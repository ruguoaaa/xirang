---
title: 诗话总龟 四库全书 第1部分
index: true
icon: editor
order: 1
category:
  - 诗藏
  - 诗话
  - 诗话总龟
tag:
  - 钦定四库全书
  - 集部九
  - 诗文评类
  - 阮阅
  - 宋
---

钦定四库全书　集部九  
诗话总龟　诗文评类  

## 提要  

【臣】等谨案诗话总龟前集四十八巻后集五十巻宋阮阅撰案胡仔苕溪渔隐丛话序曰舒城阮阅昔为郴江守尝编诗总颇为详备盖因古今诗话附以诸家小说分门増广独元祐以来诸公诗话不载焉考编此诗总乃宣和癸夘是时元祐文章禁而弗用故阮因以畧之据其所言则此书本名诗总其改今名不知出谁手也此本为明宗室月窻道人所刋并改其名为阮一阅尤为踈舛其书前集分四十五门所采书凡一百种后集分六十一门所采书亦一百种摭拾旧文多资考证惟分类琐屑颇有乖于体例前有郴阳李易序乃曰阮子旧集颇杂月窓条而约之彚次有义棼结可寻然则此书已经改窜非其旧目矣乾隆四十五年六月恭校上  

总纂官【臣】纪昀【臣】陆锡熊【臣】孙士毅  

总　校　官　【臣】　陆　费　墀  

## 诗话总龟原序  

白川子负谴婴疾分牧芝城居常怏怏弗乐也廼月牕殿下时时遣贵侍觇之间授二册曰是为诗话总龟是为宋阮一阅所编是为今程子珖所校是将夀诸文梓期与好事者共先生能无言乎余拜而受之枕次快阅曰佳哉月牎其披寳蔵而璆琳琅玕毕集吾目邪其展武库而戈矛剑防震骇我心邪其过陶朱猗顿之室百物充溢足以拯急而切需者邪是富且竒也夫诗胡为者也宣郁逹情撷菁登硕者也夫话胡为者也摘英指纇标理斥迷者也考诸三代而下春秋列国以上载诸经杂出乎词宗孺妇之口可徴已嗣是以来作者非一家不能指而数也议者非一喙不能羣而也譬之鳯毛豹斑非不文彩炫燿望者兴叹有遗恨焉盖未获总其龟耳今月牕廼能逸尘逺览订古凖今与二三雅君子防罗约采彚为全书书有门示别也有类示同也有序示次也若有劝有规有慨有慕有愿学之意则皆置之不言之表而亦昭昭然灼灼然无言而无弗言孔子曰其义则某窃取之矣佳哉月牎之用心也昔河间以礼乐名东平以乐善着咸垂光汗青馨香帝胄至求述作槩乎未之前闻月牎孝友不凡文艺隽防而又嗜好清絶如此方之二王得无过乎是书也我国家宗室之盛皇上风化之隆贤士夫裁正之畧并可仰见刻之宜书凡九十八巻月牎我髙皇六世孙程珖修学楚郡为博士弟子员番阳人嘉靖甲辰孟秋奉直大夫江西饶州府同知前进士南京刑部郎中海塩白川张嘉秀撰  

## 诗话总龟原叙  

诗昉闗雎诗话即稗官野史之类自王迹熄而诗寖微变至于汉魏极于盛唐其遗韵余音直将与宇宙间山川为流峙也汉艺文志注稗为细粝王者欲知闾巷细琐之言故立稗官闗系殆亦不小淮伯王月牕嗜古学文其志慕东平河间而欲相揖逊于异代者宫睱廼取阮子诗话总龟延庠生程珖校讐之命工刋布致言于余以叙诸首余披而阅之诗之有话言有繇也诗话以总龟名言有统也龟千年五聚问无不知贺知章昔以为殷践猷博学之号阮子之诗话其殆谓博而足以资问欤阮子旧集颇襍王条而约之彚次有义棼结可寻首观其圣制等篇破鲁恭之壁科斗错陈也次观其咏物等目浴玉池之日百寳争出也又次观其艺术纪实诸例发骊山之塜而彛鼎累累也终而观其防梦神诸简燃牛渚之犀而幽恠又无以遯其形也夫殷之博以韵学而成名阮之博盖勤诸诗与绪言而有得者王约其博合二家而一之又不可以徒事于博语者其何以见之哉见之于凡例矣是则可嘉也是为序赐进士第中宪大夫奉勅整饬山东海道副使郴阳李易书  

## 诗话总龟巻一  

宋　阮　阅　撰圣制门  

太宗好文进士及第赐闻喜宴常作诗赠之景祐朝因以为故事仁宗在位四十二年赐诗尤多然不必尽上所作景祐元年赐诗落句云寒儒逢景运报徳合如何论者谓质厚宏壮真诏旨也【贡父诗话】  

李文正昉太祖在周朝已知其人及即位用以为相尝语文正曰卿在周朝未曽倾防人可谓善人君子故太宗遇之亦厚年老罢相每内宴必先赴坐尝献诗曰微臣自愧头如雪也向钧天侍玉皇太宗和之以赐曰珍重老臣纯不已我惭寡昧继三皇为时之美谈【青箱杂记又谈苑玉壶清话皆谓扈防应制】  

吕正恵端太宗朝为叅知政事多独对便殿语必移刻因宴后苑上钓鱼诗防句云欲饵金钩殊未达磻溪须问钓鱼人意已属公矣公和诗进曰愚臣钩直难堪用宜用濠梁结人不数日拜平章事【诗史又古今诗话谓正恵已作户部侍郎平章事时吕文穆防正告老甚切因此诗遂冠合席】  

福唐蔡伯禧四嵗对真宗诵读授校书郎春宫伴读齿犹未三周故曰三嵗神童赐之诗曰七闽山水多才俊三嵗竒童出盛时家世应传清白训婴儿自得老成资初尝学歩来朝谒方及能言解诵诗更励孜孜图进益青云千里有前期【续归田録】  

苏易简在翰林太宗一日召对赐酒甚欢畅曰君臣千载遇苏应声曰忠孝一生心太宗大悦以所御金器尽席赐之【掇遗】  

夏侯嘉正好炉火仍以不得两制为恨太宗御楼观灯进诗十韵末句云两制诚堪羡青云侍玉舆太宗和赐曰薄徳终难举通才例上居嘉正尝曰使我得汞银半两知制诰一日平生足矣二愿俱不遂而卒【玉壶清话】  

李廷臣官于琼舘有夷人携锦臂绦上织成一聨云恩袍草色动仙籍桂香浮乃仁庙朝赐进士及第举人诗也廷臣以千金易之蔵为珍寳【青琐集】  

忠义门  

张廵守雎阳眀皇已幸蜀胡羯方炽城孤势促人食竭以纸布切煮而食之时以茶汁和食而意自如其谢金吾将军表曰想峨眉之碧峰逰豫西蜀追緑耳于元圃保夀南山逆贼禄山戮屠黎献膻臊阙廷臣被围四十九日凡三千二百余阵主辱臣死廼臣致命之时恶稔罪盈是贼灭亡之日忠勇如此激厉壮士尝赋诗曰接战春来苦孤城日渐危合围侔月晕分守效鱼丽屡黄尘起时将白羽挥裹疮犹出战饮血更登陴忠信应难敌坚诚谅不移无人报天子心计欲何施又夜闻笛曰岧嶤试一临虏骑俯城隂不辨风尘色安知天地心营开边月近战苦阵云深旦夕更楼上遥闻横笛音【有唐佳话】  

赵师旦潜叔皇祐中守康州侬贼犯城死于是士大夫作诗者众而元厚之李择中诗为最佳元诗云转战谯门日再晡空拳犹自冒戈殳身垂虎口方安坐命弃鸿毛更疾呼柱下杲卿存断舌袴间杵臼得遗孤可怜三尺英雄气不愧西山士大夫李诗云贼壮兵孤众胆惊忠臣此日见専城负君罪大寜如死守土城坚不问生报国存心惟自愧呼天壮气防时平潺湲多少英雄泪千古封江不断声【云斋广録】  

王维字摩诘天寳末禄山防両京眀皇出幸维扈从不及为贼所得维服药取利伪称瘖病禄山素怜之遣人迎置洛阳拘于普施寺廹以伪命禄山宴其徒于凝碧宫其乐乃梨园弟子教坊工人维闻之悲恻潜为诗曰万戸伤心生野烟百官何日更朝天秋槐叶落空宫里凝碧池头奏管弦贼平陷贼官者三等定罪维以凝碧诗闻于行在肃宗嘉之特宥之授太子中允【刘约拾遗】  

晋天福三年与戎和晋祖曰当遣辅相为使赵莹桑维翰同堂皆未言以戎虽通好而反覆难测咸惧于将命冯道与诸公中书食讫分听堂吏前白道言北使事吏人色变手颤道索纸一幅书云道去即遣冩敷属吏泣下道遣人语妻子不复归家舎都亭驿不数日即行晋祖饯语以家国之故烦耆徳使逺自酌巵酒饮之虏以道有重名欲留之命与其国相同列所赐皆等戎赐臣下以牙笏及臈月赐牛头皆为殊礼道皆得之以诗谢云牛头偏得赐象笏更容持戎甚喜潜谕留之道曰两朝皆臣岂有分别赐市薪炭云北地寒老年不堪及还京师作诗五章以述北使之意其首章云去年今日奉皇华只为朝廷不为家殿上一杯天子泣门前双节国人嗟龙荒冬往时时雪兎苑春归处处花上下一行如骨肉防人身死掩风沙虏中大寒赐锦袄貂袄羊狐貂衾各一每入谒悉服四袄衣宿馆中并覆三衾诗曰朝披四袄専蔵手夜盖三衾怕露头【丛苑】  

刘吉江左人有膂力尚气事李煜为传诏承旨以忠于所奉归朝供奉官以知河渠利害委以八作务太平兴国中河大决吉护之与工夫同甘苦使者至访吉不获甚怒乃着皂短布褐独负二嚢土为先导从吏无敢言使者密访得之归奏仁宗厚赐之内侍石全振领河堤甚苛急自谓石爆裂尝侮吉吉不与校一日吉乗小艇督役至中流语石曰公恃贵近见凌甚不畏死当与公同见河伯遂荡舟覆之全振乞命号泣乃止不复敢侵吉吉本燕蓟人自受李氏防常分禄以济其子孙朔望必拜李煜真虽童幼必拜之执臣僚之礼后为崇仪使其刺字谒吴中亲旧题僧寺驿亭皆自称以南人不忘本也有诗三百首目为钓鳌集徐为序其首篇隐者诗曰一箭不中鹄五湖归钓鱼人多诵之以塞河有方略人目为刘防河名震河上【同前】  

讽谕门  

太平兴国中李继迁以西夏叛朝廷兴师剪伐迨十年余至咸平末猖獗愈盛冦防邉境章圣以西民疲于输挽有兵之意而无名以罢师伐议者益纷纭未决事固秘密未闻于外防士种放山中有诗云胡雏负防信圣主耻干戈章圣闻之叹美且惬素志即遣使赍诏召至授左司諌直昭文馆防景徳初邉臣奏李继迁死其子阿移即徳眀也愿纳欵遂罢兵放隐终南山累诏不起至拜官复归终于工部侍郎【志逸】  

淳化中合州贡桃花犬甚小而性急常驯扰于御榻之侧每坐朝犬必掉尾先吠人乃肃然太宗不豫此犬不食及上仙号呼涕泗瘦瘠章圣初即位左右引令前导鸣吠徘徊意若不忍章圣令谕以奉陵即摇尾饮食如故诏造大铁笼施素裀置卤簿中行路见者流涕李至作桃花犬歌以寄史官钱若水末句云白麟赤鳯且勿喜愿君书此惩浮俗【古今诗话】  

章圣幸汾隂凝望林岭间亭槛幽絶意非民俗所居时魏野方教鹤舞俄报有中使至抱琴逾垣而走后冦莱公镇洛凡三邀不至莱公暇日写刺访之野服葛巾布袍长揖莱公礼甚平简顷之议论骚雅相得甚欢将别谓莱公曰盛刺不复还留为山家之寳莱公再秉钧轴野常防门下顾遇之礼优异等伦一日献诗曰好去上天辞富贵却来平地作神仙莱公得诗不恱自是礼日益薄即辞去后二年贬通州每题前诗于朝夕吟哦之  

王文正公旦在中书仅二十年魏野赠诗曰圣朝宰相年年出公在中书十四秋西祀东封今已毕可能来伴赤松逰公袖书以进累表求退不许【青箱杂记】  

别本云昔时宰相年年出公在中书十一秋西祀东封俱已了如今好逐赤松逰  

治平中有吉州吉水令忘其姓名治邑严酷有野人马道为啄朩诗讽之曰翠翎迎日动红觜响烟萝不顾泥丸及唯贪得食多才离枯朽朩又上最髙柯吴楚园林阔忙忙争奈何令见其诗稍缓刑时人目曰马啄朩【翰府名谈】  

蔡君谟守福唐政尚严肃陈列先生过福唐维舟溪亭留诗于亭上曰溪山龙虎蟠溪水鼓角喧中宵乡梦破六月夜衾寒风雨生残朩蛟螭喜怒澜殷勤告舟子放棹过前滩亭吏録以呈公公遽令追之已不及矣公自此为之少霁威眀【同前】  

范希文有赠钓者诗曰江上往来人尽爱鲈鱼美君防一叶舟出没风涛里观竞渡诗曰小艇破涛去旁观亦损神他年在平地无忽险中人皆不徒作也【同前】  

宜春王从谦李璟之第九子好学喜为诗璟于苑中与宰相奕棋从谦在焉令赋观棋诗曰竹林二君子尽日意沉吟相对虽无语争先各有心恃强知易失守分固难侵若算机筹防沧溟想未深  

杨玢靖夫卢卿之曽孙也仕伪蜀王建至显官随王衍归后以老得工部尚书致仕归长安旧居多为邻里侵占子弟欲诣府诉其事以状白玢玢批纸尾云四邻侵我我从伊毕竟湏思未有时试上含元殿基望秋风禾黍正离离子弟不复敢言【谈苑】  

舒王得请金陵门下有人卖鱼一日放鱼有门生献诗云直须自向池邉防今日谁非郑校人公诵久之【诗史】  

蒋贻恭蚕诗云辛勤得茧不盈筐灯下缫丝恨更长着处不知来防苦但贪身上绣衣裳【古今诗话】  

华山郑云叟有伤时一絶云防力劈开沧海浪马蹄踏尽乱山青浮名浮利浓如酒醉得人心死不醒又赠霍山秦道士云老鹤啼伴采芝有时长叹独移时翠蛾红粉婵娟剑杀尽世人人不知【同前】  

宋齐邱江南二世为宰相璟尤爱其才然知其不正一日于华林园试小妓羯鼓召齐邱同宴齐邱献诗曰切断牙床镂紫金最宜平稳玉槽深因逢淑景开佳宴为出花奴奏雅音掌底轻孤鹤噪枝头干快乱蝉吟开元天子曽如此今日将军好用心【同前】  

唐李日知为黄门侍郎安乐公主池馆新成中宗临幸从官预宴赋诗日知尤存规戒其卒篇云所愿暂思居者佚莫使时称作者劳  

卢任门族甲于天下举进士三十尚未第为一絶云惆怅兴亡系绮罗世人犹自选青娥越王解破夫差国一个西施已是多【同前】  

范文正谠言劲节知无不言仁庙朝数出外补梅圣俞作啄朩诗以见意曰啄尽林中蠧未肯出林飞不识黄金弹双翎堕落晖【同前】  

夏英公庆歴中欲真拜以言者罢除使相知南京到任以一诗寄执政云造化平分荷大钧腰间新佩玉琪璘南湖不住栽桃李拟狎沙鸥过十春海雁桥邉春水深略无尘土到花隂忌机不取人知否自有江鸥信此心复徙西都张昪知諌院作青雀诗寄之曰弱羽伤弓尚未完孤飞谁敢拟鸳鸾眀珠自有千金价莫为逰人作弹丸昪卒不敢言及之【同前】  

于渎为诗颇干教化对花诗云花开蝶满枝花谢蝶还希惟有旧巢燕主人贫亦归又有唐者与渎同声咸多比讽有诗曰天若无雪霜青松不如草地若无山川何人重平道题道傍木云狂风防倒树树倒根已露上有数枝藤青青犹未悟又曰一日天无风四溟波尽息人心风不吹波浪髙百尺【卢懐抒情】  

西京端正朩去马嵬一驿徳宗幸奉天观其蔽地锡以美名后有文士题之曰昔日偏霑雨露防徳皇西幸赐佳名马嵬此去无多地好向杨妃塜上生【同前】  

罗邺工诗春逰鬰然有懐云芳草如烟防处青闲门要地一时生年来检防人间事惟有春风不世情春雨诗云兼风飒飒洒皇州能带轻寒阻胜逰昨夜五侯池舘里佳人惊觉为花愁【同前】  

僖宗幸蜀词人题于马嵬驿云马嵬烟栁正依依重见銮舆幸蜀归泉下阿蛮应有语这囬休更怨杨妃或云狄侍郎归昌诗【同前鉴戒録云是罗隐诗】  

卢常侍鉟牧庐江日郡軄曹先生悦营妓丹霞者卢沮不许防饯客短亭曹献诗曰拜玉亭间送客忙此时孤恨感离乡寻思往嵗絶缨事肯向朱门泣夜长卢演为长句和而勉之曰桑扈交飞百舌忙祖亭闻乐倍思乡樽前有恨惭卑宦席上无憀爱艳妆莫为狂花迷眼界湏求真理定心王逰蜂采掇何时已秖恐多言议短长【卢懐抒情】  

李羽能诗五十方擢第尝献江淮郡守诗曰塞诏东来淝水濵时情惟望秉陶钧将军一阵为功业忍见沙场百战人盖郡守卢公一举及第【南唐近事】  

景祐中羌人叛四方用兵朝廷求草泽遗逸士多献方畧自鬻率皆得官其下材无能往往过望亦有挟持颉颃望不服者尝有人题闗西驿舎为诗曰孤星荧荧照寒野汉马萧萧五陵下庙堂不肯用竒谋天下徒劳聘贤者万里危机入燕蓟八方杀气冲灵夏逢时还似不逢时已矣吾生真茍且【东斋録】  

汪自能为文章有平粜词诗意髙古刺讥中时病云穴垣补墙缺墙成垣已隳断屦【原阙】穿履穿屦亦亏汪氏官不达其他著述不传  

唐文宗曰尝观晋君臣以夷旷致倾覆当时卿大夫过耶李石曰然古诗有之人生不满百常懐千嵗忧畏不逢也昼短苦夜长暗时多也何不秉烛逰劝之照也臣愿捐躯命济国家惟陛下鉴照不惑则安人强国其庶防乎【鉴诚録】  

余在黄州与陈慥季常往来每过往之际輙作泣字韵诗一篇季常不禁杀因以此讽之季常既不复杀而里中皆化之至有不食肉者皆云未死神已泣此语使人凄然【百斛眀珠】  

卢承丘长沙人披褐居吴芙蓉山常着文为芙蓉集作落韵诗虽一时讽骂闻者亦可为戒题花钿云傅粉销金剪翠霞黛烟浓处贴铅华也知曽伴姮娥笑将来村里卖谁家又题渡头船云刳朩功成济往还古溪残照下前山防防向晚人来少犹自湏来覔见钱年八十卒于所居【雅言系述】  

东坡云在颍时陈无已赵徳麟軰适亦守官于彼而欧阳叔弼与李默亦又居闲日相唱和而二欧颇不作诗东坡以句批之云君家文律冠西京旋筑诗坛按酒兵袖手莫欺真将种致师湏得老门生眀朝郑伯防谁受昨夜条侯壁已惊从此醉翁天下乐还湏一举百觞倾盖为文忠公昔有诗赠梅圣俞苏子美云我亦愿助勇皷旗噪其旁快哉天下乐一釂宜百觞也【王直方诗话】  

景祐中华州张源作絶句云太公年登八十余文王一见便同车如今君向江邉钓也被官中配防鱼吟此诗毕入夏州其后元昊反闗中有兵者六七年不解源作是诗以叛去亦足为戒【东齐録】  

李清臣北都人方束髪时才俊词句惊人一日薄逰郑州时韩公为帅因往见其大祝吏报曰大祝方寝遂求笔为诗一絶书于刺授其吏曰大祝觉则投之诗云公子乗闲卧防厨白衣老吏慢寒儒不知梦见周公否曽说当年吐哺无【青琐集】  

聂夷中公子诗云种花于西园花发青楼道花下一禾生去之为恶草有三百篇之防  

章子厚谪雷州过小贵州南山寺有僧奉忠子厚见之已而倚槛防层云曰云多竒真善比类忠曰曾记夏云诗甚竒曰如风如火复如绵飞过微隂落槛前大地生灵干欲死不成霖雨谩遮天  

太祖问罪江南李后主用谋臣计欲拒王师法眼禅师观牡丹于大内作偈讽曰拥毳对芳丛由来趣不同髪从今日白花是去年红艶冶随朝露馨香逐晚风何湏待零落然后始知空后主不省王师渡江  

## 诗话总龟巻二  

宋　阮　阅　撰达理门  

世传冯瀛王诗有曰穷达皆由命何劳发叹声但知行好事莫要问前程冬去冰湏泮春来草自生请公观此理天道甚分眀又曰莫为危时便怆神前程往往有期因湏知海岳归眀主未必乾坤防吉人道徳防时曽去世舟车何处不通津但教方寸无诸恶狼虎丛中也立身达者之言也【青箱杂记】  

张文定公齐贤尝作诗自戒并贻子孙曰慎言浑不畏忍事又何妨国法湏遵守人非莫举扬无私仍克已直道更和光此个如端的天应降吉祥余广为八诗其一曰慎言浑不畏言出患常随湏信枢机发寜容驷马追三缄事可见两舌业当知言是起羞本凭公且再思其二曰忍事又何妨勿令心火扬火扬犹可灭心忿固多伤堪叹波罗蜜可怜歌利王从心更从刄字意好推详其三曰国法湏遵守金科尽诏条一毫如有犯三尺不相饶岂用夸奸黠何湏恃贵骄自然逢吉庆神理亦昭昭其四曰人非莫举扬万事且包蔵殿上涎湏掩车中吐不妨在他诚所短于已有何长湏是常拘检回头自忖量其五曰无私仍克已克已又无私二事兼修饬终身在省思公清多敛怨髙亢易招危更切循卑退方应履坦夷其六曰直道更和光双修誉乃彰直湏和辅助和乃直交相恃直终多忤偏和又少刚能和又能直行已自芬芳其七曰此个真端的除非六句修永为几杖诫更遗子孙谋本立方生道农勤乃有秋兹诗虽浅近至理可推求其八曰天应降吉祥天理本茫茫舒惨虽无定荣枯却有常益谦尤効騐福善更昭彰笼络无踈漏恢恢四网张【同前】  

王文恵公随深悟性理临终作诗曰画堂灯欲灭弹指向谁说去住夲寻常春风扫残雪【同前】  

谢諌议临捐馆作诗云平生功业数张纸千古英雄一窖尘何似从来周孔教解将仁义浸生民【见闻録】  

皎然禅师赠吴冯处士诗云世人不知心是道只言道在他方妙还如瞽者望长安室在东南向西笑东坡代答曰寒时便具热时风饥汉那知食药功莫怪禅师向西笑縁师身在长安东【百斛文】  

陶渊眀饮酒诗云善养千金躯临化消其寳寳不过躯躯化则寳亡矣人言靖节不知道吾不信也  

余与郭生逰寒溪主簿吴亮置酒郭生善作挽歌酒酣发声座为凄然郭生言恨无佳词因为略改乐天寒食诗歌之坐客有泣者其词曰鸟啼鵶噪昏乔朩清眀寒食谁家哭风吹旷野纸钱飞古墓累累春草緑棠梨花映白杨路尽是死生离别处冥漠重泉哭不闻萧萧暮雨人归去每句杂以散声  

人间有漏仙兀兀三杯醉世上无眼禅昏昏一觉睡虽然无交渉其柰畧相似相似尚如此何况真个是予奉使闽西见邸璧书此爱而诵之故海上作浊醪有妙理赋曰尝因既醉之适方识此心之正此老氏言心之正与孟子言人之性善何异【并同前】  

舒王当位多进用文士苏防卢中甫作诗以见志云青衫白髪病叅军旋粜官粮买酒尊但得有钱留客醉何湏骑马傍人门【雅言杂载】  

杜祁公致政后作林下书懐诗曰从政区区到白头一生寜肯顾恩仇双鳬乗雁常深愧野马黄牛亦过忧岂是林泉堪佚老只縁蒲栁不禁秋始终幸防承平日乐圣唯能击壤讴【青箱杂记】  

李建勲年八十谒宋齐丘于洪州题一絶于信果观壁云春来涨水流如活晓后西山势似行玉洞主人经刼在擕竿歩歩就长生归髙安无病而卒【青璅后集】  

东坡逰庐山至东林作二偈曰溪声便是广长舌山色岂非清净身夜来八万四千偈他日如何举似人横防成岭侧成峰逺近防山了不同不识庐山真面目只縁身在此山中山谷曰此老于般若横说竖説了无剰语非笔端有口安能吐此不传之妙【冷斋夜话】博识门  

徐锴仕江左至中书舎人时吴淑为校理古乐府中掺字者淑多改为操字盖章草之变锴曰非可一例言若渔阳掺者【七鉴切】三挝皷也祢衡作汉阳掺挝古歌云邉城晏闻汉阳掺黄尘萧萧白日暗淑叹服【谈苑】  

商汝山中多麝絶爱其脐每为人所逐势且急即自投髙岩举裂出其香就絷而死犹拱四足以保其脐李商隐诗曰投岩麝退香许浑诗云寻麝采生香是也狨类防而大尾长金色川峡深山中人以药箭射之取其皮为卧褥鞍被坐毯之用甚爱其尾既中毒即啮断尾以掷之恶为身患杜甫诗云狨掷寒条马见惊盖轻捷喜縁朩猱之类也犛牛出西域尾长而劲中国以为缨人或射之亦自断其尾左氏所谓雄鸡自断其尾【同前】  

李义山诗小鼎烹茶面曲池白须道士竹间棋何人书破蒲葵扇记着南移树时蒲葵扇出谢安传然人不知其何名蒲葵苏子容云椶榈也出广雅今衢杭宣歙间扇是也谓彩似蒲葵尔【诗史】  

梅圣俞河豚诗云春岸飞扬花永叔谓河豚食杨花则肥韩渥诗栁絮覆溪鱼正肥大抵鱼食杨花则肥不必河豚  

陇西地名鱼龙出石鱼掘地得石破其中有鱼防鳞甲纎悉皆具烧之有鱼气盖鱼蛰泥而变为石衡州亦有无异陇西者故杜云水落鱼龙夜山空鸟鼠秋正陇州诗  

南部烟花録文理极俗又载陈叔寳诗云夕阳如有意偏傍小眀此乃唐人方棫诗非叔寳作兼六朝人大抵不如此唐艺文志载烟花録乃记广陵行幸事此本已无唐末人伪作此书尔【诗史】  

欧阳文忠爱林逋诗草泥行郭索云木呌钩辀以谓语新而属对亲切钩辀鹧鸪声也郭索蠏行貎太元曰蠏之郭索用心躁也【古今诗话】  

古诗云慱山炉中百和香欝金苏合及都梁又氍毹五木香迷迭艾纳及都梁尝按唐志都梁香出交广形如藿迷迭出西域魏文帝又有迷迭赋信乎不行一万里不读万巻书不可防老杜诗也【王直方诗话】  

前世所称驵侩驵【子党切】今人谓之牙韩文公赠玉川诗曰水圵山人得名声去年去作幕下士水南山人又继往鞍马仆从塞闾里少室山人索价髙两以諌官招不起又云先生抱才湏大用宰相未许终不仕故向子直谓韩公与防士作牙牙商度物价也驵侩为牙者世不晓所谓道源云本谓之互即互市事尔唐人书互字作防防字似牙字因转读为牙其理如可信或云安得举世同辞盖不足恠今人以万为万以千为丿亦人人道之也【贡父诗话】  

杨大年因奏事论及比红儿诗大年不能对甚以为恨访比红儿诗终不可得忽一日鬻书者有小编眡之乃比红儿诗也自此士大夫始传之此诗乃罗虬所为凢百首盖当时但传其诗不载名氏大年偶不记尔【笔谈】  

余靖尚书使虏为胡诗契丹爱之再往情益亲余诗云夜筵设罗【侈盛也】臣拜洗【受赐也】两朝厥荷【通好也】情干勒【厚重也】微臣稚鲁【拜舞也】祝若统【福祐也】圣夀铁摆【嵩髙也】俱可忒【无极也】又举大杯谓余曰能道此余为卿饮复举之因大笑遂为酧觞汉史记槃朩白狼诗汉语则协夷语则否其实夷人先作诗反用夷语译出不如余真胡语也【诗史】  

山谷云余读周书月令云反舌无声佞人在侧廼解老杜百舌诗过时如发口君侧有防人之句【直方诗话】  

永眀禅师记曰有禅师夜经行误践皮意其虾防也死堕恶道又有山行人为蛇螫而意触树桩行三十里遇筮医识之告曰蛇螫也发毒而死使行人不遇筮医毒遂不发比丘知是皮不堕恶道古徳偈曰恶境自虚不湏畏终朝照瞩元无对设使任他浮幻身任运都无舌身意【冷斋夜话】  

幼敏门  

杨文公年十一嵗建州送入阙下章圣亲试一赋二诗顷刻而成令送中书再试叅政李至状臣等言仰送建州十一嵗习进士杨亿到中书其人来自江湖对天陛殊无震惕盖圣祚承平神童间出臣等令赋喜朝京阙诗五言六韵顷刻而成诗曰七闽波漠双阙势岧嶤晓登云外岭夜渡月中潮断句愿秉清忠节终身立圣朝  

又杨文公数嵗不能言一日家人抱登楼忽触其首便能语家人曰既能言可为诗乎曰可遂吟登楼诗云危楼髙百尺手可摘星辰不敢髙声语恐惊天上人【古今诗话】  

夏文荘试制科廷对出殿门杨徽之见其年少遽邀与语曰老夫他则不知唯喜吟诗愿丐贤良一篇以卜他日之志忻然为书曰殿上衮衣眀日月砚中旗影动龙蛇纵横礼乐三千字独对丹墀日未斜【青箱记】  

眀皇御勤政楼大张音乐教坊王大娘善戴竿于百尺上为木山状瀛洲方丈命小儿持绛节出入其间舞亦不辍刘晏以神童为秘书省正字年十嵗慧悟过人召于帘中坐贵妃膝上为施粉黛与戴巾栉问晏汝为正字官而来正得何字曰天下字皆正惟朋字未正贵妃令咏王大娘戴竿晏曰楼前百戯竞争新惟有长竿妙入神谁谓绮罗翻有力犹自嫌轻更着人【眀皇杂録】  

苏瓌未知男颋有人献兎挂于廊庑间召颋咏诗兎子死防弹将来挂竹竿试将眀镜照何异月中防由是称为小许公【开元传信记】  

京兆尹访苏瓌既去瓌令男颋咏尹字乃曰丑虽有足甲不成身见君无口知伊少人其敏防如此眀皇问瓌草书难其人谁可瓌曰臣不知其他臣男颋为文甚速可使令然性嗜酒幸免沉醉足以了事令召至则酒未解犹呕殿下命中贵人扶卧御幄前眀皇亲举衾覆之既醒援笔立就眀皇抚背曰知子莫若父【眀皇杂録】  

徐锴字楚金年十余嵗羣从宴集分题赋诗令为秋词援笔立成其畧曰井梧分堕砌塞鴈逺横空雨久莓苔紫霜浓薜荔红【诗史】  

林杰字智用五歳与父同逰王仙君坛父曰能诗乎杰曰羽客已登云路去丹砂草朩尽凋残不知千嵗归何日空使时人扫旧坛又谒唐中丞作七夕诗曰七夕今朝防碧霄牵牛织女渡河桥家家乞巧望秋月穿尽红丝防万条唐公曰真神童也年十嵗方秋初忽有双鹤盘空而下忻然下堦抱得一只父恐非祥令放之鹤升空而去是夕得疾而卒郑立之以诗哭之曰才髙未及贾生年何事孤魂逐逝川萤聚帐中人已去鹤离防上月空圆【古今诗话】  

李琪十嵗通六经父佐王铎滑州幕闻而异之防府燕铎遣人以三杰赋试之琪作赋尾句云得士则昌非贤罔共龙头之友斯贵鼎足之臣可重冝哉项氏之所以亡有一范増而不能用铎曰大器也他日谒帅帅谓琪曰蜀中诏到用夏州托防思恭为北京牧复都统可作诗否琪曰飞骑日邉来何时玉辇回早平闗右贼莫待诏书催铎益异之  

王元之内翰五嵗已能诗因太守赏白莲倅言元之能诗语于太守因召而吟一絶云昨夜三更后姮娥堕玉簮冯夷不敢受捧出碧波心又云佳人方素面对镜理新妆守曰天授也  

邱瑃十嵗谒陈州太守曰前日寺中闻射因成诗云殿宇时闻燕雀鸣虚庭尽日少人行孤吟独坐情何限时喜风传中鹄声守喜令对弱栁搓緑线曰春云片片揭新绵  

蒋堂侍郎方六嵗父令作栀子花诗曰庭前栀子树四畔有桠权未结黄金子先开白玉花  

崔铉相为童时随父谒韩滉指架上鹰令作诗曰天邉心胆架头身欲拟飞腾未有因万里碧霄终一去不知谁是解绦人  

李贺字长吉唐诸王孙七嵗以长短之制名动京师韩文公皇甫湜过其父晋肃见其子总角荷衣而出二公不之信因面试一篇贺承命忻然操觚染翰旁若无人仍目曰髙轩过华裾织翠青如防金环压辔揺玲珑马蹄隐耳声隆隆入门下马气如虹云是东京才子文章钜公二十八宿罗心胸殿前作赋声摩空笔补造化天无功元精烱烱贯当中厐眉书客感秋蓬谁知死草生华风我今垂翅负防鸿他日不羞蛇作龙二公大惊以所乗马聫镳而还所居亲为束髪年未弱冠丁内艰他日举进士或谤贺不避家讳韩文公特着讳辨一篇不幸未壮室而终【并同前】  

冦元弼言徐州通判李绹有子七嵗不善诗忽咏落花诗云流水难穷目斜阳易断肠谁同砑光防一曲舞山香父惊问之若有物凭者自云是谢中舎问砑光防事西王母宴羣仙有舞者戴砑光防防上簮花舞山香曲未终花皆落【百斛文】  

贾文元乃唐相造华夷图丞相耽之逺孙七嵗童子举闗头及第李文贺赠诗云七嵗神童古所难贾家门戸有衣冠七人科第排头上五部经书诵舌端见榜不知名字贵登筵未识管欢从兹稳上青霄路万里谁能测羽翰太平兴国中叅大政【玉壶清话】  

苏州童子刘少逸年十一文辞精敏有老成体其师潘阆擕以见长洲王元之吴县罗思纯以所作贽二公二公名重当时疑所贽假手未之信因试之与之聫句畧不淹思思纯曰无风烟熖直少逸曰有月竹隂寒又曰日移竹影侵棋局少逸曰风逓花香入酒尊元之曰风雨江城暮少逸曰波涛海寺秋元之曰一回酒渇思呑海少逸曰防度诗狂欲上天二公惊异至闻于朝赐进士及第官止尚书员外郎【续归田録】  

孙周翰精敏亦少逸之流其父穆之擕以见郡侯时赏春作防座客簮花郡侯属周翰曰口吹杨叶成新曲翰曰头戴花枝学后生郡侯笑曰何遽便戯老夫赐童子出身  

马希振为鼎州节度使马氏诸子中白眉也与门下客何致雍僧贯徽聫句希振曰青蛇每用腰为力贯徽曰红苋时将叶作花又见蚁子縁砌希振曰蚁子子防防子子雍曰猫儿儿捉雀儿儿实一代之隽【并同前】  

黄鉴学士七嵗而不言其祖爱之以为风骨之美当大吾门不宜如是也每遇景物必道其名达其理以指教之然终不言一日又谓之曰杨文公防而不言文公之父告之曰后园梨落篱神童知不知文公发声曰不是风揺树便是惊枝汝风骨若此何为不言鉴竟不对后擕行河上其祖曰水马池中走鉴曰逰鱼波上浮后任馆阁【李广靖闻见録】  

## 诗话总龟巻三  

宋　阮　阅　撰志气门  

丞相李文正公昉少年时尝以诗呈叔侍中览而喜赠之诗曰反观西里盛世世秉钧衡后文正果大用诏赐所居为谢元卿秉钧里是知李氏自五代至本朝世居将相非一日也【翰林名賛】  

陈文恵未达时作偶成诗曰千里好山云乍敛一楼眀月雨初晴观此诗者曰意与李觏碧山更被暮云遮者异矣【青箱杂记】  

宋莒公守颍昌开西湖作诗曰凿开鱼鸟忘情地展尽江湖极目天观者知其必大用  

丞相刘公沆以气义自许尝作牡丹诗曰三月内方有百花中更无又述懐诗曰虎生三日便窥牛猎食寜能掉尾求若不去登黄阁贵便湏来伴赤松逰奴顔婢舌诚堪耻羊狠狼贪自合羞三尺太阿星斗焕何时去取魏齐头皇祐初出镇豫章漕使潘夙以小孤山四十字示公公即席和之曰擎天有八柱此柱一焉存石耸千寻势波流四面防江湖中作镇风浪里蟠根平地安然者饶他五岳尊览者皆知有宰相器  

蒋槩治平中登第后久不调官逰河朔登雄州北门楼有诗曰壮士未酧志乗秋感慨多幽燕新种落唐汉旧闗河塞月沉青塜邉声入暮河如何得万骑玉垒夜经过不幸早死观其志亦有为者也【并同前】  

长安旧以不厯防省使出镇防访节镇者为麄官大率重内而轻外今东都乾元门旧宣武军皷角门节度王彦威有诗刻其上云天兵十万勇如貔正是酬防报国时汴水波涛喧皷角隋堤杨柳拂旌旗前驱红斾闗西将坐间青娥赵国姬寄语长安旧冠盖粗官到底是男儿彦威自太常博士出辟使府至兹镇故有是句至今不知所在薛能亦有谢寄茶诗云粗官寄与真抛掷頼有诗情合得尝【谈苑】  

李升竹诗曰栖鳯枝稍犹软弱化龙形状已依稀唐宣宗瀑布诗曰溪涧岂能留得住终归大海作波涛王覇之意可见也河中府逍遥楼有唐太宗诗曰昔乗四马去今驱万乗归气象尤可见【诗史】  

唐子方谪官渡淮至中流风作舟欲覆作诗曰圣宋非狂楚清淮异汨罗平生仗忠信今日任风波日暮泊舟岸续云舟楫颠危甚鼋鼍出没多斜阳幸无事沽酒听渔歌真诗无謟可以格神【云斋録】  

景祐五年苑试进士以鲲化为鹏为诗题吕济叔诗云九霄离海峤一夕过天池论者以此当为第一人【同前】  

沙门文莹尝谓为文老而不衰者惟元厚之在禁林时有懐荆南旧逰云去年曾醉海棠丛闻说新枝发旧红昨夜梦回花下饮不知身在玉堂中  

乐天典杭日江东学子奔杭取解张祜自负诗名而徐凝亦至燕于郡中乐天讽二子矛盾祜曰仆宜为解首凝曰有何佳句祜曰甘露寺诗曰日月光先到山河势尽来金山寺诗曰树影中流见钟声两岸闻凝曰善则善矣奈无野人瀑布诗曰千古长如白练飞一条界破青山色祜愕然一座尽倾【古今诗话】  

王沂公布衣时以梅花诗献吕文穆公云雪中未问和羮事且向百花头上开文穆曰此生巳安排状元宰相也后果然  

姚嗣宗诗云踏碎贺兰石扫清西海尘布衣能效死可惜作穷鳞韩魏公安抚闗中荐试大理评事【同前】  

髙越逰河朔有州牧欲以女妻之越作鹞子诗云雪爪星眸众鸟归摩空専候整毛衣虞人莫谩张罗网未肯平原浅草飞  

孙给事仅及孙暨皆咸平初省试放状元后各应制举给事与兄何齐名有声场屋何淳化中魁多士给事下第有诗曰前春再就天堦试应被人呼小状元次举中甲科王元之以诗赠曰病中何事忽开顔忆得诗称小状元粉壁已悬龙虎榜锦标争属鹡鸰原【并同前】  

髙言京师人字眀道好学有志义以诗干友人曰昨夜隂风透胆寒地炉无火酒瓶干男儿慷慨平生事时复挑灯把剑防  

秦少防谪云州有诗曰南土四时都热愁人日夜俱长安得此心如石一时忘了家乡黄鲁直谪宜州作诗曰老色日上面欢情日去心今既不如昔后当不如今轻纱一幅巾短簟六尺牀无客日自静有风终夕凉少防钟情故诗酸楚鲁直学道故诗闲暇至东坡南中诗曰平生万事足所欠唯一死则英特之气不受折困  

知遇门  

杨徽之侍读太宗闻其名索之着数百篇奏御献诗云十年牢落今何幸叨遇君王问姓名太宗选十聫书于御屛间梁周翰诗曰谁似金华杨学士十聫诗在御屏间僧文莹尝谓杨公必以天池浩露涤笔于氷瓯雪碗中则方与公诗神骨相副【古今诗话】  

夏文荘守安陆宋莒公兄弟尚皆布衣文荘异待之命作落花诗莒公曰汉皋佩解临江失金谷楼危到地香子京曰将飞更作囬风舞巳落犹成半面妆是嵗诏下兄弟皆应举文荘曰咏落花而不言落大宋湏状元及第又风骨秀重异日作宰相小宋非所及然亦湏登严近后皆如其言故文荘在河阳闻莒公登庸以别纸贺曰昔年安陆已识台光盖谓是也【青箱杂记】  

杜荀鹤谒梁髙祖与之坐忽无云而雨祖曰无云而雨谓之天泣不知何祥请作诗荀鹤曰同是乾坤事不同雨丝飞洒日轮中若教隂显都相似争表梁王造化工髙祖喜之【洞微志】  

真宗末年尝防禁中见翰林学士王禹偁倚宫朩若咏吟命宫使亟探之果预作赏花钓鱼诗眀日百官赴宴迨题出乃千叶石榴花百官皆失所拟禹偁首进一絶云王毋庭中亲见栽张骞偷得下天来谁家巧妇残针线一撮生红熨不开上称赏谓真才【桂堂诗话】  

唐文宗夏日与诸学士聫句人皆苦炎热我爱夏日长栁公权续曰薫风自南来殿阁生微凉时丁袁五学士皆属继文宗独讽公权两句辞清意足不可多得乃令公权题于殿壁字方圆五寸文宗视之叹曰钟王复生无以加焉【广卓异记】  

刘景文作饶州监酒得一诗题芝山寺壁云数声燕语落檐间底事惊回梦里闲说与傍人都未信杖藜擕酒防芝山舒王作本路宪见之爱甚遂令权州学【古今诗话】  

蜀人雍陶以进士第为简州牧自比谢宣城栁吴兴也賔至折挫忽有冯道眀下第请谒告阍者道眀与员外有旧及见呵曰与公昧平生何方相识道眀曰诵员外诗仰员外徳遂吟曰立当青草人先见行傍白莲鱼未知又曰江声秋入寺雨气夜侵楼又曰闭门客到常疑病满院花开不似贫闻之欢狎如曩昔之友【云溪友议】  

王文公凝清族重徳冠絶当时每就寝息必义手而卧虑其寝寐中见先灵食防饦不过十八片曽典绛州时司空图侍郎方应进士举别墅到郡谒见后更不访亲知阍吏遽申司空秀才出郭后入郭访亲知即不造郡斋琅琊知之谓其専敬愈重之及知举日司空一防列第四人登科同年讶其姓名甚暗所图太速有鄙薄者号为司徒空琅琊知有此说因召一牓门生开筵宣言于众曰某叨忝文柄今年牓帖全为司空先軰一人而已由是声彩益振尔后为御史分司旧相卢公擕酒访之留诗曰氏族司空贵官班御史雄老夫如且在未可叹途穷其为名徳重也如此【北梦琐言】  

狂放门  

钟传镇南昌有李梦符者放荡酣饮好事者与语应口成诗后桂州刺史李琼遣人谓传曰梦符吾弟请遣归钟令求于市邸人曰夜来不归不知所之有回常学士诗云罢修儒业罢修真养拙蔵愚春复春到老不踈林里鹿平生难见日邉人洞桃深处千株锦岩雪铺时万草新深谢名贤逺相访求闻难博鳯为邻【诗史】  

朱勰仕江南为县令甚踈逸有诗云好是晚来香雨里担簦亲送绮罗人李璟闻之处以闲曺又有僧庭实献诗云吟中双鬓白笑里一生贫璟闻云诗以言志终是寒薄以束帛遣之【同前】  

李澣登科在和凝榜下同为学士防凝作相澣为承防当批诏次日于玉堂旧阁悉取圗书器玩留一诗于榻云座主登庸归鳯阙门生批诏立鳌头玉堂旧阁多珎玩可作西斋润笔不人皆笑其踈纵【古今诗话】  

杜牧之登科后三年縦放为诗曰落魄江湖载酒行楚腰纎细掌中情十年一觉扬州梦赢得青楼薄幸名又曰觥舩一棹百分空十载青春不负公今日丝禅榻畔茶烟轻飏落花风  

杜牧自御史分司洛阳李司徒罢镇闲居声妓为当时第一因防朝士以牧之尝任风宪不敢邀置牧之讽坐客达李李遽驰书以招而牧之遂来谓李曰闻有紫云者孰是因指示牧之作诗曰华堂今日绮筵开谁唤分司御史来忽发狂吟惊满座两行红粉一时回意气闲逸旁若无人  

裴思谦状元登科作红牋名纸谒平康里妓因宿于里中作诗曰银釭斜背解鸣珰小语低声唤玉郎从此不知兰麝贵夜来新惹桂枝香  

郑谷登第后宿平康里作诗曰春来无处不闲行楚润相防别有情好是五更残酒醒耳邉闻唤状元声  

杨汝士尚书镇东川其子及第汝士开筵营妓咸集汝士命人与绫一端诗曰郎君得意正青春蜀国将军又不贫一曲髙歌绫一匹两头娘子拜夫人  

潘逍遥与许洞钱易为友狂放不覊尝作诗云散拽禅师来踘蹴醉拖逰女上秋千此其自序之实也后坐卢多逊党亡命捕之甚急乃易姓名为僧入中条山许洞赠诗曰潘逍遥平生志气如天高仰天大笑无所惧天公嗔尔口呶呶罚教临老投补衲归中条我愿中条山神镇长在驱雷逐电依前赶出这老恠后防赦以四门助教招之送信州安置复舞于市曰出砒霜价钱可赢得拨灰兼防火畅杀我以此士人不齿放弃终身【并同前】  

姚岩杰梁国元崇之裔弱冠通坟典以诗酒逰江左凌忽前达旁若无人干符中顔标典鄱阳初剏鞠场请岩杰纪其事文成千余言标欲刋去一两字岩杰大怒既而标已睚眦而已勒石遂令覆碑于地以车拽之磨去岩杰以一篇寄之曰为报顔公识我麽我心唯只与天和眼前俗物闗情少醉后青山入梦多田子莫嫌弹铗恨生休唱饭牛歌圣朝若为苍生计也合公车到薜萝卢肇牧歙州杰在婺源先以著述寄肇肇知好使酒以手书褒美之赠以束帛迎至郡斋馆谷如公卿既而日肆傲睨轻视子发子发尝以诗咤岩杰曰眀月照巴山岩杰笑曰月照天下奈何独照巴山子发惭不乐无何防于江亭时蒯希逸在坐子发改令目前取一聫象子发曰逺望渔舟不濶尺八岩杰遽饮一器凭栏呕哕须防节度遂令云凭防一呕已觉空喉有集二十巻曰象溪子逆旅豫章不知所终【杂言】  

钟山公镇临川赏牡丹有小吏手捧砚举止有士人风公曰学诗乎曰粗亲笔砚因令口占一篇其警句云三月莫辞千度醉一生能得防回防公曰他日定成器因勉令就学眀年谒岭南李国老大加称赏赍数百缣于金陵酒楼数日而尽醉中挂帆数百里至落星湾半醒烟雨中登水心寺题诗于水轩曰分飞南渡春风晚却返家林事业空无限离情似杨栁万条垂向楚江东  

李白才思不覊有醉吟诗曰天若不爱酒酒星不在天地若不爱酒地应无酒泉天地既爱酒饮酒不愧天三杯通大道一斗合自然但得醉中趣勿为醒者传忆贺知章曰欲向江东去定将谁举杯稽山无贺老却棹酒船回【郡阁雅谈】  

韩魏公出镇中山有门客夜逾墙出宿娼家公知作种竹诗以警之殷勤洗灌加培植莫遣狂枝乱出墙门客自愧作诗云主人若也怜髙节莫为狂枝赠斧斤公置一女奴赠之【青琐集】  

## 诗话总龟巻四  

宋　阮　阅　撰诗进门  

杨允元年二十一嵗为光禄寺丞太宗极爱之三月后苑曲宴未得贴軄不得与以诗贴寄馆中诸公曰闻说宫花满鬓红上林丝管侍重瞳蓬莱咫尺无由到始信仙凡逈不同诸公进呈太宗讶有司不召左右以未得贴軄为奏即日直集贤院与晚宴【古今诗话】  

翰林学士李宗谔以京官带馆軄赴内宴阁门拒之献诗曰戴了宫花赋了诗不容重覩赭黄衣无憀独出金门去恰似当年下第归公尝举进士御试下第因及之太宗览诗即宣赴坐后遂为例虽选人带馆軄亦同赴宴【青箱杂记】  

周世宗幸广陵孟贯能诗以一集献之世宗见首巻贻栖隐洞谭先生诗云不伐有巢树多移无主花谓贯曰伐叛吊民何有巢无主之有献朕则可他人卿将不免遂释褐授官【江南野録】  

太宗收并门凯旋日范果叩廽銮进诗曰千里版图来浙右一声金皷下河东赐一官【古今诗话】  

唐太宗征辽师还途中御制诗有銮舆临紫塞朔野阵云飞之句遂寜令何象进銮舆临塞赋朔野云飞诗召对嘉赏授賛善大夫诗有塞日穿防断邉鸿背影飞缥缈浮黄屋隂沉防御衣之句【同前】  

吴越司賔使沈韬文湖州人有逰西湖诗云菰米苹花似故乡不是不归归未得好风眀月一思量武肃悯其思乡授以湖州刺史【遗一句同前】  

世传琴曲宫声十小调皆隋唐贺若弼制最妙一不博金二不换玉三泛峡吟四越溪吟五越江吟六孤愤吟七清夜吟八叶下闻蝉九三清十亡其名琴家名贺若而已太宗改不博金曰楚泽涵秋不换玉曰塞门积雪命辞臣采调制词苏易简得越江吟词曰神仙神仙瑶池宴片片碧桃零落春风晚翠云开处隐隐金舆挽玉麟背冷清风逺岑文本云非云非烟瑶池宴片片碧桃零落黄金殿虾须半卷天香散春云和孤竹清婉入霄汉红顔醉态烂熳金舆转霓旌影乱箫声逺不知孰是  

称赏门  

太宗留意艺文好篇咏淳化中春日苑中有赏花钓鱼小宴宰相至三舘毕预坐咸使赋诗中字为韵上覧以第优劣时姚铉诗先成曰上苑烟花逈不同汉皇何必幸辽中花枝冷溅昭阳钓线斜牵太液风绮蕚惹衣朱槛近锦鳞随手玉波空小臣侍宴惊凡目知是蓬莱第防宫赐白金百两时荣之以比夺袍赐花等故事  

薛道衡为人日诗曰入春才七日离家已二年南人嗤之曰是底言语谁谓此虏防作诗及云人归落鴈后思发在花前乃喜曰名下无虚士【小说旧闻】  

江为能诗少逰庐山白鹿洞题诗一聫于壁曰吟经萧寺防檀阁醉倚侯家玳瑁筵李璟见之谓左右曰吟此诗者大是贵族遂为时軰所称【江南野録】  

成都周式作春诗题防逊驿云珠帘綉戸迟迟日栁絮梨花寂寂春王拱辰甚爱之【云斋广録】  

白昊秋日郊歩诗云鹤盘逺翅投孤屿蝉曵残声过别枝欧阳公称为佳句【同前】  

冯太傅端尝书云鸣直上一千尺天静无风声更干碧眼胡儿三百骑尽提金勒向云防谓坐客曰可图于屛幛乃栁如京塞上诗也【倦逰録】  

何涓襄阳人少为潇湘赋为时所称潘纬以古鉴诗著名或曰潘纬十年吟古鉴何涓一夜赋潇湘零陵总记载何涓潇湘赋云镜敛残色霞披晓光亦无全篇【古今诗话】  

杨大年同陈恕读李义山诗酷爱一絶云珠箔轻眀覆玉墀披香新殿鬪腰肢不湏防尽鱼龙戯终遣君王怒偃师叹曰古人措意如此深妙各叹服  

李太白初自蜀到京师贺知章闻其名见之请为文出蜀道难示之知章曰公非人间人岂太白星精邪扵是解金貂换酒醉而归及见乌夜啼曰此诗可以泣神其词曰姑苏台上乌飞时吴王宫里醉西施吴歌楚舞欢未毕青山欲防半邉日金壶丁丁漏水多起防秋月坠江波东方渐眀柰乐何又曰黄云城邉乌欲栖归飞哑哑枝上啼机中织锦秦川女碧纱如烟隔语停梭向人问故夫欲说辽西涙如雨  

宪宗时圵敌数冦邉大臣议和亲有五利而无千金之费宪宗曰比闻一士人能为诗而姓字稍僻其诗曰山上青松陌上尘云泥岂合得相亲举世尽嫌羸马瘦唯君不弃卧龙贫千金未必能移性一诺从来许杀身莫道书生无感慨寸心还是报防人侍臣曰此戎昱诗也京兆李銮欲以女妻之令改姓昱辞焉宪宗恱曰又记得咏史诗云汉家青史上计拙是和亲社稷归眀主安危托妇人岂能将玉貎便欲静胡尘地下千年骨谁为辅佐臣宪宗笑曰魏绛何其懦也此人如在可与鼎州武陵桃源足称其吟咏士林荣之又苏郁有诗云闗月夜悬青塜鉴塞云愁薄汉宫罗君王莫信和亲策要托安危患更多  

裴庆余咸通末佐李圵门为淮南幕尝同逰船舟师悮以舩篙水溅侍女衣上变色庆余请为诗曰满额鵞黄金缕衣翠翘浮动玉钗垂从教水溅罗裠湿知道巫山行归公喜令歌者传之【古今诗话又唐贤杼情谓李蔚守淮南日布衣孙处士作】  

张祐有观猎诗并宫词白傅称之宫词云故国三千里深宫二十年一声何满子双泪落君前小杜守秋浦与祜为诗友酷爱祜宫词赠诗曰如何故国三千里虚唱歌词满六宫又诗寄祜云睫在眼前人不见道非身外更何求谁人得似张公子千首诗轻万戸侯  

杨祭酒尝见江表士人项斯诗赠之诗云几度见诗诗总好及观标格过于诗平生不解蔵人善到防逢人说项斯由是四方知名  

乐天初举名未振以歌诗投顾况戯之曰长安物贵居大不易及读至原上草云野火烧不尽春风吹又生叹曰有句如此居亦何难老夫前言戯之耳  

丁晋公孙何齐名翰林学士王元之延誉尝言二人可使白衣充修撰尝赠之诗曰三百年来文不振直従韩栁到孙丁如今便合教修史二子文章似六经  

杜紫微览赵渭南早秋诗云残星防防鴈横塞长笛一声人倚楼因目之为赵倚楼赠诗曰今代风骚将谁登李杜坛覇陵鲸海动秦苑鹤天寒今日访君还有意三条冰雪借吟防  

卢多逊献太宗诗巻中有栗爆烧氊破猫跳触鼎翻之句后与潘美枢密在内殿议事令宫人煨栗俄有数栗爆出烧损綉褥又尝烧金鼎宫猫相戯触翻因举前诗曰词人作诗信无虚语  

武后逰龙门命群臣赋诗先成者赐锦袍左史东方虬诗先成拜赐坐未安宋之问诗后成文理兼美左右莫不称善乃就夺锦袍衣之其词曰宿雨霁氛埃流云度城阙河隄新栁翠苑树花初发洛阳花栁此时浓山水楼台映防重羣公拂雾朝翔鳯天子乗春幸凿龙凿龙近出王城外羽从淋漓拥轩盖云跸才临御水桥天衣已入香山防山壁崭嵓断复连清流澄澈俯伊川塔影遥遥緑波上星龛奕奕翠微邉层峦旧长千寻水逺壑初飞百丈泉防仗红旗绕香阁下辇登髙望河洛东城宫阙拟朝廻南陌沟塍殊绮错林下天香七寳台山中春酒万年杯微风一起祥花落仙乐初鸣瑞鸟来花落纷纷更无已称觞献夀烟霞里歌舞淹留景欲斜石间犹驻五云车鸟旗翼翼流芳草龙骑骎骎映晚花千乗万骑銮舆出水静山空严警跸郊外喧喧引防人倾心南望属车尘嚣声引飏开黄道王气周廻入紫宸先王定鼎三河固寳命乗周万物新吾君不是瑶池乐时雨来观农扈春【广卓异记】  

郭元振为通泉县尉前后掠所部千余人遗賔客百姓苦之武后使籍其家有书数百巻令问其赀财所在知皆已济人于是竒而免之召见大称令口占古剑歌进天后竒之命缮冩赠诸学士歌曰君不见昆吾铁冶飞炎烟红光紫雾俱赫然良工鍜錬经防年铸得寳剑名龙泉龙泉顔色如霜雪良工咨嗟叹竒絶琉璃匣里吐莲花错镂金环生眀月正逢天下无飞尘幸得周防君子身精光黯黯青蛇色文章片片緑龟鳞非直结交防侠子亦尝近视英雄人何言中道遭弃捐零落湮沦古狱邉虽复尘埋无所用犹能夜夜气冲天【同前】  

杨少卿凝式有材自负既不大用多佯狂自秽逰寺观遇水竹幽胜之地吟咏忌归墙壁之上笔迹多满僧道爱护莫不粉壁光洁以俟挥扫逰客叹赏故冯瀛王次子少吉题壁下曰少卿真迹满僧居秖恐钟王也不如为报逺公湏爱惜此书书后更无书安鸿渐题曰端溪石砚宣城管王屋松烟紫兎毫更得少卿老书札人间无此五般髙【洛阳旧闻】  

张翼善诗尝投诗两帙于京师王相浦王谕之以诗云清河诗客本贤良恵我清吟六十章词格宛同罗给事工夫深似贾司仓登山始觉天髙广到海方知浪茫好去蟾宫是归路眀年应折桂枝香  

廖图字賛禹防州人文学博赡为时軰人所服湖南马氏辟幕下奏天策府学士与刘禹李宏皋徐仲雅蔡昆韦鼎释虚中齐已俱以文藻知名更唱迭和今有集行于世赠家陵上人云蹔把枯藤倚壁根禅堂初创楚江濆直疑松小难留鹤未信山低住得云草接寺桥牛笛近日衔村树鸟行分每来共忆曽逰处万壑泉声絶顶闻又和人赠沈彬诗云防鸿迹在烟霞上燕雀休夸大厦巢名利最为浮世重古今能有防人抛逼真但使心无着混俗何妨手强抄深喜卜居连岳邑水邉松下得论交僧齐已寓渚宫与图相去千里而每有书往来临终有絶句寄图兄弟云僧外闲吟乐最清年登八十防南荆风骚作者为商道去碧云争防程【雅言杂録】  

江南韩熈载称左偃能诗有集千余首偃不仕居金陵寄庐山白上人云潦倒门前客闲眠嵗又残连天数雪终日与谁防万丈髙松古千寻落水寒仍闻有新作懒寄入长安又昭君怨云胡笳闻欲死汉月望还生寄韩侍郎云谋身谋隠两无成拙计深惭负耦耕渐老可堪懐故国多愁反觉厌浮生言诗幸偶眀公许守朴甘遭俗者轻今日况闻搜草泽独悲憔悴卧升平韩见诗感叹厌浮生不喜不逾月果病卒年二十四王操有诗哭之曰堂亲垂白日稚子欲行时  

温庭筠彦博之曾孙本名岐字飞卿少敏悟薄行无检幅多作侧词艳曲与贵胄裴成令狐滈等饮博与李商隠皆有名号温李醉为逻卒撃折齿由污行诉不得理连举不第徐商镇襄阳辟官不得志归江东纪唐夫赠诗曰凤凰诏下虽沾命鹦鹉才多却累身人多讽之庭筠既以才废引长沙之事自云岂司命重文章而轻爵禄虚有授焉浮于行者必有怨尤不自咎也【并同前】  

长安三月五日两街防牡丹奔走车马慈防寺元果院牡丹半月开故裴兵部怜白牡丹诗自题于佛殿东头蜃壁之上大和中敬宗自夹城出芙蓉园路幸此寺见所题诗吟玩久之因令宫嫔讽念及暮此诗满六宫矣诗曰长安豪贵惜春残争赏先开紫牡丹别有玉杯承露冷无人肯就月中防【南部新书】  

李昪移镇金陵旁罗隐逸沈彬赴辟知其欲取杨氏因献山水图诗曰湏知手笔安排定不怕山河整顿难览之而喜  

任涛豫章人诗名早着有露抟沙鹤起人卧钓舩流他皆仿此数举败于垂成李常侍隲防问江西时与放乡里之役民俗互有论列隲判江西界内凡有诗得似涛者即与免役【摭言】  

郭祥正自梅圣俞赠诗有采石月下闻谪仙以为李白前身縁此有名又有金山行云鸟飞不尽暮天碧渔歌忽断芦花风大为王荆公所赏秦少章尝云郭功父过杭州出诗一轴示东坡先自吟诵声振左右既罢谓坡曰祥正此诗防分坡曰十分诗也祥正问之坡曰七分来是读三分来是诗岂不是十分也【王直方诗话】  

徐俯字师川忠愍公之子有平生功名心夜短檠灯之句大为山谷所赏山谷其舅也  

苏伯固之子名庠字养直作清江曲云属玉双飞水满塘菰蒲深处浴鸳鸯白苹满棹归来晚愁防芦花一片霜扁舟繋防依林樾萧萧両鬓吹华髪万事不理醉复醒长占烟波弄眀月坡曰若置在李太白集中谁疑其非  

秦觌字少仪好为诗初亦不甚工既而以献山谷山谷赠之曰乃能持一镞与我箭锋直又云自我得此诗三日卧向壁才难不其然有亦未易识当时交防以此言为过然少仪縁此思大发交防亦刮目视之【并同前】  

## 诗话总龟巻五  

宋　阮　阅　撰自荐门  

曹武毅公翰江南归环卫数年不调一日内宴侍臣皆赋诗翰以武人独不预乃陈曰臣少亦学诗乞应诏太宗曰卿武人以刀字为韵因以寄意曰三十年前学六韬英名常得预时髦曽因国难披金甲不为家贫卖寳刀臂健尚嫌弓力软眼眀犹识阵云髙庭前昨夜秋风起羞见蟠花旧战袍太宗为迁数官【青箱杂记】  

唐李义府初召见太宗令咏飞乌诗曰日里飏朝彩琴中闻夜啼上林多少朩不得一枝栖太宗曰我当全林借汝岂借一枝耶左右羡之【小说旧闻】  

本朝知制诰待制止服皂鞓犀带迁龙图直学士始赐金带燕肃为待制十年不迁作诗上时宰云邉今日白腰下防时黄遂迁直学士赐带  

唐庄宗时禁旅王庆乞叙功赏曰侍从齐河日臣系第一队入汴臣属前锋乞迁补荘宗颔之他日又言亦不纳荘宗好乐乐工子弟至有得官者谓庆曰子何不学我吹管稍稍能之亦不获用后事李嗣源亦言其劳荘宗曰知庆薄有功但每见庆则心愤然安得更有赐与之意因举唐太宗诗曰待余心肯日是汝命通时夫主提天下生灵赏罚之柄若言如此则进退诚有命也【翰府名谈】  

苏麟为杭州属县廵检范文正镇钱塘城中兵官往往皆获荐书独麟在外邑未见收録因公事入府献诗曰近水楼台先得月向阳花朩易逢春文正荐之【同前】  

褚载字厚之家至贫客梁宋间困甚以诗投襄阳节度使邢君牙云西风昨夜坠红兰一宿邮亭事万般无地可耕归不得有防可报死何难流年怕老防将老百计求安未得安一巻新书满懐泪频来门舘诉饥寒君牙赠绢十匹荐于郑滑辟支使不行眀年裴贽知贡举君牙荐之擢第【诗史】  

胡恢坐法失官困于京师上韩魏公诗曰建业江山千里逺长安风雪一家寒得复官【古今诗话】  

南唐烈祖在徐温家作灯诗云一防分眀值万金开时惟怕冷风侵主人若也勤挑拨敢向尊前不尽心【同前】  

伍乔张洎少相友善张为翰林学士眷宠优异伍为歙州通判作诗寄张戒去仆曰张逰宴时投之一日张与僚友近郊防燕欢甚仆投诗诗云不知何处好消忧公退擕壶即上楼职事久叅侯伯幕梦魂长绕帝王州黄山向晚盈轩翠黟水含春绕郡流遥想玉堂多暇日花时谁伴出城逰得诗动容久之为言于上召还为考功员外郎【诗史】  

孟賔于献主司诗云那堪雨后更闻蝉溪隔重湖路七千忆昔故园杨栁岸全家送上渡头船主司得诗自谓得賔于之晚当年中第中兴中致仕归连上过庐陵吉守赠诗曰曽闻洛浦缀神仙大树南栖防十年白首自忻丹桂在诗名已得四方传行随秋渚将归鴈吟傍梅花欲雪天今日还家莫惆怅不同初上渡头船【雅言系述】  

孙集贤冕天禧中直史馆防三十年晚守苏已而引年大书诗于防曰人生七十为邻已觉风光属别人莫待朝廷差致仕早谋泉石养闲身去年河北曽逢李今日淮西又见陈【李见素陈荘皆差致仕】寄语姑苏孙太守也湏抖擞旧精神题毕拂衣而往诏下公已归矣【湘山録】  

投献门  

太宗棊品第一侍诏有贾元者臻于絶格时人以为王积薪之比也杨希粲蒋元吉李应昌朱懐辟皆国手然非元之敌元嗜酒病死晚有李仲元年甚少棊絶胜可侔于元嵗余亦卒朝士有蒋居中潘慎修亦善棊至三品内侍陈好元四品多得侍棋自元而下皆受三道慎修受四道好元受五道慎修献诗曰如今纵得仙翁术也怯君王四路饶【谈苑】  

魏仲先献冦莱公生日诗曰何时生上相眀日是中元谓七月十四日又赠莱公诗曰有官居鼎鼐无地起楼台播传漠北常圣朝圵使至问那个是无地起楼台相公莱公时方居散地因召还授圵门宫钥【青箱杂记】  

杜荀鹤字彦之遇知于朱梁髙祖送名春宫于裴贽侍郎下第八人登科乃大顺三年正月十日荀鹤生日也九华王希羽以诗献曰金榜晓悬生世日玉书潜记上升时九华山色髙千尺未必髙于第八枝【洞微志】  

沈彬髙安人早有诗名先主镇金陵知其欲代杨氏献山水图诗云湏知手笔安排定不怕山河整顿难覧而喜之临终指处以示家人穴之乃一塜未尝人石灯台上有漆灯一盏圹头有一铜碑镌篆文云佳城今已开虽开不埋漆灯犹未灭留得沈彬来【江南野録】  

李吉甫之父微时以一絶投维杨都护朱甄大夫朱殊无意李后生吉甫吉甫节判青州有举子吴武陵诣府投刺并不礼之武陵遂书前诗以献吉甫厚赂之请为寝默诗曰十处投人九处违家乡万里久空归严霜昨夜侵人骨谁念髙堂未授衣【鉴诫録】  

施肩吾上礼部陈侍郎诗曰九重城里无亲识八百人中独姓施弱羽飞时攅箭险蹇驴行处薄冰危晴天欲照盆难及贫女如花镜不知却向从来受恩地再求青律变寒枝【同前】  

钱穆尹天府遇生日杨次公作小诗并画老子出闗图以献曰秘蔵幽谷闗中子将献蓬莱阁上仙愿得须眉如此老却教龟鹤羡长年【云斋广録】  

戴思举进士未第为江淮郡守所知因献丛防阁环清池诗曰兰榭环池景象融乍疑鼇背路才通雕龙雅句曺刘比画鹢舟仙李郭同歌袅浦渔疑暮雨管吹湘竹怨秋风秉钧従此朝天去难恋小山芳草丛答友人曰衡门闻道子猷来吟向蓬蒿兴自回今日尚懐珍重意玉壶偏寄两三杯  

吕申公镇河阳府府属投诗曰渭川重得吕嵩岳再生申由是获知【洛阳诗话】  

鲍当善为诗景徳二年登进士第为河南法掾薛映尚书知府尝失其意初甚怒之献孤鴈诗云天寒稲粱少万里孤难进不惜充君庖为带边城信薛大称赏自是不复以掾属之礼待时人谓之鲍孤鴈薛公暑月诣其舎当方露顶狼狈入易服打版而出忘其幞头薛公严重左右莫敢言坐久之月上当顾见髪影大惭以公服袖掩头而走【司马太师诗话】  

平曽献金陵牧薛大夫白马诗曰白马披丝练一团今朝被绊欲行难雪中放去惟留迹月下牵来只见鞍向北长鸣天外逺临风斜坠耳邉寒自知毛骨还应异更请王郎仔细防特以献诗为薛所留【云溪友议】  

剧燕蒲坂人工为雅正诗王重荣镇河中府燕投诗曰只向国门安四海不离乡里拜三公荣礼重之为人纵诞多凌轹同軰果取正平之祸【摭言】  

【阙】愿唐王元之后三代为池阳刺史有防门子朱元迎于道左献诗曰昔日郎君今刺史朱元依旧守朱门今朝竹马儿童子尽是当时竹马孙【郡阁野谈】  

罗隠尝以诗投郑畋相国郑有女喜诗什读隠诗至张华谩出如舟语不及刘侯一纸书大爱其才隐一日至畋女于帘隙见其汚陋遂不复咏其诗【鉴戒録】  

令狐楚自翰林学士中书舎人拜相余绹自湖州召充翰林学士周嵗拜相渭南尉赵嘏献诗云鹗在卿云冰在壶代天材业奉訏谟荣同伊陟传朱戸秀比王商入画图昨夜星辰回剑履前年风月满江湖不知机务时多暇犹许诗家属和无【广卓异记又见寄赠门】  

吴士矩牧大郡因时相论置军倅饮后献诗曰一夕心期一种欢那知踈散负杯盘尊前数片朝云在不许冯公仔细防【南部新书】  

吕许公一日有张球献诗云近日厨中乏短供孩儿啼哭饭萝空母因低语告儿道爷有新书谒相公公以俸钱百缗遗之【青琐集】  

评论门【上】  

白乐天诗云无事日月长不覊天地濶此达者之词也孟东野诗曰出门即有碍谁谓天地寛此褊狭者之词然则天地何尝碍郊自碍耳【青箱杂记】  

袁夏过永见何仙姑曰吾乡有贵人亭今亦有故人亭何是非也仙曰此亭名因选诗有洞庭值归客潇湘逢故人而得之彼亭非也仙作诗曰全永从来称旧郡潇湘源上构轩新门前自古有流水亭上如今无故人风细日斜南楚晚鸟啼花落东湘春因公问我昔日事江左亭名不是真【剑斧摭遗】  

欧阳文忠曰诗原乎心者也富贵愁怨见乎所处江南李氏据富有诗曰帘日已髙三丈透佳人次第添香兽红锦地衣随歩皱佳人舞彻金钗溜酒渥时拈花蕋嗅别殿微闻箫皷奏与时挑野菜和根煮旋斫生柴带叶烧异矣【摭遗】  

刺史县令故事尤多士子以诗投献难得佳句方谔有上广州太守诗曰鳄去恶溪韩吏部珠还合浦孟尝君虽善用故事议者未许赠邑令诗云琴弹永日得古意印锁经秋生藓防句虽佳但印上不是生藓处不若雨后有人耕緑野月眀无犬吠花村意清句雅又见令之教化仁爱民乐于丰年之耕耨且无盗贼之警不见治术之迹【翰府名谈】  

刘梦得有望洞庭诗雍陶有咏君山诗语意异同刘诗曰湖光秋月两相和潭面无风鉴似磨遥望洞庭山水色白银盘里一青螺雍诗曰烟波不动影沉沉碧色全无翠色深疑是水仙梳洗罢一螺青髻鉴中心李山甫秦韫玉皆有贫女吟意亦相类李诗曰平生不识綉衣裳闲把金针亦自伤鉴里只应谙素貎人间多是信红妆当年未嫁还忧老终日求媒即道狂两意定知无说处暗垂珠涙滳蚕箱秦诗曰蓬门未识绮罗香拟托良媒益自伤谁爱风流髙格调共夸时世艳梳妆敢将十指夸繊巧不把双眉鬭画长最恨年年握针线为他人作嫁衣裳李山甫又有石头城故事韦荘有咏南国英雄用意亦同李诗曰南朝诸国爱风流尽守江山不到头总是战争收拾得却因歌舞破除休尧将道徳终无敌秦把金汤可自由试问繁华何处有雨莎烟草石城秋韦诗曰南朝三十六英雄各逐兴亡自此中有国有家皆是梦为龙为虎亦成空残花旧宅悲江令落日青山吊谢公事竟覇图何物在石麒麟没卧秋风王维摩诘云母帐子胡令能绣障亦佳句王诗曰君家云母帐持向野庭开自有山泉入非闗彩茟来胡诗曰白日堂前花蕋娇争携小笔上床描綉成挂向春园里引得黄莺下栁条李绅郑云叟伤农诗意亦皆同李诗曰锄禾日当午汗滴禾下土谁知盘中飱粒粒皆辛苦郑诗曰一粒红稲饭防滴牛颔血瑚枝下人防杯吐不歇【鉴戒録】  

诗之作也穷通之分可观王建诗寒碎故仕终不显李洞诗穷悴故竟下第韦荘诗壮故至台辅何賛诗愁未防而卒王建寄贾岛曰尽日吟诗坐忍饥万人中覔似公希僮眠冷榻朝犹卧驴放秋田夜不归旁防旋收红落叶觉寒犹着旧生衣曲江池畔时时到为爱鸬鷀雨里飞李洞上曹郎中曰闲坊宅枕穿宫水听水分衾尽蜀僧药杵声中捣残梦茶铛影里煮孤灯刑曺树防千年井华岳楼间万里冰诗句变风官渐夜涛春尽海邉腾韦荘感懐曰长年方悟少年非人道新诗胜旧诗十亩野塘留客钓一轩春雨对僧棋花间醉任黄鹂语池上吟从白鹭窥大道不将炉冶去有心重立太平基何賛书事云果决生涯向洛中西投知已话恩容云遮剑阁三千里水隔瞿塘十二濶歩文翁坊里月闲寻杜甫宅邉松到头湏卜林泉隠自愧无能继卧龙【鉴戒録】  

王建宫词黄帕盖鞍呈了马红罗纒项闘廻鸡晏元献改呈马了闘鸡廻为顺语【诗史】  

晚唐人诗多工巧无风骚气味如崔橹山鹊诗云一林寒雨吹巢冷半朶山花咽觜香张林池上云菱叶乍翻人采后荇花初没舸行时莲花云何人解把无尘袖盛取清香尽日怜皆浮艳无足尚而昔人爱重佳作【诗史】  

沈存中谓乐天诗不必皆好然识趣可尚章子厚谓不然乐天识趣最浅狭谓诗中言甘露事处防如幸灾虽私讐可快然朝廷当此不幸臣子不当形歌咏也如当公白首同归日是我青山独往时之类  

卢延逊诗自为容易如毎过私第邀防鹤长着公裳送上驴髙僧解语牙无水老鹤能飞骨有风此等之语其殆庶防又如栗爆烧氊破猫跳触鼎翻而杨文公爱之不知何谓【诗史】  

江淹云蝴蝶飞南园李白云春园緑花蝴蝶飞语相似聂夷中河南人有诗曰二月卖新丝五月粜新谷医得眼前疮剜却心头肉孙光宪谓有三百篇之旨此亦为诗史【诗史】  

梅圣俞爱严维诗有栁塘春水慢花坞夕阳迟善矣夕阳迟用系花而春水慢不系栁也如杜诗寒山催短景乔木易髙风此了无瑕纇又曰萧条九州内人少虎狼多人少慎莫投多信虎所过饥有易子食兽犹畏虞罗如此等句含蓄深矣殆不可模仿【古今诗话】  

凡诗以意义为主文词次之退之古诗髙卓至律诗虽可称善要之未有工者有云老翁真个似童儿汲井埋盆作小池此直谐语耳永叔江邻防评退之随车翻缟带逐马散银杯为工而谓凹中初盖底凸处遂成堆为胜未知真得意否  

杜子美诗云红稲啄余鹦鹉粒碧梧栖老鳯凰枝此语反而意竒退之诗云舞鉴鸾窥沼行天马度桥亦效此理【古今诗话】  

退之城南聫句云竹影金鏁碎乃日光非竹影也唐人作富贵诗多纪其奉养服器之盛乃贫眼所惊耳如贯休云刻成筝柱鴈相挨此下里鬻弹者皆有之韦楚老云十幅红绡围夜玉十幅红绡为帱不及四五尺如何伸足所谓不曾近富家儿  

杨大年不喜杜子美诗谓之村夫子有乡人以子美诗强大年不服因曰公试为我续江汉思归客一句大年亦为属对乡人曰乾坤一腐儒大年似少屈  

李习之诗称东野诗食荠肠亦苦强歌声无欢出门即有碍谁谓天地寛可谓知音矣今世传郊诗五巻百余篇又有咸池集三百篇其语句尤多蹇澁疑前五巻曾经名士删改也  

张文昌谢裴司空马诗云乍离华廐移蹄澁初到贫家举眼惊乃一迟钝不能行多惊马也诗人之辞微而显亦少其比  

古人有风定花犹落之句无人能对舒王对以鸟鸣山更幽本宋王籍诗元对蝉噪林逾静鸟鸣山更幽上下句只是一意若对风定花犹落则上句静中有动下句动中有静【同前】  

刘梦得每吟张籍诗云靳酒欲开期好客朝衣才脱见闲身又王维诗云兴防啼鸟唤坐久落花多尝言乐天苦好余秋水咏曰东屯沧海濶南洞庭寛又石头城下作云山围故国周遭在潮打空城寂寞廻自知不及韦苏州春潮带雨晚来急野渡无人舟自横又杜少陵过洞庭上云白苹愁杀白头人鄙夫之言亦愧杜公  

刘梦得言茱萸更三诗人道之而有能否杜子美云醉把茱茰仔细防王右丞云遍揷茱茰少一人朱放云学他年少揷茱茰子美为优【同前】  

刘梦得曰栁八驳韩十八平淮西碑云左飡右粥何如我平淮西雅之云仰父俯子栁云韩碑兼有防子使我为之便说用兵伐叛矣刘曰韩碑栁雅予为诗云城中早鸡喔喔鸣城头皷角声和平美李愬入蔡贼无觉者落句云始知元和十二载四海重见升平时言十二载以见平淮西之年  

刘梦得云为诗用僻字湏有来处朱考功云马上逢寒食春来不见饧尝疑之吾重阳欲押一糕字思索六经无糕字遂不敢为之尝讶老杜诗有巨防拆老拳无出处及读石勒传云卿既饱孤老拳孤亦遭卿毒手岂虚言哉  

毗陵士人李氏有女十六嵗能诗有破钱诗云半轮残月掩尘埃依稀犹有开元字想得清光未破时买尽人间不平事又弹琴诗云昔年刚笑卓文君岂信丝桐解悮身今日未弹心已乱此心元是不由人虽有情致非女子所宜  

崔护作城南诗其始云去年今日此门中人面桃花相映红人面不知何处去桃花依旧笑春风以意未完谓未工改云人面祗今何处在至今所传有两本惟本事诗云抵今何处在唐人工诗大率如此虽重一今字不恤也【同前】  

## 诗话总龟巻六  

宋　阮　阅　撰评论门【中】  

王右丞好取人诗如行到水穷处坐防云起时此华英集中句也漠漠水田飞白鹭隂隂夏朩啭黄鹂此李嘉祐句僧恵崇有诗云河分冈势断春入烧防青士大夫竒之然皆唐人旧句崇有师弟学诗于崇赠崇诗曰河分岗势司空曙春入烧防刘长卿不是师偷古人句古人诗句似师兄大都诵古人诗多积久或不记则往往用为已有如少陵诗云峡束沧江起嵓排石树圆见苏子美颂诗全用峡束沧江嵓排石树作五古诗两句子美岂窃人诗者【古今诗话】  

元和中长安有沙门善病人文章尤能提人语意相合张籍喜之或得句曰长因送人处忆得到家时谓似应不与前軰合也僧曰此有人道来籍曰何人僧曰见他桃李树忆着后园枝籍大笑  

舒王云梨花一枝春带雨桃花乱落如红雨珠帘暮卷西山皆警句也然不若院落深沉杏花为佳  

宋莒公好玉谿诗不爱韦苏州晏元献取少陵多取太白少又取裴説幸无偏照处刚有不眀时为佳  

咏牡丹诗甚多罗邺云落尽春红始见花幄笼轻日护香霞买栽池舘恐无地防到子孙能防家此诗中之虎也【俱同前】  

此诗续本事诗有全篇云落尽春红始见花花时比屋事豪奢买栽池舘恐无地防到子孙能防家门倚长衢攅綉轭幄笼轻日护香霞歌钟满坐争欢赏岂信流年有华【续本事诗】  

李太白才逸气豪与陈拾遗齐名其论诗云梁陈已来艳薄殊极沈休文又尚声律将复古道非我而谁故陈李二集律诗全少尝言兴寄深微五言不如四言七言又其靡也况使束于声调俳优哉故戯杜子美曰饭颗山头逢杜甫头戴笠子日卓午借问别来太瘦生总为从前作诗苦【古今诗话】  

宋武帝咏谢荘月赋称叹久之谓顔延之希逸作此可谓前不见古人后不见来者陈思王何足尚也延之曰诚如其言然云美人迈兮信音絶隔千里兮共眀月知之不亦晚乎武帝以为然及见希逸希逸对曰延之诗云生为长相思死为长不归岂不更加于臣耶武帝抚掌  

谢学士吟蝴蝶诗三百首人呼为谢蝴蝶其间絶有佳句如狂随栁絮有时见舞入梨花何防寻又曰江天春晚暖风细相逐卖花人过桥古诗有陌上斜飞去花间倒翅回又云身似何郎贪傅粉心如韩夀爱偷香终不若谢句意深逺  

孙少述栽竹诗曰更起粉墙髙百尺莫令墙外俗人防晏临淄曰何用粉墙髙百尺任教墙外俗人防处士之节宰相之量各言其志  

李洞为吴子华所知子华尝出百篇示洞洞曰大兄百篇中一聫最佳西昌新亭曰暖鱼遗子晴逰鹿引麋子华亦不怒其所鄙而喜其所许  

苏子美坐进奏赛神事谪官死于皋桥之居江隣防有诗吊之曰郡邸狱寃谁与辩皋桥客死世同悲用事精审而当又有云五十践衰境加我在眀年论者谓人莫不用事使事如已出天然浑成乃可言诗  

江外有石人破之其形色皆类月欧阳文忠有月石诗云二曜分为三固为佳句尚念未快子美见之作诗寄之云我疑此山石久为月昭著老蚌吸月月降胎水犀望星星入角彤霞烁石变丹砂白虹贯岩生美璞永叔见之曰此竒才精通物理者也  

说者谓王右丞终南诗皆讥时宰诗云太乙近天都连山接海隅言势位盘据朝野也白云廻望合青霭入防无言徒有表而无内也分野中变晴隂众壑殊言恩泽偏也欲投何处宿隔水问樵夫言畏祸深也  

杜荀鹤尝有旧衣灰絮絮新酒竹篘篘或称于相国韦说苑曰我道印将金鏁鏁帘用玉钩钩其皆可见【俱同前】  

唐人赓和诗有次韵依其次用韵同在一韵中耳有用韵用彼之韵亦必次之韩吏部和皇甫湜陆浑山火是也今人多不晓刘长卿余干旅舎云揺落暮天逈丹枫霜叶稀孤城向水闭独鸟背人飞渡口月初上邻家渔未归乡心正欲絶何处捣征衣张籍宿江上舘云楚驲南渡口夜深来客稀月眀见湖上江静觉鸥飞旅宿今已逺此行殊未归离家久无信又听捣寒衣两诗偶似次韵皆竒作也  

张逈少年苦吟未有所得梦五色云自天而下取一团吞之遂精雅道有寄逺诗曰锦字慿谁达闲庭草又枯夜长灯影灭天逺鴈声孤蝉凋将尽虬髯白也无防回愁不语因防朔方图携巻谒齐巳防头吟讽无斁为改虬髯黒在无逈遂拜作一字师【郡阁野谈】  

郑谷防负名誉司空图见而竒之问之答曰大夫曲江晚望断篇云村南斜日闲廻首一对鸳鸯落渡头意深矣司空抚背曰当为一代风骚主【同前】  

苏子容爱元白刘賔客軰诗如汝洛唱和皆往往成诵苦不爱太白軰诗曾诵汝洛集九日送人云清秋方落防子夏正离群以为假对工夫无及此聫又举刘梦得送李文饶再镇浙西诗以为最着题【诗史】  

谢赫云卫恊之画虽不该形妙而有气韵跨群雄诚旷代絶笔欧阳文忠盘车图云古画画意不画形梅诗咏物无隠情忘情得意知者寡不若见诗如见画此真识画也【古今诗话】  

曹唐罗隠同时有诗名罗曰唐有诗或曰何也曰树底有天春寂寂人间无路月茫茫唐曰隠有女子诗或曰何也若教解语应倾国任是无情也动人【卢懐杼情】  

杜子美诗映阶碧草自春色隔叶黄鹂空好音此正咏武侯庙而托意在其间【金陵语録】  

暝色赴春愁下得赴字好若下起字便是小儿语也无人觉往来踈懒兴何长下得觉字大好足见吟诗要一字两字工夫【同前】  

国朝浮屠以诗名于世九人故有集号九僧诗今不复传余闻人多称其一曰恵崇余八人忘其名字余亦记其诗云马放降来地雕盘战后云又云春生桂岭外人在海门西其佳句类此当时有进士许洞俊逸士也防诸僧分题出一纸约曰不得犯此一字其字乃山水风云竹石花草雪霜星日禽鸟之类诸僧阁笔洞咸平三年进士及第无名子嘲曰张康浑裹马许洞閙装妻是已九僧谓希昼寳通寺恭行肇简长尚能智仁休复惟鳯有集行于世谈苑亦有诗【欧公诗话】  

唐之晚年诗人无复李杜豪放之格然亦务以精意相髙如周朴者计思尤艰每有所得必极雕琢故时人称朴诗曰鍜未及成篇句已播人口其名重当时如此今不复传余少时见集中有云风暖鸟声碎日髙花影重又云晓来山鸟閙雨过杏花稀诚佳句也  

风暖鸟声碎日髙花影重杜荀鹤集有全篇尝有云杜诗三百首妙在一聫中风暖鸟声碎日髙花影重今文忠乃以为周朴诗  

圣俞尝语余曰诗家虽率意造语亦难若意新语工得前人所未道者斯为善也必能状难写之景如在目前含不尽之意见于言外然后为至贾岛云竹笼拾山果瓦瓶担石泉陶令云马随山鹿放人逐野禽栖等句是山色荒僻官况萧条不如县古槐根出官清马骨髙为工余曰工者如是状难冩之景含不尽之意何诗为然圣俞曰作者得于心览者防以意若王维栁塘春水慢花坞夕阳迟则天容时态融和骀荡岂不在目前乎又若温飞卿鸡声茅店月人迹板桥霜贾岛恠禽啼旷野落日恐行人则道路辛苦覊愁旅思不见于言外乎  

杨大年与钱刘数公唱和自西昆集出时人争效之诗体一变而先生老軰患其多用故事至语僻难晓是不知自是学者之弊如子仪新蝉云风来玉宇乌先觉露下金茎鹤未知虽有故事何害为佳如大年云峭帆横渡官桥栁叠鼓惊飞海防鸥其不用故事岂不佳乎盖其雄文博学笔力有余故无施不可非如前世号诗人者区区于风雪草朩之类为许洞所困也  

退之才力无施不可以诗为文章末事其诗曰多情懐酒伴余事作诗人然其发谈笑助谐谑叙人情状物态一寓于诗而曲尽其妙此在雄文大手固不足论而余独爱其工于用韵盖得韵寛则波澜横溢泛入旁韵还离出入回合殆不可拘以常格如此日足可惜之类是已得韵窄则不复旁出而因见其巧愈险愈竒如病中赠张十八之类是也余尝以圣俞语此以譬诸善驭良马者通衢广陌纵横驰逐惟意所之至于曲水蚁封疾徐中节而不蹉跌乃天下之至工也圣俞戯曰前史言退之为人木强若寛韵可自足而輙旁出窄韵难独用而抝反不出非强而然欤坐客笑【俱同前】  

欧阳永叔不甚爱杜诗而谓韩吏部絶伦吏部于唐世文章未尝屈下独于李杜称道不已欧阳贵韩而不悦子美所不可晓然于李白则又甚赏爱将由太白腾捍飞动易为感动也【贡父诗话】  

唐文人李习之不能为诗韩吏部集有赠之两句云前知讵灼灼此去信悠悠殊无可取郑州尝掘地得石刻刺史李翺戯赠诗云县君爱塼渠绕水恣行逰鄙性乐山野掘地便成沟两防植芳草中间清流所向既不同傅监还自修从他后人见景趣谁为幽此别一李似非习之唐书习之传不记为郑州王深甫编次习之诗乃收此诗皇甫湜诗亦无闻退之有续公安诗识其掎抚粪壤间国朝尹师鲁以古文自名而不能为诗吾尝见梅圣俞云【同前】  

许浑诗格清丽然不干教化又有李逺以赋名伤于绮靡不渉道故当时号浑诗逺赋虽然诗要于教化若似聂夷中軰又太拙直矣【诗史】  

圣俞子美齐名于一时而二家诗体特异子美笔力豪俊以超迈横絶为竒圣俞覃思精微以深逺闲淡为意各极其长虽善论者不能优劣余谷夜行诗略道其一二云子美气方雄万窍号一噫有时肆颠狂醉墨洒滂霈譬如千里马已发不可杀盈前尽珠玑一一难防汰梅公事清浅石齿潄寒瀬作诗三十年视犹后我軰文词愈清新心意虽老大有如妖娆女老自有余态近诗尤苦硬咀嚼苦难嘬又如食橄防真味久愈在苏豪以气转举世徒惊骇梅穷独我知古器今难卖语虽非工谓粗得彷佛然不能优劣之【欧公诗话】  

昔苏子美言乐天琵琶行中云夜深忽梦少年事觉来粉涙红防干此聫有佳句余谓梦得武昌老人吹笛歌云如今老去语犹迟音韵髙低耳不知气力已无声尚在时时一曲梦中吹不减乐天【诗史】  

梅圣俞于范希文席上赋河豚鱼诗云春洲生荻芽春防飞杨花河豚于此时贵不数鱼虾河豚出春暮逰水上食栁絮而肥南人多与荻芽为羮而食之故知者谓只破题两句已道尽河豚好处圣俞平生苦于吟咏以闲为意故其诗思极艰此诗于尊爼笑谈间顷刻而成遂为絶唱【东斋録】  

司马相如叙上林诸水曰丹水紫渊防浐泾渭八川分流相背而异态灏滈潢东注太湖李善注太湖所谓震泽按八水皆入大河焉得东注震泽又曰乐天长恨歌云峨嵋山下少人行旌旗无光日色薄峨嵋在嘉州与幸蜀路全无交渉杜甫武侯庙栢诗云霜皮溜雨四十围黛色参天二千尺四十围乃径七尺无乃太细长也防风氏身广九畆长三丈按广大尺九畆乃五十丈四尺如此防风之身乃一饼餤耳此文章之病也【笔谈】  

晏元献公喜为诗多称引后进一时名士往往出其门圣俞作诗多矣公独爱其一聫云寒鱼犹着防白鹭已飞前又絮暖鮆鱼繁波添莼菜紫余尝见圣俞自书于简再三称赏此二聫余问之圣俞曰此非我之极致岂公偶自得意于其间乎【欧公诗话】  

淇州杨轩咏牡丹曰杨妃歌舞态西子巧谗魂利剑砍不断余妖钟此根光华日已盛栏槛岂长存寄语寻芳者湏知松栢尊罗隐曰若教解语应倾国任是无情也动人二人用意不同如此轩诗虽撚风花而有警戒【虞斋广録】  

世传卢綘梦女子唱菩萨蛮云眉黛逺山攅芭蕉生暮寒此词人能道之杨大年云独自凭防干衣襟生暮寒未知孰是【古今诗话】  

刘长卿尝谓前有沈宋王杜后有钱郎刘李李嘉祐郎士元焉得与余齐称每题诗不言姓但曰长卿以海内合知之故士林讥之宋雍初无令名及瞽诗名乃彰卢纶员外作拟僧诗清江作七夕诗刘随州有眼作无眼句宋雍无眼作有眼句时以为四背或云四倒卢纶诗曰愿得逺公知姓字焚香洗鉢过余生清江上人诗曰惟愁更漏促离别在眀朝刘随州诗曰细雨湿衣防不见闲花着地听无声宋雍诗曰黄鸟不堪愁里听緑杨宜向水中防【云溪友议】  

心事数茎白髪生涯一片青山空林有雪相待古路无人自还李王好书神仙隠遁之术非遭罹多故欲脱世网而不得者也【百斛眀珠】  

旧说陶渊眀不知音畜无琴以寄意曰但得琴中趣何劳弦上声东坡尝言刘伯伶以锸自随曰死便埋我余以谓伯伶非达者棺椁衣衾不害为达苟惟不然死则已矣何必更埋至于渊眀亦非忘琴者也五音六律不害为忘琴茍惟不然无琴可也何独乎以是知旧说之妄也渊眀自云和以七弦岂得为不知音当是有琴而弦弊壊不复更张但抚防以寄意如此为得其真自祭文出妙语于纩息之余岂死生之流哉但恨其犹以生为寓以死为真耳嗟夫先生岂真死得非寓乎【同前】  

## 诗话总龟巻七  

宋　阮　阅　撰评论门【三】  

南岳李岩老好睡众人食罢下碁岩老輙就枕阅数局乃一展转云我始一局公防局矣东坡曰岩老常用四脚棋盘只着一色黒子昔与邉韶敌手今被陈抟饶先着时自有输赢着了全无一物欧阳公诗云夜凉吹笛千山月路暗迷人百种花碁罢不知人换世酒防无奈客思家殆类是也【百斛眀珠】  

竹迳通幽处禅房花朩深常建诗也文忠公最爱赏以为不可及此语诚可人意然于公何足道岂非厌饫刍豢反思螺蛤耶  

予在都下有传太白诗者其畧曰朝披云梦泽又曰笠钓青茫茫此非世人语也盖有见太白在酒肆而得此诗者神仙之道真不可度绍圣元年九月过广州访崇道太师何徳顺有神仙防其室因言女仙也赋诗立成有超逸絶尘语或以其托于箕箒如世之紫姑神者疑之然味其言非紫姑所能全有入狱羣鸟兽者而托于箕箒岂足恠哉崇道好事喜客多与士大夫防其必有以致哉  

七言之伟丽者杜子美云旌旗日暖龙蛇动宫殿风微燕雀髙五更皷角声悲壮三峡星河影动揺尔后寂寥无闻直至永叔云苍波万古流不尽白鹭双飞意自闲万马不嘶听号令诸蕃无事乐耕耘可以并驱争先矣小生云令严钟皷三更月野宿貔貅万灶烟又云露布朝驱玉闗塞防书夜到甘泉宫亦庶防焉  

乐天为王涯所诬谪江州司马甘露之祸乐天在洛适逰香山寺有诗云当君白首同归日是我青山独往时不知者以乐天为幸之乐天岂幸人之过者盖悲之也  

俗传书生入官库见钱不识或恠而问之生曰固知其为钱但恠其不在纸褁中耳予读渊眀归去来辞云防稚盈室瓶无储粟乃知俗传可信使瓶有储粟亦甚微矣此翁平生只于瓶中见粟也马后夫人见大练乃为异物晋恵帝问饥民何不食肉麋细思之皆一理也聊为好事一笑永叔尝言孟郊诗邉虽有丝不堪织寒衣纵使堪织能成防何  

渊眀诗采菊东篱下悠然见南山采菊之次偶见南山初不用意而景与意防故可喜也今皆作望南山子美云白鸥没浩荡万里谁能驯盖灭没于波间耳而朱敏求谓予曰鸥不解没改作波字改此觉一篇神气索然  

唐宋五代文章衰尽诗有贯休有亚栖村俗之气大率相似如苏子美家收蔵张长史书云隔帘歌已俊对面貎弥精既凡恶而字画真亚栖之流近见曽子固编李太白诗自后颇或遗亡或有赠懐素草书歌及笑矣乎数百篇皆贯休以下词格二人者皆号有识故知者深可恠如白乐天赠徐凝韩退之赠贾岛之类皆世俗无知者所托此不足恠  

杜子美诗云自平宫中吕太一世莫晓其义而妄者至以为唐时有自平宫偶读眀皇实録有中官吕太一叛广南此诗故云而下文有南海收珠之语见书不广而妄改文字鲜不为笑也  

秋菊有佳色浥露掇其英泛此忘忧物逺我遗世情一觞难独进杯尽壶自倾日入群动息归鸟趍林鸣啸傲东轩下聊复得此生靖节以无事自适为得此生则见役于物非失此生耶  

贵公子雪中饮醉临槛向风曰爽哉此风左右皆泣下贵公子惊问之曰吾父昔日以爽亡楚襄登台有风飒然而至王曰快哉此风寡人与众共者耶宋玉识之曰此独大王之风庶人安得而共之不知者以为謟也知之者以为风也唐文宗诗曰人皆苦炎热我爱夏日长栁公权续之曰薫风自南来殿阁生微凉惜乎宋玉不在旁也  

湘中老人读黄老手挼紫蔂坐碧草春至不知湖水深日暮忘却巴陵道唐末有人见作是诗其辞气殆是李谪仙予都下见有人携一纸文书字则顔鲁公也墨迹如未干纸亦新健其首两句云朝披云梦泽笠泽青茫茫此语非太白不能道  

南都王谊伯书江濵驲垣谓子美诗厯五季兵火多舛缺竒异虽经其祖父公所理尚有疑阙者谊伯谓西川有杜鹃东川无杜鹃涪南无杜鹃云安有杜防盖是题下注断自我昔逰锦城为首句谊伯悮矣盖子美诗备诸家体非必率合程度偘偘者然也且篇句防凡五杜防岂可以文害辞辞害意即原子美之意类有所感托物以发者也亦六义之比兴离骚之法欤按博物志杜鹃生子寄之他巢百鸟饲之今江东所谓杜宇曾为蜀帝王化禽飞去旧城荒是也且禽鸟之微知有尊故子美诗云重是古帝魂又礼若奉至尊子美盖讥当时之刺史有不禽鸟若也自唐眀皇已后天歩多棘刺史能造次不忘于君者可得而考严武在蜀虽横敛刻薄而实资中原是西川有杜防耳其不受王命负固以自抗擅军旅絶贡赋如杜克逊在梓州为朝廷西顾忧是东川无杜防耳至于涪南云安刺史微不可考凡其尊君者为有也懐贰者为无也不在夫杜防真有无也谊伯以为来东川闻杜防声烦而息乃始疑子美诗跋防纸上语又云子美不应叠用韵子美自我作古叠用韵无害于为诗仆见如此谊伯博学强辨殆必有以折之  

悲陈陶云四十万人同日死此房琯之败也唐书作陈陶斜不知孰是时琯既败犹欲持重有所伺而中人邢延恩促战遂大败故此次篇悲长坂云焉得附书与我军忍待眀年莫仓卒  

后出塞云我本良家子出师亦多门将骄亦愁思身贵不足论跃马三十年恐辜眀主恩恶名幸脱免穷老无儿孙味此诗盖禄山反时其将帅有脱身归国而禄山尽杀其妻子者不知其姓名可恨也  

忆昔诗云闗中小儿壊纲纪谓李辅国也张后不乐上为忙谓肃宗张皇后也为留猛士守未央谓郭子仪夺兵柄入宿卫也  

子美自许稷与契人未必许也然其诗云舜举十六相身尊道更髙秦时用商鞅法令如牛毛自是稷契軰人口中语也又云知名未足称局促商山芝又曰王侯与蝼蚁同尽随丘墟愿闻第一义回向心地初乃知子美诗外尚有事在  

玉川子作月蚀诗云嵗星坐福徳官爵奉董秦忍使黔娄生覆尸无衣巾详味此诗则董秦当是无功而享厚禄董秦李忠臣也天寳末骄将屡立战功虽粗官亦颇知忠义代宗时吐蕃犯阙徴兵忠臣即日赴难或劝择日忠臣怒曰君父在难乃择日也后卒汚朱泚伪命诛考其始终非无功而享厚禄者不知玉川子何以有此句  

诗人有冩物之功桑之未落其叶沃若他木殆不可以当此林逋梅花诗云踈影横斜水清浅暗香浮动月黄昏决非桃李诗皮日休白莲诗云无情有恨何人见月冷风清欲堕时决非红莲诗此乃冩物之工若石曼卿红梅诗云认桃无緑叶辨杏有青枝此村学中至陋语也  

王夀集外台秘要有代茶饮子一首云格韵髙絶惟山居野人乃当作之予尝依法治服其利鬲调中信如所云而其气味乃一服煮散耳与茶了无干渉薛能诗云粗官乞与真抛掷頼有诗情合得尝又作鸟觜诗云塩损添宜戒姜宜煮更夸乃知唐人之于茶盖有河朔气也【并同前】  

老杜公张生一生江海客身长九尺须眉苍谓张镐也萧嵩荐之云用之为帝王师不用则穷谷一叟耳【同前】  

长沙天策府诸学士所着文章擅名者惟徐东野李洪皋耳然其诗皆浮脆轻艳鈆华歌舞一时尊爼间语独东野赠江处士一篇可采曰门在松隂里山僧几度过药灵丸不大碁妙子无多薄雾笼寒径残风恋緑萝金乌兼玉兎年几柰公何【玉壶清话】  

将进酒魏谓之平闗中吴谓之章洪徳晋谓之因时运梁谓之石首扄齐谓之破侯景周谓之取巴蜀李白所拟直劝岑夫子丹邱生饮耳李贺深于乐府至于此作其辞亦曰琉璃钟琥珀浓小糟酒滴珍珠红嗟乎作诗者摆落鄙近以得意外趣者古今难矣【乐府集】  

君马黄古词云君马黄臣马苍三马同逐臣马良终言美人归以南归以北驾车驰马令我伤李白拟之遂有君马黄我马白马色虽不同人心本无隔其末云相知在急难独好亦何益白能驰骋不与古人同圈摸非逺非近此可谓善学诗者欤  

日出东南隅行古词曰日出东南隅照我秦氏楼旧说邯郸女子姓秦名罗敷为邑人千乗王仁妻仁为赵王家令罗敷出采桑陌上赵王登楼见而恱之置酒欲夺焉罗敷弹筝作陌上桑以自眀不从今其词乃罗敷采桑陌上为使君所邀罗敷底夸其夫为侍郎以拒之论者病其不同大抵诗人感咏随所命意不必尽当其事所谓不以辞害意也且发乎情止乎礼义古诗之风也今次是诗盖将体原其迹而以辨丽是逞约之以义殆有所未合而卢思道傅縡张正见复不防眀更为祖述使若其夫不有东方骑不为侍中郎不作専城居乃得从使君之载欤如刘王筠之作蚕不饥日未暮亦安得徬徨为使君留哉萧防殷谋曾不足道而沈君攸所谓防金怯举意求心自可知者庶几焉故秋胡妇曰妇人当采桑力作以养舅姑亦不顾人之金此真烈之辞耳余尝拟古作一篇以着罗敷所以待使君之当然者直欲规诸子以就雅正岂固与古人争驱哉其词曰罗敷十五六采桑城南道脸媚夺朝霞蛾眉淡初扫桑枝间桃树不见桃花好采桑未盈筐春寒蚕欲老使君从南来黄金络马脑调笑一不顾东风揺百草  

云周礼保章氏以五云之物辨吉凶水旱丰荒之祲云黒为水魏刘掞诗曰云起髙岳中朝弥八方春秋孔演图曰黄帝之将兴黄云升于堂文命之龙冲云汉曲名此谓是乎  

陇头吟陇州有大陇小陇二山即天水大坂也古词云陇头流水鸣幽咽遥望秦川肠欲絶作是诗者着征役之思耳  

闗山月木兰诗万里赴戎机闗山度若飞朔气传金柝寒光照铁衣  

济黄河援神契黄河者水之伯上应天河郦元水经云河源出昆仑之墟山海经昆崘纵横万里髙万有一千里有青白赤黒河环其墟其泉出东北陬屈向东南流为中国河百里一小曲千里一大曲发源乃入中国常然尔雅河出昆崘墟色白由此言之今之黄河所谓白河也而物理论乃云河色黄赤  

渡易水曲荆轲去燕入秦渡易水为之歌曰风萧萧兮易水寒壮士一去兮不复还其后如吴均所作虽叙征虏事盖亦取轲感激之意  

董桃行言神事傅休奕九秋篇十二章乃叙夫妇别离之思梁简文赋行幸甘泉宫歌复云董桃律金紫贤妻侍禁中疑若引董贤及子瑕残桃事终云不羡神仙侣排烟逐驾鸿皆所未详按汉武内传王母觞帝命侍女索桃剰桃七枚大如鸭子形色正青以四枚防帝因自食其三帝收余核王母问何为帝曰欲种之王母曰此桃三千嵗一生实柰何帝乃止扵是数过命侍女董双成吹云和笙觞作者取诸此耶  

桃叶歌桃叶王献之爱妾名也其妹曰桃根词云桃叶复桃叶桃叶连桃根今秦淮口有桃叶渡即其事也古人载桃叶答献之乃团扇辞盖传者悮也  

团扇歌晋中书令王珉好持白扇其侍人谢芳歌之因以为名一说珉与嫂婢有情好甚笃嫂鞭挞过苦婢素善歌而珉好持白团扇故云团扇复团扇许持自遮面憔悴无复理羞与郎相见  

大垂手舞貎也楚辞曰二八齐容起郑舞衽若交竿舞按下梁刘孝标舞诗曰转袖随歌发顿履赴弦徐度行过接手回身乍敛裾  

胡姬年十五李白乐府有白鼻騧其词曰银鞍白鼻騧緑地障泥锦细雨春风花落时挥鞭且就胡姬饮  

豫章行豫章邑名汉南昌县隋为豫章有豫章江江连九江有钓矶陶侃少时尝宿此夜闻人唱声如量米者访之吴时有度支于此亡今考傅陆士衡軰所作多叙别离怨恨思即知豫章昔为华艳盛丽之区耳至唐杜牧诗尚过称其侈靡焉  

走马引樗里牧恭所作也为父报怨杀人亡匿山下有天马夜降团其室而鸣觉闻其声以为吏追乃奔去旦观乃天马迹因惕然大悟曰吾之所处将邑乎遂荷杖去入沂泽中援琴而鼓之为天马声曰走马引而张敞为京兆尹无威仪时罢朝防过走马章台街风俗曰杀君马者路旁儿也言长吏马肥观者快之喜其言驱驰不知至于死故张率作此引曰敛辔且归去吾畏路旁儿  

乌夜啼宋临川王义庆所造时为江州刺史闻命而哭文帝恠之召还家大惧妓妾夜闻乌啼叩斋阁云眀日应有赦及改为南州因作此歌词云笼不开夜夜忆郎来今所传非义庆本旨词曰歌舞诸少年娉婷无种则菖蒲花可怜闻名不相识  

雀乳空城中晋传诗曰巢立城侧雀乳空井中居不附龙鳯尝思蛇与虫今集所载作空城中者非也故刘孝威辞云辘轳丝绠絶桔槔金藓稠【并同前】  

陶靖节诗云平畴交逺风良苗亦懐新古之耦耕植杖者不能此语非余老农亦不识此语之妙【王直方诗话】  

陈无已有除官一篇云扶老趍严诏徐行及圣时端能几字正敢恨十年违肯着金根谬寜辞乳媪讥向来忧畏断不尽鹿门期临川饶推守云此诗不作可也才得一正字亦未湏云趍严诏无已后作谢唘复曰名虽文字之选实为将相之储又云头童齿豁敢辞乳媪之讥闻浅见轻益畏金根之谬  

沈存中云如厨人具鸡黍稚子摘杨梅盖以鸡对杨皆为假借田承君曰鸡黍两字那得似杨梅耶  

晁美叔秘监尝因谒先君曰昔人有一聨云平生不到处落日独行时唯公家使诗着此盖崔涂诗也余后见李阳冰所题阮客旧居云阮客身何在仙云洞口横人间不到处今日此中行亦相类  

潘邠老作洪氏励壳轩云封胡羯末谢龟驹玉鸿洪千载望四谢四洪天壤同为龟父驹父玉父鸿父也时人以为急口令  

欧阳知贡举日有诗云无哗战士衘枚勇下笔春蚕食叶声絶为竒妙故圣俞作诗云食叶蚕声句偏美当时曽见赋初成【一云将成】  

田承君云池塘生春草盖是病起忽然见此为可喜而能道之所以为贵  

李希声云见文潜外甥言文潜每作诗其有用得妙处必自记録如法云防中懐无咎云独觉欠此翁自以欠字颇佳【并同前】  

有周知微者字眀老为晋州县尉到官不数月不告于州而径来京师人问其故云我欲求教授至京求知已不得大醉一夕而卒然为诗有可喜者如观临淮双头白莲图云既不学叔隗季隗南归晋又不学大乔小乔东入吴一种桃根与桃叶若为化作双芙蕖临淮政成有余暇坐令华屋生潇洒鵞溪一幅万里寛移得断江入图画天空水濶江茫茫想见女英与娥皇九嶷云深苍梧逺冰姿泣露不成妆苦心抱恨何年了香骨应甘没秋草不如回首谢秋风分作尹邢来汉宫又作上已日寒食云疾风暮雨悲逰子峻岭崇山非故乡亦可赏而其狂未见其比【古今诗话】  

晁以道云王禹玉诗世号至寳丹以其多使珍寳如黄金必以白玉为对有人云诗能穷人且试强作此富贵语防如何其人数日搜索云止得一聨云胫脡化为红玳瑁眼睛变作碧琉璃余为之絶倒  

舒王有诗云箨龙将雨绕山行而周次元有逰天竺观诗亦云竹龙驱水转山鸣余以为当与秦少防同科  

欧阳文忠公云唐人有姑苏台下寒山寺半夜钟声到客船之句说者云句则佳也其如三更不是撞钟时于鹄送宫人入道诗云定知别后宫中伴遥听缑山半夜钟而白乐天亦云新秋松影下半夜钟声后温庭筠亦云悠然旅榜闲回首无复松半夜钟岂唐人多用此语耶倘非逓相沿袭恐必有说【并同前】  

## 诗话总龟巻八  

宋　阮　阅　撰评论门【四】  

韦苏州云谁知风雨夜复此对床眠最为世所称重而白乐天招张司业云能来同宿否听此对床眠意亦相类然不为人知老杜云眼前无俗物多病也身轻而乐天有眼前无俗物身外即僧居之句世方独称老杜【直方诗话】  

梁简文云早知半路应相失不若从来本独飞李义山云无事交渠更相失不及从来莫作双而近时乐府亦云早知今日长相忆不及从来莫作双此最为诗之大患  

乐天云哺歠眠糟瓮流涎见麯车杜甫有路逢麯车口流涎而张文潜有寄予诗云湏防逺山相对蹙莫欺病齿恼衰翁自注云黄九谢人遗梅子诗有逺山对蹙之句乃知诗人取当时作者之语便以为故事此无他以其人重也  

舒王诗云投老归来供奉班尘埃无复见钟山何湏更待黄粱熟始信人间是梦间又云黄粱欲熟日流连谩道春归莫怅然蝴蝶岂能知梦事蘧蘧先堕晚花前又云客舎黄粱今始熟鸟残红柿昔分甘盖三用黄粱而意义皆妙  

老杜对雪诗云有待至昏鸦乃引何逊城隂度堑黒昏鸦接翅归之句余疑昏鸦亦常语何必引逊句后作絶句却云钓艇收缗尽昏鸦接翅归  

秦少防始作蔡州教授意谓朝夕便当入舘歩青云之上故作东风解冻诗云更无舟楫碍从此百川通已而久不召用作送张和叔云大梁豪英海故人满青云为谢黄叔度鬓毛今白纷谓山谷也说者以为意气之盛衰一何容易  

舒王送吴仲庶待制守潭云自古楚有材醽醁多美酒不知尊前客更待贾生否贾谊初为江南吴公召置门下而谪死长沙其用事之精余以为可师也  

余最爱苏黄门送文潞公云遍阅后生真有道欲谈前事恐无人盖潞公官爵年徳难为形容非此两句不能优防而自见  

张文潜病中作七言诗苏黄门和之云长空鴈过疑来答虚幌萤飞坐恐烧秦觏云文潜读至此不乐余曰何也觏云虚幌坐烧近于病死病人所讳  

欧阳文忠最爱林和靖云踈影横斜水清浅暗香浮动月黄昏山谷以为不若雪后园林才半树水邉篱落忽横枝余以为其所爱者便是优劣耶此句于前所称真可防伯仲耳而和靖又有诗云池水倒窥踈影动屋檐斜入一枝低  

欧阳文忠送张至秘校归荘诗云鸟声梅店雨栁色野桥春此茅店月板桥霜之意老杜云天阙象纬逼云卧衣裳冷舒王云当作天阅谓其可对云卧也  

古今人作昭君词多矣余独爱乐天一絶云汉使却回凭寄语黄金何日赎蛾眉君王若问妾顔色莫道不如宫里时其意优防而不廹切乐天赋此时年甚少  

李秉彛字徳叟寄诗一巻与李希声云此余近所作希声读至朋也老无能淡如云水僧为之抚掌盖洪龟父名朋善作诗徳叟欲资其名失于点勘故耳  

老杜云何时一尊酒重与细论文而孟浩然亦有何时一尊酒重与李膺倾之句  

唐张子容作巫山诗云巫岭岧嶤天际重佳期夙昔愿相从朝云暮雨连天暗神女知来第几峰近时晏叔原作乐府云慿君问取归云信今在巫山第几峰最为人所称恐出于子容  

李贺髙轩过中有笔补造化天无功之句余每击节此诗人之所以多穷也老杜云文章憎命达恐亦出此  

陈无已云石池随防数逰鱼余以为不若李希声云緑净随时防上鱼  

邵尧夫咏牡丹云施朱施粉色俱好倾国倾城艳不同可谓言工殊无髙致  

张崏字子望作洛阳观花云平生自是爱花人到防寻芳不遇真秖道人间无正色今朝初见洛阳春盖托意邵尧夫尧夫和云造化从来不负人万般红紫见功真满城车马空撩乱未必逢春尽得春岂非欲使之有所行耶  

邵尧夫集平生所作为十巻号曰击壤富丞相作诗题其后云黎民于变似尧时便字尧夫徳可知更览新诗名击壤先生全道略无遗为伟人所重如此  

郭功父少时喜诵文忠公诗一日过圣俞圣俞曰近得永叔书云作卢山髙诗送刘同年效杜牧晚晴赋自以为得意恨未见此诗功父诵之圣俞击节叹赏曰使吾更学作诗三十年不能道其中一句功父再诵不觉心醉遂置酒又再诵数行凡诵十数遍不交一言而罢眀日圣俞赠功父诗曰一诵庐山髙万景不可蔵设如古画诗极意未能忘或云不及忘  

癸未正月三日徐师川胡少汲谢夷季林子仁潘邠老吴君裕饶次守杨信祖吴廸吉见过防饮于赋归堂亦可为一时之盛潘一作诗厯数其人云胡子云中白鹤林生初发芙蓉吴十九成雅奏饶三百链竒锋南州复见髙士东山行起谢公信祖真成徳祖立之无愧行中吴生可兵南郡老夫寜附石崇闲雅已倾重客说谈仍得王戎冠盖城南髙防山隂未扫余风客散日衔西壁主人不道尊空徐师川軰皆言此诗殊不工又六字无人曽如此作想为五言亦可遂去一字句皆可读至老夫附石崇坐客无不大笑  

刘咸临醉中尝作诗话数十篇既醒书四句于后曰坐井而观天遂亦作天论客问天方圆低头慙客问盖悔其率尔也  

参寥云旧有一诗寄少防少防和云楼阁过朝雨参差动霁光衣冠分禁路云气绕宫墙乱絮迷春濶嫣花困日长平康何防是十里带垂杨孙莘老读此诗至至末句这小子又贱相发也少防后编淮海集遂改云经旬率酒伴犹未厌长杨  

宗室士陈字眀发喜作诗与画尝为髙轩过图张嘉甫题云顾长康善画而不能诗杜子美善作诗而不能画从容二子之间者王右丞也若眀发盖右丞之季孟云晁无咎亦题云嘉甫谓顾长康善画而不能诗杜子美能诗而不能画眀发兼此二胜可在摩诘季孟间余以画及诗信嘉甫之知言晁以道见之谓余能画而不能诗乃可以为病岂有能诗而必又能画耶夏云多竒峰乃长康句谓不能诗可乎嘉甫既易于立论而无咎又便扬之大抵皆读书少之过  

洪龟父有诗云胡生画山水烟雨山更好鸿鴈书逺汀马牛风雨草潘邠老爱其第二句余爱其第三句山谷爱其第四句徐师川爱其第三第四句逺汀后又改为逺空余云向上一句莫是公未有所得否何众人之皆不好也龟父大笑  

刘壮舆云欧阳公自谓吾畏慕不可及者圣俞子美及赠诗云文防忝予盟诗坛推子将又曰维持于文章泰山一浮尘既曰郊死不为岛圣俞发其蔵又曰堪笑区区郊与岛萤飞露湿凝秋草是其自谓不如者乃所以过之也  

欧阳公云李白云落日欲没岘山西倒着接防花下迷襄阳小儿齐拍手大家争唱白铜鞮此常言也至于清风眀月不用一钱买玉山自倒非人推然后见太白之横放所以警动千古者顾不在于此乎甫之于白得其一节而精强过之余以为以此警动之耳  

田承君云欧阳公晚年最喜陈知默诗至云修方且欲学之陈诗不多见承君但见其两聨云平地风烟横白鸟半山云朩巻苍藤云埋山麓蔵秋雨叶脱林梢带晚风  

张文潜作虎图诗云烦君卫吾寝振此蓬荜陋坐令盗肉鼠不敢窥白昼潘邠老云却是猫儿诗  

文潜作输麦行有云场头雨干场地白老稚相呼打新麦半归仓廪半输王免教县吏相煎逼输王乃老农语若时享嵗贡终王勤王之类其语古矣  

秦少防晚出左掖门有诗云金雀觚棱转夕晖飘飘宫叶堕秋衣出门尘涨如黄雾始觉身从天上归识者以为少防作一黄本校勘而耀如此必不逺到  

洪驹父见陈无已小放歌行云不惜卷帘通一顾怕君着眼未分眀此为竒语盖通字未尝有人道余曰子岂不记老杜云帘戸毎宜通乳燕耶  

舒王有云却忆金眀池上路红裙争防緑衣郎欧公谓舒王曰谨愿者亦复为之耶  

赵徳有诗云冥冥小雨不成泥参寥言冥之雨却是作泥者不若霏霏也以道以为然  

荆公尝作一絶题张文昌诗后云苏州司业诗名老乐府皆言妙入神不似寻常最竒崛成如容易却艰辛文昌平生所得荆公两句言尽  

诗云壁门金阙倚天开五见官花落石槐眀日扁舟沧海去却将云气望蓬莱此刘贡父诗也自舘中出知曺州时作旧云云表荆公改作云气又云五见宫花落石槐此作诗法也  

王仲至召至舘中试罢作一絶题于壁云古朩森森白玉堂长年来此试文章日斜奏赋长杨罢闲拂尘埃防画墙旧云奏罢长杨赋亦荆公所改  

石守道作三豪诗谓曼卿豪于诗永叔豪于文杜默豪于歌故诗云师雄二十二笔距猛如鹰玉川月蚀句意欲相慿陵而欧公亦有诗云南山有鸣鳯其音和自清鸣于有道国出则天下平杜默东土秀能吟鳯凰声作诗几百篇长歌仍短行杜默濮州人师雄其字谓豪于歌者有送守道六子诗云圣人门前大虫学海波中老龙及推倒杨朱墨翟扶起仲尼周公之句默诗谓之豪者岂在是耶余尝得师雄全集观之余作皆不及此  

陈无已有寄晁以道诗云子较东方生自视何益损人言不当价一钱万金产其后无已又赋髙轩过云滕王蛱蝶江都赋一纸千金不当价以道云陈三两度不当价  

司空表圣自论其诗以为得味外意如緑树连村暗黄花入麦稀此句最善又云棋声花院静幡影石坛髙吾尝独逰五老峰白鹤观松隂满庭不见一人惟闻棋声然后知此句之工但恨其寒俭有僧态若子美诗云暗飞萤自照水宿鸟相呼四更山吐月残夜水眀楼则才力富健过表圣逺甚  

栁仪曺诗忧中有乐乐中有忧妙絶古今然老杜云王侯与蝼蚁同尽随丘墟仪曺何忧之深也  

有人云陈无已闭门十日雨即是退之长安闭门三日雪余以为作诗者容有意思相犯亦不必为病但不可太甚耳【并同前】  

古有早行诗云主人灯下别羸马月中行又王若云旅人心自急公子梦尤迷惟江东逸人王举衮诗曰髙空有月千门闭大道无人独自行最为絶唱【青琐集】  

范文正有采茶歌天下共传蔡君谟谓希文公歌脍炙人口有少未完盖公才气豪杰失于少思希文曰何以言之谟曰昔茶句云黄金碾畔緑尘飞碧玉瓯中翠涛起今茶之絶品其色贵白翠緑乃茶之下者耳希文曰君善鉴茶者也此中吾语之病也公意如何君谟曰欲革公诗二字非敢有加焉公曰革何字君谟曰翠緑二字可云黄金碾畔玉尘飞碧玉瓯中素涛起希文曰善又见君谟之精茶希文之伏于义  

濮州杜默当年目之为三豪谓默豪于歌石守道赴诏作太学直讲默作大字歌送之今举其豪句云仁义途中驰骋诗书府里从容头角惊杀虾蠏学海波中老龙爪距逐出狐兎圣人门前大虫推倒杨朱墨翟扶起仲尼周公一条路出瓮口几程身在云中水浸山影倒碧春着花梢半红因此歌得在三豪之列又上永叔诗云一片灵台挂眀月万丈词防飞长虹乞取一杓鳯池水活取久旱泥蟠龙其豪例皆此类【并同前】  

薛许州能以诗道为已任还刘徳仁巻有诗云百首如一首巻初如巻终讥刘不能变态陆希声之比【北梦琐言】  

蜀沙门僧尔鸟慕李白歌鄙贾岛蹇澁乃自讽其词云鲸目光烧半海红鳌头浪蹙掀天白而云我不能致思于藩篱蹄涔之间人咸服之仍精于周易佛经为歌行掩之贾岛尝为僧洛阳令不许僧午后出寺贾有诗云不如牛与羊犹得日暮归诗思迟澁杼轴方得又如鸟从井口出人自岳阳来乃经年方遂偶句  

开元中有儒士登钟南山得句云野逈云根濶山髙树影长私心自负吟讽之际忽闻空中语云未若天河虽有浪月桂不闻香儒士不胜喜以为已有归夸于僧智潜掩鼻笑曰臭气可掬何足多也儒士惊愕遽以实告自此又号为鉴文太师有浮沤篇行于世【零陵总记】  

卢延逊诗浅近人多笑之惟吴融独重其作盛称于时且云此公不寻常后必垂名延逊诗至今传之亦有絶好者宿东林云两三条霓欲为雨七八个星犹在天旅舎言懐云名纸毛生五门下家僮骨立六街中赠元上人云髙僧解语牙无水老鹤能飞骨有风蜀路云云间闻铎骡防去雪里残骸虎拽来江上云饿猫临防穴馋犬防鱼砧寄人云吟成一个字撚防数茎髭又云树上谘诹批頬鸟间壁驳叩头虫余在翰林尝召对上举延逊诗云臂鹰健卒一氊帽骑马佳人巻画衫虽浅近亦自成一体【谈苑】  

东坡尝与人书言味王摩诘之诗诗中有画观摩诘之画画中有诗云蓝田白石出玉闗红叶稀山路元无雨空翠湿人衣此东坡诗非摩诘也【诗史】  

吾诗云日日出东门歩歩东城逰城门抱闗卒恠我此何求我亦无所求驾言冩我忧章子厚谓参寥曰前歩而后驾何其上下纷纷也仆问之曰吾以气为轮以神为马何曽上下乎参寥曰东坡文过有理似孙子荆曰枕流欲洗其耳【东坡语録】  

山谷作渔父词清新婉丽闻其得意自言以水光山色换却玉肌花貌乃真渔父家风然才出新妇矶又入女儿浦此渔父无乃大澜浪也【百斛眀珠】  

文与可尝云老夫墨竹一近在湖州吾竹虽不及石似过之此一巻公案不可无山谷下一句山谷因次其韵云东坡虽是湖州竹石风流过一时前世画师今姓李不妨还作辋川诗或言东坡不曽目伯时为前身画师俗人不知便是诟病伯时一邱一壑风流未减古人谁当作此痴计东坡此语是真相知又作二诗云秋山风雨石骨痩法窟寂寥僧定时李侯有句不肯吐淡墨写作无声诗龙眠不似虎头痴妙笔无机可并驰苏仙吮墨作石竹应解种花闻此诗  

石曼卿咏红梅云认桃无緑叶辨杏有青枝东坡云诗老不堪梅格在更防緑叶与青枝荆公云北人初未识浑作杏花防又能尽红梅之妙防也有单叶梅千叶梅腊梅故余作四梅诗【直方诗话】  

山谷见东坡和渊眀饮酒诗读至前山正可数后骑且勿驱云此老未死在  

山谷尝谓余曰凡作赋要湏以宋玉贾谊相如子云为师格略依放其歩骤乃有古风老杜咏吴生画云画手防前辈吴生逺擅塲盖古人于能事不独求夸前軰要湏前軰中擅塲耳  

东坡言渊眀云但恐多谬误君当恕醉人此未醉时说若说醉何暇忧悮哉然世人言醉时是醒时此语最名言  

荆公始为集句多至数十韵往往对偶亲切盖以其诵古人诗多或坐中率然而成始可为贵其后多有人效之者但取数部诸集诸家之善耳故东坡次韵孔毅夫集句见赠云羡君戯集他人诗指呼市人如使儿天邉鸿鹄不易得便令作对随家鸡退之惊笑子美泣问君乆假何时妇世间好事世人共眀月自满千家墀  

山谷云谢师厚方其为女择对见山谷诗曰吾得婿如是足矣廷坚欲求之然庭坚之诗卒从谢公得句法故山谷有诗曰自往见谢公论诗得濠梁  

文忠公盘车图诗云古画画意不画形梅诗咏物无尽情忘形得意知者寡不若见诗如见画东坡作韩干画马图诗云韩生画马真是马苏子作诗如见画世无伯乐亦无韩此诗此画谁当防又云论画以形似见与儿童邻君防赋诗者定知非诗人诗画本一律天工与清新又云少陵翰墨无形画韩干丹青不语诗此画此诗今已矣人间驽骥谩争驰余每诵数过殆以为法【并同前】  

## 诗话总龟巻九  

宋　阮　阅　撰评论门【五】  

东坡作蜗牛诗云中弱不胜触外坚聊自郛升高不知疲竟作黏壁枯后改云腥涎不满殻聊足以自濡升高不知回竟作黏壁枯余亦以爲改者胜【直方诗话】  

山谷惠余诗两篇一云多病废诗仍止酒一云醉余睡起怯春寒观者以爲疵余曰説诗者不以文害辞岂非谓此耶  

东坡爱韦苏州诗云谁知风夜独此对牀眠向在郑西别子由云寒灯相对记畴昔夜何时听萧瑟又有初秋寄子由云买田秋已议筑室春当成雪堂风夜已作对牀声又子由与坡相从彭城赋诗云逍遥堂后千寻木长送中宵风声悮喜对牀寻旧约不知飘泊在彭城子由使北在神水舘赋诗云夜从来相对眠兹行万里隔胡天此其兄弟所赋坡在御史狱有云他年夜独伤神在东府有云对牀定悠悠夜今萧瑟其回转对有云对牀贪听连宵又云对牀欲作连夜又云对牀老兄弟夜雨鸣竹屋可谓无日忘之  

诗云读书头欲白相对眼终青身更万事已头白相对百年终眼青看镜白头知我老平生青眼爲君明故人相见尚青眼新贵即今多白头江山万里尽头白骨肉十年终眼青白头逢国士青眼酒尊开此坡谷所爲用青眼对白头者非一而工拙亦各有差老杜亦云别来头并白相见眼终青  

山谷有诗云小立伫幽香农家能有防韵聨与荆公诗颇相同当是暗合  

方时敏言荆公言鸥鸟不惊之类如何作语则好故山谷有云一鸥同一波  

谢朓尝语沈约曰好诗圆美流转如弹丸故东坡答王巩云新诗如弹丸及送欧阳弼云中有清员句铜丸飞柘弹葢谓诗贵圆熟也余以谓圆熟多失之平易老硬多失之干枯不失于二者之间可与古之作者并驱  

东坡爲温公作独乐园诗只从头四句便已都説尽云青山在屋上流水在屋下中有五亩园花竹秀而野此便可以图画  

东坡尝谓余书荆公诗云径暖草如积山晴花更繁纵横一川水高下数家村倦憩鸡鸣午荒寻犬吠昏归来向人説恐是武陵源坡云武陵源不甚好又云也是此韵中别无韵也  

山谷每与余言谢师厚七言絶类老杜但少人知之耳如倒着衣裳迎户外尽呼儿女拜灯前编入杜集无愧  

赵德甫云东坡爲程筠作归真亭诗云防看千字诔朩杪见龟趺是碑坐不应见木杪  

秦少章云世上事絶有理防不得者余前日见孙莘老大笑东坡谢御赐书诗云有甚道理后靣更直説至陜西奏防  

东坡防米元章所收书云画地爲饼未必似要令痴儿出馋水又云锦嚢玉轴来无趾山谷和之云百家传本畧相似如月行天见诸水又云拙者窃钩輙斩趾皆谓元章患净病及好夺取人话  

东坡平生最慕乐天之爲人故有诗云我甚似乐天但无素与蛮又云我似乐天君记取笔颠赏遍洛阳春乂云他时要指集贤人知是香山老居士又云定似香山老居士又云渊明形神似我乐天心相似我东坡在杭又与乐天所留岁月略相似  

东坡送李公择云有如长庚星到晓烂不收赠道潜云故人各在天一角相望落落如晨星任师中挽辞云相看半作晨星没可怜太白与残月而黄门送退翁守怀安亦云我怀同门友势如晓天星【友或作客】学者尤多用此  

以道言近见东坡説凢人作文字须是笔头上挽得数万斤起可以言文字已余谓欧公岂不云兴来笔力千钧重  

谢元晖最以澄江净如练得名故李白云觧道澄江净如练令人却忆谢晖山谷诗云凭谁説与谢晖莫道澄江净如练则其人之优劣于此亦可以见  

摭言载白乐天在江东进士多奔往时张祜负时名既而徐凝至二子相矛盾祜称其佳句云树影中流见钟声两岸闻凝以爲柰无野人千古长如白练飞一条界破青山色祜愕然不对于是一座尽倾其后东坡云世传徐凝瀑布诗至爲尘陋又僞作乐天诗称美此句有赛不得之语乐天虽涉浅易岂至是哉乃作一絶云帝遣银河一埀古来惟有谪仙词飞流溅沫知多少不与徐凝洗恶诗余以爲比之相去何啻九牛一毛也  

韩存中云东坡尝云人言卢杞是奸邪我见郑公但妩媚好作一对请诸人将去作一篇诗  

崔中云山谷称晏叔原舞低杨栁楼心月歌尽桃花扇底风定非穷儿家语  

韩存中云东坡作渔蓑句好真堪画栁絮才高不道塩只不道塩与真堪画自合是一对  

陈无已云山谷最爱舒王扶舆度阳羡窈窕一川花谓包含数个意  

韩存中云家中有山谷写诗一纸乃是公有胸中五色笔平生补衮用功深此诗本用小杜诗中五色线而却书云五色笔此真所谓笔悮  

贺方回初作青玉案词遂知名其间有云彩笔新题断肠句后山谷有诗云少防醉卧古藤下谁作诗歌送一杯解道江南断肠句只今惟有贺方回葢载青玉案事  

东坡作藏春坞有云年抛造化甄陶外春在先生杖屦中而秦少防作俞充衮词乃云风生使者旌旄上春在将军爼豆中余以爲依仿太甚  

陶潜避俗翁未必能达道观其着诗集颇亦根枯槁达生岂是足黙识葢不早生子贤与愚何其系怀抱山谷云杜子美困穷于三蜀葢谓不知者诟病以为拙于生事又往往讥议宗文宗武失学故聊托之渊明以解嘲耳其诗名曰遣兴可解也俗人便爲讥病渊明所谓痴人前不得説梦也余以爲安得山谷将工部诗篇篇如此训释以成一集乎  

日月老賔客送山谷诗也日月马上过文潜诗也其工拙有能辩之者老杜云厨人语夜阑东坡云图书跌宕悲年老灯火青荧语夜深山谷云儿女灯前语夜深余爲当以先后分胜负  

山谷与余诗云百叶湘桃苦恼人又云欲作短歌凭阿素丁寜夸与落花风其后改苦恼作触拨改歌作章改丁寜作缓歌余以爲诗不厌多改  

东坡作百步洪诗云有如兔走鹰隼落骏马下注千丈坡当在黄时有人云千丈坡岂注马处及还朝其人云惟善走马方能注坡闻者以爲注坡  

山谷有茶诗押肠字韵和者已数四而山谷最后有曲几团蒲听煑汤煎成车声入羊肠之句东坡云黄九怎得不穷故晁无咎复和云车声出鼎细九盘如此佳句谁能识  

文潜先与李公择辈来余家作长句后再同东坡来坡读其诗叹息云此不是吃烟火食人道底言语葢其间有潄井消午醉扫花坐晚凉众緑结夏帷老红驻春妆山谷次韵云张侯笔端势三秀丽芝房扫花坐晩吹妙语亦难忘  

白乐天有诗云醉貌如霜叶虽红不是春东坡有诗云儿童误喜朱顔在一笑那知是酒红郑谷云衰鬓霜供白愁顔酒借红老杜云发少何劳白顔衰肯更红无巳出此一聨大爲诸公称赏  

宋景文云诗人必自成一家然后传不朽若体规画圆凖方作矩终爲人之臣仆故山谷诗云文章最忌随人后又云自成一家始逼真诚不易之论  

东坡送江公着云忽忆钓台归洗耳又云亦念人生行乐耳注云二耳义不同故得重用  

陈淳字子真南昌人也尝以诗呈山谷云作诗须要开广如老杜日月笼中鸟乾坤水上萍之类子真云淳辈那便到此山谷曰无亦只是初见  

洪龟父有诗云琅玕严佛界薜茘上僧垣山谷改云琅珰鸣佛屋以谓薜茘是一声须要一声对琅珰即一声也余以爲然  

龟父云朋见张文潜言鲁直楚词诚不可及晁无咎言鲁直楚词固不可及而律诗补之终身不敢近也余尝闻龟父前后诗有一朝厌蜗角万里骑鹏背一聨最爲妙絶龟父云山谷亦叹赏此句  

山谷谓龟父云甥最爱老舅诗中何等篇龟父举螘穴或梦封侯王蜂房各自开户牖及黄尘不解涴明月碧树爲我生凉秋以爲絶类工部山谷云得之  

古诗云公道世间惟白发贵人头上不曽饶而元祐初多用老成故东坡有云此生自断天休问白髪年来渐不公陈无已答邢敦夫云今代贵人头白髪挂冠高处不宜弹其后秦少防谓李端叔复有白髪偏于我辈公之句则是白髪有随时之义  

东坡云爲我周旋寜作我一句只是难对时王平甫在坐应声云只消道因郎憔悴却羞郎  

秦少防尝和黄法曹忆梅花诗东坡称之故次其韵有西湖处士骨应槁只有此诗君压倒之句此诗初无妙处不知坡所爱者何语和者数四余独爱坡两句云江头干树春欲暗竹外一枝斜更好后必有能辩之者  

陈无已作小放歌行两篇其一云春风永巷闭娉婷长使青楼误得名不惜卷帘通一顾怕君着眼未分明其二云当年不嫁惜娉婷映白施朱作后生説与旁人须早计随宜梳洗莫倾城山谷云无已他日作语极高古至于此篇则顾影徘徊耀太甚  

荆公有诗云端能过我论竒字亦复令君见异书东坡亦云未许郎中得异书且共杨雄説竒字陈无巳又以竒字对异方  

东坡题李秀才醉眠亭诗云君且归休我欲眠人言此语出天然醉中对客眠何害须信陶潜未苦贤山谷题无咎卧陶轩亦云欲眠不遣客佳处更难忘意极相类  

秦少防尝以真字题月团新碾瀹花甆饮罢呼儿课楚词风定小轩无落叶青虫相对吐秋丝于邢敦夫扇上山谷见之乃于扇背复作小草题黄叶委庭观九州小虫催女献公裘金钱满地无人费百斛明珠薏苡秋皆所自作也少防后见之云逼我太甚邢敦夫云扫地烧香闭阁眠簟纹如水帐如烟客来梦觉知何处挂起西窗浪接天东坡诗尝题于余扇山谷初读以爲是刘梦得所作也  

陈留市中有一刀镊工随所得爲一日费醉吟于市负其子以行歌江端礼以爲达者爲作传而要无已赋诗无已诗有闭门十日冻作饥鸢声大爲山谷所爱山谷后亦拟作有云养性霜刀在阅人清镜空无以复加  

潘邠老云陈三所谓学诗如学仙时至骨自换此语爲得之然余见山谷有学诗如学道之句陈三所得岂苗裔耶【并同前】  

山谷谓余言吾少年时作渔父词曰新妇矶头眉黛愁小姑堤畔眼波秋鱼儿错认月沉钩青蒻笠前无限事緑蓑衣底一时休斜风细转舩头以示坡坡笑曰山谷境界乃于青蒻笠前而已耶独谢师直一读知吾用意谓人曰此即能于水容山光玉肌花貎无异见是真解脱逰戏耳【冷斋夜话】  

舒王诗曰红梨无叶庇华身黄菊分香委路尘晩岁苍官才自保日高青女尚横陈又云木落冈峦因自献水归洲渚得横陈山谷谓余曰自献横陈见相如赋荆公不应全用余曰首楞经亦曰于横陈时味如嚼蜡  

山谷云诗意无穷人之才有限以有限之才追无穷之意虽少陵渊明不得工也然不易其意而造其语谓之换骨法规模其意而形容之谓之夺胎法如郑谷十月菊曰自縁今日人心别未必秋香一夜衰此意甚佳而病在气不长西汉文章雄深雅健其气长故也曽子固曰诗当使人一览语尽而意有余乃古人用心处所以舒王菊诗曰千花百卉凋零后始见闲人把一枝坡则曰万事到头都是梦休休明日黄花蝶也愁李翰林曰鸟飞不尽暮天碧又曰青天尽处没孤鸿其病如前所论山谷登达观台诗曰瘦藤拄到风烟上乞与逰人眼界开不知眼界开多少白鸟去尽青天回凡此之类皆换骨法也顾况诗曰一别二十年人堪防回别其诗简缓而立意精确舒王与故人诗曰一日君家把酒杯六年波浪与尘埃不知乌石冈边路到老相寻得防回乐天曰临风杪秋树对酒长年身醉貌如霜叶虽红不是春东坡南中诗曰儿童悮喜朱顔在一笑那知是醉红凡此皆夺胎法唐诗曰长因送人处忆得别家时又曰旧国别多日故人无少年舒王东坡用其意作古今不经人道语王诗曰木末北山烟冉冉草根南涧水泠泠缲成白雪桑重緑割尽黄云稻正青坡曰桑畴雨过罗纨腻麦陇风来饼饵香如华严经举果知因譬如莲花方其吐花而果具蕋中造语之工至于舒王东坡山谷尽古今之变舒王曰江月转空爲白昼岭云分瞑与黄昏一水护田将緑绕两山排闼送青来坡海棠诗曰只恐夜深花睡去故烧高烛照红妆又曰我携此石归袖中有东海山谷曰此皆谓之句中眼李格非尝曰老杜谓之诗史者其大过人在诚实耳如玉川子醉归诗曰昨夜村饮归健到三四五摩挲青莓苔莫嗔惊看汝舒王用其意作扇子诗曰玉斧修成宝月圆月边仍有女乘鸾青冥风露非人世鬓乱钗横特地寒谢公有池塘生春草园林变夏禽谓之神助古今文士多称之李元膺曰此句未有过人处古人意所至则见于情诗句葢寓也谢公喜惠连梦中当论情意不当泥句吾弟超然曰陈叔宝絶无肺肠诗语有惊絶者如午醉醒来晩无人梦自惊夕阳如有意长傍小窗明王摩诘山中小诗曰荆溪白石出天寒红叶稀山路原无空翠湿人衣舒王百家衣体曰相看不忍发惨淡暮潮平欲别更携手月明洲渚生此得天趣问曰何以识其天趣曰能知萧何所以识韩信则天趣可解余竟不能诘  

东坡曰渊明诗初看若散缓熟读有竒趣如曰日莫巾柴车路暗光巳夕归人望烟火稚子檐隙又曰蔼蔼逺人村依依墟里烟犬吠深巷中鸡鸣桑树颠才高意逺造语精到如此如曰一千里色中秋月十万军声半夜潮蝴蝶梦中家万里子规枝上月三更深秋帘幙千家雨落日楼台一笛风皆寒乞相初如秀整熟视无神气以字露故也东坡则曰山中老宿依然在案上楞严已不看细味之无龃龉态问甚的而字不露得渊明遗意耳对句法人不过以事以意出处备具谓之妙荆公曰平昔离愁寛带眼迄今归思满琴心又曰欲寄荒寒无善画頼传悲壮有能琴不若东坡特竒如曰见説骑鲸逰汗漫亦曽扪虱话酸辛又曰龙骧万斛不敢过渔舟一叶从掀舞以鲸爲虱对龙骧爲渔舟对大小气熖之不等其意若玩世谓之秀杰之气终不可没夫富贵中不得言贫贱事少壮中不得言衰老康强不得言疾病死亡或犯之谓之诗防是大不然诗者妙观逸想岂限绳墨哉王维作雪中画芭蕉诗眼见已知其神情意寓于物俗则讥其不知寒暑荆公方大拜忽书其壁曰霜筠雪竹钟山寺投老归欤寄此生东坡诗曰平生万事足所欠惟一死岂可与俗论余作诗曰东坡醉墨浩琳琅千首空余万丈光雪里芭蕉失寒暑眼中骐骥略黄句法欲老健有英气当间用方言爲妙竒男子行人羣中自然有頴脱不可干犯之韵老杜八仙诗序李太白曰天子呼来不上船船方言也所谓襟纽是已家家养乌顿顿食黄鱼川峡路民多供事乌蛮以临江故顿顿食黄鱼耳俗人不解便作养畜字读遂使沈存中自差以乌爲鸬鷀也  

诗云夜防更秉烛相对如梦寐更互秉烛照之恐是梦也作更字读则失意甚矣山谷毎用之所谓一霎社公数畨花信风是也江左风流久已零落士大夫人品不高故音韵絶灭东晋韵人胜士无出谢安石之右烟霏空翠间乃携娉婷登之与夫雪夜访山阴故人兴尽而反下马据胡牀三弄而去者异矣诗有句含蓄者老杜曰勲业频看镜行藏独倚楼郑云叟曰相看临逺水独自上孤舟是也有意含蓄者如宫词曰银烛秋光冷画屛轻罗小扇扑流萤天街夜色凉如水卧看牵牛织女星又嘲人诗曰恠来妆阁闭朝下不相迎总向春园里花间笑语声是也有句意俱含蓄者如九日诗曰明年此防知谁健醉把茱萸仔细看宫怨曰玉容不及寒鸦色犹带朝阳日影来是也【并同前】  

田承君云王居卿在扬州同孙巨源蘓子瞻适相防居卿置酒曰疎影横斜水清浅暗香浮动月黄昏此林和靖梅花诗然而爲咏杏与桃李皆可东坡曰可则可但恐杏李花不敢承当一座大笑  

## 诗话总龟巻十  

宋　阮　阅　撰雅什门【上】  

王安国平南作诗多使酒楼语宋次道曰杨文公诗有酒楼江南堤栁拂人头李白题诗遍酒楼钱昭度亦有一酒楼长忆钱塘江上望酒楼人散千丝今子诗有防酒楼次道曰吾诗有二酒楼九江琵琶亭云夜泊浔阳宿酒楼琵琶亭畔荻花秋云沉鸟没事已徃月白风清江自流又送客西陵云若耶溪畔醉秋风猎猎船旗照水红后夜钱塘酒楼上梦魂应绕浙江东【青箱杂记】  

西方琥东州人郑毅夫榜登第期集处告毅夫曰榜中琥最少年乞作探花郎毅夫云已差二人琥曰此无定员添一员何损公吏曰前日琥第三甲合出铺地钱二十緍若作职事则不出钱琥曰愿出钱毅夫从其请琥已受符不出緍毅夫切责之而倍其罚琥白毅夫曰晩进未尝工诗愿状元先爲之以爲楷式毅夫曰緑袍不怕露痕湿直入閙花深处来他日复见毅夫曰一见雅诗不敢下笔翌日当再进诗愿公代之毅夫复云朝来已与碧桃约留住春风不放归闻者叹服【翰府名谈】  

成都慈光寺尼乘舟夜行一篇亦佳云水色连天色风声益浪声旅人归思苦渔父梦魂惊举棹云先到移舟月逐行旅吟诗句罢犹见逺山横  

京师曹氏家藏阮步兵诗一巻唐人所书与世所传多异有数十首集中所无其一篇云放心怀寸阴羲和将欲冥挥袂抚长劔仰观浮云行云间有立鹄抗首扬哀声一飞冲青天彊世不再鸣安与鹑鷃徒翩翩戏中庭又云嘉木不成蹊东园损桃李秋风吹飞雀零落从此始孙巨源见之云此诗工夫不少遂刻之于石  

吴人方子通作古栢诗云四边乔木尽儿孙曽见吴宫防度春若使当时成大厦也应随例作埃尘又作灔滪堆诗湍流怪石碍通津一一操舟若有神自是世间无妙手古来何事不由人舒王见而竒之【云斋广録】  

舒王得请金陵寓定力院题一絶于壁间云溪北溪南水暗通隔溪遥见夕阳舂思量诸葛成何事只合终身作卧龙  

天圣中礼部郎中孙冕刻三英诗刘元载妻詹茂光妻赵晟之母早梅寄逺惜别三诗刘妻哀子无立詹妻留夫侍母病赵母惧子逺游孙公爱其才以取之早梅诗云南枝向暖北枝寒一种春风有两般凭仗高楼莫吹笛大家留取倚防干寄逺诗云锦江江上探春回消尽寒冰落尽梅争得儿夫似春色一年一度一归来惜别诗云暖有花枝冷有冰惟人没后却无凭预愁离别苦相对挑尽渔阳一夜灯【金华瀛洲集又摭遗记梅花诗是女仙题蜀州江梅阁】  

王元字文元桂林人苦吟风月终于贫病妻黄氏共持雅操每遇得句中夜必先起燃烛供具纸笔元甚重之有听琴诗曰拂琴开素匣何事独颦睂古调俗不乐正声公自知寒泉出涧澁老桧倚风悲复有来听者谁堪继子期好事者画爲图【郡阁雅谈】  

僧虚中宜春人防潇湘山与齐已顾栖蟾爲诗友住湘江西宗成寺潭州马氏子希振侍中好事每出即延纳于书阁中好烧柴火烟皆彩翠去后复节题马侍中池亭云嘉鱼在深处幽鸟立多时集首寄华山司空图侍郎云门径放莎埀往来投刺希有时开御札特地挂朝衣岳色僧传去天香鹤带归他时周召作无复更衰微司空侍郎有诗言怀云十年华岳峰前住只得虚中一首诗【同前】  

唐大清宫使翰林学士钱起多作佳篇人收起诗不过百首有钱防仲得江行无题一百絶皆人家藏本所无有云霁云踈有叶浪细无声稳放扁州去江天自有程又憔悴异灵均非谗作逐臣如逢渔父问未是独醒人又烟渚复烟渚画屛连画屛引惹天末去数防暮山青又隄坏漏江水地抝成野塘晚荷从不折留取作秋香【诗史】  

常侍题山寺曰万叶风声利一山秋气寒晓霜浮碧瓦薄日度朱栏又得即高歌失即休多悲多恨谩悠悠今朝有酒今朝醉明日愁来明日愁  

王驾大顺中擢第爲礼部员外郎弃官号守素先生与司空图郑谷爲诗友所爲诗少传者晴景一篇最佳云前不见花间叶后全无叶底花蜂蝶飞来过墙去应疑春色在人家  

栁彦涂塞上云鸣直上防千尺天静无风声更干碧眼胡儿三百骑尽提金勒向云看都下好事者画为图  

欧阳文忠公酷爱鲍溶诗山中寒思一篇最佳云山深多悲风败叶与秫齐门迳非世路何人念穷栖哀风破山起夕雪悮鸣鸡巢鸟侵旦出饥猿无声啼辰兴动烟火开云伐冰溪老木寒更瘦阴云晴亦低我负自力永顔色常低迷时想灵台下逰子正凄凄文忠晩得恨见之迟今人少爱溶诗者  

闽人谢伯初字景山天圣景祐之间以诗知名余谪夷陵景山爲许州法曹以长韵见寄颇多佳句有云长官山色江波緑学士文华蜀锦张余答曰参军春思乱如云白髪题诗愁送春葢景山有多情未老头先白野思到春乱如云之句故余此戏之景山诗颇多如自种黄花添野景旋移高竹听秋声园林换叶梅初熟池舘无人燕学飞皆无愧唐贤仕宦不偶终以困穷而卒其诗因録于此云江流无险似瞿塘满峡猿声断旅肠万里可堪人谪宦经年应合鬓成霜长官山色江波緑学士文华蜀锦张异域化爲儒雅俗逺民争识校雠郎才如梦得多爲累情似安仁久悼亡下国难留金马客新诗传与竹枝娘典辞县待脩青史諌草当留集皁嚢莫爲明时轻谴谪便将缨足濯沧浪【欧阳公诗话】  

郑相綮牧庐州日以诗酒爲娱题郡斋曰九衢尘里一书生多幸逢时拥斾旌醉里眼开金使字紫旂风动耀江明后代者薛沆郎中到郡题藏舟浦花一聨云也知别有风光主蓓蕾枝枝似去年又别后寄席中三兰【三人名中并曰兰】淮淝两水不相通隔岸临流望向东千颗泪珠无寄处一时弹与渡前风郑多佳句如冻瓶粘柱础宿火防炉灰人皆称之【南郡新书】  

廖凝字熈绩善吟讽有学行隐居南岳三年江南受僞官爲彭泽令迁连州刺史与升平李建勲爲诗友相善有集葢见行于世咏中秋月与闻蝉爲絶唱中秋月云九十日秋色今宵已半分孤光吞列宿四面絶微云众木排疎影寒流叠细纹遥遥望丹桂心绪正纷纷闻蝉云一声初应万木已西风偏感异乡客先于离塞鸿日斜金谷静过石城空此处不堪听萧条千古同凝居南岳韦鼎有诗赠曰君与白云邻生涯久忍贫姓名高雅道寰海许何人岳气秋来早亭寒果落新防回吟石畔孤鹤自相亲初宰彭泽有句云风清竹阁留僧宿过莎庭放吏衙解印有句云五斗徒劳谩折腰三年两爲谁焦今朝官满重归去还挈来时旧酒瓢江左学诗者竞造其门  

刘禹昭字休明婺州人少师林寛爲诗刻苦不惮风雪诗云句向夜深得心从天外归言不虚耳怀萧山隐者云先生入太华杳杳絶良音秋梦有时见孤云无处寻神清峰顶立衣冷瀑边吟应笑干名者六街尘土深尝与人论诗曰五言如四十个贤人乱着一字屠沽辈也覔句者若掘得玉匣有底有葢但精求必得其宝在湖南累爲宰后卒于桂府幕有诗行于世【郡阁雅谈】  

廖融字元素隐于衡山与逸人任鹄王正巳凌蟾王元皆一时名士爲诗相善湘守杨徽之代归阙枉道出南岳宿融山斋留诗曰清和春尚在欢醉日何长谷鸟随柯转庭花夺酒香初晴岩翠滴向晚树阴凉别有堪吟处相留宿草堂融赠天台逸人云移桧托禅子携家上赤城拂琴天籁寂欹枕海涛生雪白寒峰晩鸟歌春谷晴又闻求桂檝载月十洲行又题寺古桧云何人见植初老对梵王居山暗栖托樵夫难破除声高秋汉迥影倒月潭虚尽日无僧绕清风长有余梦仙谣云琪木扶疎系辟邪麻姑夜宴紫皇家银河旌节摇波影珠阁笙箫吸月华翠鳯引逰三岛路赤龙齐别五云车星稀犹倚虹桥立拟就张骞搭汉槎退宫妓云神仙风格本难俦曽从前皇翠辇逰红踯躅繁金殿暖碧芙蓉笑水宫秋宝车钿剥阴尘覆锦帐香销画烛幽一旦也衰归故里月明犹梦按梁州左司諌张观过衡山留诗曰未向漆园爲傲吏定应明代作徴君家传奕世无金玉乐道经年有典坟带小舟横别涧隔花幽犬吠深云到头终爲苍生起休恋耕烟楚水濵融卒刺史何承矩葬之进士郑志其墓  

刘相公邺因白令公维持方入翰苑仍赐及第爲同列所轻因作诗曰曽是江波埀钓人自怜深厌九衢尘浮生渐老年随水往事曽闻泪满巾已觉逺天秋色动不堪闲夜雨声频多惭不是相如笔虚直金銮接侍臣待漏院吟曰玉堂帘外烛迟迟明月初时契勘时闲听景阳钟尽处两莺飞上万年枝才调清高终秉钧衡【卢怀杼情】  

薛尚书钊爲河东从事乞假归寜题舘曰仆带雕弓马似飞老莱衣上着戎衣邮亭不暇吟山水塞外经年皆未归后镇徐州咏栁曰高出军营逺映桥曽逢兵火一时烧风流性在终难挫暖日还生万万条又有雅句坐久仆头出语多僧齿寒【南部新书】  

吴门陆畅郎中尝和人雪诗落句曰天人宁底巧剪水作花飞又出斋看月云野性平生惟好月新晴半夜覩婵娟起来自襞书窗破恰漏清光落枕前后因云安出降百僚举畅爲傧相奉诏作催妆诗云云安公主贵出降五侯家天母看调粉日兄怜赐花催铺百子帐待障七香车借问妆成未东方欲晩霞【古今诗话】  

潘阆归钱塘云久客见华髪孤棹桐庐归新月无朗照落日有余辉渔浦风水急龙山烟火防时闻沙上鴈一一皆南飞人谓不减刘长卿【同前】  

韦承贻咸通中防试夜潜纪长句于都堂南壁云裒衣博带满尘埃独上都堂纳巻回蓬巷防时闻吉语棘篱何日却重来三条烛尽钟初动七转丹成鼎未开残月渐低人扰扰不知谁是谪仙才又云白莲千朶照廊明一片升平雅韵声才唱第三条烛尽南宫风月画难成【同前】  

徐休雅长沙人因马希范夜宴迎四仪夫人赋诗云云路半开千里月洞门斜掩一天春又作宫词云内人晓起怯春寒轻揭珠帘看牡丹一把栁丝收不得和风搭在玉栏杆曽献家宴堂十首时称冠絶【郡阁雅谈】  

文宗诏礼部侍郎高锴作贡举试霓裳羽衣曲诗时宗子李肱诗最佳诗曰开元太平时万国贺丰岁梨园献小曲玉座流新制鳯管劳参差霞衣觉摇曳宴罢水殿空辇余芳草细蓬壶事巳久仙乐功无替讵肯听余音圣明知善继  

抚州蔡牧尝作责四皓诗云秦末家家思逐鹿商山四皓独忘机如何髪霜相似更出山来定是非及假节交邕道经湖口零陵太守郑史同年也逺以酒乐相迎坐有琼枝者守之所爱夺之而去洎中兴颂下僶俛不前久之到邕御制失律伏法湘川厝二子延近终防而逝论者谓妄责四皓而欲买山于浯溪之间不徒言哉  

方干为人质野每见人设三拜曰礼数有三识之者呼为方三拜貌寝又免缺有司以故不与科名隐防稽镜湖其别业诗云寒山压镜心此处是家林梁燕窥春醉嵒猨学夜吟云连平地起月向白波沉犹自闻钟角栖身可在深又云世人如不容吾自纵天慵落叶凭风扫香秔倩水舂花朝连郭雾雪夜隔湖钟身外能无事头宜白此峰寄清越上人云窓接停猿树嵒飞洗鹤泉送姚员外赴金州云野烟新驿曙残照古山秋树势连巴没江声入楚流链句字字无失有髙坚峻拔之目自咸通得名迄文徳江之南未有及者  

张蠙清河人登干寕进士为犀浦令王建开国拜登膳部员外郎后为金堂令王衍与徐后逰大慈寺见壁间书墙头细雨垂纎草水面风回聚落花爱之知为蠙句给札令以诗进蠙进二百首衍颇重之其登单于台诗曰白日地中出黄河天上来尤为世所称  

王审知据闽黄滔为其判官幕府应用文及塔庙碑碣半出其手为诗清淳丰润有贞元长庆风槩如寺寒三伏雨松偃数朝枝又有青山寒带雨古朩夜啼猨又如闻雁云一声初触夣半白已侵头  

裴説旅次衡阳诗云欲往防经年今来意豁然江风长借客岳雨不因天戏鹭飞轻雪惊鸿叫乱烟晚秋红藕里十宿寄渔舡尝以所业十九首为行巻来年秋赋复行旧巻云前十九首尚无见知何假别行巻哉  

李洞唐诸王孙尝慕贾浪仙为诗铸铜像其仪事之如神诗数百篇皆絶唱赠司空侍郎云马饥食落叶鹤病晒残阳又有卷箔青溪月敲松紫阁书送僧云越讲迎骑象蕃斋懴射雕赠髙仆射云征南破虏汉功臣提剑归来万里身闲傍凌云金柱看形容消痩老于真送人归日本云岛屿分诸国星河共一天人但诮其僻涩而不知贵其竒峭唯吴子华深知之子华才力浩大八面应敌以百篇示洞洞曰大兄所示百篇有一聨絶唱新亭曰暖鱼遗子晴逰鹿引麛子华不怨所鄙而喜其所许  

周贺少从浮屠法名清鍳遇姚合而返初与贾岛无可齐名岛哭栢岩禅师曰苔覆石牀新师曽占防春写留行道影焚却坐禅身塔院闗松雪房廊露隙尘自怜双泪下不是解空人贺诗曰林迳西风急松枝讲妙余冻须亡夜剃遗偈病时书地燥焚身后堂空着影初此时频下泪曽有到吾庐【同前】  

孟賔于蟠溪怀古云良哉吕尚父深隐始归周钓石千年在春风一水流松根盘藓石花影卧沙鸥谁更怀韬术追思古渡头又怀连上旧居云闲思连上景难齐树绕仙乡路绕溪明月夜舟渔父唱春风平野鹧鸪啼城边寄信归云外花下倾杯到日西更忆海阳埀钓侣昔年相遇草萋萋【雅言系述】  

曹邺字业之桂林人爲四怨三愁五情诗其怨云庭花已结子岩花犹防色谁令生处逺用尽春风力其愁云别家未生到城须似髪朝朝临水望防水不入越其情云空城野雀饥咬咬复飞飞勿恡官仓粟官仓无空时爲舍人韦慤所知力荐于主司乃中第看牓日谒主司云一辞桂嵓猿九泣都门月年年孟春至看花不如雪杏园宴上呈同年云贤路非在天十年行不至一旦公道开青云在平地又云故衣未及换尚有去年泪又云永持共济心莫起胡越意  

刘章子克明江左人事湖南马氏有蒲鞋诗云吴江浪浸白蒲春越女初挑一様新才自绣窗离玉指便随罗袜上香尘石榴裙下从容久玳瑁筵前整顿频今日高楼鸳瓦上不知抛掷是何人  

黄损连山人作公子行云春草緑绵绵骄骖骤暖烟防风飘乐韵半日醉花边打鹊抛金盏招人举玉鞭田翁与蚕妇平地看神仙又出山吟云来书初出白云扄乍蹑秋风马走轻逺近留连分岳色别离呜咽乱泉声休将巢许争喧杂自共伊皋论太平昨夜细看云色里进贤星座甚分明【并同前】  

## 诗话总龟巻十一  

宋　阮　阅　撰  

雅什门【下】  

张瀛碧之子也事广南刘氏官至曹郎尝爲歌赠琴棋僧同列见之曰非其父不生其子诗云我尝听师法一説波上莲花水中月不垢不净是色空无法无空亦无灭我尝听师禅一观浪溢鳌头蟾魄满河沙世界尽空空一寸寒灰冷灯畔我又听师琴一抚长松唤住秋山中雅弄若铿金指下寒泉流太古我又听师棋一着山顶坐沉红日脚阿谁称是国手人罗浮道士赌却鹤输却药法怀斟下红霞丹束手不敢争头角【雅言系述】  

翁宏字大举桂岭人常寓居韶贺间不仕进能诗宫词云又是春残也如何出翠帷落花人独立防燕双飞寓目魂将断经年梦亦非那堪向秋夕萧飒暮蟾辉秋风曲云又是秋残也无聊意若何客程江外逺归思夜深多岘首飞黄叶湘湄走白波仍闻汉都护今岁合休戈塞上曲云风高弓力大霜重角声干海中山云客帆来异域别岛落蟠桃中秋月云寒清万国土冷鬬四维根晓月云漏光残井甃缺影背山椒送人下峡云万木残秋里孤舟半夜猿南越行云因寻卖珠客悮入射猿家细云何处残春夜和花落古宫途中逢故人云孤舟半夜上国十年心开宝中衡山处士廖融南逰宏有诗云病卧瘴云闲莓苔渍竹关孤吟牛渚月老忆洞庭山壮志潜消尽淳风竟未还今朝忽相遇执手一开顔宏以百篇示融融谢宏云高竒一百篇见造化工全积思逰沧海冥搜入洞天神珠迷罔象瑞玉匪雕鑴休叹不得力离骚千古传王元怀云独夜思君切无人知此情沧洲归未得华髪别来生孤舘木初落高空月正明逺书多隔岁犹念没前程皆佳句也  

张子明攸县人居鳯巢山有诗名孤鴈一篇最佳云只影翩翩下碧湘旁池鸳鹭下银塘虽逢夜雨迷深浦终向晴天着旧行忆伴防回思片月蜕翎多爲系繁霜江南塞北俱闗切两地归飞似故乡  

路洵美唐相岩之元孙有夜坐诗云帘卷竹轩清四邻无语声漏从吟里转月自坐来明草木露华湿衣裳寒气生难逢知鍳者空悦此时情竞传于湖南  

伍彬邳阳人初事马氏王师下湖湘授官爲安邑簿秩满归隐题全义分水岭云前贤功及物禹后杳难俦不及古今色平分南北流寒冲山影岸清绕荻花洲尽是朝宗去潺湲早晩休夏日喜雨云稚子出看莎径没渔翁来报竹桥流辞解牧云踪迹未辞鸳鹭客梦魂先到鹧鸪村洎居隐廖融书其屋曰圆塘緑水平鱼跃紫莼生要路贫无力深村老退耕犊随原草逺蛙傍堑篱鸣拨棹茶川去初逢谷晴路振赠诗云考终秋白归隐旧峰前庭树鸟频啄山房人尚眠寒岩落桂子野水过茶烟已絶劳生念防心向竺干  

王元字文元桂林人有登祝融峰诗云万叠到孤顶身齐高鸟翔势疑撞翼轸翠欲滴潇湘云湿幽崖滑风梳古木香晴空聊纵目杳杳极穷荒又听琴云拂尘开素匣有客独伤时【郡阁雅谈记第二句何事独颦眉】古调俗不乐正声君自知寒泉出涧澁老桧倚风悲纵有来听者谁堪继子期题邓真人遗址云三千功满轻升去留得山前旧隐基但见白云长掩映不知浮世防兴衰松梢风触霓旌动防叶霜霑鹤翅埀近代无人寻异事野泉喷月写秋池与廖融爲诗友赠之云伴行惟瘦鹤寻寺入深云终于长沙  

李韶郴州人苦吟固穷题司空山观云梁代真人上紫防水盘山脚五云飞杉松老尽无消息犹得千年一度归识者谓韶必无名果如其言王元有诗悼之云韶也命何覉生前与世违贫栖古梵刹终着旧麻衣雅句僧抄遍孤坟客吊稀故园今孰在应见梦中归  

陆蟾不知何许人居攸县司空山闻子规云后夜入清明逰人何处听花残斑竹庙歇岘山亭树罅月欲落牕间酒正醒众禽方在梦谁念尔劳形  

王操字正美江左人太平兴国上南郊赋授太子洗马奉使陇右至石濠驿作黄葵诗于壁云昔年南国看黄葵云金钗向后埀今日林容篱落下秋风寂寞两三枝李相国昉自延安入觐见诗爱之后赠相国云袖中諌草朝天去头上宫花侍宴归赠刘将军云三十悬钩事圣朝功名常爱霍嫖姚锦衣香重花埀足玉带光寒雪绕腰秣马暖思秦地草弓秋忆鴈门雕清时闲却英雄兴醉听笙歌掷酒瓢寒食云马摇金勒嘶村墅人抢花毬落野田夜宴云彩牋分巻碧云薄蜡烛对烧红泪干【同前】  

卞震蜀人尝吟即事云壁长秋菌风枝落病蝉又云老笻搘瘦影寒木凭吟身春日偶题云诗债到春无处避离愁因醉暂时无即事云茶香解睡磨铛煑山色牵怀着屐登【并同前】  

郭功父方与荆公坐有一人展刺云诗人龙太初功父勃然曰相公前敢称诗人其不识去就如此荆公曰且请来相见既坐功父曰贤道能作诗能爲我赋乎太初曰甚好功父曰只从相公请个诗题时方有一老兵以沙撩铜器荆公曰可作沙诗太初不顷刻间诵曰茫茫黄出塞漠漠白铺汀鸟去风平篆潮回日射星功父阁笔太初縁此名闻东南余后于乔希圣家见太初诗一轴皆不及前所作【直方诗话】  

东坡作彭门守时过齐州李公择中秋席上作一絶云暮云收尽溢清寒银汉无声转玉盘此生此夜不长好明日明年何处看其后山谷在黔南令以小秦王歌之  

韩持国酴醿一絶云平生爲爱此香浓仰靣常迎落絮风每到春归有遗恨典刑尤在酒桮中  

诗云春阴埀野草青青时有幽花一树明晩泊孤舟古祠下满川风看潮生此苏子美诗也【双同集又同前】  

贺方回题一絶于定林云破冰泉脉潄篱根坏衲遥疑挂树猿蜡屐旧痕寻不见东风先爲我开门舒王见之大称赏縁此知名  

诗云欲挂衣冠神武门先寻水竹渭南村却将旧斩楼兰劒买取黄牛教子孙不知何人作  

石曼卿以书名世然愈大愈妙尝书三佛名最爲雄俊张文潜有诗云煌煌三佛名榜鐡金石钮开张宫室上浑质山岳厚井水骇龙吟蚁封观骥骤余爱能道其妙处  

诗曰蛟室围青草龙堆隐白沙护隄盘古木迎棹舞神鵶破浪南风正收防畏日斜云山千万叠何处上仙槎此老杜过洞庭诗也李希声云得之于江心一小石刻人生烛上花火灭巧妍尽春风饶树头日与化工进只知露贪不闻零落近昔我飞骨时惨见当涂坟青松霭朝霞缥缈山下村既死明月魄无复玻瓈魂念此一脱洒长啸登昆崘醉着鸾鳯衣星斗俯可扪又曰朝披云梦泽笠钓青茫茫寻緑得双鲤中有二元章篆字若丹蛇绕势如飞翔归来问天老奥义不可量金刅割青紫灵文烂煌煌咽服十二环奄有仙人房暮跨紫鳞去海气侵肌凉龙子善变化化作梅花妆赠我叠叠珠靡靡明月光劝我穿络缕系作裾间珰挹予以辞去谈笑闻余香元祐八年东坡帅定武李方叔王仲弓别于惠齐出示南岳典宝东华李真人像又出此二诗曰此李真人作也近有人于江上遇之得此云即李太白也【并同前】  

杨大年钱文僖晏元献刘子仪以文章立朝爲诗皆宗李义山号西昆体后进效之多窃取义山语尝御赐百官宴优人有装爲义山者衣服败裂告人曰爲诸舘职挦撦至此闻者大噱然大年汉武诗云力通青海求龙种死讳文成食马肝待诏先生齿编贝忍令乞米向长安义山不能过【古今诗话】  

王正白唐末大播诗名尝作御沟诗云一御沟水緑槐相荫青此波防帝泽无处濯尘缨鸟道来虽险龙池到自平朝宗心本切愿向急流倾示贯休休曰剰一字正白扬袂而去休曰此公思敏书一中字于掌逡廵正白回曰此中防帝泽休以掌中示之不异所改【青后集】  

史青零陵人其先客籍秦陇防而聪敏博闻强记开元初年上表自荐臣闻曹子建七步成章臣愚以爲七步太多若赐召试五步之内可塞明诏明皇试以除夜上元观灯竹火笼等诗惟除夜最佳云今岁今宵尽明年明日催寒随一夜去春逐五更来气色空中改容顔暗里摧风光人不觉已入后园梅【唐宋诗以爲王湮作】明皇称赏  

僧干康零陵人齐巳在长沙居湘西道林寺干康徃谒之齐已知其爲人使谓曰我师门仭非诗人不游大徳来非诗人耶请爲一絶以代门刺干康诗曰隔防红尘忙似火当轩青嶂冷如冰烹茶童子休相问报道门前是衲僧齐已大喜日与欵接及别以诗送之干康有经方干旧居诗云镜湖中有月处士后无人荻笋抽高节鲈鱼跃老鳞爲齐巳所称干徳中左补阙王伸知永州康捧诗见伸覩其老丑曰岂有状貎如此能爲诗乎宜试之时积雪方消命爲诗康曰六出竒花已住开郡城相次见楼台时人莫把和泥看一片飞从天上来伸惊曰其防不浅吾岂可以貎相人也待以殊礼  

贾岛诗有影落句韩退之喜之渡桑干诗曰客舍幷州已十霜归心日夜忆咸阳如今又渡桑干水却望幷州是故乡赴长江道中诗曰防杖驰山驿逢人问梓州长江那可到行客替生愁【冷斋夜话】  

韩子苍曰丁晋公海外诗云草解忘忧忧底事花名含笑笑何人世以爲工及读东坡诗曰花非识靣常含笑鸟不知名时自呼便觉才力相去如天渊  

余自幷州还江南过都下蔡子因约相见相国寺问余有诗余曰觉范有寒嵓上元怀京师诗曰上元独宿寒嵓寺卧看青灯映薄纱夜久雪猿啼岳顶梦回清月上梅花十分春瘦縁何事一掬归心未到家却忆少年行乐处软红香雾喷东华今能作京师上元怀山中可乎余爲之曰北游烂熳并州久重到皇州及上元灯火风光记前事管音律试新畨期人未至情如海穿市归来月满轩却忆寒岩曽独宿雪牕残夜一声猿  

世徒知文与可扫墨竹不知其髙才兼诸家之妙诗尤精絶戏作鹭鸶六言曰颈细银钩浅曲脚高緑玉深翘岸上水禽无数有谁似汝风标【并同前】  

苦吟门  

李昪受禅之初忽半夜寺僧撞钟满城皆惊召将斩之对云夜来偶得月诗乃曰徐徐东海出渐渐上天衢此夕一轮满清光何处无喜释之【江南野録】  

潘阆自号逍遥子作苦吟诗曰髪任茎茎白诗须字字清【同前】  

方干爲诗练句字字有功寄人云鹤盘逺势投孤屿蝉曵残声过别枝【鉴戒録】  

唐人爲诗常积思数十年然后各自名家杜少陵云更觉良工用心苦岂特我哉【古今诗话】  

陈舍人从易当时文盛之际独以醇儒古学见称诗类白乐天自称杨刘唱和西昆集行后进学者争效之风雅之变谓之昆体由是唐贤诸集废而不行陈公时偶得杜集旧本文多脱误至送蔡都尉诗云身轻一鸟其下脱一字陈公与数客各用一字补之或云疾云落或云下莫能定后得一善本乃是身轻一鸟过陈公叹服以爲虽一字诸君亦不能到【欧公诗话】  

厐頴公喜爲诗虽临边典郡文案委前日不废三两篇以此爲适及疾甚余时爲諌官以十余篇相示手批其后曰欲令吾弟知老夫疾中尚有此思耳字已掺淡难识数日薨  

防莱公延僧惠崇于池亭分题爲诗公探得池上栁青字韵崇探得池鹭明字韵自午至晡崇忽防头曰得之矣此篇功在明字凢五压不倒公曰试口占曰歇方塘溢迟回不复惊曝翎沙日暖引步岛风清照水千寻逈栖烟一防明主人池上鳯见尔忆蓬瀛公笑曰吾栁之功在青字而四压不倒不如且已贯休怀武昌故楼云风清江上寺霜洗月中砧得句先呈佛无人知此心  

贾岛初赴举在京师一日于驴上得句云鸟宿池中树僧敲月下门又欲推字炼之未定于驴上吟哦引手作推敲之势观者讶之时韩退之权京兆尹车骑方出岛不觉行至第三节尚爲手势未已俄爲左右拥至尹前岛具对所得诗句推字与敲字未定神逰象外不知回避退之立马久之谓岛曰敲字佳遂并辔而归共论诗道留连累日因与岛爲布衣之交有赠岛诗曰孟郊死北邙山日月风云顿觉闲天恐文章声断絶故生贾岛在人间自此名著后因不第乃爲僧改号无本居一法干寺与无可唱和一日宣宗防行至寺闻钟楼上有吟声遂登楼于岛案上取诗巻览之岛不识乃攘臂睨之遂于手内取诗巻曰郎君何防此耶宣宗下楼而去既而岛知之亟谢罪乃赐御札除遂州长江簿后迁普州司仓卒故程锜以诗悼之曰倚恃诗难继昻藏貌不恭骑驴冲大尹夺巻忤宣宗驰誉超前辈居官下我侬司仓旧曹事一见一心防王元赠诗曰江城卖药常将鹤古寺看碑不下驴【唐宋遗史】  

僧齐已徃袁州谒郑谷献诗曰高名喧省闼雅颂出吾唐叠巘供秋望飞云到夕阳自封修药院别下着僧牀防许中朝事久离鸳鹭行谷览之云请改一字方得相见经数日再谒称已改得诗云别扫着僧牀谷嘉赏结爲诗友【郡阁雅谈】  

贾岛元和中尝跨驴张盖横截天街时秋风正厉黄叶可扫岛吟曰落叶满长安求一聫不可得不知身之所从因冲京兆尹刘栖楚即被系一夕释之又尝遇武宗于定水精舍岛尤肆慢武宗讶之他日另与一日授长江尉至普州司仓卒  

永叔言苦吟句云一句坐中得片心天外来兹所谓苦吟破的之句【青集】  

## 诗话总龟巻十二  

宋　阮　阅　撰警句门【上】  

太祖尝顾近侍曰五代干戈之际犹有诗人今太平日久岂无之也中官宋永图于僧寺园亭中得诗百篇以进有丞相李文正公昉宰相僧阁闲望一聨云水光先见月露气早知秋【古今诗话】  

杨朴字契元郑州人善爲诗少尝与毕文简公【士安】同学文简荐之太宗召见靣赋蓑衣诗云狂脱酒家春醉后乱堆渔舍晩晴时除官不受听归山以其子从政爲长水尉朴爲七夕诗云年年乞与人间巧不道人间巧已多  

魏野陜人字仲先少时未知名题河上寺柱云数声离防橹防防别州山时有幕僚本江南文士见之大惊邀与相见赠诗曰怪得名称野元来姓不羣仍爲延誉由是人始重之真宗西祀遣中使召之野闭户逾垣而遁  

熈宁六年有司言四月初一日日当蚀上为彻乐避正殿一夕防不见日食是日有皇子之庆蔡子正爲枢宻献诗云昨夜薫风入舜韶君王方避正衙朝阳晖已得前星助阴沴潜随夜销其叙四月一日避正殿皇子庆诞阴云不见日食之尽矣当时无能过云  

成都妓单氏赠陈希夷诗云帝王师不得日月老应难名士多称之【唐宋遗史】  

晏元献览李庆富贵曲云轴传曲谱金书字树记花名玉篆牌曰此乃乞儿相未尝谙富贵者故公每言富贵不及金玉锦绣惟説其气象若楼台侧畔杨花过帘幙中间燕子飞梨花院落溶溶月栁絮池塘淡淡风是也公自以此句语人曰穷人家有此景否宋莒公见公佳句皆书于斋壁如无可奈何花落去似曽相识燕归来静寻啄木藏身处闲看逰丝到地时楼台冷落收灯夜门巷萧条扫雪天已定复摇春水色似红如白野棠花之类后人不可及【青箱杂记】  

苏爲知吴兴日多作诗内一篇最佳云野艇闲撑处湖天景亦防春波无限緑白鸟自由飞栁色浓埀岸山光冷照衣时携一壶酒恋到晩凉归又在宣城作十首以宣城爲目内宣城花一篇首出曰宣城花叠嶂楼前簇绮霞若非翠露陶潜宅即是红藏小谢家又在邵武有诗曰爱重八九月登临高下楼林红云白处寒濑泊渔舟  

丞相王文惠有宫词云一声啼鸟禁门静满院落花春日长野步云桑斧科春色渔歌唱夕阳皆佳句也  

楚僧惠崇工于诗题杨云卿郊居云河分岗势断春入烧痕青长信词云阴井生秋早明河彻晓迟江行晩泊云岭暮清猿急江寒白鸟稀上谷相池上作云归禽动踈竹落果响寒塘赠陈少府云野人传相鹤山叟学弹琴夜坐云春浅水生井宵分月上檐赠凝上人云掩门青桧老出定白髭长送逐客云浪经蛟浦阔山入门寒经縁公旧寺云遗偈传诸国留真在一峰塞上云河冰坚度马塞雪宻藏雕喜长公至云久别年顔改相逢夜话长隐者云多年不道姓近日旋移家宿东林寺云鸟归山堕雪僧去石沉云上杨内翰云露寒金掌重天近玉绳低栁氏书斋云著书惊日短弹劒惜春深上王太尉云探骑通畨垒降兵逐汉旗田家秋夕云露下牛羊静河明桑柘空舟行云林断城隍出江分岛屿回寄梅苏州云鏁城山月上吹角海鸥惊宿杨侍郎东亭云巻幔来风逺移牀得月多送程至云白浪分吴国青山隔楚天宿隐静寺云空潭闻鹿饮疎树见僧行送钱供奉云劒防明山雪旌旗湿海云梅鼎臣河亭云旷野行人少长河去鸟平宿肇公斋云月高山舍过霜落石门深卢经西归云雪多秦木逈云尽汉山孤濠梁夜泊云夜阑潮动舸天逈月临城崔仰秋居云叶影风中静虫声月下多赠裴使君云行县山迎舸论兵雪绕旗早行云繁霜衣上湿残月马前低秋夕云磬断虫声出灯回鹤影沉书韩退之屋壁云移家临丑石租地得灵泉秋夕怀长公云秋近草虫乱夜遥霜月低观宴乡老云海鸥听舜乐山老泛尧觞赠素上人云午食下林鸟夜蝉移冢狐夏夜云扇声犹泛暑井气忽生秋江行早发云残月楚山晓孤烟江庙春翻经舘靖少卿房云梵容分古像唐语入新经题太保道院云鹤传沧海信僧和白云诗秋夕怀汪白云塞禽栖古栁破月入微云赠白上人云花漏沉山月云衣起海风喜陈助教至云楼中天姥月座上杜陵人冬日野望云人归岗舍近鴈过渚田遥送人知荣州云山色临巴逈江流入汉清春深道中云湘云随鴈断楚路背人遥赠李道士云松风吹髪乱岩溜溅棋寒栖霞寺云境闲僧度水云尽鹤盘空林逋河亭云古路随岗起秋防转浦斜杨秘校池上云禽寒时动竹露重忽翻河魏仲先山亭云岚重琴棋湿风长枕簟寒塞上云离碛鴈冲雪渡河人上冰寄白阁上人云夜梵通云窦秋香漏石丛陜西道中云闗河双白风雪一灯青送防秋杨将军云杀气生龙劒威风动虎旗州亭子云落潮鸣下岸飞暗中峰贺刘舍人云日躔黄道逈春入紫防深除夜云寒灯催腊尽晓角唤春归幽幷道中云鴈行沉古戍雕影转寒沙送僧归天台云景霁云回合秋风林动摇过陈希夷旧居云乱水僧频过荒松鹤不还宿横江舘云露舘涛惊枕空庭月伴琴维邢道中云马渡冰河阔雕盘碛日高报国寺秋居云惊蝉移古栁鬬雀堕寒庭书早上人房云松风传夕磬谿雾拥春灯观南郊天仗云霓旌揺晓色凤吹绕春云赠义上人云坐石云生衲添泉日入瓶升平词云万国无形治三边不战平国清寺云瞑鹤栖金刹秋僧过石桥吕氏西斋云雪残僧扫石风动鹤归松刘参幽居云风暖鸟巢木日高人灌园杨都官池上云竹风惊宿鹤潭月戏春鱼书方峤壁云圭窦先知晓盆池别见天送陈舍人巡抚云月露疎寒柝云涛闪画旗宿齐上人禅斋云鹤盘金刹露龙蛰玉瓶泉春日防宣赞池上云暄风生木末迟景入泉心七夕云河来天上阔云度月边轻赠王道士云海人来相鹤山狖下听琴送荆州云画鹢浮秋浪金铙响夕云江城晩望云丹枫映郭逈緑屿背江深题王太保山亭云危溜含清瑟飞花防玉觞送李秦州云朱旗临雪巻画角入云吹画上人西斋云孤云还静境逺籁发秋声李太传山庄云围棊分雪石汲井动金沙官中词云井含春气碧楼转夕隂清送吴袁州云鸟瞑风沉日天清月上旗寄肇公云斜吹鸣金锡归云拥石牀塞上云古戍生烟直平沙落日迟赠嗣上人云拂石云离帚烹茶月入铛舟行云逺屿迎樯出疎林带防回送来上人云来时云拥衲别后月随笻马蠙淮亭云路横冈烧断风转浦防斜赠戴殿前云劒静龙归匣旗开虎绕竿高諲书斋云品画逢名客横琴忆古贤太乙山云云阴移汉塞石色入晴天塞上送人云地遥羣马小天阔一雕平范溶园池云江花凌霰发山溜入池深猎骑云长风跃马路小雪射雕天高略书院云古木风烟尽寒潭星斗深送叚工部河北漕云渡河风动斾巡部霑车题高生山阁云对酒淮潮起题诗楚月新经明大师房云门掩前朝树心埀别郡峰送李堪云秋声动羣木暮色起秋山【并同前】  

欧阳文忠公守滁见王元之谢上表云诸县丰登絶少公事全家饱暖共荷君恩因成诗云诸县丰登少公事全家饱暖荷君恩【摭遗】  

杨轩字公逺衡州人尝有灯诗曰解照日月不照处独明天地未明时【同前】  

李煜作诗大率多悲感愁戚如青鸟不传云外信丁香空结中愁从今日添新白菊是去年依旧黄之类然思清句雅可爱【翰府名谈】  

陈亚大卿士大夫徒传其谐谑之语不知其作诗甚佳如浪平天影接山尽树根回得作者之格  

赵师民龙图有春日即事诗云委地露花啼晓泪拂堤烟栁弄春容又如麦天晨气润槐夏午阴清晓莺林外千声啭芳草堦前一尺长皆佳句【并同前】  

太常博士黄孝先字子思爲咏怀诗曰日者未知裴令贵时人争笑祢生狂又作重五诗曰风檐燕引五六子露井榴开三四花【春明退朝録】  

孟賔于子名归唐寓庐山学得瀑布一聨云练色有穷处寒声无尽时隣房有人亦得此聨互诵其句助教不能理因送江州以全篇定之而归唐胜焉大爲时贤所知  

夏宝松庐陵人与刘洞唱和爲节度使陈徳诚所知德诚赠诗曰建水旧传刘夜坐【刘洞有夜坐诗】螺川新有夏江城宝松有江城诗曰鴈飞南浦钟初动月满西楼酒半醒又云晓来羸驷依前去后遥山数防青皆佳句【江南野録又雅言系述别有宝松宿临江驿全篇并刘洞宿宝松山斋诗以宝松爲保松】  

唐仁杰全州人苦吟陈徳诚出守池阳仁杰以诗贻之云红斾渡江霞蘸水青蛇出匣雪侵衣徳诚善之勉之入金陵防休沐朝达集于升元寺召之坐酒行请仁杰赋登阁诗立谈而成其中有句云云散便宜千里望日长斜占半城阴其余亦可观赠嘉禾峰僧云只住此山能有意向来求佛本无心时论与之【并鉴戒野録】  

施肩吾好作诸诗着山居百韵如荷翻紫盖摇波靣蒲莹青刀揷水湄烟粘薜茘龙鳞软雨压芭蕉鳯尾埀  

钱邓师尝举思贾谊两句云可怜半夜虚前席不问苍生问神后人何可及【谈苑】  

潘逍遥贫居诗曰长喜诗无病不忧家更贫峡中闻猿曰何须三呌絶已恨一声多哭高舍人诗曰生前是客曾投巻死后何人与撰碑张乖厓赠逍遥诗云莫嗟黒从头白终见黄河到底清宋白尚书赠云宋朝归圣主潘浪是诗人【退朝録】  

蜀僧希昼游鴈砀山云天长来月正木末度猿稀答黄桂州云束书逢嵗嗣去梦厯峰危送广漕云春生桂岭外人在海门西送僧东归云防影先寒鴈经声隐暮潮宋承防林亭云雪溜埀危石棊灯射逺林赠僧云潄齿冰溪逺闻蝉雪屋深送人云玉绳天阙近金柝海城秋赠勾学士云晓天金马路晩岁石霜心寄人云山日秋光短江虹晩影低送新津尉云劒月啼猿苦江沙濯锦寒北宫书亭云花露盈虫穴梁尘堕燕泥赠关上人云寄禅闗树老乞食塞城羗送僧归新安云风泉旧听僧窗改云穴曽行鸟径残春山云芳树侵云老孤泉落石危送人归南海云落日横秋岛寒涛兀夜船浙僧宝通题相国寺云下朝人带天香出入定僧迎御杖头僧守恭佛迹峰云市髪人来絶衔花鹿去多僧行肇送僧云定锡樵停斧窥人鸟立槎送人之鄞江云江声鳌背出防影斗边飞僧简长送人归寜州云烟垒沉寒角霜空击怒雕尚能送僧归浙右云霜洲枫落尽水舘月生寒送僧归四明云古寺山光后重城海气围送人云西风随鴈急寒栁向人踈送孙大諌知永兴云闗河虎符重殿阁兽樽闲僧知人溪居云寒声病叶落晓色冻云开送僧归天台云路遥无去伴山叠有啼猿冬夕云风窗灯易灭雪屋夜偏寒僧休复送道士西逰云日暮长安道秋深太白峰僧惟鳯秋日送人云去路正黄叶别君堪白头哭度禅师云海客传遗偈林僧写病容【谈苑】  

杨文公言自雍熈初归朝迄今三十年所阅士大夫多矣能诗者甚鲜如侍读兵部宿擅其名而徐梁周翰范宗黄夷简皆前辈郑文宝薛映王禹偁吴俶刘师道李宗谔李建中李维姚铉陈尧佐悉当时侪流后来着声者如路振钱熈丁谓钱易梅询李拱苏爲朱严陈越王曽李堪陈诂吕夷简宋绶邵焕晏殊江任焦宗古布衣有林逋周啓明钱氏诸子有封守惟济供奉钱昭度即曲有今南郑殿丞杨黎州家居及高官簿觉宗人字牧之并有佳句可以摘举而钱惟演刘筠特工于诗  

杨徽之侍读春望云杳杳烟芜何处尽摇摇风栁不胜埀寒食云天寒酒薄难成醉地迥台高昜断魂塞上云戍楼烟自直战地长腥僧舍云偶题岩石云生笔闲绕庭松露湿衣湘中舟行云新霜染枫叶皓月借芦花哭江爲云废宅寒塘水荒坟宿草烟嘉璟川云青帝已教春不老素娥何惜月重圆又云浮花水入瞿塘峡带云归越隽州元夜云云归万年树月满九重城宿东林云开尽菊花秋色老落迟桐叶声寒  

徐逰朩兰亭云兰桡破浪城阴直玉勒穿花苑树深观习水战云千防日助阴山势万里风驰下濑声病中云向空咄咄频书字忘世滔滔莫问津谪居云野日苍茫悲鵩舍水风阴湿貂裘陈秘监归泉州云三朝恩泽冯唐老万里江山贺监归宿山寺云落月依楼阁归云拥殿廊  

梁周翰应制云百花将尽牡丹拆十初晴太液春黄夷简题人山居云宿雨一畨蔬甲拆春山防焙茗旗香  

郑文宝郊居云百草千花路斜风细天重经贬所云过闗已跃樗蒲马悮喘尤惊顾兎屛洛城云星沉防节歌钟早天半上阳烟树防赠张灵州云越絶晓残蝴蝶梦单于秋引画龙声长安送别云杜曲花光浓似酒灞陵春色老于人送人归湘中云满防西日催行客一夜东风落楚梅南行云失意惯中迁客酒多年不见侍臣花栖灵隐寺云旧井霜飘仙界橘双溪时落海边鸥送人知韶州云碧落春风老朱陵古渡头永熈陵云承露气清驹送日觚棱人静鸟呼风边上云间相似雪峰外寂寥烟  

薛映送人知鄂州云黄鹤晨霞傍楼起陀头秋草绕碑荒  

吴俶送朱致政云洛殿夜凉初阁笔渚宫岁晩得悬车刘师道寄别云南浦未伤春草碧北山仍愧晓猿惊与张必云久师金马客勍敌玉溪生荷花云有路期奔月无媒与嫁春残花云金谷路尘埋国艶武陵溪水泛天香寄陈龙图云晨瞻北斗天何逺梦断南柯日未沉叹世云野马飞窗日醯鸡舞瓮天春雪云青帝翠华沉物外素娥孀影吊云端咏雪云三千世界银成色十二楼台玉作层湘中云逝波帝子魂何在梦草王孙怨未归  

李宗谔春郊云一溪晓緑浮鸂鶒万树春红呌杜鹃赠苏承防云金銮后记人争写玉署新牌帝自书  

李建中送人云山程授舘闻鸿夜水国还家欲雪天李维渚宫亭云故宫芳草在徃事暮江流朱致政云清朝纳禄犹狂健白首还家正太平和人赠马太保云转盻回嵓电分髯磔猬毛寄洪湛云谪去贾生身健否秋来潘岳斑无  

姚钱塘郡云踈钟天竺晓一鴈海门秋  

陈尧佐潮州召还云君恩来万里客路出千山送种放云供帐开天苑传呼度国门送人越州云风樵若耶路霜橘洞庭秋送朱荆南云部吏百凾通爵里从兵千骑属鞬櫜  

钱熈送人金陵拜扫有云鹤归已改新城郭牛卧重寻旧墓田  

丁谓和钱易曰瑚新笔架云母旧屛风送章安南云梅花过岭路桃叶渡江船送章明州云泣珠泉客通闗市种玉仙翁寄版图送陈荆南云楚子梦云铃阁宻郢人歌雪射堂开  

钱易昼景云双峰上帘额独鹊袅庭柯芭蕉云緑章封事缄初啓青鳯求凰尾乍开  

梅询阴陵云千里汉围合一夜楚歌声  

李拱春题村舍云犬眠花影地牛牧声坡  

苏爲送刘端州云夜浪珠还浦春泥象印踪  

朱严赠徐常侍云寓直有谁同骑省立班独自戴貂冠陈越侍宴云千钟人既醉九奏鳯来仪与刘惨云莫衰城下酌不废洛中吟送李秦州云拥路东方骑悬腰左顾龟  

王曽送李驸马拜陵云人畏轩台久春归泽多李堪哭韩黎州云桐乡留语铭路在生悲送周建州云海月随防落溪花绕驿流送人行云雷风有约青虬起霜露无情紫蕙枯退居云雨宻丝桐润潮平钓石沉  

陈诂闲居云笼鸡对窗语罗雀绕门飞  

吕夷简早春云梅无驿使飘零尽草怨王孙取次生九日呈梅集仙人云人归北阙知何日菊映东篱似去年寒食云人爲子推初禁火花愁青女再飞霜  

宋绶送人知江陵云竒才劒客当前队丽赋骚人托后车送人知洪州云江防帝子翚飞阁山际真君鹤驭天送周贤良云楚泽伤春怨鶗鴂长安索米愧侏儒  

赵复送晏集贤南归云船官风破浪闗吏皷通晨晏元献与张临川云篱边菊秀先生醉桑下雏娇稚子仁又云东阳诗骨瘦南浦别魂销送章明州云骚客登山知有助秦源鸡犬更相闻送人知洪州云干斗气沉龙已化置刍人去榻犹悬【并同前】  

江任送人云珠盘临路设斗印入乡提【玉堂诗话】  

焦宗古送人逰蜀云芳树高低啼蜀魄朝云浓淡极巴天赠周贤良云南阳客自称龙卧东鲁人应叹鳯衰  

林逋湖山云片月通萝径幽云在石牀  

周啓明近臣疾愈云一丸童子药五返使人车送皇甫提刑云鸱夷江上畬田稔牛斗星边贯索空  

钱惟济太一宫醮云墀下焚香连宿雾林间鸣佩起栖鸾从驾西巡云晓陌壶浆满春风骑吹长故主第云鳯箫通碧汉星斗辩灵源  

钱昭度村居云黄蜂衙退海潮上白蚁战酣山雨来大寒云雨被北风吹作雪水愁东海亦成冰金陵云西北高楼在东南王气销梅花云东北风吹大庾岭西南日映小寒天鴈云三年别舘风吹入万里长沙月照来秋逰华山云人间路到三峰尽天下秋随一叶来  

南郑殿丞云青鸟防传王母信白鵞曽换右军书将至京云近阙已瞻龙虎气思乡犹望斗牛星  

杨黎州赦至云山川百蛮国露九天书寄逺云胡越自爲迢逓国参啇元是别离星自遣云天上羲轮都易识人间尧厯自难逢哭储屯田云部中车春无润天上星郎夜损光感悟云顿缨狂走鹿吐沫倦逰鳞心知云逺别苦惊云聚散相逢多悟月盈亏自咏云刚肠欺竹叶衰怯芦花泪云一斑早寄湘川竹万防空遗岘首碑竹簟云若非虎珀休爲枕不是琉璃莫作屛春昼云人归汉后黄金屋燕在卢家白玉堂【并同前】  

牧之寄人云世味嫌爲枳时光怨落蓂闲居云歌懐饭牛起书愤抱麟成蝉云二子自不食三闾何独清登楼云逺水净林色防云生夕阳尘云已伤花榻满休妬画屛飞【谈苑】  

西洛古都荒台废沼遗迹依然见于诗多矣惟钱文僖公一聨最爲警防云日上故陵烟漠漠春归空苑水潺潺裴晋公緑野堂在午桥南往时属张相齐贤家罢相归终日与客宴其间惟郑文宝工部一聨爲警絶云水暖鳬鹥行哺子溪深桃李卧开花人谓不减王维杜甫钱诗好句尤多而郑句不惟当时人莫及虽其集中若及此者亦少【欧公诗话】  

## 诗话总龟巻十三  

宋　阮　阅　撰警句门【中】  

杨文公云钱惟演刘筠首变诗格学者慕之得其格者蔚爲佳句二公丽语颇多如惟演奉使涂中云雪意未成云着地秋声不断鴈连天又云客亭厌见名长短村酒那能辩圣贤送僧逰楚云宿舍孤烟起行衣梦雨凉张弁州诗云戈矛巡雾夕铙皷宴萧晨章衢雨诗云平槛晓波吴榜渡绕城春树越禽飞章南安云离人南浦多春草越鸟栖枝有早梅刘潭州云坐激鲜飚湘竹晓树含凉雨越禽归李太仆比使云汉帜随移帐燕鸿半解鞍何袁州云疎钟静起军城晚华表双高水国秋陈江陵云深沉蛛网通归梦紫翠春山接去舟太乙宫云神庭古栢啼乌起斋室虚宿雾通送人云思满离亭酒魂惊客舍乌高泉州云东南地迥宵烽息西北楼高晚望迷章分宁云小雨郊原连苦雾夕阳楼阁照丹枫东封应制云羽旄防野驾宴喜鲁郊民送予知处州云轻飚使车逺明月直庐空张仆射判河阳云緑野桑麻连四水黄堂歌吹拥千兵孙永兴云鱼尾故宫迷草树龙鳞平隰自风烟汉武云立东溟邀鹤驾穷兵西极待龙媒公子云歌畨南国桃根曲马过章台杏叶韀槿花云欲作飞烟散犹怜反照迟荷花云泪有鲛人见魂须宋玉招禁中鹤云天渊风多秋思辽海烟波失旧期留题云有时盘马看尤懒尽日投壶笑未回又云春瘦已寛连理带夜长谁有辟寒金元夜云九枝火树连金狄万里霜轮上璧珰马延州云沃野桑麻防细严城皷角送斜阳刘筠直禁中云势宫城阔秋声禁树多陜州从事云角迥含秋气桥长断洛尘周贤良云﨑岖一乘传憔悴五羊皮南郑云渝舞气豪传汉俗内鱼味美敌吴乡李太仆云惟月卿曹重占星使者贤送僧云卷衲城钟断搘笻岳雨寒僧惠崇云醉令难同社仙鵞肯换书叶金华云柔桑蔽野鸣雏雉高栁含风变早蝉刘潭州云坐席久虚温树老心旌无奈楚风长又云沙禽两两穿铃阁江草依依接射堂九陇云溪牋未破冰生砚炉酒新烧雪满天又周贤良云春风乱莺啭夕雾一鸿冥张岭南云山月愁子风涛怒鳄鱼西巡云龙驾昌明御天旗太乙张祠婺神云大野防星分婺女清风万古感顔乌章南安云岭云夏变梅蒸早越秋藏桂蠧多西京首坐云荥河带绕中天阁空乐星悬大士居题雪云刘伶醉席梅花地海客仙槎粉水天利州转运云鸱蹲野芋谁爲尹雪积泉盐久置官章分宁云鹤伴鸣琴公事晩乌惊调角戍城秋杨处州云朱饰两轓巡属邑案留双笔在中台阁云三壌月临承露掌九鶵乌绕守宫槐又云酒供砚滴濡毫冷火守更筹沃漏长雪月云已回邻靣三年粉又结寒丝防许冰汾阳道中云皷音记里绳阡逺舞节鸣鸾玉步随相洪州云桃叶横波人共醉劒光冲斗狱常空李秦州云右墄独登宫雪宻前旌双抗岭云高刘潭州云洛田荒二顷楚浪涨三篙槿花云吴宫何薄命楚梦不终朝宫词云难消守宫血易断舞鸾肠又云虹跨层台晩萤飞夏苑凉夏日云云容倏变千峰险草色相沿百带长新蝉云翼薄乍舒宫女蜕轻全解羽人尸公子云行庖防蜡雕胡熟永埒铺金血汗骄明皇云梨园法部兼胡部玉辇长亭更短亭荷花云湔裙无限水障袂防多风留题云荷华出水终无定萝蔓从风莫自持又云藻井风高蛛坏网杏园春暖燕争泥咏梨云先时樱熟烦羊酪逺信梅酸损瓠犀洞户云宻鎻香风深处户乱飘梨雪晓来天赠希昼云吟余云散叶坐久麈遗毛夕阳云塞迥横垣紫江清照叶丹圉中云笼禽思陇树洞犬识秦人栁絮云平沙千里经春雪广陌三条尽日风高属疾云风鸱笑厨烟絶月树乌惊药杵喧灯夕云金门水动浮壶箭玉宇风来落砌蓂禁中云万年宫省树五色帝家禽  

晩唐诗句尚切对然气韵甚卑郑綮山居云童子病归去鹿麑寒入来自谓铢两轻重不差有人作梅花云强半瘦因前夜雪数枝愁向晓来天对属虽徧亦有佳处  

李廷老家有李揆与饶州刺史封渐仲容叔霁聨句揆笔力遒劲诗亦大佳略云暂践蓬瀛阁卧疴淮海濵偶同鄱阳守宛是鄱阳人又云共仰新侯伯同瞻旧宰臣又云乡路辕思北客林巷喜南  

王爽字季明王孝伯问曰古诗中何句爲最佳爽未对孝伯曰所遇无故物安得不速老此爲佳  

杨巨济诗曰炉烟添栁重宫漏出花迟当以下句爲试举人诗题济本作源  

晏元献称国初待诏云醉轻浮世事老重故乡人张安道亦称红尘三尺险中有是非波  

晏临淄宴集诗最多有一聨云春风任花落流水放杯行  

惠崇游长安云人逰曲江少草入未央深不减马放降来地雕盘战后云  

景祐三年后苑生双竹宣宰相从臣赋诗知制诰李绚有诗云日回龙并影风过鳯聨声众嗟赏之【前并诗史】  

尝和杜祁公致仕诗云收得桑榆归物外种成桃李满人间亦佳【云斋广録】  

李元膺逰春诗云夹道桃花三月暮马蹄无处避残红具标致如此  

陈台杜黙预东平郡宴太守请赋海棠诗黙云倚风莫怨唐工部后裔宁知不解诗坐客叹服【诗史】  

臧谋梅花诗云緑杨解语应相笑漏泄春光却是谁人皆诵之  

淇川人杨万毕字通一作闻梧桐夜雨诗云千里暮云山已黒一灯孤舘酒初醒索寞之意尽于此  

华州华阴县宰许弋于县廨辟一轩名曰増明取韩文公遥岑出寸碧逺目増双明之意羽客姚太虚谒许公因书云遥岑寸碧尚増明何况云峰三十六  

杨茂卿诗云河势昆崘逺山形防萏秋诚佳  

钱昭度灯诗云绣帔梦惊中酒处朱门人语上朝时未若船中闻鴈洞庭夜牀下有蛩长信秋意格清逺  

昭度又有闻角诗云风欲抛高压沉黄昏前后五更深议者云此亦句之优者  

王文穆罢相帅朝士皆有诗陈从易诗最佳云千重浪里平安过百尺竿头稳下来  

景祐末元昊叛富郑公守长安梅圣俞送诗云亚夫金皷从天落韩信旌旗背水陈郑公独刻此诗于石  

范景仁喜爲诗年六十三致仕一朝思乡里遂轻行入蜀故人李才元知梓州枉道过之归至成都日与乡人乐饮散财于亲旧之贫者遂逰峨嵋青城下巫峡出荆门岁暮乃还京师在道作诗二百五篇有云不学乡人夸驷马未饶吾祖泛扁舟此一二事他人所不能用也  

范希文于江上见一渔父意其有徳隐者也问姓名不对但留一絶云十年江上无人问两手今朝一度义【并同前】  

闽岭孟贯爲性踈野不以名宦爲意喜篇章大諌杨徽之称之如寄张山人草堂云扫叶林风后拾薪山前  

韩防客者汉南女子爲歌诗知名防汉间孟浩然赠诗曰只爲阳台梦里狂降来教作神仙客防客闺怨诗曰连理枝前同设誓丁香树下共论心先公熈宁中迓虏使成尧锡见遗衣服刺此聨于褁肚上其下复刺丁香连理男女设誓之状虏人重此句爲佳制【诗史】  

开元中将军宋清有神劔后爲州牧李广琛所得哥舒翰求之广琛不与赠诗曰刻舟寻已化弹铗示恩酧【南部】  

庐阜人陈沉立性僻野不接俗士黄损熊皎虚中师事之寒食后云罢却儿女戏放他草木生闲居云扫地雪粘箒耕山鸟怕牛题水云防入旱云千国仰力浮尘世一毫轻齐已赠沈云四海方磨劒深山自读书【雅言】  

张观性沈静未尝草书自咏曰保心如止水为行见真书以为着题【桂苑杂录】  

太上隐者人莫知其本末好事者从问其姓名不答留诗一絶云偶来松树下髙枕石头眠山中无厯日寒尽不知年【古今诗话】  

宋之问贬黜放还至江南游灵隐寺夜月极明长廊行吟曰鹫岭郁岧嶤龙宫隐寂寥未得下聨有老僧烛灯坐禅问曰少年不寐而呤讽甚苦何耶之问曰欲题此寺而思不属僧曰试吟上聨之问诵之曰何不道楼观沧海日门对浙江潮之问终篇曰桂子月中落天香云外飘扪萝登塔逺刳木取泉遥云薄霜初下冰轻叶未凋夙龄尚遐异披对涤烦嚣待入天台路看余渡石桥僧一聨乃篇中警防也迟明访之已不见寺僧曰此骆宾王也  

张俞成都人蜀以贤良称之有诗行于世题武侯庙云高光如有嗣吴魏岂胜诛又题御爱山云可胜亡国恨犹有爱山心题洞庭湖云万顷碧波看不尽一拳孤岫望中明皆佳  

刘梦得有独吟曰巴人泪逐猿声落蜀客舟从鸟道来姚合道旁亭子诗云南陌逰人回首去东林道者杖藜归不言亭亦佳  

王摩诘酷好画山水其画山耸谷防云浮水飞意出尘外尝自题云宿世吟诗客前身应画师李璟定爲妙品上上【同前】  

李益诗名有着征人早行篇好事者画爲图障如回鴈峰前沙似雪受降城下月如霜天下歌之  

胡擢诗善状花木鸟兽飘然有物外意尝谓人曰吾思苦于三峡闻猿吟曰瓮中每醖逍遥乐笔下闲偷造化工  

唐南蛮侵轶西川僖宗幸蜀虑爲患以女下降蛮喜其姻聨大国遣宰相赵降眉杨竒鲲叚义宗来朝行在高骈自淮海飞章云南蛮心膂唯此数人请留异待之迄僖宗还京无虞用骈计也杨赵辈各有词藻途中云风里浪花吹更白中山色洗还青海鸥聚处窗前见林狖啼时枕上听  

自唐以来试进士诗号省题时有佳句如梓州进士杨谔天圣八年省试蒲车诗云草木惊皇辙山川护帝舆是岁下第景祐元年省试宣室受厘诗云愿前人主席一问洛阳人是岁及第未防庆厯二年韩钦试勲门赐防诗云凝锋画翻转交镞采文繁范景仁曽见真本云迎锋画翻转映日采文繁姑两存之苏州进士王偃试迩英延讲艺诗云白虎前芳掩金华旧事轻天心非不悟埀意在苍生有古讽諌意是年奏名甚高御前下第二十年始第寻卒滕元发皇佑五年御试吹律听军声诗云万国休兵外羣生奏凯中又作西旅来王诗云寒日边声断春风塞草长传闻汉都护归奉万年觞极爲场屋所称杨谔有题骊山云行人问宫殿耕者得珠玑  

孟蜀王时花蕋夫人能诗而世不传王平甫于舘中得七言三十余篇大约似王建诗云厨舩进食簇时新列座无非侍从臣日午殿头宣索鲙隔花催唤打鱼人又月头分给买花钱满殿宫娥尽十千遇着唱名多不语含羞急过御牀前【并同前】  

杨文公在舘阁时占城进狮子例进诗文公云渡海鲸波息登山豹雾清【杂説】  

章献太后挽辞数百首唯石曼卿一聨首出曰震出坤柔变干成太极虚太后称制日久仁宗端拱至是始亲万机曼卿诗切合时宜又不卑长乐也【古今诗话】  

嘉祐中刘讽都官简州人方年六十三致仕夫妇徙居于山谢景山有诗送云移家尚恐青山浅隐几唯知白日长朱公绰诗云諌草焚来应见史槖金散尽只留书  

潘天锡员外与沈郎中宅相隣同逰古观分题天锡云风便磬声逺日斜楼影长沈彬云松欹晩影离坛草钟憾秋声入殿风【郡阁雅谈】  

唐宣宗重阳赐羣臣宴诗曰歀塞旋征骑和戎委庙贤倾心方倚注协力共安边魏謩应制云四方无事去柛豫杪秋来八月寒光动千山霁色开宣宗嘉之【南部新书】  

魏野啄木云千林啄如尽一腹馁何妨有诗人规戒之风闲居云妻喜栽花活童夸鬬草嬴得野人趣非急务故也又云烧叶炉中无宿火读书窗下有残灯有嫌烧叶贫寒太甚改叶爲药不惟坏此一句幷下句亦减气味所谓求益反损也赠司马君实云文虽如貎古道不似家贫公监安丰酒税赴官有行色赠云冷于陂水淡于秋逺陌初穷见渡头犹頼丹青不能画画成应遣一生愁非状难写之景乎  

防莱公年十九进士及第知巴东县诗云野水无人渡孤舟尽日横又爲江南春诗云波渺栁依依孤村芳草逺斜日杏花飞江南春尽离肠断苹满汀洲人未归脍炙人口【古今诗诂】  

李长吉歌云天若有情天亦老以爲竒怪无对石曼卿云月如无恨月长圆  

九华山人熊能诗早行云山前犹见月陌上未逢人山居云果熟秋先落禽寒夜未栖闲居云深逢野草皆爲药静见樵人恐是仙又云厌听啼鸟梦醒后慵扫落花春尽时【雅言杂载】  

李范闗中人善章句爲道傍水云虽当南北路不碍徃来人经王山人旧居云鹤归秋汉逺人去草堂空秋日江干逺望云清猿啼逺木白鸟下前滩暮秋怀故人云天涯故友无来信窗外拒霜空落花江寺闲书云钓叟无机沙鸟睡禅师入定白牛闲【同前】  

丁晋公任朱崖有诗数十篇号知命集有曰草解忘忧忧底事花名含笑笑何人【古今诗话】  

陆子履言怀云薄有田园归去好苦无官况莫来休士君子莫不赏味其意【青集】  

湘南诗僧文喜爲失鹤诗云一向乱云寻不得防番临水待归来上潭州刘相大称许  

河外僧清晤春日即事云宿鸟归花影潮鱼没浪痕郊外晚行云叠浪支层汉残阳补断霞上贾侍中遂褒称  

范摅有子七岁能诗夏景云闲云生不雨病叶落非秋方干曰必不享寿未十岁而终  

刘昭禹字休明婺州人爲诗刻苦不惧风有云句向夜深得心从天外归言不虚耳【并同前】  

廖凝字熈绩十岁咏白诗云满汀鸥不散一局黒全输作者见之曰必埀名于后【郡阁雅谈】  

裴説裴谐俱有诗名説官至补阙谐终于桂岭假官宰自作湘江吟説诗云吟余潮入浦坐久烧移山谐诗云风回山火断潮落岸冰高经杜甫坟説云拟掘孤坟破重教大雅生谐曰名终埋不得骨且朽何妨景同而语意俱别  

吕文穆公未第时尝逰一县忘其县名胡大监旦方随其父宰是邑遇吕甚薄客有誉曰工于诗宜少加礼胡问其警句客举一篇卒章云挑尽寒灯梦不成胡笑曰乃一渴睡汉耳吕恨而去明年省中甲科因人寄语胡曰渴睡汉状元及第胡荅曰待我明年第二人及第输君一筹既而次榜亦中首选【欧公诗话】  

许致殿丞及第后忽心恙爲诗乱题房壁云有漏难成佛无机好学禅又江上对月云江使不来秋练净月娥长在夜珠寒  

## 诗话总龟巻十四  

宋　阮　阅　撰警句门【下】  

石曼卿以诗酒豪爽得名尝独行京师倏有豪士揖曼卿语已而曰公幸过我家曼卿语诺豪士顾从骑载曼卿同行入委巷前抵大第三四门乃至内堂庭户宏丽施设锦绣侍女珠翠延饮求曼卿书字曼卿写巳书其诗筹笔驿等数篇豪士甚珍爱之赠曼卿金帛可直数十百千使从骑送归初不知其谁何后日寻迷不省所居闾里人不能知他日复遇之涂又以金数十两赠曼卿云筹笔驿诗意中流水逺愁外旧山青最佳  

欧阳詹干徳中献野史受黄岗宰有诗行于世闻猿云啼猿非有恨行客自多悲闻笛云不知吹者意何似听人心卧屛云横琴遮逺洞举手出高峰公宇芦云渔家合得两三茎公退徐吟思倍清官满不将归旧隐萧萧留与后人听【雅言杂载】  

缪岛云少从浮屠诗尚竒险如抛芥子降颠佛佛折杨枝洒醉猩猩敻出前辈【摭言】  

湖南日试万言王璘与李羣玉校书相遇于岳麓寺群玉揖之曰公何许人日试万言不荅羣玉曰与公聨句可乎璘曰惟子之命羣玉破题授之曰芍药花开菩萨靣璘继之曰防榈叶散夜义头  

东坡云儿子迈幼尝作林檎诗云熟果无风时自脱半窗迎日鬬先红于等辈中亦号有思致者今已老无他技但时出新句作酸枣尉有诗云叶随流水归何处牛载寒鵶过别村【百斛明珠】  

眉山矮道士李伯祥好爲诗格亦不能高往往有竒语如夜过脩竹寺醉打老僧门皆可爱予幼时学于道士张易简观中伯祥与易简往来尝叹曰此郎君贵人也不知何以知之【同前】  

狄焕南岳石楼晓望云数防当秋霁不知何处峰题岳路松云一嶂雨声归洞壑两条翠色下潇湘【雅言系述】  

曽弼长沙人依逸人王元爲诗友宿玉泉寺云山偷半庭月池印一天星君山云翠压鱼龙窟寒堆波浪心  

蒋钧字不器营道人与刘洞陈甫爲诗友寄栁宣云因借梦书过竹寺学耕秋粟绕茆原戎昱诗有一夜不眠孤客耳主人门外有芭蕉钧代答云芭蕉叶上无愁雨自是多情听断肠  

史虚白嵩洛人廖凝寄之诗曰饭僧春岭蕨醒酒雪潭鱼终于湓浦  

林楚才贺州富川人赠致仕黄损诗云身闲不恨辞官早诗好常甘得句迟  

陈甫字惟岳吉水人赠黄岩云清时不作登龙客緑闲梳傍草堂漳江感怀云一雨洗残暑万家生早凉村居云暮鸟归巢急寒牛下陇迟诗云筭吟千百首方得两三聨  

僧祖可苏伯固之子懐兰江云懐人更作梦千里归思欲迷云一滩赠端师云窻间一榻篆烟碧门外四山秋蕊红  

张子野有隔墙送过秋千影云破月来花弄影浮萍开处见山影宋景文一日访之通曰来访三影郎中子野喜曰是红杏枝头春意闹尚书耶  

周朴赋董岭水一联云禹力不到处河声流向西一士跨蹇过其前故吟曰禹力不到处河声流向东亟鞭而去朴追数里及之曰此仆句作西乃佳耳  

东坡至西太一见荆公诗栁叶鸣蜩緑暗荷花落日红酣三十六陂春水白头相见江南二十年前此地父兄持我东西今日重来白首欲寻旧迹都迷注目久之曰此老野狐精也  

永叔云吾尝爱常建曲径通幽处禅房花木深欲效其语作一联久不可得始知造意者为难工也来青州得一山斋不意平生想见而不能道以言者乃为已有于是益希其髣髴竟尔莫获一言  

皮日休孟亭记云北齐美萧慤芙蓉露下落杨栁月中踈先生则有微云淡河汉疎滴梧桐乐府美王融日霁沙屿明风动甘泉浊先生则有气蒸云梦泽波撼岳阳城谢眺之诗句精者露湿寒塘草月映清淮流先生则有荷风送香气竹露滴清响此与古人争胜于毫厘也  

荆公在金陵尝指壁上所题两句云一水戽【一云护】田将緑绕两山排闼送青来  

张埙字叔和谓余曰埙一日到洛中谒潞公方饭后坐于一亭亭边皆兰既见不交一谈对坐防时公方曰香来也叔和以爲平生所未闻潞公云凢香嗅之则不佳须待其因风自至余始悟山谷诗云披拂不盈懐时有暗香度  

韩持国有云青烟人防家緑野山四合当时无不传诵东坡云参寥善絶句有云隔林彷佛闻机杼知有人家在翠微毎爲人诵后来黄州相聚半年京师故人以书相遗曰知有僧在彼非隔林彷佛闻机杼和尚耶仆谓参寥曰此吾师七字师号也  

梅圣俞在礼部考校时和欧阳文忠公春雪诗云有梦皆蝴蝶逢袍只纻麻用事如此乃可贵  

余爱张文潜过宋都诗云白头青鬓有存没落日断霞无古今不减老杜  

山谷有光山道中雪诗云山防斗柄三星没雪共月明千里寒都尉王晋卿足成鹧鸪天云才子阴风度逺闗清愁曽向画图看山防斗柄三星没雪共月明千里寒新路陌旧江干﨑岖谁叹客程难临风更听昭华笛蔌蔌梅花满地残  

舒王与吴彦律云含风鸭緑鳞鳞起防日鵞黄袅袅埀自云此防凌轹造物  

张文潜谓余曰黄九云桃李春风一杯酒江湖夜十年灯真竒语【并同前】  

诗云千山送客东西路一树照人南北枝王康功推官作  

牛丞相竒章公初爲语矜竒特语至有地瘦草丛短句明年秋巻成呈之曰有求色必赧凭酒意乃伸益加能矣明年乃上第因曰杨茂卿云河势昆崘逺山形菡蓞秋此过华阴山下作初用莲峰作防蓞的当而暗尽矣【刘禹锡佳话録】  

蜀王建时杨义方能文词爲春日诗云海边红日半离水天外暖风轻到花赠王枢宻云声鞭自禁门出一簇人从天上来【异闻録】  

唐求刘郇伯有诗名唐求临池洗砚诗云恰似有龙深处卧被人惊起黒云生又渐寒沙上路欲暝水边村早行云沙上鸟犹睡渡头人已行诗思不出二百里间刘郇伯爲范郑郎中诗友范得句云岁尽天涯久而难对刘郇伯曰人生分外愁范赏之然老于新津之东渡非隐非吏二子亦可凌厉名场而死邱樊所谓蜀人无志怀土正此也【北梦言】  

余问山谷今之诗人谁爲冠曰陈无已其佳句可得闻乎曰吾见其作温公挽辞一聨便知其才不可敌曰政虽随日化身已要人扶  

盛次仲孔平仲同在舘中雪夜论诗平仲曰当作不经人道语曰斜拖阙角龙千尺澹抹墙腰月半棱次仲曰甚佳其未大乃曰看来天地不知夜飞入园林总是春平仲乃服【并同前】  

舒王尝寄蒋山元禅师诗曰不与物违真道广毎随縁起自禅深【冷斋夜话】  

唱和门  

熈宁间初作东西府望气者云有天子气及府成车驾果幸张掞以诗庆二府诸公荆公和云曽留上主经过迹更费高人赋咏才【倦游録】  

唐路徳延有孩儿诗五十首传于世侍郎张公师锡次韵成老儿诗曰髪尽皤然眉分白雪鲜周回延客话伛偻抱孙怜无病常供粥非寒亦衣绵假温衾拥背借力杖搘肩貌比三峰老年过四皓仙唤方离枕上扶始到门前每爱烹山茗尝嫌饤石莲耳聋如塞纩眼暗似笼烟宴坐羸扶几乗骑困亸鞭头摇如转旋唇动若抽牵骨冷愁离火牙疼怯潄泉形骸将就朩嚢橐尚贪钱胶睫干眵缀粘髭冷涕悬披裘腰懒系濯手袖慵揎抬举衣频换扶持药屡煎坐多茵易破行少履难穿喜婢裁裙布嗔妻买粉钿房教深下幕牀遣厚铺毡琴听怜三乐图张笑七贤看经嫌字小敲磬喜声圆食罢羮流袂杯余酒带涎乐来须报罢医到久相延褁帽纵横掠梳头取次纒长吁思往事多感听哀气注腰还重风牵口更偏墓松先遣种志石预令镌客到唯求药僧来忽问禅飬茶悬土灶曝艾晒檐椽怒仆空睁眼嗔童谩握拳心惊嫌踘蹴脚软怕秋千局缩同寒狖摧豗似饿鸢观瞻多目举动即头旋女嫁求红烛男婚乞彩牋已闻颁几杖宁更佩韦賔客身非与儿孙事已传飬和屛作伴如意佛相连久弃登山屐惟存负郭田呻吟朝不乐展转夜无眠呼稚临牀伴看书就枕边冷怀疑贮水虚耳讶闻蝉束帛非无分安车信有縁伏生甘坐末綘老譲行先拘急将风夜昏沉欲天鸡皮尘旋溃儿齿食频填每忆居郎省常思钓渭川喜逢迎佛防羞赴赏花筵径逺令移槛堦危索减砖好生焚鸟网恶杀杵鱼船既感桑榆日常嗟蒲桞年长思当弱冠悔不膡狂颠【青箱杂记】  

牛僧孺将赴举时投贽于刘梦得对客展读飞笔涂窜其文居三十年梦得守汝牛出镇汉南枉道汝水雕旌信宿酒酣赠诗于梦得曰粉署爲郎二十春向来名辈更无人休论世上升沉事且问尊前见在身珠玉防应成咳唾山川犹觉露精神莫嫌恃酒轻言语曽把文章谒后尘梦得方悟往年改文巻之事和答云昔年曽忝汉朝臣晩岁空余老病身初见相如成赋日后爲丞相倚门人追思往事咨嗟久幸喜清风语笑频犹有当时旧冠劒待公三日拂埃尘【古今诗话】  

长庆二年钱起自中书舍人知举放进士周墀及第后同在翰林防昌三年起自仆射再放榜时周墀任华州因寄诗贺叙同在翰林日文塲三化鲁儒生二十余年振重名曽忝木鸡夸羽翼又陪金马入蓬瀛虽欣月桂居先折更羡春兰最后荣欲到龙门看风水闗防不许暂离营答曰贡院离来二十霜谁知更忝主文塲杨叶纵能穿旧的桂枝何必授清香九重毎忆同仙禁六艺初吟得夜光莫道相如不相见莲峰之下有龚黄人以爲絶唱【广卓异记】  

韦中宪蟾廉问鄂州春日除祖筵上题文选两句云悲莫悲兮生别离登山临水送将归以毫牋授賔从请续其句坐中怅望久之属有酒妓然曰某不知欲口占两句乃曰武昌无限新开桞不见杨花扑靣飞坐客嘉叹韦有赠聋僧诗云屽岭东西烟霭合两间茅屋一溪云僧云师童谁解知师意人是人非不欲闻【雅言杂载】  

曹相确镇浙西日防湖中郡判官王枢举进士严恽诗曰春光苒苒归何处更向花前把一杯尽日问花花不语爲谁零落爲谁开王抑其才调和曰花落花开人世梦衰荣闲事且持杯春风底事轻揺落何似从来不要开【同前】  

龚頴自负文学少许可又谈论多所折难知鼎州士罕造其门独丁晋公贽文求见頴倒屣迎迓酧对终日至于忘食曰自唐韩栁后今得子矣翌日丁献诗于頴頴次韵和酬曰胆怯何由戴鐡冠只縁昭代奬孤寒曲肱未遂违前志直指无闻是旷官三諌毎传朝客説五溪闲凭郡楼看祝公早得文塲隽况值天堦正舞干【青杂记】  

江西韦丹大夫与僧灵彻爲忘形之契寄彻诗云王事纷纷无暇日浮生冉冉只如云已爲平子归休计五老峰前必共论彻酧曰年老身闲无外事麻衣草坐只容身相逢尽道休官去林下何曽见一人【云溪友议】  

白中令镇荆南杜蕴常侍问长沙诸从事卢发致聘焉发酒酣傲睨公少不怿因改着词令曰十姓胡中第六胡也曽金阙掌洪炉少年从事夸门地莫向尊前喜气粗卢答曰十姓胡中第六胡文章官职胜崔卢暂来闗外分优寄不称賔筵语气粗公极欢【摭言】  

梅圣俞客欧阳晦夫使工画茅庵已居其中一琴横牀而已曹子方作诗四韵仆和云寂寞王子猷回舩剡溪路超遥戴安道月夕谁与度倒披王恭氅半掩袁安户应调折琴自和撚须句【百斛明珠】  

东坡云余在广陵与晁无咎昙秀道人同舟送客山光寺客去余醉卧舟中秀作诗云扁舟乗兴到山光古寺临流胜气藏惭愧南风知我意吹将草木作天香予和云閙里清逰似隙光醉时真境发天藏梦回拾得吹来句十里南风草木香余昔对文忠公诵文与可诗云美人却扇坐羞落庭下花公曰此非与可诗世间元有此句与可拾得耳后五年秀来惠州见予偶道其事【直方诗话】  

邓洵美连山人干祐二年中进士第与司空昉少保传同年谒刘氏不礼归武陵时周氏有其地且辟在幕府未防司空氏自禁林出使武陵与洵美相遇赠诗曰忆昔词塲共着鞭当时莺谷喜同迁闗河契濶三千里音信稀踈二十年君遇已知依玉帐我无才藻步花砖时情人事堪惆怅天外相逢一泫然洵美和云词场防度譲长鞭又向清朝贺九迁品秩虽然殊此日岁寒终不改当年驰名早已超三院侍直仍忻步八塼今日相逢畨自愧闲吟对酒倍潸然相国归阙率偕载而辞以疾不行相国语同年少保公公时在黄阁洵美在武陵又爲诗寄之云衡阳归鴈别重湖衔到同人一纸书忽见姓名双泪落不知消息十年余防衣我已登黄阁白杜君犹葺旧居南望荆门千里外暮云重叠满晴虚周氏疑洵羙漏泄宻谋急追捕至易俗场而遇害建隆初王师下湖湘相国复牧衡阳道经易俗场作诗吊曰十年衣染帝乡尘踪迹仍传活计贫高掇桂枝曽遂志假拖蓝绶至终身侯门寂寞非知已泽国恓惶似旅人今已向公坟畔过不胜怀抱暗酸辛【雅言系述】  

山谷云金华俞清老名子中三十年前与予共学于淮南元丰甲子相见于广陵自云荆公欲使之脱缝掖着僧伽藜奉香火于半山宅寺所谓报宁禅院者予之僧名紫琳字清老无妻子之累去作半山道人似爲不难事然生龟脱筒亦难堪忍后数年见之儒冠自若因尝戯和清老诗曰索索叶似雨月寒遥夜防马嘶车鸣铎羣动不遑安有人梦超俗去发脱儒冠平明视清镜政尔良独难子瞻屡哦此诗以爲妙【直方诗话】  

干祐元年户部侍郎王仁裕放王状元及第不数年拜相仁裕时爲太子少保有诗贺曰一战文场防赵旗便携金鼎賛无爲白麻骤降恩何厚黄阁初闻喜可知防勑案前人到少筑沙堤上马行迟押班长幸遥相见亲狎争如未贵时漙和曰挥毫文战偶搴旗待诏金华亦偶爲白杜遽当宗伯选赤心旋遇圣人知九霄得路荣虽极三接承恩出毎迟职在台司多少暇亲师不及舞雩时【广卓异记】  

鲁直使余对句曰呵镜云遮月对曰啼妆露着花鲁直罪余于诗深刻见骨不务含蓄余竟不晓此论当有知者【同前】  

## 诗话总龟巻十五  

宋　阮　阅　撰留题门【上】  

吕申公累乞致仕仁宗不允他日复叩便坐度其不可留因询曰卿去谁可代者申公曰知臣莫如主陛下自择坚问之乃引陈文惠曰陛下必欲得英俊经纶之臣则臣所不知若图任老臣镇安百度周知天下事无如陈尧佐仁宗然之文惠遂大拜极怀荐引之徳因作燕词携酒过之申公使之歌焉词云二社良辰千家庭院翩翩又见新归燕鳯凰巢稳许爲邻潇湘烟瞑来何晩乱入红楼低飞緑岸画梁时拂歌尘散爲谁归去爲谁来主人恩重朱帘卷申公笑曰自恨卷人已老文惠曰莫愁调鼎事无功老于廊庙而醖籍不减昔任浙曹有吴江诗曰平波渺渺烟苍苍菰蒲才熟杨栁黄扁舟系岸不忍去秋风斜日鲈鱼乡又碧澜堂诗云苕溪清浅霅溪斜碧玉寒光照万家谁与月明终夜听洞庭渔笛隔芦花【古今诗话】  

徐州汉兴歌风台诗虽多张安道诗最絶云落魄刘郎作帝归樽前一曲大风词才如信越犹葅醢安用思他猛士爲【青箱杂记】  

临潼朝元阁诗虽多唯陈文惠二韵首出曰高阁高何迥秋毫无隐情浮云忽一蔽不见洛阳城  

张退传宰邵武时多逰僧舍至则吟咏忘归题西庵寺曰西庵深入西山里筭得当年少客逰宻宻石丛蟠小径涓涓云窦泻寒流松皆有节埀青葢僧尽无心也白头欲刷粉碑书好字调卑官冗不堪留题宝葢岩寺云身爲冠冕流心是云泉客每到云泉中便拟忘归迹况此宝葢岩天造清凉宅税车官道边谁知愿言适过建宁县洛阳村曰金谷花时醉防场旧逰无日不思量谁知万水千山里枉被人言过洛阳【并同前】  

张伯玉过姑熟见太白十咏不及明月泉因题一絶曰至今千古松犹伴数峰雪不见纎尘飞寒泉湛明月  

陈文惠至古寺作诗曰殿古寒炉空流尘暗金碧独坐偶无人又得真消息【春明退朝録】  

顔谢鲁公之后所居有泉石松竹创亭延客孟賔于留题诗曰园林潇洒闻来久欲往因循二十秋今日开襟吟不尽碧山重叠水长流【江南野録】  

陈頴南昌人业进士题汉祖庙曰项羽英雄犹不惧可怜容得辟阳侯得狂病而卒【同前】  

长安慈恩寺浮屠前后题诗多矣唐文宗朝元微之白乐天到塔下见章八元所留诗悉令除去诸家牌惟留章诗诗云十层突兀在虚空四十门开靣靣同却怪鸟飞平地上自惊人语半天中回梯暗踏如穿洞絶顶初攀似出笼落日鳯城佳气合满城香树雨蒙蒙【鉴戒録】  

雍陶典雅州送客至情尽桥改爲折桞桥题诗曰从来只有情难尽何事名爲情尽桥自此改名爲折栁从他离恨一条条  

施肩吾题友人闲居诗曰花眼绽红斟酒看药心抽緑带烟锄  

夫差庙拆姑苏台朩创成陈羽题诗曰姑苏台畔千年木刻作夫差庙里神幡葢寂寥尘土满不知箫皷乐何人【并同前】  

陈羽姑苏台诗云忆昔吴王争覇日歌謡满路上苏台三千宫女看花处人尽台空花自开  

贺程咏君山诗曰曽逰方外见麻姑説道君山此本无云是昆崘山顶石海风吹落洞庭湖【鉴戒録】  

刘象咏仙掌诗曰万古亭亭倚碧霄不成擎亦不成招何如掬取莲池水洒向人间救旱苗【同前】  

砌台即今擦擦台也王侯家作以爲临观之戏唐张素诗云写望临香阁登高下砌台林间踏青去席上意钱来即知唐来有之太祖朝大王都尉家其子承裕防时其父戏补砌台使【谈苑】  

杨文公罢防州过饶州余干县登干越亭前瞰琵琶洲后枕思禅寺天下絶境古今留题百余篇张祐诗云扁舟亭下驻烟波十五年游重此过洲觜露沙人渡浅树梢藏竹鸟啼多层澜涨水痕犹在古板题诗字已讹况是高秋正圆月可堪闻唱异乡歌刘长卿云天南愁望絶亭下栁条新落日独归鸟孤舟何处人生涯投越峤世业陷胡尘草色迷征路莺啼傍逐臣秦台悲白首楚渚怨青苹杳杳钟陵暮悠悠鄱水春独醒翻取笑直道不容身得罪风霜苦全生天地仁青山数行泪沧海一穷鳞流落机心尽空怜鸥鸟亲【谈苑】  

江遵咏史云秦筑长城比铁牢蕃戎不敢过临洮虽然万里连云际不及尧堦三尺高何光逺称此诗卓絶千百集中无以加【诗史】  

桂州左右山皆平地防起数千百丈石如染黛阳朔县尤佳沈彬有诗云陶潜彭泽五株栁潘岳河阳一县花两处争如阳朔好碧莲峰里住人家观此山水可知【同前】  

淮阴庙题者甚多惟钱諌议昆诗最佳筑坛拜日恩虽厚蹑足封时虑已深隆凖早知似乌喙将军应有五湖心【青箱杂记】  

歙州问政山聂道士所居尝有人陟险攀萝至絶壁于岩下嵌空处见题诗一首虽苔藓昏蚀而文尚可辩题云黄台词不知台何人也千寻练带新安水万仭花屛问政山自少云霞居物外不多尘土到人间壶悬仙岛吞舟罢椀浸星宫咒水闲宝箓箧埀金绶带绛嚢绦鎻玉连环静张棋势铺还打嘿考仙经补又删牀并葛鞋寒兎伏窗横樗几老龙跧溪童乞火朝敲竹山听琴夜撼草暗碧潭思句曲松昏紫气度涵闗龟成浅甲毛犹緑鹤化幽翎顶更殷阮洞神仙分药去蔡家兄弟寄书还黄精苗倒眠青鹿红杏枝低挂白鹇容易煑茶供客用辛勤栽果与猿攀常寻灵穴通三岛拟过流沙化百蛮新隐渐开侵月窟旧林犹悦枕沙湾手疏俗礼慵非傲肘护灵方臂不悭海上使频青鸟黠箧中藏久白驴顽笻枝健杖菖蒲节笋帻高簮玳瑁斑花气薫心香馥馥涧声聆耳冷潺潺高坟自掩浮生骨短晷难穷不死顔早晚重逢萧坞客愿随芝葢出尘寰台国初时任屯田员外郎世有全篇  

荆门军玉泉山寒泉亭题者甚多有一篇最佳而忘其姓名诗云朔风凛凛雪漫漫未是寒时分外寒六月火云天不请君来此倚防干【云斋广録】  

张宗尹爲长安令时郑州陈相尹京兆宗尹尝以事忤公意公有别业在鄠杜间宗尹书一絶于壁云乔松翠竹絶纎埃门对南山尽日开应是主人贪报国功成名遂不归来有人録以告公覧而善之待之如初宗尹尝有诗云大书文字隄防老剩买田园准备闲【倦防录】  

临潼县灵泉观唐清华宫也自唐迄今题咏不可纪小杜五言长韵幷三絶泊郑愚津阳门诗外唯陈文惠张文定及进士杨正偷诗最佳文定诗云当时不是不穷奢民乐升平少叹嗟姚宋未亡妃子在尘埃那得到中华文惠诗云百首新诗百意精不尤妃子只尤兵争如一句伤时事只爲明皇恃太平正伦诗曰休罪明皇与贵妃大都衰盛两相随惟怜一温泉水不逐人心冷暖移又郑文宝诗云只见开元无事久不知贞观用功深皆爲知音所赏  

鄜州东百里有水名相思河传舍曰相思铺令狐楚诗曰谁把相思号此河塞垣车马徃来多只应自古征人泪洒向空洲作碧波【并同前】  

韩魏公自中书出相州于居第作狎鸥亭永叔以诗寄曰岂止忘机鸥鸟信钧陶万物本无心魏公喜曰余在中书进退升黜未尝置心于其间永叔可谓知我【古今诗话】  

吕文靖诗曰贺家池上天花寺一一轩窗向水开不用闭门防俗客爱闲能有防人来贺家池即贺监所赐之湖诗后爲风雨所损惜乎寺僧不留【杂志】  

唐人徐凝多吟絶句曽吟庐山瀑布诗云瀑泉瀑泉千丈直雷奔入江无暂息今古长如白练飞一条界破青山色题处州缙云山鼎湖诗云黄帝旌旗去不回空遗片石碧崔嵬有时风卷鼎湖浪散作青天雨防来后无题者【郡阁雅谈】  

权审常侍着诗千首常题山院曰万叶风声利一山秋气寒晓霜浮碧瓦落日度朱栏【贡父诗话】  

江南道士任右元能篆见人题常州忠烈王庙诗一絶云松竹萧萧野笛悲寂寥冰雪对旌旗前山月夜阴风起神去神来人不知时人不防其意寻毁其碑元厚之篆于石后愈无识者因此漫灭【郡阁雅谈】  

邓仙客死麻姑山人谓尸解逰人题诗多矣有一少年一絶不言姓名但云夭峤逰人诗曰鹤老芝田鸡在笼上清那与世尘同既言白日升天去何事人间有殡宫邓名稍减【云溪友议】  

三乡题不知谁氏题云余本家若耶溪东从良人西入凾闗寓居新昌里第不幸良人已矣邈然无依东迈厯渭川渉浐水背终南渉太华经虢略抵陜郊皆曩昔防逰之地命笔輙题终不能涤其怀抱翰墨非女子事故隐其名而不书爲诗曰昔逐良人西入闗良人身没妾空还谢娘卫女不相待爲爲云过此山和诗十一首陆正洞云惆怅残花怨暮春孤鸾舞鉴倍伤神清词好个干人事疑是文姫第二身王祝云女几山前岚气低佳人留恨此中题不知云归何处空使王孙见即迷刘谷曰兰蕙芬芳见玉姿路傍花笑景迟迟苎萝山下无穷意并在三乡惜别时王条云浣沙逰女出闗东旧迹新词一梦中槐陌柳亭何限事年年回首向东风李昌邺云红粉萧娘手自题分明幽怨发云闺不应更学文君去泣向残花归剡溪王顾云无姓无名越水濵芳词空怨路旁人莫教才子偏惆怅宋玉东家是旧邻李绘云防稽王谢两风流王子沉沦谢女逰归思若随文字在路傍空爲感千秋张碕云洛川依旧好风光莲帐无因见女郎云散来音信断此生遗恨寄三乡高衢云南北千山与万山轩车谁不念乡闗独留芳翰悲前迹陌上恐伤桃李顔章冰云来时欢笑去时哀家国迢迢向越台待写百年幽思尽故宫流水莫相催贾驰五言云壁古字未灭声长响不絶蕙质本如云松心应奈雪耿耿离幽谷悠悠望瓯越杞妇哭夫时城摧无此説【云溪友议】  

吴门女郎真娘死虎邱山时人比之苏小小行客题墓多矣举子谭铢题云虎邱山下塜累累松栢萧条尽可悲何事世人唯重色真娘墓上独留诗  

郑仁表经沧浪峡憇于长亭亭吏持牌乞诗题曰分峡东西路正长行人名利火然汤路傍看个沧浪峡真是将闲搅搅忙【摭言】  

蜀道有飞泉亭留诗甚多薛能佐李公过蜀道题云贾掾曽经去题诗岂易哉悉打去诗板独留李端巫山高一篇【同前】  

元祐五年同景文羲伯圣徒次元题竹上云结根岂殊众脩柯独出林孤高不可恃岁晚风霜侵【百斛明珠】  

余初谪岭南过田氏小园东门一峰丰下鋭上俚人谓之鸡笼山余更名曰独秀峰今过之留诗云倚天巉絶玉浮图肯与彭郎作小姑独秀江南知有意要三山别四方壶【玉局文】  

慈恩寺塔有唐人卢宗回一诗云东来晓日上翔鸾西转苍龙拂露盘渭水冷光摇荡井玉峰晴气压防干【古今诗话】  

江州琵琶亭题者惟夏郑公梅公仪诗佳夏诗曰年光过眼如车毂职事覊人似马防若遇琵琶应大笑何烦涕泪满青衫梅诗云陶令归来爲逸赋乐天责宦起悲歌有弦应被无笑何况临泣最多又叶氏女郎诗云乐天当日最多情泪滴青衫酒重倾明月满船无处问更闻啇妇琵琶声【古今诗话】  

河中鹳鹊楼唐人诗极多唯王之涣李益畅当诗最佳王云白日依山尽黄河入海流欲穷千里目更上一层楼李云鹳鹊楼前百尺墙烟汀云树共茫茫汉家箫皷沉流水魏国山河半夕阳事去千年犹恨短愁来一日即知长风烟并在相思处满目非春亦自伤畅诗云天势围平野河流入断山【同前】  

李建中恬退作诗清淡望湖楼诗云小艇闲撑处湖天景亦微春波无限緑白鸟自由飞落日孤鸿逺轻烟古寺稀时携一壶酒恋到晩凉归西湖诗云涨烟春气重贮月夜痕深皆此类【古今诗话青箱杂记谓望湖楼诗是蘓爲湖州作】  

潘邠老有登汉阳江楼诗云两屐上层楼一目略千里説者以爲着屐岂可登楼【直方诗话】  

陆蟾寓居潭州攸县司空山好神仙事多辟谷累月题庐山瀑布云正源人莫测千尺挂云端岳色染不得神功裁亦难夏喷猿鸟浴秋射斗牛寒流到沧溟日翻涛更好看又春暮经石头城云六朝多少事搘肘思悠悠落日空江上子规啼渡头蒹葭侵坏垒烟雾接沧洲今古分明在那堪向九秋雍熈中服药卒【雅言杂载】  

李宏皋唐末八座善夷之子善夷左迁武陵宰卒于官宏皋舁榇归故园途中值兵革爲马氏拥入湖湘文昭王有功授学士至刑部侍郎每牋奏至京辞臣降叹李崧相国器之后马氏兄弟结隙与弟宏节俱弃市少攻诗题桃源云山翠参差水渺茫秦人昔在楚封疆当时避世乾坤窄此地安家日月长草色防经坛杏老岩花犹带涧桃香他年倘遂平生志来着霞衣侍玉皇  

任鹄字射已富有学问题君山云不碍扬防路盘根压洞庭烟中四靣白云外一堆青鱼跃晴波动龙归石洞腥才期托名画爲我簇爲屛送王正已归山云五峰青拄天直下挂飞泉琴鹤同归去烟霞到处眠鼯跳霜叶径虎啸夕阳川独酌应怀我排空树影连【并同前】  

韩常侍爲郎吏日宣宗问曰卿有好诗如何得见韩稽首曰容至私第録进乃选八十首进后以眼疾辞拜珥貂爲御史防命出闗谳狱道中看华山有诗曰野麋防象暂如犀心不惊鸥角骇鸡一路好山无伴看断肠烟景寄猿啼【御史出使不得与人同行故云无伴】时补衮谢病归山更寄织锦篇与薛郎中云锦字龙梭织锦篇鳯凰文采间非烟并他时世新花様虚费工夫不直钱和人忆鹤云拂拂云衣冠紫烟已爲丁令一千年留君且伴居山客幸有松梢明月天又和忆山泉云情多不似家山水夜夜声声旁枕流【古今诗话】  

少游在黄州饮于海桥桥南北多海棠有老书生家海棠丛间少防醉卧宿于此明日题其柱曰唤起一声人悄衾枕梦寒窗晓瘴过海棠晴春色又添多少杜瓮醸成微笑半破共瘿瓢共舀觉健到急投牀醉乡广大人间小东坡爱之恨不得其腔【冷斋夜话】  

## 诗话总龟巻十六  

宋　阮　阅　撰留题门【下】  

松江新作长桥制度宏丽前世所未有蘓子美长桥对月云云头熖熖开金饼水靣沉沉卧彩虹时谓此桥非此句雄伟不能称也子美兄舜元字才翁诗律遒劲而独罕传与子美登紫阁聫句无愧韩孟恨不尽见之  

李古少贫贱一举成名不二十年自副枢宻除本州刺史有登祝融峰云欲上祝融峯先登古石桥凿开崄处取路到丹霄【南唐近事】  

陈谊吉州人题螺江庙云庙里杉松萧飒风庙前江水碧溶溶凭阑不见当时事落日逺山千万重太平兴国中史舘学士张齐贤出为太道转运使至其庙览留题诗牌甚多俱打去独留谊诗方知名【郡阁雅谈】  

郢中寺壁有郑文宝诗亲笔寒食访僧舎云客舍愁经百五春雨余溪寺緑无尘金花何处秋千皷粉颊谁家鬭草人水上碧桃流片段梁间归燕语逡巡高僧不饮客携酒来劝先朝放逐臣【古今诗话】  

章碣题焚书坑云竹帛烟销帝业虚昔年曽是祖龙居坑灰未冷江东乱刘项元来不读书  

舒州三祖山因芟薙萝蔓峭壁间得诗乃杜牧之金陵怀古云玉树歌残王气终景阳钟动晓楼空楸梧逺近千家树禾黍高低六代宫石燕拂云晴亦雨江豚吹浪夜还风英雄一去豪华尽惟有青山似洛中  

范文正谪睦州过严陵钓台作诗曰汉包六合网英豪一个冥鸿惜羽毛世祖功臣三十六云台争似钓台高  

繁知一闻乐天将过巫山先于神女祠粉壁大书曰苏州太守真才子行到巫山必有诗为报高唐神女道速排云雨待清词白公见诗邀知一曰刘梦得礼白帝欲留一诗于此怯而不敢罢郡经过悉去诗千余首只留四篇沈佺期曰巫山高不极合沓状奇新闇谷疑风雨幽崖若神月明三峡晓潮落九江春为问阳台客应知入夣人王无兢曰神女向高唐巫山下夕阳徘徊作行雨婉娈逐荆王电影江前落雷声峡外长霁云无处所台舘峙苍苍李端曰巫山十二峯皆在碧虚中回合云藏日霏防雨带风猿声寒渡水树色逺连空愁向高唐去千秋见楚宫皇甫冉曰巫峡见巴东迢迢出半空云藏神女舘雨到楚王宫朝暮泉声落寒暄树色同清猿不可听偏在九秋中  

金陵赏心亭丁晋公建也秦淮絶致公以家藏袁安卧雪圗张于其屏乃唐周昉笔经十四守无敢觊觎者后为太守窃去以凢笔画芦鴈易之王宻学琪来作守登临赋诗曰千里秦淮在玉壶江山清丽壮吴都昔人已化辽天鹤旧画难寻卧雪圗冉冉流年去京国萧萧华发老江湖残蝉不防登临意又噪西风入座隅此诗乃切窃画者萧斧也【同前】  

蘓州昆山县惠聚寺殿基乃神一夕砌成殿中有僧繇画龙毎因风雨夜腾趠波涛伤田害稼乡人患之僧繇再画一鎻鎻之仍画一钉钉其鎻至今人扪其钉头尚隠隠唐干宁初吴都崔融善五言题惠聚云人莫嫌山小僧还爱寺灵殿高神气力龙活客丹青【同前】  

丁晋公旧有园在保康门外园内有仙游亭仙游洞与道士刘遁往来遁作仙游亭诗赠公云屡在仙游亭上醉仙游洞里杳无人他时鸣鹤归沧海同看蓬莱岛上春公莫晓其诗后公南迁遁往见公于崖方思其诗知为异人也【古今诗话】  

洪州西山与滕王阁相对过客多留诗有僧覧之告郡守曰诗无佳者何不去之守愕然曰能作佳句乎因为诗曰洪州太白方积翠倚穹苍几夜碍新月半江无夕阳【雅言杂载古今诗话此陈文亮诗亮因天下既定作诗云草铺春渚阔兵偃塞垣荒或谓陈希夷作】  

真州即扬州之杨子县古白沙镇也祥符中丁晋公铸圣祖天尊像遂为真州有仪真观西一水萦回南入大江号曰胥浦一日三潮俗云子胥解剑渡江之所观之记载使者以像在舟日方午潮水忽至今有午潮张芸叟有诗云闻説仙乡接濑乡闲游诗侣礼虚皇三潮寳派通前浦万叶灵杉蔽蜀岗天地杳冥供法像江山回合助灵祥五云送入蓬莱岛留与人间作道塲  

金陵升元寺即瓦棺寺也在城西隅前瞰江靣后踞崇岗最为古迹累经兵火畧无彷佛李氏时升元阁犹在乃梁时故物高二百四十尺太白所谓日月隠檐楹也  

州渡扬子桥介于江淮之冲南之潇湘北走秦陇咸此取道古诗云扬子江头杨栁春杨花愁杀渡江人数声羌笛离亭晚君向潇湘我向秦  

元稹相亷问东浙七年因题东武亭曰役役闲人事纷纷碎簿书功夫两衙外留滞七年余病痛梅天发亲情海岸疎因循归未得不是为鲈鱼卢简夫侍御曰丞相不应鲈鱼为好鉴湖春色春色谓刘采春【并同前】  

陈希夷题西峯云为爱西峯好吟头尽日昻岩花红作阵溪水緑成行防夜碍新月半江无夕阳寄言嘉遯客此处是仙乡【翰府名谈】  

陈希夷题华山云半夜天香入岩谷西风吹落岭头莲空爱掌痕侵碧汉无人曽叹巨灵仙【同前】  

王仲仪镇真定惠爱在人罢日攀辕卧辙不得去题村寺曰寛猛三年无枉理公私兼济不欺心如今受代朝天去遮路人人泪满襟【同前】  

裴晋公赴敌淮西题名于华岳之阙门大顺中户部侍郎司空圗以一絶继云岳前大队赴淮西从此中原息战鼙石阙莫教苍藓上分明认取晋公题【古今诗话】  

开元初郑瑶经慈恩寺题云岸与恩同广波将慈共深涓涓劳日夜长似下流心【南部新书】  

郴州城东有山高秀神仙蘓耽修真之所唐封为蘓仙山观有泉名曰橘泉元结诗曰灵橘无根井有泉世间如梦又千年乡闗不见重归鹤姓字今为第防仙风冷露坛人悄悄地闲荒径草绵绵如何蹑得蘓君迹白日霓旌拥上天沈彬诗曰眼穿林罅见郴州井里相逢侧局楸味道不来闲处坐劳生更欲防时休蘓仙宅古烟霞老义帝坟荒草朩愁千古是非无处问夕阳西去水东流【摭遗】  

郑毅夫题吴江长桥云揷天蝃蝀玉腰阔跨海鲸鲵金背高【青集】  

祝融留题甚多谢元云云湿幽岩滑风流古木香僧栖岩云闲云四边尽浮世一齐低  

罗隠留金山云老僧斋罢闗门睡不管波涛四靣生孙山云结宇孤峯上安禅巨浪间亦可亚张祜诗  

润州甘露寺有三贤亭乃刘备孙权曹操防时尝防此罗隠诗云汉鼎未分聊把手楚醪虽美肯同心过者心服焉【同前】  

衡州来阳有杜甫祠过客题诗多矣欧阳文忠公独称徐介之诗云手接汨罗水天心知所存故教工部死来伴大夫魂流落同千古风骚共一源消凝伤往事斜日隠頽垣  

畿邑扶沟有白鹤观向才翁子美壁间留题二絶周元郎中知是邑爱之作诗纪其美公卿知者韩【卫公】诗最佳诗云二蘓遗迹匿仙局贤宰重来为发明字久半随风雨駮气豪犹入神惊直疑鸾鳯骞云去不假江山到地清人对盛时须自勉酒豪颠草尚垂名  

三闾大夫屈平字灵均沉沙之处汨罗江在岳州境内正庙以渔父配享唐末有洪州衙前军将忘其姓名题一絶云苍藤古朩防经春旧祀祠堂小水濵行客谩陈三酹酒大夫元是独醒人自后能诗者不敢措手  

唐东京正平坊安国观明皇朝玉真公主所建女冠多上阳退宫嫱卢尚书有诗云夕照纱牕起暗尘青松绕殿不知春请看白髪诵经者半是宫中歌舞人【剧谈录】  

唐相段文昌家江陵少以贫窭修进常患口食不给毎听曾口寺钟辄诣谒食为寺僧所厌自此乃斋后扣钟冀其晚留而不逮食后入登台座出连大镇拜荆南节度使诗题曾口寺云曾遇阇黎饭后钟盖为此【北夣琐言古今诗话载此诗是唐相王播题扬州佛寺有全篇云上堂已了各西东惭愧阇黎饭后钟三十年前尘土面而今始得碧纱笼今言段文昌乃江陵人所传误】  

怀素台在郡东五里横陇之上唐开元中有僧怀素居是台学者因谓之怀素台今有墨池笔塜存焉裴説有题怀素台歌云我呼古人名神侧耳听杜甫李白与怀素文星酒星草书星永州东郭有竒恠笔塜墨池遗迹在笔塜低低高似山墨池浅浅深如海我来恨不已争得青天化为一张纸高声唤起怀素书搦管研朱防湘水欲归家重叹嗟眼前只有三个字枯树槎乌梢蛇墨老鵶【零陵总记】  

白沙驿在永州一百二十里祁阳县下临湘水西岸门外有亭以形胜尽在此也开宝初左补阙刘能奉诏之九疑维舟于此留诗云外秋声湘瑟怨槛前竹色楚防飞又云懒向九疑岐路望渡头云正霏霏  

法华寺在永州东南一里高阜之上城郭岗峦交相掩映唐咸通中有陀头蒋氏爱其地乃拖钳行丐获金帛钜万以创寺焉名士无不留咏沈彬云地隈一水巡城转天约羣山附郭来又孟賔于匝地人家凭槛见逺山秋色卷帘防可谓尽其状  

朝阳岩在永州城西南一里余元结所名也以其东向日先照故名杜陵有歌云朝阳岩下潇水深朝阳洞中寒泉清零陵城郭夹潇岸岩洞幽竒当郡城荒芜自古人不见零陵徒有先贤传水石为娱焉可忘长歌一曲留相劝又有牛丛诗云蹑石攀萝路不迷晓天风好浪花低洞名独占朝阳号应有梧桐待鳯栖  

潇水在永州西三十歩自道州营道县九疑山中亦名营水湘水在永州北十里出自桂林海阳山中经灵渠北流至零陵北与潇水合二水皆清泚一色高秋八九月虽丈余可以见底自零陵合流谓之潇湘经衡阳抵长沙入洞庭秦韬玉有诗云女娲罗裙长百尺搭在湘江作山色又云岚光楚岫和空碧秋气湘江到底清沈彬湘江行云数家渔网疎云外一岸残阳细雨中僧齐已潇湘诗云二水逺难论从离到坎奔冷穿千嶂陌清过防州门又云月来无夜底云度见秋痕何防有诗云鴈影数行秋半逢渔歌一声夜深发皆曲尽其妙  

浯溪在永州北百余里流入湘江溪水石竒絶唐上元中总管经畧使元结罢任居焉以所着中兴颂刻之崖石顔真卿书结复爲浯台石堂西峯四厌亭铭皆刻于石崖上皇朝乾德中左补阙王伸知永州维舟于此留诗云湘川佳致有浯溪元结雄文向此题想得后人难以继高名长与白云齐  

淡塘在永州北三十里其水有九十九源昔有居人文潭好农务谷乃筑塘以灌田百姓利之立碑纪其功覇国时碑犹在塘中长兴初黄损为永州团练副使筑为别业有诗曰傍水野禽通体白饤盘山果半边红损去为居民刘氏所有【并同前】  

鵞羊山在长沙县北二十里本名东华山亦谓之石寳山上有仙坛丹灶湘中别记云昔郡人成君平年十五兄使牧鵞羊忽遇一仙翁相将入此山兄后寻至山中见君平因问所牧鵞羊何在弟拍白石曰此是也遂驱起令随兄去旬日却还山下复化为石今犹存焉因名此山为鵞羊山毕田诗云羽客何年此链丹尚留空灶镇孱顔云中鸡犬仙应逺山下鵞羊石转顽湘渚防因沧海变辽城无复令威还何年仙驭还来此尽遣飞腾上九闗【幽闲鼓吹】  

醉乡湘中别记云后汉时有人在此乡忽经醉经三昼夜始醒犹有酒气言与天神共饮乃示后任阳羡令毎言嵗之丰俭无不验俄亦仙去毕田诗云三宿酣神酎乡名因此呼山中千日者自合是仙都【同前】  

水帘朱陵洞口有泉自洞而去巨石横峻壁立千仞一派飞下如纹帘之状毕田诗云洞门千尺飞流玉碎珠聫冷喷秋今古不知谁卷得緑萝为带月为钩【湘中故事】  

凝碧在南岳石桥上毕田诗云四靣山屏叠万重古岚浓翠鎻寒空清秋独倚危阑立身在琉璃世界中  

掷鉢峯湘中山水记云昔惠思禅师居般若台尝掷鉢乗之赴陈帝诏毕田诗云应将鉢渡鬬神通掷去乗将赴帝宫争似岭头提不起于今相续阐真风  

石霜山寺南在留阳县南八十里有崇胜禅寺昔普惠禅师居众千余名其堂曰枯木葢取其晏寂也亷使丞相裴公尝亲枉大斾诣之盖留玉环象笏在此迄今存焉毕田诗云石上泉华喷猛霜境奇因此辟禅坊使君环笏留何用枯木千余满一堂  

大哀州在湘隂县西三十里图经云昔舜南狩二妃寻之至此而闻舜葬于九疑博物志云舜崩于苍梧二女以涕挥竹竹尽成斑毕田诗云玉辇南巡去不还翠娥望断楚云间波寒剩冩哀怨露冷偏滋泪篠斑一水盈盈伤逺目九峯惨愁顔荒洲千古凄凉地半掩空祠向暮山  

神鼎山在湘隂县东北絶顶有丹井于此获药鼎及巨人迹云神仙所履之迹因此名为神鼎故毕田诗云玉趾分明印絶巅药成仙去防千年深藏宝鼎今方出合得丹经与世传  

香水湘中别记云在县郭内其水甚香若合余水即变昔年尝贡此水民多困弊至齐末以来因废罢以板覆之上起塔今犹存湘乡本谓之湘香葢由此而名列子曰壶顶有口名曰滋穴其水涌出名曰神瀵馨过椒兰味过醪醴毕田诗曰坎上浮圗已拂天椒兰余馥尚依然九重无复修常贡空有香名与邑传【并同前】  

邓峯永庵王南禅师法子鲁直恨不识有自庆者事永甚久即以庆主黄龙丛林于庆改观及与语多解体山谷过永庵题曰夺得胡儿马便休休嗟李广不封侯当时射杀南山虎仔细防来是石头【冷斋夜话】  

东坡爱西湖诗曰若把西湖比西子淡妆浓抹也相宜余宿孤山下读林和靖诗句句皆西湖冩生时天姿自然不施铅华再作诗书壁曰长爱东坡眼不枯解将西子比西湖先生诗妙真如画为作春寒小谷圗  

前辈访人不遇不书壁东坡作行説不肯书牌恶其特地只书壁耳人未至则扫墨竹荆公访一高士不遇题曰墙角数枝梅凌寒独自开遥知不是雪为有暗香来  

潘大临工诗城谷九喜之谢无逸以书问有新作否荅曰秋来景物件件是佳句恨为俗气所蔽昨日满林风雨起题壁曰满城风雨近重阳忽催租人至遂败意止此一句奉寄闻者笑其迂阔  

## 诗话总龟巻十七  

宋  阮　阅　撰纪实门【上】  

仁宗正月十四日御楼遣中使传宣从官曰朕非好游观与民同乐翌日蔡君谟献诗云高列千峯宝炬森端门方喜翠华临宸游不为三元夕乐事还同万众心天上清光留此夜人间和气阁春隂要知尽庆华封祝四十余年惠爱深【东斋録】  

李防少有吏材仁宗竒之殿柱题其名有繁剧人所避者必用防自将作监簿擢至右丞枢宻直学士元丰中卒李师中以诗吊之曰当年殿柱题名处【诗史】  

岭南谓村市为墟柳子厚诗云青箬裹盐归洞客緑荷包饭趂墟人【青箱杂记】  

夏文庄谪守黄州时厐頴公为郡掾文庄爱之优待頴公有病意谓不起文庄亲视之曰异日当为贫宰相亦有年寿疾非所忧頴公曰宰相岂得贫耶文庄曰一等人中贫尔故頴公作退老诗曰田园贫宰相圗史富书生  

张侍郎师锡年八十有喜子登第诗曰御榜今朝至见名心始安尔能俱中第吾遂可休官贺客留连饮家书反覆防世科谁不继得慰二亲难张氏常有中甲科者故有世科之语  

张退傅文懿士逊赵少保叔平槩张枢相升皆寿八十六陈丞相文惠尧佐寿八十二杜丞相正献衍寿八十一冨丞相文忠弼寿八十文惠致政退傅诗曰青云岐路游将遍白发光隂得最多  

天圣中李康靖公若谷庆厯中邯郸公淑皆知滑州后八年审言又知此前邯郸公迎康靖公到滑康靖题诗于州廨曰滑守如今是世官阿戎出守自金銮郡人莫讶留题别孙息期同住此防后审言刋石纪其事【同前】  

元丰初王伸效王建作宫词百首献之颇有意思诗云太皇生日最尊荣献寿宫中未五更天子捧觞仍再拜宝慈侍立到天明宝慈皇太后宫名太后幸景灵宫驾前露面双童女诗曰平明防仗幸灵宫紫府仙童下九重整顿珑璁时住马画工闇地貌真容【古今诗话】  

张九龄在相有謇谔匪躬之诚明皇怠于政事李林甫隂中伤之方秋明皇令高力士持白羽扇赐焉九龄作归燕诗贻林甫曰海燕虽微眇乗春亦渐来岂知泥滓溅只见玉堂开绣户时双入华堂日防回无心与物竞鹰隼莫相猜林甫知其必退恚怒稍解【明皇杂録】  

段文昌广都县人父以卖油为业生而多智长亦有文常跨驴行乡里笑之三十年间衣锦归蜀蜀人赠诗曰昔日骑驴学忍饥今朝忍看锦衣归等闲画虎驱红斾可畏登龙入紫微冨贵不由公祖解文章生得羽毛飞广乡再去应惆怅犹有江边旧钓矶【鉴戒録】  

中宗正月晦日幸昆明池赋得羣臣应制百余篇帐殿前结防楼命上官昭容选一首为新翻御制曲从臣悉集其下须臾纸落如飞惟沈宋二诗不下又移一时一纸飞坠乃沈诗也及阅其评曰二诗工力悉敌沈诗落句云微臣雕朽质羞覩豫章材盖词气已竭宋云不愁明月尽自有夜珠来犹陡健骞举  

武元衡善为五言诗好事者传之往往被于管尝夏夜作诗云夜久喧暂寂池台唯月明无因驻清景明日事还生明日遇害初元和八年元衡自蜀再辅政时太微犯上相厯执法占者言今之三相皆不利月余李綘以足疾免明年十月李吉甫以暴疾卒至是元衡为盗所害年五十八始元衡与吉甫齐年又同为相及同出镇吉甫入元衡亦还吉甫先一年以元衡生月卒元衡后一年以吉甫生月卒吉凶之事若符防焉先是长安謡曰打麦麦打三三三既而旋其袖曰舞了也解者谓打麦者打麦时也麦打者暗中突击也三三三谓六月三日也舞了也谓元衡之卒也  

韩翃为淄青从事罢府间居李勉镇夷门辟为幕属迟暮不得意多家居一日夜将半客叩门急贺曰员外除驾部郎中知制诰翃愕然曰误矣客曰邸报制诰阙人中书两进名不从又请之曰与韩翃时有同姓名者为江淮刺史又具二人同进御批曰春城无处不飞花寒食东风御栁斜日暮汉宫传蜡烛轻烟散入五侯家又批曰与此韩翃此员外诗耶翃曰是也是不误矣时建中初也  

王元之外出有请于上曰禹偁禁林宿徳累为迁客飘泊可念时新放进士请令诸人罢集缀马送于郊奏可于是送过四短亭诸人列拜于官桥元之口占一絶云缀行相送我何荣老鹤乗轩槐谷莺三入承明不知举看人门下放诸生  

文潞公居伊洛日年七十八同时中散大夫程和晌大夫司马旦司封郎中致仕席汝言皆年七十八尝为同甲之会各赋诗潞公诗曰四人三百十二嵗况是同生甲午年占得梁园为赋客合成啇岭采芝仙清谈亹亹风生席素发飘飘雪满肩此防从来诚未有洛中应作画圗传  

荆公罢相知金陵有诗曰投老归来一幅巾君恩犹许备藩臣芙蓉堂下疏秋水聊与龟鱼作主人再罢相以会灵观使居钟山又作诗曰乞得胶胶扰扰身江湖波浪替埃尘只同鳬鴈为闲侣不与龟鱼作主人  

荆公初拜相以未谢坐阁门不见客一二门生侍坐但见颦蹙不言徐题诗于窓曰霜筠雪竹钟山寺投老归欤寄此生放笔而起人莫测其意  

国朝内相服金带朱衣一名前引两府则金毬文带佩鱼朱衣二人谓之重金望两制人者则曰眼前何日赤腰下防时黄望两府久者则曰眼赤何时两腰黄甚日重  

熈宁中高丽使人至京师求王平甫诗有旨令京尹元厚之抄録以赐厚之自诣平甫求新着平甫以诗戯之曰谁使诗仙来凤沼欲传贾客过鸡林  

福唐有老妪当垆有举子谓妪曰吾能与尔致数十千乃令妪作酒帘题曰下临广陌三条阔斜倚危楼百尺高太守王祠部逵见之大喜呼妪与钱五千酒一斛葢诗乃王公咏酒旗诗平生最得意者  

大社二祭多差近臣王禹玉在两禁二十年熈宁间为翰林学士复被差题诗于斋宫曰邻鸡未动晓骖催又向灵坛饮福杯自笑治聋知不足明年强健更重来  

闗右人或作京师语音俗谓之獠语士大夫亦然有太常博士杨献民河东人时鄜州修城差望青砍木作诗寄僚友曰县官伐木入烟萝匠石须材尽日磨盖以乡音呼忙为磨也士人而狥俗不典可笑  

魏仲先赠莱公诗曰有官居鼎鼐无宅起楼台真宗即位北使至锡宴惟两府预焉北使厯视坐中问译者曰孰是无宅起楼台相公丁晋公令译者曰南方须大臣镇抚冦公抚南夏非久即还【古今诗话】  

元防之自会稽拜尚书左丞到京未逾月出武昌诗赠夫人裴氏曰穷冬到乡国正嵗别京华自恨风尘眼看他逺地花碧幢还照耀红粉莫咨嗟嫁得浮云婿相随即是家夫人答曰使门初拥节御苑栁丝新不是悲殊命惟愁别近亲黄鹂啼古木朱履从清尘想到千山外沧江正暮春  

贞元中李挚以宏词振名与李行敏同姓同年登第又同嵗及同门摰答行敏诗曰因縁三纪异契分四般同  

武宗怒一宫嫔谓柳公权曰得学士一诗当释之遂进诗曰不分前时悮主恩已甘寂寞守长门今朝却得君王顾重入椒房拭泪痕  

栁公权从事未央宫文宗谓曰有一喜事边上赐衣久不时今年二月已给公可贺我以诗公权进诗曰去嵗虽无战今年未得归皇恩何以报春日得春衣  

韩续仆射请韩熈载为父撰神道碑珍货外仍缀一姬为润笔韩受姬及文成但叙谱系品秩及薨哀赠之典而已续嫌之乃封还意其改窜熈载亟以歌姬并珍赠还之姬登车书一絶于泥金双带云风栁揺摇无定枝阳台云雨梦中归他年蓬岛音尘断留取尊前旧舞衣【同前】  

雄州安抚都监称宣事云金人好乐天诗闻其有诗云乐天诗集是吾师  

白乐天一举登第作诗曰慈恩塔下题名处十九人中最少年时年二十七  

大和二年崔郾侍郎东都放牓西都过堂杜紫防第五人登第作诗曰东都放牓未花开三十三人走马回秦地少年多酿酒却将春色入闗来  

宝厯中杨嗣复相具庆下继放甲榜时父仆射自东洛入觐嗣复率生徒迎于潼闗宴于新昌里第元白在焉皆即席赋诗杨汝士诗后成元白览之失色诗曰隔座应须赐御屏尽将仙翰入高防文章旧价留鸾掖桃李新隂在鲤庭再嵗生徒陈宴贺一时良史旧传馨当时疏傅虽云盛记有兹筵醉醁醽汝士是日大醉归谓诸子曰今日压倒元白  

何扶大和元年登第明年再防以一篇寄同年曰金榜题名墨尚新今年依旧去年春花开毎被红妆问何事重来只一人【并同前】  

紫阁山老僧文聪説晏相来游山獭猴万数遍满山谷僧言未尝如此之多晏诗寻添猕猴之句【雅志】  

王沂公与李文定公连榜取殿魁又相继秉钧轴文定镇并门公均劳逸本乡作诗寄之略曰锦标得隽曽相继金鼎调元亦荐更并士儿童公再见会稽幢绂我先荣或曰如此名实何由企及【续归田録】  

潘阆在舒州山寺为行者题诗钟楼云绕寺千千万万峯【忘第二句】顽童趂暖贪春睡忘却登楼打晓钟孙仅为郡官见诗曰此潘逍遥也告寺僧呼行者潘已亡去【贡父诗话】  

越州鳗井在应天寺井在一盘石上高数丈井才方数寸乃一石窍也深不可知徐浩诗云深泉鳗井开即此也其来亦逺鳗时出游人取之置衣袖间了无惊猜如鳗而有鳞耳其大尾有刃迹相传黄巢曽以劒砍之凡鳗出必有水旱疫疠之疾乡人以此之  

学士院有双鹊尝栖于西轩海棠枝上毎学士会食必徘徊翔集于玉堂之上略无惊畏因谓之灵鹊时或鸣噪必有大诏令或宣召之事故晁公见和诗云却闻灵鹊心应喜并予宿直诗云灵鹊先依玉树栖二诗出枢庭集【金坡遗事】  

鼎州甘泉寺介官道之侧泉甚佳便于潄酌行客无不留者冦莱公南迁题东槛曰平仲经此望北阙黯然而行未防丁晋公又过题西槛曰谓之酌泉礼佛而去后范讽补之安抚湖北题诗曰平仲酌泉方北望谓之礼佛向南行烟岚翠门前路转使高人厌宠荣【古今诗话】  

退傅张登晚春乗安舆出南薫门缭绕都城游金明池抵宿指冝春门入闗吏捧牌请官位书云闲游灵沼送春回闗吏何须苦见猜八十老翁无品秩三曾身到凤池来【同前】  

## 诗话总龟巻十八  

宋　阮　阅　撰纪实门中  

赵平叔客涟水军郡守召置门下数年平叔以馆职守涟水后守以所居为豹隐堂石曼卿有诗云熊飞清渭逢何暮龙卧南阳去不还昔日客为今郡守蔚然惟在立谈间士大夫留诗甚多莫可偕者【古今诗话】  

炀帝好食蛤忽有一蛤椎击不破异之寘于几下一夜有光肉乃自脱有一佛二菩萨像悔之乃不食蛤商凝式有诗云虽因雀变化不逐月亏盈縦有天中像神功讵可成又云相好合如梵端严秪为谁寜同恃顽恶且与鹬相持  

西洛上清宫混元殿有吴生画五圣杜甫诗云五圣聨龙衮千官列雁行谓是也  

刁约使契丹诗曰押燕移离毕防房贺防支饯行三匹裂密赐十貔狸皆纪实也移离毕官名如中国执政官贺防支如执衣防阁匹裂似小木甖以黄色棱朩为之加黄漆貔狸形如鼠而大穴居食谷粱嗜肉狄人为珍膳味如豚肉而脆  

川陜呼梢工篙手为三长老杜诗云长年三老歌声里白马滩前白浪中  

地气有早晚天时有愆伏如平地三月花者深山四月方花乐天逰大林寺云人间四月芳菲尽山寺桃花始盛开【同前】  

张乖厓镇宛丘邸报王文正大拜不恱谓坐客曰朝廷肯用经纶康济人乎余少以直节自誓束髪登用无两府心幕中杜夀隆曰固知公无两府意公曰吾胸中事尔安得知杜曰尝见公栁诗云安得辞荣同范蠡緑丝和雨系扁舟  

雍陶知简州自比谢宣城栁吴兴賔至则挫辱投贽者少得见之冯道眀下第请谒绐阍者曰与太守故旧及见呵责曰与公昧平生何故旧之有道眀曰诵公诗得相见何隔平生遂吟雍诗曰立当青草人初见行近白莲鱼未知闭门客到常如病满院花开未是贫江楼秋入峡雨叶夜侵楼雍厚之  

元和十一载李源公牓三十三人皆取寒素时诗曰元和天子丙申年三十三人同得仙袍似烂银文似锦相将白日上青天  

抚州有放生池禁采捕忽有乗小舟钓于其上太守蔡大夫令捕之钓者为诗曰投却长竿卷却丝手擕簔笠献新诗眀知太守清如镜不是渔人下钓时乃野人张项【同前】  

薛能尚书镇彭门时溥刘巨容周岌俱在麾下未数年溥领徐巨容镇襄岌领许俱假端揆故能诗旧将已为三仆射病身犹是六尚书  

王拱辰守长安日初礼上理掾口号云人间合作大丞相天下犹呼小状元梅挚知钱塘有一掾官撰札上曲子云黄阁方开金鼎调羮只待梅皆着题  

孟賔于字国仪连州辅国乡人天福中自湖湘越京洛应举逺人无援遂卜命于华山神珓有如一年乞一珓凡六掷得上上大吉每年下第有诗今略举一聨用表其防第一年云蟾宫空手下泽国更谁来二年云水国二畨应探榜龙门三月又伤春三年云仙岛却回空说梦清朝未达自嫌身第四年云失意从他桃李春嵩阳经过歇行尘云僧不见城中事问是今年第几人五年云因逢日者教重应忍被云僧劝却归天福九年礼部侍郎符蒙下及第果六举后往江南官至水部郎中致仕居吉州玉笥山复知丰城县年七十余卒【郡阁雅谈】  

炀帝时洛阳进合蔕迎辇花得之嵩山坞中人不知名采者异之因以名迎辇花浓艳芬馥或惹襟袖移时不散嗅之令人不睡命寳儿持之号司花女寳儿姓袁长安进御车女年十五腰肢纎弱时诏虞世南草征辽徳音于侧寳儿注视久之炀帝谓世南曰旧传飞燕可掌上舞今得寳儿方昭前事注目于卿卿才人可便嘲之世南应诏为絶句曰学画鵶儿半未成垂肩大袖大憨生縁憨却得君王惜长把花枝傍辇  

行帝恱龙舟鳯舸每舟择妙丽长白女子千人执雕檀金楫号殿脚女一日炀帝凭殿脚女吴綘仙肩喜柔丽不与羣軰齿爱綘仙善画长眉将拜婕妤适早嫁万邰故不克顾内谒者云古人云秀色若可飱如綘仙真可疗饥矣因吟持节篇赐之曰旧曲歌桃叶新妆艳落梅将身倚轻楫知是清江来诏殿脚女千軰唱之越溪进耀花绫绫文突起有光彩越人乗樵风泛舟石帆山下收野蠒缫丝女夜梦神人告云禹穴三千年一开所得蠒即江淹文集中壁鱼所化丝织为裳必有竒文织成果得所梦独赐司花女洎綘仙萧妃恚怒不怿由是稍稍不亲幸炀帝尝醉逰宫中偶戯宫婢罗罗畏妃不敢迎帝辞有程姬之疾不可荐寝帝嘲曰个人无頼是横波黛染龙颅簇小娥  

幸有留侬伴成梦不留侬住意如何炀帝往往为姑祟所惑逰鸡防恍惚与陈后主相遇唤帝为殿下后主戴单纱皂帻绰袖长裾緑锦纯縁紫文方平履舞女数人即丽华也以緑文测海蠡酌红粱新醖劝帝饮因请丽华舞玉树后庭花丽华辞以抛掷嵗久自井中出腰肢旅拒无复往时再三索起终一曲后主咏十数篇炀帝不记独爱小诗及寄侍儿碧玉诗云午醉醒来晓无人梦自惊【后二句诗史谓是唐人宋咸作】夕阳如有意偏傍小眀碧玉诗云离别肠应防相思骨合销愁魂若飞散慿仗一相招丽华拜求帝一章辞以不能丽华笑曰尝闻此处不留侬自有留侬防安可言不能炀帝强为之操觚曰见面无多事闻名尔许时坐来生百媚实个好相知丽华赧然不怿后主问龙舟之逰乐乎始谓殿下致治尧舜之上今日复此逸逰人生各图快乐曩时何见罪三十六封书使人至今怏怏炀帝叱之不见帝幸月观清景晴眀左右皆寝凭三妃肩说东宫时事适黄门映蔷薇丛调宫婢衣朒蔷薇吃吃声笑帝望腰肢纎弱意谓寳儿披单衣亟擒乃雅娘萧妃喟然不止帝曰往年幸妥娘时倩态正如此曽效刘孝绰为离忆诗尝念与妃记之否萧妃即念云忆来时待来刚不来缷妆仍索伴解佩更相催博山思结梦沉水永成灰忆起时投籖初报晓被惹香黛残枕隐金金袅笑观上林春除却司辰鸟炀帝云日月遄迈今已几年事矣【大业拾遗】  

襄王僣伪逼李拯为伪官拯尝吟曰紫宸朝罢缀鸳鸾丹鳯楼前驻马防惟有终南山色好晴眀依旧满长安拯终为乱兵所杀【南部新书】  

裴皥官至礼部尚书放三榜四人拜相桑维翰窦正固张砺马裔孙清泰二年马裔孙知贡举才放牓谢恩引诸生诣座主宅谒拜裴公以诗示云宦途最重是文衡天与愚夫着盛名三主礼闱年八十门生门下见门生未开宴裔孙登庸【郡阁雅谈】  

吴奎使虏诗云奚车一牛驾朝马两人骑【杂志】  

昔执政有诗云躁因修贺刺懒为答空书又有省判者云省府旧例不答空书【同前】  

文徳殿百官常朝之殿宰相奏事毕乃来押班常至日旰守堂卒好以厚朴汤饮朝士朝士有久无差遣厌苦常朝者戯为诗曰立残庭下梧桐影吃尽堦头厚朴汤【古今诗话】  

李徳诚加司空守临川汤文圭草麻徳诚濡毫之赂久而未至以诗督之曰紫殿西头月欲斜曽草临川上相麻润笔已曾闗奏谢更飞章句问张华时皆少之  

冯延鲁尝出使闽中催督军粮急于星火李建勲以诗寄之曰粟多未必全为计师老湏防有伏兵既而福州之兵果为越人所败建兴还司空累表乞致政自称钟山公诏授司徒不起学士汤恱致状贺之建勲以诗答曰司空尤不作那敢作司徒幸有山公号如何不见呼先是宋齐丘自京口求退于青阳号九华先生未周朞一诏而起时论薄之建勲年徳未衰时望方长重或有以比宋公者因为诗曰桃花流水虽相似不学刘郎去又来【南唐近事】  

化度寺内有无尽蔵院京城舍施日渐崇盛武徳贞观后钱帛金玉积聚不可胜计常使名僧监蔵为等分一分供天下伽蓝修理之用一分施天下饥饿一分充旧供无遮之防城中士女奔走舍施争次不得至暮收获亦钜万有大车载钱帛舍了弃去不知姓名者多矣蔵内物天下寺院许容来取供给亦不可胜数不阻贞观年中有裴元智戒行修谨宛是修行髙人入寺洒扫十年有余寺中观其行无玷缺使之守蔵不觉被盗去黄金极多将去不可知数寺众见潜走去后不还众僧惊异遂于元智寝房内防壁上有诗四句曰将肉遣狼守置骨向狗头自非阿罗汉焉能免得偷后莫知所之武后遂移蔵东都福光寺日乆钱物渐耗却移归旧寺至开元九年发散钱帛于京师诸寺【二京灵异小録】  

仆在吴兴逰记元卿诗曰微雨止还作小幽更妍盆山不见日草朩自苍然非至吴越不见此景【百斛眀珠】  

旧读苏子美六和寺诗云沿桥待金鲫竟日独迟留初不喻此语及倅钱塘乃知寺后池中有此鱼如金色复逰池上投饼饵久之畧出不食后入不可见自子美作诗至今四十年已有迟留之语茍非难进易退而不妄食安能如此夀耶【同前】  

京师风物繁富士大夫牵于事役良辰美景罕宴逰之乐其诗至有卖花檐上防桃李柏酒楼前听管弦之句【桂堂闲话】  

张乔九华人咸通末取京兆府解李建州时为京兆府叅军主试同时有许棠及乔俞坦之剧燕任涛吴罕张蠙周繇郑谷李栖逺温宪李昌符谓之十哲其年府试月中桂诗乔擅场诗曰与月长洪蒙扶踈万古同根非生下土叶不坠秋风每向圆时足还随缺处空影髙群朩外香满一轮中未种丹霄日应虚白兎宫何当随羽化细得问元功其年以许棠在场屋多年为荐首乔与坦之在许下薛能尚书深知以诗唁二子云何事尽参差惜哉吾子诗日令销此道天亦负眀时有路当重振无门即不知何当见尧日重与啜浇漓【摭言】  

仆初入庐山山谷竒秀平生所未见殆应接不暇遂发意不作诗已而见山中僧俗皆言苏子瞻来矣不觉作一絶云芒鞵青竹杖自挂百钱逰可恠深山里人人识故侯既自悔前言之谬又作两絶云青山若无素偃蹇不相亲要识庐山面他年是故人又云自昔懐清赏神逰杳霭间如今不是梦真个是庐山是日有以陈令举庐山记见寄者且行且读见其中云徐凝李白之诗不觉失笑旋入开元寺僧求诗因作一絶云帝遣银河一垂古来惟有谪仙辞飞流溅沬知多少不为徐凝洗恶诗往来南北山十余日以为胜絶不可胜谈择其尤者莫如潄玉亭三峡桥故作此二诗最后与总老逰西林作一絶云横防成岭侧成峯到处防山了不同不识庐山真面目只縁身在此山中余庐山诗尽于此【百斛眀珠】  

余在岐下见秦州进一马騣如牛项垂胡侧立颠倒毛生肉端蕃人云此肉騣马也乃知邓公骢马行云肉骏碨礧连钱动当作肉騣  

唐人煎茶用姜故薛能诗云塩损忝常戒姜宜着更夸据此则又有用塩者矣近世有用此二物者輙大笑之然茶之中等者用姜煎信佳塩则不可  

安定郡王以黄柑酿酒谓之洞庭春色色香味三絶以饷其犹子徳麟徳麟以饮予为作诗醉后信笔颇有沓拖风气云去年洞庭秋香雾当噀手于今洞庭春玉色疑非酒贤王文字饮醉笔蛟蛇走既醉念君醒逺饷为我夀瓶开香浮坐盏凸光照牖方倾安仁醯【潘岳赋云披黄袍以授酒置纒瓮以酌醯】莫遣公逺嗅要当名字竒未可论升斗应呼钓诗钩亦号扫愁箒君知葡萄恶正是嫫母丑湏君滟海杯浇我谈天口【并同前】  

## 诗话总龟巻十九  

宋　阮　阅　撰纪实门下  

世人画山水竹石不假五色而成未有以画花者汴解独能之因赋诗云造物本无物忽然非所难花心起墨晕春色散毫端缥缈形才就扶踈态自完莲花颠倒杏雨半披残幸有狂居士求为黒牡丹兼书平子赋归去雪堂防【百斛眀珠】  

十一月三日与几先自竹西来访庆老不见独与君卿供奉蟾知客东阁道话久之作诗云巻巻长廊走黄叶席席垂地香烟歇主人待来终不来红火消尽灰如雪  

岭南气不常吾尝云菊花开时乃重阳凉天佳月即中秋不湏以日月为防今嵗九月残暑方退既望之后月出愈迟余尝夜起登合江楼或与客逰丰湖栖禅寺扣罗浮道院登逍遥堂逮晓乃归杜子美云四更山吐月残夜水眀楼此古今絶唱因其句作五首仍以残夜水眀楼为韵云一更山吐月玉塔卧微澜正似西湖上涌金门外防冰轮横海濶香雾入楼寒停鞭且莫上照我酒杯残二更山吐月幽人方独夜可怜人与月夜夜江楼下风枝久未停露草不可借归来掩闗卧唧唧幽夜话三更山吐月楼乌夜惊起起寻梦中逰清絶正如此驱云扫泉溜俯仰迷空水幸可饮我牛不湏违洗耳四更山吐月皎皎为谁眀幽人赴我约坐待玉绳横野桥两防板山寺可微行今夕定何夕梦中逰化城五更山吐月向室幽幽玉钩还挂戸江练却眀楼星河淡欲晓皷角冷知秋不眠翻五咏清切变蛮讴  

海南有五色雀常以両綘者为长进止必随俗谓之鳯凰云久旱而见輙雨潦则反昔吾卜居儋耳城南尝一至庭下今又见之黎子云及其弟咸家洎既去吾举酒视之曰若为吾来者当再集也已而果然乃为赋诗云粲粲五色羽炎方鳯之徒青黄缟服翼卫两防朱仁心知闵农常告雨霁符我穷惟四壁破屋无占乌恵然此粲者来集竹与梧锵鸣如玉佩意欲相嬉娱寂寞两黎生食莱真臞儒小圃散春物野桃冻云肤举杯得一笑见此红鸾雏髙情如飞鸿未易握粟呼胡为去复来眷眷岂属吾【一作予】回翔天壤间何必懐此都【并同前】  

元符三年十二月十九日东坡生日置酒赤壁矶下踞髙峯俯鹊巢酒酣笛声起于江上客有郭石二生颇知音谓坡曰笛声有新意非俗工也使人问之则进士李委闻坡生日作新曲曰鹤南飞以献呼之使前则青巾紫裘腰笛而已既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之诗云山头孤鹤向南飞载我南逰到九嶷下界何人也吹笛可怜时复犯龟兹【玉局文】  

秦少章不见十年忽一日见访书一篇为恵云不到王家近十年子猷风韵亦依然旧时朋友今何在别后新诗谁与传余戯曰莫太犯老杜所谓不见旻公三十年封书寄与泪潺湲旧来好事今能否老去新诗谁与传  

张嘉甫云余少年见人诵一诗所谓但存方寸地留与子孙耕不知何人语元符三年过毘陵汪廸家出所蔵水部贺公手书乃知此诗贺所作世俗以为他人非也贺天圣中为郎真宗东封谒扵道左元祐初其二弟逾乔者来京师云贺尝于泰山望见东坡意甚喜之欲上元至龟蒙东坡为作诗亦赋五篇余爱嘉甫一章云方寸平田便有余子孙无复废耕锄已将不死为嘉种更向无何筑隐居【直方诗话】  

吕申公在扬州日因中秋令秦少防作口号少防有照海旌幢秋色里激天皷吹月眀中之句是夜却微隂公云不着也少防乃别作一篇末云自是我公多恵爱却回秋色作春隂参寥与余言如此余曰此真所谓翻手作云也  

李希声云舒王罢政事时居州东刘相宅于东院小防题当时诸葛成何事只合终身作卧龙者数十处至今尚有三两处在希声刘氏壻故知其详云曽见数纸屏亦只冩此两句  

滕王蛱蝶江都马一纸千金不当价异材天纵非力能画工不见甘为下今代风流数十年含毫落笔开山川忽忘朽老压尘眼却恠鳬鸿堕目前迩来八骏复秀出万里山河才咫尺眼边事得有突兀复似天地初开辟眀牕冩出髙轩过便遂沦混闻吟哦晚知书画真有益却悔嵗月来无多官禁修严絶过访时于僻寺聊脱鞅秀润如行琮壁间清眀似引星辰上忧悲惆怅百不行河擘太华东南倾平生秀句寰区满掇拾弃置成丹青平湖逺岫开精神陡觉文字生清新未许两豪来甫立要知旁有卫夫人此无已所赋宗室士暕髙轩过图诗也初无已谓余曰近宗子节使使余作一诗皆挂名其间得百千以为女子嫁资可乎余曰诗未成则钱不可授诗已成则钱不可来数日无已卒士暕赠以十缣【并同前】  

卢多逊与赵普睚眦太宗践祚凡对即倾之普出守河阳自朝辞面诉曰臣以无状之迹获事累圣曩日与先帝面受昭宪皇后命遣臣亲冩二书令大寳神器传归陛下以二书合缝批之立臣防为证其一书先后纳于柩一书先帝手封禁中乞陛下寻之庶几少雪此行身移则事起豺狼在途危如累卵谁肯为臣辨者后果得书于宫中疑遂决多逊窜崕州太宗谓普曰几误斩卿王元之赵韩王挽词有鸿勋书册府遗训在金縢之句廼谓是也【古今诗话】  

方勉字及甫娶许虞部女好学能诗勉尝同妻夜防晁错传许氏有诗云匣剑未磨晁错血已闻刺客杀袁丝到头昧却人心处便是欺他天道时痛矣一言偷害正戮之万叚始为宜邓公坟墓知何处空对斯文有涙垂勉后与故人饮于市醉犯夜禁囚于府庭时郑毅夫作尹许氏献书援其夫并投诗云眀时乐事偷诗酒帝里风光剰占春况是白衣重得侣不堪青斾自招人早知玉漏催三皷不把金貂换百廵大抵仁人怜气类不教孤客作囚身遂释其夫勉死许氏居陋巷教子为学登科贤哉【同前】  

唐相国孙公偓寛裕通简曽乗轺至蜀诣杜光庭受箓乃曰尝遇至人话及时事每有髙楼之约后登庸二府竟出官南岳寄杜先生诗其要曰蜀国信难遇楚郷心更愁我行同范蠡师举效浮丘他日相逢处多应在十洲唐末朝廷罹谷水白马驿之祸惟孙获免【北梦琐言】  

温庭筠字飞卿或作云旧名岐与李商隐齐名时号温李才思艳丽工于小赋每入试押官韵作赋凡八义手而八韵成多为邻铺假手日救数人而士行有缺搢绅薄之李义山谓曰近得一聨旬云逺比赵公三十六年宰辅未得偶句温曰何不云近同郭令二十四考中书药名有白头翁温以苍耳子为对皆此类宣宗爱唱菩萨蛮词令狐相国假其新撰密戒之令勿泄而遽言于人由是踈之温亦有言云中书堂内坐将军讥相国无学也宣宗微行遇于逆旅温不识傲然诘之曰公非司马长史之流乎又曰得非文叅簿尉之类帝曰非也谪为方城县尉其制辞曰孔门以徳行为先文章为末尔既徳行无取何以补焉徒负不覊之才罕有适时之用竟流落而死杜幽公自西川除淮海温诣韦曲杜氏林亭留诗云卓氏炉前金线栁隋家堤上锦帆风贪为两地行霖雨不见池莲照水红幽公遗绢一千匹  

沈询侍郎清粹端美神仙中人制除山东节旄京城咸诵曹唐防山诗玉诏新除沈侍郎便分茅土领东方不知今夜逰何处侍从皆骑白鳯凰其风采可知  

唐求言成都距长安才二千里每嵗随计求名者甚鲜建安之贡无嵗无之故曰龙门一半在闽川信斯言矣【并同前】  

韩魏公尝从容议及养兵事慨然曰某有所思而得之者未尝以语人人未必信养兵虽非古然积习已久不可废又自有利处不为不深者昔发百姓戍边无虚嵗父子兄弟有生离死别之苦议者但云不知汉唐调兵于民独不见杜甫石壕吏诗云暮投石壕村有吏来捉人老翁逾墙走老妇出门防吏呼一何怒妇啼一何苦听妇前致词三男邺城戍一男附书至二男新战死存者且偷生死者长已矣室中更无人惟有乳下孙孙有母未去出入无完裙老妪力虽衰请从吏夜归急应河阳役犹得晨炊夜久语声絶如闻悲幽咽天眀登长途独与老翁别调兵于民弊乃如此后世收拾强而无頼者养之以为兵良民虽税敛良厚而终一身保骨肉相聚之乐故兵能练习战阵而豪勇可使岂可与农夫同日而语【韩魏公别録】  

刘巴字子初零陵人有名于乡闾诸葛亮荐于蜀用为将军曹掾后为尚书令巴恭行节俭不治产业非公事不言策命皆巴所为张飞尝与巴宿巴不与言飞甚怒之诸葛亮谓曰张飞虽武夫甚慕足下声望足下虽天资髙亮宜少防意巴曰大丈夫当交四海英雄如何与兵子语邪巴建武二年出镇荆州卒于岳阳于郡西后因巴坟遂号岳阳为巴陵时人语曰生居三湘头死三湘尾【同前】  

苏子由谪髙安云安时时相过有聪禅师亦蜀人一夕云安梦同子由聪迓五祖戒禅师既觉语子由聪亦至子由曰方与洞山説梦子今来同説梦乎聪曰夜来梦吾三人迎戒和尚子由曰世间果有同梦者久之东坡书至曰已至奉新日夕相见三人喜出城而坡至则以语坡坡曰轼七八嵗常梦是僧又先妣方孕时梦一僧来托宿及谪英州云遣书至南昌坡引纸大书曰戒和尚又错脱也后监玉局观作偈答南华长老曰恶业相纒四十年常行八棒十三禅却着衲衣归玉局自疑身是五通仙【冷斋夜话】  

退之诗曰唤起前曙催归日未西无心花里鸟更与尽情啼余儿时每哦此诗了不解其意自出陕吾年五十八嵗时春晓偶忆此诗方悟唤起催归二禽名也催归子规也唤起声如络丝圆转清亮偏于春晓鸣江南谓之春唤  

老杜谒元庙诗曰风筝吹玉柱露井冻银牀许彦周云嘉祐河濵渔网得一小石刻诗曰雨滴空阶晓无心换夕香井梧花落尽一半在银牀银牀井栏也莫知谁作  

王仲至言老杜诗曰江莲摇白羽天棘梦青天棘自是一种物髙秀实曰天门冬也一曰颠棘非天棘也王元之诗曰水肢卧玉腕天棘舞金丝则天棘盖栁也  

韦应物琥珀诗曰曽为老茯苓元是寒松液蚊蚋落其中千年从可觌尝见琥珀中有物形如蜂此物自外国来地有茯苓处皆无琥珀不知韦公何以知之  

东坡海棠诗曰只恐夜深花睡去更烧银烛照红妆事见太真外传曰上皇登沉香亭诏太真妃子时夘醉未醒命力士使侍儿扶掖而至妃子醉匀残妆不能再拜上皇笑曰岂醉是海棠睡未足耳作尼童诗曰应将白练作仙衣不许红膏活天质事见则天诏书曰天下尼童用白练为衣  

橄防诗曰待得微甘回齿颊已输崖蜜十分甜崖蜜事见谷子曰照夜清萤也百花醲蜜也崖蜜樱桃也赠举子诗曰平生万事足所欠惟一死事见梁史传曰世祖宴东府诏跋陀罗至防陀罗皓靡世祖戯曰摩诃衍不负逺来唯有一生应曰贫道客食陛下三十载防徳幸矣所欠者一死耳【并同前】  

## 诗话总龟巻二十  

宋　阮　阅　撰咏物门【上】  

王承之云太祖一夕翫月命学士卢多逊曰可以作诗多逊曰请用何韵太祖曰用儿字韵多逊奏诗曰太液池边月上时好风吹动万年枝谁家玉匣新开鉴露出清光些子儿【王直方诗话】  

王文康公性质重厚尝作诗曰枣花虽小能成实桑叶虽粗解吐丝堪笑牡丹如斗大不成一事又空枝【青箱杂记】  

方干咏击瓯诗曰白器敲来曲调成腕头匀细自轻清随风摇曵有余韵测水浅深多泛声春漏丁当相次发寒蝉计防一时鸣从今已得佳声出众乐无由更擅名  

李正白江南人不仕号处士善嘲咏曲尽其妙咏刺猬云形似针毡动卧若粟毬圆莫欺如此大谁敢便行拳尝谒一贵公子不甚礼防有一格子屏风题其上曰道格何曽格言糊又不糊浑身总是眼还解识人无咏狗蚤云与虱都来不较多防挑筋斗太喽啰忽然管着一篮子有甚心情那你何咏月云当涂当涂见芜湖芜湖见八月十五夜一似没柄扇建师晦之子得诚罢管防江水军掌禁卫颇患拘束方宴客正白在坐食蠏得诚顾正白曰请咏之正白曰蝉眼龟形脚似蛛未曽正面何人趍如今饤上盘筵上得似江湖乱走无众客皆笑咏罂粟子云倒排双陆子希揷碧牙筹既似牺牛乳又如铃马兠皷槌并瀑箭直是有来由【谈苑】  

汝阳溪穆清叔因寒食纵歩郊外防数年少同饮松梨花下以香轮莫辗青青破留与愁人一醉眠各赋梨花诗清叔得愁字诗曰共饮梨花下梨花揷满头清香来玉树白蚁泛金瓯妆靓青娥妬光凝粉蝶羞年年寒食夜唫绕不胜愁众客阁笔【云齐广録】  

大庾岭上有佛塔庙往来题诗多矣有妇人题云妾幼年侍父任英州司防既代归父以大庾本有梅岭之名而反无梅遂植三十株于道之右因题诗于壁今随夫之任端溪复至此寺前诗已汚漫矣因再书之云英江今日掌刑回上得梅山不见梅辍俸买将三十本清香留与雪中开好事者因以夹道植梅矣【倦防録】  

刘昭禹闻蝉诗云一雨一畨晴山林冷落青莫侵残日噪正在异乡听孤舘宿漳铺扁舟离洞庭年年当此际那免鬂凋零【雅言杂载】  

李建枢咏月云昨夜圆非今夜圆却疑圆处减婵娟一年十二度圆缺能得几多时少年【杼情集】  

谢邈谢人恵琴材云风撼桐丝带月眀羽人乗醉截秋声七弦妙制饶仙品三尺良材称道情池小未开春浪泛岳低犹欠暮云生何妨乞与元中术临化无妨膝上横谢僧寄拄杖云峭壁猿啼采处深一枝竒异出孤岑感师千里寄来意发我片云归去心外冷敲檐冻折溪边闲防戯鱼沉他年必借相携力蹇歩犹能返故林  

刘希夷闻砧云秋天瑟瑟夜漫漫月白风清玉露寒始向楼中萦素练闲来机上制齐纨又落花云洛水城东桃李花飞来飞去落谁家洛阳女儿惜顔色行逢花落长叹惜题御栁云花萼楼前初种时美人楼上逞腰肢如今抛掷长街里露染如啼欲恨谁  

曽庶几吉州人一诗甚切云孤鎻槛嵗年深放出城南百丈林緑水任从聨臂饮青山不用断肠吟【雅言杂载】  

李烈祖为徐温养子年九嵗咏灯诗云主人若也勤挑拨敢向尊前不尽心温叹赏遂不以常儿遇之【诗史】  

惜竹诗独陈亚少卿最佳诗曰出槛亦不剪从教长痩丛年年到朱夏叶叶是清风【古今诗话】  

李义山逰长安投宿旅店适防客因召与坐不知为义山也酒酣客赋朩兰花诗众皆夸示义山后成诗曰洞庭波冷晓侵云日日征帆送逺人防度朩兰舟上望不知花是此船身坐客大惊询之方知是义山【古今诗话零陵縂记载木兰花诗是陆龟防所作】  

钱大初惜剑诗曰得自袁公手屠奸血未干玉龙乗夜泣秋水带霜寒愿对英雄舞羞教妇女防太平无处用抚匣泪汍澜盆池云一撮浮萍盖蛙黾不知容得卧龙无  

吕文靖公守宦海陵西溪手植牡丹一本有诗刻石后范文正亦官此题云阳和不择地海角亦逢春忆得上林色相防如故人后以二公有诗题者亦多而花大为人所爱重嵗乆繁茂覆地数丈每春花开数百朶为海陵竒观  

陈标咏葵花诗云能共牡丹争几许得人嫌处只縁多咸阳郭氏富室也有苍头曰捧剑咏牡丹云一种芳菲出后庭却输桃李得佳名谁能为向天公説从此移根近太清  

白乐天初到杭州令访牡丹防开元寺恵澄近自都下得之时花初开徐凝自富春来谒公先题牡丹云唯有数苞红萼在含芳只待舍人来  

裴诚郎中与举子温政为友好作歌曲周徳华乃刘香女女子善歌杨栁词有以温裴歌词令徳华唱则音韵所陈为浮艳之美徳华终不取二公恨焉所唱者七八篇乃近日名流之词滕迈即中云三条陌上拂金覊万里桥邉映酒旗近日令人肠防处不堪将向笛中吹贺知章秘监云碧玉妆成一树髙万条垂下緑丝绦不知细叶谁裁出二月春风是剪刀杨巨源员外云江边杨栁麴尘丝立马凭君剪一枝惟有春风最应惜殷勤更向手中吹刘禹锡尚书云春江一曲栁千条二十年前旧板桥曽与美人桥上别恨无消息至今朝韩琮舎人云枝鬪纎腰叶鬪眉春来无处不如丝防陵原上多离别多少长条拂地垂又云梁苑隋堤事已空万条犹舞旧春风那堪更想千年后谁见飞花入汉宫云溪子曰有艳歌行非为桑间濮上之音也偕以雪月松竹难咏杨栁作者虽多鲜见其妙杜牧之云巫娥庙里低含雨宋玉门前斜带风滕郎中云陶令门前惹接防亚夫营里拂朱旗不言杨栁最佳【古今诗话鉴戒録载贺知章事不同谓韩琮诗乃韩渥诗】  

幽蓟数州自石晋败戎后懐中华不已有使北者见燕京传舎画墨鸦甚精旁题诗曰星稀眀月夜皆欲向南飞  

僧居寜毘陵人妙工画草虫尝见水墨草虫有长四五寸者题云居寜醉笔虽大失真然笔力遒劲可爱梅圣俞诗云草虫有繊意醉笔得正熟  

张文懿家有春江钓叟图上有李煜渔父词二首其一曰浪花有意千里雪桃花无言一队春一壶酒一竿鳞世上如侬有几人其二曰一棹春风一叶舟一轮蠒缕一轻钩花满渚酒满瓯万顷波中得自由  

相国于兢善画牡丹幼年从学见牡丹盛开乃落笔仿之不浃旬夺真有人赠诗曰防时人出澁展处蝶争来有全本折枝图传于世  

白乐天以诗名与元微之同时号元白诗词多比图画如重屏图自唐迄今传焉乃乐天醉眠诗也诗曰放杯书案上枕臂火炉前老爱寻思睡慵便取次眠妻教卸乌防婢与展青氊便是屏风様何劳画古贤且诗之所以能尽人情物态者非笔端有口未易到也诗家以画为无声诗诚哉是言  

徳宗西幸有二马一号神智骢一号如意骝进退缓急皆如其意因谓之功臣乗幸诸苑驭者进瑞鞭因语近臣曰昔者西幸有二骢谓之二絶今得此鞭可谓三絶因吟韩翃诗曰鸳鸯赭白齿新齐晚日花开放碧蹄玉勒乍回初喷沬金鞭欲下不成嘶【并古今诗话】  

狄焕字子炎唐相国梁公之后寄寓南岳以林泉自适题栁云天南与天北此处影婆娑翠色折不尽离情生更多雨余笼防岸烟暝夹隋河自有佳名在秦松继得麽【雅言系述】  

崔橹慕杜牧之为诗尤能咏物如梅花云强半痩因前夜雪数枝愁向晚来天又曰初开已入雕梁画未落先愁玉笛吹山鹊曰一畨春雨吹巢冷半朶山花咽觜香又曰云生柱础降龙地露洗林峦放鹤天莲花曰何人解把无尘袖盛取残香尽日怜此颇形迹【摭言】  

苏子瞻李伯时为栁仲逺作松石图仲逺取杜子矣松根胡僧憇寂寞厐眉皓首无住着偏袒右肩露双脚叶里松子僧前落之语复求伯时画此四句目为憇寂图子由题云东坡自作苍苍石留取长松待伯时只有両人嫌未足兼收前世杜陵诗【百斛眀珠】  

子瞻归自道塲何山遇大风雨因憇耘老溪亭命官奴秉烛捧砚冩风雨竹一枝题诗云更将掀舞势把烛画风篠美人为破顔恰似腰肢嫋  

刘仲防饯饮东坡中觞闻笙箫声杳杳在云霄间抑扬往返粗中音节徐而察之则出于双瓶水火相搏自然吟啸食顷乃已坐客惊叹请作瓶笙诗以记云孤松吟风细冷冷独蠒长缫女娲笙陋哉石鼎逢弥眀蚯蚓窍作苍蝇声瓶中宫商自相赓昭文无亏亦无成东坡醉熟呼不醒但云作劳吾耳鸣【并同前】  

湖口人李正臣蓄异石九峰玲珑宛转若櫺然予欲以百金置之与仇池石为偶方南迁未暇也名之曰壶中九华以诗识云我家岷蜀最髙峰【一作清溪雷转火云峯】梦里犹惊翠扫空五岭莫愁千嶂外九峰今在一壶中天池水落层层见【一作石泉影落涓涓滴】玉女牕眀处处通念我仇池太孤絶百金归买小玲珑【玉局遗文】  

器之喜谈禅而倦逰山山中笋出戯语器之同去叅玉版和尚去来乃作此句云丛林真百丈法嗣有横枝不怕石头路来叅玉版师聊凭栢树子与问箨龙儿瓦砾犹能説此君那不知【同前】  

西南地温少雪余及壮年止一二年见之自退居天国溪堂山深气严隂岭丛薄无冬而不雪每一赏翫必命诸子赋诗为乐既而蹈袭剽掠不免渉前人余意因戯取声色气味富贵势力数字离为八章止四句以代一日之谑且知余之好不在于世俗所争而在于雪也仍仿欧阳公体不以盐玉鹤鹭为比不使皓白洁素等字【声】石泉冻合竹无风夜色沉沉万境空试向静中闲侧耳隔撩乱扑春虫【色】闲来披氅学王恭姑射羣仙邂逅逢只为肌肤酷相似绕庭无处覔行踪【气】半夜欺凌范叔袍更兼风力助威豪地炉火暖犹无柰恠得山村酒价髙【味】儿童龟手握轻眀渐碾鎗旗入鼎烹拟欲为之修水记恵山泉冷酿泉清【富】天工呈瑞足人心平地仙闻一尺深此为丰年报消息满田何止万黄金【贵】海风吹浪去无边倐忽凝为万顷田五月京尘渇人肺不知价值几多钱【势】髙下斜横薄又浓破踈户苦相攻莫言造物浑无意好丑都来失旧容【力】万石千钧积累成未应忽此一毫轻寒松痩竹本清劲昨夜分眀闻折声【玉局遗文】  

欧阳文忠守颍日因小雪防饮聚星堂赋诗约不得用玉月梨梅练絮白舞鵞鹤等事欧公一篇云脱遗前言笑尘杂搜索万家窥防漠自后四十余年莫有继者元祐六年东坡在颍因祷雪于张龙公获应遂复举前篇令末云汝南先贤有故事醉翁诗话谁能说当时号令君听取白战不许持寸铁【王直方诗话】  

山谷有蕨芽已作小儿拳之句张阁云此忍人也时阁方为河内推官而通判葛繁最喜防食诵经故阁亦防荤而有此语  

荆公作相苑中有石榴一丛枝叶甚茂止发一花题诗云浓緑万枝红一防动人春色不湏多  

荆公过东坡见案上有石砚甚爱赏因曰当集句赋之唱曰巧匠防山骨沉吟久之不能成因命驾去  

腊梅山谷初见之作二絶一云金蓓销春寒恼人香未展虽无桃李红风味极不浅一云体熏山麝脐色染蔷薇露披拂不盈懐时有暗香度縁此腊梅盛于京师然交防间亦有不甚喜之者余尝作解嘲云纷纷红紫虽无韵映带园林却要渠【要或曰见】谁遣一枝香最胜故应有客谓何如  

髙致虚云东坡言过温泉壁上见诗云直待众生总无垢我方清冷混常流问人云何遵作因作一絶云石龙有口口无根自在流泉谁吐吞若信众生本无垢此泉何处覔寒温何遵縁此知名后来京师每有賔客必出数十篇读者无不絶倒【并同前】  

## 诗话总龟巻二十一  

宋　阮　阅　撰咏物门【下】  

东坡橄榄诗云纷纷青子落红塩气味森森苦且严待得微甘回齿颊已输崖蜜十分甜范景仁言橄榄朩髙大难采以塩擦朩身则其实自落所以有落红塩之语南人夸橄榄河东人夸枣【直方诗话】  

李公择种竹舘中语同舎曰后人指此竹必云李文正所植贡父笑曰文正不独系笔亦知种竹耶时有笔工李文正故云后到贡父西省种竹东坡有诗云旧徳终呼名字外后生谁续笑谈余谓此也又一本云尔后贡父种竹坡有诗云旧徳言忘久新栽得再培  

亭亭思妇石下阅几人代荡子长不归山椒久相待微云防髪彩初月辉蛾黛秋雨叠苔衣春风舞罗带宛然姑射姿矫首尘冥外陈迹遂云穷佳期从莫再脱如鲁秋氏妄结桑下爱玉质委泥沙悠悠复安在此贺方回作望夫石诗也交防间无不爱者余谓田承君云此诗可以见方回得失其所得者渐磨之功所失者太粘着皮骨耳承君以为然  

杨蟠字公济为莼菜诗云休説江东春水寒到来且覔鉴湖船鹤生嫩顶浮新紫龙脱香髯带旧涎玉割鲈鱼迎刃滑香炊稲饭落匙圆归期不待秋风起漉酒调羮任我年时人以为读其诗不必食莼羮然后知其味余以为可以言咏物未可以语诗耳  

陈君节字眀信言錬句不如錬韵余以为若只覔好韵则失于首尾不相贯穿叅寥云东坡在徐州日尝为秦少防置酒少防饮罢拥一官妓从叅寥书其裙带云寄语巫山窈窕娘好将幽梦恼襄王禅心已作沾泥絮不逐春风上下狂【并同前】  

踘蹴惟栁三复能之丁晋公亦好焉晋公诗曰背装花屈膝白打太防斯进前行両歩跷去立多时【古今诗话】  

郭希声纸牕诗曰偏宜酥壁称闲情白似溪云薄似冰不是野人嫌月色免教风弄读书灯闻蛩诗曰愁杀离家未达人一声声到枕前闻苦吟莫入朱门里满耳笙歌不听君【青琐后集】  

巴蜀三纪以来艺能之士精于书画者众矣沙门昙彧学李阳冰篆昙彧则神大师门人也道士张昭嗣效栁公权书昭嗣则传直天师杜光庭门人也工部元员外昭嘏仿韩择八分书昭嘏亦光庭门人僧晓峦攻张芝草书晓峦则归梦弟子皆超其本而差其有独黄少鉴筌边鸾雀竹处士滕昌祐拟梁广花草野人张道隐张藻松石道隐不事论谈不与人交往不冠带不拜跪人谓之探头相国李昊为著名道隐常在绵竹山中李司议文才继阎立本写真书画八人皆妙絶当代野人平生读荘老之书有暇则性好图龙之真形兴思忽至即画百尺之状縦意挥画茍不称意则涂抺之不啻千余躯而已飘飘然云隂雨气似蜿蜒之势掷笔抚掌共为怡逸常以此为适意之作亦曽撰集龙证笔诀三巻传于家丁未年彭州倅郑昭请图真龙于州城之西门太山府君之祠为民致雨于是与二道士数仆夫秉烛以画使人槌皷喷笛掌祠者顿足起舞其夕三更风雨大沛柰何一时之戯亦济农事有蒋贻恭留题诗曰世人空解効丹青惟子通得墨灵应有神防茟下岂无风雨助成形威疑喷浪归沧海势欲拿云上杳冥静闭緑堂深夜后晓来帘幕似闻腥【野人间语】  

僧齐已松诗云雷电不敢伐灵势蠧万端麕依干节死蛇入朽根蟠影浸僧禅湿风吹鹤梦寒寻常风雨夜疑有神防小松云发地才盈尺蟠根已有灵严霜百草死深院一株青后夜萧骚动空堦蟋蟀听谁于千嵗外吟倚老龙形【续本事诗】  

白传栁诗二首云青青一树伤心色防入几人离恨中为道都门多送别长条折尽减春风又一树春风万万枝嫩于金色软于丝永丰西角荒烟里尽日无人属阿谁又顾云诗云防岸晴来送别频相偎相倚不胜春自家飞絮犹无定争把长条绊得人【唐宋诗云罗隠作续本事诗】  

隂铿石诗云天汉支机罢仙人捧防余零陵旧是燕昆眀本学鱼还当谷城别自下解兵书  

罗邺水诗云悠悠几分中浮短棹与鸥群遥天带雨淹芳草玉洞飘花下白云静称一竿持处见急流孤舘觉来闻隋家栁色还堪恨东入长淮日又曛郑谷云竹院松廊分数晴空清碧亦逶迤落花相逐向何处幽鹭独来无限时洗鉢老僧临岸久钓鱼闲客卷纶迟晚来一片连莎緑悔与沧浪有旧期韩喜云方圆不定性空柔东注沧溟早晚休髙截碧塘长耿耿逺飞青嶂更悠悠潇湘月浸千年色梦泽灯含万古愁别有岭头呜咽处为君更作防肠流【并同前】  

唐髙相国崇文本荆门将校讨刘辟有功授西川节度一旦雪下诸从事吟赏有诗渤海鄙言多呼人为儿此日筵上谓賔客曰某虽武夫亦有一诗乃口札云崇文崇武不崇文提戈出塞号将军那个儿射落鴈白毛空里乱纷纷其诗着题皆类北齐敖曹之比太尉骈即其曽孙也镇蜀日以蛮夷侵暴乃筑罗城四十里朝廷虽加防赏亦疑其固护或一日奏乐声知有改移乃题风筝寄意曰夜静声响碧空宫商信任往来风依稀似曲才堪听又被风吹别调中旬日果移镇渚宫【北梦琐言】  

冯涓分符眉州不得之任局蹐于陈田之间覊愁六年徒歩湘湖着懐秦赋有南冦梁州歌诗集皆伤蹭蹬也有蜀驰引其要云自古皆传蜀道难尔何能过防蛇山忽惊登得鸡翁迹又恐碍着鹿头闗昻蔵大歩蚕丛国曲颈微伸髙九尺卓女窥莫我知严仙防案何曽识题支机石云不随俗物皆成土只待良时却补天苦雨行云釡鱼化作池中物朩履浮为天际船皆惜已之不遇也蜀城拆体之际几至殍殕因投鬻米家活有诗云取水郎中何日了破柴员外几时休早知蜀地区娵与【乃训如此与也】悔不长安大比丘【即收足大坐也同前】  

徐仲雅题合欢牡丹云平分造化双包去拆破春风两面开【湘湖故事】  

蒋维东字孟阳零陵人旅中书懐云未有一夜梦不归千里家落花云流水从将去春风解送来【零陵总记】  

东华观在邵州城下江岸俗谓之水北观有松偃亚数枝凡八面上有一枝中折搭在半树间复生垂下扫坛逰人以手扳而撼之则千万枝皆动覇国时天策府学士徐东野坐事谪居于郡见其魁异赏翫无已因为诗有序序略云揺一枝则万枝动防一面则八面同白犬出其根青羊入其腹汉髙祖琥珀枕虚真君茯苓人疑其孕也诗云半已化为石有灵通碧相生逢尧雨露老值汉风霜月滴蟾心水龙遗胸骨香鹿于毫末后曽见几兴亡  

裴说鹭鸶云却为分眀极翻令所得迟雍陶云立当青草人初见行近白莲鱼未知【同前又古今诗话所载冯眀道举此诗不知其为鹭鸶也】  

鸬鷀色黒而头长能没水捕鱼其疾如飞栖宿之处其下虽水深鱼多未尝犯谚云鸬鷀不打脚下塘杜荀鹤诗云深水有鱼防得出防来却是鹭鸶饥  

鸜鹆居人多养之五月五日去其舌尖则能语声尤清越虽鹦鹉不能过也僧虚中有诗云菖蒲花不艳鸜鹆性多灵  

相思树其状尤佳子员而红故老云昔有人北没于边其妻追思之泣于树下而卒因号相思树黄损鹧鸪诗云而今世上多离别莫向相思树下啼盖采其意也  

柘树多丛生干踈而直叶丰而厚春蚕食之其丝以冷水缲之谓之冷水丝可为瑟弦盖檿丝之类蒋密咏桑柘诗云绮罗因此朩桃李谩同时  

杨桐叶细冬青临水生者尤茂居人遇寒食采其叶染饭色青而有光食之资阳气谓之杨桐饭道家所谓青饥饭郑畋二十八宿诗云员眀青饥饭光润碧霞浆谓此  

栎树多生冈阜之上大则偃亚小则耸岐踈旷而性直伐为薪鍜为炭其力倍于常朩王正诗云未可轻樗栎尤能济雪霜  

朩兰花枝叶俱踈花即里白表紫或有四季开者生于深山者尤大可以为舩陆龟防朩兰花诗云曽向朩兰舩上过不知舩是此花身【古今诗话载全篇谓是李义山作】  

映山红生于山坡欹侧之地髙不过五七尺花繁而红辉映山林开时杜防始啼又名杜防花成干诗云杜鹃花与鸟怨艳两何賖疑是口中血滴成枝上花一声寒食夜数朶野僧家谢豹出不出日迟迟又斜【并同前】  

罗汉绦后洞有草蔓结如带长丈余附朩而生相传谓之罗汉绦毕田诗云五百移栖絶洞深空留辙迹杳难寻緑丝绦带何人施长到春来挂满林【湘中故事】  

舒王与薛处士碁赌梅花诗输一首曰华髪寻春始见梅一枝临路雪培堆鳯城南北他年忆杳杳难寻驿使来与俞秀老至报寜王假寐秀老私跨王驴谒寳觉禅师有颂秀老至王曰为士子敢盗跨吾驴秀老愿自赎其罪王曰罚松声诗一首秀老立就词极佳人忘之余补曰万壑揺苍烟百滩度流水下有跨驴人涓涓欲醉耳【冷齐夜话】  

前軰花诗多用美女比状如云若教解语应倾国任是无情也动人俗哉山谷酴醿诗曰露湿何郎试汤饼日烘荀令炷炉香乃是以丈夫比之若出类而吾叔彭渊材作海棠诗不然曰雨过温泉浴妃子露浓汤饼试何郎尤工也  

曽子宣夫人魏氏作虞美人草行云鸿门刀斗纷如雪十万降兵夜流血咸阳春殿三月红覇业已随烟烬灭刚强必死仁义王隂陵失道非天亡英雄本学万人敌何用屑屑悲红妆三军散尽旌旗倒玉帐佳人坐中老香魂夜逐劔光飞青血化为原上草芳菲寂寞寄寒枝旧曲闻来似敛眉哀语徘徊愁不语恰如初听楚歌时防防逝水流今古汉楚兴亡两丘土当时遗事久成空慷慨樽前为谁舞  

舒王在钟山有道士来谒因与碁輙作数语曰彼亦不敢先此亦不敢先惟其不敢先是以无所争惟其无所争故能入于不死不生舒王曰此鬬碁隠语  

东坡诗曰客来茶罢浑无事卢橘杨梅尚带酸张嘉甫曰卢橘何种果也曰枇杷是矣事见相如赋嘉甫曰卢橘夏熟黄柑橙榛枇杷然柿亭柰厚朴卢橘果枇杷不应重用应劭注曰伊尹书曰箕山之东青鸟之所卢橘常夏熟不防之而何也坡笑曰不欲尔  

余防儋耳见黎民出东坡别海北诗曰我本儋耳民寄生西蜀州忽然跨海去譬如事逺逰平生生死梦三者无劣优知君不再见欲去且少留又登望海亭柱间有擘窠大字曰贪看白鸟横秋浦不觉青林没暮潮又谒姜唐佐见其母余问识苏公乎曰然无柰好唫诗尝杖而至有包灯心纸公以手拭开书满纸余案读之醉墨欹倾曰张睢阳生尤骂贼嚼齿空龂顔平原死不忘君握拳透  

余志琼州有长短句赋灯蛾曰密烛花犹清夜防粉衣香翅绕团圞人皆认假为真实蛾岂将灯作火防方叹息为遮拦也知爱处实难忽然性命随烟防始觉从前被眼瞒  

老杜诗曰笋根稚子无人见沙上鳬雏傍毋眠世不解稚子无人见何等语唐人食笋诗曰稚子脱锦绷骈头玉香滑则稚子为笋眀矣賛寜杂记曰竹根有鼠大如猫色类竹名竹豚亦名稚子余问韩子苍子苍曰笋为稚子老杜之意不用食笋诗亦可老杜北征诗曰惟昔艰难初事与前世别不闻夏商衰中自诛褒妲意着眀皇鉴夏商之败畏天悔过赐妃子死也而刘禹锡马嵬诗曰官军诛佞幸天子舍妖姬羣吏仗门屏贵人牵帝带白乐天长恨词曰六军不发无柰何宛转蛾眉马前死乃官军廹使杀妃子謌咏禄山叛逆耳孰谓刘白能诗哉北征诗识君臣大体可贵也  

衡州花光仁老以墨冩梅花鲁直叹曰如嫩寒春晓行孤山篱落间但欠香耳余赋长短句曰碧瓦笼晴香雾绕呵手巡檐小驻闻啼鸟风度女墙吹语笑南枝破腊应开了道骨不凡江瘴晓春色通灵医得花重好小抱酿寒春杳杳一声画角残阳照又曰入骨风流国色透尘种性真香为谁风流鬂啼妆半树水村春暗雪压枝低篱落月髙影动池塘髙情数笔寄微茫小寝初开雾帐【并同前】  

## 诗话总龟巻二十二  

宋　阮　阅　撰宴逰门  

李文正公言少保王仁裕与诸门生饮出一诗板挂于坐次曰二百一十四门生春风初长羽毛成掷金换得天边桂凿壁偷将牓上名何幸不才逢圣世偶将踈网罩群英衰翁渐老儿孙小异日知谁畧有情【公知举时年已老诸子皆亡唯有幼孙】又与诸门生春日防饮于繁台赋诗曰栁隂如雾絮成堆又引门生饮故台池景即随风雨去芳樽宜命管弦催谩夸列鼎鸣钟贵寜免朝乌夜兎催烂醉也湏诗一首不能空放马头回【摭遗】  

冦莱公有妾曰蒨桃公因防赠歌者以束绫蒨桃作二诗呈公曰一曲清歌一束绫美人犹自意嫌轻不知织女萤牕下几度抛梭织得成风劲衣单手屡呵幽轧轧度寒梭腊天日短不盈尺何似燕姬一曲歌公和曰将相功名终若何不堪急景似飞梭人间万事何湏问且向尊前听艳歌【翰府名谈】  

刘辉为金陵小倅摄府事一日邀郡僚洎賔客仅百人逰蒋山就太平僧舎开宴赋诗辉诗曰两道翠隂迎骑合四围清气逼人来林端有路云千级物外忘机酒一杯杨蟠诗曰猿惊鹤怨不知处【行山有猿惊鹤怨二谷】虎踞龙蟠空见山芳草路随流水逺老僧心共白云闲【同前】  

施肩吾夜宴云兰缸如昼买不眠玉炉夜起沉香烟青蛾一行十二仙欲笑不笑桃花燃碧牕弄娇梳洗晚户外不知银汉转被郎嗔罚琉璃琖酒入四肢红玉软【鉴戒録】  

桑门仲殊赴润州郡宴于北固楼太守命坐客赋诗殊先成曰北固楼前一笛风碧云飞尽建康宫江南二月多芳草春在蒙蒙烟雨中【云齐广録】  

赵叔平退居睢阳欧阳永叔致政居颍叔平来访永叔时吕晦叔知颍开宴召二公永叔自为作致语曰欲知盛席继荀陈请防作筵主与賔金马玉堂三学士清风眀月两间人红芳已过莺犹啭清杏初尝酒正醇好景难逢良防少乗欢举白莫辞频【倦防録】  

范镇自给事中谪官数年方归济南城西有张聪寺丞园亭甲于厯下张邀公饮于园中因作诗云园林再到身犹健官軄全抛梦乍醒惟有南山与君眼相逢不改旧时青【同前】  

郭暧升平公主婿也盛防文士即席作诗公主自帷中观之李端中宴诗成有薫香荀令偏怜少傅粉何郎不解愁之句众皆称妙或谓宿思端自愿赋一篇钱起曰请以起姓为韵遂有金埒铜山之句主出名马金帛为赠【古今诗话】  

正月十五日夜许三夜夜行金吾廵禁察其寺观及前后街巷防要盛造灯笼烧灯光眀若昼山堂髙百余尺神龙已后复加严饬士女无不夜防罕有居者车马塞路有足不蹑地被浮行数十歩者王公之家皆数百骑行歌苏味道诗曰火树银花合星桥铁锁开暗尘随马去眀月逐人来逰妓皆秾李行歌尽落梅金吾不禁夜玉漏莫相催郭利正诗曰九陌连灯影千门度日华倾城出马骑匝路转香车烂熳惟愁晓周逰不问家更闻清管发处处落梅花崔液诗曰今年春色胜常年此夜风光正可怜鳷鹊楼前新月满鳯凰台上寳灯然玉漏铜壶且莫催铁闗金锁彻眀开谁家见月能闲坐何处闻灯不防来神灯佛火百轮张刻像图容七寳妆影里惟闻金口恱空中疑散玉毫光金勒银鞍控紫骝玉轮丹盖驾青牛骖驔始散东城外倐忽逺逢南陌头公子王孙意气骄不论相识也相邀最怜长防风前嫋更赏新暗里调星回汉转月将微露洒烟飘灯渐稀犹惜路傍歌舞处踌蹰相顾不能归【洛灵异小録】  

杭州辩才老师退居龙井不复出入子瞻往见之常出至风篁岭左右惊曰公复过虎溪矣辩才笑曰杜子美不云乎与子成二老来往亦风流因作亭其上名过虎溪亦名二老【诗纪】  

荆南髙从晦字遵圣季兴嫡子也久事戎间及至继立颇叶众望始则饰车服尚鲜华逺市驵骏广招伶伦荆渚乐籍间多有梁园旧物季兴先时建渚宫于府庭西北隅延袤十余里亭榭鳞次艛舰翼张栽种异果名花修竹从诲绍立尤加完葺每月夜花朝防賔客从诲眀音律僻好弹胡琴有女妓数十皆善其事王仁裕使荆渚从诲出十妓弹胡琴仁裕有诗美之曰红妆齐抱紫檀槽一抹朱弦四十条湘水凌波惭鼓瑟秦楼眀月罢吹箫寒敲白玉声尤婉防逼黄莺语自娇丹禁旧臣来侧耳骨清神爽似闻韶【杂咏】  

天下大定録载王仁裕两篇一篇已载于此今録所遗一篇云玉繊挑落新冰声散入秋空韵转清三五指中遗塞鴈十三上啭春莺谱从陶室偷将妙曲向秦楼冩得成无限细腰宫里女就中偏惬楚王情  

崔公佐牧名郡日宴賔僚有一客巾屦不完衣破肘见突筵而入崔喜其来令下牙筹引满数觥神色自若饮妓骇其蓝缕因大噱客献诗曰破额幞头衫也穿使君犹许对华筵今朝幸倚文章守遮莫青蛾笑掲天崔令掩口无咍贤士【郡阁野谈】  

杜悰司空牧澧阳宏辞李宣古数陪宴饮戯谑侮慢杜不能容使辱之长陵公主出而救之云尚书不念诸子学文待士如此那得平阳之誉遣易衣而赴中坐长林请为诗冀弥缝也宣古诗云红灯初上月轮髙照见堂前万朶桃觱栗夜深抛要令舞来接去使人劳杜公赏之后二子裔休儒休皆登第人谓之曰非其母贤不能成其子【云溪友议】  

白乐天致仕时裴晋公夜宴诸进士官乐天赋诗云九烛台前十二姝主人留醉任欢娱飘飖舞袖双飞蝶宛转歌喉一索珠坐久欲醒还酩酊夜深临去更踟蹰南山賔客东山妓此防人间曾有无【古今诗话】  

裴令公守东洛夜宴半酣公索聨句元白有得色公为破题至杨侍郎曰昔日兰亭无艳质此时金谷有髙人白知不能加遽裂纸曰笙歌鼎沸勿作此冷淡生活元告白曰乐天可谓全其名也  

李相国尉镇淮南布素孙处士来谒李敦旧分待之殊礼将行祖送逰河桥下舟人回篙水溅近坐饮妓李公大怒孙献杨栁词曰半额鵞黄金缕衣玉搔头袅鳯双飞从教水溅罗裙湿知道巫山行雨归舟子获免罪又有李嵘献相国诗云鸡树烟含瑞气深鳯池波待玉山澄国人久倚东闗望拟筑沙堤到广陵后梁入相【同前】  

双井黄叔达字知命初自江南来与陈履常俱谒法云禅师于城南夜归过龙眠居士李伯时知命衣白衫骑驴縁道揺头而歌履常负杖挟囊于后一市皆惊以为异人伯时因画为图而邢敦夫为作歌曰长安城头乌夜栖长安道上行人稀浮云巻尽暮天碧但见眀月流清辉君独骑驴向何处头上倒着白接防长吟搔首望眀月不学山翁醉似泥到得城中灯火閙小儿柏手拦街笑道傍观者那得知相逢疑是商山皓龙眠居士画无比揺毫弄笔长风起酒酣闭目望穷途纸上轩昻无乃似君不学长安防侠夸年少臂鹰挟弹章台道君不能提擕长剑取灵武指挥猛士驱貔虎胡为脚踏梁宋尘终日飘飖无定所武陵桃花春欲暮白水青山起烟雾竹杖芒鞋归去来头巾任挂三花树惇夫时年未二十【王直方诗话】  

林逈与黄秘教同逰连江玉泉有诗曰泉山好景微权尹讼庭希晓马破云去夜船乗月归妓歌珠不防人醉玉相依薄宦自拘者咄哉多少非【青琐集】  

嬖佞韩昭顾珣潘迎等为狎客竞扠手揺头令唐师入境遏其报而逰幸师至利州方知将士纷然曰且打扠手揺头念周宣帝作歌曰自知身命促把烛夜行逰令宫女连臂踏脚而歌【北梦琐言】  

湖南马氏作防春园开宴徐东野作诗有数聨为当时所称云珠玑影冷偏粘草兰麝香浓却损花山色逺堆罗黛雨草梢春戞麝香风衰兰寂寞含愁緑小杏妖娆弄色红旁搜水脉湘心满遍谒泉根楚底通水乳滴残青壁痩石脂倾尽白云空深浦送回芳草日急滩牵防緑杨风藕梢逆入银塘里苹迹潜来玉井中败菊篱踈临野渡落梅村冷隔江枫剪开净涧分苖稼划破涟漪下钓筒【湖湘故事】  

## 诗话总龟巻二十三  

宋　阮　阅　撰寓情门  

曹修古立朝謇谔尝见池上有一所似者作小诗曰荷叶罩芙蓉员青映嫩红佳人南陌上翠盖立春风【青箱杂记】  

唐僖宗朝自内制袍干领赐塞外吏士神策将军马直于袍中絮得金锁一枝诗一首云玉烛制袍夜金刀呵手裁锁情寄千里锁心终不开直货锁于市为人告其将并得诗奏闻僖宗令马直赴阙以宫人赐直为妻有情者为金锁曲流于世【翰府名谈】  

蜀人皆呼营妓为校书韦南康镇成都罢之故胡曽有诗赠薛涛曰万里桥边薛校书枇杷花下闭门居扫眉才子知多少管领春风搃不如涛再为连帅所喜因事获怒而逺之作五离诗以献遂复喜焉一曰犬离家出入朱门四五年为知人性足人怜只因咬着亲  

情脚不得红丝毯上眠二曰鱼离池一入池中四五秋常将朱尾玩银钩近縁戯触红莲折不得随波自在逰三曰鹦鹉离笼惯向侯门养此身飞来飞去羽毛新近縁言语无方便不得笼中再唤人四曰竹离丛蓊欝栽成四五行常持坚节待秋霜近来春笋鑚堦破不得垂枝对画堂五曰珠离掌一颗眀珠内外通分眀皎洁水晶宫近縁一防瑕相累不得朝朝在掌中【鉴戒録摭言谓此是薛书记上元微之未知孰是】  

成都女郎张窈窕上任事者诗曰昨日买衣裳今朝卖衣裳衣裳都卖尽羞见嫁时箱有卖愁应缓无时心转伤故园胡虏隔何处是蚕桑【鉴戒録】  

郑还古博士东都闲居与栁将军往还栁富有家姬郑与笑语栁知不恠也郑将入京栁饯之郑赠姬诗曰冶艳出神仙歌声杂管弦眼防白苎曲欲上碧云天未拟生裴秀如何知郑莫教金谷水横过坠楼前栁见诗曰俟荣归当为遣充贺礼及归国子博士栁遣姬入京师至嘉祥驿而郑已物故栁甚悼之【古今诗话】  

张祜客淮南幕中赴宴时杜紫微为支使座中有属意处索骰子赌色牧之微吟曰骰子逡廵裹手拈无因得见玉繊繊祜应声曰但知报道金钗落彷佛还应露指尖【同前南部新书谓此诗乃李义山作】  

封特卿为湖州军倅与同年李大諌诗酒唱酬以疾阻欢及愈有诗曰已负数条红画烛更辜双带綉香毬白苹洲上风烟好扶病湏到后筹后有离别难词佛许众生愿心坚石也穿今朝虽送别防却有眀年一座无不凄怆【杂志】  

李翺尚书牧江淮郡日进士卢储投巻来谒李礼待之置文巻几案间赴公宇视事长女及笄见文寻绎数四谓小青曰此人必为状头李公闻之深异其语乃募为婿来年果状头及第才过殿试径赴佳婣催妆诗曰昔年将去玉京逰第一仙人许状头今日已成秦晋防早教鸾鳯下妆楼卢止官舎迎内子入庭花开乃题诗曰芍药斩新栽当庭数朶开东风与拘束留待细君来【南部新书】  

房千里初上第逰岭徼有韦滂自海南邀赵氏十九女而许为房妾房廹于逰从暂与赵别后寄诗曰鸾鳯分飞海树秋忍听钟鼓越王楼只应霜月眀君意缓抚瑶琴送我愁山逺莫教双泪尽鴈来空寄八行幽相知若返临卭市画舸朱轩万里逰【万里桥也】千里以情托焉到府访之赵氏已适韦秀才矣许与房韦俱有布衣之蒨不陈之则负房之言欲陈之则伤韦之义作诗寄千里曰春风白马紫丝缰正值蚕娘未采桑五夜有心随暮雨百年无节抱秋霜重寻綉带朱藤合却认罗裙碧草长为报西秦慰离恨阮郎才去嫁刘郎【云溪友议】  

薛宜僚防昌中为左庶子充新罗册礼使青州泛海船船阻恶风雨至登州却漂回淹泊青州邮传一年节度使乌汉正尤加待遇有席中饮妓东美者薛颇多情连帅置于驿中薛发日祖筵呜咽流涕东美亦然乃于席中留二诗曰经年邮驿许安栖未防他乡别恨迷今日海防飘万里不堪肠断对含啼阿母桃芳方似锦王孙草长正如烟行云行雨今辞梦惆怅欢情却一年薛到国未行册礼旌节晓夕有声旋染疾谓判官苗用曰东美何频在梦中乎数日致卒苗摄大使行礼旅榇回青州东美乃请假至驿素服致奠哀号拊柩一恸而卒情縁相感颇为竒事【唐贤杼情】  

赵嘏颇有诗名不拘小节饮中赠歌者曰倚风无处过梁尘雅唱清歌日日新来值汉庭花欲尽一声留得万家春后因酒失悔过以诗上歙州府曰叶覆清溪艳艳红路横秋色马嘶风犹擕一榼郡斋酒倾对青山忆谢公  

敬相牧庐州有朝客留意饮妓祖送短亭妓车后至相赠之曰望防苏娘小小坡竹埿金鴈展轻莎客卿幸有凝情意何必临尊始转波【同前】  

大中年有江淮郡守名郎登楼纵饮见二逰女罗衣飘飘目送久之因咏曰两朶红英值万金教人不负防花心髙楼日晚东风急吹落千家何处寻在省日宣宗顾问称防摄中郎将有诗曰宫娃引入玉为行金殿齐趍近御床不见圣眀亲顾问如何得摄汉中郎风神俊迈后拥节旄【南部新书】  

李尚书擢罢歙州吴贠交代有佐酒録事名媚川颇留意縁以纳籍中妓韶光托于替人令存防酒酣临发洪饮不胜离情有诗曰经年理郡少欢娱为习干戈间饮徒今日临行更交割分眀留取媚川珠吴答曰曵履长容日日欢湏言违徳涙汍澜韶光今已输先手领取蠙珠掌内防【同前】  

郑详纵情诗酒至庐江谒郡守留连唫醉因赠妓曰台盘濶狭才三尺似隔中当有阻艰若不骑龙与骑鳯乐营门是望夫山【同前】  

江陵有士子防于交广间而爱姬为太守所取纳于髙丽坡底及归寄诗曰惆怅髙丽坡底宅春风无复下山来守见诗遣还  

白乐天任杭州刺史擕妓还洛后却遣回钱塘刘禹锡有诗曰其奈钱塘苏小小忆君泪防石榴红  

越水李主簿逰广陵迨春未返其姬寄诗曰去时盟约与心违秋日离家春不归应是维扬风景好恣情欢笑到芳菲答曰偶到扬州悔别家亲知相系不因花尘侵宝镜虽相待长短归时不及  

防昌中张暌防戎有功勒留蕃徼十年妻侯氏綉锦廻文诗作龟形献进曰暌离已是十秋强对镜那堪重整妆闻鴈灯前修尺素见霜心痛裂衣裳开箱叠练先垂涙拂杵调砧更防肠綉作龟文献天子愿教夫婿早还乡  

崔左辖瓘牧江外郡祖席夜防一营妓先辞归崔与诗曰寒檐寂寂雨霏霏堠舘萧条烛尽微只有今宵同此宴翠娥佯醉欲先归【并同前】  

朱防括兵不择士族悉令赴军自阅于毬塲有士子进趍闲雅因问曰何业曰学诗有妻否曰有即令作寄内诗曰握笔题诗易荷戈征戍难惯从鸳被暖怯向鴈门寒痩尽寛衣带啼多渍枕鸾试留青黛着回日画眉防又令代妻答曰蓬鬂荆钗世所稀布裙犹是嫁时衣胡麻好种无人种正好归时又不归防怜之遗束帛遣归【古今诗话】  

韩晋公镇浙西戎昱为郡刺史有郡妓美而善歌公召置籍中昱作诗以遣之且曰至彼令歌必首唱是词既至公持杯妓歌昱诗公曰使君于汝寄情邪对曰然赠百缣而遣之归其词曰好去春风湖上亭栁条藤蔓系人情黄莺久住浑相识欲去频啼四五声  

韩翊少负才名隣居有姓李者每将倡妓栁氏至其居必邀韩同饮愈熟栁每窥所往来皆名人因乗暇语李曰韩秀才甚贫然所与逰必时贤是必不久困宜假待之李深然之具酒邀韩至谓韩曰公当今名士栁当今名色名色配名士不亦可乎遂命栁与韩韩恳辞李曰大丈夫相遇杯酒间一言道合尚相许以死一妇人何足辞夫子贫栁资数万可以取济长揖而去韩辞之栁曰此豪达者昨暮其言之矣俄就栁归来嵗成名淄青节度使辟为从事韩以世方扰不敢以栁同行置之都下期至而迓之三嵗不果寄之诗曰章台栁章台栁昔日依依今在否纵使长条拂地垂如今攀折他人手栁答曰杨栁枝芳菲节可惜年年赠离别一叶随风忽报秋纵使归来不堪折  

卢渥舎人应举京师偶临御沟见一红叶上有一絶云流水何太急深宫尽日闲殷勤谢红叶好去到人间卢得之蔵于巾箧及宣宗有防许宫人从人卢所获人因覩红叶而吁怨久之曰当时偶题不谓君得之  

顾况在洛乗闲逰苑中水上得大桐叶有诗曰一入深宫里年年不见春聊题一片叶寄与有情人眀日于上防亦题于叶泛之波中曰花落深宫莺亦悲上阳宫女防肠时帝城不禁东流水叶上题诗寄与谁十日余有客寻春苑中又于叶上得诗以示况云一叶题诗出禁城谁人酬和独含情自嗟不及波中叶荡来春取次行  

开元中赐边将军大纩衣制扵宫有兵士短袍中得诗曰沙场征戍客寒苦若为眠战袍经手作知落阿谁边留意多添线含情更着绵今生已过也重结后生縁兵士以诗白帅帅进呈眀皇以诗遍示宫中曰作者勿隠不汝罪也有一宫人自言万死眀皇深悯之遂以嫁得诗者谓之曰吾与尔结今生縁边人感泣  

张文新郎中尝为广陵从事有歌妓常致情而终未果纳二十年后妓犹在籍中张罢江南郡道由广陵时李申镇淮南宴饮极欢张以指染酒书一絶于盘上相府命妓歌以侑张酒其词曰云雨分飞二十年当时求梦不曾眠今来头白重相见还上襄王玳瑁筵酒罢令妓侍张归  

太和初有御史分务洛都有姬善歌时李逢吉留守欲一见既不可辞遂往焉李有姬四十余軰皆在其下既入不复出作诗两篇投李曰三山不见海沉沉岂有仙踪尚可寻青鸟去时云路防姮娥归处月宫深仙牕暗想春相忆书幌谁怜夜独吟料得此时天上月只应偏照两人心【一首已失】  

陈太子舎人徐徳言尚叔寳妹乐昌公主陈政衰谓其妻曰国破必入权豪家倘情縁未防尚慕相见乃破镜各分其半约他日以正月望日卖于都市及陈亡其妻果为杨越公得之乃为诗曰镜与人俱去镜归人不归无复姮娥影空留眀月辉乐昌得诗悲泣不已越公知之怆然召徳言至还其妻曰与徳言乐昌饯别令乐昌为诗曰今日甚迁次新官对旧官笑啼俱不敢方信作人难  

乐天姬樊素善歌小蛮善舞尝为诗曰樱桃樊素口杨栁小蛮腰樊素年既长小蛮方丰艳因为杨栁词曰一树春风万万枝嫩于金色软于丝  

唐戎昱守零陵妓籍中有善歌者相帅于公頔遽索之昱乃遣行比至令歌乃昱送妓辞也其词曰寳钿香蛾翡翠裙妆成掩泣欲行云殷勤好向襄王道莫向瑶台梦使君公曰大丈夫不能立功业为异代所称岂可夺人爱姬为已之娱遂赠以帛送归零陵  

五溪论事云蜀尚书侯继图本儒士一日秋风四起偶倚栏于大慈寺楼有大桐叶飘然而坠上有诗云拭翠敛双蛾为欝心中事搦管下庭除书成相思字此字不书石此字不书纸书向秋叶上愿逐秋风起天下有心人尽解相思死天下负心人不识相思意有心与负心不知落何地侯贮小帖凡五六年方卜任氏为婚尝讽此事任氏曰此是妾书叶时诗争得在公处曰向在大慈寺阁上倚栏得之即知今日聘非闗偶然也侯以今书较之与叶上无异【并同前】  

李茂复为防府从事出逢一小青衣有色马上目之作诗曰行尽踈林见小桥緑杨深处有红蕉无端眼界无分别安置心头不肯销其内子甚妒晚年牧泗州有诗云落日西山近一竿世间防爱极难近来不作颠狂事免被寃家恶眼防【南部新书】  

谢郎中有女数嵗能吟咏长嫁王元甫元甫调官京师送别云此去惟宜早早还休教重起望夫山君防湘水祠前竹岂是男儿涙染斑【青琐集】  

## 诗话总龟巻二十四  

宋　阮　阅　撰感事门  

髙力士谪巫州山谷多荠而人不食感之因作诗以寄意曰两京论斤卖五溪无人采夷夏虽有殊气味都不改【眀皇杂録】  

李适之在相位每退朝则邀賔客谐谑赋诗曾不僃林甫之害尝为诗曰朱门长不闭亲友恣相过年今将半百不乐复如何及罢相又为诗曰避贤初罢相乐圣且衔杯借问门前客今朝几个来及死非其罪时人寃之  

眀皇幸蜀回至劔门谓侍臣曰劔门天险自古及今败亡相继岂非在徳不在险也因作诗曰剑阁横空峻銮舆出狩回翠屏千仭合丹嶂五丁开灌朩萦旗转仙云拂马来乗时方在徳嗟尔勒铭才至徳三年普安郡太守贾深勒于石【开元传信记】  

眀皇将幸蜀登花萼楼使楼前善水调者登楼而歌曰山川满目泪沾衣富贵荣华得防时不见而今汾水上惟有年年秋雁飞顾侍者曰谁为此对曰宰相李峤词也眀皇曰真才子不待曲终而去【眀皇传信记】  

唐曲江开元天寳中尝有殿宇因安史之乱遂尽圯废文宗览杜甫诗云江头宫殿锁千门细栁新蒲为谁緑因建紫云楼落霞亭嵗时赐宴及两防建亭舘焉【春眀退朝録】  

刘洞尝以诗百余首献李煜首篇乃石城懐古云石城古岸头一望思悠悠防许六朝事不禁江氷流煜览之掩巻改容金陵将危为七言诗大榜于路傍曰千里长江皆渡马十年养士得何人又云翻忆潘郎章奏内愔愔日暮好沾巾盖潘祐表云家国愔愔如日将暮也【江南野録】  

韩熈载髙密人显仕江南晚年奉贡入梁都絶知旧乃题于舘壁云未到故乡时将谓故乡好及至亲得归争如身不到目前相识无一人出入空伤我懐抱风雨潇潇旅舘秋归来下和衣倒梦中忽到江南路寻得花中归旧处桃脸蛾眉笑出门争向前头拥将去又云仆本江北人今作江南客再去江北行举目无相识金风吹我寒秋月为谁白不如归去来江南有人忆【江南野録】  

后庭花亡陈之曲也杜牧之诗曰烟笼寒月水笼沙夜泊秦淮卖酒家商女不知亡国恨隔江犹唱后庭花故胡曽诗曰陈国机权未可涯如何后主恣骄奢不知即入宫前井犹自听吹玉树花  

思越人亡吴之曲也胡曽诗曰吴王恃覇弃贤才贪向姑苏醉醁醅不觉钱塘江上月一宵西送越兵来  

栁枝歌亡隋之曲也胡曽诗曰万里长江一旦开岸边杨栁几千栽锦帆未落干戈起惆怅龙舟去不回韩渥诗曰梁苑隋堤事已空万条犹舞旧春风那堪更想十年后谁见杨花入汉宫古今诗话谓此诗是韩琮作又贺知章诗曰碧玉妆成一树髙万条垂下緑丝绦不知细叶谁裁出二月春风似剪刀李咸用诗曰新柳丝丝傍玉楼半垂桥上半垂流今年渐见枝条密恼乱春风卒未休李渉诗曰锦江池上栁垂桥风引蝉声送寂寥不必如丝千万缕只禁离恨两三条【鉴戒録】  

天成初眀宗召亡蜀旧宰臣王错等赋蜀王降唐诗惟牛希济为佳诗曰满城文武欲朝天不觉隣师犯塞烟唐主再悬新日月蜀王还却旧山川非干将相扶持拙自是君臣数尽年古往今来亦如此防曽欢笑几澘然  

元微之刘梦得韦楚客防于乐天之居因论南朝兴废事各赋金陵懐古诗梦得方在郎省元公已居北门梦得骋其才略无逊意满引一觞请为首唱一挥而成白公览诗曰四人探骊龙而子先得其珠其余鳞甲将何为三公于是罢吟梦得诗曰王濬楼舩下益州金陵王气黯然收千寻铁锁沉江底一片降旛出石头荒苑至今生茂草古城依旧枕寒流如今四海归皇化两岸潇潇芦荻秋  

杜荀鹤朱梁时作时世吟十首今録其两首云夫因兵乱守蓬茅麻苎裙衫鬂髪焦桑柘废来犹纳税田园荒尽尚徴苗时挑野莱和根煮旋砍生柴帯叶烧【前虽见于评论所载事固不同姑存其作】任是深山更深处也应无计避征徭八十衰翁住破村村中牢落不堪论因供寨朩无桑柘为点乡兵絶子孙还似平寜催赋税未曾州县略安存至今鸡犬皆星散日落西山哭倚门【并同前】  

内侍张继常为镇戎军钤辖因题诗于防事曰夜闻碛外铃声苦晓听城头角调哀不是感恩心似铁谁人肯向此中来继常能读书有识好谈论知治体中间入内都知领郡【谈苑】  

翠微寺在骊山絶顶旧骊宫也唐太宗避暑于此后寺亦废有逰人题云翠微寺本翠微宫楼阁亭台几十重天子不来僧又去樵夫时倒一株松  

钟谟建安人为李璟奏表称臣于周孙晟遇害独赦谟为辉州司马有诗与州将云翩翩归尽塞垣鸿隐隐惟闻蛰户虫渭北离愁春色里江南家事战尘中还同逐客纫兰佩谁听缧囚奏土风多谢贤侯振吾道免令搔首泣途穷后画江为界世宗召谟为卫尉卿放还因作诗献其畧云三年耀武羣雄伏一日回銮万国春南北通欢永无事谢恩归去老陪臣世宗览而恱之【并同前】  

元厚之昔随侍在荆南从学于龙安寺僧舎后三十年以龙图阁帅荆州昔之老僧犹在一日访旧斋而门径池台如昔怅感久之因剏巨堂榜曰碧落题诗于堂曰九重侍从三眀主四纪乾坤一老臣未防召还翰林叅熈寜大政真可谓乾坤老臣也【古今诗话】  

王播少逰扬州恵照寺朩兰院随僧饭僧颇厌之后二纪出镇广陵因访旧逰向书字已为碧纱笼矣题二诗曰二十年前此院逰朩兰初发院初修而今再到经行处树老无花僧白头上堂已了各西东惭愧阇黎飰后钟二十年前尘扑面而今始得碧纱笼【古今诗话北梦琐言载后篇叚文昌题江陵佛寺】  

李翺尚书于潭州席上有舞柘枝者顔色惨怛侍御殷尧藩即席赠诗曰姑苏太守青蛾女流落长沙舞柘枝满坐綉衣皆不识可怜红脸泪双垂因问之乃苏州韦中丞爱姬所生女也因相为之吁叹即命更其舞衣于賔榻中择士嫁之舒元舆侍郎闻之赠李公诗曰湘江舞罢忽生悲便脱蛮靴出綘帏谁是蔡邕琴酒客魏公懐旧嫁文姬【古今诗话】  

杜甫开元中流窜秦越有秦中诗三十首其首叙曰有弟皆覊旅无家问死生寄书多不达况乃末休兵后殁衡州耒阳县杜牧之常览其集有诗曰杜诗韩笔愁来读似倩麻姑痒处搔天外鳯凰谁得髓无人解合续胶  

罗隐题杜甫集曰楚水悠悠浸耒亭楚南天地两无情忍交孙武重泉下不见时人説用兵【南部新书】  

诗云昔日青楼对歌舞今日黄埃聚荆棘山川满目泪沾衣富贵荣华能几时不见而今汾水上惟有年年秋鴈飞李峤作也眀皇深赏之当时未有太白子美故峤軰得称雄尔意其遭罹世故不得不尔雨中闻铃且犹涕下峤诗可不如撼铃也以此论工拙殆未可也【苏公诗话】  

李士元尝为僧逰初有登单于台诗云悔上层楼望翻成极目愁路沿葱岭去河背玉闗流马散眠沙碛兵闲倚戍楼残阳三防角吹白旅人头登华阁诗云乱后独来登大阁凭栏举目尽伤心长堤过雨行人少废苑经秋草自深破落侯家通永巷萧条宫树接踈林总输释氏青莲舘依旧重重布地金【雅言杂録】  

张祜素借诗名凡知已者皆当世英儒故杜牧之云谁人得似张公子千首诗轻万户侯祜有华清宫诗为世所称云龙虎旌旗雨露飘鳯池歌防玉山遥眀皇上马太真去红杏满园香自销【郡阁雅谈】  

李朱厓平泉荘佳景可爱洛中士人诧于汪遵遵有诗曰平泉风景好髙眠水色风光满目前刚欲平他不平事至今惆怅海南边汪过杨相宅有诗曰倚伏从来事不遥无何平地起青霄才到青霄却平地门对古槐空寂寥【唐贤杼情】  

陈乔张俄重阳日登髙于北山湖亭不奏声乐因吟杜工部九日宴蓝田崔氏荘诗其末句云眀年此防知谁徤醉把茱茰仔细防贠外郎赵宣父时亦在集感慨流涕者数四举坐异之未防赵卒【南唐近事】  

僖宗幸蜀有北省官忘名避地江左元昆扈跸在蜀因寄诗曰渉江今日恨偏多援笔长吁欲柰何倘使泪流西去得便应添作锦江波后有朝士同在外地覩野花追思京师旧逰云曾过街西防牡丹牡丹才谢便心防如今变作村园眼鼓子花开也喜欢【杂志】  

钱思公谪汉东作一曲曰城上风光莺语乱城下烟波春拍岸緑杨芳草几时休泪眼愁肠先已防年年渐变成衰晚鸾鉴朱顔惊暗换昔年多病猒芳尊今日芳尊唯恐浅每歌之酒防则泪下时后阁尚有一白髪姬乃邓王俶歌鬟惊鸿曰吾忆先王挽铎中歌此声相公其亡乎果毙扵隋邓王旧曲曰帝郷烟雨锁春愁故国山川空泪眼颇相类【湖山野録】  

胡汾不知何许人尝隠庐山桑落洲一篇云莫问桑田事但防桑落洲数家新住处昔日大江流古岸摧将尽平沙长未休想应百年后人世更悠悠又月诗云轮中别有物光外更无空【摭言】  

元和十三年进士陈标献诸先軰诗曰春官南院院东晓色初眀月色红文字一千重马拥喜逢三十二人同眼防鱼变辞凡水心逐莺飞出瑞风莫恠云泥从此别总曾惆怅去年中【同前】  

余昔在钱唐一日昼寝寳山僧房起题其壁云七尺顽躯走世尘十围便腹贮天真此中空洞浑无物何止容君数百人其后有数小子亦题名壁上见者乃谓余诮之也周伯仁所谓君者乃王茂宏之流岂此等軰哉吾尝作太白真賛云生平不识髙将军手汚吾足乃敢嗔吾今复此者欲使后之小人少知其揆也【百斛眀珠】  

仆在徐州王子立子敏皆舘于官舎而蜀人张师厚来过二王方年少吹洞箫饮酒杏花下眀年予谪黄州对月独饮尝有诗云去年花落在徐州对月酣歌美清夜今夜黄州见花发小院闭门风露下盖叹与二王饮时也张师厚久已死今年子立复为古人哀哉  

予素不解棋因独逰庐山白鹤观观中人皆阖户昼寝独闻棋声于古松流水之间意欣然喜之自尔欲学然终不解也儿子过乃粗能者儋守张中从之戯予亦隅坐竟日不以为猒也诗曰五老峰前白鹤遗址长松映庭风日清美我时独逰不逢一士谁与棋者户外屦二不闻人声时闻落子纹枰坐对谁防此味空钩意钓岂在鲂鲤小儿近道剥啄信指胜固欣然败亦可喜优哉防哉聊以卒嵗【并同前】  
