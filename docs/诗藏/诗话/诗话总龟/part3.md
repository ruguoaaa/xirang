---
title: 诗话总龟后集 四库全书
index: true
icon: editor
order: 3
category:
  - 诗藏
  - 诗话
  - 诗话总龟
tag:
  - 钦定四库全书
  - 集部九
  - 诗文评类
  - 阮阅
  - 宋
---

## 诗话总龟后集巻一  

宋　阮　阅　撰御制  

王师围金陵唐使徐来朝伐其能欲以口舌解围又盛称其主博学多艺有圣人之能使诵其诗曰秋月之篇天下诵传之其句云云太祖大笑曰寒士语耳吾不道也内不服谓大言无实可穷也遂于殿上惊惧相目太祖曰吾防时自秦中归道花下醉卧田间觉而月出有句曰未离海底千山黒才到天中万国明大惊殿上称夀【后山诗话】  

故事进士期集常择榜中最年少者为探花郎熈寕中始罢之太平兴国三年胡秘监旦榜冯文懿拯为探花是嵗登第七十四人太宗以诗赐之曰二三千客里成事七十四人中少年始唐以礼部放榜故座主门生之礼特盛主司因得窃市私恩上稍欲革其弊既更廷试前一嵗吕文穆公防正为状头始赐以诗盖示以优宠之意至是复赐文懿然状头诗迄今时有探花诗后无继者惟文懿一人而已最为科举之盛事也【蔡寛夫诗话】  

太平兴国七年十二月十七日大雪御制雪诗并酒赐学士诗云轻轻相亚凝如酥宫树花妆万万株今赐酒卿时一盏玉堂闻话道情无又御制五七言诗赐苏易简五言诗曰翰林承防贵清净玉堂中应用咸依式深岩比更崇归家思值日入内集英风儒雅门生盛髙明大化雄七言诗曰运偶昌时逺更深果然谷在我中心从风臣偃光朝野此日清华见翰林举措乐时周礼法思贤教古善规箴少年学士文明世一寸贤毫数万寻【金坡遗事】  

石林诗话杨文公在翰林去职真宗眷之不衰即起为郡未防复以判秘书监召既到阙以诗赐之曰闼往年司制诰共嘉藻思类相如蓬山昔日诠坟史还仰多闻过仲舒报政列城归觐后防恩髙阁拜官初诸生济济弥瞻望鈆椠咨询辨鲁鱼祖宗爱惜人才保全忠孝之意如此【防溪】  

大中祥符五年杨亿为学士季夏被疾至十月方赴朝叅具状称谢御笔状尾批七言二韵诗赐之诗云承明近侍究儒苦学劳心疾巳痊善保兴居调饮食副予前席待名贤【金坡遗事】  

大中祥符二年春真宗御制诗赐知贡举晁逈云礼闱选士古称难都为升沉咫尺间较艺清时公道在抡材应得恵人寰五年二月又制诗赐知贡举晁逈云盛时选士贡闱开殿宇闻风献艺来心似权衡求实効勿教蓬荜有遗才【同上】  

天禧三年正月九日钱惟演承明殿面奉知举真宗御制诗并序云卜贤能之多士允协盛猷资侍从之鸿儒书伸藻鉴期申职业用示篇章诗云寅奉昌图绍庆基选抡多士叶前规乡闾荐拔期无滥草泽搜罗讵有遗徳举况逢全盛日计偕咸造广塲时春官任职当求善宗伯抡材务得宜侍从名儒当委任艺文公道辩妍伫伸衡鉴裁深念允恊菁莪乐育诗【金坡遗事】  

二月十八日将放榜赐诗并序序云详延造士允叶于盛猷乃眷儒臣式分于重寄论秀才臻于显効当官备着于纯诚诗云四海为家寳绪隆旁求文雅振儒风命乡随计来多士较艺抡材有泽宫簮绂近臣当显任丝纶深防论丹衷旰霄汲汲予存念夙夜孜孜尔狥公名实岂惟衡鉴内贤能皆萃网罗中伫观翘楚登时用布政分优恊庶功【同上】  

真宗赋御沟栁诗令宰相两省和进陈执中诗曰一度春来一度新翠光长得照龙津君王自爱天然态恨杀昭阳学舞人其诗最尤者【西朝寳训】  

神宗遵太祖遗意聚积金帛成帑自制四言诗一章云五季失图猃狁孔炽艺祖造邦意有惩艾爰设内府基以募士曽孙保之敢忘厥志毎库以一字目之又别置诗二十字分揭其上曰毎防夕惕心妄意遵遗业顾予不武资何以成戎捷后来所谓御前封椿库者也上意用此以为开拓西北境土之资始命王韶克青唐然后欲经理银夏复取燕云元丰五年徐禧永洛衂师之后帝心弛矣【林徳裕陵遗事云】  

前辈云诗有夺胎换骨之説信有之也杜陵谒老子庙一聨云五圣聨龙衮千官列雁行亦以雁行对龙衮然语中的其亲切过于本诗兹不谓之夺胎可乎不然则徒用前人之语殊不足贵且如沈佺期云小池残暑退髙树早凉归非不佳也然正用栁恽太液微波起长杨髙树秋之句耳苏子美峡束沧渊深贮月岩排红树巧妆秋非不佳也然正用杜陵峡束沧江起岩排石树圆之句耳语虽工而无别也【艺苑雌黄】  

光尧初幸钱塘有诗云六龙转淮海万骑临吴津王者本无外驾言苏逺民瞻彼草木秀感此疮痍新登堂望稽山懐哉大禹勤大哉之言有于天下汉祖大风之歌唐宗动草之句不足道也【诗説隽永】  

赓和  

东莱赓和皇帝幸秘书诗麟阁龙旂日月章中兴再见赭袍光仰观焜耀人文盛始识扶持徳意长功利从今卑管晏浮华自昔陋卢王愿求实学酬天造肯効明河织女襄【文集】  

御燕  

嘉祐七年冬宴近臣于羣玉殿英宗以皇子预坐在舍人待制之后岐公诗云翠辇生香容扈跸黄金涂纸看挥毫介甫云何不言翠玉装舆岐公改之以进【复斋漫録】  

神庙时经月每夕有赤气见西北隅如火至人定乃灭人谓皇子生之祥故禹玉作大燕乐词云未晓清风生殿阁经旬赤气照乾坤未几皇子生大燕羣臣于集英殿【文正公日録】  

荣遇门  

苏参政易简取开封解时宋尚书白为试官是歳状头登第后十年白为翰林学士易简以继召入故易简赠白诗云天子昔取士先后分妍济济俊兼秀师师麟与鸾小子最承知同辈寻改观甲等叨荐名髙飞便凌烟遂使拜扆坐果得超神仙迄今才七嵗相接乗华轩庆厯二年欧阳文忠公为别头试官王文恭公预荐至嘉祐初文忠在北门文恭亦同院仍同知贡举故文恭诗有十五年前门下客最荣今日预东堂之句座主门生同列固儒者盛事而玉堂尤天下文学之极选国朝以来惟此二人前此所未有也【蔡寛夫诗话】  

嘉祐二年余与端明韩子华翰长王禹玉侍读范景仁龙图梅公仪同知礼部贡举辟梅圣俞为小试官凡鏁院五十日六人者相与唱和为古律歌诗一百七十余篇集为三巻禹玉余为校理时武成王庙所解进士也至此新入翰林与余同院又同知贡举故禹玉赠余云十五年前出门下防荣今日预东堂余荅云昔时叨出武成宫曽看挥毫气吐虹梦寐闲思十年事笑谈今日一樽同喜君今赐黄金带顾我新为白发翁也天圣中余举进士国学南省皆忝第一人荐名其后景仁相继亦然故景仁赠余云淡墨题名第一人孤生何幸继前尘也圣俞自天圣中与为诗友余尝赠云犹喜共量天下士亦胜东野亦胜韩而子华笔力豪赡公仪文思温雅而敏捷皆勍敌也前此有南省试官者多窘束条制不少放懐余六人者懽然相得羣居终日长篇险韵众制交作笔吏疲于写录僮史奔走往来间以滑稽嘲谑加于风刺更相酧酢往往哄堂絶倒自谓一时盛事此前未之有也【归田録】  

## ## 诗话总龟后集巻二  

宋　阮　阅　撰忠义门  

世人论渊明自永初以后不称年号秖称甲子与思侻所论不同观渊明读史九章其间皆有深意其尤章章者如夷齐箕子鲁二儒三篇夷齐云天下革命絶景穷居正风凌俗爰感懦夫箕子云去乡之感犹有迟迟矧伊代谢触物皆非鲁二儒云易代随时迷变则愚介介若人特为正夫由是观之则渊明委身蓬巷甘黔娄之贫而不自悔者岂非以耻事二姓而然也【葛常之】  

子美诗虽有古殿存世尊亦防埃山僧衣蓝缕告诉栋梁摧本即所赋自然及于乗舆防尘股肱非材之意忠义所激一饭不忘君邪【黄常明】  

明宗召蜀中旧臣赋蜀主降巨唐诗王偕等讥荒滛独中丞牛希济曰唐主再悬新日月蜀王难保旧山川明宗曰希济不忘君亲忠孝也赐百叚余谓希济但能两解之辞而已江革云不能杀身报主得死为幸誓不为人执笔此可以厉臣子之节【碧溪】  

诗人比雨如丝如膏之类甚多至杜牧乃以羽林鎗为比恐未尽其形似念昔逰云云门寺外逢猛雨林黒山髙雨脚长曽奉郊宫为近侍分明羽林鎗大雨行云四面明腾玉京仗万里横互羽林鎗岂去国凄防之情不能忘鸡翘豹尾中耶【丹阳集】  

栁迁南荒有云愁向公筵问重译欲投章甫作文身太白云我似鹧鸪易南迁懒北飞皆褊忮躁辞非畎亩惓惓之义杜诗云冯唐虽晩逹终凯在皇都愁来有江水焉得北之胡其赋张曲江云归老守故林恋阙悄延颈乃心王室可知【黄常明】  

世俗夸太白赐床调羮为荣力士脱靴为勇愚观唐宗渠渠于白岂真乐道下贤者哉其意急得艶词媟语以悦媍人耳白之论撰亦不过玉楼金殿鸳鸯翡翠等语社稷苍生何赖就使滑稽傲世然东方生不忘纳諌况黄屋既为之屈乎说者以谋谟潜宻厯考全集爱国忧民之心如子美语一何鲜也力士闺闼腐庸惟恐不当人主意挟主势駈之何所不可脱靴乃其职也自退之为蚍蜉撼大树之喻遂使后学吞声余窃谓如论其文章豪逸真一代伟人如论其心术事业可施廊庙李杜齐名真忝窃也【防溪】  

汲长孺叚太尉皆义勇奋不顾身之人至于仁爱抚养矜怜恻怛无所不至所谓刚者必仁仁者必勇也尝观乐天云况多刚狷性难与世同尘希文云吾生岂不幸所禀多刚肠皆心中语也白则有敢辞为俗吏且欲活疲民又云心中有念农桑苦耳里如闻饥冻声范有寸懐如春风思与天下共赴姑苏云岂辞云水三千里由济疮痍十万民与汲叚正相似【黄常明】  

灵彻有相逢尽道休官去林下何曽见一人世传为口实凡语及抽簮即以此讥之余谓矫饰罔人固不足论若出于至诚时对知已一吐心胷何害观昌黎送盘谷云行抽手板付丞相不待弹劾归农桑赠侯喜便当提擕妻与子南入箕颍无还时如今便当去咄咄无自痴如今更谁恨可便耕防涯此类凡数十岂茍以饰口哉其刚劲之操不少屈所守素定故也【防溪】  

永叔尝试谒执政坐中赋雪诗云主人与国共忧戚岂惟喜悦将豊登须怜铁甲冷彻骨四十余万屯边兵当时乃谓唐韩退之亦能道言语其预裴晋公宴防但云园林穷胜事钟鼓乐清时不曽如此作閙殊不知老杜一言一咏未曽不在于忧国恤人物我之际则淡然无着夏日叹曰浩荡想幽蓟王师安在哉夏夜叹曰念我荷戈士穷年守边疆此仁人君子之用心终食不可忘也边兵之语岂为过哉如退之始知神官未贤圣护短凭愚要我敬雪径抵樵叟风廊折谈僧真作閙诗也【防溪】  

余观楚国先贤言汝南应璩作百一诗讥切时事编以示任事者皆怪愕以为应焚弃之及观文选所载璩百一篇畧不及时事何耶又观郭茂倩杂体诗载百一诗五篇皆璩所作首篇言马子侯解音律而以陌上桑为凤将雏二篇伤翳桑二老无以葬妻子而已无宣孟之徳可以赒其急三篇言老人自知桑榆之景斗酒自劳不肯为子孙积财末篇即文选所载是也第四篇似有讽谏所谓茍欲娱耳目快心乐腹肠我躬不悦懽安能虑死亡此岂非所谓应焚弃之诗乎方是时曹爽事多违法而璩为爽长史切谏其失如此所谓百一者庶几百分有一补于爽也而爽卒不悟以及于祸或谓以百言为一篇者以字数而言也或谓百者数之终一者数之始士有百行终始如一者以士行而言也然皆穿凿之説何足论哉后何逊亦有拟百一体所谓灵辄困桑下于陵拾李螬其诗一百十字恐出于或者之説然璩诗每篇字数各不同第不过四十字尔【丹阳集】  

杜扁舟空老去无补圣明朝又云报主心已老以稷契人而使老弃闲旷非唯不形怨望且惓惓如此彼遭时遇主言听计从复幸年鬓未暮而不能摅诚戮力以图报効良不愧此欤【防溪】  

明朝有封事数问夜如何此幸而得之坐以待旦之意避人焚谏草骑马欲鸡栖所谓嘉谋嘉猷入告尔后于外曰斯谋斯猷惟我后之徳也【黄常明】  

一朝自罪已万里车书通此与无逸旅獒孟子格君心之非汲长孺谏上多欲魏郑公十渐陆宣公奉天诏书无二道也【同上】  

昌黎云诣阙二上书臣非黄冠师臣有胆与气不忍死茅茨韦应物送李山人云圣朝多遗逸披胆谒至尊岂是贪宠荣誓将救元元梅圣俞赠师謩云臣岂为身谋而邀陛下惓是皆急于得君非为利禄计者也【同上】  

杜诗公若登台辅临危莫爱身寄裴道州苏侍御云致君尧舜付君等早据要路思捐躯此公素所蓄积而未及施设者故乐以语人耳夫全躯碌碌之臣果何能为汲长孺云天子置公卿宁令従谀承意纵爱身柰辱朝廷何任遐曰褚彦囬保妻子爱性命遐能制之观此以騐二诗信有证矣自比稷契岂为过哉岑侍御行军诗平生抱忠义不敢私防躯范文正公云一入諌诤司鸿毛忽其身【防溪】  

世人喜子美造次不忘君尝观其祖审言除夜云还将万亿夀更谒九重城则教忠之家风旧矣  

张尧佐以进士擢第累官至屯田员外郎知开州防其侄女有宠于仁宗册为脩媛尧佐遂骤迁擢一日中除宣徽节度景灵羣牧四使是时御史唐介上防引天寳杨国忠为戒不报又与谏官包拯呉奎等七人论列殿上既而御史中丞留百官班欲以廷诤卒夺尧佐宣徽景灵両使特加介一品服以旌敢言未防尧佐复除宣徽使知河阳唐谓同列曰是欲与宣徽而假河阳为名耳我曹岂可中巳邪同列依违不前唐独争之不能夺仁宗谕曰差除自是中书介遂极言宰相文彦博以灯笼锦媚贵妃而致位宰相今又以宣徽使结尧佐请逐彦博而相富弼又言谏官观望挟奸而言涉宫掖语甚切直仁宗怒趣召两府以疏示之介犹诤不巳枢宻副使梁适叱介使下殿介诤愈切仁宗大怒玉音甚厉共恐祸出不测是时蔡襄脩起居注立殿陛即进曰介诚狂直然纳諌容言人主之美徳必望全贷遂贬春州别驾翊日御史中丞王举正救解之改为英州别驾始上怒未巳两府窃议曰必重贬介则彦慱不安彦慱去即吾属递迁矣既而果如其料当是时梅尧臣作书窜诗曰皇祐辛夘冬十月十九日御史唐子方危言初造膝曰朝有巨奸臣介所愤疾愿条一二事臣职敢妄率宰相文彦慱邪行世莫匹曩时守城都委曲媚贵昵银珰揷左貂穷腊便驰驿邦媛将夸侈中金赍十镒为我寄使君竒文织纎宻遂倾西蜀巧日夜击鞭朴红丝纬金缕排科闘八七比比双莲华篝灯戴星月几日成一端持行如疾明年观上元被服穏称质璨然夺上目遽尔有薄诘既闻所从来接对似未失且云奉至尊于妾岂能必遂回天子顔百事容丐乞臣今得粗陈狡猾彼非一偷威与卖利次第推甲乙是惟隂猾雄仁防宜勇黜必欲致太平在列无如弼弼亦昧平生况臣不阿屈臣言天下公奚以身自防君旁有侧目喑哑横诋叱指言为罔上废汝还蓬荜是时白此心尚不避斧锧虽令御魑魅甘且同饴宻既知弗可惧复以强词窒帝声亦大厉论奏不容毕介也容甚闲猛士胆为栗立贬海外春速欲为异物内外官恟恟陛下何未悉即敢救者谁襄执左右笔谓倘不包容盛美有所咈平明中执法懐疏又坚述介言或似强百岂无一实恐伤四海和幸勿苦仓卒亟许迁英山衢路犹嗟咄翊日宣白麻称决口盈溢阿附连諌官去若壊絮虱其间因获利窃笑等蚌鹬英州五千里瘦马行防防毒蛇喷晓雾昼与岚气没妻孥不同途风浪过蛟窟存亡未可知雨舘愁伤骨饥仆时后先随缘拾橡栗粤林多蔽天黄柑杂丹橘万室通酿酤抚逺无禁律醉去不论钱醒来等鸣瑟山水仍竒怪已可消忧欝莫作楚大夫懐沙自沉汨西汉梅子真出为呉市卒市卒且不惭况兹别乗秩始尧臣作此诗不敢示人及欧阳脩为编其集时有嫌避又削去此诗是以少人知者故今全録焉【东轩笔録】  

郑谷与僧齐已黄损等共定今体诗格云凡诗用韵有数格一曰葫芦一曰辘轳一曰进退葫芦韵者先二后四辘轳韵者双出双入进退韵者一进一退失此则缪矣余按倦逰杂録载唐介为防官廷疏宰相之失仁庙怒谪英州别驾朝中士大夫以诗送行者颇众独李师中待制一篇为人传诵诗曰孤忠自许众不与独立敢言人所难去国一身轻似叶髙名千古重于山并逰英俊顔何厚未死奸谀骨巳寒天为吾君扶社稷肯教夫子不生还此正所谓进退韵格也按韵畧难字第二十五山字第二十七寒字又在二十五而还又在二十七一进一退诚合体格岂率尔而为之哉近阅冷齐夜话载当时唐李对荅话言乃以此诗为落韵诗葢渠伊不见郑谷所定诗格有进退之说而妄为云云也【素缃杂记】  

唐介始弹张尧佐谏官皆上疏及弹文彦博则呉奎畏缩不全当时谓拽动阵脚及唐争论于上前遂并及奎之背约执政又黜奎而文潞公益不安遂罢政事时李师中诗送唐有并逰英俊顔何厚未死奸谀骨已寒之句为奎发也【东轩】  

## 诗话总龟后集巻三  

宋　阮　阅　撰孝义门  

徐师川诗云楚汉纷争辨士忧东归那复割鸿沟郑君立义不名籍项伯胡顔肯姓刘谓项伯籍之近族乃附刘而背项郑君已为汉臣乃违汉而思楚也余尝论之曰方刘项之势雌雄未决也其间岂无容容狡诈之士首鼠两端以观成败而为身谋者乎项伯是也其意以谓项氏得天下则吾尝以宗族从军画防定计岂吾废哉刘氏得天下则鸿门之防吾尝舞剑以蔽沛公矣广武之防吾尝劝勿烹太公矣刘氏岂吾废哉髙祖之封项伯殆以此也至郑君则不然事籍籍死属汉髙祖诸故楚臣名籍郑君独不奉诏乃尽拜名籍者为大夫而逐郑君观此则郑君与项伯贤佞可见髙祖或逐或封皆徇情之好恶则知戮丁公者一时矫激之为也王俭七志曰宋髙祖逰张良庙并命僚佐赋诗谢瞻所赋冠于一时今载于文选者是也其曰鸿门销薄蚀陔下陨欃枪爵仇建萧宰定都防储皇肇允契幽叟飜飞指帝乡则子房辅汉之防尽于此数语矣王荆公云素书一巻天与之谷城黄石非吾师固陵解鞍聊出口捕取项羽如婴儿従来四皓招不得为我立弃商山芝用亦此数事而论议格调出于常等东坡论子房袖捶之事以谓良不为伊吕之谋而幸出于荆轲聂政之计以余观之此良少年之锐气未足以咎良也圯上授书之后所见岂前比哉【葛常之】  

予曽祖通议兄弟四人取良辰美景赏心乐事之义作四并堂于东园故通议诗云华圃控秋学射寒窻留烛夜抄书良辰美景饶心事欢日相并乐起予先祖清孝公兄弟六人取三荆同林之义作培荆亭于西园当时篇咏无存者清孝安遇集中有倍荆亭记其畧云西园椎轮无亭观之玩伯兄欲纠合叔季同耳目之适于是基盈尺之髙宏一筵之广列槛为亭号曰培荆至先人文康公罢官南阳适当兵扰复还旧栖奉伯父工部居焉别建二老堂于宅南秦望由里诸山皆在目植花竹于四隅命某日治馔往往乐饮竟日某尝赋诗云去家才隔水一股二老堂成三百弓鸰原暮下沙水暖鴈行夜落霜天空竹根酌酒不妨醉花蕚斵诗如许工坐久兴开笻竹杖出门人指两仙翁【同上】  

月轮当空天下之所共视故谢荘有隔千里兮共明月之句盖言人虽异处而月则同瞻矣老杜当兵戈骚屑之际与其妻各居一方自人情观之岂能免闺门之念而他诗未尝一及之至于明月之夕则遐想长思屡形诗什月夜诗云今夜鄜州月闺中只独看继之曰香雾云鬟湿清辉玉臂寒一百五日夜对月云无家对寒食有泪如金波继之曰仳离放红蘂想像颦青蛾江月诗云江月光于水髙楼思杀人继之曰谁家排锦字烛灭翠眉颦其数致意闺门如此其亦谢荘之意乎顔延之对孝武乃有荘始知隔千里兮共明月之说是荘才情到处延之未能晓也【同上】  

魏武于诸子中独爱植丁仪丁杨脩之徒为植羽翼防代太子丕而植狂性不自雕励又太子御之有术故易宗之计不行盖非植逊丕也洎文帝即位植屡求试用不报益怏怏帝欲害之卞太后曰汝已杀任城不宜复杀东阿故止従贬爵则植岂无怨怼乎尝观植所作豫章行云他人虽同盟骨肉天性然周公穆康叔管蔡则流言子臧孙千乗季札慕其贤意谓巳素为武帝所爱忌之者众故有管蔡流言之说然乃自以季札为比亦诬矣岂其掠美之言哉【同上】  

晋嵇康赠弟秀才四言诗云感悟驰情思我所钦则以所钦为弟陆机赠从兄车骑诗云寤寐靡安豫愿言思所钦则以所钦为兄又赠冯文罢诗云慷慨谁为感愿言懐所钦则以所钦为友  

陆机作诗赠贾谧防三百言无非极其褒讃方谧用事生死荣辱人如反覆手其褒讃亦何足怪然其间亦有寄意讥诮人未能推其意者按臧荣绪晋书谧父韩夀毋贾充少女也充平生不议立后妻郭槐輙以外孙韩谧袭封帝许之遂以谧为鲁公则是贾谧非充子也故机诗云诞育洪胄纂戎于鲁言诞育则以讥非已生也又曰惟汉有朩曽不逾境谓橘逾淮则化为枳言如螟蛉之化蜾蠃无异也夫谧势熖薫灼如此而机敢为廋词以狎侮之真文人之习气哉  

王福畤之子勔勃皆有才名故杜易简称为三珠树其后助劼劝又皆以文显勃于兄弟之间极友爱自乡逺虢诗云人生忽如客骨肉知何常愿及百年内花蕚常相将无使棠棣废取譬人无良观此语意岂兄弟有不相能者耶及观诫劼劝云欲不可纵争不可常勿轻小忿将成大殃此二人者似非处于礼义之域者棠棣废之语疑为此二人设也【同上】  

杨六尚书白乐天妻兄也初除东川节度代妻贺兄云覔得黔娄为妺婿可能空寄蜀茶来又寒食寄诗云蛮旗似火行随马蜀妓如花坐绕身不使黔娄夫妇看夸张富贵向何人皆责望之言也【同上】  

文选载嵇叔夜赠秀才入军诗李善注谓兄喜秀才入军而张铣谓叔夜弟不知其名考五诗或曰携我好仇或曰思我良朋或曰佳人不在皆非兄弟之称善铣所注恐未必然尔【同上】  

钱起题杜牧林亭诗云不须躭小隠南阮在平津南阮谓杜悰也史载悰更厯将相而牧困踬不自振怏怏不平以至于卒审尔以牧之岂肯受其料理哉然宗族贵宦河润者非一枯死升沉时命存焉何至怏快如是可以知牧之量不宏也  

李义山作骄儿诗时衮师方三四嵗尔其末乃云儿应勿学耶读书求甲乙况今西与北羗戎正狂悖儿当速成大探雏入虎窟当为万户侯勿守一经袠兵连旤结生民涂炭以日为嵗之时而乃望三四嵗児立功于二十年后所谓俟河之清人夀几何者也【同上】  

陶渊明命子篇则曰夙兴夜寐愿尔之才尔之不才亦巳焉哉其责子篇则曰虽有五男儿总不好纸笔天运茍如此且进杯中物告俨等数则曰鲍叔管仲同财无猜归生伍举班荆道旧而况同父之人哉则渊明之子未必贤也故杜子美论之曰有子贤与愚何其挂懐抱然子美于诸子亦未为忘情者子美遣兴诗云骥子好男儿前年学语时世乱怜渠小家贫仰母慈又忆幼儿诗云别离经节换聦慧与谁论忆渠愁只睡炙背俯晴轩得家书云熊儿幸无恙骥子最怜渠元日示宗武云汝啼吾手战观此数诗于诸子钟情尤甚于渊明矣山谷乃云杜子美困于三蜀盖为不知者诟病以为拙于生事又往往讥宗武失学故寄之渊明尔俗人不知便为讥病所谓痴人面前不得说梦也【同上】  

## 诗话总龟后集巻四  

宋　阮　阅　撰孝义门  

唐人与亲别而复归谓之拜家庆卢象诗云上堂家庆毕顾与亲思迩孟浩然诗云明朝拜家庆湏着老莱衣【葛常之】  

荆公初去临川诗云马头西去涙霑襟一望亲庭更苦心已觉省烦非仲叔安能养志似曽参赴调西京时诗也非仲叔则自伤不能养口体不如曽参则自伤不能养志也人士一官所驻乃尔为志亦岂得巳哉后又有诗云古人一日养不以三公换正为此尔【葛常之】  

张劒州以太夫人丧劒州归荆公予之诗并示女弟云乌辞反哺颠毛黒鸟引思归口舌丹又有张劒州至劒一日以亲忧罢诗云白头反哺秦乌侧流血思归蜀鸟前所赋皆一时之事而语意重复如此何耶【同上】  

陈绎奉亲至孝尝作庆老堂以娯其母介甫赠之诗云种竹常疑出冬笋开池故合涌寒泉盖不独咏堂前景物而孝感之事实寓焉出冬笋暗用孟宗事涌寒泉暗用姜诗事【同上】  

王稚川调官京师毋老留鼎州久不归侍尝阅贵人歌舞有诗云画堂玉佩萦云响不及桃源欵乃歌山谷次韵讽之曰慈母毎占乌鹊喜家人应赋扊扅歌可谓尽朋友责善之义谷至孝奉母安康君至为亲涤厠牏浣中裙未尝顷刻不供子职洎贬黔南不能与亲俱则赠王郎诗云留我左右手奉承白发亲至赣上食莲有感则曰莲实大如指分甘念母慈亦可见其孝诚矣余闻无瑕者可以録人则其告稚川之语未为过也老杜送李舟诗非不归重而其中亦不能无讥焉所谓舟也衣彩衣告我欲逺适倚门固有望敛衣就行役南登吟白华已见楚山碧何时太夫人堂上防亲戚岂非讥其无方之道耶孔子云父母在不逺逰逰必有方则山谷少陵之诗皆孔子之意也  

人之事亲当以敬为主故孔子告子游曰至于犬马皆能有养不敬何以别乎束晳作补亡诗于南陔白华二篇每以为言南陔曰养隆敬薄惟禽之似白华曰竭诚尽敬亹亹忘劬可谓得孔子之防矣今之人恃亲之爱已而忘其敬者多故表而出之以为事亲之戒【同上】  

李白乐府三巻于三纲五常之道数致意焉虑君臣之义不笃也则有君道曲一篇所谓轩后瓜牙常先太山稽如心之使臂小白鸿翼于夷吾刘葛鱼水二虑父子之义不笃也则有东海勇妇之篇所谓淳于免诏狱汉主为缇萦津妾一棹歌脱父于严刑生子若不肖不如一女英虑兄弟之义不笃也则有上留田之篇所谓田氏仓卒骨肉分青天白日摧紫荆交柯之朩本同形东枝顦顇西枝荣无心之物尚如此参商胡乃寻天兵虑朋友之义不笃也则有箜篌謡之篇所谓贵贱交结心不移惟有严陵及光武轻言托朋友对面九疑峰管鲍久已死何人继其踪虑夫妇之情不笃也则有双燕离之篇所谓双鷰复双鷰双飞令人羡玉楼珠阁不独栖金窻绣户长相见徐究白行事亦岂纯于行义者哉永王之叛白不能洁身而去于君臣之义为如何既合于刘又合于鲁又娶于宋又擕昭阳金陵之妓于夫妇之义为如何至于友人路亡白为权窆及其糜溃又收其骨则朋友之义庶几矣送萧十一之鲁兼问稚子伯禽有髙堂倚门望伯鱼鲁中正是趋庭防君行既识伯禽子应驾小车骑白羊之句则父子之义庶防矣如弟凝錞侪况绾各赠诗以致其雍睦之情则兄弟之义庶防矣惜乎二失既彰三美莫赎此所以不能为醇儒也【韵语阳秋】  

乐天及第后归觐留别同年云擢第未为贵拜亲方始荣此毛得檄而喜之意也论者以春风得意疾决非孟郊语其气格亦不类而白公亦有得意减别恨半酣轻逺程翩翩马蹄疾春风归乡情此又不可晓也【黄常明】  

范文正公雷霆日有犯始可报吾亲谁谓臣子忠孝难两全也涖官不敬战阵无勇本非事亲事礼记必以为非孝公之谓欤【黄常明】  

宗族门  

谢师厚生女梅圣俞与之诗曰生男众所喜生女众所丑生男走四隣生女各张口男大守诗书女大逐鸡狗又云何时集氏郎堂上拜媪叟盖戯师厚也陈琳杜甫诗及杨妃外传其说异陈琳痛长城之役则曰生男戒勿举生女哺用脯杜甫伤闗西之戍则曰生女犹淂嫁比邻生男埋没随百草杨妃専宠帝室金印紫绶宠遍于铦钊象服鱼轩荣均于秦虢当时遂有生女勿悲酸生男勿喜欢男不封侯女作妃君看女却为门楣之咏而乐天长恨歌亦云遂令天下父母心不重生男重生女令师厚之女敏质儒门不过求贤士以为之配尔縦不至负薪如翟妇饷防如孟光亦岂能预知其必大富贵亢宗荣族如蒲之妇人乎宜其圣俞以为戯也【韵语阳秋】  

传曰学士大夫则知尊祖矣族之所在祖之所自出也其可以不敬乎陶渊明有赠长沙公诗序云予于长沙公为族祖同出大司马昭穆既逺巳为路人故其诗云同源分流人易世踈慨然晤叹念斯厥初礼服遂悠嵗月徂感彼行路眷焉踟蹰盖深伤之也长沙公于渊明如此而渊明乃以宗族自任其临别赠言之际有进篑虽少终在为山之句呜呼渊明亦可谓贤矣杜子美数访从孙济而不免于防猜故其诗云所来为宗族亦不谓盘餐勿受外嫌猜同姓古所敦观长沙与济尊祖之义扫地矣【韵语阳秋】  

## 诗话总龟后集巻五  

宋　阮　阅　撰仁爱门  

孟子七篇论君与民者居半其余欲得君盖以安民也观杜陵穷年忧黎元叹息肠内热胡为将暮年忧世心力弱宿花石戍云谁能扣君门下令减征赋寄栢学士云防时髙议排金门各使苍生有环堵宁令吾庐独破受冻死亦足而志在大庇天下寒士其仁心广大异夫求穴之蝼蚁辈真得孟子所存矣东坡问老杜何如人或言似司马迁但能名其诗耳愚谓老杜似孟子盖原其心也【防溪】  

韦蘓州云身多疾病思田里邑有流亡愧俸钱郡中屡集云自惭居处崇未覩兹民康余谓君子当切切作此语彼有一意供租専事土朩而视民如讐者得无愧此诗乎【同上】  

贾生终童欲轻事征伐大扺少年躁鋭如经厯老成当不如此昔人欲沈孙武于五湖斩白起于长平诚有谓哉尝爱老杜云慎勿吞青海无劳问越裳大君先息战归马华山阳又有安得壮士挽天河净洗甲兵长不用安得务农息战閗普天无吏横索钱愿戒兵犹火恩加四海深不眠忧战伐无力正乾坤其愁歉忧戚盖以人主生灵为念孟子以善言阵战为大罪我战必克为民贼仁人之心易地皆然【黄常明】  

临川云黄雀百头颅长行万里余因君令出守暂得免苞苴使能行此言则虐生类以饱口腹刻疲民以肥权势者寡矣其诗才二十字耳崇仁爱抑奔竞皆具焉何以多为  

杜云筑塲怜穴蚁拾穗许村童人谓有仁爱民物意临川咏促织云只向贫家促机杼防家能有一絇丝愚谓世之严督征赋不恤疲瘵之有无者虽魁然其形实微防智尔【防溪】  

元结刺道州承兵赋之后徴率烦重民不堪命作防陵行其末云何人采国风吾欲献此诗以传考之结以人困甚不忍加赋尝奏免税租及和市杂物十三万缗又奏免租庸十余万缗因之流亡尽归乃知贤者所存不特空言而已【丹阳集】  

范文正淮上遇风云一櫂危于叶旁观欲损神他年在平地无忽险中人虽弄翰戯语卒然而作险济加泽之心未尝忘也【黄常明】  

王道州防陵行云所愿见王官抚养以恵慈柰何重驱逐不使存活为逋缓违诏令防责愿所宜又云守官贵守道不爱能适时贼退示官吏云使臣将王命岂不如贼焉令被徴敛者迫之如火煎谁知絶人命以作时世贤子美志之曰今盗贼未息知民疾苦得结辈十数人为邦伯万姓气吐天下少安立可待已余谓漫叟所以能然者先民后已轻官爵重人命故也观其石鱼诗云金鱼吾不须轩冕吾不爱此所以能不徇权势而専务爱民也杜乃知正人意不茍飞长缨可谓相知深矣【同上】  

友义门  

苏武李陵在武帝时同为侍中金兰之义素笃武拘于匈奴明年而陵始降虽逆顺之势殊悲懽之情异然朋友之谊此心常烱烱也观陵海上劝武使降之言非不切至而武之所以告陵者不过明吾忠义之心而已而未尝一语及陵之叛若告卫律者则不然尽辞诟詈归之于不忠不臣之科而此以节义临之防使恶死此亦可以见于陵厚矣后武得归陵置酒贺武曰今足下还归扬名于匈奴功显于汉室虽古竹帛所载丹青所画何以过子卿故李太白蘓武诗云渇饮月窟水饥飡天上雪东还沙塞逺北怆河梁别泣把李陵衣相看涙成血盖亦是意语尔【韵语阳秋】  

石林诗话元丰间东坡系狱神宗本无意罪之时相因举轼桧诗根到九泉无曲处嵗寒惟有蛰龙知且云龙飞在天轼以为不知已而求知地下之蛰龙非不臣何得章子厚从而解之遂薄其罪而王定国见闻录云东坡在黄州时上欲复用王禹玉以嵗寒惟有蛰龙知激怒上意章子厚力解遂释予观东坡自狱中出与章子厚书云某所以得罪其过恶未易一二数平时惟子厚与子由极口见戒反复甚苦某强狠自不以为然又云往时相识但过相称誉以成吾过一旦有患难无复相哀昔唯子厚平居遗我以药石及困急又有以救防之真与世异矣则知坡繋狱时子厚救解之力为多石林诗话不妄也【阳秋】  

东坡归阳羡时流离颠踬之余絶禄已数年受梁吉老十绢百丝之可见非有余者李宪仲之子鹰以四丧未举而见公则尽以赠之且赠以诗曰推衣赠孝子一溉滋汤旱谁能脱左骖大事不可缓章季黙三丧未亦求于公公亦以助之有不辞毛粟施行自邱山积之句其髙盖出于天资矣【同上】  

幼敏门  

西清诗话云鲁直少警悟八嵗能作诗送人赴举云送君归去明主前若问旧时黄庭坚谪在人间今八年此已非髫稚语矣  

桐江诗话云山谷七嵗作牧童诗云骑牛逺逺过前村吹笛风斜隔陇闻多少长安名利客机闗用尽不如君  

林杰幼而聪慧言发成文质莹凝脂音清扣玉嘉聚羣书又妙于手谈当时名公多与之交及有是子益大其门亷使崔侍郎【阙】与之迁职词云家藏万巻学富三冬杰五嵗父因挈行云云后业词赋颇振声光有仙客入壶中赋云仙客以变化随逍遥放情处于外则一壶斯在入其中则万象皆呈飞阁重楼不是人间之状竒花异朩无非物外之名至九嵗谒大夫卢员常侍黎埴无不嘉奨寻就賔荐日在防筵侍御李逺支使赵格深所知仰不舍斯须和赵支使咏荔枝尤佳云金盘摘下排朱颗红壳开时饮玉浆副使郑立竒童传制使刘潼序以贻之【闽川名士传】  

王元之年七八嵗已能文毕文简公为郡从事始知之问其家以磨麫为生因令作磨诗元之不思以对但存心里正无愁眼下迟若人轻着力便是转身时文简大竒之当于子弟中讲学一日太守席上出诗句鹦鹉能言争似凤坐客皆未有对文简写之屏间元之书其下蜘蛛虽巧不如蚕文简叹息曰经纶之才也遂加以衣冠呼为小友至文简入相元之已掌书命矣【闻见録后】  

志气门  

蔡寛夫诗话云太白之从永王璘世颇疑之唐书载其事甚畧亦不为明辨其是否独其诗自序云夜半水军来浔阳满旌旃空名适自误迫胁上楼船从赐五百金弃之若浮烟辞官不受赏翻谪夜郎天然太白岂从人为乱者哉盖其学本出从横以气侠自任当中原扰攘时欲借之以立竒功耳故其巡歌有但用东山谢安石为君谈笑静胡沙之句至其卒章乃云南风一扫胡尘静西入长安到日边亦可见其志矣大扺才髙意广如孔北海之徒固未必有成功而知人料事尤其所难议者或责以璘之猖獗而欲仰以立事不能如孔巢父萧頴士察于未萌斯可矣若其志亦可哀已  

苏子由云李白诗类其为人俊发豪放华而不实好事喜名不知义之所在也其语兵则先登防阵不以为难语游侠则白昼杀人不以为非此岂其诚能也白始以诗酒奉事明皇遇防而去所至不改其旧永王将据江淮白起而従之不疑遂以放死今观其诗固然唐诗人李杜称首今其诗皆在杜甫有好义之心白所不及也汉髙祖归丰沛作歌曰大风起兮云飞扬威加海内兮归故乡安得猛士兮守四方髙帝岂以文字髙世者帝王之度固然发于中而不自知也白诗反之曰但歌大风云飞扬安得猛士守四方其不识理如此老杜赠白诗有重与细论文之句谓此类也  

髙斋诗话云荆公题金陵此君亭诗云谁怜直节生来瘦自许髙才老更刚賔客毎对公称颂此句公辄颦蹙不乐晩年与平甫坐亭上视诗牌曰少时作此题榜一传不可追改大扺少年题诗可以为戒平甫曰此杨子云所以悔其少作也  

石林诗话云荆公以意气自许故诗语为其所向不复更为防蓄如天下苍生待霖不知龙向此中蟠又浓绿万枝红一防动人春色不湏多又平治险秽非无力润泽焦枯是有才之类皆直道其胷中事后为郡牧判官従宋次道尽假唐人诗集博观而约取晩年始尽深婉不迫之意乃知文字虽工拙有定限然必视其幼壮虽公方其未至亦不能力强而遽至也  

石林诗话云苏明允至和闲在京师既为欧阳文忠公所知其名翕然韩忠献诸公皆待以上客尝遇重阳忠献置酒私第惟文忠与一二执政而明允乃以布衣参其间郡人以为异礼席间意气尤不少衰明允诗不多见然精深有味语不徒发正类其文而读易诗云谁为善相应嫌瘦后有知音可发弹婉而不迫哀而不伤所作自不必多也  

述志门  

余尝官展尝借诗集于士人中有小篇序云成都华阳天庆中进士叶沆作止百篇时有可观如闲居感懐云身闲难报国语直易伤时村墅云夜庭和月扫秋户拂云开亦可想见其胷襟也  

和靖与士夫诗未尝不及迁擢与学子诗未尝不言登第视此为何等随缘应接不为茍难亢絶如此老杜云本无轩冕意不是傲当时钟鼎山林各天性浊醪麄飰任吾年道义重而轻王公者也阮孝绪南平王要之不赴曰非志骄富贵但性畏庙堂使麏麚可骖何异骥騄  

求意门  

复斋漫录云书当快意读易尽客有可人期不来世事相违毎如此好懐百嵗防回开其后又寄黄充前四句云俗子推不去可人废招呼世事每如此我生亦何娯盖无已得意故两见之  

胡氏评诗曰鲁直过平舆懐李子克诗世上岂无千里马人中难得九方臯题徐孺子祠堂诗白屋可能无孺子黄金不是欠陈蕃二诗命意絶相似盖叹知音者难得耳  

苕溪渔隠曰锡宴明日絶句云宴罢回来日欲斜平康坊里那人家防多红袖迎门笑争乞钗头利市花清明日絶句云无花无酒过清明兴味都来似野僧昨日隣家乞新火晓窻分与读书灯二诗何况味不同如此亦可见其老少情懐之异也  

胡氏评诗曰澶渊之役王介甫以谓丞相莱公功第一张文潜以为可能功业尽莱公大扺人之议论各有所见故尔不同今具载二诗识者当能辨之介甫澶州诗云去都二百四十里河流中间两城峙南城草上不受兵北城楼樐如边城城中老人为予语契丹此地经钞虏黄屋亲临矢石间胡马饮踏河氷渡天发一矢胡无酋河氷亦破沙水流欢盟从此至今日丞相菜公功第一文潜听客话澶渊事诗云忆昔胡来动河朔黄河饮马吹胡角澶渊城下氷载车边风萧萧千里賖城上黄旗坐真主夜遣六丁张猛弩雷惊电发一矢飞横射胡酋贯车柱犬羊无踪大漠空归来封禅告成功自是乾坤扶圣主可能功业尽莱公  

谈苑曰余知制诰日与余恕同考试恕曰夙昔师范徐骑省为文骑省尝有徐孺子亭记其警句云平湖千亩凝碧乎其下西山万叠倒影乎其中他皆常语近得舍人所撰涵虚阁记终篇皆竒语自渡江来未尝见此信一代之雄文也其相推如此因出义山诗共读酷爱一絶云珠箔轻明拂玉墀披香新殿閗腰支不湏看尽鱼龙戯终遣君王怒偃师击节称叹曰古人措辞寓意如此之深妙令人感慨不巳  

## 诗话总龟后集巻六  

宋　阮　阅　撰讽谕门  

唐文宗夏日联句东坡谓宋玉对楚王雄风讥其知已不知人也公权小子有美而无规为续之云一为居所移苦乐永相忘愿言均此施清隂分四方或谓五之薫解愠阜财已有陈善责难之意愚谓不然凡规諌之辞湏切直分明乃可以感悟人主故盗言孔甘良药苦口若以薫风自南来为陈善闭邪但恐后世导谀侧媚持两可者皆得以冒敢諌之名也【防溪】  

阳城徳行道义为士林之所敬服徳宗以银印赤绂起于隠所骤拜谏官可谓贤且遇矣故学生闻道州之贬投业而呌阍贤士怆驿名之同摛辞而颂徳可以知其贤不诬也然退之谏臣论乃极口贬之何哉其言曰今阳子实一匹夫在諌位不为不乆而未尝一言及于政视政之得失若越人之视秦人之肥瘠问其官则曰谏议也问其政则曰我不知也有道之士固如是乎考之本传以谓他諌官论事苛细帝厌苦城漫闻得失且熟犹未肯言客屡谏之第醉以酒而不荅盖其意有所待矣至徳宗逐陆贽欲相裴延龄而城伏蒲之说始上廷争恳至累日不解故元微之诗云正元嵗云暮朝有曲如钩飞章八九上皆若珠暗投且曰事不止臣諌誓不休而白乐天亦云阳城为諌议以正事其君其手如屈轶举必指侫臣卒使不仁者不得秉国钧栁子厚亦云抗志厉义直道是陈盖退之諌论乃在上裴延龄为相之前而三子颂美之言乃在阳城极諌之后也【丹阳集】  

蔡寛夫云江湖多白鸟天地有青蝇人遂以白鸟为鹭而礼记月令羣鸟养羞郑氏乃引夏小正丹鸟白鸟之説谓白鸟为蚊蚋则知以对青蝇有深意矣不然江湖多白鹭有何説邪【防溪】  

子美诗草有害于人曽何生阻脩芒刺在我眼焉能待时秋其愤邪嫉恶欲芟夷蕴崇之以肃清王室者抱懐可见临川有勿去草草无恶如比世俗俗浮薄此方外之语异乎农夫之务者也【黄常明】  

子美云设网万鱼急盖指聚敛之臣苛法侵渔使民不聊生乃万鱼急也又云能者操舟疾若风撑突波涛挺乂入小人舞智趋时巧宦数迁所谓疾若风也残民以逞不顾倾覆所谓挺义入也日暮蛟龙改窟穴山根鳣鲔随云雷鱼不得其所龙岂能安居君与民犹是也此与六义比兴何异吾徒何为纵此乐暴戾天物圣所哀此乐而能戒又有仁厚意亦如前王作网罟设法害生成不専为取鱼也退之义鱼曰观乐忆吾僚异此意矣亦如蕲簟云却愿天日常炎曦故后人改之云岂比法曹空自私却愿天日长炎赫【黄常明】  

唐子西上张天觉内前行云内前车马拨不开文徳殿下宣麻回紫薇侍郎拜右相中使押赴文昌台此语善于叙事质而不俚又云周公礼乐未要作致身姚宋亦不恶向来两翁当国年民间斗米才四钱此语善于讽谕当而有理皆可法也湖上云佳月明作哲好风圣之清栖禅寺归云草青仍过山紫更斜阳语意俱新  

李阳氷云太白不读非圣人之书耻为郑卫之作故其言多似天仙之辞凡所著述言多讽兴自三代以来风骚之后驰驱屈宋鞭挞扬马千载独步唯公一人故王公趋风列岳结轨羣贤翕习如鸟归鳯卢黄门云陈拾遗横制頽波天下质文翕然一变至今朝诗体尚有梁陈宫掖之风至公大变扫地并尽今古文集过而不行唯公文章横被六合可谓力敌造化欤逹理门  

苕溪渔隐曰裴说云读书贫里乐搜句静中忙此二事乃余日用者甘贫守静自少至老饱谙此味矣  

许彦周诗话云罗隠诗云只知事逐眼前过不觉老从头上来此殊有味  

朱氏复斋偶题诗曰出入无时是此心岂知鸡犬易追寻请看屏上初文防便识名斋用意深  

东坡云秋菊有佳色裛露掇其英泛此忘忧物逺我遗世情一觞虽独进杯尽壶自倾日入羣动息归鸟趋林鸣笑傲东轩下聊复得此生靖节以无事为得此生则见役于物者非失此生也欤  

东坡送山本禅师赴法云云是身如浮云安得限南北此二句乃老杜别賛上人诗中全语岂偶然用之邪题碧落洞诗云小语輙响荅空山白云惊此语全类李太白今印本误作白雷惊不惟无意味兼与上句重叠也后自岭外归次韵江晦叔诗云浮云时事改孤月此心明语意髙妙如叅禅悟道之人吐露胷襟无一毫窒碍也  

康节天津感事吟水流任急境常静花落虽频意自闲不似世人忙里老生来未始得开顔【击壤集】  

先天吟先天天弗违后天奉天时弗违无时亏奉时有时疲【同上】  

身心吟身生天地后心在天地前天地自我出自余何足言【同上】  

康节无忧吟人生长有两般愁愁死愁生未易休或向利中穷力取或于名上尽心求多思唯恐晩得手未老已闻先白头我有何功居彼上其间攘臂独无忧【击壤集】  

## 诗话总龟后集巻七  

宋　阮　阅　撰逹理门  

否卦包承小人吉说者谓小人在下者包之小人在上者承之盖处否当然杜云曲直吾不知负暄樵牧是非何处定髙枕笑浮生洗眼防轻薄虚懐任屈伸寄谢悠悠世上児不争好恶莫相疑其寄傲踈放摆脱世网所谓两忘而化其道也【黄常明】  

漫叟无为洞口云洞傍山僧皆学禅无求无欲亦忘年又无为洞口春水满无为洞傍春云白爱此踌蹰不能去念人悔作衣冠客岑参宿先逰寺云寄报乗轩客簮裾尔何容临川何秀老云解我葱珩脱孟劳暮年甘与子同袍比之退之云方将敛之道且欲冠其颠向风长叹不可见我欲收敛加冠巾异矣六一有云自惭前引朱衣吏不称闲行白髪翁说者谓不言亦可然次山宿丹崖翁宅诗云吾将求退与翁逰学翁歌醉在渔舟官吏随人往未得却望丹崖惭复羞吁不滛乎富贵者也【防溪】  

东坡拈出陶渊明谈理之诗前后有三一曰采菊东篱下悠然见南山二曰笑傲东轩下聊复得此生三曰客养千金躯临化消其寳皆以为知道之言盖摛章绘句嘲弄风月虽工亦何补若覩道者出语自然超诣非常人能蹈其轨辙也山谷尝跋渊明诗巻云血气方刚时读此诗如嚼枯朩及绵厯世事知决定无所用智又尝论云谢康乐庾兰成之诗鑪锤之功不遗余力然未能窥彭泽数仞之墙者二子有意于俗人賛毁其工拙渊明直寄焉持是以论渊明诗亦可以知其闗键也【丹阳集】  

孟子所言皆精粗兼备其言甚近而妙义在焉如厐居士云神通并妙用运水与搬柴此自得者之言最为逹理若孟子之言则无适不然如许大尧舜之道只于行止疾徐之间教人做了【龟山语録】  

或问言动非礼则何以正视听如何得合礼曰四者皆不可易易则多非理故仁者先难而后获所谓难者以我视以我听以我言以我动也仰面贪看鸟回头错应人视听不以我也胥失之矣【上蔡语録】  

吕晋伯兄弟中皆有见处一人作诗咏曽防事曰凾丈从容问且酧展才无不至诸侯可怜曽防推鸣瑟独对春风咏不休【同上】  

或问邵尧夫云谁信画前元有易自従删后更无诗画前有易何以见曰画前有易其理甚微然即用孔子之已发明者言之未有画前尽可见也如云神农氏之耒耜盖取诸益日中为市盖取诸噬嗑黄帝尧舜之舟楫盖取诸涣服牛乗马盖取诸随益嗑涣随重卦也当神农黄帝尧舜之时重卦未画此理真圣人有以见天下之赜故通变以宜民而易之道得矣然则非画前元有易乎【龟山録】  

熈宁十年夏康节感微疾气日益耗神日益明笑谓司马温公曰雍欲观化一巡如何温公曰先生未应至此康节笑曰死生亦常事耳张横渠先生喜论命来问疾因曰先生论命否当推之康节曰若天命则已知之矣世俗所谓命则不知也横渠曰先生知天矣载尚何言程伊川曰先生至此他人无以为力愿自主张时康节居正寝诸公议后事于外有欲近洛阳城者康节已知呼伯温入曰诸公欲以近城地我不可当从伊川先生茔耳七月初四日大书诗一章曰生于太平世死于太平世客问年防何六十有七嵗俯仰天地间浩然独无愧以是夜五更捐馆【闻见録】  

张敬夫元日诗古史书元意义存春秋揭示更分明人心天理初无欠正本端原万善生【南轩集】  

康节过士友家昼卧见其枕屏小儿迷藏以诗题其上云遂令髙卧人欹枕看儿戯盖熈宁间也陈恬云击壤集不载【同上】  

张横渠圣心诗圣心难用浅心求圣学湏専礼法脩千五百年无孔子尽因通变老优游【横渠集】  

五峯胡广仲诗幽人偏爱青山好未是青山青不老山中出云雨太虚一洗尘埃山更好朱氏陂云右衡山胡子诗也初绍兴庚辰熹病卧山间亲友仕于朝者以书见招集戯以两诗代书报之曰先生去上芸香阁【时借溪先生正字赴馆】阁长新峩豸角冠【刘共甫秘书丞除察官】留取幽人卧空谷一川风月要人看一章瓮牗前头列画屏晩来相对尽仪刑浮云一任闲舒巻万里青山只麽青二章或传语胡子胡子谓其学者张敬夫曰吾未识此人然观此诗庶能有进矣时其言有体而无用故为是诗以箴警之庶其闻之而有发也明年胡子卒又四年某始见敬夫而后获闻之恨不及见胡子而请其目也因序其本末而书之于策以无忘胡子之意云【见诗集】  

邵尧夫先生居洛四十年安贫乐道自云未尝攅眉所居寝息处为安乐窝自号安乐先生又为瓮牗读书燕居自平旦则焚香独坐晡时饮酒三四瓯微醺便止不使至醉也中间州府以吏法不饷餽寓賔乃为薄粥以代之好事者或载酒以济其乏尝有诗云斟有浅深存燮理饮无多少繋经纶莫道山翁拙于用也能康济自家身喜吟诗作大字书然遇兴则为之不牵强也大寒暑则不出每出乗小车用一人挽之为诗以自咏曰花似锦时髙阁望草如茵处小车行司马温公赠以诗曰林间髙阁望已久花外小车犹未来随意所之遇主人喜客则留三五宿又之一家亦如之或经月忘返虽性髙洁而接人无贤不肖贵贱皆懽然如亲尝自言若至大病自不能支其遇小疾得有客对语不自觉疾之去体也学者来従之问经义精深浩应对不穷思致幽逺妙极道数间与相知之深者开口论天下事虽久存心世务者不能及也  

康节尝诵希夷之语曰得便宜事不可再做得便宜处不可再去又曰落便宜是得便宜故康节诗云珍重至人尝有语落便宜是得便宜盖可终身行之也【邵伯温易理辨惑】  

## 诗话总龟后集巻八  

宋　阮　阅　撰博识门  

尝观临川解我葱珩脱孟劳尝不晓孟劳何等物及观谷梁传注孟劳鲁之宝刀【黄常明】  

子美于菟侵客恨乃楚人谓虎于菟土锉冷疎烟乃蜀人呼釡为锉富豪有钱驾大舸方言南楚江湘凡船大者谓之舸百丈谁家上水船荆峡以竹缆为百丈堑抵公畦棱京师农人指田土防棱【去声】市暨瀼西巅防人谓江水横通山谷处为瀼子厚桃笙葵扇安可当宋魏之间谓簟为笙款乃一声山水绿乃楚人歌声临川窻明两不借楚人以草屦为不借东坡倦看澁勒暗蛮村盖岭南竹名又蓬沓障前走风注云于潜妇人皆揷大银栉谓之蓬沓又几思压茅柴禁烟日夜急山谷燕湿社公莺啼花信风皆方言也【黄常明】  

江汉有浒以扞制泛滥大涨则溢于平陆水退浒见舟人谓之水落槽又滩石湍激其中深仅可容舟者谓之洪若大水则不复问洪矣临川万里寒江正复槽东江水落水分洪以此亦谓水黄防谓云炮车非遐征逺涉不能知也【同上】  

栁读书篇瘴疴扰灵府日与往昔殊临文乍了了彻巻元若无盖常荅许京兆书云往时读书不至底滞今每读一传再三伸巻复观姓氏在宗元则为瘴疴所扰它人乃公患也【同上】  

东坡云东来贾客朩绵裘饮散金山月满楼夜半潮来风又热卧吹箫管到扬州集中题云梦中作盖坡尝衣此坐客误云朩绵袄俗饮散乃出此诗且云虽欲不可得也坐客大慙贾客事乃南史孔觊二弟颇营产业请假东还觊出渚迎之轻重二十余船皆绵绢纸席之属觊伪喜命且置岸侧既而正色谓曰汝辈忝预士流何至还东作贾客邪命烧尽乃去【防溪】  

家家养乌沈存中以为鸬鷀说者谓非也元微之诗云病养乌称巫占瓦代龟自注云南人染病竞赛乌楚巫列肆竞卖瓦卜此乃戯效俳体二首其二亦云瓦卜传神语皆是处方言则乌非鸬鷀不疑矣  

书史蓄胷中而气味入于冠裾山川厯目前而英灵助于文字太史公南逰北渉信非徒然观老杜壮游云东下姑苏台已具浮海航到今有遗恨不得穷扶桑劒池石壁仄长洲芰荷香嵯峨阊门北清庙映池塘越女天下白鉴湖五月凉剡溪蕴秀异欲罢不能忘归帆拂天姥中嵗贡旧乡放荡齐赵间西归到咸阳其豪气逸韵可以想见序太白集者称其隠岷山居襄溪南逰江淮观云梦去之齐鲁之呉之梁北扺赵魏燕晋西徙邠岐从金陵上浔阳流夜郎泛洞庭上巫峡白自序亦曰偶乗扁舟一日千里或遇胜景终年不移其恣横采览非其狂也使二公隠坐中书何以垂不朽如此哉燕公得助于江山郑綮谓相府非防桥那得诗思非虚语也  

学林新编云世传织女嫁牵牛渡河相防某按史记晋天文志河鼓星在织女牵牛二星之间世俗因傅防为渡河之说媟渎上象无所根据淮南子云乌鹊填河成而渡织女荆楚嵗时记云七夕河汉间弈弈有光景以此为是牛女相遇也其说皆怪诞不足信子美牵牛织女诗曰牵牛出河西织女处其东万古永相望七夕谁见同神光意难此事终朦朦观子美诗意不取世俗说也七夕乞巧见于周处风土记乃后人编类成书大抵初无稽考不足信者多矣  

侯鲭录云东坡作雪诗云冻合玉楼寒起粟光揺银海生花后见荆公云道家以两肩为玉楼目为银海是使此事否坡退曰惟荆公知此出处  

苕溪渔隠曰缃素杂记学林新编二家辨证乘槎事大同小异余近来摭其有理者共为一说按张茂先慱物志曰旧说天河与海通近世有人居海上者每年八月见浮槎来不失期赍一年粮乗之而去十余日中犹观星月日辰自后茫茫亦不觉昼夜奄至一处有城郭屋舍甚严遥望宫中有妇人织见丈夫牵牛渚次饮之惊问曰何由至此其人说以来意并问此是何处荅曰君至蜀郡访严君平则知之因还后以问君平君平曰某年月日有客星犯牵牛宿计年月正是此人到天河时也所载止此而巳而荆楚嵗时记直曰张华慱物志云汉武帝令张骞穷河源乗桴经月而去一处见城郭如官府室内有一女织又见一丈夫牵牛饮河骞问云此是何处荅曰可问严君平织女取榰机石与骞而还后至蜀问君平君平曰某年月日客星犯牛斗所得榰机石为东方朔所识亦其证焉按骞本传及大宛传骞以郎应募使月氐为匃奴所留十余嵗得还骞身所至者大宛大月氐大夏康居而传闻其旁大国五六具为天子言其地形所有并无乗槎至天河之说而宗懔乃傅防以为武帝张骞之事又益以榰机石之说何邪子美防府咏懐诗曰途中非阮借槎上似张骞又秋兴诗曰奉使虚随八月槎如此类前贤多用之恐非实事  

杜子美诗喜用文选语故宗武亦习之不置所谓熟精文选理休覔防衣轻又云呼婢取酒壶续儿诵文选是也唐朝有文选学而时君尤见钦重分别本以赐金城书绢素以属裴行俭是也外史梼杌载郑奕尝以文选教其子其兄曰何不教读论语免学沈谢嘲风防月汚人行止郑兄之言盖欲先徳行而后文艺亦不为无理也【丹阳集】  

雪浪斋日记云昔人有言文选烂秀才半正为文选中事多可作本领尔余谓欲知文章之要当熟看文选盖选中自三代涉战国秦汉晋魏六朝以来文字皆有在古则浑厚在近则华丽也苕溪渔隐曰少陵宗武生日诗熟精文选理盖为是也  

苕溪渔隠曰学者欲博读异书余谓退之进学解云上窥姚姒浑浑无涯周诰殷盘诘屈聱牙春秋谨严左氏浮夸易奇而法诗正而葩下逮庄骚太史所録子云相如同工异曲若尽读此足矣何必多嗜异书  

## 诗话总龟后集巻九  

宋　阮　阅　撰狂放门  

劎阁云吾将罪真宰意欲铲叠嶂与太白槌破黄鹤楼刬却君山好语亦何异然劎阁诗意在削平僣窃尊崇王室凛凛有忠义气槌碎刬却之语但觉一味粗豪耳故昔人论文字以意为主性豪业嗜酒嫉恶懐刚肠饮酣视八极俗物都茫茫此子美胷中语也宜其孩弄严武藐视礼法而朱老阮生皆莫逆及遭田父泥饮至被肘而不悔其内直外曲彊御不畏矜寡不侮非世所能测也【防溪】  

唐史载杜审言尝云吾文当得屈宋作衙官其孙乃有读书破万巻下笔如有神谓蘓味道见吾判且羞死甫乃有集贤学士如堵墙看我落笔中书堂谓为造化小儿所苦甫乃有日月笼中鸟乾坤水上萍所谓是以似之也【同上】  

艺苑雌黄云吟诗喜作豪句须不畔于理方善如东坡观崔白骤雨图云扶桑大茧如瓮盎天女织绡云汉上往来不遣凤衔梭谁能鼓臂投三丈此语豪而甚工石敏若橘林文中咏雪有燕南雪花大于掌氷柱悬檐一千丈之语豪则豪矣然安得尔髙台或云咏雪非敏若诗见鲍钦止夷白堂小集苕溪渔隠曰东坡集载此诗是题赵令晏崔白大图幅径三丈故云往来不遣凤衔梭谁能鼓臂投三丈可谓善造语能形容者也画品人间刀尺不敢裁丹青付与濠梁崔风蒲半折寒鴈起竹间的皪横江梅乃是崔白冬景图艺苑以谓骤雨图悮矣又李太白北风行云燕山雪花大如席秋浦歌云白发三千丈其句可谓豪矣柰无此理何如秦少逰秋日絶句云连巻雌蜺拄西楼逐雨追晴意未休安得万妆相向舞酒酣聊把作纒头此语亦豪而工矣  

郭功甫金山行造语豪世多不见全篇今録于左方金山杳在沧溟中雪崖氷柱浮仙宫乾坤扶持自今古日月彷佛纒西东我泛灵槎出尘世搜索异境窥神工一朝登临重叹息四时想像何其雄卷帘夜阁挂北斗大鲸驾浪吹长空舟摧岸防岂足数徃往霹雳槌蛟龙寒蟾八月荡瑶海秋光上下磨青铜鸟飞不尽暮天碧渔歌忽防芦花风蓬莱久闻未成往壮观絶致遥应同潮生潮落夜还晓物数交防谁能穷百年形影浪自苦便欲此地安其躬白云南去供入望又起归兴随征鸿  

称赏门  

王直方诗话云乐天有诗云醉貌如霜叶虽红不是春东坡有诗云儿童误喜朱顔在一笑那知是酒红郑谷有诗云衰髩霜供白愁顔酒借红老杜有诗云发少何劳白顔衰肯更红无已诗云髪短愁催白顔衰酒借红皆相类也然无已初出此一联大为当时诸公所称赏  

雪浪斋日记云髙荷字子勉赠山谷诗云防检金闺彦飘零玉笋斑尚令清庙器犹隔门闗大为山谷所喜  

杜子美褒称元结舂陵行兼贼退后示官吏二诗云两章对秋月一字偕华星致君唐虞际淳朴忆大庭又云今盗贼未息得结辈数十公落落然参错为天下邦伯天下少安可立待已盖非専称其文也至于李义山乃谓次山之作以自然为祖以元气为振无乃过乎秦少游漫郎诗云字偕华星章对月漏泄元气烦挥毫盖用子美义山语也  

金是堂髙丽使过海有诗云水鸟浮还没山云防复连时贾岛诈为稍人联下句云棹穿波底月船压水中天丽使嘉叹久之【防溪】  

张祜诗云故国三千里深宫二十年杜牧赏之作诗云可怜故国三千里虚唱歌词满六宫故郑谷张生故国三千里知者唯应杜紫微诸贤品题如是祜之诗名安得不重乎其后有解道澄江静如练世间唯有谢晖解道江南防肠句世间唯有贺方回等语皆祖是意也【葛常之】  

诗人賛美同志诗篇之善多比珠玑璧玉锦绣花草之类至杜子美则岂作此陈腐语也寄岑参诗云意惬闗飞动篇终接混茫夜听许十诵诗云精微穿溟涬飞动摧霹雳赠卢居诗云藻翰唯牵率湖山合动揺赠朱諌议诗云毫发无遗恨波澜独老成寄李白诗云笔落惊风雨诗成泣神赠髙适诗云美名人不及佳句法如何皆惊人语也视余子其神芝之与腐菌哉【丹阳集】  

称荐门  

温公自称迂叟香山居士亦尝以自号其诗云初时被目为迂叟近日防呼作隠人司马岂慕其洛居有闲适之乐邪【防溪】  

周美成邦彦元丰初以大学生进汴都赋神宗命之以官除大学録其后流落不偶浮沉州县三十余年蔡元长用事美成献生日诗略云化行禹贡山川内人在周公礼乐中元长大喜即以秘书少监召又复荐之【挥尘録】  

李白赠崔侍御诗云黄河三尺鲤本在孟津居防额不成龙归来伴凡鱼何当赤车使再往召相如相如盖自谓也观此不可谓白之无心于仕进者然当时慢侮力士畧不为身谋以致贬逐而曽不悔使其欲仕之心切必不如是先是苏颋为益州长史见白异之曰是子天才英特少益以学比相如故白诗中毎以相如自比従弟之遥曰汉家天子驰驷马赤车蜀道迎相如自汉阳病酒归曰圣主还听子虚赋相如却欲论文章赠张镐曰十五观竒书作赋凌相如白自比为相如非止一诗也  

呉迈逺好自夸而嗤鄙他人毎作诗得称意语輙掷地呼曰曹子建何足数哉袁嘏谓人曰我诗有生气亦以用心深苦俄尔有得宜不胜其喜子美云语不惊人死不休贯休谓得句先呈佛皆此谓也  

老杜髙自称许有乃祖之风上书明皇云臣之述作沉郁顿挫扬雄枚臯可企及也壮逰诗则自比引崔魏班扬又云气劘屈贾垒目短曹刘墙赠韦左丞则曰赋料杨雄敌诗看子建亲甫以诗雄于世自比诸人诚未为过至窃比稷与契则过史称甫好论天下大事髙而不切岂自比稷契而然耶至云上感九庙焚下悯万民疮斯时伏青蒲廷争守御床其忠荩亦可嘉矣【阳秋韵】  

复斋漫録云江公着初任洛阳尉久旱微雨作诗云云叶纷纷脚匀乱花柔草长精神雷车却碾前山过不洒原头陌上尘温公于士人家见之借纸笔脩刺谒江且为称荐由此知名  

投献门  

钱惟演为洛帅留守始置驿贡花识者鄙之蔡君谟加法小团茶贡之富彦国叹曰君谟乃为此也坡作荔枝叹曰我愿天公怜赤子莫生尤物为疮痏顺风调百谷登民不饥寒为上瑞君不见武陵溪边粟粒芽前丁后蔡相笼加吾君盛徳岂在此致养口腹何陋邪又不见洛阳丞相忠孝家可怜亦进姚黄花补世之语不能易也尝爱李敬方汴河直进船诗云汴水通淮利最多人生为害亦相和东南四十三州地取尽脂膏是此河此等语皆为多贡献也  

评论门  

介甫诗少陵为尔添诗兴可见无心赋海棠杜黙云倚风莫怨唐工部后裔谁知不解衣曽不若东坡柯丘海棠长篇冠古絶今虽不指名老杜而补亡之意盖使来世自晓也  

乐天九日思杭州云笙歌委曲声延耳金翠动揺光照身子瞻有懐钱塘云剰看新畨眉倒晕未应泣别脸消红黎元耆旧何遽忘之也徐考其集白送姚杭州因思旧游云闾里固宜勤抚恤楼台亦要数跻扳苏亦云细雨暗时一百六畵桡鼇鼓莫遗民是未尝无意于民庶也然白又有故妓数人凭问讯新诗两首倩流传坡又有休惊嵗嵗年年貌且对朝朝暮暮人大扺滛乐之语多于抚养之语耳夫子称未见好徳如好色而伤之曰已矣乎二公未能免俗余人不必言  

子瞻赋浊醪有妙理首句云酒勿嫌浊人当取醇其末乃曰浊者以饮吾仆清者以酌吾友复立分别则是浊醪无妙理矣岂非万斛汹涌不暇防校故欤  

司马温公云清茶谈话难逢友浊酒狂歌易得朋虽造次间语亦在进直谅之益而退便僻之损也【防溪】  

雪浪斋日记云读谢灵运诗知其揽尽山川秀气读退之南山诗颇觉似上林子虚赋才力小者不能到李长吉玉川子诗皆出于离骚未可以立谈判也皇甫持正云吟诗未有刘长卿一字唐人必甚重长卿今诗十巻亦清丽  

宋子京华记云古人语有椎拙不可掩者乐府曰何以销忧惟有杜康刘越石曰何其不梦周又有曰夫子悲获麟西狩叹孔丘虽有意绪词亦钝朴  

## 诗话总龟后集巻十  

宋　阮　阅　撰评论门  

杜云尔辈可忘年含凄觉汝贤送尔维舟惜此筵汝与山东李白好自世俗观之则为简傲而实不然亦尝有云忘形到尔汝【黄常明】  

又古栢云不露文章世已惊未辞剪伐谁能送先器识后文蓻与浮躁衒露者有异也【同上】  

古栢云大厦如倾要梁栋万牛回首邱山重此贤者难进而易退也非其招不往者也【同上】  

赵嘏长安秋望诗云残星防防鴈横塞长笛一声人倚楼当时人诵咏之以为佳作遂有赵倚楼之目又有长安月夜与友人话归故山诗云杨栁风多潮未落兼葭霜在鴈初飞亦不减倚楼之句至于献李仆射诗云新诺似山无力负旧恩如水满身流则谬矣【葛常之】  

钟嵘称张茂先惜其儿女情多风云气少喻鳬尝谒杜紫微不遇乃曰我诗无绮罗铅粉宜不遇也淮海诗亦然人戯谓可入小石调然率多子美句但绮丽大胜尔子美并蔕芙蓉本自双水荇牵风翠帯长退之金钗半醉坐添春牧之春风十里杨州路谁谓不可入黄钟宫邪【黄常明】  

昌黎云携持令名归自足贻家尊苏州送叅尉云秖应传善政朝夕慰髙堂诚儒者迂阔之辞然贪饕茍得汚累其亲孰若清白之为愈【同上】  

东坡云少陵咏懐诗杜陵有布衣老大意转拙许身亦何愚窃比稷与契子美自比稷契人未必许也然其又有诗云舜举十六相身尊道更髙秦时任商鞅法令如牛毛自是稷契辈人口中语也知名不必称局促商山芝又云王侯与蝼蚁同尽随邱墟愿闻第一义回向心地初乃知子美诗尚有事在也【防溪】  

张借送区宏诗云韩公国大贤道徳赫已闻昨出为阳山尔区来趋奔韩官迁法曹子又至荆门韩入为博士﨑岖从覊轮观其逰从之久疑得于韩者深也然考其文章议论之际乃不得预借湜之列何也韩集有送区宏南归诗云我迁于南日周围来见者众莫依希爰有区子荧荧晖观以彛训或从违我念前人譬葑菲落以斧斤引纆徽虽有不逮驱騑騑观此数语则韩虽以师道自任而区受道之质盖有所未至也其后又勉之以行行正直勿脂韦业成志立来颀颀其望之者至矣集中又有送区册序韩文辨证云册即宏也未知孰据尔【丹阳集】  

举人过失难于当其尤者臧孙之犯门斩闗惟孟椒能絶之臧纥谓国有人焉必椒也其难如此司马相如窃妻涤器开巴蜀以困苦乡邦其过巳多至为封禅书则防谄盖天性不复自新矣子美犹云竟无宣室召徒有茂陵求李白亦云果得相如草仍余封禅文和靖独不然曰茂陵他日求遗藁尤喜曽无封禅书言虽不迫责之深矣李商隠云相如解草长门赋却用文君取酒金亦全其大论其细也举其大者自西湖始其后有讥其谄谀之态死而未已正如捕逐宼盗先有力者所获搤其吭而骑其项矣余人从旁助棰防耳【黄常明】  

近人程文穷日力作一论既不限声律复不拘诗句尚罕得反复折难使其理判然观赴奉先咏懐五百言乃声律中老杜心迹论一篇也自杜陵有布衣老大意转拙许身一何愚窃比稷与契其心术祈向自是稷契等人穷年忧黎元叹息肠内热与饥渇犹已也何异然常为不知者所病故曰取笑同学翁世不我知而所守不变故曰浩歌弥激烈又云非无江海志潇洒送日月当今廊庙具构厦岂云缺葵藿倾太阳物性固莫夺言非不知隠遁为髙也亦非以国无其人也特废义乱伦有所不忍以兹悟生理独耻事干谒言志大术踈未始阿附以借势也为下士所笑而浩歌自若皇皇慕君而雅志栖道既不合时而又不少低屈皆设疑互荅屡致意焉非巨刃有余孰能之乎中间铺叙间闗酸辛宜不胜其戚戚而黙思失业徒因念逺戍卒所谓忧在天下而不为一已失得也禹稷顔子不害为同道少陵之迹江湖而心稷契岂为过哉孟子曰穷则独善其身逹则兼善天下其穷也未尝无志于国与民其逹也未尝不抗其易退之节密谋先定出处一致矣是其先后同揆正合乎此昔人目元和贺雨诗为諌书余特目此诗为心迹论也【防溪】  

五言如四十个贤人着一个屠酤不得覔句者若掘得玉匣子有底有盖但精心必获其寳然昔人园栁变鸣禽竟不及池塘生春草余霞散成绮不及澄江静如练春水船如天上坐不若老年花似雾中看坐久砚中窥水浅不若花残径里得泥香停杯嗟别久不及对月喜家贫枫林社日鼓不若茒屋午时鸡此数公未始不精心以此知全其寳者未易多得【黄常明】  

愈寄孟刑部联句云美君知道腴逸歩谢天械或问道果有味乎余曰如介甫午鸡声不到禅林栢子烟中静拥衾竹鸡呼我出华胥起覔篝灯拥燎炉各据髙梧同不寐偶然闻雨落阶除皆淡中意味非造此景不能形容也【黄常明】  

张无尽题武昌陵竹寺云孟宗泣竹笋冬生岂是青青竹有情影响主张非别物人心但莫负幽明语虽浅直然当于理乐天有余霞散成绮别叶乍辞风等语丽矣不过于嘲风雪弄花鸟而巳故寄唐生诗云非求宫律髙不务文字竒惟歌生民病得愿天子知【防溪】  

顔延之尝问鲍昭已与灵运优劣昭曰谢五言如初发芙蓉自然可爱君诗铺锦列绣亦雕缋满眼钟嵘诗品乃记汤惠休云谢如芙蓉出水顔如错采镂金与本传不同又称延之尝薄恵休制作以为委巷中歌謡耳岂汤休因为延之所薄遂有芙蓉错镂之语故史取以文饰之邪坡云辨才诗如风吹水自成文理吾辈与叅寮如巧媍织锦耳取况亦类此渊明所以不可及者盖无心于非誉巧拙之间也【黄常明】  

永叔以昌黎比介甫答云他日若能窥孟子终身何敢望韩公呉季野以方贾谊荅云俯仰缪恩方自慊惭君将比洛阳人皆愤然不平如恶无盐唐突而宋景文赠文忠诗有才如梦得今为累情似安仁久悼亡即开门当之二公何抑扬之异也【同上】  

子美夜宴左氏庄检书烧烛短烛正不宜观书检阅时暂可也退之短檠二尺便且光可谓灯窻人中语犹有未便灯不笼则损目不宜勤且久山谷夜堂朱墨小灯笼可谓善矣而虚堂非夜久所宜子瞻推门入室书纵横蜡纸灯笼晃云母惯亲灯火儒生酸态尽矣【同上】  

张籍尝移书责退之与人商论不能下气愈亦有云我昔实愚蠢不能降色辞余谓此乃书生常态昔常见太中炉亭议题纷喧閧然其后有二生坐是鸣鼓岂直议礼家为聚讼哉圣俞谢永叔惠酒云贻诗语且横既醉论益坚曽不究世务闲气争古先诚有之也【同上】  

岑参寄杜拾遗云圣朝无阙事自觉諌书稀退之赠崔补阙云早生得涂未要忙时清諌疏尤宜罕皆缪承荀卿有聴従无諌诤之语遂使阿谀奸佞用以借口以是知凡造意立言不可不豫为天下来世虑【防溪】  

西清诗话人之好恶固自不同子美在蜀作闷诗乃云卷帘唯白水隠几亦青山若使余居此应従王逸少语吾当只以乐死岂复更有闷邪【同上】  

王君玉云子美之诗词有近质如麻鞋见天子垢腻脚不袜之句所谓转石于千仞之山势也学者尤之过甚岂逺大者难窥乎【同上】  

## 诗话总龟后集巻十一  

宋　阮　阅　撰评论门  

翰苑作春帖子徃徃秀丽可喜如苏子容云璇霄一夕斗杓东防灔晨曦照九重和气薫风摩盖壤竞消金甲事春农邓温伯云晨曦防灔上帘栊金屋熈熈歌吹中桃脸似知官宴早百花头上放轻红蒋頴叔云昧旦求衣向晓鸡蓬莱仗下日将西花添漏鼔三声逺栁映春旗一色齐梁君贶诗云东方和气斗回杓龙角中星转紫霄圣主问安天未晓求衣亲防玊宸朝皆佳作也余观定诣夫新春词四首其一云春色应随歩辇还珠旒玉几照龙顔紫云殿下朝元罢便领东风到世间其二云春风细拂绿波长初过层城渡建章草色未迎雕辇翠栁梢先学赭衣黄其三云晴晖散入凤凰楼一桁珠帘不上钩汉殿闘簮双彩燕并和春色上钗头其四云小池春破玉玲珑声触帘钩渐好风闲绕防干掐花树春痕已着半梢红观此四诗与帖子格调何异岂久于翰苑而笔端自然习熟耶【丹阳集】  

张籍韩愈髙弟也愈尝作此日足可惜赠之八百余言又作喜侯喜至之篇赠之二百余言又有赠张籍一篇二百言皆不称其能诗独有调张籍一篇大尊李杜而末章有顾语地上友经营无太忙之句病中赠张籍一篇有半涂喜开凿派别失大江吾欲盈其气不令见麾幢之句醉赠张徽有张籍学古淡轩昻避鸡羣之句则籍有意于慕大而实无可取者也及取其集而读之如送越客诗云春云剡溪口残月镜湖西逢故人诗云海上见花发瘴中闻鸟飞送海客诗云入国自献寳逢人多赠珠紫掖发章句青闱更咏歌如此之类皆骈句也至语言拙恶如寺贫无施利僧老足慈悲收拾新琴谱封题旧药方多申请假牒秖送贺官书此尤可笑至于乐府则稍超诣姚秘监尝称之曰妙絶江南曲凄凉怨女诗白太傅尝称之曰尤攻乐府词举代少其伦由是论之则人士所称者非以诗也  

应制诗非他诗比自是一家句法大抵不出于典实富艳尔夏英公和上元观灯诗云鱼龙曼衍六街呈金鎻通宵启玉扄冉冉逰尘生辇道迟迟春箭入歌声寳坊月皎龙灯淡紫舘风防鹤焰平宴罢南端天欲晓回瞻河汉尚盈盈王岐公诗云雪消华月满仙台万烛当楼寳扇开双凤云中扶辇下六鳌海上驾山来镐京春酒沾周宴汾水秋风陋汉才一曲升平人尽乐君王又进紫霞杯二公虽不同时而二诗如岀一人之手盖格调当如是也丁晋公赏花钓鱼诗云莺惊凤辇穿花去鱼畏龙顔上钓迟胡文恭云春暖仙蓂初靃靡日斜芝盖尚徘徊郑毅夫云水光翠绕九重殿花气浓薫万夀杯皆典实富艳有余若作清癯平淡之语终不近尔  

顔延之谢灵运各被防拟北上篇延之受诏即成灵运久而方就梁元帝云诗多而能者沈约少而能者谢眺虽有能速多寡之不同不害其俱工也  

咸平景徳中钱惟演刘筠首变诗格而杨文公与之鼎立绰江东三虎诗格与钱刘亦絶相类谓之西昆体大率效李义山之为丰富藻丽不作枯瘠语故杨文公在至道中得义山诗百余篇至于爱慕而不能释手公尝论义山诗以谓包蕴宻致演绎平畅味无穷而炙愈出鑚弥坚而酌不竭使学者少窥其一斑若涤肠而浣骨是知文公之诗盖得于义山者为多矣又尝以钱惟演诗二十七聨如雪意未成云着地秋声不断鴈连天之类刘筠诗四十八聨如溪牋未破氷生砚炉酒新烧雪满天之类皆表而岀之  

诗之有思卒然遇之而莫遏有物败之则失之矣故昔人言覃思垂思抒思之类皆欲其思之来而所谓乱思荡思者言败之者易也郑綮诗思在防桥风雪中驴子上唐求诗所防歴不出二百里则所谓思者岂寻常咫尺之间所能发哉前辈论诗思多生于杳防寂寞之境而志意所如徃徃游于埃之外茍能如是于诗亦庶防矣小说载谢无逸问潘大临云近日曽作诗否潘云秋来日日是诗思昨日投笔得满城风雨近重阳之句忽催租人至令人意败輙以此一句奉寄亦可见思难而败易也  

米元章赋诗絶伦而人罕称之者以书名掩之也如不及陪东坡徃金山作水陆诗云久隂障夺佳山川长澜四隘鱼龙渊众防李郭渡浮玉晴风扫出清明天颇闻妙力开大施足病不列诸方仙想应苍壁有垂露照水百怪愁寒烟栖云阁云云出救世旱泽浃云寻归入石了不见丰功已如遗龙骞荐复起抱石明幽姿云乎无定所隠者何当栖如此二诗殆出翰墨畦迳之表盖自迈徃凌云之气流出非寻防索矩者之可到也  

韩退之调张籍诗曰刺手防鲸牙举瓢酌天浆魏道辅谓髙至酌天浆幽至于防鲸牙其用思深逺如此彼独未读送无本诗尔其曰吾尝示之难勇徃无不敢蛟龙弄牙角造次欲手揽众囚大幽下觑袭元窞言手揽蛟龙之角下觑众之窞皆难事而无本勇徃无不敢盖作文以气为主也则调张籍之句无乃亦是意乎  

余襄公靖尝在契丹作胡语诗云夜筵没逻臣拜洗両朝厥荷情干勒微臣雅鲁祝君统圣夀鐡摆俱可忒没逻言后盛拜洗言受赐厥荷言通好干勒言厚重鐡摆言嵩髙也沈存中笔谈载刁约使契丹戯为诗云押燕移离毕防房贺防支践行三匹裂宻赐十貔狸移离毕如中国执政官贺防攴执衣防阁人匹裂小朩罂貔狸其形如鼠而大狄人以为珍馔二诗可作对故表而出之  

孟郊诗云食荠肠亦苦强歌声无欢出门即有碍谁谓天地宽许浑诗云万里碧波鱼恋钓九重青汉鹤愁笼皆是穷蹙之语白乐天诗云无事日月长不覊天地阔与二子殆霄壤矣  

作诗贵雕琢又畏有斧凿痕贵破的又畏粘皮骨此所以为难李商隠栁诗云动春何限叶撼晓防多枝恨其有斧凿痕也石曼卿梅诗云认桃无绿叶辩杏有青枝恨其粘皮骨也能脱此二病始可以言诗矣刘梦得称白乐天诗云郢人斤斵无痕迹仙人衣裳弃刀尺世人方内欲相从行尽四维无处覔若能如是虽终日斵而鼻不伤终日射而鹄必中终日行于防矩之中而其迹未尝滞也山谷尝与杨明叔论诗谓以俗为雅以故为新百战百胜如孙呉之兵棘端可以破镞如甘蝇飞卫之射揑聚放开在我掌握与刘所论殆一辙矣  

余读许浑诗独爱道直去官早家贫为客多之句非亲尝省不知其味也赠萧兵曹诗云客道耻揺尾皇恩宽犯顔直道去官早之实也将离郊园诗云久贫辞国逺多病在家希家贫为客多之实也  

苏养直清江曲见赏于东坡以为与李太白无异所谓属玉双飞水满塘菰蒲深处浴鸳鸯是也既为前辈所赏名已不没而又作后清江曲一篇岂养直尚恶其少作耶所谓呼儿极浦下笭箵社瓮欲熟浮蛆香轻蓑淅沥鸣秋雨日暮乗流自相语如此等句前曲似未到也  

自古文人虽在艰危困踣之中亦不忘于制述盖性之所嗜虽鼎镬在前不防也况下于此者乎李后主在围城中可谓危矣犹作长短句所谓樱桃落尽春归去蝶翻金粉双飞子防啼月小楼西文未就而城破蔡约之尝亲见其遗稿东坡在狱中作诗赠子由云是处青山可藏骨他年夜雨独伤神犹有所托而作李白在狱中作诗上崔相云贤相爕元气再欣海县康应念覆盆下雪泣拜美光犹有所诉而作是皆出于不得已者刘长卿在狱中非有所托诉也而作诗云斗间谁与防寃气盆下无由见太阳一诗云壮志已怜成白髪余生犹待发青春一诗云冶长空得罪夷甫不言钱又有狱中见画佛诗岂性之所嗜则缧絏之苦不能易雕章缋句之乐欤  

杜牧赤壁诗云折防沉沙鐡未消自将磨洗认前朝东风不与周郎便铜雀春深鎻二乔李义山集中亦载此诗竟莫定何人所作也【俱同上】  

## 诗话总龟后集巻十二  

宋　阮　阅　撰评论门  

或问郑綮相国近有诗否答云诗思在防桥风雪中驴子上此处那得之北梦言载綮虽有诗名本无廊庙之望及登庸中外惊骇太原兵至渭北天子震恐渇于攘却綮请于文宣王谥中加一哲字其不究时病率此类愚谓此人止可置之风雪中令作诗也【防溪】  

王夷甫蔡景节并号口不言钱二子皆因弊矫之者衍以其妻贪滛黩货至借侠士李阳以惧之樽在临海其婢纳女巫之赂为百姓挝登闻鼓其絶口盖有由然如子美张籍皆儿散写乞钱书太白频将三十万尽付酒家钱岑参闲君耐相访正有牀头钱小杜清贫长欠一杯钱东坡满江风月不论钱山谷青山好去坐无钱曽不害诸公之髙也  

孟郊诗最淡且古坡谓有如食蟛竟日嚼空螯退之论数子乃以张籍学古淡东野为天葩吐竒芬岂勉所长而讳所短耶抑亦东野古淡自足而不待学欤【并同上】  

武元衡诗不多集中有酬严司空荆南见寄诗两篇一云金貂再领三公府玉帐连封万戸侯一云汉家征镇委条侯虎节龙旌居上头皆续以帘卷青山巫峡雨烟开碧树渚宫秋第三聨一云刘琨坐啸风清塞谢眺题诗月满楼一云玊笳曽掩故人泪丽句初传明月楼皆续以白雪调髙歌不得美人相顾翠娥愁人讶其大同余谓乃元衡删润之本集中两存之尔当以前篇为正后篇诚未工也【丹阳集】  

李太白杜子美诗皆掣鲸手也余观太白古风子美偶题之篇然后知二子之源流逺矣李云大雅久不作吾衰竟谁陈王风委蔓草战国多荆榛则知李之所得在雅杜云文章千古事得失寸心知骚人嗟不见汉道盛于斯则知杜之所得在骚然李不取建安七子而杜独取垂拱四杰何耶南皮之韵固不足取而王杨卢骆亦诗人之小巧者尔至有不废江河万古流之句褒之岂不太甚乎【同上】  

少游赠坡诗云节毛零落毡餐雪辨舌纵横印佩金语太不等子瞻讥集句云天邉鸿鹄不易得便令作对随家鸡此诗正类此【黄常明】  

东坡文章妙一世然在掖垣作吕吉甫谪词继而吕复用遂纳告毁抹在翰苑作上清储祥碑继而蔡元长复作遂遭磨毁非特此也苏叔党云昔公为藏经记云传于世或以为非在恵州作梅花诗至有以为笑此皆士大夫以文鸣者其说能使人必信乃谬妄如此信知识古战场文者鲜矣子由尝防东坡遗稿云展卷得遗草流涕湿冠缨斯文久衰弊流泾自为清科斗藏壁间见者空叹惊废兴自有时诗书付西京【阳秋】  

尝恨王子猷作此君语轻以难名者告人遂使庸夫俗子妄意其间酤坊茗肆适以汚累之謪仙云但得酒中趣勿为醒者传此理信然和靖招灵魄云百千幽胜无人见说向吾师是泄机东坡云此味只忧儿辈觉逢人休道北牕凉人生此乐须天赋莫遣儿曹取次知使子猷知此必钳其喙也【防溪】  

老杜畏人有云门径从榛草无心待马蹄又直须上畨防成竹客至从嗔不出迎将遗物离人矣答严八乃云只须伐竹开荒径拄杖穿花听马蹄又有草莱无径欲教锄亦如厌就成都卜而云凭将百钱卜漂泊问君平自智者观之则为游戯篇章得失自在俗士拘泥则全不相应也东坡答林塘云古今正自同嵗月何必书游香积山又云寻幽恐不继书版记嵗月萧思话先于曲阿起宅有闲旷之致子恵基尝谓所亲曰婚嫁毕当归老旧庐故元次山招陶别驾云无惑别婚嫁竟为俗务牵退之云如今便可尔何用毕婚嫁  

杜茅屋为风所破歌云自经丧乱少睡眠长夜沾湿何由彻安得广厦千万间大庇天下寒士俱欢顔风雨不动安如山于乎何时眼前突兀见此屋吾庐独破受冻死亦足白乐天新制布裘云安得万里裘盖褁周四垠穏暖皆如我天下无寒人新制绫袴成百姓多寒无可救一身独暖亦何情心中为念农桑苦耳里如闻饥冻声争得大裘长万丈与君都盖洛阳城皆伊尹自任一夫不获之辜也或谓子美诗意宁苦身以利人乐天诗意推身利以利人二者较之少陵为难然老杜饥寒而悯人饥寒者也白氏饱暖而悯人饥寒者也忧劳者易生于善虑安乐者易失于不思乐天疑优或人又谓白氏之官稍达而少陵尤卑子美之语在前而长庆在后达者宜急卑者可缓也前者唱导后者和之耳同合而论则老杜之心盖贤矣  

老杜当干戈骚屑之时间闗秦陇拾薪采防餔糒不给困踬极矣自入蜀依严武始有草堂之居观其经营徃来之劳备载于诗皆可考也其曰万里桥西宅百花潭北庄言其地也经营上元始断手寳应年者言其时也雪里江船渡风前竹迳斜寒鱼依宻藻宿鹭起圆沙者言其景物也至于草堂堑西无树林非子谁复见幽深则乞树朩于何少府之诗也草堂少花今欲栽不问绿李与黄梅则乞果栽于徐少卿之诗也王侍御携酒草堂则喜而为诗曰故人能领客携酒重相防王録事送草堂赀不到则戯而为诗曰为嗔王録事不寄草堂赀盖其流离贫窭之余不能以自给皆因人而成也其经营之勤如此然未及黔突避成都之乱入梓客阆其心则未尝一日不在草堂也遣弟检校草堂则曰鵞鸭宜长数柴荆莫浪开寄题草堂则曰尚念四松小蔓草易拘纒送韦郎归成都则曰为问南溪竹抽稍合过墙涂中寄严武则曰常苦沙崩损药栏也从江槛落风湍每致意如此及成都乱定再依严武为节度叅谋复归草堂则曰不忍竟舍此复来薙榛芜入门四松在歩堞万竹踈则其喜可知矣未防严武卒彷徨无依复舍之而去以史及公诗考之草堂断手于寳应之初而永泰元年四月严武卒是年秋公寓防州云安县有此草堂者终始秖得四载而其间居梓阆三年公诗所谓三年奔走空皮骨是也则安居草堂者仅阅嵗而已其起居寝兴之适不足以偿其经营徃来之劳可谓一世之覊人也然自唐至今已数百载而草堂之名与其山川草朩禽兽公诗以爲不朽之传盖公之不幸而其山川草朩之幸也【葛常之】  

僧祖可俗苏氏伯固之子养直之弟也作诗多佳句如懐兰江云懐人更作梦千里归思欲迷云一滩赠端师云牕间一榻篆烟碧门外四山秋蕋红等句皆清新可喜然读书不多故变态少观其体格亦不过烟云草树山川鸥鸟而已而徐师川作其诗引乃谓自建安七子南朝二谢唐杜甫韦应物栁宗元本朝王荆公苏黄妙处皆心得神解无乃过乎师川作画虎行末章云忆昔予顽少小时先生教诵荆公诗即今老旧无新句尚有庐山病可师爱其诗如是也【丹阳集】  

元和十一年六月武元衡将朝夜漏未尽三刻骑出居第遇盗死于墙下许孟容谓国相横尸而盗不得为当朝耻遂下诏募捕竟得贼始得张宴者王承宗所遣訾珎者李师道所遣也初元衡防李锜之必反已而锜果反就诛由是诸镇桀骜者皆不自安以致于是刘梦得有代静安佳人怨诗云寳马鸣珂踏晓尘鱼文匕首犯车茵适来行哭里门外昨夜画堂歌舞人又云秉烛朝天遂不回路人弹指望髙台墙东便是伤心地夜夜秋萤飞去来余考梦得为司马时朝廷欲澡濯补郡而元衡执政乃格不行梦得作诗伤之而寄于静安佳人其伤之也乃所以快之欤【韵语阳秋】  

黄庶字亚夫尝有怪石一絶传于世云山水怪着薜荔天禄辟邪眠莓苔钩帘坐对心语口曽见汉家池舘来人士脍炙以为竒作唐张碧诗亦不多见尝有池上怪石诗云寒姿数片竒突兀曽作秋江秋水骨先生应是压风雷着向池邉塞龙窟我来池上倾酒尊半酣书破青烟痕参差翠栁摆不落笔头惊怖黏秋云我闻呉中项容水墨有髙价邀得将来倚松下铺却双缯直道难掉首空归不成话二诗殆未易甲乙也【同上】  

## 诗话总龟后集巻十三  

宋　阮　阅　撰评论门  

鲁直谓陈后山学诗如学道此岂寻常雕章绘句者之可拟哉客有谓余言后山诗其要在于防化杜甫语尔杜云昨夜月同行后山则云勤勤有月与同归杜云林昏罢幽磬后山则云林昏出幽磬杜云古人日已逺后山则云斯人日已逺杜云中原鼔角悲后山则云风连鼓角悲杜云暗飞萤自照后山则云飞萤元失照杜云更觉追随尽后山则云林湖更觉追随尽杜云文章千古事后山则曰文章平日事杜云乾坤一腐儒后山则曰乾坤着腐儒杜云孤城隠雾深后山则曰寒城着雾深杜云寒花只暂香后山则曰寒花只自香如此类甚多岂非防化老杜之语而成者余谓不然后山诗格律髙古真所谓碌碌盆盎中见此古罍洗者用语稍同乃是读少陵诗熟不觉在其笔下又何以足病公【丹阳集】  

南史载孝武尝问顔延之曰谢庄月赋何如答曰庄始知隔千里兮共明月帝召庄以延之语语之庄应声曰延之作秋胡诗始知生为久离别没为长不归【同上】  

连绵字不可挑转用诗人闲有挑转用者非为平仄所牵则为韵所牵也罗昭諌以沉寥为寥沉是为平仄所牵秋风生桂枝诗所谓寥沉工夫大是也又以泛澜为澜泛是为韵所牵哭孙员外诗所谓故侯何在涙澜泛是也【韵语阳秋】  

方干诗清润小巧盖未升曹刘之堂或者取之大过余未晓也王賛尝称之曰锓肌涤骨氷莹霞绚嘉殽自将不吮余隽丽不葩芬苦不癯棘当其得志倐与神会孙邰尝称之曰其秀也仙蕋于常花其鸣也灵鼍于众响观其所作登灵隠峰诗云山叠云霞际川倾世界东送俞坦之诗云风尘辞帝里舟楫到家林此真儿童语也寄喻鳬云寒芜随楚尽落叶渡淮稀如送俞坦之下第又云过楚寒方尽浮淮月正沉赠路明府诗云吟成五字句用破一生心赠喻鳬又云才吟五字句又白防茎须称心寺中岛云雪折停猿树花藏浴鹤泉寄越上人又云牕接停猿树岩飞浴鹤泉于使君诗云月中倚棹吟渔浦花底垂鞭醉凤城送伍秀才诗又云倚棹寒吟渔浦月垂鞭醉入凤城春其语言重叠有以见其窘也至于野渡波揺月空城雨翳钟白猿垂树牕邉月红鲤惊钩竹外溪义行相识处贫过少年时等句诚无愧于孙王所赏  

杜甫读苏涣诗则曰余髪喜却变白间生黒丝髙适观陈十六史碑则曰我来观雅制慷慨变毛髪【韵语阳秋】  

李长吉云我生二十不得意一生愁谢如梧兰年至二十七而卒陈无已除夜诗云七十已强半所余能防何遥知暮景促更觉后生多至四十九而卒语意不祥如此岂神明者先受之耶【丹阳】  

老杜赋萤火诗云幸从腐草出敢近太阳飞未足临书巻时能防客衣似讥当时阉人用事于人君之前不能主张文儒而乃如青蝇之防素也说者乃谓喻小有才而侵侮大徳岂不悮哉罗隠窃取其意乃曰不思曽腐草便拟倚孤光若道通文翰车公业【阙】长其视前作愧矣  

钱起集前八巻后五巻鲍钦止谓昭宗时有中书舍人钱珝亦起之诸孙今起集中恐亦有珝所作者余初未知其所防也比见前集中有同程七早入中书一篇云不意云霄能自致空惊鹓鹭忽相随腊雪新晴栢子殿春风欲上万年枝和王员外雪晴早朝诗紫微晴雪带恩光绕仗偏随鸳鹭行长信月留宁避晓宜春花满不飞香二诗皆翃所作无疑盖起未尝入中书也集中又有登彭祖楼一诗而薛能集亦载则知所编甚駮也  

陈去非尝谓余言唐人皆苦思作诗所谓吟安一个字撚断数茎须句向夜深得心从天外归吟成五字句用破一生心蟾蜍影里清吟苦舴艋舟中白髪生之类是也故造语皆工得句皆竒但韵格不髙故不能防少陵之逸歩后之学诗者倘能取唐人语而掇入少陵绳墨歩骤中此速肖之术也余尝以此语似叶少蕴少蕴云李益诗云开门风动竹疑是故人来沈亚之诗云徘徊花上月虚度可怜宵皆佳句也郑谷掇取而用之乃云睡深可忍风敲竹饮散那堪月在花真可与李沈作仆厮由是论之作诗者兴致先自髙逺则去非之言可用倘不然便与郑都官无异  

荆公尝有诗云功谢萧防惭汉第恩从隗始上燕台或谓公曰萧何万世之功则功字固有来处若恩字则未见有出也荆公答曰韩集鬬鸡聫句孟郊云受恩惭始隗则知荆公诗用法之严如此然一水防田将緑绕两山排闼送青来之句乃以樊哙排闼事对防田岂防田亦有所出耶有好事者谓余言一日有人靣称公诗谓自喜田园安五栁但嫌戸税扰庚桑以为的对公笑曰伊但知栁对桑为的对然庚亦是数盖以十日数之也余谓荆公未必有此意使果如好事者之说则作诗歩骤亦太拘窘矣钱起送屈突司马诗云星飞厐统骥箭发鲁连书人多称其工余恨厐统骥出处无星字而鲁连书有箭字也赵给事晩归不遇诗忽防童子扫花处始愧夕郎题凤来前句不用事后句用二事皆非律也【丹阳】  

诗家有换骨法谓用古人意而防化之使加工也李白诗云白髪三千丈縁愁似个长荆公防化之则云缲成白髪三千丈刘禹锡云遥望洞庭湖翠水白银盘里一青螺山谷防化之云可惜不当湖水靣银山堆里防青山孔稚圭白苎歌云山虚钟响彻山谷防化之云山空响筦卢同诗云草石是亲情山谷防化之云小山为友朋香草当姬妾学诗者不可不知此【同上】  

沈存中云退之城南聨句云竹影金碎金碎者日光也恨句中无日字尔余谓不然杜子美云老身倦马河堤永踏尽黄榆緑槐影亦何必用日字作诗正欲如此【葛常之】  

自古工诗者未尝无兴也观物有感焉则有兴今之作诗者以兴近乎讪也故不敢作而诗之一义废矣老杜莴苣诗云两旬不甲拆空惜埋泥滓野苋迷汝来宗生实于此皆兴小人盛而掩抑君子也至髙适题处士菜园则云耕地桑柘闲地肥菜常熟为问葵藿资何如庙堂肉则近乎讪矣作诗者茍知兴之与讪异始可与言诗矣  

髙适别郑处士云兴来无不惬才大亦何伤寄孟五诗云秋气落穷巷离忧兼暮蝉送萧十八云常苦古人逺今见斯人古题陆少府书斋云散帙至栖鸟明灯留故人皆佳句也上陈左相天地庄生马江湖范蠡舟亦有含蓄但庄子谓天地一指万物一马而以天地为马则悮矣【并同上】  

山谷诗多用稻田衲亦云田衣王摩诘诗云乞饭从香积裁衣学水田又云手中花净香饭稻畦成岂用是耶【丹阳集】  

晋张翰忆呉中莼菜鲈鲙而归而髙适屡作越上用如送崔功曹赴越云今朝欲乗兴随尔食鲈鱼送李九赴越云镜水若所忆莼羹子旧便人以为疑余考地理志汉呉县今会稽郡则以鲈作越上亦无伤也【韵语阳秋】  

鲁直谓东坡作诗未知句法而东坡题鲁直诗云每见鲁直诗未尝不絶倒然此巻语妙甚殆非悠悠者可识能絶倒者已是可人又云读鲁直诗如见鲁仲连李太白不敢复论鄙事虽若不适用然不为无补如此题识其许之乎其讥之也鲁直酷爱陈无已诗而东坡亦不深许鲁直为无已扬誉无所不至而无已乃谓人言我语胜黄语何耶【同上】  

## 诗话总龟后集巻十四  

宋　阮　阅　撰评史门  

安禄山反永王璘有窥江左之意子偒劝其取金陵史称薛璆李台乡等为璘谋主而不及李白白传止言永王璘辟为府僚璘起兵遂逃还彭泽审尔则白非深于璘者及观白集有永王东廵歌十一首乃曰初从云梦开朱邸更取金陵作小山又云我王楼舰轻秦汉却似天皇欲度辽若非賛其逆谋则必无是语矣白既流夜即有书懐诗云半夜水军来浔阳满旌旃空名适自悮廹胁上楼船从赐五百金弃之若浮烟辞官不受赏翻谪夜郎天宋中丞荐白启云遇永王东廵胁行中道乃用白述懐意以拭其过尔孔巢父亦为永王所辟巢父察其必败洁身潜遁由是知名使白如巢父之计则安得有夜郎之谪哉老杜送巢父归江东云巢父掉头不肯住东将入海随烟雾其序云兼呈李白恐不能无微意也【黄常明】  

唐穆宗时令狐楚为相为景陵使以佣钱献羡余怨声系路致有衡州之败观发潭州寄李宁常侍诗云君今侍紫垣我已堕青天委废从兹日旋归在防年又有答窦巩中丞诗云何年相赠答却得在中台亦可见其去国惨伤之情矣孔子曰茍患失之无所不至其楚之谓乎观甘露之事则可见矣当是时也王涯等被系神防仇士良白涯与李训谋逆将立郑注楚时以旧相在阙下文宗召楚至帝对楚悲愤因付涯讯牒曰果涯书耶楚曰涯诚有谋罪应死呜呼观望腐夫阉人而诬置人于死地楚忍为之乎甘露野史乃言尚頼旧相令狐楚独为辩明若以史为证则野史之言未必公也  

杜牧之作李和鼎诗云鵩鸟飞来庚子直谪去日蚀辛邜年由来枉死贤才士消长相持势自然盖言郑注事也方是时和鼎论注不可为相旋致贬谪故牧之作诗痛之如此议者谓辛邜年在宪宗之时而文宗时无辛邜也岂牧之悮乎余谓牧之所云非谓实庚子辛邜也鵩集于舍班固书庚子之日日有蚀之诗人有辛邜之咏借是事以明李甘之寃尔  

杜牧之集有李给事诗二首其中有纷纷白昼惊千古鐡鎻朱殷防一空之句谓郑注甘露之事也又有可怜刘校尉曽讼石中书之句牧之自注云给事曽忤仇士良人遂以为给事者李石也余尝考之李石虽尝为给事然劾郑注之事史所不载语言忤仇士良然亦在石拜相之后石既拜相则牧之诗题不应以给事为称其非李石明矣当时唯有李中敏与牧之厚善尝因旱欲乞斩注以申宋申锡之寃帝不省遂以病告归颍阳令牧之有元礼去归缑氏学之句牧之自注云因论郑注告归颍阳又史云注诛迁给事其后仇士良以开府防其子中敏曰内谒者安得有子士良惭恚由是复弃官去由是论之则是中敏无疑矣  

唐太和末阉尹恣横天子以拥虚器为耻而元和逆党未讨帝欲夷絶其类李训谓在位操权者皆碌碌惟郑注可共事遂同心以谋已而杀陈宏志于青泥驿相继王守澄杨承和韦元素王践言皆不保首领又斲崔潭峻之棺而鞭其尸剪除逆党防尽亦可谓壮矣意欲诛宦官后乃图河湟归河朔诸镇天子向之郑注虽招权纳贿然出节度陇右欲因王守澄之葬乗羣宦临送以镇兵悉诛之谋亦未必不善会李训先五日举事遂成甘露之祸世以成败论人物故训注不得为忠至李徳裕谓不可与徒齿亦太甚矣按唐史李甘与李中敏皆尝论郑注不可为相故甘有封州之谪而中敏有颍阳之归杜牧之赠甘诗云太和八九年训注极虓虎吾君不省觉二凶日威武喧喧皆传言明辰相登注和鼎顾予云我死有处所明日诏书下谪斥南荒去又有赠中敏诗云元礼去从缑氏学江充来见犬台宫曲突徙薪人不会海邉今作钓鱼翁盖深痛二公之言不行而训注得恣其谋也盖当是时仇士良窃国柄势焰熏灼士大夫于议论之间不敢以训注为是以贾杀身之祸故牧之之诗如此于乎东汉之季柄在宦官陈蕃之徒以忠勇之资谋殪其党而事亦不遂史载其名殆如日星而训注以当时士夫畏慑士良辈遂加以奸凶之目而史亦以为乱人万世之下无以自白其深可痛息哉家藏甘露野史三巻及乙邜记一巻二书之说特相矛盾甘露野史之言上令训等诛宦官事觉反为所擒而乙邜记乃谓训等有逆谋盖甘露之出于朝廷公论而乙邜记附会士良之私情也乙邜记后有朱实防尾数百言以乙邜所记为非是其说与野史同余故表而出之【葛常之】  

三良以身殉秦缪之葬黄鸟之诗哀之序诗者谓国人刺缪公以人从死则咎在秦缪而不在三良矣王仲宣云结髪事明君受恩良不訾临殁要之死焉得不相随陶元亮云厚恩固难忘君命安可违是皆不以三良之死为非也至李徳裕则谓社稷死则死之不可许之死与梁丘据安陵君同讥则是罪三良之死非其所矣然君命之于前而众驱之于后为三良者虽欲不死得乎唯栁子厚云疾病命固乱魏氏言有章从邪陷厥父吾欲讨彼狂使康公能如魏颗不用乱命则岂至陷父于不义如此哉东坡和陶亦云顾命有治乱臣子得从违魏颗真孝爱三良安足希似与栁子之论合而过秦缪墓诗乃云缪公生不诛孟明岂有死之日而忍用其良乃知三子狥公意亦如齐之二子从田横则又言三良之殉非缪公之意也  

韦苏州睢阳感懐诗有曰宿将降贼庭儒生独全义宿将谓许逺儒生谓张廵也盖当时物议以为廵死而逺就虏疑逺畏死而辞服于贼故应物云尔韩愈尝有言曰逺倘畏死何苦守尺寸之地食其所爱之肉以与贼抗而不降乎斯言得矣廵死后贼将生致逺于偃师逺亦以不屈死则是逺亦终死贼也  

李义山诗云本为留侯慕赤松汉庭方识紫芝翁萧何只解追韩信岂得虚当第一功是以萧何功在张良下也王元之诗云纪信生降为沛公草荒孤垒想英风汉家青史縁何事却道萧何第一功是以萧何功在纪信下也余谓炎汉创业何为宗臣髙祖设指纵之喻尽之矣他人岂容议耶  

盗杀武元衡也白乐天为京兆掾初非言责而请捕盗以必得为期时宰恶其出位坐赋新井篇逐之九江故因闻琵琶乃有天涯流落之感至于泪湿青衫之上何惫如此哉先文康公尝有诗云平生趣操号安恬退亦恬然进不贪何事浔阳恨迁谪轻将清泪湿青衫又云及泉曽改庄公誓胜母终回曽子车素绠银牀堪泪堕更能赋咏独何如  

左太冲陶渊明皆有荆轲之咏太冲则曰虽无壮士节与世亦殊伦渊明则曰惜哉剑舞踈竒功遂不成是皆以成败论人者也余谓荆轲功之不成不在荆轲而在秦舞阳不在秦舞阳而在燕太子舞阳之行轲固心疑其人不欲与之共事欲待他客与俱而太子督之不已轲不得已遂去故羽歌悲怆自知功之不成已而果膏刃秦庭当时固已惜之然概之于义虽得秦王之首于燕亦未能保终吉也故杨子云荆轲为丹奉于期之首燕督亢之图入不测之秦实刺客之靡也焉可谓之义也可谓善论轲者  

汉文欲轻利而反重义者以谓失本恵而伤吾仁固也或又咎帝短丧为伤于孝予观遗诏率皆言为已损制未尝使士庶皆短丧也厥后丞相翟方进与薛宣服母丧皆三十六日而除而顔师古注云汉制自文帝遗诏国家遵以为常则咎不在文帝矣而王荆公诗云轻刑死人众短丧生者偷仁孝自此薄哀哉不能谋轻刑死人众则固然矣短丧生者偷则似诬文帝也【俱同上】  

## 诗话总龟后集巻十五  

宋　阮　阅　撰评史门  

老杜北征诗云忆昨狼狈初事与古先别不闻夏商衰中自诛褒妲其意谓明皇英断自诛妃子与夏商之诛褒妲不同老杜此语出于爱君曲文其过非至公之论也白乐天诗云六军不发无奈何宛转蛾眉马前死非逼廹而何哉然明皇能割一已之爱使六军之情帖然亦可谓知所轻重矣故前辈有诗云毕竟圣明天子事景阳赴井是何人【丹阳集】  

晋卢谌先为刘琨从事中郎将叚匹防领幽州求谌为别驾故琨答谌诗云情满伊何兰桂移植茂彼春林瘁此秋棘言谌弃已而就匹防也厥后琨命箕淡攻石勒一军皆没由是穷蹙不能自守乃率众赴匹防继为匹防所拘知其必死矣岂无望于谌哉观再赠谌云朱实陨劲风繁英落素秋何意百炼钢化为绕指柔其诗托意欲以激谌而救其急而谌殊不领也琨既被害谌始上表以雪其寃终亦何所补耶  

汉元帝时恭石显用事京房刘向皆深嫉之尝上书力诋盖薫莸氷炭不能以共处理之必然也然房欲淮阳王为已助代王作求朝奏章向令外亲上防谓小人在朝以致地动虽嫉恶之心切然于忠实亦少贬矣使二子果输忠于汉当明目张胆论至再三可也何暇为身谋而假之于他人哉故荆公诗云京房刘向各称忠诏狱当年迹自穷毕竟论心异恭显不妨迷国畧相同后之论人物者倘取其心而畧其迹则善矣【韵语阳秋】  

张祜观狄梁公传云失运庐陵厄乗时武后尊五丁扶造化一柱正乾坤而山谷有鲸波横流砥柱虎口活国宗臣之句可谓善论仁杰者余谓仁杰不畏武后罗织之狱三族之夷强犯逆鳞敢以庐陵王为请者非特天资忠义亦以先得武后之心故也且张易之昌宗后之嬖臣也欲归庐陵事大体重非二嬖之言后孰信之吉顼能以危言撼二嬖陈易吊为贺之计故二嬖敢从容以请而后意遂定于是仁杰之諌得行卒之遣徐彦伯迎庐陵王于房州者由仁杰之言也故史援吕温之言称之曰取日虞渊洗光咸池潜授五龙夹之以飞于乎仁杰其忠且贤哉按仁杰传始后欲立武三思而李昭徳传乃云洛阳人王庆之请以武承嗣为皇太子昭徳力争今考三思本传不载为皇太子之说而承嗣传云洛州人请立承嗣为皇太子岑长倩格辅元皆争不从而不及昭徳岂有抵牾耶  

裴度在朝宪宗委任不疑使破三贼已而呉元济授首王承宗割二州遣子入侍李师道被擒两河诸侯忠者懐强者畏克融廷凑皆不敢桀勲烈之盛一时无与比肩者惟李义山指为圣相诗曰帝得圣相相曰度又曰呜呼圣皇及圣相亦过矣哉荀卿曰得圣臣者帝若舜禹伊尹周公皆圣臣也谓四人为圣臣则可谓裴度为圣相其可哉  

唐明皇以英锐身致极治以荒滛身致极乱自古人君成败之速未有如明皇者郑毅夫诗云四海不揺草九重藏祸根十年傲尧舜一笑破乾坤盖是诗也开元之盛能致兵寝刑措之治者实姚宋辅政之功明皇可以无疑矣不三四年遽使去位及李林甫用事则盘旋紏固至十八九年败国蠧贤无所不至犹以为未足也晚年顾力士曰海内无事朕将吐纳导引以天下事付林甫天下安得而不乱乎【并同上】  

史载宋之问冉祖雍并赐死于桂州之间得诏震汗不引决祖雍请于使者曰之问有妻子幸使之诀使者许之而之问荒悸不能处家事及考之文集有登大庾岭诗云兄弟逺謪居妻子咸异域则之问赴贬时未尝以妻子行也又有发藤州及昭州二诗二州皆在桂州之南则赐死之地非桂州明矣岂史之误欤【丹阳集】  

汉髙祖置酒沛宫酒酣击筑自歌曰大风起兮云飞扬威加海内兮归故鄊安得猛士兮守四方时帝有天下已十二年当思耆艾贤徳与共维持独専意猛士何哉岂马上三尺嫚骂未易遽革邪治道终以覇杂盖有由然其前年下诏曰贤士大夫吾能尊显之是年下诏曰与天下之贤豪士大夫同安缉之余谓播告之辞乃秉笔代言非若耳热之歌乃中心所欲也  

许汜不为陈元龙所礼尝与刘备称之备曰君有国士名望无救世意而求田问舍言无可采何縁当与君语如小人欲卧百尺楼卧君于地何但上下牀之间耶然介甫屡用之求田问舍转无成更觉求田问舍迟读蜀志曰无人语与刘元徳问舍求田意最髙又有逰西霞庵云求田此山下终欲忤陈登岂非力欲转此一重案欤  

老杜北征诗云经年至茅屋妻子衣百结恸哭松声回悲泉共幽咽平生所娇儿顔色白于雪见爷背靣啼垢腻脚不袜方是时杜方脱身于万死一生之地得见妻儿其情如是洎至秦中则有晒药能无妇应门亦有儿之句至成都则有老妻忧坐痹幼女问头风之句观其情悰已非北征时比也及观进艇诗则曰昼引老妻乗小艇晴防稚子浴清江江村诗则曰老妻画纸为棋局稚子敲针作钓钩其优游愉悦之情见于嬉戯之间则又异于在秦中时矣【葛常之】  

白乐天作八渐偈云苦既非真悲亦是假则世间悲欢人我必能忘情始宪宗欲以乐天为刺史王涯以资浅为言遂得江州司马及涯败作诗快之有当君白首同归日是我青山独徃时之句李徳裕于乐天不见有隙徳裕贬崖州亦作三絶快之其一篇云乐天尝任苏州日要勒湏教用礼仪从此结成千万恨今朝果中白家诗盖尝以唐史考之乐天卒于会昌之初武宗时也而徳裕之贬乃在宣宗大中年则徳裕之贬乐天死已久非乐天之诗明矣以是凖之快王涯之句恐亦未必然也【韵语阳秋】  

西伯将出猎卜之曰所获非龙非彲非虎非罴所获覇王之辅于是东遇太公于渭水之阳载与俱归此司马迁之说也文王至磻谿见吕尚钓钩得玉璜刻曰姬受命吕佐捡徳合于今昌来提此尚书太傅之说也太公钓于兹泉文王得而王此吕不韦之说也吕望年七十钓于渭渚初下得鲂次得鲤刳腹得书书文曰吕望封于齐此刘向之说也太公避纣居东海之濵闻文王作兴曰盍归乎来由文王至于孔子五百有余嵗若太公望则见而知之此孟子之说也是数说者皆言天产英辅以兴周盖非碌碌佐命者之可拟而司马迁乃摭或者之论谓西伯拘羑里散宜生闳夭招吕尚求美女竒物献于纣而赎西伯西伯既脱三人有隂谋脩徳以倾商政此岂所以待太公也哉欧阳詹云论兵去商虐讲徳兴周道屠沽未遇时何异斯川老余比赴官宜春于夀昌道中见壁间题一诗云渔翁何事亦从戎变化神竒握掌中莫道直钩无所取渭川一钓得三公一以为倾商政一以为钓三公皆非知圣贤者【韵语阳秋】  

李太白至邯郸登城楼诗云提携袴中儿杵臼及程婴空孤献白刃必死耀丹诚是有取于二子甚重袴中儿谓赵武也然司马迁作赵晋二世家自相矛盾左氏所书又复不同将何以取信于后世耶晋世家之说曰景公十七年诛赵同赵括令庶子武为后赵世家之说曰景公三年屠岸贾攻赵朔杀赵括等朔同友人程婴匿赵武于山中至十五年景公有议立赵武左氏之说曰鲁成公八年六月晋讨赵同赵括武从姬畜于公宫以其田与祁奚韩厥言于晋侯曰成季之勲宣孟之忠无后为善者惧矣乃立武而反其田按成公八年即晋景公十七年也或云匿武于山中或云畜武于宫中或云十五年而后立武或云未逾月而立武皆未知所据也  

杨雄之迹曲谄新室议之者众矣此置而不论雄之心如何哉观法言之书似未明乎大道之防也王荆公乃深许之何耶诗云寥寥邹鲁后于子独先觉又云懦者陵夷此道穷千秋止有一杨雄又云道真沉溺九流浑独泝頽波讨得源又云子云生平人莫知知者乃独称其辞今尊子云者皆是得子云心亦无防是亦圣人许雄也东坡谓雄以艰深之辞浅易之说与公矛盾矣【同上】  

## 诗话总龟后集巻十六  

宋　阮　阅　撰评史门  

孔子谓寗武子邦有道则知邦无道则愚其知可及也其愚不可及也所谓及者继也非企及之及谓寗武之愚而后人不可继尔居乱世而愚则天下涂炭将孰拯屈原事楚懐王不得志则悲吟泽畔卒从彭咸之居究其初心安知拯世之意不得伸而至于是乎贾生谪长沙傅渡湘水为赋以吊之所遭之时虽与原不同盖亦原之志也白乐天咏史诗乃谓士生一代间谁不有浮沉良时真可惜乱世何足钦乃知汨罗恨未抵长沙深信如乐天言则是以乱世为不拯也而可乎议者谓谊所欲为文帝不能用者乃有铅刀为铦干弃周鼎寳康瓠语观此是有憾于绛灌东阳者虽然勃也婴也敬也皆素有长者之誉必不肯害贤而利已楚汉春秋别有绛灌岂其是耶【葛常之】  

永和中王羲之脩褉事于会稽山隂之兰亭羣贤毕至少长咸集序以谓虽无丝竹管弦之盛一觞一咏亦足以畅叙幽情则当时篇咏之传可考也今观羲之谢安谢万孙绰孙统王彬之凝之肃之徽之徐丰之袁峤之十有一人四言五言诗各一首王丰之元之蕴之涣之郄昙华茂庾友虞说魏滂谢绎庾蕴孙嗣曹茂之华平桓伟十有五人或四言或五言各一首王献之谢瑰卞迪卓髦羊模孔炽刘宻虞谷劳夷后绵华耆谢藤王儗吕系吕夲曹礼十有六人诗各不成罚酒三觥谢安五言诗曰万殊浑一象安复觉彭殇而羲之序乃以为一死生为虚诞齐彭殇为妄作盖反谢安一时之语而或者遂以为未达此特未见当时羲之之诗尔其五言曰仰视碧天际俯瞰緑水濵寥閴无涯观寓目理自陈大矣造化功万殊莫不均羣籁虽参差适我无非亲此诗则岂未达者耶史载献之尝与兄徽之操之俱诣谢安二兄多言献之寒温而已既出客问优劣安曰小者佳吉人之词寡以其少言故知之今王氏父子昆季毕集而献之之诗独不成岂亦吉人之词寡耶景祐中有防稽太守蒋堂修永和故事尝有诗云一西园曲水声水邉终日会冠缨防多诗笔无停缀不似当年有罚觥盖谓献之等发也【葛常之】  

会稽临安金陵三郡皆有东山俱传以为谢安携妓之所按谢安本传初安石寓居会稽与王羲之许珣支遁逰处被召不至遂栖迟东土唐裴冕与吕谓等鉴湖聨句有兴衰还寻戴东山更问东此会稽之东山也本传又云安石尝徃临安山中坐石室临濬谷悠然叹曰此与伯夷何逺今余杭县有东山东坡有游余杭东西岩诗注云即谢安东山所谓独携缥缈人来上东西山者是也此临安之东山也本传又谓及登台辅于土山营墅楼舘林竹甚盛毎携中外子侄游集今土山在建康上元县崇礼乡载建康事迹云安石于此拟会稽之东山亦号东山此金陵之东山也李白有忆东山二絶不到东山久蔷薇防度花白云他自散明月落谁家我今携谢妓长笑絶人羣欲报东山客开闗扫白云不知所赋者何处之东山也陈轩乃録此诗于金陵集中将别有所据耶南史载宋刘勔经始钟岭以为栖息亦号东山金陵遂有两东山矣【同上】  

韩愈自监察御史贬连州山阳令所坐之因传记各异唐书本传谓上防论宫市徳宗怒故贬李翺行状谓为幸臣所恶故贬皇甫湜作神道碑谓正元十九年关中旱饥公请宽民徭専政者恶之故贬按文公集宫市之防不传而文公歴官记及年谱以谓京师旱民饥诏蠲租半有司徴求反急愈与同列上防言状为幸臣所谗幸臣者李实也予考退之自连山移江陵诗云孤臣昔放逐泣血追愆尤汗漫不省识恍如乗桴浮或自疑上防上防岂其由则所坐之因虽退之犹疑之也集中有上京兆李实书盛称其能曰愈来京师所见公卿大臣未有赤心事上忧国如阁下者又云今年以来不雨者百余日种不入土而盗贼不敢起谷价不敢贵老奸宿瞒销缩摧沮亹亹百余言皆叙其敬慕之意其后实出为华州又有书云愈于久故游从之中蒙恩奬知遇最厚无与比者愈为实所谗不应此书拳拳如是及观江陵涂中诗云同官尽才俊偏善栁与刘或虑语言泄传之落寃仇又岳阳别窦司直云爱才不择行触事得谗谤前年出官日此祸最无妄又和张十一忆昨行云伾文未揃崖州炽虽得赦宥常愁猜近者三奸悉破碎羽窟无底幽黄能眼中了了见鄊国知有归日眉方开又有永正行以快伾文之贬其末云郎官清要为世称荒郡僻野嗟可矜具书目见非妄徴嗟尔既徃宜为惩则知阳山之贬伾文之力而刘李下石为多非为李实所谗也【葛常之】  

韩偓香奁集百篇皆艶词也沈存中笔谈云乃和凝所作凝后贵悔其少作故嫁名于韩偓尔今香奁集有无题诗序云余辛酉年戯作无题诗十四韵故奉常王公内翰呉融舍人令狐涣相次属和是嵗十月一旦兵起随驾西狩文藁咸弃丙寅嵗在福建有苏暐以藁见授得无题诗因追味旧时阙忘甚多予按唐书韩偓传偓尝与崔嗣定防诛刘季述昭宗反正为功臣与令狐涣同为中书舍人其后韩全诲等劫帝西幸偓夜追及鄠见帝恸哭至凤翔迁兵部侍郎天祐二年挈其族依王审知而卒以纪运图考之辛酉乃昭宗天复元年丙寅乃哀帝天祐二年其序所谓丙寅嵗在福建有苏暐授其藁则正依王审知之时也稽之于传与序无有不合者则此集韩偓所作无疑而笔谈以为和凝嫁名于偓特未考其详尔笔谈云偓又有诗百篇在其四世孙奕处见之岂非所谓旧诗之阙忘者乎【同上】  

汉史载韩信教陈狶反有挈手歩庭之议且曰吾为公从中起汉十年狶果反髙祖自将兵出张文潜曰方是时萧相国居中而信欲以乌合不教之兵从中起以图帝业虽使甚愚必知无成信安肯出此哉故其诗曰欲助陈侯乃中起不思萧相在咸阳又一诗云平生萧相真知已何事还同女子谋则又责萧相不为信辨其枉也余观班史吕后与萧相谋诈令人从帝所来称狶已破羣臣皆贺相国绐信曰虽病强入贺信入吕后使武士防信斩之则斩信者相国计也纵使其枉相国其肯为辨之哉信死则刘氏安不死则刘氏危相国岂肯以平日相善之故而悮社稷大计乎文潜后有一絶云登坛一日冠羣雄钟室仓皇念蒯通能用能诛谁计防嗟君终日媿萧公【丹阳集】  

汉成帝时张禹用事朱云对上曰臣愿赐尚方斩马剑断佞臣一人以厉其余上问谁也对曰安昌侯张禹上大怒曰居下讪上罪死不赦御史将云下云扳殿槛折曰臣愿从龙逢比干游于地下如云者可谓忠直有余矣后世思其人而不可得则作为韵语以声其美肃宗时元载用事故杜子美诗云千载少似朱云人至今折槛空嶙峋武后时傅游艺用事故卢照邻诗云昔有平陵男姓朱名阿游愿得斩马剑先断佞臣头言当时立朝之士不能如云以二人之恶而告于上也若二人者奸谀百倍张禹矣腥臊之血岂足以汚尚方之剑乎宋景文云朱游英气凛生风濒死危言悟帝聪殿槛不脩旌直諌安昌依旧汉三公信乎去佞如防山也  

五王之诛二张也张柬之启其谋桓彦范任其事敬晖崔元暐袁恕已各效其力坐使天后还政中宗即祚诚为社稷之竒勲然尚有可恨者焉薛季昶劝除武三思彦范辈岂不知中宗非刚断之主乎彼之意以为三思方烝乱韦氏而中宗孱懦一听其所为茍诛三思必不利于已故不肯诛耳不旋踵而自罹杀身之祸实自取之也张文潜云系狗不系首反噬理必然智勇忽迷方脱匣授龙泉区区薛李昶先事仅能言留祸启临淄败谋岂非天  

髙祖大风之歌志气慷慨规模宏逺凛凛乎已有四百年基业之气史记乐书谓之三侯章令沛得以四时歌舞宗庙盖欲使后之子孙知其祖创业之勤不可怠于守成尔武帝秋风词瓠子歌已无足道及为赋以伤悼李夫人反覆数百言绸缪恋嫪于一女子其视髙祖岂不媿哉艺文志上自造赋二篇其一不得而见耶【并同上】  

## 诗话总龟后集巻十七  

宋　阮　阅　撰评史门  

老杜课伯夷辛秀伐木则曰报之以微寒共给酒一斛遣信行脩水筒则以浮裂饼以答其恭谨陶渊明告其子则曰輙遣一力助汝薪水之劳此亦人子也可善遇之盖古人之役仆夫其忠厚率如此初学记载王褒买便了为奴作约使苦作以致听劵而泪下鼻涕长一尺有不如早归黄陌令蚯蚓鑚额之语其少陵柴桑之罪人哉【葛常之】  

建安七子惟刘公干独为诸王子所亲曹操威焰盖世甄夫人出拜诸人皆伏而公干独平视虽输作而不悔亦可嘉矣故梅圣俞诗云公干才俊或欺事平视美人曽不起自兹不得为故人输作左校濒于死公干尝有赠徒弟诗云亭亭山上松瑟瑟谷中风风声一何盛松枝一何劲其寄意如是岂肯少屈于操哉末篇又托兴鳯凰有何时当来仪将须圣明君之句则不以圣明待曹操矣  

杜甫悲陈涛诗云野旷天清无战声四万义军同日死言房琯之败也琯临败犹持重而中人邢延恩促战遂大败故甫深悲之甫为右拾遗会琯罢相上防力救琯肃宗大怒诏三司推问相张镐救之获免故洗兵马行云张公一生江海客身长九尺须眉苍盖戯其救已也张无尽孤愤吟云房琯未相日所谈皆臯防一朝陈涛下覆没千万师中原已纷溃老杜尚嗟咨则老杜救琯之章岂亦出于私情乎  

郑防受安禄山伪命洎贼平与张通王维并囚宣阳里因善画祈于崔圆遂得免死老杜所谓今如罝中兎子云识字终投阁是也及防贬台州有诗云可念此公懐直道也霑新国用轻刑如防者可谓之懐直道乎当是爱私之言尔八哀诗亦云反覆归圣朝防染无涤荡老防台州掾泛泛浙江浆盖伤之也  

忘年交谓虽年齿尊幼不侔而道义可为友也如张鉴之于陆贽崔廓之于李谦是已鲁直云逐贫不去与忘年便以忘年作朋友用盖有来处也老杜过孟仓曹诗云清谈见滋味尔辈可忘年则山谷所用岂茍云乎哉  

李白作蜀道难以罪严武其末云所守或匪亲化为狼与豺朝避猛虎夕避长蛇磨牙吮血杀人如麻锦城虽云乐不如早还家则武待白之礼未必优也武与杜甫情好甚厚一朝以饮酒过度而武防杀之则不如早还家之说乃白先见之明尔陆畅谒韦臯于蜀郡畅感韦之遇已遂反其词作蜀道易云蜀道易易于履平地  

郎基在颍川不置朩枕裴潜在兖州不眠胡状居官清操要当如是白乐天在杭州取天竺片石受代携归故其诗曰三年为刺史饮氷复食檗唯向天竺山取得両片石此抵有千金无乃伤清白暨守吴门复取洞庭双石一以支琴一以贮酒故双石诗有万古遗水濵一朝入吾手之句洎罢府支琴石遂归履道旧居故作诗云天上定应胜地上支机未必及支琴于乎泉石膏肓人士之逸韵若乐天者岂潘子义所谓风流罪过也耶  

君子为小人诬蔑则其诗怨故寓之于物以舒其愤如朱昼古镜诗所谓我有古时镜初自懐陵得蛟龙犹泥蟠魑魅幸月蚀是也小人既败君子得志之秋则其诗昌故寓之于物以快其志如刘禹锡磨镜篇所谓萍开緑池满晕尽金波溢山神妖气沮野魅真形出是也黄子虚作妬佳月篇云狂云妬佳月怒飞千里黒佳月了不嗔曽何汚防白支頥少待之寒光静无迹灿灿黄金盘独照一天碧殆亦二子之意【俱同上】  

康节三皇吟许大乾坤自我宣乾坤之外复何言初分大道非常道终有先天永后天作法极微难着迹收功最久不知年若教世上论功业料得更无人在前  

五帝吟进退肯将天下让着何言语状雍容【一作从容】衣裳垂处威仪盛玉帛脩时意思防物物尽能循至理人人自愿立殊功当时何故得如此只被升明类日中  

三王吟一片中原万里余殆非孱徳所能居【能一作宜】夏商正朔犹能布汤武干戈未便驱泽火有名方受革水天无意不成需请观仁义为心者肯作人间浅丈夫【意一作应请观一作详知】  

五伯吟刻意尊名名愈亏人人奔命不胜疲生灵剑防围中活【围一作林】公道货财心里归虽则饩羊能爱礼奈何鸣凤未来仪东周五百余年内叹息唯闻一仲尼  

七国吟当其末路尚纵横仁义之言固不听肯为破齐存即墨能胜坑赵尽长平清晨见未为怪白日杀人奚足惊加以苏张掉三寸扼喉其势不俱生  

嬴秦吟轰轰七国正争筹利害相摩未便休比至一雄心底定其如四海血横流三千賔客方成梦百二山河又变秋谩说罢侯能置守赵髙元不是封侯  

西汉吟秦破山河旧战场岂期民复见耕桑九千来里开封域四百余年号帝王剥丧既而遭莽卓经营殊不念髙光当时文物如斯盛城复何由更有隍  

三国吟桓桓鼎峙震雷音絶唱髙踪没处寻萧鼓一方情味畅弓刀万里力难任论兵狠石宁无意饮马黄河徒有心虽曰天时亦人事谁知虑外失良金  

西晋吟承平未必便无忧安若忘危非善谋题品人才凭雅谓雌黄时事用风流有刀难割公闾腹无朩可枭元海头祸在夕阳亭一句上东门笑浪悠悠  

十六国吟溥天之下号寰区大禹曽经治水余衣到敝时多虮虱当烂处足虫蛆龙章本不资狂防象魏何尝荐乱胡尼父有言堪味处当时欠一管夷吾  

南北朝吟云方其天下分南北聘使何尝絶徃还偏覇尚存前典宪小康犹见旧衣冠【一作迍邅】洛阳雅望称崔浩江表竒才服谢安二百四年能并辔谩将形势互为言  

有隋吟始谋当日已非臧又更相承或自戕蝼蚁人民贪土地泥沙金帛悦姬姜征辽意思糜荒服泛汴情懐厌未央三十六年都扫地不然天下未归唐  

有唐吟天生神武奠中央不尔羣凶未易攘正观若无风凛凛开元安有气扬扬凭髙始见山河壮入夏方知日月长三百年间能浑一事难成徃道弥光  

五代吟自从唐季坠皇纲天下生灵被扰攘社稷安危凭卒伍朝廷轻重系藩方深冬寒朩固不脱未旦小星犹有光五十三年更八姓始知扫荡待真王  

我宋吟二首纷纷五代乱离间一旦云开复见天草朩百年新雨露车书万里旧山川寻常巷陌犹簮绂取次园林尽管【尽一作亦】人老太平春未老莺花无害日髙眠又吾曹养拙頼明时为幸居多寕不知天下英才中遁迹人间好景处开眉生来只惯见丰稔老去未尝经乱离【一作闻鼔鼙】五事歴将前代举帝尧而下更无之【按卲氏闻见録康节先公谓本朝五事自唐虞而下所未有者一革命之日市不易肆二克服天下在即位后三未尝杀一无罪四百年方四叶五百年无心腹患伯温窃疑未甞经乱离为太甚先公曰吾老且死汝辈行自知之】  

张南轩采菊亭诗引曰陶靖节人品甚髙晋宋诸人所未易及读其诗可见胸次洒落八牕玲珑岂野马游尘所能栖集前建安丞张君精力未衰即挂冠家于浏阳有年矣葺小园为亭面南山来求予名予名之曰采菊亭取靖节所谓采菊东篱下悠然见南山呜呼靖节兴寄深逺特可为识者道耳诗曰陶公千载人髙标跨余子岂无济时念敛防独知止归来卧衡门无愠复何喜九日天气佳东篱撷芳蕋举头见南山佳处政在此地偏心则逺意得道岂否张侯谢银艾筑室娱燕几小亭才寻丈景物自新美颇闻方瞳清亦复强歩履不妨数登临倚杖防云起髙咏悠然篇飞鸿送千里【文集】  

复斋漫録云东坡作谏论以魏郑公以苏张之辩而为谏诤之术且云郑公之初实学纵横之术其所以与苏张异者心正尔或以东坡之论为不然余读郑公出闗诗云中原还逐鹿投笔事戎轩纵横计不就慷慨志犹存防杖谒天子驱马出闗门请缨覊南越凭轼下东藩欝纡陟髙岫出没望平原古朩鸣寒鸟空山啼夜猿既伤千里目还惊九折魂岂不惮艰险深懐国士恩季布无二诺侯嬴重一言人生感意气功名谁复论东坡实不见此诗盖识见之明有以探其然耳乃知读书未博未可以轻议前辈也苕溪渔隠曰余观谏论殆是老苏作格力辞防可以见矣非东坡所作也  

## 诗话总龟后集巻十八  

宋　阮　阅　撰辩疑门  

王丝字敦素越之萧山人景祐初为县令会嵗歉丝每家支钱一千以济之期以明年夏输绢一匹邑人大受其恵称为徳政繇此当路荐之盖是时一缣售价不逾其数尔仕止郎曹典州而已范文正公为作墓志具载其事至荆公当国效其法施之天下号为和买久之本钱既不复俵且有折帛之害世悮传始于王仪仲素仪仲文正公之子早即贵达未尝为邑官至八座没谥懿敏国史本传可考其子巩字定国与东坡先生游李定字仲求洪州人晏元献公之甥文亦竒欲预赛神会而苏子羙以其任子距之致兴大狱梅圣俞谓一客不得食覆鼎伤众賔者也其嗣即商老彭以诗名列江西中又李定字资深元丰御史中丞其孙方叔正民兄弟皆显名一时扬州人又李定嘉祐治平以来以风采闻尝廵歴天下诸路计度转运使官制未行老于正卿乃敦老如冈之祖盖济南人也同姓名者凡三人世亦多指而为一不可不辩【李豸阳翟人东坡先生门下士亦字方叔両方叔俱以文鸣诗章又多互传于世】  

陈子昻感遇诗云乐羊为魏将食子狥军功骨肉且相薄他人安得忠又曰吾闻中山相乃属放麑翁孤兽犹不忍况以奉君终一则忍于其子一则不忍于麑故鲁直懐荆公诗有啜羮不如放麑乐羊终媿巴西陈无已啓亦用此事所谓中山之相仁于放麑乱世之雄疑于食子是也然属麑于秦西巴者孟孙也非中山相也子昻徒见乐羊中山事遂误作孟孙用无已亦遂袭之鲁直以西巴为巴西亦悮矣【丹阳集】  

李白古风云燕昭延郭隗遂筑黄金防剧辛方赵至邹衍复齐来予考史记不载黄金防之名止云昭王为郭隗改筑宫而师事之孔文举与曹公书曰昭王筑防以尊郭隗亦不着黄金之名上谷郡图经乃云黄金防在易水东南十八里燕昭王置千金于防上以延天下士遂因以为名皇甫松有登黄金防诗云燕相谋在兹积金黄巍巍上者欲何顔使我千载悲其迹尚可得而考也  

东坡诗云玉奴索花奴手玉奴谓杨妃花奴谓汝阳王璡也及观和杨公济梅花诗乃言玉奴终不负东昏何耶按南史东昏妃潘玉儿当是笔悮尔  

韩退之诗曰离骚二十五王逸序天问亦曰屈原凡二十五篇今楚词所载二十三篇而已岂非并九辨大招而为二十五乎九辨者宋玉所作非屈原也今楚词之目虽以是篇并注屈原宋玉然九辨之序止称屈原弟子宋玉所作大招虽疑原文而或者谓景差作若以宋玉痛屈原而作九辨则招魂亦当在屈原所着之数当为二十六矣不知退之王逸之言何所据耶  

杜子美栢中允除官制诗旧注以为栢耆又以为正节按杜诗云纷然丧乱际见此忠义门蜀中防亦甚栢氏功弥存三止锦江沸独清玉垒昏当是有功于蜀者方是时叚子璋反于上元徐知道反于寳应而正节为卭州刺史数有功则是正节无疑矣杜集又有栢学士茅屋栢大兄弟山居诗议者皆以谓正节之居然诗中殊不及功名之事但皆称其为学读书尔茅屋云古人已用三冬足年少今开万巻余山居云山居精典籍文雅渉风骚疑是卭州立功之前【丹阳集】  

黄鲁直诗云世有捧心学取笑如东施梅圣俞云曲眉不想西家様馁腹还须二子清太平寰宇记载西施事云施其姓也是时有东施家西施家故李太白效古云自古有秀色西施与东邻而东坡代人留别诗乃云绛蜡烧残玉斚飞离歌唱彻万行啼他年一舸鸱夷子应记侬家旧姓西似与寰宇记所言不同岂为韵所牵耶【同上】  

张无尽尝和山字云安得将相似仲山人疑之以近人所常用皆山甫也观后汉志阳樊攅茅田服注云楚仲山所居又杨脩答临淄侯牋云仲山周旦之俦只称仲山何疑之有【黄常明】  

坡记王陵过贾逵庙呼曰贾梁道我大魏之忠臣也及司马景王病梦逵为祟因为诗曰嵇绍似康为有子郄超畔鉴似无孙如今更恨贾梁道不杀公闾杀子元盖怪梁道忠义之灵不能自已其子元之恶按晋纪王贾所扰者乃宣帝名懿字仲达非景帝子元也【防溪】  

正讹门  

天闚象纬逼云卧衣裳冷世传古本作天闚今从之庄子以管闚天正用此字旧集以作阙又或作闗今不取盖先生诗该众美者不惟近体严于属对至于古风句对者亦然观此诗可见矣近人论诗多以不必属对为髙古何耶故详论之以俟知者焉【杜诗正异】  

海右此亭古济南名士多济南实海右诸郡旧集一作海右今从之正文作海内非也  

拂天万乗动观水百丈湫拂字从一作兼画马诗有云翠华拂天来向东正文作沸非也  

君臣留欢娱乐动殷嶱嵑殷从上声嶱嵑出文选音渴曷集韵山貌旧集作殷汤嶱音字皆悮盖縁汤字之讹二字从而倒之兼他诗二字悮倒之者非一  

岂知秋禾登贫窭有仓卒别本禾字一作未今从之按此诗十一月作禾字明矣昌黎谓年登而妻啼饥实此意也  

隂风西北来惨淡随回纥纥字从一作鹘唐史徳宗朝始改名回鹘正文非也  

中兴诸将收山东防书夜报清昼同夜字从王介甫谓防书昼夜至也旧作日今不取  

花门天骄子饱肉气勇决诸诗之言花门者皆回纥也旧集作北门盖由字画小误唐以太原为北门非谓回纥明矣卒章申言花门也  

渡河不用船千骑常撇捩撇捩疾貌大食刀歌云物撇捩辞沆壕字意皆同今从之旧集作撇烈非也  

婵娟碧藓静萧摵寒箨聚藓字从别本旧集作鲜盖字画小缺而释者因云婵娟碧鲜皆谓竹也尤谬  

长夜苦寒谁独悲杜陵野老骨欲折此成都诗旧集作长安非也其夜字之讹故悮作安耳况卒章之意明甚  

南京乱初定所向邑枯槁邑字从别本他诗亦云朝野色枯槁正文作邑今不取  

树枝有鸟乱栖时瞑色无人独归客栖字从一作正文作鸣今不取言乱栖则鸣可知矣  

髙皇亦明王魂魄犹正直皇字旧集诸本皆作堂近见别本作皇今从之乃与上下数聨诗意相贯也询之阆人其汉髙祠庙今尚存焉  

别离重相逢偶然岂足期足字旧集作定盖由字画小讹况上句已云泄云无定姿  

悲防萧飒石巃嵸哀壑杈枒浪呼汹浪字作别本考两句属对之工当用一实字又别本下句作二莺猛胸绦徐坠字亦未通  

主守问家臣分朋见溪畔耘者必分朋曹而进故东坡逺景楼记谓耘者毕出数百人为曹者是也旧作明乃字小讹耳  

风吹巨焰作河汉腾烟柱诸本下句作何掉腾烟柱蜀本何作河近见别本今从之盖于词意通也  

合昏排鐡骑清晓散锦幪幪字从又有他诗有云驽骀怯锦幪乃覆马之物正文作非也  

大火运金气荆扬不知秋火字从一作谓大火西流七月诗也正文作暑今不取  

终然契真如得匪金仙术二句并从一作正文作终契如徃还得匪合仙术今不取  

防度寄书白塩北故人赠我青丝裘丝字从一作缣别本正文止作丝字此诗寄裴施州者或谓裴冕非也按唐史冕以寳应元年贬施州刺史不数月移澧州距此已六年矣  

配极都閟凭髙禁籞长籞字旧集诸本皆作御按西溪宣帝纪云池籞者其字从竹今从之  

尸乡余土室谁话呪鸡翁谁话从呪鸡事见列仙传正文作鸡说乃字之讹也咒字一作喌音州又音祝  

茂树行相引连山望忽开茂字连山字皆从一作时归鳯翔行在正文连山作莲峰非也雾树亦然  

掖垣竹埤梧十寻洞门对霤常隂隂霤字从别本文选云二堂对霤此春深诗也而诸本作雪悮矣  

江上小堂巢翡翠苑邉髙塜卧麒麟苑字从一作正文作花盖字画小讹而说者云一诗连用三花字不害为工误矣  

云断岳莲临大路天晴宫栁暗长春大路陜华间地名也晋书檀道济从刘裕伐姚泓至潼关姚鸾屯大路以絶道济粮道而蜀本正作大道误矣  

马骄朱汗落胡舞白题斜朱汗已见他诗旧作珠乃衍文也白题从一作西汉云斩胡白题将字义与雕题同正文作蹄非也  

力疾坐清晓来诗悲早春诗字从别本考诗题与上下句意当从之旧作时非也  

峡云笼树小湖日荡船明荡字从一作非久游江湖者不知此字之工正文作落盖字讹也  

合观却笑千年事驱石何时到海东题云观造竹桥即日成句中合观字谓聚观桥成之速而笑驱石之诞旧集诸本皆讹作欢非也  

## 诗话总龟后集巻十九  

宋　阮　阅　撰隠逸门  

世人谓渊明皆以其専用肥遯初无康济之念能知其心者寡也尝求其集若云歳月掷人去有志不获骋又有云猛志逸四海骞翮思逺翥任苒歳月頽此心稍已去其自乐田畆乃巻懐不得已耳士之出处未易为世俗言也【阳秋】  

瓢之为器贫者所用故顔子以一瓢饮而扬子比之山雌文康公筑室泛山溪上阖门千指朝虀暮塩未尝敢以贫为病尝因溪结亭号曰瓢饮盖欲少见慕贤好古安贫乐道之意予尝有诗云我不学许由隠烟雾得瓢不饮惟挂树又不学徳义居虎邱带瓢入市多骑牛分无玉瓯嚢古锦病渴文园只瓢饮下瞰金溪新结亭未须引吸如长鲸但愿金溪化为酒歳歳持瓢醉花栁  

杜寻苑十隠居云侍立小童清义山忆正一云烟炉销尽寒灯晦童子开门雪满松子厚云日午独眠无余声山童隔竹敲茶臼秀老云夜深童子唤不起猛虎一声山月髙闲弃山间累年颇得此数诗气味  

陈搏负经纶才歴五季乱离游行四方志不遂入武当山后隠居华山自晋汉以后毎闻一朝革命嚬顣数日人有问者瞪目不答一日方乗驴游华隂市闻太祖登极惊喜大笑问其故又笑曰天下自此定矣太祖方潜龙时抟尝见天日之表知太平之有自矣遯迹之初有诗云十年踪迹走红尘回首青山入梦频紫阁纵荣争及睡朱门虽贵不如贫愁闻剑防扶危主闷见笙歌聒醉人携取旧书归旧隠野花啼鸟一般春岂浅人也哉【邵伯温易学辨惑】  

陈抟周世宗尝召见太平兴国初再召赴阙太宗赐诗云曽向前朝出白云后来消息杳无闻如今若肯随徴召总把三峰乞与君先生服华阳巾草屦垂绦以賔礼见赐坐【渑水燕谈】  

康节除秘书省校书郎颍州团练推官辞不许既受命即引疾不起且以诗答乡人曰平生不作皱眉事天下应无切齿人断送落花安用雨装添旧物岂须春幸逢尧舜为真主且放巢由作外臣六十病夫宜揣分监司无用苦开陈【言行録】  

后复再召抟辞曰九重仙诏休教丹鳯防来一片野心已被白云留住【辩惑】  

种放别业在终南山后生从之学者甚众性颇嗜酒躬耕种秫以自酿所居有林泉之胜殊为幽絶真宗闻之遣中使携画工图之开龙图阁召辅臣观焉上欲赏之其后复闻魏野居有幽致帝亦遣人图之故野有诗云幽居帝画防【渑水燕谈】  

张横渠八翁吟诗十首歩虚声里八竒翁八竒须信古英雄賔朋未散山翁醉听歌同入醉乡中傅岩岩下筑岩翁幽通心与帝心通忧勤未感思贤梦为霖何日见成功磻溪溪畔钓鱼翁濯缨溪水听溪松龟猷未告非熊兆渔簑堪笑老龙钟老原原上卜年翁感天功业动天聪流言未信成王悟悟成全得起禾风龟山山下感麟翁麟翁知己防时逢自从顔孟希踪后防人今日更希踪青牛西去伯阳翁当年夫子叹犹龙立言为恐真风丧岂知言立丧真风寓言豪诞漆园翁夸谈名理浩无穷早知悬解人间世争知悬解不言中一身无碍竺干翁遍员身【关】戒身同船师从我乗桴去顽空中与指真空褒中斜谷卧龙翁量如江海气如虹不应三顾逢先主至今千载慕冥鸿篮舆多病八吟翁云僧溪叟恣逰从清时无事青山醉青山仍醉最青峰  

处士魏野字仲先陜州人居于东郊架草堂有水竹之胜好弹琴作诗清苦多闻于时前后郡中皆所礼遇上祀汾隂召之辞疾不至野以诗贽公曰从前辅相皆频出独在中书十五秋泰岳汾隂俱礼毕这回好伴赤松游公览之喜形于色以酒茗药物为答素编先公遗札有公自写此诗数本【王文正公遗事】  

旦得诗感悟以疾屡辞政柄遂拜太尉玉清昭应宫使又曰魏野谓冦凖曰自古功名盖世少有全者因与诗曰好去上天辞将相归来平地作神仙及贬始悔不用野之言云【仁宗政要】  

复斋漫録云晋皇甫谥髙士传载四皓见秦政虐乃避入蓝田山作歌曰漠漠髙山深谷逶迤煌煌紫芝可以疗饥唐虞世逺吾将安归驷马髙盖其忧甚大富贵之畏人不如贫贱之肆志  

林逋字君复居杭州西湖之孤山真宗闻其名赐号和靖处士诏长吏歳时劳问逋工于画善为诗如梅花诗云踈影横斜水清浅暗香浮动月黄昏评诗者谓前世咏梅者多矣未有此句也及其临终为句云茂陵他日求遗藁犹喜初无封禅书尤为人称诵自逋之卒湖山寂寥未有继者【归田録】  

又青箱杂记云逋景祐初尚无恙范文正公亦过其庐赠逋诗曰巢由不愿仕尧舜岂遗人又曰风俗因君厚文章到老醇其激赏如此【言行録】  

武夷之溪东流凡九曲而第五曲为最深盖其山自北而南者至此而尽耸全石为一峰防地千尺上下平处微戴土生林朩极苍翠可玩而四隤稍下则反削而入如方屋防者旧经所谓大隠屏也直屏下两麓相抱之中西南向为屋三间者仁智堂也堂左右两室左曰隠求以待栖息朱氏隠求室诗曰晨牕林影开夜枕山泉响隠去复何求无言道心长邱氏诗曰抱膝小牕深读书空谷响一笑有会心纷纷自消长项氏诗曰种桑不疗寒莳粟长苦饥饥寒虽自有但使愿无违袁氏诗曰本是山中人归作山中友岂同荷蓧老永结躬耕耦浮云一出岫肤寸弥九有此志未可量见之千载后刘平父诗曰宁懐栖遯情闲袖经纶手风云倘未期猿鹤且为友万氏诗曰平生区中縁中歳从黄绮出处本无心谁云今隠几黄子厚诗曰隠侧混樵牧坚髙存圣功懐哉得所尚一瓢从屡空  

韩氏次櫂歌韵宛宛溪流叠九湾山猿时下鸟关关钓矶茶灶山中乐大隠屏邉日月闲  

淮南小山作招隠极道山中穷苦之状以风切遁世之士使无遐心其防深矣其后左太冲陆士衡相继有作虽极清丽顾乃自为隠遁之辞遂与本题不合故王康琚作诗以反之虽正左陆之悮而所述乃老氏之言又非小山本意也十月十六日夜坐许生挟琴过予书堂夜久月明风露凄冷生挥弦度曲声甚悲壮既乃更为招隠之操而曰谷城老人尝欲为予依永作辞而未就也予感其言因为推本小山遗意戯作一阕以反之口授许生冩呈谷城老者诸名胜请共赋之以备异时山中故事云  

南山之幽桂树之稠枝相樛髙拂千厓素秋下临深谷之寒流王孙何处扳援久淹留　闻说山中虎豹书嘷闻说山中熊罴夜咆丛薄深林鹿呦呦狝猴与君居山伴君游君独胡为自聊【音留】歳云暮矣将焉求思君不见我心徒离忧南山之中桂树秋风云防蒙下有寒栖老翁朩食涧饮迷春冬此间此乐优游何穷　我爱阳林春葩昼红我爱隂崖寒泉夜淙竹栢含烟泊青葱徐行发啇歌安坐抚孤桐不问箪瓢屡空但把明月甘长终人闲虽乐此心谁与同　南山之阿桂树婆娑云嵯峨下防连蜷旧柯秋思渺渺秋风多王孙不见扳援时寤歌　我思岑寂空山良宵月华诘曲前溪春流迅波秀朩盘纡杂青莎猿猴慕熊罴麋鹿友麚荒忽淹留奈何思君使我长咨嗟人间歳月惊心易蹉跎　长幽居中林散髪披襟山崟慰此栖迟素心渌渏一曲传清音超然忘世谁能共浮沉　或逺汲寒溪烟雨昼隂独宿空斋哀猿夜吟竹栢揺风更萧森春兰得芳纫秋菊伴孤斟此意宁论古今劝君与我同簮倘徉归去歌谷云深【右反招隠】  

恬退门  

蔡宽夫诗话云乖崖少喜任侠学击剑尤乐闻神仙事为举子时尝从陈希夷欲分华山一半希夷以纸笔蜀牋赠之公笑曰吾知先生之防矣殆欲驱我入閙处乎然性极清介居无妾媵不事服玩朝衣之外燕处惟纱防皂绦一黄土布裘而已至今人传其画像皆作此餙始及第时尝以诗寄传霖逸人云前年失脚下鱼矶苦恋明时不忍归为报巢由莫相笑此心非是爱轻肥李顺之辞乖崖帅蜀有诗寄陈希夷云性愚不肯住山林刚要清流拟致君今日星驰剑南去回头惭愧华山云皆真素志也  

复斋漫録云唐人诗有意効承平无功答盛明灰心縁忍事霜髩为论兵道直身还泰恩深命转轻梅塩非拟议葵藿是平生白日长垂照青蝇谩发声嵩阳旧田地终拟俟归耕中书后堂【阙】轩西壁有题灰心霜髩之句者騐其笔迹旧相李公廸之书也李入相时邉兵未动意在忍事之语元献中书即事诗叙其事云惨惨髙槐落凄凄余菊寒粉墙多记墨聊为拂尘防正为此也苕溪渔隠曰蔡寛夫诗话以灰心縁忍事霜鬂为论兵之句是裴晋公作李文定尝亲书于中书壁间  

蔡宽夫诗话云正献公以清徳直道闻天下而风姿尤竒古年近七十髪髩皤然无一茎黒者居相位未防以歳旦请老一章得谢退居睢阳欧阳文忠公未显时正献推荐特厚及文忠为留守日与公酧唱文公有答公见赠末章云报国如乖愿归耕宁买田期无辱知已肯逐利名迁熈宁初文忠致政归汝隂时正献捐舘已十有五年矣文忠复用前诗题其祠堂云门生今白首墓朩已苍烟报国如乖愿归耕宁买田此言今始践知不愧黄泉苕溪渔隠曰昭陵诸臣传云庆厯四年拜中书门下平章事每内降与恩泽者积数十而面纳上前上尝谓谏官欧阳脩曰外人知衍封还内降吾居禁中有求恩者每以衍不可告之而止者多于所封还也由是侥幸不说出知兖州明年正旦上表曰臣年七十愿还上印绶乃以太子少师致仕议者谓故相一上章得请以三少致仕皆非故事盖宰相贾昌朝疾之蔡宽夫云正献居相位未防以歳旦请老不言镇东鲁盖阙文也  

迂叟诗话云王太尉旦从车驾过陜魏野贻诗曰昔时宰相年年替君在中书十一秋西礼东封俱已了如今好伴赤松游王袖其诗以呈上累表请退上不许苕溪渔隠曰余按三朝正史云旦登柄用十八年为相仅一纪素嬴多疾又以名位太重忧畏不自安连歳拜章求觧上素重其徳望闻其引退甚不乐优诏褒答继以面谕旦一日独对滋福殿令左右扶掖而升复求逊位上覩其痩瘁闵然许之则迂叟诗话以为上不许盖悮矣其蔡寛夫诗话云遂得谢此言良是  

蔡宽夫诗话云莱公自永兴被召魏野以诗送之曰好去上天辞富贵却来平地作神仙王文正从东封回野亦寄以絶句云西祀东封今已了好来相伴赤松游文正袖此诗求退遂得谢莱公晚歳南迁世多言不能如文正用野言盖志士仁人以各有志观莱公末年所为岂愧文正也哉山人处士其言不如此或用或不用各系其人要之不溺于富贵以贪得则一也野子亦有父风宋景文尝赠以诗云姓名髙士传父子少微星  

## 诗话总龟后集巻二十  

宋　阮　阅　撰警句门  

章圣极喜老杜勳业频看镜行藏独倚楼  

欧公称李白襄阳乐落日欲没岘山西四句常语也至于清风明月不用一钱买玉山自倒非人推然后见太白之横放所以惊动千古者不在此乎  

诗人以一字为工世固知之惟老杜变化开阖出奇无穷殆不可以形迹捕诘如江山有巴蜀栋宇自齐梁则其逺近数千里上下数百年只在有与自两字而吐吞山川之气俯仰古今之懐皆见于言外此工妙至到人力不可及也【石林诗话】  

七言律难于气象雄浑句中有力而纡余不失言外之意自老杜锦江春色五更角鼓等句后常恨无复继者【同前】  

诗之声律至唐始成然亦多原六朝防意而造语工夫各有微妙何逊入西塞诗薄云岩际出初月波中上至少陵江边小阁则云薄云岩际宿孤月浪中飜虽因旧而益妍类獭髓补痕也  

钱郎并称郎非钱比也如云穷达恋明主耕桑亦近郊鸟道挂疎雨人家残夕阳牛羊下山小烟火隔林深长乐钟声花外尽龙池栁色雨中深皆特出意外标凖古今固不必论如横云岭外千重树流水声中一两家亦可谓竒句矣士元岂有如此句乎赠孟少府新除江南尉云客路寻常随竹影人家大抵旁山岚题王秀友半日村别业云长溪南路当羣岫半景东隣照数家此何等语余读其诗尽帙未见有可喜处以是知不及起逺甚【同上】  

山隂野雪兴难乗佳辰强饮食犹寒皆干旋其语使就音律近集有天上娇云未肯同十年江海别尝轻花下壶卢鸟劝提与君盖亦不须倾皆此法也【黄常明】  

賔客集添炉鸡舌洒水净龙须骆賔王桃花嘶别路竹叶防离樽此体甚众惟栁子厚从中丞过卢少府郊居一聨最工云莳药闲庭延国老开尊虚室值贤人只似称坐客而有两意盖甘草国老浊酒贤人故也梦得又有药炉烧姹女酒瓮贮贤人近于汤燖右军矣余尝为郊行诗云江干食息呼扶老朩末扳縁讶宛童乃古今注秃鹙一名扶老尔雅女罗谓之宛童也又题一士人所居云但遣一枝居巧妇不殊大厦贺佳賔盖用尔雅注鹪鹩俗呼巧妇炙毂子雀一名佳賔言集人屋如賔客也乐天曾用巧妇对慈姑谢元晖善为诗任彦升工于笔又云任笔沈诗刘孝绰称弟仪与成云三笔六诗故牧之云杜诗韩笔愁来后似倩麻姑痒处爬近人罕用之临川云闲诗用意归诗笔静外安生比太山坡云水洗禅心都眼静山供诗笔总眉愁【同上】  

唐朝人士以诗名者甚众徃徃因一篇之善一句之工名公先达为之游谈延誉遂至声闻四驰曲终人不见江上数峯青钱起以是得名故国三千里深宫二十年张祜以是得名微云淡河汉踈雨滴梧桐孟浩然以是得名兵卫森画防宴寝凝清香韦应物以是得名野火烧不尽东风吹又生白居易以是得名敲门风动竹疑是故人来李益以是得名鸟宿池边朩僧敲月下门贾岛以是得名画栋朝飞南浦云珠帘暮卷西山雨王勃以是得名华裾织翠青如葱入门下马气如虹李贺以是得名然观各人诗集平平处甚多岂皆如此句哉古人尝谓尝鼎一脔可以尽知其味恐未必然尔杜子美云为人性僻耽佳句语不惊人死不休则是凡子美胷中流出者无非惊人之语矣读其集者当知此言不妄殆非前数公之可比伦也【葛立之】  

李义山位农尉尝投诗谒告云却羡卞和双刖足一生无复没堦趋虽为乐春罪人然用事出人意表尤有余味英俊陆沉强顔低意趋跖诺虎扼腕不平之气有甚于伤足者非粗知直心不甘心于病畦下者不能赏此语之工也【阳秋】  

郛子稍学作小诗尝赋梅花云玉屑装龙脑云衣覆麝脐何堪夜来雪香色两凄迷留友人诗云良友间何阔春事如许劳君下鸥沙一叶繁春渚昨梦堕前世再见欣欲舞聊呼花底杯酒面防红雨狂饮岸纶中良谈挥玉麈骊驹未可歌妙句君须吐观此数语似粗知诗家畦迳学之不已必佳但恐其中堕耳【同上】  

陆士衡文赋云立片言以居要乃一篇之警防此要论也文章无警防则不足以传世盖不能竦动世人如老杜及唐人诸诗无不如此但晋宋间人専致力于此故失于绮靡而无髙古气味老杜句云句不惊人死不休所谓惊人句即警防也【吕氏童防训】  

句法门  

前人文章各自一种句法如老杜今君起柂春江流予亦江邉具小舟同心不减骨肉亲每语见许文章伯如此之类老杜句法也东坡秋水今防竿之类此东坡句法鲁直之夏扇日在揺行乐亦云聊此鲁直句法也学者若能遍考前作自然度越流辈【同上】  

渊明退之诗句法分明卓然异众惟鲁直为能深识之学者若能识此等语自然过人阮嗣宗诗亦然  

徐师川云作诗回头一句最为难道如山谷诗所谓忽思钟陵江十里之类是也他人岂如此尤见句法安壮山谷平日诗多用此格  

徐师川云为诗文常患意不属或只得一句语意便尽欲足成一章又恶其不相称师川云但能知意不属则学可进矣几注章作诗文或得一两句而止若未有次句即不若且休养锐以待新意若尽力湏要相属譬如力不敌而苦战一败之后意气沮矣  

王荆公好集句尝于东坡处见古砚东坡令荆公集句荆公云巧匠斵山骨只得一句遂逡廵而去山谷尝有句云琪璘卧葬功名骨终身不得好对【同上】  

庄子文多竒变技经肯綮之未尝乃未尝技经肯綮也诗句时有此法如昌黎一蛇两头见未曽拘管计日月欲进又不可君不强起时难更东坡云追兹霜雪未兹谋待君必聊亦记吾曾余人罕敢用【黄常明】苦吟门  

山泽之儒多癯诗人尤甚子美有思君令人痩乐天云形容痩薄诗情苦岂是人间有相人又云貌将松共痩心与竹俱空李商隠瘦尽东阳姓沈人掉头撚髭之苦岂有张頥丰颊者哉沈昭畧尝戯王约以肥而痴答以痩而狂昭畧喜曰痩已胜肥狂已胜痴【同上】  

贾岛诗如鸟从井口出人从岳阳来贯休此夜一轮满清光何处无皆经年方得句以见其词思苦若非好事者夸辞亦缪用其心也【同上】  

后山诗话云荆公诗力去陈言夸末俗可怜无补费精神而公平生文体数变暮年诗益工用意益苦故言不可不谨也  

蔡宽夫诗话云司空图善论前人诗如谓元白为力勍气僝乃都会之豪估郊岛非附于寒澁无所置才皆切中其病及自评其作乃以南楼山最秀北路邑偏清为假令作者复生亦当以着题见许此殆不可晓当局者迷固人情之通患如乐天所谓属石破山先观镵迹发矢中的兼听声使不见其诗而闻此语当以为如何哉  

冷斋夜话云贾岛诗有影畧句韩退之喜之其渡桑干诗曰客舍并州已十霜归心日夜忆咸阳而今更渡桑干水却望并州是故乡又赴长江道中诗曰防杖离山驿逢人问梓州长江那可到行客替生愁  

隠居诗话云孟郊诗蹇澁穷僻琢削不暇苦吟而成观其句法格力可见矣其自谓夜吟晓不休苦吟神愁如何不自闲心与身为仇而退之荐其诗云荣华肖天秀防疾愈响报何也  

苏子由云唐人工于为诗而陋于闻道孟郊尝有诗云食虀肠亦苦强歌声无欢出门即有碍谁谓天地宽郊耿介之士虽天地之大无以容其身起居饮食有戚戚之忧是以卒穷以死而李翺称之以为郊诗髙处在古无上平处犹下顾沈谢至韩退之亦谈不容口甚矣唐人之不闻道也孔子称顔子在陋巷人不堪其忧回也不改其乐回虽穷困早死而非其处身之非可以言命与郊异矣  

## 诗话总龟后集巻二十一  

宋　阮　阅　撰留题门  

澧阳道旁有甘泉寺因莱公丁谓曽留行记从而题咏者甚众碑牌满屋孙讽有平仲酌泉曽顿辔谓之礼佛遂南行髙防下瞰炎荒路转使髙僧薄宠荣人皆传道余独恨其语无别自古以直道见黜者多矣岂皆贪宠荣者哉又有人云此泉不洗千年恨留与行人戒覆车害理尤甚莱公之事亦例为覆车乎因过之偶为数韵其间有云已凭静止鉴忠精更遣清冷洗谗啄盖指二公也【防溪】  

黄州麻城县界有万松亭连日行清隂中其馆亭亦可爱适当关山路徃来留题无数东坡伤来者不嗣其意尝有诗云十年栽种百年规好徳助人无我仪又云为问防株能合抱殷勤记取角弓诗中壊尝彻碑有士题云旧韵无仪字苍髯有恨声不可録【防溪】  

张祜喜游山而多苦吟凡所歴僧寺徃徃题咏如题僧壁云客地多逢酒僧房却厌花题万道人禅房云残阳过逺水落叶满踈钟题金山寺云僧归夜船月龙出晓堂云树影中流见钟声两岸闻题孤山寺云不雨山长润无云水自隂断桥荒藓澁空院落花深如杭之灵隠天竺苏之灵岩楞伽常之恵山善权润之甘露招隠皆有佳作李渉在岳阳尝赠其诗曰岳阳西湖南上寺水阁松房遍文字新钉张生一首诗自余吟着皆无味信知僧房佛寺类其诗标榜者多矣【葛常之】  

温公治第洛中辟门曰独乐其心忧乐未始不在天下也其自作记有云世有人肯同此乐必再拜以献矣东坡赋诗云儿童诵君实走卒知司马盖名其得人心也又云抚掌笑先生年来学瘖痖疑未尽命名之意【同上】  

沈约命王筠作郊居十咏书于壁不加篇题约云此诗指物程形无假题署老杜赠李潮八分歌云吾甥李潮下笔亲开元以来数八分潮也奄有二子成三人潮乎潮乎奈尔何又韩退之招杨之罘诗我令之罘归失得栢与马之罘别我去计出栢马下我自之罘归入门思而悲之罘别我去能不思我为作诗招之罘晨夕抱饥渴尝戯谓此二诗直不湏题署也【黄常明】  

子美诗诛茅初一畆广地方连延敢谋土朩丽自觉面势坚经营上元初断手宝应年又题衡山县学堂云旄头彗紫微无复爼豆事于乎已十年儒服敝于地衡山虽小邑首唱恢大义讲堂非曩造大屋加涂塈下可容百人墙隅亦深防林朩在庭戸宻干叠青翠有井朱夏时辘轳冻堦戺采诗倦防渉载笔尚可记岂不是草堂县学记  

李翺皇甫湜集中皆无诗世传翺有县君好塼渠一诗并传灯録载答药山一揭湜秪有浯溪留题一篇而已  

许彦周诗话云牧之题桃花夫人庙诗细腰宫里露桃新脉脉无言防度春至竟息亡縁底事可怜金谷坠楼人仆尝谓此诗为二十八字史论  

苕溪渔隠曰牧之于题咏好异于人如赤壁云东风不与周郎便铜雀春深鎻二乔题商山四皓庙云南军不袒左邉袖四老安刘是灭刘皆反説其事至题乌江亭则好异而畔于理诗云胜败兵家事不期包羞忍耻是男儿江东子弟多才俊巻土重来未可知项氏以八千人渡江败亡之余无一还者其失人心为甚谁肯复附之其不能巻土重来决矣  

许彦周诗话云牧之作赤壁诗折防沉沙鐡未消自将磨洗騐前朝东风不与周郎便铜雀春深鎻二乔意谓赤壁不能纵火即为曹公夺二乔置之铜雀防上也孙氏覇业系此一战社稷存亡生灵涂炭都不问只恐没了二乔可见措大不识好恶  

南唐书云韩熈载自江南奉使中原为感懐诗题于馆壁云仆本江北人今作江南客再去江北游举目无相识秋风吹我寒秋月为谁白不如归去来江南有人忆苕溪渔隠曰余家有韩熈载家防图图中题此诗后四句尝以问相识间云是古乐府今观此书方知其悮也  

苕溪渔隠曰题呉江三贤堂内陆龟防诗云千首文章二顷田囊中未有一钱看却因养得能言鸭惊破王孙金弹丸谈苑云陆龟防居笠泽有内养自长安使杭州舟出舍下弹其一緑头鸭龟防遽从舍出大呼曰此緑头有异善人言方将献天子今持此死鸭以诣官内养少长并集信然厚以金帛遗之因徐问龟防曰此鸭何言龟防曰常自呼其名游道场山何山诗云白水田头问行路小溪深处是何山髙人读书夜达旦至今山鹤鸣夜半汪彦章何山何氏书堂记云寺有何氏书堂图记相承以何氏为晋何楷楷尝读书此山后为吴兴太守以其居为寺而名其山寄赠门  

子美诗逺行无自得内热比何如寄旻云旧来好事今能否老去新诗谁与传岑参云乔生作尉别来久因君为问平生否魏君校理复何如前月人来不得书夫子素多疾别来未得书北庭苦寒地体内今何如乐天寄梦得云病后能吟否秋来曽醉无退之赠崔立之云长女当人事谁助出帨缡诸男皆秀爽防能守家规亦皆书一通也  

张均张垍兄弟承袭父宠致位严近皆自负文材觊觎端揆明皇欲相均而抑于李林甫欲相垍而夺于杨国忠自此各懐望安禄山盗国垍相禄山而均亦受伪命肃宗反正兄弟各论死非房琯力救岂能免乎老杜赠均诗云通籍逾青亨衢照紫泥灵虬传夕箭归马散霜蹄言均为中书舍人刑部尚书时也赠垍诗云翰林逼华盖鲸力破沧溟天上张公子宫中汉客星言垍尚宁亲公主禁中置宅时也二人恩宠烜赫如是则报国当如何而乃斁乱天理下比逆贼反噬其主夫岂人类也哉【黄常明】  

杜甫累不第天宝十三载明皇朝献太清宫飨庙及郊甫奏赋三篇帝竒之使待制集贤院命宰相试文章故有赠集贤崔于二学士诗云昭代将垂白途穷乃呌阍气冲星象表词感帝王尊天老书题目春官騐讨论倚风遗鶂路随水到龙门旧注陈希烈韦见素为宰相而崔国辅于休烈者皆集贤院学士也故末句云谬称三赋在难述二公恩可谓不忘于藻鉴之重者矣按唐史是歳陈希烈为相至八月见素代之而甫集有上见素诗云持衡留藻鉴听履上星辰则甫之文乃为见素所赏非希烈也【同上】  

牧之赠阿宜一日读十纸一月读十箱古人读书以纸计范云就袁叔明读毛诗日诵九纸又袁俊家贫无书每从人假借必皆抄写自课日五十纸为计【防溪】故事门  

余尝论李广以私憾杀防陵尉其褊忮险刻决非长者所以不侯非直杀降之谴也因观坡云明年定起故将军未肯先诛防陵尉恐亦寓此意  

史传袭称兄弟为友于故渊明诗云再喜见友于子美云友于皆挺防又山鸟山花吾友于南史到荩从武帝登北顾楼赋诗荩受诏便就上以示其祖溉云荩定是才子番恐卿从来文章假手于荩后每和御诗上輙手诏戱溉曰得无贻厥之力乎退之玉川诗云谁谓贻厥无基址二事正可对也【防溪】  

坡云賔鸿社燕巧相违月令来賔事常疑人未曽用及及观梦得秋江晚泊云暮霞千万状賔鸿次第飞顾况云安得凌风翰肃肃賔天京杜别浦鴈賔秋【同上】  

东坡游金山诗云江山如此不归山江神见怪惊我顽我谢江神岂得已有田不归如江水盖与江神指水为盟耳句中不言盟誓者乃用子犯事指则誓在其中不必诅神血口然后谓之盟也送程六表弟云浮江泝蜀有成言江水在此吾不食【黄常明】  

老杜复见诸山得银瓮注引礼记山出器车注盖瑞应图曰王者宴不及醉刑罸中人不为非则银瓮出昌黎我有双饮醆其银得朱提见汉志朱提银八两为一流注朱提属犍为乃邑名也【防溪】  

乐天以长庆二年自中书舍人为杭州刺史冬十月至治时仍服绯故游恩徳寺诗序云俯视朱绂仰睇白云有愧于心及观自欵诗云实事渐销虚事在银鱼金带绕腰光戊申咏懐云紫泥丹笔皆经手赤绂金章尽到身以今观之金带不应用银鱼而金章不应用赤绂人皆以为疑而不知唐制与今不同也按唐制紫为三品之服绯为四品之服浅绯为五品之服各服金带又制衣紫者鱼袋以金餙衣绯者鱼袋以银餙乐天时为五品浅绯金带佩银鱼宜矣刘长卿有袁郎中喜章服诗云手诏来筵上腰金向粉闱勲名传旧阁蹈舞着新衣郎中亦是五品故其身章与乐天同【葛常之】  

书事门  

近世作文者多以紫荷囊作诗从事用如宋景文诗所谓观荣耸麟族赋笔助荷囊之类沿袭而用者非一而不知其误也按晋书舆服志书文武百官皆有囊绶八座尚书则荷紫以生紫为袷囊缀之服外加于左肩则所谓荷紫者非芰荷之荷乃负荷之荷也南史载周舍尝问刘香曰着紫荷囊相传云挈囊竟何所出香曰张安世传云持槖笔事孝武帝数十年注曰槖囊也盖人徒见南史有着紫荷囊四字遂作一句读之殊不知晋书紫荷之义也【丹阳集】  

王俭少年以宰相自命尝有诗云稷契康虞夏伊吕翼商周又字其子曰元成取仍世作相之义至其孙训亦作诗云旦奭康世政萧曹佐甿俗大率追俭之意而为之后官亦至侍中【同上】  

杜云十暑岷山葛三霜楚戸砧九鑚巴噀火三蛰楚祠雷其书歳月也新矣乐天云呉郡两回逢九月越州四度见重阳去年八月十五夜曲江池畔杏园邉今年八月十五夜湓浦沙头水舘前又前年九月余杭郡呼賔命宴虚白堂去年九月到东洛今年九月来呉乡两邉蓬鬓一时白三处菊花同色黄其质直叙事又自一格【黄常明】  

岑参送顔平原诗序云十二年春有诏补尚书郎十数公为郡守上亲赋觞羣公于蓬莱仍赐以缯帛宠饯加等故参为长篇述其事安禄山乱明皇曰河北二十四郡无一忠臣邪及闻平原固守乃曰朕不识真卿何如人所为若此前日宴赉真文具耳退之云偶然题作木居士便有无穷求福人可谓切中时病凡世之趋附权势以图身利者岂问其人贤否果能为国为民哉及其败也相推入祸门而已聋俗无知谄祭非无异也【防溪】  

感事门  

三山语録登慈恩寺塔诗讥天宝时事也山者人君之象秦山忽破碎则人君失道矣贤否自混淆而清浊不分故曰泾渭不可求天下无纲纪文章而上都亦然故曰俯视但一气焉能辨皇州于是思古之圣君不可得故曰回首呌虞舜苍梧云正愁是时明皇方耽于滛乐而不已故曰惜哉瑶池饮日宴昆仑丘贤人君子多去朝廷故曰黄鹄去不息哀鸣何所投惟小人贪窃禄位者在朝故曰君防随阳雁各有稻粱谋【同上】  

西清诗话云退之宿龙宫滩诗云浩浩复汤汤滩声抑更扬黄鲁直曰退之才听水句尤见工谓浩浩汤汤抑更扬者非谙客里夜卧饱闻声安能周旋妙处如此耶【渔隠丛话】  

东坡云南涧中诗秋气集南涧独游亭午时回风一萧瑟林影久参差始至若有得稍深遂忘疲羁禽响幽谷寒藻舞清漪去国魂已游懐人涙空垂孤生易为感失路少所宜索寞竞何事徘徊只自知谁为后来者当与此心期柳仪曹诗忧中有乐乐中有忧盖絶妙古今矣然老杜云王侯与蝼蚁同尽随丘墟仪曹何忧之深也  

蔡寛夫诗话云子厚之贬其忧悲憔悴之欲发于诗者特为酸楚而已伤志固君子所不免然亦何至是卒以愤死未为达理也乐天既遇闲放浪物外若真能脱屣轩冕者然荣辱得失之际铢铢校量而自矜其达每诗未尝不着此意是岂真能忘之者哉亦能胜之耳惟渊明则不然观其贫士责子与其他所作当忧则忧遇喜则喜忽然忧乐两忘则随所遇而皆适未尝有择于其间所谓超世遗物者要当如是而后可也观三人之诗以意逆志人岂难定以是论贤不肖之实亦何可乎  

隠居诗话云乐天题海图屏风诗畧曰或者不量力谓兹鼇可求赑屭牵不动纶絶沉其钩一鼇既顿颔诸鼇齐掉头喷风激飞亷鼔波怒阳秋遂使江汉水朝宗意亦休吾读此诗感刘隗李训薛文通等事为之太息  

老杜所以为人称慕者不独文章为工盖其语黙所主君臣之外非父子兄弟即朋友黎庶也尝观韦应物诗及兄弟者十之二三广陵觐兄放情且为欢累日不知饥冬至寄诸弟云已懐时节感更抱别离酸元日寄诸弟云日月昧逺期念君何时歇社日寄云遥思里中会心绪恨微微寒食聨骑定何时吾今顔已老又云把酒防花想诸弟杜陵寒食早青青初秋寄云髙梧一叶下空斋归思多闻蝉寄诸弟云缄书报是时此心方耿耿登郡楼寄诸季云上懐犬马恋下有骨肉情凡观此集者虽谗防交瘉当一变而怡怡也【黄常明】  

## 诗话总龟后集巻二十二  

宋　阮　阅　撰用事门  

临川慷慨秋风起悲歌不爲鲈眉山不须更说知防早直爲鲈鱼也两贤反复曲折同归一意亦如把酒祝公公莫拒缁衣心爲好贤倾我欲折繻留此老缁衣谁作好贤诗共用一事而造语居然不同【防溪】  

临川道德文章吾事落南华夫子盍行邪无落吾事乃栁诗有惆怅樵渔事今还又落然恐亦用此【同上】  

杜心迹喜双清茶瓜留客迟似非用事观灵运斋中诗云矧乃归山川心迹双寂寞竟陵王子良礼才好士夏月客至爲设瓜饮甘果二诗盖用此至若椶拂子云咂肤倦扑灭頼尔甘伏膺虽等闲题目无字无出处【同上】  

坡集有全篇用事者如贺人生子自郁葱佳气夜充闾喜见徐卿第二雏我亦从来识英物试教啼看定何如戏子野买妾自锦里先生自笑狂身长九尺鬓眉苍平生谬作安昌客畧遣彭宣到后堂句句用事曷尝不流便哉【同上】  

尝观临川咏枣止数韵余甘入邻家尚得馋妇逐贽享古巳然豳诗自宜录用女贽枣脩八月剥枣虽云食之昏用蔚宗枣膏昏防防愿比赤心投皇明倘加烛用萧琛陛下投臣以赤心臣敢不报以战栗以是知凡作者须饱材料传称任昉用事过多属辞不得流便余谓昉诗所以不能倾沈约者乃才有限非用事之过【同上】  

李商隠诗好积故实如喜雪云班扇慵裁素曹衣讵比麻鵞归逸少宅鹤满令威家又洛水妃虚妬姑山女谩夸聨辞虽许谢和曲本慙巴一篇中用事者十七八【同上】  

梦得诗只恐鸣驺催上道不容待得晚菘尝乃周彦伦答文惠太子问山中菜食云春初早韭秋末晚菘此以两字用事者送熊判官云临轩弄郡章得人方付此乃用汉髙弄印儿寛事此一字用事者【黄常明】  

韦应物诗心同野鹤与尘逺诗似氷壶彻底清又杂言送人云氷壶见底未爲清少年如玉有诗名此可爲用事之法盖不拘故常也【同上】  

甫宜春苑诗云无复増脩事君王惜费金乃暗用汉文惜百金之产而罢露台事【同上】  

沈庆之谓上曰爲国譬如治家耕当问奴织当问婢陛下欲治国而与白面书生谋之事何由济梦得送李防云春风深日静争长幽鸟鸣仆夫前致辞门有白面生【同上】  

坡蓝尾忽惊新火后遨头要及浣花前注及乐天三杯蓝尾酒一楪胶牙饧观长庆集此诗题云七年元日对酒非钻火时事也宋文景守歳云且尽灯前蓝尾杯【防溪】  

师旷释绛县老人年数云亥有二首六身盖离拆亥字防画而上下之如算筹纵横然则下其二首为二万六身各一纵一横为六千六百六十正合其甲子之日数传以明旷之博物刘宾客送人赴绛州云午桥羣吏散亥字老人迎义山赠绛台老驿吏云过客不劳询甲子惟书亥字与时人可谓善使事矣亦如近诗送人洪州云干斗气沈人巳化置刍人去榻犹悬送人鄂州云黄鹤晨霞傍楼起头陀青草绕碑荒送人襄阳云四叶表闾唐尹氏一门逃世汉厐公虽邻封宻迩不可移也【防溪】  

凡作诗有用事出处有造语出处如五陵衣马自轻肥虽出论语总合其语乃潘岳裘马悉轻肥栁絮才髙不道盐虽谢女事乃借张融以海赋示人人评其赋但不道盐耳红袖泣前鱼本战国事其语乃陆韩卿中山王孺子妾歌安陵泣前鱼坡作太白画像诗云大儿汾阳中令君小儿天台坐忘身其事乃用白交汾阳于行伍中竟脱白于祸天台司马子微谓白有仙风道骨可与神游八极之表所造之语乃祢衡传云大儿孔文举小儿杨徳祖【同上】  

坡游武昌见农夫皆骑秧马较之伛偻而作者劳佚相絶尝作秧马歌叙述甚详唐子西至罗浮始识此器作诗云拟向明时受一防着鞭常恐老农先行藏巳问吾家举从此驰名四十年亦巧于用事【黄常明】  

坡和栁子玉暨景纯冈字韵诗至七篇云屡把铅刀齿步光更遭华衮照厖凉乃用子建七啓云步光之剑华藻繁缛左传厖凉冬杀虽第一韵众人所更易而七篇未尝改又贯穿精絶如此【同上】  

东坡在儋耳时余三从兄延始之自江阴担簦万里絶海往见留一月坡尝诲以作文之法曰儋州虽数百家之聚州人之所需取之市而足然不可徒得也必有一物以摄之然后爲已用所谓一物者钱是也作文亦然天下之事散在经子史中不可徒使必得一物以摄之然后爲已用所谓一物者意是也不得钱不可以取物不得意不可以用事此作文之要也吾兄拜其言而书诸绅尝以亲制龟冠为献坡受之而赠以诗云南海神龟三千歳兆叶朋从生庆喜智能周物不周身未免人钻七十二谁能用尔作小冠岣嵝耳孙剏其制今君此去宁复来欲慰相思时整视今集中无此诗余尝见其亲笔后坡归宜兴道由无锡洛社尝至孙仲益家时仲益年在髫龀坡曰孺子习何艺孙曰学对属坡曰试对看徐曰衡门稚子璠璵器孙应声云翰苑仙人锦绣肠坡抚其背曰真璠璵器也异日不凡二事皆吾乡人士所知辄记于此【韵语阳秋】  

谒帝似冯唐垂白冯唐虽晚达冯唐毛发白长卿多病久我多长卿疾病渇污官位杜以其爲郎故用之若他人老与病恐不可槩使【同上】  

用已诗为故事须作诗多者乃有之太白云沧浪吾有曲相子棹歌声乐天须知菊酒登髙会从此无多二十场明年云去秋共数登髙会又被今年减一场过槩里云昔尝咏遗风着为十六篇盖居渭上醖熟独饮曽效渊明体为十六篇又赠微之云昔我十年前会与君相识曽将秋竹竿比君孤且直盖旧诗云有节秋竹竿也坡赴黄州过春风岭有两絶句后诗云去年今日关山路细雨梅花正断魂又云柯邱海棠吾有诗独笑山林谁敢侮又有竹云吾诗固云尔可使食无肉【同上】  

唐谚云槐花黄举子忙东坡有强随举子踏槐花槐花还似昔年忙谷云槐催举子踏花黄是也  

世传五月十三日爲竹迷日凡种多以五月杜云东林野竹薄腊月更须栽则唐人植竹用季冬月也又云平生憩息地必种数竿竹尝欲辟小轩以必种名之【同上】  

前辈戏语以郊外呵唱月下笼烛皆谓之杀风景介甫戏示颖叔云但怪传呼杀风景岂知禅客夜相投盖用此也【同上】  

老杜途穷反遭俗眼白本用阮籍事意我辈本宜以白眼视俗人至小人得志疾视君子是反遭其白眼故倒用之亦如水清反多鱼乃倒用水至清则无鱼也梦得酌我莫忧狂老来无逸气乃例用盖次公无多酌我寄谢中散予无甚不堪倒用絶交论坡云后生可畏吾衰矣刀笔从来错料尧周昌以赵尧刀笔吏后果无能为所料信不错而云错料尧亦以涉讥谤倒用耳又有穷却相呼乃知饭后钟阇黎盖具眼他年五君咏山王一时数皆倒用也【防溪】  

坡云通家不隔同年面得路方知异日心乃唐人责同年不赴期集辞云紫陌寻春尚隔同年之面青云得路不知异日之心任昉别谢云阳诗云讵念耋嗟人方深老夫托报刘孝绰云讵慰耋嗟人徒深老夫托畧改一两字岂以会意处欲常用之邪临川有暮林揺落献南山又云朩落冈峦因自献如云名誉子真矜谷口事功新息困壶头又未爱京师传谷口但知乡里胜壶头昔人行事措意黙与已合则喜用之马少游欲乗下泽御欵段不去乡里虽自谋独善亦可爲贪躁之戒伏波在浪泊下潦上雾仰视飞鸢跕跕堕水中卧念少游平生时语以爲何可复得故坡云何须更待飞鸢堕方念平生马少游又大夫行役家人怨应念乡居马少游雪堂惟有思归曲为念平生马少游以其可喜不仅押韵也【防溪】  

律诗有一对通用一事者更寻嘉树传莫忘角弓诗乃左传韩宣子聘鲁尝赋角弓及誉嘉树鲁人请封殖此树以无忘角弓介甫久谙郭璞言多验老比顔含意更疏乃景纯欲爲顔含筮含曰年在天位在人修已而天不与命也守道不回性也人自有性命无劳蓍龟【同上】  

古人作诗有用经传全句选诗小人计其功君子道其常乐天疾恶如巷伯好贤如缁衣乃两句浑用之杜云无妄之忧勿药喜谁谓荼苦甘如荠富贵于我如浮云近人亦多用史语坡云人言卢杞似奸邪我见郑公但娬媚尝观南史载王宜兴云为刼不须伴甚似一仄韵五言但无题目耳【同上】  

昔人用五马事多因游遨动出处方用之如老杜赋王阆州饯萧遂州云二天开宠饯五马烂生光其宾主出住分矣又送李梓州五马何时到赠严武五马旧曽谙小径送贾阁老出汝州人生五马贵太白云五马莫留连岑参云门外不须催五马戎昱五马防时朝魏阙子厚五马助征騑乐天五马无由入酒家东坡鼓吹未容迎五马介甫尚待使君驱五马近人于太守安居闭阁例称五马此理恐未安也【丹阳集】  

## 诗话总龟后集巻二十三  

宋　阮　阅　撰纪实门  

唐文皇聚一时名流天策府始有十八学士之号后来凡居馆殿者皆称之国朝以来任于外非两制则虽帅守监司上呼寄禄官惟通判多从馆中带职出补如蔡君谟湖州欧阳文忠公滑州王荆公舒州东坡先生杭州如此之类甚多刘赣父赴泰倅诗云璧门金阙倚天开五见宫花落早梅明日扁舟沧海去却寻云气望蓬莱盖在道山五载然后得之学士之称施于外者繇通判而然今外庭过呼大可笑也【挥麈录】  

老杜送殿中杨监赴蜀见相公云豪俊贵勲业邦家频出师相公镇梁益军事无孑遗以是知边鄙之臣贪功生事结祸招衅皆有以致之一得忠臣处之生灵受赐矣【黄常明】  

文选载王粲公防诗注云此侍曹操宴也操未为天子故云公防耳操以建安十八年春受魏公九锡之命公知众情未顺终其身不敢称尊而粲诗巳有愿我贤主人与天享巍巍之语则粲岂复有心于汉耶粲尝说刘表之子琮曰曹公人杰也将军巻甲倒戈以归曹公长享福祚万全之防也厥后操以粲为军谘祭酒则以腹心委之矣韵【语阳秋】  

或云韦应物乃韦后之族凭恃恩私作里中横故韦集载逢杨开府诗云少事武皇帝无頼恃恩私身作里中横家藏亡命儿武皇升仙去把笔学题诗两府始收迹南宫谬见推夫武皇平内乱杀韦后不应后之族敢于武皇之时豪横若此正恐非后族尔李肇国史补言应物性髙洁鲜食寡欲所居焚香埽地而坐与杨开府诗所述不同岂武皇仙去之后折节悔过之时耶  

曾文清吉父孔毅父之甥也早从学于毅父文清以防入仕大观初以铨试合格五百人爲魁用故事赐进士出身绍兴中明清以啓贽见云传经外氏早侍仲尼之闲居提笔文场曽宠于津之为首文清读之喜曰可谓着题矣后与明清诗云吾宗择壻得羲之令子传家又絶竒甥舅从来多酷似弟兄如此信难爲徐敦立览之笑云此乃用前日之啓为体修报耳【同上】  

老杜卒于大歴五年享年五十九当生于先天元年观其献大礼赋表云臣生陛下淳朴之俗行四十载矣以此推之天宝十载始及四十则是献大礼赋当在天宝九载也本传以爲天宝十三载因献三赋帝竒之待制集贤院误矣其后又进西岳赋序云上既封泰山之后三十年按史开元十三年乙丑封泰山至天宝十三载始及三十年则是进西岳赋在天宝十三载也老杜有赠献纳使田舎人诗云舎人退食收封事宫女开函近御筵晓漏追随青琐闼晴窓防检白云篇扬雄更有河东赋惟待吹嘘送上天其云更有河东赋当是献西岳赋时也【丹阳集】  

羊叔子镇襄阳尝与从事邹湛登岘山慨然有泯没无闻之叹岘山亦因是以传古今名贤赋咏多矣吴兴东阳二郡亦有岘山吴兴岘山去城三里有李适之洼尊在焉东坡守吴兴日尝登此山有诗云苕水如汉水鳞鳞鸭头青吴兴胜襄阳万瓦浮青冥我非羊叔子愧此岘山亭悲伤意同此歳月如流星湛辈何足道当以徳自铭东阳岘山去东阳县亦三里旧名三邱山宋商仲文素有时望自谓必登台辅忽除东阳太守意甚不乐尝登此山怅然流涕郡人爱之如襄阳之于叔子因名岘山二峯相峙有东岘西岘唐宝歴中县令于兴宗结亭其下名曰涵碧刘禹锡有诗云新开潭洞疑仙府逺冩丹青到雍州即其所也【葛立之】  

张籍居韩门弟子之列又以愈荐爲国子博士东坡所谓汗流湜籍走且僵灭没倒景不可望者而籍作愈祭诗乃云公文爲时师我亦有微声而后之学者或号爲韩张何耶【丹阳集】  

陈后主起临春结绮望仙三阁极其华丽后主与张丽华孔贵妃各居其一与狎客赋诗互相赠答采其艶丽者被以新声奢淫极矣隋克台城后主与张孔坐视无计遂俱入井所谓胭脂井是也杨修诗云擒虎戈矛满六宫春花无树不秋风仓惶益见多情处同穴甘心赴井中李白亦云天子龙沈景阳井谁歌玉树后庭花今胭脂井在金陵之法宝寺井有石栏红痕若胭脂相传云后主与张孔泪痕所染石栏上刻后主事迹八分书乃大歴中张着文又有篆书戒哉戒哉数字其他题刻甚多往往漫灭不可攷寺即景阳宫故地也其井在焉好事者往来不絶寺僧频厌苦之张芸叟尝有诗戏僧云不及马嵬韈犹能致万金  

马少游常哀兄援多大志曰士生一世但取衣食裁足乗下泽车御欵段马乡里称善人斯可矣致求赢余但自苦尔故援在浪泊西里当下潦上雾云气熏蒸仰见飞鸢跕跕堕水中之时转思其言以爲念少游语何可得也洎武陵五溪蛮作乱刘尚军没而援贪进不止方且据鞍矍铄被甲请行遂底壶头之困刘梦得经伏波神祠诗有一以功名累翻思马少游之句可谓名言矣壶头在武陵当是梦得为司马时经歴故篇首言防防篁竹下有路上壶头【韵语阳秋】  

武帝见顔驷厐眉皓首问何时为郎何其老也对曰文帝好文而臣好武景帝好老而臣尚幼陛下好少而臣老矣老于为郎此事尤着窃怪老杜屡伤为郎白首毎称冯唐而不及驷生前既不遇三君身后复不遇老杜可笑也巳【防溪】  

子美世号诗史观北征诗云皇帝二载秋闰八月初吉送李校书云乾元元年春万姓始安宅又戏赠友二首元年建巳月郎有焦校书元年建巳月官有王司直史笔森严未易及也【黄常明】  

舎人遗织成褥段云服饰定尊卑大哉万古程煌煌珠宫物寝处祸所婴锦衾巻还客始觉心和平其意在明分守警贪饕屏斥玩物严道气之大节岂直专为诗哉就中和平之语尤可人意世有豪横凶人强委馈于善士而不能骤絶之其心愧耻虽欲和平不可得也【防溪】  

诸史传首尾一律惟左氏传春秋则不然千变万状有一人而称目至数次异者族氏名字爵邑諡号皆宻布其中而寓诸褒贬此史家祖也观少陵诗直隠此防若云杜陵有布衣杜曲幸有桑麻田杜子将北征臣甫愤所切甫也东西南北人有客有客字子美葢自见其里居名氏也不作河西尉白头拾遗徒步归备员均补衮凡才污省郎补官迁徙歴歴可攷至叙他人亦然如云粲粲元道州又云结也实国榦凡例森然诚春秋之法也【防溪】  

人以藤代篘酒名钩藤俗传他处即不可用或谓但必醖造之法异耳所在皆可乐天忠州春诗云闲拈蕉叶题诗咏闷取藤枝引酒尝是巴蜀亦有之【黄常明】  

## 诗话总龟后集巻二十四  

宋　阮　阅　撰用字门  

子美有同学少年多不贱小径升堂旧不斜羣仙不愁思夕烽来不近皆人所不敢用甚类周礼凡师不功左传仁而不武晋人闻有楚师师旷曰不害楚归而动不后才以易无字耳而语势顿壮【黄常明】  

杜诗有用一字凡数十处不易者如缘江路熟俯青郊傲睨俯峭壁展席俯长流杖藜俯沙渚此邦俯要冲四顾俯层巅旄头俯渊瀍层台俯风渚游目俯大江汀槛俯鸳鸯其余一字屡用若此类多不可述【同上】  

张文潜法云懐无咎云独觉欠此公或谓其语生文潜独以欠字为得意然梦得送皇甫云从兹洛阳社吟咏欠书生乐天可怜闲气味惟欠与君同得君更有无厌意犹恨尊前欠老刘退之云今者诚自幸所懐无一欠张何得意之有【同上】  

贾岛携新文谒韩愈云青竹未生翼一步万里道安得西北风身愿变蓬草可见急于求师愈赠诗云家住幽都逺未识气先感来寻吾何能无殊嗜昌歜可见谦于授业此皆岛未儒服之时也洎愈教岛为文遂弃浮屠学举进士摭言载岛初赴名塲于驴上吟鸟宿池边树僧敲月下门遇权京尹韩吏部呵喝而不觉洎拥至马前则曰欲作敲字又欲作推字神游诗府致冲大官愈曰作敲字佳矣是时岛识韩已久矣使未相识愈岂肯教其作敲字耶【丹阳集】  

凡聚落相近期某旦集交易哄然其名爲虚栁云绿荷包饭趂虚人临川云花间人语趂朝虚山谷箬叶裹盐同趂虚人集春蔬好趂虚【黄常明】  

数物以个谓食爲吃甚近鄙俗独杜屡用峡口惊猿闻一个两个黄鹂鸣翠栁却绕井栏添个个送李校书云临岐意颇切对酒不能吃楼头吃酒楼下卧但使残年饱吃饭梅熟许同朱老吃盖篇中大槩竒特可以映带者也坡云笔工效诸葛散卓反不如常笔正如人学老杜诗但见其粗俗耳【同上】  

野饭射麋新本老杜郊居然左氏楚人致晋师晋人逐之乐伯余一矢射麋以献又晋师及荧泽魏锜射麋以献楚潘党曰子有军事兽人无乃不给于鲜皆饭于野而射麋新事也又市喧宜近利亦止称东屯所居盖齐侯欲更晏子宅曰湫隘嚣尘晏子辞曰近市小人之利也市喧而近利事余惟一两字暗贯经传者可胜数哉【同上】  

杜云南风作秋声杀气薄炎炽盖用易雷风相薄左氏宁我薄人毋人薄我军志先人有夺人之心薄之也【同上】  

刘禹锡谪连州作畬田诗云何处好畬田团团缦山腹下种暖灰中乗阳坼芽孽又作竹枝词云银钏金钗来负水长刀短笠去烧畬尝观辰沅亦然瘠土之民亦倍其劳而耕反卤莽也梦得蛮子歌云蛮貊钩辀音椎髻衣花布熏狸掘沙鼠时节祠槃瓠忽逢乗马客恍若惊麕顾腰斧上髙山意行无旧路宾客谪居朗州而五溪习俗尽得之矣【黄常明】  

杜集多用经书语如车邻邻马萧萧未尝外入一字如天属尊尧典神功协禹谟卿月升金掌王春度玉墀济潭鳣发发春草鹿呦呦皆浑然严重如天陛赤墀植璧鸣玉法度森严然后人不敢用者岂所造语肤浅不类耶【同上】  

作诗在于练字如老杜飞星过水白落月动沙虚是练中间一字地坼江帆隐天清朩叶闻是练末后一字酬李都督早春诗云红入桃花嫩青归栁叶新若非入与归二字则与儿童之诗何异【葛常之】  

霄汉瞻佳士泥涂任此身只任字即人不到处自众人必曰叹曰愧独无心任之所谓视如浮云不易其介者也继云秋天正揺落回首大江滨不知大观傲睨天地汪汪万顷奚足云哉  

坡有白衣送酒舞渊明人有疑舞字太过者及观庾信答王褒饷酒云未能扶毕卓犹足舞王戎盖有所本【黄常明】  

杜子美西郊诗云无人竞来往或云无人与来往或云无人觉来往竞与皆常谈觉字非子美不能道也盖炀者避灶有道者之所惊舎者争席隠居者之所贵也【丹阳集】  

旧传贾浪仙搆思僧敲月下门或引推作推势遂冲尹节世传为美谈旧于太学得江御史诗一轴有督人和诗云直饶煅炼经时序若是推敲总可删以是知雷同从非善学也【防溪】  

旧观临川集肯顾北山如慧约与公西崦斸莓苔常爱其斸字最有力后读集当为斸青冥药许邻人斸退之诗翁憔悴斸荒棘窙豁斸株橜子厚戒徒斸云根虽一字之法不无所本【同上】  

杜诗四韵并絶句味之皆觉字多以字字不闲故也他人虽长篇若无可读正如贤人君子并处朝廷但一二相助巳号为得人若不能为有无者纵累千百辈蔑如也  

秦少游雨砌堕危芳风轩纳飞絮之类李公择以爲谢家兄弟得意不能过也  

潘邠老云七言诗第五字要响如返照入江翻石壁归云拥树失山村翻字失字是响字也五言诗第三字要响圆荷浮小叶细麦落轻花浮字落字是响字也所谓响者致力处也予窃以为字字当活活则字字自响【吕氏童防训】  

押韵门  

孔毅父杂记云退之诗好押狭韵累句以示工而不知重叠用韵之为病也双鸟诗押两韵字李花诗押两花字苕溪渔隠曰读皇甫湜公安园池诗亦押两闲字日夜不得闲君子不可闲盖退之好重叠用韵以尽已之诗意不恤其为病也  

学林新编云杜子美饮中八仙歌曰知章骑马似乗船又曰天子呼来不上船一曰眼花落井水底眠又曰长安市上酒家眠一曰汝阳三斗始朝天又曰举觞白眼望青天一曰皎如玉树临风前又曰苏晋长斋绣佛前又曰脱帽露顶王公前此歌三十二句而押二船字二眠字二天字三前字近时论诗者曰此歌一首是八段不嫌于重用韵也某案子美此歌以饮中八仙歌五字为题则是一歌也此歌首尾于船字韵中押未尝移别韵则非分为八段盖子美古律诗重用韵者亦多况于歌乎如园人送瓜诗曰沈浮乱水玉爱惜如芝草又曰园人非故侯种此何草草一篇押二草字也上后园山脚诗曰蓐收困用事元冥蔚彊梁又曰登髙欲有往荡析川无梁一篇押二梁字也北征诗曰维时遭艰虞朝野少暇日又曰老夫情懐恶呕泄卧数日一篇押二日字也防府咏懐诗曰虽云隔礼数不敢坠周旋又曰淡交随聚散泽国绕回旋一篇押二旋字也赠李八秘书诗曰事殊迎代邸喜异赏朱虚又曰风烟巫峡逺台榭楚宫虚一篇押二虚字也赠李邕诗曰放逐早聨翩低垂困炎厉又曰哀赠终萧条恩波延掲厉一篇押二厉字也赠汝阳王诗曰自多亲棣萼谁敢问山陵又曰鸿宝金宁秘丹梯庶可陵一篇押二陵字也喜薛璩岑参迁官诗曰栖迟分半菽浩荡逐浮萍又曰仰思调玉烛谁定握青萍一篇押二萍字也寄贾岳州严巴州两阁老诗曰讨胡愁李广奉使待张骞又曰如公尽雄隽志必在腾骞一篇押二骞字也子美诗如此类甚多虽然子美非创意为此者盖有所本也按文选载古诗曰晨风懐苦心蟋蟀伤局促又曰音响一何悲急知柱促一篇押二促字也曹子建美女篇曰明珠交玉体瑚间朩难又曰佳人慕髙义求贤良独难一篇押二难字也谢灵运述祖徳诗曰段生藩魏国展季救鲁人又曰外物辞所赏励志故絶人一篇押二人字也又南园诗曰樵隐俱在山由来事不同又曰赏心不可忘妙善冀能同一篇押二同字也又初去郡诗曰或可优贪竞岂足称达生又曰毕娶类尚子薄游似邴生一篇押二生字也陆士衡拟古诗曰此思亦何思思君徽与音又曰惊飇褰反信归云难寄音一篇押二音字也又豫章行曰泛舟清川渚遥望髙山阴又曰寄世将防何日昃无停隂一篇押二阴字也阮嗣宗咏懐诗曰如何当路子磬折忘所归又曰黄鹄游四海中路将安归一篇押二归字江淹杂体诗曰韩公沦卖药梅生隠市门又曰太平多欢娯飞盖东都门一篇押二门字王仲宣从军诗曰连舫逾万艘带甲千万人又曰我有素餐责诚愧伐檀人一篇押二人字古人诗自有体格杜子美亦效古人之作耳韩退之赠张籍诗一篇押二更字二阳字又岳阳楼别窦司直诗押二向字又李花诗押二花字又双鸟诗押二州字二头字二秋字二休字又和卢郎中送盘谷子诗押二行字又示爽诗押二愁字又义鱼诗押二销字寄孟郊诗押二奥字此日足可惜诗押二光字白乐天渭村退居诗押二房字梦游春诗押二行字寄元微之诗押二夷字出守杭州路次蓝溪诗押二水字游悟真寺诗押二槃字其余诗人如此叠用韵者甚多不可具举意到即押耳奚独于饮中八仙歌而致怪耶子瞻送江公诗曰忽忆钓台归洗耳又曰亦念人生行乐耳自注曰二耳义不同故得重用盖子瞻自不必注  

圣祖上自嫌名书如州县之县者言架也若州县之县则别无他音尝观顔延之侍皇太子释奠宴诗曰献终袭吉即宫广宴堂设象筵庭宿金县沈约侍宴诗曰回銮献爵摐金委奠肄士辨仪胥人掌县二人押韵皆作州县之县用何耶沈佺期哭苏眉州诗云家爱方休杼皇慈更撤县则当作平声押【丹阳集】  

刘禹锡嘉话诗云作诗押韵须要有出处近欲押一饧字六经中无此字惟周礼吹箫处注有此一字终不敢押予按禹锡歴阳书事诗云湖鱼香胜肉官酒重于饧则何尝按六经所出耶洛阳伽蓝记载河东人刘白堕善酿酒盛暑晒之日中经旬不壊当时谓之鹤觞白堕乃人名子瞻诗云独看红蕖倾白堕石林避暑录云若以白堕爲酒则醋漫曹公汤燖右军可也予按文选魏武帝短歌行云何以解忧惟有杜康康亦作酒人而选诗遂以为酒用东坡岂祖是耶【防溪】  

## 诗话总龟后集巻二十五  

宋　阮　阅　撰效法门  

李商隐咏淮西碑云言讫屡颔天子颐虽务竒崛人臣言不当如此乗舆轩陛自不敢正斥如老杜天顔有喜近臣知虬须似太宗可谓知体矣东坡赠冩御容诗云野人不识日月角彷佛尚忆重瞳光天容谁能画老师古寺画闲房盖遵此法【防溪】  

杜牧之诗字意多用老杜如观东兵长句云黒矟将军一鸟轻盖用子美身轻一鸟过也游樊川诗云野竹踈还宻岩泉咽复流盖用子美小雨止还作断云疏复行也盖其心景仰之切则下语自然相符非有意于蹈袭故其论杜诗云天外凤凰谁得髓何人解合续弦胶岂非自以爲得髓者耶东坡赠孔毅甫诗云天下防人学杜甫谁得其皮与其骨前生子美只君是信手拈得俱天成学杜甫而得其皮骨者鲜矣又况其髓哉【丹阳集】  

沈攸之晚好读书手不释巻尝叹曰早知穷达有命恨不十年读书东坡再和刘景文介亭长篇云早知事大缪恨不十年读【防溪】  

王元之到任表有全家饱暖尽荷君恩之语到今传诵永叔用爲诗云诸县丰登少公事全家饱暖荷君恩梦得亦尝有云一生不得文章力百口空爲饱暖家白云不才空饱暖无力及饥贫【同上】  

乐天云身闲当贵真天爵官散无忧即地仙盖用顔蠋晚食当肉早眠当富无事当贵也  

临川爱眉山雪诗能用韵如云氷下寒鱼渐可义和云羔袖龙钟手独义盖子厚尝云江鱼或共义又云入郡腰常折逢人手尽义【黄常明】  

退之咏蚊蝇云凉风九月到埽不见踪迹梦得聚蚊云清商一来秋日晓羞尔微形饲丹鸟圣俞云薨薨勿久恃会有东方白王逢厚昼睡云蚊虫交纷始谁造一一口吻如针锥噆人肌肤得腹饱不解黙去犹鸣飞虽然今尚尔无奈当有猎猎秋风时小人稔恶岂漏恢网但可侥幸目前耳左氏曰天之假助不善非佑之也将厚其恶而降之罚也其是之谓乎【同上】  

栁色黄金嫩梨花白雪香隂铿诗也李太白取用之杜子美太白诗云李侯有佳句往往似隂铿后人以爲以此讥之然子美诗有蛟龙得云雨雕鹗在秋天一聨已见晋书载记矣如氷肌玉骨清无汗水殿风来暗香满孟蜀王诗东坡先生度以爲词昔人不以蹈袭为非南部烟花录夕阳如有意偏傍小窓明唐人方域诗新唐书艺文志有方域诗一巻烟花录一名大业拾遗记文词极恶可疑而大业幸江都记自有诗一巻唐著作郎杜宝所纂明清有之永平时扬州印本也【挥麈录】  

诗体如八音歌建除体之类古人赋咏多矣用十二神爲诗者始见于沈炯山谷亦尝效爲之余友人莫之用其祖戬尝以辩舌说贼脱百人于死意其后必昌而之用乃贫不能以自存天理殆难晓也余尝以此格作诗赠之云抱犬髙眠已云足更得牛衣有余燠起来败絮拥悬鹑谁羡龙髯织氷縠踏翻菜园底用羊从他春雷吼枯肠击钟烹鼎莫渠爱小芼自诩猴葵香半世饥寒孔移带鼠米占来身渐泰吉云神马日匝三摴蒱肯作猪奴态虎头食肉何足夸隂德由来报宜奢丹灶功成无跃兔玉函方秘缘青蛇【丹阳集】  

坡有欲吐狂言喙三尺怕君瞠我却须吞尝疑其语太怪及观杜集亦有临风欲恸哭声出巳复吞韦苏州髙歌长安酒中愤不可吞【防溪】  

杜云卿到朝廷说老翁漂零巳共沧浪客又朝觐从容问幽仄勿云江汉有垂纶其后梦得送陈郎中云若问旧人刘子政而今懒拙每如初送慧则云休公乆别如相问楚客逢秋心更悲小杜江湖酒伴如相问终老烟波不计程交游问我凭君道除却鲈鱼更不闻商隠寄崔侍御云若向南台见莺友爲言垂翅度春风临川旧人亦见如相问爲道方寻朩雁编归见江东诸父老爲言飞鸟会知还圣俞倘或无忘问姓名爲言懒拙皆如故东坡单于若问君家世莫道中朝第一人皆有所因也【黄常明】  

韦应物诗拟陶渊明而作者甚多然终不近也答长安丞裴说诗云临流意巳凄采菊露未晞举头见秋山万事都若遗盖效渊明采菊东篱下悠然见南山此中有真意欲辨巳忘言之句也然渊明解落世纷深入理窟但见万象森罗莫非真亲故因见南山而真意具焉应物乃因意凄而采菊因见秋山而遗万事其与陶所得异矣【葛常之】  

苕溪云退之赤藤杖诗空堂昼眠倚戸牖飞电着壁搜蛟螭故东坡铁拄杖云入懐氷雪生秋思倚壁蛟龙防昼眠山谷卭竹杖赞涪翁昼寝苍龙挂壁皆用退之诗【防溪】  

杜云嗜酒狂嫌阮知非老笑蘧近集有素书欵欵谁怜杜彩笔遒遒独胜江榻畔烟花常叹杜海中童丱尚追徐河鱼溃腹空号楚汗足流骹始信吴皆用此格【同上】  

西京杂记载司马相如将聘茂陵人女爲妾卓文君作白头吟以自絶相如乃止乐府诗集谓白头吟疾人以新间旧不能至白首故以爲名余观张籍白头吟云春天百草秋始衰弃我不待白头时罗襦玉珥色未暗今朝巳道不相宜李白白头吟云妾有秦楼镜照心胜照井愿持照新人双对可怜影其语感人深矣至刘希夷作白头吟乃云寄言全盛红顔子须怜半死白头翁此翁白头真可怜伊昔红顔美少年则是言男为女所弃而作与文君白头吟之本意异矣【韵语阳秋】  

老杜赠李秘书触目非论故新文尚起予太白酬窦公衡云曽无好事来相访頼尔髙文一起予韦苏州每一覩之子髙咏尚起予昌黎酬张韶州将经贵郡烦留客先惠髙文谢起予岂非用事偶合数公非蹈袭者【防溪】  

元白齐名有自来矣元微之冩白诗于阆州西寺白乐天冩元诗百篇合为屏风更相倾慕如此乐天必言微之诗得己格律顿进所谓每被老元偷格律是也然微之江陵放言与送客岭南诗乐天皆拟其作何耶东坡尝效山谷体作江字韵诗山谷谓坡收敛光芒入此窘步余于乐天亦云【丹阳集】  

仲长统云垂露成帏张霄成幄沆瀣当餐九阳代烛盖取无情之物作有情用也自后窃取其意者甚多张志和则云太虚爲室明月爲烛王康琚则云华条当圜屋翠叶代绮窓吴筠则云绿竹可充食女萝可代裾刘伶则云日月爲扃牖八荒爲庭衢皆是意也李义山无题诗云春蚕到死丝方尽蜡烛成灰泪始干此又是一格今效此体爲俚语小词传于世者甚多不足道也【丹阳集】  

皮日休杂体诗序曰诗云防蝀在东又曰鸳鸯在梁双声起于此也陆龟防诗序曰叠韵起自梁武帝云后牖有朽栁当时侍从之臣皆唱和刘孝绰云梁王长康强沈休文云载载每碍埭自后用此体作为小诗者多矣如王融所谓园衡红蘤湖行晔黄华温庭筠所谓栖息销心象檐楹溢艶阳皆效双声而爲之者也陆龟防所谓琼英轻明生竹石滴沥碧皮日休所谓康庄伤荒凉生虏部伍苦皆效叠韵而爲之者也南北朝人士多喜作双声叠韵如谢庄羊戎魏收崔岩辈戏谑谈谐之语往往载在史册可得而攷焉【丹阳集】  

## 诗话总龟后集巻二十六  

宋　阮　阅　撰节候门  

徽宗宣和七年十二月二十一日勅睿谟殿张灯预赏元宵曲宴近臣命左丞王安中中书侍郎冯熙载爲诗以进安中云上帝通明阙神霄广爱天九光环日月五色丽云烟紫袖开三极琼璈列万仙希夷尘境断髣髴玉经传妙道逢昌运真王抚契贤龟图规大壮龙位正纯干穹昊亲无间皇居缀自然刚风同变化祥气共陶甄层观星潢上重闉斗柄边摩空百雉峻冠峤六鼇连梦想何尝到阶升信有缘昕朝初放仗密宴忽闻宣清禁来鸣佩修郎入并肩兽铺金半阖鸾障绣微褰霁景留庭砌雷文绘桷梴宫帘波锦漾殿榜字金填花拥巍巍座香浮秩秩筵嵩呼称万亿韶奏侍三千华歳推尧厯元玑候舜璿氷霜知腊后梅栁认春前造化应呈巧芳菲巳鬬妍樛枝雕槛小多叶露桃鲜错落飞杯斚锵洋杂管弦承云歌歴歴回雪舞翩翩黼幄祥氛合铜壶永漏延镐京方置醴羲驭自停鞭上圣情弥渥诸臣意更防宗藩亲鲁衞相芾拱闳颠侧弁恩光浃中觞诏跸旋宝熏携满袖御果得加笾要赏嬉游盛仪追步武遄腾身复道表送日夹城壖仰挹苍龙象旁临艮岳巅讴歌纷广陌箫鼓乐丰年赫奕攒轻幰珍竒集市防博卢多袒跣饮肆竞蹁跹蕃衍开朱邸崔嵬照彩椽桥虹弯矗矗江练泮溅溅击柝周庐晚张灯别院先余霞揺绮晕列宿合珠躔浩荡三山岛棱层十丈莲再趋天北极却立榻东偏既用家人礼仍占圣制篇兕觥从酩酊蟾魄待婵娟转盻随亲指环观得从穿曲屏红浪蹙巨柱赤虬纒光透垂枝井晶衔带璧钱萧台千级峻重屋八窓全就席花墪匝行樽紫袖揎交辉方烁烁起立复阗阗防宇会宁过中宵胜赏专铺陈尤有韵清雅不相沿戸箔明珠串栏缸水碧巻规模商鉒欵识鲁壶镌秦曲移筝柱唐妆俨鬓蝉窄襟珠缀领髙朶翠为钿喜气排寒沍轻飔洗静便层琳借玑组方鼎炷龙涎玛瑙供盘大玻璃琢琖圆暖金倾小榼屑玉酿新泉帝子天才异英姿棣萼聨频看挥斗盌端是吸鲸川推食俱均逮攘餐及坠捐海螯初破殻江柱乍离渊宁数披绵雀休论缩颈鳊南珍夸饤饾北馔厌烹煎赐橘懐頳卵酡顔釂宝船言归荷慈惠末节笑拘挛放钥严扃啓笼纱逸足牵氷轮挂银汉夜色映华鞯人识重熈象功参独断权五辰今不忒六气永无愆天纪承三古时雍变八埏比闾増版籍疆埸罢戈鋋文轨包夷夏歌徧幅员恢儒荣藻茆作士极鱼鸢庆胄贻谋显多男景福緜迓衡常穆穆遵路益平平亭障今逾陇耕耘久际燕信通鹏海涨威窜犬戎羶东拟封云岱西将款涧瀍琳科宣蕊笈玉府下云軿帝耤勤初播宫蚕长自眠茧丝登六寝稃米秀中田庙祀垂昭格坛光监吉蠲灵芝滋菌蠢甘醴涌潺湲合教厐风革颁经众疾痊雨随亲祷降河避上流迁执契皇猷洽披图福物骈太和输槖籥妙用絶蹄筌此际君臣恱应先简册编雅称鱼罩罩颂述鼓咽咽讵比千龄遇犹闻四始笺羇臣起韦布陋质愧驽铅骤俾陪机政由来出眷怜恩方拜纶綍报未効尘涓宻席叨临劝凡踪第曲拳虽无三峡水曽步八花甎逾望知难称非才合勉旃钧天思尽赋賸续白云牋熈载云化工欲放阳春到先教元冥戮衰草凝氷封地万木僵谁向雪中探天巧璿玑星回斗指寅羣芳未知时巳春人心荡漾趂佳节灯夕独冠年华新升平万里同文轨井邑相连通四裔兰膏竞吐夜烘春和叔回车避羲辔巍巍九禁倚天开温风更觉先春来试灯不用雨花落迎阳爲却寒崔嵬宣和初载元冬尾瑞白才消尘不起穆清光赏属钦邻锦绣云龙颁宴喜初闻传诏开睿谟步障防里承金铺调音度曲三千女正似广乐陈清都遏云妙唱韩娥侣回雪飞花称独步千春蟠朩效红英献寿当筵岂金母上林晚色烟蔼轻景龙游人欢笑声霞裾月佩拥仙仗翠凤挟辇趋平成铜华金掌散晶彩翠碧重重簇珠琲先从前殿望脩廊日出绮霞红茜海神光通透云母屏骊龙出舞波涛惊煌煌黼座承天命座下错落如明星榻前玉案肴核旅兽炭银炉夜初鼓宪天重屋讶云屯崇道箫台疑蜃吐前楹火柱回万牛蔺卿璧碎色光浮周围照耀眼界彻氷壶漾月生珠流防防金钱尽衔璧豹髓腾辉粲银砾丝篁人籁有机缄皦绎清音传屋壁须臾随跸登会宁如骖鸾鹤游紫清彩蟾倒影上浮空纎云不防惟光明四壁垂帘围暖玉银缸吐艶相连属棼楣横带碧玻璃一朶翠云承日毂万光闪烁争吐吞烛龙衔耀辉西昆又如电母神鞭驰金蛇着壁不可扪端信竒工通造化岂比胡人能幻假丹青漫数顾虎头盘礴解衣催客冩此时帝御钧天台紫垣两两明三台尚方饮器万金宝古玉未足夸云雷帝旁侍女云华品玉立仙标及时韵四音促柱泛笙箫应有翔鸾落千仞龙瓶防酒如流泉御厨络绎纷珍鲜榻边争欲供天笑快倒颇类鲸吸川厌厌夜饮方欢浃玉漏频催鼓三叠金门初下醉归时正见氷轮上城堞微臣去歳陪清班恶诗误辱重曈观小才易穷真鼠技再赋愈觉相如悭履道彦为二集中今不复印行故录于此  

荆楚记云屈原以五月五日投汨罗而死人伤之以舟檝拯焉故武陵竞渡用五月五日盖本诸此刘梦得云今举檝相和之音皆曰何在盖所以招屈原也诗曰湘江五月平隄流邑人相将浮彩舟灵均何在歌已矣哀音振檝从此起又有招屈亭诗所谓曲终人散空江暮招屈亭前水东注是也今江浙间竞渡多用春月疑非招屈之义及考沈佺期三月三日独坐驩州诗云谁念招魂节翻爲御魅囚王绩三月三日赋亦云新开避忌之席更作招魂之所则以上巳爲招屈之时其必有所据也予观琴操云介子推五月五日焚林而死故是日不得发火而异苑以爲寒食始禁烟盖当时五月五日以周正言之耳今用夏正乃三月也屈原以五月五日死而佺期王绩以上巳爲招魂之节者亦岂是耶  

歳时有祓除不祥之具而元日尤多如桃版苇索磔鸡之类是也饮屠苏酒亦所以祓瘟禳恶而法必自幼饮何耶顾况歳日口号云还丹寂寞羞明镜手把屠苏先少年白乐天元日赠刘梦得诗亦云与君同甲子歳酒合谁先元日饮酒则先卑而后尊自唐以来已如此矣四时月令云进椒酒次第当从小起而董勋告晋海西公曰小者得歳故先酒贺之老者失歳故后与酒似亦不爲无理【并丹阳集】  

先文康公晚歳卜居于宝溪之上建观禊堂于水滨绍兴癸丑与客泛舟修禊甚乐距永和癸丑不知其防癸丑也因与客相与推算自永和九年歳甲子一周爲晋义熈九年又一周爲宋元徽元年自后梁大通元年隋开皇十三年唐永徽四年开元元年大厯八年太和七年景福二年周显徳二年本朝祥符六年熙宁六年皆歳在癸丑凡七百八十年矣乃作诗以纪其事云快雨霁亭午晴曦作春妍邻曲饶胜士共开浮水筵中流惬啸咏隐浪金壶偏红芰初出水捧剑疑来前缅懐兰亭会七百八十年可怜右军痴生死情纒绵由来彭殇齐顾或谓不然吾党殆天放卜夜就管弦尺六细腰女舞袖轻回旋且毕今日欢不期来者传【同上】  

上巳日于流水上洗濯祓除去宿垢故谓之祓禊禊者洁也王逸少作兰亭叙云永和九年歳在癸丑会于会稽山隂之兰亭修禊事也当其羣贤毕集游目骋懐之际而感慨系之乃有一死生爲虚诞齐彭殇为妄作之语议者以此咎羲之之未达也【同上】  

自冬至一百五日至寒食故世言寒食皆称一百五杜子美一百五日夜对月云无家对寒食有泪如金波姚合寒食书事诗云今朝一百五出戸雨初晴则是诗人例以百五日爲寒食也或者乃谓自冬至至清明凡七气至寒食止百五日殊不知厯家以余分演之也司马彪续汉书云介子推焚林而死故寒食不忍举火至今有禁烟之说卢象所谓子推言避世山火遂焚身四海同寒食千秋爲一人是也太原一郡旧俗禁烟一月周举为郡守以人多死移书惟秪禁烟三日子美清明诗云朝来新火起又家人钻火用青枫皆在寒食三日之后则知禁烟止于三日也而韩翃有寒食即事诗乃云春城无处不飞花寒食东风御栁斜日暮汉宫传蜡烛青烟散入五侯家不待清明而巳传新火何耶元微之连昌宫词云初过寒食一百六店舎无烟宫树绿念奴觅得又连催特勅宫中许然烛一百六在清明前寒食之后是时店舎巳无烟而宫中然烛乃一时之权宜尔或云龙星朩之位也春属东方心爲大火惧火盛故禁火是以寒食有龙忌之禁则所谓禁烟又未必爲子推设也【同上】  

## 诗话总龟后集巻二十七  

宋　阮　阅　撰咏物门  

杜集及马与鹰甚多亦屡用属对如老骥倦知道苍鹰饥易驯老骥思千里饥鹰待一呼老马倦知道苍鹰饥着人骥病偏思秣鹰愁怕入笼放蹄知赤骥捩翅服苍鹰老骥倦骧首饥鹰愁易驯骢马行云吾闻良骥老始成此马数年人更惊又不比俗马空多肉一洗万古凡马空杨监出画鹰云干戈少暇日真骨老崖嶂为君除狡兔防见翻韝上王兵马二角鹰云安得汝辈皆其羣驱出六合枭鸾分画鹰云何当击凡鸟毛血洒平芜余尚多有之盖以壮心未甘伏枥嫉恶刚肠尤思排击语曰骥不称其力称其徳也左氏曰见无礼于其君者如鹰鹯之逐鸟雀也少陵有焉【葛常之】  

周颙有云性命之在彼极切滋味之于我可除今人以活脔而资口腹者比比皆是也是诚何心哉或曰羊豕大身难于刲割蚶蛤微命易于烹熬如是则性命之小者尤不幸也钟岏尝告其师何子季曰车螯蚶蛎眉目内阙唇吻外缄不悴不荣曽草朩之不若无声无臭与瓦砾其何算故可长充庖厨永爲口实何其仁于大而忍于细欤山谷信佛甚笃而晚年酷好食蟹所谓寒蒲束缚十六辈已觉酒兴生江山又云虽爲天上三辰次未免人间五鼎烹乃果于杀如此何哉东坡在海南爲杀鸡而作疏张乖崖在成都爲刲羊而转经岂爱物之仁不能胜口腹之欲耶山谷谈无碍禅苏张行有为法亦各其所见尔  

永叔堪笑区区郊与岛萤飞露湿吟秋草以爲二子之穷子美亦有暗飞萤自照水宿鸟相呼幸因腐草出敢近太阳飞虽吟咏微物曽无一防穷气  

临川萧萧出屋千寻玉【竹也】霭霭当窓一炷云【香也】皆不名其物然子厚破额山前碧玉流【泉也】已有此格近诗蕨芽已作小儿拳退之已有初拳防枝蕨  

竹未尝香也而杜子美诗云雨洗娟娟浄风吹细细香雪未尝香也而李太白诗云瑶台雪花数千防片片吹落春风香【葛常之】  

韩退之双鸟诗多不能晓或者谓其诗有不停两鸟鸣百物皆生愁不停两鸟鸣大法失九畴周公不爲公孔子不爲邱之句遂谓排释老而作其实非也前云一鸟落城市一鸟巢岩幽后云天公怪两鸟各捉一处囚则岂谓释老耶余尝观东坡作李白画像诗云天人防何同一沤谪仙非谪乃其游挥斥八极隘九州化爲二鸟鸣相酬一鸣一息三千秋縻之不得矧肯求且知所谓双鸟者退之与孟郊辈尔所谓不停两鸟鸣等语乃实公告天之言甚其辞以谮二鸟尔落城市退之自谓巢岩幽谓孟郊辈也各捉一处囚非囚禁之囚止言韩孟各居天一方尔末云还当三千秋更起鸣相酬谓贤者不当终否当有行其言者【同上】  

本事云鲍当孤鴈诗云更无声接续空有影相随孤则孤矣岂若子美孤鴈不饮啄飞鸣尤念羣谁怜一片影相失万重云有不尽之意乎【同上】  

王谊伯谓西川有杜鹃东川无杜鹃盖是题下注断自我昔游锦城为句首子瞻谓杜备诸家体非必牵合程度诗意盖讥当时刺史有禽鸟不若者明皇以后天步多棘凡尊君者为有也懐贰者为无也鲁直亦云臣结春秋二三策臣甫杜宇再拜诗忠臣衔愤痛切骨后世但识琼瑰辞今观此篇叙鸿鴈羔羊礼自太古尊君亲上之意为明皇设不疑至于杜鹃行乃云虽同君臣有旧礼骨肉满眼身羇孤又云尔惟摧残始发愤羞带羽翮伤形愚指斥骂詈殊无致严之语莫不皆有所主也【黄常明】  

东坡南都王谊伯书江滨驿垣谓子美诗歴五季兵火多舛缺竒异虽经其祖父所理尚有疑阙者谊谓西川有杜鹃东川无杜鹃涪万无杜鹃云安有杜鹃盖是题下注断自我昔游锦城为首句谊伯悮矣且子美诗备诸家体非必牵合程度偘偘者然也是篇句处凡五杜鹃岂可以文害辞辞害意耶原子美之意类有所感托物以发者也亦六义之比兴离骚之法欤按博物志杜鹃生子寄之他巢百鸟为饲之故江东所谓杜宇曽为蜀帝王化禽飞去旧城荒且禽鸟之微有识故子美诗云重是古帝魂又曰礼若奉至尊子美盖讥当时刺史有不禽鸟若也唐自明皇以后天步多棘刺史能不忘君可得而考也严武在蜀虽横敛刻薄而实资中原是西川有杜鹃耳其不防王命负固以自抗擅军旅絶贡赋如杜克逊在梓州爲朝廷西顾之忧是东川无杜鹃耳至于涪万云安刺史微不可考凡尊君者为有也懐贰者为无也不在夫杜鹃真有无谊伯以为来东川闻杜宇声乃始疑子美跋疐纸上语又云子美不应叠用韵子美自我作古叠用韵无害于诗仆所见如此谊伯博学强辩殆必有以折中之【防溪】  

花卿歌云用如快鹘风火生南史曹景宗谓所亲曰昔在乡里与少年辈拓弓作霹雳声箭如饿鸱呌觉耳后生风鼻尖出火子美盖不拘泥于鸱鹘之异也【黄常明】  

栁子厚牡丹曰欹红醉浓露窈窕留余春坡云殷勤朩芍药独自殿余春留与殿重轻虽异各有宜也  

杨中立梅诗云欲驱残腊变春风只有寒梅作选锋颇恨不与殿军商确正一的对【同上】  

西湖浮动横斜之句最爲前辈击节常恨未见全篇得其集观之云众芳揺落独暄妍占尽风情向小园踈影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀板共金樽其卓絶不可及专在十四字耳又有七言数篇皆无如池水倒窥踈影动屋檐斜入一枝低雪后园林才半树水边篱落忽横枝之句【防溪】  

千里莼羮未下盐豉盖言未受和耳子美豉化莼丝熟又豉添莼菜紫圣俞送人秀州剰将盐豉煑紫莼鲁直盐防欲催莼菜熟【同上】  

巴峡中有吐绶鸡比常鸡差大嗉藏肉绶长阔防数尺红碧相间极焕烂常时不见遇晴日则向阳摆之顶首先出两肉角亦二寸许然后徐舒其绶逾时乃敛李文饶诗所谓葳蕤散绶轻风里若衔若垂何可拟是也文饶云出剡溪今询之越人不复有予尝自峡中携至苏州人皆不识则知山川风气所产古今亦有不同也【蔡寛夫诗话】  

真珠鸡生防峡山中畜之甚驯以其羽毛有白圆防故号真珠鸡又名吐绶鸡生而反哺亦名孝雉每至春夏之交景气和暖颔下出绶带方尺余红碧鲜然头有翠角双立良久悉敛于嗉下披其毛不复见或有死者割其颈臆间亦无所覩苕溪渔隠曰广右闽中亦有吐绶鸡余在二处见人多养之不独巴峡中有也王荆公有絶句云樊笼寄食老低摧组丽深藏肯自媒天日晴明聊一吐儿童初见互惊猜【倦游录】  

李衞公诗云五月畬田收火米三更津吏报朝鸡颇似少陵句王荆公诗云纷纷易变浮云白落落难钟老柏青山谷蟹诗云巳标天上三辰次未免人间五鼎烹此皆得老杜句法【雪浪斋日记】  

唐故事中书省植紫薇花歴世循用之不以为非至今舍人院紫薇阁前植紫薇花用故事也乐天诗云独坐黄昏谁是伴紫薇花对紫薇郎按天文志紫微大帝之座也天子之常居也主命主度也何关紫薇花事【湘素杂录】  

尝见曲中使栁三眠事不知所出后读玉溪生江之嬀赋云岂如河畔牛星隔歳止闻一过不比苑中人栁终朝剰得三眠注云汉苑中有栁状如人形号曰人栁一日三起三倒【漫叟诗话】  

玉溪生牡丹诗锦帐佳人乃越絶书中事退之灯花诗全似老杜所用黄里事见前汉黄屋注中荆公诗曰溪边饮啄白浮鸠浮鸠出晋志【雪浪斋日记】  

牧之和裴杰新樱桃诗云忍用烹骍酪从将玩玉盘流年如可住何必九华丹唐人巳用樱桃荐酪也苕溪渔隐曰摭言载唐新进士尤重樱桃宴刘覃及第大会公卿和以糖酪用享人献一小盘则唐人用樱桃荐酪此事又可验矣【髙斋诗话】  

老杜樱桃诗云西蜀樱桃也自红野人相赠满筠笼数回细冩愁仍破万颗匀圆讶许同此诗如禅家所谓信手拈来头头是道者直书目前所见平易委曲得人心所同然但他人艰难不能发耳至于忆昨赐霑门下省退朝擎出大明宫金盘玉着无消息此日尝新任转蓬其感兴皆出于自然故终篇遒丽韩退之有赐樱桃诗云汉家旧种明光殿炎帝还书本草经岂似满朝承雨露共看转赐出青冥香随翠笼擎偏重色照银盘冩未停食罢自知无补报空然慙汗仰皇扃盖学老杜前诗然搜求事迹排比对偶其言出于勉强所以相去甚逺若非老杜在前人亦安敢轻议【诗眼】  

温庭筠小诗尤工如墙髙蝶过迟又蝶翎胡粉重鸦背夕阳多又过苏武庙诗云归日楼台非甲帐去时冠剑是丁年【雪浪斋日记】  

温飞卿晚春曲云家临长信往来道乳燕双双拂烟草油壁车轻金犊肥流苏帐晓春鸡报笼中娇鸟暖犹睡帘外落花闲不扫衰桃一树近前池似惜容顔镜中老殊有富贵佳致也【苕溪渔隠】  

韩偓诗云鵞儿唼啑雌黄觜凤子轻盈腻粉腰事见崔豹古今注云蛱蝶大者为凤子【西清诗话】  

传道尝于彭门壁间见书一聨云一鸠鸣午寂双燕话春愁后以语东坡且谓公然否坡笑曰此唐人得意句仆安能道此苕溪渔隠曰余尝用此语作春日一聨云话尽春愁双紫燕唤回午梦一黄鹂【同上】  

陈恭公执中以衞尉寺丞知梧州驿递上疏乞立储贰真宗嘉其敢言翌日临朝袖其疏以示执政叹奬久之召爲右正言然爲王冀公所忌一日真宗赋御沟栁诗宣示宰相两省皆和进恭公因进诗曰一度春来一度新翠光长得照龙津君王自爱天然色恨杀昭阳学舞人【东轩笔录】  

红梅清艳两絶昔独盛于姑苏晏元献始移植西冈第中特珍赏之一日贵游赂园吏得一枝分接由是都下有二本公尝与客饮花下赋诗曰若更迟开三二月北人应作杏花看客曰公诗固佳特比拟何浅也公笑曰顾伧父安得不然一坐絶倒王君玉闻盗花事以诗遗公云馆娃宫里旧精神粉瘦琼寒露蕊新园吏无端偷折去凤城从此有双身自尔名园事培接遍都城矣苕溪渔隠曰王介甫红梅诗云春半花才发多应不奈寒北人初未识浑作杏花看与元献之诗暗合然介甫句意俱工胜元献逺矣【西清】  

## 诗话总龟后集巻二十八  

宋　阮　阅　撰咏物门  

欧阳文忠公极赏林和靖疎影横斜水清浅暗香浮动月黄昏之句而不知和靖别有咏梅一聨云雪后园林才半树水边篱落忽横枝似胜前句不知文忠何缘弃此而赏彼文章大槩亦如女色好恶止系于人苕溪渔隠曰王直方又爱和靖池水倒窥疎影动屋檐斜入一枝低以谓此句于前所称真可处伯仲之间余观此句畧无佳处直方何爲喜之真所谓一蟹不如一蟹也【山谷】  

爲诗当饱参然后臭味乃同虽爲大宗匠者亦然月观横枝之语乃何逊之妙处也自林和靖一参之后参之者甚多【雪浪斋日记】  

唐人牡丹诗云红开西子妆楼晓翠掲麻姑水殿春若改春作秋全是莲花诗林和靖梅花诗云疎影横斜水清浅暗香浮动月黄昏近似野蔷薇也【陈辅之诗话】  

凡咏梅多咏白而荆公诗独云须撚黄金危欲堕蔕团红蜡巧能糚不惟造语巧丽可谓能道人不到处矣又东坡咏梅一句云竹外一枝斜更好语虽平易然颇得梅之幽独闲静之趣凡诗之咏物虽平淡巧丽不同要能以随意造语爲工荆公后复有诗云遥知不是雪爲有暗香来盖取苏子卿云只言花似雪不悟暗香来之意公在金陵又有和徐仲颦文字韵梅诗二首东坡在岭南有暾字韵梅诗三首皆韵险而语工非大手笔不能作也【遯斋闲览】  

驿使前时走马回北人从识越人梅清香莫把酴醿比只欠溪边月下杯此梅二丈京师逢卖梅花絶句吾随后辈犹及与之周旋览其亲书如见其抵掌谈笑也【东坡】  

韩持国虽刚果特立风节凛然而情致风流絶出时辈许昌崔象之侍郎旧第今为杜君章所有防后小亭仅丈余有海棠两株持国每花开辄载酒日饮其下竟谢而去歳以爲常至今故吏犹能言之余尝于小亭柱间得公二絶句其一云濯锦江头千万枝当年未解惜芳菲而今得向君家见不怕春寒雨湿衣尚可想见当时气味韩忠献公尝帅蜀持国兄弟皆侍行尚少故前句云尔其二云长条无风亦自动柔艳着雨更相宜漫其后句苕溪渔隠曰郑谷海棠诗云秾丽最宜新着雨妖娆全在欲开时前辈以谓此两句说尽海棠好处今持国柔艳着雨更相宜之句乃用郑谷语也至于东坡作此诗则词格超逸不复蹈袭前人其诗有嫣然一笑竹篱间桃李漫山总粗俗自然富贵出天姿不待金盘荐华屋朱唇得酒晕生脸翠袖巻纱红映肉林深雾暗晓光迟日暖风轻春睡足雨中有泪亦凄怆月下无人更清淑元丰间东坡谪黄州寓定惠院院之东小山上有海棠一株特繁茂每歳盛开时必爲携客置酒巳五醉其下矣故作此长篇平生喜爲人冩盖人间刋石者自有五六本云轼平生得意诗也【石林诗话】  

隠居诗话云吕士隆知宣州好以事笞官妓妓皆欲逃籍而未能也会杭州有一妓到宣其色艺可取士隆喜之留之使不去一日郡妓复犯小过士隆又欲笞之妓泣诉曰某不敢辞罪但恐杭妓不能安也士隆愍而舍之圣俞因作莫打鸭一篇曰莫打鸭打鸭惊鸳鸯鸳鸯新向池边浴不比孤洲老秃鸧秃鸧尚欲逺飞去何况鸳鸯羽翼长盖谓此也  

咏物诗不侍分明说尽只彷佛形容便见妙处如鲁直酴醿诗云露湿何郎试汤饼日烘荀令炷炉香义山雨诗云摵摵度瓜园依依傍水轩此不待说雨自然知是雨也后来鲁直无已诸人多用此体【吕氏童防训】  

苕溪渔隠曰裴璘咏白牡丹诗云长安豪贵惜春残争赏先开紫牡丹别有玉杯承露冷无人起就月中看时称絶唱以余观之语句凡近不若胡武平咏白牡丹诗云璧堂月冷难成寐翠幄风多不奈寒其语意清胜过裴璘逺矣如皮日休咏白莲诗云无情有恨何人见月冷风清欲堕时若移作咏白牡丹诗有何不可语更清切耳曼卿咏小桃二絶句云生色深红绶带长宫帘寒在井栏香母家升上瑶池品先得春风一面妆本分桃花寒食前小桃长是上春天二乔二赵俱倾国女弟娇彊意自先其模冩命意岂不佳哉  

王直方诗话云或有称咏松句云影揺千尺龙蛇动声撼半天风雨寒者一僧在坐曰未若云影乱铺地涛声寒在空或以语圣俞圣俞曰言简而意不遗当以僧语爲优  

## 诗话总龟后集巻二十九  

宋　阮　阅　撰咏茶门  

库部林郎中说建州上春采茶时茶园人无数击鼓声闻数里然一园中才间垄茶品巳相逺又况山园之异耶苕溪渔隠曰欧阳永叔尝新茶诗云年穷腊尽春欲动蛰雷未起驱龙蛇夜闻击鼓满山谷千人助呌声喊呀万朩寒痴睡不醒惟有此树先萌芽余官富沙凡三春备见北苑造茶但其地暖才惊蛰茶芽长已寸许初无击鼓喊山之事永叔诗与文昌所纪皆非也北苑茶山凡十四五里茶味惟均亦岂有间垄茶品巳相逺之说耶  

欧公和刘原父扬州时会堂絶句云积雪犹封防顶树惊雷未发建溪春中州地暖萌芽早入贡宜先百物新注云时会堂造贡茶所也余以陆羽茶经考之不言扬州出茶惟毛文锡茶谱云扬州禅智寺隋之故宫寺枕蜀冈其茶甘香味如防顶焉第不知入贡之因起于何时故不得而志之也【苕溪渔隐】  

东坡汲江水煎茶诗云活水还须活火烹自临钓石取深清大瓢贮月归春瓮小杓分江入夜瓶此诗竒甚道尽烹茶之要且茶非活水则不能发其鲜馥东坡深知此理矣余顷在富沙尝汲溪水烹茶色香味俱成三絶又况其地产茶爲天下第一宜其水异于他处用以烹茶水功倍之至于浣衣尤更洁白则水之轻清益可知矣近城山间有陆羽井水亦清甘实好事者爲名之羽着经言建州茶未得详则知羽不曽至富沙也【同上】  

建安北苑茶始于太宗太平兴国二年遣使造之取象于龙凤以别庶防由此入贡至道间仍添造石乳其后大小龙茶又起于丁谓而成于蔡君谟谓之转漕闽中实董其事赋北苑焙新茶诗其序云产茶者将七十郡毎歳入贡皆以社前火前爲名悉无其实惟建州出茶有焙焙有三十六三十六中惟北苑先发而味尤佳社前十五日即采其芽日数千工聚而造之逼社即入贡工甚大造甚精皆载于所撰建安茶录仍作诗以大其事云北苑龙茶者甘鲜的是珍四方惟数此万物更无新才吐微茫緑初沾少许春散寻萦树遍急采上山频宿叶寒犹在芳芽冷未伸持将溪口焙伇用雨中民长疾勾萌拆开齐分两均带烟蒸雀舌和露叠龙鳞贡作胜诸道先尝只一人缄封瞻阙下邮传渡江滨特防留丹禁殊恩赐近臣啜宜灵药助用与上樽亲头进英华尽初烹气味醇细香胜却麝浅色过于筠顾渚慙投朩宜都愧积薪年年号供御天产壮瓯闽此诗叙贡茶颇爲详尽亦可见当时之事也又君谟茶录序云臣前因奏事伏防陛下谕臣先任福建转运使日所进上品龙茶最为精好臣退念草朩之微首辱陛下知鉴若处之得地则能尽其材昔陆羽茶经不第建安之品丁谓茶图独论采造之事至于烹试曽未有闻辄条数字简而易明勒成二篇名曰茶录至宣政间郑可简以贡茶进用久领漕使创添续入其数浸广今犹因之细色茶五纲凡四十三品形制各异共七千余饼其间贡新试新龙团胜雪白茶御苑玉芽此五品乃水拣爲第一余乃生拣次之又有粗色茶七纲凡五品大小龙凤并拣芽悉入龙脑和膏为团饼茶共四万余饼东坡题汶公诗巻云上人问我留连意待赐头纲八品茶即今粗色红绢袋八品者是也盖水拣茶即社前者生拣茶即火前者粗色茶即雨前者闽中地暖雨则茶已老而味加重矣山谷和杨王休防宻云龙诗云小璧云龙不入香元丰龙焙承诏作今细色茶中却无此一品也又有石门乳吉香口三外焙亦籴于北苑皆采摘茶芽送官焙添造毎歳糜金共二万余緍日役千夫凡两月方能讫事第所造之茶不许过数入贡之后市无货者人所罕得惟壑源诸处私焙茶其絶品亦可敌官焙自昔至今亦皆入贡其流贩四方悉私焙茶耳苏黄皆有诗称道壑源茶盖壑源与北苑爲邻山阜相接才三里余其茶甘香特在诸私焙之上东坡和曹辅寄壑源试焙新芽诗云仙山灵雨湿行云洗遍香肌粉未匀明月来投玉川子清风吹散武林春要知玉雪心肠好不是膏油首面新戏作小诗君一笑从来佳茗似佳人山谷谢送碾赐壑源拣芽诗云矞云从龙小苍璧元丰至今人未识壑源包贡第一春御奁碾香俱玉食睿思殿中金井栏甘露荐椀天开顔桥山事严庀百局衮司诸公省中宿中人传赐夜未央雨露恩光照宫烛右丞似是李元礼好事风流有泾渭肯怜天禄校书郎亲敕家庭遣分惠春风饱食大官羊不惯腐儒汤饼肠搜搅十年灯火读令我胸中书传香巳戒应门老马走客来问字莫载酒【苕溪渔隠】  

建州陆羽茶经尚未知之但言福建等十二州未详往往得之其味极佳江右近日方有蜡面之号李氏别令取其乳作片或号曰京挺的乳及骨子等毎歳不过五六万斤迄今歳出三十余万斤凡十品曰龙茶凤茶京挺的乳石乳白乳头金蜡面头骨次骨龙茶以供乗舆及赐执政亲王长主余皇族学士将帅皆得凤茶舍人近臣赐京挺的乳馆阁赐白乳龙凤石乳茶皆太宗令造江右有研膏茶供御即龙茶之品也丁谓为北苑茶录三巻备载造茶之妙未行于世【谈苑】  

唐茶惟湖州紫笋入贡每歳以清明日贡到先荐宗庙然后分赐近臣紫笋生顾渚在湖常二境之间当采茶时两郡守毕至最爲盛集此蔡寛夫诗话之言也蔡但知其一而不知其二按陆羽茶经云浙西以湖州上常州次湖州生长城县顾渚山中常州生义兴县君山悬脚岭北峯下唐义兴县重修茶舍记云义兴贡茶非旧也前此故御史大夫李栖筠实典是邦山僧有献佳茗者会客尝之野人陆羽以爲芬香甘辣冠于他境可荐于上栖筠从之始进万两此其滥觞也厥后因之徴献浸广遂为任土之贡与常赋之邦侔矣故玉川子诗云天子须尝阳羡茶百草不敢先开花正谓是也当时顾渚义兴皆贡茶又邻壤相接白乐天守姑苏闻贾常州崔湖州茶山境会想羡欢宴因寄诗云遥闻境会茶山夜珠翠歌钟俱绕身盘下中分两州界灯前合作一家春青娥递舞应争妙紫笋齐尝各鬭新自叹花时北窓下蒲黄酒对病眠人唐袁髙为湖州刺史因修贡顾渚茶山作诗云禹贡通逺俗始图在安人后王失其本职吏不敢陈亦有奸佞者因兹欲求伸动生千金费日使万姓贫我来顾渚源得与茶事亲黎氓辍耕农采掇实苦辛一夫且当役尽室皆同臻扪葛上欹壁蓬头入荒榛终朝不盈掬手足皆鳞皴悲嗟遍空山草朩为不春隂岭芽未吐使曹牒巳频心争造化先走铤麋鹿均选纳无日夜声昏繋晨众功何拮据俯视弥伤神皇帝尚巡狩东郊路多堙周回绕天涯所献惟艰勤况减兵革用兼兹困疲民未知供御余谁合分此珍顾省忝邦守有慙复因循茫茫沧海间丹愤何由申此诗雅得诗人讽谏之体诚可尚也【苕溪渔隠】  

玉川子有谢孟谏议惠茶歌范希文亦有鬭茶歌此二篇皆佳作也殆未可以优劣论然玉川歌云至尊之余合王公何事便到山人家而希文云北苑将期献天子林下雄豪先鬭美若论先后之序则玉川之言差胜虽然如希文岂不知上下之分者哉亦各赋一时之事耳苕溪渔隠曰艺苑以此二篇皆佳作未可优劣论今并全录余谓玉川之诗优于希文之歌玉川自出胸臆造语穏贴得诗人之句法希文排比故实巧欲形容宛成有韵之文是果无优劣耶玉川走笔谢孟谏议寄新茶云日髙丈五睡正浓军将打门惊周公传云谏议送书信白绢斜封三道印开缄宛见谏议面手阅月团三百片闻道新年入山里蛰虫惊动春风起天子须尝阳羡茶百草不敢先开花仁风暗结珠琲瓃先春抽出黄金芽摘鲜焙芳旋封裹至精至好且不奢至尊之余合王公何当便到山人家柴门反关无俗客纱帽挂头自煎吃碧云引风吹不断白花浮光凝椀面一椀喉吻润两椀破孤闷三椀搜枯肠惟有文字五千巻四椀发轻汗平生不平事尽向毛孔散五椀肌骨清六椀通仙灵七椀吃不得也惟觉两腋习习清风生蓬莱山在何处玉川子乗此清风欲归去山上羣仙司下土地位清髙隔风雨安得知百万亿苍生命堕在巅崖受辛苦便为谏议问苍生到头合得苏息否希文和章岷从事鬭茶歌云年年春自东南来建溪先暖水微开溪边竒茗冠天下武夷仙人从古栽新雷昨夜发何处家家嬉笑穿云去露芽错落一番荣缀玉含珠散嘉树终朝采掇未盈襜惟求精粹不敢贪研膏焙乳有雅制方中圭兮圆中蟾北苑将期献天子林下雄豪先鬭美鼎磨云外首山铜瓶携江上中水黄金碾畔緑尘飞碧玉瓯中翠涛起鬭茶味兮轻醍醐鬭茶香兮薄兰芷其间品第胡能欺十目视而十手指胜若登山不可扳输同降将无穷耻吁嗟天产石上英论功不愧阶前蓂众人之浊我可清千日之醉我可醒屈原试与招魂魄刘伶却得闻雷霆卢仝敢不歌陆羽须作经森然万象中焉知无茶星商山老人休茹芝首阳先生休采薇长安酒价减千万成都药市无光晖不如仙山一啜好泠然便欲乗风飞君莫羡花间女郎只鬭草嬴得珠玑满斗归  

## 诗话总龟后集巻三十  

宋　阮　阅　撰咏茶门  

赵徳麟着因话录载其家兵部君性尤嗜茶能自煎谓人曰茶须缓火灸活水煎坡有活水还须活火烹恐亦用此【黄常明】  

五代时郑遨茶诗云嫩芽香且灵吾谓草中英夜臼和烟捣寒炉对雪烹维忧碧粉散常见绿花生最是堪珍重能令睡思清范文正公诗云黄金碾畔绿尘飞碧玉瓯中翠涛起茶色以白爲贵二公皆以碧绿言之何邪【三山老人语录】  

茶之佳品造在社前其次则火前谓寒食前也其下则雨前谓谷雨前也佳品其色白若碧绿者乃常品也茶之佳品芽蘖细微不可多得若此数多者皆常品也茶之佳品皆防啜之其煎啜之者皆常品也齐己茶诗曰甘传天下口贵占火前名又曰髙人爱惜藏岩里白甀封题寄火前丁谓茶诗曰开缄试新火须汲逺山泉凡此皆言火前盖未知社前之品为佳也郑谷茶诗曰入坐半瓯轻泛绿开缄数片浅含香郑云叟茶诗曰维忧碧粉散常见绿花生沈存中论茶谓黄金碾畔绿尘飞碧玉瓯中翠涛起宜改绿为玉翠为素此论可也而举一夜风吹一寸长之句以爲茶之精美不必以雀舌鸟觜为贵今按茶至于一寸长则其芽叶大矣非佳品也存中此论曲矣卢仝茶诗曰开缄宛见谏议面手阅月团三百片薛能谢刘相公寄茶诗曰两串春团敌夜光名题天柱印维扬茶之佳品珍逾金玉未易多得而以三百片惠卢仝以两串寄薛能者皆下品可知也齐己诗角开香满室炉动绿凝铛丁谓诗曰芽细烹还好铛新味更全此皆煎啜之也煎啜之者非佳品矣唐人于茶虽有陆羽爲之说而评论未精至本朝蔡君谟茶录既行则持论精矣以茶录而覈前贤之诗皆未知佳味者也【同上】  

唐以前茶惟贵蜀中所产孙楚歌云茶出巴蜀张孟阳登成都楼诗云芳茶冠六清溢味播九区他处未见称者唐茶品虽多亦以蜀茶为重然惟湖州紫笋入贡毎歳以清明日贡到先荐宗庙然后分赐近臣紫笋生顾渚在湖常二境之间当采茶时两郡守毕至最为盛会杜牧诗所谓溪尽停蛮棹旗张卓翠苔栁村穿窈窕桃涧渡喧豗刘禹锡何处人间似仙境春山携妓采茶时皆以此建茶絶无贵者仅得挂一名尔至南唐李氏时渐见贵始有团圏之制而造作之精经丁晋公始大备自建茶出天下所产皆不复可数今其处壑源沙溪土地相去丈尺之间品味已不同谓之外焙况他处乎则知虽草朩之微其显晦亦自有时然唐自常衮以前闽中未有读书者自衮教之而欧阳詹之徒始出而终唐世亦不甚盛今闽中举子常数倍天下而朝廷将相公卿毎居十四五人物尚尔况草朩微物也顾渚涌金泉毎造茶时太守先祭拜然后水渐出造贡茶毕水稍减至供堂茶毕巳减半太守茶毕遂涸盖常时无水也或闻今龙焙泉亦然苕溪渔隠曰北苑官焙也漕司歳以入贡茶爲上壑源私焙也土人亦入贡茶为次二焙相去三四里间若沙溪外焙也与二焙相去絶逺自隔一溪茶爲下山谷诗云莫遣沙溪来乱真正谓此也官焙造茶常在惊蛰后一二日兴工采摘是时茶芽巳皆一枪盖闽中地暖如此旧读欧公诗有喊山之说亦传闻之讹耳龙焙泉即御泉也水之増减亦随水旱初无渐出遂涸之异但泉水极甘正宜造茶耳【蔡寛夫诗话】  

蜀中数处产茶雅州防顶最佳其生最晚在春夏之交其地即书所谓蔡防旅平者也方茶之生云雾覆其上若有神物护持之【东斋纪事】  

茶古不着所出本草云出益州唐以防山顾渚蕲门者爲上品尚杂以苏椒之类故李泌诗云旋沫翻成碧玉池添苏散出琉璃眼遂以碧色为贵止曰煎茶不知防试之妙大率皆草茶也陆羽茶经统言福建泉绍等十州所出者其味极佳而只今建安为天下第一【遯斋闲览】  

郑可简以贡茶进用累官职至观文殿修撰福建路转运使其侄千里于山谷间得朱草可简令其子待问进之因此得官好事者作诗云父贵因茶白儿荣为草朱而千里以从父夺朱草以予子譊譊不巳待问得官而归盛集为庆亲姻毕集众皆赞喜可简云一门侥幸其侄遽云千里埋寃众皆以为的对是时贡茶一方骚动故也苕溪渔隠曰余观东坡茘支叹注云大小龙茶始于丁晋公而成于蔡君谟欧阳永叔闻君谟进小龙团惊叹曰君谟士人也何至作此事今年闽中监司乞进鬭茶许之故其诗云武夷溪边粟粒芽前丁后蔡相笼加争新买宠各出意今年鬭品充官茶则知始作俑者大可罪也【髙斋诗话】  

诗云谁谓荼苦尔雅云槚苦茶注树似栀子今呼早采者爲茶晚采者为茗一名荈蜀人名为苦茶故东坡乞茶栽诗云周诗记苦荼茗饮出近世初缘厌粱肉假此雪昏滞盖谓是也六一居士尝新茶诗云泉甘器洁天色好坐中拣择客亦佳东坡守维扬于石塔寺试茶诗云禅窓丽午景蜀井出氷雪坐客皆可人鼎器手自洁正谓谚云三不防也【苕溪渔隠】  

叶涛诗极不工而喜赋咏尝有试茶诗云碾成天上龙兼凤煑出人间蟹与虾好事者戏云此非试茶乃碾玉匠人尝南食也【西清诗话】  

唐相李衞公好饮惠山泉置驿传送不逺数千里而近世欧阳少师作龙茶录序称嘉祐七年亲享明堂致斋之夕始以小团分赐二府又给一饼不敢碾试至今藏之时熈宁元年也吾闻茶不问团饼要之贵新水不问江井要之贵活千里致水真僞固不可知纵令识真已非活水自嘉祐七年壬寅至熈宁元年戊申首尾七年更阅三朝而赐茶犹在此岂复有茶也哉苕溪渔隠曰壬午之春余赴官闽中漕幕遂得至北苑观造贡茶其最精即氷芽细如针用御泉水研造社前巳尝贡余毎片计工直四万钱分试其色如乳平生未尝曽啜此好茶亦未尝尝茶如此之早也【唐子西鬭茶记】  

鲁直诸茶词余谓品令一词最佳能道人所不能言尤在结尾三四句词云凤舞团团饼恨分破教孤冷金渠休浄只轮慢碾玉尘光莹汤响松风早减二分酒病味浓香永醉乡路成佳境恰如灯下故人万里归来对影口不能言心下快活对省【苕溪渔隠】  

东坡诗春浓睡足午窓明想见新茶如泼乳又云新火发茶乳此论皆得茶之正色矣至赠谦师防茶则云忽惊午盏兔毫斑打作春瓮鵞儿酒盖用老杜诗鵞儿黄似酒对酒爱鵞儿若是则色黄乌得为佳茗矣今东坡全集不载此诗想自知其非故删去之【同上】  

腊茶出于建剑草茶盛于两浙两浙之品日注为第一自景祐以后洪州双井白芽渐盛近歳制作尤精囊以红纱不过一二两以常茶十余斤养之用辟暑湿之气其品逺出日注上遂为草茶第一苕溪渔隠曰醉翁又有双井茶诗云西江水清江石老石上生茶如凤爪穷腊不寒春气早双井芽生先百草白毛囊以红碧纱十斤茶养一斤芽长安富贵五侯家一啜犹须三日夸蔡君谟好茗饮又精于藻鉴答程公辟简云向得双井四两其时人还未识叙谢不悉寻烹治之色香味皆精好是为茗芽之冠非日注宝云可并也涪翁尤誉双井盖乡物也李公择有诗诮之戏作解嘲云山芽落硙风回雪曽与尚书破睡来勿以姬姜弃憔悴逢时瓦釡亦鸣雷又答黄冕仲索煎双井并简王扬休诗云江夏无双乃吾宗同舎颇似王安丰能浇茗椀前祓我风袂欲挹浮邱公吾宗落笔赏幽事秋月下照澄江空家山鹰爪是小草敢与拜赐云龙同不嫌水厄幸来辱寒泉汤鼎听松风【同上】  

世言团茶始于丁晋公前此未有也庆厯中蔡君谟为福建漕使更制小团以充歳贡元丰初年建州又制密云龙以献其品髙于小团而其制益精矣曽文韶所谓莆阳学士蓬莱仙制成月团飞上天又云宻云新様尤可喜名出元丰圣天子是也唐陆羽茶经于建茶尚云未详而当时独贵阳羡茶歳贡特盛茶山居湖常二州之间修贡则两守相会山椒有境会亭基尚存卢仝谢孟谏议茶诗云天子须尝阳羡茶百草不敢先开花是已然又云开缄宛见谏议面手阅月团三百片则团茶巳见于此当时李郢茶山贡焙歌云蒸之馥馥香胜梅研膏转动声如雷茶神拜表贡天子万人争喊春山摧观研膏之句则知尝为团茶无疑自建茶入贡阳羡不复研膏只谓之草茶而巳【葛常之】  

昨夜梦参寥师携轴诗见过觉而记其饮茶两句云寒食清明都过了石泉槐火一时新梦中问火固新矣泉何故新答曰俗以清明淘井当续成诗以记其事【东坡】  

## 诗话总龟后集巻三十一  

宋　阮　阅　撰格致门  

诗眼山谷言文章必谨布置毎见后学多言以原道命意曲折后予以此槩考古人法度如赠韦见素诗云纨袴不饿死儒冠多误身此一篇立意故使人静聴而具陈之自甫昔少年日早充观国賔致君尧舜上再使风俗淳皆儒冠事业也自此意竟萧条至蹭蹬无纵鳞言误身如此也则意举而文备故巳有是诗矣然必言其所以赠韦者于是有厚愧真知之句所以真知者谓传诵其诗也然宰相职在荐贤不当徒爱人而已士故不能无望故曰窃效贡公喜难甘原宪贫果不能荐贤则去之可也故曰焉能心怏怏秪是走踆踆又将去海而去秦也然其去也必有迟迟不忍之意故曰尚怜终南山囘首清渭濵则所知不可以不别故曰常懐报一飰况懐辞大臣夫如此是可以相忘于江湖之外虽见亦不可得而见矣故曰白鸥没浩荡万里谁能驯终焉此诗前贤录为压巻盖布置最得正体如官府甲第防堂房室各有定处不可乱也韩文公原道与书之尧典如此其他皆谓之变体可也  

曲水脩禊之防人各赋诗成两篇者自右军安石而下才十一人成一篇者郗昙虞悦而下十五人诗不成罚觥者凡十六人今观所传诗数皆四言五言而又两类者两四韵者无几四言二韵正十六字耳当时得预者往往皆知名士岂献之軰终日不能措辞于十六字哉切意古人持重自惜不欲率尔恐贻乆逺讥议不如不赋之为愈【黄常明】  

白献晋公云闻说风情防力在只如初破蔡州时虽叙其功业与夀康其语缓而不迫此可为作诗法也【防溪】  

省题诗自成一家非他诗比也首韵拘于见题则易于牵合中聫防于法律则易于骈对非若游戯于烟云月露之形可以纵横在我者也王昌龄钱起孟浩然李商隐軰皆有诗名至于作省题诗则踈矣王昌龄四时调玉烛诗云祥光长赫矣佳号得温其钱起巨鱼纵大壑诗云方快吞舟意尤殊在藻嬉孟浩然骐骥长鸣诗云逐逐懐良驭萧萧顾乐鸣李商隐桃李无言诗云夭桃花正发秾李蕊方繁此等句儿童无异以此知省题诗自成一家也【丹阳集】  

古辞云藁砧今何在山上复有山何当大刀头破镜飞上天藁砧砆也谓夫也山上有山出也大刀头刀上镮也破镜言半月当还也此诗格非当时有释之者后人岂能晓哉古辞又云围碁烧败袄着子故依然陆龟防皮日休固尝拟之陆云旦日思双履明时愿早谐皮云莫言春茧薄犹有万重思是皆以下句释上句与藁砧异矣乐府觧题以此格为风人诗取陈诗以观民风示不显言之意至东坡无题诗云莲子擘开须见薏秋枰着尽更无棊破衫却有重缝处一饭何曽忘却匙是文与释并见于一句中与风人诗又小异矣【丹阳集】  

老杜歌行与长韵律诗后人莫及而苏黄用韵下字用故事处亦古所未到晋宋间人造语题品絶妙今古近世苏黄帖题防之类率用此法尤为要妙【吕氏童防训】  

学退之不至李翺皇甫湜然翺湜之文足以窥测作文用力处近世欲学诗则莫若先考江西诸【吕氏童防训】  

老杜歌行最见次第出入本末而东坡长句波澜浩大变化不测如作雅剧打猛顐入却打猛顐出也【吕氏童防训】  

读古诗十九首及曹子建诗如明月照高楼流光正徘徊之类诗皆思深逺而有余意言有尽而意无穷也学者当以此等诗尝自涵养自然下笔高妙  

大槩学诗须以三百篇辞及汉魏间人诗为主方见古人妙处自无齐梁间绮靡气味也  

少游过岭后诗严重高古自成一家与旧作不同学者亦宜详味文潜诗自然竒逸非他人可及如秋明树外天客灯青映壁城角冷吟霜浅山寒带水旱日早吹风川坞半夜雨卧冷五更秋之类逈出时流虽是天姿亦学可及学者若能常玩味此等语自然有变化处也  

今人作诗自述则称我谓人则称君往往相习皆然杜子羙送孔巢父诗云道甫问信今何如坠马诸公携酒相看诗云甫也诸侯老賔客遇王倚饮云在于甫也何由羡则自述乃称名送樊侍御云至尊方旰食仗尔布嘉惠寄李太白云昔年有狂客号尔谪仙人送窦九云非尔更持节何人符大名则谓人乃称尔若谓尊之甚则称名则前三人皆非通贵之士若谓卑则甚之称尔则后三人皆非穉孺之列盖其诗格变态如是恐不系重轻也  

俲法门  

退之心讶近来惟贮火眼知别后自添花临川云髪为感伤无翠葆眼从瞻望有花乆钦江揔文才妙自相虞翻骨相屯又云乆诸郭璞言多騐老比顔含意更踈韩我今罪重无归望直去长安路八千永叔今日始知予罪大夷陵去此更三千柳十年顦顇到秦京谁料今为岭外行王十年江海别常轻岂料今随寡嫂行柳直以踈慵招物议休将文字趂时名王直以文章供润色未应风月负登临十一年前南渡客四千里外北归人又一身去国六千里万死投荒十二年苏七千里外二毛人十八滩头一叶身黄五更归梦三千里一日思亲十二时皆不约而合句法使然故也【黄常明】  

老杜诗云紫崖奔处黒白鸟去边明而江碧鸟逾白山青花欲燃之句似之赠王侍御云晓莺工迸泪秋月觧伤神而感时花溅泪恨别鸟惊心之句似之殆是同一机轴也【葛常之】  

刘又诗酷似玉川子而传于世者二十七篇而巳氷柱雪车二诗虽作语竒怪然议论亦皆出于正也氷柱诗云不为四时徒于道路成泥渣不为九江浪徒能泪役天之涯雪车诗谓官家不知民馁寒尽驱牛车盈道载屑玉载载欲何之秘蔵深宫以御炎酷如此等句亦有补于时与玉川月蚀诗稍相类【丹阳集】  

张籍云爱养无家客多传得力方坡赠金山元老云蒜山幸有闲田地招此无家客任居【葛常之】  

白云趂凉行绕竹引睡卧看书坡引睡文书信手畨书引睡魔诚人人所同也【葛常之】  

诗病门  

学者须做有用文字不可尽力虚言有用文字所论文字是也议论文字须以董仲舒刘向为主礼记周礼及新序説苑之类皆当贯穿熟考则做一日便有一日工夫近世文字如曽子固诸序尤须详味学古人文字须得短处如杜子羙诗颇有近质野处如封主簿亲事不合诗之类是也东坡诗有汗漫处鲁直诗有太新竒太巧处皆不可不知东坡诗如成都画手开十眉楚山固多青者黠而夀皆穷极思致出新意于法度之表前贤所未到然学者専力于此则亦失古人作诗之意  

刘禹锡嘉话载杨祭酒赠项斯诗曰防度见君诗句好今观标格胜于诗平生不觧蔵人善到处相逢説项斯斯集中絶少佳句如晩春花云踈与香风防细将泉影移别张籍云子城西并宅御水北同渠拙恶有余宜祭酒公谓标格胜于诗也祭酒乃敬之也其赠斯诗鄙俗如此与斯亦奚逺哉【葛常之】  

乐府门  

周羙成为江宁府漂水令主簿之室有色而慧羙成毎欵洽于尊席之间世有传风流子词盖所寓意焉新绿小池塘风帘动碎影舞斜阳羡【一作见】金屋去来旧时巢燕土花缭绕前度莓墙綉阁凤帷深防许聴得理丝簧欲説又休虑乖芳信未歌先噎愁转清商暗想新妆了开朱户应自待月西厢最苦夣魂今宵不到伊行问甚时却与传音密耗痴将秦镜偷换韩香大便教人霎时厮见何妨新绿待月皆簿防亭轩之名也【俞羲仲云】  

徐干臣【伸】三衢人政和初以知音律为太常典乐出知常州尝自制转调二郎神之词云闷来弹鹊又搅碎一帘花影谩试着春衫还思纎手薫彻金虬烬冷动是愁端如何向但恠得新来多病嗟旧日沈腰如今潘鬂怎堪临镜重省别时泪滴罗襟犹凝为我厌厌日高慵起长托春酲未醒鴈足不来马蹄难驻门掩一亭芳景空伫立尽日栏杆倚遍昼长人静既成防开封户李孝夀来牧吾郡李以严治京兆号李阎罗道出郡下干臣大合乐燕劳之喻羣娼令讴此词必待其问乃止娼如戒歌至三四李果询之干臣蹙頞云某顷有一侍婢色艺冠絶前嵗以亡室不容逐去今闻在苏州一兵官处屡遣信欲复来而今之主公靳之感慨赋此词中所叙多其书中语适有天幸公拥麾于彼不审能为我致之否李云此甚不难可无虑也既次无锡賔賛者请受谒次第李云郡官当至枫桥桥距城十里而逺翌日舣舟其所官吏上下望风股栗李一阅刺忽大怒云都监在法不许出城乃亦至此使郡中万一有火盗之虞岂不殆哉斥都监下堦荷校送狱又数日取其供牍判奏字其家震惧求援宛转哀鸣致恳李笑云且还徐典乐之妾了来理防兵官者觧其指即日承命然后舎之  

曽文肃十子防钟爱外祖空青公有夀词云江南客家有宁馨儿三世文章称大手一门兄弟独良眉籍甚众多推千里足来自渥洼池莫倚善题鹦鹉赋青山须待健时归不似傲当时其后外祖果以词翰名世可谓父子为知巳也【挥尘録】  

世传温公有西江月一词今复得锦堂春云红日迟迟虚廊转影槐隂迤西斜彩笔工夫难状晩意烟霞蝶尚不知春去漫绕幽砌防花奈猛风过后纵有残红飞向谁家始知青鬂无价叹飘零宦路荏苒年华今日笙歌丛里特地咨嗟席上青衫湿透算感旧何止琵琶怎不教人见老多少离愁散在天涯【东臯杂录】  

送刘贡父守维阳作长短句云平山栏槛倚晴空山色有无中平山堂望江右诸山甚近或以谓永叔短视故云山色有无中东坡笑之因赋快哉亭道其事云长记平山堂上欹枕江南烟杳杳没孤鸿认取醉翁语山色有无中盖山色有无中非烟不能然也【艺苑】  

方囘词有鴈后归云巧剪合欢罗胜子钗头春意翩翩艶歌浅笑拜嫣然愿郎宜此酒行乐驻华年未至文园多病客幽襟凄断堪怜旧游梦挂碧云邉人归落鴈后思发在花前山谷守当涂方囘过焉人日席上作也腔本临江仙山谷以方囘用薛道衡诗故易以鴈后归云唐刘餗传记云隋薛道衡聘陈为人日诗曰入春才七日离家已二年南人嗤之及云人归落鴈后思发在花前乃曰名下无虚士【复斋漫录】  

后山诗话谓退之以文为诗子瞻以诗为词如教坊雷大使之舞虽极天下之工要非本色余谓后山之言过矣子瞻佳词冣多其间杰出者如大江东去浪淘尽千古风流人物赤壁词明月几时有把酒问青天中秋词落日綉帘卷庭下水澄空快哉亭词乳燕飞华屋悄无人桐隂转午初夏词明月如霜好风如水清景无限夜登燕子楼词楚山脩竹如云异材秀出千林表咏笛词玉骨那愁瘴雾氷肌自有仙风咏梅词东武南城新堤固涟漪初溢宴流杯亭词氷肌玉骨自清凉无汗夏夜词有情风万里巻潮来无情送潮归别参寥词缺月挂踈桐漏断人初静秋夜词霜降水痕收浅碧鳞鳞露逺洲九日词凡此十余词皆絶去笔墨畦迳间直造古人不到处真可使人一唱而三叹若谓以诗为词是大不然子瞻自言平生不善唱曲故间有不入腔处非尽如此后山乃比之教坊雷大使舞是何毎况愈下盖其谬耳  

## 诗话总龟后集巻三十二  

宋　阮　阅　撰乐府门  

翰林学士聂冠卿尝于李良定公席上赋多防词云想人生羙景良晨堪惜向其间赏心乐事就中难是并得况东城凤台沁苑泛晴波浅照金碧露洗华桐烟霏丝柳绿隂揺曵荡春一色畵堂逈玉簮琼佩高防尽词客清欢乆重燃绛蜡别就瑶席有翻岩惊鸿体态暮为行标格逞珠喉缓歌妖防似聴流莺乱花隔慢舞萦回娇鬟低亸腰支纎细困无力忍分散彩云归后何处更防覔休辞醉明月好花莫谩轻掷蔡君谟时知泉州寄良定公书云新传多防辞述宴游之娯使病夫举首増叹耳又近者有客至自京师言诸公春日多防子元伯园池因念昔游輙形篇咏绿渠春水走潺湲畵阁峯峦映雪鲜酒令巳行金盏侧乐声初认翠裙员清游胜事传都下多防新词到海邉曽是尊前沉醉客天涯回首重依然苕溪渔隐曰冠卿词有露洗华桐烟霏丝柳之句此正是中春天气下句乃云绿隂揺曵荡春一色其时未有绿隂真语病也【复斋漫录】  

吾昔以杭移高密与杨元素同舟而陈令举张子野皆从余过李公择于湖遂与刘孝叔俱至松江夜半月出置酒垂虹亭上子野时年八十五以歌词闻于天下作定风波令其畧云见説贤人聚呉分试问也应旁有老人星坐客欢甚有醉倒者此乐未尝忘也今七年耳子野孝叔令举皆为异物而松江桥亭今嵗七月九日海风驾潮平地丈余荡尽无余孑遗矣追思曩时真一梦耳苕溪渔隐曰呉兴郡圃今有六客亭即公择子瞻元素子野令举孝叔时公择守呉兴也东坡又云余昔与张子野刘孝叔李公择陈令举杨元素防于呉兴时子野作六客词其卒章尽道贤人聚呉分试问也应旁有老人星凡十五年再过呉兴而五人者皆巳亡矣时张仲谋与曹子方刘景文苏伯固张秉道为坐客仲谋请作后六客词云月满苕溪照夜堂五星一老鬭光芒十五年间真梦里何事长庚对月独凄凉绿髪苍顔同一醉还是六人吟笑水云乡賔主谈锋谁得似看取曹刘今对两苏张【东坡】  

柳三变字景荘一名永字耆卿喜作小词然薄于操行当时有荐其才者上曰得非填词柳三变乎曰然上曰且去填词由是不得志日与儇子纵游倡舘酒楼间无复检率自称云奉圣防填词柳三变于乎小有才而无徳以将之亦士君子之所宜戒也柳之乐章人多称之然大槩非覊旅穷愁之辞则闺门媱媟之语若以欧永叔晏叔原苏子瞻黄鲁直张子野秦少游軰较之万万相辽彼其所以传名者直以言多近俗俗子易悦故也皇祐中老人星现永应制撰词意望后恩无何始用渐字终篇有太液波翻之语其间宸游凤辇何处与仁庙挽词暗合遂忤防士大夫惜之余谓柳作此词借使不忤亦无佳处如嫩菊黄深拒霜红浅竹篱茅舎何处无此景物方之李谪仙夏英公等应制词殆不啻天冠地履也世传永尝作轮防子早行词颇自以为得意其后张子野见之云既言忽怱防马登途满目淡烟衰艸则巳辩色矣而后又言楚天阔望中未晓何也抑何语意颠倒如是【艺苑】  

先君尝云古词绛都春有鼇山防【字犯太上皇御名】蓬莱岛之句当云防缔余前集悮以古词为抑词今正是之【苕溪渔隐】  

先君顷尝丐祠居射村作感皇恩一词云乞得梦中身归栖云水始觉精神自家底峭帆轻掉时与白鸥游戯畏途都不管风波起光景如梭人生浮华百嵗何妨尽沉醉卧龙多事谩説三分竒计算来争似我长昏睡又尝江行阻风作渔家傲一词云几日北风江海立千车万马鏖声急短掉峭寒欺酒力飞雨息琼花细细穿窻隙我本绿蓑青箬笠浮家泛宅烟波逸渚鹭沙鸥都旧识行未得高歌与尔相防覔【苕溪渔隐】  

顔氏家训云别易防难古人所重江南饯送下泣言离北间风俗不屑此事岐路言离欢笑分首李后主盖用此语耳故长短句云别时容易见时难【复斋漫录】  

旧词高雅非近世所及如扑蝴蝶一词不知谁作非惟藻防可喜其腔调亦自婉羙  

冯延巳着乐章百余阕其鹤冲天词云晓月坠云披银烛锦屏帏建章钟动玉防低宫漏出花迟又归国謡词云江水碧江上何人吹玉笛扁舟逺送潇湘客芦花千里霜月白伤行色明朝便是闗山隔见称于世元宗乐府词云小楼吹彻玉笙寒延巳有风乍起吹皱一池春水之句皆为警策元宗尝戯延巳吹皱一池春水干卿何事延已曰未如陛下小楼吹彻玉笙寒元宗悦苕溪渔隐曰古今诗话云江南成文幼为大理卿词曲妙絶尝作谒金门云风乍起吹皱一池春水中主闻之因案狱稽滞召诘之且谓曰卿职在典刑一池春水又何干于卿文幼顿首又本事曲云南唐李国主尝责其臣曰吹皱一池春水干卿何事【盖赵公所撰谒金门辞有此一句最为警防】其臣即对曰未如陛下小楼吹彻玉笙寒若本事曲所记但云赵公初无其名所传必悮惟南唐书古今诗话二説不同未详孰是【南唐书】  

李感化善讴歌声韵悠扬清振林木系乐部为歌板色元宗尝作浣溪沙二阕手写赐感化曰菡萏香消翠叶残西风愁起碧波间还与容光共憔悴不堪看细雨夣回鸡塞逺小楼吹彻玉笙寒蓛蓛泪珠多少恨倚阑干手卷真珠上玉钩依前春恨鎻重楼风里落花谁是主思悠悠青鸟不传云外信丁香空结雨中愁回首绿波三峡暮接天流后主即位感化以其词礼上之后主感动赏赐感化甚优苕溪渔隐曰元宗即嗣主李璟尝作此二词古今词话乃以为后主作非也后主名煜【南唐书】  

东坡大江东云赤壁词语意高妙真古今絶唱近时有人和此词题于邮亭壁间不着其名语虽粗豪亦气槩可取今谩笔之词曰炎精中否叹人材委靡都无英物戎马长驱三犯阙谁作连城坚壁楚汉呑并曹刘割据白骨今如雪书生鑚破简编说甚英杰天意眷我中兴吾君神武小曽孙周发海岳封疆俱效职狂虏何劳追灭翠羽南巡叩阍无路徒有冲冠髪孤忠耿耿剑锋冷浸秋月【苕溪渔隐】  

孙舣字济师尝作落梅词甚佳一声管吹呜咽玉溪半夜梅飜雪江月正茫茫断桥流水香含章春欲暮落日千山雨一防着枝酸呉姬先齿寒【苕溪渔隐】  

汪彦章舟行汴中见岸旁画舫有映帘而观者甚见其额有词云小舟帘隙佳人半露梅妆额绿云低映花如刻恰似秋霄一半银蟾白结児稍朶香红扐钿蝉隐隐揺金碧春山秋月浑无迹不露墙头些子真消息寄醉落【苕溪渔隠】  

词句欲全篇皆好极为难得如贺方回淡黄杨栁带栖鸦秦处度藕叶清香胜花气二句写景咏物可谓造微入妙若其全篇皆不逮此矣徐干臣雁足不来马蹄难驻门掩一庭芳景驻字当作去字语意乃佳周美成水亭小浮萍破处檐花帘影颠倒按杜少陵诗灯前细雨檐花落美成用此檐花二字全与出处意不相合乃知用字之难矣赵徳麟重门不锁相思梦随意绕天涯徐师川栁外重重叠叠山遮不断愁来路二词造语虽不同其意絶相类古词水竹旧院落樱荀新蔬果一本是水竹旧院落莺引新雏过不然樱笋新蔬果则与上句有何干涉董武子畴昔寻芳秘殿西日厌金铺宫栁垂垂然秘殿岂是寻之处非所当言也  

侯元功防宻州人自少游塲屋年三十有一始得乡贡人以其年长进士不之敬有轻薄子画其形于纸鸢上引线放之防见而大笑作临江仙词题其上曰未遇行藏谁肯信如今方表名踪无端良匠画形容当风轻借力一举入髙空才得吹嘘身渐穏只疑逺赴蟾宫雨余时夕阳红几人平地上看我碧霄中防一举即登第年五十余遂为执政【夷坚志】  

曾端伯慥编乐府雅词以秋月词念奴娇为徐师川作梅词防绛唇为洪觉范作皆悮也秋月词乃李汉老梅词乃孙和仲冲冲即正言谔之子也又世传江城子青玉案二词皆东坡所作然西清诗话谓江城子乃叶少蕴作桐江诗话谓青玉案乃姚进道作四词皆佳今并録之念奴娇词云素光练浮映秋山隠隠修眉横緑鳷鹊楼髙天似水碧瓦寒生银粟千丈斜晖奔云涌露飞过卢仝屋更无尘气满庭风碎梧竹谁念鹤发仙翁当年曾共赏紫岩飞瀑对饮三人聊痛饮一洗离愁千斛斗转参横翩然归去万里骑黄鹤满天霜晓叫云吹断横玉防绛唇词云流水冷冷断桥斜路梅花亚雪初下全似江南画白璧青钱难买春无价归来也风吹平野一防香随马江城子云银涛无际巻蓬嬴落霞明暮云平曾见青鸾紫凤下层城二十五弹不尽空感慨有余情苍梧烟水断归程卷霓旌为谁迎空有千行流泪寄幽贞舞罢鱼云海晚千古恨入江声青玉案词云三年枕上吴中路遣黄耳随君去若到松江呼小渡莫惊鸥鹭四桥尽是老子经行处川图上看春暮长记髙人右丞句作个归期天已许春衫犹是小蛮针线曾湿西湖雨汉老念奴娇词中有满天霜晓叫云吹断横玉之句乃用崔鲁华清宫诗银河漾漾月辉晖楼碍天边织女机横玉叫云清似水满空霜逐一声飞或云叫云乃名非也又端伯所编乐府雅词中有汉宫春梅词云是李汉老作非也乃晁冲之叔用作政和间作此词献蔡攸是时朝廷方典大晟府蔡攸携此词呈其父云今日于乐府中得一人京览其词喜之即除大晟府丞今载其词曰潇洒江海白竹梢稀处横两三枝东君也不爱惜雪压风欺无情燕子怕春寒轻失佳期惟是有南来归雁年年长见开时清浅小溪如练问玉堂何似茅舍疎篱伤心故人去后冷落新诗微云淡月对孤芳分付他谁空自倚清香未减风流不在人知此词中用玉堂事乃唐人诗云白玉堂前一树梅今朝忽见数枝开儿家门戸重重闭春色因何得入来或云玉堂乃翰苑之玉堂非也【苕溪渔隐】  

元丰间都人李婴调蕲水县令作满江红一曲往黄州上东坡东坡甚喜之其词云荆楚风烟寂寞近中秋时候露下冷兰英将谢苇花初秀归燕殷勤辞巷陌鸣蛩凄楚来窻牗又谁念江邉有神仙飘零乆横琹膝携笻平矌望眼闲吟口低纷纷万事到头何有君不见凌烟冠剑客何人气貎长依旧归去来一曲为君吟为君夀【苕溪渔隐】  

古乐府诗云今世褦襶子触热到人家褦襶集韵觧之云不晓事余素畏热乃知人触热来人家其谓不晓事宜矣尝爱王逐客作夏词送将归不用浮爪沉李等事而天然有尘外凉思其词云百尺清泉声陆续映潇洒碧梧翠竹靣千步回廊重重帘幕小枕欹寒玉试展鲛绡看画轴见一片潇湘凝绿待玉漏穿花银河垂地月上栏杆曲此语非触热者之所知也苕溪渔隐曰余尝爱李太白夏日山中诗脱巾挂石壁露顶洒松风其清凉可想也【漫叟诗话】  

贾耘老旧有水阁在苕溪之上景物清旷东坡作守时屡过之题诗画竹于壁间沈防宗又为赋小词云景物因人成胜槩满目更无尘可碍等闲帘幕小栏干衣未觧心先快明月清风如有待谁信门前车马隘别是人间闲世界坐中无物不清凉山一带水一流水白云长自在其后水阁屡易主今巳摧毁乆矣遗址正与余水阁相近同在一岸景物悉如防宗之词故余尝有鄙句云三间小阁贾耘老一首佳词沈防宗无限当时好风月如今总属绩溪翁盖谓此也【苕溪渔隐】  

晏叔原工小词如舞低杨柳楼心月歌尽桃花扇底风不愧六朝宫掖至荆公小词云揉蓝一水萦花艸寂寞小桥千嶂抱人不到柴门自有清风扫畧无尘土思山谷小词云春未透花枝瘦正是愁时极为学者所称赏咏秦湛处度尝有小词云春透水波明寒峭花枝瘦盖法山谷也【雪浪斋日记】  

孙洙字巨源元丰间为翰苑名重一时李端愿太尉世戚里折节交搢绅间而孙往来尤数防一日鎻院宣召者至其家则巳出数十軰踪迹之得于李氏时李新纳妾能琵琶孙饮不肯去而迫于宣命李不敢留遂入院几二鼓矣艸三制罢复作长短句寄恨恨之意迟明遣示李其词曰楼头尚有三通鼔何须抵死催人去上马苦匆匆琵琶曲未终回头凝望处那更帘纎漫道玉为堂玉堂今夜长【夷坚志】  

武才人出庆夀宫色最后庭裕陵得之防教坊献新声为作词号瑶台苐一层【后山诗话】  

柳三变游东都南北二巷作新乐府骫天下讽咏遂传禁中仁宗颇好其词毎对酒必使侍妓歌之再三三变闻之作宫词号醉蓬莱因内官逹后宫且求其助仁宗闻而觉之自是不复歌其词矣防改京官乃以无行黜之后改名永仕至屯田员外郎苕溪渔隐曰先君尝云柳词鼇山防【字犯太上皇御名】蓬莱岛当云防缔坡词低绮戸当云窥绮户二字既改其词益佳【后山诗话】  

荆公问山谷云作小词曽看李后主词否云曽看荆公云何处最好山谷以一江春水向东流为对荆公云未若细雨梦回鸡塞逺小楼吹彻玉笙寒又细湿流光最妙【雪浪斋日记】  

南唐李后主归朝后毎懐江国且念嫔妾散落欝欝不自聊尝作长短句云帘外雨潺潺春意防珊罗衾不暖五更寒梦里不知身是客一饷贪欢独自莫凭栏无限闗山别时容易见时难流水落花何处也天上人间含思凄惋未几下世【西清诗话】  

李后主词云二十余年家国数千里地山河几曽惯干戈一旦归为臣虏沈腰潘鬂消磨最是怆惶辞庙日教坊犹奏别离歌挥泪对宫娥后主既为樊若水所卖举国与人故当恸哭于九庙之外谢其民而后行顾乃挥泪宫娥聴教坊离曲哉【东坡】  

南唐后主围城中作长短句未就而城破樱桃落尽春归去蝶飜金粉双飞子规啼月小楼西曲防珠箔惆怅卷银泥门巷寂寥人去后望残烟草低迷余尝见残藁防染晦昧心方危窘不在书耳艺祖云李煜若以作诗工夫治国事岂为吾虏也苕溪渔隐曰余观太祖实录及二朝正史云开宝七年十月诏曹彬潘羙等率师伐江南八年十一月防升州今后主词乃咏春景非十一月城破时作西清诗话云后主作长短句未就而城破其言非也然王师围金陵凡一年后主于围城中春间作此词则不可知是时其心岂不危窘于此言之乃可也【西清诗话】  

前人评杜诗云红豆啄残鹦鹉粒碧梧栖老凤凰枝若云鹦鹉啄残红豆粒凤凰栖老碧梧枝便不是好句余谓词曲亦然李景有曲手卷真珠上玉钩或改为珠帘舒信道有曲云十年马上春如梦或改云如春梦非所谓遇知音【漫叟诗话】  

呉越后王来朝太祖为置宴出内妓弹琵琶王献词曰金鳯欲飞遭掣搦情脉脉看【阙】玉楼云雨隔祖起拊其背曰誓不杀钱王【后山诗话】  

## 诗话总龟后集巻三十三  

宋　阮　阅　撰乐府门  

政和元年尚书蔡嶷为知举尤严挟书是时有街市词曰侍香金童方盛行举人因以其词只改十五字作懐挟词云喜叶叶地手把懐儿摸甚恰限出题厮撞着内臣过得不住脚忙里只是看【阙】班駮这一身冷汗都如云雾薄比此年时头势恶待检又还猛相度只恐根底有人挦着【上庠录】  

苏子瞻守钱塘有官妓秀兰天性黠慧善于应对湖中有宴防羣妓毕至惟秀兰不来遣人督之须臾方至子瞻问其故具以髪结沐浴不觉困睡忽有人叩门声急起而问之乃乐营将催督也非敢怠忽谨以实告子瞻亦恕之坐中倅车属意于兰见其晩来恚恨未巳责之曰必有他事以此晩至秀兰力辩不能止倅之怒是时榴花盛开秀兰以一枝借手告倅其怒愈甚秀兰收泪无言子瞻作贺新凉以觧之其怒始息其词曰乳燕飞华屋悄无人桐隂转午晩凉新浴手弄生绡白团扇扇手一时似玉渐困倚孤眠清熟门外谁来推綉户枉教人梦断瑶台曲又却是风敲竹石榴半吐红巾蹙待浮花浪蕊都尽伴君幽独浓艶一枝细看取芳心千里重似束又恐被西风惊绿若待得君来向此花前对酒不忍触共粉泪雨蓛蓛子瞻之作皆纪目前事盖取其沐浴新凉曲名贺新凉也后人不知之误为贺新郎盖不得子瞻之意也子瞻真所谓风流太守也岂可与俗吏同日语哉苕溪渔隐曰野哉杨湜之言真可入笑林东坡此词冠絶古今记意高逺宁为一娼而发耶帘外谁来推綉户枉教人夣断瑶台曲又却是风敲竹用古诗卷帘风动竹疑是故人来之意今乃云忽有人叩门声急起而问之乃乐营将催督此可笑者一也石榴半吐红巾蹙待浮花浪蕊都尽伴君幽独浓艶一枝细看取芳心千里重似束盖初夏之时千花事退惟榴花独芳因以写幽闺之情今乃云是时榴花盛开秀兰以一枝借手告倅其怒愈甚此可笑者二也此词空调寄贺新郎乃古曲名也今乃云取其沐浴新凉曲名贺新凉后人不知之误为贺新郎此可笑者三也词话中可笑者甚众姑举其尤者第东坡此词深为不幸横遭防汚吾不可无言一雪其耻宋子京云江左有文拙而好刻石者谓之詅嗤符今杨湜之言俚甚而镘板行世殆类是也【古今诗话】  

张仲宗有渔家傲一词云钓笠披云青嶂绕绿蓑雨细春江渺白鸟飞来风满棹收纶了渔童拍手樵青笑明月大虚同一照浮家泛宅忘昏晓醉眼冷看城市閙烟波老谁能认得闲烦恼今往嵗在钱塘与仲宗从游甚乆仲宗手写此词相示云旧所作也其词苐二句元是橛头细雨春江渺余谓仲宗曰橛头虽是船名今以雨衬之语晦而病因为改作绿蓑细雨仲宗笑以为然【苕溪渔隐】  

邹志全徙昭陈莹中贬廉间以长短句相谐乐有个胡儿模様别满颔髭须生得浑如漆见説近来头也白髭须那得长长黒【志全句】籋子摘来须有千堆雪莫向细君容易说恐他嫌你将伊摘此莹中语谓志全之长髭也有个头陀脩苦行头上头髪身披一副黪裙衫纒双脚苦苦要游南闻説度牒朝夕到并除颔下髭髯钵中无粥住无庵摩登伽处只恐却重参此志全语谓茔中之多欲也广陵马推官往来二公间亦尝以诗词赠之有才何事老青衫十载低回北斗柄肯伴雪髯千日醉此心真与古人参令见故人今几年年来风物尚依然遥知闲望登临处极目登临万里天志全语也一尊薄酒满酌劝君君举手不是亲朋谁肯相从寂寞濵人生似夣梦里惺惺何处盏到休辞醉后全胜未醉时茔中语也初志全自元符间贬新州徽宗即位以中书舎人召未几谪零陵别驾龙水安置未几徙昭焉【苕溪渔隐】  

东坡云龙丘子自洛之蜀载二女侍戎装骏马至溪山佳处輙驻终日见者以为异人后十年筑室黄冈之北号静庵居士作临江仙赠之云细马逺防双侍女青巾玉带红靴溪山好处便为家谁知巴峡路却见洛城花回旋落英飞玉蕊人间春日初斜十年不见紫云车龙丘新洞府鈆鼎养丹砂龙丘子即陈季常也秦太虚寄之以诗亦云侍童双擢玉鬟髪光可照骏马锦障泥相随穷海峤暮年更折节学佛得心要鬻马放阿樊幅巾对沉燎西清诗话云季常自以为饱禅学而妻柳颇悍忌季常畏之故东坡因诗戯之有忽闻河东狮子吼柱杖落手心茫然之句观此则知季常载二侍女以逺游及暮年甘于枯寂盖有所制而然亦可悯笑也【苕溪渔隐】  

古今词话以古人好词世所共知者易甲为乙称其所作仍随其词牵合为说殊无根蔕皆不足信也如秦少游千秋嵗水邉沙外城郭春寒退末云春去也飞红万防愁如海者山谷尝叹其句意之善欲和之而以海字难押陈无巳言此词用李后主问君都有几多愁恰似一江春水向东流但以江为海耳洪觉范尝和此词题崔徽真子云多少事都随恨逺连云海晁无咎亦和此词吊少防云重感慨惊涛自卷珠沉海观诸公所云则此词少防作明甚乃以为任世徳作又八六子倚危亭恨如芳草萋萋刬尽还生者浣溪沙脚上鞋儿四寸罗者二词皆见淮海集乃以八六子为贺方回作以浣溪沙为涪翁作晁无咎盐角儿开时似雪谢时似雪花中竒絶者为晁次膺作汪彦章防綘唇新月娟娟夜寒江静山衘斗者为苏叔党作皆非也【苕溪渔隐】  

唐初歌词多是五言或七言诗初无长短句自中叶以后至五代渐变成长短句及本朝则尽为此体今所存者止瑞鹧鸪小秦王二阕是七言八句诗并七言絶句诗而巳瑞鹧鸪尤依字易歌若小秦王必须杂以虚声乃可歌耳其词云碧山影里小红旗侬是江南踏浪儿拍手欲嘲山简醉齐声争唱浪婆词西兴度口防初落渔浦山头日未欹侬送潮回歌底曲墫前还唱使君诗此瑞鹧鸪也济南春好雪初晴行到龙山马足轻使君莫忘霅溪女时作阳闗肠断声此小秦王也皆东坡所作【苕溪渔隐】  

东坡别参寥长短句云有情风万里卷潮来无情送潮归问钱塘江上西兴浦口几度斜晖不用思量今古俛仰昔人非谁似东坡老白首忘机记取西湖西畔正暮山好处空翠烟霏算诗人相得如我与君希约他年东还海道愿谢公雅志莫相违西州路不应回首为我沾衣晋书谢安虽受朝寄然东山之志始末不渝毎形于言色及镇新城尽室而行造泛海之装欲须经畧粗定自海道还东雅志未就遂遇疾笃还都寻薨羊昙为安所爱重安薨后辍乐弥年行不由西州路尝因大醉不觉至州门左右白曰此西州门昙悲感以马策扣扉诵曹子建诗曰生存华屋处零落归山坵因恸哭而去东坡用此故事若世俗之论必以为成防矣然其词石刻后东坡自题云元祐六年三月六日余以东坡先生年谱考之元祐四年知杭州六年召为翰林学士承防则长短句盖此时作也自后复守颍徙扬入长礼曹出帅定武至绍圣元年方南迁岭表建中靖国元年北归至常乃薨凡十一载则世俗成防之论安可信邪【苕溪渔隐】  

钱思公谪汉东日撰玉楼春词曰城上风光莺语乱城下烟波春拍岸绿杨芳草几时休泪眼愁肠先巳断情懐渐变成衰晩鸾镜朱顔惊暗换往年多病厌芳樽今日芳樽惟恐浅毎酒防歌之则泣下后閤有白髪姫乃邓王歌鬟惊鸿也遽言先王将薨预戒挽铎中歌木兰花引绋为送今相公亦将亡乎果薨于随州邓王旧曲亦尝有帝乡烟雨鎻春愁故国山川空泪眼之句【侍儿小名录】  

曹元宠本善作词特以红窻逈戯词盛行于世遂掩其名如望月婆罗门一词亦岂不佳词云涨云暮卷漏声不到小帘栊银河淡扫澄空皓月当轩高挂秋入广寒宫正金波不动桂影朦胧佳人未逄欢此夕与谁同望逺伤懐对景霜满愁红南楼何处想人在长笛一声中疑泪眼立尽西风此词语病在霜满愁红之句时太早耳曽端百编雅词乃以此词为杨如晦作非也【苕溪渔隐】  

凡作诗词要当如常山之蛇救首救尾不可偏也如晁无咎作中秋洞仙歌词其首云青烟幕处碧海飞金镜永夜闲堦卧桂影固巳佳矣其后云待都将许多明付与金樽投晓共流霞倾尽更携取胡床上南楼看玉做人间素秋千顷若此可谓善救首尾者也至朱希真作中秋念奴娇词则不知出此其首云挿天翠柳被何人推上一轮明月照我藤床凉似水飞入瑶池银阙亦巳佳矣其后云洗尽凡心满身清露冷浸萧萧明朝尘世记取休与人説此两句全无意味收什得不佳遂弃全篇其气索然矣【苕溪渔隐】  

中秋词自东坡水调歌头一出余词尽废然其后亦岂无佳词如晁次膺绿头鸭一词殊清婉但罇爼间歌喉以其篇长惮唱故湮没无闻焉其词云晓云收淡天一片琉璃烂银盘来从海底皓色千里澄辉莹无尘素娥澹泞净可数丹桂参差玉露初零金风未凛一年无似此佳时向坐乆踈星时度乌鹊正南飞瑶台冷栏杆凭暖欲下迟迟念佳人音尘隔后对此应觧相思最闗情漏声正永暗断肠花影潜移料得来宵清光未减隂晴天气又争知共凝恋如今别后还是隔年期人纵健清罇素月长愿相随【苕溪渔隐】  

东坡在黄州中秋夜对月独酌作西江月词曰世事一塲大夣人生几度秋凉夜来风叶巳鸣廊看取眉头鬓上酒贱常愁客少月明多被云妨中秋谁与共孤光把盏凄然北望坡以防言谪居黄州欝欝不得志凡赋诗缀词必写其所懐然一日不负朝廷其懐君之心末句可见矣苕溪渔隐曰聚兰集载此词注云寄子由故后句云中秋谁与共孤光把酒凄然北望则兄弟之情见于句意之间矣疑是倅钱塘时作子由时为睢阳幕客若词话所云则非也【古今诗话】  

## 诗话总龟后集巻三十四  

宋　阮　阅　撰伤悼门  

长庆四年退之为吏部侍郎薨于静安里第李翺行状载属纩之语云伯兄徳行高晚年止四十二某位为侍郎年出伯兄十五嵗且获终于牖下幸不失大节以下见先人可谓荣矣翺祭文曰人心乐生皆恶其防兄之在病则齐其终顺化以尽靡憾于中张籍祭诗亦曰公有旷逺识生死为一纲及当临终辰意色亦不荒赠我珍重言傲然委衾裳盖其聪明之所照了徳力之所成就故于生死之际超然如此宣室志载威粹骨蕝国世与韩氏为仇神人以帝命召公计事愈曰臣愿从大王讨之未几而愈卒公神道墓志行状俱不载而止见于小説者如此岂东坡所谓其生也有自来其死也有所为乎李肇国史补谓愈登华山絶顶度不可返至于发狂恸哭今观易箦之际神色不乱如此不应于此而至于发狂恸哭也【葛常之】  

太白辞粟卧首阳屡空饥顔回当代不饮酒虚名安在哉君不见梁王池上月昔照梁王尊酒中梁王巳去明月在黄鹂怨觧啼春风分明感激眼前事莫惜醉卧桃园东又平原君安在科斗生古池坐客三千人而今知有谁君不见孔北海英风豪气今何在君不见裴尚书土坟三尺蒿藜居此类者尚多愚谓虽千万篇只是此意非如少陵伤风忧国感时触景忠诚激切蓄寓深逺各有所当也【黄常明】  

曽文肃熈宁初为海州懐仁令有监酒使臣张者小女甫六七嵗甚为惠黠文肃之室魏夫人怜之教以诵诗书颇通觧其后南北暌隔绍圣初文肃柄事枢时张氏女以入禁中虽无名位以善笔劄掌命令之出入忽与夫人相闻夫人以夫贵疏封瀛国称夀禁庭始相见叙旧自后嵗时遣问夫人没张作诗以哭云香散帘帏寂尘生翰墨间空传三壸誉无复内朝班从此絶迹矣后四十年靖康之变张从昭慈圣献南渡至钱塘朱忠靖笔录所记昭慈遣其传反正之议张夫人者即其人也年八十余终【挥尘】  

东汉李固忠直鲠亮志在许国不为身谋争立清河遂忤梁冀以致身首异处当时有提鈇上章乞收固尸如汝南郭亮者有星行至洛守卫尸丧如陈留杨者亦可见固以忠获罪矣唐李华尝观党锢传抚巻而悲之且作诗曰古坟襄城野斜径横秋陂况不禁樵采茅莎无孑遗于乎生不能保其身死又不能保其蔵骨之地天之不相善人何至是耶梅圣俞诗云汉家诛党人谁与李杜死死者有范滂其母为之喜喜死名愈彰生荣同犬豕故史臣以胡广赵戒为粪土而马融真犬豕哉【韵语阳秋】  

宋彭城王义康忌檀道济之功防文帝疾动乃矫诏送廷尉诛之故时人歌云可怜白浮鸠枉杀檀江州当时人痛之盖如此奈何王纲下移主威莫立洎魏军至步帝方登石头以思之又何补哉刘夣得尝过其墓而悲之曰万里长城壊荒云野草秋秣陵多士女犹唱白浮鸠盖伤痛之深虽歴三百年而犹不泯也【韵语阳秋】  

苕溪云李杜畵象古今诗人题咏多矣若子羙其诗高妙固不待言要当知其平生用心处则半山老人之诗得之矣诗云吾观少陵诗谓与元气侔力能排天斡九地壮顔毅色不可求浩荡八极中生物岂不稠丑奸巨细千万殊竟莫见以何雕锼惜哉命之穷颠倒不见收青衫老见斥饿走半九州瘦妻僵前子仆后攘攘盗贼森戈矛吟哦当此时不废朝廷忧尝愿天下圣大臣各伊周宁令吾庐独破受冻死不忍四海赤子寒飕飕伤屯悼屈止一身嗟时之人我所羞所以见公像再拜涕泗流推公之心古亦少愿起公死从之游【防溪】  

渊明非畏枯槁其所以感叹时化推迁者盖伤时之急于声利也非畏乱离其所以愁愤于干戈盗贼者盖以王室元元为懐也俗士何以识之  

七哀诗起曹子建其次则王仲宣张孟阳也释诗者谓病而哀义而哀感而哀悲而哀耳目闻见而哀口叹而哀鼻酸而哀谓一事而七者具也子建之七哀哀在于独栖之思妇仲宣之七哀哀在于弃子之媍人张孟阳之七哀哀在于巳毁之园寝唐雍陶亦有七哀诗所谓君若无定云妾作不动山云行出山易山逐云去难是皆以一哀而七者具也老杜之八哀则所哀者八人也王思礼李光弼之武功苏源明李邕之文翰汝阳郑防之多能张九龄严武之政事皆不复见矣盖当时盗贼未息叹旧懐贤而作者也司马温公亦有五哀诗谓楚屈原赵李牧汉错马援齐斛律光皆负才竭忠卒困于防而不能自脱盖有激而云尔【葛常之】  

白乐天元防之皆老而无子屡见于诗章乐天五十八嵗始得阿崔防之五十一嵗始得道保同时得嗣相与酬唱喜甚乐天诗云腻刺新胎髪香绸小綉襦玉牙开手苏颗防肌肤防之云且有承家望谁论得力时又云嘉名称道保乞姓号崔儿三嵗而亡白赋诗云懐抱幼儿亡按墓志有子道防年三嵗而卒以嵗月攷之即道保也孟东野连产三子不数日皆失之韩退之尝有诗假天命以寛其忧三人者皆人豪而不能忘情如此信知割爱为难也若使学空天黙黙依前重作邓攸身伤哉防之五十三道者遭此则又何必黒衣巾者闯然入其户而后喻哉【葛常之】  

韩退之作李干墓志云余不知服食之说自何起杀人不可计而慕尚之益至临死乃悔其为而退之乃躬自蹈之以至于死白乐天所谓退之服硫黄一病讫不痊是也陈后山作嗟哉行云张生服石奴下潦上干如渴乌韩子作志还自屠白笑未竟人复吁盖为此也然乐天与刑部李侍郎诗云金丹周学都无益姹女丹砂烧即飞则乐天深知服食之无騐其皆以身试药以自毙乎则白笑未竟人复吁之句未必然尔山谷在贬所曽公衮有书劝其勿服金石药谷报云公衮疽根在旁乃不可食庭坚服之如晴云之在川谷安得有霹雳火也则知服金石者尤当屏去粉白黛绿之軰或者用以资色力其毙宜哉【丹阳集】  

## 诗话总龟后集巻三十五  

宋　阮　阅　撰伤悼门  

复斋漫录云农桑不扰嵗常登邉将无功吏不能四十二年如夣觉东风吹泪过昭陵此诗题于寝宫不著名氏宜表而出之  

许彦周诗话云杨舜韶名友防长防十余嵗向同在姑苏时盗发孙坚墓杨作诗云阖庐城邉荒古丘昔谁塟者孙豫州乆无行客为下马时有牧童来放牛呜呼舜韶今亡矣他诗皆工必传于世也  

雪浪斋日记云吊辩才诗云沧海尽头人灭度乱峯深处塔孤员忆登夜阁天连鴈同看秋崖月上烟刘僴云天连鴈前人有古戍天连鴈之句  

张南轩挽刘观文诗忆时登廊庙忠言逹帝聪听思惟尽瘁敢复计成功半世江湖上千忧寤寐中汗青谁秉笔请放众言公【一】国耻臣当死公家三世心忍看临絶笔谁续断音精爽今如在衣冠恨更深却嗟蜍与志处世漫侵寻【二】平日多竒节中间似富公天从庐墓请人说捄荒功辛苦培邦本雍容遏乱锋人传道奏切更过子嚢忠【三】曽是南荆地他年竹马迎旌旗严骑士弛矢盛民兵细放规摹旧还知节制明思公如岘首同我泪纵横【四】  

南轩挽王詹事词大莭元无玷中心本不欺排奸力扛鼎忧国鬂成丝方喜三旌召俄兴一鉴悲西风吹泪眼夫岂哭吾私一睿主龙飞日如公旧学臣忠言闗国计清节映廷绅嵗月身多外江湖泽在民当年遗直叹千古更如新【二】  

东莱挽王詹事诸老收声尽佳城又到公苍天不可问吾道竟成穷旌卷莆田雨箫横霅浦风今年襟上泪三哭万夫雄【一】太史交防际元戎巻甲秋先鸣惊众寐孤愤厌羣咻羽翼新鸿鹄声华旧斗牛断桥无恙不落月照寒流【二】  

东莱挽汪端明异时忧世士叹息恨才难毎见公身健犹令我意寛雕零竟何极合复岂无端此理终难觧天风大隧寒一四海膺门峻亲承二纪中论交由父祖受学自儿童山岳千寻上江湖万折东微言蔵肺腑欲吐与谁同【二】  

王龟龄悼张安国舎人天上张才子少年观国光高名一枝桂遗爱六州棠出世才成佛修文遽作郎长沙屈贾谊宣室竟凄凉  

王龟龄挽赵氏诗全节忠臣配崇宁宰相家哀能变国俗实不御鈆华学佛穷三昧然松教五车遗芳载雕管名夀两俱遐  

东莱挽魏国录麻衣见天子拜防不知休落落山林气拳拳畎畆忧极知千载遇政用一身酧绕舎闽溪水朝东日夜流【一】羣公祖踈傅多士送阳城短棹非前约长亭及此行深留移白日久语为苍生防绮山阳赋邻人笛未横【二】  

东莱挽萧祭酒摩揣诚斯薄雕镌质亦消平生但真朴直上絶枝条氛雾终澄霁丘山亦动揺朝阳旧时凤声入舞箫韶  

王龟龄悼亡燕寝焚香老病身细君相对坐如賔而今一榻维摩室唯与无言法喜亲【一】偕老相期未及朞回头人事巳成非逄春尚拟风光转过眼忽惊花片飞【二】  

文昌杂录云梁均帝晋天福中始塟故妃张氏独存考功员外商鹏为志文曰七月有期不见望陵之妾九疑无色空余泣竹之妃后唐武皇师还渭北不获入觐幕客李袭吉作违离表云穴禽有翼聴舜乐以犹来天路无梯望尧云而不到五代之季工翰墨者无以过此也  

许彦周诗话云外祖父邵安简公布衣时上平元昊策又甞劝仁庙早立太子晩年自枢府出知越州又移知郓州其薨也岐公作挽词云披褐曽陈定策汗青犹着立储书春风泽国吟牋落夜雨溪堂燕豆踈前軰诗不独语言精链且是着题  

冷斋夜话云余问山谷今之诗人谁为冠曰无出陈无已其佳句可得闻乎曰吾见其作温公挽辞一聫便知其才不可敌曰政虽随日化身巳要人扶  

王直方诗话云邢居实字惇夫年少豪迈所与游皆一时名士方年十四五时尝作明妃引末云安得壮士霍嫖姚防取呼韩作编户诸公多称之既卒余收拾其残艸编成一集号曰呻吟惇夫自少便多憔悴感慨之意其作秋懐诗云高歌感人心心悲将奈何其作枣阳道中诗云有意问山神此生复来否巳而果卒于汉东惇夫之卒也山谷以诗哭之云诗到随州更老成江山为助笔纵横眼看白璧埋黄壤何况人间父子情盖谓惇夫与其子歆何也蔡天启亦有诗云人物于今叹然孤坟宿草巳生烟日暮行人道旁舎应逢年少共谈其余作者甚众皆载于呻吟集后  

寓情门  

古今诗话云牧之为御史分司洛阳时李司徒罢镇闲居声伎为当时苐一一日开筵朝士臻赴以杜尝持宪不敢邀饮杜讽坐客逹意愿预斯防李驰书杜闻命遽来防中女妓百余皆絶色殊艺杜独坐南行瞪目注视满引三巵问李曰闻有紫云者孰是李指示之杜凝睇良乆曰名不虚得宜以见惠李俯首而笑诸妓亦皆回首破顔杜又自引三爵朗吟而起曰华堂今日绮筵开谁唤分司御史来忽发狂言惊满座两行红粉一时回意气闲逸旁若无人苕溪渔隐曰东坡闻李公择余饮傅国传家大醉有诗云不肯醒醒骑马回玉山知为玉人頽紫云有语君知否莫唤分司御史来即此事也又侍儿小名录云兵部李尚乐妓崔紫云词华清峭眉目端丽李公为尹东洛宴客将酣杜公轻骑而来连饮三觥谓主人曰尝闻有能篇咏紫云者今日方知名不虚得倘垂一意无以加焉诸妓回头掩笑杜作前诗诗罢上马而去李公寻以紫云送赠之紫云临行献诗曰从来学制斐然诗不料霜台御史知愁见便教随命去恋恩肠断出门时侍儿小名录不载此事出于何书疑好事者附防为之也  

东坡续丽人行李仲谋家有周昉畵背靣欠伸内人极精戱作此诗云深宫无人春昼长沉香亭北百花香羙人睡起薄梳洗燕舞莺啼空断肠画工欲畵无穷意背立春风初破睡若教回首更嫣然阳城下蔡俱风靡子苍用此意题伯时所畵宫女云睡起昭阳暗淡妆不知缘底背斜阳若教转靣一回首三十六宫无粉光终不及坡之伟丽也  

艺苑雌黄云朝云者东坡侍妾也尝令就秦少游乞词少防作南歌子赠之云霭霭迷春态溶溶媚晓光不应容易下巫阳秪恐翰林前世是襄王暂为清歌驻还因暮雨忙瞥然归去断人肠空使兰台公子赋高唐  

王直方诗话云无巳尝作小放歌行两篇其一云春风永巷闭娉婷长使青楼悮得名不惜卷帘通一顾怕君着眼未分明其一云当年不嫁惜娉婷傅白施朱作后生説与旁人须早计随宜梳洗莫倾城山谷云无巳他日诗语极高古至于此篇则顾影徘徊衒耀太甚  

逰宴门  

蔡寛夫诗话云文忠与赵康靖公槩同在政府相得欢甚康靖先告老归睢阳文忠相继谢事归汝隂康靖一日单骑车特往过之时年巳八十矣留剧饮逾月日于汝隂纵游而后返前軰挂冠后能从容自适未有若此者文忠赋诗云古来交道愧难终此防今时岂易逢出处三朝俱白首凋零万朩见青松公能不逺来千里我病犹堪釂一钟巳胜山隂空兴尽且留归驾为从容因榜其游从之地为防老堂明年文忠欲往睢阳报之未果而薨两公名节固师表天下而风流襟度又如此诚可以激薄俗也  

人间佳节惟寒食天下名园重洛阳金谷暖横宫殿碧铜駞晴合绮罗光桥邉杨柳细垂地花外秋千半出墙白马蹄轻草如剪烂逰于此十年狂【康节春逰吟】  

东臯杂录云孔尝甫言唐人诗有城头椎鼓传花枝席上抟拳握松子乃知酒席蔵为戯其来也乆  

复斋漫录云仲至使辽回谒恭敏李公席中赋诗云穹庐三月巳淹留白草黄云见即愁满袖尘埃何处洗李家池上海棠洲  

许彦周诗话云退之诗酩酊马上知为谁此七字用意哀悲过于痛哭又诗云银烛未消窻送曙金钗半醉坐添春殊不类其为人乃知能赋梅花不独宋广平  

阮戸部逰紫防观诗春来犹未到金庭桃杏离披柳巳青直待斜阳方兴尽一笻独立紫防亭  

## 诗话总龟后集巻三十六  

宋　阮　阅　撰怨嗟门  

孟郊诗云借车载家具家具少于车借者莫弹指贫穷何足嗟可见其素窭后有诗云賔秋巳觉厚私储常恐多是古人恐富求归之义则贫亦何足怪按郊为溧阳尉县有投金瀬平陵城林薄蓊蔚郊往来其间曹务都废至遣假尉代之而分其半俸则安得有私储哉退之赠郊诗云陋室有文史高门有笙竽何能辩荣辱且欲分贤愚盖言贫者文史之乐贤于富者笙竽之乐也【葛立之】  

司马迁游江淮汶泗之境防金匮石室之书而作史记上下数千年殆如目覩可谓孤防初遭李陵之祸不肯引决而甘腐刑者实欲效离骚吕覧説难之书以摅愤悱故荆公诗云嗟子刀锯间悠然止而食成书与后世愤悱聊自释观史记评賛于范雎蔡泽则曰二子不相戹乌能激乎于季布则曰彼自负才故受辱而不羞于虞卿则曰虞卿非穷愁则不能著书以自见于伍员则曰隐忍以就功名至于作货殖游侠二传则一家贫不能自赎左右亲戚不为一言而寄意焉则荆公释愤悱之言非虚发也韵【语阳秋】  

晨牝妖鸱丧家生乱自古而然故夏姬乱陈费无极乱楚李义山咏北齐云小怜玉体横陈夜巳报周师入晋阳东坡城都画手开十眉横云却月争新竒游人指防小颦处中有渔阳胡马嘶熟味此诗则呉人何苦怨西施岂是称咏史哉等而下之凡移于尤物皆可以为戒【黄常明】  

杜牧张祜皆有春申君絶句杜云烈士思酧国士恩春申谁与快寃魂三千賔客总珠履欲使何人杀李园张云薄俗何心议感恩謟容卑迹頼君门春申还道三千客寂莫无人杀李园二诗语意太相犯于乎朱英之言义矣而春申不能必用李园之计巧矣而春申不能预防春申之客众矣而无一人为春申杀李园者所以起二子之论也余亦尝有二絶云朱英意在强黄歇黄歇如何弱李园一旦棘门竒祸作自贻伊戚向谁论又先秦岂谓嬴为吕东晋那知马作牛不悟春申亦如许敢凭宫掖售邪谋【黄常明】  

唐淄青李师道倚蔡为重称兵不轨洎蔡平师道乃始震悸宪宗命削其官诏诸军进讨于是六节度之兵兴矣故刘夣得尝为天齐行二篇以快李师道之死夫师道猖獗狂悖反噬其主人怨神怒岂能居覆载之中乎故夣得云牙门大将有刘生夜半射落搀抢星又云太山沉冦六十年旅祭不飨生愁烟今逄圣君欲封禅神使隂兵来助战夫刘悟本军之将也力为师道屯阳谷以当魏博乃倒戈以攻其主太山本土之神也宜福其地而乃以隂兵助敌则人怨神怒可知矣将叛其君神叛其主岂非以此始者以此终乎天之所报速矣【黄常明】  

杜子羙身遭离乱复迫衣食足迹几半天下自少时逰苏及越以至作谏官奔走州县既皆载壮逰诗矣其后赠韦左丞诗云今欲东入海即将西去秦则自长安之齐鲁也赠李白诗云亦有梁宋逰方期拾瑶草则自东都之梁宋也发同谷县云贤有不黔突圣有不暖席姑来兹山中休驾喜地僻奈何物迫累一嵗四行役则自陇右之剑南也留别章使君云终作适荆蛮安排用庄叟随云拜东皇挂席上南斗则自蜀之荆楚也夫士人既无常产为饥所驱岂免仰给于人则奔走道途亦理之常尔王建云一年十二月强半马上看员缺百年欢乐能几何在家见少行见多不缘衣食相驱遣此身谁愿长奔波李颀亦云男儿在世无产业行子出门如转蓬皆为此也【黄常明】  

陶渊明乞食诗云饥来驱我去不知竟何之而继之以感子漂母惠愧我韩才非则求而有获者也杜子羙上水遣懐云驱驰四海内童稚日糊口而继之以但遇新少年少逢旧知友则求而无所得者也山谷贫乐斋诗云饥来或乞食有道无不可过青草湖云我虽贫至骨尤胜杜陵老忆昔上岳阳一饭从人讨由是论之则杜之贫甚于陶如山谷之贫尚优于杜也【黄常明】  

老杜避乱秦蜀衣食不足不免求给于人如赠高彭州云百年巳过半秋至转饥寒为问彭州牧何时救急难客夜诗云计拙无衣食途穷仗友生老妻书数纸应悉未归情狂夫诗云厚禄故人书断絶常饥稚子色凄凉荅裴道州诗云虚名但防寒温问泛爱不救沟壑辱简韦十诗云因知贫病人须弃能使韦郎迹也踈观此五诗可见其艰窘而有望于朋友故旧也然当时能期之者几何人哉刘长卿云世情薄恩义俗态轻穷厄山谷云持饥望路人谁能顔色温余于子羙亦云【葛韦之】  

李翺赋众嚣嚣而杂处咸叹老而嗟卑顾予心独不怨兮虑行道之犹非文忠常称之观老杜汉隂有鹿门沧海有灵槎焉能学众口咄咄空咨嗟正同此意【葛常之】  

乐天谪浔阳寄左降诗云残灯无防影幢幢此夕闻君得九江垂死病中惊坐起暗风吹雨入寒窻白谓此句他人尚不可闻况防心哉至今毎吟犹恻恻再复贻三韵云忆昔封书与君夜金銮殿后欲明天今夜封书在何处庐山庵里晓灯前去来乃士之常二公不应如此戚戚也子瞻送文与可云夺官遣去不自觉晓梳脱髪谁能收推之前诗厥论尚矣然居易荅元书以三太为报且云可以乐之终身者悲叹之语恐特伤离索耳【防溪】  

诗有人之情性也非强谏争于庭怨詈于道怒隣詈坐之所为也余谓怨隣詈坐固非诗本指若小弁亲亲未尝无怨何人斯取彼譛人投畀豺虎未尝不愤谓不可谏争则又甚矣箴规刺诲何为而古者帝王尚许百工各执艺事以谏诗独不得与工技等哉故譌谏而不谲者惟风为然如雅云匪靣命之言提其耳彼童而角实讧小子忧心惨惨念国之为虐乱匪降自天生自媍人忠臣义士欲正君定国惟恐所陈不激切岂尽优柔婉媚乎故乐天寄唐生诗云篇篇无空文句句必尽规子建称孔北海文章多杂以嘲戯子羙亦戯效俳谐体退之亦有寄诗杂谈俳不独文举为然自东方生而下称处士张长史顔延年軰往往多滑稽语大抵才力豪迈有余而用之不尽自然如此韩诗浊醪沸入口口角如衘防试以诗义授如以肉贯串初食不下喉近亦能稍稍皆谑语也坡集类此不可胜数寄蕲簟与蒲传正云东坡病叟长覉旅冻饥饿吟似饥防倚頼东风先破衾一夜雪寒披故絮黄州云自惭无补丝毫事尚费官家压酒囊将之湖州云呉儿脍薄欲飞去未食先説馋涎垂又防花不论命爱雪长忍冻天公非不怜聴饱即喧閧食笋云纷然生喜怒似被狙公卖种茶云饥寒未巳免巳作大饱计平生五千巻一字不救饥寒来凭空按一字不可煮皆斡旋其语而弄之信恢刃有余与血指汗顔者异矣【黄常明】  

诗眼云山谷常言少时曽诵薛能诗云青春背我堂堂去白髪欺人故故生孙莘老问云此何人诗对曰老杜莘老云杜诗不如此后山谷语传师云庭坚因莘老之言遂晓老杜诗高雅大体传师云若薛能诗正俗所谓叹世耳  

后湖集云余毎读苏州漠漠防来重冥冥鸟去迟之语未尝不茫然而思喟然而叹嗟乎此余晩泊江西十年前夣耳自余犇窜南北山行水宿所歴佳处固多欲求此夣了不可得岂蒹葭莾苍无三湘七泽之壮雪蓬烟艇无风樯阵马之竒乎抑吾且老矣壮懐销落尘土坌没而无少日烟霞之想也庆长笔端丘壑固自不凢当为余图苏州之句于壁使余隐几静对神游八极之表耳  

## 诗话总龟后集巻三十七  

宋　阮　阅　撰讥诮门  

坡游武昌寒溪云楚雨遂昏云夣泽呉潮不到武昌宫又周游困卧九折岭褰衣独上呉王台于一时笔快遂以上宫目之继而有李成伯云嗟嗟汉鼎乆倾东肉食曽无智与忠孟徳仲谋交号令本初窃地抢奸雄武侯偶失三分策孙氏俄成一战功寂寞西山旧巢穴庸儿尤道帝王宫语几乎詈矣但渠不记其家太白曽作武昌韩侯去思颂黄金之车大呉天子武昌鼎据实为帝里其罪大矣【防溪】  

永叔万钉宝带烂熳环人谓此带几度道着观子羙绯鱼以及之扶病垂朱绂挈带看朱绂银章付老翁世未尝讥之者岂以其人不止宜此服邪固尝有云朱绂负平生又云居然绾章绂受性本幽独【防溪】  

唐窦常牟羣庠巩兄弟五人四人擢进士独羣客隐毗陵因韦夏卿屡荐始入仕皆诗人也牟晩从昭义卢从史从史防骄牟度不可谏即移疾归东都故其秋夕闲居诗云燕燕辞巢蝉蜕枝穷居积雨壊籓篱羣尝为黔中观察使故其诗云佩刀看日晒赐马旁江调言语多重译壶觞毎独謡而巩诗中乃有自京师将赴黔南之所谓什风荆州二月天问人初顾峡中船西南一望云和水尤道黔南有四千此诗疑羣所作而悮寘巩集中尔当歴武陵防江抚四州刺史所谓看春又过清明节算老重经癸巳年者将之武陵到松滋渡之所作也庠诗不见其巡内一絶云愁云漠漠草离离太液钩陈处处疑薄暮毁垣春雨里残花犹发万年枝造句亦可谓秀整矣兄弟中独羣诗稍低又不得举进士而位反居上巩诗又放鱼诗云好去长江千万里不须辛苦上龙门岂非为羣而言乎史载巩平居与人言若不出口世号嗫嚅翁乃肯为是耶【葛立之】  

谢灵运在永嘉临川作山水诗甚多往往皆佳句然其人浮躁不覊亦何足道哉方景平天子践祚灵运巳扇揺异同非毁执政矣暨文帝召为秘书监自以名軰应叅时政而王昙首王华等名位逾之意既不平多称疾不朝则无君之心巳见于此时矣后以游放无度为有司所纠朝廷遣使收之而灵运有韩亡子房奋秦帝鲁连耻之咏竟不免东市之戮而白乐天乃谓谢公才廓落与世不相遇壮志欝不用须有所泄处泄为山水诗逸韵谐竒趣何也武帝文帝两朝遇之甚厚内而卿监外而二千石亦不为不逄矣岂可谓与世不相遇乎少须之安知不至黄散而躁至是惜哉其作登石门诗云心契九秋榦目翫三春荑居常以待终处顺故安朓不知桃墟之泄能处顺耶五羊之旤能待终耶亦可谓心语相违矣【韵语阳秋】  

荆公作商鞅诗云今人未可非商鞅商鞅能令政必行余窃疑焉孔子论为君难有曰如其善而莫予违也不亦善乎如不善而莫予违也不几乎一言而丧邦乎盖人君操生杀之权志在使人无违于我其何所不至哉商鞅助秦为虐而乃称其使政必行何耶后又有谢安诗云谢公才业自超羣误长清谈助世纷秦晋区区等亡国可能王衍胜商君则知前篇有激而云也杜子羙云舜举十六相身尊道何高秦时用商鞅法令如牛毛则知所去取矣【韵语阳秋】  

荆公以诗赋决科而深不乐诗赋试院中五絶其一云少年操笔坐中庭子墨文章颇自轻圣世选才终用赋白头来此试诸生后作详定官复有诗云童子常夸作赋工暮年羞悔有杨雄当年赐帛倡优等今日论才将相中细甚客卿因笔墨卑于尔雅注鱼虫汉家故事真当改新咏知君胜弱翁熈宁四年既预政遂罢诗赋専以经义取士盖平日之志也元祐五年侍御史刘挚等谓治经者専守一家而畧诸儒传记之学为文者惟务训释而不知声律体要之词遂复用诗赋绍圣初以诗赋为元祐学术复罢之政和中遂着于令士庶传习诗赋者杖一百畏谨者至不敢作诗时张芸叟有诗云少年辛苦校虫鱼晚嵗雕虫耻壮夫自是诸生尤习气果然紫诏尽驱除酒间李杜皆投笔地下班扬亦引车唯有背时迂钝叟静中吟撚白髭须盖芸叟自谓也  

黄鲁直云陶渊明责子诗曰白髪被两髩肌肤不复实虽有五男儿总不好纸笔阿舒已八歳懒惰故无匹阿宣行志学而不爱文术雍端年十三不识六与七逼子垂九龄但识梨与栗天运茍如此且进杯中物观渊明此诗想见其人慈祥戱谑可观也俗人便谓渊明诸子皆不肖而渊明愁叹见于诗耳又杜子羙诗陶潜避俗翁未必能逹道观其着诗篇颇亦恨枯槁逹生岂是足黙识盖不早生子贤与愚何其挂懐抱子羙困顿于两川盖为不知者诟病以为拙于生事又往徃讥议宗文宗武失学故聊觧嘲耳其诗名曰遣兴可觧也俗人便为讥病渊明所谓痴人前不得说夣也  

作诗不知风雅之意不可以作诗诗尚谲谏唯言之者无罪闻之者足以戒乃为有补而涉于毁谤闻者怒之何补之有观苏东坡诗只是讥诮朝廷殊无温柔崇厚之气以此人故得而罪之若是伯淳诗闻者自然感动因举伯淳和温公诸人禊饮诗云未须愁日暮天际是轻隂又泛舟诗云只恐风花一片飞何其温厚也【龟山语录】  

东坡云今太白集中有归来乎笑矣乎及赠懐素草书数诗决非太白作盖唐末五代间学齐巳軰诗也余旧在富阳见国清院太白诗絶凡近过彭泽兴唐院又见太白诗亦非是良由太白豪俊语不甚择集中亦往往有临时率然之句故使妄庸軰敢耳若杜子羙世岂复有伪撰邪余尝舟次姑熟堂下读姑熟十咏恠其语浅近不类李白王平甫云此李赤诗也赤见柳子厚集自比李白故名赤其后为厠鬼所惑以死今观其诗止此而以太白自比则其人心疾乆矣岂厠之罪也苕溪渔隐曰东坡此语盖有所讥而已  

元祐文章世称苏黄然二公当时争名互相讥诮东坡尝云黄鲁直诗文如蝤蛑江珧柱格韵高絶盘飱尽废然不可多食多食则发风动气山谷亦云盖有文章妙一世而诗句不逮古人者此指东坡而言也二公文章自今视之世自有公论岂至各如前事盖一时争名之词耳俗人便以为诚然遂为讥诮所谓蚍蜉撼大树可笑不自量者邪  

王直方诗话云文潜赋虎图诗末云烦君卫吾寝振此蓬荜陋坐令盗肉防不敢窥白昼或云此却是猫儿诗也又太旱诗云天邉赵盾益可畏水底武侯方醉眠时人以为几于汤燖右军也  

陈轩笔录云彭乘为翰林学士文章诰命尤为可笑有邉帅乞朝觐仁宗许其秋凉即途乗为批荅之诏曰当俟萧萧之爰兴靡靡之行王琪性滑稽多所侮诮及乗死也琪为挽词云最是萧萧句无人继后风盖为是也  

后山诗话云杨蟠金山诗云天末楼台横北固夜深灯火见扬州王平甫云庄宅牙人语也觧量四至呉僧钱塘白塔院诗曰到江呉地尽隔岸越山多余谓分界堠子语也  

隐居诗话云至和中阮逸为王宫记室王能诗多与逸唱和逸有句曰易立太山石难枯上林柳有言其事者朝廷方治之防逸坐他事因废弃之  

## 诗话总龟后集巻三十八  

宋　阮　阅　撰箴规门  

东坡山村诗云烟雨蒙蒙鸡犬声有生何处不安生但教黄犊无人佩布谷何劳也劝耕意言是时贩私盐者多带刀杖故取前汉龚遂令人卖剑买牛卖刀买犊曰何为带刀佩犊意言但得盐法寛平令民不带刀剑而买牛犊则民自力耕不劳劝督以讥盐法太峻不便也又云老翁七十自腰鎌慙愧春山笋蕨甜岂是闻韶觧忘味尔来三月食无盐意言山中之人饥贫无食虽老犹自采笋蕨讥时盐法峻急僻逺之人无盐食用动经数月若古之圣贤则能闻韶忘味山中小民岂能食淡而乐乎以讥盐法太急也又云杖藜褁饭去匆匆过眼青钱转手空嬴得儿童语音好一年强半在城中意言百姓请得青苖钱立便于城中浮费使却又言乡村之人一年两度夏秋税及数度请纳和预买钱今来更添青苖助役钱因此庄家防小子弟多在城市不着次苐但学得城中人语音而巳以讥新法青苖助役不便也  

东坡开运盐河诗云居官不任事消散羡长卿胡不归去来滞留愧渊明盐事星火急谁能防农耕薨薨晓鼓动万指罗沟坑天雨助官政然淋衣缨人如鸭与猪投泥相溅惊下马荒堤上四顾但湖线路不容足又与牛羊争归田虽贱辱岂失泥中行寄语故山人慎勿厌藜羮是时卢秉提举盐事擘畵开运盐河差夫千余人某于大雨中部役其河只为般盐既非农事而役农民秋田未了有妨农事又其河中间有涌沙数里意言开得不便自叹泥中劳苦羡司马长卿居官而不任事又愧陶渊明不早弃官归去也农事未休而役千余人故云盐事星火急谁能防农耕又言百姓巳劳苦不意天雨又助官政之劳民转致百姓疲役人在泥水中辛苦无异鸭与猪又言某亦在泥中与牛羊争路而行若归田岂失此哉故云寄语故山友谨不可厌藜而思仕宦以讥开运盐河不当又妨农事也  

苏东坡八月十五日观潮作诗云呉儿生长狎涛渊冐利忘生不自怜东海若知明主意应教斥卤变桑田时新有防禁弄潮故云呉儿生长狎涛渊冐利轻生不自怜盖言弄潮之人为贪官中利物致其间有溺死者故朝防禁断某为其时又好兴水利因作此诗言东海若知明主意应教斥卤变桑田意言东海若知此意当令斥卤地尽变桑田此事之必不可成者以讥兴水利之难成也  

子瞻任杭州通判日转运司差往湖州相度堤岸利害因与知湖州孙觉相见作诗与孙觉云嗟余与子乆离羣耳冷心灰百不闻若对青山谈世事当须举白便浮君某是时约孙觉并坐客如有言及时事者罸一大盏虽不指言时事是非意言时事多不便不得説也又云天目山前渌浸裾碧澜堂下看衘舻作堤捍水非吾事闲送苕溪入太湖某为先曽言水利不便却被转运司差相度堤岸又云作堤捍水非吾事意言夲非兴水利之人以讥讽水利之不便也  

王诜送韩干畵马十二疋求防尾子瞻作诗云南山之下汧渭之间想见开元天宝年八坊分屯隘秦川四十万疋如云烟骓駓骃骆骊骝騵白鱼赤兎骍皇防龙颅凤颈狞且妍竒姿逸徳隐驽顽碧眼胡儿手足鲜嵗时剪刷供帝闲柘袍临池侍三千红妆照日光流渊楼下玉螭吐青寒往来蹙踏生飞湍众工防笔和朱鈆先生曹覇弟子韩廐马多肉凥脽圆肉中畵骨夸尤难金覊玉勒綉罗鞍鞭棰刻烙伤天全不如此图近自然平沙细草荒芊绵惊鸿脱兎争后先王良挟策飞上天何必俯首服短辕意以骐骥自比讥执政大臣无能尽我才如王良之御者何必折节干求进用也  

子瞻臈月游孤山诗云兽在薮鱼在湖一入池槛归期无悮随弓旌落尘土坐使鞭棰环呻呼追胥连保罪及孥百日愁叹一日娯白云旧有终老约朱绶岂合幽人纡人生何者非蘧庐故山鹤怨秋猿孤何时自驾鹿车去扫除白髪烦菖蒲麻鞋短褐随猎夫射弋狐兎供朝晡陶潜自作五柳传潘阆畵入三峯图吾年凛凛今几余知非不去慙卫蘧嵗荒无术归亡逋鹄则易画虎难摹此诗云悮随弓旌落尘土坐使鞭棰环呻呼以讥新法行后公事鞭棰多也  

诙谐门  

老杜赠常左丞有朝叩富儿门暮随肥马尘至为残杯冷炙之语及姜少府为清觞异味即云新欢使饱姜侯徳王倚为沽酒割鲜即云故人情义晩谁似岂附炎老饕如是哉盖托文字戱谑也然又不可不虑故有褊性合幽栖干谒伤直耻事干谒以自见其志亦如示侄佐云甚闻霜薤白重惠意如何巳应舂得细颇觉寄来迟皆戱言也终虑痴人以夣为实故示侄济云所来为宗族亦不为盘飱小人利口实薄俗难可论正如渊明乞食篇云饥来駈我去不知竟何之行行正斯里扣门拙言辞其卑汚乃尔不肯为五斗拆腰殆与异矣  

试问高吟三十首何如低唱两三杯又譬如长鬛人不以长为苦归来被上下一夜着无处天觉真賛云书生大抵多穷相金眼除非是党公皆笑林语也  

北夣言载江陵世号衣冠薮泽人言琵琶多如饭甑措大多如鲫鱼退之酧崔少府伊阳诗云下言人吏希惟足彪与虥余官辰溪时士人皆可喜而不多得近城人虎杂居戱为对云固冠思得多于鲫【士人】刻木惟宜少似彪【吏人】  

某见同侪因行饮令人索一鱼名有浙人大唱云周公鱼余谓客坐且喜召伯鲊有对矣满堂胡卢不止因戱为足成其语云京语鲊先夸召伯浙音鱼或号周公【防溪】  

文潜诗儿曹鞭笞学官府翁怜儿痴旁笑侮平明坐衙鞭复呵贤于羣儿能几何儿曹鞭笞以为戱翁怒鞭人血流地一种戱剧谁后先我笑为公儿更贤余谓此诗亦不可不令操权者知也坡云不辞脱袴溪水寒水中照见催租瘢等闲戯语亦有所补  

后山诗话云杨大年傀儡诗云鲍老当筵笑郭郎笑他舞袖太琅珰若教鲍老当筵舞转更琅珰舞袖长语俚而意切相传以为笑  

后山诗话云乞猫诗秋来防軰欺猫死窥瓮翻盘搅夜眠闻道狸奴将数子买鱼穿柳聘衘蝉虽滑稽而可喜千嵗而下读者如新  

王直方诗话云谢王炳之惠玉板纸诗云王侯髩若绿坡竹此出髯奴传炳之大以为憾送零陵主簿夏君玉诗末云因行访幽襌头陁烟雨外盖君玉头甚大故以此戯之  

东轩笔录云陶谷乆在翰林意希大用仍俾其党因事荐引言谷在词禁宣力实多微伺上防太祖笑曰翰林草制皆检前人旧本改换词语所谓依様畵葫芦耳何宣力之有谷闻之作诗曰官职须由生处有文章不管用时无堪笑翰林陶学士年年依旧畵葫芦太祖薄其怨望遂决意不用矣  

西清诗话云高英秀者呉越国人与賛宁为诗友口给好骂滑稽毎见眉目有异者必噂短于其后人号恶啄薄徒尝讥名人诗病云李山甫覧汉史云王莾弄来曽半破曹公将去便平沉定是破船诗李羣玉咏鹧鸪云方穿诘曲﨑岖路又聴钩辀格磔声定见梵语诗罗隐云云中鸡犬刘安过月里笙歌炀帝归定见诗杜荀鹤云今日偶题题似着不知题后更谁题此卫子诗也不然安有四蹄賛宁笑谢而巳  

苕溪渔隐曰刘义落叶诗云返蚁难寻穴归禽易见窠满廊僧不厌一片俗嫌多郑谷柳诗云半烟半雨溪桥畔间杏间桃山路中防得离人无限意千丝万絮惹春风或戯谓此二诗乃落叶及柳谜子观者试一思之方知其善谑也  

隐居诗话云昨夜隂山吼贼风帐中惊起黒髯翁平明不待全师出连把金鞭打鉄不知何人之诗颇为邉人传诵有张师雄者居洛中好以甘言悦人晩年尤甚洛人目为蜜翁翁防官于塞上一夕传胡骑犯邉师雄仓皇震恐衣皮裘两重伏于土穴中神如痴矣秦人呼土窟为土空遽为无名子改前诗以嘲之曰昨夜隂山贼吼风帐中惊起蜜翁翁平明不待全师出连着皮裘入土空  

许身一何愚自比稷与契杜陵布衣老且愚信口自比稷与契其平居趋超自是唐虞上人时夸仪秦似不可晓飘飘苏季子六印佩何迟敝裘苏季子歴国未知还季子黒貂敝得无妻嫂欺战国奸民苏张为渠此老不应未喻及观薇蕨饿首阳裘马资歴聘贱子欲适从疑误此二柄其意甚明前言盖戯耳【防溪】  

许彦周诗话云黄鲁直爱与郭功甫戯谑嘲调虽不当尽信至如曰公做诗费许多气力做甚此语切当有益于学者不可不知也  

## 诗话总龟后集巻三十九  

宋　阮　阅　撰神仙门  

高尚处士刘臯谓士大夫以嗜欲杀身以财利杀子孙以政事杀人以学术杀天下后世非神仙中人不能发此言也【复斋漫录】  

熈宁中王迪为洪州左司理叅军一日有道人来磨镜因俾迪自照乃见星冠羽帔缥缈见镜中迪问其故曰此汝前身也由汝悮念堕此勉自脩证勿沦苦海既去廸具以告其妻妻然之遂弃官与妻隐去郡僚挽留不可皆作诗以饯行时新建主簿刘纯臣有诗虽警防可以记其实云髪如抹漆左叅军脱去青衫作隐沦世上更无覊绊事壶中别有自由身鼎烹玉兎山前药花看金鳌背上春莫怪少年能决烈蓝田夫妇总登真后归姑苏不知所终【复斋漫录】  

周贯自言胶东人尝号木鴈子善属文防于洪州西山嗜酒不覊布褐粗全人或赠之钱则诣酒家取醉余皆散坠不顾西山之人见贯徃来者五十余年而顔如初至有以道术访之则必报以恶声使之亲近不得也熈宁元年至豫章石头市遇故人栖止张生为具酒食而宿中夜逆旅之主人闻户外有车马合防声起而视之无有也唯贯所卧室戸正开犹奄奄然喘息就而察之贯巳死矣明日告新建县尉呉杲卿往按之贯身洁如生扶而转之腹中汩汩如浪鸣焉县主簿刘纯臣使人棺敛埋于地云张生还家其弟迎门曰周翁凌辰见遇今往双岭矣众乃知贯非实死者也贯所着华阳二篇坐卧不离懐袖人莫得见之死日纯臣取而有之纯臣诵其文险絶而有条理纯臣以诗记之曰八十西山作酒仙麻鞋乱断布衣穿形骸一脱尘缘尽太极光隂不记年洪觉范冷斋夜话甞记之然互有不同【复斋漫录】  

吾八嵗入小学以道士张易简为师童子几百人师独称吾与陈太初者太初眉山市井人子也予稍长学日益遂第进士制策而太初乃为郡小吏其后余谪居黄州有眉山道士陆推忠自蜀来云太初已尸觧矣蜀人呉师道为汉州太守太初往客焉正旦日见师道求衣食钱物且告别持所得尽与市人贫者反坐于防门下遂卒师道使卒舁往野外焚之卒骂曰何物道士使我正旦舁死人太初微笑开目曰不复烦汝步自防门至金鴈桥下趺坐而逝焚之城人见烟熖上焉有一陈道人也【东坡】  

新安聂师道宗微少事道士于方升发迹逰名山数见异人扬行密开府于扬州宗微实辅佐之盖为国师三十年杨氏末觧化而去弟子塟之举棺惟衣履存焉顺义七年杨溥赠问政先生方外之兄徳诲为新安太守乃于郡之东山筑室以居方外号为问政山房问政之名或得于此苕溪渔隐曰问政山去新安郡城十许里岩谷幽防今有琳宇在焉国初黄台留题诗云千寻练带新安水万仞花屏问政山自少云霞居物外不多尘土到人间壶悬仙岛吞舟罢椀浸星宫咒水间艸暗碧潭思句曲松昏紫气度函闗龟成钱甲毛犹绿鹤化黳翎顶更殷阮洞神仙分药去蔡家兄弟寄书还笻枝挺柱菖蒲节笋帻高簮玳瑁斑新隐渐闻侵月窟旧林犹说枕沙湾黄精苖倒眠青鹿红杏枝低挂白鹇海上使频青鸟黠箧中蔵乆白驴顽手踈俗礼慵非傲肘后灵方秘不悭宝箓匣垂金缕带绛嚢条鏁玉连环常防灵穴通三楚拟过流沙化百蛮容易煮银供客用辛勤栽果与猿扳静张棊局铺还打黙考仙经销又删牀并葛鞋寒兎伏窻横柽几老龙跧溪童乞火朝敲竹山聴琹夜撼花气熏心香馥馥涧声聆耳响潺潺高坟自掩浮生骨短晷难雕不死顔早晩重逢萧坞客愿随芝盖出尘寰余以续仙传高道传二书考之诗中所用事多出师道本传【山谷】  

唐末有狂道士不知何许人又晦其名氏游成都忽诣紫极宫谒杜光庭先生求寓泊之所先生诺之而不与之进道士日货药于市所得钱随多少沽酒饮之惟唱感庭秋一词其意感蜀之将亡如秋庭之衰落然人未之晓但呼为感庭秋道士凡半年人亦不知其异一夕大醉归夜将防尚闻唱声愈高有讶之者隔户窥之见灯烛防綉筵具器皿罗列甚盛狂道士左右二青童立侍时斟酒而唱窥者具以白先生先生乃欵其户曰光庭量识肤浅不意上仙降鍳深为罪戾然不揆愚昧而匍匐门下冀一拜光灵以消尘障道士曰何辱勤拳之若是当出奉见乃令二童收筵具器皿及陈设致于前揲之则随手而小如符子状置冠中又将二童按之如木偶可寸许又置冠中乃启户光庭忻然而入但空室而巳【高道传】  

唐清逺道士同沈恭予游虎丘诗曰余本长殷周遭罹歴秦汉计之至唐则二千余嵗矣顔鲁公爱而刻之且有诗曰客有神仙者于兹雅丽陈盖指为神仙也李卫公追和鲁公刻清逺道士诗曰逸人缀清藻前哲留篇翰则逸人指清逺而前哲谓鲁公也其后皮日休陆龟防軰皆和之仙耶耶则不必问然仆独爱其数句云吟挽川之隂步上山之岸山川共澄澈光彩交陵乱白云蓊欲归青松忽消半于乎借使非神仙一才也【许彦周诗话】  

异闻集载沈既济作枕中记云开元中道者吕翁非洞賔也盖洞賔尝自序以为吕谓之孙仕徳宗朝今云开元则吕翁非洞賔无可疑者苕溪渔隐曰回仙尝有词云黄梁犹未熟梦惊残尚用枕中记故事可见其非吕翁也灵怪集载南柯太守传与枕中记事絶相类浮世荣枯固巳如梦矣此二事又于梦中作梦既可笑亦可叹已【复斋漫录】  

回仙于京师景徳寺僧房壁上题诗云明月斜秋风冷今夜故人来不来教人立尽梧桐影相传此诗自国初时即有之柳耆卿词云愁绪终难整又立尽梧桐碎影用回仙语也古今词话语云耆卿作倾杯秋景一阕忽梦一妇人云妾非今世人曽作前诗数百年无人称道公能用之夣觉记其事世传乃謡也此语怪诞无可攷据盖不曽见回仙留题遂妄言耳  

予兄子瞻尝从事扶风开元寺多古画而子瞻少好画往往匹马入寺循壁终日有一老僧出揖之曰小院在近能一相访否子瞻欣然从之僧曰贫道平生好药术有一方能以朱砂化淡金为精金老当传人而患无可传者知公可传故欲一见子瞻曰吾不好此术虽得之将不能为僧曰此方知而不可为公若不为正当传矣是时陈希亮少卿守扶风而平生溺于黄白尝于此僧求方而僧不与子瞻曰陈卿求而不与吾不求而得何也僧曰贫道非不悦陈卿畏其得方不能不为耳贫道昔尝以方授人矣有为之即死者有遭防者有失官者故不敢轻以授人即出一巻书曰此中皆名方其一则化金方也公必不肯轻作但勿轻以授人如陈卿谨勿传也子瞻许诺归视其方毎淡金一两视其分数不足一分輙以丹砂一钱益之杂诸药入甘锅中煆之镕即倾出金砂俱不耗但其色深浅斑斑相杂当再烹之色匀乃止后偶见陈卿语及此僧遽应之曰近得其方矣陈卿惊曰君何由得之子瞻具道僧不欲轻传人之意不以方示之陈固请不巳不得已与之陈试之良验子瞻悔曰某不惜此方惜负此僧耳公谨为之陈姑应曰诺未几坐受隣郡公使酒以赃收去子瞻疑其以金故深自悔恨后谪居黄州陈公子慥在黄子瞻问曰少卿昔竟尝为此法否慥曰吾父既失官至洛阳无以买宅遂大作此然竟病指而没乃知僧言诚不妄也后十年余谪居筠州有蜀僧仪介者师文事禅师文之所至輙为修造所费不赀而莫知钱所从来介秘其术问之不以告人介以聪禅师善密为聪言其方大类扶风开元寺僧所传者然介未尝以一钱私自利故能保其术而无患苕溪渔隐曰洞微志载叶生者与前事相类其以得干银术妄费而受祸故回仙谓沈东老云闻公自能黄白之术未尝妄用盖嘉之也此真可为贪者之戒【龙川略志】  

呉兴之东林沈东老能醸十八仙白酒一日有客自号回道人长揖于门曰知公白酒新熟逺来相访愿求一醉实熈宁元年八月十九日也公见其风骨秀伟跫然起迎徐观其碧眼有光与之语其声清员于古今治乱老庄浮图氏之理无所不通知其非尘埃中人也因出酒器十数于席间曰闻道人善饮欲以鼎先为夀如何公曰饮器中惟钟鼎为大屈巵螺杯次之而梨花蕉叶最小请戒侍人次第速斟当为公自小至大以饮之笑曰有如顾恺之食蔗渐入佳境也又约周如复始常易器满斟于前笑曰所谓杯中酒不空也回公兴至即举杯举白常命东老鼓琹回乃浩歌以和之又尝围棋以相娯止奕数子輙拂去笑曰秪恐碁终烂斧柯回公自日中至暮已饮数斗无酒色是夕月微明秋暑未退蚊蚋尚多侍人秉扇改拂偶灭一烛回公乃命取竹枝以余酒噀之揷于逺壁须臾蚊蚋尽栖壁间而所饮之地洒然东老欲有所叩先托以求驱蚊之法回云曰且饮小术乌足道哉闻公自能黄白之术未尝妄用且笃于孝义又多隂功此予今日所以来防访而将以发之也东老因叩长生轻举之术回公曰以四大假合之身未可离形而顿去惟死生去住为大事死知所徃则神生于彼矣东老摄衣起谢有以喻之回公曰此古今所谓第一最上极则处也此去五年复遇今日公当化去然公之所钟爱者子阶也治命时不得见之当此之际公亦先期而知谨勿动懐恐防失公之真性东老领而悟之饮将逹旦则瓮中所醸止留糟粕而无余沥矣回公曰乆不游浙中今日为公而来当留诗以赠然吾不学世人用笔书乃就举席上榴皮画字题于庵壁其色微黄而渐加黒故其言有回仙人赠东老诗西隣巳富忧不足东老虽贫乐有余白酒醸来缘好客黄金散尽为收书凡三十六年已而告别东老启闗送之天渐明矣握手并行笑约异时之集至舎西石桥回公先度乗风而去莫知所适后四年中秋之吉东老微疾乃属其族人而告之曰回公熈宁元年八月十九日尝谓予曰此去五年复遇今日当化去予意明年今乃熈宁之五年也子阶又适在京师干荐回公之言其在今日乎及期捐舘凡回公所言无有不验【陆元光回仙录】  

吾乃京兆人唐末累举进士不第因游华山遇钟离传授金丹大药之方复遇苦竹真人方能驱使神再遇钟离尽获希夷之妙时吾得年五十第一度郭上灶第二度赵仙姑郭性顽钝只与追钱延年之法赵性通灵随吾左右吾惟是风清月白神仙防聚之时尝游两浙京汴谯郡尝着白襴角带右眼下有痣如人间使者筯头大世言吾卖墨飞剑取人头吾闻乃之实有三剑一断烦恼二断贪嗔三断色欲是吾之剑世有传吾之神不若传吾之法不若传吾之行何以故为人若反是虽携手接武终不成道苕溪渔隐曰回仙有沁园春一阕明内丹之防语意深妙惜乎世人但歌其词不究其理吾故表显之云七返还丹在人先须炼巳待时正一阳初动中宵漏永温温鈆鼎先透帘帏造化争驰虎龙交合进火功夫尤鬭危曲江上看月华莹净有个乌飞当时自饮刀圭又谁信无中养就儿辨水源清浊木金间膈不因师指此事难知道要微天机深逺下手速脩尤太迟蓬莱路逺三千行满独步云归  

## 诗话总龟后集巻四十  

宋　阮　阅　撰神仙门  

陈东靖康间尝饮于京师酒楼有倡打坐而歌者东不顾乃去倚栏独立歌望江南词音调清越东不觉倾听视其衣服皆故弊时以手揭衣爬搔肌肤绰约如雪乃复呼使前再歌之其词曰栏干曲红飏綉帘旌花嫩不禁纎手捻被风吹去意还惊眉黛蹙山青铿铁板闲引歩虚声尘世无人知此曲却骑黄鹤上瑶京风冷月华清东问何人制曰上清蔡真人词也歌罢得数钱下楼亟遣仆追之已失矣【出夷坚志】  

心事数茎白发生涯一片青山空林有雪相待野路无人自还李王好书神仙隐遁之词岂非遭罹多故欲脱世网而不得邪【东坡】  

葛稚川神仙传载王方平麻姑降蔡经家方平谓曰不见姑已百年矣擘麟脯行酒而蔡经窃视麻姑手如鸟爪心念曰背痒时正可爬背方任念而方平已知责经曰麻姑神人汝何忽谓其手可爬背于是鞭经背皇祐中江西有一事正类此或题麻姑坛记以嘲之曰五百年来别恨多东征重得见青蛾擘麟方拟穷欢喜不禁闲人背痒何【隐居诗话】  

刘跛子者青州人也拄一拐每歳必一至洛中看花舘范家园春尽即还京师为人谈噱有味范家子弟多狎戏之有大范者见之即与二十四金曰跛子吃半角小范者即与十金吃碗羹于是以诗谢伯仲曰大范见时二十四小范见时吃椀羮人生四海皆兄弟酒肉林中过一生张丞相召自荆湖时跛子与客饮市桥客闻车骑甚盛起观之跛子脱其衣便且饮作诗曰迁客湖湘召赴京轮蹄迎送一何荣争如与子市桥饮且免人闲宠辱惊陈莹中甚爱之作长短句赠之曰稿朩形骸浮云身世一年两到京华人还乗兴闲看洛阳花闻道鞓红最好春归后终委泥沙忘言处花开花谢不似我生涯年华留不住饥餐困寝触处为家这一轮明月本自无瑕随分冬裘夏葛都不防赤水黄芽谁知我春风一拐谈笑有丹砂余政和春见于兴国寺以诗戏之曰相逢一拐大梁间妙语时时见一斑我欲从公蓬岛去烂银坑里看青山予姻家许中复之内乃赵槩叅政之孙云我十许时见刘跛子来覔酒饮笑语而去计其寿百四五十许尝书于京师新门张婆店三十年日坐相国寺东书邸中人无识之者【冷斋夜话】  

范致虚居方城有高士舘于家自言昔乃白发社翁遇师授以神药今年逾下寿顔渥如丹有孺子色既乆而归留一絶末句云莫讶杖藜归去早旧山闲却一溪云【西清诗话】  

卖墨者潘谷余不识其人然闻其所为非市井人也墨既精妙而价不二士或不持钱求墨不计多少与之此岂徒然者哉余尝与诗云一朝入海寻李白空看人间画墨仙一日忽取欠墨钱劵焚之饮酒三日发狂浪走遂赴井死人下视之盖趺坐井中手尚持数珠也见张元明说如此【东坡】  

近有人游罗浮留一宿岩谷间中夜见一人身无衣而绀毛覆体意必仙也乃再拜问道其人了不顾但长啸数声响振林中歌诗云云来万岭动云去天一色长啸两三声空山秋月白【西清诗话】  

张亶熈宁中夣行人入空中闻天风海涛声振林朩徐见海中楼阙金碧琼琚琅佩者数百人揖亶出纸请赋诗细视笔砚皆碧玉色且戒之曰此间文章要似隐起鸾鳯当与织女机杼分巧过是乃人间语耳亶成一絶句云天风吹散赤城霞染出连云万树花误入醉乡迷去路傍人应笑忘还家有仙人曰子诗佳絶未免近凡酌酒一杯极甘寒忽觉身堕万仭山而寤【同上】  

防州布衣頼仙芝言连州有黄损仆射者五代时人仆射盖事南汉未老退归一日忽遁去莫知其存亡子孙画像事之凡三十二年复归坐作阶上呼家人其子适不在孙出见之索笔书壁上云一别人间歳月多归来人事已消磨惟有门前鉴池水春风不改旧时波投笔竟去不复防子归问其状貌孙云甚似影堂老人也无异相传如此后颇有仕进者【东坡】  

太学体逺斋饶州一士人遇游道士道士本里人化去已多年一日来客位相访约士人请假归斋假簿中有诗一絶乃道士所书也诗云相别来来一百秋幻泡重作故人游紫泥白雪寻常事何苦人间待不休【今是堂手録】  

钟弱翁帅平凉一方士通谒从牧童牵黄犊立于庭下弱翁异之指牧童曰道人颇能赋此乎笑曰不烦我语是儿能之牧童乃操笔大书云草铺横野六七里笛弄晩风三四声归来饱飰黄昏后不脱蓑衣卧月明既去郡人见方士担两大瓮长歌出郭迹之不见两瓮乃二口岂洞賔耶【西清诗话】  

囬先生过湖州东林沈氏饮醉以石榴书其家东老庵之壁云西邻已冨忧不足东老虽贫乐有余白酒酿来縁好客黄金散尽为收书东老沈氏之老自谓也余次其韵云世俗何知贫是病神仙可学道之余但知白酒留佳客不问黄公覔素书符离道士辰兴际华岳先生尸解余忽见黄庭丹篆句犹传青纸小朱书凄凉雨露三年后彷佛尘埃数字余至用榴皮縁底事中书君岂不中书山谷云秋风吹渭水落叶满长安黄尘车马道独清闲自然炉鼎虎绕与龙盘九转丹砂就琴心三叠蕋珠看舞胎仙便万钉宝带貂蝉冨贵欲熏天黄粮吹未熟夣惊残是非海底直道作人难防手江南去白苹红蓼再游湓浦庐山徃三年有人书此曲于州东茶园酒肆之柱间或爱其文指趣而不能歌也中间乐工或按而歌之辄以俚语窜语晬然有市井气不类神仙中人语也十年前有醉道士歌此曲广陵市上童儿和之乃合其故时语此道士去后乃以物色踪迹之知其为吕洞賔也苕溪渔隐曰近时吴江长桥埀虹亭屋山壁上草书一词人亦为吕仙作其果然耶词曰蜚梁欹水虹影清光晓橘里渔乡半烟草看来今徃古物是人非天地里惟有江山不老雨衣风帽四海谁知道一剑横空几畨到按玉龙嘶未断月冷波寒归去也琳宇洞天无鏁指云屏烟嶂是吾庐但满地苍苔年年不扫【东坡】  

知制诰李大临西川人有门人背伛不能仰视因以药市罢见一道士云秀才有钱丐一二百为酒资书生云家贫无钱所居有薄酿同一醉可乎道士欣然便往酒半道士问何故背伛书生言不幸遇此疾无如之何道士因出药三十粒云来日五更面东以新汲水下觉防燥不足怪书生如所教既服药燥甚不可胜展转于榻上亦甚悔之然每一伸缩渐觉舒快比明身已直矣蜀人重药市盖常有神仙之遇焉【文昌杂録】  

予治平末沂峡还蜀泊舟仙都山下有道士以阴真君长生金丹诀石本相示予问之曰子知金丹诀邪道士曰不知也然士大夫过此必以问之庻有知之者予佳其意试问以烧炼事对曰飬生有内外精气内也非金石所能坚凝四支百骸外也非精气所能变化欲事内必调养精气极其厚内丹成则不能死也然隐居人间乆或托尸假而去求变化轻举不可得也盖四大本外物和合而成非精所能易也惟外成然后可以防瓦砾化皮骨飞行无碍矣然内丹未成内无以交之则服外丹者多死譬积枯草弊絮而置火其下无不焚者予甚善其说告之曰昔人有服金丹不幸赴井而死既而五脏皆化为黄金者又有服玉屑死于盛夏而尸不败坏者皆无内丹以主之也子之说信然哉后十余年官于南京张公安道家有一道人陜人也为公养金丹其法用紫金丹砂费数百千期年乃成公喜告予曰吾药成可服矣予谓公何以知其药成公曰抱朴子言药既成以手握之如泥出指间者药真成也今吾药如是以是知其成无疑也予为公道仙都所闻谓公曰公自知内丹成则此药可服若犹未也姑俟之若何公笑曰我姑俟之【龙川畧志】  

## 诗话总龟后集巻四十一  

宋　阮　阅　撰歌咏门  

熈宁间奉诏定蜀楚秦民三家所献书得一弊纸所书花蕊夫人诗三十二首乃夫人亲笔而辞甚奇与王建宫词无异自唐至今诵者不絶口而此独遗弃不见取前受诏定三家书者又拆去之甚可惜也谨令缮冩入三舘而归口诵数篇于丞相安石明日与中书语及之而王珪冯京愿传其本于是盛行于世夫人伪蜀孟昶侍人事具国史苕溪渔隐曰余阅此词如龙池九曲远相通杨桞丝牵两岸风长似江南好风景画船来往碧波中黎园弟子簇池头小乐携来候宴游试炙银笙先按拍海棠花下合梁州月头支给买花钱满殿宫人近数千遇着唱名多不语含羞走过御床前内人追逐采莲时惊起沙鸥两岸飞兰桨把来齐拍水并船相鬬湿罗衣厨船进食簇时新侍坐无非列近臣日午殿头先索脍隔花催唤打渔人皆清婉可喜花蕊又别有逸诗六十六篇有近世好事者旋加搜索续之篇次无伦语意与前诗相类者极少诚为乱真矣聊摘其一二云罗衫玉带最风流斜揷银箆慢裹头闲向殿前骑御马掉鞭横过小红楼春日龙池小宴开崕边亭子号流杯沉檀刻作神仙女对捧金杯水上来【王平甫】  

周世宗时陶尚书谷奉使江南韩熈载遣家妓奉盥匜及且有书谢畧云巫山之丽质初临霞侵鸟道洛浦之妖姿自至月满鸿沟举朝不能防其辞熈载因召家妓讯之云是夕忽当浣濯焉【缃素杂记】  

唐高宗燕群臣赏防头牡丹诗上官昭容一聨云势如连璧友情若臭兰人计之必一英竒女子也【许彦周诗话】  

东坡后集有题织锦图上囬文其一云春晩落花余碧草夜凉低月半枯桐人随远雁边城暮雨映踈帘綉阁空其二云红手素丝千字锦故人新曲九廽肠风吹絮雪愁萦骨涙洒缣书恨见郎其三云羞看一首廽文锦锦似文君别恨深头白自吟悲赋客断愁是断琴淮海集载东坡防云余少时见一江本其后有人题诗十余首皆奇絶今记其三首然则此诗非东坡所作也少游又云子瞻记江南所题诗本不全余尝见之记其五絶今以补子瞻之遗即丛话前集所载廽文诗五首是也世以为少游所作亦非也【苕溪渔隐】  

苏蕙织锦囬文诗所传旧矣故少常沈公复传其画繇是若兰之才益着然其诗囬旋书之读者唯晓外绕七言至其中方则漫弗可考矣若沈公之博古亦谓辞句脱读不成文殊不知此诗织成本五色相宣因以别三四五七言之异后人流传不复施采故迷其句读非辞句之脱畧也政和初予在洛阳于王晋玉许得唐程士南效此并申諴之释而后晓然是诗初不舛脱盖沈公未尝见此本耳然申諴所释但依士南之设色其七言数火其色反黄四言数金其色反緑于五行为弗类意苏氏诗圗之色为不然耳今因冠诗于画遂别而正之三四五七言之诗各随其所行而为之色观者见其色则诗之言数可知巳至于士南之文既有释者则赋采自从其旧而并録于其首云【东观余论】  

载璇玑图序云前秦安南将军窦滔有宠姬赵阳台歌舞之妙无出其右滔置之别所妻苏知之求而获焉苦加挞辱滔深恨之阳台又专伺苏之短防毁交至滔益忿苏氏年二十一滔镇襄阳与阳台之任絶苏氏之音问苏悔恨自伤因织锦囬文题诗二百余首记八百余字纵横反覆皆为文章名曰璇玑图遣苍头赍至襄阳滔览锦字感其妙絶因送阳台之关中而具车从迎苏氏恩好为重苕溪渔隐曰王白寮有防绛唇一词送韩济之归襄阳云岘首亭空劝君休堕羊碑涙宦游如寄且伴仙翁醉说与鲛人莫解江臯佩将归思晕红萦翠袖织囬文字初寮用事以其汉上故然于送人之词似难用也【侍儿小名録】  

南齐羊侃性豪侈舞人张静婉腰围一尺六寸能掌上舞唐人作杨桞枝辞曰认得羊家静婉腰后人除却家字只使羊静婉误矣李太白云子夜吴歌动君心李义山云莺有子夜歌晋有子夜女善歌非当时可及也【许彦周诗话】  

古今诗人咏媍人者多以歌舞为称梁元帝妓应令诗云歌清随涧响舞影向池生刘孝绰看妓诗云燕姬臻妙舞郑女爱清歌北齐萧放冬夜对妓诗云歌还团扇后舞出妓行前执防观妓诗云学舞俱囬雪分歌共落尘陈阴鉴侯司空宅咏妓诗云莺啼歌扇后花落舞衫前陈刘删亦云山边歌两日池上舞前溪庾信赵王看妓诗緑珠歌扇薄飞燕舞衫长江总看妓诗云并歌时转黛息舞暂分香隋卢思道夜闻隣妓诗怨歌声易断妙舞态难收陈元璪春园听妓诗云红树揺歌扇緑珠飘舞衣释法宣观妓云舞袖风前举歌声扇后娇王勣咏妓诗云早时歌扇薄今日舞衫长刘希夷春日闺人诗云池月怜歌扇山云爱舞衣以歌对舞者有以歌扇对舞衣者亦每虽相縁以起然详味之自有工拙也杜子美取以为艶曲云江清歌扇底野旷舞衣前【复斋漫録】  

緑珠井在白州防角山下昔梁氏之女有容貎石季伦为交趾采访使以真珠三斛买之梁氏之居旧井存焉耆老云汲饮此井者诞女必多美里闾以美色无益于是遂以巨石填之苕溪渔隐曰山谷诗云欲买娉嬣供煮茗我无一斛明月珠用此事也【太平广记】  

石季伦王明君辞云延我以穹庐加于阏氏名阏氏单于妻也上乌前下章移切前汉匈奴传曰冒顿后有爰阏氏生少子顔注阏氏匈奴皇后号刘贡父云匈奴单于号其妻为阏氏耳顔便以皇后解之大俚俗也西河纪事云失我祁连岭使我六畜不蕃息失我焉支山使我媍人无顔色盖北方有焉支山山多红蓝北人采其花染绯取其英鲜者作胭脂媍人妆时用此顔色殊鲜明可爱匈奴名妻阏氏言可爱如胭脂也钱昭度作王昭君诗云阏氏才闻易妾名归期长似俟河清则误读氏字为姓氏之氏矣【艺苑雌黄】  

古今辞人作明妃辞曲多矣意皆一律惟吕居仁独不蹈袭其诗云人生在相合不论胡与秦但取眼前好莫言长苦辛君看轻薄儿何殊胡地人【苕溪渔隐】  

韩子苍题昭君图诗寄语防髪负薪女炙面谨勿轻离家余考唐逸士传云昭君村至今生女必炙其面白乐天诗至今村女面烧灼成瘢防乃知炙面之事乐天已先道之也【复斋漫録】  

汉书竟宁元年呼韩邪来朝言愿壻汉氏元帝以后宫良家子王昭君字嫱妃之生一子株累立复妻之生二女至范蔚宗始言入宫久不见御积怨因掖庭令请行单于临辞大防昭君丰容靓餙顾影徘徊竦动左右帝惊悔欲复防而重失信夷狄然蔚宗不言呼韩愿壻而言四五宫女又言字昭君生二子与前书皆与之其言不愿妻其子而诏使从胡俗此自乌孙公主非昭君也西京杂记又言元帝使画工图宫人皆赂画工而昭君独不赂乃恶图之既行遂诛毛延寿琴操之按又言本齐国王穰女端正闲丽未尝窥看门户穰以其异人求之不与年十七进之帝以地远不幸欲赐单于美人嫱对使者越席请往后不愿妻其子呑药而卒盖其事杂出无所攷正自信史书尚不同况传记乎要之琴操最抵牾矣按昭君南郡人今秭归县有昭君村村人生女必灼艾炙其面虑以色选故也昭君卒葬匈奴谓之青塜晋以文王讳昭号明妃云【韩子苍昭君图叙】  

## 诗话总龟后集巻四十二  

宋　阮　阅　撰神门  

昔年陈州有女妖自云孔大娘能昏夜于鼓腔中与人语言尤知未来事时晏元宪守陈方制小辞一阕脩改未定而孔大娘巳能歌之矣亦可怪也  

长安慈恩寺有数女仙夜游题诗云黄子陂头有月明强踏华筵到晓行烟波山色翠黛横折得落花远恨生化为白鹤飞去明夜又题一首湖水团团夜如镜碧树红花相掩映北斗阑干移晓柄有似佳期常不定亦婉约可爱【许彦周诗话】  

请紫姑神大抵能作诗然不甚过人旧传一士人家请之既降偶书院中子弟作雨诗因率尔请赋顷刻书满纸其警句云帘卷滕王阁盆翻白帝城诚可喜也【同上】  

雪斋广録载司马槱官于钱塘梦苏小小歌蝶恋花词一阕其词颇佳词云妾在钱塘江上住花开花落不记流年度燕子却防春色去黄昏几度萧萧雨蝉鬂犀梳云欲吐檀板新声唱彻黄金缕酒醒梦囬无覔处凄凉明月生秋圃【苕溪渔隐】  

鲁直记江亭所题词有涙眼不曾晴之句余以此剽东坡乐章有秋雨晴时涙不晴之语【复斋漫録】  

东坡记秦少游言宝应民有嫁娶防客者酒半客一人径赴水曰有媍人以诗招我诗云长桥直下有兰舟破月冲烟任意游金玉满堂何所用争如年少去来休余读张君房脞说进士谢朏寓居宝应晩至县桥忽见女郎自舟中出曰某楚小陂也可见访舟中怀中出诗二首其一云画桥直下是兰舟破月冲烟任意游金玉满堂无用处早随年少去来休其二云妾貎君才两不常君今休苦更思啇儿家自有清溪水饮着方知气味长前篇与少游所言不同者数字更有二首为异至谓宝应亦同君房着脞説在真庙时不应东坡少游之妄也【复斋漫録】  

余读江南録丘孟阳有赋名尝梦一官人延入一第中具饮其旁几上有书一巻孟阳展读谓曰斯乃吾所述赋藁何至兹乎其人曰昔公焚之时吾得之矣孟阳因就求之荅曰它日若至衡山必当奉还后官至衡州茶陵令乞致仕卒于衡州今世焚故书必毁而燔之盖可信也【文昌杂録】  

吕申公夷简尝通判蜀中忘其郡名廨宇中素有物号榆老姑乃榆木精其状一老丑妇常出厨间与羣婢相偶或时不见家人见之久亦不以为怪公呼问之即下堦拜之云妾在宅日久虽非人然不为祸公亦置而不问常谓公他日必大贵一日忽怀姙羣婢戏之自言非乆当产遂月余忽不见出云已产矣请视之后园榆朩西南生大赘乃是视之果然【见闻録】  

东坡记徐州通判李绹有子年十七八不善作诗忽咏落花云流水难穷目斜阳易断肠谁同砑光帽一曲舞山香人惊问之若有物慿者云是谢中舍问其砑光帽事自云西王母宴羣仙有舞者戴砑光帽帽上簮花舞山香一曲未终花皆落去余读唐羯鼔録汝阳王璡明皇爱之乃随游幸璡常戴砑绡帽子打曲上自摘红槿花一朶置之帽上遂奏舞山香一曲花不落坠上笑此事与前极相类【复斋漫録】  

陈甲为成都守李西美璆舘客舍于治事堂东偏之防竹斋绍兴二十一年四月西美浣花囬得疾旬日间甲已寝闻堂上妇人语笑声即起应门窥观有女子十余皆少艾有容色而衣结束颇与世俗异或坐或立或歩庭中甲犹疑其为帅家人以主人翁病輙出但怪其多也顷之一人曰中夜无以为乐盍赋诗乎即口占曰晩雨帘纎梅子黄晩云卷雨月侵廊阴房把酒不成饮识者无情更断肠一人应声荅之曰旧时衣服尽云霞不到迎仙不是家今日楼台浑不识祗因古朩记宣华余人方缀思甲味其诗语不类人方悟为物忽寂无所见后以语蜀郡父老皆云孟氏有国时尝造宣华殿于摩诃池上今郡堂乃其故趾所见之妾云西美病遂不起【夷坚志】  

鲁直自黔安出峡登荆州江亭杜间有词曰帘卷曲防独倚江展暮天无际涙眼不曾晴家在吴头楚尾数防雪花乱委扑漉沙鸥惊起诗句始成时没入苍烟丛里鲁直读之凄然曰似为予发也不知何人所作所题笔势妍媚欹斜类女子而有眼涙不曽晴之句不然则是诗也是夕有女子絶艶梦于鲁直曰我家豫章吴城山附客舟至此堕水死不得归登江亭有感而作不意公能识之鲁直惊寤谓所亲曰此必吴城小龙女也【冷斋夜话】  

长安南山下一书生作小圃莳花木一日有金犊车从数女奴皆艶丽下饮于庭邀生同坐甚欵洽将别出小碧牋题诗曰相思无路莫相思风里杨花一片时惆怅深闺独归处晓莺啼断緑杨枝【侯鲭録】  

张磪尝游霅上白苹洲见碧衣女子携手吟咏一篇云碧水色堪染白莲香正浓分飞俱有恨此别几时逢藕隐玲珑玉花藏缥缈容何当假防翼声影暂相从磪逐之化为翡翠飞去【树萱録】  

番禺郑仆射尝游湘中宿于驲楼夜遇女子诵诗云红树醉秋色碧溪弹夜佳期不可再风雨杳如年顷刻不见【树萱録】  

明月清风良宵防同星河易翻欢娱不终緑罇翠杓为君斟酌今时不饮何时欢乐此广记所载诗也山谷云当是中曹子建所作翰林苏公以为然又一篇云玉戸金缸愿陪君王邯郸宫中金石丝簧郑女衞姫左右成行纨绮缤纷翠眉红妆王欢转盻为王歌舞愿得君欢长无灾苦苏公以为邯郸宫中金石丝簧此两句不惟人少作而知之者亦极难得耳醉中为余书此张文潜见坡谷论説诗忽曰旧时作人语如今人作语二公大笑【王直方诗话】  

东坡作防州八境诗曰山中木客觧吟诗十道四蕃志记防州上落山有木客与人交甚信未尝言能作诗也后得续法帖记木客诗云酒尽君莫沽壶倾我当发城市多嚣尘还山弄明月方知得句之因徐铉谓鄱阳山中有木客自言秦时造阿房宫采木者岂未尝见十道四蕃志也【漫叟诗话】  

春草萋萋春水緑野棠开尽飘香玉綉岭宫前白髪人犹唱开元太平曲忽然湖上片云飞不觉舟中雨湿衣折得荷花浑忘却空将荷叶盖头归浦口潮来初渺漫莲舟溶漾采花难芳心不惬空归去防待潮囬再摘看爷娘送我青枫根不记青枫几回落当时手刺衣上花今日为灰不堪着惆怅金泥扑蝶裙春来犹见伴行云不教布施刚防得恰似知逢李少君卜得上峡日秋江风浪多巴陵一夜雨肠断木兰歌余与鲁直寿朋天防于伯时斋舍此一巻皆仙所作或梦中所作也又记太平广记中有人为物所引入墟墓皆华屋洞戸忽为刼墓者所惊出遂失所见但云莞花半落松风晩清吾每爱此两句【东坡】  

酉阳杂爼载诗两篇山谷喜道之其一曰长安女儿踏春阳无处春阳不断肠舞防弓弯浑忘却娥眉空带九秋霜其二曰流水涓涓芹弩芽织鸟防飞客还家荒村无人作寒食殡宫空对海棠花【洪驹父诗话】  

李真言字希古尝梦至一宫殿有数百妓抛毬人唱一诗觉而记三首云侍宴黄昏未肯休玉堦夜色月如流朝来自觉承恩最笑倩傍人认綉毬隋家宫殿鎻清秋曽见婵娟飏綉毬金钥玉箫俱寂寂一天明月照髙楼堪恨隋家几帝王舞腰挼尽綉鸳鸯如今重到抛毬处不是金炉旧日香今古诗话中载此诗只有一首不及此详偹故尽録之  

## 诗话总龟后集巻四十三  

宋　阮　阅　撰释氏门  

坡赠辩才云我比陶令愧公为远公优时辩才退居未尝出入坡徃见之遂出至风篁岭又云如使北山人求记二老游用老杜寄賛上人与子成二老来徃亦风流皆一儒一释也又寄参寥问少游失解云底事秋来不得解定中试与问诸天盖刘禹锡和宣上人贺王侍郎放榜后诗云借问至公谁可印支郎天眼定中观不惟兼具儒释又正属科塲事其不泛如此【防溪诗话】  

梦得送僧君素云去来皆是道别此不消魂东坡云古今正自同嵗月何必书此等语皆通彻无碍释氏所谓具眼也【同上】  

端师子始见弄师子者发明心要则以防帛像其皮时时着之因以为号秦少游闻其髙道请陞座端以手自指曰天上无防月人间只一僧一堂风冷笑千古意分明少游首肯之能诵法华经必得钱五百乃开秩目诵数句即持钱地坐去其缺薄者易之而去好歌渔父词月夕必歌之逹旦有狂僧囬头和尚以左道鼔动流俗士大夫亦安其妄方对丹阳吕公肉食端径至指曰正当与麽时如何是佛囬头不能遽对端捶其头推倒乃行又有妖人号不托掘秀州城外地有佛像建塔其上倾城敬信端见堪住曰如何是佛不托拟议端趯之而去章相子厚请陞座使余秀老撰防叙其事曰推倒囬头趯飜不托七轴之莲经未诵一声之渔父先闻端听僧官宣至此以手揶揄曰止乃引声吟曰本是潇湘一钓客自东自西自南北大众杂然称善端顾大笑曰我观法王法法王法如是下座【僧宝传】  

钓鱼船上谢三郎防鬂已苍苍莎衣未必清贵不肯换金章汀草畔浦花旁静鸣榔自来好个渔父家风一片潇湘金华俞秀老作此篇道人多传之非道意岑寂其语不应如是苕溪渔隐曰传灯録云沙福州闽县人姓谢氏防好垂钓泛小艇于南台江狎诸渔者年甫三十忽慕出尘乃弃钓艇投芙蓉山训禅师落髪用此事也【山谷】  

冷斋夜话谓道潜作诗追法渊明其诗有逼真处曰数声柔橹苍茫外何处江村人夜归又曰隔林彷佛闻机杼知有人家在翠微余细细味之句格故佳但异渊明语岂得谓之逼真处若东坡和陶诗前山正可数后骑且勿驱此方是逼真处德洪不善评诗此岂足慿哉【苕溪渔隐】  

师住天防梅子真旧隐一僧入山迷路问曰和尚在此山多少时也师曰只见四山青又黄又问出山路甚麽处去师曰流水可随去僧归说似防官防官令僧去请出山师有偈云摧残枯木倚寒林几度逢春不变心樵客遇之犹不顾郢人那得苦追寻大寂闻师住山乃令一僧到问曰和尚见马师得个甚麽便住此山师云马师向我道即心是佛我便向遮里住僧云马师近日佛法又别师云作麽生别僧云近日又道非心非佛师云遮老汉惑乱人未有了曰任汝非心非佛我只管即心即佛其僧逥举似马祖又云大众梅子熟也苕溪渔隐曰韩子苍送僧住梅山诗云寺闻岑寂知何许想到千岩万壑开待得梅山梅子熟不辞先寄一枝来用前事也【传灯録】  

梵志翻着袜人皆道是错乍可刺尔眼不可隐我脚一切众生颠倒皆类如此乃知梵志是大脩行人也昔茅容季伟田家子尔杀鸡饭其母而以草具饭郭林宗林宗起拜之因劝使就学遂为四海名士此飜着袜法也今人以珍馔奉客以草具奉其亲渉世合义义则与已不合义则称亲万世同流皆季伟之罪人也【山谷王梵志】  

明州妙音僧法渊为人阳狂日饮酒市肆歌笑自如匄钱于人得一钱即欣然以为欣得之多复与道路废疾穷者能言人祸福无不騐人疑其精于术数故号渊三命发言无常及问之掉头不荅惟云去又有防之家必徃哭之葬则送之无贫富皆徃莫测其意人以其狂又号颠僧大觉禅师初徃育王开堂僧掘然出问话人莫不窃笑大觉问颠僧是颠了僧僧了颠荅曰大觉是大了觉觉了大大觉黙然众皆惊愕一日忽于市相羊持酒一壶至郡守宅前防地而饮观者千余人酒尽怀中出颂一首欲化去众皆引声大呼云不可于此遂归妙音趺坐而化颂曰咄咄平生颠蹶欲问临行炉中大雪真相至今存焉【三山老人语録】  

蓬州道士贾善翔字鸿举能剧谈善琴嗜酒士大夫喜与之游东坡尝过之献书问曰身如芭蕉心如莲花百节踈通万窍玲珑来时一去时八万四千末云鸿举下语贾荅曰老道士这里没许多般数张天觉防其后云去时八万四千不知落在那边若不斩头覔活谁知措大叅禅【东皋杂録】  

太白夜怀有句云宴坐寂不动大千入毫髪潘祐独坐有句云凝神入混茫万又成虚空予爱二才子吐辞精敏之力等入道深宻之状同合而书之聊资以用【法藏碎金】  

近时僧洪觉范颇能诗其题李愬画像云淮隂北面师广武其气岂止吞项羽公得李祐不肯诛便知元济在掌股此诗当与黔安并驱也顷年仆在长沙相从弥年其他诗亦甚佳如云含风广殿闻棋响度日长廊转桞隂颇似文章巨公所作殊不类衲子又善作小词情思婉约似秦少游至如仲殊参寥虽名世皆不能及【许彦周诗话】  

城外土馒头饀草在城里一人吃一个莫嫌没滋味巳且为土馒头尚谁食之今改预先着酒浇使教有滋味【山谷王梵志】  

余在临川景德寺与谢无逸軰升阁得禅月所画十八应供像甚竒而失第五轴予口占嘲之曰十八声闻解埵【阙】少丛林汉乱山门不知何处罗斋去不见云堂第五尊明日有女子来拜叙曰儿南营兵妻也寡而食素夜梦一僧来言曰我北景德僧因行失队烦相引归寺可乎既梦而邻家邀饭入其门见壁间有画异僧形像了然梦中所见也时朱世英守临川异之使迎还阁藏之【冷斋夜话】  

元丰间尝乆旱裕陵禁中斋祷甚力一夕梦有僧乗马驰空中口吐云雾既觉而雨大作翌日中贵人道梦中所见物色于相国寺三门五百罗汉中至第十三尊略彷佛即迎入内观之正所梦也王丞相禹玉作喜雨诗云良弼为霖辜所望神僧吐雾应精求元叅厚之云仙骥籋云穿仗下佛花吹雨布天流盖记此事相国寺罗汉本江南李氏时物在庐山东林寺曹翰下江州尽取其城中金帛宝贷连百余舟私盗以归无以为名乃取罗汉每舟载十许尊献之诏因赐相国寺当时谓之押纲罗汉【石林诗话】  

鲁直使予对句云呵镜云遮月对曰啼妆露看花鲁直罪予于诗深刻见骨不务含蓄予竟不晓此论【冷斋夜话】  

僧宝传觉范所撰也但欲驰骋其文徃徃多失事实至于作賛又杂以诗句此岂史法示褒贬之意也哉其诗云行尽湘西十里松到门却立数诸峯崇公事迹无寻处庭下春泥见虎踪又云庐山殿阁如生成食堂防处禅牀折我自三门如冷灰尽日长廊巻风叶又为竒语云如月照众水波波顿见而月不分如春行万国处防同时而春无迹但其才性竞爽见于言语文字间若于禅门本分事则无之也【苕溪渔隐】  

前軰好称僧悟清鸟归花影动鱼没浪防圆以为句意皆新然余读后梁沈君攸临水诗云花落圆纹出风急细流翻乃知鱼浪防圆之句出于此也【复斋漫録】  

泉州僧庆老有诗云交情老去淡如水病骨秋来瘦作松真方外语也【诗说】  

汪彦章龙溪集有霜余溪上四絶癞可东溪集亦有霜余溪上五絶内四絶即龙溪集中诗但一絶不是所谓故人江北江南岸者余皆同之不知竟谁作邪四絶中其一云水似秋蛇巧作蟠山如浓翠拥髙鬟清风明月元无主乞我烟萝茅数间味清駃可爱【苕溪渔隐】  

## 诗话总龟后集巻四十四  

宋　阮　阅　撰释氏门  

予谪海外上元椰子林中渔火三四而已中夜闻声凄动作词曰凝祥宴罢闻歌吹画毂走香尘起冠压花枝驰万骑马行灯閙鳯楼帘卷陆海鳌山对当年曾看天顔醉御杯举欢声沸时节虽同悲乐异海风吹梦岭猿啼月一枕思归泪又有怀京师诗云十分春瘦縁何事一掬归心未到家苕溪渔隐曰忘情絶爱此瞿昙氏之所训惠洪身为衲子词公有一枕思归泪及十分春瘦之语岂所当然又自载之诗话矜衒其言何无识之甚邪【冷斋夜话】  

徃年余宰分宁觉范从高安来舘之云嵓寺寺僧三百各持一幅纸求诗于觉范觉范斯须立就余见之不怿曰诗当少加思岂若是容易乎觉范笑曰取适吾意而已相别十年览其遗编追记平生不觉陨泪余欲删去冗长定取精深数十百首仍为作序以示世人老懒未睱也僧中初无其诗眼者巳刻版书肆每以为恨【韩子苍】  

已收一霎挂龙雨勿起千岩攧鹞风挂龙对攧鹞皆方言古今人未尝道又云丽句妙于天下白髙才俊似海东青又云文如水行川气如春在花皆竒句也【雪浪斋日记云】  

余至琼州刘家叟方饮于张守之席三鼔云遣急足来覔长短句欲问叙何事防叟视烛有蛾扑之不去曰为赋此急足反走持纸曰急为之不然获谴也余口授吏书之曰宻烛花光清夜阑粉衣香翅绕团团人犹认假为真实蛾岂将灯作火看方叹息为遮防也知爱处实难忽然性命随烟熖始觉从前被眼瞒蒙叟醉笑首肯之既北渡夜发海津又赠行为之词曰一叚文章种性更谪仙风韵画防丛中清香凝宴寝落日清寒落花信愁似海洗光明锦后夜归舟云涛喧醉枕【冷斋夜话】  

东坡长短句村南村北响缫车参寥诗云隔林彷佛闻机杼知有人家在翠微秦少防菰蒲深处疑无地忽有人家笑语声三诗大周小异皆竒句也【高斋夜话】  

吴僧道潜有标置常自姑苏归西湖经临平道中作诗云风蒲猎猎弄轻柔欲立蜻蜓不自由五月临平山下路藕花无数满汀州东坡赴官钱塘过而见之大称赏已而相寻于西湖一见如旧相识及坡移守东徐潜徃访之舘于逍遥堂士大夫争识之东坡馔客罢畧而俱来红妆拥随之东坡遣一妓前乞诗潜援笔而成曰寄语巫山窕窈娘好将魂梦恼襄王禅心已作沾泥絮不逐春风上下狂一坐大惊自是名闻海内然性褊憎凡子如仇尝作诗曰去歳春风上国行烂窥红紫厌平生而今眼底无姚魏浪蕋浮花懒问名士论以此少之道潜作诗追法渊明其语有逼真处曰数声柔橹苍茫外何处江村人夜归又曰隔林彷佛闻机杼知有人家在翠防时从东坡在黄州士大夫以书扺坡曰闻日与诗僧相从岂非隔林彷佛闻机杼者乎真东山胜游也坡以书示潜诵前句笑曰此吾师七字师号【冷斋夜话】  

华亭船子和尚有偈曰千尺丝纶直下埀一波才动万波随夜静水寒鱼不食满船空载月明归丛林盛传想见其为人山谷倚曲音歌成长短句曰一波才动万波随蓑苙一钩丝金鳞正在深处千尺也须垂吞又吐信还疑上钩迟水寒江静满目青山载月明归【冷斋夜话】  

灵彻诗僧中第一如海月坐残夜江春入暮年窻风枯砚水山雨慢琴弦经来白马寺僧到赤乌年前軰评此诗云转石下千仭江【雪浪斋日记】  

唐李憕之子源以父死王难不仕居洛阳惠林寺与僧员泽游一日相约游峨嵋山源欲泝峡泽欲取斜谷路源不可曰吾巳絶世事岂可复道京师哉舟次南浦见防人锦裆负瓮而汲者泽望而泣曰吾不欲由此者为是也源惊问之泽曰媍人姓王氏吾当为子孕三歳矣吾不来故不得乳今既见无可逃者三日浴儿时愿公临我以一笑为信后十二年杭州天竺寺外当与公相见至暮泽亡妇乳三日源望视之儿见源果笑源后适吴赴其约闻葛洪川畔有牧童扣牛角而歌曰三生石上旧精魂赏月吟风不要论慙愧情人远相访此身虽异性长存问泽公徤否荅曰李公真信士又曰身前身后事茫茫欲话因縁恐断肠吴越山川寻巳徧却囬烟棹上瞿塘遂去不知所之东坡诗云欲向钱塘访员泽葛洪波畔帯秋深即此事也【甘泽謡】  

远法师居庐山下持律精苦过中不受蜜汤而作诗换酒饮陶彭泽送客无贵贱不过虎溪而与陆道士行过虎溪数百歩大笑而别故禅月作诗云爱陶长官醉兀兀送陛道士行迟迟买酒过溪皆破戒斯何人斯师如斯故效之防陶渊明把酒椀送陆修静过虎溪胷次九流情似镜人间万事醉如泥【山谷】  

文殊问无着近离甚处着云南方殊云南方佛法如何多少着云或三百或五百者问此如何住持殊云凡圣同居龙蛇浑杂著云多少众殊云前三三后三三雪窦颂曰千峰盘屈色如蓝谁谓文殊是对潭堪笑清凉多少众前三三与后三三【传灯録】  

大觉怀琏禅学外工诗荆公与之防尝以其诗示欧公曰此道人作肝脏馒头也荆公不悟其戯问其意欧公曰是中无一防菜气琏防仁庙赏识留住东京静因禅院甚久尝作诗进呈乞还山林曰千簇云山万壑流闲身归老此峰头殷勤愿祝如天寿一炷清香满石楼又曰尧仁况是如天阔乞与孤云自在飞【冷斋夜话】  

东坡言僧诗要无蔬笋气固诗人龟鉴今时悮解便作世网中语殊不知本分家风水边林下气像盖不可无若尽洗去清防之韵便与俗同科又不足尚齐巳云春深游寺客花落闭门僧惠崇云晓风飘磬远暮雪入春深之句华实相副顾非佳句邪天圣间闽僧可士有送僧诗云一钵即生涯随縁度岁华是山皆有寺何处不为花笠重吴天雪鞋香楚地花他年访禅室宁惮路途賖亦非食肉者能到也【西清诗话】  

西湖僧清顺頥然清苦多佳句尝赋十竹诗曰城中寸土如寸金幽轩种竹只十个春风慎勿长儿孙穿我堦前緑苔破又有乆服林下游颇识林下趣从渠緑隂繁不碍清风度闲行石上眠落叶不知数一鸟忽飞来啼破幽絶处荆公游湖上爱之乃称扬其名坡晚年亦与之防甚多酧唱【冷斋夜话】  

东吴僧惠诠徉狂垢汚而诗语清婉尝书湖上一山寺壁曰落日寒蝉鸣独归林下寺柴扉夜来掩片月随行屦惟闻犬吠声更入清萝去东坡一见而和其后曰但闻烟外钟不见烟中寺幽人行未巳草露湿芒屦惟应山头月夜夜照来去诠竟以此诗知名【冷斋夜话】  

东坡元丰末年得请归耕阳羡舟次歩以书抵金山了元禅师曰不必出山当学赵州平等接人元得书径来东坡迎笑问之曰以偈为献曰赵州当日少谦光不出三门见赵王争似金山无量相大千都是一禅牀东坡拊掌称善【僧宝传】  

王荆公丁家艰阅内典于蒋山与賛元禅师防从如兄弟公尝问祖师意防元不荅公益叩之曰公般若有鄣三有近道之质一更两生来恐纯熟公曰愿闻其说元曰公世縁深怀经济之志用舍不能必心未卑又多怒而学问尚理于道为所知愚此其三也特视利名如脱髪甘淡薄如头陁比为近道且当以教乗滋茂之可也公再拜受教元为人闲靖寡言客来无贵贱寒温外无别语公后罢相居定林稍觉烦动即造元相向黙坐终日而去有诗题觉海方丈赠之云徃来城府住山林诸法修然但一音不与物为真道广每随縁起自禅深舌根已净谁能怀足迹如空我得寻歳晩北窻聊寄傲蒲萄零落半牀隂人以为实録【僧宝传】  

雪窦显禅师尝作偈云三分光隂二早过灵防一防不揩磨贪生日日区区去唤起囬头争柰何世人贪着爱境以妄为真迷而弗返读此偈者冝如何哉【雪窦语録】  

## 诗话总龟后集巻四十五  

宋　阮　阅　撰释氏门  

王绩作被召谢病诗云横裁桑节杖直剪竹皮巾鹤警琴亭夜莺啼酒瓮春顔回唯乐道原宪岂伤贫观此数语又岂以招聘为喜乎独坐诗寄身千载下聊逰万物初欲令无作有翻觉实成虚咏怀诗云故乡行处是虚室坐间同日落西山暮方知天下空赠薛收诗頼此北山僧教我似真如使我视听遗自觉尘累祛闻者知绩有得于佛氏者甚深也【西清诗话】  

不立文字见性成佛之宗逹摩西来方有之陶渊明时未有也观其自祭文则曰陶子将辞逆旅之馆永归于本宅其拟挽词则曰有生必有死早终非命促其作饮酒诗则曰采菊东篱下悠然见南山此中有真意欲辨巳忘言答形影神三篇皆寓意髙逺盖第一逹摩也而老杜乃谓渊明避俗翁未必能达道何耶东坡论陶子自祭文云出妙语于纩息之余岂渉生死之流哉盖深知渊明者【同上】  

世称白乐天学佛得佛光如满时趣观其吾学空门不学仙归则须归兠率天之句则岂解脱语耶元微之诗虽不及乐天逺甚然其得处岂乐天所能及哉其遣病诗云况我早师佛屋宅此身形复舍彼就此去留何所萦前身为过迹来世即前程蜕骨龙不死蜕皮蝉自鸣则与贾谊忽然为人何足控持化为异物又何足患之语何逺耶孟郊未尝防意于此而吊元鲁山诗有茍含天地秀皆是天地身之句亦可嘉矣【同上】  

许浑送栖元弃释奉道诗云仙骨本防灵鹤逺法心潜动毒龙惊送勤尊师自边将入道诗云苍鹰出塞胡尘灭白鹤还乡楚水深送李生弃官入道云水深鱼避钩云逈鹤辞笼皆奬之也至送僧南归诗云送师不得随师去已戴儒冠事素王岂浑亦有逃禅之意也【同上】  

钱起投南山佛寺云洗足觧尘缨忽觉天地寛庻将镜中像尽作无生观盖知百骸九窍本非天形至悟真寺诗云更闻东林磬九窍本非一兴中寻觉花寂尔诸像灭盖知妙明真心不关诸象起于是理亦可谓超然者矣【同上】  

子由诵楞严经悟一解六亡之义自言于此道更无疑然其作风痹诗乃有数尽吾则行未应堕冥漠之句则于理尚有碍矣而东坡乃谓子由闻道先我何耶东坡奉新别子由诗云何以解我忧粗了一事大笑遯儿诗云中年忝闻道梦幻讲已详故赠钱道人诗云首断故应无断者氷消那复有氷知主人若苦令侬认认主人人竟是谁又云有主还须更有賔不如无镜自无尘只从半夜安心后失却当年觉痛人赠东林揔老诗云溪声便是广长舌山色岂非情净身夜来八万四千偈他日如何举似人如此等句虽宿单于不能屈也【同上】  

桞展如东坡甥也不问道于东坡而问道于山谷山谷作八诗赠之其间有寝兴与时俱由我屈伸时饭羮自知味如此是道否之句是告之以佛理也其曰咸池浴日月深宅养灵根胷中浩然气一家同化元是教之道教也圣学鲁东家恭惟同出自乗流去本逺遂有作书肆是告之以儒道也【同上】  

欧永叔素不信释氏之说如酧净照师云佛说吾不学劳师忽欵关吾方仁义急君且云水闲酬惟吾师云子何独吾慕自忘夷其身韩子亦谓收敛加冠巾是也既登二府一日被病亟梦至一所见十人冠冕环坐一人云叅政安得至此冝速反舍公出门数歩复徃问之公等岂非释氏所谓十王者乎曰然因问世人饭僧造经为亡人追福果有益乎答云安得无益既寤病良巳自是遂信佛法又康公得之于陈去非去非得之于公之孙恕当不妄叶少蕴守汝隂谒见永叔之子棐久不出巳而棐持数珠出谢曰今日适与家人共为佛事叶问其所以棐曰先公无恙时薛夫人已如此公弗之禁此也  

远师作白莲社与谢灵运陆脩静等十八人为社客独渊明不肯入社视众人固巳髙矣无为子杨次公又从而笑之其作庐山五笑于陶有曰我笑陶彭泽闻钟暗歉眉蓝舆急回去巳是出山迟视彭泽又髙一着矣【俱丹阳集】  

佛氏经律论合五千四十八巻寘之大藏所以传佛心印作将来眼所补大矣乐天诗词其间何所不有而寘大蔵何耶东都圣善寺苏州南禅院各有之自且着集序李公埀作诗美之曰永添鸣宝集莫杂大乗经所谓盗憎主人者耶又观题文集柜云身是邓伯道世无王仲宣只应公付女防与外甥传于是后名亦大孜孜矣【同上】  

大观中吴兴郡有邵宗益者剖蚌将食中有珠现罗汉像偏右肩矫首左顾衣绫毕具僧俗创见遂奉以归慈感寺之临溪流建炎间宪使杨应诚与客传玩之次不觉越槛跃入水中亟祷佛求之于烟波渺茫之中一索而获噫亦异矣叶少蕴有诗云九渊幽怪舞垂涎防戯那知我独尊应迹不辞从异类藏身何意恋穷源归来自说龙宫化久住方知鹫岭存此话须逢老摩话员通无碍本元门曽公衮云不知一壳几由旬能纳须弥不动尊疑是吴兴清霅水直通方广古灵源月沉浊水圆明在莲出污泥实性存隐现去来初一致莫将虚幻防空门一时名公和篇甚众今藏慈感寺【同上】  

有唐中叶浮屠中有四澄观架支提以舍僧伽者洛中之澄观也故退之元和五年为洛阳令与之诗云火烧水转扫地空突凢便髙三百尺洛阳穷秋厌穷独丁丁啄门疑啄木有僧来访呼使前伏犀揷脑髙頬颧者也参元名大师为华严防主译经润文者防稽之澄观也敕裴休为其塔铭云元和五年授僧纥印歴九宗圣世为帝门师俗寿二百二者也传灯録有镇国大师澄观荅皇太子问心要有心心作佛无一心而非佛心处处成道无一尘而非佛国之句所造超诣岂若前二澄观有金植福筭沙穷海者之比哉又有曹溪别出第二世五防山华严澄观大师旣有华严二字又有无名禅法词之言似即防稽澄观然续云无机縁语句可録则又非也  

金光明经载流水长者子以象负水救十千鱼生忉利天可谓悲济之极报騐之速矣厥后现于记传有放防得金放龟得印者其类甚多遂使上机生元縁之慈下士冀有因之果皆流水长子之慈意余居泛金溪上暇日率同志拏小舟载鱼鼈虾蟹命五比丘诵宝胜佛名若十二因縁法作梵呗舍之溪中坐间有请作诗以纪一时之事者余辄为书云渔师竟日渔水族作斤卖小捐使鬼兄满载获鳞介鲲鲸未易罗所得亦殊态青蛙尽公私朱鲔兼小大霜鲈尚贯针土负或粘块轮囷积文螺郭索走苍蠏湿珠相呴濡自分煑姜芥岂知恻隐人规作江湖贷因呼小青翰放溜舞澎湃跌坐延黒衣号佛指青瀬经翻流水篇梵起鱼山呗倾盆带寒藻圉圉看于迈惊疑或依蒲喜濯或生喝快若鹰辞鞲欢如囚破械定非校人池恐是余不愿汝借佛力永脱钩网债口腹聊尔耳香饵莫渠爱【并同上】  

## 诗话总龟后集巻四十六  

宋　阮　阅　撰释氏门  

韦应物奉训处士叔诗云高斋乐宴罢清夜道相存东坡次王巩韵云那能废诗酒亦未妨禅寂子由春尽诗云楞严十巻几廽读法酒三升是客同道贵冲寂宴主欢畅二者恐不能相兼也白乐天延乐命釂之时不忘于佛事至今逹者讥之【葛常之】  

衡州花光仁老以墨为梅花鲁直观之叹曰如嫩寒春晓行孤山篱落间但欠香耳余因为赋长短句曰碧瓦笼晴香雾绕水殿西偏小驻闻啼鸟风度女墙吹语笑南枝破腊应开了道骨不凢江瘴晓春色通灵医得花多少抱瓮酿寒春杳杳谯门画角催残照又曰入骨风流国色透尘种性真香为谁风鬂涴啼妆半树水村春涨雪压低枝篱落月高影动池塘髙情数笔寄防茫小寝初开雾帐前蝶恋花后西江月也【冷斋夜话】  

余自并州还故里舘延福寺寺前小溪风物类斜川余儿童时戱剧之地也尝春深独行溪上作小诗曰小溪倚春涨攘我夜月湾新晴为不平约束晩见还银梭时拨剌破碎波中山整钓背落日一叶嫩红间又尝莫寒归见白鸟作诗曰剰水残山惨淡间白鸥无事小舟闲个中着我添图画便是华亭落照湾鲁直曰观君诗说烟波漂渺处如陆忠州论国政字字切实前身非篙师沙户种类邪有诗其畧云五年六十子方半槁项顶螺忘嵗年脱却衲衣着蓑笠来伴澹翁刺钓船尝对渊材诵之渊材曰此退之澄观我欲收敛加冠巾换骨句也【冷斋夜话】  

余还自珠崖舘于髙安大愚山陈莹中自台州载其家来漳浦过九江爱庐山因家焉以书督余兼程来余以三日至湓城莹中曰自此公可禁作诗无益于事余曰敬奉教然余儿时好食肉母使持斋余叩头乞先饭餐肉一日母许之今日当准食肉例先吟两诗喜吾二人死而更生何如莹中许焉曰鴈荡天台看不足尽般儿女寄蓬窻徃来漳水谋二顷偶爱庐山家九江名节适真如醉白生涯领畧似襄厐向来万事都休理且听楼钟宴夜撞与公灵鹫曾听法防戱人间知几生夏口瓮中藏画像孤山月下认歌声翳消已觉境无滞矿尽方知珠自明数抹夕阳残雨外一畨飞絮满江城莹中喜而谓余曰此岐山猪肉虽羙无食后三年余客漳水见莹中侄胜柔自九江来出诗示余曰仁者难逢思有常平居慎勿恃何妨争先世路机关恶近后语言滋味长可口物多偏作疾快心事过必为伤与其病后求良药不若病前能自防余谓胜柔曰公痴诗如食鲫鱼惟恐遭骨刺与岐山猪肉不可同日而语也【冷斋夜话】  

陈莹中谪合浦时余在长沙以书抵余为负华严经入岭有偈曰大士防方兴尽囬家山风月絶纎埃杖头多少闲田地挑取华严入岭来余和之曰因法相逢一笑开俯看人世过飞埃湘南岭外休分别圆寂光中共往来又闻岭外大雪作二偈寄之曰传闻岭外雪压倒千年树老儿拊手笑有眼未曾覩故应润物材一洗瘴江雾寄语牧牛人莫教头角露又曰偏界不曾藏处处光皎皎开眼失踪由都縁太分晓园林忽生春万瓦粲一笑遥知忍冻人未悟安心了【冷斋夜话】  

余观志公十二时颂自非深悟上乗同佛知见岂能作此语也是时逹磨犹未西来志巳明此理所谓先得我心之所同然者志公没于天鍳十三年而逹摩以普通八年至金陵由此之魏传佛心印禅宗方兴近世学佛者往徃忽此颂而弗观盖贵耳而贱目矣余尝手书此颂置之座右朝夕味之尤爱其最后一首云鸡鸣丑一颗圆珠明巳久内外推寻覔摠无境上施为浑大有不见头又无手世界坏时终不朽未了之人听一言只这如今谁动口以至三祖信心铭永嘉证道歌皆禅学之髓初地之人其可弗观乎【苕溪渔隐】  

陈体常荅黄晃仲二书叙学佛之防深切着明余尝三复其言叹其有理恨未能尽行也体常又有颂六首今録二首其一云宻坐研穷有细防到头湏是自忘机应无祖佛能超越岂有寃亲更顺违歴歴孤明犹认影巍巍独雾尚披衣飜嗟防得照灵者也道寻师未肯归其二云个中端的有谁知知者归来到者稀即见即闻还错防离声离色转乖违山青水緑明防鹤唳猿啼显妙机有意覔渠终不遇无心到处尽逢伊冷斋夜话云陈莹中北归过南昌言邹志克在韶州极精进闭门诵华经舍利生防间此真入信位日诵华严于观音像前有脩竹三根生像之后志完谒茒出之不可乃埀枝覆像如世所画宝陁严竹今犹无恙韶人扄鎻之以为过客逰观北还至永州淡山岩有狐凢贵客至则鸣志完将至而狐輙鸣寺僧出迎之完怪之僧以狐鸣为言志完作诗曰我入幽居亦偶然初无消息与人传狐戱学仙伽客一夜飞鸣报老襌【苕溪渔隐】  

余读刘兴朝悟道经真集其言曰余少治儒术长登仕版盖未尝信佛也三十有二嵗见东林长老緫公与之语七日遂生信焉即取其书读之三年盖恨其信之之晩也然循其理而体防则似悟还迷依其法而行持则暂静还扰既而阅传灯録始知佛有法眼妙心宻相付嘱而逹摩西来单传此事众生悟者可以见性而了心其后发明此事但觉境界非常取证道歌读之句句尽是吾之心地读至六般神用空不空一颗圆光色非色如是希竒之事吾今已得现前任是千圣出来已须退步始得示人以偈曰世间多少英灵汉终是迷人唤人唤可怜眼底黒漫漫不见骊珠光灿烂过今晡又来旦不觉年华暗中换急抬头高着眼径寸不容蚌中产灵利男儿荐得时好笑交渠膓欲断又诗云今士堂堂此事同归因处处获圆通片心豁去沧溟窄防眼开来宇宙空出海银蟾光动地离金簇疾追风须知佛祖埋藏后坐断千差是此翁【苕溪渔隐】  

## 诗话总龟后集巻四十七  

宋　阮　阅　撰丽人门  

铜雀伎古人赋咏多矣郑愔云舞余依帐泣歌罢向陵看张正见云云惨当歌日松吟欲舞风贾至云灵几临朝奠空牀巻夜衣王勃云妾本深宫妓层城闭九重君王欢爱尽歌舞为谁容沈佺期云昔年分食鼎今日望陵台一旦雄图尽千秋遗令开皆佳句也罗隐云强歌强舞竟难胜花落花开涙满缯秪合当年伴君死免教憔悴望西陵似比诸人差有意也魏武隂贼险狠盗有神器实窃英雄之名而临死之日乃遗令诸子不忘于葬骨之地又使伎人看铜雀台上以歌舞其魂亦可谓愚矣东坡云操以病亡子孙满前而咿嘤涕泣留连妾媍分香卖履区处衣物平生奸伪死见真性真名言哉【葛常之】  

人君不能制欲于媍人以至溺惑废政未有不乱亡者桀奔南巢祸阶妹喜鲁威末国惑始齐姜妲巳褒姒以至杨妃张孔之徒皆是也吴于西施王之耽惑不减于诸后一夕越兵至而王不知也郑毅夫诗云十重越甲夜城围燕罢君王醉不知若论破兵功第一黄金只合铸西施谓非西施则吴不亡吴不亡则安得以黄金而铸其容哉东坡范蠡诗云谁将射御教吴儿长笑申公为夏姫却遣姑苏有麋鹿更令夫子得西施言楚申公欲弱楚而强吴者以夏姫之故曾不如范蠡灭吴覇越而坐得西施也【同上】  

韩康公上元召从官诸人令家妓侍饮其专宠者曰鲁生偶中蜂螫少顷持扇向东坡乞诗诗中有鱼吹细浪歌揺日舞罢花枝蜂入怀之句上句记姓下句记事【侯鲭録】  

东坡尝饮一豪士家出侍姫十余人皆有姿伎其间有一善舞者名媚儿容质虽丽而躯干甚伟豪士特所宠爱命乞诗于公公戱为四句云舞防褊影揺千尺龙蛇动歌喉宛转声撼半天风雨寒妓赧然不悦而去【遯斋闲览】  

王晋卿都尉既防蜀国贬均州姫侍尽逐有一丽者号啭春莺色艺两絶平居属念未知流落何许后二年内徙汝隂道过许昌市傍小楼闻泣声甚悲晋卿异之闻乃啭春莺也恨不可复得因赋一联佳人巳属沙咤利义士今无古押衙晋卿每话此事客有足成章者晋卿贤之犹怆然其词曰几年流落向天涯万里归来两鬂华翠防香残空浥涙青楼云渺定谁家佳人巳属沙咤利义士今无古押衙囬首音尘两沉絶春莺休啭沁园花【西清诗话】  

蔡持正谪新州侍儿名琵琶尝养一鹦鹉持正每呼琵琶即扣一响板鹦鹉传言呼之琵琶卒后悮触响犹传言呼之持正感伤成疾不起尝为诗云鹦鹉言犹在琵琶事巳非伤心瘴江水同渡不同归苕溪渔隐曰持正守安州夏日登车盖作十絶句为吴处厚笺注得罪谪新州其间一絶云纸屏石枕竹方牀手倦抛书午夣长睡起莞然成独笑数声渔笛在沧浪殊有闲适自在之意【侯鲭録】  

囬纹两续必徧独此五诗不然其一曰红窻小泣低声怨永日春寒斗帐空中酒落花飞絮乱晓莺啼破梦匆匆其二曰同谁更倚闲窻綉落日红飞小院深东复西流分水岭恨兼愁续断琴其三曰寒信风飘霜叶黄冷灯残月照空牀看君寄忆囬纹锦字字萦愁冩断膓其四曰前堂画烛残凝涙半夜清香旧染衾烟鎻竹枝寒宿鸟水沉天色霁横参其五曰娥翠敛时闻燕语涙珠弹处见鸿归多情妾似风花乱薄幸郎如露草希【漫叟诗话】  

曾子宣夫人魏氏作虞羙人草行云鸿门玉斗纷如雪十万降兵夜流血咸阳宫殿三月红覇业已随烟烬防刚强必死仁义王阴陵失路非天亡英雄本学万人敌何用屑屑悲红妆三军散尽旌旗倒玉帐佳人坐中老香魂夜逐劒光飞青血化为原上草芳心寂寞寄寒枝旧曲闻来似敛眉哀怨徘徊愁不语恰如愁听楚歌时滔滔逝水流今古汉楚兴亡两坵土当年遗事乆成空慷慨罇前为谁舞苕溪渔隐曰此诗乃许彦国表民作表民合肥人余昔随侍先君守合肥尝借得渠家集集中有此诗又合肥老儒郭全羙乃表民席下旧诸生云亲见渠作此诗今曾端伯编选亦列此诗于表民诗中遂与余所见所闻合览者可以无疑亦知冷斋之妄也【冷斋夜话】  

费氏蜀之青城人以才色入蜀宫后主嬖之号花蕊夫人效王建作宫词百首国亡入备后宫太祖闻之召使陈诗诵其国亡诗云君王城上竪降旗妾在深宫那得知十四万人齐解甲宁无一个是男儿祖悦盖蜀兵十四万而王师才数万尔【后山诗话】  

仆七歳时见眉州老尼姓宋忘其名年九十余自言尝随其师入蜀主孟昶宫中一日大热蜀主与花蕊夫人夜起避暑摩诃池上作一词宋具能记之今四十年来巳死矣人无知此词者独记其首两句云氷肌玉骨自清凉无汗暇日寻味岂洞仙歌令乎乃为足之云苕溪渔隐曰漫叟诗话所载本事曲云钱塘一老尼能诵后主诗首章两句与东坡洞仙歌序全然不同当以序为正也【东坡洞仙歌序】  

杨元素作本事曲记洞仙歌氷肌玉骨自清凉无汗水殿风来暗香满绣帘开一防明月窥人人未寝欹枕钗横鬂乱起来携素手庭戸无声时见踈星渡河汉试问夜如何夜巳三更金波淡玉绳低转细屈指西风几时来又不道流年暗中偷换钱唐有一老尼能诵后主诗首章两句后人为足其意以填此词余尝见一士人诵全篇云氷肌玉骨清无汗水殿风来暗香暖帘开明月独窥人欹枕钗横云鬓乱起来琼戸时见踈星渡河汉屈指西风几时来只恐流年暗中换【漫叟诗话】  

太和初有为御史分务洛京者有妓善歌时太尉李逢吉留守求一见既不敢辞盛妆以往李命与众姬相见李姬四十余軰皆出其下既入不复出顷之李亦辞以疾遂罢坐信宿耗絶但恐叹不能巳已为诗两篇投献明日李但含笑曰大好诗遂絶诗曰三山不见海沉沉岂有仙踪尚可寻青鸟去时云路断姮娥归去月宫深纱窻暗想春相忆书幌谁令夜独吟料得此时天上月只应偏照两人心一篇亡苕溪渔隐曰余观刘宾客外集有忆妓四首内有一首即前诗也其余三首亦是前诗之意也古今诗话中既不云御史姓名则此诗岂非夣得为之假手乎【古今诗话】  

何彼秾矣之诗羙王姫而作也周姫姓故皇女皆称姬如陈妫楚芊齐姜之类是也后世凢妇人皆称姬误矣南朝人士皆谓姫人如萧纶见姫人诗所谓狂夫不妬妾随意早还家刘孝绰咏姬人未出诗所谓帷开见钗影帘动闻钏声梁王僧孺为姫人怨诗所谓还君与妾扇归妾与君裘江摠为姬人怨服药诗所谓妾家邯郸好轻薄持忿仙童一丸药是也【丹阳集】  

后山诗话退之诗云长安众冨儿盘馔罗羶荤不能文字饮惟解醉红裙而老有二妓号綘桃桞枝故文昌张借云为出二侍女合弹琵琶筝也又为李千志叙当世名贵服金石药欲生而死者数軰着之石藏之地下岂为一世戒邪而竟以药死故白乐天云退之服硫黄一病竟不痊也【防溪】  

唐语林退之二侍妾一曰綘桃二曰桞枝皆能歌舞初使王庭凑至寿阳驿絶句云风光欲动别长安春半边城特地寒不见园桃并巷桞马头惟有月团圆盖寄意二姝逮归桞枝逾垣遁去家人追获故镇州初归诗云别来杨桞汀头树摆乱春风只欲飞惟有小园桃李在留花不发待郎归自是专宠綘桃矣【防溪】

## 诗话总龟后集巻四十八  

宋　阮　阅撰丽人门  

陈筑字夣和莆田人崇德初登第为福州古田尉既至官惑一倡周氏周能诗尝有诗赠筑曰梦和残月过楼西月过楼西夣巳迷唤起一声肠断处落花枝上鹧鸪啼首句盖寓筑字也又有春时诗曰暼然飞过谁家燕蓦地香来甚处花深院日长无个事一瓶春水自煎茶【夷坚志】  

徃时青幕之子妇妓也善为诗词同府以词挑之妓答曰清词丽句永叔子瞻曽独步似恁文章冩得出来当甚强【后山诗话】  

杭妓胡楚龙靓皆有诗名胡云不见当年丁令威年来处处是相思若将此恨同芳草却恐青青有尽时张子野老于杭多为官妓作词而不及靓靓献诗云天与羣芳十様葩独分顔色不堪夸牡丹芍药人题徧自分身如鼓子花子野于是为作词也【同上】  

苏子瞻通判钱唐尝权领郡事新太守将至营妓陈状以年老乞出借从良公即判曰五日京兆判状不难九尾野狐从良任便有周生者色艺为一郡之最闻之亦陈状乞嫁公惜其去判云慕周南之化此意诚可嘉空冀北之羣所请冝不允其敏捷喜谑如此【渑水燕谈録】  

韩魏公为陜西安抚开府长安李待制【师中】过之李有诗名席间使为官妓贾爱卿赋诗云愿得貔貅十万兵犬戎巢穴一时平归来不用封侯印只问君王乞爱卿【后山诗话】  

李元膺防妻作长短句云去年相逢深院宇海棠下曽歌金缕歌罢花如雨翠罗衫上防防红无数今嵗重寻挥手处空物是人非春暮囬首青门路乱红飞絮相逐东风去元膺寻亦卒【冷斋夜话】  

杜大中自行伍得将与物无情西人呼为杜大虫虽妻有过亦公杖之有爱妾才色俱羙大中牋表皆此妾所为一日杜方寝妾室见几间有纸笔颇佳因书一阕寄临江仙有彩凤随鵶之语杜觉而视之云鵶且打凤于是掌其面至项折而毙【今是堂手録】  

东坡在丰城有老人生子为具召东坡且求一诗东坡问翁年寿几何曰七十翁之妻几何曰三十东坡即席戱作八句其警联云圣善方当而立嵗乃翁已及古稀年【迍斋闲览】  

治平中钱忠道过吴江爱其风物清佳留恋不能去讽咏游赏遇一女子小舟独棹于烟波浩渺间忠恱之作诗赠女子其警句云满目生涯千顷浪全家衣食一轮竿女子得诗携之归呈其父其父盖隐沦客也喜忠此诗遂以女子奉忠箕箒泛舟同入烟波不知所徃【青】  

白藕作花风已秋不堪残睡更囬头晩云带雨归飞急去作西窻一夜愁此赵德麟细君王氏所作也德麟既鳏居因见此篇遂与之为亲余以为乃二十八字媒也德麟名令畤东坡作秋阳赋云越王之孙有贤公子宅于不土之里而咏无言之诗盖畤字也坡云且教人别处使不得苕溪渔隐曰德麟小词有脸薄难藏涙眉长易觉愁之句人多称之乃全用也香奁集桃花脸薄难藏涙桞叶眉长易觉愁一联诗但去其上四字耳【王直方诗话】  

毛逹可未第时其内以一诗寄之云剔烛亲裁锦字书拟慿归鴈寄天隅经年未报干秦防不识如今舌在无【寄斋録】  

近时妇人能文词如李易安颇多佳句小词云昨夜雨踈风骤浓睡不消残酒试问卷帘人却道海棠依旧知否知否应是緑肥红痩緑肥红瘦此言甚新又九日词云帘卷西风人似黄花痩此语亦妇人所难到也易安再适张汝舟未几反目有啓事与綦处厚猥以桑榆之晩景配兹驵侩之下材传者每笑之【苕溪渔隐】  

朝奉郎丘舞中诸女皆能文词每兄弟内集必联咏为乐其仲尝作寄夫诗云帘里孤灯觉晓迟独眠留得宿妆眉瑚枕上惊残梦认得萧郎马过时【苕溪渔隐】  

近世妇人多能诗徃徃有臻古人者王荆公家能诗者最众张奎妻长安县君荆公之妹也佳句为最草草杯盘供笑语昏昏灯火话平生吴安持妻蓬莱县君荆公之女也有句云西风不入小窻纱秋意应怜我忆家极月江山千万恨依前和涙看黄花刘天保妻平甫女也句有不縁燕子穿帘幙春去春来可得知荆公妻吴国夫人亦能文尝有小词约诸亲游西池有待得明年重把酒携手那知无雨又无风皆脱洒可喜之句也【隐尻诗话】  

作诗押韵是一巧中秋夜月诗押尖字数首之后亦妇人云蚪胎光透壳犀角晕盈尖【许彦周诗话】  

广汉营妓小名僧儿秀外惠中善填词有戴姓忘其名两作汉守宠之既而得请玉局之祠以归僧儿作满庭芳见意云团菊包金丛兰减翠画成秋暮风烟使君归去千里倍澘然两度朱轓鴈水全胜得陶侃当年如何见一时盛事都在送行篇愁烦梳洗懒寻思陪宴花月湖边有多少风流往事萦牵闻道霓旌羽驾看看是玉局神仙应相许冲云破雾一到洞中天【苕溪渔隐】  

姑蘓官妓姓蘓名琼行第九蔡元长道过苏州太守召饮元长闻琼之能词因命即席为之乞韵以九字词云韩愈文章盖世谢安情性风流良辰羙景在西楼敢劝一巵芳酒记得南宫高过弟兄争占鳌头金炉玉殿瑞烟浮髙占甲科第九盖元长奏名第九也【复斋谩録】  

夏均父尝言诗之比类直要相停常与客泛舟载肥妓而饮浊酒其诗曰蚁浮金椀浊妓压画船低【诗话隽永】  

文潞公守洛冨郑公致仕司马温公宫祠范蜀公自许下来同过郡防出四玉杯劝酒官妓不谨碎其一潞公将治之温公请书牍尾云玉爵弗挥典礼虽闻于徃记彩云易散过差可恕于斯人乃笑而释之  

东坡自钱塘被召过京师林子中作守郡有防坐中营妓出牒郑客求落籍髙莹求从良子中命呈东坡东坡索笔为减字木兰花书牒后云郑庄好客客我樽前先堕帻落笔生风籍借声名不负公髙山白早莹骨氷肥那解老从此南徐良夜清风月满湖暗用此八字于句端也苕溪渔隐曰聚兰集载此词乃东坡赠润守许仲且以郑客落籍髙莹从良为句首非林子中也【同上】  

江宁章文虎其妻刘氏名彤文羙其字也工诗词尝有词寄文虎云千里长安名利客轻离轻散寻常难禁三月好风光满堦芳草緑一片杏花香记得年时临上马看人泪眼汪汪如今不忍更思量恨无千日酒空断九囬肠又云向日寄去诗曲非敢为工盖欲道肠万一耳何不掩恶輙示他人适足取笑文虎也本不复作然意有所感不自已小诗二章章四句奉其一云碧纱窻外一声蝉牵断愁肠懒昼眠千里才郎归未得无言空拨玉炉烟其二云画扇停挥白日长清风细细袭罗裳女童来报新篘酒安得良人共一觞【苕溪渔隐】  

祭文唐人多用四六韩退之亦然故李易安祭赵湖州文云白日正中叹厐翁之机防坚城自堕怜杞妇之悲深妇人四六工者【四六谈尘】  

今代妇人能诗者前有曽夫人魏后有易安李李在赵氏时建炎初从秋阁守建康作诗云南来尚怯吴江冷北狩应悲易水寒又云南渡衣冠少王导北来消息欠刘琨【诗话隽永】  

山谷戯闻喜遣侍儿来促诗云日遣侍儿来报嘉草鞋十里踏提沙鸠盘荼様施丹粉只欠一枝莴苣花其丑陋可想山谷亦善戱也【苕溪渔隐】  

刘伟明既防爱妾而不能忘为清平乐词云东风依旧着意隋堤桞槎头鵞儿黄欲就天色清明时候去年紫陌青城今朝雨魄云魂断送一生憔悴知他防个黄昏与唐阿灰之词有间矣【复斋漫録】  

陆敦礼藻有侍儿名羙奴善缀词出侑樽爼每丐韵于坐客顷刻成章卜筭子云送我出东门乍别长安道两岸垂杨鎻暮烟正是秋光老一曲古阳关莫惜金樽倒君向潇湘我向秦鱼鴈何时到如夣令云日暮马嘶人去船逐清波东注后夜最高楼还肯思量人否无绪无绪生怕黄昏踈雨【苕溪渔隐】  

王定国岭外归出歌者劝东坡酒坡作定风波序云王定国歌儿曰柔奴姓宇文氏眉目娟丽善应对家世住京师定国南迁归余问柔广南风圡应是不好柔对曰此心安处便是卿因为缀此词云常羡人间琢玉郎天教分付防苏娘自作清歌传皓齿风起雪飞炎海变清凉万里归来年愈少防笑笑时犹带岭梅香试问岭南应不好却道此心安处是吾郷【东臯杂録】  

余观古今诗话翰府名谈皆载冦莱公侍儿蒨桃诗二首和章一首并同翰府名谈仍益以恠辞吾所不取今但笔其诗云公自相府出镇北门有善歌者至庭下公取金钟独酌令歌数阕公赠之束防歌者未散蒨桃自内窥之立为诗二章呈公云一曲清歌一束绫羙人由自尚嫌轻不知织女寒窻下几度抛梭织得成其二云夜冷衣单手屡呵幽窻轧轧度寒梭腊天日短不盈尺何似妖姬一曲歌公和云将相功名终若何不堪急景似奔梭人间万事君休问且向樽前听艶歌【同上】  

## 诗话总龟后集巻四十九  

宋　阮　阅　撰饮食门  

唐御食红绫饼餤为上光化中放进士裴格卢延逊等二十八人燕于曲江勅大官赐饼餤止二十八枚而已延逊后入蜀颇为蜀人所易尝有诗云莫欺零落残牙齿曾吃红绫饼餤来其当世所贵重如此酉阳杂爼载人衣冠家有萧家餫饨庾家粽子韩约樱桃饆饠又有胡突鲙麞皮索饼之类号为名食不至于甚侈而羙有余亦红绫饼餤之类也  

晋史称何劭骄奢简贵衣裘服玩新故巨积食必尽四方珍异一日之供以钱二万为限而曾所食不过万钱是劭之自奉侈于父也而劭赠张华诗乃云周旋我陋圃西瞻广武庐既贵不忘俭处约能存无镇俗在简约塞问焉足模是以姫孔为法以管氏为戒也审能如是则史所书又如何防以史为正则诗所言诬矣东坡撷菜诗云秋来霜雾满东园卢服生儿芥有孙我与何曾同一饱不知何苦食鸡豚茍能如此则岂肯从嗜欲于口腹之间哉  

酉阳杂爼载郑慤尝于使君林避暑取莲叶以簮刺其心令与柄通其屈茎如象鼻传酒噏之名为碧筒盖取莲叶芳馨之气杂于酒中为可喜也故东坡诗云碧筒时作象鼻湾白酒微带荷心苦是巳大抵醪醴之妙借外而发其中则格高而味竒如大宛之葡萄大官之桐马皆借他物以成者赵德麟以黄柑酿酒东坡尝作洞庭春色赋遗之所谓命黄头之千奴巻震泽而俱还坡尝以松明酿酒所谓味甘余而小苦叹幽姿而独髙二酒至今有用其法而为之者至坡在黄州自作蜜酒惠州自作桂酒皆一世而止盖出于一时之戯剧未必皆中节度尔【同上】  

酒之种多矣有以緑为贵者白乐天所谓倾如竹叶盈樽緑是也有以黄为贵者老杜所谓鵞儿黄似酒是也有以白为贵者乐天言玉液满金巵是也有以碧为贵者老杜所谓重碧拈春酒是也有以红为贵者李贺所谓小糟酒滴珍珠红是也今闽广间所酿酒谓之红酒其色殆类胭脂酉阳杂爼载贾家苍头能别水常乗小艇于黄河中以瓠夸接河源水以酿酒经宿色如绛名为昆仑觞是又红酒之尤者也【同上】  

张衡曰客赋醉言归主称露未晞王式曰客歌骊驹主人歌庸归宾主之情可谓粲然者至李太白陶渊明则不然各常为诗曰我醉欲眠君且去虽曰任真之言然亦太无主人之情矣司马温公独乐园饮云浩歌纵饮任天机莫使欢娱与性违玉枕醉人从独卧金羇倦客听先归其下二子之意也白乐天招客饮云客告暮将归主称日未斜又命小青娥长跪谢贵客其视张衡王式尤为有委曲相者然置酒送李漳州诗曰独醉似无名借君作题目又何与招客饮之诗异乎东坡醉眠亭诗云醉中对客眠何害须信陶潜未苦贤山谷云欲眠不遣客佳处更难忘如是则不失宾主之礼又有可以通我之情是賔主之情两得矣【同上】  

贤者豹隐墟落固当和光同尘虽舍者争席何病而况于杯酒之间哉陶渊明杜子羙皆一世伟人也每田父索饮必使之毕其欢而尽开情而后去渊明诗云清晨闻叩门倒裳徃自开问子为谁欤田父有好怀壶浆远见候疑我与时乖老杜诗云田翁逼社日邀我尝春酒呌妇开大瓶盆中为我取二公皆有位者也于田父何拒焉至于田父有一世皆尚同愿君汩其泥之説则姑守陶之介乆客惜人情如何拒隣叟则何妨杜之通乎【阳秋】  

复斋漫録云唐李敬方欢醉诗云不向花前醉花应解笑人只因连夜雨又过一年春日日无穷事区区有限身若非杯酒里何以寄天真杜子羙絶句云二月已破三月来渐老逢春能几廽莫思身外无穷事且尽生前有限杯二诗虽相縁而杜则尤其工者也世所传相逢不饮空归去洞口花也笑人之句盖出于敬方  

诗说隽永云福州岭蛤蛎号西施舌极甘脆其出时天气正热不可致远吕居仁有诗云海上凢鱼不识名百年生命一杯羮无端更号西施舌重与儿曹起妄情  

艺苑雌黄云河豚所附本草云味甘温日华子云有毒予按倦防杂録云河豚鱼有大毒肝与卵人食之必死暮春桞花飞此鱼能大肥江淮人以时为珍更相赠遗腐其肉杂蒌荻芽沍而为羮或不甚熟亦能害人歳有被毒而死者南人嗜之不巳故圣俞诗春洲生荻芽春岸飞杨花河豚当此时贵不数鱼鰕而其后又云炮煎茍失所转喉为莫耶如此则其毒可知本草以为无毒悮矣或云河豚子不可食其大才一粟浸之经宿如弹丸人有中其毒者以水调炒槐花末及龙脑皆可解予尝见其渔者说其所取之由曰河豚盛气善怒每伏水底必设于上故以物就而触之彼将奋怒而上遂为所获吴人珍之以其腹腴为西施乳予尝戯作絶句云蒌蒿短短荻芽肥正是河豚欲上时甘羙远胜西子乳吴王当日未曾知虽然甚羙必甚恶河豚味之羙也吴人嗜之以防其躯西施色之羙也吴王好之以亡其国兹可以为来者之戒  

噐用门  

舒王作前元丰行云倒持龙骨挂屋【阙】后元丰行云龙骨长干挂梁梠龙骨水车也是嵗丰稔故龙骨挂而不用又有寄杨德诗云遥闻青秧底复作龟背拆脩脩雨龙骨岂得长挂壁是嵗亢旱反前咏尔东坡亦有水车诗云翻翻联联衘尾鸦荦荦确确蜕角蛇分畦翠浪走云阵刺水緑针抽稻芽天公不念老农泣唤取阿香推雷车言水车之利不及雷车所霑者广矣【防溪】  

张景阳七命有浮三翼泛中沚之句故诗家多有三翼为轻舟如梁元帝日华三翼舸元防之光隂三翼过是也按越絶书伍子胥水战兵法内经曰大翼一艘广一丈五尺二寸长十丈中翼一艘广一丈三尺五寸长五丈六尺小翼一艘广一丈二尺长九丈所谓三翼者皆巨战船也用为轻舟悮矣  

苕溪渔隐曰苏叔党过赋鼠须笔云太仓失陈红狡穴得余腐既兴丞相叹又发廷尉怒磔肉餧饿猫分髯杂霜兎揷架刀槊徤落纸龙蛇防物利未易诘时来即所遇穿墉何卑防托此得佳誉其步骤气格殊有父风之类也  

复斋漫録云东坡论子厚诗盛时一失贵反贱桃笙葵扇安可常不知桃笙为何物偶阅方言簟宋魏之间谓之笙乃悟桃笙以桃竹为簟也余按唐万年尉叚公路北方録云琼州出红藤箪方言谓之笙或曰籧篨亦曰行唐沈约奏弹歙令仲文秀恣横云令吏输六尺笙四十领何东坡忘此邪苕溪渔隐曰刘梦得诗香风蕙尘尾月露濡桃笙  

## 诗话总龟后集巻五十  

宋　阮　阅　撰技艺门  

东坡与子由论书云吾虽不善书晓书莫如我茍能通其意常谓不学可故其子叔党防公书云吾先君子岂以书自名哉特以其至大至刚之气发于胷中而应之于手故不见其有刻画妩媚之态而端乎章甫若有不可犯之色少年喜二王书晩乃喜顔平原故时有二家风气俗子不知妄谓学徐浩陋矣观此则知初未尝规规然出于翰墨积习也【葛常之】  

唐令狐相进李远为杭州宣宗曰闻李远云长日惟消一局棋岂可使治郡哉对曰诗人之言不足有实也乃荐远亷察可任此正说诗者不以辞害志也【防溪】  

房千里作骰子选格序云以六骰防防为戱以数多少为进身官职之序而乃条其选黜之目焉坡以流俗狂惑经营倘来惴惴惟恐后于他人何异掷骰者心动于中而色形于外也欲求胜人者哉王逢原彩选诗云卒无及物效徒有高人气昏昏忘其大扰扰争其细其理信然【黄常明】  

裴度平淮西絶世之功也韩愈平淮西碑絶世之文也非裴之功不足以当韩之文非韩之文不足以发裴之功碑成李愬之子乃谓没父之功讼之于朝宪宗使叚文昌别作此与舍周鼎而宝康瓠何异哉李义山诗云碑髙三丈字如手负以灵鳌蟠以螭句竒语重喻者少防之天子言其私长绳百尺拽碑倒粗砂大石相摩治公之斯文若元气先时已入人肝脾愈书愬曰十月壬申愬用所得贼将夜自文城因天大雪疾驰百二十里到蔡取元济以献文昌所谓郊云晦防寒可堕指一夕巻斾凌辰破关等语岂不相万万哉东坡先王责官过旧驲壁间见有人题一诗云淮西功业冠吾唐吏部文章日月光千古断碑人脍炙世间谁数叚文昌坡喜而録之【同上】  

陆希声隐居宜兴君阳山今金沙寺其故他宅也自着君阳山记叙其景物亭舘如辋川上可得其彷佛初僧光从希声授笔法继以善书得幸于昭宗希声祈使授已以诗寄之云笔下龙蛇似有神天池雷雨变逡廵寄言昔日不龟手应念江湖洴澼人遂得召隐操盖不足观也尝着易传十巻观其自序以谓夣在大河之阳有三人偃卧东首上伏羲中文王下孔子也以易道畀予遂悟八卦小成之位质之象数如有符契且云今年四十有七已及圣人之年于是作易传以授门人崔彻王賛之徒复自为注今观其书无可取者而恠诞如此其人亦可知后避难死于道路盖不能终君阳之居也【韵语阳秋】  

杜刘少府画山水障歌云反思前夜风雨急乃是蒲城神入元气淋漓障尤湿真宰上诉天应泣应物听嘉陵江声云水性自云静石中本无声如何两相激雷转空山鸣赠能吟李儋诗云丝桐本异质音韵合自然吾观造化意二物相因縁临川咏鲁公坏碑云六书篆籀数变改遂使后世多失真谁初妄凿妍与丑坐令学士劳骸筋堂堂鲁公勇且仁岂亦以此夸常民直疑技巧有天巧不必强勉亦通神坡咏歙砚诗云与天作石来几时与人作砚初不辞诗成鲍谢石何与笔落钟王砚不知此穷本探妙超出凖防外不特状冩景物也【防溪】  

拾遗门  

退之和刘使君云吏人休报事公作送春诗梦得送王司马之陜州云案牍来时惟署字风烟入兴更成章自俗吏观之皆可坐不了事之目也【韵语阳秋】  

乐天云报道前駈少呵喝恐惊黄鸟不成啼坡云鬂丝只好对襌榻湖亭不用张水嬉蔡君谟云因傍堤松却飞盖为闻山乌彻鸣驺若俗士务此夸张俗眼又岂识数公意【王常明】  

林和靖诗马从同事借妻怕罢官贫颇能状寒廉态抑又有意所谓怕贫者妇人女子耳大丈夫之不移何陨获之有子美有长贫任妇愁亦以男子未尝愁也让粟不谋妻以明谋及妇人则不得辞也又云浮生有分定饥饱岂能逃叹息谓妻子我何随汝曹  

世画韩退之小面而美髯着纱帽此乃江南韩熙载尔熙载谥文靖江南人谓之韩文公因此遂误以为退之退之体肥而少髯故孔鄈私记云退之丰肥善睡每来吾家必命枕簟而郑羣赠簟诗已云腰腹空大何能为漫肤多汗真相宜其信然矣  

黄山谷赠米元章云芾以能诗知名喜蓄书画有米氏书画史行世崇宁闲芾为江淮发运勾管揭一牌于行舸之上曰米家书画船因为诗曰万里风帆水着天麝煤鼠尾过年年沧江夜静虹贯月定是米家书画船  

余尝于王莹夫瓘处见王荆公手书集句诗一纸云海棠乱发皆临水君知此处花何似凉月白纷纷香风隔岸闻啭枝黄鸟近隔岸声相应随意坐莓苔飘零酒一杯今不知在何处【挥尘】  

莱公虽侈但设于寝处一青帏三十年有亲者求之欲其易去公笑而荅曰彼诈我诚虽敝何害实不忍以敝旧弃耳劝者愧之故魏野诗云有官居鼎鼐无地起楼台及北使来顾望缙绅而问迓者无地起楼台相公安在其清望为人所景望如此然永叔归田里颇论其侈汰司马温公亦云岂非奢外而俭内欤【防溪】  

昌黎寄崔立之云傲兀坐试席深丛见孤罴四坐各低面不敢捩眼窥可谓善言场屋事若平居所养不厚诚难傲兀也【同上】  

退之韶州防别张使君云乆钦江总文章妙自叹虞翻骨相屯翻放弃南方自恨疏节骨鲠不媚犯上获罪当长没海隅其刚褊方拙凌突权势出于天性冝文公喜用江总乃败国奸回特引之何故按南史孔奂传宋主欲以总为太子詹事唤曰江有潘陆之华而无园绮之实乃奏江总文华之人冝求厚重之才是时恐有讥云杜云逺愧梁江总还家尚黒头李啇隐赠杜牧之云前身恐是梁江总皆未可与言史也【同上】  

子羙有朱绂负平生乐天有金带腰衫委地紫绶相晖映不恶赤绂金章尽到身如此尚多然亦有叹曰实事尽消虚事在银鱼金带绕腰光又有簮缨假合虚名在筋力消磨实事空皆自作觧嘲也尝爱韦苏州云除书忽到门冠带便拘束又有谢居士寄松英舟云一拜蓝峰送还使腰间铜印与心违言与意皆自在也  

散员踈云未为贵小邑陶休何足云惟乐天早退乃可语也【黄常明】  

苏州寄粲师遥知寻斋夜冻雪封松竹时有山僧来悬烛独自宿尝于暑月读亦有霜气  

借赠令狐云乆为慱士无人识自到长安赁舍居未足为穷其寻时道士云昨来官罢无生计欲就专求辟谷方其穷无以加矣  

唐王建以宫词名家本朝王岐公亦作宫词百篇不过郊祀御试经筵翰苑朝见等事至于宫掖戱剧之事则秘不得传故诗词中亦罕及若建者乃内侍王守澄之宗侄得宫中之事为详如丛丛洗手绕金盆旋拭红巾入殿门众里遥看新橘子在前收得便承防又云避脱昭仪不掷卢井边含水喷鸦雏内中数日多呼唤冩得滕王蛱蝶图如此之类非守澄説似则建岂能知哉初守澄读建宫词谓之曰宫掖之事而子昌言之倘得罪将奚赎建与之诗云三朝行坐镇相随今上春宫见小时脱下御衣先赐着进来龙马每教骑长承宻防归家少独奏边机出殿迟不是姓同亲説向九重争得外人知自是守澄不敢有言花蕋夫人亦有宫词百篇如月头支给买花钱满殿宫人近数千遇着唱名多不语贪羞走过御床前之类亦可喜也  

余尝赴京师徃辞伯父坐中举兄弟送行诗云问人求隐店下马过危桥及观坡集送侄安节诗序其伯曽有送苏老下第归蜀云人希野店休安枕路入灵关稳跨馿急难之诚意皆相若但字有多寡耳余官辰沅逾年族弟来相视将行率尔送之云就舍勿令人避席渡江莫与马同船虽鄙近不工亦可用于畏涂  

荆公日记云立春日悉剪防为燕子以戴之故欧永叔云不惊树里禽初变共喜钗头燕已来郑毅天云汉阁鬬簮防防燕并知春色上钗头皆春日贴子诗也  

艺苑雌黄云脩真入道秘言曰以立春日清晨北望有紫縁白云者为三元君三素飞云三元君以是日乘八舆上诣天帝子候见当再拜自陈某乙乞得给侍轮毂三过见元君之辇者白日登天歳时广记载此事云臣锴按举场尝试立春日望三素云诗取此事故苏子容作皇太妃阁春贴子云万年枝上看春色三素云中望玉宸许仲尤作皇帝阁春贴子云三素云飞归北极九农星粲见南方  

## 诗话总龟跋  

余舒阮字集百家诗话总龟首巻四十有八后巻五十实钞録未传之书其月西殿下乐善嗜古见而珍爱亟欲与四方风雅之士共之延珖校讐讹舛芟剔重冗而夀诸梓焉复俾采集近代及国朝诸大家而续成之第荒僻浅鲜搜辑尚未成帙姑识于巻末云  
