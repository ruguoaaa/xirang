明诗平论二集　　（明）朱隗 辑评

　　●目录

　　序
　　发凡
　　诸先生社长姓氏
　　卷一　　五古一
　　卷二　　五古二
　　卷三　　五古三
　　卷四　　五古四 　　
　　卷五　　七古一
　　卷六　　七古二
　　卷七　　七古三
　　卷八　　乐府　四言　
　　卷九　　五律一
　　卷十　　五律二
　　卷十一　　五律三
　　卷十二　　五律四
　　卷十三　　七律一
　　卷十四　　七律二
　　卷十五　　七律三
　　卷十六　　七律四
　　卷十七　　五排　七排
　　卷十八　　五绝　六言
　　卷十九　　七绝上
　　卷二十　　七绝下

　　●明诗平论序

　　诗固可以法。为断乎。文章之道。何往而无法也而况诗于法。为尤切者乎。虽然法何所昉也。有诗于此。其在当时而人乐称之。至于后世而益传之而无疑。以为是合于诗之法。而不可易者也。夫如是则直合于众人之情耳而何以云法然则天下固有于众情不合而独取以自标曰此夫违于情而合于法者也法者因天之之共以为是而为言者也而特以一人之私见而强天下以从之其势必不能则是法之于情无相通之实而有相悖之形言诗之家夫又乌藉乎其以法为也然则吾将隐法之名。而曰合于古今人之情者。其诗必可传而无疑。其何不可也。虽然。情与法吾不知其有异欤否也以其合于人之情而因谓之于法合则法之不背于情可知已乃情之所至。或偏于摹古。或偏于趋新。尚气格之与尚幽灵。纷然各是其所是。而无有十定之说以程之。而使之心服而无间言则是法之不能一实情之各出者为之也以情之各出而伤法之画一。于是持法以律情。而情常处胜。则或以为悖于情。而云我法如是者。此一人之法而非天下之法也。于是乎将终任情以言诗。任情以言诗。而人各尊其所见。将谁使正之。乃为之说曰吾法固以当于情为归也情必合于天下人之情而后谓之情若夫各出而自是者。此不定之情。非已定之情也已定之情则即所谓一定之法而天下之人。可以共守而无疑者也情与法各有其一定则虽诗之态屡迁而皆可以吾之说绳之而离合判然法虽非以执一为言也而即天下言诗之旨万变而不出吾之宗夫如是而后知法之不可废于诗也审矣明兴诗道大振。当其盛时。或云能超踰宋元。而上逮汉魏盛唐。中一变而诡卓再变而虚秀近乃稍复嘉隆风气。要之一代之者作。汇而录之。可以云大观已。隗自二十余年以来。颇裒辑诸篇。有明诗选平论之役谬为评次。间采前人所言。而断以已意。随类傅会。其或偶有当于情与法之间者。则未可知。要即有起而诃之者。亦宁无说而处此哉。其于高亮与幽灵二家。即不必两救。而自可并行固将取其至庸而不可易者以俟情与法之自定葢寄当千人心而不敢执一说而强天下以必从亦庶几取平焉尔已
　　崇祯甲申。长洲朱隗。书于支硎山之紫宙斋。

　　●发凡

　　一盛期诗选。初意合为一编。三百年来作者如林。未易卒业。今先以二集问世。自天启。辛酉。至崇祯甲申春。为断也统前后补亡拾遗。及海内名稿搜罗未竟。并子廿年所藏同人邮寄之稿。山城迁转。多致散佚。须更收辑者。统入三集。至一集。则自洪武起至万历末年
　　一乐府虽遵古制。然其体杂出。既可散入诸格。不应端立一门。又步趋元倡。则大似临摹。放失前摸。则何如独剏。有题辄拟。惟恐不周。诚何取尔也。且如六朝新曲。槩名乐府。要纤弱之音。风规转下。宁当推而上之今颇以乐府杂体。并四言诗。次五七言古诗之后。俟识者定之。
　　一诗文不可任意改窜。大家手笔即有率处拗处。正当摽出耳。尺壁丈梓。岂以一瑕半□见亦。如今人有订□□夷列传。及改汤若士四传奇之类。往往□笑□林。谢茂秦。改澄江凈如练登竹秋尤可□□□以□谫陋夫何敢耶但平仄不谐亦是一病虽唐人间有之。要之非宜也亦有偶然思绪不接往往富于万篇窘于一字从旁或效一得恍然有合不必定由学问之高下也故于兹集。凡应平反仄。应仄反平者。以□。□之。或对偶未整。谬以已意易之。亦以□。别不知有当与否。有罪我者不之避也。
　　一用字有可通者。有古有叶。不应漫逐乡音。平仄乖反并文义亦踬矣。若唐人中兴中字作去声。及司字相字作人声。十字作平声之类。既有所据。□当别论。
　　一凡日选诗者。惟以诗为断耳。论人论世。别有平章。以谊以交讵各私意。今兹之役。虽不敢云定评。亦复率其隅见。何缘以周旋人事之见参□其问通雅高流勿于诗外另立一义乃见逵观耳
　　一赏诗直标单句。古多有之。如枫落吴江。庭草无人之类。未可悉数。若夫承吉金山。竟无完结。仲文鼓瑟。祗诵终篇。苟有佳胜□出孤行。宁嫌细□。至如□云疏雨之咏。集中不载全文。或因首尾不谐。秪存十字。去取之核想见前贤今以律诗一二语好者。附全首之未骊碎金堪资吟讽耆奇多爱之流知不吾笑耳
　　共计各体诗二十卷。长洲朱隗裒次。弟陖参挽

　　●诸先生社长姓氏

　　诸先生社长姓氏 【 共四百五十八人】
　　陈继儒 【 仲醇眉公】 利瓦伊祯 【 本宁】 董其昌 【 玄宰思白】
　　高攀龙 【 景逸】 叶向高 【 进卿台山】 黄汝亨 【 贞父】
　　邹建光 【 彦吉愚公】 葛一龙 【 震甫】 王思任 【 季重遂东】
　　程嘉燧 【 孟阳】 马之骏 【 仲良】 钱谦益 【 受之牧斋】
　　曹学佺 【 能始】 邢侗 【 子愿】 尹伸 【 子末】
　　周祝 【 季华】 李流芳 【 长蘅】 薛冈 【 子仭】
　　顾起元 【 太初】 米万钟 【 仲诏友石】 高出 【 孩之县圃】
　　俞安期 【 羡长】 范景文 【 质公】 何乔远 【 稚孝匪莪】
　　钟惺 【 伯敬退庵】 张维 【 叔维】 方震孺 【 孩末】
　　韩敬 【 求仲】 丘兆麟 【 毛伯】 文翔凤 【 天瑞太青】
　　陈必谦 【 旦融】 陈元素 【 古白】 唐时升 【 叔达】
　　赵宦光 【 凡夫】 范允临 【 长倩长白】 姚希孟 【 孟长况闻】
　　蔡复一 【 敬夫】 何吾驺 【 □□象冈】 姜曰广 【 居之燕及】
　　方孔照 【 溍夫】 刘荣嗣 【 敬仲半昉】 胡汝淳 【 子灏远忠】
　　王心一 【 纯甫玄珠】 汪邦柱 【 如石】 李吴滋 【 伯□如谷】
　　瞿式耜 【 起田稼轩】 申绍芳 【 维烈青门】 魏浣初 【 仲雪】
　　李应升 【 仲达】 陈治安 【 镜清】 阮大铖 【 集之圆海】
　　钱继登 【 龙门】 沈德符 【 景倩】 吴鼎芳 【 疑甫】
　　马士英 【 瑶草】 王人鉴 【 德操】 倪元璐 【 王汝鸿宝】
　　簵珍 【 席之】 薛益 【 虞卿】 袁中道 【 小修】
　　蒋鐄 【 公鸣】 文震孟 【 文起湛持】 郑之玄 【 道主】
　　李之椿 【 大生】 李明睿 【 太虚】 娄坚 【 子栗】
　　周光祚 【 承明】 韩上桂 【 孟郁】 曹勋 【 允大峩雪】
　　谭元春 【 友夏】 黄道周 【 幼玄石斋】 凌义渠 【 骏甫】
　　王铎 【 觉斯】 黄景昉 【 太穉东厓】 蔡维宁 【 以宁】
　　徐遵汤 【 仲昭】 陈仁锡 【 明卿芝台】 释通润 【 一雨】
　　卢世淮 【 德木紫房】 方拱干 【 肃之】 郑友玄 【 元韦】
　　余鹍翔 【 诞北】 于奕正 【 司直】 越其杰 【 卓凡】
　　陆澄原 【 嗣端】 刘若宰 熊文举 【 公远】
　　张一如 【 来初】 谭贞默 【 梁生】 谭贞良 【 元孩】
　　潘一桂 【 木公】 诸葛羲 池显方 【 直表】
　　袁枢 【 伯应环中】 葛弥光 【 宝甫】 张□ 【 梁和】
　　张拱机 【 钟筠】 宋登春 【 海翁】 闵先 【 百先】
　　周永年 【 安期】 杨文骢 【 龙友】 陈于鼎 【 尔新】
　　吕自咸 【 成之】 顾简 【 默生】 宋珏 【 比玉】
　　董斯张 【 遐周】 华淑 【 闻修】 释明河 【 汰如】
　　释读彻 【 苍雪】 卜舜年 【 孟硕】 万时华 【 茂先】
　　季孟莲 【 叔房】 曹玑 【 子王】 顾梦游 【 与治】
　　郑元勋 【 超宗】 陈函辉 【 木叔】 文德翼 【 用昭灯严】
　　茅维 【 孝若僧昙】 茅映 【 远士】 茅元仪 【 止生】
　　钱栴 【 彦林】 吕兆龙 【 霖生】 许经 【 令则】
　　吴应箕 【 次尾】 刘城 【 伯宗】 钱继章 【 尔斐】
　　陈弘绪 【 士业】 恽向 【 道生】 张溥 【 天如西铭】
　　张采 【 受先来章】 陆奋飞 【 翀霄】 黎遂球 【 美周】
　　释弘忍 【 潭吉】 金鎏 金尚宪
　　蒋锡畴 商梅 【 孟和】 鲁学宪 【 羽章】
　　陈懋仁 【 无功】 邢昉 【 孟贞】 周圣楷 【 伯孔】
　　朱灏 【 寀远】 汪逸 【 遗民】 张明弼 【 公亮】
　　薛寀 【 谐孟】 周立勋 【 勒卣】 顾开雍 【 伟南】
　　查继佐 【 伊璜】 姜垓 【 如须】 何刚 【 悫人】
　　张埁 【 幼青】 舒忠谠 【 鲁直】 单恂 【 莼僧】
　　李炱 【 云将】 刘木鼎 【 及叔】 戴国士 【 初士】
　　谈允谦 【 长益】 袁祈年 【 田祖】 李雯 【 舒章】
　　陈名夏 【 百史】 陈子龙 【 卧子】 方以智 【 密之】
　　阎尔梅 【 古古】 万寿祺 【 年少】 甘元鼎 【 禹符】
　　吴伟业 【 骏公】 胡周鼒 【 卣臣】 吕阳 【 全五】
　　吴拭 【 去尘】 钱邦芑 【 开少】 魏学洢 【 子敬】
　　顾圤 【 山臣】 罗万象 【 光大】 蒋棻 【 畹仙】
　　谭元亮 【 拟陶】 江之淮 【 道行】 徐之瑞 【 兰生】
　　卓人月 【 珂月】 涂伯昌 【 子期】 周镳 【 仲驭】
　　梁于涘 【 饮光】 刘敷仁 【 济甫】 梅朗中 【 朗三】
　　金堡 【 卫公】 刘道贞 【 墨仙】 胡文蔚 【 豹生】
　　李楷 【 叔则】 邬继思 【 沂公】 杜浚 【 于皇】
　　张一鹄 【 友鸿】 孙临 【 克咸】 钱秉镫 【 幼光】
　　畲充羙 【 实甫】 周惟正 【 尚平】 冯一第 【 椳公】
　　郭金台 【 幼隗】 吴逢辰 徐腾蛟
　　周岐 【 农父】 黄淳耀 【 蕴生】 黄家舒 【 汉臣】
　　顾杲 【 于方】 左国材 【 子厚】 左国棅 【 子直】
　　左国林 【 子忠】 吴道凝 【 子远】 吴道新
　　吴道约 范文光 【 仲闇】 吴德操 【 鉴在】
　　何亮功 【 次德】 戴研 【 道及】 何亮采
　　陈肇曾 【 昌箕】 沈孟 【 元之】 邹火宏 【 二水】
　　孙中麟 【 振公】 齐维岳 钱履 【 耐翁】
　　王可象 黄澍 【 仲霖】 陆圻 【 丽京】
　　吴士权 【 巽之】 张溍 【 子晋】 王倪 【 参寥】
　　冐襄 【 辟疆】 顾梦麟 【 麟士】 曾异撰 【 弗人】
　　吴晋昼 【 接侯】 钱光绣 【 圣月】 吴维新 【 余常】
　　吴怀古 【 今生】 王承时 【 象先】 徐孚远 【 闇公】
　　陈焯 【 默公】 方其义 【 直之】 米存标 【 子建】
　　彭宾 【 燕又】 曹溪 【 谾仙】 庄祖谊 【 宜穉】
　　刘芳 【 墨仙】 沈承 【 君烈】 徐元粲 【 道力】
　　孙淳 【 孟朴】 丁孕干 【 爰大】 陈震生 【 青雷】
　　曹尔堪 【 子顾】 韩绎祖 【 茂贻】 韩曾驹 【 人谷】
　　胡尔伟 【 英男】 徐颕 【 巢友】 宋征兴 【 辕文】
　　释实言乃 【 可南】 姚龙之 【 云举】 袁素亮 【 公寥】
　　李藻先 【 黼臣】 严炳 【 孟虎】 程邃 【 穆倩】
　　刘汉 【 臣向】 冯祖快 【 歉然】 范恺 【 忠侯】
　　方畿 【 奕干】 孙永祚 【 子长】 文震亨 【 启美】
　　杨士修 【 长倩】 黄传祖 【 心甫】 黄芝 【 摘甫】
　　丘遂 【 叔遂】 吴振鹍 【 鵰先】 魏冲 【 叔子】
　　戴胤夔 【 九韶】 毛晋 【 子晋】 冯舒 【 已苍】
　　陆彦龙 【 骧武】 孙源文 【 南公】 王瑞国 【 子彦】
　　钱可 【 无可】 钱龙惕 【 夕公】 陆贻典 【 救先】
　　张隽 【 文通】 归庄 【 玄恭】 王挺 【 周臣】
　　王揆 【 端士】 王撰 【 德公】 俞南史 【 无殊】
　　俞南藩 【 无斁】 徐白 【 介白】 汤三俊 【 俊民】
　　史玄 【 □翁】 乔培 【 苑风】 周荣起 【 荣公】
　　华时亨 【 仲通】 秦德滋 【 以巽】 顾有孝 【 茂伦】
　　张三省 【 邻曾】 吴南岱 【 泰岩】 冯廷章 【 斐公】
　　庄默 【 寓无】 沈自然 【 君服】 陈维崧 【 其年】
　　卢象观 【 幼哲】 蒋伟 【 韦人】 释仲光 【 佛石】
　　释道衡 【 西吾】 冯伟节 【 定远】 钱湦吉 【 星客】
　　文从简 【 彦可】 沈璜 【 璧父】 沈履夏 【 无卦】
　　周之文 【 文之】 林云凤 【 若抚】 王骞 【 双鳬】
　　沈颢 【 朗倩】 何大成 【 君立】 徐汧 【 九一勿斋】
　　管珑 【 干三】 蒋钺【 仲雍】 陈宗之 【 玉立】
　　谢梦连 【 孟草】 徐波 【 元叹】 顾凝远 【 青霞】
　　王元懋 【 圣修】 刘应 【 元声】 刘广 【 元博】
　　凌必正 【 圣功】 施武 【 鲁孙】 胡梅 【 白叔】
　　周讷 【 元鲁】 管宗曾 【 子韦】 黄承圣 【 秦倩】
　　黄翼圣 【 子羽】 杨廷枢 【 维斗】 项煜 【 仲昭水心】
　　姚选 【 修民】 刘锡名 【 虚受】 龚端 【 非元】
　　赵均 【 灵均】 文柟 【 端文】 卜远 【 子宁】
　　章美 【 拙生】 刘曙 【 公旦】 徐籀 【 亦史】
　　汤有庆 【 麟兆】 李模 【 子木灌溪】 杨廷桢 【 公干】
　　周之玙 【 玙沙玉鳬】 陆坦 【 履常】 董汉策 【 惟儒】
　　张屈 【 醒公】 李楷 【 仲木】 殷衡 【 介平】
　　许元溥 【 孟宏】 释自扃 【 道开】 姚宗典 【 文初】
　　姚宗昌 【 瑞初】 许元功 【 茂勋】 凌一槐 【 序夏】
　　张敦复 【 以中】 释道源 【 石林】 钱位坤 【 与立】
　　朱衮 【 九章】 管正传 【 元心】 殷汝霖 【 汝若】
　　张泽 【 草臣】 杨补 【 曰补】 汤祖佑 【 耿遥】
　　徐寀 【 天俞】 邵弥 【 僧弥】 周治 【 云后】
　　袁征 【 公白】 薛宗廉 【 伯清】 丘民瞻 【 天民】
　　戴之杰 【 石房】 朱凤章 【 羽文】 汪若 【 衍波】
　　黄光 【 若木】 朱益采 【 观以】 堵景濂 【 濂生】
　　徐 【 孟博】 徐 【 仲舒】 王以绳 【 直臣】
　　释性筏 【 云度】 释书佩 【 于兰】 潘驹 【 嘉客】
　　侯玄域 【 几道】 王元亮 【 晋生】 黄枢臣 【 君略】
　　王节 【 贞明】 蔡方炳 【 九霞】 范帜 【 赤生】
　　金翼龙 【 蟠飞】 徐文英 【 易千】 徐 【 惠朗】
　　陈魁文 【 公车】 朱明镐 【 昭芑】 沈麟 【 友圣】
　　闵峻 【 山纡】 吴与湛 黄豸声 【 尧臣】
　　施逢 【 商倩】 郭樗 【 孩叟】 钱南明 【 □石】
　　畲大美 【 仲容】 严炜 【 剡中】 严龙 【 谞才】
　　叶世偶 【 有一】 陆炎 【 子言】 汪宗周 【 瑶若】
　　李是楫 【 原涣】 侯方域 【 朝宗】 项声表 【 叔远】
　　文燝 【 楚惟】 朱茂晭 【 子容】 金嘉会 【 李真】
　　吴一标 【 苍木】 释普醇 【 □函】 盛蘅 【 灵芬】
　　于鼒 张封 【 无倾】 朱镒 【 彦兼】
　　徐树丕 【 武子】 王宋 【 东尹】 简捷 【 来徐】
　　王发 【 其长】 刘能 【 圣成】 郁信熙 【 太庾】
　　陈性 【 身之】 刘浈 【 □自】 金钟奇 【 仲选】
　　叶襄 【 圣野】 李霁 【 秋文】 华渚 【 方雷】
　　申綋祚 【 维久】 徐彦 【 美士】 禇篆 【 苍书】
　　尤侗 【 展成】 张拱端 【 孟恭】 汤传楹 【 卿谋】
　　金开美 【 古臣】 杭萯 【 圣生】 费誓 【 仲雪】
　　徐增 【 子能】 李炳 【 文中】 徐煜兴 【 桢起】
　　徐燇禧 【 绥祉】 徐枋 【 昭法】 殷丽 【 嘉生】
　　刘蕃 【 西翰】 刘 王恂 【 子亶】
　　林曙 【 明复】 项璧 【 文房】 刘綦 【 履公】
　　【 门人】 郭陶 【 九来】 许振光 【 起文】 钱梦麟 【 西侯】
　　徐泰 【 汇征弟】 朱陖 【 望子】
　　右自天启元年。至崇祯甲申间。姓氏就□头藏本并宿所仰企。及友朋称道者。并列以忠景行。但稿或未至。至或非全。又急于告竣。未果穷搜。鸠工颇艰。不能该遍。实多挂漏。殊愧大观。统俟三备焉海内诗流。知当心照也。朱隗白。

　　●明诗平论二集卷一

　　五古一

　　邹廸光一首　　　　陈继儒九首
　　王思任十首　　　　薛　冈三首
　　葛一龙三首　　　　马之骏一首
　　李流芳七首　　　　曹学佺一首
　　钱谦益七首　　　　范景文一首
　　吴鼎芳二首　　　　沈德符二首

　　△邹廸光

　　善卷大水洞

　　○善卷大水洞

　　奔流亿万丈。发自铜官脉。潜从地底至。出与石鬬格。两鬬石不胜竟为水所役洞口石横据水乃人其腋石亦稍怒起。水亦愈漰湷。银虬纵横来。谁谓此洞窄。列炬向前导搴裳脱予舄。激流啮足趾艰若度沙碛下有琉璃波上有琅玕石井井仙人田隐隐见经画呼龙种瑶草。丹砂作膏泽山水玩已周动静理自适神仙如可偕欲古君阳籍
　　庆历以来。五古堕通套体面云雾中。游山即一山。观水即一水。可厌甚矣。先生此作。刻画清奇。方见山水头面。大是一快

　　△陈继儒

　　移树
　　梅山中即事
　　送扈芷游黄山
　　游林屋洞
　　田园

　　○移树

　　一树常数移。家人笑其痴。或恐土肪重大者披其枝高下颇中心神理如曩时。累累渐生实。垂老亦权奇。种树无秘术但勿使树知 【 五字抵一篇郭橐驼传。】 非关造化意。于我独偏私。

　　○梅山中即事

　　谁知昨夜雨化作一天雪送我到山中。梅花弄明月。月明花不见。千山白如练。忽有笑声来。美人弄纨扇。垂手畵衣香。齐声索酒尝。酒波微带绿。半似柳初黄。
　　轻逸便娟不费笔墨

　　○送扈芷游黄山

　　送汝黄面师去作黄山客凡云如败絮真云常五色。 【 硬判得有理】 松矮不盈丈放干铺百尺。石隙多坎空游者难进屐我亦将继游拐杖麤有力寄语雪衣猿为余先布席

　　○游林屋洞

　　造物虽小儿山林解嘲弄沉山太湖底巧斲林屋洞上闻柔橹声。下乃藏牖瓮。窍暗忽疏明。游者梦复梦欲乞灵威书。石匣云已冻。

　　○田园

　　入水无含沙。入山无猛虎。司马不征兵。丁口罢编户。中涓不采矿。尺寸皆完土。厥壤虽下下厥谱自中古耕凿环千家歌哭同一祖。少小昧握筭老大畏官府。行田尽地力累世已安堵未敢匹黄虞庶几近邹鲁

　　又

　　树老常缚牛。屋老难踏鸟。入门恐倾攲。客至但班草。薄酒三四升。取醉不取少。笑指东邻花。桃李日杲杲。昨梦是何祥吹来故人好
　　淳风古道。宛然在眼。

　　又

　　千钱买茧犊。性徤不喜触犁田前戽水垂死跛且秃偃蹇枯草根饥乌啄疮肉闵闵畏屠肆垂首神觳觫念此多苦辛。衣薪葬山麓。桃花绕牛冡。冡上人簇簇一老忽唏嘘凄凉旧臣仆

　　又

　　种荷乘濑浅。种鱼乘水深。鱼行不碍花。游泳自浮沉。结茆际河曲。垂柳复阴森其上有黄鸟其中张素琴素琴且莫弹黄鸟怀好音交交未终听。曳响入东岑。

　　又

　　东邻宦游子上马赴京畿垂鞭顾堂上弹泪与亲违西邻贩珠儿廿载音书稀上者多费词。曰归是耶非。而我虽贫贱。瓜葛相因依。嫁娶十步内。近如一鸡飞。蜡饮杂欢咲。孙大甥亦肥。门前梨棘树。手种已成围。

　　△王思任

　　盘花
　　观海（八首录一）
　　严滩
　　山怜
　　蔡经宅
　　入华严老人居（和杜剑阁）
　　石梁
　　放生池
　　狮窝岭早发（和杜白沙渡）
　　登东台顶（和杜万丈潭）

　　○盘花

　　种花苦不直。盘花苦不曲。养叶苦太迟。剪叶苦太速。百计取花态。四时供醉目。勉强成自然。岁久情亦熟。当其怒生时。岂不含露哭。近人既媚人。安得自伸缩。甲园受高价。乙榭应寄宿死徙尚不知而况荣与辱方信幽兰心。穷年愿空谷。
　　用才。与才之自处。时之适然皆有之。寓感何穷。

　　○观海 【 八首录一】

　　望海海如何混茫似初景势大理难明威来天不猛。游龙无故乡飞鲲或纤影始知国中人。百年徒在井。
　　只取大势不实赋海赋即不尽

　　○严滩

　　谁何一男子。举州冐其姓。一丝钓少微列宿俱不竞要领发觉言足腹浑卧兴汉月至今明。江风于此劲 【 法徤】

　　○山怜

　　山程无近里。山家无晏眠。山女无完粉。山民无空肩。采薪来忽虎。得米归即仙。独行荦荦路。相望迢迢烟。饮水涔为井。开山土是田。乐谈城市事。喜逢赛会年。一见伍伯至。魂摇似缩鳊。使君有公赋。且取骄人钱。

　　○蔡经宅

　　蔡经犹介人止思麻姑。鞭背乃诛意。一痒不可扫。汉皋赠且挑。天台俪而嬲岂不共神仙方干代烦恼

　　○入华严老人居 【 和杜剑阁】

　　空山诵华严人老气则壮木鱼一振响江南尽回向侧望万年氷。布瀑三千状虎豹常伺门魔魅敢侵傍阴风忽拔海无畏佛亦怆。常恐悞云雷会使光明放我来举寒酌七鬯幸不丧凌晨取沸雪盥浴神愈王缅想射人清泠何多让更欲借轩窗。凿通青玉嶂。不能此读书。怀人自惆怅。

　　○石梁

　　谁将一疋缣经纬万里雪上有织机梁。提丝不听歇。天襄无此巧。火完无此洁。文是观音莲。花花喷玉屑。

　　○放生池

　　食少鱼难养。地少鱼难葬天寒瘦尚可风暖膏将涨 【 体物深至语莫谓戏谑】 一自囚红水何年逃碧浪本为放生名反得速死谤大哉慈悲言不取亦不放。

　　○狮窝岭早发 【 和杜白沙渡。】

　　旭来雪若水逢天乃得岸载语乘槎人又谓入银汉雪曰万余里天青界相半 【 奇旷非常】 十丈溷同行招要必以唤。举目但茫茫。拊心何漫漫。势迥自孤危常恐仆影散埜树苦相欺格鬬羣为乱袁安岂解此。闭户空咏叹。

　　○登东台顶 【 和杜万丈潭。】

　　古雪争日光。弥天象反晦。我来觉一刼。不知仍世内危蹄犯峨氷力杖竭杳霭已见地无余。翻悟天还大。诸山愿臣仆北台仅敌对。绝顶踏晶沙茫茫荡沲瀩侧身瞰沧溟金波豁既碎齐岱呼即应声不在天外。僭逼上帝居恍忽摇幢斾紫浪蹵万峰龙湫朝黑濑。大畅向生游。岂复如湛辈。濯足雪花清。振衣云叶碍。肯食羣仙盟。笙鹤年年会。

　　△薛冈

　　留别张隆甫
　　彭城寇

　　○留别张隆甫

　　贫贱无足骄敢以矜色怰祝鮀宋朝死天下留口而我见若仇雠君闻岂欣羡情性稍稍同以此成契善傲骨不易食吾子今原宪藜羮且不糁节义穷始见欲止贫相驱。欲行病相恋。行止两不可何以计晨晏徒爱莫能助。徒知莫能荐。惟取固穷操。补收高士传。 【 无可奈何中。作不朽佳话。亦酸心。亦快心。　心甫。】 冻馁诚可忧言归苦游倦富贵生今日不如贫且贱。
　　激直怨断声有余悲

　　○彭城寇

　　凭吊碣石宫。数假彭城道道旁桑麻青重门御客暴何物敢奋臂久聚中原啸思以台戏马。朝呼夕辄到。城中余三户。城外增万灶。乡夫岂不勇仓卒苦号召我本大平民危机误奔蹈孤军望援师椎牛竢享犒从来找师集残疆已无盗

　　又

　　髦龄苦行役况丁金革中艰难费轮楫吊古跻云龙贼至自淮南所过州里空顿兵桃山下。意在窥二东。洪河不得济贼计良已穷蹑后倘一旅歼殪微遗踪乃计不出此妖蛟纵故宫清夜坐岑楼浩浩闻北风南山助烈火天地为之红 【 得此四句宕开气势】 国家养貔貅恃以戢狂锋狂锋不能戢厥辜任孰躬无庸奸宄患所患求英雄道路有万目。看叙贼退功。 【 悲愤填膺妙在不尽】

　　△葛一龙

　　建溪舟中寄王元直
　　得潘昭度新蔡书答讯
　　舟中九日

　　○建溪舟中寄王元直

　　目奇。不敢瞬一瞬百奇过 【 迅急在眼】 鲛鲵岸上立牛羊水中卧决溜拂神风喷薄天地怒行舟鬬石角所去无一步。空翠翳中日崩崖撑独户狙公劈皱栗。螺女搴香杜。辟历焦峻壁。坚阻绝四顾忽于一转折片叶生云雾。如是五日往未及半程路郑重致书语彷佛后先悞七月荔香尽。八月橘犹醋。

　　○得潘昭度新蔡书答讯

　　故人宰一邑鸣琴事官守飞书致予问可继床头酒。予亦问使君。宵似春风否。春风苦不间。吹花复吹柳。
　　有意无意处摇曳多姿

　　○舟中九日

　　九日渡头人　迎风倚孤棹　江空落日远人夜生余照无菊亦无侣　开尊自相劳红叶点鸥波青烟出渔灶
　　格徤气清一结堪画

　　△马之骏

　　送司饷辽阳

　　○送司饷辽阳

　　金城草木衰。雁声哀且厉。落日孤烽高。往往见轻骑。飒沓封□秃。空庐厌焚□其中原埜腥未必尽芊豕残鬼哭玄沙。犹闻上功次。夜深拾断镞。卤获勅镌记岂不耻雷同。腹满不敢议。时媒跋扈骄未陨搀抢祟。投醪固宜广选锋乃为锐似闻志士悲。中夜枕戈涕且歌胡无人。苍茫九陵气。
　　语含讽刺不尽而尽

　　△李流芳

　　题荃之畵兰
　　丰于寄怀戴天卿
　　南归诗

　　○题荃之畵兰

　　我昔学畵时意亦颇浩渺不求工形似。但以写怀抱。十年弄笔研自顾尚草草子真有夙慧落笔■〈冉阝〉便好疏疏几叶兰此意亦难了墨肥苦无骨。险瘦神亦槁纵笔伤婀娜。取态失苍老。不独烦位置。兼亦贵风藻。看子意有余一往何振掉着花花离离着叶叶袅袅因风欲翩翻堕雨故夭矫开箑飒生气嫣肰出物表始知画有真。俗工徒潦倒。勉旃自珍重成名不足道

　　○丰于寄怀戴天卿

　　我昨过隆阜问予人不识。见子因吾友。执手便相得。嗟我阅世多老眼太青白。如子自不羣肝肠映颜色。我从齐云还留连爱落石僧厨爨无烟。溪边学闭息。须臾千村素。犹余半岩黑。绝呌清景中。不禁酒喉函。飞书往报子犯夜旋相即岂无严城限。况复路崎仄。感子欣肰来。絫絫载觞炙。使我获一醉。陶肰共枕籍。别子几何时。又见阳月易。丰于与隆阜相望苦相忆东门李女郎。颇不事妆餙 【 忽入女嫏即事真率想见淡荡】 迎门粲一咲此意可怜惜期子重来过楼头新月直

　　○南归诗

　　我本疏狂人。不适于用世。当其少壮时筋力尚可试。摧頺廿年余业已甘放废黾勉作此来未免为贫计。出门即不怡。行止屡跋足。禄养或可图世难偶相值未能为亲欢遗之以大虑。绝裾者何人。殆或非吾类。高车易倾覆况复丁此季纵令为身谋亦岂徒泄泄 【 阅历见道之言浅躁人须书座右】 寄谢金门友出处各有为。同车既好我。周道瞻如醉。

　　又

　　我年未四十已怀退隐图俯仰又十年。何为尚踌躇。经过怯往迹魂魄识畏途去来廿年闲。道里三万余车装敝屡更何况此微躯所以不自决。岂徒为饥驱富贵亦复佳岁月待我乎 【 较乐天欲留年少得富贵。富贵不来年少去。二语婉折多少。】 婚嫁幸已毕余口亦易餬故山皋亭下桃李满村墟深坞秀泉石近筑静者庐新梢想出篱疏泉行遶渠双筮指天目一勺见西湖言之病已苏。况当长久居。息黥补吾劓。造物宁区区 【 右途中示子将。】

　　又

　　兹山表徐方经过屡登眺偶然寻旧游策蹇偕所好荒亭何萧瑟落日春风峭。河山挟霸气。四顾雄怀抱。嗟此古战场。岂容隐者傲。缅思放隺人无乃非高蹈不见山下湖 【 一句忽掉转章法遒秀】 清如眉眼照。河势欲吞山。湖能益山貌。此中岂有意河怒湖则笑 【 右登云龙山。】
　　别将河湖宕开作结势极徤远

　　又

　　吾爱陶彭泽出处皆草草 【 须知不是说陶公草草所谓正言若反】 动必求其全俗人自缠扰吾尔廿年交知子如余少爱子无俗情俗情亦自好口常说隐沦。身复恋温饱蹉跎两不遂此意各能了 【 冷暖自知语人人有省】 兹游计百日日日同倾倒鼙鼓声动天风涛势翻岛寝食间谈谐赖以忘病恼不知分手路只此阊门道经过虽有期别怀亦悄悄。子归及桃花六桥踏清晓别业在龙泓。泉石真可老。我归百无欢。烧笋听春鸟。秋风从子游。松阁为我埽。 【 右吴门别子将。】

　　又

　　伯兄性寡营生理日萧条两弟皆食贫汲汲度昏朝为农力不任课儿亦无聊余润或望余自顾无脂膏。今当遂长往。念此中心焦。勉谢诸兄弟此非人力邀。吾宗自薄佑先达皆早雕从兄与仲氏当年踵登朝至今同藉人秉枢冠百僚逝者倘可留翩肰亦云霄大命既有制电露安可饕我虽老风尘寿命较已牢与其夭斧斤宁以樗散逃伤彼泉下人。 【 又说转先人上缠绵婉痛】 悯我道路劳。兄弟更相慰。烹蔬倾浊醪。婆娑阿母旁。此乐何陶陶。富贵有此否。何及为我骄。天伦岂世情。菀枯同所遭。但当崇令德。慎勿望门高。 【 右还家】
　　长蘅五古。温厚深婉。为体中独绝。律诗乃率□耳。或问子于五古颇去平调。而长蘅不尚奇险。何牧之多也。子谓嘉隆间五古。正恨其通套无痛痒。如一副应酬贽礼牙笏绣补。熣灿满前。自可假借。不必已出。人亦不堪领受。又如楚蜀□俗。以木鱼漆鸭宴客。不若菘韭之适口。恶其伪也。恶其袭也。岂恨其平哉。诗到真处必平。年到极处即奇。长蘅之平。正使好奇者无从入手此正奇之至也。何得谓平。

　　△曹学佺

　　送陈振狂

　　○送陈振狂

　　秋月无数好。夜夜明长天。子在之水。独坐不能眠。作客亦何事开襟殊爽肰谁堪带余影归去伴江船
　　幽襟素韵不假雕餙

　　△钱谦益

　　先生诗羙富不可如矣。昔人以乐天子瞻务观三君。为广大教化主。嗣之者其先生乎。金集未见。皆得之钞录。故不能多。要之先生集毕竟单行。非选之所能尽也。

　　大风发谷城山
　　饮酒（七首录二）
　　鳖虱（臭虫也）
　　淮屋（记淮安太守许同生作淮屋之事也）
　　四月十一日登岱五十韵
　　汤池

　　○大风发谷城山

　　驱车谷城山刚风旋如块厓端殷崩雷石角噫众籁合汨饥鸱号排荡飞鹢退首涂失东西亭午转冥晦天窄危径里。日荡浮埃外。舆謼徒侣错马旋尾鬣对局步蹴石根却行压人背 【 险景动魄】 登顿鸟道半。经亘蚁封内。歇鞍方问涂。息肩始一喟。行看日车斜。坐喜轴在。行迈固有时冥升信多悔善哉前车戒斯言旅人昧

　　○饮酒 【 七首录二】

　　羊羔产汾州葡萄酿安邑刀贾主人名桑落应候出一一走京华种种烦置驿肩荷虑颠踬车驰或泛溢枹携如怀绷登顿敢奔汨一夫致一罂一石数金直爱借□馨香收藏辟风日封题复再拜。辇输权贵室。贵人多不省。累置似搏埴。寂寥扬子云扶疏守玄默徒肰烦鸱夷。耆酒何由得。

　　又

　　世多爱官者。不复知酒旨。亦有爱酒者。不暇计官羙。爱酒令人狂。爱官令人鄙。肠烂饮不休。漏尽宦不止。耆酒与贪官。皆可令人死我本爱官人侍郎不为庳。我亦爱酒人。致酒每盈几。今年命大谬。官罢酒亦耻。长啸谢都门。斯可以去矣。

　　○鳖虱 【 臭虫也】

　　僦舍都门外湫隘类鼠穴土炕榰前楹瓴甋累后闼炎歊气弥蒸沟浍恶不渫凡百虫与豸因依作巢窟。有虫虮虱类厥状肖惟鳖形圆脊微穹帬介俨环列多足巧于缘利嘴锐如铁伏匿状第间。梦呓伺怳曶。擘肌陷针芒噉血恣剞刓。攒嘬方如锥。坟起已成凸。不禁肤爬搔。猛欲手捽撼倏若捷疾鬼惊走在一暼都无翼扑缘。不闻声僁屑近或匿枕衾远或走栭楶明或潜帷幔隐或据衣裾遶床何处搜拂箦谁能撇儿童偶批掴经时臭不歇未足夸俘获。徒肰滋呕哕。我坐环堵室屏居谢朝谒方当病幽忧又复遭螫啮睡少不耐噆。皮枯岂堪蜇。逝将谒上帝精诚诉饕餮绿章方夜奏天门还昼闭亟阳顾我咲子亦太薄劣胡肰扣阊阖除此小虫□归来焚奏章求装遂南发从容理席荐。潇洒振巾袜挥手谢鳖虱。且与尔曹别。如何韩退之。得官喜见蝎。

　　○淮屋 【 记淮安太守许同生。作淮屋之事也。】

　　淮人作芦屋缚芦为桷椽砖坚省涂暨欂栌无刻镌结构朴而雅庀治廉且便许君守淮阴但饮淮上泉归来结淮屋亭午犹醉眠人言芦为屋。尝恐火误延。建章三月火。岂亦芦使然。又云不耐久。风雨易漏穿。此屋如传舍。次公岂非贤。竹楼安在哉。其名至今传。

　　○四月十一日登岱五十韵

　　清晨上泰山。下山未昏黑。 【 起二句作冐】 登览兴已赊。驱车一何疾。我行渡泗水望岳心悚栗原野相却迎丘陵莾奔逸湖然类削成未见表嵂崒停车回马岭。凝望似堂密。岱势自回伏。羣山各离立。傲倈矗数峰。迭浪兄沸滭。偃蹇欲不朝顾盻疑旅揖低佪成眩运登顿犹堛塞纡回凌绝顶俯仰荡胸臆天去山不多云与地为一众山斯在下九点烟屑瑟巨如牛眠冡。细如蚁封埴。散如狐绥绥。聚如羊■〈角咠〉■〈角咡〉。弭伏象环卫。奔走效覊絷。傲倈虽兀傲。没踝不及膝乃知丈人尊。儿孙敢匹敌登登四十里十八盘乃毕山容濯深秀石状鬬诡特。洞壑互排陷。冈峦竞迸逼穿地山根涌。撑尺石笋出。层峰腰带云。远嶂掌避日。大冶无不有。神工故难诘。琢为研山姿。缩放盆池质。近松辨荠峙。遥树纷禾栉戌削衣低昂翩反袖欹侧铃珑月斧漏窈窕云车匿属连方帖妥扬去忽剖副 【 水经注形容处所不到】 浓淡尺寸变向背一瞚失领要苦烦纡追逋恍迷惑何当信宿留揽采灵异悉坐看下垂云布满兠罗色又看崇朝雨飞练挂千匹烟峦抉烘梁云海摉荡潏笼拙赋家心极命畵史笔逝将毁车轮岂独戴台笠兹游借刻晷身世两牵率每笑秉烛忙自叹乞火急是时天大旱山枯石将泐渴游既惺忪闵雨弥快悒。元君盛香火。盻蠁走郡国。金钱佐军储。羡余润私室。神道亦乘除。青帝遂失职。雀鼠穿帷帐风雨剥韦韠惜哉阴阳愆致此骄蹇极神心本天咫。明禋在国恤。鲁童舞傞傞。齐偶笑咥咥。天门开诛荡。肤寸云岂息。焭焭虮虱臣。独为苍生泣。
　　通篇摹写领畧急迅详简阔细语有分寸炼章煅句妙极天工

　　○汤池

　　图经云汤池在黟山东紫石峰下。香泉溪中有汤池。黄帝服还丹。肌肤皱折。浸汤泉七日。故皮随水而去斯须白龙见池中。笙歌绕室。云雾泪散。见珠函玉壶持归石室浮丘公题记干南峰石壁。
　　峨峨紫石峯迸泉泻天半下有汤泉口濆涕然垆炭阴阳交剂和凉温互输灌暄暖便祓濯清泠宜靧盥立象征明夷流恶类奔窜蒸池匪槛涌瀵魁徒澶漫天为汤沐赐神用阴火熯不数硫黄觕肯比礜石潬 【 天下汤泉多作硫黄气惟骊山是礜石泉黄山乃朱砂泉】 惟昔轩辕帝在宥天下乱神丹内服食灵泉外烹煅一浴肌理皴七日毛髓换龙来云翕集凤吹雾消散浆露玉壶凝。冠履珠函贯。至今石壁题。隐隐南山矸。我来值春晚。桃花汤涣澜香风解烦酲蒸气淟微汗咽嗽绿肠净。拂拭紫络粲。原宪肿可差。皇甫痹应涣。陆浑火埜灼。焦原势糜烂。未能除人痾。安用涤身痯。谁把浮丘袖。永怀玉女姅。执热竟何云。晞发起长叹。

　　△范景文

　　吊方先生墓

　　○吊方先生墓

　　夷齐叩马谏原不为武王心忧簒弒者。借口于伐商武列当时变二子念天常各自具深心并行岂相妨顽民迁洛邑义士死首阳死名与死节。武俱不忍伤一时两知已千载有臣纲。忆昔方正学。将苶同肝肠。 【 只一句捩柂】 气不激不烈节不烈不扬悲风寒木末。至今有余怆。

　　△吴鼎芳

　　泊北固山下
　　天台山中

　　○泊北固山下

　　夕阳江色远■〈舟羲〉棹潮初退独客吟清秋沙鸥冷相对水气上城根风声隐岩背。渔舟载烟火。撑入菰茭内。

　　○天台山中

　　白云伴衾宿开户云飞去出户寻白云。苍厓湿芒屦。峰头异域僧洞口先朝树流水带余花。从来不知处。

　　△沈德符

　　告身行
　　咏怀（十首录一）
　　○告身行

　　赤伏未再炎关内赏烂头全鼎将分足中郎署发丘孱闇与雄猜。前后俱鲜谋。下逮瞀乱世白板时拜侯间值兵革兴貂蝉出兠鍪亦有童憨主蜀帅付打球如何明盛朝贻此班行羞起曹一牍上朱紫隘道周墨敕一纸下厮养皆冠斿华簪耀绿帻法服被青鞲将作操斧斤位超大长秋八驺列车前昨日身为驺乃至槐棘身自诩借前筹延赏金吾堂赐服龙衮侔已甘哙等伍宁畏楚人咻青女一司令万窍鸣飕飗霜霆交加下云日皆生愁灼烁剪彩花丰茸负薪裘枝髠皮不傅弃掷衢与沟亦有株累及本判清浊流昔既溷淄渑。今岂辨熏犹纷纷杜邮行累累请室幽元载秽袜塞。崔浩槛车溲。猎方思上蔡。辱或报江油。免官削爵土。犹称礼遇优。差殊疏傅去讵学李泌留向也楦麒麟兹辰绣牺牛珂玉不为荣秪足媒俘囚季唐亵名器未足深相尤大将军告身。今值一醉不。

　　○咏怀 【 十首录一】

　　昔贤欲骄人所恃乃贱贫胸先横一物气豪失则均贵后益着谦实与倨傲邻。醉后益温恭。不如任天真。何为居逆境道诎志反伸狂呼鍜锡公鹉洲竟沉沦登床叱挺之几丧浣溪身所以栗里翁诲子颕水滨。冷入县令被。吐污丞相茵。七尺既受役。安能免叮嗔。

　　卷一终

　　●明诗平论二集卷二

　　五古二

　　钟　惺十二首　　　谭元春十首
　　尹　伸十首　　　　潘一桂六首
　　恽　向二首　　　　池显方五首
　　于奕正三首　　　　卜舜年一首
　　钱继登三首　　　　华　淑六首
　　蔡维宁七首　　　　阮大铖三首
　　卢世■〈氵隺〉二首　　申绍芳一首
　　黄景昉二首　　　　文德翼一首
　　陈函辉一首

　　△钟惺

　　经观音岩
　　雨发九湾至归州
　　归州峡
　　新滩
　　西陵峡
　　飞云岩
　　南归柬别刘贞一侍御狱中
　　傲来山
　　已未白门喜周伯孔至读其诗记前会在已酉岁
　　钱时将自吴过访因谒梁水部于芜湖及再见予送之归吴
　　戢楞严注讫寄徐元叹
　　题茂之所书刘脊虚诗册（并序）

　　○经观音岩

　　洞岩但如此。今来较不同。 【 不见深厚便令人易袭】 泉石稍差次遽觉心目通。峰气值残霁往往变苍红曲屈失故径。层深翻得穷向者攀援处。乃在俯视中安知所蹈历其下非嵌空何心觅前源径尽忽以逢水木发秋籁而非谷中风悯默观因应怳焉如发蒙
　　曲折玲珑有幽必到山水诗恨跖实不灵此又似灵分太多请智者参之

　　○雨发九湾至归州

　　乱山无清晓云水但稠浊 【 起句有鲍谢风致】 累日行重岚。丛密何由豁安知兹壁外。不有朝暾跃。頺云初离洞流止将焉托岭半一人家如鸟巢阿阁。人语响空蒙烟火出冥漠。隔江望秭归。残阳见井郭。胡为既济后昏暮犹墟落。

　　○归州峡

　　谁知下峡途自兹始云险。蜀江不愁风风立水亦卷石逼■〈木虏〉触石。湍仄舟过浅。向历虎须危。 【 虎须滩名在夔州】 未觉精魂敛长年至兹戒心手目俱勉。水舟细意尝。稍肆俄焉舛曲巷夹我舟戈鋋立剡剡怒涛跳臼中倒石日夜碾努力过新滩。前期自可展。
　　手眼清透不假杂色点缀而自肰如畵所谓百炼正在此

　　○新滩

　　三峡险匪今。兹滩成近世。所以名新滩舟檝往往踬。伏石激横流。以待舟相值。天意卝人力。工亦有钝利。利者每批却审择而趋避其间不容发。失非唯恐泥三峡归峡剧三滩兹滩厉 【 又将二句锁顿方有势方醒豁】 巍巍神禹后。凿山有望帝。连亘七百里。疏决成既济片石距通津智勇莫能计 【 郑重有关系笔力千钧】 吁嗟乎陂理。真宰难思议。

　　○西陵峡

　　过此即大江。峡亦终于此。前途岂不夷。未达一间耳。辟入大都城。而门不容轨。虎方错其牙。黄牛喘未已。舟进却湍中。如狼足其尾。 【 虎牙狼尾滩名】 当其夷险交跳伏正相踦。回首黄陵没。此身才出匦。不知何心魂禁此七百里梦者入铁围醒犹忘在几赖兹历奇奥。得悟垂堂理。

　　○飞云岩

　　吾闻山出云。岩则云之室。兹岩云所为。云与山为一。山云老亦坚。浮者化而实。初至怯空游。梯磴乃历历下上于其间。步步可游息。石以云为神云以石为质石飞云或住动定理难诘。草树过泉声寻之莫可迹诸游山水诗又刻画又浑成觉季重临摹老□差下一格矣。读此等诗。不得不服其心灵手妙效嚬之流。从何着脚。

　　○南归柬别刘贞一侍御狱中

　　古无三十年地天成扃钥神龙寄高深声臭不可度理数俱无榷。莫能使鸣跃。天其垂异象皇心喻而作都哉御慈宁外断中斟酌。天心既已睹。巷牖非不豁妄意诸小臣。圣衷疑且薄。其于所尊戚。体貌自温恪苟能中穖宜匡顺固绰绰。吁嗟失斯时。何由更纳约。侍御班虽后。于义忝鼗铎四顾既无望直前安敢却微官易得罪仓卒风霆落。致君有今日。实以盈庭诺谓宜面引咎。后言胡救药。匪唯语默乖。已失后先着。终始揆斯事谁其司斗杓于君独严谴犹知君謇谔差贤于泛泛诛褒两寂若君曰是何言。徒憎中惧怍。有言恨未申。何取身囚缚。看君负兹意。空名耻为博。吾闻古直臣。退居皆闭阁。顷来鸣立仗夫岂不岳岳。中情既难言。末路别有泊。或使忠谏途。反为世所托。区区抱幽愤待君一洒濯
　　并是深一层语。为好名人下□。

　　○傲来山

　　望者远而畧然得山之全 【 真形图正目不□】 近郭岱已具人马欣云烟。牒牒达天门。天门非一天。向所指为岱。岱曾不与焉乃知是傲来相顾而爽肰。察所由起止与岱相周旋扶侍效媚兹。诡激而便娟。虽为岱疏附。其它不苟连升降殊所覩去来情屡迁于维岱曰宗。理气资节宣。

　　○已未白门喜周伯孔至读其诗记前会在已酉岁

　　一士才德成天人几交酿 【 有感其言】 勿曰兼人资。后遂不可量阅人久且多本禾自殊状 【 过来人语】 风日损不知骄吝羙已丧能使好德人。十语九成妄。见君白门日弱冠神内旷如彼岸未登意已先人上敢自负人伦。秉彛不能忘人多恶其狂利子终易向。予虽不谓然口誉心兼创今兹从我来再见君已壮安保十年外。前途副远望交相劳苦言。不暇道无恙。舟近察其人。豫暑清实相。拜手诵清风穆如表静尚曩言庶有试今怀始获放感子不相负。非因来破浪默思昔摇摇为子扃疑谤。愧予当子年。事事远相让。虽云根器殊。亦绿心目障。倘有他山石如我于君向何至老大时衰劣犹怅怅乃知贤愚分。运会默相仗。
　　深心师友学问之谈麤中自满人须日读一过

　　○钱时将自吴过访因谒梁水部于芜湖及再见予送之归吴

　　士能苟读书无文亦自可篇章日日传吾知腹未果钱生学道人著述不妨伙。按之皆精博孔释如观火别予谒梁公返不忘见我离久如初逢玄鸙空中堕归吴卧氷霜经籍以自褁

　　○戢楞严注讫寄徐元叹

　　阅人数十载不容不索居咎誉去已足。此外何所须。岂知获微效。习静心迹俱。纵非惩恶友亦当返我初禁足废参访。良朋亦遂疏辛勤补孤陋精进资颛愚。法味自供养。不复观他书。诸根本闇钝无力及其余七载求密因。心见欲豁如浅深示真月究竟是非除因果同本性。顿渐殊常途当其衔蹑际交光非有无櫽括取其要餐采聊自娱人生非麋鹿何怪限荆吴萍蓬犹偶值岂终隔一隅但恐再相见冉冉犹故吾

　　○题茂之所书刘脊虚诗册 【 并序】

　　每见古人终身于诗。究其所存。不过一轶。或至数章。则心甚畏之。贵裁也。精于裁必审于作。□于示人乃其高于自处此予所谓选而后作□作而听人选者也。甲寅早春。舟中阅唐人全诗畏杜审官之少。而脊虚止十四首。其严冷之意尤肃如不可犯。箧中有高丽妙茧八纸。将索茂之小楷。偶阅此遂以授之。其纸不浮于字。意似皆有所裁。纪之以诗。
　　只兹十四章炼气已成液如何平生劝一字勿苟益陶公坐高秋俗士不敢入不受人去取孤意自先立何以庄严之妙茧与良笔何以展对之。新柳及初日。所贵如其诗。意皆存简寂。

　　△谭元春

　　冯元成大参来官湖北移书垂问答赠一章
　　读陶诗诗为鲁文恪手录
　　复留吴兴与俞彦直同游
　　谢彦父吉父陆舟亭
　　玉华洞
　　天启元年复出应试呈莆田周学使者
　　送妻父刘悦翁自淮上还里
　　伯敬畵古木寒泉寄董崇相廷尉令予题之
　　刘济甫持颜鲁公浯溪碑见赠是其先人景垣文学遗物展观之暇率有所感
　　颕川张同甫曾访予都门万福寺投诗不值而去丙寅冬日闲居有怀始寄答此章

　　○冯元成大参来官湖北移书垂问答赠一章

　　辞人凡九变大要归楚辞三百孔黜楚楚赖灵均垂无论圣与愚不磨在精思我所必起者人亦难废之 【 大眼界大力量语。庚庚有见。非妄自儗托者可比。】 南郢沅湘畔。不见芷与蓠武陵自有溪桃花所莫迷已非古人境。空想古人奇。芳菲存毫素我公幸临兹愚生本疏内异采难华滋静中悟离骚。稍与初体宜屈子何哀澹楚原非猖披。振衰还古则。舍公当为谁。

　　○读陶诗诗为鲁文恪手录

　　陶诗淡如此微云沉古潭。密奥了无际冥冥真气参高非由箪瓢趣岂关沉酣。素而不近枯。心声如可探我釱乡先达已深躁锐惭。想其写此帙。清风吹茅庵。
　　心澄气厚澹澹无际

　　○复留吴兴与俞彦直同游

　　我欲乘月发子忽乘月到相遇自成留主人向客笑 【 高怀如挹】 寻溪不知返。身心舒一啸。野庵达城闉。酒茗生幽妙。坐疑霜天月。日新在斯城照。

　　○谢彦父吉父陆舟亭

　　忆昔乘月色叩园登城际。忽见城头光。波为月所碎。斋竹借清容是时百雉溃水月不可常。官吏兴其废。二谢步柳下嘅肰念荒秽絫土与堞平。亭之但点缀孤舟分渔牧。遥烟褁松桧。闲坐看苍茫嗟彼劳人辈此亭有佳致不在此亭内我家临流水。羣木良可爱。鸠工且置亭。落成皆此类
　　从子瞻凌虚台记脱胎笔兴超妙。不挂一尘

　　○玉华洞

　　黑云埋地底烟雾不得结。潜与炬同人。以此为日月阴湿沁空冥初火照难彻伛偻寻石隙容光随曲折石笋乱棕榈。拂音皆清越。日县高下乳。彬彬相错列。迭成人襊绞龛影幻古雪万象不可穷间坐石上阅
　　雕镂鬼工。然不入怪。高于文长一位。

　　○天启元年复出应试呈莆田周学使者

　　夙生师友债。人间荣宠好。两念未尽忘根静器犹躁 【 根器分别自知甚深】 久闲令人肥山泽癯者诮。十日学磬折九日犹不肖前果厌巾衫。今又厌穛钓无恒则存之亦曰任运妙 【 自骂得妙自解得妙】 夫子校南国展矣渊镜照选士如看山佳处领其要。 【 不求甚解正是善读书人】 吾家二仲氏坐收良工效竹箭将尽日。仍来搜空峭。念此何因缘。思拔出泥淖。想在多生中。曾一识面貌。弟也充骑驿。灌灌归相告。静女夜半寒。天晓媒妁到欲许惮衾裯不许嗟犹少
　　以家常琐屑尺牍委密语入诗。而不伤风雅。柔厚近人。胸怀如见。此体亦竟陵所独。

　　○送妻父刘悦翁自淮上还里

　　曾未出闗阓出忽千余里。 【 朴率便见】 泊寻我白门敝装夏云起凿翁太古心诱之游淮水碧槛与疏帘了了多纤指翁遽鄂而问。周视曰奇诡则知课女训。内言不出矣。感翁工劝诲无妬以当美 【 比当肉当车语更妙】 孀姑既无间。姬胜有所倚。请翁回懒踪数往视吾子吾子弟所生奚必缎腹里天性于兹明。江帆挂莫止。

　　○伯敬畵古木寒泉寄董崇相廷尉令予题之

　　钟子不言畵。偶然生数笔自取木石疏非以愧人密 【 高致雅怀标出可想】 踌躇未肯竟即寄友日能于点染中。常写其人出。曾畵一古木冲纸纸为绌旁忽露半舟。寄予惟恐失。又畵两古木横有氷霜质久之拂其尘添壁与瀑一 【 神到急追从来高人寄托翰墨往往如此】 闻人往海上。寄悬董公室。
　　只说伯敬畵意高简而寄董只一句结出章法剏获

　　○刘济甫持颜鲁公浯溪碑见赠是其先人景垣文学遗物展观之暇率有所感

　　颜公书法卓。方圆皆欲除。平生嬉怒情。向此无不抒。碑版盈山川。暇矣德业余能令天与地如人华冠裾 【 非公不能当此言。非友夏不能以此言赞公。】 次山颂中兴。公也拜手书欣然执末技甘逊为不如 【 从来惟大英雄。大学问人。方见自家真有不如人处。容易自足。只缘不大。】 推让事君父何事肯自居 【 推开说去包括甚阔说理了偏不迂腐头巾说理迂腐只是理初不畅非恨其说理也】 以此炼心腕墨妙有本初 【 又说到笔墨上旋转入妙】 损尔主世传。报之以勖诸。
　　此首诗与词人凡九变一篇。言文章艺术之□蕴含精切。本领最大。岂寻常才藻人可及于此等诗过目不辨。而漫肰随世訾议竟陵。何弗思之甚也。

　　○颕川张同甫曾访予都门万福寺投诗不值而去丙寅冬日闲居有怀始寄答此章

　　古音不可追正响谓孤调云水散杳冥永日不弹妙小室缘灯影自将朱弦照忆念平生友宜用寂莫报 【 纷纷往来总无关系此寂莫中正有平生友在躁竞人岂知】 曩客春明门。塞默中浩浩盛世四民外别自有无告 【 举世溷浊知音无一真堪下泣】 汝阴张氏子万卷不图效奇踪无贵游访我申所好荒寺苦难逢一去成远道。天寒雁鹭多。野水自移钓。

　　△尹伸

　　先生五古刻削奥折。无一字近人。然刻而能亮。奥而能浑。一片清淳古澹之气。流贯其中。非古非今。不袭不滥。可称独绝矣。七古坚响炼色。别成一家。近体矫矫仄秀。脱尽庸熟。于此道开蚕丛之险。良是间代清律。○五言古诗。大要不出三者。写景言情纪事。然工此体者。或偏有所长。易地则踬。求其兼融互摄于三者。而无痕迹可求。正难其人。惟先生能之耳。葢写景易碎。言情易俗。纪事易直。又求深者多至晦□。作理语多至幽腐。要在一片真气。曲折各到。而语语可晓。又多含蕴言外之味乃佳。不熟读先生诸篇。于五古之道。恐尚堕云雾。乃漫云取裁汉魏。不知如何便得到汉魏也。

　　得黔报寄示两子
　　山居杂咏
　　溪边
　　病后田园杂咏
　　憎诗
　　盘江桥为朱大参作
　　荆门别内
　　滟滪
　　谒李温陵像

　　○得黔报寄示两子

　　仕宦通黔籍。时比于放流。顷者因戎马反名才见收我昨权出处曾虑当见投未即■〈犭员〉奔林已同鹰在鞲衰年履瘴乡病躯亲戈矛。中子不乐闻。况使老妻忧。惟予性颇达。死生同一沤。炙额兼喷鼻。壮夫昔所羞苟能了二观未必无一筹 【 从一顺逆。齐生死中。生出济世作用。方见本领深微。】 世法今颇解勉师老氏柔。冠军当办战。都护或深谋。声灵仗英主。小丑何足刘。虔劝奉简书。功利不敢求。畸人倘天幸。为我营菟裘。

　　○山居杂咏

　　七年营一室裁及寝与堂此物已蘧庐主人为夕阳岂能淫土木。长庲与曲房。密竹如墙壁茅茨荫微行非即废丹碧用物先其纲。客来坐空翠松谷流笙簧。所恨岭头泉。未即穿修廊。

　　○溪边

　　赤帝淫于威漏天不能信溪水如沸羮。鱼虾难必命。上农哭原田稻花行欲烬偶阴岂不快翻愁失雨证公廪不及年官吏始闻禜。屡稔军兴余吾每疑理运耗蠹伤天心。岂徒农所病。非无陈红者食货矜其栢。窃恐物情渝。慢藏不得静。嗟我百余口筋力在釡甑往者丰之夏。犹恐儋石罄。岁秋辄如此。来日安敢问。馁鬼出篱壁。已伤丘壑性。况乎骨肉间。能必相保庆。箕畴亦忌贫。于焉义可镜。
　　如铁石如虬龙古劲中姿态横出

　　○病后田园杂咏

　　荒俗无笔畊仁义买寒饥旷论薄田舍。英雄亦我欺。粪车却走马尧舜在一犂。附郭多膏腴甲族所必规百里就尧埆岂徒峰壑奇智力所不到其途乃坦夷 【 说得透】 农惰自积习薄取给冬炊百窘博一间乘除敢自私人生满意难。尚恐过其涯。

　　又

　　山居带回溪于意犹未适曲门峻阶下。酷喜一池碧。勉强堤数寻。岁捐稻八石。坐待春夏雨贪天即非策山泽不曾枯北岭泉透眷。善下水之情坑隍惜太迫稍南势忽抗续竹百余尺。从此逓盈虚土石相损益
　　【 许多曲折经营一一写出】 为渠将里许。逶迤过我宅。远阳而近阴韬晦保清白。纪纲颇匠心。苦欲裕泉脉。开凿当泉头兼收雨雪滚工力天与人百年不再役。 【 收得密】
　　得杜之神自不必袭杜之貌从来学杜皆王之于华耳

　　○憎诗

　　卜山卜近邻远邻无择取馋鬼耗羣愚。顽巫为鼷鼠 【 鼷鼠口甘。以喻巫舌。】 穷冬乃其时彻晓闻狂舞荒歌促无章厌恶逮金鼓有时小自刃洒血示祠主虽谬章神异。半亦供戏侮。浊醪谁氏力为尔销痛楚诡云福鸡豚。鸡豚半登俎。今年尽薄收。此辈蠹禾黍。野祭征为戎。圣哲能逆覩。峦祸兹未宁鬼实蛮鼻祖鲁火与邺水。快事一千古。
　　以雅词纪俚事。琐而不俗。杂而不厌。此等诗讵容他人着手。

　　○盘江桥为朱大参作

　　穹山相挤排。江形纔一线。怒涛不得张渊泓遂无间。鼋鼍未肯梁滇黔欲中断 【 大境界开拓在眼】 小人病涉心。长者生悲怨。苦兹木石穷。金乃济其变。铁质自痴重。用之如羽翰琅珰振空响。行人在天半。车马日康庄。怯夫自魂颤不知频动摇所以成安奠亦如凌云台。梁栋与风转。虹力之所余。幻出许楼殿。 【 增出一事作波又不费结撰如此铸局非常老炼】 金仙居上头。豺虎心俱善。东西相辉映。两崖互流盼灯影及寒星潭光最昏旦千古文荒陋翻忘利涉便。
　　庄实题有此动宕缥缈而又不落佻巧一字大手笔无施不宜

　　○荆门别内

　　此地惯为别往往多苦词昔别驱于公。今别驱于私。私若可无别情势合参差。顷者谋虑叶意亦各安之。子但嘱归心。吾姑订归期。意言不尽处迹颇涉相欺游心若尽吐。泪应倍于斯。东西在诘旦。嗣此难相知努力各保爱无为空远思
　　婉转支离情事可想都在说不出处

　　○滟滪

　　老昧垂堂戒。云石谬躭奇依稀怅旧观多是舟过时木小末反隆葳甤云与芝 【 画出】 其颠憩鹳鹤。其下宅蛟螭。生死但毫忽判于知不知舟势与眼光。吐纳每差池。滔滔万里流既束乃纵之。所惜古今人传闻只崄巇

　　○谒李温陵像

　　入国咨昔贤高踪寄萧寺边人真报心貌僧不貌吏五年劝课功田畴与子弟至今青蛉乡彬彬销■〈舛上马下〉鸷。千秋热肝肠几卷偾文字题才别具眼析理兼论势多少冤邪佞青卷凛生气搏撀伪周孔开辟真天地 【 太为卓吾长价】 逃儒颇有激。象教非深嗜 【 定有真见得处】 钧衡遗此物缁衲借标帜吾知皮相者。心实不解忌 【 说得忘者甚浅妙】 偶然塞言责。圣明亦未奰死于不知已公已坚夙志再拜钦幽光澘肰难其嗣

　　△潘一桂

　　开愁
　　龙峪
　　十八盘
　　趵突泉
　　华不注峰
　　夜中过干山

　　○开愁

　　浅士摇齿牙埜响乱大业骚选及赋颂褁足未尝涉竞以幽蠹词忽此铿锵节聚彼千万言重不逾一叶小儒但耳食望影已心慑。伪凤易悦楚真龙乃惊叶谁其辨淄渑深藏闭吾睫

　　○龙峪

　　两崖屹然开势若相啮噬淙流潆石隙争道互奔驶飞声下迎客幽如曳琼佩伏地忽若无有时透岩出桥危云共瘦松秀天与翠顾景如不给左右迭瞻视。

　　○十八盘

　　绝壁几千仭一线悬丹梯齿齿列万磴两峡朿偪之磴浅不受屐短策相扶支。伛偻手互搨膝与颐相徛栈齴啮我履。■〈厂外义内〉厜交我眉狭障如委巷耳目不得施意慑以挺险。力勇因瞻奇岧嶤三天门空青轧浮吹立身浮云上下视浮云驰

　　○趵突泉

　　灵源幻不测。潜液流无停山根厄泉脉出地争沸腾石窦朿怒雪沙衍沤繁星。隐雷晓壑霁。急雨空堂清。壮音薄宵影跳沬沾风棂。鲛人舞晴泪龙女搏春氷曲沼括神瀑球栏戟幽亭玲珑纳霞月浩渺涵空青元气动不穷。乃识天地英灵奇醒游目讵敢投尘缨

　　○华不注峰

　　众岫■〈口答〉然尽忽吐青芙蓉。发地几千仭。削立寻太空秀色洒齐鲁孤青造空蒙石瘦无乱云迹迥多劲风丹井注紫霞湛碧生不穷阶前白云去倏忽成奇峯

　　○夜中过干山

　　白日又欲没长途昏亦行蒙蒙暗尘走聒聒虚泉呜聚足避石角压眼防崖倾。羣峯雾外没积水洇中明离离繁星光孤影邻我形中夜昧所投。宛转千虑生

　　△恽向

　　昌化道中
　　十八滩

　　○昌化道中

　　沿溪山嵸嶐突面失秀气秃如巨然笔。直写苍莾势。溪声破寒涛。响答千春继因风送明玉惊身在雷际忽然千峯来。前后堕苍翠。举眼如列屏须臾坐屏内夹身翠黛中人树失位置 【 想见奇迅】 惜地不爱酒。出泉共山醉。 【 结漫】

　　○十八滩

　　溪流削嵯峨见石不见土暗锋藏柁下惊惧自今古潆回一线端。参错仅濡缕。羣篙夹百丈手眼藉一拄畧折乱万绳。稍急破疾雨。舟从经纬渡 【 即目写得出便妙】 路辨秋毫取。不知瞿唐峡。何以历大庾。牵舟回神情险绝乃堪数。

　　△池显方

　　上滩
　　下滩
　　五大夫松
　　寄蔡敬夫转晋辖
　　入玉华洞

　　○上滩

　　滩涩既相格。风复助之逆舟拗不肯浮 【 三字简妙】 频颠欲触石。如车难容轨。如驽难受策疑非来日路何故溪儵窄乃以人戴舟如空行鸟迹众污迸泉流始得前几及红日熬水烟枯叶上下炙。闭雨仍卷云。人身成干腊。篙师告予言君性亦太迫迟迟胜不行久久自过驿若厌道路囏何似勿为客 【 结浅】

　　○下滩

　　上时苦不前下时又欲却石怒争起立槎牙逼相攫更能巧埋伏袭人于不觉舟如入万军。矢袍乱撀雹。单□疾如飞。一梢与之角。最险在直春出奇履其腭。后舟方来衔。前舟忽受缚。此时失一篙。性命悬丝络。舟师如老将先知彼部落等闲捣诸阵滩滩开锁钥 【 景奇语奇相配　□甫】 殷勤请其法云无甚方畧持梢苐勿强持篙苐勿弱。 【 □□舟师十字诀　心甫】 水固有腠理。石赤有窽却。隐处澜则漩。露□涛则跃。人生当快意堤防常失着轻顺而勿纵 【 括□梢二句意更浑约　心甫】 与我自相若。至此风无权藉风翻易错。
　　险境妙理可悟可师

　　○五大夫松

　　晋松以九钖。未偿其岁寒。矧兹五大夫仅秦九品官。何足荣霜节。无异于穷酸。松因隐身去。明示以挂冠。世反詑为贵。执定五株观。仍指一瘦秃。云是五者残。我行至山半万松生微澜恍似响天乐。导进十八盘。岳灵所滋养。枝枝非素餐。
　　入议论番案法矣而古折有味用笔特别另一风致

　　○寄蔡敬夫转晋辖

　　先人初仕时。太原赍马价。平居常语人。晋果强天下。其人喜习侠。间亦善 【 工】 舞诈。雁门等诸关。最当防其罅蜀失在苛核辽失在宽假 【 并入此二语不觉支赘笔法最高妙】 以君。易氷心。威信毫不借。乳民峙仓粻。买士雕弓柘安知无用命如卫霍之亚见真胸可凭勿听道旁舍北岳与清凉欲□待公暇
　　古调亮节结更劲永

　　○入玉华洞

　　谷口噫厉风欲入颇怖懊鞠躬神玄室转穿转奥窈火光倏明晦逼瞪犹缥缈初疑色颇杂。煤烟染其表。绅望高敞处。全体皆晶皦。天生现田井兼赐诸台沼钟鼓与幢葢人物及鱼鸟汗乳凝垂珠炉鼎留残枣定有自肰光。默照此神岛。我欲除诸炬静观其相好。同游曰不可恐迷去时道最危七层台匍行辄倾倒恍忽露隙光如阴阳初兆偪仄幽忧中精神忽飞矫。平生顶日临寻常不为宝从今始识恩最珍乃在小 【 理浅而切说来自不腐】 渐前稍辨色东方将欲晓玉骨化微青恰当松炬了蝙蝠扑而飞旁俯寒潭杳寥廓复光明佳处反居杪。

　　△于奕正

　　太古洞
　　丁卯读书山中杨无补自吴入京共住半月因畵二酉图见贻赋赠一首
　　度仰岭将至岩下作

　　○太古洞

　　古洞秘秋光幽窈不可拾我欲探其里呼僧列炬入蝙蝠触烟惊已坠复飞集直下若眢井。虽寒不能湿。石轧挂四围。彷佛百怪立。阅历迷近远但视光所及石罅伏深潭僧云龙所蛰静听恍有声。习习凉飙吸心动惊欲还炬短石逾涩触壁苔染身足滑力不给一线逗天青黄叶飞正急

　　○丁卯读书山中杨无补自吴入京共住半月因畵二酉图见贻赋赠一首

　　住山无静侣山情了不涉君携深杳来。呼吸与山接。登眺生渺论语语山水牒忽尔发清慧驱山入笔墨。树老崖欲崩洞古石半泐一人挟书出胸藏不可测漠漠大小酉定宜有此客。我钦兹意深在山心逾热。安得共羙酒。岸巾石上阅。

　　○度仰岭将至岩下作

　　绝壁不度鸟乞与人一线。野云扶杖入步步惊石溅。奇峯飞上下苍翠遥相恋十里几百拞境幽秋易幻苔色老崩石水痕潆曲涧人马行其中如蚁缘花瓣 【 极善形容只此句可作数日想】 岭穷已至地。身犹在天半。入眼无定形。不为丹黄乱险尽奇转生莫惜穷昏旦

　　△卜舜年

　　秋村即事

　　○秋村即事

　　刈豆沿北畦采菱向南浦阿翁唱歌回枯槎荡轻橹树深鸣络纬树外悬网罟举酒坐前檐孙眠枕翁股。丛祠散秋社。村隐冬冬鼓。

　　△钱继登

　　读景逸高先生遗表有感

　　○读景逸高先生遗表有感

　　尝闻昌黎言义肉耻庖宰清流以为殉国事听瓦解公心殊不肰投渊拟填海拜手书诀词字字寄忠蔼今身与后身。孤忠常不改。

　　又

　　亦有不义生权门缔瓜瓞亦有不义死。仓皇自引决彼生如陈尸。暴露未就穴彼死亦大惭鬼面犹带铁公生如霜严。公死如电掣君恩不敢忘。逆熖不可爇。至今秋池水。冷浸千年血。

　　△华淑

　　游石公（舟人过者辄呼石公石亦■〈口答〉肰响应）
　　登空明阁
　　荡舟消夏石公间湖山之观莫胜此矣
　　次韵和东坡戒杀诗
　　偶然作
　　命仆担慧泉酿酒

　　○游石公 【 舟人过者辄呼石公石亦■〈口答〉肰响应】

　　鲸鲵负水啸穴石空其中孤磴力排之飞流不敢通小者如蜂蛎。巨者潜蛟宫云乳滴幽翠镂剔疑鬼工巉岩相抱出仙斧劈一峒从上视其下。憍慑将无同偪侧事牵挽。坳窔或未穷。谽谺亦云妙。何况凌长空回风涌帆樯川谷响鸿蒙一苇缘山麓呼之曰石公。 【 径住老】

　　○登空明阁

　　四面撮层峯峯峯各献奇周遭截水势。中别如天池。缥缈案其后三山宛列眉右华左包山余峦悉郭之皎若花片生一阁中心垂 【 好景】 空云染绛碧散落成浮漪人烟突树起台榭隐迷离芙蓉落未半枫桕赭全披分窗餐秀响眺听忽潜移来兹属秋晦月雪想他时

　　○荡舟消夏石公间湖山之观莫胜此矣

　　圆湖比满月青山犹桂影 【 全幅洞庭大好手眼】 晴阴网轻澜深翠积遥岭濚洄柔橹前如鱼狎藻荇恋彼风柚香丹黄点妍倩潋滟自为村水气兼秋静突石挡高天蓨荴拨寒境终期宅此居一楼一舴艋。 【 处分安置得妙】 舴艋石公边。楼当消夏冷。竹木侍巾居烟霞叨簿领。 【 习语】

　　○次韵和东坡戒杀诗

　　莲芡亦有肉。蔬笋亦有汁。噉之不为奢。并以杜淫湿。淡泊养性灵非徒取自得。永怀育物念劝戒恒急急入寺听鸣鹅。临池观鬬鸭。生意欣满前。不以侑食羃。口腹累甚微厥族为之赤正使普度弘。无能起骨白。黾勉事空王犹嫌赘冠帻飞虫守龛灯。灯向飞虫泣。愿以大慈心。平彼饕餐缺相勉始家人相成在良客素心苟无昧。茗饮堪遥集。

　　○偶然作

　　藜藿苦不饱梁肉苦不饥苦乐一以分悠悠贮心脾豪门穴金粟簿计纷如丝穷檐获斗米惊喜犹自疑中人数畆家闭户傍。书诗幸无公私追筋骨安驽疲偃蹇灭名氏常畏官府知皇天久不雨嘉禾失耘耔五月望已赊。六月又如斯。水车堕鬼刦。翻戽无停时。喔喔闻鸠声。未见阴云滋且酌豆花下良朋息叹咨天苟念吾侪一雨赤非迟 【 朴处可追储王非字襞句绩者可拟　心甫】

　　○命仆担慧泉酿酒

　　酿事法非一择水其要图五里寒泉路深冬幸不枯苍头聚瓶盎担致轻修途吾观水变化俄顷成醍醐。先期觇气色候至香模糊家贫逢岁稔斗秫不为无仓卒友生至。咄嗟庶免沽。

　　△蔡维宁

　　早过邹滕
　　渡河
　　淮阴谣
　　关山
　　林屋梅花
　　石公看云
　　药州秋泛

　　○早过邹滕

　　落月借星照荒云带山起经过乱离后草木恐行李苍赤化鲸鲵将军功足纪野火动 【 兀】 阴风点点流青紫

　　○渡河

　　积雪不可渡。黄河天上头。风帆互向背。地天合一流。寒目走当中浊氷据上游鱼龙决波起众力争片舟冷沙注如雨狐狸灯外谋大野何澹澹。月色令人愁。
　　古直悲凉

　　○淮阴谣

　　王孙重一饭。贱卖淮阴鱼。无故大泽竭。此身亦为渔。且分乃翁羮。其矧以而葅。至今牙齿冷。不过屠儿闾。
　　机锋尖快而意调殊古

　　○关山

　　浑沌凿一门。形胜自开局山色不通行。天势若为朿。孤僧始鸣磬一雨江南绿
　　孤秀

　　○林屋梅花

　　燃灯昼雪天日月抱醉眠。洞中七日路洞口花开千。函文秘莫读吴王在时传仙人机枝花春风摇酒烟 【 口角轻妙不必有义不必可解】 餐雪种花人。都不见神仙。

　　○石公看云

　　石壁出天地数帆秋满湖看云不得食种药开榛芜。读书不识道。即理恒自诬贤愚乃一间夷险匪异涂我意欲富贵神仙不能无。山川屡更仆心发双踟蹰

　　○药州秋泛

　　月高大泽起帆满新天秋。 【 数帆与帆满各有佳处】 渔童鼓掌歌烟远仙人洲。仙人是吾家。子孙千白头芙蓉花发尽飞出双眠鸥

　　△阮大铖

　　入山柬缉汝玉式
　　徐巢友隐茅山偶来青溪闻酒熟遂还得氷字赋送
　　同子宁损之麦场夜坐偶成

　　○入山柬缉汝玉式

　　青山良可亲烟霜更交骛宁取耳目娱要识性情寓。系恋亦宜屏矧复堕忧妬敦悦心不违撰酌旨非误。于野获农谈开门识樵路。谁谓谣诼言。非我息机具。候净孤药存。林定百声赴高梁窥燕雀闲篱散鸡鹜古人意至时。去此不复顾。采薇兼采芝长谣入烟雾向谓不近情今始达其故

　　○徐巢友隐茅山偶来青溪闻酒熟遂还得氷字赋送

　　闻君卧溪阁自照溪上灯。高窗望三茆。月出星棱棱。梦中忆孤隺饥啄南涧氷忽接岩下书。遂曳还山藤。叩君胡为尔君意颇自矜笑指云峰尖。健犊聊可乘。梅花抱春瓮佳酿遂以登糟床滴香孔。气与兰蕙凝此信良不诬自我山中朋 【 高人幽事愈淡愈旨】 仙人有遗柏啖之身可腾晨采花露睎。夕睹松露升。万事谢机括。释饮夫何能。

　　○同子宁损之麦场夜坐偶成

　　白日照中野。风暄麦恒燥。老农勤刈获及此天气好。夜久星琅琅畼声出榆栲予亦偕予朋高吟响苍灏汨身烟海中肆志苦不早谈止乘夜凉潜历田间道屋角灯荧荧闲牛啮枯草

　　△卢世■〈氵隺〉

　　忻口以往气象大类塞垣生来偪琐至此始觉有历落意因而赋诗
　　行谷中

　　○忻口以往气象大类塞垣生来偪琐至此始觉有历落意因而赋诗

　　地廓青天垂。羣山忽敛迹。极目渺无隅。漠漠平如席。遥峰露微岑参差类缝襞枯桑何刀骚枣柳少绳尺长风吹不休我行日将夕惊沙纵复横野气黄兼白归翼没已完惟见空烟积肃肃单舆 【 车】 凉心神恍若辟若寤若旁皇。若已有所获。此日复何时二月哉生魄昏旦气候殊劳歌答于役。脱衣古馆中。夜静灯花碧。

　　○行谷中

　　深谷迥无倪。但闻水声响。山势合成围几于靡所往踽踽石子间。风气逓苍莾缩天入瓮中空碧倒孤朗。清流幕古沙。娟秀如美掌人鸟两俱绝微觉有盻蠁。鸿蒙或在兹。悄焉一俯仰。

　　△申绍芳

　　祝蔡孝来七十

　　○祝蔡孝来七十

　　君昔赘黄门。家兄乃僚壻。倾葢初往还。是为乙已岁。余龄方十五。末座欣把袂。辟珥禀教言不敢雁行聣既而忝同学焚舟矢共济余也幸先登惜乎君下第眨眼十余年冷落貂裘敝访余历下城。泰岱瞻青帝。惟余笃故知。为君旅食计。匹马导长安。公卿争拥篲。便欲弃诸生。慷慨参献替。 【 想见此老倔强　启美】 迟之又五载俛首就匏系驱车入三山垂老益姜桂。蜮口遂含沙终风日且曀余特秉昌言登坛召虎筮。君度义不可。飘肰卷霜蔕。归卧草堂幽。砚田无苛税。 【 说得一团天趣　启美】 尚友在古人。春秋凛义例。演易阐庖牺唤醒凡夫寱因遡君平生大抵多踔厉 【 一锁有牧拾顿挫】 党狱构同文清流笔草薙急难赴锒铛独陨千行涕。硕果勤护持。填海比精卫。痗心世道忧击节犹堪誓。挥杯今劝君白发催人锐是翁虽矍铄。究竟亦委蜕。何如山水间。尔我长点缀。三万六千场。再话参同契。
　　叙次磊落。其人如见。何必诘曲求寄。

　　△黄景昉

　　习池

　　○习池

　　习郁种鱼池相传古亭馆涓涓石甃平所溉遂百畹昔贤经济心不肯不澹远山公廊庙器家典尚书选持节督方州遭遇未为晚不应白铜鞮穷年事杯盌。中原板荡初为欢日已短。盈把神州泪。易一儿女莞无乃父风然蚤岁误稽阮逖矣庞德公。采药竟不返。

　　又

　　山公池头醉羊公碑下泪坐令汉水深。流光照岚翠韵事合雄心即目成姿媚想当游宴时拦街作铙吹葛强尔何人名亦邹湛类。反觉古人殊哀乐如无谓百里香炉峰峨峨烛星炜弃置魏晋间徒焉饱精魅。运会苟未逢。灵山亦自閟英雄学神仙斯语几人遂

　　△文德翼

　　钓台

　　○钓台

　　滩急山愈缓故堆高石头。左肘威狻猊。右肘貔貅。钓时来滩上。钓罢石上休。高寒振林木凛肰不可留少渔为我谑老渔为我谋窃闻今皇帝。与子有素否。上可为三公。次不失彻侯。子陵子陵去。解丝作剑缑。
　　歌谣体绝有古趣

　　△陈函辉

　　偶作（稍节）

　　○偶作 【 稍节】

　　尘逋行处多夙累坐难遣龙性不可驯骥足那能展游戏五浊中。笑躄而使蹇。吁嗟末流子百炼指软望尘屈全膝视阴息余喘上相发一言。满座辄称善。 【 摹画可悯可笑】 平生有素心异乎三子撰。朝爽自西来停云映空卷早哉诵酒伦诙矣谈天衍神马驾日车岂受覊的揃勿令世法深。反笑丈夫浅。

　　卷二终

　　●明诗平论二集卷三

　　五古三

　　郑友玄三首　　　　陈治安六首
　　阎尔梅一首　　　　陈名夏六首
　　方以智一首　　　　舒忠谠四首
　　陈子龙一首　　　　钱　栴三首
　　陈弘绪一首　　　　钱继章一首
　　李　雯一首　　　　吴伟业三首
　　周　鼒一首　　　　魏学洢四首
　　陈懋仁三首　　　　杨文骢五首
　　吕　阳一首　　　　畲充美二首
　　刘　城一首　　　　吴应箕一首
　　邢　昉一首　　　　孙　临一首
　　左国材一首　　　　谈允谦一首
　　黎遂球一首　　　　钱邦芑一首
　　杜　澽二首　　　　刘　鼒一首

　　△郑友玄

　　寄郝楚望先生
　　过眉公畲山草舍赋赠
　　将发张太史为余特赋一诗和意答谢

　　○寄郝楚望先生

　　悟尽传注失方知思所作 【 大学问人到手语】 古吟奏数章方知情所托。千里五百年楚望黄与郝。冥理经求。先后揆不怍片梨烟云老不徒纸贵洛伊昔仕谏员撄鳞遂疏凿园亭亦已异终焉琐寥廓天笃至性人年来废哀乐。三代为胸中。超忽见领畧。迩者足禁门动或向一壑身退物情喧名贵 【 高】 怨离索。幽怀存矜式待世殊不薄。自顾惭长缨不敢言寂莫 【 托云寂莫□人之无意于世者也不敢言处大有深情】 矫首菰芦中敛情向漠漠

　　○过眉公畲山草舍赋赠

　　山亦何必高。水亦何必深。一峯一涧里。濚泓养清音。清音响太古伊人此幽寻。闲梅照巾裾。无营亦无禁朝饭城中友。暮艇向孤岑住世即出世。初非小隐心文章道如此 【 忽转入文章运用得别】 自肰不■〈山上奇下〉嵚。开径想厥始冥烟入孤禽园馆日以丽诛茅示规箴物力关文质挽回急于今朝野同经济如衣之于衾 【 见得隐士关系郑重】 丘壑相置小眉宇凿森沉

　　○将发张太史为余特赋一诗和意答谢

　　一城古附庸。艰难达天子。去者惜人情赠言无臧否启咏穆如篇精诚流一纸清静即见才。君子集其祉至人蒿目深斯言良有以治颕与治齐。同宗葢公旨。及乎典公卿。或效或不尔名迹虽偶合通滞关神理 【 晋人名理明瞻论。人物志。俱包括在内。】 以此举似公万类将托始见称愧纷纭。足令来者徙重来不可知徙心焉敢已

　　△陈治安

　　留寒溪寺六诗

　　○留寒溪寺六诗

　　早祷龙湖特显露异崇报未遑述龙德
　　祀龙明日母疾弥留东门乏槚惟孟封公遗我美材述孟德
　　上官同官乡绅孝廉上舍文学。至于商氓。各有赙赠。计两得百。用为归资。僧洪义等十七人。惠孝待六人。斋公政如等六人。为先慈诵经礼忏。讫不肯以瓣香半粒相烦。述赙德
　　县有三鹿商有鹿米欲用秋祭予不可请者曰宁知后来之不终用也述三鹿
　　县有鱼课秋日届期请开曰待署者
　　武昌胜地昔多名流百年千祀谁知陈生述名胜

　　•早祷龙湖特显露异崇报未遑述龙德

　　龟峰石矶下。云有神龙蟠。溪上有勺水。照日所不干。夏旱虔予祷。渡水风团团。 【 有风圆若车轮黑如釡至止于矶下】 小蛇忽盈尺。举首失蜒蜿。一雨连昼夜。载祀雨方阑。是龙洵灵异。讵以祠庙安。幽明两相契。缓急可以干。

　　•上官同官乡绅孝廉上舍文学。至于商氓。各有赙赠。计两得百。用为归资。僧洪义等十七人。惠孝待六人。斋公政如等六人。为先慈诵经礼忏。讫不肯以瓣香半粒相烦。述赙德。

　　士民悲慈亲。醵金为酹祖。君予不家丧。愧予资钟釡。慈悲众缁流。发弘誓愿度。如是六阅晨。摩顶若可睹。纷纷四民勤。徒以令长故。匍匐救有丧。斯道亦云古。

　　•祀龙明日母疾弥留东门乏槚惟孟封公遗我美材述孟德

　　先慈方背弃。百棼无一资。尉争木宜美。丞嫌价尚差。童簿抱目眚。涕泪徒涟洏。哀痛不自主。趣舍一任之。尤恐炎蒸候。敛手足悡期。恩深孟大夫。狸首以为贻。

　　•县有三鹿商有鹿米欲用秋祭予不可请者曰宁知后来之不终用也述三鹿

　　■〈口攸〉■〈口攸〉三苍鹿。有此町疃场。县令临将发。人嗟行李凉。奏金欲买鹿。秋庙荐馨香。县令谢诸人。愿买之三乡。鹿自食丰草。人沾鹿之粮。复忍登罇俎。而欺魂不强。
　　【 李卫公言道书载麞鹿无魂可以作脯】

　　•县有鱼课秋日届期请开曰待署者

　　水虞讲罟罶。鱼鳖矠夏薧。武昌没故事。举网集秋潦。入馔味诚佳。在藻理亦好。不能废旧制。留之待新讨。人言建业水。洋洋可以饱。

　　•武昌胜地昔多名流百年千祀谁知陈生述名胜

　　北枕大江流。西山色窈窕。中蟠武昌县。霸业开权皓。苏亭奏松响。庾月洗秋照。缅思千古英。煜彼中天曜。我来未周星。风木惨怀抱。制锦不成章。舟行失其棹。伤兹名胜区。茫肰同未到。
　　六诗清厚坚古。别成格调。大约本元次山而稍简练之。钟谭服得不错。

　　△阎尔梅

　　猛虎行

　　○猛虎行

　　智虎能分别。噬人不亦护人。威严立山冈保此鹿与禽愚虎惟一饱。颠倒卧荆榛。不顾山中物乃为邻虎吞智虎岂不杀。然而有疏亲。

　　△陈名夏

　　感怀
　　赠密之
　　赠城中主人
　　读李青莲集
　　感遇诗（次芮岩尹）
　　醉后与密之作

　　○感怀

　　历历古时山溟蒙越晨夕晨夕变气色行人犹未极驴马在我傍日久无远力 【 体物真至又古朴】 安意为旅人。无事免于邑
　　似陈思不识阡与陌悲感之气溢于言外　密之

　　○赠密之

　　古道久不作余将何所之。龙眠有吾子高唱桐江湄结交满天下。与我心相知当世重富贵好为轻薄是高足一以策安能不趋时 【 妙在不讳趋时。正见本情固在。语激而厚。】 赠之以短歌。短歌清且悲。但恨和者寡何惜今别离
　　婉转笃挚。方之录别中。且复玄斯须。气韵最近。愧千何足当此。　密之

　　○赠城中主人

　　主人虽在城大能薄城市寂莫守家园从游天下土高谈转清真。宿学未到此。肴蔬不厌陈索醪多且旨无功焦革祠配祀当吾子
　　不深不多正尔兴味飘洒此人定不俗足当此赠

　　○读李青莲集

　　千载人未去。白云立青天。儿童识姓名狂饮不碍仙江中与天上岂必屑屑焉诗酒若常在即先生大年
　　神超眼旷。有高举凌八极之意如此诗方不愧咏太白耳。

　　○感遇诗 【 次芮岩尹】

　　弱水有西注人情无还期安忍言轻薄努力相扶持。世事令人老不复少壮时贫贱寡刎颈富贵多新知常言金石交金石交者谁 【 只沓一句使佞妙妙愤激感慨。言名无穷。】
　　郁折悲怨。而不知所指。较步兵如何金石交。一旦永离伤更为深切。　密之

　　○醉后与密之作

　　置酒在草堂与君酌以斟。高歌发南北猛气横古今仰视无所言。当轩理鸣琴榻下陈伯子为能知其音 【 劲直气厚】 明月出河汉照见古人心长跪愿无忘乃可轻黄金。莫谓道路远千里将重寻 【 语见骨性不可漫托】
　　读至此言。未尝不浩歌起舞。予何以得此于百史也。　密之。

　　△方以智

　　题马晴江兵宪像

　　○题马晴江兵宪像

　　落落梧桐阴萧萧杂桑柘手携数卷书。披衣坐石下左顾命胡儿持酒进玉斝右顾见羙人采兰复盈把击案当管弦薙草当耕稼此非辽东田。亦非洛阳舍。当世疑宴乐。胡儿善迎迓。当世若用兵。羙人善骑射。倚槛临清池。何必构台榭。独饮至日暮。何必酣长夜北窗可以卧东山可以驾园林歌舞者一切皆报罢
　　写得磊落行径奇绝法得未曾有

　　△舒忠谠

　　途次遇盐山人同行言始皇曾望徐福于其县为赋此篇
　　咏史（万吉人修社事分赋）
　　述怀
　　寓历下观趵突泉

　　○途次遇盐山人同行言始皇曾望徐福于其县为赋此篇

　　我爱艹兮城为名亦尔雅祖龙慕神仙颇知皇帝假羡彼童男女逃生刼火下秦坑与楚坑。白骨非一把。一世知机人。张良徐福者。黄石教兵书。赤松病潇洒不如徐子去称王各一厦。寝以玉为床。食以龙为鲊。天地割星辰汉祖不能骂况彼鲍鱼车。有如烟后灺。日本少书诗。从兹似中夏。

　　○咏史 【 万吉人修社事分赋】

　　蔡女赎毡帐贺公乞鉴湖髦侧高隐传。滥登列女图。古来已如此。末俗何足吁。左氏为太官公羊卖饼徒寻微十七史。黄泉泣董狐焉知千载上不有墨为朱烈肰奋高断。大事更胡涂。

　　○述怀

　　清源有莲花其大如车轮一瓣长三尺可以卧高人泛之入可汉。不知香有身真仙无舟车用物即为神一芦亦可航何况坐花茵

　　○寓历下观趵突泉

　　昔年冬雁宕。飞瀑冷于雪。旧年夏虎跑。酌泉破余热。亦有突星濑。众吻漱芳冽。亦有康王谷。幅绡挂嶭嵲。未若历之源。不可穷曲折立水平原。近市而能洁。万家走瓶盎取鲜恣烹啜是泉有本根。大地偶一穴。溅玉复跳珠奇状孰能说或云化工妙前使万波掣我欲间俞儿。淄渑庶几别。
　　以彼形此虚击有势本题光景便不须用力实赋矣立局之妙

　　△陈子龙

　　寄赠舒章

　　○寄赠舒章

　　明月下瑶京。照我吴江水。与君新结交光辉耀乡里结交俱少年颜色芙蓉鲜子若云中龙夭矫清汉前予如天际隺徘徊思九仙挥手笑卿相脱口必豪贤春风芳草绿携手出平川连倾白玉卮倒执珊瑚鞭醉题鹦鹉赋绢素飞轻烟吴姬白团扇蜀客红锦笺黄云合秋塞日色澹无边饮马陇头水呼鹰原上田手挽两角弓目欲空燕肰并坐高堂上自拨鹍鸡弦浩荡亦何有别离两分手前年子上书待诏金门久去年予就官亦自甘升斗送我姑胥台忆汝飞狐口归来秋已深草草陈杯酒。扬舲指越都。三夕梦我友。书达种山阳。知汝发钱塘去谒三天子。笑傲白云乡玉女指丹井解衣泻温汤岁星天上落戏弄轩辕旁予穷山阴棹。揽秀凌沧茫晨兴事案牍。薄暮携壶觞。小隐镜湖曲。时褁云门粮。窈窕香炉峯。枕席自相望。君下富阳江。夹岸几垂杨。定过西陵渡。同采若耶芳。人生重俦匹。难遇复难忘。
　　卧子古诗。初尚汉魏。中学三谢。近相见辄讽太白诸篇。此作风气宛肖太白。其才性故与相近也。

　　△钱栴

　　北窗诗
　　种瓜用韦苏州韵
　　家太史贻我庙后岕汲泉烹之

　　○北窗诗

　　我屋如吾心面面皆窗好。穷寒得日富深夜月入早清风游空洞。胸中无一抱非不成旷爽光明失其宝。而介亖为封一隅放幽皓。北区固静位辟之迎玄昊至人小启闭。要须通奥道。多藏而寡泄畜气如真岛我奢风日羙几幔皆速老大抵天地恩。不容贪者诗。

　　○种瓜用韦苏州韵

　　野处难得肉。宾客渐生疏发愤为种瓜。立心不使芜天念专一人半夜雨滂如地助蚀艹虫。复得宽删锄大约十日后。盘餐免孤虚微物食一念何不勇读书

　　○家太史贻我庙后岕汲泉烹之

　　汲泉试良岕请云藏白 【 赤】 日冷香发幽气孤光放虚室削尽万物滓。得我初古质茗理世不贵所以多烦疾 【 说得如许关系方见季疵辈汤社功业不小】

　　△陈弘绪

　　舟行杂诗

　　○舟行杂诗

　　浅水多鲦鱼深渊多王鲔狐丘而豹山。物族有栖止。暧暧榆柳村荒荒鱼虾市虽乏高奇流。亦鲜便娟子。 【 调咲此辈亦毒】 卜居读古坟我愿择斯里

　　△钱继章

　　汲惠泉

　　○汲惠泉

　　着屐偶来寻。脱屐遂终日。冷云同一岩担夫同一室 【 朴趣】 真味融众理苔藓失其质山浅亦生幽。不饮愈愁疾。
　　清适觉连篇累纸汗泉面目　心甫

　　△李雯

　　长安道

　　○长安道

　　车马老日月遥望长安中嶙嶙排天障郁郁紫皇宫北枕太行道。南指碣石峰。其中百万户朱门日爞爞将作皆羽林。卖酱时鸣钟。金玉各在眼。市侩少愚聋。天子之所都百物靡不工流离翡翠帐。瑶蕋青珠幪。文锦起蛟凤。玉紫玛瑙红。此等贵无用。不胫万里通。幽并好游侠燕女多丰融宝袜珊瑚襦。紫艾青马骢。射鸟西山下。挟瑟易水东。中有金吾吏。自夸金吾雄。将军坐中堂。绣骐玉蟠龙。黄纸出怀袖。赤棒摇短虹。其下虎贲校。磔毛趋奔蜂。日有千万人。绎络长安衕鸷鹘不空掌怒虎生腥风近见侍中貂纷纷亦怱怱朱篆肘下悬。绛节红锦蒙。出入天语重弹射不及躬天子盛才桀弋获罗飞虫。区区房栊姿鵰鹗及罴熊岂无李延年亦奏卫霍功田窦犹结欢许史气协隆黄金披乱穴银洙被仆童紫驼煮间奔走卿与公公卿好容制宽腹颐颔丰腰间暖温玉。文犀缕玲珑。飞尘头上望。端拱节奏同鸣驺入阊阖肃肃闻呼嵩归来饮醇酒。今日无胡戎。
　　篇中不用过接起落。秃直峨峨。浑浑无一字平衍。堕帝京尘雾。才地雄阔绝伦。　心甫。

　　△吴伟业

　　山水间想
　　杂诗

　　○山水间想

　　石脉有时隐越吾溪上村溪水亦无底石当深处行代流过千里乃或惊而鸣彼与寻丈瀑亦共分古今始知变化力隐见有苦心 【 思入杳冥潜心初古】 举世乱鱼鸟何能恃烟云吾于万物间而不藏其真山水其爱我山水仍畏人

　　○杂诗

　　东海糜竺家。西蜀王孙室窖米流出门阿缟被墙壁吾闻秦皇帝筑台女怀清丈夫守缄縢。留为女子名。所以牧羊儿。输帛为公卿。

　　又

　　辅嗣好自肰处默能多通叔宝自神清。在德非为容天性固蹈道何必资谈功 【 说出王卫身分甚高】 土龙有笑疾嗣宗悲途穷哀乐既异理。所以尊虚空。

　　△周鼒

　　登光岳楼

　　○登光岳楼

　　何自得危楼。峩然百丈隆西望无所界。仰而识太空万象咸来止吾性生清风。天地总不远迷者遂重重。心府先灵迥江山为我通观此千里内圣人生其中士既读诗书何为不自雄 【 长气语自负甚广】 长空虽寥廓。翔之亦有鸿。风景从来在采取少人同。

　　△魏学洢

　　荆轲
　　张良
　　孙嵩
　　荀崧女灌

　　○荆轲

　　萧萧易水波日晏客未至十三死灰儿勉强其大计坐中击筑人。何不充秦使。田光死也饯于期死也贽空死一无酬烈士丧英气愿逐酒人游哭尽不平事

　　○张良

　　子房妇女容冷致澹人意鸿门撞玉斗从容自游戏□其眉宇间消尽浪沙气壮心未肯降偶尔付刘季。万户亦何庸赏功汉家事。谷城拾黄石。归来好闲睡。

　　○孙嵩

　　北海不宾石沉烈有深意道逢卖饼人一呼魂魄悸携手同车归。上堂拜昆季门外正狼虎闻声莫通气事平相咲出。戹屯乍成字问君复壁中还有几名士

　　○荀崧女灌

　　荀家有娇女。艾年方十三桑弓鸦翎箭匕首霜花镡月黑跳孤城重围密如蚕平明转战出军中杀气酣不假七日哭早达尺八函援兵走风雨彷佛破章邯借问骁将谁发覆青虫簪

　　△陈懋仁

　　夜虫声
　　煎茶声
　　琴声

　　○夜虫声

　　韵姿得天纵处下斯悠扬语砧勿怨月戒草毋骂霜族唱如约齐秋在沙中房房中何所有。天酒方瀼瀼。
　　想调似东野

　　○煎茶声

　　泉生需火活典职不假童未。济犹古初。既如风战松。疏疏发以涛。送之山竹中。方当逸僧至。误听为遥钟。

　　○琴声

　　桐是君子言差差字秋啸。如船刺海去如氷落遥峭太音生至寂。松月照神操吾将洗心魂翛翛灭尘噪

　　△杨文骢

　　与董元宰先生论笔墨
　　小龙湫同用冷字
　　超然楼上赠云
　　访观卢鸿草堂图

　　○与董元宰先生论笔墨

　　提笔须认我无令笔有榷自肰笔还笔。此际识真诠辻者岂其迂。颠耶谁见颠先天一笔起。妙在不可传。
　　即韩滉定笔之说而广之知音相对暗暗点头余人不晓

　　又

　　惜墨不在墨。要知先惜水苦心不问手对境岂谋纸。看君泼墨时浓淡皆有理毫端嘘董巨砚池活范李滴滴生气飞尺幅几千里

　　○小龙湫同用冷字

　　轻烟袅绝壁飘拂疑成影照见鬓眉寒飞溅牙齿冷欲下不下时是水非水境神仙亦胡为将龙故驰骋

　　○超然楼上赠云

　　出岫玩羣峰唐突如狎友倦则卧其腰。傲而踞乎首。有意驱不行。无心唤可走。客愁重如山。请君过谷口。

　　○访观卢鸿草堂图

　　畵道随俗尘。观之白日睡闻君志太初箧中多古意静缄天地心俯视宋元位窥破先天思扫落纸上媚示我青蒙蒙归载千重翠
　　俗媚二字。诗文笔墨通忌。等闲拈出。

　　△吕阳

　　古意

　　○古意

　　薪夫过山脊途遇五尾鼫 【 起兴新矫】 ■〈雨上脉下〉霂洒蒸梨青松高莫摘囊无沽酒钱徒手羞巾帼投斧去垂纶。得鱼长一尺。怀安非所娱改业今殊昔年少懒耕耘。白头空瘦瘠。
　　寄托清遥骨法坚秀

　　△畲充美

　　简张成倩先生
　　种树

　　○简张成倩先生

　　金玉式清仪窃承君子醉方尽众人欢。更远风人刺。其默者为和其笑焉则瑞席门羞瓠叶。轩车朅而至谈咏苟适谐仁光足衣被。苦其过谦恭。分坐不能侍。吾意但观摩。莫令征问记。三主有乞言。其世乃云季。耆老合优游怡神葆冲粹迩应后生求新篇颇烦费。先生漫兴可。那得因人累何似想其人共与捐文字
　　寄托雅厚。微词古韵。足数日想。○贻赠诗有箴有讽。方见古谊。今人子师友一向贡谀。诗道轻而诗效浅矣。

　　○种树

　　种树莫依墙宜自中庭植周遭尽其势苍翠方可识其间能变化。贤者不可测态从奇崛显影或纵横侧疏为风所爱。密待鸟堪息对花或可喧对树必应默 【 判得迂腐肰有至理】 树有品骨存。不矜颜与色。不期落落材不贵离离实亦不在岁寒倩青傲凌逼。乹坤有静气。凝肰肖孤特。厚本而及枝。中含自肰德。扶疏无局朿发越少欺匿厉此风雨姿不为晦明餙。达人志所取不借前人臆。所欲近椅桐。只除有荆棘。
　　别情孤调奇理正索解人不得

　　△刘城

　　观刈稻了述田父言

　　○观刈稻了述田父言

　　今日山出云。早晚天欲雨收蕧值雨绵烂浥归泥土吾苗熟不齐粪薄早亦 【 复】 苦。数畦未坚栗外青内且窳情知早刈非农事君已覩 【 不说出好】 前村膏沃田连年皆宿恭况此污莱中穉穗直可数邻翁助敛割吾欲涤场圃收责人已来。谨视门前牯。
　　澹素深厚有储王田家风格

　　△吴应箕

　　古意

　　○古意

　　善射世所贵。李广终不封。白首忤人意失道难为容去病有天意乏绝未尝逢少贵不省士。所至为军锋。不托肺腑戚。安能铭鼎钟。

　　△邢昉

　　履穿

　　○履穿

　　一半踏市尘。 【 不讳妙】 一半踏山泉何如双草履适向山中穿。幽险隔溪岭心力追云烟于此坐太息具后情或先。付之左右人补绽令完坚明当穿樵径。山腹如蜿蜒。五日穿一履。十日穷一巅。游岳将至五。用履当及千。 【 较算戏谑】 晚寻朱处士。织履终天年。

　　△孙临

　　咏史

　　○咏史

　　田蚡与窦婴。俱为太后弟田园极膏腴治宅甲诸第妇女充后房钟鼓罗庭砌肺腑履尊优折节屈短袂屏居蓝田南宾客莫能说跪起子姓者一旦新得势。失意醉饱间百计转相噬。引绳灌仲孺。语侵东西卫。奈何起更衣。遂令传舍系。不忍婴独生。资使救之锐辩事东朝廷所决岂在帝不与城南田。终为蜚语毙。
　　古诗往往有述田窦者。叙得激直感慨。令人色动。服此健笔。

　　△左国材

　　读史

　　○读史

　　篱门宵不锁。新事早传跸。司马从西来。举朝无人色。宗衮起东山从容就宾席谈笑顾王郎手板已倒执卒寝簒贼谋复褫强胡魄功成反见疑。素志竟未毕。悠悠湖海心清风渺难即为臣良不易。泪堕桓伊笛。

　　△谈允谦

　　留闻人玄晖

　　○留闻人玄晖

　　得住为佳耳寒食且江浒君听竹上声是风还是雨沙燕试帆樯山鸠就花坞亦欲泛寒漪。春潮眷柔橹。 【 眷字亦炼。然终不若罥字似稳。○遣调摇曳多姿】

　　△黎遂球

　　述古

　　○述古

　　积怨岂无自忘怀良亦难睚眦相往复切骨有余叹袁丝毁绛侯后乃与交欢上前辱赵谈。所以能自安。鼌错中其祸东市摧心肝错亦始恶丝案受吴王钱毒害有交报。刺客无终贤。不如彼从史。醇醪醉寒天。

　　△钱邦芑

　　司马德操

　　○司马德操

　　世网不可撄。人咸昧其理高士隐农桑臧否不挂齿及与真主言。确肰露深旨。伏龙与凤雏谈笑荐二子。蜀汉三分业先生一言耳夫岂忘世人经济有如此 【 掉得有力】

　　△杜浚

　　夏夜听公允弹洞庭秋思

　　○夏夜听公允弹洞庭秋思

　　空馆橙花香气清知雨歇 【 琴意已具便有气令弦调之兄】 幽怀始相向言笑情未竭取琴为我弹。湖波涨林樾其 【 兹】 夕匪三五顿使灯如月。

　　又

　　楚国有君山。君山在湖里。西风凋山叶。叶下洞庭水。落叶还在吴讵若远游于十年离故疆。 【 乡】 悲从朱丝 【 今夕】 起。

　　△刘鼒

　　和东埜秋怀

　　○和东埜秋怀

　　麤服非绮罗云何亦云单上天行秋令岂为一人寒胡肰繁华子。犹荐水晶盘。同是一座客。悲喜自为端。谁减五十弦。不使今人弹。
　　意调并古

　　卷三终

　　●明诗平论二集卷四

　　五古四

　　董斯张一首　　　　周圣楷一首
　　杨士修一首　　　　陈震生一首
　　冐　襄一首　　　　陈维崧一首
　　黄淳耀一首　　　　顾　杲一首
　　黄家舒一首　　　　黄传祖四首
　　黄　芝一首　　　　顾梦麟一首
　　周永年四首　　　　俞南史一首
　　林云凤一首　　　　徐　波四首
　　杨　补五首　　　　沈　颢三首
　　陈宗之一首　　　　项　煜三首
　　胡　梅一首　　　　邵　弥一首
　　黄翼圣二首　　　　刘锡名一首
　　张　泽二首　　　　管正传一首
　　朱　衮二首　　　　周　讷一首
　　周惟正一首　　　　施　武一首

　　△董斯张

　　高晖堂前燕

　　○高晖堂前燕

　　士巢秋秋声妪一四其子客言此闽喉象胥不可理燕问客何言汝答恐无以昨到碧眼僧亲渡流沙水卷舌宣清梵。渔童咲不止。神圣亮斯传。语亦骈枝耳。木与石何情。点头而东指。人鸟两寂寥五柳琴□矣

　　△周圣楷

　　归至洞庭乘风晚渡

　　○归至洞庭乘风晚渡

　　峨嵋雪未消。洞庭波未涨游人不万里志念何由放 【 自信自嘅俱有】 远绿但凄凄新月生其浪。帆桨怨宵征。家住清湘上。

　　△杨士修

　　呈眉公先生乞诗序

　　○呈眉公先生乞诗序

　　曾闻董先生曰序皆誉语以箴噉名客其言冷如许余讵无名心而志不在誉但得明者咤。胜为朦者与。伯乐所见嘲。此马即非驽。白石山老翁相士眼如炬目余此何癯峯泖间一侣言欲序其诗。忽复五年所。山枫正流丹篱菊花初吐招我到草堂良觌多间阻人生驹隙光蹉跎那堪尔。

　　△陈震生

　　自芜关渡江归经采石燕子金山风帆迅越归而忆之

　　○自芜关渡江归经采石燕子金山风帆迅越归而忆之

　　江山千古然。身到为我有。妙羙宁在肤。展对法官久。相逢此境佳心气冥与守。譬如此境外。隤隤皆荒阜余想既不作灵奇入者厚我行发芜阴两目到京口轻舫委柔浪所经皆目受一山度江腹。两矶缀江肘。风利不得泊舟前首频后。可曰余此行曾见江山否读疾想悞书交浅怀新友。遥遥再见心盟之道傍柳

　　△冐襄

　　寓怀

　　○寓怀

　　吴国有壮士发气豪而往访熊恣其攫。揖蛇观其强。熊蛇偃若惊垂首避空桑二物非仁慈不畏则不伤

　　△陈维崧

　　乌滩

　　○乌滩

　　○拒泸溪十三里。夹岸平沙。溪底齿齿然。皆浮片石。长二里许。如芝菌如仰鱼如翻蝶。如凌波袜如青天落云如鸾鳯覆两翼昌田石皆坐立离列。此贴水高卧。急流交络。清音激触。余负险而上。每石蟠坐片时。忠登者十余石碧草离离皆紫香芹九节菖蒲丽其下虽不能罗胡床十八九居之。漱吾齿。濯吾缨。可以渔。可以风。窈窕古邃清廓澄空。余将乐斯而终焉矣。
　　郁郁水如罗。田田石似菜水立石反卧异景新双睫错落浮瑶席箕踞上莲艓持钓选渔矶碧香四边贴永日恣啸傲处处皆心惬玉沙夹岸平。绿溪堕明月。散发弄涟漪缨足厌沿越

　　△黄淳耀

　　和东坡戒杀诗

　　○和东坡戒杀诗

　　尝酌醍醐浆不贪鲊瓮汁尝挹朝夕池不羡涔蹄湿五戒空外空。十善得苶得。放者尚云非杀者独何急。惜虫翻缚鸡。绞狸因饭鸭。颠倒生爱憎。何异蟹行羃。今人遇劳瞪目眩成紫赤。及其视根还。惟余鼻端白。悟此空万缘如风堕轻帻 【 押得俊便　心甫】 无生自无杀。无杀自无泣。大明悬三光下照诸陷缺杀心如一尘众尘合为客爆肰氷释时。酒肆许汝集
　　落韵运意俱臻雅饬不专以用禅家本色为佳

　　△顾杲

　　和次尾嘲热客

　　○和次尾嘲热客

　　淡者胡若水甘者胡若饴既已昧千古。为君语四时。四时有春秋。而君不知之。奈此寒与热一并失所为隆冬走挥汗触暑严威仪望门整峩冠喘息难自持怀中出短刺。摇扇三致辞。主人颇珍重门者徒嗟咨。高谈请异日。下阶更他驰。度君挟微求。怜君无远期。以彼声誉高。贱此父母遗。父母生君初当恐微风吹炎炎炙君背毋乃非老思

　　△黄家舒 【 刘自山云。是妙人。亦是悟人。】

　　和东坡戒杀诗

　　○和东坡戒杀诗

　　左手持蟹螫右手引函汁上床别鞋袜馋吻尚余湿中宵衰病来形神不相得寒热亲肌肤水火搏射急呻吟杂唵呓羡彼自名鸭鬼伯促驾车。余魂敛幽羃。朿缚归南冈。野磷青复出回看酒肉林惟见纸灰白驴胎马腹中前身半冠帻 【 指点痛直　心甫】 昔观屠宰咲今受屠宰泣如彼负逋人责偿义无缺轮回若旦暮报施相主客 【 三字警甚】 慎莫乐腥膻腥膻仇害集

　　△黄传祖

　　由十八涧憩理安寺讯佛石师冲山顶静室绝客久矣寺僧导予至鸣磬处竹扉寂阻坐顷间岭头履声则师出也语间及虞长孺兄弟师云长孺习内典未专僧孺后遂荤娶慨肰久之因□好佛好道无关真性（大有机锋）词旨渊密。拜手□□纪之以诗
　　弢光庵
　　倒岭滩
　　黯澹滩

　　○由十八涧憩理安寺讯佛石师冲山顶静室绝客久矣寺僧导予至鸣磬处竹扉寂阻坐顷间岭头履声则师出也语间及虞长孺兄弟师云长孺习内典未专僧孺后遂荤娶慨肰久之因□好佛好道无关真性 【 大有机锋】 词旨渊密。拜手□□纪之以诗

　　山深閴人迹钟磬音亦希僮仆一二人了了行晴晖竹树吐清气。白花过涧飞涧水殊不深相历到柴扉。迟久门始启庭阶肃威仪从僧叩师踪孤坐养高巍相导蹑石磴。瞻礼未敢几履声见淳德常语含玄机。 【 玄机本不出常语外。所谓非，言之难。行之难也。】 征事得感叹微词严是非。鸣禽赴斜照。吾生竟谁依
　　澹甚肃甚愈朴愈旨

　　○弢光庵

　　入寺历幽磴眉目青光侵修竹障万竿径狭滋萧森泉脉不旁溢屈曲遥有寻数筒列并地一一供清音深绿映一片鸟飞难出林 【 幽润】 初夏非秋冬丹叶委石阴蒨邃绝人世非藉势崎■〈山钦〉兹径辟何历苍苍积古今

　　○倒岭滩

　　舟昨发浦城奚啻百滩迓不遑悉记志。耳自已非乍。兹晨舟泊滩。停篙久不驾。距滩咫尺地。冲流折而泻他滩苦不上兹滩愁遽下纤乃挽舟后力努尽曲胯。舟舟衔尾过。相次莫相亚。及乎渡潆洄矗石益■〈石含〉砑篙人不多拨委宛透石罅所差仅一指。狎过色不讶。俄顷行平流。山岚半将卸。
　　刻画奇险笔能追某所见是少陵嫡骨

　　○黯澹滩

　　闻名渴奇险。未至数谘问舟既过尤滩涛奔知逼近。篙人忽朿手抓簸如恐偾。丈波高蔽舷。目眩首已晖过滩聣后舟。一一波底奋倒下似空坠壮观足舒愠。临危更为快。兹意未可训。子则叩篙人。逆流篙曷运。答云争此流。推挽百无分。宛折循山涯。非敢以力靳。

　　△黄芝

　　三月二日雨中登白岳

　　○三月二日雨中登白岳

　　岳势郁百里终古涌奇秀于兹处其尊一气褁诸岫。石娌如逝波。中受微风揉。迭迭漫云态云肥石非瘦俄而结头上天光一拳覆划肰为屏立。半壁堕辰宿。□□□差翔舞状具人兽。动静率石意。时眠或时踣时起亦时坐名类固之授此中天地深风雨宿于窦。倏忽岩貌钦万枝团阴雺湿岚奔未定定处白相凑。五步失树矗。十步失山皱。倚楼一片峯。看来渐成谬。厥雨神威在山灵听驰骤雨声领泉声。泉每入雨吼。雨止泉声出。幞被接清奏。 【 雨泉分别得细　汉臣】 游心热晴朝茏葱双趾透万峯安□肰。不复烟云走风雨动石性 【 总一句唤醒全篇有笔法】 昨者属希遘
　　心灵眼细写得出画不出

　　△顾梦麟

　　齿痛

　　○齿痛

　　发脱常不知齿脱痛累月结患连众龈。昼夜若百匝衰理虽必至。去就义亦别。譬如两行客。一者住非屑。一者为流连。含辛意难决。将齿较发厚。发岂若是恝齿正多一情情除苦则灭

　　△周永年

　　赠沈眉生
　　冐雨登石城山
　　投赠尹子求先生兼送之入蜀
　　且住庵观云（稍节）

　　○赠沈眉生

　　正直与刚克性无可回曲行权能立功过尚足相赎。□十年间事比并复异局江陵社稷臣失在不持服即□主恩重忍将谏臣逐。君家太史公。 【 公讳想学字君典。学忤江陵罢归。】 持论一何笃为君敦孝治为臣效忠告因兹弃轩冕风义至今肃。武陵都将相随贼走楚蜀奇策止加饷异数在 【 蒙】 起复君身一书生抗章与抵触彼终雉经死此免虎口毒犹尚谢羔雉盛年抱高躅木天与草莾。均无言责属。先后肯昌言。初不动祸福始知天下士莫尚于诵读 【 着此处二语。斤两关系。】 我未识君面。苐闻世品目。谓必激烈人阔步而高足。 【 瞩】 及来把君臂。气宇但清淑 【 能清淑方是真激烈人】 授业类传薪持身同执玉洵哉君子儒。匪仅慕溪谷。年德后转升出处兹堪卜众鸟散其羣孤云生以族兴言此申赠伫立敬亭麓
　　国史家乘。一篇包括。诗之有益世道如此。

　　○冐雨登石城山

　　登登就高路忽忽得异景雨声拍肩背云气护要领山林与水天。一时俱匿影。茫茫大海中身乃在孤岭下界已混沌梦事莫观省平时看雨脚。此日踏云顶。

　　○投赠尹子求先生兼送之入蜀

　　林中不粥薪湖上不卖索士于吴下谓是风雅区脱手旋丽木挟集与刺俱我亦岂敢曰。深藏能若虚。称诗历三纪入刻一字无自非心所安众誉适自愚 【 才人自肰虚心落笔便自诩吴士往往如此知复何意】 取我诗草读致君噫且吁意亦不嫌尽调亦不嫌孤笔舌两无端吟成归畵图行尽江以南得此真吾徒刱获即追古 【 诗家妙谛等闲说破非大解人不能尔○潘木公才极大。早年为选体所误。中乃知悔。惜年不长。未竟其志。偶见安期此语忆之。】 靡有情性殊。斯言何敢当。感知则不诬。乞君蜀国弦。为我歌吴趋。

　　○且住庵观云 【 稍节】

　　风生云有根雨行云有脚 【 看得分明】 独此阴晴间云态乃善作。山穷复有江。江云与日薄。江穷复有山。山云与波错。烟霭虽异姿未若云委壑魂意随变迁。崖谷失栖托。

　　△俞南史

　　周云治寓渊公精舍同社中诸子携酒夜集时张将子沈留侯冐雨先归余偕止宿

　　○周云治寓渊公精舍同社中诸子携酒夜集时张将子沈留侯冐雨先归余偕止宿

　　周子澹泊人远避井邑喧日唫太湖上晏卧梅花村所居爱精舍斋心静讨论吾侪神交久中夜聆清言饮酒不能醉。聊此慰寒暄。雨来逢落叶风急开山门超肰两归客。遥语傍清源鬼火四野出何以安其魂不如僧榻前。且复理芳樽。
　　似韦

　　△林云凤

　　龟山宝林寺谒许玄度祠

　　○龟山宝林寺谒许玄度祠

　　琅琊东武山。乃在海水次何年随片云。一夕忽飞至。越人争聚观咄咄称怪事阅历几千秋而复有斯寺。龛像孰庄严亭台谁位置忆惜许征君萧条此高寄立誓起浮图垂成已先逝重现帝子身。恰游梵王地。彦公昧平生。乍见辄呼字。恍悟前世因。尽将财力施。岿肰七级尊。迄今犹未坠。我来礼崇祠。风月了不异。风吹竹径凉月出松林翠杖履独徘徊悠肰多古意
　　直述往事自见风格

　　△徐波

　　呈铁山雨公
　　乞石诗
　　冬晴督畦丁屏除杂蔓有述
　　故鄣白龙潭　距宗兴庵百武偶过庵中遇皋亭僧隐虚拉至潭上相度将庐焉

　　○呈铁山雨公

　　识君西牖下 【 忽肰而入】 曲涧幽蒙蒙。吾家近水竹雨时与此同春阴日千里。起望城隅空。林间晏坐者。峯影昼方中。山门松气肃。水屿梅花通。斋厨闻索莫拾菌披荒丛坐有峨嵋僧秋柳诗最工苦吟亦我事。相就一灯红。
　　愈淡愈远

　　○乞石诗

　　包山蔡丈人。寓我平水宅山势过池来乱向窗中积潜行井灶间。俯仰见二石。飘忽夏云崩琐屑春氷集溲潦之所施不复关地脉 【 体物刘亮】 我家苍皮树。无与共朝夕。树石一相合。气力倘俱敌成就在吾人何物飞而翼 【 语见力量】 遂蒙丈人诺。百里如不隔。使我栏楯间。十倍苍寒色。

　　○冬晴督畦丁屏除杂蔓有述

　　桐子秋已吃桐叶近方扫夏截氷玉。枯蔓谁复抱。嚼食餍儿童。扫除遗病老。 【 处置有分寸】 老者宜小劳使尔筋骨好。自有此篱垣接植亦稍稍。物役方纷肰恐此复不了故山汗漫归。更辟何方草。我生诚有涯。悠悠付天道。
　　淡而永。陶韦的脉也。若浅人学作清态者。便有毫厘千里之隔。不可不辨。

　　○故鄣白龙潭　距宗兴庵百武偶过庵中遇皋亭僧隐虚拉至潭上相度将庐焉

　　逆溪访禅窟沙路践轻霜篁水翳肰处。炊烟松柏香。僧仪见整暇梵呗闻悲凉吾徒三四人坐立依残阳徐待课诵周野菜饭青黄。龙潭冬月满。乃见水德常。藻荇绿可染宛在镜中央就中谁最赏纤眼瘦支郎与龙乞此水。满腹愿易偿。更欲乞龙力。结茅侍其旁。泉香作佛事。一盂荐空王谓我明年来但办滤水囊
　　详简浓澹处百炼千锤方始着笔牧斋先生所谓元叹苦吟正在此处门外人何由得知

　　△杨补

　　光明顶日华
　　下松谷回望
　　登始信峰俯瞰太史与两衲商巢焉
　　天桥
　　石笋谼

　　○光明顶日华

　　午烟忽月非月也乃日敛芒呈体全似月耳有物横入。圆规如蚀状久至过半乃分织日端□缠作金缕光炽空光复远下别峯丹紫万状而近顶则犹夫烟雾也众观愕肰莫知所名以有类乎月之华也因名之华而系以诗
　　风云互呼噏构象殊无端白日自右尝忽焉示月观有物若凭之蚀规将半残斯须作金纬析月不得完其光下远际幻彩随羣峦顾我衣袂间浓霭仍漫漫众惊不暇详但云重遘难吾知烟云为其技正未殚 【 不尽而尽】

　　○下松谷回望

　　凭高日摩顶羣峯掌指间嶙峋既相习。玩弄若等闲。乃始就卑望。 【 山岩佳处不全在高峻真游人自契斯语　心甫】 俾得伸其全。一步一回仰。一峰生一妍我如坐须房飨以莲花天了了见倒影。谷底相交眠。我下高更升影处犹渊肰

　　○登始信峰俯瞰太史与两衲商巢焉

　　数日惟一登。不知所历上孤峻既在眼勇造必巅向及巅反下视始悟轻生妄 【 形容险绝妙在简亮】 岩根尽剎立。其深不及望峰族聚儿孤林林簇天仗。中奥当何如山于斯腑脏不能翼以下。乃欲巢而傍相顾曰僧宜我亦奚多让
　　结法劲

　　○天桥

　　高力尽岩额怒肋腾虚空 【 画不出】 势更不得上引而为飞虹。中断巧相续。悬尾如摇风青天挂环影。雪爪难停踪。区区表石梁。犹与世人通。

　　○石笋谼

　　所入转窈缈奥庭穿曲房峰情肆奇谲为象不可方分身恒沙数析骨敲琳琅万戟倚青天寒生六月霜各具喜怒情或裸或冠裳随人指所似名能巧相当必有松媚之。如花簪倩妆。咄咄斯怪观真成儿戏场。

　　△沈颢

　　广陶
　　张屈久住栖霞托杨补招之

　　○广陶

　　尔生亦流浪。苦此男女情。乞食与自祭。沾沾未忘各。可死即不死了生干此生。所以闻至道。蹶肰嗤广成。 【 知轩皇未闻道。方达得生死主脑。以免流浪之苦。　自评】

　　又


　　慨自百年内谁不失好时须臾形骸化俛默与世辞公言死何知。谬误或在兹。痛痒关梦觉去事复奚疑人皋逓相为。释氏不我欺。一息忘静照。浩刼失所之。 【 死□所知五字。渊明自昭谬误处。大败缺处。还不该任运饮酒。说自肰话。　自评】

　　○张屈久住栖霞托杨补招之

　　南游人天界心远齐梁尘十岳秀眉宇一松为精神 【 十字为贫士生色】 衰年学栖鸟飞鸣不随人落月下霜壑苦吟难及辰贫入道性闲。老见天机真。故山鸾隺梦迟暮弥伤神

　　△陈宗之

　　陶元亮

　　○陶元亮

　　靖节古高尚饮酒见天则頺肰沉饮中聪明寓警枚懒至辄弃官。饥来仍乞食。一为烈士言怒发冲冠植此岂无怀民。变化含龙德。古来精细人首尾多不测读书领大意兹理庶不惑
　　渊明知已从来未到

　　△顶煜

　　杂咏
　　卢尔德水示我杜诗胥钞赋谢
　　送詹月庵侍御之留台

　　○杂咏

　　昔有衣白仙超肰避权贵俛仰幕下居炼其经纶气相公嗜胡椒辛毒腐肠畏。伊人正餐霞肯染世间味达识岂不早素心良有谓。君看阿衡莾。何如南昌尉。

　　○卢尔德水示我杜诗胥钞赋谢 【 卢有杜癖。自谓此编。他日殉葬。所居曰杜亭。】

　　杜老笔端血。卢郎口中珠躭诗到地下吾友将无愚以君尊水园奉为蜀客都自云胥史职吾见心脾刳朴茂得理要清净穿道腴。昔贤走万里。寝食君父俱君今方却扫。高堂有至娱忠孝诗之本千秋真可呼。

　　○送詹月庵侍御之留台

　　天子睠丰水求贤弹治之卓荦四五人君乃琼瑶姿甫其拜恩日忠怀激须眉迟恐人先我此意良可师爰韬辨奸论。而吟思贤诗。徒跣救善人。文举真男儿。集枯不集菀时俗以为痴此间有痴客忧国忘朝炊。秋风江海阔浩肰无所疑剩有佞臣头赠君当柳枝
　　崭崭露骨住处屹若断岸笔意全别

　　△胡梅

　　游九曲环珠洞

　　○游九曲环珠洞

　　异珠有九曲此洞实堪比天以洞作珠人以身作蚁岂有线在腰从者若衔尾石怪扪始知土腻初绝水。光漏一罅开仰面豁肰喜天大等盘盂日小如桃李 【 奇】 谁知滨海山奇绝有如此。
　　难状景入手脱滑甚佳

　　△邵弥

　　正月十四日牧斋师携往西山看梅由横塘抵光福次韵

　　○正月十四日牧斋师携往西山看梅由横塘抵光福次韵

　　晓入梅花溪泛泛春山远山意无将迎烟容为深浅 【 正是其将迎处　心甫】 胜托亦已久游目此初展幽荒蓄奇姿。岩壑屡晦显愿言杖屦侧逶迤历所善。弥弥山市通稍稍坡陀转。飞梁遥饮虹奔岚近蒸甗舍舟起暮禽徐行当驱蹇如觅意中人未及不遽反春浅林始香游观未云晚持此静深意水木应无腼

　　△黄翼圣

　　自夷陵至黄陵庙八十里无地不山无山不奇无奇不变撮畧为诗以备忘失
　　游端州定山石室

　　○自夷陵至黄陵庙。八十里无地不山。无山不奇。无奇不变。撮畧为诗。以备忘失。

　　我亦曾见山或与水相离山水两并奇未必此延施左顾右已失右盼左复弃怪幻不可名强为立文字见若天仙众。端庄间泸戏。亦若异形物。攫舞杂蹲睡。见若大宝幢。插天而入地。亦若锦屏障。横列而纵峙。见若剑与戟。林立出铓锐。亦若几与榻。欹迭互相倚。见若大篇章参错善标位亦若罗画图。落笔无一似。飞鸟所不栖采樵所不至偶见劚药人将无仙者使神灵或潜藏曦影每昼避古色延鸿蒙草木不敢媚。前峰既拦抱后岭复环蔽去不知所往来不记所自我欲作歌诗淋漓佀铭倡

　　○游端州定山石室

　　初游岩前宫壮丽极土木及探洞中天识山真面目。是时春三月。炎徼热如伏峰阴蔽日影凉气生肌粟洞中南北通。烟霭当昼触。一日列万状清机自杼轴譬如青莲华既仰亦多□又如五色云欲堕还自矗 【 千滩着笔处着笔河想象得之】 蹲狮与伏象诡怪纷难录。舌潭澄其下山根日涵育顽青结鸿蒙。至今润如玉。岩间古题名磨苏历可□。缅怀今昔游夕阳下空谷

　　△刘锡名

　　玉女潭

　　○玉女潭

　　苍黄阳羡冬驱使凭洞壑日暮袭仙裾一潭神有□绝壁耸孤峙偃翠垂云幕彻底澄玉寒驯鱼应呼诺恍悟静人心神莹鉴互砾人世不解奇闻见限城郭寂坐清冷旁自顾了非昨 【 有悟】

　　△张泽

　　礼佛
　　宝函堂与慧始夜谈

　　○礼佛

　　晨濯拜玉端肰非有愿斋心习蔬食耳目发寒健 【 事浅理深不必读晋人念佛三昧诗矣】 静中岂不烦豁肰如得寸。此身白云外。空坐竹阴远。

　　○宝函堂与慧始夜谈

　　踏林瑟香气幽寻澹闻见渺渺钟声前法堂正深宴青苔上石门履迹清欲遍其中一僧少禅诵初不勌不信嗜欲深知笑诗书喭。 【 似黠似□妙】 寂坐宜夜阑茗味秀□面【 □可□而可想】 传闻莲子峰。云树杂成片 【 古□堪□】 石竹露气新风来翠凉倩学静功力微难平俗心战暝目乍了了佛灯慧如线

　　△管正传

　　穆天子

　　○穆天子

　　神骥走千里白日在其先日落岐路隅欲拾不能前所以穆天子。不恋弇山泉。翻肰反东土八骏还云边王母生忧吟盛姬死流连仙凡同攘攘 【 旷眼调咲得别】 安知道所□。野狐祠北斗。朽骨爱莫捐。历尽沧与桑狡狯空自怜。

　　△朱衮

　　亡友蔡以宁遗稿刻成渡湖焚告灵几哭之以诗（五首录二）

　　○亡友蔡以宁遗稿刻成渡湖焚告灵几哭之以诗 【 五首录二】

　　湖头望君庐予襟既浪浪入门不遽哭。恐使存者伤。壁间旧题在竹木犹菁苍如何一友谢能令天地荒 【 叹得不同】 曰予堕情见诚愧太上忘岂知维五伦一情为纪网。兹焉苟恝肰。无复问其常。所恨明冥殊相见知何方。无德酬往期。念此摧中肠

　　又

　　繁音满天下雅丧昔所忧作诗少原本苟焉狥其流。高往或矜戾公泳沦纤柔惟君深猛心研覃不能休奇音振羣物远想开百幽砭恶施危言微显各有繇。节义自天性。昧者谓何求。有同麟经作所存惟刺褒惜也使贫贱。厥命复不修。
　　感慨关系发自至性孝章笃于气谊语非徒尔

　　△周讷

　　诘蝗

　　○诘蝗

　　无宁食我心忍为我禾贼。我心有万感。亦足填尔臆。念此民力微恃之奉徭役四野声萧条我君何以国
　　似东埜

　　△周惟正

　　宝云井（尧峯十景）

　　○宝云井 【 尧峯十景】

　　空山覆宝云古甃流云汁云出泉水清云归宝栏湿修绠挂枯松晨昏一僧汲

　　△施武

　　相见坡

　　○相见坡

　　鬼国多重山。山上开一线。上坡面在上下坡山在面相见令人愁不如不相见。

　　卷四终

　　●明诗平论二集卷五

　　七古一

　　王思任一首　　　　董其昌一首
　　邹廸光一首　　　　曹学佺一首
　　葛一龙四首　　　　李流芳四首
　　程嘉燧一首　　　　钟　惺五首
　　谭元春三首　　　　潘一桂一首
　　尹　伸三首　　　　钱谦益三首
　　陈函辉一首　　　　娄　坚一首
　　张明弼二首　　　　黄景昉二首

　　△王思任

　　海线歌

　　○海线歌

　　余郎生事性不改攘山未竟又盗海海气纷铺四大绵生钻一孔线头牵此线牵来十万里金针突度如承蚁初时粟粟颇亦涩忽然拔透飞天水混沌相讶谁穿引但见丝丝条直起鲛人鱼服往窥之　碧寒绡织波间绮　长安我昔逢余郎园图示我恁等长　北山不数袁广汉。咸池况复开宝光。从兹竹石皆空洞　楼台得影星月动　潮声汐候小钱塘　湘雨潇风狭云梦　余郎余郎何雄哉　余郎雄绝王生呆　要留此线王生共。酒酣钓出六鳌来

　　△董其昌

　　题浯溪读碑图

　　○题浯溪读碑图

　　漫郎左氏癖。鲁国羲之鬼。千载远擅扬。同时恰对垒。有唐九庙随秋烟一片中兴石不毁几回吹律寒谷春几度看碑陈迹新辽鹤归来认城郭杜鹃声里含君臣拞钗黄绢森光怪旧国山河余气概。当年富贵腹剑多。异代风流椽笔在书生何负于国哉元佑之籍何当来子瞻吃饱惠州饭。涪翁夜上浯溪台扶藜扫石溪声咽。不禁技痒还题碣清时有味是无能但漱湘流莫饶古

　　△邹廸光

　　大龙湫行

　　○大龙湫行

　　名岳多名泉　飞流千百尺都从迭囐来必自空中出□山龙湫真绝奇　排空直注何离褷　疑从沃焦畔　或是银河湄　穷源索脉不知处。别有造化资淋漓。一从开辟□如此　今古宇宙无停期　若云亦非云　若雨亦非雨　非霜雪。瑛瑛非烟雾缕缕　初疑轻绡弱縠散连绵　又疑曳佩垂珰行旁午　银虬百万剧纵横　玉龙三千乱飞舞　左分右散势莫测流苏张弦逓曲直舒徐宛转意安闲　砰磕漰腾势迫亟　间如投浦洛神迎　亟使开山巨灵匿　谁方密室奏笙簧　何许钧天扣金石　鲜飙一拂杳然去。迸王流珠那处获。须臾结朿复来无数璆枝乱鸣射。太始一气漏泄尽　天公欲收收不得　无端多变幻　闪烁如飞电　居然五长虹。五色相映绚。青者是青莲白者是白练　千片万片红■〈毛瞿〉■〈毛俞〉紫琼绿珩分为串直令心胆惊　何独耳目眩　由来天上水空碧。何意兹昄有颜色。开凿虽由神鬼工。丹青或是山灵力。八十老僧不得见　余一见之三叹息　连呼白堕举大爵　半醉当山酹南极　我闻天台瀑　匡庐泉　芳名千古人流传倚岩负壁不自奋纵有声势徒夤缘 【 顿起声势愈王】 孰若此泉直从九天至九地。虚无缥缈太殊异。震惊山岳亦等闲。此中意义难思议　讵那尊者自西来　伐石刊山抉草莱　坐对瀑泉天地老蒲团一片灵明开　我今来时便问去时道　瀑说禽生与同调　瀑布声中解送行踯躅将为距那笑吁嗟乎邹生踯躅将为讵那笑
　　先生诗气豪才瞻。但铺叙处颇多常料。不甚鍜炼耳。此篇矫矫。亦集中所少。大约先生之作。与屠长卿可称敌手。

　　△曹学佺

　　马市歌为陈道源作

　　○马市歌为陈道源作

　　魏尚巳失云中守。相如倦向梁园游　行乐金陵佳丽地。高谈玉塞凄凉秋。玉塞迢迢几千里　蠢尔天骄何足拟　惜无飞将在龙城。坐费县官开马市。春秋马市边庭开　日见胡人骑马来。白羽遥驰独石界。黄尘高涨拂云堆。金钱作价缯作赏。汉家故事亦可仿。魏綘和戎传至今。李牧安民策为上。部落酣歌饱利归。权奇蹴沓去如飞。祗见燕台收骏骨。年年春草怨芳菲。
　　正调不庸

　　△葛一龙

　　史沧如携琴过访
　　婆罗叶子歌
　　饭石峰
　　细字诗赠邓君彰甫

　　○史沧如携琴过访

　　樱桃花开山雨红有客乘舟云水东舟空祗余三尺桐仙人气骨林下风姓名不署神相通别云访我若不遇自弹一曲出门去
　　似王季友

　　○婆罗叶子歌

　　卢牟好佛好古。多藏三代鼎彛。宋元名迹会必索观以为眼食饱也。今观及娑罗叶子。不尤奇乎。如影如绘蜘缀蝉脱无风欲飘吹气可沽又云优昙叶。来自竺西。博物君子不能辨。统非中土所有。物无为贵。购以一瓮钱不多也。
　　如水匣中秋片片缜腻而文如不见剪样纔分七襄织成阴曾覆孤眠殿又闻拈自瞿昙手宝相钵罗同植厚。西来四万八千里。到日始为东土有。东有西来几超劫。泽腴剥尽无生灭。相向何须影问形。飘飖风送空蒙月。

　　○饭石峰

　　山僧咒食峰头坐。山下众生皆不饿。洒饭诸空雨为石。至今粒粒犹堪数。峰头高并雪山看。试问山僧已湼盘。饭颗先生老无恙。相逢此地说加餐。
　　骨立无枝蔓而气自完厚

　　○细字诗赠邓君彰甫

　　羲画以前未有此羲画以后此亦无闭目养明数日始得见只觉秋毫易数春芒麤。我有八角扇。半写五岳沧洲图愿取一角为我书三都
　　语简形容得尽

　　△李流芳

　　莼羮歌
　　予买一小丘于铁山下登陟不数十武而尽揽湖山之胜尤于看梅为宜葢踞花之上千村万落一望而收之久欲作一小阁名为六浮六浮之名遂满人耳而阁竟不就邹孟阳见予叹息每欲代为经营丁已八月始引孟阳至其地亦复叫绝不能已予因为作六浮阁图兼题一诗冀孟阳无忘此盟
　　虎山踏月行示同游邹孟阳张鲁生
　　西湖喜遇谭友夏赋赠

　　○莼羮歌

　　怪我生长居江东。不识江东莼羮美。今年四月来西湖。西湖莼生满湖水朝朝暮暮来采莼西湖城中无一人西湖莼菜萧山卖。千担万担湘湖滨。吾友数人偏好□时呼轻舠致此味柔花嫩叶出水新小摘轻淹杂生气微施姜桂犹清真。未下盐鼓已高贵。吾家平头解烹煮。间出新意殊可喜。一朝能作千里羮顿使吾徒摇食指琉璃盌盛碧玉光五味纷错生馨香出盘四座已叹息。举筯不敢争先尝。浅斟细嚼意未足指点杯盘恋余馥。但知脆滑利齿牙。不觉清虚累口腹。血肉腥臊草木苦。此味超然离品目京师黄芽软似酥。家园燕笋白于玉。差堪与汝为执友。菁根杞苗皆臣仆。君不见区区芋魁亦遭遇。西湖莼生人不顾。季膺之后有吾徒。此物千年免沈锢。君为我饮我作歌。得此十斗不足多。世人耳食不贵近更须远挹湘湖波 【 袁石公盛称湘湖莼菜美不知湘湖无莼。皆从西湖采去。以湘湖水浸之耳。莼初摘后水浸。经宿愈肥。凡泉水湖水皆可浸。不必湘湖水也。今人但知有湘湖莼。又因石公言。谓非湘湖水浸不佳。皆耳食者耳。】
　　细事赏鉴到家。东坡老饕。言蛤半熟而含酒。蟹□生而带糟。正是个中人语也。

　　○予买一小丘于铁山下登陟不数十武而尽揽湖山之胜尤于看梅为宜葢踞花之上千村万落一望而收之久欲作一小阁名为六浮六浮之名遂满人耳而阁竟不就邹孟阳见予叹息每欲代为经营丁已八月始引孟阳至其地亦复叫绝不能已予因为作六浮阁图兼题一诗冀孟阳无忘此盟

　　十年山阁不得就。却负青浮日夜浮。故人一见豁双眼。何日三间销百忧。氷花琪树乱槛外。银山雪屋排檐头。百年有钱作底用。一朝卜筑偕行休。君家西湖我震泽。往经冬夏来春秋。十千到手即可办非我求君君自谋
　　简简落落自多生韵

　　○虎山踏月行示同游邹孟阳张鲁生

　　灵岩脚下斜桥路。一路横拖山水去秋风秋月几度来风月关心旧游处。穹窿欲尽湖山开。落日□闪青烟来。虎山桥头山色闇明月迟我犹徘徊。凭桥东望遮山立。明月正向遮山出遮山遮月不遮光陆离宝气初离室。须臾山尖露半弯突兀棒出黄金盘四山苍然一水白。玉刻桥梁银作栏吁嗟乎张生昔年与汝桥上行虎山十年月再明同游几人复谁在乡月照我空多情吁嗟乎邹子 【 平呼二人章法亦异】 子今真见虎山矣虎山烟月竟何似。当年畵出虎山时桥上之人吾无汝。子兮子兮奈此□夜何矶头夜深风露多游人欲归残酒醒。试听中流踏月歌。

　　○西湖喜遇谭友夏赋赠

　　谁言谭郎貌似我。执手问人还似无。寸心明白已如此。区区形似终模糊。我昔知子因子诗。晓月残雪风鸣枝。境清音寥意飘忽虎井数篇光可思吴江楚峤两辽阔期子不来空岁月西湖烟水我为乡岂知此中有谭郎十年相求始相得。停车下舩各叹息歘然魂魄化为一异者衣裳与巾舄城中兄弟情好偏。非我与子神不全 【 当备四时之气可以献酬羣心】 两山红叶正相待子诗我畵交无嫌。我家震泽梅花里湖气花光三十里留子共度梅花时。且待春深上湘水。

　　△程嘉燧

　　戏赠吴兴茅生歌
　　○戏赠吴兴茅生歌 【 瑞彰子道生】

　　山阴鼠须久零落海南鸡毛亦单乏宣州诸葛世不闻。近岁吴兴有新法 【 王道彰父子茅氏父子姚玄倩】 缚毫圆满装管轻剔镊精良心手恰天清眼净日数矢持向书流问乖合 【 自古名一艺。未有不具精思积力。而又虚心求益者也。今日作诗文人。反草草自足。】 尔翁七尺颇岸然嗜酒谈诣无捡押。大言吾笔是神物。一蘸直可尽十札。盘纡牵掣无不可。径丈屏风方寸箑。丰狐之柱秋兔翰迎腊柔毛铦且滑漆光小儿晴湛湛春叶饥蚕声飒飒书家用软神怪生。意外藏锋赌波擪但恐好手不易遇脱弱毫痴力难斡筋骨未就圭角呈。狼籍纷如印泥蜡。临书秪讶不藏拙轻重纤秾苦遭聒。 【 说出个中痛痒】 君言明当上扬州此地多金客噂沓古来难得是识真。流俗兼容惟茸阘。 【 兼容二字妙从来物奇难售即伯乐教所爱弟子相凡马之意】 不见扬州郭里卖昏镜。青镜遭瞋委尘匣。

　　△钟惺

　　八月十四夜集别张金铭年丈暂假归沐
　　邺中歌
　　观日歌
　　自题畵赠商孟和
　　礼牛首畵祖像歌

　　○八月十四夜集别张金铭年丈暂假归沐

　　今夕与君同杯酌君言不如归家乐归家各有索居时。晤言今夕成今昨长安忍作终年游苦死难为明日留明日不留吾不强途中岂可值中秋。 【 此下须再转仄韵四句。方合。】 满口留君意半阑自惭今夕滞长安思归转挽将归客但觉临岐置语难

　　○邺中歌

　　城则邺城水漳水。定有异人从此起雄谋韵事与文心君臣兄弟而父子英雄未有俗胸中出没岂随人眼底功首罪魁非两人遗臭流芳本一身文章有神霸有气。岂能苟尔化为尘横流筑台拒太行。气与理势相低昂安有斯人不作逆小不为霸大不王霸王降作儿女鸣。无可奈何中不平。向帐明知非有益。分香米可谓无情。呜呼古人作事无巨细。寂寞豪华皆有意书生轻议塜中人。塜中笑尔书生气。
　　豪快乃尔令人愁时长啸定中起舞

　　○观日歌

　　蒙蒙万象未勾萌　居天海间发其英　殷勤照我三万日　何惜一朝观其生　已非昨夜特未朝庒天趋亲海趋遥　 【 声调未恊】 一碧以上冠万光光以内外星摇摇此时星如不欲落。气之所至星光弱人指万光作日光良久日从碧中跃新出于浴未暇圆水风厚兮日犹薄　蹭蹬拍浮光无主火金与水相子母。遵养时晦诸气中　赤黄去尽白始吐。目中空华谁所为　问日不知目当知元化中边无定理。人各言其所见尔。不然此光以往天尚多　此时东西影如何
　　形容处未免太苦。颇见刻画之痕。但欲实写此景。又得浑成自在。正复难于措手。向见太湖石公看日月对照题。元美彦吉诸公俱有作。但虚则走活路。不见到家。实地敷衍。却又易入肥俗。推开说入神仙荒唐语。又是歌行通套。大难矣。凡作诗须看如何题。如何着笔。岂可不知甘苦痛痒。而漫置雌黄耶。

　　○自题畵赠商孟和

　　计君别我六年矣　予之学畵今年始。懒衰事事减于前。却有闲心到畵理。久近工拙不必言别来新事添惊喜士隔三日当刮目　意外他长宁止此授我蜀笺诚自怍　恐负佳纸笔未落　交情虽复意欣然。心手从违亦斟。酌数撇枝柯不敢多萧疏乃反得婆娑中年服官始作畵。势亦不能复求苛。君言贵具文人气。正于离处察其意熟后求生穉求老再晤君时方许议

　　○礼牛首畵祖像歌

　　牛首旧有畵各祖及诸禅师像凡百轴　今存者八十余轴　其它皆不可问　东祖达磨北地法融亦与焉　岁久绢墨非故　惺为疏募装之　仍自书各尊者出处于首　好事者补之满百　偶与福清林古度同邑谭元春湘潭周楷　同游于此瞻礼之　遂作歌　并记其存亡新旧之数　以付守者　时万历已未六月望日　
　　畵家身手佛心肠　妙总异同变无方　写示各祖次羣宿　钵缘欲尽灯始张。邀归缣墨无先后　要使诸灯共一光　缣墨寿匪金石匹　笔端愿力与之一。早知像教劫残时。便是贤愚兴感日。悲喜敢云惺也始　佛化世人先顽鄙。一念或为动者机。众力众情同起止。衣履须眉随所挹。敢以语言自添入。直书其事待信心。为佛为世标性习。东祖菩提牛头融。何可山中无此翁佥谋补之或曰否二祖神明各祖中

　　△谭元春

　　逢终南老僧歌
　　沿月步蒙惠二泉见予与伯敬之诗在焉向游可慕清感凭心
　　迎浦儿词

　　○逢终南老僧歌

　　院立老僧映松藤　自言本是终南僧　亦终南壤绵绵　老在他山心不能　夏月浮梁募茶来　独上祝融下南台　倒坠寒壑自扶起至今头上犹岳苔今日不出胜早归　纔完绽衲霜已飞　坐到僧再出定时　草间秋月光上衣
　　抅僻

　　○沿月步蒙惠二泉见予与伯敬之诗在焉向游可慕清感凭心

　　惠淙淙。蒙齿齿。如思复如惊。初亦何怒喜。良久流向石洼远然后任他纷纷耳。怒者看同石俱落喜者月亦化为水神鬼岂不坐碑阴客履剡剡神或起蒙惠泉。感客心二泉一音生众音与客孤听山夜深
　　禅理化境茗香琴静妙不容言

　　○迎浦儿词

　　予幼失严君。长无嗣息。惟五弟三妹。孀母不免勤苦。予以长子佐力于外。虽鲜克尽道。然过耳萦怀。似半生沈沦婚嫁中。不复堪自作尚平矣。尝置妾三年不子。即遣之。所遣妾辄生子他处。始知身不宜男。不当归过妇人戌午夏六月元声弟生双子予喜谓声曰天赐也。拜而迎之。天之所赐。不迎不祥。声哽咽不能对吾宁使吾兄独有子。柰何令吾兄终子吾子乎。予笑曰　汝欲愧世之盻盻然于兄弟之无子者。则可□然安见汝子不可子乎。我与侄数人皆若子。而复日迎之则子。我则世人矣。乃止不迎。后十二月五日。是为老母诞辰。又迎焉。母贺春曰。喜儿今日得一子。予因大悟。此十二月五日是吾浦儿生日矣戒家人无复言六月生日者或以为奇夫兄弟子侄。宁有奇耶。当六月报生双子时。吾心动欲迎。心动欲迎。即为精为气。乳媪抱而告诸祖。祖已见而授吾妻。然吾妻受而置诸怀。即为胎。母子兄弟之所跪拜。朋友之所聚观。僮仆之所欢迎。即为形。不从十二月五日始。安始乎。歌以永之。俾无改焉。　厚道佳言。
　　汝即腊月五日生伏时出腹腊时迎迎反为实腹为名祖母帨期静哉贞。接汝天性移汝情。又怀抱之坚汝诚。新堂新灶巢神明。老僧立此烟磬鸣。

　　△潘一桂

　　后滔天行

　　○后滔天行

　　田夫捧土遮残洫。桔槔声息町畦出。一丸毒日烘两肩。三尺荒泥啮双膝。六月稻种斗一千。卖儿买种不怨天。忍死相捐两相活。不然槁死穷檐前。江城一片高低哭　地轴再翻天再覆　太湖之水纵横飞。浊浪黄流败新谷波涛走陆翻地车　空桑之里龙蛇居辛勤空竭十指力泼刺赢得千头鱼携鱼纳官官不收。赤荆大棒声如彪一岁再耕不得食。不救忍复深诛求。萑苻白日入都市　阴气坚凝乱所始　虎豹当关关九重　安得笺天叩天耳　

　　△尹伸

　　喜余斯可至兼订卜居之约
　　老将行
　　藷藇歌

　　○喜余斯可至兼订卜居之约

　　佳水佳山惭作霸求友但求君以下 【 傥然而至没间架又有分寸如此起法何处得来】 岂谓遥寻旧约来。茅堂竹屿成佳话。衰年不肯安愚蒙。摊书性鲁却无功。凭将君口代吾眼。古今一夕。都冥通。昔日。买山烦相宅花源不识兵戈厄岂有手拈云林与故人一身翻傍风尘客如今安危 【 安危今日】 视山川。东方 【 国】 流离时 【 世】 风然。好驱三十张华车 【 乘】 饶君几万买邻 【 子求邻百万】 钱。

　　○老将行

　　陇西宿将皓长须。丁年挟策曾为儒耻把危冠溺汉帝愿言尺组牵单于生来有力不如虎一箧玉弢坚自诩杜预何须射穿札圯上■〈冉阝〉曾传剑舞交穷四海忘其贫坐中常有夷门宾尽道河东负意气不知肝胆向人亲汉庭求才真不次公卿荐人偏气类金城但老赵充国大宛谁先李广利兵家魁柄在权门。喜怒还为宠辱根趋府徒闻嘲揖客。登坛■〈冉阝〉复重王孙。西南方镇回天力署置高卑凭 【 任】 胸臆黄葢绯袍及白徒铁骑银鎗都乞得黠戎可和降可戮。奇功只用书一幅。由来唾咳生羽毛世态纷纷寒与燠人间俛仰君不知老骨嶙峋空尔为白首一军还见夺。难道无功尽数奇。 【 此首纯乎唐调大手固无所不可】

　　○藷藇歌

　　藷藇一名山药。今药肆佳覃怀不知吾邑之饶此物也。山中凡两种。其一家植。类人手足形。性味与蹲丘鸟等耳。一野生。入土最深厚。质如覃怀产。而丰壮倍之。山中人慵于锄。不知食食之自余始。
　　山伧蜉蝣死五谷朱门惛惛厌粱肉牛角不挂神农经空守芝田梦芝术禹贡青黎未尽蜀。赤壤坟陵真气足。银丝百尺盘地轴破块十寻敲腻玉土人贵耳而贱腹。自非手植猜其毒。谁手长劖发幽香。庄丁须课人一筐。竹厨连夕炊烟黄。龙酥麟脑登君堂。入咽开美病齿刚。膻荤不敢据衷肠。书腹知温精神光。聊饷同心充道粮。诸农未许道其详。恐祧鬼子祠坟羊。

　　△张明弼

　　脚板舞歌
　　猛虎行

　　○脚板舞歌

　　尚书都门谒告卧我以邑子得相过坐谈数语要人来。尚书迎笑熏风回要人举趾高尚书颜色低要人如鹤尚书鸡。谀音满堂相嚘咿。天生优童面。但憾鬑鬑须。天生痀瘘腰。但喜犀玉扶颂言祝语盈腹贮。应口而出若师巫。有时指天鸣感泣双泪即下如久须须臾要人一揖退告居送客例门内。尚书请舆进门三。要人撝谦出门再。要人呼舆一何怒。尚书两手攀舆一何苦。舆夫努力欲向门。尚书脚板絓舆舞乍似土蛙衔钓双爪乱复似脚踏桔槔坠星雨乌麂靴底白日照。方玉腰鞓已断组。发鬔气喘老力尽。喉间得罪犹若数。要人微嗔返舆坐尚书两颐皆笑破我时窃观反欲入地罅。尚书盈盈更自贺。借问尚书为阿谁。国忠之弟力士儿。
　　一折绝妙院本。尽情尽态。可笑可哭。九锡万拜。犬吠鸡鸣。视此蔑如矣。

　　○猛虎行

　　吾闻穆王南征一军化　君子为猿鹤　小人为沙虫　焉知三千年。通都作虎宫。大虎当天门一毛遮白日小虎坐愤怒　阴风随诧叱　汉江多貙人。宣州封使君。俱逢七日病。尽化寅将军。身披紫葛衣　攫拏上高云　啮人令尸拜。流血九衢殷　吾乡有魅狐　能作婴儿声　见人称阿紫　欢鹊相逢迎　近来白额以为父　厉吻向人莫敢撄　羊淫而狠　豕卑而率　鹅顽而傲　狗险而出挂绿拖青是曰蛙鹬蛇复雠枭背德鼠衔窭穴数弄璇极物物自言虎养子插齿树距相噉食泰山朝来摧　东海向暮立　莫震慑。虎出入。骊颔丧其珠。鲸鱼盗其目。莫怨讟。虎在谷。山猿汝勿啸。林麋汝勿游。羣虎咀尔不摇牙　吞尔不摇喉　尔何物。乃敢叹与讴。道傍一老媪　哀声凄苍烟　吾舅吾夫死于虎　吾子复死焉　天公爱虎生臕肉。嗟尔老媪奚澘然。谁人忠信鼻偏肥。何客膏腴味正美千爪万鬣相■〈言冏〉伺累项于膝难贷死。烛龙火尽虎威继一目放光笑向帝 【 奇妙用事不觉】 驺虞獬豸徒羣羣　闻声拄喙皆擗地　噫吁嘻　天厄阳九地百六　空山无人素灵哭。三心五噣迁四时　讵尔恶兽乃稔毒　恶兽恶兽　尔无哮嚧　黄河有时决酸枣　野火或能燔孟诸　忽然天公醉后醒。小虎为虱。太虎为猪。吾令季路断尔尾。奔戎拔尔须。烟焚尔骨扬其余。

　　△陈函辉

　　鹤台歌

　　○鹤台歌

　　松滋郡固有鹤泽。晋羊叔子旧游地。今上甲戊石碣出于池中。鹤台二字宛然在。考其年月。标题出羊公手无疑。数千年名迹。借贤王登览之暇以出。亦南纪之佳话也。因为歌之。
　　高台有不倾曲池有不平君不见七泽之中藏鹤泽　羊公千载为题名　公家鹤　何氋氃　见客不舞羞长风　非鹤不舞客不韵。谁欤客者勖与充。 【 看得鹤甚有品】 假令鹤入梁园中　邹枚司马凌云工　九皋一声相和应　自然清唳留长空又令鹤见淮南之八公　肯辞羽翼供骑翀　神仙麒骥无衔辔。七烟八景扶青童。曾听葛翁捣药鸟　夜唤丁当直到晓　琴高石鱼不可骑以鹤赠之飞杳渺 【 奇思骈集】 祗支之国献双睛　妖灾祲恶不敢生　铸金刻木待此鸟不如鹤台二字犹分明。朱邸王孙天伞手。金轮匝地诧希有　兠率分来法界身　支耶涌现云雷蚪　此石在晋曾不言。镇定荆楚如蟠根。黄鹤南飞石出世。缑山今在小山园。
　　碣没复出。始知杜预痴情。未可哂。为鹤解嘲。词严义正。辽海归来。又当堕羊公之泪矣。季重。

　　△娄坚

　　送孟阳游楚

　　○送孟阳游楚

　　松圆居士晚跅■〈也〉。自言蚤岁殊逡廵。晚似操舟柁在手。每逢洄伏捷有神。市南老生昔酣逸　久停杯勺依僧律　譬如病起纔学医细简方书惟恐失吾孱自缚小乘禅　君豪出入无拘牵　迹似小乖心莫逆。欲别相看俱惘肰。有眼不观寻丈水长江浮空数千里足不蹑步仭丘　楚山突兀高云里　骚人逐客留篇章　昔读其词今到彼　始从建业入武昌　莫问江边遗故垒　力征割据称豪雄　还与操瓢同没齿　鼎彛器古出荒榛　书畵名高传片纸　快意声色岂有殊。偶分胜劣徒为尔。俯仰还悲身世空　客行自西江自东　唯有此心无去住　须知头白各衰翁　

　　△钱谦益

　　中条行（过沧洲作）
　　陆宣公墓道行
　　天都瀑布歌

　　○中条行 【 过沧洲作】

　　君不见中条山阳城昔日曾闭关白衣征起作谏议。脱屩就职无惭颜。月俸计口送酒媪。谏纸迭置空箱间。歌呼痛饮夜达旦。醉卧客怀不听还。贞元奸佞不可当。白麻旦夕宣朝堂。忠臣延颈待诛僇。宰相慑伏眠如羊。中条山人起伏阁。延英门上飞风霜谏官叫天声喧豗金吾万岁声如雷延龄不相陆贽免奋臂坐使唐天回 【 有金石雷霆之声】 乃知酩酊不言有深意务欲拨弃细碎争崔嵬我过中条山念君如宿昔。君名长比条山云。君心尚似条山石。一代相知李邺侯。子年涕汨避贤驿。 【 微之阳诚驿诗。我愿避公讳。名为避贤邮。】 思君不见可奈何酹君一盏歌主客君不见长安碁局日纷纷。着眼争如局外人若无衡岳炉边客。谁向中条访隐沦。
　　叙次磊落千秋生色

　　○陆宣公墓道行

　　延英重门昼不开。白麻黄阁飞尘埃。中条山人叫阍哭。金吾老将声如雷。苏州宰相忠州死。天道宁论乃如此。千年遗衬归不归。两地孤坟竟谁是。人言藁葬留忠州。又云征还返故丘。图经聚讼故老哄。争此朽骨如天球。齐女门前六里路。荞麦茫茫少封树。下马犹寻董相陵。飞鳬孰辨孙王墓。青草黄茅万死乡。蝇头细字写巾箱起草尚传哀痛诏闭门自验活人方永贞求旧空黄土元佑青编照千古。人生忠佞看到头。至竟延龄在何许。君不见　华山山下草如熏。石阙丰碑野火焚。樵夫踞坐行人唾。传是崖州丁相墓。

　　○天都瀑布歌

　　天都诸峯遥相从连绵绎属无罅缝。山腰白云出衣带。云生迭迭山重重。峯内有峯类皴染。须臾翁合仍混同。曾云聚族雨决溜。溪山天水齐溟蒙。是时水势犹未雄。江湖欲决翻坌雍良久雨足水积厚。瀑布倒泻天都峰。初疑渴龙甫喷薄。抉石投奅声■〈石宫〉■〈石隆〉。复疑水激龙抝怒。捽尾下拔百丈洪。更疑群龙互转鬬。移天排谷轰圆穹。人言水借风力横那知水激翻生风激雷狂电何处起。发作亦在风水中波浪喧豗草木亚。搜搅轩簸心忡忡。潭中老龙又惊寤。绿浪喷涌轩窗东。山根飒拉地轴震。旋恐黄海浮虚空。亭午雨止云戎戎。千条白练回冲融。凭阑心坎舒撞春。生听涛濑看奔冲。愕眙莫讶诗思□老夫三日犹耳聋。

　　△黄景昉

　　定州学舍中观苏长公雪浪石铭次韵

　　○定州学舍中观苏长公雪浪石铭次韵

　　支而织者岂天孙渡海携归或邴原中有没角蛟龙翻五十六字颔珠存盛汝莲花白玉盆森森四足垂云根文庙雍哉石能言慎莫移供僧了元

　　又

　　道光为子水为孙。何异礨泽在乎原。即如兹石雪浪翻。雪消浪息石能存。掇取华山玉女盆。移傍庙廉仓琅根可知坡老亦寓言上有黄庭下关元

　　卷五终

　　●明诗平论二集卷六

　　七古二

　　阎尔梅一首　　　　陈名夏八首
　　舒忠谠一首　　　　梁于涘一首
　　万寿祺一首　　　　姚龙之一首
　　陈子龙五首　　　　方以智一首
　　黎遂球一首　　　　吴伟业四首
　　李　雯二首　　　　宋征舆一首

　　△阎尔梅

　　分水龙王庙

　　○分水龙王庙

　　世无郦道元谁为水经注乃能窥源流南北分双路南北各行数千里七十二泉相母子舟楫往还难易均。国家命脉生于此。 【 大源委大关系不特眼界雄阔】 命官治河属大臣。夙夜匪懈事一人不然钱谷百万艘安得劳劳乞鬼神鬼神有功亦有罪视彼河臣忠与怠圭璧既沉牛羊死山川无恙年年在

　　△陈名夏

　　从军行
　　赠郑子
　　福宁州城外即事慰袁生
　　固始道
　　铁柱引次空同先生
　　大姥山下风沙篇别方密之北行
　　繇新安至龙游袁雅儒所
　　鬬鸡行

　　○从军行

　　高秋九月塞草黄　匈奴猎火照渔阳　羽书笳鼓数千里　校尉将军出战场　十载从军卧铁衣　边城人马同时饥营前不识嫖姚面梦中白骨空言归 【 凄壮】 海风昨夜蔽天起。一声直渡黄河水。老将闻之双泪流　敢言生得见妻子　以观古来战城南　不愿从军类如此 【 住得遒陡】

　　○赠郑子

　　夏阳郑子言可瞻为人倜傥清且廉遨游长啸终年淹。有时痛哭如羊昙。有时纵饮如陶潜。家贫绝不问米盐。买卜成都日下帘我且为君陈一缣
　　落韵稳立局高妙在不多

　　○福宁州城外即事慰袁生

　　书生携我城外山　童仆举火何其难 【 朴愤】 流萤入户光自照　蟋蟀在床鸣不间　予家既破牛马走　世上饥寒无不有。何人共此患难中。与君且醉重阳酒。孔融既逝宾石希。丈夫熟视何所为。 【 悲感吞声尽熟视二字之内】 素秋零落色不瘁　纷纷轻薄皆小儿　我欲歌。听者疑。我重泣。如绠縻以此叹息无古道。千载相思在管鲍　

　　○固始道

　　担簦乱走避矢矰　野田雉叫双兔腾。寒风白骨横沟塍。百里呼人人莫应。行子朿腰食氷水。冻僵强起呼良朋
　　节短声哀

　　○铁柱引次空同先生

　　我家豫章城之南　昔有真人标铁柱　铁柱连江井不枯。岁岁秋风濯寒露　英华特起赤堇精。镇彼老蛟飞老树。伟哉旌阳真福星。俎豆千年识其处。崄巇毒物奔江涛　潜施锁钥谁为劳丹阳老妪授剑术仙班玉阙森森高 【 衬贴老到非高手不办】 迎神送神相放弗心。朱旌丹旐纷飘摇。我往从之惊世变　寒砧不忍闻乡县

　　○大姥山下风沙篇别方密之北行

　　海上悲风沙作堆。荒荒遇子颜为开　畏人不及言儿女亡命何繇居草莱　发犹上指须半白　但愿求方煮白石　煮石不得成金难相顾执手当岁夕
　　激直短断高岑李颀之间

　　○繇新安至龙游袁雅儒所

　　新安天都奔海波。既行且止畏张罗侧望龙游多礧砢中有伊人啸且歌相逢握手家不顾拜母而去逃山何
　　义侠行径。当于古人中求之。○许多情况。只以六句写出。章法高古。

　　○鬬鸡行

　　玉署鸡。栖在屋。秋阴的历啼声高。呼雏啄食长安粟。愧我不如纪渻子邻鸡牵引争驰触。春秋季氏芥鸡羽郈子金距横鬬心采桑女子两国隙。亦如鬬鸡嗔怒深。吁嗟鸡乎具五德玄冠丹采朝阳色。胡不耸身比凤鸣。区区战胜非鹏息。薄暮牛羊自下来。鸡胡酣战吟苍苔各令解去平怨毒东方紫陌晨光催

　　△舒忠谠

　　吴女彩鸾写韵轩

　　○吴女彩鸾写韵轩

　　蓬莱婉妗有真诀。传女千年男不屑。虎齿碧字蜜香传。上元夫人夜深说。吴家女爱六铢衣　细抄金汋悟天机。琼思瑶想秘不得。犹向人间卖字归。纤腰素肘岂凡黛。堪鬬少年姑狡狯。骑虎云飘五晖裙。月姊星妃传十赍。蒋侯三妹梦青溪　未有新词写绿绨　区区韦翕红甤枕。何足为郎重品题。

　　△梁于涘

　　报国寺松

　　○报国寺松

　　绕殿古松十三株。有二痀瘘中人躯。绿影到地苔藓及　倩多朱柱为搀扶。如两秃顶西来胡。胡旋舞进金钵盂。如两毒龙降伏久。头角则俯扬其须。摩挲摩挲不忍去。短松短松谁能图。

　　△万寿祺

　　陇头

　　○陇头

　　守堡材官不敢射杀贼。恐来报仇在深夕。层氷峨峨天风寒羗汉两家俱不出。布沙陇头出入道。无人敢走沙中艹。笑尔羗儿入汉探事计不密。袜线在底沙印直 【 声调入古又是张王变体】

　　△姚龙之

　　东家

　　○东家

　　东家少年不受 【 乐】 贫　愿逐戎旃轻苦辛手持一纸司马檄。行作留都压队人。路逢长老问消息　答云军伍麤曾识　留都旧有坐营兵　大半团操皆顾直。月廪虚支入哨官哨官骑马犹无鞍一哨劣能三百卒　妻儿终岁愁盘餐　况复军司近机巧　更代时时恣纷扰袖里无金岂授旗怀中有谒堪谋饱凭君自夸捷如猱。军司不用旋风刀凭君自夸猛如虎。军司不用琵琶股。不见淮沂剿贼兵　一战半为原畔土　少年落泪不得前。还把犂锄耕瘦田。
　　浅而畅正合张王风格

　　△陈子龙

　　射蛟歌
　　东皋草堂歌
　　蜀山行
　　咏严先生钓台
　　大梁行

　　○射蛟歌

　　武皇南狩浮浔阳　楼船杂沓云锦张　图形鏙错水兽翔　欲惊波浪开龙堂。昆明甲士鼍鼓扬。玄戈青帜何辉煌刺舷荡桨黄头郎。虎毛犀甲文锦装。乘流直下浩茫茫　风云夜澹箫管凉　深潭极浦鬼物藏骑鱼江妾拖红裳钩蛇■〈马孛〉马纷腾骧中有妖蛟白颈长腥风十丈赤日黄蜿蜒喷沫首昂。佽飞壮士拔鱼肠。欲掷不掷心彷徨。天子神灵不可当。鸟号夏服穿中央。云奔波沸鳞甲创。口吹毒雾昏横塘。漂血乱梗身体僵。钩牵屠割三车箱。宰夫五味调芬芳。侍臣大酺共举觞。不数神禹龙在旁。何况鱼眼摧秦皇。元封五年汉道昌。手获异物神所将。天符地宝趋盛王。南有驯雉西白狼。

　　○东皋草堂歌

　　东皋草堂者。给谏瞿稼轩先生别墅也。丙子冬。奸民奉权贵意。讦钱少宗伯及先生。下狱。赖　上明圣。越数月而事得大白。我友吴骏公太史。作东皋草堂歌以记之。时予方庐居。骏公以前歌见寄。因为属和。辞虽不工。而悲喜之情均矣。
　　虞山岩水飞不息虞山先生高卧日黄门从此亦拂衣东皋平田二顷微翳然林木草堂静。单衣白帽娱金徽。高谈王霸神清竦江风猎猎黄云动当时有口每借人。公业倾业非自奉应是清流同调多岂关失职交相重 【 语有分寸初非回护】 江湖何与中书堂。当门厌尔多芬芳。田蚡久欲更廷辩。朱并居然来上章。 【 使事必切】 十年放逐念京雒可怜入国双锒铛岂惟松桂无颜色长安城中烟雾塞金吾吏向阖门归告密人从丞相揖 【 说来一一如睹】 但令深文一狱成。何难钩党千家及。君王神圣挥太阿此曹深计空蹉跎左掖门边十步地。那知一往如流波。旧疾虽痊留不得七月秋风下潞河道旁小儿戟手骂。掩耳莫听吴人歌。大街陈尸谁氏子。相公杀汝可柰何。呜呼男儿全身良不易。自称骑虎终难事。可惜数载黄扉人。未识千秋青史字何如草堂突兀山之阳。七桧偃蹇云苍茫。飞觞乐圣凌沧浪。吾闻槛车开一匡。胥靡霖雨兴殷商。生平报国殊未央。草堂何得常徜徉。

　　○蜀山行

　　君不见蜀山■〈山截〉■〈山辟〉侵青天。悬崖栈阁相绵连。猿鸟欲度心茫然　下有江水出没鸣潺湲　阳平将吏皆晏眠。烟尘惨淡通秦川。褒斜骆谷如风旋此等岂有五丁力攀林越涧无中坚但传长吏弃印绶。更闻大将亡旗旃。西南谁人司锁钥　坐拥雄兵守剑阁贼师已渡枕席上翻遣林官救城郭 【 从来如此塞责可恨】 呜呼益州本沃野　中有锦宫城　楼台十万春鸣筝　美人濯锦江水明　三月三日渠口平。千里秔稻万宝成。即今岷峨气萧索。豺狼塞路无人耕。瞿塘东　阆山北　其中富贵华阳国。前有子阳后李特。可怜此辈皆　庸奴谁人为抽金仆姑。扫清井络民赐租。勒铭绝巘消雄图。

　　○咏严先生钓台

　　真人亲破昆阳垒。二十八宿平天纪。濯龙冠葢盛如云。一星自落沧江水。青齐大泽春茫茫。东都使者何辉煌。入君之宫登君床。但可相从故人饮。安能刺足天子旁。羊裘不□脱长歌出汉关手携梅家女筑室桐君山轻缗欲抽五色茧。长竿拟琢青琅玕富春崔巍连碧落　绣碧苍崖倚山阁　松阴寂寂寒女萝　乳窦涓涓芳杜若不潭时出金鲤鱼祠下横飞双白鹤行人往往奠椒醑　越巫如花舞帘幕君不见各阳云台高插天邓冯耿寇俱寒烟

　　○大梁行

　　悠悠芳草地　漠漠暮云平　秋风千里道。遥望大梁城。大梁豪华古无比　请说先从信陵始　如姬卧内新窃符　晋鄙军前初散士　十万雄兵金作羁。三千宾客珠为履。岂止邯郸赖解围。尝令函谷无坚垒。归来甲第起歌钟　舞袖缤纷照夜红　艳艳双娥低白日　洎洎醇酒对春风　欢娱未终河汉没　丛桂芳兰几回歇　朱邸亭台郁若云　青楼罗绮娇如月　北里佳人锦罽靴。西公子珊瑚玦。金梁桥上月初明。汴水堤边柳下行。羯鼓声高珠勒转。箜篌弹罢玉轮迎回鹘两行番地乐梨园三部内家名 【 工丽】 桑田倏忽无人见　百年冠葢如飞电　壁上旌旗掣晓霞。地中鼓角摇芳甸。鹳雀还栖翔凤楼。鱼龙尽入飞云殿。屠市曾无朱亥奇。夷门只有侯赢贱。繁台南去接平台　一望苍茫杀气开　惟有贾生梁客恸　还应宋玉楚臣哀
　　卧子七古直兼高岑李颀之风轨视长安帝京更进一格宁止上掩北地济南而已

　　△方以智

　　田稼荒

　　○田稼荒

　　田稼荒农夫亡老幼走者死道傍走入他乡亦饿死。朝廷加派犹不止。壮者昼伏夜行归。归看鸡犬人家非贼去尚余一茅屋。官军又来烧不足。

　　△黎遂球

　　题禺峡金芝岩

　　○题禺峡金芝岩 【 删末一段】

　　日月天之眼。肺乃在地下。孔窍为岩洞。其气相宣泻　出云如车轮吞云又变化 【 此句奇】 我闻兹岩一何奇　曾结灵气成金芝　譬如才人作文想　脾思盘郁合茧丝　与子从游天地腹腹中非骨复非肉定是巨灵掌上来紾咽一团玲珑玉。共云隙光能见天肺可通眼筋相连此处轻清不容浊　往来须是炼形仙
　　幽思幻景不从人间来

　　△吴伟业

　　悲滕城
　　赠范司马质公偕钱职方大鹤
　　雒阳行
　　永和宫词

　　○悲滕城

　　道出滕城滕大夫来言曰滕以七月三日夜大水杀人坏城郭庐舍吴子作悲滕城行
　　悲滕城　滕人牧羊川之濆雨工矫步趋其羣河鱼大上从风云。去山一尺雷殷殷寺前铁铎多死声日暮鸡犬惨不鸣。城门掌事报二更鬼马踏雾东南行鼓音隆隆非甲兵吁嗟龙伯何不仁。大水荡荡滔吾民。城中竽瑟不复陈　缟带之价高锦纯　路骨藉藉无主名。葬者死生俱未明悲滕城　滕城讹言昼夜惊　百尺危岩浮车轮　海民投网获釡铛巫儿赤章赛水神沟人匠氏修防门

　　○赠范司马质公偕钱职方大鹤

　　国家司马推南中。直节不挠三原公。当时江东尚无事。忧国惟闻札子至一月不见王公书百僚争问江南使 【 丰裁倚毗百年如见】 前有三原今吴桥。范公赤舄来东郊太尉五兵分二阃司戎三士领诸曹殿中钱郎最年少。轻裘长铗秦淮道朝服常熏女史香从戎好侧参军帽两人置酒登新亭。惆怅中原未释兵。尽道石城开北府。何如汉水任南征。钱郎意气酣杯酒不忧贼来忧贼走鼓吹先移幕府山。戈船早断濡须口。罢官为忤平津侯。壮心空系月氐头。八公草木军容在六代烟霞诗卷收　是时羽书正旁午　尚书铁钺防江楚早岁曾提宣武军旧人自效龙骧伍麾下争看金仆姑。帐前直立银刀都。谘谋虽少周公瑾。跳荡犹有萧摩词。尚书当念安危计　感时又忤鸾台议。三公剑履且辞归。九河烽火家何处。千人曾役羽林军。短犊还过司马门。乡梦自依宣德里。郊居且卜石塘村落日帘帷呼碧玉琵琶莫唱归飞曲丈夫四海犹比邻　何必思家数车毂　醉后悲歌涕泪横　北风吹雨入江声　白苹骋望思公子黄菊登高忆故人钱郎拏舟再相见　芙蓉堂下开欢燕去日将军解佩刀重来歌妓低团扇仍道朝廷思令公。玺书旦夕下山东过江愿请三千骑夺取单于不受封
　　藻艳芬芳别具秀骨所谓诗人之赋丽以则者骏公当之

　　○雒阳行

　　诏书早洗雒阳尘　叔父如王有几人。先帝玉符分爱子。西京铜狄泣王孙。白头宫监锄荆棘　曾在华清内承直　遭乱城头乌夜啼　四十年来事堪忆　神皇倚瑟楚歌时。百子池边袅柳丝。早见鸿飞四海翼。可怜花发万年枝。铜扉未启牵衣谏　银箭初残泪如霰　几年不省公车章。后来数罢昭阳宴。骨肉终全异母恩。功名徒付上书人。贵疆无取诸侯相。调护何关老大臣。万岁千秋相诀纪。青雀投怀玉鱼别。昭丘烟草自苍茫。汤殿香泉暗呜咽。析圭分土上东门　宝毂雕轮九陌尘　骊山西去辞温室。渭水东流别任城。少室峰头写桐漆　灵光殿就张琴瑟　愿王保此黄发期。谁料遭逢黑山贼。嗟乎龙种诚足怜　母爱子抱非徒然　江夏漫裁修栢赋。东阿徒咏荳萁篇。我朝家法踰前制。两宫父子无遗议廷论由来责佞夫国恩自是优如意 【 引用必情切】 万家汤沐启周京　千骑旌　旗给羽林　总为先朝怜白象。岂知今日误黄巾。邹枚客馆伤狐兔　燕赵歌楼散烟雾　茂陵西筑望思台。月落青枫不知路。今皇兴含繐帷哀　流涕黄封手自裁殿内遂停三部伎宫中为设八关斋束薪流水王人戌太牢加□通侯祭。帝子魂归南浦云。王妃泪洒东平树。北风吹雨故宫寒。重见新王受诏还。唯有千寻旧松栝。照人落落古嵩山。

　　○永和宫词

　　扬州明月杜陵花。夹道香尘迎丽华旧宅江都飞燕井新侯关内武安家雅步纤腰初召入　钿合金钗定情夕。丰容盛鬋固无双蹴踘弹碁复第一。上林花鸟写生绡。禁本钟王点素亮。杨柳风微春试马。梧桐露冷暮吹箫。君王宵旰无欢思　宫门夜半传封事。玉几金床少晏眠。陈娥卫艳谁频侍。贵妃明慧独承恩　宜笑宜愁慰至尊　皓齿不呈微索问　蛾眉欲蹙又温存　本朝家法修恭俭　房帷久绝珍奇献　敇使惟追阳羡茶。内人数减昭阳膳维扬服制擅江南。小阁熏炉沉水烟私买琼花新样锦自修水递进黄柑中宫谓得君王旨。温成不妬肩随齿。早日艰难护大家。比来欢笑同良姊奉使龙楼贾佩兰。往还偶失两宫欢。虽云樊嫕能辞令。欲得昭仪喜怒难。绿绨小字书方寸。琼函自署充华进。请罪长教圣主怜含词欲得君王愠君王内顾惜倾城故剑还存敌体恩手诏玉人蒙诘问自来阶下拭啼痕 【 情事委折如连琐能以丽笔雅词撗之正才人束手处】 外家官拜金吾尉平生游侠多轻利缚客因催慱进钱当筵便杀弹筝妓班姬才调左姬贤。霍氏骄奢窦氏专。涕泣惟闻椒殿诏。笑谈豪夺灞陵田。有司奏削将军俸。贵人冷落宫车梦。永巷传闻去玩花。景和门里谁陪从。天颜不怿侍人愁。后促黄门召共游。初劝官家佯不应玉车早到殿西头。两王最小牵衣戏。长者读书少者弟闻道羣臣誉定陶独将多病怜如意岂有神君语帐中。漫云王母降离宫。巫阳莫救苍舒恨。金锁雕残玉筯红。从此君王惨不乐。丛台置酒风萧索。已报河南失数州。况经少子伤零落。贵妃瘦损坐匡床。慵髻啼眉掩洞房。荳蔻汤温氷簟冷。荔支浆热玉鱼凉。病不禁秋泪沾臆裴回自绝君王膝。苔没长门有梦归。花飞寒食应相忆。玉匣珠襦启便房。薤歌无异葬同昌君王欲制哀蝉赋诔笔词臣有谢庄头白宫娥暗嚬蹙庸知朝露非为福宫艹明年战血腥。当时莫向西陵哭。穷泉相见痛仓黄。还向官家问永王。幸免玉环逢丧乱。不须铜雀怨兴亡自古豪华如转毂武安若在忧家族爱子虽添北渚愁外家已葬骊山足 【 读至此令人悲歌慷慨】 夜雨椒房阴火青。杜鹃啼血濯龙门。汉家伏后知同恨。止少当年董贵人。碧殿凄凉新木拱。行人尚识昭仪冡。麦饭冬青问茂陵。斜阳蔓草埋残垄。昭丘松槚北风哀。南内春深拥夜来。莫奏霓裳天宝曲。景阳宫井落秋槐。
　　唐人宫掖长篇。惟连昌。长恨。津阳门。杜秋娘。四作最胜。六百年后方见此诗耳。

　　△李雯

　　赠陆子敏举吏部

　　○赠陆子敏举吏部

　　壮年落魄无行伍　再入长安负黄土有眼日见寻常人 【 最为闷事】 幸逢陆生洞心腑。陆生磊落文武材　赤车应诏从东来。博徒剑客相奔问。虬髯玉面临风埃。公卿龂龂竟不得　挺怀直作金台客　龙骧虎步览八荒。买臣主父皆辟易。男儿致身自有时　四十专城亦不迟。天下十年苦盗贼。贤良一日倾京师。况君神理更无对　脱颕囊中见锋利　当令草泽识张纲。乃使朝廷重龚遂。长剑倚天星列陈　羣龙一下四海春　劝君为扫麒麟阁。余亦江南徒步人。

　　隋堤行题广陵郑超宗园亭

　　○隋堤行题广陵郑超宗园亭

　　君不见隋家宫殿临江泛柳色千门照江水春草宫中瑟瑟多。鬬鸡台下香风起。辇道凝笳翠袖回红妆映日垂杨里谁言此地属繁华凤舸龙帆卷暮霞当年莲唱沉江月千岁春风吹柳花隋家杨柳君不见别有青青照人面小开池馆近迷楼。复植江花邻月观。月观迷楼安在哉请君薄暮临高台芜城畵角犹平舫。邗水清歌共落梅。尝在江南望江北欲问观涛广陵客。几度思登杨子桥。参差未识江都宅。闻君早晚赋闲居徂暑迎春奉板舆百尺高楼官柳岸。月明更钓海陵鱼。
　　正调秀丽是七古能事韩君平之流亚

　　△宋征舆

　　赠张燕客
　　汴梁行

　　○赠张燕客

　　我来勾践国结交张公子华灯夜相迎　痛饮从此始　三人罗袖红一尺虬髯紫紫髯飘飘拂予肩　自言畴昔称少年　西走咸阳北走燕　终南　太行相接连　此乡索寞少奇士。风沙万里心茫然。以兹感叹归故乡　黄河千尺流汤汤　河堤蓄水出平地。决之可以沉大梁黄龙青雀未可测果然今日成怀襄酒酣对伎重岸帻重道当年解音律。琵琶弦索谁第一。武宗供奉查八十万历季年范昆白雷轰铁拨今有谁练川陆曜称杰出闻君此论多嵚崎　河转星稀未忍归来落月屋梁西卧龙山上乌乱啼。
　　跌宕感慨

　　○汴梁行

　　汴梁城北多白杨　萧萧百尺高女墙　黄河水没白杨树浊波恶浪嵩山阳。汴梁守臣三叹息　高头大舸迎周王狐裘蒙茸走河北。渐裳之水何汤汤汴梁守臣归故城。黄沙平堞无人声。楼台十万宅鱼鳖。荇藻飘拂将军营。旌竿流离刁斗绝　空城乌雀喧鬬争　嗟乎空城贼亦去河水滔滔自奔注。诏书重治梁王宫。官军未启夷门路。流尸不辨贼与民。白骨如山自撑拄。安得息壤生豫州　陻此洪波宅黎庶

　　卷六终

　　●明诗平论二集卷七

　　七古三

　　于奕正一首　　　　钱秉镫一首
　　余充美一首　　　　刘道贞一首
　　范文光一首　　　　释实言乃一首
　　顾　圤一首　　　　韩曾驹一首
　　沈　颢二首　　　　周永年二首
　　徐　波五首　　　　胡　梅二首
　　卜　远一首　　　　项　煜三首
　　陈宗之一首　　　　林云凤一首
　　释自扃一首　　　　许元功一首
　　刘锡名一首　　　　叶　襄一首

　　△于奕正

　　西山春雪歌

　　○西山春雪歌

　　山寒勒花花未萌雪花片片先花生远山遥连近山白。老松着雪亦萧槭。溪边新草未及村。不受雪欺绿偏嫩。几客踏雪触石鸣。山僧始觉有人行。半开篱门呼客人。泉流灶下不须汲煮泉饷客氷雪香四山映人衣袂光
　　空香欲流素光自照不着一毫粉泽

　　△钱秉镫

　　漕卒行

　　○漕卒行

　　西风天黄日欲晡。江船不行住芜湖。一声惊传避漕艘　篙师邪许千樯俱。移船北岸望南岸。遥闻南岸人叫呼。锦袄毡裘直上船　攫夺衣裙送酒垆　独有官兵船不开。持刀伐 【 斫】 缆声如雷　何者官兵前与鬬。血肉糊模无 【 谁】 敢救。紞紞 【 紞诗注音躭上声县瑱绳也又紞如打五鼓击鼓声也用此处未合不如易公然二字】 缚去置桅前　勒要 【 平】 都尉米与钱　朝廷官兵且如此。何况沿江估客船。

　　△畲充美

　　观法帖歌

　　○观法帖歌

　　名家法书真可娱阅罢置酒春日晡。借问法书何所有。南禺　之丰赤水屠今之思白　十余纸。变化不一皆　琼珠就中最古有何帙子瞻手跋伯时图见此茫茫有深悟定为真迹非狂谀鲁公又出思白拟真厚绝与常观殊。酒间横议出吾党。问实肯使先贤诬鲁公子瞻是一手庄严旷诞分皮肤。丰屠有才自不掩。夭矫映发斯其徒。伟哉造物不多有。间世挺出开虚无。其它轩轩有名字。笔有媚气良非夫主人不惜夜深劝痛饮不觉张虬须天乎何为生此辈 【 叹得无端自别】 空令纸墨常高驱。

　　△刘道贞

　　送门人徐无奇北征

　　○送门人徐无奇北征

　　十年相与成连子　漠漠神机在弦指　子春原不解移人 【 似谦似讽妙趣可会】 山水自然生静理。水仙谱就幻秋思　试向云门一奏之　万舞欲阑鹓鹭下君看何似刺船时 【 住有余味】

　　△范文光

　　饮马窟

　　○饮马窟

　　徤儿饮马学马饮槽头汲酒如汲井。酣歌解鞍高作枕。
　　三句成歌。雄迈绝伦。有砰訇汹涌之势。　心甫

　　△释实言乃

　　崇明沙

　　○崇明沙

　　未夕露已生。无雨地尝润。风涛振沙沙不定。禾黍登场海始咸。家家灯火防潮信。
　　质而徤洁

　　△顾圤

　　喜休复归住云居兼呈明复

　　○喜休复归住云居兼呈明复

　　穉松上下山矫矫　曲垒层城皆 【 末刼老松劖】 秀好　廿年前此尝哭松。哭松补松松作龙。而今不堕哭松泪。欲枕松间石高睡。石萝袅袅山梦苍。可以闭刀无翱翔。有山不用买云辟　日读西方书一尺　夜龛火映北山帷鹤在两僧光里飞 【 灵烟幽妙】

　　△韩曾驹

　　精卫操

　　○精卫操

　　海水没人如没石激浪射天众星白。魂怒冤沉挟羽衣日衔石骨东南飞西山石顽褪五色。女娲欲炼老无力。我补东南尔西北。龙子鲛人眠不得。

　　△沈颢

　　题仿倪畵赠仲飞
　　默孙口授松花丹诀喜而作歌

　　○题仿倪畵赠仲飞

　　病境闲笔入之下笔若迅出意迟老柯叶秃竞石势　寒不在外霜微吹　精神寂寞子则知　子有苦吟吾所私。持此示世世必疑吾姑托之麤者倪 【 幽傲自赏】

　　○默孙口授松花丹诀喜而作歌

　　老骨胶尘尘似漆纵有羽毛飞不得终南真人昨寄书。云掷经伸事胎息。服食服气然不然。君但不言示以天。手画易卦护坛侧。温火密吹留后先。等闲暗点黄金雪。别有机前非尔传。

　　△周永年

　　主客行
　　瑞光寺塔灯歌

　　○主客行

　　下箸万钱食无鱼。舆前八驺出无车。妆楼十二夜交直。独我有身尚无家。主人自乐客自苦　强使登筵见歌舞　停觞看斩行酒姬。祼却全身前击鼓。豪家谨伺客喜嗔。不是尽皆无礼数。君不见　美人笑躄盘中死。执辔袖椎大梁市。

　　○瑞光寺塔灯歌

　　云端已暝忽复曙　灯烛直如妙高聚。舍利光常贯太虚　只今收摄随心住　上界高明受众朝　 【 颇似绿章中语】 中宵虚白开天路佛声浩浩若潮生人如磨蚁香如雾灯灯涉入夜夜明　何身早向光中度。传言影落鲇鱼口。佛灯渔火相先后鱼目常开鱼网沉饮光啖影争游走喜减鱼家黑业多。旁生所贵非长寿　 【 语本西教】 安得华严与上方　千灯四照摇星斗。却令蟹舍及鱼城。惆怅朝朝空发笱。
　　与元叹作一时勍敌

　　△徐波

　　和伯敬咏闺人畵兰停笔
　　沈雨若见示徐文长畵杂花卷
　　六月十八与陈古白吕子传。集顾青霞新构水亭。观粉壁畵松累石为地畵松其上
　　串月
　　瑞光寺舍利塔灯诗

　　○和伯敬咏闺人畵兰停笔

　　畵兰妙理昔闻诸　笔所未至更有余分明腕中不即应深心往往行其虚美人纤指削寒玉　拟写青青神未续徐将粉墨养吾情岂有花叶娱君目。露泣烟迷当可思沉吟苔石与盆池请看浅立经营处不似夫君在侧时他人畵后论鲜妍。此时此意须君传。心眼之间具兰谱。非畵寻常草木天。素质已尽笔墨在　素质遥遥不相待
　　结二语欠豁


　　○沈雨若见示徐文长畵杂花卷

　　徐生畵花备四时。惟须佳墨与胭脂。用墨亦在花叶外。墨所不及具花态。寒干疏梅开远天败荷枯荻淡多烟高情岂必求形似蜜蜂蝴蝶生其间侠烈诙谐无不露。令人喜亦令人怒。一草一木无常形笔端成物如风雨。醉眼迷离烛影阑风日佳时更借看。

　　○六月十八与陈古白吕子传。集顾青霞新构水亭。观粉壁畵松累石为地畵松其上

　　水触墙根为日久。新亭面此开轩牖。不能更问置亭时。有亭有水可无疑。已忘热客披衣苦便觉凉天列坐宜。壁间水气堪妩媚松石无端思坐致双柯脱手助清寒。更令词客歌其事。歌残月出卧纵横。恍听螺溪岭上声谓松能风余非佞孰物有形无性命主人累石畵者机。畵者含毫听指挥。松不痴肥石不瘦松耶石耶同时有

　　○串月

　　○吴中数十年来。盛传楞伽山八月十八夜串月。余年三十七矣。未尝一见。侪辈商度。或云从宝带桥外出。数有七十二此横说也或云葑关外极饶溪港。是夜月出其方。光影相传。望如塔灯此竖说也然亦意如阿閦佛国。裁一现耳。今岁丙子。秋宇澄霁。适李长蘅周安期辈。蓄意而往。少憩紫薇村黄君兆家。薄暮登山。月出较迟。列坐灵官殿庭。远水纵横。昏昏莫辨。更余孤魄渐升从溪港一一现形分身无数始大异之二更后益奇总之所为玉塔者近是向之横竖俱不足言游人匆遽而返亦未尽其变也别后各纪一□。余实首唱。
　　山亭露坐天如幕待月不出资谐谑轻风似欲扫浮云。将以所见证所闻纤微吞吐诚非易光影飞沉无定位真月犹未现全身先见第三与第二一溪一月非无因。于月不知谁疏亲。孤魄暂离烟雾窟众壑写尽瑠璃轮金波激射难可拟。玉塔倒悬聊近似塔颠一月独分明。千百化身从此止忽堕云中不可呼余光散入澹台湖。烛灰神醉庙门闭。露冷林昏人尽去。年年此夜幸相思。月出未尝离此处。

　　○瑞光寺舍利塔灯诗

　　层灯簇簇依空住月垂虚白为之地一光不独摄人天。皆仰亦能兼异类吾侪先事集禅关洗涤尘襟待夜阑僧徒营办无声息出门已见灯如山塔心宝匣相缠褁。八万四千分一颗。释迦舍利弥陀名唱佛声中见无我寻等孤塔隐浮烟夜清灯影到湖船游鱼自食波中影不共渔人更作缘网罟空时君始悟。应与游鱼均得度。
　　凡燃灯之明日。太湖网捕皆无所获。渔人见灯。遥相诟詈。湖与塔相去三十里。

　　△胡梅

　　道开砚山歌
　　宝月堂歌（堂之前窗。凿七十二圆牖。拟月轮之分身者。）

　　○道开砚山歌

　　开公砚山面面好捧玩常攒十指爪枝峰蔓壑岂在高仙的神嚣不厌小点径阁笔飞赤霞云窦空蒙圆若枣须弥若纳芥子中　此应缩小蓬莱岛　倘能时袖过茅斋。一度摩挲一娱老。

　　○宝月堂歌 【堂之前窗。凿七十二圆牖。拟月轮之分身者。】

　　我登宝月堂最迟。有月绝胜张灯时。大月上走开宝户。满堂小月随之移。小月一一入我手。七十二片圆玻瓈。蔷薇漏影疑桂树似有兔眼中迷离虽余酒量十分窄饮尽月数亦不辞宝光磨荡透枕席歌成堂外啼黄鹂。
　　堂制奇。诗特清劲无俗晕。

　　△卜远

　　邓彰甫细书歌

　　○邓彰甫细书歌

　　人谓邓君书法细　必曰蝇头与蚊臂又云芥子及微尘眉发尖头劈为二即以待物作笔毫。未必如君笔画细之至以笔作字细于笔斯理令人难解意。乃知手腕别有神　笔墨之先更有秘。闻君粒麻书数行　闻君寸楮千行记　愧我老眼如雾中　细细看之若无字。纵使少年逞目力。拭目几回逼目视。
　　与震甫作并极形容简烦各妙

　　△项煜

　　邯郸才人嫁为厮养卒妇（旧题多悞作玄晖太白亦悞今正之）
　　涿鹿行
　　趣园墨妙行

　　○邯郸才人嫁为厮养卒妇（旧题多悞作玄晖太白亦悞今正之）

　　邯郸才人嫁为厮养卒妇 【 旧题多悞。作玄晖太白亦悞。今正之。】

　　赵王北去十辈死。谋夫如云瞠目视。单词挺挺同车归。乃是军前一竖子。世间智勇安可量。亭长已帝点徒王。厮养之名齐日月。高官无数皆荒凉。邯郸才人命不薄。似此儿郎未云恶。天下奇士非老兵。后代词人多会错。东家女儿嫁富人。一堂金翠埋黄尘。西家女儿嫁士人。百年虀曰□酸辛。 【 双结亦遒】

　　○涿鹿行

　　玄女去后阴符留。五兵作时神鬼愁杀机飞出广成鼎乌号迸落蚩尤头 【 奇拔】 河东解池千万斛。洪荒以来血新衄。谁言此贼不英雄。武库旗飞汉皇哭。
　　僭删末二十八字似更■〈阝歨〉徤

　　○趣园墨妙行

　　吾家阿咸世希有　爱酒尝种秫千亩　顷来爱墨如爱酒。拔秫种松松脂溜。取以作墨色正黝。桑林主人君房叟。一时对之却且走。阿咸仰天笑破口。我以自怡非传后。世人得墨空相守。磨墨墨磨骨欲朽此侪未许为酒友灌以墨汁三五斗
　　酒墨夹说出入无痕洒脱可喜

　　△陈宗之

　　彩丝歌

　　○彩丝歌

　　清池鸠语槐阴午　墙角石榴红熖吐　邻园破晓饷薄芽　知是熏风日当五　纷纷儿女竞鞶丝锦胜飐钗绒作组犂锄未出麦秋凉　官家捕蝗兼捕虎　朱牌火亟追夙逋。租吏打门鸱叫雨。斗酒真珠泣小槽。鲑如龙鲊蔬如蒟。玉波龙舸闪朱旗。阗壕绣簿停轻橹。但识轻衫花满街。都忘悬磬尘生釡。富儿角奢贫儿效。畵蜡■〈毛瞿〉■〈毛俞〉对分赌。闺中少妇典堪频。陌上游儿歌且舞。吁嗟风俗何时古　锦袍白马渡江来　肯信穷閰剜肉苦　

　　△林云凤

　　题范长康舞蛟石歌

　　○题范长康舞蛟石歌

　　我闻太湖乃是冯夷宫中有潜蛟变化不可穷为避菑丘佽飞之宝剑幻成片石矹硉而玲珑自从辇入林庭里隐隐肉环犹跃起 【 将无作有笔端幻动】 巨鳞驳落苔藓青修髯掣断藤萝紫阴崖蜕骨撑寒氷古窦饥涎喷瀑水蟠泥乘雾谁能知出雨兴云殊未已傍耸一峰势更尊。凭空弄态无晨昏半里斜回似翼蔽孤标独举如腾骞美人垂手何堪拟。学士回波安足论。蜒蜿却疑在江海。攫拏直欲排天门。若使当年遇汉武。弯弓射汝。没金饮羽。何异霸陵田间见伏虎石乎石乎公莫舞
　　若抚诗坛耆宿。吟咏极富。七古及咏物七律。尤其胜场。兹选限以卷帙。不能多入。行为汇其全稿问世耳。

　　△释自扃

　　题畵赠洞云老衲

　　○题畵赠洞云老衲

　　洞云老人住洞久。有时出洞白云守。白云渐老化为瀑不如瀑边住一阁 【 落落老气】 阁门夜开月在天。瀑声当户搅秋眠晓来曳杖过桥去磵底流云寒不住

　　△许元功

　　观僧弥畵山水

　　○观僧弥畵山水

　　欲畵未畵笔在手反似心胸一无有惟空百灵欣所赴稍留耳目能然否木石岂应纸上看墨痕点点性情安想君自遇真山水故使无端六月寒阁边听彻有声泉一面疏林放远天 【 畵意】 君诗君骨皆如此。我之得尔原笔先。

　　△刘锡名

　　为冯犹龙题荷鹭双清图

　　○为冯犹龙题荷鹭双清图

　　我闻贾傅泊湖月　清水荷中见二叟相对吟诗贾揖之化为白鹭双飞走奇人往往遇奇事。作图赠君良不偶。浅浅池塘暑不侵。水花灿灿凉虚襟。翠葢成围鱼影匿。雪客闲闲坐碧浔。不贪振集名　不受虞罗厄　偃丝游戏芙蕖侧。花鸟相窥清净同。结伴高人吟日夕来去无心共白头回思二叟成今昔

　　△叶襄

　　端午

　　○端午

　　金阊城北熏风缓万户鳞层井烟满笙歌燕舞急芳辰小屋犹闻理弦管。异时海甸多承平。驺虞仁洽玉虎鸣。石榴红刺晶帘影苿莉香分薤簟清沙盆潭口山塘路。羽葆霓旌竞喧渡。蛟龙劈浪摇沧溟鼍鼓逢逢出云雾。牙樯锦缆绕江洲。珠翠氤氲罨畵楼幙卷乍呈金跳脱榜邻佯整玉搔头十五盈盈羡娇女。咲指邻舟共人语。倾欹燕尾欲梳风。长裾皓腕当窗举。晚霞残市草花忙。嘉树重阴荫石场。杂簇打球垂紫袖醉横骑马堕红缰。凉州一曲音相续。急管繁丝调何促。俄闻瓦缶寂无声。湖上山青草还绿。银箭铜壶夜方旦啼乌哑哑晨星烂。艄头小妇苦当垆。倦倚中厨客不散。日照西堂卧初起。又复相邀随燕喜。朝朝暮暮翻倦游。岁岁年年只如此。乐往哀来事巳赊腥风黯黯吹黄沙倡妇阁中闲宝瑟。吴姬马上怨琵琶。濠水沉沉长芦荻。绿浪红栏纷瓦砾。清笳筚篥遍江津。谁吊灵均向湘汨。桂檝鳬车尽马尘。虎丘松柏摧为薪。空道五丝能续命。荒原落日余青磷。水咽山荒天亦老昔日龙舟偃莎草纷纷邑里乱如麻富贵荣华岂长保闲寻旧事心茫肰。太平已往乱始煎。惟有菖蒲好颜色。依依垂碧临阶前。
　　可拟仲默明月之什而婉藻更欲胜之

　　补遗　释读彻二首

　　△读　彻

　　送淳公还蜀
　　送友之敬亭

　　○送淳公还蜀

　　五尺昻藏实可怜。形容憔悴向人前。白云咲我不归去。恋恋人间何所事草庐闻在霅溪西。拂袖胡为不肯住。松子亲栽化毒龙摩云蔽日生清风。松间怒石谁为枕闲却秋光一池影不独山灵恨别离竹鸡梅雀心俱冷愿君早去急归来。免使闲阶上绿苔。十二碧峰天际出。孤帆一片参天入回头切莫听■〈犭员〉啼恐惊乡思衣裳湿。

　　○送友之敬亭

　　君读书我拍歌留君不住奈君何闲者孤云飞者鸟我山我水何曾少独怜知已是敬亭。开门终日双眼青安得秦王驱山鞭。芙蓉一片当我前。君亦不须去。山亦不须挂竹月松风对床语 【 笔苍调逸可谓老气横九州岛岛矣】

　　卷七终

　　●明诗平论二集卷八

　　乐府

　　魏浣初二首　　　　刘　城三首
　　方以智一首　　　　卜舜年二首
　　陈子龙四首　　　　冯一第四首
　　郭金台一首　　　　周　岐二首
　　李　雯一首　　　　钱秉镫一首

　　四言

　　陈继儒四首　　　　尹　伸二首
　　华　淑一首　　　　谭元春一首
　　陈宗之一首　　　　释弘忍一首

　　乐府

　　△魏浣初

　　江南忆（十首录二）

　　○江南忆 【 十首录二】

　　江南忆第一忆梅坡月下藤支苦茗立雪中笠带矮驴驮伴个小头陀

　　又

　　江南忆美味忆江鲜刀鲚霜鳞娄水簖河豚雪乳福山船齐到试灯前

　　△刘城

　　叫天歌
　　内教场歌

　　○叫天歌

　　彼何人斯。昔介而驰。杀人如疑。今端冕而坐。杀人如饴。【 一解】 彼何人斯。昔我詈之曰贼。彼杀我有克不克。今跪拜之曰官。我不敢仰视。彼杀我无不得。 【 二解】 我昔馈饷戎士。往与渠搏。今直馈饷渠。省我艰难。虽省艰难我心惭 【 三解】 我今馈饷渠。渠怜而活我我怍犹可操刀如昨。脍人肝如酪。战舰大作。弓矢镞烁。硝黄日夜合。天乎天乎谋国者那 【 四解】
　　此言抚贼之失策也。古劲可匹献吉。而婉畅更复过之。

　　○招安歌

　　花阑小票百十纸。绵绵缠缠免死字。宛宛转转到寨垒贼首坐见笑冷齿。有人附耳言如此上座回嗔色作喜大言尔归报总理。吾今卖剑买牛。乞恩贷死。愿受冠裳。居城市里。汝急归言状。本兵应上功。总理重赏汝。

　　○内教场歌

　　殷其雷　白日恢恢　匪雷则鸣。讲武内庭。炮声斯轰。虽有虎臣。帝不敢自宁。 【 一解】 舞干击剑。挽弓扬旗远人则不见不知炮声如此。应莫不闻而悸。胡骑至止厥声斯已 【 二解】

　　△方以智

　　悲歌

　　○悲歌

　　廉士可以谢客侠士可以作家不大不小非龙非蛇人不至壁立脱粟徒伤心人不能杀人讷肯遗黄金
　　即古语　猛虎磨牙。人遽予血。麒麟不噬。谁为落毛。之意。直说愈竦。

　　△卜舜年

　　善哉行
　　合欢诗

　　○善哉行

　　江上惨别　明明车裂　车裂尚可。支冷痛歇。此痛匪常两活两截发泪走天　天雨赤血　

　　○合欢诗

　　侬为金母。郎为木公。反目不婚。不育万躬。止是二人游天地中。
　　大而不腐合欢诗中有此原本

　　△陈子龙

　　辽兵行
　　步出夏门行
　　韩原泣
　　题复雠行拟古乐府

　　○辽兵行

　　胡儿骑马来。汉儿骑马去。交臂黄尘中。但问汝家是何处答云我家隔河居。汝馈羊酪。我报明珠。我馈黄金。汝报貂褕。易水南。常山下。相逢折箭进酒炙。回头便向西兵射　 【 僄狡在目】

　　○步出夏门行

　　地脉隐伏　碣石隆起　东争海波　高与天倚　烟树在下上覆流水 【 奇语神境】 神哉三山　望祭于此　朝日熣灿　旌旗万里　大鱼若陵人立而视幸甚至哉　歌以言志　

　　○韩原泣

　　秦儿歌。楚身舞。高冠广额咸阳贾。排玉闼　登金堂　九卿侧足趋道傍。 【 一解】 朝入左掖门　夜出左掖门　堂前众宾客　一一乘朱轩　十日一休沐。香药杂上尊。麒麟制君衣。褭蹄佐君飱。 【 二解】 得君欢　可君意　自谓百年常不弁　恩去何时回　情断何曰系　昔如石在山　今如水在地　 【 三解】 一君绶。为布衣。怒未止。朅而归　西市街。鼓鼓隆鼓隆。卫军簇簇呼摆围。君家舍人先横尸。 【 四解】 黄纸下。门已锁。金吾将军夜列火。绯衣御史来上坐。来上坐。出诏书。一尺组。莫踌踟。城头挝鼓三更余。使者复上青骊驹。何以载君广柳车。 【 五解】 田宅尽没官。不得名一钱。堂前众宾客。一一归穷边。先为人所畏　后为人所怜　 【 六解】

　　○题复雠行拟古乐府

　　黔中有壮士　父死蛮夷中父死弟为虏嗟乎苦哉　是雠不报　谁谓我雄　 【 一解】 乃置黄金千金赎我弟　问我父死所兄持手。弟牵裾。涕泣覆地。鸟号兽鸣。白日惨惨天欲雨。 【 二解】 侧闻官家招夷　夷来降。鼓冬冬。大者赐舆服。小者赐酒钟。蛮夷喜乐盘桓。谁知壮士鸣刀镮。 【 三解】 置酒置酒。我父死路衢。弟幸蒙全佑。感尔不杀恩。前宰肥牛。后烹吠狗。 【 四解】 酒方酣。掷杯盘。壮士突出户间。谓尔酋抑何愚。尔昔杀我父。我今腊尔肉。酋大股栗。欲言不得言。 【 五解】 大兄斫其腹。小弟截其肩。还持雠首祭父。观者满路傍。唶唶上指天。 【 六解】 道帅大怒。尔何杀降。兄弟争死。罪无所当。小弟得为将军。大兄走故乡。贤哉贤哉。君不见父死门东。子吟道傍。 【 七解】

　　△冯一第

　　管仲迎宁戚（桓公出游宁戚叩牛角而歌公使仲迎之戚曰浩浩乎白水仲不知所谓其妻婧曰古有白水之诗曰浩浩白水儵儵者鱼君来召我我将安居此戚之欲仕也仲大悦以报桓公遂迎戚相齐）
　　魏公子捕鹞（无忌方食一鸠辟鹞入案下鹞过乃纵鸠去鹞逐而食之公子暮不食曰鸠辟患投我竟为鹞所食吾负之令左右捕鹞得百余头以进公子欲尽杀之不忍乃按剑笼上曰谁食鸠者一鹞独低头不敢仰视乃取杀之放其余）
　　熊宜僚弄丸（宜僚尝以八丸空中一丸在手弄之不坠齐与楚战宜僚于军中弄丸一军皆停战望之遂获大胜）
　　漆室女泣柱（漆邑如过时未嫁倚柱而泣邻妇问故曰忧吾君老太子幼邻妇曰此卿大夫之忧也曰不然鲁国有患君臣父子被其辱妇人独安所归乎）

　　○管仲迎宁戚 【 桓公出游。宁戚叩牛角而歌。公使仲迎之。戚曰浩浩乎白水。仲不知所谓。其妻婧曰。古有白水之诗。曰浩浩白水。儵儵者鱼。君来召我。我将安居。此戚之欲仕也。仲大悦。以报桓公。遂迎戚相齐。】

　　访吾友兮佐吾君。因吾妻鈩获吾臣。白水浩浩问诸演欲仕之心将焉询。匪吾妻兮。宁知吾友之出宾。臣得妻兮君得臣

　　○魏公子捕鹞 【 无忌方食。一鸠辟鹞入案下。鹞过乃纵鸠去。鹞逐而食之。公子暮不食。曰鸠辟患投我竟为鹞所食。吾负之。令左右捕鹞得百余头以进。公子欲尽杀之不忍。乃按剑笼上曰。谁食鸠者。一鹞独低头不敢仰视。乃取杀之。放其余。】

　　函谷高可控。邯郸危可息。不能庇一鸠。乃为鹞所食。媿此三千士。何以逞颜色。鸠如列国雄。鹞如秦主贼。按剑伏笼上。要令贼低默。鸠虽难再飞。鹞亦具知识。
　　通首气色轩昂。何故结语薾甚。今改作鸠贼自此得

　　○熊宜僚弄丸 【 宜僚尝以八丸空中。一丸在手弄之不坠。齐与楚战。宜僚于军中弄丸。一军皆停战望之。遂获大胜。】

　　观蚁鬬。识兵法。古轩辕。垂创札。谋机权。制先筴。辟若戏。杂傀儡妇肉乱战气馁窃斯术破敌垒迷方目。玄兼皠。静御动安伐危舞两手。胜甲骑。千百万谁知之齐楚强。争雌雄龙豹韬不如兹
　　阴机秘密之言读之神栗　孝章

　　○漆室女泣柱 【 漆邑如过时未嫁。倚柱而泣。邻妇问故。曰忧吾君老。太子幼。邻妇曰此卿大夫之忧也。曰不然。鲁国有患。君臣父子被其辱。妇人独安所归乎。】

　　大忧国小忧室岂以室故忘国之恤儿女事小社墟事大 【 二语不古】 国忧不昼室忧不夜 【 叶　古甚】 夜难敌昼小岂胜大我实忧兮。君老子幼。吾将何以安坐。以古事为乐府。杨铁崖李西厓二公其选也。楼公有代古一卷五十首。足嗣其响。今录四篇。见一班矣。

　　△郭金台

　　刎颈交（廉颇）
　　东平刘生歌

　　○刎颈交 【 廉颇】

　　鼎有耳　不可删柳有条可扳两人相得安如山。将军有怒君气扬将军无怒君心闲私仇尽释修欢颜。前谢君王秦闭关。

　　○东平刘生歌

　　刘生出入在东平带宝刀夜半人头常在腰 【 短徤非常】

　　△周岐

　　善哉行

　　○善哉行

　　主父游梁四十不遇朝奏暮召。公卿咸惧。　卜式输边。得觐帝廷信知生财。捷于明经。

　　△李雯

　　猛虎行

　　○猛虎行

　　虎得猱术人乐就虎。吮血而酣。其目不怒。　一虎含毒。磨牙莾闲。不得人啮。发病狂颠。

　　△钱秉镫

　　悲歌

　　○悲歌

　　廉吏不官近地。贪吏不死狱中。朱鳖得气。神于应龙。西夷囚羑里亨醢终不免有钱通鬼神。雷霆车轮转。

　　四言

　　△陈继儒

　　西湖
　　夜半观雪
　　香雨楼

　　○西湖

　　孤艇一尺　跃于中流酒在船尾花在船头

　　又

　　旅旅酒亭落落水亭红衣者客白衣者僧

　　○夜半观雪

　　夜启岩户淡而无风月直松际。鸡鸣雪中。

　　○香雨楼

　　水抱环玦　树交步障　渔钓窦中樵吟叶上

　　△尹伸

　　感秋

　　○感秋

　　有枭市啼。其命可炙。挟弹而过　鹦鹉折翼　道有死人。丙吉为聋。一夫失执。积尸如嵩。

　　又

　　猛虎厌人　人席其皮　王生谭风。口无猎师死虎一毛复化为虎耳目幻惑。狐狸登俎。岂惟狐狸麟亦可疑
　　意调俱古崛

　　△华淑

　　杂诗

　　○杂诗

　　斲木为车　其半为轮车自招摇轮何苦辛　怀金则肥。怀才则瘠。世久如此　君胡叹息　

　　△谭元春

　　雷太史家有送子观世音菩萨畵像一轴　其地如西洋布而坚密　设色灵幻　菩萨手一儿　举念珠似鹦鹉肉情巾袂俱动拜而颂之

　　○雷太史家有送子观世音菩萨畵像一轴　其地如西洋布而坚密　设色灵幻　菩萨手一儿　举念珠似鹦鹉肉情巾袂俱动拜而颂之

　　何以布之　如铸如绣　光浮寸许　大士灵透　手其儿手。咮其禽咮。大士目儿。儿目鹦鹉。以目相拨。鹦仰儿俯。宁儿嘻戏。勿儿椎鲁。儿手念珠。是大士物。鹦鹉聪明。不与儿拂。以投鹦鹉。鹦鹉成佛。禅床晓坐　瓶花夕开　儿无所惧　佛无所猜　鹦鹉虎豹。可以同来。

　　△陈宗之

　　坐石公山绝顶

　　○坐石公山绝顶

　　天乳昼惊堕为石碣如犀如虎如鳬如鴷乘水而嬉柲枒披裂上有奇壁　峥嵘削铁　洪涛秋战锼空成穴摩艇而入。醉扪龙舌。琼堤万寻。吞绡卷雪。幽绿凝寒。箭括中劈。攀萝独登　踞坐盘嵲沙缝吐花绀鲜可撷。稯稯万户。蜂衙蛛缀。旷若天外　久立骨蜕　云鳬眇然　飞鸟影绝　

　　△释弘忍

　　述感

　　○述感

　　鸱枭鸱水　自食其母　母欲辟之　不得其所　凤凰博德许以为臣。母之哀鸣凤岂不闻 【 有余味】

　　卷八终

　　●明诗平论二集卷九

　　五律一

　　陈继儒二首　　　　董其昌四首
　　利瓦伊祯八首　　　　马之骏四首
　　邹建光二首　　　　曹学佺四首
　　钱谦益四首　　　　吴鼎芳二首
　　李流芳一首　　　　程嘉燧三首
　　王思任二十六首　　葛一龙二十七首

　　△陈继儒

　　宿道士山房
　　山居春暮（菊竹根也）

　　○宿道士山房

　　天顶不可问中峯置药房竹深山瓦绿松老羽衣香白鹤飞一点丹经读数行鸡声才夜半海日已苍苍

　　○山居春暮 【 菊竹根也】

　　菊味如兰蕙能令酒不闲草分明白路云写模糊山百舌鸟千啭。三家村一湾。欲招邻父饮行乐未曾还
　　附起句。　春浅复春寒。山坳雪未干。　吾将老是乡。十畆种瓜场。　中句。　苹香沙鸟醉月白钓丝空。　小桥村市酒。归鸟夕阳弯。　鸡犬有傲色。炊烟多异香。　蝉噪晚逾急云轻秋始飞　樵青人不见。啼碧鸟初闻。　月疑松少碍。雷觉石潜移。　积藓生瘿钵。残蕉覆墨池。　鸡声出水寨。豖迹印沙村。

　　△董其昌

　　赠曹嗣山总河（获鹿人）
　　赠萧象林比部
　　西兴秋渡
　　同唐元征宫允游善权洞

　　○赠曹嗣山总河 【 获鹿人】

　　禹功犹在眼汉策若为纷似鹊填何补其鱼叹岂闻中台今省月。宝鼎欲歊云。一片征南石傔书白郑勋。

　　○赠萧象林比部

　　鳬舄依天府文章自选楼青阳开左个赤县最中牟朔雪梅花骑春江竹箭流 【 天肰俊丽】 赐金能贳酒。湖上待羊裘。
　　似韩君平

　　○西兴秋渡

　　秋涉试褰裳风回海气凉涛飞鸥外雪林缀菊前黄司马游何极鸱夷迹未荒山阴劳梦想迟晚得津梁

　　○同唐元征宫允游善权洞

　　神功开混沌水府亘氤氲峡隐将飞石岩垂欲堕云。龙腥阴壑迥鸟道乱泉分今日磨厓记知同藏史羣

　　△利瓦伊祯

　　太和宫
　　万卦山
　　报恩寺塔灯
　　贮春别业（为少宗伯蜀范公赋）

　　○太和宫

　　肃帝核玄玄增封上配天端居长礼斗。秘祝总祈年。皂纛宫娥绣青词国史编星冠南乡拜隺葢绕龙涎

　　又

　　烛路千林雪沾衣百艹霜游人蜗绣壁羽客蛎为房野火分丹灶山烟接御香扶摇枝上过可是学云将

　　○万卦山

　　触目非凡境天苞与地符含章无兆体。得位有方隅。石理龟攻墨。山形马负图。稽疑先雨霁知不堕迷途

　　又

　　夏后连山易先天固已肰有形犹太素作对是重玄坟出函三外丘高用九前灵氛不可命空忆索筳篿
　　是卦是山亦典亦巧

　　○报恩寺塔灯

　　莫是成龙树幢肰法炬红金盘非借日宝铎自鸣风天眼山河尽珠眉火月同恒星何必见。夜鉴自当空。

　　又

　　脂帝归生趣灯王发妙明如星荧惑守拔地祝融平碧海窥龙藏丹楼接凤城火珠蕉叶褁空望露盘檠

　　○贮春别业 【 为少宗伯蜀范公赋。】

　　玉女房非远盐官井自通有花皆蜀锦无酒不郫筒墨水经笺璞玄亭字问雄史臣书已就藏副此山中

　　又

　　三川朝市地都作一园春黄润收筒布朱提出冶银竹枝何处女花蘂内家人写向鹅溪绢风流事事新

　　△马之骏

　　过平原曼倩故里
　　寄怀钱仲举
　　木渎过隐居
　　赠王季重

　　○过平原曼倩故里

　　三尺笞中碣将君姓氏存朝廷一囊粟香火数家村人但传诙语仙宁有纯根岁星常在眼不用赋招魂

　　○寄怀钱仲举

　　吏牍朝全减幽怀暇渐增讼阶帘一轴官阁饭三升寒月添衣待荒台挈印登匡庐虽较远携谱寄询僧

　　○木渎过隐居

　　入门翻类野四壁半云封布席沾阴菌搜厨荐晚菘辟纑仍少妇晒药仅余童简率孚子意留连闻远钟

　　○赠王季重

　　天将优旷达世岂碍浮沉易贵非仙骨难穷是慧心瘦麟存故步。独隺表清音倘使相逢早。知君朱必深。
　　附句。　月店冬难曙。氷河晚不潮。　早蜂飞尚弱。昏雀聚还争。　山态秋争老。泉声晚渐衰。波影从星白林烟逆雨青　湖白烟为岸。村疏水映门。　烟中河渐小。天外岭难平。

　　△邹廸光

　　自斑竹岭至太平庵
　　行幽谷岭岭百盘而上势极峻削而曰谷曰幽以屏峷重迭密箐翳之故云

　　○自斑竹岭至太平庵

　　层阿开作栈危峤立当关石罅偷猿果岩牙剥鹧班风批不断涧云续偶穷山樵叟腰鎌过言方逐虎还

　　○行幽谷岭岭百盘而上势极峻削而曰谷曰幽以屏峷重迭密箐翳之故云

　　迭巘不可辨微茫一路通水能飞上壁石亦走当空死树巢妖鸟空祠闪怪风已行九地下。翻出九霄中。
　　奇境险语。又过岭俱成地。来峯总自天。亦极刻画。
　　附句　水浸无锅灶。山遮败板门。　居屋低千岸。扬帆直上山。　蚕祠风四壁。渔汊水三湾。鸥庄容蟹横。犊栈有庬眠　隔水鱼久出。当风虎箭过。　莺林多旧友。鹿户有新丁。　厓危禽不度。石漏鹿能穿。　山转旋恭立云来又背飞　津妇抛家髻。篙师露肘衫。双拏无力桨。半使漏风帆。

　　△曹学佺

　　嘉善寺
　　咏一人泉
　　水龙洞
　　秦淮秋怨

　　○嘉善寺

　　苍烟人迹外。黄叶寺门前閠月重阳节双崖一线天 【 自肰神到语。非复有意可得。】 僧寮自岑寂洞壑复幽偏若待楼成夜还应就此眠 【 结仿襄阳反似习气】

　　○咏一人泉

　　白云自怡悦世事不相宜况此山中水几人能酌之非贪照影日即是挂瓢时怪杀林猿饮还牵三两儿
　　澹逸欲仙

　　○水龙洞

　　桂中称是险城外有重扃匪藉丁夫凿能穿癸水亭坦肰车马路。宛尔木龙形。却喜沿江望尧山一抺青
　　景物宛尔不费一丝力气律中神品

　　○秦淮秋怨

　　四序皆蓄意秋来殊可怜疏篱豆花雨远水荻芦烟忽弄月中篴欲开江上船 【 凄清无限】 不知夫壻去仍会在何年。

　　△钱谦益

　　李将军挽歌
　　张将军挽歌
　　别萧伯玉
　　送黄二子羽令新都

　　○李将军挽歌

　　飞将名空在。封侯事忍论。死为明国法。生敢负君恩。弃市沙场血。吞胡厉鬼魂。古来推毂者。先与凿凶门。

　　○张将军挽歌

　　赤血真堪酒。丹书未肯刋。死填牢户易。生拔贼营难不汗逾三日无钱买一榷 【 泣鬼之笔】 萧萧广柳出。易水正风寒。

　　○别萧伯玉

　　吴粤升平地携家信短蓬舩窗杨柳月。帆背杏花风。兵火愁眉日江湖冷节中羽书频阻绝停檝问邮筒。

　　○送黄二子羽令新都

　　知尔弹琴日高斋雪岭前质成休讼芋。弦诵压啼鹃。花鸟新诗句。菖蒲小样笺。好将官制锦。同卷寄吴舩。

　　△吴鼎芳

　　饭石峰晚步
　　前溪

　　○饭石峰晚步

　　白鸟不飞处云光和水凝自吟松下路遥见寺中灯。夕爽山无雨春寒涧有氷。隔花相问讯月照荷锄僧

　　○前溪

　　野风迎白衲随步已前溪落日在流水远山青不齐花寒聊自亸鸟倦偶肰啼何处茶烟起渔舟系竹西

　　△李流芳

　　黄河夜泊

　　○黄河夜泊

　　明月黄河夜寒沙似战场 【 起得疏壮】 奔流聒地响平野到天荒吴会日以远燕台路 【 程】 正长男儿久为客。不辨是他乡。

　　△程嘉燧

　　孙士征甘露僧房话旧
　　怀方民表
　　石冈园杂诗（五首录一）

　　○孙士征甘露僧房话旧

　　雪中分手地亦在暮江边。栖泊长如此心期共渺肰落帆千步柳到寺一声蝉为扫清溪石还家与醉眠

　　○怀方民表

　　学舍依山寺僧楼寄一椽月窗虚见石风谷闇闻泉都养供斋饭。门徒乞酒钱。别来移甲子何处着青毡

　　○石冈园杂诗 【 五首录一】

　　散发乘山月明星集夜潭竹风荷涧北雨气石冈南泉酒带氷绿园瓜出井甘。近来疏野性禽鸟渐相谙
　　附句　出寺半峯雨。归房终夜泉　野□水。□白。天霾风正呼。　吴枫十月赤。江柳半天黄。雪嶂经春见。风帆逆水行。

　　△王思任

　　不谓
　　送祈西岩父母入觐
　　豆店
　　新河月
　　快雨
　　阳曲道中
　　入鄮
　　秋夜
　　金山寺
　　彭城登眺（时榷事稍苏）
　　过剡
　　薄雨
　　再过金山
　　大龙湫
　　湖亭夜步
　　邹园（四首录二）
　　游婺州西峯寺
　　讲堂洞
　　双龙洞
　　送葛震甫之宫滇南
　　幽心
　　入暨
　　入平水溪
　　赠毛赤城
　　春倚（典畸同余也）

　　○不谓

　　不谓西湖上　征兵反寂寥　船游时罢舞市走但逢刀秋气真同肃　天声已破骄　谁将地缩却　明日便援辽　

　　○送祈西岩父母入觐

　　英主乘乹日明堂贺鼎年鳬飞才识舄虎拜已推筵海国春耕后棠阴社鼓边 【 气调双佳】 须眉今吐气 【 率】 次第品□铨

　　○豆店

　　朦胧二三里海气发天青 【 晓景写得透】 饱马冲寒色残鸡落晓星春锄人渐出野火店犹荧。断续霜桥上。流澌瑟瑟听。

　　○新河月

　　今夜新河月孤清更不同影来如积雪。凉到讵关风静发蛟涎里秋湥鹊呓中扁舟危坐杳几欲犯寒空

　　○快雨

　　炎毒不容诉人生趣已穷忽勤秋国雨饱赠雪山风荷静香催嚏楼疏气破笼 【 似险矣。肰实有此景。】 今宵湘榻梦应入禹陵东

　　○阳曲道中

　　疋马太原城嘶寒客骨惊昏风围日气黄雨下沙声入柳春无蘖穿河雪可耕一闻吹画角□处赋西征

　　○入鄮

　　共是东南谱勾章另一经有舟俱海式无市不龙腥潮候江边待。天风塔上听。更关飞动意万里混沧溟

　　○秋夜

　　梧桥常夜坐流水伴空明月语人多咲 【 极浅景说出自妙】 秋眠鹊易惊朝廷容树敌江海但搜兵无路忧周室残杯向北倾。

　　○金山寺

　　何必游蓬岛金山屹大江塔孤神鹘断钟老毒龙降 【 凑句】 石怒真墴拜风腥不辨哤寻常潮趁月四面打僧窗

　　○彭城登眺 【 时榷事稍苏】

　　釡底瞰徐州。高城拥大楼黄河经夜宿。白日古原秋子午针南北江山奕项刘 【 奇炼牡切语足千秋】 咽喉今渐爽睥睨不须忧

　　○过剡

　　千山夹朿尽顿尔一相宽 【 便若身到】 古县仙常到。名溪雪不干晚鱼呼市酒野隺下舟滩月色时来闹。挑眠梦未安
　　闹挑字伤雅

　　○薄雨

　　薄雨爱花晴凭栏气晚清稻肥增隺秩沙远讨鳬盟 【 习气语】 野水光于雪秋山青入城采菱何处羙脉脉更盈盈

　　○再过金山

　　老去浑知画金山讵可双撑天不藉地到海突拦江 【 壮切可敌他人千百。○天地江海。四板重字。运得如此奇妙。从来金山诗当推第一。】 蜃气华新阁。龙封夹大邦。风涛汹万古骨立若为降

　　○大龙湫

　　共知欢雁宕我独畏龙湫宂暗如廵狱雷腥欲搅虬剪峯毛粟竖射雨鬓丝愁神物终难料生身莫浪游

　　○湖亭夜步

　　湖月夜生烟湖烟冐似绵星垂寒水大。天与暗山连。歌板催城角游尊督画船独行沙夜久。老眼正无边

　　○邹园 【 四首录二】

　　不知何处绿相逼入楼台兽石迎溪舞鱼花拨雨开堕杯俱翠嶂浸席是玫苔径造吾家事还当日日来

　　又

　　选胜能通理为园巧得情洞房裁碧曲。桥阁度红轻。入客无归路逢佳有定名吾乡劳应接于此又经行

　　○游婺州西峯寺

　　客肠不可俗出郭步深秋红叶双峰寺青山八角楼野塘多竹色石径有泉流鸟下僧门闭萧疏忆贯休

　　○讲堂洞

　　地脉开华洞。娲云挂倒谼绣窠千蕋结古玉五文融老蝠慌官捕。幽浆滴佛空。讲堂谁舌锐讲不出天工
　　有奇炼。有荒怪。分别观之自得。

　　○双龙洞

　　幽明原自隔犀火忽相攻郢垩摩舟入桃源倩叶通寒晶雕象器诘曲破鸿蒙一线天如到金针拨转瞳

　　○送葛震甫之宫滇南

　　诗老人才仕官初路甚遥云南一万里日下几层霄马首将军画莲花幕客貂昆明不待战铜柱有君标

　　○幽心

　　幽心一以叹兀坐欲求禅人日春来气青山雪后天 【 天肰神境不可思议】 雄歌随发短老痛有筋偏 【 有字必须以上句无字呼。方顿挫有势。】 华袖僊僊者应输尔醉年

　　○入暨

　　尽日盘堆累而今有四围城孤诸水到天阔万山飞 【 奇】 翡翠贪溪照朱砂醉槲肥客装将解剑徙倚看秋晖

　　○入平水溪

　　一溪千百曲暗雨送云迟啼碧鸟不见落红花自知篁孙迷竹谱石骨瘦山冗乱发扁舟上溪人讶阿谁

　　○赠毛赤城

　　为访千岩长言寻五泄舟丹砂拍勾漏南斗借罗浮红叶登场日清尊出郭秋溪江望不极群隺点欢鸥
　　拍字欢字太琢

　　○春倚 【 典畸同余也】

　　寒原人独槛。柰火自萧萧。历是田家熟儿逢令节骄软风工教燕 【 轻燕受风斜景妙此语情妙不妨并秀。】 乳雨解哺苗一笠歌牛北纔过第五桥。
　　或疑先生诗往往过奇。时有俚字险句。以为伤雅。不知雅在神韵。在气骨。奈何以山人平腐之调为雅也。先生律已录如上。犹恨少耳。其它妙句。如僧泉交竹驿佡屋破云封门寒宜独倚岁老畏人过人面化寒玉。客衣生暗香。犬簰迷澹月。渔铁响空船。海眉抛日处。天口灌江来山深秋易苦村小月常孤雨画江山黑。春耕海国黄。或以全首未粹而割之。肰片羽吉光。犹胜凡毛舆载。

　　△葛一龙

　　五律尚奇则伤格。尚平则失秀。惟震父能入奇句千平调之中此间消息。非有三十年苦吟之功不足语此也。○震父五律。心甫拟之襄阳东埜。似矣。肰吾谓其得力于嘉州。缘其骨调孤□神情澹远自成一种风格。不令人望而知为嘉州。所以佳也。一时效为之者。亦不下数家。或至肤清可厌。不知此等诗全在本领气蕴上着力奈何欲以浅近虚疏之学。而几顿造哉。○凡律多是得句起。觅得好句。方足上下。如铸鼎安脚。终竟有痕。震父诸律。方是得意起。一气直下。不假补凑。此真高岑王孟嫡派。若意本浅澹。学作清态。以为格高调远。反无可取。又不如从琢句炼字入门耳。  

　　灵岩山下寻殷叔宅不遇伊侄留宿
　　送林仲长之任温陵
　　迟东生
　　舟夜怀旧
　　山馆
　　送实父弟归便往嘉定因寄徐女廉龚仲和
　　葑山亭作
　　秋阴
　　范穆其雨中渡湖见访
　　新丰晓行
　　雨夜舟中怀实父弟
　　漫翁茂之伯彭公亮访予客舍因同雨泛青溪暮酣分棹各有所赋
　　广西石洞
　　舜五夜别
　　送恬公东渡
　　三月三十日留别张子明溪上
　　夜泊松江闻笛
　　土驿即事
　　檀城道中
　　涧上
　　燕子矶舟中
　　登鸡鸣山
　　送兴和尚还支提
　　看菊田家
　　饮石榭
　　平越山中
　　寄雨公

　　○灵岩山下寻殷叔宅不遇伊侄留宿

　　带湖仍负郭隐处一峰青。薄暮寺中去。远舟门外停。地荒风走叶云裂水摇星 【 近景奇语】 小阮醉山客累累空数瓶。

　　○送林仲长之任温陵

　　郡从泉上立泉响讼声闲爱我兄兼弟。之官云复山。主人二千石。幕舍两三间。送送空劳结何时放白鹇

　　○迟东生

　　曰归曾寄书情况近何如几醉秦淮酒一年萧寺居夜长人别后秋好月来初倚棹碧天暮溪中闻打鱼
　　声调妙。起结妙通首吟讽之自见。五律不于此等诗体会。终身无入门处。○神品入逸。

　　○舟夜怀旧

　　积雨溪中黑秋天试一晴。月来犹半照寒起近三更水势凭鱼立 【 奇景】 风声导虎行梦轻江海阔。来往见潮生

　　○山馆

　　已到复如登寒栖不异僧黄茅嵎虎藉黑树土神凭月送蛮家酒。云昏苇壁灯晨炊先夜汲杵曰只三升。

　　○送实父弟归便往嘉定因寄徐女廉龚仲和

　　风冷夜窗鸣离愁相对生。海潮黄歇浦。江岸石头城。穷遇悲孤调残秋送独行 【 朴而厚】 旧欢倾倒日。不减弟兄情。
　　简澹有骨韵

　　○葑山亭作

　　到此一诸念窅肰何处通僧安只见水渔出每因风 【 写出荒静】 南陆日长午。东偏天尽空越帆先匹鸟飞落苇萧中
　　洁永。○今人争欲以自肰二字。救纤险晦抅之习。正须从此等诗着眼。　心甫

　　○秋阴

　　西爽忽自晦。不知朝与昏。井上半残叶。湖中无。远村 【 无字老甚。细读觉隐字失字。替不得。　心甫】 桔槔几日罢。农牧相过存。 【 似储王田家风味入律亦徤】 云淡一如水野风吹到门

　　○范穆其雨中渡湖见访

　　春寒草未绿。寂掩山中扉。湖口一帆落。是君疑或非。坐来无所问别后可曾归 【 只如说话朴甚真甚】 风远雨香细隔花吹湿衣
　　雕琢已谢渐近自肰一气浑成无从寻其笔墨之径

　　○新丰晓行

　　土屋暖堪睡。主人灯在门 【 客店真景】 爰循疲马路渐入远鸡村山瘠乘霜气沟深冻月痕隔疆兵燧地一邑几家存

　　○雨夜舟中怀实父弟

　　风急雨声乱飒来愁满天不知飘泊处可有故乡船归路关前梦。 【 水】 残更枕上年半生兄弟念多负看山眠
　　浅甚近甚肰调已和气已足决非老手不办○愈讽愈妙

　　○漫翁茂之伯彭公亮访予客舍因同雨泛青溪暮酣分棹各有所赋

　　偶尔岂无意极欢非意求坐呼淮上酒转溯溪中流柳雨自生暮芦禽先聒秋换舟吾醉甚错谓下高楼 【 结□真□】

　　○广西石洞

　　一穴下林奔廓肰天地开云屯全化石风出互行雷幽既不可测明从何处来古佛自为相侧坐莲花台。

　　○舜五夜别

　　离堂今夜酒不饮值君斋相对惟空坐。独归非本怀。水莼香白祫山藓泥青鞋江狭天长路风帆一字排

　　○送恬公东渡

　　出山何草草曾对几黄昏落日照行脚白云空寺门挂瓢半死树。乞食三家村。只在太湖上。水田吹浪痕。

　　○三月三十日留别张子明溪上

　　几重溪上绿一雨一回新 【 虽本杜肰各有佳处】 奈与丈人别。更当今日春气寒先麦候风苦足花句对此益堪老已丝那得□。 【 此语未老】

　　○夜泊松江闻笛

　　海气生春湿江乡受月宽几行新柳树一带落潮滩客夜频移枕。谁家尚倚阑。北风来万里。通作呌云寒。
　　四五亦似中晚可到。然通首吟之。风气转上。不可思议。读先生五律。觉他人尽有无篇。有词调无神味矣。

　　○土驿即事

　　荒程五十里茅屋两三间左右啼青凶高低住黑蛮就门篱脚转。支案石头顽火耨新开地昏烟葢一山 【 如此结不但不乏并令一篇有气律诗好句易好起难好起易好结难】

　　○檀城道中

　　雨气散空碛忽来何处寒万山盘九塞一臂托长安隼过当秋击骖停未午餐行边有相国人不厌儒冠
　　起势耸峭三四见力量结亦不薾

　　○涧上

　　白云飞涧出林樾挂崩湍触石互相啮。到湖经几盘。五月与六月。不襦亦不冠。来听一片响。高枕松风寒。

　　○燕子矶舟中

　　江月洗烟绿江秋生夜清石根千缆结天堑百奇争 【 对句□】 气上珠林湿潮吞铁锁鸣关侯遗貌古香火是干城
　　结亦牵率

　　○登鸡鸣山

　　却从登历尽得此渺无涯树断流余绿天垂贴涨沙人烟似寒食。官舍即渔家。日暮钟声远徘徊落寺花

　　○送兴和尚还支提

　　一杖一笠子到山千万程不知天更远似觉海无声□择就云落榕阴如水清石林荒剎里。无恙古先生。

　　○看菊田家

　　城里秋为市花船半入官田居人不到只种自家看近埘防鸡扰分头插棘攒阿翁儿女共无酒亦成欢

　　○饮石榭

　　聚合坦一席劚云横作梯树头渔罟湿花下酿房低杯斝竹香洗枕衾岚翠携斜阳扶醉客徐下水楼西

　　○平越山中

　　不见鸟飞还只愁天压山泥行穿谷底火食到人间涧影石千怪秋光花一斑偶闻谈遇虎色变戒前攀

　　○寄雨公

　　以尔愿初毕一瓢行脚宽那知出世法不及避人难云月千峯寺香花五戒坛微吟虽自好或得寄余看
　　附句　露白酒香早。橘黄书到迟。　断续人言鸟。艰难铁脚驴。　蓑雨绿萧萧。山渔水复□。青山来处雨白露降时茶　蔬圃先春绿萝窗待雪明　人归方见月。舟聚即成村。　水石迎入立。风帆并马行。

　　卷九终

　　●明诗平论二集卷十

　　五律二

　　沈德符二十首　　　葛弥光二首
　　王人鉴一首　　　　钟　惺十三首
　　谭元春八首　　　　方拱干一首
　　熊文举一首　　　　尹　伸八首
　　魏浣初五首　　　　方孔照三首
　　茅元仪一首　　　　姚希孟四首
　　池显方二首　　　　潘一桂四首
　　释通润六首　　　　季孟莲三首
　　卜舜年一首　　　　陈弘绪一首
　　释明河一首　　　　释读彻八首
　　申绍芳一首　　　　顾　简四首
　　童斯张一首　　　　徐　颕一首
　　张一如二首　　　　曹　玑五首
　　李之椿一首　　　　张　隽一首
　　杨文骢一首　　　　马士英一首
　　茅　映一首　　沈自然一首

　　△沈德符

　　严子陵（二首录一）
　　邺中怀古（八首录二）
　　谷雨日抵家（二首录一）
　　王季常太守招饮衙斋（二首录一）
　　闸河拨闷
　　泗上有怀卜戬甫
　　大风泝淮
　　初寒田舍作食（八首录二）
　　江行（四首录三）
　　自剑浦入昭武舟中即事（八首录一）
　　端午邻舟诗
　　中秋夜听伎（四首录一）
　　陆驾部席上听家伎（四首录一）
　　睡起
　　度夏漫兴（六首录一）

　　○严子陵 【 二首录一】

　　不谓征车至羊裘问水滨妇家仙种旧。 【 子陵为梅福壻】 友籍帝衔新。姓贵增州重。奴狂见态真。蟠溪同此钓一出掷闲身

　　○邺中怀古 【 八首录二】

　　佻浪文人习悲欢侠士风心交还蔡女。腹痛酹乔公。奏伎娱魂始。分香怆霸终九泉嗔大耳七筯漏英雄

　　又

　　敛尽寰中秀。埋成邺下尘窟狐邻国色膻蚁附词人命客园曾夜。笼娇瓦作春。黄埃十里雾何似迓针神。
　　诡特矜丽

　　○谷雨日抵家 【 二首录一】

　　衬日鱼鳞水烘人卯色天久晴贪谷雨新火活茶烟夜读偕儿垫。春耕老墓田。浪游频计左。□悟杜门贤。

　　○王季常太守招饮衙斋

　　郡已千山绕山颠着郡衙笼覊初识鸟瓶供未名花一簋南烹馔。千旗北苑茶。不湏谭境内官舍已堪夸。

　　○闸河拨闷

　　潚吏非时诘篙师达旦劳氷纹机裂缯版缝酒鸣槽扣月孤砧咽鏖风杂树豪传闻宵警剧典褐买弓刀

　　又

　　衔尾午犹寐鸣榔夙又兴施桥过驿驮。逆浪列渔罾聚蛤村伶曲疏萤野店灯市酤聊饮湿未暇通如渑

　　○泗上有怀卜戬甫

　　仆柳危桥侧。昏鸦古渡前艰辛如再世容易此三年骨有违时性文无役鬼权闻鸡今罢舞不畏祖生鞭

　　○大风泝淮

　　未说惊涛至如斯已备艰日行澒洞里人语■〈目咢〉眙间怪树蹲奇鬼痴云拥断山捉梢谁说惯辛苦盻前湾

　　○初寒田舍作食 【 八首录二】

　　东作曾相劳西成又许陪杀鸡隐者也。学稼小人哉。秔秫征农效菱茈足脍林贫家书畵少寒具入尊罍

　　又

　　未说南烹羙斋柈偶益笾细肌鳞点墨微糁爵披绵土润移橙地庖香抑鲊天宜城九异种风逆到炊烟

　　○江行 【 四首录三】

　　山忽呈螺出舟纔似发萦石颜危岸势碓趾壮滩声树穴风难劲篷孤月易清游鱼如过鸟历历向空行

　　又

　　有地都容水无天可限山。张帆欹一瓠举棹揖千鬟坡仄樵踪细厓倾鹭步悭诧奇兼骇险心目几曾闻

　　又

　　善没兼泅拍篙师胜蛋人乱山侵水位卧枿朿溪身。捣纸门门竹求盐担担薪叶舟重换小衢府倍艰辛

　　○自剑浦入昭武舟中即事 【 八首录一】

　　霁久帆增健暄深木顿稠点头行树鸟。浮鼻渡溪十巢饮榕承席溪春硙贮舟篙工私咲我明日匪安流
　　又句　江深胜罗剎。峡暮即黄牛。路黑山灵泣。潭青水怪囚。　狞庬排鳄齿。洄溜沸蛟涎。石隐涡旋发。烟开岭辨巅。　湾穷矶又至。栈绝磴俄仍。废彴殚猿技。危樯见鸟能。　波倩蛟营馆。沙愁蜮射人。

　　○端午邻舟诗

　　风嫰应蠲夏暄轻似衍春雕栏重复面。缋水动摇身□瞰佯他瞬缄欢故小颦一帘司聚散忙杀目成人
　　可与伯敬作并秀

　　○中秋夜听伎 【 四首录一】

　　箕暖笙全部筝陪笛半床疑仙金粉地不夜翠红乡裙褶分层艳唇脂论斛香陈王工写照离合想神光

　　○陆驾部席上听家伎 【 四首录一】

　　谱熟犹烦理妆迟稍恨催软腔莺学去惊态蝶赍来艳惜将终曲香攘未尽杯 【 写出轻薄妙】 闻弦欢欲舞不信雁□哀

　　○睡起

　　所贵躭幽寂差堪适寝兴院香鸣药臼。窗静闪棋灯碧蔓垂棚豆苍皮越户藤譍门暗懒态早已谢询僧

　　○度夏漫兴 【 六首录一】

　　池酌看新涨农歌起暮田秧将青报雨蕉竟绿无天 【 巧不入纤】 香昵深埋火茶甘久霁泉热忙多冷韵。输尽夕阳蝉。
　　附句　霜岸鸥身月。霞天雁脚风。　落日徐行水归烟乱赴松　庐样偷蜗小。篱身趁竹斜。燕来他垒惑。蜂出一村知。　落日边淮尽。黄流犯海回。　山厨抝项瓠。溪腴折腰菱。　藉草迟晴烧。量松想夜涛。

　　△葛弥光

　　寒山访赵凡夫因赠
　　怀郭圣仆

　　○寒山访赵凡夫因赠

　　松风二十里。花店野棠村。已是深山处。无嫌客到门。 【 与吕文靖　不是闭门防俗客。爱闲能有几人来。同一意。主客各占胜地。　心甫　回护语深厚不觉】 庐中半生住海内一家言 【 十字括尽一生　心甫】 雨壑看飞瀑褰云溅石根

　　○怀郭圣仆

　　雨歇林光动思君正黯肰多从寺里住几过客中年高咏夕阳树独游寒色天。洞庭山下月曾送渡湖船
　　彻底清畅

　　△王人鉴

　　将归吴别波臣

　　○将归吴别波臣

　　寒林今夜月与子暂相亲无謟难求遇因贪转受贫。 【 直说自深朴】 老临多事日。泪堕赏音人。所愿烽烟息重逢话隐沦

　　△钟惺

　　五月三日秦淮即事
　　送韩孟郁还岭南
　　经辽城鲁连射书处
　　彭城入舟后候浅（三首录一）
　　过浅
　　北固夜归
　　寄怀表兄王幼振兼邀枉过
　　迭浪岩寻伞山和尚不值遂登山顶
　　磁州雨
　　送五弟快还楚迎家尊赴吴中教职
　　送谢吉甫入都兼寄彦甫
　　题畵送沈朗癯入庐山兼寄憨公（二首录一）

　　○五月三日秦淮即事

　　岚减峰绞细潮生水步松薄阴停障面新暑试轻容烟阁晴皆绮山舩晚似缝火城 【 二字用不恰】 波上下犀渚影重重。

　　又

　　踊贵丝兼肉争先步与轮半帘亏蔽面。一舫去来身。密苇惊翘袖飞花到葛巾含情相目处桥外阁中人

　　○送韩孟郁还岭南

　　送客岁将尽别情能勿穷题诗何所道。对语不堪终岭树冬难雪河桥晚易风 【 名句】 同来君最久亦已返山中 【 含情无尽】

　　○经辽城鲁连射书处

　　火牛难再出。嵎虎已垂穷危矣强弓末。微哉一矢中城亡终去杀将死亦成忠所以为排难非他策士同。

　　○彭城入舟后候浅 【 三首录一】

　　氷腹寒犹解河身下反高所争惟尺水厥利在千艘委壑金钱易篝灯畚锸劳舟航今日虑未暇及风涛

　　○过浅

　　寂肰舟共水中夜忽同声里鼓不遑报。岸灯无数生半旬群力屈。一间万夫争。前后终当济。先人自物情

　　○北固夜归

　　游迟畏晚天晚际反凄妍好月下山路顺风归浦船云涛孤棹外市坞半灯边回首苍苍处。金焦在乱烟。

　　○寄怀表兄王幼振兼邀枉过

　　病来疏旧友。老至念周亲。五十余中表。存亡凡几人。回头梨栗日弹指杖舆身。莫悔前时阔从今相过频
　　老人声口如见

　　○迭浪岩寻伞山和尚不值遂登山顶

　　山僧下山去。终亦不离山。客到县岩半。身如乱水间。轻裾云气共孤杖涧声还归路君当在愁君闭竹关

　　○磁州雨

　　长路惟愁此暑行殊不肰湿光崖草动凉信笥衣传虫乱水烟上蛙喧风雨先北方农候晚物土幸无愆

　　○送五弟快还楚迎家尊赴吴中教职

　　数往惭吾弟微官累老亲公私言浩荡。俯仰事酸辛壮齿轻诸役全家就一贫孤舟兼孝友勉矣服劳人
　　柔厚最入风雅。讽之有益性情。气味亦绝似刘随州。此等诗人亦忽之　何也。

　　○送谢吉甫入都兼寄彦甫

　　年少称同学乡书附令兄一双仍待价。第五本齐名。我病宜先老君才见晚成。作宾今上国即此是家声
　　雅厚高老不减达夫

　　○题畵送沈朗癯入庐山兼寄憨公 【 二首录一】

　　泉石冥游迹幽明默护身出家超将相。度世答君亲。水观神三界。山行影一人 【 对弱】 远公迎汝处寒月石门新
　　附句　月散将残雪烟迎欲堕云　峡寒偏□色。江晚自多声。　洲白沙相似。烟青鸟不知。鸦鸣半树日。虫乱一汀烟。　去岸何由记。归帆不约同。　渚花昏岸岸。烟鸟白时时。　寒月归鸦外生烟闭户中　奋椎羣力外。进履众人中。　沙星疏欲活。霜火湿争残。

　　△谭元春

　　改柳庵坡路
　　秋夕集周安期陶公亮陈则梁赵彦琢胡用涉金正希柏鸾堂看月
　　义河边别业欲改作庵订点雪师弟来居
　　忆五弟正则
　　抵白下寻林茂之
　　商孟和得马仲良馆胡昌昱得张金铭馆
　　书云李长蘅清真佳士貌绝似友夏尤奇
　　下第后寄答朱公无易

　　○改柳庵坡路

　　坡陀尺寸势要取径骞腾干土晴敲杖疏林远报灯坐看上桥客 【 抝】 行送出园僧为爱新成日情添故故登

　　○秋夕集周安期陶公亮陈则梁赵彦琢胡用涉金正希柏鸾堂看月

　　虽云常谢客太寂亦思人 【 正是子瞻学道未至。静极生愁。二语注脚。】 月性间阶满秋声半夜真 【 最是竟陵习语。不恨清态。正坐浮耳。诋之者常举伯敬桃花少人事。谓李花当独终日忙乎。今云半夜真。则前此后此。秋声尚假。论诗虽不必如此戏谑。要之率尔语亦当简括。病在不炼。○若唐人海静月色真。自有悟境但袭用此等字句。最为疏庸浅学人便径。大抵一涉习气。王李钟谭。堕落则一。】 歌连乡梦了。坐历酒寒频如此森森柏。微喧恕好宾。
　　生一波意作结亦不见老

　　○义河边别业欲改作庵订点雪师弟来居

　　舍宅虽犹愧斋闲易改庵 【 胸怀真率如见其人】 来翻如逆旅家渐信瞿昙雨长邻园豆霜垂屋角柑竟陵城隔水住此觉师堪。

　　○忆五弟正则

　　一时忽不乐。五弟知何如。临别曾相订未痊当寄书。幸因书不达。遥揣病当除。寂坐宾筵上魂惊夜叩闾

　　○抵白下寻林茂之

　　雾葢蒋陵天先寻古巷边。寄书非晤后。拜母在交前。 【 古道】 地阔狂名小人归幽事传。 【 腹语】 高斋残竹雪相见亦欣□。

　　○商孟和得马仲良馆胡昌昱得张金铭馆

　　德色胜 【 易甚字似亮】 于饥。贫交不易依。肝肠吾爱汝馆谷至如归何有四公子。能知一布衣世情从古薄莫以厚为非 【 婉厚无穷】

　　○书云李长蘅清真佳士貌绝似友夏尤奇

　　闻道李生久兼知亦慕子肤清原可厌惟肖独何与畵已将诗有神能令貌如他年谁后死优孟免踌躇

　　○下第后寄答朱公无易

　　穷山甘久住泉月达秋碪归后湖如改愁中天屡阴 【 心能易境。湖非改而改。天不阴而阴耳。唐人气味如中酒。情怀似别人。较浅露矣。宁谓古今　人不相及。】 自怜常失意还问旧知音。千此嗟蹉跌谅非君子心。
　　附起句　夜雨湿湘花。春山欲焙茶。　中句乌鸟歌下酒。白白水迎鱼。　龟鱼苍藓瘦。猿鸟碧云森。　峰秀名峩处。笺香姓薛人。　晚年子与汝。新社俗兼缁。　南陔供母力。西□饭僧人。　频年千里雪。残腊一江灯。　明月花棚夜长河柳岸春　石怪鸟难下。林深僧亦青。　蚕犊丰由妇。儿孙好听天。

　　△方拱干

　　集盛屏之樾阁听琴

　　○集盛屏之樾阁听琴

　　秋堂贮空月堕竹细成阴斯地迥焉异于时可以琴 【 会心甚远】 度松风亦韵 【 句浅】 帖石意先深始悟溪头约违予应。至至今 【 言宜乎此约之已久而郑重也说转作结亦异】

　　△熊文举

　　过易水

　　○过易水

　　感愤寻仇意当年太子丹雨余青督亢风起白衣冠一击龙魂夺三歌马角寒渐离虚击筑酒伴不生还
　　令人堕泪。亦令人起舞。

　　△尹伸

　　五丁峡
　　太仓发舟入郡（二首录一）
　　送樊君带宰安义
　　杨宪副招游镜湖
　　观笋
　　观竞渡
　　哭刘元城司马（十首录二）

　　○五丁峡

　　不是秦愚蜀兹山莾未开唐人空写去望帝尚飞来骤雪乖春气寒冈种刼灰自肰成极感幽壑莫生哀

　　○太仓发舟入郡 【 二首录一】

　　画舫宵趋郡岩城谘旧名五都缯玉市万部管弦声窗暗经桥数人喧识吏迎可怜驺唱入朿带谒台卿

　　○送樊君带宰安义

　　主爵非无意授君贫瘠乡悬知家有谱不倚宦为囊割小刀逾利时平项可强簿书多暇日幸揖庐山光

　　○杨宪副招游镜湖

　　买山君尚早邀赏亦麤宜江练吞溪处湖容带雨时松鸣岩势动岸险屋形欹。来路愁遗胜归舟莫厌迟

　　○观笋

　　幽香不可秘此月竹之秋白箬一溪雨。苍龙万户侯。呈身争欲锐。裂土反从柔。径尺生来足三旬应过楼

　　○观竞渡

　　万古伤心事流传作水嬉蚿行翻日脚龙阵蹙氷丝怒势偏宜远酣来或小迟 【 神景画出】 南风喧袄霭市井与骚辞

　　○哭刘元城司马 【 十首录二】

　　铨格忧尧舜。临轩始一人。兵难持必胜。忠不化千身后事愁惩噎旁观易友唇泉台有知已。县贲父为邻。

　　又

　　逢儒不问战。此语肰非肰贼岂无因遁人犹责万全。逗挠疑慎重封恤坐拘牵功罪中兴局翘勤信史传妙于立言。可泣鬼神。正在此等。○情事委曲沉快。方之奏议。则亦刘子政讼陈汤之流亚也。诗史关系。正复不小。又一战中华体。千秋国士风。乐败欣言中。停功且讼冤。时艰多用智。势急合轻尝。崩城兼哭世。啮指忆缝衣。几千人饮血。一二语含糊。皆剖肝沥血之语。
　　附句　出黔途次。迭巘盘回路。奔雷明暗泉。傔狂蛮酒墅。马喷栎林烟。　江上观霞。气熏鱼眼热。光灼鹭毛丹。　凌云绝顶。蛟脑千寻佛。鳬□百雉关。入滇界。草骄虹堕地。花躁鸟疑春。登太华。花心寒自艳。松德老逾慵。井邑蛟宫里。羗番鬼度西。

　　△魏浣初

　　观音阁
　　过江
　　夜行夹沟道中
　　子房山
　　立春日渡黄河之兖州界

　　○观音阁

　　其下得非鳌愚谁置屋牢梯能悬蜀栈溜可敌吴舠相住诸天影声流万古涛月明芦白夜隔岸数秋毫

　　○过江

　　榜人贪间道乘夜独挑江羯鼓权支漏。吴歈自信腔。暗潮吞苇岸侧月射蓬窗蚤见空蒙里亭亭固幢

　　○夜行夹沟道中

　　胧胧续短梦消不尽长亭地阔山无势 【 季重　天阔万山飞。写其雄怪。比地阔山无势。状其荒远。即目奇妙。非容易可得。】 人荒鬼有灵霜痕常误月燎烬尚疑星鼓角参差发虚同谷里听

　　○子房山

　　邳起因黄石。山游又赤松。霸图聊战马。仙骨自犹龙岂独奴余子还终客乃公千秋衣白者。差许蹑高踪
　　与舒鲁直二作并称绝唱

　　○立春日渡黄河之兖州界

　　腊共氷澌逝春随曙岳融土音蛮估别草具野邮回梦短呜鸡后。关长落照中。行看帝城柳眉学内家浓

　　△方孔照

　　白鹿湖
　　湖月分韵
　　方外史先生

　　○白鹿湖

　　浩荡人中境无如水上山长堤前抱屿翠石巧藏湾□卷重波外花开夹岫间从容穷岳麓此地且追攀

　　○湖月分韵

　　众山遥耸月帆影故亭亭斜入船窗白平铺酒案清双明疑岸火。一抺想芦汀。流照先渔父其间谁独醒

　　○方外史先生

　　倦客宜穷谷春山始遇师冷松穿雨到初杏迓风吹。 【 □□】 为荡铺 【 壅】 泉叶因通润笋池孤灯深发省高响落霄帷
　　语未了肰

　　△茅元仪

　　狱中寄内

　　○狱中寄内

　　我已安之矣惊魂汝未牧佛龛闻细语诗卷迭长愁占梦聊凭婢缄书自纫裘从来甘鼎镬为尔悔封侯

　　△姚希孟

　　怒雨
　　新霁
　　赋得邯郸才人嫁为厮养卒妇送陈仲弓赴粤西（二首录一）
　　过巨马桥观水

　　○怒雨

　　弥空云脚重着地浪花万壑奔天上。三江入帝都。坳堂深可浴頺壁醉难扶龙战缘何事甲兵洗净无

　　○新霁

　　白日破天出。层阴安在哉。 【 老法】 朝暾翻绿史。晚照落苍苔顾影花啼笑梳翎鸟去来不劳钟鼓报初月唤深□

　　○赋得邯郸才人嫁为厮养卒妇送陈仲弓赴粤西 【 二首录一】

　　揽髻挟箜篌盈盈践翠楼妆成贵姊怒曲罢小怜愁欲杀犹常事生坑见老谋 【 说出狠妬刺骨惊心】 咄哉灶下养仙侣□衾裯

　　○过巨马桥观水

　　石坂沸清泉泉飞石更穿 【 妙起】 雨将鸳瓦洋雪入蟹珠圆影落长虹挂声争万马阗京尘何日洗对此欲停鞭。

　　△池显方

　　石城瀑
　　别杨元孺

　　○石城瀑

　　幽潭龙所宅铁壁固其垣水凿因成磴天肰立两门常阴秋不退依气树无根 【 寒冗生粟日月短气　心甫　奇境妙理】 栖定绝蛩迹兼堪避鸟猿 【 结漫】

　　○别杨元孺

　　白下予频梦闽山尹两移无书通要路一咲卷牙旗 【 说得杨君大有身分。唐人一言不合龙额侯。击剑拂衣从此去。烦简各妙。】 到老惟辛桂兹行别荔支许多怀未竟兼负玉屏诗

　　△潘一桂

　　大店驿
　　曹氏南园池上作
　　寄高孩之于燕中非所
　　晓发

　　○大店驿

　　一身随瘦马迢逓踏关河草市悬覊靮山风冷饆饠饥鹰塞食去。田鼠掠人过。常慕孤游乐今宵涕泪多

　　○曹氏南园池上作

　　有此一池足与天分碧空停秋光气迥引竹翠痕通密荇闻鱼唼高荷没钓筒幽心写吟步觅句小桥东

　　○寄高孩之于燕中非所

　　羣志害奇策片心谁与论安能不陨涕。无语可称冤。苦雾斜阳小。平芜众鸟喧如何将社稷取快只烦 【 一时】 言。

　　○晓发

　　昭曙月痕薄太阳光末成离骖兼梦远石路挟霜明破暝初分树开烟不隐城。连朝事行役渐习晓鸡声。

　　△释通润

　　雨后
　　海云堂
　　初霁思湖上故居
　　解制将归简三如学公
　　留见晓结夏
　　种松老人

　　○雨后

　　好雨忽沾洒举头皆赏心云拖断湖草碧抹遥天岑明月出孤岛主人横一琴不妨 【 兼闻】 翠微里流水潺潺音

　　○海云堂

　　独挟风霜气深秋问草堂两鞋随路远孤梦入花长楼月欹江白峰云倒日黄 【 奇秀百炼】 自予来往熟山鸟亦回翔

　　○初霁思湖上故居

　　乔树碧巃嵸琼筵起梵宫云驱将断雨风勒欲垂虹 【 勒字吟安】 残照熏晴壑。高花媚远空遥瞻故山寺心注太湖东

　　○解制将归简三如学公

　　晓起春寒甚思君岩上庐当门雪几许倚杖兴合如不日理归棹。无人传别书。 【 竟似嘉州唐诗僧中无到此者】 临行恐。草草先已 【 此】 托江渔

　　○留见晓结夏

　　世路止如此穷山或可寻。且将欲往意。仍作更留人。 【 俯仰不尽】 丛桂阴虽薄新篁影渐湥最宜无事者。磅礴纵虚襟。

　　○种松老人

　　饭后罢锄舂寒山信短笻偶随孤犊去适与老人逢。见面不知姓。自言能种松。横冈千万树。大半已成龙。

　　△季孟莲

　　新寒
　　冬初滕王阁晚眺
　　寄答梅生生时蔡绳祖来自宣城得生生书

　　○新寒

　　落日鱼鸟聚深村樵牧，厌。雨枫来阔响霜菜发红甜城内有酒贳。山中无漏添。灯花寒更结看长水仙尖

　　○冬初滕王阁晚眺

　　楼影下江流高城急景收云霞斑驳水浮雁泳游洲橘婢垂垂老樟公冉冉秋南天无雨雪归棹好油油。夷犹

　　○寄答梅生生时蔡绳祖来自宣城得生生书

　　东迁在何日怅望别宁阳一幅蔡侯纸千金梅尉方邮筒鱼腹小缟带雁行长迭嶂楼中月今宵一片霜 【 响秀】
　　全没间架不烦造作而兴致超肰
　　附句　水明拖野电。松黑照风萤。　雁来尺万里。书去雨连宵。日暮山炊起。松烟络寺黄。自别三春苦。愁闻呌子规雨来寒食夜灯拣落花诗　露阶风踽隺。霜殿月升钟。

　　△卜舜年

　　春晴山居

　　○春晴山居

　　水满失滩沙云开曳彩霞晴来旋晒药雨后急牧茶莺坐一身柳蜂归两股花人言无事得。多事最山家。

　　△陈弘绪

　　园居

　　○园居

　　除却园丁到蓬门久不开鸟怜新霁色人傍乱红堆楼小山全绕。帘垂燕数回。偶因寻稚笋冲破石边苔。

　　△释明河

　　寄陈季采

　　○寄陈季采

　　多时不到山见说在人间秋水远天净。野航今日还。 【 似震父肰师自以无意得之一】 开尊邀月饮闭户课儿闲。却望青来处西峯近可攀

　　△释读彻

　　哭亲
　　晚投江寺
　　自吴门之云间
　　送朗癯入匡山
　　别吴中诸子
　　壬戍除夜
　　送德水还豫章
　　答玉门将还蜀留别

　　○哭亲

　　如此是何信可能不及情终天空抱恨。一痛到无声。思极还疑在归迟已隔生报恩恩反负无益是虚名

　　○晚投江寺

　　江头路不谙。何处欲投参。日落闻孤磬溪边见草庵半庭归宿鸟一树坠霜柑夜梦堪幽绝藤萝月满龛。

　　○自吴门之云间

　　春雨夜淹淹春波几尺添买花摇短橹碍柳揭高帘三两家村落。一行书酒帘。华亭看不远。的的九螺尖。

　　○送朗癯入匡山

　　独向匡庐去安禅第几重九江黄叶寺五老白云峯 【 中唐】 落日眠苍虎飞泉下玉龙到时应为我致意虎溪松

　　○别吴中诸子

　　相送了无意临岐还闇肰回看吴苑树独上秣陵船春老还山路江昏欲雨天 【 不减震父】 白鸥颇怪我聚散绿波前

　　○壬戍除夜

　　天地满蓬尘吾庐一扫新若教无此夜那得暂间人 【 名句】 瓦雪融松火梅瓶破冻春自来飘泊惯不觉寂寥身

　　○送德水还豫章

　　扁舟辞我去。三月向浔阳。别路知多少。桃花水正长。今年仍送尔。无日不怀匡。最是关心处。青莲旧草堂。
　　一气格妙在不寂寞

　　○答玉门将还蜀留别

　　归期未可必。家远在渝州思恐临时乱诗乘暇日留 【 情致深婉】 江风吹破笠。峡雨系轻舟再到知非远莲峰月正秋

　　△申绍芳

　　登金山眺大江限韵禁体

　　○登金山眺大江限韵禁体

　　天水浩无际。中流万古情。 【 起法空旷　圣野】 荡胸皆绝景触耳尽遥声吞吐乘噫气。兴衰阅战争。我来登此地诗酒共峥嵘白战高手　启羙

　　△顾简

　　湖上泛月过放生池
　　湖上晚归
　　访董仁常
　　送朗道人入山

　　○湖上泛月过放生池

　　良夜信无几好怀当复肰翻嫌僧拥衲因背仆登船 【 琐事高兴】 倒影鸟飞破澄波月样偏不妨渔子觉 【 或同或异俱见其幽　心甫】 同过六桥边

　　○湖上晚归

　　清游无不适春鸟自相呼坐去松风杳行来涧影枯 【 俗料】 柳平寒食岸花静夕阳湖 【 文房佳句】 归路宁纡折穿林避酒徒 【 煞风景】

　　○访董仁常

　　素识萧闲意今披澹漠风破窗秋雨击古屋夕阳烘 【 画句画意】 画亦因人贵诗元到老工羣公荐遗逸。何乃竟遗公。
　　高处或在此

　　○送朗道人入山

　　枯坐不萧瑟梅花差破颜前宵雪盈尺。呼我出松关。踏遍数重野。月残犹未还。那应便辞去。杳入万峯间。
　　只将同游说起直至末一句捩转送意局法变化自从嘉州脱胎人却不觉○以古为律一气不对不觉其薄只是意味清厚

　　△董斯张

　　夜过姑蔑

　　○夜过姑蔑

　　行人宵未眠利涉有长年渚荇暗牵桨水萤羣入船城寒柝不起流胒月难圆何处琵琶伎江南曲上弦
　　附句　恠松储雀粒。干雪晒龙腥。　腹馋嫌荠老。书懒放蕉长。　塔花当树隐。帆雨带桥寒。翠微流水句。前刼住庵僧。　夕香分草梦。春紫到兰心。　起句　吴质不成眠。钱唐醉客天。

　　△徐颕

　　西岳

　　○西岳

　　拔地莲花在多年玉井湮黄河西有影。云栈四无邻。氷窟难成水。枫香渐化人。夕阳不易落闲立数三秦

　　△张一如

　　琉璃窑
　　竞渡（十首录一）

　　○琉璃窑

　　在昔陶甄处于今亦冷烟坏垣存五色贡土积千船。莾里兽长望露中鸳不骞人家如月户宝屑各纷肰

　　○竞渡 【 十首录一】

　　极望水茫茫沿洄漱玉光躶乡宜水戏人海聚风樯流断兼葭色洲迷杜若香归潮元自急迟进亦如翔

　　△曹玑

　　茌平道中
　　代魏朴处士答皮陆二君五贶诗

　　○茌平道中

　　我昔歌行路知非竟又非病因难载酒寒岂叹无衣绛稻连砂煮黄尘带石飞此来谁劝驾。偕隐故人稀

　　○代魏朴处士答皮陆二君五贶诗

　　华顶杖荅袭羙
　　太湖砚畣鲁望
　　乌龙养和答袭美
　　诃陵尊答鲁望

　　•华顶杖荅袭羙

　　斟酌天台意高人赠我持骨堪齐埜隺顶合绣苍芝夜月悬丹壁秋山拄两颐。若教风雨动犹畏老龙外

　　•太湖砚畣鲁望

　　隐约子陵滩云深石涧宽墨从香雨散思入众峯寒醉草龙将出书狂酒未干。不须铜雀瓦小篆欲重刋。

　　•乌龙养和答袭美

　　空山多岁月貌与骨同幽但可无欹侧。何妨有赘瘤。懒吟消午梦醉眼看云头解尔相将意偏宜上钓舟

　　•诃陵尊答鲁望

　　不琢 【 朴字不琢】 竟成尊潮痕乱酒痕雨腥通海岱。瓠水接昆仑。丹灶松花地。残书薜荔门。埜人何所事双眼笑乾坤
　　句率
　　附句　杞菊盘中菜神仙字里虫。　□月藏书幌。冲霜古剑花。　古余芝隐地。天放石樵人。石穴仙人窍。松铃道者音。

　　△李之椿

　　虎丘吊五人墓兼怀周忠烈公（四首录一）

　　○虎丘吊五人墓兼怀周忠烈公 【 四首录一】

　　乱贼儿孙拥安危呼吸争五人能就死众正始俱生 【 说出关系气色百倍】 矫逆原非诏拳凶不为名忠魂今尚在时映夕霞明
　　徂徕五律工秀。至起句尤用意。如万壑昼迷烟。枫香不记年。野外绿初浓。烟花晓欲缝。春晓净江天。青山入画船。家家杨柳青。车马不曾停。真不减唐人风致。又墖动轻寒色。城飞不断烟。鹊巢争雨树。渔网乱风江。并是百炼之句。

　　△张隽

　　孟朴集荒斋作续六月诗喜雨

　　○孟朴集荒斋作续六月诗喜雨

　　散发定何地荒除亦静林苕华平日句。竹实此时心。雨入鸣蝉湿寒当宿草深要须公后序。并取牡山阴。

　　△杨文骢

　　晩泊

　　○晩泊

　　远浦横城霭归舟卧夕阳寒多增岛翠夜不没 【 静起】 江光花影吹山面秋泥笑容裳芦边纤月起一半是轻霜
　　骨韵秀逸

　　△马士英

　　春日晓发宜阳道中

　　○春日晓发宜阳道中

　　物色开新眺风光忆昨年青郊驱马日紫椹醉鸠天清洛夜微雨锦屏春始烟更来山不厌当一问平泉

　　△茅映

　　烂溪道中

　　○烂溪道中

　　气霁天方肃萧萧枫落何渚清秋鹭暇溪静晚渔多岸草经霜劲邹春验岁和遥寻炯火处系艇漫炊禾。 【 何禾二叶未安。】

　　△沈自然

　　春日华严寺

　　○春日华严寺

　　柳色半烟笼飞梁挂彩虹春城江潋滟晓寺树玲珑风暖丛铃细香高细炷通水云丹艧重今日似湘东。
　　附句　艹池摇蕙梗。花衖滴松梢。　新歌教绿鸟。残局打红枭。　砂砾青驴阪。波涛白鹭滩。

　　卷十终








明诗平论二集　　（明）朱隗 辑评

　　●目录

　　序
　　发凡
　　诸先生社长姓氏
　　卷一　　五古一
　　卷二　　五古二
　　卷三　　五古三
　　卷四　　五古四 　　
　　卷五　　七古一
　　卷六　　七古二
　　卷七　　七古三
　　卷八　　乐府　四言　
　　卷九　　五律一
　　卷十　　五律二
　　卷十一　　五律三
　　卷十二　　五律四
　　卷十三　　七律一
　　卷十四　　七律二
　　卷十五　　七律三
　　卷十六　　七律四
　　卷十七　　五排　七排
　　卷十八　　五绝　六言
　　卷十九　　七绝上
　　卷二十　　七绝下

　　●明诗平论序

　　诗固可以法。为断乎。文章之道。何往而无法也而况诗于法。为尤切者乎。虽然法何所昉也。有诗于此。其在当时而人乐称之。至于后世而益传之而无疑。以为是合于诗之法。而不可易者也。夫如是则直合于众人之情耳而何以云法然则天下固有于众情不合而独取以自标曰此夫违于情而合于法者也法者因天之之共以为是而为言者也而特以一人之私见而强天下以从之其势必不能则是法之于情无相通之实而有相悖之形言诗之家夫又乌藉乎其以法为也然则吾将隐法之名。而曰合于古今人之情者。其诗必可传而无疑。其何不可也。虽然。情与法吾不知其有异欤否也以其合于人之情而因谓之于法合则法之不背于情可知已乃情之所至。或偏于摹古。或偏于趋新。尚气格之与尚幽灵。纷然各是其所是。而无有十定之说以程之。而使之心服而无间言则是法之不能一实情之各出者为之也以情之各出而伤法之画一。于是持法以律情。而情常处胜。则或以为悖于情。而云我法如是者。此一人之法而非天下之法也。于是乎将终任情以言诗。任情以言诗。而人各尊其所见。将谁使正之。乃为之说曰吾法固以当于情为归也情必合于天下人之情而后谓之情若夫各出而自是者。此不定之情。非已定之情也已定之情则即所谓一定之法而天下之人。可以共守而无疑者也情与法各有其一定则虽诗之态屡迁而皆可以吾之说绳之而离合判然法虽非以执一为言也而即天下言诗之旨万变而不出吾之宗夫如是而后知法之不可废于诗也审矣明兴诗道大振。当其盛时。或云能超踰宋元。而上逮汉魏盛唐。中一变而诡卓再变而虚秀近乃稍复嘉隆风气。要之一代之者作。汇而录之。可以云大观已。隗自二十余年以来。颇裒辑诸篇。有明诗选平论之役谬为评次。间采前人所言。而断以已意。随类傅会。其或偶有当于情与法之间者。则未可知。要即有起而诃之者。亦宁无说而处此哉。其于高亮与幽灵二家。即不必两救。而自可并行固将取其至庸而不可易者以俟情与法之自定葢寄当千人心而不敢执一说而强天下以必从亦庶几取平焉尔已
　　崇祯甲申。长洲朱隗。书于支硎山之紫宙斋。

　　●发凡

　　一盛期诗选。初意合为一编。三百年来作者如林。未易卒业。今先以二集问世。自天启。辛酉。至崇祯甲申春。为断也统前后补亡拾遗。及海内名稿搜罗未竟。并子廿年所藏同人邮寄之稿。山城迁转。多致散佚。须更收辑者。统入三集。至一集。则自洪武起至万历末年
　　一乐府虽遵古制。然其体杂出。既可散入诸格。不应端立一门。又步趋元倡。则大似临摹。放失前摸。则何如独剏。有题辄拟。惟恐不周。诚何取尔也。且如六朝新曲。槩名乐府。要纤弱之音。风规转下。宁当推而上之今颇以乐府杂体。并四言诗。次五七言古诗之后。俟识者定之。
　　一诗文不可任意改窜。大家手笔即有率处拗处。正当摽出耳。尺壁丈梓。岂以一瑕半□见亦。如今人有订□□夷列传。及改汤若士四传奇之类。往往□笑□林。谢茂秦。改澄江凈如练登竹秋尤可□□□以□谫陋夫何敢耶但平仄不谐亦是一病虽唐人间有之。要之非宜也亦有偶然思绪不接往往富于万篇窘于一字从旁或效一得恍然有合不必定由学问之高下也故于兹集。凡应平反仄。应仄反平者。以□。□之。或对偶未整。谬以已意易之。亦以□。别不知有当与否。有罪我者不之避也。
　　一用字有可通者。有古有叶。不应漫逐乡音。平仄乖反并文义亦踬矣。若唐人中兴中字作去声。及司字相字作人声。十字作平声之类。既有所据。□当别论。
　　一凡日选诗者。惟以诗为断耳。论人论世。别有平章。以谊以交讵各私意。今兹之役。虽不敢云定评。亦复率其隅见。何缘以周旋人事之见参□其问通雅高流勿于诗外另立一义乃见逵观耳
　　一赏诗直标单句。古多有之。如枫落吴江。庭草无人之类。未可悉数。若夫承吉金山。竟无完结。仲文鼓瑟。祗诵终篇。苟有佳胜□出孤行。宁嫌细□。至如□云疏雨之咏。集中不载全文。或因首尾不谐。秪存十字。去取之核想见前贤今以律诗一二语好者。附全首之未骊碎金堪资吟讽耆奇多爱之流知不吾笑耳
　　共计各体诗二十卷。长洲朱隗裒次。弟陖参挽

　　●诸先生社长姓氏

　　诸先生社长姓氏 【 共四百五十八人】
　　陈继儒 【 仲醇眉公】 利瓦伊祯 【 本宁】 董其昌 【 玄宰思白】
　　高攀龙 【 景逸】 叶向高 【 进卿台山】 黄汝亨 【 贞父】
　　邹建光 【 彦吉愚公】 葛一龙 【 震甫】 王思任 【 季重遂东】
　　程嘉燧 【 孟阳】 马之骏 【 仲良】 钱谦益 【 受之牧斋】
　　曹学佺 【 能始】 邢侗 【 子愿】 尹伸 【 子末】
　　周祝 【 季华】 李流芳 【 长蘅】 薛冈 【 子仭】
　　顾起元 【 太初】 米万锺 【 仲诏友石】 高出 【 孩之县圃】
　　俞安期 【 羡长】 范景文 【 质公】 何乔远 【 稚孝匪莪】
　　锺惺 【 伯敬退庵】 张维 【 叔维】 方震孺 【 孩末】
　　韩敬 【 求仲】 丘兆麟 【 毛伯】 文翔凤 【 天瑞太青】
　　陈必谦 【 旦融】 陈元素 【 古白】 唐时升 【 叔达】
　　赵宦光 【 凡夫】 范允临 【 长倩长白】 姚希孟 【 孟长况闻】
　　蔡复一 【 敬夫】 何吾驺 【 □□象冈】 姜曰广 【 居之燕及】
　　方孔照 【 溍夫】 刘荣嗣 【 敬仲半昉】 胡汝淳 【 子灏远忠】
　　王心一 【 纯甫玄珠】 汪邦柱 【 如石】 李吴滋 【 伯□如谷】
　　瞿式耜 【 起田稼轩】 申绍芳 【 维烈青门】 魏浣初 【 仲雪】
　　李应升 【 仲达】 陈治安 【 镜清】 阮大铖 【 集之圆海】
　　钱继登 【 龙门】 沈德符 【 景倩】 吴鼎芳 【 疑甫】
　　马士英 【 瑶草】 王人鉴 【 德操】 倪元璐 【 王汝鸿宝】
　　簵珍 【 席之】 薛益 【 虞卿】 袁中道 【 小修】
　　蒋鐄 【 公鸣】 文震孟 【 文起湛持】 郑之玄 【 道主】
　　李之椿 【 大生】 李明睿 【 太虚】 娄坚 【 子栗】
　　周光祚 【 承明】 韩上桂 【 孟郁】 曹勋 【 允大峩雪】
　　谭元春 【 友夏】 黄道周 【 幼玄石斋】 凌义渠 【 骏甫】
　　王铎 【 觉斯】 黄景昉 【 太穉东厓】 蔡维宁 【 以宁】
　　徐遵汤 【 仲昭】 陈仁锡 【 明卿芝台】 释通润 【 一雨】
　　卢世淮 【 德木紫房】 方拱干 【 肃之】 郑友玄 【 元韦】
　　余鹍翔 【 诞北】 于奕正 【 司直】 越其杰 【 卓凡】
　　陆澄原 【 嗣端】 刘若宰 熊文举 【 公远】
　　张一如 【 来初】 谭贞默 【 梁生】 谭贞良 【 元孩】
　　潘一桂 【 木公】 诸葛羲 池显方 【 直表】
　　袁枢 【 伯应环中】 葛弥光 【 宝甫】 张□ 【 梁和】
　　张拱机 【 锺筠】 宋登春 【 海翁】 闵先 【 百先】
　　周永年 【 安期】 杨文骢 【 龙友】 陈于鼎 【 尔新】
　　吕自咸 【 成之】 顾简 【 默生】 宋珏 【 比玉】
　　董斯张 【 遐周】 华淑 【 闻修】 释明河 【 汰如】
　　释读彻 【 苍雪】 卜舜年 【 孟硕】 万时华 【 茂先】
　　季孟莲 【 叔房】 曹玑 【 子王】 顾梦游 【 与治】
　　郑元勋 【 超宗】 陈函辉 【 木叔】 文德翼 【 用昭灯严】
　　茅维 【 孝若僧昙】 茅映 【 远士】 茅元仪 【 止生】
　　钱栴 【 彦林】 吕兆龙 【 霖生】 许经 【 令则】
　　吴应箕 【 次尾】 刘城 【 伯宗】 钱继章 【 尔斐】
　　陈弘绪 【 士业】 恽向 【 道生】 张溥 【 天如西铭】
　　张采 【 受先来章】 陆奋飞 【 翀霄】 黎遂球 【 美周】
　　释弘忍 【 潭吉】 金鎏 金尚宪
　　蒋锡畴 商梅 【 孟和】 鲁学宪 【 羽章】
　　陈懋仁 【 无功】 邢昉 【 孟贞】 周圣楷 【 伯孔】
　　朱灏 【 寀远】 汪逸 【 遗民】 张明弼 【 公亮】
　　薛寀 【 谐孟】 周立勋 【 勒卣】 顾开雍 【 伟南】
　　查继佐 【 伊璜】 姜垓 【 如须】 何刚 【 悫人】
　　张埁 【 幼青】 舒忠谠 【 鲁直】 单恂 【 莼僧】
　　李炱 【 云将】 刘木鼎 【 及叔】 戴国士 【 初士】
　　谈允谦 【 长益】 袁祈年 【 田祖】 李雯 【 舒章】
　　陈名夏 【 百史】 陈子龙 【 卧子】 方以智 【 密之】
　　阎尔梅 【 古古】 万寿祺 【 年少】 甘元鼎 【 禹符】
　　吴伟业 【 骏公】 胡周鼒 【 卣臣】 吕阳 【 全五】
　　吴拭 【 去尘】 钱邦芑 【 开少】 魏学洢 【 子敬】
　　顾圤 【 山臣】 罗万象 【 光大】 蒋棻 【 畹仙】
　　谭元亮 【 拟陶】 江之淮 【 道行】 徐之瑞 【 兰生】
　　卓人月 【 珂月】 涂伯昌 【 子期】 周镳 【 仲驭】
　　梁于涘 【 饮光】 刘敷仁 【 济甫】 梅朗中 【 朗三】
　　金堡 【 卫公】 刘道贞 【 墨仙】 胡文蔚 【 豹生】
　　李楷 【 叔则】 邬继思 【 沂公】 杜浚 【 于皇】
　　张一鹄 【 友鸿】 孙临 【 克咸】 钱秉镫 【 幼光】
　　畲充羙 【 实甫】 周惟正 【 尚平】 冯一第 【 椳公】
　　郭金台 【 幼隗】 吴逢辰 徐腾蛟
　　周岐 【 农父】 黄淳耀 【 蕴生】 黄家舒 【 汉臣】
　　顾杲 【 于方】 左国材 【 子厚】 左国棅 【 子直】
　　左国林 【 子忠】 吴道凝 【 子远】 吴道新
　　吴道约 范文光 【 仲闇】 吴德操 【 鉴在】
　　何亮功 【 次德】 戴研 【 道及】 何亮采
　　陈肇曾 【 昌箕】 沈孟 【 元之】 邹火宏 【 二水】
　　孙中麟 【 振公】 齐维岳 钱履 【 耐翁】
　　王可象 黄澍 【 仲霖】 陆圻 【 丽京】
　　吴士权 【 巽之】 张溍 【 子晋】 王倪 【 参寥】
　　冐襄 【 辟疆】 顾梦麟 【 麟士】 曾异撰 【 弗人】
　　吴晋昼 【 接侯】 钱光绣 【 圣月】 吴维新 【 余常】
　　吴怀古 【 今生】 王承时 【 象先】 徐孚远 【 闇公】
　　陈焯 【 默公】 方其义 【 直之】 米存标 【 子建】
　　彭宾 【 燕又】 曹溪 【 谾仙】 庄祖谊 【 宜穉】
　　刘芳 【 墨仙】 沈承 【 君烈】 徐元粲 【 道力】
　　孙淳 【 孟朴】 丁孕干 【 爰大】 陈震生 【 青雷】
　　曹尔堪 【 子顾】 韩绎祖 【 茂贻】 韩曾驹 【 人谷】
　　胡尔伟 【 英男】 徐颕 【 巢友】 宋征兴 【 辕文】
　　释实言乃 【 可南】 姚龙之 【 云举】 袁素亮 【 公寥】
　　李藻先 【 黼臣】 严炳 【 孟虎】 程邃 【 穆倩】
　　刘汉 【 臣向】 冯祖快 【 歉然】 范恺 【 忠侯】
　　方畿 【 奕干】 孙永祚 【 子长】 文震亨 【 启美】
　　杨士修 【 长倩】 黄传祖 【 心甫】 黄芝 【 摘甫】
　　丘遂 【 叔遂】 吴振鹍 【 鵰先】 魏冲 【 叔子】
　　戴胤夔 【 九韶】 毛晋 【 子晋】 冯舒 【 已苍】
　　陆彦龙 【 骧武】 孙源文 【 南公】 王瑞国 【 子彦】
　　钱可 【 无可】 钱龙惕 【 夕公】 陆贻典 【 救先】
　　张隽 【 文通】 归庄 【 玄恭】 王挺 【 周臣】
　　王揆 【 端士】 王撰 【 德公】 俞南史 【 无殊】
　　俞南藩 【 无斁】 徐白 【 介白】 汤三俊 【 俊民】
　　史玄 【 □翁】 乔培 【 苑风】 周荣起 【 荣公】
　　华时亨 【 仲通】 秦德滋 【 以巽】 顾有孝 【 茂伦】
　　张三省 【 邻曾】 吴南岱 【 泰岩】 冯廷章 【 斐公】
　　庄默 【 寓无】 沈自然 【 君服】 陈维崧 【 其年】
　　卢象观 【 幼哲】 蒋伟 【 韦人】 释仲光 【 佛石】
　　释道衡 【 西吾】 冯伟节 【 定远】 钱湦吉 【 星客】
　　文从简 【 彦可】 沈璜 【 璧父】 沈履夏 【 无卦】
　　周之文 【 文之】 林云凤 【 若抚】 王骞 【 双鳬】
　　沈颢 【 朗倩】 何大成 【 君立】 徐汧 【 九一勿斋】
　　管珑 【 干三】 蒋钺【 仲雍】 陈宗之 【 玉立】
　　谢梦连 【 孟草】 徐波 【 元叹】 顾凝远 【 青霞】
　　王元懋 【 圣修】 刘应 【 元声】 刘广 【 元博】
　　凌必正 【 圣功】 施武 【 鲁孙】 胡梅 【 白叔】
　　周讷 【 元鲁】 管宗曾 【 子韦】 黄承圣 【 秦倩】
　　黄翼圣 【 子羽】 杨廷枢 【 维斗】 项煜 【 仲昭水心】
　　姚选 【 修民】 刘锡名 【 虚受】 龚端 【 非元】
　　赵均 【 灵均】 文柟 【 端文】 卜远 【 子宁】
　　章美 【 拙生】 刘曙 【 公旦】 徐籀 【 亦史】
　　汤有庆 【 麟兆】 李模 【 子木灌溪】 杨廷桢 【 公干】
　　周之玙 【 玙沙玉鳬】 陆坦 【 履常】 董汉策 【 惟儒】
　　张屈 【 醒公】 李楷 【 仲木】 殷衡 【 介平】
　　许元溥 【 孟宏】 释自扃 【 道开】 姚宗典 【 文初】
　　姚宗昌 【 瑞初】 许元功 【 茂勋】 凌一槐 【 序夏】
　　张敦复 【 以中】 释道源 【 石林】 钱位坤 【 与立】
　　朱衮 【 九章】 管正传 【 元心】 殷汝霖 【 汝若】
　　张泽 【 草臣】 杨补 【 曰补】 汤祖佑 【 耿遥】
　　徐寀 【 天俞】 邵弥 【 僧弥】 周治 【 云后】
　　袁征 【 公白】 薛宗廉 【 伯清】 丘民瞻 【 天民】
　　戴之杰 【 石房】 朱凤章 【 羽文】 汪若 【 衍波】
　　黄光 【 若木】 朱益采 【 观以】 堵景濂 【 濂生】
　　徐 【 孟博】 徐 【 仲舒】 王以绳 【 直臣】
　　释性筏 【 云度】 释书佩 【 于兰】 潘驹 【 嘉客】
　　侯玄域 【 几道】 王元亮 【 晋生】 黄枢臣 【 君略】
　　王节 【 贞明】 蔡方炳 【 九霞】 范帜 【 赤生】
　　金翼龙 【 蟠飞】 徐文英 【 易千】 徐 【 惠朗】
　　陈魁文 【 公交车】 朱明镐 【 昭芑】 沈麟 【 友圣】
　　闵峻 【 山纡】 吴与湛 黄豸声 【 尧臣】
　　施逢 【 商倩】 郭樗 【 孩叟】 钱南明 【 □石】
　　畲大美 【 仲容】 严炜 【 剡中】 严龙 【 谞才】
　　叶世偶 【 有一】 陆炎 【 子言】 汪宗周 【 瑶若】
　　李是楫 【 原涣】 侯方域 【 朝宗】 项声表 【 叔远】
　　文燝 【 楚惟】 朱茂晭 【 子容】 金嘉会 【 李真】
　　吴一标 【 苍木】 释普醇 【 □函】 盛蘅 【 灵芬】
　　于鼒 张封 【 无倾】 朱镒 【 彦兼】
　　徐树丕 【 武子】 王宋 【 东尹】 简捷 【 来徐】
　　王发 【 其长】 刘能 【 圣成】 郁信熙 【 太庾】
　　陈性 【 身之】 刘浈 【 □自】 金锺奇 【 仲选】
　　叶襄 【 圣野】 李霁 【 秋文】 华渚 【 方雷】
　　申綋祚 【 维久】 徐彦 【 美士】 禇篆 【 苍书】
　　尤侗 【 展成】 张拱端 【 孟恭】 汤传楹 【 卿谋】
　　金开美 【 古臣】 杭萯 【 圣生】 费誓 【 仲雪】
　　徐增 【 子能】 李炳 【 文中】 徐煜兴 【 桢起】
　　徐燇禧 【 绥祉】 徐枋 【 昭法】 殷丽 【 嘉生】
　　刘蕃 【 西翰】 刘 王恂 【 子亶】
　　林曙 【 明复】 项璧 【 文房】 刘綦 【 履公】
　　【 门人】 郭陶 【 九来】 许振光 【 起文】 钱梦麟 【 西侯】
　　徐泰 【 汇征弟】 朱陖 【 望子】
　　右自天启元年。至崇祯甲申间。姓氏就□头藏本并宿所仰企。及友朋称道者。并列以忠景行。但稿或未至。至或非全。又急于告竣。未果穷搜。鸠工颇艰。不能该遍。实多挂漏。殊愧大观。统俟三备焉海内诗流。知当心照也。朱隗白。

　　●明诗平论二集卷一

　　五古一

　　邹廸光一首　　　　陈继儒九首
　　王思任十首　　　　薛　冈三首
　　葛一龙三首　　　　马之骏一首
　　李流芳七首　　　　曹学佺一首
　　钱谦益七首　　　　范景文一首
　　吴鼎芳二首　　　　沈德符二首

　　△邹廸光

　　善卷大水洞

　　○善卷大水洞

　　奔流亿万丈。发自铜官脉。潜从地底至。出与石鬬格。两鬬石不胜竟为水所役洞口石横据水乃人其腋石亦稍怒起。水亦愈漰湷。银虬纵横来。谁谓此洞窄。列炬向前导搴裳脱予舄。激流啮足趾艰若度沙碛下有琉璃波上有琅玕石井井仙人田隐隐见经画呼龙种瑶草。丹砂作膏泽山水玩已周动静理自适神仙如可偕欲古君阳籍
　　庆历以来。五古堕通套体面云雾中。游山即一山。观水即一水。可厌甚矣。先生此作。刻画清奇。方见山水头面。大是一快

　　△陈继儒

　　移树
　　梅山中即事
　　送扈芷游黄山
　　游林屋洞
　　田园

　　○移树

　　一树常数移。家人笑其痴。或恐土肪重大者披其枝高下颇中心神理如曩时。累累渐生实。垂老亦权奇。种树无秘术但勿使树知 【 五字抵一篇郭橐驼传。】 非关造化意。于我独偏私。

　　○梅山中即事

　　谁知昨夜雨化作一天雪送我到山中。梅花弄明月。月明花不见。千山白如练。忽有笑声来。美人弄纨扇。垂手畵衣香。齐声索酒尝。酒波微带绿。半似柳初黄。
　　轻逸便娟不费笔墨

　　○送扈芷游黄山

　　送汝黄面师去作黄山客凡云如败絮真云常五色。 【 硬判得有理】 松矮不盈丈放干铺百尺。石隙多坎空游者难进屐我亦将继游拐杖麤有力寄语雪衣猿为余先布席

　　○游林屋洞

　　造物虽小儿山林解嘲弄沉山太湖底巧斲林屋洞上闻柔橹声。下乃藏牖瓮。窍暗忽疏明。游者梦复梦欲乞灵威书。石匣云已冻。

　　○田园

　　入水无含沙。入山无猛虎。司马不征兵。丁口罢编户。中涓不采矿。尺寸皆完土。厥壤虽下下厥谱自中古耕凿环千家歌哭同一祖。少小昧握筭老大畏官府。行田尽地力累世已安堵未敢匹黄虞庶几近邹鲁

　　又

　　树老常缚牛。屋老难踏鸟。入门恐倾攲。客至但班草。薄酒三四升。取醉不取少。笑指东邻花。桃李日杲杲。昨梦是何祥吹来故人好
　　淳风古道。宛然在眼。

　　又

　　千钱买茧犊。性徤不喜触犁田前戽水垂死跛且秃偃蹇枯草根饥乌啄疮肉闵闵畏屠肆垂首神觳觫念此多苦辛。衣薪葬山麓。桃花绕牛冡。冡上人簇簇一老忽唏嘘凄凉旧臣仆

　　又

　　种荷乘濑浅。种鱼乘水深。鱼行不碍花。游泳自浮沉。结茆际河曲。垂柳复阴森其上有黄鸟其中张素琴素琴且莫弹黄鸟怀好音交交未终听。曳响入东岑。

　　又

　　东邻宦游子上马赴京畿垂鞭顾堂上弹泪与亲违西邻贩珠儿廿载音书稀上者多费词。曰归是耶非。而我虽贫贱。瓜葛相因依。嫁娶十步内。近如一鸡飞。蜡饮杂欢咲。孙大甥亦肥。门前梨棘树。手种已成围。

　　△王思任

　　盘花
　　观海（八首录一）
　　严滩
　　山怜
　　蔡经宅
　　入华严老人居（和杜剑阁）
　　石梁
　　放生池
　　狮窝岭早发（和杜白沙渡）
　　登东台顶（和杜万丈潭）

　　○盘花

　　种花苦不直。盘花苦不曲。养叶苦太迟。剪叶苦太速。百计取花态。四时供醉目。勉强成自然。岁久情亦熟。当其怒生时。岂不含露哭。近人既媚人。安得自伸缩。甲园受高价。乙榭应寄宿死徙尚不知而况荣与辱方信幽兰心。穷年愿空谷。
　　用才。与才之自处。时之适然皆有之。寓感何穷。

　　○观海 【 八首录一】

　　望海海如何混茫似初景势大理难明威来天不猛。游龙无故乡飞鲲或纤影始知国中人。百年徒在井。
　　只取大势不实赋海赋即不尽

　　○严滩

　　谁何一男子。举州冐其姓。一丝钓少微列宿俱不竞要领发觉言足腹浑卧兴汉月至今明。江风于此劲 【 法徤】

　　○山怜

　　山程无近里。山家无晏眠。山女无完粉。山民无空肩。采薪来忽虎。得米归即仙。独行荦荦路。相望迢迢烟。饮水涔为井。开山土是田。乐谈城市事。喜逢赛会年。一见伍伯至。魂摇似缩鳊。使君有公赋。且取骄人钱。

　　○蔡经宅

　　蔡经犹介人止思麻姑。鞭背乃诛意。一痒不可扫。汉皋赠且挑。天台俪而嬲岂不共神仙方干代烦恼

　　○入华严老人居 【 和杜剑阁】

　　空山诵华严人老气则壮木鱼一振响江南尽回向侧望万年氷。布瀑三千状虎豹常伺门魔魅敢侵傍阴风忽拔海无畏佛亦怆。常恐悞云雷会使光明放我来举寒酌七鬯幸不丧凌晨取沸雪盥浴神愈王缅想射人清泠何多让更欲借轩窗。凿通青玉嶂。不能此读书。怀人自惆怅。

　　○石梁

　　谁将一疋缣经纬万里雪上有织机梁。提丝不听歇。天襄无此巧。火完无此洁。文是观音莲。花花喷玉屑。

　　○放生池

　　食少鱼难养。地少鱼难葬天寒瘦尚可风暖膏将涨 【 体物深至语莫谓戏谑】 一自囚红水何年逃碧浪本为放生名反得速死谤大哉慈悲言不取亦不放。

　　○狮窝岭早发 【 和杜白沙渡。】

　　旭来雪若水逢天乃得岸载语乘槎人又谓入银汉雪曰万余里天青界相半 【 奇旷非常】 十丈溷同行招要必以唤。举目但茫茫。拊心何漫漫。势迥自孤危常恐仆影散埜树苦相欺格鬬羣为乱袁安岂解此。闭户空咏叹。

　　○登东台顶 【 和杜万丈潭。】

　　古雪争日光。弥天象反晦。我来觉一刼。不知仍世内危蹄犯峨氷力杖竭杳霭已见地无余。翻悟天还大。诸山愿臣仆北台仅敌对。绝顶踏晶沙茫茫荡沲瀩侧身瞰沧溟金波豁既碎齐岱呼即应声不在天外。僭逼上帝居恍忽摇幢斾紫浪蹵万峰龙湫朝黑濑。大畅向生游。岂复如湛辈。濯足雪花清。振衣云叶碍。肯食羣仙盟。笙鹤年年会。

　　△薛冈

　　留别张隆甫
　　彭城寇

　　○留别张隆甫

　　贫贱无足骄敢以矜色怰祝鮀宋朝死天下留口而我见若仇雠君闻岂欣羡情性稍稍同以此成契善傲骨不易食吾子今原宪藜羮且不糁节义穷始见欲止贫相驱。欲行病相恋。行止两不可何以计晨晏徒爱莫能助。徒知莫能荐。惟取固穷操。补收高士传。 【 无可奈何中。作不朽佳话。亦酸心。亦快心。　心甫。】 冻馁诚可忧言归苦游倦富贵生今日不如贫且贱。
　　激直怨断声有余悲

　　○彭城寇

　　凭吊碣石宫。数假彭城道道旁桑麻青重门御客暴何物敢奋臂久聚中原啸思以台戏马。朝呼夕辄到。城中余三户。城外增万灶。乡夫岂不勇仓卒苦号召我本大平民危机误奔蹈孤军望援师椎牛竢享犒从来找师集残疆已无盗

　　又

　　髦龄苦行役况丁金革中艰难费轮楫吊古跻云龙贼至自淮南所过州里空顿兵桃山下。意在窥二东。洪河不得济贼计良已穷蹑后倘一旅歼殪微遗踪乃计不出此妖蛟纵故宫清夜坐岑楼浩浩闻北风南山助烈火天地为之红 【 得此四句宕开气势】 国家养貔貅恃以戢狂锋狂锋不能戢厥辜任孰躬无庸奸宄患所患求英雄道路有万目。看叙贼退功。 【 悲愤填膺妙在不尽】

　　△葛一龙

　　建溪舟中寄王元直
　　得潘昭度新蔡书答讯
　　舟中九日

　　○建溪舟中寄王元直

　　目奇。不敢瞬一瞬百奇过 【 迅急在眼】 鲛鲵岸上立牛羊水中卧决溜拂神风喷薄天地怒行舟鬬石角所去无一步。空翠翳中日崩崖撑独户狙公劈皱栗。螺女搴香杜。辟历焦峻壁。坚阻绝四顾忽于一转折片叶生云雾。如是五日往未及半程路郑重致书语彷佛后先悞七月荔香尽。八月橘犹醋。

　　○得潘昭度新蔡书答讯

　　故人宰一邑鸣琴事官守飞书致予问可继床头酒。予亦问使君。宵似春风否。春风苦不间。吹花复吹柳。
　　有意无意处摇曳多姿

　　○舟中九日

　　九日渡头人　迎风倚孤棹　江空落日远人夜生余照无菊亦无侣　开尊自相劳红叶点鸥波青烟出渔灶
　　格徤气清一结堪画

　　△马之骏

　　送司饷辽阳

　　○送司饷辽阳

　　金城草木衰。雁声哀且厉。落日孤烽高。往往见轻骑。飒沓封□秃。空庐厌焚□其中原埜腥未必尽芊豕残鬼哭玄沙。犹闻上功次。夜深拾断镞。卤获勅镌记岂不耻雷同。腹满不敢议。时媒跋扈骄未陨搀抢祟。投醪固宜广选锋乃为锐似闻志士悲。中夜枕戈涕且歌胡无人。苍茫九陵气。
　　语含讽刺不尽而尽

　　△李流芳

　　题荃之畵兰
　　丰于寄怀戴天卿
　　南归诗

　　○题荃之畵兰

　　我昔学畵时意亦颇浩渺不求工形似。但以写怀抱。十年弄笔研自顾尚草草子真有夙慧落笔■〈冉阝〉便好疏疏几叶兰此意亦难了墨肥苦无骨。险瘦神亦槁纵笔伤婀娜。取态失苍老。不独烦位置。兼亦贵风藻。看子意有余一往何振掉着花花离离着叶叶袅袅因风欲翩翻堕雨故夭矫开箑飒生气嫣肰出物表始知画有真。俗工徒潦倒。勉旃自珍重成名不足道

　　○丰于寄怀戴天卿

　　我昨过隆阜问予人不识。见子因吾友。执手便相得。嗟我阅世多老眼太青白。如子自不羣肝肠映颜色。我从齐云还留连爱落石僧厨爨无烟。溪边学闭息。须臾千村素。犹余半岩黑。绝呌清景中。不禁酒喉函。飞书往报子犯夜旋相即岂无严城限。况复路崎仄。感子欣肰来。絫絫载觞炙。使我获一醉。陶肰共枕籍。别子几何时。又见阳月易。丰于与隆阜相望苦相忆东门李女郎。颇不事妆餙 【 忽入女嫏即事真率想见淡荡】 迎门粲一咲此意可怜惜期子重来过楼头新月直

　　○南归诗

　　我本疏狂人。不适于用世。当其少壮时筋力尚可试。摧頺廿年余业已甘放废黾勉作此来未免为贫计。出门即不怡。行止屡跋足。禄养或可图世难偶相值未能为亲欢遗之以大虑。绝裾者何人。殆或非吾类。高车易倾覆况复丁此季纵令为身谋亦岂徒泄泄 【 阅历见道之言浅躁人须书座右】 寄谢金门友出处各有为。同车既好我。周道瞻如醉。

　　又

　　我年未四十已怀退隐图俯仰又十年。何为尚踌躇。经过怯往迹魂魄识畏途去来廿年闲。道里三万余车装敝屡更何况此微躯所以不自决。岂徒为饥驱富贵亦复佳岁月待我乎 【 较乐天欲留年少得富贵。富贵不来年少去。二语婉折多少。】 婚嫁幸已毕余口亦易餬故山皋亭下桃李满村墟深坞秀泉石近筑静者庐新梢想出篱疏泉行遶渠双筮指天目一勺见西湖言之病已苏。况当长久居。息黥补吾劓。造物宁区区 【 右途中示子将。】

　　又

　　兹山表徐方经过屡登眺偶然寻旧游策蹇偕所好荒亭何萧瑟落日春风峭。河山挟霸气。四顾雄怀抱。嗟此古战场。岂容隐者傲。缅思放隺人无乃非高蹈不见山下湖 【 一句忽掉转章法遒秀】 清如眉眼照。河势欲吞山。湖能益山貌。此中岂有意河怒湖则笑 【 右登云龙山。】
　　别将河湖宕开作结势极徤远

　　又

　　吾爱陶彭泽出处皆草草 【 须知不是说陶公草草所谓正言若反】 动必求其全俗人自缠扰吾尔廿年交知子如余少爱子无俗情俗情亦自好口常说隐沦。身复恋温饱蹉跎两不遂此意各能了 【 冷暖自知语人人有省】 兹游计百日日日同倾倒鼙鼓声动天风涛势翻岛寝食间谈谐赖以忘病恼不知分手路只此阊门道经过虽有期别怀亦悄悄。子归及桃花六桥踏清晓别业在龙泓。泉石真可老。我归百无欢。烧笋听春鸟。秋风从子游。松阁为我埽。 【 右吴门别子将。】

　　又

　　伯兄性寡营生理日萧条两弟皆食贫汲汲度昏朝为农力不任课儿亦无聊余润或望余自顾无脂膏。今当遂长往。念此中心焦。勉谢诸兄弟此非人力邀。吾宗自薄佑先达皆早雕从兄与仲氏当年踵登朝至今同藉人秉枢冠百僚逝者倘可留翩肰亦云霄大命既有制电露安可饕我虽老风尘寿命较已牢与其夭斧斤宁以樗散逃伤彼泉下人。 【 又说转先人上缠绵婉痛】 悯我道路劳。兄弟更相慰。烹蔬倾浊醪。婆娑阿母旁。此乐何陶陶。富贵有此否。何及为我骄。天伦岂世情。菀枯同所遭。但当崇令德。慎勿望门高。 【 右还家】
　　长蘅五古。温厚深婉。为体中独绝。律诗乃率□耳。或问子于五古颇去平调。而长蘅不尚奇险。何牧之多也。子谓嘉隆间五古。正恨其通套无痛痒。如一副应酬贽礼牙笏绣补。熣灿满前。自可假借。不必已出。人亦不堪领受。又如楚蜀□俗。以木鱼漆鸭宴客。不若菘韭之适口。恶其伪也。恶其袭也。岂恨其平哉。诗到真处必平。年到极处即奇。长蘅之平。正使好奇者无从入手此正奇之至也。何得谓平。

　　△曹学佺

　　送陈振狂

　　○送陈振狂

　　秋月无数好。夜夜明长天。子在之水。独坐不能眠。作客亦何事开襟殊爽肰谁堪带余影归去伴江船
　　幽襟素韵不假雕餙

　　△钱谦益

　　先生诗羙富不可如矣。昔人以乐天子瞻务观三君。为广大教化主。嗣之者其先生乎。金集未见。皆得之钞录。故不能多。要之先生集毕竟单行。非选之所能尽也。

　　大风发谷城山
　　饮酒（七首录二）
　　鳖虱（臭虫也）
　　淮屋（记淮安太守许同生作淮屋之事也）
　　四月十一日登岱五十韵
　　汤池

　　○大风发谷城山

　　驱车谷城山刚风旋如块厓端殷崩雷石角噫众籁合汨饥鸱号排荡飞鹢退首涂失东西亭午转冥晦天窄危径里。日荡浮埃外。舆謼徒侣错马旋尾鬣对局步蹴石根却行压人背 【 险景动魄】 登顿鸟道半。经亘蚁封内。歇鞍方问涂。息肩始一喟。行看日车斜。坐喜轴在。行迈固有时冥升信多悔善哉前车戒斯言旅人昧

　　○饮酒 【 七首录二】

　　羊羔产汾州葡萄酿安邑刀贾主人名桑落应候出一一走京华种种烦置驿肩荷虑颠踬车驰或泛溢枹携如怀绷登顿敢奔汨一夫致一罂一石数金直爱借□馨香收藏辟风日封题复再拜。辇输权贵室。贵人多不省。累置似搏埴。寂寥扬子云扶疏守玄默徒肰烦鸱夷。耆酒何由得。

　　又

　　世多爱官者。不复知酒旨。亦有爱酒者。不暇计官羙。爱酒令人狂。爱官令人鄙。肠烂饮不休。漏尽宦不止。耆酒与贪官。皆可令人死我本爱官人侍郎不为庳。我亦爱酒人。致酒每盈几。今年命大谬。官罢酒亦耻。长啸谢都门。斯可以去矣。

　　○鳖虱 【 臭虫也】

　　僦舍都门外湫隘类鼠穴土炕榰前楹瓴甋累后闼炎歊气弥蒸沟浍恶不渫凡百虫与豸因依作巢窟。有虫虮虱类厥状肖惟鳖形圆脊微穹帬介俨环列多足巧于缘利嘴锐如铁伏匿状第间。梦呓伺怳曶。擘肌陷针芒噉血恣剞刓。攒嘬方如锥。坟起已成凸。不禁肤爬搔。猛欲手捽撼倏若捷疾鬼惊走在一暼都无翼扑缘。不闻声僁屑近或匿枕衾远或走栭楶明或潜帷幔隐或据衣裾遶床何处搜拂箦谁能撇儿童偶批掴经时臭不歇未足夸俘获。徒肰滋呕哕。我坐环堵室屏居谢朝谒方当病幽忧又复遭螫啮睡少不耐噆。皮枯岂堪蜇。逝将谒上帝精诚诉饕餮绿章方夜奏天门还昼闭亟阳顾我咲子亦太薄劣胡肰扣阊阖除此小虫□归来焚奏章求装遂南发从容理席荐。潇洒振巾袜挥手谢鳖虱。且与尔曹别。如何韩退之。得官喜见蝎。

　　○淮屋 【 记淮安太守许同生。作淮屋之事也。】

　　淮人作芦屋缚芦为桷椽砖坚省涂暨欂栌无刻镌结构朴而雅庀治廉且便许君守淮阴但饮淮上泉归来结淮屋亭午犹醉眠人言芦为屋。尝恐火误延。建章三月火。岂亦芦使然。又云不耐久。风雨易漏穿。此屋如传舍。次公岂非贤。竹楼安在哉。其名至今传。

　　○四月十一日登岱五十韵

　　清晨上泰山。下山未昏黑。 【 起二句作冐】 登览兴已赊。驱车一何疾。我行渡泗水望岳心悚栗原野相却迎丘陵莾奔逸湖然类削成未见表嵂崒停车回马岭。凝望似堂密。岱势自回伏。羣山各离立。傲倈矗数峰。迭浪兄沸滭。偃蹇欲不朝顾盻疑旅揖低佪成眩运登顿犹堛塞纡回凌绝顶俯仰荡胸臆天去山不多云与地为一众山斯在下九点烟屑瑟巨如牛眠冡。细如蚁封埴。散如狐绥绥。聚如羊■〈角咠〉■〈角咡〉。弭伏象环卫。奔走效覊絷。傲倈虽兀傲。没踝不及膝乃知丈人尊。儿孙敢匹敌登登四十里十八盘乃毕山容濯深秀石状鬬诡特。洞壑互排陷。冈峦竞迸逼穿地山根涌。撑尺石笋出。层峰腰带云。远嶂掌避日。大冶无不有。神工故难诘。琢为研山姿。缩放盆池质。近松辨荠峙。遥树纷禾栉戌削衣低昂翩反袖欹侧铃珑月斧漏窈窕云车匿属连方帖妥扬去忽剖副 【 水经注形容处所不到】 浓淡尺寸变向背一瞚失领要苦烦纡追逋恍迷惑何当信宿留揽采灵异悉坐看下垂云布满兠罗色又看崇朝雨飞练挂千匹烟峦抉烘梁云海摉荡潏笼拙赋家心极命畵史笔逝将毁车轮岂独戴台笠兹游借刻晷身世两牵率每笑秉烛忙自叹乞火急是时天大旱山枯石将泐渴游既惺忪闵雨弥快悒。元君盛香火。盻蠁走郡国。金钱佐军储。羡余润私室。神道亦乘除。青帝遂失职。雀鼠穿帷帐风雨剥韦韠惜哉阴阳愆致此骄蹇极神心本天咫。明禋在国恤。鲁童舞傞傞。齐偶笑咥咥。天门开诛荡。肤寸云岂息。焭焭虮虱臣。独为苍生泣。
　　通篇摹写领畧急迅详简阔细语有分寸炼章煅句妙极天工

　　○汤池

　　图经云汤池在黟山东紫石峰下。香泉溪中有汤池。黄帝服还丹。肌肤皱折。浸汤泉七日。故皮随水而去斯须白龙见池中。笙歌绕室。云雾泪散。见珠函玉壶持归石室浮丘公题记干南峰石壁。
　　峨峨紫石峯迸泉泻天半下有汤泉口濆涕然垆炭阴阳交剂和凉温互输灌暄暖便祓濯清泠宜靧盥立象征明夷流恶类奔窜蒸池匪槛涌瀵魁徒澶漫天为汤沐赐神用阴火熯不数硫黄觕肯比礜石潬 【 天下汤泉多作硫黄气惟骊山是礜石泉黄山乃朱砂泉】 惟昔轩辕帝在宥天下乱神丹内服食灵泉外烹煅一浴肌理皴七日毛髓换龙来云翕集凤吹雾消散浆露玉壶凝。冠履珠函贯。至今石壁题。隐隐南山矸。我来值春晚。桃花汤涣澜香风解烦酲蒸气淟微汗咽嗽绿肠净。拂拭紫络粲。原宪肿可差。皇甫痹应涣。陆浑火埜灼。焦原势糜烂。未能除人痾。安用涤身痯。谁把浮丘袖。永怀玉女姅。执热竟何云。晞发起长叹。

　　△范景文

　　吊方先生墓

　　○吊方先生墓

　　夷齐叩马谏原不为武王心忧簒弒者。借口于伐商武列当时变二子念天常各自具深心并行岂相妨顽民迁洛邑义士死首阳死名与死节。武俱不忍伤一时两知已千载有臣纲。忆昔方正学。将苶同肝肠。 【 只一句捩柂】 气不激不烈节不烈不扬悲风寒木末。至今有余怆。

　　△吴鼎芳

　　泊北固山下
　　天台山中

　　○泊北固山下

　　夕阳江色远■〈舟羲〉棹潮初退独客吟清秋沙鸥冷相对水气上城根风声隐岩背。渔舟载烟火。撑入菰茭内。

　　○天台山中

　　白云伴衾宿开户云飞去出户寻白云。苍厓湿芒屦。峰头异域僧洞口先朝树流水带余花。从来不知处。

　　△沈德符

　　告身行
　　咏怀（十首录一）
　　○告身行

　　赤伏未再炎关内赏烂头全鼎将分足中郎署发丘孱闇与雄猜。前后俱鲜谋。下逮瞀乱世白板时拜侯间值兵革兴貂蝉出兠鍪亦有童憨主蜀帅付打球如何明盛朝贻此班行羞起曹一牍上朱紫隘道周墨敕一纸下厮养皆冠斿华簪耀绿帻法服被青鞲将作操斧斤位超大长秋八驺列车前昨日身为驺乃至槐棘身自诩借前筹延赏金吾堂赐服龙衮侔已甘哙等伍宁畏楚人咻青女一司令万窍鸣飕飗霜霆交加下云日皆生愁灼烁剪彩花丰茸负薪裘枝髠皮不傅弃掷衢与沟亦有株累及本判清浊流昔既溷淄渑。今岂辨熏犹纷纷杜邮行累累请室幽元载秽袜塞。崔浩槛车溲。猎方思上蔡。辱或报江油。免官削爵土。犹称礼遇优。差殊疏傅去讵学李泌留向也楦麒麟兹辰绣牺牛珂玉不为荣秪足媒俘囚季唐亵名器未足深相尤大将军告身。今值一醉不。

　　○咏怀 【 十首录一】

　　昔贤欲骄人所恃乃贱贫胸先横一物气豪失则均贵后益着谦实与倨傲邻。醉后益温恭。不如任天真。何为居逆境道诎志反伸狂呼鍜锡公鹉洲竟沉沦登床叱挺之几丧浣溪身所以栗里翁诲子颕水滨。冷入县令被。吐污丞相茵。七尺既受役。安能免叮嗔。

　　卷一终

　　●明诗平论二集卷二

　　五古二

　　锺　惺十二首　　　谭元春十首
　　尹　伸十首　　　　潘一桂六首
　　恽　向二首　　　　池显方五首
　　于奕正三首　　　　卜舜年一首
　　钱继登三首　　　　华　淑六首
　　蔡维宁七首　　　　阮大铖三首
　　卢世■〈氵隺〉二首　　申绍芳一首
　　黄景昉二首　　　　文德翼一首
　　陈函辉一首

　　△锺惺

　　经观音岩
　　雨发九湾至归州
　　归州峡
　　新滩
　　西陵峡
　　飞云岩
　　南归柬别刘贞一侍御狱中
　　傲来山
　　已未白门喜周伯孔至读其诗记前会在已酉岁
　　钱时将自吴过访因谒梁水部于芜湖及再见予送之归吴
　　戢楞严注讫寄徐元叹
　　题茂之所书刘脊虚诗册（并序）

　　○经观音岩

　　洞岩但如此。今来较不同。 【 不见深厚便令人易袭】 泉石稍差次遽觉心目通。峰气值残霁往往变苍红曲屈失故径。层深翻得穷向者攀援处。乃在俯视中安知所蹈历其下非嵌空何心觅前源径尽忽以逢水木发秋籁而非谷中风悯默观因应怳焉如发蒙
　　曲折玲珑有幽必到山水诗恨跖实不灵此又似灵分太多请智者参之

　　○雨发九湾至归州

　　乱山无清晓云水但稠浊 【 起句有鲍谢风致】 累日行重岚。丛密何由豁安知兹壁外。不有朝暾跃。頺云初离洞流止将焉托岭半一人家如鸟巢阿阁。人语响空蒙烟火出冥漠。隔江望秭归。残阳见井郭。胡为既济后昏暮犹墟落。

　　○归州峡

　　谁知下峡途自兹始云险。蜀江不愁风风立水亦卷石逼■〈木虏〉触石。湍仄舟过浅。向历虎须危。 【 虎须滩名在夔州】 未觉精魂敛长年至兹戒心手目俱勉。水舟细意尝。稍肆俄焉舛曲巷夹我舟戈鋋立剡剡怒涛跳臼中倒石日夜碾努力过新滩。前期自可展。
　　手眼清透不假杂色点缀而自肰如畵所谓百炼正在此

　　○新滩

　　三峡险匪今。兹滩成近世。所以名新滩舟檝往往踬。伏石激横流。以待舟相值。天意卝人力。工亦有钝利。利者每批却审择而趋避其间不容发。失非唯恐泥三峡归峡剧三滩兹滩厉 【 又将二句锁顿方有势方醒豁】 巍巍神禹后。凿山有望帝。连亘七百里。疏决成既济片石距通津智勇莫能计 【 郑重有关系笔力千钧】 吁嗟乎陂理。真宰难思议。

　　○西陵峡

　　过此即大江。峡亦终于此。前途岂不夷。未达一间耳。辟入大都城。而门不容轨。虎方错其牙。黄牛喘未已。舟进却湍中。如狼足其尾。 【 虎牙狼尾滩名】 当其夷险交跳伏正相踦。回首黄陵没。此身才出匦。不知何心魂禁此七百里梦者入铁围醒犹忘在几赖兹历奇奥。得悟垂堂理。

　　○飞云岩

　　吾闻山出云。岩则云之室。兹岩云所为。云与山为一。山云老亦坚。浮者化而实。初至怯空游。梯磴乃历历下上于其间。步步可游息。石以云为神云以石为质石飞云或住动定理难诘。草树过泉声寻之莫可迹诸游山水诗又刻画又浑成觉季重临摹老□差下一格矣。读此等诗。不得不服其心灵手妙效嚬之流。从何着脚。

　　○南归柬别刘贞一侍御狱中

　　古无三十年地天成扃钥神龙寄高深声臭不可度理数俱无榷。莫能使鸣跃。天其垂异象皇心喻而作都哉御慈宁外断中斟酌。天心既已睹。巷牖非不豁妄意诸小臣。圣衷疑且薄。其于所尊戚。体貌自温恪苟能中穖宜匡顺固绰绰。吁嗟失斯时。何由更纳约。侍御班虽后。于义忝鼗铎四顾既无望直前安敢却微官易得罪仓卒风霆落。致君有今日。实以盈庭诺谓宜面引咎。后言胡救药。匪唯语默乖。已失后先着。终始揆斯事谁其司斗杓于君独严谴犹知君謇谔差贤于泛泛诛褒两寂若君曰是何言。徒憎中惧怍。有言恨未申。何取身囚缚。看君负兹意。空名耻为博。吾闻古直臣。退居皆闭阁。顷来鸣立仗夫岂不岳岳。中情既难言。末路别有泊。或使忠谏途。反为世所托。区区抱幽愤待君一洒濯
　　并是深一层语。为好名人下□。

　　○傲来山

　　望者远而畧然得山之全 【 真形图正目不□】 近郭岱已具人马欣云烟。牒牒达天门。天门非一天。向所指为岱。岱曾不与焉乃知是傲来相顾而爽肰。察所由起止与岱相周旋扶侍效媚兹。诡激而便娟。虽为岱疏附。其它不苟连升降殊所覩去来情屡迁于维岱曰宗。理气资节宣。

　　○已未白门喜周伯孔至读其诗记前会在已酉岁

　　一士才德成天人几交酿 【 有感其言】 勿曰兼人资。后遂不可量阅人久且多本禾自殊状 【 过来人语】 风日损不知骄吝羙已丧能使好德人。十语九成妄。见君白门日弱冠神内旷如彼岸未登意已先人上敢自负人伦。秉彛不能忘人多恶其狂利子终易向。予虽不谓然口誉心兼创今兹从我来再见君已壮安保十年外。前途副远望交相劳苦言。不暇道无恙。舟近察其人。豫暑清实相。拜手诵清风穆如表静尚曩言庶有试今怀始获放感子不相负。非因来破浪默思昔摇摇为子扃疑谤。愧予当子年。事事远相让。虽云根器殊。亦绿心目障。倘有他山石如我于君向何至老大时衰劣犹怅怅乃知贤愚分。运会默相仗。
　　深心师友学问之谈麤中自满人须日读一过

　　○钱时将自吴过访因谒梁水部于芜湖及再见予送之归吴

　　士能苟读书无文亦自可篇章日日传吾知腹未果钱生学道人著述不妨伙。按之皆精博孔释如观火别予谒梁公返不忘见我离久如初逢玄鸙空中堕归吴卧氷霜经籍以自褁

　　○戢楞严注讫寄徐元叹

　　阅人数十载不容不索居咎誉去已足。此外何所须。岂知获微效。习静心迹俱。纵非惩恶友亦当返我初禁足废参访。良朋亦遂疏辛勤补孤陋精进资颛愚。法味自供养。不复观他书。诸根本闇钝无力及其余七载求密因。心见欲豁如浅深示真月究竟是非除因果同本性。顿渐殊常途当其衔蹑际交光非有无櫽括取其要餐采聊自娱人生非麋鹿何怪限荆吴萍蓬犹偶值岂终隔一隅但恐再相见冉冉犹故吾

　　○题茂之所书刘脊虚诗册 【 并序】

　　每见古人终身于诗。究其所存。不过一轶。或至数章。则心甚畏之。贵裁也。精于裁必审于作。□于示人乃其高于自处此予所谓选而后作□作而听人选者也。甲寅早春。舟中阅唐人全诗畏杜审官之少。而脊虚止十四首。其严冷之意尤肃如不可犯。箧中有高丽妙茧八纸。将索茂之小楷。偶阅此遂以授之。其纸不浮于字。意似皆有所裁。纪之以诗。
　　只兹十四章炼气已成液如何平生劝一字勿苟益陶公坐高秋俗士不敢入不受人去取孤意自先立何以庄严之妙茧与良笔何以展对之。新柳及初日。所贵如其诗。意皆存简寂。

　　△谭元春

　　冯元成大参来官湖北移书垂问答赠一章
　　读陶诗诗为鲁文恪手录
　　复留吴兴与俞彦直同游
　　谢彦父吉父陆舟亭
　　玉华洞
　　天启元年复出应试呈莆田周学使者
　　送妻父刘悦翁自淮上还里
　　伯敬畵古木寒泉寄董崇相廷尉令予题之
　　刘济甫持颜鲁公浯溪碑见赠是其先人景垣文学遗物展观之暇率有所感
　　颕川张同甫曾访予都门万福寺投诗不值而去丙寅冬日闲居有怀始寄答此章

　　○冯元成大参来官湖北移书垂问答赠一章

　　辞人凡九变大要归楚辞三百孔黜楚楚赖灵均垂无论圣与愚不磨在精思我所必起者人亦难废之 【 大眼界大力量语。庚庚有见。非妄自儗托者可比。】 南郢沅湘畔。不见芷与蓠武陵自有溪桃花所莫迷已非古人境。空想古人奇。芳菲存毫素我公幸临兹愚生本疏内异采难华滋静中悟离骚。稍与初体宜屈子何哀澹楚原非猖披。振衰还古则。舍公当为谁。

　　○读陶诗诗为鲁文恪手录

　　陶诗淡如此微云沉古潭。密奥了无际冥冥真气参高非由箪瓢趣岂关沉酣。素而不近枯。心声如可探我釱乡先达已深躁锐惭。想其写此帙。清风吹茅庵。
　　心澄气厚澹澹无际

　　○复留吴兴与俞彦直同游

　　我欲乘月发子忽乘月到相遇自成留主人向客笑 【 高怀如挹】 寻溪不知返。身心舒一啸。野庵达城闉。酒茗生幽妙。坐疑霜天月。日新在斯城照。

　　○谢彦父吉父陆舟亭

　　忆昔乘月色叩园登城际。忽见城头光。波为月所碎。斋竹借清容是时百雉溃水月不可常。官吏兴其废。二谢步柳下嘅肰念荒秽絫土与堞平。亭之但点缀孤舟分渔牧。遥烟褁松桧。闲坐看苍茫嗟彼劳人辈此亭有佳致不在此亭内我家临流水。羣木良可爱。鸠工且置亭。落成皆此类
　　从子瞻凌虚台记脱胎笔兴超妙。不挂一尘

　　○玉华洞

　　黑云埋地底烟雾不得结。潜与炬同人。以此为日月阴湿沁空冥初火照难彻伛偻寻石隙容光随曲折石笋乱棕榈。拂音皆清越。日县高下乳。彬彬相错列。迭成人襊绞龛影幻古雪万象不可穷间坐石上阅
　　雕镂鬼工。然不入怪。高于文长一位。

　　○天启元年复出应试呈莆田周学使者

　　夙生师友债。人间荣宠好。两念未尽忘根静器犹躁 【 根器分别自知甚深】 久闲令人肥山泽癯者诮。十日学磬折九日犹不肖前果厌巾衫。今又厌穛钓无恒则存之亦曰任运妙 【 自骂得妙自解得妙】 夫子校南国展矣渊镜照选士如看山佳处领其要。 【 不求甚解正是善读书人】 吾家二仲氏坐收良工效竹箭将尽日。仍来搜空峭。念此何因缘。思拔出泥淖。想在多生中。曾一识面貌。弟也充骑驿。灌灌归相告。静女夜半寒。天晓媒妁到欲许惮衾裯不许嗟犹少
　　以家常琐屑尺牍委密语入诗。而不伤风雅。柔厚近人。胸怀如见。此体亦竟陵所独。

　　○送妻父刘悦翁自淮上还里

　　曾未出闗阓出忽千余里。 【 朴率便见】 泊寻我白门敝装夏云起凿翁太古心诱之游淮水碧槛与疏帘了了多纤指翁遽鄂而问。周视曰奇诡则知课女训。内言不出矣。感翁工劝诲无妬以当美 【 比当肉当车语更妙】 孀姑既无间。姬胜有所倚。请翁回懒踪数往视吾子吾子弟所生奚必缎腹里天性于兹明。江帆挂莫止。

　　○伯敬畵古木寒泉寄董崇相廷尉令予题之

　　锺子不言畵。偶然生数笔自取木石疏非以愧人密 【 高致雅怀标出可想】 踌躇未肯竟即寄友日能于点染中。常写其人出。曾畵一古木冲纸纸为绌旁忽露半舟。寄予惟恐失。又畵两古木横有氷霜质久之拂其尘添壁与瀑一 【 神到急追从来高人寄托翰墨往往如此】 闻人往海上。寄悬董公室。
　　只说伯敬畵意高简而寄董只一句结出章法剏获

　　○刘济甫持颜鲁公浯溪碑见赠是其先人景垣文学遗物展观之暇率有所感

　　颜公书法卓。方圆皆欲除。平生嬉怒情。向此无不抒。碑版盈山川。暇矣德业余能令天与地如人华冠裾 【 非公不能当此言。非友夏不能以此言赞公。】 次山颂中兴。公也拜手书欣然执末技甘逊为不如 【 从来惟大英雄。大学问人。方见自家真有不如人处。容易自足。只缘不大。】 推让事君父何事肯自居 【 推开说去包括甚阔说理了偏不迂腐头巾说理迂腐只是理初不畅非恨其说理也】 以此炼心腕墨妙有本初 【 又说到笔墨上旋转入妙】 损尔主世传。报之以勖诸。
　　此首诗与词人凡九变一篇。言文章艺术之□蕴含精切。本领最大。岂寻常才藻人可及于此等诗过目不辨。而漫肰随世訾议竟陵。何弗思之甚也。

　　○颕川张同甫曾访予都门万福寺投诗不值而去丙寅冬日闲居有怀始寄答此章

　　古音不可追正响谓孤调云水散杳冥永日不弹妙小室缘灯影自将朱弦照忆念平生友宜用寂莫报 【 纷纷往来总无关系此寂莫中正有平生友在躁竞人岂知】 曩客春明门。塞默中浩浩盛世四民外别自有无告 【 举世溷浊知音无一真堪下泣】 汝阴张氏子万卷不图效奇踪无贵游访我申所好荒寺苦难逢一去成远道。天寒雁鹭多。野水自移钓。

　　△尹伸

　　先生五古刻削奥折。无一字近人。然刻而能亮。奥而能浑。一片清淳古澹之气。流贯其中。非古非今。不袭不滥。可称独绝矣。七古坚响炼色。别成一家。近体矫矫仄秀。脱尽庸熟。于此道开蚕丛之险。良是间代清律。○五言古诗。大要不出三者。写景言情纪事。然工此体者。或偏有所长。易地则踬。求其兼融互摄于三者。而无痕迹可求。正难其人。惟先生能之耳。葢写景易碎。言情易俗。纪事易直。又求深者多至晦□。作理语多至幽腐。要在一片真气。曲折各到。而语语可晓。又多含蕴言外之味乃佳。不熟读先生诸篇。于五古之道。恐尚堕云雾。乃漫云取裁汉魏。不知如何便得到汉魏也。

　　得黔报寄示两子
　　山居杂咏
　　溪边
　　病后田园杂咏
　　憎诗
　　盘江桥为朱大参作
　　荆门别内
　　滟滪
　　谒李温陵像

　　○得黔报寄示两子

　　仕宦通黔籍。时比于放流。顷者因戎马反名才见收我昨权出处曾虑当见投未即■〈犭员〉奔林已同鹰在鞲衰年履瘴乡病躯亲戈矛。中子不乐闻。况使老妻忧。惟予性颇达。死生同一沤。炙额兼喷鼻。壮夫昔所羞苟能了二观未必无一筹 【 从一顺逆。齐生死中。生出济世作用。方见本领深微。】 世法今颇解勉师老氏柔。冠军当办战。都护或深谋。声灵仗英主。小丑何足刘。虔劝奉简书。功利不敢求。畸人倘天幸。为我营菟裘。

　　○山居杂咏

　　七年营一室裁及寝与堂此物已蘧庐主人为夕阳岂能淫土木。长庲与曲房。密竹如墙壁茅茨荫微行非即废丹碧用物先其纲。客来坐空翠松谷流笙簧。所恨岭头泉。未即穿修廊。

　　○溪边

　　赤帝淫于威漏天不能信溪水如沸羮。鱼虾难必命。上农哭原田稻花行欲烬偶阴岂不快翻愁失雨证公廪不及年官吏始闻禜。屡稔军兴余吾每疑理运耗蠹伤天心。岂徒农所病。非无陈红者食货矜其栢。窃恐物情渝。慢藏不得静。嗟我百余口筋力在釡甑往者丰之夏。犹恐儋石罄。岁秋辄如此。来日安敢问。馁鬼出篱壁。已伤丘壑性。况乎骨肉间。能必相保庆。箕畴亦忌贫。于焉义可镜。
　　如铁石如虬龙古劲中姿态横出

　　○病后田园杂咏

　　荒俗无笔畊仁义买寒饥旷论薄田舍。英雄亦我欺。粪车却走马尧舜在一犂。附郭多膏腴甲族所必规百里就尧埆岂徒峰壑奇智力所不到其途乃坦夷 【 说得透】 农惰自积习薄取给冬炊百窘博一间乘除敢自私人生满意难。尚恐过其涯。

　　又

　　山居带回溪于意犹未适曲门峻阶下。酷喜一池碧。勉强堤数寻。岁捐稻八石。坐待春夏雨贪天即非策山泽不曾枯北岭泉透眷。善下水之情坑隍惜太迫稍南势忽抗续竹百余尺。从此逓盈虚土石相损益
　　【 许多曲折经营一一写出】 为渠将里许。逶迤过我宅。远阳而近阴韬晦保清白。纪纲颇匠心。苦欲裕泉脉。开凿当泉头兼收雨雪滚工力天与人百年不再役。 【 收得密】
　　得杜之神自不必袭杜之貌从来学杜皆王之于华耳

　　○憎诗

　　卜山卜近邻远邻无择取馋鬼耗羣愚。顽巫为鼷鼠 【 鼷鼠口甘。以喻巫舌。】 穷冬乃其时彻晓闻狂舞荒歌促无章厌恶逮金鼓有时小自刃洒血示祠主虽谬章神异。半亦供戏侮。浊醪谁氏力为尔销痛楚诡云福鸡豚。鸡豚半登俎。今年尽薄收。此辈蠹禾黍。野祭征为戎。圣哲能逆覩。峦祸兹未宁鬼实蛮鼻祖鲁火与邺水。快事一千古。
　　以雅词纪俚事。琐而不俗。杂而不厌。此等诗讵容他人着手。

　　○盘江桥为朱大参作

　　穹山相挤排。江形纔一线。怒涛不得张渊泓遂无间。鼋鼍未肯梁滇黔欲中断 【 大境界开拓在眼】 小人病涉心。长者生悲怨。苦兹木石穷。金乃济其变。铁质自痴重。用之如羽翰琅珰振空响。行人在天半。车马日康庄。怯夫自魂颤不知频动摇所以成安奠亦如凌云台。梁栋与风转。虹力之所余。幻出许楼殿。 【 增出一事作波又不费结撰如此铸局非常老炼】 金仙居上头。豺虎心俱善。东西相辉映。两崖互流盼灯影及寒星潭光最昏旦千古文荒陋翻忘利涉便。
　　庄实题有此动宕缥缈而又不落佻巧一字大手笔无施不宜

　　○荆门别内

　　此地惯为别往往多苦词昔别驱于公。今别驱于私。私若可无别情势合参差。顷者谋虑叶意亦各安之。子但嘱归心。吾姑订归期。意言不尽处迹颇涉相欺游心若尽吐。泪应倍于斯。东西在诘旦。嗣此难相知努力各保爱无为空远思
　　婉转支离情事可想都在说不出处

　　○滟滪

　　老昧垂堂戒。云石谬躭奇依稀怅旧观多是舟过时木小末反隆葳甤云与芝 【 画出】 其颠憩鹳鹤。其下宅蛟螭。生死但毫忽判于知不知舟势与眼光。吐纳每差池。滔滔万里流既束乃纵之。所惜古今人传闻只崄巇

　　○谒李温陵像

　　入国咨昔贤高踪寄萧寺边人真报心貌僧不貌吏五年劝课功田畴与子弟至今青蛉乡彬彬销■〈舛上马下〉鸷。千秋热肝肠几卷偾文字题才别具眼析理兼论势多少冤邪佞青卷凛生气搏撀伪周孔开辟真天地 【 太为卓吾长价】 逃儒颇有激。象教非深嗜 【 定有真见得处】 钧衡遗此物缁衲借标帜吾知皮相者。心实不解忌 【 说得忘者甚浅妙】 偶然塞言责。圣明亦未奰死于不知已公已坚夙志再拜钦幽光澘肰难其嗣

　　△潘一桂

　　开愁
　　龙峪
　　十八盘
　　趵突泉
　　华不注峰
　　夜中过干山

　　○开愁

　　浅士摇齿牙埜响乱大业骚选及赋颂褁足未尝涉竞以幽蠹词忽此铿锵节聚彼千万言重不逾一叶小儒但耳食望影已心慑。伪凤易悦楚真龙乃惊叶谁其辨淄渑深藏闭吾睫

　　○龙峪

　　两崖屹然开势若相啮噬淙流潆石隙争道互奔驶飞声下迎客幽如曳琼佩伏地忽若无有时透岩出桥危云共瘦松秀天与翠顾景如不给左右迭瞻视。

　　○十八盘

　　绝壁几千仭一线悬丹梯齿齿列万磴两峡朿偪之磴浅不受屐短策相扶支。伛偻手互搨膝与颐相徛栈齴啮我履。■〈厂外义内〉厜交我眉狭障如委巷耳目不得施意慑以挺险。力勇因瞻奇岧嶤三天门空青轧浮吹立身浮云上下视浮云驰

　　○趵突泉

　　灵源幻不测。潜液流无停山根厄泉脉出地争沸腾石窦朿怒雪沙衍沤繁星。隐雷晓壑霁。急雨空堂清。壮音薄宵影跳沬沾风棂。鲛人舞晴泪龙女搏春氷曲沼括神瀑球栏戟幽亭玲珑纳霞月浩渺涵空青元气动不穷。乃识天地英灵奇醒游目讵敢投尘缨

　　○华不注峰

　　众岫■〈口答〉然尽忽吐青芙蓉。发地几千仭。削立寻太空秀色洒齐鲁孤青造空蒙石瘦无乱云迹迥多劲风丹井注紫霞湛碧生不穷阶前白云去倏忽成奇峯

　　○夜中过干山

　　白日又欲没长途昏亦行蒙蒙暗尘走聒聒虚泉呜聚足避石角压眼防崖倾。羣峯雾外没积水洇中明离离繁星光孤影邻我形中夜昧所投。宛转千虑生

　　△恽向

　　昌化道中
　　十八滩

　　○昌化道中

　　沿溪山嵸嶐突面失秀气秃如巨然笔。直写苍莾势。溪声破寒涛。响答千春继因风送明玉惊身在雷际忽然千峯来。前后堕苍翠。举眼如列屏须臾坐屏内夹身翠黛中人树失位置 【 想见奇迅】 惜地不爱酒。出泉共山醉。 【 结漫】

　　○十八滩

　　溪流削嵯峨见石不见土暗锋藏柁下惊惧自今古潆回一线端。参错仅濡缕。羣篙夹百丈手眼藉一拄畧折乱万绳。稍急破疾雨。舟从经纬渡 【 即目写得出便妙】 路辨秋毫取。不知瞿唐峡。何以历大庾。牵舟回神情险绝乃堪数。

　　△池显方

　　上滩
　　下滩
　　五大夫松
　　寄蔡敬夫转晋辖
　　入玉华洞

　　○上滩

　　滩涩既相格。风复助之逆舟拗不肯浮 【 三字简妙】 频颠欲触石。如车难容轨。如驽难受策疑非来日路何故溪儵窄乃以人戴舟如空行鸟迹众污迸泉流始得前几及红日熬水烟枯叶上下炙。闭雨仍卷云。人身成干腊。篙师告予言君性亦太迫迟迟胜不行久久自过驿若厌道路囏何似勿为客 【 结浅】

　　○下滩

　　上时苦不前下时又欲却石怒争起立槎牙逼相攫更能巧埋伏袭人于不觉舟如入万军。矢袍乱撀雹。单□疾如飞。一梢与之角。最险在直春出奇履其腭。后舟方来衔。前舟忽受缚。此时失一篙。性命悬丝络。舟师如老将先知彼部落等闲捣诸阵滩滩开锁钥 【 景奇语奇相配　□甫】 殷勤请其法云无甚方畧持梢苐勿强持篙苐勿弱。 【 □□舟师十字诀　心甫】 水固有腠理。石赤有窽却。隐处澜则漩。露□涛则跃。人生当快意堤防常失着轻顺而勿纵 【 括□梢二句意更浑约　心甫】 与我自相若。至此风无权藉风翻易错。
　　险境妙理可悟可师

　　○五大夫松

　　晋松以九钖。未偿其岁寒。矧兹五大夫仅秦九品官。何足荣霜节。无异于穷酸。松因隐身去。明示以挂冠。世反詑为贵。执定五株观。仍指一瘦秃。云是五者残。我行至山半万松生微澜恍似响天乐。导进十八盘。岳灵所滋养。枝枝非素餐。
　　入议论番案法矣而古折有味用笔特别另一风致

　　○寄蔡敬夫转晋辖

　　先人初仕时。太原赍马价。平居常语人。晋果强天下。其人喜习侠。间亦善 【 工】 舞诈。雁门等诸关。最当防其罅蜀失在苛核辽失在宽假 【 并入此二语不觉支赘笔法最高妙】 以君。易氷心。威信毫不借。乳民峙仓粻。买士雕弓柘安知无用命如卫霍之亚见真胸可凭勿听道旁舍北岳与清凉欲□待公暇
　　古调亮节结更劲永

　　○入玉华洞

　　谷口噫厉风欲入颇怖懊鞠躬神玄室转穿转奥窈火光倏明晦逼瞪犹缥缈初疑色颇杂。煤烟染其表。绅望高敞处。全体皆晶皦。天生现田井兼赐诸台沼钟鼓与幢葢人物及鱼鸟汗乳凝垂珠炉鼎留残枣定有自肰光。默照此神岛。我欲除诸炬静观其相好。同游曰不可恐迷去时道最危七层台匍行辄倾倒恍忽露隙光如阴阳初兆偪仄幽忧中精神忽飞矫。平生顶日临寻常不为宝从今始识恩最珍乃在小 【 理浅而切说来自不腐】 渐前稍辨色东方将欲晓玉骨化微青恰当松炬了蝙蝠扑而飞旁俯寒潭杳寥廓复光明佳处反居杪。

　　△于奕正

　　太古洞
　　丁卯读书山中杨无补自吴入京共住半月因畵二酉图见贻赋赠一首
　　度仰岭将至岩下作

　　○太古洞

　　古洞秘秋光幽窈不可拾我欲探其里呼僧列炬入蝙蝠触烟惊已坠复飞集直下若眢井。虽寒不能湿。石轧挂四围。彷佛百怪立。阅历迷近远但视光所及石罅伏深潭僧云龙所蛰静听恍有声。习习凉飙吸心动惊欲还炬短石逾涩触壁苔染身足滑力不给一线逗天青黄叶飞正急

　　○丁卯读书山中杨无补自吴入京共住半月因畵二酉图见贻赋赠一首

　　住山无静侣山情了不涉君携深杳来。呼吸与山接。登眺生渺论语语山水牒忽尔发清慧驱山入笔墨。树老崖欲崩洞古石半泐一人挟书出胸藏不可测漠漠大小酉定宜有此客。我钦兹意深在山心逾热。安得共羙酒。岸巾石上阅。

　　○度仰岭将至岩下作

　　绝壁不度鸟乞与人一线。野云扶杖入步步惊石溅。奇峯飞上下苍翠遥相恋十里几百拞境幽秋易幻苔色老崩石水痕潆曲涧人马行其中如蚁缘花瓣 【 极善形容只此句可作数日想】 岭穷已至地。身犹在天半。入眼无定形。不为丹黄乱险尽奇转生莫惜穷昏旦

　　△卜舜年

　　秋村即事

　　○秋村即事

　　刈豆沿北畦采菱向南浦阿翁唱歌回枯槎荡轻橹树深鸣络纬树外悬网罟举酒坐前檐孙眠枕翁股。丛祠散秋社。村隐冬冬鼓。

　　△钱继登

　　读景逸高先生遗表有感

　　○读景逸高先生遗表有感

　　尝闻昌黎言义肉耻庖宰清流以为殉国事听瓦解公心殊不肰投渊拟填海拜手书诀词字字寄忠蔼今身与后身。孤忠常不改。

　　又

　　亦有不义生权门缔瓜瓞亦有不义死。仓皇自引决彼生如陈尸。暴露未就穴彼死亦大惭鬼面犹带铁公生如霜严。公死如电掣君恩不敢忘。逆熖不可爇。至今秋池水。冷浸千年血。

　　△华淑

　　游石公（舟人过者辄呼石公石亦■〈口答〉肰响应）
　　登空明阁
　　荡舟消夏石公间湖山之观莫胜此矣
　　次韵和东坡戒杀诗
　　偶然作
　　命仆担慧泉酿酒

　　○游石公 【 舟人过者辄呼石公石亦■〈口答〉肰响应】

　　鲸鲵负水啸穴石空其中孤磴力排之飞流不敢通小者如蜂蛎。巨者潜蛟宫云乳滴幽翠镂剔疑鬼工巉岩相抱出仙斧劈一峒从上视其下。憍慑将无同偪侧事牵挽。坳窔或未穷。谽谺亦云妙。何况凌长空回风涌帆樯川谷响鸿蒙一苇缘山麓呼之曰石公。 【 径住老】

　　○登空明阁

　　四面撮层峯峯峯各献奇周遭截水势。中别如天池。缥缈案其后三山宛列眉右华左包山余峦悉郭之皎若花片生一阁中心垂 【 好景】 空云染绛碧散落成浮漪人烟突树起台榭隐迷离芙蓉落未半枫桕赭全披分窗餐秀响眺听忽潜移来兹属秋晦月雪想他时

　　○荡舟消夏石公间湖山之观莫胜此矣

　　圆湖比满月青山犹桂影 【 全幅洞庭大好手眼】 晴阴网轻澜深翠积遥岭濚洄柔橹前如鱼狎藻荇恋彼风柚香丹黄点妍倩潋滟自为村水气兼秋静突石挡高天蓨荴拨寒境终期宅此居一楼一舴艋。 【 处分安置得妙】 舴艋石公边。楼当消夏冷。竹木侍巾居烟霞叨簿领。 【 习语】

　　○次韵和东坡戒杀诗

　　莲芡亦有肉。蔬笋亦有汁。噉之不为奢。并以杜淫湿。淡泊养性灵非徒取自得。永怀育物念劝戒恒急急入寺听鸣鹅。临池观鬬鸭。生意欣满前。不以侑食羃。口腹累甚微厥族为之赤正使普度弘。无能起骨白。黾勉事空王犹嫌赘冠帻飞虫守龛灯。灯向飞虫泣。愿以大慈心。平彼饕餐缺相勉始家人相成在良客素心苟无昧。茗饮堪遥集。

　　○偶然作

　　藜藿苦不饱梁肉苦不饥苦乐一以分悠悠贮心脾豪门穴金粟簿计纷如丝穷檐获斗米惊喜犹自疑中人数畆家闭户傍。书诗幸无公私追筋骨安驽疲偃蹇灭名氏常畏官府知皇天久不雨嘉禾失耘耔五月望已赊。六月又如斯。水车堕鬼刦。翻戽无停时。喔喔闻鸠声。未见阴云滋且酌豆花下良朋息叹咨天苟念吾侪一雨赤非迟 【 朴处可追储王非字襞句绩者可拟　心甫】

　　○命仆担慧泉酿酒

　　酿事法非一择水其要图五里寒泉路深冬幸不枯苍头聚瓶盎担致轻修途吾观水变化俄顷成醍醐。先期觇气色候至香模糊家贫逢岁稔斗秫不为无仓卒友生至。咄嗟庶免沽。

　　△蔡维宁

　　早过邹滕
　　渡河
　　淮阴谣
　　关山
　　林屋梅花
　　石公看云
　　药州秋泛

　　○早过邹滕

　　落月借星照荒云带山起经过乱离后草木恐行李苍赤化鲸鲵将军功足纪野火动 【 兀】 阴风点点流青紫

　　○渡河

　　积雪不可渡。黄河天上头。风帆互向背。地天合一流。寒目走当中浊氷据上游鱼龙决波起众力争片舟冷沙注如雨狐狸灯外谋大野何澹澹。月色令人愁。
　　古直悲凉

　　○淮阴谣

　　王孙重一饭。贱卖淮阴鱼。无故大泽竭。此身亦为渔。且分乃翁羮。其矧以而葅。至今牙齿冷。不过屠儿闾。
　　机锋尖快而意调殊古

　　○关山

　　浑沌凿一门。形胜自开局山色不通行。天势若为朿。孤僧始鸣磬一雨江南绿
　　孤秀

　　○林屋梅花

　　燃灯昼雪天日月抱醉眠。洞中七日路洞口花开千。函文秘莫读吴王在时传仙人机枝花春风摇酒烟 【 口角轻妙不必有义不必可解】 餐雪种花人。都不见神仙。

　　○石公看云

　　石壁出天地数帆秋满湖看云不得食种药开榛芜。读书不识道。即理恒自诬贤愚乃一间夷险匪异涂我意欲富贵神仙不能无。山川屡更仆心发双踟蹰

　　○药州秋泛

　　月高大泽起帆满新天秋。 【 数帆与帆满各有佳处】 渔童鼓掌歌烟远仙人洲。仙人是吾家。子孙千白头芙蓉花发尽飞出双眠鸥

　　△阮大铖

　　入山柬缉汝玉式
　　徐巢友隐茅山偶来青溪闻酒熟遂还得氷字赋送
　　同子宁损之麦场夜坐偶成

　　○入山柬缉汝玉式

　　青山良可亲烟霜更交骛宁取耳目娱要识性情寓。系恋亦宜屏矧复堕忧妬敦悦心不违撰酌旨非误。于野获农谈开门识樵路。谁谓谣诼言。非我息机具。候净孤药存。林定百声赴高梁窥燕雀闲篱散鸡鹜古人意至时。去此不复顾。采薇兼采芝长谣入烟雾向谓不近情今始达其故

　　○徐巢友隐茅山偶来青溪闻酒熟遂还得氷字赋送

　　闻君卧溪阁自照溪上灯。高窗望三茆。月出星棱棱。梦中忆孤隺饥啄南涧氷忽接岩下书。遂曳还山藤。叩君胡为尔君意颇自矜笑指云峰尖。健犊聊可乘。梅花抱春瓮佳酿遂以登糟床滴香孔。气与兰蕙凝此信良不诬自我山中朋 【 高人幽事愈淡愈旨】 仙人有遗柏啖之身可腾晨采花露睎。夕睹松露升。万事谢机括。释饮夫何能。

　　○同子宁损之麦场夜坐偶成

　　白日照中野。风暄麦恒燥。老农勤刈获及此天气好。夜久星琅琅畼声出榆栲予亦偕予朋高吟响苍灏汨身烟海中肆志苦不早谈止乘夜凉潜历田间道屋角灯荧荧闲牛啮枯草

　　△卢世■〈氵隺〉

　　忻口以往气象大类塞垣生来偪琐至此始觉有历落意因而赋诗
　　行谷中

　　○忻口以往气象大类塞垣生来偪琐至此始觉有历落意因而赋诗

　　地廓青天垂。羣山忽敛迹。极目渺无隅。漠漠平如席。遥峰露微岑参差类缝襞枯桑何刀骚枣柳少绳尺长风吹不休我行日将夕惊沙纵复横野气黄兼白归翼没已完惟见空烟积肃肃单舆 【 车】 凉心神恍若辟若寤若旁皇。若已有所获。此日复何时二月哉生魄昏旦气候殊劳歌答于役。脱衣古馆中。夜静灯花碧。

　　○行谷中

　　深谷迥无倪。但闻水声响。山势合成围几于靡所往踽踽石子间。风气逓苍莾缩天入瓮中空碧倒孤朗。清流幕古沙。娟秀如美掌人鸟两俱绝微觉有盻蠁。鸿蒙或在兹。悄焉一俯仰。

　　△申绍芳

　　祝蔡孝来七十

　　○祝蔡孝来七十

　　君昔赘黄门。家兄乃僚壻。倾葢初往还。是为乙已岁。余龄方十五。末座欣把袂。辟珥禀教言不敢雁行聣既而忝同学焚舟矢共济余也幸先登惜乎君下第眨眼十余年冷落貂裘敝访余历下城。泰岱瞻青帝。惟余笃故知。为君旅食计。匹马导长安。公卿争拥篲。便欲弃诸生。慷慨参献替。 【 想见此老倔强　启美】 迟之又五载俛首就匏系驱车入三山垂老益姜桂。蜮口遂含沙终风日且曀余特秉昌言登坛召虎筮。君度义不可。飘肰卷霜蔕。归卧草堂幽。砚田无苛税。 【 说得一团天趣　启美】 尚友在古人。春秋凛义例。演易阐庖牺唤醒凡夫寱因遡君平生大抵多踔厉 【 一锁有牧拾顿挫】 党狱构同文清流笔草薙急难赴锒铛独陨千行涕。硕果勤护持。填海比精卫。痗心世道忧击节犹堪誓。挥杯今劝君白发催人锐是翁虽矍铄。究竟亦委蜕。何如山水间。尔我长点缀。三万六千场。再话参同契。
　　叙次磊落。其人如见。何必诘曲求寄。

　　△黄景昉

　　习池

　　○习池

　　习郁种鱼池相传古亭馆涓涓石甃平所溉遂百畹昔贤经济心不肯不澹远山公廊庙器家典尚书选持节督方州遭遇未为晚不应白铜鞮穷年事杯盌。中原板荡初为欢日已短。盈把神州泪。易一儿女莞无乃父风然蚤岁误稽阮逖矣庞德公。采药竟不返。

　　又

　　山公池头醉羊公碑下泪坐令汉水深。流光照岚翠韵事合雄心即目成姿媚想当游宴时拦街作铙吹葛强尔何人名亦邹湛类。反觉古人殊哀乐如无谓百里香炉峰峨峨烛星炜弃置魏晋间徒焉饱精魅。运会苟未逢。灵山亦自閟英雄学神仙斯语几人遂

　　△文德翼

　　钓台

　　○钓台

　　滩急山愈缓故堆高石头。左肘威狻猊。右肘貔貅。钓时来滩上。钓罢石上休。高寒振林木凛肰不可留少渔为我谑老渔为我谋窃闻今皇帝。与子有素否。上可为三公。次不失彻侯。子陵子陵去。解丝作剑缑。
　　歌谣体绝有古趣

　　△陈函辉

　　偶作（稍节）

　　○偶作 【 稍节】

　　尘逋行处多夙累坐难遣龙性不可驯骥足那能展游戏五浊中。笑躄而使蹇。吁嗟末流子百炼指软望尘屈全膝视阴息余喘上相发一言。满座辄称善。 【 摹画可悯可笑】 平生有素心异乎三子撰。朝爽自西来停云映空卷早哉诵酒伦诙矣谈天衍神马驾日车岂受覊的揃勿令世法深。反笑丈夫浅。

　　卷二终

　　●明诗平论二集卷三

　　五古三

　　郑友玄三首　　　　陈治安六首
　　阎尔梅一首　　　　陈名夏六首
　　方以智一首　　　　舒忠谠四首
　　陈子龙一首　　　　钱　栴三首
　　陈弘绪一首　　　　钱继章一首
　　李　雯一首　　　　吴伟业三首
　　周　鼒一首　　　　魏学洢四首
　　陈懋仁三首　　　　杨文骢五首
　　吕　阳一首　　　　畲充美二首
　　刘　城一首　　　　吴应箕一首
　　邢　昉一首　　　　孙　临一首
　　左国材一首　　　　谈允谦一首
　　黎遂球一首　　　　钱邦芑一首
　　杜　澽二首　　　　刘　鼒一首

　　△郑友玄

　　寄郝楚望先生
　　过眉公畲山草舍赋赠
　　将发张太史为余特赋一诗和意答谢

　　○寄郝楚望先生

　　悟尽传注失方知思所作 【 大学问人到手语】 古吟奏数章方知情所托。千里五百年楚望黄与郝。冥理经求。先后揆不怍片梨烟云老不徒纸贵洛伊昔仕谏员撄鳞遂疏凿园亭亦已异终焉琐寥廓天笃至性人年来废哀乐。三代为胸中。超忽见领畧。迩者足禁门动或向一壑身退物情喧名贵 【 高】 怨离索。幽怀存矜式待世殊不薄。自顾惭长缨不敢言寂莫 【 托云寂莫□人之无意于世者也不敢言处大有深情】 矫首菰芦中敛情向漠漠

　　○过眉公畲山草舍赋赠

　　山亦何必高。水亦何必深。一峯一涧里。濚泓养清音。清音响太古伊人此幽寻。闲梅照巾裾。无营亦无禁朝饭城中友。暮艇向孤岑住世即出世。初非小隐心文章道如此 【 忽转入文章运用得别】 自肰不■〈山上奇下〉嵚。开径想厥始冥烟入孤禽园馆日以丽诛茅示规箴物力关文质挽回急于今朝野同经济如衣之于衾 【 见得隐士关系郑重】 丘壑相置小眉宇凿森沉

　　○将发张太史为余特赋一诗和意答谢

　　一城古附庸。艰难达天子。去者惜人情赠言无臧否启咏穆如篇精诚流一纸清静即见才。君子集其祉至人蒿目深斯言良有以治颕与治齐。同宗葢公旨。及乎典公卿。或效或不尔名迹虽偶合通滞关神理 【 晋人名理明瞻论。人物志。俱包括在内。】 以此举似公万类将托始见称愧纷纭。足令来者徙重来不可知徙心焉敢已

　　△陈治安

　　留寒溪寺六诗

　　○留寒溪寺六诗

　　早祷龙湖特显露异崇报未遑述龙德
　　祀龙明日母疾弥留东门乏槚惟孟封公遗我美材述孟德
　　上官同官乡绅孝廉上舍文学。至于商氓。各有赙赠。计两得百。用为归资。僧洪义等十七人。惠孝待六人。斋公政如等六人。为先慈诵经礼忏。讫不肯以瓣香半粒相烦。述赙德
　　县有三鹿商有鹿米欲用秋祭予不可请者曰宁知后来之不终用也述三鹿
　　县有鱼课秋日届期请开曰待署者
　　武昌胜地昔多名流百年千祀谁知陈生述名胜

　　•早祷龙湖特显露异崇报未遑述龙德

　　龟峰石矶下。云有神龙蟠。溪上有勺水。照日所不干。夏旱虔予祷。渡水风团团。 【 有风圆若车轮黑如釡至止于矶下】 小蛇忽盈尺。举首失蜒蜿。一雨连昼夜。载祀雨方阑。是龙洵灵异。讵以祠庙安。幽明两相契。缓急可以干。

　　•上官同官乡绅孝廉上舍文学。至于商氓。各有赙赠。计两得百。用为归资。僧洪义等十七人。惠孝待六人。斋公政如等六人。为先慈诵经礼忏。讫不肯以瓣香半粒相烦。述赙德。

　　士民悲慈亲。醵金为酹祖。君予不家丧。愧予资钟釡。慈悲众缁流。发弘誓愿度。如是六阅晨。摩顶若可睹。纷纷四民勤。徒以令长故。匍匐救有丧。斯道亦云古。

　　•祀龙明日母疾弥留东门乏槚惟孟封公遗我美材述孟德

　　先慈方背弃。百棼无一资。尉争木宜美。丞嫌价尚差。童簿抱目眚。涕泪徒涟洏。哀痛不自主。趣舍一任之。尤恐炎蒸候。敛手足悡期。恩深孟大夫。狸首以为贻。

　　•县有三鹿商有鹿米欲用秋祭予不可请者曰宁知后来之不终用也述三鹿

　　■〈口攸〉■〈口攸〉三苍鹿。有此町疃场。县令临将发。人嗟行李凉。奏金欲买鹿。秋庙荐馨香。县令谢诸人。愿买之三乡。鹿自食丰草。人沾鹿之粮。复忍登罇俎。而欺魂不强。
　　【 李卫公言道书载麞鹿无魂可以作脯】

　　•县有鱼课秋日届期请开曰待署者

　　水虞讲罟罶。鱼鳖矠夏薧。武昌没故事。举网集秋潦。入馔味诚佳。在藻理亦好。不能废旧制。留之待新讨。人言建业水。洋洋可以饱。

　　•武昌胜地昔多名流百年千祀谁知陈生述名胜

　　北枕大江流。西山色窈窕。中蟠武昌县。霸业开权皓。苏亭奏松响。庾月洗秋照。缅思千古英。煜彼中天曜。我来未周星。风木惨怀抱。制锦不成章。舟行失其棹。伤兹名胜区。茫肰同未到。
　　六诗清厚坚古。别成格调。大约本元次山而稍简练之。锺谭服得不错。

　　△阎尔梅

　　猛虎行

　　○猛虎行

　　智虎能分别。噬人不亦护人。威严立山冈保此鹿与禽愚虎惟一饱。颠倒卧荆榛。不顾山中物乃为邻虎吞智虎岂不杀。然而有疏亲。

　　△陈名夏

　　感怀
　　赠密之
　　赠城中主人
　　读李青莲集
　　感遇诗（次芮岩尹）
　　醉后与密之作

　　○感怀

　　历历古时山溟蒙越晨夕晨夕变气色行人犹未极驴马在我傍日久无远力 【 体物真至又古朴】 安意为旅人。无事免于邑
　　似陈思不识阡与陌悲感之气溢于言外　密之

　　○赠密之

　　古道久不作余将何所之。龙眠有吾子高唱桐江湄结交满天下。与我心相知当世重富贵好为轻薄是高足一以策安能不趋时 【 妙在不讳趋时。正见本情固在。语激而厚。】 赠之以短歌。短歌清且悲。但恨和者寡何惜今别离
　　婉转笃挚。方之录别中。且复玄斯须。气韵最近。愧千何足当此。　密之

　　○赠城中主人

　　主人虽在城大能薄城市寂莫守家园从游天下土高谈转清真。宿学未到此。肴蔬不厌陈索醪多且旨无功焦革祠配祀当吾子
　　不深不多正尔兴味飘洒此人定不俗足当此赠

　　○读李青莲集

　　千载人未去。白云立青天。儿童识姓名狂饮不碍仙江中与天上岂必屑屑焉诗酒若常在即先生大年
　　神超眼旷。有高举凌八极之意如此诗方不愧咏太白耳。

　　○感遇诗 【 次芮岩尹】

　　弱水有西注人情无还期安忍言轻薄努力相扶持。世事令人老不复少壮时贫贱寡刎颈富贵多新知常言金石交金石交者谁 【 只沓一句使佞妙妙愤激感慨。言名无穷。】
　　郁折悲怨。而不知所指。较步兵如何金石交。一旦永离伤更为深切。　密之

　　○醉后与密之作

　　置酒在草堂与君酌以斟。高歌发南北猛气横古今仰视无所言。当轩理鸣琴榻下陈伯子为能知其音 【 劲直气厚】 明月出河汉照见古人心长跪愿无忘乃可轻黄金。莫谓道路远千里将重寻 【 语见骨性不可漫托】
　　读至此言。未尝不浩歌起舞。予何以得此于百史也。　密之。

　　△方以智

　　题马晴江兵宪像

　　○题马晴江兵宪像

　　落落梧桐阴萧萧杂桑柘手携数卷书。披衣坐石下左顾命胡儿持酒进玉斝右顾见羙人采兰复盈把击案当管弦薙草当耕稼此非辽东田。亦非洛阳舍。当世疑宴乐。胡儿善迎迓。当世若用兵。羙人善骑射。倚槛临清池。何必构台榭。独饮至日暮。何必酣长夜北窗可以卧东山可以驾园林歌舞者一切皆报罢
　　写得磊落行径奇绝法得未曾有

　　△舒忠谠

　　途次遇盐山人同行言始皇曾望徐福于其县为赋此篇
　　咏史（万吉人修社事分赋）
　　述怀
　　寓历下观趵突泉

　　○途次遇盐山人同行言始皇曾望徐福于其县为赋此篇

　　我爱艹兮城为名亦尔雅祖龙慕神仙颇知皇帝假羡彼童男女逃生刼火下秦坑与楚坑。白骨非一把。一世知机人。张良徐福者。黄石教兵书。赤松病潇洒不如徐子去称王各一厦。寝以玉为床。食以龙为鲊。天地割星辰汉祖不能骂况彼鲍鱼车。有如烟后灺。日本少书诗。从兹似中夏。

　　○咏史 【 万吉人修社事分赋】

　　蔡女赎毡帐贺公乞鉴湖髦侧高隐传。滥登列女图。古来已如此。末俗何足吁。左氏为太官公羊卖饼徒寻微十七史。黄泉泣董狐焉知千载上不有墨为朱烈肰奋高断。大事更胡涂。

　　○述怀

　　清源有莲花其大如车轮一瓣长三尺可以卧高人泛之入可汉。不知香有身真仙无舟车用物即为神一芦亦可航何况坐花茵

　　○寓历下观趵突泉

　　昔年冬雁宕。飞瀑冷于雪。旧年夏虎跑。酌泉破余热。亦有突星濑。众吻漱芳冽。亦有康王谷。幅绡挂嶭嵲。未若历之源。不可穷曲折立水平原。近市而能洁。万家走瓶盎取鲜恣烹啜是泉有本根。大地偶一穴。溅玉复跳珠奇状孰能说或云化工妙前使万波掣我欲间俞儿。淄渑庶几别。
　　以彼形此虚击有势本题光景便不须用力实赋矣立局之妙

　　△陈子龙

　　寄赠舒章

　　○寄赠舒章

　　明月下瑶京。照我吴江水。与君新结交光辉耀乡里结交俱少年颜色芙蓉鲜子若云中龙夭矫清汉前予如天际隺徘徊思九仙挥手笑卿相脱口必豪贤春风芳草绿携手出平川连倾白玉卮倒执珊瑚鞭醉题鹦鹉赋绢素飞轻烟吴姬白团扇蜀客红锦笺黄云合秋塞日色澹无边饮马陇头水呼鹰原上田手挽两角弓目欲空燕肰并坐高堂上自拨鹍鸡弦浩荡亦何有别离两分手前年子上书待诏金门久去年予就官亦自甘升斗送我姑胥台忆汝飞狐口归来秋已深草草陈杯酒。扬舲指越都。三夕梦我友。书达种山阳。知汝发钱塘去谒三天子。笑傲白云乡玉女指丹井解衣泻温汤岁星天上落戏弄轩辕旁予穷山阴棹。揽秀凌沧茫晨兴事案牍。薄暮携壶觞。小隐镜湖曲。时褁云门粮。窈窕香炉峯。枕席自相望。君下富阳江。夹岸几垂杨。定过西陵渡。同采若耶芳。人生重俦匹。难遇复难忘。
　　卧子古诗。初尚汉魏。中学三谢。近相见辄讽太白诸篇。此作风气宛肖太白。其才性故与相近也。

　　△钱栴

　　北窗诗
　　种瓜用韦苏州韵
　　家太史贻我庙后岕汲泉烹之

　　○北窗诗

　　我屋如吾心面面皆窗好。穷寒得日富深夜月入早清风游空洞。胸中无一抱非不成旷爽光明失其宝。而介亖为封一隅放幽皓。北区固静位辟之迎玄昊至人小启闭。要须通奥道。多藏而寡泄畜气如真岛我奢风日羙几幔皆速老大抵天地恩。不容贪者诗。

　　○种瓜用韦苏州韵

　　野处难得肉。宾客渐生疏发愤为种瓜。立心不使芜天念专一人半夜雨滂如地助蚀艹虫。复得宽删锄大约十日后。盘餐免孤虚微物食一念何不勇读书

　　○家太史贻我庙后岕汲泉烹之

　　汲泉试良岕请云藏白 【 赤】 日冷香发幽气孤光放虚室削尽万物滓。得我初古质茗理世不贵所以多烦疾 【 说得如许关系方见季疵辈汤社功业不小】

　　△陈弘绪

　　舟行杂诗

　　○舟行杂诗

　　浅水多鲦鱼深渊多王鲔狐丘而豹山。物族有栖止。暧暧榆柳村荒荒鱼虾市虽乏高奇流。亦鲜便娟子。 【 调咲此辈亦毒】 卜居读古坟我愿择斯里

　　△钱继章

　　汲惠泉

　　○汲惠泉

　　着屐偶来寻。脱屐遂终日。冷云同一岩担夫同一室 【 朴趣】 真味融众理苔藓失其质山浅亦生幽。不饮愈愁疾。
　　清适觉连篇累纸汗泉面目　心甫

　　△李雯

　　长安道

　　○长安道

　　车马老日月遥望长安中嶙嶙排天障郁郁紫皇宫北枕太行道。南指碣石峰。其中百万户朱门日爞爞将作皆羽林。卖酱时鸣钟。金玉各在眼。市侩少愚聋。天子之所都百物靡不工流离翡翠帐。瑶蕋青珠幪。文锦起蛟凤。玉紫玛瑙红。此等贵无用。不胫万里通。幽并好游侠燕女多丰融宝袜珊瑚襦。紫艾青马骢。射鸟西山下。挟瑟易水东。中有金吾吏。自夸金吾雄。将军坐中堂。绣骐玉蟠龙。黄纸出怀袖。赤棒摇短虹。其下虎贲校。磔毛趋奔蜂。日有千万人。绎络长安衕鸷鹘不空掌怒虎生腥风近见侍中貂纷纷亦怱怱朱篆肘下悬。绛节红锦蒙。出入天语重弹射不及躬天子盛才桀弋获罗飞虫。区区房栊姿鵰鹗及罴熊岂无李延年亦奏卫霍功田窦犹结欢许史气协隆黄金披乱穴银洙被仆童紫驼煮间奔走卿与公公卿好容制宽腹颐颔丰腰间暖温玉。文犀缕玲珑。飞尘头上望。端拱节奏同鸣驺入阊阖肃肃闻呼嵩归来饮醇酒。今日无胡戎。
　　篇中不用过接起落。秃直峨峨。浑浑无一字平衍。堕帝京尘雾。才地雄阔绝伦。　心甫。

　　△吴伟业

　　山水间想
　　杂诗

　　○山水间想

　　石脉有时隐越吾溪上村溪水亦无底石当深处行代流过千里乃或惊而鸣彼与寻丈瀑亦共分古今始知变化力隐见有苦心 【 思入杳冥潜心初古】 举世乱鱼鸟何能恃烟云吾于万物间而不藏其真山水其爱我山水仍畏人

　　○杂诗

　　东海糜竺家。西蜀王孙室窖米流出门阿缟被墙壁吾闻秦皇帝筑台女怀清丈夫守缄縢。留为女子名。所以牧羊儿。输帛为公卿。

　　又

　　辅嗣好自肰处默能多通叔宝自神清。在德非为容天性固蹈道何必资谈功 【 说出王卫身分甚高】 土龙有笑疾嗣宗悲途穷哀乐既异理。所以尊虚空。

　　△周鼒

　　登光岳楼

　　○登光岳楼

　　何自得危楼。峩然百丈隆西望无所界。仰而识太空万象咸来止吾性生清风。天地总不远迷者遂重重。心府先灵迥江山为我通观此千里内圣人生其中士既读诗书何为不自雄 【 长气语自负甚广】 长空虽寥廓。翔之亦有鸿。风景从来在采取少人同。

　　△魏学洢

　　荆轲
　　张良
　　孙嵩
　　荀崧女灌

　　○荆轲

　　萧萧易水波日晏客未至十三死灰儿勉强其大计坐中击筑人。何不充秦使。田光死也饯于期死也贽空死一无酬烈士丧英气愿逐酒人游哭尽不平事

　　○张良

　　子房妇女容冷致澹人意鸿门撞玉斗从容自游戏□其眉宇间消尽浪沙气壮心未肯降偶尔付刘季。万户亦何庸赏功汉家事。谷城拾黄石。归来好闲睡。

　　○孙嵩

　　北海不宾石沉烈有深意道逢卖饼人一呼魂魄悸携手同车归。上堂拜昆季门外正狼虎闻声莫通气事平相咲出。戹屯乍成字问君复壁中还有几名士

　　○荀崧女灌

　　荀家有娇女。艾年方十三桑弓鸦翎箭匕首霜花镡月黑跳孤城重围密如蚕平明转战出军中杀气酣不假七日哭早达尺八函援兵走风雨彷佛破章邯借问骁将谁发覆青虫簪

　　△陈懋仁

　　夜虫声
　　煎茶声
　　琴声

　　○夜虫声

　　韵姿得天纵处下斯悠扬语砧勿怨月戒草毋骂霜族唱如约齐秋在沙中房房中何所有。天酒方瀼瀼。
　　想调似东野

　　○煎茶声

　　泉生需火活典职不假童未。济犹古初。既如风战松。疏疏发以涛。送之山竹中。方当逸僧至。误听为遥锺。

　　○琴声

　　桐是君子言差差字秋啸。如船刺海去如氷落遥峭太音生至寂。松月照神操吾将洗心魂翛翛灭尘噪

　　△杨文骢

　　与董元宰先生论笔墨
　　小龙湫同用冷字
　　超然楼上赠云
　　访观卢鸿草堂图

　　○与董元宰先生论笔墨

　　提笔须认我无令笔有榷自肰笔还笔。此际识真诠辻者岂其迂。颠耶谁见颠先天一笔起。妙在不可传。
　　即韩滉定笔之说而广之知音相对暗暗点头余人不晓

　　又

　　惜墨不在墨。要知先惜水苦心不问手对境岂谋纸。看君泼墨时浓淡皆有理毫端嘘董巨砚池活范李滴滴生气飞尺幅几千里

　　○小龙湫同用冷字

　　轻烟袅绝壁飘拂疑成影照见鬓眉寒飞溅牙齿冷欲下不下时是水非水境神仙亦胡为将龙故驰骋

　　○超然楼上赠云

　　出岫玩羣峰唐突如狎友倦则卧其腰。傲而踞乎首。有意驱不行。无心唤可走。客愁重如山。请君过谷口。

　　○访观卢鸿草堂图

　　畵道随俗尘。观之白日睡闻君志太初箧中多古意静缄天地心俯视宋元位窥破先天思扫落纸上媚示我青蒙蒙归载千重翠
　　俗媚二字。诗文笔墨通忌。等闲拈出。

　　△吕阳

　　古意

　　○古意

　　薪夫过山脊途遇五尾鼫 【 起兴新矫】 ■〈雨上脉下〉霂洒蒸梨青松高莫摘囊无沽酒钱徒手羞巾帼投斧去垂纶。得鱼长一尺。怀安非所娱改业今殊昔年少懒耕耘。白头空瘦瘠。
　　寄托清遥骨法坚秀

　　△畲充美

　　简张成倩先生
　　种树

　　○简张成倩先生

　　金玉式清仪窃承君子醉方尽众人欢。更远风人刺。其默者为和其笑焉则瑞席门羞瓠叶。轩车朅而至谈咏苟适谐仁光足衣被。苦其过谦恭。分坐不能侍。吾意但观摩。莫令征问记。三主有乞言。其世乃云季。耆老合优游怡神葆冲粹迩应后生求新篇颇烦费。先生漫兴可。那得因人累何似想其人共与捐文字
　　寄托雅厚。微词古韵。足数日想。○贻赠诗有箴有讽。方见古谊。今人子师友一向贡谀。诗道轻而诗效浅矣。

　　○种树

　　种树莫依墙宜自中庭植周遭尽其势苍翠方可识其间能变化。贤者不可测态从奇崛显影或纵横侧疏为风所爱。密待鸟堪息对花或可喧对树必应默 【 判得迂腐肰有至理】 树有品骨存。不矜颜与色。不期落落材不贵离离实亦不在岁寒倩青傲凌逼。乹坤有静气。凝肰肖孤特。厚本而及枝。中含自肰德。扶疏无局朿发越少欺匿厉此风雨姿不为晦明餙。达人志所取不借前人臆。所欲近椅桐。只除有荆棘。
　　别情孤调奇理正索解人不得

　　△刘城

　　观刈稻了述田父言

　　○观刈稻了述田父言

　　今日山出云。早晚天欲雨收蕧值雨绵烂浥归泥土吾苗熟不齐粪薄早亦 【 复】 苦。数畦未坚栗外青内且窳情知早刈非农事君已覩 【 不说出好】 前村膏沃田连年皆宿恭况此污莱中穉穗直可数邻翁助敛割吾欲涤场圃收责人已来。谨视门前牯。
　　澹素深厚有储王田家风格

　　△吴应箕

　　古意

　　○古意

　　善射世所贵。李广终不封。白首忤人意失道难为容去病有天意乏绝未尝逢少贵不省士。所至为军锋。不托肺腑戚。安能铭鼎钟。

　　△邢昉

　　履穿

　　○履穿

　　一半踏市尘。 【 不讳妙】 一半踏山泉何如双草履适向山中穿。幽险隔溪岭心力追云烟于此坐太息具后情或先。付之左右人补绽令完坚明当穿樵径。山腹如蜿蜒。五日穿一履。十日穷一巅。游岳将至五。用履当及千。 【 较算戏谑】 晚寻朱处士。织履终天年。

　　△孙临

　　咏史

　　○咏史

　　田蚡与窦婴。俱为太后弟田园极膏腴治宅甲诸第妇女充后房钟鼓罗庭砌肺腑履尊优折节屈短袂屏居蓝田南宾客莫能说跪起子姓者一旦新得势。失意醉饱间百计转相噬。引绳灌仲孺。语侵东西卫。奈何起更衣。遂令传舍系。不忍婴独生。资使救之锐辩事东朝廷所决岂在帝不与城南田。终为蜚语毙。
　　古诗往往有述田窦者。叙得激直感慨。令人色动。服此健笔。

　　△左国材

　　读史

　　○读史

　　篱门宵不锁。新事早传跸。司马从西来。举朝无人色。宗衮起东山从容就宾席谈笑顾王郎手板已倒执卒寝簒贼谋复褫强胡魄功成反见疑。素志竟未毕。悠悠湖海心清风渺难即为臣良不易。泪堕桓伊笛。

　　△谈允谦

　　留闻人玄晖

　　○留闻人玄晖

　　得住为佳耳寒食且江浒君听竹上声是风还是雨沙燕试帆樯山鸠就花坞亦欲泛寒漪。春潮眷柔橹。 【 眷字亦炼。然终不若罥字似稳。○遣调摇曳多姿】

　　△黎遂球

　　述古

　　○述古

　　积怨岂无自忘怀良亦难睚眦相往复切骨有余叹袁丝毁绛侯后乃与交欢上前辱赵谈。所以能自安。鼌错中其祸东市摧心肝错亦始恶丝案受吴王钱毒害有交报。刺客无终贤。不如彼从史。醇醪醉寒天。

　　△钱邦芑

　　司马德操

　　○司马德操

　　世网不可撄。人咸昧其理高士隐农桑臧否不挂齿及与真主言。确肰露深旨。伏龙与凤雏谈笑荐二子。蜀汉三分业先生一言耳夫岂忘世人经济有如此 【 掉得有力】

　　△杜浚

　　夏夜听公允弹洞庭秋思

　　○夏夜听公允弹洞庭秋思

　　空馆橙花香气清知雨歇 【 琴意已具便有气令弦调之兄】 幽怀始相向言笑情未竭取琴为我弹。湖波涨林樾其 【 兹】 夕匪三五顿使灯如月。

　　又

　　楚国有君山。君山在湖里。西风凋山叶。叶下洞庭水。落叶还在吴讵若远游于十年离故疆。 【 乡】 悲从朱丝 【 今夕】 起。

　　△刘鼒

　　和东埜秋怀

　　○和东埜秋怀

　　麤服非绮罗云何亦云单上天行秋令岂为一人寒胡肰繁华子。犹荐水晶盘。同是一座客。悲喜自为端。谁减五十弦。不使今人弹。
　　意调并古

　　卷三终

　　●明诗平论二集卷四

　　五古四

　　董斯张一首　　　　周圣楷一首
　　杨士修一首　　　　陈震生一首
　　冐　襄一首　　　　陈维崧一首
　　黄淳耀一首　　　　顾　杲一首
　　黄家舒一首　　　　黄传祖四首
　　黄　芝一首　　　　顾梦麟一首
　　周永年四首　　　　俞南史一首
　　林云凤一首　　　　徐　波四首
　　杨　补五首　　　　沈　颢三首
　　陈宗之一首　　　　项　煜三首
　　胡　梅一首　　　　邵　弥一首
　　黄翼圣二首　　　　刘锡名一首
　　张　泽二首　　　　管正传一首
　　朱　衮二首　　　　周　讷一首
　　周惟正一首　　　　施　武一首

　　△董斯张

　　高晖堂前燕

　　○高晖堂前燕

　　士巢秋秋声妪一四其子客言此闽喉象胥不可理燕问客何言汝答恐无以昨到碧眼僧亲渡流沙水卷舌宣清梵。渔童咲不止。神圣亮斯传。语亦骈枝耳。木与石何情。点头而东指。人鸟两寂寥五柳琴□矣

　　△周圣楷

　　归至洞庭乘风晚渡

　　○归至洞庭乘风晚渡

　　峨嵋雪未消。洞庭波未涨游人不万里志念何由放 【 自信自嘅俱有】 远绿但凄凄新月生其浪。帆桨怨宵征。家住清湘上。

　　△杨士修

　　呈眉公先生乞诗序

　　○呈眉公先生乞诗序

　　曾闻董先生曰序皆誉语以箴噉名客其言冷如许余讵无名心而志不在誉但得明者咤。胜为朦者与。伯乐所见嘲。此马即非驽。白石山老翁相士眼如炬目余此何癯峯泖间一侣言欲序其诗。忽复五年所。山枫正流丹篱菊花初吐招我到草堂良觌多间阻人生驹隙光蹉跎那堪尔。

　　△陈震生

　　自芜关渡江归经采石燕子金山风帆迅越归而忆之

　　○自芜关渡江归经采石燕子金山风帆迅越归而忆之

　　江山千古然。身到为我有。妙羙宁在肤。展对法官久。相逢此境佳心气冥与守。譬如此境外。隤隤皆荒阜余想既不作灵奇入者厚我行发芜阴两目到京口轻舫委柔浪所经皆目受一山度江腹。两矶缀江肘。风利不得泊舟前首频后。可曰余此行曾见江山否读疾想悞书交浅怀新友。遥遥再见心盟之道傍柳

　　△冐襄

　　寓怀

　　○寓怀

　　吴国有壮士发气豪而往访熊恣其攫。揖蛇观其强。熊蛇偃若惊垂首避空桑二物非仁慈不畏则不伤

　　△陈维崧

　　乌滩

　　○乌滩

　　○拒泸溪十三里。夹岸平沙。溪底齿齿然。皆浮片石。长二里许。如芝菌如仰鱼如翻蝶。如凌波袜如青天落云如鸾鳯覆两翼昌田石皆坐立离列。此贴水高卧。急流交络。清音激触。余负险而上。每石蟠坐片时。忠登者十余石碧草离离皆紫香芹九节菖蒲丽其下虽不能罗胡床十八九居之。漱吾齿。濯吾缨。可以渔。可以风。窈窕古邃清廓澄空。余将乐斯而终焉矣。
　　郁郁水如罗。田田石似菜水立石反卧异景新双睫错落浮瑶席箕踞上莲艓持钓选渔矶碧香四边贴永日恣啸傲处处皆心惬玉沙夹岸平。绿溪堕明月。散发弄涟漪缨足厌沿越

　　△黄淳耀

　　和东坡戒杀诗

　　○和东坡戒杀诗

　　尝酌醍醐浆不贪鲊瓮汁尝挹朝夕池不羡涔蹄湿五戒空外空。十善得苶得。放者尚云非杀者独何急。惜虫翻缚鸡。绞狸因饭鸭。颠倒生爱憎。何异蟹行羃。今人遇劳瞪目眩成紫赤。及其视根还。惟余鼻端白。悟此空万缘如风堕轻帻 【 押得俊便　心甫】 无生自无杀。无杀自无泣。大明悬三光下照诸陷缺杀心如一尘众尘合为客爆肰氷释时。酒肆许汝集
　　落韵运意俱臻雅饬不专以用禅家本色为佳

　　△顾杲

　　和次尾嘲热客

　　○和次尾嘲热客

　　淡者胡若水甘者胡若饴既已昧千古。为君语四时。四时有春秋。而君不知之。奈此寒与热一并失所为隆冬走挥汗触暑严威仪望门整峩冠喘息难自持怀中出短刺。摇扇三致辞。主人颇珍重门者徒嗟咨。高谈请异日。下阶更他驰。度君挟微求。怜君无远期。以彼声誉高。贱此父母遗。父母生君初当恐微风吹炎炎炙君背毋乃非老思

　　△黄家舒 【 刘自山云。是妙人。亦是悟人。】

　　和东坡戒杀诗

　　○和东坡戒杀诗

　　左手持蟹螫右手引函汁上床别鞋袜馋吻尚余湿中宵衰病来形神不相得寒热亲肌肤水火搏射急呻吟杂唵呓羡彼自名鸭鬼伯促驾车。余魂敛幽羃。朿缚归南冈。野磷青复出回看酒肉林惟见纸灰白驴胎马腹中前身半冠帻 【 指点痛直　心甫】 昔观屠宰咲今受屠宰泣如彼负逋人责偿义无缺轮回若旦暮报施相主客 【 三字警甚】 慎莫乐腥膻腥膻仇害集

　　△黄传祖

　　由十八涧憩理安寺讯佛石师冲山顶静室绝客久矣寺僧导予至鸣磬处竹扉寂阻坐顷间岭头履声则师出也语间及虞长孺兄弟师云长孺习内典未专僧孺后遂荤娶慨肰久之因□好佛好道无关真性（大有机锋）词旨渊密。拜手□□纪之以诗
　　弢光庵
　　倒岭滩
　　黯澹滩

　　○由十八涧憩理安寺讯佛石师冲山顶静室绝客久矣寺僧导予至鸣磬处竹扉寂阻坐顷间岭头履声则师出也语间及虞长孺兄弟师云长孺习内典未专僧孺后遂荤娶慨肰久之因□好佛好道无关真性 【 大有机锋】 词旨渊密。拜手□□纪之以诗

　　山深閴人迹钟磬音亦希僮仆一二人了了行晴晖竹树吐清气。白花过涧飞涧水殊不深相历到柴扉。迟久门始启庭阶肃威仪从僧叩师踪孤坐养高巍相导蹑石磴。瞻礼未敢几履声见淳德常语含玄机。 【 玄机本不出常语外。所谓非，言之难。行之难也。】 征事得感叹微词严是非。鸣禽赴斜照。吾生竟谁依
　　澹甚肃甚愈朴愈旨

　　○弢光庵

　　入寺历幽磴眉目青光侵修竹障万竿径狭滋萧森泉脉不旁溢屈曲遥有寻数筒列并地一一供清音深绿映一片鸟飞难出林 【 幽润】 初夏非秋冬丹叶委石阴蒨邃绝人世非藉势崎■〈山钦〉兹径辟何历苍苍积古今

　　○倒岭滩

　　舟昨发浦城奚啻百滩迓不遑悉记志。耳自已非乍。兹晨舟泊滩。停篙久不驾。距滩咫尺地。冲流折而泻他滩苦不上兹滩愁遽下纤乃挽舟后力努尽曲胯。舟舟衔尾过。相次莫相亚。及乎渡潆洄矗石益■〈石含〉砑篙人不多拨委宛透石罅所差仅一指。狎过色不讶。俄顷行平流。山岚半将卸。
　　刻画奇险笔能追某所见是少陵嫡骨

　　○黯澹滩

　　闻名渴奇险。未至数谘问舟既过尤滩涛奔知逼近。篙人忽朿手抓簸如恐偾。丈波高蔽舷。目眩首已晖过滩聣后舟。一一波底奋倒下似空坠壮观足舒愠。临危更为快。兹意未可训。子则叩篙人。逆流篙曷运。答云争此流。推挽百无分。宛折循山涯。非敢以力靳。

　　△黄芝

　　三月二日雨中登白岳

　　○三月二日雨中登白岳

　　岳势郁百里终古涌奇秀于兹处其尊一气褁诸岫。石娌如逝波。中受微风揉。迭迭漫云态云肥石非瘦俄而结头上天光一拳覆划肰为屏立。半壁堕辰宿。□□□差翔舞状具人兽。动静率石意。时眠或时踣时起亦时坐名类固之授此中天地深风雨宿于窦。倏忽岩貌钦万枝团阴雺湿岚奔未定定处白相凑。五步失树矗。十步失山皱。倚楼一片峯。看来渐成谬。厥雨神威在山灵听驰骤雨声领泉声。泉每入雨吼。雨止泉声出。幞被接清奏。 【 雨泉分别得细　汉臣】 游心热晴朝茏葱双趾透万峯安□肰。不复烟云走风雨动石性 【 总一句唤醒全篇有笔法】 昨者属希遘
　　心灵眼细写得出画不出

　　△顾梦麟

　　齿痛

　　○齿痛

　　发脱常不知齿脱痛累月结患连众龈。昼夜若百匝衰理虽必至。去就义亦别。譬如两行客。一者住非屑。一者为流连。含辛意难决。将齿较发厚。发岂若是恝齿正多一情情除苦则灭

　　△周永年

　　赠沈眉生
　　冐雨登石城山
　　投赠尹子求先生兼送之入蜀
　　且住庵观云（稍节）

　　○赠沈眉生

　　正直与刚克性无可回曲行权能立功过尚足相赎。□十年间事比并复异局江陵社稷臣失在不持服即□主恩重忍将谏臣逐。君家太史公。 【 公讳想学字君典。学忤江陵罢归。】 持论一何笃为君敦孝治为臣效忠告因兹弃轩冕风义至今肃。武陵都将相随贼走楚蜀奇策止加饷异数在 【 蒙】 起复君身一书生抗章与抵触彼终雉经死此免虎口毒犹尚谢羔雉盛年抱高躅木天与草莾。均无言责属。先后肯昌言。初不动祸福始知天下士莫尚于诵读 【 着此处二语。斤两关系。】 我未识君面。苐闻世品目。谓必激烈人阔步而高足。 【 瞩】 及来把君臂。气宇但清淑 【 能清淑方是真激烈人】 授业类传薪持身同执玉洵哉君子儒。匪仅慕溪谷。年德后转升出处兹堪卜众鸟散其羣孤云生以族兴言此申赠伫立敬亭麓
　　国史家乘。一篇包括。诗之有益世道如此。

　　○冐雨登石城山

　　登登就高路忽忽得异景雨声拍肩背云气护要领山林与水天。一时俱匿影。茫茫大海中身乃在孤岭下界已混沌梦事莫观省平时看雨脚。此日踏云顶。

　　○投赠尹子求先生兼送之入蜀

　　林中不粥薪湖上不卖索士于吴下谓是风雅区脱手旋丽木挟集与刺俱我亦岂敢曰。深藏能若虚。称诗历三纪入刻一字无自非心所安众誉适自愚 【 才人自肰虚心落笔便自诩吴士往往如此知复何意】 取我诗草读致君噫且吁意亦不嫌尽调亦不嫌孤笔舌两无端吟成归畵图行尽江以南得此真吾徒刱获即追古 【 诗家妙谛等闲说破非大解人不能尔○潘木公才极大。早年为选体所误。中乃知悔。惜年不长。未竟其志。偶见安期此语忆之。】 靡有情性殊。斯言何敢当。感知则不诬。乞君蜀国弦。为我歌吴趋。

　　○且住庵观云 【 稍节】

　　风生云有根雨行云有脚 【 看得分明】 独此阴晴间云态乃善作。山穷复有江。江云与日薄。江穷复有山。山云与波错。烟霭虽异姿未若云委壑魂意随变迁。崖谷失栖托。

　　△俞南史

　　周云治寓渊公精舍同社中诸子携酒夜集时张将子沈留侯冐雨先归余偕止宿

　　○周云治寓渊公精舍同社中诸子携酒夜集时张将子沈留侯冐雨先归余偕止宿

　　周子澹泊人远避井邑喧日唫太湖上晏卧梅花村所居爱精舍斋心静讨论吾侪神交久中夜聆清言饮酒不能醉。聊此慰寒暄。雨来逢落叶风急开山门超肰两归客。遥语傍清源鬼火四野出何以安其魂不如僧榻前。且复理芳樽。
　　似韦

　　△林云凤

　　龟山宝林寺谒许玄度祠

　　○龟山宝林寺谒许玄度祠

　　琅琊东武山。乃在海水次何年随片云。一夕忽飞至。越人争聚观咄咄称怪事阅历几千秋而复有斯寺。龛像孰庄严亭台谁位置忆惜许征君萧条此高寄立誓起浮图垂成已先逝重现帝子身。恰游梵王地。彦公昧平生。乍见辄呼字。恍悟前世因。尽将财力施。岿肰七级尊。迄今犹未坠。我来礼崇祠。风月了不异。风吹竹径凉月出松林翠杖履独徘徊悠肰多古意
　　直述往事自见风格

　　△徐波

　　呈铁山雨公
　　乞石诗
　　冬晴督畦丁屏除杂蔓有述
　　故鄣白龙潭　距宗兴庵百武偶过庵中遇皋亭僧隐虚拉至潭上相度将庐焉

　　○呈铁山雨公

　　识君西牖下 【 忽肰而入】 曲涧幽蒙蒙。吾家近水竹雨时与此同春阴日千里。起望城隅空。林间晏坐者。峯影昼方中。山门松气肃。水屿梅花通。斋厨闻索莫拾菌披荒丛坐有峨嵋僧秋柳诗最工苦吟亦我事。相就一灯红。
　　愈淡愈远

　　○乞石诗

　　包山蔡丈人。寓我平水宅山势过池来乱向窗中积潜行井灶间。俯仰见二石。飘忽夏云崩琐屑春氷集溲潦之所施不复关地脉 【 体物刘亮】 我家苍皮树。无与共朝夕。树石一相合。气力倘俱敌成就在吾人何物飞而翼 【 语见力量】 遂蒙丈人诺。百里如不隔。使我栏楯间。十倍苍寒色。

　　○冬晴督畦丁屏除杂蔓有述

　　桐子秋已吃桐叶近方扫夏截氷玉。枯蔓谁复抱。嚼食餍儿童。扫除遗病老。 【 处置有分寸】 老者宜小劳使尔筋骨好。自有此篱垣接植亦稍稍。物役方纷肰恐此复不了故山汗漫归。更辟何方草。我生诚有涯。悠悠付天道。
　　淡而永。陶韦的脉也。若浅人学作清态者。便有毫厘千里之隔。不可不辨。

　　○故鄣白龙潭　距宗兴庵百武偶过庵中遇皋亭僧隐虚拉至潭上相度将庐焉

　　逆溪访禅窟沙路践轻霜篁水翳肰处。炊烟松柏香。僧仪见整暇梵呗闻悲凉吾徒三四人坐立依残阳徐待课诵周野菜饭青黄。龙潭冬月满。乃见水德常。藻荇绿可染宛在镜中央就中谁最赏纤眼瘦支郎与龙乞此水。满腹愿易偿。更欲乞龙力。结茅侍其旁。泉香作佛事。一盂荐空王谓我明年来但办滤水囊
　　详简浓澹处百炼千锤方始着笔牧斋先生所谓元叹苦吟正在此处门外人何由得知

　　△杨补

　　光明顶日华
　　下松谷回望
　　登始信峰俯瞰太史与两衲商巢焉
　　天桥
　　石笋谼

　　○光明顶日华

　　午烟忽月非月也乃日敛芒呈体全似月耳有物横入。圆规如蚀状久至过半乃分织日端□缠作金缕光炽空光复远下别峯丹紫万状而近顶则犹夫烟雾也众观愕肰莫知所名以有类乎月之华也因名之华而系以诗
　　风云互呼噏构象殊无端白日自右尝忽焉示月观有物若凭之蚀规将半残斯须作金纬析月不得完其光下远际幻彩随羣峦顾我衣袂间浓霭仍漫漫众惊不暇详但云重遘难吾知烟云为其技正未殚 【 不尽而尽】

　　○下松谷回望

　　凭高日摩顶羣峯掌指间嶙峋既相习。玩弄若等闲。乃始就卑望。 【 山岩佳处不全在高峻真游人自契斯语　心甫】 俾得伸其全。一步一回仰。一峰生一妍我如坐须房飨以莲花天了了见倒影。谷底相交眠。我下高更升影处犹渊肰

　　○登始信峰俯瞰太史与两衲商巢焉

　　数日惟一登。不知所历上孤峻既在眼勇造必巅向及巅反下视始悟轻生妄 【 形容险绝妙在简亮】 岩根尽剎立。其深不及望峰族聚儿孤林林簇天仗。中奥当何如山于斯腑脏不能翼以下。乃欲巢而傍相顾曰僧宜我亦奚多让
　　结法劲

　　○天桥

　　高力尽岩额怒肋腾虚空 【 画不出】 势更不得上引而为飞虹。中断巧相续。悬尾如摇风青天挂环影。雪爪难停踪。区区表石梁。犹与世人通。

　　○石笋谼

　　所入转窈缈奥庭穿曲房峰情肆奇谲为象不可方分身恒沙数析骨敲琳琅万戟倚青天寒生六月霜各具喜怒情或裸或冠裳随人指所似名能巧相当必有松媚之。如花簪倩妆。咄咄斯怪观真成儿戏场。

　　△沈颢

　　广陶
　　张屈久住栖霞托杨补招之

　　○广陶

　　尔生亦流浪。苦此男女情。乞食与自祭。沾沾未忘各。可死即不死了生干此生。所以闻至道。蹶肰嗤广成。 【 知轩皇未闻道。方达得生死主脑。以免流浪之苦。　自评】

　　又


　　慨自百年内谁不失好时须臾形骸化俛默与世辞公言死何知。谬误或在兹。痛痒关梦觉去事复奚疑人皋逓相为。释氏不我欺。一息忘静照。浩刼失所之。 【 死□所知五字。渊明自昭谬误处。大败缺处。还不该任运饮酒。说自肰话。　自评】

　　○张屈久住栖霞托杨补招之

　　南游人天界心远齐梁尘十岳秀眉宇一松为精神 【 十字为贫士生色】 衰年学栖鸟飞鸣不随人落月下霜壑苦吟难及辰贫入道性闲。老见天机真。故山鸾隺梦迟暮弥伤神

　　△陈宗之

　　陶元亮

　　○陶元亮

　　靖节古高尚饮酒见天则頺肰沉饮中聪明寓警枚懒至辄弃官。饥来仍乞食。一为烈士言怒发冲冠植此岂无怀民。变化含龙德。古来精细人首尾多不测读书领大意兹理庶不惑
　　渊明知已从来未到

　　△顶煜

　　杂咏
　　卢尔德水示我杜诗胥钞赋谢
　　送詹月庵侍御之留台

　　○杂咏

　　昔有衣白仙超肰避权贵俛仰幕下居炼其经纶气相公嗜胡椒辛毒腐肠畏。伊人正餐霞肯染世间味达识岂不早素心良有谓。君看阿衡莾。何如南昌尉。

　　○卢尔德水示我杜诗胥钞赋谢 【 卢有杜癖。自谓此编。他日殉葬。所居曰杜亭。】

　　杜老笔端血。卢郎口中珠躭诗到地下吾友将无愚以君尊水园奉为蜀客都自云胥史职吾见心脾刳朴茂得理要清净穿道腴。昔贤走万里。寝食君父俱君今方却扫。高堂有至娱忠孝诗之本千秋真可呼。

　　○送詹月庵侍御之留台

　　天子睠丰水求贤弹治之卓荦四五人君乃琼瑶姿甫其拜恩日忠怀激须眉迟恐人先我此意良可师爰韬辨奸论。而吟思贤诗。徒跣救善人。文举真男儿。集枯不集菀时俗以为痴此间有痴客忧国忘朝炊。秋风江海阔浩肰无所疑剩有佞臣头赠君当柳枝
　　崭崭露骨住处屹若断岸笔意全别

　　△胡梅

　　游九曲环珠洞

　　○游九曲环珠洞

　　异珠有九曲此洞实堪比天以洞作珠人以身作蚁岂有线在腰从者若衔尾石怪扪始知土腻初绝水。光漏一罅开仰面豁肰喜天大等盘盂日小如桃李 【 奇】 谁知滨海山奇绝有如此。
　　难状景入手脱滑甚佳

　　△邵弥

　　正月十四日牧斋师携往西山看梅由横塘抵光福次韵

　　○正月十四日牧斋师携往西山看梅由横塘抵光福次韵

　　晓入梅花溪泛泛春山远山意无将迎烟容为深浅 【 正是其将迎处　心甫】 胜托亦已久游目此初展幽荒蓄奇姿。岩壑屡晦显愿言杖屦侧逶迤历所善。弥弥山市通稍稍坡陀转。飞梁遥饮虹奔岚近蒸甗舍舟起暮禽徐行当驱蹇如觅意中人未及不遽反春浅林始香游观未云晚持此静深意水木应无腼

　　△黄翼圣

　　自夷陵至黄陵庙八十里无地不山无山不奇无奇不变撮畧为诗以备忘失
　　游端州定山石室

　　○自夷陵至黄陵庙。八十里无地不山。无山不奇。无奇不变。撮畧为诗。以备忘失。

　　我亦曾见山或与水相离山水两并奇未必此延施左顾右已失右盼左复弃怪幻不可名强为立文字见若天仙众。端庄间泸戏。亦若异形物。攫舞杂蹲睡。见若大宝幢。插天而入地。亦若锦屏障。横列而纵峙。见若剑与戟。林立出铓锐。亦若几与榻。欹迭互相倚。见若大篇章参错善标位亦若罗画图。落笔无一似。飞鸟所不栖采樵所不至偶见劚药人将无仙者使神灵或潜藏曦影每昼避古色延鸿蒙草木不敢媚。前峰既拦抱后岭复环蔽去不知所往来不记所自我欲作歌诗淋漓佀铭倡

　　○游端州定山石室

　　初游岩前宫壮丽极土木及探洞中天识山真面目。是时春三月。炎徼热如伏峰阴蔽日影凉气生肌粟洞中南北通。烟霭当昼触。一日列万状清机自杼轴譬如青莲华既仰亦多□又如五色云欲堕还自矗 【 千滩着笔处着笔河想象得之】 蹲狮与伏象诡怪纷难录。舌潭澄其下山根日涵育顽青结鸿蒙。至今润如玉。岩间古题名磨苏历可□。缅怀今昔游夕阳下空谷

　　△刘锡名

　　玉女潭

　　○玉女潭

　　苍黄阳羡冬驱使凭洞壑日暮袭仙裾一潭神有□绝壁耸孤峙偃翠垂云幕彻底澄玉寒驯鱼应呼诺恍悟静人心神莹鉴互砾人世不解奇闻见限城郭寂坐清冷旁自顾了非昨 【 有悟】

　　△张泽

　　礼佛
　　宝函堂与慧始夜谈

　　○礼佛

　　晨濯拜玉端肰非有愿斋心习蔬食耳目发寒健 【 事浅理深不必读晋人念佛三昧诗矣】 静中岂不烦豁肰如得寸。此身白云外。空坐竹阴远。

　　○宝函堂与慧始夜谈

　　踏林瑟香气幽寻澹闻见渺渺钟声前法堂正深宴青苔上石门履迹清欲遍其中一僧少禅诵初不勌不信嗜欲深知笑诗书喭。 【 似黠似□妙】 寂坐宜夜阑茗味秀□面【 □可□而可想】 传闻莲子峰。云树杂成片 【 古□堪□】 石竹露气新风来翠凉倩学静功力微难平俗心战暝目乍了了佛灯慧如线

　　△管正传

　　穆天子

　　○穆天子

　　神骥走千里白日在其先日落岐路隅欲拾不能前所以穆天子。不恋弇山泉。翻肰反东土八骏还云边王母生忧吟盛姬死流连仙凡同攘攘 【 旷眼调咲得别】 安知道所□。野狐祠北斗。朽骨爱莫捐。历尽沧与桑狡狯空自怜。

　　△朱衮

　　亡友蔡以宁遗稿刻成渡湖焚告灵几哭之以诗（五首录二）

　　○亡友蔡以宁遗稿刻成渡湖焚告灵几哭之以诗 【 五首录二】

　　湖头望君庐予襟既浪浪入门不遽哭。恐使存者伤。壁间旧题在竹木犹菁苍如何一友谢能令天地荒 【 叹得不同】 曰予堕情见诚愧太上忘岂知维五伦一情为纪网。兹焉苟恝肰。无复问其常。所恨明冥殊相见知何方。无德酬往期。念此摧中肠

　　又

　　繁音满天下雅丧昔所忧作诗少原本苟焉狥其流。高往或矜戾公泳沦纤柔惟君深猛心研覃不能休奇音振羣物远想开百幽砭恶施危言微显各有繇。节义自天性。昧者谓何求。有同麟经作所存惟刺褒惜也使贫贱。厥命复不修。
　　感慨关系发自至性孝章笃于气谊语非徒尔

　　△周讷

　　诘蝗

　　○诘蝗

　　无宁食我心忍为我禾贼。我心有万感。亦足填尔臆。念此民力微恃之奉徭役四野声萧条我君何以国
　　似东埜

　　△周惟正

　　宝云井（尧峯十景）

　　○宝云井 【 尧峯十景】

　　空山覆宝云古甃流云汁云出泉水清云归宝栏湿修绠挂枯松晨昏一僧汲

　　△施武

　　相见坡

　　○相见坡

　　鬼国多重山。山上开一线。上坡面在上下坡山在面相见令人愁不如不相见。

　　卷四终

　　●明诗平论二集卷五

　　七古一

　　王思任一首　　　　董其昌一首
　　邹廸光一首　　　　曹学佺一首
　　葛一龙四首　　　　李流芳四首
　　程嘉燧一首　　　　锺　惺五首
　　谭元春三首　　　　潘一桂一首
　　尹　伸三首　　　　钱谦益三首
　　陈函辉一首　　　　娄　坚一首
　　张明弼二首　　　　黄景昉二首

　　△王思任

　　海线歌

　　○海线歌

　　余郎生事性不改攘山未竟又盗海海气纷铺四大绵生钻一孔线头牵此线牵来十万里金针突度如承蚁初时粟粟颇亦涩忽然拔透飞天水混沌相讶谁穿引但见丝丝条直起鲛人鱼服往窥之　碧寒绡织波间绮　长安我昔逢余郎园图示我恁等长　北山不数袁广汉。咸池况复开宝光。从兹竹石皆空洞　楼台得影星月动　潮声汐候小钱塘　湘雨潇风狭云梦　余郎余郎何雄哉　余郎雄绝王生呆　要留此线王生共。酒酣钓出六鳌来

　　△董其昌

　　题浯溪读碑图

　　○题浯溪读碑图

　　漫郎左氏癖。鲁国羲之鬼。千载远擅扬。同时恰对垒。有唐九庙随秋烟一片中兴石不毁几回吹律寒谷春几度看碑陈迹新辽鹤归来认城郭杜鹃声里含君臣拞钗黄绢森光怪旧国山河余气概。当年富贵腹剑多。异代风流椽笔在书生何负于国哉元佑之籍何当来子瞻吃饱惠州饭。涪翁夜上浯溪台扶藜扫石溪声咽。不禁技痒还题碣清时有味是无能但漱湘流莫饶古

　　△邹廸光

　　大龙湫行

　　○大龙湫行

　　名岳多名泉　飞流千百尺都从迭囐来必自空中出□山龙湫真绝奇　排空直注何离褷　疑从沃焦畔　或是银河湄　穷源索脉不知处。别有造化资淋漓。一从开辟□如此　今古宇宙无停期　若云亦非云　若雨亦非雨　非霜雪。瑛瑛非烟雾缕缕　初疑轻绡弱縠散连绵　又疑曳佩垂珰行旁午　银虬百万剧纵横　玉龙三千乱飞舞　左分右散势莫测流苏张弦逓曲直舒徐宛转意安闲　砰磕漰腾势迫亟　间如投浦洛神迎　亟使开山巨灵匿　谁方密室奏笙簧　何许钧天扣金石　鲜飙一拂杳然去。迸王流珠那处获。须臾结朿复来无数璆枝乱鸣射。太始一气漏泄尽　天公欲收收不得　无端多变幻　闪烁如飞电　居然五长虹。五色相映绚。青者是青莲白者是白练　千片万片红■〈毛瞿〉■〈毛俞〉紫琼绿珩分为串直令心胆惊　何独耳目眩　由来天上水空碧。何意兹昄有颜色。开凿虽由神鬼工。丹青或是山灵力。八十老僧不得见　余一见之三叹息　连呼白堕举大爵　半醉当山酹南极　我闻天台瀑　匡庐泉　芳名千古人流传倚岩负壁不自奋纵有声势徒夤缘 【 顿起声势愈王】 孰若此泉直从九天至九地。虚无缥缈太殊异。震惊山岳亦等闲。此中意义难思议　讵那尊者自西来　伐石刊山抉草莱　坐对瀑泉天地老蒲团一片灵明开　我今来时便问去时道　瀑说禽生与同调　瀑布声中解送行踯躅将为距那笑吁嗟乎邹生踯躅将为讵那笑
　　先生诗气豪才瞻。但铺叙处颇多常料。不甚鍜炼耳。此篇矫矫。亦集中所少。大约先生之作。与屠长卿可称敌手。

　　△曹学佺

　　马市歌为陈道源作

　　○马市歌为陈道源作

　　魏尚巳失云中守。相如倦向梁园游　行乐金陵佳丽地。高谈玉塞凄凉秋。玉塞迢迢几千里　蠢尔天骄何足拟　惜无飞将在龙城。坐费县官开马市。春秋马市边庭开　日见胡人骑马来。白羽遥驰独石界。黄尘高涨拂云堆。金钱作价缯作赏。汉家故事亦可仿。魏綘和戎传至今。李牧安民策为上。部落酣歌饱利归。权奇蹴沓去如飞。祗见燕台收骏骨。年年春草怨芳菲。
　　正调不庸

　　△葛一龙

　　史沧如携琴过访
　　婆罗叶子歌
　　饭石峰
　　细字诗赠邓君彰甫

　　○史沧如携琴过访

　　樱桃花开山雨红有客乘舟云水东舟空祗余三尺桐仙人气骨林下风姓名不署神相通别云访我若不遇自弹一曲出门去
　　似王季友

　　○婆罗叶子歌

　　卢牟好佛好古。多藏三代鼎彛。宋元名迹会必索观以为眼食饱也。今观及娑罗叶子。不尤奇乎。如影如绘蜘缀蝉脱无风欲飘吹气可沽又云优昙叶。来自竺西。博物君子不能辨。统非中土所有。物无为贵。购以一瓮钱不多也。
　　如水匣中秋片片缜腻而文如不见剪样纔分七襄织成阴曾覆孤眠殿又闻拈自瞿昙手宝相钵罗同植厚。西来四万八千里。到日始为东土有。东有西来几超劫。泽腴剥尽无生灭。相向何须影问形。飘飖风送空蒙月。

　　○饭石峰

　　山僧咒食峰头坐。山下众生皆不饿。洒饭诸空雨为石。至今粒粒犹堪数。峰头高并雪山看。试问山僧已湼盘。饭颗先生老无恙。相逢此地说加餐。
　　骨立无枝蔓而气自完厚

　　○细字诗赠邓君彰甫

　　羲画以前未有此羲画以后此亦无闭目养明数日始得见只觉秋毫易数春芒麤。我有八角扇。半写五岳沧洲图愿取一角为我书三都
　　语简形容得尽

　　△李流芳

　　莼羮歌
　　予买一小丘于铁山下登陟不数十武而尽揽湖山之胜尤于看梅为宜葢踞花之上千村万落一望而收之久欲作一小阁名为六浮六浮之名遂满人耳而阁竟不就邹孟阳见予叹息每欲代为经营丁已八月始引孟阳至其地亦复叫绝不能已予因为作六浮阁图兼题一诗冀孟阳无忘此盟
　　虎山踏月行示同游邹孟阳张鲁生
　　西湖喜遇谭友夏赋赠

　　○莼羮歌

　　怪我生长居江东。不识江东莼羮美。今年四月来西湖。西湖莼生满湖水朝朝暮暮来采莼西湖城中无一人西湖莼菜萧山卖。千担万担湘湖滨。吾友数人偏好□时呼轻舠致此味柔花嫩叶出水新小摘轻淹杂生气微施姜桂犹清真。未下盐鼓已高贵。吾家平头解烹煮。间出新意殊可喜。一朝能作千里羮顿使吾徒摇食指琉璃盌盛碧玉光五味纷错生馨香出盘四座已叹息。举筯不敢争先尝。浅斟细嚼意未足指点杯盘恋余馥。但知脆滑利齿牙。不觉清虚累口腹。血肉腥臊草木苦。此味超然离品目京师黄芽软似酥。家园燕笋白于玉。差堪与汝为执友。菁根杞苗皆臣仆。君不见区区芋魁亦遭遇。西湖莼生人不顾。季膺之后有吾徒。此物千年免沈锢。君为我饮我作歌。得此十斗不足多。世人耳食不贵近更须远挹湘湖波 【 袁石公盛称湘湖莼菜美不知湘湖无莼。皆从西湖采去。以湘湖水浸之耳。莼初摘后水浸。经宿愈肥。凡泉水湖水皆可浸。不必湘湖水也。今人但知有湘湖莼。又因石公言。谓非湘湖水浸不佳。皆耳食者耳。】
　　细事赏鉴到家。东坡老饕。言蛤半熟而含酒。蟹□生而带糟。正是个中人语也。

　　○予买一小丘于铁山下登陟不数十武而尽揽湖山之胜尤于看梅为宜葢踞花之上千村万落一望而收之久欲作一小阁名为六浮六浮之名遂满人耳而阁竟不就邹孟阳见予叹息每欲代为经营丁已八月始引孟阳至其地亦复叫绝不能已予因为作六浮阁图兼题一诗冀孟阳无忘此盟

　　十年山阁不得就。却负青浮日夜浮。故人一见豁双眼。何日三间销百忧。氷花琪树乱槛外。银山雪屋排檐头。百年有钱作底用。一朝卜筑偕行休。君家西湖我震泽。往经冬夏来春秋。十千到手即可办非我求君君自谋
　　简简落落自多生韵

　　○虎山踏月行示同游邹孟阳张鲁生

　　灵岩脚下斜桥路。一路横拖山水去秋风秋月几度来风月关心旧游处。穹窿欲尽湖山开。落日□闪青烟来。虎山桥头山色闇明月迟我犹徘徊。凭桥东望遮山立。明月正向遮山出遮山遮月不遮光陆离宝气初离室。须臾山尖露半弯突兀棒出黄金盘四山苍然一水白。玉刻桥梁银作栏吁嗟乎张生昔年与汝桥上行虎山十年月再明同游几人复谁在乡月照我空多情吁嗟乎邹子 【 平呼二人章法亦异】 子今真见虎山矣虎山烟月竟何似。当年畵出虎山时桥上之人吾无汝。子兮子兮奈此□夜何矶头夜深风露多游人欲归残酒醒。试听中流踏月歌。

　　○西湖喜遇谭友夏赋赠

　　谁言谭郎貌似我。执手问人还似无。寸心明白已如此。区区形似终模糊。我昔知子因子诗。晓月残雪风鸣枝。境清音寥意飘忽虎井数篇光可思吴江楚峤两辽阔期子不来空岁月西湖烟水我为乡岂知此中有谭郎十年相求始相得。停车下舩各叹息歘然魂魄化为一异者衣裳与巾舄城中兄弟情好偏。非我与子神不全 【 当备四时之气可以献酬羣心】 两山红叶正相待子诗我畵交无嫌。我家震泽梅花里湖气花光三十里留子共度梅花时。且待春深上湘水。

　　△程嘉燧

　　戏赠吴兴茅生歌
　　○戏赠吴兴茅生歌 【 瑞彰子道生】

　　山阴鼠须久零落海南鸡毛亦单乏宣州诸葛世不闻。近岁吴兴有新法 【 王道彰父子茅氏父子姚玄倩】 缚毫圆满装管轻剔镊精良心手恰天清眼净日数矢持向书流问乖合 【 自古名一艺。未有不具精思积力。而又虚心求益者也。今日作诗文人。反草草自足。】 尔翁七尺颇岸然嗜酒谈诣无捡押。大言吾笔是神物。一蘸直可尽十札。盘纡牵掣无不可。径丈屏风方寸箑。丰狐之柱秋兔翰迎腊柔毛铦且滑漆光小儿晴湛湛春叶饥蚕声飒飒书家用软神怪生。意外藏锋赌波擪但恐好手不易遇脱弱毫痴力难斡筋骨未就圭角呈。狼籍纷如印泥蜡。临书秪讶不藏拙轻重纤秾苦遭聒。 【 说出个中痛痒】 君言明当上扬州此地多金客噂沓古来难得是识真。流俗兼容惟茸阘。 【 兼容二字妙从来物奇难售即伯乐教所爱弟子相凡马之意】 不见扬州郭里卖昏镜。青镜遭瞋委尘匣。

　　△锺惺

　　八月十四夜集别张金铭年丈暂假归沐
　　邺中歌
　　观日歌
　　自题畵赠商孟和
　　礼牛首畵祖像歌

　　○八月十四夜集别张金铭年丈暂假归沐

　　今夕与君同杯酌君言不如归家乐归家各有索居时。晤言今夕成今昨长安忍作终年游苦死难为明日留明日不留吾不强途中岂可值中秋。 【 此下须再转仄韵四句。方合。】 满口留君意半阑自惭今夕滞长安思归转挽将归客但觉临岐置语难

　　○邺中歌

　　城则邺城水漳水。定有异人从此起雄谋韵事与文心君臣兄弟而父子英雄未有俗胸中出没岂随人眼底功首罪魁非两人遗臭流芳本一身文章有神霸有气。岂能苟尔化为尘横流筑台拒太行。气与理势相低昂安有斯人不作逆小不为霸大不王霸王降作儿女鸣。无可奈何中不平。向帐明知非有益。分香米可谓无情。呜呼古人作事无巨细。寂寞豪华皆有意书生轻议塜中人。塜中笑尔书生气。
　　豪快乃尔令人愁时长啸定中起舞

　　○观日歌

　　蒙蒙万象未勾萌　居天海间发其英　殷勤照我三万日　何惜一朝观其生　已非昨夜特未朝庒天趋亲海趋遥　 【 声调未恊】 一碧以上冠万光光以内外星摇摇此时星如不欲落。气之所至星光弱人指万光作日光良久日从碧中跃新出于浴未暇圆水风厚兮日犹薄　蹭蹬拍浮光无主火金与水相子母。遵养时晦诸气中　赤黄去尽白始吐。目中空华谁所为　问日不知目当知元化中边无定理。人各言其所见尔。不然此光以往天尚多　此时东西影如何
　　形容处未免太苦。颇见刻画之痕。但欲实写此景。又得浑成自在。正复难于措手。向见太湖石公看日月对照题。元美彦吉诸公俱有作。但虚则走活路。不见到家。实地敷衍。却又易入肥俗。推开说入神仙荒唐语。又是歌行通套。大难矣。凡作诗须看如何题。如何着笔。岂可不知甘苦痛痒。而漫置雌黄耶。

　　○自题畵赠商孟和

　　计君别我六年矣　予之学畵今年始。懒衰事事减于前。却有闲心到畵理。久近工拙不必言别来新事添惊喜士隔三日当刮目　意外他长宁止此授我蜀笺诚自怍　恐负佳纸笔未落　交情虽复意欣然。心手从违亦斟。酌数撇枝柯不敢多萧疏乃反得婆娑中年服官始作畵。势亦不能复求苛。君言贵具文人气。正于离处察其意熟后求生穉求老再晤君时方许议

　　○礼牛首畵祖像歌

　　牛首旧有畵各祖及诸禅师像凡百轴　今存者八十余轴　其它皆不可问　东祖达磨北地法融亦与焉　岁久绢墨非故　惺为疏募装之　仍自书各尊者出处于首　好事者补之满百　偶与福清林古度同邑谭元春湘潭周楷　同游于此瞻礼之　遂作歌　并记其存亡新旧之数　以付守者　时万历已未六月望日　
　　畵家身手佛心肠　妙总异同变无方　写示各祖次羣宿　钵缘欲尽灯始张。邀归缣墨无先后　要使诸灯共一光　缣墨寿匪金石匹　笔端愿力与之一。早知像教劫残时。便是贤愚兴感日。悲喜敢云惺也始　佛化世人先顽鄙。一念或为动者机。众力众情同起止。衣履须眉随所挹。敢以语言自添入。直书其事待信心。为佛为世标性习。东祖菩提牛头融。何可山中无此翁佥谋补之或曰否二祖神明各祖中

　　△谭元春

　　逢终南老僧歌
　　沿月步蒙惠二泉见予与伯敬之诗在焉向游可慕清感凭心
　　迎浦儿词

　　○逢终南老僧歌

　　院立老僧映松藤　自言本是终南僧　亦终南壤绵绵　老在他山心不能　夏月浮梁募茶来　独上祝融下南台　倒坠寒壑自扶起至今头上犹岳苔今日不出胜早归　纔完绽衲霜已飞　坐到僧再出定时　草间秋月光上衣
　　抅僻

　　○沿月步蒙惠二泉见予与伯敬之诗在焉向游可慕清感凭心

　　惠淙淙。蒙齿齿。如思复如惊。初亦何怒喜。良久流向石洼远然后任他纷纷耳。怒者看同石俱落喜者月亦化为水神鬼岂不坐碑阴客履剡剡神或起蒙惠泉。感客心二泉一音生众音与客孤听山夜深
　　禅理化境茗香琴静妙不容言

　　○迎浦儿词

　　予幼失严君。长无嗣息。惟五弟三妹。孀母不免勤苦。予以长子佐力于外。虽鲜克尽道。然过耳萦怀。似半生沈沦婚嫁中。不复堪自作尚平矣。尝置妾三年不子。即遣之。所遣妾辄生子他处。始知身不宜男。不当归过妇人戌午夏六月元声弟生双子予喜谓声曰天赐也。拜而迎之。天之所赐。不迎不祥。声哽咽不能对吾宁使吾兄独有子。柰何令吾兄终子吾子乎。予笑曰　汝欲愧世之盻盻然于兄弟之无子者。则可□然安见汝子不可子乎。我与侄数人皆若子。而复日迎之则子。我则世人矣。乃止不迎。后十二月五日。是为老母诞辰。又迎焉。母贺春曰。喜儿今日得一子。予因大悟。此十二月五日是吾浦儿生日矣戒家人无复言六月生日者或以为奇夫兄弟子侄。宁有奇耶。当六月报生双子时。吾心动欲迎。心动欲迎。即为精为气。乳媪抱而告诸祖。祖已见而授吾妻。然吾妻受而置诸怀。即为胎。母子兄弟之所跪拜。朋友之所聚观。僮仆之所欢迎。即为形。不从十二月五日始。安始乎。歌以永之。俾无改焉。　厚道佳言。
　　汝即腊月五日生伏时出腹腊时迎迎反为实腹为名祖母帨期静哉贞。接汝天性移汝情。又怀抱之坚汝诚。新堂新灶巢神明。老僧立此烟磬鸣。

　　△潘一桂

　　后滔天行

　　○后滔天行

　　田夫捧土遮残洫。桔槔声息町畦出。一丸毒日烘两肩。三尺荒泥啮双膝。六月稻种斗一千。卖儿买种不怨天。忍死相捐两相活。不然槁死穷檐前。江城一片高低哭　地轴再翻天再覆　太湖之水纵横飞。浊浪黄流败新谷波涛走陆翻地车　空桑之里龙蛇居辛勤空竭十指力泼刺赢得千头鱼携鱼纳官官不收。赤荆大棒声如彪一岁再耕不得食。不救忍复深诛求。萑苻白日入都市　阴气坚凝乱所始　虎豹当关关九重　安得笺天叩天耳　

　　△尹伸

　　喜余斯可至兼订卜居之约
　　老将行
　　藷藇歌

　　○喜余斯可至兼订卜居之约

　　佳水佳山惭作霸求友但求君以下 【 傥然而至没间架又有分寸如此起法何处得来】 岂谓遥寻旧约来。茅堂竹屿成佳话。衰年不肯安愚蒙。摊书性鲁却无功。凭将君口代吾眼。古今一夕。都冥通。昔日。买山烦相宅花源不识兵戈厄岂有手拈云林与故人一身翻傍风尘客如今安危 【 安危今日】 视山川。东方 【 国】 流离时 【 世】 风然。好驱三十张华车 【 乘】 饶君几万买邻 【 子求邻百万】 钱。

　　○老将行

　　陇西宿将皓长须。丁年挟策曾为儒耻把危冠溺汉帝愿言尺组牵单于生来有力不如虎一箧玉弢坚自诩杜预何须射穿札圯上■〈冉阝〉曾传剑舞交穷四海忘其贫坐中常有夷门宾尽道河东负意气不知肝胆向人亲汉庭求才真不次公卿荐人偏气类金城但老赵充国大宛谁先李广利兵家魁柄在权门。喜怒还为宠辱根趋府徒闻嘲揖客。登坛■〈冉阝〉复重王孙。西南方镇回天力署置高卑凭 【 任】 胸臆黄葢绯袍及白徒铁骑银鎗都乞得黠戎可和降可戮。奇功只用书一幅。由来唾咳生羽毛世态纷纷寒与燠人间俛仰君不知老骨嶙峋空尔为白首一军还见夺。难道无功尽数奇。 【 此首纯乎唐调大手固无所不可】

　　○藷藇歌

　　藷藇一名山药。今药肆佳覃怀不知吾邑之饶此物也。山中凡两种。其一家植。类人手足形。性味与蹲丘鸟等耳。一野生。入土最深厚。质如覃怀产。而丰壮倍之。山中人慵于锄。不知食食之自余始。
　　山伧蜉蝣死五谷朱门惛惛厌粱肉牛角不挂神农经空守芝田梦芝术禹贡青黎未尽蜀。赤壤坟陵真气足。银丝百尺盘地轴破块十寻敲腻玉土人贵耳而贱腹。自非手植猜其毒。谁手长劖发幽香。庄丁须课人一筐。竹厨连夕炊烟黄。龙酥麟脑登君堂。入咽开美病齿刚。膻荤不敢据衷肠。书腹知温精神光。聊饷同心充道粮。诸农未许道其详。恐祧鬼子祠坟羊。

　　△张明弼

　　脚板舞歌
　　猛虎行

　　○脚板舞歌

　　尚书都门谒告卧我以邑子得相过坐谈数语要人来。尚书迎笑熏风回要人举趾高尚书颜色低要人如鹤尚书鸡。谀音满堂相嚘咿。天生优童面。但憾鬑鬑须。天生痀瘘腰。但喜犀玉扶颂言祝语盈腹贮。应口而出若师巫。有时指天鸣感泣双泪即下如久须须臾要人一揖退告居送客例门内。尚书请舆进门三。要人撝谦出门再。要人呼舆一何怒。尚书两手攀舆一何苦。舆夫努力欲向门。尚书脚板絓舆舞乍似土蛙衔钓双爪乱复似脚踏桔槔坠星雨乌麂靴底白日照。方玉腰鞓已断组。发鬔气喘老力尽。喉间得罪犹若数。要人微嗔返舆坐尚书两颐皆笑破我时窃观反欲入地罅。尚书盈盈更自贺。借问尚书为阿谁。国忠之弟力士儿。
　　一折绝妙院本。尽情尽态。可笑可哭。九锡万拜。犬吠鸡鸣。视此蔑如矣。

　　○猛虎行

　　吾闻穆王南征一军化　君子为猿鹤　小人为沙虫　焉知三千年。通都作虎宫。大虎当天门一毛遮白日小虎坐愤怒　阴风随诧叱　汉江多貙人。宣州封使君。俱逢七日病。尽化寅将军。身披紫葛衣　攫拏上高云　啮人令尸拜。流血九衢殷　吾乡有魅狐　能作婴儿声　见人称阿紫　欢鹊相逢迎　近来白额以为父　厉吻向人莫敢撄　羊淫而狠　豕卑而率　鹅顽而傲　狗险而出挂绿拖青是曰蛙鹬蛇复雠枭背德鼠衔窭穴数弄璇极物物自言虎养子插齿树距相噉食泰山朝来摧　东海向暮立　莫震慑。虎出入。骊颔丧其珠。鲸鱼盗其目。莫怨讟。虎在谷。山猿汝勿啸。林麋汝勿游。羣虎咀尔不摇牙　吞尔不摇喉　尔何物。乃敢叹与讴。道傍一老媪　哀声凄苍烟　吾舅吾夫死于虎　吾子复死焉　天公爱虎生臕肉。嗟尔老媪奚澘然。谁人忠信鼻偏肥。何客膏腴味正美千爪万鬣相■〈言冏〉伺累项于膝难贷死。烛龙火尽虎威继一目放光笑向帝 【 奇妙用事不觉】 驺虞獬豸徒羣羣　闻声拄喙皆擗地　噫吁嘻　天厄阳九地百六　空山无人素灵哭。三心五噣迁四时　讵尔恶兽乃稔毒　恶兽恶兽　尔无哮嚧　黄河有时决酸枣　野火或能燔孟诸　忽然天公醉后醒。小虎为虱。太虎为猪。吾令季路断尔尾。奔戎拔尔须。烟焚尔骨扬其余。

　　△陈函辉

　　鹤台歌

　　○鹤台歌

　　松滋郡固有鹤泽。晋羊叔子旧游地。今上甲戊石碣出于池中。鹤台二字宛然在。考其年月。标题出羊公手无疑。数千年名迹。借贤王登览之暇以出。亦南纪之佳话也。因为歌之。
　　高台有不倾曲池有不平君不见七泽之中藏鹤泽　羊公千载为题名　公家鹤　何氋氃　见客不舞羞长风　非鹤不舞客不韵。谁欤客者勖与充。 【 看得鹤甚有品】 假令鹤入梁园中　邹枚司马凌云工　九皋一声相和应　自然清唳留长空又令鹤见淮南之八公　肯辞羽翼供骑翀　神仙麒骥无衔辔。七烟八景扶青童。曾听葛翁捣药鸟　夜唤丁当直到晓　琴高石鱼不可骑以鹤赠之飞杳渺 【 奇思骈集】 祗支之国献双睛　妖灾祲恶不敢生　铸金刻木待此鸟不如鹤台二字犹分明。朱邸王孙天伞手。金轮匝地诧希有　兠率分来法界身　支耶涌现云雷蚪　此石在晋曾不言。镇定荆楚如蟠根。黄鹤南飞石出世。缑山今在小山园。
　　碣没复出。始知杜预痴情。未可哂。为鹤解嘲。词严义正。辽海归来。又当堕羊公之泪矣。季重。

　　△娄坚

　　送孟阳游楚

　　○送孟阳游楚

　　松圆居士晚跅■〈也〉。自言蚤岁殊逡廵。晚似操舟柁在手。每逢洄伏捷有神。市南老生昔酣逸　久停杯勺依僧律　譬如病起纔学医细简方书惟恐失吾孱自缚小乘禅　君豪出入无拘牵　迹似小乖心莫逆。欲别相看俱惘肰。有眼不观寻丈水长江浮空数千里足不蹑步仭丘　楚山突兀高云里　骚人逐客留篇章　昔读其词今到彼　始从建业入武昌　莫问江边遗故垒　力征割据称豪雄　还与操瓢同没齿　鼎彛器古出荒榛　书畵名高传片纸　快意声色岂有殊。偶分胜劣徒为尔。俯仰还悲身世空　客行自西江自东　唯有此心无去住　须知头白各衰翁　

　　△钱谦益

　　中条行（过沧洲作）
　　陆宣公墓道行
　　天都瀑布歌

　　○中条行 【 过沧洲作】

　　君不见中条山阳城昔日曾闭关白衣征起作谏议。脱屩就职无惭颜。月俸计口送酒媪。谏纸迭置空箱间。歌呼痛饮夜达旦。醉卧客怀不听还。贞元奸佞不可当。白麻旦夕宣朝堂。忠臣延颈待诛僇。宰相慑伏眠如羊。中条山人起伏阁。延英门上飞风霜谏官叫天声喧豗金吾万岁声如雷延龄不相陆贽免奋臂坐使唐天回 【 有金石雷霆之声】 乃知酩酊不言有深意务欲拨弃细碎争崔嵬我过中条山念君如宿昔。君名长比条山云。君心尚似条山石。一代相知李邺侯。子年涕汨避贤驿。 【 微之阳诚驿诗。我愿避公讳。名为避贤邮。】 思君不见可奈何酹君一盏歌主客君不见长安碁局日纷纷。着眼争如局外人若无衡岳炉边客。谁向中条访隐沦。
　　叙次磊落千秋生色

　　○陆宣公墓道行

　　延英重门昼不开。白麻黄阁飞尘埃。中条山人叫阍哭。金吾老将声如雷。苏州宰相忠州死。天道宁论乃如此。千年遗衬归不归。两地孤坟竟谁是。人言藁葬留忠州。又云征还返故丘。图经聚讼故老哄。争此朽骨如天球。齐女门前六里路。荞麦茫茫少封树。下马犹寻董相陵。飞鳬孰辨孙王墓。青草黄茅万死乡。蝇头细字写巾箱起草尚传哀痛诏闭门自验活人方永贞求旧空黄土元佑青编照千古。人生忠佞看到头。至竟延龄在何许。君不见　华山山下草如熏。石阙丰碑野火焚。樵夫踞坐行人唾。传是崖州丁相墓。

　　○天都瀑布歌

　　天都诸峯遥相从连绵绎属无罅缝。山腰白云出衣带。云生迭迭山重重。峯内有峯类皴染。须臾翁合仍混同。曾云聚族雨决溜。溪山天水齐溟蒙。是时水势犹未雄。江湖欲决翻坌雍良久雨足水积厚。瀑布倒泻天都峰。初疑渴龙甫喷薄。抉石投奅声■〈石宫〉■〈石隆〉。复疑水激龙抝怒。捽尾下拔百丈洪。更疑群龙互转鬬。移天排谷轰圆穹。人言水借风力横那知水激翻生风激雷狂电何处起。发作亦在风水中波浪喧豗草木亚。搜搅轩簸心忡忡。潭中老龙又惊寤。绿浪喷涌轩窗东。山根飒拉地轴震。旋恐黄海浮虚空。亭午雨止云戎戎。千条白练回冲融。凭阑心坎舒撞春。生听涛濑看奔冲。愕眙莫讶诗思□老夫三日犹耳聋。

　　△黄景昉

　　定州学舍中观苏长公雪浪石铭次韵

　　○定州学舍中观苏长公雪浪石铭次韵

　　支而织者岂天孙渡海携归或邴原中有没角蛟龙翻五十六字颔珠存盛汝莲花白玉盆森森四足垂云根文庙雍哉石能言慎莫移供僧了元

　　又

　　道光为子水为孙。何异礨泽在乎原。即如兹石雪浪翻。雪消浪息石能存。掇取华山玉女盆。移傍庙廉仓琅根可知坡老亦寓言上有黄庭下关元

　　卷五终

　　●明诗平论二集卷六

　　七古二

　　阎尔梅一首　　　　陈名夏八首
　　舒忠谠一首　　　　梁于涘一首
　　万寿祺一首　　　　姚龙之一首
　　陈子龙五首　　　　方以智一首
　　黎遂球一首　　　　吴伟业四首
　　李　雯二首　　　　宋征舆一首

　　△阎尔梅

　　分水龙王庙

　　○分水龙王庙

　　世无郦道元谁为水经注乃能窥源流南北分双路南北各行数千里七十二泉相母子舟楫往还难易均。国家命脉生于此。 【 大源委大关系不特眼界雄阔】 命官治河属大臣。夙夜匪懈事一人不然钱谷百万艘安得劳劳乞鬼神鬼神有功亦有罪视彼河臣忠与怠圭璧既沉牛羊死山川无恙年年在

　　△陈名夏

　　从军行
　　赠郑子
　　福宁州城外即事慰袁生
　　固始道
　　铁柱引次空同先生
　　大姥山下风沙篇别方密之北行
　　繇新安至龙游袁雅儒所
　　鬬鸡行

　　○从军行

　　高秋九月塞草黄　匈奴猎火照渔阳　羽书笳鼓数千里　校尉将军出战场　十载从军卧铁衣　边城人马同时饥营前不识嫖姚面梦中白骨空言归 【 凄壮】 海风昨夜蔽天起。一声直渡黄河水。老将闻之双泪流　敢言生得见妻子　以观古来战城南　不愿从军类如此 【 住得遒陡】

　　○赠郑子

　　夏阳郑子言可瞻为人倜傥清且廉遨游长啸终年淹。有时痛哭如羊昙。有时纵饮如陶潜。家贫绝不问米盐。买卜成都日下帘我且为君陈一缣
　　落韵稳立局高妙在不多

　　○福宁州城外即事慰袁生

　　书生携我城外山　童仆举火何其难 【 朴愤】 流萤入户光自照　蟋蟀在床鸣不间　予家既破牛马走　世上饥寒无不有。何人共此患难中。与君且醉重阳酒。孔融既逝宾石希。丈夫熟视何所为。 【 悲感吞声尽熟视二字之内】 素秋零落色不瘁　纷纷轻薄皆小儿　我欲歌。听者疑。我重泣。如绠縻以此叹息无古道。千载相思在管鲍　

　　○固始道

　　担簦乱走避矢矰　野田雉叫双兔腾。寒风白骨横沟塍。百里呼人人莫应。行子朿腰食氷水。冻僵强起呼良朋
　　节短声哀

　　○铁柱引次空同先生

　　我家豫章城之南　昔有真人标铁柱　铁柱连江井不枯。岁岁秋风濯寒露　英华特起赤堇精。镇彼老蛟飞老树。伟哉旌阳真福星。俎豆千年识其处。崄巇毒物奔江涛　潜施锁钥谁为劳丹阳老妪授剑术仙班玉阙森森高 【 衬贴老到非高手不办】 迎神送神相放弗心。朱旌丹旐纷飘摇。我往从之惊世变　寒砧不忍闻乡县

　　○大姥山下风沙篇别方密之北行

　　海上悲风沙作堆。荒荒遇子颜为开　畏人不及言儿女亡命何繇居草莱　发犹上指须半白　但愿求方煮白石　煮石不得成金难相顾执手当岁夕
　　激直短断高岑李颀之间

　　○繇新安至龙游袁雅儒所

　　新安天都奔海波。既行且止畏张罗侧望龙游多礧砢中有伊人啸且歌相逢握手家不顾拜母而去逃山何
　　义侠行径。当于古人中求之。○许多情况。只以六句写出。章法高古。

　　○鬬鸡行

　　玉署鸡。栖在屋。秋阴的历啼声高。呼雏啄食长安粟。愧我不如纪渻子邻鸡牵引争驰触。春秋季氏芥鸡羽郈子金距横鬬心采桑女子两国隙。亦如鬬鸡嗔怒深。吁嗟鸡乎具五德玄冠丹采朝阳色。胡不耸身比凤鸣。区区战胜非鹏息。薄暮牛羊自下来。鸡胡酣战吟苍苔各令解去平怨毒东方紫陌晨光催

　　△舒忠谠

　　吴女彩鸾写韵轩

　　○吴女彩鸾写韵轩

　　蓬莱婉妗有真诀。传女千年男不屑。虎齿碧字蜜香传。上元夫人夜深说。吴家女爱六铢衣　细抄金汋悟天机。琼思瑶想秘不得。犹向人间卖字归。纤腰素肘岂凡黛。堪鬬少年姑狡狯。骑虎云飘五晖裙。月姊星妃传十赍。蒋侯三妹梦青溪　未有新词写绿绨　区区韦翕红甤枕。何足为郎重品题。

　　△梁于涘

　　报国寺松

　　○报国寺松

　　绕殿古松十三株。有二痀瘘中人躯。绿影到地苔藓及　倩多朱柱为搀扶。如两秃顶西来胡。胡旋舞进金钵盂。如两毒龙降伏久。头角则俯扬其须。摩挲摩挲不忍去。短松短松谁能图。

　　△万寿祺

　　陇头

　　○陇头

　　守堡材官不敢射杀贼。恐来报仇在深夕。层氷峨峨天风寒羗汉两家俱不出。布沙陇头出入道。无人敢走沙中艹。笑尔羗儿入汉探事计不密。袜线在底沙印直 【 声调入古又是张王变体】

　　△姚龙之

　　东家

　　○东家

　　东家少年不受 【 乐】 贫　愿逐戎旃轻苦辛手持一纸司马檄。行作留都压队人。路逢长老问消息　答云军伍麤曾识　留都旧有坐营兵　大半团操皆顾直。月廪虚支入哨官哨官骑马犹无鞍一哨劣能三百卒　妻儿终岁愁盘餐　况复军司近机巧　更代时时恣纷扰袖里无金岂授旗怀中有谒堪谋饱凭君自夸捷如猱。军司不用旋风刀凭君自夸猛如虎。军司不用琵琶股。不见淮沂剿贼兵　一战半为原畔土　少年落泪不得前。还把犂锄耕瘦田。
　　浅而畅正合张王风格

　　△陈子龙

　　射蛟歌
　　东皋草堂歌
　　蜀山行
　　咏严先生钓台
　　大梁行

　　○射蛟歌

　　武皇南狩浮浔阳　楼船杂沓云锦张　图形鏙错水兽翔　欲惊波浪开龙堂。昆明甲士鼍鼓扬。玄戈青帜何辉煌刺舷荡桨黄头郎。虎毛犀甲文锦装。乘流直下浩茫茫　风云夜澹箫管凉　深潭极浦鬼物藏骑鱼江妾拖红裳钩蛇■〈马孛〉马纷腾骧中有妖蛟白颈长腥风十丈赤日黄蜿蜒喷沫首昂。佽飞壮士拔鱼肠。欲掷不掷心彷徨。天子神灵不可当。鸟号夏服穿中央。云奔波沸鳞甲创。口吹毒雾昏横塘。漂血乱梗身体僵。钩牵屠割三车箱。宰夫五味调芬芳。侍臣大酺共举觞。不数神禹龙在旁。何况鱼眼摧秦皇。元封五年汉道昌。手获异物神所将。天符地宝趋盛王。南有驯雉西白狼。

　　○东皋草堂歌

　　东皋草堂者。给谏瞿稼轩先生别墅也。丙子冬。奸民奉权贵意。讦钱少宗伯及先生。下狱。赖　上明圣。越数月而事得大白。我友吴骏公太史。作东皋草堂歌以记之。时予方庐居。骏公以前歌见寄。因为属和。辞虽不工。而悲喜之情均矣。
　　虞山岩水飞不息虞山先生高卧日黄门从此亦拂衣东皋平田二顷微翳然林木草堂静。单衣白帽娱金徽。高谈王霸神清竦江风猎猎黄云动当时有口每借人。公业倾业非自奉应是清流同调多岂关失职交相重 【 语有分寸初非回护】 江湖何与中书堂。当门厌尔多芬芳。田蚡久欲更廷辩。朱并居然来上章。 【 使事必切】 十年放逐念京雒可怜入国双锒铛岂惟松桂无颜色长安城中烟雾塞金吾吏向阖门归告密人从丞相揖 【 说来一一如睹】 但令深文一狱成。何难钩党千家及。君王神圣挥太阿此曹深计空蹉跎左掖门边十步地。那知一往如流波。旧疾虽痊留不得七月秋风下潞河道旁小儿戟手骂。掩耳莫听吴人歌。大街陈尸谁氏子。相公杀汝可柰何。呜呼男儿全身良不易。自称骑虎终难事。可惜数载黄扉人。未识千秋青史字何如草堂突兀山之阳。七桧偃蹇云苍茫。飞觞乐圣凌沧浪。吾闻槛车开一匡。胥靡霖雨兴殷商。生平报国殊未央。草堂何得常徜徉。

　　○蜀山行

　　君不见蜀山■〈山截〉■〈山辟〉侵青天。悬崖栈阁相绵连。猿鸟欲度心茫然　下有江水出没鸣潺湲　阳平将吏皆晏眠。烟尘惨淡通秦川。褒斜骆谷如风旋此等岂有五丁力攀林越涧无中坚但传长吏弃印绶。更闻大将亡旗旃。西南谁人司锁钥　坐拥雄兵守剑阁贼师已渡枕席上翻遣林官救城郭 【 从来如此塞责可恨】 呜呼益州本沃野　中有锦宫城　楼台十万春鸣筝　美人濯锦江水明　三月三日渠口平。千里秔稻万宝成。即今岷峨气萧索。豺狼塞路无人耕。瞿塘东　阆山北　其中富贵华阳国。前有子阳后李特。可怜此辈皆　庸奴谁人为抽金仆姑。扫清井络民赐租。勒铭绝巘消雄图。

　　○咏严先生钓台

　　真人亲破昆阳垒。二十八宿平天纪。濯龙冠葢盛如云。一星自落沧江水。青齐大泽春茫茫。东都使者何辉煌。入君之宫登君床。但可相从故人饮。安能刺足天子旁。羊裘不□脱长歌出汉关手携梅家女筑室桐君山轻缗欲抽五色茧。长竿拟琢青琅玕富春崔巍连碧落　绣碧苍崖倚山阁　松阴寂寂寒女萝　乳窦涓涓芳杜若不潭时出金鲤鱼祠下横飞双白鹤行人往往奠椒醑　越巫如花舞帘幕君不见各阳云台高插天邓冯耿寇俱寒烟

　　○大梁行

　　悠悠芳草地　漠漠暮云平　秋风千里道。遥望大梁城。大梁豪华古无比　请说先从信陵始　如姬卧内新窃符　晋鄙军前初散士　十万雄兵金作羁。三千宾客珠为履。岂止邯郸赖解围。尝令函谷无坚垒。归来甲第起歌钟　舞袖缤纷照夜红　艳艳双娥低白日　洎洎醇酒对春风　欢娱未终河汉没　丛桂芳兰几回歇　朱邸亭台郁若云　青楼罗绮娇如月　北里佳人锦罽靴。西公子珊瑚玦。金梁桥上月初明。汴水堤边柳下行。羯鼓声高珠勒转。箜篌弹罢玉轮迎回鹘两行番地乐梨园三部内家名 【 工丽】 桑田倏忽无人见　百年冠葢如飞电　壁上旌旗掣晓霞。地中鼓角摇芳甸。鹳雀还栖翔凤楼。鱼龙尽入飞云殿。屠市曾无朱亥奇。夷门只有侯赢贱。繁台南去接平台　一望苍茫杀气开　惟有贾生梁客恸　还应宋玉楚臣哀
　　卧子七古直兼高岑李颀之风轨视长安帝京更进一格宁止上掩北地济南而已

　　△方以智

　　田稼荒

　　○田稼荒

　　田稼荒农夫亡老幼走者死道傍走入他乡亦饿死。朝廷加派犹不止。壮者昼伏夜行归。归看鸡犬人家非贼去尚余一茅屋。官军又来烧不足。

　　△黎遂球

　　题禺峡金芝岩

　　○题禺峡金芝岩 【 删末一段】

　　日月天之眼。肺乃在地下。孔窍为岩洞。其气相宣泻　出云如车轮吞云又变化 【 此句奇】 我闻兹岩一何奇　曾结灵气成金芝　譬如才人作文想　脾思盘郁合茧丝　与子从游天地腹腹中非骨复非肉定是巨灵掌上来紾咽一团玲珑玉。共云隙光能见天肺可通眼筋相连此处轻清不容浊　往来须是炼形仙
　　幽思幻景不从人间来

　　△吴伟业

　　悲滕城
　　赠范司马质公偕钱职方大鹤
　　雒阳行
　　永和宫词

　　○悲滕城

　　道出滕城滕大夫来言曰滕以七月三日夜大水杀人坏城郭庐舍吴子作悲滕城行
　　悲滕城　滕人牧羊川之濆雨工矫步趋其羣河鱼大上从风云。去山一尺雷殷殷寺前铁铎多死声日暮鸡犬惨不鸣。城门掌事报二更鬼马踏雾东南行鼓音隆隆非甲兵吁嗟龙伯何不仁。大水荡荡滔吾民。城中竽瑟不复陈　缟带之价高锦纯　路骨藉藉无主名。葬者死生俱未明悲滕城　滕城讹言昼夜惊　百尺危岩浮车轮　海民投网获釡铛巫儿赤章赛水神沟人匠氏修防门

　　○赠范司马质公偕钱职方大鹤

　　国家司马推南中。直节不挠三原公。当时江东尚无事。忧国惟闻札子至一月不见王公书百僚争问江南使 【 丰裁倚毗百年如见】 前有三原今吴桥。范公赤舄来东郊太尉五兵分二阃司戎三士领诸曹殿中钱郎最年少。轻裘长铗秦淮道朝服常熏女史香从戎好侧参军帽两人置酒登新亭。惆怅中原未释兵。尽道石城开北府。何如汉水任南征。钱郎意气酣杯酒不忧贼来忧贼走鼓吹先移幕府山。戈船早断濡须口。罢官为忤平津侯。壮心空系月氐头。八公草木军容在六代烟霞诗卷收　是时羽书正旁午　尚书铁钺防江楚早岁曾提宣武军旧人自效龙骧伍麾下争看金仆姑。帐前直立银刀都。谘谋虽少周公瑾。跳荡犹有萧摩词。尚书当念安危计　感时又忤鸾台议。三公剑履且辞归。九河烽火家何处。千人曾役羽林军。短犊还过司马门。乡梦自依宣德里。郊居且卜石塘村落日帘帷呼碧玉琵琶莫唱归飞曲丈夫四海犹比邻　何必思家数车毂　醉后悲歌涕泪横　北风吹雨入江声　白苹骋望思公子黄菊登高忆故人钱郎拏舟再相见　芙蓉堂下开欢燕去日将军解佩刀重来歌妓低团扇仍道朝廷思令公。玺书旦夕下山东过江愿请三千骑夺取单于不受封
　　藻艳芬芳别具秀骨所谓诗人之赋丽以则者骏公当之

　　○雒阳行

　　诏书早洗雒阳尘　叔父如王有几人。先帝玉符分爱子。西京铜狄泣王孙。白头宫监锄荆棘　曾在华清内承直　遭乱城头乌夜啼　四十年来事堪忆　神皇倚瑟楚歌时。百子池边袅柳丝。早见鸿飞四海翼。可怜花发万年枝。铜扉未启牵衣谏　银箭初残泪如霰　几年不省公交车章。后来数罢昭阳宴。骨肉终全异母恩。功名徒付上书人。贵疆无取诸侯相。调护何关老大臣。万岁千秋相诀纪。青雀投怀玉鱼别。昭丘烟草自苍茫。汤殿香泉暗呜咽。析圭分土上东门　宝毂雕轮九陌尘　骊山西去辞温室。渭水东流别任城。少室峰头写桐漆　灵光殿就张琴瑟　愿王保此黄发期。谁料遭逢黑山贼。嗟乎龙种诚足怜　母爱子抱非徒然　江夏漫裁修栢赋。东阿徒咏荳萁篇。我朝家法踰前制。两宫父子无遗议廷论由来责佞夫国恩自是优如意 【 引用必情切】 万家汤沐启周京　千骑旌　旗给羽林　总为先朝怜白象。岂知今日误黄巾。邹枚客馆伤狐兔　燕赵歌楼散烟雾　茂陵西筑望思台。月落青枫不知路。今皇兴含繐帷哀　流涕黄封手自裁殿内遂停三部伎宫中为设八关斋束薪流水王人戌太牢加□通侯祭。帝子魂归南浦云。王妃泪洒东平树。北风吹雨故宫寒。重见新王受诏还。唯有千寻旧松栝。照人落落古嵩山。

　　○永和宫词

　　扬州明月杜陵花。夹道香尘迎丽华旧宅江都飞燕井新侯关内武安家雅步纤腰初召入　钿合金钗定情夕。丰容盛鬋固无双蹴踘弹碁复第一。上林花鸟写生绡。禁本锺王点素亮。杨柳风微春试马。梧桐露冷暮吹箫。君王宵旰无欢思　宫门夜半传封事。玉几金床少晏眠。陈娥卫艳谁频侍。贵妃明慧独承恩　宜笑宜愁慰至尊　皓齿不呈微索问　蛾眉欲蹙又温存　本朝家法修恭俭　房帷久绝珍奇献　敇使惟追阳羡茶。内人数减昭阳膳维扬服制擅江南。小阁熏炉沉水烟私买琼花新样锦自修水递进黄柑中宫谓得君王旨。温成不妬肩随齿。早日艰难护大家。比来欢笑同良姊奉使龙楼贾佩兰。往还偶失两宫欢。虽云樊嫕能辞令。欲得昭仪喜怒难。绿绨小字书方寸。琼函自署充华进。请罪长教圣主怜含词欲得君王愠君王内顾惜倾城故剑还存敌体恩手诏玉人蒙诘问自来阶下拭啼痕 【 情事委折如连琐能以丽笔雅词撗之正才人束手处】 外家官拜金吾尉平生游侠多轻利缚客因催慱进钱当筵便杀弹筝妓班姬才调左姬贤。霍氏骄奢窦氏专。涕泣惟闻椒殿诏。笑谈豪夺灞陵田。有司奏削将军俸。贵人冷落宫车梦。永巷传闻去玩花。景和门里谁陪从。天颜不怿侍人愁。后促黄门召共游。初劝官家佯不应玉车早到殿西头。两王最小牵衣戏。长者读书少者弟闻道羣臣誉定陶独将多病怜如意岂有神君语帐中。漫云王母降离宫。巫阳莫救苍舒恨。金锁雕残玉筯红。从此君王惨不乐。丛台置酒风萧索。已报河南失数州。况经少子伤零落。贵妃瘦损坐匡床。慵髻啼眉掩洞房。荳蔻汤温氷簟冷。荔支浆热玉鱼凉。病不禁秋泪沾臆裴回自绝君王膝。苔没长门有梦归。花飞寒食应相忆。玉匣珠襦启便房。薤歌无异葬同昌君王欲制哀蝉赋诔笔词臣有谢庄头白宫娥暗嚬蹙庸知朝露非为福宫艹明年战血腥。当时莫向西陵哭。穷泉相见痛仓黄。还向官家问永王。幸免玉环逢丧乱。不须铜雀怨兴亡自古豪华如转毂武安若在忧家族爱子虽添北渚愁外家已葬骊山足 【 读至此令人悲歌慷慨】 夜雨椒房阴火青。杜鹃啼血濯龙门。汉家伏后知同恨。止少当年董贵人。碧殿凄凉新木拱。行人尚识昭仪冡。麦饭冬青问茂陵。斜阳蔓草埋残垄。昭丘松槚北风哀。南内春深拥夜来。莫奏霓裳天宝曲。景阳宫井落秋槐。
　　唐人宫掖长篇。惟连昌。长恨。津阳门。杜秋娘。四作最胜。六百年后方见此诗耳。

　　△李雯

　　赠陆子敏举吏部

　　○赠陆子敏举吏部

　　壮年落魄无行伍　再入长安负黄土有眼日见寻常人 【 最为闷事】 幸逢陆生洞心腑。陆生磊落文武材　赤车应诏从东来。博徒剑客相奔问。虬髯玉面临风埃。公卿龂龂竟不得　挺怀直作金台客　龙骧虎步览八荒。买臣主父皆辟易。男儿致身自有时　四十专城亦不迟。天下十年苦盗贼。贤良一日倾京师。况君神理更无对　脱颕囊中见锋利　当令草泽识张纲。乃使朝廷重龚遂。长剑倚天星列陈　羣龙一下四海春　劝君为扫麒麟阁。余亦江南徒步人。

　　隋堤行题广陵郑超宗园亭

　　○隋堤行题广陵郑超宗园亭

　　君不见隋家宫殿临江泛柳色千门照江水春草宫中瑟瑟多。鬬鸡台下香风起。辇道凝笳翠袖回红妆映日垂杨里谁言此地属繁华凤舸龙帆卷暮霞当年莲唱沉江月千岁春风吹柳花隋家杨柳君不见别有青青照人面小开池馆近迷楼。复植江花邻月观。月观迷楼安在哉请君薄暮临高台芜城畵角犹平舫。邗水清歌共落梅。尝在江南望江北欲问观涛广陵客。几度思登杨子桥。参差未识江都宅。闻君早晚赋闲居徂暑迎春奉板舆百尺高楼官柳岸。月明更钓海陵鱼。
　　正调秀丽是七古能事韩君平之流亚

　　△宋征舆

　　赠张燕客
　　汴梁行

　　○赠张燕客

　　我来勾践国结交张公子华灯夜相迎　痛饮从此始　三人罗袖红一尺虬髯紫紫髯飘飘拂予肩　自言畴昔称少年　西走咸阳北走燕　终南　太行相接连　此乡索寞少奇士。风沙万里心茫然。以兹感叹归故乡　黄河千尺流汤汤　河堤蓄水出平地。决之可以沉大梁黄龙青雀未可测果然今日成怀襄酒酣对伎重岸帻重道当年解音律。琵琶弦索谁第一。武宗供奉查八十万历季年范昆白雷轰铁拨今有谁练川陆曜称杰出闻君此论多嵚崎　河转星稀未忍归来落月屋梁西卧龙山上乌乱啼。
　　跌宕感慨

　　○汴梁行

　　汴梁城北多白杨　萧萧百尺高女墙　黄河水没白杨树浊波恶浪嵩山阳。汴梁守臣三叹息　高头大舸迎周王狐裘蒙茸走河北。渐裳之水何汤汤汴梁守臣归故城。黄沙平堞无人声。楼台十万宅鱼鳖。荇藻飘拂将军营。旌竿流离刁斗绝　空城乌雀喧鬬争　嗟乎空城贼亦去河水滔滔自奔注。诏书重治梁王宫。官军未启夷门路。流尸不辨贼与民。白骨如山自撑拄。安得息壤生豫州　陻此洪波宅黎庶

　　卷六终

　　●明诗平论二集卷七

　　七古三

　　于奕正一首　　　　钱秉镫一首
　　余充美一首　　　　刘道贞一首
　　范文光一首　　　　释实言乃一首
　　顾　圤一首　　　　韩曾驹一首
　　沈　颢二首　　　　周永年二首
　　徐　波五首　　　　胡　梅二首
　　卜　远一首　　　　项　煜三首
　　陈宗之一首　　　　林云凤一首
　　释自扃一首　　　　许元功一首
　　刘锡名一首　　　　叶　襄一首

　　△于奕正

　　西山春雪歌

　　○西山春雪歌

　　山寒勒花花未萌雪花片片先花生远山遥连近山白。老松着雪亦萧槭。溪边新草未及村。不受雪欺绿偏嫩。几客踏雪触石鸣。山僧始觉有人行。半开篱门呼客人。泉流灶下不须汲煮泉饷客氷雪香四山映人衣袂光
　　空香欲流素光自照不着一毫粉泽

　　△钱秉镫

　　漕卒行

　　○漕卒行

　　西风天黄日欲晡。江船不行住芜湖。一声惊传避漕艘　篙师邪许千樯俱。移船北岸望南岸。遥闻南岸人叫呼。锦袄毡裘直上船　攫夺衣裙送酒垆　独有官兵船不开。持刀伐 【 斫】 缆声如雷　何者官兵前与鬬。血肉糊模无 【 谁】 敢救。紞紞 【 紞诗注音躭上声县瑱绳也又紞如打五鼓击鼓声也用此处未合不如易公然二字】 缚去置桅前　勒要 【 平】 都尉米与钱　朝廷官兵且如此。何况沿江估客船。

　　△畲充美

　　观法帖歌

　　○观法帖歌

　　名家法书真可娱阅罢置酒春日晡。借问法书何所有。南禺　之丰赤水屠今之思白　十余纸。变化不一皆　琼珠就中最古有何帙子瞻手跋伯时图见此茫茫有深悟定为真迹非狂谀鲁公又出思白拟真厚绝与常观殊。酒间横议出吾党。问实肯使先贤诬鲁公子瞻是一手庄严旷诞分皮肤。丰屠有才自不掩。夭矫映发斯其徒。伟哉造物不多有。间世挺出开虚无。其它轩轩有名字。笔有媚气良非夫主人不惜夜深劝痛饮不觉张虬须天乎何为生此辈 【 叹得无端自别】 空令纸墨常高驱。

　　△刘道贞

　　送门人徐无奇北征

　　○送门人徐无奇北征

　　十年相与成连子　漠漠神机在弦指　子春原不解移人 【 似谦似讽妙趣可会】 山水自然生静理。水仙谱就幻秋思　试向云门一奏之　万舞欲阑鹓鹭下君看何似刺船时 【 住有余味】

　　△范文光

　　饮马窟

　　○饮马窟

　　徤儿饮马学马饮槽头汲酒如汲井。酣歌解鞍高作枕。
　　三句成歌。雄迈绝伦。有砰訇汹涌之势。　心甫

　　△释实言乃

　　崇明沙

　　○崇明沙

　　未夕露已生。无雨地尝润。风涛振沙沙不定。禾黍登场海始咸。家家灯火防潮信。
　　质而徤洁

　　△顾圤

　　喜休复归住云居兼呈明复

　　○喜休复归住云居兼呈明复

　　穉松上下山矫矫　曲垒层城皆 【 末刼老松劖】 秀好　廿年前此尝哭松。哭松补松松作龙。而今不堕哭松泪。欲枕松间石高睡。石萝袅袅山梦苍。可以闭刀无翱翔。有山不用买云辟　日读西方书一尺　夜龛火映北山帷鹤在两僧光里飞 【 灵烟幽妙】

　　△韩曾驹

　　精卫操

　　○精卫操

　　海水没人如没石激浪射天众星白。魂怒冤沉挟羽衣日衔石骨东南飞西山石顽褪五色。女娲欲炼老无力。我补东南尔西北。龙子鲛人眠不得。

　　△沈颢

　　题仿倪畵赠仲飞
　　默孙口授松花丹诀喜而作歌

　　○题仿倪畵赠仲飞

　　病境闲笔入之下笔若迅出意迟老柯叶秃竞石势　寒不在外霜微吹　精神寂寞子则知　子有苦吟吾所私。持此示世世必疑吾姑托之麤者倪 【 幽傲自赏】

　　○默孙口授松花丹诀喜而作歌

　　老骨胶尘尘似漆纵有羽毛飞不得终南真人昨寄书。云掷经伸事胎息。服食服气然不然。君但不言示以天。手画易卦护坛侧。温火密吹留后先。等闲暗点黄金雪。别有机前非尔传。

　　△周永年

　　主客行
　　瑞光寺塔灯歌

　　○主客行

　　下箸万钱食无鱼。舆前八驺出无车。妆楼十二夜交直。独我有身尚无家。主人自乐客自苦　强使登筵见歌舞　停觞看斩行酒姬。祼却全身前击鼓。豪家谨伺客喜嗔。不是尽皆无礼数。君不见　美人笑躄盘中死。执辔袖椎大梁市。

　　○瑞光寺塔灯歌

　　云端已暝忽复曙　灯烛直如妙高聚。舍利光常贯太虚　只今收摄随心住　上界高明受众朝　 【 颇似绿章中语】 中宵虚白开天路佛声浩浩若潮生人如磨蚁香如雾灯灯涉入夜夜明　何身早向光中度。传言影落鲇鱼口。佛灯渔火相先后鱼目常开鱼网沉饮光啖影争游走喜减鱼家黑业多。旁生所贵非长寿　 【 语本西教】 安得华严与上方　千灯四照摇星斗。却令蟹舍及鱼城。惆怅朝朝空发笱。
　　与元叹作一时勍敌

　　△徐波

　　和伯敬咏闺人畵兰停笔
　　沈雨若见示徐文长畵杂花卷
　　六月十八与陈古白吕子传。集顾青霞新构水亭。观粉壁畵松累石为地畵松其上
　　串月
　　瑞光寺舍利塔灯诗

　　○和伯敬咏闺人畵兰停笔

　　畵兰妙理昔闻诸　笔所未至更有余分明腕中不即应深心往往行其虚美人纤指削寒玉　拟写青青神未续徐将粉墨养吾情岂有花叶娱君目。露泣烟迷当可思沉吟苔石与盆池请看浅立经营处不似夫君在侧时他人畵后论鲜妍。此时此意须君传。心眼之间具兰谱。非畵寻常草木天。素质已尽笔墨在　素质遥遥不相待
　　结二语欠豁


　　○沈雨若见示徐文长畵杂花卷

　　徐生畵花备四时。惟须佳墨与胭脂。用墨亦在花叶外。墨所不及具花态。寒干疏梅开远天败荷枯荻淡多烟高情岂必求形似蜜蜂蝴蝶生其间侠烈诙谐无不露。令人喜亦令人怒。一草一木无常形笔端成物如风雨。醉眼迷离烛影阑风日佳时更借看。

　　○六月十八与陈古白吕子传。集顾青霞新构水亭。观粉壁畵松累石为地畵松其上

　　水触墙根为日久。新亭面此开轩牖。不能更问置亭时。有亭有水可无疑。已忘热客披衣苦便觉凉天列坐宜。壁间水气堪妩媚松石无端思坐致双柯脱手助清寒。更令词客歌其事。歌残月出卧纵横。恍听螺溪岭上声谓松能风余非佞孰物有形无性命主人累石畵者机。畵者含毫听指挥。松不痴肥石不瘦松耶石耶同时有

　　○串月

　　○吴中数十年来。盛传楞伽山八月十八夜串月。余年三十七矣。未尝一见。侪辈商度。或云从宝带桥外出。数有七十二此横说也或云葑关外极饶溪港。是夜月出其方。光影相传。望如塔灯此竖说也然亦意如阿閦佛国。裁一现耳。今岁丙子。秋宇澄霁。适李长蘅周安期辈。蓄意而往。少憩紫薇村黄君兆家。薄暮登山。月出较迟。列坐灵官殿庭。远水纵横。昏昏莫辨。更余孤魄渐升从溪港一一现形分身无数始大异之二更后益奇总之所为玉塔者近是向之横竖俱不足言游人匆遽而返亦未尽其变也别后各纪一□。余实首唱。
　　山亭露坐天如幕待月不出资谐谑轻风似欲扫浮云。将以所见证所闻纤微吞吐诚非易光影飞沉无定位真月犹未现全身先见第三与第二一溪一月非无因。于月不知谁疏亲。孤魄暂离烟雾窟众壑写尽瑠璃轮金波激射难可拟。玉塔倒悬聊近似塔颠一月独分明。千百化身从此止忽堕云中不可呼余光散入澹台湖。烛灰神醉庙门闭。露冷林昏人尽去。年年此夜幸相思。月出未尝离此处。

　　○瑞光寺舍利塔灯诗

　　层灯簇簇依空住月垂虚白为之地一光不独摄人天。皆仰亦能兼异类吾侪先事集禅关洗涤尘襟待夜阑僧徒营办无声息出门已见灯如山塔心宝匣相缠褁。八万四千分一颗。释迦舍利弥陀名唱佛声中见无我寻等孤塔隐浮烟夜清灯影到湖船游鱼自食波中影不共渔人更作缘网罟空时君始悟。应与游鱼均得度。
　　凡燃灯之明日。太湖网捕皆无所获。渔人见灯。遥相诟詈。湖与塔相去三十里。

　　△胡梅

　　道开砚山歌
　　宝月堂歌（堂之前窗。凿七十二圆牖。拟月轮之分身者。）

　　○道开砚山歌

　　开公砚山面面好捧玩常攒十指爪枝峰蔓壑岂在高仙的神嚣不厌小点径阁笔飞赤霞云窦空蒙圆若枣须弥若纳芥子中　此应缩小蓬莱岛　倘能时袖过茅斋。一度摩挲一娱老。

　　○宝月堂歌 【堂之前窗。凿七十二圆牖。拟月轮之分身者。】

　　我登宝月堂最迟。有月绝胜张灯时。大月上走开宝户。满堂小月随之移。小月一一入我手。七十二片圆玻瓈。蔷薇漏影疑桂树似有兔眼中迷离虽余酒量十分窄饮尽月数亦不辞宝光磨荡透枕席歌成堂外啼黄鹂。
　　堂制奇。诗特清劲无俗晕。

　　△卜远

　　邓彰甫细书歌

　　○邓彰甫细书歌

　　人谓邓君书法细　必曰蝇头与蚊臂又云芥子及微尘眉发尖头劈为二即以待物作笔毫。未必如君笔画细之至以笔作字细于笔斯理令人难解意。乃知手腕别有神　笔墨之先更有秘。闻君粒麻书数行　闻君寸楮千行记　愧我老眼如雾中　细细看之若无字。纵使少年逞目力。拭目几回逼目视。
　　与震甫作并极形容简烦各妙

　　△项煜

　　邯郸才人嫁为厮养卒妇（旧题多悞作玄晖太白亦悞今正之）
　　涿鹿行
　　趣园墨妙行

　　○邯郸才人嫁为厮养卒妇（旧题多悞作玄晖太白亦悞今正之）

　　邯郸才人嫁为厮养卒妇 【 旧题多悞。作玄晖太白亦悞。今正之。】

　　赵王北去十辈死。谋夫如云瞠目视。单词挺挺同车归。乃是军前一竖子。世间智勇安可量。亭长已帝点徒王。厮养之名齐日月。高官无数皆荒凉。邯郸才人命不薄。似此儿郎未云恶。天下奇士非老兵。后代词人多会错。东家女儿嫁富人。一堂金翠埋黄尘。西家女儿嫁士人。百年虀曰□酸辛。 【 双结亦遒】

　　○涿鹿行

　　玄女去后阴符留。五兵作时神鬼愁杀机飞出广成鼎乌号迸落蚩尤头 【 奇拔】 河东解池千万斛。洪荒以来血新衄。谁言此贼不英雄。武库旗飞汉皇哭。
　　僭删末二十八字似更■〈阝歨〉徤

　　○趣园墨妙行

　　吾家阿咸世希有　爱酒尝种秫千亩　顷来爱墨如爱酒。拔秫种松松脂溜。取以作墨色正黝。桑林主人君房叟。一时对之却且走。阿咸仰天笑破口。我以自怡非传后。世人得墨空相守。磨墨墨磨骨欲朽此侪未许为酒友灌以墨汁三五斗
　　酒墨夹说出入无痕洒脱可喜

　　△陈宗之

　　彩丝歌

　　○彩丝歌

　　清池鸠语槐阴午　墙角石榴红熖吐　邻园破晓饷薄芽　知是熏风日当五　纷纷儿女竞鞶丝锦胜飐钗绒作组犂锄未出麦秋凉　官家捕蝗兼捕虎　朱牌火亟追夙逋。租吏打门鸱叫雨。斗酒真珠泣小槽。鲑如龙鲊蔬如蒟。玉波龙舸闪朱旗。阗壕绣簿停轻橹。但识轻衫花满街。都忘悬磬尘生釡。富儿角奢贫儿效。畵蜡■〈毛瞿〉■〈毛俞〉对分赌。闺中少妇典堪频。陌上游儿歌且舞。吁嗟风俗何时古　锦袍白马渡江来　肯信穷閰剜肉苦　

　　△林云凤

　　题范长康舞蛟石歌

　　○题范长康舞蛟石歌

　　我闻太湖乃是冯夷宫中有潜蛟变化不可穷为避菑丘佽飞之宝剑幻成片石矹硉而玲珑自从辇入林庭里隐隐肉环犹跃起 【 将无作有笔端幻动】 巨鳞驳落苔藓青修髯掣断藤萝紫阴崖蜕骨撑寒氷古窦饥涎喷瀑水蟠泥乘雾谁能知出雨兴云殊未已傍耸一峰势更尊。凭空弄态无晨昏半里斜回似翼蔽孤标独举如腾骞美人垂手何堪拟。学士回波安足论。蜒蜿却疑在江海。攫拏直欲排天门。若使当年遇汉武。弯弓射汝。没金饮羽。何异霸陵田间见伏虎石乎石乎公莫舞
　　若抚诗坛耆宿。吟咏极富。七古及咏物七律。尤其胜场。兹选限以卷帙。不能多入。行为汇其全稿问世耳。

　　△释自扃

　　题畵赠洞云老衲

　　○题畵赠洞云老衲

　　洞云老人住洞久。有时出洞白云守。白云渐老化为瀑不如瀑边住一阁 【 落落老气】 阁门夜开月在天。瀑声当户搅秋眠晓来曳杖过桥去磵底流云寒不住

　　△许元功

　　观僧弥畵山水

　　○观僧弥畵山水

　　欲畵未畵笔在手反似心胸一无有惟空百灵欣所赴稍留耳目能然否木石岂应纸上看墨痕点点性情安想君自遇真山水故使无端六月寒阁边听彻有声泉一面疏林放远天 【 畵意】 君诗君骨皆如此。我之得尔原笔先。

　　△刘锡名

　　为冯犹龙题荷鹭双清图

　　○为冯犹龙题荷鹭双清图

　　我闻贾傅泊湖月　清水荷中见二叟相对吟诗贾揖之化为白鹭双飞走奇人往往遇奇事。作图赠君良不偶。浅浅池塘暑不侵。水花灿灿凉虚襟。翠葢成围鱼影匿。雪客闲闲坐碧浔。不贪振集名　不受虞罗厄　偃丝游戏芙蕖侧。花鸟相窥清净同。结伴高人吟日夕来去无心共白头回思二叟成今昔

　　△叶襄

　　端午

　　○端午

　　金阊城北熏风缓万户鳞层井烟满笙歌燕舞急芳辰小屋犹闻理弦管。异时海甸多承平。驺虞仁洽玉虎鸣。石榴红刺晶帘影苿莉香分薤簟清沙盆潭口山塘路。羽葆霓旌竞喧渡。蛟龙劈浪摇沧溟鼍鼓逢逢出云雾。牙樯锦缆绕江洲。珠翠氤氲罨畵楼幙卷乍呈金跳脱榜邻佯整玉搔头十五盈盈羡娇女。咲指邻舟共人语。倾欹燕尾欲梳风。长裾皓腕当窗举。晚霞残市草花忙。嘉树重阴荫石场。杂簇打球垂紫袖醉横骑马堕红缰。凉州一曲音相续。急管繁丝调何促。俄闻瓦缶寂无声。湖上山青草还绿。银箭铜壶夜方旦啼乌哑哑晨星烂。艄头小妇苦当垆。倦倚中厨客不散。日照西堂卧初起。又复相邀随燕喜。朝朝暮暮翻倦游。岁岁年年只如此。乐往哀来事巳赊腥风黯黯吹黄沙倡妇阁中闲宝瑟。吴姬马上怨琵琶。濠水沉沉长芦荻。绿浪红栏纷瓦砾。清笳筚篥遍江津。谁吊灵均向湘汨。桂檝鳬车尽马尘。虎丘松柏摧为薪。空道五丝能续命。荒原落日余青磷。水咽山荒天亦老昔日龙舟偃莎草纷纷邑里乱如麻富贵荣华岂长保闲寻旧事心茫肰。太平已往乱始煎。惟有菖蒲好颜色。依依垂碧临阶前。
　　可拟仲默明月之什而婉藻更欲胜之

　　补遗　释读彻二首

　　△读　彻

　　送淳公还蜀
　　送友之敬亭

　　○送淳公还蜀

　　五尺昻藏实可怜。形容憔悴向人前。白云咲我不归去。恋恋人间何所事草庐闻在霅溪西。拂袖胡为不肯住。松子亲栽化毒龙摩云蔽日生清风。松间怒石谁为枕闲却秋光一池影不独山灵恨别离竹鸡梅雀心俱冷愿君早去急归来。免使闲阶上绿苔。十二碧峰天际出。孤帆一片参天入回头切莫听■〈犭员〉啼恐惊乡思衣裳湿。

　　○送友之敬亭

　　君读书我拍歌留君不住奈君何闲者孤云飞者鸟我山我水何曾少独怜知已是敬亭。开门终日双眼青安得秦王驱山鞭。芙蓉一片当我前。君亦不须去。山亦不须挂竹月松风对床语 【 笔苍调逸可谓老气横九州岛矣】

　　卷七终

　　●明诗平论二集卷八

　　乐府

　　魏浣初二首　　　　刘　城三首
　　方以智一首　　　　卜舜年二首
　　陈子龙四首　　　　冯一第四首
　　郭金台一首　　　　周　岐二首
　　李　雯一首　　　　钱秉镫一首

　　四言

　　陈继儒四首　　　　尹　伸二首
　　华　淑一首　　　　谭元春一首
　　陈宗之一首　　　　释弘忍一首

　　乐府

　　△魏浣初

　　江南忆（十首录二）

　　○江南忆 【 十首录二】

　　江南忆第一忆梅坡月下藤支苦茗立雪中笠带矮驴驮伴个小头陀

　　又

　　江南忆美味忆江鲜刀鲚霜鳞娄水簖河豚雪乳福山船齐到试灯前

　　△刘城

　　叫天歌
　　内教场歌

　　○叫天歌

　　彼何人斯。昔介而驰。杀人如疑。今端冕而坐。杀人如饴。【 一解】 彼何人斯。昔我詈之曰贼。彼杀我有克不克。今跪拜之曰官。我不敢仰视。彼杀我无不得。 【 二解】 我昔馈饷戎士。往与渠搏。今直馈饷渠。省我艰难。虽省艰难我心惭 【 三解】 我今馈饷渠。渠怜而活我我怍犹可操刀如昨。脍人肝如酪。战舰大作。弓矢镞烁。硝黄日夜合。天乎天乎谋国者那 【 四解】
　　此言抚贼之失策也。古劲可匹献吉。而婉畅更复过之。

　　○招安歌

　　花阑小票百十纸。绵绵缠缠免死字。宛宛转转到寨垒贼首坐见笑冷齿。有人附耳言如此上座回嗔色作喜大言尔归报总理。吾今卖剑买牛。乞恩贷死。愿受冠裳。居城市里。汝急归言状。本兵应上功。总理重赏汝。

　　○内教场歌

　　殷其雷　白日恢恢　匪雷则鸣。讲武内庭。炮声斯轰。虽有虎臣。帝不敢自宁。 【 一解】 舞干击剑。挽弓扬旗远人则不见不知炮声如此。应莫不闻而悸。胡骑至止厥声斯已 【 二解】

　　△方以智

　　悲歌

　　○悲歌

　　廉士可以谢客侠士可以作家不大不小非龙非蛇人不至壁立脱粟徒伤心人不能杀人讷肯遗黄金
　　即古语　猛虎磨牙。人遽予血。麒麟不噬。谁为落毛。之意。直说愈竦。

　　△卜舜年

　　善哉行
　　合欢诗

　　○善哉行

　　江上惨别　明明车裂　车裂尚可。支冷痛歇。此痛匪常两活两截发泪走天　天雨赤血　

　　○合欢诗

　　侬为金母。郎为木公。反目不婚。不育万躬。止是二人游天地中。
　　大而不腐合欢诗中有此原本

　　△陈子龙

　　辽兵行
　　步出夏门行
　　韩原泣
　　题复雠行拟古乐府

　　○辽兵行

　　胡儿骑马来。汉儿骑马去。交臂黄尘中。但问汝家是何处答云我家隔河居。汝馈羊酪。我报明珠。我馈黄金。汝报貂褕。易水南。常山下。相逢折箭进酒炙。回头便向西兵射　 【 僄狡在目】

　　○步出夏门行

　　地脉隐伏　碣石隆起　东争海波　高与天倚　烟树在下上覆流水 【 奇语神境】 神哉三山　望祭于此　朝日熣灿　旌旗万里　大鱼若陵人立而视幸甚至哉　歌以言志　

　　○韩原泣

　　秦儿歌。楚身舞。高冠广额咸阳贾。排玉闼　登金堂　九卿侧足趋道傍。 【 一解】 朝入左掖门　夜出左掖门　堂前众宾客　一一乘朱轩　十日一休沐。香药杂上尊。麒麟制君衣。褭蹄佐君飱。 【 二解】 得君欢　可君意　自谓百年常不弁　恩去何时回　情断何曰系　昔如石在山　今如水在地　 【 三解】 一君绶。为布衣。怒未止。朅而归　西市街。鼓鼓隆鼓隆。卫军簇簇呼摆围。君家舍人先横尸。 【 四解】 黄纸下。门已锁。金吾将军夜列火。绯衣御史来上坐。来上坐。出诏书。一尺组。莫踌踟。城头挝鼓三更余。使者复上青骊驹。何以载君广柳车。 【 五解】 田宅尽没官。不得名一钱。堂前众宾客。一一归穷边。先为人所畏　后为人所怜　 【 六解】

　　○题复雠行拟古乐府

　　黔中有壮士　父死蛮夷中父死弟为虏嗟乎苦哉　是雠不报　谁谓我雄　 【 一解】 乃置黄金千金赎我弟　问我父死所兄持手。弟牵裾。涕泣覆地。鸟号兽鸣。白日惨惨天欲雨。 【 二解】 侧闻官家招夷　夷来降。鼓冬冬。大者赐舆服。小者赐酒锺。蛮夷喜乐盘桓。谁知壮士鸣刀镮。 【 三解】 置酒置酒。我父死路衢。弟幸蒙全佑。感尔不杀恩。前宰肥牛。后烹吠狗。 【 四解】 酒方酣。掷杯盘。壮士突出户间。谓尔酋抑何愚。尔昔杀我父。我今腊尔肉。酋大股栗。欲言不得言。 【 五解】 大兄斫其腹。小弟截其肩。还持雠首祭父。观者满路傍。唶唶上指天。 【 六解】 道帅大怒。尔何杀降。兄弟争死。罪无所当。小弟得为将军。大兄走故乡。贤哉贤哉。君不见父死门东。子吟道傍。 【 七解】

　　△冯一第

　　管仲迎宁戚（桓公出游宁戚叩牛角而歌公使仲迎之戚曰浩浩乎白水仲不知所谓其妻婧曰古有白水之诗曰浩浩白水儵儵者鱼君来召我我将安居此戚之欲仕也仲大悦以报桓公遂迎戚相齐）
　　魏公子捕鹞（无忌方食一鸠辟鹞入案下鹞过乃纵鸠去鹞逐而食之公子暮不食曰鸠辟患投我竟为鹞所食吾负之令左右捕鹞得百余头以进公子欲尽杀之不忍乃按剑笼上曰谁食鸠者一鹞独低头不敢仰视乃取杀之放其余）
　　熊宜僚弄丸（宜僚尝以八丸空中一丸在手弄之不坠齐与楚战宜僚于军中弄丸一军皆停战望之遂获大胜）
　　漆室女泣柱（漆邑如过时未嫁倚柱而泣邻妇问故曰忧吾君老太子幼邻妇曰此卿大夫之忧也曰不然鲁国有患君臣父子被其辱妇人独安所归乎）

　　○管仲迎宁戚 【 桓公出游。宁戚叩牛角而歌。公使仲迎之。戚曰浩浩乎白水。仲不知所谓。其妻婧曰。古有白水之诗。曰浩浩白水。儵儵者鱼。君来召我。我将安居。此戚之欲仕也。仲大悦。以报桓公。遂迎戚相齐。】

　　访吾友兮佐吾君。因吾妻鈩获吾臣。白水浩浩问诸演欲仕之心将焉询。匪吾妻兮。宁知吾友之出宾。臣得妻兮君得臣

　　○魏公子捕鹞 【 无忌方食。一鸠辟鹞入案下。鹞过乃纵鸠去。鹞逐而食之。公子暮不食。曰鸠辟患投我竟为鹞所食。吾负之。令左右捕鹞得百余头以进。公子欲尽杀之不忍。乃按剑笼上曰。谁食鸠者。一鹞独低头不敢仰视。乃取杀之。放其余。】

　　函谷高可控。邯郸危可息。不能庇一鸠。乃为鹞所食。媿此三千士。何以逞颜色。鸠如列国雄。鹞如秦主贼。按剑伏笼上。要令贼低默。鸠虽难再飞。鹞亦具知识。
　　通首气色轩昂。何故结语薾甚。今改作鸠贼自此得

　　○熊宜僚弄丸 【 宜僚尝以八丸空中。一丸在手弄之不坠。齐与楚战。宜僚于军中弄丸。一军皆停战望之。遂获大胜。】

　　观蚁鬬。识兵法。古轩辕。垂创札。谋机权。制先筴。辟若戏。杂傀儡妇肉乱战气馁窃斯术破敌垒迷方目。玄兼皠。静御动安伐危舞两手。胜甲骑。千百万谁知之齐楚强。争雌雄龙豹韬不如兹
　　阴机秘密之言读之神栗　孝章

　　○漆室女泣柱 【 漆邑如过时未嫁。倚柱而泣。邻妇问故。曰忧吾君老。太子幼。邻妇曰此卿大夫之忧也。曰不然。鲁国有患。君臣父子被其辱。妇人独安所归乎。】

　　大忧国小忧室岂以室故忘国之恤儿女事小社墟事大 【 二语不古】 国忧不昼室忧不夜 【 叶　古甚】 夜难敌昼小岂胜大我实忧兮。君老子幼。吾将何以安坐。以古事为乐府。杨铁崖李西厓二公其选也。楼公有代古一卷五十首。足嗣其响。今录四篇。见一班矣。

　　△郭金台

　　刎颈交（廉颇）
　　东平刘生歌

　　○刎颈交 【 廉颇】

　　鼎有耳　不可删柳有条可扳两人相得安如山。将军有怒君气扬将军无怒君心闲私仇尽释修欢颜。前谢君王秦闭关。

　　○东平刘生歌

　　刘生出入在东平带宝刀夜半人头常在腰 【 短徤非常】

　　△周岐

　　善哉行

　　○善哉行

　　主父游梁四十不遇朝奏暮召。公卿咸惧。　卜式输边。得觐帝廷信知生财。捷于明经。

　　△李雯

　　猛虎行

　　○猛虎行

　　虎得猱术人乐就虎。吮血而酣。其目不怒。　一虎含毒。磨牙莾闲。不得人啮。发病狂颠。

　　△钱秉镫

　　悲歌

　　○悲歌

　　廉吏不官近地。贪吏不死狱中。朱鳖得气。神于应龙。西夷囚羑里亨醢终不免有钱通鬼神。雷霆车轮转。

　　四言

　　△陈继儒

　　西湖
　　夜半观雪
　　香雨楼

　　○西湖

　　孤艇一尺　跃于中流酒在船尾花在船头

　　又

　　旅旅酒亭落落水亭红衣者客白衣者僧

　　○夜半观雪

　　夜启岩户淡而无风月直松际。鸡鸣雪中。

　　○香雨楼

　　水抱环玦　树交步障　渔钓窦中樵吟叶上

　　△尹伸

　　感秋

　　○感秋

　　有枭市啼。其命可炙。挟弹而过　鹦鹉折翼　道有死人。丙吉为聋。一夫失执。积尸如嵩。

　　又

　　猛虎厌人　人席其皮　王生谭风。口无猎师死虎一毛复化为虎耳目幻惑。狐狸登俎。岂惟狐狸麟亦可疑
　　意调俱古崛

　　△华淑

　　杂诗

　　○杂诗

　　斲木为车　其半为轮车自招摇轮何苦辛　怀金则肥。怀才则瘠。世久如此　君胡叹息　

　　△谭元春

　　雷太史家有送子观世音菩萨畵像一轴　其地如西洋布而坚密　设色灵幻　菩萨手一儿　举念珠似鹦鹉肉情巾袂俱动拜而颂之

　　○雷太史家有送子观世音菩萨畵像一轴　其地如西洋布而坚密　设色灵幻　菩萨手一儿　举念珠似鹦鹉肉情巾袂俱动拜而颂之

　　何以布之　如铸如绣　光浮寸许　大士灵透　手其儿手。咮其禽咮。大士目儿。儿目鹦鹉。以目相拨。鹦仰儿俯。宁儿嘻戏。勿儿椎鲁。儿手念珠。是大士物。鹦鹉聪明。不与儿拂。以投鹦鹉。鹦鹉成佛。禅床晓坐　瓶花夕开　儿无所惧　佛无所猜　鹦鹉虎豹。可以同来。

　　△陈宗之

　　坐石公山绝顶

　　○坐石公山绝顶

　　天乳昼惊堕为石碣如犀如虎如鳬如鴷乘水而嬉柲枒披裂上有奇壁　峥嵘削铁　洪涛秋战锼空成穴摩艇而入。醉扪龙舌。琼堤万寻。吞绡卷雪。幽绿凝寒。箭括中劈。攀萝独登　踞坐盘嵲沙缝吐花绀鲜可撷。稯稯万户。蜂衙蛛缀。旷若天外　久立骨蜕　云鳬眇然　飞鸟影绝　

　　△释弘忍

　　述感

　　○述感

　　鸱枭鸱水　自食其母　母欲辟之　不得其所　凤凰博德许以为臣。母之哀鸣凤岂不闻 【 有余味】

　　卷八终

　　●明诗平论二集卷九

　　五律一

　　陈继儒二首　　　　董其昌四首
　　利瓦伊祯八首　　　　马之骏四首
　　邹建光二首　　　　曹学佺四首
　　钱谦益四首　　　　吴鼎芳二首
　　李流芳一首　　　　程嘉燧三首
　　王思任二十六首　　葛一龙二十七首

　　△陈继儒

　　宿道士山房
　　山居春暮（菊竹根也）

　　○宿道士山房

　　天顶不可问中峯置药房竹深山瓦绿松老羽衣香白鹤飞一点丹经读数行鸡声才夜半海日已苍苍

　　○山居春暮 【 菊竹根也】

　　菊味如兰蕙能令酒不闲草分明白路云写模糊山百舌鸟千啭。三家村一湾。欲招邻父饮行乐未曾还
　　附起句。　春浅复春寒。山坳雪未干。　吾将老是乡。十畆种瓜场。　中句。　苹香沙鸟醉月白钓丝空。　小桥村市酒。归鸟夕阳弯。　鸡犬有傲色。炊烟多异香。　蝉噪晚逾急云轻秋始飞　樵青人不见。啼碧鸟初闻。　月疑松少碍。雷觉石潜移。　积藓生瘿钵。残蕉覆墨池。　鸡声出水寨。豖迹印沙村。

　　△董其昌

　　赠曹嗣山总河（获鹿人）
　　赠萧象林比部
　　西兴秋渡
　　同唐元征宫允游善权洞

　　○赠曹嗣山总河 【 获鹿人】

　　禹功犹在眼汉策若为纷似鹊填何补其鱼叹岂闻中台今省月。宝鼎欲歊云。一片征南石傔书白郑勋。

　　○赠萧象林比部

　　鳬舄依天府文章自选楼青阳开左个赤县最中牟朔雪梅花骑春江竹箭流 【 天肰俊丽】 赐金能贳酒。湖上待羊裘。
　　似韩君平

　　○西兴秋渡

　　秋涉试褰裳风回海气凉涛飞鸥外雪林缀菊前黄司马游何极鸱夷迹未荒山阴劳梦想迟晚得津梁

　　○同唐元征宫允游善权洞

　　神功开混沌水府亘氤氲峡隐将飞石岩垂欲堕云。龙腥阴壑迥鸟道乱泉分今日磨厓记知同藏史羣

　　△利瓦伊祯

　　太和宫
　　万卦山
　　报恩寺塔灯
　　贮春别业（为少宗伯蜀范公赋）

　　○太和宫

　　肃帝核玄玄增封上配天端居长礼斗。秘祝总祈年。皂纛宫娥绣青词国史编星冠南乡拜隺葢绕龙涎

　　又

　　烛路千林雪沾衣百艹霜游人蜗绣壁羽客蛎为房野火分丹灶山烟接御香扶摇枝上过可是学云将

　　○万卦山

　　触目非凡境天苞与地符含章无兆体。得位有方隅。石理龟攻墨。山形马负图。稽疑先雨霁知不堕迷途

　　又

　　夏后连山易先天固已肰有形犹太素作对是重玄坟出函三外丘高用九前灵氛不可命空忆索筳篿
　　是卦是山亦典亦巧

　　○报恩寺塔灯

　　莫是成龙树幢肰法炬红金盘非借日宝铎自鸣风天眼山河尽珠眉火月同恒星何必见。夜鉴自当空。

　　又

　　脂帝归生趣灯王发妙明如星荧惑守拔地祝融平碧海窥龙藏丹楼接凤城火珠蕉叶褁空望露盘檠

　　○贮春别业 【 为少宗伯蜀范公赋。】

　　玉女房非远盐官井自通有花皆蜀锦无酒不郫筒墨水经笺璞玄亭字问雄史臣书已就藏副此山中

　　又

　　三川朝市地都作一园春黄润收筒布朱提出冶银竹枝何处女花蘂内家人写向鹅溪绢风流事事新

　　△马之骏

　　过平原曼倩故里
　　寄怀钱仲举
　　木渎过隐居
　　赠王季重

　　○过平原曼倩故里

　　三尺笞中碣将君姓氏存朝廷一囊粟香火数家村人但传诙语仙宁有纯根岁星常在眼不用赋招魂

　　○寄怀钱仲举

　　吏牍朝全减幽怀暇渐增讼阶帘一轴官阁饭三升寒月添衣待荒台挈印登匡庐虽较远携谱寄询僧

　　○木渎过隐居

　　入门翻类野四壁半云封布席沾阴菌搜厨荐晚菘辟纑仍少妇晒药仅余童简率孚子意留连闻远钟

　　○赠王季重

　　天将优旷达世岂碍浮沉易贵非仙骨难穷是慧心瘦麟存故步。独隺表清音倘使相逢早。知君朱必深。
　　附句。　月店冬难曙。氷河晚不潮。　早蜂飞尚弱。昏雀聚还争。　山态秋争老。泉声晚渐衰。波影从星白林烟逆雨青　湖白烟为岸。村疏水映门。　烟中河渐小。天外岭难平。

　　△邹廸光

　　自斑竹岭至太平庵
　　行幽谷岭岭百盘而上势极峻削而曰谷曰幽以屏峷重迭密箐翳之故云

　　○自斑竹岭至太平庵

　　层阿开作栈危峤立当关石罅偷猿果岩牙剥鹧班风批不断涧云续偶穷山樵叟腰鎌过言方逐虎还

　　○行幽谷岭岭百盘而上势极峻削而曰谷曰幽以屏峷重迭密箐翳之故云

　　迭巘不可辨微茫一路通水能飞上壁石亦走当空死树巢妖鸟空祠闪怪风已行九地下。翻出九霄中。
　　奇境险语。又过岭俱成地。来峯总自天。亦极刻画。
　　附句　水浸无锅灶。山遮败板门。　居屋低千岸。扬帆直上山。　蚕祠风四壁。渔汊水三湾。鸥庄容蟹横。犊栈有庬眠　隔水鱼久出。当风虎箭过。　莺林多旧友。鹿户有新丁。　厓危禽不度。石漏鹿能穿。　山转旋恭立云来又背飞　津妇抛家髻。篙师露肘衫。双拏无力桨。半使漏风帆。

　　△曹学佺

　　嘉善寺
　　咏一人泉
　　水龙洞
　　秦淮秋怨

　　○嘉善寺

　　苍烟人迹外。黄叶寺门前閠月重阳节双崖一线天 【 自肰神到语。非复有意可得。】 僧寮自岑寂洞壑复幽偏若待楼成夜还应就此眠 【 结仿襄阳反似习气】

　　○咏一人泉

　　白云自怡悦世事不相宜况此山中水几人能酌之非贪照影日即是挂瓢时怪杀林猿饮还牵三两儿
　　澹逸欲仙

　　○水龙洞

　　桂中称是险城外有重扃匪藉丁夫凿能穿癸水亭坦肰车马路。宛尔木龙形。却喜沿江望尧山一抺青
　　景物宛尔不费一丝力气律中神品

　　○秦淮秋怨

　　四序皆蓄意秋来殊可怜疏篱豆花雨远水荻芦烟忽弄月中篴欲开江上船 【 凄清无限】 不知夫壻去仍会在何年。

　　△钱谦益

　　李将军挽歌
　　张将军挽歌
　　别萧伯玉
　　送黄二子羽令新都

　　○李将军挽歌

　　飞将名空在。封侯事忍论。死为明国法。生敢负君恩。弃市沙场血。吞胡厉鬼魂。古来推毂者。先与凿凶门。

　　○张将军挽歌

　　赤血真堪酒。丹书未肯刋。死填牢户易。生拔贼营难不汗逾三日无钱买一榷 【 泣鬼之笔】 萧萧广柳出。易水正风寒。

　　○别萧伯玉

　　吴粤升平地携家信短蓬舩窗杨柳月。帆背杏花风。兵火愁眉日江湖冷节中羽书频阻绝停檝问邮筒。

　　○送黄二子羽令新都

　　知尔弹琴日高斋雪岭前质成休讼芋。弦诵压啼鹃。花鸟新诗句。菖蒲小样笺。好将官制锦。同卷寄吴舩。

　　△吴鼎芳

　　饭石峰晚步
　　前溪

　　○饭石峰晚步

　　白鸟不飞处云光和水凝自吟松下路遥见寺中灯。夕爽山无雨春寒涧有氷。隔花相问讯月照荷锄僧

　　○前溪

　　野风迎白衲随步已前溪落日在流水远山青不齐花寒聊自亸鸟倦偶肰啼何处茶烟起渔舟系竹西

　　△李流芳

　　黄河夜泊

　　○黄河夜泊

　　明月黄河夜寒沙似战场 【 起得疏壮】 奔流聒地响平野到天荒吴会日以远燕台路 【 程】 正长男儿久为客。不辨是他乡。

　　△程嘉燧

　　孙士征甘露僧房话旧
　　怀方民表
　　石冈园杂诗（五首录一）

　　○孙士征甘露僧房话旧

　　雪中分手地亦在暮江边。栖泊长如此心期共渺肰落帆千步柳到寺一声蝉为扫清溪石还家与醉眠

　　○怀方民表

　　学舍依山寺僧楼寄一椽月窗虚见石风谷闇闻泉都养供斋饭。门徒乞酒钱。别来移甲子何处着青毡

　　○石冈园杂诗 【 五首录一】

　　散发乘山月明星集夜潭竹风荷涧北雨气石冈南泉酒带氷绿园瓜出井甘。近来疏野性禽鸟渐相谙
　　附句　出寺半峯雨。归房终夜泉　野□水。□白。天霾风正呼。　吴枫十月赤。江柳半天黄。雪嶂经春见。风帆逆水行。

　　△王思任

　　不谓
　　送祈西岩父母入觐
　　豆店
　　新河月
　　快雨
　　阳曲道中
　　入鄮
　　秋夜
　　金山寺
　　彭城登眺（时榷事稍苏）
　　过剡
　　薄雨
　　再过金山
　　大龙湫
　　湖亭夜步
　　邹园（四首录二）
　　游婺州西峯寺
　　讲堂洞
　　双龙洞
　　送葛震甫之宫滇南
　　幽心
　　入暨
　　入平水溪
　　赠毛赤城
　　春倚（典畸同余也）

　　○不谓

　　不谓西湖上　征兵反寂寥　船游时罢舞市走但逢刀秋气真同肃　天声已破骄　谁将地缩却　明日便援辽　

　　○送祈西岩父母入觐

　　英主乘乹日明堂贺鼎年鳬飞才识舄虎拜已推筵海国春耕后棠阴社鼓边 【 气调双佳】 须眉今吐气 【 率】 次第品□铨

　　○豆店

　　朦胧二三里海气发天青 【 晓景写得透】 饱马冲寒色残鸡落晓星春锄人渐出野火店犹荧。断续霜桥上。流澌瑟瑟听。

　　○新河月

　　今夜新河月孤清更不同影来如积雪。凉到讵关风静发蛟涎里秋湥鹊呓中扁舟危坐杳几欲犯寒空

　　○快雨

　　炎毒不容诉人生趣已穷忽勤秋国雨饱赠雪山风荷静香催嚏楼疏气破笼 【 似险矣。肰实有此景。】 今宵湘榻梦应入禹陵东

　　○阳曲道中

　　疋马太原城嘶寒客骨惊昏风围日气黄雨下沙声入柳春无蘖穿河雪可耕一闻吹画角□处赋西征

　　○入鄮

　　共是东南谱勾章另一经有舟俱海式无市不龙腥潮候江边待。天风塔上听。更关飞动意万里混沧溟

　　○秋夜

　　梧桥常夜坐流水伴空明月语人多咲 【 极浅景说出自妙】 秋眠鹊易惊朝廷容树敌江海但搜兵无路忧周室残杯向北倾。

　　○金山寺

　　何必游蓬岛金山屹大江塔孤神鹘断钟老毒龙降 【 凑句】 石怒真墴拜风腥不辨哤寻常潮趁月四面打僧窗

　　○彭城登眺 【 时榷事稍苏】

　　釡底瞰徐州。高城拥大楼黄河经夜宿。白日古原秋子午针南北江山奕项刘 【 奇炼牡切语足千秋】 咽喉今渐爽睥睨不须忧

　　○过剡

　　千山夹朿尽顿尔一相宽 【 便若身到】 古县仙常到。名溪雪不干晚鱼呼市酒野隺下舟滩月色时来闹。挑眠梦未安
　　闹挑字伤雅

　　○薄雨

　　薄雨爱花晴凭栏气晚清稻肥增隺秩沙远讨鳬盟 【 习气语】 野水光于雪秋山青入城采菱何处羙脉脉更盈盈

　　○再过金山

　　老去浑知画金山讵可双撑天不藉地到海突拦江 【 壮切可敌他人千百。○天地江海。四板重字。运得如此奇妙。从来金山诗当推第一。】 蜃气华新阁。龙封夹大邦。风涛汹万古骨立若为降

　　○大龙湫

　　共知欢雁宕我独畏龙湫宂暗如廵狱雷腥欲搅虬剪峯毛粟竖射雨鬓丝愁神物终难料生身莫浪游

　　○湖亭夜步

　　湖月夜生烟湖烟冐似绵星垂寒水大。天与暗山连。歌板催城角游尊督画船独行沙夜久。老眼正无边

　　○邹园 【 四首录二】

　　不知何处绿相逼入楼台兽石迎溪舞鱼花拨雨开堕杯俱翠嶂浸席是玫苔径造吾家事还当日日来

　　又

　　选胜能通理为园巧得情洞房裁碧曲。桥阁度红轻。入客无归路逢佳有定名吾乡劳应接于此又经行

　　○游婺州西峯寺

　　客肠不可俗出郭步深秋红叶双峰寺青山八角楼野塘多竹色石径有泉流鸟下僧门闭萧疏忆贯休

　　○讲堂洞

　　地脉开华洞。娲云挂倒谼绣窠千蕋结古玉五文融老蝠慌官捕。幽浆滴佛空。讲堂谁舌锐讲不出天工
　　有奇炼。有荒怪。分别观之自得。

　　○双龙洞

　　幽明原自隔犀火忽相攻郢垩摩舟入桃源倩叶通寒晶雕象器诘曲破鸿蒙一线天如到金针拨转瞳

　　○送葛震甫之宫滇南

　　诗老人才仕官初路甚遥云南一万里日下几层霄马首将军画莲花幕客貂昆明不待战铜柱有君标

　　○幽心

　　幽心一以叹兀坐欲求禅人日春来气青山雪后天 【 天肰神境不可思议】 雄歌随发短老痛有筋偏 【 有字必须以上句无字呼。方顿挫有势。】 华袖僊僊者应输尔醉年

　　○入暨

　　尽日盘堆累而今有四围城孤诸水到天阔万山飞 【 奇】 翡翠贪溪照朱砂醉槲肥客装将解剑徙倚看秋晖

　　○入平水溪

　　一溪千百曲暗雨送云迟啼碧鸟不见落红花自知篁孙迷竹谱石骨瘦山冗乱发扁舟上溪人讶阿谁

　　○赠毛赤城

　　为访千岩长言寻五泄舟丹砂拍勾漏南斗借罗浮红叶登场日清尊出郭秋溪江望不极群隺点欢鸥
　　拍字欢字太琢

　　○春倚 【 典畸同余也】

　　寒原人独槛。柰火自萧萧。历是田家熟儿逢令节骄软风工教燕 【 轻燕受风斜景妙此语情妙不妨并秀。】 乳雨解哺苗一笠歌牛北纔过第五桥。
　　或疑先生诗往往过奇。时有俚字险句。以为伤雅。不知雅在神韵。在气骨。奈何以山人平腐之调为雅也。先生律已录如上。犹恨少耳。其它妙句。如僧泉交竹驿佡屋破云封门寒宜独倚岁老畏人过人面化寒玉。客衣生暗香。犬簰迷澹月。渔铁响空船。海眉抛日处。天口灌江来山深秋易苦村小月常孤雨画江山黑。春耕海国黄。或以全首未粹而割之。肰片羽吉光。犹胜凡毛舆载。

　　△葛一龙

　　五律尚奇则伤格。尚平则失秀。惟震父能入奇句千平调之中此间消息。非有三十年苦吟之功不足语此也。○震父五律。心甫拟之襄阳东埜。似矣。肰吾谓其得力于嘉州。缘其骨调孤□神情澹远自成一种风格。不令人望而知为嘉州。所以佳也。一时效为之者。亦不下数家。或至肤清可厌。不知此等诗全在本领气蕴上着力奈何欲以浅近虚疏之学。而几顿造哉。○凡律多是得句起。觅得好句。方足上下。如铸鼎安脚。终竟有痕。震父诸律。方是得意起。一气直下。不假补凑。此真高岑王孟嫡派。若意本浅澹。学作清态。以为格高调远。反无可取。又不如从琢句炼字入门耳。  

　　灵岩山下寻殷叔宅不遇伊侄留宿
　　送林仲长之任温陵
　　迟东生
　　舟夜怀旧
　　山馆
　　送实父弟归便往嘉定因寄徐女廉龚仲和
　　葑山亭作
　　秋阴
　　范穆其雨中渡湖见访
　　新丰晓行
　　雨夜舟中怀实父弟
　　漫翁茂之伯彭公亮访予客舍因同雨泛青溪暮酣分棹各有所赋
　　广西石洞
　　舜五夜别
　　送恬公东渡
　　三月三十日留别张子明溪上
　　夜泊松江闻笛
　　土驿即事
　　檀城道中
　　涧上
　　燕子矶舟中
　　登鸡鸣山
　　送兴和尚还支提
　　看菊田家
　　饮石榭
　　平越山中
　　寄雨公

　　○灵岩山下寻殷叔宅不遇伊侄留宿

　　带湖仍负郭隐处一峰青。薄暮寺中去。远舟门外停。地荒风走叶云裂水摇星 【 近景奇语】 小阮醉山客累累空数瓶。

　　○送林仲长之任温陵

　　郡从泉上立泉响讼声闲爱我兄兼弟。之官云复山。主人二千石。幕舍两三间。送送空劳结何时放白鹇

　　○迟东生

　　曰归曾寄书情况近何如几醉秦淮酒一年萧寺居夜长人别后秋好月来初倚棹碧天暮溪中闻打鱼
　　声调妙。起结妙通首吟讽之自见。五律不于此等诗体会。终身无入门处。○神品入逸。

　　○舟夜怀旧

　　积雨溪中黑秋天试一晴。月来犹半照寒起近三更水势凭鱼立 【 奇景】 风声导虎行梦轻江海阔。来往见潮生

　　○山馆

　　已到复如登寒栖不异僧黄茅嵎虎藉黑树土神凭月送蛮家酒。云昏苇壁灯晨炊先夜汲杵曰只三升。

　　○送实父弟归便往嘉定因寄徐女廉龚仲和

　　风冷夜窗鸣离愁相对生。海潮黄歇浦。江岸石头城。穷遇悲孤调残秋送独行 【 朴而厚】 旧欢倾倒日。不减弟兄情。
　　简澹有骨韵

　　○葑山亭作

　　到此一诸念窅肰何处通僧安只见水渔出每因风 【 写出荒静】 南陆日长午。东偏天尽空越帆先匹鸟飞落苇萧中
　　洁永。○今人争欲以自肰二字。救纤险晦抅之习。正须从此等诗着眼。　心甫

　　○秋阴

　　西爽忽自晦。不知朝与昏。井上半残叶。湖中无。远村 【 无字老甚。细读觉隐字失字。替不得。　心甫】 桔槔几日罢。农牧相过存。 【 似储王田家风味入律亦徤】 云淡一如水野风吹到门

　　○范穆其雨中渡湖见访

　　春寒草未绿。寂掩山中扉。湖口一帆落。是君疑或非。坐来无所问别后可曾归 【 只如说话朴甚真甚】 风远雨香细隔花吹湿衣
　　雕琢已谢渐近自肰一气浑成无从寻其笔墨之径

　　○新丰晓行

　　土屋暖堪睡。主人灯在门 【 客店真景】 爰循疲马路渐入远鸡村山瘠乘霜气沟深冻月痕隔疆兵燧地一邑几家存

　　○雨夜舟中怀实父弟

　　风急雨声乱飒来愁满天不知飘泊处可有故乡船归路关前梦。 【 水】 残更枕上年半生兄弟念多负看山眠
　　浅甚近甚肰调已和气已足决非老手不办○愈讽愈妙

　　○漫翁茂之伯彭公亮访予客舍因同雨泛青溪暮酣分棹各有所赋

　　偶尔岂无意极欢非意求坐呼淮上酒转溯溪中流柳雨自生暮芦禽先聒秋换舟吾醉甚错谓下高楼 【 结□真□】

　　○广西石洞

　　一穴下林奔廓肰天地开云屯全化石风出互行雷幽既不可测明从何处来古佛自为相侧坐莲花台。

　　○舜五夜别

　　离堂今夜酒不饮值君斋相对惟空坐。独归非本怀。水莼香白祫山藓泥青鞋江狭天长路风帆一字排

　　○送恬公东渡

　　出山何草草曾对几黄昏落日照行脚白云空寺门挂瓢半死树。乞食三家村。只在太湖上。水田吹浪痕。

　　○三月三十日留别张子明溪上

　　几重溪上绿一雨一回新 【 虽本杜肰各有佳处】 奈与丈人别。更当今日春气寒先麦候风苦足花句对此益堪老已丝那得□。 【 此语未老】

　　○夜泊松江闻笛

　　海气生春湿江乡受月宽几行新柳树一带落潮滩客夜频移枕。谁家尚倚阑。北风来万里。通作呌云寒。
　　四五亦似中晚可到。然通首吟之。风气转上。不可思议。读先生五律。觉他人尽有无篇。有词调无神味矣。

　　○土驿即事

　　荒程五十里茅屋两三间左右啼青凶高低住黑蛮就门篱脚转。支案石头顽火耨新开地昏烟葢一山 【 如此结不但不乏并令一篇有气律诗好句易好起难好起易好结难】

　　○檀城道中

　　雨气散空碛忽来何处寒万山盘九塞一臂托长安隼过当秋击骖停未午餐行边有相国人不厌儒冠
　　起势耸峭三四见力量结亦不薾

　　○涧上

　　白云飞涧出林樾挂崩湍触石互相啮。到湖经几盘。五月与六月。不襦亦不冠。来听一片响。高枕松风寒。

　　○燕子矶舟中

　　江月洗烟绿江秋生夜清石根千缆结天堑百奇争 【 对句□】 气上珠林湿潮吞铁锁鸣关侯遗貌古香火是干城
　　结亦牵率

　　○登鸡鸣山

　　却从登历尽得此渺无涯树断流余绿天垂贴涨沙人烟似寒食。官舍即渔家。日暮钟声远徘徊落寺花

　　○送兴和尚还支提

　　一杖一笠子到山千万程不知天更远似觉海无声□择就云落榕阴如水清石林荒剎里。无恙古先生。

　　○看菊田家

　　城里秋为市花船半入官田居人不到只种自家看近埘防鸡扰分头插棘攒阿翁儿女共无酒亦成欢

　　○饮石榭

　　聚合坦一席劚云横作梯树头渔罟湿花下酿房低杯斝竹香洗枕衾岚翠携斜阳扶醉客徐下水楼西

　　○平越山中

　　不见鸟飞还只愁天压山泥行穿谷底火食到人间涧影石千怪秋光花一斑偶闻谈遇虎色变戒前攀

　　○寄雨公

　　以尔愿初毕一瓢行脚宽那知出世法不及避人难云月千峯寺香花五戒坛微吟虽自好或得寄余看
　　附句　露白酒香早。橘黄书到迟。　断续人言鸟。艰难铁脚驴。　蓑雨绿萧萧。山渔水复□。青山来处雨白露降时茶　蔬圃先春绿萝窗待雪明　人归方见月。舟聚即成村。　水石迎入立。风帆并马行。

　　卷九终

　　●明诗平论二集卷十

　　五律二

　　沈德符二十首　　　葛弥光二首
　　王人鉴一首　　　　锺　惺十三首
　　谭元春八首　　　　方拱干一首
　　熊文举一首　　　　尹　伸八首
　　魏浣初五首　　　　方孔照三首
　　茅元仪一首　　　　姚希孟四首
　　池显方二首　　　　潘一桂四首
　　释通润六首　　　　季孟莲三首
　　卜舜年一首　　　　陈弘绪一首
　　释明河一首　　　　释读彻八首
　　申绍芳一首　　　　顾　简四首
　　童斯张一首　　　　徐　颕一首
　　张一如二首　　　　曹　玑五首
　　李之椿一首　　　　张　隽一首
　　杨文骢一首　　　　马士英一首
　　茅　映一首　　沈自然一首

　　△沈德符

　　严子陵（二首录一）
　　邺中怀古（八首录二）
　　谷雨日抵家（二首录一）
　　王季常太守招饮衙斋（二首录一）
　　闸河拨闷
　　泗上有怀卜戬甫
　　大风泝淮
　　初寒田舍作食（八首录二）
　　江行（四首录三）
　　自剑浦入昭武舟中即事（八首录一）
　　端午邻舟诗
　　中秋夜听伎（四首录一）
　　陆驾部席上听家伎（四首录一）
　　睡起
　　度夏漫兴（六首录一）

　　○严子陵 【 二首录一】

　　不谓征车至羊裘问水滨妇家仙种旧。 【 子陵为梅福壻】 友籍帝衔新。姓贵增州重。奴狂见态真。蟠溪同此钓一出掷闲身

　　○邺中怀古 【 八首录二】

　　佻浪文人习悲欢侠士风心交还蔡女。腹痛酹乔公。奏伎娱魂始。分香怆霸终九泉嗔大耳七筯漏英雄

　　又

　　敛尽寰中秀。埋成邺下尘窟狐邻国色膻蚁附词人命客园曾夜。笼娇瓦作春。黄埃十里雾何似迓针神。
　　诡特矜丽

　　○谷雨日抵家 【 二首录一】

　　衬日鱼鳞水烘人卯色天久晴贪谷雨新火活茶烟夜读偕儿垫。春耕老墓田。浪游频计左。□悟杜门贤。

　　○王季常太守招饮衙斋

　　郡已千山绕山颠着郡衙笼覊初识鸟瓶供未名花一簋南烹馔。千旗北苑茶。不湏谭境内官舍已堪夸。

　　○闸河拨闷

　　潚吏非时诘篙师达旦劳氷纹机裂缯版缝酒鸣槽扣月孤砧咽鏖风杂树豪传闻宵警剧典褐买弓刀

　　又

　　衔尾午犹寐鸣榔夙又兴施桥过驿驮。逆浪列渔罾聚蛤村伶曲疏萤野店灯市酤聊饮湿未暇通如渑

　　○泗上有怀卜戬甫

　　仆柳危桥侧。昏鸦古渡前艰辛如再世容易此三年骨有违时性文无役鬼权闻鸡今罢舞不畏祖生鞭

　　○大风泝淮

　　未说惊涛至如斯已备艰日行澒洞里人语■〈目咢〉眙间怪树蹲奇鬼痴云拥断山捉梢谁说惯辛苦盻前湾

　　○初寒田舍作食 【 八首录二】

　　东作曾相劳西成又许陪杀鸡隐者也。学稼小人哉。秔秫征农效菱茈足脍林贫家书畵少寒具入尊罍

　　又

　　未说南烹羙斋柈偶益笾细肌鳞点墨微糁爵披绵土润移橙地庖香抑鲊天宜城九异种风逆到炊烟

　　○江行 【 四首录三】

　　山忽呈螺出舟纔似发萦石颜危岸势碓趾壮滩声树穴风难劲篷孤月易清游鱼如过鸟历历向空行

　　又

　　有地都容水无天可限山。张帆欹一瓠举棹揖千鬟坡仄樵踪细厓倾鹭步悭诧奇兼骇险心目几曾闻

　　又

　　善没兼泅拍篙师胜蛋人乱山侵水位卧枿朿溪身。捣纸门门竹求盐担担薪叶舟重换小衢府倍艰辛

　　○自剑浦入昭武舟中即事 【 八首录一】

　　霁久帆增健暄深木顿稠点头行树鸟。浮鼻渡溪十巢饮榕承席溪春硙贮舟篙工私咲我明日匪安流
　　又句　江深胜罗剎。峡暮即黄牛。路黑山灵泣。潭青水怪囚。　狞庬排鳄齿。洄溜沸蛟涎。石隐涡旋发。烟开岭辨巅。　湾穷矶又至。栈绝磴俄仍。废彴殚猿技。危樯见鸟能。　波倩蛟营馆。沙愁蜮射人。

　　○端午邻舟诗

　　风嫰应蠲夏暄轻似衍春雕栏重复面。缋水动摇身□瞰佯他瞬缄欢故小颦一帘司聚散忙杀目成人
　　可与伯敬作并秀

　　○中秋夜听伎 【 四首录一】

　　箕暖笙全部筝陪笛半床疑仙金粉地不夜翠红乡裙褶分层艳唇脂论斛香陈王工写照离合想神光

　　○陆驾部席上听家伎 【 四首录一】

　　谱熟犹烦理妆迟稍恨催软腔莺学去惊态蝶赍来艳惜将终曲香攘未尽杯 【 写出轻薄妙】 闻弦欢欲舞不信雁□哀

　　○睡起

　　所贵躭幽寂差堪适寝兴院香鸣药臼。窗静闪棋灯碧蔓垂棚豆苍皮越户藤譍门暗懒态早已谢询僧

　　○度夏漫兴 【 六首录一】

　　池酌看新涨农歌起暮田秧将青报雨蕉竟绿无天 【 巧不入纤】 香昵深埋火茶甘久霁泉热忙多冷韵。输尽夕阳蝉。
　　附句　霜岸鸥身月。霞天雁脚风。　落日徐行水归烟乱赴松　庐样偷蜗小。篱身趁竹斜。燕来他垒惑。蜂出一村知。　落日边淮尽。黄流犯海回。　山厨抝项瓠。溪腴折腰菱。　藉草迟晴烧。量松想夜涛。

　　△葛弥光

　　寒山访赵凡夫因赠
　　怀郭圣仆

　　○寒山访赵凡夫因赠

　　松风二十里。花店野棠村。已是深山处。无嫌客到门。 【 与吕文靖　不是闭门防俗客。爱闲能有几人来。同一意。主客各占胜地。　心甫　回护语深厚不觉】 庐中半生住海内一家言 【 十字括尽一生　心甫】 雨壑看飞瀑褰云溅石根

　　○怀郭圣仆

　　雨歇林光动思君正黯肰多从寺里住几过客中年高咏夕阳树独游寒色天。洞庭山下月曾送渡湖船
　　彻底清畅

　　△王人鉴

　　将归吴别波臣

　　○将归吴别波臣

　　寒林今夜月与子暂相亲无謟难求遇因贪转受贫。 【 直说自深朴】 老临多事日。泪堕赏音人。所愿烽烟息重逢话隐沦

　　△锺惺

　　五月三日秦淮即事
　　送韩孟郁还岭南
　　经辽城鲁连射书处
　　彭城入舟后候浅（三首录一）
　　过浅
　　北固夜归
　　寄怀表兄王幼振兼邀枉过
　　迭浪岩寻伞山和尚不值遂登山顶
　　磁州雨
　　送五弟快还楚迎家尊赴吴中教职
　　送谢吉甫入都兼寄彦甫
　　题畵送沈朗癯入庐山兼寄憨公（二首录一）

　　○五月三日秦淮即事

　　岚减峰绞细潮生水步松薄阴停障面新暑试轻容烟阁晴皆绮山舩晚似缝火城 【 二字用不恰】 波上下犀渚影重重。

　　又

　　踊贵丝兼肉争先步与轮半帘亏蔽面。一舫去来身。密苇惊翘袖飞花到葛巾含情相目处桥外阁中人

　　○送韩孟郁还岭南

　　送客岁将尽别情能勿穷题诗何所道。对语不堪终岭树冬难雪河桥晚易风 【 名句】 同来君最久亦已返山中 【 含情无尽】

　　○经辽城鲁连射书处

　　火牛难再出。嵎虎已垂穷危矣强弓末。微哉一矢中城亡终去杀将死亦成忠所以为排难非他策士同。

　　○彭城入舟后候浅 【 三首录一】

　　氷腹寒犹解河身下反高所争惟尺水厥利在千艘委壑金钱易篝灯畚锸劳舟航今日虑未暇及风涛

　　○过浅

　　寂肰舟共水中夜忽同声里鼓不遑报。岸灯无数生半旬群力屈。一间万夫争。前后终当济。先人自物情

　　○北固夜归

　　游迟畏晚天晚际反凄妍好月下山路顺风归浦船云涛孤棹外市坞半灯边回首苍苍处。金焦在乱烟。

　　○寄怀表兄王幼振兼邀枉过

　　病来疏旧友。老至念周亲。五十余中表。存亡凡几人。回头梨栗日弹指杖舆身。莫悔前时阔从今相过频
　　老人声口如见

　　○迭浪岩寻伞山和尚不值遂登山顶

　　山僧下山去。终亦不离山。客到县岩半。身如乱水间。轻裾云气共孤杖涧声还归路君当在愁君闭竹关

　　○磁州雨

　　长路惟愁此暑行殊不肰湿光崖草动凉信笥衣传虫乱水烟上蛙喧风雨先北方农候晚物土幸无愆

　　○送五弟快还楚迎家尊赴吴中教职

　　数往惭吾弟微官累老亲公私言浩荡。俯仰事酸辛壮齿轻诸役全家就一贫孤舟兼孝友勉矣服劳人
　　柔厚最入风雅。讽之有益性情。气味亦绝似刘随州。此等诗人亦忽之　何也。

　　○送谢吉甫入都兼寄彦甫

　　年少称同学乡书附令兄一双仍待价。第五本齐名。我病宜先老君才见晚成。作宾今上国即此是家声
　　雅厚高老不减达夫

　　○题畵送沈朗癯入庐山兼寄憨公 【 二首录一】

　　泉石冥游迹幽明默护身出家超将相。度世答君亲。水观神三界。山行影一人 【 对弱】 远公迎汝处寒月石门新
　　附句　月散将残雪烟迎欲堕云　峡寒偏□色。江晚自多声。　洲白沙相似。烟青鸟不知。鸦鸣半树日。虫乱一汀烟。　去岸何由记。归帆不约同。　渚花昏岸岸。烟鸟白时时。　寒月归鸦外生烟闭户中　奋椎羣力外。进履众人中。　沙星疏欲活。霜火湿争残。

　　△谭元春

　　改柳庵坡路
　　秋夕集周安期陶公亮陈则梁赵彦琢胡用涉金正希柏鸾堂看月
　　义河边别业欲改作庵订点雪师弟来居
　　忆五弟正则
　　抵白下寻林茂之
　　商孟和得马仲良馆胡昌昱得张金铭馆
　　书云李长蘅清真佳士貌绝似友夏尤奇
　　下第后寄答朱公无易

　　○改柳庵坡路

　　坡陀尺寸势要取径骞腾干土晴敲杖疏林远报灯坐看上桥客 【 抝】 行送出园僧为爱新成日情添故故登

　　○秋夕集周安期陶公亮陈则梁赵彦琢胡用涉金正希柏鸾堂看月

　　虽云常谢客太寂亦思人 【 正是子瞻学道未至。静极生愁。二语注脚。】 月性间阶满秋声半夜真 【 最是竟陵习语。不恨清态。正坐浮耳。诋之者常举伯敬桃花少人事。谓李花当独终日忙乎。今云半夜真。则前此后此。秋声尚假。论诗虽不必如此戏谑。要之率尔语亦当简括。病在不炼。○若唐人海静月色真。自有悟境但袭用此等字句。最为疏庸浅学人便径。大抵一涉习气。王李锺谭。堕落则一。】 歌连乡梦了。坐历酒寒频如此森森柏。微喧恕好宾。
　　生一波意作结亦不见老

　　○义河边别业欲改作庵订点雪师弟来居

　　舍宅虽犹愧斋闲易改庵 【 胸怀真率如见其人】 来翻如逆旅家渐信瞿昙雨长邻园豆霜垂屋角柑竟陵城隔水住此觉师堪。

　　○忆五弟正则

　　一时忽不乐。五弟知何如。临别曾相订未痊当寄书。幸因书不达。遥揣病当除。寂坐宾筵上魂惊夜叩闾

　　○抵白下寻林茂之

　　雾葢蒋陵天先寻古巷边。寄书非晤后。拜母在交前。 【 古道】 地阔狂名小人归幽事传。 【 腹语】 高斋残竹雪相见亦欣□。

　　○商孟和得马仲良馆胡昌昱得张金铭馆

　　德色胜 【 易甚字似亮】 于饥。贫交不易依。肝肠吾爱汝馆谷至如归何有四公子。能知一布衣世情从古薄莫以厚为非 【 婉厚无穷】

　　○书云李长蘅清真佳士貌绝似友夏尤奇

　　闻道李生久兼知亦慕子肤清原可厌惟肖独何与畵已将诗有神能令貌如他年谁后死优孟免踌躇

　　○下第后寄答朱公无易

　　穷山甘久住泉月达秋碪归后湖如改愁中天屡阴 【 心能易境。湖非改而改。天不阴而阴耳。唐人气味如中酒。情怀似别人。较浅露矣。宁谓古今　人不相及。】 自怜常失意还问旧知音。千此嗟蹉跌谅非君子心。
　　附起句　夜雨湿湘花。春山欲焙茶。　中句乌鸟歌下酒。白白水迎鱼。　龟鱼苍藓瘦。猿鸟碧云森。　峰秀名峩处。笺香姓薛人。　晚年子与汝。新社俗兼缁。　南陔供母力。西□饭僧人。　频年千里雪。残腊一江灯。　明月花棚夜长河柳岸春　石怪鸟难下。林深僧亦青。　蚕犊丰由妇。儿孙好听天。

　　△方拱干

　　集盛屏之樾阁听琴

　　○集盛屏之樾阁听琴

　　秋堂贮空月堕竹细成阴斯地迥焉异于时可以琴 【 会心甚远】 度松风亦韵 【 句浅】 帖石意先深始悟溪头约违予应。至至今 【 言宜乎此约之已久而郑重也说转作结亦异】

　　△熊文举

　　过易水

　　○过易水

　　感愤寻仇意当年太子丹雨余青督亢风起白衣冠一击龙魂夺三歌马角寒渐离虚击筑酒伴不生还
　　令人堕泪。亦令人起舞。

　　△尹伸

　　五丁峡
　　太仓发舟入郡（二首录一）
　　送樊君带宰安义
　　杨宪副招游镜湖
　　观笋
　　观竞渡
　　哭刘元城司马（十首录二）

　　○五丁峡

　　不是秦愚蜀兹山莾未开唐人空写去望帝尚飞来骤雪乖春气寒冈种刼灰自肰成极感幽壑莫生哀

　　○太仓发舟入郡 【 二首录一】

　　画舫宵趋郡岩城谘旧名五都缯玉市万部管弦声窗暗经桥数人喧识吏迎可怜驺唱入朿带谒台卿

　　○送樊君带宰安义

　　主爵非无意授君贫瘠乡悬知家有谱不倚宦为囊割小刀逾利时平项可强簿书多暇日幸揖庐山光

　　○杨宪副招游镜湖

　　买山君尚早邀赏亦麤宜江练吞溪处湖容带雨时松鸣岩势动岸险屋形欹。来路愁遗胜归舟莫厌迟

　　○观笋

　　幽香不可秘此月竹之秋白箬一溪雨。苍龙万户侯。呈身争欲锐。裂土反从柔。径尺生来足三旬应过楼

　　○观竞渡

　　万古伤心事流传作水嬉蚿行翻日脚龙阵蹙氷丝怒势偏宜远酣来或小迟 【 神景画出】 南风喧袄霭市井与骚辞

　　○哭刘元城司马 【 十首录二】

　　铨格忧尧舜。临轩始一人。兵难持必胜。忠不化千身后事愁惩噎旁观易友唇泉台有知已。县贲父为邻。

　　又

　　逢儒不问战。此语肰非肰贼岂无因遁人犹责万全。逗挠疑慎重封恤坐拘牵功罪中兴局翘勤信史传妙于立言。可泣鬼神。正在此等。○情事委曲沉快。方之奏议。则亦刘子政讼陈汤之流亚也。诗史关系。正复不小。又一战中华体。千秋国士风。乐败欣言中。停功且讼冤。时艰多用智。势急合轻尝。崩城兼哭世。啮指忆缝衣。几千人饮血。一二语含糊。皆剖肝沥血之语。
　　附句　出黔途次。迭巘盘回路。奔雷明暗泉。傔狂蛮酒墅。马喷栎林烟。　江上观霞。气熏鱼眼热。光灼鹭毛丹。　凌云绝顶。蛟脑千寻佛。鳬□百雉关。入滇界。草骄虹堕地。花躁鸟疑春。登太华。花心寒自艳。松德老逾慵。井邑蛟宫里。羗番鬼度西。

　　△魏浣初

　　观音阁
　　过江
　　夜行夹沟道中
　　子房山
　　立春日渡黄河之兖州界

　　○观音阁

　　其下得非鳌愚谁置屋牢梯能悬蜀栈溜可敌吴舠相住诸天影声流万古涛月明芦白夜隔岸数秋毫

　　○过江

　　榜人贪间道乘夜独挑江羯鼓权支漏。吴歈自信腔。暗潮吞苇岸侧月射蓬窗蚤见空蒙里亭亭固幢

　　○夜行夹沟道中

　　胧胧续短梦消不尽长亭地阔山无势 【 季重　天阔万山飞。写其雄怪。比地阔山无势。状其荒远。即目奇妙。非容易可得。】 人荒鬼有灵霜痕常误月燎烬尚疑星鼓角参差发虚同谷里听

　　○子房山

　　邳起因黄石。山游又赤松。霸图聊战马。仙骨自犹龙岂独奴余子还终客乃公千秋衣白者。差许蹑高踪
　　与舒鲁直二作并称绝唱

　　○立春日渡黄河之兖州界

　　腊共氷澌逝春随曙岳融土音蛮估别草具野邮回梦短呜鸡后。关长落照中。行看帝城柳眉学内家浓

　　△方孔照

　　白鹿湖
　　湖月分韵
　　方外史先生

　　○白鹿湖

　　浩荡人中境无如水上山长堤前抱屿翠石巧藏湾□卷重波外花开夹岫间从容穷岳麓此地且追攀

　　○湖月分韵

　　众山遥耸月帆影故亭亭斜入船窗白平铺酒案清双明疑岸火。一抺想芦汀。流照先渔父其间谁独醒

　　○方外史先生

　　倦客宜穷谷春山始遇师冷松穿雨到初杏迓风吹。 【 □□】 为荡铺 【 壅】 泉叶因通润笋池孤灯深发省高响落霄帷
　　语未了肰

　　△茅元仪

　　狱中寄内

　　○狱中寄内

　　我已安之矣惊魂汝未牧佛龛闻细语诗卷迭长愁占梦聊凭婢缄书自纫裘从来甘鼎镬为尔悔封侯

　　△姚希孟

　　怒雨
　　新霁
　　赋得邯郸才人嫁为厮养卒妇送陈仲弓赴粤西（二首录一）
　　过巨马桥观水

　　○怒雨

　　弥空云脚重着地浪花万壑奔天上。三江入帝都。坳堂深可浴頺壁醉难扶龙战缘何事甲兵洗净无

　　○新霁

　　白日破天出。层阴安在哉。 【 老法】 朝暾翻绿史。晚照落苍苔顾影花啼笑梳翎鸟去来不劳钟鼓报初月唤深□

　　○赋得邯郸才人嫁为厮养卒妇送陈仲弓赴粤西 【 二首录一】

　　揽髻挟箜篌盈盈践翠楼妆成贵姊怒曲罢小怜愁欲杀犹常事生坑见老谋 【 说出狠妬刺骨惊心】 咄哉灶下养仙侣□衾裯

　　○过巨马桥观水

　　石坂沸清泉泉飞石更穿 【 妙起】 雨将鸳瓦洋雪入蟹珠圆影落长虹挂声争万马阗京尘何日洗对此欲停鞭。

　　△池显方

　　石城瀑
　　别杨元孺

　　○石城瀑

　　幽潭龙所宅铁壁固其垣水凿因成磴天肰立两门常阴秋不退依气树无根 【 寒冗生粟日月短气　心甫　奇境妙理】 栖定绝蛩迹兼堪避鸟猿 【 结漫】

　　○别杨元孺

　　白下予频梦闽山尹两移无书通要路一咲卷牙旗 【 说得杨君大有身分。唐人一言不合龙额侯。击剑拂衣从此去。烦简各妙。】 到老惟辛桂兹行别荔支许多怀未竟兼负玉屏诗

　　△潘一桂

　　大店驿
　　曹氏南园池上作
　　寄高孩之于燕中非所
　　晓发

　　○大店驿

　　一身随瘦马迢逓踏关河草市悬覊靮山风冷饆饠饥鹰塞食去。田鼠掠人过。常慕孤游乐今宵涕泪多

　　○曹氏南园池上作

　　有此一池足与天分碧空停秋光气迥引竹翠痕通密荇闻鱼唼高荷没钓筒幽心写吟步觅句小桥东

　　○寄高孩之于燕中非所

　　羣志害奇策片心谁与论安能不陨涕。无语可称冤。苦雾斜阳小。平芜众鸟喧如何将社稷取快只烦 【 一时】 言。

　　○晓发

　　昭曙月痕薄太阳光末成离骖兼梦远石路挟霜明破暝初分树开烟不隐城。连朝事行役渐习晓鸡声。

　　△释通润

　　雨后
　　海云堂
　　初霁思湖上故居
　　解制将归简三如学公
　　留见晓结夏
　　种松老人

　　○雨后

　　好雨忽沾洒举头皆赏心云拖断湖草碧抹遥天岑明月出孤岛主人横一琴不妨 【 兼闻】 翠微里流水潺潺音

　　○海云堂

　　独挟风霜气深秋问草堂两鞋随路远孤梦入花长楼月欹江白峰云倒日黄 【 奇秀百炼】 自予来往熟山鸟亦回翔

　　○初霁思湖上故居

　　乔树碧巃嵸琼筵起梵宫云驱将断雨风勒欲垂虹 【 勒字吟安】 残照熏晴壑。高花媚远空遥瞻故山寺心注太湖东

　　○解制将归简三如学公

　　晓起春寒甚思君岩上庐当门雪几许倚杖兴合如不日理归棹。无人传别书。 【 竟似嘉州唐诗僧中无到此者】 临行恐。草草先已 【 此】 托江渔

　　○留见晓结夏

　　世路止如此穷山或可寻。且将欲往意。仍作更留人。 【 俯仰不尽】 丛桂阴虽薄新篁影渐湥最宜无事者。磅礴纵虚襟。

　　○种松老人

　　饭后罢锄舂寒山信短笻偶随孤犊去适与老人逢。见面不知姓。自言能种松。横冈千万树。大半已成龙。

　　△季孟莲

　　新寒
　　冬初滕王阁晚眺
　　寄答梅生生时蔡绳祖来自宣城得生生书

　　○新寒

　　落日鱼鸟聚深村樵牧，厌。雨枫来阔响霜菜发红甜城内有酒贳。山中无漏添。灯花寒更结看长水仙尖

　　○冬初滕王阁晚眺

　　楼影下江流高城急景收云霞斑驳水浮雁泳游洲橘婢垂垂老樟公冉冉秋南天无雨雪归棹好油油。夷犹

　　○寄答梅生生时蔡绳祖来自宣城得生生书

　　东迁在何日怅望别宁阳一幅蔡侯纸千金梅尉方邮筒鱼腹小缟带雁行长迭嶂楼中月今宵一片霜 【 响秀】
　　全没间架不烦造作而兴致超肰
　　附句　水明拖野电。松黑照风萤。　雁来尺万里。书去雨连宵。日暮山炊起。松烟络寺黄。自别三春苦。愁闻呌子规雨来寒食夜灯拣落花诗　露阶风踽隺。霜殿月升钟。

　　△卜舜年

　　春晴山居

　　○春晴山居

　　水满失滩沙云开曳彩霞晴来旋晒药雨后急牧茶莺坐一身柳蜂归两股花人言无事得。多事最山家。

　　△陈弘绪

　　园居

　　○园居

　　除却园丁到蓬门久不开鸟怜新霁色人傍乱红堆楼小山全绕。帘垂燕数回。偶因寻稚笋冲破石边苔。

　　△释明河

　　寄陈季采

　　○寄陈季采

　　多时不到山见说在人间秋水远天净。野航今日还。 【 似震父肰师自以无意得之一】 开尊邀月饮闭户课儿闲。却望青来处西峯近可攀

　　△释读彻

　　哭亲
　　晚投江寺
　　自吴门之云间
　　送朗癯入匡山
　　别吴中诸子
　　壬戍除夜
　　送德水还豫章
　　答玉门将还蜀留别

　　○哭亲

　　如此是何信可能不及情终天空抱恨。一痛到无声。思极还疑在归迟已隔生报恩恩反负无益是虚名

　　○晚投江寺

　　江头路不谙。何处欲投参。日落闻孤磬溪边见草庵半庭归宿鸟一树坠霜柑夜梦堪幽绝藤萝月满龛。

　　○自吴门之云间

　　春雨夜淹淹春波几尺添买花摇短橹碍柳揭高帘三两家村落。一行书酒帘。华亭看不远。的的九螺尖。

　　○送朗癯入匡山

　　独向匡庐去安禅第几重九江黄叶寺五老白云峯 【 中唐】 落日眠苍虎飞泉下玉龙到时应为我致意虎溪松

　　○别吴中诸子

　　相送了无意临岐还闇肰回看吴苑树独上秣陵船春老还山路江昏欲雨天 【 不减震父】 白鸥颇怪我聚散绿波前

　　○壬戍除夜

　　天地满蓬尘吾庐一扫新若教无此夜那得暂间人 【 名句】 瓦雪融松火梅瓶破冻春自来飘泊惯不觉寂寥身

　　○送德水还豫章

　　扁舟辞我去。三月向浔阳。别路知多少。桃花水正长。今年仍送尔。无日不怀匡。最是关心处。青莲旧草堂。
　　一气格妙在不寂寞

　　○答玉门将还蜀留别

　　归期未可必。家远在渝州思恐临时乱诗乘暇日留 【 情致深婉】 江风吹破笠。峡雨系轻舟再到知非远莲峰月正秋

　　△申绍芳

　　登金山眺大江限韵禁体

　　○登金山眺大江限韵禁体

　　天水浩无际。中流万古情。 【 起法空旷　圣野】 荡胸皆绝景触耳尽遥声吞吐乘噫气。兴衰阅战争。我来登此地诗酒共峥嵘白战高手　启羙

　　△顾简

　　湖上泛月过放生池
　　湖上晚归
　　访董仁常
　　送朗道人入山

　　○湖上泛月过放生池

　　良夜信无几好怀当复肰翻嫌僧拥衲因背仆登船 【 琐事高兴】 倒影鸟飞破澄波月样偏不妨渔子觉 【 或同或异俱见其幽　心甫】 同过六桥边

　　○湖上晚归

　　清游无不适春鸟自相呼坐去松风杳行来涧影枯 【 俗料】 柳平寒食岸花静夕阳湖 【 文房佳句】 归路宁纡折穿林避酒徒 【 煞风景】

　　○访董仁常

　　素识萧闲意今披澹漠风破窗秋雨击古屋夕阳烘 【 画句画意】 画亦因人贵诗元到老工羣公荐遗逸。何乃竟遗公。
　　高处或在此

　　○送朗道人入山

　　枯坐不萧瑟梅花差破颜前宵雪盈尺。呼我出松关。踏遍数重野。月残犹未还。那应便辞去。杳入万峯间。
　　只将同游说起直至末一句捩转送意局法变化自从嘉州脱胎人却不觉○以古为律一气不对不觉其薄只是意味清厚

　　△董斯张

　　夜过姑蔑

　　○夜过姑蔑

　　行人宵未眠利涉有长年渚荇暗牵桨水萤羣入船城寒柝不起流胒月难圆何处琵琶伎江南曲上弦
　　附句　恠松储雀粒。干雪晒龙腥。　腹馋嫌荠老。书懒放蕉长。　塔花当树隐。帆雨带桥寒。翠微流水句。前刼住庵僧。　夕香分草梦。春紫到兰心。　起句　吴质不成眠。钱唐醉客天。

　　△徐颕

　　西岳

　　○西岳

　　拔地莲花在多年玉井湮黄河西有影。云栈四无邻。氷窟难成水。枫香渐化人。夕阳不易落闲立数三秦

　　△张一如

　　琉璃窑
　　竞渡（十首录一）

　　○琉璃窑

　　在昔陶甄处于今亦冷烟坏垣存五色贡土积千船。莾里兽长望露中鸳不骞人家如月户宝屑各纷肰

　　○竞渡 【 十首录一】

　　极望水茫茫沿洄漱玉光躶乡宜水戏人海聚风樯流断兼葭色洲迷杜若香归潮元自急迟进亦如翔

　　△曹玑

　　茌平道中
　　代魏朴处士答皮陆二君五贶诗

　　○茌平道中

　　我昔歌行路知非竟又非病因难载酒寒岂叹无衣绛稻连砂煮黄尘带石飞此来谁劝驾。偕隐故人稀

　　○代魏朴处士答皮陆二君五贶诗

　　华顶杖荅袭羙
　　太湖砚畣鲁望
　　乌龙养和答袭美
　　诃陵尊答鲁望

　　•华顶杖荅袭羙

　　斟酌天台意高人赠我持骨堪齐埜隺顶合绣苍芝夜月悬丹壁秋山拄两颐。若教风雨动犹畏老龙外

　　•太湖砚畣鲁望

　　隐约子陵滩云深石涧宽墨从香雨散思入众峯寒醉草龙将出书狂酒未干。不须铜雀瓦小篆欲重刋。

　　•乌龙养和答袭美

　　空山多岁月貌与骨同幽但可无欹侧。何妨有赘瘤。懒吟消午梦醉眼看云头解尔相将意偏宜上钓舟

　　•诃陵尊答鲁望

　　不琢 【 朴字不琢】 竟成尊潮痕乱酒痕雨腥通海岱。瓠水接昆仑。丹灶松花地。残书薜荔门。埜人何所事双眼笑乾坤
　　句率
　　附句　杞菊盘中菜神仙字里虫。　□月藏书幌。冲霜古剑花。　古余芝隐地。天放石樵人。石穴仙人窍。松铃道者音。

　　△李之椿

　　虎丘吊五人墓兼怀周忠烈公（四首录一）

　　○虎丘吊五人墓兼怀周忠烈公 【 四首录一】

　　乱贼儿孙拥安危呼吸争五人能就死众正始俱生 【 说出关系气色百倍】 矫逆原非诏拳凶不为名忠魂今尚在时映夕霞明
　　徂徕五律工秀。至起句尤用意。如万壑昼迷烟。枫香不记年。野外绿初浓。烟花晓欲缝。春晓净江天。青山入画船。家家杨柳青。车马不曾停。真不减唐人风致。又墖动轻寒色。城飞不断烟。鹊巢争雨树。渔网乱风江。并是百炼之句。

　　△张隽

　　孟朴集荒斋作续六月诗喜雨

　　○孟朴集荒斋作续六月诗喜雨

　　散发定何地荒除亦静林苕华平日句。竹实此时心。雨入鸣蝉湿寒当宿草深要须公后序。并取牡山阴。

　　△杨文骢

　　晩泊

　　○晩泊

　　远浦横城霭归舟卧夕阳寒多增岛翠夜不没 【 静起】 江光花影吹山面秋泥笑容裳芦边纤月起一半是轻霜
　　骨韵秀逸

　　△马士英

　　春日晓发宜阳道中

　　○春日晓发宜阳道中

　　物色开新眺风光忆昨年青郊驱马日紫椹醉鸠天清洛夜微雨锦屏春始烟更来山不厌当一问平泉

　　△茅映

　　烂溪道中

　　○烂溪道中

　　气霁天方肃萧萧枫落何渚清秋鹭暇溪静晚渔多岸草经霜劲邹春验岁和遥寻炯火处系艇漫炊禾。 【 何禾二叶未安。】

　　△沈自然

　　春日华严寺

　　○春日华严寺

　　柳色半烟笼飞梁挂彩虹春城江潋滟晓寺树玲珑风暖丛铃细香高细炷通水云丹艧重今日似湘东。
　　附句　艹池摇蕙梗。花衖滴松梢。　新歌教绿鸟。残局打红枭。　砂砾青驴阪。波涛白鹭滩。

　　卷十终




明诗平论二集 明 朱隗辑评

●明诗平论二集卷十一

　　五律三

　　舒忠谠十四首　　　华　淑四首
　　陈函辉二首　　　　卢世二首
　　黄景昉九首　　　　郑元勋一首
　　阎尔梅三首　　　　陈名夏十五首
　　方以智四首　　　　万寿褀一首
　　陈子龙十四首　　　顾梦游三首
　　吴伟业三首　　　　单　恂三首
　　周　鼒二首　　　　吕　阳一首
　　朱　灏二首　　　　陆彦龙二首
　　曾异撰一首　　　　邢　昉二首
　　杜　浚一首　　　　金　堡一首
　　李　雯二首　　　　宋征舆二首
　　左国林一首　　　　吴德操三首
　　左国棅二首　　　　陈　焯一首
　　方其义一首　　　　孙　临二首
　　周圣楷一首　　　　周永年五首
　　宋登春一首　　　　胡尔伟一首
　　释弘忍一首　　　　庄祖谊一首
　　胡文蔚一首　　　　吴士权一首
　　鲁宪学一首　　　　周立勋一首
　　子奕正一首　　　　徐孚远一首
　　彭　宾一首　　　　宋存标一首
　　孙永祚一首　　　　曹　溪三首
　　黄传祖一首　　　　张一鹄一首
　　梅朗中一首　　　　刘敷仁一首
　　曹尔堪一首　　　　钱光绣一首
　　程　邃一首　　　　韩曾驹一首

　　△舒忠谠

　　张良墓（三首录二）
　　望夕留括州
　　鲁连村（二首录一）
　　秋杪怀茂先养未客南都
　　孟尝
　　平原
　　春申
　　海上苦雨
　　涿州昭烈庙
　　登沙丘城（即阜城）
　　南湖秋色
　　东阿题项王墓
　　采石吊贾岛墓（二首录一）

　　○张良墓 【 三首录二】

　　火德兴三杰全身在愿留铜楼多羽翼。铁券此菟裘。已灭祖龙熖。终无牝雉忧土人还念尔烧纸为安刘。

　　又

　　荒坟多似髻谁及子房贤年在诸侯表。碑从汉杰镌曾闻如妇女不信葬神仙 【 秀琢欲仙】 惆怅石桥路驱车落照前。

　　○望夕留括州

　　可怜人与月相照在他乡岭近猿翻帙斋寒鼠附床作霜天最澹 【 朴切语最是律家所重】 入暮郡逾苍。积水摇西壁萧萧竹影凉

　　○鲁连村 【 二首录一】

　　邹人夫子外。吾敬鲁先生。正气降燕将。倾身赴赵城。千年犹有屋六国不为卿公子殊相忆茫茫海上情

　　○秋杪怀茂先养未客南都

　　双彦倾南国归期滞杪秋枫摇宜客倦菊小待人幽短笛桓伊步。残星李白楼。江潮吹玉露。好上月明洲。
　　中晚之际

　　○孟尝

　　六国多公子田文致足贤诸君推一二。有客号三千兔狡终身窟鸡鸣片刻天至今薛父老。犹愧券书钱。

　　○平原

　　浊世翩翩者。何如胜可风。禡亭贪固失。虞印弃何功。十九因毛遂。三千仗李同。羙人黄土去豪举更谁雄

　　○春申

　　时人有黄歇偶御太子归遂尔叨朝相。因之假国妃楚弓终未得秦货竟何归若配牛金飨犹先吕不韦

　　○海上苦雨

　　半夜寐非寐空阶走乱淙龙身全出海鱼族亦横江客梦阴逾幻。 【 身历方悟其真欲易一字不得】 乡心静未降无聊看烛影竹蕋暗西窗
　　苦雨句附　蛙语通城灶。鱼腥入市艭。　两师携妾讶。河伯娶妻疑。　湿到经旬后。寒添半夏时。　蚁封喻土倦。鹳并舞云赊。　一床犹蚁共。半阁亦苔生。

　　○涿州昭烈庙

　　火气已三炎。人心总不厌楼桑犹羽葆茂草亦堂帘鼎足争髀肉纯衣并羙髯野人长揖祭古朴莫为嫌。

　　○登沙丘城 【 即阜城】

　　頺城残照处登陟见沙丘白帝终残蠎。乌江亦沭猴。六王应有恨。二世不为谋。何事骊山下还劳牧炬搜

　　○南湖秋色

　　清听不容愍乱流湖有声得霜知触脆因雨觉鳬轻石与頺波角洲随脱树明挂云双塔影诗思杳肰生。

　　○东阿题项王墓

　　葢世英雄梦一抔万 【 千】 古怜学书儒者事。本纪史臣篇蛇泽神先告鸿沟计未全至今樵竖口犹笑舜瞳偏

　　○采石吊贾岛墓 【 二首录一】

　　采石葬青莲一抔贾岛连盛衰诗有气仙佛证何年。韩愈门生籍。杨妃学士笺。萧萧秋草路瘦石亦堪怜
　　五律险特奇秀。前惟文长。今则季重。两先生而外。当推鲁直。或有指平热一泒为盛唐。而忽此等诗。试举王孟一二。如官桥祭酒客。山木女郎祠。石镜山精怯。禅枝布鸽栖。等句。亦何尝专以平熟为事。而取应詶通套语。以点辱盛唐之名哉。
　　附句　海阁先星出。淮航受浪轻。　水国渔成户。山城树满衙。　雾网渔如梦。风帆客易喧。麦饭星催店。芦花月送衾。　笋候千家雨。花时一叶舟。　日牧鸿背雪。风落马毛霜。　古山曾识面。新水正平脐。　老石泉成路穷村树当关　楚色江疑雾。吴光水似天。　烟舠随浪徙。晚市趁虹明。　秋亭无久梦。晚树有枯香。　雪过羊城暖。秋看象郡青。

　　△华淑

　　秋晚琴川舟中
　　缥缈峯
　　消夏湾
　　读澘余记为利根作（师黔人罹水蔺之变全家被戮仅以身免）

　　○秋晚琴川舟中

　　到此躭幽况轻舟溯远空草黄。山自 【 更】 绿。霜白。树纔红。 【 名句】 漠漠云衔水栖栖鸟泊风沿洄邀夜色佛火半峰中

　　○缥缈峯

　　全湖始猎尽。吾目与心谋。 【 似泛论却是此间商量语转落本题自远自旷】 不有洪波遶。空山亦未幽。风烟连嶂没。日月夹涛流。 【 须着此宏壮语衬住】 一壁孤飞起。登之难久留。 【 结陡健举一篇得势　草臣】
　　心眼有全山水。于一处偶肰拈出不专在题中寻活此由立意立局之高。

　　○消夏湾

　　平湖添一曲风色遂全幽 【 移不得他处消夏全身俱现】 晴泛常 【 亦】 疑雨山居犹在舟 【 此语却近】 橘橙垂户户菱芡聚洲洲不信偏宜夏。暄凉尽可游

　　○读澘余记为利根作 【 师黔人。罹水蔺之变。全家被戮。仅以身免。】

　　兹事已今 【 成】 昔余胡叹息频 【 唤得兀突】 空门无骨肉至性有君亲去发仍俘虏遗灰认刼尘慈航如可度万鬼立。荒津 【 立字森悚】

　　△陈函辉

　　杜康桥
　　夏日登君山问春申墓

　　○杜康桥

　　酒人千载上。姓字此中留不赖君遗教。其谁可解忧。公田饶秫国。吏隐有糟丘寂莫荒江外浮生聊与谋

　　○夏日登君山问春申墓

　　炎政驱劳吏扶笻且看山此君饶后着。千载掩虚关狡矣楚弓失恢天网还 【 令人竦肰】 细腰能伏卯遗鉴此红颜
　　寓感慨于叙事之中咏史如此足掩左太冲矣　开少

　　△卢世

　　读杜微吟（十首录二）

　　○读杜微吟 【 十首录二】

　　纔得东柯谷。西枝又有村醉眸牧锦里老脚放夔门所至营茅宇。临行赠果园。江天云雾里寂寞少微尊

　　又

　　文章惊海内万卷破来新即事非今古。高歌有鬼神。李苏师友密陶谢弟兄亲乃祖无遗恨慈孙是替人。

　　△黄景昉

　　登钓台
　　铜雀台
　　月夜突过林守一书舍
　　咏冯夫人和戎
　　九日山怀古
　　送二兄可发之阳江时连得大兄可文抚州讯怅别并寄

　　○登钓台

　　先生饶隐具随手足鱼腥 【 句俚】 瓜葛从吴市裘竿傲汉廷奴狂终有态客重不须星 【 妙语】 应识还山意鸿飞悔未冥

　　○铜雀台

　　遥忆铜台宴登堂各自亲小侯邺下长新妇洛川神天地私雄主。风流想 【 字弱。易一去入声字。仍佳。】 古人犹闻书记好。横槊待徐陈。

　　又

　　尤有惊人语谓 【 云】 山不厌高上天应板荡老猾出风骚冢上今磨剑床头旧捉刀黄须偏好武未肯愧三曹 【 引曹彰作结请客稍远】

　　又

　　莫信言肝鬲欺人术太工过车防腹痛。得檄愈头风。牛老犊何罪巢倾卵已空楚江鹦鹉血。芳草至今红。

　　○月夜突过林守一书舍

　　不遣通名刺探瓶坐索尝侍儿私致语上客是何乡 【 率宕如见】 礼数吾真阔风骚汝所长定知今夜梦落月满孤梁。

　　○咏冯夫人和戎

　　汉阁中天起君王驾御才。图形纷燕颔字牝亦龙媒鸿鹄高秋怨蒲萄内苑栽只今西塞草。曾拂锦车来。

　　○九日山怀古

　　似尔供流寓休官策未迂驳班秦砚眼夭矫晋松须近寺钟分绿磨碑字餂朱相传旧舶使曾此祭天吴

　　○送二兄可发之阳江时连得大兄可文抚州讯怅别并寄

　　庾岭旧秦余风烟四望舒岸墙堆蛎蛤庵屋蔽棕榈强进官厨酒。频驰子舍书。楚人矜意气。赋或重相如。

　　又

　　楚水粤江暮双鸿信自飞不愁行路屡反觉在家非。祖地花悟姑坛种药肥。好思姜伯约。为母寄当归。
　　附句　太平庵。铁互通泉古。氷壶濯梦寒。　送守琼。岚深鱼米郡。岸白马人家。　龙岩。九州岛岛曹氏史。百洞董公山。　岁暮。要儿书郁垒愁妹嫁钟离。裂竹惊山鬼。燔肝祀灶君。　泽国菰为饭。官窑瓦似霜。　石痕揫绿玉。松质卧青犀。

　　△郑元勋

　　登香山来青轩

　　○登香山来青轩

　　红香清冷界幽不避游踪有例看山檄无闲报客钟鱼浮人影外鸟起马蹄中 【 奇而真】 二百余年柏频观驻六龙

　　△阎尔梅

　　岳墓（四首录二）
　　冬尽潘木公冯犹龙钱密纬招饮北固复移米家山房（二首录一）

　　○岳墓 【 四首录二】

　　兴亡天已定君偶处其穷但爱人臣节。安知社稷功。 【 正论大识】 大臣窥上意天子忌精忠夜雨啼荒墓阶花未忍红

　　又

　　草刱膺天箓康王念已灰不肰六师去。指日两宫来。紫塞雨霜暗。青衣君父哀。试看公死后。谁踏贺兰隈。

　　○冬尽潘木公冯犹龙钱密纬招饮北固复移米家山房 【 二首录一】

　　江南江北隔。远影尽苍肰岷力能开地霜波自洗天。 【 险鸷句法似季重】 岩寒封鸟径渚碎织渔船翠积金焦晚松毛一两拳

　　△陈名夏

　　促织
　　初秋
　　将放舟郗山有所访
　　过褚秀禧别墅有怀
　　喜珍叔楚弟至
　　舟泊桃源示实楚弟
　　初入山
　　独坐
　　宋布衣诗
　　太姥山送雅如
　　曲周观半舫先生狱中示孙卷怆肰而作
　　真定诸子从子学

　　○促织

　　观时念微物。宇下迫绳床不独关离曲犹能劝织裳国风熏鼠近风俗鬬鸡傍倦客何堪听秋声与梦长。
　　咏物之作。纤巧易。大雅难。如丂蕴藉。非高手不辨。○五六妙甚。文长有其工秀。无其闲婉。赏音者自辨之。

　　○初秋

　　方秋变。客思不欲久离乡自对星河出旁观熠耀行寒声将八九清影到衣裳屈指江云客苹花岸正长
　　柔澹有音外之情

　　○将放舟郗山有所访

　　风雨下轻舟 【 便自摇曳】 羙人山外求一程杨柳岸片月野田秋水色盈衣带桡歌起鹜鸥流云知客意不肯恋峯头
　　结得不近不远恰是此处妙

　　○过褚秀禧别墅有怀

　　西风倦游客念子意难闲乱叶云垂幕深林草闭关晓当湖上雨寒入梦中山南国音书胒。云胡使未还。
　　五六秀逸浑远。元气自含。非晚唐可拟。结留不尽。唱叹渊肰。在文房集中亦不多得。

　　○喜珍叔楚弟至

　　一家人忽至 【 朴妙】 甚喜获平安。囊有故山色衣兼庭树寒 【 关合多致】 竹声摇夜语雁影下秋澜共说将归意。明灯且进餐。
　　清真婉约

　　○舟泊桃源示实楚弟

　　河烟兼月影寂寂在孤舟灯火明城角。寒霜下野流几朝千里路三子一乡愁 【 顾逋翁一家千里外百舌五更头如此风味正复不减】 自问冬来客何如昔遇秋 【 说转结法新】

　　○初入山

　　自念华阳路生疏为客劳 【 起得苍浑】 分萝行涧木看屋出云涛人化三峰石松留百岁膏。深幽无所患暑月进山袍

　　○独坐

　　野色生虚坐门关老衲同秋棠啼雪鸟夕叶奏寒风石补宜人路楼开听雨中 【 上句贴细。下句开亮。如此方名善对。妙得不板不疏。】 闲居原足赋不待武陵东 【 结得闲逸有余地】

　　○宋布衣诗

　　济上鹅池子。能诗老布衣无邻不借火 【 孤高一语便尽】 有酒即忘归。帆挂潇湘泽风吹薜荔帷师襄终入海到此是忘机 【 不乏】

　　○太姥山送雅如

　　荒涂寒更苦主我是通家。数世凭风雅残冬对雪花 【 对法清活】 何人端下石。有鬼善含沙。曾史名犹毁。呼天更自嗟

　　○曲周观半舫先生狱中示孙卷怆肰而作

　　千里君从我三秋我送君 【 情事可感读之欷歔】 难将沧海泪。流作故乡云。 【 乡泪俱下】 觅客通风俗依僧避见闻何时天下士谈咲解吾纷 【 子长子美。千秋有几。】

　　又

　　开卷成于邑看来泪作诗乃公思隺唳似我惜鸿仪新息犹传诫。僧虔肯废规两家当户子孤苦正同时

　　又

　　河山方极目。愁发渐成翁。谁见乌头雪。空怜鸿爪风上书无少女去国有终童何日披云雾。鸡鸣沧海东。

　　又

　　对君销永夜。何忍听悲风。世险苍苍怒。臣孤黯黯通。龙门传客赵膺党识儿融偏是流离日长歌独漉同。

　　○真定诸子从子学

　　尚有较书邻相招载酒醇朱弦宁向我白璧漫投人武库森玄酉文昌戴紫宸谈经良不易何必结通津

　　△方以智

　　岁杪立春送又汉之金斗
　　赠汝阳山人
　　怀刘济甫梅惠连王在明诸子
　　出入愁（十首录一）

　　○岁杪立春送又汉之金斗

　　岁暮无家者天涯更送人 【 语不堪终】 曰归犹是客。同病不知春叹息乡书语。驰驱酒市尘。自非儿女子再四忍沾中

　　○赠汝阳山人

　　说剑老他乡弓衣作药囊 【 崛强恢奇】 少能谈郑白晚更好岐黄断事多奇中施人有异方听言英蓼败斫案舞低昻

　　○怀刘济甫梅惠连王在明诸子

　　但有绿沙洲谁为赤■〈山鼻〉游江山新落叶。风俗雚臼悲秋。磨盾时看贼筹兵即可侯武昌连夏口。招手白云楼。
　　丰致宛约犹有文房君平之遗

　　○出入愁 【 十首录一】

　　羊裘亦苦寒陋巷履霜残酒市千钱少。屠门一嚼难。抚心知隐痛张胆与谁看瓮牖飞沙起休弹桑叶冠

　　△万寿祺

　　甓湖道中杂诗（六首录一）

　　○甓湖道中杂诗 【 六首录一】

　　淮水无声去东风日夜呼市桥春店马。官驿晚樯乌细雨连花节轻寒弄桠趺芜城前路远得达石头无
　　刘昭禹云。五言律如四十个贤人。着一屠沽儿不得。觅句如掘得玉匣子。有底有葢。以此论五律。可谓难矣。如年少此作。真中唐雅唱。未易多得。要之五律须是得其气韵。气韵既合。则淡处自味。率处自老。朴处自深。差之毫厘。即离绝远去矣。才情工丽。犹是第二义。

　　△陈子龙

　　汶济杂诗（十首录一）
　　晚秋郊外杂咏（八首录一）
　　燕中杂诗（二十首录四）
　　哭周勒卣（八首录二）
　　石斋先生筑讲坛于大涤山即玄葢洞天也子从先生留连累日（八首录二）
　　过东阿怀曹子建
　　秋归涉黄河（三首录一）
　　朱家巷
　　襄阳

　　○汶济杂诗 【 十首录一】

　　涓涓流石路离别在南池地脊如天党山根足雨师 【 奇语】 牛羊龙女宅。松柏禹王祠。为有朝宗道。川符贡不衰

　　○晚秋郊外杂咏 【 八首录一】

　　天高回野旷不复听吟虫衰艹居肰白寒花强自红霜明羣雁影叶冷一溪风柟栢犹寥落亭亭极望中
　　清婉又一调法大手何所不有

　　○燕中杂诗 【 二十首录四】

　　西宫花向夕南内树临秋雁塞云成阵龙沙月近楼羽林天廐马谒者阁门筹。共见升平日谁分圣主忧

　　又

　　圣代离宫少威仪备汉年龙池云出地鹿苑草连天夜树移温室。秋禾熟弄田。但能劳梦卜宴坐理朱弦

　　又

　　昔有龙门岭居庸苐几层但闻通一道兼得护诸陵乌散髠徒鼓。鸡鸣候吏灯。新添八校尉。胡马日飞腾。

　　又

　　河朔多游侠金鞍白鼻騧双鵰秋渡海。群鹿夜寻沙。 【 苑中鹿冬时趣逸海滨食盐至春始归】 旧业高东第。新兵领北方。按鹰台 【 在南海子】 下宿。应识苑中花。

　　○哭周勒卣 【 八首录二】

　　壁立无愁色萧肰湖海风依人尝气尽慢世为途穷薄祭虚王导遗书乏所忠古来称寂莫。未必与君同。

　　又

　　昔日长千里红楼隐暮霞酒狂如仆射。情死似琅琊松柏西陵树菖蒲北里花春风夜台路玉勒向谁家

　　○石斋先生筑讲坛于大涤山即玄葢洞天也子从先生留连累日 【 八首录二】

　　传闻玄葢洞远接巨区流。尚与人间近疑从天外游玉芝丹灶夜。石鼓碧云秋。不见羣真会相携到十洲

　　又

　　三山迷汉使更起白云坛 【 起势凌云】 环佩天风满。旌旗海日残。草侵羣帝静。月度九霄寒。惆怅乘鸾女。焚香独夜阑。

　　○过东阿怀曹子建

　　文苑风流散贤王池馆空应刘存古谊吴蜀耻奇功岳树春云外漳河暮雨中最怜不得意睇盻雒城东。

　　○秋归涉黄河 【 三首录一】

　　秋水下龙门黄河九曲浑 【 有振衣千仭之势】 西来浮日月南徙划乾坤群燕盘涡掠千帆折溜奔茫肰思禹迹何处是昆仑

　　○朱家巷

　　漆沮周后国丰沛汉王家雪霁都亭柳。春生原庙花。山川留第宅。日月近京华。万乘曾游地鸣笳起暮鸦

　　○襄阳

　　江汉西邮重荆襄南纪雄诸侯悲岘首。耆旧失隆中。燧色通秦塞。妖星下楚宫。不知大堤女。何处舞春风。

　　△顾梦游

　　哭震父（四首录一）
　　过邹舜五隐处
　　寄僧

　　○哭震父 【 四首录一】

　　晨夕披衣路蹊空林影深归春必同送守岁不孤吟画就儿争乞杯干客自斟依肰风物在开眼是悲心
　　欵昵在目

　　○过邹舜五隐处

　　三畆尽栽竹一隅安一亭 【 规置埜逸】 不知湖近远但觉日苍青交澹来朋少心慈施药灵氷莼情所寄日日弄烟江。

　　○寄僧

　　寒山无客到破寺有僧存数折入松径一篱开竹门耕牛间旱土野雀噪饥村托钵知空返霜天煮蕨根

　　△吴伟业

　　夜泊汉口
　　偶成
　　溪桥夜话

　　○夜泊汉口

　　秋气入鸣滩孤舟逼夜阑久游乡语失为客别人难望火知星淡闻歌觉浦寒筭缗惟贾客谁者任盘桓

　　○偶成

　　独向闲原住山庐绕碧潭儿童驱徤犊妇女簇眠蚕红叶包江鲊青丝挈海蚶秋来鬬茶处。又在道人龛。
　　清绮历历

　　○溪桥夜话

　　竹深斜见屋溪冷不分桥老树连书幌孤村共酒瓢茶香消积雨人影话良宵。同入幽栖传。他年未寂寥

　　△单恂

　　自东平至阿山径览古
　　茌平夕况
　　檇李道中怀罗有持明府

　　○自东平至阿山径览古

　　马首翠屏合行来樵响中人烟收碓冷客背褁毡红官柳齐台雪神鸦汉碣风悠悠黄石去怅伫暮林空

　　○茌平夕况

　　孤村宵籁绝霜铁走檐清野月寒将乳山烟静似酲。寄囊僧类迹听角戍为情乡梦怜风切钟边唤晓征
　　后四句近纤

　　○檇李道中怀罗有持明府

　　翠袖镜芳川霜丛红欲肰稻孙翻晓露鸠妇语晴烟社酒菊铃寺渔歌苇絮船此中询父老皆曰使君贤。

　　△周鼒

　　烟雨楼
　　赠医

　　○烟雨楼

　　烟雨楼边过却逢烟两中丹牕青冥上碧涨画桥东细水鱼儿出顽花隺顶红五湖多异客疑一见绀瞳

　　○赠医

　　何必浔阳隐搴裳咏硕人银筒仙艹贵玉匣秘书真俎豆桃源器须麋绛县身 【 瑰丽】 相逢弹素局竹院白鹇亲

　　△吕阳

　　过窑岙驿

　　○过窑岙驿

　　诸峰皆峻绝窑岙独参天云布衣裳满花铺茵褥全鸟巢蚕茧合人足马头连 【 警绝】 登眺同康乐舆夫亦可怜

　　△朱灏

　　屏居僧寮
　　初月

　　○屏居僧寮

　　草昧无生果灯然不夜天尽灰香有刼长爪隺成禅解石藤为缚诗崖水作联闭门蒙半衲木落是僧年

　　○初月

　　具体滋纤影苍茫未坠烟山余如发地光作始波天乍见几忘指还参都是边有无差别处大抵肖初禅

　　△陆彦龙

　　杂感（十首录二）

　　○杂感 【 十首录二】

　　又传卢子干。讨贼并无功。久拜中郎将谁歌皇甫嵩黄门多送赂白马自弯弓犹报京观筑。城南斩地公。

　　又

　　不闻司马法墨绖任边庭将父劳王事销兵有孝经尚方谁请剑左辅动妖星欲画麒麟阁燕肰好勒铭

　　△曾异撰

　　水口舟行

　　○水口舟行

　　曲曲换溪容舟行云鸟从争滩轻橹勇蹲石小渔恭。 【 本子书钓使人恭语用来不觉】 驶水兼山走 【 理无景有】 香风并树浓目前难应接未暇数青峰

　　△邢昉

　　海上杂诗（十八首录二）

　　○海上杂诗 【 十八首录二】

　　数武即荒陬涛声莾未休滩干觇蟹路。风截捕鳇舟列肆通蛟馆遥山想蜃楼三山寻禹迹渺矣更安流

　　又

　　苍茫瞻万色想象赋玄虚龙气看如蝃。蛟人出媵鱼乘蹻谁独往 【 蹻即龙气也。海赋云乘蹻独往。】 织素此潜居正朔东门阔。纷纷隶象胥

　　△杜浚

　　孝章至自吴门过访鸡鸣山寺登阁远眺

　　○孝章至自吴门过访鸡鸣山寺登阁远眺

　　幽径山中迩同寻迟子遐息身还有地极目只无家寒閟千峰雨烟消一阵鸦 【 画不出】 舞幡风更急往事问玄沙

　　△金堡

　　易水（四首录一）

　　○易水 【 四首录一】

　　相视不以目明明方寸心樊生一语痛田子数言深剑术留铜柱罗衣耻断琴九原无悔色。成败未知音。

　　△李雯

　　三冬长安杂诗（二十首录二）

　　○三冬长安杂诗 【 二十首录二】

　　神皋畦町细深井辘轳盘玉甲新蔬茁金芽宿麦寒天鹅侵塞远野隺噪风干日暮红尘歇。吚吚画角残。

　　又

　　风尘不可断日夜羽书飞龙武分偏较。华林树大旗。小侯初跃马。天子正宵衣。夕对诸公府蝉联侍虎帏

　　△宋征舆

　　扬州（四首录一）
　　刘生

　　○扬州 【 四首录一】

　　分茅仍择地降盗尽为兵佳丽杨州郡悠杨帅府旌马骄垂柳色人浴大江清队队关西语黄昏满旧城

　　○刘生

　　十年三辅客弱冠五陵豪柳叶穿珠弹莲花映宝刀春游芳树暖秋猎朔风高新拜金吾尉期门赐锦袍

　　△左国林

　　吊龙眠

　　○吊龙眠

　　碧潭多倒影断磬绿苔痕樵绝闻猩语鱼游听石言树无黄一叶。云有白孤村。川谷流人血难招月下魂

　　△吴德操

　　长安杂诗

　　○长安杂诗

　　蒙袂顾西东飞尘隔帝宫指天徒见斗。省岁又恒风。舌结金人后。头抢木吏中鹊巢虽可贺星贯几曾空

　　又

　　复壁能藏客张牙有厉声乱丁争月米。内府好夷兵。摇首先钩党。吹毛早负荆。喧呼传北寺。敢作董逃行。

　　又

　　市井通轻侠欺人匦可投作家惟赤手。卖主即苍头。睚眦凌三辅诙谐善五侯公卿张赠答。皆自大长秋。

　　△左国棅

　　杂咏
　　得吴二莆田书

　　○杂咏

　　屯田空有策诏下日催漕西北泉皆血东南地不毛河干迷运道海阔戒飞涛解甲喧呼者为虞作若敖

　　○得吴二莆田书

　　黄叶吹秋至风含细葛裳纸传藤角贵笔染荔枝香半榻悬娥月孤斋拥豹囊双鱼由蟹井遥送到云章
　　附句　乌窥沙畔肉。马饮窟中氷。　水腥龙鬪急。日黑虎行骄。　粮少兵为贼。巢空鬼作村。僧亡钟亦去。梁断燕还来。

　　△陈焯

　　赠燕又

　　○赠燕又

　　治易淮阳久长平又不封几时陈十事清啸足三冬斗北星流火天西暮有烽益州恬退者。剑影出芙蓉。

　　△方其义

　　舟行

　　○舟行

　　江上行人少狂歌何必缄。湖平千里壑塔作几层岩岸有无枝柳船多不挂帆雪花飞带雨片片落青衫
　　超肰清逸于龙眠体中又别

　　△孙临

　　从鸳湖返武林舟中夜雨微月
　　田舍

　　○从鸳湖返武林舟中夜雨微月

　　孤篷容抱膝雨过露将华忽听秋来雁。方知水上艖邻舟敲石火隔树见人家归去亦流寓年年天一涯。

　　○田舍

　　荒畦残黍后村舍少人来囷粟无余粒山蔬变野苔官军方马去。田父始牛回。耕种城西地。谁为顾艹莱
　　皖桐著述之富。推克咸为最。其诗已县国门者。有肄雅　楚水　我悝　大畧斋　数种。不下千余篇。既美且富。蔑以加矣。子兹选意存梗概。不能多录。有欲窥其全者。阆风蒸霞。玄圃积玉。恐非寓目涉足之可尽也。与密之博依。可称一时瑜亮。集自单行。故所录翻从简畧耳。

　　△周圣楷

　　严州怀玄赞篆仙兄弟

　　○严州怀玄赞篆仙兄弟

　　数夕当新月溪山行复迟夏云孤客舫。秋水故人期阅世无如厚高名不尽诗。与君兄弟好。忘却乱离时。
　　气全不必求字句之工

　　△周永年

　　仲冬望后残菊
　　书贻少文
　　久不见翁仲谦忽作洗松图题诗其上携以过访
　　过元叹新斋
　　菁山夜泊

　　○仲冬望后残菊

　　节经大小雪花尚耐清霜黄白渐加紫根茎复茁秧抱香兰室里避影橘灯傍明岁开松径东篱肯就荒

　　○书贻少文

　　经户分前后披帷各枕书。过从宁厌密。生客任教疏粟尽难怜鼠河枯不羡鱼诗成互相质相见覆吟余

　　○久不见翁仲谦忽作洗松图题诗其上携以过访

　　只此一城隔。迟吾十载逢已征君简亢亦见我衰慵人老宜休树风疏不漏松入来诗画里拂拭任从容

　　○过元叹新斋

　　屋后重开径新栽竹树疏出留僧守舍 【 好行径】 坐傍佛摊书多却买山隐。忘为近市居。犹怜纔塞向野色隔庭除

　　○菁山夜泊

　　川晴惟许泊山近不容登岸叟与 【 立】 谈虎溪渔归借灯 【 偶肰幽事】 伥声村路鬼 【 不必再入虎】 呪力夜船僧来夕前行尽舟停筏可乘
　　附句　临溪鹅鸭阵。贴屋豆花棚。　屋矮烟栖树。场空月就人。　莼诗。拖线垂钗脚。凝脂透水晶　鲥鱼。官家截江网。中使献鲜船。荐及樱桃候。来从石首前。　詹曰至惠圃涧待雨添水竹须松补烟

　　△宋登春

　　连日风雨　骤生薄寒　分甘哺孙　赋诗自娱　园蔬时醪　亦足养老

　　○连日风雨　骤生薄寒　分甘哺孙　赋诗自娱　园蔬时醪　亦足养老

　　江城风雨夕茅屋短长吟历历秋花发翛翛落花深老凭孙暖眼。客用酒宽心欲买罗含宅曾无作赋金

　　△胡尔伟

　　答赠徐元叹

　　○答赠徐元叹

　　风雅贡毫末神游未面先怀高氷玉积研破雪霜悬宠辱同人世幽闲任自肰囊中无匹绢。何以答诸篇。

　　△释弘忍

　　香北峰访隐者不遇

　　○香北峰访隐者不遇

　　风劲不容屋幽人多在龛。 【 径界奇】 石云藏定火岩溜破经函大士方出汲。诸天为守庵。野心空欲问凝望碧溪南。
　　潭吉诗。予从扶轮。取四言及五律二首。固是精拔。又四言　如微波似纺。五言　如论诗如论兵。得要如得权。眼低无端倪。金铁同一坚。等语。皆有深想。但余篇好作不了语。突秃枯黝。全不可解。当由未经烹炼故耳。人或赏之。遂益自信。悞之不浅矣。摩诘哭殷遥云。劝君苦不早。令君无所成。古人相成之谊如此。即诗文亦其一也。使潭吉之诗。止于如是而遂已。为之友者。其得无过乎。

　　△庄祖谊

　　团山驿遇雨

　　○团山驿遇雨

　　仄径度桥西苍茫一水迷随车奔壑动。逐马过云低。林湿青相足 【 不可解而可想】 禾滋绿未齐啬夫颜正解莫漫叹泞泥

　　△胡文蔚

　　氷壶洞

　　○氷壶洞

　　山异泉多幻。潺湲响一壶。遥疑峰顶落翻听石心呼钵饮知僧有瓢斟讵客无何须颜索酒。只此胜村沽。

　　△吴士权

　　双龙洞

　　○双龙洞

　　云暗水淙淙然犀照睡龙牵舟翻入壑戞石忽闻钟曲曲流花径垂垂压帽峰行将瀛海近瑶草拾三冬。 【 结套】

　　△鲁宪学

　　黄鼠

　　○黄鼠

　　边地无珍味南来贵所稀赐狸刁约戏。买璞郑人非。野社岂容灌。秋盘但举肥 【 用举肥字典而韵】 况丁方岁恶倘尔济调饥

　　△周立勋

　　过随州

　　○过随州

　　东国随为大。何年更筑城地连唐蔡古。水散厥溠平。暮竹依猿狖荒台。立斾旌从来作赋客愁绝为南征

　　△于奕正

　　天津卫

　　○天津卫

　　河而江而海会此曰天津 【 拙而壮】 北向神京护。东依左辅屯。鱼盐百货路。柔劲五方人。夕影帆帆集钦哉鼓吹频

　　△徐孚远

　　晓入京口

　　○晓入京口

　　猎猎风稍劲惊流伏枕闻晨钟下岩际。戍鼓列江濆。已辨南城树。新添北府军。乱离知未定淹泊对孤云

　　△彭宾

　　送杨扶曦知湘阴令

　　○送杨扶曦知湘阴令

　　湘中称福地佩印识才贤喜气迎青草轻桡荡浦烟含香芳杜畔视事碧湾前念昔同携手骊歌还自怜

　　△宋存标

　　晚山行旅图（自山云入情入景）

　　○晚山行旅图 【 自山云入情入景】

　　秋色供深眺烟迷隔岭松归云引飞鸟野烧乱羣峰驴背传人语乡书带月封 【 景中人言外意】 劳劳名利客同听晚山钟

　　△孙永祚

　　村庄雨过

　　○村庄雨过

　　虹外斜阳断田中奔涝浑腥呼翻渚鸭湿卧涉泥豚旗影水祠静。筹声渔市喧。插秧天正好。明早绿村村。

　　△曹溪

　　游李司空横云山园登星户作
　　秋泛
　　村中看红叶

　　○游李司空横云山园登星户作

　　园以山为骨山非园不肤 【 找一句似赘而妙】 置身星户上搔首洞天殊萝曲扪将舌云深步若鳬丹丘如可指从此旷观乎

　　○秋泛

　　渺焉凭一泛野意自相招不向孤烟往焉知秋水遥 【 清渺无际】 苹开香岸岸鸥暇白朝朝况有青山望长天未寂寥

　　○村中看红叶

　　树亦令人艳冬红始见奇叶为诗者色霜乃画之师 【 与玄宰先生诗辨烟霜同意非深参画理者不知】 知与醉乡近 【 欠老】 望将花事疑归禽同此况共赏夕阳迟

　　△黄传祖

　　惠因寺

　　○惠因寺

　　隔树望飞栋经过幽一方拳桑留供养远岫作垣墙高阁黛相簇石街青未央涧流寂无语游者坐成忘

　　△张一鹄

　　雨后新绿

　　○雨后新绿

　　年华尝改色春草独含情新沭疑匀黛初酣类晓酲晴光惊乍暗 【 就晴处见暗。妙得新绿神境。】 池影涨无声 【 影涨妙】 联袂寻芳径携尊听晚莺

　　△梅朗中

　　过俞其章西畴

　　○过俞其章西畴

　　石路湿空翠草堂秋磵边到寻高树话。就据小床眠。散帙过 【 去】 新雨薐田逢好天 【 朴妙】 陶家风味淡晨夕亦随缘

　　△刘敷仁

　　程序如邀泛洲渚

　　○程序如邀泛洲渚

　　择游如择友 【 泛游人不知】 深隐澹湖光穿荻山容出停舟柳路长楚讴接 【 连】 梵呗吴语忆河梁。稽阮君家事不 【 非】 资采拾香

　　△曹尔堪

　　遣兴

　　○遣兴

　　一曲渠通溜千枝柳送晴辛夷寒别坞。甲第冷荒城。竹马从儿戏莼猪 【 即有据。亦不如龟字较显。】 作婢羮却怜游子路曾向白门行
　　附句　牡丹春后锦。枸杞雪中灯。　城低千户蚁房小一村蜂。　药栏花罥雪。石磴菌生香。柳渠银鲫脆。桃浪雪鸥妍。　门开风蹴絮。水净月吞鸥。　雁整将飞字。豚吹未上潮。　鸟顽蹲佛顶石老占僧傍房。自山云傍字不若房字妙。

　　△钱光绣

　　归鄞寓东郭茆庵

　　○归鄞寓东郭茆庵

　　故乡翻作客一榻暂依栖瓦比油衣漏居同宂处低孤灯分佛火冷饭咽僧虀即此得空寂窗前闻曙鸡
　　雪中登山云。冷浸溪兼石。疏堆树作山。孤山云石得先生骨。云疑高士颜。舟次云阳云。岸高徐见月。水急易生潮。登牛首云。天涌山为浪。云扶石作梯。秦淮集泛云。酒勅花奴劝。灯呼月婢停。皆佳句也。

　　△程邃

　　射阳湖进舟急雪偕如须分拈

　　○射阳湖进舟急雪偕如须分拈

　　不识严风劲奔艘射迅流夜闻湖獭啸寒结旅人愁骤雪明遥岸孤灯碧小舟 【 岑迥在目】 篙师头毕白。安泊理重裘

　　△韩曾驹

　　和巢居

　　○和巢居

　　久厌红尘苦人间出一头。交芦随地隐百尺不名楼欲揽扶桑辔疑登竹叶舟商山乐未减橘叟得良筹

　　卷十一终

　　●明诗平论二集卷十二

　　五律四

　　周　岐一首　　　　何亮功一首
　　冐　襄一首　　　　吴道新一首
　　钱秉镫二首　　　　刘　芳一首
　　俞南史一首　　　　孙　淳一首
　　冯　舒一首　　　　吴鹏先一首
　　王元懋一首　　　　归　庄一首
　　钱龙惕一首　　　　陆贻典一首
　　毛　晋一首　　　　董汉策一首
　　张　屈一首　　　　蔡维宁一首
　　沈　颢三首　　　　闵　先一首
　　胡　梅一首　　　　刘锡名十二首
　　徐　波十首　　　　文震亨二首
　　杨　补一首　　　　陈宗之七首
　　黄承圣一首　　　　黄翼圣四首
　　邵　弥一首　　　　释自扃四首
　　章　美二首　　　　张　泽七首
　　管正传一首　　　　钱位坤一首
　　周惟正二首　　　　周　治一首
　　许元功一首　　　　朱凤章一首
　　凌一槐一首　　　　王　倪一首
　　释性筏一首　　　　杭　萯三首
　　徐　彦一首　　　　费　誓一首
　　徐煜兴一首　　　　徐燇熺一首
　　叶　襄二首　　　　徐　增二首
　　禇　篆一首　　　　徐　泰一首
　　朱　陖三首　　　　俞南藩一首

　　△周岐

　　阻风燕子矶

　　○阻风燕子矶

　　晓日淡无力沉沉吹堕 【 向】 东壮涛堪碎石敧阁怪当枫水乱朝疑雨。樯多夜听风倾囊无握粟何以慰途穷

　　△何亮功

　　喜休那先生忽至

　　○喜休那先生忽至

　　呼童重秉烛病态近何如有口真狂士。无家岂索居。老拳藏短袖。小品出奇书。尊酒江楼兴何须食叹鱼

　　△冐襄

　　鸬鹚源观溪水

　　○鸬鹚源观溪水

　　清浅如泓玉芳漪拂细烟织波罗带狭簇浪镜花圆翠鸟照无色寒潭别有天犹怜溅锦石疑是雨花泉

　　△吴道新

　　晚宿高邮

　　○晚宿高邮

　　数苇杂樯竿孤城落浅滩鳬飞烟气散湖浸夕阳宽月远衔山小风鲜射目酸呼童频贳酒前路更当寒

　　△钱秉镫

　　南园杂咏
　　紫溪道中

　　○南园杂咏

　　草阁经时下床头万卷尊官为闲刺史客是旧王孙病起童精药人来隺护门南村如卜宅倘可伴朝昏

　　○紫溪道中

　　鸡鸣深竹里隔水见人家壤黑多栽漆烟青识焙茶小姑能缚筏老妪善乘槎暑气蒸秧马。纷纷出稻花。

　　△刘芳

　　黄山杂诗（十二首录一）

　　○黄山杂诗 【 十二首录一】

　　险绝寻幽境风枝是古藤短松身百结颓灶影微灯遮梦惟高月 【 句荒】 牵云独老僧清风拂岩半俯视越兢兢
　　又泉底一峯动。亦奇景。又湿翠粘颓趾。凝烟朿冻腰。清远披秋墨。柔蓝散穉鬟。俱佳句。

　　△俞南史

　　喜顾能毅荆溪过访

　　○喜顾能毅荆溪过访

　　闭户正深念故人亲 【 来】 叩关。知君溪水上 【 上水】 见我梦 【 君】 中山。 【 梦中山是笼统语。不若还他实际】 率尔问家事从容阅 【 宜平。易看字。】 旧颜。莼羮清不厌讵肯便言还
　　相知真率。泛肰交往。即欲作此等语不可得。

　　△孙淳

　　巢居诗（和韵）

　　○巢居诗 【 和韵】

　　为领湖山好邀云共一巢爱文留翡翠知足羡鹪鹩承露添余饮批风进客肴海棠花发未登木任讥嘲

　　△冯舒

　　出刑部狱初寓邸中（八首录一）

　　○出刑部狱初寓邸中 【 八首录一】

　　痛定犹思痛经冬叹累囚扶摇看羊角太息望乌头本谓天常定。还愁鬼有谋。祗今无用忆。并作梦中游。

　　△吴振鹍

　　题马叔明巢居

　　○题马叔明巢居

　　恭人称集木偏尔兴奇哉揖客为猱上排云唤鸟来风柯惊卧郡天酒接行桮莫以凌霄险高危试更猜

　　△王元懋

　　莫畏

　　○莫畏

　　莫畏常为客。霜华压鬂来中寒天令虐善病酒关开数卷千场梦孤衾只雁哀远心闻禁析无味五便催
　　历落壮愤得杜之骨

　　△归庄

　　寺寓接家信未得归

　　○寺寓接家信未得归

　　空囊来寄食往往畏人憎破屋经旬雨疏窗独夜灯何心长作客无计可酬僧百里家乡路扁舟未敢登

　　△钱龙惕

　　柴门

　　○柴门

　　一带新榆绿柴门蔽老梅晚晴蝇蚋乱秋暑木棉开鸡埘低墙角牛宫坏土堆寂寥无可语云尽暮山来

　　△陆贻典

　　閠春和韵

　　○閠春和韵

　　春赖閠加添围碁胜事兼焚香供怪石移局傍疏帘簇势侵中路攒花占角尖最宜长日雨窗外冷纤纤

　　△毛晋

　　和春深诗

　　○和春深诗

　　何处春深好春深卖酒家射洪酾竹叶刘白酿梨花王佩三洲客金貂七贵车风前拚一醉迟日未云斜。

　　△董汉策

　　题半月泉

　　○题半月泉

　　新月入泉涧琼宫失所司行云留不住秋水澹相覊地轴开青眼天工写白眉万年清冷意弦影令人思

　　△张屈

　　野望

　　○野望

　　偶为天地客想见古风存乡曲通耆旧相思寄笑言。明光晴白水幽寂雨黄昏。府主无烦事。连峯与荜门。

　　△蔡维宁

　　新月

　　○新月

　　故故客边新奈予游倦人欲遮林一叶才露瓦余鳞仄正安无定寒纤照不匀望归天外路。展转共如轮。 【 结晦】

　　△沈颢

　　怀匡山
　　其仲贻酒钱快成
　　归来

　　○怀匡山

　　匡庐一掬里雪眼嗽天根 【 奇句】
　　时落冻僧影不逢飞鸟痕。梦中石门路。月照柴桑村。 【 神到语】 春水自此远幽期空复存
　　朴妻幽响不可以迹象求之

　　○其仲贻酒钱快成

　　骂世果皆醉到予难独醒病犹宽药谱渴欲毁茶经。是月有佳月。吉星来酒星。经旬试开眼春老花冥冥
　　老致如疏梅古石

　　○归来

　　近事那堪问归来江上秋有生难免累不醉易为愁落叶开蓬径斜阳闭水楼独怜垂钓处霜满子陵裘
　　中唐风味

　　△闵先

　　周君治斋中夜坐

　　○周君治斋中夜坐

　　踏灯候予至弥见是深交厚积一门雪寒吹四壁胶疏烟浅鼠径直树险乌巢冷淡贫家事清茶氷夜敲

　　△胡梅

　　和黄奉倩山居

　　○和黄奉倩山居

　　岁寒山气肃住久土风淳灵境多瑶草 【 太就口】 荒途总败榛雪封猿窦栗风堕隺巢薪谷口思相访君如郑子真
　　亦率

　　△刘锡名

　　得黔中家报
　　古江侄生母死黔围中唁之
　　惠山古松
　　送古露女于归诗（四首录二）
　　白龙洞（在尧峰相传有白龙省母于此岁一至石璧一愈为湛川师坐禅处）
　　管待庵归衬长安暂泊胥口悼以四律（录一）
　　苍雪扈芷二师过代巢
　　荒庵夜泊
　　即中师过谈兼怀伯氏
　　夏秋亢旱七夕前有饷新黍者志愧
　　立秋日远志见过喜公在坐

　　○得黔中家报

　　手迹真堪倚虏情如面言始知黔尚在敢信汝还存片纸经多难。开函安一门十旬无意绪。凭此暂招魂。
　　工部支流　元叹

　　○古江侄生母死黔围中唁之

　　承宠翻为误生还志已乖儿啼感将吏 【 警切】 魂弱怯边崖通德传谁续智琼祠可哀睢阳曾享士汝幸尚全骸 【 恰有此结】

　　○惠山古松

　　名泉山籍甚复占一株松 【 起手法异又有余势】 人向影中古云看涛外重僧衰陈往事石恠得相从敦迫同舟客因君缓去踪
　　全用唱叹顿动本题不须实语衬贴章法老立意高

　　○送古露女于归诗 【 四首录二】

　　女子疏于父余于汝不肰母慵身代字子劣意加怜 【 真至语。但何意唐突佳儿】 内则晨昏语。宜家雪月天。舅姑推昔分相送得安眠 【 壻家胡氏。旧为中表兄弟】

　　又

　　几岁晨昏梵清劝学父为遗风全祖母小辈一经师 【 对法】 拟雪怜童慧调羮忆母慈他年继露照此日咏关睢

　　○白龙洞 【 在尧峰。相传有白龙省母于此。岁一至。石璧一愈。为湛川师坐禅处。】

　　潆洄石似水绝壁遂能深。镌字苔难蚀如龛洞莫寻。老龙省母迹。古德坐禅心。二事已今古惭余方一临。 【 结亦老】

　　○管待庵归衬长安暂泊胥口悼以四律 【 录一】

　　畏死妻孥手。魂归衬不前。咏觞今已矣。城郭故依肰。远赗书诗力。空囊宦隐仙。畏途终誉处。一疏圣人怜。

　　○苍雪扈芷二师过代巢

　　斋日方依佛相寻见净缘松阴澄午寂萝气养晴烟静朴天中影风骚教外禅渐欣人事少庶可数周旋

　　○荒庵夜泊

　　扁舟无意泊偶为磬声留水脱鸦如叶 【 写出荒寒】 云荒水一楼。病僧扶杖晚尘佛背墙秋 【 忧】 草路更微月。冷风来不休。

　　○即中师过谈兼怀伯氏

　　旷士如霜月高严不易亲。一灯常共夜。四顾叹无邻短景深谈过虚窗落叶频天亲还在念西向忆殽秦
　　自芸秋字改忧字为妥。更不如□字妥。

　　○夏秋亢旱七夕前有饷新黍者志愧

　　憔悴歌云汉三时力未齐劳人蚤致此安坐愧勤赍香色沾初雨艰难念晚畦食新偿底事喜惧戒山妻。
　　温厚宛折

　　○立秋日远志见过喜公在坐

　　共是净名徒。单衣露数珠。入林禅悦聚寓奕世情枯夏去天如醒凉来人始孤逢君日易过。茗粥对双梧。

　　△徐波

　　阳羡凈公寓疾荒斋仲秋辞去便间问讯
　　宿弁山寺同周虚生
　　除夕念顾默孤失约
　　简华亭郑明府求一隺鶵
　　寓园送岁
　　王德操三世单传不茹荤血七十初举一子社中赋之
　　楼雨望萟香山下梨花
　　寒楼晚眺念姚云峰病起
　　久寓天龙与衍门常过奉倩睫巢
　　槲叶笠

　　○阳羡凈公寓疾荒斋仲秋辞去便间问讯

　　盛夏深村住秋期仍出关药烟昏古屋笠影在它山尘帐蛛如织空巢燕偶还此归勤入观常坐只如闲。

　　○宿弁山寺同周虚生

　　云峰终不近石路寺门前霜蔓悬重风庭聚叶圆 【 圆在风字上见清切】 残灯连曙鸟众响 【 小雨】 入鸣泉爱此清虚夜同君得晏眠

　　○除夕念顾默孤失约

　　曾许同迟暮俄肰岁已迁扁舟常在眼。携手又明年夜雨吹灯后花寒倚杖边天涯双寂莫转可见相怜

　　○简华亭郑明府求一隺鶵

　　苔而无人破常思一隺行孤琴宜有伴短栅已先成。快剪 【 字纤】 凉宵梦。将窥独立情。华亭名产在谁复解长鸣

　　○寓园送岁

　　未 【 何】 尝得岁力岁去岂关人 【 送得扯淡岁当一咲】 久客儿童长。贫家鸡犬亲发疏容到白梦好为兼春流转芳年惯何劳用病身

　　○王德操三世单传不茹荤血七十初举一子社中赋之

　　晚子犹居长。生机故未穷一啼倾贺客余乳益衰翁泡影存三世。蔬根接素风。惭人相问讯。只作弄孙同。
　　谑得有趣不妨柔厚

　　○楼雨望萟香山下梨花

　　聚处千株雪临窗一望平冷烟投易化高阁照尝明看渐生微绿开难值小晴雨中双白燕具有惜花情
　　三五淡淡不着相肰移它花不得故妙

　　○寒楼晚眺念姚云峰病起

　　斜日明遥岸孤村人鸟归溪云随水化山色卷帘微药力持孱质吟声满破扉衰迟念亲友并复爱余晖。
　　气厚似韦

　　○久寓天龙与衍门常过奉倩睫巢

　　宅近茅庵路相从不厌频诗笺连四壁。茗饮具三人乞食难称客行游易过春。还乡计转决我自爱吾邻

　　○槲叶笠

　　取荫惟圆影由来千叶成鱼鳞相次密蝉翼未云 【 欲同。】 轻挂壁僧思借窥林鸟不惊葢头心计广茅屋更湏营
　　附句　盥掌槎松雪。挑灰炙砚氷　月明亲到客花影独眠楼　友道游方觉。情言醉后多。风光随独鸟。霜力献新洲。　破瓶流积冻。覆钵印圆尘。　乘流一平视。云水畧相当。　烟中孤棹响。花夜两湖香。　麦芟微径直。菱占一溪湾。　烟薄难离竹。风微只动兰。　溪静如岁。氷轻不拒舟。

　　△文震亨

　　六月廿四荷花生日（二首录一）
　　由石窟望湖中青浮白浮诸山如在几案两洞庭在缥缈间苍翠扑人眉睫坐而忘返愈上则愈奇而余足茧目疲复从觉如所啜茗而归步步惜别

　　○六月廿四荷花生日 【 二首录一】

　　旧氏称溪客新封署众香有丝皆命缕无子不连房四面无衰相。千花共吉祥。想当擎雨后更吐夜珠光 【 花中十客。莲为溪客。四面观音。莲花名也。】 巧而不纤

　　○由石窟望湖中青浮白浮诸山如在几案两洞庭在缥缈间苍翠扑人眉睫坐而忘返愈上则愈奇而余足茧目疲复从觉如所啜茗而归步步惜别。

　　湖势浑无际山名半号浮更从松转径。愈见水吞舟鸟道搴萝入螺龛破壁求杖藜嫌遽返奇绝未能留

　　△杨补

　　望天都峰

　　○望天都峰

　　不待知名异尊雄俨望中一根惟直上羣帝此相通龙气命今古雷威秘始终难思烟雾里。其顶竟何穷。 【 昔有人登顶。雷雨随洗其径。】

　　△陈宗之

　　卖舆
　　晚眺
　　过异度师园居时多伤逝之感（四首录一）
　　晚泊宝应谒元君祠
　　红线
　　家园

　　○卖舆

　　此物骄吾足弃之良有原已甘徒步苦兼省仆夫喧花暖赊长耳。沙深唤短辕。绿油扉底客。若个免乘轩。

　　○晚眺

　　北郭晚晴天云霞泽国鲜稻芒笼蟹罩菱叶打鱼船大柳新鸦宿荒墩病犊眠眼前真楚楚池上月初弦

　　○过异度师园居时多伤逝之感 【 四首录一】

　　病骨抱摇落复兼伤逝深老成留硕果神理惜亡琴师友三生泪文章后死心 【 郑重温深】 平居飞动意凄咽是知音

　　○晚泊宝应谒元君祠

　　杰阁河坝畔严冬肃客舲万鸦屯树黑百雉冻云青岳渎环三界。风雷列五丁。应知造化力来往仰威灵

　　○红线

　　漳水铜台揭佳人夜独游仙根凡数尽。国难主恩酬红雪刀圭嫰青锋剑术收 【 遒】 几人知大侠踪迹半神谋

　　○家园

　　新绿坐蒙密当阶护水田蜺旓楼欲绣蜗瀑壁皆泉腕怯慵书鬼囊羞涩酒钱南床青月吐竹外几时圆

　　又

　　绿蔓悬墙出朱鱼掷洞浮养烟成药坞鬟水作花洲鸡黍德公过琴尊陶宰留自肰尘外想灌木乱吟秋
　　附句　厌雨听鸠妇。安筒引蜜王。　石火刀三寸。云帆妇半帬。　检书从女乞。瀹茗唤妻甞。牧童驱野马。鲛女斫沙蜝。　鱼批银鬣短。蟹绣铁衣肥。　凿壁挨茶臼。移书浣笔床。　彩虹莲掌秀。花露菌脂黄。

　　△黄承圣

　　绀泉为汰公赋

　　○绀泉为汰公赋

　　峰头扫乱烟洗出一枝泉清冷源流异甘香供养偏。醒心忘旱岁抚掌类逢年。定力神叮护机缘讵偶肰

　　△黄翼圣

　　秋晚访元叹故鄣山居
　　渡黄河
　　沈去疑行后余而先至下相夜话志喜
　　渝城度岁（二首录一）

　　○秋晚访元叹故鄣山居

　　寒近客难久淹留见汝情全家共晨夕肴核出经营楼晚积山色村孤闻棹声 【 荒寒如历】 应知别后梦烟水更分明

　　○渡黄河

　　禹迹无寻处空传疏凿年浊泥旋作浪荒岸远千天白有芦横港青无山过船江南烟树眼到此一茫肰
　　字字是渡不犯赋黄河实位此趁题之妙

　　○沈去疑行后余而先至下相夜话志喜

　　各叹风波滞轻装羡尔先别来通夕梦意外一尊缘蘸水初 【 宜仄】 更月拨弦何处船旅欢那可久灯火促分眠
　　琐琐入情

　　○渝城度岁 【 二首录一】

　　风俗他乡异。巫歌达四邻江明无月夜。猿唤不眠。人眷属生兼死。年光腊带春。客中艰一醉辜负物华新

　　△邵弥

　　题赠伯敬先生

　　○题赠伯敬先生

　　披幄试秋爽叶殷霜气先欲云山自别不雨水仍鲜息影群峰表寻吟瘦树前偶忘林外好石藓厚千钱

　　△释自扃

　　饲饥乌
　　贝叶斋二沙弥薙发
　　一笠庵
　　谢州来见赠木棉新褶

　　○饲饥乌

　　近人非尔性雪甚奈饥何散粒情稍慰防机虑尚多翅寒时扑漉喙冻自摩挲晴色犹难必飞翔勿厌过

　　○贝叶斋二沙弥薙发

　　发心先后别落髟采一时同爱重肤同舍身轻累早空影圆双镜呪花试两衣风 【 秀润】 贝叶家诠在它年学并通。

　　○一笠庵

　　编初生叶想取荫在圆齐霜重花浑压宁页寒月未西出林悬不带入画小争题 【 仄秀似李才江】 隺氅谁能拥书灯伴夜栖

　　○谢州来见赠木棉新褶

　　洛游多上客貂破朔风前枯稿吾何质。鲜华有此缘芠荷湘隐制槲叶岳居编惭愧头陀行。平生一衲便。
　　附句　园蔬春半雨。陇笛午余晴。　藤月立残梦。竹灯吟倦身。　一窗文选日四壁菊花天小院清阴足闲身道品香

　　△章美

　　出塞曲
　　润城春了

　　○出塞曲

　　秋原烧不尽天骑压边陲剑戟霜花动风沙朔气披鼍开七伐鼓。龙合八方旗。斗大楼兰首今看漆酒卮
　　力追初盛

　　○润城春了

　　春事与谁同疏衣四月风羊眠坡旧绿燕啄树新红路客休凉磵。杨花逐暖风未知江上月多少到帘栊
　　婉约芊绵得诗之韵

　　△张泽

　　栖鸦
　　新夏雨中简云子仲木
　　病中
　　同衍波听云虎丘后溪泛舟因过佛惠
　　与云子衍波庵中夜坐
　　旨斋
　　冬尽过云子虎丘便归

　　○栖鸦

　　渐欲成来去 【 已若纷泊在眼妙妙】 林声带晚迁出霜分落月归雨记炊烟叶散知秋改羣寒见影连应惭无远志谋食雁行前

　　○新夏雨中简云子仲木

　　邻烟才着午风雨似初晨寒暖临窗半 【 初夏景色眼前道不出意警语浑或是偶得或轻百炼总非率尔可办】 青黄夹树新。晚晴将整帻隔水忆残春想见林庐处琴书惠爱亲

　　○病中

　　此时三叹意悔使一身轻药气繁心止灯光晓梦争淹留过短晷皇遽想平生 【 极时真景能常存此意去道不远】 强欲忘前事如何耿耿情

　　○同衍波听云虎丘后溪泛舟因过佛惠

　　细雨终残日声过落雁初柳长门未暗梅散棹能疏 【 句似凑】 斜港邻分火寒村晚借蔬 【 琐事幽趣】 沿洄愁易尽灯火及林庐

　　○与云子衍波庵中夜坐

　　松古径难暝怅肰山月光。起行栖鸟散杂坐埜桥荒良友怀中事寒林梦里霜 【 淡至髣髴不可为象　心甫】 十年踪迹异今夕可能量

　　○旨斋

　　日色到门静。幽怀如可寻鸟翻秋树影雨隔夜灯深一月坐无事空斋间此心 【 淡远有悟】 寒琴与残菊。相对助微吟。

　　○冬尽过云子虎丘便归

　　有怀非一节恻恻去留迟别子无闲日空山又此时 【 声情在笔墨之外】 几家寒傍水。数鸟冻栖枝。菲薄今谁托穷年失所之

　　△管正传

　　赠张幼青见访

　　○赠张幼青见访

　　故人骑隺至别久若新知豪气任寥廓高谈无近时白青予汝眼大小古今儿 【 傲岸】 对酒吟佳句春风落帽迟

　　△钱位坤

　　代程桓思寄内

　　○代程桓思寄内

　　深闺望柳陌一曲下秋千妙舞回轻雪微歌托楚天文君因酒力飞燕失风前翻恨黄昏近离愁更可怜

　　△周惟正

　　维阳道中雨
　　长兴姚赏延雨中止予松阁

　　○维阳道中雨

　　未改繁华旧门开瓦砾间震邻 【 呌云。】 何处檄 【 笛】 送晚隔江山 【 送晚字新】 舴艋愁中路。茱萸梦里湾。却怜花月地。风雨放邗关。

　　○长兴姚赏延雨中止予松阁

　　君亦赏松阁。访余山雨中。三年通此信。一世见斯翁。素发挂清雪竹冠流古风门前维艇子正及桃花红。
　　似有意步趋震甫而格法自不稚弱
　　附句　月移青嶂塔。雨过绿蓑船。　岸语同乡客。灯光旧酒家。　柳烟飞客舫。竹日挂僧鞋。但令儿下食。且以石当关。　雪浪茅花走。頳山土脉干。　玉切伤荷藕。香蒸出水菱。

　　△周治

　　喜雨（端午次日）

　　○喜雨 【 端午次日】

　　蒲香犹似节人醉雨声中书屋灯微湿花渠溜暗通晓蓑烟满岸夜网柳初风自媿方为客吴山绿已同

　　△许元功

　　赠吴源长

　　○赠吴源长

　　峰转几湾水如君是住山因思太古静。更见神仙闲松响落欹瓦岚灮窥闭关梅时半月雨。日夜闻潺湲。

　　△朱凤章

　　避暑嵩山林下

　　○避暑嵩山林下

　　境出层烟外清凉始得全。恩思好风在。恍迟幽人眠山合不生路 【 妙句】 林深欲改天一阴已莫极何独此为肰 【 结晦】

　　△凌一槐

　　邻农

　　○邻农

　　共井如兄弟。相依几岁周鸣鸡三径晓落叶两家秋警仗溪南大。耕呼岸北牛。年年祈赛里。同棹醉归舟。

　　△王倪

　　村中晓起

　　○村中晓起

　　微雨润初暾朝华烟露村鸟飞争出树人起各开门。 【 真朴】 农锸侵泥湿渔罾动水浑劳劳民事内生计不堪论

　　△释性筏

　　野庵早起

　　○野庵早起

　　鸟啼春树晓自起扫柴门人语桥头市鸡声雪后村暗黄流井脉细绿长莎痕已有山农过。阴晴与共论。

　　△杭萯

　　鹿城夜泊
　　至夜和非兀
　　次韵送非兀

　　○鹿城夜泊

　　孤舟停宛宛客子勉相怡山郭戈更早寒渔报皷迟 【 一早一迟俱形寒况】 水严冬涸月肃夜交时 【 真景】 引梦向萧屑徘徊仍有思。 【 结乏】

　　○至夜和非兀

　　无端天亦醉节序不须知野屋关门早穷村贳酒迟北风人散后南国夜长峕石榻通宵冷阳回讵可期
　　气悲语浑澄练得来

　　○次韵送非兀

　　不堪君此去日暮客途难山雪长镵柄江云短钓竿心期皆汗漫足迹仅蹒跚记取薇拳长春风乱石滩

　　△徐彦

　　灌园

　　○灌园

　　新竹透墙出斫来成果筐杨梅三伏紫橙橘九秋黄。花户酒盈瓮。石林书满床。悠哉灌园叟身世浑相忘。

　　△费誓

　　题武子丘樊隐

　　○题武子丘樊隐

　　世事今无问丘樊喜落成闲云酣石影古隺聣琴声酒自疏篱出烟从嫰草生坐深空俗想不必入山行

　　△徐煜兴

　　贳酒满壶频

　　○贳酒满壶频

　　远公初不饷毕卓耻无能伴月杯怜浅依邻价未增仪寒贞士骨醉醒读书镫旨酒吾生事忘名并爱憎

　　△徐燇熺

　　访朱云子先生

　　○访朱云子先生

　　斋敞容山气晴烟动野花冷泉双户出。新竹半溪斜有客皆如水。无峰不起霞。谋生难问策鞬户注南华
　　又山中诗　如莺黄来薜户。炯绿带松房。石寒虫带藓。杖响狖穿萝。绝有思致

　　△徐增

　　即事
　　示弟

　　○即事

　　春早绝尘事迤门静不哗风窗人费酒雪树鸟疑花独柳冲寒直危桥向水斜垂垂天欲暝倚杖看归雅
　　温秀语如对其人令我欲倾家酿

　　○示弟

　　看余年踰壮郁郁竟谁陈善病惭吾弟。谋生累老亲。衰门应合俭。末世喜先贫。风雨虽如晦母令古道湮

　　△禇篆

　　虎丘塔院望佛慧庵朱云子所寓水亭

　　○虎丘塔院望佛慧庵朱云子所寓水亭

　　舟浅容轻渡高冈绿到滩荒庵松发茗幽壑草疑兰小阁冲波动春衫对水寒遥遥难致语峭蒨与同看

　　△徐泰

　　春暮寄远

　　○春暮寄远

　　樱笋征高会风流正尔思春归花雨外人病麦秋时小店兰陵酒青山甓社诗殷勤缄黛盒谁画别来眉

　　△朱陖

　　送方雷赴丹阳
　　初冬过支硎山居
　　寓灵建寺

　　○送方雷赴丹阳

　　此方予旧历念子未周旋风景变过驿琴书劳换船迤车蒿岸曲。酒斾土桥边。亦复壮游事无令乡思绵

　　○初冬过支硎山居

　　古岸高。黄叶虚堂透。夕阳朔风分雁阵寒瀑动鱼梁沽酒宜兼酪炊茅尚带霜夜来煨芋熟深语共匡床

　　○寓灵建寺

　　幽栖亦所慕颇怪剧寒荒城柝连清磬厨烟隔妙香凉深疑夜早晴久觉秋长覊旅兵戈际饥驱益自伤

　　△俞南藩

　　华山含光师法堂听讲

　　○华山含光师法堂听讲

　　树影分溪色松风带犬声僧翁上猊座。樵客过茶坪。花满香难辨山重翠易生晚依禅榻卧一线佛灯明

　　△叶襄

　　北山晚眺
　　秋夕旅怀

　　○北山晚眺

　　独向高原望孤城雉堞浮紫枫山路晚。黄叶墓门秋。野烧争。残照凉烟压。暮洲苍茫云树暝极目转生愁

　　○秋夕旅怀

　　旅愁惊物变凉月照空滩万木同寒雪千山隔暮烟虫心知夜苦。桐影怯秋单摇落伤王粲凄其独倚栏

　　补遗

　　丘民瞻一首　　　　申綋祚二首
　　汤祖佑一首

　　△丘民瞻

　　对雪选钟谭集

　　○对雪选钟谭集

　　荒江老屋里。斟酌竟陵诗。相发空凉意。多搜幽旷辞比郊为已细视岛固多姿恰好前山雪高寒到我眉

　　△申綋祚

　　山庄
　　冬夜寄林若抚社长

　　○山庄

　　曲曲小渔矶清泉护板扉昼长看树绿春老送花飞□岸鸟相和开轩云半归醉来吟不断新月正霏微

　　○冬夜寄林若抚社长

　　居肰在空谷明月满阶除竹翠安禅榻花香醉客居游乎方以外惜此岁之余学得如鸾□乾坤等敝庐

　　△汤祖佑

　　息庄

　　○息庄

　　欲续松风梦荒村更闭门野桥新断板古树老蟠根。败榻穿云影頺墙长月痕倚天长啸处自觉布袍尊

　　卷十二终

　　●明诗平论二集卷十三

　　七律一

　　叶向高二首　　　　利瓦伊祯十八首
　　顾起元三首　　　　邢　侗一首
　　董其昌九首　　　　邹廸光六首
　　曹学佺六首　　　　钱谦益十七首
　　王思任七首　　　　程嘉燧八首
　　娄　坚三首　　　　李流芳二首
　　葛一龙五首　　　　沈德符九首
　　尹　伸三首　　　　米万钟一首
　　周　祝一首　　　　钟　惺七首
　　谭元春三首　　　　马之骏一首
　　唐时升一首　　　　吴鼎芳一首
　　何乔远三首　　　　蔡复一二首
　　方震孺二首　　　　何吾驺一首
　　高　出一首　　　　张　爕二首
　　方孔照二首　　　　韩上桂一首
　　俞安期十首　　　　徐遵汤二首

　　△叶向高

　　和题方正学先生祠
　　南归过清源少师霁宇王公远来相送赋此言别兼以为赠

　　○和题方正学先生祠

　　燕歌一夜满都城。此日云霄奉圣明不见官仪随旧主犹闻天语唤先生两朝事往恩还在。十族魂消怨岂平。为问精灵何处是雨花台畔子规声。
　　庄严警切。如此等作。不得不推先辈风度。

　　○南归过清源　少师　霁宇王公　远来相送　赋此言别　兼以为赠

　　干戈何意动边州宵旰谁分圣主忧班压朝中仍出镇。功成塞外又归休。十行手诏迎车劳。诸部夷王控马留。知是安危身尚系非熊勋业好全收

　　△利瓦伊祯

　　御史大夫王公开府檀州督四镇军事（四首录二）
　　赵太仆奉使豫章王邸便省觐司徒金陵（二首录一）
　　隋宫次韵
　　送林民部之陪京
　　送吴光禄握滇郡倅
　　晋王举中子开宴西园应教
　　南都
　　为茅生悼亡
　　送顺庆刘守
　　民部李起家水部
　　读马仲履天都载作
　　张侍御出守梧州

　　○御史大夫王公开府檀州督四镇军事 【 四首录二】

　　运筹帷帐日从容千里精神自折冲棡鼓曲声传涿鹿柳城烽信接卢龙海云晴闪旌旗影朔雪寒飞剑戟锋马弩关亭瓯脱远。春来甲士半归农。

　　又

　　日畿亭隧界扶桑。上将星躔北斗傍。武库甲兵飞紫电。名家事业出青箱。射鵰鸣镝风斯下歇马论文夜未央狼子野心诸属国莫教鼙鼓动渔阳

　　○赵太仆奉使豫章王邸　便省觐司徒金陵 【 二首录一】

　　传家几许簉鹓鸿世德高门自不同九列官联三品上一时人望两京中香秔粲雪司农赋。枭骑成云太仆功。早晚尚书台并入承恩座隔御屏风。
　　盛唐风格。大家举止。如此等作。于鳞极意处亦不能过。

　　○隋宫次韵

　　绣柱珠帘玳瑁梁别开西馆象咸阳百轝萤散华镫远五斛螺供畵黛长羽卫横陈迷日景彩花成树夺春光琵琶新曲安公子。为报并州有李郎。

　　又

　　十年辛苦事辽阳野鬼烦冤古战场气尽英雄沉鸭绿。情多儿女学鸦黄飞邮果送同心结迎辇花开并蔕香尚食镂金龙凤蟹随潮犹贡旧时筐

　　○送林民部之陪京

　　畵省新泰计相权。君恩深重赐环年移来长度山郎令。策有成书海王扁闾左已征秦市籍。江南犹告汉缗钱。含香起草诸曹事早晚封章达御筵

　　又

　　旄牛徼外故多奇都入才人绝妙辞木有十华浮若水莲开千叶昌滇池青羗劲卒飞军号赤斧仙官主簿祠洱海年年清夜色。形如初五月生时

　　○送吴光禄握滇郡倅

　　昆明箫鼓振楼船不似南征习战年。天马河收新产子。碧鸡山问旧游仙三郎庙貌青林外四姓军容赤甲前莫学娵隅蛮府语。专城参佐贵中坚

　　○晋王举中子开宴西园应教

　　离宫选胜自先朝况是充闾物色饶园有桃花能结子庭蕃椒实远扬条五文摩顶麟儿石一曲将雏凤女箫更向九成台奏鼓。玉筐新燕语偏娇。

　　○南都

　　旧邦偏霸一隅雄。帝命维新自不同。再辟乾坤清朔漠。双悬日月启鸿蒙。春开苍震青阳后。斗直黄旗紫葢中。率土王臣修职贡。江流万里亦朝东。

　　又

　　亲提三尺渡江来。宇宙东南帝业开。不尽风云生沛泽。方升海日见蓬莱河山两戒朝宗地草昧诸臣将相才高庙神灵时出王龙文五色正昭回

　　又

　　旌旗剑佩拥椒除。尚想戎衣革命初绿草不侵雕辇路红云常护紫宸居金银宫阙三山外烟雨楼台六代余谁谓长江天作堑八荒今日共车书。

　　又

　　钟山龙跃大江前。六位时乘起御天述作圣明三纪度。本枝孙子万人传黄图汉室诛秦定苍箓周京卜镐先即有新都开洛水忧劝莫忘肇基年。

　　○为茅生悼亡

　　壁间遗挂自流芳明月南端引恨长魂梦往来犹旦暮神光离合乍阴阳师为素女图空列名曰玄妻鉴已亡肠断同心相结处西陵松栢老禁霜

　　○送顺庆刘守

　　少年三纪领科名执法风霜白简生迁客浮沉曾别驾为郎拓落在陪京 【 风调翩然。□旎蕴籍。此律中要事也人于此待处多不着心眼。如何欲言声韵之道。】 载携鱼佩麟符去遥向蚕丛鸟道行开府南征师未捷于今郡将有干城

　　○民部李起家水部

　　异代才情水部同可知官属大司农书传遁甲开山后职在河图括地中一自灵昆开别苑。凭谁厌胜起新宫。曹郎不少含香奏独秉精诚达帝聪

　　○读马仲履天都载作

　　辟雍多士与周旋博学宏词自斐然篱落有行皆笔札。輶轩无语不丹铅。五千关令修玄诀。九百虞初志怪篇欲置帐中恒秘玩都人好事已流传

　　○张侍御出守梧州

　　天开五岭绾苍梧郡将专城佩虎符铜鼓匏笙分部曲椰浆挂蠹出行厨金留道士乘舟日。砂长仙翁炼药炉。闻道客江春色好绿波浑似掌中珠。

　　△顾起元

　　送罗拙庵守叙州
　　大司成李次卿兄晋少宗伯学士应召北上（二首录一）
　　莫愁湖

　　○送罗拙庵守叙州

　　双旌五马玉麟符台枕江流峙郁孤东望九关排虎豹。西征万里入鱼鳬。才名共忆越君子。文学争传汉大夫。同社故人偏感别白门杨柳未藏乌

　　○大司成李次卿兄晋少宗伯学士应召北上 【 二首录一】

　　入朝将押紫宸班。秘史先成石室间。风采乍惊临虎观。天香旋喜近龙颜。时闻赤羽传三辅。岁遣朱轮讯百蛮。拭目金銮新诏下侍臣初对浴堂还。

　　○莫愁湖

　　荡漾澄湖玉镜光羣峰环黛畵螺长酒人楼隐千波阔。溪女船回一水香。鸥梦不离捐佩浦燕泥还上郁金堂石城人去遗芳在谁忆双鸳向雒阳。
　　附句　谁倾万斛银河水。自摀千门玉杵霜。　天河兵洗蛮王砦。月觅人登汉将台。　调猿月傍宵钟起。冲虎风从夜锡还。　寿杯十斛金陵酒。舞彩三朝玉府衣。　瑶宫霞满蒸丹荔。珠浦潮香跃锦鱼。

　　△邢侗

　　秋日寄怀黄开府宁夏

　　○秋日寄怀黄开府宁夏

　　洮河双鲤绿波盈书到加餐万里情晚碛兰皋愁玉塞。秋风羗管忆金城盘中赤柰霜前果寨外黄羊腊后羮圣主垂衣莫西顾已将方畧付营平。

　　△董其昌

　　酬虞德园吏部
　　送许水道
　　赠狄将军
　　杜日章将军榆溪钓隐图
　　赠刘梦胥黄门
　　送李太史封秦藩
　　送萧九生方伯
　　次韵詶叶少师台山赠行
　　詶李京兆克庵备边疏

　　○酬虞德园吏部

　　七十二封山下居五千四百藏中书文人自具生天慧。吏部今为选佛除。恍忽之间含有象。湟盘能度尽无余。惭予学殖多荒落祗作空缘老蠹鱼

　　○送许水道

　　维扬淮海锡圭余雅爱焚香把道书拙宦十年苍水使。论交半畎碧山居。璸珠总逐廉泉出。龙性真于俗网疏任是风尘满天地。可能磨灭许公渠。

　　○赠狄将军

　　急管繁弦写竹枝听来不作异方悲六千君子旧名将两队美人新教师便许覊心■〈扌弃〉绿醑可无佳句比红儿若论湖海鸥盟在再入花源未可知
　　三四丽词响调千人亦见余恨欠警切

　　○杜日章将军榆溪钓隐图

　　濠梁之乐子非我欵乃一曲秦无人手铸黄金为少伯。头簪青笠比玄真。胡儿饮马留泉脉。海客盟鸥问水滨。烟艇莫言空载月半营鱼阵半谈兵
　　起手抝调森挺又本色结里奇快无比

　　○赠刘梦胥黄门

　　中垒名声重夕郎十年江海又班行金锥抗疏千秋论玉尺量才万丈光辽左羽书飞赤白甘陵龙战洒玄黄。忧天亦有羣公疏共道时艰倚召方

　　○送李太史封秦藩

　　持节俄将视草虚策文仍是史公书人从真气曕星使。槎泛天河上斗墟明月小山丛桂里新秋一叶剪桐初 【 娟秀】 离心已托南征雁能到罗浮问起居。

　　○送萧九生方伯

　　能将落叶对投簪身世肥癯战已酣四岳云开飞斗北。两峰秋爽憩湖南。时逢尧舜为方伯归事羲皇亦子男见说衮衣思吉甫容宗踪迹久江潭

　　○次韵詶叶少师台山赠行

　　驱车宛叶逐游尘春出秋归似雁臣闻道晚来差丧我论才少且不如人石渠书拟雠同异金屋恩须问故新入洛媿虚先达荐初衣仍返会稽薪。

　　○詶李京兆克庵备边疏

　　清时共爱玉门闲。岁岁名王事欵关。何限乘轩邀上赏。几谁越俎议行间。消磨细柳将军垒无恙燕支妇女颜壮尔筹边多胜算先声今已到天山
　　附句。　青螺拔地存尧市。白马凌波立梵宫。　人从隐后称湖长。水在封中表谷王。　名著青蒲臣似矢。家传繁弱子为弓。　曲水竹林分左右青山宾主列东南　谷名子午真盈一。坐守庚申不但三。　子舍舞衣朱绂贵。春宫横卷黑头师。　芝兰一一分湘浦杨柳依依似汉南病解维摩非病处。才全庄叟不才中。

　　△邹廸光

　　饭三茆宫
　　谒禹陵
　　灵峰洞（洞甚轩厂似数间大厦石级上下凡数百丈始入）
　　舟过吴江
　　憩径山环秀楼
　　石梁洞

　　○饭三茆宫

　　星宫月阙俯巑岏宛转徐攀百尺栏天酒醉铺黄叶卧胡麻炊和白餐武林城傍真人席。罗剎江围太乙坛。鳯管鸾箫吹不住翠微高处拥仙官

　　○谒禹陵

　　江汉怀襄大块浮胼胝谁复奠神州黄金白锡千年贡。玉匣珠衣万古丘麋鹿空山疑世代龙蛇畵壁走松楸高飙萧飒虚岩夕。能使防风地下愁。

　　○灵峰洞 【 洞甚轩厂。似数间大厦。石级上下凡数百丈始入。】

　　郁萧台殿鬼工妍。琢壑雕岩几万年直入苍穹方蹋地又窥玄极始扪天。山头发带三芝草。洞口涎流五色泉。石扇■〈阝歨〉开霞葢举悬知白日迓飞仙

　　○舟过吴江

　　软浪吹花匹练明霞城如带水虹横地多篁筱惟三户。人住菰蒲老一生。比岸渔舠齐结网当秋茅屋尽添荆独怜陌柳风流尽不似王恭月下行

　　○憩径山环秀楼

　　绝巘开衢屈曲通排空仙掌系青骢僧居地肺长衔日佛立天心但附风峰势虬龙多矍踢泉流虹蜺有雌雄不须为设桑门馔石甲山毛腹可充

　　○石梁洞

　　石屋躭躭驾石梁不知阅尽几沧桑天关闪出云霞片。地肺潜生日月光。追琢尚留神斧迹淋漓时泻帝台浆因嗤王烈尘心在。负却仙人大洞章。
　　附句　抺烟水面开初丽朿雾山腰举渐轻　观海。金轮跃出空中地。瑶岛分明物外天。万国航王突归禹贡。千年驱石想秦鞭。　登赤城山。霞旗高挂三千尺。天阙雄围十二城。印枝劈虎岩犹在。玉牒投龙涧已荒。　辽左。十道进援非实额。八关索欵是虚要。生驹绝食难存马。掘雀为粮且及貂。　孝陵。玉匣春秋承内使。石鲸风雨护材官。　僧刺舌指血书经。指椎玛璃流为液。古片珊瑚屑作花。罗什针玫先不律。神光血喷洒袈裟。

　　△曹学佺

　　送戚山人之内黄兼柬邓远游明府
　　金陵怀古（六首录一）
　　喜喻子奋陈有美至自潘州
　　送米彦伯还永州
　　送邹孟麐
　　闻被留之报

　　○送戚山人之内黄兼柬邓远游明府

　　三月莺声别故山萋萋芳草照离颜春光白下无多日夜月黄河第几湾 【 风韵天然。可与季廸白下有山皆遶郭。清明无客不思家。并美千古。】 置驿正当宾客盛。弄琴遥识使君闲。闺中易作刀头梦。珍重休过博望关。

　　○金陵怀古 【 六首录一】

　　钟阜商飙馆已倾。至今哀壑起秋声针楼银汉含情望畵屧金莲逐步生日落卢龙迷古戍。天寒白马走空城。不堪重理玄晖咏极目澄江似练平 【 右齐】

　　○喜喻子奋陈有美至自潘州

　　端州别向岭西涯。腻雨荒田走鹿车。乍尔离羣纔作客。重来聚首复如家千峰阳朔莲争吐八月江城桂未花最羡北流山下过可从勾漏觅丹砂

　　○送米彦伯还永州

　　看山兴尽马蹄忙剩有烟霞纳客装潇水入湘终古碧零陵生草至今香 【 名句不磨】 月明不见孤峰雁菊信迟开十月霜叹息愚丘人已逝空闻欵乃过沧浪。

　　○送邹孟麐

　　投荒半载归无路肆力千秋念岂灰强出预知今失计送君偏感昨同来 【 激昂顿挫。端足下泪。】 登临已信山川美。疾病还忧瘴疠催为问故林泉石耗几番风雨闭苍苔

　　○闻被留之报

　　蛮烟那可一朝居岂谓恒情独反予。台使苦留频削牍。家人遄发复回车敢云何有夷方陋聊觉相安汉法疏独使少陵千古恨。秦州城北草堂墟。
　　出语有体怨而不怒风人之遗也

　　△钱谦益

　　吴门寄陆仲谋大参
　　吴门送福清公还闽
　　送兵部董侍郎总督宣大
　　乙丑削籍南归途中作
　　寒食日干王仲雪诸人小集津逮轩
　　题淮阴侯庙
　　宿迁
　　秋原耦耕（山堂之名耦耕为予与孟阳结隐于此也今改筑于墓田之左仍揭其额以招孟阳）
　　白沟河题张于度屋壁（于度名果中新城人明经笃行左魏诸公急征皆主其家）
　　次韵答金坛于惠生
　　寄督漕张御史
　　张玉笥中丞晋秩少司空总河奉旨召见枉别山堂赋
　　田国戚奉诏进香岱岳渡南海谒普陀还朝索诗为赠
　　送涂德公秀才戍辰州兼简石斋馆丈
　　寄刘大将军
　　送孙光甫再守泉州

　　○吴门寄陆仲谋大参

　　步屧相呼倒接■〈日离〉东阡南陌夜归迟檀槽奏罢翻新曲桦烛烧残覆旧棋燕赏花时无主客。催征酒社有文移。谢公底事情怀恶。只为中年有别离。

　　○吴门送福清公还闽

　　拂衣归揖武夷君九曲仙山帝许分钓碣自携新炼石。卧床还弄旧书云。朝班改隶三元会。锡命裁成十赍文。斗柄瞻相仍在手幔亭光气夜氤氲

　　又

　　闽海争传岳降神匝天弧矢护生申契丹使亦知元老回纥占应见大人代许孤忠留一柱帝思耆德抚三辰吴门咫尺邻阊阖珍重东山五亩身。

　　○送兵部董侍郎总督宣大

　　幽并两道建牙中。列帐萧然静朔风千队市场来种马。百年御幄护槐龙。军前挥扇油幢碧。阁里传签畵烛红。插汉一峰屏障外。更烦前着策辽东

　　○乙丑削籍南归途中作

　　单舸冲风滞楚州淮阴南下又无舟谁人解唱公无渡对此真令我欲愁黑浪粘天排宋鹢。赤云夹日炙吴牛。频年跨下桥边水。招我劳劳已白头。

　　○寒食日干王仲雪诸人小集津逮轩

　　屐引奚奴杖挂钱只鸡近局许招延贫家节物宜寒食病伎风光似禁烟茶白还争分火候桃红欲褪卖饧天清平要着新诗写好记崇祯第一年

　　○题淮阴侯庙

　　淮水城南寄食徒。真王大将在斯须。岂知隆凖如长颈。终见鹰扬死雉姁落日井陉旗尚赤春风钟室草常朱东西塜墓今安在好为英雄奠一盂 【 信母墓为东塜。漂母墓为西塜。】

　　○宿迁

　　枕畔车轮又一宵荻帘土锉共萧条栈争恶草驴言怒炊仗残通马意骄野集烟稀知罄尽春田兆坼见龟焦溺人强笑谁相问。莫以愆阳叹圣朝

　　○秋原耦耕 【 山堂之名耦耕。为予与孟阳。结隐于此也。今改筑于墓田之左。仍揭其额以招孟阳。】

　　罢亚风吹百顷香秋原正面耦耕堂。宿田为我耝稂莠。卒岁输他获稻粱黄犊乌犍经国具水车秧马救时方辍耕斗酒还相劳耳热休歌种豆章

　　○白沟河题张于度屋壁 【 于度名果中。新城人。明经笃行左魏诸公急征皆主其家】

　　门外喧喧要路津荻帘土锉净无尘夕阳亭下频留客广柳车中每贮人北寺生还余我在南冠死别累君频临岐苦语真难忘。郑重车中 【 人寰】 七尺身。

　　○次韵答金坛于惠生

　　千重地肺一溪云。便阙东窓隔世氛五百年前逢蓟子。三层阁上礼茅君曲城已种交梨树连石新裁倒薤文咫尺慧车栖隐地满头白发愧缤纷

　　○寄督漕张御史

　　渔阳辽海尚纷拏粳稻东吴岁运赊铁瓮云帆连析木金堤春水泛桃花过淮燕赏兼歌杜。抵潞风光正及。一石几钟凭奏报忍令膏血等泥沙

　　○张玉笥中丞晋秩少司空总河奉旨召见枉别山堂赋

　　金陵铁瓮赖帡幪新领河堤节镇同橘柚秋苞长向日。桃花春水正分风。马衔沉璧开前路。龙护探珠徙旧宫。千里洪河才一曲恩波取次到江东。

　　○田国戚奉诏进香岱岳渡南海谒普陀还朝索诗为赠

　　戚臣衔命报禖祥。玉节金函出尚方天子竹宫新望拜贵妃椒室自焚香鲸波偃作慈云色。蝗气销为瑞日光岱岳山呼那得并。海潮音里祝吾皇。

　　○送涂德公秀才戍辰州兼简石斋馆丈

　　霜飞风击白虹横。终古还看马角生。仗钺不烦收李固。举幡已许讼阳城为臣为友皆成是从死从军总一行太息辍耕何所道炷香稽首颂王明

　　○寄刘大将军

　　头頞参差出五兵冲锋略阵更专征泰山石砺千行剑。清济流环万垒营掷地漆颅供饮器漂池血渖醮题名箧中亦有阴符在。悔挟陈编作老生。

　　○送孙光甫再守泉州

　　棠荫秋来正蔚然儿童竹又喧阗绕城桐叶新幡戟夹路松声旧管弦。问俗不须停皂葢。之官仍是酌清泉。他时温诏如征拜。记取重临似颕川。

　　△王思任

　　韬光庵
　　李太虚太史神交有年奉使过芜辱承佳什之赠輙和以谢
　　寄赠何和阳总戎定海
　　招宝山
　　至历下恰雨
　　题灵福寺松
　　赠九江兵使梁悬藜年兄

　　○韬光庵

　　云老天穷结数楹涛呼万壑尽松声鸟来佛座施花去泉入僧厨漉菜行一捺断山流海气。半株残塔插湖明。灵峰占绝杭州妙输与韬光得隐名

　　○李太虚太史神交有年奉使过芜辱承佳什之赠輙和以谢

　　八公常欲碍刘安七子仍嘲植与桓有兴顽曾偷息壤无才老复嫁邯郸醉披渔发三千丈。隐竟羊裘十八滩。极感王孙怜颗饭而今不瘦任人看

　　○寄赠何和阳总戎定海

　　东南半壁拜通侯龙阵鱼丽簇上游大炮海天传万国皂旗云影扼三洲风边绡泪封鲸观月里蛮歌到鹤楼更羡麟章时昼锦玉门部落峡山头。
　　木难火齐绝非耳目近玩然不可不钦其宝贵

　　○招宝山

　　海门撑突是何年老骨凌空拄石拳大壑混茫千古气一江冲破四明天惊帆胆藉云边定畏垒心从障下坚黄蛤浊醪看落照十洲何必更神仙

　　○至历下恰雨

　　一官车耳甘年尘西谪东迁未隐沦三匝又依华不注中原欲认李于鳞。龙蛇有骨随云老海岳初交得雨新为问古亭惟历下济南名士几彬彬

　　○题灵福寺松

　　秃髯醉罢戏参龙梦醒千年化怪松更迭莲花青葢簇仍归金界碧琉封踢开瀚海鳌常吽闪却莎萝兔不春每到月明人倚处飘然几磬接山钟

　　○赠九江兵使梁悬藜年兄

　　棱层鹤骨照氷壶几镇回翔起壮图特借豫章求栋柱暂移廊庙驻江湖庾楼月静人三楚庐岳云深鸟二狐王粲虽贫仍有赋应分鲟鲊醉春酟
　　附起句。　微波如縠绣城南。人影初寒落镜潭。　中句。　岛嶂紫深俱化铁。塞河号急不容氷。　红花白雪珠三弄。绣褓银盆玉一团。　帝觞余沥飞苍雨。天卫勾陈怙紫烟。　云声不禁随鸡出。雪兴从来到竹西。　秋高白雁闻寒杵露晚青苹发湿花。

　　△程嘉燧

　　过滁州方伯雨学舍
　　怀东皋
　　畵枯木怪石次比玉除夕韵
　　爪洲雨中闵徤吾携榼见饷走笔遣意
　　题长蘅次醉阁
　　再过杭州访许成之同鲍溪父话旧
　　七夕怀平仲扬州
　　喜仲扶弟高邮过访阿防亦至

　　○过滁州方伯雨学舍

　　一从射策罢南宫沦落滁山一醉翁经术流传歆父子。文章风骨汉西东。徂年青镜韦编里。过客荒亭断碣中。老厌雕虫余习在莫云词赋似扬雄

　　○怀东皋

　　种柳栽桃乍满冈约为渔佃住邻庄。但同伏腊东西社。不问元龙上下床。拂水正坚安石卧屏风横枕浣溪堂何时锄破东皋雨一段茶窠百本桑

　　○畵枯木怪石次比玉除夕韵

　　常年饯腊有新茶添却庭梅点岁华争喜小儿能爱客只嫌老子不归家池塘无梦伤春草门巷多时厌雪花贫病亦知难慰意漫图枯木向君夸。

　　○爪洲雨中闵徤吾携榼见饷走笔遣意

　　江云沸白雨如银挈榼衔泥愧所亲楼上独窥壶内客。市中争看筑旁人。鸱夷老去终逃世犊鼻穷来且任真莫羡岩栖厌廛市与君元自出风尘

　　○题长蘅次醉阁

　　为爱檀园开北合两回三宿小房栊坐深曲洞香灯熖睡美疏棂晓日烘。白拂花飞方丈雨。素屏滩响一床风。但名次醉犹嫌俗合作禅栖住远公

　　○再过杭州访许成之同鲍溪父话旧

　　湖头城角雨如麻宿酒残歌夜鬬茶自笑经过无此客欲寻好事更谁家留连别梦犹芳杜。早晚归帆已楝花。人事年光应共惜相逢烂醉是生涯

　　○七夕怀平仲扬州

　　江边一别两悠悠湖上相思且滞留千里星河同此夜廿桥明月自三秋无由结伴还乡国况欲因人作远游潦倒更于何地会。见君空已雪盈头。

　　○喜仲扶弟高邮过访阿防亦至

　　秦邸吴市两茫然兄弟相逢各问年蒲柳过秋先似雪。灯花初笑欲含烟茱萸香冷罗囊后。丛菊寒生破帽前。难值江城风雨夜醉重姜被对床眠
　　附句　短气生涯新鬻砚。腼颜归路老佣书。　路断羊肠三月雪。湾连鹤颈一江寒。　寒鸦古木将军第。萤火苍烟帝子楼。　投海轻云峰山急挟泉疏雨寺头飞　远雁如尘飞水面。乱帆如叶下吴头。　野风飒飒帆移浦。江暗戎戎　表山。　梅水白侵吴岫阙。芦洲青断樶山尖。沙头绿酒春听鸟潭面红妆晓看鱼

　　△娄坚

　　寄孟阳（三首录一）
　　君山怀古
　　首夏赋赠孙容宇兄

　　○寄孟阳 【 三首录一】

　　君家庖馔出须臾 【 亦见在家经济。待友精神。莫谓细事。】 能使吾曹兴不孤若待兼珍才下筯何如斗酒便呼卢清歌徐点当筵拍半醉还开挂壁弧似此风流人在远料侬应得好怀无

　　○君山怀古

　　湿云阁雨四山凉与客裴回话夕阳哀郢若令还故宇。封吴无复启新疆。亭高空翠来疏豁潮壮浮洲没渺茫一自延州观乐后。至今文采擅江乡。

　　○首夏赋赠孙容宇兄

　　岁晚为邻暇即过绿阴庭户正清和向来犹自春寒在却后其如暑雨何。盍把桃枝迂野步频煎麦颗诧阳坡诗书信是儿孙业。老伴相逢只啸歌。
　　附句　长日风花宜话别贫家蔬果易留宾　素业有传堪世外。秋山无伴亦风前。　收麦杖边飞桨暮。鸊鸠声里熟梅天。　云薄看收新获稻霜迟催擘晚开棉　月净惯中秋半酒。春和好虐夜深碁。

　　△李流芳

　　锡山夜别闲孟子薪彦逸及从子宣之儿子杭之（二首其二）
　　答仲和韵

　　○锡山夜别闲孟子薪彦逸及从子宣之儿子杭之 【 二首其二】

　　缭乱乡愁一夕生烛残酒醒柰深更隔舩安稳归人梦 【 羡得可悲】 前路迢遥去客情。江月又催征棹发。寒鸡不待寺钟鸣十年分手梁溪路。但觉衰颓负此行。

　　○答仲和韵

　　练祈南下水村赊一路秋风吉贝花到市钟声知寺近过桥柳色逐门斜贫能好事无如我。老解求间有几家。若肯重来留十日不辞淡饭与麤茶

　　△葛一龙

　　烟雨楼
　　送杨修龄先生开府南贑
　　韩孟郁熊羽人夜饮寓斋赋别
　　送王梧州
　　东郊即事

　　○烟雨楼

　　烟雨楼头春乍睛鸳鸯湖上鸟嘤嘤中浮片席空三面斜抱千家截半城 【 不须看畵】 渔网晒来风柳变酒船摇出浪花生夕阳惯照凭阑妓一抺远山红袖明

　　○送杨修龄先生开府南贑

　　蓟北新烟上柳条虔南晴雨散花朝月高乌府彤弓满。潮涌青城玉马骄江派九分凭四履风声一树格三苗还知不浅楼头兴。礼接词人是下僚。

　　○韩孟郁熊羽人夜饮寓斋赋别

　　红灯炙酒花气酣细雨细风香湿檐春残复作有情别。官冷得于高卧堪。一片沙黄分蓟马。千家柘绿养吴蚕。知君不问中人产。何处好山无半龛。
　　起止磊落矫矫若无意而气韵特老

　　○送王梧州

　　畏从将别复衔觞明发萧萧马上郎路去九千唯挈子。年过五十始宾王岚香作瘴持红玉海气生炎化绿霜才人急公趋莫懒夜堂分烛昭桄榔

　　○东郊即事

　　榆青碎点水浮香蝶彩双飞燕乳忙五里出城三日约。一年为客几逢场林嘶铁色连钱马井汲银缾素绠娘醉倚东风春面面桃花亭子送斜阳
　　附句　路花香散谁家酒。海树晴窥傍驿楼。　欃枪落处空南牧。锁钥留中重北门。　蹉跎两屐自郊翠。剥啄一声谁饷茶。　烟云属部神仙吏。风雨淋漓瀑布图。　楚色易寒分雨棹。□愁难曙卷帘窓。　倒悬鹘树秋相击。近长鸥沙水不亲。

　　△沈德符

　　邢州道中
　　送岳石梁中丞再抚顺天（二首其一）
　　寄南太常吴公行可（时叙蜀公晋二级　三首其三）
　　冬日家园（四首其三）
　　永平
　　送李玄白都运之扬州（四首其四）
　　读史有怀再次梁孟昭韵（四首其一）
　　送高寓公令迁安
　　秋墅十首（其四）

　　○邢州道中

　　鸡唱鸦喧雁徼遥萧辰顿辔慰无聊衰翁态愧廉颇里国士心伤豫让桥雪岸渡氷鸿偶迹霜柯曝日鸟仍骄褐衣入赵空怀璧那得传看到细腰 【 结有姿韵】

　　○送岳石梁中丞再抚顺天 【 二首其一】

　　弢弓卧鼓护皇州晓幙重开旧碧油壁垒又新承号令。貂蝉自昔出兜鍪书腾大捷朝磨盾。火报平安夜上楼。拓地定教过肃慎。医无间外不防秋。

　　○寄南太常吴公行可 【 时叙蜀公晋二级　三首其三】

　　妖氛万里暗蚕丛手挈三巴献汉宫井络参旗仍设险鳬钟雁鼎未铭功乘城岁月量沙里借筯山川聚米中白帝久平新第赏可知吴汉是元戎。

　　○冬日家园 【 四首其三】

　　为欢晏岁未全稀敝榼长罂贮满扉加饭书劳双鲤远号寒身媿一虫微兰因爱煗缄窗护梅不嫌贫趁屋围田舍过从多雅语错呼龙具作牛衣
　　集中和至百十六首。此首较平而气不纤碎。故录之。其它微字如扶藤佐蹇行装简。劚药支赢食料微媚篱桦只终朝艳束盎荷纔具体微。罾鱼掷处渔庵小。村犬声中绩火微。荡浆波分绫缬碎。沾蓑雨襞茧丝微。里箬袴开茶乳活。登柈拳剖蕨芽微围字如风树怒号枫鬼语。氷天林立木奴围。狂多袖污春千■〈角戋〉。病起檐宽帽一围石或有凭能晋语。人因偶似受匡围。村社昼陪三老赛。伶场睛看万人围。书赓蛩语常通夜。棊甚禽荒更一围高谈有尘非松代曲宴无屏以菊围口有玉缘新笋供。腰无金福敝绦围。皆有俊思。

　　○永平

　　蜂虿虽微毒尾存妖氛左辅尚游魂童谣已应临步。儿戏何烦劳棘门清野后时姑避地量沙难饱又移屯杞忧倍念昌平镇弓剑先朝列寝园

　　○送李玄白都运之扬州 【 四首其四】

　　度支圣世借前筹谁似江淮地望优宰相杜悰充转运司徒王导领扬州 【 盛唐家数王李门风】 军需西北劳臣勚民力东南国士忧餫馈古来功第一进贤何待鄂千秋。

　　○读史有怀再次梁孟昭韵 【 四首其一】

　　谩论人爵与天官三界茫茫住孰安王母姿妍多虎齿。麻姑馔侈及龙肝。佛非果位乘终小。仙出癯儒骨尚酸。未欲上升真快语且留尘世恣为欢
　　曹公器小猜鸡肋。孝武仙迟讳马肝。皇署梨园唐秽杂。帝衣火浣晋寒酸。　登铜台脊神锋儶。惜宝厨书习气酸。　迎妾渡边江面喜。望夫天际石膓酸。　晴久窗临春帖燥。暖深闺进夜饧酸。

　　○送高寓公令迁安

　　词人得路属时艰。畿令名超法从班。孤竹园中分四履。扶桑海外辖三山。雕盘朔雪时依碛雁习华风不度关近辅定陪沙苑猎便将十事启天颜

　　○秋墅十首 【 其四】

　　风露清虚入想新稳携藤杖岸练巾文章艹畔萦书带杼轴云边出美人 【 虽涉组紃絅未伤雅】 晓角层楼天一气。夜幢疏磬佛三身。渐惊芳树违莺友古木昏鸦此卜邻
　　附句　奔师寻伍旗为铠。空坞飞磷突不烟。　高座道人无汉语。柔然宫主不华言□十有九华逢世具百无一是治生谋　诗材浆裂□□水畵本帆移破墨山。　鲎张帆劲潮痕缩。蛎筑房深石齿牢。　海舶樯危栖燕婢。官厨鲊美荐虾姑。　偶然欲醉君难去。何者为宾我不知邹彦吉沈虎臣。二先生皆大家也。然有流宕之句。亦不可不简。邹如。旁岫为羣从。前峰是上宾。云白非衰桐。枫丹有少颜槐柳列行如定位藻苹相结似深交带蕋移花拚割爱。截梢留竹忍分身。之类。沈如。枫叶霞能事。苹花雨胜场。庭荒蕉败衲。窓破纸哀筝。共鸥交半世。与水约三章。计口赋蔬贫令甲。把书行药病神通。之类。晚唐滥觞。何异诨科戏对。诗虽不必拘拘汉魏盛唐。然酝籍之与浅俗。浑雅之与麤鄙。不可不辨也。

　　△尹伸

　　华山
　　和壁上干陵作
　　抵里四首（录一）

　　○华山

　　盘空历历转嶙峋便道闲情亦苦辛 【 浅率】 脱却深衣宜犊鼻攀来绝壁是猿身苍龙岭上千寻瀑。白帝祠前十丈尘。因笑图南一杯土岳云原不解留人。

　　○和壁上干陵作

　　荒原落日草凄然陵墓犹称武则天太白早占诸李尽。晋阳遗业一丝悬生前只合愁为鼠地下重开不是莲数局赌回唐社稷梁公夺得翠裘鲜。

　　○抵里四首 【 录一】

　　老至诸缘颇渐轻休官却为适间情尚平但未知生死。韩子终惭有姓名儿解买山先卜宅友能载酒日临枰扁舟匹马时乘兴石凤矶头春水声

　　△米万钟

　　暴经石

　　○暴经石

　　秪缘觉世垂文字。不道兹从避世刊。字僻只供天眼阅。文闲惟共鸟书摊石当过暴翻多剥经以难翻遂易残底事有生须有灭何如空色付无端 【 结俗】

　　△周祝

　　送顾观察道行之任山东

　　○送顾观察道行之任山东

　　津亭柳色覆吴宫。拥传遥看马首东。新领法冠元柱后。旧曹启事久留中海山筐扉通夷道。齐鲁诗谣辨国风。心向清时应恋阙。故园莫忆桂花丛。

　　△钟惺

　　合江舟中早发
　　雨发裕州
　　花山礼铜殿（是僧妙峯造）
　　再登浦口王茂才山楼望石武库澹宁所造新城
　　九日携侄昭夏登雨花台
　　过王幼补感赋
　　友夏归同贺可上及五弟快访之

　　○合江舟中早发

　　日迭。寒流次第明开牕刚见半江晴迎舟乱渚如还往隔水羣峰互避争不觉鸣榔先午夜怪无击柝续残更披衣惊失舟栖处。百五飞湍梦里行。

　　○雨发裕州

　　歇马驱车每夜分关鸡曾未梦中闻雨余残月去尘久露下寒星照客勤虫自乱鸣非属和鸥于相值偶为羣生来泽国安卑湿。连日南行皆水云

　　○花山礼铜殿 【 是僧妙峯造】

　　一路阴晴屡不分山中风候易纷纭村过数日无红叶江近双峰似白云 【 名句剏获】 蛇虎夜深求忏度鼓钟人定示声闻可怜世外僧经济金火须臾历刧勋

　　○再登浦口王茂才山楼望石武库澹宁所造新城

　　水上楼居忽有城重来翻觉类新成莺花每次逢长夏风日无端属乍晴。 【 泛然时序语与题何干】 山对层楹还自若江添聛聣倍多情乱帆屡向烟边没去远参差却渐生 【 结语写景如畵但题是望新城不应如此收拾】

　　○九日携侄昭夏登雨花台

　　节物登高雨未成闭门聊复爱其名。客边难见重阳好。郭外刚传此日晴子侄渐亲知老至江山无故觉情生悲秋欲问秋何处丝肉丛中一雁声

　　○过王幼补感赋

　　老来相对似残冬。亲串虽存渐下春丧子君犹余硕果。为宫予已见龙钟鹿柴无恙经年别鸡黍依然旧日供但得长留衰病在莫辞邹市互过从

　　○友夏归同贺可上及五弟快访之

　　亲徤家安又故园。依依帆影恋前村甘迟上国三年荐。喜共寒河一夕言远友来逢书剑返小童迎报菊松存晴情游倦初看断明眼闲心好闭门
　　附句　风送白鱼争入市。江过黄鹄渐多矶。　高情恕我嗣音少畏路忧君作事奇　如子自无烦富贵。傍人未免重科名。　霜后芙蓉犹有露。冬前杨柳暂为烟。　残阳渐去方知水。　草际荧光如晓露叶边虫响作秋山　隔烟柳色先秋事待雨荷香欲暮天　师友刚离逢病日。邦家多故羡归人。　在竹露沾星下影。出林鸦带夜来声。　为官兴尽仍求友。送客情深欲到家。　长途亟亟相思友。暮景惓惓未刻书。

　　△谭元春

　　过利西秦墓而吊之
　　庭前冬艹同诸子咏
　　渔仙寺

　　○过利西秦。墓而吊之。

　　来从绝域老长安。分得城西土一棺。斫地呼天心自苦挟山超海事非难私将礼乐攻人短别有聪明用物残行尽松楸中国大不教奇骨任荒寒

　　○庭前冬艹同诸子咏

　　冬气先从湖上冥。草根何幸托闲庭茸茸一任林霜落寂寂长无野火经袖手人谁分欵坐惊心客似在离亭别将幽澹开天地节候翻如向此停

　　○渔仙寺

　　竹外藤边深浅行近来焚剪得山情纔开古洞禽知路尽复禅居虎夜鸣泉道冷然离磴去石梁奇绝为楼生细将理数思兴废更上一层春水明。
　　附句　夕烟河上黄茅屋。秋雨桥边白小鱼。　双鹤诗分餐似客朝收钓假寐如僧立夜禅溪山颇好嗟空返。师友新亡愧独存。　颠须从众嘲难止。贫不依人饿有余。　弄子笑啼羣务在。课僧钟磬一官闲。　溪流沸火寒三鼓。雨雪深衙隐一峰。

　　△马之骏

　　得陶路如即墨书却寄

　　○得陶路如即墨书却寄

　　怀人缥缈蜃楼孤。闭阁书声出畵图香稻雾中移步屧古槐烟里挂腰符山氓陋有齐风否。海族甘如越郡无圣主欲封须久借更分新履到方壶

　　△唐时升

　　程相如奉诏谕暹罗等八国还居钱塘

　　○程相如奉诏谕暹罗等八国还居钱塘

　　扶桑日出夹朝霞海外侯王拥使车帐下蛮奴临汉字。灯前妓女按胡笳携归贝叶供诗草采得芙蓉比剑花每对江涛思战处。三千组练列平沙。

　　△吴鼎芳

　　北庵夜归

　　○北庵夜归

　　欲暝未暝开庵钟出林入林辞远公乱峰几点白云外古路一条黄叶中版屋已高隔水月。布帆正饱还山风。孤雏老树自深夜离褷突兀柴门东

　　△何乔远

　　送徐司理之景东郡丞
　　湘南杂兴
　　固关

　　○送徐司理之景东郡丞

　　漓水滇池共斗杓西南天地去非遥并嘶五马蛮君长。自领千牛汉吏僚刻叶成书通点画赋缗入贝代宾徭祲氛濮柘由来郡总待清风一路消。

　　○湘南杂兴

　　桂林秋色满清湘天畔登台百粤长南入交州多薏苡。东来海国有扶桑。云游衡祝窥三楚风驭罗浮限五羊。鸿雁稻粱无信息不知何地望江乡

　　○固关

　　井陉东尽望崤陵。文物山川忆代兴上党太行天下脊董狐师旷晋之乘 【 极典极韵】 神京右臂襟三辅。羯虏雄关冠百层。欵市羁穈滋岁月戈矛难听绣锋棱

　　△蔡复一

　　答汪宗苏山人用韵
　　无题

　　○答汪宗苏山人用韵

　　自毫偏傍少微光兰佩兼携檐卜香春草霞城擒入卷夏云天柱襞为裳从师我欲传秋驾窥汉人应笑夜郎 【 对法新】 但有新知足千古浮家何处是他乡

　　○无题

　　曾写新宫企字铭蘂珠云尽见娉婷嫌寒天上轻辞月爱小人间暂唤星梦草恋衾秋露白司花侍辇晓烟青麻姑掷米丹砂就调笑依然遇蔡经

　　△方震孺

　　丁卯中元余在系经三中元矣
　　惠元孺给事自北司来骨体皆破碎时逢其初度

　　○丁卯中元余在系经三中元矣

　　黑海中元三度过青山一望泪滂沱浮生几日仍衣食怯梦频宵亦网罗心上盂兰依古寺。天边坟墓近淮河。荒原秋艹知萧瑟。况复倾巢江上波

　　○惠元孺给事自北司来。骨体皆破碎。时逢其初度。

　　凄风苦雨逼佳晨欲颂南山泪眼新。天际乡园双白发坐中形影两陈人销亡旧侣多台省叮护余生仗鬼神。未必海天罗网密江湖亦自有疏鳞

　　△何吾驺

　　初冬同诸子载酒西樵白云洞

　　○初冬同诸子载酒西樵白云洞

　　寻幽屡日漫凭凌却度阆华得未曾天上玉关吴苑练云间铁壁雪门僧悬崖倒影愁倾绠扫石孤瓢引裂氷
　　每于对句出奇。促膝流觞千古意罡风吹送酒如渑

　　△高出

　　允修山陵还作此奉问

　　○允修山陵还作此奉问

　　西山积翠抱长安银海琼泉势郁盘千树春云陵寝覆万年仙月侍臣看。旌旗羣帝回銮合风雨诸陵委佩寒司马相如消渴甚欲因多病乞祠官

　　△张爕

　　彭城怀古
　　感事简吴亮恭

　　○彭城怀古

　　乱山斜控霸王都叱咤诸军似可呼戏马台空成故垒沐猴冠在亦雄图鸿门有约虚怜范。楚水无情自泣虞。客子频来多少恨伤心不为夜啼乌

　　○感事简吴亮恭

　　世途局踳易生尘儒素萧条误寄身樵路挥金裘五月酒垆击筑剑千人 【 清矫绝伦】 鸿冥自远疑犹慕龙性从潜或未驯不是逢君分斗水谁怜东海有波臣

　　△方孔照

　　家肃之弟龙井
　　九华山（六首其六）

　　○家肃之弟龙井

　　草堂曲抱水淙淙草色因春暮更浓舷外扣龙疑碧落瀑西招鹤下青松谽谺悬槛能藏壑宛转前林巧露峰遥爱阴森幽涧合况逢兰若有清钟

　　○九华山 【 六首其六】

　　山山藏树树藏庵偶起青烟便结岚十丈洞深迷日驭五文松古傲霜骖也闻瘦虎归黄面尚自潜鱼恋绿潭一百六峰皆露地。中年湖海早抽簪
　　附句　倚磴有亭皆石护。喧门无涧不泉飞。　遍岭松云常晓合。平床竹屋是泉围。　林光暗屋衣裳懒。浦气迎潮日夜多。

　　△韩上桂

　　夜坐黄与东西堂

　　○夜坐黄与东西堂

　　无数水光浸满堂玉壶爽气连天荒一双白鸭听人语。百尺青棕似我长。北斗下垂六七点。南华偶读两三行。此中啸傲翛然足休问人间沧与桑
　　清傲如孤松老鹤。

　　△俞安期

　　游玉笥山
　　登上霄峰是庭山绝顶（四首其二）
　　龙君扬有备兵督学辰沅报期予同往志喜
　　望海（四首其二）
　　寄屠长卿
　　闻周国雍以顺庆守擢建昌兵备进平西南夷遥寄（三首其一）
　　游献花岩饮星槎阁
　　寄周国雍宪长于临洮（二首其二）
　　李善征宪使备兵湖北赋赠（二首其一）
　　登祝融峰（四首其二）

　　○游玉笥山

　　綘霭朱烟郁自回凤钧长集九灵台。天垂玉笥丹经出。山拥珠宫羽驾来玄夜银光成瑞烛青春石髓接僊杯氤氲忽遣明霞散清切真看帝座开

　　○登上霄峰是庭山绝顶 【 四首其二】

　　风振仙衣出白云青天綘气上氤氲争趋大壑千江定纔入中峰两郡分 【 从分野中峰隔来而语自雄壮】 刊木鸿荒怀禹迹悬崖鸟篆辨露文沧溟东去知非远食李曾过度索君。

　　○龙君扬有备兵督学辰沅报期予同往志喜

　　南徼炎蒸万里台霜清使节藉君来戌连溪洞多蛮部。士得黔巫亦楚材儒术能兼司马法。主恩宁负乐羊才。书生尊俎论兵事趋走今看幕府开

　　○望海 【 四首其二】

　　纷纷灵异变昏朝阴火随波远自飘龙藏函经连水府。蜃楼开市借云霄星临东极无分野山入南荒有沃焦 【 名贵可传】 日日潮来尝应候似应西畣百川朝。

　　○寄屠长卿

　　劚药寻仙事岂疏名山依旧四明居丹房自下萎甤钥。玉笈兼探宛委书。芝葢如云驱赤豹兰沙成雾驾神鱼烟熅东海求灵气渺欲攀援八景舆

　　○闻周国雍以顺庆守擢建昌兵备进平西南夷遥寄 【 三首其一】

　　总为征蛮事武功。翻从化蜀借文翁。深浮黑水蒲江尽。悬度青天僰道通。笮马全教归漠北。竹王邵许擅南中。乘边更欲开新郡露布先飞入汉宫。

　　○游献花岩饮星槎阁

　　云岭纡回石磴斜鸱夷偏恋远游车阁临星使乘来树。岩坠天姬供后花林上双灯悬日月壑中初地领烟霞浮生久醉声闻酒纵饮犹过帝释家

　　○寄周国雍宪长于临洮 【 二首其二】

　　金城绝域昼苍茫。白日阴阴隔陇长。雪后旌麾秋逐虏。云中燎火夜搜荒。桃花东道来天马木叶西山见玉狼不耐因君怀出塞笛中新曲奏伊凉。

　　○李善征宪使备兵湖北赋赠 【 二首其一】

　　西南天地净烟沙按部迢遥廸虎牙佩剑吹霜盘瓠树。楼船乘月武陵花。要荒通赋宾千里。战士归农井万家。金鼓经秋长自卧风清壁垒但闻笳

　　○登祝融峰 【 四首其二】

　　中天积气入清凉云雾翻看地混茫雨挟苍龙奔下岭。星悬朱鸟定南方。何年石篑藏金简。自古山祗礼赤璋。坛上长流青玉乳。神池高捧帝台浆。

　　△徐遵汤

　　招隐诗

　　○招隐诗

　　挥戈击檝与谁论明喆今知静者尊木借不才逃刦斧兰宁独立避当门远僧宿诺留笻影名岳寻盟记履痕若待买山钱足后又愁芳艹系王孙

　　又

　　闭门戏弄两僚丸石火光中作旷观扑满葢藏浑未富。石农园叟是何官鱼须拨棹同江远鹤背粘天见海宽最爱龙丘高卧稳客星犹讶混渔竿

　　补遗

　　陈继儒四首

　　△陈继儒

　　题钱侍御小辋川
　　新秋
　　泖上登塔
　　友人纳姬

　　○题钱侍御小辋川

　　家去园无百尺余登临犹自上巾车青山有政修僮约红袖含香捧道书看竹客驯衔字隺采莲舟引听歌鱼王裴底事偏躭寂花落花开自扫除

　　○新秋

　　门掩秋风任寂寥荒原落日草萧萧狝猴趁月窥山果鸟雀惊人下黍苗华屋珠帘娇白苎疏灯角枕怯氷绡间来偶渡前溪口柳叶菱花一尺潮 【 一结嫣肰】

　　○泖上登塔

　　四面空波卷大荒。中洲有寺绕垂杨水扉风送青芜色。石塔烟笼白宝光。虹气吸云疑海市神灯骑浪渡鱼梁。临流无限怀人意愁杀蒹葭一夜霜

　　○友人纳姬

　　仙女吹箫忽下楼问年十七尚含羞五铢钱串同心结。百和香匀半臂鞲。镜里见人惊却步梦中索母学梳头起来笑点花簪戴多子先教采石柳

　　卷十三终

　　●明诗平论二集卷十四

　　七律二

　　姜曰广一首　　　　魏浣初三首
　　袁中道一首　　　　钱继登一首
　　黄景昉十七首　　　李应升一首
　　郑之玄三首　　　　黄道周一首
　　姚希孟七首　　　　李吴滋一首
　　倪元璐一首　　　　张一如一首
　　沈　承一首　　　　陆奋飞一首
　　茅　维二首　　　　阮大铖二首
　　李明睿二首　　　　薛　寀一首
　　姜　垓一首　　　　陈函辉三首
　　余鹍翔一首　　　　申绍芳十首
　　吴应箕一首　　　　刘　城五首
　　阎尔梅三首　　　　朱　灏一首
　　陈名夏十四首　　　方以智五首
　　季孟莲二首　　　　释通润一首
　　释明河一首　　　　释读敬八首
　　曹　玑三首　　　　鲁宪学二首
　　张钟筠五首　　　　吴士权四首

　　△姜曰广

　　登蓬莱阁李大中丞招饮

　　○登蓬莱阁李大中丞招饮

　　平生浪羡蓬莱阁。今日真城汗漫游。天树晓县龙蠋影。蜃云春满凤麟洲烟横一水兼天合浪拥双城拔地浮自是神仙能好客。并将俗子到丹丘。

　　△魏浣初

　　送郭伏生游五台
　　熨斗柄（地名）
　　丰湖

　　○送郭伏生游五台

　　怪君诗思瘦于僧轮掌悬知授记曾倒马关逢双过雁。飞狐口伴一枯藤条风不上临边柳春雪弥坚断壑氷何必夜深方见火琉璃净体徧为灯

　　○熨斗柄 【 地名】

　　何年潮打屿沙圆演漾成村鸡犬连垂钓已分樵牧课种梅还长子孙田水光近出花光外人影常过帆影边风雨落英隔湖去茫茫不辨雪粘天 【 切甚畅甚。第七句只为避梅字花字。用英字颇强。韵亦抝。遂成尺璧之瑕。】

　　○丰湖

　　玉局文心绝代无天教到处有西湖不缘浪迹频迁谪争得蛮乡入畵图秋色新桥连嶂起寒鸦古木一亭孤罗浮道士今何在月出山空似可呼。

　　△袁中道

　　病中漫兴

　　○病中漫兴

　　尘事何曾挂笑颦闲时一杖步花茵无才永定山中计有病催成道者身冒雪出云朝絮絮。残霞逗日夜鳞鳞。近来微有敧心处调象于今渐已驯

　　△钱继登

　　送冯桂海守濂郡

　　○送冯桂海守濂郡

　　蚤合先归黄阁班再分符竹到钟湾莫愁瘴海依铜柱暂与南人作玉关波静廉江无鳄徙。月明前浦有珠还行行紫马驱无疾会见鱼书旦暮颁

　　△黄景昉

　　读周元立姻丈两都诗有怀
　　雨憩淇门
　　撤棘侍燕楚王殿上笺谢
　　登太和绝顶（二首其一）
　　寄怀季豹嘉生御之三王子
　　谭友夏解元就访鄂城答赠时余将有景陵之行
　　远承陈昌基孝廉佳赠步韵答寄
　　集北郭草堂赋呈闇生姻丈
　　笋江月色
　　寿樊紫葢郡伯
　　赠别黄石斋先生
　　戏为小游仙词（二首其一）
　　南台同林让庵姻丈邀集黄季弢周台石二先生是日重建天然图畵石亭用韵各赋
　　未央瓦

　　○读周元立姻丈两都诗有怀

　　二都宫阙界黄河彩笔冯陵尔屡过铁瓮江城襟北固。铜台碑树咽东阿。更谁年少文无害。有客阳春和不多。珍重明珠能稍閟近来风雨暗鼋鼍

　　○雨憩淇门

　　邺台漳水拍天流。形势虽雄亦少幽偏入淇园森竹箭莫经卫女试松舟妙香越涧随禽引余热连山赖雨收湿尽帷车劳自笑绥绥狐迹尔何求

　　○撤棘侍燕楚王殿上笺谢

　　衡参二岳忽呈身。肆夏工歌酒七廵。隆凖衣冠高帝后。伙颐宫阙大江滨。南风久罢腰纤好汉史先书肺附亲敢向梁园夸授简一官终自倚王人

　　○登太和绝顶 【 二首其一】

　　博山炉好峙当中。日射黄金帐殿雄。天野星缠包两戒。国朝岳礼俯三公榔梅树老蛇盘磴鸾鹤仙来虎啸风归向阙庭应有乞一官提举洞霄宫。

　　○寄怀季豹嘉生御之三王子

　　裘敝无妨缉芰荷归时柳浅雉初科以吾一日长乎尔如此三星粲者何汉口帆从鹦鹉落荆州士比鲫鱼多。屈原弟子工骚赋莫遣阳春有和歌。
　　多用成语老猾。然负奇崛之气。故不入佻。

　　○谭友夏解元就访鄂城答赠时余将有景陵之行

　　相思不藉弟为媒萧槭江帆肯自开历览东南存北州。抓翻雅颂见骚才。张华颇负知龙鲊陆羽重看出雁胎我过寒河君滞此反嗟容易刺船来
　　裼裘扬扬倘然而至自具异人风格

　　○远承陈昌基孝廉佳赠步韵答寄

　　黄河北徙渤东倾。肯学洼池一鉴清。枚叔赋游梁上苑。伏生书重汉西京。自从落月呈珠色谁复翔风别玉声千载蛾眉凄楚恨有名人苦羡无名。 【 本若士　无名人杀有名人句来。】

　　○集北郭草堂赋呈闇生姻丈

　　名园阖郡汝为宗第五桥边岂再逢割树放飞批颊鸟阑云留养剔牙松落英满径侵裙路余紫前山照帽容肯尔拘拘楼四角。横斜端自出心胸

　　又

　　珠帘绣阁白云间豸史乘骢去不还。石怪渐看穷庾岭。台高莫妙过金山。谁邀玉佩神仙客自唱清歌菩萨蛮最是良游宜惜兴话深容易鬓毛斑

　　○笋江月色

　　横披万丈水晶屏肯比寒光照浅汀江气向人元自白月魂连树不知青锦袍擢舸闻供奉。罗袜凌波恕洞庭谁谱浪沙东去曲夜深歌与老龙听

　　○寿樊紫葢郡伯

　　凝香森戟玉阑珊旧是纷纶汉井丹却老仙方随意学。为郎谏草避人看公余穉子烧松液酒半材官舞蔗竿不遣王褒宣乐职更谁声似洞箫寒

　　○赠别黄石斋先生

　　学高杨慎节舒芬封事庖西此更闻日者重关迷白画天乎遗槛泣朱云兰亭帖写安边疏汲冡书传册士文不见始宁倪若水。同时冠葢仅推君。

　　又

　　神灵高庙鉴长存出处萧然叩不言朝论衣冠憎綘灌。主恩乡里罢湘沅。横江唳鹤天台寺。去国饥驴海岱门。宁使汝言偏少验。逐臣终老望乾坤。

　　○戏为小游仙词 【 二首其一】

　　红云郁郁上真居玉几金堂事未虚月子剪来粘户里。雷公驱出代耕余。何人涂鹤三生血。有客偷狐八道书。毕竟双茎承露掌汉廷元不赐相如

　　○南台同林让庵姻丈邀集黄季弢周台石二先生是日重建天然图畵石亭用韵各赋

　　尽道峰高巧障天那知天在几亭前仙家阆苑琉璃浦。禹贡杨州筱簜田。岩壑荡开平似掌桑麻写出淡于烟吾徒举足关兴废可信春游不枉然

　　又

　　绝壁何缘玉一区。即教善畵莫能图为云合覆三千界。置邑将容十五都。日出金鸡啼破汉风来黑鲤渴吞湖诸公彩笔夸强徤最早诗成字字珠

　　○未央瓦

　　客云移甓汉时宫。丞相经营想象中。武库不随蛇剑火。邺城空贵雀台铜。犹余龙虎真人气。未蚀虫蠡累代功。敢向玉池轻点染更无雄句似歌风。
　　附句　送人归福唐瘴海柳干犹白乳。火山荔浅未红衣。　游清源洞。空桐树老霜前色通草花开梦后身。　玉狮岭。瓦窑蓄火茅如雪。村店凭崖树有鳞。虎过低声能避客。猿饥舒掌。强牵人。　纵横有策劳三上。游夏能文合四科。　少从鲁国称男子。家近茅山得异人。　茶醉亭雨望。梦泽天寒迷雁羽。讲堂夕涨没蛟罾。

　　△季应升

　　题籋云桥

　　○题籋云桥

　　崩崖如削走鸣湫。山骨撑来鸟道浮金井旧传三峡晓玉渊今带五峰秋云根倒影悬青壁。霞幙飞空接素流闲月停栏孤鹤远相看直作广寒游

　　△郑之玄

　　辋城
　　重至虎丘是日中秋逢陈眉公张宾王陈古白诸君子喜而赋之
　　至江州

　　○辋城

　　雨腥风急石头鲜旷莾居然一市烟采蛤携来看贩女买虾争去趁潮船荒城破屋山渔户。清水长堤海埭田。沙港无人收晒网鵁鶄睡起鹭鸶眠

　　○重至虎丘是日中秋逢陈眉公张宾王陈古白诸君子喜而赋之

　　题诗曾寄讲经台踪迹于今秋几回檀板队前髯客醉木犀花底侍儿来人逢名下莺为友月在杯中兔有胎珍重羣公缘不浅热心消却十年灰

　　○至江州

　　邂逅匡庐九迭霞。难将妻子共移家清霜树里黄梅县晓日江头白板槎 【 名句剏获】 彭泽解官思秫稻浔阳送客问琵琶自怜唯有劳劳者惭愧山僧一盏茶。

　　△黄道周

　　秋兴

　　○秋兴

　　苍茫断苇自中流恰有危帆共饱秋百鸟难排千目网。孤身合住几层楼世能无事吾何事人共言愁始欲愁辨得乾坤成骨血。此生安敢道如沤

　　△姚希孟

　　神庙实录告成恭纪（四首录二）
　　送朱宫庶立望册封
　　罗宗伯萸江连举二子志喜
　　送李侍御子木至武昌省觐太君柬伯可刺史
　　题醉白堂
　　谒韩魏公祠（二首录一）

　　○神庙实录告成恭纪 【 四首录二】

　　绵绵凤历过先朝寿域应同化日遥棋局渐飜洛蜀谱。海王不问渭泾淆。九华帐里躭恭默。万玉班中点寂寥。仁厚颇兼黄老治。掞天无笔绘神尧。

　　又

　　缅怀祖德岂难跻八柄河魁手自持。凤诏未闻传墨敕。貂珰只许贡朱提兵符细柳将军令国计元和宰相稽蝉鬓秀才垂紫袖。批红不改旧标题

　　○送朱宫庶立望册封

　　金门仙史动骊歌。桐叶新秋下玉坡。喜得珠英纷国宝。更栽琼树发庭柯丹囊枫荔迎油壁雪骨江瑶荐洹罗此去闽天增气象苴弧星傍九霄多。

　　○罗宗伯萸江连举二子志喜

　　仙人梦凤寝犹酣已见龙文掌上探双珏有馨如仲祖。骈珠亲送自瞿昙。气分丹阙尝凝紫业禅青箱更出蓝他日两雄宜竞爽。不知若个是罗含。

　　○送李侍御子木至武昌省觐太君柬伯可刺史

　　啮指于今痛未消陈情一奏感神尧。不从汉水求鲟鲊。欲向衡山采朮苗。谏草暂将方药褁。绣衣还共彩襕飘。吏民惊诧喧奇事太守堂前御史朝

　　○题醉白堂

　　江南昔日老尚书。池上开樽映碧蕖。疏傅青门斯足矣裴公绿野遂归欤盐梅妙手调■〈犭员〉鹤。姜桂余年课鸟鱼。欲共香山歌既醉小蛮扶醉意何如。

　　○谒韩魏公祠 【 二首录一】

　　屈指名臣第一流每于青史见先猷远将谋断兼房杜。近得埙虒絜富欧。曾就榻前传黼座。肯教屏后望帘钩。遗容岂待今朝见舌古相从汗简游

　　△李吴滋

　　薛虞卿先生楼居杜门诗以志羡

　　○薛虞卿先生楼居杜门诗以志羡

　　彩笔纵横薛汉俦。名山藏副足千秋懒搜瀛海三山胜。蹔踞元龙百尺楼。云汉殊堪傲虮虱风尘不复混骅骝及门忽忆频题凤原是河东第一流

　　△倪元璐

　　登老竹岭

　　○登老竹岭

　　喜不身如瓠子肥随风吹上最崔巍峰俱九转神仙药。云只五铢天女衣。若种庾梅应有梦欲烧蜀栈示无归。倘容化作山头鸟誓取环山不住飞

　　△张一如

　　又赠云翘

　　○又赠云翘

　　云中君下飐银翘复道湘夫人弄娇绣领白咽花畔玉青丝红靥雾边潮肠经断后何缘系魂到迷时不待销剧罢香舆归去杳痛伊谁共可怜宵。

　　△沈承

　　自述

　　○自述

　　缺墙窝里艹檐低白榻摊书门板西数叶葫芦凉散眼一盆枸杞老生脐残碁独布因追刼。枯笔长忙为索题焰焰半村黄日落自沽浊酒到前蹊

　　△陆奋飞

　　朝元台（和青鸟传陶楚生降乩韵三十首之一陶茅止生姬也）

　　○朝元台 【 和青鸟传陶楚生降乩韵。三十首之一。陶茅止生姬也。】

　　曙色胧胧报晓钟东皇此息宴春工金书雉尾垂三诏玉室螭头计九功紫电青霜余萼绿。黄芽白雪见砂红。回环五气胎仙就。一日鹏冲万里风

　　△茅维

　　止生侄以六月行戍闽中岁宴檄召东还飘泊江口而予亦候勘湖上閴肰无从闻问姑吟二律聊志凄怆。

　　○止生　侄以六月行　戍闽中。岁宴檄召东还。飘泊江口。而予亦候勘湖上。閴肰无从闻问。姑吟二律。聊志凄怆。

　　飘泊相望水一涯岁除无事苦思家风霜扑面存皮骨。剑戟围场利齿牙。行戍久寒榆塞甲。归囊新采武陵 【 欵夷。】 茶。红绡翠管江千雪差喜余杭酒可赊。

　　又

　　眠云钓雪亦生涯桑竹何缘复问家黄石祠宁传遁甲。青油幕几树崇牙。汝空楯鼻催飞檄。余且山头课种茶。闲却腰间双七首。旗亭春酒尚堪赊。

　　△阮大铖

　　宿隐凡阁
　　采石舟中晤迟侍御之来

　　○宿隐凡阁

　　四年三宿凡公阁眼底风光似旧时尚有青松称故物近添白发作新知土松菜子种已长山冷杏花开较迟还待春深买春酒。椶榈叶滑醉题诗。

　　○采石舟中晤迟侍御之来

　　揽辔南天问俗还皂囊重领栢台班马人亦与提三尺。鸡卜传闻变百蛮。野岸渔灯新白发月华宫锦旧青山独怜皖口澄清地赤羽纵横正未闲

　　△李明睿

　　北峡关
　　西和驿有毛伯温诗和之

　　○北峡关

　　江南天险设重关楚郢蕲黄路往还巫峡 【 峡影】 北连三讲驿风声直接八公山蔽空云雾龙蛇窟。 【 起】 　闪日旌旗虎豹闲多少材官守宁锦却将铁壁挂中间
　　雄丽

　　○西和驿有毛伯温诗和之

　　落照羣山万木苍水溶沙软马蹄忙节过白露犹余热秋到黄州始解凉竹气风传生殿角蕉阴雨滴润笙簧车徒杂沓还过此预拟明朝醉雪堂

　　△薛宷

　　和徐美士山居

　　○和徐美士山居

　　岩罅牵藤结小亭啸风偏爱数椽宁牕开晒网斜阳紫案满摊书列岫青吊两鸱夷询快恨挽三名渎洗涎腥丹枫素蕋年年事鼍鼓难敲醉颊醒

　　△姜垓

　　赠徐干若

　　○赠徐干若

　　近缘招隐不开关流寓钟陵买半山西望芳洲美人尽。东迎江雁故交还登台置酒亭三径出巷操琴月一弯此际与君谈出处书成百卷倩谁删

　　△陈函辉

　　赠陈眉公先生（二首其二）
　　寄怀周彛仲赴补北上
　　戏占一律送顾季长北上并祈宽债以博喷饭

　　○赠陈眉公先生 【 二首其二】

　　今之得道者何人。共说眉山是后身金马有星仍字隐玉璜虽梦不能臣 【 潘木公极赏此二语。】 名如斗岳堪型世道在箪瓢肯逐贫鹿苑共谁依法座可容弟子亦憍陈

　　○寄怀周彛仲赴补北上

　　东侯每奉属车尘循吏初传起直臣谤箧总因投匦至。征书应为覆瓯频新髀乍拊惊闻鼓故脚空劳叹积薪昔日南箕今北斗高名岂独捧宸纶

　　○戏占一律送顾季长北上并祈宽债以博喷饭

　　蛟涎蟂沬聚成堆中有波臣避债台五斗偿腰犹未值。三鸱还客尚留猜。头逢子骟终遭责研付君苗幸未灾约略题桥驱驷日。道傍餐璧为予开。
　　俗事雅语可谓善戏谑兮

　　△余鹍翔

　　试莼

　　○试莼

　　一尊良友月方新不羡郇厨别有珍绿叶由来宜碧水秋风早已逗芳津盐梅不假生成味 【 移他物不得】 七箸争浮淡荡春羊酪当年惭武子。剡溪何厌一官贫。

　　△申绍芳

　　酬曹能始先生见怀之作步来韵
　　云阳晚憩占赠小妇
　　送张玉笥中丞晋擢总河
　　黄又生中丞晋秩治河临岐投赠兼感知遇
　　启事有感
　　云子以新秋杂感见贻即韵寄答（六首录二）
　　访陆伯生先生故宅
　　卢尔德水柱史董漕京口就饮舟次夜分方别
　　偶成

　　○酬曹能始先生见怀之作步来韵

　　芰荷野服制初成。身隐焉文敢自明。九漈风烟频入梦。三山花鸟倍移情。耆英社里怀君实。法喜门中忆慧清。 【 先生笃千檀度】 何日关前来紫气。好礲碑版待题名

　　○云阳晚憩占赠小妇

　　春风驿路短长亭乞得仙山梦艹灵懒向修眉拈畵本闲将纤手订茶经帘前花气迎朝馥树里莺声媚晚听入夜一篝方对剪。盈盈自起拜三星。
　　读张谓南园春色诗。如见其室家和平。闺门雍肃之景。有三百篇遗风。此正颉颅相匹。　圣野　熏衣香减。拥髻谈清情致可想。

　　○送张玉笥中丞晋擢总河

　　玄圭初锡自宸衷四载劝劳特借公开府夙推真使相导河新合少司空 【 大家数】 舳舻风引桃花浪。海甸云兴瓠子宫。何独甘棠思召伯转输专倚酇侯功。 【 雄浑的是盛唐　圣野】

　　○黄又生中丞晋秩治河临岐投赠兼感知遇

　　衔恩方拟报平生祖道俄看拥传行燕雀声应谐晓部蛇龙影欲避前旌驰驱社稷无南北去住山川有重轻引领大河仍奠璧。法星长傍斗杓明。

　　○启事有感

　　十年陈梦不堪招贯索风高度泬寥岂有青蝇能止棘。故教白马自乘潮岩头向佛称高足谷口随人唤老樵何事征书烦齿召蝉冠依旧上飘萧。 【 廷推以少司农兼中丞。转饷江北。马上敦趣者再。】

　　○云子以新秋杂感见贻即韵寄答 【 六首录二】

　　芥浮杯水亦恒河老屋疏篱点缀多。蓟北风烟惊铁马。淮南消息盻金鹅黍民尚警游仙梦齐女初停按节歌看徧岭云占世态寂寥谁忆病维摩

　　又

　　闲随逸侣访仙区手把康瓠酌紫腴藤鼠听人矜色侠。箧蛇甘自让钱愚数行危涕如縻绠一曲凄吟等茹茶。朔雁迢迢方入塞避他矰缴尚衔芦

　　○访陆伯生先生故宅

　　雪萝一径抱方塘。寂寞高人旧草堂。百里春粮虚桂耀。廿年风雨隔胡床。传杯尚忆豪吟夜挂壁还留急就章无限西州知已恸。看残鬬鸭也彷徨。

　　○卢尔德水柱史董漕京口就饮舟次夜分方别

　　三山新榜醉翁亭有酒何妨借地灵 【 起手雄秀】 舴艋也能淹贵客盘餐不复接尝经高烧似月参差见雅譃如泉次第听骢马行行看且止江天早已烂明星

　　○偶成

　　年来躭泛五湖舟懒向东陵榜故侯花底梦回炊正熟水边吟罢酒初篘闲评将帅谁方虎。漫笑书生尚孔周。 【 诗品在隐岛之开　圣野】 挝尽渔阳不成弄。空余肮脏着岑牟。
　　气满意畅不琱琢而自成珪璧。所谓格律正在此。
　　附句　赠曾弗人同庚。雌甲幸同余共汝。雄文飜让弟为兄。　春游。伤心事每添诗料。着意人堪入畵图。　和韵。课到竹孙方选地。盟通渔父不迷津。　粮因买鹤初添口。蜜到分蜂渐满脾。

　　△吴应箕

　　商丘吴让伯延仲兄弟各有诗见怀因答此

　　○商丘吴让伯延仲兄弟各有诗见怀因答此

　　自我怀人帝子丘西风叶下大江流。不因着姓吾宗国谁信知名第一流。关内布心俱意气。菰中侨肣久沈浮。可堪豺虎中州遍文字犹劳圣主求。
　　起手高胜通篇钤整格调两合

　　△刘城

　　读和州失城本末有感（鲁孺发纪乙亥冬事）
　　营书（五首录二）
　　览江防图有感（四首录二）

　　○读和州失城本末有感 【 鲁孺发纪乙亥冬事】

　　亚父坚城一夕瑕。骷髅十万尽人家几年墐户多长策。此日追锋少急车。太守犹存张许节诸生私志董狐 【 南】 嗟征旗飐飐中流上谁向鸡笼寺看花。

　　○营书 【 五首录二】

　　三世藏书儗墨庄。怜予徒读未升堂。东修客远难投好。弃产人今尽道狂攻战漫从求鵊迨纵横深鄙着聊苍残编但可传经术废着何辞典鹔鹴着

　　又

　　天绿兰台翰墨林草茅何自作书蟫一瓻懒向名家借。三箧聊从估客寻日月争光思在昔文章缘起到于今小船满载归连屋南面应夸好坐临

　　○览江防图有感 【 四首录二】

　　一时泛览起长吁掌上岷江万里途。郭璞游僊曾作赋。远公出世尚为图。应知浩渺南通北试问津涯楚共吴此水废兴千古阅。莫言大帝恃濡须

　　又

　　丰镐秦淮一曲隈水犀全倚出羣才。彻侯开府张三翼。御史分司辖万桅。可惜艅艎供荐寝未闻韎■〈韦曷〉习登台孙恩近日焚棠邑。火照钟山畵角哀。

　　△阎尔梅

　　焦山
　　杨州别姚老师限韵同文初赋（四首其三）
　　韬光

　　○焦山

　　亭高逐面受天风选择林峦处处穷远棹随波帆隐现秋花经雨蒂青红海收四渎皆从下地阻千山不敢东纔近芦汀渔唱起再看已入有无中

　　○杨州别姚老师限韵同文初赋 【 四首其三】

　　南平羊刺蜜殊甜多识从来属孝廉仙笛初闻余靖枕 【 使事少僻】 羣书遍插邺侯签。 【 又似太就口】 林间名士乃钻李天下美官争榷盐 【 老致横逸】 时事伤心知不远空头无敕更谁佥

　　○韬光

　　林收春冷众阴梳。 【 字未老】 聚力攀危自里糈石壁横枝花荫阁僧廊引木竹编渠垂藤碑下藏僊虎投饭池中鬬乳鱼。更陟高峰俯江海。春帆天际影徐徐
　　附句　答密之寄全集。汉初将相生于沛。江左衣冠盛自吴。梁竦书惟存七序。左思才已尽三都。　又答密之。西汉大儒先诏董。东京列史不如班。　夜送年少。石上笻音名士杖。舫中兰气美人箫。　沚园藏水篱心衔石堞。寻桥山角隔棕屏。　赠房师户部。九州岛岛钱谷归天子。两序文章属地官。　赠友。杮叶临书空白下。松笺写赋贮黄山。　清明烟雨楼。藏茵蜥蝪犹惊火。栖渚鸳鸯尽食寒。　雨歇次东昌。泥花有穴知藏蟹。芦叶才芽可饲牛。　中秋集秦淮。玉笛高吹天柱岭。银桥直踏武夷宫。

　　△朱灏

　　游暑村落

　　○游暑村落

　　纤云净出兜罗绵芦长于洲不记年花以前生留石上月迟半魄待潮圆病莺若度如丝曲峡水常流一线天晚碧烟空茶灶冷有鳬斜立夕阳边。

　　△陈名夏

　　寄禇嵩华先生燕中
　　寄宋不疑官岳阳
　　送沈眉生归宣城
　　次密之诗
　　初发荆溪怀密之
　　燕中慰庄尚之沈玄子
　　寄钱玄溪先生
　　夜宿武昌城下乃予旧游处
　　赠江海源
　　唐山寄赵问源兼呈成青坛
　　春初赠王我涵大将军
　　保定城破李孚石将军死之
　　菊潭先生观予纪行诗示嘉什奉答

　　○寄禇嵩华先生燕中

　　江河风雨夜篝灯。氷雪胸怀薄世称近帝薇花簪玉笋远人枫草积金陵官民驿路无消息天地浮云自减增南国寻常秋气早霜渔断续理寒罾。
　　理寒罾着断续二字。景色可想。境幽则情亦随之而深。此炼字之妙也。

　　○寄宋不疑官岳阳

　　石头城下昔三人。君去潇湘别路新。最喜微官从屈宋。总怜薄技老风尘青山暮雨吴门市白苎霜歌楚水滨我亦出门为异客屋梁诗思在南邻。
　　律尚气格。恒苦浮大不清切耳。如此亮调。又得俊洁大难。

　　○送沈眉生归宣城

　　高秋零露薄言归一路山寒抱远晖家在敬亭云正起人从白下梦初违。旧时门巷停车辙今日文章重布衣 【 语见身分】 我欲溯游宛上水。可知同调近来希

　　○次密之诗

　　石门秋气独愁余君亦三山赋索居 【 一起天半明霞】 寒暑初更游子服迤荆频到故人书 【 宛拆温厚。吟讽数过。令入朋友今昔之感逾深。】 结交天下非弹剑求友生平几命车将过金陵重慰劳高楼吟望雨风余。

　　○初发荆溪怀密之

　　麦野长征雨伴舟冲波几处见沙鸥云深谁泛三吴练春莫。还乘万里流玉女潭间怀鹤笛梁鸿溪上忆年裘临风将寄金陵讯为有伊人明月洲。

　　○燕中慰庄尚之沈玄子

　　冀门相见旧交情。夜火高谈爱酒清。买骏已知先郭氏。着书宁复老虞卿。三年雁度云中树二月人班道左荆【 对法妙】 独惜古来游侠传几如卬友共生平。

　　○寄钱玄溪先生

　　乘舟千里涉吴川。独忆吾乡有大贤。 【 举止自然】 献赋未成因讽世着书自见类编年风涛习习生花郭云幔苍苍护野田拟到秋期从杖履。蹲鸱饱食万峰前。
　　炼格高妙仲默昌之间

　　○夜宿武昌城下乃予旧游处

　　江头旧日接飞甍乱后重寻路几层蒿径鬼神喧夜火。席门妻子泣寒氷啼残乌树人非故老傍渔舟我未能【 说出胸臆真率慷慨】 到此吞声思往事裁书同好畏张灯

　　○赠江海源

　　赤幢既获老方瞳司马空言无是公 【 百史每与予言七律起句之法。于此待处可悟。】 家在天都多紫气名藏帝里见玄风煮金方术非祠灶炼石神仙正返童遇我悉闻真诰诀愿从采药万山中

　　○唐山寄赵问源兼呈成青坛

　　旷野风微莫避尘牵车遥度种花邻有山今日存唐号。怀璧生平忆赵臣。湖海未除宁越境艰难不死又依人【 悲惋柔厚不减随州】 青云伯仲称同好。偏似寒吹赠柳春

　　○春初赠王我涵大将军

　　彩胜柔风满射堂频过酌醴佩纫香六星贵相来天上百里贤人聚帝乡。缓带风流麟阁晓。挥毫露布虎符扬尘驱似遇山阴雪照怀中过夜光。

　　○保定城破李孚石将军死之

　　孤城鼓角咽相闻独具衣冠死报君朱鹭欲歌挥落日。白虹熟视变浮云褁尸新息羞儿女食肉睢阳泣寇氛门第陇西今不辱过人忠孝李将军
　　起结气厚章法盛唐

　　○菊潭先生观予纪行诗示嘉什奉答

　　讹言何敢上旗亭恐有讥人妬客星变服踟躇探虎穴携囊寄托相龙经谁为关尹能占紫即遇嗣宗漫作青稚子候门成往事诗篇更痛咏添丁

　　又

　　鸿书宜草蜀西亭。玉署阑干直斗星。知我无心能作赋。何人不愧善谈经。大黄朝射探丸赤飞白重临汗简青从此勒功钟鼎重几多带甲释成丁。

　　△方以智

　　次尾眉生武子饮圣铭舟中
　　卧病初起有以范蠡载西施归湖图索予诗者为题之
　　闻警
　　湖上遇老人

　　○次尾眉生武子饮圣铭舟中

　　明月相随沟水头终宵弦管木兰舟如闻关塞新胡乐。犹是秦淮旧酒楼。邂逅三年同作客。萧条七月早披裘可怜多少江湖意。空向城西问莫愁。
　　不烦布置。绝去雕饰。而首尾一气。格法自老。

　　○卧病初起有以范蠡载西施归湖图索予诗者为题之

　　扁舟还顾阖闾城梦里招魂病后惊莫笑东方饥欲死且怜西子面如生有官到处皆 【 还】 能富破国随人亦 【 也】 薄情今 【 昔】 日若从贫贱老五湖游遍不成名
　　有激之语不妨调笑

　　○闻警

　　火攻设伏且休称野战搴旗总不能铁岭人谁驰间道。军都天自护诸陵。岂愁紫塞风吹雪惟愿黄河水莫水。闻赐尚方须出敌但言马少未堪乘

　　又

　　都门闭后晚烟低。白羽黄沙夜刺闺。侍辇诸公能献马隔江千里畏闻鸡。人传济北城将破。客梦漳南鬼正啼。道路不通音信变劝王劳忆皖峰西

　　○湖上遇老人

　　卜宅双山学种田。扶笻长揖向予前雪中敝履上无下灶里晨炊灭更然羊褐朝行龙岭树渔舟夕荡鹿湖烟。平生少小辞城市不入东门四十年
　　附句　桐变驰还诗。铁笼本为宗人计。箭社今成县吏功。　从江上归里。暮行有虎村烟少。野宿无鸡寒夜长。　下第送农父。安能一日不饮酒。自恨十年多读书。　拜正学先生。九族可怜亡姓字仨杨终不是功名。　答昌箕在新安。小姑弦引清溪醉。太姥诗从白岳传。　赠姜开先。落梅笛步留三弄。烹瓠书斋强一餐。

　　△季孟莲

　　咏离宫（三首录一）
　　何少渠先生遗德诗

　　○咏离宫 【 三首录一】

　　西清荷叶玉田田一派红墙断复连风卷五华承伞日。云留三素覆宫天。金縢故纸尘埃积东市朝衣血渍鲜。白发内官无个事掖门风砌枕砖眠

　　○何少渠先生遗德诗

　　千里才为百里容书升论辨事非同南宫独贷输官责北海犹修谒吏恭杀子产还祠子产通徐公是介徐公将军若遇高皇帝。何足言哉万户封。

　　△释通润

　　古梅

　　○古梅

　　寒夜西风搅石门瘦蛟残甲里苔痕横眠冻壑霜埋顶半死阴崖月返魂幽梦只寻孤竹国清香自老独家村他年结集名花谱。冷笑风前不与论。
　　附句　晓起急磨锄芋镢。春来先制采茶篮。　小溪似线穿螭渎。细月如弓挂弹山　老壁历看犹徤在众山相见益苍然

　　△释明河

　　中峰法会（二首录一）

　　○中峰法会 【 二首录一】

　　幻出珠林水石香杂花小品动词场非关文字安心竟别作醍醐沁骨凉古迹流连今日乐高篇层迭后期长许公来往随风月都讲何人问褁粮 【 妙结】

　　△释读彻

　　次别菩提庵若镜净目二友
　　别徐九玉订铁山看梅
　　寄师利吴居士摄山别后
　　中峰逢夷白绥公
　　铁山送陆仲安还洞庭
　　武夷峨眉游愿未了

　　○次别菩提庵若镜净目二友

　　何人知此岁寒心。下榻多年未有今住到竟忘为客久坐来无夜不更深敲氷欲断茶连冻把火防惊鸟宿林我已愁归君莫送闭门终日即遥岑

　　又

　　青天蜀道老归年。雪水惊来灌百川。绝壁摩天飞鼠度。断崖无路古藤缘。赠君行色双垂泪欲托家书一系船破衲蒙头烧芋火。何时寻我地炉边。

　　又

　　虀盐细事懒关心自住中峰直至今生计始知投老拙。时危恨不入山深溪寒积厚 【 有骨】 氷三尺月暗无声雪一林四壁茶烟谁泼墨诗成携咏上孤岑

　　○别徐九玉订铁山看梅

　　我欲求闲不得闲君诗删后又重删灯前预订看梅约。岁暮还怜凿冻还一夜花开湖上路半春家在雪中山停舟记取溪桥外。望见茆庵直扣关。
　　天成清丽不着一毫妆点

　　○寄师利吴居士摄山别后

　　江上孤云拟结峦相寻曾记绿阴宽深松欲雨涛偏急怪石无风浪未干 【 不到摄山。不知二语之妙。】 别后音书俱寂寞。向来人事半凋残。唯应记得挑灯处。夜夜钟声入梦寒。

　　○中峰逢夷白绥公

　　久别已拚消息断音书慰问有无间十年再见秋同老一夜刚随雨到山 【 清响如在人耳。】 旧好几人还徤在。好峰何处共投闲乱流落叶声兼下听彻寒扉不上关。

　　○铁山送陆仲安还洞庭

　　一片晴湖直射窓看君行色未能降溪声隔树还疑雨山势随人欲渡江久客不开囚鹤笼。归装便趁打鱼艭。重过记得临分处。流水桃花白石幢。

　　○武夷峨眉游愿未了

　　想见晴飞白玉烟。幔亭高揭水帘悬生平济胜非无具亦信名山自有缘逸少未完山水债。尚平多被女儿牵不知何事为僧累更说峨眉似上天

　　△曹玑

　　洪半石刺史招饮君山即席以诗见饷依韵报之
　　惠泉（和洪半石）

　　○洪半石刺史招饮君山即席以诗见饷依韵报之

　　簇簇风帆与雁低晚香亭在落虹西 【 楚楚】 谁呼六月披裘子。共上千秋断石堤。饮羽只须心内虎 【 入此等句欠庄雅。】 舞酣何必梦中难东南一顾波澜甚击楫还思靖鼓鼙。

　　○惠泉 【 和洪半石】

　　灵源应到玉龙傍贮月函云可一方有佛便为功德 【 清净】 水。无僧谁献紫茸香知非惠远谈经处敢曰维摩养病坊自此品题居第一纱笼常在上公房

　　又

　　斾卷山云恰暮秋独将名理对清流禅心点石都成佛。汤社推君也是侯。风定有源皆弱水。月明何地不琼州。当年处士争题楚肯许兹泉据上游
　　附句　醉惟渔者堪称圣。闲必沙鸥始号仙。　学柔切玉三分齿。梦浣临江五色肠。○周旋道德宜坚隐感慨人情再读书　海气拍天龙藏晓。珠光连日蜃楼高。

　　△鲁宪学

　　龙舟同黄以实曾更鲁
　　春日湖舫

　　○龙舟同黄以实曾更鲁

　　江风猎猎水浤浤。箫鼓旌旗破浪明桡转回陂惊杖化影过绝壁诧梭惊蝘蜓神色千人定。蛟蜃波澜百丈生。不信狞龙堪豢扰侯家筵上锦谁争。

　　○春日湖舫

　　盆鱼池岛乱中身坐尽湖中百里春。天漏舟居频避坐。雨晴江畔学垂纶壶餐斟酌推行炙酰醢通融赖比邻采得文芜看不得杜鹃何苦恼游人

　　△张钟筠

　　青霞硐
　　一线天
　　彷雁塔
　　仙人枰
　　日迟亭

　　○青霞硐

　　谁建霞标逼太青灵踪一隔杳云軿石拳磊乱排碁谱木叟支离负斧形田养紫泥呼碧落门封玄牝注黄庭洞中多少餐霞客王质当时不识丁。

　　○一线天

　　山椒漏景似层楼聚窟移来此一丘贞白怡云栖蝙蝠灵威授简宿奎娄松针引出前崖月岭绣穿成两壑秋 【 太巧近纤劣得不堕】 炼补不周刚隙线至今元气未曾收

　　○彷雁塔

　　浮图危耸暮烟齐石刻前贤仿雁题俯视峰峦呈翠黛宛如孤柱负虹霓寒云冉冉盘山骨远渎湾湾蹙水脐八面蓬然行御冷慈恩绝顶忆招携

　　○仙人枰

　　诸真坐隐布先天。可惜樵痴不记传师古神图犹让敌积薪夜半未窥全参同度数壶中秘。点化星辰指上连。一刼争持花正午世人见说已曾玄

　　○日迟亭

　　仙家春永在丹壶圭影沉沉守岳图桃实多番儿尚小桑田数变爪犹姑羲轮为缓咸池浴井博能长夸父途洞历历年无甲子人间空迫隙中驹
　　五作精秀。堪与巽之伯仲。一时顿有两玉。奇绝

　　△吴士权

　　北郊望芙蓉峰
　　石碕城
　　游双龙洞
　　朝真洞在氷壶双龙之上中多胜迹未及悉揽聊书所见

　　○北郊望芙蓉峰

　　漫陇萦林晓黛长芙蓉天际映扶光奔泉白挂三峰雨灌莾青删九日霜 【 峭蒨菁囱】 山入坦迤皆济胜溪回坱郁亦含香凌风欲借双鳬舄夜听经声过石梁。

　　○石碕城

　　石碕城上瞰江流。乘兴来寻明月楼。 【 起直而老】 客里琴尊聊送日望中云树可胜秋。 【 凑句】 梅花泛雪通三洞 【 缥缈欲仙】 芝草蒸霞冒五球。欲稳一枝称小隐青藜长彷赤松游

　　○游双龙洞

　　误开苍壁放溪流客至搜奇作卧游日尚未中呼乘烛山来绝顶倩牵舟 【 异境】 乱云化石形俱傲暗水冲烟响自幽旧是神仙支鼎地陆离丹气未全收

　　○朝真洞在氷壶双龙之上中多胜迹未及悉揽聊书所见

　　门规半月启巃嵸呼吸云生帝座通岩似结霞垂紫葢石皆衣藓侍青童奇收笔记翻成拙奥许人游总未穷飒飒风吹开一隙。双丸沐浴此光中。

　　卷十四终

　　●明诗平论二集卷十五

　　七律三

　　陈子龙廿二首　　　李　雯四首
　　黎遂球一首　　　　华　淑一首
　　吴伟业十首　　　　宋征舆四首
　　于奕正二首　　　　周立勋一首
　　周　鼒六首　　　　卓人月四首
　　胡尔伟一首　　　　庄祖谊五首
　　万寿祺五首　　　　董斯张二首
　　徐之瑞一首　　　　孙　临四首
　　钱秉镫一首　　　　周　岐一首
　　吴道新一首　　　　吴德操三首
　　吴道疑一首　　　　左国棅二首
　　刘　汉一首　　　　左国林一首
　　左国材一首　　　　何亮功一首
　　陈　焯二首　　　　方其义一首
　　顾梦游一首　　　　金　堡一首
　　程　邃一首　　　　卜舜年二首
　　魏学洢一首　　　　潘一桂二首
　　周永年五首　　　　吕　阳二首
　　单　恂五首　　　　吴　拭一首
　　丘　遂一首　　　　钱光绣一首
　　昌　襄二首　　　　孙永祚四首
　　韩绎祖一首　　　　张一鹄一首
　　姚龙之一首　　　　沈自然一首
　　张　隽一首　　　　黄传祖一首
　　冯　舒一首　　　　乔　培一首
　　钱龙惕一首　　　　冯伟节一首
　　钱南明一首　　　　董汉策一首
　　曹　溪四首　　　　王　揆一首

　　△陈子龙

　　兰陵野眺
　　长安杂诗
　　冯留仙廵抚天津邺仙拜少司马一时命下赋寄
　　送祁世琣侍御入掌大计
　　五日
　　消夏
　　辽事杂诗
　　寄怀杨机部太史时机部以漳浦之狱有连
　　潼关
　　重游弇园
　　辱李司马萍槎赠诗勉以世事兼许文笔
　　于忠肃祠
　　钱塘东望有感
　　同祁世培侍御泛镜湖
　　送张玉笥中丞擢河道少司空随召陛见（二首录一）
　　登岱（二首录一）
　　寄赠曹州刘大将军
　　五日郡署斋居忆去岁此日在都门同吴鲁岗比部包宜壑冯冯宗二州守谢禔玄文学饮天坛今吴包在粤冯在晋谢在吴

　　○兰陵野眺

　　鲁中云物自荒荒欲抚平原道路长朔气能连埜火白童山不待夕阳黄 【 庄丽诗须此秀亮澹逸之语。衬之方妙。惟卧子可与微言。】 地分南楚怀丰沛水治西泇避吕梁历落异乡难日暮秋风崩岸散牛羊

　　○长安杂诗

　　谁言百二独秦关。豪侠幽并帝里间。宫带玉河穿渭水。树回金岭像骊山。列侯邸第满丞相车骑火夜还最是大家能好武。虎圈熊馆不曾闲。

　　又

　　都尉朱衣剪剪风期门小队猎回中晨冲街鼓驰兰薄。夜听流铃直桂宫靺鞨掷人囊尚紫茱萸掩帐火犹红。不愁珠馆胭脂尽。明日长杨约射熊。

　　又

　　琼壶薇帐侍宸游十部龟兹在殿头禁苑起山名万岁复宫新戏号千秋明駞宣赐朝元阁。紫燕传封井干楼。上寿后庭齐致语增成笺奏是谁收

　　又

　　风尘绕绕五都前。豪侠株盘有岁年石显上宾居柳市窦婴别业在蓝田 【 工丽疑神】 两宫肺腑黄金内。四姓交游骏马边。共请县官为赐第何妨滥用水衡钱

　　又

　　闲出长楸弄落晖新丰都市月霏微贾胡合浦征珠尽。使者于阗采玉归金络香丝僊吏马银灯畵阁舞人衣内家旗仗双双去客散城头乌夜飞

　　○冯留仙廵抚天津邺仙拜少司马一时命下赋寄

　　左枢司马擅良筹。宪府中丞拥上游兵柄一门推世将军容两地接皇州三递烽燧甘泉夜。万国梯航碣石秋。昔日二冯歌鲁卫看君兄弟并封侯。
　　如此一题。即应酬安顿。已属能事。况气色雄整。笔力宽然有余。非工夫纯熟。用心老到。何易得此以才子二字评卧子诗犹之未尝知有卧子耳

　　○送祁世琣侍御入掌大计

　　汉廷执法十年回帝念澄清驿使催举奏赣君明黑白。登车孟博有风裁。九州岛岛辑瑞甘泉馆。六计平衡御史台此日殿中无阙事扫除苛政咏康哉

　　○五日

　　畵槛芙蓉一夜生。吴城雨过百花明。兰香珠幌通人远。麝粉金盘入手成清暑殿颁纨扇丽避风台试绛绡轻遥传烽火回中急更赐灵符号辟兵

　　○消夏

　　长云欲下恴沧凉十里扶苏接豫樟高栋虹头天外饮广池鲸甲雨前张红珠不夜疑寒火白玉为人自冷香 【 妖艳】 更擅细腰凭畵槛芙蓉从此号低光

　　○辽事杂诗

　　昔年游侠满辽阳吹角鸣鞭七宝装帐下紫貂多上客。楼前白马度名倡椎牛属国开新市。射虎将军猎大荒李氏家声犹带砺断垣落日海云黄
　　起结如此又畅又不尽真令才人手绝

　　○寄怀杨机部太史时机部以漳浦之狱有连

　　汝从高卧豫章城。何减关西伯起名。巨鹿风尘余部曲。匡庐烟雾拥诸生。清时党锢非难解。乱后音书倍欲惊。此日楚臣愁独醒沧浪东去不胜情 【 格清气老。七律火候已到十分。不可以字句工拙论矣。】

　　○潼关

　　天险东临锁地维重关遥夜角声悲莲花影照千峰出竹箭波回万马迟四塞山河归汉阙二陵风雨送秦师长安游侠知无数仗剑还能指义旗

　　○重游弇园

　　放艇春寒岛屿深弇山花木政萧森左徒旧宅犹兰圃中散荒园尚竹林十二敦盘谁狎主。三千宾客半知音。风流摇落无人继独立苍茫异代心

　　○辱李司马萍槎赠诗勉以世事兼许文笔

　　久瞻枢府重明光投我连城云锦章伤乱已闻刘太尉。赏音深愧蔡中郎九龙移帐春无草万马窥边夜有霜 【 三四稳实。五六巉秀。方见配搭之妙。向与卧子论李颀。知君官属一篇。章法浓淡。音节顿挫之妙。深夜相与叹息。可语格律者。世无一二。今阅卧子诗至此。恍如当日。】 蚤晚沧江惊驿使诏书先问右贤王。

　　○于忠肃祠

　　紫葢烽烟竟不旋。手持大计靖胡天北门虎卧回銮日南内龙飞赐剑年山外怒涛归碧海。塜边荒草像祈连。上皇犹想风云际曹石功名倍闇然。

　　○钱塘东望有感

　　清溪东下大江回。立马层崖极望哀晓日四明霞气重春潮三浙浪云开。禹陵风雨思王会。越国山川出霸才依旧谢公携妓处红泉碧树待人来

　　○同祁世培侍御泛镜湖

　　越溪千折绕山流黛色横分晓荡舟五月阴晴天漠漠一川风露草悠悠鸣榔空翠烟中寺卷幔轻红水上楼十二云鬟飞不定。独留明镜照人愁。
　　写景清丽。能作雄阔诗者。往往不工。此体惟卧子有其兼长。

　　○送张玉笥中丞擢河道少司空随召　陛见 【 二首录一】

　　旧京开府静牙璋。诏领河堤入未央。周室保厘分郏鄏。汉家底绩念宣房。九天星宿穿秦塞。万里梯航走冀方。会语至尊南顾日。不堪重问海陵仓。

　　○登岱 【 二首录一】

　　悬崖绝磴问真源。珠馆琼台祀上元。霞散蓬莱摇日观。风连阊阖启天门。练光欲接银河影金液常寒玉女盆七十二君皆寂寞。不知何处拜轩辕。

　　○寄赠曹州刘大将军

　　将军夙挽绣蝥弧。家本安东侠者徒结客能倾四公子。论兵欲系五单于。门前猎骑金腰褭。帐下材宫玉辘轳。此日君王方拊髀。可无鸣剑向伊吾。

　　○五日郡署斋居。忆去岁此日在都门。同吴鲁岗比部。包宜壑冯冯宗二州守。谢禔玄文学。饮天坛。今吴包在粤。冯在晋。谢在吴。

　　山馆疏帘越望斜。每因佳节念京华相携玉勒神仙侣同饮金庭道士家树杪湖流明积黛窓前海色荡阴霞折榴悬艾俱江海共忆甘泉畤里花
　　于鳞得意之篇。转折收拾俱妙。

　　△李雯

　　水关
　　春日感怀（八首录一）
　　帝京秋思（八首录一）
　　赠漕使

　　○水关

　　弱柳深烟锁苑墙春潭流影动苍苍虚无不少 【 减。】 琉璃域。咫尺如临白玉堂。天马浴来朱汗落。御沟分出碧莲香为愁波浪银河接不敢乘舟近日傍 【 蕴藉旖旎】

　　○春日感怀 【 八首录一】

　　夜夜登楼太白高春星如雨没蓬蒿 【 起手哀澹】 湾弓跃马非畴昔慷慨悲歌亦我曹 【 语梢就口】 二月穹庐移海岸。三吴组练压江涛。伤心无语筹乡土唯有东风动伯劳

　　○帝京秋思 【 八首录一】

　　黄沙渺渺白云天西极峩峩青嶂连玉树飘零勾盾外。金风萧瑟未央前祠官朝写甘泉祝使者秋开鄠杜田寂寞扬雄非执戟。河东初赋不成篇。

　　○赠漕使

　　年年输挽动经秋使节先期集万艘岂独氷夷能效顺。由来萧相本多筹黄头击棹飞辽海红粒蒸霞满冀州天子临轩谘国计何时特拜富民侯。
　　正当平满王李佳篇

　　△黎遂球

　　弁坛（六祖受戒于此）

　　○弁坛 【 六祖受戒于此。】

　　授记曾传字半行卢师目足两当当河流彼岸超三兽海国遗坛在五羊 【 对法佳】 猎队龙降罗网净肉边莲长钵盂香谁能不住生心相衣锡持来许共商。
　　附句　梅岭。奇石锦云仙子国。重门明月美人乡。　春居杂诗。灯棚作意教邻舍。花社题诗满院墙。　乡梦几年迟蛱蜨。江风随处听琵琶。　题畵。梦水镜中难此景。夏秋冬际尽如春。　寄张天生。海内声名归蔡叹。仙家鸡犬待刘呼。　登岱。天门日暖瑶氷落。雪岭寒凝玉浪浮。　憨师讲堂。到来戎器皆禅棒。转处诗乘亦法华。

　　△华淑

　　木叔属选寒山诗集

　　○木叔属选寒山诗集

　　载笔层吟入想遥躭奇还许问骚苗岭云秀落空秋瀑海月孤生静夜潮 【 寒山诗品。亦应移赠闻修　安期。】 选体百家宗有别。唐风三变位难祧陶公亦有间情赋。暂取文心似六朝。
　　附句　富阳道中。篓编石子麤成岸。桕杂松身不置篱。　空蕉更展将衰绿。薙草犹回未了青芍药半含榆荚雨荼蘼初试柳花风　近岸水平鱼子啸。出檐泥少燕雏轻。　丛树不辞烟外绿晚山犹剩月边青

　　△吴伟业

　　云中将
　　送周明府莅任娄东（二首其一）
　　边思
　　过沧州麻姑城
　　再忆机部
　　述谈闽事（六首录四）
　　送同官王炳藜使代藩

　　○云中将

　　蓟门山伏浑河通。掎角骄胡两镇中矢小一身兼百战。是非三策任诸公射雕塞下秋风急戏马营前落日红闻说青陂无火気火嫖姚已立幕南功。

　　○送周明府莅任娄东 【 二首其一】

　　白马朱覊行步工放衙伐鼓日曈曈投刀削记诸曹恐。露板移书属郡通。穷盗即今愁楚北。少年无复横桓东城阴士女升平曲。谱入元和雅奏中。

　　○边思

　　都尉征西领蹶张黄河不尽塞垣长火筛哨急防苌马。土鲁烽高戍白羊。绝徼乱山填雨雪诸陵列树护风霜承恩宿将皆年老。见说三关鼓角凉。

　　○过沧州麻姑城

　　汉皇刻石祀麻姑。此地金支光有无琼岛楼台迎鸟使水衡盐铁待龙屠 【 神丽】 中原烽火山东乱军吏诛求海上租。不数戈船诸将在。玉坛缥缈诅匈奴。

　　○再忆机部

　　国事艰难倚数公登城惨淡望征东朝家议论安危外。兄弟山川况瘁中夜月带刀随破虏清秋摇笔赋从戎书生表饵非无算谁立军前跳荡功。

　　○述谈闽事 【 六首录四】

　　君到西溪五月凉欲吹寒笛拟潇湘雕笼白兔霜毛润露井红蕉翠带长团扇雨来氷簟冷隐囊风过玉罗香兴酣携妓丹青阁。不问千金使粤装

　　又

　　鹧鸪声急雨生潮。花里摇鞭度石桥。路绕笋江看水碓。人来黎岭半山樵藏钩小史青丝履学语蛮姬碧玉箫为客桄榔庵下好。无端重上木兰桡。

　　又

　　石床丹灶饭胡麻不见仙人萼绿华云护松门穿岭月雨翻榕树响溪沙藤鞋若帽收崖蜜豆荚瓜当点乳茶归去突星滩上过。数茎棕竹佛桑花。

　　又

　　吴门吏卒建溪仙。遗得孙郎濯锦川。琥珀杯浓椰子熟。水晶帘冷荔枝鲜。山中茶蜡江南贾。海上鳀鳐异国船。我亦欲从梅尉隐。与君先乞武夷田。

　　○送同官王炳藜使代藩

　　射柳城西磴道前送君匹马度燕然河移汾口三关雨雪尽恒山五月天 【 警切清壮与卧子悉敌】 积弩将军谁控虏。胜衣帝子独临边。征车一路羗声起莫倚高楼听暮蝉

　　△宋征舆

　　奉赠督漕侍御吴公
　　春献大中丞张公时公以应抚迁治河道（二首其二）
　　送悫人将水师南上
　　诸将（五首录一）

　　○奉赠督漕侍御吴公

　　汉主临轩擢绣衣护漕使者出皇畿乍看淮泗楼船动已见黄河春水归万里量沙玄玉版千帆转岸碧云旗从教发卒穿龙首。庙算应知海运非。

　　○春献大中丞张公时公以应抚迁治河道 【 二首其二】

　　昆仑一线转星槎流到中原九曲斜当代中兴澄日月。 【 崇祯初黄河清】 先陵宿卫遣龙虫公卿旧护千金堰天子新祠万里沙玉鲤翱翔河伯骑来迎节钺上京华。

　　○送悫人将水师南上

　　何生慷慨着纶巾犹是先朝抗疏臣蹈海自成天下士起兵还用故乡人畵旗落日明朱雀锦缆回风带缘苹。从此便宜专阃外。沉舟一战定三秦。
　　意调俱佳　卧子

　　○诸将 【 五首录一】

　　聊城守将亦南来淮海清风画角开建纛自从新主命鸣铙犹发故君哀移家莫问田横国一旅空登项籍台司马北廵旗鼓动急乘秋色上之莱

　　△于奕正

　　张开寺
　　赠陈镜清先生

　　○张开寺

　　古剎老人□僻地自无外客此深穷壁尘题字四朝上檐瀑宜人三伏中搭屋不除了角石缚门正 【 刚】 借亸腰松飞丹矗碧西山寺琐琐何为凿化工

　　○赠陈镜清先生

　　生当衰俗慎相因乍觌威仪耳目醇注徧六经仍再读踏残五岳喜重询。 【 腐儒学问。高人性情。率然写出。】 偶肰作令如家塾率尔称诗及古人。路满尘沙能缓步羡君长徤百年身。

　　△周立勋

　　寿杨扶曦大父八十

　　○寿杨扶曦大父八十

　　何必安期始驻龄。飘肰五柳接文星云间珠贝真人室海内衣冠长者庭六帝威仪高北斗八神风雨下东溟愁闻狄道干戈满应有铃书敌隐经

　　△周鼒

　　赋赠单莼僧
　　吴垣公邀饮爱莲堂
　　送陈卧子司李绍兴
　　送徐干若之胶州
　　金山
　　寿乔千里六十

　　○赋赠单莼僧

　　玉照堂前天骨清。相逢但许古人情龙门琴叶高千尺禹穴金书妬六丁 【 瓌妍】 鲑菜不嫌宾卸马干戈恒叹士无缨羾霄鸾翅宁终塌莫效疏狂馁学耕

　　○吴垣公邀饮爱莲堂

　　姓氏从今笼碧妙城边虉艹绮成霞清官饮水仙人掌。大邑栽花秘史车南郡文章原德器冯君吏事更才华 【 雄整到家】 谁云楚水能波晋。烟露资粮已胜家

　　○送陈卧子司李绍兴

　　云间日下久高搴。作吏仍登兰渚船禹庙梅梁灵气怪柯亭竹椽古音玄好从此地寻真本并莫临行选一钱摇笔酣时勤作赋娥江薇洞水潺潺

　　○送徐干若之胶州

　　南国烟云托抱长青铜握照并兰纕文章龙象真词杰意气芙蓉是剑王三岛香吹仙子邑四知清缀古臣坊 【 香色氤氲】 看君雉驯胶西后好把玻瓈醉小姜。

　　○金山

　　江流不尽太悠悠。天挺危峦障大流青嶂晓收淮海气高林先得洞庭秋浮云日改依然寺孤月同明惟此丘更诧晓钟声数迭客中惊起古今忧

　　○寿乔千里六十

　　惆怅曩逢已十年青枫黄浦记移船料君齿发仍如旧。知我蹉跎只是前秫稻秋肥刚足酒蟪蛄山远合清眠何时重访从容阁。搦笔同书嘉遁篇。

　　△卓人月

　　赠丁韵含同乃叔叔潜北上
　　读方水弟别东园诗诗以慰之
　　除夕取一年诗文章稿火之漫赋
　　题逆旅主人壁

　　○赠丁韵含同乃叔叔潜北上

　　旦复旦矣开昌期。弹冠就道车驱之。不日不月念君子。如雷如霆惊市儿。后先同声大小阮。予汝异色东西施。明明六翮已丰满岂有上林悭一枝。

　　○读方水弟别东园诗诗以慰之

　　忽乎吾欲远行兮卖此相如四壁泥岂若马难忘此豆。安能鸡共鬬于酰。硕人之轴非予轴。君子攸跻听尔跻。花落莺啼都不见苏公送客过塘西

　　○除夕取一年诗文章稿火之漫赋

　　除岁通将笔墨除研田烧处似烧畬刘之文冡亲子蚁唐则诗瓢葬在鱼占易上经逢火卦。读秦本纪学燔书。好教火焰凌云汉帝谓相如赋不如。

　　○题逆旅主人壁

　　春晖炙人如秋阳。百里无树皆大荒深渡浅渡马足白轻沙重沙人面黄酸酰满瓶称酒美徤女负担欺男尫艹奔不知定鼎意。举头但叹长安长。
　　古抝屼■〈山律〉别一境界

　　△胡尔伟

　　北固山

　　○北固山

　　中峰突兀峙江皋。近接云烟远市嚣。莲界遥悬图畵小。梵声直逼水天高。崩危崖石诸皴出分界林丘百衲糼 【 静眼堪笑】 倚杖众山环护法至今犹听碧鸡号。

　　△庄祖谊

　　初春吴门送友还蜀
　　白沟河旅舍步李小有壁间韵志怀
　　六月六日祀涂山禹庙
　　怀邑送庄蝶庵广文迁任淮南
　　荆山分司灯下咏瓶中牡丹桃花

　　○初春吴门送友还蜀

　　解手东风思惘肰君还巴蜀我之燕声蜚白下新留草酒载丹阳欲满船四百八滩三月上九千余路一尊前文心各藉江山助探得奚囊字字鲜
　　老格高调。此种诗。于今日。几成广陵散矣。

　　○白沟河旅舍步李小有壁间韵志怀

　　风尘余亦自怜余鹤怨猿惊服岂初小草出徒惭大隐。长扬赋复拟闻居蠡源夙别三潭月蜀道曾通万里书莫漫高歌怀筑客故人消息近何如

　　○六月六日祀涂山禹庙

　　星明石纽载钤钟鹑火初临祀事逢黑壤有村传禹会黝牲为报上涂峰九山既旅圭封锡。万国攸同玉帛宗。极目当年南省地。安澜不见负舟龙

　　○怀邑送庄蝶庵广文迁任淮南

　　祖君携酒向君船云净波明碧鉴天春水纔消螺洞雪征帆遥带玉坑烟几年萧冷余诗卷。十日淹留待俸钱此去淮南风景别。莺花一路使人怜。

　　○荆山分司灯下咏瓶中牡丹桃花

　　花色阑珊入座中小瓶香细沁春融紫房合傍栊绡碧綘质偏侵蜡炬红半面娇凝亭北恨五更寒背阁东风 【 凄艳欲绝】 婆娑芳意深深幕似语如欢绮一丛。

　　△万寿祺

　　京口社集诗（八首录四）
　　瑞雪诗

　　○京口社集诗 【 八首录四】

　　东风动地晓霞明花柳春浓铁瓮城。万里嶓岷开海道。二潮雷雨向神京白沙早燕晴还集青屿灵鼍夜独鸣谁领扬州持节事。桓温北府已无兵。

　　又

　　沙路逶迤入异乡舟车百里发丹阳卢龙技击淹三辅。吴越衣冠动四方星斗畵图云阁冷神仙敕使露台荒不须更问桃源棹浪拍渔天一线长

　　又

　　江上羣矶峙二崤密云淰淰自西郊楼船百粤驱蛮象。阶楯千人驾海鲛。暇日新亭多举爵。连年旧燕竟空巢。夷吾江左名方盛。三春何从问楚茅。

　　又

　　桐花三月覆吾庐樱笋年年短犊车米氏研山收北固。萧家宾客起南徐。鸟啼芳树香轮远人散春城碧草舒隔得扬州烟雨外。畵楼帘影夜何如。

　　○瑞雪诗

　　入春能得几时晴日日寒云带雪行。江水暗潮人不见暮山无路树初平村烟出匡纔三尺屐蜡封泥印一城。苦忆旧年窓角里竹旟花瓣压书桁

　　△董斯张

　　绎温宗伯前什有出处维谷语太公殊善饭宜早出三诗劝之（其二）
　　春日得朱少傅相公手书兼致大贶寄谢二首（其一）

　　○绎温宗伯前什。有出处维谷语。太公殊善饭。宜早出。三诗劝之。 【 其二】

　　五城霭紫曲江池迟尔琼筵一访疑宗社灵长黄发寿。明堂雅颂白华诗。幸哉有子今如此。岂若吾身亲见之。直使青云干吕后拂衣未老献霞卮

　　○春日得朱少傅相公手书兼致大贶寄谢二首 【 其一】

　　元臣领史天章重锡马曾经昼接余文武家风姬旦礼。古今人表孟坚书。星垂上将悬中斗。岳到高山俯石闾。独有孤生寒似竹也烦槐鼎问何如
　　附句　钱唐石上三生句。仙掌台中六甲符。　中根上根药草雨。一日二日豳风诗。　谁人狐假连山易。有客萤争汲冡书。　帙如帝子衣常卷。窗似仙人眼乍方。

　　△徐之瑞

　　杂题

　　○杂题

　　飞龙骨出倦新妆日午留连团扇郎长使太常躭独宿。从教卫尉宠专房羽笺错信双女字。甲帐空焚五夜香。愁杀风流赵佥判。枉劳苏小住钱塘。

　　△孙临

　　夜后同友人骑马过采石谒太白祠
　　纪事
　　赠陈旻昭
　　方叔子纳姬长干

　　○夜后同友人骑马过采石谒太白祠

　　水声夜半杂风声。洒酒青天问月明怜我依人为逐客笑君先我作狂生 【 奇句】 长鲸但是寒江怪老马空传绝塞名。不信肆中沽一醉深宫犹得艹清平。

　　○纪事

　　胡骑不习汉时秋月白笳声乱马牛果是缚刍为甲土何人引箭射丁侯千金难募名王级。一纸多悬刺客头。深入如今成故事几番清啸倦登楼

　　○赠陈旻昭

　　清宵占卜亦何堪且复春灯扣剑镡万灶一存支岸北。十城九闭望江南。车中刺灭羞名士。石上歌成访释昙。笑我移家家更苦。但能从子事高谈。

　　○方叔子纳姬长干

　　莫愁湖上艹萧萧天末相思白鹤桥青玉报人空举案。朱楼作客又吹箫。齐纨但愿怀长袖赵舞偏能笑敝貂墙上登徒曾再赋今宵应为董娇娆。

　　△钱秉镫

　　即事

　　○即事

　　旌旗礟火震城隅少府金钱费挽输五月脱巾呼给饷三声伐鼓恨弯弧轻装剑客原游手系组降王是假胡自有孝陵弓履在诸君无事计留都

　　△周岐

　　病中杂诗

　　○病中杂诗

　　六月飘风万里阴淫淫雷雨响荒岑一椽牛屋上通下半亩葅宫浅更深。落日溪蛙鸣釡底残更山鬼弄鸮音长沙多病缘卑湿赋鹏尤堪伤客心

　　△吴道新

　　送人之任昌元

　　○送人之任昌元

　　锦帆西去送仙槎仍发文翁浣水涯蜀相浦前观八阵渝儿歌处舞三巴梦回巫峡廷多雨字拟玄经壁有纱。更羡令君香独异。昌州裁遍海棠花。

　　△吴德操

　　闻掌宪刘念台佥宪金天枢两先生同日蒙谴作
　　石斋先生邮示见赠依韵奉答
　　冬怀

　　○闻掌宪刘念台佥宪金天枢两先生同日蒙谴作

　　危冠依直遂廷争梁下先惊悬鼓声独坐转惭辛鹿忌。同官还累窦游平。 【 警切】 人言太尉门墙峻帝识莱芜釡□清台阁一时谁表肃飘然南策蹇驴情。

　　○石斋先生邮示见赠依韵奉答

　　晴云秋老碧梧枝尚是将雏戢翼时雌伏少来狂鸟妬潜游应藉卧龙知衔冤狱吏诠图象。变服诸生问坎离。天使圣明隆绝学河清那诵疾邪诗。
　　史汉澜翻。使事必确。遣调必亮。不得不推过江诗中诸子。

　　○冬怀

　　江北荒田弃旧农多赍油素作书佣岂无买第袁居正。莫笑登山范彦龙。太学邻房谁下拜大家庑宇亦堪春病来欲献相如赋。泰岱今年又不封。

　　△吴道凝

　　金陵感怀

　　○金陵感怀

　　城上飞花在凤楼楼前晓日照荒丘金张客亦弹无食。赵李家犹唱暮愁。莺啭银床三月曲人吹玉笛六朝秋不知何事离乡井贪说长安索旧游

　　△左国棅

　　闻警
　　谢史道邻监军哭先少保墓

　　○闻警

　　风高灵鼓数声飘云压旄头箭在腰金帛讲和 【 秪闻】 归日逐。玉关无计闭天骄。骊江地废 【 险失】 堪飞渡。渤海氷坚可作桥。两月屠城三十处。羽书犹报是兵嚣。

　　○谢史道邻监军哭先少保墓

　　买骏燕台旧有神祗今泪湿九方歅守棺郭亮恩难报。卖卜王成感尚新。腹痛未忘过墓日心丧还见及门人 【 对法匠心】 疏杨青草年年路无复华阳社里春
　　事切调响。局完气厚。七律合作。
　　附句　金钱载辇交通易。风雨当门独立难。　金莲香覆三千卷綘帐花开九万笺。　蛮村冲马黄茅雾。海店蒸人薜荔云。　盎中粮绝谁遗麦。桁上衣单只曝禈。　十月黄河氷作路。三吴白屋水为村。　愁来孀母无鸡馔。难后孤儿作酒佣。　麤官犹在金汤失。彩女偕行宝玉亡。

　　△刘汉

　　送别钱仲驭之任岭南分臬

　　○送别钱仲驭之任岭南分臬

　　担囊仍是旧青箱知子无心治越装大布舞衣丞相府素丝幞被尚书郎但言煮海三升酒不借然犀十乘光羽扇挥来劳按部朱旗偏冒岭头霜。

　　△左国林

　　纪哀

　　○纪哀

　　县鼓登闻何处挝长安白日走尘沙陶婴纺绩成儿业。李爕饥寒寄姊家。堂北声残歌薤露天南泪尽染松霞苍头扶榇还蒿里桂树空开不实花

　　△左国材

　　感时

　　○感时

　　赐得金钱愧不闻肯言长剑靖妖氛官因刍藁输成罪。将拥楼船济未焚。三楚游鱼餐赤水。九江寒雁断黄云。戎旌又向长安入北道曾无邓禹勋。

　　△何亮功

　　喜涂德公至

　　○喜涂德公至

　　故人已分收君骨七尺何缘脱九关 【 兀突】 廷尉纵严无死法主恩原厚得生还 【 温厚有体】 转因世乱身难隐自此名高不易闲济事始怑陈太学。青磷犹照史书间

　　△陈焯

　　过朱云子半塘寓斋论诗有作
　　题元佑党碑

　　○过朱云子半塘寓斋论诗有作

　　朱氏村南旧草青。少微影动出文星中吴横笛歌成癖。绝越无弦调亦灵。折角他年山鹿惧。引商静夜渴狐听。三塘古塔飞鹦鹉购得奇书设二亭。

　　○题元佑党碑

　　惠朗持蔡元常所书党人石刻。索题于予。予读之为诸君子幸也。向令京不善书。必无书者则身在正类而名湮灭不传于后岂少哉曾布固引京自重者。乃亦得与三党并称何也。京不德布。遂铭其名将欲借布以示公耶嗟乎小人用心固微矣
　　歌哭参差雒蜀情。三重壁垒半门生石痕尚渍安民泪笔法空传君子名但恨南丰同绿字致令北寺乱清评持锤直待宣和电击碎黄昏岂圣明 【 上感雷变。使人阴碎其碑。亦晚矣。】

　　△方其义

　　赠程九屏宪副

　　○赠程九屏宪副

　　弱冠都亭别座隅每披东绢见珊瑚龚麟蚤卜宫中书。屃屃今生壁上图。宝箧人投新薜荔。金山客采旧蘼芜。扁舟远载行吟者笔染青油自不枯

　　△顾梦游

　　登狼山

　　○登狼山

　　兹山特以水生奇极目迷茫混两仪南际点青无对岸东连一气是诸夷高峰塔语潜蛟立绝壑风鸣介马驰谁使暴帆惊酒盏楼船新有誓师期

　　△金堡

　　以河工参革

　　○以河工参革

　　凉风引袂雨方酸夕捧严纶灯影寒岂是欲加元有罪不堪再削已无官朝廷大事图名易天地微生救过难闲把南华读秋水数声惊浪拍沙滩

　　△程邃

　　再和如须

　　○再和如须

　　朔鸟翔鸣夜拂林警时成论不堪深生郊戎马钲鼙日动地风雷羽镝音。奏赋上林京雒客狂歌中夕别离心关梁击榜寒流曲。倚酒同为浩浩吟。

　　△卜舜年

　　冬日诸姬讲猎
　　寄李孟荣

　　○冬日诸姬讲猎

　　狐领雕弓众媚娘碧蹄登降历邨庄空林奏矢落高鸟古社闻锣出野獐采幛犒觞和热酪锦靴回镫闪残阳流歌跃入梅花脱马升堂澹晚妆

　　○寄李孟荣

　　山斋瞑矣听雨眠羣叶飕飕如繁弦独抚瘠躬觉有冷缅怀诸友惟汝贤流俗最暗同长夜我文之高出苍天忽逢汝到不谓梦烧烛竟话西窓前。

　　△魏学洢

　　送唐污父入四安山

　　○送唐污父入四安山

　　污父先生久作邻未知污父是何人 【 起异】 茶垆时畜长生火药里常随不病身短袴独锄三尺圃。角巾留挂十年尘。刺船忽向千峰去何处烟波着钓纶

　　△潘一桂

　　渡淮寄李沮修
　　采石

　　○渡淮寄李沮修

　　一辞明月绿萝滦独向平原浅艹间别子几番今有泪渡淮三日不逢山人随征敛荒春事风促兵戈冷抱关。开箧读君临别句。情来如水不能删。
　　胸臆流出。情事自肰。不假粉饰。而气蕴特厚。

　　○采石

　　丹岩千仞束犇流万里长江一曲收。王气郁葱回建业。天门锁钥控神州。鲛人夜出风低草龙女春还雨入楼踪迹百年成独笑浪华声里一归舟

　　△周永年

　　观陆文定公丙舍
　　赋得盈盈楼上女
　　华山讲堂还闻公
　　尹子求贻笻竹杖
　　中峰礼教授和尚畵像讫听汰如法师讲华严玄谭晚宿扃公楼上

　　○观陆文定公丙舍

　　寿考君王肃与神。始终此际有元臣。期颐才弃人间世。应现仍归自在身。二十一科看后进。百千三昧见天真。白苏有子无迁谪。方得随公作后尘。
　　櫽括老到。非小家可办。便不须更读年谱。

　　○赋得盈盈楼上女

　　玉梯朱槛晓光腾十二台当第几层。理发无由临水映窥邻不待隔墙登只教春入凝长望却恐仙来引上升复道往还空里出身轻端合与云乘。

　　○华山讲堂还闻公

　　少时五老一相从以后都成梦里容别院马驮沙里置同参狮子窟中逢香花几处升高座瓶钵频年听远钟三界由来皆旅泊。半生宁厌客游踪

　　○尹子求贻笻竹杖

　　蒙君记忆杖乡年。远寄卭枝自蜀川问话放渠三十棒看囊乞取一文钱不忧济胜浑无具且幸扶颠得苟全转羡君年当七十。绳桥高步正轻便。

　　○中峰礼教授和尚畵像讫听汰如法师讲华严玄谭晚宿扃公楼上

　　清凉住世越期颐。遗貌犹同制疏时都讲谁人能送难散斋有意复留诗携衾半与僧分榻。穿屋惟闻雪到迟。枣柏尽教充妙馔。凭何论主对经师。
　　当行本色自见老手
　　附句　赠唵嚂。肯到耆年随海众。却教长者作沙弥。　涧响忽高因石鬬。峰形屡换觉林新。上元夜牧斋如是集。西丘此夜东山侣。明月当空积雪天。照水花怜一枝发。采珠人妬十分圆。　腊八修忏。檀特山当成道日。普门品现度人身。　忆沈君善。缝就斑衣慈母线。描成佛相绣娘禅。

　　△吕阳

　　游越州忙谢康乐
　　赠夏翀玄郡尊升淮徐道

　　○游越州忙谢康乐

　　康乐开山自始宁。悬崖绣斧挟天丁石牛延项通蚕窟嵎虎撑牙破鹿亭 【 瑰丽】 玉历未颁看荚叶金书乍简动台星舆人不识垂刊力惟礼空王诵佛灵。

　　○赠夏翀玄郡尊升淮徐道

　　北海真人佩玉符。专城拜遣出勾吴。双鱼刺史千书拥五马端州一砚无香案吏传清白样。麦田人献瑞黄图。胶东已卧山阳守。漫祖河于送大夫。
　　附句　虫穿古砌萝边□。瑟隐深闺字里诗。　红日半山香饭熟。青霞五岭秀兰开。　巫山南眺瑶姬馆。华岳西临老子村。

　　△单恂

　　涿鹿览古
　　忆京师作（二首其一）
　　重阳入畲山
　　寿陈征君师八袠初度（二首其一）
　　送张求吾之狂紫贝（二首其一）

　　○涿鹿览古

　　楼桑村路烧痕连。督亢陂头散瞑烟征铎带寒春堠曲市帘垂树暮桥边乐君塜废山狐窜。郦尉亭空野蔓牵。犹望太行三月雪故园红雨正漫天

　　○忆京师作 【 二首其一】

　　春剪罗云覆夹城御沟一水落红明华夷势迥神区壮。燕赵风寒古戍平珠帐小侯歌扇薄绣鞋中贵射旗轻羽书南北闲飞惯阊阖香 【 应碍第四句风字而易之肰终不若风字之稳。】 高自佩声。

　　○重阳入畲山

　　野蓬鸥领入云庄下上酣红数百章可拜石多仁者寿。无封树好古之狂鲈翻溪姥秋罾绿芋熟村僧晚爨香。杯底信佳山气夕醉哦重漉紫萸囊

　　○寿陈征君师八袠初度 【 二首其一】

　　数峰窓点佛头青。髣髴三山照碧溟叱石每教芝箓挂摩松闲唤笋舆停紫禽啸树春行酒白橘香帘晓注经最笑渭纶多事卷烟霞长好护南星

　　○送张求吾之狂紫贝 【 二首其一】

　　骊歌霜晓大江津驿舍尊寒雁度频抱膝依肰闲数子折腰勉矣试名臣城侵蜃雨弓衣重阁枕蛮烟畵簏新 【 色华声振】 应是□装春有脚岭云先照一枝春
　　附句　烟香细草三叉路。雨滑新潮十字□。　越罗半臂鸾光薄。楚玉搔头雀势轻。荳蔻篆双参佛罢。芙蓉笺界学书成。　兰瘦似人犹待侣橘滽成性本宜乡。壁邀佛对迁茶具。笺赖诗空累药方。　茶笼旋出盛棋子。笻杖权持当畵文。

　　△吴拭

　　和苍公感逝

　　○和苍公感逝

　　晚风吹瀑迅如雷。鹤去支公也不回古涧转从僧舍出小楼高并鹊巢开知师有鼻酸长逝何客无心痛再来慽慽杜鹃三两句为谁啼到礼经台
　　徐武子示所抄去尘诗一卷。殊多佳句。如花雨已过寒食后。风筝又傍社坛斜。苦欲断肠湘竹泪。娇难续命海棠丝。江程雨沸莼香细村路烟深荻影微。结桐人去山鸡哑。垂钓台荒石鼠啼。皆可诵也。

　　△丘遂

　　岘山

　　○岘山

　　碑荒留得泪成泉自是羊公一代贤向有此山人未重偶经名语世争传江光半黑高空雨。树色微青薄暮烟所喜蜀中无汉祚。欵吴长计十三年。

　　△钱光绣

　　翻书和陆狂生

　　○翻书和陆狂生

　　寂寂方当养日初芸签重理蠹飡余通人誉博三都贵。猜主奇因片檄除。国策固应称要物论衡那便是奇书 【 高眼】 不堪简点成惆怅漫遣临风辨鲁鱼

　　△冒襄

　　过京口寄赠程九屏郡公

　　○过京口寄赠程九屏郡公

　　间世英推廿五星划肰宝锷发新硎抚循殊绩先荒政。卓异高名首御屏灵岳何妨垂北固廉泉并不累中泠自惭国士空饥渴未敢轻游仲举庭。

　　果老石

　　○果老石

　　畵里峰峦未可形盘溪秀出碧珑玲空天迸落蓬莱小灵气分来滟滪青。春袅芳烟排剑戟晴封古雪峙门庭夕佳满目魂怡醉石乳云牙又翠屏 【 结不泛】

　　△孙永祚

　　铜雀砚
　　于少保祠
　　登福山晚眺
　　江上青阳瓜食而甘之（二首其二）

　　○铜雀砚

　　宫鸦飞散雀台烟横槊风流去不传繐帐已空残瓦在铜灰未尽古苔鲜寒光秋溅漳河水。晕气春销邺下田。莫怪魏家词赋盛鸳鸯一片值三千。

　　○于少保祠

　　西陵古木锁寒烟少保祠堂鄂墓边腔血到头终洒地元功归手不贪天深山夜夜飞精卫落日时时哭杜鹃不是有人扶社稷銮舆何日是归年

　　○登福山晚眺

　　长天漠漠望前空蜃雾龙云气不同万水东来江势尽。千帆南去粤烟通。遥传鱼海波难息近说狼山戍自雄。几欲振衣鳌背上苍茫日色射潮红

　　○江上青阳瓜食而甘之 【 二首其二】

　　离离秋雨摘初干水破红刀碧月团豹血成氷倾玉斗绀珠如雨落金盘楚王萍实浮江赤西母桃浆浥露寒。却笑阿环多病齿。飞尘一骑荔枝酸。
　　附句　鹰山晓发。寒星数点斗垂地。晓月一丝霜满船。　七夕立秋怀友北游。针神线影江南月。槎客星文斗北天。　拂水禅院。孤涧鹤松云罩住。两湖龙雨夜归来。　春水不来莎岸出。侯风无准苑花迟。　挽叔维。春灯夜剪西窓雨。雪叶秋烹北郭泉。

　　△韩绎祖

　　病吟

　　○病吟

　　炊烟稀见等卿云独寐绳床看日曛艹屦有心酬五岳。竹书无意读三坟要离死结高人伴李广生嗤福将勋 【 磈礧须浇】 绮语危言两须戒薙将须发更除荤 【 太露】

　　△张一鹄

　　香雪上人海虞寄怀次韵

　　○香雪上人海虞寄怀次韵

　　近城栽柳自成隅一径花烟月影虚敷座海天通自在。闭门几案即真如。禅心广应还归寂我法萧疏不寄书咫尺虞山魂梦绕隐峰肯许到茅居

　　△姚龙之

　　初夏次韵

　　○初夏次韵

　　堕絮飘花乱委塘深村景物欲全荒哺雏燕贺初干垒负子蜂穿旧穴墙未假冰盘驱毒暑已宽诗课待斜阳板桥流水无多尺。添得南风藕叶香。

　　△沈自然

　　夏词

　　○夏词

　　清昼沉沉畵阁闲翠华宫里见南山。催成织素先裁扇。唤取氷棱试作环。鸳甃雨来珠跳荡凤沟泉吐玉纤湾轻衫短袖迎风立一例新梳学小鬟

　　△张隽

　　赠马甥叔夜

　　○赠马甥叔夜

　　贯穿百氏定何如竽瑟于时好总疏未忍逃名游侠传。却教袖手治安书。方今谡谡谁元礼。爱尔堂堂似魏舒。老我幸余宅相在曲池清泚覆椶榈

　　△黄传祖

　　杂感

　　○杂感

　　返棹都门风雨斜同盟诗酒正妍华难依■〈山截〉■〈山业〉连山势。自泛菰芦曲港槎。衿土弃襦齐佩绶。舆台列戟有鸣笳贱贫独守奚囊在古锦斓斑照埜花

　　△冯舒

　　赠云南杜南阳杜知医能辨阴晴有祈雨术亦为人卜葬

　　○赠云南杜南阳杜知医能辨阴晴有祈雨术亦为人卜葬

　　角巾革履破衫裾六诏来乘万里余。口叱雷霆妖魃死。心存铢两病魔袪时从向背占龙势。欲辨阴晴问帝车。愿得乞君为弟子。枕中何吝一通书。
　　老到诗。不妨为好纤巧者所弃。肰中唐张籍王建集中多有之。人自不辨耳。

　　△乔培

　　览古旧内（正韵）

　　○览古旧内 【 正韵】

　　萧寺晴烟响暮钟路人指点说行宫诸公衮舄风云日。胜国山河栉沐中。骏足秋从台馆盛蛾眉春盻畵图工 【 选妃例于旧内】 景阳结绮随荒艹。圣泽惟应念沛岂。

　　△钱龙愓

　　秋霖

　　○秋霖

　　阴云密密覆江乡风送秋霖作晚凉逼侧野田过雨急奔浑溪水趁潮忙深笼远陌衰杨重浅湿平畴早稻黄。怪底村翁有闲事荷蓑冲雨葺渔梁。

　　△冯伟节

　　偶肰（自山云偶然兴到纯是灵机一转勿谓诗人无聊之想）

　　○偶肰 【 自山云偶然兴到。纯是灵机一转。勿谓诗人无聊之想。】

　　偶肰兴到爱神仙烧尽丹砂未有缘云粉可能装弄玉飞軿从自降羊权奔星旧婢羞灵洞。绕日神驹秣野田。若得余杭有奇酒恒须一醉一千年

　　△钱南明

　　前哀诗

　　○前哀诗

　　可怜谁屋止家乌世上无如暇者吾。公子未驱三窟兔。胜王休假一声狐忠臣有颈原非砺烈士衔须尚恐汗渺渺此身何日报书生漫道长千夫

　　△董汉策

　　张公洞

　　○张公洞

　　洞庭秋色满林隈欲坠青天向石开出岫微云随鹤去带阴小雨扰龙来仙人擎露窥宵谷玉女飡霜傍晓台为报游人天际晓半山星火一时回

　　△曹溪

　　村暮
　　宿法相僧房
　　汲惠山泉
　　寄怀程亦远道兄

　　○村暮

　　暮色村阴接远天柴门半掩稻花边渔归犹带笭箵雨。农话相依袯烟。放懒白鸥还入队乞闲黄犊早安眠　如斯野趣谁谙得独立幽人参畵禅
　　绝似林君复

　　○宿法相僧房

　　岩行一度易尘肠况清宵宿上方磬出烟心连梵径月从松顶落山房 【 妙句】 定能生慧蛩吟细寂后思喧竹影香睡觉琉璃入窓晓不须肉佛借灯光

　　○汲惠山泉

　　生水于山山亦名山灵惠我莫辞罂泉源本一何分二口吻需清反类争。永夜艘同明月载。终朝绠引湿云轻。试听东角松涛泻。不及泠泠汲里声。

　　○寄怀程亦远道兄

　　春闲不负负秋闲漫谓长房缩地艰篱菊有情依影瘦窓鸡无语习人顽删诗此日如疏雨采药何年共远山。闻学步虚恒不寐。也曾飞梦到柴关。
　　空仙诗澹遥秀野中。复多幽思远韵。如听涧溜松风。

　　△王揆

　　田园杂兴

　　○田园杂兴

　　鳜鱼菰菜露葵羮蚕妾渔蛮自送迎村社不知新甲子。邻鸡还识旧书生桑之落矣家家织蛙为官乎夜夜鸣肠断西风尘起处数声铁笛洗荒荆
　　又挂书一卷牛当垄。送客三更月满滩。弱泥新水分秧候。小雨轻寒秀麦天。并佳句。

　　卷十五终

　　●明诗平论二集卷十六

　　七律四

　　文震亨五首　　　　蔡维宁三首
　　王　骞二首　　　　沈　颢二首
　　林云凤二首　　　　徐　波八首
　　刘锡名二首　　　　顾凝远一首
　　管　珍一首　　　　刘　广一首
　　胡　梅二首　　　　龚　端一首
　　周惟正一首　　　　陈宗之三首
　　释自扃二首　　　　黄承圣一首
　　黄翼圣二首　　　　杨廷枢二首
　　章　美一首　　　　陆　坦一首
　　徐　汧三首　　　　项　煜三首
　　李　模一首　　　　刘　曙一首
　　卜　远三首　　　　徐　籕一首
　　周之玙二首　　　　许元溥一首
　　张　泽四首　　　　姚宗典一首
　　薛宗廉二首　　　　邵　弥一首
　　姚宗昌一首　　　　朱　衮二首
　　徐　寀一首　　　　钱位坤五首
　　戴之杰一首　　　　周　讷四首
　　殷　衡一首　　　　叶　襄一首
　　徐　枋一首　　　　徐　增一首
　　杭　萯一首　　　　林　曙一首
　　郭　陶一首　　　　朱　陖三首

　　△文震亨

　　岁晏述怀
　　将之南中答邹彦吉先生见约
　　京口晤甥即事（二首）
　　倦游十首乙丑夏日自维扬归寄兄（其四）

　　○岁晏述怀

　　尚存如死半残身。虚室能窥必鬼神酸鼻总为齿冷事。腐肠还是骨销人寒灯短熖刚三尺古庙深栖已十句忽忆妻孥真有恨牛衣不得共沾襟

　　○将之南中答邹彦吉先生见约

　　鱼书相隔已经年月榭云廊想象间楼阁七层栏楯内。笙歌一曲鬘陀前摩尼在握名如意沆瀣为餐比自肰天福岂容凡骨受担簦聊假片时缘

　　○京口晤甥即事 【 二首】

　　将母词臣奉母归。舟车何地不庭闱。天伦此际真称乐。人子如斯愿岂违。潘令有舆终下吏。老莱能舞只初衣。时人自爱青藜火尺五天边日更辉

　　又

　　未残灯下语难明渐到中宵始失声井里有人几累姊。渭阳能念远烦甥身于濒死方为寄事到谋生总未成我至子留须信宿此归原不是王程。
　　苦乐情事。种种关心。吟之总堪堕泪。

　　○倦游十首乙丑夏日自维扬归寄兄 【 其四】

　　倒屣谁非具主宾谢宣明面究难亲何当紫橐函中客。与较青油幕下身。两卷檀弓言物始。一编周易味同人。翘翘车乘真堪畏九折途今不可遵
　　附句　回环往日无聊事。斟酌明年欲着书。　草花入夏方争长。笋欺辞春已不肥。　蛾眉解妬犹知已。鱼腹能通必谤书。　怀土僮亡甘负约。移家交绝不烦书。　万钱入筯夸新蕨。六甲行厨馔晚菘。

　　△蔡维宁

　　舟归
　　日夕湖上送顾太史归舟
　　拉僧弥入洞庭诗以报王克仲张兴公朱九章

　　○舟归

　　百钱买得钓鱼舟篷席当风雨不愁眇眇带山行入暮刁刁随叶下残秋桔槔倚壁生蔬遍童子眠篱种豆休闲道楚江犹闭粜酸心数米过冬头

　　○日夕湖上送顾太史归舟

　　一风徐动早凉天碧化前山数点烟仙路不离花露上浮樽多倚药洲边鱼龙抱月眠秋水麋鹿看人饮夜泉坐钓未能拘礼法长将笔墨侍鱼船

　　○拉僧弥入洞庭诗以报王克仲张兴公朱九章

　　山烟引雨接帆斜几处樵歌水上家野老负秋收木实渔蛮呼酒下苹花邻居共喜分红叶鸡犬无骄映白沙劝向西风谢城市一瓶相饷紫莼芽

　　△王骞

　　徐天予从支硎归知朱云子闭户选诗赋寄
　　枯窓积雨遥望郡城如隔越蜀志感

　　○徐天予从支硎归知朱云子闭户选诗赋寄

　　春深犹见艹痕枯人在它山梦与俱天禄路荒传禁火。石田秋改更开租。衡诗一字珍千载看月平分隔五湖。想到故宫栖鹤处山中应许酒同沽

　　○枯窓积雨遥望郡城如隔越蜀志感

　　为驱酷暑一方焦鸡雉城云带雨遥峡水三分经滟滪。故人千里隔椒。新翻博局嫌孤注。旧听琵琶悞六么。惆怅客程沽酒处败残陈句落空瓢
　　双鳬述作最多老贫特甚兹仅一时偶寄非其全也以俟三集

　　△沈颢

　　山中梅兴（十二首录二）

　　○山中梅兴 【 十二首录二】

　　山半日斜花影长棘篱藤栅笕为梁卷帘共尔千峰冷。隔浦何人一笛长孤屿雪高三面水老人□□半头霜 【 似绝不说梅肰而梅在其中妙处不传】 寺南访得前朝树。半压牛宫半补墙。

　　又

　　曲坞斜扉引白沙此身和鹤许浮家氷霜篱落少啼鸟烟水屋梁纯浸花独抱长镵选枝苦恰逢老壑生云遮。峭寒月落不归去。樵灯照见栖林鸦。
　　后四句抝体前四句尚是赵嘏许浑辈顺调宜改就一格似合

　　△林云凤

　　茶中梅
　　水墨梅

　　○茶中梅

　　扫雪烹来兴未孤试搴冻蕋入磁壶芳名只合先矾弟清味宁甘下酪奴蟹目渐主香魄堕鱼鳞初起玉魂扶不知妃子朝酣后。还向枝头吸露无。

　　○水墨梅

　　罗浮别久却忘归一抺玄烟见者稀蝇翅不从屏上落龙香只傍树头飞氷冗点漆元无染铁面凌霜故有威旧侣山中如问讯素衣今已化缁衣。

　　△徐波

　　月下与商孟和寻陈古白于铁佛山房
　　虎丘焙茶毕送楚使入舟
　　送陈克抑往南海礼补陀大士
　　元夕后一日顾青霞席上送刘石君游楚
　　送郑元韦明府入觐
　　项水心太史迁城外紫芝山堂是从兄冏卿故居
　　卜筑古鄣之秇香山寄怀郑明府
　　居易寒碧同宿中峰古院时石殿新成

　　○月下与商孟和寻陈古白于铁佛山房

　　月中坦步似乘虚忽忆幽人静嘿居灯火叩门通欵欵衣冠隐几出徐徐向衰有几相逢地少贱空多未读书 【 低徊无限】 天与浮名宜渐弃乱离持此欲焉如

　　○虎丘焙茶毕送楚使入舟

　　新水临当遣信日轻寒再值焙茶天淹留瓦屋连朝雨摇扬茆亭一缕烟相送挈瓶离野寺遥怜涤器望归船似凭微力持香色想到开时必泫肰

　　○送陈克抑往南海礼补陀大士

　　壮海摇天人境尽。始令儒者悟虚空淹留细雨春帆重。清净行舟好梦同。绝岛君臣依墨点。平波枕席过鲛宫。竟须携却闻根往。好听潮音夜月中。

　　○元夕后一日顾青霞席上送刘石君游楚

　　余寒穷巷不堪栖薄宦轻舟得见携两袖涕洟辞木王故园风雨付荆妻别时更春灯散。到处相随芳艹齐自古楚天词赋满。瞻途弗及使人迷。

　　○送郑元韦明府入觐

　　维舟衰柳月刚弯畏向清尊照别颜滩影纷纷芦载雪河声咽咽岸如山岁逢霜俭呈图去。县值春和带谱还。知对西风念寒士车中有梦到松关。

　　○项水心太史迁城外紫芝山堂是从兄冏卿故居

　　近水高门复有人现前严饰事从新松萝静者宜为主鱼鸟欢肰不失亲名宅衣冠来补处诸天宫殿羡随身当年结构无遗力。缚帚呼童但扫尘。

　　○卜筑古鄣之秇香山寄怀郑明府

　　飞舞乱峰临断岸翠微遥衬小茅斋网鱼出水朝城市送客开门月满街辞世未能聊且避报恩不易但知怀 【 名句堪时时吟讽】 君应叹我音书阔属兴冥鸿久望崖

　　○居易寒碧同宿中峰古院时石殿新成

　　空门久矣自知津扪摸苔碑意已亲广殿孤灯形赠影寒宵独树鸟依人有心针芥如相觅求福香花又一新试蹴同床诸净侣。各言清梦在明晨

　　△刘锡名

　　送宾容入朝补官刺史
　　甲戌夏家大和尚从大梁披剃归六月十二值其六十有一诞辰同宜兄介弟率诸子侄叩关团圞竟日纪之以诗

　　○送宾容入朝补官刺史

　　绿到无加春自归 【 名句】 莺声为饯缓离悲半生氷操几相困五马铜符勉救饥名子阳城君有子干私定国语忘私。弟兄赠别安卑论娱老难轻三径资。

　　○甲戌夏家大和尚从大梁披剃归六月十二值其六十有一诞辰同宜兄介弟率诸子侄叩关团圞竟日纪之以诗

　　行藏如此恐惊人。匿影松筠喜自珍甲子一周僧腊始君亲余力法王身 【 郑重贴切】 回头噩梦惟长啸。假手清资就远因此日祝言难着语长教无着伴天亲

　　△顾凝远

　　小筑

　　○小筑

　　华堂清晏不婴情老去尤于艹木亲安顿矮墙几当榻卷舒麤帛枕兼裀多留壁孔容残帧浅斲檐牙让角巾自缚丛生岩下竹莫教蛛网上承尘

　　△管珍

　　初夏李灌溪携杖头过石湖园邀予同起顽文虎为竟日谈主人郑逢奇索顾石林仿米颠之笔更酌尽醉

　　○初夏李灌溪携杖头。过石湖园。邀予同起顽。文虎。为竟日谈。主人郑逢奇。索顾石林仿米颠之笔更酌尽醉。

　　宛似王摩
　　【 维】 宅辋川□浮飞絮乱荷钱十年芳草西堤路四月新秧北郭田地主味同官况久乡盟缘为道情联偶观双陆悲孤唱借笔吟成芍药篇。

　　△刘广

　　赠傅将军领任粤西

　　○赠傅将军领任粤西

　　频年卧甲领南方。寻拥楼船靖粤荒人度苍悟随雁断天标铜柱见鹰扬白衣并许谈勾漏。赤羽无劳发夜郎。方略一图应撤警金城飞将近西羗。

　　△胡梅

　　初寓霞中社柬周侍御绵贞陈明府元明
　　雨中过拂水访孟芳不值同梦父次壁间韵

　　○初寓霞中社柬周侍御绵贞陈明府元明

　　暖云如水近溶溶故国氷胶逼暮冬鳬舄豸冠新地主牛宫鱼舍旧村农词坛暂借焚香坐。天柱频思曳柱从。最爱庭中双桂树花开香乱隔坡松

　　○雨中过拂水访孟芳不值同梦父次壁间韵

　　携得枯禅欲蹔亲松高最称阮家贫烟扉揜映如深谷水店参差若比邻君出听泉非避客我来冒雨不逢人 【 谈事真语】 明朝相对俱相笑。索醉床头酒数廵

　　△龚端

　　埜居

　　○埜居

　　似斗如窠结构圆桑枢瓮牖近天肰聊图洁稳容双膝亦籍高寒耸一肩涤砚沼边霞片片煮茶铛畔月娟娟司花玉女初传信。香荐瓶梅在几筵。

　　△周惟正

　　郁洲岛

　　○郁洲岛

　　徐市三山须便风郁洲十里借潮通自疑骨浊仙无药。谁得心空佛有宫。溟涨极天滩外碧樱桃千石磊中红。不知汗漫何时已且说曾游过海东
　　附句　哀赵凡夫。经从未译音文悟。字取初生点画裁。　芦庵诗。汀月照秋茶坐坐。江风吹雨榻移移。　望海楼。幻市不生疑蜃死。朝曦先发待鸡啼。　鸳湖。艹柔细动含烟堞。柳腻新迷阁雨楼。

　　△陈宗之

　　咏史
　　秋坐杨姬斋

　　○咏史

　　邗沟营罢又汾阳。板帐行城徧四方。院内剪花居命妇。牙前嗅草拜名王。宫帷四十椒涂接。殿脚三千锦缆长。败国只因一字错。迷楼楼上捉迷藏。

　　又

　　西筑金河复紫阿旌旗百万拥琱戈。鹰师总向东京集。龙种空传海国多。六合板城随动转。千人大帐醉娑娑。三征韎韐成何事。恨杀当年浪死歌。

　　○秋坐杨姬斋

　　畵阑云碧土花香朱几熏笼对夕阳菡萏翠筒新酒甓。 【 甓砖类也。当易瓮盎等字。】 葡萄缥帙小书床雪梨吹茧银刀劈月饼红 【 缠】 绫玉筯尝点缀秋姿却团扇一区明月印流黄
　　附句　鲟鼻鲊香函自启。蛤蜊汤热酒初醒。　黄菊蚁香千日酒。碧云蟫老百城书。　看雨后山色。半壁宝青连雨脚。一纮酣紫荡虹腥。　夜火吹灯芦妇语。晓霜斗并橘奴攒。　铁枥冻瓶名宿坐。苔裳荒幔女郎祠。　水鸟随僧镫伴宿。枫人化羽月中归。　破壁冷瓶蜂作室。奚囊佳句蠹成粮。　蕙帐枕烟期鹤径。竹窗悬火捕鱼庵。　蜜因洞古零膏乳。鸟幸巢深长画雏。　吴堤纨扇花千舫。海国蒲团竹一丘。　瓈灯佛坐梅花坞。纸幔僧寮水月城。　护花綘几添新幕。辨草牙签较旧书。　晒日衲头收贮箧。折风巾角倒弹棋。

　　△释自扃

　　寒食后一日颛愚老师赴斋入寺雨宿小阁
　　双径参雪峤大师

　　○寒食后一日颛愚老师赴斋入寺雨宿小阁

　　寒食才过不禁烟剪蔬烹雨致高贤蒹葭古寺披襟日。氷雪层崖入道年。湘岳燕台谁是住伞居舟宿别为天。今宵孤阁看巍坐深媿东南骨力绵

　　○双径参雪峤大师

　　秋气苍茫径乍升遥通天目见崚■〈山层〉百千万仭窥其顶八十余传到此灯睡虎未醒冈月堕冻猩初语竹烟蒸欲探师道何从入一幅溪声卷剡藤。
　　附中句。　珠萤南浦黄蒸芡。脾蜜东陵绿破瓜。　桐江月落忘天下。战国书成应帝王。　吴头楚尾人何约。菊冷香残夜可怜。　划翠米山开法社。铸金岛佛立精蓝。　法超忍土三千界。社拟匡山十八贤。　非因客过门方掩。偶欲寻书鹤已还。　得月板桥偏寂寂。待人湖水自汪汪。　月上清弦鸣水屿。茶深寒菊倚秋灯。　起句。　卧绿沈枪跃马来。春风细柳一齐开。　六朝梅下雪痕新。清绝林宗折角巾。 故低此壑受诸峰。四豁轩窓面面容。

　　△黄承圣

　　挽王德操

　　○挽王德操

　　年来诗侣渐凋零胡不天教憗老成骨带烟霞冲举易。心持梵课梦魂清论交身后情方见托子生前累亦轻鹤怨猿惊空繐帐独留双桧月中横。

　　△黄翼圣

　　舟行望燕子矶弘济寺
　　吴志衍初莅成都留饮官署

　　○舟行望燕子矶弘济寺

　　孤峰秀绝大江东。圣祖经营在眼中。古堞绕山千雉日戍舟横浦一旗风鹤盘青嶂初投树蜃吐丹楼半倚空心恋胜区游未得始知今日是从公

　　○吴志衍初莅成都留饮官署

　　声望如君第一俦。暂教领袖蜀诸侯。文心似锦江初濯膏雨随车峡共流红叶饱看江岸树。黄柑刚荐益城秋。灯前满耳亲知话不信三年有旅愁。

　　△杨廷枢

　　焯儿就塾诗以勖之

　　○焯儿就塾诗以勖之

　　七龄学礼未云迟琢玉磨礲择汝师未有青箱传虎父。且令黄口效牛医。执经自此亲函丈。垂带于今戒佩觹。门第莫矜王谢好聿修尔祖是佳儿

　　又

　　年虽髫穉女称兄为学须修令器名七步裁云憎识薄双瞳剪水贱肤清方圆动静棋中出。艮巽坤干沙上门。休使山涛漫相识宁馨徒自误苍生

　　△章美

　　哭许玉重先生（名琰长洲生员也见明末殉□□）

　　○哭许玉重先生 【 名琰长洲生员也见明末殉□□】

　　挽天无手泪如涛草莾犹能壮本朝二字君臣应独识一时生死竟谁高风号王蠋阶前树。血染灵均指土骚。不是西山薇蕨尽可堪天下共滔滔

　　△陆坦

　　和文彦可先生送佛诗

　　○和文彦可先生送佛诗

　　宝树金躯现幻工辇来花窟法云同天衣拂石双童舞香杖成林四鹤通光出松杉归绀殿夜听风雨闲龙宫禅灯分外莲峰照支遁缨幢耸碧空

　　△徐汧

　　挽许玉重
　　恭遇烈皇帝圣诞哀感赋

　　○挽许玉重

　　祸缠霄极帝星微龙驭苍皇去不归汉殿衣冠浑欲扫。函京钟虞已全非人轻李萼师谁借邑刎王生义庶几瞻拜鼎湖因北首朝朝应见素魂飞

　　○恭遇烈皇帝圣诞哀感赋

　　洒泪先皇似向隅吞声岂忍忆嵩呼衣冠此日趋南閚。玉帛何年会冀都。圣主哀思应避殿。微臣隐忍尚全躯亦知佐命悲欢异。还记今朝令节无。

　　又

　　珍馔精镠赐讲筵。每逢圣节主恩偏。十章书未陈金鉴。九逝魂犹恋细旃。社稷风云作世世。园陵霜露自年年。史臣珥笔应书葬。王匣珠襦不忍传。

　　△项煜

　　龙湫
　　白沟晓渡
　　送刘退庵宫谕归省

　　○龙湫

　　名象思惟窅莫寻拔天窣地极高沉水含万古鸿蒙色龙涌孤峰霹雳音日月光穷凭石黑风烟气尽逼潭深 【 幽巉刻秀】 当年宴坐初非雨叜寂喧喧一点心 【 结说理反涉套】

　　○白沟晓渡

　　残月知寒不敢浓飞埃畏晓暂从容灯光马首惊烟鹭氷点驺须学雪松客剧转安能续梦僧闲亦起恰闻钟朦胧小有冬山色正是墩台不是峰
　　全是天机意想。似懒似老。别一风光。

　　○送刘退庵宫谕归省

　　旧国春江一径通仙官归路万花红干戈尘辟纱笼外。诗卷相随绣鹢东学士醉歌天子赐。恭人劳慰大夫忠。沙堤筑就来母晚残夜疏星待晓风

　　△李模

　　赠薛虞卿先生

　　○赠薛虞卿先生

　　澄澄物表肃前趋餐沐遥风叹莫踰汰去尘沙金作面。燕多烟雪玉凝肤着书静气如空谷。适性高吟异槁梧。道满蜀川终应迹一楼明月可同孤

　　△刘曙

　　虞卿先生谕蜀归来闭门论着枉赠新咏法书短章报谢

　　○虞卿先生谕蜀归来闭门论着枉赠新咏法书短章报谢

　　惠肰风雅不遐遗摸索如循度尚碑。欲报未成惭授管其人斯在想披帷盘空苜蓿文为活地辟蚕丛道转夷岂独穷愁名字并千秋还问着书谁。

　　△卜远

　　陈季采同游西湖后余至先余归且闻故园寇警赋此赠别
　　登孔子阨台
　　僦居湖上僧楼

　　○僦居湖上僧楼

　　借来山阁古云西绿剪当门柳万齐两岸精灵于岳墓六桥胜地白苏堤老僧作贾春开市高士为渔夜出溪千古销磨湖一片钱塘门外水禽啼。

　　○陈季采同游西湖后余至先余归且闻故园寇警赋此赠别

　　许我来游先汝至。汝先挂帆余未归春风春风吹社散一日一日游人稀听鸟渐征莺语涩看花直到杏仁肥更闻离乱难为别珍重湖山此落晖

　　○登孔子阨台

　　孤城寒玉抱清漪绿粉苍泥藓壁诗庙貌一堂松落落弦歌千载艹离离穷当吾道难容日愠到人情不免时风雨荒台照饥色。西山正对饿夫祠。

　　△徐籕

　　次韩人谷赠韵

　　○次韩人谷赠韵

　　猿臂将军本父风。独搏霜翮向秋空侬甘上九追阳子君自无双谒沛公书就中原推老将醉呼北海亦儿童封侯不碍烟霞相西食何妨宿又东雄风老气历落超羣

　　△周之玙

　　谒留侯祠
　　贺王耕玄自西曹改除侍御

　　○谒留侯祠

　　辟谷先生帝子师。龙摅蛇蛰总能奇。藏身无事污田宅。授教宁关进履綦四百久安前席箸千秋遗恨副车椎汉庭空爇烹韩鼎。逸翮冥冥孰可覊。
　　气雄词整即使青丘操觚空同染翰岂能复过

　　○贺王耕玄自西曹改除侍御

　　骄骢猎猎羡新除三载祥刑荷圣知弹墨甫浓看逐雀佩刀初发莫求狸朝端王立氷壶在。辇下霜行绣斧持。谩向螭坳夸五色。清光犹恋白云司。

　　△许元溥

　　北上以诗代别云子用前韵

　　○北上以诗代别云子用前韵

　　君才十倍早年鸣欲见徒殷室迩情途别险夷惟信步部争南北甚于兵。凤麟自感风云气。豺虎翻成日月名。羡尔焚香称闭户花间书带遶庭生

　　△张泽

　　次界河驿壁诗
　　初冬山居折杂花为供同雨公作
　　野蔷薇与衍波作
　　同伯远圣犹仲长彦哲山中踏雪逢心甫以巽即携酌影阁分得光字

　　○次界河驿壁诗

　　一江余梦影随行怯胆生寒道路长前渡莫迷津妬妇旧游空指驿思郎红亭惆怅胭脂瘦藓壁参差粉墨伤。不是愁心迸成泪天涯儿女易沾裳

　　○初冬山居折杂花为供同雨公作

　　渐看阴雨作衰天独坐疏林落叶前照影久知香在水出山犹带晓来烟 【 幽妍细润】 愁依寒菊三时尽病寄空斋半日妍修淡不堪缘似我。向人飘泊每年年

　　○野蔷薇与衍波作

　　丛叶分林黯自芳露垂繁线酒旗香堤深旧路招游马棘剪双扉护野塘 【 村景如画】 狡巷蜂声三月暮条桑人影一春伤杨花不必骄情性篱落偏惊共短墙

　　○同伯远圣犹仲长彦哲山中踏雪逢心甫以巽即携酌影阁分得光字

　　残雪遥栖远树苍夕岚分润作岩光 【 静眼】 堤声入寺邀余步人影如鸦聚晚觞野饭冷宜齐客屦山楼闲不异湖航虚疑聚散收余览夙约犹怀计已荒

　　△姚宗典

　　赠韩茂贻

　　○赠韩茂贻

　　两两弓裘辗转心美人迟暮感时深山川几案虽朝夕。花木亭台自古今信取析薪无仰负从教着屐远来寻九皋声动秋林艳应得同心寓好音

　　△薛宗廉

　　和林和靖深居杂兴（十首录二）

　　○和林和靖深居杂兴 【 十首录二】

　　薛公一见失魁肰。何况逢迎数不鲜。 【 来得兀突】 半亩林泉山宛转小庭人月竹婵娟跏趺念法听禽语聛聣书空拂篆烟盘薄自甘消永日秪缘熟得畏人篇。

　　又

　　潜鳞不饵钓头腥饱酌苍波向北冥数息静中观鼻白攒眉世上博眸青苦空且莫诃初果。解脱应须诵大经。丈室自容师子座编篱何必隔门庭

　　△邵弥

　　寄魏叔子

　　○寄魏叔子

　　直北城居得好山雨过阶下水潺潺。故人最忆行吟处好我何当一启关窓褁湿云温酒后鸙飜轻雪出花间春来静力谁能勘拟诵新诗梦里扳

　　△姚宗昌

　　二幢诗

　　○二幢诗

　　嵯峨法像两峰中不是人工应鬼工说法炽肰非借口。现身招尔若为弓。眼前标指同双镜。顶礼慈尊咏十空腻滑不留苔藓湿何须去翳本无蒙

　　△朱衮

　　赠三昧律师和韵
　　杂感

　　○赠三昧律师和韵

　　繇来白业重修熏嘉子弘慈闵后羣独炳心灯传圣戒。时翻口海振露文。六神共转澄空月。三点孤融妙太云。一自茂公停锡后。法筵今日幸重闻

　　○杂感

　　雪耻除凶梦里看十年空自误儒冠形如败叶三秋瘁泪共飞霜六月寒。国士击衣何壮烈酒。佣怀筑故泛澜悲思鹤尽乘轩日犹记皇华死报肝。

　　△徐宷

　　山居杂怀

　　○山居杂怀

　　离乱伤心忆去年窜余身外一青毡乡园故老寒风夜泽国新知细雨年书带翠归盟石草玉簪香破睡池莲无聊独对窗西晚难写覊愁十样笺

　　△钱位坤

　　山居
　　送客
　　再渡钱塘陈一卧子驰诗至次韵却寄兼怀王二雪肝
　　归来
　　过石头城

　　○山居

　　鹤轩清怨激晶澄秀石深花照古藤江阁迥收天末秀。烟波不动碧山灯。空林骚客如孤鸟半岭闲人学定僧家在湘西多岁月老看峰洞得频登。

　　○送客

　　惊春雪静坐松关。幸有红兰叶不删。好鸟南楼催客醉。孤城落日送君还一帘绿水云衣动半雨禅房花气闲独立斜溪闻鹤去过桥深竹见寒山

　　○再渡钱塘陈一卧子驰诗至次韵却寄兼怀王二雪肝

　　迁客江湖汗漫情。多君及我剡溪行生平游屐随知已岁莫乡心惮远征日落衣冠修褉事。风前杨柳故宫城。枉诗百里须珍重。刘白邮筒谤易生。

　　○归来

　　穷乡渺渺越愁新绿水萍翻花满邻南海楼船连绝国西风尊酒送归人客星辞殿还高卧。大将登坛独许身。杂队莺歌残岭下江湖白发一波臣。

　　○过石头城

　　南朝事事断人肠。杜曲啼莺城柳傍。妾梦溯流回采石郎帆如驭下襄阳三春雨坠杨花白。八月风吹枳橘黄。多少景阳井底泪荒芜日落哭陈王。
　　与立诗不多作。而蕴藉婉雅。言外不尽。似有意文房君平之间。不屑作晚唐宋元一语者。其宫词久自单行。为一时习讽。故不更录。

　　△戴之杰

　　同贞卿孟如邹中步眺

　　○同贞卿孟如邹中步眺

　　初迎嘉候得兼晴约束余寒趁腊行人日共来看野色天风不断卷湖声 【 语有奇气】 斜通古寺双桥立冷压纤枝一鸟鸣幽事可无嫌寂寞江梅明早是春情

　　△周讷

　　登饭石峰
　　晤王双鳬
　　过非兀屋天
　　秋泛次石公山看月同非兀天俞羽文诸子酾酒看山发性灵拥箫疑立夜龙听寒梯怪石剸颐翠仄窦奇天射眼青海色欲高云夹月湖光四起浪悬星松风苦为留残醉小蹑飞梁人杳冥

　　○登饭石峰

　　摄心际远猎奇观湿翠黏岚屐未安石蜕糁衣看欲饱 【 费解】 铁磨松骨倚来寒激湍陷日光无定夹壑分天影不完 【 奇句】 破我十年窓下梦山风寻响落巑岏

　　○晤王双鳬

　　携家看山仍闭门草木纪岁霞朝昏鹑重犹悬太古结虱高不对王侯扪激昂青云萟文贵。沉炼白日性命 【 精神】 尊。吾亦能来议真隐一身未可招游魂

　　○过非兀屋天

　　世须痴度恰三分。谑浪人嫌我喜闻偪静室窥容膝月过高墙拥及肩云儒冠非昔政堪溺。书籍到今都可焚。赖有主持风雅在与君千古契斯文

　　○秋泛次石公山看月同非兀天俞羽文诸子酾酒看山发性灵。拥箫疑立夜龙听寒梯怪石剸颐翠仄窦奇天射眼青海色欲高云夹月湖光四起浪悬星。松风苦为留残醉小蹑飞梁人杳冥。

　　元鲁巉秀。季才江一流人也。其佳处亦在炼与响。不止僻仄为奇。若夫僻仄不成文。与平熟无痛痒。其弊亦正等耳。或疑予过采新异。颇伤大雅。不知世所云大雅直是陈腐耳。即谈格调。亦岂知真格调哉。与其为伪大雅。宁为真僻仄。又况本非僻仄者乎。
　　附句　同友饮月莫厘峰绝顶。掷身磅礴俯僧嶕。松撼虬龙雨易消。扪碧两肱天恕戆青双趾石嫌骄。　无事不妨浮在世。有愁只合寄还天。　影国诗。水高于地难为月。山远疑天好作云。　太湖秋泛。黑蛟蟠渚夜何静。白雁叫霜秋满空。　皋峰谒履氷师。静对柏岩三面紫。坐分苔石一身青。

　　△殷衡

　　春日有怀钱复贞朱阆风二丈

　　○春日有怀钱复贞朱阆风二丈

　　几日余寒麦秀风泥深陌上落花红梦中乌鹊桥南路诗里青峰江上 【 山研北】 翁。老去文章为佛事。身前药味 【 草】 得圆通。坐来曾作三人笑踏遍城隅恨不同
　　又飞残蛱蝶铅犹重。立软蜻蜓翅亦低。亦有风致。

　　△叶襄

　　秋怀

　　○秋怀

　　西风萧瑟暮烟苍迢递征鸿带夕阳地杂边沙吹鼓角。城连荒草散牛羊周原禾黍悲京室汾曲楼船忆武皇南望寝陵云树黯茫茫何处献裘裳。 【 周礼季秋献功裘供王祀】
　　绝有风格信阳集中出色之作

　　△徐枋

　　经桃源

　　○经桃源

　　城下涛声怒未驯。千家鳞栉见重闉图南鹏翼行难息直北龙门势愈尊地有黄麻多纤屦。时经青女但吹豳。揽风兹土还余古父老应能说避秦

　　△徐增

　　梦中春泛得人牵锦缆一联醒足成之

　　○梦中春泛得人牵锦缆一联醒足成之

　　夹岸山光若翠围晚晴楼阁半依微人牵锦缆连花去鸟浴芳洲带水飞十里歌声烟外动一羣蝶影柳边迷梦中每自饶行乐却愧春明掩竹扉。

　　△杭萯

　　酬友人见怀

　　○酬友人见怀

　　连林萧瑟不成春无赖轻阴更浃旬雨足板桥频碍檝酒香山市每留人已同子羽空头脑不羡君卿有舌唇真愧新声漫相寄老怀零落敢重陈

　　△林曙

　　咏红树

　　○咏红树

　　越殿烟消辇路荒疏林犹带旧宫妆千年码碯为仙枕。五尺珊瑚是笔床故向素秋飞绛雪翻从白昼下玄霜分明曲水桃花岸。列坐何当泛羽觞。

　　△郭陶

　　橘花

　　○橘花

　　闻道西京孝武年。蓬莱珍献重湘川。种移越地千家树。开遍繁花。万顷田北徙自雕枝缀玉东来欲醉雪如烟木奴名贵香堪把余亦龙洲兴邈肰。

　　△朱陖

　　初夏访岫云虎丘
　　冬日舟中
　　观以米作字

　　○初夏访岫云虎丘

　　薄烟轻霭翠微中夏木阴森寺角红花市欲阑榆岸雨麦天新暖柳塘风山因旧寓僧相识游得居人胜始穷 【 游山真诀】 塔影当牕松竹乱坐闻钟磬佛龛东

　　○冬日舟中

　　兼葭一望港三氷遥认农家去路斜舟响小溪过蟹簖屋頺高岸露牛车霜轻堤柳犹留叶气暖村桃略放花平野萧条聊极目远天寒影散羣鸦

　　○观以米作字

　　体势争奇转运中数行顷刻羡玲珑太平万岁当筵舞。病已公孙食叶虫长史发书应比妙中郎飞白欲齐工却疑苍颉闵文字雨粟天资结撰功

　　卷十六终

　　●明诗平论二集卷十七

　　五排

　　曹学佺一首　　　　葛一龙一首
　　钱谦益一首　　　　沈德符一首
　　钟　惺二首　　　　谭元春一首
　　方以智一首　　　　黄景昉一首
　　蔡维宁一首　　　　季孟莲一首
　　陈子龙一首　　　　华　淑一首
　　项　煜一首　　　　张　爕一首
　　自　扃一首　　　　联句一首

　　七排

　　王思任一首　　　　钱谦益一首
　　钟　惺一首　　　　陈函辉一首

　　五排

　　△曹学佺

　　遇甬东太守吴季騧订普陀之游

　　○遇甬东太守吴季騧订普陀之游

　　故人方领郡五马去骖驔季子声名远吴公治行堪楼昏时见旭市晓未开岚石窦千花出湖光两曜含禁庭移桂密仙墨洒桃酣皓隐商闻一臣谋越用三鲍郎空纳履贺监已抽簪象教应栖岛鲸音忽沸潭育王涌塔上大士落迦南欲究无生法。还从礼佛龛

　　△葛一龙

　　甘露寺

　　○甘露寺

　　坤灵用不悭胜处着江山此有若僧待我游成老顽龙宫铁塔丁。麟塜玉浮间。五月风秋气。千樯日暮湾芦青将岸去云湿弄潮还石烂唐人字。冈雄楚客关褰裳即壶峤。分服带荆蛮。殿背螺双髻。楼窥豹几斑。庾尘那得到谢尘竟须闲松堰飞苍鼠花笼放白鹇亦知城近远烟火自人寰

　　△钱谦益

　　王师

　　○王师

　　六月王师捷。东方息鼓鼙潢池皆赤子京观即黔黎。割剥缘肌尽诛求到骨齐相将持棓梃。只似把锄犂。大将兵符集中原战马嘶可怜禽狗鼠。还与戮鲸鲵兔已无余窟羊偏畏触羝。侦犹烦地穴。攻亦舞冲梯。贼缚加钩索。师还布蒺藜。堑沟填老弱竿槊贯婴儿血并流为谷尸分踏作溪残膏腥灶井枯馘挂棠梨处处悬人腊家家占鬼妻虎饥伥亦泣人立豕龙啼穴颈同蒿艾。刲肠见草稊旋风来凛凛。哭鬼去凄凄。虚市稀烟突。乡邻断犬鸡暗行磷自照春作胔成泥兵候天尤惨荒郊日易低停车心悄悄不寐夜栖栖庙算纡筹策王功费品题丰碑并崇庙。矗矗夕阳西。

　　△沈德符

　　葺敝圃即事

　　○葺敝圃即事

　　堂写卢鸿一池疏谢永嘉穿幽通■〈穴上呌下〉窱理秽出槎枒树表苍官宅。巢营白鸟家。杞深藏吠犬。藤伟卧修蛇。秇菊求甘谷尊松汰昔邪息阴交让木。妮古典刑花。钟乳波中芡。昆仑谱外瓜。剥苔千石发。剖蕨一拳牙。菱熟湖年稔。菰收囷色华。樵踪安栱棘钓意贷鱼虾事果营无益。生堪悦有涯。忘言师靖节并不道桑麻

　　△钟惺

　　舟次喜康虞先寄载酒酰诸口物到戏为六韵
　　恭谒阙里

　　○舟次喜康虞先寄载酒酰诸口物到戏为六韵

　　行行望意气。果以庶珍从许我分三月知君计一冬仓曹方步送。驿使有舟容。制蓄功非易。缄题礼必恭。挈缾亲捡挍。染鼎快遭逢。朝饱谁能待。今宵试佐饔。

　　○恭谒阙里

　　圣道求斯在人情敬所居瞻依专有属登览又其余。夷夏争相效贤愚耻自疏面颜开岳渎衣履示图书桧楷知何已风霜想厥初。山颓翻更寿。宅坏竟难墟。帝力司呵护。神工职扫除。威仪王备物请问素焉如

　　△谭元春

　　承郡使君叶公玉壶征及近状寄谢十二韵

　　○承郡使君叶公玉壶征及近状寄谢十二韵

　　一从山泽好卭友渡边呼敢谓胜情有自知长策无惊鱼闻罟急闲鸟见林趋迯雨雨盈野放云云过湖使君频致惜长者自当殊访道黄兼老。留心狗与屠。谒宁烦草芥。问即竉菰芦。清静真能载。形骸安肯拘。已无裾可曳。幸此杖相扶。白社惭前辈。青溪似小姑。如泡终幻化。惟谷且踌躇。知已肠犹在难言性太孤

　　△方以智

　　酬茅将军

　　○酬茅将军

　　年少西吴出名成北阙闻下帷称称学者上马即将军手指青规日。心披紫塞云。伍符遵八伐载籍考三坟插笔持前盾扬旗击大薣柱冠皆震栗桥履旧殷勤白社尝千座。黄金赐万斤。筯筹详虏计板露靖妖氛凶甲观麟阁鸾铃试鹳羣诗题多侠客。书就献明君儿戏轻言武。官常竟舞文。世途难避棘。时好不同熏余策生民叹残家死士分 【 浩气干云】 东门烂熳南海瘴氤氲安用县铜印。还能草练裙。朝廷繁议论。江汉正纷纭。近市求朝卜。临楼想暮醺乡山新梦断。兵火故园焚。卭杖留双径铅刀割一芹拾簪酬缟带被褐愧玄纁舌在妨病卿来是以欣桂丛风淅淅椒佩夜芬芬促膝龙泉影回头雁字纹皂囊从汝颕。经席笑河汾。莫怨长流寓行看立异勲知余原落落。向尔复云云。

　　△黄景昉

　　南阳东七里为卧龙岗诸葛忠武侯草庐在焉遗像岿肰慨题二十韵

　　○南阳东七里为卧龙岗。诸葛忠武侯草庐在焉。遗像岿肰。慨题二十韵。

　　恭谒清高像襄南两度看风云缘傅筑。溪壑异严滩。莫辨乌谁止。总知龙所蟠墓犹连古冶。居颇负崇峦三顾思畴昔。六飞扈永安桓灵身痛恨。荆益事艰难火适逢薪尽棋无奈子单开诚庸祎琬益智写申韩鼎足基麤定秤心呕易干才高兵厌诡。国小政惩宽。忽忽歌梁父。森森树锦官。悲来原五丈。望去岭千盘。未少栖真谷。何劳拜将坛。蛤蛙铜铸鼓。牛马木传餐。膝可终朝抱。书惟大略观。佳儿生太慧。嫫媛德相欢。谁令驰驱许。居然涕泪端。微衷天日鉴。往迹雪霜溥。曲笔痴陈寿。甘心帝魏瞒。忍窥祠下井。鸣咽至今寒。
　　咏武侯多矣警切悲壮。无如此作。子瞻以古。太穉以排。对峙千秋矣。

　　△蔡维宁

　　送家叔祖君伸奉敕备浔州

　　○送家叔祖君伸奉敕备浔州

　　草绿燕山雪沙黄雁乡天君恩多日处驿路晚风前。制远崇专勑承岩宠赐筵百夫堪作长万里敢言边至治销兵燧。先声走瘴烟地蛮无落叶水跕有腥鸢列卫千峰正。占农二气徧。家看新笋候疏草敝裘年。别马仍分策同衣久让绵拜车怜滞迹枕剑想渔船

　　△季孟莲

　　清虚真人

　　○清虚真人

　　赤城游与食浩汗费清澄驭日行无影。梯空目碍棱田芝锄散劣。石髓嚼晶凝。鹤片银河痕。 【 去】 衣鳞玉井氷。怪禽翔董杏精魅护丁藤髓洗空青脱疮侵臭秽蒸周公千岁笏汉武九华灯金箓朱泥字。丹台玉刻层。隙中吹野马。天背抚云鹏。遥赴青君会歘从绛阙升

　　△陈子龙

　　吴越武肃王祠

　　○吴越武肃王祠

　　草草羣雄事纷纷割据年斗牛占王气屠贩出豪贤地屈孙刘势形支江海边。爪牙多徤勇。参佐集神仙。本奉中原朔。时分属国天。锦城开邸第。大木拥旌旃。受册三楼上。歌风驷马前。自从纳土后。终见举宗迁。青葢方朝洛。丹书改赐田。金舆何日去。玉椀不曾还。守墓新恩重。荒祠旧德传。冕旒皆壮丽。子姓侍绵联。晚树腾鼯鼠。虚檐响杜鹃。崇功铭版碣遗恨满山川异代还祠庙。当年入管弦。窦融应贵宠。张轨共周旋。锡礼何妨盛王侯岂易捐谁言脱屣便。不见誓书坚。宋室诸陵在。南枝更可怜。

　　△华淑

　　藏菊

　　○藏菊

　　廵影幽无尽难为欲谢时余英残可恋越候久当移。憔悴违雕槛秃贵唐远素簃遽摧还惋惋。欲委更迟迟。斟酌情能到经营地所宜畦边潜气色。檐角表恩思。扫拭僮劳苦。擎拏众逶迤类收仍辨色分贮独标奇。藉草遮应密。添肥壅勿亏。周防求妥贴。安放或参差。弱橘偕包里。丛兰并护持。稍妨惟冻雨。最昵是晨曦。属意难偏及含怀有厚期。平平正助冺略略燠寒知。蚓伏倪全蛰。虫规隙暗丝。未须悲晚节幸好蕴芳姿坠露承虚藁陨霜只压篱憯衰情更重御冷法无遗土趡惊乌啄泥堘折竹垂遥心同向敛微诀更相咨改岁春风到先看翠叶披。

　　△项煜

　　幽居（稍节）

　　○幽居 【 稍节】

　　挂衲下南州扃庐事事幽宝簪招燕子瑶瑟感龙湫菱窅难停棹堤赊自怯游江篱添紫翠蓑雨滴池沤遣鹿栖松影因槐迭石楼图成充案左瓢老贮床头偃蹇拈棊睡。蹉跎览帙休无忘佳友诺未免遯翁求又宝瑟闺中夜晶屏月下人亦有致

　　△张爕

　　过孟尝君养士处

　　○过孟尝君养士处

　　伊昔雄风集经今爽气悬高门儿五日幸舍客三千骨朽芬难没。庭虚义尚传贫知焚券日报以出关年。叹世帝因鬼。加人膝堕渊。大鱼聊自尔。吠犬竟谁怜。燕雀空山外烟云古道边停车重回首忆汝故魁肰。

　　△释自扃

　　游天洞

　　○游天洞

　　剎古诸峰秀山名百代悬奥衷宜有洞幽閟岂无天崄入猿相臂深垂马及鞭。薜函云未启。琴挟客思眠霁晓松杉雨泠晨窦壑泉春容堪杂坐。逼塞恨难前。挂衲吾期老磨厓孰见传穴清通杳渺刳碧泄虚玄一啸 【 宜避下吟字】 空灵答长吟内外连 【 游洞真景于鹄秦越人洞诗地响知远钟似犹逊此语超妙】 仙都谁欲问将此证青莲

　　△华淑　吕自咸　黄传祖　黄芝

　　以巽赠闻修小石篆章诸子咏焉

　　○以巽赠闻修小石篆章诸子咏焉

　　兰音相荷久琼玖报清欢出袖一函小贻章片笋寒 【 淑】 追摹良得意。急就反飞翰。 【 自咸】 结构劖锋稳。蜿蜒入想难。 【 传祖】 砂心填翠绿虫窍蛀琅玕 【 淑】 籀篆毫端剔螭虬指面蟠 【 芝】 波疑分古榻。棱更爱微刓。 【 自咸】 珠两营能称。青蓝派不奸。 【 传祖】 鹿鉟谙蠹字。龙穗涨新澜。 【 传祖】 拂拭坚姿溢摩娑古意殚 【 芝】 笔遒非恃瘦隶朴乍疑胖俗借偏傍溷。■〈言为〉厘正侧完。 【 传祖】 临笺同蚪玩。拈指映螺看。 【 自咸】 盟恋三年远酬惟一夕宽谱搜时罕俪裁赠待吟安 【 淑】
　　鬼炼神镵追踪韩孟

　　七排

　　△王思任

　　送马仲台之官南雍

　　○送马仲台之官南雍

　　一官隺隐半居田。葢代龙门却斗悬。霖雨出山先海国。春风到越尚歌弦河阳花下人桃李。岩壑斋头吏偓佺。阮屐风流寻胜处潘舆昼永赋闲边赤文洞老劳雠字启事山公忽简宣共贺先生称国子。更难博士起秦年。淮波月泛鸡鸣寺。笋轿香停燕子船。制肃玄端冠切汉佩寒苍水玉千阗桓荥不独夸稽古贾傅应能在议前苜蓿缘长将释菜。凤鸾咮傲岂思膻。清通自古非凡骨。典要于今必仔肩。无恙故人如见问主臣钓碣未须怜

　　△钱谦益

　　履之弟见示四十自序诗依韵和答

　　○履之弟见示四十自序诗依韵和答

　　吾家群从凋伤日。如尔伶仃信可怜。慈母艰贞宜有后。孤童刻励更谁先。风仪鹄立衣冠羡堂宇翚飞里巷传禄以代耕仍旧业婚而不宦亦前缘焚香扫地那容唾。泼墨书裙讵忍湔。每听风声常墐户偶观云色为占田愁潘瘦沈看君似。怨李恩牛笑我肰。静坐自谙调马法闲庭小试鬪鸡篇。三分■〈毛冐〉■〈毛喿〉宁非福。一室团栾已是禅。浊酒过墙欣共醉。清宵幞被抵同眠山青水绿中吴地麦秀莺啼半夏天弟劝兄酬莫虚度从今排日庆余年。

　　△钟惺

　　徐元叹再至金陵过访将归吴门送之

　　○徐元叹再至金陵过访将归吴门送之

　　已非碌碌旧吴蒙神字今番又不同爱我门庭仍似水。看君衫袖欲从风。为期珍重冬春后相晤蹉花鸟终。每夜坐皆邀好月。两年来必植新桐。主宾蔬茗高人福。语默氷霜静者衷生死到时思善友倡酬忘处见名通觌颜翻作难遭想刮目常生屡别中但使重逢各精进。莫悲岐路暂西东

　　△陈函辉

　　寿陈自庵郡尊重九后一日初度

　　○寿陈自庵郡尊重九后一日初度

　　春台登处见秋光昨日重阳已贮觞节后风流思醉白朝端恩数报征黄宽条比屋华胥近吹律临风兑德长九畹滋兰培士气百嘉盈稼饱农箱扶桑日下悬弧彩。杓斗声中听履忙送酒曲街容散吏题糕彩句续仙郎。九华结实贻彭祖。三寿称诗说鲁臧。晴色满城参佐集山公方在习池傍

　　补遗

　　徐　波一首

　　△徐　波

　　瞻礼天宫寺善财云是唐塑长尺二寸

　　○瞻礼天宫寺善财云是唐塑长尺二寸

　　东城留古像西日访仁祠事迹征残衲。因缘扪断碑。楼开弹指顷。相好化人为本色童真妙严身璎珞随。尽形惟合掌迎笑在披帷面面看生动人人欲抱持性灵龛室满。国土艹鞋知。善应将来梦。传闻过所期已胜名手画。敢讶法身卑。今日焚香礼。它年把臂时。
　　本色到家不浓不淡妙正在阿堵中

　　卷十七终

　　●明诗平论二集卷十八

　　五绝

　　利瓦伊祯一首　　　　陈继儒十三首
　　王思任二首　　　高攀龙四首
　　邹廸光一首　　　　周　祝一首
　　吴鼎芳一首　　　　葛一龙二首
　　茅元仪一首　　　　文震亨一首
　　潘一桂四首　　　　谭元春一首
　　释明河一首　　　　释读彻一首
　　钱继章一首　　　　陈名夏二首
　　方以智十首　　　　吴伟业二首
　　舒忠谠七首　　　　孙　临二首
　　吕　阳二首　　　　谭元亮一首
　　戴国士一首　　　　程　邃一首
　　杜　浚一首　　　　吴德操一首
　　周圣楷一首　　　　左国林一首
　　孙永祚四首　　　　蒋　韦一首
　　棃遂球一首　　　　刘　广一首
　　杨　补一首　　　　杨廷祯一首
　　黄枢臣二首　　　　徐　增一首

　　六言

　　程嘉燧二首　　　　陈继儒五首
　　方以智一首　　　　金　堡四首
　　曹尔堪一首　　　　胡　梅六首
　　陈宗之一首

　　五绝

　　△利瓦伊桢

　　四皓庙

　　○四皓庙

　　本是朝飞雉更名作野鸡四人成羽翼。怂慂向晨啼。

　　△陈继儒

　　赠无瑕上人
　　饮惠泉有感
　　雪夜
　　山居夜望
　　春雨
　　山居
　　题畵
　　艳曲
　　天目盆松
　　解语花
　　望乡台
　　月下登金山

　　○赠无瑕上人

　　宝剑绣不飞化作长虹影霜月照禅床。何如铁衣冷。

　　○饮惠泉有感

　　陆羽竹炉寒清泉气若兰如何出山后便作下流看

　　○雪夜

　　一斗紫酡酥。百石葡萄酒。粉面里貂瑜。琵琶不停手

　　○山居夜望

　　儿童逐白鸥。转入松萝影。夜深不归来。月照葛洪井。

　　○春雨

　　春江欲入户雨势来不已小屋如渔舟蒙蒙水云里

　　○山居

　　春阴压杏花欲落犹未落翠羽两三声飞上秋千索

　　又

　　婆娑古尊罍结缚小溪屋山深谁叩门。乃是新生鹿。

　　○题畵

　　孤屿俯春江。天青浪花冷。石窦小如钱。窥见飞帆影。

　　○艳曲

　　罗帏少风来流苏转不歇春猫滚绣鞋鞋瘦如新月

　　○天目盆松

　　此松天目孙■〈山差〉峩类其祖中顶秀擎云。犹堪坐巢父。

　　○解语花

　　唤妾解语花妾小不解语所以君王前常呼尔与汝。

　　○望乡台

　　登台望故乡空惭气如虎。祖老不封侯。孙败为降虏。

　　○月下登金山

　　江平秋万里。山静月三更。彷佛寒烟外。瓜州有雁声。
　　却是唐调

　　△王思任

　　登大尖
　　鸣瀑涧

　　○登大尖

　　青天剪六尺紫海蹴千涛战败俱投甲。胡旋拜大旄。

　　○鸣瀑涧

　　一买石梁布再买龙湫柱洗耳独怡肰轰银喧雪处

　　△高攀龙

　　静坐

　　○静坐

　　有事故应事事了原无事若起厌事心。如何了得事。

　　又

　　有事与无事常通为一事。无事实有事。故名为一事。

　　又

　　其实无一事。只有一大事。大事苟未明。如何说无事。

　　又

　　欲明一大事勿放过一事事事都是了方知本无事
　　六祖坛经。于诸典中最为警捷。读先生四偈。又不须读坛经矣。可与艮卦爻词参看。

　　△邹建光

　　估客乐

　　○估客乐

　　一钱不肯用。千钱不惜费。计利在生涯挥金在游戏
　　说出此辈行径与草臣吴豪行千钱买牛羊一钱买糠粃同一痛快

　　△周祝

　　钓月

　　○钓月

　　花深溪色古水冷月痕青 【 奇景从未拈出】 夜静垂纶坐无人识客星

　　△吴鼎芳

　　松下

　　○松下

　　松根酒一瓶。月下人两个。月落酒瓶空自枕松根卧。

　　△葛一龙

　　山行
　　邻人送菜

　　○山行

　　前山白云起忽复失其处却看过来人曾与云相遇

　　○邻人送菜

　　纔见雨中青又当霜后熟邻叟舍腰鎌即 【 手】 手 【 还】 为予束。

　　△茅元仪

　　送兴公渡海隐支提山

　　○送兴公渡海隐支提山

　　祗道深山浅。翩肰渡海行海穷山复见深浅几能乎。

　　△文震亨

　　香橼屋

　　○香橼屋

　　香不带花气果中无是奇采青原有意枝重不胜垂。

　　△潘一桂

　　燕子矶
　　溪行杂咏（四十四首录三）

　　○燕子矶

　　危矶如怪云 【 只五字已尽形容】 离羣独孤出禹功不及施惊湍下千尺。

　　○溪行杂咏 【 四十四首录三】

　　水浅鱼梁出沙晴鸟迹明羣蜂相揖让送客出江城。

　　又

　　山远草木豪。水安鸥鹭静。一石如醉渔。临流濯清听

　　又

　　已断樵牧途但织狐免迹木末叱牛声。耕犂在山□。

　　△谭元春

　　忽忆

　　○忽忆

　　小姬未解事一拙系予思。不避当前妇。问予归几时。
　　形小姬騃稚却影出君妇妬意如何

　　△释明河

　　月明钟（一百首录二）

　　○月明钟 【 一百首录二】

　　久雨逢晴日神情自跃肰扫阶除乱石。飞出一枝泉

　　又

　　击碎箜篌觅君王自躁心。浅音犹自失。何况伯牙深。 【 琴】

　　△释读彻

　　谢君采石间像

　　○谢君采石间像

　　僻性在诗篇为官负酒钱。人间无处着。好放石头边。

　　△钱继章

　　方博士

　　○方博士

　　骨朽名始 【 方】 烈瓶空道不贫丘身能殉主十族不随人

　　△陈名夏

　　微山凤凰台
　　白香山寄微之

　　○微山凤凰台

　　白下题诗处风流擅凤台微山名亦着或者谪仙来。
　　将无作有笔情幻动

　　○白香山寄微之

　　偶肰开一帙。二十二郎书。风雨怀人路。江州泪有余。

　　△方以智

　　季子黑貂裘
　　范叔绨袍
　　高渐离筑
　　子房椎
　　管幼安木榻
　　李太白鞾
　　王摩诘郁轮袍
　　酒楼赠燕人
　　上客谣

　　○季子黑貂裘

　　乡里不足骄。聊以傲兄嫂。人生重势位。车裂何妨早。
　　主父鼎食鼎烹之激

　　○范叔绨袍

　　报怨亦劳劳何须杀尔曹死生皆自我 【 豪杰语】 原不为绨袍

　　○高渐离筑

　　死可谢荆轲其如不中何可怜燕市里。今不敢 【 孰敢更】 悲歌。

　　○子房椎

　　壮士诚难得不中复不死此时避何地。 【 方　】 当从 【 疑投】 赤松子

　　○管幼安木榻

　　出门看车骑割席遂独卧似此五十年子鱼岂能坐

　　○李太白鞾

　　题诗傲天子。 【 九重】 当时果肰 【 笑公真大】 醉若欲作高官。岂可 【 应】 辱宦寺。

　　○王摩诘郁轮袍

　　男儿欲逢时何事不可作我亦填新词。悔不学轻薄。
　　不讳妙正见愤激

　　○酒楼赠燕人

　　燕客善弹争悲歌旧有名。近来离别易。不畏断肠声。
　　心酸口硬

　　○上客谣

　　对客但言冗呼童速驾车昨宵都尉饮。明日五侯家。

　　又

　　日有长安信。诸公附耳言。袖中藏密札。得自小黄门。

　　△吴伟业

　　子夜词

　　○子夜词

　　忆欢教侬书少小推无力别郎欲郎怜。修笺自雕餙。

　　又

　　夜凉入空房侍婢代除妆枕前钩不下。知未解衣裳。

　　△舒忠谠

　　评字
　　鸿门玉斗
　　习家池
　　玉镜台
　　寓青镂斋偶有所忆彷凤洲以世说传之（六首录二）
　　饮杜康泉

　　○评字

　　曹娥乐毅帖忠孝觇所造却怪朱新安。作字师曹操。

　　○鸿门玉斗

　　示玦亦太拙舞剑亦可怪何如将玉斗多酌劝樊哙

　　○习家池

　　山公已酩酊接罗从倒载晋室好清言糟风亦一代

　　○玉镜台

　　问奴披纱时将母堪噱作问奴绝裾时将母堪泪落。

　　○寓青镂斋偶有所忆彷凤洲以世说传之 【 六首录二】

　　赀郎亦卿秩骠骑多狗屠不容置此辈。何以为京都。

　　又

　　鼻者面之山。目者面之渊。近来工刻削。位置都不肰。

　　○饮杜康泉

　　陆羽茶经水年来已半尝如何泉底味。今古带漕香。

　　△孙临

　　侠士歌
　　少年行

　　○侠士歌

　　白骥赛秋霜乌弓如楚铁尊前磨宝刀洗尽仇家血

　　○少年行

　　春堤花草暗马上鹿卢新堪笑长安客有钱不作人。

　　△吕阳

　　越游纪胜（二十三首录二）

　　○越游纪胜 【 二十三首录二】

　　泸洲传妙药。鼯鼠亦飞仙。愿浴龙须菜。飡英味太玄。

　　又

　　大道吾无隐芳心是药田吹香亭上宿。仙侣一垆烟。

　　△谭元亮

　　江上吟

　　○江上吟

　　山云久凝结视如下 【 一】 上 【 片】 天古松苍在内只似雪中烟

　　△戴国士

　　新凎

　　○新凎

　　闻有小庐山。飞来伴紫凎。山灵懒出云烟水自浓澹。

　　△程邃

　　自题畵

　　○自题畵

　　云逸山光活林呆壑气凉草边新雨失流水一湾香

　　△杜浚

　　祖士雅
　　张廵（其二）
　　苏子瞻

　　○祖士雅

　　胡雏非腐儒又复非名士此间对局人独有祖家子

　　○张廵 【 其二】

　　观士观其败。观玉观其碎玉碎必有光士败必有气

　　○苏子瞻

　　堂堂复尚堂堂子瞻出峨嵋幼读范滂传。晚和渊明诗。
　　略尽生平

　　△吴德操

　　宫词

　　○宫词

　　翠缕重重结轻风太液来汉宫新册立。早筑避风台。

　　△周圣楷

　　到家

　　○到家

　　岂有远行人到家心菀结本是恋乡人。怕作还乡客。
　　本近乡情更怯来情真虽再提唱不觉其陈

　　△左国林

　　宫词

　　○宫词

　　支给买花钱。宫人近数千。唱名羞不语走过御床前

　　△孙永祚

　　咏史四首

　　○咏史四首

　　博浪椎方索蓬莱使又行副车如未 【 不】 误何药独长生

　　又

　　置酒未央殿功臣半就烹自知天子贵。不复骂儒生。

　　又

　　东封泰山石。北上单于台。欲问通仙路柏梁前夜灾

　　又

　　车驾征辽去江都柳色浓迷楼成一炬。何处更留侬。

　　△蒋伟

　　瀑布

　　○瀑布

　　飞泉本不劳。观者代之力夕坐心与肰晴天舞空雪

　　△黎遂球

　　没字碑

　　○没字碑

　　故是秦皇字焚书诰一篇李斯先腹诽翻案峄山巅。

　　△刘广

　　题画白兔葡萄

　　○题画白兔葡萄

　　不受嫦娥管由他月影孤潜身乞王母。分取草龙珠。

　　△杨补

　　滴水岩

　　○滴水岩

　　穷岩泉失道龙雨怒难移一点下百尺。千声无了时。

　　△杨廷桢

　　忆旧

　　○忆旧

　　一别六春秋忽来梦中语语半天似明。床头落酸雨

　　△黄枢臣

　　咏史

　　○咏史 【 张华】

　　嵩山科斗书乃是显陵册必问束广微。何以云博物。

　　又 【 王戎】

　　圣人贵名教老庄明自肰田园徧天下犹将李核钻

　　△徐增

　　晓发

　　○晓发

　　老霜积荒舟客子游心冷鸡咽水村西渔灯连日影

　　六言

　　△程嘉燧

　　江雪

　　○江雪

　　乱眼江云飘忽照心山雪徘徊渔舟迟客不发野庙无人自开

　　又

　　立马嘶寒断渡。居人乞火沿村。十步雪迷津阁。半空涛殷山门。

　　△陈继儒

　　题云山
　　客至
　　山中

　　○题云山

　　雨过石生五色云度山余数层峕有炊烟出树中多处士高僧

　　○客至

　　潇洒侯多编户清凉国有吾庐忽覩快风快雨恰逢异人异书

　　○山中

　　燕子飞来枕上荷花开到桥西新凉几番客至永日不住鸡啼

　　又

　　数峰黛色眉青一道霞光髯紫挈御风人同行。寻偃月子到此。

　　又

　　烈士不令人疑贤者养其身待。吹箫伍相有心。挝鼓祢衡无赖。

　　△方以智

　　戏作

　　○戏作

　　此生休待知音。双剑三杯一琴莫调长安易到。看人用尽黄金。

　　△金堡

　　六言（二十首限花沙韵录四）

　　○六言 【 二十首限花沙韵录四】

　　十万杀人草菅。面牺功德河沙。梁武城中少蜜。如来钵内无花。

　　又

　　护着食羊破菜防他吐饭留沙飞麦忽肰化蝶。不教五谷开花。

　　又

　　欲到天涯索对拚来水底怀沙烈士岂贪口腹。龙舟荡尽沤花

　　又

　　千佛销光画血。五经扫地飞沙。内史有花在面。六郎有面如花。

　　△曹尔堪

　　漫题

　　○漫题

　　小鸟轻千柳叶新鹅白似杨花一点菱秧出水。半湾蒲镞侵沙。

　　△胡梅

　　无题
　　卖药闲吟

　　○无题

　　甃玉柳鳞牵翠帘犀桃绶窥红身在鸳鸯社里名留缱绻司中

　　又

　　高下奇花藏户逶迤修竹迷廊娉婷既言有市温柔安得无乡

　　又

　　翠羽双蛾倒晕红潮两颊凝酥节度一军惊视使君五马踟蹰

　　又

　　方绣领间凤子圆珰耳上花儿岂见飞琼总角已知弄玉将笄

　　○卖药闲吟

　　床对蜂房小小。书连燕垒高高。仰看两崖竹树远抛三径蓬蒿童斸一条曲杖。僧贻百衲方袍。

　　又

　　鸟立山坡牛角蚁衔篱落花须雨过沙纹成籀潭清云白如鱼独立不知兴尽枯吟直至更余

　　△陈宗之

　　归思

　　○归思

　　清淮翠鬂度春灵谷红泉结夏有酒自坐鱼车无钱胃求鹅然歌残一派秋光马上玉人初下

　　卷十八终

　　●明诗平论二集卷十九

　　七绝上

　　叶向高二首　　　　利瓦伊祯六首
　　顾起元二首　　　　曹学佺一首
　　邢　侗二首　　　　邹廸光四首
　　陈继儒二十六首　　董其昌五首
　　葛一龙二首　　　　沈德符十九首
　　李流芳二首　　　　尹　伸五首
　　吴鼎芳一首　　　　程嘉燧十六首
　　钱谦益十首　　　　娄　坚五首
　　唐时升四首　　　　宋登春一首
　　钟　惺七首　　　　谭元春十三首
　　卢世二首　　陈必谦一首
　　黄景昉一首　　　　曹　玑一首
　　吕兆龙七首　　　　吴士权四首
　　陈名夏五首　　　　方以智二首
　　袁中道一首　　　　申绍芳十首
　　郑友玄二首　　　　陈弘绪二首
　　陆奋飞一首　　　　蒋锡畴一首
　　释通润一首　　　　释明河二首
　　释读彻二首　　　　陈函辉六首
　　许　经七首

　　△叶向高

　　匪莪先生光禄卿署中苦井忽变甘泉为赋

　　○匪莪先生光禄卿署中苦井忽变甘泉为赋

　　苦井今朝忽变甘长留清署作奇谈广州刺史空能饮。千载泉名尚是贪

　　又

　　沉沉东署昼常扃清渭俄流失浊冱何事卫公劳水逓堂阶只尺是中泠。

　　△利瓦伊祯

　　羊成侯祠
　　迷楼（十二首录一）
　　谒志公塔（十八首录一）
　　题王少府像
　　秦中尉徐继室挽诗
　　送姜生游太学

　　○羊成侯祠

　　黄沙四塞搅南风。典午河山鼎沸中恨杀夕阳亭上语。谁知密敋有羊公。

　　○迷楼 【 十二首录一】

　　深夜披衣起和歌迷楼好景更如何西来一朿编菅炬。红较春花万树多。

　　○谒志公塔 【 十八首录一】

　　十二时歌十二科。添将梵夹费伽佗。同朝亦有西天祖。万法皆空一句多。

　　○题王少府像

　　斋厨囊粟薄充饥战胜纷华貌自肥不分邴生名养志。须过六百石方归。

　　○秦中尉徐继室挽诗

　　闻道秦台下凤皇。玉箫声彻去何方将雏留得人间曲。自返名山旧女床。

　　○送姜生游太学

　　乞得侯门五鼎鲭君卿唇舌有余腥。新诗最爱姜平子。不作人间曲尾丁。

　　△顾起元

　　园居漫兴（六首录二）

　　○园居漫兴 【 六首录二】

　　舌含茗甲初成雀子孕椶花乍作鱼红雨未销方隐几绿天微幕正抛书

　　又

　　门外槐阴秋漠漠檐前花影日纷纷谁笺鸟迹蜗涎字自纂猿江隺树文

　　△曹学佺

　　和闻梵

　　○和闻梵

　　山下层层起莫烟山中一点佛灯燃僧家功课如常事。只有朝昏无岁年

　　△邢侗

　　赠万伯修使君
　　古意

　　○赠万伯修使君

　　叱拨桃花价果殊牵来喷玉望风呼输他兽锦三千疋赢得龙荒万里驹

　　○古意

　　零落钿蝉出汉宫。阑干双泪背春风君王总署回心院再画蛾眉恐未工

　　△邹廸光

　　捉搦歌
　　堤上行
　　展旗峰
　　玉女峰

　　○捉搦歌

　　不用金樽碧玉铛。那羡鹑臛潜鼍羮腊酒如油青菜甲与郎促膝双杯行
　　村得快人

　　○堤上行

　　堤上骅骝堤下船王孙宝带女钿蝉众中相指不相识。知是目成何处边。

　　○展旗峰

　　列宿为斿斗作幢拔山气力总难扛一从借与蚩尤后风雨千年不受降

　　○玉女峰

　　移来姑射便忘还雾鬓云鬟不可攀何事贞心却化石。霓裳缥缈向空山。

　　△陈继儒

　　访光福徐太和山居留赠
　　晓起
　　鼓琴
　　老松
　　村居
　　和令则题画
　　余常过一山邻老而嗜花红紫映户弄孙负日使人不复知有城居车马之闹赠以诗
　　南都
　　体玄老汉故方壶隐君也别十余年访予山中赠之
　　读少陵集
　　题沈山人壁
　　看花纪事
　　杂咏
　　读神僧传（二首录一）
　　梅花
　　题卖茶山家壁
　　检史
　　看落梅
　　题寿山福海图（二首录一）
　　送友读书富阳
　　夜访秋潭
　　有感
　　题毕钵山图
　　题寿安寺壁
　　山中

　　○访光福徐太和山居留赠

　　崦西茶坞有人家。云抱青山水抱沙。记得春深无个事。梅花看尽又桃花。

　　○晓起

　　一帘晴色养花风鹦鵛驯人不闭笼晓起恰当残月白提壶亲自洗梧桐

　　○鼓琴

　　老树槎牙匝涧生弹琴树底月凄清有时弦到真悲处古战场中蟋蟀声

　　○老松

　　入林松影绿茫茫丛草多闻琥珀香隺子解飞乘月去空巢生出野鸳鸯

　　○村居

　　青草湖边白石西花篱茅屋酒帘低来来去去双黄鸟不到浓阴不肯啼

　　○和令则题画

　　山村雨霁水痕加鸭嘴滩头燕尾沙新结松棚试新茗好风无力扫藤花

　　○余常过一山邻。老而嗜花。红紫映户。弄孙负日。使人不复知有城居车马之闹。赠以诗。

　　有个小扉松下开堂前蔬药绕畦栽老翁抱孙不抱瓮刚欲灌花山雨来

　　○南都

　　太平风景是京华白马黄衫七宝车寒食鬬鸡归去晚。院门新月印梨花。

　　○体玄老汉故方壶隐君也别十余年访予山中赠之

　　山镵冡刻书千笈。雨甲烟芽菜一筐。羡汝半生真可子。满鞋红叶看斜阳。

　　又

　　我开冷眼看人热人挟忙官鬬尔闲何日相携老藤杖隔桥欹笠望云山

　　○读少陵集

　　兔脱如飞神鹘见珠沉无底老龙知少年莫漫轻吟永。五十方能读杜诗。
　　○东坡晚年方好读陶集。杜祁公晚年方知读楞严。王弇州晚年方好读苏文仍知肠肥脑满时。鹘突不少。今人学未若赘疣。而自负无前。只是气浮。亦缘年力未到。眉公此语。岂止点醒学诗人耶。

　　○题沈山人壁

　　白醉茅檐天子福黑甜花坞圣人权山居石壁寻常尔底事儿童号浪仙

　　○看花纪事

　　春寒风弱酒旗斜亚字城南八字沙午后主人犹病酒。隔篱小犬吠桃花。

　　○杂咏

　　春风咲入酒家胡换酒常投五岳图日暮行歌向山去。桃花横在铁葫芦

　　○读神僧传 【 二首录一】

　　百尺龙湫彻底清风吹一叶毒龙惊老僧浴罢腥风起。霹雳光中啸几声。

　　○梅花

　　小鬟清晓报花开无数梅花照镜台好揭紫丝新步障红儿捧取绿珠来

　　○题卖茶山家壁

　　东西崦曲半人家种剩梅花种早茶茶坞落英堆满寸。怪来茶味是梅花

　　○检史

　　雪满前山酒满觚一编常对老潜夫儿曹空恨咸阳火焚后残书读尽无

　　○看落梅

　　浮浮花发枝头艳忽忽香吹水面来莫怨梅花尽情落几人看到十分开

　　○题寿山福海图 【 二首录一】

　　萧萧绿发映朱颜买隺修琴不记年门外客来无酒器。鐡冠长汲杏花泉 【 铁冠汲泉。妙于葛巾漉酒。】

　　○送友读书富阳

　　深山五月雾漫漫不着重裘马上寒行李莫教梅雨湿万松阴里晒书难

　　○夜访秋潭

　　水边鬼火时一点树下头陀绝四邻临别张灯看竹去自开门送自关门

　　○有感

　　老瓦盆边一醉翁愧无奇策献重瞳休将灵运须三尺鬬入儿童百艹中

　　○题毕钵山图

　　毕钵罗峰迥入霄不通猿鸟不通樵横空独水如飞栈半月仙人一换桥

　　○题寿安寺壁

　　灌木阴阴殿角斜寺南一带好人家春潮退后西风急破网无鱼挂落花

　　又

　　雨余石壁绿初齐细拂苔痕认旧题读罢支颐碧窗下松花如雪打黄鹂

　　○山中

　　空山无伴水无枝。鸟雀啾啾虎豹饥独荷长镵衣短后五更风雪葬厘离
　　酒徒剑侠行径如生

　　△董其昌

　　题画赠眉公（二首录一）
　　画家霜景与烟景淆乱余未有以易也丁酉冬燕山道上乃始悟之题诗驿楼云
　　题画赠许绳斋郡伯时浚河成
　　题画为杨弱水侍御
　　题画送人归江西

　　○题画赠眉公 【 二首录一】

　　何处江山好定居卜邻真拟傍专诸骚人已落滋兰事濠叟犹传说剑书

　　○画家霜景与烟景淆乱余未有以易也丁酉冬燕山道上乃始悟之题诗驿楼云

　　晓角寒声散柳堤千林雪色亚枝低行人不到邯郸道一种烟霜也自迷

　　○题画赠许绳斋郡伯时浚河成

　　楼倚城阴九点烟虚窗忽响白苏泉应将太史河渠记。并入南华秋水篇。

　　○题画为杨弱水侍御

　　绿溪青嶂是秦归。灵境今归藏史居。素友讵迷初得路顽仙曾读未焚书。

　　○题画送人归江西

　　归鸿别隺夜钟残徙倚霜庭醉不欢颇忆故山寒翠否。天涯相向画中看。

　　△葛一龙

　　魏武赎归蔡琰
　　江行口号

　　○魏武赎归蔡琰

　　驮金辛苦向黄沙赎得文姬到汉家多少遗书付王粲。独传胡语拍霜笳。

　　○江行口号

　　不断江流不断洲。苇黄芦白杜兰幽月寒螺女搴香夜风动蛇神捣药秋

　　△沈德符

　　赠广陵杨眉尹见访（八首录一）
　　新茶竹枝词（二十首录二）
　　杨子江（十二首录一）
　　看灵谷松同王子彦（四首录二）
　　中秋吴下诸胜合家姬连夕大集（廿首录二）
　　雪中同诸君送张葆生南还（八首录一）
　　臆史杂言（一百四十首录十）

　　○赠广陵杨眉尹见访 【 八首录一】

　　养纸芙蓉粉似脂瓠犀濡墨写新诗蛮笺幅幅题杨字。怕有人猜卫茂漪。

　　○新茶竹枝词 【 二十首录二】

　　野服江南负俊声使君伧父漫相轻瓷神博士叨茶报。何物人间李季卿。

　　又

　　蟹眼初翻正焙香瓶笙声里日初长携将二十四都统。来品君家十六汤。

　　○杨子江 【 十二首录一】

　　燕中失意归途喜北渡心情懒不堪罨画溪山花月夜助人雌懦是江南

　　○看灵谷松同王子彦 【 四首录二】

　　戈戟阴森捧帝台中宵争听怒涛回御前十万霜皮甲。似向鄱阳确鬬来。

　　又

　　十四朝来雨露浓。蔽空鬐鬣戏狞龙。钱唐赵帝真寒乞。尺干教名御爱松。

　　○中秋吴下诸胜合家姬连夕大集 【 廿首录二】

　　腰围手腕技重重快睹贪看又怯逢儛掌已怜张净琬。弯弧仍怕李雍容。

　　又

　　作计欢场好庇身。糟坛筑就又花裀信陵末路方奇俊曲士那知酒妇人
　　似快似愤似达口角甚妙

　　○雪中同诸君送张葆生南还 【 八首录一】

　　腊尽江南到已温韭黄葅笋荐河鲀地衣团饮谈风雪。笑杀狂奴在蓟门。

　　○臆史杂言 【 一百四十首录十】

　　倡条迨叶漫平章吴帝唐宗一例狂新授官衔堪绝倒。惜花御史侍芝郎。

　　又

　　袁粲门生杀穉儿噬仇狞狗竟陈尸黄金合范韩卢像。陪祀桥边豫让祠。

　　又

　　计赚英雄是太宗尽将文史老三冬帝王此后输乡贡。进士前衔李道龙。

　　又

　　东汉人材敌古初那知中正法全疏虚名只似今时彦。察孝廉身父别居。

　　又

　　卖履分香亦枉肰。子桓狗鼠有谁怜。不知伏魄过时伎。曾否西陵望墓田。

　　又

　　溺爱晋家存正度斥昏隋室贬房陵。两朝异法俱亡国。自是天心有废兴。

　　又

　　伯仁金印醉狂呼。周札开门纳逆徒。诛赏一家真倒置。枉教江左号夷吾。

　　又

　　玄德颓龄离白帝文皇晚节事高丽英雄枝痒兼才尽一蹶堪怜竟不支。

　　又

　　子房歼羽伍鞭尸二楚虽墟步月迟。钟邓片时齐授首。无人击节快姜维。

　　又

　　书生讥切苦纷纭烈妇贞臣几策勋具眼昔惟王介甫。相称冯道女昭君。

　　△李流芳

　　雨中看梅西碛

　　○雨中看梅西碛

　　山头白云自往来。山腰白云团不开。共道山腰云更白。不知却是梅花堆。

　　又

　　溪头一夜雨喧豩添得泉声万壑哀花事摧残君莫问只如元为听泉来
　　能始昭州途中遣兴诗。常说竹篱茅舍好。请君今夜且安眠。妙于点醒。此后二句妙于排遣。

　　△尹伸

　　鸿门
　　视师海上（四首录二）
　　入黔
　　游仙曲（三首录一）

　　○鸿门

　　一掌山河属赌场千秋碁局几兴亡项家竟不曾先着。卮酒全输与舞阳。

　　○视师海上 【 四首录二】

　　一望滔天碧海湾。直凭貔虎作雄关午潮西上三千尺战舰高于马迹山

　　又

　　裁出钱场即控弦黄衫绿帻气翩翩片颿时向龙堆宿东面从无日本船

　　○入黔

　　乱波颓壁不成峯百里童童山万重。竟日驰驱裁一舍。寒风五月似初冬。

　　○游仙曲 【 三首录一】

　　玊鳞毫染碧霞笺芝简灵文尽欲传弘景道华新视草从今才鬼不登天

　　△吴鼎芳

　　雨渡

　　○雨渡

　　苇岸烟生语夕鸦绿蓑青笠称渔槎残霞衬出西峯雨掩映波心几树花

　　△程嘉燧

　　中秋风雨送长卿归新安
　　除夕
　　画风雨夜泊沽酒图
　　湖南晚归
　　许儆韦白下寄丙午所画秦淮秋雨索题
　　坐月金莲池
　　登楼
　　雨中张子薪饷麦
　　听曲赠赵五老
　　曲中听黄问琴歌（八首录一）
　　题弄月图
　　忆金陵（杂题画扇）

　　○中秋风雨送长卿归新安

　　山雨空楼落木多月明城下见漳河江南鸟道青枫外。三百高滩飞 【 卷】 白波。

　　○除夕

　　久客怀人百事慵春归 【 回】 几日又残冬长安雪后无来往报国门前独看松

　　○画风雨夜泊沽酒图

　　雨作江花荻作声荒寒如梦旅魂清村酤未是消愁物。欲共残灯话到明。

　　○湖南晚归

　　湖头新水出新绵荷叶生时又一年桑薙乱烧斜日里百层山翠万条烟

　　○许儆韦白下寄丙午所画秦淮秋雨索题

　　六年光景未题诗画得如尘似梦时。断雨湿云休细看看来容易鬓成丝

　　○坐月金莲池

　　竹根松月白泠泠。暗石荒藤坐小萤。却咲林 【 邻】 僧也归去夜泉何事不同听。

　　○登楼

　　少小听歌怕唱愁一声楚尾与吴头如今身在伤心地但见春光莫上楼。

　　○雨中张子薪饷麦

　　梅雨蚕风六月凉藤桥帖岸水平秧正思村落琴书静。忽送柴门饼饵香。

　　○听曲赠赵五老

　　逐调安排见典刑。缘情巧妙是心灵 【 马仲良曲在美人曲无主。不肰只如对歌谱。苦心妙理。可与此诗参看。】 寄言度曲红颜子。白却髭须始解听。

　　又

　　懒出闲眠爱道书苦吟狂呌渐消除清歌如此还抛得。不及情人我不如。 【 真知音癖好语非此中人不晓】

　　○曲中听黄问琴歌 【 八首录一】

　　轻染鸦黄拂髻鬟莺雏巧咲鬬双弯不知水调声能苦蹙损横波一寸山

　　○题弄月图

　　桑根船出水禽飞棹拍莲花露溅衣山月下来残酒醒摘将荷叶葢头归 【 本是禅语借来不觉】

　　○忆金陵 【 杂题画扇】

　　秋阴殢客思腾腾。木末荒台尽日登谁信到家还远忆。雨斋含墨画金陵。

　　又

　　最忆西风长板桥笛床禅阁雨潇潇只今画里犹知处。一抹寒烟似六朝。

　　又

　　青门杨柳白门乌秋雨秋阴旧酒垆何处蘼芜最相忆缫丝风雨暗西湖

　　又

　　臈下风光旅客颜奇情孤绝未能还携钱日向旗亭醉醉看长江雪后山
　　语近意远。气老情深。绝句中未易可及。

　　△钱谦益

　　绣斧西廵歌为徐季良先生作（四首录一）
　　徐州杂诗
　　送刘编修鸿训颁诏朝鲜（十首录二）
　　过淮上
　　和比玉
　　戊寅元日偶读史记戏书纸尾
　　题画赠香山何相公

　　○绣斧西廵歌为徐季良先生作 【 四首录一】

　　僰雾巴烟蜀道遥。每瞻参井叹中朝知君未惬澄清思又过清江万里桥

　　○徐州杂诗

　　彭城十日水奔流太守行呼吏卒愁何复诗成无一事。羽衣吹笛坐黄楼。

　　○送刘编修 【 鸿训】 颁诏朝鲜 【 十首录二】

　　鸭江水绿兔山青。洪范犹传旧典刑。新传五行归论奏。清朝访落待横经。

　　又

　　金函玉节日边行。辽海荣光接汉京。黑水残波休作浪。黄河已为圣人清。

　　○过淮上

　　鸟尽弓藏事惘肰英雄终不受人怜生平跨下能蒲伏。只是羞随哙等肩。

　　○和比玉

　　落魄风流迥不羣酒场骚垒自能军微词若道无人解何事登徒也识君

　　○戊寅元日偶读史记戏书纸尾

　　牍背千金狱始明。吹箫织薄可怜生。北军左袒仓皇日。七尺争如冐絮轻

　　又

　　綘侯系急漫嗟吁。又见工官坐亚夫父子将兵俱百万。敢从狱吏鼓咙胡。

　　又

　　汉家争道孝文明左右临朝问亦轻綘灌但知谗贾谊。可思流汗愧陈平。

　　○题画赠香山何相公

　　岭表山川规外星。扶胥海口界青冥为园五畆无多地元气堂临浴水亭。

　　△娄坚

　　怀古
　　闻鸟
　　看题扇
　　同美人送别

　　○怀古

　　百年田宅几家存。牛马襟裾横里门尽散赐金供酒贝须知真是为儿孙
　　古云智而多财。则损其智。愚而多财。则益其愚。不如此诗痛快。富贵人须书此。各赠一幅。悬之座右。

　　○闻鸟

　　妬他娇鸟自相呼树树枝枝翠欲铺忆得妆成低唤起。可凭睡眼画眉无。

　　○看题扇

　　句里秋风别恨新题来一字一堪颦殷勤欲比江皋佩。摹得王家小洛神。

　　○同美人送别

　　潮红容易上莲腮一日看君醉几回饮罢那能不分手泥人小雨送凉来

　　又

　　雨过空山冷翠屏鸣榔声发不堪听从嗔醉里轻为别。犹胜明朝酒乍醒。

　　△唐时升

　　田家即事

　　○田家即事

　　江村女儿喜行舟江上人家吉贝秋。缘岸荻花三四里。石桥南去见城头。

　　又

　　新成燕麦欲相扶风急高杨落乳乌社酒醒来人寂寂紫桐花下数鸡雏

　　又

　　楝花蔌蔌柳■〈毛参〉■〈毛参〉犬吠西邻饷麦蚕雨过木棉齐放叶。相邀作社到城南。

　　又

　　横塘潮急进船迟菱荇缠绵罥钓丝荷叶覆鱼先入市。青枫渡口晒鸬鹚。

　　△宋登春

　　送句吴豪士重游大梁

　　○送句吴豪士重游大梁

　　沙鹿风起昼冥冥二月黄河尚带氷桑柘夕阳村店路同谁走马吊韩陵

　　△钟惺

　　答友夏问伯敬南姬生子消息（二首录一）
　　题画
　　幔亭峯
　　仙船
　　小九曲
　　呼来泉
　　周武王扇暍图

　　○答友夏问伯敬南姬生子消息 【 二首录一】

　　亲捧明珠早付郎置身何异在君旁却教天上徐徐送暂缓人前唤阿娘

　　○题画

　　向寄友夏寒河图。多其位置。竹树陂岸不寒何不已病起偶得佳纸。作一古树不觉高出于纸茅斋之外。不益一物空处忽露半舟曰此寒河也戏题而寄之。作文之法亦如此。
　　孤树何曾近寸波。偶添舟影即寒河高人宛在茅堂里。却悔从前点染多。

　　○幔亭峯

　　幔收亭去一峯存。杯酒区区眷属恩偶悟仙家烦恼处吞声风雨送曾孤

　　○仙船

　　因岩刳木戏为船。更着危桥阁半烟有意欲添疑一段不居溪畔不天边

　　○小九曲

　　零星数石互因依面目非无具体微。过眼经心难记取。小存样本待君归。

　　○呼来泉

　　水爱灵芽听所需每随茶候应传呼从今不作官家物。台上犹能唤出无。

　　○周武王扇暍图

　　四海清凉玉露林。道傍偏念一夫深从官不敢轻阴立天子停车赤日心

　　△谭元春

　　答彦先雨夜见柬
　　丧友诗（三十首录五）
　　鹤吟（四首录三）
　　庄郢柬叶玄胎明府
　　寄怀于司直
　　托卓尔访黄美中山居
　　答倪任先见嘲

　　○答彦先雨夜见柬

　　一岭寒云催冻叶全村密露下余花从来作客依僧舍。闲看僧归尚有家。

　　○丧友诗 【 三十首录五】

　　丧友者丧钟子伯敬也。予与钟子交庶为近古起万历乙已讫天启乙丑。葢二十有一年交终矣循省情事每别必思。思必求聚。将聚必倚槛而待。聚必尽其欢。欢必相庄。词组出示。作者敛容一过相规傍人失色于是天下人皆曰此二子真朋友也。客有善谮者钟子笑应曰吾两人交所谓虽苏张不能间也。钟子死予亦年四十不能多哭又不能已乃漫笔依上下平韵为绝句。告其柩焉。
　　形人未免文章好。爱世多将礼数无。官罢祸轻身便死。可知天意党凡愚。

　　又

　　清朝水火偶惊邻。仕路波涛益怆神几度规君君亦悔。简交常有误交人。

　　又

　　角巾相访俗纷纭道广交浮事厌闻名刺未通翻荐祢目君为冷岂知君
　　冷人必有极深情。极怜才处。伪谦餙厚。姝姝暖暖中。安得有有心男子哉。

　　又

　　开卷茫茫检和章新笺旧轴动盈筐欲将最入幽微处。写向僧庵佛阁藏。

　　又

　　贺子三春许共灯徐郎九月说担豋人生健日蹉跎□相约衰时待不能 【 可感】

　　○鹤吟 【 四首录三】

　　隺雪相宜一片凝但愁缸水冻晨兴渴来不用瓶他汲待尔铿铿自凿氷

　　又

　　经旬未镊须间白。月月难忘剪隺翎隺不令飞须再出懒人心事未全停。

　　又

　　村屋如山彻夜晴晓眠慵起爱窗明。不知空响谁教触。春磬一声隺一声。

　　○庄郢柬叶玄胎明府

　　天教卓鲁宽饥岁性癖江山闭晚衙欲信君才非吏俗看予如访故人家

　　○寄怀于司直

　　帘启茶声犹自沸怪君何事出幽居经旬一唤天街马走遍皇城觅异书。
　　行径奇

　　○托卓尔访黄美中山居

　　颇闻黄子住无邻百畆围山泉遶身匿汝冠裳应得见相寻且说是渔人。

　　○答倪任先见嘲

　　天骤凉时各冻鸦翻将半臂为姬加老来颜厚无多事秋镜前头染鬓华

　　△卢世

　　与毛经闲谈
　　赠戴德明

　　○与毛经闲谈

　　九州岛岛之外又名州。万里风生十二楼索隐探奇须到此黄河一线贴天流

　　○赠戴德明

　　精神全副大于身。负笈从师意独真赵至昔随嵇叔夜。原来世不乏奇人。

　　△陈必谦

　　郭开

　　○郭开

　　一郭能除廉与李。赵迁自此亡虏矣三复诗人巷伯篇。慷慨悲来推案起。

　　△黄景昉

　　拟官军收复登州口号（四首录一）

　　○拟官军收复登州口号 【 四首录一】

　　三易中丞两济师巍城依旧汉旌旗世间岂有白头贼。好遣西秦侠少知。

　　△曹玑

　　散忧诗（十五首录一）

　　○散忧诗 【 十五首录一】

　　阁道初横汉影斜玉波难挽向谁嗟服箱待责牵牛事。天畔何曾有帝车。

　　△吕兆龙

　　洗心池
　　枯木
　　涧声
　　晚眺
　　题眉公画梅
　　雪中
　　闻润州兵溃

　　○洗心池

　　静夜山中响碧湍。仙翁濯罢水犹寒青霞片片如莲叶留与时人换肺肝

　　○枯木

　　生成崛强性犹存。斑剥虫书古籀痕。霜干久辞新雨露长留素质伴云根。

　　○涧声

　　玉龙隐隐吼轻雷。奔下平川不肯回。今古长鸣无昼夜。天风疑送海涛来。

　　○晚眺

　　树傍高原隐士家。牛羊东下日西斜世人只解迎朝旭那爱溪前看晚霞

　　○题眉公画梅

　　秦时旧有商山皓汉帝胡肰致此翁。欲向罗浮寻梦去寒香影里见眉公。

　　○雪中

　　月色何如雪色佳。几枝古木自寒鸦。道人更欲休粮去篱下空悬干菜花

　　○闻润州兵溃

　　双悬地轴捍天关。棨戟横江斾满山锁钥北门无寇□长城饮马到西湾。
　　霖生诗极富。肰珍重不峕示人。从其舟中乱　卷毛书内。攫得此数首刻之。恨未获其全也。

　　△吴士权

　　试茶杂述

　　○试茶杂述

　　自笑前身苦口师。丹魂云魄日相随。松脂销尽麒麟草。博得人呼是漏卮。

　　又

　　响停唧唧砌虫余涧吹云阴绕竹庐别有浮花三昧乎。仙芽传里未曾书。

　　又

　　虎丘雪颕细如针。龙井云腴价倍金后蔡前丁浑未识。纲头专向武溪寻。

　　又

　　八公茗饮列层峦坐有天都王子鸾带得一枝甘露本。柏岩松岭尽衙官。

　　△陈名夏

　　晓发桃源
　　题豆店
　　仙姑岩
　　为张坦公司马作

　　○晓发桃源

　　微霜经晓恋河村帆路江南易断魂风起暮天吹落叶。客书淮北问王孙。
　　浑肰不露而风致可掬晚唐较尖新便下一格

　　○题豆店

　　封侯争惜李将军二霍功高赖戚勋。可似汉庭词赋重。千金购得马卿文。

　　○仙姑岩

　　天风日日响云鬟。白鹿随车自往还不是岁星亲帝座那知青鸟到人间
　　玄思秀响似是义山逸什

　　○为张坦公司马作

　　败军司马复端兵。一路纷纭卒践更从此中原无赤子荷锄多死荷戈生
　　悲深感至比一将功成之句更觉含蕴无尽

　　又 【 百姓喜为兵以避兵扰】

　　千里偏无豪客惊乱余百姓学为兵。诗人每苦城南战。此日逍遥河上行。

　　△方以智

　　出塞
　　邀笛步

　　○出塞

　　平明一鼓自椎牛日听胡笳夜不愁幕府出师须再计。监军更有大长秋。

　　○邀笛步

　　歌罢登舟且莫行更听吹笛暮千声请看日下相逢者。惟恐无人问姓名。
　　随手便翻

　　△袁中道

　　有感

　　○有感

　　翠竹朱桃作四邻。径生苔驳几生尘弥天佛法侯门去。谁肯山中问故人。

　　△申绍芳

　　王昌龄高适王涣之（岁余诗史廿四首录四）
　　黄山谷岐王
　　李太白苏子瞻徐龙驹
　　刘晏苏易简
　　杂兴（二十首录四）
　　游仙诗（十首录二）

　　○王昌龄高适王涣之 【 岁余诗史廿四首录四】

　　旗亭贳酒醉寒天。合部梨园奏管弦。听到春风杨柳句一时红粉拜神仙
　　韵事韵语如啖甜雪　元叹

　　○黄山谷岐王

　　脚婆纳足睡天明只恐心兵妄构争毕竟妓怀暖手处温柔别自有风情
　　销魂语正不在多　元叹

　　○李太白苏子瞻徐龙驹

　　宫娥叮管撰词头。法酒驱寒锁院幽。千载儒荣谁鼎足。含章殿里被貂裘。
　　天生三绝凑成此诗字字绣艳　元叹

　　○刘晏苏易简

　　霜天胡饼气如蒸。袍底擎吞暖欲增若较啖虀苏学士。鳯胎鸾脯未须矜。

　　○杂兴 【 二十首录四】

　　谏书何日不雷蛟到底甘陵两部分博得劳劳亭下过青山冷眼笑诸君

　　又

　　鞶犀围玉尽舆儓。呵殿声雄彻上台。走马禁中多媪相。麒麟楦会一齐来。

　　又

　　密帐温帡拥阿娇晨鳬露鹄饮通宵。而今寂寞销魂地。细雨斜风过板桥。

　　又

　　树头好鸟惜脂缾。倦倚风枝梦易醒不羡上林偏得所。惊心怕有护花铃。

　　○游仙诗 【 十首录二】

　　青肝紫络孕仙胎。朱鸟窗前一咲来。携得龙璈亲侍宴月明重上集露台。

　　又

　　明皇掩泪召红桃。争似无忧一曲高。夜半鼙婆声激楚。天风万里驾云涛。

　　△郑友玄

　　芜城歌（六首录一）
　　下山遇雨

　　○芜城歌 【 六首录一】

　　扁舟随处狎花潭一带平芜不见岚古塔临河高百尺时邀山色到江南

　　○下山遇雨

　　踏破重云顿失晴稍闻寒谷乱流声山舆倘缓辞岩步或见飞龙雨背行

　　△陈弘绪

　　怀左之
　　邑有冶父山欧冶子铸剑处

　　○怀左之

　　游近长沙又岭南逐臣来处古难堪欲寻香草充君佩细雨丝丝石笋尖

　　○邑有冶父山欧冶子铸剑处

　　龙舒自昔拟金城茂宰宵奔万众倾欧冶剑销三旦载莑头青草血纵横

　　△陆奋飞

　　赠琴师鲍伯先其人好玄

　　○赠琴师鲍伯先其人好玄

　　大地山河在七弦。化人看作悟真篇。夜深忽上高冈鼓。青鳯翩翩下紫烟。
　　翀霄翱翔淮海有登青云睹白日之意其游仙世首予为梓之吴门此作语似近道似有得□参同入药之旨者可继曹唐诸作之后矣

　　△蒋锡畴

　　谒方正学祠墓（二首录一）

　　○谒方正学祠墓 【 二首录一】

　　帝子无家岂顾身麻衣斩斩血花新当时若作缒城去。乞得天台也是臣。

　　△释通润

　　忆蟠龙兰若

　　○忆蟠龙兰若

　　横山兰若坐山脊。苍云白波动石壁。小窗四面月飞来。好倚阑于听吹笛。

　　△释明河

　　赠清池
　　杂诗

　　○赠清池

　　握清公手问清公无路何能到此中想是三生缘未了。看花犹久一春同。
　　世外情语淡荡如此

　　○杂诗

　　绀泉新出树新栽。一镜天光石面开未扫却疑黄叶动 【 乱】 不知今日 【 早】 是谁来

　　△释读彻

　　吊高松（十二首录二）

　　○吊高松 【 十二首录二】

　　三卷楞伽不了经。临行再四语叮咛补天炼石谁高手。何似天肰一色青。

　　又

　　曾探列傅感伤今鲍叔偏知管子深推让分金浑细事相成一片是何心

　　△陈函辉

　　答枕诗
　　答青奴诗
　　答茶诗
　　三诏洞

　　○答枕诗

　　古人人直则给通中　予令江外　枕流而已　昔人有洗耳之谑其为哭世者解缚乎无患不忒　敢献君子诗以侑之
　　烂醉何须觅左宫临流恐有挂飘风绿华抱得红蕤至。留赠人间许侍中。

　　○答青奴诗

　　夫人之号。起自撰勅者。有云　保抱维持。予不忘五夜之德。转辗反侧其扬八面之风。肰此君岂可亵置之宁从涪翁所锡或可与樵青偕隐耳因令则有诗见索。嫁而遣之。
　　桃枝制簟早生凉只少樵青理钓床空说齐宫如者六雌风却荐楚襄王

　　又

　　山谷诗云　青奴原不解梳妆。而令则言明珠。言翠羽得无赐枕雒神又为此君添佳话乎再答此篇。以订读骚别解
　　惹烟笼月思纷纷斫取青光映碧纹醉后读骚休误解。夫人依旧是湘君。

　　○答茶诗

　　昔谪仙盛夸仙人掌。赞皇独矜天柱峯。而苏门四学士朝云点汤密云设供岂独芽分雀古肠重龙团而已乎唐宋贵蒙山武夷。而今独重阳羡虎丘与松萝。为最。今则偶有诗见教。因推之以王盟茗社云尔。
　　七字经中六羡书。仙人时御载茗车。酪奴森□纷相□甘癖知君左袒渠。

　　又

　　清人树下碧芽抽。党尉家姬识得否。战茗久推君将略。绿枪初拜晚香侯。

　　○三诏洞

　　一拳之石先生隐三诏难招野隺装却咲羊裘妄男子。鼾声犹到故人床。

　　△许经

　　谢惠枕
　　谢惠席簟
　　谢酒
　　索青奴
　　索茶
　　索诗笺
　　索葛

　　○谢惠枕

　　仙家三宝重红甤。文士柟榴特好奇。莫笑梦回交颈寂。长生两字绣如綦。

　　○谢惠席簟

　　淮南台上紫罗香。文罽迷离云母光何似高楼挂秋水松风竹浪一枝凉

　　○谢酒

　　宜城分给日三升。清职何须大乐丞。只盻公田秋获早。椒花流雨看如渑。

　　○索青奴

　　桃笙烟帐小宗香祗久青奴伴夜凉。菱角谷儿先谢遣。料无傍妬及同床

　　○索茶

　　洞山阳羡各征租。输与鄣源翠扑壶火乍红蟹眼沸。何心更去演河图。

　　○索诗笺

　　芙蓉腻粉养成堆。待取绫纹十样来。不用会稽空库与。休休文圃畧教开。

　　○索葛

　　金缕银泥五晕掺。少年惑玩尽刊镵。犹教剥苎成宽袖。要称庐陵隐士衫。
　　七绝不师中晚。而漫言太白龙标。亦是习气语。如木叔令则诸绝。专拟皮陆。正是晓人。沈景倩以皮陆为正始。固不必如此立说。要之诗须入格合调。即中晚宋元。各具胜场。动言初盛。着手浮大。了无生韵。诚何取尔也。

　　卷十九终

　　●明诗平论二集卷二十

　　七绝下

　　季孟莲二首　　　　茅　维二首
　　刘　城一首　　　　董斯张六首
　　茅元仪二首　　　　胡尔伟一首
　　鲁宪学二首　　　　卜舜年二首
　　蒋　棻二首　　　　徐　颕三首
　　潘一桂一首　　　　黎遂球二首
　　舒忠谠五首　　　　陈子龙十四首
　　李　雯二首　　　　周立勋一首
　　曹　溪六首　　　　汪　逸四首
　　徐孚远一首　　　　顾开雍一首
　　吴伟业三首　　　　单　恂四首
　　周　鼒三首　　　　畲充美三首
　　孙　临二首　　　　宋征舆二首
　　吴道凝三首　　　　钱秉镫一首
　　吴道新三首　　　　钱光绣二首
　　顾　简一首　　　　袁祈年一首
　　茅　映一首　　吴南岱一首
　　姚龙之二首　　　　丘　遂二首
　　左国棅一首　　　　张一鹄一首
　　张　隽二首　　　　周永年二首
　　江之淮一首　　　　曹尔堪一首
　　陈震生一首　　　　庄　默一首
　　周荣起一首　　　　冯　舒四首
　　冯伟节六首　　　　张邻曾一首
　　王　揆一首　　　　孙永祚二首
　　沈自然二首　　　　徐　白二首
　　文震亨一首　　　　沈　颢一首
　　卜　远一首　　　　胡　梅二首
　　徐　波三首　　　　黄翼圣二首
　　项　煜七首　　　　陈宗之三首
　　邵　弥一首　　　　杨　补一首
　　黄承圣一首　　　　周惟正一首
　　刘　广一首　　　　施　武一首
　　蔡维宁一首　　　　朱　衮一首
　　释自扃一首　　　　王　节一首
　　姚宗典二首　　　　叶　襄三首
　　徐　增一首　　　　顾万祺二首
　　郁信熙一首　　　　尤侗一首
　　汤传楹一首　　　　钱梦麟一首
　　朱　陖二首

　　△季孟莲

　　文君相如
　　由祈门至鄱阳湖中凡三百六十滩（四首录一）

　　○文君相如

　　一曲孤凰许自媒偏劳中夜悔离乖茂陵若遇湖阳主不待金徽事已谐
　　恰好寻出对头。义山金徽却是无情物。不许文君忆故夫。如此诗并不须撮合山矣。调咲得妙

　　○由祈门至鄱阳湖中凡三百六十滩 【 四首录一】

　　剻崖剑磴发新硎。舴艋爬沙蟹不停冲破月中千尺雪回头不见两厓青

　　△茅维

　　还山避暑口号答止生（八首录一）
　　寄讯李白父征君

　　○还山避暑口号答止生 【 八首录一】

　　禁中颇牧习阴符。綘帕蒙头拥贾胡。霹雳车前燃雉尾。能攻玉壁九旬无。

　　○寄讯李白父征君

　　病忘真是息心方兀坐搘颐木脚床。天末凉风吹老树。看他屋角送斜阳。

　　△刘城

　　谢雍户曹遗蜀笺

　　○谢雍户曹遗蜀笺

　　彩色绫纹薛氏开蜀中□子写诗来他年觅得芙蓉粉。尚欲相期九万枚。

　　△董斯张

　　夜泛西湖
　　葛呜作
　　闺词
　　明君咏
　　初夏

　　○夜泛西湖

　　放棹中流月满衣千山无色秋烟微二更水鸟不知 【 无处】 宿还向望湖亭上飞

　　○葛呜作

　　笋鞭横出欲穿篱松子纔生鸟不知细雨一林山鬼语白鸥浴起葛公池。

　　又

　　万竹沉沉碧刺天秋如寒食断炊烟。石楠树老疑枫赤。石虎三更伴鹿眠。

　　○闺词

　　一双娇靥点新霞杏子春衫领故斜卍字阑干帘半卷睡猫闲傍牡丹花

　　○明君咏

　　醉眼低垂晓梦余新调猎马试长裾单于不解人倾国只道宫妃尽妾如

　　○初夏

　　杨柳阴浓醉碧烟一溪不雨不晴天水楼处处凭红袖吴下新来苿莉船

　　△茅元仪

　　漂母祠
　　淮阴侯祠

　　○漂母祠

　　汉遇涂高亦自摧重瞳名姓岂成灰止供悍后谗人快。何似当时饿死来。

　　○淮阴侯祠

　　应侯必报睚眦者景畧难忘细碎雠只尔酬恩不酬怨。到头钟室欲谁尤。

　　△胡尔伟

　　酬吴仲悦见寄韵

　　○酬吴仲悦见寄韵

　　袖中奇字墨痕香金石歊云焕草堂风雨十年分研在。愧余仍是旧荷裳。

　　△鲁宪学

　　铜雀台
　　怀地黄

　　○铜雀台

　　万岁千秋那得知分香卖履欲何为只今片瓦人争识七十二坟空自疑

　　○怀地黄

　　怀地黄医家谓有鬒发功。因思安仁三十有二。己见二毛。岂未识此耶。戏占一绝。
　　镜里尘容鬓欲华停车采芑问山家不知当日潘怀县。底向河阳只种花。

　　△卜舜年

　　春游曲（五首录二）

　　○春游曲 【 五首录二】

　　美人楼在桃花中门前水绿浸霞红小娃出门俯涤器绿水红霞涵白臂

　　又

　　日暖横塘荡碧流少年饱饭跨华骝罗衣飘扬不成折无力垂杨缠满头

　　△蒋棻

　　吴隐之
　　孟尝

　　○吴隐之

　　岭南自昔号繁华酌水明心操可嘉廉吏最难廉妇配沉香谁肯不携家

　　○孟尝

　　珠去珠还若有神蚌辉偏欲倚廉绅孟公清操今谁继。只恐明珠惯避人。

　　△徐颍

　　塞下曲
　　严陵

　　○塞下曲

　　枯杨碛里久无春盗得黄羊是汉人骆马驮金输塞尽不知何物铸功臣

　　○严陵

　　翠壁空香兰莅春麦羮不荐住山民古来磬折渔竿下半是风波肉食人

　　又

　　石几朝朝立鹭■〈兹鸟〉苔檐露折野棠枝荒台妙在高千尺不与傍入再下丝

　　△潘一桂

　　穷冬送客

　　○穷冬送客 【 此本八句。前四不过通套语。竟存后四句奇警何如。】

　　长河一线千舟聚津头策策枯杨语石皮冻裂龙走藏江波低昻奈何汝

　　△黎遂球

　　和西湖纪咏（六首录一）
　　舟行漫成

　　○和西湖纪咏 【 六首录一】

　　轻风吹水荡平澜日午渔钩未上竿几处洗妆流粉腻里湖波暖外湖寒

　　○舟行漫成

　　一幅蓬窗尺许天有时连翠有时烟。多因索句高眠却失却 【 看】 梅花水驿前。

　　△舒忠谠

　　桑园
　　岳王庙
　　杨妃咏（六首录二）
　　望太山

　　○桑园

　　养花天气正宜桑女伴相携了茑裳珠箔绣帏谁得见。却来亲祭马头娘。

　　○岳王庙

　　百六中原暮气中。黄龙唾手顿成空帝羓犹有盐归日雪窖孤臣哭两宫。

　　○杨妃咏 【 六首录二】

　　千秋先后绮筵张有女胡旋舞砑光内里争翻新乐府龟年独唱荔枝香

　　又

　　金屋何须贮楚腰至今肥婢畵犹娇当时剪发杨家去。谁见銮舆万里桥。

　　○望太山

　　万朵芙蓉插汉孤望穷疋练入勾吴真形西母鞶囊里岂是关仝侧作图

　　△陈子龙

　　朱云子赠诗有卜筑剡中之意詶之
　　从军行（四首录一）
　　上谷边词（四首录一）
　　宁前边词（四首录三）
　　送伟南游匡庐
　　朝发涿鹿雾
　　督亢
　　从军行（十首录二）
　　江都绝句同上木赋（六首录二）

　　○朱云子赠诗有卜筑剡中之意詶之

　　丹崖碧嶂为谁雄。一半青山属谢公。异日剡中官舍里。可容携妓对春风。

　　又

　　若耶南接赤城梁。万树桃花玉女浆。与尔同行莫回首。鸾歌凤舞白云乡。

　　○从军行 【 四首录一】

　　弯弓独上李陵台极目燕支秋色来碛路西回三万里青天遥挂白龙堆

　　○上谷边词 【 四首录一】

　　险到居庸地脉分。何须常戍羽林军。关门夜抱千峯月。陵墓春生五色云。

　　○宁前边词 【 四首录三】

　　榆塞关边榆树林。锦州城外锦川深。千帆北转敖仓粟。万骑东驰少府金。

　　又

　　八城亦是古辽西大纛高牙万马齐壮士锦衣行乐地。十年无梦到春闺。

　　又

　　将军醉舞古输台。十队红妆次第开苦忆辽阳旧风月。绮罗如雾锦成堆。

　　○送伟南游匡庐

　　落木孤帆秋色中横江西访大明公博山炉顶骑鸾女。怪尔新乘万里风。

　　○朝发涿鹿雾

　　斧山秋色尽沧洲。乱后萧条满蓟丘黄帝云旗三十万不曾消雾有蚩尤
　　雄丽

　　○督亢

　　燕南赵北起秋风。乱后斜阳没故宫此地舆图原不小能藏七首入关中

　　○从军行 【 十首录二】

　　提兵绝漠过河源千帐胡王不敢奔。翰海已收天北极。昆仑原是汉西门。

　　又

　　新得胡姬出浑邪。雪寒围坐弄琵琶。为怜马上红颜尽。夺取焉支属汉家。

　　○江都绝句同上木赋 【 六首录二】

　　千重阁道覆云霞。宫女东都自忆家当日便为伤别地胡香不起玉钩斜

　　又

　　飘零御路绮罗香烟雨离离禾黍凉拾得雷塘遗殿□谁烧大业紫鸳鸯

　　△李雯

　　挽恭顺侯吴国华（四首录二）

　　○挽恭顺侯吴国华 【 四首录二】

　　灞陵原上角弓稀细柳营前秋叶飞不见投壶祭征虏。年年华表白云归。

　　又

　　忆昔相逢金市东当阳缓带万人中。不知青骨真如许。已见民间赛火红。 【 传侯没而为神】

　　△周立勋

　　伤春词

　　○伤春词

　　白矾花发紫云生香满中池淡月横时向楼前成丽曲。夜归犹遣试秦筝。

　　△曹溪

　　石屋
　　龙井试茶
　　樊圃听莺
　　登秦山采长生草
　　一草亭
　　卷帘偶作

　　○石屋

　　谁来结宇劈空青石自开山貌屋形添却石枰兼石枕仙灵于此问居停

　　○龙井试茶

　　井以龙灵龙善藏龙团于此试旗枪茶香不在有茶处 【 妙理】 携却一瓯松顶尝。

　　○樊圃听莺

　　诗雪半残梅点点画烟纔绿柳毵毵春来消息三之一啼个莺儿侬自谙
　　懒静

　　○登秦山采长生草

　　山与登宜不在高秦烟断处一峯逃早知涧草皆灵药。玉女何烦海外劳。

　　○一草亭

　　芦花帘箔竹枝棂额曰乾坤一草亭莫谓主人无个事纂成花史续茶经

　　○卷帘偶作

　　秋嫰还疑暑未降凉飔洒洒到吟窗蕉阴纔趁帘钩卷恰过轻黄蝶一双
　　着色甚轻会心自远

　　△汪逸

　　山中早夏
　　松巷
　　卧龙松
　　上方

　　○山中早夏

　　窗间看化粉衣蛾香草幽花亦一窠黄鸟下来桑地绿。半阴晴里醉时多。

　　○松巷

　　一时意地已清凉百尺香梢漏夕阳。不记到门还近远乱松深引作长廊

　　○卧龙松

　　壑底寒霆守断氷。石梁时欲附兴也知一破春山去。更作千年卧不能。

　　○上方

　　碧甃香幢半折苔松门路显 【 白】 正花开白 【 山】 云自 【 特】 作千重势 【 障】 只放泉声枕上来

　　△徐孚远

　　寻顾野王读书堂

　　○寻顾野王读书堂

　　入门禾黍动秋风废院荒祠碧藓中不及平原兄弟宅。一杯犹寄古花宫。

　　△顾开雍

　　莫愁湖

　　○莫愁湖

　　卢家少妇自言愁明月乌橘江水流南浦只今迷细□琵琶何处问扬州。

　　△吴伟业

　　过鱼山曹植墓
　　凉州词
　　墙子路

　　○过鱼山曹植墓

　　邺台坐法公车令。菑郡忧谗谒者书。天使武王全爱子。黄初先已属苍舒。

　　○凉州词

　　汉皇且战且游仙。王母神宫在酒泉何事将军诸道出不教五利过祈连

　　○墙子路

　　匈奴动地渔阳鼓。都护酣歌幕府钟。一夜蓟门风雪里。军前樽酒卖卢龙。

　　△单恂

　　雨夕集眉公庵有两衲是重阳后半月
　　戏赠黔客
　　香城铺夜寒
　　曝经

　　○雨夕集眉公庵有两衲是重阳后半月

　　若来老是庵中坐僧。亦黄花我亦僧。应许梦魂长系此一林疏雨话秋灯

　　○戏赠黔客

　　万里蛮烟瘴雨身野垆萍聚话伤神江南风味无缘识教食槟榔剪赠人

　　○香城铺夜寒

　　残灯一粒酒销酣衾铁人同入兰蚕愁到五更寒似沃梦拖霜月问江南

　　○曝经

　　禅板缘深歌板疏水晶佛对竹窗虚酒徒老尽杨枝别独晒秋庭贝叶书

　　△周鼒

　　石锦塘
　　观陆宣公家祠
　　咏土燕（北河两堤有燕窠其内玲珑千孔状似蜂房）

　　○石锦塘

　　长堤若带葳蕤柳弱丝丝云珥绯几个打鱼船子过一羣骑马徤儿归

　　○观陆宣公家祠

　　梦里传呼陆九名。芳忠宁敢后阳城谏章遗石齐钟鼎明圣湖边水作声。

　　○咏土燕 【 北河两堤有燕窠其内玲珑千孔状似蜂房】

　　穿土成家别样春。撩风掠雨自甘辛。玉环岂厌天南梦。江左风流乏主人。

　　△畲充羙

　　哭张成倩先生（六首录一）
　　招得如僧
　　酬罗干甫贻菊（二首录一）

　　○哭张成倩先生 【 六首录一】

　　平生相对只成迂失去俄惊事事须 【 定理常情亦见其人之妙】 难字祗今谁问取酒中奇趣复应无

　　○招得如僧

　　廿载联交旧得如别离今始对门居。比邻若使过从少天末何烦更寄书
　　浅浅语说得透

　　○酬罗干甫贻菊 【 二首录一】

　　君因菊韵怜幽士我以花情忆种人何待与君称夙好只从花里足情亲

　　△孙临

　　江上曲
　　风雨歌

　　○江上曲

　　啼月孤鸿夜雨霜悠悠江水一帆长伤心兵火无消息不愿逢人问故乡。 【 从老杜反畏消息来脱出而长短各妙】

　　○风雨歌

　　江皋路湿渔砍苦两岸荒鸡闻击鼓何处征人数断肠一声新雁三更雨

　　△宋征舆

　　丹阳道中有感
　　送谢生作客

　　○丹阳道中有感

　　卞和刖足更逢迎徒使人间白璧轻泣向楚王终不信。玉工别自有连城。

　　○送谢生作客

　　意气辞家更远游谁怜不去 【 老大】 觅封侯江南一夕秋风起未到他乡已白头

　　△吴道凝

　　出塞曲

　　○出塞曲

　　绣帽油幢金仆姑。劲兵十道各分符。沙陀何处无名将。尽领前锋落雁都。

　　又

　　谁在阴山雪里行。窟中饮马又长征。不知飞将何名姓。曾破乌桓到柳城。

　　又

　　万里寒风大漠秋且吹龙角御蚩尤横戈夜战天山北夺得胡儿青凶裘

　　△钱秉镫

　　秦淮漫兴

　　○秦淮漫兴

　　只在秦淮路不遥游人坐定便吹箫清溪一带朱楼好。频去频来莫出 【 过】 桥。

　　△吴道新

　　明妃曲
　　闲愁
　　江南竹枝词

　　○明妃曲

　　甘泉烽火彻青丘飞将龙城尽白头。　一曲琵琶声未绝玉关闻已不防秋
　　为明妃策勋独见清畅

　　○闲愁

　　雨色寒侵十二楼春深闭户理闲愁秦淮新水无三尺。已见桃花逐浪流。

　　○江南竹枝词

　　萧萧野岸荻芦秋不见戈船水上浮惟有清溪千尺墖。隔江犹似望烽楼。

　　△钱光绣

　　题丁原躬画
　　宋宫词

　　○题丁原躬画

　　依依平楚达黏天几点青山忽断连春水夜来高似岸。扁舟却并柳□烟。

　　○宋宫词

　　汴水惊闻胡马嘶翠华一旦向南驰可怜鹦鹉呼方□犹托宣和尚膳时。

　　△顾简

　　答方肃之见怀

　　○答方肃之见怀

　　故人迢逓致双鱼中有新诗慰索居纵使山涛非俗吏。也应报与绝交书。

　　△袁祈年

　　初至西山

　　○初至西山

　　石如木质木如石光气古香想汉秦树色岂惟山上有要知红碧即山身

　　△茅映

　　断桥夜归

　　○断桥夜归

　　远山远树翠微微不禁轻寒中客衣一路粉香花气内半明溪月送人归

　　△吴南岱

　　郊外

　　○郊外

　　百岁渔翁棹小舟闲歌欵乃在中流好来渡我南山去。共看白云天尽头。

　　△姚龙之

　　雉州杂咏

　　○雉州杂咏

　　牛宫蔌蔌下新霜牯■〈牜孛〉高眠罢服箱。安用玉膏夸羽客。寒朝一盎乳糜香。

　　又

　　玉窦含沙淤不流竹潭端足佐■〈木羲〉瓯鼎家桥畔秋烟冷幽轧时闻逓水舟

　　△丘遂

　　江行杂诗
　　耘庐纪事（廿一首录一）

　　○江行杂诗

　　竹筏归从远近汀鸬鹚一对晚鱼腥。雨来独称渔人意自脱蓑衣覆酒瓶

　　○耘庐纪事 【 廿一首录一】

　　五更即命治樽罍。啸上层台复上台。行至前山看日出。雾迷无处认归来。
　　行径奇

　　△左国棅

　　宫词

　　○宫词

　　风扑珠帘月似明雪花片片玉阶平宫中一色鸳鸯瓦。偏向昭阳冻不成
　　含蕴处欲逼龙标

　　△张一鹄

　　秦淮柳

　　○秦淮柳

　　傍水凭阑尽日闲云鬟雾鬓贴清湾游人谁识三眠种。绰约从来字小蛮。

　　△张隽

　　答周安期

　　○答周安期

　　来诗逃禅有得返求儒。三戒严如五戒无。口不可言犹可饮。似闻花外唤提壶。威仪入寺曾兴叹。久雨斋居亦诵经赖是程朱遗傍样维摩丈室子云亭
　　幸自无缘唤作儒。不劳重勘会禅无鸱夷只合尝噇酒。惭愧王遗五石壶。

　　又

　　儒林赖可修僧史。缁客翻教读道经。担板禅和应不会。春风已过望州亭

　　△周永年

　　舆中口号
　　山行口占

　　○舆中口号

　　螺髻云鬟尽等闲画眉石黛浅深问始知宿雨非无意。送我来看霁后山。

　　○山行口占

　　涧壑声轻为久晴茶花犹自及冬荣山家外户多斜向。似为溪流有背迎。

　　△江之淮

　　祝蕨

　　○祝蕨

　　长遍儿拳新茁肥紫根揉粉暮烟霏穹苍若赍周人粟。个个提筐上翠微。

　　△曹尔堪

　　秋日

　　○秋日

　　荒篱野岸隐芳菲自把田锄刈草归黑丑花开秋未老紫丁香谢露方晞

　　△陈震生

　　寒江

　　○寒江

　　篱觱声喧白昼惊况堪凄入梦中听波心日落见氷立 【 寒气竦人】 帆卷半篙何处江。

　　△庄默

　　读两汉文选

　　○读两汉文选

　　名下先将爵里悬。文意知是 【 仗】 贵人传汉朝一代多才士只有桓谭读太玄

　　△周荣起

　　茶讯

　　○茶讯

　　花事今年较独先山园催暖茗芽鲜但教拨路看云散细焙轻烟煮冷泉。

　　△冯舒

　　游仙诗（十首录一）
　　偶忆始皇本纪（二首录一）
　　石公借十七史啁之

　　○游仙诗 【 十首录一】

　　涉世尘劳咲宿逋终还 【 应】 有日反清都冠亲一面皆同席。惭愧真灵位业图。

　　○偶忆始皇本纪 【 二首录一】

　　胎性贪淫杀未除定知名不隶清虚。蓬莱虽浅终难到。枉向沧波候大鱼。

　　○石公借十七史啁之

　　刘成项败太纷纭安用残编管世氛四十九年无一句。莫将学地滞多闻。

　　又

　　远公论易先明体。慧地谈文秪说心。若问古今与废事。恐师无处不沾襟。

　　△冯伟节

　　读汉书
　　题斋壁
　　赵灵均所居
　　游仙
　　渔父

　　○读汉书

　　天醉初醒赤帝昌从来顾命系兴亡萧公自筑麒麟阁。却与他时画霍光。

　　○题斋壁

　　仙客壶中日月春壶中应是更无人如何直用天为幙。只覆刘伶六尺身。

　　○赵灵均所居

　　自亲丛桂怕尘寰四十无愁鬓亦斑家在翠岚浑不悟别开斜牖对青山

　　○游仙

　　自铸双龙四体轻每闻闲事便生狞辘轳飞尽尘中路。更拟将身出海行。

　　又

　　如雷终岁见波涛方丈真成几许高烧得金犀分水脉。共来岩下看灵鳌。

　　○渔父

　　直作渔竿曲作钩不知何处有吞舟。再三为谢任公子。空坐矶边已白头。

　　△张三省

　　题朱云子支硎山居

　　○题朱云子支硎山居

　　辟堂对山似客主。俨坐读古犹君臣。来往访闻天下士。不言君是山中人。

　　△王揆

　　咏史

　　○咏史

　　虎头万里策奇勋夜缚生王血血或分小妹上封还 【 归】 白发何曾笔砚负将军

　　△孙永祚

　　过松陵
　　为人题山中杂记

　　○过松陵

　　橘柚秋风十里程垂虹亭下水芜平龙拖急雨长桥过遮却吴江一半城

　　○为人题山中杂记

　　生尘小袜金登光棱棱步滑红香半不胜自褪自翻斜屋下绣帮刚印紫花藤
　　琐事妮妮韩致尧所未及

　　△沈自然

　　昭君怨
　　贾生

　　○昭君怨

　　绝域伤心青草堆至今图画使人猜谁知妙选深宫里只得临行一盼来

　　○贾生

　　汉室东封未有期洛阳年少总堪疑自从一到长沙后。不着新书着楚辞

　　△徐白

　　江上遇大兄郴臣
　　太湖雪照

　　○江上遇大兄郴臣

　　百种愁销一寸肠。更罹多难又无乡与君一世为兄弟只是相逢在路傍

　　○太湖雪照

　　雪高光定乱山催。海日行空天地开。泛泛白霞湖水艳清光四照一帆来

　　△沈颢

　　送叔夜之夔府

　　○送叔夜之夔府

　　劝母加餐恋夕阳君游其奈母无粮。昨宵梦里寻君梦。 【 处】 不他乡在故乡眼前语说出自肰可怜

　　△卜远

　　遇陆和甫于淮上

　　○遇陆和甫于淮上

　　相逢淮市酒楼间咲尔居山又出山。岁暮渡江无急事。 【 无一急】 扁舟载隺凿氷还。

　　△胡梅

　　晓饭小孤山下
　　山居诗（廿一首录一）

　　○晓饭小孤山下

　　两岸黄芦霜满船推篷晓爨鹭■〈兹鸟〉前小孤山下风初定。江面刚生一寸烟

　　○山居诗 【 廿一首录一】

　　绳床曾喜坐山公题得新诗涧水东入夜不知綦履迹落花封在月明中 【 范少参两过山斋。不值留诗石上。】

　　△徐波

　　友人折茶花见赠
　　淡公拾松菌作供
　　明妃叹

　　○友人折茶花见赠

　　芳香折赠自山家持比江梅未觉差似恨世人偏采叶等闲篱落备寒花
　　备字简妙

　　○淡公拾松菌作供

　　虫残敢尔分余食鬼伞从他逐湿。贪生餐芝名字好。满身松雨斸沙茎。

　　○明妃叹

　　鼓瑟吹箫未免痴风流情事未全知宫中绝色谁遮眼却遣妆成对画师

　　△黄翼圣

　　两粤道中杂诗（九首录二）

　　○两粤道中杂诗 【 九首录二】

　　维舟每向绿云堆龙眼花繁未结胎别有紫霞频照眼木棉花落佛桑开

　　又

　　豆荚离离瓜蔓垂秋容三月上疏篱炎方物候浑难凖摘向春风桂一枝

　　△项煜

　　雁山石梁
　　张子房击秦皇
　　阮步兵纵酒
　　谢太传游山
　　平原传躄者
　　荆卿所待客
　　范叔传

　　○雁山石梁

　　雁浅台深亦妄猜为山各自有情才石梁耻复摹方广。携得寒岩鹊架来。

　　○张子房击秦皇

　　天人手眼战争初。已中秦皇不副车蹈海鲁连嗟索手乾坤耻雪一椎余
　　动色快心。读仲昭诸绝伓必司马君代作阎罗王矣

　　○阮步兵纵酒

　　辞婚司马惟沉饮。慕色邻姬为寝兴龙德自汗裁自免嵇公不独愧孙登

　　○谢太传游山

　　泛海围碁也炼心。经纶一片澹中深。共知淝水惊风隺。要是东山丝竹音。

　　○平原传躄者

　　廿人赴楚未知求十日如秦莫与谋不客平原殊自可君真得羙人头

　　○荆卿所待客

　　沙丘合送子房椎。虽百荆卿空尔为。之子不来深有意尚留余地使人思

　　○范叔传

　　范叔箦中担相印。魏齐醉后失其头 【 善谑惊人。令我欲啼欲咲。】 夷门有士当前错。空惹虞卿突地愁。

　　△陈宗之

　　丹行
　　南内辞（五首录一）
　　题唐六如画

　　○丹行

　　乌云带雨涂涂湿。白日喻芦澹澹辉。政是秋容斟酌处晚凉侵帐欲添衣

　　○南内辞 【 五首录一】

　　后湖龙语水如银。八尺鲥鱼漾玉鳞。小监黄纱亲上食。御前歌舞进尝新。

　　○题唐六如画

　　香温夜合雪猧眠人语瑠屏浸绿天想象二乔寻月至球灯双引出花前

　　△邵弥

　　为仲木题小帧

　　○为仲木题小帧

　　珊瑚十尺钓丝飞石滑溪明照我衣浓笑紫藤花下过祗容人道醉渔归

　　△杨补

　　白猿

　　○白猿

　　如拳曾守药垆红。乞得轩皇一粒功擞雪衣忘岁月。咲人毛骨电光中。

　　△黄承圣

　　挽汰如法师

　　○挽汰如法师

　　白下纔闻彻讲筵华山石塔瘗金仙法门两代为师弟。一盏寒泉结后缘。

　　△周惟正

　　圣仆人山予方出山口号为别

　　○圣仆人山予方出山口号为别

　　日落风生烟满湖两舟交渡各相呼。吾家一片寒山石。十日能充地主无。

　　△蔡维宁

　　边词

　　○边词

　　部伍如生乱骨分风旗雨阵拥将军千头火把烧荒寨无气无烟起黑云

　　△刘广

　　天平杂咏赠长情

　　○天平杂咏赠长情

　　幽池曲曲溅春星。独隺松关伴酒醒风露不禁诗绝瘦弄香人在浅清亭

　　△施武

　　卖雪词（大理苍山雪六月不化市上女郎卖之犹吴下之卖氷也）

　　○卖雪词 【 大理苍山雪。六月不化。市上女郎卖之。犹吴下之卖氷也。】

　　双龙阙里百花香。银海逶迤抱点苍。六月街头教卖雪。签人错认是琼浆。

　　△朱衮

　　山游即事

　　○山游即事

　　山脚穉翠浓作寒山腰老红香未残。村家径窄树当户。兠子过来访客冠。

　　△释自扃

　　题洞宾像

　　○题洞宾像

　　九转还丹大道成谁求本性更忘形列仙传与传灯录。惟有君能两注名。

　　△王节

　　七月五日折莲房贻徐武子时武子移家一云

　　○七月五日折莲房贻徐武子时武子移家一云

　　水芝初卸羙人妆。莲子离离缀绿房。君对莲华峰顶住。还分十里藕池香。

　　△姚宗典

　　泡子河

　　○泡子河

　　银汉秋来近紫微。一湾倒影帝城辉。桥横深翠蒹葭倚。锦出明光织女机。

　　又

　　绿阴如葢满芳塘。白粉围墙皎月光。闻说剑精时隐跃。青萍合是卧龙房。

　　△叶襄

　　秦穆
　　相如
　　谯周

　　○秦穆

　　黄鸟歌残恨未央。可怜一夕葬三良坑儒旧是秦家事何独伤心怨始皇

　　○相如

　　长卿词赋困成都壮思凌云动玉铺不是茂陵能击赏酒垆还用覆瓿无

　　○谯周

　　剑阁云昏天堑悠。蜀江声咽恨谯周何怜辛苦三分业赢得阳亭一病侯 【 周降魏封阳亭侯。已疾笃。】

　　△徐增

　　挽陈玉立（十四首录一）

　　○挽陈玉立 【 十四首录一】

　　读尽旁行四句书冠裳箬笠等空虚膻门一刺何曾入。明月荒庭自种蔬。

　　△顾万祺

　　魏文帝（俪史百咏选二）
　　蜀王

　　○魏文帝 【 俪史百咏选二】

　　宝炬星罗照石台香尘花雨杂宫槐尚衣无复施金剪。新得针神字夜来。

　　○蜀王

　　曾度乌盐曲子新羊车蓦至笑宫嫔归朝若作降王长应 【 犹】 是风流第一人

　　△郁信熙

　　检道书抄得顾耀之藏本

　　○检道书抄得顾耀之藏本

　　隺听龙问过山阴道士今看试五禽颠倒已知三十六。其中一物是芽金。

　　△尤侗

　　哭汤卿谋

　　○哭汤卿谋

　　同病无人病益愁西风何处逓诗邮鲍家坟上吟魂在。独对青枫唱晓秋。

　　△汤传楹

　　过竹堂寺访泐师于无叶堂

　　○过竹堂寺访泐师于无叶堂

　　忍殿今为道韫家香魂来往踏灵花缘知玉女超玄界。不事蒲团课法华。

　　△钱梦麟

　　题画马

　　○题画马

　　天马元从产渥洼贰师何事踰龙沙。世无伯乐谁相识。极目秋风苜蓿花。

　　△朱陖

　　戏和咏绿牡丹

　　○戏和咏绿牡丹

　　几枝交互影重重欲画全无粉墨踪花叶不须分两色只将浓淡费形容

　　又

　　庭前春日正迟迟独立湘帘未卷时么凤飞来还倒挂乍疑花谢尚粘枝

　　补遗

　　文震孟一首　　　　蔡维宁一首
　　徐　白一首

　　△文震孟

　　过钓台

　　○过钓台

　　高士何须卜少微星文烱烱照渔矶。灌园别有东湖叟不启缄题更识几

　　△蔡维宁

　　彭城吊项王

　　○彭城吊项王

　　无气无声宛转喉提携到死不能休饶他一筯鸿门肉自卖千金垓下头

　　△徐白

　　项籍

　　○项籍

　　一士真能屈壮夫。莫将宝玉认雄图汉家用尽兴王策只费秦官二斗珠 【 汉王用留侯计。王巴蜀。赐良珠二斗。】

　　卷二十终

附录：

朱隗字云子长洲人治博士业雅尚风藻天启中呉中复社聚四方绩学之士分主五经隗驱驰江表为一时厨顾诗宗中晚弟陵字望子亦能诗画（四库全书•史部•地理类•都会郡县之属•江南通志卷一百六十五）


●明诗平论二集卷十一

　　五律三

　　舒忠谠十四首　　　华　淑四首
　　陈函辉二首　　　　卢世二首
　　黄景昉九首　　　　郑元勋一首
　　阎尔梅三首　　　　陈名夏十五首
　　方以智四首　　　　万寿褀一首
　　陈子龙十四首　　　顾梦游三首
　　吴伟业三首　　　　单　恂三首
　　周　鼒二首　　　　吕　阳一首
　　朱　灏二首　　　　陆彦龙二首
　　曾异撰一首　　　　邢　昉二首
　　杜　浚一首　　　　金　堡一首
　　李　雯二首　　　　宋征舆二首
　　左国林一首　　　　吴德操三首
　　左国棅二首　　　　陈　焯一首
　　方其义一首　　　　孙　临二首
　　周圣楷一首　　　　周永年五首
　　宋登春一首　　　　胡尔伟一首
　　释弘忍一首　　　　庄祖谊一首
　　胡文蔚一首　　　　吴士权一首
　　鲁宪学一首　　　　周立勋一首
　　子奕正一首　　　　徐孚远一首
　　彭　宾一首　　　　宋存标一首
　　孙永祚一首　　　　曹　溪三首
　　黄传祖一首　　　　张一鹄一首
　　梅朗中一首　　　　刘敷仁一首
　　曹尔堪一首　　　　钱光绣一首
　　程　邃一首　　　　韩曾驹一首

　　△舒忠谠

　　张良墓（三首录二）
　　望夕留括州
　　鲁连村（二首录一）
　　秋杪怀茂先养未客南都
　　孟尝
　　平原
　　春申
　　海上苦雨
　　涿州昭烈庙
　　登沙丘城（即阜城）
　　南湖秋色
　　东阿题项王墓
　　采石吊贾岛墓（二首录一）

　　○张良墓 【 三首录二】

　　火德兴三杰全身在愿留铜楼多羽翼。铁券此菟裘。已灭祖龙熖。终无牝雉忧土人还念尔烧纸为安刘。

　　又

　　荒坟多似髻谁及子房贤年在诸侯表。碑从汉杰镌曾闻如妇女不信葬神仙 【 秀琢欲仙】 惆怅石桥路驱车落照前。

　　○望夕留括州

　　可怜人与月相照在他乡岭近猿翻帙斋寒鼠附床作霜天最澹 【 朴切语最是律家所重】 入暮郡逾苍。积水摇西壁萧萧竹影凉

　　○鲁连村 【 二首录一】

　　邹人夫子外。吾敬鲁先生。正气降燕将。倾身赴赵城。千年犹有屋六国不为卿公子殊相忆茫茫海上情

　　○秋杪怀茂先养未客南都

　　双彦倾南国归期滞杪秋枫摇宜客倦菊小待人幽短笛桓伊步。残星李白楼。江潮吹玉露。好上月明洲。
　　中晚之际

　　○孟尝

　　六国多公子田文致足贤诸君推一二。有客号三千兔狡终身窟鸡鸣片刻天至今薛父老。犹愧券书钱。

　　○平原

　　浊世翩翩者。何如胜可风。禡亭贪固失。虞印弃何功。十九因毛遂。三千仗李同。羙人黄土去豪举更谁雄

　　○春申

　　时人有黄歇偶御太子归遂尔叨朝相。因之假国妃楚弓终未得秦货竟何归若配牛金飨犹先吕不韦

　　○海上苦雨

　　半夜寐非寐空阶走乱淙龙身全出海鱼族亦横江客梦阴逾幻。 【 身历方悟其真欲易一字不得】 乡心静未降无聊看烛影竹蕋暗西窗
　　苦雨句附　蛙语通城灶。鱼腥入市艭。　两师携妾讶。河伯娶妻疑。　湿到经旬后。寒添半夏时。　蚁封喻土倦。鹳并舞云赊。　一床犹蚁共。半阁亦苔生。

　　○涿州昭烈庙

　　火气已三炎。人心总不厌楼桑犹羽葆茂草亦堂帘鼎足争髀肉纯衣并羙髯野人长揖祭古朴莫为嫌。

　　○登沙丘城 【 即阜城】

　　頺城残照处登陟见沙丘白帝终残蠎。乌江亦沭猴。六王应有恨。二世不为谋。何事骊山下还劳牧炬搜

　　○南湖秋色

　　清听不容愍乱流湖有声得霜知触脆因雨觉鳬轻石与頺波角洲随脱树明挂云双塔影诗思杳肰生。

　　○东阿题项王墓

　　葢世英雄梦一抔万 【 千】 古怜学书儒者事。本纪史臣篇蛇泽神先告鸿沟计未全至今樵竖口犹笑舜瞳偏

　　○采石吊贾岛墓 【 二首录一】

　　采石葬青莲一抔贾岛连盛衰诗有气仙佛证何年。韩愈门生籍。杨妃学士笺。萧萧秋草路瘦石亦堪怜
　　五律险特奇秀。前惟文长。今则季重。两先生而外。当推鲁直。或有指平热一泒为盛唐。而忽此等诗。试举王孟一二。如官桥祭酒客。山木女郎祠。石镜山精怯。禅枝布鸽栖。等句。亦何尝专以平熟为事。而取应詶通套语。以点辱盛唐之名哉。
　　附句　海阁先星出。淮航受浪轻。　水国渔成户。山城树满衙。　雾网渔如梦。风帆客易喧。麦饭星催店。芦花月送衾。　笋候千家雨。花时一叶舟。　日牧鸿背雪。风落马毛霜。　古山曾识面。新水正平脐。　老石泉成路穷村树当关　楚色江疑雾。吴光水似天。　烟舠随浪徙。晚市趁虹明。　秋亭无久梦。晚树有枯香。　雪过羊城暖。秋看象郡青。

　　△华淑

　　秋晚琴川舟中
　　缥缈峯
　　消夏湾
　　读澘余记为利根作（师黔人罹水蔺之变全家被戮仅以身免）

　　○秋晚琴川舟中

　　到此躭幽况轻舟溯远空草黄。山自 【 更】 绿。霜白。树纔红。 【 名句】 漠漠云衔水栖栖鸟泊风沿洄邀夜色佛火半峰中

　　○缥缈峯

　　全湖始猎尽。吾目与心谋。 【 似泛论却是此间商量语转落本题自远自旷】 不有洪波遶。空山亦未幽。风烟连嶂没。日月夹涛流。 【 须着此宏壮语衬住】 一壁孤飞起。登之难久留。 【 结陡健举一篇得势　草臣】
　　心眼有全山水。于一处偶肰拈出不专在题中寻活此由立意立局之高。

　　○消夏湾

　　平湖添一曲风色遂全幽 【 移不得他处消夏全身俱现】 晴泛常 【 亦】 疑雨山居犹在舟 【 此语却近】 橘橙垂户户菱芡聚洲洲不信偏宜夏。暄凉尽可游

　　○读澘余记为利根作 【 师黔人。罹水蔺之变。全家被戮。仅以身免。】

　　兹事已今 【 成】 昔余胡叹息频 【 唤得兀突】 空门无骨肉至性有君亲去发仍俘虏遗灰认刼尘慈航如可度万鬼立。荒津 【 立字森悚】

　　△陈函辉

　　杜康桥
　　夏日登君山问春申墓

　　○杜康桥

　　酒人千载上。姓字此中留不赖君遗教。其谁可解忧。公田饶秫国。吏隐有糟丘寂莫荒江外浮生聊与谋

　　○夏日登君山问春申墓

　　炎政驱劳吏扶笻且看山此君饶后着。千载掩虚关狡矣楚弓失恢天网还 【 令人竦肰】 细腰能伏卯遗鉴此红颜
　　寓感慨于叙事之中咏史如此足掩左太冲矣　开少

　　△卢世

　　读杜微吟（十首录二）

　　○读杜微吟 【 十首录二】

　　纔得东柯谷。西枝又有村醉眸牧锦里老脚放夔门所至营茅宇。临行赠果园。江天云雾里寂寞少微尊

　　又

　　文章惊海内万卷破来新即事非今古。高歌有鬼神。李苏师友密陶谢弟兄亲乃祖无遗恨慈孙是替人。

　　△黄景昉

　　登钓台
　　铜雀台
　　月夜突过林守一书舍
　　咏冯夫人和戎
　　九日山怀古
　　送二兄可发之阳江时连得大兄可文抚州讯怅别并寄

　　○登钓台

　　先生饶隐具随手足鱼腥 【 句俚】 瓜葛从吴市裘竿傲汉廷奴狂终有态客重不须星 【 妙语】 应识还山意鸿飞悔未冥

　　○铜雀台

　　遥忆铜台宴登堂各自亲小侯邺下长新妇洛川神天地私雄主。风流想 【 字弱。易一去入声字。仍佳。】 古人犹闻书记好。横槊待徐陈。

　　又

　　尤有惊人语谓 【 云】 山不厌高上天应板荡老猾出风骚冢上今磨剑床头旧捉刀黄须偏好武未肯愧三曹 【 引曹彰作结请客稍远】

　　又

　　莫信言肝鬲欺人术太工过车防腹痛。得檄愈头风。牛老犊何罪巢倾卵已空楚江鹦鹉血。芳草至今红。

　　○月夜突过林守一书舍

　　不遣通名刺探瓶坐索尝侍儿私致语上客是何乡 【 率宕如见】 礼数吾真阔风骚汝所长定知今夜梦落月满孤梁。

　　○咏冯夫人和戎

　　汉阁中天起君王驾御才。图形纷燕颔字牝亦龙媒鸿鹄高秋怨蒲萄内苑栽只今西塞草。曾拂锦车来。

　　○九日山怀古

　　似尔供流寓休官策未迂驳班秦砚眼夭矫晋松须近寺钟分绿磨碑字餂朱相传旧舶使曾此祭天吴

　　○送二兄可发之阳江时连得大兄可文抚州讯怅别并寄

　　庾岭旧秦余风烟四望舒岸墙堆蛎蛤庵屋蔽棕榈强进官厨酒。频驰子舍书。楚人矜意气。赋或重相如。

　　又

　　楚水粤江暮双鸿信自飞不愁行路屡反觉在家非。祖地花悟姑坛种药肥。好思姜伯约。为母寄当归。
　　附句　太平庵。铁互通泉古。氷壶濯梦寒。　送守琼。岚深鱼米郡。岸白马人家。　龙岩。九州岛曹氏史。百洞董公山。　岁暮。要儿书郁垒愁妹嫁锺离。裂竹惊山鬼。燔肝祀灶君。　泽国菰为饭。官窑瓦似霜。　石痕揫绿玉。松质卧青犀。

　　△郑元勋

　　登香山来青轩

　　○登香山来青轩

　　红香清冷界幽不避游踪有例看山檄无闲报客钟鱼浮人影外鸟起马蹄中 【 奇而真】 二百余年柏频观驻六龙

　　△阎尔梅

　　岳墓（四首录二）
　　冬尽潘木公冯犹龙钱密纬招饮北固复移米家山房（二首录一）

　　○岳墓 【 四首录二】

　　兴亡天已定君偶处其穷但爱人臣节。安知社稷功。 【 正论大识】 大臣窥上意天子忌精忠夜雨啼荒墓阶花未忍红

　　又

　　草刱膺天箓康王念已灰不肰六师去。指日两宫来。紫塞雨霜暗。青衣君父哀。试看公死后。谁踏贺兰隈。

　　○冬尽潘木公冯犹龙钱密纬招饮北固复移米家山房 【 二首录一】

　　江南江北隔。远影尽苍肰岷力能开地霜波自洗天。 【 险鸷句法似季重】 岩寒封鸟径渚碎织渔船翠积金焦晚松毛一两拳

　　△陈名夏

　　促织
　　初秋
　　将放舟郗山有所访
　　过褚秀禧别墅有怀
　　喜珍叔楚弟至
　　舟泊桃源示实楚弟
　　初入山
　　独坐
　　宋布衣诗
　　太姥山送雅如
　　曲周观半舫先生狱中示孙卷怆肰而作
　　真定诸子从子学

　　○促织

　　观时念微物。宇下迫绳床不独关离曲犹能劝织裳国风熏鼠近风俗鬬鸡傍倦客何堪听秋声与梦长。
　　咏物之作。纤巧易。大雅难。如丂蕴藉。非高手不辨。○五六妙甚。文长有其工秀。无其闲婉。赏音者自辨之。

　　○初秋

　　方秋变。客思不欲久离乡自对星河出旁观熠耀行寒声将八九清影到衣裳屈指江云客苹花岸正长
　　柔澹有音外之情

　　○将放舟郗山有所访

　　风雨下轻舟 【 便自摇曳】 羙人山外求一程杨柳岸片月野田秋水色盈衣带桡歌起鹜鸥流云知客意不肯恋峯头
　　结得不近不远恰是此处妙

　　○过褚秀禧别墅有怀

　　西风倦游客念子意难闲乱叶云垂幕深林草闭关晓当湖上雨寒入梦中山南国音书胒。云胡使未还。
　　五六秀逸浑远。元气自含。非晚唐可拟。结留不尽。唱叹渊肰。在文房集中亦不多得。

　　○喜珍叔楚弟至

　　一家人忽至 【 朴妙】 甚喜获平安。囊有故山色衣兼庭树寒 【 关合多致】 竹声摇夜语雁影下秋澜共说将归意。明灯且进餐。
　　清真婉约

　　○舟泊桃源示实楚弟

　　河烟兼月影寂寂在孤舟灯火明城角。寒霜下野流几朝千里路三子一乡愁 【 顾逋翁一家千里外百舌五更头如此风味正复不减】 自问冬来客何如昔遇秋 【 说转结法新】

　　○初入山

　　自念华阳路生疏为客劳 【 起得苍浑】 分萝行涧木看屋出云涛人化三峰石松留百岁膏。深幽无所患暑月进山袍

　　○独坐

　　野色生虚坐门关老衲同秋棠啼雪鸟夕叶奏寒风石补宜人路楼开听雨中 【 上句贴细。下句开亮。如此方名善对。妙得不板不疏。】 闲居原足赋不待武陵东 【 结得闲逸有余地】

　　○宋布衣诗

　　济上鹅池子。能诗老布衣无邻不借火 【 孤高一语便尽】 有酒即忘归。帆挂潇湘泽风吹薜荔帷师襄终入海到此是忘机 【 不乏】

　　○太姥山送雅如

　　荒涂寒更苦主我是通家。数世凭风雅残冬对雪花 【 对法清活】 何人端下石。有鬼善含沙。曾史名犹毁。呼天更自嗟

　　○曲周观半舫先生狱中示孙卷怆肰而作

　　千里君从我三秋我送君 【 情事可感读之欷歔】 难将沧海泪。流作故乡云。 【 乡泪俱下】 觅客通风俗依僧避见闻何时天下士谈咲解吾纷 【 子长子美。千秋有几。】

　　又

　　开卷成于邑看来泪作诗乃公思隺唳似我惜鸿仪新息犹传诫。僧虔肯废规两家当户子孤苦正同时

　　又

　　河山方极目。愁发渐成翁。谁见乌头雪。空怜鸿爪风上书无少女去国有终童何日披云雾。鸡鸣沧海东。

　　又

　　对君销永夜。何忍听悲风。世险苍苍怒。臣孤黯黯通。龙门传客赵膺党识儿融偏是流离日长歌独漉同。

　　○真定诸子从子学

　　尚有较书邻相招载酒醇朱弦宁向我白璧漫投人武库森玄酉文昌戴紫宸谈经良不易何必结通津

　　△方以智

　　岁杪立春送又汉之金斗
　　赠汝阳山人
　　怀刘济甫梅惠连王在明诸子
　　出入愁（十首录一）

　　○岁杪立春送又汉之金斗

　　岁暮无家者天涯更送人 【 语不堪终】 曰归犹是客。同病不知春叹息乡书语。驰驱酒市尘。自非儿女子再四忍沾中

　　○赠汝阳山人

　　说剑老他乡弓衣作药囊 【 崛强恢奇】 少能谈郑白晚更好岐黄断事多奇中施人有异方听言英蓼败斫案舞低昻

　　○怀刘济甫梅惠连王在明诸子

　　但有绿沙洲谁为赤■〈山鼻〉游江山新落叶。风俗雚臼悲秋。磨盾时看贼筹兵即可侯武昌连夏口。招手白云楼。
　　丰致宛约犹有文房君平之遗

　　○出入愁 【 十首录一】

　　羊裘亦苦寒陋巷履霜残酒市千钱少。屠门一嚼难。抚心知隐痛张胆与谁看瓮牖飞沙起休弹桑叶冠

　　△万寿祺

　　甓湖道中杂诗（六首录一）

　　○甓湖道中杂诗 【 六首录一】

　　淮水无声去东风日夜呼市桥春店马。官驿晚樯乌细雨连花节轻寒弄桠趺芜城前路远得达石头无
　　刘昭禹云。五言律如四十个贤人。着一屠沽儿不得。觅句如掘得玉匣子。有底有葢。以此论五律。可谓难矣。如年少此作。真中唐雅唱。未易多得。要之五律须是得其气韵。气韵既合。则淡处自味。率处自老。朴处自深。差之毫厘。即离绝远去矣。才情工丽。犹是第二义。

　　△陈子龙

　　汶济杂诗（十首录一）
　　晚秋郊外杂咏（八首录一）
　　燕中杂诗（二十首录四）
　　哭周勒卣（八首录二）
　　石斋先生筑讲坛于大涤山即玄葢洞天也子从先生留连累日（八首录二）
　　过东阿怀曹子建
　　秋归涉黄河（三首录一）
　　朱家巷
　　襄阳

　　○汶济杂诗 【 十首录一】

　　涓涓流石路离别在南池地脊如天党山根足雨师 【 奇语】 牛羊龙女宅。松柏禹王祠。为有朝宗道。川符贡不衰

　　○晚秋郊外杂咏 【 八首录一】

　　天高回野旷不复听吟虫衰艹居肰白寒花强自红霜明羣雁影叶冷一溪风柟栢犹寥落亭亭极望中
　　清婉又一调法大手何所不有

　　○燕中杂诗 【 二十首录四】

　　西宫花向夕南内树临秋雁塞云成阵龙沙月近楼羽林天廐马谒者阁门筹。共见升平日谁分圣主忧

　　又

　　圣代离宫少威仪备汉年龙池云出地鹿苑草连天夜树移温室。秋禾熟弄田。但能劳梦卜宴坐理朱弦

　　又

　　昔有龙门岭居庸苐几层但闻通一道兼得护诸陵乌散髠徒鼓。鸡鸣候吏灯。新添八校尉。胡马日飞腾。

　　又

　　河朔多游侠金鞍白鼻騧双鵰秋渡海。群鹿夜寻沙。 【 苑中鹿冬时趣逸海滨食盐至春始归】 旧业高东第。新兵领北方。按鹰台 【 在南海子】 下宿。应识苑中花。

　　○哭周勒卣 【 八首录二】

　　壁立无愁色萧肰湖海风依人尝气尽慢世为途穷薄祭虚王导遗书乏所忠古来称寂莫。未必与君同。

　　又

　　昔日长千里红楼隐暮霞酒狂如仆射。情死似琅琊松柏西陵树菖蒲北里花春风夜台路玉勒向谁家

　　○石斋先生筑讲坛于大涤山即玄葢洞天也子从先生留连累日 【 八首录二】

　　传闻玄葢洞远接巨区流。尚与人间近疑从天外游玉芝丹灶夜。石鼓碧云秋。不见羣真会相携到十洲

　　又

　　三山迷汉使更起白云坛 【 起势凌云】 环佩天风满。旌旗海日残。草侵羣帝静。月度九霄寒。惆怅乘鸾女。焚香独夜阑。

　　○过东阿怀曹子建

　　文苑风流散贤王池馆空应刘存古谊吴蜀耻奇功岳树春云外漳河暮雨中最怜不得意睇盻雒城东。

　　○秋归涉黄河 【 三首录一】

　　秋水下龙门黄河九曲浑 【 有振衣千仭之势】 西来浮日月南徙划乾坤群燕盘涡掠千帆折溜奔茫肰思禹迹何处是昆仑

　　○朱家巷

　　漆沮周后国丰沛汉王家雪霁都亭柳。春生原庙花。山川留第宅。日月近京华。万乘曾游地鸣笳起暮鸦

　　○襄阳

　　江汉西邮重荆襄南纪雄诸侯悲岘首。耆旧失隆中。燧色通秦塞。妖星下楚宫。不知大堤女。何处舞春风。

　　△顾梦游

　　哭震父（四首录一）
　　过邹舜五隐处
　　寄僧

　　○哭震父 【 四首录一】

　　晨夕披衣路蹊空林影深归春必同送守岁不孤吟画就儿争乞杯干客自斟依肰风物在开眼是悲心
　　欵昵在目

　　○过邹舜五隐处

　　三畆尽栽竹一隅安一亭 【 规置埜逸】 不知湖近远但觉日苍青交澹来朋少心慈施药灵氷莼情所寄日日弄烟江。

　　○寄僧

　　寒山无客到破寺有僧存数折入松径一篱开竹门耕牛间旱土野雀噪饥村托钵知空返霜天煮蕨根

　　△吴伟业

　　夜泊汉口
　　偶成
　　溪桥夜话

　　○夜泊汉口

　　秋气入鸣滩孤舟逼夜阑久游乡语失为客别人难望火知星淡闻歌觉浦寒筭缗惟贾客谁者任盘桓

　　○偶成

　　独向闲原住山庐绕碧潭儿童驱徤犊妇女簇眠蚕红叶包江鲊青丝挈海蚶秋来鬬茶处。又在道人龛。
　　清绮历历

　　○溪桥夜话

　　竹深斜见屋溪冷不分桥老树连书幌孤村共酒瓢茶香消积雨人影话良宵。同入幽栖传。他年未寂寥

　　△单恂

　　自东平至阿山径览古
　　茌平夕况
　　檇李道中怀罗有持明府

　　○自东平至阿山径览古

　　马首翠屏合行来樵响中人烟收碓冷客背褁毡红官柳齐台雪神鸦汉碣风悠悠黄石去怅伫暮林空

　　○茌平夕况

　　孤村宵籁绝霜铁走檐清野月寒将乳山烟静似酲。寄囊僧类迹听角戍为情乡梦怜风切钟边唤晓征
　　后四句近纤

　　○檇李道中怀罗有持明府

　　翠袖镜芳川霜丛红欲肰稻孙翻晓露鸠妇语晴烟社酒菊铃寺渔歌苇絮船此中询父老皆曰使君贤。

　　△周鼒

　　烟雨楼
　　赠医

　　○烟雨楼

　　烟雨楼边过却逢烟两中丹牕青冥上碧涨画桥东细水鱼儿出顽花隺顶红五湖多异客疑一见绀瞳

　　○赠医

　　何必浔阳隐搴裳咏硕人银筒仙艹贵玉匣秘书真俎豆桃源器须麋绛县身 【 瑰丽】 相逢弹素局竹院白鹇亲

　　△吕阳

　　过窑岙驿

　　○过窑岙驿

　　诸峰皆峻绝窑岙独参天云布衣裳满花铺茵褥全鸟巢蚕茧合人足马头连 【 警绝】 登眺同康乐舆夫亦可怜

　　△朱灏

　　屏居僧寮
　　初月

　　○屏居僧寮

　　草昧无生果灯然不夜天尽灰香有刼长爪隺成禅解石藤为缚诗崖水作联闭门蒙半衲木落是僧年

　　○初月

　　具体滋纤影苍茫未坠烟山余如发地光作始波天乍见几忘指还参都是边有无差别处大抵肖初禅

　　△陆彦龙

　　杂感（十首录二）

　　○杂感 【 十首录二】

　　又传卢子干。讨贼并无功。久拜中郎将谁歌皇甫嵩黄门多送赂白马自弯弓犹报京观筑。城南斩地公。

　　又

　　不闻司马法墨绖任边庭将父劳王事销兵有孝经尚方谁请剑左辅动妖星欲画麒麟阁燕肰好勒铭

　　△曾异撰

　　水口舟行

　　○水口舟行

　　曲曲换溪容舟行云鸟从争滩轻橹勇蹲石小渔恭。 【 本子书钓使人恭语用来不觉】 驶水兼山走 【 理无景有】 香风并树浓目前难应接未暇数青峰

　　△邢昉

　　海上杂诗（十八首录二）

　　○海上杂诗 【 十八首录二】

　　数武即荒陬涛声莾未休滩干觇蟹路。风截捕鳇舟列肆通蛟馆遥山想蜃楼三山寻禹迹渺矣更安流

　　又

　　苍茫瞻万色想象赋玄虚龙气看如蝃。蛟人出媵鱼乘蹻谁独往 【 蹻即龙气也。海赋云乘蹻独往。】 织素此潜居正朔东门阔。纷纷隶象胥

　　△杜浚

　　孝章至自吴门过访鸡鸣山寺登阁远眺

　　○孝章至自吴门过访鸡鸣山寺登阁远眺

　　幽径山中迩同寻迟子遐息身还有地极目只无家寒閟千峰雨烟消一阵鸦 【 画不出】 舞幡风更急往事问玄沙

　　△金堡

　　易水（四首录一）

　　○易水 【 四首录一】

　　相视不以目明明方寸心樊生一语痛田子数言深剑术留铜柱罗衣耻断琴九原无悔色。成败未知音。

　　△李雯

　　三冬长安杂诗（二十首录二）

　　○三冬长安杂诗 【 二十首录二】

　　神皋畦町细深井辘轳盘玉甲新蔬茁金芽宿麦寒天鹅侵塞远野隺噪风干日暮红尘歇。吚吚画角残。

　　又

　　风尘不可断日夜羽书飞龙武分偏较。华林树大旗。小侯初跃马。天子正宵衣。夕对诸公府蝉联侍虎帏

　　△宋征舆

　　扬州（四首录一）
　　刘生

　　○扬州 【 四首录一】

　　分茅仍择地降盗尽为兵佳丽杨州郡悠杨帅府旌马骄垂柳色人浴大江清队队关西语黄昏满旧城

　　○刘生

　　十年三辅客弱冠五陵豪柳叶穿珠弹莲花映宝刀春游芳树暖秋猎朔风高新拜金吾尉期门赐锦袍

　　△左国林

　　吊龙眠

　　○吊龙眠

　　碧潭多倒影断磬绿苔痕樵绝闻猩语鱼游听石言树无黄一叶。云有白孤村。川谷流人血难招月下魂

　　△吴德操

　　长安杂诗

　　○长安杂诗

　　蒙袂顾西东飞尘隔帝宫指天徒见斗。省岁又恒风。舌结金人后。头抢木吏中鹊巢虽可贺星贯几曾空

　　又

　　复壁能藏客张牙有厉声乱丁争月米。内府好夷兵。摇首先钩党。吹毛早负荆。喧呼传北寺。敢作董逃行。

　　又

　　市井通轻侠欺人匦可投作家惟赤手。卖主即苍头。睚眦凌三辅诙谐善五侯公卿张赠答。皆自大长秋。

　　△左国棅

　　杂咏
　　得吴二莆田书

　　○杂咏

　　屯田空有策诏下日催漕西北泉皆血东南地不毛河干迷运道海阔戒飞涛解甲喧呼者为虞作若敖

　　○得吴二莆田书

　　黄叶吹秋至风含细葛裳纸传藤角贵笔染荔枝香半榻悬娥月孤斋拥豹囊双鱼由蟹井遥送到云章
　　附句　乌窥沙畔肉。马饮窟中氷。　水腥龙鬪急。日黑虎行骄。　粮少兵为贼。巢空鬼作村。僧亡钟亦去。梁断燕还来。

　　△陈焯

　　赠燕又

　　○赠燕又

　　治易淮阳久长平又不封几时陈十事清啸足三冬斗北星流火天西暮有烽益州恬退者。剑影出芙蓉。

　　△方其义

　　舟行

　　○舟行

　　江上行人少狂歌何必缄。湖平千里壑塔作几层岩岸有无枝柳船多不挂帆雪花飞带雨片片落青衫
　　超肰清逸于龙眠体中又别

　　△孙临

　　从鸳湖返武林舟中夜雨微月
　　田舍

　　○从鸳湖返武林舟中夜雨微月

　　孤篷容抱膝雨过露将华忽听秋来雁。方知水上艖邻舟敲石火隔树见人家归去亦流寓年年天一涯。

　　○田舍

　　荒畦残黍后村舍少人来囷粟无余粒山蔬变野苔官军方马去。田父始牛回。耕种城西地。谁为顾艹莱
　　皖桐著述之富。推克咸为最。其诗已县国门者。有肄雅　楚水　我悝　大畧斋　数种。不下千余篇。既美且富。蔑以加矣。子兹选意存梗概。不能多录。有欲窥其全者。阆风蒸霞。玄圃积玉。恐非寓目涉足之可尽也。与密之博依。可称一时瑜亮。集自单行。故所录翻从简畧耳。

　　△周圣楷

　　严州怀玄赞篆仙兄弟

　　○严州怀玄赞篆仙兄弟

　　数夕当新月溪山行复迟夏云孤客舫。秋水故人期阅世无如厚高名不尽诗。与君兄弟好。忘却乱离时。
　　气全不必求字句之工

　　△周永年

　　仲冬望后残菊
　　书贻少文
　　久不见翁仲谦忽作洗松图题诗其上携以过访
　　过元叹新斋
　　菁山夜泊

　　○仲冬望后残菊

　　节经大小雪花尚耐清霜黄白渐加紫根茎复茁秧抱香兰室里避影橘灯傍明岁开松径东篱肯就荒

　　○书贻少文

　　经户分前后披帷各枕书。过从宁厌密。生客任教疏粟尽难怜鼠河枯不羡鱼诗成互相质相见覆吟余

　　○久不见翁仲谦忽作洗松图题诗其上携以过访

　　只此一城隔。迟吾十载逢已征君简亢亦见我衰慵人老宜休树风疏不漏松入来诗画里拂拭任从容

　　○过元叹新斋

　　屋后重开径新栽竹树疏出留僧守舍 【 好行径】 坐傍佛摊书多却买山隐。忘为近市居。犹怜纔塞向野色隔庭除

　　○菁山夜泊

　　川晴惟许泊山近不容登岸叟与 【 立】 谈虎溪渔归借灯 【 偶肰幽事】 伥声村路鬼 【 不必再入虎】 呪力夜船僧来夕前行尽舟停筏可乘
　　附句　临溪鹅鸭阵。贴屋豆花棚。　屋矮烟栖树。场空月就人。　莼诗。拖线垂钗脚。凝脂透水晶　鲥鱼。官家截江网。中使献鲜船。荐及樱桃候。来从石首前。　詹曰至惠圃涧待雨添水竹须松补烟

　　△宋登春

　　连日风雨　骤生薄寒　分甘哺孙　赋诗自娱　园蔬时醪　亦足养老

　　○连日风雨　骤生薄寒　分甘哺孙　赋诗自娱　园蔬时醪　亦足养老

　　江城风雨夕茅屋短长吟历历秋花发翛翛落花深老凭孙暖眼。客用酒宽心欲买罗含宅曾无作赋金

　　△胡尔伟

　　答赠徐元叹

　　○答赠徐元叹

　　风雅贡毫末神游未面先怀高氷玉积研破雪霜悬宠辱同人世幽闲任自肰囊中无匹绢。何以答诸篇。

　　△释弘忍

　　香北峰访隐者不遇

　　○香北峰访隐者不遇

　　风劲不容屋幽人多在龛。 【 径界奇】 石云藏定火岩溜破经函大士方出汲。诸天为守庵。野心空欲问凝望碧溪南。
　　潭吉诗。予从扶轮。取四言及五律二首。固是精拔。又四言　如微波似纺。五言　如论诗如论兵。得要如得权。眼低无端倪。金铁同一坚。等语。皆有深想。但余篇好作不了语。突秃枯黝。全不可解。当由未经烹炼故耳。人或赏之。遂益自信。悞之不浅矣。摩诘哭殷遥云。劝君苦不早。令君无所成。古人相成之谊如此。即诗文亦其一也。使潭吉之诗。止于如是而遂已。为之友者。其得无过乎。

　　△庄祖谊

　　团山驿遇雨

　　○团山驿遇雨

　　仄径度桥西苍茫一水迷随车奔壑动。逐马过云低。林湿青相足 【 不可解而可想】 禾滋绿未齐啬夫颜正解莫漫叹泞泥

　　△胡文蔚

　　氷壶洞

　　○氷壶洞

　　山异泉多幻。潺湲响一壶。遥疑峰顶落翻听石心呼钵饮知僧有瓢斟讵客无何须颜索酒。只此胜村沽。

　　△吴士权

　　双龙洞

　　○双龙洞

　　云暗水淙淙然犀照睡龙牵舟翻入壑戞石忽闻钟曲曲流花径垂垂压帽峰行将瀛海近瑶草拾三冬。 【 结套】

　　△鲁宪学

　　黄鼠

　　○黄鼠

　　边地无珍味南来贵所稀赐狸刁约戏。买璞郑人非。野社岂容灌。秋盘但举肥 【 用举肥字典而韵】 况丁方岁恶倘尔济调饥

　　△周立勋

　　过随州

　　○过随州

　　东国随为大。何年更筑城地连唐蔡古。水散厥溠平。暮竹依猿狖荒台。立斾旌从来作赋客愁绝为南征

　　△于奕正

　　天津卫

　　○天津卫

　　河而江而海会此曰天津 【 拙而壮】 北向神京护。东依左辅屯。鱼盐百货路。柔劲五方人。夕影帆帆集钦哉鼓吹频

　　△徐孚远

　　晓入京口

　　○晓入京口

　　猎猎风稍劲惊流伏枕闻晨钟下岩际。戍鼓列江濆。已辨南城树。新添北府军。乱离知未定淹泊对孤云

　　△彭宾

　　送杨扶曦知湘阴令

　　○送杨扶曦知湘阴令

　　湘中称福地佩印识才贤喜气迎青草轻桡荡浦烟含香芳杜畔视事碧湾前念昔同携手骊歌还自怜

　　△宋存标

　　晚山行旅图（自山云入情入景）

　　○晚山行旅图 【 自山云入情入景】

　　秋色供深眺烟迷隔岭松归云引飞鸟野烧乱羣峰驴背传人语乡书带月封 【 景中人言外意】 劳劳名利客同听晚山钟

　　△孙永祚

　　村庄雨过

　　○村庄雨过

　　虹外斜阳断田中奔涝浑腥呼翻渚鸭湿卧涉泥豚旗影水祠静。筹声渔市喧。插秧天正好。明早绿村村。

　　△曹溪

　　游李司空横云山园登星户作
　　秋泛
　　村中看红叶

　　○游李司空横云山园登星户作

　　园以山为骨山非园不肤 【 找一句似赘而妙】 置身星户上搔首洞天殊萝曲扪将舌云深步若鳬丹丘如可指从此旷观乎

　　○秋泛

　　渺焉凭一泛野意自相招不向孤烟往焉知秋水遥 【 清渺无际】 苹开香岸岸鸥暇白朝朝况有青山望长天未寂寥

　　○村中看红叶

　　树亦令人艳冬红始见奇叶为诗者色霜乃画之师 【 与玄宰先生诗辨烟霜同意非深参画理者不知】 知与醉乡近 【 欠老】 望将花事疑归禽同此况共赏夕阳迟

　　△黄传祖

　　惠因寺

　　○惠因寺

　　隔树望飞栋经过幽一方拳桑留供养远岫作垣墙高阁黛相簇石街青未央涧流寂无语游者坐成忘

　　△张一鹄

　　雨后新绿

　　○雨后新绿

　　年华尝改色春草独含情新沭疑匀黛初酣类晓酲晴光惊乍暗 【 就晴处见暗。妙得新绿神境。】 池影涨无声 【 影涨妙】 联袂寻芳径携尊听晚莺

　　△梅朗中

　　过俞其章西畴

　　○过俞其章西畴

　　石路湿空翠草堂秋磵边到寻高树话。就据小床眠。散帙过 【 去】 新雨薐田逢好天 【 朴妙】 陶家风味淡晨夕亦随缘

　　△刘敷仁

　　程序如邀泛洲渚

　　○程序如邀泛洲渚

　　择游如择友 【 泛游人不知】 深隐澹湖光穿荻山容出停舟柳路长楚讴接 【 连】 梵呗吴语忆河梁。稽阮君家事不 【 非】 资采拾香

　　△曹尔堪

　　遣兴

　　○遣兴

　　一曲渠通溜千枝柳送晴辛夷寒别坞。甲第冷荒城。竹马从儿戏莼猪 【 即有据。亦不如龟字较显。】 作婢羮却怜游子路曾向白门行
　　附句　牡丹春后锦。枸杞雪中灯。　城低千户蚁房小一村蜂。　药栏花罥雪。石磴菌生香。柳渠银鲫脆。桃浪雪鸥妍。　门开风蹴絮。水净月吞鸥。　雁整将飞字。豚吹未上潮。　鸟顽蹲佛顶石老占僧傍房。自山云傍字不若房字妙。

　　△钱光绣

　　归鄞寓东郭茆庵

　　○归鄞寓东郭茆庵

　　故乡翻作客一榻暂依栖瓦比油衣漏居同宂处低孤灯分佛火冷饭咽僧虀即此得空寂窗前闻曙鸡
　　雪中登山云。冷浸溪兼石。疏堆树作山。孤山云石得先生骨。云疑高士颜。舟次云阳云。岸高徐见月。水急易生潮。登牛首云。天涌山为浪。云扶石作梯。秦淮集泛云。酒勅花奴劝。灯呼月婢停。皆佳句也。

　　△程邃

　　射阳湖进舟急雪偕如须分拈

　　○射阳湖进舟急雪偕如须分拈

　　不识严风劲奔艘射迅流夜闻湖獭啸寒结旅人愁骤雪明遥岸孤灯碧小舟 【 岑迥在目】 篙师头毕白。安泊理重裘

　　△韩曾驹

　　和巢居

　　○和巢居

　　久厌红尘苦人间出一头。交芦随地隐百尺不名楼欲揽扶桑辔疑登竹叶舟商山乐未减橘叟得良筹

　　卷十一终

　　●明诗平论二集卷十二

　　五律四

　　周　岐一首　　　　何亮功一首
　　冐　襄一首　　　　吴道新一首
　　钱秉镫二首　　　　刘　芳一首
　　俞南史一首　　　　孙　淳一首
　　冯　舒一首　　　　吴鹏先一首
　　王元懋一首　　　　归　庄一首
　　钱龙惕一首　　　　陆贻典一首
　　毛　晋一首　　　　董汉策一首
　　张　屈一首　　　　蔡维宁一首
　　沈　颢三首　　　　闵　先一首
　　胡　梅一首　　　　刘锡名十二首
　　徐　波十首　　　　文震亨二首
　　杨　补一首　　　　陈宗之七首
　　黄承圣一首　　　　黄翼圣四首
　　邵　弥一首　　　　释自扃四首
　　章　美二首　　　　张　泽七首
　　管正传一首　　　　钱位坤一首
　　周惟正二首　　　　周　治一首
　　许元功一首　　　　朱凤章一首
　　凌一槐一首　　　　王　倪一首
　　释性筏一首　　　　杭　萯三首
　　徐　彦一首　　　　费　誓一首
　　徐煜兴一首　　　　徐燇熺一首
　　叶　襄二首　　　　徐　增二首
　　禇　篆一首　　　　徐　泰一首
　　朱　陖三首　　　　俞南藩一首

　　△周岐

　　阻风燕子矶

　　○阻风燕子矶

　　晓日淡无力沉沉吹堕 【 向】 东壮涛堪碎石敧阁怪当枫水乱朝疑雨。樯多夜听风倾囊无握粟何以慰途穷

　　△何亮功

　　喜休那先生忽至

　　○喜休那先生忽至

　　呼童重秉烛病态近何如有口真狂士。无家岂索居。老拳藏短袖。小品出奇书。尊酒江楼兴何须食叹鱼

　　△冐襄

　　鸬鹚源观溪水

　　○鸬鹚源观溪水

　　清浅如泓玉芳漪拂细烟织波罗带狭簇浪镜花圆翠鸟照无色寒潭别有天犹怜溅锦石疑是雨花泉

　　△吴道新

　　晚宿高邮

　　○晚宿高邮

　　数苇杂樯竿孤城落浅滩鳬飞烟气散湖浸夕阳宽月远衔山小风鲜射目酸呼童频贳酒前路更当寒

　　△钱秉镫

　　南园杂咏
　　紫溪道中

　　○南园杂咏

　　草阁经时下床头万卷尊官为闲刺史客是旧王孙病起童精药人来隺护门南村如卜宅倘可伴朝昏

　　○紫溪道中

　　鸡鸣深竹里隔水见人家壤黑多栽漆烟青识焙茶小姑能缚筏老妪善乘槎暑气蒸秧马。纷纷出稻花。

　　△刘芳

　　黄山杂诗（十二首录一）

　　○黄山杂诗 【 十二首录一】

　　险绝寻幽境风枝是古藤短松身百结颓灶影微灯遮梦惟高月 【 句荒】 牵云独老僧清风拂岩半俯视越兢兢
　　又泉底一峯动。亦奇景。又湿翠粘颓趾。凝烟朿冻腰。清远披秋墨。柔蓝散穉鬟。俱佳句。

　　△俞南史

　　喜顾能毅荆溪过访

　　○喜顾能毅荆溪过访

　　闭户正深念故人亲 【 来】 叩关。知君溪水上 【 上水】 见我梦 【 君】 中山。 【 梦中山是笼统语。不若还他实际】 率尔问家事从容阅 【 宜平。易看字。】 旧颜。莼羮清不厌讵肯便言还
　　相知真率。泛肰交往。即欲作此等语不可得。

　　△孙淳

　　巢居诗（和韵）

　　○巢居诗 【 和韵】

　　为领湖山好邀云共一巢爱文留翡翠知足羡鹪鹩承露添余饮批风进客肴海棠花发未登木任讥嘲

　　△冯舒

　　出刑部狱初寓邸中（八首录一）

　　○出刑部狱初寓邸中 【 八首录一】

　　痛定犹思痛经冬叹累囚扶摇看羊角太息望乌头本谓天常定。还愁鬼有谋。祗今无用忆。并作梦中游。

　　△吴振鹍

　　题马叔明巢居

　　○题马叔明巢居

　　恭人称集木偏尔兴奇哉揖客为猱上排云唤鸟来风柯惊卧郡天酒接行桮莫以凌霄险高危试更猜

　　△王元懋

　　莫畏

　　○莫畏

　　莫畏常为客。霜华压鬂来中寒天令虐善病酒关开数卷千场梦孤衾只雁哀远心闻禁析无味五便催
　　历落壮愤得杜之骨

　　△归庄

　　寺寓接家信未得归

　　○寺寓接家信未得归

　　空囊来寄食往往畏人憎破屋经旬雨疏窗独夜灯何心长作客无计可酬僧百里家乡路扁舟未敢登

　　△钱龙惕

　　柴门

　　○柴门

　　一带新榆绿柴门蔽老梅晚晴蝇蚋乱秋暑木棉开鸡埘低墙角牛宫坏土堆寂寥无可语云尽暮山来

　　△陆贻典

　　閠春和韵

　　○閠春和韵

　　春赖閠加添围碁胜事兼焚香供怪石移局傍疏帘簇势侵中路攒花占角尖最宜长日雨窗外冷纤纤

　　△毛晋

　　和春深诗

　　○和春深诗

　　何处春深好春深卖酒家射洪酾竹叶刘白酿梨花王佩三洲客金貂七贵车风前拚一醉迟日未云斜。

　　△董汉策

　　题半月泉

　　○题半月泉

　　新月入泉涧琼宫失所司行云留不住秋水澹相覊地轴开青眼天工写白眉万年清冷意弦影令人思

　　△张屈

　　野望

　　○野望

　　偶为天地客想见古风存乡曲通耆旧相思寄笑言。明光晴白水幽寂雨黄昏。府主无烦事。连峯与荜门。

　　△蔡维宁

　　新月

　　○新月

　　故故客边新奈予游倦人欲遮林一叶才露瓦余鳞仄正安无定寒纤照不匀望归天外路。展转共如轮。 【 结晦】

　　△沈颢

　　怀匡山
　　其仲贻酒钱快成
　　归来

　　○怀匡山

　　匡庐一掬里雪眼嗽天根 【 奇句】
　　时落冻僧影不逢飞鸟痕。梦中石门路。月照柴桑村。 【 神到语】 春水自此远幽期空复存
　　朴妻幽响不可以迹象求之

　　○其仲贻酒钱快成

　　骂世果皆醉到予难独醒病犹宽药谱渴欲毁茶经。是月有佳月。吉星来酒星。经旬试开眼春老花冥冥
　　老致如疏梅古石

　　○归来

　　近事那堪问归来江上秋有生难免累不醉易为愁落叶开蓬径斜阳闭水楼独怜垂钓处霜满子陵裘
　　中唐风味

　　△闵先

　　周君治斋中夜坐

　　○周君治斋中夜坐

　　踏灯候予至弥见是深交厚积一门雪寒吹四壁胶疏烟浅鼠径直树险乌巢冷淡贫家事清茶氷夜敲

　　△胡梅

　　和黄奉倩山居

　　○和黄奉倩山居

　　岁寒山气肃住久土风淳灵境多瑶草 【 太就口】 荒途总败榛雪封猿窦栗风堕隺巢薪谷口思相访君如郑子真
　　亦率

　　△刘锡名

　　得黔中家报
　　古江侄生母死黔围中唁之
　　惠山古松
　　送古露女于归诗（四首录二）
　　白龙洞（在尧峰相传有白龙省母于此岁一至石璧一愈为湛川师坐禅处）
　　管待庵归衬长安暂泊胥口悼以四律（录一）
　　苍雪扈芷二师过代巢
　　荒庵夜泊
　　即中师过谈兼怀伯氏
　　夏秋亢旱七夕前有饷新黍者志愧
　　立秋日远志见过喜公在坐

　　○得黔中家报

　　手迹真堪倚虏情如面言始知黔尚在敢信汝还存片纸经多难。开函安一门十旬无意绪。凭此暂招魂。
　　工部支流　元叹

　　○古江侄生母死黔围中唁之

　　承宠翻为误生还志已乖儿啼感将吏 【 警切】 魂弱怯边崖通德传谁续智琼祠可哀睢阳曾享士汝幸尚全骸 【 恰有此结】

　　○惠山古松

　　名泉山籍甚复占一株松 【 起手法异又有余势】 人向影中古云看涛外重僧衰陈往事石恠得相从敦迫同舟客因君缓去踪
　　全用唱叹顿动本题不须实语衬贴章法老立意高

　　○送古露女于归诗 【 四首录二】

　　女子疏于父余于汝不肰母慵身代字子劣意加怜 【 真至语。但何意唐突佳儿】 内则晨昏语。宜家雪月天。舅姑推昔分相送得安眠 【 壻家胡氏。旧为中表兄弟】

　　又

　　几岁晨昏梵清劝学父为遗风全祖母小辈一经师 【 对法】 拟雪怜童慧调羮忆母慈他年继露照此日咏关睢

　　○白龙洞 【 在尧峰。相传有白龙省母于此。岁一至。石璧一愈。为湛川师坐禅处。】

　　潆洄石似水绝壁遂能深。镌字苔难蚀如龛洞莫寻。老龙省母迹。古德坐禅心。二事已今古惭余方一临。 【 结亦老】

　　○管待庵归衬长安暂泊胥口悼以四律 【 录一】

　　畏死妻孥手。魂归衬不前。咏觞今已矣。城郭故依肰。远赗书诗力。空囊宦隐仙。畏途终誉处。一疏圣人怜。

　　○苍雪扈芷二师过代巢

　　斋日方依佛相寻见净缘松阴澄午寂萝气养晴烟静朴天中影风骚教外禅渐欣人事少庶可数周旋

　　○荒庵夜泊

　　扁舟无意泊偶为磬声留水脱鸦如叶 【 写出荒寒】 云荒水一楼。病僧扶杖晚尘佛背墙秋 【 忧】 草路更微月。冷风来不休。

　　○即中师过谈兼怀伯氏

　　旷士如霜月高严不易亲。一灯常共夜。四顾叹无邻短景深谈过虚窗落叶频天亲还在念西向忆殽秦
　　自芸秋字改忧字为妥。更不如□字妥。

　　○夏秋亢旱七夕前有饷新黍者志愧

　　憔悴歌云汉三时力未齐劳人蚤致此安坐愧勤赍香色沾初雨艰难念晚畦食新偿底事喜惧戒山妻。
　　温厚宛折

　　○立秋日远志见过喜公在坐

　　共是净名徒。单衣露数珠。入林禅悦聚寓奕世情枯夏去天如醒凉来人始孤逢君日易过。茗粥对双梧。

　　△徐波

　　阳羡凈公寓疾荒斋仲秋辞去便间问讯
　　宿弁山寺同周虚生
　　除夕念顾默孤失约
　　简华亭郑明府求一隺鶵
　　寓园送岁
　　王德操三世单传不茹荤血七十初举一子社中赋之
　　楼雨望萟香山下梨花
　　寒楼晚眺念姚云峰病起
　　久寓天龙与衍门常过奉倩睫巢
　　槲叶笠

　　○阳羡凈公寓疾荒斋仲秋辞去便间问讯

　　盛夏深村住秋期仍出关药烟昏古屋笠影在它山尘帐蛛如织空巢燕偶还此归勤入观常坐只如闲。

　　○宿弁山寺同周虚生

　　云峰终不近石路寺门前霜蔓悬重风庭聚叶圆 【 圆在风字上见清切】 残灯连曙鸟众响 【 小雨】 入鸣泉爱此清虚夜同君得晏眠

　　○除夕念顾默孤失约

　　曾许同迟暮俄肰岁已迁扁舟常在眼。携手又明年夜雨吹灯后花寒倚杖边天涯双寂莫转可见相怜

　　○简华亭郑明府求一隺鶵

　　苔而无人破常思一隺行孤琴宜有伴短栅已先成。快剪 【 字纤】 凉宵梦。将窥独立情。华亭名产在谁复解长鸣

　　○寓园送岁

　　未 【 何】 尝得岁力岁去岂关人 【 送得扯淡岁当一咲】 久客儿童长。贫家鸡犬亲发疏容到白梦好为兼春流转芳年惯何劳用病身

　　○王德操三世单传不茹荤血七十初举一子社中赋之

　　晚子犹居长。生机故未穷一啼倾贺客余乳益衰翁泡影存三世。蔬根接素风。惭人相问讯。只作弄孙同。
　　谑得有趣不妨柔厚

　　○楼雨望萟香山下梨花

　　聚处千株雪临窗一望平冷烟投易化高阁照尝明看渐生微绿开难值小晴雨中双白燕具有惜花情
　　三五淡淡不着相肰移它花不得故妙

　　○寒楼晚眺念姚云峰病起

　　斜日明遥岸孤村人鸟归溪云随水化山色卷帘微药力持孱质吟声满破扉衰迟念亲友并复爱余晖。
　　气厚似韦

　　○久寓天龙与衍门常过奉倩睫巢

　　宅近茅庵路相从不厌频诗笺连四壁。茗饮具三人乞食难称客行游易过春。还乡计转决我自爱吾邻

　　○槲叶笠

　　取荫惟圆影由来千叶成鱼鳞相次密蝉翼未云 【 欲同。】 轻挂壁僧思借窥林鸟不惊葢头心计广茅屋更湏营
　　附句　盥掌槎松雪。挑灰炙砚氷　月明亲到客花影独眠楼　友道游方觉。情言醉后多。风光随独鸟。霜力献新洲。　破瓶流积冻。覆钵印圆尘。　乘流一平视。云水畧相当。　烟中孤棹响。花夜两湖香。　麦芟微径直。菱占一溪湾。　烟薄难离竹。风微只动兰。　溪静如岁。氷轻不拒舟。

　　△文震亨

　　六月廿四荷花生日（二首录一）
　　由石窟望湖中青浮白浮诸山如在几案两洞庭在缥缈间苍翠扑人眉睫坐而忘返愈上则愈奇而余足茧目疲复从觉如所啜茗而归步步惜别

　　○六月廿四荷花生日 【 二首录一】

　　旧氏称溪客新封署众香有丝皆命缕无子不连房四面无衰相。千花共吉祥。想当擎雨后更吐夜珠光 【 花中十客。莲为溪客。四面观音。莲花名也。】 巧而不纤

　　○由石窟望湖中青浮白浮诸山如在几案两洞庭在缥缈间苍翠扑人眉睫坐而忘返愈上则愈奇而余足茧目疲复从觉如所啜茗而归步步惜别。

　　湖势浑无际山名半号浮更从松转径。愈见水吞舟鸟道搴萝入螺龛破壁求杖藜嫌遽返奇绝未能留

　　△杨补

　　望天都峰

　　○望天都峰

　　不待知名异尊雄俨望中一根惟直上羣帝此相通龙气命今古雷威秘始终难思烟雾里。其顶竟何穷。 【 昔有人登顶。雷雨随洗其径。】

　　△陈宗之

　　卖舆
　　晚眺
　　过异度师园居时多伤逝之感（四首录一）
　　晚泊宝应谒元君祠
　　红线
　　家园

　　○卖舆

　　此物骄吾足弃之良有原已甘徒步苦兼省仆夫喧花暖赊长耳。沙深唤短辕。绿油扉底客。若个免乘轩。

　　○晚眺

　　北郭晚晴天云霞泽国鲜稻芒笼蟹罩菱叶打鱼船大柳新鸦宿荒墩病犊眠眼前真楚楚池上月初弦

　　○过异度师园居时多伤逝之感 【 四首录一】

　　病骨抱摇落复兼伤逝深老成留硕果神理惜亡琴师友三生泪文章后死心 【 郑重温深】 平居飞动意凄咽是知音

　　○晚泊宝应谒元君祠

　　杰阁河坝畔严冬肃客舲万鸦屯树黑百雉冻云青岳渎环三界。风雷列五丁。应知造化力来往仰威灵

　　○红线

　　漳水铜台揭佳人夜独游仙根凡数尽。国难主恩酬红雪刀圭嫰青锋剑术收 【 遒】 几人知大侠踪迹半神谋

　　○家园

　　新绿坐蒙密当阶护水田蜺旓楼欲绣蜗瀑壁皆泉腕怯慵书鬼囊羞涩酒钱南床青月吐竹外几时圆

　　又

　　绿蔓悬墙出朱鱼掷洞浮养烟成药坞鬟水作花洲鸡黍德公过琴尊陶宰留自肰尘外想灌木乱吟秋
　　附句　厌雨听鸠妇。安筒引蜜王。　石火刀三寸。云帆妇半帬。　检书从女乞。瀹茗唤妻甞。牧童驱野马。鲛女斫沙蜝。　鱼批银鬣短。蟹绣铁衣肥。　凿壁挨茶臼。移书浣笔床。　彩虹莲掌秀。花露菌脂黄。

　　△黄承圣

　　绀泉为汰公赋

　　○绀泉为汰公赋

　　峰头扫乱烟洗出一枝泉清冷源流异甘香供养偏。醒心忘旱岁抚掌类逢年。定力神叮护机缘讵偶肰

　　△黄翼圣

　　秋晚访元叹故鄣山居
　　渡黄河
　　沈去疑行后余而先至下相夜话志喜
　　渝城度岁（二首录一）

　　○秋晚访元叹故鄣山居

　　寒近客难久淹留见汝情全家共晨夕肴核出经营楼晚积山色村孤闻棹声 【 荒寒如历】 应知别后梦烟水更分明

　　○渡黄河

　　禹迹无寻处空传疏凿年浊泥旋作浪荒岸远千天白有芦横港青无山过船江南烟树眼到此一茫肰
　　字字是渡不犯赋黄河实位此趁题之妙

　　○沈去疑行后余而先至下相夜话志喜

　　各叹风波滞轻装羡尔先别来通夕梦意外一尊缘蘸水初 【 宜仄】 更月拨弦何处船旅欢那可久灯火促分眠
　　琐琐入情

　　○渝城度岁 【 二首录一】

　　风俗他乡异。巫歌达四邻江明无月夜。猿唤不眠。人眷属生兼死。年光腊带春。客中艰一醉辜负物华新

　　△邵弥

　　题赠伯敬先生

　　○题赠伯敬先生

　　披幄试秋爽叶殷霜气先欲云山自别不雨水仍鲜息影群峰表寻吟瘦树前偶忘林外好石藓厚千钱

　　△释自扃

　　饲饥乌
　　贝叶斋二沙弥薙发
　　一笠庵
　　谢州来见赠木棉新褶

　　○饲饥乌

　　近人非尔性雪甚奈饥何散粒情稍慰防机虑尚多翅寒时扑漉喙冻自摩挲晴色犹难必飞翔勿厌过

　　○贝叶斋二沙弥薙发

　　发心先后别落髟采一时同爱重肤同舍身轻累早空影圆双镜呪花试两衣风 【 秀润】 贝叶家诠在它年学并通。

　　○一笠庵

　　编初生叶想取荫在圆齐霜重花浑压宁页寒月未西出林悬不带入画小争题 【 仄秀似李才江】 隺氅谁能拥书灯伴夜栖

　　○谢州来见赠木棉新褶

　　洛游多上客貂破朔风前枯稿吾何质。鲜华有此缘芠荷湘隐制槲叶岳居编惭愧头陀行。平生一衲便。
　　附句　园蔬春半雨。陇笛午余晴。　藤月立残梦。竹灯吟倦身。　一窗文选日四壁菊花天小院清阴足闲身道品香

　　△章美

　　出塞曲
　　润城春了

　　○出塞曲

　　秋原烧不尽天骑压边陲剑戟霜花动风沙朔气披鼍开七伐鼓。龙合八方旗。斗大楼兰首今看漆酒卮
　　力追初盛

　　○润城春了

　　春事与谁同疏衣四月风羊眠坡旧绿燕啄树新红路客休凉磵。杨花逐暖风未知江上月多少到帘栊
　　婉约芊绵得诗之韵

　　△张泽

　　栖鸦
　　新夏雨中简云子仲木
　　病中
　　同衍波听云虎丘后溪泛舟因过佛惠
　　与云子衍波庵中夜坐
　　旨斋
　　冬尽过云子虎丘便归

　　○栖鸦

　　渐欲成来去 【 已若纷泊在眼妙妙】 林声带晚迁出霜分落月归雨记炊烟叶散知秋改羣寒见影连应惭无远志谋食雁行前

　　○新夏雨中简云子仲木

　　邻烟才着午风雨似初晨寒暖临窗半 【 初夏景色眼前道不出意警语浑或是偶得或轻百炼总非率尔可办】 青黄夹树新。晚晴将整帻隔水忆残春想见林庐处琴书惠爱亲

　　○病中

　　此时三叹意悔使一身轻药气繁心止灯光晓梦争淹留过短晷皇遽想平生 【 极时真景能常存此意去道不远】 强欲忘前事如何耿耿情

　　○同衍波听云虎丘后溪泛舟因过佛惠

　　细雨终残日声过落雁初柳长门未暗梅散棹能疏 【 句似凑】 斜港邻分火寒村晚借蔬 【 琐事幽趣】 沿洄愁易尽灯火及林庐

　　○与云子衍波庵中夜坐

　　松古径难暝怅肰山月光。起行栖鸟散杂坐埜桥荒良友怀中事寒林梦里霜 【 淡至髣髴不可为象　心甫】 十年踪迹异今夕可能量

　　○旨斋

　　日色到门静。幽怀如可寻鸟翻秋树影雨隔夜灯深一月坐无事空斋间此心 【 淡远有悟】 寒琴与残菊。相对助微吟。

　　○冬尽过云子虎丘便归

　　有怀非一节恻恻去留迟别子无闲日空山又此时 【 声情在笔墨之外】 几家寒傍水。数鸟冻栖枝。菲薄今谁托穷年失所之

　　△管正传

　　赠张幼青见访

　　○赠张幼青见访

　　故人骑隺至别久若新知豪气任寥廓高谈无近时白青予汝眼大小古今儿 【 傲岸】 对酒吟佳句春风落帽迟

　　△钱位坤

　　代程桓思寄内

　　○代程桓思寄内

　　深闺望柳陌一曲下秋千妙舞回轻雪微歌托楚天文君因酒力飞燕失风前翻恨黄昏近离愁更可怜

　　△周惟正

　　维阳道中雨
　　长兴姚赏延雨中止予松阁

　　○维阳道中雨

　　未改繁华旧门开瓦砾间震邻 【 呌云。】 何处檄 【 笛】 送晚隔江山 【 送晚字新】 舴艋愁中路。茱萸梦里湾。却怜花月地。风雨放邗关。

　　○长兴姚赏延雨中止予松阁

　　君亦赏松阁。访余山雨中。三年通此信。一世见斯翁。素发挂清雪竹冠流古风门前维艇子正及桃花红。
　　似有意步趋震甫而格法自不稚弱
　　附句　月移青嶂塔。雨过绿蓑船。　岸语同乡客。灯光旧酒家。　柳烟飞客舫。竹日挂僧鞋。但令儿下食。且以石当关。　雪浪茅花走。頳山土脉干。　玉切伤荷藕。香蒸出水菱。

　　△周治

　　喜雨（端午次日）

　　○喜雨 【 端午次日】

　　蒲香犹似节人醉雨声中书屋灯微湿花渠溜暗通晓蓑烟满岸夜网柳初风自媿方为客吴山绿已同

　　△许元功

　　赠吴源长

　　○赠吴源长

　　峰转几湾水如君是住山因思太古静。更见神仙闲松响落欹瓦岚灮窥闭关梅时半月雨。日夜闻潺湲。

　　△朱凤章

　　避暑嵩山林下

　　○避暑嵩山林下

　　境出层烟外清凉始得全。恩思好风在。恍迟幽人眠山合不生路 【 妙句】 林深欲改天一阴已莫极何独此为肰 【 结晦】

　　△凌一槐

　　邻农

　　○邻农

　　共井如兄弟。相依几岁周鸣鸡三径晓落叶两家秋警仗溪南大。耕呼岸北牛。年年祈赛里。同棹醉归舟。

　　△王倪

　　村中晓起

　　○村中晓起

　　微雨润初暾朝华烟露村鸟飞争出树人起各开门。 【 真朴】 农锸侵泥湿渔罾动水浑劳劳民事内生计不堪论

　　△释性筏

　　野庵早起

　　○野庵早起

　　鸟啼春树晓自起扫柴门人语桥头市鸡声雪后村暗黄流井脉细绿长莎痕已有山农过。阴晴与共论。

　　△杭萯

　　鹿城夜泊
　　至夜和非兀
　　次韵送非兀

　　○鹿城夜泊

　　孤舟停宛宛客子勉相怡山郭戈更早寒渔报皷迟 【 一早一迟俱形寒况】 水严冬涸月肃夜交时 【 真景】 引梦向萧屑徘徊仍有思。 【 结乏】

　　○至夜和非兀

　　无端天亦醉节序不须知野屋关门早穷村贳酒迟北风人散后南国夜长峕石榻通宵冷阳回讵可期
　　气悲语浑澄练得来

　　○次韵送非兀

　　不堪君此去日暮客途难山雪长镵柄江云短钓竿心期皆汗漫足迹仅蹒跚记取薇拳长春风乱石滩

　　△徐彦

　　灌园

　　○灌园

　　新竹透墙出斫来成果筐杨梅三伏紫橙橘九秋黄。花户酒盈瓮。石林书满床。悠哉灌园叟身世浑相忘。

　　△费誓

　　题武子丘樊隐

　　○题武子丘樊隐

　　世事今无问丘樊喜落成闲云酣石影古隺聣琴声酒自疏篱出烟从嫰草生坐深空俗想不必入山行

　　△徐煜兴

　　贳酒满壶频

　　○贳酒满壶频

　　远公初不饷毕卓耻无能伴月杯怜浅依邻价未增仪寒贞士骨醉醒读书镫旨酒吾生事忘名并爱憎

　　△徐燇熺

　　访朱云子先生

　　○访朱云子先生

　　斋敞容山气晴烟动野花冷泉双户出。新竹半溪斜有客皆如水。无峰不起霞。谋生难问策鞬户注南华
　　又山中诗　如莺黄来薜户。炯绿带松房。石寒虫带藓。杖响狖穿萝。绝有思致

　　△徐增

　　即事
　　示弟

　　○即事

　　春早绝尘事迤门静不哗风窗人费酒雪树鸟疑花独柳冲寒直危桥向水斜垂垂天欲暝倚杖看归雅
　　温秀语如对其人令我欲倾家酿

　　○示弟

　　看余年踰壮郁郁竟谁陈善病惭吾弟。谋生累老亲。衰门应合俭。末世喜先贫。风雨虽如晦母令古道湮

　　△禇篆

　　虎丘塔院望佛慧庵朱云子所寓水亭

　　○虎丘塔院望佛慧庵朱云子所寓水亭

　　舟浅容轻渡高冈绿到滩荒庵松发茗幽壑草疑兰小阁冲波动春衫对水寒遥遥难致语峭蒨与同看

　　△徐泰

　　春暮寄远

　　○春暮寄远

　　樱笋征高会风流正尔思春归花雨外人病麦秋时小店兰陵酒青山甓社诗殷勤缄黛盒谁画别来眉

　　△朱陖

　　送方雷赴丹阳
　　初冬过支硎山居
　　寓灵建寺

　　○送方雷赴丹阳

　　此方予旧历念子未周旋风景变过驿琴书劳换船迤车蒿岸曲。酒斾土桥边。亦复壮游事无令乡思绵

　　○初冬过支硎山居

　　古岸高。黄叶虚堂透。夕阳朔风分雁阵寒瀑动鱼梁沽酒宜兼酪炊茅尚带霜夜来煨芋熟深语共匡床

　　○寓灵建寺

　　幽栖亦所慕颇怪剧寒荒城柝连清磬厨烟隔妙香凉深疑夜早晴久觉秋长覊旅兵戈际饥驱益自伤

　　△俞南藩

　　华山含光师法堂听讲

　　○华山含光师法堂听讲

　　树影分溪色松风带犬声僧翁上猊座。樵客过茶坪。花满香难辨山重翠易生晚依禅榻卧一线佛灯明

　　△叶襄

　　北山晚眺
　　秋夕旅怀

　　○北山晚眺

　　独向高原望孤城雉堞浮紫枫山路晚。黄叶墓门秋。野烧争。残照凉烟压。暮洲苍茫云树暝极目转生愁

　　○秋夕旅怀

　　旅愁惊物变凉月照空滩万木同寒雪千山隔暮烟虫心知夜苦。桐影怯秋单摇落伤王粲凄其独倚栏

　　补遗

　　丘民瞻一首　　　　申綋祚二首
　　汤祖佑一首

　　△丘民瞻

　　对雪选锺谭集

　　○对雪选锺谭集

　　荒江老屋里。斟酌竟陵诗。相发空凉意。多搜幽旷辞比郊为已细视岛固多姿恰好前山雪高寒到我眉

　　△申綋祚

　　山庄
　　冬夜寄林若抚社长

　　○山庄

　　曲曲小渔矶清泉护板扉昼长看树绿春老送花飞□岸鸟相和开轩云半归醉来吟不断新月正霏微

　　○冬夜寄林若抚社长

　　居肰在空谷明月满阶除竹翠安禅榻花香醉客居游乎方以外惜此岁之余学得如鸾□乾坤等敝庐

　　△汤祖佑

　　息庄

　　○息庄

　　欲续松风梦荒村更闭门野桥新断板古树老蟠根。败榻穿云影頺墙长月痕倚天长啸处自觉布袍尊

　　卷十二终

　　●明诗平论二集卷十三

　　七律一

　　叶向高二首　　　　利瓦伊祯十八首
　　顾起元三首　　　　邢　侗一首
　　董其昌九首　　　　邹廸光六首
　　曹学佺六首　　　　钱谦益十七首
　　王思任七首　　　　程嘉燧八首
　　娄　坚三首　　　　李流芳二首
　　葛一龙五首　　　　沈德符九首
　　尹　伸三首　　　　米万锺一首
　　周　祝一首　　　　锺　惺七首
　　谭元春三首　　　　马之骏一首
　　唐时升一首　　　　吴鼎芳一首
　　何乔远三首　　　　蔡复一二首
　　方震孺二首　　　　何吾驺一首
　　高　出一首　　　　张　爕二首
　　方孔照二首　　　　韩上桂一首
　　俞安期十首　　　　徐遵汤二首

　　△叶向高

　　和题方正学先生祠
　　南归过清源少师霁宇王公远来相送赋此言别兼以为赠

　　○和题方正学先生祠

　　燕歌一夜满都城。此日云霄奉圣明不见官仪随旧主犹闻天语唤先生两朝事往恩还在。十族魂消怨岂平。为问精灵何处是雨花台畔子规声。
　　庄严警切。如此等作。不得不推先辈风度。

　　○南归过清源　少师　霁宇王公　远来相送　赋此言别　兼以为赠

　　干戈何意动边州宵旰谁分圣主忧班压朝中仍出镇。功成塞外又归休。十行手诏迎车劳。诸部夷王控马留。知是安危身尚系非熊勋业好全收

　　△利瓦伊祯

　　御史大夫王公开府檀州督四镇军事（四首录二）
　　赵太仆奉使豫章王邸便省觐司徒金陵（二首录一）
　　隋宫次韵
　　送林民部之陪京
　　送吴光禄握滇郡倅
　　晋王举中子开宴西园应教
　　南都
　　为茅生悼亡
　　送顺庆刘守
　　民部李起家水部
　　读马仲履天都载作
　　张侍御出守梧州

　　○御史大夫王公开府檀州督四镇军事 【 四首录二】

　　运筹帷帐日从容千里精神自折冲棡鼓曲声传涿鹿柳城烽信接卢龙海云晴闪旌旗影朔雪寒飞剑戟锋马弩关亭瓯脱远。春来甲士半归农。

　　又

　　日畿亭隧界扶桑。上将星躔北斗傍。武库甲兵飞紫电。名家事业出青箱。射鵰鸣镝风斯下歇马论文夜未央狼子野心诸属国莫教鼙鼓动渔阳

　　○赵太仆奉使豫章王邸　便省觐司徒金陵 【 二首录一】

　　传家几许簉鹓鸿世德高门自不同九列官联三品上一时人望两京中香秔粲雪司农赋。枭骑成云太仆功。早晚尚书台并入承恩座隔御屏风。
　　盛唐风格。大家举止。如此等作。于鳞极意处亦不能过。

　　○隋宫次韵

　　绣柱珠帘玳瑁梁别开西馆象咸阳百轝萤散华镫远五斛螺供畵黛长羽卫横陈迷日景彩花成树夺春光琵琶新曲安公子。为报并州有李郎。

　　又

　　十年辛苦事辽阳野鬼烦冤古战场气尽英雄沉鸭绿。情多儿女学鸦黄飞邮果送同心结迎辇花开并蔕香尚食镂金龙凤蟹随潮犹贡旧时筐

　　○送林民部之陪京

　　畵省新泰计相权。君恩深重赐环年移来长度山郎令。策有成书海王扁闾左已征秦市籍。江南犹告汉缗钱。含香起草诸曹事早晚封章达御筵

　　又

　　旄牛徼外故多奇都入才人绝妙辞木有十华浮若水莲开千叶昌滇池青羗劲卒飞军号赤斧仙官主簿祠洱海年年清夜色。形如初五月生时

　　○送吴光禄握滇郡倅

　　昆明箫鼓振楼船不似南征习战年。天马河收新产子。碧鸡山问旧游仙三郎庙貌青林外四姓军容赤甲前莫学娵隅蛮府语。专城参佐贵中坚

　　○晋王举中子开宴西园应教

　　离宫选胜自先朝况是充闾物色饶园有桃花能结子庭蕃椒实远扬条五文摩顶麟儿石一曲将雏凤女箫更向九成台奏鼓。玉筐新燕语偏娇。

　　○南都

　　旧邦偏霸一隅雄。帝命维新自不同。再辟乾坤清朔漠。双悬日月启鸿蒙。春开苍震青阳后。斗直黄旗紫葢中。率土王臣修职贡。江流万里亦朝东。

　　又

　　亲提三尺渡江来。宇宙东南帝业开。不尽风云生沛泽。方升海日见蓬莱河山两戒朝宗地草昧诸臣将相才高庙神灵时出王龙文五色正昭回

　　又

　　旌旗剑佩拥椒除。尚想戎衣革命初绿草不侵雕辇路红云常护紫宸居金银宫阙三山外烟雨楼台六代余谁谓长江天作堑八荒今日共车书。

　　又

　　钟山龙跃大江前。六位时乘起御天述作圣明三纪度。本枝孙子万人传黄图汉室诛秦定苍箓周京卜镐先即有新都开洛水忧劝莫忘肇基年。

　　○为茅生悼亡

　　壁间遗挂自流芳明月南端引恨长魂梦往来犹旦暮神光离合乍阴阳师为素女图空列名曰玄妻鉴已亡肠断同心相结处西陵松栢老禁霜

　　○送顺庆刘守

　　少年三纪领科名执法风霜白简生迁客浮沉曾别驾为郎拓落在陪京 【 风调翩然。□旎蕴籍。此律中要事也人于此待处多不着心眼。如何欲言声韵之道。】 载携鱼佩麟符去遥向蚕丛鸟道行开府南征师未捷于今郡将有干城

　　○民部李起家水部

　　异代才情水部同可知官属大司农书传遁甲开山后职在河图括地中一自灵昆开别苑。凭谁厌胜起新宫。曹郎不少含香奏独秉精诚达帝聪

　　○读马仲履天都载作

　　辟雍多士与周旋博学宏词自斐然篱落有行皆笔札。輶轩无语不丹铅。五千关令修玄诀。九百虞初志怪篇欲置帐中恒秘玩都人好事已流传

　　○张侍御出守梧州

　　天开五岭绾苍梧郡将专城佩虎符铜鼓匏笙分部曲椰浆挂蠹出行厨金留道士乘舟日。砂长仙翁炼药炉。闻道客江春色好绿波浑似掌中珠。

　　△顾起元

　　送罗拙庵守叙州
　　大司成李次卿兄晋少宗伯学士应召北上（二首录一）
　　莫愁湖

　　○送罗拙庵守叙州

　　双旌五马玉麟符台枕江流峙郁孤东望九关排虎豹。西征万里入鱼鳬。才名共忆越君子。文学争传汉大夫。同社故人偏感别白门杨柳未藏乌

　　○大司成李次卿兄晋少宗伯学士应召北上 【 二首录一】

　　入朝将押紫宸班。秘史先成石室间。风采乍惊临虎观。天香旋喜近龙颜。时闻赤羽传三辅。岁遣朱轮讯百蛮。拭目金銮新诏下侍臣初对浴堂还。

　　○莫愁湖

　　荡漾澄湖玉镜光羣峰环黛畵螺长酒人楼隐千波阔。溪女船回一水香。鸥梦不离捐佩浦燕泥还上郁金堂石城人去遗芳在谁忆双鸳向雒阳。
　　附句　谁倾万斛银河水。自摀千门玉杵霜。　天河兵洗蛮王砦。月觅人登汉将台。　调猿月傍宵钟起。冲虎风从夜锡还。　寿杯十斛金陵酒。舞彩三朝玉府衣。　瑶宫霞满蒸丹荔。珠浦潮香跃锦鱼。

　　△邢侗

　　秋日寄怀黄开府宁夏

　　○秋日寄怀黄开府宁夏

　　洮河双鲤绿波盈书到加餐万里情晚碛兰皋愁玉塞。秋风羗管忆金城盘中赤柰霜前果寨外黄羊腊后羮圣主垂衣莫西顾已将方畧付营平。

　　△董其昌

　　酬虞德园吏部
　　送许水道
　　赠狄将军
　　杜日章将军榆溪钓隐图
　　赠刘梦胥黄门
　　送李太史封秦藩
　　送萧九生方伯
　　次韵詶叶少师台山赠行
　　詶李京兆克庵备边疏

　　○酬虞德园吏部

　　七十二封山下居五千四百藏中书文人自具生天慧。吏部今为选佛除。恍忽之间含有象。湟盘能度尽无余。惭予学殖多荒落祗作空缘老蠹鱼

　　○送许水道

　　维扬淮海锡圭余雅爱焚香把道书拙宦十年苍水使。论交半畎碧山居。璸珠总逐廉泉出。龙性真于俗网疏任是风尘满天地。可能磨灭许公渠。

　　○赠狄将军

　　急管繁弦写竹枝听来不作异方悲六千君子旧名将两队美人新教师便许覊心■〈扌弃〉绿醑可无佳句比红儿若论湖海鸥盟在再入花源未可知
　　三四丽词响调千人亦见余恨欠警切

　　○杜日章将军榆溪钓隐图

　　濠梁之乐子非我欵乃一曲秦无人手铸黄金为少伯。头簪青笠比玄真。胡儿饮马留泉脉。海客盟鸥问水滨。烟艇莫言空载月半营鱼阵半谈兵
　　起手抝调森挺又本色结里奇快无比

　　○赠刘梦胥黄门

　　中垒名声重夕郎十年江海又班行金锥抗疏千秋论玉尺量才万丈光辽左羽书飞赤白甘陵龙战洒玄黄。忧天亦有羣公疏共道时艰倚召方

　　○送李太史封秦藩

　　持节俄将视草虚策文仍是史公书人从真气曕星使。槎泛天河上斗墟明月小山丛桂里新秋一叶剪桐初 【 娟秀】 离心已托南征雁能到罗浮问起居。

　　○送萧九生方伯

　　能将落叶对投簪身世肥癯战已酣四岳云开飞斗北。两峰秋爽憩湖南。时逢尧舜为方伯归事羲皇亦子男见说衮衣思吉甫容宗踪迹久江潭

　　○次韵詶叶少师台山赠行

　　驱车宛叶逐游尘春出秋归似雁臣闻道晚来差丧我论才少且不如人石渠书拟雠同异金屋恩须问故新入洛媿虚先达荐初衣仍返会稽薪。

　　○詶李京兆克庵备边疏

　　清时共爱玉门闲。岁岁名王事欵关。何限乘轩邀上赏。几谁越俎议行间。消磨细柳将军垒无恙燕支妇女颜壮尔筹边多胜算先声今已到天山
　　附句。　青螺拔地存尧市。白马凌波立梵宫。　人从隐后称湖长。水在封中表谷王。　名著青蒲臣似矢。家传繁弱子为弓。　曲水竹林分左右青山宾主列东南　谷名子午真盈一。坐守庚申不但三。　子舍舞衣朱绂贵。春宫横卷黑头师。　芝兰一一分湘浦杨柳依依似汉南病解维摩非病处。才全庄叟不才中。

　　△邹廸光

　　饭三茆宫
　　谒禹陵
　　灵峰洞（洞甚轩厂似数间大厦石级上下凡数百丈始入）
　　舟过吴江
　　憩径山环秀楼
　　石梁洞

　　○饭三茆宫

　　星宫月阙俯巑岏宛转徐攀百尺栏天酒醉铺黄叶卧胡麻炊和白餐武林城傍真人席。罗剎江围太乙坛。鳯管鸾箫吹不住翠微高处拥仙官

　　○谒禹陵

　　江汉怀襄大块浮胼胝谁复奠神州黄金白锡千年贡。玉匣珠衣万古丘麋鹿空山疑世代龙蛇畵壁走松楸高飙萧飒虚岩夕。能使防风地下愁。

　　○灵峰洞 【 洞甚轩厂。似数间大厦。石级上下凡数百丈始入。】

　　郁萧台殿鬼工妍。琢壑雕岩几万年直入苍穹方蹋地又窥玄极始扪天。山头发带三芝草。洞口涎流五色泉。石扇■〈阝歨〉开霞葢举悬知白日迓飞仙

　　○舟过吴江

　　软浪吹花匹练明霞城如带水虹横地多篁筱惟三户。人住菰蒲老一生。比岸渔舠齐结网当秋茅屋尽添荆独怜陌柳风流尽不似王恭月下行

　　○憩径山环秀楼

　　绝巘开衢屈曲通排空仙掌系青骢僧居地肺长衔日佛立天心但附风峰势虬龙多矍踢泉流虹蜺有雌雄不须为设桑门馔石甲山毛腹可充

　　○石梁洞

　　石屋躭躭驾石梁不知阅尽几沧桑天关闪出云霞片。地肺潜生日月光。追琢尚留神斧迹淋漓时泻帝台浆因嗤王烈尘心在。负却仙人大洞章。
　　附句　抺烟水面开初丽朿雾山腰举渐轻　观海。金轮跃出空中地。瑶岛分明物外天。万国航王突归禹贡。千年驱石想秦鞭。　登赤城山。霞旗高挂三千尺。天阙雄围十二城。印枝劈虎岩犹在。玉牒投龙涧已荒。　辽左。十道进援非实额。八关索欵是虚要。生驹绝食难存马。掘雀为粮且及貂。　孝陵。玉匣春秋承内使。石鲸风雨护材官。　僧刺舌指血书经。指椎玛璃流为液。古片珊瑚屑作花。罗什针玫先不律。神光血喷洒袈裟。

　　△曹学佺

　　送戚山人之内黄兼柬邓远游明府
　　金陵怀古（六首录一）
　　喜喻子奋陈有美至自潘州
　　送米彦伯还永州
　　送邹孟麐
　　闻被留之报

　　○送戚山人之内黄兼柬邓远游明府

　　三月莺声别故山萋萋芳草照离颜春光白下无多日夜月黄河第几湾 【 风韵天然。可与季廸白下有山皆遶郭。清明无客不思家。并美千古。】 置驿正当宾客盛。弄琴遥识使君闲。闺中易作刀头梦。珍重休过博望关。

　　○金陵怀古 【 六首录一】

　　锺阜商飙馆已倾。至今哀壑起秋声针楼银汉含情望畵屧金莲逐步生日落卢龙迷古戍。天寒白马走空城。不堪重理玄晖咏极目澄江似练平 【 右齐】

　　○喜喻子奋陈有美至自潘州

　　端州别向岭西涯。腻雨荒田走鹿车。乍尔离羣纔作客。重来聚首复如家千峰阳朔莲争吐八月江城桂未花最羡北流山下过可从勾漏觅丹砂

　　○送米彦伯还永州

　　看山兴尽马蹄忙剩有烟霞纳客装潇水入湘终古碧零陵生草至今香 【 名句不磨】 月明不见孤峰雁菊信迟开十月霜叹息愚丘人已逝空闻欵乃过沧浪。

　　○送邹孟麐

　　投荒半载归无路肆力千秋念岂灰强出预知今失计送君偏感昨同来 【 激昂顿挫。端足下泪。】 登临已信山川美。疾病还忧瘴疠催为问故林泉石耗几番风雨闭苍苔

　　○闻被留之报

　　蛮烟那可一朝居岂谓恒情独反予。台使苦留频削牍。家人遄发复回车敢云何有夷方陋聊觉相安汉法疏独使少陵千古恨。秦州城北草堂墟。
　　出语有体怨而不怒风人之遗也

　　△钱谦益

　　吴门寄陆仲谋大参
　　吴门送福清公还闽
　　送兵部董侍郎总督宣大
　　乙丑削籍南归途中作
　　寒食日干王仲雪诸人小集津逮轩
　　题淮阴侯庙
　　宿迁
　　秋原耦耕（山堂之名耦耕为予与孟阳结隐于此也今改筑于墓田之左仍揭其额以招孟阳）
　　白沟河题张于度屋壁（于度名果中新城人明经笃行左魏诸公急征皆主其家）
　　次韵答金坛于惠生
　　寄督漕张御史
　　张玉笥中丞晋秩少司空总河奉旨召见枉别山堂赋
　　田国戚奉诏进香岱岳渡南海谒普陀还朝索诗为赠
　　送涂德公秀才戍辰州兼简石斋馆丈
　　寄刘大将军
　　送孙光甫再守泉州

　　○吴门寄陆仲谋大参

　　步屧相呼倒接■〈日离〉东阡南陌夜归迟檀槽奏罢翻新曲桦烛烧残覆旧棋燕赏花时无主客。催征酒社有文移。谢公底事情怀恶。只为中年有别离。

　　○吴门送福清公还闽

　　拂衣归揖武夷君九曲仙山帝许分钓碣自携新炼石。卧床还弄旧书云。朝班改隶三元会。锡命裁成十赍文。斗柄瞻相仍在手幔亭光气夜氤氲

　　又

　　闽海争传岳降神匝天弧矢护生申契丹使亦知元老回纥占应见大人代许孤忠留一柱帝思耆德抚三辰吴门咫尺邻阊阖珍重东山五亩身。

　　○送兵部董侍郎总督宣大

　　幽并两道建牙中。列帐萧然静朔风千队市场来种马。百年御幄护槐龙。军前挥扇油幢碧。阁里传签畵烛红。插汉一峰屏障外。更烦前着策辽东

　　○乙丑削籍南归途中作

　　单舸冲风滞楚州淮阴南下又无舟谁人解唱公无渡对此真令我欲愁黑浪粘天排宋鹢。赤云夹日炙吴牛。频年跨下桥边水。招我劳劳已白头。

　　○寒食日干王仲雪诸人小集津逮轩

　　屐引奚奴杖挂钱只鸡近局许招延贫家节物宜寒食病伎风光似禁烟茶白还争分火候桃红欲褪卖饧天清平要着新诗写好记崇祯第一年

　　○题淮阴侯庙

　　淮水城南寄食徒。真王大将在斯须。岂知隆凖如长颈。终见鹰扬死雉姁落日井陉旗尚赤春风钟室草常朱东西塜墓今安在好为英雄奠一盂 【 信母墓为东塜。漂母墓为西塜。】

　　○宿迁

　　枕畔车轮又一宵荻帘土锉共萧条栈争恶草驴言怒炊仗残通马意骄野集烟稀知罄尽春田兆坼见龟焦溺人强笑谁相问。莫以愆阳叹圣朝

　　○秋原耦耕 【 山堂之名耦耕。为予与孟阳。结隐于此也。今改筑于墓田之左。仍揭其额以招孟阳。】

　　罢亚风吹百顷香秋原正面耦耕堂。宿田为我耝稂莠。卒岁输他获稻粱黄犊乌犍经国具水车秧马救时方辍耕斗酒还相劳耳热休歌种豆章

　　○白沟河题张于度屋壁 【 于度名果中。新城人。明经笃行左魏诸公急征皆主其家】

　　门外喧喧要路津荻帘土锉净无尘夕阳亭下频留客广柳车中每贮人北寺生还余我在南冠死别累君频临岐苦语真难忘。郑重车中 【 人寰】 七尺身。

　　○次韵答金坛于惠生

　　千重地肺一溪云。便阙东窓隔世氛五百年前逢蓟子。三层阁上礼茅君曲城已种交梨树连石新裁倒薤文咫尺慧车栖隐地满头白发愧缤纷

　　○寄督漕张御史

　　渔阳辽海尚纷拏粳稻东吴岁运赊铁瓮云帆连析木金堤春水泛桃花过淮燕赏兼歌杜。抵潞风光正及。一石几锺凭奏报忍令膏血等泥沙

　　○张玉笥中丞晋秩少司空总河奉旨召见枉别山堂赋

　　金陵铁瓮赖帡幪新领河堤节镇同橘柚秋苞长向日。桃花春水正分风。马衔沉璧开前路。龙护探珠徙旧宫。千里洪河才一曲恩波取次到江东。

　　○田国戚奉诏进香岱岳渡南海谒普陀还朝索诗为赠

　　戚臣衔命报禖祥。玉节金函出尚方天子竹宫新望拜贵妃椒室自焚香鲸波偃作慈云色。蝗气销为瑞日光岱岳山呼那得并。海潮音里祝吾皇。

　　○送涂德公秀才戍辰州兼简石斋馆丈

　　霜飞风击白虹横。终古还看马角生。仗钺不烦收李固。举幡已许讼阳城为臣为友皆成是从死从军总一行太息辍耕何所道炷香稽首颂王明

　　○寄刘大将军

　　头頞参差出五兵冲锋略阵更专征泰山石砺千行剑。清济流环万垒营掷地漆颅供饮器漂池血渖醮题名箧中亦有阴符在。悔挟陈编作老生。

　　○送孙光甫再守泉州

　　棠荫秋来正蔚然儿童竹又喧阗绕城桐叶新幡戟夹路松声旧管弦。问俗不须停皂葢。之官仍是酌清泉。他时温诏如征拜。记取重临似颕川。

　　△王思任

　　韬光庵
　　李太虚太史神交有年奉使过芜辱承佳什之赠輙和以谢
　　寄赠何和阳总戎定海
　　招宝山
　　至历下恰雨
　　题灵福寺松
　　赠九江兵使梁悬藜年兄

　　○韬光庵

　　云老天穷结数楹涛呼万壑尽松声鸟来佛座施花去泉入僧厨漉菜行一捺断山流海气。半株残塔插湖明。灵峰占绝杭州妙输与韬光得隐名

　　○李太虚太史神交有年奉使过芜辱承佳什之赠輙和以谢

　　八公常欲碍刘安七子仍嘲植与桓有兴顽曾偷息壤无才老复嫁邯郸醉披渔发三千丈。隐竟羊裘十八滩。极感王孙怜颗饭而今不瘦任人看

　　○寄赠何和阳总戎定海

　　东南半壁拜通侯龙阵鱼丽簇上游大炮海天传万国皂旗云影扼三洲风边绡泪封鲸观月里蛮歌到鹤楼更羡麟章时昼锦玉门部落峡山头。
　　木难火齐绝非耳目近玩然不可不钦其宝贵

　　○招宝山

　　海门撑突是何年老骨凌空拄石拳大壑混茫千古气一江冲破四明天惊帆胆藉云边定畏垒心从障下坚黄蛤浊醪看落照十洲何必更神仙

　　○至历下恰雨

　　一官车耳甘年尘西谪东迁未隐沦三匝又依华不注中原欲认李于鳞。龙蛇有骨随云老海岳初交得雨新为问古亭惟历下济南名士几彬彬

　　○题灵福寺松

　　秃髯醉罢戏参龙梦醒千年化怪松更迭莲花青葢簇仍归金界碧琉封踢开瀚海鳌常吽闪却莎萝兔不春每到月明人倚处飘然几磬接山锺

　　○赠九江兵使梁悬藜年兄

　　棱层鹤骨照氷壶几镇回翔起壮图特借豫章求栋柱暂移廊庙驻江湖庾楼月静人三楚庐岳云深鸟二狐王粲虽贫仍有赋应分鲟鲊醉春酟
　　附起句。　微波如縠绣城南。人影初寒落镜潭。　中句。　岛嶂紫深俱化铁。塞河号急不容氷。　红花白雪珠三弄。绣褓银盆玉一团。　帝觞余沥飞苍雨。天卫勾陈怙紫烟。　云声不禁随鸡出。雪兴从来到竹西。　秋高白雁闻寒杵露晚青苹发湿花。

　　△程嘉燧

　　过滁州方伯雨学舍
　　怀东皋
　　畵枯木怪石次比玉除夕韵
　　爪洲雨中闵徤吾携榼见饷走笔遣意
　　题长蘅次醉阁
　　再过杭州访许成之同鲍溪父话旧
　　七夕怀平仲扬州
　　喜仲扶弟高邮过访阿防亦至

　　○过滁州方伯雨学舍

　　一从射策罢南宫沦落滁山一醉翁经术流传歆父子。文章风骨汉西东。徂年青镜韦编里。过客荒亭断碣中。老厌雕虫余习在莫云词赋似扬雄

　　○怀东皋

　　种柳栽桃乍满冈约为渔佃住邻庄。但同伏腊东西社。不问元龙上下床。拂水正坚安石卧屏风横枕浣溪堂何时锄破东皋雨一段茶窠百本桑

　　○畵枯木怪石次比玉除夕韵

　　常年饯腊有新茶添却庭梅点岁华争喜小儿能爱客只嫌老子不归家池塘无梦伤春草门巷多时厌雪花贫病亦知难慰意漫图枯木向君夸。

　　○爪洲雨中闵徤吾携榼见饷走笔遣意

　　江云沸白雨如银挈榼衔泥愧所亲楼上独窥壶内客。市中争看筑旁人。鸱夷老去终逃世犊鼻穷来且任真莫羡岩栖厌廛市与君元自出风尘

　　○题长蘅次醉阁

　　为爱檀园开北合两回三宿小房栊坐深曲洞香灯熖睡美疏棂晓日烘。白拂花飞方丈雨。素屏滩响一床风。但名次醉犹嫌俗合作禅栖住远公

　　○再过杭州访许成之同鲍溪父话旧

　　湖头城角雨如麻宿酒残歌夜鬬茶自笑经过无此客欲寻好事更谁家留连别梦犹芳杜。早晚归帆已楝花。人事年光应共惜相逢烂醉是生涯

　　○七夕怀平仲扬州

　　江边一别两悠悠湖上相思且滞留千里星河同此夜廿桥明月自三秋无由结伴还乡国况欲因人作远游潦倒更于何地会。见君空已雪盈头。

　　○喜仲扶弟高邮过访阿防亦至

　　秦邸吴市两茫然兄弟相逢各问年蒲柳过秋先似雪。灯花初笑欲含烟茱萸香冷罗囊后。丛菊寒生破帽前。难值江城风雨夜醉重姜被对床眠
　　附句　短气生涯新鬻砚。腼颜归路老佣书。　路断羊肠三月雪。湾连鹤颈一江寒。　寒鸦古木将军第。萤火苍烟帝子楼。　投海轻云峰山急挟泉疏雨寺头飞　远雁如尘飞水面。乱帆如叶下吴头。　野风飒飒帆移浦。江暗戎戎　表山。　梅水白侵吴岫阙。芦洲青断樶山尖。沙头绿酒春听鸟潭面红妆晓看鱼

　　△娄坚

　　寄孟阳（三首录一）
　　君山怀古
　　首夏赋赠孙容宇兄

　　○寄孟阳 【 三首录一】

　　君家庖馔出须臾 【 亦见在家经济。待友精神。莫谓细事。】 能使吾曹兴不孤若待兼珍才下筯何如斗酒便呼卢清歌徐点当筵拍半醉还开挂壁弧似此风流人在远料侬应得好怀无

　　○君山怀古

　　湿云阁雨四山凉与客裴回话夕阳哀郢若令还故宇。封吴无复启新疆。亭高空翠来疏豁潮壮浮洲没渺茫一自延州观乐后。至今文采擅江乡。

　　○首夏赋赠孙容宇兄

　　岁晚为邻暇即过绿阴庭户正清和向来犹自春寒在却后其如暑雨何。盍把桃枝迂野步频煎麦颗诧阳坡诗书信是儿孙业。老伴相逢只啸歌。
　　附句　长日风花宜话别贫家蔬果易留宾　素业有传堪世外。秋山无伴亦风前。　收麦杖边飞桨暮。鸊鸠声里熟梅天。　云薄看收新获稻霜迟催擘晚开棉　月净惯中秋半酒。春和好虐夜深碁。

　　△李流芳

　　锡山夜别闲孟子薪彦逸及从子宣之儿子杭之（二首其二）
　　答仲和韵

　　○锡山夜别闲孟子薪彦逸及从子宣之儿子杭之 【 二首其二】

　　缭乱乡愁一夕生烛残酒醒柰深更隔舩安稳归人梦 【 羡得可悲】 前路迢遥去客情。江月又催征棹发。寒鸡不待寺钟鸣十年分手梁溪路。但觉衰颓负此行。

　　○答仲和韵

　　练祈南下水村赊一路秋风吉贝花到市钟声知寺近过桥柳色逐门斜贫能好事无如我。老解求间有几家。若肯重来留十日不辞淡饭与麤茶

　　△葛一龙

　　烟雨楼
　　送杨修龄先生开府南贑
　　韩孟郁熊羽人夜饮寓斋赋别
　　送王梧州
　　东郊即事

　　○烟雨楼

　　烟雨楼头春乍睛鸳鸯湖上鸟嘤嘤中浮片席空三面斜抱千家截半城 【 不须看畵】 渔网晒来风柳变酒船摇出浪花生夕阳惯照凭阑妓一抺远山红袖明

　　○送杨修龄先生开府南贑

　　蓟北新烟上柳条虔南晴雨散花朝月高乌府彤弓满。潮涌青城玉马骄江派九分凭四履风声一树格三苗还知不浅楼头兴。礼接词人是下僚。

　　○韩孟郁熊羽人夜饮寓斋赋别

　　红灯炙酒花气酣细雨细风香湿檐春残复作有情别。官冷得于高卧堪。一片沙黄分蓟马。千家柘绿养吴蚕。知君不问中人产。何处好山无半龛。
　　起止磊落矫矫若无意而气韵特老

　　○送王梧州

　　畏从将别复衔觞明发萧萧马上郎路去九千唯挈子。年过五十始宾王岚香作瘴持红玉海气生炎化绿霜才人急公趋莫懒夜堂分烛昭桄榔

　　○东郊即事

　　榆青碎点水浮香蝶彩双飞燕乳忙五里出城三日约。一年为客几逢场林嘶铁色连钱马井汲银缾素绠娘醉倚东风春面面桃花亭子送斜阳
　　附句　路花香散谁家酒。海树晴窥傍驿楼。　欃枪落处空南牧。锁钥留中重北门。　蹉跎两屐自郊翠。剥啄一声谁饷茶。　烟云属部神仙吏。风雨淋漓瀑布图。　楚色易寒分雨棹。□愁难曙卷帘窓。　倒悬鹘树秋相击。近长鸥沙水不亲。

　　△沈德符

　　邢州道中
　　送岳石梁中丞再抚顺天（二首其一）
　　寄南太常吴公行可（时叙蜀公晋二级　三首其三）
　　冬日家园（四首其三）
　　永平
　　送李玄白都运之扬州（四首其四）
　　读史有怀再次梁孟昭韵（四首其一）
　　送高寓公令迁安
　　秋墅十首（其四）

　　○邢州道中

　　鸡唱鸦喧雁徼遥萧辰顿辔慰无聊衰翁态愧廉颇里国士心伤豫让桥雪岸渡氷鸿偶迹霜柯曝日鸟仍骄褐衣入赵空怀璧那得传看到细腰 【 结有姿韵】

　　○送岳石梁中丞再抚顺天 【 二首其一】

　　弢弓卧鼓护皇州晓幙重开旧碧油壁垒又新承号令。貂蝉自昔出兜鍪书腾大捷朝磨盾。火报平安夜上楼。拓地定教过肃慎。医无间外不防秋。

　　○寄南太常吴公行可 【 时叙蜀公晋二级　三首其三】

　　妖氛万里暗蚕丛手挈三巴献汉宫井络参旗仍设险鳬钟雁鼎未铭功乘城岁月量沙里借筯山川聚米中白帝久平新第赏可知吴汉是元戎。

　　○冬日家园 【 四首其三】

　　为欢晏岁未全稀敝榼长罂贮满扉加饭书劳双鲤远号寒身媿一虫微兰因爱煗缄窗护梅不嫌贫趁屋围田舍过从多雅语错呼龙具作牛衣
　　集中和至百十六首。此首较平而气不纤碎。故录之。其它微字如扶藤佐蹇行装简。劚药支赢食料微媚篱桦只终朝艳束盎荷纔具体微。罾鱼掷处渔庵小。村犬声中绩火微。荡浆波分绫缬碎。沾蓑雨襞茧丝微。里箬袴开茶乳活。登柈拳剖蕨芽微围字如风树怒号枫鬼语。氷天林立木奴围。狂多袖污春千■〈角戋〉。病起檐宽帽一围石或有凭能晋语。人因偶似受匡围。村社昼陪三老赛。伶场睛看万人围。书赓蛩语常通夜。棊甚禽荒更一围高谈有尘非松代曲宴无屏以菊围口有玉缘新笋供。腰无金福敝绦围。皆有俊思。

　　○永平

　　蜂虿虽微毒尾存妖氛左辅尚游魂童谣已应临步。儿戏何烦劳棘门清野后时姑避地量沙难饱又移屯杞忧倍念昌平镇弓剑先朝列寝园

　　○送李玄白都运之扬州 【 四首其四】

　　度支圣世借前筹谁似江淮地望优宰相杜悰充转运司徒王导领扬州 【 盛唐家数王李门风】 军需西北劳臣勚民力东南国士忧餫馈古来功第一进贤何待鄂千秋。

　　○读史有怀再次梁孟昭韵 【 四首其一】

　　谩论人爵与天官三界茫茫住孰安王母姿妍多虎齿。麻姑馔侈及龙肝。佛非果位乘终小。仙出癯儒骨尚酸。未欲上升真快语且留尘世恣为欢
　　曹公器小猜鸡肋。孝武仙迟讳马肝。皇署梨园唐秽杂。帝衣火浣晋寒酸。　登铜台脊神锋儶。惜宝厨书习气酸。　迎妾渡边江面喜。望夫天际石膓酸。　晴久窗临春帖燥。暖深闺进夜饧酸。

　　○送高寓公令迁安

　　词人得路属时艰。畿令名超法从班。孤竹园中分四履。扶桑海外辖三山。雕盘朔雪时依碛雁习华风不度关近辅定陪沙苑猎便将十事启天颜

　　○秋墅十首 【 其四】

　　风露清虚入想新稳携藤杖岸练巾文章艹畔萦书带杼轴云边出美人 【 虽涉组紃絅未伤雅】 晓角层楼天一气。夜幢疏磬佛三身。渐惊芳树违莺友古木昏鸦此卜邻
　　附句　奔师寻伍旗为铠。空坞飞磷突不烟。　高座道人无汉语。柔然宫主不华言□十有九华逢世具百无一是治生谋　诗材浆裂□□水畵本帆移破墨山。　鲎张帆劲潮痕缩。蛎筑房深石齿牢。　海舶樯危栖燕婢。官厨鲊美荐虾姑。　偶然欲醉君难去。何者为宾我不知邹彦吉沈虎臣。二先生皆大家也。然有流宕之句。亦不可不简。邹如。旁岫为羣从。前峰是上宾。云白非衰桐。枫丹有少颜槐柳列行如定位藻苹相结似深交带蕋移花拚割爱。截梢留竹忍分身。之类。沈如。枫叶霞能事。苹花雨胜场。庭荒蕉败衲。窓破纸哀筝。共鸥交半世。与水约三章。计口赋蔬贫令甲。把书行药病神通。之类。晚唐滥觞。何异诨科戏对。诗虽不必拘拘汉魏盛唐。然酝籍之与浅俗。浑雅之与麤鄙。不可不辨也。

　　△尹伸

　　华山
　　和壁上干陵作
　　抵里四首（录一）

　　○华山

　　盘空历历转嶙峋便道闲情亦苦辛 【 浅率】 脱却深衣宜犊鼻攀来绝壁是猿身苍龙岭上千寻瀑。白帝祠前十丈尘。因笑图南一杯土岳云原不解留人。

　　○和壁上干陵作

　　荒原落日草凄然陵墓犹称武则天太白早占诸李尽。晋阳遗业一丝悬生前只合愁为鼠地下重开不是莲数局赌回唐社稷梁公夺得翠裘鲜。

　　○抵里四首 【 录一】

　　老至诸缘颇渐轻休官却为适间情尚平但未知生死。韩子终惭有姓名儿解买山先卜宅友能载酒日临枰扁舟匹马时乘兴石凤矶头春水声

　　△米万锺

　　暴经石

　　○暴经石

　　秪缘觉世垂文字。不道兹从避世刊。字僻只供天眼阅。文闲惟共鸟书摊石当过暴翻多剥经以难翻遂易残底事有生须有灭何如空色付无端 【 结俗】

　　△周祝

　　送顾观察道行之任山东

　　○送顾观察道行之任山东

　　津亭柳色覆吴宫。拥传遥看马首东。新领法冠元柱后。旧曹启事久留中海山筐扉通夷道。齐鲁诗谣辨国风。心向清时应恋阙。故园莫忆桂花丛。

　　△锺惺

　　合江舟中早发
　　雨发裕州
　　花山礼铜殿（是僧妙峯造）
　　再登浦口王茂才山楼望石武库澹宁所造新城
　　九日携侄昭夏登雨花台
　　过王幼补感赋
　　友夏归同贺可上及五弟快访之

　　○合江舟中早发

　　日迭。寒流次第明开牕刚见半江晴迎舟乱渚如还往隔水羣峰互避争不觉鸣榔先午夜怪无击柝续残更披衣惊失舟栖处。百五飞湍梦里行。

　　○雨发裕州

　　歇马驱车每夜分关鸡曾未梦中闻雨余残月去尘久露下寒星照客勤虫自乱鸣非属和鸥于相值偶为羣生来泽国安卑湿。连日南行皆水云

　　○花山礼铜殿 【 是僧妙峯造】

　　一路阴晴屡不分山中风候易纷纭村过数日无红叶江近双峰似白云 【 名句剏获】 蛇虎夜深求忏度鼓钟人定示声闻可怜世外僧经济金火须臾历刧勋

　　○再登浦口王茂才山楼望石武库澹宁所造新城

　　水上楼居忽有城重来翻觉类新成莺花每次逢长夏风日无端属乍晴。 【 泛然时序语与题何干】 山对层楹还自若江添聛聣倍多情乱帆屡向烟边没去远参差却渐生 【 结语写景如畵但题是望新城不应如此收拾】

　　○九日携侄昭夏登雨花台

　　节物登高雨未成闭门聊复爱其名。客边难见重阳好。郭外刚传此日晴子侄渐亲知老至江山无故觉情生悲秋欲问秋何处丝肉丛中一雁声

　　○过王幼补感赋

　　老来相对似残冬。亲串虽存渐下春丧子君犹余硕果。为宫予已见龙钟鹿柴无恙经年别鸡黍依然旧日供但得长留衰病在莫辞邹市互过从

　　○友夏归同贺可上及五弟快访之

　　亲徤家安又故园。依依帆影恋前村甘迟上国三年荐。喜共寒河一夕言远友来逢书剑返小童迎报菊松存晴情游倦初看断明眼闲心好闭门
　　附句　风送白鱼争入市。江过黄鹄渐多矶。　高情恕我嗣音少畏路忧君作事奇　如子自无烦富贵。傍人未免重科名。　霜后芙蓉犹有露。冬前杨柳暂为烟。　残阳渐去方知水。　草际荧光如晓露叶边虫响作秋山　隔烟柳色先秋事待雨荷香欲暮天　师友刚离逢病日。邦家多故羡归人。　在竹露沾星下影。出林鸦带夜来声。　为官兴尽仍求友。送客情深欲到家。　长途亟亟相思友。暮景惓惓未刻书。

　　△谭元春

　　过利西秦墓而吊之
　　庭前冬艹同诸子咏
　　渔仙寺

　　○过利西秦。墓而吊之。

　　来从绝域老长安。分得城西土一棺。斫地呼天心自苦挟山超海事非难私将礼乐攻人短别有聪明用物残行尽松楸中国大不教奇骨任荒寒

　　○庭前冬艹同诸子咏

　　冬气先从湖上冥。草根何幸托闲庭茸茸一任林霜落寂寂长无野火经袖手人谁分欵坐惊心客似在离亭别将幽澹开天地节候翻如向此停

　　○渔仙寺

　　竹外藤边深浅行近来焚剪得山情纔开古洞禽知路尽复禅居虎夜鸣泉道冷然离磴去石梁奇绝为楼生细将理数思兴废更上一层春水明。
　　附句　夕烟河上黄茅屋。秋雨桥边白小鱼。　双鹤诗分餐似客朝收钓假寐如僧立夜禅溪山颇好嗟空返。师友新亡愧独存。　颠须从众嘲难止。贫不依人饿有余。　弄子笑啼羣务在。课僧钟磬一官闲。　溪流沸火寒三鼓。雨雪深衙隐一峰。

　　△马之骏

　　得陶路如即墨书却寄

　　○得陶路如即墨书却寄

　　怀人缥缈蜃楼孤。闭阁书声出畵图香稻雾中移步屧古槐烟里挂腰符山氓陋有齐风否。海族甘如越郡无圣主欲封须久借更分新履到方壶

　　△唐时升

　　程相如奉诏谕暹罗等八国还居钱塘

　　○程相如奉诏谕暹罗等八国还居钱塘

　　扶桑日出夹朝霞海外侯王拥使车帐下蛮奴临汉字。灯前妓女按胡笳携归贝叶供诗草采得芙蓉比剑花每对江涛思战处。三千组练列平沙。

　　△吴鼎芳

　　北庵夜归

　　○北庵夜归

　　欲暝未暝开庵钟出林入林辞远公乱峰几点白云外古路一条黄叶中版屋已高隔水月。布帆正饱还山风。孤雏老树自深夜离褷突兀柴门东

　　△何乔远

　　送徐司理之景东郡丞
　　湘南杂兴
　　固关

　　○送徐司理之景东郡丞

　　漓水滇池共斗杓西南天地去非遥并嘶五马蛮君长。自领千牛汉吏僚刻叶成书通点画赋缗入贝代宾徭祲氛濮柘由来郡总待清风一路消。

　　○湘南杂兴

　　桂林秋色满清湘天畔登台百粤长南入交州多薏苡。东来海国有扶桑。云游衡祝窥三楚风驭罗浮限五羊。鸿雁稻粱无信息不知何地望江乡

　　○固关

　　井陉东尽望崤陵。文物山川忆代兴上党太行天下脊董狐师旷晋之乘 【 极典极韵】 神京右臂襟三辅。羯虏雄关冠百层。欵市羁穈滋岁月戈矛难听绣锋棱

　　△蔡复一

　　答汪宗苏山人用韵
　　无题

　　○答汪宗苏山人用韵

　　自毫偏傍少微光兰佩兼携檐卜香春草霞城擒入卷夏云天柱襞为裳从师我欲传秋驾窥汉人应笑夜郎 【 对法新】 但有新知足千古浮家何处是他乡

　　○无题

　　曾写新宫企字铭蘂珠云尽见娉婷嫌寒天上轻辞月爱小人间暂唤星梦草恋衾秋露白司花侍辇晓烟青麻姑掷米丹砂就调笑依然遇蔡经

　　△方震孺

　　丁卯中元余在系经三中元矣
　　惠元孺给事自北司来骨体皆破碎时逢其初度

　　○丁卯中元余在系经三中元矣

　　黑海中元三度过青山一望泪滂沱浮生几日仍衣食怯梦频宵亦网罗心上盂兰依古寺。天边坟墓近淮河。荒原秋艹知萧瑟。况复倾巢江上波

　　○惠元孺给事自北司来。骨体皆破碎。时逢其初度。

　　凄风苦雨逼佳晨欲颂南山泪眼新。天际乡园双白发坐中形影两陈人销亡旧侣多台省叮护余生仗鬼神。未必海天罗网密江湖亦自有疏鳞

　　△何吾驺

　　初冬同诸子载酒西樵白云洞

　　○初冬同诸子载酒西樵白云洞

　　寻幽屡日漫凭凌却度阆华得未曾天上玉关吴苑练云间铁壁雪门僧悬崖倒影愁倾绠扫石孤瓢引裂氷
　　每于对句出奇。促膝流觞千古意罡风吹送酒如渑

　　△高出

　　允修山陵还作此奉问

　　○允修山陵还作此奉问

　　西山积翠抱长安银海琼泉势郁盘千树春云陵寝覆万年仙月侍臣看。旌旗羣帝回銮合风雨诸陵委佩寒司马相如消渴甚欲因多病乞祠官

　　△张爕

　　彭城怀古
　　感事简吴亮恭

　　○彭城怀古

　　乱山斜控霸王都叱咤诸军似可呼戏马台空成故垒沐猴冠在亦雄图鸿门有约虚怜范。楚水无情自泣虞。客子频来多少恨伤心不为夜啼乌

　　○感事简吴亮恭

　　世途局踳易生尘儒素萧条误寄身樵路挥金裘五月酒垆击筑剑千人 【 清矫绝伦】 鸿冥自远疑犹慕龙性从潜或未驯不是逢君分斗水谁怜东海有波臣

　　△方孔照

　　家肃之弟龙井
　　九华山（六首其六）

　　○家肃之弟龙井

　　草堂曲抱水淙淙草色因春暮更浓舷外扣龙疑碧落瀑西招鹤下青松谽谺悬槛能藏壑宛转前林巧露峰遥爱阴森幽涧合况逢兰若有清钟

　　○九华山 【 六首其六】

　　山山藏树树藏庵偶起青烟便结岚十丈洞深迷日驭五文松古傲霜骖也闻瘦虎归黄面尚自潜鱼恋绿潭一百六峰皆露地。中年湖海早抽簪
　　附句　倚磴有亭皆石护。喧门无涧不泉飞。　遍岭松云常晓合。平床竹屋是泉围。　林光暗屋衣裳懒。浦气迎潮日夜多。

　　△韩上桂

　　夜坐黄与东西堂

　　○夜坐黄与东西堂

　　无数水光浸满堂玉壶爽气连天荒一双白鸭听人语。百尺青棕似我长。北斗下垂六七点。南华偶读两三行。此中啸傲翛然足休问人间沧与桑
　　清傲如孤松老鹤。

　　△俞安期

　　游玉笥山
　　登上霄峰是庭山绝顶（四首其二）
　　龙君扬有备兵督学辰沅报期予同往志喜
　　望海（四首其二）
　　寄屠长卿
　　闻周国雍以顺庆守擢建昌兵备进平西南夷遥寄（三首其一）
　　游献花岩饮星槎阁
　　寄周国雍宪长于临洮（二首其二）
　　李善征宪使备兵湖北赋赠（二首其一）
　　登祝融峰（四首其二）

　　○游玉笥山

　　綘霭朱烟郁自回凤钧长集九灵台。天垂玉笥丹经出。山拥珠宫羽驾来玄夜银光成瑞烛青春石髓接僊杯氤氲忽遣明霞散清切真看帝座开

　　○登上霄峰是庭山绝顶 【 四首其二】

　　风振仙衣出白云青天綘气上氤氲争趋大壑千江定纔入中峰两郡分 【 从分野中峰隔来而语自雄壮】 刊木鸿荒怀禹迹悬崖鸟篆辨露文沧溟东去知非远食李曾过度索君。

　　○龙君扬有备兵督学辰沅报期予同往志喜

　　南徼炎蒸万里台霜清使节藉君来戌连溪洞多蛮部。士得黔巫亦楚材儒术能兼司马法。主恩宁负乐羊才。书生尊俎论兵事趋走今看幕府开

　　○望海 【 四首其二】

　　纷纷灵异变昏朝阴火随波远自飘龙藏函经连水府。蜃楼开市借云霄星临东极无分野山入南荒有沃焦 【 名贵可传】 日日潮来尝应候似应西畣百川朝。

　　○寄屠长卿

　　劚药寻仙事岂疏名山依旧四明居丹房自下萎甤钥。玉笈兼探宛委书。芝葢如云驱赤豹兰沙成雾驾神鱼烟熅东海求灵气渺欲攀援八景舆

　　○闻周国雍以顺庆守擢建昌兵备进平西南夷遥寄 【 三首其一】

　　总为征蛮事武功。翻从化蜀借文翁。深浮黑水蒲江尽。悬度青天僰道通。笮马全教归漠北。竹王邵许擅南中。乘边更欲开新郡露布先飞入汉宫。

　　○游献花岩饮星槎阁

　　云岭纡回石磴斜鸱夷偏恋远游车阁临星使乘来树。岩坠天姬供后花林上双灯悬日月壑中初地领烟霞浮生久醉声闻酒纵饮犹过帝释家

　　○寄周国雍宪长于临洮 【 二首其二】

　　金城绝域昼苍茫。白日阴阴隔陇长。雪后旌麾秋逐虏。云中燎火夜搜荒。桃花东道来天马木叶西山见玉狼不耐因君怀出塞笛中新曲奏伊凉。

　　○李善征宪使备兵湖北赋赠 【 二首其一】

　　西南天地净烟沙按部迢遥廸虎牙佩剑吹霜盘瓠树。楼船乘月武陵花。要荒通赋宾千里。战士归农井万家。金鼓经秋长自卧风清壁垒但闻笳

　　○登祝融峰 【 四首其二】

　　中天积气入清凉云雾翻看地混茫雨挟苍龙奔下岭。星悬朱鸟定南方。何年石篑藏金简。自古山祗礼赤璋。坛上长流青玉乳。神池高捧帝台浆。

　　△徐遵汤

　　招隐诗

　　○招隐诗

　　挥戈击檝与谁论明喆今知静者尊木借不才逃刦斧兰宁独立避当门远僧宿诺留笻影名岳寻盟记履痕若待买山钱足后又愁芳艹系王孙

　　又

　　闭门戏弄两僚丸石火光中作旷观扑满葢藏浑未富。石农园叟是何官鱼须拨棹同江远鹤背粘天见海宽最爱龙丘高卧稳客星犹讶混渔竿

　　补遗

　　陈继儒四首

　　△陈继儒

　　题钱侍御小辋川
　　新秋
　　泖上登塔
　　友人纳姬

　　○题钱侍御小辋川

　　家去园无百尺余登临犹自上巾车青山有政修僮约红袖含香捧道书看竹客驯衔字隺采莲舟引听歌鱼王裴底事偏躭寂花落花开自扫除

　　○新秋

　　门掩秋风任寂寥荒原落日草萧萧狝猴趁月窥山果鸟雀惊人下黍苗华屋珠帘娇白苎疏灯角枕怯氷绡间来偶渡前溪口柳叶菱花一尺潮 【 一结嫣肰】

　　○泖上登塔

　　四面空波卷大荒。中洲有寺绕垂杨水扉风送青芜色。石塔烟笼白宝光。虹气吸云疑海市神灯骑浪渡鱼梁。临流无限怀人意愁杀蒹葭一夜霜

　　○友人纳姬

　　仙女吹箫忽下楼问年十七尚含羞五铢钱串同心结。百和香匀半臂鞲。镜里见人惊却步梦中索母学梳头起来笑点花簪戴多子先教采石柳

　　卷十三终

　　●明诗平论二集卷十四

　　七律二

　　姜曰广一首　　　　魏浣初三首
　　袁中道一首　　　　钱继登一首
　　黄景昉十七首　　　李应升一首
　　郑之玄三首　　　　黄道周一首
　　姚希孟七首　　　　李吴滋一首
　　倪元璐一首　　　　张一如一首
　　沈　承一首　　　　陆奋飞一首
　　茅　维二首　　　　阮大铖二首
　　李明睿二首　　　　薛　寀一首
　　姜　垓一首　　　　陈函辉三首
　　余鹍翔一首　　　　申绍芳十首
　　吴应箕一首　　　　刘　城五首
　　阎尔梅三首　　　　朱　灏一首
　　陈名夏十四首　　　方以智五首
　　季孟莲二首　　　　释通润一首
　　释明河一首　　　　释读敬八首
　　曹　玑三首　　　　鲁宪学二首
　　张锺筠五首　　　　吴士权四首

　　△姜曰广

　　登蓬莱阁李大中丞招饮

　　○登蓬莱阁李大中丞招饮

　　平生浪羡蓬莱阁。今日真城汗漫游。天树晓县龙蠋影。蜃云春满凤麟洲烟横一水兼天合浪拥双城拔地浮自是神仙能好客。并将俗子到丹丘。

　　△魏浣初

　　送郭伏生游五台
　　熨斗柄（地名）
　　丰湖

　　○送郭伏生游五台

　　怪君诗思瘦于僧轮掌悬知授记曾倒马关逢双过雁。飞狐口伴一枯藤条风不上临边柳春雪弥坚断壑氷何必夜深方见火琉璃净体徧为灯

　　○熨斗柄 【 地名】

　　何年潮打屿沙圆演漾成村鸡犬连垂钓已分樵牧课种梅还长子孙田水光近出花光外人影常过帆影边风雨落英隔湖去茫茫不辨雪粘天 【 切甚畅甚。第七句只为避梅字花字。用英字颇强。韵亦抝。遂成尺璧之瑕。】

　　○丰湖

　　玉局文心绝代无天教到处有西湖不缘浪迹频迁谪争得蛮乡入畵图秋色新桥连嶂起寒鸦古木一亭孤罗浮道士今何在月出山空似可呼。

　　△袁中道

　　病中漫兴

　　○病中漫兴

　　尘事何曾挂笑颦闲时一杖步花茵无才永定山中计有病催成道者身冒雪出云朝絮絮。残霞逗日夜鳞鳞。近来微有敧心处调象于今渐已驯

　　△钱继登

　　送冯桂海守濂郡

　　○送冯桂海守濂郡

　　蚤合先归黄阁班再分符竹到锺湾莫愁瘴海依铜柱暂与南人作玉关波静廉江无鳄徙。月明前浦有珠还行行紫马驱无疾会见鱼书旦暮颁

　　△黄景昉

　　读周元立姻丈两都诗有怀
　　雨憩淇门
　　撤棘侍燕楚王殿上笺谢
　　登太和绝顶（二首其一）
　　寄怀季豹嘉生御之三王子
　　谭友夏解元就访鄂城答赠时余将有景陵之行
　　远承陈昌基孝廉佳赠步韵答寄
　　集北郭草堂赋呈闇生姻丈
　　笋江月色
　　寿樊紫葢郡伯
　　赠别黄石斋先生
　　戏为小游仙词（二首其一）
　　南台同林让庵姻丈邀集黄季弢周台石二先生是日重建天然图畵石亭用韵各赋
　　未央瓦

　　○读周元立姻丈两都诗有怀

　　二都宫阙界黄河彩笔冯陵尔屡过铁瓮江城襟北固。铜台碑树咽东阿。更谁年少文无害。有客阳春和不多。珍重明珠能稍閟近来风雨暗鼋鼍

　　○雨憩淇门

　　邺台漳水拍天流。形势虽雄亦少幽偏入淇园森竹箭莫经卫女试松舟妙香越涧随禽引余热连山赖雨收湿尽帷车劳自笑绥绥狐迹尔何求

　　○撤棘侍燕楚王殿上笺谢

　　衡参二岳忽呈身。肆夏工歌酒七廵。隆凖衣冠高帝后。伙颐宫阙大江滨。南风久罢腰纤好汉史先书肺附亲敢向梁园夸授简一官终自倚王人

　　○登太和绝顶 【 二首其一】

　　博山炉好峙当中。日射黄金帐殿雄。天野星缠包两戒。国朝岳礼俯三公榔梅树老蛇盘磴鸾鹤仙来虎啸风归向阙庭应有乞一官提举洞霄宫。

　　○寄怀季豹嘉生御之三王子

　　裘敝无妨缉芰荷归时柳浅雉初科以吾一日长乎尔如此三星粲者何汉口帆从鹦鹉落荆州士比鲫鱼多。屈原弟子工骚赋莫遣阳春有和歌。
　　多用成语老猾。然负奇崛之气。故不入佻。

　　○谭友夏解元就访鄂城答赠时余将有景陵之行

　　相思不藉弟为媒萧槭江帆肯自开历览东南存北州。抓翻雅颂见骚才。张华颇负知龙鲊陆羽重看出雁胎我过寒河君滞此反嗟容易刺船来
　　裼裘扬扬倘然而至自具异人风格

　　○远承陈昌基孝廉佳赠步韵答寄

　　黄河北徙渤东倾。肯学洼池一鉴清。枚叔赋游梁上苑。伏生书重汉西京。自从落月呈珠色谁复翔风别玉声千载蛾眉凄楚恨有名人苦羡无名。 【 本若士　无名人杀有名人句来。】

　　○集北郭草堂赋呈闇生姻丈

　　名园阖郡汝为宗第五桥边岂再逢割树放飞批颊鸟阑云留养剔牙松落英满径侵裙路余紫前山照帽容肯尔拘拘楼四角。横斜端自出心胸

　　又

　　珠帘绣阁白云间豸史乘骢去不还。石怪渐看穷庾岭。台高莫妙过金山。谁邀玉佩神仙客自唱清歌菩萨蛮最是良游宜惜兴话深容易鬓毛斑

　　○笋江月色

　　横披万丈水晶屏肯比寒光照浅汀江气向人元自白月魂连树不知青锦袍擢舸闻供奉。罗袜凌波恕洞庭谁谱浪沙东去曲夜深歌与老龙听

　　○寿樊紫葢郡伯

　　凝香森戟玉阑珊旧是纷纶汉井丹却老仙方随意学。为郎谏草避人看公余穉子烧松液酒半材官舞蔗竿不遣王褒宣乐职更谁声似洞箫寒

　　○赠别黄石斋先生

　　学高杨慎节舒芬封事庖西此更闻日者重关迷白画天乎遗槛泣朱云兰亭帖写安边疏汲冡书传册士文不见始宁倪若水。同时冠葢仅推君。

　　又

　　神灵高庙鉴长存出处萧然叩不言朝论衣冠憎綘灌。主恩乡里罢湘沅。横江唳鹤天台寺。去国饥驴海岱门。宁使汝言偏少验。逐臣终老望乾坤。

　　○戏为小游仙词 【 二首其一】

　　红云郁郁上真居玉几金堂事未虚月子剪来粘户里。雷公驱出代耕余。何人涂鹤三生血。有客偷狐八道书。毕竟双茎承露掌汉廷元不赐相如

　　○南台同林让庵姻丈邀集黄季弢周台石二先生是日重建天然图畵石亭用韵各赋

　　尽道峰高巧障天那知天在几亭前仙家阆苑琉璃浦。禹贡杨州筱簜田。岩壑荡开平似掌桑麻写出淡于烟吾徒举足关兴废可信春游不枉然

　　又

　　绝壁何缘玉一区。即教善畵莫能图为云合覆三千界。置邑将容十五都。日出金鸡啼破汉风来黑鲤渴吞湖诸公彩笔夸强徤最早诗成字字珠

　　○未央瓦

　　客云移甓汉时宫。丞相经营想象中。武库不随蛇剑火。邺城空贵雀台铜。犹余龙虎真人气。未蚀虫蠡累代功。敢向玉池轻点染更无雄句似歌风。
　　附句　送人归福唐瘴海柳干犹白乳。火山荔浅未红衣。　游清源洞。空桐树老霜前色通草花开梦后身。　玉狮岭。瓦窑蓄火茅如雪。村店凭崖树有鳞。虎过低声能避客。猿饥舒掌。强牵人。　纵横有策劳三上。游夏能文合四科。　少从鲁国称男子。家近茅山得异人。　茶醉亭雨望。梦泽天寒迷雁羽。讲堂夕涨没蛟罾。

　　△季应升

　　题籋云桥

　　○题籋云桥

　　崩崖如削走鸣湫。山骨撑来鸟道浮金井旧传三峡晓玉渊今带五峰秋云根倒影悬青壁。霞幙飞空接素流闲月停栏孤鹤远相看直作广寒游

　　△郑之玄

　　辋城
　　重至虎丘是日中秋逢陈眉公张宾王陈古白诸君子喜而赋之
　　至江州

　　○辋城

　　雨腥风急石头鲜旷莾居然一市烟采蛤携来看贩女买虾争去趁潮船荒城破屋山渔户。清水长堤海埭田。沙港无人收晒网鵁鶄睡起鹭鸶眠

　　○重至虎丘是日中秋逢陈眉公张宾王陈古白诸君子喜而赋之

　　题诗曾寄讲经台踪迹于今秋几回檀板队前髯客醉木犀花底侍儿来人逢名下莺为友月在杯中兔有胎珍重羣公缘不浅热心消却十年灰

　　○至江州

　　邂逅匡庐九迭霞。难将妻子共移家清霜树里黄梅县晓日江头白板槎 【 名句剏获】 彭泽解官思秫稻浔阳送客问琵琶自怜唯有劳劳者惭愧山僧一盏茶。

　　△黄道周

　　秋兴

　　○秋兴

　　苍茫断苇自中流恰有危帆共饱秋百鸟难排千目网。孤身合住几层楼世能无事吾何事人共言愁始欲愁辨得乾坤成骨血。此生安敢道如沤

　　△姚希孟

　　神庙实录告成恭纪（四首录二）
　　送朱宫庶立望册封
　　罗宗伯萸江连举二子志喜
　　送李侍御子木至武昌省觐太君柬伯可刺史
　　题醉白堂
　　谒韩魏公祠（二首录一）

　　○神庙实录告成恭纪 【 四首录二】

　　绵绵凤历过先朝寿域应同化日遥棋局渐飜洛蜀谱。海王不问渭泾淆。九华帐里躭恭默。万玉班中点寂寥。仁厚颇兼黄老治。掞天无笔绘神尧。

　　又

　　缅怀祖德岂难跻八柄河魁手自持。凤诏未闻传墨敕。貂珰只许贡朱提兵符细柳将军令国计元和宰相稽蝉鬓秀才垂紫袖。批红不改旧标题

　　○送朱宫庶立望册封

　　金门仙史动骊歌。桐叶新秋下玉坡。喜得珠英纷国宝。更栽琼树发庭柯丹囊枫荔迎油壁雪骨江瑶荐洹罗此去闽天增气象苴弧星傍九霄多。

　　○罗宗伯萸江连举二子志喜

　　仙人梦凤寝犹酣已见龙文掌上探双珏有馨如仲祖。骈珠亲送自瞿昙。气分丹阙尝凝紫业禅青箱更出蓝他日两雄宜竞爽。不知若个是罗含。

　　○送李侍御子木至武昌省觐太君柬伯可刺史

　　啮指于今痛未消陈情一奏感神尧。不从汉水求鲟鲊。欲向衡山采朮苗。谏草暂将方药褁。绣衣还共彩襕飘。吏民惊诧喧奇事太守堂前御史朝

　　○题醉白堂

　　江南昔日老尚书。池上开樽映碧蕖。疏傅青门斯足矣裴公绿野遂归欤盐梅妙手调■〈犭员〉鹤。姜桂余年课鸟鱼。欲共香山歌既醉小蛮扶醉意何如。

　　○谒韩魏公祠 【 二首录一】

　　屈指名臣第一流每于青史见先猷远将谋断兼房杜。近得埙虒絜富欧。曾就榻前传黼座。肯教屏后望帘钩。遗容岂待今朝见舌古相从汗简游

　　△李吴滋

　　薛虞卿先生楼居杜门诗以志羡

　　○薛虞卿先生楼居杜门诗以志羡

　　彩笔纵横薛汉俦。名山藏副足千秋懒搜瀛海三山胜。蹔踞元龙百尺楼。云汉殊堪傲虮虱风尘不复混骅骝及门忽忆频题凤原是河东第一流

　　△倪元璐

　　登老竹岭

　　○登老竹岭

　　喜不身如瓠子肥随风吹上最崔巍峰俱九转神仙药。云只五铢天女衣。若种庾梅应有梦欲烧蜀栈示无归。倘容化作山头鸟誓取环山不住飞

　　△张一如

　　又赠云翘

　　○又赠云翘

　　云中君下飐银翘复道湘夫人弄娇绣领白咽花畔玉青丝红靥雾边潮肠经断后何缘系魂到迷时不待销剧罢香舆归去杳痛伊谁共可怜宵。

　　△沈承

　　自述

　　○自述

　　缺墙窝里艹檐低白榻摊书门板西数叶葫芦凉散眼一盆枸杞老生脐残碁独布因追刼。枯笔长忙为索题焰焰半村黄日落自沽浊酒到前蹊

　　△陆奋飞

　　朝元台（和青鸟传陶楚生降乩韵三十首之一陶茅止生姬也）

　　○朝元台 【 和青鸟传陶楚生降乩韵。三十首之一。陶茅止生姬也。】

　　曙色胧胧报晓钟东皇此息宴春工金书雉尾垂三诏玉室螭头计九功紫电青霜余萼绿。黄芽白雪见砂红。回环五气胎仙就。一日鹏冲万里风

　　△茅维

　　止生侄以六月行戍闽中岁宴檄召东还飘泊江口而予亦候勘湖上閴肰无从闻问姑吟二律聊志凄怆。

　　○止生　侄以六月行　戍闽中。岁宴檄召东还。飘泊江口。而予亦候勘湖上。閴肰无从闻问。姑吟二律。聊志凄怆。

　　飘泊相望水一涯岁除无事苦思家风霜扑面存皮骨。剑戟围场利齿牙。行戍久寒榆塞甲。归囊新采武陵 【 欵夷。】 茶。红绡翠管江千雪差喜余杭酒可赊。

　　又

　　眠云钓雪亦生涯桑竹何缘复问家黄石祠宁传遁甲。青油幕几树崇牙。汝空楯鼻催飞檄。余且山头课种茶。闲却腰间双七首。旗亭春酒尚堪赊。

　　△阮大铖

　　宿隐凡阁
　　采石舟中晤迟侍御之来

　　○宿隐凡阁

　　四年三宿凡公阁眼底风光似旧时尚有青松称故物近添白发作新知土松菜子种已长山冷杏花开较迟还待春深买春酒。椶榈叶滑醉题诗。

　　○采石舟中晤迟侍御之来

　　揽辔南天问俗还皂囊重领栢台班马人亦与提三尺。鸡卜传闻变百蛮。野岸渔灯新白发月华宫锦旧青山独怜皖口澄清地赤羽纵横正未闲

　　△李明睿

　　北峡关
　　西和驿有毛伯温诗和之

　　○北峡关

　　江南天险设重关楚郢蕲黄路往还巫峡 【 峡影】 北连三讲驿风声直接八公山蔽空云雾龙蛇窟。 【 起】 　闪日旌旗虎豹闲多少材官守宁锦却将铁壁挂中间
　　雄丽

　　○西和驿有毛伯温诗和之

　　落照羣山万木苍水溶沙软马蹄忙节过白露犹余热秋到黄州始解凉竹气风传生殿角蕉阴雨滴润笙簧车徒杂沓还过此预拟明朝醉雪堂

　　△薛宷

　　和徐美士山居

　　○和徐美士山居

　　岩罅牵藤结小亭啸风偏爱数椽宁牕开晒网斜阳紫案满摊书列岫青吊两鸱夷询快恨挽三名渎洗涎腥丹枫素蕋年年事鼍鼓难敲醉颊醒

　　△姜垓

　　赠徐干若

　　○赠徐干若

　　近缘招隐不开关流寓锺陵买半山西望芳洲美人尽。东迎江雁故交还登台置酒亭三径出巷操琴月一弯此际与君谈出处书成百卷倩谁删

　　△陈函辉

　　赠陈眉公先生（二首其二）
　　寄怀周彛仲赴补北上
　　戏占一律送顾季长北上并祈宽债以博喷饭

　　○赠陈眉公先生 【 二首其二】

　　今之得道者何人。共说眉山是后身金马有星仍字隐玉璜虽梦不能臣 【 潘木公极赏此二语。】 名如斗岳堪型世道在箪瓢肯逐贫鹿苑共谁依法座可容弟子亦憍陈

　　○寄怀周彛仲赴补北上

　　东侯每奉属车尘循吏初传起直臣谤箧总因投匦至。征书应为覆瓯频新髀乍拊惊闻鼓故脚空劳叹积薪昔日南箕今北斗高名岂独捧宸纶

　　○戏占一律送顾季长北上并祈宽债以博喷饭

　　蛟涎蟂沬聚成堆中有波臣避债台五斗偿腰犹未值。三鸱还客尚留猜。头逢子骟终遭责研付君苗幸未灾约略题桥驱驷日。道傍餐璧为予开。
　　俗事雅语可谓善戏谑兮

　　△余鹍翔

　　试莼

　　○试莼

　　一尊良友月方新不羡郇厨别有珍绿叶由来宜碧水秋风早已逗芳津盐梅不假生成味 【 移他物不得】 七箸争浮淡荡春羊酪当年惭武子。剡溪何厌一官贫。

　　△申绍芳

　　酬曹能始先生见怀之作步来韵
　　云阳晚憩占赠小妇
　　送张玉笥中丞晋擢总河
　　黄又生中丞晋秩治河临岐投赠兼感知遇
　　启事有感
　　云子以新秋杂感见贻即韵寄答（六首录二）
　　访陆伯生先生故宅
　　卢尔德水柱史董漕京口就饮舟次夜分方别
　　偶成

　　○酬曹能始先生见怀之作步来韵

　　芰荷野服制初成。身隐焉文敢自明。九漈风烟频入梦。三山花鸟倍移情。耆英社里怀君实。法喜门中忆慧清。 【 先生笃千檀度】 何日关前来紫气。好礲碑版待题名

　　○云阳晚憩占赠小妇

　　春风驿路短长亭乞得仙山梦艹灵懒向修眉拈畵本闲将纤手订茶经帘前花气迎朝馥树里莺声媚晚听入夜一篝方对剪。盈盈自起拜三星。
　　读张谓南园春色诗。如见其室家和平。闺门雍肃之景。有三百篇遗风。此正颉颅相匹。　圣野　熏衣香减。拥髻谈清情致可想。

　　○送张玉笥中丞晋擢总河

　　玄圭初锡自宸衷四载劝劳特借公开府夙推真使相导河新合少司空 【 大家数】 舳舻风引桃花浪。海甸云兴瓠子宫。何独甘棠思召伯转输专倚酇侯功。 【 雄浑的是盛唐　圣野】

　　○黄又生中丞晋秩治河临岐投赠兼感知遇

　　衔恩方拟报平生祖道俄看拥传行燕雀声应谐晓部蛇龙影欲避前旌驰驱社稷无南北去住山川有重轻引领大河仍奠璧。法星长傍斗杓明。

　　○启事有感

　　十年陈梦不堪招贯索风高度泬寥岂有青蝇能止棘。故教白马自乘潮岩头向佛称高足谷口随人唤老樵何事征书烦齿召蝉冠依旧上飘萧。 【 廷推以少司农兼中丞。转饷江北。马上敦趣者再。】

　　○云子以新秋杂感见贻即韵寄答 【 六首录二】

　　芥浮杯水亦恒河老屋疏篱点缀多。蓟北风烟惊铁马。淮南消息盻金鹅黍民尚警游仙梦齐女初停按节歌看徧岭云占世态寂寥谁忆病维摩

　　又

　　闲随逸侣访仙区手把康瓠酌紫腴藤鼠听人矜色侠。箧蛇甘自让钱愚数行危涕如縻绠一曲凄吟等茹茶。朔雁迢迢方入塞避他矰缴尚衔芦

　　○访陆伯生先生故宅

　　雪萝一径抱方塘。寂寞高人旧草堂。百里春粮虚桂耀。廿年风雨隔胡床。传杯尚忆豪吟夜挂壁还留急就章无限西州知已恸。看残鬬鸭也彷徨。

　　○卢尔德水柱史董漕京口就饮舟次夜分方别

　　三山新榜醉翁亭有酒何妨借地灵 【 起手雄秀】 舴艋也能淹贵客盘餐不复接尝经高烧似月参差见雅譃如泉次第听骢马行行看且止江天早已烂明星

　　○偶成

　　年来躭泛五湖舟懒向东陵榜故侯花底梦回炊正熟水边吟罢酒初篘闲评将帅谁方虎。漫笑书生尚孔周。 【 诗品在隐岛之开　圣野】 挝尽渔阳不成弄。空余肮脏着岑牟。
　　气满意畅不琱琢而自成珪璧。所谓格律正在此。
　　附句　赠曾弗人同庚。雌甲幸同余共汝。雄文飜让弟为兄。　春游。伤心事每添诗料。着意人堪入畵图。　和韵。课到竹孙方选地。盟通渔父不迷津。　粮因买鹤初添口。蜜到分蜂渐满脾。

　　△吴应箕

　　商丘吴让伯延仲兄弟各有诗见怀因答此

　　○商丘吴让伯延仲兄弟各有诗见怀因答此

　　自我怀人帝子丘西风叶下大江流。不因着姓吾宗国谁信知名第一流。关内布心俱意气。菰中侨肣久沈浮。可堪豺虎中州遍文字犹劳圣主求。
　　起手高胜通篇钤整格调两合

　　△刘城

　　读和州失城本末有感（鲁孺发纪乙亥冬事）
　　营书（五首录二）
　　览江防图有感（四首录二）

　　○读和州失城本末有感 【 鲁孺发纪乙亥冬事】

　　亚父坚城一夕瑕。骷髅十万尽人家几年墐户多长策。此日追锋少急车。太守犹存张许节诸生私志董狐 【 南】 嗟征旗飐飐中流上谁向鸡笼寺看花。

　　○营书 【 五首录二】

　　三世藏书儗墨庄。怜予徒读未升堂。东修客远难投好。弃产人今尽道狂攻战漫从求鵊迨纵横深鄙着聊苍残编但可传经术废着何辞典鹔鹴着

　　又

　　天绿兰台翰墨林草茅何自作书蟫一瓻懒向名家借。三箧聊从估客寻日月争光思在昔文章缘起到于今小船满载归连屋南面应夸好坐临

　　○览江防图有感 【 四首录二】

　　一时泛览起长吁掌上岷江万里途。郭璞游僊曾作赋。远公出世尚为图。应知浩渺南通北试问津涯楚共吴此水废兴千古阅。莫言大帝恃濡须

　　又

　　丰镐秦淮一曲隈水犀全倚出羣才。彻侯开府张三翼。御史分司辖万桅。可惜艅艎供荐寝未闻韎■〈韦曷〉习登台孙恩近日焚棠邑。火照钟山畵角哀。

　　△阎尔梅

　　焦山
　　杨州别姚老师限韵同文初赋（四首其三）
　　韬光

　　○焦山

　　亭高逐面受天风选择林峦处处穷远棹随波帆隐现秋花经雨蒂青红海收四渎皆从下地阻千山不敢东纔近芦汀渔唱起再看已入有无中

　　○杨州别姚老师限韵同文初赋 【 四首其三】

　　南平羊刺蜜殊甜多识从来属孝廉仙笛初闻余靖枕 【 使事少僻】 羣书遍插邺侯签。 【 又似太就口】 林间名士乃钻李天下美官争榷盐 【 老致横逸】 时事伤心知不远空头无敕更谁佥

　　○韬光

　　林收春冷众阴梳。 【 字未老】 聚力攀危自里糈石壁横枝花荫阁僧廊引木竹编渠垂藤碑下藏僊虎投饭池中鬬乳鱼。更陟高峰俯江海。春帆天际影徐徐
　　附句　答密之寄全集。汉初将相生于沛。江左衣冠盛自吴。梁竦书惟存七序。左思才已尽三都。　又答密之。西汉大儒先诏董。东京列史不如班。　夜送年少。石上笻音名士杖。舫中兰气美人箫。　沚园藏水篱心衔石堞。寻桥山角隔棕屏。　赠房师户部。九州岛钱谷归天子。两序文章属地官。　赠友。杮叶临书空白下。松笺写赋贮黄山。　清明烟雨楼。藏茵蜥蝪犹惊火。栖渚鸳鸯尽食寒。　雨歇次东昌。泥花有穴知藏蟹。芦叶才芽可饲牛。　中秋集秦淮。玉笛高吹天柱岭。银桥直踏武夷宫。

　　△朱灏

　　游暑村落

　　○游暑村落

　　纤云净出兜罗绵芦长于洲不记年花以前生留石上月迟半魄待潮圆病莺若度如丝曲峡水常流一线天晚碧烟空茶灶冷有鳬斜立夕阳边。

　　△陈名夏

　　寄禇嵩华先生燕中
　　寄宋不疑官岳阳
　　送沈眉生归宣城
　　次密之诗
　　初发荆溪怀密之
　　燕中慰庄尚之沈玄子
　　寄钱玄溪先生
　　夜宿武昌城下乃予旧游处
　　赠江海源
　　唐山寄赵问源兼呈成青坛
　　春初赠王我涵大将军
　　保定城破李孚石将军死之
　　菊潭先生观予纪行诗示嘉什奉答

　　○寄禇嵩华先生燕中

　　江河风雨夜篝灯。氷雪胸怀薄世称近帝薇花簪玉笋远人枫草积金陵官民驿路无消息天地浮云自减增南国寻常秋气早霜渔断续理寒罾。
　　理寒罾着断续二字。景色可想。境幽则情亦随之而深。此炼字之妙也。

　　○寄宋不疑官岳阳

　　石头城下昔三人。君去潇湘别路新。最喜微官从屈宋。总怜薄技老风尘青山暮雨吴门市白苎霜歌楚水滨我亦出门为异客屋梁诗思在南邻。
　　律尚气格。恒苦浮大不清切耳。如此亮调。又得俊洁大难。

　　○送沈眉生归宣城

　　高秋零露薄言归一路山寒抱远晖家在敬亭云正起人从白下梦初违。旧时门巷停车辙今日文章重布衣 【 语见身分】 我欲溯游宛上水。可知同调近来希

　　○次密之诗

　　石门秋气独愁余君亦三山赋索居 【 一起天半明霞】 寒暑初更游子服迤荆频到故人书 【 宛拆温厚。吟讽数过。令入朋友今昔之感逾深。】 结交天下非弹剑求友生平几命车将过金陵重慰劳高楼吟望雨风余。

　　○初发荆溪怀密之

　　麦野长征雨伴舟冲波几处见沙鸥云深谁泛三吴练春莫。还乘万里流玉女潭间怀鹤笛梁鸿溪上忆年裘临风将寄金陵讯为有伊人明月洲。

　　○燕中慰庄尚之沈玄子

　　冀门相见旧交情。夜火高谈爱酒清。买骏已知先郭氏。著书宁复老虞卿。三年雁度云中树二月人班道左荆【 对法妙】 独惜古来游侠传几如卬友共生平。

　　○寄钱玄溪先生

　　乘舟千里涉吴川。独忆吾乡有大贤。 【 举止自然】 献赋未成因讽世著书自见类编年风涛习习生花郭云幔苍苍护野田拟到秋期从杖履。蹲鸱饱食万峰前。
　　炼格高妙仲默昌之间

　　○夜宿武昌城下乃予旧游处

　　江头旧日接飞甍乱后重寻路几层蒿径鬼神喧夜火。席门妻子泣寒氷啼残乌树人非故老傍渔舟我未能【 说出胸臆真率慷慨】 到此吞声思往事裁书同好畏张灯

　　○赠江海源

　　赤幢既获老方瞳司马空言无是公 【 百史每与予言七律起句之法。于此待处可悟。】 家在天都多紫气名藏帝里见玄风煮金方术非祠灶炼石神仙正返童遇我悉闻真诰诀愿从采药万山中

　　○唐山寄赵问源兼呈成青坛

　　旷野风微莫避尘牵车遥度种花邻有山今日存唐号。怀璧生平忆赵臣。湖海未除宁越境艰难不死又依人【 悲惋柔厚不减随州】 青云伯仲称同好。偏似寒吹赠柳春

　　○春初赠王我涵大将军

　　彩胜柔风满射堂频过酌醴佩纫香六星贵相来天上百里贤人聚帝乡。缓带风流麟阁晓。挥毫露布虎符扬尘驱似遇山阴雪照怀中过夜光。

　　○保定城破李孚石将军死之

　　孤城鼓角咽相闻独具衣冠死报君朱鹭欲歌挥落日。白虹熟视变浮云褁尸新息羞儿女食肉睢阳泣寇氛门第陇西今不辱过人忠孝李将军
　　起结气厚章法盛唐

　　○菊潭先生观予纪行诗示嘉什奉答

　　讹言何敢上旗亭恐有讥人妬客星变服踟躇探虎穴携囊寄托相龙经谁为关尹能占紫即遇嗣宗漫作青稚子候门成往事诗篇更痛咏添丁

　　又

　　鸿书宜草蜀西亭。玉署阑干直斗星。知我无心能作赋。何人不愧善谈经。大黄朝射探丸赤飞白重临汗简青从此勒功钟鼎重几多带甲释成丁。

　　△方以智

　　次尾眉生武子饮圣铭舟中
　　卧病初起有以范蠡载西施归湖图索予诗者为题之
　　闻警
　　湖上遇老人

　　○次尾眉生武子饮圣铭舟中

　　明月相随沟水头终宵弦管木兰舟如闻关塞新胡乐。犹是秦淮旧酒楼。邂逅三年同作客。萧条七月早披裘可怜多少江湖意。空向城西问莫愁。
　　不烦布置。绝去雕饰。而首尾一气。格法自老。

　　○卧病初起有以范蠡载西施归湖图索予诗者为题之

　　扁舟还顾阖闾城梦里招魂病后惊莫笑东方饥欲死且怜西子面如生有官到处皆 【 还】 能富破国随人亦 【 也】 薄情今 【 昔】 日若从贫贱老五湖游遍不成名
　　有激之语不妨调笑

　　○闻警

　　火攻设伏且休称野战搴旗总不能铁岭人谁驰间道。军都天自护诸陵。岂愁紫塞风吹雪惟愿黄河水莫水。闻赐尚方须出敌但言马少未堪乘

　　又

　　都门闭后晚烟低。白羽黄沙夜刺闺。侍辇诸公能献马隔江千里畏闻鸡。人传济北城将破。客梦漳南鬼正啼。道路不通音信变劝王劳忆皖峰西

　　○湖上遇老人

　　卜宅双山学种田。扶笻长揖向予前雪中敝履上无下灶里晨炊灭更然羊褐朝行龙岭树渔舟夕荡鹿湖烟。平生少小辞城市不入东门四十年
　　附句　桐变驰还诗。铁笼本为宗人计。箭社今成县吏功。　从江上归里。暮行有虎村烟少。野宿无鸡寒夜长。　下第送农父。安能一日不饮酒。自恨十年多读书。　拜正学先生。九族可怜亡姓字仨杨终不是功名。　答昌箕在新安。小姑弦引清溪醉。太姥诗从白岳传。　赠姜开先。落梅笛步留三弄。烹瓠书斋强一餐。

　　△季孟莲

　　咏离宫（三首录一）
　　何少渠先生遗德诗

　　○咏离宫 【 三首录一】

　　西清荷叶玉田田一派红墙断复连风卷五华承伞日。云留三素覆宫天。金縢故纸尘埃积东市朝衣血渍鲜。白发内官无个事掖门风砌枕砖眠

　　○何少渠先生遗德诗

　　千里才为百里容书升论辨事非同南宫独贷输官责北海犹修谒吏恭杀子产还祠子产通徐公是介徐公将军若遇高皇帝。何足言哉万户封。

　　△释通润

　　古梅

　　○古梅

　　寒夜西风搅石门瘦蛟残甲里苔痕横眠冻壑霜埋顶半死阴崖月返魂幽梦只寻孤竹国清香自老独家村他年结集名花谱。冷笑风前不与论。
　　附句　晓起急磨锄芋镢。春来先制采茶篮。　小溪似线穿螭渎。细月如弓挂弹山　老壁历看犹徤在众山相见益苍然

　　△释明河

　　中峰法会（二首录一）

　　○中峰法会 【 二首录一】

　　幻出珠林水石香杂花小品动词场非关文字安心竟别作醍醐沁骨凉古迹流连今日乐高篇层迭后期长许公来往随风月都讲何人问褁粮 【 妙结】

　　△释读彻

　　次别菩提庵若镜净目二友
　　别徐九玉订铁山看梅
　　寄师利吴居士摄山别后
　　中峰逢夷白绥公
　　铁山送陆仲安还洞庭
　　武夷峨眉游愿未了

　　○次别菩提庵若镜净目二友

　　何人知此岁寒心。下榻多年未有今住到竟忘为客久坐来无夜不更深敲氷欲断茶连冻把火防惊鸟宿林我已愁归君莫送闭门终日即遥岑

　　又

　　青天蜀道老归年。雪水惊来灌百川。绝壁摩天飞鼠度。断崖无路古藤缘。赠君行色双垂泪欲托家书一系船破衲蒙头烧芋火。何时寻我地炉边。

　　又

　　虀盐细事懒关心自住中峰直至今生计始知投老拙。时危恨不入山深溪寒积厚 【 有骨】 氷三尺月暗无声雪一林四壁茶烟谁泼墨诗成携咏上孤岑

　　○别徐九玉订铁山看梅

　　我欲求闲不得闲君诗删后又重删灯前预订看梅约。岁暮还怜凿冻还一夜花开湖上路半春家在雪中山停舟记取溪桥外。望见茆庵直扣关。
　　天成清丽不着一毫妆点

　　○寄师利吴居士摄山别后

　　江上孤云拟结峦相寻曾记绿阴宽深松欲雨涛偏急怪石无风浪未干 【 不到摄山。不知二语之妙。】 别后音书俱寂寞。向来人事半凋残。唯应记得挑灯处。夜夜钟声入梦寒。

　　○中峰逢夷白绥公

　　久别已拚消息断音书慰问有无间十年再见秋同老一夜刚随雨到山 【 清响如在人耳。】 旧好几人还徤在。好峰何处共投闲乱流落叶声兼下听彻寒扉不上关。

　　○铁山送陆仲安还洞庭

　　一片晴湖直射窓看君行色未能降溪声隔树还疑雨山势随人欲渡江久客不开囚鹤笼。归装便趁打鱼艭。重过记得临分处。流水桃花白石幢。

　　○武夷峨眉游愿未了

　　想见晴飞白玉烟。幔亭高揭水帘悬生平济胜非无具亦信名山自有缘逸少未完山水债。尚平多被女儿牵不知何事为僧累更说峨眉似上天

　　△曹玑

　　洪半石刺史招饮君山即席以诗见饷依韵报之
　　惠泉（和洪半石）

　　○洪半石刺史招饮君山即席以诗见饷依韵报之

　　簇簇风帆与雁低晚香亭在落虹西 【 楚楚】 谁呼六月披裘子。共上千秋断石堤。饮羽只须心内虎 【 入此等句欠庄雅。】 舞酣何必梦中难东南一顾波澜甚击楫还思靖鼓鼙。

　　○惠泉 【 和洪半石】

　　灵源应到玉龙傍贮月函云可一方有佛便为功德 【 清净】 水。无僧谁献紫茸香知非惠远谈经处敢曰维摩养病坊自此品题居第一纱笼常在上公房

　　又

　　斾卷山云恰暮秋独将名理对清流禅心点石都成佛。汤社推君也是侯。风定有源皆弱水。月明何地不琼州。当年处士争题楚肯许兹泉据上游
　　附句　醉惟渔者堪称圣。闲必沙鸥始号仙。　学柔切玉三分齿。梦浣临江五色肠。○周旋道德宜坚隐感慨人情再读书　海气拍天龙藏晓。珠光连日蜃楼高。

　　△鲁宪学

　　龙舟同黄以实曾更鲁
　　春日湖舫

　　○龙舟同黄以实曾更鲁

　　江风猎猎水浤浤。箫鼓旌旗破浪明桡转回陂惊杖化影过绝壁诧梭惊蝘蜓神色千人定。蛟蜃波澜百丈生。不信狞龙堪豢扰侯家筵上锦谁争。

　　○春日湖舫

　　盆鱼池岛乱中身坐尽湖中百里春。天漏舟居频避坐。雨晴江畔学垂纶壶餐斟酌推行炙酰醢通融赖比邻采得文芜看不得杜鹃何苦恼游人

　　△张锺筠

　　青霞硐
　　一线天
　　彷雁塔
　　仙人枰
　　日迟亭

　　○青霞硐

　　谁建霞标逼太青灵踪一隔杳云軿石拳磊乱排碁谱木叟支离负斧形田养紫泥呼碧落门封玄牝注黄庭洞中多少餐霞客王质当时不识丁。

　　○一线天

　　山椒漏景似层楼聚窟移来此一丘贞白怡云栖蝙蝠灵威授简宿奎娄松针引出前崖月岭绣穿成两壑秋 【 太巧近纤劣得不堕】 炼补不周刚隙线至今元气未曾收

　　○彷雁塔

　　浮图危耸暮烟齐石刻前贤仿雁题俯视峰峦呈翠黛宛如孤柱负虹霓寒云冉冉盘山骨远渎湾湾蹙水脐八面蓬然行御冷慈恩绝顶忆招携

　　○仙人枰

　　诸真坐隐布先天。可惜樵痴不记传师古神图犹让敌积薪夜半未窥全参同度数壶中秘。点化星辰指上连。一刼争持花正午世人见说已曾玄

　　○日迟亭

　　仙家春永在丹壶圭影沉沉守岳图桃实多番儿尚小桑田数变爪犹姑羲轮为缓咸池浴井博能长夸父途洞历历年无甲子人间空迫隙中驹
　　五作精秀。堪与巽之伯仲。一时顿有两玉。奇绝

　　△吴士权

　　北郊望芙蓉峰
　　石碕城
　　游双龙洞
　　朝真洞在氷壶双龙之上中多胜迹未及悉揽聊书所见

　　○北郊望芙蓉峰

　　漫陇萦林晓黛长芙蓉天际映扶光奔泉白挂三峰雨灌莾青删九日霜 【 峭蒨菁囱】 山入坦迤皆济胜溪回坱郁亦含香凌风欲借双鳬舄夜听经声过石梁。

　　○石碕城

　　石碕城上瞰江流。乘兴来寻明月楼。 【 起直而老】 客里琴尊聊送日望中云树可胜秋。 【 凑句】 梅花泛雪通三洞 【 缥缈欲仙】 芝草蒸霞冒五球。欲稳一枝称小隐青藜长彷赤松游

　　○游双龙洞

　　误开苍壁放溪流客至搜奇作卧游日尚未中呼乘烛山来绝顶倩牵舟 【 异境】 乱云化石形俱傲暗水冲烟响自幽旧是神仙支鼎地陆离丹气未全收

　　○朝真洞在氷壶双龙之上中多胜迹未及悉揽聊书所见

　　门规半月启巃嵸呼吸云生帝座通岩似结霞垂紫葢石皆衣藓侍青童奇收笔记翻成拙奥许人游总未穷飒飒风吹开一隙。双丸沐浴此光中。

　　卷十四终

　　●明诗平论二集卷十五

　　七律三

　　陈子龙廿二首　　　李　雯四首
　　黎遂球一首　　　　华　淑一首
　　吴伟业十首　　　　宋征舆四首
　　于奕正二首　　　　周立勋一首
　　周　鼒六首　　　　卓人月四首
　　胡尔伟一首　　　　庄祖谊五首
　　万寿祺五首　　　　董斯张二首
　　徐之瑞一首　　　　孙　临四首
　　钱秉镫一首　　　　周　岐一首
　　吴道新一首　　　　吴德操三首
　　吴道疑一首　　　　左国棅二首
　　刘　汉一首　　　　左国林一首
　　左国材一首　　　　何亮功一首
　　陈　焯二首　　　　方其义一首
　　顾梦游一首　　　　金　堡一首
　　程　邃一首　　　　卜舜年二首
　　魏学洢一首　　　　潘一桂二首
　　周永年五首　　　　吕　阳二首
　　单　恂五首　　　　吴　拭一首
　　丘　遂一首　　　　钱光绣一首
　　昌　襄二首　　　　孙永祚四首
　　韩绎祖一首　　　　张一鹄一首
　　姚龙之一首　　　　沈自然一首
　　张　隽一首　　　　黄传祖一首
　　冯　舒一首　　　　乔　培一首
　　钱龙惕一首　　　　冯伟节一首
　　钱南明一首　　　　董汉策一首
　　曹　溪四首　　　　王　揆一首

　　△陈子龙

　　兰陵野眺
　　长安杂诗
　　冯留仙廵抚天津邺仙拜少司马一时命下赋寄
　　送祁世琣侍御入掌大计
　　五日
　　消夏
　　辽事杂诗
　　寄怀杨机部太史时机部以漳浦之狱有连
　　潼关
　　重游弇园
　　辱李司马萍槎赠诗勉以世事兼许文笔
　　于忠肃祠
　　钱塘东望有感
　　同祁世培侍御泛镜湖
　　送张玉笥中丞擢河道少司空随召陛见（二首录一）
　　登岱（二首录一）
　　寄赠曹州刘大将军
　　五日郡署斋居忆去岁此日在都门同吴鲁岗比部包宜壑冯冯宗二州守谢禔玄文学饮天坛今吴包在粤冯在晋谢在吴

　　○兰陵野眺

　　鲁中云物自荒荒欲抚平原道路长朔气能连埜火白童山不待夕阳黄 【 庄丽诗须此秀亮澹逸之语。衬之方妙。惟卧子可与微言。】 地分南楚怀丰沛水治西泇避吕梁历落异乡难日暮秋风崩岸散牛羊

　　○长安杂诗

　　谁言百二独秦关。豪侠幽并帝里间。宫带玉河穿渭水。树回金岭像骊山。列侯邸第满丞相车骑火夜还最是大家能好武。虎圈熊馆不曾闲。

　　又

　　都尉朱衣剪剪风期门小队猎回中晨冲街鼓驰兰薄。夜听流铃直桂宫靺鞨掷人囊尚紫茱萸掩帐火犹红。不愁珠馆胭脂尽。明日长杨约射熊。

　　又

　　琼壶薇帐侍宸游十部龟兹在殿头禁苑起山名万岁复宫新戏号千秋明駞宣赐朝元阁。紫燕传封井干楼。上寿后庭齐致语增成笺奏是谁收

　　又

　　风尘绕绕五都前。豪侠株盘有岁年石显上宾居柳市窦婴别业在蓝田 【 工丽疑神】 两宫肺腑黄金内。四姓交游骏马边。共请县官为赐第何妨滥用水衡钱

　　又

　　闲出长楸弄落晖新丰都市月霏微贾胡合浦征珠尽。使者于阗采玉归金络香丝僊吏马银灯畵阁舞人衣内家旗仗双双去客散城头乌夜飞

　　○冯留仙廵抚天津邺仙拜少司马一时命下赋寄

　　左枢司马擅良筹。宪府中丞拥上游兵柄一门推世将军容两地接皇州三递烽燧甘泉夜。万国梯航碣石秋。昔日二冯歌鲁卫看君兄弟并封侯。
　　如此一题。即应酬安顿。已属能事。况气色雄整。笔力宽然有余。非工夫纯熟。用心老到。何易得此以才子二字评卧子诗犹之未尝知有卧子耳

　　○送祁世琣侍御入掌大计

　　汉廷执法十年回帝念澄清驿使催举奏赣君明黑白。登车孟博有风裁。九州岛辑瑞甘泉馆。六计平衡御史台此日殿中无阙事扫除苛政咏康哉

　　○五日

　　畵槛芙蓉一夜生。吴城雨过百花明。兰香珠幌通人远。麝粉金盘入手成清暑殿颁纨扇丽避风台试绛绡轻遥传烽火回中急更赐灵符号辟兵

　　○消夏

　　长云欲下恴沧凉十里扶苏接豫樟高栋虹头天外饮广池鲸甲雨前张红珠不夜疑寒火白玉为人自冷香 【 妖艳】 更擅细腰凭畵槛芙蓉从此号低光

　　○辽事杂诗

　　昔年游侠满辽阳吹角鸣鞭七宝装帐下紫貂多上客。楼前白马度名倡椎牛属国开新市。射虎将军猎大荒李氏家声犹带砺断垣落日海云黄
　　起结如此又畅又不尽真令才人手绝

　　○寄怀杨机部太史时机部以漳浦之狱有连

　　汝从高卧豫章城。何减关西伯起名。巨鹿风尘余部曲。匡庐烟雾拥诸生。清时党锢非难解。乱后音书倍欲惊。此日楚臣愁独醒沧浪东去不胜情 【 格清气老。七律火候已到十分。不可以字句工拙论矣。】

　　○潼关

　　天险东临锁地维重关遥夜角声悲莲花影照千峰出竹箭波回万马迟四塞山河归汉阙二陵风雨送秦师长安游侠知无数仗剑还能指义旗

　　○重游弇园

　　放艇春寒岛屿深弇山花木政萧森左徒旧宅犹兰圃中散荒园尚竹林十二敦盘谁狎主。三千宾客半知音。风流摇落无人继独立苍茫异代心

　　○辱李司马萍槎赠诗勉以世事兼许文笔

　　久瞻枢府重明光投我连城云锦章伤乱已闻刘太尉。赏音深愧蔡中郎九龙移帐春无草万马窥边夜有霜 【 三四稳实。五六巉秀。方见配搭之妙。向与卧子论李颀。知君官属一篇。章法浓淡。音节顿挫之妙。深夜相与叹息。可语格律者。世无一二。今阅卧子诗至此。恍如当日。】 蚤晚沧江惊驿使诏书先问右贤王。

　　○于忠肃祠

　　紫葢烽烟竟不旋。手持大计靖胡天北门虎卧回銮日南内龙飞赐剑年山外怒涛归碧海。塜边荒草像祈连。上皇犹想风云际曹石功名倍闇然。

　　○钱塘东望有感

　　清溪东下大江回。立马层崖极望哀晓日四明霞气重春潮三浙浪云开。禹陵风雨思王会。越国山川出霸才依旧谢公携妓处红泉碧树待人来

　　○同祁世培侍御泛镜湖

　　越溪千折绕山流黛色横分晓荡舟五月阴晴天漠漠一川风露草悠悠鸣榔空翠烟中寺卷幔轻红水上楼十二云鬟飞不定。独留明镜照人愁。
　　写景清丽。能作雄阔诗者。往往不工。此体惟卧子有其兼长。

　　○送张玉笥中丞擢河道少司空随召　陛见 【 二首录一】

　　旧京开府静牙璋。诏领河堤入未央。周室保厘分郏鄏。汉家底绩念宣房。九天星宿穿秦塞。万里梯航走冀方。会语至尊南顾日。不堪重问海陵仓。

　　○登岱 【 二首录一】

　　悬崖绝磴问真源。珠馆琼台祀上元。霞散蓬莱摇日观。风连阊阖启天门。练光欲接银河影金液常寒玉女盆七十二君皆寂寞。不知何处拜轩辕。

　　○寄赠曹州刘大将军

　　将军夙挽绣蝥弧。家本安东侠者徒结客能倾四公子。论兵欲系五单于。门前猎骑金腰褭。帐下材宫玉辘轳。此日君王方拊髀。可无鸣剑向伊吾。

　　○五日郡署斋居。忆去岁此日在都门。同吴鲁岗比部。包宜壑冯冯宗二州守。谢禔玄文学。饮天坛。今吴包在粤。冯在晋。谢在吴。

　　山馆疏帘越望斜。每因佳节念京华相携玉勒神仙侣同饮金庭道士家树杪湖流明积黛窓前海色荡阴霞折榴悬艾俱江海共忆甘泉畤里花
　　于鳞得意之篇。转折收拾俱妙。

　　△李雯

　　水关
　　春日感怀（八首录一）
　　帝京秋思（八首录一）
　　赠漕使

　　○水关

　　弱柳深烟锁苑墙春潭流影动苍苍虚无不少 【 减。】 琉璃域。咫尺如临白玉堂。天马浴来朱汗落。御沟分出碧莲香为愁波浪银河接不敢乘舟近日傍 【 蕴藉旖旎】

　　○春日感怀 【 八首录一】

　　夜夜登楼太白高春星如雨没蓬蒿 【 起手哀澹】 湾弓跃马非畴昔慷慨悲歌亦我曹 【 语梢就口】 二月穹庐移海岸。三吴组练压江涛。伤心无语筹乡土唯有东风动伯劳

　　○帝京秋思 【 八首录一】

　　黄沙渺渺白云天西极峩峩青嶂连玉树飘零勾盾外。金风萧瑟未央前祠官朝写甘泉祝使者秋开鄠杜田寂寞扬雄非执戟。河东初赋不成篇。

　　○赠漕使

　　年年输挽动经秋使节先期集万艘岂独氷夷能效顺。由来萧相本多筹黄头击棹飞辽海红粒蒸霞满冀州天子临轩谘国计何时特拜富民侯。
　　正当平满王李佳篇

　　△黎遂球

　　弁坛（六祖受戒于此）

　　○弁坛 【 六祖受戒于此。】

　　授记曾传字半行卢师目足两当当河流彼岸超三兽海国遗坛在五羊 【 对法佳】 猎队龙降罗网净肉边莲长钵盂香谁能不住生心相衣锡持来许共商。
　　附句　梅岭。奇石锦云仙子国。重门明月美人乡。　春居杂诗。灯棚作意教邻舍。花社题诗满院墙。　乡梦几年迟蛱蜨。江风随处听琵琶。　题畵。梦水镜中难此景。夏秋冬际尽如春。　寄张天生。海内声名归蔡叹。仙家鸡犬待刘呼。　登岱。天门日暖瑶氷落。雪岭寒凝玉浪浮。　憨师讲堂。到来戎器皆禅棒。转处诗乘亦法华。

　　△华淑

　　木叔属选寒山诗集

　　○木叔属选寒山诗集

　　载笔层吟入想遥躭奇还许问骚苗岭云秀落空秋瀑海月孤生静夜潮 【 寒山诗品。亦应移赠闻修　安期。】 选体百家宗有别。唐风三变位难祧陶公亦有间情赋。暂取文心似六朝。
　　附句　富阳道中。篓编石子麤成岸。桕杂松身不置篱。　空蕉更展将衰绿。薙草犹回未了青芍药半含榆荚雨荼蘼初试柳花风　近岸水平鱼子啸。出檐泥少燕雏轻。　丛树不辞烟外绿晚山犹剩月边青

　　△吴伟业

　　云中将
　　送周明府莅任娄东（二首其一）
　　边思
　　过沧州麻姑城
　　再忆机部
　　述谈闽事（六首录四）
　　送同官王炳藜使代藩

　　○云中将

　　蓟门山伏浑河通。掎角骄胡两镇中矢小一身兼百战。是非三策任诸公射雕塞下秋风急戏马营前落日红闻说青陂无火気火嫖姚已立幕南功。

　　○送周明府莅任娄东 【 二首其一】

　　白马朱覊行步工放衙伐鼓日曈曈投刀削记诸曹恐。露板移书属郡通。穷盗即今愁楚北。少年无复横桓东城阴士女升平曲。谱入元和雅奏中。

　　○边思

　　都尉征西领蹶张黄河不尽塞垣长火筛哨急防苌马。土鲁烽高戍白羊。绝徼乱山填雨雪诸陵列树护风霜承恩宿将皆年老。见说三关鼓角凉。

　　○过沧州麻姑城

　　汉皇刻石祀麻姑。此地金支光有无琼岛楼台迎鸟使水衡盐铁待龙屠 【 神丽】 中原烽火山东乱军吏诛求海上租。不数戈船诸将在。玉坛缥缈诅匈奴。

　　○再忆机部

　　国事艰难倚数公登城惨淡望征东朝家议论安危外。兄弟山川况瘁中夜月带刀随破虏清秋摇笔赋从戎书生表饵非无算谁立军前跳荡功。

　　○述谈闽事 【 六首录四】

　　君到西溪五月凉欲吹寒笛拟潇湘雕笼白兔霜毛润露井红蕉翠带长团扇雨来氷簟冷隐囊风过玉罗香兴酣携妓丹青阁。不问千金使粤装

　　又

　　鹧鸪声急雨生潮。花里摇鞭度石桥。路绕笋江看水碓。人来黎岭半山樵藏钩小史青丝履学语蛮姬碧玉箫为客桄榔庵下好。无端重上木兰桡。

　　又

　　石床丹灶饭胡麻不见仙人萼绿华云护松门穿岭月雨翻榕树响溪沙藤鞋若帽收崖蜜豆荚瓜当点乳茶归去突星滩上过。数茎棕竹佛桑花。

　　又

　　吴门吏卒建溪仙。遗得孙郎濯锦川。琥珀杯浓椰子熟。水晶帘冷荔枝鲜。山中茶蜡江南贾。海上鳀鳐异国船。我亦欲从梅尉隐。与君先乞武夷田。

　　○送同官王炳藜使代藩

　　射柳城西磴道前送君匹马度燕然河移汾口三关雨雪尽恒山五月天 【 警切清壮与卧子悉敌】 积弩将军谁控虏。胜衣帝子独临边。征车一路羗声起莫倚高楼听暮蝉

　　△宋征舆

　　奉赠督漕侍御吴公
　　春献大中丞张公时公以应抚迁治河道（二首其二）
　　送悫人将水师南上
　　诸将（五首录一）

　　○奉赠督漕侍御吴公

　　汉主临轩擢绣衣护漕使者出皇畿乍看淮泗楼船动已见黄河春水归万里量沙玄玉版千帆转岸碧云旗从教发卒穿龙首。庙算应知海运非。

　　○春献大中丞张公时公以应抚迁治河道 【 二首其二】

　　昆仑一线转星槎流到中原九曲斜当代中兴澄日月。 【 崇祯初黄河清】 先陵宿卫遣龙虫公卿旧护千金堰天子新祠万里沙玉鲤翱翔河伯骑来迎节钺上京华。

　　○送悫人将水师南上

　　何生慷慨着纶巾犹是先朝抗疏臣蹈海自成天下士起兵还用故乡人畵旗落日明朱雀锦缆回风带缘苹。从此便宜专阃外。沉舟一战定三秦。
　　意调俱佳　卧子

　　○诸将 【 五首录一】

　　聊城守将亦南来淮海清风画角开建纛自从新主命鸣铙犹发故君哀移家莫问田横国一旅空登项籍台司马北廵旗鼓动急乘秋色上之莱

　　△于奕正

　　张开寺
　　赠陈镜清先生

　　○张开寺

　　古剎老人□僻地自无外客此深穷壁尘题字四朝上檐瀑宜人三伏中搭屋不除了角石缚门正 【 刚】 借亸腰松飞丹矗碧西山寺琐琐何为凿化工

　　○赠陈镜清先生

　　生当衰俗慎相因乍觌威仪耳目醇注徧六经仍再读踏残五岳喜重询。 【 腐儒学问。高人性情。率然写出。】 偶肰作令如家塾率尔称诗及古人。路满尘沙能缓步羡君长徤百年身。

　　△周立勋

　　寿杨扶曦大父八十

　　○寿杨扶曦大父八十

　　何必安期始驻龄。飘肰五柳接文星云间珠贝真人室海内衣冠长者庭六帝威仪高北斗八神风雨下东溟愁闻狄道干戈满应有铃书敌隐经

　　△周鼒

　　赋赠单莼僧
　　吴垣公邀饮爱莲堂
　　送陈卧子司李绍兴
　　送徐干若之胶州
　　金山
　　寿乔千里六十

　　○赋赠单莼僧

　　玉照堂前天骨清。相逢但许古人情龙门琴叶高千尺禹穴金书妬六丁 【 瓌妍】 鲑菜不嫌宾卸马干戈恒叹士无缨羾霄鸾翅宁终塌莫效疏狂馁学耕

　　○吴垣公邀饮爱莲堂

　　姓氏从今笼碧妙城边虉艹绮成霞清官饮水仙人掌。大邑栽花秘史车南郡文章原德器冯君吏事更才华 【 雄整到家】 谁云楚水能波晋。烟露资粮已胜家

　　○送陈卧子司李绍兴

　　云间日下久高搴。作吏仍登兰渚船禹庙梅梁灵气怪柯亭竹椽古音玄好从此地寻真本并莫临行选一钱摇笔酣时勤作赋娥江薇洞水潺潺

　　○送徐干若之胶州

　　南国烟云托抱长青铜握照并兰纕文章龙象真词杰意气芙蓉是剑王三岛香吹仙子邑四知清缀古臣坊 【 香色氤氲】 看君雉驯胶西后好把玻瓈醉小姜。

　　○金山

　　江流不尽太悠悠。天挺危峦障大流青嶂晓收淮海气高林先得洞庭秋浮云日改依然寺孤月同明惟此丘更诧晓钟声数迭客中惊起古今忧

　　○寿乔千里六十

　　惆怅曩逢已十年青枫黄浦记移船料君齿发仍如旧。知我蹉跎只是前秫稻秋肥刚足酒蟪蛄山远合清眠何时重访从容阁。搦笔同书嘉遁篇。

　　△卓人月

　　赠丁韵含同乃叔叔潜北上
　　读方水弟别东园诗诗以慰之
　　除夕取一年诗文章稿火之漫赋
　　题逆旅主人壁

　　○赠丁韵含同乃叔叔潜北上

　　旦复旦矣开昌期。弹冠就道车驱之。不日不月念君子。如雷如霆惊市儿。后先同声大小阮。予汝异色东西施。明明六翮已丰满岂有上林悭一枝。

　　○读方水弟别东园诗诗以慰之

　　忽乎吾欲远行兮卖此相如四壁泥岂若马难忘此豆。安能鸡共鬬于酰。硕人之轴非予轴。君子攸跻听尔跻。花落莺啼都不见苏公送客过塘西

　　○除夕取一年诗文章稿火之漫赋

　　除岁通将笔墨除研田烧处似烧畬刘之文冡亲子蚁唐则诗瓢葬在鱼占易上经逢火卦。读秦本纪学燔书。好教火焰凌云汉帝谓相如赋不如。

　　○题逆旅主人壁

　　春晖炙人如秋阳。百里无树皆大荒深渡浅渡马足白轻沙重沙人面黄酸酰满瓶称酒美徤女负担欺男尫艹奔不知定鼎意。举头但叹长安长。
　　古抝屼■〈山律〉别一境界

　　△胡尔伟

　　北固山

　　○北固山

　　中峰突兀峙江皋。近接云烟远市嚣。莲界遥悬图畵小。梵声直逼水天高。崩危崖石诸皴出分界林丘百衲糼 【 静眼堪笑】 倚杖众山环护法至今犹听碧鸡号。

　　△庄祖谊

　　初春吴门送友还蜀
　　白沟河旅舍步李小有壁间韵志怀
　　六月六日祀涂山禹庙
　　怀邑送庄蝶庵广文迁任淮南
　　荆山分司灯下咏瓶中牡丹桃花

　　○初春吴门送友还蜀

　　解手东风思惘肰君还巴蜀我之燕声蜚白下新留草酒载丹阳欲满船四百八滩三月上九千余路一尊前文心各藉江山助探得奚囊字字鲜
　　老格高调。此种诗。于今日。几成广陵散矣。

　　○白沟河旅舍步李小有壁间韵志怀

　　风尘余亦自怜余鹤怨猿惊服岂初小草出徒惭大隐。长扬赋复拟闻居蠡源夙别三潭月蜀道曾通万里书莫漫高歌怀筑客故人消息近何如

　　○六月六日祀涂山禹庙

　　星明石纽载钤锺鹑火初临祀事逢黑壤有村传禹会黝牲为报上涂峰九山既旅圭封锡。万国攸同玉帛宗。极目当年南省地。安澜不见负舟龙

　　○怀邑送庄蝶庵广文迁任淮南

　　祖君携酒向君船云净波明碧鉴天春水纔消螺洞雪征帆遥带玉坑烟几年萧冷余诗卷。十日淹留待俸钱此去淮南风景别。莺花一路使人怜。

　　○荆山分司灯下咏瓶中牡丹桃花

　　花色阑珊入座中小瓶香细沁春融紫房合傍栊绡碧綘质偏侵蜡炬红半面娇凝亭北恨五更寒背阁东风 【 凄艳欲绝】 婆娑芳意深深幕似语如欢绮一丛。

　　△万寿祺

　　京口社集诗（八首录四）
　　瑞雪诗

　　○京口社集诗 【 八首录四】

　　东风动地晓霞明花柳春浓铁瓮城。万里嶓岷开海道。二潮雷雨向神京白沙早燕晴还集青屿灵鼍夜独鸣谁领扬州持节事。桓温北府已无兵。

　　又

　　沙路逶迤入异乡舟车百里发丹阳卢龙技击淹三辅。吴越衣冠动四方星斗畵图云阁冷神仙敕使露台荒不须更问桃源棹浪拍渔天一线长

　　又

　　江上羣矶峙二崤密云淰淰自西郊楼船百粤驱蛮象。阶楯千人驾海鲛。暇日新亭多举爵。连年旧燕竟空巢。夷吾江左名方盛。三春何从问楚茅。

　　又

　　桐花三月覆吾庐樱笋年年短犊车米氏研山收北固。萧家宾客起南徐。鸟啼芳树香轮远人散春城碧草舒隔得扬州烟雨外。畵楼帘影夜何如。

　　○瑞雪诗

　　入春能得几时晴日日寒云带雪行。江水暗潮人不见暮山无路树初平村烟出匡纔三尺屐蜡封泥印一城。苦忆旧年窓角里竹旟花瓣压书桁

　　△董斯张

　　绎温宗伯前什有出处维谷语太公殊善饭宜早出三诗劝之（其二）
　　春日得朱少傅相公手书兼致大贶寄谢二首（其一）

　　○绎温宗伯前什。有出处维谷语。太公殊善饭。宜早出。三诗劝之。 【 其二】

　　五城霭紫曲江池迟尔琼筵一访疑宗社灵长黄发寿。明堂雅颂白华诗。幸哉有子今如此。岂若吾身亲见之。直使青云干吕后拂衣未老献霞卮

　　○春日得朱少傅相公手书兼致大贶寄谢二首 【 其一】

　　元臣领史天章重锡马曾经昼接余文武家风姬旦礼。古今人表孟坚书。星垂上将悬中斗。岳到高山俯石闾。独有孤生寒似竹也烦槐鼎问何如
　　附句　钱唐石上三生句。仙掌台中六甲符。　中根上根药草雨。一日二日豳风诗。　谁人狐假连山易。有客萤争汲冡书。　帙如帝子衣常卷。窗似仙人眼乍方。

　　△徐之瑞

　　杂题

　　○杂题

　　飞龙骨出倦新妆日午留连团扇郎长使太常躭独宿。从教卫尉宠专房羽笺错信双女字。甲帐空焚五夜香。愁杀风流赵佥判。枉劳苏小住钱塘。

　　△孙临

　　夜后同友人骑马过采石谒太白祠
　　纪事
　　赠陈旻昭
　　方叔子纳姬长干

　　○夜后同友人骑马过采石谒太白祠

　　水声夜半杂风声。洒酒青天问月明怜我依人为逐客笑君先我作狂生 【 奇句】 长鲸但是寒江怪老马空传绝塞名。不信肆中沽一醉深宫犹得艹清平。

　　○纪事

　　胡骑不习汉时秋月白笳声乱马牛果是缚刍为甲土何人引箭射丁侯千金难募名王级。一纸多悬刺客头。深入如今成故事几番清啸倦登楼

　　○赠陈旻昭

　　清宵占卜亦何堪且复春灯扣剑镡万灶一存支岸北。十城九闭望江南。车中刺灭羞名士。石上歌成访释昙。笑我移家家更苦。但能从子事高谈。

　　○方叔子纳姬长干

　　莫愁湖上艹萧萧天末相思白鹤桥青玉报人空举案。朱楼作客又吹箫。齐纨但愿怀长袖赵舞偏能笑敝貂墙上登徒曾再赋今宵应为董娇娆。

　　△钱秉镫

　　即事

　　○即事

　　旌旗礟火震城隅少府金钱费挽输五月脱巾呼给饷三声伐鼓恨弯弧轻装剑客原游手系组降王是假胡自有孝陵弓履在诸君无事计留都

　　△周岐

　　病中杂诗

　　○病中杂诗

　　六月飘风万里阴淫淫雷雨响荒岑一椽牛屋上通下半亩葅宫浅更深。落日溪蛙鸣釡底残更山鬼弄鸮音长沙多病缘卑湿赋鹏尤堪伤客心

　　△吴道新

　　送人之任昌元

　　○送人之任昌元

　　锦帆西去送仙槎仍发文翁浣水涯蜀相浦前观八阵渝儿歌处舞三巴梦回巫峡廷多雨字拟玄经壁有纱。更羡令君香独异。昌州裁遍海棠花。

　　△吴德操

　　闻掌宪刘念台佥宪金天枢两先生同日蒙谴作
　　石斋先生邮示见赠依韵奉答
　　冬怀

　　○闻掌宪刘念台佥宪金天枢两先生同日蒙谴作

　　危冠依直遂廷争梁下先惊悬鼓声独坐转惭辛鹿忌。同官还累窦游平。 【 警切】 人言太尉门墙峻帝识莱芜釡□清台阁一时谁表肃飘然南策蹇驴情。

　　○石斋先生邮示见赠依韵奉答

　　晴云秋老碧梧枝尚是将雏戢翼时雌伏少来狂鸟妬潜游应藉卧龙知衔冤狱吏诠图象。变服诸生问坎离。天使圣明隆绝学河清那诵疾邪诗。
　　史汉澜翻。使事必确。遣调必亮。不得不推过江诗中诸子。

　　○冬怀

　　江北荒田弃旧农多赍油素作书佣岂无买第袁居正。莫笑登山范彦龙。太学邻房谁下拜大家庑宇亦堪春病来欲献相如赋。泰岱今年又不封。

　　△吴道凝

　　金陵感怀

　　○金陵感怀

　　城上飞花在凤楼楼前晓日照荒丘金张客亦弹无食。赵李家犹唱暮愁。莺啭银床三月曲人吹玉笛六朝秋不知何事离乡井贪说长安索旧游

　　△左国棅

　　闻警
　　谢史道邻监军哭先少保墓

　　○闻警

　　风高灵鼓数声飘云压旄头箭在腰金帛讲和 【 秪闻】 归日逐。玉关无计闭天骄。骊江地废 【 险失】 堪飞渡。渤海氷坚可作桥。两月屠城三十处。羽书犹报是兵嚣。

　　○谢史道邻监军哭先少保墓

　　买骏燕台旧有神祗今泪湿九方歅守棺郭亮恩难报。卖卜王成感尚新。腹痛未忘过墓日心丧还见及门人 【 对法匠心】 疏杨青草年年路无复华阳社里春
　　事切调响。局完气厚。七律合作。
　　附句　金钱载辇交通易。风雨当门独立难。　金莲香覆三千卷綘帐花开九万笺。　蛮村冲马黄茅雾。海店蒸人薜荔云。　盎中粮绝谁遗麦。桁上衣单只曝禈。　十月黄河氷作路。三吴白屋水为村。　愁来孀母无鸡馔。难后孤儿作酒佣。　麤官犹在金汤失。彩女偕行宝玉亡。

　　△刘汉

　　送别钱仲驭之任岭南分臬

　　○送别钱仲驭之任岭南分臬

　　担囊仍是旧青箱知子无心治越装大布舞衣丞相府素丝幞被尚书郎但言煮海三升酒不借然犀十乘光羽扇挥来劳按部朱旗偏冒岭头霜。

　　△左国林

　　纪哀

　　○纪哀

　　县鼓登闻何处挝长安白日走尘沙陶婴纺绩成儿业。李爕饥寒寄姊家。堂北声残歌薤露天南泪尽染松霞苍头扶榇还蒿里桂树空开不实花

　　△左国材

　　感时

　　○感时

　　赐得金钱愧不闻肯言长剑靖妖氛官因刍藁输成罪。将拥楼船济未焚。三楚游鱼餐赤水。九江寒雁断黄云。戎旌又向长安入北道曾无邓禹勋。

　　△何亮功

　　喜涂德公至

　　○喜涂德公至

　　故人已分收君骨七尺何缘脱九关 【 兀突】 廷尉纵严无死法主恩原厚得生还 【 温厚有体】 转因世乱身难隐自此名高不易闲济事始怑陈太学。青磷犹照史书间

　　△陈焯

　　过朱云子半塘寓斋论诗有作
　　题元佑党碑

　　○过朱云子半塘寓斋论诗有作

　　朱氏村南旧草青。少微影动出文星中吴横笛歌成癖。绝越无弦调亦灵。折角他年山鹿惧。引商静夜渴狐听。三塘古塔飞鹦鹉购得奇书设二亭。

　　○题元佑党碑

　　惠朗持蔡元常所书党人石刻。索题于予。予读之为诸君子幸也。向令京不善书。必无书者则身在正类而名湮灭不传于后岂少哉曾布固引京自重者。乃亦得与三党并称何也。京不德布。遂铭其名将欲借布以示公耶嗟乎小人用心固微矣
　　歌哭参差雒蜀情。三重壁垒半门生石痕尚渍安民泪笔法空传君子名但恨南丰同绿字致令北寺乱清评持锤直待宣和电击碎黄昏岂圣明 【 上感雷变。使人阴碎其碑。亦晚矣。】

　　△方其义

　　赠程九屏宪副

　　○赠程九屏宪副

　　弱冠都亭别座隅每披东绢见珊瑚龚麟蚤卜宫中书。屃屃今生壁上图。宝箧人投新薜荔。金山客采旧蘼芜。扁舟远载行吟者笔染青油自不枯

　　△顾梦游

　　登狼山

　　○登狼山

　　兹山特以水生奇极目迷茫混两仪南际点青无对岸东连一气是诸夷高峰塔语潜蛟立绝壑风鸣介马驰谁使暴帆惊酒盏楼船新有誓师期

　　△金堡

　　以河工参革

　　○以河工参革

　　凉风引袂雨方酸夕捧严纶灯影寒岂是欲加元有罪不堪再削已无官朝廷大事图名易天地微生救过难闲把南华读秋水数声惊浪拍沙滩

　　△程邃

　　再和如须

　　○再和如须

　　朔鸟翔鸣夜拂林警时成论不堪深生郊戎马钲鼙日动地风雷羽镝音。奏赋上林京雒客狂歌中夕别离心关梁击榜寒流曲。倚酒同为浩浩吟。

　　△卜舜年

　　冬日诸姬讲猎
　　寄李孟荣

　　○冬日诸姬讲猎

　　狐领雕弓众媚娘碧蹄登降历邨庄空林奏矢落高鸟古社闻锣出野獐采幛犒觞和热酪锦靴回镫闪残阳流歌跃入梅花脱马升堂澹晚妆

　　○寄李孟荣

　　山斋瞑矣听雨眠羣叶飕飕如繁弦独抚瘠躬觉有冷缅怀诸友惟汝贤流俗最暗同长夜我文之高出苍天忽逢汝到不谓梦烧烛竟话西窓前。

　　△魏学洢

　　送唐污父入四安山

　　○送唐污父入四安山

　　污父先生久作邻未知污父是何人 【 起异】 茶垆时畜长生火药里常随不病身短袴独锄三尺圃。角巾留挂十年尘。刺船忽向千峰去何处烟波着钓纶

　　△潘一桂

　　渡淮寄李沮修
　　采石

　　○渡淮寄李沮修

　　一辞明月绿萝滦独向平原浅艹间别子几番今有泪渡淮三日不逢山人随征敛荒春事风促兵戈冷抱关。开箧读君临别句。情来如水不能删。
　　胸臆流出。情事自肰。不假粉饰。而气蕴特厚。

　　○采石

　　丹岩千仞束犇流万里长江一曲收。王气郁葱回建业。天门锁钥控神州。鲛人夜出风低草龙女春还雨入楼踪迹百年成独笑浪华声里一归舟

　　△周永年

　　观陆文定公丙舍
　　赋得盈盈楼上女
　　华山讲堂还闻公
　　尹子求贻笻竹杖
　　中峰礼教授和尚畵像讫听汰如法师讲华严玄谭晚宿扃公楼上

　　○观陆文定公丙舍

　　寿考君王肃与神。始终此际有元臣。期颐才弃人间世。应现仍归自在身。二十一科看后进。百千三昧见天真。白苏有子无迁谪。方得随公作后尘。
　　櫽括老到。非小家可办。便不须更读年谱。

　　○赋得盈盈楼上女

　　玉梯朱槛晓光腾十二台当第几层。理发无由临水映窥邻不待隔墙登只教春入凝长望却恐仙来引上升复道往还空里出身轻端合与云乘。

　　○华山讲堂还闻公

　　少时五老一相从以后都成梦里容别院马驮沙里置同参狮子窟中逢香花几处升高座瓶钵频年听远钟三界由来皆旅泊。半生宁厌客游踪

　　○尹子求贻笻竹杖

　　蒙君记忆杖乡年。远寄卭枝自蜀川问话放渠三十棒看囊乞取一文钱不忧济胜浑无具且幸扶颠得苟全转羡君年当七十。绳桥高步正轻便。

　　○中峰礼教授和尚畵像讫听汰如法师讲华严玄谭晚宿扃公楼上

　　清凉住世越期颐。遗貌犹同制疏时都讲谁人能送难散斋有意复留诗携衾半与僧分榻。穿屋惟闻雪到迟。枣柏尽教充妙馔。凭何论主对经师。
　　当行本色自见老手
　　附句　赠唵嚂。肯到耆年随海众。却教长者作沙弥。　涧响忽高因石鬬。峰形屡换觉林新。上元夜牧斋如是集。西丘此夜东山侣。明月当空积雪天。照水花怜一枝发。采珠人妬十分圆。　腊八修忏。檀特山当成道日。普门品现度人身。　忆沈君善。缝就斑衣慈母线。描成佛相绣娘禅。

　　△吕阳

　　游越州忙谢康乐
　　赠夏翀玄郡尊升淮徐道

　　○游越州忙谢康乐

　　康乐开山自始宁。悬崖绣斧挟天丁石牛延项通蚕窟嵎虎撑牙破鹿亭 【 瑰丽】 玉历未颁看荚叶金书乍简动台星舆人不识垂刊力惟礼空王诵佛灵。

　　○赠夏翀玄郡尊升淮徐道

　　北海真人佩玉符。专城拜遣出勾吴。双鱼刺史千书拥五马端州一砚无香案吏传清白样。麦田人献瑞黄图。胶东已卧山阳守。漫祖河于送大夫。
　　附句　虫穿古砌萝边□。瑟隐深闺字里诗。　红日半山香饭熟。青霞五岭秀兰开。　巫山南眺瑶姬馆。华岳西临老子村。

　　△单恂

　　涿鹿览古
　　忆京师作（二首其一）
　　重阳入畲山
　　寿陈征君师八袠初度（二首其一）
　　送张求吾之狂紫贝（二首其一）

　　○涿鹿览古

　　楼桑村路烧痕连。督亢陂头散瞑烟征铎带寒春堠曲市帘垂树暮桥边乐君塜废山狐窜。郦尉亭空野蔓牵。犹望太行三月雪故园红雨正漫天

　　○忆京师作 【 二首其一】

　　春剪罗云覆夹城御沟一水落红明华夷势迥神区壮。燕赵风寒古戍平珠帐小侯歌扇薄绣鞋中贵射旗轻羽书南北闲飞惯阊阖香 【 应碍第四句风字而易之肰终不若风字之稳。】 高自佩声。

　　○重阳入畲山

　　野蓬鸥领入云庄下上酣红数百章可拜石多仁者寿。无封树好古之狂鲈翻溪姥秋罾绿芋熟村僧晚爨香。杯底信佳山气夕醉哦重漉紫萸囊

　　○寿陈征君师八袠初度 【 二首其一】

　　数峰窓点佛头青。髣髴三山照碧溟叱石每教芝箓挂摩松闲唤笋舆停紫禽啸树春行酒白橘香帘晓注经最笑渭纶多事卷烟霞长好护南星

　　○送张求吾之狂紫贝 【 二首其一】

　　骊歌霜晓大江津驿舍尊寒雁度频抱膝依肰闲数子折腰勉矣试名臣城侵蜃雨弓衣重阁枕蛮烟畵簏新 【 色华声振】 应是□装春有脚岭云先照一枝春
　　附句　烟香细草三叉路。雨滑新潮十字□。　越罗半臂鸾光薄。楚玉搔头雀势轻。荳蔻篆双参佛罢。芙蓉笺界学书成。　兰瘦似人犹待侣橘滽成性本宜乡。壁邀佛对迁茶具。笺赖诗空累药方。　茶笼旋出盛棋子。笻杖权持当畵文。

　　△吴拭

　　和苍公感逝

　　○和苍公感逝

　　晚风吹瀑迅如雷。鹤去支公也不回古涧转从僧舍出小楼高并鹊巢开知师有鼻酸长逝何客无心痛再来慽慽杜鹃三两句为谁啼到礼经台
　　徐武子示所抄去尘诗一卷。殊多佳句。如花雨已过寒食后。风筝又傍社坛斜。苦欲断肠湘竹泪。娇难续命海棠丝。江程雨沸莼香细村路烟深荻影微。结桐人去山鸡哑。垂钓台荒石鼠啼。皆可诵也。

　　△丘遂

　　岘山

　　○岘山

　　碑荒留得泪成泉自是羊公一代贤向有此山人未重偶经名语世争传江光半黑高空雨。树色微青薄暮烟所喜蜀中无汉祚。欵吴长计十三年。

　　△钱光绣

　　翻书和陆狂生

　　○翻书和陆狂生

　　寂寂方当养日初芸签重理蠹飡余通人誉博三都贵。猜主奇因片檄除。国策固应称要物论衡那便是奇书 【 高眼】 不堪简点成惆怅漫遣临风辨鲁鱼

　　△冒襄

　　过京口寄赠程九屏郡公

　　○过京口寄赠程九屏郡公

　　间世英推廿五星划肰宝锷发新硎抚循殊绩先荒政。卓异高名首御屏灵岳何妨垂北固廉泉并不累中泠自惭国士空饥渴未敢轻游仲举庭。

　　果老石

　　○果老石

　　畵里峰峦未可形盘溪秀出碧珑玲空天迸落蓬莱小灵气分来滟滪青。春袅芳烟排剑戟晴封古雪峙门庭夕佳满目魂怡醉石乳云牙又翠屏 【 结不泛】

　　△孙永祚

　　铜雀砚
　　于少保祠
　　登福山晚眺
　　江上青阳瓜食而甘之（二首其二）

　　○铜雀砚

　　宫鸦飞散雀台烟横槊风流去不传繐帐已空残瓦在铜灰未尽古苔鲜寒光秋溅漳河水。晕气春销邺下田。莫怪魏家词赋盛鸳鸯一片值三千。

　　○于少保祠

　　西陵古木锁寒烟少保祠堂鄂墓边腔血到头终洒地元功归手不贪天深山夜夜飞精卫落日时时哭杜鹃不是有人扶社稷銮舆何日是归年

　　○登福山晚眺

　　长天漠漠望前空蜃雾龙云气不同万水东来江势尽。千帆南去粤烟通。遥传鱼海波难息近说狼山戍自雄。几欲振衣鳌背上苍茫日色射潮红

　　○江上青阳瓜食而甘之 【 二首其二】

　　离离秋雨摘初干水破红刀碧月团豹血成氷倾玉斗绀珠如雨落金盘楚王萍实浮江赤西母桃浆浥露寒。却笑阿环多病齿。飞尘一骑荔枝酸。
　　附句　鹰山晓发。寒星数点斗垂地。晓月一丝霜满船。　七夕立秋怀友北游。针神线影江南月。槎客星文斗北天。　拂水禅院。孤涧鹤松云罩住。两湖龙雨夜归来。　春水不来莎岸出。侯风无准苑花迟。　挽叔维。春灯夜剪西窓雨。雪叶秋烹北郭泉。

　　△韩绎祖

　　病吟

　　○病吟

　　炊烟稀见等卿云独寐绳床看日曛艹屦有心酬五岳。竹书无意读三坟要离死结高人伴李广生嗤福将勋 【 磈礧须浇】 绮语危言两须戒薙将须发更除荤 【 太露】

　　△张一鹄

　　香雪上人海虞寄怀次韵

　　○香雪上人海虞寄怀次韵

　　近城栽柳自成隅一径花烟月影虚敷座海天通自在。闭门几案即真如。禅心广应还归寂我法萧疏不寄书咫尺虞山魂梦绕隐峰肯许到茅居

　　△姚龙之

　　初夏次韵

　　○初夏次韵

　　堕絮飘花乱委塘深村景物欲全荒哺雏燕贺初干垒负子蜂穿旧穴墙未假冰盘驱毒暑已宽诗课待斜阳板桥流水无多尺。添得南风藕叶香。

　　△沈自然

　　夏词

　　○夏词

　　清昼沉沉畵阁闲翠华宫里见南山。催成织素先裁扇。唤取氷棱试作环。鸳甃雨来珠跳荡凤沟泉吐玉纤湾轻衫短袖迎风立一例新梳学小鬟

　　△张隽

　　赠马甥叔夜

　　○赠马甥叔夜

　　贯穿百氏定何如竽瑟于时好总疏未忍逃名游侠传。却教袖手治安书。方今谡谡谁元礼。爱尔堂堂似魏舒。老我幸余宅相在曲池清泚覆椶榈

　　△黄传祖

　　杂感

　　○杂感

　　返棹都门风雨斜同盟诗酒正妍华难依■〈山截〉■〈山业〉连山势。自泛菰芦曲港槎。衿土弃襦齐佩绶。舆台列戟有鸣笳贱贫独守奚囊在古锦斓斑照埜花

　　△冯舒

　　赠云南杜南阳杜知医能辨阴晴有祈雨术亦为人卜葬

　　○赠云南杜南阳杜知医能辨阴晴有祈雨术亦为人卜葬

　　角巾革履破衫裾六诏来乘万里余。口叱雷霆妖魃死。心存铢两病魔袪时从向背占龙势。欲辨阴晴问帝车。愿得乞君为弟子。枕中何吝一通书。
　　老到诗。不妨为好纤巧者所弃。肰中唐张籍王建集中多有之。人自不辨耳。

　　△乔培

　　览古旧内（正韵）

　　○览古旧内 【 正韵】

　　萧寺晴烟响暮钟路人指点说行宫诸公衮舄风云日。胜国山河栉沐中。骏足秋从台馆盛蛾眉春盻畵图工 【 选妃例于旧内】 景阳结绮随荒艹。圣泽惟应念沛岂。

　　△钱龙愓

　　秋霖

　　○秋霖

　　阴云密密覆江乡风送秋霖作晚凉逼侧野田过雨急奔浑溪水趁潮忙深笼远陌衰杨重浅湿平畴早稻黄。怪底村翁有闲事荷蓑冲雨葺渔梁。

　　△冯伟节

　　偶肰（自山云偶然兴到纯是灵机一转勿谓诗人无聊之想）

　　○偶肰 【 自山云偶然兴到。纯是灵机一转。勿谓诗人无聊之想。】

　　偶肰兴到爱神仙烧尽丹砂未有缘云粉可能装弄玉飞軿从自降羊权奔星旧婢羞灵洞。绕日神驹秣野田。若得余杭有奇酒恒须一醉一千年

　　△钱南明

　　前哀诗

　　○前哀诗

　　可怜谁屋止家乌世上无如暇者吾。公子未驱三窟兔。胜王休假一声狐忠臣有颈原非砺烈士衔须尚恐汗渺渺此身何日报书生漫道长千夫

　　△董汉策

　　张公洞

　　○张公洞

　　洞庭秋色满林隈欲坠青天向石开出岫微云随鹤去带阴小雨扰龙来仙人擎露窥宵谷玉女飡霜傍晓台为报游人天际晓半山星火一时回

　　△曹溪

　　村暮
　　宿法相僧房
　　汲惠山泉
　　寄怀程亦远道兄

　　○村暮

　　暮色村阴接远天柴门半掩稻花边渔归犹带笭箵雨。农话相依袯烟。放懒白鸥还入队乞闲黄犊早安眠　如斯野趣谁谙得独立幽人参畵禅
　　绝似林君复

　　○宿法相僧房

　　岩行一度易尘肠况清宵宿上方磬出烟心连梵径月从松顶落山房 【 妙句】 定能生慧蛩吟细寂后思喧竹影香睡觉琉璃入窓晓不须肉佛借灯光

　　○汲惠山泉

　　生水于山山亦名山灵惠我莫辞罂泉源本一何分二口吻需清反类争。永夜艘同明月载。终朝绠引湿云轻。试听东角松涛泻。不及泠泠汲里声。

　　○寄怀程亦远道兄

　　春闲不负负秋闲漫谓长房缩地艰篱菊有情依影瘦窓鸡无语习人顽删诗此日如疏雨采药何年共远山。闻学步虚恒不寐。也曾飞梦到柴关。
　　空仙诗澹遥秀野中。复多幽思远韵。如听涧溜松风。

　　△王揆

　　田园杂兴

　　○田园杂兴

　　鳜鱼菰菜露葵羮蚕妾渔蛮自送迎村社不知新甲子。邻鸡还识旧书生桑之落矣家家织蛙为官乎夜夜鸣肠断西风尘起处数声铁笛洗荒荆
　　又挂书一卷牛当垄。送客三更月满滩。弱泥新水分秧候。小雨轻寒秀麦天。并佳句。

　　卷十五终

　　●明诗平论二集卷十六

　　七律四

　　文震亨五首　　　　蔡维宁三首
　　王　骞二首　　　　沈　颢二首
　　林云凤二首　　　　徐　波八首
　　刘锡名二首　　　　顾凝远一首
　　管　珍一首　　　　刘　广一首
　　胡　梅二首　　　　龚　端一首
　　周惟正一首　　　　陈宗之三首
　　释自扃二首　　　　黄承圣一首
　　黄翼圣二首　　　　杨廷枢二首
　　章　美一首　　　　陆　坦一首
　　徐　汧三首　　　　项　煜三首
　　李　模一首　　　　刘　曙一首
　　卜　远三首　　　　徐　籕一首
　　周之玙二首　　　　许元溥一首
　　张　泽四首　　　　姚宗典一首
　　薛宗廉二首　　　　邵　弥一首
　　姚宗昌一首　　　　朱　衮二首
　　徐　寀一首　　　　钱位坤五首
　　戴之杰一首　　　　周　讷四首
　　殷　衡一首　　　　叶　襄一首
　　徐　枋一首　　　　徐　增一首
　　杭　萯一首　　　　林　曙一首
　　郭　陶一首　　　　朱　陖三首

　　△文震亨

　　岁晏述怀
　　将之南中答邹彦吉先生见约
　　京口晤甥即事（二首）
　　倦游十首乙丑夏日自维扬归寄兄（其四）

　　○岁晏述怀

　　尚存如死半残身。虚室能窥必鬼神酸鼻总为齿冷事。腐肠还是骨销人寒灯短熖刚三尺古庙深栖已十句忽忆妻孥真有恨牛衣不得共沾襟

　　○将之南中答邹彦吉先生见约

　　鱼书相隔已经年月榭云廊想象间楼阁七层栏楯内。笙歌一曲鬘陀前摩尼在握名如意沆瀣为餐比自肰天福岂容凡骨受担簦聊假片时缘

　　○京口晤甥即事 【 二首】

　　将母词臣奉母归。舟车何地不庭闱。天伦此际真称乐。人子如斯愿岂违。潘令有舆终下吏。老莱能舞只初衣。时人自爱青藜火尺五天边日更辉

　　又

　　未残灯下语难明渐到中宵始失声井里有人几累姊。渭阳能念远烦甥身于濒死方为寄事到谋生总未成我至子留须信宿此归原不是王程。
　　苦乐情事。种种关心。吟之总堪堕泪。

　　○倦游十首乙丑夏日自维扬归寄兄 【 其四】

　　倒屣谁非具主宾谢宣明面究难亲何当紫橐函中客。与较青油幕下身。两卷檀弓言物始。一编周易味同人。翘翘车乘真堪畏九折途今不可遵
　　附句　回环往日无聊事。斟酌明年欲著书。　草花入夏方争长。笋欺辞春已不肥。　蛾眉解妬犹知已。鱼腹能通必谤书。　怀土僮亡甘负约。移家交绝不烦书。　万钱入筯夸新蕨。六甲行厨馔晚菘。

　　△蔡维宁

　　舟归
　　日夕湖上送顾太史归舟
　　拉僧弥入洞庭诗以报王克仲张兴公朱九章

　　○舟归

　　百钱买得钓鱼舟篷席当风雨不愁眇眇带山行入暮刁刁随叶下残秋桔槔倚壁生蔬遍童子眠篱种豆休闲道楚江犹闭粜酸心数米过冬头

　　○日夕湖上送顾太史归舟

　　一风徐动早凉天碧化前山数点烟仙路不离花露上浮樽多倚药洲边鱼龙抱月眠秋水麋鹿看人饮夜泉坐钓未能拘礼法长将笔墨侍鱼船

　　○拉僧弥入洞庭诗以报王克仲张兴公朱九章

　　山烟引雨接帆斜几处樵歌水上家野老负秋收木实渔蛮呼酒下苹花邻居共喜分红叶鸡犬无骄映白沙劝向西风谢城市一瓶相饷紫莼芽

　　△王骞

　　徐天予从支硎归知朱云子闭户选诗赋寄
　　枯窓积雨遥望郡城如隔越蜀志感

　　○徐天予从支硎归知朱云子闭户选诗赋寄

　　春深犹见艹痕枯人在它山梦与俱天禄路荒传禁火。石田秋改更开租。衡诗一字珍千载看月平分隔五湖。想到故宫栖鹤处山中应许酒同沽

　　○枯窓积雨遥望郡城如隔越蜀志感

　　为驱酷暑一方焦鸡雉城云带雨遥峡水三分经滟滪。故人千里隔椒。新翻博局嫌孤注。旧听琵琶悞六么。惆怅客程沽酒处败残陈句落空瓢
　　双鳬述作最多老贫特甚兹仅一时偶寄非其全也以俟三集

　　△沈颢

　　山中梅兴（十二首录二）

　　○山中梅兴 【 十二首录二】

　　山半日斜花影长棘篱藤栅笕为梁卷帘共尔千峰冷。隔浦何人一笛长孤屿雪高三面水老人□□半头霜 【 似绝不说梅肰而梅在其中妙处不传】 寺南访得前朝树。半压牛宫半补墙。

　　又

　　曲坞斜扉引白沙此身和鹤许浮家氷霜篱落少啼鸟烟水屋梁纯浸花独抱长镵选枝苦恰逢老壑生云遮。峭寒月落不归去。樵灯照见栖林鸦。
　　后四句抝体前四句尚是赵嘏许浑辈顺调宜改就一格似合

　　△林云凤

　　茶中梅
　　水墨梅

　　○茶中梅

　　扫雪烹来兴未孤试搴冻蕋入磁壶芳名只合先矾弟清味宁甘下酪奴蟹目渐主香魄堕鱼鳞初起玉魂扶不知妃子朝酣后。还向枝头吸露无。

　　○水墨梅

　　罗浮别久却忘归一抺玄烟见者稀蝇翅不从屏上落龙香只傍树头飞氷冗点漆元无染铁面凌霜故有威旧侣山中如问讯素衣今已化缁衣。

　　△徐波

　　月下与商孟和寻陈古白于铁佛山房
　　虎丘焙茶毕送楚使入舟
　　送陈克抑往南海礼补陀大士
　　元夕后一日顾青霞席上送刘石君游楚
　　送郑元韦明府入觐
　　项水心太史迁城外紫芝山堂是从兄冏卿故居
　　卜筑古鄣之秇香山寄怀郑明府
　　居易寒碧同宿中峰古院时石殿新成

　　○月下与商孟和寻陈古白于铁佛山房

　　月中坦步似乘虚忽忆幽人静嘿居灯火叩门通欵欵衣冠隐几出徐徐向衰有几相逢地少贱空多未读书 【 低徊无限】 天与浮名宜渐弃乱离持此欲焉如

　　○虎丘焙茶毕送楚使入舟

　　新水临当遣信日轻寒再值焙茶天淹留瓦屋连朝雨摇扬茆亭一缕烟相送挈瓶离野寺遥怜涤器望归船似凭微力持香色想到开时必泫肰

　　○送陈克抑往南海礼补陀大士

　　壮海摇天人境尽。始令儒者悟虚空淹留细雨春帆重。清净行舟好梦同。绝岛君臣依墨点。平波枕席过鲛宫。竟须携却闻根往。好听潮音夜月中。

　　○元夕后一日顾青霞席上送刘石君游楚

　　余寒穷巷不堪栖薄宦轻舟得见携两袖涕洟辞木王故园风雨付荆妻别时更春灯散。到处相随芳艹齐自古楚天词赋满。瞻途弗及使人迷。

　　○送郑元韦明府入觐

　　维舟衰柳月刚弯畏向清尊照别颜滩影纷纷芦载雪河声咽咽岸如山岁逢霜俭呈图去。县值春和带谱还。知对西风念寒士车中有梦到松关。

　　○项水心太史迁城外紫芝山堂是从兄冏卿故居

　　近水高门复有人现前严饰事从新松萝静者宜为主鱼鸟欢肰不失亲名宅衣冠来补处诸天宫殿羡随身当年结构无遗力。缚帚呼童但扫尘。

　　○卜筑古鄣之秇香山寄怀郑明府

　　飞舞乱峰临断岸翠微遥衬小茅斋网鱼出水朝城市送客开门月满街辞世未能聊且避报恩不易但知怀 【 名句堪时时吟讽】 君应叹我音书阔属兴冥鸿久望崖

　　○居易寒碧同宿中峰古院时石殿新成

　　空门久矣自知津扪摸苔碑意已亲广殿孤灯形赠影寒宵独树鸟依人有心针芥如相觅求福香花又一新试蹴同床诸净侣。各言清梦在明晨

　　△刘锡名

　　送宾容入朝补官刺史
　　甲戌夏家大和尚从大梁披剃归六月十二值其六十有一诞辰同宜兄介弟率诸子侄叩关团圞竟日纪之以诗

　　○送宾容入朝补官刺史

　　绿到无加春自归 【 名句】 莺声为饯缓离悲半生氷操几相困五马铜符勉救饥名子阳城君有子干私定国语忘私。弟兄赠别安卑论娱老难轻三径资。

　　○甲戌夏家大和尚从大梁披剃归六月十二值其六十有一诞辰同宜兄介弟率诸子侄叩关团圞竟日纪之以诗

　　行藏如此恐惊人。匿影松筠喜自珍甲子一周僧腊始君亲余力法王身 【 郑重贴切】 回头噩梦惟长啸。假手清资就远因此日祝言难着语长教无着伴天亲

　　△顾凝远

　　小筑

　　○小筑

　　华堂清晏不婴情老去尤于艹木亲安顿矮墙几当榻卷舒麤帛枕兼裀多留壁孔容残帧浅斲檐牙让角巾自缚丛生岩下竹莫教蛛网上承尘

　　△管珍

　　初夏李灌溪携杖头过石湖园邀予同起顽文虎为竟日谈主人郑逢奇索顾石林仿米颠之笔更酌尽醉

　　○初夏李灌溪携杖头。过石湖园。邀予同起顽。文虎。为竟日谈。主人郑逢奇。索顾石林仿米颠之笔更酌尽醉。

　　宛似王摩
　　【 维】 宅辋川□浮飞絮乱荷钱十年芳草西堤路四月新秧北郭田地主味同官况久乡盟缘为道情联偶观双陆悲孤唱借笔吟成芍药篇。

　　△刘广

　　赠傅将军领任粤西

　　○赠傅将军领任粤西

　　频年卧甲领南方。寻拥楼船靖粤荒人度苍悟随雁断天标铜柱见鹰扬白衣并许谈勾漏。赤羽无劳发夜郎。方略一图应撤警金城飞将近西羗。

　　△胡梅

　　初寓霞中社柬周侍御绵贞陈明府元明
　　雨中过拂水访孟芳不值同梦父次壁间韵

　　○初寓霞中社柬周侍御绵贞陈明府元明

　　暖云如水近溶溶故国氷胶逼暮冬鳬舄豸冠新地主牛宫鱼舍旧村农词坛暂借焚香坐。天柱频思曳柱从。最爱庭中双桂树花开香乱隔坡松

　　○雨中过拂水访孟芳不值同梦父次壁间韵

　　携得枯禅欲蹔亲松高最称阮家贫烟扉揜映如深谷水店参差若比邻君出听泉非避客我来冒雨不逢人 【 谈事真语】 明朝相对俱相笑。索醉床头酒数廵

　　△龚端

　　埜居

　　○埜居

　　似斗如窠结构圆桑枢瓮牖近天肰聊图洁稳容双膝亦籍高寒耸一肩涤砚沼边霞片片煮茶铛畔月娟娟司花玉女初传信。香荐瓶梅在几筵。

　　△周惟正

　　郁洲岛

　　○郁洲岛

　　徐市三山须便风郁洲十里借潮通自疑骨浊仙无药。谁得心空佛有宫。溟涨极天滩外碧樱桃千石磊中红。不知汗漫何时已且说曾游过海东
　　附句　哀赵凡夫。经从未译音文悟。字取初生点画裁。　芦庵诗。汀月照秋茶坐坐。江风吹雨榻移移。　望海楼。幻市不生疑蜃死。朝曦先发待鸡啼。　鸳湖。艹柔细动含烟堞。柳腻新迷阁雨楼。

　　△陈宗之

　　咏史
　　秋坐杨姬斋

　　○咏史

　　邗沟营罢又汾阳。板帐行城徧四方。院内剪花居命妇。牙前嗅草拜名王。宫帷四十椒涂接。殿脚三千锦缆长。败国只因一字错。迷楼楼上捉迷藏。

　　又

　　西筑金河复紫阿旌旗百万拥琱戈。鹰师总向东京集。龙种空传海国多。六合板城随动转。千人大帐醉娑娑。三征韎韐成何事。恨杀当年浪死歌。

　　○秋坐杨姬斋

　　畵阑云碧土花香朱几熏笼对夕阳菡萏翠筒新酒甓。 【 甓砖类也。当易瓮盎等字。】 葡萄缥帙小书床雪梨吹茧银刀劈月饼红 【 缠】 绫玉筯尝点缀秋姿却团扇一区明月印流黄
　　附句　鲟鼻鲊香函自启。蛤蜊汤热酒初醒。　黄菊蚁香千日酒。碧云蟫老百城书。　看雨后山色。半壁宝青连雨脚。一纮酣紫荡虹腥。　夜火吹灯芦妇语。晓霜斗并橘奴攒。　铁枥冻瓶名宿坐。苔裳荒幔女郎祠。　水鸟随僧镫伴宿。枫人化羽月中归。　破壁冷瓶蜂作室。奚囊佳句蠹成粮。　蕙帐枕烟期鹤径。竹窗悬火捕鱼庵。　蜜因洞古零膏乳。鸟幸巢深长画雏。　吴堤纨扇花千舫。海国蒲团竹一丘。　瓈灯佛坐梅花坞。纸幔僧寮水月城。　护花綘几添新幕。辨草牙签较旧书。　晒日衲头收贮箧。折风巾角倒弹棋。

　　△释自扃

　　寒食后一日颛愚老师赴斋入寺雨宿小阁
　　双径参雪峤大师

　　○寒食后一日颛愚老师赴斋入寺雨宿小阁

　　寒食才过不禁烟剪蔬烹雨致高贤蒹葭古寺披襟日。氷雪层崖入道年。湘岳燕台谁是住伞居舟宿别为天。今宵孤阁看巍坐深媿东南骨力绵

　　○双径参雪峤大师

　　秋气苍茫径乍升遥通天目见崚■〈山层〉百千万仭窥其顶八十余传到此灯睡虎未醒冈月堕冻猩初语竹烟蒸欲探师道何从入一幅溪声卷剡藤。
　　附中句。　珠萤南浦黄蒸芡。脾蜜东陵绿破瓜。　桐江月落忘天下。战国书成应帝王。　吴头楚尾人何约。菊冷香残夜可怜。　划翠米山开法社。铸金岛佛立精蓝。　法超忍土三千界。社拟匡山十八贤。　非因客过门方掩。偶欲寻书鹤已还。　得月板桥偏寂寂。待人湖水自汪汪。　月上清弦鸣水屿。茶深寒菊倚秋灯。　起句。　卧绿沈枪跃马来。春风细柳一齐开。　六朝梅下雪痕新。清绝林宗折角巾。 故低此壑受诸峰。四豁轩窓面面容。

　　△黄承圣

　　挽王德操

　　○挽王德操

　　年来诗侣渐凋零胡不天教憗老成骨带烟霞冲举易。心持梵课梦魂清论交身后情方见托子生前累亦轻鹤怨猿惊空繐帐独留双桧月中横。

　　△黄翼圣

　　舟行望燕子矶弘济寺
　　吴志衍初莅成都留饮官署

　　○舟行望燕子矶弘济寺

　　孤峰秀绝大江东。圣祖经营在眼中。古堞绕山千雉日戍舟横浦一旗风鹤盘青嶂初投树蜃吐丹楼半倚空心恋胜区游未得始知今日是从公

　　○吴志衍初莅成都留饮官署

　　声望如君第一俦。暂教领袖蜀诸侯。文心似锦江初濯膏雨随车峡共流红叶饱看江岸树。黄柑刚荐益城秋。灯前满耳亲知话不信三年有旅愁。

　　△杨廷枢

　　焯儿就塾诗以勖之

　　○焯儿就塾诗以勖之

　　七龄学礼未云迟琢玉磨礲择汝师未有青箱传虎父。且令黄口效牛医。执经自此亲函丈。垂带于今戒佩觹。门第莫矜王谢好聿修尔祖是佳儿

　　又

　　年虽髫穉女称兄为学须修令器名七步裁云憎识薄双瞳剪水贱肤清方圆动静棋中出。艮巽坤干沙上门。休使山涛漫相识宁馨徒自误苍生

　　△章美

　　哭许玉重先生（名琰长洲生员也见明末殉□□）

　　○哭许玉重先生 【 名琰长洲生员也见明末殉□□】

　　挽天无手泪如涛草莾犹能壮本朝二字君臣应独识一时生死竟谁高风号王蠋阶前树。血染灵均指土骚。不是西山薇蕨尽可堪天下共滔滔

　　△陆坦

　　和文彦可先生送佛诗

　　○和文彦可先生送佛诗

　　宝树金躯现幻工辇来花窟法云同天衣拂石双童舞香杖成林四鹤通光出松杉归绀殿夜听风雨闲龙宫禅灯分外莲峰照支遁缨幢耸碧空

　　△徐汧

　　挽许玉重
　　恭遇烈皇帝圣诞哀感赋

　　○挽许玉重

　　祸缠霄极帝星微龙驭苍皇去不归汉殿衣冠浑欲扫。函京钟虞已全非人轻李萼师谁借邑刎王生义庶几瞻拜鼎湖因北首朝朝应见素魂飞

　　○恭遇烈皇帝圣诞哀感赋

　　洒泪先皇似向隅吞声岂忍忆嵩呼衣冠此日趋南閚。玉帛何年会冀都。圣主哀思应避殿。微臣隐忍尚全躯亦知佐命悲欢异。还记今朝令节无。

　　又

　　珍馔精镠赐讲筵。每逢圣节主恩偏。十章书未陈金鉴。九逝魂犹恋细旃。社稷风云作世世。园陵霜露自年年。史臣珥笔应书葬。王匣珠襦不忍传。

　　△项煜

　　龙湫
　　白沟晓渡
　　送刘退庵宫谕归省

　　○龙湫

　　名象思惟窅莫寻拔天窣地极高沉水含万古鸿蒙色龙涌孤峰霹雳音日月光穷凭石黑风烟气尽逼潭深 【 幽巉刻秀】 当年宴坐初非雨叜寂喧喧一点心 【 结说理反涉套】

　　○白沟晓渡

　　残月知寒不敢浓飞埃畏晓暂从容灯光马首惊烟鹭氷点驺须学雪松客剧转安能续梦僧闲亦起恰闻钟朦胧小有冬山色正是墩台不是峰
　　全是天机意想。似懒似老。别一风光。

　　○送刘退庵宫谕归省

　　旧国春江一径通仙官归路万花红干戈尘辟纱笼外。诗卷相随绣鹢东学士醉歌天子赐。恭人劳慰大夫忠。沙堤筑就来母晚残夜疏星待晓风

　　△李模

　　赠薛虞卿先生

　　○赠薛虞卿先生

　　澄澄物表肃前趋餐沐遥风叹莫踰汰去尘沙金作面。燕多烟雪玉凝肤著书静气如空谷。适性高吟异槁梧。道满蜀川终应迹一楼明月可同孤

　　△刘曙

　　虞卿先生谕蜀归来闭门论著枉赠新咏法书短章报谢

　　○虞卿先生谕蜀归来闭门论著枉赠新咏法书短章报谢

　　惠肰风雅不遐遗摸索如循度尚碑。欲报未成惭授管其人斯在想披帷盘空苜蓿文为活地辟蚕丛道转夷岂独穷愁名字并千秋还问著书谁。

　　△卜远

　　陈季采同游西湖后余至先余归且闻故园寇警赋此赠别
　　登孔子阨台
　　僦居湖上僧楼

　　○僦居湖上僧楼

　　借来山阁古云西绿剪当门柳万齐两岸精灵于岳墓六桥胜地白苏堤老僧作贾春开市高士为渔夜出溪千古销磨湖一片钱塘门外水禽啼。

　　○陈季采同游西湖后余至先余归且闻故园寇警赋此赠别

　　许我来游先汝至。汝先挂帆余未归春风春风吹社散一日一日游人稀听鸟渐征莺语涩看花直到杏仁肥更闻离乱难为别珍重湖山此落晖

　　○登孔子阨台

　　孤城寒玉抱清漪绿粉苍泥藓壁诗庙貌一堂松落落弦歌千载艹离离穷当吾道难容日愠到人情不免时风雨荒台照饥色。西山正对饿夫祠。

　　△徐籕

　　次韩人谷赠韵

　　○次韩人谷赠韵

　　猿臂将军本父风。独搏霜翮向秋空侬甘上九追阳子君自无双谒沛公书就中原推老将醉呼北海亦儿童封侯不碍烟霞相西食何妨宿又东雄风老气历落超羣

　　△周之玙

　　谒留侯祠
　　贺王耕玄自西曹改除侍御

　　○谒留侯祠

　　辟谷先生帝子师。龙摅蛇蛰总能奇。藏身无事污田宅。授教宁关进履綦四百久安前席箸千秋遗恨副车椎汉庭空爇烹韩鼎。逸翮冥冥孰可覊。
　　气雄词整即使青丘操觚空同染翰岂能复过

　　○贺王耕玄自西曹改除侍御

　　骄骢猎猎羡新除三载祥刑荷圣知弹墨甫浓看逐雀佩刀初发莫求狸朝端王立氷壶在。辇下霜行绣斧持。谩向螭坳夸五色。清光犹恋白云司。

　　△许元溥

　　北上以诗代别云子用前韵

　　○北上以诗代别云子用前韵

　　君才十倍早年鸣欲见徒殷室迩情途别险夷惟信步部争南北甚于兵。凤麟自感风云气。豺虎翻成日月名。羡尔焚香称闭户花间书带遶庭生

　　△张泽

　　次界河驿壁诗
　　初冬山居折杂花为供同雨公作
　　野蔷薇与衍波作
　　同伯远圣犹仲长彦哲山中踏雪逢心甫以巽即携酌影阁分得光字

　　○次界河驿壁诗

　　一江余梦影随行怯胆生寒道路长前渡莫迷津妬妇旧游空指驿思郎红亭惆怅胭脂瘦藓壁参差粉墨伤。不是愁心迸成泪天涯儿女易沾裳

　　○初冬山居折杂花为供同雨公作

　　渐看阴雨作衰天独坐疏林落叶前照影久知香在水出山犹带晓来烟 【 幽妍细润】 愁依寒菊三时尽病寄空斋半日妍修淡不堪缘似我。向人飘泊每年年

　　○野蔷薇与衍波作

　　丛叶分林黯自芳露垂繁线酒旗香堤深旧路招游马棘剪双扉护野塘 【 村景如画】 狡巷蜂声三月暮条桑人影一春伤杨花不必骄情性篱落偏惊共短墙

　　○同伯远圣犹仲长彦哲山中踏雪逢心甫以巽即携酌影阁分得光字

　　残雪遥栖远树苍夕岚分润作岩光 【 静眼】 堤声入寺邀余步人影如鸦聚晚觞野饭冷宜齐客屦山楼闲不异湖航虚疑聚散收余览夙约犹怀计已荒

　　△姚宗典

　　赠韩茂贻

　　○赠韩茂贻

　　两两弓裘辗转心美人迟暮感时深山川几案虽朝夕。花木亭台自古今信取析薪无仰负从教着屐远来寻九皋声动秋林艳应得同心寓好音

　　△薛宗廉

　　和林和靖深居杂兴（十首录二）

　　○和林和靖深居杂兴 【 十首录二】

　　薛公一见失魁肰。何况逢迎数不鲜。 【 来得兀突】 半亩林泉山宛转小庭人月竹婵娟跏趺念法听禽语聛聣书空拂篆烟盘薄自甘消永日秪缘熟得畏人篇。

　　又

　　潜鳞不饵钓头腥饱酌苍波向北冥数息静中观鼻白攒眉世上博眸青苦空且莫诃初果。解脱应须诵大经。丈室自容师子座编篱何必隔门庭

　　△邵弥

　　寄魏叔子

　　○寄魏叔子

　　直北城居得好山雨过阶下水潺潺。故人最忆行吟处好我何当一启关窓褁湿云温酒后鸙飜轻雪出花间春来静力谁能勘拟诵新诗梦里扳

　　△姚宗昌

　　二幢诗

　　○二幢诗

　　嵯峨法像两峰中不是人工应鬼工说法炽肰非借口。现身招尔若为弓。眼前标指同双镜。顶礼慈尊咏十空腻滑不留苔藓湿何须去翳本无蒙

　　△朱衮

　　赠三昧律师和韵
　　杂感

　　○赠三昧律师和韵

　　繇来白业重修熏嘉子弘慈闵后羣独炳心灯传圣戒。时翻口海振露文。六神共转澄空月。三点孤融妙太云。一自茂公停锡后。法筵今日幸重闻

　　○杂感

　　雪耻除凶梦里看十年空自误儒冠形如败叶三秋瘁泪共飞霜六月寒。国士击衣何壮烈酒。佣怀筑故泛澜悲思鹤尽乘轩日犹记皇华死报肝。

　　△徐宷

　　山居杂怀

　　○山居杂怀

　　离乱伤心忆去年窜余身外一青毡乡园故老寒风夜泽国新知细雨年书带翠归盟石草玉簪香破睡池莲无聊独对窗西晚难写覊愁十样笺

　　△钱位坤

　　山居
　　送客
　　再渡钱塘陈一卧子驰诗至次韵却寄兼怀王二雪肝
　　归来
　　过石头城

　　○山居

　　鹤轩清怨激晶澄秀石深花照古藤江阁迥收天末秀。烟波不动碧山灯。空林骚客如孤鸟半岭闲人学定僧家在湘西多岁月老看峰洞得频登。

　　○送客

　　惊春雪静坐松关。幸有红兰叶不删。好鸟南楼催客醉。孤城落日送君还一帘绿水云衣动半雨禅房花气闲独立斜溪闻鹤去过桥深竹见寒山

　　○再渡钱塘陈一卧子驰诗至次韵却寄兼怀王二雪肝

　　迁客江湖汗漫情。多君及我剡溪行生平游屐随知已岁莫乡心惮远征日落衣冠修褉事。风前杨柳故宫城。枉诗百里须珍重。刘白邮筒谤易生。

　　○归来

　　穷乡渺渺越愁新绿水萍翻花满邻南海楼船连绝国西风尊酒送归人客星辞殿还高卧。大将登坛独许身。杂队莺歌残岭下江湖白发一波臣。

　　○过石头城

　　南朝事事断人肠。杜曲啼莺城柳傍。妾梦溯流回采石郎帆如驭下襄阳三春雨坠杨花白。八月风吹枳橘黄。多少景阳井底泪荒芜日落哭陈王。
　　与立诗不多作。而蕴藉婉雅。言外不尽。似有意文房君平之间。不屑作晚唐宋元一语者。其宫词久自单行。为一时习讽。故不更录。

　　△戴之杰

　　同贞卿孟如邹中步眺

　　○同贞卿孟如邹中步眺

　　初迎嘉候得兼晴约束余寒趁腊行人日共来看野色天风不断卷湖声 【 语有奇气】 斜通古寺双桥立冷压纤枝一鸟鸣幽事可无嫌寂寞江梅明早是春情

　　△周讷

　　登饭石峰
　　晤王双鳬
　　过非兀屋天
　　秋泛次石公山看月同非兀天俞羽文诸子酾酒看山发性灵拥箫疑立夜龙听寒梯怪石剸颐翠仄窦奇天射眼青海色欲高云夹月湖光四起浪悬星松风苦为留残醉小蹑飞梁人杳冥

　　○登饭石峰

　　摄心际远猎奇观湿翠黏岚屐未安石蜕糁衣看欲饱 【 费解】 铁磨松骨倚来寒激湍陷日光无定夹壑分天影不完 【 奇句】 破我十年窓下梦山风寻响落巑岏

　　○晤王双鳬

　　携家看山仍闭门草木纪岁霞朝昏鹑重犹悬太古结虱高不对王侯扪激昂青云萟文贵。沉炼白日性命 【 精神】 尊。吾亦能来议真隐一身未可招游魂

　　○过非兀屋天

　　世须痴度恰三分。谑浪人嫌我喜闻偪静室窥容膝月过高墙拥及肩云儒冠非昔政堪溺。书籍到今都可焚。赖有主持风雅在与君千古契斯文

　　○秋泛次石公山看月同非兀天俞羽文诸子酾酒看山发性灵。拥箫疑立夜龙听寒梯怪石剸颐翠仄窦奇天射眼青海色欲高云夹月湖光四起浪悬星。松风苦为留残醉小蹑飞梁人杳冥。

　　元鲁巉秀。季才江一流人也。其佳处亦在炼与响。不止僻仄为奇。若夫僻仄不成文。与平熟无痛痒。其弊亦正等耳。或疑予过采新异。颇伤大雅。不知世所云大雅直是陈腐耳。即谈格调。亦岂知真格调哉。与其为伪大雅。宁为真僻仄。又况本非僻仄者乎。
　　附句　同友饮月莫厘峰绝顶。掷身磅礴俯僧嶕。松撼虬龙雨易消。扪碧两肱天恕戆青双趾石嫌骄。　无事不妨浮在世。有愁只合寄还天。　影国诗。水高于地难为月。山远疑天好作云。　太湖秋泛。黑蛟蟠渚夜何静。白雁叫霜秋满空。　皋峰谒履氷师。静对柏岩三面紫。坐分苔石一身青。

　　△殷衡

　　春日有怀钱复贞朱阆风二丈

　　○春日有怀钱复贞朱阆风二丈

　　几日余寒麦秀风泥深陌上落花红梦中乌鹊桥南路诗里青峰江上 【 山研北】 翁。老去文章为佛事。身前药味 【 草】 得圆通。坐来曾作三人笑踏遍城隅恨不同
　　又飞残蛱蝶铅犹重。立软蜻蜓翅亦低。亦有风致。

　　△叶襄

　　秋怀

　　○秋怀

　　西风萧瑟暮烟苍迢递征鸿带夕阳地杂边沙吹鼓角。城连荒草散牛羊周原禾黍悲京室汾曲楼船忆武皇南望寝陵云树黯茫茫何处献裘裳。 【 周礼季秋献功裘供王祀】
　　绝有风格信阳集中出色之作

　　△徐枋

　　经桃源

　　○经桃源

　　城下涛声怒未驯。千家鳞栉见重闉图南鹏翼行难息直北龙门势愈尊地有黄麻多纤屦。时经青女但吹豳。揽风兹土还余古父老应能说避秦

　　△徐增

　　梦中春泛得人牵锦缆一联醒足成之

　　○梦中春泛得人牵锦缆一联醒足成之

　　夹岸山光若翠围晚晴楼阁半依微人牵锦缆连花去鸟浴芳洲带水飞十里歌声烟外动一羣蝶影柳边迷梦中每自饶行乐却愧春明掩竹扉。

　　△杭萯

　　酬友人见怀

　　○酬友人见怀

　　连林萧瑟不成春无赖轻阴更浃旬雨足板桥频碍檝酒香山市每留人已同子羽空头脑不羡君卿有舌唇真愧新声漫相寄老怀零落敢重陈

　　△林曙

　　咏红树

　　○咏红树

　　越殿烟消辇路荒疏林犹带旧宫妆千年码碯为仙枕。五尺珊瑚是笔床故向素秋飞绛雪翻从白昼下玄霜分明曲水桃花岸。列坐何当泛羽觞。

　　△郭陶

　　橘花

　　○橘花

　　闻道西京孝武年。蓬莱珍献重湘川。种移越地千家树。开遍繁花。万顷田北徙自雕枝缀玉东来欲醉雪如烟木奴名贵香堪把余亦龙洲兴邈肰。

　　△朱陖

　　初夏访岫云虎丘
　　冬日舟中
　　观以米作字

　　○初夏访岫云虎丘

　　薄烟轻霭翠微中夏木阴森寺角红花市欲阑榆岸雨麦天新暖柳塘风山因旧寓僧相识游得居人胜始穷 【 游山真诀】 塔影当牕松竹乱坐闻钟磬佛龛东

　　○冬日舟中

　　兼葭一望港三氷遥认农家去路斜舟响小溪过蟹簖屋頺高岸露牛车霜轻堤柳犹留叶气暖村桃略放花平野萧条聊极目远天寒影散羣鸦

　　○观以米作字

　　体势争奇转运中数行顷刻羡玲珑太平万岁当筵舞。病已公孙食叶虫长史发书应比妙中郎飞白欲齐工却疑苍颉闵文字雨粟天资结撰功

　　卷十六终

　　●明诗平论二集卷十七

　　五排

　　曹学佺一首　　　　葛一龙一首
　　钱谦益一首　　　　沈德符一首
　　锺　惺二首　　　　谭元春一首
　　方以智一首　　　　黄景昉一首
　　蔡维宁一首　　　　季孟莲一首
　　陈子龙一首　　　　华　淑一首
　　项　煜一首　　　　张　爕一首
　　自　扃一首　　　　联句一首

　　七排

　　王思任一首　　　　钱谦益一首
　　锺　惺一首　　　　陈函辉一首

　　五排

　　△曹学佺

　　遇甬东太守吴季騧订普陀之游

　　○遇甬东太守吴季騧订普陀之游

　　故人方领郡五马去骖驔季子声名远吴公治行堪楼昏时见旭市晓未开岚石窦千花出湖光两曜含禁庭移桂密仙墨洒桃酣皓隐商闻一臣谋越用三鲍郎空纳履贺监已抽簪象教应栖岛鲸音忽沸潭育王涌塔上大士落迦南欲究无生法。还从礼佛龛

　　△葛一龙

　　甘露寺

　　○甘露寺

　　坤灵用不悭胜处着江山此有若僧待我游成老顽龙宫铁塔丁。麟塜玉浮间。五月风秋气。千樯日暮湾芦青将岸去云湿弄潮还石烂唐人字。冈雄楚客关褰裳即壶峤。分服带荆蛮。殿背螺双髻。楼窥豹几斑。庾尘那得到谢尘竟须闲松堰飞苍鼠花笼放白鹇亦知城近远烟火自人寰

　　△钱谦益

　　王师

　　○王师

　　六月王师捷。东方息鼓鼙潢池皆赤子京观即黔黎。割剥缘肌尽诛求到骨齐相将持棓梃。只似把锄犂。大将兵符集中原战马嘶可怜禽狗鼠。还与戮鲸鲵兔已无余窟羊偏畏触羝。侦犹烦地穴。攻亦舞冲梯。贼缚加钩索。师还布蒺藜。堑沟填老弱竿槊贯婴儿血并流为谷尸分踏作溪残膏腥灶井枯馘挂棠梨处处悬人腊家家占鬼妻虎饥伥亦泣人立豕龙啼穴颈同蒿艾。刲肠见草稊旋风来凛凛。哭鬼去凄凄。虚市稀烟突。乡邻断犬鸡暗行磷自照春作胔成泥兵候天尤惨荒郊日易低停车心悄悄不寐夜栖栖庙算纡筹策王功费品题丰碑并崇庙。矗矗夕阳西。

　　△沈德符

　　葺敝圃即事

　　○葺敝圃即事

　　堂写卢鸿一池疏谢永嘉穿幽通■〈穴上呌下〉窱理秽出槎枒树表苍官宅。巢营白鸟家。杞深藏吠犬。藤伟卧修蛇。秇菊求甘谷尊松汰昔邪息阴交让木。妮古典刑花。锺乳波中芡。昆仑谱外瓜。剥苔千石发。剖蕨一拳牙。菱熟湖年稔。菰收囷色华。樵踪安栱棘钓意贷鱼虾事果营无益。生堪悦有涯。忘言师靖节并不道桑麻

　　△锺惺

　　舟次喜康虞先寄载酒酰诸口物到戏为六韵
　　恭谒阙里

　　○舟次喜康虞先寄载酒酰诸口物到戏为六韵

　　行行望意气。果以庶珍从许我分三月知君计一冬仓曹方步送。驿使有舟容。制蓄功非易。缄题礼必恭。挈缾亲捡挍。染鼎快遭逢。朝饱谁能待。今宵试佐饔。

　　○恭谒阙里

　　圣道求斯在人情敬所居瞻依专有属登览又其余。夷夏争相效贤愚耻自疏面颜开岳渎衣履示图书桧楷知何已风霜想厥初。山颓翻更寿。宅坏竟难墟。帝力司呵护。神工职扫除。威仪王备物请问素焉如

　　△谭元春

　　承郡使君叶公玉壶征及近状寄谢十二韵

　　○承郡使君叶公玉壶征及近状寄谢十二韵

　　一从山泽好卭友渡边呼敢谓胜情有自知长策无惊鱼闻罟急闲鸟见林趋迯雨雨盈野放云云过湖使君频致惜长者自当殊访道黄兼老。留心狗与屠。谒宁烦草芥。问即竉菰芦。清静真能载。形骸安肯拘。已无裾可曳。幸此杖相扶。白社惭前辈。青溪似小姑。如泡终幻化。惟谷且踌躇。知已肠犹在难言性太孤

　　△方以智

　　酬茅将军

　　○酬茅将军

　　年少西吴出名成北阙闻下帷称称学者上马即将军手指青规日。心披紫塞云。伍符遵八伐载籍考三坟插笔持前盾扬旗击大薣柱冠皆震栗桥履旧殷勤白社尝千座。黄金赐万斤。筯筹详虏计板露靖妖氛凶甲观麟阁鸾铃试鹳羣诗题多侠客。书就献明君儿戏轻言武。官常竟舞文。世途难避棘。时好不同熏余策生民叹残家死士分 【 浩气干云】 东门烂熳南海瘴氤氲安用县铜印。还能草练裙。朝廷繁议论。江汉正纷纭。近市求朝卜。临楼想暮醺乡山新梦断。兵火故园焚。卭杖留双径铅刀割一芹拾簪酬缟带被褐愧玄纁舌在妨病卿来是以欣桂丛风淅淅椒佩夜芬芬促膝龙泉影回头雁字纹皂囊从汝颕。经席笑河汾。莫怨长流寓行看立异勲知余原落落。向尔复云云。

　　△黄景昉

　　南阳东七里为卧龙岗诸葛忠武侯草庐在焉遗像岿肰慨题二十韵

　　○南阳东七里为卧龙岗。诸葛忠武侯草庐在焉。遗像岿肰。慨题二十韵。

　　恭谒清高像襄南两度看风云缘傅筑。溪壑异严滩。莫辨乌谁止。总知龙所蟠墓犹连古冶。居颇负崇峦三顾思畴昔。六飞扈永安桓灵身痛恨。荆益事艰难火适逢薪尽棋无奈子单开诚庸祎琬益智写申韩鼎足基麤定秤心呕易干才高兵厌诡。国小政惩宽。忽忽歌梁父。森森树锦官。悲来原五丈。望去岭千盘。未少栖真谷。何劳拜将坛。蛤蛙铜铸鼓。牛马木传餐。膝可终朝抱。书惟大略观。佳儿生太慧。嫫媛德相欢。谁令驰驱许。居然涕泪端。微衷天日鉴。往迹雪霜溥。曲笔痴陈寿。甘心帝魏瞒。忍窥祠下井。鸣咽至今寒。
　　咏武侯多矣警切悲壮。无如此作。子瞻以古。太穉以排。对峙千秋矣。

　　△蔡维宁

　　送家叔祖君伸奉敕备浔州

　　○送家叔祖君伸奉敕备浔州

　　草绿燕山雪沙黄雁乡天君恩多日处驿路晚风前。制远崇专勑承岩宠赐筵百夫堪作长万里敢言边至治销兵燧。先声走瘴烟地蛮无落叶水跕有腥鸢列卫千峰正。占农二气徧。家看新笋候疏草敝裘年。别马仍分策同衣久让绵拜车怜滞迹枕剑想渔船

　　△季孟莲

　　清虚真人

　　○清虚真人

　　赤城游与食浩汗费清澄驭日行无影。梯空目碍棱田芝锄散劣。石髓嚼晶凝。鹤片银河痕。 【 去】 衣鳞玉井氷。怪禽翔董杏精魅护丁藤髓洗空青脱疮侵臭秽蒸周公千岁笏汉武九华灯金箓朱泥字。丹台玉刻层。隙中吹野马。天背抚云鹏。遥赴青君会歘从绛阙升

　　△陈子龙

　　吴越武肃王祠

　　○吴越武肃王祠

　　草草羣雄事纷纷割据年斗牛占王气屠贩出豪贤地屈孙刘势形支江海边。爪牙多徤勇。参佐集神仙。本奉中原朔。时分属国天。锦城开邸第。大木拥旌旃。受册三楼上。歌风驷马前。自从纳土后。终见举宗迁。青葢方朝洛。丹书改赐田。金舆何日去。玉椀不曾还。守墓新恩重。荒祠旧德传。冕旒皆壮丽。子姓侍绵联。晚树腾鼯鼠。虚檐响杜鹃。崇功铭版碣遗恨满山川异代还祠庙。当年入管弦。窦融应贵宠。张轨共周旋。锡礼何妨盛王侯岂易捐谁言脱屣便。不见誓书坚。宋室诸陵在。南枝更可怜。

　　△华淑

　　藏菊

　　○藏菊

　　廵影幽无尽难为欲谢时余英残可恋越候久当移。憔悴违雕槛秃贵唐远素簃遽摧还惋惋。欲委更迟迟。斟酌情能到经营地所宜畦边潜气色。檐角表恩思。扫拭僮劳苦。擎拏众逶迤类收仍辨色分贮独标奇。藉草遮应密。添肥壅勿亏。周防求妥贴。安放或参差。弱橘偕包里。丛兰并护持。稍妨惟冻雨。最昵是晨曦。属意难偏及含怀有厚期。平平正助冺略略燠寒知。蚓伏倪全蛰。虫规隙暗丝。未须悲晚节幸好蕴芳姿坠露承虚藁陨霜只压篱憯衰情更重御冷法无遗土趡惊乌啄泥堘折竹垂遥心同向敛微诀更相咨改岁春风到先看翠叶披。

　　△项煜

　　幽居（稍节）

　　○幽居 【 稍节】

　　挂衲下南州扃庐事事幽宝簪招燕子瑶瑟感龙湫菱窅难停棹堤赊自怯游江篱添紫翠蓑雨滴池沤遣鹿栖松影因槐迭石楼图成充案左瓢老贮床头偃蹇拈棊睡。蹉跎览帙休无忘佳友诺未免遯翁求又宝瑟闺中夜晶屏月下人亦有致

　　△张爕

　　过孟尝君养士处

　　○过孟尝君养士处

　　伊昔雄风集经今爽气悬高门儿五日幸舍客三千骨朽芬难没。庭虚义尚传贫知焚券日报以出关年。叹世帝因鬼。加人膝堕渊。大鱼聊自尔。吠犬竟谁怜。燕雀空山外烟云古道边停车重回首忆汝故魁肰。

　　△释自扃

　　游天洞

　　○游天洞

　　剎古诸峰秀山名百代悬奥衷宜有洞幽閟岂无天崄入猿相臂深垂马及鞭。薜函云未启。琴挟客思眠霁晓松杉雨泠晨窦壑泉春容堪杂坐。逼塞恨难前。挂衲吾期老磨厓孰见传穴清通杳渺刳碧泄虚玄一啸 【 宜避下吟字】 空灵答长吟内外连 【 游洞真景于鹄秦越人洞诗地响知远钟似犹逊此语超妙】 仙都谁欲问将此证青莲

　　△华淑　吕自咸　黄传祖　黄芝

　　以巽赠闻修小石篆章诸子咏焉

　　○以巽赠闻修小石篆章诸子咏焉

　　兰音相荷久琼玖报清欢出袖一函小贻章片笋寒 【 淑】 追摹良得意。急就反飞翰。 【 自咸】 结构劖锋稳。蜿蜒入想难。 【 传祖】 砂心填翠绿虫窍蛀琅玕 【 淑】 籀篆毫端剔螭虬指面蟠 【 芝】 波疑分古榻。棱更爱微刓。 【 自咸】 珠两营能称。青蓝派不奸。 【 传祖】 鹿鉟谙蠹字。龙穗涨新澜。 【 传祖】 拂拭坚姿溢摩娑古意殚 【 芝】 笔遒非恃瘦隶朴乍疑胖俗借偏傍溷。■〈言为〉厘正侧完。 【 传祖】 临笺同蚪玩。拈指映螺看。 【 自咸】 盟恋三年远酬惟一夕宽谱搜时罕俪裁赠待吟安 【 淑】
　　鬼炼神镵追踪韩孟

　　七排

　　△王思任

　　送马仲台之官南雍

　　○送马仲台之官南雍

　　一官隺隐半居田。葢代龙门却斗悬。霖雨出山先海国。春风到越尚歌弦河阳花下人桃李。岩壑斋头吏偓佺。阮屐风流寻胜处潘舆昼永赋闲边赤文洞老劳雠字启事山公忽简宣共贺先生称国子。更难博士起秦年。淮波月泛鸡鸣寺。笋轿香停燕子船。制肃玄端冠切汉佩寒苍水玉千阗桓荥不独夸稽古贾傅应能在议前苜蓿缘长将释菜。凤鸾咮傲岂思膻。清通自古非凡骨。典要于今必仔肩。无恙故人如见问主臣钓碣未须怜

　　△钱谦益

　　履之弟见示四十自序诗依韵和答

　　○履之弟见示四十自序诗依韵和答

　　吾家群从凋伤日。如尔伶仃信可怜。慈母艰贞宜有后。孤童刻励更谁先。风仪鹄立衣冠羡堂宇翚飞里巷传禄以代耕仍旧业婚而不宦亦前缘焚香扫地那容唾。泼墨书裙讵忍湔。每听风声常墐户偶观云色为占田愁潘瘦沈看君似。怨李恩牛笑我肰。静坐自谙调马法闲庭小试鬪鸡篇。三分■〈毛冐〉■〈毛喿〉宁非福。一室团栾已是禅。浊酒过墙欣共醉。清宵幞被抵同眠山青水绿中吴地麦秀莺啼半夏天弟劝兄酬莫虚度从今排日庆余年。

　　△锺惺

　　徐元叹再至金陵过访将归吴门送之

　　○徐元叹再至金陵过访将归吴门送之

　　已非碌碌旧吴蒙神字今番又不同爱我门庭仍似水。看君衫袖欲从风。为期珍重冬春后相晤蹉花鸟终。每夜坐皆邀好月。两年来必植新桐。主宾蔬茗高人福。语默氷霜静者衷生死到时思善友倡酬忘处见名通觌颜翻作难遭想刮目常生屡别中但使重逢各精进。莫悲岐路暂西东

　　△陈函辉

　　寿陈自庵郡尊重九后一日初度

　　○寿陈自庵郡尊重九后一日初度

　　春台登处见秋光昨日重阳已贮觞节后风流思醉白朝端恩数报征黄宽条比屋华胥近吹律临风兑德长九畹滋兰培士气百嘉盈稼饱农箱扶桑日下悬弧彩。杓斗声中听履忙送酒曲街容散吏题糕彩句续仙郎。九华结实贻彭祖。三寿称诗说鲁臧。晴色满城参佐集山公方在习池傍

　　补遗

　　徐　波一首

　　△徐　波

　　瞻礼天宫寺善财云是唐塑长尺二寸

　　○瞻礼天宫寺善财云是唐塑长尺二寸

　　东城留古像西日访仁祠事迹征残衲。因缘扪断碑。楼开弹指顷。相好化人为本色童真妙严身璎珞随。尽形惟合掌迎笑在披帷面面看生动人人欲抱持性灵龛室满。国土艹鞋知。善应将来梦。传闻过所期已胜名手画。敢讶法身卑。今日焚香礼。它年把臂时。
　　本色到家不浓不淡妙正在阿堵中

　　卷十七终

　　●明诗平论二集卷十八

　　五绝

　　利瓦伊祯一首　　　　陈继儒十三首
　　王思任二首　　　高攀龙四首
　　邹廸光一首　　　　周　祝一首
　　吴鼎芳一首　　　　葛一龙二首
　　茅元仪一首　　　　文震亨一首
　　潘一桂四首　　　　谭元春一首
　　释明河一首　　　　释读彻一首
　　钱继章一首　　　　陈名夏二首
　　方以智十首　　　　吴伟业二首
　　舒忠谠七首　　　　孙　临二首
　　吕　阳二首　　　　谭元亮一首
　　戴国士一首　　　　程　邃一首
　　杜　浚一首　　　　吴德操一首
　　周圣楷一首　　　　左国林一首
　　孙永祚四首　　　　蒋　韦一首
　　棃遂球一首　　　　刘　广一首
　　杨　补一首　　　　杨廷祯一首
　　黄枢臣二首　　　　徐　增一首

　　六言

　　程嘉燧二首　　　　陈继儒五首
　　方以智一首　　　　金　堡四首
　　曹尔堪一首　　　　胡　梅六首
　　陈宗之一首

　　五绝

　　△利瓦伊桢

　　四皓庙

　　○四皓庙

　　本是朝飞雉更名作野鸡四人成羽翼。怂慂向晨啼。

　　△陈继儒

　　赠无瑕上人
　　饮惠泉有感
　　雪夜
　　山居夜望
　　春雨
　　山居
　　题畵
　　艳曲
　　天目盆松
　　解语花
　　望乡台
　　月下登金山

　　○赠无瑕上人

　　宝剑绣不飞化作长虹影霜月照禅床。何如铁衣冷。

　　○饮惠泉有感

　　陆羽竹炉寒清泉气若兰如何出山后便作下流看

　　○雪夜

　　一斗紫酡酥。百石葡萄酒。粉面里貂瑜。琵琶不停手

　　○山居夜望

　　儿童逐白鸥。转入松萝影。夜深不归来。月照葛洪井。

　　○春雨

　　春江欲入户雨势来不已小屋如渔舟蒙蒙水云里

　　○山居

　　春阴压杏花欲落犹未落翠羽两三声飞上秋千索

　　又

　　婆娑古尊罍结缚小溪屋山深谁叩门。乃是新生鹿。

　　○题畵

　　孤屿俯春江。天青浪花冷。石窦小如钱。窥见飞帆影。

　　○艳曲

　　罗帏少风来流苏转不歇春猫滚绣鞋鞋瘦如新月

　　○天目盆松

　　此松天目孙■〈山差〉峩类其祖中顶秀擎云。犹堪坐巢父。

　　○解语花

　　唤妾解语花妾小不解语所以君王前常呼尔与汝。

　　○望乡台

　　登台望故乡空惭气如虎。祖老不封侯。孙败为降虏。

　　○月下登金山

　　江平秋万里。山静月三更。彷佛寒烟外。瓜州有雁声。
　　却是唐调

　　△王思任

　　登大尖
　　鸣瀑涧

　　○登大尖

　　青天剪六尺紫海蹴千涛战败俱投甲。胡旋拜大旄。

　　○鸣瀑涧

　　一买石梁布再买龙湫柱洗耳独怡肰轰银喧雪处

　　△高攀龙

　　静坐

　　○静坐

　　有事故应事事了原无事若起厌事心。如何了得事。

　　又

　　有事与无事常通为一事。无事实有事。故名为一事。

　　又

　　其实无一事。只有一大事。大事苟未明。如何说无事。

　　又

　　欲明一大事勿放过一事事事都是了方知本无事
　　六祖坛经。于诸典中最为警捷。读先生四偈。又不须读坛经矣。可与艮卦爻词参看。

　　△邹建光

　　估客乐

　　○估客乐

　　一钱不肯用。千钱不惜费。计利在生涯挥金在游戏
　　说出此辈行径与草臣吴豪行千钱买牛羊一钱买糠粃同一痛快

　　△周祝

　　钓月

　　○钓月

　　花深溪色古水冷月痕青 【 奇景从未拈出】 夜静垂纶坐无人识客星

　　△吴鼎芳

　　松下

　　○松下

　　松根酒一瓶。月下人两个。月落酒瓶空自枕松根卧。

　　△葛一龙

　　山行
　　邻人送菜

　　○山行

　　前山白云起忽复失其处却看过来人曾与云相遇

　　○邻人送菜

　　纔见雨中青又当霜后熟邻叟舍腰鎌即 【 手】 手 【 还】 为予束。

　　△茅元仪

　　送兴公渡海隐支提山

　　○送兴公渡海隐支提山

　　祗道深山浅。翩肰渡海行海穷山复见深浅几能乎。

　　△文震亨

　　香橼屋

　　○香橼屋

　　香不带花气果中无是奇采青原有意枝重不胜垂。

　　△潘一桂

　　燕子矶
　　溪行杂咏（四十四首录三）

　　○燕子矶

　　危矶如怪云 【 只五字已尽形容】 离羣独孤出禹功不及施惊湍下千尺。

　　○溪行杂咏 【 四十四首录三】

　　水浅鱼梁出沙晴鸟迹明羣蜂相揖让送客出江城。

　　又

　　山远草木豪。水安鸥鹭静。一石如醉渔。临流濯清听

　　又

　　已断樵牧途但织狐免迹木末叱牛声。耕犂在山□。

　　△谭元春

　　忽忆

　　○忽忆

　　小姬未解事一拙系予思。不避当前妇。问予归几时。
　　形小姬騃稚却影出君妇妬意如何

　　△释明河

　　月明钟（一百首录二）

　　○月明钟 【 一百首录二】

　　久雨逢晴日神情自跃肰扫阶除乱石。飞出一枝泉

　　又

　　击碎箜篌觅君王自躁心。浅音犹自失。何况伯牙深。 【 琴】

　　△释读彻

　　谢君采石间像

　　○谢君采石间像

　　僻性在诗篇为官负酒钱。人间无处着。好放石头边。

　　△钱继章

　　方博士

　　○方博士

　　骨朽名始 【 方】 烈瓶空道不贫丘身能殉主十族不随人

　　△陈名夏

　　微山凤凰台
　　白香山寄微之

　　○微山凤凰台

　　白下题诗处风流擅凤台微山名亦着或者谪仙来。
　　将无作有笔情幻动

　　○白香山寄微之

　　偶肰开一帙。二十二郎书。风雨怀人路。江州泪有余。

　　△方以智

　　季子黑貂裘
　　范叔绨袍
　　高渐离筑
　　子房椎
　　管幼安木榻
　　李太白鞾
　　王摩诘郁轮袍
　　酒楼赠燕人
　　上客谣

　　○季子黑貂裘

　　乡里不足骄。聊以傲兄嫂。人生重势位。车裂何妨早。
　　主父鼎食鼎烹之激

　　○范叔绨袍

　　报怨亦劳劳何须杀尔曹死生皆自我 【 豪杰语】 原不为绨袍

　　○高渐离筑

　　死可谢荆轲其如不中何可怜燕市里。今不敢 【 孰敢更】 悲歌。

　　○子房椎

　　壮士诚难得不中复不死此时避何地。 【 方　】 当从 【 疑投】 赤松子

　　○管幼安木榻

　　出门看车骑割席遂独卧似此五十年子鱼岂能坐

　　○李太白鞾

　　题诗傲天子。 【 九重】 当时果肰 【 笑公真大】 醉若欲作高官。岂可 【 应】 辱宦寺。

　　○王摩诘郁轮袍

　　男儿欲逢时何事不可作我亦填新词。悔不学轻薄。
　　不讳妙正见愤激

　　○酒楼赠燕人

　　燕客善弹争悲歌旧有名。近来离别易。不畏断肠声。
　　心酸口硬

　　○上客谣

　　对客但言冗呼童速驾车昨宵都尉饮。明日五侯家。

　　又

　　日有长安信。诸公附耳言。袖中藏密札。得自小黄门。

　　△吴伟业

　　子夜词

　　○子夜词

　　忆欢教侬书少小推无力别郎欲郎怜。修笺自雕餙。

　　又

　　夜凉入空房侍婢代除妆枕前钩不下。知未解衣裳。

　　△舒忠谠

　　评字
　　鸿门玉斗
　　习家池
　　玉镜台
　　寓青镂斋偶有所忆彷凤洲以世说传之（六首录二）
　　饮杜康泉

　　○评字

　　曹娥乐毅帖忠孝觇所造却怪朱新安。作字师曹操。

　　○鸿门玉斗

　　示玦亦太拙舞剑亦可怪何如将玉斗多酌劝樊哙

　　○习家池

　　山公已酩酊接罗从倒载晋室好清言糟风亦一代

　　○玉镜台

　　问奴披纱时将母堪噱作问奴绝裾时将母堪泪落。

　　○寓青镂斋偶有所忆彷凤洲以世说传之 【 六首录二】

　　赀郎亦卿秩骠骑多狗屠不容置此辈。何以为京都。

　　又

　　鼻者面之山。目者面之渊。近来工刻削。位置都不肰。

　　○饮杜康泉

　　陆羽茶经水年来已半尝如何泉底味。今古带漕香。

　　△孙临

　　侠士歌
　　少年行

　　○侠士歌

　　白骥赛秋霜乌弓如楚铁尊前磨宝刀洗尽仇家血

　　○少年行

　　春堤花草暗马上鹿卢新堪笑长安客有钱不作人。

　　△吕阳

　　越游纪胜（二十三首录二）

　　○越游纪胜 【 二十三首录二】

　　泸洲传妙药。鼯鼠亦飞仙。愿浴龙须菜。飡英味太玄。

　　又

　　大道吾无隐芳心是药田吹香亭上宿。仙侣一垆烟。

　　△谭元亮

　　江上吟

　　○江上吟

　　山云久凝结视如下 【 一】 上 【 片】 天古松苍在内只似雪中烟

　　△戴国士

　　新凎

　　○新凎

　　闻有小庐山。飞来伴紫凎。山灵懒出云烟水自浓澹。

　　△程邃

　　自题畵

　　○自题畵

　　云逸山光活林呆壑气凉草边新雨失流水一湾香

　　△杜浚

　　祖士雅
　　张廵（其二）
　　苏子瞻

　　○祖士雅

　　胡雏非腐儒又复非名士此间对局人独有祖家子

　　○张廵 【 其二】

　　观士观其败。观玉观其碎玉碎必有光士败必有气

　　○苏子瞻

　　堂堂复尚堂堂子瞻出峨嵋幼读范滂传。晚和渊明诗。
　　略尽生平

　　△吴德操

　　宫词

　　○宫词

　　翠缕重重结轻风太液来汉宫新册立。早筑避风台。

　　△周圣楷

　　到家

　　○到家

　　岂有远行人到家心菀结本是恋乡人。怕作还乡客。
　　本近乡情更怯来情真虽再提唱不觉其陈

　　△左国林

　　宫词

　　○宫词

　　支给买花钱。宫人近数千。唱名羞不语走过御床前

　　△孙永祚

　　咏史四首

　　○咏史四首

　　博浪椎方索蓬莱使又行副车如未 【 不】 误何药独长生

　　又

　　置酒未央殿功臣半就烹自知天子贵。不复骂儒生。

　　又

　　东封泰山石。北上单于台。欲问通仙路柏梁前夜灾

　　又

　　车驾征辽去江都柳色浓迷楼成一炬。何处更留侬。

　　△蒋伟

　　瀑布

　　○瀑布

　　飞泉本不劳。观者代之力夕坐心与肰晴天舞空雪

　　△黎遂球

　　没字碑

　　○没字碑

　　故是秦皇字焚书诰一篇李斯先腹诽翻案峄山巅。

　　△刘广

　　题画白兔葡萄

　　○题画白兔葡萄

　　不受嫦娥管由他月影孤潜身乞王母。分取草龙珠。

　　△杨补

　　滴水岩

　　○滴水岩

　　穷岩泉失道龙雨怒难移一点下百尺。千声无了时。

　　△杨廷桢

　　忆旧

　　○忆旧

　　一别六春秋忽来梦中语语半天似明。床头落酸雨

　　△黄枢臣

　　咏史

　　○咏史 【 张华】

　　嵩山科斗书乃是显陵册必问束广微。何以云博物。

　　又 【 王戎】

　　圣人贵名教老庄明自肰田园徧天下犹将李核钻

　　△徐增

　　晓发

　　○晓发

　　老霜积荒舟客子游心冷鸡咽水村西渔灯连日影

　　六言

　　△程嘉燧

　　江雪

　　○江雪

　　乱眼江云飘忽照心山雪徘徊渔舟迟客不发野庙无人自开

　　又

　　立马嘶寒断渡。居人乞火沿村。十步雪迷津阁。半空涛殷山门。

　　△陈继儒

　　题云山
　　客至
　　山中

　　○题云山

　　雨过石生五色云度山余数层峕有炊烟出树中多处士高僧

　　○客至

　　潇洒侯多编户清凉国有吾庐忽覩快风快雨恰逢异人异书

　　○山中

　　燕子飞来枕上荷花开到桥西新凉几番客至永日不住鸡啼

　　又

　　数峰黛色眉青一道霞光髯紫挈御风人同行。寻偃月子到此。

　　又

　　烈士不令人疑贤者养其身待。吹箫伍相有心。挝鼓祢衡无赖。

　　△方以智

　　戏作

　　○戏作

　　此生休待知音。双剑三杯一琴莫调长安易到。看人用尽黄金。

　　△金堡

　　六言（二十首限花沙韵录四）

　　○六言 【 二十首限花沙韵录四】

　　十万杀人草菅。面牺功德河沙。梁武城中少蜜。如来钵内无花。

　　又

　　护着食羊破菜防他吐饭留沙飞麦忽肰化蝶。不教五谷开花。

　　又

　　欲到天涯索对拚来水底怀沙烈士岂贪口腹。龙舟荡尽沤花

　　又

　　千佛销光画血。五经扫地飞沙。内史有花在面。六郎有面如花。

　　△曹尔堪

　　漫题

　　○漫题

　　小鸟轻千柳叶新鹅白似杨花一点菱秧出水。半湾蒲镞侵沙。

　　△胡梅

　　无题
　　卖药闲吟

　　○无题

　　甃玉柳鳞牵翠帘犀桃绶窥红身在鸳鸯社里名留缱绻司中

　　又

　　高下奇花藏户逶迤修竹迷廊娉婷既言有市温柔安得无乡

　　又

　　翠羽双蛾倒晕红潮两颊凝酥节度一军惊视使君五马踟蹰

　　又

　　方绣领间凤子圆珰耳上花儿岂见飞琼总角已知弄玉将笄

　　○卖药闲吟

　　床对蜂房小小。书连燕垒高高。仰看两崖竹树远抛三径蓬蒿童斸一条曲杖。僧贻百衲方袍。

　　又

　　鸟立山坡牛角蚁衔篱落花须雨过沙纹成籀潭清云白如鱼独立不知兴尽枯吟直至更余

　　△陈宗之

　　归思

　　○归思

　　清淮翠鬂度春灵谷红泉结夏有酒自坐鱼车无钱胃求鹅然歌残一派秋光马上玉人初下

　　卷十八终

　　●明诗平论二集卷十九

　　七绝上

　　叶向高二首　　　　利瓦伊祯六首
　　顾起元二首　　　　曹学佺一首
　　邢　侗二首　　　　邹廸光四首
　　陈继儒二十六首　　董其昌五首
　　葛一龙二首　　　　沈德符十九首
　　李流芳二首　　　　尹　伸五首
　　吴鼎芳一首　　　　程嘉燧十六首
　　钱谦益十首　　　　娄　坚五首
　　唐时升四首　　　　宋登春一首
　　锺　惺七首　　　　谭元春十三首
　　卢世二首　　陈必谦一首
　　黄景昉一首　　　　曹　玑一首
　　吕兆龙七首　　　　吴士权四首
　　陈名夏五首　　　　方以智二首
　　袁中道一首　　　　申绍芳十首
　　郑友玄二首　　　　陈弘绪二首
　　陆奋飞一首　　　　蒋锡畴一首
　　释通润一首　　　　释明河二首
　　释读彻二首　　　　陈函辉六首
　　许　经七首

　　△叶向高

　　匪莪先生光禄卿署中苦井忽变甘泉为赋

　　○匪莪先生光禄卿署中苦井忽变甘泉为赋

　　苦井今朝忽变甘长留清署作奇谈广州刺史空能饮。千载泉名尚是贪

　　又

　　沉沉东署昼常扃清渭俄流失浊冱何事卫公劳水逓堂阶只尺是中泠。

　　△利瓦伊祯

　　羊成侯祠
　　迷楼（十二首录一）
　　谒志公塔（十八首录一）
　　题王少府像
　　秦中尉徐继室挽诗
　　送姜生游太学

　　○羊成侯祠

　　黄沙四塞搅南风。典午河山鼎沸中恨杀夕阳亭上语。谁知密敋有羊公。

　　○迷楼 【 十二首录一】

　　深夜披衣起和歌迷楼好景更如何西来一朿编菅炬。红较春花万树多。

　　○谒志公塔 【 十八首录一】

　　十二时歌十二科。添将梵夹费伽佗。同朝亦有西天祖。万法皆空一句多。

　　○题王少府像

　　斋厨囊粟薄充饥战胜纷华貌自肥不分邴生名养志。须过六百石方归。

　　○秦中尉徐继室挽诗

　　闻道秦台下凤皇。玉箫声彻去何方将雏留得人间曲。自返名山旧女床。

　　○送姜生游太学

　　乞得侯门五鼎鲭君卿唇舌有余腥。新诗最爱姜平子。不作人间曲尾丁。

　　△顾起元

　　园居漫兴（六首录二）

　　○园居漫兴 【 六首录二】

　　舌含茗甲初成雀子孕椶花乍作鱼红雨未销方隐几绿天微幕正抛书

　　又

　　门外槐阴秋漠漠檐前花影日纷纷谁笺鸟迹蜗涎字自纂猿江隺树文

　　△曹学佺

　　和闻梵

　　○和闻梵

　　山下层层起莫烟山中一点佛灯燃僧家功课如常事。只有朝昏无岁年

　　△邢侗

　　赠万伯修使君
　　古意

　　○赠万伯修使君

　　叱拨桃花价果殊牵来喷玉望风呼输他兽锦三千疋赢得龙荒万里驹

　　○古意

　　零落钿蝉出汉宫。阑干双泪背春风君王总署回心院再画蛾眉恐未工

　　△邹廸光

　　捉搦歌
　　堤上行
　　展旗峰
　　玉女峰

　　○捉搦歌

　　不用金樽碧玉铛。那羡鹑臛潜鼍羮腊酒如油青菜甲与郎促膝双杯行
　　村得快人

　　○堤上行

　　堤上骅骝堤下船王孙宝带女钿蝉众中相指不相识。知是目成何处边。

　　○展旗峰

　　列宿为斿斗作幢拔山气力总难扛一从借与蚩尤后风雨千年不受降

　　○玉女峰

　　移来姑射便忘还雾鬓云鬟不可攀何事贞心却化石。霓裳缥缈向空山。

　　△陈继儒

　　访光福徐太和山居留赠
　　晓起
　　鼓琴
　　老松
　　村居
　　和令则题画
　　余常过一山邻老而嗜花红紫映户弄孙负日使人不复知有城居车马之闹赠以诗
　　南都
　　体玄老汉故方壶隐君也别十余年访予山中赠之
　　读少陵集
　　题沈山人壁
　　看花纪事
　　杂咏
　　读神僧传（二首录一）
　　梅花
　　题卖茶山家壁
　　检史
　　看落梅
　　题寿山福海图（二首录一）
　　送友读书富阳
　　夜访秋潭
　　有感
　　题毕钵山图
　　题寿安寺壁
　　山中

　　○访光福徐太和山居留赠

　　崦西茶坞有人家。云抱青山水抱沙。记得春深无个事。梅花看尽又桃花。

　　○晓起

　　一帘晴色养花风鹦鵛驯人不闭笼晓起恰当残月白提壶亲自洗梧桐

　　○鼓琴

　　老树槎牙匝涧生弹琴树底月凄清有时弦到真悲处古战场中蟋蟀声

　　○老松

　　入林松影绿茫茫丛草多闻琥珀香隺子解飞乘月去空巢生出野鸳鸯

　　○村居

　　青草湖边白石西花篱茅屋酒帘低来来去去双黄鸟不到浓阴不肯啼

　　○和令则题画

　　山村雨霁水痕加鸭嘴滩头燕尾沙新结松棚试新茗好风无力扫藤花

　　○余常过一山邻。老而嗜花。红紫映户。弄孙负日。使人不复知有城居车马之闹。赠以诗。

　　有个小扉松下开堂前蔬药绕畦栽老翁抱孙不抱瓮刚欲灌花山雨来

　　○南都

　　太平风景是京华白马黄衫七宝车寒食鬬鸡归去晚。院门新月印梨花。

　　○体玄老汉故方壶隐君也别十余年访予山中赠之

　　山镵冡刻书千笈。雨甲烟芽菜一筐。羡汝半生真可子。满鞋红叶看斜阳。

　　又

　　我开冷眼看人热人挟忙官鬬尔闲何日相携老藤杖隔桥欹笠望云山

　　○读少陵集

　　兔脱如飞神鹘见珠沉无底老龙知少年莫漫轻吟永。五十方能读杜诗。
　　○东坡晚年方好读陶集。杜祁公晚年方知读楞严。王弇州晚年方好读苏文仍知肠肥脑满时。鹘突不少。今人学未若赘疣。而自负无前。只是气浮。亦缘年力未到。眉公此语。岂止点醒学诗人耶。

　　○题沈山人壁

　　白醉茅檐天子福黑甜花坞圣人权山居石壁寻常尔底事儿童号浪仙

　　○看花纪事

　　春寒风弱酒旗斜亚字城南八字沙午后主人犹病酒。隔篱小犬吠桃花。

　　○杂咏

　　春风咲入酒家胡换酒常投五岳图日暮行歌向山去。桃花横在铁葫芦

　　○读神僧传 【 二首录一】

　　百尺龙湫彻底清风吹一叶毒龙惊老僧浴罢腥风起。霹雳光中啸几声。

　　○梅花

　　小鬟清晓报花开无数梅花照镜台好揭紫丝新步障红儿捧取绿珠来

　　○题卖茶山家壁

　　东西崦曲半人家种剩梅花种早茶茶坞落英堆满寸。怪来茶味是梅花

　　○检史

　　雪满前山酒满觚一编常对老潜夫儿曹空恨咸阳火焚后残书读尽无

　　○看落梅

　　浮浮花发枝头艳忽忽香吹水面来莫怨梅花尽情落几人看到十分开

　　○题寿山福海图 【 二首录一】

　　萧萧绿发映朱颜买隺修琴不记年门外客来无酒器。鐡冠长汲杏花泉 【 铁冠汲泉。妙于葛巾漉酒。】

　　○送友读书富阳

　　深山五月雾漫漫不着重裘马上寒行李莫教梅雨湿万松阴里晒书难

　　○夜访秋潭

　　水边鬼火时一点树下头陀绝四邻临别张灯看竹去自开门送自关门

　　○有感

　　老瓦盆边一醉翁愧无奇策献重瞳休将灵运须三尺鬬入儿童百艹中

　　○题毕钵山图

　　毕钵罗峰迥入霄不通猿鸟不通樵横空独水如飞栈半月仙人一换桥

　　○题寿安寺壁

　　灌木阴阴殿角斜寺南一带好人家春潮退后西风急破网无鱼挂落花

　　又

　　雨余石壁绿初齐细拂苔痕认旧题读罢支颐碧窗下松花如雪打黄鹂

　　○山中

　　空山无伴水无枝。鸟雀啾啾虎豹饥独荷长镵衣短后五更风雪葬厘离
　　酒徒剑侠行径如生

　　△董其昌

　　题画赠眉公（二首录一）
　　画家霜景与烟景淆乱余未有以易也丁酉冬燕山道上乃始悟之题诗驿楼云
　　题画赠许绳斋郡伯时浚河成
　　题画为杨弱水侍御
　　题画送人归江西

　　○题画赠眉公 【 二首录一】

　　何处江山好定居卜邻真拟傍专诸骚人已落滋兰事濠叟犹传说剑书

　　○画家霜景与烟景淆乱余未有以易也丁酉冬燕山道上乃始悟之题诗驿楼云

　　晓角寒声散柳堤千林雪色亚枝低行人不到邯郸道一种烟霜也自迷

　　○题画赠许绳斋郡伯时浚河成

　　楼倚城阴九点烟虚窗忽响白苏泉应将太史河渠记。并入南华秋水篇。

　　○题画为杨弱水侍御

　　绿溪青嶂是秦归。灵境今归藏史居。素友讵迷初得路顽仙曾读未焚书。

　　○题画送人归江西

　　归鸿别隺夜钟残徙倚霜庭醉不欢颇忆故山寒翠否。天涯相向画中看。

　　△葛一龙

　　魏武赎归蔡琰
　　江行口号

　　○魏武赎归蔡琰

　　驮金辛苦向黄沙赎得文姬到汉家多少遗书付王粲。独传胡语拍霜笳。

　　○江行口号

　　不断江流不断洲。苇黄芦白杜兰幽月寒螺女搴香夜风动蛇神捣药秋

　　△沈德符

　　赠广陵杨眉尹见访（八首录一）
　　新茶竹枝词（二十首录二）
　　杨子江（十二首录一）
　　看灵谷松同王子彦（四首录二）
　　中秋吴下诸胜合家姬连夕大集（廿首录二）
　　雪中同诸君送张葆生南还（八首录一）
　　臆史杂言（一百四十首录十）

　　○赠广陵杨眉尹见访 【 八首录一】

　　养纸芙蓉粉似脂瓠犀濡墨写新诗蛮笺幅幅题杨字。怕有人猜卫茂漪。

　　○新茶竹枝词 【 二十首录二】

　　野服江南负俊声使君伧父漫相轻瓷神博士叨茶报。何物人间李季卿。

　　又

　　蟹眼初翻正焙香瓶笙声里日初长携将二十四都统。来品君家十六汤。

　　○杨子江 【 十二首录一】

　　燕中失意归途喜北渡心情懒不堪罨画溪山花月夜助人雌懦是江南

　　○看灵谷松同王子彦 【 四首录二】

　　戈戟阴森捧帝台中宵争听怒涛回御前十万霜皮甲。似向鄱阳确鬬来。

　　又

　　十四朝来雨露浓。蔽空鬐鬣戏狞龙。钱唐赵帝真寒乞。尺干教名御爱松。

　　○中秋吴下诸胜合家姬连夕大集 【 廿首录二】

　　腰围手腕技重重快睹贪看又怯逢儛掌已怜张净琬。弯弧仍怕李雍容。

　　又

　　作计欢场好庇身。糟坛筑就又花裀信陵末路方奇俊曲士那知酒妇人
　　似快似愤似达口角甚妙

　　○雪中同诸君送张葆生南还 【 八首录一】

　　腊尽江南到已温韭黄葅笋荐河鲀地衣团饮谈风雪。笑杀狂奴在蓟门。

　　○臆史杂言 【 一百四十首录十】

　　倡条迨叶漫平章吴帝唐宗一例狂新授官衔堪绝倒。惜花御史侍芝郎。

　　又

　　袁粲门生杀穉儿噬仇狞狗竟陈尸黄金合范韩卢像。陪祀桥边豫让祠。

　　又

　　计赚英雄是太宗尽将文史老三冬帝王此后输乡贡。进士前衔李道龙。

　　又

　　东汉人材敌古初那知中正法全疏虚名只似今时彦。察孝廉身父别居。

　　又

　　卖履分香亦枉肰。子桓狗鼠有谁怜。不知伏魄过时伎。曾否西陵望墓田。

　　又

　　溺爱晋家存正度斥昏隋室贬房陵。两朝异法俱亡国。自是天心有废兴。

　　又

　　伯仁金印醉狂呼。周札开门纳逆徒。诛赏一家真倒置。枉教江左号夷吾。

　　又

　　玄德颓龄离白帝文皇晚节事高丽英雄枝痒兼才尽一蹶堪怜竟不支。

　　又

　　子房歼羽伍鞭尸二楚虽墟步月迟。锺邓片时齐授首。无人击节快姜维。

　　又

　　书生讥切苦纷纭烈妇贞臣几策勋具眼昔惟王介甫。相称冯道女昭君。

　　△李流芳

　　雨中看梅西碛

　　○雨中看梅西碛

　　山头白云自往来。山腰白云团不开。共道山腰云更白。不知却是梅花堆。

　　又

　　溪头一夜雨喧豩添得泉声万壑哀花事摧残君莫问只如元为听泉来
　　能始昭州途中遣兴诗。常说竹篱茅舍好。请君今夜且安眠。妙于点醒。此后二句妙于排遣。

　　△尹伸

　　鸿门
　　视师海上（四首录二）
　　入黔
　　游仙曲（三首录一）

　　○鸿门

　　一掌山河属赌场千秋碁局几兴亡项家竟不曾先着。卮酒全输与舞阳。

　　○视师海上 【 四首录二】

　　一望滔天碧海湾。直凭貔虎作雄关午潮西上三千尺战舰高于马迹山

　　又

　　裁出钱场即控弦黄衫绿帻气翩翩片颿时向龙堆宿东面从无日本船

　　○入黔

　　乱波颓壁不成峯百里童童山万重。竟日驰驱裁一舍。寒风五月似初冬。

　　○游仙曲 【 三首录一】

　　玊鳞毫染碧霞笺芝简灵文尽欲传弘景道华新视草从今才鬼不登天

　　△吴鼎芳

　　雨渡

　　○雨渡

　　苇岸烟生语夕鸦绿蓑青笠称渔槎残霞衬出西峯雨掩映波心几树花

　　△程嘉燧

　　中秋风雨送长卿归新安
　　除夕
　　画风雨夜泊沽酒图
　　湖南晚归
　　许儆韦白下寄丙午所画秦淮秋雨索题
　　坐月金莲池
　　登楼
　　雨中张子薪饷麦
　　听曲赠赵五老
　　曲中听黄问琴歌（八首录一）
　　题弄月图
　　忆金陵（杂题画扇）

　　○中秋风雨送长卿归新安

　　山雨空楼落木多月明城下见漳河江南鸟道青枫外。三百高滩飞 【 卷】 白波。

　　○除夕

　　久客怀人百事慵春归 【 回】 几日又残冬长安雪后无来往报国门前独看松

　　○画风雨夜泊沽酒图

　　雨作江花荻作声荒寒如梦旅魂清村酤未是消愁物。欲共残灯话到明。

　　○湖南晚归

　　湖头新水出新绵荷叶生时又一年桑薙乱烧斜日里百层山翠万条烟

　　○许儆韦白下寄丙午所画秦淮秋雨索题

　　六年光景未题诗画得如尘似梦时。断雨湿云休细看看来容易鬓成丝

　　○坐月金莲池

　　竹根松月白泠泠。暗石荒藤坐小萤。却咲林 【 邻】 僧也归去夜泉何事不同听。

　　○登楼

　　少小听歌怕唱愁一声楚尾与吴头如今身在伤心地但见春光莫上楼。

　　○雨中张子薪饷麦

　　梅雨蚕风六月凉藤桥帖岸水平秧正思村落琴书静。忽送柴门饼饵香。

　　○听曲赠赵五老

　　逐调安排见典刑。缘情巧妙是心灵 【 马仲良曲在美人曲无主。不肰只如对歌谱。苦心妙理。可与此诗参看。】 寄言度曲红颜子。白却髭须始解听。

　　又

　　懒出闲眠爱道书苦吟狂呌渐消除清歌如此还抛得。不及情人我不如。 【 真知音癖好语非此中人不晓】

　　○曲中听黄问琴歌 【 八首录一】

　　轻染鸦黄拂髻鬟莺雏巧咲鬬双弯不知水调声能苦蹙损横波一寸山

　　○题弄月图

　　桑根船出水禽飞棹拍莲花露溅衣山月下来残酒醒摘将荷叶葢头归 【 本是禅语借来不觉】

　　○忆金陵 【 杂题画扇】

　　秋阴殢客思腾腾。木末荒台尽日登谁信到家还远忆。雨斋含墨画金陵。

　　又

　　最忆西风长板桥笛床禅阁雨潇潇只今画里犹知处。一抹寒烟似六朝。

　　又

　　青门杨柳白门乌秋雨秋阴旧酒垆何处蘼芜最相忆缫丝风雨暗西湖

　　又

　　臈下风光旅客颜奇情孤绝未能还携钱日向旗亭醉醉看长江雪后山
　　语近意远。气老情深。绝句中未易可及。

　　△钱谦益

　　绣斧西廵歌为徐季良先生作（四首录一）
　　徐州杂诗
　　送刘编修鸿训颁诏朝鲜（十首录二）
　　过淮上
　　和比玉
　　戊寅元日偶读史记戏书纸尾
　　题画赠香山何相公

　　○绣斧西廵歌为徐季良先生作 【 四首录一】

　　僰雾巴烟蜀道遥。每瞻参井叹中朝知君未惬澄清思又过清江万里桥

　　○徐州杂诗

　　彭城十日水奔流太守行呼吏卒愁何复诗成无一事。羽衣吹笛坐黄楼。

　　○送刘编修 【 鸿训】 颁诏朝鲜 【 十首录二】

　　鸭江水绿兔山青。洪范犹传旧典刑。新传五行归论奏。清朝访落待横经。

　　又

　　金函玉节日边行。辽海荣光接汉京。黑水残波休作浪。黄河已为圣人清。

　　○过淮上

　　鸟尽弓藏事惘肰英雄终不受人怜生平跨下能蒲伏。只是羞随哙等肩。

　　○和比玉

　　落魄风流迥不羣酒场骚垒自能军微词若道无人解何事登徒也识君

　　○戊寅元日偶读史记戏书纸尾

　　牍背千金狱始明。吹箫织薄可怜生。北军左袒仓皇日。七尺争如冐絮轻

　　又

　　綘侯系急漫嗟吁。又见工官坐亚夫父子将兵俱百万。敢从狱吏鼓咙胡。

　　又

　　汉家争道孝文明左右临朝问亦轻綘灌但知谗贾谊。可思流汗愧陈平。

　　○题画赠香山何相公

　　岭表山川规外星。扶胥海口界青冥为园五畆无多地元气堂临浴水亭。

　　△娄坚

　　怀古
　　闻鸟
　　看题扇
　　同美人送别

　　○怀古

　　百年田宅几家存。牛马襟裾横里门尽散赐金供酒贝须知真是为儿孙
　　古云智而多财。则损其智。愚而多财。则益其愚。不如此诗痛快。富贵人须书此。各赠一幅。悬之座右。

　　○闻鸟

　　妬他娇鸟自相呼树树枝枝翠欲铺忆得妆成低唤起。可凭睡眼画眉无。

　　○看题扇

　　句里秋风别恨新题来一字一堪颦殷勤欲比江皋佩。摹得王家小洛神。

　　○同美人送别

　　潮红容易上莲腮一日看君醉几回饮罢那能不分手泥人小雨送凉来

　　又

　　雨过空山冷翠屏鸣榔声发不堪听从嗔醉里轻为别。犹胜明朝酒乍醒。

　　△唐时升

　　田家即事

　　○田家即事

　　江村女儿喜行舟江上人家吉贝秋。缘岸荻花三四里。石桥南去见城头。

　　又

　　新成燕麦欲相扶风急高杨落乳乌社酒醒来人寂寂紫桐花下数鸡雏

　　又

　　楝花蔌蔌柳■〈毛参〉■〈毛参〉犬吠西邻饷麦蚕雨过木棉齐放叶。相邀作社到城南。

　　又

　　横塘潮急进船迟菱荇缠绵罥钓丝荷叶覆鱼先入市。青枫渡口晒鸬鹚。

　　△宋登春

　　送句吴豪士重游大梁

　　○送句吴豪士重游大梁

　　沙鹿风起昼冥冥二月黄河尚带氷桑柘夕阳村店路同谁走马吊韩陵

　　△锺惺

　　答友夏问伯敬南姬生子消息（二首录一）
　　题画
　　幔亭峯
　　仙船
　　小九曲
　　呼来泉
　　周武王扇暍图

　　○答友夏问伯敬南姬生子消息 【 二首录一】

　　亲捧明珠早付郎置身何异在君旁却教天上徐徐送暂缓人前唤阿娘

　　○题画

　　向寄友夏寒河图。多其位置。竹树陂岸不寒何不已病起偶得佳纸。作一古树不觉高出于纸茅斋之外。不益一物空处忽露半舟曰此寒河也戏题而寄之。作文之法亦如此。
　　孤树何曾近寸波。偶添舟影即寒河高人宛在茅堂里。却悔从前点染多。

　　○幔亭峯

　　幔收亭去一峯存。杯酒区区眷属恩偶悟仙家烦恼处吞声风雨送曾孤

　　○仙船

　　因岩刳木戏为船。更着危桥阁半烟有意欲添疑一段不居溪畔不天边

　　○小九曲

　　零星数石互因依面目非无具体微。过眼经心难记取。小存样本待君归。

　　○呼来泉

　　水爱灵芽听所需每随茶候应传呼从今不作官家物。台上犹能唤出无。

　　○周武王扇暍图

　　四海清凉玉露林。道傍偏念一夫深从官不敢轻阴立天子停车赤日心

　　△谭元春

　　答彦先雨夜见柬
　　丧友诗（三十首录五）
　　鹤吟（四首录三）
　　庄郢柬叶玄胎明府
　　寄怀于司直
　　托卓尔访黄美中山居
　　答倪任先见嘲

　　○答彦先雨夜见柬

　　一岭寒云催冻叶全村密露下余花从来作客依僧舍。闲看僧归尚有家。

　　○丧友诗 【 三十首录五】

　　丧友者丧锺子伯敬也。予与锺子交庶为近古起万历乙已讫天启乙丑。葢二十有一年交终矣循省情事每别必思。思必求聚。将聚必倚槛而待。聚必尽其欢。欢必相庄。词组出示。作者敛容一过相规傍人失色于是天下人皆曰此二子真朋友也。客有善谮者锺子笑应曰吾两人交所谓虽苏张不能间也。锺子死予亦年四十不能多哭又不能已乃漫笔依上下平韵为绝句。告其柩焉。
　　形人未免文章好。爱世多将礼数无。官罢祸轻身便死。可知天意党凡愚。

　　又

　　清朝水火偶惊邻。仕路波涛益怆神几度规君君亦悔。简交常有误交人。

　　又

　　角巾相访俗纷纭道广交浮事厌闻名刺未通翻荐祢目君为冷岂知君
　　冷人必有极深情。极怜才处。伪谦餙厚。姝姝暖暖中。安得有有心男子哉。

　　又

　　开卷茫茫检和章新笺旧轴动盈筐欲将最入幽微处。写向僧庵佛阁藏。

　　又

　　贺子三春许共灯徐郎九月说担豋人生健日蹉跎□相约衰时待不能 【 可感】

　　○鹤吟 【 四首录三】

　　隺雪相宜一片凝但愁缸水冻晨兴渴来不用瓶他汲待尔铿铿自凿氷

　　又

　　经旬未镊须间白。月月难忘剪隺翎隺不令飞须再出懒人心事未全停。

　　又

　　村屋如山彻夜晴晓眠慵起爱窗明。不知空响谁教触。春磬一声隺一声。

　　○庄郢柬叶玄胎明府

　　天教卓鲁宽饥岁性癖江山闭晚衙欲信君才非吏俗看予如访故人家

　　○寄怀于司直

　　帘启茶声犹自沸怪君何事出幽居经旬一唤天街马走遍皇城觅异书。
　　行径奇

　　○托卓尔访黄美中山居

　　颇闻黄子住无邻百畆围山泉遶身匿汝冠裳应得见相寻且说是渔人。

　　○答倪任先见嘲

　　天骤凉时各冻鸦翻将半臂为姬加老来颜厚无多事秋镜前头染鬓华

　　△卢世

　　与毛经闲谈
　　赠戴德明

　　○与毛经闲谈

　　九州岛之外又名州。万里风生十二楼索隐探奇须到此黄河一线贴天流

　　○赠戴德明

　　精神全副大于身。负笈从师意独真赵至昔随嵇叔夜。原来世不乏奇人。

　　△陈必谦

　　郭开

　　○郭开

　　一郭能除廉与李。赵迁自此亡虏矣三复诗人巷伯篇。慷慨悲来推案起。

　　△黄景昉

　　拟官军收复登州口号（四首录一）

　　○拟官军收复登州口号 【 四首录一】

　　三易中丞两济师巍城依旧汉旌旗世间岂有白头贼。好遣西秦侠少知。

　　△曹玑

　　散忧诗（十五首录一）

　　○散忧诗 【 十五首录一】

　　阁道初横汉影斜玉波难挽向谁嗟服箱待责牵牛事。天畔何曾有帝车。

　　△吕兆龙

　　洗心池
　　枯木
　　涧声
　　晚眺
　　题眉公画梅
　　雪中
　　闻润州兵溃

　　○洗心池

　　静夜山中响碧湍。仙翁濯罢水犹寒青霞片片如莲叶留与时人换肺肝

　　○枯木

　　生成崛强性犹存。斑剥虫书古籀痕。霜干久辞新雨露长留素质伴云根。

　　○涧声

　　玉龙隐隐吼轻雷。奔下平川不肯回。今古长鸣无昼夜。天风疑送海涛来。

　　○晚眺

　　树傍高原隐士家。牛羊东下日西斜世人只解迎朝旭那爱溪前看晚霞

　　○题眉公画梅

　　秦时旧有商山皓汉帝胡肰致此翁。欲向罗浮寻梦去寒香影里见眉公。

　　○雪中

　　月色何如雪色佳。几枝古木自寒鸦。道人更欲休粮去篱下空悬干菜花

　　○闻润州兵溃

　　双悬地轴捍天关。棨戟横江斾满山锁钥北门无寇□长城饮马到西湾。
　　霖生诗极富。肰珍重不峕示人。从其舟中乱　卷毛书内。攫得此数首刻之。恨未获其全也。

　　△吴士权

　　试茶杂述

　　○试茶杂述

　　自笑前身苦口师。丹魂云魄日相随。松脂销尽麒麟草。博得人呼是漏卮。

　　又

　　响停唧唧砌虫余涧吹云阴绕竹庐别有浮花三昧乎。仙芽传里未曾书。

　　又

　　虎丘雪颕细如针。龙井云腴价倍金后蔡前丁浑未识。纲头专向武溪寻。

　　又

　　八公茗饮列层峦坐有天都王子鸾带得一枝甘露本。柏岩松岭尽衙官。

　　△陈名夏

　　晓发桃源
　　题豆店
　　仙姑岩
　　为张坦公司马作

　　○晓发桃源

　　微霜经晓恋河村帆路江南易断魂风起暮天吹落叶。客书淮北问王孙。
　　浑肰不露而风致可掬晚唐较尖新便下一格

　　○题豆店

　　封侯争惜李将军二霍功高赖戚勋。可似汉庭词赋重。千金购得马卿文。

　　○仙姑岩

　　天风日日响云鬟。白鹿随车自往还不是岁星亲帝座那知青鸟到人间
　　玄思秀响似是义山逸什

　　○为张坦公司马作

　　败军司马复端兵。一路纷纭卒践更从此中原无赤子荷锄多死荷戈生
　　悲深感至比一将功成之句更觉含蕴无尽

　　又 【 百姓喜为兵以避兵扰】

　　千里偏无豪客惊乱余百姓学为兵。诗人每苦城南战。此日逍遥河上行。

　　△方以智

　　出塞
　　邀笛步

　　○出塞

　　平明一鼓自椎牛日听胡笳夜不愁幕府出师须再计。监军更有大长秋。

　　○邀笛步

　　歌罢登舟且莫行更听吹笛暮千声请看日下相逢者。惟恐无人问姓名。
　　随手便翻

　　△袁中道

　　有感

　　○有感

　　翠竹朱桃作四邻。径生苔驳几生尘弥天佛法侯门去。谁肯山中问故人。

　　△申绍芳

　　王昌龄高适王涣之（岁余诗史廿四首录四）
　　黄山谷岐王
　　李太白苏子瞻徐龙驹
　　刘晏苏易简
　　杂兴（二十首录四）
　　游仙诗（十首录二）

　　○王昌龄高适王涣之 【 岁余诗史廿四首录四】

　　旗亭贳酒醉寒天。合部梨园奏管弦。听到春风杨柳句一时红粉拜神仙
　　韵事韵语如啖甜雪　元叹

　　○黄山谷岐王

　　脚婆纳足睡天明只恐心兵妄构争毕竟妓怀暖手处温柔别自有风情
　　销魂语正不在多　元叹

　　○李太白苏子瞻徐龙驹

　　宫娥叮管撰词头。法酒驱寒锁院幽。千载儒荣谁鼎足。含章殿里被貂裘。
　　天生三绝凑成此诗字字绣艳　元叹

　　○刘晏苏易简

　　霜天胡饼气如蒸。袍底擎吞暖欲增若较啖虀苏学士。鳯胎鸾脯未须矜。

　　○杂兴 【 二十首录四】

　　谏书何日不雷蛟到底甘陵两部分博得劳劳亭下过青山冷眼笑诸君

　　又

　　鞶犀围玉尽舆儓。呵殿声雄彻上台。走马禁中多媪相。麒麟楦会一齐来。

　　又

　　密帐温帡拥阿娇晨鳬露鹄饮通宵。而今寂寞销魂地。细雨斜风过板桥。

　　又

　　树头好鸟惜脂缾。倦倚风枝梦易醒不羡上林偏得所。惊心怕有护花铃。

　　○游仙诗 【 十首录二】

　　青肝紫络孕仙胎。朱鸟窗前一咲来。携得龙璈亲侍宴月明重上集露台。

　　又

　　明皇掩泪召红桃。争似无忧一曲高。夜半鼙婆声激楚。天风万里驾云涛。

　　△郑友玄

　　芜城歌（六首录一）
　　下山遇雨

　　○芜城歌 【 六首录一】

　　扁舟随处狎花潭一带平芜不见岚古塔临河高百尺时邀山色到江南

　　○下山遇雨

　　踏破重云顿失晴稍闻寒谷乱流声山舆倘缓辞岩步或见飞龙雨背行

　　△陈弘绪

　　怀左之
　　邑有冶父山欧冶子铸剑处

　　○怀左之

　　游近长沙又岭南逐臣来处古难堪欲寻香草充君佩细雨丝丝石笋尖

　　○邑有冶父山欧冶子铸剑处

　　龙舒自昔拟金城茂宰宵奔万众倾欧冶剑销三旦载莑头青草血纵横

　　△陆奋飞

　　赠琴师鲍伯先其人好玄

　　○赠琴师鲍伯先其人好玄

　　大地山河在七弦。化人看作悟真篇。夜深忽上高冈鼓。青鳯翩翩下紫烟。
　　翀霄翱翔淮海有登青云睹白日之意其游仙世首予为梓之吴门此作语似近道似有得□参同入药之旨者可继曹唐诸作之后矣

　　△蒋锡畴

　　谒方正学祠墓（二首录一）

　　○谒方正学祠墓 【 二首录一】

　　帝子无家岂顾身麻衣斩斩血花新当时若作缒城去。乞得天台也是臣。

　　△释通润

　　忆蟠龙兰若

　　○忆蟠龙兰若

　　横山兰若坐山脊。苍云白波动石壁。小窗四面月飞来。好倚阑于听吹笛。

　　△释明河

　　赠清池
　　杂诗

　　○赠清池

　　握清公手问清公无路何能到此中想是三生缘未了。看花犹久一春同。
　　世外情语淡荡如此

　　○杂诗

　　绀泉新出树新栽。一镜天光石面开未扫却疑黄叶动 【 乱】 不知今日 【 早】 是谁来

　　△释读彻

　　吊高松（十二首录二）

　　○吊高松 【 十二首录二】

　　三卷楞伽不了经。临行再四语叮咛补天炼石谁高手。何似天肰一色青。

　　又

　　曾探列傅感伤今鲍叔偏知管子深推让分金浑细事相成一片是何心

　　△陈函辉

　　答枕诗
　　答青奴诗
　　答茶诗
　　三诏洞

　　○答枕诗

　　古人人直则给通中　予令江外　枕流而已　昔人有洗耳之谑其为哭世者解缚乎无患不忒　敢献君子诗以侑之
　　烂醉何须觅左宫临流恐有挂飘风绿华抱得红蕤至。留赠人间许侍中。

　　○答青奴诗

　　夫人之号。起自撰勅者。有云　保抱维持。予不忘五夜之德。转辗反侧其扬八面之风。肰此君岂可亵置之宁从涪翁所锡或可与樵青偕隐耳因令则有诗见索。嫁而遣之。
　　桃枝制簟早生凉只少樵青理钓床空说齐宫如者六雌风却荐楚襄王

　　又

　　山谷诗云　青奴原不解梳妆。而令则言明珠。言翠羽得无赐枕雒神又为此君添佳话乎再答此篇。以订读骚别解
　　惹烟笼月思纷纷斫取青光映碧纹醉后读骚休误解。夫人依旧是湘君。

　　○答茶诗

　　昔谪仙盛夸仙人掌。赞皇独矜天柱峯。而苏门四学士朝云点汤密云设供岂独芽分雀古肠重龙团而已乎唐宋贵蒙山武夷。而今独重阳羡虎丘与松萝。为最。今则偶有诗见教。因推之以王盟茗社云尔。
　　七字经中六羡书。仙人时御载茗车。酪奴森□纷相□甘癖知君左袒渠。

　　又

　　清人树下碧芽抽。党尉家姬识得否。战茗久推君将略。绿枪初拜晚香侯。

　　○三诏洞

　　一拳之石先生隐三诏难招野隺装却咲羊裘妄男子。鼾声犹到故人床。

　　△许经

　　谢惠枕
　　谢惠席簟
　　谢酒
　　索青奴
　　索茶
　　索诗笺
　　索葛

　　○谢惠枕

　　仙家三宝重红甤。文士柟榴特好奇。莫笑梦回交颈寂。长生两字绣如綦。

　　○谢惠席簟

　　淮南台上紫罗香。文罽迷离云母光何似高楼挂秋水松风竹浪一枝凉

　　○谢酒

　　宜城分给日三升。清职何须大乐丞。只盻公田秋获早。椒花流雨看如渑。

　　○索青奴

　　桃笙烟帐小宗香祗久青奴伴夜凉。菱角谷儿先谢遣。料无傍妬及同床

　　○索茶

　　洞山阳羡各征租。输与鄣源翠扑壶火乍红蟹眼沸。何心更去演河图。

　　○索诗笺

　　芙蓉腻粉养成堆。待取绫纹十样来。不用会稽空库与。休休文圃畧教开。

　　○索葛

　　金缕银泥五晕掺。少年惑玩尽刊镵。犹教剥苎成宽袖。要称庐陵隐士衫。
　　七绝不师中晚。而漫言太白龙标。亦是习气语。如木叔令则诸绝。专拟皮陆。正是晓人。沈景倩以皮陆为正始。固不必如此立说。要之诗须入格合调。即中晚宋元。各具胜场。动言初盛。着手浮大。了无生韵。诚何取尔也。

　　卷十九终

　　●明诗平论二集卷二十

　　七绝下

　　季孟莲二首　　　　茅　维二首
　　刘　城一首　　　　董斯张六首
　　茅元仪二首　　　　胡尔伟一首
　　鲁宪学二首　　　　卜舜年二首
　　蒋　棻二首　　　　徐　颕三首
　　潘一桂一首　　　　黎遂球二首
　　舒忠谠五首　　　　陈子龙十四首
　　李　雯二首　　　　周立勋一首
　　曹　溪六首　　　　汪　逸四首
　　徐孚远一首　　　　顾开雍一首
　　吴伟业三首　　　　单　恂四首
　　周　鼒三首　　　　畲充美三首
　　孙　临二首　　　　宋征舆二首
　　吴道凝三首　　　　钱秉镫一首
　　吴道新三首　　　　钱光绣二首
　　顾　简一首　　　　袁祈年一首
　　茅　映一首　　吴南岱一首
　　姚龙之二首　　　　丘　遂二首
　　左国棅一首　　　　张一鹄一首
　　张　隽二首　　　　周永年二首
　　江之淮一首　　　　曹尔堪一首
　　陈震生一首　　　　庄　默一首
　　周荣起一首　　　　冯　舒四首
　　冯伟节六首　　　　张邻曾一首
　　王　揆一首　　　　孙永祚二首
　　沈自然二首　　　　徐　白二首
　　文震亨一首　　　　沈　颢一首
　　卜　远一首　　　　胡　梅二首
　　徐　波三首　　　　黄翼圣二首
　　项　煜七首　　　　陈宗之三首
　　邵　弥一首　　　　杨　补一首
　　黄承圣一首　　　　周惟正一首
　　刘　广一首　　　　施　武一首
　　蔡维宁一首　　　　朱　衮一首
　　释自扃一首　　　　王　节一首
　　姚宗典二首　　　　叶　襄三首
　　徐　增一首　　　　顾万祺二首
　　郁信熙一首　　　　尤侗一首
　　汤传楹一首　　　　钱梦麟一首
　　朱　陖二首

　　△季孟莲

　　文君相如
　　由祈门至鄱阳湖中凡三百六十滩（四首录一）

　　○文君相如

　　一曲孤凰许自媒偏劳中夜悔离乖茂陵若遇湖阳主不待金徽事已谐
　　恰好寻出对头。义山金徽却是无情物。不许文君忆故夫。如此诗并不须撮合山矣。调咲得妙

　　○由祈门至鄱阳湖中凡三百六十滩 【 四首录一】

　　剻崖剑磴发新硎。舴艋爬沙蟹不停冲破月中千尺雪回头不见两厓青

　　△茅维

　　还山避暑口号答止生（八首录一）
　　寄讯李白父征君

　　○还山避暑口号答止生 【 八首录一】

　　禁中颇牧习阴符。綘帕蒙头拥贾胡。霹雳车前燃雉尾。能攻玉壁九旬无。

　　○寄讯李白父征君

　　病忘真是息心方兀坐搘颐木脚床。天末凉风吹老树。看他屋角送斜阳。

　　△刘城

　　谢雍户曹遗蜀笺

　　○谢雍户曹遗蜀笺

　　彩色绫纹薛氏开蜀中□子写诗来他年觅得芙蓉粉。尚欲相期九万枚。

　　△董斯张

　　夜泛西湖
　　葛呜作
　　闺词
　　明君咏
　　初夏

　　○夜泛西湖

　　放棹中流月满衣千山无色秋烟微二更水鸟不知 【 无处】 宿还向望湖亭上飞

　　○葛呜作

　　笋鞭横出欲穿篱松子纔生鸟不知细雨一林山鬼语白鸥浴起葛公池。

　　又

　　万竹沉沉碧刺天秋如寒食断炊烟。石楠树老疑枫赤。石虎三更伴鹿眠。

　　○闺词

　　一双娇靥点新霞杏子春衫领故斜卍字阑干帘半卷睡猫闲傍牡丹花

　　○明君咏

　　醉眼低垂晓梦余新调猎马试长裾单于不解人倾国只道宫妃尽妾如

　　○初夏

　　杨柳阴浓醉碧烟一溪不雨不晴天水楼处处凭红袖吴下新来苿莉船

　　△茅元仪

　　漂母祠
　　淮阴侯祠

　　○漂母祠

　　汉遇涂高亦自摧重瞳名姓岂成灰止供悍后谗人快。何似当时饿死来。

　　○淮阴侯祠

　　应侯必报睚眦者景畧难忘细碎雠只尔酬恩不酬怨。到头钟室欲谁尤。

　　△胡尔伟

　　酬吴仲悦见寄韵

　　○酬吴仲悦见寄韵

　　袖中奇字墨痕香金石歊云焕草堂风雨十年分研在。愧余仍是旧荷裳。

　　△鲁宪学

　　铜雀台
　　怀地黄

　　○铜雀台

　　万岁千秋那得知分香卖履欲何为只今片瓦人争识七十二坟空自疑

　　○怀地黄

　　怀地黄医家谓有鬒发功。因思安仁三十有二。己见二毛。岂未识此耶。戏占一绝。
　　镜里尘容鬓欲华停车采芑问山家不知当日潘怀县。底向河阳只种花。

　　△卜舜年

　　春游曲（五首录二）

　　○春游曲 【 五首录二】

　　美人楼在桃花中门前水绿浸霞红小娃出门俯涤器绿水红霞涵白臂

　　又

　　日暖横塘荡碧流少年饱饭跨华骝罗衣飘扬不成折无力垂杨缠满头

　　△蒋棻

　　吴隐之
　　孟尝

　　○吴隐之

　　岭南自昔号繁华酌水明心操可嘉廉吏最难廉妇配沉香谁肯不携家

　　○孟尝

　　珠去珠还若有神蚌辉偏欲倚廉绅孟公清操今谁继。只恐明珠惯避人。

　　△徐颍

　　塞下曲
　　严陵

　　○塞下曲

　　枯杨碛里久无春盗得黄羊是汉人骆马驮金输塞尽不知何物铸功臣

　　○严陵

　　翠壁空香兰莅春麦羮不荐住山民古来磬折渔竿下半是风波肉食人

　　又

　　石几朝朝立鹭■〈兹鸟〉苔檐露折野棠枝荒台妙在高千尺不与傍入再下丝

　　△潘一桂

　　穷冬送客

　　○穷冬送客 【 此本八句。前四不过通套语。竟存后四句奇警何如。】

　　长河一线千舟聚津头策策枯杨语石皮冻裂龙走藏江波低昻奈何汝

　　△黎遂球

　　和西湖纪咏（六首录一）
　　舟行漫成

　　○和西湖纪咏 【 六首录一】

　　轻风吹水荡平澜日午渔钩未上竿几处洗妆流粉腻里湖波暖外湖寒

　　○舟行漫成

　　一幅蓬窗尺许天有时连翠有时烟。多因索句高眠却失却 【 看】 梅花水驿前。

　　△舒忠谠

　　桑园
　　岳王庙
　　杨妃咏（六首录二）
　　望太山

　　○桑园

　　养花天气正宜桑女伴相携了茑裳珠箔绣帏谁得见。却来亲祭马头娘。

　　○岳王庙

　　百六中原暮气中。黄龙唾手顿成空帝羓犹有盐归日雪窖孤臣哭两宫。

　　○杨妃咏 【 六首录二】

　　千秋先后绮筵张有女胡旋舞砑光内里争翻新乐府龟年独唱荔枝香

　　又

　　金屋何须贮楚腰至今肥婢畵犹娇当时剪发杨家去。谁见銮舆万里桥。

　　○望太山

　　万朵芙蓉插汉孤望穷疋练入勾吴真形西母鞶囊里岂是关仝侧作图

　　△陈子龙

　　朱云子赠诗有卜筑剡中之意詶之
　　从军行（四首录一）
　　上谷边词（四首录一）
　　宁前边词（四首录三）
　　送伟南游匡庐
　　朝发涿鹿雾
　　督亢
　　从军行（十首录二）
　　江都绝句同上木赋（六首录二）

　　○朱云子赠诗有卜筑剡中之意詶之

　　丹崖碧嶂为谁雄。一半青山属谢公。异日剡中官舍里。可容携妓对春风。

　　又

　　若耶南接赤城梁。万树桃花玉女浆。与尔同行莫回首。鸾歌凤舞白云乡。

　　○从军行 【 四首录一】

　　弯弓独上李陵台极目燕支秋色来碛路西回三万里青天遥挂白龙堆

　　○上谷边词 【 四首录一】

　　险到居庸地脉分。何须常戍羽林军。关门夜抱千峯月。陵墓春生五色云。

　　○宁前边词 【 四首录三】

　　榆塞关边榆树林。锦州城外锦川深。千帆北转敖仓粟。万骑东驰少府金。

　　又

　　八城亦是古辽西大纛高牙万马齐壮士锦衣行乐地。十年无梦到春闺。

　　又

　　将军醉舞古输台。十队红妆次第开苦忆辽阳旧风月。绮罗如雾锦成堆。

　　○送伟南游匡庐

　　落木孤帆秋色中横江西访大明公博山炉顶骑鸾女。怪尔新乘万里风。

　　○朝发涿鹿雾

　　斧山秋色尽沧洲。乱后萧条满蓟丘黄帝云旗三十万不曾消雾有蚩尤
　　雄丽

　　○督亢

　　燕南赵北起秋风。乱后斜阳没故宫此地舆图原不小能藏七首入关中

　　○从军行 【 十首录二】

　　提兵绝漠过河源千帐胡王不敢奔。翰海已收天北极。昆仑原是汉西门。

　　又

　　新得胡姬出浑邪。雪寒围坐弄琵琶。为怜马上红颜尽。夺取焉支属汉家。

　　○江都绝句同上木赋 【 六首录二】

　　千重阁道覆云霞。宫女东都自忆家当日便为伤别地胡香不起玉钩斜

　　又

　　飘零御路绮罗香烟雨离离禾黍凉拾得雷塘遗殿□谁烧大业紫鸳鸯

　　△李雯

　　挽恭顺侯吴国华（四首录二）

　　○挽恭顺侯吴国华 【 四首录二】

　　灞陵原上角弓稀细柳营前秋叶飞不见投壶祭征虏。年年华表白云归。

　　又

　　忆昔相逢金市东当阳缓带万人中。不知青骨真如许。已见民间赛火红。 【 传侯没而为神】

　　△周立勋

　　伤春词

　　○伤春词

　　白矾花发紫云生香满中池淡月横时向楼前成丽曲。夜归犹遣试秦筝。

　　△曹溪

　　石屋
　　龙井试茶
　　樊圃听莺
　　登秦山采长生草
　　一草亭
　　卷帘偶作

　　○石屋

　　谁来结宇劈空青石自开山貌屋形添却石枰兼石枕仙灵于此问居停

　　○龙井试茶

　　井以龙灵龙善藏龙团于此试旗枪茶香不在有茶处 【 妙理】 携却一瓯松顶尝。

　　○樊圃听莺

　　诗雪半残梅点点画烟纔绿柳毵毵春来消息三之一啼个莺儿侬自谙
　　懒静

　　○登秦山采长生草

　　山与登宜不在高秦烟断处一峯逃早知涧草皆灵药。玉女何烦海外劳。

　　○一草亭

　　芦花帘箔竹枝棂额曰乾坤一草亭莫谓主人无个事纂成花史续茶经

　　○卷帘偶作

　　秋嫰还疑暑未降凉飔洒洒到吟窗蕉阴纔趁帘钩卷恰过轻黄蝶一双
　　着色甚轻会心自远

　　△汪逸

　　山中早夏
　　松巷
　　卧龙松
　　上方

　　○山中早夏

　　窗间看化粉衣蛾香草幽花亦一窠黄鸟下来桑地绿。半阴晴里醉时多。

　　○松巷

　　一时意地已清凉百尺香梢漏夕阳。不记到门还近远乱松深引作长廊

　　○卧龙松

　　壑底寒霆守断氷。石梁时欲附兴也知一破春山去。更作千年卧不能。

　　○上方

　　碧甃香幢半折苔松门路显 【 白】 正花开白 【 山】 云自 【 特】 作千重势 【 障】 只放泉声枕上来

　　△徐孚远

　　寻顾野王读书堂

　　○寻顾野王读书堂

　　入门禾黍动秋风废院荒祠碧藓中不及平原兄弟宅。一杯犹寄古花宫。

　　△顾开雍

　　莫愁湖

　　○莫愁湖

　　卢家少妇自言愁明月乌橘江水流南浦只今迷细□琵琶何处问扬州。

　　△吴伟业

　　过鱼山曹植墓
　　凉州词
　　墙子路

　　○过鱼山曹植墓

　　邺台坐法公交车令。菑郡忧谗谒者书。天使武王全爱子。黄初先已属苍舒。

　　○凉州词

　　汉皇且战且游仙。王母神宫在酒泉何事将军诸道出不教五利过祈连

　　○墙子路

　　匈奴动地渔阳鼓。都护酣歌幕府锺。一夜蓟门风雪里。军前樽酒卖卢龙。

　　△单恂

　　雨夕集眉公庵有两衲是重阳后半月
　　戏赠黔客
　　香城铺夜寒
　　曝经

　　○雨夕集眉公庵有两衲是重阳后半月

　　若来老是庵中坐僧。亦黄花我亦僧。应许梦魂长系此一林疏雨话秋灯

　　○戏赠黔客

　　万里蛮烟瘴雨身野垆萍聚话伤神江南风味无缘识教食槟榔剪赠人

　　○香城铺夜寒

　　残灯一粒酒销酣衾铁人同入兰蚕愁到五更寒似沃梦拖霜月问江南

　　○曝经

　　禅板缘深歌板疏水晶佛对竹窗虚酒徒老尽杨枝别独晒秋庭贝叶书

　　△周鼒

　　石锦塘
　　观陆宣公家祠
　　咏土燕（北河两堤有燕窠其内玲珑千孔状似蜂房）

　　○石锦塘

　　长堤若带葳蕤柳弱丝丝云珥绯几个打鱼船子过一羣骑马徤儿归

　　○观陆宣公家祠

　　梦里传呼陆九名。芳忠宁敢后阳城谏章遗石齐锺鼎明圣湖边水作声。

　　○咏土燕 【 北河两堤有燕窠其内玲珑千孔状似蜂房】

　　穿土成家别样春。撩风掠雨自甘辛。玉环岂厌天南梦。江左风流乏主人。

　　△畲充羙

　　哭张成倩先生（六首录一）
　　招得如僧
　　酬罗干甫贻菊（二首录一）

　　○哭张成倩先生 【 六首录一】

　　平生相对只成迂失去俄惊事事须 【 定理常情亦见其人之妙】 难字祗今谁问取酒中奇趣复应无

　　○招得如僧

　　廿载联交旧得如别离今始对门居。比邻若使过从少天末何烦更寄书
　　浅浅语说得透

　　○酬罗干甫贻菊 【 二首录一】

　　君因菊韵怜幽士我以花情忆种人何待与君称夙好只从花里足情亲

　　△孙临

　　江上曲
　　风雨歌

　　○江上曲

　　啼月孤鸿夜雨霜悠悠江水一帆长伤心兵火无消息不愿逢人问故乡。 【 从老杜反畏消息来脱出而长短各妙】

　　○风雨歌

　　江皋路湿渔砍苦两岸荒鸡闻击鼓何处征人数断肠一声新雁三更雨

　　△宋征舆

　　丹阳道中有感
　　送谢生作客

　　○丹阳道中有感

　　卞和刖足更逢迎徒使人间白璧轻泣向楚王终不信。玉工别自有连城。

　　○送谢生作客

　　意气辞家更远游谁怜不去 【 老大】 觅封侯江南一夕秋风起未到他乡已白头

　　△吴道凝

　　出塞曲

　　○出塞曲

　　绣帽油幢金仆姑。劲兵十道各分符。沙陀何处无名将。尽领前锋落雁都。

　　又

　　谁在阴山雪里行。窟中饮马又长征。不知飞将何名姓。曾破乌桓到柳城。

　　又

　　万里寒风大漠秋且吹龙角御蚩尤横戈夜战天山北夺得胡儿青凶裘

　　△钱秉镫

　　秦淮漫兴

　　○秦淮漫兴

　　只在秦淮路不遥游人坐定便吹箫清溪一带朱楼好。频去频来莫出 【 过】 桥。

　　△吴道新

　　明妃曲
　　闲愁
　　江南竹枝词

　　○明妃曲

　　甘泉烽火彻青丘飞将龙城尽白头。　一曲琵琶声未绝玉关闻已不防秋
　　为明妃策勋独见清畅

　　○闲愁

　　雨色寒侵十二楼春深闭户理闲愁秦淮新水无三尺。已见桃花逐浪流。

　　○江南竹枝词

　　萧萧野岸荻芦秋不见戈船水上浮惟有清溪千尺墖。隔江犹似望烽楼。

　　△钱光绣

　　题丁原躬画
　　宋宫词

　　○题丁原躬画

　　依依平楚达黏天几点青山忽断连春水夜来高似岸。扁舟却并柳□烟。

　　○宋宫词

　　汴水惊闻胡马嘶翠华一旦向南驰可怜鹦鹉呼方□犹托宣和尚膳时。

　　△顾简

　　答方肃之见怀

　　○答方肃之见怀

　　故人迢逓致双鱼中有新诗慰索居纵使山涛非俗吏。也应报与绝交书。

　　△袁祈年

　　初至西山

　　○初至西山

　　石如木质木如石光气古香想汉秦树色岂惟山上有要知红碧即山身

　　△茅映

　　断桥夜归

　　○断桥夜归

　　远山远树翠微微不禁轻寒中客衣一路粉香花气内半明溪月送人归

　　△吴南岱

　　郊外

　　○郊外

　　百岁渔翁棹小舟闲歌欵乃在中流好来渡我南山去。共看白云天尽头。

　　△姚龙之

　　雉州杂咏

　　○雉州杂咏

　　牛宫蔌蔌下新霜牯■〈牜孛〉高眠罢服箱。安用玉膏夸羽客。寒朝一盎乳糜香。

　　又

　　玉窦含沙淤不流竹潭端足佐■〈木羲〉瓯鼎家桥畔秋烟冷幽轧时闻逓水舟

　　△丘遂

　　江行杂诗
　　耘庐纪事（廿一首录一）

　　○江行杂诗

　　竹筏归从远近汀鸬鹚一对晚鱼腥。雨来独称渔人意自脱蓑衣覆酒瓶

　　○耘庐纪事 【 廿一首录一】

　　五更即命治樽罍。啸上层台复上台。行至前山看日出。雾迷无处认归来。
　　行径奇

　　△左国棅

　　宫词

　　○宫词

　　风扑珠帘月似明雪花片片玉阶平宫中一色鸳鸯瓦。偏向昭阳冻不成
　　含蕴处欲逼龙标

　　△张一鹄

　　秦淮柳

　　○秦淮柳

　　傍水凭阑尽日闲云鬟雾鬓贴清湾游人谁识三眠种。绰约从来字小蛮。

　　△张隽

　　答周安期

　　○答周安期

　　来诗逃禅有得返求儒。三戒严如五戒无。口不可言犹可饮。似闻花外唤提壶。威仪入寺曾兴叹。久雨斋居亦诵经赖是程朱遗傍样维摩丈室子云亭
　　幸自无缘唤作儒。不劳重勘会禅无鸱夷只合尝噇酒。惭愧王遗五石壶。

　　又

　　儒林赖可修僧史。缁客翻教读道经。担板禅和应不会。春风已过望州亭

　　△周永年

　　舆中口号
　　山行口占

　　○舆中口号

　　螺髻云鬟尽等闲画眉石黛浅深问始知宿雨非无意。送我来看霁后山。

　　○山行口占

　　涧壑声轻为久晴茶花犹自及冬荣山家外户多斜向。似为溪流有背迎。

　　△江之淮

　　祝蕨

　　○祝蕨

　　长遍儿拳新茁肥紫根揉粉暮烟霏穹苍若赍周人粟。个个提筐上翠微。

　　△曹尔堪

　　秋日

　　○秋日

　　荒篱野岸隐芳菲自把田锄刈草归黑丑花开秋未老紫丁香谢露方晞

　　△陈震生

　　寒江

　　○寒江

　　篱觱声喧白昼惊况堪凄入梦中听波心日落见氷立 【 寒气竦人】 帆卷半篙何处江。

　　△庄默

　　读两汉文选

　　○读两汉文选

　　名下先将爵里悬。文意知是 【 仗】 贵人传汉朝一代多才士只有桓谭读太玄

　　△周荣起

　　茶讯

　　○茶讯

　　花事今年较独先山园催暖茗芽鲜但教拨路看云散细焙轻烟煮冷泉。

　　△冯舒

　　游仙诗（十首录一）
　　偶忆始皇本纪（二首录一）
　　石公借十七史啁之

　　○游仙诗 【 十首录一】

　　涉世尘劳咲宿逋终还 【 应】 有日反清都冠亲一面皆同席。惭愧真灵位业图。

　　○偶忆始皇本纪 【 二首录一】

　　胎性贪淫杀未除定知名不隶清虚。蓬莱虽浅终难到。枉向沧波候大鱼。

　　○石公借十七史啁之

　　刘成项败太纷纭安用残编管世氛四十九年无一句。莫将学地滞多闻。

　　又

　　远公论易先明体。慧地谈文秪说心。若问古今与废事。恐师无处不沾襟。

　　△冯伟节

　　读汉书
　　题斋壁
　　赵灵均所居
　　游仙
　　渔父

　　○读汉书

　　天醉初醒赤帝昌从来顾命系兴亡萧公自筑麒麟阁。却与他时画霍光。

　　○题斋壁

　　仙客壶中日月春壶中应是更无人如何直用天为幙。只覆刘伶六尺身。

　　○赵灵均所居

　　自亲丛桂怕尘寰四十无愁鬓亦斑家在翠岚浑不悟别开斜牖对青山

　　○游仙

　　自铸双龙四体轻每闻闲事便生狞辘轳飞尽尘中路。更拟将身出海行。

　　又

　　如雷终岁见波涛方丈真成几许高烧得金犀分水脉。共来岩下看灵鳌。

　　○渔父

　　直作渔竿曲作钩不知何处有吞舟。再三为谢任公子。空坐矶边已白头。

　　△张三省

　　题朱云子支硎山居

　　○题朱云子支硎山居

　　辟堂对山似客主。俨坐读古犹君臣。来往访闻天下士。不言君是山中人。

　　△王揆

　　咏史

　　○咏史

　　虎头万里策奇勋夜缚生王血血或分小妹上封还 【 归】 白发何曾笔砚负将军

　　△孙永祚

　　过松陵
　　为人题山中杂记

　　○过松陵

　　橘柚秋风十里程垂虹亭下水芜平龙拖急雨长桥过遮却吴江一半城

　　○为人题山中杂记

　　生尘小袜金登光棱棱步滑红香半不胜自褪自翻斜屋下绣帮刚印紫花藤
　　琐事妮妮韩致尧所未及

　　△沈自然

　　昭君怨
　　贾生

　　○昭君怨

　　绝域伤心青草堆至今图画使人猜谁知妙选深宫里只得临行一盼来

　　○贾生

　　汉室东封未有期洛阳年少总堪疑自从一到长沙后。不着新书着楚辞

　　△徐白

　　江上遇大兄郴臣
　　太湖雪照

　　○江上遇大兄郴臣

　　百种愁销一寸肠。更罹多难又无乡与君一世为兄弟只是相逢在路傍

　　○太湖雪照

　　雪高光定乱山催。海日行空天地开。泛泛白霞湖水艳清光四照一帆来

　　△沈颢

　　送叔夜之夔府

　　○送叔夜之夔府

　　劝母加餐恋夕阳君游其奈母无粮。昨宵梦里寻君梦。 【 处】 不他乡在故乡眼前语说出自肰可怜

　　△卜远

　　遇陆和甫于淮上

　　○遇陆和甫于淮上

　　相逢淮市酒楼间咲尔居山又出山。岁暮渡江无急事。 【 无一急】 扁舟载隺凿氷还。

　　△胡梅

　　晓饭小孤山下
　　山居诗（廿一首录一）

　　○晓饭小孤山下

　　两岸黄芦霜满船推篷晓爨鹭■〈兹鸟〉前小孤山下风初定。江面刚生一寸烟

　　○山居诗 【 廿一首录一】

　　绳床曾喜坐山公题得新诗涧水东入夜不知綦履迹落花封在月明中 【 范少参两过山斋。不值留诗石上。】

　　△徐波

　　友人折茶花见赠
　　淡公拾松菌作供
　　明妃叹

　　○友人折茶花见赠

　　芳香折赠自山家持比江梅未觉差似恨世人偏采叶等闲篱落备寒花
　　备字简妙

　　○淡公拾松菌作供

　　虫残敢尔分余食鬼伞从他逐湿。贪生餐芝名字好。满身松雨斸沙茎。

　　○明妃叹

　　鼓瑟吹箫未免痴风流情事未全知宫中绝色谁遮眼却遣妆成对画师

　　△黄翼圣

　　两粤道中杂诗（九首录二）

　　○两粤道中杂诗 【 九首录二】

　　维舟每向绿云堆龙眼花繁未结胎别有紫霞频照眼木棉花落佛桑开

　　又

　　豆荚离离瓜蔓垂秋容三月上疏篱炎方物候浑难凖摘向春风桂一枝

　　△项煜

　　雁山石梁
　　张子房击秦皇
　　阮步兵纵酒
　　谢太传游山
　　平原传躄者
　　荆卿所待客
　　范叔传

　　○雁山石梁

　　雁浅台深亦妄猜为山各自有情才石梁耻复摹方广。携得寒岩鹊架来。

　　○张子房击秦皇

　　天人手眼战争初。已中秦皇不副车蹈海鲁连嗟索手乾坤耻雪一椎余
　　动色快心。读仲昭诸绝伓必司马君代作阎罗王矣

　　○阮步兵纵酒

　　辞婚司马惟沉饮。慕色邻姬为寝兴龙德自汗裁自免嵇公不独愧孙登

　　○谢太传游山

　　泛海围碁也炼心。经纶一片澹中深。共知淝水惊风隺。要是东山丝竹音。

　　○平原传躄者

　　廿人赴楚未知求十日如秦莫与谋不客平原殊自可君真得羙人头

　　○荆卿所待客

　　沙丘合送子房椎。虽百荆卿空尔为。之子不来深有意尚留余地使人思

　　○范叔传

　　范叔箦中担相印。魏齐醉后失其头 【 善谑惊人。令我欲啼欲咲。】 夷门有士当前错。空惹虞卿突地愁。

　　△陈宗之

　　丹行
　　南内辞（五首录一）
　　题唐六如画

　　○丹行

　　乌云带雨涂涂湿。白日喻芦澹澹辉。政是秋容斟酌处晚凉侵帐欲添衣

　　○南内辞 【 五首录一】

　　后湖龙语水如银。八尺鲥鱼漾玉鳞。小监黄纱亲上食。御前歌舞进尝新。

　　○题唐六如画

　　香温夜合雪猧眠人语瑠屏浸绿天想象二乔寻月至球灯双引出花前

　　△邵弥

　　为仲木题小帧

　　○为仲木题小帧

　　珊瑚十尺钓丝飞石滑溪明照我衣浓笑紫藤花下过祗容人道醉渔归

　　△杨补

　　白猿

　　○白猿

　　如拳曾守药垆红。乞得轩皇一粒功擞雪衣忘岁月。咲人毛骨电光中。

　　△黄承圣

　　挽汰如法师

　　○挽汰如法师

　　白下纔闻彻讲筵华山石塔瘗金仙法门两代为师弟。一盏寒泉结后缘。

　　△周惟正

　　圣仆人山予方出山口号为别

　　○圣仆人山予方出山口号为别

　　日落风生烟满湖两舟交渡各相呼。吾家一片寒山石。十日能充地主无。

　　△蔡维宁

　　边词

　　○边词

　　部伍如生乱骨分风旗雨阵拥将军千头火把烧荒寨无气无烟起黑云

　　△刘广

　　天平杂咏赠长情

　　○天平杂咏赠长情

　　幽池曲曲溅春星。独隺松关伴酒醒风露不禁诗绝瘦弄香人在浅清亭

　　△施武

　　卖雪词（大理苍山雪六月不化市上女郎卖之犹吴下之卖氷也）

　　○卖雪词 【 大理苍山雪。六月不化。市上女郎卖之。犹吴下之卖氷也。】

　　双龙阙里百花香。银海逶迤抱点苍。六月街头教卖雪。签人错认是琼浆。

　　△朱衮

　　山游即事

　　○山游即事

　　山脚穉翠浓作寒山腰老红香未残。村家径窄树当户。兠子过来访客冠。

　　△释自扃

　　题洞宾像

　　○题洞宾像

　　九转还丹大道成谁求本性更忘形列仙传与传灯录。惟有君能两注名。

　　△王节

　　七月五日折莲房贻徐武子时武子移家一云

　　○七月五日折莲房贻徐武子时武子移家一云

　　水芝初卸羙人妆。莲子离离缀绿房。君对莲华峰顶住。还分十里藕池香。

　　△姚宗典

　　泡子河

　　○泡子河

　　银汉秋来近紫微。一湾倒影帝城辉。桥横深翠蒹葭倚。锦出明光织女机。

　　又

　　绿阴如葢满芳塘。白粉围墙皎月光。闻说剑精时隐跃。青萍合是卧龙房。

　　△叶襄

　　秦穆
　　相如
　　谯周

　　○秦穆

　　黄鸟歌残恨未央。可怜一夕葬三良坑儒旧是秦家事何独伤心怨始皇

　　○相如

　　长卿词赋困成都壮思凌云动玉铺不是茂陵能击赏酒垆还用覆瓿无

　　○谯周

　　剑阁云昏天堑悠。蜀江声咽恨谯周何怜辛苦三分业赢得阳亭一病侯 【 周降魏封阳亭侯。已疾笃。】

　　△徐增

　　挽陈玉立（十四首录一）

　　○挽陈玉立 【 十四首录一】

　　读尽旁行四句书冠裳箬笠等空虚膻门一刺何曾入。明月荒庭自种蔬。

　　△顾万祺

　　魏文帝（俪史百咏选二）
　　蜀王

　　○魏文帝 【 俪史百咏选二】

　　宝炬星罗照石台香尘花雨杂宫槐尚衣无复施金剪。新得针神字夜来。

　　○蜀王

　　曾度乌盐曲子新羊车蓦至笑宫嫔归朝若作降王长应 【 犹】 是风流第一人

　　△郁信熙

　　检道书抄得顾耀之藏本

　　○检道书抄得顾耀之藏本

　　隺听龙问过山阴道士今看试五禽颠倒已知三十六。其中一物是芽金。

　　△尤侗

　　哭汤卿谋

　　○哭汤卿谋

　　同病无人病益愁西风何处逓诗邮鲍家坟上吟魂在。独对青枫唱晓秋。

　　△汤传楹

　　过竹堂寺访泐师于无叶堂

　　○过竹堂寺访泐师于无叶堂

　　忍殿今为道韫家香魂来往踏灵花缘知玉女超玄界。不事蒲团课法华。

　　△钱梦麟

　　题画马

　　○题画马

　　天马元从产渥洼贰师何事踰龙沙。世无伯乐谁相识。极目秋风苜蓿花。

　　△朱陖

　　戏和咏绿牡丹

　　○戏和咏绿牡丹

　　几枝交互影重重欲画全无粉墨踪花叶不须分两色只将浓淡费形容

　　又

　　庭前春日正迟迟独立湘帘未卷时么凤飞来还倒挂乍疑花谢尚粘枝

　　补遗

　　文震孟一首　　　　蔡维宁一首
　　徐　白一首

　　△文震孟

　　过钓台

　　○过钓台

　　高士何须卜少微星文烱烱照渔矶。灌园别有东湖叟不启缄题更识几

　　△蔡维宁

　　彭城吊项王

　　○彭城吊项王

　　无气无声宛转喉提携到死不能休饶他一筯鸿门肉自卖千金垓下头

　　△徐白

　　项籍

　　○项籍

　　一士真能屈壮夫。莫将宝玉认雄图汉家用尽兴王策只费秦官二斗珠 【 汉王用留侯计。王巴蜀。赐良珠二斗。】

　　卷二十终

附录：

朱隗字云子长洲人治博士业雅尚风藻天启中呉中复社聚四方绩学之士分主五经隗驱驰江表为一时厨顾诗宗中晚弟陵字望子亦能诗画（四库全书•史部•地理类•都会郡县之属•江南通志卷一百六十五）
