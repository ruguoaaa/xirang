石遗室诗话 民国 陈衍撰

●卷一

一、乙酉之春，郑苏堪（孝胥）归自金陵。尝借余锺嵘《诗品》，因谓余曰：“盍仿其例，作《唐诗品》？”后数年，旅食上海，闻蜀人宋芸子（育仁）撰有《唐诗品》，从叶损轩（大庄）处翻阅之，非吾意中之《唐诗品》也。又数年，戊戌客武昌张广雅督部所，子培、苏堪继至。夏秋多集两湖书院水亭、水陆街姚园、墩子湖安徽会馆，多言诗。子培欲余记所言为诗话。自是，易中实（顺鼎）、曾重伯（广钩）、陈伯严（三立）诸人，遇则急询诗话，而余实未之为也。

二、道咸以来，何子贞（绍基）、祁春圃（窝藻）、魏默深（源）、曾涤生（国藩）、欧阳碉东（辂）、郑子尹（珍）、莫子偲（友芝）诸老始喜言宋诗。何、郑、莫皆出程春海侍郎（恩泽）门下。湘乡诗文字皆私淑江西。洞庭以南，言声韵之学者稍改故步，而王壬秋（闿运）则为《骚》《选》、盛唐如故。都下亦变其宗尚张船山、黄仲则之风，潘伯寅、李莼客诸公稍为翁覃溪，吾乡林欧斋布政（寿图）亦不复为张亨甫，而学山谷。嗣后，樊榭、定盒，浙派中又分两途矣。

三、丙戌在都门，苏堪告余，有嘉兴沈子培者，能为“同光体”。同光体者，余与苏堪戏目同光以来诗人不专宗盛唐者也。见子培数诗，雅健付意理。后十年相见，索旧作，皆弃斥，无—存者。余谓：“君博探群书，冶史学，泊西北舆地。余亦喜冶考据之学。其实皆为人作计，无与己事。作诗尚是自家意思，自家言说。”子培意不能无动，间一为之。次年，余移居水陆街，君居姚园，相去不数武。秋冬，病疟寒，困卧，遂日有所作，或一日数夸示之，或夜三四鼓犹打门送诗。不两三月，已积百余首，多可存。中有《威灵仙》、《金鸡那霜》二诗，至佳妙，为梁节菴持去，不复得矣。时余有《冬述四首示子培》，其一云：“诣谈无晨昏，积雨断还往。泥涂败驰道，搏跃可过显。昨闻东山下，寒色足泱漭。千松聚一壑，中有一泉响。稍为群赭山，一洗粗犷。驾言思出游，怀哉几吾党。梁公（节菴）劳教授，郑老（苏堪）疲鞅掌。宽间尚有子，合作马曹赏。却思去年雪，招手鹤楼上。薄寒中背吕，拳曲不可强。波及居士装，披蓑代鹤氅。今年诗逐疟，破胆到蜩炳。乌头时为帝，腰脚藉稍养。屡期阅市行，且抱樊口想。稍晴具三餐，聊用适莽苍。”其二云：“与子既南来，夏甑遭蒸炊。屋旁有废圃，徼幸南风吹。露宿息喘汗，稍苏星汉移。风湿作薄癣，爬搔遍肤肌。先生屋打头，相从对念[口尸]。藏冰渺北陆，浮瓜非南皮。借问清凉散，寄书郑当时。答言生地黄，捣之以终葵。焦焚至毒时。沃之聊数匙。皖公有乡祠，百亩环荷池。追凉仍挥汗，薄啜荷叶糜。蔚然苻娄庭，移居惜微迟。石台抚双梧，凉露忽已滋。子由将北行。瘦马不独骑。追送平山堂，茱萸仍分持。虐寒岂杵臼？乃以秋为期。净名久默然，文字禅在兹。”其三云：“往余游京华，郑君过我邸。告言子沈子，诗亦同光体。杂然见赠答，色味若粢醴。十年始会面，辍《乐》正读《礼》。从之索旧作，发箧空如洗。能者不自珍，翻悔笔轻泚。我言诗教微，百喙乃争启。风雅道殆丧，庞言天方癣。内轻感外重，怨悱遂丑诋。何人抱微尚，不绝似追蠡？宋唐皆贤劫，胜国空祖祢。当涂逮典午，导江仅至沣。先生特自牧，颇谓语中綮。年来积怀抱，发泄出根柢。虽肆百态妍，石濑下见底。我虽不晓事，老去目未眯。谅有古性情，汨汨任有瀰。”第四首不言作诗事。

四、子培有《寒雨积闷，杂书遣怀，襞积成篇。为石遗居士一笑》诗，八十余韵，余与君论诗语，略具其中。诗云：“寒云如覆盂，漏天不可补。曜灵避面久，畏客牢键户。<黑詹>嬿江海蒸，衤参纚霰霄聚，闭关且何事？卧听帘溜氵予。继续缀残更，[口空]轹虚鬴。失行雁濡翼，噤晓鸡上距。水官厉威严，雨师从吕钜。尽收天一气，并作银潢抒。代云不成马，卫蛛空饮甄。河亡九里润，海溢万家沪。南朔相倚伏，亢霪不均普。物物固难量，贱天奈何许？雌风四维来，龙具不能御。了无喁于唱，亦不土囊怒。翕习惯投隙，披拂仅如缕。俄焉目中旷，帔若负尸疰。老妻颇多智，装棉剂吴楚。臧蚶燕赵产，缩肭甚饥鼠。固知广川谷，实有异寒暑。荆南五月来，炙热剧烹煮。伏金骨俱烁，秋暴背其腐。商飙一泠汰，暂得宽肠肚。甯复此愁霖，而兼湿寒茹。不忧灶生怠，将恐皿为蛊。橘枳改柯实，蜃爵纷介羽。嗟惟人不化，何用适风土？狐裘故黄黄，掩形不如褚。清川浴垢疥，焉事资章甫？西园蕃草木，花叶故举举。噶花实非梅，滇茶讵能苦？蹉蹉老槠树，占地冻不瘕。旁有南烛实，浪称仙饭糈。名虽疏药录，味不厕菱蒟。鲜鲜若新沐，风槛群媚妩。兹族畏霜乾，彻幸且满渭。甯知膏泽赢，蝎蝎益孳乳。穷阴未肯释，蹙头唏老圃。陈君泥滑滑，税舆践今雨。幽室共盘辟，高吟忽扬。长舒汲古绠，高彍克敌弩。相君笔削资，谈笑九流叙，乃知古诗人，心门日迎拒。程马蜕形骸，杯盘代尊俎。莫随气化运，孰自喙鸣主？开天启疆域，元和判州部。奇出日恢今，高攀不输古。韩白刘柳骞，郊岛贺籍仵。四河道昆极，万派播溟渚。唐余逮宋兴，师说一香炷。勃兴元祐贤，夺嫡西江祖。寻视薪火传，皙如斜上谱。中州苏黄余，江湖张贾绪。譬彼鄱阳孙，七世肖王父。中泠一勺泉，味自岷觞取。沿元虞范唱，涉明李何数。强欲判唐宋，坚城捍楼橹。咄兹盛中晚，帜自闽严树。氏昧荀中行，谓句弦偭矩。持兹不根说，—眇引群瞽。丛棘限墙闱，通涂成岨吾。谁开人天眼？玉振侍君拊。啁嘻奇扬推，名相递参伍。零星寒具油，沾渍落毛尘。奈何细字札，街袖忽持去。坐今诵苕人，倍文失言诂。郑候凌江来，高论天尺五。画地说‘三关’，撰策筹九府。癯颜戴火色，烈瞻执雕虎。荡胸万千字，得句故难住。梁鸿瓜庐身，礼殿击鞑鼓。沧海浩横流，中蝉屹砥柱。可怜灌灌口，味肉失居脯，那复问尖又？秋虫振翅股。怀哉海陵生，江草昌柔帱。瘤瘤济阳跛，海燕对胥宇，季子踏京华，尺书重圭组。太阴沈暮节，病叟局寒女。出户等夜行，焉将燎庭炬？百忧中缴缭，四望眩方所。赖君排倡侧，冰窟日谴读。消此雨森森，蠲彼愁处处。天门开诀荡，曷月日加午？城隅卓刀泉，中有铁花驻。椭栝百千株，夹道俨围御。樊口渺东望，松风冷相语。千载漫郎游，招招若呼侣。东坡眠食地，固是余所伫。郁没老涪皤，赭山畴踵武。兴来舴艋艇，径欲掠江浒。政恐回骊挝，商羊复跳舞。”盖余谓诗莫盛于“三元”：上元开元，中元元和，下元元祐也。君谓三元皆外国探险家觅新世界、殖民政策开埠头本领，故有“开天启疆域”云云。余言今人强分唐诗、宋诗，宋人皆推本唐人诗法，力破余地耳。庐陵、宛陵、东坡、临川、山谷、后山、放翁、诚斋，岑、高、李、杜、韩、盂、刘、白之变化也；简斋、止斋、沧浪、四灵，王、孟、韦、柳、贾岛、姚合之变化也。故开元、元和者，世所分唐宋人之枢斡也。若墨守旧说，唐以后之书不读，有日蹙国百里而已，故有“唐余逮宋兴”及“强欲判唐宋”各云云。

五、苏堪三十以前专攻五古，规抚大谢，浸淫柳州，又洗链于东野；沈挚之思，廉悍之笔，一时殆无与抗手。三十以后，乃肆力于七言。自谓为吴融、韩偓、唐彦谦、梅圣俞，王荆公，而多与荆公相近，亦怀抱使然。余叙君诗，论之详矣。君尝言：“作诗工处，往往有在怅惘不甘者。”因举荆公“别浦随花去，回舟路已迷。晴香无觅处，日落画桥西”二十字，为与神宗遇合不终，感寓之作。余谓贵人之不能诗者无论已，其能诗而最有山林气者，莫如荆公，遇亦随之，非居金陵后始然也。陈仁先（曾寿）尝本余此说作一七言古，甚工。

六、苏堪多惘惘之作，如《送柽弟入都》有云：“事业那可说？所忧寒与饥。我如风中帆，奔涛猛相持。不怨漂流苦，但恨常乖离。何时得停泊？甘心趋路歧。向来负盛气，不自谓我非。”《立秋永田丁日枝山下新居作》有云：“中宵起舒啸，夜气漫林谷。乡心茫欲碎，离念牵更酷，我愁妇亦欢，身世类转毂：”又“微官欲何道，一饱忍千辱。悲呻久不寝，人世寐正熟”，《濠堂落成》云：“惜哉此江山，与我俱不偶。”《岁暮》云：“妄怀当世意，端欠此心安。”《汉口春尽日北望有怀》云：“往事梦空春去后，高楼大远恨来时，”当时读之，已恐其难以“愚鲁到公卿”矣。督办、龙州、边防诸作，穷塞主语，犹不足异也。

七、苏堪所刻《海藏楼诗》，盎弃少作。有—册尚存余处，为举数首于后。《录贞曜先生诗》云：“复古孤莫立，佞今群所褒。初非荣世物，而亦为名劳。风雅业坠地，上心滋淫慆。先生不偶世，结束归坚牢。咄嗟浮游子，没齿徒滔滔。”其二云：“高意属秋回，惠心屏春华。手挥海上琴，衣缀岩间霞。诗涛涌退之，束手徒咨嗟。羌以意表论，邈兹神理遐。不为一世可，坐使千秋哗。”其三云：“五年南国游，一卷东野诗。奇余独往意，重此绝世辞。连城必良玉，三染必素丝。勿惊绚烂文，终与大璞期。夸厚含陶思，超异同谢规。谁言中唐声？此是《小雅》遗。太息贞懿土，老死山嶷嶷。”其四云：“端人思无邪，笃行言自文。运思虽匪涯，立义务有云。下士逐纷华，百年心如熏。性情荡不支，荣枯随世氛。行跖而言夷，此语非所闻。余表先生节，以振顽懦群。”其五云：“毕生独吟诗，得此物外身。中有感怀篇，恻怆难具陈。玉堂悲玄鸟，故国望星辰。素月忽经天，鸱鸮不可因。忧时匪吾事，远念何酸卒！位卑惧为罪，言孙遇益屯。春晖一终曲，忠孝两断断。咄哉眉山叟，铜斗岂足论？”又《录韦苏州诗题后》云：“违华即冲漠，散性难自整。岂云与俗殊？意独得沈省。平生一深念，异代爱隽永。三叹古之贤，曾同惜徂景。”又《录柳州诗华题卷后》云：“河东文章伯，童冠拔时选。翻飞触世网，壮岁坐迁转。盛名自取病，众诟实不浅。惩疚辞徒悲，晚景遇益蹇。丽思郁欲流，惊才局未展。横经眇心贯，读《骚》俨躬践，蓄悲语离奇，取幽气奥衍。发为澹荡仵，嘘吸出坟典。五言暨七言，老手废雕篆。每放寂寞游，偶托释老辩。鲍谢方抗行，李杜足非靦。以兹只妙篇，千古解宜鲜。当代竞宗韩，北辰故易显，那知东方曙，启明上云巘。晴窗与往复，尘虑得驱遣。心折吊屈文，语息特修誊。伟人不世出，我辈类狂狷。怀哉文先生，吾砚蚀秋藓。”

八、读以上数诗，足以知苏堪诗功所自矣，君尝使余题诗卷后，即效其体云：“幽人张玉琴，远在江水湄。相思积素襟，忽诵怀袖诗。君诗我夙好，矜宠负高姿。发为论诗言，审音多微辞，于唐知柳州，昭代知东痴。更端他说进，廓如辞辟之。匪严谁皋陶？匪隘无伯夷。时人偶啖名，藉藉空嗟咨，未解哜真味。焉知辨豪厘？被服必颜采，周旋动谢规。谅非志嘐嘐，夷考行已违。诗教本性情，六义各有宜。隘也匪直严，有间岂在微？君言信盘深，我道非骈枝。跛足苟有极，异同复何为？”君以此诗为精进，尤赏“微”韵二语。

九、林暾谷（旭）年二十余即自刊其《晚翠轩诗》，余实主张之，因乞为叙，草草不成文章也。尚有未刻诗数十首，视已刻者尤胜，稿多在余处，《张园即目呈石遗丈》云：“深篁傍水飘蛛网，中有拒霜照眼明。穷巷幽姿端可比，秋风斜日若为情。残荷前日看犹在，远客临行思自生。聊欲吟诗当报礼，仁人新叙敌连城。”《海西庵忆梁伯烈》云：“端坐能穷万物妍，江波日日自洄漩。信知丈室维摩诘，得傍瓜庐焦孝然。贤守早亡长远客，山僧深闭亦安眠。枇把千树真过我，来值繁霜十月天。（自注：节庵爱晚翠轩之名，欲为作记。文言：‘焦山此树最多，宜以轩属我。’郑苏堪有《幕中批把》诗，皆繁霜身世也。”）《无题》云：“锦车使者归来日，雾阁云聪又起家。楚岫梦回洵美矣，汉宫望久讵非耶？君王自失河南地，颜色能骄西海花。生不逢时尚倾国，肯将薄命续《琵琶》。”《南塘诗》三首云：“南塘水涨多新景，河渎神祠厌淼潺。桅影梃梃过屋角，水鸥贴贴下花间。铺行维器堆船卖，士女春衣上冢还。风物荒城惟有此，却思归路可迫攀。”“南塘水涨多新景，连日无妨取醉吟。穷眼难逢花满院，春愁谁儿柳成林？依依洒半将移晷，采采阑前欲去心。上巳清明归并了，只除行乐总休侵。”“南塘庙裹花争好，我与樱桃独有情。来度清明思略似，回寻诗句梦频更。（‘谁念离人愁欲绝，樱桃花下过清明’，甲午京寓诗。）柁楼惊艳阑前过，弦柱含声醉后鸣。并合要将愁力胜，不堪风景满前生。”《南堤桃花红白杂开》云：“堤根数树对泱泱，传粉施朱自试妆。淮水东流思不尽，春阳欲暮日初长。山僧栽种开谁管？游女经过折亦强。自被诗人诮轻薄，柳阴不妒有鸣榔。”《送春拟韩致光》云：“循例作诗三月尽，眼遭飘落太惊心。折成片片思全盛，缀得疏疏祝久禁。肯记帽檐曾竞戴，无情屐齿便相侵。冬郎漫把伤春酒，早日池塘已绿阴。”全是后山集中学杜得意之作。第三首稍为别调，为赛金花赋也。贤守谓王可庄。

一○、苏堪为诗，一成则不改。在天津时与余书，所谓“骨头有生所具，任其支离突兀”也。陈韬菴（宝琛）则必改而后成，过后遂不能改，谓结构心思已打断矣。罢官乡居，有作必就商于先伯兄木菴先生书。伯兄有《与韬菴夜谈》云：“贪凉初夜垂帘坐，新月辞人早上楼。斜汉渐中秋指顾，空阶如扫露沈浮。咫闻乍爱贞元士，癖好谁甄雅故流？落与间中商句法，定交京兆马笼头。”又《呈弢菴》云：“元祐诸公天人姿，庆历圣德天所毗。既清海甸卷怀已，不殚厥锷焉施为？乡党流风要人纪，文献晻昧烦探披。泉虚石伫盖可负，况咏华黍赓参差。青春登朝强仕归，猿鹤惧喜迎龙夔。摩崖浯溪兴不衰，老于文学今其谁？温良颜色入座有，时以句法相质疑。龙章凤姿爱憋跛，乱头粗服参旄厘。东屯西瀼隔还往，岁四五至穷昏曦。坐公听水之斋思，松篁琴筑弹流澌。山举踏月夜半至，挟卷报道诗寻医。”又《弢菴以诗商定复寄一首》云：“穷巷谁敲月下门？奇疑正许夜深论。千金《吕览》难加点，五善《皇华》有夙根。秋露如珠棉觉薄，书灯带穗墨无痕。披衣作答旋敲枕，反覆寻恩劳梦魂。”又《即事书怀示弢菴》云：“句法危疑鲠在喉，移时不吐是吾忧。老来大事无他属，悟得劳生末放休。食蟹看花行且近，依仁游艺复何求？料羊齑瓮皆前定，此意当年况白头。”伯兄既逝，弢菴亦复出山，在都数年，有作则必商定于余。今年六月，复以全稿属去取，病中尚为圈点数册，约存六百首，劝刊行之。

一一、同年陈伯严，强菴典试江西所得士。丙戌余在都门，己丑在长沙，闻张铁君（亭嘉）屡称其能文。见其《游庐山诗》一卷，学韩，与实甫诸人同作者。后识李亦元（希圣），言君为文在陈承祚、莅蔚宗之间。迟之又久，始相见，君已中更患难，憔悴垂垂老矣。赠余一律云：“胜流沈（乙盒）郑（苏堪）抗颜行，说子渊渊无尽藏。狼籍诗篇为客久，摩挲扌具看人强。过逢江汉头俱白，上薄《风骚》气独苍。更欲用心到圣处。坐收俊语挂奚囊？（自注：君有选刻朋荤所为诗之意。”）余次韵二首答之云：“匡卓东南一太行，扶舆元气久深藏。陈徐不作凭谁继？虞揭而还觉汝强。滚滚沅湘流涕尽，栖栖江汉髯毛苍。题襟赠缟酸寒否？待转风轮窍上囊。”“东冶亭边字数行，谁知怀袖却收藏？间声廿载才今雨，把臂千秋几古强。《河岳》殷看落落，海山表圣说苍苍。雁声凄戾西风裹，诗榻离披冷隐囊。”时余方丧伯兄。

一二、曾重伯亦相知十余年，而后见面。癸卯在都，次冒鹤亭韵赠余，因题余《元诗纪事》后云：“置酒新亭便可悲，如山退笔未能奇。见君磅礴傲新界，告我踞觚捐故知。楚士苍凉穷北望，闽山秀绝最南枝。论诗常恨无周谱，喜得因君获导师。”余亦次韵答之云：“《渭城》唱彻总堪悲，况汝惊才世所奇。两面又千万里别，二人早十五年知。桓伊逊此笛三弄，吾衍报之箫一枝。欲识蓬莱深浅事，只宜重问李师师。”谓乱后联军入都，仪鸾殿中事。

一三、庚寅在上海，从袁叔瑜《绪饮》处始见易实甫所刻《丁戍行卷》，及《出都》、《吴蓬》、《樊山》、《沌水》、《蜀船》、《巴山》、《锦里》、《峨眉》、《青城》、《林屋》、《游梁》、《摩围阁》各诗卷，学谢、学杜、学韩、学元白，无所不学，无所不似，而以学晚唐者为最佳。后又从叶损轩处见其《魂东》、《魂北》各集。古体务为恣肆，无不可说之事，无不可用之典；近体尤惟以裁对鲜新工整为主，则好奇之过，古人所谓君患才多也。庚子过武昌，出《魂西集》属题，余戏效其体，用“魂”“西”二字为韵，云：“华裾客子过题门，几上牛腰束┺存。万里麻鞍行在所，一囊古锦乐游原。堂堂国事西台哭，草草交期《北梦》言。欲唤临川汤玉茗，为君宛转记《还》魂。”“体格唐三十六齐，更将五十六评题。潼关华岳新高掌，林屋匡庐旧赫蹄。今仆黑头方衮衮，才人白下尚栖栖。樊南甲乙樊川两，肯让樊山与渐西。”举止生硬，效颦终不似也。

一四、叶损轩郡丞为诗三十年，寝馈于渔洋、樊榭，语多冷隽。梁节庵（鼎芬）亟称之，刻有《写经斋稿》四卷。余最爱其和先伯兄一绝句云：“敝庐校《礼》藁垂成，同谷羌村梦屡惊。只算寒山寻拾得，一无人处两人行。”时吾闽方有马江之败，损轩方读《礼》，招伯兄避兵陶江。陶江一名阳崎，兄居上崎愣岩，损轩居下崎五屏山庄；中隔一水，日夕过从。两人外皆田夫野老也。木几，损轩官江南，见实甫《魂东》诸集，喜之，顿改故步，《续稿》、《又续稿》，七律诗十居八九，惟求裁对工整，视旧作若出两人矣。

一五、旧在损轩斋头见节菴诗卷，经其评题圈点者，佳处多在悲慨、超逸两种。如“兴往思友生，悲来涕山川”、“到门惊老大，临水与徘徊”、“两湖售种应成果，他日重逢莫问年”、“才见一筵笑，俄分百里大”、“千龄一日碛，此日诚艰哉”、“觞急可以缓，花落还当开”、“百年红烛短，一水夕阳深”、“花前絮后无人在，检点青苔月色昏”、“江水不可涸，我泪不可乾”、“客行头渐白，人坐烛微红”、“一水饮人分冷暖，众花经雨有安危”、“间莺未识谁家柳，临水难回少日颜”、“园丁未服生疏鹤，春色犹妍老大藤”、“渐与世疏诗笔放，偶缘春好酒杯宽”、“冲船双鹭去，列岫一亭收”、“事过百年人始贵，我无一物意还多”、“啼风一鸟骄，临水数花谄”诸联，皆可入《主客图》者。节菴少入词林，言事镌级归里，又避地读书焦山海西菴，乃肆力为诗，时窥中、晚唐及南、北宋诸名家堂奥。时王可庄修撰（仁堪）方出守镇江，素弟畜节菴，时资给之，故有《谢王二太守兄送米》诗云：“侏儒欲死君弗治，清谈可饱吾不饥。山楼晓觉叩门急，行人喘汗知为谁。忍菴吾兄念羁独，新收官俸聊分遗。尚嫌薄少意末尽，那用邻僧乞送为？我生天幸百不死，适吴一赋犹《五噫》。疏慵未写鲁公帖，视此沟壑如居时。艰难一粒亦民力，无功坐食还自嗤。丈夫会须饱天下，岂以琐屑矜其私？江南百姓待泽久，请从隗始铺仁慈。”书生喜作大言，亦作诗成例应尔也。后可庄既逝，君有《过镇江》二首云：“脱叶嘶风欲二更，灯船夜泊润丛城。芳菲一往成调节，言笑重来已隔生。寒鸟凄凄背江去，疏星历历向人明。此行不敢过衢市，怕听穷檐涕泪声。”屡见君以此诗书扇赠人，盖黄炉之感深矣。伯严亦有二诗，诗意极相似。《由九江之武昌，夜半羁邮亭，待船不至》云：“庐峰长影插江流，涛白烟青顿唾秋。强卧邮亭数星斗，孤明灯火聚凫鸥。支离皮骨残宵见，生死亲朋一念收。魂梦十年迷玉笛，茫茫开眼此淹留。”《过黄州忆癸已岁与杨叔乔屠敬山汪穰卿同游》云：“提搞数子经行处，绝好西山对雪堂。胜地空怜纵歌咏，诸峰犹自作光芒。鼋鼍夜立邀人语，城郭灯归隔雨望。头白重来问兴废，江流绕尽九回胆。”山阳子期，所思尤悲苦也。

一六、伯严论诗最恶俗、恶熟。尝评某也“纱帽气”，某也“馆阁气”，余谓亦不尽然。即如张广雅（之洞）诗，人多讥其念念不忘在督部，（时督武昌。）其实则何过哉？此正广雅诗长处，如《正月十七日发金陵夕至牛渚》云：“牛渚春波溅涨时，武昌官柳已成丝。东来温峤曾无效，西上陶桓抑可知。”《九曲亭》云：“华颠文武两无成，羞见江山照旆旌。只合岩栖陪老衲，虚楼扫榻听松声。”其二云：“矜此劳人作少留，却烦冠盖满汀洲。隔江欲唤杨夫子，载酒携书伴我游。（自注：黄罔教谕杨君守敬。）”《胡祠北楼送杨舍》人云：“烟搅离肠酒易醒，搴蓉缉芷送扬胎。鬓边霜雪秋催白，山势龙蛇雨洗青。剩有读碑思岘首，不辞揩泪洒新亭。凄清喜有寥天雁，且破愁颜北向听、《秋日同宾客登黄鹄山曾胡祠望远》云：“群公整顿好家居，又见边尘战伐余。鼓角犹思助飞动，江山何意变凋疏？三年菜色灾仍澹，一树岩香老未舒。我亦浮沈同湛辈，登盘愧食武昌鱼，”《九月十九日八旗馆露台高赋呈节菴伯严诸君》云：“矶上岩城晚吹凉，凌风壮观补重阳。柳仍婀娜秋生色，荷已离披水吐光。风动白波寒楚佩，梦回青琐在江乡。寒烟去雁穷怀抱，强为群贤一举觞。”以上数诗皆可谓绵邈尺素，滂沛寸心，《广雅堂集》中之最上工者。然“东来温峤”、“西上陶桓”、“牛渚江波”、“武昌官柳”、“文武”也、“旆旌”也、“鼓角”也、“汀洲冠盖”也，以及岘首之碑，新亭之泪，江乡之梦，青琐湛辈之同浮沈，秋色寒烟之穷塞主，事事皆节镇故实，亦复是广雅口气，所谓诗中有人在也。伯严不甚喜广雅诗，故余语以持平之论，伯严亦以为然。广雅有《和日本长冈子爵》诗，非不语语雅切，但隶事太夥，而“江城习悴惭陶侃，齐国多艰语晏婴”一联，以平仄不调，改“习劳”为“习悴”，几于不词，然对句白佳。

一七、人亦有言弢菴诗有馆阁气，余曰：“弢菴是馆阁中人，虽罢官居乡二十余年，究与真村夫野老不同。‘沧趣’名楼，则沧江青琐之思，亦诗人循例事也。”《上巳花下，怅然有感，因和ㄈ玉用昌黎寒食日出游韵》云：“幽栖近水花不病，腊雪孕春开特盛。海棠红过藤始华，紫云慕天百重映。人稀野僻足孤赏，雀ㄋ蜂喧故无竞。悬知京国输馨妍，只惜楔辰欠觞咏。恶风掀空如扫箨，狼籍顿毁容妆正。明年会有艳阳天，似此烂熳恐难更。衰荣更迭固其所，排斥须臾讵非命？风姨很蚌少女狂，推使操弄青帝柄？念昔螭头赐沐归，众香得气一阳庆。液池琼岛蓬蓬春，立马谛看矍然敬。南寻天宁北极乐，西上翠微豁清复。侧帽平窥韦杜大，衔杯自乐尧舜圣。凤城回首十寒食，一散风花难合并。沧江病卧倘天怜，故遣繁英娱野性。难消薄福且招妒，稍负殊芳例遭横。情绿惮力战胜难，清泪如泉绕花迸。春光向阑致可恋，新秧贴蜀夹荷镜。批风抹月吾犹人，种树养鱼是亦政。止洒从教议醒狂，懒吟翻喜当敌劲。君如为花来已迟，除坐绿阴及夏今。”可谓哀感顽艳矣。

一八、论诗文者每有大家、名家之分，此文人结习也。或以位尊徒众而觊为大家，或以寿长诗多而觊为大家，或以能为大言、托于忠君爱国、稷契许身而亦觊为大家，其实传不传不关于此。昔传宋牧仲（荦）位尊金多，表章风雅，见渔洋诗名盖世，求得其二十八字，引为比肩，云：“尚书北阙霜侵茸，开府江南雪满头。谁识当时两年少：王扬州与宋黄州？”诗出，一时声价增重。然百年后，《西陂》一集有不能举其名者。渔洋则全由钱牧斋延誉增重，既为其诗集作序，又赠长句，有云：“麒麟奋蹴踏，万马喑不骄。勿以独角麟，俪彼万牛毛。”用宋文宪赠方正学语也。又采其诗入所撰《吾炙集》，诗序至云：“贻上之诗，文繁理富，衔华佩实。感时之作，恻怆于杜陵；缘情之什，缠绵于义山。其谈艺四言，曰典、曰远、曰谐、曰则。沿波讨原，平原之遗则也；截断众流，杼山之微言也，《小雅》之复作也。微斯人，其谁与归？”推挹无以复加矣。牧斋党同伐异，极诋竟陵，故盛奖冯定远及渔洋以敌之。渔洋笔记、诗话屡举以夸示于人。又复位尊年高，门弟子众。所谓“横山门下，尚有诗人”者，沈归愚（德潜）受业吴江叶氏，为渔洋再传弟子，一时又以年高位尊主持坛坫也。“贪多”、“爱好”，朱王并称。竹亦寿高，而诗不少，然以检讨退休，饮水著书，则位不尊矣。吴庆伯诗多过于剑南，世无能举其名者。钱香树（陈群）亦年高位尊，与归愚有“天下二大老”之目，今谁问其集者？蒋藏园（士铨）、袁简斋（枚）、赵瓯北（翼）皆以诗篇富有，有志为大家。盖明以来，何、李、王、李之徒大抵然也。然剑南万首、乐天三千首外，杜则仅腧千首，韩则不过数百，又何尝以多为贵哉？近人樊樊山（增祥）已届万首，易实甫略相等。余《送实甫之官》诗所谓“渐西樊山旧同调，赋诗刻烛乘公余。艰辛容易各有致，樊易叉手袁捻须。冰堂高足得三子，《于湖》牛渚悲云殂”者也。袁爽秋（昶）有《于湖集》，所著书皆署“渐西村舍”，作诗冷涩，用生典，与樊易二君皆抱冰堂弟子，而诗派迪然不同，叶损轩尝以况《晚翠轩集》，故暾谷有“夫子谈诗迪不群”及“绝似芜湖袁使君”之句。

一九、樊山诗才华富有，欢娱能工，不为愁苦之易好，余始以为似陈云伯、杨蓉裳、荔裳。而樊山自言，少喜随园，长喜瓯北；请业于张广雅、李越缦，心悦诚服二师，而诗境并不与相同。自喜其诗，终身不改涂易辙。尤自负其艳体之作，谓可方驾冬郎，《疑雨集》不足道也。尝见其案头诗稿，用薄竹纸订一厚本，百余叶，细字密圈，极少点窜；不数月又易一本矣。余缉有《师友诗录》，以君诗美且多，难于选择，拟于往来赠答诸作外，专选艳体诗，使后人见之，疑为若何翩翩年少，岂知其清癯一叟，旁无姬侍，且素不作狎斜游者耶。

二○、实甫少作，工者致多，山水游第一，咏物次之。《叠韵咏芍药》句云：“春疑三月闰，梦醒十年狂。”“北地倾城色，西天聚窟香。”“自怜天下色，生不作花王。”“西子归时恨，东皇去后香。”“春似中唐晚，人如小杜狂。”《叠韵咏牡丹》句云：“七宝楼台临洛下，六宫粉黛让昭阳。”“楼台露重衣裳湿，宫殿风微笑语庄。”“云如赤帝来时气，风在红儿立处香。”“剪来十万云霞片，收尽三千世界香。”《平望》句云：“眺来平楚苍然色，听到中吴白者声。（《宋书乐志》有《白者歌》，即《白苎》也。”）《钱唐杂感》句云：“陌上有歌归缓缓，江东无气郁葱葱。”“北人自昔难归北，西子而今尚住西。”《荆州怀古》句云：“无边野色朱公冢，不断江声白帝城。”“景升儿子皆豚犬，泰国婚姻是虎狼。”“六代霸图终翼轸，一家兵祸起农参。”“《哀江南赋》如《哀郢》，凄绝才人异代心。”《白帝城怀古》句云：“汉朝未改黄皇室，蜀士终成赤帝家。”《峨眉登眺》句云：“五岳外留余气厚，九州西见此山高。”《山行至常道观》句云：“樵声应谷如千万，僧影临溪恰一双。”《雨后返常道观》句云：“十里白云如堕海，半天红叶欲烧楼。”《舟中即事》句云：“绿头呼鸭鸭，白项听乌乌。”《天竺道中》句云：“一笠夕阳色，来从黄叶中。竹禽穿冷翠，山果堕危红。”略举十数联，古锦囊中物，末易悉数也，

二一、《醉后短歌》云：“秋色太湖来，渔竿落吾手。钓得四腮鲈，携归贯之柳。三高祠下帆，八测塘边酒。一醉水天宽，浮名复何有？”《三生石》云：“梦裹还将售梦寻，吴山越水泪痕深。千人石与三生石，知我南来一片心。”《西湖柳枝词》云：“天替湖山聘阿娇，唐宫眉样楚宫腰。侬家第六桥边住，让与梅花住断桥。”“万缕鸦痕染夕阳，一般颜色女儿箱。赵家销尽金多少，糁得西湖似酒黄。”“《枯树伤心》赋几行，替他南渡写沧桑。垂杨自是多情种，莫化才人化帝王。”“千年风月百年人，一样湖山两样春。输与杨枝管哀乐，送完南渡又南巡。”《松滋渡》云：“纱帽随鸥鸟，（杜子美句。）渔歌激《楚辞》。（孟襄阳句）。诗人何处所？惆怅过松滋。”《巴东秋风亭怀寇莱公题二十八字》云：“学术深时心术亡，澶渊相业自堂堂。诸公解读《霍光传》，更请从头读孔光。”《题道旁红梅》云：“艳色空绝世，荒山犹冠春。顺颜不可犯，似遇高唐人。”《司马相如》云：“赋笔徒闻冠两京，朱弦才识倦游情。梁园雪与文园雨，便为相如送一生。”

二二、余九岁时，先伯兄讲授唐诗。自秋徂冬，王、孟、韦、柳诗成诵一二百首，上及陈伯玉、张曲江之作。次年，乃及李、杜与晚唐。十余岁时，已习举业，然有终年学为诗，日课一首者。时闽人诗极陈腐，袭杜之皮，而木菴先兄年二十余，出语高隽浑成，绝无所师承，天才超逸然也。所与游者，惟陈子驹明经（祺）、徐云汀孝廉（一鹗）、李星村太学（愿庚）、杨子恂庶常（仲愈）、林希村季才（如玉）数人，则才华自喜，自命能为玉溪生、杜樊川近体者，伯兄久而厌之。同治季年，乃与叶损轩中书、徐仲眉副将、陈芸敏编修，倡为厉樊榭、金冬心、万柘坡、祝芷塘辈清幽刻削之词。京师净名社降神，移至闽。剑池冶亭、乌石山双园、陶江玉屏山庄时时夜集。《骖鸾倡和集》动厚盈寸，今此册已亡，甚可惜。所存零星残阙，犹记《至闽示同社绪子》，其一云：“江波绿上郭西门，泼眼山光媚酒尊。鸭脚鸡头生事足，兔葵燕麦几家存。半扉水落留鱼发，一桁霜晴晒犊禅，水向荒宠寻十子，寒泉秋菊剪灯论。”其二云：“绿榕城郭画中来，海气层空拨不开。鹳鹤高秋盘大野，蛟龙独夜啸危台。叩关金鼓三传箭，横槊楼船数举杯。瘦马赢童渡江去，将军孤负令如雷。”其三首二句忘之，余云：“自携方竹寻华洞，又裹乾鱼礼幔亭。寂寂落花书库改，茫茫秋水墓门扃。九原泉路交期在，头白山阳倚节听。”其四忘之矣。第一首言由上游入闽，先至西郭外小西湖，访湖上宛在堂诗宠诸先生，及所见景物。次首言明末清初唐鲁二王、郑成功、耿精忠诸割据事，钓龙台王气已销世。三首又回溯所经西路山水，武夷玉华洞诸处，结言生死交情也。

二三、又《冬夜》一首云：“南方雨硬不成雪，东道风流只忆云。云在山中正高卧，因风过雨又逢君。渔衫衤交衤了寒于岛，诗祭苍Υ扫向坟。十种《楞严》一摩勒，红炉雪点欲何云？”又《鬼语》一首云：“鬼语出深竹，细听殊寂然。搴帷下阶立，松际月初弦。清露泠泠下，蛛丝湿可怜。苍苔怨延伫，化石早梅边。”犹忆见其下笔时，一语一转，愈转愈僻，至第七句，几于无可著笔矣，第八句出，共欢语有化工。

二四、又一夜黄石斋先生降神，五古三十韵，字大如斗，只记首四句云：“蚌枯珠走盘，蚕死丝在{矍}。文章有光焰，妙手乃丹舱。”末十一韵云：“著录九经富，拥书万卷拓。号宅五柳排，编篱六枳络。仓皇赴时难，此事竟落。衣冠归首邱，述作散寒橐。发兴渡江水，夜阔星影烁。群喧何崩腾！此士实謇夸。信知岁已寒，嘹唳感孤鹤。《风雅》久悼丧，惟以资浮掠。海滨昔何地？倏忽间气索。文章辨器识，愿子舍卢骆。西方念硕人，毋为长秉龠。”余素不信有鬼神事，亦坡公对米老辩颠，所谓吾从众而已。

二五、木菴伯兄四十以后倦游，能为医，奉母不出者十余年。村居陶江，城居龚氏双骖园、武陵园。损轩、芸敏皆出山，乃与陈弢菴阁学、龚霭仁布政（易图）、刘特舟州牧（玉璋）游，具林壑琴尊之乐。岁得诗百十首，尽弃少作。论诗宗旨略见前后与损轩诸诗。有《损轩见过，去后亻疑作论诗，仅得六首》云：“万派同流学海澜，岂知古调是重弹？更相为笑都无当，止作贫儿暴富看。”“八代文章枉起衰，马班烂调竖儒知。由来耳目争新样，不废江河果是谁？”“焚书岂识更求书？万古洪荒到石渠。黔首不曾愚一个，翻教人世重钞胥。”“博奕能消饱食身，一般无益敝精神。翰林土地倡家柳，各有千秋抹泪人。”“当时雅颂萃承平，捷径终南结伴行。今日妆成属天宝，不应情性太憨生。”“新城秀水名家于，‘爱好’‘贪多’亦自佳。若使编诗容谏诤，尽删《蜀道》削《风怀》。”又《论诗示损轩》云：“乱头粗服吾何敢？鸟语虫吟得自由。不信古人传作地，篇篇札闼写洪休。”“春兰秋菊不同时，下笔先知认我仪。灯火羌村魂魄在，那能更和达官诗？”“乾坤真气渐沦亡，剩有毛锥一寸长。不与前人填故实，自家一一说衷肠。”“驿骝捕鼠不如独，补履干将势不行。各自分茅何碍事？故人情性太分明。”

二六、又《答损轩》云：“偶然问答神形，不拟诗来款竹扃。写意虫鱼非注《雅》，惊心山海不温《经》。县官手段武虚谷，教谕头街宋既庭。落向水屯阝觅秋兴，止宜同醉莫同醒。”又《作诗》云：“作诗未必输古人，传诗未必到细民。《国风》十二多显者，考亭作《传》休断断。”又《题渔洋精华绿》云：“一代唐音起射洪，不争才力尽沈雄。于公阴德琅琊荫，想见升平气象同。”又《戏为绝句效杜老》云：“健笔盘不肯直，费人悬解是吾师。他年嗤点关何事？且复相逢千载期。”“句法若能顺流俗，须知此事市门如。师资一远尘容出，不读《法华》须读《书》。”“漫兴寻花老不聊，尚余酒美得相招。侬今终岁不把盏，日出茶汤空自料。”

二七、任是如何景象，俱写得字字逼真者，惟有老杜，其余则如时手写真，肖得六七分，已欢喜过望矣。杜如“旁见北斗向江低，仰见明星当空大”，写出旷野夜行景；“暗水流花径，春星带草堂”、“飞星过水白，落月动沙虚”、“择木知幽鸟，潜波想巨鱼”，写出无月夜景；“雷声忽送千峰雨，花气浑如百和香”，写出暑天郁蒸将雨景；“震雷翻幕燕，骤雨落河鱼”，则真大雨景矣；“楼雪融城湿，宫云去殿低”，真雪后阴天景。

二八、“西川有杜鹃，东川无杜鹃。涪万无杜鹃，云安有杜鹃”，此殆学“鱼戏莲叶东”四句，而不可常为者也。“巨刃摩天扬”、“刺手拔鲸牙，举瓢酌天浆”，此大言欺人，非真有其事者也。奇莫奇于“千岩无人万壑静，十步回头五步坐”；妙莫妙于“一重一掩吾肺腑，山鸟山花吾友于”；快莫快于“青惜峰峦过，黄知橘柚来。江流大自在，安坐兴悠哉”；壮莫壮于“豫章翻风白日动，鲸鱼跋浪沧溟开”；横莫横于“白摧朽骨龙虎死，黑入太阴雷雨垂”。及其细腻风光也，则一蝴蝶，而云“娟娟戏蝶过间幔”、“穿花蛱蝶深深见”矣；一蜻蜒，而云“点水蜻蜓款款飞”、“无数蜻蜒飞上下”矣；一鸥也，而云“片片轻鸥下急湍”、“但见群鸥日日来”、“相亲相近水中鸥”矣；一萤火也，而云“暗飞萤自照”、“巫山秋夜萤火飞，疏帘巧入坐人衣”矣，所谓体物浏亮也，世徒赏其“孤雁不饮啄”、“促织甚微细”而已。

二九、“堂前扑枣任西邻，无食无儿一妇人。不为困穷宁有此，缘恐惧转相亲”，开宋人无限法门，世徒赏其“带甲满天地”、“致此自僻远”而已。

三○、渔洋山人自喜其“萤火出深碧，池荷间暗香”之句，谓可拟范德机“雨止修竹间，流萤夜深至”二语。渔洋最工摹拟，见古人名句，必唐临晋帖，曲肖之而后已。持斯术也，以之写景，时复逼真；以之言情，则往往非由衷出矣。苏堪少日，尝书韦诗后云：“为己为人之歧趣，其微盖本于性情矣。性情之不似，虽貌其貌，神犹离也。夫性情受之于天，胡可强为似者？苟能自得其性情，则吾貌吾神，未尝不可以不似似之，则为己之学也。世之学者慕之，斯貌之；貌似矣，曰异在神；神似矣，曰异在性情。嗟乎，虽性情毕似，其失己不益大欤？吾终恶其为佞而已矣。韦诗清丽而伤隽，亚于柳；多存古人举止，则高于王。遣王而录韦，与其不苟随时，然亦不可与入古。柳之五言可与入古矣，以其渊然而有氵亭也。柳之论文也，曰得之为难。韦之为韦，亦曰得之而已矣。弗能自得其性情，而希得古人之得，尽为人者也。”苏堪论入古处，尚有古之见存；其论性情、神貌，则固渊明问答之旨，濠梁鱼我之机也。戊戌，余与子培同居武昌，夏叹如坐甑中。一日，逭暑于汉阳伯牙琴台。傍晚，隔江有雨，稍分凉气。入夜，月出，吞吐坏云裹；俯视台下湖水，万荷不辨花叶；萤火数十点，浮沈其间，微风荡之，高不及台而坠。忽忽坐达晓，有句云：“风萤升复沈，云月出还闭。露坐遂到明，俯仰是何世？”写萤火尚未蹈袭前人意，当时真景物如是也。后在都中，夏夜独游翠微山灵光寺。寺故闳壮，兵火后坏垣榛莽，佛屋仅有存。翠微公主坟已颓大半。一亩废池在其下，荷叶数百柄，少花，高柳数株。池上为宝竹坡先生（廷）读书处，罢官岁必数宿焉，其庐已毁。有泉涓涓出石窦，注于池。坐池上待月，得诗云：“寺后孤峰冠翠微，画师偏唤虎头痴。空山待吐二更月，净土唯存一亩池。萤火荷香深碧裹，流泉石窦细呜时。坡公百宿题诗处，桑海茫茫怆寤思。”则犹是渔洋先生之萤火矣。

三一、竹坡先生壬午典闽试，归途取江山船女儿为妾。自上书举劾落职。在官喜言事，继吴柳堂（可读）后，为毅帝争继嗣者方起，公言最切直，遂不复起用。生平嗜酒耽诗，好山水游。使车所至，必搜奇访胜，流连旬月不能去。登泰岱，入武夷，泛太湖，上金、焦，足迹篇两峰三竺。罢官后，时与穷交数人，及伯福、仲福两公子，篇游京东西诸山，岁得诗数百首。居常贫乏，不能自存，赖友朋资助。得钱则买花沽酒，呼故人赋诗酣醉。余尝春初见公着敝媪袍，面破殆尽，绵见焉。偶游昆明湖，遇公于湖上酒家，则酩酊而行ΝΜ矣。公诗天才豪宕，以曲达为主。五言近体，时近右丞、嘉州，余则香山、《击壤》、放翁、诚斋，近人则初白、随园、北江、船山。长短数千首，游山者居其七八。《田盘》一集尤为刻。妙峰、香山、翠微、桑乾、戒坛、潭柘诸处，公之龙门八节滩也。冷家庄、三家店、灵光寺诸处，公之行窝也。公有《西山纪游行》、《田盘歌》及《七乐》三长篇，皆一二千字，可当游记古赋读。

三二、《雨中登南岭静室》云：“冒雨登南山，行行雨渐歇。俯见满涧花，仰见满峰雪。”《山中见杏花》云：“今年春归早，行矣留不住。相追入深山，余春犹未去。南风穿涧来，残花红满树。绿阴迫难待，新叶已潜露。生机无暂停，观物理可悟。”《田盘》云：“田盘如瘦人，骨节皆露外。山灵戏游人，有意弄奇态。径无十步直，石有万种怪。燕蓟多名山，屈指此为最。”《冷家庄》云：“山村四面花，花多人家少。山静不逢人，满树啼春鸟。日落暮云深，山气寒于晓，”《梦醒偶成》云：“梦中见青山，仿佛曾游处。惊醒不开眸，恐放奇峰去。”《山中即景》云：“暮色四围合，峰峦渐杳冥。残春寒间暖，薄酒醉如醒。月上花逾白，烟生山更青。泉声在深涧，入夜尚泠泠。”《季夏之望大雨晚晴二更偕大儿寿富登东峰望月》云：“夜凉云尽散，露气满群峰。绝顶一登眺，林峦青万重。天空惟有月，山静偶闻钟。赖有儿扶杖，无须二客从。”《灵光寺题壁》云：“冒冷赴山寺，危途仗短筇。寻诗呼客共，扶老许儿从。冰下水声细，雪中松色浓。明朝合开霁，同上最高峰。”《山雨用广化寺春日题壁韵》云：“即景索新句，墙头旧韵存。黑云山角寺，红树雨中村。恍惚峰艰辨，迷离涧半吞。同游少佳客，诗律与儿论。”《季春之望游西山和公玉韵》云：“烟霞真有癖，行乐忘艰辛。忍负春如海，欣逢月满轮。莺花嫌老病，山水爱闲人。莫说来游易，登临亦夙因。”《之西山途中口占》云：“秋深出西郭，迢递望惮关。霜后换新树，云中忘旧山。好游愁老近，多病幸身闲。赖有同怀客，孱颜不惮攀。”《西山即景与伯从集诗牌》云：“闲游任行坐，无处不春光。一水高峰护，数家深谷藏。山云湿芳草，花气暖斜阳。远望重重隔，红桃杂白棠。”《灵光寺溪上偶成》云：“南园韶景最宜人，称著多愁积病身。水满山溪是柳润，雪消岩洞石苔新。久看发白宁中岁，才见花红已暮春。叹息浮生如此速，且将欢笑易悲辛。”《下愁儿岭隔河望药王庙》云：“年来有例作春游，天许闲身得自由。欲藉烟霞祛老病，聊将诗句写心忧。隔河村近难分路，绕寺花多但见楼。振刷精神对佳景，愁儿岭过莫言愁。”以上皆先生山中之作闲适可诵者。忆丙戌在都，公留饮分韵赋诗，极道西山红叶之胜，约秋来同游，息息南返，迄未追陪。后二十余年，同弢菴、畏庐至秘魔崖，壁间题字尚如新，赋二十八字云：“尚余二客话山邱，卅载门生共白头。绝似平山堂下过，龙蛇飞动壁间留。”

三三、都下诗人十余年来颇复萧寂。自余丁未入都，广雅相  国入枢廷，樊山、实市、芸子俱至，继而弢菴、苏堪、右衡、病山、梅菴、确士、子言先后至。计余居都门五年，相从为石七言诗者无虑  数十人。讨论之契，无如赵尧牛（熙）、陈仁先（曾寿）；进学之猛，无如罗东（伶最）、梁众异（鸿志）、黄秋岳（）。尧生以诗名有年，所作无肤数千首。扶东诸子肆力为诗，不三数年也。



●卷二

一、旧岁冬月，秋岳有《感事诗一百十韵》云：“天女威灵替，黄神统绪彰。过秦余贾谊，兴汉起张良。薄雪消寒会，残灯独夜房。孤吟劳踯躅，长句著兴亡。势转擒胡月，歌成破虏章。握乾临夏宇，出震溯东方。女直山长白，曼珠气内黄。申胥初拯楚，回纥竟侵唐。谶应三宫桂，城屠十日扬。鲁唐膏斧钻，闯献笑蜩螗。编籍龙区种，迁藩虎戮伥。雷霆严禁网，云日护灵囊。南辟三苗地，西降两面羌。但夸清海岱，几见弃河氵皇。青海来回部，金川蹑犍样。耀功《七德舞》，横海十花樯。猛鸷威如赞，沈猜疾比狼。峥嵘文字狱，拖沓狒猩装。四库盈缃帙，长渠浚竹塘。罗名千叟宴，鞠昵八旬觞。自信施长策，常期永耿光。积威弦上箭，钜痛槛中羊。鼓器盈斯溢，淫刑法已凉。抚躬矜带砺，迥念饮沧桑。妖孽延川陕，潜兵犯殿墙。曾无戡乱意，足慰辍耕望。粤海输驾粟，舟山覆雀航。逋臣增国耻，幻梦侈天禳。兵燹圆明劫，乘舆避暑庄。骤惊龙驾迥，竟罹豹房殃。五岭烽烟急，三江羽檄忙。艰难怜左李，伉慨叹洪杨。已见倾全局，居然复旧疆。神符犹在握，天弩自收芒。元结中兴颂，卢循续命汤。梯航通远译，风会贯重洋。卧榻容鼾睡，阴谋扌益项吭。一人忘顾讠是，群牧任披猖。宫掖成相厄，岩廊乃不覆。舳鲈亡日本，藩属失狼荒。感悟回明睿，忧虞饬纪纲。层阴方讹讹，郅治遏泱泱。变法争讥鞅，怀忠竟杀苌。赃疑药瞠眩，绵掇疾膏盲。减膳尧衰颡，垂帘姒假裳。敛财侔地媪，事鬼惑天潢。傀简巫回僻，红灯咒渺茫。戈船环渤海，车驾莅咸阳。和局元臣殉，军需岁币偿。肉悬人鼎俎，鱼累火池隍。回驭哀初切，瑞居志已荒。虎神千垒烬，龙劫两宫丧。太极临轩穆，东平摄政苍。小侯兼宿卫，大吏恣赇赃。集苑多乌鸟，腧垣等寇攘。桐分管蔡，貂珥列金张。京兆双琼博，邯郸大道倡。上书刀断指，下诏肉医疮。社鬼东邻哭，灵星北产禳。尔曹倾一旦，先帝泪千行。敝俗销清议，名流溷浊漳。休徵箕扫井，骚扰蟹将糖。新檄驰巴郡，严兵堕武昌。退朝忧咄咤，毁室恨旁徨。传箭初搜乘，投签遽拊床。貔貅临汉口，旌旆据泰仓。破竹原无敌，乘流固莫当。揭竽咸褐纛，裂土各璋。山左薨吴漠，江州拒史祥。张巡诚勇决，高克任翱翔。设险红衣炮，崩雷突火枪。歃盟书衤日服，失水弃余皇。露布收安陆，降旖出建康。南封徵卤将，北筑翦吴堂。霸楚推黄歇，征川杀魏。车书新轨画，荣戟动参商。父老三章约，风波一苇杭。北军除吕禄，季汉倚袁滂。大宝知难秘，同舟力共匡。威弧张杀伐，义旅迓壶浆。富弼专和议，萧何窘转粮。郡王谁北地？帝子泣芒阳。挽栗愁为继，团沙孰与量？枉令怀难绶，唯解镝金箱。叔实心肝尽，淮南肺腑伤。输缗招卜式，窃国议田常。兵谏非云谲，人谋实不臧。豆萁休暗泣，斤斧镇相戕。江转新林浦，云屯石子冈。弭兵辞向戍，纵敌谏文鸯。必死千夫指，难回百链钢。楚弓同得失，汉帜睹飞扬。不逝乌虽马，还惊赤尾鲂。六师风振箨，群命草凋霜。棋局终谁负？干戈且未央。群龙无首吉，斗虎股创妨。局踏忧天步，嵯峨拜国殇。词华悲庾信，身世感黄香。颅惜三缣字，萧闲万里聊。玉壶澄素志，画省学潜郎。入抱蛟龙笔，蟠胸铁石肠。栖迟青琐闼，惆怅绿榕坊。旧侣怀萧艾，深忧为稻粱。荧荧窥太白，渺渺望沅湘。丝染知难免，歧多涕正长。贞元原剥复，厄闰慎扶将。霜露仍南国，松楸忆北邙。樗蒲刘毅癖，曲蘖毕郎狂。愍切恒沙劫，皈思广利王。笑人声寂寂，投笔泪浪浪。他日编卢历，谁当拟柳芳？”此诗中之《遇秦论》、《哀江南赋》也。

二、众异自游辽阳归，诗益深挚。《哭丁叔雅》云：“恒干不解舍，不祥未可离。夙昔具此意，持以当告谁？叔雅未中寿，云胡脱毕羁？真宰岂主张？此中存天倪。忧贫贱士事，达者固不为。至非冠盖徒，憔悴宁所悲。独惜长安市，气类随风披。未来有世界，心源终在兹。”其二云：“人生有家室，苦乐已均半。解脱向文字，无异益忧患。吁嗟吾与子，宁免堕此漩。长安一携手，文酒见崖岸。今年断还往，衡宇幸可望。骥情未相接，存没遽尔判。过车折马，腹痛杂微叹。化鹤君倘归，忍见旧时卷。”《送昀谷之官蜀中》云：“朝官胜外吏，文酒与靴版。舍兹说官味，得失当不掩。时流落世谛，乞外动惊惋。延真去随牒，此意诚不浅。峨峨剑门路，细雨随小蹇。诗人例游蜀，陈迹那可免？堂堂赵侍御，赠别语微婉。不言行路难，但与志游览。延真幸念此，嗔喝任官长。”其二云：“郡将岂足贵？所贵能亲民。亲民亦虚语，仕宦只为身。卧治已上考，画诺称绝伦。吁嗟此黔首，肥瘠越与秦。吏治譬烹鱼，人才犹积薪。积重未可返，坐念杨侯仁。连帅今世贤，怀哉余所陈。”其三云：“我诗初不工，为之亦非久。就中有甘苦，不敢喻诸友。何生夙好事，镘版落人手。延真最先睹，誉我不去口。方今论文字，名位为美丑。官卑诗竟好，所得恐多苟。君今远作吏，此事还废否？绝台有止境，高咏傥不朽。吟成幸邮我，媵以嘉妙酒。”

三、拔东有《吊奇禅和尚诗》云：“生死臂屈伸，人世无去住。法缘弹指顷，归云无寻处。酸辛我岂免？亦曰有情故。天潼忆两宿，云气入巾屦。论诗见烛跋，示我天痕句。（师《宿天台》诗：‘袖底白生知海色，眉端青压是天痕。’写以示余，盖得意句也。）他年藏骨地，笑指手植树。归舷得长篇，因循滞尺素。初惊飞锡来，云当十日聚。良晤甫隔夕，宿约不及曙。（师言是夕过访，余谢焉，乃约翌晨，已示寂矣。）西风迟扫门，马背驮禅去。（是日师访雷西楞。出门，西楞问：‘和尚的禅带去否？’师言：‘你见那裹有禅？’西楞曰：‘马上驮的甚麽？’师曰：‘请。’乃扬鞭去。）禅宗失龙象，《大雅》歇《韶》《》。声闻两俱寂，问师了无语。（师戒体陈涅室，余入视焉。）沈沈法源钟，叶落风自渡。幽明我所解，梦示王文度。”向见东日购金铜小佛无数，积唐人写经，多多益善，罗列迦音阁下。读此诗，乃知佛驮如意，文简之诗室，简栖之文字禅也。马背驮禅，可入《破山语录》矣。

四、东《游天潼呈寄禅上人》诗云：“只役苦炎威，凉扬觅山牖。天潼渺何许？欲往但搔首。午气势无逭，临流聊自救。一叶从所往，清风与之守。远林日已沈，大月皓如昼。平奁双镜动，文觳千波皱。萤灯乱渔火，蛙鼓催鸣漏。科头卧船唇，仰面数星斗。梦迎风露深，一枕试曲肘。惊眼明朝暾，维舟已谷口。僧将篌舆迎，并挟岚光诱。鱼矶聚溪童，麂篱立村妇。山泉奋亢稻，畦缺补蔬韭。岩居尔何娱？不识胥徭宥。丛篁翳高压，呼吸凉云受。距刹尚十里，山容历如绣。连峰翠逶迤，耸秀失培蝼。高鬟恣万态，妍枝无一丑。妙绩赴我前，一晌落舆后。心知难追摹，延景疲左右。秀岭忽当面，万绿入怀袖。危磴嵌林杪，俯气狎猿狄。川原局列野，豁若揭蒙。初疑灵境竭，忽笑蠡测陋。腧岭辟前扃，下趋落深臼。一舆山所围，折旋变昏画。林霭绿如泻，界白但岩溜。高松排空来，蚪柯恣蟠纠。数里深列衙，大材足堂构。睥睨数百祀，傥借佛力佑。岂感斤斧赦？直犯风雷斗。天半万玉鸣，强聒笙敖奏。渺不睹匹练，但见云气覆。四山青蒙蒙，大竹森千亩。据高此聚族，厚积非自寇。崇峰破天悭，太白镇地组。千亩朝所尊，肃肃谁敢友？禅关豁雄深，岩穴傥齐寿。琳宫瞥霞起，秘阁街琼镂。奎章先朝焕，经藏胜代有。缁徒严戒律，广座洪钟扣。奇师出家雄，异材挺天授。行脚半天下，奋髯气抖擞。宏交尽人豪，投诗盈箧粗。思力幽扃破，高论玄穹剖。真宰一何私，为师辟灵惊。噫余困尘鞅，老鹤笑颜厚。入山岂不深？信宿行太骤。归舷袖岩云，合眼飞泉吼。”

五、余由暾谷识梁任公。当时任公刚弱冠，见者方疑为贾长沙、陆宣公、苏长公复生，而暾谷言其将深探释典。未几，暾谷奇余一诗，莲池大师塔下作者，诗意悲苦，心甚恶之。自是遂成佛生天，万古一瞑矣。任公一去十数年，世界学问无所不究，叹其心血何止多人数斗！惟诗不多见。近见其《谢东惠寄唐人写维摩经二首》云：“雷音居士不宿饱，日抱唐人手写经。因想上方香积国，饭余毛孔出芳馨。”“炖煌石室森宝书，随风散堕天一隅。故人多情远相饷，吉光夜夜生吾庐。”如见贤劫初成，未有日月，光音天下降，皆有身光，飞行自在，未餐地肥，林藤香稻时也。暾谷诗云：“天外飞禽逐磐音，石坛幡影见深深。诗人宿具开山手，世难旋移卜隐心。老树刺天青自直，空潭留日绿还沈。有情多是栖栖者，初地微茫岂易寻？”

六、杨昀谷（增荦）湛深佛理。今年为佛学会。奔驰南北万里路，而未闻其挽奇禅诗。君数年来一官都下，块然独处如苦行僧。终岁苦吟，有作必以示余与尧生、瘦公。乱后，箧衍零落，仅存数首。《秋日同香宋侍御游西山宿戒坛》云：“秋风吹白云，挂在城西岑。一山如马鞍，中有七宝林。唐碑渐苔没，石罅花深深。坐久夕阳下，数蝉调古琴。松涛与钟磬，并起作梵音。吾曹抱冷性，凉月初在襟。有酒且复酌，此乐难重寻。倦后梦无据，山灵知此心。”《山中同香宋作》云：“乱后石幢在，到来秋味真。一宠松入定，三日雨留人。老至思残衲，山空得古春。酒阑同说梦，和月问前身。”《赠昙宽上人》云：“卅年留得破袈裟，镇日关门诵《法华》。爱众常闻申五戒，安禅不废演三车。参山度海身将老，食粥栖茅愿已奢。记取松风传妙偈，人间何地似君家？”《寿尧公》云：“坐对黄花忆生日，一杯重属傅鹑觚。近来阙事复安在？老去闲情颇不孤。诗力驱风斗松石，梦痕和月落江湖。与君脉脉共秋味，谁信人间有腐儒？”

七、京都近郭无山，重九登高，陶然亭几无容足地。己酉，余同尧生天宁寺荒台登高，携酒对饮，有诗云：“赵公健游者，万里下蛾眉。随意登高去，聊纡作客悲。废台迟落木，衰考短交期。只有源源醉，多为数首诗。”尧生和作云：“古人不尽当时意，历历登高总自悲。为客经秋仍往节，去年看雪正蛾眉。（光明作重九。）功名岁晚非天予，法喜宵寒共石遗。（‘我室惟法喜’，坡公句也。予今年六月事。）塔影山光黄叶外，因君回首菊花期。”第六句言吾两人共悼亡也。次年登高又同在天宁寺，则有众异、秋岳诸子，皆有诗，余与尧生无诗。又次年，武昌兵事起，渡海过登州，停船蓬莱阁下。又次年，重至京师，同陈剑潭仍往天宁寺登高。寺驻兵，不得入。时尧生东游日本，因忆旧游，奇尧生云：“悲哉秋为气，草木忽变衰。萧瑟戮栗中，远行思将归。往年两登高，西郊挹翠微。赵侯及二黄（嘿园、秋岳），载酒慰孤羁。后至追梁生（众异），草堂还赋诗。去年逢乱离，战场菊方开。停舟过之罘，杰阁望蓬莱。今年寻旧游，赵侯安在哉？哦诗上日光，秋色正西来。红叶共酡颜，流霞入深杯。联辔惟吾宗，簪萸双摧。兄弟各终鲜，憔悴疑同怀。适逢罗（东）与黄（嘿园），老兵阻登台。万事那可必？到门车空回。”其己酉前一年，尧生在八里庄摩诃菴登高云：“树边人语见屯阝庄，酒旆风微叶渐黄。小坐一餐如旅客，出城八里属良乡。寺经劫火犹留塔，秋老山容渐有霜。不负骑驴寻野色，寒花十日古重阳。”其众异诗云：“中年哀乐各有在，佳节何尝与人事？登山临水送将归，强借春秋供感慨。长安客话今五稔，白日堂堂不相贷。宵来风雨乍满城，失喜朝暾破秋睡。出游寒食已陈迹，到手重阳那可弃？伤高怀远要有，便历城西访隋寺。避俗逢僧殊可悯，入门看塔谁能会？塔铃不作近时语，涂人那解西来意？平生乘兴百不挠，少日心情略能记。朱颜渐与明镜辞，孤往人间定何世？迩来赴事常苦晚，要似疲癃难起废。谁知槐市石遗翁，早挈秋光归马背？”秋岳诗云：“秋士困俗喧，佳节亦忧恼。言寻招提境，望远散襟抱。放车出烟郭，尘垛没驰道。平林生高风，墉阴日色缟。浮图矗云外，峭拔俯兰撩。寺门破械僧，芜碧勤芟扫。荒台匿树罅，乘兴恣探讨。连山豁西北，瘦嶂天所造。幽燕入搔首，城市声浩浩。今年寒事晚，众绿尚娟好。朱颜终难恃，严霜焉可保。兰台有诗人，携酒登临早。自惭秦少章，得伴后山老。（陈无已有《九日寄秦觏》诗）。”

八、江叔海（瀚）有《登石景山同尧生侍御作》云：“劳劳车马黄尘陌，惟有西山不厌看。与客初来登石景，去年曾此渡桑乾。（客冬由此过浑河，游潭柘戒坛。）遥峰鸟道高秋出，废院虬松白日寒。宦竖丰碑随处有，（西山各寺，多明代诸建）。可怜民力胜朝婵，”又《题尧生石景山诗后》云：“西郊岚翠待高吟，诗思曾看策蹇寻。顿使山川发奇彩，似闻鸾鹤有遣音。三秋不尽登临兴，五夜难忘谏诤心。抗疏余闲还蜡屐，冲寒更拟入云深。”此又燕京登高一故事也。诗举止大方，不废唐响。

九、余初至都，冒鹤亭（广生）为余赁居上斜街。群木绕屋，古槐夭矫空，是数百年物；层楹轩爽，稍具亭榭，缭以朱藤、海棠、丁香诸杂花，间以湖石、枣树覆之。袁珏生（励准）谓是顾侠君先生小秀野草堂，何援叟题有槛联云“草堂小秀野，花市下斜街”者也。余居半载，遂赋悼亡。朋辈相慰藉者，时过从谈谯赋诗。樊樊山云：“倾盖逢君胜故知，春明何意聚牙期？悲怀早止辛楼酒，选本新添癸集诗。（君曾著《元诗纪事》数十卷，尚有续刻。）老作斜街花市长，贫无背郭草堂资。绛云舒卷丹霄上，比似渊明此最宜。”又次韵云：“门多长者驻骖，门内佳花涌钵昙。善本枣梨同秀野，小园杨柳异江潭。选诗断烂嗤贻上，（渔洋《十种诗选》，余雅不喜。）缒井幽光阐所南。风雅衰于嘉庆末，笑他祭酒翔诗龠。（诗宠主人特好事耳，诗实不工。”）东云：“背城幽筑占春深，僵石疏花柳十寻。旧主尚闻尊酒帝，荒菴今已属诗淫。相从铺啜夸余子，每喜《风》《骚》得嗣音。更酹清觞慰犭爰叟，斜街花事末销沈。（石遗精庖，节菴夸为冠绝。何道州‘草堂小秀野’楹帖，涛园为石遗书之。”）吴纲斋（士监）次韵云：“居邻秀野惯停黪，相约精庐访竺昙。结夏槐风舞龙树，寻秋芦雪满凫潭。眼中厨顾高京雒，别后珠感海南。苦为潜擎补遗憾，论功计厉合同龛。（竹汀先生著《元诗纪事》，未有流传。君锐意成书，刊于江南，近又重缉，多至数十卷，可与《唐宋诗纪事》鼎峙矣，”）昀谷云：“斜街记访侠君庐，小坐贪看月上初。便具杯盘皆雅澹，微吟草树亦清疏。秋风一别惊残腊，闽海应能著老渔。俊仆临池如谷口，寄诗端合使渠书。（君有仆能诗，草书酷似郑苏堪。”）余莳云：“三雅门前昔驻骖，而今戒酒住翟昙。芳菲合署枣花寺，荦确疑分积水潭。竹《旧闻》赓日下，草堂雕本共江南。元诗大有因缘在，留得编排地一宠。（余旧嗜酒，悼亡后大病，戒之。”）

一○、丁叔雅（惠康）有《奉怀石遗老人病状》诗云：“苦念空斋老病夫，近来诗思定何如？斜街短屋飞花满，萧寺华年把瑶虚。与汝安心宁已了，偷闲作计未全疏。凭谁更话温存味？慵卷晶帘对道书。”此见过视病归后作也。余答诗云：“畸人丁野鹤，能访老迦陵。春去愁如海，诗来意似冰。斜街婪尾药，老屋半身藤。君看绳床客，枯眠即是僧。”君又有《石遗老人答以新诗，觉前意有未尽，重申一首》云：“君为秋士悲多病，我久春明意未舒。独夜凄惶窍蚯蚓，盈襟尘泪泣枯鱼。绳床经案原非病，药宛斋糜奈已癯。万事不如麻木好，可能言说亦删除。”招余集江亭云：“精蓝旧事传江总，座上诗人是古灵。半日浮生余觉梦，十年小劫有孤亭。无多名士垂垂老，如此长条故故青。最是道心无住著，落英芳甸眼曾经。”叔雅为丁禹生抚部少子，家有园林，富藏书，多精椠钞本，旁及书画、金石、瓷器，皆足雄视一时，而皆弃不顾，一身流转江湖，若穷士之飘泊无依者。能诗、善书、精鉴别，声名藉甚，当世士夫无不知有丁叔雅。在同时三公子中，当兄事伯严，弟畜彦复。后留滞京师。余识之不数年，踪迹至相密迩，事余如兄长。余时方丧妻，君亦丧其爱妾、爱子，支离憔悴，殆不可为怀。然余遇悲从中来，能痛自发泄，极之于其所往，虽根株高不可拔，亦所谓蹂躏其十二三，盖扌幻怒而少息者。叔雅意既不广，口复不能自宣其湮郁。其不言而自伤者，臣精暗已销亡，竟夭天年，闻者无不悼痛。年来每有所作，辄用旧纸录存余所，若预知其将死者。少与其乡曾刚甫参议（习经）齐名。客邸所需，及病中医药、身后棺殓，皆刚甫一人任之，可谓古道可风者矣。余哭之二首云：“叔雅蕴藉人，天怀复淡荡。云胡凶短折？此理足惘惘。我观人间世，攻取日扰攘。六极终曰弱，寇贼所滋长。虽云情与理，遣恕时自广。行为辄拂乱，微愠积何往？所恃战胜力，摧陷见开朗。君胡久相忍，譬若癣暗养？我时决使道，亦或豁以爽。刚柔终异质，变化非可强。仲官既沤羸，孝章复撇。遂令归无形，寒郊送泱漭。”“入春哭啸桐，入夏哭叔雅。毅豹乃同归，各自发症瘕。造物汝何仇？友朋不我假。意行或临水，看花每适野。长安尘垛中，似此人盖寡。吹笙弹鸣琴，聊复我心写。（尝与章曼仙、伍叔葆数人为古乐会。）风月不用钱，方谓恣陶冶。愁人秋夜长，讵料灯烛炮？联翩录新诗，蛀纸足挥洒。似知生有涯，贻我动盈把。行当印千本，祭告诗穷者。性灵化烟云，知识空般若。”

一一、叔雅外，仁先最怜余者，常以诗相慰。有云：“见法空间喜悦多，不堪隐几老维摩。诗能遣恨寻医去，酒可忘忧奈病何！在昔高眠动湖海，只今袖手看关河。大江东去风流尽，愁绝当筵一曲歌。”君善饮，每对酒酣时，余歌“大江东去”，则浮一大白。又次韵答余云：“早识齑羹胜醢胬，如何车马易锄犁？堂堂人与诗争老，缓缓春来意更凄。万事都如杯覆水，先生不复酒成醯。从知千偈初无语，应候何妨故故啼？”余原韵云：“刀剑瘢创肉欲臀，世间舍我孰泥黎？法如可喜妻何恋？春纵非秋月亦凄。朱体青肝归纣绝，冰床雪被试摩醯。此寒更比尧年甚，漫向旁人作浪啼。”

一二、“触忤三年伤逝泪，花枝不照九原红”，渔洋山人《梧台道中》诗句也。自注云：“先宜人及儿浑没腧一年，沂没二年，先兄西樵没亦半载矣。”又《哭兄东亭先生》诗注云：“亡室张宜人以丙辰九月殁，予有诗云：‘三载西风雁影分，登高泪尽陇头云。而今肠断重阳节，又采寒花酹细君’。时方哀西樵先生也。”是渔洋数年之间，丧二兄、二子及妻。余甲辰十二月丧仲兄，乙巳正月丧第三子，八月丧伯兄，丙午三月丧苹女，丁未八月丧妻，而第二子已先丧于庚子。噫，何其相似也！弢菴有诗挽先室人云：“鸾龙一泪已伶俜，潘鸯秋来又损青。鹳鸟平生惟比翼，鳏鱼从此剩长醒。检书赌茗成追忆，割俸营斋自写铭。无可奈何还强慰，南华元自有真经。”自注：“石遗来告悼亡，距哲兄木菴之没才三载耳。”



●卷三

一、工诗难，言诗尤不易。在孔门惟赐与商可与言《诗》，而文学之子游不与焉。子贡颖悟，故《淇澳》之切磋琢磨，自知取譬。“始可”云者，引重之辞，若谓不如是便不足以言《诗》。子夏笃谨，倩盼素绚，直苦思不解而问之，譬以绘事而始喻。“始可”云者，仅可之辞，若谓今而后乃可与言《诗》矣。子贡闻一知二，故曰：“告诸往而知来者。”子夏之起予，则答问而已。康成之笺《诗》，子夏之谨守也。孟子曰：“诵其《诗》，读其《书》，不知其人可乎？是以论其世也。”又曰：“固哉！高叟之为诗也。”又曰：“说《诗》者，不以文害辞，不以辞害志，以意逆志，是为得之。”此子贡言《诗》之旨不同于子夏者也。后世诗话汗牛充栋，说诗焉耳；知作诗之人，论作诗之人之世者，十不得一焉。不论其世，不知其人，漫曰“温柔敦厚，诗教也”，几何不以受辛为天王圣明，姬昌为臣罪当诛，严将军头、嵇侍中血，举以为天地正气耶？

二、王逸之注《楚辞》，施宿之注苏，任渊之注黄陈，稍资论世。钱牧斋之笺杜，虽訾之者谓非君子之言，然已十得七八，何可厚非？李义山、陈后山诗，有非注断断不知其好处者，得注乃叹其真善学杜。桐乡冯氏之注义山，考订翔实，实足知人论世，诸家无能及者，而笔墨之拖沓乃不可耐。蕲水陈太初先生（沆）之《诗比兴笺》，真能拨云雾而睹青天，缒幽沈而出井底，由先生既深于诗功，檄于史事，而胸次雅亮，文笔高洁，又足以发明之，学诗者不可不肄业及之也。曾涤生《十八家诗钞》仅录一二。

三、《诗比兴笺》亦间有可议者。如李陵《与苏武诗》，《笺》云：“苏李之别友朋，与文姬之别母子，皆自古至今更无比况之事。故文姬悲愤，苏子瞻斥为赝作，以其浅露径尽，与苏李相反也。”窃谓不然。文姬与苏李，时代相后三百余年；文姬究一妇女耳，母子之亲非止朋友可比，故二诗哀痛质直，非身亲其境者不能道。若出赝作，正有许多文饰之词耳。《白头吟》《笺》云：“《玉台新咏》载此篇，题作《皑如山上雪》，不云《白头吟》，亦不云何人作。《宋书》大曲有《白头吟》，作古辞。《御览》、《乐府诗集》同之，亦无文君作《白头吟》之说。自《西京杂记》伪书始傅会文君，然亦不著其辞，未尝以此诗当之。及宋黄鹤注杜诗，混合为一，后人相沿，遂为妒妇之什云云。”案信《白头吟》为文君作，不始于宋黄鹤。李太白云：“一朝将聘茂陵女，文君因赠《白头吟》。”郭茂倩《乐府》《白头吟》，末尚有“郭东亦有樵”诸句，殊不易解。潘岳《哀诗》《笺》云：“此亦安仁《悼亡诗》也，而有《十九首》之风，远轶《悼亡》三章。比兴之与铺述，含意之与直情，固不侔耳。”案诗中如“摧如叶落树，邈若雨绝天。雨绝有归云，叶落何时连”，“叶落”五字固足抵千百，然必谓流芳遣挂之为辞费，则《三百篇》“蒙楚”之“锦衾”、“角枕”，“谁与独旦”，《大车》之“异室同穴，有如檄日”，皆赋体，而非比兴也。

四、前清诗学，道光以来一大关捩。略别两派：一派为清苍幽峭。自《古诗十九首》、苏、李、陶、谢、王、孟、韦、柳以下，逮贾岛、姚合，宋之陈师道、陈与义、陈傅良、赵师秀、徐照、徐玑、翁卷、严羽，兀之范椁、揭斯，明之锺惺、谭元春之伦，洗链而熔铸之，体会渊微，出以精思健笔。蕲水陈太初《简学斋诗存》四卷、《白石山馆手稿》一卷，字皆人人能识之字，句皆人人能造之句，及积字成句，积句成韵，积韵成章，遂无前人已言之意、已写之景，又皆后人欲言之意、饮写之景，当时嗣响，颇乏其人。魏默深（源）之《清夜斋稿》稍足羽翼，而才气所溢，时出入于他派。此一派近日以郑海藏为魁垒，其源合也；而五言佐以东野，七言佐以宛陵、荆公、遗山，斯其异矣。后来之秀，效海藏者，直效海藏，未必效海藏所自出也。其一派生涩奥衍。自《急就章》、《鼓吹词》、《铙歌十八曲》以下，逮韩愈、孟郊、樊宗师、卢仝、李贺、黄庭坚、薛季宣、谢翱、杨维桢、倪元璐、黄道周之伦，皆所取法，语必惊人，字忌习见。郑子尹（珍）之《巢经巢诗钞》为其弁冕，莫子偲足羽翼之。近日沈乙菴、陈散原实其流派。而散原奇字，乙菴益以僻典，又少异焉，其全诗亦不尽然也。其樊榭、定贪两派，樊榭幽秀，本在太初之前；定盒瑰奇，不落子尹之后。然一则喜用冷僻故实，而出笔不广，近人惟写经斋、渐酉村舍近焉；一则丽而不质，谐而不涩，才多意广者，人境庐、樊山、琴志诸君时乐为之。

五、《学古集》四卷，嘉庆间仁和宋左彝（大樽）著，后附《诗论》一卷，世之有志于古者盛称之。传本颇罕，杨昀谷、胡瘦唐皆向余借钞。《诗论》甚正，惟为诗跬步必求合于古，与所论实有不掩者。《诗论》云：“太白有云：‘将复古道，非我而谁？’古道必何如而复也？《三百》后有《补亡》，《离骚》后有《广骚》、《反骚》，苏李赠答、《古诗十九首》、乐府后有杂拟，非复古也，剿说雷同也。《三百》后有《离骚》，《离骚》后有苏李赠答、《古诗十九首》，苏李赠答、《古诗十九首》外有乐府，后有建安体，有嗣宗《咏怀诗》，有陶诗，陶诗后有李杜，乃复古也，拟议以成其变化也。”又云：“诗以寄兴也。有意为诗，复有意为他人之诗，修词不立其诚，未或闻之前训矣。蔡中郎早曰：‘诸生竞利，作者鼎沸。其高者颇引经训风喻之言，下则连偶俗语，有类俳优，或窃成文，虚冒名氏。’虽言辞赋，厥后诗之仿效，亦莫不然。子云作赋，常拟相如以为式，寻以为非贤人君子诗赋之正也，于是辍不复为，而大覃思浑天，作《玄》文。桓谭以为文义至深，而论不诡于圣人，前之拟相如，犹不寄兴之诗也，竞利也；后之作《玄》文，犹寄兴之诗也，非竞利也。”乃吴德旋其诗，述其言，谓法古歌谣，作杂言一卷；法汉、魏、六朝，作五言古诗一卷；法太白，作七言古诗一卷；法王、孟、李三家，作五言今体诗一卷；余体皆不为，余人皆不法。则陶诗后；有李可不复有杜矣。孔子曰：“信而好古。”昌黎曰：“不懈而及于古。”好古非复古，及于古非拟古也。有作必拟古，必求复古，非所谓有意为诗，有意为他人之诗乎？明之何、李、王、李，所以为世诟病也。茗香之诗之拟古，不如太初之自及于古矣；茗香之复古，不如太初《诗比兴笺》之善于好古矣。

六、《诗论》又云：“诗之铸链云何？曰：善读书，纵游山水，周知天下之故而养心气，其本乎！感变云何？曰：有可以言言者，有可以不言言者；其可以不言言者，亦有不能言者也；其可以言言者，则又不必言者也。”夫可以不言，而亦有不能言者，则不言固矣；若可以言，而又不必言，不几于无言矣乎？当云其可以言言者，又有其不必言者也。

七、《诗论》又云：“不伫兴而就，皆迹也；轨仪可范，思识可该者也。有前此后此不能工，适工于俄顷者，此俄顷亦非敢必觊也，而工者莫知其所以然。”此又误于王文简模糊惝欺人之谈也。夫古今所传伫兴而得者，莫如孟浩然之“微云淡河汉，疏雨滴梧桐”、“挂席几千里，名山都未逢。泊舟浔阳郭，始见香炉峰”诸语。然当时实有微云、疏雨、河汉、梧桐诸景物，谋于目、谋于耳；实是千里未逢名山，至漫阳始遇香峰，谋于目、谋于心，并无一字虚造，但写得大方不费力耳。然如此人人眼中之景，人人口中之言，而必待孟山人发之者，他人一腔俗虑，挂席千里并不为看山计。自襄阳下汉水，至于九江、黄州、赤壁、武昌、西山，皆卑不足道，惟匡卢东南伟观，久负大名。但俗人未逢名山，不觉其郁郁；逢名山，亦不觉其欣欣耳。河汉有云，梧桐有雨，至为常事，粗心人所不留意，自胸襟高雅者遇之，则古人所谓“轻云蔽月”、“桐间露滴”者，两相凑泊，不觉以“淡”字“疏”字写之而成佳语，所以适工于俄顷，而前此后此不能工；其俄顷不能必工者，则皆粗心领会，与下字未当耳，又何至莫知其所以然耶？

八、又云：“武帝令他夫人饰从御者数十人，为邢夫人来前。尹夫人前见之，曰：‘非邢夫人身也。此不足当人主矣。’于时帝乃诏使邢夫人衣故衣，独身来前，尹夫人望见之，曰：‘此真是也。’于  是乃低头侥而泣，自痛其不如也。诵古人诗，不可懵其故衣独身来  前时。然佳人不同面，美人不同体。李夫人之于邢夫人，夷光、郑旦之于李夫人，同不同未可知也。”夫李夫人之于邢夫人，夷光、郑旦之于李夫人，必是不同，何不可知之有？

九、又云：“诗至靖节，色香臭味俱无，然乎？曰：非也。此色香臭味之难可尽者，以极澹不易见耳。”夫靖节之诗，色香臭味俱备，亦并不极澹，何不易见之有？夫必太羹玄酒，而后可谓之极澹。不特靖节，即《三百篇》，亦何尝太羹玄酒哉？

一○、茗香诗佳者至多，实有神与古会者。然如《咏怀》之“客远狗犹吠，饭香农恰归”之“恰”字，《自临平山暮归》之“谁与诺重来？有客惠然肯。倒押“肯”字韵，似非《学古集》中应有语。

一一、陈仁先为太初先生曾孙，诗学自有渊源。初相见于武昌两湖书院梁节菴山长座上。弱冠璧人，饮酒温克，喜就余言诗。出其所作，则皆抗希《骚》《选》，唐以下若无足留意者。余不敢深言置可否，但曰：君甚似苏堪年少不作七言诗之时，恐可言者耳。自是相见不言诗者数年。别去不相见者又数年。丁未余入都，君已中甲科，官刑部，调学部。闻余至，约游枣花寺观牡丹。稍谈诗，知常与周少朴（树模）、左笏卿（绍佐）两侍御倡和，所祈向乃在昌黎、义山、荆公、山谷，大异昔日宗旨。继读近作，则古体雄深雅健，今体悱恻缠绵，不禁为之狂喜，急赠诗云：“昔读君诗笔崭然，只愁宝剑罕成篇。岂知江海频年别，忽睹云霞变态妍。兴会每从探讨出，深苍也要取材坚。羌无利禄荒寒路，肯与周旋定是贤。”仁先有《游天宁寺同左笏丈作》云：“驱车尘冥冥，隐见孤塔圆。大佛相接引，一径凝苍烟。升堂坐初定，微风度旃檀。开窗纳远秀，小幅横辋川。春芳满秋砌，悴叶犹扶妍。想见腰鼓发，车马何喧阗！暂荣悟常寂，爱此萧境闲。茶余恣游眺，奥复穷诸天。殿古金界壤，树老秋阳殷。何代万石钟，横身卧高阡？出手试一击，龙吼殷河山。煌煌乾隆碑，天笔矜如椽。明政移寺，狐鼠多功缘。真源一飘泻，薰腐为洗湔。惜哉洒扫缺，岁久生荆营。园陵虚有神，运化悲循环。俯仰日向暮，胜迹空流连。松风无世情，谡谡吹面寒。”又《天宁寺听松声》云：“斜阳红满地，雷雨忽在颠。仰看四沆寥，声出双松间。属耳倏已远，飞度万壑泉。老龙动鳞甲，破碎还苍坚。金刚万豪毛，一一威神全。仰屈寻丈地，开阖成诸天。落落孤直胸，回荡生高寒。提挈四天下，度入太古年。想见陶隐居，拥衣但高眠。无闻兹未能，且证声音禅。”又《秋日同李伯虞侍郎左笏卿给事周孝甄御史往太清观寻菊不得，遂至龙泉寺，归过酒楼小饮，次周孝丈韵》云：“节寒气逾爽，逸兴当秋阑。轻车赴晚道，影堕苍茫间。当年亭馆地，今日斜阳宽。灵宫访秋菊，落叶空池坛。人在菊成亩，人去余荒园。因知隐逸士，岂不视所餐？回步过萧寺，著履苍苔乾。长松迤古径，杂卉罗修栏。龙蛇动四壁，赞赏还微叹。文字为小技，今成空谷兰。历历钟梵音，诸天度凤鸾。地清坐忘瞑，茶罢神愈完。妙境如追逋，瞬瞥迹已残。归车就市饮，嘈切千指弹。一心造暄寂，同境殊悲欢。百年非可知，放怀寻所安。”《戒坛卧松歌》云：“戒坛之松天下奇，寻常所见皆十围。一松据台独下垂，横出十丈犹蠖妮。健鹏探爪风在下，渴蛟饮涧鳞之而。缒幽欲引阴垫出，承敲力负苍崖危。万钩压空不及殆，反走潜根应遇倍。雨洗苍骨未濡足，眼底浑河犯高垲。云开穿枝落日黄，万里暮色浮孤觞。欲凭咫尺精灵意，贯入冥搜百怪肠。”前三首工于发端，嘉州、少陵《登慈恩寺塔》、《玉华宫》、《大云寺赞公房》诸诗皆其例。至全首音节高抗，如空堂之答人响，则以平韵古体诗，出句末字多用平音也。此秘韩孟始发之，韩如《谴疟鬼》、《示儿》、《庭楸》、《读东方朔杂事》等篇皆是；孟尤多。“驱车尘冥冥”四句，写往天宁寺一路如画，“属耳”二句，从渊明雪诗、昌黎琴诗得来。《卧松歌》透爪陷胸，全是杜骨韩涛矣。

一二、诗有六义，兴居一焉，兴、观、群、怨皆是也。后世谓之“诗情”。其邻于乐者曰“兴趣”、曰“兴会”；邻于哀者曰“感触”，故工诗者多不能忘情之人也。任公有《腊不尽二日遣怀》云：“泪眼看云又一年，倚楼何事不凄然？独无兄弟将谁怼？长负君亲只自怜。天远一身成老大，酒醒满目是山川。伤离念远何时已？捧土区区塞逝川。”《元日放晴二日雨三日阴霾》云：“入春三日觉春深，隔日春如判古今。容我瞢腾行坐卧，从渠翻覆雨阴晴。拥炉永夕成微醉，袖手看云得短吟。落尽檐花无一语，百年谁识此时心？”《庚戌岁暮感怀》云：“岁云暮矣夜冥冥，自照寒灯问影形。万种恨埋无量劫，有情天老一周星。催人鬓雪摇摇白，撩梦家山历历青。今古兹晨同一概，只应长醉不成醒。”“鼎湖鸡犬不能仙，一恸龙髯岁再迁。禹域大同劳昨梦，尧台深恨重泉。斧声烛影由来事，马角乌头不计年。忍望海西长白路，崇陵草劲雪漫天。”“梦短鸡鸣第一声，明朝冠盖盛春明。家家柏叶宜春酒，处处驼蹄七宝羹。闻道天门开讠失荡，尽容卿辈答升平。官家闲事谁能管？万一黄河意外清。“故园岁暮足悲风，吹入千门万户中。是处无衣搜杼柚，几人鬻子算租庸。近闻诛敛空罗雀，傥肯哀鸣念泽鸿。金穴如山非国富，流民休亦怨天公。”“风雨吾庐旧啸歌，故人天末意如何？急难风义今人少，伤世文章古恨多。力尽当年从烂石，泪还天上莫成河。由来力命相回薄，山鬼何从觅薜萝？”“入骨酸风尽日吹，那堪念乱更伤离？九洲无地容伸脚，一盏和花且祭诗。运化细推知有味，痴顽未卖漫从时。劳人歌哭为昏晓，明镜明朝知我谁？”《奉怀南海先生星加坡兼请东渡》云：“共有千秋万古情，为谁岁岁客边城？谗言苦妒齐三士，世务宁劳鲁两生。汉月依微连海气，蛮花悱恻吐冬荣。相逢莫话中原事，恐负当年约耦耕。”“不道桃源许再来，旧时鱼鸟费疑猜。风吹弱水蓬莱近，春逐先生杖履回。万事忘怀惟酒可，十年有约及樱开。（先生以己亥二月去日本，有诗云：‘樱花开罢我来迟，我正去时花满枝。半岁看花住三岛，盈盈春色最相思。’）何时一舸能相即？已剔沈枪扫绿苔。”以上十首，所谓远托异国，昔人所悲，苏子卿之《河梁》耶？蔡文姬之《笳拍》耶？沈初明《通天台》之表耶？庾子山《哀江南》之赋耶？同时善作悲呻之语者，尚有太夷，如“残秋去国人如醉”、“忧天已分身将压，感逝还期骨易灰”、“往事梦空春去后，高楼天远恨来时”、“北风吹客忽已晚，壮岁辞人殊不回”、“兀兀只成天共醉，茫茫始信世无才”，与君之“独无兄弟将谁怼？长负君亲只自怜”、“天远一身成老大，酒醒满目是山川”、“催人鬓雪摇摇白，撩梦家山历历青”、“官家闲事谁能管？万一黄河意外清”、“劳人歌哭为昏晓，明镜明朝知我谁”，可以把臂共怀抱者。

一三、稚辛诗不多见。壬子冬月，相遇里中，皆暂归即去，故乡翻成客裹也。向之索近作，有云：“曾闻共命是频伽，啼落曼陀一树花。七字题诗犹疥壁，廿年归客已无家。远峰扫黛眉如语，旧事成尘眼欲遮。只有湖波流不尽，照人青鬓点霜华。”题云《岁丙申将去福州，留诗西湖禅壁，和者数十首。顷归自吴，沧桑换世，坏壁重题，他日又当若何根触也。丙申旧作》云：“一天离绪望吴门，彳亍湖需昼易昏。山槲叶黄词客面，水ヶ花瘦女儿魂。上方听法传清梵，他日寻诗拂坏垣。谁为慰留行不得？痴禽着意太温存。”“山槲”一联，极似放翁“断桥烟雨梅花瘦，绝涧风霜槲叶深”；“七字。一联，极似东坡“老僧已死成新塔，坏壁无因见旧题”，亦情景天然，无意遇之也。放翁之“沈沙舟畔千帆过。翦翮笼边百鸟翔”，岂故袭“沈舟侧畔千帆过，病树前头万木春”乎？“纵辔迎凉看马影，袖鞭寻句听蝉声”，岂故袭“晚凉看洗马，灌木乱鸣蝉”乎？读诗多，作诗多，不觉其然也；或异曲而同工，或貌同而心异，或前贤反畏后生，或今人不及古人。若放翁此二联，则犹未足以追踪而方驾矣。稚辛名孝柽，苏堪同怀，真难为弟者。然苏堪精悍而稚辛婉约。尝论余《扬州杂诗》云：“七绝句少变平时声调，故知风物移人，此地最宜绝句诗，渔洋老人真君之成连哉。”今附录余诗于后，不能不叹君之知言也。诗云：“诗人垂老到扬州，禅榻茶烟两考愁。犹及花时看芍药，平山堂下一句留。”“豆蔻微吟杜牧之，红桥肠断《冶春词》。最宜中晚唐人笔，此地来题绝句诗。”“斜阳红向小楼过，明月三分占最多。若道徐凝诗句恶，竹西佳处奈君何？”“废池乔木罢吹箫，何处波心廿四桥？一上平山堂上望，山真隐隐水迢迢。”“风亭彷佛半山寺，水榭依稀印月潭。认取小金山塔子，居然江北是江南。”“月白风清过露筋，梅花岭上郁孤坟。人生如此扬州死，禅智山光黯暮云。”

一四、铁崖道人《竹枝词》、《漫兴》各绝句，专学杜者。渔洋《冶春词》专学铁崖，余酷喜之，以为渔洋集中无出此数首及怀人绝句右者。今人习于沈归愚先生各《别裁集》之说，以为七言绝句必如王龙标、李供奉一路方为正宗；以老杜绝句在盛唐为独创一格，变体也，由其才力横绝，偶为短韵，不免有蟠屈之象，惟《赠花卿》、《逢李龟年》数首乃为绝唱云云。不思七言绝句和乐皆五句，其平仄相间，惟作四句，则始于汤惠休《秋思引》，亦为古《竹枝》、《柳枝》之音，跌宕奇古，何尝必如盛唐哉？必学盛唐者，王阮亭标举神韵，沈归愚墨守明人议论故耳。《花卿》、《龟年》诸作，在老杜正是变调，偶效当时体。宋芷湾（湘）有绝句二首云：“岂果开元天宝间，文章司命付梨园？诸公自有旗亭见，不爱田家老瓦盆。”“满眼余波为绮丽，少陵家法必《风》《骚》。千秋尚有昌黎老，流出昆仑第二条。”题云《人皆议少陵绝句为短，予以为少陵自不肯为人之所长。若夫古今派别，焉可诬也。杜自云：“法自儒家有，心从弱岁疲。”或辄以别调目之，是可异己，作二绝句》，可谓独见语，先我而实获我心者矣。王兰泉、翁覃溪于岭南诗人称冯鱼山、黎二樵辈，而不及芷湾。芷湾刻意学杜写景言情幽秀一路，所刻诗只见《丰湖漫草》、《续草》二卷、《不易居斋》一卷，近体居八九，语多不犹人，《湖居后十首》短古最工。世仅传其《伯牙琴台》七古一首，非其至也。

一五、吾乡同辈之为诗者，又有沈爱苍抚部（瑜庆）、林琴南孝廉（纡），皆不专心致志于此事，然时有可观者。爱苍号涛园。以二百四十万钱买福州城内乌石山瓯香许氏旧涛园，为其父文肃公祠。园有古松，故以涛名。余识涛园时方总角，行坐诵吴梅村诗、庾子山《哀江南赋》。忽忽四十年，其子女皆受业于余，重以姻娅，曾出资为余刊《元诗纪事》。见人佳文字，辄咨嗟叹赏不自己。亲炙知名士，如蚁之附膻。有《左》癖，作诗文未有不扯ㄎ及之者。以外则施注、三合注苏诗，圈点数遍，动以自随。古体诗才笔自喜，虽用苏法，亦不尽然，往往序长于诗，时与元末王逢《梧溪集》、周霆震《石初集》、张宪《玉笥集》相彷佛。余序君《正阳集》曾言之。《正阳集》者，君榷盐淮北正阳关时，以旬月补缀旧题，成诗二三百首之名也。其《怀朱军门洪章》一首，最为妥帖排募，云：“每饭意不忘钜鹿，眼前魏尚翻为戮。少年不自惜功勋，垂老对人羡蒲谷。苍头特起黔中黔，太守益阳与薰沐。颍川骂坐雄万夫，酒失岂真弃心腹？一为楚将亦冠军，迁地为良敢雌伏。屯兵坚城势欲绌，连营百里气转蹙。忽惊地道隳垂成，四百儿郎糜血肉。即今丰碑龙脖子，空使诗人叹同谷。破敌收京谁第一？再接再厉疮垂复。冲锋居后受赏前，公等因人何碌碌。当时大树耻言功，今夕灞陵还止宿。文吏刀笔错铸铁，幕府文书罪罄竹。谁知东海又传箭，矍铄据鞍更蹋鞠。不侯枉自矜长臂，再植何堪拟群木？飘零草疏讼陈荡，鼙鼓闻声思李牧。白首忘年怅较迟，奋笔成诗助张目。行空甲马如有闻，我有长歌方当哭。”全首隶事稳切，惟“同谷”句与此题无涉，似宜改用陈涛斜事。有序甚长，极有声色，录后云：“壬辰四月，余管江南水师学堂，值新宁尚书大阅礼成，方盛服陪侍，有干韦跗注趋而过余，则云南鹤丽镇总兵朱公洪章也。款曲倾吐，立谈未能毕其辞。丰碑屹立于道左，乃曾威毅伯为公纪所部四百人同日死事之垄也。正值忌日，健儿具酒脯。待公奠毕，与余登锺山绝顶，指示贼所筑天保城。拳石列坐，下瞰形势，遂纵所谈。公贵州镇远人。益阳文忠为守时，以亲军从杀贼，文患其壮之，随下武汉，无役不从。文忠母寿，诸将毕贺。公中酒伤其曹，文忠辞焉。密使曾文正收之，遂隶曾部。与毕公金科攻吉安城。文正以忧归。江抚满州某挟粮台夙嫌，靳饷促战，毕公战殁，公突围夺尸还。文正再出，令选精锐数千人，从威毅捣金陆。时威毅所部皆楚将，公以黔军特立。有危险事，公任其冲，以此知名，威毅亦信任之。开龙脖子地道，垂成而陷，四百人无一全者，公仅以身免。二次地道成，威毅集诸将，问谁当前锋，莫对，公愤，退而出队，从火焰中跃冲缺口上。贼辟易，以矛授所部，肉薄蚁附而登，诸将从之。城复论功，李臣典于克城次日以伤殒，威毅慰公，以李列首，公次之，呈报安庆大营。文正按官秩先后，公列第四，故诸将有列封五等者，公赏轻车都尉世职，以提督记名而已。公谒威毅，语不平，威毅以靴刀授之曰：‘奏名易次，吾兄主之，实幕客李某所为高下也，盍刃之？’公笑而罢。湘中王闿运成《湘军志》，乖曾氏意。威毅使东湖王定安改订之，亦缘官书，未改正公前事。时承平日久，公感髀肉之生，不能无觖望于威毅，因论其书，至抵几而骂。威毅虽优容之，新进排挤，几不能自全。公悲怀慷慨，乞余为文为诗讼之，久之未就。甲午东海事起，南皮张公移节江南，檄余总筹防事。以将才问，首以公应。南皮亦夙耳其名，令募十营守吴淞。在防各营统归节制。嗣移驻江浙连界之金山卫。修台筑垒，市廛不扰，军民肃然。公久废骤用，又叹啃宿将，同事者辄訾议牵掣之，使不得行其意。未几，伤发，卒。南皮公属余草疏，请恤于朝，遂得以所闻于公，略叙曲折，得旨赐谧建祠，饰终典礼备焉，公可以掀髯于地下矣。余因曩言，不敢负亡友，略具颠末，赋诗纪之。云霄张目，庶无诺责。侯官沈瑜庆记。”

一六、琴南号畏庐，多才艺，能画能诗，能骈体文，能长短句，能译外国小说百十种。自谓古文辞为最，沈酣于班孟坚、韩退之者三十年。所作兼有柏枧、袢湖之长，而世人第以小说家目之，且有深诋之者。余常为辩护，谓曾涤生所分阳刚阴柔之美，虽不过言其大概，未必真画鸿沟。然畏卢于阴柔一道下过苦功，少时诗亦多作，近体为吴梅村，古体为张船山、张亨甫。识苏堪后，悉弃去，除题画外，不问津此道者殆二十余年。庚戌、辛亥，同人有诗社之集，乃复稍稍为之，雅步媚行，力戒甚嚣尘上矣。今先录题画者数首，巳与吴仲圭、王山农、沈石田诸人相彷佛，高者可追文与可、米元章。《杂题》云：“芦荡不可见，竹鸡亦好听。绝怜归路迥，溪暗一林星。”末五字真工。《为太夷作画》二首云：“曾从留下过秦亭，无数云松作队青。饱饭僧寮无别事，长廊坐看少微星。”“年来酷似蓝田叔，复社诗流颇见知。写奇汉阳江上客，看山莫待晚秋时。”鄙见欲易“莫待”作“且过”。又《杂题》云：“时时昭庆寺前过，三两梧桐荫酒芦。我自关心南宋局，旁人只说重西湖。”末二句太直，鄙见欲易作“只道关心南宋局，我来原自爱西湖”，用太白“自爱名山入剡中”意，较含蓄些。“水榭萧萧弄薄寒，哦诗偎热碧阑干。江南江北多红叶，画与词人一路看。”“百折扶栏搭柳丝，莺啼草长禁烟时，房拢容得春多少，长日湘帘豌地垂。”《写西溪竹坪》云：“万竹连云蘸碧流，分明画裹是杭州。南漳若买田三顷，生计当随乌柠牛。”《写芦花小艇》云：“曾记西溪载酒时，橹声轧轧入芦漪。不知涡水南僧壁，尚否留吾数首诗。”《写溪上小楼》云：“长日松声聒枕头，何人来上水边楼？年年供菊兼储酿，樊榭祠南过一秋。”又《杂题》云：“晚叶蓄秋绛，晓峰苏夜青。二年京洛客，梦到望耕亭。”忆甲申秋马江既败，余避地建溪，畏庐尝奇怀云：“野王昔流寓，台城方破裂。”又《秋感见奇》云：“钱溪不失险，洄氵伏亦屏障。刘胡纵跳荡，倡仄病转饷。”用事均切。

一七、庚戌一春，尧生、瘦唐、刚甫、毅夫、叔海、挟东诸同人创为诗社。上巳余与叔海为主人，集于天宁寺，晚饮余寓斋。刚甫云：“好游共城郭，觞咏连上巳。岂伊排日欢？固云暂得美。主人陈后山，闭门参太始。春风入户牖，明月耀桃李。慨然抚流节，拂拭事巾履。既游还命酌，澄观究今视。草堂迹未扫，迩来三日祀。年年惜余春，日日取寸。政尔事言句，终然趣辙轨。净业妙双遣，澈悟惟一唯。逐世谢勇功，端居贵明耻。庶屏元规污，来歌沧浪水。”毅夫云：“庾信临江宅，由来宋玉居。地偏重郭外，树老七朝余。膀产今无酒，藏山各有书。竹文在否？怀古一愁余。”逸云云：“数里城西路，无花只见尘。昔年曾此聚，（庚子五月，侍尧生师游此）。斜日少游人。风厉春难冶，松高塔与邻。禅堂容小坐，所怅是芳辰。”瘦唐云：“陈侯晚岁游京国，笑拂诗宠作奇庐。骋说故应倾稷下，论才直欲到黄初。攒眉入社愁无酒，叉手闭门贪著书。坐误芳辰花事去，夕阳古寺独回车。”逸云名庸，叔海令子，留学日本，法政高才，旧官大理院推事，今官高等厅丞。而雅嗜旧学，诗笔清超。此首“风厉”十字，尤似其师香宋集中刻意之作。是日，叔海至寺中待客，余料理饮喂未至，逸云、瘦唐皆以为客至主人不来也，故诗中均及之。胡铁华（琳章）云：“秀野堂今属石遣，钩沈本事出《元诗》。老逢上巳花经眼，客散禅天酒满。旧梦湖山成大隐，昔人晋宋有深期。江淹彩笔陈遵辖，一瓣心香叩导师。（谓香宋师。”）

一八、庚戌花朝后一日，余招鬯威、芷青、仲毅、次公、秋岳数子，集小秀野寓庐小饮，限各赋五言律一首。鬯威云：“草堂小秀野，花事下斜街（成语）。人意谁能适？天怀固自佳。点茶供弈局，钉坐检诗牌。良夜厌厌永，应知酒似淮。”芷青云：“树阁花朝雨，杯分秀野春。诗图翻主客，茶梦破天人。数子湛冥意，高斋清净因。乾嘉旧风味，一往动心尘。”又和余韵云：“槐街一片月，人海照清尊。阅世《东京录》，排愁《北梦言》。考丝怜杜牧，斗酒狎齐髡。夫子风光主，郎潜漫共论。”仲毅云：“绝代迦陵老，笺诗秀野堂。怜余能寂寞，刻意问行藏。微抱关朝局，闲身称酒场。残春花自好，聊复慰流芳。”次公云：“狂生举世弃，夫子意徒然。树秃人偏集，街斜月自圆。微官增感喟，气类足雕镌。为问陈无已，谁如国宝贤？”秋岳云：“群植敛春阴，檐牙夜气沈。花晨余小雨，酒病杂疏吟。刻烛成何促，扶输愧未任。诗盟宁敢后，书报陂岑。”又二首云：“帝闱满冠盖，金粉解留人。赖有支离客，能寻寂寞春。郎潜宁宿愿，名隐遂天真。乱世儒谁贵？聊怀席上珍。”“乍暖轻寒节，崎历落人。斜街留雅躅，佳节值长春。何逊谐臻妙，梁鸿语最真。已题神秀偈，何以慰卢珍？”诸子皆年少，出笔各极其胜，一时之盛也。余诗云：“春来人事集，久不对方尊。好我二三子，（中惟鬯威不在二三子之列）。起余五七言。南中花已粲，北地树犹髡。《居易》他年录，行藏嫩细论。”四月八日，又同仲毅、秋岳崇效寺看牡丹，仲毅觞余酒楼，秋岳赋诗云：“庭除酹余春，郊原见初夏。吾师湖海志，老意崛难下。纵辔排风埃，一往寻兰若。繁花尚蓓蕾，颜色闭娇妩。唯余双虬臂，苍瘿立楸椟。摩挲辄三叹，贞心汝能写。回车成小谯，骂发照杯荦。相从梁伯鸾，谈吐见澹雅。赏春寻常事，高躅世所寡。更持一觞酒，以祝长寿嘏。”



●卷四

一、《摔石斋诗》造语盘崛，专于章句上争奇，而罕用僻字僻典，盖学韩而力求变化者。如《观真晋斋图》云：“张丑性僻画与书，既购小楷《宝章待访录》，米菴自号志厥初。后得宣和秘玩《此事帖》，麻笺廿字游龙如。从子豪夺去，去者日以疏。岂知九行章草士衡《平复帖》，又得海岳翁所跋，李公所储。谢公《慰问》向同轴，况更远胜索靖《月仪》乎？名斋遂仿宝晋意，斋日真晋良不诬。文称作图以当记，丑乃自记书于图。图才数笔若未了，山无多山，屋无多屋，石脚三两松竹俱。我嫩欲诗只为爱观画，却复桨括丑记诗则无。”《题王太守祖庚




春江归钓图》云：“吾禾有武原，武原有华亭。华亭有张溪，本隶一图经。居虽分地久，名忝同徵早。相望廿余年，髻须各成老”云云。《<立立>洞庭东岸行》云：“群山趋暂顿，脉已落湖腹。浸所未及吞，岸亦颇如谷。实则湖之余，非能自盈缩。朝烟荒汊间，有堤接两麓。我思万壑潴，车马失其陆。终更厌风波，去舟常必速。洞庭紧何心？阅世任相逐。引领见青冈，依云且餐宿。”《游澹山岩》云：“观书昔和澹山句，今到两诗镌壁处。万翠堆岩力收怒，洞天呀豁欢喜具。深下发寒仄滑步，项隆且桡屋式度。几百尺空悬未仆，可容千人席宽布。石床石几不可数，乱落如星大小互”云云。《过钴锅潭未及游》云：“柳侯诡构胜，泄郁游于辞。深树道左潭，舍旃聊系思。次山所题美，柳顾鲜及之。柳记所感寓，鲁直亦少推。古人太重己，动不屑屑为。留语西山西，观月方临兹。”《石鼓书院》云：“潇湘随我零陵北，恰与邵阳水即。浸江石起如大矶，右顾回雁峰开霏。夕阳满身偕二令，朱陵洞外风飘衣。处土之庐讲习所，邦人犹记朱张侣。西溪草碧没洼尊，槛俯东流去何许？题名可识余史杠，惜无琴客弹秋江。”王兰泉《湖海诗传》乃谓掉石为诗多率意而成，非知言也。

二、《巢经巢集》《正月陪黎雪楼舅游碧霄洞作》，效昌黎《南山》而变化之，诗云：黄寅翻劫波，误落荒服外。睚眦恚五岳，中原各尊大。胸蓄不分涎，要唾尽始快。日月不照灼，深神鬼怪。吐泄夺造化，扌完钅柬鼓橐鞘。天动九地裂，顿辟一世界。雷电下槌撼，投楔却奔溃。面帝弹不法，情天转缪爱。顾留与遐土，广彼耳目隘。不计数万载，莫能启镝秘。始见此谁子，魇死者应再。十年诧灵境，寤寐骋神大。宿粮得阿舅，携小妹共载。贻砑见巨口，俯瞟吓然退。定魂下客覆，窝筱半明晦。一謦啸呼，响砰磅硼磕。非雷而非霆，隐隐欲欲会。举蕴照陨峒，广容数万辈。眈眈深厦中，具千百状态。大孔雀迦陵，宝璎珞幢盖。钟鼓干羽帧，又杵臼磨。虎狮并犀象，舞盾剑旌旆。础楹棼藻井，釜登豆鼐。更龟鳌蝇蟾，及擂鍪铠。厥仙佛菩萨，拱立坐跪拜。携篷擦戚施，与勉瞽兀癞。倒茄垂瓜卢，悬人头肝肺。盘杆间橙榻。可以卧与碛。人世尽纤末，悉备<谷空>壑内。黠哉山之灵，乃逞兹狡犹。残窦与胜穴，得一即胜概。视区区诸洞，实不啻蒂芥。如何老穷僻，似为地所画？元柳目未经，陶谢屐不逮。焉能驱夸娥，徙安行窝背？持壶走大暑，壑谷指公在。移山空浩然，发我惜奇嘅。试假生铁笔，为尔破荒昧。后来应有人，咄同感喟。”视用或某或某者，又有生熟之别。惟“陶谢”句“陶”字似凑，不如径用“谢公”。

三、固始秦右衡（树声），一字晦呜，今之孙樵、刘蜕也。癸卯廷试经济特科，首场列一等。覆试卷中用“桑”字，阅卷大臣不识，时广雅督部述职在都，特派为总裁，群问焉。广雅曰：“似见《逸周书》。”然仍抑置二等。由水曹郎出守云南曲靖，官至广东提学使。余始与相见于武昌，偶谈相扑故事，某君曰：“即汉角觚。”余曰：“似本《公羊》。”君曰：“宋万搏闵公是也。”余心识之。再见都门，赠余以所著骈体文一册。余曰：“可方石笥山房。”君意未足。余曰：“然则唐四杰何如？”少作诗，惟见《和沤尹枉赠五古》云：“三虫告天归，乱笑飞语。吾君太行获，毕数在雕虎。肝肾日沦剥，蒜发擢春缕。夜气何凄凄，银钅工欲终古。”丙申作于都门者，或以为造语奇诡，昌谷嗣音，实则樊绍述鄂州城楼之伦。闻其在官时，上书大吏言事，字写《十七帖》，发电文用骈体。余《辛亥岁暮怀人绝句》云：“中州人物推秦七，奇字蟠胸扬子云。奏记长官皆草圣，聱牙急递尽骈文。”

四、王聘三（乃徵），四川中江人，自署病山。由翰林擢御史，著直声。出守西江，与右衡皆以治绩称最，被荐可大用。入都时共吟集，不轻易下笔。旋尹京兆，连典大藩。由豫将赴黔，薄游嵩洛，寄余《嵩洛吟草》一卷，乃知其诗功不浅也。《游嵩山道中杂诗》云：“野性频年官裹锢，游心一夜客中生。呼僮为蜡登山屐，未到看山已眼明。”“小国当年称郑周，联冈叠阜卫周遭。古人设险今人笑，半勖飞车遇虎牢。”“斗大山城水国同，官衙如艇碧漪中。三更破梦藕花雨，六月生寒杨柳风。”“驱车十二辗辕道，马为饥嘶仆愠含。自入崎岖还自慰，人间捷径有终南。”“太室峰西少室旁，溪泉流韵草花香。蘼芜薜荔停舆处，欲继卢鸿作草堂。”“投宿少林荒寺裹，达摩面壁至今传。亭亭石影二千载，当日工夫只九年。”“天半莲花少室峰，苍崖路断碧云封。山灵不耐红尘客，只有樵踪与虎踪。”《嵩阳观汉柏》云：“嵩洛精灵几千载，翦柯拂干吐嵯峨。人间斤斧虚剥削，天上风雷与荡摩。未异散材辞匠石，稍留香叶映岩阿。少陵无事忧倾厦，万古空山孰与多？”《渡洛水》云：“立马滩头晚渡空，孤城西峙乱流东。八荒云净暮天碧，身在河声岳色中。”“千年此地兵争局，久付悠悠洛水声。今日八方无险易，欲搞鸿藻赋东京。”《伊阙佛龛》云：“两山束伊流，奇功自神禹。崎百丈崖，辟作双阙俯。后世务荒诞，厅凿思踵武。玲珑万窍穴，邃密千堂庑。恒河沙数佛，一一灵光吐。就中传三宠，倾想遍寰宇。是时夏气清，孤岚洗新雨。飞泉流百道，石罅排若弩。瀹泉试吴桐，清韵日亭午。摩挲残碣字，慷慨独思古。元魏昔末造，贵贱忧俘虏。灵祐乞偶像，金钱糜山乌。谋国术不臧，痴愚计何补？我疑西方教，真谛非斯取。涓涓生昔哀，悠悠触今怃。披襟向晚归，凉风射轻缕。”《百泉》诗云：“南人说江南，春水如烟碧。北士翔百泉，江南无此敌。我来费平章，从容与捃摭。方塘不百亩，万窍宣地脉。一监直窥底，奄有众象积。楼台四森列，树影倒成壁。无风生漪澜，不雨疑淅沥。一寸二寸鱼，游唼万队蓦。翠荇浴微波，掀舞虬髯磔。日落四山暮，澹澹没飞翮。稍闻石溜清，俯视星点白。少焉月东上，殊光射的砾。珠十万斛，杀文几千尺。炫晃惊鹘栖，空明荡蟾魄。涌金与贲玉，（泉上两亭名）。拟似容未檄。平生幽赏意，探胜恣游屐。匡庐及罗浮，以泉名藉藉。岂期殊异境，到此若创获。美物在天地，信匪绳一格。超然悟真谛，听尔劳拣择。流连炎暑消，信宿心颜惮。作诗补唐贤，（唐人前无百泉诗）。待证后游客。”《夏峰祠》云：“公和清啸后，复有夏峰尊。峨峨苏门山，天使属两孙。松高修竹寒，白云栖入轩。”《清化观竹坞》句云：“绿阴覆屋家家篇，碧涧分泉处处通。”《登太室绝顶》云：“千盘翠磴临无地，一线黄流远际天。”

五、樊山有《苏门集》一卷，实游记日记也。诗数十首并载其中，刻成先印红样本示余，请题诗。余谓剑南、石湖游览诗，不入《入蜀记》、《骖鸾录》、《吴船录》，金王寂《辽东行部记》，元长春真人《西游记》，乃与诗并载，因书三绝句于卷端云：“《入蜀》《黪鸾》揽胜来，羌无诗句漫疑猜。《辽东行部西游记》，此例金元北派开。”“明月清风四万钱，倘移鄂杜价无边。沃洲且买人知处，何必巢由始是贤？（君有买地卜居议）。”“遗山曾上涌金亭，鸾凤余音彷佛听。突兀太行元气句，定应蔓草付飘零。（记中有《读碑》、《榍碑》诸诗，而不及遗山诗刻。”）集中诗如《至百泉》云：“道人劝我洗征衫，云影天光上下涵。还我满身烟水气，卜居何必定江南？”“云窗露阁俯清漪，水月光中洗眼时。题作弄珠楼第二，最高寒处坐填词。（余家有弄珠楼）。”《孙登啸台》云：“先生啸旨隐而深，把臂安能入竹林？不预浮江龙马事，似闻隔岭凤鸾音。并无巢父瓢兼树，冷笑嵇生锻与琴。新世界中无石隐，高台吾欲易黄金。”《涌金亭》云：“千石鱼陂上有亭，眉山大字凿寒琼。明明玉水三危露，突突珍珠万颗星。辋水烟波应借色（金屑泉），杭州门榜欲争名（涌金门）。卅年何限红尘梦？直到沧浪水上醒。”《晚至闸上望太行积雪》云：“金屑泉边过夕阳，乱峰如戟拱天阊。时人不识鸢肩客，独倚桥栏看太行。”“昨夜瑶天下玉龙，琪花密缀满山松。何须远说祁连塞？横跨中原有雪峰。”《池上绝句》云：“耕烟秋树麓台山，都在清晖阁下看。闲倚石栏掩书坐，满腔画意水精寒。”“冬笋穿篱犊角斜，草深泉暖足鱼。林亭尽得江南意，只少秦淮卖酒家。”“山如碧玉水如银，也要亭台点缀新。待得装成金粉样，可无潇洒六朝人。”句云：“光摇云水瞳人活，气得清空肺叶苏。《晓起开南窗看水》。”诸作以视病山诗，王苍秀而樊潇洒，譬诸泉上两亭，王贲玉而樊涌金矣。

六、实甫与伯严诸人游庐山诗旧有合刻本，实甫又别录其最得意者若干首，名《庐山诗录》，请广雅相国评定。《青玉峡龙潭》云：“苍崖天所围，径转吐雄瀑。灵山孕真源，金膏出其腹。奔云从空来，数里势屡曲。意嫌鸿蒙隘，未肯受迫束。化工惜元气，万古与之蓄。跌为孤潭幽，神物有起伏。纡徐向平川，余响戛寒玉。谁云一泓窘？百宝可沐浴。倒穿大瀛底，日月出亦绿。地深云霞多，自暮抵朝旭。如闻清猿啼，下饮涧水渌。兹区实琴德，冥接轩与顼。遂令遗世士，无言转温肃。镌痕洗春苔，万石尽可读。我游岂云屡？终老难餍足。若有《离骚》人，攀萝照奇服。”广雅评“化工”至“沐浴”数语云：“真实体物，力量甚大。”《栖贤涧石》歌云：“栖贤涧谷有奇石，倒卧青冥神所擘。鳌背惊翻海水飞，龙髯陡接天云立。奔霆日夜摇撼之，万古空山皆霹雳。跌势纷如矢坠空，涓流巧作珠穿隙。其旁清稳百盘陀，倚涧临流可敷席。水石相遭岂不平？自从天籁发噌咳。道人两耳痴聋久，问是水鸣还石鸣。试抚孤琴动山响，方知水石两无声。”广雅评云：“沈著而又超妙。”《喷雪亭瀑》云：“惊雷破山龙衙衙，数里已闻飞瀑哗。隔山两重可望见，犹被青嶂微相遮。连冈叠岭起又伏，其径屈曲常山蛇。先闻绝境早神往，一旦得路如奔厩。适逢峻壁梯磴险，以手代足相钩爬。满山石镜亦可悦，日光照耀莹丹霞。三步回看五步坐，远衔鄱岭明金沙。力穷足茧瀑始出，两谷跌断中贻砑。观龙垂胡各叫绝，乃叹述者言非夸。泣珠恍探泉客窟，织销疑入鲛人家。细如烟纨袭雾毅，危若冰柱转雪车。何年共工陷鳌柱，海水倾向东南斜？九洲天惊雨脚逗，袖手颇复哀神娲。青霄倒垂星宿海，客欲往泛愁无槎。力穿深潭九地破，对足或抵欧罗巴。横飞水气百步外，色有腾绿兼频赧。凄寒顿成满肌粟，奇幻疑是双眼花。石梁界空何代造？我意未较天台差。其旁独树张大盖，太古冰霰融根芽。得非神栖茁五叶，否则奇卉开三桠。小僮相从颇解事，支炉煮瀑烹新茶。瀑似天龙下听讲，我如佛坐围袈裟。更从石屋访遗迹，残博坏藓空盘蜗。士有山林往不返，问名与氏知谁耶？吾侪疏嫩本天放，晚殉一壑非穷奢。奔驰不归少至老，人海一堕终无涯。诛茅枕流愿莫遂，相对惟有长咨嗟。”广雅评云：“此诗并《青玉峡》、《栖贤涧石》数首可称伟观，乃觉前人咏瀑诗非伤浅即嫌空耳。‘织绡’、‘纨’、‘毅’嫌复，易‘烟纨’五字尤胜。”余意“以手代足”四字终嫌伤雅，竹坡先生亦喜用之，无已易“代”为“佐”何如？“对足”当抵美利坚，非欧罗巴，可否删去此韵？“三步回看”句，只改杜诗两字，似可酌。实甫通人，必不余愠，故敢言之，《万杉寺五爪樟》云：“万杉化去无一杉，惟有寺前老樟在。樟分五体共一本，身历百龄更千载。旁达涧壑根已深，直上干霄气不馁。云垂太阴逗雷霆，风翻白日动光彩。危柯半入烟冥冥，细叶还铺雪睢睢。化人伟奇丈六身，猛士雄健尺八腰。全张数爪鳞之而，俯视众木形傀儡。古来贤豪谁抚摩？其人已死不相待。惟有五老之奇峰，共对青天无倦怠。虽言乾坤要支拄，未免得罪庸与猥。下穿已愁伤富媪，上又恐妨真宰。独立无友大哉警，众人皆忌甚矣殆。自恃刀斧莫能入，皮坚有类披铁皑。大材讵肯腐山林？神物犹思避殖醢。吾闻豫章生七年，便可与龙斗沧海。何况此树世希有，寿过凡樟逾百倍。愿为横海大楼船，知君九死终不悔。”广雅评云：“雄伟恣肆，如张颠以头濡墨，狂寸作得意草书，真世间奇作也。以诗境论，惟韩昌黎有之耳。”余谓此首若与陈仁先《戒坛松歌》并驱中原，未知鹿死谁手。

七、俞确士学使（明震）庚戌入都，访余于秀野草堂，云有近诗一册，在弢菴处，请余商定。旋提学甘肃，寄示纪行数诗，附以书云：“春明接座，植义扬辞，越石、孟公，殆兼其胜。咄嗟叙离，揽辔南辕。拳拳夙夜，暮春度陇，经陟阻艰。戴星而奔，则晨风砭骨；日昃而息，则惊埃被面。逮至县车邃谷，单衣郁蒸；税驾咸泉，连朝衔渴。此则西迈之所独殊。五月四日到陇，初十任事。处瘠则劳，如驹在勒，学校敝废，百端未理，尚无萌蘖，徒具其名。固前人隳废之咎，抑亦多所掣孩者之有以致之。时政日新月异，此亦何可为常？走颇欲应机立断，殚精以赴。然一齐众楚，事有难言。伏思爱顾之隆，敦笃气类，用敢冫卖陈清听！仰冀向当路同事诸公，具言其概，加以督责，事权专属，庶有藉手。否则废弛如前，拥虚名而任厥咎，愚者不为，亦惟有奉身引退耳。离群独游，沈思纡结，朱华荫渚，缅想啸歌，击辕之词，钞呈一噱。”骈词雅似北江。《宿新安县示陈子言》云：“我从洛阳来，坦途无百里。峨峨见城阙，崤陵列屏几。车马乱流渡，隐隐如浮蝗。莫吊古战场，中原事未已。风起远天黄，落日淡如水。况为行路人，茫茫谁遣此？须臾日西匿，回光射成紫。幻影逐明生，饥乌投暗止。此是古今情，悠悠吾与子。”《过州》云：“茫茫古豳土，直接陇西路。我来值蚕月，戒行不待曙。晨光舆麦齐，晶莹缀寒露。微月在枣林，不见柔桑处。王化首明农，但取衣食足。智识与世新，生活有程度。奈何三千年，穴居惟瑾户。日出不逢人，高原莽盘互。始知地上人，得水乃生聚。泾流日浅缩，千尺俯尘雾。人事渐东趋，天心厌西顾。不见古雍州，八水已非故。沧海变桑田，吾何忧旦暮？”《行土峡中，抵会宁行馆，次子言韵》云：“与子长安来，一月已过半。朝发青家驿，畏途愁日晏。悬车下绝壁，浊流倏弥漫。飞鸟到来深，颓云匿不散。槎橱生地穴，破碎撑霄汉。仰望白日乾，俯穿泥没肝。车从涧底行，心与悬崖乱。出险眼忽明，停鞭指行馆。酒注肝肺热，深谈复达旦。新机万弩发，势若水脆浙。方舆自风气，朝报成断烂。欲通江海情，孰与置邮传？忽忆去年游，湖亭瀹茗宛。（去岁四月，同游西湖）。今夕复何夕？风沙满庭院。”《陇头》云：“寻常人事纷如发，况复时艰百态新。高柳两行心万转，陇头黄雾不成春。”读数诗，如见洛阳以西堙塞锢蔽情状。余复确士书有云：“前月蒙惠书及诗二纸，感气类之离索，述道途之阻艰，劳者之情，乃畀居者共之矣。”

八、庐江陈子言（诗）与确士为文字骨肉，屏绝世务，冥心孤往，一意苦吟，今之贾阆仙、李才江也。庚戌十月五日，余招饮斜街寓庐，同集者杨昀谷、赵尧生、胡瘦唐、王书衡、马通伯、姚叔节、吴君遂、冒鹤亭、林畏庐。君归赋诗云：“日晡适城南，奔骑如突鹘。斜街在釜底，人家矗而凸。流风腧百年，佳处尚林樾。侠君秀野堂，今曰石遣室。清流日骈罗，韵事未衰歇。乡味出闽海，珍错煮石发。隽有江珧鲜，甘真海月匹。谈谐萃古惧，勃窜入理窟。比舍有瘿藤，强叟旧所宅。（朱强邻先生尝赁居查查浦，旧宅即在比邻）。赁者今为谁？叩门惧遭叱。霜天拄归策，坠绪聊一摭。”

九、丁酉，余客上海，祥符周季贶（星诒）访余于高昌庙寓庐，谈艺甚久，乞余所刻《孜工记辨证》、《元诗纪事》诸书去。旋同萧敬甫一报谒之。季贶守吾闽久，与傅节子（以礼）以目录家齐名。先是，潘骏文为福建布政使，藩库中有《武英殿丛书》藏板，板颇有残阙，然其书全部为册尚八百余，为卷数千，海内丛书卷帙繁者，除《学津讨原》、《澹生堂余苑》乱后版毁外，此其巨擘矣。余识潘公子芸孙，使告其父，能修补完善，并酌定零售价值，以广销行，亦艺林一佳话。后皆如吾言为之，派节子、季贶二人总纂修。惜前年兵事起，版移藏于山麓旧鳌峰书院，竟毁于火。季贶年老解组，侨寓苏州，别去未久，遂归道山。不数年节子、敬甫相继下世。季贶诗专为五言律，有《窳扩诗质》一卷。《赠萧敬孚》云：“性情胶漆合，赏解过从频。嗜学如甘肉，醉心犹饮醇。见闻徵野录，言动一天真。确尔安儒素，东南只数人。”《自吴归越，雾中顺风渡钱塘江》云：“近家心转急，劈箭快扬龄。飘受颠风健，江蒸沫雨腥。浪花翻素濑，烟色亘玄冥。迎渡稽山好，褰云一角青。”《春夜》云：“不睡百忧集，春深此草堂。山风时启户，江月直窥床。转烛穷花态，缄茶养露香。幸多闲事业，消得夜茫茫。”《雨后野步》云：“负手仰看树，无心错过桥。”又“池水刚添寸，翻腾鸭便骄。”《秋怀》云：“孤愤云无绪，荒愁月与知。”《幽愤》云：“寒虫无婉语，腐树有奇香。”《吴淞舟中夜眺》云：“水云天一雁，星月殿双鸥。”《夜行萧山道中》云：“林月淡将隐，海云微欲红。钟先鸡趣曙，秋纵隼盘空。”《过慧日菴南野阪看月》云：“烟莽荒成趣，宜吾冷性情。”《化鹿山中纪行》云：“秋爽游怀健，青鞍不厌遐。路痕随草转，石脉赴江斜。”又“树枯藤代花。”《寄怀樾村刺史》云：“暝色数星大，蝉吟独树豪。”《题画》云：“万绿破深瓮，孤云兀废台。”《寄敬孚沪渎》云：“佣书供养母，客裹自安贫。掌录徵遣献，豪谭见本真。”又“冲泥犹我过，看景恐君归。”又《喜敬孚自沪上来访》云：“百年能几聚？每见各惊衰。”观屡与敬甫诗，真写得逼肖；又见君结契之寡，数见集中者，惟谭仲修与敬孚，而老辈之恳切爱友，实有古人风。尝论昌黎《寄卢仝》、《醉留东野》各诗，其亲爱敬礼朋友处，坡公所不及，此韩门所以独有千古也。余亦识敬孚十余年，见其不作诗，遂无一诗及敬甫，有愧季贶多矣。谭仲修评君诗云：“朴属微至，于古人近元次山，今人则莫子偬。”孙仲容跋云：“高渺之致，寓诸平易；崎之怀，返之冲淡。杼山长老有云：‘清景当中，天地秋色。’可舆论先生之诗矣。”余谓次山以五言古开香山讽谕之体，君诗固《箧中集》中孟云卿、沈千运诸人之流亚也。

一○、萧敬孚（穆），桐城人。年未六十，须发尽白，目力甚短，读书太勤苦也。少受知于曾文正，为位置上海制造局译书处。月入不过十数金，前后三十年，乃增至三十金，株守不去。季贶诗所谓“确尔安儒素”及“佣书养母，客裹安贫”者也。所嗜惟豕肉、豆腐，极似顺德马季立所嗜惟腌肉、白菜。每自提篮入市市物，居停，某公坐马车遇之，耳其为曾文正门下也，令仆人下代提，走数步，敬孚取还自提。然以数十年刻苦节省，益以卖文所得，家颇富藏书。勤于钞写校勘，多善本。王益吾祭酒（先谦）刻《续皇清经解》、《续古文辞类纂》，多半取材于敬孚。尝语余曰：“吾虽寒士不作官，然曾文正所云租、蔬、鱼、猪、书、车等物，居然皆备。”余极羡之。

一一、仁和谭仲修（廷献），又名献，久为武昌经心书院山长。余至湖北，仲修已去。其为顾子朋题《寒林独步图》云：“寂寞淮流尚氏秦，寒林负手独吟身。无多黄叶古今水，如此青山醒醉人。”风调极似渔洋山人《感旧集》所载申见盟、潘孟升两绝句。申云：“日日秋阴命笋舆，故人天上得双鱼。荷花未老村醪熟，为道无闲作报书。”潘云：“寒鸦谷谷雨疏疏，荠麦风轻上觜鱼。忆得往时寒食节，全家上冢泊船初。”仲修《复堂日记》载有南皮张瓞民（祖继）绝句云：“把酒登高欲问天，无私毕竟是虚传。裴航生有何功德，既作鸳鸯又作仙？颇足解颐。

一二、季贶外孙冒鹤亭，早慧有声，长而好名特甚。余见其所刊《五周先生集后跋》及《外家纪闻》，文笔步趋古人。戊戌余寓都下莲华寺，暾谷介绍来相识。癸犯始见君诗，佳句甚多。率笔者亦时有，如“日色不到处，苔气绿一尺”、“短桥卧流水，竟日无人迹”、“梅边笛瘦人双玉，花影笙低月一九”、“请君试问头上月，曾照清寒与攀摘”，皆《才调》、《叩弹集》中人语。全首如《叠韵怀仲虎归太仓》云：“水纹衫薄晚凉生，忆尔孤篷落日横。行到玉峰回首望，断霞红处是天平。”“闲杀长门卖赋才，中年伤乐复伤哀。黄金早识文章贱，悔不临邛赏酒来。”《叠韵寄义门》云：“江湖流落玉溪生，长念神州泪眼横。一曲钧天闻广乐，始知梦裹有承平。”又“诸生可有封侯相，试问桥头日者来。”《同敬夫先生夜话叠韵》云：“吾曹都是不辰生，豺虎纷纷世路横。只有《罪言》唐杜牧，更无奇策汉陈平。”《自杨花桥夜归口占示内子》云：“跋跋车走傍江干，十里归程近转难。常恐林间明月堕，抵家不及两人看。”《重过叶兰台先生故居书赠道生裕甫》云：“阿大中郎总不凡，故知回首我何堪？青蛙阁阁池塘路，凄绝当时秋梦盒。”《饯春诗兼怀肯堂》云：“当时不醉更何待？后日相思亦惘然。曾笑仙人太无赖，要留老眼看桑田。”“酒酣拍篇阑干说，今夜星无座客稠。忽忆论心范无错，落花如雪过扬州。”《送潘兰史归广州》云：“燕台三月雨冥冥，门外骊歌那忍听？春水方生君便去，今宵何处酒能醒？”《因循》云：“抛残金弹知何惜？梦篇银床总未春。东泽偶然留绮语，北方从古有佳人。暂来小阁同延伫，闲话中年各苦辛。裘马五陵空叹啃，珍珠十斛已因循。”都可与仲则、般山得意之作相挹袖矣。君喜填词，诗中多词家语。“今宵”句，耆卿之语也；“梅边”句、“曾照”句，白石之语也；“花影”句，从“杏花疏影裹”、“双髻坐吹笙”诸句来也，然自是诗句非词句；“青蛙”句，又从汪纯翁“乳燕飞飞蛙阁阁，楚萍谢絮满池塘”来矣；“酒酣”二句，又从仲则“忽忆酒阑人散后，共搴珠箔数春星”来矣。

一三、周彦升明经（家禄），海门人，与张季直修撰（謇）、朱曼君孝廉（铭盘）均为黄漱兰先生（体芳）门下士，同游吴武壮（长庆）幕。从军高丽，著有《朝鲜乐府》一卷。长于考据之学。陆宝忠督学湖南，但主画诺，命题衡文，皆君一人总其成。诗不多作，有《石遣先生枉赠长句次韵》云：“东城寂寞动经年，忽漫劳君枉赠篇。兴发湖山争突兀，愁深江海阻沿缘。倦游且作躬耕计，饱食犹思博奕贤。料理丛残身后集，闭门何暇更忧天？”又《石遣见示寄苏堪诗再次韵》云：“屈宋风流尽，闽江得二贤。（一时有陈郑之称）。岳渊互淳峙，圭璧各方圆。白发何须讳？青编已足传。更寻耦耕约，东海有桑田。（二君皆有买田通州之议）。”余原韵云：“与君此地过三年，一字曾无赠答篇。嵇阮形骸殊可略，净名言说渐无缘。移文岂到周居士？好客长吟沈下贤。尚有田园春兴在，上洄下氵巽事由天。”第六句谓子培赠君诗，余最喜诵之。君又有和《苏堪登洪山阅兵台兼忆曩游》句云：“幕府胜谭陪岘首，上游清望系神州。”洪山为广稚相国督鄂时大搜军实之地，台据山颠，苏堪、子培皆有诗。君曾参广雅幕也。

一四、丙戌、己丑间，余由苏堪识季直，今隔二十余年不相见矣。忆于苏堪扇头见其《题松鹤图》绝句云：“养鹤先增二顷田，种松绕屋长风烟。纵教此事都难得，画裹婆娑也自贤。”此种意调偶作甚可喜。

一五、余亦有二绝句云：“我有陶江数亩田，妻梅养鹤足生全。李家山下迟归去，只恐无人送羽仙。”“昨日归来从岱顶，古松千树郁盘盘。并无一鹤巢居者，都去乘轩刷羽翰。”戏为朱古微题《归鹤图卷》也。未几，武昌兵事起，高轩者流，皆如卫师之熠于荧泽。余亦归去李家山下，不乘车而戴笠矣，宁诗谶乎？

一六、黄仲艘弢学使（绍箕）少承家学，工骈体文，金石字画皆精于鉴别。诗不多作，又散落殆尽，其游宜昌三游洞诸处，题咏皆佳，今不可得矣。有《题惮南田像》云：“流离生是拔心草，穷老犹摹没骨花。京洛贵人争购画，谁知忠孝旧传家？”“绝艺同时石谷翁，曾看侔色尺绡中。两家神逸谁高下？多恐吴生是画工。”《题顾亭林像》云：“审韵探碑绝业余，子云后世竟何如？荐绅坐谕裨瀛外，辛苦亲编肇域书。”“河朔江南几大师，百年儒术渐支离。夏峰不作南雷死，瞻仰神姿一涕演。”举止稳藉，语有称量，极似《广雅堂集》中咏史诸作。鲜菴固广雅入室弟子也。

一七、南通州范肯堂明经（当世）有《中秋月》句云：“噫余瘦削不成影，见汝盈盈在上头。”凄咽似倪云林《中秋》之作，皆不久下世矣。

一八、大兴俞恪土有《游天童待寄禅不至》云：“此来真隔世，了了悟初心。入谷窥天近，因松坐雨深。秋蝉悲旦暮，山鸟课晴阴。好景无真相，君听流水音。”极似常建、刘寄虚语。

一九、余于戊戌正月识顺德马君（贞榆）于武昌。君字季立，以老明经充两湖书院分教，曾及陈兰甫先生（澧）之门，治经通《尚书》、《左传》。貌似画像中钱竹汀，而衣履褴褛，时时见肘决踵。岁入干金，购书外不名一钱。近年兼教存古学堂，乃积三千金买一宅。今春由都门寄余一绝句，有序云：“余在武昌十余年，只剩得菱湖边一屋。此地背山面湖，夏日荷花弥望，恍住舟中。晚见隔湖灯火，不知其在城市也。去秋武昌兵起，家人避走漠上，余客京师，意此屋必不保矣。石遣知余最深，岁暮有诗见怀云：‘太学书生待汝来，穷途垂老客金台。屋庐书籍辛勤有，莫便昆明付劫灰。’盖石遗知余馆谷锐减，荐为大学堂教习，故独游京师也。今春返鄂，则屋舍依然，失喜却赋云：‘牵萝补屋十年余，长物全无只破书。烽火已消松鹤在，依然绿荫旧时居。’”余识季立以来，未见其为诗，而甚嗜余诗，评品多当。余尝赠以五言律云：“岭外谈经者，吾知马季良。抱遣三传订，卫道百夫防。雪履穿东郭，春衣典草堂。诗穷非汝事，端为说诗强。”“雪履”二句，见者谓能状季立也。余尝欲刻《师友诗录》，前岁为友人促成数卷，因寄书季立，使录一二诗付余，君寄长句云：“识君忽忽腧十年，臧否约略同媸妍。相知岂在文字末？刻镂肺腑通天渊。君才济世不大用，有如天马遭牵缠。溢为歌诗发奇气，精伟卓绝百千篇。况复好事及朋友，搜讨佳什付雕镌。我生固蔽兼躁急，君为开正药其偏。又推臭味引同调，自顾《下里》惭喧传。迩来世事浮云改，念我衰朽难安全。此意不言我默感，临风北望徒拳拳。”

●卷五

一、昌黎“同工异曲”之说，即刘子玄《史通》所谓“貌异心同。者也。但“貌异心同”所“同”者，以用意言，“同工异曲”所“同”者，以用事、隶辞言。叶损轩为江南牧令，喜言孜据，要余赠诗，余结韵勉之云：“君看经师出大令，金坛曲阜双嶙峋。”谓段懋堂、桂未谷皆为县令，皆治许学也。损轩和诗亦欲觅两县令治小学者相敌，苦思数日，乃得句云：“汶泼令长虽异代，中天万古双嶙峋。”谓许君为浚长，作《字林》之吕忱为滋令也。余笑曰：“君数年辛苦，方由令升为牧，今又将降为长耶？”后余居武昌，苏堪总铁路事，居汉口。李拔可为记室，喜斗麻雀牌，亦要余赠诗。有云：“樗蒲运甓等无用，互讼廷尉难为平。”时张广雅督部方以陶侃自命，故用陶事也。近寓都门，畏庐日以译小说得多金，又喜赌麻雀，弢菴因和诗讽之云：“读书博篓等伤性，多文虽富君勿贪。”各用博进故事，而命意极相似。

二、吾乡诗人多在会城之西南乡。弢菴居螺洲，去城三十余里，南而稍偏西，筑沧趣楼。面隔江尚干乡之方山，五峰插天，摺叠如列屏，视匡庐之五老、香炉，廉悍过之。由马江西望，则又突兀似五虎头，故俗呼五虎山，落荒峤而名不著也。洲上良田广宅，有华严菴，具林塘之致，有桫樨树，皆高数十尺，有水松栝者，皆缘以朱藤花，使若木本者然，犹北地凌霄花多缘楸树也。弢菴同怀弟有叔钹（宝璐），族侄有芸敏，族孙有汝翼翥。汝翼编修与李纯客（慈铭）、吴子俪（观礼）友善，能为骈散文与诗，皆不传。芸敏骈文学阳湖，诗学浙派，力避高调，而苦落纤仄。《次韵和椒玉先生》云：“帘钩风紧不曾开，病起将书校几回。键户岂知春色至？捧诗还当故人来。中年各有衰亲慕，早慰深怜稚子才。（谓三弥）。行止难求詹尹卜，何曾热萝恋强台？”《夜过伯初，见三弥案头有司马景和碑内夹和杜五古一首，三弥作也。喜而赋赠，将索损轩同年和以张之》云：“故人有子字三弥，七岁能为五字诗。（三弥七岁咏蚊，有‘县官无汝肥’句）。肯共而翁逃宋派，不妨学杜得其皮。避兵也署《陶江集》，临帖居然北魏碑。致语写经老居士，他年三舍避偏师。”君早慧，余侄三弥亦早慧，君最喜之。《论诗寄兰生》云：“燕瘦环肥各赏音，偶于浙派见精深。论诗未信卷麓语，樊榭何人更铸金？”“三朝选本亦区区，七子松陵枉并驱。一例诗翁饶派别，故应箨石胜归愚。”

三、叔毅耽经学，漠宋兼采，能散体文，能诗，极少作。以庶常改官部曹，闭户乡居，累岁不入城。强菴哀辞所谓“不名一编，不出一廛”者也。有《雪坪与弢菴联句》云：“雪坪生夏寒，奇胜吾斋甲。下临无尽溪，上有太古峡。岩悬乔木翳，磴迤危栏夹。谷响易聚空，江光未迷眨。苔深平妥簟，箨积凹胜构。摊书床是簏，烧茗灰成劫。曲几滑可凭，洼尊净宜呷。仙遣赌弈枰，天借眠琴匣。千模从意造，群客谁爪掐？想当春雨后，侧足奔流狎。河势走吕梁，横绝不可闸。洎乎秋月夜，列坐微风洽。桂子落天坛，馨发那由篷？寂顽见佛性，夷坦息世乏。鸟飞恋其巢，兽逸宁思柙。醉当卧陶石，游或荷刘镭。雪坪生夏寒，盘涧盟须歃。”旧稿传写，脱去两人名字，三十余句，不辨其孰伯孰叔矣，然妥贴不颇，居然韩孟之工力悉敌也。

四、弢菴犹子徵宇（懋鼎），肆力后山，俯视一切。尝手录旧作二十余首付余，密字丈余，可装一长卷也。《齐齐哈尔遇林葵云》云：“卜奎去闽崤，鸟飞犹半年。乡人来者谁？将毋我为先。忽惊见林子，雪中足跫然。借问自何方，桂管西南边。携妇涉关塞，不顾寒无毡。妇为女子师，身列幕下贤。破荒出宏抱，但凭愿力坚。上农载末耜，榛莽皆良田。岁晚冰峨峨，志士当勉旃。”《自昂昂溪至齐齐哈尔道中》云：“黄尘滚滚淡斜曛，乱辙枯槎浅不分。天影四低平野尽，一行黑点是牛群。”“一带寒林路外斜，荒风起处绝栖鸦。平原小作坡陀势，障得前村十数家。”《将去英伦，书居停女葛悌册子》云：“七尺昂藏独立难，飘然挟策复东还。愿卿勿倚年华盛，及取春风问指环。”先录数首，皆从诗榻中苦吟来也。

五、从螺洲诉江西上，为义屿，又西为阳崎。溪山寒碧，树石幽秀，稻田外缭以江橘，间以桃、李、荔支、橄榄、龙眼之属。外临大江，中贯大小二溪。大溪通以二桥，宋时所造；小溪潮落，度以石工，潮长唤舟而渡，则六分洲也，弥望皆橘，无他物。溪水滟滟时，极似杭州西溪。二桥左右则有玉屏山、李家山、楞岩诸邱壑，嵚崎历落，如行光福、邓尉、卢邱山塘间。土著为岩、陈二姓，已数百年。陈氏少闻人，严氏则几道（复）久客于外，令子伯玉（璩）以三千饼金典叶氏玉屏山庄，小住又去。玉屏山庄者，叶损轩之父作宰江南，买玉屏山，以万金卜筑焉。池馆幽致，有陶江书屋、归来草堂、偕寒堂、写经斋、玲珑阁诸胜。山庄外，田园果树几占一乡之半。过江至古灵、西溪诸处。损轩少负才名，舆芸敏并以院试《会昌一品制集序赋》，风檐寸晷，下笔二三千言，为济宁孙莱山学使（毓汶）所赏识。光绪初年，以中书舍人称诗都下。芸敏体弱多病，登第后屡出衡文，故少所作。损轩时时往来吴山浙水间，所为诗心摹力追于石湖、后村。集中《西溪》一卷，最为幽秀。《溪堂闲居六首》之一云：“微波无力不生鳞，却似将春尚未春。只好入诗休入画，画来愁绝水边人。”此即从司马池绝句“冷于陂水淡于秋，远陌初从见渡头。幸是丹青不能画，画来端合一生愁”意来也。损轩尝以诗稿请苏堪去取，苏堪时方为大谢、柳州，颇致微词。旋悔之，因与君书，特举此诗首二句为问云：“足下近来尚能作‘微波无力不生鳞’云云否？”君乃释然。《游古灵村四首》云：“水折峰盘别有天，连冈茶筍不论钱。园林见说梅如雪，正要山中住一年。”“石峭溪幽景益真，桥阑井瓮字犹新。此村岂止饶林壑？九百年前大有人。”“山光长傍古灵祠，谷鸟岩花尽入诗。潘柄郑潜居尚在，村中访得宋元碑。”“山程佳处耐闲行，一石都堪悦我情。古树蓬科多不识，可能强派是何名？”西溪者，由陶江西上，转入永福诸处也。

六、余交张珍午（元奇）民政十余年，癸卯都门别后，余仍客武昌，君出守岳州，与武昌一江上下，邮筒隔宿可至。至必有诗若书，录数首于后。《石遗诗老许来游不果，以诗至，次韵答之》云：“雄杰湖山古大州，登楼一眺释千忧。江潮夜静时闻些，庭草秋深不系囚。见说嘉宾犹入幕，可因安道竟回舟。壮怀随处须驰放，莫使金羁络马头。”又《澹菴同年次石遣韵见怀，再依原韵奉酬》云：“老向湖坝乞一州，自将诗句托嫠忧。黄金难活沟中瘠，自梃仍多阶下囚。妙手纷纷争举奕，禅心寂寂只虚舟。输君日注《参同契》，高卧鳌峰独掉头。”《澹菴同年因石遗不愿内调，寄诗请为说法，次韵奉和，并示石遣》云：“今人爱诵石遣诗，诗笔纵横近益奇。一世才名空偃蹇，百家学说待论思。林花已悟飘茵旨，剑气宁忘出匣时？衡岳至今留芋火，为君重叩嫩残师。”又癸卯送余出都云：“十日深谈塞百悲，借君跌宕发雄奇。撑肠万卷书宁腐，垂翅重渊事可知。大冶祥金认干莫，多方歧路误骈枝。援琴归谱苍凉曲，漫说成连是我师。”岳州为张燕公凄惋得江山助处，于公最称，故诗笔皆壮于发端，而千忧百悲，中间时时流露。数诗推许太过，岂亦燕公政事堂榜王湾诗句之意欤？《岁除日喜晤苏堪》云：“到门示我入辽诗，别后霜华各点髭。坠地同时身易老，（佘与苏堪俱生庚申）。回天无力路多歧。看人群逐中原鹿，请子一为当道熊。正是平津开合望，驿车催送郑当时。”“罢”韵甚切当，君当少日，曾馆陶江握轩处，故次其诗于此。

七、己酉在都，几道见示《十二月初七日阅邸抄作》云：“自笑衰容异壮夫，岁寒日暮且踟蹰。平生献玉常遭刖，此日闻《韶》本不图。岂有文章资黼黻？耻从前后说王卢。一流将尽犹容汝，青眼高歌见两徒。”几道以马江习流学子，既游学西国，精英文，复肆力探究四部之书。所译《原富》、《天演论》、《名学》各种，文笔雅驯，殆罕其匹。此邸抄乃中朝采访数十年绩学有名者，赏给进士。看花之年，虽同于东野；及第之赐，大异于方干。得意马蹄，难逢开口之笑；同阜牛骥，终免仰首之鸣。诗末联较有意趣，视古人弟子得桂、先生灌园者，迥不同矣。余急和其韵云：“夫子雄才敌万夫，苦吟字字费踟蹰。偶将雁塔题名记，写入诗宠祭脯图。五十本来少进士，百年能几大胡卢？看君放荡无涯思，莫管南公舆左徒。”唐人最重进士，有“五十少进士，四十老明经”之谣。君并示送朝鲜某侍郎诗，故末句及之。

八、甲申、乙酉间，损轩家居，招伯兄移家陶江者二年。木菴诗中所分为《陶江集》者，此时作也。后十余年庚子，余亦以避乱至陶江，遂购薄田，买果树，为退休计。先室人及子女媳妇，前后住数年，余则最久者未及一月，故村居之诗，前岁始有作焉。

九、前岁九月，举家归自京师。家人借居陶江力氏庐，余携张仆居城中，时往来于城乡之间。岁暮有《归陶江》诗四首寄力医隐云：“归来敛翼向江村，失喜君家剩旧园。补葺窗棂安荣几，量移书匮启柴门。不多寒碧聊舒眼，无主幽香渐返魂。（园有梅、竹）。苦忆去年风雪裹，唐花红白醉芳尊。”“数畦寒菜长荒村，彷佛江关赋《小园》。野菊犹花都豌地，山桃已蕊恰当门。绝江唤渡殊躭阁，（时将从濑下游葛岭）。念远登高欲断魂。天末来书聊慰藉，蛎房春饼佐清尊。”“李家山下自成村，典得君家十亩园。叱犊扶犁田破块，打鱼漉泽水开门。蜡宾曾感官家局，社祭将招古昔魂。能护《全闽诗》在否，称王水陆一何尊。（佘刻《全闽诗绿于武昌，方成而兵事起。中有林垌诗。相传坦为陶江社公，俗称‘水陆尊王）’。”“楞岩高处瞰山村，邱壑松篁此最尊。桶水分江登拾级，爨烟绕舍闭重门。峰峦隐见占晴雨，池馆经过怆梦魂。曾是母兄偕隐地，于陵来灌桔槔园。”医隐（钧）郎中者，永福芹漈人。与损轩相先后寓居陶江。幼苦贫，随其父至李家山下，拾林中朴檄归供炊爨。顾有大志，语其父曰：“异日若买得是处田园，亦足乐也。”父呵之。时山下田园，皆陈氏数百年产，旋归叶氏。后二十余年，叶氏中落，竟易主于力氏。前岁又典于余，以其金营北京鹅房之田。医隐有次韵和余云：“陈家村又叶家村，野老犹呼李垞园。里社饮宾多父执，先畴服穑记师门。（园本乡贤陈兰畹先生公产）。池边坐数鱼吹沫，花外行知蝶断魂。舍己芸人君莫笑，（鹅房田有兼为他人经理者）。何如铜镜换金尊？”“玉屏山下水环村，四十年前此灌园。无主落花常满地，成围老树尚当门。白云亲舍儿时泪，春草池塘客子魂。世事升沈都阅尽，算来还是布衣尊。”“上下斜街似一村，东园载酒醉西园。寻芳览胜常联骑，破晓冲寒擅入门。再过亭台新易主，归来环佩孰招魂？今年春意萌芽早，独坐花前嫩举尊。”君精医学外，稍治《说文》。向不为诗，藏书数万卷，而诗集阙如。近年始购有《全唐诗》及香山、剑南两集。“招魂”一联谓君居下斜桥，余居上斜街，宅今归林肖旭，而余妻实卒其中也。

一○、余仆张宗扬，侯官绅带乡人。乡在万山中，由陶江西上，十余里至洪江，又水路西上数十里，至小箬，又陆路四十里，乃至其乡。泉石林木，奥如睾如。乡名绅带者，以溪流形势言之也。宗扬从余十余年，年亦三十矣，喜弄文墨，无流俗嗜好，行草书神似苏堪，见者莫辨。挨东、众异、梅生最喜之。欲学诗于余，余无暇教之。惟从余奔走南北，若匡厦、彭蠢、黍岱、上谷、居庸、昌平、桑乾，京西之香山、翠微，江上之金、焦、北固、钟山、石钟、西山、赤壁，汉上之大别、郎官，湖上之南北高峰，以及姑苏、金陵、钱塘、武昌、南昌诸名胜，无游不从。钉铰之作，遂亦裒然径寸。然识字甚少，艰于进境。前岁除夕，亦和余“村”韵三首云：“诗人无不爱江村，我愿江头得小园。藐菜莳花成老圃，种松栽竹绕柴门。此时岩下梅应发，（主人所居名楞最）。遥想闇香都断魂。待到晓来潮水涨，鲜鱼味嫩佐芳尊。”“夜眠如在万梅村，（室中瓶梅甚夥）。晓起寻诗城北园。（主人女公子园林在城北）。寄语主人休远念，出游自锁几重门。冬冬腊鼓岁云暮，耿耿兰钅工摇梦魂。爆竹声喧街拆静，昨宵独酌酒盈尊。”“雪峰水碓响村村，草棘为篱护菜园。记得童时返樵担，山中日落早关门。田园不觉十年别，世事茫茫若梦魂。欲与主人同笠屐，到吾草舍醉匏尊。”三首起句俱好。又九日次韵和余天宁寺登高之作云：“萧瑟秋忽晚，景物俱变衰。客中何寂寥，畸人思东归。重阳好天气，晴晖风力微。迢递望故乡，乡情总牵羁。居守不出游，闭门独咏诗。乔木脱将尽，矮菊尚未开。昨夜微霜落，凄凄压蒿莱。西山当此时，红叶正美哉。故园弟与妹，尺书绝不来。天寒赖有酒，日日醉霞杯。愁我多疾病，憔顇弯发摧。昔人半销磨，旧事徒伤怀。往年登高处，矗矗邻霄台。太息屡为客，渡海还几回。”意自寻常，音节却亮。

一一、胪厦乡在螺洲、陶江之间，郑友其（锡光），其乡人也。余交友其晚，一见相怜，不自知所以然，友其常以为佛言有缘者。罕为诗，尝和余寄怀之作云：“不薄嵇生七不堪，相从情味最深醇。忤时幸许言无罪，谐俗应怜老未谙。尺札跫然天外至，夙因当向佛前参。平生婚宦销磨处，根触无端未忍谈。”君以宿学入翰林，未几即修然引去。精内典，喜与浮屠氏游。中年屡遘伤心之故，思以道力战胜，解脱蚕茧缴绕，故有“平生婚宦”云云，读之使人凄然也。余寄君诗二首，今只存“齐”韵一首云：“一监方塘月坠西，荷风竹露坐凄凄。赠言敢谓深潭水，惜别先拚醉烂泥。莎栅联吟容会合，礼堂高足忍分携。最怜草泽狂歌处，他日归来路欲迷。”时君掌教鳌峰书院，院有监堂，前后荷池，旁挺高树，常邀余烂醉池上。君饮量至洪，数倍于余，而独喜与余饮。一夜醉后话别，君亦有出山意，因及往事，琐屑悲辛，使余酒气不知何往，分携时不禁共诵坡诗“世间那有千寻竹，月落空庭影许长”矣。

一二、君有《里居闻石遣内调甚喜，得寄岳州诗，知殊不欲行；窃广其意，并示珍午》云：“前贤五十始为诗，五十为官事大奇。诗好巳居吾辈上，官迟弥耐世人思。低徊江汉行将老，旋转乾坤或此时。官职诗名元不碍，一摩张楚是吾师。”又《次石公韵怀珍午，并寄石公》云：“清贫太守似湖州，赢得刚肠百不忧。剧郡梗书宁厚禄，穷乡株守恍诗囚。传闻汉上常联句，乘兴山阴欲买舟。一事想君开口笑，经师新辟贾长头。”二诗工稳，“官迟”句真耐人寻味。

一三、叶肖韩侍御（在琦）与珍午齐名，而珍午则对客挥毫，肖韩则闭门索句。有《积翠寺新楼雨中吟集，用石湖清心堂观晚菊韵，呈傲玉年丈，就为叔伊三丈送行》云：“山楼纠诗事，难得吾髯到。檐阴别一榻，烧烛雨中照。髯从人海归，看俗头先掉。维摩缮病室，新为联床小。故应兴不浅，并辔游未了。兹吟算乡物，老辈亦妍巧。且纡陶谢手，听钵时一笑。买鱼杂菱栗，容易双瓶倒。偶携孤句隽，欲遣千愁扫。忽惊客旋去，门外骊驹噪。”笔意简练，是从苦吟来者。木菴伯兄甚许君诗，尝为余诵其七古一首，言蚕织事，今悉忘之矣。

一四、刘步溪长于理财学，持论最与余合。尤精盐荚，旧学多所探究，未知其工诗也。有《长至雪夜到都呈橘叟》云：“累书不答突如来，执手灯前万事哀。向晦君犹难偃息，多歧我且少徘徊。居然相对能今夕，似此为欢得几回？见岘未消还集霰，熙熙人说是春台。”《留别橘叟》云：“客裹光阴也自忙，来时雪虐去风狂。无缘咫尺亲朝爽，能复流连待众芳。庭树向人如惜别，车声入梦已迥肠。去年手种临河柳，准拟归期及吐黄。”用意用笔，颇到恰好处，“向晦”句尤亲切有味，橘叟、弢菴，其妻兄也。

一五、默园为弢菴诗弟子，《沧趣楼诗》大半能背诵，七言律久称入室，清隽句居多。客秋有《听水师招同石遗丈宿师子窝》一律云：“荒榛宿莽晚苍苍，三两疲驴陟数冈。山半画廊连栋起，望中浑水带沙长。风号欲遣寒专夜，叶赭多因雪先霜。三宿浮屠犹自感，更堪人世有沧桑。”气势壮往，视平日最为杰作。是日师弟皆苦吟，良久而后就。暮归，三人同载，犹推敲不已。弢菴成一短古，起四句最得势，云：“秋深赴霜林，常恐风先我。谁知前夕雪，断送陆浑火？”余构思不就，既以骊珠被探，所余皆鳞爪之而，亦以西山红叶旧已有诗，更索亦无新语也。促和数日，乃强作高调云：“凄紧西风连夜霜，登高来作展重阳。看山觅句骑驴惯，出郭寻秋下直忙。树石凌寒凝水墨，林峦著色丹黄。行窝一卧临崖坐，两幅天然画本张。”此游先至师子窝，大风止宿，月色昏黄，窝居未及上翠微处，因未霜先雪，树叶不及丹黄，遽成焦墨色，故陈黄两诗云然。次日至秘魔崖，风止日暄，坐崖下数时许。对面诸山千百树，或丹，或赭，或紫，或深黄、浅黄，耀以斜阳，远望若丛菊盛开，罗列高高下下，景色与师子窝迥异。弢菴年腧六十，有济胜具，数与余游山，皆骑驴。林赞虞（绍年）尚小一岁，前数年同游戒坛、潭柘，则动必肩舆。余有二诗云：“人境乏秋色，入山眺霜林。连村仅微黄，出郭方沈吟。炭谷路屡转，山气渐萧森。寒峦郁众木，夕晖恍未沈。豁然一呈露，世界变黄金。惜哉迟雨霜，渲染色不深。”“城中数叶红，山中灿于火。有如观陆浑，公言岂欺我？入门惟柿叶，丹赤胜花朵。古松变卧龙，盘屈敌坎坷。偃蹇如压雪，异状余犹夥。戒坛以松胜，潭柘松亦可。水声复潺潺，一夜竹间坠。”

一六、南海潘若海（博）喜填词，专学梦窗，久与朱古微（祖谋）游，濡染然也。数以诗枉赠，有云：“西山渐换秋颜色，定有新诗与品题。”秀句可诵。答之云：“投我琼瑶阙报章，琴书枕簟日邀凉。西山果换秋颜色，呼酒登台一据床。”君词家，故特用白石、梦窗词中语。君又有《秋雨卧病》见示，句云：“凉意三分妒薄罗，西山尘外蹙双蛾。当轩乱眼皆黄叶，敲枕关心到败荷。”两诗皆不能忘情于西山者。

一七、林宰平（志钧）为诗极用意。常从弢菴游西山，得诗秘不示人。偶见其赠芷青一首云：“安得生来不入城？城中冷暖见阴晴。残秋久客有倦意，经乱闻鸡多恶声。历虫沙归寂灭，一心家国太分明。桃椎曳索风尘外，尽自无言意岂平？”殊有伯鸾《五噫》之意。

一八、李次贡（景垄）前数年需次杭州，喜其湖山有美，寓书告余，欲肆力学诗，尝梦至余斜街草堂，因有《枕上阅石遗室师友诗录奇怀》云：“别来时序易迁流，梦到斜街认旧游。三月潜从花底去，六时忙向枕边休。贫知无谄诗聊学，道娩难闻食尚谋。寄语简斋树桃李，要栽小草助清幽。”第三联两用端木氏语，不忘取字意也。次贡又尝梦余招饮，令即席赋诗，醒止记一句云“人如嵩华酒如淮”，而次日余果招之饮，亦异矣。

一九、前岁畏庐避地天津，忽发愤大作诗，自命“杜陵诗史”。写十数首寄示余，工者二三，未工者七八，不及都门游集诸作多可存也。寓书劝其淘汰，并奉怀绝句云：“畏庐畏乱复畏贫，稚子旁妻寄析津。飘泊干戈曹霸笔，铺张排比杜陵人。”闻畏庐颇不乐。夫铺张排比，元微之以赞美少陵；元裕之则云：“少陵自有连城璧，争奈微之识赋。”（是铺张者，少陵之斌）。余以为铺张排比，亦谈何容易。今录其沈挚而不铺张者于后。得石遗书寄怀云：“累聚境易忽，暂离味弥长。石遣去秀野，桃李荒深堂。柴车三过门，伏轼思吟觞。比闻生圹成，屏卫多松篁。清江面千帆，明灭如潇湘。作达已非易，知止何不臧？华士昧勇退，临老望深藏。吾子矢狷介，岂惟能文章？即不构丧乱，归耕亦有乡。庭梅方盛开，幽香满琴床。万绿柴荆，款关惟何郎（梅生）。胜侣日夕合，摇摇灯烛光。酒半忽念我，风前书数行。迹暌意则亲，耿耿遥相望。”去岁五月余至都，与畏庐同寓医隐处。六月南归，君送以长句云：“明知行促故牵裾，门外新泥已溅车。（时大雨新霁）。名辈渐稀君愈贵，清贫能耐计非疏。灰心肯挂沧桑眼，索画仍描水竹居。病起定饶相见地，风前不盼雁来书。”时有大学校讲席之约，期余复来也。次联极见用意。

二○、亡友刘绍庭大令（大受）有句云“石径破烟高”，想见山路  陡绝处；又“梦转窗犹黑”，寻常意亦人所未言；又“荒湾涨落妨颓岸，高木烟深压小村”，甚似剑南。《都昌城楼》云：“危楼恐出鹳雀上，倒影直浸蛟龙潭。”《借读彭泽县志》云：“形胜休云僻一隅，由来陆口壮东吴。县移旧治蒙彭蠡，江界中流割小孤。”与余《江上望彭泽》云“青山奔赴来彭泽，湖水清泠接小孤”甚相似，而壮阔翔实胜之。《邯郸题壁》云：“此徒竟使延黄辅，大盗由来起绿林。”《杨郎山夜即事》云：“云阵欲东下，急风争向南。精灵战雷电，蛟鳄拔湫潭。断港群舟拜，中河大浪酣。艰虞更留滞，水宿况真谙。”皆得力于孟、杜岳阳楼诸诗者。他如“心酸梅子黄时雨，泪热桃花洞口潮”、“薄酒那禁残月下，怀人多在断云边”，又何凄断乃尔。

二一、君有《不得家书甚久，书来知内子小疾》云：“家书不来六十日，终日望书如有疾。今朝书到却生愁，病妻服药昼掩室。自言已占无妄喜，恐慰离人语非实。挑灯作书急相报，破窗秋风入我笔。声声络纬吟颓墙，单衾辗转中夜长。卷帷微叹霜月落，关河欲曙天苍茫。”眼前语读来但觉悲凉恳至，谁谓唐诗之不可学耶？今绍庭之墓不知几宿草，其夫人亦黄土矣。录此不觉黯然。

二二、仲常家兄（豫），四十以前作诗亦不少，绝不留稿。丁丑旅食屏南，山行得七言古一首寄余，惟记一韵云：“千年奇境僻未著，当无蜀道若是班。”又在屏南县署，用工部《秦州杂诗》韵二十首，惟记数联云：“哑哑庭前树，慈乌待哺归。栖枝虽稍稳，得食一何微？”又“天风吹昆仑，飘下众芳繁。落溷花无主，辞山泉有源。”又“息翮羡林鸟，奔波怜涧泉。”

二三、季新亡弟（迁），年少逸才，郁郁不得意。幼失怙，两兄不忍过于督责。有所眷歌者夭逝，弟伤之甚痛，兼以自伤也，见诸诗词者，不下百十首。录一二云：“更上湖亭倍惘然，十分秋色是今年。夕阳真是无情物，不许愁人哭墓田。”“二载何曾一日欢？此心不减越梅酸。细思往事都成谶，长抱奇愁欲化丹。”“纵不题诗也怆神，今年燕子罢劳辛。此中白眼知多少，终古黄衫有几人？”句云：“世上黄金原似土，抱中碧玉自无瑕。”备极沈痛。“化丹”句奇创，似杨铁崖、张伯雨语。又五言一律云：“风物已凄紧，吾心殊不佳。墓门空挂剑，香径已埋钗。霜信催衰鬓，秋期葬病骸。词人白首卧，松竹满萧斋。”尤凄厉不堪卒读。卒以不寿，年仅二十有八。又有句云：“庭无过客僮慵扫，案有抛书儿乱摊。”可以想其清贫之况矣。

二四、亡友高逋孙（锺泉），少孤嗜学。家贫无所得书，无所得师，则阅市借人，出门求友，十余岁斐然成章。《花事》云：“花事殊无据，东风面太生。梁低空待燕，地僻少闻莺。帘外几春雨，楼头多晚晴。踏青鞋未绣，何日是清明？”“花事寒中酿，宵来欲减衣。烛烧春共短，香袅梦相依。暗雨苔潜长，幽篁笋定肥。寂寥门巷裹，才见燕双飞。”《谢酒》云：“傍到香肌已减寒，桃花酿醋艳含酸。年来不领青州事，合向平原署旷官“《咏史》云：“夫何碎唾壶？痴心慕魏武。神器非等闲，中宗岂懦主？石头不噬脐，上计死奚补？刁刘无足论，伯仁宛千古。”“称孤不负汉，坐拥见雍容。偏朝奇男子，首数石世龙。子房同卓识，高皇诚景从。并驱轻光武，恐是君未逢。”《宛在堂题壁》云：“数亩林塘结构粗，两朝大雅此轮扶。参差《漠上题襟集》，仿佛《西江诗派图》。风月且谈今夕好，湖山莫说故乡无。某邱某水钓游处，社祭先生德不孤。”堂中祀明清两朝闽首郡诗人也。《澄澜阁对柳有感》云：“爱汝临风作态频，依稀交让尹邢身。（柳有二本）攀条我少纤纤手，护惜还须倩玉人。”“莫向长桥管送迎，乾坤几辈解锺情？我来已负青青髯，愁听谁家玉笛声。”“攀条”二语，谓余曾同室人至澄澜阁下，室人题诗云：“澄澜高阁畔，独有柳条新。共此依依立，青春二十人。”又君赠余诗，所谓“修竹数竿依翠袖，香泥百草绕裙腰”者也。又《瓶中梨花》句云：“未赠白人权命，再逢青帝已无根。”《草堂漫记》句云：“好书久借缘多病，旧句频删厌说贫。”《小西湖即景》句云：“过桥喧落叶，临水饱秋光。”又《春晚即事》句云：“贫家红紫都如洗，独有青苔上井栏。”君美风姿，守身如玉，未尝偶作狭邪游。妇邵氏，世家女。清贫相对，知者方目为伏川、高柔，而幽忧瘦损，余深恐其为汤卿谋。不数年，遽病肺卒。遗诗一册，录数首于此，又使人惜死于无穷也。

二五、王兰生（景）遣诗三四百首，蜀游作居十之八九。诗骨清瘦，然有矫健不群者。《梅子关》云：“万仞摩天梅子关，关前七十二溪环。路人为指巴亭县，数片残云无定间。”二十八字一气赶下，颇有太白“朝辞白帝”一首气象；李涉之“远别秦城”一首，与太白可谓厮为二流矣。然末二句，又从“黄河远上”下半首变化出。唐人此三诗一河、一江、一汉，真异曲同工，后人无从再著笔矣。

二六、兰生诗淡雅有余，雄深不足，近日作者多尔，不独君也。再录其稍高抗者。《万景楼》云：“九峰三水各悠悠，远近苍黄眼底收。人比白云难小住，天晴积雨慰斯游。当阶草色晚将变，压树蝉声秋更遒。未敢楼前久延伫，乡心鹤企易生愁。”《送咙初》云：“布帆买就君先往，极目蛮江滚滚来。夔国寻诗杜甫宅，荆门张乐马融台。休因风雪销余兴，便见江山仗大才。明岁扁舟下黄鹤，一杯迟我菊花开。”《酉阳院斋对月》云：“十日荒山雪未晴，头番今见月轮明。都无佳思烦相照，惟有澄怀对太清。征雁低昂翩去影，寒砧远近起愁声。往时不识闲居乐，回首真难万里情。”断句如《病起登高望绝顶望峨眉》云：“客裹无方散旧疴，强登高望望三峨。皱痕乍洗清秋出，爽气遥分宿雨多。”《夷陵旅夜》云：“问路心悬入峡水，奇书目断过江船。”《犍为野望》云：“山势锐于牛砺角，江湍郁似马羁槽。”《晓发江安即目》云：“山泉气壮来群马，野树根孤立半人。”五言如《锁江亭晚望》云：“孤城双鸟下，独客乱山前。”《黄草峡》云：“西风黄草峡，真作未归人。”

二七、徐仲眉（葆龄），侯官人。少孤贫，充武营书识，保武职，升至副将。代某提督作《左文襄奏稿叙》，为李子和督部（鹤年）赏识，延入幕府。与木菴伯兄、陈芸敏、叶损轩友善。年五十余矣，风骨清峻。有庐一区，琴书潇洒，工小篆，自书门前楹联云：“南州高士宅，东海偃王孙。”颜卧室日落叶菴，设一榻甚致，邀同人分韵赋落叶菴诗榻诗。生平有诗古文词数百首，无子，卒后散落殆尽，惟存《次韵和净名社》一首云：“粗官不自惜，顾之等破甑。庖有枯桐材，入爨正自称。山厨足薯蓣，煨煮听妾媵。风味退院僧，所异鬓发。何来文章伯，光焰长虹亘？上界足官府，岂乏云山邓？我诗本无法，截凫续鹤经。入海闻连琴，过门聆鲁磬。荡涤柴棘胸，豁若青铜莹。鸥程忆南船，驴纲怀北监。奔波卅年中，尘梦劳未醒。苦吟秋叶黄，浩歌春云暝。也知瀹性灵，终嫌杂短钉。谁为解天强？猿引绝飞磴。立愿结团瓢，一几兼一凳。晨参玉版禅，暮入蒲团定。枝梧白苏外，小小一蹊径。从公得导师，庶把樨香证。”有《曝书亭诗》八册在余处，朱印如新，忽忽四十年矣。



●卷六

一、曾刚甫有《壬子八九月间所读书题词》十五首，实论诗绝句也。《穆天子传》云：“《黄竹》三章悔可追，周家仁厚有流遗。君王寡乐吾真信，不待归途哭盛姬。（‘我徂黄竹’三章眷念民痪，其词甚哀，又继以自数其过，此周家仁厚开基之效也。穆王此节，便应获没只宫。虽有徐偃，其不足以摇天下明矣。然于此见当日遨游，实鲜乐趣，非止居乐甚寡也。”）《曹子建集》云：“雅怨兼深见性情，交亲不薄涕纵横。君王故有忧生叹，未觉中和始可经。（子建沈挚，敦于性情，锺记室谓情兼雅怨是也。昔王拿州读‘谒帝承明庐’，便回环往复百数十遍不可休。予于“初秋凉气发”一篇亦然，每至‘子其宁尔心，亲交义不薄’，盖不知涕之何从也。”）《谢康乐集》云：“漫道凡夫圣可齐，不经意处耐攀跻。后人率尔谈康乐，且向前贤学制题。（康乐诗，记室赞许允矣。至其制题，正复妙绝今古。倘张天如所谓‘出处语默，无一近人’者耶？柳州五言刻意陶谢，兼学康乐制题，如《湘口馆潇湘二水所会》、《登蒲州石矶望江口潭岛深回斜对香零山》等题，皆极用意，惜此旨自柳州至今，无闻焉尔。不贤识小，政尔惭皇，后有大雅，当哂我南人学问只有牖中窥日而已。”）《谢宣城集》云：“康乐玄言余晋法，宣城丽句启唐风。马驹踏杀倘成谶，后代终输临济雄。（玄晖风华明艳，实开唐格，当时锺记室即称至为后进士子所嗟慕，至其名章秀句，有唐一代沾溉不绝，不止太白再四称服已也。大谢则终唐世只柳州一人问津，他无闻焉。譬之禅宗，不几让临济独盛耶？”）《柳河东集》云：“不安唐古气堂堂，五言直逼华子冈。后人未识仪曹旨，只与时贤较短长。（柳州五言大有不安唐古之意，胡应麟只举《南硐》一篇以为六朝妙诣，不知其诸篇固酷摹大谢也。”）《初唐四子》云：“梁陈藻丽入唐初，四子雍容语甚都。沈宋王岑夸格韵，若论绚素此权舆。（初唐四子承六代藻丽之制，陈、杜、沈、宋继起，乃渐工体格。至王、孟、岑、高，加以神韵而已。椎轮之功，四子不可没矣。”）《陈杜沈宋集》云：“陈杜精思沈宋才，有唐诗格此胚胎。问年三百饶于律，坐见诸贤揖让来。（胡元瑞以为有唐一代律有余古不足，归咎于文皇《帝京篇》，不知当时既以诗赋为制科，则拘限声病，专攻体格，势所必至矣。四家者实唐诗格调之祖。少陵，必简孙，乃集一代大咸，杨诚斋所谓‘三世之后，莫之与京’也。”）《元次山集》云：“沈忧涉世言幽约，狷介为文气苦辛。若信杯樽足藏酒，酣歌犹是太平人。（唐文蹇溘，极于樊宗师，开其先者次山也。然次山究为雅正，其所编《箧中集》，如沈千运、孟云卿等六七人，咸与次山同声气，盖于唐古中自为一格，非卢玉川、马河南比也。皇甫持正心仪次山，而以其碎为可惋，不知次山固自成为一种狷介文字也。”）《王右丞集》云：“惭皇宫职偶同公，寥落千年怅望中。但得晚来修白业，不妨文字马牛风。（予官右丞日，何翻高以诗戏之曰‘此真诗人官职也’。自块文质无底，何敢比辋川？特以夙敦禅悦，于公良有同情，万一他时有会处，则某甲虽不识一字，要须还他堂堂地做个人。”）《岑嘉州集》云：“兼工众体盛唐时，屈指王岑有定辞。强与较量聊举似，玉阶仙仗《早朝》诗。（盛唐众体皆工，数右丞、嘉州。《早朝》诗，岑尤特绝，元瑞欲推右丞，佘未许也。”）《韦苏州集》云：“少年卓荦颇经奇，老去为文多素词。我爱齐梁遗制在，凝香画戟《郡斋》诗。（苏州少作多豪纵，余清澹似张曲江，晚学陶，世称韦柳。其不及柳州者，少一峭耳。然《郡斋燕集》一篇固与仪曹《南间》争俊也。”）《玉川子集》云：“水北水南起隐君，玉川破屋老攻文。孔经自信衣裳在，惜哉卢《传》今无存。（许彦周言《春秋》卢《传》，仆家有之，今亡矣。辞简而远，得圣人意为多。是卢《传》宋时犹存。今真不可见矣。‘孔经在衣裳’，玉川自信之语，迹其终身固穷，于道当有所得。退之数干时宰，犹嫌躁进，无怪其不敢窥涯涣矣。”）《昌黎诗钞》云：“平生选本不挂眼，偶爱兹编亦大奇。亲与线装完一册，迹来闲却已多时。（予向不爱选本诗文，顷偶于地摊上买《昌黎诗钞》一册，亲与线装，不觉失笑。”）《谭友夏集》云：“次山有文碎可惋，东野佳处时一遭。扬下甜瓜栽苦瓠，楚风当日亦心劳。（竟陵、公安为世所斥，然明自隆万以降，摹拟剽窃，流弊万端；楚风一倡，遂变为诡俊纤巧。文章与世运升降，盖至是而明业亦衰焉。至其小品文字，间亦冷隽可观，又不容概没矣。”）尚有一首《读靖节桃花源记》，与论诗无涉，未录。刚甫诗学甚深，古诗体晋宋，七言律参用晚唐、北宋法。此十数首，多甘苦有味之言。子建忧生，次山狷介，左司豪纵，玉川固穷，陈杜格调胚胎，王岑兼工众体。禅宗独盛于临济，白业怅望于千秋。契合深微，如闻慨叹。至三章《黄竹》，动地哀声，旨虽本于玉溪，论能翻乎谋父。然仆尚有言者：锺嵘《诗品》，专思遗貌取神，启沧浪“有别才，非关学”之说，其失当处为后人所疵议者众矣，不独宋茗香争升堂入室各节也。

二、元瑞《诗薮》，余辑《元诗纪事》，不得已多采之，然皆明人见识。所取七言律，不出赵孟俯之论，用虚字便不佳，中两联填满方好者。明人论诗，王元美《艺苑卮言》、徐迪功《谈艺录》略有可听，胡元瑞不足与辩也。

三、康乐制题极见用意。然康乐后，无腧老杜者，柳州不过三数题而已。杜诗如《早秋苦热堆案相仍》、《橹树为风雨所拔》、《茅屋为秋风所破》、《遭田父泥饮美中丞》、《通泉驿南去通泉县十五里山水作》、《水阁朝霁宴严云安》、《信行远修水筒》、《槐叶冷淘》、《行官张望补稻畦水归》、《催宗文树鸡栅》、《秋行官张望督促东渚耗稻向毕，清晨遣女奴阿稽竖子阿段往问》、《暇日小园散病，将种秋菜，督勒耕牛，兼书触目》、《醉为马坠，诸公携酒相看》、《聂耒阳以仆阻水，书致酒肉，疗饥荒江，诗得代怀，兴尽本韵，至县呈聂令》、《南曹小司寇舅于我太夫人堂下，累土为山，旁植慈竹》、《江上值水如海势聊短述》、《王侍御携酒至草堂，便请邀高使君同到，王竟携酒，高亦同过》、《王录事许修草堂赀不到聊小诘》、《课小竖锄斫舍北果林枝蔓，荒秽净讫移床》、《寒雨朝行视园树》、《自壤西荆扉且移居东屯茅屋》、《刈稻了咏怀》、《九日诸人集于林》、《孟仓曹步趾领新酒酱见遗老夫》、《续得观书，正月中旬定出三峡》，皆随意结构，与唐人寻常诗题迥不相同者。宋人则往往效之。

四、竟陵诗派冷僻则有之。斥之不留余地者，钱牧斋之言也，竹垞和之，至以为亡国之音。今观《隐秀轩集》中，如《上巳雨登雨花台》云：“去年当上巳，小集寇家亭。今昔分阴霁，悲欢异醉醒，可怜三月草，未了六朝青。花作残春雨，春归不肯停。”《乌龙潭吴太学林亭》云：“城午亭先晚，园春水欲秋。蜂狂花约束，莺过柳遮留。云气能香石，湖阴半压舟。良辰多下钥，闲杀此林邱。”《巴东道中示弟栓》云：“山中未必雨，云起已生愁。峡窄天多暮，江高地易秋。连朝皆陟，兹路独临流。欲画瞿塘胜，归途定觅舟。”《自题画赠陈子素》云：“以我云烟笔，传君邱壑心。无人山路远，不夜水亭阴。妙借空斋气，清添四壁音。可言幽旷内，未有客栖寻。”亦不过中、晚唐之诗而已，何至大惊小怪，如诸君所云云者。《店堂尺牍》云：“冯伯宗曰：‘伯敬柬友夏曰：曹能始觉近日诗文有浅俗之病，亦是名成后不交胜己之友，不闻逆耳之言所致。近日范仲合谓自《诗归》行，无一人敢向伯敬言，误伯敬不浅。此非名人递相诮也，人苦不自知耳。’”然《竟陵诗话》云：“阅虞山集中，有粗俗语，至于不可耐、不可医者凡百余条。复看锺谭诗，洗刷殆尽，解衣浴此无垢人，非虞山身蒙不洁者可比。乃其《论诗绝句》有云：‘不服丈夫胜妇人，昭容一语是天真。王微杨宛为词客，肯与锺谭作后人。’谓不及北里两妓也，率口轻薄，目为浪子不虚。”又云：“纪文达谓《列朝诗集》以记丑言伪之才。济党同伐异之奸，黑白混淆，无复公论。”又云：“昌黎诗笔恢张，而不遣贾岛、孟郊，故人皆山斗仰之。今谈艺家不知视竟陵何如，而锻链周内，几令身无完肤，不意风雅中有此罗织经也。”施愚山与陈伯玑书云：“昨承寄到伯敬集，适在笋舆中，遂至读尽。其手近隘，其心独狠，要是著意读书人，可谓之偏枯，不得目为肤浅。其于师友骨肉存亡之间，深情苦语，令人酸鼻，未可以一冷字抹煞。大抵伯敬集如橘皮橄榄汤，在醉饱后，洗涤肠胃最善，饥时却用不得。然当伯敬之时，天下文士酒池肉林矣，那得不推为俊物？”伯玑复书云：“伯敬所处在中、晚之际，复为党论所挤。当时以大行拟科，忽出而为南仪曹，志节不舒，故文气多幽抑处，亦如子厚之不能望退之也。党论以十乱呼之，与邹臣虎诸公同列，皆好学孤行，不肯逐队之士，几同子厚见累于王叔文矣。冷之一言，其诗、其文皆主之，即从古人清警出，其平日究心经、史、《庄》、《骚》，以官为隐，以读书为官，其人实不可及。”《格斋诗话》云：“孙月溪先生曰：‘《诗归》一书颇为谈诗者所訾，然极可医庸俗之病。’”《隐秀轩文集》自云：“仆于近人，非不强项。读古人诗，便觉爽然自失。轻诋今人诗，不若细看古人诗；若细看古人诗，便不暇诋今人诗也。每见古人终身为诗，究其所存，不过一帙，或仅数章，则心甚畏其贵裁也。精于裁必审于作，慎于示人，乃其高于自处，此予所谓选而后作，毋作而听人选者也。余阅唐人全诗，畏杜审言之少，而刘慎虚只十四首，其严冷之意，尤肃如不可犯。”是竟陵之诗，窘于边幅则有之，而冷隽可观，非摹拟剽窃者可比，固不能以一二人之言，掩天下人之目也。

五、顾黄公《耳提录》云：“伯敬诗原有佳处，如‘听子酣歌彻，知君诵读成’，又如‘雷声入水圆’之句，皆不娩大雅。”《鹄山文略》云：“五言如‘沿岸携初月，登庭及莫鸦’、‘空林行有得，静坐夜方知’、‘幽思宜孤往，高情多所捐’、‘细火沾林露，遥钟过浦霜’、‘湖晚收残暑，林秋恋夕阳’、‘新水分冰半，孤烟出树难’、‘酒色藏孤愤，英雄受众疑’；七言如‘行经绝涧数花落，坐见半山孤鸟翻’。谭诗如‘慈亲渐老无多望，执政方严敢乱吁’、‘飒爽时飞干涧雨，萧森不学众晴’。”《随园诗话》云：“人谓锺谭诗入魔，而其佳句自不可拚，如‘子侄渐亲知老至，江山无故觉情生’。”此皆前人之不贬锺谭者也。余特表而出之者，以锺谭好处，在可医庸俗之病。若谓其究心经、史，或未敢信。近日号称能诗者，多半效锺谭，有贾岛之苦僻，无孟郊之坚苍，上焉者为武功、永嘉、“江湖”。其甚者则南宋词家语，为之不已，诗道不穷，无复之成马一角之残山剩水乎？

六、谭友夏作，如《登清凉台》云：“台与夕阳平，同来趁晚晴。隔江山欲动，半壑树无声。艇子遥归浦，菴僧近抢荆。烟岚处处合，残兴尚能清。”《得伯敬书》云：“人传君病甚，亦觉久无书。近始来音旨，中仍略起居。药香诸佛下，归志一官初。我信田园好，山川或未如。”《答王修微》云：“相送万里碧，月光生道心。始知人意浅，不及流深。”《饮山中人家》云：“荷气生前座，榴花红一溪。牧童归应客，黄犊过山西。”《舟闻》云：“杨柳不遮明月愁，尽将江色与轻舟。远钟渡水如将湿，来到耳边天已秋。”“孤岸渔家已闭门，泊舟洲上近平原。笛声吹水水吹月，一段苍茫不可言。”“台与夕阳平”本吴梦窗词意。余以“掩荆扉”为“掩荆”，与伯敬之“及暮鸦”、“行有得”、“夜方知”皆歇后语；“听子知君”二句、“君与子复”、“来到耳边”、“孤岸渔家”等句，皆不免枯窘寒俭相。

七、乡人中能为深微淡远之诗者，有何梅生（振岱），非惟淡远，时复浓至。其用力于柳州、郊、岛、圣俞、后山者，皆颇跻其敲也。常自恨其为乡人，家贫不能常出游，以广大其诗。余谓诗固宜广大，然不精微，何以积成广大？读书先广大而后精微，由博返约之说也。作文字先精微而后广大，故能一字不苟，字字有来历，非徒为大言以欺人，即算学之微积，禅宗渐之义也。抑亦思由博返约，其博果何自来，亦渐而非顿乎？不广大固所患，不精微尤其大患，则画虎刻鹄之譬矣。梅生佳语，独居深念时已不少，而浙游最多。如《鹤涧小坐》云：“地天忽自通，一碧不可绝。举眸悚阴森，恐入神灵窟。万篁争奋挺，丛栀皆耸拔。桥行俯寒涧，自古流苍雪。忄音忄音琴思生，冥冥鹤迹没。出山衣藓香，湖光湔不灭。”真写得出，起四语是东野境界。《理安寺泉》云：“百涧竞成响，一潭私自澄。萦苔下绝壁，小瓮为幽亭。声外尚含秋，意中欲无僧。久坐闻香气，何必存禅名？江湖流浊世，湍激何时平？真当守此水，心根同孤晶。”起是柳州境界，余则宋人语。《孤山独坐雪意甚足》云：“山孤有客与徘徊，悄向幽亭藉绿苔。钟定声依无际水，诗成意在欲开梅。暮寒潜自湖心起，雪点疑随雨脚来。一饮恣情宜早睡，两峰待看玉成堆。”君尝以此诗书余扇头，见者无一不极赏“钟定”一联，子培、东尤爱其有禅理。己酉冬月微雪，挈一仆自断桥至孤山，延伫移时，觅句不得，读此诗，为我言之矣。《孤山晓望》云：“菰蒲声中见人影，残月瘤竿挂答箸。翠禽摘水作花飞，一行都上风篁岭。欲曙湖心天转黑，寒松无风如塔直。是谁唤起海霞高？红抹峰南转北。”视坡公“微风萧萧吹菰蒲”之作，极为神似。《冷泉亭》云：“枯冬贮春青，含气发静秀。岩花附松篁，霜雪压弥茂。下有一泓水，风吹碧烟皱。寒林写猿思，数叶石塔后。斜阳与之红，向空见明瘦。昔梦落何许？片云卧晴岫。抒怀诵骆诗，倚冷坐移昼。”《步至灵隐书所见》云：“长松老鬣交空翠，晚稻秋香打晴穗。人家树顶偶鸣鸡，草径风前有遗毳。寒流细石引人深，遇涧逢桥聊一憩。铃声沈沈出烟际，小队香蓝驮细骑。野翁山行尽槲笠，越女村装亦高髻。风传呗语惊叶下，三笠相闻隔秋霭。我生于佛不知虔，偏近僧居足吟思。兴来倚石立移时，看竹听泉忘入寺。”余为曾刚甫题唐人写经卷有云：“吾同佛生日，视佛亦平平。恶杀似萧衍，膜衔殊未能。喜游浮屠宫，三宿乃未曾。复持《神减论》，不减任争衡。”与君末数语用意略同。君又有《游长庆寺》句云：“山僧自是吟边物，只好遮林傍水看。”亦此意也，然语言妙天下矣。《孤山旧游处，重来仍居此感赋》云：“别杭未两载，我老湖逾碧。不知湖上山，识否前游客。临流一顾影，衰槁成春色。我颜非被酒，对景神自惮。始知烟水气，足苏秋士瘠。孤山尤芳静，势与前湖隔。小榭裹晴漪，空廊耿虚白。宽襟理前萝，默坐试秋夕。昔来梅绕檐，今来月照席。惟有胜游心，不随景光易。”又云：“灵隐寺门温旧路，冷泉亭上似前生。临风坐久涧花坠，欲暮吟成山霭生。完翠自春知佛意，停漪余响放雷鸣。猿公去后经香绝，为我莲天问月明。”余四至西迩，重至时隔十八年，有诗，起四语云：“西湖别来十八年，湖水黯黯碧于前。垂杨老大似双鬓，不成一事空寥然。”而君以“我老湖逾碧”五字括之。

八、张幼樵（佩纶）有《读管子十首》，其一云：“制度杂王霸，名论出孝宣。岂伊德升降？良由运推迁。豕韦与大彭，荒眇世不传。古今论霸术，惟仲开其先。桓盛不与子，贰室重耳贤。霸心生桑下，殆感齐姜言。畏威能威民，已得管之全。内政善隐寄，示信在伐愿。遂修占荆功，主盟百余年。微管例微禹，生才非偶然。”其二云：“器小设或问，鲁论意未申。善叩得由赐，反复称其仁。黜仲自孟始，意非抑齐人。杨朱道塞路，窃管淆其真。（见《列子杨朱篇》。）焉知降大任，兴政在得民。关市罢正布，荒亡警游巡。道约而言要，颇近七篇醇。实予文不予，吁嗟不召臣。”其三云：“前功师伊吕，末派近关老。班《志》列道家，秉执固有道。隋唐史识陋，源流不深考。厕之申商间，牛骥乃同阜。成宣后无才，上中配颠天。兰台岂无徵？定论著人表。”其四云：“建策官山海，富强及百世。陋哉桑大夫，利竞榷酤细。贤良辨廷中，盐铁固无弊。近来国用薄，独谨牢盆税。形色昧人，算学流四裔。出金助蚩尤，兵胜雍狐芮。吾师复铁官，要令器械利。有事简军资，无事效会计“其五云：“量人治军舍，支凑详书涂。片言扼兵要，料敌在察图。颇疑《地图篇》，一一纪方舆。传者失其本，九地矜阖庐。沛公赤帝子，刘秀赤伏符。论功首萧邓，形势收寰区。千秋一画地，博陆分贤愚。案行武侯垒，藩溷洪规模。俞儿赞右涉，老马为前驱。异说勿夸尚，坐使军谋疏。”其六云：“代狐鲁梁锑，作计太琐琐。石壁亦寓言，所谋未必果。轻重师其意，交邻权也可。不忧用在宾，当使利归我。贫者弱之原，猾夏启周祸。太府算钱刀，小农察瓠顽。我时间市政，深惧术中坠。吴语尔何人，倔强聊江左。”其七云：“大庖有不豆，大勇有不斗。垂死论相材，惜哉朋不寿。飞鸿苦参差，郭狗欲狂走。想见君臣间，公诚尽匡救。平生为国讪，堕泪聆遣奏。明允论已苛，吾不取嘉礻右。”其八云：“谁为齐威优？犹胜刘玄德。一朝堂阜囚，衅沐治高国。三颅虽频烦，东行慨孝直。临危寄大事，荆亡蜀剪翼。森森军令篇，流恨街亭劾。散关自耀师，渭南终少食。流涕写《六韬》，不到嗣君侧。（先主与后主劫丞相写《申》、《韩》、《管子》、《六韬》各一通，未送道亡）。试杀杜参青，宛记张俨默。”其九云：“牧民有常经，大哉国维四。子厚何偏宕，廉耻属之义。强用后世语，谬解古文字。谓非《管子》言，四维止于二。得无有激云，礼乐为虚器。时令与断刑，大率皆此类。端明雅耆柳，不以梦得比。太息置斯文，正俗有深意。”其十云：“岳岳房梁公，岂屑事章句？谁削博士名，强文昭注。唯公天下才，帷幄参谋虑。一编疑得此，奚取河汾诉？贞观四部书。学土广论著。冲远《左氏》学，士勋《谷梁》疏。二家颇采撷，箴起宁与预。公亦登瀛洲，了不问训故。徒劳辑《晋书》，岂若订《管》误？贤者合识大，吾曹分蝉蠹。”丙子、丁丑问，从损轩处读幼樵在都降神诸诗，才笔淹雅，与他人所扶者不同。近弢菴出示其遗诗数册，略翻一遍，乃知其用功于经、子两部者甚深，非略知史事、高谈经济者比也。平日有《管子注》之作，故此十诗言之深切有味。末首自表作注之意，第二首能为盂轲氏作调人觅出左证，第六首、第八首与鄙作《咏史》及《送河濑如侗归日本》诗所见略同。

九、张铁君侍郎（亨嘉），素不以诗名，然偶为之，必惨淡经营，一字不苟，所谓学人之诗也。《苇湾泛舟》云：“太行拥幽都，西北势一曲。滥泉数伏见，蹙沸如喷玉。猪之浏而清，不似焦釜沃。是时大火中，烧野苦炎熵。却忆阮公咏，来泛蓬池渌。侵晨践游约，出门始见旭。忽如涉鱼齿，甚雨骤相属。芰荷相媚赋，鸥鹭互翔浴。秧田碧弥望，饶衍颇似蜀。谁云土疆筑？宜稻乃冀俗。今日曷不乐，取醉托酽酥？大嚼侯截，闲观东山局。胜地足欢娱，人事有根触。畏晚揽归辔，落日酷烦溽。预约潭柘游，及秋来秉烛。”《游积水潭》云：“白浮导脉城西隅，广源高梁并一渠。中间午贯复东注，取象银漠横天都。名泉十九入御苑，却留咫尺容乘桴。铁闸外灵螭伏，洪涛百斛随奔趋。镇水神祠翼然起，积高为雍真神区。怪石皱瘦古织女，老松正直伟丈夫。前村后村足鱼菜，十里五里喧菰蒲。净业门前最幽胜，朝阳璀璨明芙蕖。扁舟便入藕花去，仿佛身在江南图。银锭桥边偶信步，苍然山色来平芜。十刹非刹海非海，名从主人聊相呼。黄云币地苦尘鞅，到此便拟登瀛壶。胜朝三百六十寺，财力半由中涓输。行人指说藜光事，貂气焰嗟可吁。当时刘谢竞投劾，茶陵老子殊睽孤。西涯西涯在何许？鸿胪祭酒说非诬。后来视今犹视昔，蓬莱水浅桑田枯。我来六月正逃暑，浮瓜雪藕罗盘盂。闽都荔子骇新摘，登筵未改白玉肤。东海鬣，调以醢杂廷朐。自馀菜各丰旨，忘形宾主争手。衤俞衣甘食一无补，雀鼠空耗县官租。辛有之叹吾知矣，伊川被发毋乃愚。共登第一楼头望，仰天几辈呼乌乌。”二诗不过数百字，凡用经、史十许处，几于字字皆有来历。君于都门胜处，最喜积水潭，数绳以语余，盖水石较清旷，近则浣女多而水滋矣。《题吴仲圭水墨山水后》云：“楮千绢八百，兹惟元章语。至正距今五百秋，真本流传复几许？有元名者梅沙弥，一峰黄鹤为俦侣。画师能事各臻极，尹邢相<辶Ф>俱千古。胜吴胜王徒纷纷，此论未公吾不与。（盛百熙祭酒题句云：‘唐昼王胜吴，元昼吴胜王。’故云。）溪山深秀曩曾见，元气淋漓璞初剖。城尚书老好事，手携此卷珍ギ璃。苍苍莽莽林下风，视曩所见犹伯伍。山中一夜雨霏霏，杜鹃花开满洲渚。想见濡毫吮墨时，中有巨师真法乳。尚书爱画如爱士，倾心绪纳颇自喜。善价岂怯万黄金？但惜时无右丞舆道子。”《过严关》云：“始安山下路，迤逦出严关。自接秦城壮，曾无蜀道艰。前车防合歹，卧榻逼黎轩。莫漫轻形胜，筹边识隐患。”《题端陶斋制府所藏天发神谶旧拓本》云：“讨卤声威聋魏公，曾无片石镇江东。可怜青盖终朝洛，却有奇文与纪功。”“颂声每为昏朝作，异瑞恒于闰史呈。大帝子孙尽豚犬，坐令浑氵睿浪成名。”“周鼓秦碑岂等伦，体兼篆籀语何因？鲭鱼一帖分明在，赋媚还疑出两人。”“喻麋一纸价连城，段石冈头石已倾。千六百年磨劫在，深宁何意既休明？”

一○、岁了未，日本岩崎文库以日金十一万八千圆购归安陆氏书四千部，为卷二十万有奇，为册四万四千余。岛田彦桢作《<百百>宋楼藏书源流孜》及《购获始末》数千言，汾阳王书衡推丞（式通）题绝句十二首，并系以注云：“意轻疏雨陋芳椒，宾客文章下笔骄。割取书城归舶载，苹风凄绝骆驼桥。（李宗莲《<百百>宋楼藏书志序》盛称潜园先生求书之勤，谓乾嘉间，石冢严氏芳椒堂、南浔刘氏疏雨山房皆以藏书名。尝见二家书目，著录寥寥，岂足与先生比长短？虽大言，盖实录也。）”“仪顾堂前子弟佳，一家志趣尚难谐。清风辉映《吴兴录》，《晋石厂》承《咫进斋》。（归安姚彦侍方伯名觐元，罢官后寓苏州萧家巷。公子慰祖字公蓼，父子皆好藏书，方伯刻《咫进斋丛书》，公蓼别刻《晋石厂丛书》。”）“丁董罗陈嗜好偏，书亡同损一宵眠。重思献县违心语，泡影山河祗偶然。（叔雅、授经、叔韫、士可皆有书癖，闻言相告，束手而已。纪文达言：‘赵清常殁，子孙鬻其遗书，武康山中白昼鬼哭，何所见之不达耶？大地山河，佛以为泡影，区区者复何足云？我百年后，傥图书器玩散落人间，使赏鉴家指点摩挲曰：此纪晓岚故物。是亦佳话，何所恨哉？’语最旷达。然文达又言：‘尝见媒媪携玉佩数事，云某公家求售，外裹残纸，乃北宋椠《公羊传》四叶，为惆怅久之。’则仍未能达观也。故叶缘装太史诗云：‘山河泡影谈何易？一见《公羊》涕不禁。’”）“翁潘大雅今销歇，江费风流并寂寥。坐使静嘉腾宝气，人生快事让君骄。（陆氏<百百>宋楼、十万卷楼、守先阁之书，尽归岩崎氏静嘉堂文库。日本藏书向阙史、集部，今骤得此，宜彦桢称为人世大快事。”）“疏草重寻一涕演，藏书初愿总参差。雷塘弟子思前梦，亲见虚怀讨论时。（长沙张文达师拟奏设图书馆，疏橐已具，事不果行，师于今春二月薨于位。回忆便坐雅谭，光景在目，不觉涕泪之何从也。”）“调停头白范纯仁，俯仰千秋独怆神。有客为书曾乞命，湘滨宿草已三春。（首用广雅相国诗句。光绪癸卯年，相国在京，湘乡李亦元刑部名希圣，曾进建馆藏书之议，相国有意提倡，会以出京中止，而亦元不久下世，嗣无议及此事者。”）“巴陵方与归安陆，一样书林厄运过。雁影斋空题跋在，流传精椠已无多。（亦元遗著有《雁影斋题跋》，所见多巴陵方氏藏书。庚子后大半散失。”）“海外琳琅亚汉京，客探秘笈品题精。微闻东士传新语，翻案来朝畏后生。（客秋九月二十八日，在日本东京偕仲弢、子培两提学，至鞠町御料理地宫内省所辖之图书寮，观内府藏书。典守者罗列精本，请定甲乙，意殊诚恳。培老谓东游以来，惟兹事差强人意。仲老戏曰：‘君勿，防岛田明日翻案。’”）“欧化东行汉籍摧，书生有志力能回。竹添余论篁村教，家学师承造此才。（彦桢所师为竹添君，名光鸿，字井井，著有《左传会笺》、《论语会笺》、《栈云峡雨日记》。其尊人篁村先生，名重礼，学兼汉宋，平生无他嗜好，但爱书籍。藏弃二万余卷，见盐谷时敏所作《篁村岛甲先生墓碑铭》。”）“未窥旧籍谈新理，不读西书恃译编。亚椠欧铅同一映，千元百宋更懵然。（侯官严几道先生每教人以浏览古书，熟精西文，为研究新学之根柢。客冬晤先生于上海，语及近年国文之炭衰，科学之无实，太息不已。时先生新从京师襄校归。”）“三岛于今有酉山，海涛东去待西还。愁闻白发谈天实，望赎文姬返汉关。”“如海王城大隐深，遣经独抱几沉吟。白云苍狗看无定，难遣墙东避世心。”书衡工骈体文，尝自言生平遇题咏而后有诗，未有无端伫兴而就者。然此十数首，宛转关情，绝无生涩之态。书衡亦使余赋诗，余则以为藏书而不能读，终于必亡，不如使能读能保存者得之，其不至零落残毁，转可恃也。成一长句云：“亡弓人得何必楚？吾道东去原大公。奚庸沾沾矜得饼，有如无力欺老翁。夏父不足盱有余，逼人几欲动火攻。神州兹事几厄运，岂独一炬嗟湘东？连鲈宗器一朝尽，窥江胡马常倥偬。比来筏材足浮海，阳襄联翩辞瞽宗。国家揆文本有道，万流并育宜冲融。图新舍旧醉欧化，国粹弃掷委蒿蓬。戴卢黄顾出异域，瞿杨丁方来胸中。缄滕扃镝束高阁，与木乃伊将毋同。须知杀汝璧焉往，难恃穷兼守宫。由来负乘非所据，致寇不关无高墉。沼吴植篁快报复，长星杯酒偏从容。物归识宝恶弃地，楚材奔晋方匆匆。”夫亡弓人得，孔子遗言；国亡焚书，萧绎举动。某君作跋，谓言归异域，反不如台城之炬，绛云之烬，可谓义愤人与。至纪晓岚旷达之语，当非违心。盖图书、器玩虽散落，犹在人间，若宋椠《公羊》，残破只余四叶，以裹玉佩，则其书已归亡有，不能无惋惜矣。

一一、李葆恂字文石，号猛菴，义州子和督部（鹤年）少子。幼随宦入闽，问字于故人睫芸敏给事之门。家富收藏，金石书画，所见既广，鉴别至精审，与宜都杨惺吾（守敬）屹为海内南北两大家。端陶斋有所得，非请二人鉴定，不自信也。惺吾精舆地学，著书满家，砣砣穷年，惟恐寿之不足，尝乞余以子平法算之。余谓可至耄期，则大喜。随黎莼斋使者（庶昌）至日本，值维新伊始，其国人唾弃旧学书，莼斋、惺吾以至贱价得之，满载连胪而归。后旦人始悟，至今以为恨事。前数年岛田彦桢以十万饼金购归安陆氏<百百>宋楼价值数十万金之书，作《<百百>宋楼藏书源流考》，犹述惺吾、莼斋事，以为此役聊足报复。惺吾藏书数十间屋，年老避乱转徙，时被家人盗卖。子不能读，作官负债累累，惺吾至欲卖书偿之。平生不作诗，必不得已有酬应之作，辙使余捉刀，则书楹帖为报，至余仆亦时有赠遗；否则楹帖一对，匾额一纸，皆鬻二饼金，戚友不赏也。去岁在沪正窘，而日人争购楹帖七百对，得饼金千四百圆。李梅菴（瑞清）亦卖字为食，端谨作北魏体，所得乃不及远甚。惺吾与何诗孙（维仆）近年皆有海外东坡之谣，继知其妄，乃大慰。文石诗不多见，而偶作必工。常言作诗若禁用虚字，则吾阁笔矣。有《赠伯严吏部》云：“相见遽言别，思君廿载劳。冥心更世变，埋照益名高。句健规双井，杯深藐二豪。无言看鬓发，江海日滔滔。”又《和伯严韵赠石遗》云：“经学群推马郑行，礼堂传写好储藏。及身盛业千秋定，知汝高名廿载强。思入风云诗律壮，客游江汉鬓毛苍。修然自远无人识，脱颖何须喻处囊？（君新辞商业学堂监督。”）又《挽木菴先生呈石遗》云：“伯也交余折辈行，道山归卧壑舟藏。术推三统具悬解，（同治末，葆恂年未冠，侍芸敏师，谒先生于道山，听讲律历之学。）智效一官犹挽强。（晚为博野县令，谢病归，昔人谓仕宦如寸寸挽强弓。）老去酒怀常浩浩，别时诗鬓已苍苍。联珠集好应编定，分付诸郎护锦囊。（先生予敬孝廉，能读父书。”）支对押韵，皆不苟且。伯严有《酬李文石》，云：“啖饼夷门两少年，摇摇日月见霜颠。江流照影知吾在，寰宇寻碑觉汝贤。随笔欲妨孙退谷，折枝旁写惮南田。销沈心事听秋雨，吹梦横吟到酒边。”



●卷七

一、湘乡李亦元（希圣）曩闻余有《诗话》之作，端楷录所作七言律十数首，自都寄余，请去留。为录《望帝》、《湘君》二首，报以诗曰：“眇眇愁余有所思，玉溪寄楚人词。湘君目断灵旗影，望帝心伤《锦瑟》诗。已续《广陵》妖乱志，更堪元老《梦华》悲。谁知亭角陈居士，客子光阴少捻髭？”效亦元作玉溪生体也。亦元能为骈体文。张铁君学使（亨嘉）按试长沙，余总襄校，亦元有《拟桓温责王猛书》，颇具晋宋气骨，取入湘水校经堂第一。庚子之乱，著有《拳匪传信录》，自肇乱至于西狩，不及万言，能尽情变，自负可追王闿运《湘军志》。《望帝》诗为清景帝作，《湘君》诗为珍妃死于井中作也。《湘君》诗曰：“青枫江上古今情，锦瑟微闻呜咽声。辽海鹤归应有恨，鼎湖龙去总无名。珠帘隔雨香犹在，铜辇经秋梦已成。天宝旧人零落尽，陇鹦辛苦说华清。”《望帝》云：“玄菟城头紫气横，长安月照国西营。天边马角无消息，海外龙髯有死生。贡使只应供夏葛，归期犹及荐春樱。烟花绕禁今如昨，莫遣张衡续《两京》。”

二、与亦元同时，专学玉溪生者，吴县曹君直舍人（元忠），工处时出雁影斋上。余尝论玉溪末流有咏史之作，专摭本传事实，若一首论赞者，“西昆”诸公是也；有专事摘艳薰香，托于芬芳悱恻者，《初学》、《有学》二集是也；有属辞比事，专学“捷书惟是报孙歆，陶侃军宜次石头”诸联者，娄东律句，为瓯北所标举者是也。亦元苦追义山，实与牧斋相近。君直有《赠天韵阁主》云：“碧玉小家女，青楼大道旁。杨花生命薄，李树代谁僵？凉笛缫烟思，秋衣怨夕香。南湖好风月，端合住鸳鸯。”“欲续鸳湖咏，重逢皆令才。白龙鱼共服，青雀鸩为媒。风调么娘擅，春情阿母猜。华亭有归鹤，莫是故乡来。”“误入华劫，回头计总差。楼前尽珠翠，门外卓金车。风响衣交串，日娇裙透花。谁知红烛底，背坐位琵琶。”“同是伤沦落，相逢未嫁年。然脂诗是恨，洗面泪为缘。红萼愁无主，黄花瘦可怜。底须称弟子，问字玉台前。”《书季贶先生题古玉佛堪诗后》云：“维摩丈室安容膝，弥勒团菴小打头。寄语道人张伯雨，别须精舍舰玄洲。（玄洲精舍有玉像宠，见《句曲外史集》。）”“金石收藏有别子，写经造像盛流行。转嫌白石书斋膀，未署金涂佛塔名。”《题冷香先生写窳栀诗意册》云：“翠磴竹阴流，绿潭松气湿。倒景水中天，茅亭一青笠。”“石阙肖佛宠，玉涧鸣仙乐。曲罢偶回头，推琴山月落。”“申屠因树屋，仲长背山居。读书乐无极，南面王不如。”“荷沼风香远，桐阶露气清。玄霜台上月，凄绝玉笙声。”“纸窗临水开，箭径入山近。昨夜鹿雏眠，槲叶深一寸。”“荒荒欲雪天，澹澹穿空日。风来木衣单，云去山骨出。”“贴地冷烟流，暧空寒月皎。起弄《小梅花》，叫云残笛晓。”可谓工整绵丽矣，然犹出入于温李之间者也。

三、戊戌九月，苏堪出都至汉口，督理京汉铁路事。严几道自都寄书，中附一诗云：“解后人天别，都来几昼昏。渚莲清逭暑，丛桂远招魂。投分欣倾盖，沈冤痛覆盆。不成扶孱弱，直是构恩怨。忆昨皇临极，殷忧国运屯。长吟怀牖户，痛哭为黎元。扌求溺情原切，求贤诏屡敦。明堂需已梓，列辟贡。岂谓资群策？翻成罪莠言。  衅真由近习，祸已及亲尊。动魄移宫狱。伤心养士恩。叹应同董养，人况异陈蕃。夫子南邦彦，当时士论存。一枝翘国秀，三峡倒词源。每欲禽填海，深怜虱处禅。奇材相措拄，高步各攀援。卿月辉三接，皇风敞四门。凄凉鸣晚，容易刈芳荪。且靳东朝论，谁扬太学旖。血疑漂地轴，精定叩天间。谣诼氛仍恶，交亲泪暗吞。雨云真旦暮，忧患塞乾坤。莫更秦头责，休将卫舌扪。草堂赀孰寄？吾合老丘樊。”为林暾谷作也。余见几道诗始此，在苏堪座上相与叹赏。后十余年，乃与几道同客京师，时时为文酒之聚。

四、辛亥岁暮，余在闽有怀人绝句。《怀几道》云：“昔读君诗自太夷，五言长律极哀思。木菴道子吾摩诘，别有沧浪画喻诗。”盖君尝言：若以画喻诗，则木菴先生为吴道子，石遗室为王摩诘也。

五、戊戌六士之难，暾谷在狱中，有一绝句，传诵于外云：“青蒲饮泣知何用？慨慷难酬国士恩。我欲君歌‘千里草’，本初健者莫轻言。”当时疾暾谷者谓暾谷实与谋；袒暾谷者谓此诗他人所为，嫁名于暾谷。余谓此无庸为暾谷讳也。无论是时余居莲华寺，暾谷无日不来，“千里草”二语，实有论议而主张之者；但以诗论，首二句先从事败说起，后二句乃追溯未败之前，吾谋如是，不待咎其不用，而不用之咎在其中。如此倒戟而出之法，非平日揣摩后山绝句深有得者，岂能为此？舍暾谷无他人也。

六、二十年前，从湘人童伯和处见章太炎所著《左传经说》，以为杭州人之杰出者，言于林迪臣、高啸桐，使罗致之。戊戌正月，客张广雅督部所，广雅询海内文人，余与孙仲容、皮鹿门，以次及君。广雅以为文字诡谲，余复言终是能读书人。迨余入都，闻广雅已电约君至鄂，旋闻以与朱强甫谈革命，强甫以告星海，星海将悬而榜之，未果，狼狈归。迨余回鄂，案上有君书一函，言以上状，并言至沪访余不遇，闻余入杭，又访余于杭亦不遇，终斥广雅之非英雄。余以其书呈广雅。君学问优长，小学世尤罕其匹，诗未之见。近见其《自叙与邹容狱中倡和诗》云：“威丹素知雕刻摹篆之术，因窥小学，诵五百四十部首说解，皆略上口，而不习为韵语。既入狱，欲以诗语遣闷。余曰：第为之，虽不工亦无害。威丹且即题《涂山》一绝。涂山在蜀，世传涂山女故国也。其诗曰：‘苍崖堕石连云走，药叉带荔修罗吼。辛壬癸甲今何有？且向东门牵黄狗。’余向疑威丹不能诗，及读是绝，奇谲似卢仝、李贺，以为天才。戏作一绝和之云：‘头如蓬葆犹遭购，足有旋轮未善驰。天为老夫留后劲，吾家小弟始能诗。’”亦西陆蝉声后一故实也。

七、公度诗多纪时事，惜自注不详，阅者未能尽悉。如《书愤》有云：“一自珠崖弃，纷纷各效尤。”言失胶州而旅顺、大连湾、威海卫、广南湾俱去也。




又“如何盟白马，无故卖卢龙”，言光绪二十二年使俄密约也。又“乍闻袄庙火，已见德车旌”，言因杀二教士而失胶州也，“德车旌”，借用《曲礼》甚巧。又“竟间秦失鹿，转使鲁无鸠”，言各国势力范围图，独中国无分也。《感事》有云：“谁知高后垂帘事，又见成工负时。九鼎齐鸣惊雉ず，千金悬格购龙医。”又“刚闻赤板连名奏，便召长枪第六郎。珠襦武帐诸臣侍，亟诏明晨幸未央。”又“五百控弦谋劫制，一丸进药失先尝。传书信口诃西母，改制称尊托素王。又“金瓯亲卜比公卿，领取冰街十日荣。东市朝衣真不测，《南山》铁案竟无名。”又“父子相从泣狱扉，老翁七十荷征衣。一家草索看生缚，三寸桐棺待死归。”又“心肝谁奉藏衣诏？骨肉难徵对簿词。”又“百人谁白孱王罪？改子终伤慈母恩。金块庞凉含隐痛，杯弓蛇影负奇冤。”言戊戌八月事也。《已亥杂诗》有云：“案头英荡门前戟，岂有蘧僚覆庾冰？”言奉命出使，驻上梅道公所。或言康、梁匿焉，上海道蔡钩派兵围守，大索之。“蘧缭”事用得甚趣。《腊月二十四日诏立皇嗣感赋》有云：“十世忽遭阳九厄，再传失纪仲壬年。”又“先皇遗恨鼎湖弓，世及家传总大公。谁误礼经争继统？妄拚尸谏效孤忠。”又“怪事闻呼奈何帝，俺诗敢唱厉怜王。”《庚子元旦》云：“承天仰看金轮转，震地讹传玉斧声。汉厄愁看正月卯，代来几协大横庚。”又“未知王母行筹乐，岁岁添筹到几何？”言讹传景帝被害也。《初闻京师义和团事感赋》有云：“今日黄天传角道，非徒赤子弄潢池。”又“九百《虞初》小说流，神施鬼设讠羽兵谋。”又“尽将儿戏尘羹事，付与尸居木偶人。”《述闻》有云：“狂喝雉卢天一笑，怒诃狗脚帝三拳。”又“螟蛉果赢终谁抚？猿鹤沙虫总可哀。”又“说有苍天不死方，盗泉一饮众皆狂。鬼吏三官明作贼，神兵六甲解擒王。”又“一拳打碎旧山河，两手公然斗柄按。火焚袄庙连烽燧，辙涸鹌臣乞海波。”又“合纵敢拒三天下，雪耻将寻九世簪。”《再述》有云：“誓师仗钺大王雄，虐使连声詈宋聋。寇来直指齐云观，兵起谁张救日弓？”又“刚闻穷海通飞雁，翻又穹庐纵盗羊。”又“朝议正为刘氏袒，里优忽唱李公颠。”《谕剿义和团感赋》有云：“自天下降愚黔首，为帝驱除比赤眉。”《三用韵酬仲辟》有云：“国人争看天魔舞，帝女难言神鹊祥。今尚拳拳持玺绶，人言籍籍扑缣囊。”又“当璧咸尊十阿父，折思服小单于。”《四用前韵》有云：“归元续箧催函送，计口缗钱责币偿。”《五用前韵》有云：“今日家居谁撞坏？老身社饭自思量。”又“掩抑鱼轩赋载驱，吞声在野鹆朱朱。扈行尚纵花门贼，入卫难徵竹使符。”《七用前韵》有云：“梦鹦终悔临朝武，氏蚌应编异姓王。赐剑乍悲吴命短，执戈又吊《楚辞》殇。”又“六宫亦写《零丁帖》，九牧旁观《罔两图》。”皆言拳匪之乱也。又《群公》四首有云：“群公衮衮各名声，一死鸿毛等重轻。事事太阿权倒授，人人六等罪分明。”又“甲仗空迎回纥马，（联军入保定，廷雍出迎。）血衣竟染漠臣鞭。操戈逼父心先死，（联军入城后，徐承煜以保家全宗，逼乃父桐自经死。）按剑呵人目尚悬。（杀许侍郎、袁太常之韶，实出启秀手；监视行刑者，即途承煜。”）又“各戴头颅万里行，九州无处可偷生。上尊犹拜养牛赐，五鼎先看福鹿烹。（庄王在蒲州，赵舒翘、英年在西安，皆赐死。”）又“街刃尚希忠烈传，盖棺免索太师头。（刚毅、李秉街皆自尽。”）“六等”定罪，略谓启秀、徐承煜，皆为联军所拘，后皆伏法；八国各以兵押送，毓贤戍新疆，行至兰州伏法；廷雍为联军所诛，余赐死、遣戍有差。公度尚有《天津纪乱》五律十二首、《京乱补述》五律六首，皆无自注，未录。

八、富顺宋芸子（育仁），余向在武昌见其旧刻诗数卷，多半学徐、庾、阴、何之作，其师承于湘绮者然也。以无二本索回，今一字不复记忆矣。近年同在礼学馆大学堂，过从尤数，有新刻《哀怨集》一卷，取名于《诗序》“哀窈窕、思贤才”及“怨悱不乱”二语。所赋多甲午、庚子两年事及悼其亡姬者。今录《感旧诗》自注之有关时事者六首，云：“一听噘鹃感不胜，罗喉蔽日隐觚棱。麻鞋行在翻无泪，独向青烽哭佛灯。（袁许被难，余奔西山。数日闻国破，与弟子蒲渊、刘复礼日从山村诣罗喉岭，望京师烽火。”）“束人高阁自登楼，庾亮平生俊不休。栋折一言偏寤意，有入廷尉望山头。（甲午之役，合肥为朝士所排，常熟密查，覆奏其心无他，乃以大学士入阁办事。余自使间归，见常熟，不禁伤瘁，叹曰：‘栋折榱崩。’言未既，常熟曰：‘我轨其咎。’初言意未指此，既闻，始忆庾亮出奔对戴若思语。元规欲假事诛苏峻，峻曰：‘只能山头望廷尉，岂能廷尉望山头？’遂作难。兵事初起，余上书常熟，曾引此为言也。”）“自许江陵业未终，盖棺功过论何从？欲留强饭他年社，早悟栖尘访赤松。（孙济宁尚书久柄政，洎处两宫危疑间，遂引疾。孝钦太后再训政，欲复柄用，卒告疾不起，俄终。”）“青蒲造膝泪空挥，荆棘铜驼事已非。到死无言看日影，似闻白首慨同归。（己亥立储，为内禅计，各国暗持保护义，乃因民仇教发难，围使馆，以逼内禅。欲宣战，召六部九卿集议御前。上持不可，顾问许景澄，且挥泪引其手，伏杀机矣。佘往见问状，师云：‘见铜驼于荆棘耳。’且属避去。临辞再语曰：‘此语勿向人道也。’比师见收，尚拟营救，次日与袁爽秋太常同戮西市，师始终无言。”）“开箧见君前日书，新亭泪尽到今无。可怜垂白相逢日，幽愤犹闻话少孤。（宣战召集御前，袁太常侃侃力争。又贻书某枢有云‘不知端王是何居心’。且引许竹质少宰所见相同为证，遂同日见收，临刑犹顿足，忠愤懔然。事前公自知不容于乱世，作《幽愤诗》，拟嵇叔夜。一日就余谈，各道少孤之苦。”）“交譬邦国误谈经，师败同谋合殉名，便是堕车闻鼓死，石城犹胜褚渊生。（庚予之役，王廉生祭酒奉命督内城守，出示引《周礼》‘杀人而义勿仇，如有譬者，邦国交譬之’，为义和团地也。联军入城，君与夫人投井死，时论谓其畏而死。余独谓谋人军师，败而死之义也。”）甲午之役，全由帝、后两党争权争意见，主战者冒昧不更事，异议者坐观其败以为快。济宁刚悍，素以李赞皇、张江陵自命，坐待和议成而即去，非徒为处两宫间危疑也。故再训政后，孝钦数遣内侍视疾，传谕使出，终不奉韶。自中日事起，新学渐兴，稍知旧说首，持之益坚。然如国君死社稷、夷夏之防、食焉不辟其难诸大义，全失经旨，何论微言？大夫若入，固无若申息之老何；若连谷荒谷之类，大书不一书，则诚非生民之幸事也。

九、陈剑潭孝廉不喜作诗，而偶作必肮脏语。《答石遗》云：“刘表镇荆襄，诸葛卧田亩。雅乐动九州，炎纲已纷纽。”“汉廷俱朽骨，渔阳声自哀。如何鹦鹉洲，孤冢无蒿莱？”“少小慕奇侠，长怀漆室悲。独怜病母衰，江表时逶迤。”“哀哉鲜民生，誓傍丘陇侧。顾瞻黄口儿，更腼翻飞翼。（一子思求科学，乃复出游。”）“莽莽江汉间，曹刘争霸地。异人久不作，世乱吾焉寄？”“言求当世士，幸复得石遣。石遗不作官，借箸筹当时。”“丈夫贵树立，敝帚复何贵？潦倒偶狂歌，聊发雄怪气。”“登高望箕颖，腥风万里来。沈洗无净渊，强颜溷尘埃。”剑潭名澹然，桐城人。孤寒无恃，雅不喜桐城派文，自命能为太史公。客游南北廿余年，挟策卖文，干诸侯，抵卿相，喜言经世，而盈头雪刺，不名一钱。身世极似汪容甫，然极厌考据及六朝人文，则大相反。平生最诋翁叔平，次则张广雅，故常为二氏门下士所龄驼。《拟古》有云：“屈子湛汨罗，终古江流白。生死安足论？孤怀聊自适。”又《夜坐》云：“空山何寂寞，但听松声寒。出门见明月，方知天地宽。”《示内》云：“飘零短发吾将老，寥落秋灯汝更衰。”又云：“平生绝笑苏髯老，憔悴生儿盼作卿。”皆有清响可听。

一○、剑潭门下士许难先（复），欲从余学诗，尘事卒卒，亦未果也。有《赠怀宁王浩如》云：“皖江便是田横岛，义士悲歌记阮亭。入塞横流终古浊，问天如梦更谁听？夷门已痛侯生老，楚客空怜屈子醒。愿汝莫哀酣斫地，奇才吾最眼中青。”起结颇不空泛。

一一、姚叔节（永概），亦桐城孝廉，石甫先生之孙，则与其姊胥马通伯（其昶）均能为桐城先辈之文者。赠余《慎宜轩诗文集》各一册。余谓通伯文追惜抱，君文乃法望溪，至其诗（以为具体而已）未细省也。近复出新稿百十首使商榷，乃知其用功非浅。如《送孙纯斋赴潜山》二首云：“往时补被入舒潜，景物逢秋润可沾。矮桕著丹遮屋角，修篁引翠到山尖。别来泉石应如故，此去风光想更添。为问窖麻舂竹地，可能容我突常黔？（通伯及余三数姻友，有造纸厂在水吼岭。”）“君行便道游山谷，谷裹今无百丈松。丹嶂旧藏禅祖骨，白云时起汉家封。岩题剥蚀文能读，法宇萧条佛缺供。惟有石牛堪负重，八风不动自从容。”《练潭道上书感》云：“棠梨花密杏花疏，物色风光慰病躯。官道著泥晴尚滑，春山藏霭淡如无。种桑日望当攀采，佩玉知难利走趋。惊抚头颅空老大，竿船真欲泛松湖。”《题沈乙菴方伯寒林坐腊图，图后自书病僧篇》云：“万木萧掺人迹绝，春气潜藏根似铁。枯莎敷座洞门深，寂减更无言可说。僧病非身亦非心，异香成穗绕双林。却怜八表同昏际，愿放光明破闇阴。”《用山谷游王舍人园韵题天柱阁》云：“筑阁行省司，地直龙山阳。天晴西北望，岳色不可藏。自古贤政策，在暇不在忙。沈公有道气，官居等宝坊。论徵古典籍，坐集儒衣裳。时流老成泪，或惭燕寝香。去年江淮饥，稻黍不芬芳。库藏又久空，安得化金方？贷粟监河侯，救此灾剥床。忧多公膳减，孤负数百觞。世方竞炎热，谁解心清凉？赫然声利场，照以明月光。横流波浩浩，正色天苍苍。潜霍有佳境，中开天地房。宛委古藏书，待公与意量。其男多朴野，争席鱼相忘。其女半高髻，未知时世妆。公令四境安，容我接舆狂。”《题子善秋景》云：“柳老西风作意骄，孤蝉独自抱疏条。不知更有春来否，到眼秋光太寂寥。”《偶题》云：“西风吹雨似轻埃，零落残芳尚乱开。秋蝶向花无意兴，绕丛三匝却飞迥。”《偶怀梁节菴胡漱唐》云：“上书不报拂衣去，绝类西京梅子真。最痛篇终陈苦语，异时逆耳更无人。”

一二、清末造重用满人，以谋中央集权，举军机处、海陆军、财政、外交诸重任，均以皇宗亲贵掌之。时事既日非，言官中若赵启霖、江春霖、胡思敬、赵熙、陈田数人，皆直言极谏，先后罢斥引退相继去。方庆工奕匡将引其党某为军机大臣，江春霖特疏纠参。疏上，逐回原衙门行走。春霖旋假归养母，都下赋诗送行者甚众，以陈弢菴七律后二联用事为最切，云：“书壁会当思鲁直，裂麻竟不相延龄。陔余尚有酬恩地，勤与乡邻讲《孝经》。”时以某为军机大臣，亦能论也。张铁君云：“白日黄尘车击轵，东门出祖江御史。纤儿撞坏好家居，谁司言职吾当耻？”余云：“四海争传真御史，九重命作老翰林。”盖未须下断语也。因忆东有《送赵芷孙御史（启霖）》句云：“此后台中望江、赵（熙），未应料理五湖船。”芷孙去时，漱唐未入台，尚有江赵。江去时，苏堪句云“台中阅道应无恙”，则仅有赵矣。

一三、姚叔节《偕子善伯岂游北海登万寿山作歌》云：“紫微垣昏无帝座，金鳖玉ぐ行人遇。白头宫监尚守门，得钱引我恣游卧。万寿山即辽琼华，树石葱龙少尘垛。高塞记有四国文，筑亭盖覆碑丰大。嵌墙法帖石稍残，承露铜人盘未破。雕阑绣柱半倾颓，玉几珠帘随荡播。皆云庚子乘舆西，外国兵屯任点ネ。长松幸未作薪烧，宫花岂免当刍茎？当时敷设直千万，捆载径行那敢逻？于今皇帝法唐虞，持较元明犹足贺。崇陵坏土惜未复，谁与招魂歌楚些？刑余尚抱犬马思，公等能言勿辞懊。我闻此语已凄然，含情复续悲填咽。吾曹额本三千外，今日凋零只一千。旧餐官米久停放，月领公家银四钱。太液龙舟旷不御，昨来偶为将军牵。欲求恩泽不敢说，得即归家学种田。西山落日半轮县，宫阙依稀在暮烟。枯荷折苇凫雁集，秋风吹雨如吹绵。山阳安乐以愚全，唐十六宅尤堪怜。世局原随士议迁，眼前推倒三千年。但使西邻无责言，阜财利用国本坚。虞宾自尔安不颠，咄汝刀锯法应捐，吾亦偷生何憾焉？”《方伯岂仲斐招游天坛观古柏作歌》云：“天坛锁钥放三日，士女长安空巷出。琉璃厂内鞭影骄，正阳门外车声疾。方生邀客及衰朽，微醺莫放斜阳失。未到先惊势骏雄，入门已觉情萧瑟。绕坛一碧皆种柏，罗列骈生咸秩秩。元耶明耶世不知，百株千株数难悉。阴森夺日色凄凉，惨淡生风寒凛栗。怪根直下渴重泉，霜皮绉裂蟠修纤。真宜虎豹据为宫，恐有狐狸攫作室。旁干犹承累叶露，中枝折为前宵。无情树木尚如此，系日长绳知乏术。祈年殿上望西山，金碧依然暮霭间。王气已随龙虎尽，夕阳只见雁乌还。往圣千秋垂教泽，严礻已昊天威百辟。彼苍视听悉依民，精意分明存简册。大道原为天下公，此心不隔耶回释。斋宫肃穆水环垣，想见千官助骏奔。中夜燔燎半空赤，连营宿卫万夫屯。五千运过苍天死，更闻开作公园矣。倚天拔地之古柏，愿与游人重爱惜。”前一首语意甚朴，惟“卧”韵差入后音节苍凉，极近遣山；后一首气息尤见沈郁。

一四、寿伯福编修（富），竹坡先生长公子，生平吟咏甚富。庚子殉国难后，遣稿不可得，仅存寄余二律云：“潇洒元龙意气真，登堂握手便相亲。山河千里有知己，文字三生悟夙因。赌酒阖诗消永昼，落花飞絮写残春。那知倾盖论交日，已是骊歌送别辰。”“西山转瞬又经秋，木叶丹黄豁两眸。万树霞光当日落，满林春色为霜留。峰头画本随时变，囊裹新诗到处收。惆怅燕京好风景，故人何事不同游？”又《喜得石遗书》句云：“酒盏昔因佳客洗，灯花今为故人开。”庚子之乱，君恐被辱，约其弟仲福仰药，不死；复雉经。君体肥重，使仲福抱持投缳，而后仲福亦自经。余吊之云：“国破犹能乾净死，巢倾宁有颅瞻情？屈原夷叔空相况，三百年前黄蕴生。”明亡，陶菴兄弟皆自经死，何其相似也！

一五、清宗室诗人，竹坡先生外，盛伯义祭酒昱曾于可庄、弼臣坐上识之。后在武昌，梁节菴亟称其诗。其表弟杨子勤（锺羲）为写《郁华阁遣诗》百十首，分为三卷刻之。《题廉惠卿补万柳堂图》云：“北人入中土，始自黄炎战。营卫无常处，行国俗未变。淳维王故地，不同不窜。长城绝来往，哑哑南北雁。耕牧风俗殊，壤地咫尺判。李唐一代贤，代北殷士裸。辽金干戈兴，岛索主奴怨。真人铁木真，一怒九州莫。畏吾廉孟子，秀出中州彦。烟波万柳堂，裙屐新荷谯。《诗》《书》泽最长，胡越形无间。色目多贤才，耦俱散州县。中州《石田集》，淮上《廷心传》。终怜右榜人，不敌怯薛健。台阁无仁贤，天下遂畔乱。沙顿亦名家，凄凉归旧院。文正孔子戒，哲人有先见。至今食旧德，士族江南冠。孝廉尤绝特，翩翩富文翰。薄宦住京师，故国乔木恋。堂移柳尚存，憔悴草桥畔。当年歌骤雨，今日车飞电。绘图属我题，使我生健羡。捉笔意酸辛，铺卷泪凝霰。我朝起东方，出震日方旦。较似却特家，文治尤纠缦。岂当有彼我？柯叶九州。小哉洪南安，强分满蒙汉。阐阖生齿繁，农猎本业断。计臣折扣余，一兵钱一串。饮泣持还家，当差赎弓箭。乞食不宿饱，弊衣那蔽钎？壮夫犹可说，市门娇女叹。奴才恣挥霍，一筵金大万。津门德国兵，镶辉八两半。从龙百战余，幽絷同此难。异学既公言，邪会真隐患。兴凯入彼界，铁轨松花岸。北归与南渡，故事皆虚愿。圣人方在御，草茅谁大谏？起我黄帝胄，驱彼白种贱。大破旗汉界，谋生皆任便。能使手足宽，转可头目捍。易世不可言，当时亦清晏。武肃坟上松，百亩垂条干。万柳补成阴，春城绿一片。载酒诗人游，嘉树两家擅。”韵莳诗兴趣不及偶斋，书卷时复过之。此篇借他人之酒杯，浇自己之垒块，足为契丹、女真、蒙古各族吐气占身分。归怨南安，何尝不允当，然当日入关伊始，予圣自雄，侈然自尊大，甘言易入，逆耳难从。文襄舍身自污，意存报漠，固非范文程、钱谦益之流所能梦见。但孔子想慕大同，不得已而言汤武。《春秋》之义，用夷礼则夷之；进于中国，则中国之，夷、夏之防，以有政教无政教为断。许夷狄者，不一而足，恐其野心之不终戢也。诗中如“农猎本业断”、“市门娇女叹”、“故事皆虚愿”、“草茅谁大谏”诸韵，皆伤哉言之。“起我黄帝胄”二句，则仍拘墟之见、过当之言矣。又《杜鹃行哀杨生也》云：“天津桥上秋风起，白衣少年佐天子。翻云覆雨骤雷霆，竟与逆人同日死。死竟无名世尚疑，朝衣仓卒就刑时。似闻唐代永贞际，刘柳诸人有狱词。经史蟠胸掌故熟，鳌氏未诛苏氏族。归隐泉明奔姊丧，解官亦欲持兄服。隐忍徘徊恋主恩，主恩深厚敢深论。茂陵遣稿分明在，异论篇篇血泪痕。剧怜六馆夸高第，亦复城南饮文字。黄（漱）李（仲约）当时皆伟人，与尔论交折年辈。万里魂归蜀道难，觚棱晓日自年年。杜陵漫洒云安泪，从此西州有杜鹃。”第四句非持平之论。永贞、刘、柳，俨亦不伦，八司马未陷大辟，亦非与人骨肉事。

一六、又丁酉岁杪，爽秋观察寄所刻丛书及所著文集，来书云：“赤县困穷，九流混浊，终当引去。重感其意，四叠与云门倡和韵，敬以奉报。不干时事，亦无标榜，不遇刺取惠书名，如千里之赋《一廛》尔。”云：“阿佟抗议记袁安，几载烽烟失马韩。狮象不流金界水，鳌鱼新置铁桥官。（自兴安至三韩，东西巨流，止一混同。朱蒙以弓击水，即此是也。）虚名色目臣唐兀，异姓林牙据拔寒。太息东溟波浪恶，严滩归钓亦殊难。（《街藏通志》、《蛮书》、《吉林外纪》、《黑龙江外记》、《宁古塔纪略》、《元亲征录》、《礻必史注》、《湛然居士集》、《严州图经》、《景定严州续志》。”）“经籍如今合表扬，纵横名墨太猖狂。术家日日占兵忌，医匠纷纷变古方。司马文章皆粟帛，卧龙终始在耕桑。那容一舸便归去？村舍渐西烟水乡。（《经籍举要》、《尊经阁祀典录》、《汪氏兵学三种》、《太素》、《齐民要术》、《农桑辑要》、《相雨经》及爽秋所著文集。”）二诗组织甚雅。

一七、任公有《游台诗》一卷，多凄惋语。七言如“尊前相见难噘笑，华表归来有是非”、“曹社鬼谋殊未已，楚人天授欲何如”、“最是夕阳无限好，残红苍莽接中原”、“君家可有千年鹤，细话尧年积雪时”、“我本哀时最萧瑟，更逢庾信一沾巾”。五言如“此日足可惜，来日更大难”、“人生几清明？明旦成古欢”、“客馆传新火，家山界晚晴”、“事去劳精卫，年深失湛卢”、“薜萝哀楚鬼，禾黍泣殷顽”、“零落《中州集》，苍茫野史亭”、“一梦风吹海，无言月过庭”。全首如《木棉桥》云：“春烟漠漠雨修修，劫后逢春爱寂寥。谁遣蜀魂噘不了。泪痕红上木棉桥。”《杂诗》云：“千古伤心地，畏人成薄游。山河老旧影，花鸟入深愁。人境今何世？吾生淹此留。无家更安往？随意弄扁舟。”“惨绿相思树，殷红踯躅花。能消几风雨？取次送年华。北首天将压，南来日又斜。铜仙行处断，铅泪满天涯。”七言极似元裕之。“我本哀时”二语，具庾子山所谓“楚老相逢，泣将何及”者矣。其女公子令娴有《侍大人游台湾集雾峰庄林氏莱园，分韵得举字》云：“生小寄他邦，故国劳延伫。远游侍尊亲，肯辞山河阻。矧乃贤主人，延客启别墅。中厨办丰脐（成句），斗酒呼童煮。自娩非徐孺，乃逢陈仲举。暮春花正繁，浓阴酿初署。鹅鸭殊不喧，莺燕自为侣。有时作劳歌，主客尽激楚。信美吾山川，奈何伤离黍？”结悲壮，“暑”韵秀丽。



●卷八

一、作诗文要有真实怀抱、真实道理、真实本领，非靠著一二灵活虚实字、可此可彼者斡旋其间，便自诧能事也。今人作诗，知甚嚣尘上之不可娱独坐，“百年”、“万里”、“天地”、“江山”之空廓取厌矣。于是有一派焉，以如不欲战之形，作言愁始愁之态，凡“坐觉”、“微闻”、“稍从”、“暂觉”、“稍喜”、“聊从”、“政须”、“渐觉”、“微抱”、“潜从”、“终怜”、“犹及”、“行看”、“尽恐”、“全非”等字，在在而是，若舍此无可著笔者。非谓此数字之不可用，有实在理想、实在景物，自然无故不常犯笔端耳。《明史》论锺谭诗派云：“自袁宏道矫王李之弊，倡以清真，惺复矫其弊，变为幽深孤峭。与谭元春评选唐人诗，为《唐诗归》，又评隋以前诗，为《古诗归》。锺谭之名满天下，谓之竟陵体。”沈春泽撰《锺诗序》云：“自先生以诗文名世，后进学之者，大江以南更甚。然而得其形貌，遣其神情，以寂寥言精链，以寡约言清远，以俚浅言冲淡，以生涩言新裁，篇章字句之间，每多重复，稍下一二助语，辄以号于人曰：‘吾诗空灵已极。’余以为空则有之，灵则未也”云云，不啻为今日言之。

二、昭文孙师郑吏部雄，号郑斋。治经学、骈体文，而绝喜言诗。辑前清道、咸、同、光《四朝诗史》十余集，集百十人，无贵贱老幼与相识不相识，以诗至者，无不甄录。用钢笔写印，高可隐人，捆载赠所知。又分为甲乙各集，镂板行世，数请余为。余谓：“君作《诗话》，称余严于论诗，今并蓄兼收若此，余何以措词？”君曰：“吾《诗史》之名固不称，第储史料，以待后人之去取，当亦无恶于志。”乃本君此意言之。君《题薛铭大令诗稿后》有云：“朱子论作文，勿使差异字。选言戒钩棘，说理尚平易。（《朱子语类》卷一百三十九云云。）诗文体纵殊，探源靡二致。”又云：“谪仙旷世才，逸足追风骥。落笔撼五岳，绝尘飞六辔。少陵郁忠肝，字字流血泪。高歌泣鬼神，独醒唤众醉。慷慨南董笔，从容北山议。天若假之鸣，词取达其意。蛇神牛鬼徒，形秽三舍避。”又云：“诗中隐有我，诗外更有事。回甘道味浓，叩寂余音嗣。古云貂裘杂，不如狐裘粹。（见《淮南子》。）哂彼颔钉儒，獭祭夸多识。作诗如用兵，操纵身使臂。奇兵不在众，敢战推骠骑。”持论平正。因忆方虚谷有《秋晚杂书》诗千首，今录其六云：“堂堂陈去非，中兴以诗鸣。曾吕两从橐，残月配长庚。尤萧范陆杨，复振乾淳声。尔后顿寂寥，草虫何薨薨。永嘉有四灵，词工格乃平。上饶有二泉，旨淡骨独清。学子熟取舍，吾非私重轻。《极玄》虽有集，岂得如渊明？”“窃尝评少陵，便生太宗时。岂独魏郑公，论谏垂至兹？天宝得一官，主昏事已危。脱命走在所，穷老拜拾遣。卒坐鲠直去，漂落西南陲。处处苦战斗，言言悲乱离。其间至痛者，莫若《八哀》诗。我无此笔力，怀抱颇似之。”“人言太白豪，其诗丽以富。乐府信皆尔，一扫梁隋腐。余编细读之，要自有朴处。最于赠答篇，肺腑露情愫。何至昌谷生，一一雕丽句？亦焉用玉溪，纂组失天趣？沈宋非不工，子昂独高步。画肉不画骨，乃以帝闲故。”“六经天日月，诸子如四时。史自班以上，语奇文亦奇。踵武蔚宗辈，语有文无之。小宋刊《新唐》，不悟宵寐规。以艺传李杜，待之毋乃卑。他人有遣集，一览不再窥。惟此与韩柳，咀嚼无厌期。侪彼枫落生，吾欲镌此疵。”“道自汉魏降，裂为文与诗。工诗或拙文，文高诗或卑。香瓯假山序，不妨自一奇。鲥橘多骨核，乃至肆诋訾。恭维陈无己，此事独兼之。五七掩杜集，千百臻秦碑。四海紫阳翁，归美岂其私？所以此虚叟，取为晚节师。”“世称陶谢诗，陶岂谢可比？池草故未凋，阶药已颇绮。如唐号元白，白岂元可拟？中有不同处，要与分朴诡。郑圃赵昌父，颍川韩仲止。二泉岂不高．顾必四灵美。咸潮生姜门，蜜蜞以为旨。未若玉山雪，空铛煮荒荠。”虚谷生平，详于周密《癸辛杂志》者，不值一钱。然诗功甚深，所纂《瀛奎律髓》，虽专论近体诗，浅见寡闻者不能道也。此数首宗旨，取朴去艳，于赵宋一代诗学辨别甚真。盖虚谷本西江派，故阳秋若此，非后世随声附和妄思依傍李杜门户者比，不可以人而废言也。尚有《罗寿可诗序》，言宋诗派别尤详，与方诗略同。云：“诗学晚唐，不自四灵始。宋五代旧习，诗有白体、《昆》体、晚唐体。白体如李文正、徐常侍昆仲、王元之、王汉谋。《昆》体则有杨、刘《西昆集》传世，二宋、张乖崖、钱僖公、丁压州皆是。晚唐体则九僧最逼真，寇莱公、鲁三交、林和靖、魏仲先父子、潘逍遥、赵撞献之徒，凡数十家。欧公出焉，一变为李太白、韩昌黎之诗，苏子美二难相为颉顽，梅圣俞则唐体之出类者也。苏长公踵欧公而起。王半山备众体，精绝句，五言或三谢。独黄双井专为少陵，秦、晁莫窥其藩。张文潜自然有唐风，别成一宗。惟吕居仁克肖陈后山，弃所学，学双井。黄致广大，陈极精微，天下诗人北面矣。立为汪西派之说，铨取或不尽然。陈简斋、曾文清为南渡之巨擘。乾淳以来，尤、范、杨、陆、萧其尤也，高古清劲，尽扫余子。又有一朱文公。嘉定而降，稍厌西江，永嘉四灵复为九僧晚唐体，日浅日下，然尚有余杭二赵、上饶二泉，典型未泯。今学者不于三千年间，上溯下沿，穷探邃索，往往追逐近世六七十年间之所向，非区区之所敢知也。”所论稍偏，要自博辩。

三、师郑又有《柬伯严四首》之一云：“锺阜萧然昼掩关，民胞物与订愚顽。世无知己谐同调，帝有恩言放故山。江汉群英推领袖，匡庐五老照容颜。铨曹后进无能役，钻仰思居弟子班。”伯严知交满天下，第三句似未切当；首联写散愿如见其人。《读袁太常（昶）诗集有感》云：“梦兆早符于少保，碑文谁撰蔡中郎？”

四、黄孝觉字孝觉，东挚友。旧与曾次公同肄业京师译学馆，同喜倚声，甚相得也。少见作诗，有《柬园夜坐》云：“廊虚阁迥搏芳微，坐起无端晚忘归。万里还家明月在，青春作伴昔人非。曲池水长知鱼乐，细路花深养蜜肥。亦拟城东买村舍，只嗟心力故山违。”《短述》云：“叠摺空箱旧嫁衣，谢家残梦过依稀。上清斋醮符灵谶，下苑沧波失后期。窈窕东邻求对值，迢遥南雁寄当归。无愁最是黄昏燕，犹自穿花款款飞。”甚似吾闽杨徽之、刘克庄之作。

五、次公《过津门春晚有感》云：“柁楼春晚浪声斜，南望乌云不是家。此去帝城三百里，沧江日夕见飞花。”读之颇使人怃然，与苏堪之“出门俯沧海，登高见帝都”，虽有刚柔异质，其神理实不殊也。

六、久不见芷青。去年遇于京邸酒楼，立谈良久，次日寄近诗一束，摘数联如左。《春夜》云：“默持一种萧寥意，强与人间旖旎春。转劫莺花飞过眼，环灯哌笑总伤神。”《病起示文农》云：“火风已历三惮劫，露电仍留一粟身。”《夜坐》云：“如此夜光花独秀，未来春梦月同新。”《悼亡女蔷儿》云：“汝死傥归乾净土，而翁犹是乱离人。”《睡起》云：“闲吟浅醉时中圣，澹月疏筠最可人。”芷青旧多怅惘之作，乱后弥甚。昔木菴先生有句云：“浅吟闲醉无人间，拥被抛书当放衙。”又句云：“遮眼莺花如过峡，弥天薤露失晴湖。”皆中年悼感时所作。芷青盛岁富读书，愿多借他题发挥，为雄深瑰奇文字，暂置哀乐，勿使伤人也。

七、林忏慧（学衡）年少喜读书。往者作诗多以质余，未之深许。客冬相见故乡，出示近作，自言已得诗中三昧。录一首以质吾党之能诗者，题云《次公言有素心兰数本甚佳，卖者索值高，未卒得，诗以譬之》，诗云：“曾侯拟滋九畹兰，从我索句助清欢。微生躭花自成癖，风怀垂澹殊未阑。矧兹幽赏世所独，佳人空谷知者难。袖金就人乃侥仰，为花服媚宁求安？但期不落纤儿手，馨逸虽悴犹胜残。人生百年同委露，亦有清操谁相看？含情微欲致娟慕，倘对素契时倚栏。携诗归途香在袂，散作一雨生暮寒。”又断句云：“出郭春寒人似燕，倚栏花寂客如僧。”

八、习为骈体文者，往往诗情不足，以在六义中，赋、比多而兴少，《颂》、《大雅》多而《风》、《小雅》少也。然武进屠敬山（寄）工六朝骈文，而《结一宦诗》则诗情亦复不浅。《无端》云：“家在长洲茂苑中，无端锦瑟怨梧宫。画船载酒不归去，花落五湖秋水红。”《晓渡扬子江》云：“早潮未上东方白，风定春江水一碧。寝中柔橹三两声，推篷已在江之北。故园三月花正酣，闹春冠盖屯游黪。鹧鸪啼遍渡头树，问予何事离江南？”《夏日刘内翰庠招陪汪太守尧辰，携酒方直牧骏谟寓斋》云：“过雨看修竹，秋光六月生。杖藜山下兴，尊酒客中情。野鸟窥帘去，新蝉挟树鸣。习池风味好，何意在彭城？”《雨霁陪刘内翰庠山斋晚眺》云：“山斋日岑寂，古木自生烟。一雨有秋意，数声闻暮蝉。流云挟幔入，飞瀑激沙漩。多暇陪中垒，群经借共传。”《访刘内翰云龙山中》云：“清晨罢梳洗，忽忆山中客。出郭磴道纡，云深讲经宅。入门闻鸟语，开洞见鹿迹。飞阁生松风，晴轩笼虚碧。读书此何时？落叶秋山积。”《雨后登眺近郭山亭》云：“微雨净园林，山光淡城郭。客怀奇亭皋，散步蹑秋箨。杂花分户映，好鸟当窗落。虚烟飞霭霭，野水流漠漠。韫真隘洞林，偃卧得邱壑。嘉赏惬幽期，斜晖未淹薄。”《独雁》云：“关塞凉风起，萧条独雁过。中原饥馑后，何处稻粱多？顾景思俦匹，低飞畏网罗。芦花秋万里，好去宿烟波。”《清溪曲》云：“妾家住清溪，杨柳溪东西。溪头有明月，夜夜闻乌啼。唤郎采莲去，相约清溪水。花底一尺天，晚香吹梦起。烧郎油壁车，藉妾绣罗襦。欢爱忘白日，共食清溪鱼。”《宫词》二首云：“龙池旧日宽如海，宣使新开注玉泉。午夜凤城然炬启，相公进入宛渠船。”“偷随阿监入深宫，与别宫人总不同。太母上头传赐坐，不教侍立绣屏风。”《感事四首》其一云：“炎暑方未阑，徵兵防八闽。连舫通析木，高铲彗长云。深源盛名士，子房画策臣。违众令独将，不如弃其军。苍黄戒征轴，咫尺根胡氛。犀甲耀，龙胪自纷纭。伏波旒空返，赤壁师竟焚。引领海天阔，太息终何云？”《杂诗》五首其一云：“隆汉盛公卿，郁郁登天衢。致身本经术，应务良不疏。《春秋》可折狱，《三百》当谏书。如何中道衰，渐用章句儒？章句亦不足，篆刻徒区区。河间工数钱，乃更开鸿都。居官且食膈，不恤城上乌。”《感事》第一首言闽省马江之败。《宫词》第一首言李鸿章进小轮船，第二首言李连英进其妹缠足者入宫，详《春冰室野乘》，或言其事不实。

九、故人李次玉子拔可（宣龚）曾为海藏掌书记。居汉口，旬日必过江至余寓中。尝有二小诗，云：“石遣小住藤为屋，无闷新居竹满庭。准拟过江寻一憩，午凉容我作诗醒。”“不知鱼鸟归何处？却与蚊蝇共一区。眼底了无芳草色，那能长日闭门书。”盖最早为海藏诗派者。无闷，海藏号。又有寄余诗甚佳，只记得“陶江归去日，霜橘不论钱”十字。

一○、兰生子ㄈ田（我臧）亦喜作诗。如“乡味关心春尾笋，家书颇戒雨前茶”、“落花中酒去年病，噘鸟劝人三月归（《晚归颖口》”，）极似乃父得意句。《晓起同冀伯随石遗长者黄鹤楼看雪》云：“千山万岭飞鸟绝，一老两生楼上头。”《九日寄公荆》云：“不是登高无处所，登高何事可开怀？”则雄健矣。《过姚园》云：“姚家园裹无多丽，颇有海棠百十枝。花下主人子培子，残衫破帽坐论诗。”《初至杭州》云：“展转复展转，小舟殊迫窄。昨夜江南人，今日湖西客。”《冷泉亭》云：“山外方亭午，亭中疑已暝。山渌能醉人，使我久不醒。”皆佳句也。

一一、岁辛卯，余旅食上海，始识湘乡葛心水（道殷）。心水方自测量黄河归，读所撰《测量三省黄河图例言》数千言，言测量事甚缕。因捻心水幼究心算术，尤耽西人格致之学，旁及医理。倾谈娓娓不少休，而口操土音，始听十仅得二三，后且七八。于古人书，喜《管子》、《墨子》、《淮南》，近人喜阮芸台、焦里堂。砣砣穷年，至衣履见肘决踵而不恤。未几又应湖北舆图局测量之招，归成《测天揭要，属余为叙。最喜余《黄州》、《大别山》、《洞庭湖》诸诗，见辙讽诵不已。少作诗，惟见其《长夏读经忆道友解悟二章》云：“太白牛车识者稀，河源尽处得支机。自从三宿空桑后，不信人间有是非。”“贝叶翻经万古传，盲人扪象罔哗然。涅盘四百皆魔说，最上乘禅不是禅。”又别余云：“信有三生石，来寻海上因。沈吟期许意，都是眼中人。”语浅而情深，有小序云：“道殷居海上八年，知交中能文章而得性情之正者，叔伊外尚有一胡式卿。适鄂省舆图局开，调道殷承乏，行有日矣。式卿赠以骈体文，叔伊赠以长句，期许之词不同，意则无不同也。尤爱叔伊之诗，音节古疋，穆然思深，不禁短句答之。”后闻心水还乡教授学堂，十余年不通音问矣。

一二、式卿名澄廓，湘潭布衣。旅食上海，馆谷甚薄，而心慕黄仲则、汪容甫之为人。余以其骨相清寒，家有老母，颇戒之。骈散文、古今体诗、长短句，无不问津。虽未有成，而时有清折可喜者。赠余诗数首，未足录，记其《送友人还湘》词，换头以下云：“我已离家十月，念摩敦无日不销魂。笔札依人生计，哀乐有难言。为劝白头慈母，依门闾不必拭噘痕。说远人眠食，近来差胜在家园。”本色语哽咽欲绝。与《竹眠词二十四岁初度》云“似水才名，如烟好梦，断尽黄窗苦笋肠。临风叹，只六旬老母，苦节宜偿”诸句，可以并传。后岁余归里，不久即逝。今录此为之怆然。

一三、黄方舟太守凤岐，一别十五年，相遇京邸，急招共醉。赠以敝集，君赋诗云：“诗老人非老，（自叙大集有‘诗与人俱老’语；以余观之，人未与诗俱老也。）情浓酒亦浓。苍茫歌《猛虎》，意气感元龙。旧格翻新调，今时见古胸。自怜多难后，失喜此相逢。”君以老孝廉，素精技击，徒手敌百十人。从军云南、广西，皆自上马击贼，疆吏倚若长城。后安庆兵乱，亦君击平之。然落拓数奇，并未得专城一郡也。

一四、余思游华山久矣，苦于洛阳至潼关铁轨未通，此路车行甚艰，迟延不果。今读郑叔进（沅）《商南道中见红梅感赋诗》，视俞恪士《新安》诸作，尤见行役之瘁矣。诗云：“商南城西第一岭，初春地僻凝孤冷。红梅嫣然出荆棘，过客纷纷那解省。不知天公独何意，遣此名花事幽屏？高寒自谢绝时俗，点染犹能竞春景。谪堕几时情可唏，妍媚虽增态逾静。我行入陕无一适，日疲荦确遭榛梗。盘登冷饼充朝饥，寝藉残刍消夜永。缘溪尺寸足厕阙，逢人十九腮垂瘿。忽逢绝艳照幽岩，驻马裴回泪如绠。四山濯濯无寸蘖，独树妹妹擢奇颖。如今弃置分固尔，相逢流落安能忍？目迷魂倒竟忘行，仆夫匿笑日移影。比来撼顿诗思蹙，赖见此花为一醒。折攀未忍留奈何，去矣莫辞长酩酊。”诗笔极似坡公。

一五、海宁王国维，字静菴，深于词曲之学，著有《曲录》六卷、《戏曲考原》一卷，刻在《晨风阁丛书》中。自印有《人间词甲稿》，诗附焉。如云：“人生过处惟存悔，知识增时只益疑。”“偶作山游难尽兴，独寻僧话亦无聊。”“因病废书增寂寞，强颜入世苦支离。”“万木沉酣新雨后，百昌苏醒晓风前。四时可爱惟春日，一事能狂便少年。”“到眼名园初属我，出城山色便迎人。”“诗缘病辍弥无赖，忧与生来讵有端？”“百年顿尽追怀裹，一夜难为怨别人。”“风裹垂杨态万方”。皆可入《蒲褐山房诗话》、《诗人徵略》、摘句图者。君在日本学哲学，有论著，见《静菴文集》。

一六、友人诗句，有零星一二语，足供采录者。施仲鲁（烃）别十余年矣，前月忽遇诸涂，则方由津至都，匆匆立谈数语，约彼此相访。不数日寄来一贱，言抱病回津，赋诗留赠，锻链未成，只得两句云：“尽纳宫商归变徵，谁将哀怨付诗人？”殆谓所纂《诗话》少取欢娱之作也。

一七、己亥彦复客武昌，所常过从者子培及余。余答子培诗，所谓“屡简吴郎益旧题”也。彦复与余拉杂倡和者甚多，稿零落殆尽。有《读陈石遣诗集遂和其谕请原韵》云：“客邸镇无聊，向人借书看。游兴久已阑，吟侣亦渐罕。暮携陈子诗，兀兀诵至旦。珠玉随风翻，咳唾落天半。咏怀追步兵，耆酒过中散。云梦偶相值，江湖游汗漫。师门君所思，世途吾已惮。虽有鸿羽仪，不及羊头烂。泽畔放臣吟，楼头思妇叹。词妥极艰辛，语妙益凄惋。始觉涪翁豪，不逊临川锻。吾师擅风雅，薪传火未断。救衰虽已迟，振靡或未晏。谁为压卷篇？有人唱之涣。”彦复，清提督吴武壮（长庆）子，名保初，一字君遂，以将门之子，儒雅能文，学诗于宝竹坡先生，诗中所称师门者也。时人以君并谭嗣同、丁惠康、陈三立称四公子。任子得官，在刑部数年，非其所好。前后与刚毅、端方龃龉，憔悴以死。事详余所作传中。余有一诗，题系《彦复屡以诗见枉，迄未有赠答，以二十字书其哭姬人诗卷后》，云：“事事肖吾师，（谓竹坡先生。）姬亡屡哭之。寻常诗已肖，尤肖哭姬诗。”盖喜纳姬，喜为诗，尤喜为长庆体之诗，师弟二人相同也。彦复答云：“鲰生百不肖，惟哭肖吾师。哭肖诗不肖，吾师夙知之。”亦足解颐。

一八、叔雅既逝，欲裒其诗，刊一小集。人事卒卒，至今未得如愿，良可娩叹。今先录手稿存余处者于后。《伯葭为余篆印，不失古意，遂以长歌报之》云：“程君用刀实用笔，如剑切泥锥画沙。自言雕琢得天巧，时流醉呼金石家。运斤链锻各殊术，艺而进道圣所嘉。当其凝神与古会，漠碑秦碣生光华。悬针垂露体态异，银钩铁画无疵瑕。绑书六义本精密，持较不使毫厘差。都人踏破铁门限，徵求陈请如趋衙。巧为拙奴于古语，逐臭好异君其嗟。竭来市井竞姿媚，古法新法纷腾孥。增刀减笔随意造，谨严尽失归浮夸。汉章元纽不汝尔，大书深刻宁非耶？近者更有东来法，自矜鬼斧仍奇袤。部居流别都不讲，颇觉字势成旁斜。别裁伪体定有待，谁容鼓瑟喧胡笳。壮夫愿勿薄小技，镂刻肝肾非揄揶。时当从君问奇字，载酒略略同侯芭。”《寓斋鼓琴，涉意成咏》云：“逸豫谢尘事，廓落余惧。丝桐张高秋，绕指鸣哀弹。急弦无懦响，寡和含凄酸。咏叹复沈吟，不觉夜向阑。先民赜忧患，所匪一端。当歌发忾叹，闻乐集丸澜。讵徒伊郁感，知音良独难。贤圣不可作，惝摧心肝。朱弦何疏越，一唱遣三叹。审音在识微，郑卫遂以判。遐心原太始，常恐宫羽换。昌黎昔致嘅，无由见真滥。及兹千载遥，累黍邮可按。成亏亦已悟，张弛聊把玩。缮性得和平，抱却寄萧散。沈思独尔为，庶用明冲澹。”“飘郁归思，晨风怀北林。佳人殊未来，何以重南金？清商厉孤响，摇落谢芳心。不畏霜雪盛，所悲岁序侵。白驹皎空谷，季女饥山南。邈矣《广陵散》，悠哉《梁甫吟》。玄赏谅非昔，无闷贵自今。挥手息群动，在抱何钦钦。”“解愠天下理，鸣堂单父治。吹万变时雍，宫声满天地。音起本人心，铿锵寓精意。以此默有怀，夜寐承所示。大音本希声，古调宁复冀？如何操缦者，飞扬轻自恣？靖节实超然，识趣标孤寄。索居寡学道，高隐事求志。傥可毕忧虞，在御从此始。”末书“堪隐居士稿。”《赠程伯葭南归眦陵》云：“谁欤行者车辍鞍？鸿冥高飞避缴缯。使我心悲嗟良朋，掉头乃似游方僧。丁三先生亦何能，年年傲骨空峻峭！君来相附如痴蝇，坐此流俗纷嗔憎。蝎来长安万马腾，赫赫群彦争薛藤。君独胡为气填膺？灌夫默默自引绳。五侯招邀故不磨，似此功业何由称？悬知天幸非所承，尊羹方欲从季鹰。风花转瞬如飘灯，南山之蛟寒可罾，它时傥复怀觚棱。”《晋陵程伯葭属题黄鹤山樵溪亭观瀑图》云：“程侯示我古画轴，叔明高步何堂堂。吴兴本自好山水，放笔几欲凌穹苍。画师赃叹鬼夜笑，剥夺造化无留藏。眉书图赠孟高士，经君题品谁能当？是时炎曦正炬赫，披拂户牖延清凉。老松矗立四五干，溪石齿齿流洋洋。中间瀑布争喷薄，悬崖峭壁森两旁。茆斋幽人独偃坐，溪山对赏疑相忘。知其胸次绝高迪，烟云供养非荒唐。五百年来无此作，倪迂旧说吾尤详。竖儒耳食恣剽窃，碍王（右丞）碍亻疑董（北苑）纷低昂。至人无心讵践迹？偶尔发兴垂缣缃。挥毫潇洒自快意，焉与俗子供张皇。市儿估客尤可笑，远为朽骨扬芬芳。高腾声价糅真赝，坐图巨富倾悭囊。（近闻购山樵昼，有值千金者，故及之。）山樵有知应齿冷，通灵遂使走且僵。嗟余好游实天性，筋骨驽弱疲津梁。宝藏垂橐意色恶，费中人产殊旁徨。读书品画亦不易，卧游清愿乌从偿？还君此本三叹息，惜无奇语如元扬。”《友人书讯近状作此答之》云：“因君厚爱翻成娩，而我何能尔许奇？白眼加人来俗子，黑头虚梦笑痴儿。抗怀政作千愁想，入世曾无一事宜。常恐后生描画尽，岂知穷老苦吟诗？”

一九、南海谭叔裕（宗浚），高要冯展云先生（誉骥）高足。督学蜀中，刊有《蜀秀集》，所录多知名士。备兵滇南，有《于滇集》一卷，东持以示余。《登岳州城楼》云：“目极江城万户烟，舱声帆影落尊前。凭高便有无穷感，却指长安落日边。”岳阳楼下临洞庭湖，水大如海势，对面一片君山，平如青玉案。诉江过汉，江流多黄浊。过白螺山城陵矶，望见洞庭，则清如碧玉，盖潇、湘、沅、澧诸水，从万山下注，澄泓淳蓄于此湖也。余《渡湖》有句云：“江汉朝浊黄，沅湘暮绿净。”又云：“君山乌可划，晴天片云莹。”又《登楼》有句云：“巴陵无所往，日上岳阳楼。山对青玉案，水环碧玉流。”君山形平方，故四面望之，皆如玉界尺。此“青玉案”，须借作几案之案，不能作宛类解矣。又忆张君常守岳州时，作诗每念京国，忆巢痕，有张燕公凄惋之意。余次韵奇慰之，云：“信有人间张岳州，江山寥落助离忧。只今鲁国侪邾小，（时寄示《送朝鲜刘侍郎诗》。）自古骚人本楚囚。秋水易传鸿雁信，西风偏滞木兰舟。（君数招游，未果往。）倚栏倘向长安望，不在夕阳红尽头。”高季迪诗“知尔西行定回首，如今江左是长安”，实暗翻宋人词“回首夕阳红尽处，应是长安”意。余又仿季迪法，翻张芸叟意，不知其亦翻谭君句意也。

二○、清岭南诗人，余甚推宋芷湾。谭君有《读宋芷湾诗集》云：“六千里外饶吟兴，二百年来此异才。大抵胜游皆我似，独怜生面让君开。波涛奇诡同苏海，云雨荒唐轶楚台。莫等横流沧海尽，要须笔力万牛回。”芷湾典四川、贵州试，历守云南曲靖、广南、永昌等府，迁湖北粮道卒，故第三句云然也。谭君于滇所经山刻水厉处，如鱼网溪、瓮子洞滩、白石压、铜湾、黄丝滚滩、鹭骛滩、大恶滩、黄石滩、宝洞滩、大王滩、文德关、飞云洞、珠溜湾、牟珠洞，皆写以五七字诗，如“兹滩以恶名，畏路自终古”。又“凌兢入破舟，八九陷水府。譬登百仞梯，又值万钧弩。势逾凿空奇，力抵冲锋苦”。又“哀鸣地为愁，侧堕天尽俯。喷泉色绀蓝，极望似虻蛊”。又“客感千万绪，客程千万滩。乃知鬼神幻，不许乾坤宽”。又“宝洞狭于洞，怪石横狰狰。奇在石能语，大声塞噌咳。拗迫怒光上，虚无哀籁萦”。又“湘滩险而驶，粤滩险而深，赣滩石气连深沉，昔年击汰愁我心。巫滩峡滩亦奇绝，岁晚风寒曾弭节。今来黔滩更阻艰，水尽能飞石能活。我疑太白龙标两死魄，幻作急浪纷喧陉。不然鬼方古有伐，留此峥嵘绝壁胡为哉”。又“地形似逐滩低昂，人命半凭滩喜怒”。又《半坡塘》云：“谁知下岭颠，正接上峰趾”，似本马第伯《封禅仪记》中语。又《海心亭小坐》云：“潭光与天影，似欲占全城。”极似大明湖楹联“一城山色半城水”意。又《登大观楼》云：“百战惊余仍杰构，九州行尽此奇观。”末联云：“归向虎门台上望，此江源委得全看。”又《盘龙江》云：“禹王不作李冰死，谁遣江流环柱城？”又《衙斋》云：“客来哌鸟报，吏散落花多。”皆佳句也。又《题陈衡山梧月山馆图》云：“落叶已萧槭，况兼庭月斜。黔阳秋万点，一半在君家。”二十字似已足，下尚有四句，欲仿前人之节柳子厚《渔翁》七古矣。又《黔阳舟次》云：“卧疾黔阳瘴疠侵，萧萧猿啸出空林。若非逐客千行泪，未必滩流尔许深。”用意结响，皆直逼唐贤。

二一、人境庐诗，惊才绝艳，人谓其濡染定盒，实则宗仰《发集》甚至。十九年前，与余集于沪上酒楼，极喜言谢皋羽。当时只见其和损轩一二诗而已。近始读其全集，则固甚似皋羽也。《杂感》云：“大块凿混沌，浑浑旋大圜。隶首不能算，知有几万年。羲轩造书契，今始岁五千。以我视后人，若居三代先。俗儒好尊古，日日故纸研。六经字所无，不敢入诗篇。古人弃糟粕，见之口流涎。沿习甘剽盗，妄造丛罪愆。黄土同搏人，今古何愚贤！即今忽已古，断自何代前？明窗敞琉璃，高炉热香烟。左陈端溪砚，右列薛涛笺。我手写我口，古岂能拘牵？即今流俗语，我若登简编。五千年后人，惊为古斑斓。”《人境庐杂诗》云：“春风吹庭树，树树若为秋。忽作通宵雨，来登近水楼。湿云攒岫出，叠浪拍天浮。不识新波长，沙边有睡鸥。”“亦有终焉志，其如绿髯何？云间犹作雨，水止亦生波。春暖先鸦起，湖宽让鲫多。门前新种柳，生意未婆娑。”“紫藤花压架，开落到如今。旧雨伤黄土，残春怅绿阴。寻香犹惘惘，埋玉故深深。庭下闲叉手，多余恋旧心。”《代柬寄诗五兰谷并问诸友》云：“覆地桐阴绿，中为人境庐。刚柔分日课，兄弟各头居。草草常留饭，忽忽亦读书。近来仍过我，见我衮师无？”《三十初度》云：“学剑学书无一可，摩挲两弯渐成丝。爷娘欢喜亲朋贺，三十年前堕地时。”君志在用世，有经世才，观以上数诗，年少时无心流露已如此。甲午中日之役，君方为新嘉坡总领事，张广雅督部由湖广移督两江，以筹防需人檄调回，又置之闲散，公度甚不乐。《玄武湖歌》有云：“天风浩浩三万里，吹我犯斗星槎回。河山不异风景好，今者不乐何为哉？”即指此也。

二二、塞张沧海，号篁溪，游日本习法律学。归，喜为诗，多激昂慷慨之词。独取其《陶然亭题壁》一联云：“幻为蝴蝶空留影，堕入泥犁亦出尘。”自注：“循陶然亭下吊香冢、鹦鹉冢。”香冢在亭西北小埠上，碑阴题云：“浩浩愁，茫茫劫。短歌终，明月缺。郁郁佳城，中有碧血。碧亦有时尽，血亦有时灭，一缕烟痕无断绝。是耶非耶？化为蚨蝶。”又诗云：“飘零风雨可怜生，芳草迷离绿满汀。落尽夭桃又李，不堪重读痉花铭。”余谓此必好事者为之，以供游人作小诗料。忆戊申有《病中闻明日春尽》云：“一世蹉跎尽，宁须计一春？连旬欹枕病，明日别筵新。粉黛皆黄土，精华亦软尘。毋为儿女泪，垂老效沾巾。”时余方悼亡，然解脱之想，与篁溪十四字颇同之也。



●卷九

一、自古诗人足迹所至，往往穷荒绝域，山川因而生色，更千百年成为胜迹，表著不衰。嘉州以岑，秦陇以杜，夜郎以李以王（昌龄），柳永以柳，琼儋以苏，然皆未至裨海、瀛海而遥也。中国与欧美诸洲交通以来，持英荡与敦盘者不绝于道，而能以诗鸣者，惟黄公度，其关于外邦名迹之作颇为夥颐。而南海康长素先生以逋臣流寓海外十余年，多可传之作。如《三月五日在瑞士吕顺，游阿尔频山。晚步，梨花压山，芳草数里，越山渡涧，幽绝无人，徘徊花下，远闻琴声，湖波漪涟，夕霞照山，溯洄从之，疑古桃源也。雪星花独阿尔频山产之，游者珍之，皆插襟上而归》诗云：“雪峰白颠，湖水碧波。林树蜜蜜，楼阁ェェ。店旗风，船笛烟过。遵彼微径，言登陵陂。芳草芊芊，人迹不加。一揽万绿，极望无他。暧暧雪星，白绵作葩。独产阿频，瑞草同嘉。微馨抽襟，袖本还家。逾岭渡涧，惟闻鸟讠华。梨花亿万，覆压岩阿。时春三月，灿烂开花。一山缟素，雪飞日斜。婉变黄蜂，寻香逐华。吾久徘徊，疑桃源耶？策杖曲，攀石。有屋抗山，绕花婆娑。微闻琴声，以和。有美一人，玉面清歌。蓬山岂远？神仙所家。水影漪涟，霞边荡摩。夕阳下山，归路坡陀。清绝难忘，之大罗。”《君士但丁有遗殿，户牖尚存，屹然高十丈。其制摩色金盘甚丽，多其遗制，吾曾购得之》诗云：“君士但丁帝，雄姿不可方。丹青有遣殿，户牖半颓墙。三国归灵统，柬都辟皇。金盘摩色丽，摩抚起苍凉。”《那厘利在锡兰山巅六千尺，开大原，有湖，多花，不暑，风景佳绝，当为南洋诸岛最胜处》诗云：“楞伽绝顶六干尺，罨画明湖翠碧开。繁柳繁花满园路，不寒不暑好楼台。（印音呼锡兰为楞伽。”）《锡兰再访佛迹数处，其塔殿最庄严者皆千年来物，非佛迹也。自晏那拉积布拉外，楞伽真迹近在欧林布二十里者，迦利腻圆塔颇大，周廊二百柱，天已暮，燃灯掷花佛前，塔前有菩提树，僧摘叶相赠》诗云：“圆塔嵯峨迦利腻，周廊绕篇摘菩提。此是楞伽说心处，道场悄悄佛灯凄。”诸诗别有结构，惟《湛然居士集》西游诗、长春真人《西游记》中诗、陈刚中《交州集》可相彷佛。惜所见未多，当再搜录。

二、学问之道，惟虚受益，又曰有若无，实若虚。余测交海内数十年，能虚其心者，林暾谷、赵尧生、罗东、梁任公数人而已。任公有《庚戌秋冬间，因若海纳交于赵尧生侍御，从问诗古文辞，书讯往复，所以进之者良厚。顾羁海外，迄未识面，辄为长谣以寄遐亿》云：“道术无古今，致用乃为贵。交亲无新旧，相尚在风义。我以古人心，纳交当世士。夙慕独多才，捧手得数子。直节刘子政，粹德杨伯起。（裴村、叔峤两京卿。）其人与其言，磊磊在青史。蚤年所往还，尤敬延陵季。诸郎尽麟凤，昵我逾昆季。（吴季清先生及德嗣铁樵、仲弢、于发兄弟。）料简心相宗，擎索象数旨。执御迄无成，哭寝但颡Г。（吾尝与季清先生同治佛学，与铁樵同治数学。）觥觥周孝侯，刚果通大理。官迹篇三川，气骨横一世。此并赵侯友，夙昔不我弃。赵侯云中鹤，轩轩抗高志。名节树藩篱，艺林厚根柢。峨眉从西来，去天尺有咫。终古孕冰雪，元精逼象纬。御风问真源，独往恣所止。八十四盘陂，陂陂印屐齿。荡胸极雄深，即境领新异。所以其文行，邈舆俗殊致。开元及元和，去今各千袄。君独遵何辙？接彼将坠纪。诗撼少陵律，笔摩昌黎垒。择言转气盛，刊华得神拟。浩浩扬天风，郁郁斐兰芷。幽幽缭洞壑，漠漠弄洲址。讠失荡天门开，恢诡蜃市起。迅健骏下坂，澹宕鱼戏水。有时一篇中，摄受万态备。探源析正变，证诣惬醇肆。自从同光来，斯道久陵替。岂期万人海，复听九阜唳？固知言皆宜，要在中有恃。文章虽小道，可以觇识器。释褐及中年，簪笔作谏议。上策皆贾晁，陈义必牧蛰。遥遥千圣心，落落天下计。昔昔勤论思，字字进血泪。亦知逆耳言，夙干道家忌。黎元正倒悬，斧钻安得避？回天精街瘩，逐恶鹰鹦鸷。谏草留御床，直声在天地。（君所上封事，什九留中。）自我出国门，交旧半弃置。逖听得云天，怀想空梦寐。何期绝尘姿，盼睐及下驷。群动蛰三冬，尺素枉千里。我学病驰骛，所养失端委。皇皇求助友，恳恳得砻砥。商量到刊分，往复累百纸。吁嗟末俗心，相应以矫伪。岂闻倾盖交，乃辱百朋赐？天步正艰难，民生日憔悴。衔石念海枯，入渊援日坠。吾徒乘愿来，为此一大事。君其体坚贞，走也将执辔。燕市风萧萧，须浦月弥弥。相望不相即，歌答杂商徵。闲居潘安仁，就我方谋醉。聊因天末风，一讯君子意。”尧生问学道义，相知者无不爱敬，而任公推挹之意，实逾寻常，非虚心求益之诚，何以言之不足又长言之，长言不足又咏叹之如此？第三韵所谓“我以古人心，纳交当世士”，信非欺人语也。然尧生为谏官，视国事如已事，任公倦怀故国，气类自极相感，所谓“吾徒乘愿来，为此一大事”也。至于鄙人，老大颓废，耳冷心灰，尚有文字禅，未能空诸言说耳。任公乃裒其生平所为诗数百首，使纵寻斧，鄙人遂居之不疑，字斟而句酌之，盖所以待暾谷、待尧生、待东者固如是也。任公诗如其文，天骨开张，精力弥满，《台阳》一集，可推敲者十之一二，他集则百之一二而已。此首亦经推敲过者，尚余“衔石念海枯”句与“回天精卫瘩。句事复，拟易“精卫”为“鸱”，与瘤口回天意均合，不忆当日何以未加献替。

三、东旧作最结构者，《为长沙张文达师灵辆南下志哀》三首，及《盘山纪游》、《金陵纪游》各诗。《志哀》诗云：“凌晨促府趋，行李广路塞。入门问诸孤，洒涕气弥结。执其少者手，泫对肠欲裂。伤哉十龄童，类父入毫发。持丧若成人，宾僚嗟秀出。赠言勉孝友，勤读光先烈。聆语信知感，亢宗理可必。婢仆泪恨襟，不忍弃斯宅。风凄灵举举，日惨众哀激。觥觥尚书府，龙门高百尺。万流争趋壑，存问及译。去年寿觞举，冠盖倾一国。今年素车来，杳不盈什一。生死交情见，喧寂世态出。飞出国门，易水流呜咽。”其二云：“忆昔辛壬间，筹学集众谤。忧危耿不寐，委曲一当。积诚恃信主，卓绝赖冥创。于（式枚）黄（绍箕）文章宗，吴（汝纶）严（复）天下望。汪（诒书）王（仪通）号博物，张（鹤龄）李（希圣）实哲匠。五百识贤聚，时流孰堪抗！屹立镇骇流，百川此东障。亻先亻先生徒会，天门开讠失荡。群材待陶甄，皇风日敷鬯。志未竟十一，孤怀冀谁谅？万方悲一概，山颓吾安仰？”其三云：“斯文日殂丧，大道嗟久裂。朝贵谢宏奖，风流竟衰歇。公实秉至诚，求士若饥渴。奖诱到薄伎，苞苴绝宵谒。汪汪千倾波，日月亘吞纳。公存士气申，公殁正气灭。王路塞清夷，履蹈莽荆棘。文采致为灾，直节终自贼。嗟哉受恩人，渺若非素识。悠悠天地间，念此心魂折。吾生绝知己，谁更念薄劣？还当慰公灵，益励岁寒节。”余在湘、在都，与公皆未相见。甲辰公管学务，张铁君光禄为京师大学堂总监督，电招余就教务事，而余先在武昌张广雅督部幕府，不能来。广雅电告文达，文达覆电，极道饥渴，东此诗第三首所云云，殆纪实也。第一首望其幼子能亢宗，委曲毕达；第二首说兴学丛谤，苦心孤诣，其余慨斯文之就丧，及冷暖之世情。作者真性情，无心流露矣。

四、诗有更易一、二字，删节一、二句，而全体顿觉一振者。东与尧生及余为文字骨肉，肆力为诗未久，佳章杰构已足裒然成集。乃既使尧生持修月之斧，又使余炼补天之石，余不敢辞。授余一册，计二百三十余首，痛为删去九十余首。其存者，十之九皆一字不易，有待推敲者十之一耳。有一首，题系《邱啬庵属题所藏黄叶屯阝山人获石图，山人瓮地作池，得一石案有斑篆七字，留赠山人黄叶村，图而记之，亦淮上一故实也》，诗云：“山人获石碧池裹，石上留题黄叶字。黄叶本属山人村，自写石交传石史。淮上当年此异闻，嘉道风流久更新。邱生忽与山人遇，黄叶为村画中住。昨日携图向我来，画固堪传事更佳。前生君岂江南客？一翟秋江卧小斋。来世风贱骚雅，笑君此卷胡为者？美人谁报青玉案？老衲宜亲白莲社。小篆斑纹破纸看，黄叶山人意态闲。人闲画石谁能癖？住傺风尘一冷官。”此诗妙处，在“邱生忽与山人遇”二句，山人已久作古人，邱生何从与遇？即于此图中遇之；则此图之画山人，为邱生所得，不待言矣。此两句所以剪断许多支节也。原诗“嘉道风流”句下有“自从图入邱生手”等四句，则此二句不见其妙，故为删去前四句，径以“邱生忽与山人遇”接“嘉道风流”句下，而篇末“黄叶山人意态闲”句更见点睛欲活矣。此等结构，放翁、遣山、道园时有之。

五、又《题罗两峰鬼趣图》云：“子非鬼安知鬼之乐，胡然开图令人愕？偶从非想非非想，青天白日鬼剧作。群鬼作事自谓秘，逢迎万态无不至。岂虞鬼后不生眼？一一丹青穷败类。中有数鬼飘峨冠，自矜鬼术攫美官。果能变鬼如官好，余亦从鬼求奥援。问鬼不语鬼狞笑，鬼似摈我非同调。吁嗟鬼趣今何多，两峰其如新鬼何？”此首著墨不多，而穷形尽相，鬼之被人揶揄乃至于此。然宋徵于鬼，薛徵于人，可以人而不如鬼乎？可为不自菲薄者诵矣。入手四句，用老杜“堂上不合生枫树”写法，最为得势；惟“果能变鬼”二句稍钝置，拟易“岂知变态能如鬼？未鬼早巳得奥援”。昔韩退之为玉川改《月蚀》诗，满纸阴森有鬼气，吾亦欲玉川吾东，他时为鬼董上添一故实矣。

六、换东又有《自邢台至邺道中书所见》云：“千树万树梨花云，十里五里黄茆村。榆钱柳絮不知数。一路野花红向人。望中平芜极天碧，紫燕黄蜂逐南陌。妇子嬉嬉急早耕，太行已换青葱色。如此春光客未归，怀古中原叹何益？”写出中州一带，方春时草木畅茂，杂花盛开，数百里上下一碧，间以红白。余丁未三月，携家由铁道入都，诵“平芜尽处是青山，行人更在青山外”词句，与先室人相视而笑。先是，余曾由湖北游扬州清江，汪社耆画一篷送行，一片平芜，上有双燕，别无他物，云：“仿戴鹰阿笔意者。”室人题此二句词于上，一时颇觉有别意也。此诗“平芜”本作“蘼芜”，前四句已说各种花草景色，此句又说一香草，于律似未细，易作“平芜”，则与前四句有近景远景之不同，与“太行”句接成一片，而以“如此春光”总束之，诗格甚新，而无可疵议矣。

七、偶见何翩高（藻翔）有《书所见》一首云：“晓过濯龙槐柳东，两潘二陆记相逢。人如秋去春来燕，天有朝南暮北风。漫以鸱争腐鼠，任教凫乙认归鸿。望尘纵向车前拜，解玺宁须旧侍中。”此诗绝似坡公，即东《鬼趣图诗》意也。

八、瘿公《莫愁湖茗坐曾公阁，因展氵更阳尚书所留莫愁小影题后》云：“湖税当年归别业，（湖为徐中山王别业。）僧楼今日祀人豪。（姚惜抱‘江天小阁坐人豪’句，曾文正至赏之。许仙屏建阁湖上，公书榜焉。）波光浮槛荷千盖，山色侵船绿一篙。城郭末陵归夕照，江山茗宛坐吾曹。卢家少妇惊鸿影，恐占兹湖位最高。”与余《题莫愁小像》云：“不是无愁是莫愁，女儿解作石城游。湘乡事业中山亚，才占荷塘一半秋”用意相近。又《半山寺即荆公舍宅》云：“乱栽花竹公归处，舍宅千秋剩此堂。髡柳尚效含雨翠，万荷齐柄远风香。争墩转益林泉趣，补屋宁知草树荒？（陶斋补亭，今渐就荒。）更策疲驴冲潦去，锺山一角坐招凉。”余亦有《过半山寺》诗，末四句云：“屋角谢公墩，我名与公字。今昔此苍生，愿拜何人赐？”林暾谷云：“不下断语，结有神通。”又谓《题莫愁小像》诗为女儿吐气。瘿公又有《登清凉山》云：“烟峦林杪出云扃，欲挈江流赴石城。袖底三山收紫翠，尊前六代入空冥。一流向尽伤颓照，千劫苍茫此亭。收入湖光从倦鸟，疏杨归路带寒星。”此诗清空而不泛。

九、瘿公游盘山作，亦有三首最工者。《上盘顶云罩寺，暮不达而返》云：“一筇身出万松颠，脚底诸峰气藐然。张袂平收东海水，剪云散作蓟门烟。飘摇清梵斜阳古，睥睨荒台冷月悬。惭谢僧雏容匿笑，投林还在暮鸦先。”《宿万松寺》云：“千峰绝顶支床处，梦裹松涛杂梵声。高月转宵迥夜气，空阶鸣叶进凉醒。万缘灭后余禅味，一枕颓然接太清。补被尚思从老衲，稍怜寒拾不同盟。”《万松寺待晓》云：“万峰高下影窗前，星斗依微接曙天。温酒径思然宿火，寻诗无著近枯禅。霞光动海诸天豁，日气蒸山众态妍。百折篌舆过鸟背，梵钟先我落平阡。”林赞虞极道盘山之奇，不可不游，至今未往，读此诗如行万松云罩间矣。

一○、歌者贾璧云名满天下，罗瘿公、易中实亟称其有土夫风。瘿公既屡有赠言，中实、樊山皆以千言长歌张之，仪态万方，华九变，盖已极侔色揣称之能事矣。不谓三六桥都护（多）赠贾郎诗，能以少许敌多许也。诗云：“万人如海笑相迎，月扇云衫隐此生。我惜贾郎仍不幸，倘逢刘季亦良平。”谓张良貌似妇人女子，陈平美如冠玉也。二人皆子都、宋朝之美，非西施、郑旦之美，可谓拟于其伦矣。然使曲士闻之，未有不哗然群笑者也。六桥赠瘿公有云：“人品如西晋，家居爱北平。”甚雅切。

一一、六桥歌行似樊山，尤似实甫；七律似宣甫，尤似樊山。近见其《十叠牙字韵和夔盒主人》云：“兼并文武大林牙，（《辽百官志》：‘大林牙，翰林学士也。’又行枢密有左右林牙。）天锡能诗敢比夸。泼墨如倾饶乐水，（喀喇沁为古鲜卑地，饶乐水出焉。）运筹当赛渖阳瓜。（近人《渖阳百泳》诗云：‘批红判白知何事？尽有输赢说赛瓜。’）人才《金史》师安石，王位元朝脱不花。莫笑梁园旧宾客，春风不坐坐东衙。（此间称副都统署曰东衙门。”）《吊耶律倍》云：“天子能为薄不为，此心千古有谁知？联唐未必全无力，立木甘吟去国诗。让国名如太伯贤，乘槎计比范蠡全。美人书卷同浮海，胜作辽皇廿一年。”句如“鞭马电驰登柳子，（峪名）楼船风顺度松花”、“倦游莫对王维竹，好学曾尝郑灼瓜”、“兀良北伐思阿术，耶律南来盼秃花”、“身复在官殊善果（唐郑善果，）膂能擒将让奴瓜。（辽耶律奴瓜”）、“十分热血乌拉草，一片冰心哈蜜瓜”，皆极似樊山处。

一二、番禺潘兰史（飞声）久客上海，前岁偶来都门，以《江湖载酒图》属题。图凡百方，余题一绝句云：“一自金风亭长去，江湖寂寞酒船无。谁知犹有藕渔老，滑笏春贱百幅图。”兰史多填词，少作诗，有《罗浮游记》一卷，附诗十余首，可与实甫《罗浮纪游诗》竞秀，摘其警句如左。《宿白鹤观》有云：“飒飒长松林，天地忽然碧。”又“月来百花醒，云睡万壑寂。妥梦酣青山，定光出千尺。”《胡蝶洞》有云：“萝中下一蝶，驮魂上松关。仙人如春烟，窈窕双翠鬟。”《华首台》有云：“一桥雨花任流水，来尘海原非根。”《洗衲石》有云：“山花犹早春，云水已秋色。落我无尘衣，寸寸作秋碧。”又“白雪散平林，绿天若初夕。”写得罗浮二山上下纯绿，证以实甫诸诗，兰史不欺我矣。实甫《酥醪观后多古松》句云：“斜阳化为月，走入万绿中。绿亦化为海，日入不得红。”又“桧白化荇藻，满地相横纵。”又“下有千年苔，上有千年松。”又“我有青玉棺，（自注：庐山青玉峡瀑布下有米南宫题‘第一山’擘窠字，余尝卧‘山’字中间一画内，戏呼为‘青玉棺’。）洗以瀑如龙。兹坛如我墓，题以青瑶宫。”《黛海歌》云：“罗浮非土亦非石，乃是太古以来空中纯黛色，积成黛海浸天湿。”又“山为黛海之波澜，云为黛海之潮汐，泉为黛海之风雨，瀑为黛海之冰雪。更将黛色染两眉，乃是一日与一月。天入黛海不能碧，日入黛海不能赤，月入黛海不能白。旁人不知罗浮是海水，但道绿嶂苍崖兼翠壁。”

一三、《饮冰室诗话》云：“兰史有《罗浮纪游》，余最爱其二绝云：‘罗浮大云海，洞阴多野云。云水日相涤，仙山古无尘。’（右涤云桥。）‘云涛天半飞，月乃出石罅。万壑荡空明，仙山古无夜。’（右洗月洞。”）余谓第二首较胜。《分霞岭望上界三峰》有云：“铁桥高高架云壑，振衣千仞如行空。松崖驯伏百哑虎，藤杖幻化双铜龙。飞云峥嵘出天外，上界尚有三高峰。帝恐飞云日飞尽，天门豁露人可踪。特驱三峰作屏嶂，隐现霞彩升于东。悬知太华尚夜碧，粤山兀立千芙蓉。南荒南尽复何有？但见一气趋空蒙。”《黄龙洞观瀑》有云：“黄龙不见飞白龙，作势未许烟霞封。远进千叠万叠石，倒挂千株百株松。”又“天风更助之而态，松涛怒卷趋西峰”，皆清响可听。兰史有逸妻佩琼居士，有《飞素遣稿》，惜未之见。

一四、林亮奇见余作《诗话》，告余尚有两诗人恐所不识。余曰：“去年过沪游张园，李拔可曾介二客相见，亦为此言，则诸君贞壮、夏君剑丞也。各道倾想之意，君所言得无是乎？”亮奇曰：“然。”后询诸苏堪、子培，则各有所左右。剑丞有《澄意先生属题薛道人秋幢赞佛图》云：“金沙滩上马郎妇，曾向人间地狱来。秋树自培将尽叶，火莲宁有未然灰！歌筵钟梵谁能听，纨素丹青莫漫猜。比似东坡留偈语，要知佛性不输回。”贞壮有《桂伯华师自日本来书，云近与吾友通州范彦殊、彦矧兄弟相倡和，既以书报，赋奇长句》云：“觥觥德化桂夫子，更念通州两范生。日共哦诗对东海，梦怜羁客在秋城。脱身幸自兵间出，尽室今为浦上行。欲补《春秋》告三世，直从据乱到升乎。”惜不多见。

一五、亮奇与宰平有所作不肯示人。亮奇有《崇效寺牡丹和众异》云：“难追猫獠性微闻，佛境花光翠半分。细叶篇看惊茧栗，长波淮记惜残云。（丁未春与淘芙、柘焦探花四目汀园不及，惘然有记。）探寻独衬亭轩笼，调护应添莫薰。不是约斋旧游客，回车也动思氤氲。”又《五月十一夜闻歌触赋》云：“一笑谁家好酒边，韶阴如水坐年年。月光灯气奇离夜，鬓影衣香淡宕天。欲买胭脂供绝艳，难拚丝管压繁妍。座中侬亦江南客，怕听潇潇暮雨前。”力避俗艳，时复彷佛定菴。

一六、宰平《次亮奇牡丹韵》云：“名花一见破千闻，色相还从眼底分。帘幕影空开净宇，旃檀香远拥红云。地偏不惜连朝过，日暖初宜带叶薰。寂寞青墩溪畔客，东风独立思氤氲。”众异有《牡丹谢后始往，示亮奇、秋岳》云：“平生见事较人迟，不仅看花独后期。却共残僧数枝叶，似怜春物与矜持。沈吟不去终何益？喧寂随缘绝可思。十载欢场未惊艳，眼贫真过少年时。”

一七、逸云亦有《崇效寺作》云：“喧阗车马厌京华，萧寺开尊对日斜。红艳牡丹怜嫩叶，青葱楸树展高花。衣香游女春三月，地接江亭水一洼。松杏佛堂容小坐，不辞双鬓洗晴沙。”逸云好为诗，亦罕示人。余向之索近作，乃出《春夜怀人》一首云：“皎皎霜前月，松枝拂地寒。巷深车辙断，亲健酒怀宽。拭目看新绩，支颐觅坠欢。美人渺天末，遥夜忆琅歼。”清言见骨，诗如其人，“亲健”句尤见性情。

一八、宰平有《八月廿六早独游江亭》云：“行野廓秋思，无为守一室。车尘腾九衢，到此诸想黜。清旷接旦气，心事对白日。苇寒花影涩，风劲逝羽疾。迢迢雉堞静，俯仰自萧瑟。洼水弄云景，枯涸亦谁恤？看山忆旧躅，为乐瞬已失。小立岂久留，去住固难必。”此诗亦索之始出者，甚似柳州《南碉》作。君为人得静者机，与芷青极相契，多游江亭。今芷青竟夭，此后有作，宿草之感，更当何如耶？

一九、朱芷青诗多憔悴忧伤之意，余向以为忧。今春一别，遽夭天年。余初得东函告，悲不可抑，缕为哀词哀之。而仲毅、秋岳函续至，乃知芷青方病，即得梦，自知必死。遂为书贻仲毅，托以身后，并与诸朋好诀别。言自问平生无所长，惟当于感情，心光浩然，可自信。呜呼！芷青自知之明，知芷青者无异词也。仲毅言芷青博闻广记，性情过人，俦辈无两，其了然生死之故，亦非恒人所及。生有自来，于此益信。仲毅与芷青交至笃。芷青家故贫，其尊人一老比部，改革后无官。仲毅为芷青营一官，足以事畜，死后为其老父图一生事，并醵千金，遣其妻女，可云不忘死友。秋岳言芷青没后，朋侪无不贯涕。临没语其家人，当停柩广慧寺。因忆辛亥冬间，芷青曾示一诗，题为《广慧寺视亡女祥琳遗彗感赋》，诗云：“而翁入世百不可，宿业迁延到汝身。汝死傥归清净土，而翁犹是乱离人。一棺触我弥天恨，万事从渠过眼尘。广慧寺前斜日裹，惘然家国入孤颦。”诗味极怆痛，当时读之，已觉其过哀，不虞遂成谶云云。此诗芷青亦曾写示余，余甚不乐。哀词中所谓芷青虽丧母、丧幼女、善病，然年富有声，官禄及教授，所入足养老父，不当终已言愁者也。朋好挽芷青诗可成一帙，因多未录。

二○、余尝言仲毅自出关，客渖阳经年，诗益婉挚，尝写十首寄余。《渖阳小河源野步》云：“兴来举足城东隅，美此一水千踟蹰。路人矜夸指衣带，云是浑河之所潴。水边茶肆足歌舞，亦有游女褰裳襦。酒船佣保劝我沽，故知石鱼非此湖。惟余此水能绿净，照我七尺清且癯。东流何暇更汝惜，自愧未老颜非朱。三年京国役魂梦，记上江亭愁日晡。天游随地可贫贱，胡为堕落居穹庐？此邦冰雪有代谢，腥臊埃墙无时无。水声呜咽如有诉，直似空谷倾城妹。诗人畸士兼腐儒，百不一可应时需。平生怀抱岂殊众，漫谓丘壑供野娱。坠欢散失无觅处，何况清景难追摹。归来合眼梦烟水，浣笔欲作江南图。”《久不晤沈隐，书来言方为大府治官书，苦不得值，调之》云：“文人受赇古有例，儒者治生未无计。班金陈米自解人，颇怪异时刘么挤。卢生不廉况年少，正坐饥寒落荒裔。乍论肉食已流涎。却对胡沙贾危涕。打门府檄促视草，遮眼官书等囚系。治庖尸祝不受偿，命笔为刀书作隶。《淮西》石本绢五百，诏许昌黎市文艺。卢生胸次多古人，文学纵横诗律捆。要令利市动荤金，莫遣达官戒伤惠。扬云不受蜀贾钱，《剧秦美新》亦已赘。相如得金便卖赋，归与文君供取醉。较量得失果孰贤，不贪金银那识气？但论日食餍五鲭，何贵环书来十吏？我生赋命本穷薄，忍说读书作吾累。残杯冷炙今已无，授牍抽毫倘能试。潭潭公府真高居，闻说青云皆自致。吾舌幸在砚未焚，欲记南园颂西第。”前首凄戾激扬，次首嘲诙跌宕；前首极似苏堪《答子培湖舍见访不遇》之作，次首极似任公嘲潘若海之作。余八首皆七言律，当续论之。

二一、去年过沪，读樊山《与苏堪冬雨剧谈》之作，瘦淡似苏堪，不类平日之富丽，叹才人能事不可测，往往效他人体也。惜未钞其诗，惟得苏堪和作云：“久于南皮坐，习闻樊山名。老矣始一见，赵璧真连城。落笔必典赡，中年越峥嵘。才人无不可，皎若日月明。春华终不谢，一洗穷愁声。南皮夙自负，通显足胜情。达官兼名士，此秘谁敢轻？晚节殊可哀，祈死如孤悍。其诗始抑郁，反似优平生。吾疑卒不释，敢请樊山评。”其二云：“尝序伯严诗，持论辟清切。自嫌误后生，流浪或失实。君诗妙易解，经史气四溢。诗中见其人，风趣乃隽绝。浅语莫非深，天壤在豪末。何须填难字，苦作酸生活？会心可忘言，即此意已达。”其三云：“穷愁固易工，忧患宁爱好？奋飞抉世网，结习犹烦恼。午怡论诗骨，见谓饥不饱。心知小潺，河海愧浩渺。何期樊山老，闽荔喻益巧。荔甘而诗涩，唐突天下姣。庶几比谏果，回味得稍稍。嗜涩转弃甘，攒眉应绝倒。”（夏午诒赠诗云：“人世无此骨，餐之不疗饥。”）今年复读樊山《暮春苏堪见过作》云：“春事如水流，群莺自相逐。昨雨忽然晴，乔林生万绿。海藏楼中客，来看辟疆竹。君我在天壤，眇然同一粟。逃名名转盛，世以灵光目。诗卷行江南，佳语万口熟。虚堂来清风，岩电炯相烛。谈笑碧桃间，落花红簌簌。”其二云：“君家富樱花，吾花亦满篱。君树高于我，作花红倍之。君园花开早，我屋花较迟。君花备五色，我花淡白姿。同根而异态，姊妹分妍媸。君来看我花，如鲁适邾郎。观花即可知，我与君之诗。”其三云：“百请不一至，不速翩然来。君招乡人饮，排闼弗我猜。声气自相感，疏密匪形骸。沧海一杯酒，暂忘禾黍哀。京庖移江左，味与脾土谐。鱼羹及炒栗，南宋以为佳。今何以异是，如在黄金台？亦非饮食求，特取怀抱开。持问主人翁，一月笑几回？”此三首虽存真态，亦稍似苏堪。“排闼”韵，即余至上海，苏堪饮余酒楼，余特过樊山，邀之作不速也。苏堪又答樊山云：“幽忧成简出，苦吟类心疾。有诗不与人，聊自呕抑郁。故人偶相从，借酒道契阔。樊山忽入座，真若山排阖。感君已再顾，诣谢意久阙。微雨花覆窗，小坐极可悦。诘朝出新句，语妙意曲折。形骸殊声气，疏者孰与密？庶为知者道，流俗莫强聒。春归益闭户，刻意还阁笔。”“排闼”韵写得有神。

二二、今春在海藏楼见苏堪诗有为审言作者，似颇著意。因问审言何人，苏堪言李姓，详名，有著述，能诗。近见杂报端有数首，非近日妙手空空一派，急录之。《题刘聚卿臧北宋汴学二体石经拓本》云：“夜光投闇珠吐泽，来自无端夸啧啧。往闻工先得此时，只费奚囊钱数百。（淮友说如此。）料简残裹饰千锦，腌喂古香倾坐客。颐志斋中惊颗颐，穿屋神光照邻壁。东洲老人呋舌诧，题诗妙摹复初格。睦州早逝失传经，（俭翁长子寿昌，字颐伯，早通经训，能传翁学，以御史出为严州府，勤事而死。）徇臧无缘向儿索。长物连鸡不并栖，留示诸孙工斗隙。皇天默相落君手，柘翁精爽妥安宅。何异蔡邕赠仲宣，况有连城偿赵璧。既不入万（漠阳万中立）又不陶（端公），经兮有主我为惮。当年上傲毕与钱，后者视今今视昔。恍如置身嘉礻右朝，亲与英贤称莫逆。何时复访陈留碑，朴被径卧檐下碣？”《见陶斋臧石记印本感赋》云：“槐影扶疏红纸廊，冶城东畔又沧桑。摩挲石墨人空老，忆到金陵便断肠。”“脱略曾非礼数苛，上宫有女妒修蛾。濮阳金集儒书客，那得扬雄手载多？觥觥含宪出重阍，传命居然奉敕尊。轻薄子玄犹并世，可怜不返蜀川魂。”《肺病数日不出效海藏体》云：“一径杂风雨，闭门春草深。鸟飞云意静，地僻足音沈。未觉妨吾适，时能致独吟。日衰频对镜，已分二毛侵。”余于北宋石经，既代人题长句三十六韵，复为聚卿所嬲，自题二十八韵，见者皆以为复初体。其实复初焉能创一体？余题《蜀石经》曾辩之。

二三、向只知朱古微（祖谋）工词，直逼梦窗，近乃知其工诗。有《和远根乞米曲》云：“宣州诗翁恒苦饥，索米梦持篆窠归。举家瞰粥癯不肥，平原笔力弩释机。先生研田十年机，溉墨一斗键其扉。临川三昧荧荧晖，浓锋蹶岂诸城痱。赫蹄纸百不供挥，玺书增俸畴敢希。月料半流埒茹薇，焉能休粮脱尘几？道山延阁接太微，胡不陈书紫宸闱？胡不曼胡短后衣？捷书夜草旄头飞，何为颅颔幽篁围？乾愁漫诞不可矶，诸公遑辨妃与猪。一邱之貉蒙庶几，菜佣求益来已稀。牛铎黄钟荒是非，枵然者腹负大诽。安用陶胡奴累欷？逝将著鞭骖子腓。安吴笔诀绝几韦，他年奇字森烟霏。”远追春海、子尹，近友伯严、右衡。又诗中之梦窗也，可以药近日之枵然其腹者矣。

二四、向见若海诗，颇觉其多填词家言。东因特出数首见示。《题强屯阝老人归鹤图》云：“强村老人如老鹤，不向人间争饮啄。九霄唳罢独归来，梦醒空山雪花落。老人养鹤如养儿，俸薄不免时啼饥。胸中饱贮出尘想，不识贵人轩与墀。传闻此鹤人所赠，毛骨奇逸不凡近。亦如老人古心性。玉立尘埃冰雪净。老人当世称词仙，鹤亦起舞能应弦。荒庭僵石横苍烟，与鹤相对应忘年。此鹤平生有故事，出处去就略可记。大鹤山人鹤阿师，为写斯图传画史。鹤兮鹤兮得所归，青田石老苔生衣。月明试向华表立，人世如今有是非。”《赠伯严吏部》云：“戎马仓皇老此翁，天教身世杜陵同。廿年歌哭江湖上，八口流离道路中。梦断中兴成白首，酒醒宙合战群龙。夕阳冷照离离黍，掩泪题诗续变风。”皆极与青邱相近。

二五、自前清革命，而旧日之官僚伏处不出者，顿添许多诗料。“黍离麦秀”、“荆棘铜驼”、“义熙甲子”之类，摇笔即来，满纸皆是。其实此时局羌无故实，用典难于恰切。前清钟虞不移，庙貌如故，故宗庙宫室未为禾黍也。都城未有战事，铜驼未尝在荆棘中也。义熙之号虽改，而未有称王称帝之刘寄奴也。旧帝后未为瀛国公、谢道清也。出处去就，听人自便，无文文山、谢叠山之事也。余今年出都，有和秋岳一绝句，云：“未须天意怜衰草，岂望人间重晚晴？春兴田园吾自足，义熙端不托泉明。”故今日世界，乱离为公共之戚，兴废乃一家之言。宁海章一山（棂）极不忘故主者，归里要余赠诗，首次联云：“独有会稽杨抱遣，凄吟天宝乱离诗。扁舟已就思鲈计，华表应疑化鹤归。君浙人，聊以杨廉夫相况耳。一山次韵答云：“海内诗人陈石遗，临行写赠泰山诗。生年同在周秦际，梦想躬逢尧舜时。零落曲台成古记，（君前为礼学馆纂修）。委蛇大学尚宗师。（君偶以事至都，为大学学子暂留。）申公辕固皆著旧，一卷残经好护持。”周秦之喻亦未切，余敢不拜嘉。




●卷一○

一、初梅宛陵诗无人道及。沈乙盒言诗夙喜山谷。余偶举宛陵，君乃借余宛陵诗亟读之，余并举残本为赠。时苏堪居漠上，余一日和其诗，有“著花老树初无几，试听从容长丑枝”句，苏堪曰：“此本宛陵诗。”乃知苏堪亦喜宛陵。因赠余诗，有云：“临川不易到，宛陵何可追？凭君嘲老丑，终觉爱花枝。”自是始有言宛陵者。后数年入都，则旧板《宛陵集》，厂肆售价至十八金。于是上海书肆有《宛陵集》出售，每部价银元六枚，乙盒、苏堪，闻皆有出资提倡。

二、宛绫尝语人曰：“凡为诗，必能状难写之景，如在日前；含不尽之意，见于言外，乃能为至。”此实至言。前二语，惟老杜能之，东坡则有能有不能；后二语，阮、陶能之，韦、孟、柳则有能有不能；至能兼此前后四语者，殆惟有《三百篇》。漠魏以下，则须易一宇，曰：“状易写之景，如在目前；含不尽之意，见于言外。”

三、宛陵此四句，前二语实难于后二语。姜白石《诗说》云：“僻事实用，熟事虚用。”学有余而约以用之，善用事者也；意有余而约以尽之，善措词者也。”“句中无余字，篇外无畏语，非善之善者也；句中有余味，篇中有赊意，善之善者也。”“始于意、格，成于句、字。”“诗有四种高妙：一曰理高妙，二曰意高妙，三曰想高妙，四曰自然高妙。”“一篇全在结句，如截奔马，词意俱尽；如临水送将归，尽意不尽辞；若夫意尽词不尽，剡溪归棹是也；辞意俱不尽，温伯雪子是也。”《渔洋诗话》引之，以为论诗未到严沧浪，颇亦足参微言。案白石此言，颇尽作诗之妙，然不过宛陵后二语而已。至于司空表圣《诗品》、严仪卿《沧浪诗话》为渔洋所表章者，则已足檗栝之也。沧浪之“羚羊挂角，无迹可求”等语，故为高论，故为廋语，故为可解不可解之言，直以浅人作深语，艰深文固陋而已，表圣“不着一字”之旨，亦不过二十四品中之一，白石之“温伯雪子”，又何以异，又何严沧浪之未到乎？

四、白石譬喻尽不尽处，亦有未当。“截奔马”正是词尽意不尽；奔马本意，不止于是，截之使止于是也。“临水送将归”已是词意俱不尽，何必“温伯雪子”？温伯雪子，直有意无词，岂止词意不尽？

五、严沧浪云：“少陵诗法如孙吴，太白诗法如李广。”殊为得之。孙吴有实在工夫，李广则全靠天分，不可恃也。渔洋于沧浪，不取此二语，而取“羚羊挂角”之说，盖未尝学杜故也。表圣之“不著一字，尽得风流”，已在可解不可解之间。“羚羊挂角”是底言乎？至如禅家所云“两头明，中间暗”及诗家之“鸳鸯绣出从君看，不把金针度与人”，竟是小儿得饼，且将作谜语索隐书而后已乎？渔洋更有“华严楼阁，弹指即现”之喻，直是梦魇，不止大言不惭也。

六、今人非不能如白石所言，约以用之，然而学未尝有余矣；非不能如白石所言，约以尽之，然而意未必有余矣。约，又何足贵乎？句中且未能无余字，篇外且不能无长语，而遽言句中有余味，篇中有余意，亦谁信之？始于意格，成于句字，然后再言高妙。大抵作古体诗患在无结想，患在结想之不高妙；作近体诗患在意不足，如七律诗八句，奈无八句之意，则空滑搪塞，无所不至矣。但果是作手，尚张罗得来，八句中有两三句、三四句可味，余亦可观耳。意有余，而后如截奔马，如临水送将归，非施手段、善含蓄不可；意仅足，则剡溪归棹，故作从容，故留余地，工于作态而已。

七、《简学斋诗》，亦宛陵所谓“含不尽之意，见于言外”者。《甲戌南归道中作》云：“朝见大行青，莫见大行碧。行人无时休，山意去不息。立马望中原，纵横见城邑。去雁无定声，垂云可怜色。战余草木荒，岁晚风沙直。万事信冥冥，我行徒恻恻。不有霜雪威，讵知阳春德？”此首在《简学斋诗出都》六首中。另有《白石山馆诗》原稿，经其曾孙（曾寿）石印者作此题。魏默深云：“秋舫五古，至此诗而大进矣。”又云：“骨重神寒，真实力量，固自不同。”包慎伯云：“苍凉古直。”余谓首韵固从“朝见黄牛，暮见黄牛”脱化出；然此诗全体实与王摩诘之“朝与周人辞，暮投郑人宿”一首结构极相近。“行人”二句，即“明当渡京水，昨晚犹金谷”神理也；“立马”二句，即“宛洛望不见，秋霖晦平陆”神理也；“去雁”四句，即“虫思机杼悲，雀喧禾黍熟。主人东阜上，时稼绕茅屋”神理也；“万事”二句，即“他乡绝俦侣，孤客亲僮仆”神理也，但前后位置变易。而太初此诗，落想较大，气息较近汉魏。“山意去不息”五字，疑有化工。“立马”十字，苏堪《渡海》诗之“风烟知异县，道里计中原”极似之。《灵泉寺》云：“万树结一绿，苍然成此山。行入山际寺，树外疑无天。我心忽荡漾，照见三灵泉。泉性定且清，物形视所迁。流行与坎止，外内符自然。一杯且消渴，吾意不在禅。”默深云：“阴森如见。”贺耦耕云：“‘泉性’二句，惟静者能宰天下之动。”吴兰雪云：“妙有明理。”又云：“字字澄链，五古中最高之作。”包慎伯云：“伟抱独触，慨当以慷。”余谓诸公评皆过当。此首在太初，非其至者。起四语，樊榭能之，亦未至于阴森。《寒溪寺》云：“灵泉秋在朝，寒溪秋在暮。寺门开夕阳，落叶闭斜路。却听流水声，寒色上衣屦。霸图歇千载，亭馆化丘墓。独怜僧与佛，终日坐深树。空山一钟响，曳杖吾亦去。”默深云：“清幽如见，一结悠然。”《雪中家伯愚谷先生枉过燕支山赋呈二首》其一云：“积雪满林屋，没我阶上苔。三日闭门坐，悄然对寒梅。谁知先生杖，为我山中来？”默深云：“常尉。”《项师竹、张馥亭自麻城来访，欣然有作》云：“快雪天易晴，萧然成独醉。梅间一雀噪，双双故人至。知我相念深，感君远来意。前夜江上风，舟来亦不易。相逢且为欢，谁问别后事？空山不知寒，星月同寤寐。”刘芙初云：“三四句与‘柴门鸟雀噪，归客千里至’各自入妙。”耦庚云：“‘前夜’二句极浅语，却有真味。”龚定菴云：“诵之盎然而和，其和在神。”兰雪云：“其节安以和”。默深云：“子美梦太白诗意，苏州寄山中道士诗格。”余谓“前夜”十字可抵“携手上河梁”二语，然后知雪夜访戴之非有十分交情也。《送唐竟海归省》有云：“坐我明镜中，照之发深愧。”末云：“去后思更深，恒惧君所弃。”耦庚云：“我亦常存此惧。”默深云：“知己之言，至情之语。”《送魏默深归湖南》云：“出门求师友，入门恋庭闱。古人学如此，君今乃庶几。三年长安住，艰苦厚自持。在纷气不乱，独行貌若疑。甚愧君意厚，缤纷摘吾疵。愿同岁寒节，奈何舍我归。门闾此时望，雨雪安可违？羡君南游乐，自感游子衣。此去过长沙，我父官于斯。登堂见我母，具道儿今肥。古来贤豪士，常愿生同时。同时不同气，偶合终成离。送君旋闭户，积此悠悠思。”耦庚云：“‘在纷’二句，画出默深，可以观所养矣。‘同生’四句，爱敬到极处，施之默深，可谓善用其情。”兰雪云：“读与唐、魏赠答诸篇，至性虚衷，可爱可敬。”《寄答竟海四首》有云：“故人一纸书，遥自江南路。其言清且温，一室为回煦。想当临发时，真性感豪素。”其三有云：“昨日云中叟，招我海上山。感激从之去，不知险且艰。道逢旧相好，揽衣遮我还。岂不思返辙？后有千仞渊。失足分寸地，孱躯堕荒烟。”默深云：“顽夫廉，懦夫有立志。如此等作，但从诗中寻求者，能有此耶？”其四有云：“执业须执真，结交须结久。知再见君时，还相许与否？至哉书中言，入道去其苟。”诸作多勉岁寒、戒损友，时有透过一层处。

八、忆庚戌在都，仁先与苕雪《徐思允》、治芗（傅岳棻）、季湘（许宝蘅）、仪真（杨熊祥）诸君，亦建诗社，各有和昌黎《感春》诗甚佳。函向仁先索其稿，惟寄苕雪《感春》四首，治芗则他作，秀湘、仪真则无矣，当更求之。苕雪诗其一云：“出门四顾何所之？不寻同乐寻同悲。人人看春不我顾，还归空斋诵文词。庄生沈冥少庄语，《离骚》反覆如乱丝。二子胸中感百怪，所以踪迹绝诡奇。忽然扶日脐昆仑，俄见垂翼翔天池。东风卷地野马怒，安得乘此常相追？”其二云：“我悲固无端，我乐亦有涯。斗食佐史免耕，得借一室栖全家。官书不多日易了，旧业虽薄还堪加。文章豪横逞意气，草木幽秀舒精华。如今一事不可得，岂免对景空咨嗟？”其三云：“立春二十日，日日寒凛冽。九陌长起尘，众卉焉敢茁。尔来日渐暖，又恐骤发泄。少年狂不止，老病苦疲茶。百鸟已如簧，飞花乱回雪。劝君守迟暮，病发不可绝。”其四云：“一年青春能几多？坐令千古悲蹉跎。夜烧红烛照桃李，日典春衣偿醉歌。百川东流去不返，泪眼长注成修河。我从崎岖识天意，才见光景旋风波。去年看花载酒处，今年不忍重经过。一人修短尚难料，万物变化将如何？”四诗颇觉有古意无俗艳。仁先四首用昌黎原韵云：“春之来兮自何所？雪澌冰泮兮悲故处。众人熙熙登春台，欲往从之意忽阻。今我不乐诵书史，其骨已朽空白语。骄气淫志何益身？漫掷幽忧付来许。”其二云：“我闻先圣感春时，迟迟白日心伤悲。我巢漂摇苦风雨，绸缪一纲振天维。深衣玉几式忧患，帘外万息潜相吹。天人当春悄怀抱，下土蠢蠢畴知之。蓬门小女贮薄怨，春风入幕轻猜疑。蜂颠蝶舞絮撩乱，含意凝睇羞陈辞。荡荡青天那可问？屈葬鱼腹陶沈酮。江花恼人诉不得，杜鹃噘血成冤痴。仙凡贵贱势殊绝，心烦意乱知无宜。纫兰经年香气减，忍此绵邈当语谁？”其三云：“晨兴不能食，夜思不成卧。役役形空劳，忽忽志潜惰。江湖入怀新，乡井合眼堕。一醉三年留，投辖真无奈。”其四云：“挂冠神武猗何人？洗耳松风拂龙鳞。不知有冬漫春夏，了无荣悴空喜嗔。我今何为在尘世，看花对酒长忧贫？长安市儿弄狡桧，变化往往能通神。仙人长爪双鬓雪，弹指东海三扬尘。嗟哉吾党二三子，呻吟蛩驱还相亲。清晨坐起天气白，下照万木浓光新。不须停杯待烂漫，隐几一萝山中春。”《三百篇》以来，感春之意，锺于诗人，李杜尤多此作，但不题《感春》耳。昌黎所以不同李杜者，语较生涩。仁先服膺昌黎甚至，如“众人熙熙”二句、“我闻先圣”二句、“深衣玉几”四句、“不知有冬”二句、“清晨坐起”二句，皆善于肖韩者；若“江花恼人”二句、“我今何为”二句，则颇似杜。此中消息，可与知者言也。

九、治芗《自申归鄂舟中书感》云：“舟行溯江尾，未觉离海门。洪涛接混茫，运化同崩奔。但见滔日势，谁知滥觞源？非闻海若语，将为河伯言。世乱轻远行，心寂辨群喧。结侣得良友，密坐情话温。远树若禾稼，微见青黄痕。秋风正摇落，萧瑟满乾坤。流波无时休，生理实难论。家山阻云涛，荒江日昏昏。”此兵乱后作也，言外有一种乱离气象。前半赋而实比兴也。《舟行中江上流，晨起即景》云：“晨兴檩秋深，江光净毛发。水烟如白云，漠漠山水合。舟近渐疏散，次第见丛薄。安得长空蒙，中著幽人宅。清景急迫摹，归与画师说。（松厂时尚在鄂。”）写江上早行景逼肖。

一○、苕雪有《忆广化寺》云：“千金筑馆辟蒿莱，却锁重门未忍开。湖上清光余几许？春来风信又多回。事经变幻忘初意，土失雕镌定不才。此局废兴争属目，宁论吾辈寸心灰。”张广雅管学部时，于广化寺设编译局，仁先、苕雪诸人与焉。

一一、余在湖北时，仁先即亟言周念衣（从煊）之工诗，至都屡读之，曾写多篇见贻，惜乱后失去。《鄂垣和仁先天宁寺听松涛简寄》云：“昔我京师困羁旅，穿花踏月眠僧庵。天宁古寺独未到，佳胜往往听人谈。老松两株最奇崛，变化云物生风岚。都门故人诗笔豪，雕刻细木非所甘。一篇松涛写天籁，寸管直欲开江潭。我居深山松最多，斤斧所赦尤鬖鬖。年深上引千岁鹤，月黑下卧南山。樵夫牧竖倚呼啸，岂有车马经趁赶？岁寒心同讬根异，君赋其北吾歌南。”《和仁先菊花》云：“我亦年年遣物华，晚寻黄菊是生涯。似缘踯落成秋界，颇见盆盂窘好花。薄霰上枝回暝色，一丛分路入山家。何时酩酊同江渚，更约刘郎手画叉？”二首复由仁先搜寄者，忆佳者不止此也。

一二、左笏卿兵备、周少朴抚部，皆常与仁先唱和者。笏卿有《同沈观苍虬游天宁寺》云：“天宁我屡来，兹游特萧爽。开轩望西山白云如鹤氅。万籁已笙竽，松风振奇响。时闻妙香至，前廊丹桂两。浮图矗其南，不知几十丈。下有孤鸟翔，极视入苍莽。昔传有光怪，倒影散窗幌。常思伺灵境，异事徵惚倪。槐柏六七株，翠叶参天上。知非百年物，老态成崛强。郁郁虬龙姿，自带风烟长。经




阅几游人，视我犹褓襁。金色见如来，植立示一掌。山河满大地，世界何修广。誓度万劫人，岂曰非非想？我方读《楞严》，自笑落尘网。炊沙谅难成，苦搔不著痒。那能通寂照，一旦祛疑罔？日脚白晶晶，秋晖下平壤。昏鸦亦投林，嘶骑动归鞅。夕磬何泠泠，悟悦足心赏。”笏老极喜余诗，去年忽忽相见，未暇读近作。忆旧所见于仁先处者，杰构亦不止此也。

一三、少朴有《秋日同李伯虞侍郎左笏卿给事陈苏生侍御仁先比部往太清观寻菊不得，遂止龙泉寺》云：“年芳苦易歇，人意殊未阑。及秋问花事，执手青林间。天高云气净，顿觉心眼宽。南洼丛古寺，佳树接天坛。峨峨太清观，中有数亩园。客来逢霜节，落英常可餐。去年种菊人，今随原草乾。径荒无一枝，瓦盆堆废栏。人花两凋零，触境空长叹。回车就僧话，语笑惊阿兰。悬壁富名迹，摆落如笼鸾。当时固有闻，纸墨今尚完。名声讬文字，岁久终缺残。钟梵动潮风，落叶已如弹。使我结习除，不逐时悲欢。暂游获静坐，且就僧床安。”音节极亮，与仁先之作霜钟相应矣。

一四、仁先论诗，极有独到处。尝云：“杜诗‘但觉高歌有鬼神，焉知饿死填沟壑’已极沈郁顿挫之致矣，更足以‘相如逸才亲涤器，子云识字终投阁’二语，此是古人拙处，即是古人不可及处。渔洋不能解此，宜其小成就也。”又云：“‘春风举国裁宫锦，半作障泥半作帆’，何等恢丽。首句以‘不戒严’三字起之，严重之至，又承以‘谁省谏书函’五字，朴质之至。古人之诗如是，否则可入小仓《诗话》矣。”又云：“读苏诗有悟以极边际之语，达极圆满之理乃妙，否则如程、邵之作，不免腐气，且正面说理，亦并不能圆满。”余谓吾辈生古人后，好诗已被古人说尽，尚有著笔处者，有无穷新哲理出，可以边际之语写之也。仁先又云：“觉菴一日问李黄孰胜，答以黄殆未如李也。”李谓义山，黄谓山谷。

一五、仁先近体诗如《舟中写心》云：“暂写闲怀向水滨，片时鸥鸟肯相亲。苍压终古收残照，碧树前宵送晚春。岂与韩维忧日暮，要知康节在风尘。冥看正见孤飞翼，一尔翻然未易驯。”《莘田使来得书感赋》云：“江湖屈落刘莘老，风雪微茫岁又阑。寄字尽随秋雁没，旧奴还作主人看。三年宗国无穷事，一饭寻常九折难。思折庭梅问消息，暮云无际楚天寒。”《赠念衣并怀左周二丈》云：“昔从周左为秋社，长忆先生鄂渚间。今见黄州新句法，更怀青琐旧朝班。南能北秀天难并，京洛江湖意等闲。料理诗篇真事业，漫辞萧瑟对江山。”《偶成》云：“曝书忽见故人书，猛觉虚光未扫除。只此心情犹昨昔，居然三十竟何如？惯愁出入公超市，小付生涯范粲车。白日青春花气午，不多时梦尚蘧蘧。”《次韵觉厂枣花寺看牡丹》云：“睡起未妨花事晚，芳春将去一嫣然。笑看词客过千辈，不忏风情又此筵。红杏青松都莫问，‘贪多’‘爱好’已能传。虚廊旧梦无寻处，料理回肠苦笋鲜。”《落花》云：“早知零落付微尘，不耐当前恨又新。长岁只供三日赏，残杯宁洗一春贫？寥天历历风轮转，白日昭昭色相真。客去花飞终有极，眼穿肠断可无人。”《读剑南诗》云：“爱读剑南七字诗，自伤自慰总堪悲。强弓恶马真何物，村酤园蔬又一时。万里神州供涕泪，百年岁月易差池。抛将直北黄龙憾，来写江南《白纡》词。”《次韵莘田留别》云：“同卧秋窗月，庭梧影已疏。人生几良夜？明日是征途。往世身如系，还山愿不殊。沈沈百年事，到此片言无。”《与莘田夜话去后作》云：“残灯君独去，深院雨来时。契阔他年意，温凉竟夕思。”君处境极顺，而五、七言时有黯然之意，群怨哀乐，《风骚》之感本同，而玉溪、临川、山谷所诵法者又然也。沧桑后，年方腧壮，避地海上，遂有终焉之志。太夷、散原、樊山、乙菴辈，贤人所聚，悉数未可终。求诸昔者，盖杨铁、倪迂、金粟、梧溪、龟巢、海巢、贞居之伦，于焉复睹矣。

一六、武昌城外有洪山，有宝通寺，有浮图，有阅兵台，为岁时游观之所。仁先有《周念衣约游洪山不果，枉赠一首，次韵留别》云：“年前料量千回意，袖手笼寒及暮春。向晚落花看更急，将行纵酒莫辞频。远山孤塔千寻梦，宿雨寒蕉一个身。栏榭曲幽闲亦好，郊原浩荡付何人？”念衣诗云：“倾城士女洪山去，各有情怀对暮春。君不强游时可惜，世方多难事来频。垂杨应上枯僧肘，碣藓终淹独客身。他日望君鸿鹄志，直留孤塔与愁人。”因忆苏堪有《洪山登阅兵台》云：“跨城山势各依依，遥爱浮图插翠微。桑麦欲成春半过，江湖长绕客安归？其亡隐痛南公语，可去曾闻穆氏几。莫倚高台看落日，论兵残泪向谁挥？（去岁在都召对，极言练兵之急。”）仁先之“郊原浩荡付何人”，念衣之“直留孤塔与愁人”，太夷之“江湖长绕客安归”，警句各据其胜。仁先、念衣土著人，苏堪为客者，语各有当也。

一七、宁乡程子大诗才瑰丽，刻有《楚望阁集》十五卷。《春日示侄鳌》云：“草堂卧病春自，彩竹坞花娇可怜。虽无长公来着屐，幸有小阮吟随肩。墙头柳晚虹见，篱落破┺朝雷颠。十年欣汝得慰藉，不逐春物时贤。”《题辟疆先生菊饮诗卷和韵》云：“卷幔秋心黯草堂，陶公闲醉阮公狂。百年老去有诗卷，九日归来非故乡。霜涩拥帘嫌酒薄，风强扫地逼年荒。江山文藻都销歇，曾说豪情比孟尝。”《题黄左臣秦局拓本》第三首云：“漠江江水浓于酒，武昌之鱼贯之柳。录别惟应尽一汤，祖龙天地休回首。”句如《读寄禅忆四明山水诗》云：“万顷莲花洋拍岸，千盘舍利塔为峰。”又“太白峰头问童子，玄黄劫外礼空王。振衣海色低穷发，洗钵诗心入大荒。”《平靖关趋信阳》云：“中州人物追何李，大楚雄风失子男。”《题任城纪游图》云：“水竹署亭长，琴画生昼凉。”有逸语，有豪语，有悲慨语。子大文词外兼精工艺，潦倒一官，由郡悴而郡守，广雅督部檄使监督学堂。一时余主商业，君主工业，因集股兴设工厂，竹器、木器、漆器、绣货、造纸、印刷之类，罔不精工。惜中国资本家无胆识，观望不前，致股本不继，终归失败。武昌兵事起，游宦者无不仓皇出走，独君与华阳顾印伯大令（印愚）株守危城，贫不能去者二年。今年余在都，印伯至始知之。未几余归里，而印伯死矣。

一八、节菴称印伯能为晚唐诗。余识之廿年，初未之见，惟见印伯健啖，饮量甚洪，工行楷，善为诗钟耳。印伯与绵竹杨叔峤（锐），广雅督蜀学时为所识拔二童子。后追随广雅者数十年。叔峤既被难，印伯有老母，遂由举人为县令，谋禄养，需次湖北也。今年梁任公在都，修楔于西郊万生园，会者数十人，印伯与焉。赋诗一首，分得“朗”字，诗云：“即事欣在今，惜日慨既往。临河岁癸丑，吾意一侥仰。西郊自清淑，北楼出旷朗。主称三日佳，客别廿年强。祓旧孰谓新？录述乃甄广。江梅迟慰眼，（自注：园中红白梅方盛开。）湍带损余想。清言酒一斛，游迹屐几两。后揽将感斯，逢春勤寓赏。”余见印伯诗只此也。因哭之云：“华阳顾所持，能作晚唐诗。诗成辄自写，簪花格最宜。自我识所持，但见倒酒卮。肴核既健啖，饭至仍不辞。（寻常每食饭二大碗，醉饱后亦然。）向来杨子云，共侍抱冰师。子云兵解去，华阳独苦饥。养母勉奉檄，一官汉之湄。既饱亦复醉，百联吟折枝。古董谁似我？落花逢君时。（庚子之乱，君于漠上遇旧歌者，集《桃花扇》传奇‘古董先生谁似我’，对杜诗‘落花时节又逢君’，书楹联赠之，见者叹其工切。）天宝竟再逢，武昌丁乱离。金台瑶珑，憔悴鬓忽丝。潮平月落去，明岁以为期。何期遂千古，老母当付谁？诗卷与酒杯，已矣复何词？”此诗平铺直叙，毫无结撰，音节又近陈隋，录之者聊以当君一小传耳。

一九、语云“欢娱难工，愁苦易好”，而悼亡诗工者甚。王阮亭、尤西堂不过尔尔，则以此种诗贵真，而妇女之行多庸庸无奇。潘令元相所已言，几不能出其范围也。林肖轮（黻桢）有《感秋》一集，皆悼亡时所作。其《悼亡》十首有云：“吁嗟两孤雏，接翼良苦辛。平生良司徒，绝代温太真。”又“昔为穷林鸟，今逝活水鳞。”又云：“孤鸿声彻天，寒月浩烟水。下有穷居人，妇亡弟复死。夫妇中表亲，兄弟各孤子。”又云：“闭房一念哀，盖棺百忧释。幸无块肉遣，宽此牛马役。冥心事斋莫，触响疑魂魄。”又云：“安得去年春，典衣供瘦蛾？病中厌操作，细事真烦苛。艰难及身知，影事随人过。”又云：“佳人或再得，智妇不可求。屡空能起予，相对忘百忧。”又云：“百态皆夭徵，千妆无俗姿。信如琉璃脆，护持乃至兹。”又云：“贫家无艳妻，信乃不祥物。坐令百链肠，宛转为渠屈。”又云：“云鬟带山春，玉臂围江色。长年镜中，万事酒杯侧。”皆白描不假雕饰，几于梅圣俞之“阅篇人间妇，无如美且贤”诸作矣。《影堂》云：“忆曾拥髻论生死，才共看花道盛衰。惘惘但如秋燕去，寥寥弥觉夜灯哀。往如可谏吾何憾，心不能伤只白灰。睡起嗒然成独叹，影堂斜日入帏来。”《虚室》中二联云：“残秋雨挟新寒至，遥夜心如落叶枯。魂魄不来应有怨，鸥波已误更何图？”《戊申岁暮》云：“分明腊鼓数声哀，惆怅江梅一夜开。老女伤春偏自讳，才人向佛总难灰。人间万里回风至，门外当年好月来。独有蛛丝能作祟，等闲尘网旧妆台。”又句云：“恨人到处常孤立，野鸟离群独自来。”视王荆公《一日归行》、元傅汝砺《悼亡》、《感独》、《百日》、《入室》、《忆内》、《追和蕙兰》诸作，颇足嗣响。

二○、陈可斋（与同）、缄斋（与同）兄弟，少日贫苦相依，力学逾恒，友爱至笃。稍长各登乙科，薄游南北。中年缄斋入词林，典试山左，陆沈金马者有年；可斋归里理盐荚，入资为选人，选宜兴县令，未之官，殁于京师缄斋所。缄斋本悼亡善病，悲痛伤肺腑，送榇归，遇于沪上，憔悴支离，深恐其不能久。未几复入都，遂卒于京邸矣。未几，其子又卒，遗稿零落。前岁从可斋子索其兄弟往来之作数首。如《除夕和未君》云：“风雨过除夕，华堂杂笑声。老因儿女觉，肩喜弟兄平。旧债和诗负，良时与酒清。何当谈济世，岁晚有余情。”《喜晤未君》云：“三年别泪未曾乾，握手翻思会面难。半偈斋头一宵话，不知身是在长安。”《庚寅人日小集江亭，明旦苏堪诗来答之》云：“佳约春游鹊唤醒，冲寒联袂上汪亭。吟边短发还吹白，睡后遥山未放青。花药待寻槐市路，筵箅似叩草堂灵。眼前胜会无多子，便合携觞一再经。”又《元旦》句云：“官爱江南好，春归日下先。”以上皆可斋入都，就选宜兴县令时作也。

二一、缄斋有《临行示履新二子》云：“强著朝衫作散官，所嗟百事尽艰难。青山我已埋兄骨，长日儿宜劝母餐。中岁光阴如石火，贫家生计只儒冠。要知南北悬悬苦，早晚缄书报暖寒。”《寄南中诸犹子》云：“嫩随青琐赴朝班，直为缠锢又出山。但使诸雏能茹苦，不妨倦鸟且迟还。种松新珑魂应恋，乞米金门鬓易斑。日暮下斜街畔望，雁声凄戾断云闲。”《登楼怀兄弟》云：“十日空斋雨又风，蕉花桂子落成丛。无人解会登高意，万叠青山满眼中。”诸诗皆真而不俚。缄斋在都，与伯希、可庄、子培、仲、叔衡、苏堪最善，苏堪诗所谓“城西朋好谁相忆？定是丁陈舆沈黄。海上昨逢润州守，一时回望奉先坊”者也。奉先坊即下斜街。时可庄出守镇江，缄斋气味静佳，而取醉追欢，居然年少。苏堪又云：“逢场未减清狂概，带醉偏寻寂寞游。”真善写缄斋者矣。

二二、余甥沈丹曾（翊清），文肃长孙，久典马渎船司空，由孝廉积官四川道员，加四品卿衔。丁未，陆军部奏派八省阅兵，积劳道病，抵都遽卒，年未五十。生平有诗百十首，长于叙事。《奉赠西乡元帅从道，并送槽原陈政北行，时将之榍木阅操》云：“九州若户庭，四海皆兄弟。矧我同洲人，风气先秦启。久闻东国邻，才俊群济济。觥觥西乡公，起家承戟綮。责言起生番，出师重抚髀。吾祖适巡防，握手台阳邸。兵卫方森严，辕门树幢荣。公命撤健儿，娓谈清见底。琅矫瘴疠地，水恶土多癣。军旅易歌壶，戈船代急递。（西乡君欲得本国消息，先祖派船代送。）萁豆本同根，唇齿讵异体？上书告先皇，臣甘任群诋。在魏不在吴，观衅休目眯。（先祖疏言，此次罢兵，臣甘受谤。日本唇齿之邦，宜互相保护，不宜自兴战事。）移节旋三江，纳言俞九陛。老臣谋国心，病榻时挥涕。典学扭遣箴，噬脐防角觚。乞念辅车依，庶几甲兵洗。（先祖薨于光绪五年，遗疏言日本不可轻视。）廿年反掌间，书生狃管蠡。呓语忘温公，秉铍凭元礼。无谓国无人，遗言洞根柢。我来观军容，离宫设响醴。识面愿荆州，仪型乐恺悌。感君念故人，鱼丽歌鼹鳢。上野拜阿兄，瞻仰奠清醍。（上野公园拜公兄西乡隆盛先生像。）龙胥酋原君，旧学情{艹泥}々。（曾同在何子莪宫詹幕下。）相见复别离，去索长安米。（时将从西德三郎公使至北京。）勖我富国谟，药石甘如荠。（订观印刷局印票，谓中国必开银行。）孙周本同年，拜母及姒娣。况兹三世交，登堂宜首诣。携手上河梁，彷佛饯于弥。北风方戒寒，河流时弥弥。对挽羡鹿车，行忆衬香缇。（酋原夫人亦同至华。）兰芷有同心，骚情逗沅澧。顾君十日留，直托辎轩溪。我行榍木场，秋草莎{艹隋}堤。远眺宇都宫，陇坂平如坻。驰马疾追风，（马队）断桥济以栖。（工队有造舟为粱法。）拓兹眼界宽，涤我肥肠臂。忆在闽海时，漆胶无触抵。把臂更何时？尊酒下春纰。”此首用“八荠”全韵，叙旧隶事，朴属微至。甥幼从余读，勤勉异常，学问思辨，弗得弗措，从公时犹然。在船司空，竹头、木屑纤细不遣，兼自课弟。余时在台阳，尝有《寄怀》诗云：“他乡无赖强登高，故国园林忆听涛。偕弟读书真一乐，携家负米笑徒劳。”自后常远别。庚子避乱，尽室自武昌回，借居涛园，（文肃公祠。）旋卜居陶江。甥从马渎同肖韩舟来访，次日余亦舟过螺江陈菴所，遂至船司空。甥有长句一首纪其事，菴有和作。余忽忽赴鄂，只报以一律云：“濒行送我一长句，往复沧江无限情。极浦趁潮生又落，空林踏月暗还明。山中风物冬逾好，客子光阴老更惊。种橘买田吾纵返，恐君蜀道记登程。”丁未入都，相聚数月，遂尔长逝。第六子觐冕字冠生，在北京大学堂，受业于余。极喜学诗，时有佳句，如“水色碧消春后雪，柳芽黄淡雨余天。”（《家集十刹海酒楼》）“云老栝青还白，匝地丁香绿未花。”（游法源寺丁香未开）“吟君诗句千岩响，和与松风万壑哀。”（《次韵沈与白见寄》）“山色欲焦经雨活，炊烟初直受风斜。”（《饮翠楼书适》）“踞床苦似入禅僧，合笔痴于被冻蝇。机尽鼠缘灯架过，诗成月已屋山升。”（《灯下作》）“翻书畏惮心知杂，叠石嶙峋影与怜。”（《涩眸》）“云开竹轿迎初日，磴尽茶楼断半山。”（《登石鼓山）得笋兄书却寄》云：“南北相望数弟昆，乱离犹幸一家存。年来多难疑天意，别后封书带泪痕。”《梦醒》云：“家山只合梦中归，入梦家山半是非。窗裹寒灯窗外月，一声秩雁向南飞。”“支床咀嚼梦中诗，泼水寒衾渐自知。墙外车声隐雷过，五陵裘马正纷驰。”《舟中睡起》云：“离人合看初弦月，待到圆时更自愁。”《春日》云：“多少春寒浑不定，减衣懒似不添衣。”冠生连失怙恃，兄弟妻子，时复离别可怜，故不觉其音之近悲。当多读书，少觅句以养之。

二三、余识勒省旃（深之）廿余年，始识杨昀谷、丁叔疋，皆与省旃相善，而省旃死久矣。从叔疋得其遗诗一卷，大略似其乡先生香苏山馆之作。《过江口占》云：“妙高台远隔烟云，望裹峰峦枕夕曛。苦学丹青眩金碧，江山孤负李将军。”“空明一镜白鸥闲，远岫无名妥翠鬟。一霎东风腾万马，浪山如雪没焦山。”“空将天堑作金瓯，六代江山王气收。但有清华少雄阔，南朝争怪不风流。”“三旬厌向扬州住，瓜步重来草未生。五日浓阴天不洗，落花堆过佛狸城。”“晚钟继续下南徐，却好澄江落日初。万顷茫茫星火乱，满江春纲上刀鱼。”“作客连年到石头，孤衾听雨惯扁舟。今宵宿处添清梦，帆影江声海岳楼。”第一首句好意微不达。《依微》一律云：“怪得依微漏点清，枕函邀梦兀难成。春归始信花无谓，夜短终疑月不情。十二碧城迷处所，两三红袖自生平。银潢咫尺沧波迥，奈此流云叶叶声。”此首能兼温李所长；“春归”十四字，是扬州梦中人似觉非觉语。省旃为少仲抚部（方）子，年少有才华，以拔萃应廷试第一。声名藉甚，然貌寝而日颠倒于花丛，中年落魄金尽，群雌颇厌苦之，而省旃非此不乐也。《程乐菴陶补孙告归田里，相约同行，赋诗见意》云：“自笑真同水上萍，归哉甘作老明经。故人望气应能识，从此长安晦酒星。”《阻风燕子矶》句云：“压林奇石嘘云气，出寺秋钟带水声。”《登永济寺观音阁，复下由小径至上台洞而还》有云：“山势欲飞去，高阁凌空起。”又“山风起前途，木叶纷如驶。病骨畏高寒，知为山灵耻。”《赠人》句云：“君看翻覆手，我当去来潮。”语皆超脱，省旃一字元侠。

二四、久检陈孝威赠余长古不得，昨读元侠《蕉鹿吟稿》，见有赠孝威诗，因复搜旧箧，乃得之。诗云：“吴瘿昔居梅福市，久闻君名在两耳。湖湘死友欧阳，剧饮狂谈世无比。与我相逢黄鹤楼，夸君当代之奇士。出城寻君不见君，乃见虞农彼哉彼。君儿声渐在天津，与我颇儿共砚几。一朝拳哄联军来，我儿逃归君儿死。嗟乎僧慧我最骄，六岁乃化陆园鬼。海藏吊君瘿吊我，思子奇文一何诡。前年识君上斜街，瘿公啸公同戾止。眼中高叟成古人，使我清泪如铅水。去年吾宗偶一归，欢言握手衙斋裹。深尊相对语未终，忽复忽忽戒行李。是时颇儿从儿，游学欧洲几万里。弟兄并肩共写真，吾宗见之夸不已。海波拍天需压装，临别丐我赠此纸。我与君情若季昆，颇儿看作君家子。海外归来定见君，拜君膝下君应喜。君今寄我五言诗，道我葡萄酒甚美。我已枯肠生芒角，残兵何敢摩君垒？嗟我半生亲牍背，法曹蛮府人老矣。闻君爱住秣陵城，何不卜筑蒋山趾？我今布荚穷海边，簿书左右纷填委。愿得拂衣返故丘，埋头蓬颗以没齿。黄尘扰扰乱如云，高枕风湍坚不起。”孝威（浏），一字亮伯，又字寂园。与余相见晚而意甚亲。此诗叙述如话，末注云：“作成不果寄，恐伤其心，以奇吾瘿公。瘦公读之，又当苦念吾公穆，奈之何哉！”彦复转以示余。公穆，彦复子，颖异，亦早夭也。孝威居官精镊，为吾闽鹾使，度支责筹款，持商家急，既丛怨，转以去官，计亦拙矣。要余赠诗，前四句云：“彷佛陈同甫，深尊酒屡温。能令人欲杀，自信我犹存。”君诗所谓“道我葡萄酒甚美”也。君江浦人，与秣陵一水之隔，故有“卜筑蒋山”、“高枕风湍。云云。又有一绝句云：“闻说宜轩老画师，空函不答耐人思。从今牍背流余墨，只寄斜街数首诗。”首二句别有本事也。

二五、丹徒丁叔衡（立钩）自出守沂州，病蹇归，主讲南菁书院，遂不复相见。从子培、苏堪求其遣诗不可得。庚戌，其侄ウ公（传靖）共事礼学馆。喜为诗，学梅村，有《击筑草》一卷，兹采其有新意者数首。《偶成》云：“徐福当年早见几，载书东渡去如飞。那知异代焚坑祸，转在童男泛海归？”于留学生之蔑弃旧学者，可谓谵而虐矣。《读新刑律》云：“樱花一梦记模糊，眼底心头意自殊。寄语从今桑濮上明珠但莫赠罗敷。”《南归杂咏》云：“良乡塔影望中遥，往日邮程第一宵。三百年来题壁驿，唐家渭水宋陈桥。”“当时博野几纯儒，北学榛芜启径途。颜李遗书竞传习，偏无人道尹元孚。”“赵佗此地有先庐，守冢人来帝号除。西汉文章光日月，开山作手两封书。”“相公节钹镇漳滨，昼锦堂开烂缦春。怎怪孙曾思北伐，安阳门第亦胡尘。”“黄流终古困宣防，今日虹桥百丈强。海水群飞河转定，一杯我欲问苍茫。”“广武山前咽暮笳，步兵醉语太槎橱。羡他绝代王摩诘，不咏兴亡咏落花。”“客路三千未觉赊，忽忽汉上已停车。平生看惯金焦水，一见江流似到家。”



●卷一一

一、广雅相国叙历内外数十年，舍高阳李相国（鸿藻）外，孤立无助，而最有憾于翁叔平相国（同钵），尝有《抱冰堂弟子记》百余则，中言之颇详。己酉自定诗集，于《送同年翁仲渊殿撰从尊甫药房先生出塞》诗，自注诗后云：“药房先生在诏狱时，余两次入狱省视之，录此诗以见余与翁氏分谊不浅。后来叔平相国一意倾陷，仅免于死，不亚奇章之于赞皇。此等孽缘，不可解也。”其《过张绳菴宅》四绝句末首云：“什年奇气伏菰芦，虎豹当关气势粗。知有卫公精爽在，可能示梦儆令狐。”首句谓幼樵获谴后二十年不起用，次句言皆叔平阻之。幼樵，后所喜；叔平，帝党也。后二句用赞皇示梦事，则以令狐绚譬叔平，绉亦牛党，陷德裕至死者也。德裕既殁，见梦令狐绚曰：“公幸哀我，使得归葬。”绚语其子滴，漓曰：“执政皆其憾可乎？”既夕又梦，绚惧曰：“卫公精爽可畏，不言祸将及。”白于帝，得以丧还。其实幼樵卒时，叔平亦早已罢斥。广雅尚不能忘情，怨毒之于人甚矣哉。又《读盛伯希集》云：“密国文词冠北燕，西亭博雅万珠船。不知有意还无意，遗稿曾无奏一篇。”当时朝官略分南北两派，稍前一辈，若广雅、幼樵诸人，高阳主之；稍后一辈，若伯熙、可庄诸人，常熟主之。此诗指伯熙一摺，推翻军机，朝局一变也。又《读白乐天以心感人人心归乐府》句云：“诚感人心心乃归，君民末世自乖离。岂知人感天方感，泪洒香山讽谕诗。”此首为广雅绝笔之诗，因与摄政王载澧争亲贵典兵，各要政不听，椎心呕血，一病至死。遗疏有“守祖宗永不加赋之规，凛古人不戢自焚之戒”云云，天下诵而悲之。

二、广雅相国见诗体稍近僻涩者，则归诸西江派，实不十分当意者也。苏堪序伯严诗，言“往有钜公，与余谈诗，务以清切为主。于当世诗流，每有张茂先我所不解之喻”。钜公，广雅也。其于伯严、子培及门人袁爽秋（昶），皆在所不解之列，故于《送子培赴欧美两洲》则云：“君诗宗派西江传，君学包罗北徼编。”《过芜湖吊袁沤薄》则云：“江西魔派不堪吟，北宋清奇是雅音。双井半山君一手，伤哉斜日广陵琴。”不喜江西派，即不满双井，特本渔洋说：“山谷虽脱胎于杜，顾其天姿之高，笔力之雄，自辟门庭，宋人作《江西宗派图》，极尊之，以配食子美，要亦非山谷意也”云云。故阳不贬双井，而斥江西为魔派，实则江西派岂能外双井，双井岂能高过子美、雄过子美，而自辟门庭哉？渔洋未用功于杜，故不知杜，不喜杜，亦并不知黄，乃为是言。广雅少工应试之作，长治官文书，最长于奏疏，旁皇周匝，无一罅隙，而时参活著。故一切文字，力求典雅，而不尚高古奇崛。典故切，雅故清。其《摩围阁诗》有云“黄诗多槎牙，吐语无平直。三反信难晓，读之鲠胸臆。如佩玉琼琚，舍车行荆棘。又如佳茶Η，  可啜不可食。子瞻与齐名，坦荡殊雕饰。枉受党人祸，无通但有塞。差幸身后昌，德寿摹妙墨”云云。故余近叙友人诗，言大人先生之性情喜广易而恶艰深，于山谷且然，况于东野、后山之伦乎？东坡之贬东野，渔洋之抑柳州，皆此例也。广雅于伯严诗尤多不解，有《九日从抱冰宫保至洪山实通寺饯送梁节菴兵备》云：“啸歌亭馆登临地，今日都成隔世寻。半壑松篁藏梵籁，十年心迹比秋阴。飘髯自冷山川气，伤足宁为却曲吟。作健逢辰领元老，下窥城郭万鸦沈。”此在伯严最为清切之作，广雅不解其第七句，疑元老不宜见领于人。伯严告余云。

三、广雅诗之最清切者，如《焦山观实竹坡侍郎留带》第三首云：“故人宿草已三秋，江汉孤臣亦白头。我有倾河注海泪，顽山无语送寒流。”第三句用陆放翁《祭朱子文》语，放翁语又本《世说》也。《拜宝竹坡墓二首》云：“翰苑犹传四谏风，至尊能纳相能容。枫林留得愁吟老，长乐疏星独听钟。”“子政忠言日月光，清贫独少化金方。市楼一盏良乡酒，那得鱼头共此觞？（自注：君贫甚，官侍郎时，余尝凌晨访之，惟新熟良乡酒一罂，与余对饮，更无鲑菜，咸斋一碟而已。用鲁宗道事。”）公与竹坡先生交情甚笃，故情文兼至若此。《悲怀》云：“霜筠雪竹锺山老，洒涕空吟一日归。”用荆公《悼亡》诗语。《挽彭刚直》云：“天降江神尊，气吞海若倍。”用清河公及东坡咏钱武肃事，用事精切，皆可方驾坡公、亭林者。《登采石矶》云：“艰难温峤东征地，慷慨虞公北拒时。衣带一江今涸尽，祠堂诸将竟何之？众宾同洒神州泪，尊酒重哦夜泊诗。霜鬓当风忘却冷，危阑烟柳夕阳迟。（自注：矶上有太白楼，彭刚直、杨勇惩祠。”）尝评公诗，古体财力雄富，今体士马精研。古体如《铜鼓歌》、《送莫子偲游赵州》、《送王壬秋归湘潭》、《九日慈仁寺毗卢阁登高》、《秋兴》、《忆蜀游诗》、《嘉州酒歌》、《登牛首山望终南曲江樊川辋川作歌》、《花之寺看海棠》、《戒坛松歌》、《湖北提学官署草木诗》、《忆岭南草木诗》、《金陵游览诗》、《慈仁寺双松犹存往观有作》，皆集中之工者。近体则已录诸首外，如《人日游草堂寺》、《送吴秋衣往西川为道士》、《挽吴子珍》、《济南杂诗》、《题许海秋母山水画卷》、《此日足可惜绝句》、《九日登天宁寺楼》、《武备学堂绝句》。诸作有安阳、半山、石湖之胜。此论曾刊印《师友诗录》中，公薨前数月，特取阅之。

四、公初识余，以林赞虞侍郎由御史出守昭通，道过武昌谒公，见赞虞扇头有余赠行三绝句，至为激赏，心识之。后数年招至武昌，遂留幕府，曾呈诗有云：“一卧忽惊天醉甚，万牛欲挽陆沈艰。上游形胜看如昨，要拱中原控百蛮。”是岁列强强借胶澳各处，时事日棘，惟赖公为刘弘、陶侃，不敢妄以谀词进也。

五、爽秋诗僻涩苛碎，不肯作犹人语，然亦多妍秀可喜者。如《池上》云：“微风裁动竹，积雨欲生鱼。萍合皴逾绿，榴疏绽史朱。道经摊晚几，秃帧引晨梳。吏散喧中寂，书妍直复纡。忘怀去来际，朝市一江湖。”《夕坐》云：“修篁已生孙，苦柏未餐子。纂纂枣压篱，潋潋荷贴水。湿云乍归岚，飞电俄照几。余清含疏林，众籁夕未起。凉生簟漪碧，润入苔纹紫。萧然坐捐书，自适而已矣。”《偶书》云：“几茎瘦┺闯篱根，无数纤萝上短垣。漫士听经曾踞灶，贫家晒药亦当门。红莲绽水香犹沁，绿竹摇窗影自翻。欲治幽忧仍未得，飞虫粘纲不闻喧。”《野望》云：“陂树树生秋色，杜曲山山罨落晖。甚欲西游石壁寺，还凭御者问何之。（自注：此杨景度语。”）《失马戏作绝句》云：“老来行步本难工，谁悟盈虚塞上翁？尔欲赋闲胡不告，瞥然收拾市朝纵。”“络头似厌金笼苦，此去逃空不可驯。倘与画牛同一韵，随方水草得闲身。（自注：用陶宏景事。”）《小沤巢不寐作》云：“夜窗岑寂少清娱，一似霜松意味枯。暗壁已瘩虫唧唧，高枝乍挹露涂涂。鬼嗤人作千年调，佛与魔空一句无。深娩长年未闻道，湖楼但忆饭雕菰。”《寄挽归善邓公》云：“文昌潘老久无书，况悼鸿胪性韵疏。劲竹摧残颜不改，名山樵采约仍虚。幽光翳蚀终当曜，浩气风霆纵所如。只惜元封文武尽，金庭屈轶久应储。”谭仲修云：“微言幽思。”《久不归礼扫先墓书示弟侄》云：“仪曹摧飒南迁日，渐叟支离北去时。回望长倾寒食泪，荒林猿鸟隔山陂。”《宿留》云：“墓前告誓竟何如？员石台卿远逊渠。寒夜起挑将炮檠，斋心嫩对半残书。悬疣来日终须决，病叶经秋偶未除。纵挈鸿毛难比并，何方针孔一逃虚？”谭仲修云：“深隽。”《忆旧山》云：“山雨山风落翠微，溪晡溪晓破森霏。梦中肠绕吴阊阙，陌上花熏锦树衣。溪挟百霆迥箭激，山垂两乳勒骖腓。枉帆若遣过山下，莫笑横江一鹤归。”《欲倚》云：“欲倚句文为鼓吹，翻嗤陶谢尚枝梧。天游六凿环相困，囊粟三年锥也无。不使廷争酬造化，何当朴直乞江湖？无人寄与疏麻讯，惟听昏檐冻雀呼。”以上皆将放监司时作。

六、《久溷》云：“久溷诸曹┕楣郎，尚能弄笔映窗光。过江预想扁舟稳，几点晴云指历肠。”《漫书四绝句排闷》云：“长安日瞰风沙客，老得监州作幸民。想见谢家山一曲，明窗几润无尘。”“解脱涪翁十日留，（自注：崇宁元年壬午夏，黄文节以吏部郎领太平州事，九日而罢。）真成无柁一虚舟。石牛谷裹深深寺，绝涧春淙自在流。”《遇野寺拟题》云：“平生颇领物外趣，迥向丛蓝心地空。试问疲牛溺泥裹，岂殊钝鸟宿芦中？早知众累生灵府，晚悟浮缘障主翁。洞下试拈穿鼻孔，门风真妄两俱融。”《戏咏怀宁土风》云：“滑滑春泥不放晴，修修梅雨打窗声。天于古井阑中见，人在弹棋局上行。（房屋天井极小，街道随坡高下，无一平直。）甜酒无缘浇白堕，香亢聊当饭青精。皖公山小眉痕浅，那有千岩叠翠成。”余所至南北省会八九处，殆无如怀宁之陋劣者，此诗写得逼肖。以上皆外放鄣郡监司后，未到任以前之作。

七、《清晨偶书》云：“沧江号秋虫，轻阴笼淡日。秋花虽烂漫，气象亦萧瑟。蕉林匝地暗，翠扇展横逸。曾无修竹弹，任障层轩密。欲唤临池僧，掣穷草书律。汝岂任刻碉？中坚无一实。会看霜风至，真态萎黄出。吏舍乏佳兴，周旋窘一室。既度世姿，渐无理人术。深斋抱微明，隙景难究诘。今固未必是，昨亦岂全失？得丧付混同，外物不可必。惟当假至言，斋心养衰疾。”《和友人夜至湖堤小桥上望月》云：“水南郁森沈，灌木秋气敛。微茫辨远岫，薄烟霏冉冉。搴携清夜游，佳气欲泛剡。潭馨荷盖残，村火松明闪。徘徊略佝上，璧月吐复掩。坼云合鳞皴，宠灯射星点。奔泉注江阁，氵聒氵聒穿芦崦。即目娱清景，意行脱拘检。惠能雕万物，庄亦离诸染。何似濠梁语？会心不应减。”谭仲修云：“此入山谷老境。”余谓爽秋五言古实以潘、陆、颜、谢骨格傅以北宋诸贤面目，故觉其僻漩苛碎，然工力甚深，终不愧雅音也。《寄榆园逸叟》云：“识舟亭畔雨连夕，春藻堂前秋已中。对榻悠悠几清梦，看云脉脉两衰翁。钓坛槲叶落谁扫？芳郭枫林知渐红。一官局束不称意，半枯已是龙门桐。”此首亭、堂、坛、郭各名太多，终嫌伤律，与《偶书》一首驱使草木太多，既有“瘦┺”、又有“绿竹”，尤诮羚痴符也。其二云：“自从畏垒奇庚桑，疵疠今忧民物妨。手版分应投劾去，肘囊未制活人方。晶晶梦痕疑识路，涠涠秋浸欲浮床。贻书曲折烦君意，千里封题远寄将。”《西晚望》云：“江上枫林秋未殷，秋深风物已萧闲。试开北户支颐望，稍见龙眠一角山。”《江上》云：“江上撑空干叠山，江枫吹度暝帆还。浪淘人物前朝去，虎踞龙盘只等闲。”江上枫丹叶渐无，南来日日饭雕胡。只输一事城南社，诗律穷年晚更粗。”以上在于湖作者。

八、癸未春挈眷入都，小住陈汝翼编修处，数遇李莼客户部（慈铭，）貌古瘦。读其为某封翁所作墓志铭，散行中时时间以八字骈语，殆所谓阳湖派体也。汝翼笑言：此莼老谀墓之作，非百金不下笔者，吾则十金以上即售；然价廉市易，有时岁入转多也。时未见莼客之诗，后得刻本，亦未细阅。识沈子培，乃亟称其工。识樊云门，则推服其师等于张广雅。实则清淡平直，并不炫异惊人，亦绝去浙派钉之习。惟遇孜据金石题目，往往精碥可喜。《盂鼎铭拓本为伯寅侍郎赋》云：“桀桀《盂鼎铭》，吴（子阁学）陈（寿卿编修）考已备。侍郎精古籀，抉摘无遗义。我所三摩挲，尤在‘玫’‘斌’字。（铭文‘玫王’三见，‘斌王’一见，俱左加‘玉’字。）于古无可徵，请更对以意。吕谧丁公，《说文》作玎谊。丁癸本殷号，周人始议谧。偏旁随事增，古盖有斯例。唐虞及三代，以玉供神事。大夫有石室，郊宗详其制。王公当用玉，疑非起后世。谧为作主用，加玉所以志。此乃真古文，千钧一发系。寄语一孔儒，桥舌莫诧异。（《说文》所引玎公，盖出《左传》‘徼福于太子丁公’句。许氏序言所称《左氏传》皆古文，其所见作玎公也。”）《齐子仲姜铸二首，为郑盒赋》云：“我读齐缚文，书阙乏左证。独取圣枇字，古谊藉以正。亲砌偶考妣，从女疑非敬。《说文》有枇字，乃训祀司命。此文两皇枇，配祖义相应。（文有曰‘皇祖圣叔，皇枇圣姜。”皇祖又成惠叔，皇枇又咸惠姜’，俱从示作枇。）幸得三代物，可与波长诤。《左传》有声姜，《公羊》乃作圣。圣声字本通，俱从耳能听。（《白虎通》：‘圣者，通也，声也。’《风俗通》：‘圣者，声也。’《说文》：‘圣，通也。’）附会不生国，谧法未可凭。（《周书谧法解》：‘不生其国曰声。’盖不足信。）圣之训为睿，义亦同善令。圣叔与声姜，慈文非假倩。以此裨《雅》说。博按倘非病。”其二云：“齐景赐晏子，邮殿鄙六十。或谓即都昌，先为丑父邑。（本《齐乘》。）此曰陵叔孙，陵疑逢之别。下述侯氏命，赐邑三百室。其外邑又力，加田进以律。比阝独兼都鄙，古文犹可识。（文有云：‘疾氏易之邑，二百又九十，又九邑，与比阝之人民都鄙。’疾氏者，君也；易即锡也；此金文通例。锡之邑二百又九十者，二百九十户也；又九邑者，又锡以十室之邑九；至都鄙者，谓全邑也。）古者赐采地，田与邑殊列。卿田禄万锺，赋禀有定则。邑乃出特赐，置宰守宗柘。用以旌殊功，归老为世及。意者逢丑父，惠叔名是易。故云劳齐邦，子孙食其绩。（又有云：‘惠叔有成，劳于齐邦。’）刻画颇曼患，吾党重盖阙。宝书秦尽焚，《世本》宋又绝。徒抱好古心，展玩三太息。”又《为伯寅侍郎题合钟拓本》一首。甚精霰，因奇字太多，未录。

九、莼客诗孜证亦间有未确者。《新唐书李德裕传》：“始吉甫相宪宗，牛僧儒、李宗闵对直言策，痛诋当路，条陈失政。吉甫诉于帝且泣，有司皆得罪，遂与为怨。吉甫又为帝谋讨两河叛将，李逢吉沮解其言，功未就而吉甫卒。裴度实继之。逢吉以议不合罢去，故追衔吉甫而怨度，槟德裕不得进。至是间帝暗庸，诛度使与元稹相怨，夺其宰相而己代之。欲引僧孺益树党，乃出德裕为浙西观察使。俄而僧孺入相，由是牛李之憾结矣。”而《题宋画香山九老图卷诗》自注乃云：“牛、李党者，谓僧孺、宗闵也。有以李指卫公者误。”不知何所据而云然。张志和《渔父词》之西塞山，乃在吴中，非长江湖北界之西塞山。而《夜过西塞山作》首云：“蕲黄山水窟，夜静烟景迷。突兀见西塞，壁立荒江湄。”末乃云：“玄真不可作，三叹《渔父词。”》似有误矣。是时莼客发武昌，下九江，过安庆，至沪，有《寄张孝达编修》诗，盖张为湖北学政，而莼客客张试院，不久又去也。又《近闻》四首，作于甲寅，乃自注云：“先是贼首洪秀全为其下杨秀清所杀，近闻秀清亦死，则传讹也。”然诗刻于光绪十六年，虽前已写定，何不刊改？亦与自序所云“由家及国，沧海之变故固亦多矣。存其诗，亦足以徵闾里之见闻”者有未合乎？

一○、向只知孙仲容为孜据之学，缄札往来，未询其为诗也。偶至灵隐寺书藏，见书目上有《孙仲容诗》一册。记其《吉日癸巳石刻》二首云：“铭璩宾山迹已芜，空岩马监费传抚。汲中一卷游行传，校得殷周六历无？”“昆仑西母事微茫，《黄竹》歌成已耄荒。不有驿骝千里足，只愁徐偃是真王。”曾刚父《读穆天子传》诗，则谓《黄竹》三章即是悔过之词，所以获没祗宫，途偃不能摇其天下，用意与此诗稍异而较深。

一一、康熙间，桐城戴名世《南山》集之狱，论者之。曾翻其全集中，并无可罪语。或曰以《孑遣录》命名得罪也，或曰即为“南山”之名，取义雄狐，刺内乱故也。然余尝为马通伯跋名世墨迹诗册，乃送其师张相国（英）予告归里者，五言古八章，所言亦太无顾忌矣。首章有云：“一朝远引去，谁得系鳞羽？万族纷皇皇，怅然缅宗主。飘然不回顾，竟还旧居处。”隐言其去之得计，不必枉己济物也。三章有云：“疏逖万里身，清切千门地。譬陟嵩华颠，跬步虞失坠。洪涛履忠信，浮云视名利。息机任其真，当轴奚所累。”明言不去危地，必将得祸；弃不义之富贵，则履险如夷。四章有云：“不知恩宠专，岂恋台衡贵？正延东合宾，忽入东门画。”言见几而作，不俟终日，恩宠虽专，鄙夷不屑，故方登台衡，即求去也。五章有云：“苍发初未改，玉颜况无衰。絷维亦奚为，公去久克期。五年遂前请，放骋如脱羁。”明言致仕并不因衰老，直不屑而已，虽絷维何用哉？律以曾静、胡中藻诸狱，即此已足供锻链矣。

一二、吴梅村《清凉山赞佛诗》五首为前清诗中一疑案。第一首第四韵云：“王母携双成，绿盖云中来。”言董姓也；以下“汉王坐法宫”云云，至“对酒毋伤怀”，言皇帝定情，种种宠爱，以及乐极生悲，念及身后事也。第二首第三韵云：“可怜千里草，萎落无颜色。”言董姓者竟死也；以下“孔雀蒲桃锦”云云，至“轻我人王力”，言种种布施，以及大作道场，皇帝亦久久素食也；未韵“戒言秣我马，遨游凌八极”，先逗起皇帝将远游也。第三首首韵云：“八极何茫茫，曰往清凉山。”言将往清凉山求之，以应第一首首六句云：“西北有高山，云是文殊台。台上明月池，千叶金莲开。花花相映发，叶叶同根栽。”言生有自来，本从五台山来，故亦往五台山去也。自“此山蓄灵异”至“中坐一天人，吐气如旃檀。寄语漠皇帝，何苦留人间”诸句，言来去明白，与山中见此天人，寄语劝皇帝出家，脱屣万乘也。“房星竟未动，天降白玉棺。惜战善财洞，未得夸迎銮”四句，言非光明正大舍身出家，乃托言升遐也。第四首自“尝闻穆天子”云云，至“残碑泣风雨”，言古天子之远游求仙，及佳人难再得，遂弃天下臣民者，以譬实系出家而讬言升遐之事，不然如安南国王陈日博传位世子，出家修行，庵居安子山紫霄峰，自号“竹林大土”者，正可比例也。至“天地有此山”以下，则明言皇帝在五台山修行矣，故有“怡神在玉几”及“羊车稀复幸，牛山窃所鄙。纵洒苍梧泪，莫卖西陵履”各云云也，于是相传为章皇帝、董妃之事。然满洲蒙古无董姓，于是有以《董贵妃行状》，与《影梅庵忆语》相连刊印者。有谓《红楼梦》说部虽寓康熙间朝局，其言贾宝玉因林黛玉死而出家，即隐寓此事者。《红楼梦》中诸闺秀结诗社、各起别号，独黛玉以潇湘妃子称。冒辟疆《寒碧孤吟》为小宛而作，多言生离，而序言“太白之才，明皇能怜之；贵妃可侍，巨可奴”，末又言“旦夕醉倚沉香，诏赋名花倾国。当此捧砚脱靴时，犹然忆寒碧楼否耶”。《忆语》则既有与姬决舍之议，又有独不见姬与数人强去之梦，恐其言皆非无因矣。

一三、近见东有《渔洋秋柳诗注》一段甚详，系清远朱聘三（汝珍）手录曲阜郑鸿旧注，而东加以删削者。援据鲜新可喜，鸿称生长新城，闻于渔洋后人号超峰所述，自足传信。但以余所闻，“南雁”自指南中诸遗老，“西乌”指亭林在山西时，“夜飞”谓暗中煽动，“风流枚叔，回首违心”指牧斋。广雅相国又言山东巡抚署为明济南王故宫，渔洋《秋柳诗》为故王作。大抵事隔二百余年，传闻异词矣。

一四、竹《风怀诗二百韵》，相传为其小姨作者。别有《鸳水仙缘》一小说详其事，闻沈乙菴有一钞本，又为何人持去矣。案竹年十七，赘于冯教谕镇鼎家。冯孺人名福贞，今《风怀诗》云“巧笑元名寿”，则当名寿贞矣。冯孺人字海媛，今诗云“妍娥合唤嫦”，则当字海娥矣。冯孺人生于辛未年，肖羊，今诗云“问年愁豕误”，则当生于乙亥年，小冯孺人四岁矣。其诗云“慧比冯双礼”，则明言冯姓也。诗云“里是碧鸡垃”，则明言宅在碧漪坊也。诗云“居连朱雀巷”，则明言碧漪坊去朱文恪第近止百步也。诗云“次三蒋侯妹”，则明言其为冯孺人之妹也。杨炯《少姨庙碑》云：“蒋侯三妹，青溪之轨迹可寻。”则明言其为小姨也。诗云“偶作新巢燕”，则隐言新就赘也；“何心敝笱鲂”，则隐言齐子归止，其从如水，古者以侄娣从也。诗云“连江驰羽檄，尽室隐村舱”，则乙酉年避兵冯村五儿子桥也。诗云“娇同左蕙芳”，则左思《娇女诗》云“其姊字蕙芳”，言其有姊也。其余“萝蔫情方狎，萑苻势忽猖”，则言年十七时避兵练浦，如蔫与女萝之相依。己丑二十一岁，萑苻四起，乃挈冯孺人至塘桥，所居隘，遂赁梅里宅，移居之，详《静志居诗话》及《年谱》。诗又云“庑改梁鸿赁，路岂三桥阻？孟里经三徙，樊楼又一厢。同移三亩宅，并载五湖航。天定从人欲，兵传迫海疆。为园依锦里，相宅夹清漳”，皆言其离合踪迹，最明者为“练浦一舟荡”句，五儿子桥在练浦塘东也。余非确实可据者，亦无烦牵合矣。

一五、馒执亭《题顾侠君先生小秀野图》四首云：“茂京妙绘无由见，上吉遣图有旧题。（《秀野草堂图》，乃王麓台临董文敏庐鸿单堂旧本。此图则康熙三十五年禹鸿胪之鼎所作。）百四十年池馆尽，落花如雪覆春泥。”“分得昆山宅畔蕉，软红尘土此中消。（竹集有《题副相徐公种蕉图》诗，亦禹鸿胪笔。）定知投辖留宾地，城鼓三严彻永宵。”“古字应须问仲舒，酒龙诗虎剧狂疏。草堂终有归来赋，敢恋清尘第七车。”“小山窠石野王家，清露戎葵隐士花。留取《水屯阝》重写本，（魏坤《水村第二图》，堑城、秀水皆有题跋。）一时佳句满京华。（图首竹八分，小秀野题诗者凡十九人。”）此图乃侠君先生玄孙杏楼水部属题者。余留都下五年，皆寓居草堂，补种桃、杏、杨、柳甚多，朋辈往来，富有题咏，既屡见前数卷中。壬子癸丑，重至京师，屋已归乡人林少顼参事。有《重过小秀野草堂故居和哲维旧岁之作》云：“五载斜街旧草堂。篇栽桃杏共垂杨。坏垣未补犹山色，颓榭全倾只石廊。陈迹履綦尘漠漠，归魂环佩月荒荒。夜阑秉烛分携处，佳句曾劳寄数行。”哲维原作云：“悲烽一夕江关，垂老诗人掉臂还。过客已怜江令宅，坏垣能见翠微山。悬知畎亩终吾事，便惋尘沙未算闲。南望战云初不极，欲移归梦入刀银。”屋后一带高坡短垣，望西山最好。哲维句写得如画，使人讽诵不厌。芷青亦有《腊月二十三日独游斜街花市感赋》云：“为爱斜街特地来，暂凭馨逸洗坌埃。残年雪意连髡柳，小市风光入绮梅。劫后重游殊自惘，花前万念不如灰。草堂旧句吾能记，梦裹春明总可哀。”哲维先有五言一首云：“骄兵堕名城，众志悉溃涣。养癣累百年，积毒快一旦。哀时老词客，归泪进珠弹。翩然别秀野，秋卉若含惋。神州果瓦碎，净土孰可逭？未如卧故山，陶江淼以漫。先生思乡意，不共征雁断。由来骚人厄，八九丁离乱。等身积诗卷，千载足自扦。所怜问字人，跛踵但嗟叹。”此诗送余别草堂归里也。其夜哲维同仲毅来话别，四更始去，余登车行矣，故有“夜阑秉烛分携”之句。沅陵何宝生（荣光）亦有《壬子春暮入都经上斜街秀野草堂怅然作》二首云：“伫立宣南旧寓庐，江山文藻渺愁予。斜街花事残春尽，盼断闽天一纸书。”“杜老哀时事事非，草堂花竹尚依依。问奇莫载玄亭酒，空使淄尘ネ素衣。”因读《馒饥亭集》，补录文端诗，连类及之。

一六、祁文端为道咸间钜公工诗者。素讲朴学，故根柢深厚，非徒事吟咏者所能骤及。常与倡和者惟程春海侍郎，盖劲敌也。《自题馒饥亭图并序》云：“《颜氏家训》：‘吾尝从齐主幸并州，自井陉关入上艾县。东数十里有猎闾堑，后百官受马粮，在晋肠东百余里亢仇城侧，并不知二所本是何地，博求古今，皆未能晓。及检《字林》、《韵集》，乃知猎闾是旧<谷>余聚，亢仇旧是馒饥亭，悉属上艾。时太原王劭欲撰《乡邑记注》，因此二名，间之大喜。’按今太原县，故晋阳也。北齐移晋阳县于汾水东。馒饥亭在晋阳东百余里，当即今寿阳县地。余尝爱其奇字，取以自号，拟筑亭以复古迹。宦游十余年，斯愿未遂。芸皋前辈为写此图，润山继之，遂成二妙，合装长卷，并纪以诗云：‘诛茅何地起三椽？泼墨无心得两笺。画裹似闻人失笑，溪山如此不归田。’‘西华南衡踏碧，医巫闾顶倚松杉。袖中万里青山色，却向秋窗梦驾岩。（寿阳有莺岩，见《隋书》。”）却略岭南堪筑楼同过水小劣容舟。如何一片团团月，祗为行人照马头？（‘马头惟有月团团’，昌黎《次寿阳驿》句也。’）‘拟乞闲身奉板舆，太行云下有吾庐。问奇便学王君懋，盘肉都空且著书。’”又《春海以山谷集见示》云：“胎骨能追李杜豪，肯从苏海乞余涛。但论宗派开双井，已是绥山得一桃。人说仲连如鹞子，我怜东野作虫号。蝤蛑瑶柱都尝遍，且酌清尊试茗醪。”《自题馒饥亭集》云：“规抚《台斋集》，仿佛鲒亭。奇字得《家训》，故乡存地形。诗名卑不称，宦味老曾经。娩鬼香山社，闲吟任醉醒。”首二句可谓拟必于伦。《望庐山》句云：“有如蒲坂道中看太华，三峰飞影过潼关。黄河曲折走关下，亦如大江横锁浔阳间。”元遣山《论诗绝句》自注有云：“柳子厚，唐之谢灵运；陶渊明，晋之白乐天。”回环比拟，异曲同工矣。

一七、程春海侍郎肆力为诗，多于句调上见变化。如《澧州》云：“当夫昏垫际，悔不疏瀹早。及夫洒澹后，晏坐食新。”《赠王大令香杜兼呈邓湘皋》云：“吾拜先生笔，欲作每箝口。吾拜邓子诗，握管辄棘手。”《赠沈栗仲》云：“恨君不识袁孝尼，恨我不识元鲁山。”又“进观君艺何ょ斓，能诗画书弈剑丸。所可测者器数间，不可测者海波澜。”《送张石洲归里》云：“记衰时多误，君去谁予诤？解创私自喜，君去谁予证？”《乙未春闱知贡举作》云：“其学有马郑，其文有班扬。不乃命世才，借文为梯桄。不乃福果人，其文无短长。”《邗沟舟次》云：“月饮更诗饮，絮语到夜阑。忽然几席近，忽然海天宽。”《大庾岭》云：“谁其凿此张子寿，谁欲塞此丞相嘉？”《送季高行》云：“几年谒帝承明虑，几年手把种树书？几年丸涕伏垩室，一日作赋凌空虚。”又“傥喜博观拓眼界，则有群玉琅环居。倘喜射生战禽兽，则有惊翎金仆姑。”《澹岩》云：“左揖元道州，右揖柳柳侯。兹岩者不得两先生姓字留，得无草木含泣泉石羞。两先生者不得兹岩游，得无神物惜悭其求。”《婕亻予玉印》云：“得无纤指亲控搏，金霞帐底月蛤圆。得无擎此掌中看，夜光珠照肤体寒。得无佩此来珊珊，可怜姊妹承恩欢。”

一八、春海诗用典亦间有误，如云：“袖《易》瓠本称宋初。（自注：是日携宋椠单疏本《周易》。）”然瓠本乃葫芦中《汉书》也。亦有过喜用典者，如“却笑雍通梨栗后，但能舁得竹萌车”，“竹萌”，笋也，见《说文》，谓渊明儿子舁篮舆也。然真┺岂可作舆舁哉。

一九、七言古，柏梁体十之八九，否则提韵，否则转韵，实学山谷者。七律多涩体，如《渡淮》云：“遂磨洪泽而东镜，似筑深江以外墙。”《氵郭水道中》云：“用世岂徒统，持身安得橛株枸？”伯严近体多学此种也，如《喜雨》云：“得酒千花醉，逢春万病回。”《题陈锡先生手稿》云：“明诗扫地锺谭出，谁挽颓风说建安？却爱闭门陈正字，清如郊岛创如韩。”则清真矣，“清如郊岛”七字似今日作诗正则也。又句云：“王屋山头频弭盖，天都峰顶镇街杯。”视荆公之“庐山南堕当书案，湓水东来入酒卮”，不能无鸿乙之分也。

二○、先伯兄木庵先生善说杜诗，不下百十则。尝谓“莫厌伤多酒入唇”之“伤”即《孟子》“伤廉”、“伤惠”之“伤”；“伤”字乃对得上句“欲尽”之“欲”字。向来含混读过，不求甚解矣。“意匠惨淡经营中”，王阮亭改作“经营成”，论者以为点金成铁。然须知少陵无一字无来历，“经营中”三字实本古乐府“小立经营中”句。“寡妻群盗非今日，天下车书共一家”，“寡妻”如何与“群盗”并举？盖即“喜心翻倒极，呜咽欲沾巾”意，不觉其口号之语无伦次也。然亦从《大雅》“刑于寡妻，至于兄弟，以御于家邦”翻出来，至爱者寡妻，至恶者群，举其两极端言之耳。先生懒于著书，所口说过而辄忘，多无从记忆矣。余亦言山谷之“商略督邮风味恶，不堪持到蛤蜊前”，前韵似凑，不知古人以物送人，必有一物居首。弦高牛十二犒秦师，以乘韦先。“蛤蜊前”之“前”字，即“乘韦先”之“先”字；少仪之“乘壹酒束修与犬”亦是也。先生极以为然。

二一、节菴在官，喜说忙，又喜作整暇。辛丑冬从西安归，问余近作，写数首示之。除夕忽来数笺，各下评语，多当者。《秋夜读杜工部孟襄阳诗》云：“豺虎冤魂滞北方，东南魑魅亦猖狂。一家转徙空皮骨，百折乖张有肺肠。岂敢妄为杜工部，祗堪归作孟襄阳。尚疑疏雨微云外，松月虚窗梦未凉。”评云：“是作家。”《思归》云：“买田阳羡愿真违，数亩陶江亦未归。海上牧羊公等在，（通州垦牧公司，所知多入股者。）山中种橘老来肥。劳生天岂容高枕，乱世人尤贱布衣。文字倘关忧患事，姓名粗记已全非。”评云：“用笔转折自如。”《寄菴》云：“一年一度到林亭，真共摊书就绿阴。草草归人如过客寥寥旧雨对开襟。荒江月黑篮舆滞，浅渚潮生短棹临。少待躬耕全性命，望衡渡沔是初心。”评云：“收二句感深言不尽，‘草草’二句稍快，因下二句已是叙景。”《李亦元寄诗一帙，属为评定，中望帝、湘君二首为最》，（诗已见卷七。）评云：“才调缤纷。”《题易实甫魂西集、戏效其体》，（诗已见卷一。）评云：“妙妙”。《赠周彦升》，（诗已见卷四。）评云：“员适。”《苏堪书来屡以诗老相称奉调》云：“往日钱蒙叟，论专睨昔贤。八闽推许友，一老自松圆。来往如吾子，风流易浪传。空怜布衣士，头白未归田。”评云：“拟赠一‘蓄’字。”《作货币论一卷刊之，戏成示苏堪》云：“多事纷纷怨孔方，求田问舍赖依强。归山何与江神事？要敬钱神一办香。”评云：“得‘直’字。”《出门望隔江山色》云：“郭东郭西樵何有？山北山南路未无。今岁东风真著力，居然绿意照江湖。”评云：“可入《万首绝句》。”

二二、余居武昌时，有所作必示苏堪、子培，必加评品。《雨后同子培、子封对月》云：“此雨宜封万户侯，能将全暑一时收。未知太华如何碧，想见洞庭无限秋。”子培云：“真是香山风味。”《再答子培》云：“药裹书签拉杂携。草堂犹似蜀都西。未遭田父缘多病，屡简吴郎益旧题。坐黑晚窗思写远，吟黄秋叶纸凄迷。因君老屋横街语，预想京尘忆印泥。”子培云：“事理相扶，昭彰朗彻，讽咏再三，不能去手。雨窗沈闷，欲继雅音，而抽思不续。”《次韵答子培》云：“凭余自写陈居士，步屦频来不┺将。入室屡呼无门者，借书私喜有诗藏。长江见白难为客，东野于韩讵在旁？随意恣谈鼓坐久，累君烟月受清凉。”子培云：“生劲乃类文湖州，笔妙真不可测。”《冬述》四首，（诗三首已见卷一。）子培云：“别具町畦，亦以此法得一长古。”《二月移居水陆街二首示子培》云：“移居数数太无端，爱此庭中众绿团。藤架方春筛月朗，鹊巢经岁避风寒。（墙外大白杨树，上有大鹊巢。）一襟幽思闲抛惯，十扇明窗晏起难。衡宇初望君不驻，只应携卷树根摊。”子培云：“‘十扇’七字斩新。”其二云：“一亩荒园故足窥，不如园裹即书帷。（故居有空园，纳凉最宜。）绿苔生榭宜铺板，汲井当门待插篱。借荫喜分邻树美，伤根悔把旧花移。落帆黄鹤三年共，细菌寒匏欠夥颐。”子培云：“真北宋人语，王梅间左挹而右拍矣。’以外诗长者均不录。



●卷一二

一、余生平论诗，稍存直道，然不过病痛所在，不敢以为勿药；宿瘤显然，不能谬加爱玩耳。至于是丹非素，知同体之善，忘异量之美，皆未尝出此也。孙师郑不厌其严，冒鹤亭则恶其刻；甚者丛怨成陈，十年之交，绝于一旦。故《诗话》之作，迟之又久而不敢出也。

二、昔魏丁敬礼尝求人定其文。唐牛奇章文字尝被刘梦得涂窜殆尽，厥后二人相见，欢好如故相识。陈菴诗成，必与余兄弟商榷再四，虽不尽舍己从人，固今之丁敬礼也。郑苏堪有诗稿—卷，为余少时所嗤点，或窃以献诸苏堪，苏堪鄙其人，转以告余，又今之奇章公矣。樊樊山有赠余诗，皆极相引重。余送行诗有云：“樊山为政如为诗，敏捷变化无不宜。”和韵诗有云：“三家才调偏欧北，万首侯封羡剑南。”前诗固董仲舒所云“为政不行，甚者必变而更化之”，太史公所谓“善者因之，其次利道之，其次教诲之，其次整齐之，最下者与之争”者也。后诗则公诗集自叙言少为诗，爱袁、赵而不喜蒋，余谓近袁尤近赵也。不知者以为有微词，大误矣。

三、瓯北言元遗山才不甚大，书卷亦不甚多，较之苏、陆，自有大小之别。然正惟才不大，书不多，而专以精思锐笔，清链而出，故其廉悍沈挚处，较胜于苏陆。余尝谓苏堪诗七言古今体酷似遣山。瓯北说虽不尽然，而可为断章之取。至于五言古，则非遗山所能概者矣。几道告余，或以此言告苏堪，藓堪颇愠。余素信苏堪不以人言臧否为意。况遣山固郝伯常所称“歌谣跌宕挟幽并之气，高视一世”，《金史》本传所称“奇崛而绝雕刻”者乎？偶以几道言问苏堪，答书略云：“兄前叙吾诗，许与已觉太过，刻后自视，殊有不惬处。奈何不许知者之评鹭乎？仆虽不德，然恩怨恢疏，不介于抱；至友朋相爱之情，则老而弥笃。知我有几人，岂吾所忍怒哉？”此真苏堪平生之言，敢信其久要不忘者也。

四、周松孙学部有《作诗久不进，书此自勉》云：“少时见人所为诗，心不知好姑效之。棘头攒刺连纸是，丑绝自防人嗤。后乃稍稍敢放笔，涂抹点窜矜多姿。徘徊滥靡所弃，四顾何趾心然疑。迩来忽复不自量，欲以难苦争恢奇。退之子美不可曦，宛陵介甫吾当师。头摇如风两目直，兀坐戟指日冥追。三年不得一句似，举鼎绝膑将谁欺。愤之乃欲都不作，无事仍当持酒卮。京师酒价旧数倍，吾穷取适惟诗宜。圣云好者不如乐，吾将白首以为期。”能达己意，是曾用功于宛陵者。松孙由庶常改刑部，又改县令，其师荣协揆又调之入学部。荣去，郁郁不得意。嗜酒，饮辄醉骂人。余尝以未称其诗遭骂者，笑置之，醒而戒其勿然。卒病酒瘵死。“头摇”句自写其状逼肖，每见其饮醉则两目直而骂坐矣。

五、林赞虞侍郎好山水游而不为诗，惟记送江杏屯阝侍御归里有二绝句，次首云：“我亦当年柱下官，封章无补泪丸澜。送君犹自增新愧，两载曾容负豸冠。”盖杏屯阝以御史逐回翰林院本衙门，赞虞亦由翰林为御史，言事屡触孝钦怒，传旨严加申饬，然未被逐，故云。

六、郭春榆侍郎（曾圻）亦有送杏二律，惟记中二联云：“初衣一赋今方遂，谏草无私那用焚？姜桂性成生自辣，鼎铛耳在讵无闻？”“姜桂”二句移不到第二人身上。春榆闻尚有《绿净亭》及《检书》各古体甚工，惜未见。

七、友人诗句有零星一二语足供采录者。施仲鲁（蝰）别十余年矣，忽遇诸涂，则方由津至都，忽忽立谈数语，约彼此相访。不数日奇来一笺，言抱病回津，赋诗留赠，锻链未成，只得两句，云：“尽纳宫商归变徵，谁将哀怨付诗人？”殆谓所纂《诗话》，少取欢娱之作也。

八、王捍郑太守（仁俊）著述等身，长于辑佚之学，最善者为《辽文萃》、《西夏文缀》。余与乙庵促使付梓。今与《唐文粹》、《宋文监》、《元文汇》诸书共有千古矣。闲喜为诗，有《集石鼓文寿易笏山先生》四言十首，工巧雅切，奈籀文僻字，多聚珍板所无，难于排印。惟记有断句十字云：“吴楚两存古，江湖一散人。”可作君斋楹帖。盖君本吴人，时湖北、江苏各创设一存古学校，皆君总其教务也。

九、陈季咸孝廉（熙绩）为诗喜学今乐府，余语以此体难于出色。丧耦三十年不续娶，久客京师，尝作《春愁曲》，只记末二句云：“影妻椅妾不胜寒，犹有盆梅慰幽独。”写出岑寂况味，用事雅切异常，是《中晚唐叩弹集》中语。

一○、苏堪堂弟棕龄（缪）尝蜀游归，贫实几不能自存，老屋两三楹，花木萧瑟，顾孺人，弄稚子，夷然久之。喜为诗，有《风雨后庭竹尽折感作》云：“疾风驱云若排山，鸣条嗷窍夜益顽。沛然甚雨更助虐，漏床穿屋如悬湍。庭前丛竹正娟绿，一夕摧杀无完竿。秋来正望摇明月，卧看疏影筛金屑。岂意狼狈乃至此，嗟汝太刚那不折？收拾枯朽天墨色，坐念饥凤来无食。”又赋余庭中小池云：“至人嬉以天，遨心在物表。馄溟与蹄涔，得意遗大小。先生息踵徒，闻道早如嗷。世乱矢挂冠，归山谢尘扰。居有宅一区，人力更为沼。巛合匠制，种竹俯寒浏。倚栏饵游，意睨傲蒙叟。鄙夫翔榱题，视此得无丑。月明吾能来，监止所获厚。”前诗讬意甚高，不必定效杜陵之大言；后诗亦居易素位之旨，勿徒作蒙叟齐物观也。

一一、曾幼荃州佐淞，次公尊人也。工填词，诗近九僧、四灵。有《春日感怀》云：“野棠花落怅春残，不定江天暖复寒。乳燕鸣鸠都嫩散，琴歌酒赋久阑珊。感时颇有风人恨，惜别能无独处叹。自是因循辜绿鬓，生涯忍向镜中看。”句如《斋居》云：“寒人残灯裹，春深破梦中。”《杂拟》云：“流莺期不来，芳草长无数。”《集远翠轩》云：“清漪潋影平过桨，晴翠当轩远接城。”晴云：“云意澄夕霁，山光增暮晴。”《复雨》云：“峭寒欺薄袂，断梦窜重衾。”《即事》云：“寒虫与灯语，落月为人迟。”又“病骨经冬峭，诗心入夜危。”《梅》云：“枝高都不见，时有暗香来。”

一二、高逋村有《春闺杂诗》二十四首云：“梨花如雪雨跳珠，翡翠帘低锦炕铺。倦到海棠弱到柳，轻寒剪剪拥铜炉。”“宿雨才收晓色匀，滚球不起落花尘。月华裙底青青草，印尽残红损绿茵。”“二分阴霭一分晴，窗眼无尘障水晶。脂粉慵施掠双鬓，不教鹦鹉唤声声。”“点点泥痕柳絮沾，新裁缟袖护葱尖。无端贪看双飞燕，半卷花阴上竹帘。”“病柳难禁碎雨零，护花一路尚金铃。如何帘箔笼鹦鹉，禅语喃喃学诵经。”“佩佩睡脸小桃酣，玉镜斜临笔自拈。莫把双眉夸夫胥，今宵新月恰初三。”“晓窗暖日影全沈，绣到鸳鸯懒度针。闻道海棠开欲了，绿章何事乞春阴？”“诃子新裁半臂长，芙蓉秋水发幽芳。凝脂洗罢春才暖，好整裙衫细理妆。”“桃花门径日初斜，好事春晴说在家。情分一般如姊妹，纤纤玉腕自烹茶。”“我来犹是笑拈花，两颊芙蓉晕断霞。鹦鹉无端呼客到，累伊莲蕊罢趺跏。”“浅浅鞋拗月半镰，凌波锦裹玉双尖。踏青肯阻西湖路，一带湔裙水正添。”“重帘不卷拥诗瓢，宝鸭香微镇日烧。斜掠臂金研花露，几行新墨上鲛销。”“等闲梳洗罢春潮，万紫千红少助娇。拣得好花偏并蒂，剪刀未下已魂销。”“金钗未拔亦何为？容易花前捧玉卮。载酒不关春问字，泥他夫胥教填词。”“酒痕半袖奈花黏，燕子归来不下帘。斜展罗衾轻卸帐，玉郎沈醉梦初甜。”“昨宵已彻却寒帘，衫子冰凌浅碧箝。垂到肩来削到背，吴棉半臂不教添。”“春晴十日减余寒，丁字帘低亚字栏。玉立亭亭花外影，短墙新粉倚琅。”“夜深犹是说看花，一榻临阶锦褥斜。半颊小桃偏拥月，不教罩粉已飞霞。”“悬枝晓露讶新晴，履迹苍苔步步轻。遣却翠翘无觅处，柳阴挟弹打流莺。”“花前环佩响玲玎，八幅裙拖九子铃。汗脸几行红杏雨，秋千庭院草初青。”“柘枝亚字掌中娇，素袜风生恍九霄。双袖落花新上烛，玲珑子怯春宵。”“酿得余寒忆昨宵，水晶帘下掠双髫。无端私语偷鹦鹉，玉镜春生两颊潮。”“却抛火研小窗西，春暖临池墨易齐。不为冻毫偏耐啮，玲珑玉斗瓠犀。”“碧栏干外品群芳，一捻残红恰罢妆。领取花香与粉气，些些消息要平章。”《留春词》集句云：“碧桃花下美人过，朱颜减尽鬓丝多。留春不住登城望，头上花枝奈老何。”“杜鹃夜半犹啼血，春风得意马蹄疾。别意与之谁短长？吴歌楚舞欢未毕。”“真态生香谁画得？惟有相思似春色。月明花落又黄昏，欲往城南望城北。”“黄莺住久浑相识，知君对花三叹息。未到晓钟犹是春，主人有酒欢今夕。”以上诸诗皆君十七岁时所作，置诸《香草笺》中未能尽辨，不为不早慧也。

一三、先室人在日，取《真诰》说，颜所居曰“萧闲堂”。丁未八月，室人既逝，岁暮不可为怀，成五言长律三百韵，叙述生平，名曰《萧闲堂诗》，以多为贵，盖元、白、皮、陆以来所未有也。杨昀谷题诗后云：“蕉萃潘郎苦费辞，萧闲堂上梦离离。百年几日容孤卧，四海何人解《五噫》？老去情怀原作恶，病来歌哭总成痴。浮云遮断三生路，木叶安心恐已迟。”樊山题后云：“三笔今为无价宝，五洲君是有心人。福州绿荔惟存液，相府红莲为写真。（君客冰师幕最久。）对剔秋檠商汉学，强扶衰鬓阅京尘。哀蝉一诔三千字，岂独能伤奉倩神？”又有一首云：“想见拈髭暝坐时，年华覆水一灯知。双携京国愁奔命，三首河阳岂费词？前阁暗香闻故故，斜街残日过迟迟。寻常文  字能哀感，此是春蚕百转丝。”诗极工，末不署名，不记何人之作矣。苏堪亦有五古一首，稿佚不可得。柯逊菴抚部（逢时）寄挽二章云：“小劫人间五十年，寻常了却向平绿。孪孪共命迦陵鸟，黯黯伤春蜀道鹃。笺注稿留中垒传，（著有《列女传集解》十卷。）仪容典淑女师篇。鸿妻莱妇同高躅，多恐清言逊此贤。”白云黄鹤往辎骈，往日清游付杳冥。梦室流芳遣挂在，妆台耀首宝钗停。些辞闻设闲安家，神术谁通髻仿佛灵？凄绝落英秋菊尽，西风催制瘗花铭。”数诗皆古人所谓工于哀挽者。此外强菴、叔疋、仁先均有替人垂泪之作，已见前数卷中。柯诗用《楚词》“像设君室，静闲安些”语，实甫挽对亦用之。而先室人既号道安室，又称萧闲堂，“闲”、“安”二字殊巧合信也。

一四、近于石遣室前凿小池，同人多以诗落之。梅生云：“旧梦街西忆绿漪，芙蓉烛底露华滋。未忘舍宅名萧寺，犹为悲秋赋《小池》。量水恰容双照影，戴花无复一开眉。吟魂可似床间月，来与初寒慰掩帷。”直是补作一首挽诗，余有《小池赋》，末段皆伤逝意也。

一五、黄陂萧北丞（延平）精医学。余居武昌时，妇病屡濒于危，皆服北丞方而愈。有《同陈士可游洪山谒岳罗二公祠》云：“长江蜿蜒赴鄂渚，黄鹄龟山为门户。上游形势控三吴，武昌重镇雄终古。洪山蟠亘城东隅，屹然屏障奠名都。衡岳匡庐壮南服，此山虽小足与俱。凡物扼要不在大，寸辖能转千里车。洪杨当日窥荆楚，揭竿狂骤如风雨。罗山辍讲起湘乡，纵横扫荡趋武昌。扼吭先据兹山颠，驱贼猛著祖生鞭。岂知困兽犹能斗，飞炮直中脑血鲜。裹创再战势愈厉，一身虽创一军全。归来握手呼润芝，难纡楚患堪嗟咨。存亡呼吸神明定，临危一语不及私。惟公讲学宗先儒，知止数语即阴符。道学久为世诟病，奇功一雪儒生迂。南皮夫子表精忠，特崇庙貌钦英风。前有作者岳少保，智勇节义将毋同。迩来世事愈变幻，长鲸环噬相争雄。《洪范》六极一曰弱，欲延国脉难为功。儒者至精为兵事，休矜小技工雕虫。壮哉二公留浩气，与山永镇东门东。”颇觉直干少支蔓。

十六、余尝欲缉古今人诗，翔实地理形胜，而诗句又复雅驯者，汇为一编。庶山川能说，登高能赋，兼《毛诗传》九能之二而有之。近见志伯愚都护锐《廓轩竹枝词》一卷，自张家口至乌里雅苏台，详其山川道里形势风俗者凡一百首。林葵云解元传甲自榆关至卜奎及所历黑龙江省山川形胜，有七言律若干首；郑星帆孝廉祖庚自夏口至芦沟铁道所经山川形胜，有七言律五十首，皆可称翔实，诗复雅驯者，惜多不胜录。星帆诗如《武胜关》云：“五载重过武胜关，飞车穿入万重山。浑忘冥呃称奇险，（亦作耶厄黾塞，今平靖关。轭、辕、隧三关总号城口，即史皇及司马戍所塞者。）直使方城付等闲。（荆豫界以北岭古曰方城，内方即三关，西通幡冢、荆山，南抵大别、小别，外方即三鸦，西连太华、熊耳，东尽桐柏、陪尾。）大隧尚分荆豫界，直辕宁阻往来艰？义阳三戍今何许？（宋改义阳为信阳。）从此东篁使辙环。”《信阳州》云：“淮水东来第一州，长途凿岘速驰邮。（梁曹景宗等救义阳，次凿岘。）光黄绾毂交西道，襄邓名城逼上流。两戒山川收楚尾，三关形势抗延头。（田益宗谓与南齐对抗延头，十旬必克。黄陂有延头戍。宋戍主光顺之执谢晦处。）六朝重镇千秋话，申息纵横失故邱。”句如《孝感》云：“衣痕白雁开前雨，（白雁关，古直辕；黄岘关，古大隧。）梦影黄茅岭外笳。”《汝宁驻马店》云：“鸡唤汝南宜月旦，鹅鸣洄曲又晨垌。”《郾城》云：“浅草平原过召陵，林端修路远如绳。征羌城毁忘瓜戍，讨虏渠湮废稻塍。”《临频》云：“受终坛坫遗繁镇，骂坐宾朋累颍阴。故址豢龙怀古梦，荒亭皋鼹悔兵心。”《新郑》云：“有熊故土肇轩辕，自合无玑怆旧藩。”又“洧荡双泊仍林渚，桔秩重闺付邑垣。”《郑州》云：“京索合流遇难堞，项刘画界记鸿沟。”《荣泽》云：“乘轩鹤怨懿公旗，挑敌弧张魏麋。城北盟台谈践土，河阴运道读残碑。今无济隧潴荣播，旧剩梁沟灌堰陂。”《广武山》云：“东广武连牛峪豆，大敖仓纳石门禾。”《亢村新乡道中》云：“嘉首获闻中乐里，纣戈倒向北延滓。”《淇县》云：“黑龙泉绕灵山树，黄雀桥临荡水波。”《县》云：“重兵侈说壁黎阳，万古枋头百战场。就食多依徐世积，观河争避李同光。”《汤阴》云：“伏道北驰商芰里，宜沟西入赵中牟。”《彰德》云：“九军节使无坚垒，八斗才人出帝家。”《临洛关》云：“东阳万甲廉颇垒，北鄙双屯建德城。”《顺德府》云：“凝脂偶咏蛮宫妹，避面争传汉苑人。早见宗盟忘卫毁，休嗟夷祸煽张昼。”《内邱》云：“百战石门争险要，千秋氵氐上感恩仇。”《高邑》云：“钜鹿薮襟宁晋泊，钓鱼盘对广阿楼。”《元氏》云：“峪窥青草通灵画，岭隔黄沙近赞皇。”《正定》云：“成德曾劳韩愈谕，镇州不见杜威奔。”《望都》云：“两源合入龙泉淀，八渡增修马溺关。”《定兴》云：“祁关呜咽遒阑在，拒马苍凉易水空。”《涿州》云：“如画人家图督亢，入山残照隐楼桑。”置诸陈独漉、赵瓯北集中，殆不能辨。星帆熟史学、舆地，在闽中各学校充史地教授有年，口讲指画，了然可听也。奎云诗未奇来，《廓轩竹枝词》当细采之。

一七、近人赋诗之速者，樊山、实甫外，有伯严、尧生。二人诗格不相同，与樊、易尤不相同，其为速则同。尝见伯严遇有燕集，于一夕间以七言律篇赠坐客。尧生尝与菴、昀谷、余数人联句，往往占句独多。昀谷改官将之蜀，君成《竹枝词》三十首送行，专写入蜀山水自鄂渚至成都者。余爱之，请君书一横幅畀余，君立增首尾四诗为赠云：“石遗老子天下绝，谈诗爱山无世情。大好金华读书处（伯玉），闻风心到锦官城。”“送客魂销下里词，故人杨子最能诗。迟君一纵巴山棹，细雨迎秋唱《竹枝》。”“千山万水三生约，好句亲题送子云。西向定将人日报，草堂花发最思君。”“水驿山程约略齐，并应渔具手中携。闲吟为伴陈无己，一夜乡心绕蜀西。”次日见君送行诗又增为六十首矣。余梦想蜀游，未知此生能到否，尽录之，以当《入蜀记》读也。“心感中年别故交，一官如芥共堂坳。西行却有高僧意，万水千山自打包。”“十载东方鬓已新，散原无阁筑延真。扁舟此日还为客，满眼江湖绿恋人。”“身外残书塞两扉，一舟摇入海天微。轻装稳压彭蠡碧，头白匡山话早归。”“日照香炉生紫烟，知君于此漱瑶泉。醉中一浣银河笔，大瀑如龙落九天。”“老爱山房听雨眠，送君心已到开先。此中禅味分明在，落月东林去眇然。”“一月出山天色晴，中秋夜泊九江城。思君不见桂花发，水上之官明月生。”以上送昀谷先过家江西。

一八、“路转樊山树树秋。维舟汉口又沙头。彝陵访过欧阳迹，一路猿声送峡州。”“西陵水色胜新安，朝暮黄牛上峡难。人在空龄歌一曲，雁声遥应第三滩。（空铃峡上即晋时新崩三滩也。”）“小泊香溪到玉虚，洞中垂乳是仙居。只缘心上明妃在，水味浓香满《汉书》。”“屈原庙前枫叶红（归州），平明打鼓上巴东。秋风亭下香火绝，手板无人谒寇公。”“巫山峡影玉清泠，人在冰壶一色青。水响猿啼神女怨，云晴雨淡楚王灵。”“巫山窈窕复玲珑，墨作围屏玉作峰。一镜桃花低绿水，瑶姬写影在当中。”“缥缈巫山十二峰，晴峰奇秀雨峰浓。美人峰更薰香立，如此巫山愁煞侬。”“一舸瞿塘日易西，峡门盐甲与天齐。千秋杜甫吟能健，白帝城高接滚溪。”“汉主征吴此路迥，连营一蹶使人哀。三分不续高光业，八阵遥当滟堆。”“云安县前江水春，桓侯庙裹早梅新。盈盈石上浣衣女，何处凌波无洛神？”“燕宠峡转渐安流，南浦人烟出万州。风便南宾三日到，翠屏山向白公楼。（南宾今忠州，翠屏山有陆宣公墓，隔江即香山楼。”）“平都古寺风泠泠，（今部都。）山木入天扬翠旖。仙人一去鹿无迹，日斜山鬼下空庭。”“黄草峡晴鱼翠飞，渔人支网石梁归。山花红入半江水，溪女采花歌翠微。”“水折山纡一道青，春来巴峡满啼莺。王维此地会经泊，际晓吟花忆上京。”“巴山行近子规啼。巴水三回折向西。巴曼墓随荒草合，李严城枕石峰低。”“浮图大势壮江州，二水朝天抱郭流。报赛无人寻禹庙，乱烟笼树满夷楼。”“天晴三日出渝关，千里龙泉始见山。日与稻田高下转，人疑桑墅有无间。（周孝怀观察劝蚕桑之业，期五年后岁增千万已上。”）“行尽青山见锦城，菊花天气雨初晴。马头树色殊秦栈，大野青浮一掌平。”“一担行囊半担书，争看太守到成都。知公公事崔丞样，首问青城次桂湖。”以上送昀谷由湖北至成都。

一九、“九天开出一成都，华屋笙箫溢四隅。半壁由来天府重，独怜刘禅是人奴。”以下说成都以及蜀中所有可游之地。“张仪城接文翁室，逸少驰心广异闻。不到成都争识得，当炉人有卓文君。”“少城花木称公园，冬日红梅夏日莲。莫向武担寻石镜，摩诃池水亦桑田。”“自古成都四大寺，北门昭觉树参天。老僧会得涪翁语，花气薰人欲破禅。（寺僧取妻生子，更主娣侄以从。事发到官，自称无后为大也。”）“角巾闲访二仙菴，斐冕交情问古橹。不为遨头向花市，古来名士爱城南。”“城南水竹最清晖，处处丛祠白鹭飞。前岁梅花三度宿，令人心淡不能归。”“青羊一带野人家，稚女茅檐学煮茶。笼竹绿于诸葛庙，海棠红绝放翁花。”“春水香流万里桥，枇杷门巷倚桥高。井泉艳过花笺色，便恐桃花是薛涛。”“周子能官爱草堂，蜡中题壁赞公房。两年不见头增白，每对桃花忆故乡。”“万事由天守一迂，春来花鸟觅屯阝沽。闲行泥饮遭田父，为道耕田识字夫。”“老爱耕田访桂湖，升庵遗迹重新都。桂香浓到中秋夜，历历湖边坐酒徒。”“便道寻秋灌口凉，淘沙作堰岁功长。伏龙观裹江声发，玉垒天晴一望乡。”“天师古洞艳山名，第一江源了上清。仙迹试寻银杏古，白云红叶画青城。”“锦城东下路萧然，九眼桥南绿接天。两岸渐多黄竹子，女儿耕得华阳田。”“江口彭山百里程，鹭莺飞处问滩名。水天一色玻璃碧，风荡渔矶作玉声。”“眉州纱谷拜苏祠，  红映荷花看打碑。（媛雯诗。）一雨中岩山尽活，绿波浮动一蟆颐。”“平羌风草媚于兰，绿净无人守钓竿。一逻龙泓山似玉，玉人临镜扫眉看。”“渔歌袅袅荔枝楼，汉代犍为定此州。人爱陆家官味好，江心一点画乌尤。（太夷甚称放翁嘉州诗。”）“乌尤山是古离堆，氵未水沙明一镜开。竹外三溅九秋色。劝君莫掉酒船回。”“船头掠水乱鹰飞，古佛凌云坐翠微。人说海师遣蜕在，树头依约一僧归。（像高三十六丈。”）“高望山前宿雨收，夕阳如画满城头。雁声摇曳江天远，人在西南第一楼。（石湖语。”）“斑竹湾头客散迟，小船炊火集渔师。西行是入氵我眉路，一角篱花露酒旗。”“观音一石水争波，此地铜河入雅河。石外豁然平野绿，桃花源裹得春多。”“傍竹人家尽种蔬，石边蛮洞是秦余。萧然一灞乡风异，儿自耕山女读书。”“五里沙原尽虎头，水乡一族占林邱。枣林桑墅看逾好，风物依依似郑州。”“青衣渡口饭苏稽，竹绕行人百鸟啼。何处藐姑临水立？仙山青玉出城西。”“符文一水似江乡，麦草青青菜子黄。老忤陈登求下策，氵我眉山下问山庄。”“南安四徼近乌蛮，地势东来半土山。两日行程查宋到，山城过雨百花开。”“余家荣县水田西，春至秧痕一剪齐。故老若询游宦味，只应留舌示山妻。”“山妻一岁隔幽明，少妇娇儿白发兄。君傥到门应忆我，孤云落日话京城。”“古洞青阳九夏幽，昔年携史洞中游。故人若听重阳雨，野寺丹黄树叶秋。”“秋雨重阳最忆君，两家风土各知闻。何堪八载长安住？水驿山程梦子云。（交君始癸卯。”）“故人王相临边久，莫为浮云叹此身。坐与岷氵我为地主，当年扬马是州民。”“雪山西望苦边筹，落日何人不旅愁？临别慰君还一笑，诗人谪宦比黄州。（漱唐语。”）“万山一一来时路，尽谱乡心上《竹枝》。从古诗人多入蜀，花潭杜老望君时。”

二○、蜀人向楚，尧生诗弟子，年少清才，气味如醇醪。有《思归》一诗云：“落尽杨花满御沟，不堪乌梦忆延秋。周章小智还匡国，陶令高歌且倦游。腊至怕闻三虱讼，朝来谁为众狙谋？浔阳自有人间世，浩荡乾坤一白鸥。”读之使人惘然。

二一、刚甫《花朝江亭谯集》云：“疲蹇倦皇路，游遨欣近郊。所思缓郁纡，得闲轻脱逃。兹晨始妍暖，条风递林梢。旷朗兀崇基，楼冲秘神皋。远瞩春稍稍，侧听鸣交交。招邀饮文字，酌略窥夷巢。履迹岁既深，颠毛时屡搔。浮沈悯虑新，迁斥嗟物劳。适道贵无违，委心信所遭。怅望斜川游，流连步兵庖。谅无自调情，且进杯中醪。”《清明日同社约访万柳堂遗址，予到迟社散，僧方掩楼扉，独自登楼凝望，苍然晚暮矣》云：“旧栽杨柳半成薪，惭愧寻枝摘叶人。异代同时俱怅望，良辰佳约阻逡巡。固知万事欢难并，却恐孤游迹易陈。独立小楼无可语，偶从暝色得清新。”《法源寺丁香花下》云：“军马寻常去殷辚，春光报答果何曾？千年战伐空陈迹，满眼芳菲似中兴。忙裹偷闲宁惜醉，花间著语故相矜。沈沈万念旋生减，娩尔东廊扫地僧。”《送杨昀谷》云：“昔贤每惜中年别，此地曾闻大隐居。扣箧待商扬子字，经时迟枉阮公书。固应不寐宵频起，却悔相过近较疏。寥落故人今可数，秋风庭树意何如？”《花朝同陈菴、郑苏堪、林畏庐、赵尧生、陈石遣、胡漱唐、林山腴、梁众异、冒鹤亭、温毅夫、罗挟东、潘若海诣花之寺》云：“空色难强名，欣慨每交并。寻常万花谷，寂寞招提境。余寒淹节序，积阴失朝暝。近郭少农事，春鸠鸣逾静。探幽果宿诺，寂惬微秉。即事难为欢，得途不可骋。嘉遨缅宛洛，良俦类汝头。偶巾下泽车，稽首华严顶。径迹既如扫，来踪复谁省？寥落愧吾徒，花时一延颈。”《雪晴江亭社集》云：“匝月重阴正郁陶，稍晴妍日丽神皋。偶陪杖屦经中泽，试拓轩窗听伯劳。春色还人应倍好，鬓丝流恨只空搔。文章末技今无用，报答风光岁一遭。”《南河泊》云：“春游恋近郊，胜处未可置。荷泊游亦旧，岁辄一二至。襟袖发真想，心赏屡幽异。有如温陈编，意外工文字。轩车隘通衢，此或沮洳弃。岂知埃烬外，一泓足清Г？荷芰晚未茁，茗荠新堪试。水乡吾生长，爱水固其理。渊滓无近姿，回转有余思。虽非川上叹，似是濠濮诣。解带差为适，濯缨良可洎。怀哉刘凝之，弃官清颍尾。”《菴先生招游净业寺》云：“临流台殿影参差，碧瓦朱栏自一时。已倦春游花正发，未知哀乐鬓先丝。烹鱼溉釜能生忆，去轸抽琴欲致辞。旧是承平觞咏地，百年寥落到今兹。”《潘若海约极乐寺看海棠，阻风未往；晚饭西安楼》云：“千忧谋一嬉，强引终不近。兹游固何与？一失数日闷。荒荒国花堂，海棠称老本。潘侯有宿约，结束宁待劝。今年春重阴，游事颇迟钝。岂知稍晴霁，徒觉风力奋？崩腾挟万马，颠顿杂尘坌。积阴风易作，始信后山论。年光殊可怜，尺棰日取寸。黄尘三月尾，高卧类酒困。发歌定《五噫》，著说似《孤愤》。人生妄意必，一笑有定分。眼前春尚在，未致愁茵溷。游乎可再来，且办西安饭。”《赵香宋同年约法源寺看丁香》云：“游心难再羁，迫此青阳莫。投鞍事初地，抱臂获良晤。沈沈大雄殿，丁香覆两廪。峭蓓资文字，香润及巾屦。连檐竟崦霭，久坐宛清曙。固知佛日长，稍觉天倪露。乎生赵御史，补阙匡王度。暂敛风霆手，正要玉雪句。入世有生老，随缘无迎拒。长年眇欢惊，及春理芳绪。余花今未歇，陈迹昔已屡。初非两眸计，似深一宿悟。达生幸能托，净义略可树。春芳固外物，且任腾腾去。”《天宁寺牡丹》云：“流芳迅不停，杪春犹纡余。盈盈牡丹丛，初日秦罗敷。好色始《国风》，意行不趑趄。障扇章台街，走马城西隅。入门眼先明，红笑语则无。谁谓惊艳篇，小说等《虞初》。生物日趋功，爱好理诅殊？想见造化心，以此愚凡夫。年年看花游，未肯自作疏。共同车马尘，谁真达者徒。斜阳经塔院，烈风与之俱。高标兀峥嵘，垩像森模糊。半日温柔中，乃复肝胆粗。”以上皆庚、辛两年，春游结社之作，十之六七也。五言出入大谢、柳州，得力于巽公院、法华寺、石门精室诸诗者深矣。《题袁觉生所藏潘莲巢焦山图》云：“满眼江山涕泪成，廾年浮玉旧题名。故山好在今难讯，奈此江流日夜声。”《题关河行旅图》云：“极目关河欲莫时，劳劳行客去何之？当楼残照霜风紧，如读《甘州》柳永词。”二诗声情激越，“如读《甘州》”句，正可移赠。

二二旧慈仁寺看松，为辛亥诗社第一集，诗多不尽录，各摘其佳句如下。温毅夫（肃）云：“国初设庙市，书叶何翻翻。亭林乃大儒，爱此驻高轩。谁欤共炊爨？陇西李王孙（李天生）。道咸起何叟，厥臂取诸猿。古谊约祁张，建祠洁苹蘩。曾公治许书，赁庑穷朝昏。”言何猿叟与祁春圃、张石洲辈建顾祠于寺旁事也。漱唐云：“遥遥古精蓝，矫矫双松树。宵深风雨来，鳞爪挟之怒。春日美且妍，骋辔宣南路。言寻鲁两生，（张文襄诗‘俨如鲁两生，偃蹇不可招’）。设莼谈掌故。”又“郑君辽东回，衣带榆关雨。善保游方，畴能用大瓠。”畏庐云：“却怀前迹寻残碣，不觉深谈遇晚钟。”钝宦云：“国初耆旧不可见，见汝如与汪（尧峰）王（渔洋）逢。方今时世厌衰丑，一之肆群汹汹。薪烧《论语》尚不恤，况汝天性难驯龙。”瘿公云：“林翁十指有松气，胸中一幅参天黛。他年春明罗掌故，各有题诗足搜采。瘿庵同在城南角，西山落照寒城带。”“林翁”二句谓畏庐绘图也。蛰公云：“双松旧偃蹇，两泪定相对。李贺铜仙移，卢仝玉碑碎。百见百伤心，一读一感喟。”言寺久废，改为昭忠祠也。弱父云：“松边轶事固多有，三百年来几杯酒。朱王一去祁何兴，荒盒载祀亭林叟。千载之前胡马屯，化身大士劫火燔。（寺有窑变观音，庚子炖于兵火。）过来万景尽如梦，尔松须鬣犹翻翻。长安人爱花如海，谁识松间立吾辈？”林山腴（思退）云：“林翁支离叟，画笔泣真宰。悬知柯节成，胸中蟠碥。诗含古松气，群公肃文采。伫看海鹤姿，松间何皑睢。”太夷云：“南城往往见老树，讬命精蓝资掌故。诸松毛骨想父祖，吟啸寺门谁与顾？”菴云：“街西三寺无一存，慈仁独以松留痕。双松成三久代嬗，望古销尽渔洋魂。山光满镜昔登阁，戒公息叟遗孤墩。（昆卢阁久废，同治间祁文瑞在寺养疴，戒公和尚为筑阁寺后最高处，以镜摄山影，文端题额，署款‘息叟’。）顾阎盒火接凉翠，中有梵籁无尘喧。讵知转眼便泡影？窑像指画同泥洹。（寺有窑变观音像、傅雯指昼佛迹，并烬矣。”）尧生云：“一幅春云苍翠姿，或云生自六朝时。人情好事谁能据？天外蟠空势自奇。古佛与人争岁月，老龙山水作之而。尊前九日浑如昨，萧瑟前身问画师。（前年重九，曾同石遗翁一游。”）佘云：“天留此叟经桑海，代与遣民话劫灰。画裹夜叉双突兀，眼中春物百胚胎。”尧生所谓“我云诗是石遗佳，不见龙身夜叉臂”者，乃癸卯同鹤亭到寺访松，先有“已枯偃盖形，半秃夜叉臂”及“上丰而下杀，龙身与常异”之句，实则渔洋《题黄子久王叔明合作山水图》已云“老松撑突夜叉臂”矣，尧生特阿其所好也。

二三、是岁人日，集瘿公四印斋，分韵作诗。苏堪方从关外来，余有云：“冲雪入关真失喜，穿云登岱预为期。”或曰：“何计之早？”尧生亦有诗云：“长安二月乍飞雪，此雪如催故人别。新昌庭省送将归，海藏觞春留一月。”“马卿昨日方至都，（通伯）不知赵子能来无？（湘帆）行攀嵩少三花树，并仿秦松五大夫。（今年所昼游事。”）后余与尧生皆践所言。

二四、今年里居，里中人多结诗社，皆作嵌字两句诗，世所谓“诗钟”，亦名“折枝”者也。王又点（允皙）孝廉最工此道，传诵佳句极多。七月相见，欲结一诗社，不作折枝，与余商量社约。余言庚戌春在都下，与赵尧生、胡瘦唐、江叔海、江逸云、曾刚甫、罗东、胡铁华诸人创为诗社。遇人日、花朝、寒食、上巳之类世所号为良辰者，择一目前名胜之地，挈茶果饼饵集焉，晚则饮于寓斋若酒楼，分纸为即事诗，五七言古近体听之。次集则必易一地，汇缴前集之诗，互相评品为笑乐。其主人轮流为之。辛亥则益以陈菴、郑苏堪、冒鹤亭、林畏庐、梁仲毅、林山腴，而无江氏父子。此法似可仿行，惟闽中胜地不如都下之夥，须择数家略有亭馆花木者为聚集地。又点乃于立秋后一日招集城南沈叔眉先生祠，其地林木阴翳，尤多枣树，小有陂塘。余得七言律一首云：“里中诗事久荒寒，即景分题忆坠欢。词客碧栖能跌宕，（碧栖，又点号，工填词。）享堂绿荫暂盘桓。折枝故技捐铜钵，落叶新秋报井阑。纂纂行歌君莫厌，眼前风景写来难。”又点中二联云：“尚有七人充作者，（是日集者七人。）可怜八月未中秋。（新历已八月。）林阴荦确行来好，城角涟漪买得不？（时有此议。”）何梅生中二联云：“犹有遣词存沈谢，（枚如先生附祀。）于今谈艺属陈王。诗堪送热宜秋集，病不能杯爱酒香。”林雪舟（宗泽）中二联云：“踞席料多疏隽语，（是日以事未至。）鏖诗肯占莽荒区。秋光林外看应好，词客城南算不孤。”刘小云（崧英）中二联云：“世乱骚才甘自晦，地幽胜事本无多。真灵相望秋曼迪，豪宕能回夕照酡。”周愈予（愈）首次联云：“郁热蒸人未觉秋，绕祠草树绝清幽。追诗信步斜阳径，强醉聊捐积日愁。”林大年（则铭）首次联云：“中原兵气未曾销，行乐中年岂待招？愿以诗人终牖下，得依先哲在山椒。”郑国容（容）古体中后数韵云：“碧栖此佳招，风雅聚气类。褰衣乱木间，商飚习然至。露果低可摘，风蝉逸欲堕。平池明树底，细路接城次。野趣谢尘嚣，冷身足吟醉。新蟾送斜阳，空明满苍翠。归路更悠然，白葛生凉意。”郭舜卿（则）寿云：“沈祠城南隅，依山位置妥。旧游曾一至，索记今犹颇。诗人此追凉，境静意淡沱。小闲足珍惜，与世暂彼我。佳招良可念，奈此七月火。瘴云热满城，百事无一可。相从愧未能，病渴理药裹。”叶伯璁（心炯）有云：“初秋犹蕴蒸，佳招意略适。举世事荒嬉，孰从风骚役？迂哉碧栖丈，吟有素癖。我语惭蝉嘶，未敢分片席。”小云又有古体云：“衰造忧患多，孤弦寡赓续。揽此文翰侣，翩然集高躅。循池及城根，瀹茗得山渌。芳尊款夕曛，嘉树荫繁绿。倦翮发清瞬，凉ざ散炎溽。谈谐见诣力，真率脱几束。咏歌取自娱，钅垂凿毋乃酷。藉兹策驽疲，诗罚不妨酷。哦松当公事，差幸非迫促。”



●卷一三

一、前清同治间，恭忠亲王长军机，沈文定（兆霖）由山酉巡抚入为枢臣，眷任甚隆。光绪初，左文襄（宗棠）厕焉，不能久于其位，出督两江。仁和吴子（观礼）久客文襄幕，辛未始成进士，得馆选，著有《圭盒诗》，多关系时事。其最传者为《冢妇篇》、《小姑叹》、《天孙机》、《邻家女》诸首。《冢妇篇》云：“门祚本寒素，质陋长善愁。讬身适贵族，甲第连朱楼。先后众娣姒，什伯亲疏俦。冢妇主中迹，明慧称才优。威姑有喜怒，一意承温柔。温柔岂不懿？所愿无鲁尤。任劳先任怨，匪但心休休。馨腥久相习，早辨薰与箔。况今家多难，旧业芜田畴。我居介妇末，疏逖空涕流。鞠凶伊可畏，未雨急绸缪。求贤庶自辅，为尔歌好逑。有姆倘善教，引近奚谘谋。资沅富兰芷，明珠在炎洲。光气世宝重，纫佩悬巾鞲。小姑暨诸妇，或恐志不侔。和众与推挽，窃愿从之游。门庭既清肃，内宁无外忧。冢妇尔毋怠，坠宗实尔羞。”此首即为文襄作也。“冢妇”指恭王，“介妇”谓文塞。文襄以一书生跻位将相，处疑忌之地，故有“门祚寒素”、“什伯亲疏”各云云，“疏逖涕流”、“小姑诸妇”各云云，“恐志不侔”，故终被排挤，不能久安其位。“引近谘谋”、“和众推挽”，皆冢妇之责。故以“有姆善教”望之。“资沅兰芷”，则明文襄为湘人也。

二、《小姑叹》云：“入门为幼妇，稽首歌姑恩。三日会厨下，诸姒为我言。家世守先业，田园甲幽燕。无端遘苗害，凋敝年复年。冢妇自明慧，嫩漫思避喧。小姑育南土，于归家太原。稍知道途事，臧获皆称贤。归宁侍阿母，中馈同周旋。初云佐筐，已乃司笑键。事事承母命，处处蒙人怜。深潭不见底，柔蕤故为妍。女巫讬灵谈，宁止糜金钱？人或为姑语，善遣离堂前。非无姊妹行，远嫁多在边。舍旃勿复道，何以祈安全？诸姒语未终，我忧泣涕涟。思欲谏冢妇，室远情未联。小姑初见我，颇若亲婵娟。苦口倘能语，诸姒宁惮烦？阴云幂檐际，隐隐闻杜鹃。徘徊就私室，终夜不成眠。”此首指沈文定言也。沈虽籍宛平，本吴江人，故曰“育南土”；为山西巡抚，故曰“于归太原”；为人厚貌深情，“深潭”、“柔蕤”，月旦甚确；“女巫”云云，言外交上引用非人；“归宁待阿母”至“处处蒙人怜”，言其蒙眷有权力，文襄必阴受文定龄蛇者，故圭盒言之若此；“闻杜鹃”殆谓南人作相乎？非止不如归去意也。

三、《天孙机》云：“少小织缣素，稍长裁锦绯。贫女无早嫁，为人作嫁衣。纷然理边幅，刀尺从指挥。细意重熨帖，服成架仿挥。嫁者亦殊贵，冠帔纫珠玑。女红乃娴习，针神世所稀。纳徵罗彩币，鸾凤行双飞。心苦意暇，招我襄闺帏。度我鸳鸯谱，文理窥精微。作别送之子，杨柳何依依。一朝被召出，棘墙桑四围。春蚕食叶尽，献丝朝副樟。美人职染采，肇蜕扬芳菲。知我事纺绩，问我天孙机。天孙亦何巧，经纬分当几。天吴与紫凤，颠倒辨是非。我陋不足道，景贤陈所希。请师女公子，德音期无远。”此首圭盒自述也。“贫女”自谓，“嫁者”、“女公子”，皆谓左文襄。“为人作嫁衣”谓佐幕也，“招我襄闰帏”谓佐文襄幕也；“针神世所稀”谓文襄本政治家好手也；“一朝被召出”四句，谓自左营归，应春官试登第；“美人”谓李文正（鸿藻），时为庶吉士教习，故曰“职染采。”圭盒于文正为师弟，故讬为问答之词若此。文正亦入枢府，故以“请师女公子”为言。

四、《邻家女》云：“小时门前剧，女伴相颉顽。邻家久洽比，欢如姊妹行。西邻早奉帚，华冠七实。倩盼自矜宠，意态殊飞扬。良人稍裁抑，悲啼毁容妆。因缘复助篷，低首含凄凉。凄凉固自喻，顾我何庄庄。东邻拟班左，系纱悬洞房。时还佐中馈，有无劳阻皇。周旋旧俦侣，厚貌逾寻常。貌厚倘可语，敷衤任言其详。昔闻漆室女，忧时独旁徨。亦有冯婕妤，奋身熊敢当。纵非主内政，求贤慎扶将。入门易见嫉，子云戒其伤。亦勿取容悦，兰麝徒薰香。泠泠《洞箫赋》，笑我耽篇章。不望琥珀佩，矧彼珩与璜。人言同社燕，后先成凤凰。西飞高举趾，东飞鸣锵锵。同声庶贺世，何以协归昌？”此首“西邻”谓潘文勤（祖荫，）“东邻”谓翁师傅（同化）也。潘直南斋最久，以癸酉试事落职，再起为侍郎，所谓“早奉帚”与“良人稍裁抑”、“因缘复助篷”也。翁时为户部侍郎，所谓“时还佐中馈”等语也。二公圭盒同年旧知，故写真逼肖。后半首规讽以正也。以上多闻诸陈菴师傅云。

五、圭盒有《遇马嵬坡》云：“翠訇忽忽过马嵬，梨花落尽佛堂开。如何龙武随西幸？却似韩擒铁骑来。”持论至允。菴有《读孟子》、《读汉书》二绝句云：“王政齐梁且未行，鲁衰滕褊更何成？七篇何与蝇营事？侥幸臧仓浪挂名。”“萧萧鹤观晚春时，槐里千官盛漠仪。不是侍中归五柞，柄臣学术有谁知？”托意遣词，极似朱竹。《读史二首》诗云：“汉皇将将屈群雄，心许淮阴国士风。不分后来羞绛灌，名高一十八元功。”“海内文章有定称，南来庾信北徐陵。谁




知著作修文殿，物论翻归祖孝徵。”盖被挤于江村，出南书房时作也。菴诗第一首言戊戌某公督闽，倾陷以媚政府事。第二首言慈安太后之葬，孝钦后以毅皇帝幼冲，不遣出临，曾上疏力争事。《汉书》《武五子传》：“帝（武帝也）崩，太子立，是为孝昭帝，赐诸侯玉玺书。旦（燕王也）得书不肯哭，曰玺书封小，京师疑有变。遣幸臣工孺等之长安，以问礼仪为名。王孺见执金吾广意，问帝崩所病，立者谁子，年几岁。广意言待诏五柞宫，宫中罐言帝崩，诸将军共立太子为帝，年八、九岁，葬时不出临。归以报王。”“五柞”句用事可谓工切矣。

六、张篑斋诗用事无不精切者。《梦所寄诗六绝，依韵答之》云：“蓟树东枝塞柳西，一封上谷载青泥。壮夫肯耻长城窟，考牧犹肥万马踬。”“名声缰锁谁羁络？勋业彤旅亦等闲。便借筑岩成大隐，敕儿家事莫相关。”“流传臣亮街亭表，天鉴春秋督咎心。未学凤雏轻一死，平生《梁父》恨孤吟。”“绛侯不解结袁丝，刘柳从来善退之。恩怨一身何足校？群公平贼是匡时。”“熏尽牙香与赐裘，椰冠学士配军头。故人书到浑无酒，寂寞溪山感独游。”“拈诗已讶笔如神，梦赦难分想与因。却笑拾遗胶漆地，频年关塞忆累臣。（谓洪琴西及余。”）

七、又《出次察罕陀罗海，五月二十六日都统急割追还纪事》云：“子公弃敦煌，恐为遗虏笑。方扬郅支功，宜得长安召。嗟余衣偏衣，崎岖事闽峤。未获襄老尸，耻作孙歆报。无赦有新条，檩檩十行诏。（时部章，军务获咎戍员，不准沿途援恩韶保留，不准纳赎，旋奉旨佩纶无庸察办。）余生随地适，书题安绝徼。边风五月春，肺疾差堪疗。牛牟遮羊芊，伴我书声好。策杖一泉清，排闼万山绕。雄镇足怀荒，孤亭颇遮要。尺寸我所争，固合永歌啸。（俄罗斯欲得此为商肆，余以察罕要隘，力争罢议。）深宵剑箧鸣，岂有余光耀？无端万国客，叩门集群噪。颇疑鸡林贾，领略诗中妙。掘鼠方苦饥，岂惧丁零盗？一障山头斩，偶人都象肖。匈奴倘寻仇，亦足快谗娟。（和议既成，孤拔以丧告，有传其毙于马江者，日本游历使赫田顾向造余求见，却之，则以书白此事。蒙古王公及各国商贾踵门者日数十人。辇下流言，都统恐滋事，始援鸟鲁木齐例，追还张家口。）军府重防闲，何人走相告？夜半火符来，候吏咄贺吊。差如岭外流，不次得迁调。行屋初安床，横峰正支灶。囊中钱已空，改计翻悔懊。可怜槛中狙，朝暮任颠倒。僮奴理归装，作意相慰劳。姑逐旋风飘，倘回太阳照。便是刀环徵，万事那人料？”又《北海轩》其四云：“黄能突羽渊，绝倒文举书。（文举《与王朗书》语。）我笑王会稽，迷谬东冶余。腼颜就朝列，并肩华子鱼。男子贵自立，万口任毁誉。乌林蒙冲舰，官渡辟历车。群雄迭强弱，那复关孙吴？吾今不复败，百折意自如。稽天卷巨浸，坐谭岂良图？吁嗟谏用兵，意与方平殊。”其九云：“中郎徙朔方，侧睨王智舞。惜哉北海尊，不作北道主。契丹问三苏，官辙限定武。惜哉中山醪，不入扌同马乳。遐方草昧开，韵事吾曹补。徙所即嵩邙，偏裔今齐鲁。嫩随李将军，短衣看射虎。”以上诸诗，自述一二往事，功罪已略可见。然不读菴所撰墓志，于当日实在情事，终不明了也。篑斋诗用事太密，惜其子弟门生无任天社、冯孟亭其人者为之详注；甚至旧稿传钞，讹字满纸支离，无从辨识。余为选录数十首，当陆续论次之。菴所撰墓志，亦拟采摘印证，俾阅者有以知当时朝局党派云。

八、篑斋又有《雁》诗数首，皆以自况者。其二云：“一雁何殊色？空群世所惊。萧条仍北乡，艰瘁为南征。寸旦冰难解，悲秋月自明。主人终不杀，矜惜尚能鸣。”其三云：“行列由来整，临江急陈开。沧洲非信宿，堕浦岂惊回？雪爪深谁辨？风毛逆不摧。楚凫兼越乙，无迹任疑猜。”其四云：“今日桑乾曲，横飞带晚晖。惊弦浑欲堕，系帛敢求归。饥择中原粟，寒催绝幕衣。轻鸥同拍水，闲在早忘机。”其五云：“枉嫁燕山胥，东西未有家。也甘遵渚陆，终是隔风沙。病榻繁砧杵，严城咽鼓笳。可怜无梦到，零落水荭花。”“空群世所惊”句即其受伤之故。“临江急阵开，沧洲非信宿”各句即其可告无罪之处。末首直与杨升庵“黄安人雁飞，曾不到衡湘”一诗古今同慨矣。

九、往余叙苏堪诗，尝谓菴诗为谢枚如、张幼樵作者，常工于他作。苏堪诗工者固多，为顾子朋作则尤工，且无不工。菴有《山中怀篑斋》云：“东坡饮啖想平安，塞上秋风又戒寒。久别更添无限感，即归岂复曩时欢？数声去雁霜将降，一片荒鸡月易残。独自听钟兼听水，山楼醒眼夜漫漫。”“即归”句七字直丛百感。《篑斋以小像见寄，感题却寄》云：“十载街西形影随，五年南北尺书迟。梦中相见犹疑瘦，别后何时已有髭？机尽狎妪原自适，声销卖药渐无知。江心忆拜张都像，热泪如潮雨万丝。”“梦中”一联，当时最为传诵；末二语谓吾乡台江上流为洪江，水中有小岛，名小金山，山上仅容一寺，寺中有一小塔，客堂中供明都御史张经像。经以倭兵事被陷死者。篑斋自临前敌，始终驻马江，未入城。既败，被议遣戍，由马江诉流而台江、而洪江、而建溪，然后早路北行也。菴送别于小金山，故追忆之云。篑斋自塞上和前诗，叠韵再寄京师云：“观棋闻又入长安，金块三年信誓寒。夜雨梦回疑妇叹，（边夫人于谪戍次年没京师。）竹林酒熟忆朋欢。肯将龟荚从詹尹，倘爱钟鱼对懒残。住惯烟波畏尘土，停云直北奈迷漫。”篑斋有《始得伯潜书，时筑室石鼓山中，以诗寄怀》，前四句云：“十年同梦蹑天梯，（在都时有同游石鼓山之约。）自屏尊垒急鼓颦。一触网罗江水阔，几回书札塞云迷。（君先寄三书，均未达。”）菴又有《沪上晤篑斋，三宿留别》云：“相看短发未全斑，十五年来一瞬间。可似东坡遇莘老，安排浮白对青山。”“却将谈笑洗苍凉，三夜分明梦一场。记取吴淞灯裹别，不须寒雨忆洪塘。”洪塘即小金山寺拜张都像处也。又《入江哭篑斋》云：“雨声盖海更连江，进作辛酸泪满腔。一酹至言从此绝，九幽孤愤孰能降？少须地下龙终合，孑立人间鸟不双。徙倚虚楼最肠断，年时期与倒春钍。”菴生死交情，殆无有出篑斋右者。

一○、竹坡先生亦菴平生挚友。有《哭竹坡》云：“大梦先醒弃我归，乍闻除夕泪频挥。隆寒并少青蝇吊，渴葬悬知大鸟飞。千里诀言遗稿在，一秋失悔报书稀。黎涡未算平生误，早羡阳狂是镜机。”又《鼓山觅竹坡题句不得怆然有赋》云：“小别悲同永诀看，当年闻语泪先潸。国门一出成今日，泉路相思到此山。月魄在天终不死，涧流赴海料无还。六丁摄取空遣墨，剔遍荒苔夕照间。”又《泛月入山，道得苏宠江南寄诗，竹坡苏宠座主也，感赋因寄》云：“诗筒把向江天读，拍拍春潮月满船。夜梦欲因度云海，前游可惜欠风泉。别来痛逝知君共，他日论文识子偏。缄泪寄将频北望，解装一为酹新阡。”

一一、苏堪诗最工于哀挽者，亦有《怀座主宝竹坡侍郎》云：“沧海门生来一见，侍郎憔悴掩柴扉。休官竟以诗人老，祈死应知国事非。小节蹉跎公可惜，同朝名德世多讥。西山晚岁饶还往，愁绝残阳挂翠微。”尤工者为《伤忍盒》云：“彼苍不足恨，人事实可哀。莫复念忍盒，念之心胆摧。烈士尽夺气，况我平生期。四海尽惊叹，矧我夙昔怀。聚时不甚惜，皎皎心弗欺。别时不甚忆，落落意弗疑。如何无穷志，殉此七尺骸？交情日太短，天绝非人为。命也审如此，终古宁可追？”苏堪五古长处在层层逼进，不肯平直说去。此与东野“杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。”“谁言碧山曲，不废青松直。谁言浊水泥，不污明月色。我有松月心，俗骋风霜力。贞明既如此，摧折安可得？拔心草不死，去根柳亦荣。独有失意人，恍然无力行”等诗，异曲同工，盖服膺于东野者深也。其二云：“朝士重清流，此风亦久息。不随薄俗移，通介见所植。抗言得弃外，天日无惭色。谁知活人手，未恨江湖窄！为民奋请命，有此二千石。世间污吾子，捐去诚上策。但縻老亲泪，冤苦滞魂魄。当时殉名人，著望各籍籍。贪夫溷烈士，事定众乃白。公等当期颐，王济我恨惜。”“抗言得弃外”以下，所谓有声彻天、有泪彻泉者。又《冬日杂诗》末首云：“猗嗟我从祖，高行世所独。有时闻微言，终身在初服。孤露薄有知，所赖见尊宿。今年吾道苦，此老梦已觉。别时知难再，挥手反见速。衰颜一何瘦，忍泪窃注目。不殊辞所生，摧割痛在腹。未曾闻怛化，每忆已自哭。理当弃妻子，卒侍启手足。何言迫生计？恨愧满衷曲。因思议私谧，介节诛不辱。虽然异出处，知己配文肃。哲人萎二老，愿见那可复？吾其放于夷，猖狂混清浊。”介节公，讳世恭，字虞臣，咸丰壬子成进士，改户部主事，归里授徒不出。左文襄督闾，聘为凤池书院山长十年。王立动（凯泰）抚闽，改聘为致用书院山长十年，又改主正谊书院讲席，数年卒。毕生布衣蔬食，枯坐一室如老僧，能背诵十三经，教人循循有序。余前后在书院请业者二十余年。苏堪十余岁丁外艰后，惟师介节公一人，故此诗沈痛如此。至《述哀》七首哭其两兄者，过悲，不堪卒读矣。

一二、又《哭顾五子朋》云：“自意死穷边，不复能见子。归来谁与归？得我子所喜。南行暂展墓，海上聊徙倚。一欢谓可必，何用书累纸？岂知有兹事，舍我遽为鬼。投袂欲相追，失望对逝水。眼前尽成梦，万事不我埃。”首韵云“不复能见子”，次韵应云“得子我所喜”，然语意便钝置；今云“得我子所喜”，则一转移间，蹊径顿异矣。其二云：“平生老纵酒，惟我能切谏。频年迹稍疏，念子不及乱。颇闻态如故，俗士望而惮。伤哉卒坐此，一醉涣其汗。盏山孤可哀，潭水深自恨。畸人去不返，题壁谁来看？”其三云：“持论绝不同，意气极相得。每见不能去，欢笑辄竟夕。西州门前路，尔我留行迹。相送至数里，独返犹恻恻。小桥分手处，驴背斜阳色。千秋万岁后，于此滞魂魄。为君诗常好，世论实不易。梦中还残锦，才尽空自惜。”其四云：“称疾因解兵，用世志已灰。尚思得佳传，非君孰能为？君虽避衰世，浩气殊不亏。一生意凛凛，可以厉诡随。愿列君传中，存亡能几时？江西陈伯严，为文有古姿。他年求下笔，窃比聃与非。”第三首黯然神伤，与君《过侯府怀陈幼莲》诗极相似，诗云：“东城巷陌年年异，双栝空最能记。故人何往门庭是？门外悲风入吾袂。当年无日不相见，昼语夜谈乐难比。忆尝酒半去不告，君自追我及水次。仰天执手长太息，过尔摧折非吾意。子宜为世善自爱，是时被酒已微醉。我居才距一牛鸣，强遣肩舆为送致。一日塘边独徙倚，野鸭蔽天带霜气。北来下舆当我前，指看秋峦共称快。平生平生几知己？此情此情非梦寐。盏山顾五号能诗，写我思君得深味。”

一三、《哭子朋》第三首“为君诗常好”二句，即指余言。今最录为子朋作者数首，与知诗者共论之。《题子朋斋壁》云：“客去晚窗明，行吟山鸟惊。残阳一峰静，秋水半潭清。几席余文字，祠堂近老成。终知归寂寞，徙倚若为情。”《雨中宿子朋斋临乌龙潭》云：“幽人默相感，冲雨命蓝舆。树暗城西路，云深水北居。添衣携短褐，共饭洗芳蔬。庭鹤声谁警，潭龙气自嘘。对眠清榻冷，立语暮钟疏。世事堂堂夕，山中梦熟初。”《薛庐同子朋待月》云：“欲雪城西尝对饮，旧游新岁感峥嵘。平生已畏论怀抱，湖海何缘识姓名？（湖南人某君题诗壁间，有郑张之目，张谓季直。）入寺看江孤阁冷，烹鱼炊稻暮钟晴。与君晚遇良非浅，小待梅梢好月生。”《杂诗》云：“石头城西去来客，路熟深盏山碧。山下诗人顾石公，念我狂痴时叹息。”《三月三十日顾子朋招集薛庐》云：“龙潭一片故依然，坐客浮沈过十年。能共送春中酒后，可堪照影绿波前。入山计就真忘世，《招隐》诗成更问天。秦老顾生莫惆怅，好留豪气伴华颠。”《五月连雨答子朋》云：“雨晦风昏断来往，窗竹孤鸣映书幌。压瓦宵惊锺阜移，开门晓看淮流广。寂寂乐城话对床，平生听雨爱虚堂。年来顾五空相念，短发青衫滞建康。（稚辛时亦在宁。”）《子朋属题山水小幅》云：“江东顾五倦游还，占取城西水一湾。卷卷清诗皆入画，底须俗笔污溪山。”“二土风流比阮嵇，年来物役苦难齐。欲知白下闲纵迹，只向书堂觅旧题。（子朋所居深柳读书堂中，余旧题诗最多。”）苏堪七言绝句之工者，殆无逾此二首及《吴氏草堂》二首，意境风神俱足，古人所谓饮啖皆佳也。第二首与《吴氏草堂》第二首，余每诵之，以为韦苏州之“独怜幽草”、东坡之“竹外桃花”亦无以过。此第二首，苏堪亦尝自诵之。《吴氏草堂》云：“雨后秋堂足断鸿，水边吟思入寒空。风情谁似霜林好？一夜吴霜照影红。”“水痕渐落露渔汀，秃柳枝疏也自青。唤起吴兴张子野，共看山影压浮萍。”

一四、苏堪诗曾用工姚合体者，《题子朋斋壁》、《雨中宿子朋斋》诸  首似学武功，而出入于岑嘉州、韦苏州；《杂诗五首》，则杂诸余澹心《金  陵怀古》诗、王阮亭《怀人绝句》中，几不能辨。澹心诗《谢公墩》云：“高卧  东山四十年，一堂丝竹败苻坚。至今墩下潇潇雨，犹唱当时奈何  许？”《孙楚酒楼》云：“江南城西酒楼红，无数杨柳迎春风。孙楚去后  李白醉，千年不见紫髯公。”《雨花台》云：“雨花台下草青青，落日犹街  木末亭。一线长江三里寺，千年鹤唳九秋萤。”《劳劳亭》云：“蔓草离  离朝送客，骊驹愁唱新亭陌。夜深苦竹啼鹧鸪，空帘独宿头皆白。”王阮亭以为不减刘宾客者也。阮亭《怀人维句》不入《精华录》，渔洋全集有之。诗多不录。

一五、自韦苏州有“对床听雨”之言，东坡与子由诗复屡及之。“听雨”遂为诗人一特别意境。余少居福州东城，后有废园，多花木。七八岁时，读孟浩然“夜来风雨声，花落知多少”、王摩诘“桃红复含宿雨，柳绿更待朝烟”、陆放翁“小楼一夜听春雨，深巷明朝卖杏花”诸诗，遂酷爱听雨。当时尚未知吾家简斋有“杏花消息雨声中”之句、虞道园有“杏花春雨江南”之句也。长识损轩、苏堪，皆有爱雨之癖。余伯兄木庵先生则最恶雨，平生不作雨诗，兼赋有《畏雨诉》。惟宰博野时，久旱得雨，乃有《喜雨》一诗云：“二十几旬无此声，闻声感激涕纵横。风驰电掣惟恐尽，海倒江翻只要倾。不睡拚教两夜永，迟明看取一池平。奢心得陇真堪笑，移向春前万宝成。”真香山也。苏堪最喜姜白石“人生难得秋前雨，乞我虚堂自在眠”二句，其《同季直夜坐吴氏草堂》云：“一听秋堂雨，君知病渐苏。欲论十年事，庭树已模糊。”略用白石意也。损轩善为雨诗，余甚赏其“得雨彻宵听”之句。尝从邳州回上海，又往镇江，有《江船喜雨》绝句云：“雨自吴淞海外来，满天凉意一船开。入江直过松寥顶，飒飒潇潇又几回？”“爱雨常为听雨吟，孤灯黄叶乱山深。建州溪上严州濑，一刻秋宵直万金。”“家人都算我将归，又恐归期被雨违。雨裹叩门人睡起，湿薪炊饭更薰衣。”写雨景又是一种风味。《题新赁江阁》云：“晚来卧听雨淙淙，山意将秋绘在窗。塔上一铃知断渡，阶前半瓮许分江。”又《沪楼雨夜》云：“我家好雨亦如斯，既负山居又负诗。”又云：“今年发愿礼南屏，更把乾鱼谒幔亭。预向天公殷致祝，要留此雨在山听。”皆佳。

一六、损轩有《夜闻虫声》云：“虫声不下百十种，凉月一丸窗纸虚。何苦同声催月落？四更将转五更初。”又《茅斋偶题》云：“枯树天然高士笔，暮鸦点缀两三行。”皆自然。木庵有《节署西轩杂诗》云：“听鼓梦回残月上，吹灯人卧绿阴中。幽虫不识悲秋苦，一味凄清唱晓风。”又断句云“花月皎四更初”，与损轩“虫声”云云，异曲同工。

十七、诗谶之说每常有之。损轩晚年作律诗，喜属对工整，在邳州有诗题云《猫儿窝在邳之东，可对吾乡螺女江，因寄菴阁学》，句云：“螺女江归陈学士，猫儿窝属叶邳州。”以示余。余曰：“螺女故事，已不甚高妙。至猫兄窝有何好处？必欲据为已有耶？”后君卒殁于邳州，其绝笔诗题云《二月十九日渡运河，风浪大作，自念无生理；晚抵猫儿窝，借周防营土室病卧两夜》，诗云：“晓雨春流利似拢，献花不借女儿窗。招魂我在猫窝裹，门对长河入大江。”阴寒有鬼气，由窝回州，不数日即殁。此窝真属叶邳州矣。

一八、余初识苏堪时，苏堪侨寓金陵。余询江左诗人，答书云：“此间金坛冯煦、上元顾云，皆治诗甚苦。”二人者时方肄业金陵锺山、惜阴两书院，为薛慰农（时雨）、林欧斋（寿图）二先生高弟。后余至江南识子朋，屡醉于所居薛庐，然未尝与倡和。子朋复出游四方，遂始终未见子朋一诗。冯梦华壬午同年，未与识面，惟从何研孙（维栋）处得其诗稿一小册，经丧乱后所作，多凄咽之音。其中副车，与木庵先兄同年。守凤阳时，先兄客淮北，往来每止宿官斋，谈艺甚洽。从先兄处读其近作，似转不及旧作之真挚。旧作如《次米忌日作》云：“君没今二年，逍遥竟何之？阴云黯虚堂，独坐凄心脾。侧身望墟墓，宿草何离离。慨然思而母，孤寄淮南陲。家贫不得养，忍痛与母辞。去年复北征，见母惨以凄。岁暮多冰霜，一一仰母慈。不以我远疏，爱之如平时。呼我入君室，步步皆涕演。图书乱无次，尺寸埋尘埃。不忍更检点，念是君所披。强起承母欢，浊酒奉一卮。忧来易为醉，惝恍君在帷。搴帷不见君，始觉中肠悲。收子已九龄，不识《书》与《诗》。事我有如父，我乃弃如遣。母也勤顾复，精神不知疲。浑噩亦天则，愿君阴相师。俯仰一无补，死友将何为？抚膺极愧愤，有泪不敢垂。”《八月十六日病中寄兄妹》云：“残灯黯黯夜堂虚，回首南天一累献。六月音书犹未达，半年眠食复何如？空江积雨愁寒潦，薄病穷秋梦敝庐。两地伤心苦迢递，独随归雁下荒墟。”《将之建康与妹别，并寄仲兄吴中》云：“冷雨凄凄夜欲阑，荒鸡破梦太无端。百年易尽何堪别，十日相逢竟未欢。衰帽单车残驿暗，孤篷短烛暮潮寒。只今两地同羁旅，莫更归云独自看。”《句容晚望奇兄妹》云：“阴阴灌木泣饥鹃，野烧孤青晚未消。三岭东从句曲合，百流西向建康朝。荒城斜日寒将暝，坏屋严风劲欲摇。为语故园莫相忆，疲驴破帽正飘萧。”《除夕奇仲兄》云：“陈迹依依似昔年，灯前俯仰重凄然。四方漂泊归无地，百里艰难怨各天。故国书迟劳远望，空斋酒尽得高眠。吴霜莫更催愁鸯，一夕离心并可怜。”《答研孙》云：“相逢吾与子，风雨黯虚堂。意气摧愁病，诗歌接混茫。读书忧太苦，入世忌能狂。千里沅湘路，灯前说故乡。”《送研孙归湘中》云：“阴阴霁色赴遥岚，携手荒城思不堪。为语离人莫回首，乱鸦残照是江南。”“横笛吹寒断雁秋，旧时云物此淹留。黄陵暮雨孤帆远，楚竹湘烟一望愁。”《和研孙登秣陵城之作》云：“荒烟衰草晚萧萧，倦客登临恨未销。寒蝠虚檐吹雨暗，饥鹰废垒挟霜骄。九秋败叶辞枯树，百战孤城咽暮潮。胜有戍楼旧雉堞，更街残照送南朝。”数诗于骨肉交朋之间，缠绵凄恻，殆欲骏骏追步杜陵者。昔尤袤之《全唐诗话》引高仲武云：“长卿员外诗体虽不新奇，甚能饰链。十首以上语意稍同，于落句尤甚。”余谓明清两代诗人墨守唐贤者往往坐此。声情激越，是其所长，差少变化耳。此数首结联多用“莫”字，中间“寒潦”、“寒潮”、“荒城”、“荒墟”、“空斋”、“虚堂”、“百年”、“十日”、“百里”、“四方”等字未免叠见；然如“空江”一联，“意气”一联，“十日”句，“坏屋”句，“乱鸦”句，“黄陵”句，皆能推陈出新，自表用意者。




●卷一四

一、说诗标举名句，其来已久，此诗话所由防也。谢安石与子侄辈各举《三百篇》中心赏之句，玄举“昔我往矣，杨柳依依”四句，道蕴举“吉甫作诵，穆如清风”二句，空白举“訏谟定命，远猷辰告”二句。锺记室作《诗晶》，遂谓“‘清晨登陇首’，羌无故实；‘明月照积雪’，讵出经典；‘思君若流水’，既是即目；‘高台多悲风’，亦惟所见”，以示宗旨。由是流传名句，写景者居多。如老阮之“门外大江横”，陶潜之“倾耳无希声，在目浩已洁”（咏雪）、“往燕无遗影，来雁有余声”、“平畴交远风，良苗亦怀新”、“采菊东篱下，悠然见南山”，大谢（灵运）之“池塘生春草，园柳变鸣禽”、“晓霜枫叶丹，夕曛岚气深”，小谢（朓）之“红药当阶翻，青苔依砌上”、“余霞散成绮，澄江净如练”、“天际识归舟，云中辨江树”，邱迟之“风轻花落迟”，王籍之“鸟鸣山更幽”，谢贞之“风定花犹落”，何逊之“夜雨滴空阶”，柳恽之“亭阜木叶下，陇首秋云飞”、“汀洲采白苹，日暖江南春”，皆写景也。大约代不数人，人不数语。至隋炀帝忌人能作“空梁落燕泥”、“庭草无人随意绿”句而杀之，亦可知工于写景之不易矣。唐郑翼请观《崔信明全集》，曰只有“枫落吴江冷”五字，余将掷之水中；孟浩然“挂席几千里，名山都未逢。泊舟浔阳郭，始见香炉峰”四语，王摩诘至写以为图；“微云淡河汉，疏雨滴梧桐”二语，举座英华，尽为合笔。大历以降，犹有“曲径通幽处，禅房花木深”（常建《破山寺》句）、“曲终人不见，江上数峰青”（钱起《湘灵鼓瑟》句）诸传作；韦苏州之“春潮带雨晚来急，野渡无人舟自横”，后人取以建庵，名野渡庵。元和后并讲求于一字两字，如“僧推月下门”、“僧敲月下门”；“此波涵帝泽”、“此中涵帝泽”；“昨夜数枝开”、“昨夜一枝开”之类，开宋人许多诗说。欧阳公述陈舍人之论“身轻一鸟过”，王荆公之论“暝色赴春愁”，叶石林之论“穿花”、“点水”，以至王右丞之“漠漠”、“阴阴”，杜少陵之“无边”、“不尽”，说诗者以为有三昧焉。祖咏赋终南残雪，至“林表明霁色，城中增暮寒”，自谓意尽，不终篇而止。司空表圣自谓得味外味，亦第举“绿树连村”、“棋声花院”二联，皆写景也。

二、唐以前名句多全联写景者。宋人除陆放翁、范石湖、杨诚斋诸家外，往往写景中带著言情：一联中或一句写景，一句言情；或两半句写景，两半句言情。岂好景果为前人写尽乎，抑亦厌赋体浅直，不如比兴深而曲耳？然景中带情，六朝、盛唐人已有之，如薛道衡之“人归落雁后，思发在花前”、杜甫之“感时花溅泪，恨别鸟惊心”是也。沈休文云：“相如工为形似之言，二班长于情理之说。”宋张戒《岁寒堂诗话》云：“建安、陶、阮以前诗，专以言志；潘、陆以后诗，专以咏物。”此言情与景分者也。刘彦和云：“因情造文，不为文造情。”又云：“情在词外曰隐，状溢目前曰秀。”梅圣俞云：“含不尽之意，见于言外；状难写之景，如在目前。”此言情与景合者也。

三、宋人写景句脍炙人口者，如晏元献之“梨花院落溶溶月，柳絮池塘淡淡风”，林和靖之“疏影横斜水清浅，暗香浮动月黄昏”、“雪后园林才半树，水边篱落忽横枝”，梅圣俞之“春洲生荻芽，春岸飞杨花”、“野凫眠岸有闲意，老树著花无丑枝”，东坡之“竹外桃花三两枝，春江水暖鸭先知”，荆公之“坐看青苔色，欲上人衣来”、“细数落花因坐久，缓寻芳草得归迟”，山谷之“近人积水无鸥鹭，时有归牛浮鼻过”，亦不过代数人，人数语，视唐人传作之多，不及远甚。此外惟放翁之“小楼一夜听春雨，深巷明朝卖杏花“、“山重水复疑无路，柳暗花明又一村”、“云归时带雨数点，木落又添山一峰”、“白菡萏香初过雨，红蜻蜒弱不禁风”，较多数联耳。其东坡之“帘前柳絮惊春晚，头上花枝奈老何”、“酒阑倦客惟思睡，蜜熟黄蜂亦懒飞”，陈简斋之“客子光阴诗卷裹，杏花消息雨声中”，诗中皆有人在，则景而带情者矣。

四、近人诗句工于写景者，亦复不可多得，惟苏堪最多。苏堪平日论诗，甚注意写景，以为不易于言情，较难于事。所举名句，若柳州之“壁空残月曙，门掩候虫秋”、“回风一萧瑟，林影久参差”，香山之“一道斜阳铺水中，半江瑟瑟半江红”，王荆公之“南浦辞花去，回舟路已迷。暗香无觅处，日落画桥西”，赵紫芝之“行向石栏立，清寒不可云。流来桥下水，半是洞中云”，皆各极超妙者。自作则“乱峰出没争初日，残雪高低带数州”、“月影渐寒秋浩洞，柝声弥厉夜嵯峨”、“月黑忽惊林突兀，泉枯惟对石瞧蛲”、“楚泽混茫方入夏，暮云峭啐忽连山”、“白下溪流向人静，紫金山色入春妍”、“入春风色连林觉，过雨山园一半开”、“两郡楚山临岸起，一江初日抱楼生”，可谓夥颐矣。他如广雅之“日落江光都转白，春来谷气尽含青”、“柳仍婀娜秋生色，荷已离披水吐光”，偶斋之“一水翻山趋大海，万峰拔地束孤城”，木庵之“听鼓梦回残月上，吹灯人卧绿阴中”，搜庵之“疏钟坠涧无寻处，佳月笼云恣赏难”，散原之“瓦鳞新雪生春艳，旗角寒云卷雁高”、“卧堤柳影一千尺，出屋樯桅三两枝”、“雨了诸争自献，烟开孤艇已能呼”，乙盒之“秋笛无缓声，秋蛰有哀鸣”、“石台倚倒影，零露在衣发”、“黄花屈宋艳，伴我张寒色”，节菴之“一月出林添绿净，数花当户及黄昏”、“园丁未服生疏鹤，春色犹妍老大藤”，高者唐人，次者亦塞人，然人亦不过一二联也。

五、剑丞溺苦于诗，其造语大有不惊人不休之意。去年数至都下，弢菴、樊山诸老盛许之。一日掞东招余，余后至，见剑丞与昀谷方断断争论。剑丞谓唐宋诗人独有一梅圣俞耳，昀谷大非之，稍訾及宛陵，因取决于余。余平解之曰：“论诗固不必别白黑而定一尊。剑丞言似太过。然十数年前，苏堪有与余诗云：‘归川不易到，宛陵何可追？’当时余盖与苏堪首表章宛陵者。”昀谷、剑丞相与一笑而罢。嗣腊月二十九日，挨东、晦闻招昀谷、剑丞、贞长、师曾、梓芳、敷庵、众异、秋岳及余集法源寺，祭后山先生，盖后山以是日逝也。昀谷诗云：“近人偏嗜梅都官，君胡独取陈后山？书来约我法源寺，酹以芳醑敷椒兰。今日何日岁欲阑，我恨不如老衲闲。月余怳怳无一字，政坐不谙曹洞禅。知陈最深者三贤，曾巩苏轼黄庭坚。王云扫门已不及，仅从魏衍得数编。君之党陈与梅抗，三贤虽好无此专。我於是日不与祭，亦如王子嗟缘悭。吾曹论古何敢偏？穷源要溯天中天。梅陈好句绝可爱，其力仅足造一关。强誉一家冠千古，逆知古人心未安。后山有知必大笑，子言允矣诗仍寒。我惧一寒尚未彻，去来苦被尘劳牵。袖诗呈佛不知愧，佛当洗我菩提泉。”此诗起语与中数语甚趣，尚未忘与剑丞争辩之说，然持论平允。右梅右陈者当皆无以难之。后余与剑丞论诗，知亦一时兴到语，非真守一先生之言也。

六、昨岁剑丞以近作一帙属余加墨，为圈点百十处归之，皆取其於旷见奥、於显见微者。余向於古人论宛陵、后山诗，於今人论伯严、子培诗，皆如是观。剑丞疑余所评许者不尽由衷之言，则不然也。鄙意古人诗到好处，不能不爱，即不能不学，但专学一家之诗，利在易肖，弊在太肖；不肖不成，太肖无以自成也。余亦请剑丞评余诗，则谓由学人之诗作（去声）到诗人之诗，此许固太过；然不先为诗人之诗，而径为学人之诗，往往终於学人，不到真诗人境界。盖学问有余，性情不足也。古人所以分登高能赋、山川能说、器物能铭等为九能，反之又东坡所谓孟浩然有造法酒手段，苦乏材料耳。剑丞诗最佳者，如《云栖寺竹径》云：“理安长橹直插地，云栖大竹高参天。二寺复然到圣处，橹不蠹朽竹愈坚。昔称理安境无对，未见云栖真枉然。渐寻竹径避白日，步步到寺循花砖。又如葺叶作廊覆，左右柱立皆修椽。露骨专车岩壑底，表影累尺僧房巅。空亭驻足一遐想，夜至风露宜娟娟。人言此寺惟有竹，他景不胜名虚传。正惟有竹便佳绝，杂树亦众何称焉？愿笋不断尽成竹，连坡长到澄江边。”起与余之“韬光竹在地，云栖竹在天”略相似。至“昔称”二句、“又如”二句、“人言”六句，用笔造语，皆得髓於宛陵而神似之。世之服膺宛陵者，一时恐未有其匹。

七、宛陵用意命笔，多本香山；异在白以五言，梅变化以七言。东坡意笔曲达，多类宛陵；异在音节：梅以促数，苏以谐畅；苏如丝竹悠扬之音，梅如木石摩戛之音。质之剑丞，以为然否？

八、剑丞《别林居》云：“昔者贾浪仙，扬州借园宅。初无人我见，久更忘主客。一朝将别去，以诗酬竹石。竹石且能言，再请从所适。浪仙果与俱，辞去如弗获。竹为浪仙苍，石为浪仙白。主人纵不怿，强止终何益？至今某氏园，惟有浪仙迹。吾无浪仙才，敢以今比昔。宁谓竹石情，胜吾松与柏？”《岁尽南归》云：“上京客已久，北候难早春。一日忽思去，去不别四邻。惊心省汉腊，礼俗最近人。及时嘉拜庆，长吏宜免嗔。窗粮渡河淮，三夕卧车茵。昨行坚冰上，今睹波鳞鳞。洵知江气暖，入屋如烘薪。吾庐盛松栝，不见百二旬。妇子出林下，为扑衣上尘。”此二首亦宛陵五言作法。宛陵七言古作法易辨，五言古作法不易辨。又《南归十九日仍北行》云：“天色微能辨雁行，河监收焰隔重冈。载人北去车难驻，换岁身经思更荒。不见淮波春渺渺，只愁岱岳夜茫茫。往来共此三干路，客思无端异短长。”起二语写铁道早行情景，如在目前，与伯严之“庐峰长影插江流，涛白烟青颊唾秋。强卧邮亭数星斗，孤明灯火聚见鸥”可称二妙，一上铁道，一九江邮亭候江轮船也。余为剑丞圈点诗一帙，可采者甚多，索之，则由诗庐寄其家中，不在行箧矣，故所录止此。

九、与确士别数年，去年复得相见，始尽读其十数年来之诗，共一厚册，属为评定，盖由王、孟而进规老杜者。确士多静者机，讷於语言，淡远处从苦吟而出，非渔洋、时帆之貌为淡远；度陇后则七言古诗得杜法。今年复示余近作数纸经苏堪圈点者，后题八字云：隽语易得，杜味难得。”余谓“杜味”二字至当。余前所见者用杜法，今所见者得杜味也。如《岁暮园居杂感》云：“渐喜知间断，闲门各一天。还家仍独客，乱世有余年。畦菜经霜碧，江鱼入市鲜。老夫惟果腹，无酒亦陶然。”“稍见通锚货，残年米价平。月圆知汉腊，巷哭有骄兵。帅府徵歌舞，遗黎算死生。出门流水断，愁绝一冬晴。”“寒日如烟淡，遥峰与雁平。微吟万象待，早起一身轻。对局搜残，摊书拥百城。不亲无益事，辜负有涯生。”“小阁留宾处，寒山不改青。悠悠万人海，落落两晨星。避世全哀乐，忘身自典型。萧萧一亭竹，留尔不会听。（自注：李梅庵、陈仁先留居数日。”）“还家”、“不亲”二联，自是杜陵语，“小合”二联，似摩诘矣，然终是杜，与《放船》、《入宅》、《雨》、《怀锦水居止》诸律相近，王闲适，杜兼悲慨也。若“微吟”一联，则“迟回度陇怯，浩荡及关愁”句例耳。

一○、又《读散原鬼趣诗》云：“夜读散原诗，矮屋环冬青。乱托鬼语，叱诧来精灵。我无寂减想，阅世终冥冥。万古一髑髅，黠者先逃刑。合眼梦唐虞，糟粕遣六经。齐民岂有术，魑魅能潜形。竹梢寒月来，灯影如孤萤。穷巷与世隔，人鬼无畦町。微吟坐达旦，一鸟窥檐听。”《园竹》云：“培土竹树根，日脚下墙屋。邻翁荷锄来，寒天吾汝粥。城中几名园，乱后遭践蹴。人心无瓦全，草木含亲睦。今日晴不风，烟洗数竿绿。交影上危亭，轻阴脱拘束。岂伊耐岁寒？心虚了无触。坐送萧萧声，百忧宁可赎？”《园柏》云：“种柏青溪旁，古色上墙屋。十年忧患人，树此峭岐骨。郁郁岁俱深，童童立可独。今年一冬晴，河乾冻龟缩。惴惴愁四邻，荒园日气浊。全命凛冰霜，居安对雍肃。从兹翦荆棘，一寒闭门足。但恐旱象成，明年无此福。”《寄李梅庵道士》云：“沧桑一道士，短屋坐萧爽。得食有童心，黄冠仍大颓。有时得名迹，阿弟同欣赏。醉学李涛颠，洒墨大如掌。人间果何世？破笔入苍莽。昨闻阿弟病，日日趁车往。车往复车来，的的关痛痒。观君蓄弟心，触我救时想。出世莫出家，酸辛告吾党。吁嗟解人难，念君徒怏怏。”《奇陈仁先》云：“潇洒陈孟公，有俗无不弃。手写咏菊诗，闭门自成世。将花入性情，不触色香味。千曲无尽思，萧寥在肠胃。昨梦坐茅庵，君持《菊谱》至。上粘乾叶花，枝枝有题记。笑指枯目僧，谓是花中意。觉来浑不解，清景倏已逝。明月满竹林，独照无萝地。萧寥复萧寥，高天动寒吹。”《竹》、《柏》二诗，其知者以为学《病柏》、《病橘》、《枯傻》、《枯楠》诸作，实学《四松》、《营屋》诸作。寄李、陈二诗，有不能以《贻阮隐居》、《寄赞上人》、《赠蜀僧闾丘师兄》等诸作例之者，杜陵有乱离之悲，无沧桑之感也。

一一、自咸同以来，言诗者喜分唐宋，每谓某也学唐诗，某也学宋诗。余谓唐诗至杜、韩而下现诸变相；苏、王、黄、陈、杨、陆诸家沿其波而参互错综，变本加厉耳。然必欲分之，亦自有辨。确士、晋卿二人皆历少陵、嘉州所历之地，为少陵、嘉州所为之诗，余尝晋卿王君（树蚺）诗《续集》云：“人之言日，明之人皆为唐诗，清之人多为宋诗。然诗之於唐宋果异与否？殆未易以断言也。咸同以降，古体诗不转韵，近体诗不尚声貌之雄浑耳。其敝也，蓄积贫薄，翻覆只此数意数言。或作色张之，非其人而为是言，非其时而为是言，与貌为汉、魏、六朝、盛唐者何以异也？余交晋卿浅，别去二十余年，惟闻晋卿官方岳，出玉门蝓天山，管领古西域三十六国。向治孜据，工古文词，著述行世有几，道远莫得详，海内学人不易得，时时往来心中。今年相见京师，出近诗五卷使序之，曰：‘吾生平撰述，未尝乞人一序也。’受而读之，则如读岑参之凉州、北庭、陇头、碛西、交河、临洮、轮台、燕支、熟海、火山，杜陵之赤谷、寒硖。铁堂峡、木皮岭、泥功山、石柜阁、桔柏渡诸诗也。能诗者不必至其地，至者不能诗，能之亦才力不称其景物之壮远。余於诗文，无所偏好，以为惟其能与称耳。浅尝薄植。勉为清隽一二语，自附於宋人之为江湖末派之诗耳；而步武岑、杜之诗以为诗，固治孜据、工古文词者所饶为哉！”今录数首，与海内治诗者共辨之。《入子午谷》云：“薄晓发石泉，冬日含春晖。行行入层岩，草木青不腓。夜来北风劲，吹起云干堆。天女剪寒花，撒手片片飞。漫天三日雪，不辨山径蹊。攀藤陟崔巍，下临千丈溪。麻鞍蹋冰石，性命悬微丝。一谷通秦喉，万险无一夷。当关塞丸泥，诸葛不敢窥。老亮慎用兵，善正不善奇。天心久去汉，空作鹬蚌持。惜哉魏延策，一失不可追。”《鸡头关》云：“寒风出阴崖，吹我度鸡头。重关倚层云，下顾猿狄愁。众水汇一泉，滚滚东南流。汉中大如丸，万舍随沈浮。南瞻汉王城，片瓦不可杯。当时逐鹿人，零落同山邱。英雄一骸骨，千载空悠悠。”《龙门板》云：“两日山中行，复沓如平垣。崎岖百余里，归然见龙门。修栈蹋苍虺，首尾云中蟠。北峰祖群峭，罗立高曾孙。阴柯舞魑魅，矗壁愁猱猿。顽龙穴山腹，穿破盘古根。一水入无底，哆口汨汨吞。西出吐涎腥，驶入长江奔。女娲补天能，失手塞漏坤。吾欲探其幽，趄丧精魂。”《望朱圉山过羲皇故里》云：“伏羌之西朱圉山，先儒传注相流传。朱圉反在乌鼠下，导山次序毋乃颠。昔与陶君讨山脉（陶拙存，）陈子为说洮西偏（陈予康。）中有一山类伏虎，两峰夹之雄且殷。朱圉祝本同义，卓尼字变音流迁。土司取名实可证，有若猪野讹居延。古来地舆失图学，《禹贡》误说尤连篇。行行廿里近城郭，羲皇故里丰碑镌。曾闻羲都在天水，遗址又复留秦安。世儒嗜古好附会，名人名地争依攀。驱车访古日已暮，下马四顾心茫然。”

一二、余旧论伯严诗避俗避熟，力求生涩，而佳语仍在文从字顺处。世人只知以生涩为学山谷，不知山谷仍槎极，并不生涩也。伯严生涩处与薛士龙（季宣）乃绝相似，无人知者。尝持浪语诗示人，以证此说，无不谓然。然辛亥乱后，则诗体一变，参错於杜、梅、黄、陈间矣。《由沪还金陵散原别墅杂诗》云：“夙恋山水区，辛勤营此屋。草树亦繁浓，颇欣生意足。移居席未暖，烽燧已在目，提携卧疾雏，指星庇海曲。栖息屡改火，奋身省新筑。四望带城陴，春气染花竹。狭巷闻卖浆，居邻换黄犊。卸装此盘桓，倏骇万霆逐。窗壁为动摇，坐立几俱仆。地震兼鸣啸，平生所历独。夜中震复然，破寐叫佣仆。置彼灾祥说，一枕百忧续。”“锺山亲我颜，郁怒如不平。青溪绕我足犹作呜咽声。前年恣杀戮，尸横山下城。妇孺蹈藉死，委填溪水盈。谁云风景佳？惨淡弄阴晴。檐底半亩园，界划同棋枰。指点女墙角，邻子戕骄兵。买菜忤一语，白刃耀柴荆。侧跽素发母，孥婴哀哭并。叱咤卒不顾，土赤血崩倾。夜楼或来看，月黑磷荧荧。”前首述曲折，后首即以“郁怒”、“呜咽”二语还赠此诗。

一三、又《留散原别墅杂诗》警句云：“登楼望山川，死气沈沈处。闲愁千万丝，吐挂鹃啼树。”又云：“金风含疮痍，低昂穿雁骛。江城初易帅，士卒犹狂顾。何术息闾阎？酣寐复其故。埃氛乍开阖，笳角递奔赴。锺山终昵余，矜此白头遇。”又云：“觚庵临溪居，琴书不受垢。鉴水纳众山，处处开户牖。”又云：“投身与我邻，割据拥其有。为想孟月终，道人下榻久。居士亦踵至，骋望侑杯酒。染书播清吟，呵气活枯柳。”又云：“夜气生乾坤，有此几与榻。抽身万人海，息踵坐老衲。”又云：“塞向耿灯火，六尺绳床平。合眼梦戈戟，始念尸纵横。”又云：“晨光百鸟翻，起拂凋伤木。败蕉与枯苇，爨丁付缚束。墙角弹所穿，涂坚不待筑。”皆戛戛生新，而绝不钩棘者。道人谓李梅庵，居士谓陈仁先，即恪士诗中所谓“落落两晨星”也。又《江上望焦山有怀昔游》二绝云：“风暖云明倒酒瓶，闲看鸿濑满沙汀。垂垂日脚孤舟下，襟袖光飞一点青。”“隔岁支筇苍莽颠，藏山肺腑世无传。插椽箕斗松寥合，忆抱江声赤脚眠。”颇不似伯严平日诗。樊樊山云：“此诗即在黄集中亦是上品。”

一四、近人写景之工者，复得数联，殊有突过前人之处。如冒鹤亭之“日色不到处，苔气绿一尺”，何梅生之“天地忽自通，一碧不叼绝”；冒句苍古，何句较为奇辟。陈仁先之“夜色锺柴门，二人自成世”，俞恪士之“明月潇竹林，独照无梦地”，苏堪之“夜色不可画，画之以残月”，皆深宵无睡，善写夜色者。或嫌“锺”字太吃力，然无以易之。又仁先之“驱车尘冥冥，隐见孤塔圆”，写一路往天宁寺远见隋塔之景，真写得出；李拔可之“车行追日落，淮泗失回顾”，写津浦铁道傍晚望西行驶之景，真写得出；而李句较见苍莽。拔可此诗全首皆工，不止首二句，以下云：“乱峰隐尘埃，野水清可渡。连村阙人力，舍柳无他树。去年雪苦晚，一麦犹堪虑。道旁哺蔡饥，船粟争濡响。胜衣已学乞，姑息真汝误。展转入徐州，严城郁高怒。秦越异肥瘠，朱陈互嫁娶。当关有虎豹，行李生恐怖。语罢自推窗，暝色没雁骛。”“乱”句、“严城”句、“暝色”句，皆逼肖车行景；三韵至六韵，全於“阙人力”处寄慨；“蔡饥”用得切当，“学乞”写得可笑可哀。视苏堪《登石钟山作》，彼超诣，此沈著也。

一五、拔可诗最工嗟叹，古人所谓凄惋得江山助者，不必尽在迁客羁愁也。《题吴丈剑隐监园图》云：“事业欲安说，溪边柳成围。当时叩门人，百过亦已衰。此园在城东，地偏故自奇。世俗便贵耳，浊醪争载窥。那识赏寂寞，但间簧与丝。我乡喜独游，扁舟弄涟漪。拊槛一片云，锺山远乎篱。花竹不迎拒，鱼鸟无瑕疵。岂惟客忘主，青溪吾所私。中间共出处，就官淮之湄。土瘠民力瘁，百无一设施。鄂渚得再觊，征车方北驰。归途望楚氛，微服鹊退飞。陵谷事已改，变迁到茅茨。相逢忽揽卷，不收十年悲。郑记似柳州，平淡乃过之。夙忝文字饮，可能欠一诗。巷南数椽屋，有枝亦无依。傥免熠耀畏，怊恼还当归。芳草结忠信，吾言兹在兹。”此诗写二十年来在青溪、锺阜间交游踪迹，离合悲欢，直举苏堪《吴氏草堂》、《晚登吴园小台》、《正月二日试笔》、《上巳吴园修禊》、《濠堂》、《题吴监泉新成水榭》、《舟过金陵》诸诗怀抱，略萃於一诗。拔可少游白下，后自筑屋青溪旁，小有林亭，经乱颇遭蹂躏，又目击武昌兵乱，故语意时含凄惋。余尝谓金陵诗，自王子敬《桃叶》、陈后主“璧月”《后庭花》外，惟李太白《凤凰台》一首、刘梦得《怀古》一首及五绝句称为高唱。至荆公退处，而名作以多类抚景感时，藉抒悒悒之抱。苏堪、拔可先后寓居金陵，又皆服膺荆公诗，发音之同，有自来矣。

一六、拔可又有《过盟鸥榭有怀太夷奉天》云：“庭前病桧自萧疏，门外惊鸥不可呼。饱听江声十年事，来寻陈迹一篇无。投荒坐惜人将老，望鲁空嗟道已孤。赖有胜天坚念在，稍分肝胆与枝梧。盟鸥榭乃汉口铁路局临江一室，苏堪总局务时，决壁施窗，为燕客谈诗之所。余居武昌，多渡江留宿。拔可从事於此数年，诗学大进，故不无今昔之感云。

一七、今年三月一日，寓庐有春社之集，集者樊山、笏卿、沈观、叔海、实甫、确士、纲斋、众异、秋岳并余十人，人各有诗，诗长不具录，节摘编排，以当一篇序记焉。樊山诗云：“石遣爱淡交，不数数相见。十日前谓余，景光老可恋。耆旧此数翁，栖心在琴砚。月当一再会，互出新诗看。清言美於酒，旧书熟於饭。人生贵意适，呕心非所愿。”都下最盛诗钟之会，余颇苦之。因与樊山诸老谋另结一社也。笏卿诗云：“东城最深处，闽客此为家。略有园林意，小桃新著花。邀人作春社，把盏酌流霞。”余建社於东城寓庐也。社建於暮春之初，故以春名。樊山又云：“野王有二老，出入相与偕。（自注：余与少朴同往。）西头至东头，六七里以来。横穿玉蝾桥，直走铜驼街。迤逦入深曲，坊巷揭粉牌。遇门不自觉，历扣三四扉。久乃得君居，两辕复折回。”沈观诗云：“端居常谢客，亦未辄诣人。诗翁招我饮，命驾乃欣欣。幽栖在何许？缭曲东城根。过巷车百转，误打邻家门。街童指谓客，此屋侯官陈。”皆言路偏居僻，觅许久始到也。樊山又云：“排阖笑且呼，主人迎降阶。疏疏白竹篱，花树历乱裁。堂室并修洁，洒扫无纤埃。书画满东壁，亲斟绿茗杯。”沈观又云：“入门有花竹，眼洗都邑尘。架书与壁画，古色纷玢。”实甫诗云：“僦居得花颇不易，室宇清净疑禅关。天为维摩设此榻，更以佳侠罗佩环。碧桃半开杏花盛，缝衣拂帽枝堪攀。”叔海诗云：“灼灼桃始华，垂垂柳初阴。”确士诗云：“老味淡处真，春光闲可掬。窗外花始蕾，余寒怯春服。”皆言敝庐小有花树也。纲斋诗云：“樊山大师已先至，巍然一老兰陵儒。泊园健者笔更健，识度复旷腾高衢。竹勿老人兴飚举，庞眉不带烟霞癯。三年社帜树海曲，我亦危届追履绚。长汀淹雅设绵莼，汉寿善咏探灵珠。觚庵度陇诗最富，普梨听彻《凉州》无？梁黄才名今二妙，众中嶷秀真吾徙。”社中诸人也。樊山齿最长。沈观有园西北城，颜日洎。竹勿，笏卿自号。“三年”二句，谓与樊山、沈观、笏卿在上海结超社。叔海，长汀人，方为礼制馆总纂。实甫，古汉寿人。觚庵，确士号，前提学甘肃。叔海又云：“留连趁佳日，顾盼皆南金。燕歌终爱昔，楚材方盛今。”谓同社皆南人，樊山、笏卿、沈观、实甫皆楚籍。“燕歌”句，谓坐中谈北方女伶事。沈观又云“开箧示佛像，以寸量金身。日本天文造，刻镂今犹新。”谓出观日本天文十年造像。又云：“萧奴解烹炙，鼎味妖众宾。”樊山又云：“嘉蔬罗鬃案，女酒酌花瓮。厨人故佼佼，识字工文词。治饪出新意，如其所为诗。”实甫又云：“君治酒食能召客，豪举足破儒生悭。”笏卿又云：“一事尤堪异，诗奴似易牙。”纲斋又云：“所思既得酥梨笋，杂以海错罗珍腴。”皆谓家仆能治肴，亦知文字也。沈观又云：“相对数甲子，五百念八春。”确士又云：“相对数甲子，人生如转烛。”言坐中总数年岁也。樊山又云：“扪腹既醉饱，试客无他题。请以今日事，发为珠玉辉。”言相约即事赋诗也。诸君诗皆如画如话，樊山自谓“我诗如序记，笔与意相随”者，恐不得一人专美矣。余与梁、黄作未录。



●卷一五

一、吾乡林欧斋先生（寿图）以部曹充军机章京，至领班，转京兆尹，外放布政使。京兆尹向出为巡抚；为藩司，非所愿也。藩秦中时，有《忆旧》绝句云：“苑园流水绕银河，记得宫墙撅笛歌。别驾久迁供奉老，贞元朝士亦无多。”“分明夜梦见离宫，春尽莺啼检落红。鹦鹉衔恩独西放，陇云无际月朦胧。”言其事也。后以筹饷忤左文襄，被劾落职，常於诗中致不满文襄之意。《忆昔行》云：“走马西来几开府，忆昔登坛建旗鼓。将军宗正祝兹侯，安刘之子兵各主。棘门霸上儿戏耳，树垒虽多可袭掳。亚夫细柳最堂堂，吏士持满彀弓弩。备胡未久怅移师，（宫保左公移师征捻。）《北征》孤愤摅臣甫。（余策捻必踏冰北窜，请於北山口筑围，左公未纳。捻竟由此逸去，骛扰畿辅。）燕山雪花大於席，玺书再三相劳苦。奔壁不惊取坚卧，但遣当绝粮糈。颍阴少年被甲前，裹疮请战亦可取。（闻陈国瑞主战。）善为太尉谋敝吴，坐待雎阳力限楚。监军闻拜窦王孙，散金进贤整部伍。遂使盈廷向魏其，甘自画沟老项羽。汉家需才优武爵，会见功成进茅土。关中地溢天下亢，六郡良家奋材武。往者挽辖来褐衣，何意黄图碎莫补？怕逢父老说乱离，急盼王臣托心膂。游魂未收釜底鱼，困兽遽逸柙中虎。封侯以属妄校尉，宾客厕养皆俊侣。头会箕敛祖周官，东向坐责儒生腐。谁其荐者魏无知？金多奚恤诸将语。尾生孝已不宜今，彼曾无益胜败数。问君所当贼几何？怅巧如狙黠如鼠。溯从听狐踏两河，惨见嗷鸿塞三辅。蚩蚩尔氓缓勿死，元戎返旆会活汝。”《高将军歌》云：“帐下健儿仓卒起，汝不我生我汝死。可怜楚粤百战身，奉行帅府书一纸。推心置腹古何人？未去肘腋伤臂指。前日过我貌堂堂，奋袂誓欲清河隍，此才亦是邦之良。鱼肠进酒烛未半，漫漫长夜无时旦。一生谨慎诸葛君，纶巾羽扇信轶群。胡为杀我高将军？（高、王两提督为文襄二健将，赖以乎闽，歼寇於粤之嘉、应州者。高军门西征，为部下所戕。左襄素以诸葛自命，常署曰‘老亮’，故诗云然。高名连升。”）《馈粮叹》云：“千里鸽粮有饥色，塞河不满使者责。前车后车马流血，崆峒险甚太行脊。曾牒诸将迎汝前，驰之驱之勉策鞭。越程三宿惨不见，旌旗黯黯尘蔽天。不见官兵，乃见贼兵。官兵畏死，汝安得生？生无二三死八九。走报大营逢使酒，申诉未终撞玉斗。昔有萧何今娩否，士如饥哗职谁咎？使者踉跆归上书，天子仁圣怜其愚。事至艰难要设法，仍会帅府筹挽输。此首系颈真区区，且为若曹忍须臾。贼兵报抵南山隅。”《於霞仙中丞处读湘阴左公论西事疏，喜闻将抵潼津》云：“南斗戴天高，西征犯暑劳。卧龙腾渭水，秣马报陈涛。三策纡筹笔，五年期卖刀。闻声皆落胆，地唱同袍。”《潼关营次，谒宫保尚书左公并晤张听庵吴子两观察》，中云：“玉关径须寻尺论，布指秦川仅成寸。”又云：“崆峒宾佐尽杰良，姻娅使觏吴与张。立谈未竟赐纸笔，许於二子参短长。东家军旅有未学，如访疾苦闻之尝。”以上皆当时传作有微词者。吾乡数十年来老辈中，惟欧斋致力为诗。“五年”句，乃文襄自许期限：“五关”二句，言文襄用兵，自负讲求地图也。

二、欧斋先生释褐后，与马平王少鹤、瑞安孙琴西、仁和邵位西、临桂龙翰臣诸公游，留心掌故，著有《启东录》，乡邦文献则有《榕阴谈屑》，实即诗话也。有云：“诗才白天分中带来，有是种方有是树。张亨甫尝戏其友云：‘君等譬学佛，半路修行，吾乃自幼出家。’噫，亨甫可谓有是种成是树矣。而才气有余，学殖或不足，使天假以年，安能量其所至？”又云：“道光间，亨甫陵铄一代，独许翁蕙卿诗，奇才逸气，同辈罕俪。赠诗云：‘近来海内为长句，蕙卿欲轶高青邱。’又云：‘世无李太白，高才竟谁偶？’蕙卿性孤介，老於诸生。尝尽汉、魏、齐、梁、唐、宋之源流，心摹而手追之。少年自伤名不出里巷，同辈无能知之，故狎游以自晦。四十以后，闭关守穷，人罕见其面，乃遭蚍蜉之撼，薄以温李体。马平王定甫、瑞安孙琴西、介休王霞举，海内所推能诗者，尝於余处见其《金粟如来诗宠集》，结郑少谷、王子衡之遥契焉。三君辄日：‘使蕙卿出游大江南北，必能极所变以尽其才。惜不永年，如高青邱，而遇不逮。’知言哉！”闽派盛於明，非盛唐之诗不读。及锺伯敬入闽，竟陵体风行，稍有学中晚唐、宋人者。有清初叶犹然。至沈归愚唐诗、明诗、国朝诗三《别裁集》出，海内奉为圭臬，闽人又专为通套盛唐诗矣。欧斋先生少慕张亨甫，中年以后学山谷，《黄鹄山人集》前后颇不相类。此《谈屑》成於晚年，而重视青邱、薄视温李尚如此，殆少年议论之未删者欤？亨甫以学佛譬作诗，自负自幼出家，轻他人半路修行，然高适、韦应物皆半路修行者，世固有生天在前而成佛在后者也。蕙卿全稿，林畏庐有之，闻在孙师郑处，当求而论次之。

三、《谈屑》又云：“先太夫人之教寿图也，母而兼师，授《论语》，口占云：‘入学志读书，书亦无多字。有若似圣人，孝弟根本备。卜子为经师，君亲身力致。时习即习此，三章通一义。’及学作文，又口占示之云：‘之乎者也矣焉哉，必要用心去学来。此字文中不可少，欲求端要自童孩。’识者谓为要言。比长，补弟子员，勉以句云：‘学到能贫殊不易，士无自贱乃为高。’终身诵之弗敢忘。”第一首可谓读书得间，能见其大矣。对句千古名言，为士者皆宜终身诵之者也。

四、苏堪二十余岁时不作七言诗，偶作绝句，多不经意，然凄戾邈之音，往往使人神往，讽咏不忘。有《渡江纪程》，中一段云：“益北岸转处，有庙西向，门扃而锁，门前垂杨一树，摇落可怜，尚能掩映夕阳也。索笔题墙上曰：‘谁见夕阳当古庙？伴他衰柳映江流。题诗我亦如飞鸟，极目长天春复秋。’”又《居金陵》一绝句云：“江上飞花萦燕翦，门前细草断羊肠。数声题春归尽，一院风香白日长。”彷佛渔洋。前一首极似唐人小说《梦游录》中诸作。

五、苏堪尊人仲濂年丈（守廉），由庶常改官部曹。长於倚声，有《考功词》一卷。诗少作，只记其《夕阳》一绝句云：“水碧沙明惨淡间，问君西下几时还。乐游原上驱车过，愁绝诗人李义山。”与王阮亭之“仆射陂头疏雨歇，夕阳山映夕阳楼”、黄莘田之“夕阳大是无情物，又送墙东一日春”可以同称“某夕阳”矣。

六、尝谓樊榭《燕子矶》诗末二句云“俯江亭上何人坐？看我扁舟望翠微”，十四字中，作四转折。质言之，为“看他在那裹看我在这裹看他看我”也。何梅生有《江阁望狷生去舟》云：“去飘那叶吾能辨，江阁潮生著意看。他日归篷应过此，有谁为我恋阑干？”末二语用意用笔，曲折处甚似樊榭。彼实景，此虚构；彼就上下两处著想，此就先后两时著想也。《舟夜》云：“寒逐江声上枕旁，起看残月在高樯。真疑短却前宵漏，进作今宵一味长。”与“秋宵只为一人长”异曲同工；彼疑一人异於众人，此疑一夜异於他夜也。又《寄狷生浔阳》云：“觅梦欲长宜尽醉，江流到海更江流。”妙语如环之无端，此皆以意笔胜者。

七、梅生工绝句，在元章、与可、放翁之间。《初二日饮姚未僧家醉归》云：“古香一室不缘花，饮客醇醪自啜茶。胜事今年勤记取，开春二日醉姚家。”《不胜》云：“不胜思古忧时意，畏见深心短气人。自涤甍盆安怪石，灯前百遍赏嶙峋。”《壶尊》云：“倦将求息何能息，强自为宽那得宽？静看飞云闲看鸟，既凭庭树又凭栏。”此首本八句，余为节去前四句。《今亦》云：“今亦何尝是？无须悔昨非。苕川西上路，无数钓鱼矶。”此首本八句，余为节去中四句。

八、因读梅生“开春二日”句，忆起叶损轩一绝句，云：“补官得傍雨花台，无主山多对合开。光绪江宁丞壁记，放衙刘氏小园来。”题系《长千里刘氏园与于民宫廨甚近，冲泥往游》。此种绝句从香山“后魏帝孙唐宰相，六年七月葬咸阳”、“开元一株柳，长庆二年春”等诗来也。

九、老友张君常长吾乡民政时，被斫不死，忧患之余，诗境较幽。余序君诗集，所谓“近作清苦不怡，遂足以感召忧患。中夜旁徨，良久而乃释”者也。君有故人郑仲瑜，乞榷税以比祠禄，畀以洪塘，殊瘠薄，然特有佳山水。未几，君去闽寓析津，得仲瑜书，有“洪塘水长，轻舟往来。偶触吟情，辄思严公重莅”语。君奇答四绝句云：“严杜交期意最亲，锦城生事老清贫。辞官竟断郊垌迹，长想乌皮隐几人。”“风帆沙鸟古洪塘，阅尽津梁遇客忙。此亦洞霄提举意，诗人合住水云乡。”“半洲墓与石仓园，此水汪汪有古魂。六月炎尘吹不到，小金山下大江奔。”“行吟憔悴老谁知？樗散惊看两鸯丝。我亦蓬蒿思掩径，那能回面共纤儿？”“乌皮隐几”、“锦官生事”、“郑公樗散”，皆杜语，恰称乞榷税清况，亦所谓“生理须凭黄合老”也。张半洲（经）墓、曹石仓（学）园、小金山寺，皆洪塘名迹。读四诗又使余骤浓归思，欲舍京华尘土，而老云水之乡矣。

一○、君常生长会城，实为侯官西乡厚美堰人，与洪塘相近，余未之知也。因余论吾乡诗人，多出西南诸乡。君曾馆陶江叶氏，次其诗於损轩之下。“客冬君来长”句一首，自明其为西乡人。余和诗调之，首云：“孟轲称舜何谆谆，所忧未免为乡人。一乡愿人日乡愿，往往乱德恐失真。君胡去乡三十载，历历乡井翻自陈。”又云：“村夫野老宁俊物，褐橥谁乐侪凡民？”末云：“吾乡螺渚阳崎外，风流寂寞江之滨。尚溪怡庵不可作，豫生一去辞都巡。岁阑倡和尚三两，江乡风味谈津津。”怡庵，林葵，苏堪舅氏，能小诗，能画；豫生，许贞干，能为常州派骈体文。尚溪、都巡，皆西乡地名，去洪塘不远。末二语谓客冬至都，主搜庵所，除夕既和君常作，又与几道有倡和诗，亦老来不可多得者也。

一一、因忆君常由御史奉讳归里，主讲鳌峰书院时，余偶从武昌归陶江，典玉屏山庄东屋居之。江乡往来，有强庵、肖韩、丹曾诸人。有“罾”韵七言长古，丹曾倡之，君常、肖韩和之，殁庵则次韵者再。君常诗云：“打鱼江上看施罾，垂丝老树黏枯藤。野庐茶灶偶觅饮，去无所诣来无朋。廿年泥爪易变灭，旧梦说与山中僧。东华侧帽复赓和，头白重见情难胜。寝门天末欠一酹，定文身后谁真能？玲珑小阎富藏庋，撒手幻作云烟腾。玉屏山色了如昨，危飙忍见江波兴。船头双影泛清晓，六月到此消炎蒸。尽摅感噫入长句，袖底出示书如蝇。我时耽咏先鸟起，墨渖狼藉头胡髻。城中疫死日数百，瞰人鬼魅纷相乘。东家西邻阗无影，池馆夜静孤蟾升。橘洲丈人尤念我，邮筒急递凌陂塍。往复得诗尽十纸，但分邾鲁忘淄渑。自为怡悦事亦颇，田宅遑计贻孙曾。终朝填委苦胝手，对客那肯抛吟胜？索逋火迫等债券，况假恶韵为科惩。照人文采老史氏，沾丐下逮灵台丞。焦原自履不云险，从而陟者弥凌兢。宵哦然烛竭枯吻，坐数街鼓挝冬鏊。昔时宾馆盛设醴，沧桑一霎悲填膺。园亭易主亦敝屣，所嗟散落干瑶滕。江东治谱夙眼见，步兵老矣归季鹰。尖叉斗句取自适，丰扛弱足争衡称。神山石髓岂易得，百年闽峤留诗徵。更约鳌峰作重九，黄花酒且沽兰陵。”纡回往复，悲慨於旧馆者深矣。题系《丹曾观察同肖韩太史孥舟过螺江并游玉屏山庄，各赋长句见示，强丈继和；以余於损轩有宾馆之旧，不可无诗，次韵奉酬。》首数句言馆玉屏时事；“东华”二句谓损轩入都相倡和；“寝门天末”数句言损轩逝而书籍散落，遣稿未定；“玉屏山色”八句，转捩甚见腕力，不觉其为次韵；“池馆夜静”以下，屡转不尽，颇有望衡九面之趣。

一二、几道劬学，老而弥笃。每与余言诗，虚心翕受，粥粥若无能者。癸丑岁不尽二日，与话陶江风物，因赠一长句。几道答和，中二联云：“即今除夕非佳节，莫向桃符写旧衔。天下诗才衡左海，故园胜处数楞岩。”寄伯严云：“已回舂雁数鲥鱼，目断南云少尺书。可有园林供独往，倘缘花月得相於。江湖无地楼饥凤，朝暮何年了众狙。说与闭门无己道，去年诗句太勤渠。”皆的是革命以后感想。

一三、穷而后工之说，时复有之。郭春榆侍郎乱后寓析津，无俚中辄寄情吟咏，有《默园枉赠绿净亭四十韵，次韵奉答》云：“黄郎磊落才，万言可日试。孝穆石麒麟，摩顶闻宝志。抱璞久未售，寤歌矢独寐。传家十砚斋，横枝推法嗣。几年江海别，所诣益深邃。风骚振余响，莩甲出新意。浸淫百氏书，糟粕例吐弃。扶桑万里游，莲幕一枝寄。落霞孤骛词，倾倒洪都帅。承平养士恩，酬知剩文字。明经应制科，奋起还拔帜。余樽婪尾春，冷署回翔地。退食殊萧闲，饱揽西山翠。邮亭僧舍间，题壁墨常渍。晋安风疋遗，得君重鼓吹。断句闲流传，遣秉与滞穗。龙蛇忽起陆，坐见虞渊坠。敝庐隔人境，旧雨谁复至？惟君勤过存，相访月数四。茆亭仅容膝，补葺殊造次。乞邻得桃栽，芟径除棘刺。清谈恒彻宵，一榻为君置。衔杯称圣贤，抱瓮泯机智。袖诗忽索和，譬钓悬钩饵。出匣见龙泉，神锋何锐利。奖借或过情，敷陈皆古义。蚓窍强学吟，敢附洞箫谧。余生况苟活，岂复关此事。相对欲何言，举目山河异。苏程老兄弟，穷旅眷亲懿。我已怀游思，君当守默识。世变未可知，待时且藏器。矍铄听水翁，晚节弥冲粹。渊源早得师，杖履仍日侍。籍涅在韩门，余子三舍避。群雄尚斗争，四野多烽燧。潜渊有惊鳞，摩霄无健翅。东阳吾所钦，郊居方息累。墩名讵敢争，涧饮期无愧。朗吟珠玉章，苍茫恨天醉。”字字妥帖，尤於押韵见工。嘿园於春榆为妹，拔贡廷试，春榆则座师也。“奖借”句似太谦，“落霞”一联谓嘿园幕游江西，沈爱苍权巡抚也。爱苍陈粤臬，署中亦有绿净亭，故未有“郊居”、“争墩”各句。

一四、陈逸儒孝廉（寿彭）从哲兄敬如（季同）游欧西，通英文，译书报，文笔不苟，力摹司马子长。妇薛氏，好学淹雅，日拥百城，益以善病，足迹罕出户外。撰述甚富，诗、词、骈体文哀然，年四十余殂谢；一女亦能文，殉焉，逸儒方为合梓遗集也。逸儒数奇，晚乃入邮传部为官；未几鼎革，又入海军部授武职。有句云：“门卒端宜梅尉隐，步兵不禁阮生狂。”梅福、阮籍皆生当鼎革之际，门卒、步兵皆以文人为之；君又嗜饮，可谓字字雅切。余索君诗可入《诗话》者，久不出。偶过余，止诵此两语，余谓即此足以传矣。

一五、近日新识数诗人，皆东坡所谓“叩门如有求”者。诗亡雅废之时，犹复得此，理宜惧悦，议者或以为声气标榜，顾亦问其真致力於此否耳。铅山胡子方（朝梁），陈伯严诗弟子，自号诗庐，诗以外无第二嗜好也。尝为人嬲使观剧，自午至酉，万声阗咽中，攒眉搜肠，成五言古一篇，和其师散原《题听水第二斋》韵者。入官署治文书外，日抱其新旧诗稿如束笋，诣所知数里外，商量不勃。其为诗专学山谷，七言律中二联，多兀傲不调平仄，然其笔端实无丝毫俗韵，殊可喜也。《夏日即事》云：“人生快意是会合，尽日好风来东南。芳塘半亩水清浅，茅屋一间人两三。看水看山殊未厌，栽桑栽竹粗已谙。青云可致不须致，我愿食贫如荠甘。”严几道云：“疏宕遒隽，神肖山谷。”梁节庵云：“萧疏兀傲，收处不称。”《对南山》云：“自来骨肉关至性，行矣关山良独难。橐笔还家寻一笑，倾囊市脯劝加餐。南山有云欲招我，清夜间雨能洗肝。明日邻园乞新竹，呼僮斩取钓鱼竿。”梁节庵云：“‘洗肝’隽句，坡诗：‘江水洗我肝。’”《江上奇怀友人茧公》云：“惊人雄辩杂诙谐，偏是中年意兴佳。得酒便思呼等辈，除诗略不置余怀。有时脉脉帘垂地，一任青青草满阶。美矣江山看不足，何年卜筑在江淮？”《丁叔疋农部挽诗》云：“我於朝士一无可，如子清才百不多。落日楼头成苦语，西风江上旧相过。谁知此别感今昔，何处诗魂足啸歌？天岂能孤吾党意？长吟独往奈君何。”《除夕发书四弟》云：“一岁向灯尽，万哀竟夕生。衰宗存弱弟，遣墨抚吾兄。阅世多深语，隔书有哭声。故园人不寐，应共此时情。”“隔书”句与苏堪“书来意万干，隔此纸一重”同工。《奉太夷先生谢书近作》云：“大化无宿留，人事纷成亏。谁则无一营，而惰其四支？孔孟走胺胺，所志扶阽危。巢许图自安，逃世绝攀追。夫子澹泊人，缮节能自持。颇笑腐儒拙，欲雪名士讥。龙州握兵符，留得边人思。拂衣谢簪组，褰裳脱绊羁。天下匹夫责，敢以无位辞。欲跻斯民康，似急其所私。不惜手足劳，愿世无溺饥。近闻海藏楼，高筑东海湄。卅年饱忧患，一枕寻轩羲。宁欲自兹往，闭门与时违。东山信可乐，苍生愿恐非。染翰公余事，薄植非敢窥。尺幅写新诗，千里肯见遗。诗中夸暖叟，暖叟我所师。安得十年勤，侍公学临池？别来再秋风，睹怀天人姿。”梁节庵评首数句云：“陶诗‘人生自有道，衣食固其端。舍是反不营，而以求自安’，此得其意。”

一六、《写义宁师诗竟，辄书所触以呈》云：“大块噫气幻万千，上飞下走日月旋。诗人能事通造化，驱使万物归新篇。吾师读书善养气，胸次浩荡收百川。作诗不须故作势，却自凌厉横无前。”《题温叟勺湖款春图》云：“吴子坐我室东隅，殷勤际我《款春图》。人间何处春可款？门外已报花无余。东风吹絮作雪舞，铺阶入砚纷模糊。岂知春意忽然尽，恨不秉烛恣游娱。”《人日立春饯别师曾彦通兄弟》云：“负手欲何为？高吟到人日。眼前春始归，明日君又别。”《赠陈师曾，时师曾自日本归》云：“陈家兄弟文章伯，佳句流传江海间。已尝读之为倾折，亦复强和忘愚顽。归来道气照人眼，可有奇方起我孱？风暖日长关底事，荒城月上抱书还。”陈伯严云：“直造宋贤胜处。”《夏居漫兴》云：“双塘之水明如镜，一带垂杨青可攀。得意醉而非醉候，游身材与不材间。有时喽喑仰天语，消得寻常负手闲。幸是中年健腰脚，短衣匹马好还山。”陈伯严云：“格与前首同。”《述怀》云：“年年作计随人后，短发长歌只自疑。来日万端付之酒，江南片月为吾私。非关早岁思齐物，合有寒儒瘦到诗。我已穷于孟东野，高天厚地更何之？”《次韵师曾见赠》云：“幽居正好学逃世，穷巷何人来款关？物外妪歌消白日，尊前哀乐易芳颜。偶然临水一垂钓，早晚开门饱看山。与子同生山水窟，即今飘泊未能还。”以上各诗，佳处略从同同。盖山谷学杜，得其一体者。在杜如“爱汝玉山草堂静，高秋爽气相鲜新。有时自发钟磬响，落日时见渔樵人”、“锦官城西生事微，乌皮几在还思归。昔去为忧乱兵入，今来惟恐邻人非“，不过百首之一、二。在山谷则十首之三、四，然犹仅三、四也，君则十之七、八矣。不俗在此，仅能不俗亦在此。余赠一古诗略规之，后赠余两诗，则声律甚调矣。

一七、诗庐诗为师曾兄弟作者特佳，气味至相投也。师曾（衡恪）为伯严长公子，多才艺，篆刻逼汉人，画得倪黄风味。诗其家学，然不多作，作必不俗。《法源寺看花》云：“我心不能春，春色忽到眼。兀立禅堂下，犹带泪痕潸。森森出墙枝，弄晴殊瑟。留此娱须臾，但愁风力。”时君方有骑省之戚也。《梨花》云：“娇云无力倚墙东，正好低枝可避风。与汝隔窗斜对面，一春开落忒关侬。”《月下写怀》云：“丛竹绿到地，月明影斑斑。不照死者心，空照生人颜。”亦悼亡作。君深於情者，故为余画《萧闲堂著书图》，题诗有云：“至情深刻骨，万事莫与偿。”“万事”五字真能写我心，可抵悠悠者干百言也。

一八、偶忆王贡南（毓菁）有《上元对月诗》云：“又对霜楼月，人天奈别离。酒温今夕盏，花照去年枝。素影留明镜，清辉鉴薄帷。春来和悦意，凄恻似秋时。”似亦伤逝之作，识贡南久，究不知其曾经此恨否也。又忆辛亥六月游历下，遇贡南於明湖。贡南言“君归去必有诗，请以一语及我，挂名君集中”。后余得《历下杂诗》七首，末首云：“漱玉亭边柳作绵，让君索句此流连。湖州老去易安逝，不忍来过金线泉。（泉今为书局，贡南寓焉。”）亦悼亡语。贡南又有《苔》绝句云：“几日春阴闷小庭，踏莎人去雨冥冥。天涯芳草斜阳外，别是销魂一种青。”亦复凄黯。

一九、无锡侯雪农（毅），一字疑始，游学英伦，严几道弟子也。嗜诗，有《秋日寄严夫子京师》云：“迢递关河远，西风又报秋。遥知增老健，无复动吟愁。十载苦常别，深恩娩未酬。寸心托云缕，卷向帝王州。”不必深意而真情自见，不得以唐贤老调少之。几道云：“如一笔书，故佳。”亦非过誉。《别意次刘瓠丈公韵》云：“疏莲丽水自菲菲，寂寂芳陂事已非。谁倩青禽传锦字？难牵素缕上春机。酒边密意空相约，梦里前言忍更违。愿著晨风干里翼，也随归雁向南飞。”又《送别瓠尊世丈》句云：“促膝常联肠断句，论心每到月残时。”《海上望月》句云：“春怀渐觉如残柳，酸泪何因到落花？”皆深於诗情者。

二○、疑始有《甲寅仲春至江亭旧所居室》，首二联云：“岁月如人总不居，绿杨几见换萧疏。深深竹院寻还在，隐隐西山看欲无。”尘外西山，颇写得出。次首第二联云：“荒庭倚树真亡我，白日持灯不见人。”“白日持灯”，为西人世语，谓碌碌者看不见也。《梦中得句》云：“晴霞幻物随人意，落絮当风类我心。”落想颇新。君刊有《说理杂诗》四十首，自跋有云：“四十首所言，大抵拾古今人唾余。惟第十一、十四、十五及三十二四首，为所臆造。余最取十四、十五二首，以为传声者浪，传光者以太，夫人知之矣。蜃市楼台，光何自传？无线电音，声何自传？则别有无形之浪也。人之心思智慧，万有不齐，所谓不同如其面，虽觊面而相隔若山河矣。然设有两人焉，其智慧之比例，无几微不相等者，则此人之心思虽不言，而彼人可以喻。所谓相视而笑，莫逆於心，所谓目击道存，皆非妄语也。古人梦寐相感，啮指通诚之类，则心浪之力量过人，足以远达，而受感者实心与相印也。”君诗云：“脑府孕奇灵，动荡构思意。积浪传八方，万物供驱制。触类成感应，离电同其致。至诚开金石，前贤岂吾戏。”“心浪或凝郁，历久未易散。推移流大宇，托物时隐见。尘心骇非常，万象况能幻。鬼神六合外，圣人存不论。”疑始尚有《题王氏姑母小照》、《纪梦篇》两诗，间得香山、东野真挚处，篇长未录。

二一、疑始有《绝句答友人》云：“王（石谷）画苏书温李诗，桐城文派梦窗词。咸同以后成风尚，吾意难同肯诡随。”此语皆实录，惟“温李诗”三字不甚确。余忆元人吾子行有一绝句，描画宋末风尚云：“烹茶茅屋掩柴扉，双耸吟肩更捻髭。策杖逋仙山下去，骚人正是兴来时。”子行作有《闲居录》云：“晚宋之作诗，多谬句，出游必云，策杖’，门户必日‘柴扉’，结句多以梅花为说，尘腐可厌。余因聚其事为一绝句”云云。与疑始诗用意颇相似，可供一噱。

二二、江西近日多诗人，陈伯严、杨昀谷、胡漱唐外，既识夏剑丞、胡诗庐、陈师曾，又有彭泽汪辟疆国垣、南丰刘伯远镐。辟疆年少好学，有《赠胡诗庐》句云：“同光二三子，差与古澹会。骨重神乃寒，意匠与俗背。”又云：“吾子吐佳句，志欲古贤配。理弦三五弹，泠泠非俗爱。又如振霜钟，清响度林外。”又云：“吾乡散原翁，吐语多姿态。排募出恢诡，瑰丽遂无对。”状散原及诗庐诗颇肖。《送厂归永新》句云：“石潭泻落琴亭水，疑带芦沟呜咽声。泼墨远天人独往，凝寒小阁醉初成。”《伯远宦闽有年，造余写一诗，送友人之海上者》云：“子云校书忘朝夕，泄柳闭门甘独处。咫尺之间稀往还，不如任君长别去。春江正好理舟楫，江关应不喧鼙鼓。莺飞草长近何如？倘忆故人一传语。”

二三、昆陵程伯葭（氵育）以《精忠柏图记》属题，末有铭语三句甚佳，觅不得，只得《白葭图自题句》十字云：“芦花秋两岸，天地我中流。”得自梦中者，颇有泛然不系之乐。

二四、自诗钟盛行，结社为古今体诗者日以少，用思异也。偶搜近日喜作诗钟者之诗，如湘乡陈翼牟（士廉）有《火车过信阳州》云：“乱石留残雪，奔轮殷怒雷。地迥干树转，烟涌万山开。”写景极肖。《楔集万生园》云：“咏歌追康乐，竞病陋休文。”番禺陈公甫（庆佑）《前题分得山字》，首韵云：“癸丑暮春随意遇，凄然何世间人间？”末韵云：“《华林马射》销沈尽，赋手空余庾子山。”四川李姚琴（稷勋）《答顾印伯》云：“得过且安今夜枕，缄愁补答隔年书。”湘乡章曼仙（华）《卜居城南，秋夜书怀》云：“人境无车马，花时有燕莺。疏星露修竹，黄月弄瑶笙。”诸君皆能觅佳句者，惜传诵止此。忆前数年，曼仙与丁叔雅、伍叔葆数人创古乐会，古琴古瑟，操鳗铿然，余不知音而嗜音，亦与焉。常在云山别墅危楼上吹笙，自下听之，恍有天半仙人之想。未几，叔雅下世，叔葆出守，风流云散矣。读曼仙“疏星”、“黄月”句，悒然久之。

二五、友人诗句可诵者，再录如下。黄孝觉《江亭》云：“城尖径仄微微雪，布袜青鞍滑滑泥。”用杜语恰合。程穆厂（康），子大犹子，印伯诗弟子，《哭印伯》云：“维摩衣械飘残雨，彭泽巾车散落花。”凄黯；《得印伯师武昌奇诗》云：“洁膳手亲江渚钓，买山心许道林钟。”罗敷庵（）《逢晦闻京师有赠》云：“深念独居干虑进，眼高四海一身闲。”《郑子梅仙惠茶索书》云：“来日大难唇舌乾，相响江湖赖吾子。”雅切而笔意健举。辟霍初（铎）《废垒》云：“红羊劫后桃干树，不记避秦人姓名。”有寄托。



●卷一六

一、净名社《骖鸾诗》（详前编）在闽倡和者，殆二三百首。仲兄手录密行细字一册，厚径寸，屡亡复存。己酉归里，於书堆中检得，携至都，拟刊传之，不数日而复失，自是觅无有，永不复见矣。近又检出陈芸敏所钞零星残稿，录如下。《冬夜集光禄坊林佶人先生故居》云：“水国花疏一雁来，闭门无事强衔杯。绿榕朱橘沧江雨，转眼风光到早梅。”《赠徐仲眉》云：“南州徐孺子，风义古人多。贻我新诗句，因君一啸歌。秋云低近屋，哀雁忽临河。百感酒中集，寒灯吹女萝。”《赠叶损轩》云：“论诗文与可，妙集号《丹渊》。吾友石林子，师承已有年。渐翻同社格，颇戒老夫圆。黄叶西风起，清江夜刺船。”《赠陈芸敏》云：“横槊谁年少？平生数简斋。磨成华省墨，归对隐居钗。老屋书干卷，疏帘蝶一阶。春云催汝起，滑滑软红街。”《赠陈伯初》云：“吾爱方山子，岐亭一访君。敢跻茶饼社，愿试酒枪军。白首论交地，黄幡戒杀文。鱼王分供罢。携手话秋云。”《赠李星村》云：“西园今夜谯，谁画伯时来？粲粢诸门子，英英数霸才。晚花偏偃草，秋雨不成苔。飒爽前王地，扁舟上钓台。”《赠主人刘礼耘（学畲）》云：“祧唐宁抱宋，奉杜即承陶。一字庸非吝，干言敢自豪。羚羊秋峡雨，断雁楚江涛。奇语刘师服，偏师压尔曹。”此净名社第二次降神於福州所作也。损轩、芸敏、伯初家兄，皆旧同社；仲眉、星村、礼耘，新入社者。仲眉官副将，以能文充闽督幕府，（已详前编。）垂老无子多病，故有“百感”云云。损轩、芸敏，方表章宋诗钞。损轩村居陶江，芸敏方以编修假归，故有第二、三首云云。星村号琴奇老人，穷老失明，年七十无所归，刻有《琴寄诗剩》一册，旧居钓龙台畔，故第五首云云。林佶人先生故居，久归刘氏，故礼耘为地主。是夜鹿原先生亦降神，有三绝句云：“园林依旧此园林，孤负平生树木心。金石图书三万卷，云烟过眼又而今。”“陌阡回首草青青，剩有山光敞石屏。京国旧游嗟似雨，老来天末感晨星。”“风雨松楸啼子规，敝庐莫问水之湄。佳城枉署诗人字，多谢重刊第二碑。”款署“光禄故主人”，所居有石芝山馆、景屏轩、来鹤庐诸处，故有“山光石屏”句。鹿原为凤池林氏，族葬义井山，松柏干株，故有第三首云云。净名本吴企晋先生泰来号，在京师降神二年，皆称净名，至闽则称不庵居士。盖赵璞函先生文哲殉金川木果木之难者，皆在吴中七子中也。

二、次夜在仲眉家，《降坛诗》云：“参天松桧佛楼层，跌坐蒲团起杖藤。风雨国殇甘作鬼，江湖倦客合依僧。谭诗说理超先觉，变相含光证大乘。后约莫愆须记取，何妨小破读书灯？”此诗谓此来栖息石鼓山也。又云：“老人久在石鼓，迟诸君不至，小诗奉正。”《忘归石》云：“娟娟泉脉微，黯黯树色剥。谁云吾忘归，归当何处托？”《达摩洞》云：“嗟哉我六祖，有洞已无钵。所以某皈依，不妨不削发。”《喝水岩》云：“阿师卤莽人，喝水殊不情。夜寒空林中，如闻凌厉声。”《无名桥》云：“路入灵源洞，有桥而无名。题日无名桥，岁十二月成。”《尾亭》云：“朝登尾亭，跪礼晦翁壁。舍儒而归佛，余罪不敢直。”《无诤居》云：“禅师已茶毗，何取言历也无诤斯有诤，持告同社者。”《斋堂》云：“来餐常住饭，何必普门子？伊川固有言，礼乐盖在是。”《旦过堂》云：“出门天地隘，细诵孟郊诗。旦过堂中住，饭好吾吃之。”《佛牙》云：“析骨以还父，析肉以还母。牙介骨肉间，所以为已有。”《祖堂》云：“祖堂真祖乎？居士乃无座。归来结茅庵，青山转窥破。”《舍利窟》云：“西方教则圣，其俗殊可憎。火葬流人间，藉口茶毗灯。”《忠懿王》云：“前王持节地，名山报功祠。不见韩雇句，空摩于兢碑。”《半山亭》云：“小坐半山亭，俯视林浦水。海门山苍苍，一气空蒙裹。”《石头路滑》云：“险莫险乎此，一跌入输回。奈何夜行人，抵死登强台。”《秋因石室》云：“萝云筱雨间，危坐我非佛。人生归宿林，敬为同志告。”《离垢庵》云：“蹙然恶兹垢，於意亦已隘。并此而无之，何以持晚盖？”《不庵居士》云：“刚峰恃其刚，乖崖恃其乖。二者吾不取，呼之为愚斋。”以上十七首，意理甚足，十五首皆石鼓中名迹。秋因石室，则不庵先生所拟建。末结以《不庵居士》一首，愚斋多以为朱子号，或以为赵汝愚号者，近是。

三、又次夜《降坛诗》云：“惰惜细雨昼鸣廊，小约诗翁集草堂。折脚铛中常住饭，缺唇瓶裹曼殊香。大河独夜横戈梦，京国西风赌酒场。谁识黄绝人不死？水仙供养赞公房。”《寄王兰君大令余杭，并邀同社诸子同作》云：“绝忆余杭王使君，湖西买棹访秋云。印细雨花如墨，琴阁寒烟草似裙。官米无多华黍足，俸钱有限佛灯分。行香好酹云栖老，莫忘岐亭戒杀文。”“十年不作浙西游，心迹萧疏愧白鸥。精舍经生都宿草，湖楼名士又扁舟。枯荷满院来新雨，衰柳双堤起暮愁。不管兴亡况离别，荒宠颓榭一勾留。”“青山白首竞才名，前辈端应畏后生。香火谁成居士传？西风独赋酒入行。衰年诗卷方腧岭，晓雨黄花正入城。除却重阳与寒食，老夫何事肯关情？”“旧巢有梦恋薇花，刻集何堪附大家？未了佛缘思雪宝，难忘社约是京华。谈诗风味如三雅，议礼条陈呃八叉。老对陈襄偕叶适，苏门寒饿竟无茶。”昔渔洋山人谓“横山门下，尚有诗人”，指沈归愚先生也。吴中七子皆归愚高足，归愚序七子诗选，以明前后七子例之。归愚办香，固在渔洋也。净名社诗清新俊逸，宜其不出渔洋、竹坨之范围矣。

四、不庵居士有赠余兄弟短古各一首。赠余云：“叔子体故弱，好诗宜少为。中夜忽起坐，瓶寒香在兹。明日游山约，友人重奇辞。”赠季弟云：“季子罕觊面，适从何处归？花今迟迟开，甚时娱春晖？”末二句忘之。余季至聪颖，时颇好冶游，故诗有讽辞。赠仲兄者，全首亡矣。

五、次韵、叠韵之诗，一盛於元白，再盛於皮陆，三盛於苏黄，四盛於乾嘉间王兰泉、吴白华、王凤喈、曹来殷、吴企晋诸人。大抵承平无事，居台省清班，日以文酒过从；相聚不过此数人，出游不过此数处，或即景，或咏物，或展观书画，考订金石版本，摩挲古器物，於是争奇斗巧，竟委穷源，而次韵、叠韵之作夥矣。自樊山、沈观、实甫诸公至都，而楚风大盛，争奇斗巧之作，日有所闻。以左笏卿之攒眉苦吟、傅治之簿书鞅掌，亦复长篇巨制，赓唱迭和，所谓一人善射，则百夫决拾也。近如貂字韵雪诗，十刹海樊山韵、竹勿韵，皆叠次不已，亦一时之盛也。

六、沈观近作，颇恣肆放，百态妍然，清真闲适处，每使人讽咏不厌，不专恃才气见长也。《和樊山泊园看花韵》云：“袅娜新红发故枝，年芳未晚怅来迟。记从栗里人归后，几过桃花饭熟时。楚客诛茅犹有宅，松江赏雨可无诗？春云勒住绯和紫，泥饮拚为十日期。”《和樊山与笏卿过泊园纳凉韵》云：“夜月无心问缺盈，得清凉地可长生。阅时乔木不知老，依草夏虫空自鸣。留客茶瓜分野饷，说诗蔬笋似僧清。素心有待同晨夕，莫惜南城往北城。”《早春和众异》云：“又当草长莺飞日，隔岁池台尚我春。已老未衰翻自喜，相知最乐况方新。嬉游无分遭平世，今昨俱非忏此身。强说阿婆涂抹事，花枝冷笑白头人。”《凉夜》云：“秃鬓修髯何许人？壁灯明暗影随身。非仙已自经千劫，闻道知犹隔几尘。夜静忽惊飞雨过，秋凉还与敝袍亲。鲁斋学派遣山史，世俗流传恐不伦。”《寓居潜若宅中，斋前老槐二株，百年前物也。日夕纳凉其下，遂尔成咏》云：“两槐森向人，坐阅世代长。婆娑送日月，海田今几桑。余此半亩阴，清簟夏日凉。时俗贵薄媚，兀尔何其苍。与树论年辈，当我大父行。附身缀丑瘤，液漏如脂肪。蠹蚀心半空，蚍蜉撼不僵。老气致雷雨，清风生坐旁。中有白须翁，蹲踞一胡。拥鼻作洛咏，草际鸣寒蜇。树知我谁何，亦岂解诗章？我自爱佳荫，看月转西廊。”《和竹勿追凉十刹海归饮泊园韵》五首云：“逃暑百事废，亦复懒读书。怀哉城南叟，时来共一壶。本不为盘飧，况有酒与鱼。醉中故兀兀，觉后亦蘧蘧。叔夜龙性人，意苦当关呼。如何不惮烦，更驾穷途车？”“君出无他适，肯来就我言。笼诗常在袖，相见或不冠。自言老欲眠，忘事如师丹。此说吾未信，文稿屋三间。日钞细字书，腕脱为后山。颇似入垫童，逃学来吾园。”“园树密不剪，池荷稀未开。虚室无关锁，面面纳轻飕。水外鱼出戏，花边蝶乱飞。即事足欣赏，意行无町畦。犹有癖未除，几堆石怪奇。拟筑看山楼，揽翠天之西。”“我思净业湖，湖楼郁宕蛲。年年荷花时，买酒醉晴郊。红隐翠盖，一水为之招。吾庐隔西涯，曾不里许遥。弄花半新人，攀柳无旧条。幸得二叟从，及此绿未凋。”“君诗味古淡，收我汗漫心。真意披肺肝，浅语转觉深。感慨徒为尔，昔固知有今。吾辈行日中，息影当以阴。脚下有惠泉，随时可酌斟。荷露相与烹，芳气弥予襟。”近体皆妙於语言，情景曲传得出；古体极似沧趣楼《京寓杂诗》。沧趣诗七首只记其二，试录之以讯审音者：“墙东锄为园，筑榭坐风月。贪凉眠复迟，病肺例秋发。所欣新种竹，足雨竿竿活。稚树与杂花，因依各萌达。天功庸可恃，灌溉要无阙。经月凿井成，畦蔬亦成列。身劳儿女喜，随地恣采掇。优游蠲吾疴，谁谓役於物？”“海荷开已阑，张叟病未已。一樽岂或尼？坐见凉风起。颇闻休假中，诗卷自料理。思旧搜遗文，无人会微恬。宣南盛气类，往者逝如水。卅载终合并，与公俱老矣。楼台虽无地，世拟集贤里。但愿长赓酬，香山窃自比。”尚有“隔巷车辚辚，知是沈十二”一首，尤似《和竹勿》首末二首，觅得当再录之。大概沧趣诗喜谨严，沈观稍驰骋；而出以闲适，则多同也。

七、沈观又有《六月七日同卢慎之郭啸麓杨五书王晦如阎庆皆十刹海看荷花》云：“千年净业湖，湖水绿以蓝。前有西涯宅，后有梧门宠。南皮昔来游，贤主留一酣。桥东赋诗处，碧柳仍穆穆。风中万柄荷，红倚镜函。士女骋姿媚，屡停楼下骖。衰翁亦好事，求友得两三。沿湖看落日，目尽西山岚。颇忆少年时，始著朝士衫。北都富名胜，往往恣幽探。双松访慈仁，万柳寻城南。无量净业花，尤子性所耽。朝玩及日晡，莲实携满篮。远香银锭桥，念之有余甘。海水兹已浅，湖路犹能谙。何限绮罗人，冷笑霜雪髯。堤旁张老室，每闻过客谈。（张文襄故宅在湖之南。）安得就菰中，为我留茅庵？”沈观极喜十刹海，为诗者屡，此首言之最详，细思之甚有道理。昔欧阳公《有美堂记》，言山水登临之美，人物邑居之繁，二者每不可得而兼。惟金陵、钱塘为四方之所聚、百货之所交，物盛人众，为一都会，而又能兼有山水之美，以资富贵之娱。大诚有之，小亦宜然，则十刹海是也。京师游观之所，若陶然亭、苇湾、枣花寺、天宁寺、法源寺之类，方牡丹、丁香、海棠、荷花、芦苇盛时，游人非不集，然旁无酒楼，非携行厨不可以谯客，乘兴约伴而来，不数时许，腹饥当去矣。惟十刹海有水有木，有苇有荷，酒家有楼，可以见对岸人家，楼台如画。随意饮食，既醉饱，可以就近游积水潭、高庙，访所谓十刹故迹，彷佛行金陵、青溪上流，而兼有后湖、莫愁湖之胜。况於沈观之所居与近，随时可至者乎。

八、一日在樊山处，出观所藏唐麟德殿砚，叹为至宝，同人约作歌诗张之。次日，沈观遂赋长歌，引据详确，不留余地矣。樊山自作，又复才思纷披，恢恢有余。笏卿继之，更能议论风生，穿穴处无意不搜。余亦思作一首，至是无可下笔矣。砚长周尺八寸，宽四寸，高寸余，背横刻“麟德殿”三字篆文；中刻“赐太清宫道士杨弘元”九字；右侧面刻“开成二年开国侯白居易恭记”等字；左旁低处刻“领山南西道李德裕敬观”等字；其额刻宋道君花押；左侧面刻香山太傅砚”五字。弘元，不知何许人。香山封开国侯，《唐书》不载。赞皇不喜白公，题名其旁，皆难於索解处也。余长夏卧疾，偶思李德裕由中书侍郎同平章事改充山南西道节度使，在太和八年十月；德裕见上，自陈请留京师，旋以为兵部尚书；十一月李宗闵言德裕制前巳仃，不宜自便，复以德裕为镇海节度使。是德裕领山南四道者，为时至暂。恭观麟德殿砚，刻名砚侧者，即在此时。故书官书名於左方低处，上空半行无宇，以示恭敬。后三年为开成二年，白傅乃镌字於德裕右方，字多衔长，顶行写。若其砚早归白傅，白与牛相相善，德裕怨牛甚，至不肯开视白傅诗卷，宁肯书名於其下耶？遂本此意，亦作长句一首，示樊山诸公，云：“樊山示我一唐砚，我谓至宝宜作歌。泊园次日成首唱，引据详确不可磨。樊山自作富才思，笏老继之穷搜罗。譬如骊珠已探取，并鳞之而余不多。知难而退且阁笔，魏公藏拙岂我诧？兼旬病卧偶思索，颇有鄙见堪缕。赞皇平章改节度，披猖牛党方称戈。山南西道互更调，（时李宗闽即由山南西道入同平章事。）八年十月维太和。题名砚侧正此际，列衔低处字矮矬。请留京师暂未往，旋领镇海遭坎轲。香山得砚后三载，开成石经同摩。街长字多顶行写，居赞皇右高及硪。不然卷面贴如意，虽有好语屏不哦。题非君命砚私物，甘署纸尾理则那？有唐三宗魏三祖，贞观开宝双嵯峨。文宗联句足绳武，凭高几欲涕滂沱。玄元皇帝本《道德》，尊崇道教尊献献。羽流名辈不胜数，弘元不著知谁何。白公妻党弘农望，辈行或者侪沙哥。长安卧病有杨九，贞元端合出一柯。当时此砚得拜赐，研朱点易平不颇。未几却入履道宅，笏老推测当非讹。开成挽歌奉敕撰，定抚此砚怀恩波。双齿忽落叹衰老，一蝉坐对相吟哦。此时此砚新试笔，文柜银桡同婆娑。昔吟《秦中》歌《长恨》，贞元元和时已过。文臣唐宋多五等，仅比绯紫光自他。白公无子外孙幼，行状失载谁与诃？我尝评诗许朋辈，樊山才调白同科。平生襟抱亦相似，到处安乐留行窝。短长何止三千首，吟诗不苫髻不皤。砚乎砚乎物得主，不共杨枝骆马悲蹉跎。”此作颇有订正笏卿诗中未细处，然笏卿谓弘元或白公妻族，以砚移赠，而白集有杨弘贞其人，或弘元兄弟，则考古得间，令人不觉首肯者。笏卿诗云：“樊侯富收藏，所蓄皆精好。有砚唐时物，观者诧奇宝。周侯为作诗，引据稿且赅。樊侯亦自作，两作争雄傀。又复命我作，我孱何能为？聊於两作外，管见述所窥。砚材青带紫，的知是端溪。水中石色然，易简谱言之。长吉所歌者，未审杨生谁。太和开成间，弘元盖同时。白公无党意，以妻虞卿妹。弘元或妻族，砚傥由此致。前后长庆集，不见弘元名。有杨弘贞者，岂其元弟兄？麟德殿三字，体近《爨宝子》。及其温涧处，又似阳冰矣。旧书称道士，乃是赵常盈。记载容有误，且当从《论衡》。白为秘书监，太和始建元。丁未至丁巳，相距迨十年。少傅冯翊侯，此时方具官。白公丙寅卒，明年赞皇贬。世传元和录，诗语固浮浅。何必白公物，不入赞皇眼。道君四字押，樊侯见之夥。米黄风行后，笔势喜婀娜。信为北宋书，谛观人意可。一砚敌九宝，花石特琐琐。道君得此砚，宜在政和中。老志暨灵素，事与弘元同。砚兮有奇遇，两朝都进御。亦复有道气，饱谙《庄列》趣。又依大手笔，墨渖恣倾注。曾草《长恨歌》，风情白天赋。曾草《秦中吟》，讽谕冀君寤。能逃五国城，明哲其殆庶。今者归樊侯，功用益明著。但惜太劳苦，吟诗夜达曙。白公未作诗，以待樊侯故。千年旦暮耳，文字原有数。我诗不自量，蹇足追骏步。持用傲微之，吾交两白傅。”

九、沈观作云：“樊山癖古过婉銮，开箧示我唐时砚。黝泽宜入君子手，清严不类孔王面。谛视非端亦非歙，鹤眼无称龙尾贱。背阴刻赐杨弘元，三字眉标麟德殿。唐尊道教由玄元，乃出上方所宝资黄冠。未识何缘更为白傅有，左旁缪篆题香山。香山昔为秘书监，殿前讲论杂仙梵。同时太清杨道士，挥麈生风谈不倦。（自注：唐文宗诞节，韶白居易与安国寺沙门义林、太清宫道士杨弘元讲论於麟德殿，见《三教论街》。）岂将此砚供献酬，乐与诗翁伴铅椠？下署观者李赞皇，节度卫国官能详。吾闻赞皇不阅白公之文恐意转，胡乃於此细字书密行？又闻赞皇蓄砚常数百，不减爱石牛奇章。或重此为天府物，故以手迹留文房。流传遣宝樊山收，是亦今之冯翊侯。山行不虞魑魅夺，云起疑有蛟龙湫。我守寸田日无事，久忘怨李与恩牛。摩挲此砚三叹息，占情勃郁来心头。铜雀台下泥，高欢宫中瓦，香姜名字恣搏捂。一鼎焉用辨赝岑，王称帝号由来假。不知此说然不然，一笑陶泓知我者。”中据《三教论衡》处，为此题铁证。

一○、宋诗人工於七言绝句而能不袭用唐人旧调者，以放翁、诚斋、后村为最，大略浅意深一层说，直意曲一层说，正意反一层侧一层说。诚斋又能俗语说得雅，粗语说得细，盖从少陵、香山、玉川、皮、陆诸家中一部分脱化而出也。如“归去江南无此景，未须吃饭且来看”、“中间不是平林树，水色天容折不开”、“点检风来无觅处，破窗一隙小於钱”、“小儿不耐初长日，自织筠篮胜打闲”、“醉去昏然卧绿窗，醒来一枕好凄凉”、“阜荚树阴黄草屋，隔篱犬吠出头来”，全首如“诗人长怨没诗材，天遣斜风细雨来。领了诗材还又怨，问天风雨几时开。”“逢著诗人沈竹斋，丁宁有口不须开。被渠谱入旁观录，四马如何挽得回。”“晴明风日雨乾时，草满花堤水满溪。童子柳阴眠正著，一牛吃过柳阴西。”“人家争住水东西，即是临溪却背溪。拶得一家无去处，跨溪结屋更精奇。”“莫言下岭便无难，赚得行人错喜欢。正入万山圈子裹，一山放出一山拦。”“风雨掀天浪打头，只须一笑不须愁。近看两日远三日，气力穷时会自休。”此外以粗语、俗语入诗者，未易悉数。善学之可以上追圣俞、后山，不善学而一味为之，或流於钉铰、《击壤》。后世袁简斋多学诚斋，近人则竹坡先生、木庵先生、林暾谷亦时为之。木庵句云：“放过愁阵高撞手，弄出神通大作诗”、“忆得中秋在家日，上楼看塔响胡梯”、“周身疾痛兼疴痒，不是支离叟是谁”、“六十三年三月仕，可能尽说不如人”，全首云：“绝句诗多懒可知，也饶律细构篇迟。起承转合村夫子，一种工夫百种思。”“古人诗酒事相连，酒遣诗多势自然。谁见惟诗无点酒？千篇可当几千篇。”“止管吟诗妻子咎，我无妻者不妨吟。生愁造物相猜忌，除却将何寄此心。”“隔日犹余倦，方知刻意非。下阶鸡让步，傍树蚁缘衣。”“墙矮看天大，池新见土肥。宜春红纸淡，无二似村扉。”暾谷有《暑夜泛姜诗溪》云：“清溪十里几多盘，收束将穷却放宽。山要拦人拦不住，侧身让过乞人看。”“击汰声齐力未孱，扁舟催进几湾湾。我们冠者偕童子，只有篙师束手闲。”“大家莫把仙源说，那有仙源到两回？昨日好山撑不近，明宵须换小船来。”《荷叶洲杂诗》云：“云绕青山山绕江，一洲中著四淙淙。登楼忽忆青龙阁，（在宜昌。）清景原来亦有双。”《将去大通，久雨始晴，治诗就毕》云：“一春不恨不曾晴，晴去荒洲作麽生？今日肯晴宁有意，可知天也速人行。”“诗无数首那言删，吟到三年岂便安！早日何曾知句法？旁人谓不费




心肝。”可谓神似诚斋。此时正与木庵讲求此道也。近时林宰平每作绝句，亦多似诚斋。《潍县道中》云：“偶於树罅见人家，茅顶丛苔木援斜。此地官私都不管，听他自在闹虾蟆。（自注：虾蟆村距县四十余里。”）“百里泥行不见山，闲逢拳石亦开颜。河流自向无人岸，抱石还来绕一湾。”《上方山欢喜台至云梯》云：“面面看山尽不同，涧迥崖断忽相通。直教眼脚争猜度，到此方知造物工。”沈涛园近有《由戒坛至潭柘》六绝句，末首云：“松阴中著一亭闲，扪腹逍遥散步还。五月行人不知暑，拖绵带夹听潺潺。”亦诚斋体。

一一、暾谷有《戊戌元日江亭即事》云：“倚阑云起乱鸦呼，黯黯西山望未无。乍入阎虚催夕景，还连风色落平芜。主忧避殿当元日，臣职操兵见啬夫。如我闲官神所笑，何祥欲问自疑迂。”此首乃是年元旦日蚀，暾谷偕友人诣江亭观音大士问签作者。相传签诗中有巴、蜀、湘、闽等字，含有四章京被祸语意，当时固不觉，而诗中“主忧避殿”、“臣职操兵”各语，诗谶分明，已见围攻颐和园、孝钦训政、景帝禁处瀛台诸兆，亦奇矣哉。

一二、又《直夜》云：“凤城六月微凉夜，省宿无眠思欲弹。月转觚棱成曙色，风摇烛影作清寒。依违难述乎生好，寂寞差欣咎眚宽。身锁干门心万里，清辉为照倚阑干。”《呈太夷丈》云：“闻命书思既竭才，池亭起早独徘徊。寒生晓梦知方雨，雷转秋阴喜渐开。救伪未妨行督责，乘时自合仗雄才。先生平日吾师事，试问如何区画来。”此二诗，暾谷参与新政时所作，去被逮不及十日，暾谷为章京缆十日而难作也。诗意清凄，似云栖谒莲池大师塔之作，而跟腊不宁处过之。曰“无眠”、曰“思欲婵”、曰“依违”、曰“差欣咎眚宽”、曰“既竭力”、曰“犹徘徊”、曰“如何区画”，其自知力小任重，自忧自危者至，而已不得脱也。“身锁”二句，思其妇；“寒生”二句，尚望事机可转。言为心声，哀哉！

一三、暾谷颇事冶游，后识孟德后人，欢场中时有身世之感。《与石遣丈大兴里饮罢，过宿有叹》云：“往日矜夸一任护，远来共醉事殊难。高楼罢酒天初雨，短榻挑灯夜向阑。流落倾城同一叹，忖量终岁得多欢。此怀恐逐晨钟尽，留遣回肠报答看。”是夜座中所述，矜奇傲诡，又足凄断。

一四、壬子后，尧生自沪归蜀，寄居重庆，几陷不测。又次年归荣县，忧患离索之余，愈视友朋如性命。寄诗多首代书，使余分致诸故人，语意沈痛，皆从肺腑中进出，非薄俗轻隽之子所能勉托也。《得瘿公书，识京华故人消息，喜极志感》云：“灯下欣如聚故人，经年南北断知闻。苦吟健饭陈无己，行乞枯僧杨子云。惟汝梁鸿妻共廪，有人王霸子成群。独怜老跨耕牛者，强唱农歌媚细君。”此首总忆诸故人，而真挚之情已不同寻常矣。三句谓余，四句谓杨昀谷，六句谓畏庐，七八句谓曾刚甫。《上任公》前四句云：“无名死近不才身，一发余生赐老民。寡识送将弥处士，反骚留得楚灵均。”即言癸丑重庆之乱，有假托君名肇事者，几被连及，任公诸人营救乃白也。“《反骚》”用得有趣。《知昀叟近状百感作寄》云：“并无归路到禅关，独影栖栖燕市间。讲肆为生通马队，岁寒留约断巴山。佳儿已解应官未，旧侣同嗟得食艰。莫唱秋坟聊近酒，老来还泊落星湾。”首二句言昀谷禅寂，而未得安身立命之地；三句谓掌教知事传习所；四句谓昀谷四川郡守，终未到省。《垫庵为农戏寄》云：“老去多牛号乃公，全家力作亩南东。半生识字千天怒，八口占星盼岁丰。留命桑田休问海，传香麦陇自闻风。杏花菖叶陂如镜，椎髻相看一笑中。”刚父官度支部十余年，至左参议，积廉俸至万余金，乱后不欲复仕，尽以买天津军粮埕之田，乃斥卤不堪耕种者。尧生微闻之而未知其详，中四句云云，若尚有收成之望也者，然“占星”、“传香”，已近望梅止渴矣。凭石遗奇海藏楼云：“前岁曾吟郑君里，樱花红白闭禅关。悠悠世事凭翻覆，落落诗流倦往还。谁识心雄万夫上？无穷事在一楼间。未来天地从君卜，大海潮头壁立山。”《怀畏庐叟》中四句云：“一饱一饥留命在，古心古貌立人间。遣民汐社偕陈郑，列国虞初铸马班。”《寄叔海先生》末四句云：“我归故里如羁客，人指中华剩酒徒。幸入青山无片屋，免教卖妇贴官租。（自注：国民供亿之苦，财政贵人不知也。”）而读之使人累欷者，莫如《读石遣室诗话记慨》云：“故人各各风前叶，秋尽东西南北飞。今日长安余几个？前朝大梦已全非。一灯说法悬孤月，五夜招魂向四围。当作《楞严》干偈读，老无他路别何归？”《又上石遗叟》云：“我自入山无出理，计难相见只相思。长安如日行不到，前岁传书今始知。数亩陶江应有宅，一贫匡鼎坐谈诗。因风夜下啼鹃拜，并讯人间老帝师。一老无他路”句、“我自入山。三句，真沈痛矣；“一灯说法。二句，括余十数卷诗话中许多议论、许多生死交情。沈挚心思，出以深透笔力。余既报以五言二首，君复寄数诗，乃令大儿声暨代报一律云：“真诗直遣千回读，补尽书中不尽词。已共林花惊聚散，各凭尊酒自维持。（与尧生共有尊中之好。）篇篇急就翁差放，字字艰辛子独知。（来诗有三首，专论《石遗室文》。）五夜一灯万里路，互招魂魄续交期。”尚深至，为余所欲言也。

一五、胡瘦唐作诗不如尧生之多，而兴来亦复不能自休。余最喜其《游西山绝句》二十首，惜无其稿矣。有《题吴吉士秋林读书图长句》一首，论咸同以来朝士学派，致慨於新学之败坏旧学，颇跌宕可喜。诗云：“毅皇中兴盛文彦，京朝学派凡三变。寿阳白发称老师，内殿传经受殊眷。六书绝业尊二徐，淳熙椠本曾亲见。曾侯百战收江宁，然烛军门读《文选》。一时幕客俱应刘，疲骡驮书一千卷。门才独数荡尚书，金石摩自矜炫。白眼高歌滂喜斋，残砖断瓦搜罗遍。倏忽承平四十年，《广陵》一曲随苍烟。绝域方言满都市，曹郎酉臂争版权。《太玄》奇书覆酱瓿，胡儿碧眼登经筵。汉廷公卿草间起，笑溺儒冠骂儒士。东方诵书廿万言，不肯低头拾青紫。执戟金门长苦饥，侏儒饱食何曾死？南州旧交吴翰林，跌宕纵横富文史。竭来示我《秋林图》，一卷行吟杂悲喜。鄙湖水涨匡山高，乡梦遥遥几千里。”窃谓祁文端、曾文正、潘文勤三公，皆於嘉道间朴学歇绝之余，稍兴朴学。三公中祁以朴学兼能诗；曾本学词章，晚而留心朴学；潘喜朴学而已，词章未工。三公学派，只可谓之三嬗，不可谓之三变。此诗以文端精刊许书，文正重《选》学，推扬、马，文勤喜金石古刻，故云然。然《馒轨亭集》几与程侍郎方驾，湘乡礼遇苗先簏、莫子偬辈，皆讲朴学者，不仅王壬秋、李眉生诸人，为陈、徐、应、刘选也。至文勤既逝，翁叔平相国惟以书画与南皮张文达相辉映，视文达较能诗耳。今日则号称读书者，能留心目录版本之学，已翘然自异於众，又学风之一变矣。

一六、大儿声暨近治法律学，善为综窍文字，时作小诗，多流连景光而已。去年奇一长句，不无郁郁久居之叹，为作恶者累日，题为《上巳日花下忆都门旧游，寄呈家大人》。诗云：“六年随宦居宣南，斜街老屋团诗宠。老泉冷官甘寂寞，文酒风味常醇醇。我时废读《范滂传》，堂北无复栽宜男。忘忧乏术意颓丧，长公才识深怀。学书学剑百不就，读书读律聊相参。江关烽火达北极，如枭束徙纷负担。求田问舍且种菜，湖海豪气消何堪？看花对酒怅不御，上心往事兼酸甘。都门车马厌尘土，惟有花事吾犹谙。法源丁香香雪海，崇效寺裹春沈酣。天宁花之渐减色，国香极乐犹二三。万荷苇湾与十刹，芦荻积水澄清潭。归来草堂秀而野，入门穿径香腌腌。旧游如梦去未远，而此屈垫同僵蚕。亦知风光过眼耳，当春发思谁能戡？严君倦游复乘兴，文史讲席经还谈。著书多暇树绕屋，葡萄满架藤为盒。压墙百竿竹娴娴，拂檐千丝柳氇毯。花前念远更感逝，地僻门外稀停骖。会当负笈补晚学，四始六义趋庭探。”用笔颇能审曲面势。“男”、“惭”、“甘”、“蚕”、“戡”五韵，更觉屈折有力。儿二十余岁时，困於场屋，从余居上海，为杂报文字。后居武昌，学为公牍文字。庚子避乱还乡，在陶江经始田园，数年差足自活。丁未入都，方欲游学日本，随即丧母。余以次、三二子皆习西文，将毕业而凶短折，心恶之，遂不令往。蹉跎颓废以至於今，故其诗有身世之感云。



●卷一七

一、杜牧之叙李长吉诗云：“少加以理，则可以奴仆命《骚》。”言昌谷仿诡之词，容有未足於理处也。理之不足，名大家常有之。山谷《题画诗》云：“石吾甚爱之，勿使牛砺角。牛砺角尚可，牛阐伤我竹。”此用太白“独漉水中泥，水浊不见月。不见月尚可，水深行人没”调也。然不见月虽以譬在上者被人蒙蔽，而就字面说，月之不见，於事固无大碍，以较行人之没於水，自觉其尚可。若其石既为吾所甚爱，惟恐牛之砺角损坏吾石矣，乃以较牛阙之伤竹，而日砺角尚可，何其厚於竹而薄於石耶，於理似说不去。昌黎诗云：“荆山已去华山来，日照潼关四扇开。”渔洋本之，以对“高秋华岳三出，晓日潼关四扇开。”益都孙宝侗议之，曰：毕竟是两扇。或曰：此本昌黎，非杜撰。孙愤然曰：昌黎便如何？渔洋不服，谓孙持论好与之左。余谓渔洋“潼关”句於韩诗止易一字；而“函关月落听鸡度，华岳云开立马看”又高青邱之句，华岳自是三峰，亏渔洋苦凑“高秋”、“出”三字，无甚高妙，亦何必哉？且分明是两扇，必说四扇，似不得藉口於古人。昌黎时关门不敢知其如何，总以不说谎为妥。又渔洋《雨后观音门渡江》诗云“饱挂轻帆趁暮晴”，雨后作，言“暮晴”是矣，而第三句又云“吴山带雨参差没”，又说雨何耶？为之解者曰：“初晴，山尚带雨耳。”然非方落雨，何以会没？若因天暝而没，又何以知其带雨耶？此虽小疵，亦宜检点，非效纪文达之好批驳古人诗也。

二、诗要处处有意，处处有结构，固矣。然有刻意之意，有随意之意，有结构之结构，有不结构之结构。譬如造一大园亭然。亭台楼阁全要人工结构矣，而疏密相间中，其空处不尽有结构也，然此处何以要疏，何以要空，即是不结构之结构。作诗亦然。一篇中某处某处要刻意经营，其余有只要随手抒写者，有不妨随意所向者。譬如走路然，今日要访何人，今夜要宿何处，此是题中一定主意，必须归结到此者。至於途中又遇何人，立谈少顷，又逢何景，枉道一观，迤逦行来，终访到要访之人，终宿到可宿之处而已。若必一步不停，一人不与说话，一步路不敢多走，是置邮传命之人、担夫争道之行径矣。譬诸构屋，是楼阁钩连，亭台攒簇，并无山花野草生长之方，陂陀回伏，自然之天趣矣。

三、强庵嗜游山。今夏同默园、宰平游上方山，至兜率寺，有诗示二子。第三韵以下云：“峰回涧束林翠合，森壁留罅穿天光。折盘开阖路几绝，数武一换山阴阳。岂无飞流与争道？上有栏栀临洋。石梯历级三百尽，复磴稍坦云屏张。”此诗最警句在“数武一换山阴阳”一韵，此山之特别即在此。古人诗文之言山水者，以能写重沓曲折处见工。柳州游记云：“舟行若穷，忽又无际。”王右丞诗云：“随山将万转，趋途无百里。”又云：“遥爱云木秀，初疑路不同。安知清流转，偶与前山通？”此言港汊之转折也。又云：“分野中峰变，阴晴众壑殊。”此极言终南山之大，而峰峦重叠也。强庵此作，“峰迥涧束”两联，言既至接引寺，入山则两边皆峭壁插天，中通一道，宽不数武，洼其半如沟，山泉占之，壁数武一转，如是者两三里，乃上石磴，约三百级，铁绁阑之，旁则飞流争道矣，合柳州、右丞语意熔铸而成。末云：“洞游岩坐挈先后，争取余晷腰脚强。经行荦确亦劳止，差喜所得堪汝偿。”言脚力有余，商量即往云水洞各处，而回顾已游之景，得足偿劳，逆挽竟住，亦有力。又《归自上方，寄赞虞侍郎》次联云：“云梯猿引犹能上，阴洞蛇行幸免创。”上句即前诗所谓石级三百，下句谓入云水洞，口渐入渐小，始而偃傧，继而兽行，继而鳌行，终则卧而蛇行始得入，小不留意即被伤也。最佳末三句，云：“兹游所欠要天偿。岩夹涧无飞瀑，好树弥山未著霜。”搜庵作七律，每自嫌结联多顺承上数句，未能变化出奇。此首末二句对收，已善用杜法，而“无飞瀑”、“末著霜”皆从第六句“兹游所欠”来，乃擒笔非纵笔，故站得住，殊足推陈出新。“兹游”本作“前游”，强老有诗，多就余商榷，遂僭易之。

四、沧趣有《感春》四律，作於乙未中日和议成时，其一云：“一春无日可开眉，未及飞红已暗悲。雨甚犹思吹笛验，风来始悔树旖迟。蜂衙撩乱声无准，鸟使逡巡事可知。输却玉尘三万斛，天公不语对枯棋。”三、四略言冒昧主战，一败涂地，实毫无把握也；五言台谏及各衙门争和议，亦空言而已；六言初派张荫桓、邵友濂议和，日人不接待，改派李鸿章以全权大臣赴马关媾和，迟迟不行；七、八则赔款二百兆，德宗与主战枢臣坐视此局全输耳。其二云：“阿母欢娱众女狂，十年养就满庭芳。谁知绿怨红啼景，便在莺歌燕舞场。处处凤楼劳剪彩，声声羯鼓促传觞。可怜买尽西园醉，赢得嘉辰一断肠。”此首言孝钦太后以海军经费浪用诸建筑颐和园与诸娱乐之事。是年适六旬寿辰，当大庆贺，以战事败而罢。其三云：“倚天照海倏成空，脆薄原知不耐风。忍见化萍随柳絮，倘因集蓼毖桃虫。一场蝶梦谁真觉？满耳鹃声恐未终。苦倚桔槔事浇灌，绿阴涕尺种花翁。”此首言海军告焙，末联言北洋枉学许多机器制造，付诸一掷而已；六句言翁同稣以南人作相也。其四云：“北胜南强较去留，泪波直注海东头。槐柯梦短殊多事，花槛春移不自由。从此路迷渔父棹，可无人坠石家楼？故林好在烦珍护，莫再飘摇断送休。”首联言俄、德、法三国代争已失之辽南，而移祸於割台也；三句言台抚唐景崧自立民主国，仅数日而已；四句言李经方充割台使，在舰中定约签字。此四诗见之已久，作者秘不欲宣。时世沧桑，又方有刻集之议，屡与余商定去留。余为删存六百首，因详此诗所指，以告观览者。

五、读荆公集竟，摘句如下。七言如“骚人自欲留佳句，勿忆君诗思已穷”、“柳丝不动千丝直，荷叶相倚万盖阴”、“鸥鸟一双随坐啸，荷花十丈对冥搜”、“病身最觉风露早，归梦不知山水长”、“徐上青云犹未晚，可无音问及沧浪”、“云尚无心能出岫，不应君更嫩於云”、“试问道人何所梦，但言浑忘不言无”、“除却东风沙际绿，一如看送过江时”、“白发逢春惟有睡，睡闻啼鸟亦生憎”、“春风日日吹香草，山北山南路欲无”、“絮飞度屋何许柳，花落填沟无数桃”、“绿琼洲渚青瑶嶂，付与诗工敢琢磨”、“长遭客子留连我，未快穿云涉水心”、“数能过我论奇字，当复令君见异书”、“嗟我与公皆老矣，拂天松柏见栽时”、“如何更欲通南埭，割我锺山一半青”、“背人照影无穷柳，隔屋吹香并是梅”、“拈花嚼蕊长来往，只有春风似我闲”、“临溪放仗依山坐，溪鸟山花共我闲”、“此花似欲留人住，啼鸟无端劝我归”、“无人语与刘玄德，问舍求田意最高”、“丈夫出处非无意，猿鹤从来自不知”、“看似寻常最奇崛，成如容易却艰辛”、“山如碧浪翻江去，水似青天照眼明”、“十年流落负归期，临水登山各有思”、“更作世间儿女态，乱栽花竹养风烟”、“若见桃花生圣解，不疑还自有疑心”、“各据槁梧同不寐，偶然闻雨落阶除”、“窥人鸟唤悠扬梦，隔水山供宛转愁”、“春色恼人眠不得，月移花影上栏千”；五言如“春风取花去，酬我以清阴”、“染云为柳叶，翦水作梨花”、“眠分黄犊草，坐占白鸥沙”；数句及全首者如“久间阳羡溪山好，颇与渊明性分宜。但愿一门皆贵仕，时将车马过茅茨”、“一陂春水逵花身，花影妖娆各占春。纵被春风吹作雪，绝胜南陌碾成尘”、“贺兰溪山几株松，南北东西有几峰。买得往来今几日，寻常谁与坐从容”，此首直不似绝句，“北风吹人不可出，清坐且可与君棋。明朝投局亦未晚，从此亦不复吟诗”、“尚有残红已可悲，更忧回首祗空枝。莫嗟身世浑无事，睡过春风作恶时”。《寄王逢原》七古末四句石：“我方官拘不得往，子有闲暇宜能来。晤言相与入圣处，一取万古光芒迥。”《酬朱昌叔》七律后四句云：“山蟠直渎输淮口，水抱长干转石头。乘兴舟舆无不可，春风从此与公游。”《思王逢原》七律后四句云：“庐山南堕当书案，湓水东来入酒。陈迹可怜随手尽，欲欢无复似当时。”两诗同一用笔用意，但一将来，一已往，一满意，一悲伤耳。六言如“柳叶鸣蜩绿暗，荷花落日红酣。三十六陂春水，白头想见江南”，与“三十年前此地，父兄持我东西”用意亦同，但一遥想，一追念耳。以上荆公佳句，皆山林气重而时觉黯然销魂者，所以虽作宰相，终为诗人也。余尝语子培，荆公诗甚妖冶。子培曰：“何以言之？”余曰：“‘怊惆俯凌波，残坏难整’，不谓之妖冶，得乎？”

六、芳原绿野，妆点春景者，莫如桃李花，荆公“崇桃兮炫昼，积李兮缟夜”二语尽之矣。惟少陵诗喜说桃花，昌黎、荆公诗喜说李花。殆以桃花经日经雨，皆色褪不红，一望成林时，不如李花之鲜白夺目。所以少陵之爱桃花，亦在深红间浅红时。余作《法源寺丁香》诗，所谓“昌黎半山总爱李，爱其缟色天不晡”也。王谷原《丁辛老屋》诗，为桃花作者最多。《过湖上风甚不果泛舟，沿钱塘门至钱王祠望湖中桃花》云：“今年东风太早计，正月已催黄鸟鸣。红得桃花遽如许，更将底物作清明？”“柳边花下马轻跑，瞥地红梢更绿梢。可惜湖船风太急，不然摇到晚钟敲。”兜围红影衬青山，裹住湖滨不放闲。谁做争春红杏例，一花树下一丫鬟？”《吴山看桃花独饮旗亭》：“一朵一枝还一株，心心香恼蜜蜂须。落灯风裹争催趁，诗老何烦与说？”《江行风顺，疾行二百里，一路看桃花》云：“杨柳能青李能白，闲青闲白极萋迷。可怜装点大痴画，红过严家钓濑西。”《冒雨乘芦乌船过金华见桃花不绝》云：“矍鹆舞酣碓水白，鹑鸪呼急山云低。细麦绿深岸高下，小桃红湿村东西。”村角野桃无数开，菜花李花铺作堆。黄蝴蝶惯成团去，白鹭驽看打队来。”《滩行武义道中雨霁看桃花》云：“寸寸横波朵朵鬟，水纹山黛信湾环。岸头却望花临水，船裹遥看红到山。”《缙云道中值雪看桃花》云：“翦翦轻寒压敝襦，雪花偏与缀花须。天公料也有晴意，但到晴时花已无。”《瞻园看桃花》云：“廾四番风作意狂，浓春深贮大功坊。枕边几夜江南雨，换得园林碎锦装。”“人柳三眠低拂花，庆奴风态更天斜。惹来双燕差肩坐，软语商量莫定家。”“浩浩春风不自持，兔葵燕麦也时宜。井栏壅却淳熙字，便问碧桃浑未知。”桃花之作可谓多矣，诗格亦与杨廉夫之学少陵者相伯仲。宋芷湾亦可把臂入林。沈子培尝论谷原诗胜於樊榭，余谓谷原固有老於樊榭者，然樊榭佳处较多。此亦如山水游者，或谓西子湖不如鸳鸯湖，自矜独见，究竟西子湖四面有山，格局天然胜也，但亭榭楼台，过於装点耳。

七、阅放翁诗竟，摘句如下：“名酒过於求赵璧，异书浑似借荆州”、“溪山胜处身难到，风月佳时事不休”、“愁得酒卮如敌国，病须书卷作良医”、“自爱安闲忘寂寞，天将强健报清贫”、“浅碧细倾家酿酒，小红初试手栽花”、“瓶竭重招曲道土，床空新聘竹夫人”、“绿树雾香莺独语，画廊风恶燕双归”、“号野百虫如自诉，辞柯万叶竟安归”、“唤船野岸横斜渡，问路云山曲折登”、“残躯未死敢忘国，病眼欲盲犹爱书”、“津吏报增三尺水，山僧归入万重云。、“相逢只怪影亦好，归去始知身染香”、“坐收国士无双价，独出东皇太一前”（梅）、“午枕为兄哦旧句，晚窗留客算残棋”、“登庸策免多新报，老子痴顽总不知”、“看画客无寒具手，论书僧有折钗评”、“琴传数世漆文断，鹤养多年丹顶深”、“山僧欲去还留话，更尽西斋一炷香”、“使君岂必如椰大，丞相元来要瓠肥”、“胸中那可有一事，天下故应无两人”、“只知秋菊有佳色，那问荒鸡非恶声”、“江山常逐客帆远，岁月不禁衙鼓催”、“记书身大似椰子，忍事瘿生如瓠壶”、“国家科第与风汉，天下英雄唯使君”、“月明满地看梅影，露下隔溪闻鹤声”、“冻云傍水封梅萼，嫩日烘窗释砚冰”、“大度乾坤容落魄，多情风月笑衰迟”、“长安之西过万里，北斗以南惟一人”、“但知礼岂为我设，莫问客从何处来”、“恨身不能插两翅，与汝相守宽百忧”寄子、“志士凄凉闲处老，名花零落雨中看”、“我是天公度外人，看山看水自由身”、“微倦放教成午梦，宿酲留得伴春愁”、“寻碑野寺云生屦，送客溪桥雪满衣”、“十年尘土青衫色，万里江山画角声”、“别都王气半空紫，大将牙旗三丈黄”、“寒与梅花同不睡，闷寻鹦鹉说无聊”、“储泪一升悲世事，减愁三尺看君书”、“雨声已断时间滴，云气将归别起峰”、“发无可白方为老，酒不能赊始觉贫”、“枫叶欲残看愈好，梅花未动意先香”、“老狐五百年前错，孤鹤三干岁后归”、“造物与闲仍与健，乡人知老不知年”、“痴欲煎胶粘日月，狂思入海访蓬莱”、“正欲清言间客至，偶思小饮报花开”、“淋漓纵酒沧溟窄，慷慨高歌华岳倾”、“宦情薄似秋蝉翼，乡思多於春茧丝”、“迎风枕簟平欺暑，近水帘拢预借秋”、“绕庭数竹饶新笋，解带量松长旧围”、“萦回水抱中和气，平远山如蕴藉人”、“江山重复争供眼，风雨纵横乱入楼”，以上数十联随意摘后，乃翻《瓯北诗话》所摘放翁诗句数百联对之，重见者不过数联。又七言不对者如下：“拔地青苍五千仞，劳渠蟠屈小诗中”、“老夫合是征西将，胸次先收一华山”、“此身合是诗人未？细雨骑驴入剑门”、“何方可化身干亿？一树梅花一放翁”、“绿章夜奏通明殿，乞借春阴护海棠”、“从今诗在巴东县，不属灞桥风雪中”、“商略前身是飞燕，玉肌无粟立黄昏”梅、“风鬟雾鸯归来晚，忘却荷花记得愁”、“三更画船穿藕花，花为四壁船为家”。古体如“士初许身辈稷契，岁晚所立惭廉蔺”、“荒林月黑虎欲行，古道人稀鬼相语”、“正如奇材遇事见，平日乃与常人同”。数句者，如“江头渔家结茅庐，青山当门画不如。江烟淡淡雨疏疏，老翁破浪行打鱼。恨渠生来不读书，江山如此一句无。我亦衰迟惭笔力，共对江山三叹息”、“山中大雪二尺强，道边虎迹如大。衰翁畏虎复畏寒，招唤不来公勿怪”。

八、何梅生《姑留稿》一册经余评品，选百十首，付胥钞藏之。中多精语，拈出与知音者共赏焉。《同霜杰入杭》云：“始发意已远，江声秋杳漫。红龄非不小，人意自然宽。”《鼓山灵源洞》云：“松去月盈尺，月高松影圆。”郊岛之间。《鼓山达摩洞》云：“古洞受江色，无云常夜光。”是东野语。《偶题》云：“水静如留影，花暝不辨衣。楼台横海色，车马乱晴晖。”中、晚情韵，气骨则骏骏初唐矣。《夏夜》云：“夏殊不浅气犹寒，夜岂忘深睡故难。”又“萧萧叶吹能为雨，艳栀香乃胜兰。”乐天、诚斋闲适之作。《常席作》云：“晚识芳菲恨，春怀换故吾。”伤心人同此怀抱也。《和内子对菊》云：“细将肥瘦量今影，进以欢愁理旧心。”又“钗头瓶上相思意，未辨花人孰浅深。”《黄家楼上林树蓊蔼宜夏》云：“树影争入楼，进绿塞窗牖。”《雨夜与墨泉，时君将赴粤》云：“有如小称意，告慰约互并。”朴实亲挚之言不啻骨肉。《今晨》云：“骨酸思母抚，食减怪僮加。”《喜购序至》云：“一喜胜诸药，平生只异身。”《病夜得诗以左手书之》云：“左书殊自劲，伏枕写新诗。烛焰风高下，虫声秋系縻。江湖将八月，志士有干思。一病无由奋，皇天肯放慈。”以上二诗皆学杜而得其骨者，深透耐人思，惟杜有之，大历诸子则著力不多矣。《暝色》云：“暝色不可写，只疑天渐低。”《张园》云：“更无人与分荷气，只觉风来尽露香。”荷花佳处全在早起时，括古人几许名句。《瓶中杂花》云：“久欲敛芳怀，临赏不可止。”《四更起坐》云：“梦回夜气初澄后，吟答秋声欲下时。”《雨夜》云：“半睡已将新梦接，极思翻觉百愁平。细灯善养寒滋味，疏雨真谐嫩性情。”《东坡生日集二梅精舍》云：“百羡多捐爱见存，违合之悲难割置。”《初一夜同阿岚饮》云：“微醺人意天然好，无乐能欢似少时。”又“竹风檐际撞千玉，花气中宵曳一丝。”以上数诗，会心微妙，时见哲理。梅生与林狷生孝廉（大任）至相善，来往诗极多。《述怀奇狷生浔阳》云：“吾尝对俗子，气索如积病。”又“审性足知命，未用测天意。”又“众忽独感深，群谨若仇避。”又“愿子念我好，尤念其可憎。我亦攻子阙，落落羞畦町。”《再寄狷生约游西湖》云：“贱者无所余，素志傥一肆。”又“论文析奥蕴，得意即取醉。如是者数年，别去亦无慰。”《小楼对雨寄狷生》云：“楼西南隅气更佳，双峰列峙圆如卵。峰下诗人学屏居，花树冥冥闷池馆。举家听雨向名山，此福能消今亦罕。朝来示我山中吟，区画新寒纪昨暖。”五言时得韩孟精殷处。狷生为子庄故人少子，能为幽峭之诗。游杭时曾奇余数首，惜失之矣。

九、师曾诗少学《选》体，存者不多。《感怀》（自注：将就婚汉阳，感念前室，怆然於怀。）云：”闲居心不怡，徘徊眄遥冈。层霭荡空冥，修林日摧黄。萋草蔓广陌，寒潦澹方塘。寻迹非故尘，即景散余芳。昔惧如未徂，沈思安能详？”此半首神似大谢。《观朝雨》云：“烟林秀远色，晨雨纵横来。轻寒散平麓，飞翠上层台。”四句直是小谢原作。《苗木道中》云：“绝顶明明月，高寒照我行。”《公湛以诗酬我之画，复以诗报之》云：“投以无声诗，而以有声和。其声何泠泠，松风半空堕。侥仰江海间，朋好余几个？汝我形影乖，坚意不可破。”略似东野。《汪氏兄弟招饮焦山松寥阁》云：“穷居罕清旷，劳役阙盘游。经过上下江，曾不陟崇丘。焦君郁峨峨，髻鬃灵幽。嘉我二三子，招邀览芳洲。扬龄送长风，开轩玩洪流。豁达坐修椽，一解烦暑忧。茂木蔼苍翠，激石戛琳谬。”似颜。《闻公湛南归》云：“天寒高树林，日暮倚楼心。鸿雁穿云重，蛟龙失水深。”《次韵诸贞长》云：“飞花巢燕终无定，细认轩窗倘再来。”《微雪》云：“小阁一炉深自暖，迥肠万语不成篇。”《画梅歌》云：“我今画梅无所本，意未经营手先冷。攒空野棘两三条，又似枯藤挂寒岭。”《鹤癯过访有作》云：“田家作苦三年矣，过我飞鸣非子耶？”《溪上杂吟》云：“芦丛匝水森高碧，瓜蔓迎凉点碎金。”《悼亡》云：“事同饮鸩销膏尽，梦付驰驹积恨长。”《为季常画对酒图并题》云：“醉眼看醒人，纷纷果何事？”十字可作《反离骚读》。《法源寺看花次知白韵》云：“客里光阴何事了？万花难写倚阑情。”《忆石湖旧游》云：”扁舟无力回天地，雨打风吹过石湖。”翻用杜诗好。《秘魔崖》云：”古言山可居，於此境益信。”又云：“我若置几案，久坐灭悔吝。”《题濠梁观鱼图》云：“尺波有天地，何必游江湖？苟缓薪火热，釜中亦自娱。”《杂诗》云：“众流尽靡靡，反觉压岸高。”又云：“收身归及早，幸免没踝泥。”《阅尽》云：“人去百年亡姓氏，字留三岁化鸳鸯。”《秋晓》云：”出有鱼堪网，归无妇可谋。”《吴仲成再婚感而有赠》云：“新婚人所欢，再婚人所叹。不识新人意，常忆故人颜。”皆佳句也。师曾笃於伉俪，冉悼汪氏亡，悲之尤甚。年来有诗，必使余酌定之。一卷百余首，悼亡作居十三四，即非悼亡题目，亦牵动及悼亡，与余十年来真同病矣。真挚语至多，莫如《题春绮遗像》一首云：“人亡有此忽惊喜，兀兀对之呼不起。嗟余只影系人间，如何同生不同死？同死焉能两相见，一双白骨荒山裹。及我生时悬我睛，朝朝伴我摩书史。漆棺幽闳是何物？心藏形貌差堪拟。去年欢笑已成尘，今日梦魂生泪。”

一○、阅诗庐诗竟，摘句如左。《次韵义宁师见贻》云：“志存京洛江湖外，（山谷诗‘不居京洛不江湖’。）身在支离漂泊余。”《重九偕晦九登鸡鸣寺》云：“强开怀抱对重九，喜有友生胜弟兄。”《训梁节庵先生见贻诗扇》云：“南国佳人自幽绝，西江落月相吐吞。”陈伯严云：“‘吞’韵入古”。《挽外姑》云：“寻常欢会不自省，此日追思倍觉哀。。野望云：“交游离别地，酒泪短长痕。”《送陈师曾之日本》云：“二三素心人，各有苍茫意。”《感二毛》云：“瓶冰识天寒，别久怀亲知。南山白云下，有母迟归儿。岂知归去颜，已非出门时。”陈伯严云：“沈挚”。《梁节庵》云：“略得孟旨”。《秋感》云：“偶然吊古感秋意，便欲入林逃世喧。”《雨中小饮》云：“四座且歌余且和，万花如醉雨如绵。”《寄陈大陈六》云：“努力直须在少年，当春正好勤诗篇。”《岁除效孟郊体》云：“人被日月驱，奔窜无宁止。日月汝谁迫，跳走不自己？”《新秋对月》云：“祗为乱来成入洛，不忘醉裹说归吴。”《赠中国学报社》云：“徒以一念不悦学，妄使圣贤遭击掊。”又云：“人心一放水泻地，虽有圣哲为束手。”《秋思》云：“虫声吟声互断续，各适其适无猜疑。”《移居后闸》云：“所至亲栽树，其如类转蓬。”《游香山》云：“山入高秋增突兀，天从绝顶界青苍。”此外佳句尚多。

一一、疑始诗颇学义山。《春兴》云：“柳绿因风透，窗虚映日明。象寻梦蝶，鸳枕听流莺。旧曲杜红谱，新茶樊素烹。此生何所望？合老碧霞城。”又《日本樱枝词序》云：“《柳枝》、《柘枝》、《竹枝》诸词，托情里巷，体近《风骚》。黄任轩谓日本樱花独繁，而土女之游赏樱花者亦独盛，宜有《樱枝词》。则引元微之《折枝花赠行》诗‘樱桃花下送君时，一寸春心逐折枝’句为故实，约予同作。率成九首，从梦得《柳竹枝》例也。”诗云：“樱花三月满蓬瀛，雪缀云装眼明。干莺万莺绕花啭，干人万人看花情。”“银烛高烧耀月明，墨堤樱花盛处十里最冲清。小姑挽得时新髻，纷向花前款款行。”“一片繁英压玉枝，暗香郁雾影参差。穿花蛱蝶双双过，惹得游人情更痴。”“与君携手花田步，步入花田不见君。匪系枝浓鸟相失，（梁简文《樱桃花》诗，花茂蝶争飞，枝浓乌相失’。）人花一色忒难分。”“掇花赠妾郎爱妾，将妾比花妾谢郎。妾自不如花茜媚，问花可有妾心肠？”“菱样樱糕扑鼻香，卖糕人著紫罗裳。纤纤检个莲花馅，蜜味要郎仔细尝。”“风动花飞白日驰，折枝无奈送郎时。郎心便似花易谢，妾在天涯那得知？”肠断樱枝送别词，旗亭唱罢泪如丝。明年花似今年好，莫到明年更别离。”殊有杨铁崖风调。

一二、泰兴朱曼君孝廉铭盘工骈文，有《桂之华文集》。甲午夏客死於旅顺。有《赠邱履平》一律云：“苦道欲归去，家山无寸田。谁能临碧海，长日对青天？相见亦无语，能饥恐得仙。不须论兵法，零落十三篇。”邱名心坦，袁爽秋诗中所谓“海州大侠”，与曼君曾同为吴武壮座上客也。诗有盛唐人门面。

一三、王壬秋先生诗，惟於友人屏幅上时见之，皆学盛唐、学《选》体者也。近乃於友人斋头翻阅其诗集一过，有《祁门》五言律二十苜之一最工，云：“已作三年客，愁登万里台。异乡惊落叶，斜日过空槐。雾湿旌旗敛，烟昏鼓吹开。独惭携短剑，真为看山来。”首二句将少陵“万里悲秋常作客，百年多病独登台”调换言之耳；携短剑而作客三年，亦濡滞矣，而托言为看山来，末韵不可谓不冷隽。然世有尹士，又将有微词矣。余旧见台抚刘壮肃於内山营次有七言古，中数句云：“万峰刺天一鸟道，亦跋险阻瞻囊鞑。归来自笑成何事，妆点一卷游山编。”未知视王何如耳。

一四、甲寅春暮，湘潭王湘绮老人入都就国史馆馆长之任，年八十有三矣。步履食饮谈谐，健如五十许人，须皓白而半白黑发辫尚存。都下闻人争张燕相逢迎，余时与配食之列。春尽日集法源寺看丁香，寺僧绘图，要客题诗。余诗云：“丁香花满院，一老发如银。犹是春三月，居然集百人。寺僧希岛佛，坐客厕山民。共有今朝句，风光本足珍。”用事不无稍迁就处，然无字以易之。老人於前清末年赏给翰林院检讨，愿以后辈礼见诸老大前辈，大会於江亭，老人赋五言古一章。石屏袁树五嘉谷，经济特科之彭羡门、刘绳庵也。是日纪以七律一首，中二联最为雅切，云：“车声芦荡人如海，花影槐厅梦化烟。白发漫谈天实事，金幢兼感寿昌年。（自注：亭旧为慈悲院，有迭寿昌幢。”）树五有侄丕钧，字百举，肄业大学文科，有游西山句云：“太行西北来，脉络千万支。中有马鞍山，如马方奔驰。偃蹇不能御，蹴踏生雄姿。”又云：“一瞬数十里，但觉天地摇。”状坐汽车颇肖。

一五、余於前编《诗话》偶录李审言数诗，谓非近日诗人妙手空空者可比。审言见之，谓“石遗殆未知余论诗之说见於《拭觚》者”。记以一诗云：“偶间北海知刘备，惜未任华遇少陵。儇薄自迷三里雾，烦欹谁办一袢冰？游吴物论惟轻宋，（自注：赵秋谷游关门事，阮吾山谓所指者西陂耳。）朝鲁宗盟竟长滕。心折长芦吾已久，别材非学最难凭。”沧浪论诗，余所不凭，曾於《罗瘿庵诗叙》畅言之。惜审言所著《拭觚》终未之见。至此诗使事雅切，仍以“非妙手空空儿”评之耳。

一六、旧日知交，乱后久不得见。去春见沈雨人（云沛），读其近作二首。《春寒感事赠杨泗洲》云：“兼旬雨雪滞芳辰，今日清明已暮春。岂合霜华竞桃李？但凭风力长荆榛。黄钟已毁阳无律，黑眚方来夜未晨。灰死烛龙呼不起，焦原愁杀履冰人。”《甲寅三月春寒特甚，东海相国自青岛来京师，呈诗见意》云：“尧舜咨嗟四海穷，千钧一发介华戎。已看秦火燔姬录，未必荆人得楚弓。葛相隆中应有策，汉王马上竟何功？束山携手前盟在，雨雪漉漉正北风。”年来大局，分乐观、悲观两派。雨人曾长邮传部，阅世已深，当二次革命之后，作此悲观，不堪卒读矣。

一七、前提学使柯凤孙（劭态），淹赅蒙古事，重撰《元史》数百卷，渐次付刊。喜谈诗，少见所作。乱后重晤都门，读其《过定兴谒鹿文端公墓》一律，云：“遒屏城外相公阡，哀挽都门忆往年。人到九京思士会，车遇三步愧桥玄。虞渊落日悲身世，《蒿里》西风拜墓田。谁识平津旧宾客？尘埃衮衮送华颠。”次联工整，末联凄黯。



●卷一八

一、自来文人好标榜，诗人为多，明之诗人尤其多。以诗也者，易能难精，而门径多歧，又不能别黑白而定一尊，於是不求其实，惟务其名，树职志，立门户，是丹非素，入主出奴矣。明太祖时，吴则有“北郭十子”，为高启、杨基、张羽、徐贲、余尧臣、王行、宋克、吕敏、陈则、释道衍；越则有“会稽二肃”，为唐肃、谢肃；粤则有“南园五子。”为孙黄、黄哲、王佐、李德、赵介；闽则有“十子”，为林鸿、王恭、王傧、高廷礼、陈亮、郑定、王褒、唐泰、周玄、黄玄。景帝时有“景泰十才子”，为刘溥、汤胤绩、苏平、苏正、沈愚、晏铎、王淮、邹亮、蒋主忠、王贞庆。孝宗时有“前七子”，为李梦阳、何景明、徐祯卿、边贡、王廷相、康海、王九思，七子中去王廷相，加朱应登、顾、陈沂、郑善夫，号“十子”。世宗时有“嘉靖八才子”，为李开先、王慎中、唐顺之、陈束、赵时春、任瀚、熊过、吕高；有“后七子”，为李攀龙、王世贞、谢榛、梁有誉、宗臣、徐中行、吴国伦；“后五子”为张九一、张嘉胤、汪道昆、余日德、魏裳；“广五子”为卢、欧大任、俞允文、李先芳、吴维岳；“续五子”为黎民表、王道行、石星、赵用贤、朱多蝰；“末五子”为屠隆、胡应麟、李维桢、吴旦、李时行；而梁有誉、欧大任、黎民表、吴旦、李时行又为“南园后五先生”。神宗时，有“嘉定四先生”，为程嘉燧、李流芳、娄坚、唐时升；又有“公安派”，则袁宗道、袁宏道、袁中道；“竟陵派”为锺惺、谭元春。然此百十人中，没世有称者不过三四十人，其余虽有名，亦无称者，不过占志乘中数行地位而已。

二、近阅报纸，载有一段云：“长沙易培基（寅村），究心问学，结庐白沙泉畔，闭户读书，尤精校刊之学，见已校定经典五十余种。於高邮王氏之学，盖笃好之。少时肄业两湖书院，著书纠正王氏《公羊笺》之误。杨惺吾奇赏之，赋诗相赠，有‘大著挝碎湘绮楼’之句。近於友人处得其所著《清史例目纠误》，订正缪筱珊之失，识者服其精审。此外尚有孜证之作，订正王益吾《汉书补注》及《水经注》之误”云云。按《清史例目纠误》，余曾略见之，是处甚多，至服膺高邮王氏之学，乃过信湘乡曾氏之说。有清孜据家，精博者甚多。高邮率意改字，开咸同以来单文孤证之病，其不以“倪天之妹”为山海经刑天之妹也者几希。

三$$$$吾友马君季立，贻余《尺冈草堂遣集》四册，凡文四卷、诗八卷，而使为之序，盖季立乡人陈君子瑜（璞）所著。君女适伊氏墨卿先生族弟，能文墨绘事，於季立为舅之妻。陈君子早逝，遗集皆其女刊之，属季立求能诗文者为序。余辞不获，乃言曰：“本朝盛各种学问，而惟诗实不振。无已，浙人为盛。岭南诗人初未大盛，张曲江后，其著者南园前后五子，屈、陈、梁三家而已。程可则、王说作、王震生、陈乔生、伍铁山之伦，名章散句，采摘於新城、长水诸笔记诗话，风调时时可喜。乾嘉以降，若冯鱼山、黎二樵，张药房、赵渭川辈，为翁覃溪、王兰泉所称道者，亦未足以特立。宋芷湾极力学杜幽秀一路，然为诗不多，工者皆近体。程春海言近人诗多困卧纸上，陈兰甫能於纸上跃起，惜余未见其诗。春海之言必可信。季立，兰甫弟子，能举以示我乎？陈君诗大略近体胜於古体，七言胜於五言。全首可传者，如《宿招二水樵寓斋》、《看梅学海堂》、《富春》、《雨过昆阳》、《新打洪守风》、《村居度岁》、《由舟湖至金田村省耕》、《题空山鼓琴图》、《送王中丞抚闽中》、《追悼石芷叔》、《柬伍襄卿》、《苦热》、《同人赏雪学海堂》、《题野水闲鸥馆图》、《彭园主人见招三首》、《题朗山梅窝新居》、《山响楼看雨》、《山堂连饮数日漫成》、《次韵朗山见怀之作》、《陈香根订小蓬山馆之游》、《朗山招集山堂》、《和史穆堂》、《和孙稼亭》、《题画绝句》，亦以夥矣。王说作、陈震生、冯鱼山、黎二樵之伦，未能或之先也。陈君以孝廉宰江右有声，退居里中，为学海堂学长，与兰甫、邹特夫诸公游，而身后寥落，故人无有问其遗诗文者，可叹也。晚年多作律诗，清新语颇与芷湾相近，殆尘事去而诗境益廓清乎？表而出之，以告世之数岭外诗人者。”

四、《尺冈草堂》诗句可摘者，如“前开户牖俯绝涧，后有亭榭窥江波”、“奇如削或未成，好花粗有无求备”、“岭云避月全依树，海雨随风半入楼”、“清绝百虫号夜籁，不须更听五更钟”、“穹苍已定偏安局，崧岳空生将帅才”、“意外登临今日酒，眼中苍翠旧时山”、“咫尺烟波劳远梦，寻常事业误归期”、“郊垌偶涉成新趣，野老相逢讯近闻”、“竹间径造何须问，松下相於可与言”、“幽花未许人看早，晴日如矢口客约来”、“旧识僧今多退院，同游客亦半支筇”、“短章疑读逸民传，厚地难埋饮者名”、“莫放扁舟过对岸，岸旁垂柳厌低篷”、“惜犹未朴山堂被，卧到参横月落时”；五言如“夜静轩窗外，林风相与言”、“疏钟犹动晓，乔木已前朝”、“喜雨却惜花，欣戚并一抱”，有极似荆公处。

五、樊山以《续刻诗集》红本见赠，翻阅乃知前和余“骖”字韵诗，由再叠以至七叠者，皆未之见。感和一首，三叠前韵云：“诗卷驮来骋一骖，卷中重叠见高昙。挽强力彻七重札，惜别情深千尺潭。汁湿空传移汝后，门村不数在淮南。有如错过庐山面，补看屏风借佛宠。”此诗五韵皆实字，所有故实，樊山用之殆尽，再叠本难出色。首韵“骖”字，据《说文》“驾三马”也，《檀弓》郑注：“马日骖。”孔疏：“《说文》云：‘，旁马也。’是在服马之旁。又诗云：‘骐骈是中，骊是骖。’骖在外也，孔子得有骖马者。案《王度记》云：‘天子驾六马，诸侯四，大夫三，士二。’古《毛诗》云：‘天子至大夫皆驾四。’孔子既身为大夫，若依《王度记》则有一骖马；若依《毛诗》说，则有二骖马也。”骖字从参，自从三马取义，然则《说文》实用《王度记》说。樊山，卿也，宜有三马，不驾时，其一骖可使驮诗卷送人。淳熙间，高昙登对，上称其不为高谈，梁相戏云：“高昙不为高谈。”樊山数叠韵，皆与余论诗之作。四五六三句，皆谓樊山时将赴江宁布政使之任。而东坡由淮南移汝，“汁湿”韵只五叠，“门村”韵只四叠，樊山且七叠也。昔颅亭林自注其诗云：“出某书。”某公讥之曰：“宁独亭林看过某书？”余此诗乃如此详注者，平生作诗用字，屡次启人疑议。如旧作《月蚀诗》，有云：“虾蟆出地金色<走兆>”，“<走兆>”字作“跃”解。后又作《月蚀诗叠前韵》云：“三郎竹马池塘<走兆>。”“<走兆>”字又作“越”解，盖“月光光，照池塘。骑竹马，过洪塘”，闽旧谣词。“<走兆>”即“过洪塘”之“过”也。近又作《戏示樊山》一诗，有“旗靡辙乱<走兆>”一句。有人见之大笑，曰：“辙，地上车迹也，如何会跳起来？”余曰：“君只知‘<走兆>’之通‘跳’，作‘跃’解，亦知‘<走兆>’本训‘越’乎？《左传》‘吾视其辙乱’，辙何以会乱？即败奔时，仓皇急遽，乱越辙迹而行，辙乱<走兆>乃辙乱越，非辙乱跃也。”余平生押“<走兆>”字韵三次，作两种解，何至误用乎？故此“骖，”字若不引据明白，见者又将谓骖乃驾三马，岂有一马称骖之理。岂知孔子脱骖，固只脱一马，断不三马尽脱，而徒行以归也。

六、又余少日尝作《吴山晚眺》诗，有云：“晴湖青蒙蒙，澄江白晃晃。烟开塔旋螺，风平帆张鲞。”此二联皆一句写西湖，一句写钱塘江。烟开则青蒙蒙中保仿诸塔渐渐现出，塔圆而上尖，本似螺形，故以螺丝之转旋而出譬之。钱江中风帆甚多，风平则帆正，譬以张鲞者。鲞，乾鱼也。凡以鱼作鲞，必将鱼劈开，以竹撑其四面，按之使干如掌，晒乃易乾，极似正面张帆。有伧父强作解事，谓余曰：“‘鲞’字恐‘鲎’字之误。”余曰：“君第见《吴梅村集》有‘鲎帆’诗耳。鲎壳虽亦似帆，然太短而上弯如瓢，不如鲞之较似；且风正时之帆矗而平，鲎壳决不似。吾诗二句皆自取譬，并非用典也。”

七、立秋后一日，陈士可（毅）招同樊山、笏卿、子封、实甫、君立、鸿甫、冶藓，燕集宣南畿辅先哲祠。实甫言伯严在武昌，重九日张文襄招同登高，伯严有诗，末二句云：“作健逢辰领元老，夕阳城郭万鸦沈。”元老自指文襄。文襄批驳“领”字，谓何以反见领於伯严也。余言伯严早以此事告余，笑文襄说诗之固，“领元老”岂吾领之哉？实甫又言：“苏堪董汉口铁路局，有绝句云：‘门外大江横，转觉诗难好。吟就武昌花，奇与南皮老。’文襄极称赏此诗，苏堪亦常自述之。首二句谓铁路局临江，诗本应好，如老阮之能赋‘门外大江横’，而自谦才不及阮，故反不能好，此‘崔颢题诗在上头’之意，无甚可议；若后二句，则谁无所吟，谁不可奇，有何超妙处？”余谓：“文襄於苏堪诗实有偏嗜，极称赏者甚多，并不专赏此首；赏此首殆亦赏其前二句。然后二句亦自有趣。门外横一大江，诗应好而转不好，然则无诗可吟乎？适买有武昌花，（作此诗时，余在坐，适买牡丹数盆。）聊复吟之。吟成谁寄？隔江有南皮老者，虽黄发番番，不妨以咏花之诗寄之。若咏花必寄与年少风流者，则转索然寡味矣。”一坐粲然。是日余得诗一首，次樊山纳凉韵云：“未秋北地已先凉，入夏浑河欲？昆茫。端藉西风收宿雨，待将池月换山光。万鸦沈郭悲元老，一笑横江下建康。回首题襟诗事尽，散原分散海藏藏。”苏堪屏居不出，伯严又离居金陵也。

八、泊园诗句可摘者，《雨夜》云：“幽咽春声不可听，虚堂人散酒初醒。闭门已绿空阶草，卷幔偏明湿地星。”《答王晦如饮泊园作》云：“濠濮渐知鱼鸟乐，饭刍犹可马奴供。”《和梁众异病中呈张珍老韵》云：“意存芳洁难谐俗，语过清寒恐似僧。”《试毕留别同事诸公》云：“了无关节龙图阁，与共秋吟凤昧堂。”《种竹》云：“无竹一大事，寒碧绕肝肺。”又云：“碧芦假节候，未可共寒岁。”《盆竹》云：“婴无六尺长，乃过首阳节。”

九、樊山近诗，余所心赏者，如《和涛园西山绝句六首》之三云：“林际春申一概然，沪南有海惜无山。东华纵复多尘土，翠杀京西十二鬟。”“潭柘开眸莹水光，戒坛袒臂受松凉。西山更比西湖好，终古仙乡在帝乡。”“一别西山岁几周，庞公妻子劝清游。终当赁取金灯院，红叶林边住一秋。”《叠纳凉韵简乙庵》云：“雨近东轩竹树凉，郭熙画意入苍茫。湘帘骨捆通花气，皖墨胶轻发砚光。北海经神藐张角，南朝疟鬼避桓康。（君年来疟疾良已。）不须看到城南猎，静对鞲鹰手欲藏。”以上数诗，读之颇有凉意。《次韵酬秋岳句》云：“少年横秋得老气，新学余闲温旧诗。”

一○、王又点工填词，在玉田、碧山之间。偶作小诗，非常清脆。其女公子能画山水，又点尝使画便面饷余，为题诗云：“乡村小女憨嬉惯，乱翦秋江贴扇头。却被老夫持换酒，石遣厨下好糟丘。”见者皆以为次句七字妙绝，曰“乱翦”、曰“贴”，才是憨嬉小女举动，而“翦取吴淞半江水”，正题画语，用此恰好。《题畏庐为高啸桐所作画》云：“固哉高叟何曾固？能挂敲帆掠水来。岁晏此身当共惜，空林踏月莫轻回。”记余前岁里居，又点邀立一诗社，第几集，出观李易安小照，限各题近体一首。又点云：“南雁相逢备苦辛，西风瘦尽卷帘人。犹饶馨逸天宜妒，才富图书运已屯。四十年中成小劫，几千里路避胡尘。分明好古能文鉴，犹剩流芬赚怆神。”此题甚不易好，近体尤难，往往成一首《漱玉词》、《金石录》题后诗耳，且尤易涉佻。又点作庄雅不泛，又不著迹，“馨逸”、“流芬”各语，俱下得好。余诗云：“天水河山几战尘，宗周嫠妇绝酸辛。都将家国干行泪，并入眉心一寸颦。雾考不传垂老影，蓑衣谁写苦吟身？侬家亦有闲安像，金线泉边一怆神。”起四句故将小题大做，家破，国几亡，夫又死，能无干行泪乎？昔人词云：“一寸眉心，怎容得许多颦皱？”“才下眉头，却上心头。”易安词也。五、六不过以易安两种容貌装饰为衬耳；末韵言余丧妻后过易安故宅，则非他人所愿有者矣。袁抱存公子（克文）有《题易安茶蘼春去图句》云：“春到茶蘼人亦瘦，未秋恐已比黄花。”又云：“莫是前身李锺隐，落花流水在江南？”皆绝妙好词也。抱存从众异、芷青、秋岳识余，数年两三面，神情若寒素。喜为诗，清俊与芷青、秋岳诸子相上下。《自题寒庐茗话图》一首云：“一粟眇沧海，结庐天地广。长松盘云根，寒流戛玉响。石气入几案，湖光荡帷幌。虽惭丘壑小，颇有濠濮想。大鹏九万里，吾求仅方丈。勿折鹪鹧枝，勿掘蝼蚁壤。悠悠与世期，长此足俯仰。”颇有称心而谈之概。

一一、诗有先写情景而后补点其事，遂觉不直致而有味者。如闵葆之尔昌有《九月十六夜月》云：“皓月中天敞素辉，偏能入槛复穿帏。一年如此夜应少，万里仍多人未归。秋色芙蓉开晚秀，寒林乌鹊梦南飞。空庭立久忘清寐，忽觉霜华上客衣。”《寄忆李美叔》云：“故人有弟同为客，送别江乡更惘然。爱我自将兄事敬，佣书颇仗主人贤。旧游十载销秋梦，沧海干帆隔暮烟。太息荒原今宿草，知君愁咏脊令篇。”二诗异曲同工。前一首前数句便说得月色撩人，不觉出向庭中看月，乃觉自己为万里未归之人，然末韵不点出“客衣”“客”字，则前四句为望月怀人之作，未始不可。后一首前数句隐隐写一无兄之弟依人情况，然末联不点出“宿草”“脊令”，则故人亦不必其为已亡之友也。

一二、喜山水游而所至多者，以余所知，无如实甫、叔海。实甫所至有诗，余已读之。叔海诗见者绝少，索之再三，乃以数纸见畀。今先录蜀游之作余所梦想而未至者，以当卧游。《初入峨眉过伏虎寺》云：“殷忧莫与写，驾言游峨眉。陵虚路犹缅，寻异心已怡。石磴上昏昏，珍木下离离。深潭积寒冰，幽谷炎曦。云水共驰骛，林壑相蔽亏。萦纡随所向，旋觉东西迷。琅琅闻梵音，俾我忘尘羁。愿伸独往意，永与俗人辞。”《双飞桥》云：“晴云四萦薄，空山转雷声。牛心寺下阁，我闻自严生。奇景犹未睹，顿觉心神清。众峰施靡间，轩然石梁横。寒渊两白龙，万古相喧争。直教鸿蒙湿，岂恤山灵惊。林深气候异，倏忽殊阴晴。坐此云外石，灵气时相迎。不待龙门胜，已将庐阜轻。（龙门峡瀑布，范成大《吴船录》极称之。”）《登钻天坡宿洗象池》云：“百道灵泉奔，干仞峭壁立。天门一何高，飞鸟愁振翼。迤逦攀修条，参差履危石。拂衣白云散，仰面青霄逼。日令爱奇境，未忍吝登陟。（于晦若至此，怯其险峻欲止，余再三怂恿之，乃上。）落日梵宫栖，尘寰从此隔。”《自夔门入巫峡作》云：“仲夏蜀江恶，犯涨来夔门。淫预正散发，瞿唐堪断魂。惊涛溅雪飞，怒石作雷喧。棹歌自高唱，轻舟任倾翻。俯鼋鼍游，仰看熊罢蹲。松孤觉风高，嶂密使昼昏。消摇送飞鸟，凄怆闻啼猿。骚骚夕流驶，霭霭朝云屯。境险景弥异，命微忧无存。凭窗独吟赏，还复倾芳尊。破浪子生志，请附宗子言。”《自嘉定府城泊凌云山下》云：“兹郡经已屡，水宿喜淹留。既解迎春门名缆，还系凌云舟。宠耸孤塔，突兀撑高楼。三江岩下合，一城天际浮。矫首望峨眉，冥茫若可求。终然谢尘网，愿逐陆通游。”《峡中重咏》云：“三峡连楚蜀，险危古所叹。莫春驾轻桡，微波恣吟玩。石束江作沟，岩露天若线。岂唯阴阳异？曾是晨昏变。众互峥嵘，群木自葱蓓。骋望目欲迷，回顾情弥眷。湍平石门滩，云伏高唐观。既哂襄王梦，更嗤蜀主战。万事俱恍惚，适己差为善。”数诗全用谢法，而间出入於颜光禄。游览行旅之作，以此为正宗。余生平嗜山水游，而嫩与事阻，所至唯东南之显者，天台、雁宕、黄山、白岳、四明、罗浮俱未至，焉问远焉。然最所神往者，山则华岳，水则蜀江，虽老而念不衰。读叔海诗，惟恨其少，将再搜尧生之作，以为参看，惜亦零落殆尽矣。又叔海《陪易笏山先生登青城山遇雨》句云：“眼前但见白蒙蒙，三十六峰无一峰。”此种雨中游山景，余屡遇之。

一三、峨眉山中胜处有玉液泉、希夷石，尧生各有一诗云：“天地开时便此泉，一泓还在佛生前。梦中无路荆州去，夜月苍龙独矫然。”“莫将混沌比希夷，凿云根石不知。一笑人间驴背失，与参泉味在山时。”又《乙未游峨眉纪行》云：“小桥榕树出西关，行李经秋客又还。未到凤园先见画，满城黄叶是匡山。”“一角青山似玉壶，半岩临树好僧居。客来为揭西庵字，句曲仙人此著书。”“孙公链药此通神，曾使灵山万木春。芝草术花无恙在，眼前多少病中人。”“老树霜红满卦坛，神京曾自觅微官。片时春梦三山晓，万里秋风一剑寒。”“吴生画壁有唐称，古鼎流丹石化棱。一去千年人事变，荒庵头白守孤僧。”《巫峡泉》云：“午色风潭静，山根水穴开。秋深寒地肺，石古结云胎。藓意通猿过，泉声带雨来。苏门有吟啸，松籁发天哀。”《江行》云：“山远树层层，江天雨更激。晚霞明雁路，秋水落鱼罾。画意随人澹，乡心入夜增。平皋有风力，一棹下孤鹰。”《东山寺》云：“楚塞秋声合，荆门树色开。客心争到海，江国一登台。落日孤鸿没，青山万鸟来。严城吹画角，风散峡猿哀。”《归州》云：“寒江日夜流，万古送行舟。急柝归舟市，微灯石佛楼。八荒同月色，一叶落乡愁。此际滩声裹，洪荒四望秋。”《乌尤杂诗》云：“乌尤秋霁水鳞鳞，红叶无风祗似春。画出襄阳归意冷，一船山影坐诗人。”“云中隐约有人家，洞口春流似茗芽。异事忽徵樵子说，千年仙鼠白如鸦。”“人生不少杭州死，独立香中占一山。万木已枯春自在，此花风雪不知寒。”“杉皮雪屋老岩耕，白水坡前自在行。见说今年山芋大，不知人世有黄精。”赵诗多攻虚，江诗多纪实也。

一四、田盘之胜，殆冠京畿诸山。弢庵、赞虞、挟东莫不绳之。余寓都将十年，京西岩壑，十至八九，京东道远，终未至也。傅沅叔提学（增湘），今之好游者。辛亥余游泰山，道出津门，林子有告余，沅叔方从泰山归，当谘问之。已而沅叔所以指告之者甚详，亦极道田盘之胜出泰山上，并示余游田盘诗数首。未几，武昌兵事起，余南去北来，书箧中物零落略尽，属有《诗话》之作，觅沅叔诗不可得。今年重晤沅叔，知其去年寓杭州累月，并游天目、天童诸山，将回津钞诗寄示。而余一日翻检旧书，则沅叔田盘诗数纸在焉，亟录之以饷欲游田盘者。《别天成寺》云：“残春送我出天成，三宿浮屠尚有情。别后难为今夕梦，再来谁识旧题名？庭花何意迟迟发？野鸟如呼缓缓行。有约青山终不负，买田二顷待归耕。”《西甘涧》云：“步出西甘涧，垂松绿过桥。烟萝留隐客，云叶压归樵。僧老余悲诧，泉幽破寂寥。中盘初入径，宿黛似相招。”《由田家峪至白峪寺，山势平秀，茅舍错落，春耕方急，果树著花如锦，宦成归隐者多於此买田焉》云：“盘阿栖隐处，幽绝是东山。春事田园乐，诗情水石闲。钟疏知寺远，松老待云还。闻有投簪客，编茅此掩关。”《登云罩寺舍利塔》云：“大行走蓟野，其阳日田盘。万年孕奇秀，千仞凌苍颜。五峰插霄汉，挂月尤嵫岘。古寺出青杪，隐隐流颊丹。塔影塞外落，铃声天半寒。我昨渡临洵，缥缈堆螺鬟。缘道出山麓，仰面窥霜坛。真疑住真仙，胜绝非人寰。山灵夜诏我，幽梦犹未阑。破晓理策行，亭午披禅关。人出鸟道上，路转千峰端。何时开云栈，凌空鸣玉銮？孤松挟石起，作势如飞鸾。一钟悬树末，古锈长煽斓。意兴既飘发，腰脚初忘艰。西望西山西，一笑向长安。东观东海东，手拂珊瑚竿。前拥蓟门树，后指古白檀。万象纷来赴，千里归凭栏。碧嶂挂天绅，罗列如朝班。翠屏与紫盖，一一蛟螭蟠。连岑恣ㄈ诡，到此皆幽闲。似畏中峰严，俯贴不敢于。青天何荡荡，大地何漫漫。起陆争龙蛇，窜穴惊狸猫。长城出辽塞，垒堞无坚完。落落悲风来，犹带秦民酸。世变亦何已，急景如飞湍。嗟余坠世网，束缚斩缨冠。修名苦不立，忧患相循环。如以一坏土，障彼千丈澜。如以单极统，转彼百尺磐。年时既非旧，智力复苦孱。猿鸟失本性，置之笼槛间。一旦见林壑，欣然天地宽。胜游岂易得，幽赏天所悝。平生几两屐，到处穷跻攀。忆昔来兹寺，弟昆寻清欢。相引上绝顶，抚松一盘桓。九原不可作，感逝摧心肝。摩壁寻旧题，墨黯字未刷。伯子独深喟，早见霜毛班。季子塔上书，石绣苔花乾。青山久相待，孤云谁与还？濡笔续前题，大书恣深刊。山石有时泐，结想真愚顽。自写歌啸乐，宁恤招讥弹？何当谢尘驾，长伴山僧闲？春花发古艳，涧水鸣幽潺。天风振衣袂，更饱烟霞餐。如何轻挥手，好景让人看？”登高望远，百感交集，好游者往往悲乐相寻，康乐、柳州出以幽复肃括耳。此诗能於舒展中时用钩勒者。

一五、旧过居庸关，欲作一律诗未成，只得两句云：“侧想井陉天一线，如穿函谷地中开。”井陉、函谷，皆未经其地，徒以居庸居太行八陉之一，作想当然语也。近读拔可《车发太原》诗云：“山行若面壁，万灶出井底。溪乾似夷涂，一雨倒千里。山洪激射处，寸铁变绕指。洪来不及避，性命真已矣。颇闻诵南皮，避水亭可纪。秋毫苟及物，世论久犹膛。寿阳扼山脊，距地突高起。日光易向背，冷暖隔尺咫。占云晋藏富，冶可互市。如何弃不采，失此通道旨？邦人赋《蟋蟀》，旧说袭表裹。莫守闭关言，险阻不足恃。”益可想见井陉之险在居庸上矣。

一六、江亭为都下常游之地，游而有诗者必至众，挨东向余索近人传作，余无以应之。自来胜地名作，多以近体，以其易於传诵也。余数十年来，江亭诗何尝不存数首，然多古体。若以古体，则仲毅之作便佳。《庚戌清明日，与独笑风持同登》云：“斯亭在长安，高旷略得地。政如长安客，抵死不愿吏。林垌夙所嘉，结构亦有致。以兹惬微尚，终岁十数至。荒乘怀已孤，取径世所弃。兹游得二子，不饮亦已醉。吾侪未闻道，坐识形骸累。犹能就萧寂，祓我经世意。倚阑试垂手，挂眼念山翠。风景固不殊，泫然有新泪。”其二云：“故山谁与归，京国谁与住？江亭五寒食，去日已无数。男儿重时会，真若鹊待冤。何期好身手，侥仰溷世故。春城花冥冥，到眼但如雾。坐令少年场，孤赏奇微慕。伤高取悦魂，尽兴若可去。斜阳在烟柳，历劫此迟暮。”古体所以异於今体者，今体往往说江亭处多，古体往往说登亭之人处多也。

一七、书生好作大言，自以为器识远大，此结习殆牢不可破。无论太山、秋毫，两俱无穷；殇子非天，彭<耳冉>非老；圣人语大极诸莫载，语小极诸莫破；《大言赋》、《小言赋》不足以尽之也。韩杜诗之能为大言者，至“巨刃摩天扬，刺手拔鲸牙”、“举瓢酌天浆”、“未制鲸鱼碧海中”、“鲸鱼跋浪沧溟开”而止耳，可谓莫载否乎？

一八、李习之论文，谓六经之创意造言皆不相师。故其读春秋也，如未尝有《诗》也；其读《诗》也，如未尝有《易》也；其读《易》也，如未尝有《书》也；其读屈原、庄周也，如未尝有六经也。古之诗人亦然，一人各具一笔意。谢之笔意，绝不似陶；颜之笔意，绝不似谢；小谢之笔意，绝不似大谢。初唐犹然，至王右丞而兼有华丽、雄壮、清适三种笔意；至老杜而各种笔意无不具备。大历十子笔意略同；元和以降，又各人各具一种笔意。昌黎则兼有清妙、雄伟、磊珂三种笔意。北宋人多学杜韩，故工七言古者多：南宋人稍学韦柳，故有工五言者；南渡苏黄一派流入金源。宋人如陈简斋、陈止斋、范石湖、姜白石、四灵辈，皆学韦柳，或至或不至，惟放翁无不学，独七言古不学韩苏，诚斋学白、学杜之一体，此其大较也。

一九、黄山谷谓“疏影横斜”一联不如“雪后园林”一联云云。余为广其例曰：“韩退之之‘日照潼关四扇开’不如其‘一间茅屋祀昭王’，柳子厚之‘独钓寒江雪’不如其‘欺乃一声山水绿’，‘柳州柳刺史，种柳柳江边’不如白乐天之‘开元一株柳，长庆四年春’。”

二○、诗贵淡荡，然能浓至，则又浓胜矣；诗喜疏野，然能精微，又精善矣；“鸣鸠乳燕青春深，落花游丝白日静”、“雷声忽送千峰雨，花气浑如百和香”，可谓浓至；“穿花蛱蝶”一联，可谓精微。




●卷一九

一、东坡七言古，中间全用对句排募到底，本於老杜《岳麓山道林二寺行》；他如《洗兵马》、《追酬高蜀州人日见奇》，则全对句而有转韵，东坡却少学。后山七律，结联多用涩语对收，则学杜而得其皮者。山谷、铁压多学杜之七言绝句。

二、白乐天《寄韬光禅师》云：“一山门作两山门，两寺原从一寺分。东涧水流西涧水，南山云起北山云。前台花发后台见，上界钟声下界闻。遥想吾师行道处，天香桂子落纷纷。”此七言律创格也。惟灵隐、韬光两寺实一寺，一山门实两山门者，用此格最合。其余东西涧、南北峰、前后台、上下界，无一字不真切，故此诗不可无一，不能有二。惟东坡能变化学之，《游西菩寺》次联云：“白云自占东西岭，明月谁分上下池？”略翻乐天意说之也。据咸淳《临安志》，寺前有东西双峰，寺中有清凉池、明月池，有似灵隐、韬光，故东坡亦分东西、上下言之。又《赠上天竺辩才师》云：“南北一山门，上下两天竺。”又《自普照游二庵》云：“长松吟风晚雨细，东庵半掩西庵闭。”皆用此例，亦以天竺寺有上下，庵有东西故也。王摩诘《访吕逸人诗》云：“城上青山如屋裹，东家流水入西邻。”又乐天诗所自出。

三、涛园说诗，时有悟入处。近年在上海，与苏堪诸人作“温经会”，不止胸有《左》癖矣。尝云：“昌黎《南山》诗连用五十一‘或’字，少陵《北征》已有‘或红如丹砂，或黑如点漆’之句，实则莫先於《小雅北山》‘或燕燕居息，或尽瘁事国’，十二句连用十二‘或’字。”余谓：《北山》将苦乐不均两两比较，视《南山》专状山之形态，有宽窄难易之不同。《北山》到底竟住，斩截可喜。《南山》则不免辞费，故中多复处，如“或戾若仇雠”，非即“或背若相恶”乎？“或密若婚媾”，非即“或向若相佑”乎？“或随若先后”，非即“或连若相从”乎？其余“或赴若辐辏”与“或行而不辍”、“或妥若弭伏”与“或颓若寝兽”，大同小异之处尚多。故昔人谓《北征》不可无，《南山》可以不作也。且其叠用“若”字、“如”字、“或”字，又本於《高唐赋》之“湫兮如风，凄兮如雨”、“若生於鬼，若出於神”，《神女赋》之“耀乎若白日初出照屋梁，皎若明月舒其光”、“哗乎如华，温乎如莹”，《洛神赋》之“翩若惊鸿，婉若游龙”、“髻胡兮若轻云之蔽月，飘飘兮若流风之回雪”、“皎若太阳升朝霞，灼若芙蕖出渌波”、“肩若削成，腰如约素”、“或戏清流，或翔神渚，或采明珠，或拾翠羽”诸句来也。等而上之，《淇澳》之“如切如磋，如琢如磨”、“如金如锡，如圭如璧”，《板》之“如埙如篪，如璋如圭，如取如携”，《荡》之“如蜩如螗，如沸如羹”，《三百篇》早有之矣。

四、诗有用事甚切不能以白描见工者。涛园《由戒坛至潭柘六绝句》之一云：“金光示梦托幽州，儒佛平分愿力周。别缙答书各精绝，太平相国擅风流。（自注：读壁间大兴《朱文正碑记》。”）大兴佞佛媚神，兄弟一为学士，一为宰相，与摩诘、夏卿兄弟皆佞佛，一为右丞，一为相国者正同；“未绝风流相国能”，杜诗也。余有《怀旧绝句三十三首》，中《怀黄小鲁兵备》云：“投老汉阳黄鲁髯，霭园楼阁几堆盐。追酬人日高常侍，词翰招魂待伯严。”亦用杜诗。伯严每至武昌，必住小鲁霭园，常招余及实甫诸人赏雪赋诗。小鲁有赠余长句一首，久觅不得，近乃得之，又《怀宝竹坡侍郎寿伯福仲福两公子》云：“山贼颇疑谢灵运，行吟绝类楚灵均。阖门十口归泉路，孔释空嗟抱送亲。”余初见竹师时，两公子方幼，初读《大学》、《论语》，故用徐卿二子诗语。涛园《展墓杂诗》有二首最佳，云：“奔湍十里傍山行，乱石澄沙作镜清。肠断父兄携我处，白头来此听溪声。”“临风啜茗厅芦店，歇担听泉玄帝亭。不惜馁余留草草，娩无健步踏青青。（自注：先公遗训，子孙步行上冢。”）“肠断”句用荆公诗亦切。近又点有《寄姜斋》诗首联云：“人间好手姜斋叟，独障东风作恶场。”珍午为奉天巡按使，东事方棘，用荆公诗恰好。

五、久不见次公诗，忽得其来函，有近作数首。《寄心与》云：“不见诗人何水部，秋来为句定何如？孤弦岂待成三叹？出手还应敌万夫。小札伶俜随雁去，空山寂寞忆吾无。西风仔细尘相污，莫遣黄花负酒鲈。”附注云：“念圣颇知近代砌诗之非，而笔意亦复不能切近，甚愿有以诏之。”次公诗向来过於苦涩，方思道之使出，此作却甚切近，迪不似往日之作矣。忆前年与次公谈心与诗，颇以余为过许。去年忽言心与不易得，吾知次公眼力渐能放宽，笔意渐能放出矣。句云：“看人檐蝠翻今夜，与子秋蛩共一。”又《秋后十日登陶然亭因题二绝句》之一云：“题壁江亭得几回？平肩草树欲灰。诗人别有登高眼，不在寻常庾赋哀。”《十三夜坐月》云：“皓月不易觏，流云空夕阴。居人黯无寐，下榻赴相寻。触足蟆争奋，伤高雁恐喑。幽忧谁解似？还与夜沈沈。”皆不入晦涩者。

六、近来致力为诗者，梓方、师曾、敷庵，大半办香黄、陈，而出入於宛陵、荆公，月率有新作数篇，远来请商酌。敷庵尤苦吟，如《呈伯严丈》云：“散原晶节匡山峻，老主诗盟一世雄。天宇冥鸿避缯缴，蘧庐万象入牢笼。欲同无己尊双井，每过斜川问长公。曾酌西江微辨味，伐毛从与乞玄功。”此首可谓雅切精微。《同内子游崇效寺看牡丹》云：“趋人巧胜住长安，佳日携持得小欢。著语花间忘渐老，追春兰若故相干。当门未减芳菲意，坐对真同耆旧看。闲裹不妨归辔缓，骋怀犹蹋六街宽。”“著语”、“坐对”二语有意味。《乙卯上巳集十刹海分韵得服字》云：“性癖躭散诞，起倒不供俗。胜日偏著忙，疲脚为游目。不愁春路泥，去觅河桥曲。得水如得宝，渺然在濠濮。矧兹水可师，自洁而纳浊。相携就风漪，宁用兼竹肉？隔年烦秽迹，祓除苦不速。一嬉捐百忧，临流岸巾幅。验候鸣禽变，视景隙驹促。日昏可微寒，及此未春服。”此诗佳处有数。自癸丑上巳任公集部下数十人，修楔於万生园，於是岁有是举，数见不鲜，师曾以为循例之集，难得好诗者也。今如“隔年”云云，则一年一修禊，真嫌少不嫌多矣。十刹海水本不深，今年尤浊，今云“得水如得宝”，又云“自洁而纳浊”，为水占身分，即为己解嘲。至路远人多酬酢繁，“胜日著忙”一韵尽之矣。余是日亦与，嫩作诗，以意授暨儿使代作，云：“今年节序晚，三日春气王。柳绿花亦红，新水鸭头涨。主人诚好事，选胜费供张。主十客则百，百种采时望。熙熙疑啖名，矫矫类高尚。（所请客有不至者。）平生乐游意，鱼鸟且相忘。酒杯偶借人，诗笔吾自放。诗成人得之，人得我何丧？临水复须臾，天际雨云酿。”

七、今年中秋前一夕雨，中秋日小雨，雨止犹阴，其夜忽大晴，坐月南窗下，四更方寝，欲得一诗不成。次日樊山见过，携示《中秋喜晴》一律云：“南山莫复咏朝脐，离合阴晴理不齐。隔宿广寒施膏沐，今宵世界入玻璃。经年大隐依金马，满院秋香扇木犀。说饼移花儿女事，老人拈取作诗题。（《通考》：中秋为移花日。”）是雨后次夜得月诗，三四真所谓如祖腹中语者矣。敷庵一律亦佳，云：“天公作势不教晴，失喜云开皎月生。蓄意预期今夕乐，举头忽动故乡情。倚栏历落看星斗，照屋东西有弟兄。报答秋光无别事，长谣真欲到天明。”掞东云：“风雨方愁败月明，层阴将夕翳高城。长空忽遣浮云尽，万里相看秋气清。儿女中庭分芋栗，邻家深夜沸琴筝。遥怜玉臂清寒甚，水宿吴江第几程？（内子方自广州北来，计程当至上海也。”）樊山并示《中秋前夕雨》云：“五水残荷叶叶鸣，凤城一夜雨连明。建昌约略无多柳，第一难禁是此声。”“灯火笙歌满帝都，中秋儿女竞嬉娱。从来天意人难料，明日焉知月有无。”“浅注茶瓯深闭门，吴绵桂布有余温。写经窗外芭蕉雨，不信能消衲子魂。”“有酒盈尊粟满瓶，夜编诗草晓温经。老年物物俱平等，苦雨酸风尽可听。”“节物催人称老怀，彩旗金兔满天街。嫦娥见惯浑闲事，转爱清秋雨滴阶。”余夙谓樊山今之白乐天，观此数诗，爱月亦复喜雨，真白傅性情矣。

八、师曾诗时有深厚可诵者。如《读大人携家集河舫诗感赋》云：“幽居蔼暮春，怀归念弥切。昏夜梦到家，白日肠百结。高轩眺空翠，小几坐统腕。暖雨开昭晴，初花美可撷。出门临大路，障面尘满壁。奔腾咫尺地，万事一飘瞥。昨者弟书至，函中父诗出。全家健游衍，江南佳气节。云光漾簪裾，逸兴动城阙。秦淮数篙水，恍与蓬瀛接。嗟我滞东海，定省久隔绝。废涩片幅纸，捧读若造膝。旷哉望波涛，怒焉生怵惕。所求已微茫，荏苒送岁月。长怀拥残卷，短景羡飞翮。乾坤未寇乱，骨肉竟阔别。妻孥置天外，弟妹渺难集。人生信随化，圣跖亦溷迹。漂泊无东西，甘苦喻魂魄。何以慰亲欢？顽健强加食。”《雨夜至龙泉寺晤柳翼谋凌宴池两君》云：“拾磴见凌子，入门揖柳侯。僧房若桃源，容我渔人舟。各吐所历事，刺刺夜不休。柳侯谓予言，寅也尝同游。（翼谋宫同六弟游卧佛寺。）其时建子月，严寒冻毡裘。晓日雪色白，晶莹灿林邱。佛尚合眼卧，浮阎几沈浮。岂复得此会，咄咤非人谋。嗟余独后来，路险穷冥搜。雨泾垂天云，蒙蒙匝四周。步出灵光寺，暗叶鸣我头。踏足翻蹄涔，髻窥龙湫。石窦薜荔仄，一灯射两眸。层霄漏微月，一见不复留。神人阂精魂，飒飒千岩秋。观空咫尺地，泱漭凌沧洲。手揽青芙蓉，凭虚结飞楼。笑谢鸡虫境，还同猿鹤俦。”次首中数韵写出黑夜山行景，甚似少陵。

九、悼亡诗古今不知凡几，真悲哀者却少。师曾屡有作，无不真悲哀者。《春绮卒后百日往哭殡所，感成三首》云：“我居西城闱，君殡东郭门。迢迢白杨道，萋萋荒草原。来此尽一哭，泪洗两眼昏。既不簋设，又无酒一尊。焚香启素幄，四壁惨不温。念我棺中人，欲呼声已吞。形影永乖隔，目渺平生魂。我何不在梦？时时闻笑言。倏忽已三月，卒哭礼所敦。我哭有巳时，我悲郁难宣。藕断丝不绝，况此绸缪恩。苦挽已残月，留照心上痕。”“故人九原上，新人三寸棺。相继前后水，一往不复还。我何当此戚，泪眼送奔澜？生时入我门，绿发承珠冠。死别即尘路，灵辆载鸣銮。忽忽十年事，真作百岁观。念此常恻怆，凋我少壮颜。少壮能几何？厌朝露团。会当同归尽，万事空漫漫。”“孑身转脱然，於我一何忍！相期白首欢，岂意娱俄顷？当时携手处，一一苦追省。伸纸见遗墨，检箧得零粉。衣绽何人补？书乱惟自整。亦有满院花，独赏不成景。一昨致盆兰，三日叶枯陨。似我同心人，寿命怯不永。郁陶对暗壁，泪若繁星陨。天乎何困予？江海吊寒梗。有生有忧患，此味今再领。”第二首“冠”、“銮”二韵，眼前事人不能道，愈瑰丽乃愈悲痛，所谓不堪回首也；瑰丽处如读《汉书》《韩延寿传》。师曾哀乐过人，真悲哀语，皆非浅衷人所知。

一○、陈后山逝日，会祭赋诗，昀谷别有命意外，以师曾作为佳。诗云：“志士何所贵？温饱无惭颜。凛此耿介节，谁不为后山？我读后山诗，冷彻毛发间。沈思无他奇，投老终一寒。荒茫八百载，绝壑空跻攀。衣食诚细故，义在非苟安。推其恶恶心，涂炭污衣冠。奉身若璧，况肯蚁附膻。僧寮设斋供，公其来盘桓。残年作痴事，或与同咸酸。我惜未赴约，追怀成永叹。”此诗可谓笔笔正锋，墨无旁渖矣。

一一、穆庵以近作一卷请为去取。篇数无多，皆七律。有一首最为自然，题系《近於津门刻成塞向翁诗，题四韵，以贻知翁者》，诗云：“平生师友死难忘，侥仰津门去日长。断手南丰诗一卷，伤心东野泪干行。梦中相见宁能语，醉裹言归未是乡。题奇杜陵诸故旧，浮云江海日凄凉。”又《沈君砚农为余作岳云闻笛诗卷序，甫脱稿遽归道山；鬯威何君为补书卷上，并许助勘印师遗稿，长句志感》云：“经年积惨应销骨，师友仓皇赋《大招》。漫约精魂访圆泽，还将生死问参寥。山阳闻笛人何往？蜀道啼鹃恨未消。独有王云知魏衍，后山诗许助编雕。”句云：“花市魂归伤晚菊，菱湖人往泣残荷。”“每参诗味蜂成蜜，追忆谈机剑剃钟。”“梦去斋荒余酒意，（印师有安酒意斋。）秋寒坟远郁诗魂。”“对床夜雨浑成忆，将母危城忍更论。”皆为其师印伯作也。《送李矫庵》云：“残阳欲堕留疏木，结习都除到散花。”《再赠小石》云：“我比未归衡浦雁，君宁再食武昌鱼？”语意多凄惋，年少旅食，又益以感逝伤时也。

一二、诗以含蓄为工，夫人知之，然含蓄殊不易。张篁溪以《归钓图》请人题诗，而篁溪初未归也。余生平语言戆直，作诗亦时复如是。题二十字云：“有溪复有篁，其鱼乐於我。愿君直其钩，钓不钓俱可。”年少为官，本不必归，并不必言归也。林宰平题一五言律云：“所得是幽适，深期水竹居。低迷南国梦，寥寂故溪鱼。独茧危非绝，方舟触已虚。严滩干载意，共遂此心初。”曰“深期”、曰“低迷”、曰“寥寂”，严滩以意言，遂初以心言，可谓妙於语言。“独茧”二句妙又在语言之外。

一三、梁节庵读书焦山时，王可壮守镇江，两人至相契。可庄没，节庵过镇，有诗甚凄恻，常以书扇，前编《诗话》已详之。郑稚辛有《遇节庵》七古云：“竭来岭海南风吹，中有一老形支离。平生不识谈忌讳，世人妄指乖崖师。阙里诸生优入圣，弦歌莫起伤时病。五年吟榻损腰围，放浪曾随陈与郑。我读君诗恨未多，润州夜泊怆如何？何当摩得焦岩石，《痉鹤铭》前见擘窠？”末四句即言其事。节庵此诗宜刻焦山石上，为《镇江志》他日添一故事也。节庵年才过五十，须髻苍白，颇有龙锺之态，故有“形支离”、“损腰围”云云。

一四、逸儒有《中御河诗》云：“中御河桥斜日晴，柳条秃尽见轻盈。云鬟高髻栏干拥，毳幕韦鞲屈戌明。逆旅俨膺六国印，盘餐犹享五侯鲭。莫嗟避地滓难问，别有桃源近禁城。”此首言辛亥革命之际，清室睹贵拥厚赀者，以重价赁交民巷六国饭店全座，巧为藏身之固。外国人租界革党明知之，莫敢谁何也。时当秋冬之交，河沿柳条秃尽，旗女之高髻者，轻盈见於楼上栏前矣。楼中则毳幕韦鞲，铜铺屈戌，明可照人也。第三联比拟尤为工切，楼盖临中御河云。又《有见》云：“东风扶上酒家楼，紫紫红红破客愁。兴废何关儿女事？抛家髻换牡丹头。”风调颇似元末张光弼、杨廉夫之作。

一五、沈寿铭本浙人，流寓闽中，抑郁不得志以死，年才二十余，有《碧萝山房遗稿》一卷。其友程旭庭参政（树德）序之，称其为文倜傥有奇气，诗似黄仲则。哀其遇，谋欲传之。句如“湖水极天诗句碧，岩花扑几道书香”、“榕竹阴中干嶂月，桔槔声裹一溪烟”、“清簟柳阴留客榻，疏灯木末读书楼”、“斜阳疑梦碧纱外，落叶如潮红树边”，写吾乡乌石山一带邻霄台、积翠寺、双骖园风景，如展图画矣。又云“今夜南楼知更好，江城如画月如霜”，即忆积翠寺作也。全首如《马江暮归》云：“布帆水鸟不停飞，暝色高低入翠微。十里江风吹雨急，暮寒满载一舟归。”《夜雨怀如》云：“萧斋三日雨，永夕起相思。有酒念吾子，终年无一诗。梦残花外滴，秋老髻边丝。不寝篝灯读，微风自入帷。”

一六、同邑林希村，名如玉，后改名，由优贡生举孝廉，屡困公车，晚以县令需次浙江，憔悴以死。少日嗜奇记丑，为骈文惊才绝艳，在金应麟、王昙之间。作诗喜掉书袋，足迹所经，有《露筋祠》、《铜雀台》、《陈桥驿》、《汤文正故里》、《易水芦沟桥》、《琉璃河》、《拒马河》、《滹沱河》、《督亢陂》、《方顺河》、《楼桑村》、《黄石公修道处》、《卢子植墓下》、《郦道元故居》、《张桓侯故里》、《赵佗故里》、《寻华阳台故址》诸诗，多循例怀古，因地求题，因题求诗者。独喜其《虞山吊钱宗伯》四绝句，末一首云：“仓皇同志有忻城，铁骑横江把臂行。愁杀石城闲草木，当年亲见褚渊生。”工稳而不黏著。又《社集赋得莫愁湖鸳鸯》云：“笙歌艇子破愁围，载得王昌缓缓归。左右成行三十六，一湖春水落花肥。”李易安论词，所谓本色与险丽，兼而有之矣。中间游蜀年余归，余以便面使细书所作数十首，未几失之，可传者遂寥寥矣。希村与吾乡梁开万（亿年）、林枳怀、叶与恪、林怡庵诸人结酒社，日高睡起，即入酒楼终日痛饮，醉则歌呼笑骂，夜深乃扶醉归，盖晋七贤、八连之流也。开万为芷邻中丞孙，与恪为毅庵先生曾孙，怡庵为苏堪舅氏，希村为勿中丞少子，枳怀亦饶有产业，皆能不事事而沈饮。至今思之，犹可见吾闽同治间恬嬉之景云。余前数年偶归里，郊行过后县，（小西湖边地名。）乱山中忽见希村之墓，不觉失声悲咤。故去年《怀旧诗三十三首》之一云：“罢官憔悴向西湖，谁识高阳旧酒徒。腹痛过车逢宿草，可堪斗酒只鸡无。”

一七、曾肌叟（福谦），旧岁抱其所为诗请余为，辞不获，乃为之言日：“人生自五十以往，少日朋好，犹有密迩相过从者，不易得也，况於文酒会合，又在他乡数千里之外乎？钒叟少举於乡，与先伯兄稔，余时年方十五六。厥后余两试礼部，肌叟始成进士，於今且三十年矣。人非金石，焉得不衰且老？又况凯叟由部曹改官县令，远适蜀中，宰数邑，循声甚著，而被议以归。穷老客都门，笔墨自活，眷属留滞天一方，前后丧数子丧妻。噫，古今文人多穷，未有如凯叟之甚也！然肌叟天机旷达，有诗数卷，能为袁简斋、张船山，下笔每不自休。故喜从时流为诗钟，追奔逐北，日夜不劝欤。畏庐老人议集乡人之在都门年六十者，月一为文酒之聚，肌叟之诗，尤宜於香山老人之会者矣。”有《自检吟草》一绝句云：“年来诗思太阑珊，俗状尘容困应官。细把作诗与官较，好官犹易好诗难。”有《哭大儿尔鸿》五古数首，朴质沈痛，太悲，不忍录之矣。《庚子人日游浣花草堂》句云：“百年虚度几人日，万里来游此草堂。”《辛丑人日重游浣花草堂》句云：“梅红竹翠浣花溪，风日暄和出郭齐。草草各携新酒槛，年年莫负好诗题。”能称题，自是好诗也。

一八、康步压同年咏，汀州人，未弱冠登科，以中书舍人留寓都门数年，从宝竹坡先生学诗，诗意清苦，亦境遇然也。《偶作》句云：“愁杀浓云如泼墨，随风幻作故乡山。”《净业湖楼饮酒有怀王芷亭先生》云：“宿雨霁城隈，登临眼界开。山云渡溪涧，湖水润楼台。昔日诸诗老，何人共酒杯？可怜堤上柳，依旧送青来。”《秋夜独坐》句云：“秋声初到树，月影欲移花。”《通州道中》云：“乡心越闽海，秋邑上燕台。”《中秋对月有怀菊客》云：“间道今宵月，天涯共此明。可怜欢笑日，不解别离情。路已歧南北，身何问死生？秋阶风露冷，赢得两凄清。”此诗甚凄清。菊客，寿伯福号，竹坡先生长公子，步压所日与倡和者也。

一九、蒋则先楷，荆门人，官山东知县，有《长城岭》诗云：“朝自夏张来，莫投张夏去。征车此暂停，齐鲁分处。”《归舟口号》云：“江南江北山驰去，我向春江水来处。舟尾浪花如雪翻，回头已辨汉阳树。”《陶然亭》云：“定知疏野胜繁华，拂露冲烟一径斜。为绾春心垂柳线，故含秋意长芦芽。虚堂寥落年年燕，浅水萦纡处处蛙。梵宇尚存耶律石，不知人世几纷孥。”颇肖南下洼一路行来景物。

二○、会稽施山字寿伯，有《通雅堂诗钞》十卷，仲鲁尊人也。《泊富春》句云：“山多竹树尤生色，风遇江潮不带尘。”写出极清江色。《村居》云：“炉峰佛髻到门青，修竹柯山水上亭。屋侧楼前双桨去，笱祖时节雨冥冥。”《夜宿鄱阳，风霾大作，望庐山不见，祷之以诗》云：“三百里鄙阳，源头章贡长。连天沈夜气，立海障秋光。南斗摇明减，银河入混茫。精诚如可格，明日豁青苍。”《登黄鹄山》云：“浩浩流江水，苍苍郁楚山。人民非昔日，黄鹤不须还。”《月夜过黄鹤楼废址》云：“巴水秦川过汉皋，江明沙白静风涛。九州多事天难问，万籁无声月已高。地负重山原险隘，客游三楚易牢骚。楼台兴废寻常事，极目东南战伐劳。”

二一、金夔伯（石），亦会稽人。与顾石公交甚密，有《赠石公》云：“石公居在盏山麓，闭户著书甘陆沈。访君幽径想濠濮，投我新篇如《谷音》。诗界漫从禅理证，霜华早向髻边侵。槁梧坐据足消日，任尔成亏昭氏琴。”“沈”、“音”、“琴”三韵，皆极肖石公之为人，“径”字稍差。

二二、偶与樊山谈张野秋尚书（百熙）、吴子修学使（庆坻）。两人皆使蜀，喜为诗，诗相似，存诗多寡亦相等。樊山谓子修较胜。今各举两三首，以讯言诗者。子修《秦亭山下作》云：“宴坐向林薄，客怀殊悄然。干山寒作雪，一艇晚冲烟。稔岁罐村叟，幽栖缅昔贤。苇花枫叶外，诗思奇谁边？”《雨中度百牢关》云：“百牢关上逼青层，七折危坡策蹇登。雨气束来接幡冢，江声西走出嘉陵。画分秦蜀知天险，细说山川有客能。少小曾经今老矣，恨无奇句状峻峭。”《野秋衡阳舟次》云：“城郭日初夕，关河秋欲霜。人随湘水远，天带岳云凉。疏柳依荒渡，寒花隔故乡。离心与飞雁，一夜过衡阳。”《谒少陵先生草堂兼展陆放翁遗像》云：“成都旧茅屋，遣构识幽栖。亭阎地俱古，江山风始凄。百花一潭近，万竹四松齐。（四松，万竹公诗。）不见杜陵叟，夕阳空鸟啼。”“配食剑南老，始间嘉庆朝。可怜心激壮，犹见发飘萧。旧国束归晚，中原北望遥。英灵定何在？杯酒一相招。”《赠程子大》句云：“秋千明月张三影，冠剑丁年温八叉。”皆有唐调。

二三、北人能诗者少，有之则往往意直词显，而笔气却不靡弱。雄县张玉裁（同书）大学文科毕业，充陆军大学教员。喜为诗，笔势轩爽，但时作悲慨语，十首以上词意多相近。余劝其多读少作，且读书不但读诗，自有左右逢源之候。如《晚眺》云：“夕阳莫惜近黄昏，一片孤城古蓟门。贪看秋光忘久坐，残红莽苍接中原。”《夜坐》云：“荒亭一雨净纤尘，规后看花涕泪新。日暮更无修竹倚，一钩凉月上吟身。一泣月寒蛰抱叶蝉，秋来事事感华年。小窗畏读《秋声赋》，且检《南华秋水篇》。”《上石遗师》云：“不承謦欲又经年，每读高文意爽然。三载排除无事扰，八闽山水以诗传。放翁索句衰年健，子美携家久客便。知有万人听说法，一灯炯炯月孤县。”句如“江山已老人犹在，又趁斜阳作薄游”、“四壁虫声侵晓急，半花影入灯悲”、“文能贵纸偏憎命，色不倾城耻效颦”。《咏天坛桧》云：“坚贞不共山河改，迟暮凭教霜雪侵。”皆可诵者。

二四、都下谯集，多相率为诗钟，否则剧棋也，否则徒铺啜而散也。随意清谈，能流连半日者寡矣。余最喜清谈，然往往相思命驾，而一坐未有深言；无意过从，而娓娓不能遽已。每诵汪君刚（曾武）句云：“偶然好梦皆奇遇，随意清谈亦宿缘。”以为知言。君又有句云：“总因欢聚少，愈觉别离难。”皆仓山《诗话》中佳料也。



●卷二○

一今春有人持《张都护诗存》一册见贻，钱塘张今颇上将锡銮所作。开卷有苏堪一序，略云：“孝胥称疾解兵，楼居五年。其出关也，挟崎历落之气，悲歌慷忾，而至渖阳。姜斋民政语余曰：‘子闻辽东有快马张其人乎？吾都护张公今颇是也。’明日见之，长身赭面，眉目耸异。三十年间，驰骋关外，捕贼却敌，崛起牧令，以历监司。其排难解纷，抑强扶弱，满、蒙、羌、汉，望若神人。家人婢媪，举其名以止儿啼，此又一张辽矣。余喜就之语，益习，辄告余辽渖近来失败之状，以及边塞异闻、军中轶事，已而抚髀喟曰：‘吾年且七十矣，前年丧爱妾，今郁郁无以自聊，惟冲风跃马，以奇平生志业不遂之孤愤耳。’此公之意态，殆与榆关之连峰、壶岛之怒潮，同为余东行怀抱之新得也”云云。七月今颇入都，忽介医隐过访余，纵读数十年来典兵治民决狱事，时方为束三省将军，欲邀余出关游千山。既别，余述尔日彼此所言者，赋五言二十四韵赠之。今颇喜为诗，多悲壮语，又时有凄艳语。《甲午中秋前日，左冠廷军门战没平壤，诗以吊之（公讳宝贵山东费县人）》云：“屹屹孤城独守难，祖邦西望各军单。大同江上中秋月，长照英雄白骨寒。”《军克宽甸口号》云：“边城久陷倭人手，一战能收匪所思。四野欢呼元佐惧，新军初试大功时。”今颇为余谈宽甸战事甚详。《清明野望》云：“乱后逢佳节，难为塞上春。幽花开白骨，红照陌头人。一片斜阳裹，千声野哭新。听来肠欲断，况是客中身。”以上甲午后之作，“幽花”一联凄艳极矣。《中秋无月》云：“牢落天涯望止戈，和戎消息近如何？嫦娥未忍开明镜，千里沙场战骨多。”庚子作也。《王郎歌有》云：“结交廿年吾畏友，一城日夜谋攻守。诅知檄下守中立，局外虎狼教袖手。”又云：“吁嗟奇局亘古无，客军血竭吾脂枯。”又云：“俄兵不退日兵进，主人中立村为墟。吁嗟奇局亘古无！”此首癸卯冬日俄战时作也。亡友黄仲搜尝云：“中国可谓局中外立矣。乃自以为局外中立乎？”《九日偕同人登凤凰山》云：“世路险如此，山空任虎行。孤松蟠地起，乱石倚天生。杯酒重阳日，烽烟两国兵。我来登绝蝎，海宇盼澄清。”《日本仓迁君樱云，督上兵於凤城南河建长桥利行人》有云：“径尽桥来山更转，造成世路曲如弓。”《次日本军政大原武庆韵》云：“天风吹送雪声乾，击剑谈兵夜未残。浩劫乾坤尘莽莽，他山松柏气丸丸。”《寄森井国雄野鹤》云：“野鹤横飞向战场，凤山鸭水几翱翔。笔锋杀敌无余事，独倚寒灯拂剑霜。”以上皆日俄战时作。《中秋月下》云：“故教明月满，来照客身单。”《过大高岭》云：“磊石支行灶，炊烟散晚霞。”《鄂城春感》云：“黄鹤不归杯独举，白虹如此剑空磨。”《舟夜怀子久三弟》云：“推篷看月月如水，征雁数声天未明。”《题友人画帐》云：“年来一副看花眼，独向天南望洗兵。”《再经丰乐河》云：“昔年匹马孤征地，又向江天鼓棹来。落日挂帆风力饱，群山列戟战场开。军余野垒生春草，乱后残村出灰。”《舟泊安陆（昔霆军大破捻於此）》云：“战地重经百感生，扁舟独系楚王城。（〔校〕城字原作台，出韵。据别本改。）十年回忆亲戎阵，万里长驱踏虏营。禾黍已高骠骑垒，波涛犹恣海门鲸。湖山清静吟怀壮，极目乾坤无限情。”《晚泊襄阳》云：“襄阳旧是论兵地，回首间关破阵年。春草绿封新鬼墓，野云红烧夕阳天。”三诗为老将重经战地者生色，后诗即永滁河铭军大败后之战，令颇曾为余述之。《谷城书怀》云：“生事劳行役，春光谷伯城。幽花明客眼，细雨滑鸠声。”《山行》云：“障面疑无路，穿云始见村。防秋茅结屋，捍虎石为门。”《晚行》云：“落日疑防虎，饥鹰欲趁人。”《余栀马叹》、《经汉川天门两县潦地慨然有作》、《送曾子全从军之秦》八首、《寓怀》一首皆有壮气，《寓怀》作已於余赠诗中。

二、三六桥有《朔漠访碑图》，徵知交题咏。所访之碑，云有数十种，非专访一“阙特勤”碑也，阙特勤其最著者耳。余亦勉凑一首，略举《度人经》回鹧九姓两三事，孤陋寡闻，不足道也。纲斋作诗，长於考证，此题亦专言“阙特勤”一碑云：“北徼贞石似星凤，诸老梦想和林碑。李（文诫师）袁（忠节公）王（文敏公）盛（意园祭酒）恣搜讨，曾从末座参然疑。斡罗布拓苦未审，（俄人用洋布拓之送至译署。）姜盒初至施毡椎。（志文贞始用纸拓，流传甚少。）吾友可园晚持节，眩霓处月锋车驰。万安宫圮独凭吊，窝朵故址无留遣。两盟之间访巨碣，摩卒读忘胼胝。手打百本饷朋辈，筑亭蔽翼勤护持。碑阴深泐突厥字，旁行左右蟠蛟螭。双溪醉隐惜未见，得君表爆珍琼瑰。（碑阴及左右侧均哭厥文，从未经人道及，君始椎拓之。）我思李唐全盛日，北庭金满开藩它。鼠尼木昆来稽显，都摩支阙观朝仪。下马捧免学舞蹈，丹凤楼下扬棱威。骨咄次子实人杰，光复旧物恢层基。兄为可汗身作佐，默啜虐政亲芟夷。弃仇独能用暾谷，殊方载赫无愧辞。吕向裔诏致赙娟，战图画象森崇祠。御书特遣高手刻，六人姓氏知为谁？（特以高于六人往刻此碑，见《新唐书》。）察书市石越沙碛，干载屹立光北陲。‘特勤’音转即‘台吉’，古今译语无柴搋。耶律北人可徵信，史文作‘勒’原误歧。方今北盟正云扰，雄图妄觊成吉思。金奔巴瓶诅足信，觉迷益使从者迷。展图喷息拓遐想，安得再遇开元时？”案此碑六桥自有跋云：“是碑在图谢图汗、三音诺颜两盟交界处，距额尔德尼昭二百里许。庚戌驻节库伦，乘边之暇，搜获古金石数十种。此碑尤为镶宝，可读者共四百五字。逾年重拓二百纸，有一二字又为风霜漫漶，於是建亭护之。所称‘阙特勤’者，非名，官也。曰讳，从俗以成文也。古碑例书官不书名，此为故阙特勤之碑，可知官矣。何官？贰特勤也。骨咄禄之次子，宓伽可汗之弟，非贰特勤而何？疑即《钦定金史国语解》之德特伯伊勒也。解曰：‘迭勃极烈，悴贰之官。’迭勃极烈，即德特伯伊勒也。蒙古谓其次日德特。《汉书》，单于既得翕侯，以为自次王。《陈汤传》：‘康居有副王，传云毗伽可汗，以特勤为左贤王。’此三者又可为贰特勤之证。可汗为酋长，特勤亚於可汗，以序行论，以官爵论，‘阙’均可训‘次’。且隋大业中，西突厥酋长射匮有弟曰阙达设，今蒙古汗王第二子，犹称德特台吉。满洲语谓‘贰，读若拙，与“阙”音尤近。突厥语与蒙古语轻重缓促微有不同。突厥曰可汗，今日汗；可汗妻日可敦，今日哈屯；大臣曰业护，今日赛特；长言之为德特伯伊勒，短言之岂非阙特勒乎？‘特勒’为‘特勤’本音，汗王子弟之通称，近世所谓台吉者也。译人人殊，碑作勤，盖御制御书，取雅驯耳。然不仅此。唐




人以‘勒’作‘勤’亦数见焉。《唐书》武后改‘默啜’为‘斩啜’，又改‘骨咄禄’为‘不卒禄’。碑云特勤，可汗之弟也，可汗犹朕之子也。父子之义，既在敦崇，兄弟之亲，得无连类？其改‘勒’为‘勤’宜矣。‘撑梨’皆借字，撑犁孤涂，此言天子。‘屠耆’此言贤，皆匈奴语。‘眩霭，’《汉书》《匈奴传》：‘又北益广田，至眩雷为塞。’服虔注：‘地在乌孙北。”处月’，《五代史唐本纪》：‘沙陀者，大碛也，在金莎山之阳，蒲类海之束。处月居此碛，号沙陀突厥。，是眩露古塞名，处月部落也。唐世突厥浸太，北燮西隣，以包全境而言。丁零故地在突厥北，今俄罗处义尔古德部，其疆域广矣。此碑自元耶律铸以来，世所罕觐。虽经俄人暨志姜盒将军先后发明，中外谈金石者又各有考证，然碑阴并左右侧附刊突厥文字，无一流传。亟命广拓，以公艺林。有阿史那氏墨绿者，宜共珍之。”此跋考订极为翔实。“特勤”必当作“特勒”，“迭勃极烈”与“德特台吉”两证至确，作“勤”者唐人肥改之也。纲斋好学深思，必未见此跋，故反以作“勒”为误欤？起数语，想见潘文勤、李文诚诸老考证北彻石刻椎轮下手之时。

三、亡友李次玉（格），自号佛客，拔可尊人。年少惊才，益以悼亡，工愁善病，喜倚声，能为险丽之词，出入秦柳，时一涉笔二安。二十余岁时，尝刻词一卷，要余作，词不可得，亦亡之久矣。忆丁酉正月，余薄游建宁将归，而次玉至，道往武夷。聚逆旅中者十日，深言备至，骚屑夜阑。濒行送以绝句云：“九曲溪山我旧游，滞淫春雨幔亭舟。独留一角流香涧，让汝题诗在上头。”涧，武夷最佳处，余独未至。此诗未刻集中，今尚能记之。又乙末正月在金陵，与次玉、暾谷数人骑马游燕子矶，中途次玉堕马而返。三十年旧游，独忆此两聚，如在目前耳。

四、余不工词，断绝下笔者且三十年，而友朋乞作者，乃时时有之。甚至古微为今世词家一大宗，亦再三使其词，余辞谢坚不敢承矣。然生平谬论，不存文稿中，亦有不必尽掩者，杂述之如下。叙《次玉词》，尚记得两小段云：“昔宋人选词，命曰《乐府雅词》；论词则曰：‘不惟清虚，又且骚雅。’夫宋人之工於论词者，前惟李易安，后则张玉田。易安自为词，当行本色，时复险丽为工，固宜诋谟所及，无当意者。玉田持论如彼，至其自为亦不能尽如所言。而骚稚之论，则归於无弊者也。”又日：“词者意内而言外也。意内者骚，言外者雅。苟无悱恻幽隐不能自道之情，感物而发，是谓不骚；发而不有动宕闳约之词，是谓不雅。而唐宋人采乐府之音以制新词，乃以词为其专名，惜可知已。”

五、又作《次玉词竟》，意有未尽者，漫书之：论词於北宋人，则曰婉约，而豪放者病矣；论词於南宋人，则曰清空，而质实者病矣。又其至者，则曰当行本色，而险丽者抑次矣；然语清空者，固目质实为晦墟；贵本色者，以险丽为著力。而清空、本色、豪放皆有滑易之病也，救其病固无过於骚雅。

六、自浙派盛行，家玉田而广碧山。然其弊也，人工赋物，技擅雕虫。蟋蟀、荧火之咏，不绝於篇；春水、孤雁之作，开卷而是。游词之诮，良无解已。矫之者为南唐，为北宋，然而连篇累牍，《子夜》、《读曲》，谬云托兴，其实赋也。夫檀乐金碧，乃云“何处合成愁”；千古江山，能作“烟柳暗南浦”。以梦窗为一於质实者，固属目论；以稼轩为专於豪放者，尤瞽说也。

七、《叙胡式清词》云：“夫争清空与质实者，防其偏於涩也；争婉约与豪放者，防其流於滑也。二者交病，与其滑也宁涩矣，谓涩犹尔於稚也。今试取晏元献、秦淮海、周清真诸家词读之，非当行本色、清空而婉约者乎？然险丽语入於涩者，时时遇之。但不若近人专奉浙派，本无微言深托，动咏小物，为世诟病耳。”

八、《叙吴县曹君直云瓿词》云：“贤者之有所为，必有其自得之趣，於世人之所共趣者，不必刻意避之。而苟非其所自得，惟於人所共趣从而趣之，以蕲合於时好，苟以分毫末之名，必其所不为者矣。词之有南北宋，犹唐人诗之有初、盛、中、晚也。今之为词者，莫不南宋是宗，浙派之南宋耳。联缀冷艳各词，努力出一二隽折语，非不翘然足自也。余则癖嗜北宋，岂如明人之诗必盛唐乎？词之为道，已叠石为山，植盆为花，若求工於一字、二字，乃至於四字、五字、六七字，直花花叶叶为之矣。且譬如花，为北宋者，有如山桃、溪棠、梨花、木笔之属，木本者也。即在草木，亦芍药、牡丹，繁然一株花也。为南宋者，则折枝清供焉耳，能如白石道人之具体荷花有几耶？君直为诗必玉溪生，词则北宋，不於世人所共趣者从而趣之，可不谓贤者乎？余不为词且二十年，此道既浅而荒，徇君直请，姑妄见而妄言之，其为世人所骇且笑也必矣。甲辰九月书。”此外尚有二序，一为吾乡宋已舟（谦），一为宁乡程彦清（颂芬），稿皆不见矣。

九、门人湘潭陈阜孙（阮）精《易》学，研究哲理。尝言：“孔氏之门人无不学《诗》。《论语》二十篇中，言《诗》凡六：‘白圭之玷’，南容以三复；‘切磋琢磨’，子贡以知来；‘倩盼绚素’，子夏以起圣；‘不忮不求，何用不臧’，子路诵以终身；‘如临深渊，如履薄冰’，曾子诵於没世；‘诚不以富，亦只以异’，子张则不言而喻焉。自非六子者，诵《诗三百》，其或有喻有不喻哉！朱新安不喻诗人之辨惑，不喻记者之微言，移甲就乙，勿思尔矣。”此言朱晦翁注《论语》，移“子张问崇德辨惑”章末之“诚不以富”二句，以属“齐景公有马干驷”章，而以“崇德辨惑”章之引《诗》，为涉下章“齐景公”三字而误出，为不喻诗旨也。夫《我行其野》诗第三章“不思旧姻，求尔新特”四句，言弃旧怜新，求一独来无媵之女，不足以得富，适以自异於人道，是惑也，故孔子引以证惑之当辨。若以属“齐景公有马干驷”章，则以“异”为赞美之词，“富”为鄙薄之物，碍不於伦，与“不思旧姻”二句意全然不贯矣。阜孙之说是也。阜孙流落京师，求一小学校教授而不得，天寒岁暮，衣薄无裘，安事《诗书》，无怪今人之诵言矣。

一○、今年重阳前一日，默园来请续往岁天宁寺登高之会，因约挨东、贞长、仲毅、秋岳、宰平诸人，前后至焉。寺僧以荒台及台下数屋赁外国人，门上钥不得入，在塔下徘徊久之，啜茗而去。宰平有诗二首云：“重阳无雨复无风，寺静人闲一笑同。檐语飘铃虚想像，塔形控野自高雄。节寒盆底菊初蕊，柿老霜前叶渐红。回首家山乌石顶，小楼只在夕阳东。”“世乱郁郁久为客（杜句），此语辛酸不可闻。随兴又成今日意，得闲便与俗人分。虫声迫砌数丛草，雁影高秋一握云。转盼仍须感陈迹，只愁无酒遣微醺。”“檐语飘铃”，拟易“铃语飘檐”。众异云：“广安门外天宁寺，不叩松扉过五年。（庚戌九日曾游。）九日独来当客去，一生赴事让人先。情知秋色关霜叶，眼见沧波入稻田。只惜高标如此塔，尚婴尘土未摩天。”两人诗皆借塔见意，一喜其高，一惜其尚未高也。“雁影”句亦俊拔。

一一师曾为蹇季常作《对酒图》，并题五言古二首甚工。此题至宽泛，大概不得意之人纵情於酒，以发其骚牢，以寓其轻世肆志，此亦何须更说者。昨见林宗孟《长民》一首，格调颇似钱漳石、程春海，云：“苍天胡独弄此老，畀以逍遥畀烦恼。郎州有穴不肯依，燕市屠沽插形槁。时亦挟策上侯门，时与樵夫说王道。时复刻意追清旷，举眼看人年冷燠。口舌得官言转妄，穷愁致病颜逾好。似侠非侠儒非儒，箧中零落《说难》稿。多情无奈世难何，酒国逃亡事征讨。百瓮寒菹未消却，一尊清浊朝朝倒。枯肠芒角每流露，苦语支吾拟轩。我昔交君各年少，海岳看花春深浩。槛外平芜接远林，书囊来去足情抱。如今岁月不一面，咫尺欲前有泥潦。十五年中几悲欢，人事天时太草草。支离攘臂终无用，便欲藏形须及早。近闻束薪三锺粟，病者受赐日已少。乃知此事尚难致，何况江田美鱼稻。君且狂醒了此生，我亦婉变死相保。图中兀兀最传神，四十年人头欲皓。”宗孟为伯颖令子，年少不事举业，擂染诗古文词。近来奔走国事，亦鬃鬃四十许人矣。去岁述其尊人事状，清净无俗态，余极劝其致力作文云。



●卷二一

一、秋岳近裒其所为诗，使余去留，为留二百首左右，兹拉杂举其雅健可诵者如后。《瘿公若海约游西山，期而未往；瘿有诗见及，赋此谢之》云：“日趋官府避青山，惭负招邀百态顽。翻被高人嘲偃蹇，苍厘惆怅写诗还。”翻用苏诗恰好。《赠胡梓方》云：“被服应衣山谷褐，宗派笃守居仁图。”胡诗专学山谷也。《奉怀沈观先生》云：“酷熟惟能接摆霉，新荷遥想对冥搜。”沈观罕诣人，屡游十刹海看荷，用唐人诗、荆公诗恰好。《寄陈简盒先生》云：“劫后河山百事哀，漫劳边帅念诗才。龙川应有中兴论，莫遣忧时属草莱。”《上巳修楔赋呈任公先生，分韵得茂字》云：“一从去国堕蛮荒，目断江春令人瘦。归来旧巷认乌衣，重向西台感朱味。今年岁星又相属，细柳新蒲禁烟后。”又云：“流风两置渺不异，陆沈戮力犹当救。兴亡俯仰剩人豪，党锢声名王叔茂。”《再次亮奇闻歌韵》云：“家山词曲谁能念？客子光阴强自妍。”《病中谢众异亮奇遇存》云：“高居龙象缘难寂，小枕虫天梦自温。”《海上晤太夷先生》云：“斯人一别沦江海，猿臂真成叹数奇。犹有光芒天所，固应肝胆世难窥。”《再成一律呈太夷兼谢题赠之作》云：“五年属梦海藏楼，今日凭瞻意更遒。丛菊漫蠲陶令恨，江关能动子山愁。从知不寐依南斗，忍死埋忧老此邱。风骨建安休拟似，自怜孱笔负沧洲。”《奉赠散原先生》云：“平生干遍诵君诗，执袂惊看意转疑。”又“群儿流汗终难及，天意沈冥抑可知。”《春日杂诗》云：“南人行乐北人悲，绝句新翻梦得诗。不道王孙腰宝块，曼声犹学叫天儿。”《送江杏村侍御归养》云：“当道豺狼谁敢间，失时麟凤欲安归？”又“自是圣朝无阙事，小侯四姓尚春衣。”《四月十五夕对月》云：“长星劝汝酒干杯，酪酊千春去不回。欲掬肺肝洗空碧，可迥霄汉接楼台。”时谣传哈雷彗星将与地球遇也。《饮酒醉归家车中作》云：“微躯岂惜化虫臂？拙宦终当同马曹。”《铁扇子歌》云：“海风夜啸台江水，赤嵌城头甲光紫。黄骋衰瘠鼓鼙哀，慷慨悲歌铁扇子。须髯蝈磔气参云，吐语嵯峨隔座闻。横草功名须致死，逢人为话多将军。咸丰初年寇起粤，蛇豕纵横恣奔突。南发北捻相掎持，杀气萧条连回鹃。胡公胜算扼武昌，力据重镇防披猖。谁欤健将曰多鲍，多公骑战尤擅长。余为帐下僧腾客，坼弛狂才公独惜。摧锋自当曳落河，骂坐曾惊武安席。初从太湖收潜山，阵云直压集贤关。大呼陷壁一辟万，铁骑腾蹴轮朱殷。多公诸战世少偶，生缚名王常八九。羽书连夕下江淮，先声僵走四眼狗。江淮孽寇非么麽，将军衔命刀纳к。顾余鏖阵当并力，血战追忆挂车河。黎明衔枚马前走，感激公恩翼左右。麾城撕邑敢辞劳，金印期当悬肘后。十千美酒肉拌貂，酒半意气青云骄。平陵岸头竖子耳，谗口或恕霍嫖姚。将军握手重嗟叹，啬夫喋喋休相护。挥鞭立下十三城，只恐此才压绛灌。中天明月刁斗寒，起坐胡数战瘢。南八男儿终不负，可怜流俗纷讥姗。秦川癣篥吹成血，孤军惨淡兵如雪。盏屋城边白日昏，横飞铁雨头颅裂。渭水东流太白高，终高回首多蓬蒿。裹尸马革臣无恨，报启官家金线袍。将军身没烽烟息，刘虏残客归南北。诸将乘时建纛牙，当年樊啥谁能识？自从弃置常咨嗟，归来不竞鼓与笳。闭门学种使君菜，青门敢比故侯瓜。比闻南藩虏氛恶，扁舟渡海雄心作。上书大府不报闻，瘴烟黯黝愁萧索。昨夜艨艟蔽海东，鲲身兵火连山红。吾谋不用真咄咄，据鞍顾盼空自雄。独向广筵泪横臆，摩挲铁扇无颜色。祁连高冢望西州，九原毅魄应相忆。我闻斯语心暗惊，危时颇牧翻归耕。新亭风景日夕异，犹说天河洗甲兵。”有序云：“姜军门玉顺，多忠勇公部将也。骁健绝伦，战功最著。忠勇公笃爱之。尝有想军门於公者，公太息曰：‘吾鞭梢所指，姜玉顺能为我下之，是健儿喋喋胡为者？’公既以击叛回蓝天顺中炮，薨於盏匡，军门益落拓不偶。甲申战事起，渡台以策下大帅，不能用。居常郁郁，每客座酒阑，辄为人说忠勇公西征战事，泣数行下。军门手持摺叠扇，以铁为胁，因长歌以纪之。”此诗属辞比事，直逼梅村。余论诗向罕录长庆体，然偶为之，亦自可喜。秋岳赋此时年方十九，与涛园怀朱洪章作异曲同工也。《题东野集》云：“石遣先生向我道，学诗韩孟可深造。海藏称诗主清复，东野宛陵置怀抱。吾闻欧九誉都官，真味橄榄久逾好。孟诗岂徒耐咀嚼？精气陆离射苍昊。贫孟非贫诗自传，新意默默来无边。世儿卤莽诮寒瘦，冷落仙机织凤篇。”《春日杂诗》六首之三云：“郑公万人杰，微须目如电。征袍挟辽雪，榇枞踏京甸。壮怀郁不试，春尽洛阳殿。吾师昨邂逅，鞭辔驻高宴。平生识荆意，侍坐遂一见。诗名特余事，健思金百链。行书如卧虎，跳荡老更擅。”“吾怜赵阅道，犯颜勇批鳞。朝弹兼圻吏，暮劾椒房亲。不闻天听回，长受黄门嗔。尘封兰台，陈陈徒轮困。”“春风翩然来，的历天桃红。斜街招饮啖，花气如堪烘。坐中胡侍御，磊落钦古风。所见或固偏，臣心实至忠。勇哉收身归，江水春蒙蒙。”以上数首，精神皆颇团结。

二、往与沈子培寓武昌官纱局，闲步江头，见张广雅督部所书“蓝缕”、“开强”各扁，字大如栲栳。子培每叹，此邦居长江上下游之冲，启疆数千年，何以至今尚多蓝缕气象？即如临江之黄鹤楼，既毁十余年，而未重建；城中南楼，则横临嚣尘阗阗之间，无可眺望。乃各以胜迹负大名於古今。后数年子培守武昌，余游庐山，因访之，过滕王阎，其无足观，略等南楼。乃知山川名胜有本於天然者，有赖人力点者，有虽桩点亦不佳，徒因人以传者。近陈翼牟出示《南楼感旧》诗四首并序，略云：“南楼在武昌郡城中，上踞曾峰，下瞰通衢，隆崛崔奉，邈焉孤耸。仆生於楼西之寓庐，去楼才百步。稍长，游眺其上，苔碧松苍，古欢欲坠，每吟山谷‘鄂州南楼天下无’之句，侥仰今昔，感叹弥襟。先大夫驰驱王事，去来无定，然每还郡城，必数数登南楼。是时江汉澄清，风物和丽，庭闱色笑之欢，朋簪谯游之乐，謦叙增愉，咏歌靡间。康乐言四美难并者殆兼之矣。岁庚子，侍先大夫至武昌，览西山、黄州诸胜，复屡登所谓庾亮南楼者。崇规幽构，稍逊鄂州，然风月固自佳也。居二载，先大夫挂冠归，仆亦遵海北上，自是踪迹不复至南楼矣。岁序如环，身世多故，营凋墓草，哀动陔兰。常侍思旧之赋，中散薄祜之嗟，百感交於一身。自念飘梗半生，惟居武郡最久，游南楼最习。感往增怆，辄赋诗四章，非张南楼，以志不忘云尔：‘婉蜒黄鹤山，雄镇名鄂州。蛇蟠走百里，鹤去忽千秋。南楼跨山起，结构何崇遒。奇峰忽中断，砑然石洞幽。巨灵擘鸿蒙，遣何年留？振衣一登临，浩荡豁双眸。长江曳白练，滔？舀东南流。黄尘迷八弦，灵籁闻啁啾。万瓦耀金碧，俯视阗阖稠。车马喧往来，喟焉感蜉蝣。哀乐嬗今昔，岁序相环周。清景悬心目，栖栖怀旧游。”我生南楼下，去楼不尺咫。澄宇净瑕秽，风物信清美。萋萋芳草绿，搦娟秋风起。吹笛招鸾鹤，涉江搴兰芷。俯仰惊菌蟪，寂寞年光驶。浮云变崇朝，惊波激逝水。时事多兴废，剥复观终始。新锦回黄绿，异尚淆朱紫。迥首缅良时，盛衰固如此。”少小侍庭闱，学诗戒面墙。观政随征车，江汉翩翱翔。几度别南楼，劳燕念星霜。洪波涉梁子，款段过光黄。飘蓬逐奔尘，忽忽成老苍。偶作樊山游，淹滞二载强。听泉寒溪寺，哦松读书堂。从游奉色笑，公谠乐未央。屡登庾公楼，风月啸胡。嘉名远辉映，怀古情芬芳。依依武昌柳，阴阴南国棠。遥兴《陟岵》思，白云空飞扬。永遣釜钟憾，徒增风树伤。三失愧皋鱼，恻怛摧中肠。”鸣鸟念同群，飞花恋故枝。感彼同心人，索居惨不怡。弱冠吟《秋柳》，涂抹挟清词。王丈（笛楼太守）垂谬赏，雅才许言诗。（少拟渔洋《秋柳》诗，丈兄而激赏。）悲秋发清啸，一见汤生寄。（岁生追士曾佑君，有《鄂州秋感》诗。）藻思瀹冰雪，灵根探天池。朱鹤唳云端，鹏搏思怒飞。各有万里志，燕雀彼何知。谈天识邹衍，（沅帆参事代钧。）被服光陆离。形胜揽域外，九洲环瀛裨。卷舒入尺素，缩地言非欺。（君译印《中外舆地全图》，志大愿宏，未竟业而卒。）奇想排闾阖，陋论一映吹。正名辨异同，商榷得良规。（余撰《海国舆地释名》，以稿就正，君允为作序，未果。）乖离视参商，畹晚曜灵驰。一瞬忽干龄，惕兹朝露曦。嘉卉有荣瘁，华月有圆亏。存亡亦偶然，观化奚足疑？末契托金石，曩游眷芳菲。他时过南楼，闻笛有余悲。”源本萧选，妥帖排募，即以序中“常侍思旧”二语移赠何如？至感徒增怆，非张南楼，君已自言之矣。

三、畏庐近游江南回，囊中出新诗数首，曲折取势中，意颇贯注，录其一首最佳者。《下关寓楼望锺山隐然，欲访苏堪故居未果；即题其集》云：“望裹锺山势郁苍，却从月下想濠堂。欲寻前迹无三里，别构高楼已十霜。溪水还留曾照影，樱花久作避人香。善夫惯吐酸心语，那复酸心似海藏。”

四、偶过仲毅，谈贞长诗，以《过恕斋故居》一首为最工，次则《夜过海藏归纪所语》一首。《过恕斋》云：“故人筑宅临道边，我亦居此曾三年。明明七载同所止，吴风楚雾心茫然。西山昨日成新阡，一棺戢身碑有穿。园中花木皆故物，卫公戒子悲平泉。人间一事犹挂眼，当日屋成君病眠。忧时愤俗复强出，老守一辙无他迁。翦除豪猾奋弹戮，时论百喙称其贤。惟清与介君可信，宫府不通绘与笺。国门再入腾谤誉，言有不用忧悄悄。鸣笳建纛送还镇，我时窃叹君难全。牙兵日横柄潜奋，崇朝祸发张空眷。古来覆败类如此，为之者人成者天。江声东流日夜急，君胡负此清泠渊？黄州鼓角不可听，别语虽秘人能传。户庭重过见寒月，榆柳已老无鸣蝉。迥车腹痛在何日？我今踯躅来门前。”题系《夜从静安寺遄归，过恕斋故居，闻恕斋昨日葬西山矣；感赋。》恕斋，故武昌督部也。此诗之工，在能抑绝蔽掩，如老泉之称退之者。贞长虽故者，无失其为故，然“贤”韵、“鸯”韵是实语，“园中”三句、“黄州”二句，必实语矣；“渊，，韵包括古今多少人：“全”韵吾於匐斋亦云然。《过海藏》云：“海云敛月凉生芒，栝竹影地森成行。马蹄蹴踏若翻水，但惜损此寒琼光。打门夜半撼邻睡，主人延客先下堂。兼旬再见已足喜，况能坐对秋宵长。主人论诗得真理，近称米氏推欧阳。上规韩白许永叔，出以简淡非寻常。老颠落笔不局曲，意境往往齐苏黄。前闻“沈侯”语“夏五”，文字不可轻其乡。此言当为永叔发，我意若合衡与量。嘉元在何世？纵有作者人谓狂。明星耿耿天作霜，我归所止神旁皇。人间俗沦成嗤点，段拂岂果师元章？”苏堪旧曾标举永叔，损轩亦甚喜之。后苏堪复称米老，余所常闻。“沈侯”殆指子培，“夏五”殆指剑丞。子培旧服膺山谷，所谓“不可轻其乡者”，当指山谷。欧阳似非其所喜。段拂，南宋初官至执政。

五、散原诸子多能文辞，余赠师曾诗，所谓“诗是吾家事，因君父子吟”者也。师曾近作，真挚处几欲突过乃父。其弱弟彦通，则巾角搔头，与师曾鬃鬃有须者迥不相侔。素工长短句，近亦偶为诗，《无题四首》之三云：“端是天人玉俨临，酒怀兰语荡灵襟。闲词独服焦延寿，字字幽馨出《易林》。”“王母旌旗镇上宫，黄河天泻玉珲琮。中原灵气今朝尽，输与双成住碧峰。”“平生风雨不言愁，一度尊前意却休。仍是惠休多慧业，三生平白梦扬州。”《梁溪曲四首》之三云：“曲罢真能服善才，十年海上几深杯。不知一曲梁溪水，多少桃花照影来。”“休言灭国仗须眉，女祸强於十万师。早把东南金粉气，移来北地夺胭脂。”“监痕红似小红楼，似水帘拢似水秋。岂但柔情柔似水，吴音还似水般柔。”有序，言：“自前清末年，京师南妓最盛，皇室贵胄，无不惑溺，遂以苞苴女渴亡国。而梁溪亦成北来南去之李师师”云云。作此种诗，却有名贵气。

六、吾乡小西湖有宛在堂，在水中央，小孤山开化寺之旁，明高淀傅（汝舟）创以祀明以来诗人林子羽诸先生者也。堂三楹，堂前老藤一架，百余年物，广庭杂莳花木，若芭蕉、紫薇之类，缭以低粉墙，墙以花砖叠成方空，可望湖光。自明至清同光间，屡有兴废，所祀诗人屡有附益，则为林子羽、王孟扬、傅木虚、高宗吕、郑善夫、谢双湖、谢在杭、陈叔度、赵十五、叶台山、曹石仓、徐幔亭、徐兴公、黄莘田、杨雪椒、林范亭、刘芭川十七先生。岁以寒食重阳，具酒馊祭焉。光绪间堂久不修，渐以倾塌，又叠遭大水，遂圮。余偶归里过之，惟见临桂朱桓所书匾额，尚庋开化寺客堂中。黄莘田先生所书叶文忠诗句楹联”桑柘几家湖上社，美蓉十里水边城”者，已不复见。藤花亦委地枯尽矣。癸丑里居数月，与何梅生、王又点、龚尘诸人为觞咏之集。一日集林雪舟寒碧楼下，谋修复之。即以命题赋诗，余成长句云：“西江诗派东林社，北郭南园竞风雅。明人论诗喜断代，高傅办香傍兰若。一宠宛在水中央，林月湖风足潇洒。《诗》亡《雅》废无人问，一木不支听倾厦。休文在官尚好事，闻道干金粤装舍。出山松雪去堂堂，谁监垩壁炼泥者？春秋佳日念林亭，寒碧楼前酒共把。四贤重修谈近事，梧门诗宠叹败瓦。何当突兀见此屋，寒食重阳奠杯荦。彦种疏募可间缘，草创裨谌试谋野。”此堂创於明人，而祧去唐、五代、宋、元诗人者，宋、元人，明所屏弃，唐时闽首郡未有名大家，而堂中又止祀首郡诗人也。“舍”韵谓沈爱苍宦粤，闻堂圮，捐赀干金。“者”韵谓西湖鸟石山胜处，多由陈强庵监督修理，惜今已出山。宜昌四贤堂，爱苍曾捐赀重修。京都法梧门诗宠，则故址无觅处矣。是岁冬月，余复至都，爱苍亦在，因商诸艘庵，拨款兴工，由林惠亭料理。适惠亭主水利局，浚湖修堤，重建澄澜阎，此堂於次年落成。乃增祀林茂之、许瓯香、郑石幢、郑荔乡、萨檀河、谢甸男、陈恭甫、林少穆、林欧斋、谢枚如、龚霭仁、陈木庵、叶损轩、林暾谷十四人。进主时爱苍归里，复增张亨甫一人，凡三十二先生矣。张非首郡人，爱苍主张，盖破例也。

七、宛在堂所祀诸人，惟林范亭绝不以诗称，人颇疑之。读爱苍《述忆》一诗，方知其梗概。有《序》云：“吾乡林范亭先生，名廷禧，闽县人。九岁有神童之目，应童子试《童子不衣裘裳赋》，援笔立就。起语有“十年曰幼，五尺称童”句，一时传诵，遂冠其军。弱冠成进士，观政郎署，京察一等，简放云南迤西道。值回变，衣冠坐堂上，贼以矛陷之，立殒，一妾殉焉。瑜庆闻先公言，先生性坦易，神情潇洒，当时贤士大夫乐与之游，善饮能诗，而不以诗名。下直过从，恒抑郁若无可告语。失后母欢，门庭之内，扦格勃溪，有未可以常理测者，先生终未忍以语人。丙辰以后，宦辙杳不相闻。林欧斋方伯言其正命时，京师未得耗。中夜轮直枢廷入城，见有迤西道灯前引，云车风马，驰掣而没。逾月而警报至，大吏避严谴，以蔽词蔽先生。后经昭雪，瘤恤如例。先生无嗣，太翁狼狈归，有弟不才，槁饿而死。己卯先公由金陵寓书林勿中丞，请择其族人嗣之，以干金置祭田，并将木主配食西湖宛在堂。盖开化寺旁舍，乡人以祀闽中诗人林子羽以下十五人者。先生丁家国之变，既不获归骨，诗亦散逸无存。悲夫！先公为谋血食，藉慰忠魂，九原可以不憾。瑜庆得闻其略，今又二十年矣。恐久而失传，并没先人风谊绿起也。长句纪之云：一灯相对话畴昔，往事前言忍弃掷。谈史传书执手悲，苌弘化血伤心碧。神芝突出信无根，出言长老惊辟易。弱冠登朝众所倾，独居深念愁难惮。斜街花好时过从，（先公京寓上斜街。）作达微言隐相释。一朝持节滇海西，就道从知心匪石。杂耕未安反侧子，仓卒弯弓反相射。丈夫守官妾死夫，官阁残骸怜枕藉。家国之穷恨有余，忠孝粗完心未适。名流剪纸为招魂，万里天阎来咫尺。江南垂父念神交，为买墓田展宗柘。家室漂摇事可知，湖山香火分兹席。春渚兰泉例好事，樊榭山谷合相惜。前辈风流事可师，我为传志勤拾摭。当时辟吗未致详，述德感怀伤水夕。”

八、堂中增祀诸人，林茂之（古度），福清人。诗本刻意六朝，与锺、谭善，乃擂染楚派。后竟陵风力衰微，流寓金陵，往来扬州，王阮亭极与周旋。所有旧作，经锺伯敬、谭友夏丹黄者，阮亭为删削殆尽，只存风华近六朝之作，与曹能始、吴非熊唱和者。许瓯香（友），侯官人。钱牧斋有《吾炙集》，一时名流皆止选一二首，惟瓯香选至十九首。石幢名方城，荔乡（方坤）兄，兄弟有《扫斋倡和集》。荔乡所著有《五代诗话补》、《全闽诗话》、《国朝诗钞小传》。警句如“金山如丽人，明炫华屋。焦山如静女，翠袖倚修竹”，余每遇京江，辄喜诵之。

九、谢甸男（震），侯官人。与陈恭甫编修友善，著有《礼案》二卷、《四书小笺》一卷、《樱桃轩诗》二卷。今录数首於下。《春日城南访陈三陈六兄弟》云：“青蚨一百书一编，青蚨索醉书索眠。行逢佳处便开读，城南十里花含烟。鸣鸠断续唤残雨，故人迟我舒吟肩。入门一笑春酿熟，暝色已逗群峰巅。儿童爱客秉灯烛，妇媪絮语罗蔬鲜。苦辞酒薄不足饮，前村社火人声叩。灯光爆影射屋角，柘枝瓦鼓阗轩前。十觞累举未觉醉，但喜气象招丰年。须臾钟动鸡膈膊，枕上史约桃花川。（川在高盖山麓，陈氏之先种桃读书其地，因名焉。”）《得恭甫杭州书》云：“热肠信有陈恭甫，痴绝无如谢甸男。为报花时归陌上，已看梅雨落江南。曲中杨柳愁频折，梦裹空侯字久沦。结习未空从努力，欲将宗惜问瞿昙。《”寒食登高会阁》云：“一百五日花乱飞，繁条下瞩红已稀。谁家浇饭哭青冢？有客登楼愁翠微。薄暮东风吹雨急，远村流水送春归。登临无限伤迟暮，北望长吟泪满衣。”句如《落花》云：“何曾中酒瞢腾立，似有离魂婉娩依”、“舟横野渡霞将暮，客上离亭酒半醺”。《北行杂诗》云：“荒祠鬼马断头立，丛冢群乌相命哗。”《自题》云：“相经半死仍孤赏，虫号相思亦可怜。”诗多近哀感一路。陈恭甫编修所撰传有云：“乾隆末，自四川归，过汉中，谓人曰：终南亘七百余里，连跨数郡，秦蜀门户也。守险安可忽？且郧庸以西，夔巫以东，巴阆之北，武都之南，大山老林，蝗蟓其间。今将吏狃承平而弛控驭，不数稔难其作乎？及嘉庆初，邪教起襄阳，蔓延秦蜀，果以南山为巢窟。朝廷於是即山内置大帅，宿重兵，震言皆卒验。初震锐意功名，抑塞奔走，英华寝衰，则间挟其牾时嫉俗之孤愤，寓之於文章。仪曹怀宁汪德铍，雅士也，与震友善。见其文叹曰：‘甸男，其占之伤心人乎？’方震壮时，踔厉激荡，志气若不可一世。然每风雨凄晦，烟月靓深，徘徊景光，欷献不自己，不知哀乐之何从也。”

一○、陈恭甫先生有《刘奂为乡贡招同人泛舟西湖，饮宛在堂，怀古二首》云：“昨宵凉雨洒帘拢，劝我湖西一棹风。秋水初添盈尺绿，野花争放几枝红。菱舟打桨归村女，蓼岸沈罾坐钓翁。眺尽稻畦飞白鹭，古来谁继芍陂功？（湖自潘敏惠浚后，迨福文襄重治，计四十年。今又适符其岁，湮淤者多，孙宫保倡议复之，殆有天也。”）其二云：“湖社诗人旧接肩，新祠修竹面沦涟。青山有例归高士，黄上无由访故阡。（周梁园所立陈赵二诗人墓，故址竞不可访。）文献百年烦月旦，（宛在堂祀明林子羽、王孟敬、郑少谷、高宗吕、傅木虚、叶文忠、曹节愍、徐幔亭、兴公、谢在杭十子，乾隆初黄莘田所立也。堂久圮。道光四年，剀君重建之，益以谢双湖、陈叔度、赵十五及莘田，凡十四人，皆取其踪迹习於湖者。然文忠相业光显，不必与词人争一席也。）蒹葭一水自风烟。花亭草阁多零落，把琼斜阳独愀然。”二诗稍有故事。前首写湖上景物极肖，如秋水不过盈尺，野花不过几枝，菱舟村女，沈罾钓翁，稻畦中颇多白鹭，可以点缀诗篇者，如是而已。次首自注谓叶台山不必与词人争一席，余不谓然。事业自是一事，文章又自一事，不相掩也。陈叔度（鸿）传作，止“一山在水次，终日有泉声”十字，便占一席。台山颇能诗，即如“桑柘几家”一联极肖湖景，何妨亦分一席。故此次重修此堂，增祀十数人，除欧斋、枚如、霭仁、木庵为四人门生故旧所推举外，其茂之、瓯香、石幢、荔乡、檀河、甸男、恭甫、少穆、退庵、损轩、暾谷，皆余与强庵所定议。亦有谓少穆先生已附祀李忠定祠，无需及此者。余以为古来诗人，如欧阳文忠、苏文忠，何尝以事业掩其文章哉！湖中旧只有一画船，属宛在堂，记船上有一版联云：“新涨拍桥摇橹过，杂花生树倚看。”系少穆先生写作，湖景宛然在目。十一人中，惟退庵（梁苣瞵先生章钜）后未入祀。

一一、左海集中与退庵倡和诗最多。间有本事可传者，如《题苣林藩伯灯窗梧竹图》，题下有注云：“嘉庆丙子，苏斋与苣林、兰卿论诗，落句有‘多少窗灯梧竹响，欲凭旧雨为传神’之句。茴林、兰卿因先后绘此图。”诗云：“诗老门庭晚最亲，苏斋得士契无邻。妙龄李崤呼才子，高咏梁鸿迈古人。意味应从皮骨别，兴观直取性情真。疏帘梧竹窗灯夕，弹指流光一怆神。（苏督归道山，距绘图时已十七年。”）又《黄楼诗和梁莛林藩伯》云：“黄巷门庭忆德温，黄楼新构面梅轩。但教地踵兰成宅，何事名争谢傅墩？白社人开九老会，（公辞官适符白香山归洛之年，朋旧过从无虚月，亦与香山同。）绿杨春接两家园。（余宅与藩伯隔垣，前后亦有两小楼。）买邻百万因君重，付与云仍细讨论。”黄巷为唐黄璞故居，璞字德温。他如《梁ぇ林藩伯新葺沧浪亭，徵诗却寄》，首云：“姑苏有苏亭，得名七百载。峦壑更废兴，烟霞已色改。”又云：“小志续商丘，纪年在丁亥。东吴佳丽地，台榭纷磊磊。况邻舆骑场，传舍逼凡猥。熙熙城市间，畴暇歌欺乃。”又云：“勋业齐灵岩，岂惟此亭嵬？”《藤花吟馆诗，为梁苴林仪曹作》首云：“藤花有屋在帝乡，居者芝麓朱周黄。吾乡亦传米友后，以庵名集诗琅琅。（侯官许不弃有《紫藤花庵诗钞》）。风流犹为树爱惜，草木自与人辉光。百年胜韵已销歇，接迹乃见江田梁。（仪曹族系在长乐江田。”）又云：“晋安风雅今谁张？堂堂吟社招壶觞。坐中健者雁门萨，（檀河明府。游彤卣侍御）陈（秋坪同知）尊宿骖两襄。”又云：“看君尚登三堂集，东南崤外罗文章。（君顷缉闽中唐集为《东南崎外诗文钞》）。”可见两先生平日相与之善。闻后以《通志》及黄楼事，颇有违言。左海有《鳌峰载笔图》，题诗者甚众。张亨甫一作，於党牛怨李之处最奋诋诃，亦吾乡一小公案也。

一二、昔人有刻一印章，盖於所藏书上，其文曰：“卖与借人皆不孝。”噫！何所见之不达，而所言之不智也。左海《丁丑腊月婴疾垂危，小除枕上口占十首》之二云：“垂白高堂虑采薪，觅梨通子幼难嗔。龙锺检点平生事，未是人间可死人。”“不读楞严礼玉晨，缥缃充栋可安身。买来万本皆清俸，不许儿孙更借人。”此等诗似可不存。

一三、左海於朋辈中最善谢甸男，甚推萨檀河。左海学人之诗，檀河才气，可以弟畜左海也。其《赠檀河》一首云：“大雅扶轮久绝踪，干将神物有时逢。”又《寄朱小岑布衣》云：“闽川名士烦君访，窟指词坛复几人？江左才华存孝绰，（刘次北永标有《盥白斋稿》。）石渠高议见长宾。（林樾亭乔番、林畅原茂春。）雁门遗研耕畲富，（萨檀河王街，雁门学士之后，家藏遗研，作《祖研行》。）少谷余波濯淖新。（郑涵山振图有《观澜堂稿》。）谁信一时闲月旦，中原风雅望扶轮？”亦乡邦文献一二也。《题谢甸男诗后》云：“十载同攀杞梓枝，深丛傲兀见孤罢。身游冀雍荆梁惯，才压封胡遏末奇。六籍笙簧供鼓吹，九霄河汉沃肝脾。石渠高议经师盛，惟迟匡来与说诗。”断句如《戏赠甸男》云：“叔宝愁多似江水，玄晖梦远是青山。”《南归述怀呈谢甸男》云：“日边名士多於鲫，江上归心不为鲈。”《越中诸生数百人悉题余西湖讲舍校经图为别，赋谢》云：“如此江山天下少，古来吴樾霸图多。”先生为阮仪徵高弟子，文藻博丽，有六朝、三唐风格，与同年张惠言、吴鼐、鲍桂星、王引之齐名。仪徵巡抚浙江，延主讲杭州敷文书院，兼课诂经精舍生徒。典广东、河南试，二三场遗卷一二万，尽阅之。及见钱竹汀、段懋堂、王怀祖、程易畴诸先生，故学益精博。丁母忧后，终於家居，主鳌峰书院讲席。里党义举，若省会大成殿、明伦堂、贡院号舍、东西湖水利，莫不首其议，与诸同志成之。以漳浦黄石斋先生孤忠绝学，呈请从祀孔子庙，卒如所请。所著有《五经异义疏证》、《尚书大传定本》、《洪范五行传》、《左海经辨》、《欧阳夏侯经说考》、《鲁齐韩诗说考》、《礼记郑读考》、《两漠拾遣》、《左海文集》、《左海骈体文》、《绛跗草堂诗集》、《东越儒林文苑后传》、《遂初楼杂录》。仪徵选其《五经异义疏证》、《左海经辨》及《文集》中说经者入《皇清经解》。雅慕武夷山水、紫阳精舍，晚年自号隐屏山人，作《隐屏山人传》。疾时不谷食，却医药，惟日啜武夷岩茗，瞰柑柚少许。枕上作绝句云：“梦想仙峦二隐屏。问天应著少微星。人间无此溪山好，便欲乘云上幔亭。”词意惝倪，若有所会，（以上节摘阮元所撰《陈编修传》。）此诗今不在集中。

一四、西湖岳坟诗，旧传赵子昂、高则诚诸作最工，皆取其斟酌饱满也。若论饱满，则吾乡萨檀河（玉街）一律岂多让焉？诗云：“贺酒黄龙事竟空，凄凉一阕《满江红。》十年战伐归三字，五国羁魂泣两宫。水咽西陵虚夜月，枝生南向怨秋风。将军不受金牌诏，解甲丹墀死更忠。”又《登北固山》句云：“大儿古有孔文举，生子今无孙仲谋。”《与陈恭甫论诗》云：“元诗才过海壮，永嘉名德渡江贤。”《秦淮客舍对菊》云：“世无束晋陶徵士，客本南朝沈隐侯。”《七夕漫兴》云：“世路艰难宁一水，人生离合悟双星。”“人间大有新婚别，世上争如《长恨歌》。”《题琅琊王碑》云：“纥干山头雀冻死，君乃开门节度使。争如郑五领平章，坐使朱三作天子。”檀河自命霸才，此皆其意笔工整者。《登北固山》出句未切。“沈隐侯”句，比菊之瘦也。《高邮绝句》云：“明月扬州水调空，古祠搴木淡烟笼。藕花香处无人见，故送萧娘一笛风。”自注：“米碑无露筋神姓氏，徐文长《萧荷花词》诗谓即露筋娘娘。施愚山云：相传为萧郑二姓。”《乐游原吕氏妾葬处》云：“闽蜀相望何处家？返魂知作断肠花。六如我诵《金刚》偈，一种丰湖葬子霞。”“杜陵原畔乐游园，碧草烟绵认墓门。独立苍茫翻吊古，夕阳无限近黄昏。”《吴门夏日》云：“行春桥外风花尽，销夏湾头柳色摇。已是晚秋愁绝处，吴娘暮雨又潇潇。”

一五、建宁张亨甫先生（际亮），道光间诗名藉甚。读全集竟，录其《武夷宫望大王幔亭诸峰》一首云：“肃肃灵官古，萧萧老树存。谁知五岳外，自拥数峰尊。人采烟霞气，仙为水石魂。穹岩遗蜕在，聊与示曾孙。”名句在唐宋之间。又《宿天游道院》句云：“我舟诉曲流，兹峰渺云际。安知干仞颠，数折转幽邃？阴泉奏虚籁，空岩养寒气。风高夜多声，天暝石增势。中宵大星出，侧挂落平地。萧森万象动，空阔百灵至。”又《醉题一览亭》句云：“黄叶落涧中，响在白云裹。”乃不专仗笔气以为盛唐者。至《王郎曲》最为传作，余独爱其首四句云：“天下三分月，二分在扬州，一分乃在王郎之眉头，弯弯抱月含春愁。”王，扬州人也。

一六、识黄晦间三数年，未得其诗一录之。有《秋夜赠贞壮》云：“日日逢君潭水边，看花情态共茫然。宵寒尚待携持去，车过方知踯躅贤。老大怜渠庸自计，沈吟无意便成篇。得诗强为红颜解，此事他人恐不传。”《上巳日诸名辈集十刹海修楔，予以病未至，为诗寄谢》云：“佳辰已负独酬诗，坐辍斯游诅失期？湔祓未能胜久病，兴怀原不在同时。当春委结吾何往？揆日鸣弦事亦知。湖糯不违强十里，了无陈迹与留遗。”二诗意态均闲雅。

一七、余少而旅食四方，乡先辈之居里门者，多未奉手。欧斋林先生外，尚有枚如谢先生。谢先生治诗古文词数十年，穷老汲汲不少休。顾道咸以来，程春海、何子贞、曾涤生、郑子尹诸先生之为诗，欲取道元和、北宋，进规开天，以得其精神结构所在，不屑貌为盛唐以称雄。谢先生晚出，驰驱中原，笃守旧派，心仪闽十子及前后七子，未餍於后起之才俊。《赌棋山庄集》亦不甚流播於时。近余始假得毕观之，乃知先生之诗深於情，喜山水游，游必有诗，以出游岭南后为胜，入秦入赣而更胜，体格在张亨甫、林欧斋间。在先生著作中，居古文词、长短句之右。如《岭南杂诗》云：“江东烽火满危桥，（江东桥在漳州。）都转风流剩酒瓢。知守斋头芳草歇，奔波谁与念松寥？（知守斋，龙溪郑都转云麓吟诗处。都转素善张亨甫，亨甫游岭南，都转视之极厚。亨甫自号松寥山人。”）“三家最胜屈翁山，后起无如宋芷湾。更有桐华老词客（吴石华），心香焚鹧鸪斑。”“孟涂慷慨赋高轩，却有尚书听直言。一瞬南园三十载，海滨消长几潮痕。（盂涂游岭南，上书於广督蒋攸钴言利弊，蒋喜，厚赠之。”）“粤秀芝兰费校量，图经百卷认丹黄。张侯惕庵去后陈侯（恭甫）出，绛帐巍巍学海堂。”惕庵任香山、鹤山，有德政，能造士；《广志》曾经恭甫参定。二君皆闽人。四诗小有故事，次首论诗亦当。惟惕庵、恭甫未主学海堂讲席。“绛帐”句似未合。游秦晋时，有《偶念吴天章傅青主遗事感作》云：“诗髓谁探第一筹？崔祁相遇亦低头。桃花依旧河鱼上，目断仑九派流。（王渔洋当谓‘吾门人极多，然得髓者天章也’。‘门前九派黄河水，万点桃花尺半鱼’，天章句，渔洋极欣贪。”）“卖药温书自往还，忽逢顾怪一开颜。汀茫未起先生倦，门外何人是傅山。（亭林狷介绝俗，人目为顾怪。至阳曲，多寓傅青主街生堂粱室中。一日晚起，青主叩门曰：汀茫已久，先生尚未起耶？亭林不解，青土笑曰：先生讲古音，不知古音‘天’音‘汀’、‘明’音‘茫’耶？”）案黄河并无九派，第一首诗注引误。天章诗乃“门前九曲仑水，千点桃花尺半鱼”。见《莲洋集》及《渔洋诗话》。“崔祁”，谓崔华，号崔黄叶；祁文友，号祁鱼虾。一渔洋门人，一渔洋同年也。《静志居诗话》：“宁人早年入复社，与同邑归庄齐名，两人皆耿介不混俗，乡人有‘归奇顾怪’之目。”往者叶损轩作诗喜用本朝人事，有《夜宿潘庄》云：“残月来窥斗帐明，橘林尚有桔槔声。喂牛饲豕寻常事，不待汀茫睡不成。”

一八、枚如《过灞桥》云：“坏园无主野花开，马足飞蓬转怒埃。忽忆乌衣堂上客，欲将开府换池台。（灞桥县丞署，在水中央，环以垂杨万缕。吾乡土文勤公过其地，笑曰：官若可求，吾愿以巡抚换分县也。”）文勤名庆云。《赠王华州舜臣（赞襄）》云：“太华分支处，横琴对翠微。簿书留道气，山水悟禅机。城有新茅屋，官如大布衣。前身或摩诘，笋蕨共忘饥。”《登岳》云：“华岳如高人，壁立谢俗恋。其外削而文，其中隘以辨。万石叠天骨，石石元气链。旁绝草木扶，下视风云贱。金帝总西成，玄宰待殷荐。倘非真积心，何由万物奠？联峰入地肺，崛起各生面。依傍固不须，秋实吁可羡。”二诗甚称题，“辨”、“贱”、“面”三韵尤隽。《由阎王碥苍龙岭入金锁关》云：“阎罗力量薄，劈石未成路。怪龙爱人骑，张鳞出烟雾。削脊起天半，诸崖绝回互。杌柏踏虹桥，寸跬不容误。平生少机心，当得山灵护。趋险魑魅逃，助顺蛟螭悟。一慎息百忧，凌虚作细步。天关忽撤锁，虎豹不我怒。万松奏清籁，贶客先《韶》，试问玉井莲，花开当几度？金仙若有言，相逢惜迟暮。”《由东峰至落雁峰》云：“忽逐飞雁同高举，眼底何曾有险阻？诸峰俯首一峰尊，清渭浊河渺何许？金银宫殿接上方，空中偶坠仙人语。不知前身果何属？笑折莲花问玉女。洗头盆小天池枯，但见危梁窜苍鼠。礼官威仪有盛衰，神灵真气无消沮。小草都因雨露奇，野人辄觉须眉古。吁嗟我本谢家孙，到处当为青山主。如何作诗不惊人？欲追李白寻初祖。”《玉女宫》云：“元君玉女皆帝孙，玄牝交为天地根。东生西成阳归阴，坤厚载物神功尊。岱宗未登登华岳，溪毛我欲羞兰荪。首阳对面若逃避，大河一气相吐吞。遥拱金精为左辅，秀色悦眼烟霞温。明星当户照镜，绿鬟盥手莲花盆。鞭龙驾凤朝玉阙，石马夜叫群灵奔。妇人主财古有语，醴泉肯使恩膏屯。村姑闺彦俱诵德，越险跪拜勤朝昏。下看湘妃折斑竹，上引西母开金。云裳雾考隐环佩，碧霞或亦停瑶轩。时时二女接颜色，峰头晓挂扶桑暾。”句如《金天宫》云：“老松森杀气，一殿压诸山。”《翠云观夜宿》云：“星光坠衣袂，化作秋月白。”《别岳》云：“生机十之三，死机十之七。翁山登华记，苦语出险笔。”（〔校〕《赠王华州舜臣》下原别为一则，今据文意与上则合为一则。）

一九、龚霭仁布政（易固）天资敏捷，白官文书以至词赋，皆下笔立就，不甚思索。诗才雅近随园，间出入於瓯北，身世亦兼似两人。弱冠入词林，散馆出宰滇南。四十余岁，罢官归里，腰缠百万，广筑园林，徜徉终老，此其似袁者也。但寿仅六十余，不及袁，而富远过之。中间由县令出为军谘，从僧王及丁稚黄、阎丹初诸公，历官各省，而郡守，而监司，而方伯，此其似赵者也。其《自题辛稼轩传后诗序》云：“八月十三夜，与叶临恭坐蠡测轩中，偶商出处，予以六壬卜之，得连茹课，相视而笑。预臾净名子降，忽赠予诗曰：‘今宵与子话前生，万里功名积累成。毕竟英雄与才子，不知谁是党怀英。’予笑曰：‘吾岂怀英乎？’曰：‘非也。公乃稼轩。稼轩一转为方密之，再转为公。’予戏曰：‘三百年乃一出世，何不同耶？’曰：‘公试取稼轩本传观之。怀英亦在世，公见之乎？’子愕不解。以坎离间卦事，意属临恭，询之，曰：‘别有在也。’子又疑是杨子恂，惜已逝。曰：‘公不忆以十万钱赠刘改之事乎？子恂即改之也。’予益愕，谓前后何相若，岂人生因果皆有定乎？抑人之生皆有根源乎？曰：‘显晦虽殊，性情则一。’再问不答。予与临恭检《稼轩传》读之，则起家军谘，由山左而返江南，皆与余同。因题四律，而怀英则不可识矣。”自来文人结习，喜谈前身，以自夸异也。布政园林，城中有四处：城北日环碧轩，其所自居，以水胜，以荔支胜：城东南日芙蓉别岛，日武陵园，以水石胜；城南曰双骖园，以山与荔支胜。占乌石山西南一角，有乌石山房、袖海楼、餐霞仙馆、啖荔坪、蕉径、注契洞、净名庵、南社诗宠诸胜，背仰邻霄台，肩倚积翠寺，南俯双江，东瞻石鼓，西望雪、洪塘，以近瞩怡山、小西湖。木庵伯兄奉母借居数年，文酒醉裙之乐，无旬日无之。后伯兄又借住武陵园者数年。君有《八月十六夜与仿玉坐袖海楼》云：“四面青山坐困人，一楼明月足容身。两人对酒蔬盘瘠，五夜谈诗蜡炬亲，槛外长松时拂帽，阶前小草亦成茵。净名寥寂临恭去，不负中秋自主宾。”袖海楼西偏，长松数十，楼摩其顶，其尤长者倚栏时松梢成拂帽也。君与伯兄至契，唱和之多，虽元白、皮陆不能过。深谈常至夜分，此诗皆实录也。《园居秋日杂诗》三十首，笔极挥洒，云：“流水无人花自开，仙山缥渺梦楼台。黑甜呵欠徐徐醒，落尽梧桐瘦尽梅。”“西风昨夜报霜华，半亩疏篱枕菊斜。秋蝶浑如人意嫩，但寻香草不寻花。”“野秋云打稻天，数家鸡犬夕阳边。老农老圃吾将倦，饭熟黄粱不肯眠。”“牧童驱犊过前溪，我忆当时锦障泥。牛背马蹄都一梦，前山那复问高低。”“薄凉天意好温存，梧叶西边日半昏。我自看山人看竹，绿阴满地不关门。”’青山偃蹇入城来，抗手相迎尽日陪。我是主人卿是客，分明都向画图开。”“五岳归来好读书，生成懒癖不能除。三冬文史将何用？臣朔荒唐莫管渠。”“白日乘云便上天，妻孥鸡犬亦牵连。排空驭气仍惊险，子勿多言我欲眠。”“海外虬髯似有人，模糊旧事落前尘。药师自谒杨公后，不尽低徊惜此身。”“昨非今是莫分明，东指蓬莱海水生。可惜麻姑长鸟爪，替吾搔背不能醒。”“散尽黄金结客多，门前今日可张罗。闲忙多属他人事，鸟自高飞奈尔何？”“一谙投机解宝刀，少年意气悔吾曹。酒香花气沙场血，半在诗襟半战袍。”“鸿雁声中岁月秋，故山猿鸟替人愁。建溪十八滩头水，终日喧腾到福州。”“薄泛扁舟入五湖，一天风雪返三吴。霜清月落丹枫冷，哑哑归来白项乌。”“解难排纷鲁仲连，功成受赏亦徒然。从今买个青山住，画债诗逋不论钱。”“蚊蚋撩人拨不开，芭蕉分影上头来。西风冷后群嚣静，细雨和烟湿绿苔。”“扪虱当时气未平，登坛亦自爱谈兵。近来戒射南山虎，醉尉相逢不问名。”“在山泉水在山云，静到无心百不合。布韈青鞋吾已惯，不知冠盖有纷纭。”“孔雀离披送入笼，仰看百鸟在高空。扮榆霄汉虽千里，喙息同居天壤中。”“青虫食叶吐秋丝，作茧辛勤只自知。忽梦罗浮成五色，是周是蝶尚迷离。”“松涛竹籁两无声，鹿豕同群两不惊。雀且休矜觜爪，林中鹳鹄解呼名。”“秋欲天晴春欲阴，阑干转折护花深。汉阜解佩浑多事，风露中庭对素心。”“百首新诗百树梅，台边亭外纵横栽。呼龙我忆耕瑶草，曾向蓬莱顶上来。”“罗襦红透雪肌肤，六月蝉鸣万斛珠。我是江南已归客，荔支识得主人无？”“蚶羹蝎饭本寻常，等是莼鲈梦一场。腹不负人人负腹，烹鲜咬菜费商量。”“结构园林末是闲，安排笔砚对溪山。此心已被云留住，一缕灵机自往还。”“王渔洋与宋西陂，年少朱颜感鬓丝。乞得闲身吾未老，名山胜处尽题诗。”“信口吟成信手抛，纷纷笔墨落墙坳。应刘凋谢卢杨散，南社晨星感旧交。”诸诗多追忆前尘语。时君初归，双黪甫落成，曾见墨渖淋漓，新题楼下粉壁上。君诗向不苦吟，末章首句自道，盖定评矣。南社者，君与林锡三（天龄）学使、郭谷斋（式昌）按察、杨豫庭（叔怿）观察、陈子驹（过祺）明经，五人皆以庚寅生，曾同刻“惟庚寅吾以降”一印，可以公用。结社联吟，时有“南社五虎”之称。园成时，林、杨、陈三君已逝，君因建诗宠，故有“晨星”之感云。

二○、蔼老长於集句为楹联。《乌石山房》云：“平生最爱说东坡，日啖荔支三百颗。天下几人学杜甫，安得广厦千万间？”《袖海楼》云：“钓竿欲拂珊瑚树，海燕双栖玳瑁梁。”《餐霞仙馆》云：“欲上青天揽明月，闲与仙人扫落花。”皆稚切者。《藏书楼》出句云：“读书如女工，一月能得册五日。”其对句忘之，似对不过。有《购海宁陈氏藏书三干余种》二首云：“舍此他无术可嬉，贫儿骤富便成痴。搬姜无用将怜鼠，还酒从今不借鸱。高阁料应终日束，名山已悔十年迟。封侯食肉寻常事，得作书痴亦大奇。”又《闲门》前四句云：“四山倒影漾空明，拔地楼台却在城。人向乱书堆裹瘦，园从名画稿中成。”亦极似简斋者。

二一、建滩之险，曾南丰记曾言之。君有《建溪滩摇》云：“水大怕南蛇，小水十白秤钩。三日菩萨水，平安到福州。纸船铁梢公，一滩一回头，归人欢喜行人愁。”数语颇简括。南蛇、秤钩皆滩名，延平以下最险者。最大水名菩萨。“纸船”句，谓船易破而篙师工夫好也。

二二、子驹能画，工填词，与木庵先兄至相得，无三日不过从。所作零落殆尽，无全首流传者。只纪幼时见其书扇头词三句云：“往日青堤白练裙，谁料今生，草草送君？”畏庐记其题画二句云。“九月凉风灞陵道，蹇驴西上水东流。”子驹与徐云汀一鹗孝廉、谢枚如（章挺）中书、李星村（应庚）太学诸人结社填词。云汀有诗一卷，其郭鹿泉所刻，木庵先兄有序。今亦不传。只记其诗钟一联云：“老树独苍如鬓影，春江油碧是愁痕。”系限“独”、“油”二字，嵌在第三字者。星村一宇琴奇，有《琴寄老人诗剩》一册。惟从畏庐记其一律云：“原头宿草不重肥，我亦人间万事非。有墓清明来一恸，无家魂魄汝何依？零星挂纸冥资薄，仓卒焚香野祭微。岁岁萧郎代添土，可怜故鬼尚啼饥。”此上其所眷妓冢之作，可谓字字酸辛。琴寄少有惊才，能为骈体文，喜狭邪游。有兄作令皖江，资给颇丰，尽付醉裙之用，遂以杜牧之、柳耆卿自命。颓唐穷老，无家奇食於友朋以终，亦可悲矣。



●卷二二

一、林少穆先生则徐有《云左山房诗钞》，使事稳切，对仗工整。有《和冯云伯登府志局即事原韵》之二云：“风物蛮乡也足夸，枫亭丹荔幔亭茶。新潮拍岸添瓜蔓，（端午前后，积雨经旬，敝居门前，河水漫溢。）小艇穿桥宿藕花。（予近浚小西湖，作大小二舟，小者可入城桥。）愧比逋仙亭畔鹤，枉谈庄叟井中蛙。琴尊待践湖西约，一棹临流刺浅沙。”又《舟过吴门与芷林话旧，出倪云林湖山书屋画卷索题，即和卷中云林原韵》之二云：“小西湖上采菱船，千里芙蓉浅水边。倘忆白鸥与偕隐，苍烟古木也依然。（去岁在小西湖，作伫月、绿筠两舫。今春荷亭遍种红藕，惜花时不获与诸君同游也。”）附云林原诗云：“湖水清空好放船，青山依约白鸥边。忽思周处祠前路，古木苍烟正渺然。”林公两诗，皆吾乡小西湖掌故也。《题杨雪荣庆琛金陵策蹇图》之二云：“昨宵尊酒话扮榆，不改乡音改鬓须。试指三山证离合，五君应共入新图。（君与兰卿、竹圃、荫士共饮节署，作家乡语。闽称‘三山’，全陵亦谓‘三山’。去年芷林作《三山离合图》，绘余及兰卿。今此会五人，拟亦图之，以志良遏云。”）《次邓子期尔颐坡公生日原韵时有他感》云：“阳羡求田慕颖箕，一场春梦乍醒时。无端白鹤新居睡，又触乌台旧案诗。（公在惠州成白鹤新居，有纵笔诗：‘报道先生春睡美，道人轻打五更钟。’执政闻而怒之，再谪儋耳。）磨蝎命宫嗟党籍，蛰龙泉路引灵旗。微生鉴此惟修拙，为惩羹著意吹。”此公遣戌伊犁时所作，故末句云然。《塞外杂咏》云：“雄关楼堞倚云开，驻马边墙首重回。风雨满城人出塞，黄花真笑逐臣来（太白句。”）“路出邮亭驿铎呜，健儿三五道旁迎。谁知不是高轩过，阮籍如今亦步兵。”“携将两个阿孩儿，走马穿林似衮师。不及青莲夜郎去，拙妻龙剑许相随。”“天山万笏耸琼瑶，导我西行伴寂寥。我与山灵相对笑，满头晴雪共难消。”“径丈圆轮引轴长，车如高屋太昂藏。晚晴风定搴帷坐，似倚楼头看夕阳。”句如《赴戍登程，口占示家人》云：“苟利国家生死以，岂因祸福避趋之。”《秋夜不寐起而独酌》云：“肝肠赖尔出芒角，俯仰笑人随桔槔。”《河内吊玉溪生》云：“郎君东阁骄行马，后辈西昆学祭鱼。”《题朱笥河先生谷梨精舍诗翰》云：“游到玉华曾作记，聚来石┺自成亭。”《马嵬坡》云：“抛得蛾眉安将士，人间从此重生男。”公少工骈俪，饶有才华，有《仁亲以为宝》时艺，篇中警句云：“表里山河，天下有失而复得之国；墓门拱木，自古无死而复生之亲。”一时诵之。

二、公曾典试滇中，《镇远道中》云：“两山夹溪溪水恶，一径秋烟凿山脚。行人在山影在溪，此身未坠胆已落。”《下坡》云：“俯睨忽无地，致身何太高？”《安平》云：“豁开原野少崔巍，暂脱重山若脱围。历险始知平地好，骤寒翻讶早秋非。”《即目》云：“不知身与诸天接，但觉云从下界生。飞瀑正拖千嶂雨，斜阳先放一峰晴。”《渔梁江》云：“很石多于滩下水，乱山围就瓮中天。”旧与赞虞游西山，遇陡峻处，余辄下舆步行。赞虞笑云：“黔中山行，险者百倍于此。”今读公诗，如见其一二。又记易函楼年丈（佩绅）有《度吴章岭》云：“眼看日午湖中影，身在湖西天上峰。”与“行人在山影在溪”句用意极相似。

三、林欧斋布政有《黄鹄山人诗》十八卷，前数卷尚与萨檀河（玉衡）、张亨甫（际亮）相近，后数卷则学西江，誉之者以为山谷复生，毁之者亦复过当。集中《游华山》一卷最佳。《历百丈崖出犁沟》云：“化身为醯鸡，俯仰天在瓮。何人试斧斤，良此斗弄？岌立黑海影，飞插青冥动。不知势安极，但觉根连踵。询知老君沟，犹隔媪神洞。巨ニ仰高悬，单椒疑久壅。雷擘百丈焦，云死千年冻。仄日避幽阴，袅烟出罅缝。幽蛇脱节，蓼乌鼠凿空。外垂足二分，上挽臂百痛。气息微再续，目力黜无用。危崖忽掩合，长绳急掣送。翻矜济胜具，能免涉险恫。秋声飒过桥，虫鸟气始纵。远见神禹州，图成河洛贡。清渭带萦迥，中条趾错综。暂憩乱松间，坐受怪石供。前峰益傲兀，修绠遥提控。发新耜，层层积寒淞。霜棱起嶙峋，山骨出磨磐。昔贤炼泥丸，绝境引仙。凡躯未离垢，灵迹辄众。阊阖望不扃，风霆日相哄。往追谢公豪，耻作阮生恸。先登贾余勇，后劲继随从。回溯所历艰，颠倒警夜萝。”《北峰晓起，由阎王碥度苍龙岭，至金锁关》云：“残月随冥茫，晓色破窗幌。门前一匹练，合沓云来往。风掀鳞鬣张，宛见空上。鬼力欲夹持，仙气纷飘荡。阎罗亦让路，巨灵遥抚掌。婉蜒掉其尾，呼吸Г有颡。旁氵亭巨渎形，曼引秋霆响。安知舜禹前，不受神奸罔？巡狩从夔龙，木石潜罔两。委蛇俨绅带，扶翼余栏晃。众峦忽收束，崇墉豁幽敞。剥肤藓病斑，奋爪松搔痒。当关极累，避寇昔抢攘。惨澹叩帝阍，拥护排天仗。声化阻舞干，性命寄伏莽。坦夷愿始今，颠危倏成曩。自攀铁锁来，福地何萧爽。洗头盆东倾，就以拄吾杖。”《由中污往东峰》云：“溪流分两派，稍折玉井东。常挟雷雨势，白日洒悲风。转自细辛坪，不见瀑悬空。犹环星宿海，绚烂翻青红。高揭北斗柄，元气斟鸿。种成十丈莲，花叶插龙蓰。飞行蹑其罅，却出崎危中。遥知朝阳观，尚隔镇岳官。长林窈以密，侧嶂孤且雄。架天作长桥，飞来五彩虹。欹绝磴历，叫条幽栖通。远见万绿净，石瘦松愈丰。昼寒蓄流水，夜碧凝清钟。秋色忄詹来赴，真赏嗟安穷。”《登南峰》云：“三峰皆磊，揖让东西升。南峰独正色，懔懔肃无朋。尘氛扫鬼井，杀气森圭棱。盘太古松，其健摩秋鹰。抉摘落明星，灵窟帝所凭。绛宫昔觞宴，诸峰列豆登。玉女献莲花，笑以仙掌承。巨灵遥敛手，苔发披。幽礻必人不到，秀霁天常澄。投书拒韩愈，拄杖笑杜陵。独放谪仙狂，酌酒天池能。犹恨乏佳句，搔首辄抚膺。我来携谢，青云梯共登。双丸弄日月，乌兔挟飞升。长空度雁影，万里风霜凝。揉碎河与渭，蛟龙寒可罾。胜游复我辈，往迹谁代兴？持以叩帝座，咫尺闻天应。”吾乡前辈诗，工者多斟酌饱满，若“瓮”韵、“综”韵、“风”韵、“朋”韵、“罾”韵，端是健句，“升”韵、“能”韵，则学山谷押韵者。

四、枚如先生绝句可采者，如《刘十一筠川（永松）新构馆舍，曰得过草堂，索诗作此》云：“踪迹频年感逝波，眼前兴废竟如何？秋风吹梦藤花下，一曲池栏夜月多。（筠川前于蔚庐治池栏，邀同辈落之，{艹巳}川诗所谓‘一栏兴废关何事？怜取临风共倚人’。今{艹巳}川去，而池栏亦毁矣。”）“移花补竹见精神，小筑三间拥百城。却忆台江李公子，他生辛苦乞聪明。（筠川置书极多，欲以台江李星村‘此世真堪为性命，他生能否得聪明’句为楹帖。”）《一自》云：“一自欧阳（詹）起海滨，春云秋日若为妍。晋江（王慎思）彩笔销沈后，不见梅崖（朱仕绣）又百年。”“海内谈诗小草斋，曹徐里社自分题。东来蹋月支提下，尚有崔郎共马蹄。（先方伯在杭先生到宁德，与崔西叟刺史称莫逆，同游太姥、霍童。”）四诗均有清气。{艹巳}川及在杭先生皆宛在堂中人也。又有《柳花》句云：“十日东风五日雨，二分流水一分尘。”甚见雅切。《黄岩观瀑》云；“匡庐瀑布天下奇，界破青山非恶诗。”吾亦云然，但“一条”二字实粗耳。《自天游岩至玉柱峰》云：“兹山孕灵秀，纯乎以骨胜。一岩一文章，一石一天性。卓越令人惊，清净使我敬。其气各自奇，其势若相竞。有时孤峰转，恍疑两岸迸。”写九曲山势甚肖。

五、福建诗人名不甚著、集不甚显者，明则张襄愍（经），有《半洲诗集》；陈季立（第），有《五岳游草》、《毛诗古音考》、《屈宋古音义》等书，近人合刻为《一斋全集》；陈叔度（鸿），受知于曹能始，居石仓园淼阁；孙学稼（君实），有《兰雪轩集》，散失未及刊，徵士陈惕园（庚焕）为之录，有《圣湖孙先生亡诗拾遗记》，详《惕园初稿》；翁未青（白），有《梅庄遗草》；丁德峰（之贤）、朱为章（国汉），何梅合刊为《绥安二布衣诗》；陈昂有《白云集》，皆近体，林古度为之刊定，详（池北偶谈）。清则张远，有《无闷堂集》；许天玉（必），有《铁堂诗钞》；林子牛（梦斗），有《雪诗钞》；严太乙（仙藜），有《野航诗钞》，叶观国《绿筠书屋诗钞》有《榕城杂咏百首》，孟超然《瓶{艹}居士诗钞》有《福州竹枝辞十八首》，述福州风土颇详；林香海（澍蕃），有《南陔集》；张亨甫有《娄光堂》等集；何金门（长韶），有《敝帚斋集》；张怡亭（绅），有《怡亭诗集》、《闽中合集》；若何梅《绥安存雅》、郑王臣《莆风清籁集》、祝昌泰《浦城遗书》所刊翁梅庄、杨仲弘等集，王遐春《唐人合集》所刊林邵州、韩冬郎等集，莫友棠《屏麓诗话》、王道徵《避暑》、《销寒》等录，皆留心风雅者。以上出谢枚如《论诗绝句》自注。

六、吾闽学署中有三百三十有三士亭，是一绝好诗题，惜未闻有传作。惟祁文端有《题图》一律云：“开径知三益，为山自一拳。我来寻石友，仍值补松年。岁月云烟过，风流书画传。延平剑终合，肯逐郁林船。”《<谷曼><谷九>亭集自跋》云：“康熙甲申，沈心斋先生涵，视学闽中，于其署作亭，植松竹梅，颜曰友清轩。乾隆庚子，朱竹君先生（筠）复构补松精舍，多士人致一石，镌名其上，颜曰三百三十有三士亭，并为之记。山左有门，别有蕉林，径通东北隅，构亭曰不炎之亭，名其林曰叶林。嘉庆丙子，汪雨园先生（润之），属太仓王子若茂才（应绶）作图，存署中。道光初年失去，庚子徐松龛（继畲）偶得之，归于吴崧甫学使（钟骏）。暑热假观，题句，并记其颠末如此。”辛亥改革后，学署为陆军测绘局，近又由刘景屏运使购作存古学校。椎揭旧碑寄示，则嘉庆九年，析津邵自昌视学时，重刊竹君先生旧记，并记缘起，略云：“向闻福建学署，有三百三十有三士亭。余来此，则额为补石亭。及问学使钱云岩学士，乃知前亭为风败，学士新之，求原额谓已毁，又以增补山石，遂改题。然旧额不睹，良为怅然。越数日偶检丛积，忽焉遇之，整之为还故处。竹君先生有记，勒巨石上。石理粗，剥落不可读，同游秀水郑君师愈曾录其文云：‘余奉命来福建，科试福、延平、汀、邵武、建宁五府士既毕，旋福州试院，实当庚子之夏。余北人，不胜此间之暑也。暇日于其西偏隙处构小亭。诸生闻之争来，人致一石，刻名其上，凡九府二州五十八县及于海外咸具，刻名者至三百余人。因名其山上之亭曰三百三十有三士亭。面亭浚池，清泉氵翁然而出，因名其泉曰养亨泉。《易》曰：山下出泉。言泉之蒙者，必养而后亨也。山之左有门，别为蕉林，林可高五丈余，百年物矣。余辟其口而得径，通东北隅，亦构小亭，可逃此间之暑，因名其亭曰不炎之亭，而名其林曰叶林。昔唐韩先生除鳄氵鸡之潭，而潮人知学；柳先生作永州《小石城山》诸记，而南人得所指授，为文章有法度。余视此窃内愧焉，而有托于此者，抑以志吾南来与诸生相遭之迹，如是而已。亭既成，当去此，而代余者为余弟石君，亭之石有主者矣。诸生脱不忘余，识余言而勉劝为学，以学此山也。乾隆四十有五年，岁次庚子，冬十月十日，大兴朱筠记。’冬窗无事，赋长句二十韵寄题云：‘少人多石传楚南，山如碧玉攒为。谁知东越富石友，卓立三百三十三。想经女娲手所链，周天度数原相参。只除如来卅二相，悉落下界来同宠。若令对影成三人，一一如彼月印潭。千山（山名）峰与千人石，坐此多士差能堪。若令读经分刚日，《尚书》廿八篇先探。《毛诗》三百篇有五，人手一篇毋多谈。三千二百四十卷，全部正史虽渊涵。若令柔日更分读，十卷而俭人开函。荔支各啖三百颗，珍珠十万倾筠篮。奉橘若只三百枚，向隅多恐食不甘。竹君傥有竹千亩，人分三亩天蔚蓝。石君傥有万石亭，三十取一排层甚。吾乡水石略可数，奇礓郁林<谷牙>且<谷含>。吟台光禄已官廨，芙蓉别岛犹双骖。颇闻此亭落人手，巧偷豪夺纷负担。未知散失剩几许，愿君爱护防耽耽。’”此作专求刻画数目，虽蒙算博士之诮，所不恤矣。

七、前人诗文集已有刊本者，若其本出于自定，则集外之作皆其所不欲存，后人即不必更为掇拾，掇拾之转失其自行割弃之意。若其集本非自定，则有所掇拾，未必其非遗珠也。《圭诗录》一册，非吴子亻先生所自定，丁威起（震）拾其集外之作数十首，中数首有谢麟伯（维藩）评语。余索而观之，似皆不及已刊者之善。其《次韵马八》、《夜雨喜晴》、《雨后》三诗，评云：“清刚雄厚，可谓尽杜陵之能事。”未见其允。《听雨不寐重有作》二首云：“羽书飞不到咸阳，积雨军门秋夜长。险极早闻防地震，（闻秦中淫雨日久必地震。）寇穷今始信天亡。一川水曲堪凭险，万灶烟寒待馈粮。刁斗无声铃柝静，自翻锦带拂干将。”“天时人事两无因，推挽徘徊客思新。云气蒸衣秋似夏，水光入帐夜疑晨。堇荼不改周原无，苜蓿空余汉苑春。欲唤烛龙衔火去，一从泾渭照流民。”评云：“情景逼真。”似尚不如《苦雨》第二首前四句，云：“不惜银河水，天心急洗兵。烟中秦树暗，树杪渭川明。”“寇穷”句、“一川”句、“天时”二句，均有语病也。《复雨》一首云：“膏腴渭北成荒远，飒爽秋中变噎阴。追忆往时乡国恨，几番淫雨阵云深。江城比屋岩墙覆，村社连宵戍鼓。此日王师无羽翼，恰教秦越镇关心。”评云：“‘秦越’字略嫌有意绾合，转不苍浑。”则道着诗中痛痒处矣。圭因改作二句云：“此日王师阻重险，凄凉百里待援心。”第七句已妥善，“凄凉”四字尚嫌重滞。

八、赵叔（之谦），会稽人，为潘伯寅尚书所推服。阅其《诗剩》一册，摘录警句云：“塔形危处涌，树态老中憨。”《画梅》云：“老干槎牙酒气魄，疏花圆满鹤精神。”“形”字滞相。

九、周彦升壬寅入都，有诗云：“澍雨经年不入城，黄沙无税满瑶京。莫贪良夜频相遇，更恐官司禁月明。”此诗殆托讽国家无物不税，恐月光无税，亦将被禁矣。然意稍晦。张广雅诗“寒烟去雁穷怀抱”，两用范希文词《苏幕遮》，云：“秋色连波，波上寒烟翠。”前已略话之。然欧阳永叔所呼为“穷塞主”者，实指《渔家傲》词，其云“塞下秋来风景异，衡阳雁去无留意”云云，颇述边镇之苦也。又“危栏烟柳夕阳迟”，用辛幼安《摸鱼儿》词“休去倚危栏，斜阳正在，烟柳断肠处”句，前皆未指出。

一○、汉阳黄小鲁兵备（嗣东），有《讠燕集崇府山楼，送张雨珊归长沙，陈伯严归南昌，以采菊东篱下悠然见南山为韵，分得见字，赋呈石遗》云：“衡庐各千仞，沧桑阅万变。人生醉非梦，道穷节乃见。维时岁乙巳，陆沈挽江甸。孤注倚寇老，粤楚妪歌遍。陟彼崇福山，觞咏接瑶燕。仰窥星可数，俯视江如练。乾坤一草庐，林亭若驿传。长啸餐落英，觥觥集群彦。武夷老经师，行厨罗珍馔。盍簪朋不速，投辖客争羡。睥睨数千载，咳唾十万卷。手无寸铁持，兴酣骋白战。孤唳辽天鹤，（谓李文石观察。）依人南楼燕。（谓陈士可博士。）蜀市无白头，（陈白完太守年最少。）匡山有真面。七子尽湘累，一经传楚[口彦]。兹会十三人，儒冠世所贱。闭门造轨辙，披襟杂狂狷。众芳岂不美？故人更恋恋。张侯孝友家，陈子湖海选。岳岳两人豪，琐琐在姻眷。加餐须努力，不朽名山饯。”崇福山在武昌城南隅，上有霭园，为小鲁别业，伯严、实甫至武昌，皆舍馆焉。实甫所以有《霭园诗事》之刻也。雨珊为张野秋尚书兄，小鲁姻亲。时以广雅督部争回粤汉铁路，诸君至鄂，商议承接兴办。是日群集霭园，为文字饮。余亦携酒馔宴诸君，遂合席焉。余诗所谓“送别登高沾白露，合尊促席借黄花。群公冠盖多三楚，行省车书各一家”者也。故小鲁此诗，俨以余为东道主人。然是集为送张陈二人还乡，首句从衡庐说起，可谓开门见山。“沧桑”、“陆沈”、“驿传”、“轨辙”，皆就铁路寓意，“练”、“长”、“彦”三韵最胜。文石，奉天人；士可，鄂人，方依陶斋抚部。“燕”韵雅切。

一一、余旧寓上斜街小秀野草堂，高林丛杂，夜色最佳，仁先绝爱之。有怀余绝句云：“佳节从来忆兄弟，中年恨事更相参。何生重倚斜街月，酒后论诗说木庵？”不曰何年何时何宵，而曰“何生”，沈痛极矣。余甚爱苏堪二绝句写夜色者，《二十夜待月》云：“峰明月未上，流碧满庭除。空山独吟人，百虫来和余。”“夜色不可画，画之以残月。幽人偶一见，复随清景没。”仁先残句尚有可摘。如《斋旧藏莫愁小像》云：“一湖春水干何事？九月砧声惊早寒。家世凄迷传故国，芳情零落付词坛。”《退省庵》云：“人生哀乐无穷事，一水何能遣此狂。”《感怀祖德》云：“长歌明发篇，浩叹京国年。”《冬怀》云：“病木发狂花，弹指生意了。”

一二、竹坡先生诗屡言西山花开之盛，如“枫叶宜夕阳，梨花宜明月”，又“依山寺古惟存塔，隔水村遥但见花”，又“涧远微闻水，山空但见花”，又“月下梨花开，花下酒人坐”，又“花气爰春山”、“花林月上影如烟”，读之使人神往。惜几次往游，皆在夏秋时。

一三、余识印伯且二十年，同客武昌者十年，而罕见其所为诗。《诗话》前编仅录其《修禊作》一首。近得其弟子程穆庵所印《塞向老人遗诗二十首》，有《答洛生七弟汴梁见怀十首，兼怀桂生豫生陈生并序》云：“洛生七弟书来，言辛亥岁秋后与桂生八弟会于汴梁。赋时见怀，以‘那知风雨夜，复此对床眠’为韵，依韵报之云：‘别难序遽更，书阻愁无那。江湖彻关塞，天地入兵火。一炬岂由人，百罹逝逢我。冥行安得涂？枝梧自右左。避兵古亦有，蹈地奚择可。蹙蹙侥仰间，临皋付危坐。’‘昔别记何许？庭叶初辞枝。袖中故人书，迟尔还山期。酌酒双玉龛，侑以闲山诗。念尔贤隐庄，水竹司娱嬉。（洛生卜葬叔父母于信阳山中，地名贤隐，颇饶水竹。）山中难久留，岁晚情凄其。一别成四愁，当前宁预知。’‘披襟同庶人，楚客夸雄风。秋飚动七泽，激荡兰台宫。锵锵金铁鸣，烧壁蒸天红。潭窟舞支祁，柱维触共工。楼船不可济，横锁江流中。鹄矶万雷霆，危堞支秋逢。萧萧闭环堵，霜叶围书丛。延喘旦复夕，饥冻余秃翁。’‘檐角扌耆夜霜，硝丸堕如雨。颇赖近社安，彻宵听更鼓。（武昌城中保安社比户醵钱鸠丁，每夕柝声绕舍不绝，枪炮声亦不绝，横飞迭落，幸未穿屋而下。闻柝则知近街中尚无警，又一夕苟免也。）十口合髦悼，（老母八十一岁，幼孙芝苗七岁。）食息且栋宇。脱衣易升斗，盐薪亦悉数。稍储旬日粮，余事委聋瞽。枵中残字在，扪腹馁自煮。’‘严城数讠谍，鱼雁无凭藉。百日断消息，沈沈井中夜。画江限衣带，南北备无罅。远念梁宋游，阻兵安税驾？孰谓舍弟来？相望仅一舍。信使梗连营，此情足哀诧。知状岁已迁，回省泪余泻。（桂生弟去年九月中从北军幕府来，曾驻萧家港者旬日。尔时江汉分堑，一纸莫传，但闻之道路，略知老兄在围城中，举家未出走耳。今春书来，乃具道之。’）‘闭塞知成冬，天道罔不复。江春度梅柳，渐喜通书牍。生存几亲旧，慰问逮幽独。颓龄人阅世，往迹岸为谷。诸弟审所在，观颖各寄躅。老去歌急难，看云泪相续。得报归陆浑，敢望守杜曲。何时会江陵，言就草堂宿。’‘同谷饥拾橡，哀歌怀弟妹。诗称吾家事，奔窜未忍废。躭吟亦何苦，漫与寄忧忾。他乡各异县，时运迭更代。宦学本无殖，漂荡复谁怼？稍觊争息，书册二赢载。略缀菰中笔，学种东坡菜。四海吾子由，白发晚相对。’‘庸敬以吾长，肩随联雁行。于今五兄弟，各瘦何人强？豫也来自申，同我奉高堂。（豫生九弟与余同有老母，顷来游武汉间）。陈也同兄居，（陈生十弟，从洛生居汴中。）桂也方北翔。（桂生在京师。）手附黄耳书，心知白眉良。玉山亦何有？璞稿余荒凉。聊从漉葛巾，劣许穿藜床。”浣花归无堂，阳羡居无田。岁岁篱下奇，矧兹燕幕悬。闻君说贤隐，丙舍依牛眠。山邻颇愿朴，水木尤静娟。旁舍种梗秫，可冀营数椽。曩爱何信阳，出手《明月篇》。有斐追初唐，秀夺徐李边。退居所结庐，想像带林泉。诛茅庾就宋，或者宿昔缘。对老不任耕，课读能勉[A11A]。宗文遣树栅，信行水联。庶吟下氵巽获，与子安余年。’”十首中多用少陵诗事，以情景同也。第七首未录。印伯奉九旬老母困围城中，年余方得拔出。视少陵之孤身逃匿长安大云寺，（本杜园粱氏说。）半岁遂奔行在者，危苦且过之矣。第六首“躅”韵，少陵有《远怀舍弟颖观》等诗也。“何时会江陵”句，用舍弟观赴蓝田取妻子到江陵事恰切。他如《辛亥嘉平得穆庵书，赋答并寄十发翁》句云：“长路尚迂花石戍，全家拟向翠微峰。”《奉答十发翁兼酬穆庵寄和之作》句云：“友于花鸟扶斑白，天性山林远鼎钟。”皆工于用事。

一四、戊戌余客武昌，始识宁乡程子大，词翰缤纷，楚艳之侈也。梁节庵乃语余：“君未识其长兄伯翰乎？根柢深醇，华实兼茂，惜其亡久矣。”后十有八年，乃得读伯翰之诗古文词，及子大所为行状。伯翰讳颂藩，号叶，同治癸酉科拔贡，朝考第一，以七品小京官分户部。其学始浸淫于晋、宋、齐、梁，其继泛滥乎经史，其归湛潜乎宋儒性理之言。迹其先后文章之涂轨，以至立身行己，入官之小用小效，与岭南朱九江（次琦）如出一辙。其文之最著者为《释用》、《释诲》、《知困轩记》、《再与张冶秋书》。诗多《选》体，如《旅夜读书有述寄诸弟》云：“少小苦失学，悠悠遂中年。经训昧率循，文辞蝉嫣。桃李非不妍，飘忽随风烟。松柏秉冬心，岁寒柯叶全。所以古达人，闻道甘忽焉。白日不我贷，浮薄送华颠。嗟余悔之晚，陈箧如扣。重以生事迫，忧虞日相煎。回思家塾中，青灯几榻联。此境我不再，群季无弃捐，长吟表衷曲，目断西南天。”此诗所谓志士多苦心矣。《梁编修鼎芬以言事去官，归广东，濒行赠》诗云：“入谷圣者叹，栖苴大雅忧。王霸共棉暧，乾坤遂沈浮。披腹叫阊阖，拂衣归林邱。富贵亦何有？风云不相求。亮哉岁寒节，一旬争千秋。乡国波涛深，贾胡腥膻稠。永言根柢洁，毋婴面口柔。重峦养玉气，清渊淬吴钩。再出昌华风，终穷归鲁叟。霜威飒京洛，长亭西日遒。世局多苍茫，大道无阻修。勉旃天地心，寄讯楚粤邮。”节庵酬诗云：“介节今无似，新诗我所兄。一官常隐市，余子各倾城。读罢惟长啸，愁来惯独行。胸中拄铁石，不敢负深盟。”又《题伯翰遗诗》云：“独夜荒江老屋居，此诗尚在此人无。定知涕泪无乾日，梦里相逢一慰予。”又《赠子大追忆伯翰》云：“二十年时绿鬓间，贤兄传状待修删。凤麟落世嗟无命，虎豹欺人竟在关。四印信为山谷友，万人难赎少游还。惭余视息堪泥滓，尚忆初逢《瘗鹤》山。”读诸诗，可以见二人相契之情矣。伯翰近体，亦偶作中、晚以后语，如云：“杜门轮有角，敲句月生棱。”《题画》云：“此手黄筌似，回身碧玉猜。”若《典衣》云：“典衣不忍别，袖墨十年痕。羁旅况相恤。冰霜定客魂。敢忘慈母线，不识富儿门。忽作大裘想，弥天万族温。”则学杜矣。

一五、往者李亦元每自誉其诗，命自举得意之作，诵一绝句云：“□□重逢又十年，云门风物尚依然。杨花瘦尽桃花落，开到酴醵更可怜。”自言其乡云门寺旁，郑氏有三女，皆有色。长者嫁一兵，次嫁贾人，先死，三者尤艳。感而题壁，属余必载之《诗话》。欧阳君重曰：“此尚不及为我题《吴楚两生图》者。”诗云：“京兆相逢侠少场，吴生落拓楚生狂。短衣匹马横门道，一试郊原春草长。”余曰：“吴生”句正好与“杨花”句作对，君重却占便宜了，楚生即君重也。亦元有《挽陈右铭抚部联句》，甚长，末二句云：“被放行吟，抗疏犹争鹦鹉梦；空山落日，吞声再拜杜鹃魂。”实则只此四语足矣。

一六、苏堪在日本有诗题曰《决壁施窗，豁然见海，名之曰无闷》。君重甚推其制题之善。余曰：“陈简斋诗亦有题曰《开壁置窗》，《命曰远轩》。”诗系五古一首，又叠韵二首。余有《萧闲堂》五言长律三百韵。苏堪告余，米襄阳集中亦有《萧闲堂诗》。二事皆偶然相类耳。

一七、文人有文人见解，以之论史，要不足以服古人者。曹君直《读吴志》句云：“青盖早知归晋室，白衣应悔取荆州。”支对非不工，然英雄攻取，岂能以后来之归晋室而当时遂不取荆州哉？又《吊张世杰》云：“歌声已唱青山转，天意难回白雁谣。遗恨压山山下水，不能化作浙江潮。”南宋亡时，浙江潮固三日不至，然江潮即至，蒙古兵遂不渡哉？

一八、诗语有俯拾即是、不取诸邻者。苏堪有句云：“我倦不能寝，鸡鸣真欲啼。”“鸡鸣”即鸡啼，而重读“啼”字，则“鸣”无哭义，“啼”有哭义矣。

一九、南昌熊艾畦（冰）有《春雨怀绍唐诗御》云：“春城三月暮，一雨不知寒。旧对贤人酒，新裁处士冠。”极似《渔洋诗话》中佳句。

二○、近多未澈面人，而投诗为贽，或推许太过，非所敢居；或期望之殷，非仆所愿受者。积之既夥，择其雅驯者，录一二以报盛意。高州朱振基，庵门人也，赠七言古一首、七言律四首。七古云：“海内诗人陈石遗，生平论诗能发微。选诗清窈兼瑰奇，间亦兼及自家诗。冒昧赠诗何语宜，春晴百丈垂游丝。游丝著处无丑枝，吾生岭南雅声希。前后七子弦辍徽，海角见星（见星庐，高州前辈之卓者，为后七子之一。）攀仰迟。中州文献况未窥，瞽者伥伥其何之？间有长吟秋士悲，判行万里来京师。十千买得《庸言》归，熊蹯将食不待而。径欲行嚼无威仪，归案未坐先呼妃。倾动四座多惊移，摩肩擘手观所披。手与目争纸欲撕，食竟脍炙甘分贻。说肉品味脆且肥，每拈一义动解颐。半生扪烛今知非，此是元音那复疑，熟读深思当自知。”“仪”韵、“撕”韵，可以由此学昌黎。江亢虎有数绝句见赠，其一云：“金元故事讨丛残，文字因缘岂等闲。我赞一辞唐突否？石遗诗骨似遗山。（公熟全无故事，多所撰述。”）后始相见于江亭。旌德吕学沅有《奉题日本松平康国先生诗草》云：“宝瑟遥弹颤急声，老怀尊酒怕啼莺。扬州误会樊川恨，一卷《阴符》寡姓名。”吕生诗学玉溪也。此外尚有合肥李国柱，字晓耘；南康赖筹，字潇侯，皆年少勤于学诗者。



●卷二三

一、锺伯敬、谭友夏共选《古诗归》、《唐诗归》，风行一时，几于家弦户诵。盖承前后七子肥鱼大肉之后，所选唐诗，专取清瘦淡远一路。其人人所读，若李太白之《古风》，杜少陵之《秋兴》、《诸将》，皆不入选，所谓厌刍豢、思螺蛤也。惟锺谭于诗学，虽不甚浅，他学问实未有得，故说诗既不能触处洞然，自不能抛砖落地，往往有“说不得”、“不可解”等评语，内实模糊影响，外则以艰深文固陋也。张九龄《湖口望庐山瀑布泉》云：“天清风雨闻。”谭云：“瀑布诗此是绝唱矣。进此一想，则有可知不可言之妙。”夫天清本不应有风雨，而闻风雨，自是瀑布，有何不可言之妙？徐安贞《闻邻家理》《筝》云：“北斗横天夜欲阑，愁人倚月思无端。忽闻画阁秦筝响，知是邻家赵女弹。曲成虚忆青蛾敛，调急应怜玉指寒。银锁重关听未辟，不如眠去梦中看。”锺云：“末七字写出邻家理筝之神。‘眠’、‘梦’奇矣，忽下一‘看’字，尤奇。”此诗本一至无聊之作，由闻想到看而已，何奇与尤奇之有？因其弹之善，想其青蛾必敛、玉指必寒，然皆不得见也，只有眠去梦中，或可看到。锺谓写理筝之神，是谓理筝者眠，理筝者梦笑，又谁看之乎？宋之间《洞庭湖》云：“地尽天水合。”锺云：“妙在不说出‘广’字。”案言洞庭之广，即用“广”字，自不见工夫，若既言“地尽天水合”，自无须更说“广”字。王维《酬张少府》云：“君问穷通理，渔歌入浦深。”锺云：“透悟说不出。”夫问穷通而付诸入浦渔歌，且益以“深”字，即理乱不知，黜陟不闻，入山必深，入林必密之理，并不识所谓穷通也，有何说不出？《汉江临汛》云：“江流天地外。”锺云：“真境说不得。”此说江之宽、江之永，若天地不能限制耳，有何说不得？《晚春严少尹与诸公见过》云：“鹊乳先春草，莺啼过落花。”锺云：“‘先’字、‘过’字，幻妙之甚。”谭云：“‘过’字尤不可思议。”案此言草未青而鹊已乳，花已落而莺方啼耳，有何幻妙，有何不可思议？孟浩然《京还赠张维》云：“早朝非晚起，束带异抽簪。因向智者说，游鱼思旧潭。”锺云：“‘说’字深，妙在是说不得。”案晚起抽簪之乐，犹游鱼以旧潭为乐，故思之，故向智者说之，何以说不得？王昌龄《听流人水调子》云：“孤舟微月对枫林，分付鸣筝与客心。”锺云：‘分付’字、‘与’字说出鸣筝之情，却解不出。”案此说孤舟微月对枫林情景，写入鸣筝，与感入客心，故曰‘分付’，并非说出鸣筝之情也，何以解不得？崔国辅《丽人曲》云：“红颜称绝代，欲并真无侣。独有镜中人，由来自相许。”锺云：“镜中人，何人也？一想便得，又想不得。”案何以想不得？李白《月下独酌》云：“天若不爱酒，酒星不在天。地若不爱酒，地应无酒泉。”锺云：“即《大东》织女、牵牛、启明、长庚、天毕、南箕、北斗意，妙在实求不得。”案既知即《大东》意是矣，又何实求不实求之有？《独坐敬亭山》云：“众鸟高飞尽，孤云独去闲。相看两不厌，只有敬亭山。”锺云：“说出矣，说不出。”案题是“独坐”，诗只二十字，尚要写独坐情景，敬亭山之好处即于独坐不厌中传之，益以山亦不厌白之独坐，更写出山之好处，直如太白之为人矣，尚谓之说不出乎？谢玄晖“兹山亘百里”一首凡一百字，未能写出山之特别处，转觉辞费矣。杜甫《北征》云：“瘦妻面复光。”锺云：“五字解不得，想得出。”案上二句乃“粉黛亦解苞，衿稍罗列”，则此时之妻面虽瘦而有喜色，自应现出光采，即在州时所盼望之“双照泪痕乾”也，并不难解。《陪王使君晦日泛江，就黄家亭子》云：“山豁何时断？江平不肯流。稍知花改岸，始验鸟随舟。”锺云：“写舟行奇幻入神。”案此四句写景之妙，心中实有体验，笔下实有工夫，非奇幻之谓也。盖江平水缓，泛舟不觉其流，忽见有山豁然乃觉之。于是视其岸，而岸改矣。何以知之？岸上之花改也。仰观其鸟，而鸟不改，始悟舟行鸟飞相随之故，而其实皆江平疑不肯流误之也。此诗之妙，全在第二句点出眼睛。反之，江最不平最肯流者，无如《放船》一首云：“送客苍溪县，山寒雨不开。直愁骑马滑，故作放船回。青惜峰峦过，黄知橘柚来。江流大自在，坐稳兴悠哉。”此首最妙在第三联，写下水船其去如箭之状。亦借两岸之峰峦、橘柚形容之，工夫在一写过去，一写未来。过去者初未留神，迨见有一片青苍之色，始想是峰峦，而惜其已过矣；于是留神未来者，又见远远一片黄色。揣想之，知其为橘柚也。然此首直说易解，非如前首于不流中说流也。“改岸”之“改”，从《左传》“服改矣”来。“改岸”“随舟”，又从佛家“舟行岸行”之说来。《后游》云：“江山如有待，花柳更无私。”锺云：“‘无私’二字解不得，有至理。”《江亭》云：“寂寂春将晚，欣欣物目私。”锺云：“自私无私，各有其妙、传不出。”均此春物，而忽言“无私”，忽言“自私”，宜敬伯之解不得、传不出也。不思江山何待，即待此花柳等物，为之点缀。前此经过秋冬，摇落闭垫，黯然无色，一旦春来，烂熳者行将至矣，故言待也。“万木无声待雨来”之“待”亦此意。花柳得气而生，各效其红紫青绿之色，以妆点江山，虽欲闭而不发，花柳不能自主也；使卷而藏之，花柳亦不愿也，供人把玩，供人攀折，真可谓无私矣。然凡物之各尽其能事而不遗余力者，皆由自私来也。桃之或红或白，李之白，杏之红，柳之长条细叶，各有独到之处。花柳无知则已，使其有知，必阴喜自负，汲汲然上承雨露风日，下吸土膏泉脉，以增高而继长，故逢春倾阳，皆有欣欣向荣之意。由是能自立者，各有以自见。人之寻花问柳，于花柳实有荣焉。在花柳只知自私，在人则但见其无私。不自私无以为无私也。《船下夔州郭宿，雨湿不得上岸，别王十二判官》云：“依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含凄觉汝贤。”锺云：“忽说月，才是宿雨。”又云：“妙在‘悬’字，是说雨后。”又云：“钟言湿又言云外，作何解？”案此首明明白白，只须顺序说下。如锺说，以为雨后出月，才是宿雨，则雨已止矣，试问风何以又起，雨何以又悬，江何以又鸣乎？须知首二句是说船下夔州郭，天晚停宿，并未雨。石濑上月尚娟娟，须臾而风起春灯乱矣，须臾而雨急江鸣矣。蜀江岸峻，雨下如绠縻，篷底听之，知江之鸣，由雨之悬也。明晨雨止，寺钟鸣，以关心天气人间之，觉钟声不如寻常响亮，似从云外来，被湿云裹住，则知天未大晴。推篷起视，雨湿不得上岸矣。末三句说不上岸别王判官。若昨夜已雨晴月出，不但江雨不应鸣，晨钟亦不应湿。有“晨钟”一句点明时候，知此诗作于此晨。雨乃昨夜之雨，非昨日之雨；月乃雨前之月，非雨后之月矣。诗之可当日历如此。《中宵》云：“西合百寻余，中宵步绮疏。飞星过水白，落月动沙虚。”谭云：“‘过’字妙，‘白’字更妙。每见飞星而不能咏，于此始服。”案题系《中宵》，诗中又说明月落，飞星于此时过水，故倍觉其白，不然且月明星稀矣。首句言“西阁百寻”，故能见“飞星过水”，拖晕甚长，不然地窄天小，飞星且见首不见尾矣。《漫成二首》云：“野日荒荒白，江流泯泯清。”锺云：“每叠字皆用得不可解，妙。”案水之有波澜者，必不能清，“不尽长江滚滚来”是也。“泯泯”者波浪灭没，大有江平不肯流之意，安得不清？伯敬钝根人，故说诗蒙头盖脸如此。乃强作解事，负一时盛名，可异已。

二、然锺谭评诗亦有甚当者。如高适《除夜》云：“旅馆寒灯独不眠，客心何事转凄然？故乡今夜思千里，霜鬓明朝又一年。”谭云：“故乡亲友思千里外人霜鬓，其悲无穷。若两句开说，便索然矣。”锺云：“谭此解从‘陟岵’、‘陟屺’诗中看出。”又《哭单父梁少府》云：“开箧泪沾臆，见君前日书。夜台犹寂寞，疑是子云层。”锺云：“‘夜台无李白，沽酒与何人’，是为自家死后占地步。‘夜台犹寂寞’二句，是为他人死后占地步。然太白谑浪，达夫语凄感。”杜甫《月夜》云：“今夜州月，闰中只独看。遥怜小儿女，未解忆长安。”谭云“‘遍插茱萸少一人’、‘霜鬓明朝又一年’，皆客中人遥想家中相忆之词，已难堪矣。此又想其未解忆，又是客中一种愁苦。”杜审言《春日京中有怀》云：“今年游寓独游秦，愁思看春不当春。”锺云：“比‘今春花鸟作边愁’妙些。”又诗末联云：“奇语洛城风日道，明年春色倍还人。”锺云：“七言律结法如此活露者，可救滞滥之病。”储光羲《同王十三维偶然作》云：“顾望浮云阴，往往误伤苗。”锺云：“读此，觉老杜‘仰面贪看鸟，回头错应人’语轻些。”王维《纳凉》云：“乔木万余株，清流贯其中。”锺云：“好笔端似《水经注》。”《送丘为落第归江东》云：“五湖三亩宅，万里一归人。”锺云：“似刘长卿。”案长卿专学王维此种句，非维似长卿也。孟浩然《宿建德江》云：“野旷天低树，江清月近人。”锺云：“二语似杜。”高适《重阳》云：“百年将半仕三已，五亩就荒天一涯。”锺云：“悲壮深老，意法俱妙。”案世传达夫年五十始学为诗，此诗明云百年将半，尚未五十也，而诗之苍老已如此。岑参《送颜少府》云：“爱客多酒债，罢官无俸钱。”谭云：“看他对待流走之趣。”李白《春思》云：“春风不相识，何事入罗帏？”锺云：“比‘小开骂春风’老成些。”《月下独酌》云：“但得醉中趣，勿为醒者传。”谭云：“‘但得琴中趣，勿劳弦上声’，传琴酒之趣。但以含蓄不做破不说破为妙。”王昌龄《失题》云：“一人计不用，万里空萧条。”谭云：“高达夫‘惆怅孙吴事，归来独闭门’，妙在闷气不言。此诗‘一人’云云妙在开口明怨。”高适《蓟中作》又云：“岂无安边书，诸将已承恩。”锺云：“‘欲言塞下事，天子不召见’，归咎于君；‘岂无’云云，归咎于臣。同一忧感，不若此语得体，激切温厚。”《赋得还山吟送沈四山人》云：“眠时忆问醒时事，梦魂可以相周旋。”谭云：“‘梦魂可以相周旋’、‘知君以此忘帝力’、‘我公不以为是非’，皆以此一种句法妙绝今古，当看其用笔老处。”杜甫《送重表侄王水评事使南海》云：“秦王时在坐，真气惊户牖。”谭云：“‘真气到林薮’、‘真气惊户牖’，一幽一爽。”案“烟月资清真”，“真”字亦此意。《戏题韦偃为双松图歌》云“韦侯韦侯数相见，我有一疋好东绢。重之不减锦绣段，已令拂拭光浚乱，请公放笔为直干。”谭云：“于幽寂后，不妨入此一段老放。若全全是此，则粗硬矣。”《落日》云：“芳菲缘岸圃，樵爨倚滩舟。”锺云：“‘稍知花改岸’云云，‘青惜峰峦过’云云，此舟行幽境。此二语舟泊幽境。”《滚西寒望》云：“水色含群动，朝光切太虚。”锺云：“‘檐鹊晨光起，小雨晨光内’，晓景之细而幽者。‘水色’云云，晓景之大而幽者，皆体物观理之言。”

三、诗贵风骨，然亦要有色泽，但非寻常脂粉耳；亦要有雕刻，但非寻常斧凿耳。有花卉之色泽，有山水之色泽，有彝鼎图书种种之色泽。王右丞金碧楼台山水也；陈后山淡淡靛青峦头耳；黄山谷则加赭石，时复著色朱砂；陈简斋欲自别于苏黄之外，在花卉中为山茶、蜡梅、山矾；吴波不动，楚山丛碧，李太自足以当之；木叶微脱，石气自青，孟浩然足以当之；空山无人，水流花放，韦苏州足以当之；粉红骇绿，韩退之之诗境也；萦青缭白，柳子厚之诗境也。

四、五律须四十字字字清高，惟初唐至太白为然，老杜则无所不有矣。然自摩诘已然。老杜五律，高调似初唐者，以“国破山河在”一首为最。

五、五律自大历以后，高调者渐少。宋人七律可追唐人，五律罕可诵者。其高者仅至晚唐而止。盖一句只五字，又束于声律对偶，难在结响有余音，易同于排律句调。欲学初唐五律，求之于音节，须求之于用字，音节由用字出也。

六、读何李诗到极浑成处，但觉多为前人所已言。

七、读大复《明月篇》，反覆再四，不知其命意所在，但觉满纸填明月故实耳。但作一明月诗亦未尝不可，渔洋必谓其接迹风人，妙悟从天，则强作解事矣。大复最多月诗，殆必欲为李太白乎？其十四夜、十六夜、十七夜各月诗，刻画题面而已。又《扌寿衣》诗太高华，不称扌寿衣人身分。

八、张枯诗云：“人生只合扬州死，禅智山光好墓田。”元遗山套用其调云：“人生只合梁园死，金水河头好墓田。”“金水”句自不如“禅智山光”之佳。然张诗泛说，元诗有本事也。渔洋知遗山之套张祜句，而《书虞伯生诗后》云：“爱咏君诗当招隐，青山一发是江南。”不知其套用东坡句。东坡《澄迈驿通潮阁》诗云：“杳杳天低鹊没处，青山一发是中原。”伯生诗实明明借用东坡句，故下既云“白头不归神独往”，又云“买鱼沽酒待明月，定是黄州苏子瞻”，义云“图中风景偶相似”。

九、昌黎《寄崔立之》云：“生当耕吾疆，死也埋吾陂。文章自传道，不仗史笔垂。”是丈夫语，足见此老倔强处。夫一部廿四史中人，不知凡几，其虽有名而不称者众矣。人至专靠史传中传名，恐多不在知名之列。否虽史传无名，而可传者自在也。

一○、昌黎《病中赠张十八》诗后半言籍终败而降服，己如黄河，籍如岑头陇，已导之识归处，未免遇于扬己卑人。

一一、每叹东坡《送安失解西归》云：“他年名宦恐不免，今日栖迟安可追？”为透过一层说法，即翻用“早知穷达有命，恨不十年读书”意也。

一二、少陵之“边秋一雁声”、“露从今夜白”，从江淹《别赋》“值秋雁兮飞日，当白露兮下时”，不觉脱化而出。“月是故乡明”，亦翻用谢庄“隔千




里兮共明月”意耳。

一三、诗有四要三弊：骨力坚苍为一要，兴味高妙为一要，才思横溢，句法超逸，各为一要。然骨力坚苍，其弊也窘；才思横溢，其弊也滥；句法超逸，其弊也轻与纤。惟济以兴味高妙则无弊。唐之孟浩然、王摩诘、杜少陵、韦苏州，宋之东坡、荆公、放翁，皆有真兴趣者。孟韦才思，庸有不及时耳。渔洋自夸学王、孟、苏州，则非有真兴趣，而才思骨力亦不足以赴之。

一四、诗最患浅俗。何谓浅？人人能道语是也。何谓俗？人人所喜语是也。

一五、今人作诗，学元白者，视诗太浅，视元白太浅也；学韦柳者，视诗太深，视韦柳太深也；学温李者，只知温李之整丽；学韩苏者，只知韩苏之粗硬。非真知诸家者也。

一六、《复斋漫录》：“东坡言古今七律伟丽之句，永叔一联云：‘苍波万古流不尽，自乌双飞意自闲。’”《苕溪渔隐丛话》遂例举数联，并及东坡“令严钟鼓三更月，野宿貔貅万灶烟”之句。其实此等句，初非难事，古今诗人皆有，举不胜举。东坡独举永叔一联，未为论。若虞伯生之“天连阁道晨留辇，星散周庐夜属橐”，亦所谓伟丽者。

一七、钱牧斋撰《少陵先生年谱》，据《旧唐书》本传“沂沿湘流，游衡山，寓居末阳，啖牛肉白酒，一夕而卒。年五个九”，定是年为大历五年，定《聂未阳以仆阻水，书致酒肉，疗饥荒江。诗得代怀，兴尽本韵，至县呈聂令》一首为杜老绝笔，殊不然也。案杜老绝笔，当在《风疾舟中伏枕书怀》《三十六韵呈湖南亲友》一首。诗中有云：“十暑岷山葛，三霜楚户砧。”自述半生流转处所岁月，最为明了。公《发秦州》诗自注：“乾元二年十二月十一日，自陇右赴成都纪行。”第二首《木皮岭》云：“季冬携童稚，辛苦赴蜀门。”第四首《水会渡》云：“中夜尚未安，微月没已久。”是十二三下半夜之月也。第十二首《成都府》诗有云：“曾城填华屋，季冬树木苍。”又云：“初月出不高。众星尚争光。”是二十五六下半夜之月，是十二月下旬，已到成都也。自乾元二年至大历三年，凡十年，皆在蜀中，所谓“十暑岷山葛”也。公有《大历三年春，白帝城放船出瞿唐峡，久居夔府，将适江陵，漂泊有诗》，凡四十韵。又有《暮春江陵，送马大卿公恩命追赴阙下》诗。至《风疾舟中伏枕书怀》时，巳历三年，皆在楚地，所谓“三霜楚户砧”也。惟此诗中云：“故国悲寒望，群云惨岁阴。水乡霾白屋，枫岸叠青岑。郁郁冬炎瘴，蒙蒙雨滞淫。”是巳届大历五年之冬。又诗中有云：“舟泊常依震，湖平早见参。”是又从湘水上游下至洞庭湖也。其所有《泊岳阳城下》、《登岳阳楼》、《陪裴使君登岳阳楼》诸诗，则来时初至岳州所作，盖《泊岳阳城下》云“图南未可料，变化有鲲鹏”，《陪裴使君》云“敢违渔父问，从此更南征”也。其时为大历三年冬、四年春，盖《泊岳阳城下》云“舟雪洒寒灯”，《陪裴使君》云“雪片丛梅发，春泥百草生”，《宿白沙驿》云“湖外草新青，万象皆舂气”，《湘夫人祠》云“空墙碧水春”，《祠南夕望》云“山鬼迷春竹”，《入乔口》云“落日对春华”，《铜官渚》云“春火更烧山”，《北风（新康江信宿方行》）云“春生南国瘴”也。故自《泊岳阳城下》以至《宿青草湖》、《宿白沙驿》、《湘夫人祠》、《入乔口》、《铜官渚守风》、《望岳》、《入衡州》等篇，皆由北而南之作。自《回棹》，以至《舟中苦热遣怀》、《过南岳入洞庭湖》、《暮秋将归秦留别湖南幕府亲友》、《风疾舟中伏枕书怀》诸篇，为由南而北之作。不然，泊岳阳城下、登岳阳楼巳在大历三年冬、四年春，而五年冬，又至洞庭湖泊舟何耶？《聂耒阳以仆阻水》一首在入衡州以后，回棹以前，杜公何得遽卒耶？耒阳阻水当在大历五年春夏之交，风疾书怀在其冬。其夏舟中苦热，已有“耻以风病辞，胡然泊湘岸”之句，则杜公之卒必在大历六年，而扁舟下荆楚间，竟以寓卒。旅殡岳阳，享年五十九。元稹撰《墓系铭》，言之凿凿，焉有卒于未阳之事耶？

一八、秀水万柘坡（光泰）以能宋诗名，有《柘坡居士集》，然工者实不多。《绿阴》云：“抱影连朝户不开，林光青到纳凉杯。一池倒浸莺簧语，半屋横遮客屐来。”《冷泉亭》云：“松翠遮无路，泉声听在门。”《西湖晚归》云：“舱声饥雁语，马影乱云铺。绀塔南山北，青旗有酒无。”

一九、冬心先生诗工者亦不多。《午亭山村》云：“溪上青山接太行，午亭便是午桥庄。能消裴令生前恨，绣尾鱼今尺二长。”此种诗偶作亦有趣。裴令临终，恨绣尾鱼未长，见《云仙杂记》。浙派诗喜用新僻小典，妆点极工致，其贻讥钉即在此。樊榭亦然。冬心尤以此自喜，此杭州南屏诗社一派也。嘉兴、宁波又不尽然。冬心名句如“消受白莲花世界，风来四面卧当中”、“水明于月宜同梦，树老如人又十年”、“孤竹瘦于尊者相，野云白似道人衣”、“佛烟聚处疑成塔，林雨吹来半杂花”，都从林和靖先生“春水净于僧眼碧，晚山浓似佛头青”等句来也。若“故人笑比庭中树，一日秋风一日疏”，《晋阳遇同乡李叟》云“明朝残树残山外，一吊离宫贺六浑”，《春苔》云“多雨偏三月，无人又一年”，则较觉浑成矣。



●卷二九

一、光绪初年，福州有三狂生，皆林姓，一畏庐，一述庵（崧祁），一某。述菴乙酉举于乡，早卒。《挽林少溪》云：“牵裾惘惘去迟迟，便是人间死别时。箧裹剩将慈母线，扇头留得阿兄诗。龙蛇嫁呃天难问，烽火横江病不知。搔首为君添一恸，可怜生是好男儿。”少溪，畏庐弟，航海死台湾。述菴与畏庐挚交，故痛切若此。《送许莲荪之台湾省亲》句云：“天怜孝子帆无恙，海畏才人浪不狂。一事不才容我倦，万山如箭送君行。”《与郑璧侯》云：“黄金铸胆真如水，白发盈头屡望云。”《花朝东陈绩斋》云：“百岁几人常对酒，千金欲换更无裘。萧萧风雨相如壁，落落乾坤太白楼。”皆雄而隽。《艳体绝句》云：“背人小绾髻丫叉，隔著床帷六幅纱。隐隐衣裳作云气，水晶帘外望梨花。”殊有元微之风味。

二、述菴令子凉生（之夏），军人也，兼文武才。比来深自韬晦，隐于浙帅府参谋者十余载。地有湖山之美，益以出游。闻有诗数千首，未之见也。从干宝处录得数首。《横豆坑》云：“闲客关心处，方隅验废兴。亭倾茅不葺，桥断树为凭。贫产疏防盗，荒城易见僧。斋民元有术，今日亦何曾。”自注：“坑，天台县属。”《归途行乱山中半日》云：“乱峰无结束，磅礴尽南趋。树转初藏寺，泉奔辄碍途。远樵知虎善，新垦见牛劬。一自传刘阮，荒寒閟海隅。”二律极见结构，次首一起却有乱头粗服之致。或传其多振笔直书者，妄也。《登琼台未过桃源洞》云：“琼台南去饭胡麻，云物娟娟仙子家。我自闺中有荆布，不须溪上见桃花。”忽放出道学面孔。干宝与凉生至交，不啻昆季，尝数千里奔赴其病。有《春望怀凉生》云：“江海干重路，云天一片情。相思似春草，到处自然生。”竟是唐贤风味。

三、凉生久寓杭州，所与共为诗者，诸贞壮外，只知有同乡林鼎燮（步瀛）。余与鼎燮初相稔于都门，自以盐官薄宦之江，遂罕得消息。惟四年前，忽忽一晤于西湖，余明日行矣。时余编《近代诗钞》已出版，未得钞鼎燮诗为憾。兹从干宝、谦宣觅得数首，亟录之。《寄怀凉生杭州》云：“逆旅停车夜月凉，年时诗酒有清狂。湖楼犹在波光裹，林树苍苍高过墙。”《同谦宣秀渊集澄澜阁》云：“此阁何妨当作家，群山罨画水交叉。层层屋瓦青依树，簇簇园花馥入茶。屡至难于诗句好，久谈忘却日光斜。旧交散尽新知少，石帚天民各鬓华。”《寒雨旬日未出门》云：“断酒萧纲办饭羹，兼旬积雨废街行。江春犹瘦难舒柳，花信因寒恐病莺。心已忘机从讪笑，诗惟追古不声名。汾沮鄙俭伪牵局，何日龟阴负耒耕？”《自定海奇口口杭州》云：“微官莫疗半生贫，海角闲居负尽春。几树垂杨无赖雨，十年倦翮未归人。阴凝不信关天意，著述相期爱此身。长忆楼台灯火夜，何时重与一杯亲？”《赠干宝》云：“无本于昌黎，未识气先感。吾闻苏干宝，书味长醇醇。去岁诵其诗，蛟龙欲手揽。今夏湖上舟，杯酒见肝胆。作诗本性情，词句谢凿錾。气势任自然，盘硬无不敢。吾荒年且衰，一室废铅椠。子诗成来商，谓我辨精释。问道于青盲，食味嗜昌歜。湖之水溶溶，湖花开菡萏。一笑掉扁舟，诗与远山澹。”句如《次韵林十二谦宣》云：“故人书到吾无事，急递筒开中有诗。”“时对寺门僧坐久，行询邻舍菊开不？”《石浦山游》云：“山南山北春光好，桃花李花随意开。”又云：“山形到处虽有异，真意在静语可赅。山游山游得山意，四时不碍矧春回。”以上皆有静者机，故是诗人之诗。《除夕感言》云：“边云如墨压滇城，（英法议采七府矿产。）万户犹闻爆竹声。乡谊每从为客挚，年光紧向此宵更。劳生悔不同樵牧，薄宦何堪问姓名。笑指陌头萦拂草，也随名卉共春争。”能于“一年将尽夜，万里未归人”外，别抒悲慨。

四、癸亥、甲子间，数至厦门，所识诗人以周墨史（殿薰）、黄雁汀（翰）称最。尝招游万石岩，水石树木，远胜虎溪鹿洞，余纪以五古十六韵。雁汀和作云：“鹭岛乏名区，幽岩但一二。生是懒散人，游踪亦罕至。先生今后山，魏寇业请肄。经年莅此邦，趋谒今始遂。逢迎上万石，载酒因问字。是晨秋风厉，飒飒雨沾袂。山灵欣杖履，午霁相献媚。中岩在咫尺，松榕晚逾翠。拾级穿林入，泉石倍清致。追随到太平，延平挟册地。当时百恶战，涉想犹心悸。侥视万瓦间，拔易纷几帜。衤任席何年登？岩壑偶然奇。瑶章贲隔日，洛诵不忍置。鸾音引蟀吟，老去乏才思。执蛰勉成章，请益从此始。”

五、墨史和作云：“厦岛山皆拔海出，剥尽皮肤见山骨。就中山石何处多？万石岩前罗万笏。我从黄石几来游，据石当关相出驼。（曾与雁汀仿施鸿葆夺关事。）兹游添得老诗人，万石低头一石凸。此石乃自太古遣，锻链功深光发越。早闻踪迹遍寰区，五岳归来脱布袜。不嫌此地山如拳，翻爱兹岩颇突兀。相逢一笑订石交，历险探幽穷洞窟。忽到延平读书处，怀古幽情触石发。不周天柱有时崩，太平古刹犹崔奉。划然长啸山谷鸣，掷地石声久未歇。更有王郎（谓孝泉）斫地歌，苫恨山石时见伐。呜乎厦岛山皆拔海出，海岛山根万仞没。奇石奇才沦海滨，安得诗人一一为扬挖？”此诗以余号石遗，遂炼成一块五色石，仍以掷地作石声，还赠此诗。雁汀哲嗣锌字儆民，亦有一律云：“山灵如素识，喜听足音来。撰杖从先辈，谈诗无弃才。乱云时作雨，顽石不容苔。无限兴亡事，苍茫付劫灰。”

六、今年避兵，又至厦门。墨史馆余于镇南关外一公廨，有花木之胜，门对鸿山，山上刺桐，经冬犹苍翠，卧斋中望之，恍如吾家皆山楼之对乌石山也。墨史先以诗至，句句雅切，遂更唱迭和，几成一集。墨史诗云：“乐安悬榻待周璆，（夏间有至省之约。）愧我愆期负九秋。今日真成反宾主，重歌《杖杜》肯来游。”“大难逅邂岁寒时，栖息休嫌屈一枝。预种梅花待高士，（堂边老梅数株，先生故喜居此。）安排纸帐乞新诗。”“净土宁无一片存？鹭门旧号小桃源。庞公此日携家至，合便更名小鹿门。”余亟次韵云：“交驰函电捧荆璆，小别情怀恰隔秋。此是望门投止日，却疑会合上文游。”“差胜燖汤剪纸时，南飞众鸟得安枝。翻于宾至如归后，东道先来七字诗。”“松菊故园闻幸存，平安日报盼源源。皆山楼与黄楼近，惭愧当年通德门。”雁汀次韵云：“渴思玉趾步呜谬，盼断蒹葭倏一秋。邂逅相逢忘慰藉，转欣杖履得从游。”“避地重来益感时，蓬蒿径乏碧梧枝。高冈虽好无鸣凤，慨诵青衿学校诗。（丈方辞厦门大学讲席。”）“大雅于今归独存，时贤麇至叩心源。春风我亦枢衣者，私喜登门免扫门。”前数年余避兵至上海，有绝句述朱古微同年戏言渴望余至，云：“故人情重托诙谐，果尔相逢笑口开。回首三年饥渴意，只除祝汝避兵来。”雁汀第一首末二句可谓貌异心同。墨史又叠韵三首，第二首云：“敢比空堂奉客时，屋椽仍旧是卑枝。盘飧有幸供高士，又入彭衙工部诗。”雁汀叠韵云：“涧泉万石响琳璆，不到于今又几秋。尚欲招邀云顶去，留云洞裹纪清游。”“奈此风声鹤唳时，安巢惭愧屈低枝。倘教移向吴庄住，吾浩堂添别集诗。（纪石青寓吴庄，著有《吾浩堂诗集》。”）“场老空留钓石存，（禾山有陈场老钓矶。）衣冠族望尚追源。（《厦门志》有云‘陈氏衣冠族’。）能纡长者来游辔，地以人传并一门。”唐陈黯以久不第称“场老”。此诗原唱“璆”韵难押，余叠韵不工，乃避而倒次原韵。（今不绿）。硕士柯荣试，亦公廨居停主人，故第三首次韵云：“冬来卧病困蓬门，至谊能敦让子源。函电交驰嗟不与，愿公谅我失温存。”语朴质可感。或疑“温存”字近纤，不知司空表圣诗云：“地炉生火自温存。”不过送暖之意而已。墨史第三首云：“邱陵从上叩禅门，海阔天空悟性源。小坐鸿山怀雁侣，高攀云顶约犹存。”此首言同游鸿山寺，末指雁汀约游云厘岩也。硕士又叠韵第三首云：“洪济山高峙鹭门，涪翁间说约探源，让君捷足同登去，休笑良夫一跛存。”或疑跛是“却克”，不知《谷梁》定本作“良夫”。

七、云顶岩为厦门众山最高者。雁汀招同墨史、文典（陈沙）往游，始以小车走十里至禾山，一路弥望稻田，间以陂塘，颇有江南风景。过陈场老钓矶，憩商业学校，肩舆入山，数里先造云顶寺。俯视众山，皆扑地如土自。雁汀载饼饵鼎肉，饱饭于寺僧。复行数里，登绝顶观日台。归各有诗。余云：“百怪千奇石刺天，九溪十涧恍呜泉。（初入山，极似杭州九溪十八涧。）平桥忽向芦睛转，仄磴刚容竹轿旋。拔地众峰都俯伏，有亭绝顶尚高悬。一层更上观云海，始信岩名不浪传。”墨史云：“正是晴明作好天，雨余来听四山泉。短筇直上身差健，众壑回看眼欲旋。古寺峰腰原陡绝，方台岩顶更孤悬。茫茫云海开奇境，要仗诗人笔与传。”雁汀云：“海外林峦别有天，遥从树杪走流泉。刚欣陟巘翻原降，每到临崖又折旋。古寺已无平地著，高台直向半空悬。众山览小披新咏，岱岳端凭杜老传。”立典云：“出游恰值好晴天，杯饮欣陪试圣泉。台迥日斜犹映带，洞幽云住若周旋。人登绝顶山皆向，石耸危屏树半悬。不为催归风雨急，僧楼题句早争传。”于云顶岩之高，皆写得出。墨史“旋”韵较新。硕士句云：“高台下视芳洲小，大海中分白鹭旋。”

八、余有《云顶岩回谢雁汀》诗，雁汀和韵，佳在前四句，云：“为上禾山第一山，高轩特地过柴关。分斋何敢方前哲，擅壑犹堪老此间。”墨史和韵，佳在后四句，云：“片云应为犹龙至，（石丈生丙辰，自言登山多遇雨，佘曰：云从龙，固应尔。）细雨能催倦鸟还。颇怯诗筒传络绎，难将步韵比跻攀。”

九、阖题斗胜之作，本不足传。有时咏史、咏物亦有能见其大者。墨史有《张良》绝句云：“殖醢韩彭系邓侯，毒于乌喙敢夷犹。五湖尽入炎刘地，不托游仙何处游？”李绣伊（禧）句云：“阴符季子椎朱亥，那比兴刘与报仇。”

一○、闽南吟人介从墨史者，有南安苏警予（甦）、晋江谢云声（龙文），远奇合刻绝句一册。苏名《随天付与庐杂诗》。《野望》云：“河山破碎入黄昏，一段荒城鸟雀喧。极目苍茫云水外，荡胸浩气接中原。”《除夕和云声》句云：“诗人竟比催租吏，剥啄催持到五更。”谢名《灵箫》《阁杂诗》。《听雨》句云：“添花催柳小楼东，但觉寒生万点中。”《郑延平水操台》云：“英雄无限伤心事，易代犹翻鼓浪潮。（台在鼓浪屿日光严左。”）《野望》云：“悄立苍茫何所事？四郊暝色迫人归。”

一一、鹭门能诗者尚有柯伯行（徵庸）、陈丹初（桂琛）、余雨农（焕章）、李绣伊（禧）、蔡维中、翁纯玉（兆全）诸君。伯行和余留别诗云：“尊酒消寒聚一堂，敢云祖道送行装。忧时词客陈同甫，造士经帅马季长。海鹤高飞标骨格，泥鸿印爪尽文章。可容籍浞韩门附，浪献芜词笑大方。”绣伊以万寿岩古钟影片赠行，亦和前韵云：“未听松声过佛堂，聊将榻本压归装。千年神物钟无恙，一代词宗寿共长。春讯江干随杖履，离情席上抒篇章。名园知近乌山麓，惆怅梅花隔一方。（旧曾读书乌石山十三本梅花书屋。”）雨农、丹初、维中、纯玉诗手边觅不出，呼负负矣。

一二、在厦识朱铎民（镜宙），谂为太炎女夫，年少喜藏书。至福州，有《石遗前辈招饮有作》云：“吾爱陈夫子，诗盟主建安。一楼山万笏，三径竹千竿。海内存知己，（成句，指太炎岳丈。）平生薄热官。浊醪浇块垒，世事等闲看。”第二联眼前语，非常雅切。余与君皆嗜饮。

一三、南安苏乐天（鸿图），教授鼓浪屿学校，屡至厦岛访余。著《乐天斋文录》一巨册，体糅新旧，而鬯茂条达，所见时有警辟处。赠余七言古一首，推挹太过，兹摘录其中数语云：“著作恢弘世所稀，更搜残阙寿千棋。余事旁溢为歌诗，雄浑仿诡泣蛟螭。骚坛品藻析毫厘，海内争传一字师。（当代陈弢菴、赵尧生、俞恪士、梁任公、罗掞东诸公，有作每就商定。）我闻其名久倾葵，今秋始幸得见之。神光锷锷貌魁顽，和气接人春风吹，饱妖言论疗腹饥。”余有伤时处，未录。

一四、张扬芬者，自号抱膝翁，江都人。远寄小照属题，为书二十字。翁次韵和五首，第二首云：“山中亦世界，惜少新道德。促膝抱梅妻，冷觑嫦娥色。”第四首云：“夙闻陈太邱，四方仰道德。老来风趣多，想见婴儿色。”

一五、有鞠隐者，不知何许人，寄赠二律。警句云：“萧寺看云扶瘦杖，秋堂听雨减疏灯。诗心妙比琴无索，宦味闲于鸟脱缯。”又“遗老襟期梅偃蹇，通人胸次竹低昂。”“疏灯”句最佳。惟余甚不主张“遗老”二字，谓一人有一人自立之地位，老则老耳，何遣之有？

一六、吴兴王戟髯（树荣），未与会面，偶以诗简来往，已采数首入《近代诗钞》。后始见其《题叶小鸾遗迹一百韵》，直是一篇《孔雀东南飞》，前有序，后有跋，过长未能录，欲读者可求其单行印本也。

一七、当涂奚无识（侗）诗语奇崛，余尝叙其诗，以为近于散原一派者。然前数年余避兵沪上，无识有奇怀一律，则甚似拙作，云：“能穷能健百无求，笔砚平安更不忧。豪气欲吞黄歇浦，诗邻如卜海藏楼。在天群刺供谈笑，起世孤怀付校警。何用短笺慰羁泊，知公心已养空游。”豪气出以健笔，真欲吞黄歇浦矣。末句是补注老庄者口吻。（君有此二著）。君尝寄纸索书对联，侑以《庄子补注》。余大书现成句八字寄之，云：“濠濮闲想，羲皇上人。”颇觉切合。盖君方弦歌江浦县，以为三径之资也。无识治小学，用力甚深，有《藻渔集殷架文为诗见怀赋一首》，诗系五古，并自注约二千余言，斑剥陆离，得未曾有，以太长未录，兹再录其不甚似散原者。《九日登北极阁》云：“丛林翳翳掩城阿，延赏寒空又一过。野气苍凉秋日瘦，山灵憔悴劫灰多。五年抗迹欺云壑，何处高翔避蔚罗？照影分明后湖水，心池犹恐有风波。”《审言卧病沪上，有书来赋奇》云：“李先发藻儒林者，分手迟回七岁年。不信著书天雨粟，长愁窥户海成田。故人消息能穷饿，绝学商量见爱怜。累读一缄忘不得，白头病肺沪江边。”《辛酉守岁》云：“酸风飘雨漏声残，宿雪连阶烛影寒。尚觉啼呼满郊野，宁容欢喜对杯盘？壮怀渐恶仍今夕，浅醉初消又万端。占岁明朝要晴旭，东窗揩眼几回看。”此首俨具先忧后乐怀抱。句如《雪浪石》云：“爱力相续寿乃久，中有百代诗人魂。”谛视文理极奇诡，如瞿塘峡滟预根。《鸡鸣寺》云：“痴哉凡夫心，学佛昧真谛。所以六道中，乃有饿死帝。”《高淞荃为叙庄子补注赋呈》云：“世且嚣然疑此意，谁相知者定吾文？”《春郊》云：“春风满地难收束，一尺夭桃已著花。”

一八、南通冯善徵有《达庐诗录》一厚册，前有冯梦华抚部一序，曾同宦四川也。诗甚雅健，多古体长篇。有《黄河铁桥歌》最工，不靠新名词，能将新题目写得逼肖。因长未录，欲读者求之本集可也。

一九、近贤诗清脆者多，雄俊者少。潮安石铭吾（维展）、潮州刘仲英（仲英）、闽县曾履川（克端）皆可以走僵籍浞者。履川，肌叟（宗鲁，后更名福谦）孙。凯叟字伯厚，以即用知县官蜀，两袖清风，遣子孙以清白而已。履川少劬学，间关数千里，自蜀至京师，请业于一时闻人，肆力诗古文辞。前岁余有子之丧至都，履川来见，出示旧作散体文数首，则才气有余，范以方姚榘，并撰五言古三首为蛰，兀傲不群，读之使人气王。其一云：“老去乱屡经，名高桐踵至。颇哀石遣翁，看尽湖海气。索句有闭门，四海驰姓字。廿年腾骥子，微传未忧坠。岂意高明家，天故不子惠。欲使穷愈工，忧患巧位置。嗟哉骨肉亲，终学形骸伪。阖棺如欲语，一瞑竟长弃。泪尽思子亭，万里犹驰辔。浩规行且来，苍生日凋瘵。哀此垂绝躯，众手争一试。死所谁复知，瞪目视诸帅。”其二云：“怪奇郁文字，万世宁能减。沆瀣感意气，翻疑造化设。大群委末化，惨痛纷颠蹩。横流跳猛兽，未足方其烈。夫子吾乡彦，声誉照江国。忍泪余看天，震名咸桥舌。抱一式天下，余事包孔墨。神虑迥涛澜，一卷沁冰雪。末学眩高文，辄思寻其穴。洪炉铸万化，妙技试点铁。平生百无恋，师友念独结。此意当谁告？刳肝有沥血。”其三云：“学虽未可知，气不甘人下。骐膦骋天衢，吾宁舍十驾。豪桀摧万古，庶几一战霸。怀此亦有年，独唱畏人和。岂伊知者希，念之辄悲咤。顾瞻乡里亲，爱就耆旧话。俨若父祖临，或者警余惰。晚景迫世变，翻恐渐凋谢。謦狱接所欢，私意珍无价。独感招致诚，犹幸及亲炙。奇才愧昌谷，敢赋《高轩过》。心肝呕示公，所求在讥骂。”三诗勃郁烦冤，末篇直不啻千回百转矣。

二○、仲英有《读石遗集》七言长古云：“侯叟（乙符丈）示我石遗集，谓光宣来此一人。我知公名始丙辰，越八载今始识真。弃粕吐酮吸古醇，芟芜抉秽绝陈陈。漓幽涵远何清新，结庐秋山明月邻。掬泉蹋石藉芳茵，朱徽药鼎坐古春。不知人世有纤尘，以此持喻或等伦。俪之斯世譬凤麟，更难能者言霭仁。使我读之几逡巡，同时陈郑吾能云。并示爬梳去翳繁，取材高古非俗藩。陵踔凝链不可驯，但恐狡张债脉筋。馨兰自燔东坡论，荒寒不似人世文。凄紧既非中和言，衰季志危心放奔。谁与挽回元气元？宛陵香山公所欣。更推南宋非断断，笔意阴同固其因。更有神契俗不闻，圣道自汉中沈沦。矫矫唐宋义始伸，涵泳微旨复性纯。志粹气完心宽温，发为声文无躁纷。香山遭世多遭迤，圣俞顿踬宋燕蹬。自比鲇鱼辛酸辛，微有苦语杂笑吨。皆能蕴藉无愤嗔，不妄悻悻肆哀呻。惟公养境与之群，岂求辞语能穷源？捧书赞叹语遂烦，我年十七志皇坟。更贪排比忘朝昏，资荷作镜ウ不分。益之愈乱如治军，未甘自弃敝帚珍。欲求智炬然途遵，因书问讯鹭江渍。更请安心不二门，海月珠光灿云昱。何时重照韩公轩？江城握管意存存。”篇中两处暗转，极见结构，余报以一律云：“刘生雄惊孟郊材，凌纸论文怪发来。并世欲推压元白，古人直遣娩欧梅。宋唐区画非吾意，（来诗‘矫矫唐宋’，原作‘有宋’）。汉魏临摹是死灰。万卷有书真读破，吐颐弃粕快衔杯。”

二一、铭吾有《读石遣室诗集，呈石遣老人八十八韵》云：“有清一代间，论诗首渔洋。渔洋标神韵，《雅》《颂》不敢望。归愚主温厚，诗教非不臧。然或失而愚，字缺挟风霜。是皆傍门户，终莫拓宇疆。寿阳祁相国，辅以曾湘乡。寿阳宗杜韩，春海相颉顽。湘乡诗若字，低头豫章黄。杜韩苏黄间，暖翁目助张。邵亭巢经巢，列宿森其旁。诸公丁世乱，《雅》废《诗》将亡。所以命辞意，迥异沈与王。穷者秋蟪馆，并世伏堂。诗人信以穷，诗道于以昌。石遗老人出，揭橥号同光。双井孕散原，半山孳海藏。弢菴于二者，亦颇扼其吭。节庵工超逸，中晚多感伤。乙菴喜诘屈，深语难浅商。觚菴学简斋，杜味得苍凉。香宋比陵阳，精卓莫低昂。剑丞视伯足，长者或徐行。博丽斗工巧，云门共龙阳。暾谷迨观槿，后山步趋舱。苍虬起后劲，陈郑观旁徨。（散原尝云：‘此世有仁先，使余与太夷诗皆不免为伧父。’）壬秋守汉魏，旧派衍湖湘。公度五七言，谢翘欲与翔。喜苏不喜黄，南皮一文襄。各不为地囿，道分而镳扬。诸子自一时，石遗实兼长。石遣持偏师，能以弱制强。石遗挥巨刃，大道辟榛荒。石遣拗秃笔，有时放毫芒。每每下一语，链于百链钢。生涩者平易，平易者微茫。微茫者冷峭，冷峭者郁苍。池馆恣闲适，江山助凄怆。风雨供驰骋，凤鸾接高扬。词约而事备，貌柔而气刚。视孟穷累累，视韩富穰穰。穷可医肥俗，富可鲭贫粮。有如一老树，著花自芬芳。又如老雄鸡，爪觜独擅场。橄榄初苦涩，啖之甘回尝。洪钟无大小，扣之声铿锵。白日忽飞动，大风翻巨樟。攀跻既非易，摹仿焉可常。云从皮陆入，毕竟多皮相。用心已到圣，直逼夫子墙。近人盛宗宋，时服炫古妆。根本不盛大，谬云欲祧卢。学人与诗人，大抵非殊方。往持诗教者，大官坐庙堂。石遣位非高，大力鄙小仓。小仓结公卿，遂今天下狂。公独洁其身，俗士踣且僵。公身虽独善，公名乃弥彰。晶诗轶锺嵘，话诗凌沧浪。徵诗逾南山，评诗压两当。（仲则有《诗评》一卷）。说诗渊无尽，千顷波汪洋。诵诗如闻政，尤能振纪纲。庚戌客宣南，偶见长短章。丙辰过申江，公名震书坊。立志学公诗，此愿久不偿。杂报乏胥钞，剪采贮奚囊。虽未窥全豹，清词沁肺肠。厥后常知公，讲学居上庠。庆历胡安定，元和韩侍郎。今岁侯乙符，言公寿而康。言公工琢璞，琢焉成圭璋。言公敛槎橱，不肯露锋锥。侪辈偶疵谬，舍公孰相匡？后生偶造请，公语必精详。侯子言未终，而余起肃将。年来诗道衰，白战方披猖。其中空无有，咀嚼若秕糠。话言谓独创，寒山实滥觞。谓辟新纪元，《击壤》早津梁。自命活文学，病已入膏盲。筌蹄视经史，可嗟不自量。野狐思参禅，野马思脱鳄。野草终弥萝，野火终自殃。际此道扫地，念公愈不忘。恶风日Е洞，有公抵危樯。途路日纷歧，有公不亡羊。今读石遣集，恍如饮琼浆。侯子抱此本，余臂欲先攘。蛇江隔鹭岛，一苇幸可杭。”篇中振起处笔意奇横。

二二、岭南门人，姚君殷（梓芳）外，多未见面。石铭吾曾至厦门访余，余已回里。侯乙符（节）欲来不果，刻又赴南洋群岛矣。乙符生平有诗一二千首，下笔千百言立就，余恐其率易也，题其集后云：“短长千百首，颇觉患才多。磨砺新钅垂凿，推排老臼窠”云云。盖潮汕饶有诗人，率宗随园，见乙符渐事苦吟，多怪诧之，同志者惟铭吾、仲英及丁叔疋之兄讷菴（乃潜）耳。故乙符有《春日试笔奉怀石遣师》云：“传薪已及岭南人，餍妖名言簇簇新。诗学一家工手法，笔谈千里当身亲。文章结构艰辛处，花木园亭烂熳春。老我侯芭频问字，停车待话去来因。”《石师惠寄诗文集奉呈》云：“公诗久风行，小子未深览。朝日出阳谷，闻见何陋ウ。惠我数寸集，元气味醇醇。竖义必坚卓，岳军不可撼。名言时领略，契如嗜昌歜。海藏论诗诀，初如咀橄榄。散原务生涩，沈郁杂哀感。公以老鸿博，精深出闲淡。册年主骚坛，抗手问谁敢？我读《金石跋》，文字归总揽。诘屈骤难解，会心时一颔。近体糅唐宋，廉悍究难抢。持此勤揣摩，丹黄溢铅椠。籍浞学昌黎，巨刃欲破胆。”其二云：“十年走风尘，山水拓诗境。一舸江之南，莺花谁管领？莫愁澹烟波，玄武菱荇。半山艮其背，平山造其顶。六朝几陈迹，在在足引颈。放胆动赋诗，罄控肆驰骋。未尝畏流宕，何以策精警？岂知行吟地，公早摹清景。笔力所挥洒，宏深而俊颖。及兹亟钻仰，故技庶可屏。赵德为之师，更为潮人请。（时方函请先生来游潮阳。”）句如《春日同秋园闲行》云：“寻芳风雪后，新题自督课。花意若目成，山影一肩驮。此间安诗榻，餐秀饱寒饿。”可以“秀色可餐”四字赠之。《飞霞洞》云：“群峰恍列屏，二水如束带。”眼前语写得出。《观大龙湫瀑布》云：“四围峭壁风凛冽，气象严肃意孤危。”深山中奇绝岩壑，七字真写得出。《千步沙观潮》云：“其来如卷席，大陆变巨沛。”亦写得出。《拙政园用吴梅村连理山茶原韵》，居然梅村，太长未录。

二三、讷菴作诗力求锻链，造语迥不犹人。兹录其警辟而复幽秀者。《上巳雨》云；“沿冈度陌若无情，坐惜轻红堕欲平。蛮植劝人还寂寞，屋山吹雾失晴明。相逢已晚茶蘼恨，且住为佳杜宇声。回首昔年行乐地，秋千钤索最纵横。”《夜坐白兰花下》云：“退志何卒卒，於此荫林樾。明月不吾恋，而吾恋明月。微凉拂梢来，坐裹香已夺。讵惟鼻知之？且以善宵魄。光光草头萤，照人共今夕。我欲囊其焰，觅久了无迹。世事政尔耳，已往安所获？对伊指牛女，不说河汉隔。尘中自多离，附会宁有益。深夜叶坠露，微微湿巾帧。始觉林际月，移影已寻尺。月既不我待，我亦将远客。”《夏日舍舟山行》云：“水流本无质，人事清浊之。问其所以然，流水亦不知。畏热觅溪行，不令暑相欺。青山似惠我，泼翠舒我眉。我不识青山，奚其低昂为？水远送鸥到，鸥习已无机。信我如鸥闲，来听吟鸥诗。坐久已忘鸥，亦忘我为谁。”句如《吴山早秋》云：“久客先秋觉，逢僧共影癯。惊涛犹霸国，暮气欲沈城。”《闲居》云：“冷檠遮短梦，急雪定群峰。枕醒催孤雁，斋空断百虫。”《答逸老》云：“吾尝与子言，逃俗犹避涨。”重九云：“冷云覆屋不出户，清坐无花情自佳。”《次韵曾月樵》云：“望裹青山无可宅，愁边黄叶不成题。”《消夏杂咏》云：“便面初成暑雨图，持将凉意扇江湖。”所作名《匏存室诗钞》。

二四、南通费范九（师洪）常与余文字往来。喜为诗，张啬庵高弟也。有《读范彦殊蜗牛舍诗赋奇》云：“此事君家有秘传，遥遥诗脉镇相连，春风又被蜗牛舍，独霸淮南三百年。”“诗人大率长贫者，吐纳江山气自奇。芳草古祠题句在，何时一棹弄晴曦？”《潘安过访，即招范彦殊陈保之邵伯言同酌，夜分始散》云：“春色随人赴今夕，清谈未忍负灯光。旷怀天地容孤放，到眼沧桑易老苍。一片凫鸥僧舍静，四围花柳客衣香。当前纵有千秋想，三十江湖尚稻粱。”句如《中秋集忆肪》云：“危尊待月战云边，月敛清光未忍圆。无复闲谣酬令节，只余孤愤散荒烟。”语皆清而挚。

二五、前数年有《近代诗钞》之役，故人之作，多未入选，其时万避兵沪上，未遑徵集也。吾乡若刘筱云（崧英）、林大年（则铭），其尤稔者。筱云壮游蜀中，中年宦江右岭南，不得意归。教授学校，益以卖文鬻宇，仅免寒饿。饮量故洪，醉则高歌，醒则孤吟。尽弃少作，尚有诗数百首。平生口未尝臧否人物，而观其诗，不乏愤时嫉俗之语。兹录其稍自得者。通仙里云：“迎仙门北通仙里，大树长池白板扉。陋室数间两年住，只贪湖上看斜晖。”君故自有室庐，而旁妻别居於此，故又有《通仙里第二宅落成赋视同社诸子》云：“漫营小屋不能深，徙处聊完卜筑心。负郭陂塘皆我有，窥楼岭树待君临。暂来警夜驯邻犬，相对忘机狎水禽。咫尺湖西游冶地，闭门肯许俗尘侵。”此於赁屋左近别营一屋，故首联云云。其地甚僻，有陂池，其屋有楼，可以见山望湖，故二三联云云。《池上杂兴云》：“宅后林塘当小湖，春波微动跃鲰隅。晚禽各自发清瞬，浑似通名朝老夫。”《自嘲》云：“和仲自观犹可厌，（本苏诗。）长贫如我更堪羞。老来弥与酒难断，运去敢云文易酬。只管浩歌休嫂骂，颇能奇想不穷愁。里门耐作酸寒事，岁课生徒已十周。”《竹窗杂感》云：“立苗欲疏竹欲密，东正倚遮炎日。阅年旧竹只许长，岂意新篁乃拔出。地宽聊可容攒生，雨足幸乘生气溢。此时且勿贪天功，岁寒未必不萧瑟。笑尔后生孟晋多，犹为先生怨遗佚。”笔意婉曲。《昔游诗》云：“峡江八百里，雪霁攒奇。万态不暇接，孥空皆玉龙。滩舟驶如箭，犹恐崩冰春。朝发白帝城，暮泊巫山曲。巫山望无极，十二相续。三日抵江陵，惊魂始敛束。”此少陵追昔游之例也。《咏玉尺山桧》云；“老桧撑天四十尺，绝不依墙不附石。孤根挺直悬瘦蛟，望之森然无枝格。近梢缀叶非凡姿，离立树丛宁矜奇？徘徊其下若有悟，柳诚悬字涪翁诗。”《闻雁》云：“倦翮昏林尽熟眠，叫群犹自度辽天。前身不是耽吟客，怎与诗人夜有缘？”《七月初三晚看云》云：“晓出骄阳便若焚，晚来何益见氤氲？未能一雨苏群，任尔弥天不算云。”皆不作人云亦云语。

二六、好句甚多，如《寄潘穆荃茂才新嘉坡》云：“满岛金银气，孤灯铁石人。”《赠何梅生》五古，篇长，录其警句云：“千鸠与万雀，啾唧轻相渎。”又云：“我肥纵非痴，君瘦较为福。”又云：“寒花乱锸瓶，好书高连屋。”首联言梅生分纂志局，嫉谤者多也。君腰腹甚大，故诗中屡自言之。《林剑农饮余江楼》云：“引杯好与消秋色，临水能令减暮愁。”《花朝移柳》云：“不合群芳称寿日，独为此树左迁时。”“左迁”二字用得有趣。《和国容》云：“野烧谁能为幸草？扶桑见说庇强枝。”《和梅生客夜》云：“深院月生宵静后，故人天远梦醒时。”《东园雪丁香》云：“年来忘与冰姿熟，春去犹为玉戏看。”《从山僧乞竹》云：“入世此君宁免俗，凌云底事不如人。”《挽郑无辩》云：“剧怜玩世工谐谑，颇怪论诗过刻深。”《闻警》云：“裘带漫言儒将度，橐鞑难结客军诚。”《挈熙儿游西公园》云：“偶耽稚子嬉春乐，稍减衰颜逐岁苍。”《次梅生韵》云：“得屏嚣尘差类隐，自浇磊块复谁尤？”病中偶成云：“渐怯西风成老态，暂疏旨酒奈愁肠。”《庭柯》云：“庭柯岁岁添新叶，凡体年年减旧容。”余旧见此二诗，颇不乐。酒人至与酒疏，素健人至说病，往往不能久。未几年君竟下世。《次国容根楼晚眺韵》云：“晴多渐靳池塘水，寒酷因思岭海裘。（有弟在粤。）”《联英社女弟子饷佳菊》云：“风来吹酒增醇酽，吟罢题笺当绮纨。”《道山亭落成重阳日幼招饮》云：“肯辜佳日从轰饮，缓放黄花似锻诗。望裹青山稀故态，晚来秋色耐遥思。”《闰花朝集旧涛园》云：“长筵摊花罗瓶，岁凡几集消芳馨。”又云：“灯光栖壁如明星，花影人影交晶屏，众秀可餐香可听。”

二七、大年诗名《虚心斋》。游踪所至，北燕齐，南湘楚，东吴越，率有题咏，而吟朋若何梅生、刘筱云、郑无辩辈，多在里中，唱和尤数数。《霜夜菊前同梅生作》云：“先生酒病爱霜天，默坐秋斋意适然。片月不孤今夜好，数花虽瘦向君妍。宵阑清话宁输饮，老去新诗尽可传。早晚青山谋小隐，枳篱竹屋枕书眠。”《再答梅生》云：“花下吟深月转廊，与君不忍负秋光。未眠散步幽人惯，敢比苏州咏夜凉。”《赠梅生》云：“不独年来踪迹亲，爱憎殊俗见君真。安能名隐聊相晦，未悔同清稳得贫。载酒时过扬子宅，闭门且避庾公尘。弥天鸟雀纷啼噪，坐任垂垂白发新。”《同小云过蒙泉山馆藜观留饮》云：“雨中啸侣赴嘉招，三五吟朋话此宵。已自清泠泉更冷，本无块碥酒仍浇。闲搜石藓前题在，坐听风篁醉意消。老去输君专一壑，卷帘岚翠挹朝朝。”《忆杭州旧游》云：“尚有孤山百树梅，春风常入梦中来。当时鬓影湖波识，坐叹姿年去不回。”君诗气韵在二皇甫、刘文房之间。有凄黯近冬郎者，如《友人约往越王观桃花至则已谢》云：“苦揩病眼试相望，枉向花丛逐队忙。流水愁边余断片，绿阴尽处见斜阳。兹游谁遣来何暮？全盛元知事不常。明日池塘消一盏，伤心岂独有冬郎。”句如《湖楼春暮》云：“年年春尽啼莺外，风雨弥天嫩出游。”又云：“白发凭阑能几醉，不应禅坐下帘钩。”《别玉尺山》云：“好花竟入俗人手，老树可完太古春。”《春雨病思》云：“偶病不曾将酒废，少间顿觉此身轻。”《与无辩饮酒楼》云：“长夏与谁商遣日？中年底用戒贪杯。”君里居几无日不醉，有子宫京师，能办酒钱也。《宛在堂看雨》云：“幽禽解语停佳客，枯树能花络瘦藤。”《同雨渔于山观大水访楞根上人留饭》云：“春色明朝成怅恫，溪流一瞥没村墟。高僧先扫林间榻，熟客新尝雨后蔬。”《春感》云：“几经换主园林在，终觉争巢鸦鹊痴。”《陈氏草庐夜饮》云：“墙头树影如山立，塔顶铃声到寺沈。”

二八、吾乡中诗之戛戛独造、不肯一语犹人者，梅生、惕庵可称二难。然二人面目又颇不同。梅生作所录已不少，惕庵则遣珠尚多。《夜归双骖图》云：“草荒径仄夜三更，携影笼束道废城。境寂多闻如有遇，心悬远火却关情。了知鬼亦不到处，稍喜园犹乡日名。踽踽未须增感慨，生人吴壤本孤征。”《天遗惠诗答之》云：“税屋荒寒暂定居，诣人来客并稀疏。俗闻妙自施千障，旷瞩遥能揽六虚。早付苓通天下事，忻承语笑袖中书。只残一物难消遣，未办奴星结柳车。”二诗写出所居荒僻无对景象。“心悬”本作“心孤”，以与“孤征”复，为改作“悬”，然不如“孤”字矣。《花朝孝泉招饮村店和石遗师韵》云：“春半南中未见春，高楼归雁正愁人。厉风谁怒常终日？佳月相垦恐鬲尘。望海登邱空意远，读诗举酒一神亲。二分流水从无赖，便置除忧去累身。”《清明有怀，寄碧栖福州梅生陀庵京师》云：“逢辰羌亦欲云云，倚遍句阑易夕曛。疏壤涉春殊未绿，小山负海直能云。携家上冢倾城郭，寺追花盛屐裙。南朔佳时端可念，等闲玄发




数奇分。”《石遗先生命和荷塘遇雨之作》云：“连塍界陌见幽塘，雨过田田送水香。未厌无花迎白堕，稍忻有缴貌青凉，高吟谁会嗟呀意，薄植虚云长养方。冯仗束君好回施，南风四月倘争场。”《南普陀长至夜望月呈石遗师》云：“穷日盲风可小休，穹楼寥夕暂舒眸。清光无改顽山丑，暗汐如将枉渚浮。试遣微吟回夙尚，漫凭节物逭乡愁。人间鹏真何限，乞示心源学至游。”《感怀奉奇石遗师碧栖丈福州》云：“高层徙倚日俄西，似剑群错望益迷。又向南天见新月，依然孤处介荒蹊。逢辰集感催宣发，赏醉冯谁绩曩题？雪后看山正同快，（里中春雪甚大。）梦回不奈晓鸦啼。”君诗体格在近人沈子培、陈散原之间，古体之佳者选入《近代诗》钞不过十之一二，当时未见全稿也。比使补钞，则所钞皆近体矣。又《石遣先生以和公荆重九诗命和》云：“半世登高共弟兄，今年独起异乡情。羌无萸菊资吟思，劣有杯袢对月明。展转兵间来七字，和歌海外逮孤生。斜川早嗣东坡法，劫娩从前阙奇声。”此首君诗之最不生涩者。哲嗣达深，以厦门大学学生及余门，嗜饮能诗，有《春尽日旅厦陪石遣先生小饮》云：“并少残红太可怜，送春何处作春筵？楼前绿剩齐腰柳，池上香迟扑鼻莲。尽醉不妨泥似我，开怀安得酒如泉。东公怪汝轻相别，一倍还人约隔年。”

二九、余初至厦门大学，可与言诗者惟叶生俊生（长青）、龚生达清。旋届重阳，同往南普陀登高。俊生先有一律云：“微霜昨夜点江滨，岁序推迁感又新。佳节他乡回溯处，（石师言壮岁后重阳多作客。）哀时词客苦吟身。登台杜老犹能健，卖赋相如未算贫。（近售稿得数十全。）独有家山增怅望，白云非复旧思亲。（时方丁先大母忧。”）余次韵和之云：“横舍高楼壮海滨，重阳风日足清新。数峰排合如相识，册载登台尚此身。案有和诗殊不寂，瓶余浊酒未为贫。两生青眼高歌望，昕夕过从倍觉亲。”达深亦次韵云：“追随杖履鹭江滨，陟彼南山景物新。下望楼船愁老眼，行看瓦砾见金身。（谓普陀寺。）逢辰酒盏胸浇块，累世师门学体贫。风日清嘉良可念，珠玑咳唾复相亲。”“贫”韵最雅切。惕庵数昆季皆受业於余伯兄，惕庵又将以伊川待余也。

三○、俊生字俊生，后改名长青，字长卿。在厦学余举充文字学教员。劬於著作，诗亦绝去俗尘，惟过求生涩，再录其不生涩者。《三日陪石遗师惕庵丈再至虎溪岩》云：“此是从游第几回？溪山如见故人来。层岩观瀑虚前约，（清明约游三节涧未果。）野寺临流作小陪。大有舞雩风浴意，（某校小学生数十衣此。）可无兰渚咏歌才！只今倪仰情何限，便遣春愁付酒杯。”《坐雨终日读石遣室诗有作》云：“书斋课雨兼吟望，不识萧闲堂裹人。知否将公诗径寸，依公声调读千巡。”余尝语俊生：“厉樊榭《燕子矶》绝句为能学唐人‘故乡今夜思千里，二语，而变化出之。”俊生体会成此首。昔人论文，所谓貌┆心同者矣。然达夫、樊榭只末二句回环用笔，此诗则合三句而回环用笔，尤觉一新。又俊生读诗，抑扬抗坠，能仿余声调，余家儿童皆以为逼肖。《雨后》云：“雨后山光数笏青，芒鞍一路有诗情。春田处处鸣流水，可想悬岩断峡声。”《赠若抡》云：“由来遇合岂无天，三载辞家苦坐毡。穷海见闻惟浊浪，野花开谢自经年。心殷兄弟亲朋友，地老干戈远市廛。且喜论交疏酒肉，荒村古木傲苍烟。”《题斟玄所著陕西纪游后》云：“石鼓东登藐三岛，华颠北睇小双俄。题名竟过高标塔，画壁应歌远上河。望气牛封知尹喜，侧身鸟瞰失秦阿。遥思青主居停处，（西北大学校长傅君聘主讲。）起唤汀茫奈汝何？”《至鼓山听水斋》云：“枕流漱石真成癖，几度空斋待月明。谷鸟傥知归树好，古泉犹吐出山声。”句如《寄公荆》云：“识荆不恨论交晚，积悬知继业雄。”用“荆”字恰切。《访梅》云：“冲寒何处寻高格，写照谁人善白描？”《江楼远望》云：“云气渐随双雁尽，涛声无改一鸥闲。”《陪惕庵丈论诗》云：“著眼用心几圣处，不重干躯重魂魄。”又云：“世人通病端┆此，七步八叉称巨擘。”《饮直园寄怀游翰明江苏》云：“翰明善诗复善饮，酒兼贤圣诗豪雄。我亦爱酒兼爱诗，诗料妙手愁空空，遣词聊从白傅白，陶情常共红友红。”

三一、游翰明（骞），遵义人，极慕其乡先生郑子尹。年少力学，研究周秦诸子。工诗文，在厦门校中尝呈四律。中二首云：“名山著作日星垂，价重鸡林未足奇。（美国图书馆有石遗室近著。）吏部精能出天地，草堂元气入肝脾。正声删定诗万首，文献搜罗笔一枝。莫虑壮怀渐消歇，纂修直欲到期颐。”避地逍遥当泛槎，一生强半是浮家。看山有约常携酒，到处移居必种花。偶尔南图嘉屿僻，几回西望蜀川赊。（最慕蜀中山水，以乱未果游。）蓝舆不藉门生舁，早晚登临脚力加。”可云妥贴排暮。余二首有颂祷语，未录。年来翰明因家贫，投笔从军矣。

三二、潮州谢幼安（倬），亦大学诸生，喜为诗，时作穷愁幽忧之语。善病，忽自谓必死，要朋友作挽诗。余作一绝句辟之云：“吴中名士曾求死，海外东坡亦浪传。我劝伯伦休荷铺，何方埋骨事由大。幼安答云：“曾板子在回何敢？造物无亲古所传。不道离骚真可反，魂招宋玉向遥天。”

三三、王孝泉（振先）同客厦岛，少作诗，有作必稳惬。《赠俊生》云：“久聚不知乐，将离百感生。赠言吾岂敢，劬学子能鸣。风雨犹如晦，波涛壮此行。他年多述作，记共砚田耕。”

三四、丙寅三月重至厦门，学子劬学者又得两人：晋江邱立、吴大彭。立字豫凡，肆力文字学，时有心得，而罕为诗。大阶未有字，使余字之，字曰圭峰。诗笔轻倩，最近十砚老人。《忆家》云：“客裹风情薄似纱，倚楼日日望归鸦”，“春长见相思子，不许离人不忆家。”厦岛滞山皆红豆，所谓相思子也。句如《春日偶成》云：“花事不多帘影外，春愁无限雨声中。”《秋日村居》云：“留客宜於微雨后，登楼好在夕阳时。潮平两岸归渔艇，叶落孤见酒旗。”《杨花》云：“一江流水无多绿，三月东风太薄情。”《石遣师避乱鹭江》云：“鹭江一片佳山水，暂得诗人作主人。”再益以读书，则浓至矣。

三五、门人何宝生（荣光），二十年前两湖师范生也。自安东寄怀余云：“经师回忆事申辕，讲座湖堂笑语温。书局几经陵谷变，谲觚弥觉斗山尊。八闽文献归丛，六籍菁华养道根。我是先芬叨表著，岂徒籍附韩门？”末联谓余曾为其尊人表墓，第三句谓余总志局，三遇兵乱，志稿几不保。

三六、长青文字骨肉，有桂林陈柱尊（柱）、盐城陈斟玄（钟凡），皆考据家兼教育家，各主任江南一大学文科。斟玄游览山水，作游记而不作诗，或云有之，秘不示人。柱尊亦仅读一二首，如《见桂林山水之奇登桂台》云：“乱石欲飞天，其势不可制。挺作万山雄，桂台最凌厉。我来拾级登，山头小留滞。南望尽万家，北望穷天际。红尘飞不到，青天或可至。临风一开襟，真能雄一世。仓卒下山去，恐与石飞逝。”自注：“山在桂林。”句如《追题句漏洞》云：“洞启云常关，尘来风自扫。”又“径阶或伤衣，穴窄时碍帽。”又“纵未尽幽深，已略明要妙。”又“┆邦虽信美，兹山更独造。”自注：“洞在北流。”

三七、山阴俞伯叙以字行，晚始相见於京师。得读长句数首，知与罗敷庵、黄晦闻相稔，盖不苟为诗者。《中秋次敷庵韵同晦闻作》云：“云外微芒月暗生，起看大角正缠兵。已酬佳节三杯过，难放深宵一晌明。岁久淹留生桂树，露凉激楚变蝉声。城南诗客当兹夕，同耐千穷赋短檠。”《春晚道阶和尚招法源寺看花》云：“辛夷一过看丁香，移病游春似未妨。隔巷市声惊梦早，入城花担压肩忙。衰龄三黼犹强饭，世事干篇已健忘。日日风沙暗双眼，又随斋鼓入僧房。”二诗体格皆极似罗、黄二君。《残腊夜坐有怀》云：“弹烛观梅信有情，坐消寒夜赖余酲。旋添香炷看烟上，静对茶炉听浪生。旧俗渐微存节物，故园虽在废春耕。青毡有味黄齑好，一蹋缁尘误已成。”此首气味在放翁、后村之间。句如《东城临眺》云：“大野黄尘古北平，客心愁送雁南征。登台人去望遐想，入市歌来少壮声。”《有谈珠江之胜者》云：“无柳阴中无画舫，有阑干处有青山。

三八、说诗社人多有园，离孙沈冠生有涛园，女夫吴铁庵（铎）有吴园。自是林谦宣（葆忻）营息园，江伯修（古怀）营双荔园，马感（光桢）营及园，各有胜处。而苏干宝（南）上校独有宅一区，在了戊山下军门前，无所谓园也。一日忽成《河园》诗一首，示同社索和。诘之，则曰：“屋后临河，有板桥达对岸，有地数弓，有榕，有杂树，有短垣蔽之，官所有也。即假以为吾园，可乎？”余首成五言古二十二韵张之石：”昔余客春申，所居旁临河。临河篱为墙，蒙密牵薜萝。余复抉其篱，以河为吾沱即池。每当江月来，穆穆摇金波。更乘江潮上，闪闪纹旋靴。满庭皆荇藻，花影方婆娑。损轩涛园辈，车马时相遇。夜谈每失眠，欠伸眼屡搓。至今卅余载，犹忆此行窝。苏生有室庐，颇恨乏庭柯。屋后枕河流，可以耀自佗。隔河余尺地，杂树高峨峨。添种几竿竹，临风舞馐馐。南窗此坐对，置身俨涧迈。逐水通柴门，板桥平不颇。即此为吾园，客来足啸歌。返照随船来，估客肩相摩。何┆挂西窗，南堂咏东坡。何┆钓水槛，比邻喧鸭鹅。所以名河园，作诗洗臼窠。因此怀旧居，陈迹陈人多。持较《临河帖》，感慨当如何？”於是社中人各有诗，哀然成集矣。既而西园（陈文翰）、鹿庄（陈寿谲）、说洲（陈海瀛）、如香（张培挺）诸人，入社在后，干实则催其补作，督促甚急。西园一首甚有逸趣，云：“只园干二百人俱，河园恒河沙区区。兹河况复非汝有，从而园之尤近诬。苏侯与客俱胡卢，循名贵实无乃迂，我言此园特桥耳，盍以丁戊名之乎？（君宅丁戊山麓。）许家丁卯故有例，他年举似诗人庐。不然以姓亦不恶，西湖有堤长姓苏。君言我意殊不尔，平生喙硬胆气废。人皆有园我独无，入门何以对妻孥。忽然凿空发奇想，玉津金谷成斯须。古人牵船岸上住，非园园之曾何殊？园成不难名不易，一字知费几踌躇。试呼河伯出鲤鱼，开园醉客春风初。”但《周官》以九职任民，二日园圃毓草木，盖圃以种菜蔬，园以树果木，故毛《传》云：“园，所以树木也。”许书云：“园，所以树果也。”总之，有树木即可称园，不问其大小也。

三九、题河园诗尚有可讽者，再录如下。陈友渔（樵）句云：“奇哉此园奇河旁，一步之阔十步长。野梅夹榕榕倚桑，疏篁娟娟出短墙。知君胸次万象藏，眼底涔蹄心汪洋。南正与园相望，踞床可纳园中凉。”黄樨观（道光）云：“园地尺与寻，河流蹄与涔。中有一诗人，其量江海深。慎哉彼邻叟，非理故相侵。茵溷人间世，苏侯无容心。所以园虽小，三上足高吟。所以河虽狭，仰见嵩之岑。”中有本事。陈肖洁（忻侯）句云：“树影天然兼水影，诗家宛似一渔家。”干宝自己句云：“宅后隔河岸，两树已充初。”其地之小可知矣。伯修句云：“虽无池与沼，河水清不涸。虽无亭与榭，河梁身可托。有河斯有园，长足慰寂寞。”董仲纯（子良）诗云：“苏子河园落成久，我时适向钱塘走。归来合眼构意园，大好湖山皆我有。灵鸶飞来作屋墙，烟霞嵌空当产牖。无边花木不老春，孤山寒梅六桥柳。湖光万顷葡萄酷，醉呼白苏为吟友。眼开乃在陋室中，意之所适忘好丑。回园河园安在哉？河广如带园如斗。人坐板桥如坐船，杂树两三映左右。古人擅壑子擅河，持较意园略同否？”此真可为河园解围矣。

四○、干宝有《社侣小集河园分得约字》云：“藤床竹几列横杓，六七吟朋亦宽绰。河流涓涓水自潆，岸树阴阴枝互错。城中三伏日轮烘，傍晚河埂罢焦灼。擎茶把酒勤献酬，说鬼谈狐恣笑谵。树梢风起水光摇，衫袖飕觉稀薄。宵分更看夜潮生，三五估船行与泊。河园虽小多可欣，愿客常来不须约。”

四一、去福州省垣水程百余里，地名头，属连江界。有山如盖，其色青，翘然拔出於众山之间者，青芝也。以其多洞，又名亘洞。余十余岁即耳其胜，蹉跎数十年，前数年始往游。山乏水与树，专以石胜。洞屈曲贯通，高下衔接，阳羡之善卷，匡庐之白鹿，杭州之灵鸶、烟霞、紫云，皆远不逮也。余未游之前，曾为人作一记，未能形容其真相。既游，作一律，项联云：“碧空百石穿珠曲，壁立重陉拔地生。”亦不过状其大概而已。宝有《宿梅花楼与陈彦秋谈百洞山诸胜》诗较详，云：“贤豪自爱佳山水，山水亦藉贤豪传。董公去后百洞塞，榛莽芜没三百年。陈侯乃继董公起，玲珑百洞仍贯穿。董公偏重青芝寺，猿公师子与八仙。至今岩壁遗迹在，银钩铁画泐吟篇。深怜虎馆遭薄视，似宠众女屏婵娟。陈侯导我搜剔处，虎馆实较石宦妍。履幽蹈险窈无地，窥空睨罅小有天。如蛇赴壑备蜿蜒，如蚁穿穴几转旋。陈侯於此补题咏，董公阙憾可以蠲。季绥（陈子兆）履凉生（林子之）夏昔同到，所惜岩洞游未全。梅花楼头月如霰，（夜微雨。）衔杯共听溪潺。留诗我乏叶相句，搜奇侯娩董公贤。”百洞山为明末董崇相侍郎（应举）所开辟，叶台山相国（向高）则表章福清之福庐，互相赋诗夸示。然兹山叶相国亦甚称赏，洞中留有诗刻也。干宝诗长多於古体，已见《近代诗钞》者不复录。其挚友二人皆能诗，一陈不浮（天听）蹈海死，不存一字；一季绥，只记得二句云：“朝咏清晨登陇首，宵吟微月透帘拢。”皆借用五言成句。

四二、军人能诗者，又有一黄挺生（懋和），故人子穆先生（敬熙）令子也。充海军陆战队旅部参谋长。巡洋至厦门，闾余在大学，停舟过访，不见殆廿余年矣。握手道故极欢。次日以诗来，云：“昔年支社早知名，绝世才华莫与京。海内文章曹子建，江东词赋谢宣城。地偏难得黄花赏，市远聊将白酒倾。父执今兹存有几？妪衣来拜慰平生。”家常语尤见挚爱之情。支社者，子穆与林畏庐、李畲曾诸人所结吟社，余亦偶与。急和之云：“惯看宾客旧儿童，卓荦英姿照眼中。难得扬帆能过我，何曾投笔始从戎。几年索句传师法，七字耽吟有父风。白酒黄花劳点缀，先施渐愧到衰翁。”君至仓卒，无以饷客，惟对酌膏粱酒，下以水果饼饵。校中菊花不少，少佳种者，故君有“地偏”云云：支社专赋七律，故有“七字耽吟”云云。

四三、续得挺生诗数纸，再录如左。（挽唐庭孙）云：“战马悲鸣失主回，徒令筹笔恨难灰。临流空洒英雄泪，酹酒长增壮士哀。未报风云收大泽，欲从梦寐觅泉台。只今血染陈陶水，犹作江头匹练来。”此诗佳在处处切此番战地，第二句是参谋长语。句如《赠经夫》云：“偶得奇书思共读，久藏斗酒待同倾。”《马江夜泛》云：“潮声夜入江干寺，蜃气朝浮海上峰。”《登长门炮台》云：“不与沧桑同换，我心深浅问蓬莱。”《登东山石室》云：“沧海波涛难渡鸟，遥天风雨欲沈山。”君年少治军，豪壮语自其本色。而《花朝》句云：“烧残银烛还同赏，写罢蛮贱已废眠。”又清言何绮矣。

四四、余天遣诗，尝言樊樊山平生以诗为茶饭，天遗亦然。说诗社中人，陈梅亦庶乎近之。初入社时，每间三数日，必以诗筒至，至必数首，不啻日课一诗矣。先录其断句之佳者如左。《春感》云：“似我惯听僧舍雨，避人还倚酒家旗。如何能制怀归泪？一个西湖一卷诗。”又云：“心随归雁穿云去，诗似寒莺出谷鸣。”《晤爱吾》云：“梦中相见犹肝胆，乱后何须问汉秦？雨意初来深院后，雷声欲作大江春。”登望耕台云：“天公为破幽人颜，雨随诗意生远山。”《闻东岩山开诗社》云：“来游只觉风盈耳，入梦颇疑松生腹。行吟时与涛声和，长啸能令山鬼伏。”《西园师见示和舜卿诗》云：“地僻每思长日卧，眼明忽睹故人诗。”《秋怀》云：“三百里频增客感，十余年渐长吟髭。”《人日集息园》云：“社人初集庚申岁，社事中兴甲子年。问世不殊天宝乱，题诗欲续草堂篇。”《修墓》云：“行子坐为衣食累，还乡况有乱离忧。”《怀壶社同人》云：“春半远山犹未晚，规余对酒恐难狂。”《和感温崎江榷舍作》云：“监税诗人原有例，移官乱日为无田。”《旧耿庄》云：“平池水积兼旬雨，绕径花争卓午睛。”《饮友人家》云：“止雨喜看灯市闸，入春渐觉醉人多。”《与秀渊虚谷》云：“不为饥驱宁作吏，直排众论以为诗。”《和感沤》云：“我说还乡子闭门，半生此愿各空存。”《送叔藩》云：”送君便有留君意，十里兰陂水可渔。”《岁晚》云：“珍兹毛羽推孤鹤，耐彼风霜敬野梅。”五言如《花朝集半野轩》云：“夭桃欲灼人，农李如隔幔。盈盈出画堂，盛服以待旦。”写得出。《立春后买花》云：“坐看春意足，便算吾年丰。”春晓云：“鸦先群鸟晓，蜂占百虫春。”全首者如《题林枫丹西湖把钓图》云：“三山之间富山水，何处不可容钓徒。而君掉头不肯住，去钓於越之西湖。”“竿在手日卓午，苍茫独立孤亭孤。千章古木水一曲，晚风谖谖生菰蒲。定知旁有渔父笑，书生之见何其迂。不辞千里触热至，终朝垂钓鱼则无。不知君意别有在，故乡无此好画图，因之著个似渔而非渔。”陈泽观（鸣则）亦题此图云：“涌金门外客夥颐，销金锅裹谁可儿？管弦车马日填咽，问君何处垂钓丝？君言三潭印月底，绊缭寒风衣袂起。游人畏晚不肯留，此地此时意钓耳。不须更问鱼有无，兴至而行尽而止。何人为写好束绢，手卷湖天入行李。归来坐我高斋头，耳边髻鬃闻流水。”题颇宽廓。二作皆能束之使紧。

四五、梅峰有《观楼含章指书》云：“八口凭君食指食，一指可抵千万笔。当其兴酣落纸时，指挥顾盼风雨疾。有时见指不见书，静如治丝细引结。有时见书不见指，动如龙蛇走郁律。张颠以头君以指，书家创例乃有匹。抵抱撅捺指用四，君也去三用其一。笔工闻之爽若失，有生便与笔俱来，彼中书君可不设。”指书始於何人，未考。楼君名卜雄，诸暨人，尝为梅书联贶余。

四六、梅峰七律，如《林庄约舜卿不至》云：“渔蓑野艇水平湖，来写荒庄主客图。林杪钟声摇欲定，门前屐响认还无。”《江楼春望有怀兰荪》云：“浮岚翠满江楼，如此春光合出游。岁始爱闻人语乐，天晴弥觉鸟声柔。”《元旦闻雷》云：“此是开年第一声，东邻野老最关情。或云盛夏忧洪水，又恐中原更构兵。”皆聚精会神於上半首。尝论七言律不易讨好，即在意不足铺颁八句，则后半往往妥适而已。其《入春》一律云：“入春事简早休衙，爱听家人笑语哗。娇女断葱成短笛，雏儿然爆作飞花。漫云小巧终何用，也算灵心渐有芽。蹬节已过须上学，且将纸笔任涂鸦。”此首气势不及前三首，然却完全似放翁。

四七、梅峰哭其师西园五古四首，情词切至，格调不落恒蹊，以颇长未录。其《社集双荔园怀西园师，翌日至林氏祠议师葬期》云：“栋花白后诗人逝，荔子红时独客悲。此夕何心数乡物，明朝有泪对荒池。湖天百尺营无日，香火三秋荐有期。沧海门生凄绝处，江干丹腕望多时。”《社人议於九日祀西园师於宛在堂》云：“准拟迎公祀水滨，办香报此苦吟身。后村不作将干载，赵璧而还只一人。孤鹤难收清夜唳，老梅苦忆去年春。从今踯躅西郊路，湖月林风助怆神。”《哭友渔社丈》云：“干戈倥偬谒元戎，肝胆轮困共我公。乱日理财犹用士，平生抵死不言穷。林亭饮罢荷花白，湖海魂归荔子红。最时夜深凄绝处，剑池水满月当中。”《吴园观荷》云：“南植红莲北白莲，淡浓抹若争妍。吴侬生长湖山曲，（用苏句。）管领名花六月天。”园近北湖越山，第三句借用恰切。



●卷三○

一、桑溪为近郊最佳处，余数游无诗，只有一记，即同说诗社十数子往游所作。诸子诗佳者颇多，西园一律云：“一冬失计掩柴荆，如此溪光不出城。平野无花霜叶艳，远山有雨湿云横。稍添亭榭真堪画，便买田园欲退耕。尽兴晚归还纵酒，潺犹带耳边声。”句云：“山犹龙启通文旧，地与东惮圣井连。”言闽王与后宫楔游旧迹也。友渔七言古句云：“两山屈曲夹溪流，溪流如肠石如齿。剜苔剔藓见题字，文人好事石为纸。”干宝云：“未知溪流处，先听溪流声。山回忽见溪，奔湍何潜。溪石列嵯峨，汹涌如吐琼。褰裳俯溪流，眺咏适我情。”

二、同社哭西园诗，佳者甚多。西园行己接物无可疵议，而学问切磋、同人交谊尤挚也。黄樨观云：“年来汐社数交期，尊酒论文喜赏奇，写照临湖君始病，筑楼故里返何迟。番风栋子伤春日，（卒於谷雨后。）斜月梧桐绝笔时。昨夜梦中呜咽起，泪痕墨渖共离披。”樨观句，如《人日田园招饮》云：“又於人日题诗句，如坐春风长笔花。”《示却病》云：“羽毛岂为卑栖锻，文字终当乱日昌。”《和感妪崎江榷舍诗》云：“群山高处云仍懒，一水忙时客自幽。”《晨起四山皆雪，同人约作禁体》云：“左鼓不鸣右旗掩，骋子妍辞事酣战。嗟嗟世界方苦寒，高处更寒君莫恋。”

三、余去年别营小园，以其小而方也，名之曰“”。，古窗字。多栽桃李花，方春已有开者，宴客於此，其时尚未定园名，故陈说洲诗云：“楼屋新成未著名，食单先遣议门生。息园春色终当让，人日题诗不敢轻。座上衣冠皆旧对，庭前花木有嘉声。归来醉坠初无恙，熟视泥涂意自平。（饮归坠车。）”往岁余多於人日宴客，嗣谦宣成息园，适有牡丹，遂让其作主人。乙丑年后，复归於我，故此诗第三句云云，亦一故事也。“醉坠”用少陵诗题恰好。

四、又余每於春尽日宴客。甲子春尽日客鹭门，有《寄怀说诗社诸子》云：“说诗社中廿许人，一岁饮我数十巡。杯盘肴核束修意，酒脯言报劳精神。惟逢人日春尽日，匹园主人不作宾。园中花发本造次，一春点差纷纶。山觳野簌集诸子，诗篇明日投鲜新。年来避兵因旅食，楼居望远江海湄。柳条弄色偶一见，不知几处花飘茵。今年春尽尤无赖，愁红数朵度芳晨。不羞老去效年少，早共儿女悲沾巾。诸君今日在何许，息园春抑吴园春？有诗定继贾主簿，谁和寂寞真山民。”此诗社中和者只数首，林西园一首似亦未工。说洲和韵云：“李膺孔融通家人，门阑望拜时逡巡。堂堂海内文章伯，驱使万卷如有神。每从沧趣闻论列，南皮开府旧上宾。可仕不仕名愈重，扁舟散发归垂纶。一篇出手传万口，余子赃汗走惊麇。迩来说诗坐里社，灵光下烛闽海湄。酒酣以往听滚滚，不愁烂醉污车茵。生郊戎马花事寝，坐伤龙尾占伏辰。迢迢鹭岛隔一水，风流想望林宗巾。新诗远捧意隆重，故园春尽逾思春。松枝束指归讯近，伫看近集镌手民。”时说洲初入社，故首从未见面时说起，末“辰”、“民”二韵最为工切。《题海南所居》云：“岁辄三迁似转蓬，去将安适鼠方丰。（东坡诗：‘亡猫鼠益丰。’）瘴乡地湿常疑雨，老屋窗虚易受风。啜茗渐教谙世昧，灌花聊与补天工。墙束容我须臾卧，堂上俳优舞未终。”

五、昔刘知几言修史文字，有貌┆心同者。诗亦有之。余往在京师，游慈仁寺有句云“眼中春物百胚胎”，曾刚甫极赏之。说洲於乙丑人日匹园招饮，有句云“春前新意涌如泉”。七字只一“春”字相同，而结想则大同小┆，一写北地之春，一写南方之春，冷暖┆也。

六、说诗社中诗才敏捷者有伯修、谦宣（林葆忻）、感枢。伯修、谦宣皆有诗数百首，感妪诗未多见，然颇有长篇。兹录其近体数苜。《丙寅上巳西园同年入祀宛在堂，与祭，感赋》云：“经年未与西堂祭，为汝千秋始一来。花树有知应忆旧，（曾同西园评花湖上。）湖山无色若街哀。（是日阴雨。）流萤门巷人何在？（西园有‘门前人比流萤’句。）斜月梧桐梦不回。（‘梦时我还家，落日摇江枫。醒时我在客，斜月明梧桐’为西园绝笔诗。）剩有办香酬晚集，奠余掩泪几低徊。”“流萤”、“斜月”各句，范德机所谓语太幽有鬼气者也。今适供感妪一联诗料，何等浑成，何等凄恻，不再论於西园名下矣。《示刘伯远都转》云：“文采风流故自贤，白头沦落岂关天。美官不换三竿日，厚糈何如数顷田。浊世功名投溷上，照人肝胆见花前。只今若作平生录，醉舞狂歌二十年。”《同天遗、范屋、介庵湖上看月，四鼓而归》云：“疏林澹月旧朋知，适意平生得几时？春梦已随流水去，烦襟欲借好风吹。酒醒鬓影空相惜，人静湖光若可私。生事明朝浑不管，偏看三匝鹊无枝。”《次如香湖游晚归韵》云：“野草繁花自斗妍，短程多事著先鞭。别留面目看湖水，浪掷文章换酒钱。俯仰意超台合外，嗫嚅气尽簿书前。劳生何似闲身好，烂醉场中自在眠。”句如《苦热》云：“恶木盗泉时自审，焦头烂额亦徒然。不信麾戈能却日，只除举扇与遮尘。”皆陈兰浦所谓不同困卧纸上者。

七、谦宣长篇以挽《江杏村侍御》为最妥帖排募，云：“伯父文直公，四十转御史”。“一疏独批鳞，申饬奉严旨。再起益敢言，南荒贬万里。潮阳与夷陵，时论持相拟。公亦列门墙，直声真可比。戊申客宣南，阶前识杖履。公方入乌台，特达百寮底。朝野庆得人，想望风始。行人避聪马，妇孺识直指。惟时台谏官，仗马寒蝉耳。而公独岳岳，誓必肃纲纪。本初窃国柄，早巳怀不轨。手握畿辅兵，目睨帝王玺。公首揭其奸，奏章震遐迩。风雨已如晦，鸡鸣犹不已。同恶有庆父，最不饬篮簋。苞苴夜进门，诏命昼出己。爵如羊头滥，官皆头鄙。公谓此巨恶，不去难不止。沥血以作书，刳旰以为纸。伏阙至三四，自分无生理。冲圣怜汲戆，但把豸衣褫。温诏返词曹，犹近天颜咫。主恩自优容，臣母已暮齿。请乞骸骨归，一慰门板倚。权贵交相贺，谓莫余毒矣。距知善人去，国步即倾圮。横涕望西陵，孤吟滞九鲤。空山甲子年，卧病遂不起。我忝附通家，东刍寄哀诛。地下逢文直，定尔讯犹子。为道落江湖，种种发如此。”近体如《林西园入祀宛在堂》云：“重修楔事及春三，雨歇风漪接远岚。度地待营香火社，（时议建说诗社。）招魂先妥水云庵。此堂风月无边好，一盏寒泉分外甘。算是湖山真作主，年年两度拜诗宠。（‘片时占作湖山主’，西园句。”）《试灯节集息园，呈石师并示同社》云：“客子归装欲浣尘，（与师均归自厦。）直园先占息园春。（人日事。）旧酷人日初开瓮，（是日开八年旧醅。）佳茗天心试入唇。（余方得天心岩奇种。）灯影还如前度好，髯丝却较去年新。高楼尚待湖西筑，来岁题诗满水滨。”句如《闻石师说青芝之胜》云：“咽喉保障资防海，岩洞深幽别有天。”《湖上偶成》云：“水暖人家初放鸭，草薰野径渐闻虫。石矶得雨长新绿，村店沽春发醉红。”《以蔷薇赠林纪洲》云：“如此春光不容惜，亦知来日已无多。”《雨后同林鼎燮、张秀渊澄澜阁茗坐》云：“柳色自青吾发白，雨声乍歇夕阳斜。”《大风雨同伯修、师晦饮开化寺》云：“风雨不违前日诺，湖山收入早秋诗。”《同秀渊、伯修饮洪桥酒楼，将游塔江寺》云：“策杖来寻临水寺，登楼先看隔江山。过桥合让谁题柱，避世何妨隐抱关。”《洪塘道中》云：“一塔江心知有寺，数家水曲不关门。土人能说张经略，里社犹传翁状元。”《挽王仿田》云：“已将世事还能者，为问伊谁是可人？”《次西园来韵》云：“典裘买宅真奇绝，却为藏书拓一窝。”《九日饮息园》云：“世乱无如贫贱好，城危差幸室家安。烽烟未熄笙歌起，幕府高开井里寒。”《同观心玩月》云：“疏影梅花容我补，伤神诗句得秋先。料君别有难言隐，对此蟾光觉太圆。”《过涛园视观心》云：“此情於我成陈迹，偕隐输君未弃官。”时君与观心皆经悼亡也。《陪螺江太傅游石鼓》云：“今宵崇让里，明日给孤园。小雄观瀑返，大顶宿云屯。”皆稳切。大略律诗注意中二联，流转可诵者多。《题栖隐村》云：“兹山未闻名，惟子乃得专。子名日以大，山名日以传。当时郑夹，（村有路通夹涤。）今日陈莆田。”又云：“我家在城市，所恨远溪山。子家近溪山，乃复居市阗。请将楼隐村，换我水流湾。”

八、往者林赞虞侍郎（绍年）喜山水游，而罕作纪游诗。令子子有葆恒提学无游不从。侍郎逝后，子有时出游，亦未读其诗。近从其从弟谦宣抄诗一束见示，喜录数首。《沅叔以九日出游，将由秘魔压道香山以达大观寺，却寄》云：“记踏京尘又七霜，登高几度过重阳。马蹄得得成孤往，雁影年年负故乡。坐对黄花认佳节，可无红叶作秋光。幽怀输与藏园叟，排日蓝舆叩上方。”《重阳后一日挈内子恩侄文女游秘魔压狮子窝观霜叶》云：“霜风猎猎展重阳，举宅蓝舆叩上方。浓翠树如争晚节，殷红山渐斗妍。老妻解说看松好，（弘德寺前有松数株奇绝。）稚女浑知拾橡忙。似此刑于良不恶，一邱何日课耕桑？”不知者必以“刑于”二字为腐，不宜用之於诗。然少陵诗云“山鸟山花吾友于”，董文友词云“山鸟刑于，山花友于”，用之正见其趣。展重阳系十九日，用之重阳后一日，亦无不可。句如《谒先文直公墓》云：“壮健江声仍隔岸，青苍松影渐参天。艰难万里为归客，离乱重来定几年。”《次卓为登高韵寄谦宣弟》云：“茱萸例作诗人料，松菊悬知旧径荒。”《云梯庵》云：“人语落松颠。”不记有人说过否？尚有《寄园落成》五古数首，甚妥帖，以有刺时语，未录。

九、说诗社中以诗为性命者无如林西园（翰）。初西园未入社，余见其《秋日杂兴》二绝句云：“中原此局算衰残，萧瑟江关活计难。白发黄金双怪物，看人老大与饥寒。”“肯损秋斋一夜眠，望空微喟擘瑶笺。七分星月三分雁，占断东南万里天。”此等落想不凡，似惟东坡集中始有之。又二首云：“朱颜绿发旧风姿，笑向秋霜一致辞。大势今年侵略尽，鬓毛直下又吟髭。”未敢人前翊独醒，沾唇小饮本无名。一杯一石同时醉，紫蟹黄花为不平。”则诚斋、放翁有之矣。西园初学昌谷，间以玉溪生。入社后尽捐故技，一意为雅健沈挚之词。佳者不胜录，摘录其警句如下。《雨后至湖上》云：“孤亭斜日望悠悠，不为残钟定去留。天遣雨师驱俗客，我将炎暑当清秋。”《答仲纯海啸纪灾作》云：“独使书生忧水旱，几闻官府念饥寒。”《送春》云：“何方不遣晨钟动，分付前山解事僧。”《游鼓山》云：“举家来游佛不嗔，佛以山色为施舍。此行意在山水间，礼佛斋僧皆虚假。”又云：“懒僧长以水撞钟，古佛惟将石作瓦。硐泉为耳谋清凉，风叶著身饰幽雅。”《和谦轩息园落成作》云：“吾家豪俊世所惊，卜宅酒衙常清醒。”又云：“藏书万卷不属意，意在梅谱兼鹤经。”《题秀渊知非斋诗》云：“能作隽语似王孟，能使劲笔如韩苏。一家之言不足学，死守门户真庸奴。”《侯四十生日索诗》云：“今之为关能赋诗，未有诗人习为暴。所忧索诗如索逋，挝门向我搜括到。岁暮政求鸡犬宁，腹贫自笑筐箧倒。”《人日说诗社初集息园》云：“人如社燕重寻约，诗似春雪未发声。寒雨扑檐髡树立，杂花照酒蜡灯明。”《李生为作秋山行旅图并以诗来》云：“邱壑不关年少事，画山只合赠山人。”《观制造铸币及枪炮》云：“酷哉富媪至不仁，是生五金铸万恶。贝币不行钱法起，矢石无威火器作。”又云：“我来有声发屋梁，雷公风伯纷搏攫。轮扁何时掣万轮？追奔定折夸父脚。”又云：“弭兵之事今所难，聚铁未为铸大错。看君造钱如泥沙，一挥可填万溪壑。看君造兵如山陵，昆吾为墟若耶涸。九府论功驾桑孔，四疆作战资卫霍。”《闻石遣师谈百洞山之胜》云：“说山说皮不说骨，鬼斧神工写未出。夷者拓为梵王宫，奥者造成虎豹窟。木贫石富水绝无，鬼面焦枯见凹凸。此山当以怪动人，左旗右鼓空出鸵。”《古藤花曲》云：“公馆不合栖虎貔，繁条碍路花岂知。将军斫花如斫贼，威猛有过封家姨。”末云：“愿君惜取斫花手，回辔斫贼清四陲。”《感时》云：“行边无数龙渊剑，道是横磨却未磨。”《送师范学校讲师归日本首》云：“天鸡引吭若木颠，蓬莱万里来飞仙。佩囊相向出丹药，能换凡骨登九天。”中云：“国家文献叹衰谢，担荷绝学劳仔肩。神州史事不可道，缄口欲学磨兜坚。坤舆一日蹙百里，侥仰图籍应涕涟。仙人胡为亦不乐？一揖乌石辞青毡。说史莫说甲午后，画地莫画东南边。”末云：“国仇师恩本二事，隔海相望山娟娟。”《过薛公池》云：“学贵普及今所闻，载当以车量以斗。十年以后斯道危，六经骇视如蝌蚪。”《观颐和园》云：”一花一草中人产，为土为沙太府钱。”以上数题，皆语意之近沈痛者。

一○、全首如《遏必隆刀歌》云：“遏必隆刀七实鞘，黄门跪进黄袱包。锡比麾钹专征剿，重器不屑割犀蛟。待吸颈血贵人吨，紫光勋臣斩蒿茅。白头解甲鸣金铙，悬之太庙球图凹。殿上貔虎寒不琥，乃孙不肖弓裘抛。祖刀斩首悬竿梢，至尊辍朝后彻庖。方今疆圉蹄迹交，风雨漂摇欲危巢。管蔡启衅矜无然，安得请刀太庙诛群呶厂此为端庄二王兴义和团作也。《格登山御碑歌》筋节音节俱好，以稍长末录。

一一、西园悼亡之作，沈痛中尤有想入非非处。《淑慧哀词》云：“来无所住去何依？梦裹频伽得并飞。一十七龄寿者相，升天入地两非非。”“灵台无碍极周游，修到泥犁不易修。解脱恒河沙数劫，菩提树下驾春虬。”“维摩十笏现楼台，卿为人间苦恼来。就我造因浑不了，生生有我住尘埃。”《哭淑慧》云：“嫁得文箫解画眉，昆仑石烂总堪疑。平生不信销魂狱，直到天荒地老时。”“土花蛛网满罗帷，十二筠帘月上时。眉目肌肤都想见，痴心还道是生离。”句如“天上长河海上山，梦魂未忍觅红颜”、“骑鸾为我呼箕伯，吹散情天万种愁”、“欲并一生干斛泪，匀泥作墓葬文鸯”。《丙午五月初一日》句云：“昨夜梦化人，导见枯骨枯。干八十日前，花貌将雪肤。”《中元节祭先室人》云：“一念幽冥动百哀，中元法食望归来。杯盘悔乏齐眉举，衣鸯惟余伏枕猜。”又绝句云：“一杵霜钟百感灰，渐知贫病是轮回。万钱营奠曾何益？要补山门几树梅。”

一二、其他警句如《中秋夜阴雨》云：“何时吐明月？不使黄雾塞。天上无虾蟆，天下无盗贼。”《春夜渡扬子江放歌》云：“我将舍舟寻崔蛲，倚树为挂箕山瓢。藏光韬形避帝尧，勿以万乘临渔樵。”《不忍池魔窟歌》云：“万人为鸳万人鸯，日日看花花日否。花不如人人看人，蔷薇娇靥樱桃口。”《除夜有成》云：“木有怒根能揭地，云多怨气欲熏天。”末云：“约略平生如意事，醉呼杀贼梦游仙。”《闻都中大僚死事》云：“本意闭门观斗蟀，却赔一命殉山河。”《七月初三日喜雨》云：“飒飒似间天雨粟，弯弯不记月如弓。”《闻陈一斋先生入祀宛在堂奇监宾》云：“边事虽非吟事在，平生此意爱苏南。”《题陶靖节图》云：“典午虽亡栗里存，宋末为得晋未失。此巾曾漉邻家酒，此服未入督邮室。”又云：“国亡不忍看禾黍，岁晚何心饱粳秫。”五言如“积书傲将相，不读亦解颜”、“天意造离乱，似妒此公闲”、“吾侪有创论，作诗胜饵药”。《对花夜坐》云：“花意劝行乐，无为伤时艰。”《海天阁》云：“白云挟出山，一卧事不易。”

一三、闲适句如“草痕界断双江路，山色成一橐诗”、“做美天收初夜雨，迟行人恋故乡山”、“系马屡愁山雨至，易衣时觉酒痕新”、“萸酒醉呼山鬼共，风筝响并塔铃高”。有确似长吉者，如“一双鸺鹊立不叫，枯枝久绝樵斧迹。我哦楚《骚》心胆凉，石幢忽坠蟾蜍魄”。有故作趣语者，如“闲与老妻同一棹，自矜湖上载西施”。

一四、诗有不甚费力而自佳绝者。如陈友渔《宿雪寺》云：“透寺峦出水莲，又如百兽护参禅。野云归后钟初杵，林雨收时月上弦。说法老僧八十岁，开山古树一千年。沙门也喜邀游客，蟹眼新煎卓锡泉。”第二联使人读之不厌。《明远楼雨中望石鼓》云：“雷雨翻空屋宇震，溽暑中来凉一阵。黑云接山作山形，石鼓骤高数百仞。大小皆茫然，如悬瀑布如涌泉。万松化龙得云雨，何不掉尾吟吾前？”此首则似乎师子搏兔，用全力矣，然看去亦极自然。舂感三首之一云：“花朝底事负良辰，药鼎声中百感新。问世心随春色谢，思乡意到病时真。缠愁欲祝蚕无茧，爱静生憎燕作邻。尺素远来多晚辈，始知身已老风尘。”《闻石遗师谈青芝之胜》云：“梦中曾过万松关，耳食如经百洞山。游客诗词题壁在，先生杖履带云还。石多怪┆寄状，人历玲珑剔透间。名胜岂能皆眼见，聊将想象当登攀。”时君尚未游鼓山，故首句云然。《过鼓山廨院》云：“院后群松欲化龙，院中寂寂不闻钟。过门已识闲僧懒，一任疏萝上破墉。”《花朝集半野轩因病不与》云：“风尘息影早知难，偷得闲来病亦安。已觉连朝逃酒阵，岂惟今日避诗坛？新雷破梦灯光小，夜雨添愁药鼎寒。又是池鱼长尺许，不堪欹枕念春盘。”《重九日伯修哲庵招饮却店楼》云：“高风吹我上高楼，小树陪人占小桥。箪篥暮城声隐隐，茱萸归梦路迢迢。吴园有酒江园醉，三月名花九月娇。（樱花忽开。）游箧归来剩何物？秋光犹带广陵潮。”时君方游江浙归也。君年将五十，始肆力为诗，其深造如此，高达夫未能专美於前矣。惜见其进未见其止也，遗稿名《丘园。》

一五、友渔断句时有力避凡近者。如《登海天阁》云：“大石两旁题作碣，闽江万顷缩为池。”又云：“为报京华遣老道，苔痕不上落成诗。”《生子戏答肖絮》云：“为人牛马如足贺，一饱还让君先施。（时肖鲎亦才生子。”）《集涛园有怀社侣》云：“松涛欲卷新诗去，社燕相思旧侣来。”《公讥陈太傅》云：“重来听水东山屐，俯视沧洲百尺楼。”《月夜由白沙泛舟而下》云：“两岸渐平江渐阔，一轮初挂汐初来。”《登金山》云：“北固山垂江岸尽，中泠泉对寺门清。”《焦山秋望》云：“江楼借我消残暑，天堑供人入小诗。”五言如《月夜登贵庵山》云：“拾级叩庙门，携月想入室。”《初夏冶亭小集》云：“及时聚三益，垂老学诗囚。”《忆栖隐村》五排以稍长未录。

一六、《题栖隐村图》诗，同社皆作，干宝作极为自然，云：“画中风景吾能说，一度幽探老不忘。最好桥边添酒肺，未应山腹失僧房。急流投涧雷声大，怪树孥云鬼臂长。有屋数间田十亩，此乡不隐隐何乡？”句如特观云：“溪鱼味美赢封舴，山芋年丰┆采薇。”梁芬敏（禹瓒）云：“君家栖隐村，隐者在何许？惟其人不传，有之乃千古。”芬敏近长斋皈佛，并诗亦不为矣。伯修云：“君看天下山水奇，终须诗人几首诗。”

一七、秀渊（张葆达）善评诗，甚严而当。自为诗亦务求剥肤存液，常欲以少许胜人多许。余已选数首入《近代诗钞》。近出其年来所作，则矫健无前。如《七月初九夜大风雨和鹿庄作》云：“风云雷雨日月星，一元默运天盖高。皙谋肃义过则玩，於秋行刑无可逃。帝乃震怒命风后，汝位东南权其操。又命汝龙为之贰，为朕发栉而苗薅。臣后臣龙拜稽首，干乘万骑挥弓刀。山移海倒沙石走，虽有巢窟谁坚牢。含沙射影在在是，山都木客时时遭。伏莽则蝮蛇豺虎，吞舟则蛟鳄鲸鳌。下至苍蝇赤蚁丑，附臭秽以争腥臊。凡为民害杀无赦，如扫枯如燎毛。穷檐何知坐叹息，四壁渗漉声飕扬。非常之原尔勿惧，从来永逸当一劳。因嗤兰台侍从陋，雌雄贵贱陈滔滔。又怪漆园庄叟诞，众窍大小详谏。岂知迅烈有必变，圣也修省况吾曹。乱国重典古有训，呜乎安得士师咎，呜乎安得士师咎？”《题友渔栖隐村图》云：“四山夹涧泉潺，晴耶雨耶迷云烟。樵夫牧子三五辈，山上村落山下田。披图我疑非人世，欲往从之路渺然。匡庐金焦岂不好，终觉俗物污林峦。何如兹山落荒僻，鱼鸟花树全其天。山人在山山自幽，山人出山山更闲。世无知者子勿惜，缒凿须防谢山贼。”《和吴哲庵游山遇虎》云：“圣王不作暴物炽，冥穴趸剪无专职。豺狼横道蝗蕃田，杀人害谷日干百。有虎有虎名虽暴，荒山穷谷自成国。饥食藜藿渴饮泉，於世何尤人何迫？子不戒慎犯其境，虎宁怯懦为子匿？威能攫人不用威，力能吞人不恃力。始知大豪巨猾贤，犹胜煦仁孑义贼。夷狄则进门墙挥，斯义吾当斯虎直。风高月黑林莽多，目睛夹镜爪牙磨。一声长啸千岩过，人间弓矢将奈何。”

一八、近体如《冬感》二首云：“大雪南方犹未雪，断风无力雨霏霏。阴睛预课檐前鸟，寒暖频更身上衣。书为授儿温渐熟，诗将寄友看还非。去年今日豹屏路，秋后霜林映夕晖。”“入共朝餐出晚钟，官斋随伴又经冬。事稀顾我犹多愧，秩散於人倘见容。宿雨能青深浅竹，闲云欲暝两三。莫嫌风物归萧瑟，拾自诗人意便浓。”二诗杂诸剑南集中殆不能辨。《和感妪崎江榷舍之作》云：“士不功名台阁间，何如吏隐返乡关？五年官舍科赢绌，一棹江流习往还。力可十千呼美酒，醉轻百万买红颜。浩然更有湖山兴，野鹤沙鸥相与间。（原诗有‘但祝篝车如愿后，湖西日暮一扁舟’，故云。”）昔沈子培论诗，以烂熳为最佳境，以上三首近之矣。此首起调独生新。《次韵无竞上巳日社集娱园兼呈如香》云：“无竞风情落帧巾，闭门索句不知春。如香才调纷珠玉，扫径迎宾更可人。一醉借名三月节，孤吟自断百年身。直呼花气相推激。更遣灯光照苦辛。”《和芬敏屏山晚眺》云：“山连北城壮，楼与白云齐。此地十年到，吾诗七字题。台洪江上下，旗鼓岭东西。未敢多延伫，天阴战鬼啼。”以上二首洒落不群，前一首格调生新。《同芬敏翼才如香暮游北湖》云：“环城一泓水，隔水几家村。妇剪抽畦菜，童收卧地豚。虚舟待野客，趁渡傍林根。点点山鸦尽，重重嶂日昏。”此首亦是放翁。

一九、林西园（【校】“林”原误作陈。）诗善於斩关夺隘。如《题栖隐村图卷》云：“前人结茅傍山麓，本愿子孙守樵牧。陈侯生世误读书，尘土功名悔驰逐。怀归写此青山青，眼中云气楼窗棂。慢藏一旦发扃秘，谯让正恐来山灵。吾州名胜略可匹，卅六洞天得第一。逢人未敢夸桃源，今当戎马纵横日。”此其下半首也。《南台志社诗楼成诗以落之》云：“高高越王台，月照作诗苦。顾兹穷事业，只合托赁廉。群公雅好事，拓地作豪举。惨淡营此楼，归然瞰平楚。山川信壮阔，云物供区处。秋声正西来，江流自东注。”此其中段也。《四十初度感赋》云：“吏俗贾人贱，其志将毋同。而我不自爱，两役尝兼充。一旦俱舍去，快如鸟脱笼。只无儋石储，何以阅我躬？独共庭树语，天不辍严冬。本实苟未拨，何岁无春风？”《答梅冬日感怀》云：“十载困抱关，自拔苦不早。吁嗟两少年，几共柝声老。我既幸脱鞲，君亦悔恋阜。夜寒放胆眠，裳衣免颠倒。如何鲜旨畜，出处复草草？”以上二首皆工於嗟叹者。《题鹿庄哀妹辞后》云：“此雪能香比玉刚，见危授命事堂堂。九坛误祭洪经略，生死殊途各反常。”诗共四首，命意颇不犹人，此其末首。

二○、陈鹿庄（寿橘）天怀甚坦，向所为诗欢娱多而愁苦少。近出一卷，则婉而多风矣。如《冻鹤》云：“乘轩梦冷卧青田，风雪弥漫岁晚天。孤立不争鸡骛食，兹寒一任甚尧年。”《感世绝句》云：“肚皮满不合时宜，有癖耽吟彻底痴。至竟老妻最解事，轻装为附剑南诗。”“乱至辞官计已疏，闭门未许赋闲居。匹夫无璧诚知罪，深悔当年误读书。”“兵戈满地世堪哀，岁暮争投避债台。不为居贫为辞富，轻筋我亦渡江来。”“西崦人家静掩扉，大难宾至竟如归。终朝一饱无余事，带眼多应放旧围。”“不愁寒也不愁饥，散步长廊觅句宜。归去自佳留亦好，偷闲日课两篇诗。”《白头翁》云：“山河危涕未曾收，双驾星星只百忧。野鸟那知兴废事，等闲霜雪也蒙头。”暴雨云：“浓云泼墨势如倾，飞镞纵横猛可惊。骤至料无终日理，看看檐溜且收声。”《除夕》云：“腾腾爆竹一年终，城市山林约略同。也与吾家存汉腊，更兼遣俗袭豳风。明年租税先期了，今夕杯盘尽意丰。定为旧题无好句，故教守岁草庐中。”《村舍杂咏》云：“柴扉换新符，倒置君莫笑。识字忧患多，荷钮饥可疗。”“风较城中大，月比城中多。宜冬不敢知，宜夏夫如何？”“雄鸡从其雌，得虫辄疾走。行行若倡随，争食忘其耦。”《野步》云：“草木及春萌，看山趁晚晴。归牛知路窄，侧立让人行。”《散步前村》云：“兵尘不到水云乡，家住桃源日月长。野老那知新服制？笠蓑未改旧时装。”《村翁邀往前山观桃花》云：“一叟前行拄瘦筇，度阡越陌幅巾从。天公早把丹青笔，点染山头春色浓。”以上两三诗颇有野趣。

二一、旧诗留余处者再择录如下。《立春后六日西湖公谯并度地建说诗楼》云；“人日佳招欠一诗，立春又泛息园卮。大难风雨同群集，自古楼台近水宜。乱后只余文字乐，醉中不问别离期。（鄂楼谦宣将远行。）湖山也有留宾意，湿苇寒庖饭熟迟。”《林西园同年入祀宛在堂》云：“昔日湖堂共倚栏，办香今作古人看。清尊惆怅幽明隔，遭集区分内外刊。（石师为分作内外集。）但使几篇成脍炙，不辜半世呕心肝。此间片席还乾净，末座能参亦大难。”二诗皆眼前语，说来颇有味。《题友渔栖隐村图》一律，中二联亦自清妥，拟只留首尾，改作截句云：“大隐逃名栖碧山，名亦耻落人间。遥知结屋西崖者，养得苔痕日掩关。”《登楼看山雪约社人作禁体》本十韵七古，拟删节只留七韵云：“昨宵雪来五更时，重衾不暖吾先知。群山万壑失苍翠，大笔点谁执持？老梅作花见强项，新柳展叶成庞眉。南中得此夸壮观，语之北客为所嗤。拥裘吾辈犹觉冷，悬鹑百结哀穷儿。忍寒索句成何事，双肩山耸宁非痴？人生泡幻春雪耳，得钱沽酒无复疑。”句如《展墓》云：“松是去春栽，葱葱不数尺。草是去秋锄，离离复如昔。墓草日以青，儿发日以白。”又云：“子孙宁路人？一来逾半年。”真语不能伪作。《读昌谷集》云：“当年呕心事苦吟，探视锦囊嗔阿母。寄言母兮且勿嗔，心肝不随骸骨朽。”末七字警语欲追长宣。晚湖云：“老圃今年秋更瘦，危亭独立影何孤。”

二二、寿宁林隆山栋礼部，旧赠其所著《梅湖吟稿》一册，未细阅也，近始知为西园妇翁，则下世已数年矣。国变后还山，诗多幽趣。《夏日山居即事》云：“世事干山外，山深许读书。风来窗自启，蝉唱意何如？午日永松荫，遥天低草庐。未须方管乐，但愿侣崔徐。”“浩咏出门去，白云如我闲。好山常独往，樵子偶同还。茅舍春新葺，竹扉宵不关。园蔬频饷客，未觉野人悭。”句如《题梅湖图》云：“陈醪新茗闽川冠，豆腐花猪天下无。”《湖头泛舟》云：“野袅波暖将雏出，溪树春归逐水高。”《赠山中老人》云：“久居窈谷长林裹，便有洪荒太古心。”其《梦到家作》一律，则尚滞都门时也，云：“八载长安踏软尘，今朝喜见故园春。小孙迎户呼翁至，雏燕入帘窥客频。万户侯封多壮士，一村花事属诗人。宅柳休拟先生柳，身是无名太古民。”

二三、天下有其名甚大而其实平平无奇者。苏州寒山寺以张銮一诗脍炙人口，至日本人尤妇孺皆知。余前后曾得两绝句，一云：“只应张继寒山句，占断枫桥几树枫。”实则并无一枫也；一云：“算与寒山寺有缘，钟楼来上夕阳边。”实则并无钟也。桐城方贲初（守彝）有绝句云：“曾读《枫桥夜泊》诗，钟声入梦少年时。老来远访寒山寺，零落孤僧指断碑。”殆亦与余同其感想矣。

二四、门人龙榆生（沐勋）诗，叔宝神清，而仲宣体弱，年少专攻选体，为所束缚也。近多看陈简斋集，近体渐有变态。《苦雨》云：“日日穷阴压小楼，冷风吹浪打汀洲。寒侵书幌归双燕，雨阁疏帘见一鸠。幽兴渐同花黯淡，好春惟与梦沈浮。炉翠色应如染，争肯飞来赴客愁。”《沈阴如昨怅然重赋》云：“几见汀洲故更新，高楼独立海之湄。飞花又过寒食节，欹枕忽忆江南春。燕子呢喃欺客梦，东风料峭上吟身。呕心不作惊人句，一度搜肠一怆神。”《初夏集美寓楼玩月》云：“淡淡遥山见黛痕，宝珠屿似阮公墩。纵然不及湖烟好，他日犹应系梦魂。”

二五、又《九日天马山登高》一律，颇有悲壮之概，云：“荦确何嫌一径微？故山风物记依稀。极天烽火悲重九，撼地寒潮逼四围。无佛称尊聊复尔，有花堪插亦忘归。伤心嫩数南飞雁，独立苍茫念昨非。”《晓行集美村遥望金门岛》云：“羁思愁永夜，卧听百鸟喧。被衣起视之，残月已无痕。宿雾笼衰草，牛羊出远村。红光发荒岛，干林捧朝暾。翩翩估客帆，欲蔽海东门。澄波镜面平，炯炯入望昏。阴晴山向背，依约云吐吞。万变岂终极，幽怀渺若存。飘摇委轻躯，沈潜固灵根。秋色尽堪娱，匪独菊可餐。庶保养生术，悠然返田园。”此首兼学陶谢，并得其气味，前半确是集美村景物，后半确是自己思想。

二六、黄晦闻诗弟子曰何达安（之兼），江右人。榆生挚友，同教授集美学校。工填词，嗜诗，诗才极清而苦瘦。如《寄素昭》云：“匝月愁凝阙奇音，故乡兵气正深深。一春生意风前尽，数载欢惊物外寻。已断众缘成独往，乍凋双鬓为谁吟？经秋不见应无恙，难解年时蕴结心。”今之少年往往好作苦语，固缘世乱而早为客，亦一时风气所趋也。

二七、南通刘松之（元弼），文似孙可之。教授集美两载，辞归。《别榆生、达安》云：“天涯磊珂两诗人，从此相望重怆神。直似去官犹恋阙，不知何处著吟身。肺肠结轿凭谁省？肝胆轮困觉汝真。别后新词常寄我，江干明日辗征尘。”松之艰於生计，故言之怃然。又《寄陈凤五休宁》云：“独客数千里，西风一雁过。书从天外落，愁是客中多。体病吟仍健，心雄考已皤。相怜两憔悴，焉得楚狂歌。”

二八、门人谌湛溪，贵州平远人。学矿学，为矿师有年，充厦门大学教授。相见已隔廿年许，自言旧日所知旧学，旷若隔世矣。然喜言诗，令出所作，则生涩似学古乐府以逮谢皋羽。《答黄礼卿》云：“天孙分巧太支离，半偈微茫不自持。禅意百干惟一指，新长短误双眉。试收甘旨御冬日，莫作衣裳为嫁时。扬子江头商女泣，泣云日日只悲丝。”其二云：“漫道悲丝未展眉，开箱检点又支颐。天衣难补当新制，袜线差长莫自疑。金粉湖山销越艳，东南光彩耀吴姬。（谓蛰仙、李直。）明朝有诏裁宫锦，尺剪不教胡女持。”《代内赠》云：“一到人间百事非，百年人只送春归。关山有意添新梦，衣带无情长旧围。井桃未知天月远，莲心敢信藕丝微。蝶飞此夜九千里，欲织回文不上机。”《答内》云：“结发至今二十载，细思相聚无多时。太常何事爱幽独，季子重游轻别离。学剑学书消壮岁，不鸣不跃岂男儿？待到高适能诗日，相携入山偕老期。”《寄秉农山》云：“漫道仙心十有八，桑田梦到饭胡麻。黄泉幽路满荆棘，（客岁挽钱浩如下联云：‘君今长眠地下，我今长工地下。静动虽┆，各从世外到黄泉。’）白日长安足灶蛙。倾身岂竟刑天舞？持简盍窥阿母家。欲问葛洪丹鼎事，故教青鸟入南华。”数首皆有寄托而无俗韵。湛溪与农山同学挚友，而农山绝不作诗。《厦门别后见寄》云：“华岳三石削成，一回瞻眺一心倾。未知四度秦川眼，何似陈门立雪情。”

二九、陈省吾（耀鸩）入说诗社最晚，以诗十三首为蛰。录数首於后。《次无竞感赋韵时丁巳祀灶日》云：“岁阑无梦逐繁华，流落江湖似出家。有句难醒司命醉，负暄不分夕阳斜。后时益遣思佳日，得气偏教让杂花。桃李争妍人自槁，春风多事到天涯。”《和郑稚辛宛在堂秋祭》云：“后时益遣念佳辰，可奈重阳卧病身。石壁廿年空醉墨，湖堂终古属诗人。无多饮啖犹关分，一昨兵尘总怆神。生晚让渠名字大，还输曾作太平民。”《珠江夜月》句云：“世忘急景嬉残夜，天以清光被客身。”均感慨有味。《挽严又陵先生》句云：“高文当代推严乐，合传何人称孟荀？”颇切当。《广州西园酒家古木棉歌》云：“自我来岭南，七阅岭南春。春风风人已如醉，人日况复逢佳辰。南园北园夙载酒，惟见群卉争妍新。牡丹深红辛夷白，香艳徒与供笑吨。今来西园裹，木棉绝可喜。参天廿丈阅丽年，造物留兹示奇诡。不然六榕无一存，净慧寺仅去尺咫。西园主人斟叵罗，劝我试作木棉歌。《独漉》已往翁山死，才薄将奈木棉何？我歌先问树，一根胡两柯？中间各衔瘿，崇缀如蜂窠。得毋植物有圆觉，并干连理能谐和。鹣鹳之禽驱蛩兽，微生亦解相佐佑。然萁煮豆习成风，胞与何人真在宥。我作木棉歌，更为木棉寿。材大不中为栋梁，质美宁容作薪标。居於才与不才间，庄生木雁言非谬。春初花尚孩，春半花盛开。虬枝作势向空板，点缀亿万红琼瑰。定知其间可巢凤，凡鸟谁足相追陪？经春涉夏还作絮，衣被南服休疑猜。酒家得汝名不朽，会须酌我美酒三百杯。”木棉花，漳泉以至岭南多有之，福州则未之见。花大如杯，红如玫瑰，并未见其作絮，不知何以称棉，据此诗则作絮矣。厦门所植，高者常两三丈，廿丈者无有也。此诗意态颇似粤人宋芷湾之作。余尝谓厦门树木特别者三种：红豆、刺桐、木棉花。凑一绝句云：“满山尽是相思树，老乏风情只忆家。独坐高楼谁是伴？刺桐花与木棉花。”

三○、梅近有二绝句，甚似其乡先生刘后村。《立春后一日冒雨至湖上观梅并写照》云：“讨春已过立春辰，春在青山绿水滨。细雨丝丝风片片，梅花百树著吟身。”《翼日同仲起至湖上写影，时有微雪，少来游者》云：“与我相从寂寞滨，梅花如雪草如茵。此中风景君须记，十里西湖属两人。”后一首末句与叶损轩之“只算寒山寻拾得，一无人处两人行”取径相近。又句云“聚及早春商社事，老犹┆县作诗人”、“入座莫言离乱事，街杯便算太平民”、“公事忙从初日白，诗心生及夜灯红”，皆佳。

三一、福安郑守堪（宗霖）有《西园入祀宛在堂》七律云：“早知君复必传名，岂为湖堂有重轻。先辈於今同位置，故人到此了平生。来迟未与寒泉荐，梦觉真成落月惊。绝念诗宠将享日，师门哀感那胜情。”《追纪天遗老人入祀》云：“晚於湖上日相亲，香火分明认夙因。萧瑟平生双老泪，苍茫天地一吟身。高风汐社同埋恨，片月西江未洗贫。百本梅花干岁鹤，闽山亦有姓林人。”第一首首联为西园占身分，自是确论，第四句不胜凄黯。第二首第二联似不过一穷老诗人通常写照，而於天遣之一生别无他好，只嗜吟诗，而所吟之诗无首非一双老泪者，字字恰切。“贫”韵尤切天遣一官江右、不名一钱，末韵妥贴浑成。又《将晓》下半首云：“暝猜世局魂都悸，默数年华意渐平。笳吹隔墙喧不息，恍疑身是落边城。”写得出。警句如“秦皇焚书恨未尽，留得种子沦贱贫。饿死沟壑圣所赐，腐肠曷怪成枯鳞。”又“雁鸣能引人呼啸，蛩语如吟世乱离。阅尽沧桑还不死，太平何日问希夷？”

三二、天遗诗为小西湖而作者十居六七。湖虽一勺之水，然吾乡可游处甚寡，会心良不在远。孟尉之投金濑，其细已甚；坡公得垄，十日而九日河之湄。故余为其遗诗作序，援樊榭老人以相况也。（樊榭诗为西子湖而作者十居五六。）《石遣丈归自鹭江，因病久未趋谒。昨过开化寺，回首往岁偕游诸处，怅然有作》云：“不是西湖景物非，欲持故目与心违。未凉殿宇皆秋气，偌大亭林剩夕晖。来日逆知黄菊损，背人静看白鸥飞。旧游空在思何益？再会能无感式微。”起两联秋气满纸，古人云遂为诗人所觉者此也。《三月三日宛在堂春祭，到者五六十人，可谓盛矣。喜而有作》云：“湖上斜阳一倚栏，天晴犹自带余寒。平波如掌殊堪爱，杂卉无名不厌看。讨胜幸从诗老后，荐馨聊结古人欢。今年此会滋生色，风雅依稀旧晋安。”次联非真有山林气者说不出，所谓会心不在远也。二诗收皆减色。君诗末多衰飒，余常忧其与晚景有关，后果然。《湖夜》云：“独游兴味易阑珊，道左忻逢素所欢。夜半西湖如我醒，月中清景当诗看。归人欲尽心逾爽，寂处相容地尚宽。生受凉风能几许？车尘明日又漫漫。”此殆天遗诗之最适者。无辨所谓“明日天遣定有诗，诗中定道月光奇”者，正在此诗矣。《晚赴敏生约湖上饮酒相与泛月归，呈石遗丈》云：“荷风散晚凉，湖气满亭子。举头未见月，月意先在水。酒阑扶醉行，人静景愈美。夜幽灯力微，时有惊禽起。平生江海志，晚归弄清砒。身世一扁舟，且作须臾喜。草树已望秋，冰轮缺如此。一似早衰人，憔悴不自理。怅然携影归，遇我清泠底。（家临河上，月夜辄看水久之。）湖远月依然，未嫌在城市。”

三三、天遣嗜好惟对酒看花。余小园稍有花树，人日、春尽日，必招饮，必有天遗。其余花朝、上巳、寒食各佳辰，不出游亦必置酒。花开迟早，天遗往往以诗来探，饮则必有诗。卒之岁，招之饮，以畏冷辞；强之至，饮亦不畅。余方虑其不能久，及秋下世矣。卒前两日寄陈香雪有云：“黄叶已乾行且落，可容少待看秋光。”真乾且落矣。《春尽日石遣丈招饮匹园》云：“晨兴喜新晴，忘却春垂尽。招邀得寸纸，陡觉新题紧。日斜过匹园，花净树留影。主人如春风，入座意先醒。相将上层楼，烟岚出屋顶。全山余一片，可惜无多景。（丈云：乌石山被人占尽，只有此一片耳。）怅然下呼酒，咄嗟足蔬笱。尊前六七人，饯春须痛饮。一年几佳日，独让诗人省。繁华事易非，泪落还强忍。春去行复来，人老长酩酊。莫问落花时，桑海亦俄顷。”《人日石遗丈召饮》云：“草堂人日有佳招，坐遣风花不寂寥。佳处园林归一老，百年文献话先朝。食单可许门生议，春色从难白发饶。岁岁强欢拚美饮，差强身世是渔樵。”《匹园海棠二株，一自十月至今犹盛，一则不作一花。感作呈石丈》云：“海棠能作先春花，占断流光处士家。满意正当全树发，向隅别有数枝斜。菀枯各自参消息，种溉元无辨等差。同在东风嘘拂裹，让人独秀几嗟呀。”此诗君盖别有寄慨，余急次韵慰之，有“攀折也歌《金缕曲》，沈埋犹在玉钩科；云云。君又有《久不到匹园，海棠谅已花矣。回首去年，怅然有作》，次联云：“想见春风依旧好，自怜残客再来迟。”余家海棠三株，楼前二株，高已过墙。此花本绝艳，而君诗总说得凄黯，殆罢官后境遇萧条之故。然君狷介自持，可取即在此也。

三四、守堪好诗甚多，佳句尤夥，几不胜收。如《次竞字韵》五古云：“吟事譬兵事，此论古已竞。老兵律必严，新兵气恒盛。例如两师出，卫青霍去病。”叠韵云：“闽诗今大昌，坛坫盟争竞。古追汉魏晋，律迈初中盛。烹炙六籍精，研磨四声病。”《次梅冬日感怀》云：“城居先众寒，屋小朔风早。古无干岁人，念之顿忘老。梅意与我同，花开叶任稿。”《题陈友渔栖隐村》云：“我家草堂有一樵，与侯同名称健者。”《和宝宛在堂吟集》云：“江山乱亟诗逾健，文字缘深谊自长。”《感妪生日》云：“富贵寿考尔何物？粪土倚顿殇彭聪。”《人日集息园》云：“蛰居感衰乱，浑忘岁已春。六日不出户，惘惘逢兹辰。忽闻息园集，勃发春精神。”又云：“生落人日后，万事宜后人。”又云：“同社得诸子，大若晋楚秦。而郑蕞尔国，焉敢为等伦？”《和鹿庄茱萸村》云：“避乱宁知论魏晋，哀生忽已没黄虞。”《和如香秋阴》云：“凉风自弄衰花影，浊酒难豪白发心。独抱牢愁向谁语？离墙呼出倦飞禽。”《吊畏庐》云：“一代画师入能品，百家词派洗闽人。”《乙丑除夕》云：“披猖榛莽山间盗，零乱松楸梦裹亲。”《丙寅元日》云：“椒觞在手聊堪醉，吾意须臾见太平。”《题虎口余生图》云：“蒿目世无乾净土，天不生人恣生虎。”《题山与楼》云：“楼为君所独，山为人所同。与君不与人，毋乃山非公。君笑曰否否，山岂与吾厚。与人人弃之，遂为吾楼有。”又云：“山与本山意，诅吾力能致。与楼非与吾，吾更安得弃。”

三五、诗情幽诗笔峭者，其人多瘦。张如香（培挺），瘦人也。《秋怀》四首云：“好秋如高人，隔岁才一遇。人苦入秋悲，我爱留秋住。开轩迎爽气，林叶遇无数。回飙约之归，似指迷途误。疏花明晚照，瘦蝶不一顾。幽香贵自持，奚足献迟暮。静观得物情，去去复何慕？”“窗明日影横，秋熟犹难触。黄昏得一雨，残暑失其酷。繁声集破蕉，分润上棋局。高枝渴鸟苏，调吭如鸣玉。园居太寒窘，颇忆看湖渌。得凉情稍慰，失月意未足。还期入宵晴，清光照杯酴。”“夜起看秋曼，片云薄如楮。廊虚星光涵，曳履停蛩语。流萤出丛筱，开合若相伫。风过闻笛声，诗思在何许？”“连夕逢秋阴，待月过更残。今宵得霁月，待我白云端。有如故人来，呼酒急为欢。悬蛛曳风檐，寒蟀吟井阑。窗竹筛凉影，历乱千琅歼。池荷明露珠，不惜倾盈盘。群物争凉夜，清辉私诚难。颇思乘风游，玉宇专高寒。”《湖游》云：“薄暮诗愁理不开，林阴深处几徘徊。讨春细事还人后，桃杏花过始一来。”《暮春》云：“团红糁绿眼迷尘，大好春光亦恼人。花片半檐苔半院，一分春胜十分春。”皆诗瘦如其人矣。《宛在堂春祭》云：“谁谓穷愁便不名，诗家麟合胜公卿。仆碑发墓寻常事，著眼千秋意白平。”《送伯修之泰宁》云：“莫向层霄假羽毛，未容曲巷翳蓬蒿。出门谁诩非投暗？惜别惟期免《广骚》。末世深交还盗道，穷途谬赏亦人豪。君诗原带幽燕气，跃马边关调更高。”如香故家子，年少登科，家有林亭，以不善治生，渐即窘境。《送伯修》一首可谓借他人之酒杯浇自己之垒块矣。《题鹿庄联轩作》后半有云：“我生孤露兄弟鲜，庭荆三折伤同根。敝庐反顿等破甑，难支一木供豪吞。过轩令我心如焚，归来抽毫坐夜分。叫群冷雁声落云，匡无对那忍间。”几使人不能卒读。然有此美才，未必诗终能穷人也。

三六、江伯修（古怀），亦最不善治生者，以旧馆职降志为邑宰，脂膏不润，且以失其官，亦可谓拙宦矣。买地筑一园，举债累累，至从军於数千里外，又刁；得久安其身。《有人日奇林息园句》云：“战后有家还乐事，天涯到处尽惊魂。兵氛天地无春色，归意江湖有梦痕。”可以知其近况矣。伯修南至南诏，北出榆关，行数万里路。有诗干余首，佳句甚夥，余曾为作序还之。全稿在其行箧，无从多采。《八月十六日集沁园》云：“荔支树下池水清，虚堂照水光晶莹。凉风飕扬起天际，斗觉屋外皆秋声。昔年此地不可问，过者惟听寒蛙鸣。主人筑屋不数楹，已数易主为今名。满堂宾客十有二，一老说诗最可听。酒酣耳热夜继日，月色恰比前宵赢。月临池上色逾好，风平水定群鱼行。群鱼若解说诗意，鱼我之乐庶其平。”《谦宣以牡丹盛开招饮》云：“为爱新年强自欢，连朝春酒慰春寒。小园共有兰成赋，一著输君有牡丹。”《清明日西园招集冶亭》云：“临池长忆旧游时，课读余闲弄碧漪。隔院书声还不断，千年剑气定何之？林花亭角春刚半，尊酒灯前夜任迟。难得良辰兼雅集，岂徒胜地系人思。”末用灵运“四美”说恰合。冶亭在越山欧冶池上，古迹之最古者；沁园本荔水庄，为李兰屏先生奉亲地，古迹之甚近者，在福州皆不可多得之胜。句如《同张八陈大登大梦亭》云：“春色不辞来秃树，水边犹得聚浮萍。”

三七、陈泽观（鸣则）年来从事水利局，亦多小西湖诗。如《出郭》云：“出郭行行日向西，身闲路熟景清凄。绝无滞穗田成坼，剩有团焦屋较低。鸟避草人飞上树，童窥水马坐临溪。豆棚瓜架归零落，更数炊烟晚未齐。”写出一种荒寒萧瑟之景，恍於秋冬行福州近郊诸处。《湖上探梅》句云：“北雪南风争胜仗，东阜西崦息劳薪。”《社人燕集镜湖亭兼约勋夫友渔》云：“不解为云去逐龙，同州┆县始相逢。从知客是登楼粲，颇讶师如倒屣邕。夹影湖光开一监，犁眉月色照干。如何中酒催归去？未听山门午夜钟。”

三八、林雪舟（宗泽）喜表章他人之诗，而懒於自作，有作皆绝去点尘。如《西园仲纯招集宛在堂》云：“雨襄斜阳昼不成，坐看一月出高城。清光一片真佳绝，惜欠烟中打桨声。”“此景分明合有诗，可能不睡向风漪。人间何处无灯火，不是今宵对酒时。”是能以少许胜人多许者。《同社招集荔水庄旧址》云：“西园三百载，二老最风流。金石成新录，图书认旧楼。可堪文藻地，空剩草堂秋。太息城西水，销沈到白鸥。”自注：“二老鹿原、榕园”。雪舟最熟乡邦掌故，言之如数家珍。荔水庄已数易主，君言其水木之胜，乃小集於此。

三九、陈肖絮（圻侯），法律专家，喉舌复辨才无碍。壮岁得贞疾，几於惯而伏行。则专意学诗，进境甚速，而自谓了无长进。有《志愧》三绝句云：“自是凡胎已著埃，百回辜负道场开。蚤知佛法无边大，敢向山门吃棒来。”“梦裹阳台若有情，醒来云雨一天清。美人仅隔盈盈水，只许相思未目成。”“束风著意护群芳，农杏天桃斗一场。不是海棠却沈睡，阑干寂寞总无香。”三首皆设譬之词，后二首尤趣。《谦宣息园落成》云：“富人筑园穷丹青，诗人筑园先正名。不待园成名曰息，可知诗人非干荣。吾身息偃亦云久，吾园未办空复情。侥仰兹园一动念，眼中楼阁何峥嵘。忆昔与君同游宦，意气有若黄河倾。闻人怀居辄齿冷，私谓天下不足平。吾今久病且成废，君纵多才难毕呈。有园无园同一息，此中奚复论重轻。”长才抑郁，借题一吐其慨慷，未几遂下世矣，伤哉！句如《半野轩》云：“暝痕曲折环山合，月意模糊隔树看。”写景曲肖。

四○、仲纯自号意园，又自号弓园，实未有园。一弓之地，何处蔑有也。不多作诗，而诗笔跳脱可喜。《答谦宣招饮赏牡丹》云：“也作诗人也作官，也将隙地拓来宽。新悬斋匾颜中隐，欲富春光买牡丹。杯酒快陪元巳集，盘蔬况胜腐儒餐。此花自昔吾州少，定惹乡邻接踵看。”《答梅招集环碧池之作》云：“我怅春光留不住，匹园饯送有余思。何期环碧飞觞日，紧接花光索句时。宿酒虽醒犹作病，旧逋未了又催诗。长篇说尽池塘景，险韵雄词敢斗奇。”

四一、哲庵家有池馆，突过龚氏环碧轩，诗笔故自清俊。如《半野轩社集》云：“柴门虽设亦常关，花竹萧蔬相对闲。城市山林原一样，绿阴深处即深山。”“盘飧闭户差兼味，老圃池塘足取资。未免豚蹄抱奢愿，诗人一饱可无诗。”如所言亦足乐也。而以家累用不足，日仆仆为升斗之谋，亦可慨矣。

四二、旧岁陈爱吾（乃元）访余於厦门大学，始相识。今岁以书局事，同梅峰枉过。昨梅峰出示其旧作二首。《登同安天马山（莆田有天马山，故以同安别之）》云：“化工为山累土石，山足山头撑山脊。昂头奋足欲奔腾，羁鞠不施郁奇迹。汉家烈士郑将军，雄据此土争寸尺。（谓郑延年。）嘶风久已不合声，毛拳细草毵毵碧。我行跃马立其，俯视鹭江一练白。美人（峰名）含笑侍其旁，豪气柔情共脉脉。呼童携酒逐我行，游山何须双不借。兴致未阑日已西，暮烟四合迷古驿。归来堕马笑樵夫，髀肉欲生感今昔。”笔气豪迈，“白”韵尤壮。《除夕道上遇雨》云：“一声爆竹岁华阑，沐雨长途感百端。空谷云封人语响，故山梦入笋舆寒。有怀投笔雄心在，无力掀天热泪弹。偏是客中斟腊酒，明朝春色马头看。”殊有关山失路之感，次联能寓情於景。

四三、侯官林韵芳女士（芳），四川循吏戟门先生（振荣）之女，适邱卓生茂才，中年而寡。能诗文词，下笔敏捷。邱本故家，有池馆，名小荔湾吟榭。中落后，三子仅支持家计。韵芳教授女学校，鬻文字以养九旬生母，今之黄皆令也。十数年来逢余生日，必以诗为寿，有甚雅切者，余《诗话》例不录寿诗，今只录杂诗数首。《读石遣先生游山诗，因之神往，次韵奉和》云：“令人神往晚春晴，入画山光览胜行。身健多应天所赋，名高更与世何争。遥知笠屐传幽致，只恨钗裙枉此生。目有暮年好词赋，江关不数庾兰成。”《初夏召饮匹园叠游山韵》云：“恰喜清和雨乍晴，山深好作听莺行。著书岁月人长健，惊座才名世敢争。钟恋残春贾岛佛，花飞高合玉溪生。斋厨樱笱多宜酒，金谷题诗任不成。”《直园新筑成召饮鸣谢》云：“未能载酒及师门，许坐春风宴直园。一饮浑如十日醉，买丝端合绣平原。”“月底听歌带醉回，姬人能歌。梅花烂熳草堂开。明朝人日题诗寄，只当巡檐索笑来。”《芳昨於半野轩折得海棠数枝，因念花光楼下正在盛开》云：“想见当时烛底，耐人楼下看花光。折枝何似三妹媚，笑靥嫣然劝举觞。”“百尺高楼几度来，几生修到此街杯。名花自喜名流赏，越向风前得意开。”句如“一阁花光诗绝唱，三山《荔谱》志兼修。”以上皆未免过誉，然才调自不可没。

四四、余生平见人失子，每为┆常作恶，以为此人生至逆之境也。前岁此厄既轮到我，作一联语挽之云：“我何人斯？乃继孔仲尼、卜子夏、郑康成、朱元晦而哭汝；寿非福也，请看傅青主、顾黄公、竹姹翁、查初白之暮年。”海内朋辈及门人以诗哀挽者且百篇，拟汇为《哀录》刊之，以冠《激楚堂遗集》，卒卒未就。今先录其最沈痛者数首於此。陈散原云：“残年未灭思儿泪，今与而翁共此悲。我只吞声延气息，而翁犹及费文辞。互为药误天难问，独许才强世所期。料得九原怜二老，兵戈相望更何之？”盖前二年散原方丧其长子师曾。师曾与洎儿同官京师，甚相稔也。夏剑丞云：“送君归闽日，问君相见期。君言别暂耳，寇至当复来。果来必避寇，八九可揣猜。奈何从北至，一棺载儿骸。此耗初未闻，闻之惊且骇。念君有佳儿，方举拜庆杯。伏中帆瘴海，竟为寒热媒。微禄忍曹官，录录敛其才。以是处乱世，何朕召飞灾？君往一抚视，群医力难回。君历举古人，自况以塞哀。孔圣至近贤，十辈命等侪。老皆丧首子，报施谬是非。辛酉我哭子，至今有余悲。慰君无一言，自慰辞多乖。一面别君去，对坐无好怀。”

四五、李次贡三首云：“我从石遣师，黉舍初执经。洎师归故山，乃始识公荆。邂逅酒座间，以意度姓名。肖师在微尚，非辨貌与声。诗腴人则瘦，欲淡官自轻。佐师脱千稿，下笔气峥嵘。哀哉此便已，君书有未成。”“寿天原不常，公荆无死理。间关谋寿觞，往返轻万里。力疾作家书，犹自讳不起。与父诀须臾，艰难忍死俟。命浅亲恩深，言在无言裹。生死操诸天，天有不可恃。以孝伤其生，何以勖为子？”“奔哭视吾师，百慰无一可。忍泪抚君儿，乃仅离襁褓。师谓老而顽，汝壮反不保。百年人事长，衰残反负荷。行挈汝妻孥，归理汝遗稿。文字有渊源，人肯惜梨枣。不朽在令名，何必争寿考。”

四六、榆生亦有挽暨儿五言二章云：“久不得师书，念师若饥渴。如何五月别，开缄转凄咽。平生哭子泪，又为今兹热。暨也长而贤，苍颜森竹柏。奈何知命年，乃不可说测。奈何乞巧夕，巧与老亲诀。敢日诗穷人，胡乃有斯厄？吾乡老散原，此痛亦同辙。贱子两豚犬，众鬼纷攫夺。虽则怀中物，恩情岂断绝？我有千结肠，利剑不能割。我有九逝魂，风波不可越。愿师广其虑，狮吼为我发。愿师转悲心，拈花为我说。浩然本大空，解脱亦虚设。我今黯无言，开帷鉴寒月。”缺月浸疏篁，破碎弄光辉。悠悠一枕梦，梦绕匹园飞。彷佛初夏时，微风摇双扉。过庭有鲤趋，似闻语依依。邻鸡忽已唱，严霜亦已霏。宛尔有生灭，觉来无是非。”间用韩孟法，仍是《选》体气味。

四七、李审言云：“石遗一门自师友，妇如梁端王照圆。晋有寿髦浙文盎，公荆媲之无间然。秦女乘鸾向烟雾，才子今复凋天年。运苏（青主孙名）桐稻誉贻厥，那得文度依膝前？凤毛渐老苗结实，中道横实尤淮焉。吾观暨也犯不祥，独於文字工钻研。草亡木卒铁崖语，主司奋墨轻相捐。擢犀擢象自有策，《汉书》僻如《南华》篇。汝暨落第固宜耳，人穷如此天方怜。广桑山与白玉楼，择一畀汝期高骞。尚余老父七十翁，头童眼合穷丹铅。《曝书亭集霜红宠》，依例附汝千秋传。师曾哀后哀公荆，惜吾老友同后先。吾家长男亦久逝，豚犬儿耳非汝贤。”

四八、宗孟死至可哀，仆有五言一首哀之，颇为解脱，后读拔可作，则吾所不如矣。亟录之，云：“朝为法曹长，暮和乞食吟。相君削瓜面，谁知不祥金。抗志长者，为文非刻深。军旅未尝学，竺戈岂所任。何故喜用短，纳交违初心。揖客席未暖，二毛翻遭禽。吞炭语患难，南冠终土音。死固不择荫，神州行陆沈。”“雪池共一饭，群儿如梯阶。那解失怙悲，还随战骨来。为位纵野哭，泪眼聊一揩。夺得乌鸢余，权为狐貉埋，死者已忘死，生者未忘骸。向来狗名人，祸患夙所胎。脱命亦歧路，望门谁见哀？为厉苟杀贼，犹胜干徘徊。但念左轮殷，悼此不世才。”

四九、吴小铿素亦苦吟，秘不示人，惟梅生偶见之，谓近四灵体。近见陈强老代书一楹帖云：“蛙喧池自静，鸟众树能容。”颇有寄托。梅生之言可信也。



●卷三一

一、近於书堆检得尧生旧作一首《戏和瘿公赠酒》，未收入《近代诗钞》者。急录之，云：“罗侯不饮能好客，客中往往有酒癖。酒半罗侯掷客去，两脚盘山蹋天碧。酒人十九无酒钱，各盼罗侯转双屐。宣南雪花大如席，一夜西山玉龙白。赖逢温尉解痛饮，遂要杨子长安陌。液中阑入便宜坊，罗侯见之当蹙额。天生罗侯故难测，归自盘山携玉液。将诗送到一香，谓有千年老松节。罗侯官闲手诗册，丈室焚香老禅伯。酒国如何通掌故？是酒恐出迦音策。亦如罗浮君未识，终日千山说泉石。罗侯指酒向余笑，汲井何须辨泉脉。人生无事无来处，若不昏昏当自责。我闻再拜罗侯赐，罗侯诗似峡泉劈。自今仗马老不鸣，瓮天当入盘山籍。万愁且以酒浇之，酒尽还寻半塘宅。”屈曲恣肆，恍共都门雪天痛饮情景。今生恐难再矣。半塘，王幼遐号，瘿公寓其旧宅也。

二、闺秀能诗者，多未深造，以真肄力者少，脱不了女儿口气也。同邑刘秀明有《都门出游遇雪》云：“花飞六出昼漫漫，踏遍琼瑶不畏寒。梅为争春新璀璨，松堪耐冷老盘桓。得时自觉平吴易，乘兴何嗟访戴难。且趁良辰娱美景，慢将高卧学袁安。”次句有易安居士在建业城上披蓑戴笠气象。后二联有议论，与但工写景者不同。秀明极喜看雪，自言居京都数年，大雪必出游，严寒不怯，雪诗最多，南归则无此乐矣。故又有“西山回首路漫漫，偃蹇乔松再见难”，及“三分诗兴人无寐，一载时光指暗弹。静夜沈沈香缕缕，春风纸阁雪花攒”各云云，皆追忆词也。《七夕后二日，风雨大作，即事有感》云：“忽似惊涛半夜生，天公惯作不平鸣。雨摧电杆灯无焰，风震山楼壁有声。大木拔教横迳卧，飞花卷向隔墙萦。几多茅屋无乾土，愁倚危床坐到明。”竟有杜陵怀抱，谁谓女人不可作丈夫语耶？秀明所居乐豳楼，亭台高敞，不以独乐而忘世若此。《春燕》云：“乍见潇湘隐落晖，俄焉新月上荆扉。幽居那识春何许，喜听梁间旧燕归。”与李易安“梁燕语多终日在，蔷薇风细一帘香”二语情景极相似。《韵琛大妹抱恙，作此慰之》云：“一感微风病百端，蕙兰弱质不禁寒。诗心当与花争发，书味休随蜡共残。咏雪才华珍重惜，浮云世事等闲看。瘦生倘为长吟苦，随意观书莫染翰。”颈联勉励语有兴会，而末韵颇难指词，收束得法。《楼居和外子韵》云：“闲云归岫碧天宽，眼底风光欲画难。远树春山浓泼翠，小楼独坐卷帘看。”盖楼外干畴干顷，南抵高盖山，方山又远出高盖之上；束望石鼓，圆顶兀立，绝无依傍，与他处所见不同也。

三、王子仁，余娅也。两少女娟秀嗜书史，行七者名真，号耐轩，行八者名闲，号坚庐，皆能画能诗文词。幼从郑无辩、何梅生学，梅生并诲之琴。子仁官福建外交司长，所居崇楼临台江，为置书万卷实焉。满园高树幽花，皆诗料也。二女每自恨作诗不脱儿女子口吻，所游仅吾乡石鼓、杭州西子湖、都门诸名胜，无名山大川荡其胸次。然梅生诗词幽远精深，一时罕有其匹，真诗人之诗也。二女经其陶铸，所作杂置梅生集中几不能辨。分别言之，耐轩根柢陶、韦、王、孟，下逮闾仙、四灵，而绝句有极似荆公、后山处，意笔能力避直致也。《蝉》云：“抱枝饮露自甘心，不为风多减却吟。犹恐晨朝搀俗韵，满林唱彻五更深。”全首从义山诗翻出，“自甘心”三字用和靖语，身分恰合，第二句又所谓“不惜十指弦，为君千万弹”也。《梨花》云：“漫言桃李闹纷纷，不是梅花未许邻。犹似惜梅香故在，和香除却任清真。”此首用意用笔不止后山，真诚斋矣，彼“绕屋吹香并是梅”句，恐前贤犹当畏后生也。尚有前一首末二句云：“羞与余花争俗艳，故将白雪点新。”的是梨花，断非梅花。然视后一首之追进一层，则止堪作前马矣。《春阴》云：“春阴日日怯登楼，只向芳园小作游。迎著桃花成一笑，要渠去我眼中愁。”《别炉》云：“留寒却暖恨无因，夜火残红意最亲。桑下苦除三宿恋，别炉滋味也如人。”寒食云：“紫陌依然御柳斜，春城无复五侯家。汉宫寂寂闻啼鸟，日暮束风犹落花。”何梅生批云：“渔洋学唐之作，信然矣。”余谓此首乃耐轩压卷之作，以二十八字写尽亡国景物，义山之“半作障泥半作帆”、牧之之“隔江犹唱《后庭花》”不能过也。耐轩间关入都，不虚此行矣。《抄诗入夜》云：“曾因弱病累心惊，每为翻书问几更。今夜凄然灯下坐，犹疑隔室唤儿声。”此忆其亡父之作也。耐轩忆父作甚多，此首最真切。又《有感》云：“抚置也曾从膝上，悲凉今只有伤神。”此见他人之父抚爱其子而感伤者。《山行有感》云：“此邱彷佛马鞍邱，一望凄然泪不收。溪上幽花堤上草，临风尽作《蓼莪》愁。”马鞍邱，其父葬处。《登罗汉台》云：“群横翠各争奇，一片江天落照时。若使此中来白傅，也应即景寄微之。”《无题》云：“当炉吟到白头词，织锦回文也可悲。若道有才终著恨，无才有恨阿谁知？”句如《灵源洞》云：“高岩著绿生新色，细草吹香入旧情。无限游心凄欲绝，灵源石上似三生。”《睡起闻茶声》云：“不似人间风与水，冷冷别有一家声。最是幽滋味好，拥衾懒起听茶声。”此二联与先室人“灯影不负菊，茶声无让松”一联┆曲同工。静夜云：“吟窗幽绝处，月瘦近帘钩。”与先室人“衫袖风添，帘拢月当钩”一联亦相似。鱼池云：“行到池边吟望久，旧栏干处长新愁。”亦“画栏今已朽，何况倚栏人”意也。《夜窗听雨》云：“今夜枕边何所梦？松江烟裹一蓑衣。”《花朝》云：“蜂蝶忙飞俱有事，临风独著一闲侬。”亦不肯直致者。《探梅》云：“一路幽香闻不断，著人似作十分亲。”《晚园》云：“何处诗情来眼底？绿阴深裹一花开。”《墙花》云：“东风不管人间事，又放墙花数红。”《望晴》云：“还坐小窗殊未惬，聊抛书卷学吹笙。临水登山无一可，裁诗觅句总难成。”《小斋》云：“琴裹心间原自领，书中味足更何加。”《暮春》云：“闭门非为春深病，生性由来嫩是真。”《夏日幽居》云：“几卷道经消永昼，满帘竹影快新晴。”《送春》云：“静坐听莺莺语老，卷帘待燕燕归迟。”皆不减放翁者。“静坐”句从周美成词语来。《岁晚思家》云：“谁识片云头上黑，催诗不至只催愁。”《与得枚丈石屋山见忆》云“欲向湖山寻旧迹，春风恐并旧愁来”用意略同。

四、五言如《野望》云：“流云有禅意，到处不依依。”《夜香》云：“静极难为适，闲中有未忘。”《赏雨》云：“焚香何所赏？夜雨是深惮。”《车行》云：“春风怜我意，为送到湖边。”《论交》云：“弹冠终有以，结袜岂无因。”《早起》云：“花开如昨日，月落已今晨。”《山游》云：“林泉一适意，万事风马牛。”《风止》云：“君看昨夜风，惊心而动魄。来时何其威，此去无遗迹。世事无不然，纵暴亦当画。”能见其大。《晚雨》云：“园蕤寒不住，凝想坐难睡。”《雨后海棠无恙》云：“我无尘念牵，尔不遭物忌。欢言惬清赏，孰云非天意。”二诗一忧一喜，具见怀抱。《楼夜》云：“空阶疑雨声，落叶势渐猛。”《春晴》云：“不解赏春晴，诗思何由起。”《山游》云：“却於芳草裹，寻得白云心。”《斋罢》云：“高峰随云出，云积半岩间。岩亦不隐云，推云上林端。”《到山》云：“玩景苦不尽，趋途如作环。回顾我徒侣，隐约翠微间。”《雨夜》云：“倚床浑不寐，欲作通宵赏。”《倚栏》云：“秋削群峰瘦，云开一水宽。诗情无限好，只在倚栏干。”五言多能得诗中静趣。他如《新燕》、《陈庄》、《所居楼日对劣勋峰屡言游未果》、《遇网百挡》等作，通首皆佳，限於篇幅未录。

五、坚庐诗闲适自喜，专学陶韦。《晓月》云：“高楼旷野气，凭阑好时节。何以慰寂寥，爱此下弦月。素星已半落，清辉犹未绝。悬岭疑有无，依云欲明灭。曙色正相催，佳景幽难说。”往尝论少陵工诗，首在写景逼肖，“风林纤月落”，未上弦月也；“残夜水明楼”，下弦月也。“悬岭”十字，实下弦以后之月五更始出者。苏堪旧有《拟谢灵运怨晓月赋》，手稿藏余处，写景甚工，惜一时觅不出，未知视此诗何如也。《秋室即事》云：“四邻寂无哗，斗室即邱壑。”《望江》云：“栏外何所见？长江烟中出。翠霭荡夕霏，急流碎寒日。”《苦热》云：“或思坐幽篁，或欲依松柏。废书无所为，犹未爽胸膈。”《楼上对月》云：“夜来无所为，凭楼广幽意。明觉天宇高，凉疑露华坠。清辉寐欲无，静赏情更恣。”《风止》云：“园树叶摧残，绿阴非畴昔。墙颓即可营，树茂非朝夕。”《晚雨》云：“窗外何所有，细雨如烟至。村墟明灭见，青山次第┆。”以上多近小谢。近体《闲咏》云：“琴弦时卜雨，花影乍迎晴。”《小室》云：“江出重重树，帘开面面山。瓶花供白业，尊酒伴朱颜。”《闲聪》云：“佳气生春袖，斜阳半夕扉。”《暮江》云：“画栏通夕倚，为爱欲明天。”七言《小窗》云：“莫怪旁人笑我狂，小窗无事也添忙。欲钩湘箔风偏紧，才减罗衫晚已凉。为爱青灯初展卷，却怜微雨又焚香。萧寥夜坐疑无赖，办得微吟趣便长。”似剑南。《登楼》云：“黯淡春江日欲沈，高楼西角独登临。青山迥绕闽州地，不断天涯万里心。”倔强可喜，李赞皇之独上高楼，不免日暮途远矣。《松》云：“不为风霜损绿阴，深藏空谷自甘心。”与耐轩之“饮露自甘心”可谓同心之言。《望晴》云：“无奈天公作意奇，雨来偏向有花时。”《初晴晚步》云：“花香细坐吟因久，草碧闲行步自迟。”《万松冈晚步》云：“不是诗人未许知，天风淡荡夕阳时。”《十五夜》云：“炉冷花寒梦乍醒，泠然露气满中庭。”此与木庵先生“花浓月皎四更时”句同意。

六、江右都昌黄养稣（福基）、次纯（仁基），鹑山樵隐百我司曹（锡朋）之嗣也。往者胡诗庐学诗於散原，而面目不类其师。养稣风格似诗庐，而面目却肖散原。兹录其不甚似散原者。《读散原精舍诗》云：“肝肺槎橱陈吏部，吟噫风莽触胸奇。冥搜元化幽荒气，自灵根旷古姿。诡语横天窥罔两，贞怀溅雪耿须眉。荷衣不与颓流老，国论渊渊是可师。”第二句及第五六句仍似散原。《读近代诗钞有怀石遗先生》云：“一编流转到山阿，山气灵光与荡摩。脱手风骚关世运，抽身尘上息劳歌。亭怀野史《中州》在，社续吴溪变雅多。千里陶江寒浩淼，晚窗秋叶近如何？”赠余诗者多矣，往往非不及即太过，不如此首字字切实，包括余一生行藏，起笔说从僻处读到《诗钞》，甚得势。末句用余“坐黑晚窗思写远，吟黄秋叶纸凄迷”诗事也。为散原作者似散原，为余作者则甚似余，亦┆矣。《园居》云：“未肯遨嬉向江海，耽人花石与清疏。长嘘中酒春无碍，瘦鬲镌诗水不如。香散药栏一帘雨，青分梧几半园蔬。登楼稍觉横山近，日日白云来起子。”句如《除夕》云：“颓颜短弯支残夜，浊酒园蔬剩旧贫。”末三字佳。《书感》云：“寥寂自伤醒似醉，是非微觉曲成弦。”《寄纯弟南昌》云：“径自痴顽凝道气，可能淡定养诗魂。”《春尽日贻珠楼茗坐》云：“小槛人稀花独秀，高楼春去雨无声。”《暑气初成循檐得句》云：“身容万绿中间住，诗引干洄澹泞思。”《雪晴晓望》云：“山气氤氲春欲动，溪光明艳日生东。”《过幼时读书处》云：“井华分砚初怀旧，苔壁留题恐近名。”《胡侍御没后三年重过退庐》云：“乱后几枯衔木泪，我来三听辨亡论。”《重九前五日纯弟约游横山》云：“因乱转能亲骨肉，登高何处避寒饥？晴明莫说寻山便，还望秋霖涨涸池。”末二句饶有后乐之念。《病起》云：“能贫能病还多事，野薅斋糜更苦吟。”五言如《杂诗》云：“萍荇菱芡藻，未减万柄荷。”《园居》云：“笋香留锚，餐芹绿涨盘。”《病中作》云：“林居雨自佳，卧听殊了了。向来好雨声，况复病温燥。雨喧人自寂，听雨忘达晓。此雨倘未休，我病或可好。”此与苏堪“一听虚堂雨，知君病渐苏”同工矣。全首有《雪中放歌》、《淡如奇示新刊诗卷》，均佳，稍长未录。

七、养稣诗颜《镂冰室》，次纯名《清余阁》。次纯诗无多，而可采者不。《寄酬和兄》云：“铃语凄清搅夜眠，归思偏发麦秋前。众雏含笑亲应健，花萼留风诗可弦。透甲笋香知饷美，缄书箴石接灯妍。吟魂每抱明蟾影，映取西堂晓梦边。”《假归渡姑塘遇风》云：“急装赴晚渡，赖是新月生。篙师怪我顽，轻与长毯争。跳波忽化雨，沾衣凝作声。感此舟一叶，孰若吾生轻？时危谣易盛，念母心怦怦。不惜颠簸苫，但伤老泪倾。谁为照肝胆？三两寒星明。”绝句尤多有味者。《泛舟至三村看桃花》云：“同来打桨指深幽，飘水衣香一舸浮。知否摘花须问主，几家生计在枝头。”《发家书更缀一诗赠内》云：“陌上言归柳暗初，排愁以梦计终疏。累卿月下浣纱手，为揽清光读此书。”《涂埠车中》云：“秋涨凝寒菰叶齐，推窗独对万鸦低。我行已在匡山外，午梦还应误向西。”《留别吴君》云：“计时君已不多留，及此留人始欲愁。但乞茅檐三日雨，莲波万叠阻归舟。”《访友不值》云：“佳话相期竟不然，空教剥啄破轻烟。逸妻扫叶红才了，正是晚霜收桕天。”句如“月色满襟殊未觉，万虫呼我起招凉”、“桂花山路应堪踏，枫叶江头又此行”、“倦拥村书无限好，稍谈家国不能长”、“备盗禅房余朴陋，忍饥游客怯崔嵬”。寄余五言古一首，曲而至，稍长未录。

八、《鹑山樵隐诗》，都昌黄百我部曹锡朋著。古诗皆《选》体，律诗妥帖排募者居多。与胡瘦唐诗御至契，尝合陈伯严、李梅庵、朱艾卿、喻庶三列诸《五君咏》。《秋感》八首，所谓“梅尉辞官失诤臣”，指瘦唐也。《与漱唐同年夜语》云：“交味酿於公瑾醴，吟情孤似伯牙弦。”即瘦唐百我诗，所谓聚首都城，过从甚密者也。《阅湘绮楼诗集绝句》云：“秦灰吹尽问耆英，九十传经见伏生。艳说扶风绛纱帐，累人清节是才名。”“早时歌曲动皇都，曾咏圆明涕泪俱。此日江亭拚一醉，未堪回首盼苍梧。”“蒲帛谁云晚见招？自伤白发已萧萧。楼中铁笛留余韵，肠断廉夫客妇谣。”绝不为皮裹阳秋矣。《山居感怀》云：“薇蕨应非周草木，桃花未识汉山河。”《咏菊》云：“一生俱淡色香味，三径就荒归去来。”皆名句也。《游庐山暮归》云：“辨色忽已暝，迷蹊苦难回。碎玉山泉鸣，清馨池荷开。耳鼻皆识涂，险夷两无猜。”六句寄托遥深，自命不凡。《憩舍北大树下》云：“贫家废营构，安有台沼乐。求之虚寂中，意造足邱壑。”此新名词所谓精神上快活耳。

九、近来诗派，海藏以伉爽，散原以奥衍，学诗者不此则彼矣。若樊山之工整，祈向者百不一二，六桥、合公其最也。辽阳黄黎雍（式叙）有诗一卷，名《松客集》，远道寄余，则散原、季直亟称其才，推许甚至，而与陈鹤柴缟纡最密。然其诗与散原数子绝不相类，而颇似樊山。《过清旧宫》云：“倚虹堂外柳如墅，玉水踪珲一道斜。目断青荷中妇镜，心伤白发上阳花。枝头鹦鹉怀唐室，园裏虾蟆泣晋家。留得扣墀纤步影，金莲往事不胜嗟。”句如《呈柯凤老》云：“一世令狐德学，十年司马子长书。”《题马盖卿避园》云：“仲雅新居三影阁，文渊老住二薇亭。地於万舞干吟裹，人在三休四适间。”《山夜怀澹溪》云：“峨峨鼓就《高山操》，恻恻歌成《上堵吟》。”《适斋去职将归吉林》云：”三叶不迁颜驷老，《五噫》初就伯鸾归。”《三十初度自述》云：“叔子宁如铜雀妓，沂公本是木鱼僧。”“浊世难逢开口笑，丑人工作捧心颦。”《越百步紧登三十三天》云：“峭崖百丈高，裂此盈尺道。”则散原、海藏之佳处矣。

一○、今年春间，余有三叠“晨”韵诗，因揖唐先有诗，五叠释戡韵，速余北游也。诗云：“素心谁与共宵晨？著述流传已等身。书到尚将思子泪，春寒苦忆闭门人。逢辰簪胜何曾老，绕屋看山未是贫。至竟长安行乐地，高歌日日动梁尘。”关切之意，深於“桃花潭水”矣。其《叠贫韵答秋岳》云：“吟来诗好君应瘦，话到才难世巳贫。”《信笔叠人韵》云：“从赤松游原易事，为苍生出待




何人？”皆工。曹镶蘅叠韵见怀下半首云：“吟觞应忆宣南盛，书局差同洛下贫。不信津梁公欲倦，还堪骑马踏京尘。”亦苦盼北来之意。

一一、与尧生音问阻隔者又三年矣。近忽得其一书三诗，大赏余《独眠》及《斗室》二诗，嗜好真在酸咸之外。其见怀有“无故思君切”、“每醉将君说”、“怀旧出诗看”等句，真吾两人相念之切，到无可奈何时，跳不出此几句白话诗，亦惟尧生能写得出也。

一二、戴圣仪奇到黄岩七十四叟柯辅周（驿威）《四时读书歌》四首，可谓耄而好学，急摘其隽句，以为年少者劝。《春时》云：“间我读书胡狂啸？岁岁逢春老犹少。”《夏时》云：“勿云夏日炎可畏，长如小年贵於金。”《秋时》云：“四顾天宇满商意，喜有心花秋不凋。”《冬时》云：“问我读书何其勇？岁寒逼人神为悚。”

一三、青浦沈瘦东（其光）介李审言寄？《瘦东诗钞》一小册。审言云：“瘦东诗私淑其乡先辈兰泉侍郎。”翻阅之，则五言古皆选体，七言古皆步趋北宋。近体佳句独多。《大雪寒甚，空斋歌啸，念生理窘迫，且与老饥相抗，赋此自嘲》云：“空阶积雪夜来深，晓起窥园冻不禁。衰柳似人髡短发，寒鸦如叶点疏林。忍饥判作沟中断，得句犹矜费下音。闭户未妨高卧乐，古人先已获吾心。。第四句从纪阿男“栖鸦流水点秋光，爱此萧疏树几行”二句化出，一幅倪迂画本矣。《题春澍纪游画册》云：“云溪洗砚墨花春，自写鸿泥证昔尘。万水干山行得得，一生长作画中人。”眼前语甚妙。《无锡公园》云：“池面春波漾谷纹，林间亭榭绝尘氛。我来未觉风光晚，才落梅花一二分。”极似放翁、后村得意处。《除日》云：“俗尘衮衮逼人来，花下双扉懒不开。别有岁除闲况味，手携刀剪剔丛梅。”《初夏游曲水园》云：“草合浑无径，荷香不在花。”视金冬心“荷叶绕门香胜花”，尤不费力。《晓起》云：“斫竹思开径，看山拟毁墙。”与黄秋岳“坏墙能见翠微山”句┆曲同工。《常州饮邓子春澍四韵堂》云：“君诗不独清而妍，亦有妙笔迫荆关。迩来作计颇不左，画山即卖还游山。吴中山水天下绝，一夜东风万梅发。昨从玄墓铜坑归，画本诗篇尽冰雪。”《遣兴》云：“桐花落尽寻方麴，梅子黄时买步泥。”远似樊榭，近似樊山。《遣闷》云：“喜有吴郎过舍好，许同朱老吃梅来。”《倚楼》云：“新晴鹊噪东西屋，平野秋横远近山。”《题半野亭壁》云：“酒熟开尊香满屋，诗成书竹纷黏衣。”《立夏》云：“花留晚尊迎朱夏，燕领新雏语绿阴。”《幽居书怀》云：“湖尊出水蜗涎滑，山笋掀泥犊角尖。”皆新颖。《蒲褐山房诗话》中所不多有也。至《哭淮安段笏林》，何减苏堪《哭子鹏》；《哭求珩》，何减苏堪《哀东七》，以过悲不录。

一四、瘦东诗侣吴县邹尊莹（湛如）《寒夜漫兴》云：“灯小影逾瘦，衾寒萝更清。”《晓立》云：“苔因碍路时删绿，花为依墙倍衬红。”《有感》云：“树高偏易黄秋色，心直无难白故人。”《奇潘省安农部》云：“小书似乱山叠，老屋梅争仙骨腥。”亦皆《蒲褐山房诗话》材料也。湛如有甓庐诗钞。

一五、宁德陈襄侯赞勋率其哲嗣（景纲）来见，以诗为蛰，询诸西园，盖苦吟有年所者。别后奇来数首，一律最雅饬，云：“蒯侯短剑落江湖，曾记趄谒大巫。杜老肯将花径扫，阿咸许附竹林无？说诗有眼瞳人活，饮水知源肺叶苏。光怪归装人早料，此行定探得骊珠。（蒙赐尊著。”）句如《得石遗集》云：“捧读鸿编尊所闻，然灯说法独殷勤。敬恭一办香谁为？锻链诸家火要文。”“文”韵佳。景纲字希举，有见赠诗，中数语云：“昨夜梦见公，矍铄未华颠。问公寿几何，公言我少年。尚有万首诗，付与万口传。噫噫汝来前，授汝以真诠。”亦黄仲则、张亨甫辈家法也。

一六、黄玉樵（廷璋），宁德人，襄侯诗弟子。《望月怀襄侯师》云：“诗肠生白露，望眼逐流辉。”《寄怀孙梅伯》云：“苦语零星动客悲，近来不画入时眉。”《村居即日》云：“衣桁数家收落日，书灯几点傍荒邱。”皆好句也。

一七、达清嗜酒懒作诗，而时有可喜之作。《园居怀石遣师》云：“横庭松石影交叉，尚有苍苍一径斜。此景真堪日日醉，邻翁未许时时赊。行书想又百十幅，木笔今第几花？拟向虚堂娱独坐，携诗索醉一喧哗。”《十五夜在厦大映雪楼忆石师》云：“海涛拍岸夜深时，坐月衔杯听讲诗。风景不殊天各一，眼前何物可相思？”前首天真烂漫，后首则倒戟而出之矣。其从弟观礼，亦及余门，亦嗜饮能诗。《夜泊白水营》云：“举杯成独醉，澎湃听江流。乱梦干山雨，漂身一叶舟。安知今夜月，不满故山楼。愧运租者，高吟消客愁。”

一八、默园自武昌奇示近作数首，余最爱《九日遇抱冰堂》结联，云：“登高预计明年处，廿载江亭幸放还。”游览地之多，以北部称最。江亭虽不过一小邱，而二百年文酒所翠，景物别有一种风味，久寓北部者率未能恝置也。

一九、永定赖岐生（维周），才笔兀傲而刻挚，文似黄石斋、李寒支，诗直是金亚匏，苦语使人不能卒读，亦其遇使然，非无病而呻者比。多录之，亦以知乱离有至於此极者。《丙寅纪乱》云：“辞家既兼旬，亲语犹在耳。老母送我行，痛惜意难已。岂期到南州，乱发不可止。八月十三晚，大乱从此始。翌日人语喧，大军满城市。扰攘数日间，后祸谁能揣？其月十八晨，贼遂全师溃。越户恣饱掠，当者辄饮匕。喋血通衢中，民命等羊豕。我居迩市廛，贼至宁可避？倾我橐中物，尽我室中器。但能偿贼眼，莫复论细碎。分赃看既尽，哄哄去如矢。遗我以兀然，有身无地置。蜷伏楼阑中，凭高互巡视。稍闻推户声，便起如着魅。飞奔屋脊上，虽险了无忌。一夜奔邻家，不复知何地。主人起肃客，世乱无彼此。瀹茗意自勉，留宿情尤挚。天明越户归，惊定还拭泪。同乡偶存问，谣咏不可纪。飘然出户去，满眼凄凉意。秋风抱湖吹，黉舍面目┆。行行过吾师，推户久乃至。开门辨客声，喜极忘所以。后会期将来，扩劫岂足齿。归来才一朝，贼溃无留趾。聚此贼万千，背城聊一试。九月初三日，围其东南鄙。积渐围既合，四至成炮垒。但见煜煜光，砉然弹过矣。玉石既不分，了无生全理。攻守久渐弛，围解偶得出。街衢往复还，十九余毁跪。民食看看尽，贼来忍不舁。初犹索米盐，继则必佳敲。所愿宽一死，区区敢惜费。老幼空巷逃，妇女尤憔悴。呼男唤女声，闻之气亦馁。念此无辜民，颠沛至如此。昂藏七尺躯，对兹宁不娩？犹有环城居，万家扇威炽。余威不可逼，尸臭欲酸鼻。我居幸得全，所差仅尺咫。当时检行装，勉作火庐备。郑重告诸弟，火至死无二。生当共此逃，死当共此死。死亦何所悲？所悲吾亲尔。哀哉两决绝，此恨诚无比。攻杀近一月，十事忆难四。我欲不纪之，事过恐失坠。纪之伤我心，哀痛如何制？且当冥万念，歌以当哀诛。”《南昌围解逃九江》云：“九月十五日，狼狈图一走。同行十许人，举车数干口。蚁命悬旦夕，可哀尤诸妇。男儿死即尔，贼焰宁可斗？车行一何迟，情迫愈觉久。怀忧复忍饥，内熟成昏瞀。窗间偶张望，尸败蹲群狗。伤哉且归座，即死知谁某。明月皎以洁，初过涂家阜。万籁不复声，起视亦何有？少闻儿啼声，既又唤其母。似闻拍使睡，语捆不可究。我时觅隙地，僵卧如醉酒。闯然出九江，此睡酣无偶。颇怪胡芝甫，醒我何其陡。星河曙耿耿，去矣此贼薮。”此亦丙寅作也。《逃兵问》云：“尔兵幸来前，吾将一问尔。尔岂无父母，尔岂无妻子？一旦南方来，半为饥寒始。富贵期所求，遂尔以命市。谁知战祸开，不死亦斑疚。朝为秦人兵，暮作楚人士。当夫鏖战日，又何论尔彼。平生固无仇，此日为谁死？模糊血肉躯，十九埋蝼蝗。舍此姑不论，苦毒既难比。譬如今季冬，严寒彻骨髓。衣单冒雪风，间日饱糠秕。趋敌幸生还，不然如宰豕。尔主则何如？珍羞必尽美。夜阑焰赫初，妖姬欲败。鼙鼓喧郊原，主卧犹未起。晋秩谁得知？堂哉呼电旨。死尔千万人，官一人而已。同室而操戈，实出野心使。战而未必胜，胜亦未必仕。退伍尤可悲，得之必饮匕。尔其速归休，食贫修耒耜。父母与妻子，尤可知其喜。”《始得家书报乡乱》云：“消息既日恶，客怀渐冰炭。群言不可衷，疑信终参半。要当决家书，解此久悬案。今夜灯开时，赫然堆眼畔。持此不敢发，厚楮非常翰。倒我两眶泪，镇我百病汉。呜呼此厚楮，是中宁忍看。明明封面书，欹斜事必乱。不然惊颤余，仓忙震两腕。哀哉数十口，奔进知何窜？墙根唧唧声，岂其家人叹？剪下伤心肝，此事谁能断？”九月廿八日，贼始败永定。两贼互掎角，此贼走捷径。吾村号干户，正复起贼兴。贼首刘志陆，翻腾不及监。疾驰五十里，遂尔无留乘。所余赢饿卒，贼命不一听。散扰入民居，万物皆夙订。但能赏贼眼，破烂亦颇称。因而沿路居，比户无一剩。贫家幸无恙，云以米盐赠。谅哉祖考恩，积德一朝应。”“吾家赓丞翁，父子乡里望。国亡犹礼贤，古人实可尚。不谓贼徒来，报施至此妄。翁则缚林间，刀枪舁其上。颇恃蚨力，仅得逃惩创。令子掳阵间，以之攻前仗。人言必无幸，善行语皆诳。天夺逆贼心，黑夜败山嶂。遂尔逃荒山，几几归藁葬。奇语贤父子，当为乡里亢。强暴有时焚，为善终能当。”“南山有少妇，夜半闻贼至。慌忙怀娶婉，还复肩细碎。后户旁山林，夜昏雨翻隧。摸索迷东西，眼眩心乃魅。踵滑身遂倾，槎橱洞其鼻。但闻儿啼声，儿啼母渐樊。淤血蔽衰颜，眢眼翻愕眙。一命归穷泉，儿啼欲谁饮？”“贼来两昼夜，去当初一晨。天阴雨滂沱，骚扰定无伦。颇闻某家郎，掳去近浃旬。死生莫可卜，父老家尤贫。但愿信再来，尔既归尔身。汪李窜咸同，千里绝炊烟。闻之先大母，乱后空无邻。但见墙根石，略可辨前闱。饥民咽松毛，甚则啖死人。往昔闻此言，夜梦惊吾亲。当时无良史，遂令痛长湮。只今贼过处，刮尽地上尘。吾乡尚如此，他乡宁较驯。纵敌在一朝，遗祸贯全闽，呜呼事可知，吾归欲何询？”“一年两大祸，此祸宁能堪。忆我六月归，请述母子谈。四月初七日，闻贼心渐恢。忽然蔽山来，空村无一男。贫家唯母守，镇日抱孙探。举家遁山中，万钧一身担。贼来如堤溃，食尽乃无额。其去以月杪，但闻贼渐南。当时道路言，使我成昏憨。母言犹信宿，乡乱遂再酣。粒米贵於珠，坐令贼贱焰。何况继以劫，后患尤难勘。民生在衣食，乡人将何贪？”“牛哀必化虎，昔闻今见之。呜呼八闽人，就死当无期。不见申包胥，一哭破吴师。丈夫誓许国，恩仇岂不知？要能报大仇，亡国何足悲。生平恨古人，闽乱史无辞。遂使后之人，披志不可治。岁月积既长，巨痛忘曩时。行当作信史，留以贻后支。《公羊》大复仇，古训不吾欺。”此乙丑作也。《匹园谒石遗师》云：“平生抱恨居山县，更值家贫少册书。及事名师时既后，况逢衰日乱之余。堂堂此老天能健，草草来游愿未虚。准拟闭门修旧业，纷争蛮触且凭渠。”此丁卯冬日作。岐生尚有《论诗绝句》二十八首，亦嗜好与俗殊酸咸者，限於篇幅未录。

二○、松之本好吟，游杭所作尤夥，余已饶有甄录矣。近生理益困，奇来诗文一束笋，真有穷而愈工者。《纳闷》云：“也欲买牛无剑卖，茫茫前路复何之？”又云：“行厨淡饭皆乡味，瘦笋春盘是食单。”《续定宠秋心诗》云：“便过一生吾也得，莫愁此腹不能枵。”《喜到家》云：“不随群动缘真懒，总有千愁付健忘。”《石师报书，谓近作可入摘句图并赠诗文续集，赋谢》二首云：“万点桃花尺半鱼，阮亭曾溢美其徒。鱼虾黄叶无多子，那办张为《主客图？”》“大集从来不持赠，怜贫破例具深心。残年嗜好无他物，当作刘叉许攫金。”松之有书，至自谓必死，欲乞先为墓志云云。昌黎荐士，无救东野之穷；余庆怜才，庶免阅乡之厄。愿天下尚有郑余庆其人者。诗有“逝者如斯一掷梭，也知去死已无多。陈徐鬼录庚庚在，梁宋吹台惘惘过”等语，不忍卒读矣。

二一、南通诗人张季直、范肯堂父子外，则门人刘松之，均选入《近代诗钞》若《诗话》矣。费范九（师洪），近始见其《淡远楼稿》一卷，乃知其为季直诗弟子，诗却不学季直之生涩。《平潮市同善堂落成》云：“名堂仍旧说，飨客要新诗。屡徙花当槛，多斟月入。心惟诸佛护，事必百年期。望望桃村上，浓阴共覆之。”的是此题语。《和颅时辅雪楔词》云：“遥想趋庭春正酣，移园诗说满淮南。从知陆橘姜鱼外，佳句娱亲味更甘。”写得佳句值钱处。《喜奚度公自江浦至》云：”潇洒江城五月天，相逢豪气落尊前。好风先送《瓶梅》句，（先晤钱笑吾，为述《君咏瓶梅》有‘问谁试刀翦，强汝媚轩窗’句。）一笛当窗弄碧烟。”“鸣琴百里才原屈，典册三年道自新。浦上容君成宦隐，万山青翠拥诗人。”度青，余故人，甚工诗，尚未见其《瓶梅》句，读此深如黄祖腹中矣。《内子来江宁，因同游诸胜》云：“故乡常觉山嫌少，今喜山光乱入城。红树参差秋满地，与君携手画中行。”“西去芙蓉一径幽，澄澄云水上帘钩。六朝环佩多於雨，只剩空湖号莫愁。”余旧有《题马通伯图卷句》云：“泼眼山光一县城。”与君“山光”句颇相似。“乱”字好。《平潮市西北丰利寺，宋代古刹也。有银杏树二株，苍然占茂，荫可数亩，今改建国民学校。为赋一诗，付校生护之》云：“寺经六百载，两树若相持。风雨闻龙吼，人民付鹤悲。森森叱樵斧，穆穆护书帷。干尺昂霄气，诸君幸与期。”第二句写得出，第四句沈痛。《太仓许九畴来避乱，相见旅舍》云：“执手仓皂泪欲吞，乱离剩见一身存。腥风血雨江南地，何计能收劫后魂？”沈痛。句如《秦淮得月楼闲坐》云：“女墙旧月尤可人，见惯尘沙换珠绮。”“旧月”二子，经用鲜明。《寄祝程子大徵君六十》云：“宇宙犹容双眼大，兵戈不碍一身贫。”《题季弟士惟遗象》云：“士能殉学他何问，天不怜才昔已然。”《闻顿延卿丈病逝》云：“直以著书穷岁月，况当流涕对山河。”皆肮脏而不衰飒。《陈心铭约游灵谷寺，树木丛茂，志公塔高出树杪，塔额有张啬庵师题字（文曰真空真住）流连至夕而返》云：“一偈真空古塔存，巍然犹见志公尊。夕阳西下诸悄，满袖松风出寺门。”余游灵谷，于今四十年矣，读此犹宛然。

二二、江逸云（已兄本《诗话》，）尧生诗弟子。诗清到骨，酷似尧生，但不多作。近得其《南游杂诗》一卷。《销夏湾》云：“风送荷香月上时，扁舟摇曳入玻。人生安得髫年再，复与群兄作水嬉。”《勉儿送媳赴长崎云仙养疴》云：“新拓林泉我未经，海天六月共扬胎。登高惜汝非能赋，归说云仙与我听。”《莫干山旅舍》云：“斜风吹雨散林霏，竹裹看山碧四围。菽水养亲身自在，棋枰敛手局全非。凉生草树虫先觉，日落帘拢燕未归。独把村醪花下坐，细听岩溜已忘机。”三诗皆天真活泼、绝去雕饰者。句如《留园》云：“客子争夸泉石好，主人翻爱市朝喧。”《玄武湖》云：“湖心弥望皆芦苇，剩此蹄涔水可怜。”五言如《秦淮夜泛》云：“宵凉宜有月，水远自生烟。”《天池寺》云“风来先就竹，雨过当浇花。细绿沿陂草，初黄满架瓜。”皆足供清讽。

二三、高迪庵（赞鼎），梅生诗弟子。诗却是海藏派，而不甚如梅生，殆近与海藏倡和故也。《雪中与啸麓同访太夷丈》云：“起看万瓦白如银，因念高楼赏雪人。四壁墨光增惨淡。一庵夜色转精匀。论诗信有通天识，写景教传下笔神。乘兴门前来共立，迥风还为舞冰鳞。”《仍用梦鞋韵留别啸麓》云：“此身已入全家梦，数宿高斋始回鞋。戴月而来乘雪归，诗力信坚能御冻。客中流景催残年，清歌别酒心黯然。日边桃杏空春影，天际楼台永后缘。”首句可谓单刀直入。句如《仲云约同履川游鸡鸣寺》云：“莫话前朝兴废事，江南赋就戊辰冬。”“戊辰冬”三字恰切。《舟抵南台》云：“城郭人民事事非”，翻用城郭是恰切。



●卷三二

一、语言文字，各人有各人身分，惟其称而已。所以寻常妇女，难得伟词；穷老书生，耻言抱负；至於身厕戎行，躬擐甲胄，则辛稼轩之“金戈铁马”、岳武穆之“收拾山河”，固不能绳以京兆之推敲，饭颗之苦吟矣。军人之能诗词者，近不多见，凉生、干宝，种菜闭门，其佳什已略论次。及余门者，尚有黄挺生少将懋和，永福十研老人族孙，子穆大令少子也。子穆诗祈向吴祭酒。挺生承其家学，而年少崎岖兵间，足迹几遍各行省。其客路诸作，如《书感》云：“弱冠从戎笔早投，当年原不作书囚。终南风月吟边路，蓟北山河眼底秋。对影徘徊愁把盏，思亲憔悴懒登楼。何当一舸家乡去，烟霭微茫弄钓舟。”《关东道中》云：“夕阳古道草萋萋，万里征人驻马蹄。薄霭遥连沧海阔，远山斜枕塞云低。平湖新雨留鸿迹，（时从西湖返京，旋赴关东参谋旅行。）茅店残春落燕泥。纵使今宵频有梦，梦魂知否到辽西？”《郑州旅夜》云：“欹枕挑灯夜气清，迢迢长路若为情。愧无词笔吞三峡，剩有离怀到五更。几处鸣笳惊晓梦，一春屈指数行程。浪游销尽轮蹄铁，空负湖山昔日盟。”《由西安赴京，辋川道中作》云：“鸡声茅店揽征衣，薄霭遥天一鸟飞。辋水莺声空坜昵，灞桥柳色独依依。敢因世乱思归隐，总为亲存拟拂衣。独有长安忘不得，几回立马对斜晖。”《古田杂诗》云：“十丈牙旗赴上游，驰驱何以拯民忧？云从绝磴危边出，水向悬崖坼处流。不断浓阴天欲暝，无多清籁暑先收。行行又过荒村道，父老犹闻祀李侯。（唐开元二十八年，都督李亚邱始奏设古邑。”）其二云：“开元入版旧封疆，御史文章日月光。漫道溪山多乐土，宁知兵燹半荒村。（周荫人、李生春军队先后皆经是邑。【校】“村”字出韵，似误。）澄清未许迟来日，揽胜居然到上方。寄语玉田贤令尹，莫栽杨柳好栽桑。”皆与秀才从军故作壮语者不同。

二、年家子李释戡（宣倜），拔可从弟，亦军人之肆力韵语者。余已选其诗入《近代诗钞》矣。释戡无他嗜好，喜顾曲、游山。近京师改北平行省，景物繁盛，大不如前。释戡叠寄来数诗，余最爱其《九日携家人登香山，遂过自青榭》云：“晴秋山色斗春妍，尽室来经玉乳泉。已办余生穷胜景，稍从佳日感流年。干林霜叶红如烧，一壑风松老未专。绝羡自青好居士，湖阴水竹似斜川。”通体泠然善也，第三联尤佳，第六句尤屡读不厌。自青榭亦年家子卓君庸营别墅於玉泉山侧以奉亲，余曾为撰记者也。《雨窗》云：“秋雯亦解送轻雷，暗雨催成恨一堆。坐觉桓灵犹盛世，枉思燕赵有奇才。连边故垒添新骨，往日名流半死灰。二十一年弹指过，只余残泪记金台。（近方续鞠部丛谈。”）释戡晨韵元唱次联云：“不隐不官宁有道，自哀自乐岂关人。”《中秋》次联云：“稍疑北月输南月，不觉中秋已暮秋。”皆不打诳语。

三、世只知潘那老以“满城风雨近重阳”一句得名，而不知其在黄州业酒店，早交东坡，又名列《江西宗派图》中。陈起在临安开书坊，而选刻《江湖小集》。那老本福建长乐人，起有谓亦闽人者。南台多巨商，少诗人，翁蕙卿、李星村、林畏庐，其最著也。畏庐有友居闯阗中，营配盐幽术之业，能诗而绝喜余诗。从畏庐借余诗本去，累月始还，此四十年前事也。余久客四方，未见其人，亦忘其姓名。比归，间其人已死，不获录其一字，畏庐又逝，深呼负负矣。近乃得一林枫丹密，精理财学，经营货币，而能文工诗，积书万卷。余甚爱其《江楼玩月》句云：“出树冰轮观自在，隔江石鼓认分明。”必不能移他处看月用。使录旧作数首，将采入《诗话。》而枫丹忽忽携家出游，寄示纪游诸诗，如《入姑苏》云：“悄别杭州去，姑苏更问津。土肥诸可树，水嫩一如人。吴越风微┆，江山迹已陈。由来歌舞地，容易著兵尘。”《中秋夜西湖泛月》云：“看潮先此看湖光，佳节携家忘┆乡。明月满船容我载，微风吹酒不多凉。钗香几阵疑丹佳，笛响谁家傍绿杨。潭影悠悠人影散，三更犹恋水中央。”二诗颈联名句，得未曾有。句如《赴杭车中即目》云：“几湾小港三又水，一片平林万本桑。”又云：“篇诗即景吟方就，迎面青山已到杭。”的是沪杭汽车上风景。《食红莱菔》云：“秋中莱菔已生儿，疑是丹砂染作皮。”可谓体物浏亮。

四、余初见枫丹诗，为其《次韵和梅峰》四律，“凡”、“馋”两韵云：“朋交如命看垂老，情性於诗见大凡。”“欲约白头同负荷，刘伶镭与杜陵馋。”“酣”、“南”两韵云：“位汝水曹身始称，看人槐国梦初酣。”“将军谁是终湖上，大长今宁一海南？”皆工稳。《林社徵诗》七言古，开手云：“郡国安用诸侯王？皇帝与二千石良。”突兀；结云：“礼义廉耻四维亡，天下再莫逢龚黄。”崭绝；中警句云：“翰林主人能文章，甘辞金马居黄堂。”又云：“踏青岂徒多巾裳，裙钗襁褓相扶将。”似苏。

五、全首者如《匹园师花朝召饮，以园花分插十瓶中，悬吴仓石所绘牡丹，寓花王意，命即事赋诗》云：“今年花朝花如何？城中匹园春较多。春风用意写锦窠，干朵万朵供婆娑。玉容缟衣疑素娥，红妆艳胭脂坡。移春妙手舞天魔，壁间呼出刘师哥。（天彭《牡丹谱》有刘师哥一种。）如闻天香纷曼陀，使诸弟子参维摩，破禅同醉金叵罗。”《望湖楼社集遇雨》云：“疾风过山来一霎，云脚低湖重欲压。菰蒲相战柳自颠，一片寒漪万鳞甲。奔腾雷雨势莫当，如龙破壁虎出押。尔时游人各星散，不敢仰视心胆怯。岂知天公命诗题，更许披图授画法。诗人意自与众┆，相对衔杯笑言狎。满楼凉气疑入秋，归挈篇诗欲忘篷。归来月色还微明，旗鼓依然半天插。”《和息楼间中苦热元韵》云：“野人骄我无一钱，清风消受松根眠。膏粱醉饱转足污，何如吃菜和寒嬗。城中夏日最可畏，望如火缴非黄棉。二子昼夜吮膏血，无分肥瘠无后先。上天无雷乖号令，耿耿不寐忧如煎。会须散发复赤脚，在湖之湄山之巅。如何邻家拢霉子，还来相约嬉秋千？”《老雨》云：“老雨过春放霁迟，道涂见骨已无皮。玄龟曳尾违巾笥，白马伤心化铁骊。民力曾劳干版筑，（南城已毁。）人间谁造一泥犁？吾侪还有柴车出，多少行人泪暗垂。”《豹屏山陶器出上，荫亭有诗，和作》云：“毁城想见筑城时，城下累累冢不知。出土於今还有器，铭幽何氏竟无碑。千年朽骨疑松化，一例伤心感《黍离》。如许秘藏终必泄，昭陵诲盗更何痴。”

六、沈文肃公生平不作诗，子姓能诗者涛园、墨藻、冠生。余既录其诗於《诗话》及《近代诗钞》矣。冠生尚有从弟剑知（觐安），年少美才，工书善画，诗格雅近梅、阮亭，而时复沈挚苍老。《自秣棱诉江赴芜湖，潮逆久不至》云：“牛渚望不见，蚝矶念更愁。长江千古水，何事只东流？”末五字专为鸩矶说，更佳。《登石头城》云：“昏鸦残照与徘徊，金粉南朝梦几回？隔岸山如胡骑列，兼天浪送蜀船来。漫言形胜非畴昔，恐有英雄尚草莱。立马危城问身世，中原万里起黄埃。”《和林向忻久客江南有感次韵》云：“雷雨何年化壁梭？等闲羲驭著鞭过。功名无分垂垂老，师友相期负负多。下马空能为露布，回车尽见是朝歌。那堪更上长安道，怀古徒教赋驭娑。”《初饮息园赠主人》云：“停筇欲问主人居，喜见门前长者车。（石遗舅祖先至。）一尺山光春挽髻，半楼风片昼翻书。园中草木诗无数，腹内韬钤酒不如。未敢虚声取莼菜，岩菰味更胜鲈鱼。”昔人嘲宋末诗人，动言柴扉、藜杖，因欲易“停筇”为“停车”。既而思今之少年，无不携文明杖，遂仍之。《奉酬翼才肖团见和感春元韵》云：“平生浪漫次山元，江海归来幸自存。独抱影形投夜寂，难搜字句答春温。花非落尽将谁惜？酒欲醒时转不言。只管流年如水逝，便消多恐也无魂。”《送月》云：“才上栏干便自斜，夜深闲煞半庭花。不辞更为须斯立，送汝量移过别家。”此上弦月也，写到恰好地步。《江瑶柱（以海参威所崖为冠）》云：“花瓷照座捧玫瑰，饱送无劳酌妇催。（日本倩好女压酒，谓之酌妇。）值得荔枝低首拜，世间何物是杨梅？”海蜘蛛产海中，以形似名云：“雪花如掌压船废，劝我寻眠就酒墟。去国不知身万里，朝朝饱食海蜘蛛。”二绝亦渔洋《枳壳花》、《麝囊花》之例也。《车过西京望富士山》云：“雪色云端积，万为汝低。不辞相送远，已过旧京西。”亦渔洋风调。《自题胡服小景》云：“中原文物衣冠尽，却爱胡儿短后装。”《怆闻可卿病亡》云：“最有晓风残月恨，纸钱谁吊柳耆卿？”其人盖花丛过一生者，故云。《与盂韩长兄除夕坐雨》云：“稍喜共听连夜雨，其如又老一年人。”《登镇海楼》云：“天生形势镇名州，列嶂长江若环堵。”的是闽江。《济南》云：“画船月落藕花凉，水巷风回菰蒲语。”“水巷”二字极肖大明湖。五言《答萼楼索画》云：“因痴聊作画，多病未工诗。”《题息园》云：“耆欲役其身，园林匹金紫。”能见其大。《苦热》云：“蚊悍来争榻，萤闲伴绕廊。繁星垂火齐，静树列干将。”后十字如观云汉图矣。

七、建瓯王德斋（子懿）诗颇饶生趣。如《匹园花朝宴集》云：“诗人爱花本成癖，今朝况值花生日。匹园为花张寿筵，恨无花王美不全。花王写真吴缶庐，悬之不觉为画图。海棠梨杏尽北面，俨一小朝廷规模。偶然游戏都成趣，假借诗题为嬉娱。世人只知慕富贵，作如是观真亦伪。椽烛高烧照酒红，坐有诗人矍铄翁。寿花花解为翁寿，满园桃李醉春风。”《大雨》下半首云：“陡添山色干峰沐，新涨江流两岸平。遥想村农大欢喜，安排驱犊事春耕。”宛在堂春祭中两联云：“展拜诗宠如学子，安排春宴付庖丁。湖波荡漾新翻绿，吟草商量待杀青。（说诗社诗正拟发刊。”）

八、陈奇今（为姚）十余年来驰驱世路，鞅掌簿书。初未见其为诗。偶读其《赠逸才》二首云：“湖海吾家有妙才，文书官烛喜相陪。偶因小极劳存问，稍接清流愧挽推。郊墅讨春欢把袂，市楼醉月浪呼杯。惟君官味平生淡，曾共黄花入世来。（逸才九月生日。”）“沧海归来意欲禅，起予长句识君贤。新诗淡似吴江水，白酒清於九月天；边塞当年行万里，茅庐无地筑三椽。相看短髻兵戈裹，一发中原共惘然。”风调可入渔洋《感旧》、迦陵《箧衍集》中也。《连日劳碌，宵来睡甚酣适》云：“堆案文书日百忙，久将黄娴味都忘。宵来一枕间风月，乐土人间算睡乡。”可以想见其尘劳矣。寄今以福建度支使总秘书，常代庖使事，吾乡财政枯竭，拮据捋茶，无宁晷也。《望湖楼社集风雨骤至》云：“山蓝水碧浸栏干，付与诗人袖手看。楼外雨声偕客至，灯前髻影先秋寒。”是晚景物写得出。

九、水安黄荫亭（曾樾，）弱冠毕业法兰西里昂大学，而夙旧学。其师法国老博士某，甚器之，使著《中国周秦诸子哲学概论，》著录巴黎图书馆，得赠哲学博士，中国人所未有也。归国从余游，致功诗古文词者甚挚。诗工绝句，如《到南平》云：“玉屏杉翠塔尖迷，海鸟惊疑返故栖。倦翮欲休休未得，旧巢更在万山西。”《与养清弟同宿青州》云：“襟期湖海乐长征，劳燕东西岁十更。谁意青州三月暮，弟兄茅店听鸡声。”《到沙县》云：“土语虬溪混故乡，城西孤塔插天长。到来浑忘身仍客，此去家还五舍强。（离永安百六十里。”）《到家》云：“岁岁还家梦始真，还家景物太愁人。可怜一只辽东鹤，小别才经十五春。”《归舟》云：“闽江水势泻如倾，船似蚕丛峡裹行。一过洪山回首看，滔天巨浪咽榕城。”《看菊》云：“秋圃忘忧恍举杯，夕阳迟我共徘徊。群芳尔怨风霜酷，风紧霜严菊始开。”《秋夜》云：“荒园料峭病槐黄，缺月云阴吐晚凉。我与寒鸦共萧瑟，更深来此对秋光。”取势皆不平衍。古体音调多凄恻。盖荫亭早失怙，而留学┆国数载，丧其配偶，归家始知，故《到家》一首云然。《秋夜》五言古云：“夜阑群动息，明月生树端。多情入我怀，起坐为长叹。凭栏一东顾，关塞路漫漫。凉飚吹衣裳，百感摧心肝。家家御棉绩，吾家衣葛单。离乱双亲老，江湖一雁寒。粗扩苦难饱，安敢祝加餐。岩霜更凛冽，摧折九畹兰。愧无漆园达，一念一丸澜。嗟哉五年别，恒沙量悲欢。万缘蚊聚散，独剩此心丹。落拓男儿事，肯谓《行路难。”》中悼亡语亦沈痛。《哭赖静轩》云：“常存嘤求意，欲罄天下才。几人得如君，使我怀抱开。气同性绝┆，相得殊怪哉。平生喜纵酒，挈徒饮巷隈。畏酒常懦我，顾喜邀我陪。笑谓天下事，付此酒一杯。然真丧我，玉山方将颓。吾虽昧兹乐，窃怜君志灰。黄炉复经过，此路为君迥。西州华屋泪，今始知其哀。长安势利薮，朋友干戈媒。人琴渺何许，绕屋空徘徊。”笔意倜傥不群。《游摄山》云：“言访桃花涧，披榛更越峦。五屏四面，（山有五峰。”）“壑径千盘。旁午如将暝，观天似未宽。（一线天在桃花涧左。）俗缘浑忘却，林鸟共忻惧。”又句云“山静蝉逾噪”，翻前人语，视“一鸟不鸣山更幽”较便。

一○、莆田多诗人。近又得黄仲良（祖汉），诗味甚足，用造语辄可诵。《题友渔栖隐村图》云：“故乡有箕颖，真隐待何人？地极溪山胜，君犹奔走身。深潭收瀑布，老树作龙鳞。应许丹青裹，他年与结邻。”《壶社同人集泗华书院》云：“出城两三里，满耳水声喧。溪逵疑无路，林深欲隐村。卧看天际鸟，醉打上方门。（酒后游某寺。）览景谁先去？诗成山色昏。”《次韵磊芝病中见奇》云：“孰向中原解乱丝？东楼高卧欲无知。偷闲长日惟看菊，却病良方是赋诗。万木凋零山瘦尽，片云掩映月明迟。人间何世君休问，一部南华且自随。（君有‘一部《南华》是我师’之句。”）《北郭迎西园榇至山与楼感赋》云：“天缩干雨，（是日雨意甚盛而竟不雨。）迎君入北门。故人扶病骨，（佛心师扶病出迎。）野老有啼痕。迹渺诗长在，楼空鸟自喧。不堪频苦忆，纵酒醉黄昏。”《过山与楼》云：“地僻林荒宿鸟投，重来何物不生愁。逡巡犹自扶墙听，疑有吟声出小楼。”读以上二诗，使我凄然。《过双骖园》云：“乌山富奇石，树木亦清丽。双骖占其西，老屋间古荔。敲门久乃应，藉草聊一憩。地高便筑楼，路曲或为砌。风雅曾几时，堂堂此深闭。旧题半掩没，丛竹空摇曳。落叶作新泥，日暮朔风厉。负手欲成吟，寒翠压双袂。”《书册连宵为鼠啮破，一诗韵，一放翁诗集也，戏作》云：“书册无多到处随，晓看狼藉费猜疑。吾斋饥鼠何风雅，不爱残羹只爱诗。”《人日石师招饮间雨楼下赋呈》云：“寒雨漫山集此堂，（是日适有雨。）拥炉酌酒紫兰香。不知师意还天意，诗味由来带冷长。”《春日行汀州山中》云：“干岩万壑回旋处，处处观天总不宽。树色能消三日醉，泉声真养一春寒。鸟堪对语宁嫌寂，道可攀登未算难。惘恫西行吾亦得，尚余诗句落吟鞍。”《峰市道中》云：“已觉山中寒，更遇山中雨。万泉趋一溪，激石白於乳。人稀路正滑，林暗乌独语。畅游吾何曾，兹行且自许。村村山所围，傥是仙人处。脚疲叩紫荆，谋醉问余醑。”《欧斋夜饮，水涨至卧室》云：“摧竹倾梅夜未休，欧斋一雨得凉秋。五更笑看灯前水，卧榻真如卧小舟。”《望湖楼赏雨》云：“登楼非看雨，雨至绝可爱。远从莲花峰，峰峰失所在。弥漫及石鼓，云低如束带。西南还苍然，暝色疑无碍。忽焉寒扑面，咫尺起万籁。雷电震其威，风势前驱届。鸟鱼皆惊伏，摧树损畦菜。破空倏通明，转眼返昏暧。一雨亦寻常，顷刻变百态。三更蹇衣归，我意宁云败。彳亍过长堤，古寺送钟呗。”句如《游鼓山》云：“盘磴人行深树裹，高楼钟打断云隈。上方清净僧偏俗，题句纵横石有灾。”《杂感》云：“人到世人皆欲杀，此才惟有少陵怜。今年裘敝还无碍，腊月霜风未酿寒。”《寄萧艳公》云：“万事只应诗胆大，一生惟望酒钱多。”《小楼独坐》云：“寂寂生涯谁作伴？青山无数入窗斜。”皆佳。（【校】原《春日行汀州山中》以下、《望湖楼赏雨》以下各为一则，今合为一则。）

一一、刘仲英近颇诗穷，所作多似散原，读之不欢。再录其旧作两首，一《广州杂诗六榕塔礼东坡像》云：“独与卢敖游汗漫，南荒九死胜生还。人间快意成奇绝，心折西泠陆讲山。”《潮州西湖》云：“山北有鹃南无鹃，旧栽官柳已飞绵。当时枉有骑驴意，不向山灵乞墓田。”自注：“湖为洪兆麟所修，工成后三载，洪被刺於上海舟中。”

一二、华赏久不见以诗来，近书询“抵桅”二字，末附一绝句云：“物盛为灾满必倾，好文贵老本非平。鸡雍桔梗犹相帝，虞世南儿那可轻。”持世者可以审矣。

一三、福清县福庐山专以石胜，天下殆罕其匹，而著闻甚晚。明万历间，叶台山相国始表章之，详余所著《福建山经》中。昆连有灵岩者，与福庐实一而二，长乐施涵宇景琛孝廉改名为施山，作歌张之。有序略云：“福庐山，余既倡修，并作歌纪之矣。距福庐二里许有灵岩，绵亘相属，首尾相望，盖一本而分支也。二山皆以石胜，而岩於石稍逊，独林泉视庐为胜。岩前松风，不同凡响，盖风蓬蓬自谷中起，将至岩，为石所掣不即散，以故松辄声，声移时而涛不息，此林之胜也。入山涧水潺潺，涧中皆盘石，屈曲数十丈，此泉之胜也。岩而曰灵，未知何据。明天启间，陈宏己《游灵岩记有》云：‘岩之名不知起何时，惟增其胜而广其名者，则自施孝廉兆昂始。’陈氏之意，地以人传，功固在施氏矣。昔定襄之山日神山，金元裕之读书於此，因号遣山。明晋王崇尚元裕之道德文章，改神山日元山，示景仰前哲意也。灵岩为孝廉公读书处，吾拟援元山之例，改灵岩曰施山，与元山后先辉映，亦表彰先德意也。”歌长未录。录其《施山二十景》绝句尤胜者，以为好游者先导。《灵泉》云：“施山小志议新修，明月清风恣取求。戛玉引人先入胜，清凉散作四时秋。”《湛如石》云：“一片玲珑不滓身，落花流水武陵津。无弦共道琴逾好，日夕空潭自泻春。”《天会岩》云：“中秋争说幔亭，笙管华筵几度逢。此亦群仙游谯地，仰观星斗自罗胸。”《穿云峡》云：“松声挟雨偶闻猿，绝似三巴断客魂。自是孤舟穿不得，芒鞋竹杖踏云根。”《清虚洞》云：“棋子丁丁响一枰，小奚箕踞对茶笙。河山割据寻常事，举世沈酣黑白争。”《雌雄松》云：“雌雄秀挺最称奇，（一结子，一不结子。）大壑深山两介眉。三友何须梅与竹，天然偕老岁寒姿。”《留月台》云：“诗瓢酒玑夜沈沈，今古嫦娥共此心。一磬山门诸籁动，玉蟾坠晓涧花深。”《碧霞洞天》云：“五色云边见晚晴，洞门一角夕阳明。别饶┆彩疑松翠，那管人间有赤城？”《慧日峰》云：“往岁扶筇劣勋峰，松关才动五更钟。馍糊遥认琉球岛，垂老登攀意未慵。”《离垢洞》云：“软红十丈忆金华，走马春风倦看花。此地庾尘吹不到，绝无烟火但烟霞。”《千顷云》云：“潇湘望眼碧如烟，诗画兼收入辋川。新笋登盘堪佐饭，山家种竹当良田。”涵宇尚有《福庐山歌》，甚雄迈，篇太长，未录。

一四、梁和钧（敬绰）年少嗜学，能为梅村体歌行。有《双栝行》，哀林宗孟也。宗孟寓京师景山下，庭有双栝。中警句略云：“主人才高好仪宇，每挹雄谈倾众吐。典章文物出襟袖，将相王侯斥簿卤。此时吾栝亦有神，怒干繁枝郁郁春。”又云：“关外忽传佛肿使，急足蜡封走千里。回戈本为民涂炭，让政敢从公鞭弭。中车羽币日数驰，公今不出苍生死。主人对客初踌躇，中夜推几忽长吁。自古陪臣叛大夫，春秋义战今有无？”又云：“万骑垂看易汉帜，二崤遗恨失苏屯。”末云：“锁厅秋冷射堂虚，斜巷苍凉蒿满目。树犹如此人奈何，明朝新主买新屋。”


●卷二四

一、杜诗除《课伐木》、《园官送菜》、《追酬故高蜀州人日见奇》、《观公孙大娘弟子舞剑器行》、《同元使君舂陵行》、《八哀诗》诸篇题下并有小序外，有长题多至数十字而非序者。大概古体用序，近体绝不用序。杜亭说杜，谓《苏大侍御访江浦赋八韵纪异》一首，是逸去元题，草堂本遂以小序为题；别本有此题者，乃是后人增耳。五律中《天宝初，南曹小司寇舅于我太夫人堂下垒土为山》云云，亦是小序之文。东坡每仿此为长题，究非诗家正式。此说实不然。长题如小序，始于大谢。少陵后尚有柳州、杜牧之、李义山诸家。柳州前已论之，义山如《永乐县所居一草一木，无非自栽，今春悉已芳茂。因书即事一章》、《题道静院，院在中条山，故王颜中丞所置。号州刺史舍官居此，今写真存焉》、《韩冬郎即席》《为诗相送，一座尽惊。他日余方追吟连宵侍坐徘徊久之句，有老成之风。因成二绝寄酬，兼呈畏之员外》，牧之如《今皇帝陛下一诏徵兵，不日功集，河涅诸郡次第归降。臣获睹圣功，辄献歌咏》、《李侍郎于阳羡里富有泉石，某亦于阳羡粗有薄产。叙旧述怀，因献长句四韵》、《道一大尹、存之学土、庭美学土简于圣明，自致霄汉，皆与舍弟昔年还往。牧支离穷悴，窃于一麾，书美歌诗，兼自言志。因成长句四韵呈上三君子》，皆长题而无序。非至东坡始仿为之。少陵则如《得舍弟观书，自中都已达江陵。今兹暮春月末，行李合到夔州，悲喜相兼，团圆可待，赋诗即事，情见乎词》、《见王监兵马使说，近山有白黑二鹰，罗者久取，竟未能得。王以为毛骨有异他鹰，恐腊后春生，骞飞避暖，劲翮思秋之甚，眇不可见。请余赋诗》、《送大理封主簿五郎亲事不合，却赴通州。主簿前阆州肾子，余与主簿平章郑氏女子垂欲纳采。郑氏伯父京书至，女子已许他族，亲事遂停》，皆近体也。古体则《秋行官张望督促东渚耗稻向毕，清晨遣女奴阿稽竖子阿段往问》一首亦是。故“南曹小司寇舅”云云，实题而非序也。

二、杜陵古诗往往将后面意撮在前面预说，使人不易看出线索。退之作文之善于蔽掩，即此法也。如《遣怀》诗，为高适、李白叙哀而作，“芒殇”十字，似登台语，而寓意极微，语切友生，怀深先帝。上句喻云驭上宾，时事改易；下句喻庸庸求食，无复功名之想。此二句置在未入先帝之前，故无所阂口，而使人不觉。下面即紧顶先帝好武，叙拓境后，便接以存殁，中间全无曲折，盖亦倒找势耳。通篇要指全在“气酣”二十字中，言先皇升遐后，三人皆无望于进取。皇徉狂诗酒，恳辞还山，原是避诸杨之祸。集中有《惧谗》一诗，又句云：“谗惑英主心，恩疏佞臣计。”史称帝每欲官白，辄为妃子所沮。适先曾授铍淮南，为李辅国所沮毁，改授詹事，后来摄钹西川，旋经内召。身虽显于肃代间，特以资格迁官，以云受知则未也。“甘林诗子实”四句即长老语，却用“主人”二句倒押在后。杜诗如此笔法甚多。

三、学古人总要能变化。曹孟德《苦寒行》中云：“熊罢对我蹲，虎豹夹路啼。”少陵《石宠》诗云：“熊罢哮我东，虎豹号我西。我后鬼长啸，我前狨又啼。”盖变本加厉言之，而用之篇首，与曹公用之篇中者尤见突兀。《水会渡》诗“大江动我前”又用此种句法。《草堂》诗之“旧犬喜我归，低徊入衣裾。邻舍喜我归，酤酒携胡卢。大官知我来，遣骑问所须。城郭知我来，宾客隘村墟”，则用《木兰辞》而小变换之。他人之学少《陵》者，王荆公《思王逢原》云“庐山南堕当书案，湓水东来入酒卮”，非从“沲水流中座，岷山到此堂”来乎？（少陵《奉观严郑公厅事岷山沲江画图十韵》句。）“青山扪虱坐，黄鸟挟书眠”，非从“钩帘宿鹭起，丸药流莺啭”来乎？（少陵《水阁朝霁奉简云安严明府》句。）但“庐山”一联，视“沲水”一联无不及：“钩帘”一联，何等自然，“青山”二语，则所谓是底言矣。山谷之“凄其望诸葛”则明用《晚登滚上堂》之“凄其望吕葛”耳。

四、少陵《别唐十五诫因寄礼部贾侍郎至》诗，言唐负经济才，九载相逢，仍旧未遇，岂甘槁饿老死？设其此举一虚，势必干谒镇帅，谋以他途进身。“胡星”六句，所以著骄将悍师之夥，末“念子善师事，岁寒守旧柯”二句，祝其遇合。如其不然，不可改操。后来昌黎《送董召南序》用意全本此诗。

五、少陵诗用字之有来历者，《甘林》之“脱栗为尔挥”，言长老留饭也，“挥”字用范彦龙“恨不具鸡黍，得与故人挥”句。

六、放翁古诗善于用短。《赠刘改之秀才》云：“君居古荆州，醉胆天宇小。尚不拜庞公，况肯依刘表？胸中九渊蛟龙蟠，笔底六月冰雹寒。有时大叫脱乌帧，不怕酒杯如海宽。放翁七十病欲死，相逢尚能刮眼看。李广不生楚汉间，封侯万户宜其难。”不多为委折，用古乐府法作古诗也。改之《沁园春》词末云：“使李将军，遇高皇帝，万户侯何足道哉？”同用《史记》语，未知孰为先后。

七、《春夏之交，衰病相仍，过芒种始健，戏作》有云：“倒壶犹有暮春酒，开卷遂无初夏诗。”切而不费力，此乐天长技也。《排闷》有云：“君能洗尽世间念，何处楼台无月明？”《病中有感》云：“新亭对泣犹稀见，况觅夷吾一辈人。”《幽居》云：“春风染柳条，不染君髻丝。”《山园》云：“艺果极知非老事，接花聊复效儿嬉。”《十月十九日大风作寒闭户竟日》云：“霜风卷地起，落叶拥蜗庐。终日澹无事，一窗宽有余。坐多知力耗，食少觉心虚。嫩惰无新句，松声忽起子。”《登山亭》云：“登高临远虽多感，叹老嗟卑却未曾。”《读史》云：“南言尊菜似羊酪，北说荔枝如石榴。自古论人多类此，简编千载判悠悠。”《泛舟观桃花》云：“初来自被春留住，枉道当时为避秦。”《读书未终卷而睡有感》云：“暮年缘一嫩，百事俱弃置。今遂嫩到书，把卷辄坐睡。”《故山》云：“傍水无家无好竹，卷帘是处是青山。”《夜过鲁墟》云：“月出菱歌长，林闇绩火壮。”《露坐》云：“蛙声经雨壮，萤火避风稀。”时有新趣。

八、朱九江（次琦）字稚圭，南海人。有集十卷，外《年谱》一卷，其门人简竹居（朝亮）缉。九江工骈文，有《北行抵清远县与季弟宜城书》，置诸洪北江集中，直不能辨。书云：“五弟无恙。征舶既迈，遽逾十晨。愿言之怀，昔人所喟。爱而不见，如何如何。吾弟内娱萱背，外隆德声，虽曾舆啮指而动操，《召南》樵山而振偶，絮其勤劳，无以喻之也。束装后，待友佛山镇，两日乃得成行。舟师讴棹，若汎凫鹭；游子寄音，眇望鱼雁。是夜宵半，冲风骤激，颓波弥厉；玄云霭空，夙夕不解；雨雪告零，先集为霰。曙发卢包之汎，莫宿黄巢之矶。严霜陨而葭菼凄，玄冥深而若英晏。鳌颈之滩，迷茫乎津逮；龟手之药，叹恻乎水工。行路之难，捻我端倪矣。家累凡百，弟克当之。回睨旧乡，心魂慰藉。惟吾弟续昏一事，轸结未忘。上有黄发，罢劳晨夜；下有雏稚，噢咻啼笑。兹事之亟，岂烦覼缕。顾乡土是谘，亦云省便。而此邦之人，内教陁坏，习锢既久，庸计门户。宛宛处子，或有季兰之好；悠悠靡俗，恐入齐咻之教。天下多美，何必是求。权舆弗戒，后懊焉集。行子过计，是用慺慺。风水蹇逆，行邮遂淹。以今二十七日，到清远县。兄弟健好，餐饭犹昔，兼多徒侣，解诲忧虞，诰诫家人，勿我为念。从兹渡岭，浮泔西下，楚歌千些，湘波万重。背湖涉江，释舟趣陆，更复马首断云，千里随梦；雁足飞雪，崇朝洒襟。七圣皆迷之野，惘惘而驱车；耦耕不辍之乡，栖栖而问道。山川合沓，息影何时？静言思之，百忧集矣。夫人情迹接则多忘，景逝则恒忆。岁华不居，游谯未极。往时家街，群从如龙。斋居盘盘，言笑晏晏。东方未明，已对床相语；西柄之揭，犹露坐未眠。论难纷起，声与百舌竞蛮；觞咏横飞，酒微一斗亦醉。魏文有言：‘当此之时，忽不自知其乐也。’由今以思，旷若星汉。碍诸形容，尚绘心目。每当落帆江浒，拥衾无寐；清角朝厉，游鸿夜吟。我怀云劳，不可说也。自惟寡薄，岂办任官？此行邀福，或叨一第。思遂南归，寄迹丙舍。将吾叔仲，长奉板舆。对鹊占门，徙鱼筑宅。  陆机之屋，不间乎东西；何点之山，略分乎大小。时及霜露，言罗鸡豚。祀先之余，兼以速客。虽甑生尘而日晏，风吹箨而岁寒。而风诗教睦，取鹿食之相呼；金石歌商，结鹑衣而不耻。明明如月，长照其素风；温温恭人，永垂为家法。闭门养亲，至于没齿。虽三公上衮，百城南面，何以易此哉？其许我乎？非敢望也。有问讯者，达此{卫足}言。音尘未积，风云逾阔。家食余闲，幸勖光采。劳人草草，笔不抒心。”此书施诸兄弟，稍觉客气耳。

九、九江诗如《读史》云：“廿载深裁车服费，百金终缺露台工。君王自惜中人产，独有铜山赐邓通。”“长门宫怨久烦纡，祸起泉鸠惨重诛。闻道至尊慕黄帝，不妨脱屣视妻孥。”《典衣》绝句云：“典衣原不损丰裁，盖箧筠笼取次开。我喜他家收拾好，未因金尽降颜来。”“思量杂佩抛何所？约略陈书失已多。到底敝裘能恋主，岁寒时节只饶他。”“别久相逢意倍怜，记从何处话前缘？春衣与我同飘荡，南北东西奇岁年。”“绋袍赎得当金貂，恰是杯觞不寂寥。袖底雨花襟上酒，可能留到上元宵。”《守岁与闺人夜话》云：“渐渐衣棱冻，娟娟须影深。镜奁今共命，灯火此愁心。万态趋残夜，孤思殿苦吟。高怀吾娩汝，卒岁耻言金。（宋真山民诗“责无可买耻言全”。”）“万态”句似前人说过，记不真矣。《乙未闺六月初一夜记梦》云：“天风抱琼台，荡作江海声。手拓西北窗，水远天峥嵘。阶碱石璀璀，浩与镜面平。明月自出入，云扉长不扃。起蹙冰丝弦，坐鼓一再行。得非飞龙引，杂以寒雁鸣。声希月流素，梅朵霏英英。嗅梅得馨逸，有语无声应。粲者何人斯？忽与子目成。斧冰持作糜，饮我碧一泓。战吻吐复咽，肝肺余孤清。长揖粲者言，忍寒我则能。”九江素讲道学，此诗可作广平《梅花赋》读矣。

一○、九江以进士作令山右，饮水外不名一钱。有《答康述之书》云：“弟晋中需次，补缺尚无其期。然自省庸虚，正须阅历，即稍稽时日，为将来逭虚筐之诮，固可以少安无躁耳。见住省城浙江会馆，馆后室为典守僧禅堂，西偏屋数间，即其出息，弟赁居之。出则徒步，入则齑盐。作官是何物事？不过与和尚们隔壁耳。昔魏敏果官京师时，不携眷属，王渔洋尚作戏诗嘲之云：‘三间无佛殿，一个有毛僧。’弟今有佛，胜环翁矣。一笑。”读此可想其清况。

一一、竹居为九江入室弟子，有《读书草堂诗》一册。有《客馆邑中曾氏草堂》云：“板桥松路入莘村，小住疏林近水园，好鸟呼人多种树，闲花行影自知门。远看野色过春鲭，倦止书声话晚尊。笑我邑人还是客，客居初作邑居论。”《送友人北上》云：“百年意态何曾异？却喜闻君有远行。慷慨古称燕壮士，衣冠行见鲁诸生。风船独火江神动，驿馆寒山夜语清。报道北梅花事好，归来攀折一枝轻。”《韩文公钓鱼台》云：“刘生诗句区生序，笑汝相寻寂寞滨。何事阳山关路远，竟来同作钓鱼人？（自注：韩文公《刘生》诗云‘手持钓竿远相投’，刘生者，刘师命也。又《送区册序》云：‘南海有区生者，拏舟而来，与之翳嘉木，坐石矶，投竿而渔。’”）《寄酬梁大鼎芬》五首云：“草堂百事不吾知，松竹当门水绿漪。犹笑点尘飞欲到，谁歌防有《鹊巢》诗？”“焦头上客负前身，曲突案案告徙薪。曾几太邱车马会，万言宿草意如新。”“寒灯骤止读书声，檐外星芒彻夜明。闻道东征乡信至，边风吹入凤凰城。”“国士勋名古实多，知兵宰相美如何？由来风月江门老。七十生平事菊坡。”“千秋金监自先嗟，名重《唐书》耀史家。问有曲江风度否，又从南海奇梅花。”节菴《寄题简竹居先生读书草堂》云：“腹中万卷可支饿，世上点尘不到门。至念陈康天下士，一嗟无命一分源。”“迎阳故作轩窗敞，耐冷还依水石严。今日承平无个事，乾龙何必问飞潜？”“高密通儒经传熟，濂溪老人风月温。诸子纷嚣无用处，始知南海此堂尊。”“多种竹松扶士气，间论禾稼识农功。旁人莫笑先生隐，儒者勋名本不同。”“别来沧海还多梦，老去茅庵尚未成。（余经营庐山卧龙菴未成。）绝羡武夷精舍好，谈经何日罄微诚？”竹居五首绝句中有本事未能尽悉，晤节菴当详询之。

一二、花之著名最早者，莫如梅、杏与桃，而鞠亦不稍后。《夏小正》二月下云：“梅杏拖桃则华。”拖桃，山桃也。九月下云：“若垫而荣鞠。”鞠，草也。嗣是《周书》《时训篇》寒露下云：“鞠有黄华。”《小戴记》《月令篇》同。《离骚》云：“夕餐秋菊之落英。”则渐入诗赋矣。汉武帝《秋风辞》云：“兰有秀兮菊有芳。”曹子建《洛神赋》云“荣曜秋菊。”陶渊明诗云“秋菊有佳色”、“采菊东篱下”。至唐而孟浩然之“待到重阳日，还来就菊花”，杜子美之“丛菊两开他日泪”、“竹叶于人既无分，菊花从此不须开”，李义山之“曾共山公把酒时，霜天白菊绕阶墀”，杜牧之之“人世难逢开口笑，菊花须插满头归”，许多名句，皆直以“菊花”两字为诗料而已。宋韩魏公之“不羞老圃秋容淡，犹有黄花晚节香”，苏子瞻之“菊残犹有傲霜枝”，则写出菊花品格矣。司空表圣之“人淡如菊”，李易安词之“帘卷西风，人比黄花瘦”，则写出菊花韵致矣。尝论梅也，菊也，荷也，皆以一花独占一时，足与一春之百花相敌。菊尤为人所重者，花只草本，而有晚节之名；黄，中正之色也。余甚爱菊，而懒于种菊，不得好种，生平遂无好诗。惟少日曾填《疏影》调三阕，赋《菊影》云：“黄昏又近，这疏疏密密，抛撇谁领？无限斜阳，上尽帘钩，帘卷西风人静。诗人见说如伊淡，怎淡到、烟痕都暝。就个中、摸索渠侬，孤袖暗香齐冷。慰藉销魂瘦损，暮云破一角，漏泄清景。压帽欹斜，依样朝来，只有寒温差省。范围约束疏篱管，管不住、周遮三径。恰小窗、落墨徐熙，一幅折枝相映。”“柴门小启，甚重重叠叠，堆入帘底。柳不成痕，桐不成阴，竹又个无成字。水边篱落横斜见，又不似、罗浮妆倚。倩阿谁、问答形神？除和陶诗无计。非复三人对影，举杯邀月色，岑寂恁地。衣白衣黄，大袖疏襟，黯黯酒痕难洗。争妍彷佛佳人背，顾好处、自怜无坠。趁早些、收拾横陈，玉骨枕函留翠。”“疏灯一点，又遮遮掩掩，秋满栏槛。次第看来，如许萧疏，那有一分明艳？水仙祠下寒泉荐，冷落语、酒旗茅店。到不如、梦醒纱橱，约略梨花云冉。谁话餐英旧事？美人怨迟暮，初服清感。止水盈盈，古镜精神，总怨烟消香暗。画图若写西风照，莫孟浪、秋容增减。算夜凉、蝶瘦萤寒，只有个萤还闪。”词本非所工，少日偶一为之，则雅慕北宋，不欲烟视媚行，如近人之效南宋者。故粗硬既所时有，而此三阕，又次朱上舍韵，更易涉牵强，然不妨为菊贡丑也。至近年有句云：“瘦无可比人何往？落到堪餐色尚饶。”则悼亡之后为人作，非为菊作矣。

一三、今人之爱菊者，殆莫如陈仁先。仁先菊诗佳者至多，殆莫如前岁六首，其一云：“东坡谪惠州，携手葛与陶。孤光挂海涯，寒月澄滔滔。清吟却老至，宁独诗中豪？我生百世下，忧端两相高。开卷若有得，往往破愁牢。残灯守菊影，寤寐同寒宵。”其二云：“种菊无百本，朝夕涉小园。晴宵定微风，清露一何繁。叶欹宿雨态，花漾千珠盘。泠泠沁心骨，匪我衣裳单。沦浃九秋心，岁晚复何言？”其三云：“弥襟千万秋，满意难一掬。好花开较迟，已履繁霜肃。安能展过隙，暇及秋阳暴？潜幽或终古，谁与发此覆？芳馨虽不展，应候聊结束。浮生茧修途，逝者当何赎？”其四云：“亦有高秀姿，亭亭满月相。得霜乃清严，禁雨不凄怆。空室了无悦，得意千载上。龙章虽隽烈，天刑偶遗忘。出为一大事，甘此诗酒放。”其五云：“故人慰我癖，送菊托海槎。诸弟续有寄，幽居忽豪奢。愧我所持约，无物酬芳嘉。资生日以薄，托命余秋花。秋情月既望，度度减清华。幽姿还起予，一笑迥青霞。”其六云：“声乾知悴叶，吟缓悲寒虫。残月蜕曙光，秋梦俄已空。婉变自婉蛮，一嶝支霜红。萧寥失依倚，冷抱还冲融。密移逝可悲，真存傥予逢。一勺有来秋，抱瓮勤未终。”此数诗将菊之可悲可喜，写得有神无迹，吾无以评之。司空表圣曰：“空潭写春，古镜照神。”郑所南曰：“御寒岂藉水为命，去国自同金铸心。”兼而有之矣。古今多以渊明比菊，未有以叔夜比菊者。菊之芳馨，惟“龙章隽烈”四字，足以称之。

一四、仁先数以菊诗见投，余不能和，乃勉作一首，可当仁先小传读，云：“渊明菊传神，仁先菊写真。非吾誉仁先，爱菊逾古人。非惟逾古人，爱菊逾其身。栽菊数百本，百本绝等伦。印以玻璃板，花样难具陈。沃以芝麻油，驻颜冬复春。形以五言诗，形神岁生新。去国挈之去，佳种传淞滨。渊明傥见之，后生畏且亲。我岂不爱菊，嫩懦气不振。因陋而就简，索句亦逡巡。遁而去种竹，坐享谢辛勤。子猷与渊明，相见毋断断。”

一五、余尚有《灯昏镜晓词》一叙，稿失已久，忽复检得，再录之以讯精此道者：“余少日曾学为词，喜北宋，以为词之有唐、五代，诗之汉、魏、六朝也；至北宋，而唐之初、盛矣。东坡、二安，则元和也；白石、梦窗，诗中苏黄；余则江湖末派耳。清三百年，诗词浙人为盛。竹学北宋，间沿明体；樊榭避之，乃为南宋竹山、草窗，未易遽语白石也。闽人喜苏辛，直喜龙川、龙洲之学苏辛，遂为词家所病，而并以病苏辛。殆于苏辛，惟见《念奴娇》、《水调歌头》、《水遇乐》三数阕耳。其《杨花》、《石榴》、‘春事阑珊’、‘冰肌玉骨’以及‘宝钗分’、‘斜阳烟柳’诸作，缠绵凄惋，惊心动魄，晏、秦、凰、柳无以过之者，独未之见耶？白石不囿于南宋，如‘三十六陂人未到，水佩风裳无数’、‘自胡马窥江去后，废池乔木，犹厌言兵’、‘何逊而今渐老，都忘却春风词笔’、‘昭君不惯胡沙远，但暗忆江南江北’、‘南去北来何事？荡湘云楚水，极目伤心’，皆出笔稍大，不以雕琢一二冷隽字句为能事者。《灯昏镜晓词》宗北宋，所作多伤逝之音，与郑仲濂先生《考功词》殆同病而呻。余于此事，弃去且三十年，悼亡四载，伤痛肝肺，不能成一字，读此词不禁涕泗之横集矣。”

一六、余最赏木庵先生“花醴月皎四更初”句。此句情景之美，知者殆少，非素有爱花爱月之癖、而一院有花、中庭有月、夜深不睡者不知。月到夜深而愈明，花到夜深受风露而精神愈足，故曰“酿”，曰“皎”，日“四更初”，一字易不得。张若虚一首《春江花月夜》，于良史之“掬水月在手，弄花香满衣”，既词费，亦不若此七字之清真也。木庵先生所居多有满院花，往往夜深不睡，或睡而复起，作诗多在此时。此诗居武陵园时所作。余远游暂归，常与对床也。兄又有《一更山吐月》至《五更山吐月》诗五首，可想见其夜深不睡哦诗时矣。余亦有一句似可匹木庵此句。四十年前，家居西门街，花木有木芙蓉、安石榴、千叶桃、水杨柳之属。秋来木芙蓉盛开，日百十朵，晓起新开者朵朵白如霜，午后渐转红，隔夜者红似锦，余诗所谓“芙蓉红白天初晓”是也。先室人云：“此句景物之佳，非能早起者不知。”

一七、木庵先生之断句可摘者，《被酒》云：“遮眼莺花如过峡，弥天薤露失晴湖。”又“泼墨天容呼酒饮，糊云窗纸枕书眠。”《床上续成》云：“葬妻再破中年产，纵壑聊藏半夜舟。”《村边》云：“蝴蝶一头飞不去，菜花黄上轿帘来。”《秦淮河》云：“倡仄河身嬉罔水，周遭城角骛斜光。”《迟眠》云：“手欲冻皴同谷雪，睡仍作恶半山天。”《睡过》云：“傥来风似陈惊坐，浪迹云如许远游。”《石榴》云：“漫士文章无碍碎，硕人颜色可怜丹。”《下帷》云：“也喜半弓庭际石，都能随意长莓苔。”《掩卷》云：“当年弟妹今儿女，颇觉桑榆此际情。”《留井》云：“留井他年王粲宅，粗餐一世杜陵人。”《无题》云：“可娱事每非人意，无闷天方试独居。”又“得水石头如有汗，向光花面欲俱南。”五言云：“风厨呼睡婢，古隧意藏。”“可人短墙日，生意缺盆花。”“初寒近灯火，薄卧敛衣裾。”“涸河沿树见，残雪近村明。”“鸟孤傍笼宿，鱼热顶萍行。”“移灯看菊影，欹枕听茶声。”“雷声如屏息，风势欲平反。”“享花如享名，清香能有几？”“残年如返照，冷淡对荒村。”“伤往不能来，虑豫岂胜毕？”“缘诗翻得睡，在懑易为安。”《南屏静居》云：“静居属前缘，殡室定安厝。诹日属凉秋，送旒勉移素。嗟我与西湖，结契金石固。始来乃为此，世事了可悟。”兄悼亡三次，次室、三室皆杭人。次室生于闽没于闽，三室没于杭。此诗为三室作，故云然。

一八、损轩断句之用事贴切者，如《访石仓园》云：“易代罗含犹有宅，知名何妥自成村。”《往洪看桃花》云：“张墓曹园红雪外，午桥丁坂绿云边。”《秋日村居》云：“弄梅儿女长土著土著干里，种秫人家下[口巽]田。”又云：“逋薪不继天随宅，扑枣偏来子美家。”《往游葵窝有卜居之志》云：“移居锦里果园坊，作画辋川斤竹岭。”《椒玉近喜放翁索和》云：“退谷休官约元结，上洄求友狎杨仪。”《过裹登眺》云：“黄泥近在临皋宅，玄灞来登华子冈。”《再题听水斋》云：“住持冲礻右观，提举涸霄宫。”《清明寓斋听雨》云：“春日田园经眼处，清明邱垄上心时。”《和放翁》云：“不饮官田休种秫，无花老圃只腌齑。”《含真书道武夷之游》云：“子美夜阑还秉烛，晦翁心动忽闻钟。”《题含真寄示武夷诗册》云：“怕死看山偕子厚，梦游祠岳接希深。”《芸敏旅殡长椿寺》云：“于宣哀诛期捣约，仲则归丧娩稚存。”《题哭庵集》云：“弥留务观思家祭，谢病诚斋恶邸钞。”《丹阳舟中闲眺》云：“竹扉张祜径，水槛许浑居。”其写景贴切者，如《滕县道中》云：“岳云青满县，祠树碧参天。”《塔湖初夏》云：“有田忧水冒，无井怕泥浑。”《题听水斋》云：“云借无多地，泉居最下层。”又“冷吟招木客，小梦接山神。”《土牛溪屋》云：“松毛尽落编覆棚，蔗尾初乾捆堆锉。”《垫台》云：“终日驱车依岳色，几家瑾户入天寒。”《崔家庄》云：“小屋雪深炊饼大，孤村风劲酒脐偏。”《秋夜》云：“开门谒我惟山色，卧榻娱人自雨声。”《秀岭》云：“人语渐幽禽不避，樵踪太峻虎难追。”《桐江舟中》云：“平生听遍江南舱，第一关心是富阳。”《积雨》云：“杨梅卢橘含酸卖，苦笋甜瓜夹水生。”

一九、暾谷诗印本有两种，而苦觅不得，昨又检出手稿一纸，急录之。云：“河干风月足情文，暂与追凉清赏分。夹岸人多俱有役，当楼曲好与谁闻？伤春日往心犹在，兴利时迂议尚纷。不遣诗人忧世事，还能回眼醉红裙。”此则的是宋人笔意。“忧世事、”“醉红裙”，心中事自道尽之，遽丧其生，伤哉！

二○、兰生断句可摘者，如《雨夜》云：“蚱蜢飞不休，鹑鸪语已哽。”《晚集》云：“隐约悟物情，曲折破诗窍。”《皖城》云：“塔扶深树立，月背戍楼圆。”《荆江》云：“岸痕随柳转，雨气近山多。”《梁山绝顶瀑布》云：“林猿避掩耳，山鸟退敛翼。”七言如《寒食》云：“寒食东风未有涯，经年游思又萌芽。”《雨后》云：“庭树碍山随势剪，瓶花宜水不时添。”又“看花已是中年减，阅市真难一步行。”《元日》云：“人与梅花争老大，天教初日试暄妍。”《忠州闲写》云：“市短乍疑江涨入，屋高直与戍楼通。”

二一、吾乡丁耕邻孝廉（芸），旧为会城六大姓之一，家赀钜万，所称邱、冯、邵、丁、萨、谢者也。百十年来家中落，耕邻与其同怀兄莪池孝廉笔耕奉母，以力学孝友闻。莪池体弱，中年遽病卒。耕邻伤兄甚，遂相继殁。著有《续闽川闺秀正始集》若干卷。诗少作，有《斋中见月》一首云：“不知明月上，已度碧云端。开户忽相见，照人何太寒！天高行处远，屋小到来难。未有知音在，鸣琴肯浪弹。”命笔自然，五、六饶有寄。

二二、有人寄赠《菴集》二十四卷，为湖北杨囊菴（承禧）作。有《出游》二首云：“天地有情物，惟春为最多。不知自何时，绿我庭下莎。徐起视万晶，新荑柔故柯。逢树即著花，遇水亦增波。青山迟未匀，拂烟孤一螺。窈窕谷中禽，养子求其窠。百鸟相和应，若既舞而歌。大波直而涟，小波回曲涡。花枝续续开，巧笑宜颜酡。笑我远游子，面皱纹如华。春光曷可奈，意兴常沓拖。”“意兴不可极，出游损我怀。杖策陟前冈，直北循水涯。升高谓望远，复与所见乖。群山欲破碎，涧谷顿倾嵬。向眼为蔽遮，风急扬烟埃。古屋巢鼯<鼠生>，浅水容蛙扇。岂有白虹光，久此精气埋。倡侧中路人，展转心悠哉。悠哉我所思，名闾限江淮。士女媚春阳，拾翠芳洲隈。蕙兰从风飘，罗纨相徘徊。美服谁肯指？但夸金爵钗。彼都信清淑，予美觊与偕。归来块独处，作歌取类俳。”《选》体诗两首，末韵皆稍生，“波”韵、“乖”韵最佳。

二三、久不见马通伯（其昶），跫然远过，出示一册使题。翻之，则刘文正、文清父子、阮文达、祁文端、胡文忠、曾文正、左文襄、李文忠、翁文恭诸公手札也。余题数语略云：“此册皆有清名将相手书。使无意世事者观之，如以不甚识字人披览四部巨帙也。然其中学问优长有著作，若阮、祁、曾三公，尚能略窥涯涣。而鄙人方缉《闽诗录续编》，读阮太傅一书，言搜录《淮海英灵集》者，不禁谬附同志云。于册中诸公，虽间有不喜者，未暇为阳秋也。”庵则题一五律云：“试从全盛日，数到中兴年。世与人相待，名兼位以传。各留心画在，未觉事功偏。沈陆当谁责？庸非运使然。”盖致咎于册末一二公，而以夷甫相况者，非苛论也。

二四、旧岁乡人增祀十数诗人于西湖宛在堂，而不及侯官张超然先生（远）。有诉于余者，余实未读先生之诗，无以答也。诉者乃出《无闷堂诗》示余，随手翻一七言律，则偶有疵句者，置之。近复细读全集，乃知先生五古多学韩，近人郑子尹作甚与相似，《哭母》一首其最也。七言参以太白，才笔兴象足以轶长水、跨新城。五律次之，七律又次之。《虎丘晚归》句云：“晚江山得日，归渡月当船。”《舟夜》云：“衔山斜月上，独树一舟维。”《村晴》云：“春色荒村外，愁人细雨中。”《重阳登虞山》云：“人居征雁上，秋入万山高。”《春水》云：“春水夜来三四尺，倚栏外正万千愁。”《寄王筑夫宗子发》云：“大江东去人南返，白日西驰雁北飞。”《下建溪诸滩》云：“造物产湖海，至此穷变化。若匪众盘涡，闽溪高可泻。仙霞插霄汉，天险此其亚。”《哭母》诗长，未录。

二五、宁化李元仲（世熊），明末清初人，黄石斋先生弟子，与易堂九子中彭躬庵先生交最挚。所著《寒支诗文集》行世已久。文学孙樵、刘蜕，记、序各体，多近纤仄。然如上石斋先生诸书、《拟闽督院与海上书》、《呈郭令君详免卫官书》、《回详丁方伯揭》、《答彭躬庵书》，以及碑志传略诸作，皆可追孙可之、杜牧之集中之雄俊者。诗造语纤涩，似元人之学长吉，时复与黄石斋、倪鸿宝相彷佛。明末风气，大抵然也。其《检寒支集》云：“洒酒烹蔬自祭诗，骚宗雅系嗣无儿。新编突兀如《天问》，六代三唐彼一时。”此其最文从字顺者。自言其所作奇崛如《天问》，六代、三唐，另是一时体格，皆所不屑为也。二集诗谐适者尚多。《九日怀人》云：“云飞木落见秋哀，痛饮豪吟不可裁。此酒应浇高士墓，短歌自劝菊花杯。伊人一水霜葭渺，九日千年垒块来。天外寄愁真未尽，何时知己共登台？”

二六、伊墨卿先生，世重其字，而罕称其诗。著有《留春草堂诗钞》七卷，近体笔情娟秀，而时时喜作雄迈浑成语。如《邹县谒孟子祠》云：“功不下神禹，象真同泰山。”《端砚》云：“磨人自是同磨墨，正笔应知在正心。”《荣泽渡河》云：“涛声暮走鸿沟界，野色秋高广武原。”《武胜关》云：“天低郧子国，云没楚王台。”《沅水》云：“湘夫人枉思公子，屈左徒空吊贾生。”《题登岱图》云：“一杯东海水，九点齐州烟。”《六如亭》云：“因依玉局三生后，缥缈阳台一梦中。”《看牡丹》云：“李白诗邀妃子笑，姚黄花损相公名。”《花朝》云：“归雁带将春信早，疏钟听到雨声乾。”对句由“晨钟云外湿”翻出来。《戏呈刘石庵先生》云：“半世涂鸦鬓欲班，平生惟服谢东山。几回欲试拨监法，仍恐书遭批尾还。”娟秀句如《青草塘》云：“一士袍同色，荒陂水有声。”《寓楼对酒》云：“桃花春色好于马，竹叶雨香浓到杯。”《再游西溪》云：“重来人狎前溪鹭，枯坐心成九夏冰。”《赴郡忆梅》云：“一树半开人便去，昨宵孤立鹤犹猜。”《宿倚山楼》云：“南斗白生无月夜，佛桑发落花天。”《奇胡茂甫》云：“年年春草雕青鬓，树树梅花乱白云。”《十七夜月》云：“自然光略损，敢厌上来迟。”

二七、余旧作《西湖杂诗》有云：“湖心亭是广寒宫，月涌楼台入太空。比似洞庭波万顷，君山也占水当中。”后读伊墨卿先生《西湖寓楼看雨》，云：“湖心亭子微茫裹，聊当君山一点看。”前人已先我言之矣。






●卷二五

一、弢庵太保诗多有本事可资史料者。如《吴柳堂御史围炉话别图，为张仲昭侍读题》云：“侍御席藁争失刑，一斥归卧兰山陉。当年廷议孰主者，斫伐直木新发硎。（廷议成禄罪名，疏稿已具。醇贤亲王后至，袖一稿，以牵合天时、刺听朝政请谴言者。泉愕然。某公奋笔署奏曰：‘王爷大，中堂小，我从王爷。’遂以上。于通政凌辰、王理少家璧疏争不得。）宁期再出殉龙驭？秦良卫史公所型。同时四谏接踵起，欲挽清渭澄浊泾。晓晓牖户及未雨，纲纪之正先朝廷。角弓翩反局一变，窜谪流散随春星。忌医廿载药笼尽，疾亟永命尊稀苓。抱薪止沸国卒斩，骚魂九死谁能瞑？我交侍御恨已晚，衰涕犹为同宗零。谈诗说鬼再寒暑，语谓踏田盘青。（侍御以初元起废，丁丑夏间即相过从。诗孙记为戊寅，误矣。其挽圭庵联云：‘是国家有用人，君不长年我偏寿；为亲朋辄作恶，别犹难遣死何堪。’圭庵盖已谒假而病作也。侍御死之前，尝语人将游盘山，故其上陵不归，家人犹疑在田盘也。）张侯居庐更叹逝，摊卷百感鳏鳏醒。蓟祠既成次故宅，去后还往余风萤。横街每过辄掩袂，矧对遣墨凭精灵。黄童死孝骨早朽，（卷中有《陶楼再同父子题作》。）肯念桑海吾伶仃。藏书掠篇独脱此，呵护无亦关冥冥。（蒉斋藏书被兵掠夺殆尽。）长言追记慰明发，永宝手泽扬余馨。”仲昭，篑斋子，末故云。“故宅”、“横街”句，谓吴柳堂故宅在南横街，仿杨椒山故宅例，以祀柳堂，门前有扁额也。

二、近见黄晦间近作两首，笔意苍老，亟录之。《晚过社稷坛迟瘿公不来遂成此作》云：“苍然栝百杉松地，得与游人生夕凉。六月将秋仍病暑，众嚣宜荈一浇肠。晚来栖息能相过，举国劬劳自未央。到此不无林木叹，士夫名节独寻常。”《晨过社稷坛将夕乃归》云：“国事身谋两不言，朝暾来此对风轩。经秋树似陈人在，委地枝为众鸟屯。已著霜花近重九，旧过茶社有寒暄。余怀今日都消尽，坐待林监照暝昏。”

三、吾乡郑无辩布衣容，有《无辩斋诗》一卷，甚清真。余曾为作叙，恨其老守乡里，不肯出游，诗境为眼界所局。近余自都归里，复出诗数十首，请为去取。别将三年矣，诗境有进，多近诚斋、放翁，时入四灵，有杂之木庵先生集中几不能辨者。如《夏夜携壮儿纳凉作》云：“插花瀹茗又焚香，父子相携作道场。忙者得闲时亦暂，昼虽恒热夜弥凉。漫忧国少三年蓄，翻喜身无一艺长。淡薄门庭冷情性，不妨世我两相忘。”《论诗》云：“性情早自绝于诗，无实何能欺小儿。不袭陈言填故事，腹中寒俭有谁知？”此首意有所指也。《游深山居园有感》云：“门掩竟虚佳日过，园荒想见主人忙。老松不比闲花木，灌溉虽疏亦自长。”“能清芜秽便良图，小小园林可自娱。所植已繁难检点，放他瓜蔓上高梧。”《夜吟》云：“莫怪年来少作诗，性情不与世相宜。羌无清兴多孤愤，未足娱心且馒时。”《为半野轩购鸳鸯作此奇之》云：“好与鸥凫作比邻，池亭点缀助鲜新。为渠伉俪谋安处，却是人间独宿人。”眼前妙语，时无辩丧耦已三年矣。《杂书》二首云：“山人任性真，非欲立名节。生本农家子，簪缨固不切。钝坐类痴蝇，艰行同跛鳌。近习老与庄，不辨尧与桀。”“不切”二字佳。“饥卧梦夷齐，醒来自欣忭。以古人为归，始不为时炫。轩冕者谁子？讥我不善变。禽兽之富贵，宁敌人贫贱。”“禽兽”二句直说，似海藏语。《园中夜步》云：“旱后严霜至，仲冬木叶乾。竹松争我健，星月助宵寒。宿乌如多畏，高枝尚未安。独行还独立，何者解长叹？”此首颇有杜味；“宿鸟”句，视“乌宿池边树”似乎过之。《化城寺晚望》云：“百忙未忍弃秋晴，随意来登旧化城。一片新经兵燹地，夕阳莫放十分明。”《雨夜寄枚生》云：“各将风雨作良宵，莫怪常人道寂寥。多此池亭三两树，比君书屋更潇潇。”《景屏轩海棠初开同大年作》云：“客去轩空水满池，海棠初见两三枝。愿无风雨君常至，看到花开极盛时。”《根楼晚吟》云：“一样江山又过秋，心情不似旧登楼。遥天黯黯看残日，寒色凄凄入破裘。余泪可能供世乱，无家何暇为儿忧？哀吟自足仇兹体，醇酒妇人宁易谋？”句如《旱夜》云：“民祸不孤行，眚灾兼兵戎。群生共罹刑，祷祀久无功。”《谋修宛在堂》云：“责人肩风雅，孰谓此意狂？”《雨中登镜湖亭》云：“湖天近暝复迷离，飞桥遥树生寒姿。”《寿林怡山》云：“诵诗声老苍，酒貌红可掬。”又“布衣净无尘，野菜甘于肉。”《和沈涛图游龙塘》云：“大松合抱色老苍，顽石多年状坚固。捆泉虽早可供田，平磴无苔不妨屦。”《送碧栖北行》云：“郡城未百里，十家五家士。士多道乃微，负贩相与齿。”《夏夜偶成》云：“徒具痴肥非道胜，却赢穷拙未诗工。”《野行望橘》云：“橘实多于橘之叶，朝夕势欲压树倒。”

四、老友锺寿若（大椿），二十余岁时神清如卫蚧，腰瘦如沈约，益以终岁为狭邪游，见者皆决其不寿。乃登第后，以庶常改官县令，遂始终不谒选。里居治家人生产，年置数妾，贱价买某氏宅百十间，杂莳花木，俾群雌粥粥，列屋居其中。妾亦不求甚美，惟价廉者，不如意即开合放之，于是当夕者亦不过十数人。而三十余年来，寿若乃益以精神焕发，体质强固，发黄而面赤，殆有得于容成、彭祖术也。时为诗，自谓不工，学白乐天，惟求妪解。然十年前，余久客还乡，与寿若常相见。适余生日，寿若赠诗云：“百年初度几逢闰，此日尊前须尽欢。浪迹可堪相阔久，行装况复欲留难。江湖风利帆谁落？梧竹阴疏巢易安。请淬青铜看鬓色，明年苦笋记乡盘。”此首竟是宋人体格，何尝作妪解语。末二句招隐之意甚切，故余次韵报之云：“花前痛饮几回耳，忽忽廿年前坠欢。百岁平分强半易，一生作事解人难。诗成漫比白太傅，老去欲从黄子安。赋就《小园》归未得，种松待看老盘盘。”时余与寿若不相见已二十年。余年五十有一，寿若四十有九。余屡醉寿若花树下，自亦筑成小楼，楼前皆花木。第六、七句，谓尚须游武昌也。

五、沈甥雁南（赞清），以道员宦游桂管，不见者二十一年。中间一官转徙，不出粤东西，今年冬月，忽相遇京师，悲喜交集，万千旧事，不知从何处说起。出示诗稿三卷，工力甚不浅。题一律于其诗卷上方云：“不见吾甥二十年，万千旧事一灯前。哀蝉玉袂同凄咽，石马铜盘几变迁。犹有朝云将叔党，可无山谷得师川？东南约略游踪遍，阳朔罗浮独各天。”三句谓余与雁南皆丧妻；五句谓雁南姬人极得大妇欢，大妇逝时，言“子女得付托，吾目瞑矣”。雁南诗兼学坡、谷、荆公，不苦涩亦不滑易。《遣悲》云：“层院风酸不忍闻，子规啼遍黯愁云。百思全福应先我，多难频年太累君。开眼极知难了劫，营斋总觉属虚文。惟将早日松楸办，萧鬓随缘向晚曛。”《题南惮室主人遗像》云：“将无罪过坐之官，（用木庵舅氏句）。黄叶虚堂梦未安。起坐秋声如雨下，可怜月好不同看。”“灯前如坐写经人，（遗墨《金刚般若波罗密经》一卷。）遣此题诗意已尘。可惜小园营乱后，所栽花竹自精神。”《觅句亭坐月写怀》云：“声名湖海直一戋戋，未遂园庐感逝先。剩此孤生还世役，有何欢意入中年？池波窃比汪涵量，秋实应归造化权。缟夜只忧儿辈觉，展经无语向风前。”“剩有朝云慰老怀，寒轩燠馆属量裁。宾鸿数子时通讯，直竹吾生总寡谐。法藏未窥虚道牒，文名无分让兰台。秋光何似春和悦，曾不长圆看这回。”《桐轩落成》云：“九月南中未肃霜，桐柯荫叶尚迟黄。旁人莫认秋声馆，生怕年光近夕阳。”“极意裁琴只废材，何如待叶换炉灰。乍安四壁当风雨，偶一归来坐几回。”《十一月十六日南禅室主人归葬，送至香港，望舟不见而返》云：“了知生灭理，情至忌悲哀。心折余经卷，魂归脱劫灰。教儿负土去，待我看松来。冥想千层浪，当年共往回。”以上皆雁南悼亡后之作。雁南服官廿余年，子女极多，囊空如洗，仅于广州城内六榕寺畔营得一宅，名曰演庐，觅句亭、桐轩皆其胜处。有《演庐漫兴》四律、《卜居近六榕寺次坡韵》八首，皆佳。《次坡韵》云：“手香写法界，局见等曹滕。劫余明本性，一笑钻纸蝇。南宗瀹岭海，传照五百灯。入堂远蚊蚋，闻说宿高僧。”“高僧曰达摩，宗法婆罗门。稽首宝藏严，培兹净慧根。千佛造浮图，百僧度夕飧。萧梁去千载，意结复何云？”“塔高廿七丈，顿悟见处卑。重开永嘉石，井枯水不肥。佛牙瘗其下，神剑潜其机。李唐碑在亡，起予属阿谁？”“厌离不净相，所在随生灭。迁谪何容心？六榕契幽绝。坡笔雄姿态，石工异庸劣。天马信行空，早巳脱羁绁。”“铁禅坚定识，能挽真宰权。大同遣佛像，《莲经》呵护全。开会通三摩，悟性穷两端。石丈还本处，敷座已忘言。”“南服蕴奇宝，忍使终晦盲。雕镀觅天匠，西望慈云横。辇之自缅甸，真面俨如生。福足慧亦足，所差累黍争。”“结庐观天演，借禅治一心。密迩六榕寺，海瘴了不侵。过从东坡界，许和东坡吟。如如小祗园，无取布地金。”“近寺先闻钟，六根脱物外。我生恁麽时，佛法观自在。长老龙象力，犹担诗画债。南海畅宗风，看取娑婆界。”是欲学柳州《异公堂五首》者。诗题有《晤铁禅上人为述佛教会缘起愿力宏大》云云。

六、雁南幼受业于木庵先兄，读其第一卷诗，如《鸡叹》、《思荔》、《雨中与唐生叔点对坐戏作》各篇，皆与木庵作极相似。其《读舅氏木庵先生遗诗泫然有作》云：“青山圆碣想灵晖，可但能诗世所希。七品宰官从薄暮，先生绝学直扶微。观人子弟深自省，（先生训言。）对镜风霜屡厚非。少日拊头期宅相，此时胸臆只重欷。”“七品”句绝佳，“薄暮”二字用得好。兄六十余岁始宰几辅，未久即归道山也。

七、句如《与室人对菊》云：“白发齐生最公道，黄花毕竟属名流。”《春阴》云：“几番绿意瞒人觉，终日黄昏迫梦沈。”《春晴》云：“寒重似愁群动伏，阳回颇喜万机生。”《和徐亭曾》云：“多缘成癖亲愁药，只坐无钱种雅根。”《写诗》云：“讳说饥寒驱作客，讬为山水解留人。”《写真》云：“菊迟得雨探消息，灯瘦寻诗阅苦辛。先鸟起吟侵晓月，未花坐怅隔年春。”《答墨藻》云：“中岁弟兄几相见，他乡鸿雁不成行。”《南楼夜坐》云：“扫地招心爽，摊书养眼青。”对句“青”字好。《小云巢闲居》云：“小楼分南北，清池当心画。”又“高台控天宇，振衣凌屋脊。迥眄千百峰，向我皆岸帧。”又“儿曹有福慧，不扶亦自直。”

八、余有小池，纵横仅八尺，余既有赋千余言，有诗五十六字，装点之矣，而知交题咏益复不少，几可成《小池志》一书。龚惕庵云：“鸣禽习林乐，游爱水深。宴坐观化者，眇眇洞此性。方庭不可树，一勺聊寓兴。欲从古井澜，视彼潜鳞定。畚镭戒经营，廉隅好端正。卦数占纵横，（池纵横八尺。）古度准分寸。（尺准周度。）形取玉水方，止兼仁山静。永谢跛鳌入，亮无青蛙圣。见小论增减，源长足浥润。一滴海可味，尺浑德愈莹。是知物无小，意得境斯胜。主人障川手，袖中藏溟滓。如何老归来，坳堂理清瀵。出绪自作赋，粲发交辉映。伟词千余言，修绠贯九仞。山桂缅刘安，园菜吟庾信。未读先已快，悬知走不胆。（先生赋小池千余言，要以诗成见示。）邻鱼何足求，馈生闻尚靳。有琴可无弦，有台何必镜。但得之濠上，尽看星涵泳。”“迹鱼”句谓对门陈陀菴，许送鱼未来。惕菴诗笔喜倔强，不学时贤但工清隽语，此首足见一斑。

九、声暨亦有《小池》诗云：“晴窗荫修竹，诗思上毫颖。初夏添数笋，对之尘虑屏。竹旁小方池，日光射耿耿。金鱼数十尾，顶水弄竹影。似疑是莲叶，游戏东西逞。又似疑萍藻，唼喋弄惧悝。我昨游湖西，数人共舴艋。爱其水令姿，有如泛清颖。王子戏撑篙，失足几没顶。莫言水性懦，狎玩要深省。家有快剪刀，剪取湖中景。纵横各八尺，一仞量短绠。三面缭阑于，步屦皆坦境。时时此俯仰，方寸暇而整。风来檐竹动，观天笑坐井。风吹竹叶堕，竹网捞断梗。爱看鱼上水，饵之以光饼。闻声悠然逝，濡首尾见丙。勿任青草生，纷纷闹蛙黾。”沈涛园以为能学韩。重甥觐冕用东坡《独乐园》韵云：“雨声来庭间，泉声来屋下。（池上有沟，雨时环舍檐溜，悉汇沟入池，望之若泻泉然。）池旁盛花竹，不数小秀野。（舅祖京寓小秀野草堂。）吴兴有弥甥，时来侍杯斝。听泉得幽趣，看竹忘长夏。主人老吟咏，宾客多风雅。诗事久荒寒，招邀偶结社。（里中诸诗人结社，请为主盟。）忆自十年前，几杖从长者。虽娩朱（芷青）粱（众异）黄（秋岳），索句亦不寡。法源松栝苍，崇效牡丹冶。城南花事新，游谯喧车马。归来罕文酒，结习久割舍。偶然呈近诗，奖借面深赭。（观冕呈近作，谓有追境。）还期藉风力，一振寒蝉哑。”次韵均见自然，首韵尤写得出。宗杨云：“室前乙方庭，凿之得新泉。其底本古井，并掘两古砖。见池不见庭，回廊为之埂。为沟汇檐溜，（主人于檐前为沟，待雨时汇诸檐溜，进泻入池，观之若瀑布。）雨时一瀑县。中夜猛雨来，卧听疑开先。（旧在开先观瀑。）池上竹夏寒，照泉尤娟娟。主人喜观水，眠食兹留连。主人喜拭竹，一拭一青妍。编诗坐池上，挥毫临池前。绕池三面阑，照水双月圆。（临池有一小室，门为月式。）尚当筑高台，登临尤快然。”此作时有结撰语。

一○、合肥李晓耘（国柱，）文忠侄孙，太史公所谓佳公子也。介胡诗庐以年家子礼来见。长身玉立，出《咏史诗》数首为贽，力求请益。诗颇能翻案，勉其多读书，以期深造自得。今冬余自里至都，复见于诗庐所。数日赋《读石遗诗话》五言古一首寄余，则视前所作，气体充适，音节较协矣。诗云：“诗派如百川，勃兴唐宋时。元明各有作，迤逦及今兹。先生笼万有，吐狱成珠玑。感此生并世，锦囊藏贮之。监衡博而约，思深语复奇。浏观目为眩，块坐神忘疲。昨岁城东隅，一瞻鸾鹤姿。经年复相见，岁华如箭驰。公从闽峤来，京洛同为羁。清言若瀹茗，隽永品武夷。向我索新作，一篑不肯遣。摹拟愧未成，兹编真吾师。”

一一、久不见狷生，今夏同寓上海。索读近诗，仅出三首，皆前数年之作也。《匡庐之游迟梅生未至赋奇》云：“名山若奇文，共赏意弥惬。顾瞻怀良俦，梦寐已可接。平生济胜具，尚能奋登蹑。淹留成蹉跎，念之颇叹悒。愿因南飞鸿，便促过江楫。真愁日月驰，人事更拘絷。岩姿映晴昊，招我展笑靥。白云亦何心？归山向人急。携琴思不孤，窥石清可挹。凭君吐奇句，定有英灵慑。”《八月初三夜登庐山牯牛岭寄梅生》云：“晨钟落前峰，我梦已自往。微云翳薄日，岚翠带秋爽。轻舆亭午出，野色入苍莽。高树有晚意，众蝉咽残响。溪流稍回曲，山径渐东上。层峦纷我前，万态结遐想。岩风作寒籁，吹面无尘块。苍茫暮霭间，弥望忽开朗。错落灯火繁，空碧楼阁敞。霜凄夜气严，影寂情怀惘。佳人隔江海，此夕不同赏。相望成蹉跎，风雨怨畴曩。”《观三叠泉》云：“探幽未度玉川道，我来却在层峰巅。俯视势陡绝，蜿蜒直下趋神渊。四山萧森拱苍翠，风号谷应凄暮天。化工何年构兹胜，凿开岩腹悬奔泉。缟衣仙人控玉龙，空中缥缈生云烟。循岩不作长驱势，激流断石遥相连。真成奇文恣叹赏，起伏波折咸臻妍。浩如巨浸朝百川，千秋寒潭鸣潺。谷帘峡泉定谁贤？久立骇愕却不前。安得故人挥玉弦，坐对长使心尘湔？”三首皆诗如其人，清澈见骨。东坡云：“江山岂不好？独游情易阑。”对名山而思良友，倍切于平时矣。共赏奇文，譬喻最肖。“岩姿”句、“层峦”句，为已入山光景；“野色”句为未入山光景，“循岩”四句，写三叠泉如画，曾游庐山者方知之。

一二、与宰平不见数月，见则告余，近读香山诗，欲学其五言古。余谓学香山者，多学其七言律、七言古。七言律可学，七言古不可学，五言古不易学也。东坡、放翁，学之皆有善、有未善。未几，示余《哀寒碧》一诗，则学香山而善者，诗云：“今年六七月，东游将戒程。倚装得君书，劝我江南行。兼复寄新句，累纸连珠璎。纸尾字略辨，淡墨斜相萦。云作书至此，钟鸣已四更。悄悄灯影孑，远闻荒鸡声。眼昏腕复疲，投笔不复赓。我时正私念，晏眠实劳精。况君体非健，无以勤伤生。孰知一蹶间，遽致性命倾。不死于疾病，不死于刀兵。宋（钝初）黄君挚交，飞弹成碎琼。时乱多杀机，而君皆弗婴。奔腾载鬼车，杀我绝代英。我初闻君死，时方在东京。初闻不敢哭，恐使邻人惊。又疑死非君，或者同其名。溯初自沪至，告我君死情。已矣今信然，天意诚难明。士衡文藻美，叔宝神骨清。君才用未竟，蕴蓄多恢宏。高瞩涵众象，抗志谢世荣。方秉诛伐笔，欲持世议平。波澜浩壮阔，肝胆何峥嵘！惜哉命相妨，竟死终何成？而彼不死者，攘夺复纵横。”中八句、末四句，是寒碧真相，其余皆鳞爪而已。

一三、余《诗话》中罕录闰阁之诗，已逝者间及之。杭州徐仲可（珂），其亡室朱蓉笙有《送春》一律云：“毕竟去何许？飘然忽欲归。自惊颜色改，忍见落花飞。身世原同感，心情觉渐非。蝶魂谁唤醒？犹是恋芳菲。”可入渔洋《诗话》中。仲可诗未见，著有《纯飞馆词》，隽句殊多。

一四、亮奇有《四月十二日薄晓出泛湖，憩北亭，凝感有纪》云：“凌晨诉团流，展棹觅清异。连坡径蜿蜒，蔽筑林罗织。遥峰隐凝思，滑磴阻溶至。涧曲越潜响，桥回满空翠。须臾光景开，弥觉山水腻。宿雾破参差，新日映明媚。凉煦虽倏迁，升沈岂异企。傲情总在坟，丽想娩入寺。暝如苔藓光，静得钟梵气。仙藏不可通，悠然假梦寐。”《从北高峰下韬光庵外憩石桥倚栏看竹》云：“阴峰千转此凭栏，万竹参天俯一寒。绝忆扶持噤无语，当时犹作画中看。”不见亮奇且数年，忽得其函奇数诗，与涛园共读而异之。近相见海上，又读此二诗，则一学大谢，一学宋人，而有其意境者，制题亦学谢，学柳州。前一首可与苏堪少作《题西冈松林中》者相彷佛。苏堪诗云：“适何海山客，投身溪上村。出门豁幽抱，日夕倚松根。寒峦葱郁，微径截苔痕。林晖耀赭叶，畦流响黄昏。落照衣上来，怃然闵中原。吾生期遂性，世难属惊魂。玩景聊自放，抚臆谁与论？沈沈遂至暮，去去迹所存。”时苏堪方学谢也。

一五、朱芷青之死，余既为哀词哀之，始终不得一诗，则以他人之哭芷青者已多悲痛之作也。宰平云：“寝门恸哭今何及，诗句能传已可哀。飒飒铭旌随世事，寥寥泉壤论人才。骑云欲款天难问，入梦相呼子傥来。自有心光长不灭，未须傍佛说轮迥。”秋岳云：“入门失恸声先结，此士凋残忍问天。隔宿岂期成死别，书终以夭天年。世间缘法君能了，去日朋尊倍可怜。一诺九原吾敢负，强挥哀泪校诗篇。（君小疾自梦不起，遂作书诀亲友，以诗稿属泉异及余保存。”）又《雨中视芷青殓，归复为诗哭之》云：“余春逗寒雨，苦潦恨碍辙。驱车展横舍，入户气已噎。芷青竟长往，天道那可说？平生冰雪姿，万汇供一挈。吾生嗟望尘，载笔幸相结。宁知牖下灯，尽汝升斗血。聪明复何补，干莫每自折。京尘十余载，才命两磨涅。年来托传经，学子仰绵蕴。丹铅讵停晷，甄录署以瞥。（芷青所为笔记恒署曰‘瞥录’。）浮生本电谢，谶语叹隐切。今年盛招邀，筵饯故屡设。名园共修楔，江亭乍话别。伤哉两短诗，生死笔永绝。相看青鬓盈，疾痛固所蔑。匡床小握手，何意及危掇。早知会面难，悔不乾唇舌。翻疑身在梦，搴幌日未映。造物汝何仇？奄忽萎此哲。颇闻梦琼瑰，毅豹理洞澈。心光长炯炯，浩气百不灭。所悲高堂亲，老泪溅清酽。星奔有孤嫠，冯棺缺一诀。为君勃余哀，梁月照呜咽。”诸诗不减义山之哭刘黄、临川之伤王逢原也。忆此外尚有数作，无从寻检矣。

一六、贞长有《四月三日哀迈》诗，中数韵云：“我虽强不悲，泪欲夺眶出。几忘瘗在野，忽念抱置膝。我初闻汝病，得书恍有失。南还促宵征，入门不敢诘。见汝能笑啼，若脱械与桎。”失子至逆事，况贞长廑有此子乎？闻病南归，余亲见其急遽遂行也，但尚是襁褓中物，骨肉之缘犹浅耳。“出”、“膝”、“桎”三韵最为警痛。

一七、诗有极悲凉不堪卒读者。同邑陈桐卿（梧庆）有《客窗雨夜《云：“尽有寒萤吟夜榻，能无孤鬼哭秋坟。”又《悼亡》云：“忆曾金尽归来日，尚说梅花惯耐寒。”则怨而不怒矣。又《小憩开化寺镜湖亭》云：“夕照斜烘丹荔外，微涛静度碧松间。”写松涛者多言其奔腾澎湃，无说及微ざ细响者，此非心静人不能领略。《花朝》云：“留将春一半，扶起柳三眠。”

一八、关季华（棠），湖北汉阳人，以名孝廉为罗田司训。留心经世之学，未用而卒，士论惜之。其门人陈仁先、朱强甫（克柔）、谢石钦（凤孙），其著者也。仁先为辑遗稿名《师二宗集》者，印行之。有《己丑十九日由吴淞北行，海中遇风雪；二十四日大沽候潮，用东坡出峡韵，同伯晋苏生作》云：“千花滞春江，遵海得清旷。十日溷芳尘，登舟寄孤畅。僬僬仆走下，床床客分上。乘桴九夷俱，望友三益访。旧雨新喜见，今游后难忘。笑语谷雷殉，深谈溪泉涨。房蜂杂主宾，坩舴错盆盎。宵卧纷酣梦，晨兴愕奇状。蜒雨昼既霾，沙雪宿加酿。风排群足跛，波震余心荡。膨腹杂若糟，涔头眩迷向。屏息求安稳，挥手谢供帐。屡簸豆跃箕，欲熔金失圹。正命知平生，危想入谲诳。水裂蛟窟眠，涤落鱼腹葬。杌桂历昏旦，在险气逾王。窥窗挂桅灯，欹枕打船浪。众中能赌诗，病起讵扶杖。夺席肆幽探，倚壁接高唱。忠信愧波涛，颠连存想像。狂澜世终回，斯文天不丧。潮来丁字沽，矫首倏寻丈。”一起明秀，以下写孝廉船拥挤之状，及风浪颠簸眩晕诸变相，能涩而不滑，静而不喧，故是雅音。《丙戌下第》云：“山云遥待片云回，四月清和未熟梅。沧海万重天万里，乘风破浪我归来。”下第能作壮语，故自可喜。

一九、别仁先二年余，海上相过，抱其《苍虬阁诗》五巨册使定之。已见与未见者各半，多勃郁苍莽，不可遏抑，（如《挽李猛庵》尤极烦冤。）肝鬲手腕，有余前叙所未及道著者。尝谓诗至曹子建、杜少陵，论者几叹观止矣。然使子建享大年，少陵至七十，其诗境不知更当何如？所谓进境者，只问其视前之同不同，不问其视前之工不工也。前工于丹，后工于素；前工设色，后工白描，工同而所工不同矣。仁先此数册，伯严、苏堪、子培、确士、少朴、樊山诸君各有评语。余谓“以韩黄之笔力写陶杜之心思”焉耳。苏堪云：“哀乐过人，加以刻意。”陶杜哀乐，时复过人；韩黄则刻意矣。

二○、仁先有《夜梦作书画真有契，岁月来无穷二句，似翻后山诗意。偶有所会，遂成二诗》云：“新秋送残暑，雨罢来清风。湖天出净碧，尽为窗几供。焚香展图画，往往名山逢。书画真有契，岁月来无穷。但使妙明在，自有精灵通。千秋旦暮遇，何必非我躬。得意已藏密，五家讵能公。知益却伤晚，隘矣后山翁。”“高峰半云雨，观棋坐一老。楚天巫峡图，千古一画稿。天阴赞公房，壁润龙鳞好。想为宏偃笔，变化松矫夭。山谷游落星，宴寝清香袅。小幅对寒山，妙绝无人晓。我读两翁诗，魂梦辄飞绕。何当逢解人，破秘一倾倒。”君自注云：“工部之‘楚天巫峡半云雨，清簟疏帘看弈棋’，固为千古第一画稿；《宿赞公房》之‘天阴对图画，最觉润龙鳞’，余尤爱之，意为古壁画松，阴润欲活，古寺中坐雨深之妙境也。山谷游落星寺，见寒山、拾得画，以为妙绝无人知。寒山之画，世不可见，其高寒超妙，殆可想见而不可想见。予最为神往，故缕述之。”此段可作无声诗读，可作有声画看。

二一、余尝论仁先《同李道人野步看月》句“夜色锺柴门，二人自成世”，“锺”字稍吃力，而无以易之。仁先告余，此本中已改作“夜色柴门偏”，似较前为自然。然余以为“偏”较“锺”固胜，读来仍拗口，以“夜色”、“柴门”皆熟字，“锺”生字，“偏”字单用亦生，音亦不顺。若七字句，则有帮衬字而不生矣。鄙意欲只用“夜色满柴门”，或“落柴门”。此起似以用律句为谐，如“种豆南山下”、“采菊东篱下”皆律句也。

二二、仁先《述菊》句云：“此花宜贱贫。”贱贫得有身分。《哭松庵》云：“好花留岁月，君何不相待？”自注：“予养菊最耐久。一日松庵相谓曰：‘好花将岁月留住了。’予曰：‘此极佳诗意也。’岂意松庵竟不相待耶。”《戒坛卧龙松歌》有云：“缒幽欲引阴蛰出，承欹力负苍崖危。万钩压空不危殆，反走潜根疑遇倍。冻雨洗干未濡足，眼底浑河犯高垲。”“承欹”句不说崖因松重而危，先说崖得松负而不危。“万钧”句不危殆之危，骤看似与上句复，细看乃将松重当危意，反放在此处说。“反走”句乃以托根之长远解明之。“眼底”句说浑河水满，似欲犯及高处之松，而先以“冻雨”句反托之，皆透过一层写法，非深得老杜三味者不能。

二三、余在武昌编商务杂志时，请日本人河濑如侗（仪太郎）司翻译。如侗一字长定，高等商业学校毕业生。通汉文，学唐宋八家。善饮，喜为诗，文胜于诗。余从学经济、理财学者数年。译书十余种、杂报百十万言，皆刊板行世，相得甚欢。回国时，余赋五言长古送行，有云：“嗟我乏谋人，贫弱乃无匹。万端待经纬，予手据以拮。百废当具举，欲汲苦短镉。岂知馄匮者，宝藏固充溢。坐兹金银气，染指甘如蜜。”又云：“如君经济学，雅抱计然七。相从日讨论，要旨迨纤悉。窃思挽时局，财政宜秩秩。硬货定本位，纸币相辅弼。中央集散法，制限屈伸术。股券若泉流，国事理如栉。”又云：“平生慕鹃夷，志岂在簪к。于国既不施，于家宁遑恤。茫茫东海水，战血将淳谲。主人不执兵，缨冠望同室。晖台谋方殷，曹社闻询讠来。吾行为虫沙，相见未可必。别酒惨不欢，赠策聊一述。”此日俄未战以前作，厥后不幸言皆中矣。如侗有《留别》诗云：“五年为客楚江头，知己推君第一流。经国文章原绝类，育英乐事更无俦。北风飞雁传边警，东海浮鸥赋别愁。明日片帆扬子路，殷勤回望鄂城楼。”又《将游蜀赋呈》云：“三岁梦劳巴蜀游，今春得暇欲销愁。巫山云雨神应媚，浣水涟漪花定浮。已逐东风驰逸想，又招西日讬佳谋。明朝扬子江头路，回首思君望鄂州。”“北风”、“东风”二联，竟不似东人诗。又《蜀游归叠韵奉呈》云：“十有三旬巴蜀游，山迎水送不知愁。峨眉月色禅心净，柏庙风声忠愤浮。万里泥鸿疏客恨，半生书剑拙身谋。归来忽得琼瑶赠，借照扶桑八十州。”又《中秋与二三子江上赏月》云：“扁舟江上月，把酒赏中秋。万里殊邦客，几人今夜游。天高黄鹤度，潮涌烛龙浮。回首英雄迹，苍茫鹦鹉洲。”以上二首颇有唐音。又《在美洲读石遗室诗，次韵呈石遗先生》云：“男子功名万户侯，摩霄健翮未全收。美洲风俗金银气，禹域文华锦绣秋。回忆旧游空对月，翻来新著急登楼。尘埃满地云山隔，愧我自甘为楚囚。”君家营酿业，复游美洲学农务。日美本多违言，君书来，于华美二国，有所左右，第二联云云是也。

二四、日本东京石田羊有《子夜续歌》云：“郎如木绵缕，侬似春蚕丝。异质理成匹，及今不可离。”“一旦理成匹，经纬不复离。欲求布质美，宜先择其丝。”“春花竞初荣，春鸟发初呜。天生吾为女，但当慎初情。”“道路一何恶，春泥不可之。君须慎出入，莫复污新衣。”“念彼美之人，思慕谁不同？屏墙高郁郁，此心安得通。”“不敢适富家，与郎同床蓐。郎贫非不知，郎志洁如玉。”“春风吹入怀，怀欢不可歇。黄鸟语梅花，吾鸣使汝发。”“朔风舞飞雪，途涩无行人。与欢同榻坐，严冬气如春。”“别欢处空房，侬思如渊冰。一凝不复解，其厚日夜增。”“适步华洛道，遥认郎长身。三唤不一应，所思在何人？”“向晚独当户，所欢来不来。人若异问我，但云月色宜。”“不故作容媚，君当领区区。打金覆铜钏，外艳奈内粗。”“窃贻碡瑁簪，意欲使侬思。子夜非男子，此心不可移。”“怨慕不违义，子夜有真情。堂堂六尺士，还输巾帼诚。”意能曲达，极得《子夜》、《读曲》三昧，置之傅青主集中，不复能辨。




●卷二六

一、吾乡永福黄莘田先生，雍乾间甚有诗名。所著初为《十研轩》，既而有《秋江集》，最后曰《香草斋》。《香草斋》六卷，计九百六十余首，而七言绝句居六百余首，为古今所希有，盖专学义山、牧之、飞卿、东坡俊逸处，故杭堇浦以为最工绝句，袁简斋以为唐代诗原中晚佳也。然先生人品高洁，五言古实有近王孟与常建、刘窨虚者。或传先生《西湖杂诗》有云：“只今耆旧无新语，风月□□四百年。”浙人恨之。于时堇浦《道古堂集》中有《与黄莘田论诗书》，刺摘莘田诗疵累殆尽，以为报复。而《香草斋集》首有会稽傅玉露、钱塘陈兆仑、桑调元诸人序，称美莘田不遣余力，则又何耶？傅拟莘田诗于陶靖节，又谓集中《吊虞卿》、《过乐毅墓歌》、《李阳冰般若台篆书》及《三君咏篇》，直欲跻韩碑晋石而上之。陈称其《越王台》诗磊磊块块，如山镇纸。桑与许廷铄称其《筑基》、《赈粥》诸篇，彷佛元道州《舂陵》之作、白香山《秦中》之吟。实则莘田绝句有突过渔洋者。如《杨花》云：“行人莫折柳青青，看取杨花可暂停。到底不知离别苦，后身还去作浮萍。”时以此得名，称“黄杨花”。先生《答高姜田太守诗》云：“升堂相见无余语，诵我杨花七字诗”是也。《春日杂思》四首之二云：“橘花和露落青苔，镜槛无风暗自开。凉月不知人已散，殷勤犹下画帘来。”其第一首“百折红栏”云云，前已论过。《赠顾二娘》云：“一寸干将切紫泥，专诸门巷日初西。如何轧轧鸣机手，割篇端州十里溪。”莘田《青花砚铭》云：“余此石出入怀袖将十年，今春携入吴。吴门顾二娘见而悦焉，为制斯砚。余喜其艺之精，而感其意之笃，为诗以赠，并勒于砚阴，俾后之传者有所考焉。”颅二娘居阊门专诸巷，故次句云。《秦淮》云：“露凉江月初弦魄，风动秦淮正顶潮。春水方生君早去，更无人倚木兰桡。”他如《西湖》、《虎邱》诸绝句，皆风神绝世。《彭城绝句》七首，亦足以方驾阮亭《彭城》之作。古体则《筑基行》、《赈粥行》二篇，实服膺元道州，施愚山不得专美于前矣。《筑基行》云：“筑基本护田，卖田为筑基。哀此眼前疮，却剜心肉医。绥邑之井税，两围大藩篱。堤防一以溃，千顷皆污池。今年困淫潦，冲决势不支。粒食望已绝，预算金钱糜。县帖昨催筑，先相度土宜。原隰测深浅，形势分险夷。其间腰底面，高厚颁定规。按田派力役，多寡等有差。遂令计税亩，疆界争毫厘。仍有不均怨，弱肉强食之。亦有游惰民，而舍业以嬉。里正来下状，喋喋相警訾。董之宜扑作，欲扑还沈疑。蚩蚩子来前，长吏勤致辞。长吏实不德，灾害余所贻。古风有让畔，汝忍相凌欺。好德好风雨，与汝苍天祈。三冬急畚西，过此便失时。上官有严限，羽檄催纷驰。劳汝乃活汝，未可生怨咨。基长冬日短，促迫忧稽迟。夜役以继晷，及老羸妻儿。或有募壮士，佣直倾家赀。堤上月皎皎，堤下水漪漪。绵亘百千丈，官夸如京坻。岂知一丸泥，千万人膏脂！筑基复筑基，筑完亦伤悲。今年筋力竭，岁修无了期。田园斥卖尽，安用筑基为？拟上河渠书，言高嫌位卑。谁是采风者？为吾陈此诗。”《赈粥行》云：“今年米价高，乃自二月始。其时东作人，尚未及耘耔。绠短井水深，辘鲈接不起。展转七八旬，十室滨九死。苟活始自今，登场十日耳。相传此十日，艰苦更无比。譬彼行路人，九十半百里。一春发仓糜，贱价实倍蓰。奈今已县磐，一钱亦坐视。苏我三阅月，难免须臾毙。此语痛至隐，使我抱愧鄙。急令煮鲳粥，欢呼篇村市。其日正赤午，千百若聚蚁。大半老羸多，肩摩足跛倚。叟叟与浮浮，津津于颊齿。长吏未朝餐，先汝尝旨否。次乃恣蚕食，流欢等波靡。痴妪强其儿，不肯辍箸匕。老翁不量腹，哽咽颖有泚。俞云伤饥肠，徐徐乃可尔。明发当复来，渐渐平疮痏。挥之不即去，不去察其旨。问官赈几日，好共妻儿止。官卑俸钱薄，能办几斛米？官云汝无虑，瓶罄罍之耻。计较两岁禄，兼旬供食指。亦有懿德土，告乏助为理。待汝刈获声，此举我乃已。东郊一以眺，坚好惟糜芑。望岁如望梅，额蹙变色喜。归衙持箪瓢，余沥饱稚子。”盖雍正丁未，四会水决苍峰、丰乐等围基，奉宪檄修筑。戊申四会大饥，赈粥济活，先生时方宰四曾也。句如：“少不及人今已老，树犹如此我何堪。”极自然可喜。二女皆能诗，次女佩纫《咏梅》云：“风定月斜霜满地，西楼人静一声钟。”陈勾山太仆最赏之，谓谢女柳花，不是过也。故先生有《柬兰女》句云：“上巳清明都过了，不论时节好归宁”。又云：“宾客渐稀儿女密，汝来知有柳花诗”。先生绝句可供吟讽者美不胜收。另编有《香草笺》一集二卷，凡《香草斋》中香奁之作，皆在其中，几欲追微之、冬郎而及之，王次回不足道也。

二、吾乡曾即菴先生（灿垣），明末清初高士也。有诗八卷，已佚其半。王雁汀尚书序云：“《幽居》三十首，步武少陵。其云‘沈心见古人，眉目盈尺幅’、‘高吟起夜半，笔墨如有声’，盖自道所得，亲切如此。其《论诗》云：‘相格以谋篇，因句而及字。出入慎笔端，简严如老吏。’则又不惜度金镞矣。”大略古体多仿汉魏六朝，近体颇刻意求工。言闸诗者多未数及，爰特表之。如“灯将光俱微，心与道相见”、“倦雨花三月，高人竹半墙”、“退雨岩花重，将秋木叶轻”、“一叶动微雨，数花聚小寒”，单句如“心定身如借”、“水明迟鸟宿”、“万木洗秋山”，皆佳句也。

三、昌黎《南山》诗固未甚高妙，然论诗者必谓《北征》不可不作，《南山》可以不作，亦觉太过。《北征》虽忧念时事，说自己处居多；南山乃长安镇山，自《小雅》“秩秩斯干，幽幽南山”后，无雄词可诵者。必谓《南山》可不作，《斯干》诗不亦可不作邪？

四、昔人谓曾子固不能诗是一恨事，殊不然。子固守福州，颇多题咏，见《府志》。又《榕阴新检》载其数诗，皆清逸有致。《出郊》云：“菖叶催耕二月时，斜桥曲岸马行迟。家家买酒清明近，红白花开一两枝。”《登西楼》云：“海浪如云去却回，北风吹起数声雷。朱楼四面钩疏箔，卧看千山急雨来。”《过仁王寺》云：“杂花飞尽绿阴成，处处黄鹏百啭声。随分笙歌与尊酒，且偷闲日试闲行。”余尝论古人诗文合一，其理相通，断无真能诗而不能文、真能文而不能诗。自周公、孔子，以至李、杜、韩、柳、欧、苏，孰是工于此而不工于彼者？其他之偏胜而不能兼工，必其未用力于此者也。否则并其所谓偏胜者亦实未胜也。子固第二诗，的是吾乡天气。

五、往寓上海，与苏堪至书肆，见有《杨诚斋全集》二十余册，问其价，曰二十余饼金，未之购也。后在武昌，为苏堪诗集作叙，报书谓结构在姜白石、杨诚斋之间。白石自叙诗集，历举并世名人之评赏其诗者以为言。余叙苏堪诗，略仿其意矣。若诚斋文，则实未之见。后读福山王氏所影刊《黄御史集》，前有诚斋一序，中一段云：“御史公之诗，如《闻新雁》‘一声初触梦，半白已侵头。余灯依古壁，片月下沧洲’，如《游东林》‘寺寒三伏雨，松偃数朝枝’，如《上李补阙》‘谏草封山药，朝衣施衲僧’，如《退居》‘青山寒带雨，古木夜啼猿’，此与韩致光、吴融辈并游，未知其何人徐行后长者也。”宋人喜为诗话，往往即以诗话为文，为今世讲古文义法者所诟病。余叙中杂举古人名句，与诚斋无意相似，见者必多非笑之。拟删改以入《诗话》，亦卒卒未暇及也。

六、亮奇既死，余乃得于杂报上连日读其遣诗，皆幽秀不薄，又使人叹惜无已也。《篮舆长行茹里草迳裹湖卉篁入岫》云：“出郭趋十里，回湖俄已晴。午阴郁无喧，蒸日时漏明。峰出朝霭散，泉迷暗香生。草径往无际，篮舆疑未行。绯花淫滴滴，翠筱垂盈盈。意会异探讨，耳目殊经营。惜余病微质，未足当炎兵。稍触暄燠气，便苦拘墟情。强振释形劝，静跌培神经。还思早春候，徐接群芳清。”《铸夫、味三、雨樵诸君子招谯图书馆楼，背山面湖，极饶卉树之盛》云：“枕棹赴嘉招，对楼资小凭。层峰俯深眇，宏宇罗青冥。结构岂造就，逍遥自妗娉。朝云凝不散，夏羽矫还轻。连漪扬清飔，嘉树当列屏。玫瑰溢芳气，素馨送微酲。俨坐蔼清吐，骈筵偕列星。虽无肌鬓香，亦动簧丝情。按序已逾届，宿意还当醒。”二首皆登康乐之堂，制题亦逼肖。前首尤哜其哉，煞笔妙极自然；次首“朝云”二句，音节落陈隋，“列屏”、“列星”嫌复。《畏暑入湖得行严京国书却寄》云：“夜气犹荒曙未明，枕楼无际待风生。病中千态君能写，湖外双眸我最清。漫喜较量旁与舸，乍应问讯雨还晴。湿云不散鸥先倦，何取烟波狎此盟？”《次答默菴十五叠山韵示篇并呈贞长》云：“爱看荷光浸绿山，竹径花舸恣飞还。一惧尽觉朋侪盛，群往宁知啸傲闲。会有诗篇供汗漫，可曾酒袂记清斑。相逢不悔今来别，好语秋从桂树姗。（是夕余将去杭，贞长留饭斋中，与默庵同有秋来探桂涧溪之约。”）《上北高峰下瞰竹径诸方》云：“水游已尽爱山游，得得篮舆午未休。来冒云光销短气，去随岚翠杂清流。储粮坐使群猜释，告策宁知独返谋。更向北峰凌绝顶，俯窥层竹眇千筹。”《湖泛口占示贞长》云：“晚风翼翼浪吹衣，凉水鳞鳞翠入微。借与诗人随一舸，枕流看树儋忘归。”近体却尽有宋人思致，“姗”韵未解。《检旧箧忽得苣兄所书绢篷，把玩久之，题此为寄并示释堪（上有论书长句》）云：“古书书法绝深严，笔后意先罗众有。近人下笔主流动，一往行间每自负。讵窥意态出澹定，可遣规模去宏厚。当年石室信有传，勿信人间非受授。疾风横雨出临川，近代更有海藏叟，兄亦蹑步渺追踪，合向都门看垩帚。书家变法微可玩，岂必区区范徐柳？近闻闭户殊整暇，木石山中尽黑否？兄书标置早成体，比似安西叹高手。飘飘奇字薄轩辕，漠漠闲文寄《岣蝼》。吾书晚作乏功用，自诡生天永谢后。每从迟钝抑性情，偶得参差试评剖。两年日力送无尽，一事从容难以苟。强持此意来作诗，枉近墨池一迥首。”五言学《选》体者，往往七言喜作转韵歌行。君七古仅见此一首，却从事韩苏，亦可谓不落前人窠臼矣。

七、久不与子培相见，今夏寓沪访之。登楼，伯严先在，坐未定，子培与伯严大哗，责余近来《诗话》不甚誉其诗。余曰：“誉则喜，毁则怒，虽孔子不外人情。但区区之言，果足为典要乎？”伯严又谓余誉其子师曾诗过于乃父。余曰：“此正吾辈求之不得者。恐君词若有憾，实乃深喜之。向在都，尝与林宰平推究古今闻人，其子往往赶不上，此与家学濡染之说，岂不大相反？宰平曰：‘此殆谚所谓近庙欺神之故也。’”相与大笑而罢。近读子培《秋斋杂诗》八首云：“秋气迪萧瑟，潜波漠西南。浩然风露性，一往寥天参。残暑强蒸雨，薄云不成昙。巾车招近局，嘉树藏诗宠。有酒趣非醉，得朋见不谈。情忘中夷惠，世衰隐彭聃。归路避超忽，微行蔽松杉。林阴漏光景，仰见双鱼睑。（亥宫鲰訾九执历日双鱼，西域至今用此名。”）“我有兰百本，同心盟十年。托根不藉地，保种宁非天？秋庭肃清蔚，孤英发幽妍。杳然空谷思，阻绝怀香缘。流宕夙疾负，衰疾岁月迁，寻芳遇邻畹，予美怀悁悁。”“江雾晨漠漠，江流静洄洄。黾华绚五采，隐荫遥空来。蜃气结层标，虹梁冠崇隈。飘摇海童游，翂翐青鸾偕。目骛洞光景，神行轶埏垓。若有羽衣人，星冠集灵台。我乘升降烟，天汉凌昭回。却倚白榆柯，眇延松乔谋。香城一瞬隐，龙汉千期哀。”“与可广长舌，子瞻眇禅师。客语偶相示，梦迎端不疑。硐竹八风受，池光干波随。颇复相识不？遇河老波斯。”“秋叶无研思，秋灯无显迹。楼前老槐树，根干日槭槭。寒塘蒲苇短，澹日乾坤白。解衣视荫情，苍莽远行客。宿舂嗟已晚，输载助谁役？幸自可怜生，尔牛来角尺。”“客至亦何见，主言自抒怀。非人色相尽，衡气天倪藐。水石强矶激，木火相摩揩。居然吹比竹，亦或砰神椎。语默孰司契？合离两非佳。蝉休客亦去，止止还心斋。”“作诗必此诗，诗亦了无住。偶然眼中屑，构此空中语。七始变宫角，六情淆喜怒。太虚暂点缀，流水无焦蠹。笔汝急来前，写我非云句。（云句非云句，见《伽楞经》。”）“棋局慰虚腹，隐囊倚颓颜。茶香鼻有守，鼎静丹方还。楼外天漠漠，楼前雨潺潺。无心蜗篆壁，有情鹤归山。生年闭冠子，（杜句）纳息迦旃延。事往悔吝尽，秋成天野宽。我不著一法，而法循无端。王孙归去晚，丛桂期同攀。”以乎原、康乐之骨采，写景纯、彭泽之思致，即以诗中“蜃气”、“虹梁”十句还状此八诗。昔王子安、张燕公以所作相示，各有不知出处者。余向和子培《山居图》五言古，四叠其韵，子培出示李畲曾，以为颇迷所指。今余读此八诗，亦时时钦其实，莫名其器。四叠韵，《续集》只刻三首，其一首一时检不出。

八、子培博于佛学。在武昌日，尝作《病僧行》，深喜自负。诗云：“病僧病腊不记年，臆对或自风坛前。蒙戎败叶拥床敷，支离瘐木撑风烟。六师派别谬占度，休粮恐是金头仙。毗薮组天摄不得，首罗三目眙相看。洗心竭来归佛祖，缚律非律禅非禅。含生大期百二十，四百四病根荄全。水气为瘖木气疟，娥绿斧性裘媒寒。膏粱奥博物有致，此理未可通穷瘰。华子中年病忘久，明心晦惑来无缘。假从毗耶示化仪，不尔五行同人天。婆娑世界一音隔，安有万二千众天龙八部相周旋？檀阙失庄严，忍亏无强坚。贪欲羸老基，嗔恚疢灾牵。得非夙因招现果，突吉罗业虽有忏悔犹沈绵。给孤独园峥峭山，雁王鹿女游其间。小花正如普陀白，高窟或是毗沙刊。腊休雪岭夏热泉，一瓶一钵疲往还。或有造其关，草枯木石顽。九十六道净研研，六十四书文复繁。庄严劫过，星劫未来，恒沙譬喻不可罄；像法五百尽，末法三千延，病僧病久心茫然。苏迷庐山芥子小，石女行歌木兄笑，岚风撼松藤袅袅。幻师善幻五色宣，画师作画一笔圆。瘦骨秋Лヴ，翛翛野鹤巢其颠，后来合有棱伽传。”读此作，谁谓蔬笋酸馅之可与言诗哉？子培尝令汪社耆貌己相为《病僧图》，蒙戎床敷支离疯木中，首戴圆笠，周围之檐，或肉倍好，或好倍肉，或肉好若一，或匿笑其不圆。余曰：“此正所谓‘画师作画一笔圆’，乃成其为病僧之笠也。”

九、自谢康乐山水名作半出永嘉，永嘉遂为古今诗人渊薮。黄迂仲（迂）居邻雁宕，喜为诗，示余全稿，专采其幽秀者如后。《复戡书来，问讯近作，戏酬》云：“有人夜半负山去，驱使捆严落纸飞。（复戡近得诗颇多，皆于役睦州作。）只恐龙湫同被劫，苦思雁荡未能归。书来翻问有诗否，别后深知羁宦非。鹏也无厌搜句尽，肯留待我遂初衣。”此诗以取势见工。《立春日作》：“微雨不成雪，荒城又早春。山中风俗旧，劫后岁时新。盘菜犹歌杜，桃花岂避秦？土牛长寂寞，无复劝耕人。”《除夜》云：“寻常节物已心惊，况听山城爆竹声。岁岁光阴如此了，星星毛鬓可怜生。灯前涕泪兼家国，海内风尘几弟兄。三载天涯游子梦，白头愁绝倚闾情。”寻常眼前语，而情自真，非曾经除夜作客者不知。《遂阳杂咏》云：”小小飞泉亦自奇，譬如无佛独尊伊。龙湫以外难为瀑，强为灵岩赋短词。”“监塘活水亦寻常，却为题诗忆紫阳。俯仰祠堂云已散，瀛山一角晚苍苍。”第一首第三句用得恰好。《自平阳鳌江至桐山道中作》云：“不喜江行喜陆行，一舆载梦到山城。谁知落日桐山驿，又趁疏星问水程。”末句清气可挹。《夕照寺》云：“出城不及里，晴峦迎人媚。沿堤信幽步，曲折不复记。雷峰塔插云，翘首忽已至。逶迤转苍麓，所历渐杳邃。湖光摇空碧，岚影落寒翠。隔水凤林钟，一杵云外坠。丹霞出林樾，隐隐佛庐寄。颓垣剥垩粉，金碧留题字。（寺额‘雷峰夕照寺’五字，许贞干书，尚存。）入门觅宫殿，草草十笏芘。裙屐谁肯到？久矣山灵凭。我来迟夕阳，孤冷契山意。日暮僧不归，苍凉诗满地。”首二句的是游湖诗。大凡山水游，山水去城远者，必将近山而后见岚翠扑人，惟西湖则一出城满眼山水矣。《灵隐寺》云：“日日棹小舟，湖光览已饱。寻山恣幽攀，清梦早破晓。出门问何之？路入云林育。荦确循山椒，曲曲幽篁绕。峰回见前村，粉垣出林筱。崔嵬山寺门，排云俯大道。春淙流潺，一桥两涧缭。古木参天苍，林杪坠飞鸟。灵鸶何，怪石状夭矫。穹然架佛屋，鬼斧馋镌巧。石腹一线裂，漏破天光小。回旋出宵洞，疑又一苍昊。何人山骨？佛像立深窈。高下森怪诡，刻画到发爪。泠然一泓泉，禅心冷亦好。一亭独襄回，烦襟涤热恼。忽闻壑雷鸣，涛声答松杪。俯石觅洞口，呼猿猿已杳。叠翠围古刹，入门乍舌桥。殿础架虹栋，厥木大十抱。仰睇百尺高，突兀立云表。巨材辇逻边，不惮万里渺。谁其檀施者？忏悔求自保。巍巍盛尚书，媚佛甚村媪。岂知卖国孽，千载招舌讨。徼福于杳冥，毋乃行颠倒。梵王华严境，四大空浩浩。伟哉龙象力，劫灰拨再造。禅坛百级上，脚底烟岚绕。空阶净氛埃，落叶和云扫。所托地既高，幽峦看未了。林花扑人媚，吟魂缥缈。沈沈炉烟静，一磬诗心袅。”此首入后几欲作师子吼矣。《春日山行绝句》云：“东风似虎惜花残，恋恋羔裘欲卸难。岭上冻云山下瀑，一般努力作春寒。”以“努力”说云、说瀑，下语极肖。句如《题壁》云：“病不知茶味，贫惟识菜名。”《庚子感事》云：“庸人每自扰无事，宰相还当用读书。”《都门书感》云：“夜雨追陪碣石馆，晴泥蹀躞海王村。”《夜别榕城》云：“江潮努力催人别，渔火多情照客行。”《晓发台江》云：“万叠好山随梦去，一江春水送行来。”《大观亭望海》云：“孤屿中悬荒塔立，大江东去乱帆飞。”君诗笔雅近香山，《北征》、《二哀》诸长篇，皆清真可诵。

一○、又点向工填词，诗颇少作，近年肆力治之，渐下笔不能自休矣。旧岁携其姬人，捧檄皖南，宰整源。山城政简，日事苦吟，屡寄梅生转示余，刻意求工，一字不轻易放过。《骤暖开梅次日大雪》云：“穷冬忽妍暖，旁舍梅遂开。群蜂趁一哄，聚嘬欢如雷。非时乃发散，潜气浮根荄。端倪会有异，步屦聊徘徊。中宵朔吹动，汹若无埏垓。晓瓦显同色，连峰埋作堆。循墙觅昨燠，惨闭余枯苔。梅残已不复，蜂去亦不回。阴阳事数化，傥荡谁能裁？窥荒檩异候，微感滋清哀。一诗三日冻，融滴犹相催。”“循墙”二句一回顾，必不可少，收亦站得住。《二十三日途中杂成》云：“一川石气薄青冥，峡束林回势未停。老去厌逢奇特事，幸无溪雨斗龙霆。”“千家腌菜官盐淡，四月焙茶烟火清。盐淡菜酸人得吃，两年茶事梦升平。”“桥顶铺茅障暑尘，我来三叹坐通津。经幢不辩何朝物，行担同为有役人。”“甘醪易饮真乡愿，佳墨难求似古愚。犹有溪山门面语，千山虹井在城隅。（文公诞时，虹井有光，故名。”）四诗的是皖南道中语，“峡束林迥”七字好，“势未停”三字尤好。《投劾后送姬人先归》云：“生世有百役，居官贱者伦。贫来冒贱事，既贱未免贫。回头问所得，铢两亡千钧。半年一梦了，送汝宁沾巾。乡邦重田作，时节盘食新。汝归空庖侧，取水酬汝唇。蓬蒿出日月，亦有昏与晨。药饵大妇狎，书册诸孙陈。随宜得将护，有喜无恚嗔。犹胜闭板合，恻我秋虫呻。归欤我未远，江路方熟莼。”其姬人既归，语余云：“又点在县中，日日作诗，到底诗何如？”然则“板阁”二语，固所谓破涕为笑矣。

一一、哭庵近年诗多冶游之作，为人所訾点，然殊有清俊可喜者。《买醉津门雪中成咏》云：“焉知饿死但高歌，行乐天其奈我何？名士一文值钱少，古人五十盖棺多。”“访戴寻梅意略同，楼台寂寞水晶宫。小车出没飞花裹，疑是山阴夜雪篷。”“雪水斟来置竹炉，歌姬院裹著狂夫。平生陶谷韩熙载，乞食烹茶画两图。”君信日者言，寿不能过五十九，益纵情于舞榭歌场，故有第一首、第三首云云。第二首写雪中坐东洋小车，情景如画。

一二、近读次公数诗，全无前此艰涩之态，甚可喜，亟录之。《长至大雪独酌江亭》云：“斯亭疑为雪所闭，璀瑰光中我能至。驱车聊爱避繁喧，玉戏还教入吾袂。作亭者谁遽觏此，招手江郎可能致。翻疑用意薄芦漪，傥藉饕风发奇思。西山藏头正深睡，挂眼却怜云脚。但令含意撩鬓边，何惜回光入窗际。老僧今年大解事，煎雪烹茶馈酒饵。浓斟惘惘入枯肠，冷迹荒荒堕孤寄。归来归来非梦寐，笳吹背城亦小异。冰轮试碾月昏黄，入室梅花看妩媚。”《同放舅过法源寺看栝，其一枯矣，遂作歌》云：“去年但逢净发僧，今年忽观顾甑客。（寺寮居人殆尽。）颇疑入寺似入厨，便欲过门恣大嚼。长廊斋磬弃不用，白日齑盐苦相觅。火云坠瓦变郁蒸，此事遂令栝不腊。撑空恍疑菩萨臂，擎露犹讶仙人擘。可能逃世踵庚桑，却遣同宠笑弥勒。亦有溪山足舒献，亦有园林足敷席。世儿孟浪百不求，赁廉荒寮岂长策。独怜此栝惧膻秽，著粪佛头恐见厄。孤飞辽鹤去不归，矫首玉龙遂长蛰。岂复妆楼记琼岛，岂复国花话极乐？西来插阁几丁香，小榭藤花堕吟钵。枣东槐西那足数，硕果慈仁振双鬣。陂塘新柳补秋阴，（翁覃溪《题万柳堂》句云：‘廉相陂塘新柳色，巳公茅屋旧书声。’阮文达尝约朱野云布衣补植柳株，见《关陇舆中偶忆编》。）韵事先民最能说。祗今故物百何有？到眼差同朱幻碧。奚须真宰护空拏，照影婆娑夜深月。昌黎昔为芍药歌，杜陵庙前吟老柏。古人用意各有取，我今追踪忘踣踬。百年华屋感山邱，何况铜驼换荆棘？刘郎重到莫叹嗟，不待种桃今非昔。”第二首下半稍趁笔。

一三、过沪上，拔可示《奇觚斋湖上别业兼怀仁先侍御》一律，甚佳，云：“世事年来觚不觚，犹留风雨守菰蒲。光黄有客能招隐，吴越相望比具区。梦裹溪流绕肠胃，尊前湖影浸眉须。徘徊一壑将安老，欲效临川舍宅无？（觚斋青溪有楼，辟地以来，不归者两年矣。”）中山语雅切可喜。

一四、畏庐近来诗境大进，在自然不假做作。自都门寄余福州，云：“长安扇暑风，市尘翳寻丈。儿女趣园游，偶出意颇强。时彦集若蛔，戢足禁交往。石遗书斗至，令我发遐想。明月照流水，夜打西湖桨。雏柳才敷阴，尺苇若成荡。亭榭固非多，受月颇宏敞。脱衣去华蔑，船卧至萧爽。闭目拟蹇态，幻境出俯仰。妒绝诗人福，羁客讵堪仿。”其二云：“我昔居琼河，绘春园半芜。种芋拔梅花，斫竹阑鸡雏。丹荔幸无恙，盈盈绛罗襦。积渴久思甘，天海为之区。石遣独饱啖，口腹谁则如？方回非常奴，绝技能烹鱼。供养万书堆，用此酬勤劬。我但食赙饪，谁复怜清癯？”其三云：“年来诗力坚，脱手难颠扑。恣尔所欲语，初不患秃屑。章句加缔绘，轻若被纱觳。近诗和耕煤，飘然垫巾角。自关功候永，无罅足寻目。海藏贻近著，洒洒富篇幅。杂诗至工妙，灯下恣百读。时时见淳雷，道貌日襟肃。萧寥龙州作，鬼气出篁竹。白莲清夜明，足为阮亭续。持以较石遗，莫辨丝竹肉。同谱获二妙，襟灵冠闽族。韩孟真云龙，拭目看追逐。”承接转捩处殊见手腕，是以文家、画家法作诗者。君尚有《咏史》五古十余首，寓意时事，极为工切。自谓仿余作法，余实不如其隶事之渊博也。抄得当续登之。

一五、秋岳有病中寄余绝句云：“觥觥一代陈夫子，书局随身亦自闲。丛竹小池饶管领，更携笠屐赏湖山。”“病客秋城有所思，思陪杖履共谈诗。近来瘦到心头血，欲乞囊方试一医。”第一首第二句“亦自闲”须改“不自闲”。余总通志局事极忙，如《列传》查检出处，《艺文志》加提要，添纂《金石志》、《方言志》，编《通纪》，删并《封爵》各门，皆自寻烦恼者。第二首第四句，句法与第二句复，拟改“安得寻医一疗之”。用诗寻医意，则“瘦到心头血”，亦就作诗言，不然余非曾饮上池水者，安能洞见垣一方乎？

一六、门人刘哲庐（锦江），山阴人，美质好学，翩翩年少。侨寓上海，家贫，笔耕养母，数年所入，有庐一区，在成都路，亦已难矣。近复添构一阁，颜曰“问字”，将以为余行窝。余今年息影乡山，未知何日得至也。畏庐自都中为绘一著书庐小立轴奇赠之，并题一绝句云：“万叠松涛百眼窗，二分秋气逼银缸。那知中有丹铅手，绝代销魂刘锦江。”首二句逼肖上海楼屋。哲庐方开设函授学校，故有“丹铅手”句。所异者，畏庐与哲庐初未相见，何以知其文而美秀，而以前人赠王阮亭之句移赠之也？

一七、宰平《送嘿园之广西》云：“八载滞京邑，局束辕下驹。宙合浩荡内，守此宁非愚？君有万里行，壮哉七尺躯。而我不得去，相送徒增吁。桂林山丛丛，客路多崎岖。历险见致远，归愚得夷途。况君富佳句，风物堪追摹。从来贤达士，自有邱壑娱。凤凰独飘翔，所集与众殊。羞从鸡骛争，坐为世故驱。蹉跎颜休低，才力时所须。美酒出深巷，照耀溟海珠。但行莫惆怅，离合无时无。”此诗颇得赠言之体。




●卷二七

一、余前谓诗叙而体似诗话者，有如杨诚斋之叙《黄御史集》。后细阅诚斋文集，乃知诚斋屡作此体。其《颐菴诗集序》略曰：“昔暴公潜苏公，苏公刺之。今观其无刺之之词，亦不见刺之之意也。乃曰二人从行，谁为此祸？使暴公闻之，未尝指我也，然非我其谁哉？外不敢怒，而其中娩死矣。《三百篇》之后，此味绝矣。惟晚唐诸子差近之。寄边衣曰：‘寄到玉关应万里，戍人犹在玉关西。’吊战场曰：‘可怜无定河边骨，犹是春闺梦裹人。’折杨柳曰：‘羌笛何须怨杨柳？春风不度玉门关。’《三百篇》之遣味，黯然犹存也。近世惟半山老人得之”云云。又《唐李推官披沙集序》略曰：“晚识李兼孟（达）于金陵，出唐人诗一编，乃其八世祖推官公《披沙集》也。如‘见后却无语，别来长独愁’、‘危城三面水，古树一边春’、‘月明干峤雪，滩急五更风’、‘灯残偏有焰，雪甚却无声’、‘春雨有五色，洒来花泪成’、‘未醉已知醒后忆，欲开先为落时愁’，读之使人发融冶之惧于荒寒无聊之中，动惨戚之感于谈笑方惮之初。《国风》之遣音，江左之异曲，其果弦绝而不可煎胶欤？”

二、诗人往往好为已甚之言。如少陵云：“厚禄故人书断绝，恒饥稚子色凄凉。”官高交广事忙，疏于通候自有之，或本不数在故人之列，或我不往彼亦不嗣音，否亦何至真断绝？稚子饥或不免，亦何至于恒？此幼子饥已卒。《杜园说杜》所以力辩之也。若“郎君官贵施行马”二语，则实有其事，出于有因矣。

三、渔洋于古人好句，巧偷豪夺，必须掠为已有而后已。如《题虞伯生诗后》云：“爱咏君诗当招隐，青山一发是江南。”不知虞伯生此句亦从套来。东坡《澄迈驿通潮阁》诗云：“杳杳天低鹘没处，青山一发是中原。”此则两人并驱，未知鹿死谁手者。又《伏波将军庙碑》云：“南望连山，若有若无，杳杳一发耳。”

四、竹诗娟秀者多，雄浑者少。《丁辛老屋》诗有云：“秋老风烟瘦，山深节目全。”可谓雄浑。又《游右安门外饮王氏园》七古亦佳。

五、《石林诗话》云：“杨大年、刘子仪皆喜唐彦谦诗，以其用事精巧，对偶亲切。黄鲁直诗体虽不类，然亦不以杨刘为过。如彦谦《题汉高庙》云：‘耳闻明主提三尺，眼见愚民盗一坏。’虽是著题，然语皆歇后，‘一坏’事无两出，或可略‘土’字。如三尺律、三尺喙皆可，何独剑乎？‘耳闻明主’、‘眼见愚民’，尤不成语。苏子瞻诗有‘买牛但自损三尺，射鼠何劳挽六钧’，亦与此同病，‘六钧’可去‘弓’字，‘三尺’不可去‘剑’字，此理甚易知也”云云。石林一代通人，而未读过《汉书》，殊不可解。《漠书高帝纪》：“吾以布衣，提三尺取天下。”“尺”下并无“剑”字，《史记》则有之。《史记》自有，《汉书》自无，师古注曰：“三尺，剑也。”下《韩安国传所》云“三尺”亦同。石林何未之见耶？

六、《竹坡诗话》云：“林和靖赋梅花诗有‘疏影横斜水清浅，暗香浮动月黄昏’之语，脍炙天下，殆二百年。东坡晚年在惠州，作《梅花》诗云：‘纷纷初疑月挂树，耿耿独与参横昏。’此语一出，和靖之气遂索然矣。张文潜云：‘调鼎当年终有实，论花天下更无香。’此虽未及东坡高妙，然犹可使和靖作衙官。政和间，余见某司业和曾公衮《梅》诗云：‘绝艳更无花得似，暗香惟有月相知。’亦是奇绝，使醉翁见之，未必专赏和靖也”云云。此直是全不知诗之言。黄鲁直评和靖诗，谓“雪后”、“园林”二语胜于“疏影”、“暗香”，犹说得去，若“月挂树”、“参横昏”，则用典而已，有何工夫？至“调鼎”云云，更用到陈腐之典，俗不可耐，“终有实”三字尤呆笨可笑，“绝艳”二句亦小儿语。所见如此粗浅，看使人齿冷。

七、古今文人不知凡几，而真能文者实无几人。年来承乏通志局，欲求志中各列传事实载明出处，遂多翻唐宋以来文集，日百十卷。往往卓然大家，为人作墓志铭、神道碑，而始终不载其人籍贯者，有始终不识其人名字者，甚至有突插一人，称其字、称其号，不知其姓名者。如叶水心作《郑景元墓志》，后幅突云“始行之游陈郑间，后壻郑氏景元”云云。又云“时行之以龙圆阁待制知福州，书来”云云。试问此行之姓甚名谁，上文初未提及也，有是理乎？水心为永嘉文派之卓卓者，而竟若此。

八、门人江阴章黻云（廷华），去年出宰吾乡南安，自免回省，出近诗一小册，并介其友谢君冶盒（鼎熔）作见示。黻云诗清稳中时多警句，如《九溪杂咏》云：“鸟道羊肠外，天然水一方。族居千百户，犄角十三乡。地比雄关险，人依土著强。详稽开始者，颁白亦迷茫。”《自序》云：“地在南安县西北隅，与同安接壤。层山峻岭环以溪，溪越九曲而地乃尽。周遮十三乡，地味膏沃，人口约十万。自昔沈姓杂居于此，民蛮蠢寡识，不知国家条教为何物，官亦鲜有过问者。比年竞种莺粟，屡禁不止，省长发兵严办，余有地方之责，未忍遽置之法，先家喻而户晓之，根触赋此。”次首有云：“之无还未解，讵易说驯良？”三首有云“官将瓯脱视”，又云：“我来桑孔后，著手乱如丝。”四首云：“除暴安良策，盘桓总未成。”又云：“宵来佳寐少，万虑集鱼更。”南安号称难治，诗与序多关心民瘼语，与武健严酷者迪乎不同。所以自行投劾去也。《近感呈荔盒》云：“花县沈沈静不波，簿书高共笔嵯峨。民因寇退鸣宫少，邑为兵骄设备多。部勒虎胥难似将，剔除苛政苦于魔。从知瘴雨蛮烟地，未合吾侪捧檄过。”《答冶盒兼呈荔盒》云：“我辈羽毛都爱惜，穷途饥饿肯号鸣。”《夜坐》云：“插足方知天下险，息肩才觉一身轻。闲云傍岫常思出，倦鸟归林不计程。”皆肝膈中真实语。他如《过洪文襄故里》云：“山脉清雄水脉肥。”地灵人杰，七字写得出。又云：“勋名旷世无侪偶，公论人间有是非。”《夜饮招冶盒晋江竟至喜极》结联云：“天涯高会少，今夕要千杯。”质语的是唐音。《过唐学土韩雇墓》云：“锦绣才华薇蕨志，干戈身世海天槎。”《小园晚眺》云：“小园春到否？挈仆当呼朋。试绠逢枯井，栽花障薄冰。寒生归树鸟，云护在山僧。蓦地乡愁起，诗来也有棱。”《游清源山》云：“将行还践游山约，要把清源写我心。”《开元寺》云：“天高塔可扪。”谢君诗有性情，与黻云作殆相伯仲。如《赠异三》七古末云：“英雄肝胆佛心肠，狱成怕闻响银铛。寒衣都是下官俸，囚徒挟缤恩不忘。囚徒乐时心亦乐，掀髯一笑风雨作。”《哭平湖徐大起》云：“入冬气不扬，朔风含余凄。元卿闭三径，崦嵫日苦西。审贤归道山，龙首路径迷。南皮辍惧晏，敢际彭殇齐。矧乃车笠交，指天以为期。向笛忽吹来，发音生凄其。能无肝肠摧，风雨相涕洟。”满纸皆凄风苦雨之声矣。中间云：“曾记辛亥岁，君语我一言。阿兄蒲柳姿，自知无夙根。期颐远莫致，瞬将归邱原。何妨作豪举，稍纡心烦冤。卜昼兼卜夜，画舫明春灯。管弦奏嗷嘈，淮水沸且腾。世有解事者，定知不我绳。”哀乐相承，应有之节奏也。句如《泉州道中》云：“老屋赭于火，丛榕绿到天。海从云际立，山向树巅眠。”移不到他处去。《晋江县署》云：“采风时觉诪张甚，折狱还防听断偏。”是循吏语。《清源山题壁》云：“三台高拱群峰列，一径中分万壑悬。”《城南公园》云：“茗语忘春寒。”皆可诵。

九、尚有一诗，不专为余小池作，而亦绳及小池，不可不为小池补录者也。陈子言《岁暮读石遗室诗话奉寄》云：“松舒夜叉臂，枫蕴陆浑火。奇哉先生诗，妙论至繁夥。低徊太山咏，寂寞秀野坐。有酒可浇愁，当年曾著我。浮云一飘散，偃蹇各坎坷。冰雪燕寺花，风雨五湖舸。微闻选佛场，色相音声哿。岁晚忽怀归，遮梦山堆垛。小池功德水，净如玉色磋。醒醇穆说醴，翳翳禅参寄。孤吟贾浪仙，一宠思证果。”《三月三十日华阴道中作》云：“河流已束潼关隘，云影遥遮岳帝祠。婀娜东风数株柳，华阴道上送春时。”淡朴数语，却是诗人之诗。

一○、近见剑丞两诗，酷熟中读之，颇有凉意。《信宿金山下曹氏园，用东坡金山寺凉字韵答贞长》云：“东皋盘散月孤凉，分领僧徒下舍香。风露入秋侵坐冽，莎虫专夜织愁忙。得安短榻依初地，无住疏钟出上方。独有沈哀劳梦寐，与君商酌到微茫。”《三次前韵戏调贞长栗长伯荪》云：“八月西风江上凉，薄棉知暖饭知香。客中一一连床好，诗后纷纷入睡忙。不觉寺钟穿屋破，谁看山月下庭方？吾衰未解安心法，梦踏秋桥夜更茫。”

一一、长乐施熙，余年家子，悼其亡室林婉仪，有《四哀》诗，颇足酸臆。《窥园哀》云：“认汝旧游处，遗迹犹井井。乱花颓欲哀，顽竹立如哽。残照蒸啼痕，积翠逼晚景。（园有积翠山馆，遗榇厝焉。）手携稚子归，不见伊人影。”《当食哀》有云：“幼子环坐食，食迟谁复詈？休讶人何稀，只当汝未至。”此与余“今日花开人不见，当他晓睡未妆梳”二句有同意。林氏与余家人常来往，甚雅善也。

一二、复检得寿若旧赠一诗云：“小阁面乌石，新篁依短墙。落成开寿寓，遇闰展春阳。聚散偶形迹，行居皆卷藏。今生各半百，所贵在徜徉。”后数句皆安心有得之言，“行居”五字尤获我心。

一三、癸丑里居，有秋社之集，里中诸子相从为五七言，旋又北游，社中人每有见怀之作。龚惕菴云：“早及长公门，请业日造席。子由一日至，眉宇辉栋壁。谈间视所业，奖诱辞有溢。俄然隔左海，十稔还暂觊。悠悠执鞭意，时日只劳积。比来更丧乱，归人萃乡邑。转幸得瞻依，莛叩期昕夕。碧栖老好事，结社月再集。弟子学攒眉，先生聊搦鼻。使反而后和，率马示之的。天不放公闲，因缘促征楫。冬去今已秋，欲从苦无翼。长恐强学志，终已难求益。沈沈甘年事，动足伤心乙。因公沂怀来，非为诗事惜。见公如见师，何当话畴昔？”林大年云：“去年秋日题襟处，长记酡颜照洒洒卮。一路荔阴兼枣树，月明风细沈公祠。”“汐社沧桑又一年，迢迢闽幽燕。定知杖履谈经暇，回忆乡关旧月泉。”“香山教主法门开，《主客图》中铸众才。我亦中衢曾问道，神风引去倘吹来。”

一四、东人诗多绝句，喜押十一尤韵。河濑长定能为古体，《咏竹》云：“修竹何漪漪，清阴同四时。斐然而成章，君子有令姿。圆通其德量，劲直其操持。小字称龙孙，绿箨护新肌。长成号凌云，翠叶郁参差。贤者此乐志，孝子曾致颐。忧玉风细细，筛金月离离。梅花结清伴，凤凰疗调饥。此君常平安，我心自怡怡。闲来一长啸，琅歼生凉飔。”可以诗中“斐然”句移赠之。

一五、中国师范学堂首开于武昌，延日人户野周二郎充教育教员。要余赠诗，次联云：“万里琴书双伉俪，一家师范两先生。”其夫人亦教育家，时武昌创设女学堂、幼稚园，充保姆教习也。户野书此联为楹帖。

一六、先室人有《哀渐儿》一诗极为悲痛，向以不忍卒读，将稿夹在书堆中，致编集时漏收。今补录如下，云：“我生不忍残一蚁，我子乃以饲豺虎。我子于我果何人？三宿空桑聊尔汝。茫茫无天那有道？咎以不仁彼无语。干将莫邪刚必折，弱居六极又无取。不刚不柔是底物，玉碎土崩日旁午。黄土搏人偶儿戏，调水和泥满寰宇。成例既开遂莫禁，土满人浮孰能御？大荒大疫及水火，万不去一何足数。惟有生人能杀人，以一杀万疾风雨。此时乃信弱者亡，脆女稚男膏野土。本无魂魄又何知，万里关山梦亦阻。”解脱之理甚足，忍痛录之。

一七、又检得绝句数首，皆有寓意，云：“任圜何虫豸，董龙何鸡狗？承嗣与三思，疥癣亦何有？”“倾盖已如故，白头尚如新。视听此耳目，前后宁两人。”“富贵讪于人，贫贱转肆志。求伸乃蠖屈，抗志匹夫事。”“李广不后人，无功缘数奇。自念岂有恨，二者谁敢知。”“夫妇以义合，无义则可离。孔光慎言人，此论乃敢持。”“荷镭既须埋，马革亦还裹。髑髅南面王，庄生诚知我。”

一八、又检得一断句云：“香烟雨泡都沈骛，竹节鱼鳞欲化龙。”此二语均有故实，似是竹有几节、鱼有几鳞云云，记不清，作者不知何指，然机锋隐约，亦欲化云烟飞去矣。

一九、昨检亡友刘绍庭遗稿，尚有断句可采者。如《登古吹台》云：“荆华西南转，河汴东北流。”《雪岭行闻滇警作》云：“天子未将玉斧挥，群公休上珠崖对。”皆稳切。《夏日感怀》云：“晚飧已饱扪腹坐，暝气四合天苍茫。远峰渐匿星斗见，高霄拭幕银河长。”写无月夜景逼真。《夜泊》云：“荒湾涨落妨颓岸，高木烟深压小邨。”

二○、林葵云解元（传甲），今之教育家，长于算学、舆地学。久客卜奎，喜为诗，屡寄示余，有《龙江秋兴》八首，笔势壮往，其一云：“万柳群松蔚北林，兴安岭表气萧森。龙江秋色来天地，燕塞浮云变古今。风急九边思猛士，月明几处动乡心。支离飘泊三千里，啸傲犹为《梁父吟》。”似集杜非集杜，亦可谓俯拾即是，不取诸邻矣。君有《龙江》近体诗三十八首，《题胡氏地图》，妥帖翔实，可作蒙求歌诀读。诗多未录，君已自有印本。

二一、近又见晦闻一诗，甚清婉，急录之。《南归经沪寄京邸旧游》云：“绕道江皋计早迂，经行湘曲又旬余。无多怀抱将销歇，已换寒温问起居。听曲再来当暮雨，题诗还寄及春初。迟归别有沈绵意，难为临风一一书。”读第三句，使我慨叹无已。人之有怀抱者本已无多，而富有怀抱者更少。至怀抱无多，则一经顿挫遂尔销歇矣。胥天下无怀抱之人，安能忍而与终古哉？

二二、林天遗（苍）有《独坐聚春园，夜向半矣。命车出湖上，遇还爽太古，湖亭看月出》，诗云：“独游兴味易阑珊，道左忻逢素所欢。夜半西湖如我醒，月中清景当诗看。归人欲尽心逾爽，寂处相容地尚宽。生受凉风无一顷，车尘明日又漫漫。”天遗最工诗钟，长于为寒瘦之句。近亦常作古近体，此首则闯入宋人藩篱，喜而录之。

二三、旧和乙《菴山居图诗》，四叠韵失其一首，昨忽检得，亦不自忆是底言矣。但觉次韵尚妥，姑录之，云：“三炎昔方僭，四陕乃分宅。有公孙垂，有眼波斯碧。良禽各自命，总总枳句觅。蚕丛猿狄峡，鱼鳌黾灶窟。九江步故智，遂赭嘉鱼壁。降表虽屡修，何尝果屈膝。襄阳与合肥，重镇空自昔。蹶然投袂起，霍若失故疾。轻裘尔何事，遽博龟头石。帛须大领辈，糟粕填胸膈。童童札朴下，期期五丁迹。建业水斯饮，武昌鱼既食。冠玉善捐金，此辈真阳翟。安乐复归命，把臂共兹席。出亡法自弊，询谋情终隔。公等其休矣，安用逐诸客。”

二四、丁未携家由京汉铁道入都，半夜过武胜关，黑无所见。己酉腊月复携家过之，则在日中。刻意欲作一诗，不成，只得两句云：“向北诸峰皆积雪，出关一道是中原。”

二五、由武昌入都时，广雅督部嘱有诗寄阅，甚赏《荣泽渡河》一律。余不自惬意，续刻诗集时删去。惟前四句云：“春水桃花浪未生，荣波如掌御风行。中州忽尽刑河界，历块犹存郑卫名。”尚有气势，以下则祖咏所谓意尽，可以藏拙矣。

二六、前数年和刘景屏运使“覃”韵诗云：“士人不挈兼不担，地肥坐食有如蚕。吾乡刘晏投袂起，欲振财赋雄天南。平生经营不称意，三战三北鬓毛毵。计然之学吾所讲，旧腊日夕来深谈。牢盆禺荚恶弃地，管篇桓论君常探。盈科渐进供挹注，子布乞食能无惭。钱流地上非妄语，山海官府原潭潭。鄂中废坠昔稍举，七策未及行二三。天龙地马不利用，王面充斥将何堪？司农知人租税理，但愿乐岁人声含。有田且归游倦矣，方生春水浓拖蓝。濡鱼趋兽让健者，种秫酿酒杯犹贪。”此作嫌上半句用四字排偶太多，故未刻集中。而后数韵又有可存者。“子布乞食”谓革命后财政不理，惟屡求助于华侨。“三”、“堪”韵谓筹办货币事。至无田不归，为诗人习惯藉口语，余常辟之。

二七、敷菴近将其年来所作寄正于伯严，伯严评点还之。复以示余，使重加评语。敷庵专学后山、山谷，余于其诗屡有评惊矣。此卷伯严少密圈而多密点，余意欲改密点者皆为密圈。如《会祭陈后山集法源寺》云：“心香一办属彭城，行集朝朝彻案横。每惜尽情寒到瞑，祗今怀往事如生。人穷未必诗能累，官小何因晚始成？尚有饿夫谢文节，隔邻吾欲荐蔬羹。”二联、四联皆可密圈，“能累”欲易作“为累”，“何因”欲易作“还教”。《丙辰三月三日坝河修楔，赋呈老暨同游诸子》云：“清明上巳并兹辰，百岁能经见几春？近郭只应桃李笑，胜游宁必管弦陈？栖枝燕忘危巢覆，恋水凫依野艇驯。暂把一尊收节物，莫嘲吾辈强吟呻。”此游余不与，适以此日挈眷南下也。闻同游者皆有诗，而惟见此一首，故亟录之。诸同游巾，东最喜观剧，敷庵绝无此嗜好，故第四句的是敷庵之言，非泛用《兰亭序》意也。

二八、近人为诗，竞喜学北宋，学剑南者少。余旧曾提唱香山、剑南，《论诗送觐俞》有云“乐天善闲适，柳子工嗟叹。奇兵双井出，短剑渭南锻”者也。顾应之者少。去年夏日，与东同游社稷坛，夜倚石桥，谈放翁七言近体，工妙闳肆，可称观止，古诗亦有极工者，盖苍萃众长以为长也。东极以为然，并云近方肆力读剑南全诗，欲抄录千百首，随意评点，自备翻阅。今年冬月，忽以《剑南诗选》十大册抵余，请为之序。翻之，则胥钞学东书法，作北魏体，终始一律，朱圈细整，如真珠，如珊瑚，书眉评语则亲笔小行草。兹采其圈点评骘确当者如下。

二九、《奇酬曾学士学宛陵先生体。比得书云，所寓广教僧舍有陆子泉，每对之辄奉怀》云：“庭中下乾鹊，门外传远书。小印红屈蟠，两端黄蜡涂。开缄展矮纸，滑细疑卵肤。首言劳良苦，后问逮妻孥。中间勉以仕，语意极勤渠。字如老瘠竹，墨淡行疏疏。诗如古鼎篆，可爱不可摹。快读醒人意，垢痒逢爬梳。细读味益长，炙毂出膏腴。行吟坐卧看，废食至日晡。想见落笔时，万象听指呼。亦知题诗处，缘井石发粗。公闲计有客，煎茶置风炉。倘公无客时，濯缨亦足娱。井名本季疵，思人理岂无？居然及贱子，娩谢恩意殊。几时得从公，旧学锄荒芜？古文讲声形，误字辨鲁鱼。时时酌井泉，露芽奉瓢盂。不知公许否，因风报何如？”评云：“放翁自壮至老，服膺宛陵，集中凡五六效其体，心折极矣。放翁诗鲜新俊妙，阔大闲旷，无美不备，而其精深处乃自宛陵得来。世之论放翁者，道其学宛陵，甚矣，真能读放翁诗者之不易遘也。”仆谓放翁诗固无所不学，而此首实规抚宛陵。

三○、《霁夜观月》云：“云重真愁无散时，可怜不奈一风吹。清辉如此那休得，谁误虚空作许痴？”评云：“此诗亦著意学宛陵者。”

三一、《闻武均州报已复西京》云：“白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。”评云：“神似少陵《闻官军收河南河北》之作。”

三二、《过林黄中食柑子，有感。学宛陵先生体》云：“博士得黄柑，甚爱不忍擘。持献太夫人，远附海上舶。故山饶氛雾，可使酒杯窄。岂无荔枝好，餍妖恐不摘。相去三千里，无异娱旁侧。乃知母子意，更远未尝隔。我昨往见君，从容弄书册。药分腊剂香，茶泛春芽白。主意顾未厌，筐笤自搜索。敢谓甘旨余，亦及此下客。霜包才三四，气可压干百。重是慈孝物，不敢吐其核。甘寒虽逵齿，悲感已横臆。半生无欢娱，初不为湮呃。”评云：“得宛陵之深到，而自饶宽博之致。”

三三、《马上》云：“灯前薄虾陈盐薯，带睡强出行江堤。五更落月移树影，十月清霜侵马蹄。荒陂唱唱已度雁，小市喔喔初鸣鸡。可怜万里觅归梦，未到故山先自迷。”评云：“写晓行逼真，合眼遇之。”

三四、《蟠龙瀑布》云：“远望纷珠缨，近观转雷霆。人言水出奇，意使行人惊。人惊我何得？定非水之情。水亦有何情？因物以赋形。处高势趋下，岂乐与石争。退之亦隘人，强言不平呜。古来贤达士，初亦愿躬耕。意气或感激，邂逅成功名。”评云：“极似宛陵，析理洞情，文能见道。”

三五、《题梁山军瑞丰亭》云：“我行都梁窘风雪，史君喜事能留客。瑞丰亭上一尊酒，渺渺郊原水初白。峡中地褊常苦贫，政令愈简民愈淳。本来无事只畏扰，扰者才吏非庸人。都梁之民独无苦，须晴得晴雨得雨。史君心爱稼如云，时上斯亭按歌舞。歌阑舞罢史君醉，父老罗拜丰年赐。圣朝尚实抑虚文，纵产芝房非上瑞。”评云：“通首卷舒自如，神完气足，大似坡老。”

三六、《岳池农家》云：“春深农家耕未足，原头叱叱两黄犊。泥融无块水初浑，雨细有痕秧正绿。绿秧分时风日美，时平未有差科起。买花西舍喜成婚，持酒东邻贺生子。谁言农家不入时？小姑画得城中眉。一双素手无人识，空村相唤看铄丝。农家农家乐复乐，不比市朝争夺恶。宦游所得真几何？我已三年废东作。”评“小姑”句云：“隽链。”

三七、《和高子长参议道中二绝》云：“丰年食少厌儿啼，觅得微官落五溪。大似无家老禅衲，打包还度栈云西。”评云：“极清亮。”

三八、《送刘戒之东归》云：“去国三年恨未平，东城况复送君行。难凭魂梦寻言笑，空向除书见姓名。残日半竿斜谷路，西风万里玉关情。兰台粉署朝回晚，肯记粗官数奇声。”评云：“全首能不脱送别，亦合分际。”

三九、《南沮水道中》云：“舍临湍濑，瘦船聚小潭。山形寒渐瘦，雪意暮方酣。久客情怀恶，频来道路谙。家山空怅望，无梦到江南。”评第三句云：“用字极精。”五、六两句：“意已极足，再著‘家山’二句，徒词费耳。”仆不以此评为然。五六句平常，末两句谓家山终是空望，连梦也不必到矣。宋徽宗词云：“无据，和梦也新来不做。”放翁似套其意。

四○、《长木晚兴》云：“沮水皤山名古今，聊将行役当发临。断桥烟雨梅花瘦，绝硐风霜槲叶深。末路清愁常衮衮，残冬急景易。故巢东望知何处？空羡归鸦解满林。”评三四句云：“最传之句。”仆谓第二句，眼前语说得动情，首句豪壮。

四一、《剑门道中遇微雨》云：“衣上征尘杂酒痕，远游无处不消魂。此身合是诗人未？细雨骑驴入剑门。”评云：“剑南七绝，宋人中最占上峰，此首又其最上峰者，直摩唐贤之垒。”仆谓以细雨骑驴剑门，博得诗人名号，亦太可怜，况尚未知其是否乎？结习累人至此。然此诗若自嘲，实自喜也。

四二、《罗江驿翠望亭读宋景文公诗》云：“扑马征尘拂不开，高亭欹帽一徘徊。蜀山地噢稀逢雪，闰岁春迟未见梅。陂水近人无鹭下，烟林藏寺有钟来。宋公出牧曾题壁，锦段虽残试剪裁。”评云：“鲜新雅健，亦极自然，此种律句惟放翁最擅长矣。”仆谓五句从山谷“近人积水无鸥鹭”句来，六句从摩诘“不知香积寺”四句来，“闰岁”句反用“江春入旧年”意，然自锻成放翁之诗也。

四三、《游汉州西湖》云：“房公一跌丛众毁，八年汉州为刺史。逵城凿湖一百顷，岛屿曲折三四里。小菴静院穿竹入，危榭飞楼压城起。空蒙烟雨媚松楠，颠倒风霜老葭苇。日月苦长身苦闲，万事不理看湖水。向来爱琴虽一癖，观过自足知夫子。画船载酒凌湖光，想公乐饮千万场。叹息风流今未泯，两川名酝避鹅黄。”评中数韵云：“矫健挺拔，字字生铁铸成，直入浣花之室，收稍弱。”仆谓收处不可谓弱。凡七言古通体不转韵，未二句、四句、六句忽用转韵者，每用律句收煞，山谷多有之。至此篇后半，本无深意，特借一琴、一酒作伴，结束怀古之情而已。

四四、《夏日湖上》云：“乌帽筇枝散客愁，不妨胥史杂沙鸥。迎风枕簟平欺暑。近水帘拢探借秋。茶灶远从林下见，钓筒常向月中收。江湖四十余年梦，岂信人间有蜀州！”评云：“前半酷似半山，凝链隽宕。”仆忆似一本作“预借秋”，记不真，不敢断。但作“预”固浅，作“探”对不过平。

四五、《同何元立赏荷花，追怀镜湖旧游》云：“少狂欺酒气吐虹，一笑未了千觞空。凉堂下帘人似玉，月色泠泠透湘竹。三更画船穿藕花，花为四壁船为家。不须更踏花底藕，但嗅花香已无酒。花深不见画船行，天风空吹白纡声。双桨归来弄湖水，往往湖边人已起。即今憔悴不堪论，赖有何郎共此尊。红绿疏疏君勿叹，汉嘉去岁无荷看。”评云：“清折明丽，以太白之隽，兼飞卿之缛，可谓佳绝。”

四六、《怡斋》云：“束湖仲夏草树荒，屋古无人亭午凉。萱房微呀不见日，笱箨自解时吹香。野藤蟠屈入窗罅，湿菌扶疏生屋梁。跨沟数椽最幽翳，涨水及楹雨败墙。静涵青舞藻荇，闲立白鹭浮鸳鸯。芙蕖虽瘦亦弥漫，照眼翠盖遮红妆。水纹珍簟欲卷却，团团素扇嫩复将。天风忽送塔钤语，唤觉清梦游潇湘。”评云：“多用对偶，益觉浓厚。”

四七、《初到荣州》云：“乳山缺处城楼呀，双旗萧萧晚吹笳。烟深绿桂临绝壑，霜落残濑鸣寒沙。废台已无隐士啸，遗宅上有高人家。铃斋下榻约僧话，松阴枕石放吏衙。杯羹最珍慈竹笋，瓶水自养山姜花。地炉堆兽炽石炭，瓦鼎号蚓煎秋茶。少年远游无百里，一饥能使行天涯。岂惟惯见蓬婆雪？直恐遂泛星河槎。故巢肯作儿女恋，异境会向乡闾夸。一杯径醉帧自堕，灯下发影看{髟沙}。”评云：“对句到底，亦瘦劲，亦沈厚。”仆谓“少年远游”以下，正沈厚处，所谓力透纸背也，特为加密圈。

四八、《花时遍游诸家园》云：“看花南陌复东阡，晓露初乾日正妍。走马碧鸡坊裹去，市人唤作海棠颠。”“为爱名花抵死狂，只愁风日损红芳。绿章夜奏通明殿，乞借春阴护海棠。”“花阴扫地置清尊，烂醉归时夜已分。欲睡未成欹倦枕，轮困帐底见红云。”“枝上猩猩血未，尊前红袖醉成围。应须直到三更看，画烛如椽为发辉。”“重尊丹砂晶最高，可怜寂寞弃蓬蒿。会当车载金钱去，买取春归亦足豪。”“丝丝红尊弄春柔，不似疏梅只惯愁。常恐夜寒花索寞，锦茵银烛按《凉州》。”评云：“此十绝句皆清丽高响。”仆谓最胜者此六首，今录之。

四九、《书怀》云：“武担山上望京都，谁记黄公旧酒炉？宿负本宜输左校，宽恩犹听补东隅。一官漫浪行将老，万卷纵横只自愚。甫里松陵在何许？古人投劾为尊鲈。”评云：“豪宕流逸，集中最胜境也。”

五○、《六月十四日宿东林寺》云：“看尽江湖千万峰，不嫌云梦芥吾胸。戏招西塞山前月，来听东林寺裹钟。远客岂知今再到，老僧能记昔相逢。虚窗熟睡谁惊觉？野碓无人夜自舂。”评云：“一气卷舒，却能凝链稳重，宋人惟半山最擅胜场。”仆谓此放翁之极似东坡者，其所以能成大家在此。

五一、《雨夜偶书》云：“高卧空堂风雨来，更阑频看烛花摧。新凉萧爽秋期近，多病侵寻老境催。万事极知终变灭，一官那得久低回？床头幸有《楞伽》在，更炷炉香手自开。”评云：“高朗。”

五二、《桥南纳凉》云：“曳杖来追柳外凉，画桥南畔倚胡床。月明船笛参差起，风定池莲自在香。半落星河知夜久，无穷草树觉城荒。碧筒莫惜颓然醉，人事还随日出忙。”评云：“变换酣足，放翁七律之最者。”

五三、《婺州州宅极目亭》云：“尚书曳履上星辰，小为东阳作主人。朱阁凌空云缥缈，青山绕郭玉嶙峋。似闻旋教新歌舞，且慰重临旧吏民。莫倚阑干西北角，即今河洛尚胡尘。”评云：“沈重又极慷慨，惟老杜有之。”

五四、《老去》云：“老去时时病，春来日日阴。文书有期会，山水负登临。倦客风埃眼，孤臣狗马心。余寒欺短褐，莫惜酒杯深。”评云：“学杜而得其神似。”

五五、《大雨腧旬，既止复作，江遂大涨》云：“一春少雨忧旱叹，熟睡湫潭坐龙嫩。以勤赎嫩护其短，水浸城门渠不管。传闻霖潦千里远，榜舟发粟敢不勉。空村避水无鸡犬，茆舍夜深萤火满。”评云：“沈著似杜，放翁集中最用力者。”

五六、《桐庐县泛舟东归》云：“桐江艇子去乘月，笠泽老翁归放佣。一尺轮困霜蟹美，十分潋涩社酷浓。宦游何啻路九折，归卧恨无山万重。醉裹试吹苍玉笛，为君中夜舞鱼龙。”评云：“意换句灵，放翁最完满之作。”仆谓中四句乃放翁学苏处。

五七、《夏日》云：“病退身初健，时清吏更休。渴蜂窥砚水，佣燕息帘钩。棋局每坐隐，屏山时卧游。真成爱长日，未用忆新秋。”评云：“著意学少陵。”

五八、《雨后露坐小酌》云：“闭门谁与乐颓年？旋扫桐阴近酒边。病久一春稀见蝶，雨多六月始闻蝉。官仓求饱真聊尔，山野怀归每惘然。从此读书仍复嫩，惟留白眼望青天。”评云：“清隽。”

五九、《渔浦》云：“桐庐处处是新诗，渔浦江山天下稀。安得移家常住此，随潮入县伴潮归。”评云：“结语隽。”

六○、《大雪歌》云：“若耶溪头朝莫雪，鸦鹊堕死长松折。横飞忽已平屐齿，乱点似欲妆帘缬。放翁凭阁喜欲颠，摩挲拄杖向渠说。莫辞从我上嵯峨，此景与子同清绝。银杯拌蜜非老事，石鼎煎茶且时啜。题诗但觉退笔锋，把酒未易生耳热。扶衰忍冷君勿笑，报国寸心坚似铁。渔阳上谷要一行，马蹄蹴踏河冰裂。”评云：“颇似坡老。”

六一、《九月三日泛舟湖中作》云：“儿童随笑放翁狂，又向湖边上野航。鱼市人家满斜日，菊花天气近新霜。重重红树秋山晚，猎猎青帘社酒香。邻曲莫辞同一醉，十年客裹过重阳。”评第二联云：“高宕自然。”

六二、《督下麦雨中夜归》云：“细雨闇村墟，青烟湿庐舍。两两犊并行，阵阵鸦续下。红稠水际蓼，黄落屋边柘。力作不知劳，归路忽已夜。犬吠闯篱隙，灯光出门罅。岂惟露沽衣，乃有泥没胯。谁怜甫里翁，白头学耕稼。未言得一饱，此段已可画。”评云：“真景描得出。”

六三、《蔬圃》云：“山翁老学圃，自笑一何愚。娆瘠财三亩，勤劬赖两奴。正方畦画局，微润土融酥。翦辟荆榛尽，钮犁磊块无。过沟横略徇，聚甓起浮屠。隙地成瓜援，余功及芋区。如丝细生菜，似鸭烂蒸壶。此事今真办，东归不为鲈。”评云：“真朴。”

六四、《幽居书事》云：“莫叹人间若不谐，清时有味是归来。已因积毁成高卧，更借阳狂护散才。正欲清言闻客至，偶思小饮报花开。纷纷争夺成何事？白骨生苔但可哀。”评云：“清隽绝伦。”

六五、《杂兴》云：“涨水入我庐，萍叶黏半扉。日出水返壑，念汝何由归？”评云：“深隽。”

六六、《杂兴》云：“万物各有时，蟋蟀以秋鸣。我老自少眠，那得憎此声？”评云：“见道语。”

六七、《寄题朱元晦武夷精舍》云：“身闲剩觉溪山好，心静尤知日月长。天下苍生未苏息，忧公遂与世相忘。”评云：“赠遗极得本人身分，如此诗真不苟作也。”

六八、《狂歌》云：“少年虽狂犹有限，遇酒时能傲忧患。即今狂处不待酒，混混长歌老岩涧。拂衣即与世俗辞，掉头不受朋友谏。挂帆直欲截烟海，策马犹堪度云栈。枵然痴腹肯贮愁，天遣作盎盛藜苋。发垂不栉性所便，衣垢忘濯心已惯。眼前故人死欲无，此生行矣风雨散。差为尘土伏辕驹，宁作江湖断行雁。”评云：“‘作盎’句趣语。”仆谓写得至无聊，正其至倔强处。此亦学宛陵者。

六九、《书生叹》云：“君不见城中小儿计不疏，卖浆卖饼活有余。夜归无事唤俦侣，醉倒往往眠街衢。又不见珑头男子手把钮，丁字不识称农夫。筋力虽劳忧患少，春秋社饮常欢娱。可怜秀才最误计，一生衣食囊中书。声名才出众毁集，中道不复能他图。抱书饱死在空谷，人虽可罪汝亦愚。呜呼，人虽可罪汝亦愚，曼倩岂即贤侏儒？”评云：“古今同叹。”仆谓“中道”句真正书呆。

七○、《感愤》云：“今皇神武是周宣，谁赋南征北伐篇？四海一家天历数，两河百郡宋山川。诸公尚守和亲策，志士虚捐少壮年。京洛雪消春又动，永昌陵上草芊芊。”评云：“次联雄阔似盛唐，收能提开。”仆记陈同甫次东坡《念奴娇赤壁怀古》“雄姿英发”韵云：“吾皇神武，踵曾孙周发。”与此首首联极相似。

七一、《幽居感怀》云：“偶傍枫林结数椽，东归也复度流年。汀洲雁下依残水，墟里人行破夕烟。十月风霜欺客枕，五更鼓角满江天。散关清渭应如昨，回首功名一怆然。”评云：“俊逸自赏。”

七二、《甲辰仲秋无月，十七夜独缴然达旦》云：“老觉人间无一欣，穷阎扫轨谢纷纷。已凭白露洗明月，更遣清风收乱云。栖鹊拣枝寒未稳，断鸿呼伴远犹闻。病羸慵踏梧桐影，倚柱长吟夜向分。”评云：“仆老清新，逼真浣花，格律尤为严整。”

七三、《病中》云：“风雨暗江天，幽窗起复眠。忍穷安晚境，留病压灾年。客助修琴料，僧分买药钱。余生均逆旅，末死且陶然。”评次联云：“字字干锤百链，却极自然。”

七四、《步虚》云：“囊者过洛阳，宫阙侵云起。今者过洛阳，萧然但荒垒。铜驼卧深棘，使我恻怆多。可怜陌上人，亦复笑且歌。世事茫茫几成坏，万人看花身独在。北邙秋风吹野蒿，古冢渐平新冢高。”评云：“所感独深。”右数十首可为欲读陆诗者一小饷遗，所选尚多，不能尽录矣。




●卷二八

一、《说文》之学，至有清而攻之者众。至唐本、北宋本续发续见，讲许学者又添出故事矣。苗先路（夔）读段氏《说文解字注》“心”部“{页心}”字下，知徐楚金《系传》，姑苏顾氏、黄氏各有影钞北宋足本，假观之愿，形诸咏叹。有诗云：“生平私淑心，亭林多纂辑。韵学接孔周，（自注：洪洞李子德语也。亭林得《唐韵》旧本于雁门关，淮安张力臣校写，颍川陈上季刻之。序引李处士谓‘亭林韵学，直接周孔’。）一语亮能执。世无扬子云，鬼笑仓颉泣。天未丧斯文，汶长秦灰拾。南唐徐楚金，《系传》成四十。汪刻落叶多，破碎不完葺。（自注：每部少字，每字少说解者，不计其数。段茂堂谓姑苏顾氏、黄氏有影钞北宋足本。）影宋闻顾黄，藏之等什袭。何当一借来，万拜与千揖。补天同娲皇，动地笑惊蛰。九泉谁修文？此举登几级。神爽秋毫颠，主宾阆风立。”祁文端次韵云：“汶长说六书，古文赖哀辑。亭林纂《五书》，音学允能执。俗儒乡壁造，汗简吞声泣。古音与今韵，错牾难收拾。休文变古音，得一遗其十。《平水》变《唐韵》，部分不可葺。审音以定韵，顾氏岂剿袭。君守小徐传，上追复下揖。抗声段（金坛）王（高邮）间，如雷启冬垫。善本吾亦慕，升阶必由级。会当求双璧，幸勿嗟孤立。”苗诗，少佳处，“九泉”以下数语颇费解。祁作中数韵言古今音韵错牾之弊，至当不易。亭林已改吴才老部分，段氏又改顾氏为十七部，殊不可从，“蛰”韵殆亦不以段氏为然也。录堇诗，志其缘起耳。

二、文端又有《次韵赠王菉友孝廉筠》云：“析疑为我证群书，咀嚼菁华弃土苴。梦觉云雷动科斗，笑看杨柳贯鲂鱼。（自注：君顷与何子贞为余撰《祁大夫字黄羊说》，又与张石洲释虢季子《白盘铭》见示。）通经合称无双品，载笔空惭第七车。但许从君问奇字，雄文奚必慕相如？”此皆当时学人赏析之雅，见之于诗者。菉友湛深许学，几冠有清一代，苗其亚也。

三、《说文》故事之见于诗者，莫如莫子偬先生（友芝）之得唐写本木部残帙，一时题咏铣然。莫有《湘乡相公命刊唐写本说文残帙笔异，且许为题诗，歌以呈谢》云：“黟侯赠我唐人写本书，乃是许君《说文》之断帙。中唐妙墨无双经，动色传看叫神物。本朝朴学一叔重，六籍尽起基乾隆。铛贱铉疏竞拾补，勤矣区区诸老翁。唯唐明字科，课试必先通。一代义疏家，取携若飧饔。少温谬悠在斥废，说之碎缀还网笼。尔时此本若到眼，定讠羽鸿都揖蔡邕。汴京秘藏尽六纸，纸缝增街绍兴玺。自从宝庆落人间，几阅劫灰换朝市。百八十篆归尚完，界宅分曹烂仍理。颛预只作书画传，千载何人究端委？郎亭嫩颓药不悛，奇文入手如笞鞭。镫昏力疾草笺记，整乱钩沈坐无寐。湘乡相公治经如治兵，号令罢茶龃龉皆蜻嵘。莫府军间结习在，刊徐左许时铿铿。谓余此卷虽晚出，试数四部官私谁第一？元钞宋刻总奴隶，为子性命耽书报良值。子笺好成为子歌，中有大义数十不可磨。即呼镌木印万本，把似海内学者岂在多。感公盛意惜晚莫，悠悠志业余两皤。无闻守此当如何？”湘乡诗云：“插架森森多于笋，世上何曾见唐本？莫君所得殊环奇，传写云自元和时。问君此卷有何珍，流传显晦经几人？君言是物少微识，残贱黯黯不能神。豪家但知贵锦裹，陋巷谁复怜綦巾。黟县令君持赠我，始吐光怪干星辰。许书劣存二百字，古镜一扫千年尘。篆文已与流俗殊，解说尤令耳目新。乾嘉老儒躭《苍》《雅》，东南严段并绝伦。就中一字百搜讨，诘难[B227]起何断断。暗与此本相符契，古辙正合今时轮。乃知二徐尚卤莽，诣误几辈徒因循。我闻此言神一快，有如枯柳揩马疥。我昔趋朝陪庶尹，颇究六书医顽蠢。四海干戈驱迫忙，十年髀肉销磨尽。却思南阁老祭酒，旧学于我复何有？安得普天净栈枪，归去闭户注《凡将》？”莫又有《湘乡爵相惠题唐写本说文卷子次韵奉答》云：“礼荐菁茅芹箔笋，（‘{治}’用‘怠’音。）貌赢羽鳞含乐本。野虫毛菜岂自奇，视琢乃登朝祭时。世间何物有定珍？升沈显晦听中人。李唐破卷氵交长字，断零黯黮失精神。湘乡相公见咤绝，尤物不许巾箱巾。刊传学人重题咏，千载一遇惊昌辰。相公昨日子江南，荆扬薄海靖烟尘。定推此意向幽侧，指拭顿使周行新。中兴求阙及此补，相业武功同绝伦。《凡将》说注岂公事？要励贱子加勤断。贱子卅年坐坦串，不信今舆非古轮。表书常觊著作式（江式），试吏竟忘阳羡循（贺循）。把公大句发雄快，如饮天浆豁心疥。坐思巢经郑子尹，安得西来夺苗蠢？（公命致书招郑子尹）。提《仓》酌《雅》佐军铙，怀抱铿訇向公尽。从公且及饮至酒，小技雕虫愧无有。刽山纪绩护储枪，引笔犹堪韦仲将。”其始末详先生所著《笺异引》中，云：“同治改元初夏，舍弟样芝自祁门来安庆，言黟县宰张廉臣有庸人写《说文解字木部》之半，篆体似《美原神泉诗碑》，楷书似唐写佛经小铭志。‘栝’、‘框’讳阙，而‘抑’、‘印’不省，例以开成石经不避当王之‘昂’，盖在穆宗后人书矣。纸坚紧逾宋藏经，盖所谓硬黄者。在皖见前代名迹近百，直无以右之。余则以谓果李唐手迹，虽断简决资订勘，不争字画工拙，特虑珍弃靳远假，命其还必录副以来。廉臣见祥芝分毫摹似，苍辟不得就，慨然归我。明年正月将至，检对一二，剧诧精奇。莫春寒雨，浃旬不出门户，乃取大小徐本，通譬异同，其足补正，夥至数十事。前辈见戴侗引晁记唐本许书，虽刺谬犹贵重。近人获蜀石经残拓，宝过宋椠元钞。矧此千岁秘笈，绝无副途，径须冠海内经籍传本，何仅仅压皖中名迹也。廉臣名仁法，陕西山阳进士。权黟未一年，抚绥凋黎，守死御轶寇，威惠最皖南北。贫瘁卒官，黟人言之零涕。珍贻仅在，摩挲黯然。其授受久近，末从质请，装池草拙，绝非强有力盛交游人。赏真抉异，寂焉未显。校成亟思流传，与海内学者共，庶以不孤循吏之惠。立夏日引。”此外作跋者有仪徵刘毓崧、南汇张文虎，皆孜证详窍。先生《笺异》既成，尚有遣义，命令子彝孙述于卷末云。

四、文虎字孟彪，又字啸山，有《舒艺室诗存》七卷。诗平平少味，惟《失子》二十首质朴不俚。余有孜据者多可采，四卷以后渐工。

五、郑莫并称，而子偬学人之诗，长于考证，与子尹有迥不相同者。如《芦酒诗后记》一二千言、《遵乱纪事》廿余首、《哭杜杏东》亦有记千百言附后，皆有注，可称诗史。

六、祁春圃相国有《题<谷曼><谷九>亭集》诗及《自题馒轨亭图诗并序》，已见前第十一卷。证据精确，比例切当，所谓学人之诗也。而诗中带著写景言情，则又诗人之诗矣。有《次韵树斋夏夜步月越王山麓》云：“江路微茫见远郊，山城睥睨俯危巢。万家得月楼台出，一径连云草木包。坐客胡床聊与共，参军蛮语渐能教。何人为写仙屏句？记取森森碧玉梢。”盖写景之工者，与柳州“城上高楼”一律有不似之似处，第二联尤写得出。

七、温州玉环戴女士（礼），字圣仪，受业于余者十年，而初未见面。绩学能文，著有《大戴礼集注》十三卷、《清列女传》七卷，以外，《女小学》杂文之类尚夥。惜故见自封，不知公天下之理，拘于《白虎通》三纲之旧说，而不知其非圣人之言。年三十尚未适人。值前清革命，遂自命亡国遗民，必欲得一旧官僚而不事民国者而后嫁之。于是误适非人，终为所弃，亦大可悯矣。事详余文集中。礼所著《女小学》，早上学部；《清列女传》，早上国史馆，皆章棱代呈。《大戴礼注》已行世。为诗颇长集句，但仍多旧思想耳。如《集元遗山句，题吴莲溪太史述怀集唐诗后》七律六首云：“天门笔势到闲闲，诗在岩姿隐显间。白帽枉教淹晚节，深居那得似禅关？燕云义侠风流远，相国文章玉笋班。（集有陆太保题辞。）后日山阳养衰疾，系舟山是读书山。（吴籍山阳，今尚寓京未归。”）“书林头白坐吟呻，元是中朝第一人。文字谁知祭征虏？伏膺先就楚灵均。黄图赤县风流在，酒榼书囊浩荡春。却恐声光埋不得，今年天壤姓名新。（一师拟刊其诗。”）“正始风流一百年，题诗端为发幽妍。半生与世未尝合，一读丹华似有缘。世外华胥谁复梦？竹溪衣钵有真传。玉堂人物今安在？落日孤云望眼穿。”“纸尾题诗一慨然，素风才到此公传。风流肯落正始后，诗印高提教外禅。庾老未应妨啸咏，庄周阴助想当然。知君不假科名重，下笔须论二百年。”“元礻右诸人次第来，醉吟应在钓鱼台。寻芳自分无闲日，信口成篇底用才。楚客登临动归兴，渊明此意亦悠哉。亭中剩有题诗客，《梁父》吟成白发催。”“一回拈出一回新，难状灵台下笔亲。日月难淹京国久，书生只合在家贫。鸡豚乡社相劳苦，（淞社诸公恒纵酒赋诗相慰藉。）王后卢前尽故人。天上近来诗价重，岩姿洲景尽天真。”又五律二首云：“伥鬼跳梁久，优伶伎毕陈。膏粱无急变，巧伪失天真。天地怜飘泊，山林有外臣。殷勤诗卷在，同咏舞雩春。”“几案满书史，长吟有所思。局中无旷迹，意外脱艰危。摧割诗宁写？犹为谈者资。相招有仙掌，到日更题诗。”

八、又《莲溪先生集唐句四首见赠，赋此酬之，集王渔洋句》云：“麦颗风炉手自烹，一枝筇杖万缘轻。玉峰学士数相见，红杏尚书枉擅名。何日高楼寻紫阁？未能采药入青城。定知妙不关文字，六代淫哇总废声。”“水部风流似郑虔，乱书堆裹日高眠。何山往事思求点？弘治文流竞比肩。谁嗣箧中冰雪句？分题都在浣花胰。诗名流播鸡林远，远道风花蜀国弦。”

九、《玫伯师属题后凋草堂，集渔洋句》云：“青莲才笔九州横，与世聱牙古性情。花底自成金叶格，踏歌终怨石头城。直从州里寻真隐，且傍浮丘毕此生。抗迹何妨五湖长，杖藜随处有泉声。”“回首觚棱别紫宸，青鲈紫鳜正时新。深怜谢客吟诗好，莫讶王郎斫地频。辟谷真从赤松隐，行吟休拟楚灵均。杜陵乍喜归三径，不逐唐羌驿路尘。”“国破怜《哀郢》，凄凉古佛前。还登江上祠，卜筑蒋山边。泥饮从田父，岩居傍善泉。卷书即垂钓，拾橡此中眠。”“我爱尧峰叟，琴书杂坐眠。田园非阮曲，云壑更相鲜。却寻卢鸿宅，应逢谢尚贤。予怀在三益，白首话灯前。”

一○、又集唐句云：“故垒萧萧芦荻秋（刘禹锡），长安不见使人愁（李白）。漠家故事如流水（李嘉礻右），晋代衣冠成古邱（李白）。楼角渐移当路影（白居易），山形依旧枕寒流（刘禹锡）。食随鸣磬巢乌下（王维），闲客观花夜未休（姚合）。”“尽说归山避世尘（韩偓），思量名利孰如身（李山甫）？千春碧树藏深院（韦庄），永日垂帷绝四邻（王维）。独有浅才甘未达（司空曙），暂凭杯酒长精神（刘禹锡）。不辞万里长为客（社甫），同有诗情自合亲。（薛能”）“值迥逢高驻马频（卢纶），未知何路到龙津（李商隐）。文章已冠诸人籍（皎然），诗句能生世界春（熊孺登）。阴德自然宜有后（司马礼），道光谁不仰清尘（刘威）？闲云不系从舒卷（灵一），鹦鹉才高却累身（纪唐夫。”）“马上题诗卷已成（法振），乍抛衫笏觉身轻（姚合）。明时尚阻青云步（陆龟蒙），小隐能忘世上情（高骈）。岁老岂能充上驷（韩愈）？身闲不梦见公卿（王建）。退公只傍苏努竹（皮日休），两绶通侯总强名（陆龟蒙。”）

一一、上某夫子集唐句云：“一曲南歌此地闻（刘禹锡），人间唯有杜司勋（李商隐）。只言啼鸟堪求侣（高适），除却巫山不是云（元稹）。才子旧传何水部（韩翩），诗家今得鲍参军（杨巨源。）招携每感双鱼远（曹唐，）红蜡先教刻五分（皮日休。”）“天香飘户月枝春（王初），季子如今有德邻（韩翊。）翰墨已齐锺大理（韩翩），女中谁是卫夫人（刘禹锡）？尊中美酒常须满（朱庆余），家有骊珠不复贫（元结）。洛浦风光何所似（沈佺期）？恩荣佳话合书绅（司空图）。”“独来惆怅水云中（李群玉），两地飘零气味同（白居易。）一径穿缘应就郭（方干，）十年书剑任飘蓬（许浑）。辞乡且伴街芦雁（卢肇），往事曾经问塞鸿（罗隐）。知爱鲁连归海上（杨巨源），布帆无恙挂秋风（李白）。”“水冷红衣白露秋（许浑），每凭飞梦到瀛洲（胡宿）。回心愿学雷居士（韩翃），上客亲随郭细侯（司空曙）。白马走迎诗客去（白居易），清言还待玉人酬（棹德舆）。亦知官罢贫应甚（姚合），几向斜阳叹白头（胡曾）。”

一二、《琇甫先生以诗见赠，赓此酬之，集遗山句》云：“满纸清风月旦评，忍穷尤喜见工程。长留北海文章在，万古东方有启明。世外衣冠存太朴，乱来歌吹失惧声。百年世事兼身事，莫惜题诗记姓名。（朱诗多不书名。”）“就中愁杀庾兰成，（朱籍江南，家极贫之。）地老天荒恨未平。宝剑沉埋惜元振，诗中只合爱渊明。百年人物从公论，十丈寒潭照胆清。海内文章有公等，纵横诗笔见高情。”

一三、又集渔洋句云：“别后俱为万里人，楚山[B350]々水鳞鳞。归心便逐江鸿去，玉版聊堪结净因。”“作贡当年事已陈，也须料理苦吟身。一官长物吾何有？感逝伤离涕泪新。”“雨笠烟蓑送此生，惟君不愧隐人名。春风远岸江篱长，感此伤人今古情。”“瞥见丹青眼暂明，知君解脱万缘轻。劫灰历后昆明在，又少旗亭酒共倾。”“赤甲山头云气苍，早闻忧国鬓如霜。一杯遥酹襄江上，回首中原泣数行。”“齐云楼上望京师，劫罢犹争一局棋。何日西南消战伐？虎溪桥畔去迟迟。”“朱萼新抽万卷书，梅花林外跨青驴。望衡乍喜相邻并，珍重新诗独起予。”“恐是当年汐社人，朝衫犹自染京尘。故家零落遗民老，争效先生折角巾。”“庆历文章宰相才，市中游戏亦悠哉。淋漓大笔千年在，斗取旗亭画壁来。”“历落崎可笑人，只应牛斗不能神。兰成剩有《江南赋》，一代高名孰主宾？”

一四、余今年息影归来，于敝庐后面辟一小园，字之曰“匹”。有记云：“屋于吾会城光禄；文儒、衣锦三坊间，将于所屋外斥余地，多莳杂花木，小构亭馆，则四邻皆强有力者，而何斥之可言？此吾匹园之所以娥局而乃辟也。吾以中岁奔走四方，无往不与先室人偕，劳苦三十年，日思弛其负担。室人尝言愿筑楼数楹，竹梧立后，花树仰前。既营一楼，具体而小，众花陵于高树，不能自存者，一桃三棠，独老梅倔强与抗，余皆日瘠。乃于正屋后院伐一巨桑、一谏果，夷东西二厢，坏三仞横墙七丈，后直墙丈余，东边墙三丈，又东横墙一丈，积上千余担，成数小阜。夷横墙外厨屋杂屋数间，割偏东地徙焉。锯正屋后檐，深五尺，广七丈，退其户牖，以展南址。于是有地东西宽七丈，南北深，偏西三丈有六尺，偏东绌八尺。墙其东南，西北则旧，门其尽南西面，盖全形扁方，而东北缺其角，东南呀其口，逼肖“匹”字焉。乃位一楼于西北隅，西南隅位以小榭，东北隅位以露台，其下室焉。偏东则廊，南行抵门，台与楼复道属焉。隙地则篇种花木。噫！斯楼成，先室人已亡十有一年。余为匹夫久矣。前六年营葬先室人于梅亭之文笔山，坟地横九丈有奇，直六丈有奇，山径从右入，亦具匹形。匹夫卧楼上，匹妇长卧地下，所谓鳏寡而无告者也。不以“匹”名吾园，而何名邪？”其楼曰皆山，亦有记云：“环楼皆山，楼之能尽其才者也。而求诸里巷阗溢、屋宇鳞比之中，则楼之才往往而屈。吾匹园之楼，崇不过丈有三尺，吾正屋之崇，亘乎前者，且二丈有二尺，而群山[B350]々献状，不受拒于前屋之屋山，能骑危以自进。何哉？凡人之自卑视崇，渐远则崇者渐卑，于是视其尤远者，则反是。今吾楼丈有三尺，加人焉崇丈有八九尺，以视二丈有二尺之屋山，犹以卑视崇也。然吾楼之距前屋屋山则三丈有奇，二者相为乘除，则屋山之崇于楼者仅，楼之远于屋山者多矣。距自屋之屋山远，距他屋之屋山益远。虽在里巷阗溢、屋宇鳞比中，吾自有不阗溢鳞比者，故楼之能尽其才，亦吾之能尽楼之才也。”楼成将为诗宠之，卒卒未成，仅有数联断句云：“移花分竹刚三径，听雨看山又一楼。”“涪翁楹帖苏翁扁，亚字阑干┇字纹。”“亭台都占空中地，风月教低四面墙。”生平喜听雨，春秋则好楼居；喜游山，尤喜楼上看山。游山劳，看山逸，而听雨看山，又童时居鳌峰坊于麓山楼习惯也。“又一楼”云者，家中已有一楼，所谓具体而小者也。此联实套菴《听水第二斋联句》来，句云：“听泉看竹无余事，擅壑专邱又一斋。”余楼成已过初夏，非栽种花木时。尚好前院花竹过稠，就近迁移，可以无恙。高寻丈者约数十本，亦足敷衍三径矣。“移花分竹”一联。乞菴太保书作楼前联，强庵书似黄。皆山楼扁，乞苏堪书，似苏也。阑干用亚字┇字纹，皆古法，世久不行矣，余特为复古。园地不广，故楼台外无他屋，非于空中占地不可。四围墙皆与楼台地平，易于风来月到也。初露台未成，而台下粉壁先垩。连旬大雨，屋漏痕遂如縻绠。惟有请愈予、心愈，就势为画古松老梅。方拟作书乞畏庐绘园图，而垦庐诗来云：“卷帘是处是青山，（用放翁句）。目力应无片晌闲。何用四时将竹轿，居然万绿满柴关。我疑清福归前定，天许先生隐此间。一事最教人健羡，看山兼看鸟飞还。”第二句、第八句好。第二句谓余在志局，日翻百十册，稍空又看山也。故余次韵兼以乞画云：“敢云隐几日看山，只拟千忙博一闲。联扁分书已坡谷，画图传本待荆关。谁知五柳孤松客，却住三坊七巷间。循例吾家悬榻在，何妨上冢过家还。”嗣又得秋岳自都来一诗云：“一贱经岁意宁忘，为觅新诗落草堂。想拓廊腰容月色，定凭楼角饱山光。琅矸夏课曾添否？湖海高文许寄将。今日匹园畴得匹，可应著笔辨兴亡。”题为《喜得石遗文续集，却奇题匹园》。次联状吾楼极肖，故录之。冠生诗云：“武昌归借园楼住，（庚予舅祖自武昌归，偕舅祖母萧夫人借居涛园东楼。觐冕时年十四，初次谒见）。今日楼成愿稍违。（舅祖母尝言，愿筑楼数楹，竹梧立后，花树仰前。虽曾筑一楼，尚嫌楼前地小，花树不多。此其第二楼也，而舅祖母不及见矣。）玩月兴高容老子，（舅祖自撰楹联，有‘待月安排老子床’句，楼盖向南也。）戴花影在闭空帏。（舅祖母额所居曰栽花平安室，遗像今悬楼中。）小池题咏前游乍，秀野林亭旧梦非。比似环滁山色好。望中文笔翠依微。（舅祖母墓在西郊文笔山。”）此首中多本事，而起结特佳。林耕煤诗云：“平生见惯名山客，归筑高楼日卧游。万卷丛残为老伴，一场结束谢时流。城中佳处何人得？眼底奇观不外求。自笑诛茅无尺地，满胸邱壑可胜秋。”亦起结佳。

一五、余坐楼中，面对乌山邻霄台，其下稍左则石壁岩，因忆仲毅有《寄题石壁岩旧读书处》一诗葚佳。检读之，则云：“斋钟不听十年强，苦忆城南草树冈。一径裂云松突兀，数峰藏寺月昏黄。旧随洗钵僧成塔，误记寻诗梦坠廊。谁信出山仍面壁，此心曾誓佛前香。”

一六、林可山《题匹园》一古云：“昔者颅徵君，名不挂仕籍。自命虽匹夫，兴亡与有责。先生略与同，市隐城南宅。著书高等身，一卷手不释。众芳零落秋，恃此后凋柏。老作林逋鳏，纸帐无富夕。匪惟故剑情，泥水恶著述。禅榻杜樊川，诗话姜白石。平生湖海襟，今谢金门客。抗志犹古希，欲夺郑樵席。贱子辱素知，追随文字役。涛园久不归，左海匹园只。”全就“匹”字著笔也。郑星帆一绝云：“匹夫天下兴亡责，况我先生百尺楼。屋上青山下流水，忍将独乐换先忧。”陈义甚正，岂知余愚贱衰朽，久已与世相淡忘乎？郑天放题诗云：“窗围万岫翠峭岐，光景当前得未曾。聊以自娱园可小，遁而无闷世谁能？雨喧高屋檐悬瀑，月隐疏林电上灯。惭愧敝庐有重屋，（敝居有楼而瘅。）也从湖海跛陈登。”叶觐俞同年云：”弃官近十年，玉川有老屋。料量拓数弓，粪除谋小筑。楼高面好山，径幽荫嘉木。据案实斋翁，编纂纷卷轴。文献足搜罗，朋旧助考录。长夏暇日多，日涉旷心目。顾君记兹园，于意别有属。象形义自新，感逝情尤笃。哀乐逾中年，于境尚根触。嗟余伤匏瓜，廿年如转毂。自怜脱屣归，敝庐苦局促。感此更慰君，无烦詹尹卜。”一亩小园，劳诸君刻画无盐，不能不向五都而陈贿矣。

一七、今年已七度月圆矣，未作遇一长篇诗，殆才尽矣。昨喜姚君悫（梓芳）、刘洙源（复礼）至，即送其行，得二十六韵云：“君悫家岭南，洙源家西蜀。何来共名刺？到门双剥啄。主人倒屣迎，客子两独速。狂喜兼惊疑，乍见揩两目。言从潮汕发，浮海诣沪渎。中途入闽港，下楗奇一宿。乘闲谋升堂，趁潮急登陆。语言苦不通，问路空踯躅。乡人多闽商，幸与借一仆。南园引遨游，西湖导瞻瞩。短衣便游行，免诮热惯触。洙源去年来，岭外旧游续。家山避豺虎，友朋即骨肉。南方又兵乱，相将亟装束。坐定语遂繁，拉杂不可录。方知前岁书，浮沈枉答覆。方知丑岁书，刻本始翻读。沃盥稍扑尘，汤饼暂果腹。一见慰已深，一谈意未足。看山携登台，下榻指重屋。肯作十日留，文酒小追逐。如何逼生事，去去太迫促。临歧无可赠，数卷聊压簏。尚约为题诗，君悫有新筑。吾衰已渐甚，倦游恋乡曲。风尘方倾洞，后会果可卜。”

一八、又检得先室人残稿，为余戏作《命名说》，足资一噱，录之以殿此编：“君名衍，能谈天，似邹衍；好饮酒，似公孙衍；无宦情，恶铜臭，似王衍；对孺人，弄稚子，似冯衍；恶杀，似萧衍；无妾媵，似崔衍；喜《汉书》，似杜衍；能作俚词，似蜀王衍；喜篆刻，似吾邱衍；喜《通鉴》，似严衍；喜《今》《古文尚书》、《墨子》，似孙星衍；特未知其与元礻右党人碑中之宦者陈衍何所似耳？请摹其字，以为名刺何如？”此说可谓得未曾有之奇文，失去十余年，复得之，不胜狂喜。余请为画蛇添足之言，曰“中年丧偶，终不复娶，又绝似孙星衍”，而非先室人之所及知也。


