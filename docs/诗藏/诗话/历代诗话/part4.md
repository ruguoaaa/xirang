---
title: 第4部分
index: true
icon: editor
order: 4
category:
  - 诗藏
  - 诗话
  - 历代诗话
tag:
  - 钦定四库全书
  - 集部九
  - 诗文评类
  - 吴景旭
  - 清
---

## 歴代诗话巻六十一  

归安 吴景旭 撰  

辛集下之下  

宋诗  

小尽  

竹坡老人诗话曰顷嵗朝廷多事郡县不颁厯所至晦朔不同朱希真避地广中作小尽行云藤州三月作小尽梧州三月作大尽哀哉官厯今不颁忆昔升平泪成阵我今何异桃源人落叶为秋花作春但恨未能与世隔时闻丧乱空伤神按月有三十日为大尽止二十九日为小尽  

吴旦生曰月令广义谓尽终也大月曰大尽小月曰小尽又云灰月释名晦月尽之名也死为灰月光尽似之公羊传提月六鹢退飞过宋都提月者何仅逮是月晦日也何休注提月边也在是月之嵗尽唐西域记云印度国俗月生至满谓之白分月亏至晦谓之黒分【法苑作白月黒月】黒前白后合为一月黒月或十四日或十五日月有大小故也故中土节气与印度递争半月中土以二十九日为小尽印度以十四日为小尽中土之十六日乃印度之初一日也搜采异闻录云十五夜为半月两半月为一月三月为一时两时为一行两行为一年二年半为一双此由闰故以闰月兼本月此谓月双非闰双也以五年再闰为闰双  

三瑞  

洪适题宁海县诗久以驰魂梦今登三瑞堂故山有乔朩近事话甘棠  

吴旦生曰洪皓政和中第进士为宁海簿摄令事蠲贫弱四千八百户税县境荷花桃实竹榦有连理之瑞建三瑞堂巳而生子适遵迈【即容斋】果应其瑞此诗乃适行县时作也三子并中词科继入西掖时有贺启云有是父有是子相传忠义之风难为弟难为兄俱擅词章之誉  

社首  

洪容斋作光尧挽诗鼎湖龙去逺社首鳯来迟  

吴旦生曰拾遗记成王四年旃涂国献鳯雏育于灵禽之苑及封泰山禅社首之后文彩炳燿飞走之类不复喧鸣咸服神禽之逺至也及成王崩冲飞而去容斋用此  

三三径  

周益公赠杨诚斋诗回环自辟三三径顷刻能开七七花  

吴旦生曰庆元间诚斋以秘书监退休年未七十有终焉之意筑园南溪上开九径江梅海棠桃李橘杏红梅碧桃芙蓉九种花朩各植一径命曰三三径因赋诗曰三径初开是蒋卿再开三径是渊明诚斋奄有三三径一径花开一径行时益公罢相访诚斋于南溪留此诗故诚斋和云相国来寻处士家山间草朩也光华  

续仙传云润州鹤林寺有杜鹃花高丈余或见三女子游花下俗传花神也周寳镇浙西谓道人殷七七曰闻君能非时开花今重九将近君能开此花乎曰可乃宿鹤林中夜女子来曰妾为上命司此花今为道者开之九日花大开如春时集事渊海云殷名天祥又名道筌常自称七七东坡诗安得道人殷七七不论时节遣花开  

谚雨  

鹤林玉露曰范石湖诗朝霞不出门暮霞行千里今晨日未出晓氛散如绮心疑雨再作眼转云四起我岂知天道吴侬谚云尔古来占滂沱说者类恢诡飞云走羣羊停云浴三豨月当天毕宿风自少女起烂石烧成香汗础润如洗逐妇鸠能拙穴居狸有智蜉蝣强知时蜥蜴与闻计垤鸣东山鹳堂审南柯蚁或加隂石鞭或议阳门闭或云逢庚变或自换甲始刑鹅与象龙聚讼非一理不如老农谚影响捷于哦诗敢夸博聊用醒午睡此诗援引占雨事甚详可喜谚有云日出早雨淋脑日出晏晒杀鴈又云月如悬弓少雨多风月如仰瓦不求自下二说尚遗何也余欲増补二句云日占出海时月验仰瓦体  

吴旦生曰张恊诗金风扇素节丹霞启隂期又云朝霞迎白日丹气临阳谷傅诗徂暑未一旬重阳翳朝霞则朝霞之谚当时已入咏不待石湖也又如杜诗禾头生耳禾穂黒按四民月令云秋甲子雨禾头生耳王建诗照泥星出依然黒淹烂庭花不肯休按西溪丛话引谚云干星照湿土来日依旧雨琐碎录引吴语云星宿照烂土明日依旧雨又引谚云云行西星照泥皆言雨也盖唐时又用之  

杨升庵云他如洒上元灯云掩中秋月又黄梅寒井底干又云河射角好夜作犁星没水生骨又云春寒四十五贫儿市上舞贫儿且莫夸且过桐子花又云黄梅雨未过冬青花未破冬青花巳开黄梅再又来又云舶防风云起旱魃深欢喜又云商陆子熟杜鹃不哭皆为唐宋诗人引用若陆玑诗疏引谚云黄栗留看我麦黄甚黒不又引蜻蛚鸣衣裘成蟋蟀鸣嬾妇惊夏小正注引天河东西浆洗寒衣国语注引古语上长冐橛陈根可拔耕者急发四民月令引农谣三月昬参星夕杏叶盛桑叶白又云杏子开花可耕白沙又贷我东蘠偿我白粱先儒皆以解经不但诗词之资而已  

疑塜  

范石湖诗一棺何用塜如林谁复如君负此心  

吴旦生曰范石湖奉使过漳河入曹操讲武城城外有疑塜七十二散在数里间传云操塜正在古寺中辍耕录载俞应符题诗云生前欺天絶汉统死后欺人设疑塜人生用智死即休何有余机到丘垄人言疑塜我不疑我有一法君未知直须发尽疑塜七十二必有一塜藏君尸绿雪亭言老瞒毛骨岂真葬七十二塜间哉奸雄欺人诗家又堕其计恐老瞒之揶揄矣余近观鲁尔章咏铜雀台云只今片瓦人争识七十二塜空自疑因笑谓曰老瞒遗令汝等时时登铜雀台望吾西陵墓田已明明道破处所矣大难为椎埋子属垣也  

颠当  

范石湖六言诗恐妨胡蝶同梦笑倩颠当守门  

吴旦生曰酉阳杂爼颠当窠深如蚓穴网丝其中土盖与地平大如榆荚常仰杆其盖伺蝇蠖过辄翻盖捕之才入复闭与地一色并无丝隙可寻也其形似蜘蛛尔雅谓之王蚨蟷谷子谓之蚨金华子谓之钓骆槖儿童谚云颠当颠当牢守门蠮螉冦汝无处奔  

耐官  

吕东莱寄向县丞诗云耐官丞相风流在坐守箪瓢不诉穷  

吴旦生曰梦谿笔谈真宗时向敏中拜右仆射麻下日李昌武当对上谓之曰朕即位以来未尝除仆射今日以命敏中此殊命也敏中门下贺客必多卿往视之明日却对来昌武乃往见丞相谢客门阑峭然无一人昌武与向亲径入见之徐贺曰今日闻降麻士大夫莫不欢慰朝野相庆公但唯唯又曰自上即位未尝除端揆此非常之命自非勲徳隆重眷倚殊越何以至此公复唯唯又歴陈前世为仆射者勲劳徳业之盛礼命之重公亦唯唯卒无一言既退复使人至庖厨中问今日有无亲戚賔客饮食宴防亦寂无一人明日以其所见对上笑曰向敏中大耐官职杜阳杂编云朱泚乱长安源休乃收图书贮仓廪作萧何事业谓伪黄门蒋諌曰若度其才即吾为萧姚为曹耳识者谓休不奈官职乔琳戏曰源公直所谓火迫酂侯耳则耐官职之说其来已久  

不斟  

吕居仁答曹吉父诗记我今年病不斟  

吴旦生曰方言斟益也南楚凡相益而又少谓之不斟凡病少愈而加剧亦谓之不斟或谓之何斟郭璞解云言虽少损无所益也吕公诗用此今行本改不禁则失之矣  

放翁  

王弇州曰昔人所称广大教化主者于长庆得一人曰白乐天于元丰得一人曰苏子瞻于南波后得一人曰陆放翁为其情事景物之悉备也然苏之与白尘矣陆之与苏亦刼也  

吴旦生曰弇州又言放翁颇近苏氏而麄杨万里刘改之俱弗如也然放翁又与子瞻殊科自余观之南渡以后范石湖陆放翁两家为冠杨诚斋谓范之清新陆之敷腴姜白石谓温润如范俊逸如陆当时已推服之然范诗易看而难入当由其温润进其清新陆诗难择而易躭当汰其敷腴寳其俊逸  

莲花博士  

赵章泉曰嘉泰壬戌九月陆放翁梦一故人相语曰我为莲花博士镜湖新置官也我且去矣君能蹔为之乎月得酒千壶亦不恶也遂以诗记之云白首归脩汗简书每因囊粟叹侏儒不知月给千壶酒得似莲花博士无  

吴旦生曰困学纪闻言列子务本游不如务内观陆游字务观本此余按陆母梦秦少游而生子故名秦之字曰游即字秦之名曰务观后台臣劾其恃酒頽放因自号放翁故作词有飘然烟雨中天教作放翁之句盖文人多异往往而有台臣且恃酒弹之何物镜湖中偏月给千壶以相招致虽寓言亦足自放矣  

云子天吴  

陆放翁诗云子翻匙新稻饭天吴坼绣旧衣  

吴旦生曰二语皆自杜诗脱出杜子美诗饭抄云子白许彦周云云之子雨也言如防尔出荀子云篇又葛洪丹经用云子碎云母也今蜀中有碎砾状如米粒圆白云子石也后见佛经以稻为云子即所谓汶阳之稼如云耶  

子美北征诗海图坼波涛旧绣移曲折天吴及紫鳯颠倒在裋褐言以海图旧绣为小儿裋衣故波涛为之坼绣纹为之移天吴紫鳯之类或颠或倒也天吴海图所画之物按山海经朝阳之谷神曰天吴是为水伯其为兽也人面八首八足八尾背青黄大荒东经云盖余之国有神人八首人面虎身十尾名曰天吴何承天云鱼之大口者名【谈薮云李大异为广西帅顾坐客曰杜诗天吴当音华见山海经未知后见何书王仲行曰后汉书戴就被收狱吏烧鋘斧使就挟之注引何承天纂文鋘音华又诗不呉不敖不吴不杨皆音华李公称善】  

不借  

陆放翁巢山诗穿林双不借取水一军持  

吴旦生曰史游急就章云裳韦不借为牧人顔师古注不借小屦也以麻为之其贱易得人人各自有不须假借因为名也扬雄方言云麻屦谓之不借王伯厚汉制攷云绳菲今时不借也疏云夏时谓之菲汉时谓之不借刘熈释名云齐人谓韦屦曰屝屝皮也以皮作之崔豹古今注云不借草履也汉文帝履不借以视朝杨公笔录云卜式为郎中蹻而牧羊中蹻即草鞋也古谓之不借  

致虚阁杂爼云仙人鳯子隠于农夫之中一日大雨邻人借草履鳯子曰他人则可借我之草履乃不借者也其人怒詈之鳯子以草履掷与化为鹤飞去故后世名草履为不借  

周礼玉璂注璂读如薄借綦之之綦贾公彦疏云薄借之语未闻疑即不借  

词林海错云梵语瓶曰军持贾岛送僧诗我有军持凭弟子岳阳江里汲寒流放翁入蜀记云九日至慧逺法师祠堂逺公之侧又有一人执军持侍立谓之辟蛇童子余有诗云汲泉未觉军持小设具何妨仆憎空已夘冬西湖上示陆骧武谬许为工【三余赘笔云吴人呼暖饮食具为仆憎以铜为之言仆者不得窃食故憎之也墅谈云杂投食物于一小釡中炉而烹之亦名边炉亦名暖锅团坐共食不复别置几案甚便于冬日小集而甚不便于仆者之窃食宜仆者之憎之也故名】  

糖蟹  

陆放翁诗磊落金盘荐糖蟹  

吴旦生曰放翁笔记谓唐以前无沙糖凡言糖者皆糟耳如糖蟹糖姜皆是余按清异录炀帝幸江都吴中贡糖蟹则洁拭殻面以镂金龙鳯花贴上梦谿笔谈大业中吴郡贡蜜蟹二千头又何嗜糖蟹大抵南人嗜咸北人嗜甘蟹加糖蜜盖便于北俗也据此则隋时大业已然安得云唐以前无沙糖耶及观学斋占毕云宋玉大招已有柘浆是取蔗汁始于先秦也前汉郊杞歌柘浆析朝酲注谓取甘蔗汁以为饴也又孙亮取交州所献甘蔗饧则是煎蔗为糖已见于汉时而说文集韵并以糖为蔗饴曰饴曰饧皆是坚凝可含之物非糟之谓何可言煎蔗始于太宗时而前止是糟耶  

酉阳杂爼云平原郡贡糖蟹每年生贡斵氷火照悬老犬肉蟹即浮因取之一枚直百金驰至京  

退红  

陆放翁诗退红衣焙薰香冷古锦诗囊覔句忙  

吴旦生曰放翁自注唐乐府云床上小薰笼韶州新退红余按此唐世染色名也退与褪同卸衣曰退檀弓退然如不胜衣元微之离忆诗忆得双文衫子里钿头【是钮扣之属也】云映褪红酥又花谢曰退陆放翁诗褪花梅子已微酸嘉靖中王元美枯莲诗褪尽红衣态不禁  

浮蛆  

陆放翁诗浇书满挹浮蛆瓮摊饭横眠梦蝶床  

吴旦生曰苏学士以晨饭为浇书李黄门以午睡为摊饭人皆知之余按词林海错云酒杯上跳沫为浮蛆毛泽民诗氷纱卧瓮青莲羃浮蛆欲上真珠泣韵语阳秋载苏养直后清江曲云社瓮欲熟浮蛆香渔隠丛话载自效山谷格云浮蛆琰琰抛青春又东坡诗浮蛆滟金盌金人朱师美诗玉盌浮蛆彼何有元萨天锡诗开瓮酒熟浮新蛆  

清异录云李太白好饮浮玉梁不知其何物得吴婢酿酒促其功答曰尚未熟但浮梁耳试取一盏至则浮蛆酒脂也太白所饮盖此  

古隽考略云浮蚁杯靣浮花也绿蚁酒之美者泛泛有浮花其色绿  

南园  

杨诚斋寄陆放翁诗云不应李杜翻鲸海更羡防龙集鳯池道是樊川轻薄杀酒将万户比千诗  

吴旦生曰放翁本传晩年再出为韩侂胄撰南园阅古泉记见讥清议朱晦翁尝言其能太高迹太近恐为有力者所牵挽不得全其晚节盖有先见之明焉诚斋寄诗盖亦指此耳然余观记中曰许闲曰归耕其名皆出于忠献之诗含防寓托絶非贡谀之辞未可深文诛之致乖其情实也  

白石  

赵威伯诗话曰姜尧章防居苕溪与白石洞天为隣潘转翁字之曰白石道人且畀以诗云人间官爵似樗蒲采到枯松亦大夫白石道人新拜号断无缴驳任称呼尧章报以长句云南山仙人何所食夜夜山中煮白石世人唤作白石仙一生费齿不费钱仙人食罢腹便便七十二峰生肺肝真祖只在南山南我欲从之不惮逺无方煮石何由软佳名赐我何敢辞但愁自此长苦饥囊中只有转庵诗便当掬水三咽之  

吴旦生曰晋书鲍靓为南阳太守尝行部入海遇风饥甚取白石煮之以自济韦应物诗涧底束荆薪归来煮白石故尧章谓煮石苦饥耳时尧章与黄岩老同学诗于萧千岩而黄亦号白石因称双白石  

蔡中郎  

闲中今古录曰元末永嘉高明字则诚登至正四年进士任庆元路推官见方国珍来据庆元避于鄞之栎社以词曲自娱因刘后村有死后是非谁管得满村聴唱蔡中郎之句因编琵琶记用雪中郎之耻洪武初徴辟不就既卒有以其记进上览曰五经四书如五糓家家不可缺琵琶记如珍羞百味富贵家其可缺耶  

吴旦生曰东国宗敬中郎不言名咸称蔡君兖州陈留并图画形像为之目曰文同三闾孝齐参骞则中郎固孝子也后村因书所见而作故云黄童白叟往来忙负皷盲翁正作塲盖恶其唱说之非而咏也则诚思雪其耻宜有以改正之奈何欲止沸而扬其汤耶尧山堂外纪云东嘉此记为其友王四而作王四登第弃其妻周氏而赘于布哈太师家东嘉欲挽之不可得故作此以切讽之名琵琶者取其二字上各有二王字并得四王字为王四也牛太师者元人呼牛为布哈故谓之牛而托名中郎者尝从董卓之辟而卓亦称太师故也索隠云托名蔡邕者以王四少贱尝为人佣菜也赵五娘者以姓传自赵至周而数适五也牛丞相者以布哈家居牛渚也明祖见此记询得其实遂捕王四寘之法弇州引诚斋所载牛相国僧孺之子繁与同人蔡生邂逅文字交寻同举进士才蔡生欲以女弟适之蔡巳妻赵力辞不得后牛氏与赵处能卑顺则又姓氏悉合  

晋蔡充别传云充祖睦蔡邕孙也羊祜传云祜邕外孙景献皇后同产弟祜讨吴有功将进爵乞以赐舅子蔡袭诏封袭闗内侯是袭又邕孙也晋后妃传云景献羊皇后母蔡氏邕女也野客丛书云羊祜父道先娶孔融女后娶蔡邕女孔氏生发蔡氏生承祜时发与承俱病度不能两存乃专心养发故得济承竟病死据此则邕未尝无子也且枯母诚邕之贤女也烈女传何不载耶  

涌幢小品云邕父名棱母袁氏袁公妹曜卿姑也  

陌上花  

谢臯羽咏吴越王妃归朝云先王烝尝泽有差上恩许歌陌上花  

吴旦生曰按吴越王妃每嵗归临安王以书遗妃云陌上花开可缓缓归矣吴人用其语为歌含思凄宛东坡为之易其词云陌上花开蝴蝶飞江山犹是昔人非遗民几度垂垂老游女长歌缓缓归陌上山花无数开路人争看翠軿来若为留得堂堂去且更从教缓缓回生前富贵草头露身后风流陌上花已作迟迟君去鲁犹歌缓缓妾回家盖清平调也【陈直方之妾本钱塘妓丐词于东坡坡因钱塘人好唱陌上花缓缓曲乃引其事戏之云陌上花开看尽也闻旧曲破朱顔】  

破钱  

古今説海曰毗陵李家有女方十六嵗能诗有拾得破钱诗半轮残月掩尘埃依稀犹有开元字想见清光未破时买尽人间不平事  

吴旦生曰唐食货志武徳四年铸开元通寳钱径八方重二铢四絫积十钱重一两得轻重大小之中其文以八分篆三体按开元钱高祖时铸高宗又铸之宗又铸之肃宗又铸之马永卿所谓唐二百八十九年独铸此钱洛并幽益桂等州皆置监故开元钱如此之多也  

文献通考武徳四年铸开通元寳其文欧阳询制自上及右回环读六典及杜氏亦作开通吕东莱云开通之法不可易东坡云唐开通钱最善此俱可证后人以错综读曰开元而不知者谓明皇所铸盖有开元年号也李审言乃云唐之钱文如乾元开元曰重寳通寳俗有云干重开通为可笑然不知干重为悮读而开通非悮顾回澜云称元寳自唐高祖始称重寳自唐肃宗始称通寳自宋人误读开通钱文始改元更铸自宋太宗始最为确论  

## 歴代诗话巻六十二  

归安 吴景旭 撰  

壬前集上  

金诗  

仰山  

尧山堂外纪曰燕京西七十里有仰山峰峦拱秀中有平顶如莲花心旁有五峰曰独秀翠防紫盖妙髙紫防下多禅刹章宗防幸有诗刻石金色界中兠率景碧莲花里梵王宫鹤惊清露三更月虎啸踈林万壑风吴旦生曰章宗工书画所作诗词皆饶思致尝赋云龙川五月牡丹云洛阳谷红千叶岭外朱明玉一枝地力发生虽有异天公造物本无私  

泰和丙寅春试贡士于万寜宫杨焕然席屋偶居前列闻异香出殿櫺间一紫衣人顾之起问题难易及名氏里贯年齿去少顷众相贺曰适驾至矣薄暮出宫传为希遇焕然纪以诗云谁言半夜曽前席白日君王问贾生又诏録马嵬诗得五百余首付词臣第之杜真卿诗杨栁依依水拍堤春晴茅屋燕争泥海棠正好东风恶狼籍残红衬马蹄髙徳卿诗事去君王不奈何荒坟三尺马嵬坡归来枉为香嚢泣不道生灵泪更多皆在髙等章宗之爱士右文有如此  

日精  

宇文叔通白菊诗仙家艺菊名日精我今号尔为月英呉旦生曰本草菊花一名日精周礼后服鞠衣又作菊注云日精也盖菊有两种花大气香茎紫者为甘菊花此日精也风土记云日精治蘠皆菊之花茎之别名也拾遗记云背明国有紫菊谓之日精  

本草菊一名傅延年朱仲新诗三径谁从陶靖节重阳惟有傅延年仙书云茱萸为辟邪翁菊花为延寿客上官昭容九日诗却邪茰入佩献寿菊传杯  

扶老养和  

宇文叔通和髙子文秋兴云散步双扶老栖身一养和吴旦生曰元遗山録其诗注于下云养和几名事见江湖散人集扶老见归去来辞然余见遗山诗养和惩往失扶老念时须盖养和谓几也扶老谓杖也岂遗山亦用叔通语耶按汉礼仪志云民年八十九十赐玉杖长九尺端以鸠为饰鸠者不噎之鸟欲老人不噎也风俗通云周礼罗氏献鸠养老汉无罗氏故作鸠杖以扶老困学纪闻云防扶老以流憇谓扶老藤也见后汉蔡顺传注据此则扶老之义不始见之归去来辞矣山家清事云耴松樛枝作曲几以靠背古名养和  

词人以此类入咏者不可枚举如骆宾王诗桃花嘶别路竹叶防樽盖桃花谓马也竹叶谓酒也刘禹锡诗添炉捣鸡舌洒水浄龙须盖鸡舌谓香也龙须谓拂也白乐天诗树暗小巢藏巧妇草荒新叶长慈姑盖巧妇谓鹪鹩也慈姑谓鸦也黄常明诗江干食息呼扶老朩末板縁讶宛童盖扶老谓秃鹙也宛童谓女萝也王原吉诗看云暮影齐巾角滴露春声落枕凹盖看云谓杖也滴露谓酒也【亦见扶老不止名杖而杖又有别名】  

劝农官  

宇文叔通诗剑防渐销农器出人家只识劝农官吴旦生曰向见虞伯生题耕织圗谓元时置十道劝农使总于大司农慎择老成重厚之君子而命之皆亲歴原野安辑而教训之其后功成省专使之任以归宪司宪司置四佥事其二则劝农之所分也至今耕桑之事宪犹上之大农天下守令皆以农事系衘矣郡县大门东西壁皆画耕织圗使民得而观之今又见叔通诗意金时已有此官而元踵是以加详耶此制大得古王重农之意后之汰其员而不复讲为可惜也  

洞庭春  

宇文叔通诗已扫明供防笔为君拟赋洞庭春吴旦生曰宋时安定郡王以黄柑酿酒谓之洞庭春色色香味三絶以饷赵徳麟因饮东坡醉后信笔为诗颇有防拖风气其诗云去年洞庭秋香雾尝噀手今年洞庭春玉色疑非酒叔通盖用坡事也  

野鹰来  

蔡正甫野鹰来云鹰莫来腹肉一饱精神开招呼不上刘表防  

吴旦生曰水经注沔水南有层防号曰景升台盖刘表治襄阳之所筑也表性好鹰尝登此台歌野鹰来曲其声韵似孟达上堵吟矣故东坡诗莫上呼鹰台平生笑刘表又作上堵吟云台上有客吟秋风悲声萧散飘入空正甫下笔奔峭殆不减坡公【田子艺云刘景升呼鹰台经史呼皆作去声盖北音重浊故也】  

元遗山所纂中州集足备金源氏文献然如宇文叔通宋黄门侍郎以奉使入金留为翰林学士承防吴彦髙宋宰臣拭之子米元章壻也将命帅府留为翰林待制出知深州蔡伯坚父靖宋季守燕山仕金为翰林学士伯坚官至尚书右丞相则三人皆宋儒也故防自正甫为正传之宗按金源乐府推彦髙与伯坚号吴蔡体而伯坚二子正甫特甫俱第进士正甫于天徳三年擢第后不赴选求未见书读之其辨博为天下第一  

有无中  

蔡正甫诗城上春隂暗晚空城头山色有无中  

吴旦生曰王摩诘诗江流天地外山色有无中权徳舆渡扬子江诗逺岫有无中片防烟水上虽用摩诘语犹自浑然欧阳永叔送刘贡父守维扬作长短句云平山栏槛倚晴空山色有无中按平山堂望江左诸山甚近或以欧公为短视故有此句东坡笑之因赋快哉亭云长记平山堂上欹枕江南烟雨杳杳没孤鸿认得醉翁语山色有无中今正甫用作春隂诗可免短视之诮  

传柑  

髙子文诗佳辰近烧烛盛事忆传柑  

吴旦生曰此子文次韵东坡定州立春日诗也东坡又有扈从端门观灯诗云老病行穿万马羣九衢人防月纷纷归来一盏残灯在犹有传柑遗细君按传柑事始于唐开元间上元夜以黄柑赐近臣贵戚谓之传柑宴宋时亦袭其事元夜登楼贵戚例有黄柑相遗也洪武初张行中元宵诗归来更有传柑宴坐列宫钗十二金  

竹孙  

任君谟诗竹孙仍带箨鸠妇已呼晴  

吴旦生曰尔雅笋竹萌也一曰龙孙僧賛宁谓龙未闻化竹化竹为龙岂宜以笋为龙孙然观陈子昻诗清川髙竹长龙孙陆放翁诗过母龙孙已放梢张伯雨诗龙孙乍脱防儿锦其于义未碍也又竹谱云竹祖最初所种之竹陆鲁望诗药名却笑桐君少年纪翻嫌竹祖低吴融诗祖竹定欹檐雪折稚吿应拂栋云齐又唐诗祖竹丛新笋又祖竹防龙孙陆放翁诗子母新间尊爼公孙竹长映帘栊梅尧臣诗蛇祖龙孙生产后  

语曰天将雨鸠逐妇尔雅翼云鸠拙不能为巢才架数枝往往破卵无巢不能居天将雨则逐其雌霁则呼而反之今人辨其声以为无屋住  

参横  

刘致君墨梅诗赵郎爱香人不知罗浮山下有佳期春寒彻骨角声起才记参横月堕时  

吴旦生曰龙城録载赵师雄迁罗浮见美人共饮少顷醉寝乃在大梅树下月落参横但怅恨而已秦少防诗月落参横画角哀暗香消尽令人老盖致君所谓赵郎正指师雄而语意又夺胎少防然相沿之误亦不自知其失考也杜诗天横醉后参洪容斋谓以老杜全篇考之盖初秋所作也今人梅花诗多用参横字若以冬半视之黄昬时参已见至丁夜则西没矣安得将旦而横乎惟东坡诗纷纷初疑月挂树耿耿独与参横昬乃为精当余观师无忌秋夜吟云拊剑一太息月暗天横参此与老杜同为合作  

困学纪闻云古乐府善哉行月没参横北斗阑干亲友在门忘寝与飡龙城録语本此而未尝考参星见之时也  

鸡鸣埭  

刘致君墨梅诗又云荀妃早发鸡鸣埭残月防分烛下妆  

吴旦生曰南齐书武帝数幸琅琊城宫人常从早发至湖北埭鸡始鸣故呼为鸡鸣埭温飞卿有鸡鸣埭曲李义山南朝诗鸡鸣埭口绣逥  

按检江蓄水曰堰壅水为堰曰埭江南谓之埭巴蜀谓之堰杨大年诗繁星晓埭闻鸡度细雨春场射雉归秦少防诗古埭天连鴈荒祠朩蔽牛  

寒具  

刘无党题梁忠信山水云明短幅来何处乱防依稀涴寒具  

吴旦生曰桓喜陈书画客有食寒具不濯手而执画帙者偶涴之后遂不设寒具苏东坡防二王书云恠君何处得此本上有桓寒具油无党句与坡同意陆放翁诗看画客无寒具手  

按齐民要术云寒具一名饼酉阳杂爼伊尹干汤之言有寒具吴纲五縂志谓是今之馓子也刘禹锡寒具诗纎手搓来玉数寻碧油煎出嫩黄深夜来春睡无轻重压匾佳人纒臂金亦以为馓子也若林和靖寒食诗有客初尝寒具罢盖又以寒具为寒食之具矣宋玉招魂云粔籹蜜饵有餦餭些五臣注粔籹饼也吴谓之寒具饵方言谓糕餦餭饧也亦谓之饴此则其干者也王逸注以蜜和米面熬煎作粔籹捣黍作饵又有美饧众味甘美也朱晦翁注以米面煎熬作之寒具也宋林洪谓招魂此句自是三品粔籹乃蜜麫之干者十月间炉饼也蜜饵乃蜜麫少润者七夕蜜食也餦餭乃寒食寒具也又观汉制考云以二竹簋方被纁里有盖注竹簋方者器名也以竹为之状如簋而方如今寒具筥防寒具若笾人朝事之笾注谓清庙未食先进寒具口实之笾实以冬食故谓之寒具盖又以寒具为寒冬之具矣  

干寳司徒仪日祭用晋制呼为撮饼又曰寒具  

十眉  

刘无党题十眉圗云春风曽忆赋妖娆人共画圗成十一  

吴旦生曰唐明皇令画工画十眉圗一曰鸳鸯眉又名八字眉二曰小山眉又名逺山眉三曰五岳眉四曰三峰眉五曰垂珠眉六曰月棱眉又名郤月眉七曰分稍眉八曰涵烟眉九曰拂云眉又名横烟眉十曰倒晕眉苏东坡眉子研诗君不见成都画手开十眉横云郤月争新竒蔡正甫画眉诗画手新翻十様圗西廵故事出成都【按妆台记五代宫中画眉有十与明皇图同但一曰开元御爱眉为小异锦字书眉妆有十似从明皇圗摘出但末云笼春眉又圗所未备附及】  

宁馨阿堵  

刘无党题刘徳文戏防堂云传家所爱作宁馨入室不愁无阿堵  

吴旦生曰世説山涛见王衍曰何物老媪生宁馨儿又王衍指钱云举阿堵物却后之词人直以阿堵为钱宁馨为儿如刘禹锡诗为问中华学道者防人雄猛得宁馨黄山谷诗语言少味无阿堵氷雪相看有此君是也未有以二语合用者合之自家无阿堵物门有宁馨儿一诗始而无党其踵是以合用耶然习譌已久珠不知宁馨阿堵乃晋人语助耳按禹锡诗宁字作平声呼金人冯叔献习池醉归圗诗云纷纷悮晋皆渠軰何独王家一宁馨则又作仄声矣嬾真子云宁作去声馨音亨今南人尚言之犹言恁地也桑榆杂録云宁犹言如此馨语助也容斋随笔云至今吴中人语言尚多用宁馨字为问犹言若何也宋废帝之母王太后疾笃帝不往视后怒谓侍者取刀来剖我腹那得生宁馨儿观此岂得为佳儿用刘真长讥殷渊源曰田舎儿强学人作尔馨语又谓桓温曰使君如馨地寜可鬬战求胜王充与何充语曰正自尔馨王恬拨王胡之手曰冷如手馨强来捉人臂东斋记事云阿堵乃今所语兀底也焦弱侯云犹言此物耳杨升庵云犹唐人谓若个今谓这个也殷浩见佛经曰理亦应阿堵上顾恺之指目睛曰传神写照正在阿堵中谢安谓桓温曰明公何须壁间着阿堵辈据此其义自见若胡卢山诗阿堵中藏徐穉来以为堵墙益可笑  

适安居士  

景伯仁吊叚子新云适安居士旧知闻廓达灵根厌世纷辞罢亲朋便归去一筹今日又输君  

吴旦生曰子新讳继昌适安居士其别号也性嗜酒名之曰黄娇盖闗中人谓儿女曰阿娇故以酒比之一日天寒人遗之酒饮不尽而醉夜半忽惊起以衣衾覆酒缸僵卧榻上人为言酒自不氷先生将不为寒病乎子新笑曰人病犹可医酒病不可疗也临终辞乡里托以他适明日卧于党氏园亭大石上视之已逝矣伯仁以诗吊之  

## 歴代诗话巻六十三  

归安 吴景旭 撰  

壬前集中  

金诗  

駃  

党世英喜雨诗山云駃如驱山雨沛如倾  

吴旦生曰元遗山诗駃雨东南来自注云駃与快同江淹莲花赋秋风駃兮舟容与赵松雪有駃雪帖则是駃云駃雨駃风駃雪皆可称也他如慎子云河下龙门其流駃如竹箭崔子虚论医脉云迟而少駃为缓钟繇调周泰云乞儿乗小车一何駃乎曹真有名駃号惊防臧道顔有駃牛赋  

饮  

党世杰吊石曼卿诗城头山色翠玲珑尚忆清狂四饮翁铁马氷车防遗响桃花石室自春风  

吴旦生曰画墁録蘓舜钦石延年辈有名曰饮了饮囚饮鳖饮鹤饮饮者夜不以烧烛了饮者饮次挽歌哭泣而饮囚饮者露头围坐鳖饮者以毛席自裹其身伸头出饮毕复缩之鹤饮者一杯后登树下再饮耳则曼卿之饮其名有五又类苑云曼卿毎与客痛饮露髪跣足着械而坐谓之囚饮坐朩杪谓之巢饮以藁束之引首出饮复就束谓之鳖饮此所载又不同而世杰诗称四饮岂别有据耶  

曼卿守昫山遣人以泥封桃李核弹之岩石中其后花开满山又尝携妓饮山之石室间鸣弦为氷车铁马声故世杰过昫山为诗吊之  

三絶  

赵周臣寄王子端云李白一杯人影月郑防三絶画诗书  

吴旦生曰唐明皇爱郑防之才以为博士善圗山水好书尝自写其诗并畵以献帝大署其尾曰郑防三絶杜子美哀之云昔献书画圗新诗亦俱往三絶自御题四方尤所仰按元遗山称子端诗有师法髙出时辈之右字画学米元章其得意处颇能似之墨竹殆天机所到文湖州已下不论也则周臣赠以三絶当不诬云  

读诗  

周徳卿读陈后山诗云子美神功接混茫人间无路可升堂一斑管内时时见赚得陈郎两鬓苍  

吴旦生曰尝读杜集戏为六絶此便是老杜诗话其一絶云才力应难跨数公凢今谁是出羣雄或看翡翠兰苕上未掣鲸鱼碧海中盖言前辈之不易贬又言其不易效也徳卿特借后山以为言而非但贬后山已也亦犹老杜之非贬四杰耳  

竹坡老人诗话云防峡道中昔有杜少陵题诗一首以天字为韵榜之梁间自唐至今无敢作诗者有一监司过而见之輙和少陵韵大书其侧后有人嘲之云想君吟咏挥毫日四顾无人胆似天过者无不笑之録此可为词家炯鍳  

逺山  

刘之昻诗逺山句好画难成栁眼才多縂是情今日衰顔人不识倚炉空聴煮茶声  

吴旦生曰张秦娥者能小诗其赋逺山云秋水一抹碧残霞几缕红水穷霞尽处隠隠两三峰其后流落故刘赠以此诗秦娥为之泣下刘尝有诗云嵩髙山下逢秋雨破伞遮头水没腰此景此时谁防得清如下聴芭焦祝枝山诵之笑其上下淋漓清在何处观其他诗有云折尽官桥杨栁枝春风依旧緑丝丝啼莺为向行人道离别何时是尽时又云雨洗明河画扇收匡牀露冷药阑秋墙隂未得中庭月一防萤光草际流能于清折之中自成凄防  

日观  

萧真卿日观峰诗洪波万里兼天涌一防金乌出水心吴旦生曰应劭汉官仪云泰山东南名曰日观日观者鸡鸣时见日淮南子云日中有踆乌注踆趾也谓三足乌也甘氏星经云日者阳宗之精也为鸡三足为乌二足鸡在日中而乌之精为星以司太阳之行度月者隂宗之精也为兔四足为蟾蜍三足兔在月中而蟾蜍之精为星以司太隂之行度【水岛志云琉球国有大﨑山极髙峻夜半登之望旸谷日出红光烛天山顶为之俱朗宋学士集云补怛洛迦山在东大洋中鸡初晓遥见东方日出轮亦如火流光烛波闪烁不定】  

燕子圗  

田器之赠燕子诗几年塞外歴﨑危谁谓乌衣亦此飞朝向芦陂知有为暮投茅舎重相依君怜我处频迎语我忆君时不掩扉明日西风悲皷角君应先去我何归吴旦生曰器之名琢云朔人明昌五年进士慷慨有志节赵周臣所谓田侯落落竒男子也其燕子圗自叙云从军塞外野舍荒凉有双燕亦巢此屋土人屡欲捕之曲为全防此燕画出夜归必开户待之忽一日飞止坐隅巧语移时予始悟明日秋社当归殆留别语也作此诗赠之写以细字为蜡丸系燕足上又八年任潞州观察判官坐廨舍之含翠堂忽双燕至予谛视之系足蜡丸故在盖往年赠诗者也厐才卿画为圗作诗云解足分明得帛书真是当年留别句杨之美诗海国传心千驿隔塞垣回首十年非张巨济诗小诗系足初无意巧语迎人独有情李之纯诗心知话尽春愁处相对依依如故人王大用诗莫偿恩义三生债分付平安七字篇李钦叔诗客舎花门新信息云兠香冷旧昬黄  

青奴黄妳  

厐才卿喜夏诗青奴初荐枕黄妳亦升堂  

吴旦生曰黄山谷谓竹夫人乃凉寝竹器憇臂休膝非夫人之职而冬夏青青竹之所长故名曰青奴尝作诗云我无红袖堪娱夜正要青奴一味凉则才卿所谓青奴荐枕其意工矣海録碎事云黄妳言书巻怡神如妳媪有人读书把巻即睡梁人因呼书巻为黄妳嵗时风土记云唐人呼昼睡为黄妳据此则黄妳升堂其义安在才卿特未详考耳正统中周伯器诗不信红尘深没马可堪黄妳乱堆床余有山居诗乐土归黄妳通侯等緑君此用风土记説也  

洪驹父六言诗引睡直须黄妳曲肱正要青奴昔人以为佳才卿殆本此作对耶按博物志孙樵为史书曰墨兵渎又海録碎事谓史才操贤与愚以笔为狱陈眉公云墨兵笔狱可谓佳对然竟以墨兵对黄妳亦自工而恊  

自题  

宻公自题写真云枯朩寒灰亦自神应縁来现胙公身只因苦爱东坡老人道前身赵徳麟  

吴旦生曰名璹字子瑜兴陵之孙越王长子初封胙国公正大间进封宻称完顔宗室之良者必推曰宻公其字画得苏黄之间家藏法书名画几与中秘等南渡仓卒子瑜寳护之与身存亾故他货不得一钱着身以此贫甚客至不能具酒肴设蔬飰与之共食焚香煑茗尽出藏书商畧之使人乐之而不去也子瑜有诗云冷官领取闲中趣逺胜区区梦蚁忙亦自道其髙致矣  

能  

赵宜之寄元遗山诗老懒愚轩百不能饱谙人意冷于氷清狂旧日躭诗客灰朽而今有髪僧  

吴旦生曰丙集郭赋中余既辨能字矣然才能之能当于下平十蒸韵用而不当上平十灰韵用也渔隠樷话云能奴登切兽名絶有力故有絶人之才者谓之能又能奴来切三足鼈也徐季海诗于来字韵中用法士多瓌能乃是僧似鼈耳  

借对  

冯叔献诗老伏固非千里骥冥飞似是五噫鸿  

吴旦生曰梁鸿有五噫歌以鸿对骥诗家自有此借对法余有诗云有客洁如鹭因人热岂鸿亦此意也  

鼓吹  

刘云卿诗身后功名半张纸夜来鼓吹一池蛙  

吴旦生曰孔稚圭以鸣蛙当两部鼓吹词人往往入咏苏东坡诗云水底笙歌蛙两部山中奴橘千头是以笙歌易鼓吹矣又云己遣乱蛙成两部更邀明月作三人此乃歇后语不知两部为何物也不若云卿用本色出处为显而稳  

脩月斧  

刘景纯咏酴醿诗玉斧无人解脩月珠裙有意欲留仙吴旦生曰酉阳杂爼太和中郑仁本与王秀才逰嵩山遂迷归路见一人布衣甚洁白枕一幞物方眠熟即呼之其人笑曰君知有月七寳合成乎月势如丸其影日烁其凸处也常有八万三千户脩之予即一数因开幞有斤凿数事杨亷夫作脩月匠歌云天公弄丸七寳钿脆如琉璃拆如线月中斤人八万户勅赐仙厨璚屑饭什什伍伍入杳冥妙手持天轻欲旋千斤寳斧运化钧混沌皮开精魄见戴敏小园诗惜树不磨脩月斧爱花须筑避风台蔡伯坚雪晴诗唤取广寒脩月斧月波千丈卷秋还雷希顔诗文字喜逢脩月斧津梁愧乏济川材萨天锡赠别诗桂殿且留脩月斧银河未许度星轺解大绅中秋诗吾闻广寒八万三千脩月斧晴处生明缺处补马浩澜逰仙诗八万三千脩月斧多将玉屑当干粮  

杨升庵云中州集金羽士王予可咏西云一片冷沈潭底月半弯斜卷陇头云孙铎咏玊簮花云披拂西风如有待徘徊凉月更多情郑子咏酴醿云玉斧无人解脩月珠裙有意欲留仙皆极体物之工  

兀  

刘次霄早行诗马上兀残梦沈沈天向晨  

吴旦生曰刘驾早行诗马上续残梦马嘶时复惊最为警防故张为取作主客圗杨升庵谓此句千古絶唱东坡改之作瘦马兀残梦便觉无味余观东坡太白山早行有起句云马上续残梦不知朝日升又中途雪作有云东风吹宿酒瘦马兀残梦情味各妙无可轩轾亦是偶爱驾语而两用之耳今次霄复爱坡语而合用之  

## 歴代诗话巻六十四  

归安 吴景旭 撰  

壬前集下  

金诗  

桃源  

元德明【遗山之父】桃源行云忆昔携家窜岩谷秦人半向长城哭回头尘土失咸阳缯弋徒劳羡鸿鹄  

吴旦生曰秦人半向长城哭下得浑然王荆公桃源行云望夷宫中鹿为马秦人半死长城下髙斋诗话以指鹿乃二世事而长城之役乃始皇也又指鹿不在望夷宫中荆公用事失照管耳徳明似本荆公句东坡谓世传桃源事多过其实考渊明所记止言先世避秦乱来此则渔人所见似是其子孙非秦人不死者也渔隠樷话云东坡此论盖辨证唐人以桃源为神仙如王摩诘刘禹锡韩退之作桃源行是也惟荆公作桃源行与东坡之论脗合林下偶谈云渊明桃花源记初无仙语盖縁诗中有竒踪隠五百一朝敞神界之句后人不审遂以为仙如韩退之诗神仙有无何渺茫桃源之説尤荒唐刘禹锡诗仙家一出寻无踪至今流水山重重王摩诘诗初因避地去人间及至成仙遂不还王逢原诗云惟天地之茫茫兮故神仙之或容惟昔王之制治兮恶魅魑之人逢逮后世之陵夷兮固神之争雄此皆求之过也惟荆公与东坡和桃源诗所言最为得实可破千载之惑  

中州集  

艺苑巵言曰元遗山有中州集皆金人诗也金人如宇文虚中蔡松年蔡珪党懐英周昻赵秉文王庭筠其大防不外苏黄要之直于宋而伤浅质于元而少情吴旦生曰金自北渡后诗教乃行遗山记録见闻歴二十寒暑载为野史而中州集其一也意故不止于诗而一经其手上下百余年间金源氏之风烺烺可诵尔遗山自题中州集后云邺下曹刘气尽豪江东诸谢韵尤髙若从华实评诗品未便吴侬得锦袍陶谢风流到百家半山老眼净无花北人不拾江西唾未要曽郎借齿牙万古骚人呕肺肝乾坤清气得来难诗家亦有长沙帖莫作宣和阁本看文章得失寸心知千古朱弦属子期爱杀溪南辛老子相从何止十年迟平世何曾有稗官乱来史笔亦摧残百年遗稿天留在抱向空山掩泪看盖遗山当哀宗之季及其亡也筑亭于家不复出读五诗者可以见其梗概矣  

金行  

元遗山咏菊诗黄素金行正芳甘药品竒  

吴旦生曰范石湖菊谱黄者中之色土王季月而菊以九月花金土之应相生而相得者也其次白色西方金气之应此遗山所谓黄素金行正也又月令注菊色言黄者秋令在金金有五色而黄为贵故菊色以黄为正  

埤雅云月令季秋菊有黄华曰有者非其有之时也春秋传曰有者不宜有也余以此语非是按悬笥琐探云石湖作菊谱言月令以动植志气如桃桐辈直云始华而菊独云菊有黄华岂以其正色独立不伍众草变词而言之与予来河南行熊耳诸山时正秋黄菊藂生乃悟中州得风气之正黄为正色而秋时着花此月令纪所以独言之也【杨升庵云蝴蝶或白或黒或五采皆具惟黄色一种至秋乃多盖感金气也李白诗八月蝴蝶黄深中物理今改黄为来何其浅也】  

乌白头  

元遗山诗行役鱼赪尾归期乌白头  

吴旦生曰史记但言天雨粟马生角博物志云燕太子丹质秦欲归秦王谬言曰乌头白马生角乃可丹仰而叹乌即头白俯而嗟马生角秦王不得已而遣之曹子建诗子丹西质秦乌白马角生鲍明逺诗洁诚洗志朝暮年乌白马角宁足言白乐天诗我归应待乌头白髙季廸诗妾今能使乌头白  

通俗文云白头乌谓之鶷【治八反】  

雯华  

元遗山诗剥裂雯华渍月秋  

吴旦生曰雯文也雯成文章也又石文似云亦曰雯华古三坟书日云赤昙月云素雯刘因登寺阁诗雯华寳树忽当眼又遗山寳宫寺诗七重寳树围金界十色雯华拥画梁  

妒女  

元遗山诗风雨不忧惊妒女  

吴旦生曰焚骸禁火之説余于庚集韩诗详辨之今观此诗序言俗传介子推被焚其妹介山氏耻兄要君积薪自焚号曰妒女乡社至今以百五日积薪而焚之谓之祭妒女唐大厯中制官李諲为撰祠碑有百日积薪一日烧之之语故遗山诗中有云稗官小説出闾巷社皷村箫走翁媪当时大厯十才子争遣李諲镵陋语盖亦讥其诬而诗人不深考为之撰辞尔然观太平广记云妒女者子推妺与兄兢去泉百里寒食不许防火至今尚然则与百五日积薪而焚之语又何殊耶  

述异记云妒女泉在并州妇女不得靓籹彩服至其地必兴云一名介推妹杨升庵云庙在并州寿阳县  

典刑  

元遗山赠刘仲脩诗共知祭酒传家学独爱中郎余典刑  

吴旦生曰遗山自序云仲脩诗律深宻得于尊公鳯山老人过庭之训且其顔状絶类吾友李从事长源故篇中有及  

按刘向为刘氏祭酒释名云凡防同飨防必尊长先用酒以祭先故曰祭酒汉时吴王年长以为刘氏祭酒是也  

女郎诗  

归田诗话曰元遗山论诗三十首内一首云有情芍药含春泪无力蔷薇卧晚枝拈出退之山石句始知渠是女郎诗初不晓所谓后见诗文自警一编亦遗山所着谓有情芍药含春泪无力蔷薇卧晚枝此秦少防春雨诗也非不工巧然以退之山石句观之渠乃女郎诗也破却工夫何至作女郎诗按昌黎诗云山石斚确行径防黄昬到寺蝙蝠飞升堂坐堦新雨足芭蕉叶大栀子肥遗山固为此论然诗亦相题而作又不可拘以一律如老杜诗香雾云鬟湿清辉玉臂寒俱飞蛱蝶元相逐并蔕芙蓉本自双亦可谓女郎诗耶  

吴旦生曰遗山论诗直以诗作论也抑扬讽叹往往破的少游乃填词当家其于诗场未免踏入软红尘去故遗山所咏切中其病如钟嵘评张华诗恨其儿女情多风云气少而遗山乃云风云若恨张华少温李新声奈尔何则知遗山自出真裁非一切以女郎抹人也东野穷愁死不休髙天厚地一诗囚谓其出门有碍脱口便嗟也苏门果有忠臣在肯放坡诗百态新惜其肆笔成章不受炉冶也万古文章有坦途纵横谁似玉川卢真书不入今人眼儿辈从教画符则直以外道诟之凡所弹驳皆足为谈诗助又不独一少游矣  

裙  

元遗山诗此去行庐千万里画罗休镂麝香金  

吴旦生曰宋徽宗时宫人以麝香色为镂金罗为衣裙故遗山及此  

按古制衣裳连下有裙随衣色而为縁尧舜以降有六破及直缝皆去縁商周以其太质加花绣上缀五色自文王始令女人服裙秦始皇令宫人服五色花罗裙至今有短裙焉汉文帝后宫衣不曵地其贴地者以不纒足欲裙盖之也汉明徳太后秃裙不縁献帝时女子好为长裙而上甚短梁武帝造五色绣裙加朱绳真珠为饰隋炀帝作长裙十二破名仙裙又制五色夹缬花罗裙又制单丝罗以为花笼裙唐杜牧之诗五陵年少欺他醉笑把花前出画裙是唐裙亦可隠足也  

梁简文诗罗裙宜细裥则裙之用裥此时已尚细矣留青日札云广西妇女衣长裙后曵地四五尺行则以两婢前携之裥多而细名马牙裥  

海録碎事云后汉炖煌俗妇人作裙挛缩如羊肠用布一匹皇甫隆禁改之  

殷文圭诗空对防防一防肠説文云直裙谓之防防  

范家  

余冬序録曰元遗山集乔千户挽诗素旗无诔记连姻用潘岳杨使君诔表之素旗语乔先皆毛氏壻故也集有聴姨女乔夫人鼓风入松一律白雪朱顔一行春风纎指十三星云牎雾阁有今夕寳靥罗裙无此声萧洒寒松度虚籁悠扬飞絮搅青冥胎仙不比湘灵瑟五字钱郎莫漫惊所谓姨女乔夫人盖千户之女也集又有乔夫人彩绣仙人圗一絶彩服仙童画不如直疑莱子戏庭除青红未是春风巧一颂椒花更有余又有题乔夫人墨竹二絶万叶千梢下笔难一枝新緑尽髙寒不知露阁云牎晚几就扶疎月影看只待惊雷起蛰龙忽从女手散春风渭川云水三千顷悟在香严一击中元自注夫人叅曹洞下禅有省夫乔女明慧多艺如此而隂教内范则未有闻岂不可惜元之诗如此岂复知名教者哉考郝经遗山墓铭载其女有为女冠者今集贻女诗云珠围碧绕三花树李白桃红一捻春看取元家第三女他年真作魏夫人又足知遗山之范家矣吴旦山曰闺秀诗评载元氏补天花版诗云补天手叚暂铺张不许纎尘落画堂寄语新来双燕子移巢别处覔雕梁按诚斋襍记遗山妹为女冠文而艶张平章欲娶之自往觇其所向至则方自手补天花版辍而迎之张询近日所作应声答以此诗张悚然而出余谓此真见遗山之范家也然墓铭为女襍记为妺俱属女冠岂其有二人与  

## 歴代诗话巻六十五  

归安 吴景旭 撰  

壬后集上之上  

元诗  

月泉吟社  

诗评曰诗有六义兴居其一凡隂阳寒暑草朩禽兽山川风景得于适然之感而为诗者皆兴也风雅多起兴而楚骚多赋与比汉魏至唐杰然如老杜秋兴八首深诣诗人阃奥兴之入律者宗焉春日田园杂兴此盖借题于石湖作者固不可舎田园而泛言亦不可泥田园而专及舎之则非此诗之题泥之则失此题之趣有因春日田园间景物感动性情意与景融辞与意防一吟讽顷悠然自见其为杂兴者此真杂兴也不明此义而为此诗他未暇悉论往往叙实者多入于赋称美者多近于颂甚者将杂兴二字体贴而相去益逺矣  

第一名罗公福【三山人本姓连名文鳯字伯正号应山】诗曰老我无心出市朝东风林壑自逍遥一犁好雨秧初种防道寒泉药旋浇放犊晓登云外垄聴莺时立栁邉桥池塘见説生新草已许吟魂入梦招评曰众杰作中求其粹然无疵极整齐而不见邉幅者此为冠  

第二名司马澄翁【义乌冯澄字澄翁号来青】诗曰编兰春思倩吟鞭着面和风软似绵黄犊乌犍秧谷雄蜂紫蝶菜花天把鉏健妇踏烟垄抱瓮丈人分野泉忙事闗心在何处流莺不聴聴啼鹃评曰起善包括两聨説田园的而杂兴寓其中末语亦不泥  

第三名髙宇【杭州梁相字必大】诗曰膏初晴布谷啼村村景物正熈熈谁知农圃无穷乐自与莺花有旧期彭泽归来惟种栁石湖老去冣能诗桃红李白新秧緑问着东风縂不知评曰前聨妙于细合后聨引陶范不为事防句法更髙末借言杂兴的是老手  

呉旦生曰至元间浦江吴潜斋渭有月泉吟社预于丙戌小春月望命题至正月望日收巻月终结局请诸处吟社用好纸楷书以便誊副而免于差舛明书州里姓号以便供赏而不致浮湛聘诗人谢翺方鳯吴思齐为考官三月三日掲晓收二千七百三十五巻选中二百八十名刻至六十名止皆有诗赏者也第一名公服罗一缣七丈笔五帖墨五笏第二名公服罗一缣六丈笔四帖墨四笏第三名公服罗一缣五丈笔三帖墨三笏第四至十名各春衫罗一缣笔二帖墨二笏第十一至二十名各深衣布一缣笔一帖墨一笏第二十一名至三十名各深衣布一缣笔一帖第三十一名至五十名各笔一帖墨一笏吟笺二沓诗限五七言律以春日田园杂兴为题余观其韵事雅规标胜来今而评论诗题尤入神解凡作杂兴者皆须领悟此防也李西涯以未见此集为嫌闽中徐兴公家有藏本録其佳句如屋角枯藤粘树活田头野水入溪浑青林伐皷村村社緑水平畴处处秧土脉正融催觳林隂防合聴钩辀田乌飞逐耕烟犊桑扈鸣随唤雨鸠草青随意牛羊卧门静无人燕雀多麦垄风防牛睡穏芹塘泥滑燕归忙小杏花村问酒淡烟杨栁巷巾车榆荚酣新水滑栋花风软薄寒收升庵又拈其山歌聒耳乌盐角村酒柔情玉练捶皆六十人中警句也  

誓诗坛文云月泉旧社久褰诗锦之华季子后人独仿礼罗之意遂从昨嵗徧致新题春日田园颇多襍兴东风桃李又是一番乡邦之胜友云如湖海之英游雷动古囊交集钜轴横陈谁揭青铜尚询黄髪无舎女学何至教琢玉哉不用道谋是在主为室者俾得臣而寓目与舅犯以同心睠惟骚吟良出工苦所贵相亲而善亦多自负所长能雄万夫定羞与绛灌等伍如降一等乃待以季孟之间欲辛甘燥湿之俱齐固甚难以曲直轻重而见欺亦不可念伟事或偶成于戏剧彼防言特借誉而揄扬我诗如郐曹何幸纵观于诸老此声得梁楚誓将不负于齐盟一防无他三辰在上  

黄耳  

杨焕然诗音书黄耳絶兄弟白眉良  

吴旦生曰陆机有犬名黄耳后仕洛以竹筒盛家信系犬颈走向吴至家取答书仍还洛诗僧所云青蝇为吊客黄犬寄家书是也后犬死还机村去机家二百步聚石为坟村人呼为黄耳塜袁海叟有过黄耳墓诗考之本传俱为黄犬刘贡父诗话以为自洛至吴更歴江淮殆数千里安能谕人而从舟楫乎或者为奴名也余以奴子传书有何足异至艶千古陈敬初诗家无黄耳传乡信门有苍头记客名其非奴子明矣  

五丁  

尧山堂外纪曰蜀人唐仲明子西孙也蜀破被俘鬻于燕市安陆赵仁甫作疏鸠赀赎之疏中有云锦江秀色都为巴蜀之萧条玉垒浮云尽入峩眉之悲惨郝伯常读而伤之作蜀亡叹畀仲明为行券云子规啼缺峨眉月嘉陵江月半江血青天蜀道为坦途马蹄蹴落隂山雪芙蓉城碎朔风急虓虎磨牙绮罗穴不识兵戈三百年叠皷一声肝胆裂坡仙玉里子西孙挺身北走来中原峨岷秋色横眉宇肮脏独倚燕市门时望苏门一囬首漠漠万里烟尘昬古言蜀险甲天下一夫扞御足成覇前刘后李王复孟虎视中原雄并驾于今防事谷为陵锦城万里趋龙庭当时不与秦塞通一天自可延千龄吾子莫澷嗟飘零厉阶权舆实五丁  

吴旦生曰华阳国志云秦惠王作石牛五头朝防金其后曰牛便金蜀人悦之乃遣五丁迎石牛既不便金怒遣还之乃嘲秦人曰东方牧犊儿秦人笑之曰吾虽牧犊当得蜀也惠王知蜀王好色许嫁五女于蜀蜀遣五丁迎之还到梓潼见一大虵入穴中一人揽其尾掣之不禁至五人相助大呼抴虵山崩时压杀五人及秦五女并将从而山遂分为五岭其后秦大夫张仪等从石牛道伐蜀蜀王败绩开明氏遂亡盖常璩之所载止此而俗传以为因金牛之诈蜀使五丁力士开山而谷道始通余按三皇乗祗车出谷口至黄帝为其子昌意娶蜀山氏之女生子髙阳是为帝喾在禹贡为华阳黒水梁州之域及周武伐纣蜀亦从行则岂自秦时始通道中土哉正徳中王子衡诗云古峡天中辟鸿荒不记年蔡防来禹贡彭濮记周篇自是并呑易非闗疏凿然金牛本茫昧世代浪相传  

鴈帛  

辍耕録曰零落风髙恣所如归期囬首是春初上林天子援弓缴穷海累臣有帛书中统十五年九月一日放鴈获者勿杀国信大使郝经书于真州忠勇军营新馆右五十九字郝公书也公字伯常泽州陵川人中统元年拜翰林侍读学士充国信使宋舘于真州凡十有六年始得归此书当在至元十一年是时南北隔絶但知纪元为中统也先是有以鴈献命畜之鴈见公辄鼔翼引吭似有所诉者公感悟择日率从者具香案北向拜舁鴈至前手书尺帛亲系鴈足而纵之后虞人获之苑中以闻上恻然曰四十骑留江南曽无一人鴈比乎遂进师南伐  

吴旦生曰农田余话郝经奉使于宋贾似道忌其露乞和之盟拘于仪真作帛书附鴈足帛博一寸髙五寸有陵川郝氏印三月虞人获鴈于汴梁金明池为安丰教授王时若所得延祐五年集贤学士郭贯出持淮西使节知之奏于朝敕中使取之仁宗装潢成巻命翰林集贤文臣题识之藏诸东观或説世祖有四十骑留江南曽无一人如鴈之叹遂兴师伐宋者妄也据此则始末与辍耕有异因思一鴈也为子卿则自北而南为伯常则自南而北然汉廷特饰説以绐之而陵川一寸帛则实有是事也  

姚牧庵  

辍耕録曰姚文公燧玉堂设宴歌妓罗列有一人秀丽闲雅防操闽音公叩之泣而诉曰妾建宁人氏真西山之后也父官朔方时贷公帑无偿卖入倡家流落至此公遣使诣丞相三寳努为落籍丞相意公欲侍巾栉即检籍除之公语一小史曰我以此女为汝妻女即以我为父也京师传为盛事嘉兴贝阙有诗曰防丝弃道邉何日縁长松堕羽别炎洲不复巢梧桐昔在至元日六合车书同玉堂盛文士燕集来雍雍金刀手割鲜酒给葡萄浓坐有一枝春秀色不可双【叶】娉婷刘碧玉绰约商玲珑寳钏金雀钗已觉燕赵空或闻操南音未解歌北风上客惊且疑姓字初未通问之惭复泣乃起陈始终妾本建宁女逺出西山翁父母生妾时谓是金母童梨花锁院落燕子窥帘栊迢迢官朔方位卑食不充侵贷国有刑桎梏加父躬粥女以自赎白璧沦泥中秋娘教歌舞屡入明光宫永为倡家妇遂属梨园工京华多少年门外嘶青骢不如孟光丑犹得嫁梁鸿自伤妾薄命失落似秋蓬客闻为三叹天道何懵懵遣使白宰相削籍归旧宗小史十八九勿恨相如穷配尔执箕帚今夕看乗龙鸳鸯并玉树鹦鹉开金笼弃汝桃花扇红牙不复从提瓮自汲水絺绤自御冬时多困轗轲事或欣遭逢安知百尺井忽登羣玉峰借问为者谁内相姚文公  

吴旦生曰姚牧庵尝与阎静轩过张妓怡云小饮姚偶言暮秋时三字张应声作小妇孩儿且歌且笑曰暮秋时菊残犹有傲霜枝西风了却黄花事又史中丞遇牧庵静轩于道笑曰二先生所往容待行否因命驺从归携酒馔同造怡云姚命张耴酒先寿史张且歌云间贵公子玉骨秀横秋水调歌一阕史喜甚席终左右欲彻酒器皆金玉者史云休将去留待二先生来此受用后牧庵致政家居年八十犹为侍妾生一子盖其情致风逸若此而独于玉堂落籍为之择嫁小史王防后至显官诚盛徳事也  

龙眼  

陈刚中作思明州诗元宵已似春深后龙眼花开蛤蚧鸣  

吴旦生曰荔枝龙眼并俪海南荔子自越王通贡杨妃命骑遂费词人之形似而龙眼以荔过始熟名为荔奴亦名亚茘枝焉章碣诗却拥朩绵吟丽句便攀龙眼醉香醪东坡诗颠坑仆谷相枕藉知是荔枝龙眼来嗣是咏者寥寥而仅见之刚中也所云元宵似春深见其地暖即萨天锡闽土腊如春之意亦犹四月熟荔枝称火山耳  

日询手镜云蛤蚧乃一甲虫状类蜥蜴守宫之属其物二者上下相呼牝声蛤牡声蚧情洽乃交两相抱负人以手分擘虽死不开桂海虞衡志云首如蟾蜍背緑色上有黄斑防若古锦文长尺余尾絶短传云自旦至暮变十二般色伤人必死海録碎事云大月三声小月两声  

千里  

刘梦吉诗埋盆欲学鱼千里试地先栽芋一区  

吴旦生曰闗尹子以盆为沼以石为岛鱼环游之不知其几千万里不穷也梦吉用此黄山谷诗争名朝市鱼千里亦此意耳或引陶朱公养鱼经云以六畆地为池池中有九州则周绕无穷自谓江湖也然无千里字  

芥隠笔记云山谷屡用鱼千里字寻师访道鱼千里盖世功名黍一炊又小池已筑鱼千里隙地仍栽芋百区余按前二句山谷复改曰从师学道鱼千里盖世功名黍一炊后二句直是梦吉粉本  

滕韵  

吕徽之雪诗有云天上九龙施法水人间二鼠啮枯藤鹜鵞声乱功收蔡蝴蜨飞来妙过滕  

吴旦生曰天台吕徽之博学能文一日诣冨家易糓种值大雪立门下闻东阁中分韵作雪诗一人得滕字苦吟弗就不觉失笑阁中贵游辈闻之询其见笑之由乃曰我意举滕王蛱蝶事耳始邀入坐众以藤滕二字请即援笔书此二聨复请和昙字韵又随笔写云竹委长身寒郭索松埋短髪老瞿昙写讫便出门问姓字亦不答皆惊讶曰尝闻吕处士名岂其人耶惠之谷怒曰我岂取不义财必易之而去遣人尾其后雪晴往访焉惟草屋一间忽米桶中有人乃妻也天寒故坐其中试问徽之先生何在答曰溪上捕鱼始知真为徽之矣至彼果见之隔溪谓曰诸公先到舍我得鱼换酒来也少顷携鱼与酒至尽欢而散翌旦徽之已迁居矣  

玉带  

辍耕録曰龙麟州过福建宪府设宴命官妓小玉带佐觞宪使请曰今日之欢皆玉带为也愿酬以诗麟州负海内重名雅畏清议又不能违宪使之请遂书一絶句云菡蓞池邉风满衣朩樨亭下雨霏霏老夫记得坡仙语病体难禁玉带围盖前辈既不拂人之意又不失所守而且用事清切一时风致非野儒俗士所能及也吴旦生曰佛印住润州金山寺东坡过润见之师云内翰何来此间无坐处坡戏云蹔借和尚四大用作禅牀师云山僧有一转语内翰言下即答当从所请稍涉拟议所系玉带留镇山门坡许之师云山僧四大本无五蕴非有内翰欲于何处坐公未即答师呼侍者收此玉带取衲裙相报因有二絶坡次韵云病骨难堪玉带围钝根仍落箭锋机欲教乞食歌姬院故与云山旧衲衣后之用其事者如张起题纳延金台集云玉带难围老病身唐桂芳送程仲庸留金山寺云玉带蹔抛烦转语楞伽曽写悟前身皆逊步于麟州矣  

剔齿籖  

蓉塘诗话曰赵松雪老态诗老态年来日日添黒花飞眼雪生髯扶衰毎借过头杖食肉先寻剔齿籖右臂拘挛巾不裹中肠惨慽泪常淹移床独就南荣坐畏冷思亲爱日檐徐延之云非身处老境真知灼见者不能谙此  

吴旦生曰仙人郑思逺常骑彪故人许隠齿痛求治郑防彪须及热揷齿间即愈陆云与兄机书云近日复案行曹公器物取其剔齿籖一筒今送兄一本赵诗籖作纎按即籖字也  

九鼎  

宋子虚诗列国皆贪禹鼎神周衰三代寳先沦不知玺奉髙皇日曽问当时果在秦  

吴旦生曰禹铸九鼎于甘防之地故曰谗鼎服氏注以为疾谗之鼎非是而韩非子作馋鼎亦悮也夏都乎阳及安邑桀亡鼎迁来亳乃隔河也书称周迁商鼎武王迁河以南而安置未善故成王定鼎于郏鄏周本纪云秦取九鼎寳器而迁西周君于狐水经注云周显王时九鼎沦没泗渊秦始皇时而鼎见于彭城始皇自以徳合三代大喜使数千人没水求之不得所谓鼎伏也系而行之未出龙齿啮其系故语曰称乐太早絶鼎系潏水李氏辨之曰是时泗水在彭城宋之分九鼎何縁而至宋夫取九鼎者秦昭襄也始皇乃荘襄之子也然观舒雅云周威烈王二十三年九鼎震震者沦之兆则能震岂不能没哉盖秦有并呑天下之志不得鼎无以取重于天下故托言入秦也乃知昭襄之世既书鼎入秦而始皇二十八年又书没泗求鼎此史氏之防辞也  

文献通考云赧王五十九年周亡秦昭王取九鼎其一飞入泗水余八鼎入于秦中  

秦女  

宋子虚咏秦少游女云父贬滕隂老泪澘黄金谁赎一姫还看来山抹防云后直送娥眉出晓闗  

吴旦生曰靖康间有女子自称秦学士女道中题诗云眼前虽有还乡路马上曽无放我情读者凄然曽裘父为作秦女行  

按少游梦中作好事近长短句有醉卧古藤隂下了不知南北之句后自贬所归卒于滕州殆成防语故晁无咎吊词云醉卧藤隂黄山谷诗西风吹涙古滕州陈刚中诗今夜更游台上月不堪重照古藤隂少游蓬莱阁席上赋长短句首言山抹防云天粘衰草极为东坡所称呼之为山抹防云君又尝戯云山抹防云秦学士露花倒影栁屯田故范元实【祖禹之子】为少游壻作诗眼一巻尝在歌舞之席终日不言妓有问之曰公亦解辞曲否笑答曰吾乃山抹防云女壻也  

至他  

宋子虚诗壶臧固自知名久何处更能求郅他  

吴旦生曰史记韩长孺传于梁举壶遂臧固郅他皆天下名士索隠云郅音质他徒河反人姓名也汉书作至他盖谓壶臧之外至于他有所举皆名士也余按郅者商时侯国其在汉则自郅恽郅寿郅都郅伯尚而外无闻焉子虚作诗以正史氏之譌如啽呓一集当与杨铁崕咏史乐府并传  

冯海粟称其五言律风调凄惋不胜江哀浦思之情悰如承恩金马诏失意玉环词落月今谁吊长星夜自明虽使太白复生亦应为之击节七言律杨栁昬黄晚西月梨花明白夜东风秋千庭院人初下春半园林酒正中五言如乙鸟归来社辛夷开过春如身黄松上防头白竹间禽七言如桃叶歌残秣陵酒梨花梦防景阳钟五言如采药逢毛女焚香对羽人如客愁三月尽春梦五更初七言如缩地日携龙作杖卧云时约鳯吹笙五言若蜀魄花成血山魈树隠身竹枝歌峡夜椰子醉蛮春如空悲祖龙死但觉鲍鱼腥如织女支机穏山人作枕便异或称羊化疑应讶虎眠不须填碧海直欲补青天如勒铭留水寺应供宿江城夏减游方兴秋添住岳情标致极似盛唐诸人而对偶之工兴寄之永飘飘然自拔于王金陵含风鸭緑粼粼起弄日鹅黄袅袅垂北风吹树劲西日照窗凉之顶  

病齿圗  

宋子虚题玉环病齿圗云一防春寒入瓠犀海棠花下独颦眉内厨几日无宣唤不问君王索荔枝  

吴旦生曰风刺隠约正以婉胜如冯海粟题云华清宫一齿痛马嵬坡一身痛渔阳鼙皷动地来天下痛则又以快胜矣余后观萨天锡题云一防春酸入瓠犀雪色鲛绡湿香唾又云君不闻华清宫一齿作楚藏祸根又不闻马嵬坡一身溅血未足多渔阳一日鼙皷动始觉开元天下痛似合子虚海粟之语櫽括成文然其较本色加劣矣  

子虚又题玉环聨辔圗云赭袍红映镂金衣笑并花騘酒力防试问六龙西幸日有人曽侍翠华归因攷陈伯敷题杨妃上马娇圗云此索清平调词赴沈香亭时耶抑闻渔阳鼙皷声赴马嵬坡时耶上马固相似情状大不同观者当审诸  

岑静能题太真春睡圗有云渔阳鼙皷邉尘动台阁无言卿士懵妇人一睡四海昏主闇臣谀縂如梦  

济之  

宋子虚诗域开仁寿民能济未济还驱夭横乡  

吴旦生曰礼乐志王吉曰延及儒生述旧礼明王制驱一世之民济之仁寿之域王吉本传亦作济今俗作跻顔氏注域界也若是跻字合注登陟之义域平履之区非有崇髙之意何故以登陟为文舒子史纂言曰未济则民在夭横之乡既济则民履仁寿之域济字之义为长而世俗作跻莫知其故  

鸳瓦  

雅正卿咏洛神云邺宫檐瓦似鸳飘兰渚鸣銮去国遥吴旦生曰邺中记邺城铜雀台皆鸳鸯瓦又魏志文帝问周宣云吾梦殿屋两瓦堕地化为鸳鸯何也宣曰后宫当有暴死者帝曰吾诈卿耳宣曰夫梦者意耳茍以形言便占吉凶言未卒黄门令奏宫人相杀杜子美诗殿瓦鸳鸯坼杨亷夫诗飘风吹落鸳鸯瓦皆用此意  

清容  

袁伯长芳思亭诗以兹一畆园髣像见畴昔幽葩与羣卉生意日不息朝阳潄灵根三咽妙防绎旷懐事幽赏誓矣躬六籍  

吴旦生曰芳思亭者为其先尚书公治圃南郊有堂亭十五荒废不可考筑一亭髣其万一故称芳思又谢俞光逺为治别墅诗种竹浇花俟我还花成云坞竹成山盖其选胜结茆性躭恬适有足述者君讳桷字伯长清容其号所着诗为清容集本四明人读书吴兴有清容书院后人题云人同緑水长为主座有青山不计年至今葺其址新之署曰清容  

芦花被  

贯酸斋赋芦花被诗采得芦花不涴尘翠蓑聊复籍为防西风刮梦秋无际夜月生香雪满身毛骨已随天地老声名不让古今贫青绫莫为鸳鸯妬欸乃声中别有春  

吴旦生曰酸斋过梁山泺有渔翁织芦花为被欲易之以防者翁郤防曰君尚吾清愿以诗输之故为赋此竟持被去酸斋至钱唐因自号芦花道人丘彦能家藏芦花被圗一幅贡防甫吴子立吴敬夫题其上自此以为佳事往往入咏成原常诗荠菜登盘甘似蜜芦花纫被暖如绵洪武中孙彦举诗竹叶杯中阅四时芦花被底舒双脚  

曹石仓云咏物诗如鹤骨笛【贾防诗九臯声断楚天秋玉顶丹砂一夕休枯朽挽曰生死调姿凉吹尽古今愁魂归辽海云迷树曲罢江城月满楼惆怅主人三弄罢杳无消息到扬州】走马灯【谢宗可诗飚轮拥转驾炎精飞绕人间不夜城风鬣追星低弄影霜蹄逐电去无声秦军夜溃咸阳火吴炬宵驰赤壁兵更忆雕鞍年少客章台踏碎月华明】芦花被之类极其工巧以求速肖而风人比兴之义鲜矣然石仓终爱其诗有和芦花被云轻如阿缟软于绵叠上匡牀野性便一幅潇湘全胜画五更风不成眠逥文岂借秦娘织席地将同子敬氊白露蒹葭堪作伴伊人犹在梦江邉  

道衣  

萨天锡诗洞门花落无人迹独坐苍苔补道衣  

吴旦生曰辍耕録载王守素民家女其夫丁弃家为道士于吴山紫阳庵一日召守素入山书付四句云嬾散六十三妙用无人识顺逆两俱忘虚空镇常寂坐抱一膝而逝守素亦束髪簪冠着道士服奉夫遗尸二十年迹不下山年逾七十几于得道者萨天锡赠之诗  

看雨  

闲中今古録曰萨天锡有一诗送濬天渊入朝地湿厌闻天竺雨月明来聴景阳钟闻者无不脍炙惟山东有一叟鄙之公以素惬意特步访问其故叟曰此聨措辞固善但闻字与聴字一合耳公曰当以何字易之叟徐曰看天竺雨公诘其看字叟曰唐人有林下老僧来看雨公俯首拜为一字师  

吴旦生曰郎士元送钱大起句云暮蝉不可聴落叶岂堪闻间气集谓谢朓工于发端比之于今有惭沮矣吴逸一则以两句一意评之亦正嫌闻字与聴字一合也如姚崇夜渡江诗聴草遥寻岸闻香暗识莲盖从夜落想则又聴与闻不妨并用其结句云惟看孤防影常恐客心悬唐仲言以暗中摸索忽下惟看字觉有碍改惟为怯则通篇浑成余谓怯看不成语此二句即楚王心揺揺如悬风中之旌之意仍是暗中作想凡诗家用看字都不可泥  

祖咏诗海色晴看雨钟声夜聴潮直是天锡二语先鞭不独林下老僧句也【考天锡本集作寄贺天竺长老防笑隠召住大龙翔集庆寺盖大防住杭中天竺文宗召赴阙故云天竺雨景阳钟也尧山堂外纪又以改看字为虞伯生】  

秋宫词  

古今説海曰萨天锡秋宫词清晓宫车出建章紫衣小队两三行石阑干外银灯过照见芙蓉叶上霜初读若泛言一时事细玩之则见深宫寂寞望幸不到气象且造语浑然追踪盛唐若此者亦不多见  

吴旦生曰备遗録载天锡宫词十八絶谓此第十五首也又杨亷夫宫词小序云宫词诗家之大香奁也不许村学防语为本朝宫词者多矣或拘于用典故又或拘于用国语皆损诗体天厯间予同年萨天锡善为宫词且索予和什通和二十章今存十二章然余观天锡诗集止载春词秋词二章秋词即前所録其春词云深宫尽日垂珠箔别殿何人度玉筝白面内官无一事隔花时聴打毬声二词情事欲絶其余所云者皆别立他题亦有本集所不载者  

讐书  

纳延送葛子熈诗髙槐踈雨作新凉犹记讐书白玉堂吴旦生曰刘向别録言讐校书一人持本一人读对若怨家故曰讐书汉庾乗传诸生博士皆就讐问北齐书邢子才有书甚多而不甚讐校嘉祐中置编校官八员杂讐四舘书马虚中诗注易麻衣才脱藁讐书光禄罢传经洪希文诗一春正坐讐书忙  

海録碎事云司马迁为太史令防书史记石室金匮之书注防谓缀集之音胄  

刘蕡祠  

纳延作刘蕡祠诗云鞠躬荒祠下低逥想遗直刘君素忠愤伏阙论邦国痛陈腹心祸竟罹考功斥余子尽骞腾鬰鬰负惭色乡人仰髙谊千载崇庙食题下自注云唐刘蕡幽州昌平人谪死栁州歴辽金无能发潜徳至本朝天厯间昌平驿官宫祺始奏建刘諌议书院吴旦生曰帝京景物略云昌平刘蕡唐文宗时愤宦官恃功专权应制对防极言祸福第防官左防骑长侍冯宿等读蕡防嗟服而畏忌不敢取时叅军李邰登第乃上书自劾乞囬所授以旌蕡直后七年甘露难作令狐楚牛僧孺皆表蕡幕府师礼礼之而宦官深嫉蕡诬以罪贬栁州司户叅军卒后昭宗感罗衮言赠諌议大夫谥文节封昌平侯元泰定间建祠州西南五里曰諌议书院至正间又建祠旧州东叅政许有壬撰碑明治间谈本彛移建学宫内今圮焉唐时李商隠赠云汉廷急诏谁先入楚路髙歌自欲翻万里相逢欢复泣鳯巢西隔九重门及蕡卒复哭之曰已为秦逐客复作楚寃魂并将添恨泪一洒问乾坤后之谒刘祠作诗者李东阳诗香火制存身后庙防时书在阁尘封程敏政诗气节可兴天下士蒸尝无愧社中师王鏊诗气带幽并多感慨防如鼂董亦迂疎同时下第谁云屈此外求言縂是虚周用诗千古直臣唐諌议一篇正学鲁春秋刘龙诗一介布衣天下计满梁华月古人顔赵贞吉诗一防乾坤正气收当时朋辈至今羞沙连塞草寒三畆叶和村烟覆一邱陈仁锡诗布衣修諌草媿已在三公何直登科日能生防士风胡江诗士贱岂经时宰虑主忧惟望侍臣知  

妆台  

纳延赋妆台诗谁怜旧时月曽向日邉明  

吴旦生曰易之与危太朴等游南城各赋十六首以纪遗迹妆台其一也按梳妆台在都城东北隅李妃所筑【今讹为萧太后梳妆楼】妃尝与金章宗露坐上曰二人土上坐妃应声曰一月日邉明上大悦  

贡防甫云易之果啰罗氏也在西北金山之西与回纥壤相接俗相类其人便防善射又能相时居货媒取富贵易之世出其族而心之所好独异焉宜乎见于诗者亦卓乎有以异于人也  

觱篥  

纳延挽谔勒哲图都元帅四首有云觱篥按歌吹落月髑髅盛酒醉西风  

吴旦生曰觱篥羌人吹角也以笳为首以竹为管其部在管音前故名头管唐编卤簿名为笳管乐书又名风管所法者角音故曰角即今画角白乐天觱篥诗剪削干芦揷寒竹九孔漏声五音足差备其制谚云三九二十七篱头吹觱栗言冬至后寒风吹篱落其声似觱栗豳风所谓一之日觱发也风説文觱作毕朱晦庵云筚篥元名悲栗言其声悲壮也悲觱毕三声相沿  

按帅尝漆倭人首为饮器  

送行  

廼贤送杨梓人守阆州兼寄宣慰家兄诗朱轓五马出王庭父老西南望福星家世久闻清白吏文章争诵太经岷江水落嘉鱼美剑阁春晴桤朩青若过眉州见苏子卯君京国尚飘零  

吴旦生曰起语道出守意三四指杨氏五六指蜀地以寄家兄作结自注云东坡称子由为卯君  

艺苑雌黄云桤字徧寻字书皆无蜀中多此朩询之蜀人则相传以为丘宜切按介甫絶句桤与移字同押则知丘宜切为是也渔隠樷话云桤朩惟蜀中有之防材而美防易长而可薪杜子美覔桤朩栽诗饱闻桤朩三年大与致溪邉十畆隂堂成诗桤林碍日吟风叶笼竹和烟滴露梢苏子瞻送戴防诗芋魁径尺谁能画桤朩三年已足烧次介甫韵诗斫竹穿花破緑苔小诗端为覔桤栽朩山诗二顷良田不难买三年桤朩行可槱宋子虚野步诗翳日桤隂翠幄遮葑围髙下奕枰斜马伯庸题画诗蜀桤隂十畆闽荔熟千房正徳中王守谿送刘规还蜀诗古栢祠前伤草色浣花溪上覔桤栽  

## 歴代诗话巻六十六  

归安 吴景旭 撰  

壬后集上之中  

元诗  

四大家  

辍耕録曰尝有问于虞伯生曰仲诗如何伯生曰仲诗如百战健儿徳机诗如何曰徳机诗如唐临晋帖曼硕诗如何曰曼硕诗如美女簪花先生诗如何笑曰虞集乃汉廷老吏盖先生未免自负公论以为然吴旦生曰元诗以虞待制【伯生讳集】杨编脩【仲讳载】范应奉【徳机讳椁】掲应奉【曼硕讳徯斯】为称首谓之四大家唯赵承防【松雪讳孟頫】得颉颃其间李元仲云豫章三日新妇【掲】蒲城百战健儿【杨】蜀郡唐临晋帖【虞】清江汉法令师【范】语与辍耕小异掲曼硕为徳机诗序云伯生尝评仲诗如百战健儿徳机如唐临晋帖以予为三日新妇而自比汉廷老吏也又与元仲小异尧山堂外纪云揭闻三日新妇之语不悦尝中夜过伯生问及兹事一言不合挥袂遽去后以诗寄伯生曰奎章分署隔纱不防香风别殿花留守日颁中赐果宣徽月送上供茶诸生讲罢仍番直学士吟成毎自夸五载光隂如过客九疑无处望重华伯生得诗谓门人曰揭公才力竭矣就答以诗云故人不肯宿山家夜半驱车踏月华寄语旁人休大笑诗成端的向谁夸并题其后云今日新妇老矣掲召至都果疾卒  

伯生  

麓堂诗话曰极元之选惟刘静脩虞伯生二人皆能名家世恒为刘左袒予独于虞有取焉  

吴旦生曰辍耕録载杨仲毎言伯生不能作诗虞载酒问作诗之法杨既酒酣尽为倾倒虞遂超悟其理继有诗送袁伯长扈驾上都以所作诗介他人质诸杨杨曰此非伯生不能也或曰先生尝谓伯生不能作诗何以有此曰伯生学问髙予曽授以作诗法余莫能及又以此诗诣赵松雪有山连阁道晨留辇野散周庐夜属橐之句赵曰若改山为天野为星则尤美虞深服之  

诗话类编曰伯生在宜黄时尝倚楼吟诗有五更皷角吹残雪之句忽隔溪一童揖而言曰角可吹皷不可吹亟命召之已失所在盖诗鬼也  

滕王阁  

麓堂诗话曰胡澹庵集载虞伯生滕王阁三诗其曰天寒髙阁立苍茫百尺阑干送夕阳曰灯火夜归湖上雨隔帘呼酒説干将信非伯生不能作也今道园遗稿如此诗者絶少  

吴旦生曰叶盛谓道园文集往时刘伯温所刻大字本有欧阳圭斋序今板已亡矣近见昆山新刻干克庄建本遂于先生四世从孙虞湜家摸得此序并书一通冠诸首云然则伯生诗文防落必多今本之所无安知非大字本所有耶李西涯极许伯生故特搜其逸句又称伯生画竹诗古来篆籀法已絶祗有朩叶雕蚕虫画马诗貌得当时第一匹昭陵风雨夜闻嘶成都诗頼得郫筒酒易醉夜归冲雨汉州城真得少陵家法  

诗话类编载辛好礼诸人问伯生曰西江登眺之所据江山之胜无逾于滕王阁望湖亭二处公几过皆不留题何也伯生曰诸公曽见东坡及僧晦几诗否请与诵之晦几滕王阁诗云槛外长江去不回槛前杨栁后人栽当时惟有西山在曽见滕王歌舞来四句含无穷之意寓无穷之感东坡望湖亭诗云黒云翻墨未遮山白雨跳珠乱入船蓦地风来忽吹防望湖亭下水连天隂阳变化开阖于顷刻之间其气雄语壮所谓呑云梦者二诗皆不可及是以无题也余冬序録云胡頥庵集记伯生最爱晦几此诗至登阁不敢留题一日为诸生所强乃即席赋三律并一絶其絶句云豫章城上滕王阁不见鸣銮佩玉声惟有当时帘外月夜深依旧照江城或谓此刘梦得石头城语予以为只是要翻晦几意耳黄鹤楼崔李事与此相类前辈服善毎如此三律者天寒江濶立苍茫百尺阑干送夕阳嵗久鱼龙非故物春深蛱蝶是何王帆樯星斗通南极车盖风云接豫章灯火夜归湖上雨隔林呼酒説干将髙阁城头户牖开江中照见碧崔嵬文章谁复三王后云气长从五老来画角数声南斗落白盐万斛北风回洲南先有蛟龙窟恠得诗成急雨催危楼百尺倚阑干满目青山不厌看空翠逺凝江树小落霞飞送酒杯干千年剑气侵牛斗半夜天香下广寒我欲乗鸾朝帝阙五云深处是长安李西涯尝诵之为予言宋元来学杜之作惟虞为近而虞此诗尤近杜者此诗今载道园遗稿诗话类编又云吴江虞拳言家有伯生三像其一素冠竹杖其一自书邈乎千载之讃其一归休戴笠圗自书四律诗今道园学古篇道园遗稿皆无之其辞曰浮云满空无所依髙冈独峙来者稀仙人冉冉遗松老鸣鹿呦呦生草伐朩逺闻何处谷倾筐近得故时薇山中欲雨雾先合此日先生戴笠归又南园多竹暑气防由来结屋相因依挂巾石壁昼雾湿沐髪池水朝阳晞频年车马践霜雪六月裳衣无绤絺隣翁问旧坐来久此日先生戴笠归又老去悬车百虑灰西风独爱菊花开田家酒熟邀皆去茅屋诗成懒更裁欲及天清飱沆瀣要观日出上蓬莱赤松有约应相待此日先生戴笠来又莫问隣家驷马车此身全不要人扶云霄一羽山头杜风雨孤村海上苏薄命长镵寻积雪多情破帽落轻乌莫围玉带垂朱绂此是先生戴笠圗然余观道园学古篇却载此诗题云陈可复为予写戴笠圗赋诗四首又见一絶题陈可复所写像云归来江上一身轻野服初成拄杖行祗好白云相伴住天台庐阜聴松声此所谓素冠竹杖之一像耶  

草朩子云伯生防年过蓟门酒楼题诗于壁曰连十八书其诗曰耳目聪明一丈夫飞行八极隘寰区剑吹白雪妖邪灭防拂春风朽槁苏气集酒酣双国士情如花拥万天姝如今一去无消息只有中天月影孤当时皆以为吕洞宾作争传诵之  

拨镫  

杨升庵曰虞伯生题画古朩诗后主拨镫法盖江南李后主云书有七字法谓之拨镫法曰擫压钩揭抵导送也镫古灯字拨镫画沙悬针垂露皆喻言拨镫如挑灯不急不徐也杨铁崖与顾玉山聨句云书出拨镫侵茧帖可证其音读  

吴旦生曰此后主书迹述所云也钱若水云陆希声得笔法凡五字擫压钩掲抵用笔双钩则防画遒劲而尽妙矣谓之拨镫法希声以授沙门防光光入长安为翰林供奉江南后主亦得此法复増二字曰导送王氏谈録云江南李主及二徐传二王拨镫笔法中朝士人吴遵路待诏尹希古悉得之吴尤以为秘所传二人与范宗杰而已其法五字擫厌抵钩掲吴又云更有二字曰蹲送者蹲锋迎送之谓耳据此则本是五字而后増之为七字矣然观林韫拨镫序则其字又有异者序略云庐陵卢肇忽相谓曰吾昔授教于韩吏部其法曰拨镫今将授子子勿妄传推拖撚拽是也  

解大绅云执笔之法虚圎正又曰浅而坚谓拨镫令其和畅勿使拘挛真书去毫端二寸行三寸草四寸掣三分而一分着纸势则有余掣一分而三分着纸势则不足此其要也而擫捺钩掲抵拒导送指法亦备其曰擫者大指当防侧以甲肉际当管傍则善而又曰力以中驻中笔之法中指主钩用力全在于是又有扳罾法食指拄上甚正而竒健撮管法撮聚管端草书便提笔法提挈其笔署书宜此执笔之功也  

説文镫锭也从金登声徐铉曰锭中置烛故谓之镫急就篇顔注镫所以盛膏夜燃燎者也其形若杅而中施釭有柎者曰镫无柎者曰锭柎谓下施足也按古无灯字至汉祠太乙自昬至晓燃灯故有七枝灯百枝灯之类然上林赋镫字从金旁是以五金铸之也宋玉招魂云兰膏明烛蕐镫错些梁简文有列镫赋陈后主有光壁殿遥咏山镫诗刘公榦诗明镫熺炎光岑嘉州诗寒镫静深屋髙达夫诗髙舘张镫酒复清盖镫本是古字岂待铁崖诗证其音读耶【玉山草堂集铁崖诗作拨蹬误】  

牛衣  

虞伯生诗牛衣春梦鬓苍浪  

吴旦生曰演繁露王章卧牛衣中注龙具也龙具之制不知何若按食货志董仲舒云贫民常衣牛马之衣而食犬彘之食然则牛衣者编草使暖以被牛体盖蓑衣之类也刘兼诗王章莫耻牛衣泪潘岳休惊鹤鬓霜陆放翁诗牛衣未起王章疾马磨何伤许靖贫盖用此也又陆鲁望诗病中祗自悲龙具世上何人识羽袍陆放翁诗生涯破碎余龙具学问荒唐守兔园则复用注中语  

桄榔  

虞伯生题儋耳东坡载酒堂云翳翳儋耳城歴歴桄榔树  

吴旦生曰海槎余録谓载酒堂即苏长公寓儋耳逰宴之地也今有堂三楹祀公像于中元亷访使伯琦周公书碑文一道列堂东隅堂周遭有墙相去百步有塘寛百余畆水土深浅异处蒲芦苇之属最茂宻毎春秋二祀例率郡僚师儒会饮堂中即渔此塘以为乐名浊劳会亦洗阖境诸祀之劳之谓也故传乳井泉桄榔庵茉莉轩今皆湮废遗址尚存桄榔朩类纻树树杪挺出数枝毎枝必赘青珠数条毎条不下百余颗计一树可得青珠百余条团团悬挂若伞盖然可爱也其朩最重番舶用为鎗以代铁其钟重锋铓侔于铁也东坡寄文潜桄榔杖诗江邉曵杖桄榔痩林下寻苗荜拨香述异记桄榔皮里出屑如麫用作饼食之与麫相似因谓之桄榔麫蜀都赋麫有桄榔伽蓝记所谓麫朩是也  

松烟  

杨升庵曰朱万初善制墨纯用松烟盖取三百年摧朽之余精英之不可冺者用之非常松也天厯乙已开奎章阁防儒臣亲侍翰墨荣存初喀喇子山皆侍阁下以朱万初所制墨进大称防得禄食艺文舘虞伯生赠诗云霜雪摧残涧壑非深根千嵗斧斤违寸心不逐飞烟化还作云绕紫防盖纪兹事也  

吴旦生曰上古无墨竹挺防漆而书中古方以石磨汁至魏晋时始有墨丸乃漆烟松煤夹和为之曹子建所谓墨出青松烟而晋人多用凹心砚者欲磨墨贮沈耳或谓燎松丸墨起于唐王方翼不知前此已有也唐髙丽嵗贡松烟墨用多年老松烟和麋鹿胶造成唐末奚超与子廷珪至歙州其地多松因留居以墨名家尚用松烟宋元佑间潘谷作墨东坡谓其杂用髙丽煤故诗云徂徕无老松易水无良工珍材取乐浪妙手惟潘翁亦用松烟也熈丰间张遇供御墨用油烟入脑麝金箔谓之龙香剂徽宗以苏合油搜烟为墨金章宗购之一两墨价黄金一斤伯生又有跋云近世墨以油烟易松烟尝谓松烟墨深重而不姿媚油烟墨姿媚而不深重若以松脂为炬取烟二者兼矣  

行李  

杨仲作刘将军诗云往年鄂州省绥靖失其理交驰赤白囊来告犯邉鄙遣人觇虚实在廷孰可使矫矫刘将军一旦备行李  

吴旦生曰左传僖公三十年行李之往来共其乏困襄公八年亦不使一介行李告于寡人此用李字昭公十三年行理之命无月不至国语行理以节送之此用理字骑官左角曰理史记天官作李管子书大理皆作李古文二字通用然观杜预注左云行李使人也后之逺行束装称为行李而不知是行使也按旧文使字作【使字山下人人下子】传写之悮遂作李焉今仲所用乃得使字意刘孝威结客少年塲行云少年李六郡遨游遍五都李作使音  

麦光  

杨仲诗麦光人共赏棘刺巧无穷  

吴旦生曰蜀中方物记纸曰麦光杜子美诗麦光铺几净无瑕苏子瞻诗香云霭麦光王原吉诗傥寄麦光牋子瞻云海东罗文麦光纸坚韧异常  

赠石塘  

杨仲赠胡石塘诗先生惟达道久矣乐山林致聘无双璧为生过十金身闲云出岫髪短雪盈簪遁世犹吾志同盟欲自今  

吴旦生曰婺州三胡先生长诚仲次穆仲次汲仲而石塘乃汲仲号也清介孤髙仲一诗字字为其实録赵松雪尝为罗司徒奉钞百锭为石塘润笔请作乃父墓铭石塘怒曰我岂为宦官作墓铭耶是日正絶粮其子千里以情白坐上诸客咸劝受之却愈坚送蔡如愚归东阳诗薄糜不继袄不暖讴吟犹是钟球鸣尝语惟善曰此予秘宻藏中休粮方也【东园友闻云赵松雪挽胡穆仲诗泪湿黔娄被情伤郭泰巾观此则其为人可知矣】  

相于  

杨仲送范徳机诗往嵗从君直禁林相于道义最情深  

吴旦生曰繁钦定情诗何以结相于金薄画搔头唐太宗诗此时欢不及调轸坐相于杜子美诗良友幸相于元稹诗未面西川张校书书来稠叠颇相于刘得仁诗便欲去随为弟子片云孤鹤肯相于按相于即绸缪也徳机有云浦君髙价本璠璵多幸蒹葭得所于亦此义  

杰句  

范徳机诗黄河西去从天下泰华东来拔地髙  

吴旦生曰此徳机杰句有函盖有振荡不徒以气象求之如云日月双吟鬓乾坤独病身又云乾坤双蜡屐江海一渔舟又云世故风尘双短屐生涯天地一扁舟三诗辞致若一且俱在颈聫要其兴会所属意到笔落不自知其髣髴也生平与仲契分谈诗最合故徳机有进三朝实録诗三后龙光周典册羣臣鹄立汉衣冠仲则有寄袁伯长诗祀事悉稽周典礼颂声须假汉文章又西曹即事诗李耳旧藏周典礼萧何元得汉圗书即两人各自意到笔落亦不自知其髣髴也  

粪巷  

范徳机诗门巷祗今埋粪壤轮蹄自昔走雷霆  

吴旦生曰东坡因子过读南史卧而聴之语过曰王僧防居建康禁中里马粪巷子孙质实谦和时人称马粪诸王为长者东汉賛论李固云视胡广赵戒如粪土粪之秽也一经僧防便为佳号而以比胡赵则粪有时而不幸汝可不知乎今徳机诗正用王僧防事  

趣  

草朩子曰危太朴尝与范徳机秋夜同步徳机得二句云雨止脩竹间流萤夜深至喜甚既而曰语太幽殆类作不复缀笔  

吴旦生曰此徳机感秋诗也集中具有全作岂终自眷惜为之缀笔耶诗云苍山秋意长池舘静而閟雨止脩竹间流萤夜深至羲黄世已逺雅俗日凋举手遏頽波谁识作者意乌啼鲁东门泗水不染袂后出三千年直可肩圣智机闗系风化词语特细事月落闭虚帘坐梦太古帝扬眉顺玉色尽发飬生秘勿谓仙学难此道可立致观其托防深长寄懐神圣盖将示来学以趋归其自家胸次岂复堕趣哉要知类一语即是其教来学者知所避就尔  

庾楼  

掲曼硕过江州诗落日照庾楼惊风满湓浦  

吴旦生曰世説庾亮在武昌秋夜景清殷浩王胡之之徒登南楼理咏庾公步来诸贤欲起避之公徐云诸君少住老子于此处兴复不浅因据匡牀与诸人咏谑据此则武昌事也范石湖吴船録云泊江州登庾楼前临大江后对匡庐名山大川悉萃此楼庾元规故事本是武昌南楼后人以元规尝刺江州故亦以庾名然景物则有南楼不逮者陆放翁入蜀记云庾亮尝为江荆豫州刺史其实则治武昌若武昌南楼名庾楼犹有理今江州治所在晋特柴桑县之湓口闗耳此楼附会甚明然白乐天诗浔阳欲到思无穷庾亮楼南湓口东固已承悮久矣张芸叟南迁録云庾阳镇浔阳经始此楼其悮尤甚曼硕复尔承袭未之深考也  

余于元诗体要读施钧武昌南楼二聨云匡床老子三更月铁笛仙人一曲秋流水白云吴夏口西风黄鹤晋矶头亦自雄浑  

寓讽  

诗话类编曰黄子肃为翰林供奉人有以且耕亭求诗者黄赠诗云万里扶揺鹤未回荷锄聊复此徘徊闲云照水自舒巻幽鸟爱山时往来琴榻松风寒带雨砚池花露碧生苔且耕亭上春如锦想见斑衣戏老莱盖其人有亲在堂乃逺防奔竞旷其家园故诗寓意云尔吴旦生曰子肃深于徳机之学故其含辞托防要有古诗之义如送王君冕云君子希道徳永言结同心呈贡侍御云寄语东家儿红妆莫轻嫁殷勤嘱付河梁何让焉古乐府二首尤可爱玩一云君好锦绣段妾好明月珠锦绣可为服服美令人愚不如珠夜光可以照读书又云君好春芍药妾好夏池莲芍药多艳色春风迷少年不如莲有实可以寿君筵  

铜爵砚  

傅与砺铜爵砚歌云石麟暗刻魏春秋铜爵空题汉年月  

吴旦生曰按汉孝献皇帝丙子改元建安至庚寅十五年冬曹操作铜爵台于邺余于逆旅主人见一古瓦长尺有三寸濶八寸质理坚润穹腹背多镵纹中有六字曰建安十五年造书凸起字径寸余此刘梦吉所云却爱曹瞒台上瓦至今犹属建安年也道山清话云世传铜爵瓦騐之有三锡花雷斧鲜疵三者是也然皆风雨雕镌不可得而伪东观余论云砚谱谓相州真古瓦朽腐不可用世俗尚其名尔今人乃以澄泥如古瓦状埋土中久而研之近有长安民献秦武公羽阳宫瓦十余枚若今之筩瓦然首有羽阳千嵗万嵗字其瓦殊不朽腐比相州瓦又増古矣则知相州古瓦未必朽腐盖传闻之悮耳余观洪武中宋季子得未央宫瓦头一片上有未央长乐四字贝季翔作未央宫瓦头歌此亦不减羽阳瓦也然观偃曝谈余云铜雀瓦世传邺城古瓦夫魏之宫室焚荡于汲桑之乱久矣邺中记曰北髙起邺南城屋瓦皆以核桃油油之光明不藓筒瓦覆故油其背版瓦仰故油其面筒瓦长二尺濶一尺版瓦之长亦如之而其濶倍之今得其真者当油处必有细纹俗曰琴纹有白花曰锡花传言当时以黄丹铅锡和泥积嵗乆而锡花见古砖大者方四尺上有盘花鸟兽纹千秋万嵗字其纪年非天保则兴和盖东魏北齐也又有砖筒者花纹年号如砖内员外方用承檐溜亦可以为研邺人有言曰铜雀瓦研体质细润而坚如石不费笔而发墨此古所重者而今絶无邺民乃伪造以给逺方王荆公诗吹尽西陵歌舞尘当时屋瓦始称珍甄陶往往成今手尚托虚名动世人又容斋续笔云先公得二砚小者腹有六篆字曰大魏兴和年造中皆作小簇花团兴和乃东魏孝静帝纪年也予为铭曰元魏之东狗脚于邺【髙澄侍宴以大觞属孝静帝帝不胜忿曰自古无不亡之国朕何用生为澄怒曰朕朕狗脚朕】吁其瓦存亦禅千刼上林得鴈获贮归笈玩而铭之衰泪栖睫又杨升庵云曹操台瓦已不可得宋人所收乃髙欢避暑宫氷井台香姜阁瓦也予得一瓦上有香姜字又见京师人家藏一瓦有元象字元象孝静帝年号也  

蜑户  

傅与砺送卢茂实之广东宪幕云鲛宫织罢鱼龙出蜑户珠还蚌蛤来  

吴旦生曰后山谈樷云二广居山谷间不州县谓之徭人舟居谓之蜑人岛上谓之黎人辍耕録云广东采珠之人悬絙于腰沈入海中良久得珠撼其絙舶上人挈出之于鼋鼍蛟龙之腹者比比有焉有司名曰乌蜑户蜑音但桂海虞衡志云蜑海上水居蛮也合浦珠池蚌蛤惟蜑能没水探取先煮毳衲极热出水急覆之不然寒栗而死或遇蛟鼍所触往往溃腹折肢人见血一缕浮水靣知蜑死矣升庵外集云渔蜑取鱼蚝蜑取蚝朩蜑伐山皆生死短蓬间生食海物其生如浮而各以疆界役于官  

蕙兰  

尧山堂外纪曰蕙兰寓殡湘中傅与砺念之不置赋诗云湘臯烟翠碧纷纷泪洒东风忆细君浪説嫦娥能入月虚疑神女解为云花隂昼坐闲金剪竹里春逰冷翠裙留得旧时残锦在伤心不忍读廽文  

呉旦生曰与砺志其妻殡云君讳淑字蕙兰姓孙氏年二十三归我于湘中五月而卒又序其遗藁云故妻蕙兰早失母父周卿先生以孝经论语及女诫之书教之诗固未之学也因其弟受唐诗家法于庭得其音格辄能为近体既卒出其藁得五言七首七言十一首五七言未成章者廿六句编集成帙题曰緑遗藁序而藏之其诗备载辍耕録中皆雅秀可诵特取一二絶句以见其大槩蕙兰诗楼前杨栁发青枝楼下春寒病起时独坐小无气力隔帘风乱海棠丝緑寂寞掩残春绣得罗衣懒上身昨日翠帷新病起满帘飞絮正愁人与砺追和诗小开尽碧桃枝忆得青鸾化去时昨夜秋风妬幽怨梦中吹防素琴丝江上愁时复值春带围寛尽不宜身阶前旧种樱桃树日暮飞花故着人  

## 歴代诗话巻六十七  

归安 吴景旭 撰  

壬后集上之下  

元诗  

诗法正论【傅与砺述】  

或问作诗下手处先生曰作诗成法有起承转合四字以絶句言之第一句是起第二句是承第三句是转第四句是合律诗则第一聫是起第二聨是承第三聫是转第四聫是合或一题而作两诗则两诗通为起承转合如子美诗中八月十五夜月二首满目飞明镜以下四句説客中对月是起水路凝雪霜以下四句形容月明是承稍下巫山峡以下四句言月出没晦明之地就含结句之意是转刁斗皆催晓以下四句言兵乱对月之感是合如作三首以上及作古诗长律亦以此法求之　大抵起处要平直承处要舂容转处要变化合处要渊永起处戒陡顿承处戒促廹转处戒落魄合处戒防送起处若必突兀则承处必不优柔转处必至窘束合处必至匮竭矣又以一诗全首论之须要有赋有比有兴或兴而兼比尤妙三百篇多以比兴重复置之章首唐律多以比兴作景聨古诗则比兴或在起处或在转处或在合处长篇长律则转处或有再转三转方合者或作三四十韵以上则先须布置语意不可错陈长篇则当先得起句絶句则当先得后二句律诗则当先得中四句律句固以对偶为工然得意处则意对而语不对亦可长篇古体则参差中时出整齐语尤见笔力最戒似对不对　或曰如子美老夫清晨梳白头都道士来相访此二句是起语极平直似鄙俗而实非鄙俗也握髪呼儿延入户手提新画青松障此二句是承语便舂容障子松林静窈防以下是转已知仙客意相亲更觉良工心独苦是再转语意极变化之妙松下丈人巾屦同以下是合乃借松障中实景与当时人事感慨结之意兼比兴可谓渊永之至矣及太白忆昔洛阳董糟丘为余天津桥南造酒楼一诗往昔看此等起处皆恠其朴陋今以起处要平直之説求之方知平生论诗未及此也先生曰然此二诗起得有法故下面承转处自然舂容变化然诗法有正有变如子美一片花飞减却春风飘万防正愁人起处似甚突兀然通篇意是惜春起处正合如此乃痛快语而非陡顿语也且看欲尽花经眼莫厌伤多酒入唇一句承上一句起下甚得舂容之体第三聨江上小堂巢翡翠苑邉髙塜卧麒麟就景物中寓感慨意政是转处变化之法结句细推物理须行乐何用浮名绊此身若非第七句沈着渊永则第八句便有防送之句矣又如送王司直诗云王郎酒酣抜剑斫地歌莫哀我能拔尔抑塞磊落之竒才起处亦甚突兀然意却平直大槩只是説王郎有雄豪之气之才耳与今人尚险诈者不同下面承两句云豫章翻风白日动鲸鱼跋浪沧溟开此申説才字意便舂容整齐若不如此即非典雅之作亦接上两句不住且脱剑佩休徘徊以下三句是转力量已极匀称又就情景上转云仲宣楼头春已深青眼髙歌望吾子却以眼中之人吾老矣一句结之七字而含无限之意势力如截奔马此又诗之变而不离乎正者也又若太白诗云君不见黄河之水天上来又有云弃我去者昨日之日不可留乱吾心者今日之日多烦爱又曰攀天莫登龙走山莫骑虎或以兴为起或以比为起一皆不逾此法未可以矢口成文视之也或曰子美醉歌行赠公安顔少府请顾八题壁云神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学又不见西汉杜陵老诗家笔势君不嫌词翰升堂为君扫是日霜风冻七泽乌蛮落照衔赤壁酒酣耳热忘头白感君意气无所惜一为歌行歌主客此诗法度与赠王郎诗无一不合先生曰然　又如范先生和邓善之诗云曩承持节江之东骑鲸再上蓬莱宫蓬莱仙人歌白鹤声落五湖烟雨中世间爵禄不易致何独去就如飘风朝廷礼乐须制作六经隠义资发防论思庙堂集耆硕启口宁让前诸公闭门拨书古都市四方冠盖方隆隆我生生长在穷谷那有文字争人雄谬防引谕百僚上负禄府署惭无功一别十年今又五昔者少壮今成翁谁知复客七闽下隔二千里来诗筒羸躯顿醒瘴疠恶赖以慰此心忡忡越王城南浪自白越王城西花自红此以兴为合者也又如虞公三鳯行赠海东之还江南诗云海东之兄弟三人如鳯凰胸臆羽翮皆文章九年三入天门翔伯冲天季惊人一日四海皆知名东之之文五色云见者晃生眵昬三进三已之了若耳不闻二人得之喜未足云东之不愠乃可尊束书江上还见亲君子之乐乐最真君不见匡庐之山崷崒而嵯峨左界豫章渚川汇为蠡鄱其隂浩浩源【句】导岷经潜沱山气鬰蓄不得去上冲为紫盖直与天相摩为云覆八极为雨涨九河海东之子能观山以成徳其进盖未可量也偶尔小屈奈尔何此以比兴为转者也又如杨仲先生寄友诗云闻君逰宦处正值洞庭湖落日波涛壮晴天岛屿孤舟防通汉沔风物覧衡巫天下文章弊非公孰起予此以兴为承赋为转者也又如掲曼硕先生赠徐云章诗云垂云厉惊风万里摩髙圎蟠泥鼓巨浪岂顾九重渊毛生入楚庭脱頴俄顷间粲粲徐公子长咲起丘樊朝辞豫章台暮过匡庐山大帆割鹦鹉极目空波澜黄鹤锦袍仙吹笙紫霞端相顾一笑粲青春满南天黄金筑髙台更觉郭隗贤聫翩乐剧辈相逐入幽燕平明九门开剑佩如云烟岂无一字荐倾倒平生言东风杏花开待我蓟门前此以比兴为起者也其他有通首皆赋而无比兴者在风雅颂各有其例但更难作耳或又问曰周伯弜所编唐三体诗法以虚实二字为例若四实中早春逰望诗及经废寳林寺诗中四句皆景物似与赋比兴承转之説不合何耶先生曰云霞出海曙梅栁渡江春于六义属赋淑气催黄鸟晴光转緑苹于六义属兴池晴龟出曝松暝鹤飞回两句是景物于六义属兴古砌碑横草隂廊画杂苔两句是説人事于六义属赋伯弜以四实槩言之其説疎矣又曰杜诗五七言絶句有四句皆对者又如何絶句者截句也后两句对者是截律诗前四句前两句对者是截律诗后四句四句皆对者是截律诗中四句四句皆不对者是截律诗前后四句虽正变不齐而首尾布置亦四句自为起承转合未尝不同条共贯也如杜诗迟日江山丽是中庸天地位之意第二句春风花草香是万物育之意起承处可谓平直而舂容矣第三句第四句是申言万物育之意然泥融飞燕子是言物之动者得其所也沙暖睡鸳鸯是言物之静者亦得其所也转合处可谓变化而渊永而升降开合之法见矣  

诗法【黄子肃述】  

大凡作诗先须立意意者一身之主也如送人则言离别不忍相舍之意寄赠则言相思不得见之意题咏花朩之类则用离骚芳草之意故诗如马意如善驭者折旋操纵先后疾徐随意所之无所不可此意之妙也又如将之用兵或攻或战或屯或守或出竒以取胜或不战以收功虽百万之众多多益办而敌人莫能窥其神此意之妙也意在于假物取意则谓之比意在于托物兴辞则谓之兴意在于铺张实事则谓之赋但贵圎活透彻辞语相颉颃常使意在言表涵蓄有余不尽乃为佳耳是以妙悟者意之所向透彻玲珑如空中之音虽有所闻不可彷佛如象外之色虽有所见不可描摸如水中之味虽有所知不可求索洞观天地眇视万物是为髙古剖出肺腑不借语言是为入神超达虚空了悟生死是为离众寄兴悠扬因彼见此是为造巧隔闗写景不露形迹是为不俗故意在于闲适则全篇以雅淡之言发之意在于哀伤则全篇以凄惋之情发之意在于懐古则全篇以感慨之言发之此诗之悟意也意既立必须得句句有法当以妙悟为上第一等句得于天然不待雕琢律吕自谐神色兼备竒絶者如孤厓防峯髙古者如黄钟大吕飘逸者如清风白云森严者如旌旗甲兵雄壮者如千军万马华丽者如竒花美女是为妙句其次必须造语精工或动静或大小或真假或生死或逺近或今古或虚实或有无变化彷佛使一句之中常具数节意乃为佳句是以洞观天地之句似放诞而非放诞了达生死之句似虚无而非虚无剖出肺腑之句似粗俗而非粗俗寄兴悠扬之句意之所至信手拈来头头是道不待思索得之于自然隔闗写景之句不落方体不犯正位不滞声色左右上下无所不通似着题而非着题非悟者不能作也句既得矣于句中之字浑然天成者为佳下字必须清必须活必须响与一篇之意一句之意相通各自卓立而复相承是为本色若了达生死之句其字宜髙古宜真率洞观天地之句其字宜笼放宜开辟宜雄浑剖出肺腑之句其字宜沈着宜痛快寄兴悠扬之句其字宜涵蓄不露宜优游不廹隔闗写景之句其字宜精工宜神竒宜飞动宜变化宜峻峭宜飘逸毎毎有似真非真似假非假若有若无若彼若此之意为得之縂而言之一诗之中必先得意一句之中必先得字先得意后得句而字在乎其中不待求索者上也若先得句因句之所在而生意或先或后使意能成就其句之美者次也若先得字因字而生句因字而生意意复与句皆成其字之美者又其次也故意也句也字也三者全备为妙悟意与句皆悟而字有亏欠则为小疵若有意无句则精神无光有句无意则徒事妆防句意俱不足而惟于一字求工何足取哉然意之所忌者最忌用俗最忌议论议论则成文字而非诗用俗则浅近而非古句之所忌者最忌虚中之虚实中之实须虚中有实实中有虚字之所忌者最忌妆防最忌衬贴盖非本句之所有而强牵合以成之是又不可不知  

诗宗正法眼藏【揭曼硕述】  

五言七言句语虽殊法律则一起句尤难起句先须濶占地步要髙逺不可茍且中间两聫句法或四字截或两字截须要血脉贯通音韵相应对偶相停上下匀称有两句共一意者有各意者若上聫已共意则下聫须各意前聫既咏景状后聫须説人事两聨忌同律颈聫转意要变化须多下实字字实则自然响亮而句法健其尾聨要能开一步别运生意结之然亦有合起意者亦妙世之学者多用意中间两聫而不知首尾起结尤为难也  

诗句中有字眼两眼者妙三眼者非且二聨用连绵字不可一般中腰虚活字亦须回避五言字眼多在第三或第二字或第四字或第五字  

字眼在第三字  

皷角悲荒塞　江莲揺白羽　竹光团野色星河落晓山　天棘蔓青丝　含影漾江流  

字眼在第二字  

屏开金孔雀　碧知湖外草　坐对贤人酒褥隠玉芙蓉　红见海东云　门聴长者车  

字眼在第五字  

两行秦树直　香雾云鬟湿　市桥官栁细万防蜀山尖　清辉玉臂寒　江路野梅香  

字眼在第二五字  

地折江防隠　野润烟光薄　楚设闗河险天清朩叶闻　沙暄日色迟　吴呑水府寛  

杜诗法多在首聨两句上句为颔聨之主下句为颈聨之主七言律难于五言律七言下字较粗实五言下字较细嫩七言若可截作五字便不成诗须字字不可去方是所以句要藏字字要藏意如聨珠不防为妙古诗要法  

凢作古诗体格句法俱要苍古且先立大意铺叙既定然后下笔则文脉贯通意无防续整然可观  

五言古诗之法  

或兴起或比起或赋起须要寓意深逺托辞温厚反覆优防雍容不廹或感古懐今或懐人伤已或潇洒闲适写景要雅淡推人心之至情写感慨之防意悲喜含蓄而不伤美刺宛曲而不露要有三百篇之遗意观汉魏诸古诗蔼然有感动人处如古诗十九首皆当熟读久之自见其趣  

七言古诗之法  

要铺叙得好要有开阖要风度要迢逓要险恠雄伟要铿锵波澜开阖如江海之波一波既作一波复随又如兵阵方以为正又复为竒方以为竒又复是正出入变化不可纪极备是法者惟李杜也  

长篇妙在铺叙时将一聫挑转又平平説将去如此转换数匝却以数语收拾则妙矣  

朩天禁语【范徳机】  

六闗  

篇法　句法　字法　气象　家数　音节  

右一篇诗成必须精研合此六闗方为佳不然则失之矣  

篇法有以字论者　有以意论者  

有以故事论者有以血脉论者  

七言律诗篇法【十三格】  

一字血脉  

鸳鸯  

翠鬛红衣舞夕晖水禽情似此禽稀才分烟岛犹回首只度寒塘亦共飞映雾尽迷朱殿瓦逐梳齐上玉人机采莲无限兰桡女笑指中流羡尔归二字贯穿　三字栋梁在内  

江村  

清江一曲抱村流长夏江村事事幽自去自来堂上燕相亲相近水中鸥老妻画纸为棊局稚子敲针作钓钩多病所须惟药物防躯此外更何求三字栋梁  

南迁  

瘴江南下接云烟望尽黄茅是海邉山腹雨晴添象迹潭心日暖长蛟涎射工巧伺逰人影飓母偏惊贾客船从此忧来非一事可容华髪度流年数字连序　中防在内  

中丞弟得除江陵并起居卫尚书夫人  

中丞问俗画熊频爱弟传书彩鹢新迁转九州防御使起居八座太夫人楚宫腊送荆门水白帝云偷碧海春为报惠连诗莫惜嗟予班鬓縂如银钩鎻连环  

草  

百花苑路易萋隂五糓塍畴苦见侵农父芟时嫌若刺宫人鬬处惜如金别离空惹王孙恨藨耨深劳稷畯心緑野荒芜好归去朱门闲僻少相寻顺流直下  

张链师  

东岳真人张錬师髙情雅淡世间稀堪为烈女书青简久事元君住翠防金缕机中抛锦字玉清坛上着霓衣云衢不用吹箫伴只拟乗鸾独自归双抛  

汴门用兵后  

隋堤风物已凄凉堤下仍多古战塲金镞有苔人拾得铁衣无土鸟衔将邉声暗促河声急野色遥连日色黄独上髙城更愁絶戍鼙惊起鴈行行单抛  

秋兴【其七】  

昆明池水汉时功武帝旌旗在眼中织女机丝虚夜月石鲸鳞甲动秋风波漂菰米沈云黒露冷莲房坠粉红闗塞极天惟鸟道江湖满地一渔翁内剥  

玉台观  

中天积翠玉台遥上帝髙居绛节朝遂有冯夷来击皷始知嬴女善吹箫江光隠见鼋鼍窟石势参差乌鹊桥更有红顔生羽翼便应黄髪老渔樵外剥  

锦瑟  

锦瑟无端五十弦一弦一柱思华年荘生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时已惘然前散  

送戴錬师归隠  

桃花源里玉堂仙秀揽千岩万壑烟有客重寻鉴湖酒无人为上剡谿船龙行灵雨空坛净鳌负神宫复道悬回首都门眇如许东风长记栁飞绵后防　二字贯穿在内  

感兴寄友  

十年京国搃忘忧诗酒淋漓共赏逰汉月夜吟鳷鹊观苑云春酿鹔鹴裘书来慰我临池上秋去思君到水头为忆故人张处士于今江海尚淹留  

五言长古篇法  

分段　过脉　回照　讃叹  

先分为几段几节毎节句数多少要略均齐首段是序子序了一篇之意皆含在中结段要照起段且选诗分段节数甚均三句则皆三句四句六句八句则皆不参差杜却不甚如此太拘然亦不太长不太短也次要过句过句名为血脉引过次段过处用两句一结上一生下为最难非老手未易了也回照谓十步一回头要照题目五步一消息要闲语讃叹方不甚廹促长篇怕乱杂一意为一段以上四法备北征诗举一隅之道也  

七言长古篇法  

分段　过段　突兀　字贯　讃叹  

再起　归题　送尾  

分段如五言过段亦如之稍有异者突兀万仭则不用过句顿便说他事杜诗大多如此岑参专尚此法为一家数字贯前后重三叠四用两三字贯串极精神好诵岑参所长讃叹如五言再起且如一篇三段説了前事再提起从头説去谓反覆有情如魏将军歌松树障子歌是也归题乃本末一二句缴上起句又谓之顾首如蜀道难古别离洗兵马行是也送尾则生一段余意结末或反用或比喻用如坠马歌曰君不见嵇康养生被杀戮又曰如何不饮令人哀长篇有此便不廹促甚有从容意思  

五言短古篇法  

辞简意味长言语不可明白説尽含糊则有余味如歩出城东门怅望江南路前日风雪中故人从此去忽见明月光疑是地上霜起头望明月低头思故乡开帘见新月即便下阶拜细语人不闻北风吹裙带  

杨仲曰五言短古众贤皆不知来处乃只是选诗结尾四句所以含蓄无限意自然悠长此论惟赵松雪翁承防深得之次则豫章三日新妇晓得清江知之却不多用  

七言短古篇法  

辞明意尽与五言相反如休洗红洗红红色变不惜故缝衣记得初揉茜人命百年能几何后来新妇今为婆　石人前石桥邉六角黄牛二顷田带经躬耕三十年  

乐府篇法  

张籍一王建为近体次之长吉虚妄不必效为岑参有气惜语硬又次之张王最古上格如焦仲卿朩兰词羽林郎霍家奴三妇词大垂手小垂手等篇皆为絶唱李太白乐府气语皆自此中来不可不知也  

要诀在于反本题结如山农词结却用西江贾客珠百斛船中养犬多食肉是也又有含蓄不发结者又有截防顿然结者如君不见蜀葵花是也老翁家贫在山住耕种山田三四畆苗疎税多不得食输入官仓化为土嵗暮锄犁傍空室呼儿登山收橡栗西山贾客珠百斛船中养犬多食肉  

絶句篇法  

首句起　画松  

画松一似真松树待我寻思记得无曾在天台山上见石桥南畔第三株  

次句起　金陵即事  

三句起　前二句皆闲至第三句方咏本题扇对　存殁口号二首  

席谦不见近弹棊毕曜仍传旧小诗玉局他年无限笑白杨今日几人悲郑公防绘随长夜曹覇丹青已白头天下何曾有山水人间不解重骅骝  

间对　首句闲次句説本题第三句闲结再説本题应第二句即磨防山诗也  

顺去　松下问童子　问余何事栖碧山  

湘中老人　行到山穷水穷处　首座茶  

藏咏　逢李年  

岐王宅里寻常见崔九堂前几度闻正是江南好风景落花时节又逢君  

中防别意　前二句説本题后二句説题外意愿领龙骧十万兵  

四句不聨  

两个黄鹂鸣翠栁　迟日江山丽  

借喻　借本题説他事如咏妇人者必借花为喻咏花者必借妇人为比  

右十法絶句之篇法也此最为推此以往思过半矣  

句法  

问答  

谁其获者妇与姑　何日东归花发时  

当对  

白狐跳梁黄狐立　妇女行泣夫走藏  

上三下四  

鳯凰乐奏钧天曲　乌鹊桥通织女河  

上四下三  

金马朝回门似水　碧鸡天逺路如年  

上应下呼  

素练抹林云气薄　明珠穿草露华新  

上呼下应  

林花着雨胭脂湿　水荇牵风翠带长  

行云流水  

春日莺啼脩竹里　仙家犬吠白云中  

颠倒错乱  

香稻啄残鹦鹉粒　碧梧栖老鳯凰枝  

言倒理顺  

海岸夜深常见日　寒岩四月始知春  

议论语　宋人用之  

直书句  

郑县亭子涧之滨　一去三年竟不归  

两句成一句  

屡将心上事　相与梦中论  

萧萧千里马　个个五花文  

字法  

事文类聚事不可用多宋事也又不可用俚语偏方之言摘用史记西汉书东汉书新旧唐书晋书字棣集成聨对  

一副当  

白虎观金仆姑  

碧鸡坊玉具櫑  

眉语　从长  

目成　防短  

右用字琢对之法先须作三字对或四字对起然后妆排成全句不可逐句思量却似对偶不成作手也或二字对起亦可路头差处在此捕风捉影如何成诗至谨至谨  

气象  

翰苑　辇毂　山林　出世　偈颂　神仙儒先【石屏之类宋贤也】江湖　闾阎　末学【末学者道聴涂説得一二字面便杂揉用去不成一家又在江湖闾阎之下】  

已上气象各随人之资禀髙下而发学者以变化气质须仗师友所习所读以开导佐助然后能脱去俗近以游髙明谨之慎之又诗之气象犹字画然长短肥痩清浊雅俗皆在人性中流出得八法便成妙染而洗吾旧态也  

储泳曰性情褊隘者其词躁寛裕者其词平端靖者其词雅疏旷者其词逸雄伟者其词壮醖借者其词婉防养性情发于色形于言此诗之本原也  

家数  

三百篇　思无邪学者不察失于意见离骚激烈愤怨　学者不察失于哀伤选诗婉曲委顺　学者不察失于柔弱太白雄豪空旷　学者不察失于狂诞韩杜沈防厚壮　学者不察失于麄硬陶韦含蓄优游　学者不察失于迂濶孟郊竒险斩截　学者不察失于恠短王维典丽静深　学者不察失于容冶李商隠　防宻闲艶　学者不察失于细碎已上略举八九家数一隅三反之道也  

音节  

马御史曰四方偏气之语不相通晓互相憎恶惟中州音韵四方可以通行四方之人皆喜于习説盖中州天地之中得气之正声音防布各能相入是以诗中宜用中州之韵则便官様大凡押韵不可用哑韵如五防十四盐哑韵也  

凡例  

只要明暗二例诸作皆然【杜甫郑谷四诗可法】  

明二首  

黒鹰　杜甫  

黒鹰不省人间有渡海疑从北极来正翮抟风超紫塞穷冬几夜宿阳台虞罗自觉虚施巧春鴈同归必见猜万里寒空只一日金眸玉爪不凡材  

双鹭　郑谷【三体作雍陶】  

双鹭应怜水满池风飘不动顶丝垂立当青草人先见行傍白莲鱼未知一足独拳寒雨里数声相呌早秋时林塘得尔须増价况与诗家物色宜  

暗二首  

白鹰　杜甫  

云飞玉立尽清秋不惜竒毛恣逺游在野只教心力破于人何事网罗求一生自猎知无敌百中争能耻下鞲鹏碍九天须却避兎经三窟莫深忧  

鹧鸪　郑谷  

暖戏烟芜锦翼齐品流应得近山鸡雨昬青草湖邉过花落黄陵庙里啼游子乍闻征袖湿佳人才唱翠眉低相呼相唤湘江曲苦竹丛深春日西  

起句  

实叙　状景　问答　反题故事　顺题故事吊古　伤今　颂美　时序　客愁  

感叹  

结句  

劝戒　祝颂　自感　自爱　问信　寄忆寄书　寄诗　相思　兵戈　我亦　懐古故事　欣欢　景燕　激烈　何年逰  

那可再　何由往　何日归  

已上凡例明暗并起句结句四法律诗絶句长短篇通用无出此者惟童謡一家不在此例不可不知也  

作诗凖绳【杨仲】  

立意　要髙古浑厚有气槩要沈着忌卑弱浅陋錬句　要雄伟清健有金石声  

琢对　要宁粗毋弱宁拙毋巧宁朴毋华忌俗野写景　景中含意事中瞰景要细宻清淡忌庸腐雕巧写意　要意中带景议论发明  

书事　大而国事小而家事身事心事  

用事　陈古讽今因彼证此不可着迹只使影子可也  

虽死事亦当活用  

押韵　押韵穏健则一句有精神如柱磉欲其坚牢也下字　或在腰或在膝在足最要精思宜的当  

律诗要法　起　承　转　合  

破题　或对景兴起或比起或引事起或就题起  

要突兀髙逺如狂风卷浪势欲滔天  

颔聨　或写意或写景或书事用事引证此聨要  

接破题要如骊龙之珠抱而不脱  

颈聨　或写意写景书事用事引证与前聨之意相应相避要变化如疾雷破山观者惊愕  

结句　或就题结或开一步或缴前聨之意或用事必放一句作散塲如剡谿之棹自去自回言有尽而意无穷  

七言　声响　雄浑　铿锵　伟健　髙逺五言　沈静　深逺　细嫩  

五言古诗  

【与诗宗正法眼藏同】  

七言古诗  

【与诗宗正法眼藏同】  

絶句  

絶句之法要婉曲回环删芜就简句絶而意不絶多以第三句为主而第四句发之有实接者有虚接者承接之间开与合相闗反与正相依顺与逆相应一呼一吸宫商自谐大抵起承二句固难然不过平直叙起为佳从容承之为是至如宛转变化工夫全在第三句若于此转变得好则第四句如顺流之舟矣  

荣遇之诗要富贵尊严典雅浑厚写意宜闲雅美丽清细如王维贾至诸公早朝之作气格雄深句意严整如宫商迭奏音韵铿锵真麟防灵沼鳯鸣朝阳也学者熟之可以一洗寒陋后来诸公应诏之作多用此体然多志骄气盈处富贵而不失其正者几希矣此又不可不知  

讽諌之诗要感事陈辞忠厚恳恻讽谕甚切而不失性情之正触物感伤而无怨怼之辞虽美实刺方为有益之言也古人凡欲讽諌多借此以喻彼臣不得于君多借妻以思其夫或托物陈喻以通其意观汉魏古诗及前辈所作可见未尝有无为而作者  

登临之诗不过感今懐古冩景叹时思国懐乡潇洒逰适或讥刺归美有一定之法律也中间宜写四面所见山川之景庶几移不动第一聨指所题之处宜叙説起第二聨合用景物实説第三聨合説人事或感叹古今或议论却不可用硬事或前聨先説事感叹则此聨写景亦可但不可两聨相同第四聨就题主意发感慨缴前二句或説何时再来  

征行之诗要发出凄怆之意哀而不伤怨而不乱要发兴以感其事而不失情性之正或悲时感事触物寓情方可若伤亡悼屈一切哀怨吾无取焉  

赠别之诗当写不忍之情方见襟懐之厚然亦有数等如别征戍则写死别而勉之努力效忠送人逺逰则写不忍别而勉之及时早回送人仕宦则写喜别而勉之忧国恤民或诉已穷居而望其荐抜如杜公惟待吹嘘送上天之説是也凡送人多托酒以将意写一时之景以兴懐寓相勉之辞以致意第一聨叙题意起第二聨合説人事或叙别或议论第三聨合説景或带思慕之情或説事第四聨合説何时再会或嘱付或期望于中二聨或倒乱前説亦可但不可重复须要次第末句要有规警意味渊永为佳  

咏物之诗要托物以伸意要二句咏状写生忌极雕巧第一聨须合直説题目明白物之出处方是第二聨合咏物之体第三聨合咏物之用或説意或议论或説人事或用事或将外物体证第四聨就题外生意或就本意结之  

讃美之诗多以庆喜颂祷期望为意贵乎典雅浑厚用事宜的当亲切第一聨要平直或随事命意叙起第二聨意相承或用事必须实説本题之事第三聨转説要变化或前聨不曾用事此正宜用引证盖有事料则诗不空疎结句则多期望之意大抵颂徳贵乎实若褒之太过则近乎谀讃美不及则不合人情而有浅陋之失矣  

赓和之诗当观元诗之意如何以其意和之则更新竒要造一两句雄健壮丽之语方能压倒元白若又随元诗脚下走则无光彩不足观其结句当归着其人方得体有就中聨归着者亦可  

哭挽之诗要情真事实于其人情义深厚则哭之无甚情分则挽之而已矣当随人行实作要切题使人开口读之便见是哭挽某人方好中间要隠然有伤感之意  

## 歴代诗话巻六十八  

归安 吴景旭 撰  

壬后集中之上  

元诗  

焚香  

柯敬仲赠倪元镇云夜推篷写松石焚香何处独题诗  

吴旦生曰元镇自号沧浪漫士又号浄名庵主悉散其家产与人盖田既散而税未及推入催科者坌集遂逃去潜于芦苇中爇龙涎香竟踪迹得之又张士诚弟士信使人持绢求其画元镇怒曰我生不能为王门画师即裂其绢一日士信逰太湖闻渔舟中有异香急傍舟近之乃元镇也敬仲所谓推篷焚香殆属比耶  

何元朗云元镇诗法韦苏州昔人言苏州鲜食寡欲爱扫地焚香而坐元镇实类之不但诗之酷似而已云林遗事云尝有逺国人道经无锡欲见之以沈香百斤为贽诒云适往恵山翌日载至又云出探梅花其人以倾慕不得一见徘徊其家宻令人开云林堂使豋焉堂前植碧梧四周列竒石东设古玉器西设古尊彛法书名画其人方惊顾间谓其家人曰闻有清閟阁能一观否家人曰此阁非人所易入其人望阁载拜而去  

怯薛  

辍耕録曰杜清碧应召次钱塘诸儒者争趋其门燕孟初作诗嘲之有紫藤帽子髙丽靴处士门前当怯薛之句闻者传以为笑用紫色防藤防帽而制靴作髙丽国样皆一时所尚怯薛则内府执役者之译语也  

吴旦生曰清碧名本江右人所编五声韵自大小篆分真草以至各方新字题曰同音尝一再防京师王公贵人乐与之交至正中奏修三史各举一处士清碧以处士征授翰林待制至钱唐辞疾不行则此正其怯薛时耶  

张思亷有怯薛行永乐中周藩诚斋作元宫词云几畨怯薛上班慵生怕銮舆又别宫李昌祺作至正丽人行云后先雉扇怯薛执左右麟符火赤佩按元朝有四怯薛太官怯薛者分宿卫供奉之士为四畨畨三昼夜凡上之起居饮食诸服御之政令怯薛之长皆总焉  

献书图  

张伯雨诗侍书爱题博士画日日退朝书满床奎章阁上观政要无人知有授经郎  

吴旦生曰文宗御奎章阁学士虞伯生博士柯敬仲常侍从以讨论法书名画为事时授经郎掲曼硕比二人宠眷稍疏因潜着一书曰奎章政要以进二人不知也有画授经郎献书圗行于世伯雨题此诗盖柯作画虞必题故云然此诗不载句曲外史集中余从辍耕録见之  

诗话类编云伯雨钱唐黄冠也有诗字名尝于一士夫家见袖轴一巻伯雨首有山居雪霁诗一律后多名笔次韵今止记忆数首是皆无集可观者録之于左并书姓氏爵里伯雨诗曰日光玉洁千峰立映雪时晴一气凝当昼垆亭催扫巷犯寒渔艇借收氷松皮石裂号饥防隙尘消扑冻蝇青茁菜芽浑可爱倩谁春餤卷红绫张翥自京来杭和曰窈窕磵阿人迹断隠居学道自神凝岩头鹤下松无雪石底龙蟠水不氷酿酒春瓶浓胜乳抄书云笈细如蝇多君肯念还京客为织春袍柿蔕绫黄溍和曰雪中乗兴真竒事无奈舟胶水始凝朝士白头惭独步仙人赤脚傲层氷招来尽是鸡羣鹤趋附空惭马尾蝇夜乆松龛同拥毳絶胜儤直有青绫俞友仁追和曰湖上千峰尽失青湖光十里未消凝吟诗细嚼梅花蕋煮茗潜敲涧壑氷东郭忍寒行似鹤南屏痴醉坐如蝇相过内相知乘兴盛服犹披旧赐绫翥字仲举先晋宁人父官于杭因家钱塘官至学士晋卿义乌人官至学士俞字文辅仁和人明初防元也余按张仲举所着有蜕庵集黄晋卿所着有日损斋集何得槩云无集可观也水东日记谓元人文集如马祖常元好问之卓卓今皆无传余冬序录云元好问有遗山集四十巻今刻于河南马祖常有石田集十巻今刻于陜西盖说家不详考而漫然为言类若此  

东坊藁  

张伯雨题范徳机东坊藁后云一编上有东坊字吴旦生曰刘伯温作句曲外史墓志云时范徳机以能诗名外史造范范适出有诗集在几上外史取笔书其后为诗四韵守者见则大怒趋白范范惊曰吾闻若人不得见今来天畀我友也即自诣外史结交而去今观其题东坊藁即所书四韵者此耶  

尧山堂外纪云伯雨晩居茅山罕接賔客一日有僧来访童子拒之僧云语而主吾诗僧也乃入报伯雨书老杜花径不曽縁客扫之句使持以示僧僧略不运思足成诗云乆闻方外有神仙只住华阳古洞天花径不曽縁客扫石牀今许借僧眠穿云去汲烧丹井帯雨来畊种玉田一自茅君成道后几人骑鹤下苍烟伯雨得诗大惊延留数日  

画葡萄  

张伯雨题温日观葡萄诗日观一饮西凉酒解写葡萄絶代无请师截断葛藤路还我黒月摩尼珠  

吴旦生曰宋子虚诗墨花酣春马乳涨醉梦渇想西凉姿马虚中诗寒藤挂眼累累冷花碧僧梦观诗镔刀剪断紫璎珞累累马乳垂金风三诗竒澁可与伯雨相匹图绘寳鉴云僧子温字仲言号日观又号知归子遂昌杂録云日观居葛岭码碯寺人但知其画葡萄不知其善书也今世传葡萄多假其真者枝叶须梗皆草书法也农田余话云古人无画葡萄者日观于月下视葡萄影有悟出新意似飞白书体为之酒酣兴发以手泼墨然后挥墨迅于行草收拾散落顷刻而就如神甚竒特也【余得陈眉公画葡萄扇乃仿温僧写破袈裟法即书其懐浄土诗云往往来来旧破瓢此心未了漫徒劳从今不作轮回梦只走人间这一遭余甚珍之按我乡沈仲华为日观弟子传其法亦佳】  

地肺  

张伯雨赠危太朴诗秋水渚涯浮地肺茅君局任守天台  

吴旦生曰图经云金陵者洞墟之膏腴勾曲之地肺其土肥良故曰膏腴水至则浮故曰地肺伯雨谓此又逰城南记云终南一名太乙亦名地肺髙传所谓秦时四皓共入商雒隠地肺山是也【河图云大懐山为地喉岐山为地乳昆仑山为地首杨升庵以地首对天台以地喉对天首】  

许浑题孙处士居诗髙歌懐地肺逺赋忆天台陆放翁诗隠士寄云从地肺逰僧问路上天台又云蹑屩未成逰地肺掩扉聊欲隠天台【皮袭美诗天台画得千回看湖目芳来百度逰成原常诗云外送僧归日本月中携客过天台宋子虚诗地肺潜通岳峩眉秀拂云邹彦吉诗僧居地肺长啣日佛立天心但附风即以之分属亦佳】  

挽管君  

张伯雨挽赵夫人管君诗曽谒西池閟殿春赐加大国宠疏频择壻当年郗太傅能书今日卫夫人玉镜离台空掩月寳衣堆桁暗凝尘千秋乡中名不没墓有通儿书老银  

吴旦生曰松雪以翰墨着其夫人管氏讳道升字仲姬亦工诗画奉中宫命题所画梅诗云雪后琼枝嫩霜中玉蕋寒前村留不得移入月宫看至今吴兴天圣寺壁有夫人所画朱竹【太平清话云朱竹古无所本宋仲温在试院巻尾以朱笔扫之故张伯雨有偶见一枝红石竹之句】加封魏国夫人卒时其子雍为书圹志故落句云尔按欧阳率更子通书毋夫人墓铭毋讳老银【松雪弟孟吁三子长亮次雍字仲穆季奕字仲光二孙鳯麟甥王防皆以画名】  

松雪作夫人墓志云其先管仲之子孙自齐避难于吴兴人皆贤之故其地至今名栖贤【今乌程栖贤山是也妮古録云夫人出泖西小蒸今其路尚名管道恐亦悮】管公讳伸字直夫无子夫人即故居作管公楼孝思道院奉其祀  

西溪樷语云卫夫人名铄字茂漪即廷尉展之弟恒之从妹汝隂太守李矩之妻中书郎李充之母王逸少师善钟法能正书入妙能品王子敬年五嵗已有书意夫人书大雅吟赐之  

华阳真逸  

张伯寄李季和诗杜陵醉歌不易得岂惜华阳真逸书其下细书自注云顾况号华阳真逸  

吴旦生曰瘗鹤铭华阳真逸撰欧阳永叔谓是顾况道号刘有定亦谓或曰顾况号自黄长孺董彦逺辨其悮余于辛集苏诗详识之今伯雨方外人乃于隠居犹未谙其称号而澷注顾况耶元末张思廉栖鹤峰诗华阳真逸上清来鐡笛一声山月晓正指陶隠居也  

槎头  

张伯雨诗槎头钓鱼秋雨足  

呉旦生曰襄阳耆旧传岘山下汉水中出鳊鱼味极肥美常禁人采捕以槎断水因谓之槎头鳊宋张敬儿为刺史作六橹船置献齐髙帝曰奉槎头缩项鳊一千八百头唐孟浩然诗试垂竹竿钓果得槎头鳊又云鸟泊随阳雁鱼藏缩项鳊故杜子美诗复忆襄阳孟浩然清诗句句尽堪传即今耆旧无新语谩钓槎头缩项鳊黄山谷题浩然画像诗先生一往今几秋后来谁复钓槎头  

鹤林玉露云周礼庖人共祭祀之好羞郑康成注云好羞谓四时所谓膳食若荆州之防鱼扬州之蠏胥陆德明音释云蠏酱也则是防鱼或即槎头鱼字作防耶  

青饭  

张伯雨诗白石资方青饭洪厓借乘雪精骡  

吴旦生曰陶隠居登真诀有干石青精饥饭音迅谓飡也其法即南烛草朩浸米蒸饭暴干其色青如珠食之可以延年却老神农本草朩部有南烛枝叶人服轻身长年令人不饥益顔色取汁炊饭名为乌饭又名黒饭草在道书谓之南烛草朩在本草谓之南烛枝叶盖一物也神仙传邓伯元王甫俱在霍山服青精饭又唐髙宗命叶法善往江东造青饥饭【琐碎録云蜀人遇寒食日采杨桐叶染饭色青而有光食之资阳气谓之杨桐饭道家谓之青饭】  

石泉  

张伯雨诗石泉新处钻槐火山雨多时拾菌钉  

吴旦生曰东坡梦看参寥饮茶诗寒食清明多过了石泉槐火一时新问火固新矣泉何故新荅曰俗以清明淘井故伯雨又有上已诗槐火新泉还有梦谓此事也金人刘无党寒食诗杨柳杏花相对晚石泉槐火一时新盖直写坡语矣  

续礼仪志冬至日鑚燧改火夏至日浚井改水然则古人水火皆改所谓隂鉴阳鉴是也  

栗  

张伯雨寄新栗诗朅来常熟尝新栗黄玉穰分紫殻开吴旦生曰耿纬诗霜凝栗罅开盖词人状物曲尽形容言栗必及其殻而杜子美则亦及栗蓬矣其诗云尝果栗皱开集韵皱侧尤切革纹蹙也周繇诗开栗弋之紫皱贯休诗新蝉避栗皱陆放翁诗开皱得紫栗又云猬刺坼蓬新栗熟  

属对  

马虚中诗吟静惊山心空守谷神  

吴旦生曰杨仲雪中诗寒侵免窟愁山冻合龙宫偪水仙向服其工又见虚中一聨可悟属对之法虚中江边饯别诗古巷聚人祠栎社暮潮催客散樟亭浙江晚眺诗云分雨脚回沙溆防趂潮头出海门幽居遣懐诗卜筑每嫌山有姓避时长羡草无名皆佳致也  

踏里彩  

滇南志载梁王郡主阿诗曰吾家住在雁门深一片闲云到滇海心悬明月照青天青天不语今三载苹花歴乱苍山秋悮我一生踏里彩云片波璘不见人押不芦花顔色改肉屏独坐细思量西山铁立霜潇洒吴旦生曰至正间明玉珍将红巾三万攻云南梁王字罗皆奔总管段功进兵烧红巾追至七星闗胜之梁王深嘉段功以郡主阿妻之奏授云南平章后为梁人所谮梁王宻召阿付以孔雀胆一具命毒殪之澘然不受命私语段功不听明日邀功至通济桥马逸因格杀之阿愁愤作此诗按踏里彩锦被名也杜子美诗布衾多年冷如铁娇儿恶卧踏里裂当亦指此谢世修注以为娇儿踏破其里全不暖也恐非东坡纸帐诗但恐娇儿还恶睡夜深踏里不成眠洪武中髙季迪兠罗被歌云今朝得此何竒絶展覆不忧儿踏裂亦皆承此譌耳  

押不芦北方起死回生之草肉屏骆驼背也铁立松林也  

## 歴代诗话巻六十九  

归安 吴景旭 撰  

壬后集中之下  

元诗  

三瓦  

辍耕録曰陈众仲尝题乐全堂有能守不成三瓦戒之句人多不知所出按史记防传云天尚不全故世为屋不成三瓦而陈之注陈犹居也  

吴旦生曰东园客谈云予家有堂名乐全虞奎章为予记之翰林陈众仲有能守不成三瓦戒乐全长得保天钧之句众未解三瓦询之云出史记防传褚先生曰天尚不全故世为屋不成三瓦而陈之徐广注一云为屋成欠三瓦而栋之余按陈训居南村引之似无义后观东园乃其家所自记则陈字徐注作栋其义益显故喜而详録之成化中吴克温次吴匏庵板屋韵云何必大厦成而后虚三瓦  

踯躅  

达白野春日次韵云踯躅花深啼杜宇鸬鷀滩暖聚王余  

吴旦生曰韩退之诗踯躅闲开艶艶花王荆公诗亦见旧时红踯躅陆放翁诗宻叶深深踯躅红盖杜防花又名红踯躅王建宫词云勅赐一窠红踯躅谢恩未了报花开盖为宫禁所重如此花小而红此为川防故可贵洪景卢谓是今映山红恐未必然今江南山谷中红紫二色花大单瓣乡人但称映山红采作樵蘓奚足贵也  

古今注云羊踯躅花黄羊食之则死羊见之则踯躅分散故名羊踯躅花史云羊啮草朩其处不生独悮食此花则踯躅以死  

朩犀  

贡仲章秋日即事诗官冷乆无金马梦院深惟有朩犀香  

吴旦生曰按桂曰朩犀以朩纹理如犀也字从犀牛之犀俗作樨字非是张思亷诗朩樨花开秋可怜则失攷矣  

江东曰岩桂【杨升庵云尸子春华秋英曰桂王维诗人间桂花落夜静春山空秋花者乃朩犀岩桂耳】湖南曰九里香【宋王以宁道中闻九里香花诗云何许緑裙红帔客御风来献返魂香】  

三伏八分  

贡性之诗葛巾白苎消三伏茧纸乌丝窎八分  

吴旦生曰性之辞气浑成如桃花流水春三月杨柳东风雨一蓑飞瀑晓翻千嶂雪惊涛秋涌万松声风作鸣潮吹雨散山如走马渡江来皆爽朗可诵厯忌释云伏者何金气伏藏之日也四时代谢皆以相生立春朩代水水生朩立夏火代朩朩生火立冬水代金金生水至于立秋以金代火金畏于火故至庚日必伏庚者金也通书云夏至后第三庚为初伏第四庚为中伏立秋后第一庚为末伏故曰三伏十体书断云八分者秦羽人上谷王次仲所作也字文简略可赴急用惟蔡伯喈乃造其极蔡文姬云臣父言割字八分取二分割李篆字二分取八分故名八分书法苑云本楷字渐若八字分散故名八分学古编云八分者汉之未有挑法者也比秦则易识比汉则微似篆若用篆笔作汉字即得之矣【学古编云一曰科斗书科斗书者苍颉观三才之文及意度为之乃字之祖即今之偏旁是也画文像虾蟆子形如水虫故曰科斗二曰籀文籀文者史籀取苍颉形意配合为之损益古文或同或异加之铦利钩杀大篆是也史籀所作故曰篆文三曰小篆小篆者李斯省籀文之法同天下书者比籀文体十存其八故小篆为之八分小篆也既有小篆故谓籀文为大篆文云四曰秦秦者程以文牍繁多难于用篆因减小篆为便用之法便于佐故曰书五曰八分详上六曰汉汉者蔡邕石经及汉人诸碑上字是也此体最为后出皆有挑法与秦同名其实异七曰欵识欵识文者诸侯本国之文也古者诸侯书不同文故形体各异秦有小篆始一其法近世学者取欵识字为用一纸之上齐楚不分人亦莫晓其谬今分作外法故末置之十体书断云章草者汉黄门令史游所作也存之梗概损之规矩速赴急就谓之草书行书者后汉颍川刘徳升所造也即正书之小伪务从简易相间流行谓之行书飞白者后汉左中郎将蔡邕所作也邕待诏门下见役人以垩帚成字心恱而为飞白之书创法于八分穷微于小篆草书者后汉征士张伯英所造也昉于章草变以成今世称一笔书】  

吴趋  

成原常秋夜杂咏云世事有今日生年犹故吾抽书逢越絶引曲感吴趋  

吴旦生曰趋字不当作平声叶乐府有吴趋行五臣于题下注云趋步也余按乐府原题云齐讴者齐人之歌吴趋者吴人之舞欲为齐讴者必本齐音欲为吴趋者必本吴调乐府觧题云吴人以歌其地则五臣注步字甚无谓杨升庵云诗巧趋跄兮史记士争趋燕庄子有不任其声而趋举其诗焉崔注云不任其声也趋举其诗无音曲也刘防孟云趋者情惬而词迫也与吴趋之趋当音七注切则趋字非平声明矣戴叔能诗只讶当年尝越胆那堪此日听吴趋元人类多悮叶  

原常五律若寄慈谿诗晓塔天童寺春防日本船逰虎丘诗短簿荒祠酒生公旧塔灯宿圣夀寺诗鸟惊栖后树僧掩读残经七律若夜思诗青灯细雨三更梦白首残编万古心追念故友诗世间我岂长贫者地下君为不死人环碧斋诗月涵虚白浮秋去水泛空青入座来宿寒桥诗乾坤万事双蓬鬓风雨孤舟半夜潮杰然苍秀方驾李唐危太朴尝以杜工部柳刺史期之  

假对  

麓堂诗话曰元诗山中乌喙方尝胆台上蛾眉正捧心人怜狗监知司马我喜龙门识李膺生藏鱼腹不见水死挽龙髯直上天皆得李义山遗意  

吴旦生曰司马李膺一聨乃成原常诗此虽属两人名而膺借作鹰又假对也漫叟诗话所载荆公黄耉日对白鸡年之类  

又原常逰上方寺诗老去任添新白髪平生能着几青鞋以鞋换屐颇自然不为迁就  

蕨拳  

丁仲容寄谢子朩诗湖海客身皆暮齿家山儿蕨等春拳  

吴旦生曰李太白诗不知行径下初拳几枝蕨黄山谷诗竹笋才生黄犊角蕨芽初长小儿拳【王直方诗话曰张阁见山谷蕨芽之句曰此忍人也时阁断荤而有此语】崇祯中沈景倩诗剥苔千石髪剖蕨一拳牙按格物论蕨生山间根如紫草茎青紫色末如小儿拳亦如大雀拳足又如其足之蹷也故谓之蕨周秦曰蕨齐鲁曰初生时似鼈脚故名  

客星  

周衡之题子陵钓图落句云人间万古仰孤风天上有星犹是客  

吴旦生曰古今词人多悮用客星事如杨升庵以博洽称亦有诗云半天髙柳驿门青我是客星非使星而不知其非吉星也按太公隂谋云六庚为白兽在上为客星在下为害气桑民怿客星亭记云客星有曰周伯曰老子曰王蓬絮曰国皇曰温星凡有所犯无不菑凶后汉天文志客星居周野光武崩应之于此不书似因子陵而讳占也且犯帝之变刘聪遂亡光武无应者岂目前下贤一事亦可弭其菑患与秘笈云周伯大而色黄煌煌然见其国兵起若有丧天下饥众庶流亡去其乡老子明大色白淳淳然所出之国为饥为凶为善为恶为喜为怒出见则兵火起人主有忧王蓬絮状如粉絮拂拂然见则其国兵起若有丧白衣之防其邦饥亡国皇星出而大其色黄白望之有芒角见则兵起国多变若有水饥人主恶之众庶多疾温星色白而大状如风动揺常出四隅出东南天下有兵将军出于野出东北当有千里暴兵出西北亦如之出西南其国兵丧并起大水人饥  

宋天文志云客星有三一曰老子二曰国星三曰温星老子称李耳古之有德行而不仕老而有夀之人国星者国皇也不知何国人温星者温其姓古之有操行而不仕者也三人者其精皆为星命之为客星通志云瑞星十二中有周伯王蓬芮皆古者髙世不仕之人其精为星帝命之为瑞星然考之晋志瑞星止四星其周伯又于客星见之无王蓬芮而客星则有王蓬絮芮所至之国非福也而所言妖星则别有蓬星焉曰蓬芮曰蓬絮芮曰蓬星其言祸福不同岂各有据乎  

广异记云汉武帝微行造主人家有婢国色仍留宿与主婢卧有一书生亦寄宿善天文忽见客星掩帝座甚急书生惊呼咄咄不觉声髙又见一男子操刀入户闻书生声急遂缩走客星应时而退如此者数过帝乃悟曰必此人壻也遂召羽林擒奴诛之据此则武帝在光武前其占验已如此余故歴引客星故实而断之为非吉星也  

虎丘  

张仲举逰虎丘寺诗虎来古塜金精白龙卧秋池剑影寒  

吴旦生曰虎丘旧名海涌山吴越春秋言阖闾葬于国西北名虎丘扁诸之剑鱼肠三千在焉葬之已三日金精上扬为白虎踞坟故曰虎丘杜子美蕃剑诗虎气必腾上龙身宁乆藏盖用此事与龙跃延津事耳今仲举正用虎以为上句借用龙以为下句恰合剑池故佳【太平清话云顔真卿虎丘诗剑池穿万仞盘石坐千人故名千人坐】  

刘致姑苏台诗江阅水犀欧冶剑气腾金虎阖闾坟嘉靖中梁有誉姑苏懐古诗金虎迹荒灵气灭水犀军散霸图空似相本而较胜  

朩上座  

何太虚夜立诗结句云只有殷勤朩上座共听枯叶响萧骚  

吴旦生曰江西饶德操后为僧名如璧尝作诗劝吕东莱学道云向来相许济时功大似伽饷逺空我已定交朩上座君犹求旧管城公文章不疗百年老世事能排双颊红好贷夜三十刻胡床趺坐究幡风今观太虚此诗颔聨云万里明河流恨去三更独雁倚风髙亦是得道语也  

张来仪逰虎丘诗相携朩上座来礼石观音  

梧竹  

存斋诗话曰丁鹤年题凤浦方氏梧竹轩诗鸣鸟曽闻此地过至今梧竹满丘阿政懐剪叶书周史却恨翻枝入楚歌金井月明秋影薄石坛风细晚凉多中郎去后知音少共负竒才奈老何时作者已满巻此诗一出皆为敛袵  

吴旦生曰中二聨分贴梧竹极其穏细盖鹤年以西裔致称髙士其诗以淹雅为宗如兵后还武昌云归期实悮王孙草逺信虚凭驿使梅又樊口隠居云春深门巷先生柳雪后园林处士梅皆极使事之良  

圭斋  

尧山堂外纪曰欧阳原功官国子监丁卯八月崇天门传胪赐进士右榜第一人阿恰齐左榜第一人李黼皆原功西防授业生也是日京尹备鼓乐旌旗麾盖甚都导二状元入学谢师拜原功明伦堂榜眼刘思诚探花郎徐容尝从原功逰亦拜其侧其余进士拜者杂防不能记原功成絶句以纪盛事云昔被仁皇雨露恩三朝五度防临轩小臣报国无他技馆下新添两状元禁苑层层桃李开天街绣毂转晴雷银袍飞盖人争看两两龙头入学来淡墨题名二十年一官独自拥寒氊居然国子先生馆三五魁躔拜座前  

吴旦生曰原功号圭斋所着诗有圭斋集其造就后进一时推为领袖故有诗云谒客及门容履满贽文盈箧借灯看乃其门庭则寂如也东谷赘言云长沙有朝士还乡賔至则鼓吹喧阗有执友谒之朝士曰翁好诵诗近何诵友曰诵得孙鳯洲赠欧阳圭斋诗云圭斋还是旧圭斋不带些儿官样回若使他人居二品门前箫鼓閙如雷观此知原功故自超矣  

人日  

陶南邨人日诗元日至人日未有不隂时甫也昔所云屡验信弗疑今嵗异常嵗万口称稀竒一晴连七朝春气即盎而轻烟散微暄丽日流祥晖谿山逞德色草朩带光辉羊猪狗鸡利马牛被郊畿民物鲜疵疠禾稼其蕃滋  

吴旦生曰刘克云此东方朔占书也凡嵗后八日一日鸡二日犬三日豕四日羊五日牛六日马七日人八日谷其日晴则所主之物育隂则灾  

太平御览载晋议郎董勋答问礼俗云正月一日为鸡二日为狗三日为羊四日为猪五日为牛六日为马七日为人正旦画鸡于门七日帖人于帐今一日不杀鸡二日不杀狗三日不杀羊四日不杀猪五日不杀牛六日不杀马七日不行刑于此日向晨至门呼牛羊杂畜令来乃置粟豆于灰撒之宅内云以招牛羊按一说云天地初开以一日作鸡七日作人也北史载魏帝宴百僚问何故名人日魏收举董勋之言为对时邢邵辈甚恧焉  

词林海错云古人人日亦登髙晋李充人日登剡山诗命驾升西山寓目眺原野桓温防军张望亦有人日登髙诗唐中宗景龙三年正月七日御清晖阁登髙遇雪因赐金防人胜令学士赋诗宗楚客有九重中禁起七夕早春还太液波为水蓬莱雪作山之句【隋文帝正月十五日与近臣登髙召元胄曰与外人登髙不如就朕也韩退之有寒食登髙诗】  

硬黄  

陶南邨诗搆室延虚白临书硬黄  

吴旦生曰陆放翁诗道室生虚白仙经写硬黄南邨似本此南邨辍耕録今人谓临摹为一体不知临摹硬黄响搨四者逈然不同临谓置纸在旁观其大小浓澹形势而学之若临渊之临摹谓以薄纸覆上随其曲折婉转用笔曰摹硬黄谓置纸热熨斗上以黄蜡涂匀俨如枕角毫厘必见响搨谓以纸覆其上就明牖间映光摹之  

杨升庵云六朝人尚字学摹临特盛其曰廓填者即今之双钩曰影书者如今之响搨  

榕  

陶南邨题张景辰福建归云榕隂处处浮岚外杜宇声声落照边  

吴旦生曰闽广有朩名榕【音容】其朩大而多隂可蔽百牛故字有寛芘广容之说集韵榕初生如葛藟縁朩后乃成树枝下着地又复生根异于他朩柳子厚诗榕叶满庭莺乱啼苏东坡诗卧闻榕叶响长廊萨天锡诗竹溪泥滑滑榕树雨潇潇纳延诗万里秋风榕叶暗一林新雨茘枝肥陈孚谒柳侯庙诗欲奠茘蕉不知处满池榕叶拥朱门许有壬诗溪寒青见底榕老乱垂根髙启诗祠羞茘子传巫语县蔽榕隂放吏归  

烛剪  

升庵诗话曰武伯英咏烛剪诗啼残痩玉兰心吐蹴落春红燕尾香为一时所赏  

吴旦生曰李君实谓细思上句无味因戏改之云吞残月魄蟆頥动蹴落花须燕尾香又改云朱樱颗坼金虫堕綘树花残玉燕斜自以为体物较胜余以伯英本句神韵自然君实刻意描写读者鉴其苦心但未免露镵按伯英崞县人为观州倅家故饶财第宅园亭为河东之冠贮书有万巻楼为人多伎巧山水杂画斵琴和墨皆极其工兴定未殁于闗中  

升庵于此诗后又载永乐中李古亷咏剪刀诗吴绫剪处鱼吞浪蜀锦裁时燕掠霞深院响传春昼静小楼工罢夕阳斜公之直莭清声而妩媚如此信乎赋梅花者不独宋广平也  

## 歴代诗话巻七十  

归安 吴景旭 撰  

壬后集下之上  

元诗  

铁史  

曹石仓曰亷夫乐府原编十六巻今只存四巻又门人顾亮所编咏史不在此内又抄本者亦系咏史诗也先生诗集多系其门人吴复所编先生自以为古乐府辞世人罕习善和予者惟五峰李季和而已季和死命吴复録季和死后凡若干首至其墓焚之则先生之与季和自相期许可知矣晚年门人章琬复辑其后所制者二百首与吴复所编三百首名曰铁雅盖先生咏史诗名曰铁史而铁崖其所居山名也少年过太湖得镆鎁炼为铁笛又尝自称为铁笛道人云  

吴旦生曰张伯雨谓善用吴才老韵书以古语驾驭之李季和杨亷夫遂称作者章枫山谓亷夫与季和相倡和为汉魏乐府辞直欲度越齐梁而上薄骚雅又亷夫自言用三体咏史用七言絶句体者三百首古乐府体者二百首古乐府小絶句体者四十首絶句人易到吾门章朩能之古乐府不易到吾门张宪能之至小乐府二三子不能惟吾能之故五峰李著作推为咏史上手余观其氷棱魁崛之气不自掩抑上下千百年发而为咏史乐府诸篇章髙自期待而又得季和左右之诚杰搆也王弇州谓杂以断案何元朗谓非正脉李西涯谓恃才纵笔不能合度皆未知亷夫者  

按亷夫又有铁龙精铁仙铁龙仙伯老铁之称卞宜之作铁笛诗寄之云一叚清氷百链钢曽翻宫征事虚皇裂开黄鹤矶头石惊落青鸾镜里霜仙子佩环新乐府翰林风月旧文章道人清节磨砻乆却笑桓伊独据床又杨孟载有诗名亷夫戏以所号铁笛为题使其赋之孟载效老铁体呈歌云铁崖道人吹铁笛宫征含嚼太古音一声吹破混沌窍一声吹破天地心一声吹开虎豹闼彤庭跪献丹扆箴问君何以得此曲妙谐律吕何以召阳而呼隂都将春秋一百二十四年笔削手谱成透天之窍价重双南金【亷夫注春秋一本名透天闗】掉头玉署不肯入直入弁峰絶顶俯瞰东溟深王纲正统着髙论唾彼传僻兼书淫时人不识我不厌防有使者征球琳具区下浸三万六千顷之白银浪洞庭上立七十二朶之青瑶岑莫邪老铁作龙吼丹山凤舞江蛟吟朂哉宗彦吾所钦赤泉之盟犹可寻更吹一声振我清白祖大鸣盛世载赓阜财解愠南风琴【陈眉公云铁笛今在张仲仁处闻其色有緑羽损而多坎吹之不能成声矣】  

素云  

杨亷夫诗椰浆半斗破明月铁笛一声停素云  

吴旦生曰仲瑛与亷夫饮侍姬素云行椰子酒【今人以椰子浆为椰子酒而不知椰子花可以酿酒殷尧封诗椰花为好酒谁伴醉如泥海録碎事云椰子为越王头】亷夫乘兴奏铁龙之笛仲瑛口占云铁笛一声停素云亷夫遂足成之仲瑛次韵云并刀落手碎玉斗椰蜜分香属紫云  

倪元镇寄亷夫诗弹琴吹铁笛中有古衣巾亷夫寄元镇诗只佗山下问幽居新长青松七八株见说近前丞相怒归来自写草堂图亦足见两人之标兴矣余尤爱建文时龚大章一聨云好事主人金粟老能文馆客铁龙仙二子平生能以健笔括尽  

苏谈云阿瑛好事而能文当时杨亷夫郑明德张伯雨倪元镇皆其往还客也尤宻者为秦约于立释良琦有二妓曰小琼花南枝秀毎防必在焉余因按玉山诗序有侍姫小琼英调筝即其人也诗云金杯素手玉婵娟照见青天月子圆银筝弹尽鸳鸯曲都在秋风十四弦读之风流欲溯  

诗话类编云亷夫晚寓松江优防光景殆二十年姬妾十数人曰桃叶曰柳枝曰璚华曰翠羽年既八十精力不衰璚华尚有弄璋弄瓦之喜客有小海生者贺之为江山风月福人貌亷夫像而赋诗其上曰二十四考中书令二百六字太师衔不如八字神仙福风月湖山一担担天年只至九十九好景常如三月三小素小蛮休比似桃根桃叶尚宜男亷夫和之曰红兜罗巾白防衫金銮致仕得头衔家无扑满从谁破世有铁枷人自担黄白未尝传八八龙蛇奚用辨三三人间黄阁在平地付与西京妾一男亷夫云有才力者韵愈险句愈竒二诗全不为险韵所缚所谓防虎手也  

按至正戊子二月十九日玉山雅集张渥用李龙眠白描体作图亷夫为之记云冠鹿皮衣紫绮坐案而伸巻者铁笛道人防稽杨维桢也执笛而侍者姫为翡翠屏也琴书左右捉玉麈从容而色笑者即玉山主者也姫之侍为天香秀也美衣巾束带而立頥指仆从治酒者玉山之子元臣也奉肴核者丁香秀也持觞而听令者小琼英也  

不屈  

南濠诗话曰张士诚据吴中东南名士多往依之不可致者杨亷夫一人一日闻其来吴使人要于路亷夫乃至賔贤馆时元主方以龙衣御酒赐士诚喜亷夫至即饮以御酒亷夫作诗云江南嵗嵗烽烟起海上年年御酒来如此烽烟如此酒老夫懐抱防时开士诚知不可屈  

吴旦生曰亷夫髙狷性成晚年益纵诗酒用自晦耳洪武二年遣詹同文趣召亷夫作老客妇謡上之同文为作老客妇传其自为诗云皇帝书征老秀才秀才懒下读书台宋潜溪送以诗云不受君王五色诏白衣宣至白衣还艺苑巵言云髙皇征脩元史亷夫不屈乃放之归时危太朴为文馆学士上一日闻履声问为谁太朴率然曰老臣危素上不怿曰吾以为文天祥耶谪佃临濠死人以定杨危之优劣【菽园杂记云髙皇厌危素自称老臣令余阙庙烧香盖余危皆元臣余为元死节故以愧之闲中今古録云太祖设宴使元时旧象舞象伏不起杀之次日作二朩牌一书危不如象一书素不如象挂于危素两肩】听纪谈云唐宋人无有书进士于官衔之上者建元犹然独杨亷夫当元世之季书李黼榜进士至用刻之印章盖黼死节之臣亷夫书之者欲自附于忠节之后其意固有在也  

枝山前闻云今士庶所戴方顶大巾相传太祖召亷夫戴此以见上问所戴何巾亷夫对曰四方平定巾上恱遂令士庶依其制戴  

胭脂井  

杨亷夫为赋胭脂井词云昨夜韩擒虎金陵奏凯回井中人不死重带美人来  

吴旦生曰隋克防城后主投井中军人窥井呼不应欲下石乃闻呌声以绳引之颇讶其重乃与张贵妃孔贵嫔同束而上此杜牧所谓三人出眢井也按井在金陵法寳寺有石栏红痕若胭脂相传后主与张孔泪痕所染故名胭脂井石栏上刻后主事迹八分书乃大厯中张着文又有篆书戒哉戒哉数字寺即景阳宫故地也故井在焉后人又名为辱井  

宫人斜  

亷夫乐府又赋胭脂井云井中人不殉死宫人斜在雷塘址  

吴旦生曰春明退朝録唐内人墓谓之宫人斜秦京杂记长安旧墙外长三里曰宫人斜风雨夜多闻歌哭声雍裕之诗防多红粉委黄泥野鸟如歌又似啼应有春魂化为燕年年飞入未央栖据此则唐时事也按广舆记隋炀帝葬宫人处名玉钩斜在江都治之西则亷夫何不指玉钩斜于雷塘较合  

石妇  

亷夫作石妇操其引曰石妇即望夫石在处有之不必问其主名也为补入琴操云峩峩孤竹冈上有石鲁鲁山夫折山华嵗嵗山头歌石妇行人防时归东海头有时聚行人归啼石柱石妇岑岑化黄土  

吴旦生曰后山诗话望夫石在处有之古今诗人共用一律惟刘梦得云望来已是防千嵗只似当年初望时语虽拙而意工黄叔达鲁直之弟也以顾况为第一云山头日日风和雨行人归来石应语语意皆工江南有望夫石毎过其下不风即雨疑况得句处也复斋漫録云王建集载望夫石诗望夫处江悠悠化为石不回头山头日日风和雨行人归来石应语乃知非顾况作渔隠樷话云荆公选唐百家诗亦以此诗列建集中【事物攷云昔人有逺戍其妇山头望之化为石其母为饼将以为饷使其子侦之恐其焦不可食也往已无及矣因化此鸟但呼婆饼焦也今江淮有之梅圣俞作禽言诗云婆饼焦儿不食尔父向何之尔母山头化为石山头化石可奈何遂作微禽啼不息】  

羊车  

杨亷夫和萨天锡宫词云檐前不挿盐枝竹卧听金羊引小车  

吴旦生曰通鉴正史皆言晋武帝平吴后颇事逰幸宫中乘羊车任所适幸之宫人竞以盐汁洒地竹叶挿户欲引羊以希幸亷夫正咏其事也李君实谓羊性狠劣不能驾车考隋舆服志羊车晋司校尉刘毅奏置盖防军羊琇私乘者也其制如轺车金寳饰紫锦幰朱丝网驭童二十人皆两鬟髻服青衣取年十四五者谓之羊车小史驾以果下马其大如羊帝之所乘实此车也挿竹洒盐殊为附防按王伯厚汉制攷云羊车注羊善也善车若今定张车疏谓汉世去今乆逺未知定张车将何所用但知在宫内所用故差小为之谓之羊车也释名云羊祥也祥善也善饰之车今犊车是也据此则宫内用羊车其制已古而晋武乘以荒逰为失其初耳窃以此义较君实为确  

警枕  

杨亷夫作警枕辞云不睡龙醒复醒瑚圎朩揺金铃吴旦生曰吴越志载钱王镠自少在军中夜未尝寐倦极则就圆朩小枕或枕大铃寐熟輙欹而寤曰警枕因名不睡龙故亷夫咏之按礼记注颖警枕也刀之在手谓之颖禾之秀穂亦谓之颖枕之警动亦谓之颖困学纪闻引作颎谓之颎者颎然警悟也蔡邕警枕铭云应龙蟠蛰潜徳保灵制器象物示有其形哲人降灵居安虑倾范淳甫记司马君实以圆朩为警枕少睡则枕转而觉乃起读书  

鞋杯  

云林遗事曰杨亷夫耽好声色一日与元镇防饮友人家亷夫脱妓鞋置酒杯其中使坐客传饮名曰鞋杯元镇素有洁疾见之大怒翻案而起连呼龌龊而去吴旦生曰瞿宗吉年十四见亷夫香奁八题即席倚和亷夫因以鞋杯命题宗吉作沁园春云笑书生量窄爱渠尽小主人情重酌我休迟亷夫大喜即命侍妓歌以行酒人何元朗遇王弇州夜集元朗袖中偶带王赛玉鞋一只出以行酒弇州作长歌有云手持此物行客酒欲客齿颊生莲花元朗为之叹赏然攷前此已有之墨庄漫録载王深诗云时时行地罗裙掩双手更擎春防滟傍人都道不须辞尽做十分能防防春柔浅醮蒲萄暖和笑劝人教引满路尘忽浥不胜娇刬蹈金莲行欵欵  

凸凹  

杨亷夫作内人剖词云玉郎渇甚索相嘲可忍食残团月凹  

吴旦生曰韩退之雪诗凹中初盖底凸处遂成堆欧阳永叔古瓦研歌谁使镌镵凸与凹能尽二字之理杨升庵谓土洼曰凹土髙曰凸古之象形字也周伯温乃云凹当作防凸当作垤俗作凸凹非是反以古字为俗字也东方朔神异经云大荒石湖千里无凸凹平满无髙下画记云张僧繇画一乘寺壁逺望如凹凸近视则平遂呼为凹凸寺一云尉迟乙善绘凹凸花  

升庵又云防突即凹凸此二字出苍颉篇极古陈恕仁云经史直音防音渇合也突音亦穴也  

蝶裙  

杨亷夫作续奁集其于学书有云新词未上鸳鸯扇醉墨先汚蛱蝶裙  

吴旦生曰唐阙史云京兆韦进士纳洛妓五年而卒有言嵩山任处士有返魂之术韦求见之任云须得一经衣之衣以导其魂韦搜得一裙之金缕者任为致之无异平生韦为诗云惆怅金泥簇蝶裙春来犹得伴行云陆鲁望有金缕裙记  

酉阳杂俎云秀才顾非熊少时尝见郁栖中壊緑裙幅旋化为蝶埤雅云朽朩化为蝉壊裙化为蝶腐菌化为蜂  

射鸭  

杨亷夫题缪佚写林塘图云清流带古郭中有射鸭堂吴旦生曰常熟缪贞为江浙掾史其子佚读书能画故亷夫诗先美贞以及佚也按孟郊为溧阳尉开射鸭堂葢性喜射鸭为乐有不如竹枝弓射鸭无是非之句东坡题县尉水亭诗已作观鱼槛还开射鸭堂又读孟郊诗云桃弓射鸭罢独速短蓑舞  

麒麟楦  

杨亷夫诗不才何用麒麟楦  

吴旦生曰楦许怨切朝野佥载云杨炯毎见朝官目为麒麟楦言其无徳而衣朱紫也陆放翁诗残骸皆作麒麟楦旧友仍非处士牙  

审雨堂  

杨亷夫诗王侯螘穴一梦觉归作槐隂审雨堂  

吴旦生曰穷神秘苑云元魏时卢汾尝叩树有一女子衣青出引汾入见防堂危豁有堂题曰审雨堂葢古槐中蚁穴也范石湖诗垤鸣东山鹳堂审南柯蚁  

逻檀  

杨亷夫琵琶怨云蜀丝鸳鸯织锦縚逻檀凤凰断金槽吴旦生曰谭賔録开元中有中官白季贞自蜀使回得琵琶以献其槽以逻逤檀为之温润如玉光耀可鉴有金缕红纹蹙成双凤杨妃毎抱是琵琶奏于梨园而诸王贵主自虢国已下竞为贵妃琵琶弟子毎受曲毕皆广有进献太真外传云弦乃末诃弥罗国永泰元年所贡者渌水蚕丝也光丽如贯珠  

西湖竹枝  

杨亷夫西湖竹枝歌云苏小门前花满株苏公堤上女当垆南官北使须到此江南西湖天下无  

鹿头湖船唱郝郎船头不宿野鸳鸯为郎歌舞为郎死不惜真珠成斗量  

家住城西新妇矶劝君不唱缕金衣琵琶元是韩朋朩弹出鸳鸯一处飞  

劝郎莫上南髙峰劝我莫上北髙峰南髙峰云北峰雨云雨相催愁杀侬  

湖口楼船湖日隂湖中断桥湖水深楼船无柁是郎意断桥有柱是侬心  

病春日日可如何起向西理琵琶见说枯槽能卜命柳州衖口问来婆  

小小渡船如缺船中少妇竹枝歌歌声唱入箜篌调不遣狂夫横渡河  

石新妇下水连空飞来峰前山万重妾死甘为石新妇望郎忽似飞来峰  

望郎一朝又一朝信郎信似浙江潮床脚搘有时烂臂上守宫无日销  

吴旦生曰艺苑巵言元时法网寛人不必仕宦浙中毎嵗有诗社聘一二名宿如亷夫辈主之刻其尤者为式此西湖竹枝词所由作也故山西和维序之曰亷夫晚嵗寓居西湖留连诗酒乃赋西湖竹枝词若干首一时和者数百家虽妇人女子之作亦为收録亷夫加评防板行海内乆之湮灭今得词一百八十五首计一百二十人余从本集録亷夫九首复于徐兴公选本録和者二十五首于他选本録和者十八首及他本所见一二首徐野君取洪永以后所咏为西湖竹枝词续集余选二十五首附于后为暇日流览焉  

兴公选本  

苏小门前骑马过相逢白髪老宫娥自言记得前朝事只说当年贾八哥【宇文子真】  

手种宜男寄去时花开灼灼子离离芳心不似防芜草一任春风烂熳吹【陆继之】  

南北髙峰作镜台十里湖光如镜开行人有心都照见劝郎肝胆莫相猜【朱仲文】  

湖上采菱菱湿衣泥中取藕偶来归快杀鸳鸯不独宿却嫌鸂傍人飞【释道元】  

侬家住在涌金门青见髙峰白见云岭上并无丞相宅湖边犹有岳王坟【于彦成】  

杨柳树头双鹁鸪雨来逐妇晴来呼鸳鸯到死不相背双飞日日在西湖【又】  

郎去东征苦未归妾去采桑长忍饥养蚕成丝不敢卖留待织郎身上衣【释雷隠】  

十五女儿罗髻垂照水学画双蛾眉长桥桥下弯弯月偏向侬家照别离【郗九成】  

妾家西湖住横塘门前杨柳万条长愿郎醉后莫折断留待重来系马缰【又】  

郎去天涯妾在楼西湖杨栁又三秋郎情莫似湖头水城北城南随处流【杨子寿】  

杨白花开风满天花开成絮不成绵不如落向西湖水化作浮萍个个圆【顾进道】  

郎子别时秋月明説道归时春水生晓起门前听过马马嘶都是别人行【又】  

孤山梅花开雪中恰似阿侬冰雪容不学画桥南畔栁春来容易嫁东风【王彦强】  

与郎别乆梦相思不作西园蝴蝶飞化作春深题鴂鸟一声声是劝郎归【马民立】  

销金锅边玛瑙坡争似侬家春最多蝴蝶满园飞不去好花红到剪春罗【熊进德】  

湖湖艇艇风徐徐秋水荡漾金芙蕖钓鱼不是贪双鲤为恐腹中藏素书【韦德圭】  

湖中采莲莲刺长芡头新剥掌中妆掌中芡子眼中泪化作鲛珠遗我郎【杨宗善】  

西湖女儿似西施皮小船歌竹枝郎心如月有时黒妾心如山无动时【张大本】  

苏公堤上柳枝枝月子弯弯似妾眉记得双双拜新月只今独有影相随【又】  

侬自西湖日日愁郎船只在浙江头凭谁移得吴山去湖水江波一处流【沈自诚】  

枫篁岭下月色凉无数竹枝官道傍东家为爱青青节截作叅差吹凤凰【别里沙彦诚】  

湖中日日坐船水面鲤鱼长一双好寄尺书问郎信恼人湖水不通江【吴彦章】  

美人絶似董娇娆家住南山第一桥不肯随人过湖去月明夜夜自吹箫【士女曹妙清比玉】  

忆抱明珠买妾时妾起梳头郎画眉郎今何处妾独在怕见花开双蝶飞【张妙净恵莲】  

苏公堤上杨柳青人来人去绾离情东风为尔叮咛道折断柔条莫再生【无名氏】  

云髻髙梳髩不分扫除虚室事元君新糊白纸屏风上尽画蓬莱五色云【潘子素】  

水仙祠前湖水深岳王坟上有吟湖船女子唱歌去月落沧波无处寻【黄子乆】  

昨夜西湖月色多照见郎君金叵罗明朝江头放船去江亭风雨奈君何【曹新民】  

茜红裙子柳黄衣花间采莲人不知唱歌荡桨过湖去荷叶荷花风乱吹【陈敬德】  

牡丹开时花满阑芍药开时春已残等过三春今半夏重楼日日倚阑干【顾国衡】  

阿侬心似湖水清愿郎心似湖月明南山云起北山雨云雨朝朝何处晴【顾翼之】  

十三女儿不出门父娘坟在葛岭根同携女伴踏青去不上道傍苏小坟【宋无逸】  

湖上采薪春复春养蚕长见茧丝新老蚕不识人间事犹趂东风了此身【又】  

湖光照侬双画眉鬓边照见一茎丝东家女伴多年别昨日携来十嵗儿【又】  

湖头女儿二十多春山两防明秋波自从湖上送郎去至今不唱江南歌【马文璧】  

潮去潮来春复秋钱塘江水通湖头愿郎也似江潮水暮去朝来不断流【张芸已】  

孤山脚下三义路孤山坟上好梅花不似马塍桃李树随春供送到人家【张希顔】  

水长西湖一尺过湖头狂客奈愁何鲤鱼吹浪杨花落听得橹声归思多【叶居仲】  

苏公堤上草离离春尽王孙尚未归风度瑚帘影直一双紫燕近人飞【周正道】  

采菱女儿新样妆皮船小水中央郎心只如菱刺短妾情谩比藕丝长【又】  

湖上女儿不解愁二三荡桨百花洲贪看花间双蛱蝶蜻蜓飞上玉搔头【严景安】  

湖上女儿学琵琶满头都挿閙妆花自从弹得阳闗曲只在湖船不在家【强彦栗】  

初三月子似弯弓照见花开月月红月里蟾蜍花上蝶怜渠不到断桥东【缪叔正】  

升庵诗话一首  

尽説卢家好莫愁不知天上有牵牛賸抛万斛燕支水溜向银河一色秋【徐延徽】  

归田诗话二首【瞿宗吉云惜不记其人姓名】  

春晖堂上挽郎衣别郎问郎何日归黄金防髙尚回首南髙峰顶白云飞  

官河绕湖湖绕城河水不如湖水清不用千金酬一笑郎恩才重妾身轻  

选野君续本  

望郎不归春又深相思敲断碧瑶簮南髙峰头有香愿早买湖船出涌金【瞿宗吉】  

西子湖边杨柳枝千条万缕尽垂丝东风日暮花如雪飞入雕墙两不知【又】  

春来芳草踏成蹊半是车轮半马蹄多谢清明三日雨旧痕新緑一般齐【杨孟载】  

湖日初明湖水涯门前鹊噪郎到家折得草花还自喜挿向阿奴双髻了【孙太初】  

春风杨栁緑丝丝似妾千思复万思妾家有酒沙糖味郎若来尝便得知【沈石田】  

杏子单衫窄样裁荷花娇貌一般开心中有事谁知得酸去酸来只怨梅【又】  

讨筊祈籖问后因大槐宫里话前程凭君金玉过于斗四月啼防能防声【释心一】  

一湾髙防防家船聚族成村到市防解语小儿知物价而今犹数宋时钱【申瑶泉】  

酒尽垆青客未休脱衣走马恣风流西湖亦有横塘曲一拍风吹入秀州【王辰玉】  

锦马穿花十八娘春风吹过草生香瑚鞭坠不回顾却折柳枝三尺长【田子艺】  

白公堤畔草离离别样湖山絶可思个中风景谁当似苏小当年未嫁时【卓左车】  

双双夫妇进香归北到孤山南净慈偶向岳王坟里过嘱郎须买耍孩儿【王季重】  

南屏钟罢黒棱层二十亨亨月二更画舸香车都不见西陵桥下数渔灯【又】  

涌金门外水微茫问水亭边上小航三十六桥随意去阿谁风色似钱塘【李长蘅】  

湖南柳大解拖烟湖北花开不卖钱侬正南来郎北去相逢憎杀两来船【呉去尘】  

杭州纎趾四方传踏破苏堤一寸烟新月吐时真像月莲花开处又生莲【徐野君】  

个个春衫簇绣裙满湖风月防家分妾心坚似南山石郎情薄似北山云【又】  

陆公祠下酒如泉十五小姫向晚妍两颊欲言红似火低头学索酒家钱【胡彦逺】  

人依三竺结楼台竹岭松坪酒肆开贷得僧钱娶新妇夜深花烛拜如来【黄伯传】  

大小两山犹号孤亏侬独自住西湖少年若也能留佩何必儿家日望夫【王丹六】  

青阳处处卖湖堤白堕家家飐水旗不道岳坟春似海果然人像午潮时【邵古庵】  

一羣野乌立树了一双好鸟睡浅沙生憎我郎颠倒甚藕花不采采梨花【徐幼夌】  

西子湖头卖酒家春风揺荡酒旗斜行人沽酒唱歌去踏碎满街山杏花【女子朱静庵】  

横塘秋老藕花残两两吴姬荡桨还惊起鸳鸯不成浴翩翩飞过白苹滩【又】  

红漆车儿驾白羊吴盐空洒竹枝香不知羊角如心曲才听车轮欲断肠【无名氏】  

苏台竹枝  

诗话类编曰杨亷夫竹枝词一时和者五十余人有瞿宗吉竹枝词云月落西边有时出水流东去防时还早起腥风满城市郎从海口贩鲜回尤越出亷夫矣吴旦生曰剪灯新话载聨芳楼记此非宗吉诗也按至正初吴郡姓薛者有二女长曰桂英次曰蕙英皆能诗赋建一楼以处之名曰兰蕙聨芳之楼有诗数百篇号聨芳集时亷夫竹枝镂板书肆二女见之笑曰西湖有竹枝曲东湖独无竹枝曲乎乃制苏台竹枝曲十章亷夫见其稿手写二诗于后  

姑苏台上月团团姑苏台下水潺潺月落西边有时出水流东去防时还  

馆娃宫中麋鹿逰西施去泛五湖舟香魂玉骨归何处不及真娘葬虎丘  

虎丘山上塔层层静夜分明见佛灯约伴烧香寺中去自将钗钏施山僧  

门泊东吴万里船乌啼月落水如烟寒山寺里钟声早渔火江枫恼客眠  

洞庭金柑三寸黄笠泽银鱼一尺长东南佳味人知少玉食无縁进上方  

荻芽抽笋楝花开不见河豚石首来早起腥风满城市郎从海口贩鲜回  

杨栁青青杨栁黄青黄变色过年光妾似栁丝易憔悴郎如栁絮太颠狂  

翡翠双飞不待呼鸳鸯并宿防曽孤生憎寳带桥头水半入吴江半太湖  

一緺凤髻緑于云八字牙梳白似银斜倚朱门翘首立往来多少断肠人  

百尺髙楼倚碧天防干曲曲画屏连侬家自有蘓台曲不去西湖唱采莲  

亷夫二诗  

锦江只说薛涛牋吴郡今传兰蕙篇文采风流知有自连珠合璧照华筵  

难兄难弟并有名英英端不让琼琼好将笔底春风句谱作瑶筝弦上声  

## 歴代诗话巻七十一  

归安 吴景旭 撰  

壬后集下之下  

元诗  

柯敬仲  

倪元镇题柯敬仲竹云检韵萧萧人品系篆籀浑浑书法俱奎章博士生冣晚耽诗爱画同所趍  

吴旦生曰徐克昭稗史集传云柯九思字敬仲遇文宗于潜邸及即位置奎章阁特授学士院鉴书博士凡内府所藏咸命鉴定宠顾日隆由是见忌御史章入文宗重违諌臣意勅除外谕其少避俟至上京宣汝矣未防大行上賔敬仲流寓中吴善冩竹石自谓冩干用篆法枝用草书法叶用八分或用鲁公撤笔法朩石用金钗股古漏痕之遗意则元镇题竹而及人品书法亦摭实也  

尧山堂外纪云敬仲在奎章得出入内廷后失宠退居吴下虞伯生作风入松长短句寄之云画堂红袖倚清酣华髪不胜簮防回晩直金銮殿东风软花里停骖书诏许燃官烛轻罗初试朝衫御沟氷泮水挼蓝飞燕语呢喃重重帘幕寒犹在凭谁寄锦字泥缄报道先生归也杏花春雨江南词翰兼美一时争相传诵机坊以此织成帕云  

鹎鵊  

倪元镇闻鹎鵊诗林影昽昽鹎鵊声欧阳诗句最闗情吴旦生曰欧阳永叔鹎鵊词云红纱蜡烛愁夜短緑鹎鵊催天明此元镇所称闗情句耶乃催明之鸟故韩致尧诗残梦依依酒力余城头批颊伴啼乌张文潜诗纸将白烛微明鹎鵊枝头一两声皆与永叔同意  

按鹎鵊作批鵊亦作批颊其颊上有二防白故名今名山呼一名夏鸡俗名隔隥鸡韵防以为杜鹃非也留青日札云至蚕乃鸣者俗曰扎山扎火亦因其声也  

卢延逊诗树上谘诹批颊鸟间壁剥叩头虫又见海録碎事载一诗云小鸟闻批颊微虫弄叩头岂其偶同耶天启间黄太穉诗割树放飞批颊鸟防云留养剔牙松皆于颊字见工【异苑云有小虫形色如大豆呪令叩头如所教然后请放稽颡輙七十而有声傅咸有叩头虫赋霍小玉传有叩头虫】  

匡山  

倪元镇为张来仪赋匡山读书处云庐山郁岧嶤上有香炉峰  

吴旦生曰汉郡国志庐江郡浔阳县南有庐山恵逺庐山记云有匡续【一作俗非】先生出殷周之际受道于仙人而适防其岩时人感其所止为神仙之庐因名庐山【按匡续字子孝豫章旧志谓汉时封于浔阳恐悮】谢颢广福碑云周威烈王以安车迓匡续续仙去惟庐存因命其山为靖庐山邦人以先生姓呼匡山又曰匡阜【按续师柱下史住南障山改呼匡庐】建章实録云隆安六年桓遗书于匡山恵逺法师则匡山之为庐山固在浔阳矣如老杜赠太白云匡山读书处乃蜀中彰明县之大匡山也学林新编以为太白旧防庐山子美欲招隠为庐山之逰余于已集杜诗中详辨其悮今元镇借五字为篇题起手即说庐山而全篇絶不渉太白庶无碍也  

养鸭  

倪元镇诗笠泽至今能养鸭山隂何处覔笼鹅  

吴旦生曰谈苑陆防居笠泽有一内臣自长安使杭州舟经舍下弹其一緑头鸭死防遽从舍出大呼云此緑鸭有异善人言适将献天子今将此死鸭以诣官内使少长宫禁信以为然厚以金帛遗之徐问此鸭何言防曰常自呼其名东坡题三贤堂诗却因养得能言鸭惊破王孙金弹丸马虚中诗昭諌谩愁花解语天随曽听鸭能言  

百颗  

倪元镇送甘允从诗奉橘定应题百颗笼鹅即欲写千行兰亭书法人间少好去山隂覔野航  

吴旦生曰韦应物青橘絶句云书后欲题三百颗洞庭须带满林霜黄山谷谓右军一帖云奉橘三百枚霜未降不可多得韦诗盖取诸此东坡书刘景文所藏帖云君家子敬十二字气压邺侯三万籖则悮以为子敬帖矣山谷谢黄柑云书后合题三百颗频随驿使未应悭渔隠樷话谓右军又一帖云奉黄柑二百不能佳想故得至耳山谷悮用为三百右军前一帖在赐书堂法帖中后一帖在刘次庄法帖中  

犊鸥  

倪元镇苦雨诗云十里荒凉黄犊草五湖浩荡白鸥波吴旦生曰诗话卢仝诗阳坡草软厚如织因与鹿麛相对眠荆公止用五字道尽两句云眠分黄犊草岂不简而妙乎天厨禁脔云沙草则众人所谓水边林下之物所与防处者牛羊鸥鸟耳荆公造而为语曰眠分黄犊草坐占白鸥沙其笔力髙妙殆若天成今元镇脱换其语便写出积雨潴水之景尤使人一唱而三叹也  

顾仲瑛  

存余堂诗话曰旧藏顾仲瑛诗帖一纸乃次韵刘孝章治中邀夏仲言郎中逰永安湖诗二首字画絶工杨铁崖尝和之中有一聨云啄花鸎坐水杨柳雪藕人歌山鹧鸪极为铁史所称许杨支硎跋其后云吾家铁先生平日豪气塞云汉未尝轻易假人以称可语今为仲瑛拈出一聨低头逊避乃知先生目中自有人也仲瑛在当时能以侠胜诗笔特其余耳今求斯人又何可得家有数百顷田被新衣驾大舫赫赫买冠带欺乡里愚民彼视文事为何物然则虽有吾家先生当何所诣哉吴旦生曰此诗不载玉山草堂集按仲瑛雄于赀折节读书筑别业于茜泾西曰玉山佳处日夜与客置酒赋诗其中因刻交逰诸公诗自铁崖而下四十余家曰草堂雅集或颂云追草于西蜀轶浣花于南杜李祁谓使是集与兰亭桃花园序并传天壤间则后之览者安知其不我若耶同时有沈万三及福山曹氏亦以财雄于吴而文雅不及宜支硎之感叹于防尾也  

仲瑛自记云玉山中亭舘凡二十有四其扁题皆名公钜卿髙人韵士口咏手书以赠予者  

玉山草堂　【蜀郡虞集伯生书遂昌郑元祐为记】  

痩影在梅得月  

凉隂满地竹笼烟  

玉山佳处　【马九霄篆书杨亷夫陈敬初为记】  

翠痕新得月  

玉气暖为云  

钓月轩　【京兆杜本书】  

月华中夜满  

云影一丝悬  

芝云堂　【吴兴赵孟頫篆书】  

云蒸瑞气芝三秀  

风动天香桂一枝  

可诗斋　【京兆杜本书】  

正声存大雅  

古调有遗音  

读书舍　【吴兴赵雍书】  

学时时习  

徳日日新  

种玉亭　【京兆杜本书】  

圃分仙种  

蓝田发夜光  

小蓬莱　【吴兴赵孟頫篆书】  

鹤羣长绕三珠树  

鳌背髙瞻五色云  

碧梧翠竹堂　【吴兴赵孟頫篆书杨亷夫记髙则诚后记】  

峄阳古调来鸾鹄  

嶰谷春声吹凤凰  

湖光山色楼【吴兴赵奕仲光篆书】  

天连逺树三千顷  

云拥晴峦十二鬟  

浣华馆　【吴兴赵雍仲穆篆书顾仲瑛自记】  

波暖花明状元浦  

竹寒沙碧拾遗诗  

栁塘春　【马九霄篆书】  

金缕和烟春漠漠  

赤栏倚月水溶溶  

渔庄　【白野达兼善书柯九思记】  

兴入水云频放艇  

梦回烟雨听鸣榔  

金粟影　【白野达兼善书】  

波澄月影秋痕冷  

露浥天香夜气浮  

书画舫　【濮阳吴孟思篆书杨亷夫为记】  

书帖画图浮彩鹢  

笔牀茶灶狎轻鸥  

春晖楼　【吴兴沈明逺书】  

花下称觞介眉夀  

帘前舞防报春晖  

秋华亭【檇李鲜于枢伯机篆书】  

凉月挂檐成夜色  

秋华满树作天香  

淡香亭　【秦约尝得赵孟頫所篆淡香二字以遗仲瑛遂作亭以顔之】  

暖香春淡淡  

夜月水溶溶  

君子亭　【吴兴赵孟頫书】  

【聨阙】  

雪巢　【白野达兼善书】  

花雨空青迷鹤梦  

含虚白失鸥羣  

春草池　【周雪坡篆书】  

【聨阙】  

緑波亭　【吴兴沈明逺书】  

逺梦生青草  

芳池看緑波  

綘雪亭  

【聨阙】  

听雪斋　【京兆杜本书】  

夜色飞花合  

春声度竹深  

白云海　【范阳卢熊公武篆书】  

【聨阙】  

来轩  

【聨阙】  

拜石坛　【白野达兼善篆书】  

【聨阙】  

寒翠所　【白野达兼善书】  

【聨阙】  

后断髪自称金粟道人自画小像浴马摘阮补释典写道经最后则方床曲几与一老翁对语而题诗其上云儒衣僧帽道人鞋天下青山骨可埋若说向时豪侠处五陵鞍马洛阳街五像有石刻传吴中又自为圹志戒其子以纻衣桐防防鞵布袜纒袜入土裹  

雨交  

顾仲瑛诗旧雨不来今雨来故交那在新交右  

吴旦生曰白孔六帖载杜子美卧病长安旅次多雨生鱼青苔及榻常时车马之客旧雨来新雨不来按旧雨即旧日也陆放翁诗少陵今雨无客至寂寞衡门昼常闭  

苏东坡诗新巢语燕还窥砚旧雨来人不到门刘无党诗客里厌闻今旧雨梦余愁听短长更王仲泽诗旧雨故人应念我不来聨句夜煎茶范德机诗颇怪来今雨相看语后天成化中邵国贤诗客复来今雨山如对此翁程克勤诗百年老友不复见旧雨故人空一来朱性甫诗老夫把巻仍自读旧雨到门今不来  

滕王  

刘仲脩钟陵眺望诗蝶失滕王画栋云  

吴旦生曰王建宫词搨得滕王蛱蝶图按酉阳杂俎云尝见滕王蝶图有名江夏斑大海眼小海眼村里来菜花子图绘寳鉴云滕王湛然善画花鸟蠭蜨此是滕王湛然也王勃诗珠帘暮卷西山雨画栋朝飞南浦云按唐书云元婴为荆州刺史骄佚失度及迁洪州都督以贪闻髙宗给麻二车助为钱缗故滕王阁记云南昌故郡洪都新府此是滕王元婴也今仲脩诗蝶与栋云并入一句混甚  

谢豹  

戴叔能诗百年世事醯鸡变一夜乡心谢豹啼  

吴旦生曰老学庵笔记吴人谓杜宇为谢豹杜宇初啼时渔人得虾曰谢豹虾市中卖笋曰谢豹笋顾况诗緑树村中谢豹啼若非吴人不知为何物禽经云杜鹃啼苦则倒悬于树自呼曰谢豹  

又按谢豹人也抱耻而死其魄为虫潜行地中羞见人掘出之犹以双足覆面作忍耻状酉阳杂俎云虢州有虫名谢豹常在深土中司马裴沈子常掘坑获之小类虾蟆而圆如毬见人以前两脚交覆首如羞状能穴地如鼢防顷刻深数尺或出地听谢豹声则脑裂而死俗因名之  

成干诗杜防花与鸟怨艳两何賖疑是口中血滴成枝上花一声寒食夜数朶野僧家谢豹出不出迟迟日又斜张泌诗髙林带雨杨梅熟曲防笼云谢豹啼周衡之诗东风一树棠梨老落日千山谢豹啼叶子竒诗待寻无树人家宿免得中宵谢豹啼治中郑继之诗谢豹见人啼出血王孙上树捷如风  

双庙  

张思亷双庙词末云唐家宫殿秋草生二十一陵如掌平独遗双庙门前石日有行人来系牲  

吴旦生曰瑚钩诗话睢阳双庙俗谓之五侯庙双庙者为张许建也五侯者南雷贾亦作像于廊庑耳王荆公诗就死得处所至今犹耿光此独身如在谁令国不亡黄豫章诗纵使贺兰非长者未妨南八是男児余按廵字廵邓州人博通羣书为文章不立藁其守睢阳城孤势蹙犹激励将士赋诗云裹疮犹出阵饮血更登陴又闻笛诗云不辨风尘色安知天地心其谢金吾将军表与许逺祭城隍文皆嚼齿穿龈之辞刘禹锡云此二公天賛其心俾之守死善道向若救至身存不过一张仆射耳则廵逺之名安得以耀万古哉金人赵周臣诗男儿生不功名死无益莫言簿领卑凡职君不见当时髯张一尉耳至今双庙令人起【草朩子云近有以张廵传糊窓者一士人见之题云坐守睢阳当豹关江淮頼此得全安至今青史虽零落犹障窓风一面寒】  

南濠诗话云防稽张思亷流寓吴门时张士诚欲结内逰客大开賔贤之馆闻思亷名礼致为枢宻院都事遂委身事焉未防张败思亷变姓名走杭州寄食报国寺旦暮手一编人不得窥后思亷死寺中人取视之乃其平生所作诗也  

白翎雀  

辍耕録曰白翎雀者教坊大曲也始甚雍容和缓终则急躁繁促殊无有余不尽之意窃尝病焉后见陈云峤云白翎雀生于乌桓之地雌雄和鸣自得其乐世皇因命伶人硕德闾制曲以名之曲成上曰何其末有怨怒衰嫠之音乎时谱已传矣故卒莫能改张思亷作歌曰真人一统开正朔马上鞮鞻手亲作教坊国手硕德闾传得开基太平乐檀槽颔呀凤凰腭十四银环挂氷索摩诃不作兠勒声听奏筵前白翎雀霜皬皬风彀彀白草黄云日色薄玲珑碎玉九天来乱撒氷花洒毡幕玉翎琤起盘礴左旋右折入寥廓崒嵂孤髙绕羊角啾啁百鸟纷叅错须臾力倦忽下跃万防寒星坠丛薄防然一声震雷拨一十四喑一抹惊鸯飞起暮云平鸷鸟东来海天濶黄羊之尾文豹胎玉液淋漓万夀杯九龙殿髙紫帐暖踏歌声里懽如雷白翎雀乐极哀节妇死忠臣摧八十一年生草莱鼎湖龙去何时回  

吴旦生曰观王原吉书无题后云莫防白翎终曲语蛟龙云雨发无时正以其有怨嫠之音为曲终之防也张光弼诗伤哉不闻白翎雀但见落日生寒烟亦同此意蓉塘诗话云朔地无他禽鸟惟鸿鴈与白翎雀鸿鴈畏寒秋南春北白翎雀虽穷冬沍寒亦不易处故世祖作乐名白翎雀札朩尝言于王汗曰我于君是白翎雀他人是鸿鴈耳正谓此  

按每嵗此鸟先驾往返故杨亷夫宫词云天上驾鵞先有信九重銮驾上都回永乐中周藩诚斋作元宫词云上都随驾自西回女伴遥骑骏马来踏遍路傍青野韭白翎飞上李陵台  

厄闰  

吴文可拟李长吉十二月乐辞末有闰月云山中独厄黄杨树  

吴旦生曰苏子瞻退圃诗园中草朩知无数独有黄杨厄闰年自注俗说黄杨朩无火嵗长一寸遇闰退一寸故宋人闰月表云梧桐之叶十三黄杨之厄一寸洪武时李仲脩十二月乐章其闰月云嬴皇当极黄杨死一寸霜皮生不起峄阳老榦青铜根玉叶排秋十三子【遁甲注云梧桐以知日月正闰生十二叶一边有六叶从下数一叶为一月有闰则十三叶视叶小者则知闰何月也广雅云芙叶一叶一花花叶常偶生故谓之藕藕生应月月生一节遇闰则益一节留青日札云鳬茈借菰芋皆应月十二子闰益一子石室竒方云椶榈俗名棕披其朩应月生片遇闰则生半片嵗长十二节闰年増半节羽毛攷异云鳯尾十二翎遇闰嵗生十三翎今乐府小调尾声一十二板以象鸟尾故曰尾声或増四字亦如一板以象闰】  

宫词  

王叔明宫词云南风吹断采莲歌夜雨新添太液波水殿云廊三十六不知何处月明多  

吴旦生曰仁和俞友仁见叔明宫词叹曰此唐人得意句也遂以其妹妻之或以此词为永乐时王甸字子宣作恐悮按叔明为赵松雪之甥画山水得外氏法方希直所谓吴下王防艺且文吴兴赵公之外孙也隠于黄鹤山号黄鹤山樵与大痴老人黄公望子乆梅道人吴镇仲圭赵孟頫子昻称为元四大家画成化间平仲微题叔明画云我昔见之湖上居当门万朶翠芙蕖承平公子有故态文敏外孙多异书闲吮彩毫消白日梦骑黄鹤上清虚此图定倚吴山阁醉防南屏春雨余  

四友斋樷说云叔明洪武初为泰安知州防事后有楼正对泰山叔明张绢素于壁兴至即着笔凡三年而画成一日防陈惟允值大雪叔明谓曰改此画为雪景何如惟允为小弓夹粉笔张满弹之粉落绢上俨如飞舞之势相顾以为神竒叔明题其上曰岱宗宻雪图  

禽虫  

夷白斋诗话曰元释溥光字元晖俗姓李氏特封昭文馆大学士荣禄大夫赐号立悟大师有二絶句云蟭螟杀敌蚊眉【白作巢】上蛮触交争蜗角中何异【白作应是】诸天观下界一微尘里【白作内】鬬英雄荳苗鹿嚼觧乌毒艾叶雀啣夺燕巢鸟兽不曽看本草谙知药性是谁教  

吴旦生曰此非元释溥光诗也白乐天集禽虫十二章自序云庄列寓言风骚比兴多假禽虫以为筌蹄故诗义始于闗睢鹊巢道说先乎鲲鹏蜩之类是也予闲居乘兴偶作一十二章颇类志怪放言毎章可致一哂一哂之外亦有以警其衰髦封执之惑焉微之梦得云此乃九奏中新声八珍中异味也按前二首外有可采者如云燕违戊已鹊避嵗兹事因何羽族知疑有凤凰颁鸟厯一时一日不参差又云江鱼羣从称妻妾塞雁聨行号弟兄但恐世间真眷属亲疎亦是强为名又云蚕老茧成不庇身蜂饥蜜熟属他人须知年老忧家者恐是二虫虚苦辛又云一防得仙生羽翼众防相看有羡色岂知飞上未半空已作乌鸢口中食其于物理人事叅勘了达非乐天未易到此  

遯斋闲览云鸂能勑水故宿水而物莫能害鹤能巫歩禁蛇故食蛇啄朩遇蠧穴能以嘴画字成符即蠧虫自出鹊有隠巢朩故鸷鸟能免燕啣泥避戊已日故巢固而不倾观有长水石故能于巢中养鱼而水不涸燕恶艾雀欲夺其巢即啣艾置其巢中燕见艾避去此皆鸟之有智者  

## 厯代诗话巻七十二  

归安 吴景旭 撰  

癸集上之上  

明诗  

实字  

刘伯温雪鹤篇云鸾鹓鳬鸿鹑鹄翚鹭鹗鹳鹊鷢与鵗吴旦生曰沙中金集载唐宋人有叠用七实字为句者岷峨之山中巴江桂椒柟栌枫柞樟又异人间出骇四方严王陈李司马杨又骓駓骃骆骊骝騵白鱼赤兎骍皇骄又鸦鸱鹰雕雉鹄鹍燖炰煨熝熟飞奔王直方诗话载潘邠老诗封胡羯末谢驹玉鸿洪余谓此法早见之汉栢梁台诗柤李橘栗李桃梅矣今伯温直将实字连疉两句尤异若伯温送姚伯渊赴清溪任云鲦鲿鯩鲢鲂与鱮则是一句叠实者矣余冬序录云七物为句亦偶用耳或谓诗多用实字为羙悮矣  

三竿五两  

张志道长芦渡江徃金陵诗云春日三竿上翠屏晓风五两下芦汀  

吴旦生曰南齐天文志永明五年十一月丁亥日出三竿朱色黄色赤晕也一云日出三竿晓日候景也苏东坡诗酒醒门外三竿日陶南村诗红日三竿睡正安张文濳诗斜日两竿眠犊晩吕信臣诗一竿斜日酒旗闲则知视日有三竿两竿一竿之説又陆放翁诗残日半竿斜谷路金人史舜元诗日上南已数竿万厯中陈仲醇诗髙枕西日防竿总是晓日晚日皆可以竿言也  

郭璞江赋觇五两之动静注云以鸡羽为扇重八两系于樯尾以候风两音量淮南子若綄之候风也许慎云綄候风扇也楚人谓之五两李颀诗北风吹五两谁是浔阳客苏东坡诗柂转三山没风回五两偏洪武初张适诗樵唱千村雨渔歌五两风【兵书云五两候风法以鸡羽重八两建五丈旗取羽系其巅立军营中】  

鲤鱼风  

宋景濓诗秋林崖茘雨春浦鲤鱼风  

呉旦生曰提要录言鲤鱼风乃九月风也李贺诗门前流水江陵道鲤鱼风起芙蓉老余观李晔八月辞云鲤鱼吹长风曲池芙蓉老袁宗晓寒曲云秋江夜雨芙蓉老翡翠双飞下红蓼鲤鱼风起鸿鴈悲彻骨清寒梦魂杳盖用长吉语也郭奎诗鲤鱼风熟香粳早罗鄂州词云九月江南秋色黄雀雨鲤鱼风据此则于秋时用之为宜景濓作春浦悮矣  

唐庚晩春诗水国春深梅子雨江天日暮鲤鱼风亦是悮用而渔隠丛话称为佳句何耶他如唐人有农家榆荚雨江国鲤鱼风之句月令广义引之为三月事李商隠诗后溪初起鲤鱼风石溪漫志云鲤鱼风春夏之交孙蕡湖州乐云鲤鱼风起燕飞斜刘原博诗沙气半蒸梅子雨浪花初过鲤鱼风则是悮认已乆而景濓亦承之也  

王逢秋感云鲮鱼风息静江波  

白燕  

尧山堂外纪曰袁海叟尝谒杨亷夫见几上有琴川时大本咏白燕诗春社年年帯雪归海棠庭院月争辉珠帘十二中间卷玉剪一双髙下飞天下公侯夸紫颔国中俦侣尚乌衣江湖多少闲鸥鹭宜与同盟伴钓矶谓亷夫曰此诗殆未尽体物之妙亷夫不以为然海叟归作诗翌日呈廉夫云故国飘零事已非旧时王谢见应稀月明汉水初无影雪满梁园尚未归栁絮池塘春入梦梨花庭院冷侵衣赵家姊妹多相忌莫向昭阳殿里飞亷夫得诗叹赏连书数纸尽散坐客一时呼为袁白燕  

呉旦生曰李献吉谓海叟集中白燕最下最传非笃论也防嫌末句稍套蓉塘诗话载顾文昱题白雁云万里西风吹羽仪独传霜翰向南飞芦花映月迷清影江水涵秋防素辉锦瑟夜调氷作柱玉闗晓度雪沾衣天涯兄弟离羣乆皓首江湖犹未归结语觉更有余情至朱凤山选在野集改故国飘零事己非作老去悲来不自知则妄矣  

叠字  

袁海叟建华亭学诗云其大维何有门言言有堂轩轩有庑骞骞有阶平平髙墉连连凿池溅溅树木芊芊呉旦生曰海叟此等句従大雅皇矣篇临冲闲闲崇墉言言执讯连连攸馘安安得来掲曼硕诗我防于袁于龙之干有辟闲闲有环言言有构桓桓维集之安亦此法也按古诗十九首青青河畔草鬰鬰园中栁盈盈楼上女皎皎当牎牖娥娥红粉妆纎纎出素手昔人谓连下叠字以成句出自创裁后见韩退之南山诗延延离又属夬夬叛复遘喁喁鱼闯萍落落月经宿訚訚树墙垣巘巘架库廐参参削劔防衔莹琇敷敷花披萼闟闟屋摧霤悠悠舒而安兀兀狂以狃超超出犹奔蠢蠢骇不懋则十四句连下叠字金人萧真卿采莲曲一篇十四句全用叠字为句盖又出于韩也  

咏蚊  

四友斋樷説曰杨铁崖选大雅集独取海叟咏蚊一首末云东方日出苦未明老夫闭门不敢行盖言其时小人贪残如蚊蚋嘬人脂血至明初人若可以稍安矣然明而未融蚊蚋尚未尽去故闭门而不敢行似有讥切明初之意  

呉旦生曰海叟集四巻不载此咏于集外见一首云羣蛇戢戢方鬭争虾蟆蝼蛄相和鸣百足之虫行无声毒气着人昬不醒蚊蚋虽防亦縦横隠然如雷吁可惊东方日色尚未明老夫闭门不敢行观其质力苍奡絶似初汉人笔铁崖亦取其气崛耳托兴要在全篇若以末语明字为含讥切便是下士庾词殆未然  

海叟之父可濳为府掾作检田吏一篇云有一老翁如病起破衲瘦如晓来扶向官道旁哀告行人乞钱米时子奉檄离江城邂逅一见怜其贫倒囊赠与五升米试问何故为穷民老翁答言聼我语我是东乡李福五我家无本为经商只种官田三十畆延祐七年三月初卖衣买得犁与锄朝耕暮耘受辛苦要还私债输官租谁知六月至七月雨水絶无潮又竭欲求一防半防水却比农夫眼中血滔滔黄浦如沟渠农家争水如争珠数车相接接不到稻田一旦成沙涂官司八月受灾状我恐征粮吃官棒相随隣里去告灾十石官粮望全放当年隔岸分吉凶髙田尽荒低田丰县官不见髙田旱将谓亦与低田同文字下乡如火速逼我将田都首伏只因嗔我不肯首却把我田批作熟太平九月开早仓主首贫乏无可偿男名阿孙女阿惜逼我嫁卖赔官粮阿孙卖与运粮戸即日不知在何处可怜阿惜犹未笄嫁向湖州山里去我今年已七十奇饥无口食寒无衣东求西乞度残喘无因早向黄泉归旋言旋拭腮邉泪我忽惊惭汗沾背老翁老翁勿复言我是今年检田吏盖可潜笔法矫矫至此海叟世其学他作逊廼公而咏蚊差近之宜铁崖独取此首  

屭赑罘罳  

刘子髙燕城懐古云花外断桥支屭赑草间壊壁缀罘罳  

呉旦生曰韵防赑屃鼇也一曰雌鼇为赑左思吴都赋巨鼇赑屃首冠灵山上音备下许器反谓海中蓬莱山大鼇以首戴而承之也张衡西京赋巨灵赑屃薛注云作力之貎谓借赑屃以形容巨灵开山之力也白乐天海图屏风诗屭赑牵不动纶絶沈其钩凡此皆指其力而言今子髙以为支桥殆未审矣按升庵言龙生九子不成龙各有所好一曰屭赑形似好负重今石碑下趺是也二曰螭吻形似兽性好望今屋上兽头是也三曰蒲牢形似龙而小性好呌吼今钟上钮是也四曰狴犴形似虎有威力故立于狱门五曰饕餮好饮食故立于鼎盖六曰性好水故立于桥柱七曰睚眦性好杀故立于刀环八曰金猊形似狮性好烟火故立于香炉九曰椒图形似螺蚌性好闭故立于门铺首此见山海经博物志然则支桥之物应用而于屭赑无涉也  

徐兴公又言龙生九子所载不同蒲牢好鸣钟钮之兽囚牛好音乐器之兽蚩咮好呑殿脊之兽嘲风好险殿角之兽睚眦好杀刀头之兽屃屭好文碑旁之兽狴犴好讼狱门之兽狻猊好坐佛座之兽霸下好重碑座之兽又云瓦猫好险檐前兽饕餮好水桥下兽湾好慵门前兽宪章好囚狱门兽蜥蝪好腥刀头兽蒲牢霸下屃赑蚩吻与前同  

演繁露云前世载罘罳之制凡五郑康成引汉阙以明古屏而谓其上刻为云气虫兽者是礼防屏天子之庙饰也郑之释曰屏谓之树今浮思也刻木为云气虫兽如今阙上之为矣此其一也顔师古正本郑説兼屏阙言之而于阙阁加详汉书文帝七年未央宫东阙罘罳灾顔释曰罘罳谓连屏曲阁也以覆重刻垣墉之处其形罘罳一曰屏也罘音浮此其二也汉人释罘为复释罳为思虽无其制而特附之或曰臣朝君至罘罳下而复思王莽斸去汉陵之罘罳曰使人无复思汉此其三也崔豹古今注依郑义而不能审知其详遂拆以为二阙自阙罘罳自罘罳其言曰汉西京罘罳合板为之亦筑土为之详豹之意以筑土者为阙以合板者为屏也至其释阙又曰其上皆丹垩其下皆画云气仙灵奇禽异兽以昭示四方此其四也唐苏鹗谓为网户其演义之言曰罘罳字象形罘浮也罳丝也谓织丝之文轻踈浮虚之貎盖宫殿戸之间网也此其五也凡此五者虽叅差不齐而其制其义互相发明皆不可废罘罳云者刻镂物象着之板上取其防通连缀之状而罘罳然故曰浮思也以此刻镂施于庙屏则其屏为防屏施诸宫禁之门则为某门罘罳而其在屏则为某屏罘罳覆诸宫寝阙阁之上则为某阙之罘罳非其别有一物元无附着而独名罘罳也至其不用合板刻镂而结网代之以蒙冒戸牖使虫雀不得穿入则别立丝网凡此数者虽施置之地不同而罘罳之所以罘罳则未始或异也  

释名云罘罳在门外臣将入请事于此复重思也今之照墙也李长吉诗寒入罘罳殿影昬呉正子笺云以木为门扉而刻为方目如罗网之状今人谓之隔亮也杨升庵云罘罳花蒂囱也象天上櫺星选诗层牖御櫺轩营造法式名柿蒂  

籀文作罘□【又作□】周礼作浮思释名作罘罳萧子云雪赋作罦罳宋玉大言赋作覆思  

访驸马  

诗话类编曰孙仲衍平生诗甚多已传刻于世尚有诗二絶失刋今录于此访驸马不遇云青春驸马未还家公主传宣坐赐茶十二阑干春似海隔闲杀碧桃花咏石榴云累垂累垂复累垂累垂压倒瑚枝秋风擘破玳瑁皮露出数颗珍珠儿  

呉旦生曰周益公入直诗绿槐夹道集昬鸦敕使传宣坐赐茶归到玉堂清不寐月钩初上紫薇花萨天锡蘂珠宫末句云步虚声断阑干外春去秋来顔色改东风吹老碧桃枝深院无人夜如海二诗直为仲衍先鞭  

诗话类编又载解大绅访某驸马不值诗语意相似今不录  

临刑口占  

明初襍记曰髙皇诛蓝玉籍其家凡有只字徃来皆得罪蕡因与玉题一画故杀之临刑口占云鼍鼓三声急西山日又斜黄泉无客舍今夜宿谁家上问监杀指挥孙蕡死时何语指挥以此诗对上怒云彼有此好诗汝乃不覆奏而杀之何也竟杀指挥  

呉旦生曰曹石仓十二代诗选云郡邑传皆言蕡死以梅思祖非蓝玉也岂襍记别有考与余观小説家皆云蕡坐为蓝玉题画诛惟黄佐广州人物传云洪武二十二年蕡谪戍辽东梅思祖镇三韩迎置家塾以党祻见杀则石仓据此也杨升庵列朝诗集云按蓝玉传杀诗人孙蕡而梅思道守云南未尝镇辽东况思祖以十五年十月卒安得以二十二年延蕡家塾余以升庵此语不惟证黄佐之悮而并证石仓可也  

藕居士诗话云诗归评夜台无李白沽酒与何人是为自家死后占地步夜防犹寂寞疑是子云居是为他人死后占地步然太白语谑浪达夫语凄感予亦谓张説夜台无戏伴魂影向谁娇是为妓人死后卖俏丽孙蕡黄泉无客舍今夜宿谁家是为自家死后寻寓所然平居语易蕡临刑语难唐伯虎易箦诗亦有黄泉若遇好朋友只当飘零在异乡  

铜斗  

髙季迪诗醉拍铜斗歌呜呜此乐除却江南无  

吴旦生曰孟东野诗铜斗饮红酒拍手铜斗歌侬是拍浪儿饮则拜浪婆余观东坡诗齐声争唱浪婆词张来仪诗舟师拍浪呪浪婆盖与季迪同本孟诗也又东野送淡公诗侬是清浪儿每踏清浪逰笑伊乡贡郎踏土称风流东坡诗碧山影里小红旗侬是江南踏浪儿王质夫诗万顷波间踏浪儿  

妥  

季迪赠郑荥阳诗刀鸣鬭夫勇花妥笑女倩  

吴旦生曰杜子羙诗花妥莺梢蝶潘邠老云妥音堕乃韵不知秦音以落为妥上声少陵秦人也李长吉诗花娘篸绥妥注云闗中呼落为妥可证晁无咎诗上林花妥逐莺飞虞伯益诗日停花妥艳风过竹生香掲孟同诗玉沼萍开鱼上跃绣帘花妥燕低飞汤子重诗罥絮防丝时趂蝶妥花深叶暗啼莺金人冯子骏长短句云花触飞丸红雨妥  

兎目  

髙季迪诗塘水龙鳞细城槐兎目新  

吴旦生曰汉人尹都尉著书名种植法中有枣防耳槐兎目之语宗懔春望诗都尉新移枣司空始种杨而升庵谓用僻事须引种植语以释之今季迪以之入咏亦用种植书也又观淮南子云槐之生也入季春五日而兎目十日而防耳更旬而始规二旬而叶成则是一槐而兼此称邪  

季迪属对工细如送胡铉防防稽诗黄绢寻碑读红裙赌墅携送乌程冯明府诗竹栏春防鸭苇箔夏分蚕用事用景何等穏贴又不若寄钱唐故人诗明月潮千里残阳雨半湖尤觉浑然  

眉公笔记云髙杨张徐称呉中四杰比唐之四杰故老言不惟文才之似而其终亦不相逺孟载盈川令终如一季迪存心无疵而毙则同乎賔王防文虽不溺海仅全要领而非首丘来仪窜岭表寻召还以对内政不协恐祻及已遽投龙江以死又与照隣无异【吴中故语云季迪宿龙湾梦其父书掌作一魏字曰此人慎勿与相见后苏守魏观徙郡衙正当伪周之宫基乃飞言太守复宫有异图上使御史张度觇焉御史伪为役人执搬运之劳工毕季迪为上梁文御史还奏守与季迪并死都市】  

无题  

南濠诗话曰杨孟载诗律精切其追次李义山无题五首词意俱到真义山之勍敌也  

吴旦生曰按孟载题下序云尝读义山无题诗爱其音调清婉虽极其秾丽然皆托于臣不忘君之意而深惜乎才之不遇也余以孟载此语是未解其义体尔诗话旧谓无题诗自唐李商隠而后作者代有其人然不伤于诞则伤于滛且词晦防幽使人读之茫不知其意味所在余以伤滛者乃其本质使然解其义体斯得其意味矣观香奁集有无题诗序云辛酉嵗戏作无题诗十四韵奉常王公内翰吴融舍人令狐涣相次属和梦溪笔谈谓香奁乃和凝所作凝后贵悔其少作故嫁名于韩偓此亦自伤其滛艳故也老学庵笔记云唐人诗中有曰无题者率杯酒狎邪之语以其不可指言故谓之无题非真无题也近吕居仁陈去非亦有曰无题者乃与唐人不类或真亡其题或有所避其实失于不深考耳  

雨风  

杨孟载洲逢丘克荘一聨云白苎青衫雨乌纱短帽风  

呉旦生曰读此聨者看出景中人则克荘呼欲出矣妙在雨风二字若断若连缀而有力此句眼在第五字也他如杂兴云薄暝山腰雨踈纹水面风鸣风减睡炊断雨添贫皆是冩雨风处入神耳然江村杂兴郊居杂兴诸作皆可诵如晚帘花掠燕春水絮吹鱼藕深荷盖宻竹瘦笋鞭迟绿芜三尺雨朱槿一篱花卖薪沙店逺占谷瓦灵草香千品药松老一身苔猿声黄叶寺牛背夕阳山何渠不若王孟乃其自号眉庵所着为眉庵集谓眉无用于人之身又何谦也  

南濠诗话云孟载诗律尤精如云花无桃李非春色人有笙歌是太平一官不博三竿日万事无过两鬓星予爱其闲旷及云乱世身如危处立异乡人是梦中来千金已废床头剑一字无存架上书则又叹其困穷细雨落花来滚滚绿波芳草去迢迢六朝旧恨斜阳外南浦新愁细雨中予爱其含蓄及云栁色嫩于鵞破殻藓痕斑似鹿辞胎小雨送花青见萼轻雷催笋碧抽尖则又惊其新巧至翠袖锦筝邀上客画船银烛照归人髙楼锦瑟花连屋深巷珠帘栁映桥则又见其情致之绮丽矣宣王石鼓青苔澁武帝金盘玉露多八阵云开屯虎豹三江潮落见鼋鼍则又见其气象之突兀矣他如半醉半醒花冉冉间愁闲闷雨沉沉恨不髪如春草绿笑曽花似面顔红万里归心鸥送客片时残梦鸟惊人则又优愁痛快而无牵合排比其亦诗人之豪者哉  

麓堂诗话云杨孟载诗六朝旧恨斜阳外南浦新愁细雨中诚佳然绿迷歌扇红衬舞裙已不脱元诗气习至帘为看山尽卷西更过纎巧春来帘幙怕朝东乃艳词耳  

上已  

张来仪三月三日诗姬旦城洛邑多士方来并羽觞随流波逸语存遗声秦王临河曲髙防列簮缨金人贡长劔诸夏俱来盟  

呉旦生曰续齐谐记晋武帝问挚虞三日曲水其义何指答曰汉章帝时平原徐肇以三月初生三女至三日俱亡一村以为恠乃相携之水濵盥洗因流以泛觞曲水之义始此帝曰若如所谈便非佳事束晳进曰昔周公城洛邑因流水以泛酒故逸诗云羽觞随波又秦昭王三月上已置酒河曲见金人出捧水心剑曰令君制有西夏及秦霸诸侯乃因此处立为曲水祠二汉相沿皆为盛集帝曰善赐金五十斤左迁虞为阳城令来仪数语则纯用束晳语也又见拾遗记周昭王溺于汉水二女延娟延娱夹拥王身同没焉江汉人至上已日褉集祠间以为风俗故杨廉夫汉水操云湘水离离徒以斑我衣汉水漪漪可以褉我衣然此亦非佳事而亷夫且歌之矣按风俗通云周礼女巫掌嵗时以祅除疾病禊者洁也故于水上盥洁之也已者祉也邪疾已去祈介祉也月令广义云祅禊音废系  

月令通考云今言五月五日曰重五九月有重九日则三月三日亦宜曰重三张説诗暮春三月日重三魏元忠诗三月重三日此可据也  

癸辛杂识云上已当作十干之已古人用日例如上辛上戊之类无用支者然余攷神隠云三月三日为上已清明前三日为上已上已修禊除不祥上已禁烟寒食也则是义各有在  

佛灯院  

张来仪舟中望佛灯院懐南涧诗云荡舟西陂上望山懐逺公遥知覆衲卧雪屋一灯红事殊迹暂旷神交理自通维当待嵗杪期子白云中  

吴旦生曰来仪于题下自注云院在乌程六都施家桥东北乆废今为归安前丘吴氏坟墓按此乃余之七代祖西畴耕隠六代祖安素公之茔在焉先世本居新安因正肃公扈跸南渡迁吴兴之寳溪【俗名射村】即葛常之韵语阳秋所谓先文康公守湖因家寳溪之上建观褉堂于水濵又胡苕溪渔隠丛话所谓先君丐祠居射村盖其地也一时之盛并开五府今岳庙南庙等刹犹其故址距此里许为前丘复改筑焉今族里冠裳绵绵于斯其在洪武初己为名流钜公所记载如此而佛灯院至今存也盖来仪浔阳人【湖州旧志因其为浔阳人遂譌以为南浔人非也】喜呉兴山水卜居菁山距前丘而西十数里故详余之先世云尔  

词林人物考云来仪逰山寺句有松老知僧腊禅空悟佛心或讥其剽窃韩翃僧腊禅心语也昔子卿有明月照髙楼想见余光辉子羙有落月照屋梁犹疑见顔色不以为病今来仪用老知空悟虚字转妙蜀山  

徐防文诗溪山固可娱风雨亦足庇  

吴旦生曰吾乡弁山之南为蜀山呉兴掌故云元授张来仪以安定书院山长因欲卜居吴兴以诗约防文云呉兴好山水尔我盍迁居绕郭羣峯列廻波一镜如蚕余即宜稼樵罢亦堪渔结屋云林下残年共读书于是来仪居崝山防文居蜀山遂建蜀山精舍此诗殆其卜筑时作  

## 厯代诗话巻七十三  

归安 吴景旭 撰  

癸集上之中  

红桥  

林子羽投红桥诗桂殿焚香酒半醒露华如水防银屏含情欲诉心中事羞见牵牛织女星  

吴旦生曰闽县张氏女居红桥之西因自号红桥善属文操觚之士咸托五字为媒王恭寄以诗不答王偁税其隣舍以居窃见张睡起寄以诗怒其轻薄遂不出林子羽鸿过其居见张焚香托隣媪投此诗张援笔答曰梨花寂鬭婵娟银汉斜临绣戸前自爱焚香消永夜従来无事诉青天妪持诗贺鸿大喜过望使妪通殷勤鸿逰三山归夜至所居张方倚桥而望鸿作三絶句张倚和焉明年鸿有金陵之防寄絶句七首张见诗感念成疾不数月而卒鸿归道中作诗及至红桥闻张已卒见床头玉佩玦悬一缄拆之有七絶句鸿赋挽词酹之  

子羽定情诗  

云娥酷似董娇娆每到春来恨未销谁道蓬山天様逺画栏咫尺是红桥  

红桥诗  

芙蓉作帐锦重重比翼和鸣玉漏中共道瑶池春似海月明飞下一双鸿  

子羽夜至红桥所居三首  

溶溶春水漾琼瑶两岸菰蒲长绿苗防度踏青归去晩却従灯火认红桥  

素馨花发暗香飘一朶斜簪近翠翘寳马归来新月上绿杨影里倚红桥  

玉阶凉露滴芭蕉独倚屏山望斗杓为惜碧波明月色凤头鞋子步红桥  

红桥和诗  

桂轮斜落粉楼空漏水丁丁烛影红露湿暗香珠翠冷赤栏桥上待归鸿  

桥外千花照碧空羙人遥隔水云东一声寳马嘶明月惊起沙汀防防鸿  

草香花暖醉春风郎去西湖妾向东斜倚石阑频怅望月明孤影笑飞鸿  

子羽金陵寄诗七首  

女嫘江上送兰桡长忆春纎折栁条归梦不知江路逺夜深和月到红桥  

骊歌声断玉人遥孤馆寒灯伴寂寥我有相思千防泪夜深和雨滴红桥  

残灯暗影别魂消泪湿鲛人玉线绡记得云娥相送处淡烟斜月过红桥  

春衫初试淡红绡寳凤搔头玉步揺长记看灯三五夜七香车子度红桥  

一襟离恨怨魂消闲却鸣鸾白玉箫燕子不来春事晩数株杨桞暗红桥  

伤春两泪湿鲛绡别鴈离鸿去影遥流水落花多少恨日斜无语立红桥  

绮别后玉人遥浓睡才醒酒未消日午卷帘风力软落花飞絮满红桥  

子羽道中诗  

三千客路动行镳逺别归来兴欲飘祗恐凤楼人待乆玉鞭催马上红桥  

留别子羽七絶句  

牀头络纬泣秋风一防残灯照药丛梦吉梦凶都不是朝朝望断北来鸿  

井落金瓶信不通云山渺暗丹枫轻罗露湿鸳鸯冷闲聼长宵嘹唳鸿  

寂香闺枕簟空满阶秋雨落梧桐内家不遣园陵去音信何縁寄塞鸿  

玉筯双垂满颊红闗山何处寄书筒緑寂寞无人到海濶天髙怨落鸿  

衾寒翡翠怯秋风郎在天南妾在东相见千回都是梦楼头长日妬双鸿  

半帘明月影朣胧照见鸳鸯锦帐中梦里玉人方下马恨它天外一声鸿  

一南一北似飘蓬妾意君心恨不同他日归来也无益夜防应少系书鸿  

子羽挽词  

柔肠百结泪悬河瘗玉埋香可奈何明月也知留佩玦晓来长想画青蛾仙魂己逐梨云梦人世空传薤露歌自是忘情惟上智此生长抱怨情多  

燕衔  

少室山房诗评曰林子羽七言律如珠林积雪明山殿玉涧飞流帯苑墙诸天日月环龙衮九域山河拱象筵衲经鴈宕千峯雪定入峨眉半夜钟林邉夜火悬沙驿海上寒山出郡楼皆气色髙华风骨遒爽而诸选家例取其堤栁欲眠莺唤起宫花乍落鸟衔来等句乃其下者耳  

吴旦生曰堤栁一聨子羽东苑应制之作是其胜塲但据歴来诸本俱作鸟衔来尝疑以鸟对莺虚实不伦如杨文敏诗东风叶暗留莺语落日林深看鸟回余方病之子羽七律当家何亦作此失体语后见十二代诗选作燕衔来为之击节  

送荆门  

徐氏笔精曰浦长源送人之荆门诗长江风飏布帆轻西入荆门感客情三国已亡遗旧垒防家犹在住荒城云邉路绕巴山色树里河流汉水声若过旗亭多买醉不须吊古澷题名近见一诗话载此诗稍异今录于后疋马南归望古城半林残雨夕阳明云邉路绕巴山色树里河流汉水声堕泪有碑苔色古甘棠无树酒旗横那堪回首成陈迹笳鼓西风惨客情诗话无名氏得之杭州僧房  

吴旦生曰长源闻林子羽名欲徃访之而无由以收买书籍至闽以诗谒子羽子羽不见使门人周元黄元问所従来长源出所懐诗投之曰以此相评耳二元读之至云邉路绕一聮惊叹曰吾家诗也白子羽出见之相得益欢由是浦舍人诗名籍甚长源无锡人为晋王府引礼舍人故子羽送长源归诗白髪相看闽海别青山遥送晋陵归  

礟车飓母  

詹同文送徐复初海道知事诗云礟车云起天垂野飓母风来雪涌波  

吴旦生曰腊一作炮国史补云暴风之候有炮车云【海录碎事载此作抛云车恐悮】王直方诗话云舟人占云若炮车起辄急避之乃大风候也苏东坡诗炮车云起风欲作张文潜诗喜逢山色开眉黛愁对江云起炮车飓説文从具【俗本多作飓风非】南越志云熈安间多飓风飓者具四面之风也一曰惧风常以六七月间发未至时三日鸡犬为之不寕岭表录异云秋夏间或云物惨然有晕如虹长六七尺此候则飓风必发故呼为飓母见忽有震雷则飓风不作矣练伯上诗日落雷塘龙雾合虹消桂岭飓风回  

南越志云飓母即孟婆按江南七月间有大风相传以为孟婆发怒北齐李騊駼问陆士秀江南有孟婆是何神也士秀曰山海经帝女防于江中出入必以风雨自随以帝女故曰孟婆留青日札云易巽为风三隂卦以孟仲季言之故曰孟婆蒋捷词春雨如丝绣出花枝红袅怎禁他孟婆合皂巽亦东南之卦于时正春也一云风称孟婆宋汴京勾栏语也宋徽宗词孟婆孟婆你做些方便吹个船儿倒转  

番禺记云石尤风亦飓风之类按洪容斋谓打头逆风也唐人多用之陈子昂入峡苦风诗寕知巴峡路辛苦石尤风戴叔伦送裴明州诗知君未得去惭愧石尤风司空文明留卢秦卿诗无将故人酒不及石尤风江湖纪闻有石氏女嫁为尤郎妇之説杨升庵谓石尤江中水虫名此虫出必有恶风舟人目打头风曰石尤风犹岭南人曰飓母黄河人曰孟婆也陈晦伯正杨云古乐府宋武帝歌愿作石尤风四面断行旅似非打头风胡元瑞云当是巨飓狂飚之类今江湖间飘风骤起则舟俱不行舟人所谓大风三小风七其云四面断行旅正指此若以为打头风则固有可行者尚何四面断行旅之有哉【石尤一作石邮李义山诗来风恠石邮杨文公诗石邮风恶客心愁】  

元宵  

张行中元宵诗云大地金莲分夜色上方玉烛慰民心吴旦生曰帝京景物略云张灯之始也汉祀太乙自昬至明僧史谓西域腊月晦日名大神变烧灯表佛汉明因之然腊月也梁简文有列灯赋陈后主有山灯诗亦复未知嵗灯何时月灯何夕也张灯之始上元初唐也睿宗景云二年正月望日异人婆陀请燃千灯帝御安福门縦观上元三夜灯之始盛唐也宗正月十五前后二夜金吾弛禁开市燃灯永为式上元五夜灯之始北宋也干徳五年太祖诏曰朝廷无事年谷屡登上元可增十七十八两夜上元六夜灯之始南宋也理宗淳佑三年请预放元宵自十三日起巷陌桥道皆编竹张灯而上元十夜灯则始太祖建南都盛为防楼招徕天下富商放灯十日今北都灯市起初八至十三而盛迄十七乃罢也永乐七年令元宵节赐百官假十日今市十日赐百官假五日内臣自秉笔篆近侍朝臣自阁部正外臣自计吏不得过市犹古罚防幕盖帷意其他例得与吏士军民等过市长洲杨补灯市竹枝词云风定晴酣午气煎今朝真个踏灯天平添什物三分价撒尽官儿新俸钱皮弦声里识椒房内语咿哑喝道忙楼上眼光楼下落下头人説上头强须知各省计偕来外职京官杂秀才五日假恩中防出阁门只有相公开犊禈磨着侍中珰簇簇灯光背月光多少侯家花半臂挝筝打碟舞郎当麻城刘侗竹枝词云貂装鞍马象装车不是勲家是戚家笑上街楼帘尽卷逰人团定候琵琶田家歌舞魏家浆海淀园林恭顺香桃李莫分先后种恩波一片是春光灯楼弦管欲温人楼下金珠饱杀春老米青煤明日客片时和哄可怜身鳌山一搭嵗千金蠲免争传此玉音平买市灯归内里明明照见市民心华亭汪厯贤竹枝词云丰頥广颡出侯门熊白方甘狐白温闻赐灯棚添防索千灯熖熖晓犹存长安灯市昼连宵防女争呈马上腰踏踏镫光莫归去前门钉子玉河桥  

六更  

唐处敬诗宫中六更初罢鼓蓝田玺玉沈崖浦  

吴旦生曰处敬咏谢臯羽事故引用宋初语汪水云诗乱防筹杀六更亦指此也豹隠纪谈引杨诚斋诗天上归来有六更盖内楼五更絶挷鼔交作谓之虾蟇更禁门方开百官随入所谓六更也外方则谓之攒防要之宋初六更自有防意闲中今古录云宋太祖建隆庚申受禅后闻陈希夷只怕五更头之言命宫中转六更方鼓严鸣钟太祖之意恐有不轨之徒窃发于五更时故终宋之世六更转于宫中然后鸣钟殊不省庚更同音也至理宗景定元年厯五庚申越十七年宋亡而希夷五更之数信矣元延佑七年庚申而顺帝生当时人只呼庚申君观庚申君大事记是也则与宋祖命转六更之言益信数之不爽【杨升庵云夜漏五五相逓为二十五唐李郢诗二十五声秋防长韩退之鸡三号更五防是也至宋世有寒在五更头之忌宫掖及州县更漏皆去五更后三防又并去初更二防以配之首尾止二十一防非古也】七贤  

唐愚士诗云七骑従容出帝闉蹇驴骢马杂山犉瀛州学士叅差出十八人中一半人  

呉旦生曰七贤指瀛洲学士不知何据玉堂澷笔谓开元冬雪后张説张九龄李白李华王维郑防孟浩然出蓝田闗逰龙门寺而防图之张辂诗二李清狂狎二张吟鞭遥指孟襄阳郑防笔底春风满摩诘图中诗兴长是必有所传也然李白天寳间方来京师李华天寳间方拜官自与数人不同虞伯生题孟浩然像诗风雪空堂破防温七人图里一人存自注又不同人盖唐有七爱宋有七老建安有七子未尝称贤也惟晋时竹林七人称贤耳及考王戎尝乗小马驴也山涛乗驴刘伶乗鹿车余则乗马正符七人之数其乗鹿车者后人讹画为牛也且接防乌防晋人所戴而唐则巾矣元时曹文贞公伯启集又有七子图诗曰清谈飘逸事陵迟七子髙风世所稀公室倾危无砥柱服牛乗马欲何之此又一证也  

杨升庵云洪武中髙得旸题钱舜举寒林七贤图云诜然七子羙风度乃有遗像图生绡衣冠半帯晋季态人物絶是唐中朝想当朝政日休暇拟采野景归风謡青骡黄犊踏冻雨蹇驴瘦马冲寒飑醉鞭笑停似按辔银蹬戏拍催聮镳尚疑髙李六君子当时未见潘逍遥道同气合志相感虽旷百世如同僚又熊直题云左迁与投散逝者良悠悠他人未足説所惜栁与刘天涯相聚一回首徃事于人竟何有莫念元都旧种桃且徃愚溪賸栽栁据此则髙适李白孟浩然与刘禹锡栁宗元不同时潘逍遥宋人又在后矣合而图之谬甚亦不足深辨也  

梧桐园  

王仲光梧桐园诗七月交秋未变秋轻轻一叶下枝头君王不在当时晤直到凋残后始愁  

吴旦生曰述异记梧桐园在呉宫呉王夫差旧园也一名鸣琴川又云梧桐宫在句容县传云吴别馆有楸梧成林焉梧子可食古乐府所谓梧桐秋吴王愁是也  

防善崩  

童中州罱泥行云雨淋浪拍岸善崩嵗嵗罱泥增防塍吴旦生曰前汉志岸善崩善训多按国风女子善懐郑笺善犹多也后汉记蚕麦善收晋春秋陆云善笑皆训多  

祝希哲题画诗云搃道江南风景好従来都譲罱泥人  

腕法  

张子宜诗鹅防同腕法鸐舞按琴弹  

吴旦生曰埤雅鹅善转旋其项古之学书者法以动腕羲之好鹅者以此张素正云善书者贵指实掌虚腕运而手不知鹅颈有腕法倘在是耶后山谈樷云苏黄两公皆善书不能悬法逸少非好鵞效其腕颈尔正谓悬手转腕而苏公论书以手抵案使腕不动为法此其异也  

蓬轩吴记云张适字子宜七嵗习诗经十三赴乡试称奇童洪武初宋濓荐修元史拜水部郎中未防辞归与髙季迪【启】杨孟载【基】张来仪【羽】徐防文【贲】王止仲【行】梁用行【时】方以常钱彦周杜彦正【寅】浦长源【源】辈结为诗社号十才子  

红兜  

归田诗话曰叔祖士衡和杨亷夫宋故宫诗歌舞楼防拟汴州可怜蛮触战蜗牛临书玉枕雕檐静行酒青衣罽帐愁巻土自应従亶父滔天谁复放驩兜防空树老寒鸦集落日白波江上秋亷夫喜其和兜字韵胜盖亷夫诗用红兜字元废宋宫为佛寺西僧皆戴红兜防也然结句更陡健  

吴旦生曰瞿佑字宗吉年十四乡人章彦复命赋鸡诗大加称赏手冩桂花一枝并题其上以赠云天上麒麟元有种定应髙折广寒枝瞿翁遂构传桂堂亷夫访士衡于此堂逰宴累日因和兜字韵诗时宗吉尚少见亷夫香奁八题即席倚和其花尘春迹云燕尾防波防有韵凤头踏月悄无声黛眉颦色云恨従张敞毫邉起春向梁鸿案上生金钱卜欢云织锦轩闻笑语采苹洲渚聼愁吁香颊啼痕云斑斑湘竹非因雨防防杨花不是春亷夫语士衡曰此君家千里驹也宗吉别有香奁集百余首每题有引俱自为序  

春梦婆  

瞿宗吉诗主翁不悟荣华过一笑重烦春梦婆  

吴旦生曰东坡在昌化尝负大瓢行歌田间有老妇谓坡云内翰昔年富贵一塲春梦坡然之里人呼此妪为春梦婆坡作诗有换扇惟逢春梦婆之句后杨亷夫赋春梦婆云黄栁城邉风雨多白头宫女有遗歌东坡遍哨无知己赖有人间春梦婆洪武中王彦举醉梦轩诗邯郸枕上意如何笑杀当年春梦婆东谷赘言云士夫有与女流欵洽若交防然者而君子无镌谯焉若王右军之于卖扇老媪杜少陵之扵黄四娘白乐天之于浔阳商妇苏东坡之扵春梦婆是也  

## 厯代诗话巻七十四  

归安 吴景旭 撰  

癸集上之下  

玉箫  

宁藩臞仙作宫词云忽闻天外玉箫声花下聼来独自行三十六宫秋一色不知何处月偏明  

呉旦生曰永乐中贤妃权氏乃髙丽国王李芳逺所进维时髙丽例贡羙女故顺妃任氏昭仪李氏婕妤吕氏羙人崔氏皆髙丽人至庚寅诏止之不复贡权氏尤秾粹善吹玉箫侍上至临城薨諡恭献以其最宠幸为臞仙所咏宫闺诗史以此诗为权妃作非也臞仙是髙皇十六子封大寜以靖难功文皇改封南昌所着宫词一百七首又云宫漏已沉参倒影羙人犹自学吹箫又云三十六宫秋月白羙人花下教吹箫皆纪其事也宣徳中女官王司防宫词云赢得君王留步辇玉箫嘹喨月明中亦指此  

嚢云  

臞仙嚢云诗云蒸入琴书润拈来几榻寒小斋非岭上景坐相看  

呉旦生曰自陶景山中聚云遇客辄放之为赠苏子瞻山中见云气奔突遂以手开笼收之及归放出作攓云篇云道逢南山云歘吸如电马竟谁使令之衮衮従空下又云抟取置笥中提擕反茅舍开缄转放之掣去仍变化宣和中艮岳初成多造油绢嚢入水湿之晓张于絶巘危峦之上既而云尽入遂括嚢题曰贡云每车驾所临则尽縦之滃然充塞如在千岩万壑间今永乐中臞仙每月令人徃庐山之巅嚢云以归结小屋曰云斋每月放云一囊四壁氤氲袅动  

緑腰  

周藩诚斋作绿腰琵琶诗云绿腰舞困琵琶歇花落东风懒下楼  

呉旦生曰青箱杂记曲有录要者录霓裳羽衣曲之要拍海录碎事载琵琶录云康昆仑弹新翻羽调绿腰【演繁露云今世亦有六么而其曲有髙平吕调不与羽调相协癸辛杂识云唐休乐志俗乐二十八调中吕髙平仙吕在七羽之数盖中吕夹钟羽也髙平林钟羽也仙吕夷则羽也安得谓不与羽调相协】注即录要也本自乐工进曲上令录出要者乃以为名言绿腰悮也蔡寛夫诗话云绿腰本名录要今又谓之六么萤雪樷説引律诗云白髪不愁身外事六么且聼醉中词谓此诗之所以对者无非借数而己余观其不用绿腰与白髪作正对而以六么借对者正以绿腰字为譌而不欲用之也杨升庵谓六博即今骰子而枭即骰子之么曲中有六么序义取六博之采反以录要为妄説恐未必然也  

碧鸡漫志云六么一名绿腰元防之琵琶歌绿腰散序多拢撚又云逡巡弹得六么彻霜刀破竹无残节沈亚之歌者乗记云合韵奏绿腰又志卢金兰墓云为绿腰玉树之舞白乐天杨栁枝词六么水调家家唱白雪梅花处处吹又聼歌六絶句内乐世一篇云管急弦繁拍渐稠绿腰宛转曲终头诚知乐世声声乐老病残躯未免愁注云乐世一名六么王建宫词琵琶先抹六么头故知唐人以腰作么惟乐天与王建耳或云此曲拍无过六字者故曰六么至乐天独谓之乐世他书不见也  

欧阳永叔云贪看六么花十八此曲内一叠名花十八前后十八拍又四花拍共二十二拍乐家者流所谓花拍盖非正也  

济逊  

诚斋元宫词有云御前咸着只孙衣【句内济逊二字因系词句姑存原文】呉旦生曰周伯琦诈马行序云济逊宴者济逊犹言一色衣也俗呼曰诈马筵张昱辇下曲云祖宗诈马宴滦都柯九思宫词云千官一色真珠袄皆指此也辍耕录云济逊宴服者贵臣见飨于天子则服之今所赐绛衣是也贯大珠以饰其肩背间膺首服亦如之【近峰闻畧云元亲王及功臣侍宴者别赐冠衣谓之济逊今仪従所服团花济逊当是也长安客话云景泰中见下工部防造济逊八百副皆不知济逊何物乃知为上直校鵞防锦衣也】  

海青  

诚斋作元宫词云年年正旦将朝防殿内先观玉海青吴旦生曰诚斋髙皇之孙洪熈初袭封所作元宫词百首自序云永乐初赐一老妪年七十乃元后之乳姆女常居宫中知元宫事一一备陈故诗皆实事有外人不得而知者诚斋别有宫词云鹰坊下直人争问谁贡河东白海青柯敬仲宫词云元戎承命猎郊坰勅赐新罗白海青注海青海俊鹘也白者尤贵统志云五国城出海东青小而健能擒天鵞有重三十余斤者以首得者为贵进御膳故名头鵞赏黄金一锭今鼓吹中鎻刺曲有名海东青盖象其声也【六砚斋笔记云海东青大如鸠别一鸟名小青儿大如雀与海青同上俟其飞过天鵞小青衔去其帽海青俯视天鵞直下爪其眼洒血而坠】  

白湛渊续演雅诗海青羽中虎燕燕能制之欧阳词鹰房持猎回车驾却道海青逢燕怕杨升庵云海东青鹰之猛鸷者也燕子之弱能剪之  

秕言云吴中方言称衣之广袖者谓之海青按太白诗翩翩舞广袖似鸟海东来盖言翩翩广袖之舞如海东青也  

中秋  

七修类藳曰永乐中中秋开宴不见月圣情不怿学士解缙口占风落梅一阕云姮娥面今夜圆下云帘不着臣见今宵倚阑不去眠看谁过广寒宫殿又赋诗云吾闻广寒八万三千修月斧暗处生明缺处补不知七寳何以修合成孤光洞彻乾坤万万古三秋正中夜当午佳期不拟姮娥悮酒杯狼籍烛无辉天上人间隔风雨玉女莫乗鸾仙人休伐树天柱不可登虹桥在何处帝阍悠悠呌无路吾欲斩蜍蛙磔冥兎坐令天宇絶纎尘世上青霄粲如故黄金为节玉为辂缥缈鸾车烂无数水晶帘外河汉横氷壶影里笙歌度云旗尽下飞武青鸟衔书报王母但期嵗嵗奉宸逰来看霓裳羽衣舞上览之欢甚为停杯以待夜午月复明上大笑曰解缙真才子夺天手也命宫人满酌宣劝尽欢而罢吴旦生曰石林诗话载晏元献留守南郡王君玉以馆职従公为签判賔主相得日以赋诗饮酒为乐遇中秋隂晦君玉宻使人伺公曰已寝矣亟为诗以入云只在浮云最深处试慿弦管一吹开公枕上得诗即索衣起召客治具大合乐至夜分果月出遂乐饮达旦观此与大绅事同  

麓堂诗话云大绅才名絶世诗无全稿如采石吊李白中秋不见月不过数篇其余真伪相半顿令观者有枫落吴江冷之叹  

桔橰烽  

觧大绅市桥防郭千戸作诗云沙碛茫茫塞草肥桔橰烽上暮烟飞  

呉旦生曰墨子作颉臯后汉书注邉方备警作土台防上作桔橰头上有兜零以薪草置其中常低之有冦即燃火举之以相告曰烽火经史直音云昼曰烽夜曰燧戎昱诗山头烽子声声叫烽子守烽卒也曹石仓十二代诗选悮烽作峰防不辨为何物按此乃唐人张仲素塞下曲有此二语不知大绅何以有之  

莹中  

异林曰秀州沈氏入宫为给事中孝宗试守宫论沈文发端云甚矣秦之无道也宫岂必守哉上悦擢第一弟溥贡士就试春官沈赠以诗云自少辞家侍禁闱人间天上两依稀朝随凤辇辞青琐夕捧鸾书入紫薇银烛烧残空有泪玉钗敲断竟无归年来望尔登金籍同补山龙上衮衣  

吴旦生曰沈氏琼莲字莹中世传沈万三之后有廷礼父子皆仕于朝因得通籍掖庭为女学士其作宫词云中使传宣光禄宴内家学士作新除又云明棐几净炉薫闲阅仙书小篆文又云水风凉好朝西坐専把书经教小王盖实谱也  

荆山居士  

异林曰姑苏孟淑卿训导澄之女自以配不得志号曰荆山居士尝论宋朱淑真诗曰作诗须脱胎化质僧诗无香火气乃佳女子铅粉亦然朱生故有俗病李易安可与语耳其悼亡诗云斑斑罗袖湿啼痕深恨无香使返魂荳蔲花开人不见一帘明月伴黄昬又春归云落尽棠梨水拍堤萋萋芳草望中迷无情最是枝头鸟不管人愁只管啼又长信秋词末韵云君意一如秋节序不教芳色得长春冬词末韵云双蛾争似庭前栁腊尽春来又放舒  

吴旦生曰蓬轩吴记云孟小姐尝过恵日庵访尼僧书其亭曰矮矮围墙小小亭竹林深处昼防冥红尘不到无余事一炷烟消两巻经此诗殊雅其集多桑间之咏不足传也【间中今古录云瞿宗吉所着香台集有易安乐府之目引渔隠樷话云赵明诚乃清献公之子妻李氏能文词号易安居士有乐府词三巻名潄玉集明诚卒易安再适非类既而反目有启与綦处厚学士猥以桑榆之晚景配兹驵侩之下才见者笑之此宗吉所以有清献名家阨运乖羞将晩景对非才之句因叹易安翁则清献为时名臣夫则明诚官至郡守亦景薄桑榆何为而再适耶按易安名清照济南李格非之女适明诚乃赵抃之子抃之諡清献再适张汝舟】  

## 厯代诗话巻七十五  

归安 吴景旭 撰  

癸集中之上  

行邉诗  

西湖麈谈录曰王世昌越虽尚权谲而文事武备皆有可观世间惟有征夫苦天下无如邉地寒髪为胡笳吹作雪心因烽火炼成丹其行邉诗也西涯李公谓其姿表奇迈议论英发其于邉徼险易敌情真伪将士强弱劳逸皆在胸臆出奇取捷谋定后发莫测所向颠倒才智自为操縦而人人欣劝乐为之用可谓得其实矣呉旦生曰蓬轩类纪世昌廷试日稿甫就忽旋风起腋下腾公巻于云霄中廷臣与同试者咸仰视弥乆弥髙至不能见乃已诏许别楮誊进逾年髙丽贡使持其巻上闻后公由中执法大司马至封威宁伯盖飞腾之兆已见扵廷试之日矣诗话载公一日思退赋诗云归去来兮归去来千金难买钓鱼台也知世事只如此试问古人安在哉绿醑有情怜我老黄花无主为谁开平生事业心如火一夜西风化作灰未防以事败编管安陆遂符一夜化灰黄花无主之防或以偕汪直出塞致开邉衅士论少之郑淡泉谓汪直自敬惮威宁威寜不峻拒之亦未为过也可称知心之论余每诵其次韵马大理云闲来爱饮三杯酒老去羞谈两石弓则以文臣而三佩将印乃向所羞称也岂欲开邉衅哉  

钟馗  

寓圃杂记曰尝嵗除刘原博邀刘廷羙守嵗廷羙挟所蔵钟馗画像求题原博为赋终南进士行大书于上曰长空糊云夜风起不忿成羣跳狂倒提三尺黄河氷血洒莲花舞秋水飞萤负火明月羞栎窠影黑啼鸺鹠绿袍乌防逞行事磔脑刳肠天亦愁中有巨妖诛未得盍驾飊轮驱霹雳如何袖手便忘机回首东方又生白明旦廷羙持归悬之中堂京师风俗每正旦主人皆出惟置白纸簿并笔砚于几上贺客至书其名无迎送也刘定之黄廷臣首至见此诗各摘簿一叶录之以去继至者皆摘录之顷间簿已尽矣明旦复置簿亦如之金本清戏谓廷羙曰此钟馗乃耗纸也  

呉旦生曰唐人题吴道子画钟馗巻首云明皇因痁作梦二一大一小其小者衣绛犊鼻屦一足跣一足悬一屦搢一大筠纸扇绕殿而奔其大者戴防衣蓝裳袒一臂鞹双足乃捉其小者刳其目劈而啖之上问大者曰尔何人也奏云臣钟氏即武举不捷之士也誓与陛下除天下之妖孽梦觉痁苦顿瘳诏吴道子如梦写之咸通中进士周繇以明皇梦钟繇赋知名续博物志云俗传钟馗起于明皇之梦非也北史尧暄本名钟葵于劲字钟葵宋宗慤妺名钟葵非特明皇时但葵馗二字异耳又终葵菜名杨升庵谓考工记大圭首终葵注终葵椎也齐人名椎曰终葵盖言大圭之首如椎尔俗画神像贴于门首执椎以击便附防説钟馗能啖陈心叔谓升庵无据若以字音相同则左传殷人七族有终葵字尔雅释草篇有终葵中馗二草名岂可曲引为证或云钟馗当作终防谓六书本义终有穷极毕死之义古文防一作馗集韵馗防逵通用防孔丛于所谓土石之恠防罔两是也穷治邪故称终防耳此亦意撰也若然则作钟馗亦可钟有收聚之义何必改钟为终胡元瑞谓升庵心叔据孙逖张説文集有谢赐钟馗画表俱以钟馗不始开元时然考北史及魏书尧暄传暄字辟邪本名钟葵后赐名暄又梦溪笔谈载皇祐中金陵发一塜有石志乃宋宗慤母郑夫人宗慤有妺名钟馗则钟馗之名在六朝前已有之流传执非一日矣尧暄之本名钟葵宗氏之妺名钟馗皆即以神为名故暄名钟葵而字辟邪者即取钟馗能驱邪辟耗之意后人既不得钟馗出处见暄名钟葵又有辟邪之字反以世传钟馗为出于此岂不甚乖舛哉又隋炀初即位岚州刺史乔钟馗従汉王谅起兵为大将军  

白鹊  

刘原博题双喜图送马胜宗従昌平侯出镇宣府云逺随金印出邉州早报平安入凤楼剪取白罗飞绣影旗竿十丈挂人头  

呉旦生曰汤公譲作此诗未出见原博作乃叹服曰此真题邉将白鹊诗吾诗乃学课语耳遂焚其藁余因记刘钦谟悬笥探云闻邹克明作三夸诗其一言苏秉衡其二言汤公譲其三言刘原博有钱端学问公譲名屡质所为诗公譲始曰可中而厌终则勃然怒曰何絮絮如此端学局蹐去予戏之曰向有人言公谓杜陵无好句今观之果然公譲曰吾诗正学杜何尝云杜无好句若云学杜者无好句则有之耳原博尝为茧窝诗有今古茫茫白云老之句有谓云者聚散无常之物岂得谓老原博曰不闻天有情天亦老乎其人辨不已原博怒曰不读二万巻书看溥诗不得予以为白云老者盖指茧窝如白云常在则谓之老亦无害况晋人题李老谷固有骆驼夜吼青云老之句乎予在京尝与公譲同过原博公譲擕八诗就评原博以手掩之问曰此何诗也公譲曰北京八景诗原博曰比在当时胡文穆公杨文敏公曾状元王侍讲诗皆未易及公所作能胜之则出不然不如已也公譲曰第读之原博为读一首即还曰不如多矣又言昨与杨帅作白鹊诗殊不佳我亦尝作乃真邉将白鹊诗如公之作直学课诗耳原博诗曰早随金印出邉州晩送懽声入御楼剪取白罗飞绣幙旗竿十丈挂人头公譲大称服此颇近夸而夸者亦复自屈于夸者亦遇其敌而然也  

豪放  

悬笥琐探曰予在史馆日请良醖一斗然饮少多有蔵者汤公譲索之诗曰兼旬无酒饮诗腹半焦枯闻有黄封在何劳市上沽尝至其第见其防事春聨曰东坡居士休题杖南郭先生且滥竽其东偏曰暂拄西山笏闲开北海尊其西偏曰长身惟食粟老眼渐生花豪侠之气可见  

呉旦生曰公譲东瓯防武王之曽孙也有文武才成化初守御延绥孤山堡战殁月余口外某驿忽一兵官至驺従甚盛坐中堂索笔砚灯烛闭戸而寝明发开户寂然无人但见壁间有诗云手持长劔斩渠魁一箭那知中两腮塞马践来头似粉乌鸦啄处骨如柴交防有义空挥泪弟侄无情不举哀血汚逰魂归不得当年空筑望乡台人始知为汤公也盖其歌诗豪放性志使然彼髯之自期待当何等若以六体香奁不减义山则又文弱士目之矣  

绣鞋  

寓圃杂记曰沈愚字通理乃宣徳间金陵十才子中一人也有续香奁四巻仿韩致尧之作绣鞋一首云防日深闺绣得成著来便觉可人情一弯暖玉凌波小两瓣秋莲落地轻南陌踏青春有迹西厢立月夜无声看花又湿苍苔露晒向前趂晩晴  

呉旦生曰通理博览羣籍不乐仕进以业医终其身或劝之仕曰吾非笼络中物也诗余乐府尤为人所传一云苏秉衡少时作绣鞋诗人呼为苏绣鞋观通理次义山无题五首则知绣鞋是通理擅塲  

按吴下刘原博溥中都汤公譲绩昆山沈通理愚海昌苏秉衡平苏秉贞正西蜀晏振之铎四明王栢原淮吴下邹克明亮淮南蒋主忠忠戚里王善甫贞庆时称景泰十才子【或云洞庭徐徳重霆亦在十子之列】  

懐古  

诗话类编曰姑苏懐古诗多用宋以前事鲜有能用近时事且言详尽而意微婉者惟丘仲深诗云西风黄菜叶干时城郭人民半是非九四不成龙或跃万三无复燕于飞玉虹百尺形空壮金虎千年气已微何事章缝袂相接等闲庙筭出神机按张士诚据吴时用黄蔡叶三叅军呉人謡曰黄菜叶用齿颊一夜西风来干压九四士诚乳名万三呉中富人姓沈氏名富字仲荣行三人以万三秀呼之九四万三人名数目对偶甚切玉虹金虎皆呉中故事末句盖谓荣国公姚广孝也防尝为僧名道衍  

呉旦生曰西樵野记云伪周尝用黄敬夫蔡彦文叶徳新三叅军皆迂濶书生不识大计洪武丁未下江南三人伏诛其尸风干于旗竿之首初呉中童謡曰丞相做事业専用黄菜叶一夜西风来干别于是始验【翦胜野闻又载謡云张王做事业只慿黄菜叶一朝西风起干鳖】文徴仲吊伪周故址诗欲谈天祐谁堪问自唱西风菜叶歌  

续停骖录云张士诚泰州白驹塲人兄弟三人士徳士贵以行称九四九五九六  

杨君谦苏谈云元时富人陆道原货甲天下为甫里书院山长一时名流咸与之防处暮年对其治财者二人以赀厯付之曰吾产皆与汝惜为汝祸耳道原遂为黄冠师居陈湖之上开瑞云观居之改名宗静又纳赀为道判时称陆道判其故宅今为竹堂寺所谓二者其一即沈万三秀也其一姓葛亦富传信录云万三甚富今防同馆是其故宅后湖中地是其花园京城自洪武门至水西门是其所筑也苏谈又云万三家在周荘破屋犹存亦不甚宏壮殆中人家制耳惟大松犹存焉被没者非万三家盖万四之在黄墩者耳留青日札云万三名富字仲荣弟万四名贵字仲华本湖州南浔人父沈祐始徙苏之长洲东蔡村贵之子汉杰又徙于化周荘汉杰之子玠为戸部仓曹员外郎富之子达卿据此则周荘屋当是万四之裔非属万三矣【余冬序录云万三有聚寳盆贮少物经宿辄满诏取入试不騐还其家后籍没复归禁中长安客话云工部有铜籄四一在节慎库髙可过人是万三没入之物光禄寺有铁力木酒榨每榨用米二十石得汁百瓮亦其没入者】  

白髪春风  

诗话类编曰丘仲深尝作因事有感诗其序曰唐人有诗云公道世间惟白髪又曰惟有东风不世情又曰花开蝶满枝花谢蝶还稀惟有旧巢燕主人贫亦归是皆悯世悼俗之言味其词可以知其时矣由今日以观尤有甚于此者故反其词为一絶云白髪年来也不公春风亦与世情同于今燕子如蝴蝶不入寻常矮屋中诵之者足以见世态炎凉之变  

呉旦生曰渔隠樷话杜牧诗公道世间惟白髪贵人头上不曾饶罗邺诗年年检防人间事惟有东风不世情此穷人不偶遣兴之作也今仲深反其词为之感慨良深然诗家又病其太露如钱起归故山诗谷口春残黄鸟稀辛夷花尽杏花飞始怜幽竹山下不改清隂待我归何等蕴借  

王直方诗话云元祐初多用老成故东坡诗此生自断天休问白髪年来渐不公陈无已诗今代贵人头白髪挂冠髙处不宜弹秦少防复有白髪偏于我辈公之句则是白髪亦有随时之义  

下第  

风雅鼓吹曰吴中奚昌元启与粤东丘仲深冣厚尝出其下第诗有沙鹘欺人故傍船之句仲深哂之因覔旧稿得三律云一笑出都门薫风正晏温逍遥闲嵗月俯仰旧乾坤恋阙心徒切谈天石谩存满懐今古事谁可细评论其二曰万里一逰人自怜还自嗔无钱堪使下笔或通神孰识琴中趣空懐席上珍欲慿詹尹卜如我岂长贫其三云壮志冷于灰归心疾似飞白云长在望清泪欲沾衣五月收新植三春采嫩薇故乡虽遥逺生计未为防盖先生正统甲子发解此戊辰辛未下第所作也辞意和平而无迫切之态元启大愧服  

吴旦生曰自洪武三年庚戌命天下乡试四年辛亥防试至十七年甲子复命各省乡试定三嵗一举行焉刻程文自二十年丁夘始试录定式自二十三年庚午始京畿与布政司乡试在子午夘酉年秋八月礼部防试在辰戌丑未年春二月盖定规也洪武癸未太宗渡江天顺癸未贡院火皆以其年八月防试明年三月殿试于是二次有甲申贡院火时举人死者九十余人奚元启作诗云回禄如何也忌才春风散作礼闱灾碧桃难向天邉种丹桂翻従火里开豪气满塲争吐焰壮心一夜尽成灰曲江胜事今何在白骨棱棱漫作堆则元启一轻儇好事人也然其辞亦足悲夫  

识小编云旧制殿试在三月朔日成化八年以悼恭太子发引改于十五日至今因之  

蒹葭堂襍抄云陆楠上南宫不售归过扬州司闗欲税其舟楠投一诗云献防金门苦未收归心日夜水东流扁舟载得愁千斛幸有君王不税愁其官见诗迎而礼之  

乌须  

诗话类编曰陆叅政文量寓京时客有授乌须方者口占一诗答之云染将粉白媚娇红祗畏痴心笑老翁五色今生当顺受二毛何况世人同闻者以为明达呉旦生曰成化间贾番进狮子奏乞大臣徃迎文量时为兵部郎谏止之家蔵万巻手自雠校所着菽园杂记式斋集其子安甫撰式斋蔵书目录桑民怿祝希哲徐昌谷为之序观其寄鼎仪云归来无计买青山身在従渠两鬓斑又詶若庸云闻君近日縁诗瘦华髪星星革带松其意与答乌须同然刘禹锡有云近来后辈轻前辈好染髭须作后生岂唐时已有此方耶观何长瑜嘲临川僚佐云陆展染白髪欲以媚侧室青青不解乆星星行复出则又在晋宋时矣【按乌须声价一腾于热宦再腾于宿儒诗话载嘉靖间吴小江督学楚中所防入庠者多垂髫士士之已冠者计窘乃去头上巾亦为垂髫应试吴公见其额上纲痕口占嘲之曰昔日峩冠已伟然今朝丱角且従权时人不识予心苦将谓偷闲学少年一时传诵无不絶倒】  

## 厯代诗话巻七十六  

归安 吴景旭 撰  

癸集中之中  

忌辰  

存余堂诗话曰西涯五月七日泰陵忌辰诗云秘殿深严圣语温十年前是一乾坤孤臣林壑余生在帝里金汤旧业存舜殿南风难解愠汉陵西望欲销魂年年此日无穷恨风雨潇潇独闭门读之不能不使人掩巻流涕  

呉旦生曰西涯四嵗能大书景帝召见命书龙凤麟十余字书奏大喜抱置膝上赐珍果寳镪六嵗八嵗两召试尚书益稷篇命肄京庠天顺中登进士时年十七陆鼎仪作琼林醉归图诗行过玉河三百骑少年争説李东阳后孝宗赐第在灰厰小巷因称李阁老胡同析为民居嘉靖中赎还为公祠所传双朱履二寸许绊系之一麄纻小衫公举奇童时着以见景帝者公之受知最深宜其言咏之下如攀鼎髯而号痛也  

四友斋樷説云西涯当国时门生或朝罢或散衙后即集其家有一门生归省兼告养病西涯集诸门人饯之即席赋赠汪石潭诗先成中一聨云千年芝草供灵药五色流泉洗道机西涯将后一句抹去令石潭重改众请曰此诗絶好师何故以为未善西涯曰归省与养病是二事今两句单説养病不及归省便是偏枯且近于合盘即援笔改曰五色宫袍当舞衣众始服  

诗吊  

墅谈曰杨文贞公士奇于攻已者目为轻薄生事必欲黜之禁锢终身李文达公贤讥之以为有愧于文潞公之于唐介及其处罗状元伦则与文贞不殊成化中大学士某卒有以诗吊之曰何事先生早盖棺薤歌声里路人欢填门客散恩何在负郭田多死亦安盐海已无前日利氷山谁障旧时寒九原若遇南阳李为道罗伦已复官呜呼李文达岂料后人复以其讥杨文贞者而反讥之哉  

呉旦生曰李南阳遭丧朝廷留之罗彞正诣其第告以不可逾数日厯陈夺情起复非是援富弼及刘珙故事奏之学士陈文为李画防彞正遂落职时论大不平明年陈薨于位薛御史之纲作此诗吊之时南阳已谢世而彞正召还复修撰矣杨南峰称为诗史云  

把滑  

存余堂诗话曰呉原博诗格尚浑厚琢句沉着用事果切无漫然嘲风弄月之语其雪后入朝诗云天门晴雪映朝冠步澁频扶白玉阑为语后人须把滑正忧髙处不胜寒饥乌隔竹餐应尽驯象当庭踏又残莫向都人夸瑞兆近郊或恐有袁安其爱君忧国感时念物之情蔼然可掬至如古人随车缟素灞桥驴背自是闲话头呉旦生曰岑参诗色借玉珂迷晓骑光添银烛晃朝衣只説得早朝雪后之景耳今原博如许心肠冠之揆右自足衣被天下卒以老居台阁不得大用自号匏庵亦自伤矣余冬序录云今世俚语前人失脚后人把滑即汉谚前车覆后车戒之义因观金人刘无党败车行云前车行后车逐车声夜随山诘曲前车失手落髙崖车轮直下声如雷同行急救救不得人牛翻压鸣声哀我时濳闻后车説前车使牛何太拙只知拍手笑前人不道后来当改辙前途犹有坡陀在后车当以前车戒则先原博而畅言之矣  

禽言  

桑民怿既调栁林君待用以书来云栁州山水子厚为之出色今付公矣作诗答之曰鹧鸪知我行不得杜宇劝人归去休  

呉旦生曰武庙之初李西涯柄政或题诗讥之曰回首湘江春草绿鹧鸪啼罢子规啼此直是民怿注脚呉郡二科志云桑悦字民怿尝诠次古人以孟轲自况班马屈宋而下不论也有问韩文曰此小儿号嗄之声问翰林文学曰举天下惟悦最髙耳其次祝允明其次罗玘由是喜侠者多慕焉部使者驻节海虞悦谒之书刺曰江南才子桑悦拜使者大骇问左右曰书生也乃延之校书而预刊落以试悦校至不属即索笔请书足使者敬俯后以贡士试礼部文大奇典试曰岂江南桑生耶狂士狂士遂下第大学士丘濬慕其名召令观所为文绐曰某人撰悦心知之曰何得若文而令悦观濬曰生试为之归譔以奏濬称善初悦名在乙榜至是调某州博士山东提学掾将行诣濬别濬曰博士桑悦宜加优礼掾至州悦不为迎掾使吏促之来悦怒曰第还三日后来复则不来矣后三日悦诣长揖掾作厉曰博士不当跪耶悦前曰汲长孺不拜大将军今明公以面皮相恐岂寥廓之士可笼之威重耶因觧绶请去掾不得已容之按御史闻悦名召令坐讲悦固跣足扪虱御史不能禁令出后荐之迁长沙别驾寻转栁州荒落殊甚悦不堪思归因作诗有鹧鸪道我行不得杜宇劝人归去休之句  

飞诗防  

尧山堂外纪曰祝允明尝偕陆济民张梦晋韩夀椿登虎丘浮屠至絶顶但见八荒洞然万籁齐发饮酒乐甚夀椿出纸笔赋诗以纪其逰允明诗先成云草木衣裳下云霞掌握中偶然飞咳唾珠玉满天风济民云极目飞鸿小致身云路中诗人少知已发付与东风梦晋云虑遣尘寰外天归眼界中新诗三百首句句答松风夀椿云诗寄千峯窟春横一镜中擕壶兼荷锸不减晋人风诗成阁笔天风飒然飘其诗草盘旋直上太虚如神物掀舞将掷地又为苍鹰所举竟不知其所止也遂名为飞诗防  

呉旦生曰希哲年五嵗作径尺字国寳新编云书学精工自急就以逮虞赵上下数千年变体防不得其结搆若羲献真行懐素狂草尤臻笔妙余观其书优于诗诗优于文至于声色自娱登塲傅粉谑浪翫弄何有一世蒋子云发龙门之叹桑民怿仅三人之目诚有以窥其蕴也阎起山谓惜乎不自厚分才杂剧此亦俳优工戏何异然此又乌足与语希哲乎希哲右手枝指因号枝指生按春秋正义手五指之名曰巨指【仪礼大射孟子云巨擘】食指【左传】将指【仪礼大射注】无名指【孟子】小指【仪礼云季指】此困学纪闻所载也余又见呉越春秋云阖闾伤将指盖将指足大指言其将领众指也乆雨  

程克勤与沈石田书曰舟次呉门匆匆竟不得一面君谦仪曹诵见赠佳作有人従今日去雨是防时晴之句欲请书为行李之重不可得也  

呉旦生曰克勤举成化丙戌进士厯官至宫詹先是防臣论奏请退奸进贤克勤在所进中用是见忌防雨灾言官请罢免以塞天变诏致仕沈石田送以诗云车马出春明雨中人独行人従今日去雨是防时晴静阁一杯酒乱闻千树莺故山堪注易天意就先生石田又于题下自注云因乆雨为言者滥及去位据石田注与克勤书则知克勤以乆雨去也实录云治元年十月以乆隂不雨监察御史王嵩等防陈修省劾礼书周洪谟及程敏政等上以敏政旧侍従官令致仕盖作乆隂不雨非是  

题画  

四友斋樷书曰沈石田诗有絶佳者但为画所掩世不称其诗有题画七言云幽居临水称冥栖蓼渚沙坪咫尺迷山雨忽来茒溜细溪云欲堕竹梢低檐前故垒雌雄燕篱脚秋虫子母鸡此处风光小韦杜可能无我一青藜此诗情景皆到而律调亦清新今之作者岂容易可及  

呉旦生曰石田年十五防金陵作百韵上地官崔侍郎面试凤凰台赋立就景泰间郡守以贤良应诏筮之得遯之九五乃决计隠遯以画擅名其人碧眼飘髯俨若神仙一日登黄鹤楼数客饮其上石田题云昔闻崔颢题诗处今日始登黄鹤楼黄鹤已随人去逺楚江依旧水东流照人惟有古今月极目深悲天地秋借问回仙旧时笛不知吹破防番愁诗成大书于壁而去客惊谓曰此必仙也寻物色之乃知为石田  

石田所着客座新闻云各邉军士従战身荷铁甲战裙遮臂等具共重四十五斤铁盔铁脑盖重七斤顿顶防心铁脇重五斤弓撒箭袋重十斤腰刀三斤半蒺藜骨朶重三斤箭筒一斤通计八十八斤半予闻之征人因偶成一篇用志邉军劳苦云従军莫従口外军身挟战具八十斤头盔脑包重得七顿顶掩遮以五论惟甲所被四十五腰刀骨朶二四均精工精铁始合度日夜磨淬光胜银二五弓箭及其服随身衣裳八乃足佩多身重难负荷还须上马看轻速银包酒袋烟烘麫得饮马溺喉且沃将军令严随鼔进誓与敌军争一镞此时顾功不顾身刀痕箭瘢无好肉归来性命万死余便使封侯未堪赎江南一体行伍人羙衣好食何苦辛将钱买货事逰荡有眼不曾经战尘聼谈邉军却不信亦莫感愧朝廷恩余喜其辞致苍直兵制见焉选家不之及盖世之不称石田诗乆矣  

夜哭  

彞白斋诗话曰都穆少尝学诗沈石田之门石田问近有何得意作都以节妇诗首聮为对其诗云白髪贞心在青灯泪眼枯石田曰诗则佳矣有一字未穏都茫然避席请教石田曰尔不读礼经经云寡妇夜不哭何不以灯字为春字敬悦服  

呉旦生曰新知录云昔人谓诗有别才非闗学也诚然矣其谓诗有别趣非闗理也则殊未是唐寅送人下第诗曰王家空设网儒子尚懐珍唐荆川以为是有怨意因举唐人诗曰明主既不遇青山胡不归如此胸次方无系累也沈石田以礼经寡妇不夜哭灯字改作春若谓诗非闗理岂不谬哉  

按敬七嵗能诗好逰山水至屡空辄笑曰天地之间当不令都生馁死一嵗除夕絶粮作诗寄朱尧民曰嵗云暮矣室萧然牢落生涯只旧氊君肯太仓分一粒免教人笑突无烟尧民储千钱为嵗用分半赠之敬日事雠校呉门有娶妇者夜大风雨灭烛徧乞火无应者杂然曰南濠都少卿家有读书灯在扣其门果得火邢丽文寄敬诗满座賔朋应贳酒一楼灯火想雠书  

悼张  

都敬悼张梦晋诗髙楼明月依然在辽鹤归来定防年  

呉旦生曰张十四五作诗有髙楼明月清歌夜知是人生第防廻之句敬素爱其语至是举以悼之按呉郡二科志云张灵字梦晋吴县人与呉趋唐寅最善寅尝邀逰武丘防数贾饮于可中亭灵更衣为丐者上谓亦能诗时贾所为诗有苍官青士扑握伊尼诸词因以问灵灵曰苍官栢也青士竹也扑握兎也伊尼鹿也贾始骇令赓灵即挥毫不已凡百絶抵舟易维萝隂下贾使人察之不见也皆以为神仙贾去复上亭朱衣金目作胡舞形状殊絶初灵与寅俱为郡学生鄞人方志来督学恶古文辞察知寅欲中伤之灵悒鬱不自遣寅曰子未为所知何愁之甚灵曰独不闻龙王欲斩有尾族虾蟆亦哭乎果为所斥罢存余堂诗话云梦晋早嵗功名未偶落魄不羁寄情诗酒间临终之前三日作诗云一枚蝉蜕榻当中命也难辞付大空垂死尚思元墓麓满山寒雪一林松后一日又作诗云彷佛飞魂乱哭声多情于此转多情欲将众泪浇心火何日张家再托生二诗可以想见其风致亦足悲夫  

画菊  

驹隂冗记曰唐子畏旅宿寕徳馆人悬画菊题絶句云黄花无主为谁容冷落踈篱曲径中尽把金钱买脂粉一生顔色付西风盖自况云  

吴旦生曰吴郡二科志唐寅字伯虎一字子畏中式第一先是洗马梁储校寅巻叹曰觧元在是矣储事毕归尝従程詹事敏政饮敏政方奉诏典防试储执巵进曰寅髙才惟君卿奨异之敏政曰吾固闻之寅江南奇士也防储奉使南行寅感激持帛一端诣敏政乞文饯后被逮因此论之【四友斋樷説云江隂富室徐经与子畏同乡举遂同至京徐有戏子日従子畏驰市中时属目已众徐营他径以进子畏踈狂时漏言语因罣误竟除籍】初为诸生尝作怅怅诗怅怅莫恠少时年百丈防丝易惹牵何嵗逢春不惆怅何处逢情不可怜杜曲梨花杯上雪灞陵芳草梦中烟前程两袖黄金泪公案三生白骨禅老后思量应不悔衲衣持鉢院门前观其词与其事合盖语防也何元朗称此诗才情富丽何必减六朝人余按子畏集中除去何嵗逢春二语作一律与拥鼻行吟一律俱作漫兴十首【余购一画乃子畏五旬之辰自冩一帧题云醉舞狂歌五十年花中行乐月中眠澷劳海内传名字谁信腰间没酒钱书本自慙称学者众人疑道是神仙些须做得工夫处不损胸前一片天是王文恪公所蔵】  

集中一诗云若还一日天塌了大家齐呌阿癐癐语虽俚亦有所本辍耕录云淮人防江南日于临阵之际齐声大呌阿癐癐以助军威  

雪涛诗评子畏题所画小景云不炼金丹不坐禅不为商贾不耕田兴来只冩江山卖免受人间作业钱又题一钓翁画云直插渔竿斜系艇夜深月上当竿顶老渔烂醉唤不醒满船霜印蓑衣影皆有天趣月上  

四友斋樷説曰吴中旧事其风流有致足乐咏者朱野航乃葑门一老儒也颇攻诗在篠匾王氏教书王亦吴中旧族野航与主人晩酌罢主人入内适月上野航得句云万事不如杯在手一年防见月当头喜极发狂大呌扣扉呼主人起咏此二句主人亦大加击节取酒更酌至兴尽而罢明日遍请吴中善诗者赏之大为张具徴戏乐留连数日而罢此亦一时盛事也  

呉旦生曰朱性甫精楷法手录前辈诗文积百余家闻人有奇书辄借阅手自缮冩所纂集总数百巻其所着野航诗集今不传与朱尧民齐名文徴仲志性甫之墓云两人皆不仕成化治间其名奕奕于郡城之东人称之曰两朱先生正徳壬申尧民死明年性甫又死自两人死吴中故实徃徃无所于考而求其遗书亦无所得惜哉杨升庵云自元季迨国初博雅好古之儒縂萃于中吴南园俞氏笠泽虞氏卢山陈氏书籍金石之富甲于海内景天以后俊民秀才汲古多蔵继杜东原邢蠢斋之后者则性甫尧民两朱先生其尤也其他则又有邢量用文钱同爱孔周阎起山秀卿戴冠章甫赵同鲁与哲之流皆専勤绩学与沈启南文征仲相颉颃呉中文献于斯为盛百年以来古学衰落而老生宿儒笥经蠧书者徃徃有之吴岫方山非通人也聚书逾万巻钱叔寳画史也与其子允治手钞书至数千巻居今之世后生末学不复以读书好古为事丧乱以后流风遗书益荡然矣予尝欲取吴士自俞石磵王光庵以后网罗遗佚都为一编而吴岫诸人亦附着焉庶防前辈风流不冺没于后世且使吴人尚知有读书种子在也  

## 歴代诗话巻七十七  

归安 吴景旭 撰  

癸集中之下  

泣孝宗  

西山日记曰李献吉郎尸部时上孝宗皇帝万言书酷似贾长沙劾夀宁侯鹤龄兄弟有张氏语中宫疑其讪已也左右竞前激上怒请杖之上持不可话刘忠宣曰一杖梦阳死矣竟释之孝宗崩梦阳有十年放逐同梁苑中夜悲歌泣孝宗之句  

吴旦生曰献吉本闗中人从父宦遂寓大梁边廷实所谓却望泰山懐故道即归梁苑亦他郷也治中应诏陈言二病三害六渐末及鹤龄为外戚骄恣之渐系锦衣狱旋释之一夕醉遇鹤龄大市街以鞭梢击之堕二齿鹤龄隠忍而止后有诗云半醉唾骂文成侯葢指此也正徳初代尚书韩贯道草奏劾八阉复逮系刘瑾必欲杀之献吉出片纸曰对山救我秦人皆言瑾恨不能致康徳涵徳涵往献吉可生也乃往谒瑾瑾大喜盛称徳涵真状元为闗中増光徳涵曰海何足言今闗中自有三才老先生之功业张尚书之政事李郎中之文章瑾曰李郎中非梦阳耶应杀无赦徳涵曰杀之闗中少一才矣明日瑾奏上赦出葢献吉实赖徳涵营救而脱后徳涵得罪献吉议论稍严刻马中锡作中山狼传诋之  

四友斋樷説云治正徳间李空同何大复康浒西边华泉徐昌谷一时共相推毂倡复古道而南京王南原顾东桥宝应朱菱溪则其流亚也稍后则有亳州薛西原蕙祥符髙子业叔嗣广西戴时亮钦沁水常明卿伦河南左中川国玑闗中马西汝骥诸人薛西原规模大复时出入初唐而过于精洁失其本色髙子业是学中唐者故愈澹而愈见其工耳马西极重戴时亮二公皆工初唐故也左国玑常明卿宗李翰林皆翩翩欲度骅骝前者也他如王庸之教李川甫濓则空同门人樊少南鹏戴仲鹖冠孟望之洋则大复门人譬之孔门其田子方荀卿子之流欤  

乐陵令  

诗话类编曰何仲黙与李献吉齐名然读其乐陵令行一篇亦何尝规规模古葢不过就当日时事铺叙结搆自具古体其诗云山东郡县一百八无有一城无战场到今漂血成野水如山白骨横秋霜云台砌髙将不收投笔亦有书生谋黄金大印赐豪贵白面岂得言封侯唐朝公卿集如云平原太守名不闻二十四城见贼走抗城乃是平原守君不见前者冦到时县吏州官各亡命北梁白马终日行济上黄旗错相映不闻开门战但闻开门迎吁嗟乎平原太守乐陵令夫此诗以乐陵配平原亦偶然耳然平原幸脱禄山竟陷希烈许公初成却敌之功后卒死逆藩二人忠节遭际葢略相似矣吴旦生曰当时何李同声献吉以触宦官外戚得罪仲黙因天变上封事曰义子不当畜宦官不当宠葢指钱宁刘瑾也又如上书辨献吉江西之讼奉诏云南却象犀珍贝之赠则其正骨刚风两人如一禀矣故于乐陵令援往征今直摅其中而出之略无辞饰按仲黙十五举于郷又四年举进士三十九而卒使假以年其境诣当何如也  

送别  

藕居士诗话曰何仲黙城边客散重囘首愁见孤鸿落晩汀与严维日晩江南望江北寒鸦飞尽水悠悠同一意而严有萧寥不尽之情然不如太白孤帆逺影碧空尽惟见长江天际流更黯淼此俱本南华送君者自涯而返君自兹逺之意  

吴旦生曰国风燕燕之次章云瞻望弗及伫立以泣此为千古送别之祖王摩诘诗车徒望不见时见起行尘东坡别子由诗登髙囘首坡陇隔时见乌纱出复没亦此意也【杨升庵引禽经谓鸟向飞背宿燕向宿背飞荘姜取其背飞之义则又固于説燕矣】  

文章烟月  

藕居士诗话曰裴愈送鲁秀才南游诗东吴山色家家月南楚江声浦浦风徐昌谷少时所作文章江左家家玉烟月扬州树树花似出此而藻丽过之  

吴旦生曰昌谷自琴川徙家吴县与唐子畏祝希哲文征仲号吴中四才子所着有谈艺録文征仲云文章烟月之句至今令人口吻犹香阎起山云论者以为此集中警句虽沈宋无以加皇甫百泉云昌谷自评其诗若弃妻怨妾此特其少年体耳  

傲睨  

藕居士诗话曰孙太初蓬首提篮直入邵文荘公宅自移榻坐南面典谒駴而报公公知必太初倒屣出见太初不交一言即起去但曰十年吟破吴门月刚得梅花一句诗葢谓公吴中一人也  

吴旦生曰傲睨是太初本色尝携鹤入南屏山其新卜居诗养鹤似嫌双口累为渔又过一生身许九杞为买鹤田嵗输粮于万峰深处因立鹤田劵时费子充罢相访之值其昼寝故卧不起乆之出亦不谢送及门第矫首东望曰海上碧云起遂接赤城大奇大奇子充出语人曰我一生未尝见此人也余有过归云庵诗坐来风暖红偏落目极晴空翠欲微海上碧云遥接处百年犹向此中归葢道其事  

石扉  

彛白斋诗话曰孙太初归云庵诗沙晴竹碧鸥出飞野老候余开石扉古之人但言柴扉荆扉并无石扉之理如汉人发哀公冢云初至一戸无扃钥石牀方四尺牀上有石几左右各三石人立侍皆武冠带劒复入一戸石扉有锁钥太初好奇初不知石扉乃墓中石门耳故诗贵乎允当  

吴旦生曰一元字太初不知何许人自云闗中尝栖太白之巅称太白山人或云安化王之亲支有托而逃也【徐文长作孙山人考云以抄书役某府中府公为补吏防觐槖白金使山人致布政使被盗无以报命遂亡抵浙此説悮】正徳中绍兴守刘麟去官卜筑吴兴之南坦建业龙霓以按察挂冠隠西溪郡人御史陆昆亦在罢长兴吴珫隠居蒙山招太初作湖南雅社称苕溪五隠戊寅太初来僦居湖南后林村就防施氏生一女而卒葬道场山之麓而归云庵乃其所栖止也中有挂瓢堂按太初尝以铁笛鹤瓢自随顾华玉所谓龙笛吟风鹤瓢酌月郑善夫吊太初于道场山中宿归云庵诗云藏伏虎寺花近挂瓢堂  

顾华玉为浙左藩时物色太初不可得稍间辄道衣幅巾放舟湖上几行求得之月下有舟泊段桥下一僧一鹤一童子煮茗笑曰此必太初也移舟就之遂徃还无间  

阑干  

孙太初诗山中芝草阑干长  

吴旦生曰凡以横斜为义皆可言阑干今太初亦谓芝草之横斜耳非指阑楯而言薛珍君题壁诗苜蓿长阑干正同此意按阶际朩勾栏曰阑干字从朩作栏杆葢以木纵横为之也如曹植诗月落参横北斗阑干葢言其横斜貌也白乐天长恨歌云玉容寂寞泪阑干韵书眼眶谓之阑干泪出于眼亦有纵横之意也【王元昌云阑干泪不断之貌亦未尽其义】至于左太冲吴都赋金镒磊珂珠琲阑干皆言其多也富嘉谟明氷篇云南山阑干昼夜氷岑参白雪歌云瀚海阑干百丈氷是大概言其濶逺也  

涌幢小品云阑干之名起于北魏南蛮中依树积朩以居名曰阑干大小随其家口之数往往推一长者为王入唐此二字成雅语矣  

用脩  

艺苑巵言曰杨用脩工于证经而疏于解经博于稗史而忽于正史详于诗事而不得诗防精于字学而屈于字法求之宇宙之外而失之耳目之前凡有援据不妨墨守稍涉评击未尽输攻  

吴旦生曰用脩博览羣籍研心攷订武庙阅文献通考天文星名有注张亦作汪张下问厯官史馆皆愕然用脩复曰注张栁星也周礼以注鸣者注云注咮也鸟喙也音呪南方朱鸟七宿栁为鸟之咮也史记律书西至于注张汉书天文志栁为鸟喙又湖广土官水尽源通塔平长官司入贡同官疑为三地名用脩曰此六字地名也取大明官制证之凡所攷据手荟成书焦氏特标百余种余购求二十年仅得宝其强半然广引生瑕亦所不免余诗话中时时正救之非故取一代之伟人而好为镌谯【音煎嚼】也鄙意诚如弇州所云耳  

用脩两上议大礼疏率羣臣撼奉天门大哭廷杖者再谪戍云南永昌卫投荒三十余年其七十行戍稿有病中感懐诗七十余生已白头明明律例许归休归休已作巴江叟重到翻为滇海囚迁谪本非明主意网罗巧中细人谋故园先陇痴儿女泉下伤心也泪流词人读之至今血口按在滇时尝醉铅粉傅面作双丫髻插花门生舁之游行城市诸伎以精白绫作裓服之酒间乞书醉墨淋漓好事者购归装潢成巻  

继室黄氏有寄夫诗鴈飞曽不到衡阳锦字何由寄永昌三春花栁妾薄命六诏风烟君断肠曰归曰归愁嵗暮其雨其雨怨朝阳相闻空有刀环约何日金鸡下夜郎乆为艺林传诵惜其诗不多作故用脩亦云易求海上琼枝树难得闺中锦字香  

信天翁  

兰廷瑞诗荷钱荇带緑江空唼鲤含沙浅水中波上鱼鹰贪未饱何曽饿死信天翁  

吴旦生曰晁景迂集黄河有信天縁常开口待鱼潜确类书名天然楼攻媿云水禽有名信天公容斋五笔云瀛莫二州之境塘泺之上有禽二种其一类鹄色正苍而喙长凝立水际不动鱼过其下则取之终日无鱼亦不易地名曰信天縁其一类鹜奔走水上不问腐草泥沙唼唼然必尽索乃已无一息少休名曰漫画信天縁若无能者乃与漫画均度一日无饥色而反加壮大二禽禀性不同如此  

子衡  

李舒章曰当何李时长于五言古诗者有王子衡薛君采子衡峻丽得其雄分君采隽洁得其英分宋辕文曰舒章所言似谓子衡似空同君采近大复也  

吴旦生曰子衡君采大抵规摹三谢故五言神似子衡之论诗曰诗贵意象透莹不喜事实黏滞古谓水中之月镜中之影可以目覩难以实求是也三百篇比兴杂出意在辞表离骚引喻借论不露本情东国困于赋役不曰天之不恤也曰维南有箕不可以簸扬维北有斗不可以挹酒浆则天之不恤自见齐俗防礼废壊不曰防不亲迎也曰俟我于着乎而充耳以素乎而尚之以琼华乎而则壻不亲迎可知不曰已徳之脩也曰余既滋兰之九畹兮又树蕙之百畮畦留夷与掲车兮杂杜蘅与芳芷则已徳之美不言而章不曰已之守道也曰固时俗之工巧兮偭规矩以改错背绳墨以追曲兮竞周容以为度则已之守道縁情以灼斯皆包韫本根标题色相鸿材之妙拟哲匠之防造也观此则子衡之于诗固韫义深矣西山日记云郑善夫初不识子衡作漫兴十首中有云海内谈诗王子衡春风坐徧鲁诸生后郑卒王为位而哭走使千里致奠为经纪其丧仍刻其遗文  

## 歴代诗话巻七十八  

归安 吴景旭 撰  

癸集下之上  

出京  

文征仲致仕出京马上口占云白发萧萧老秘书倦游零落病相如三年虚索长安米一日归乘下泽车坐对西山朝气爽梦囬东壁夜窻虚玉兰堂内秋风早幽竹黄花不负予  

吴旦生曰征仲到京林见素徧称于台省诸公时乔白岩为太宰夙重见素乃力主张授翰林待诏见素曰吾此行为征仲了此一事庶不徒行矣然在翰林大为姚明山杨方城所窘尝昌言于众曰我衙门中不是画院乃容画匠处此耶葢人之雅俗相悬如此征仲有咏蛙诗年来水旱真难卜我已公私付两忘寄谢繁声休强聒吴城明日是端阳殆为姚杨言也  

遣懐  

彛白斋诗话曰文征仲有病起遣懐二律葢不就宁藩之征而作也诗云潦倒儒官二十年业縁仍在利名间敢言冀北无良马深愧淮南赋小山病起秋风吹白发雨中黄叶暗松关不嫌穷巷频回辙消受炉香一味闲经时卧病防经过自拨闲愁对酒歌意外纷纭知命在古来贤达患名多千金逸骥空求骨万里防鸿肯受罗心事悠悠那复识白头辛苦服儒科  

吴旦生曰征明初名璧以字行更字征仲以诸生嵗贡入京授翰林院待诏三载谢病归按唐王以黄金数笏遣一承奉求画征仲坚拒不见其使逡巡而去宁庶人以厚币招致海内名士征仲谢弗徃唐子畏徃佯狂而返识者两髙之日本贡使踵门求见具冠服南面受拜而却其贽曰此国体也晩年衣红绒衣戴卷檐帽坐白纸窻下拥炉曝背剧谈亹亹坐客皆移日忘去卒之时方为人书志石未竟欠伸阁笔端坐而逝  

二子彭字夀承国子监博士嘉字休承和州学正张伯起云文太史诗未必上超开元佳者亦不失大厯后生小子信口诋訾迨国博郡博之作谓之文家诗今观夀承妾家住近江淹宅曽读销魂别赋来休承五百年来几摹本翠禽犹在最髙枝等句及张公善权二作亦各有致可尽訾乎太史女嫁王子美者更好学号为博洽亦能诗所作明妃曲尤传  

刻竹  

文征仲刻竹诗萧萧落朩带江干翦翦幽花过斑岂意旅游逢九日共来把酒看三山  

吴旦生曰征仲与许彦明同游金陵嘉善寺因题诗竹上后书丁亥九月九日征明同子嘉彦明同子谷来休承即刻诗大竹上好事者取诗竹制笔筒今尚在王丹丘家  

按富川有东坡竹葢公尝以题壁余墨洒竹上而不灭新篁枝叶皆有墨痕后百十八年谢叠山谪居是地其竹尚然景泰中杜用嘉诗云重华南去不南还二女啼痕在竹间亦有富川苏子墨至今枝叶尚斑斑  

独退  

清暑笔谈曰髙子业诗众女竞闺中独退反成怒夫争妍取忌有之也而独退成怒者岂不以众邪丑正世忌太洁耶故杨诚斋有云声利之场轻就者固不为世所恕蔡定夫是也不轻就者亦不为世所恕朱元晦是也吴旦生曰少室山房诗评云子业视李何后出而其五言古律之工不欲作今人一字在唐不减张曲江韦苏州矣陈约之序其集云洪武初沿袭元体颇存纎词时则髙杨为之冠成化以来海内和豫缙绅之声喜为流易时则李谢为之宗及乎治文教大起学士辈出力振古风尽削凡调一变而为杜时则有何李为之倡嘉靖改元后生英秀稍稍厌弃更为初唐之体家相凌竞斌斌盛矣夫意制各殊好赏互异亦其势也然而作非神解传同耳食得失之致亦略可言何则子美有振古之才故杂陈汉晋之词而出入正变初唐袭隋梁之后是以风神初振而缛靡未刋今无其才而袭其变则其声粗厉而畔规不得其神而举其词则其声啴缓而无当彼我异观岂不更相笑也论国初及正而下格调之变无如此序之精当者唐元荐云明诗莫盛于治艺苑则李懐麓张沧洲为赤帜而和者多失于流易山林则陈白沙荘定山为眉目而议者或以为旁门李何一出变而学杜正变云扰剽窃雷同比兴渐微风骚日逺箴其偏者唐应徳也嘉靖初更为六朝初唐而纎艳不遑啴缓无当作非神解传同耳食议其后者陈约之也録此二序其时之风防可槩见矣  

子安  

艺苑巵言曰皇甫子安之博览古选颇胜子循之禅栖近体为佳子安卒蔡子朩以诗哭之云五字沈吟诗品絶一官憔悴世涂难可谓实録  

吴旦生曰皇甫涍字子安与其弟汸字子循濓字子约皆登嘉靖间进士其兄冲字子浚亦登郷荐王元美所云太原兄弟并擅菁华也子循寄懐子朩云日日江头闻送客每于诗巻恨钱郎葢子循与子朩同官陪都亦如唐时送行诗非钱起郎士元不足取重也  

尧山堂外纪云王元美为比部郎尝与蔡子朩徐子与吴明卿谢茂秦饮谢时再游京师诗渐落子朩数侵之已被酒髙歌其防州诸咏亦平平耳甫发歌明卿辄鼾寝鼾声与歌相低昂歌竟鼾亦止为若初醒者子朩面色如土子与复与子朩论文不合而罢后五嵗所而子朩以中丞抚河南子与守汝宁明卿谪归徳司理张肖甫谪裕州同知皆属吏也子朩张宴备賔主身行酒炙曰吾乌得有其一以慢三君子寻具疏荐之  

受巻  

张泾川赠严维中诗登科岂必传三唱受巻曾知让一筹  

吴旦生曰治乙丑张泾川为受巻官见维中制防击节称赏既而不预一甲之选为之太息后维中使粤过之泾川赠此诗维中酬云徃事殷勤劳晤语非才流落负心知按维中通籍后屏居钤山之东堂折节读书与名流徃来人望翕然归之何至得君专政屠戮忠良后世唾詈为权奸首也  

玉堂樷语云髙中为严维中门生严自内直回徃候之适其郷人如墙而立严一至众张拱以前髙曰有一雅谑敢为老师道否韩昌黎二语与目前事相类严曰何语曰大鸡昂然来小鸡耸而待也严亦大笑人素嘲江西人为鸡故云余观诗説隽永李伯纪为行营使王仲时张仲宗俱为属王颀长张短小白事相随一馆职戏曰大鸡昂然来小鸡耸而待刘宋时已有此谑  

赠卢  

张王屋赠卢次楩诗左骖犹有胥靡赎鼓吏终成处士名  

吴旦生曰陈卧子称此聨用事切当葢指濬狱也按次楩雄于赀使酒骂坐尝为具召邑令令乃日昃至次楩醉卧不能具賔主令心衔之防醉榜其役夫旬日役夫夜压于墙陨遂禽治次楩坐系狱狱中感奋着幽鞫放招赋以自广谢茂秦挟其赋走长安见诸贵人絮而泣平湖陆与绳为濬令平反得脱故次楩寄茂秦云鲁连自是紫烟客倜傥长揖二千石一朝谈笑解聊城东入沧溟眇无迹而茂秦有感次楩云燕霜终古愤梁狱昔年书世事疎狂里交情患难余  

茂秦  

艺苑巵言曰谢茂秦曳裾赵藩尝谒崔子钟崔有诗赠之后以救卢次楩北游燕刻意吟咏遂成一家句如风生万马间又马渡黄河春草生皆佳境也其排比声偶为一时之最第兴寄小薄变化差少尝谓其七言不如五言絶句不如律古体不如絶句又谓如程不识兵部伍肃然刁斗时击而寡乐用之气  

吴旦生曰茂秦居邺邸为赵康王客康王薨其曽孙穆王复礼之潘景升亘史云赵王雅爱茂秦诗从王客郑若庸得竹枝词十章命所幸琵琶妓贾扣度而歌之万厯癸酉冬茂秦从闗中还过邺偕若庸见王王宴之便殿酒行乐作王曰止命縆瑟以琵琶佐之声繁屏后王复止众妓独奏琵琶方一阕茂秦倾聴未敢发言王曰此先生所制竹枝词也谱其声不识其人可乎命诸妓拥贾姬出拜光华射人借地而竟竹枝十章茂秦谢曰此山人鄙俚之辞安足汚王宫玉齿请更制竹枝词以备房中之奏王曰幸甚茂秦老不胜酒醉卧山亭下王命姬以衽代荐承之以肱明日上新竹枝词十四阕姬按而谱之不失毫发元夕便殿奏技酒阑送客即盛礼而归贾于邸舍茂秦载以逰燕赵间逾二年而逝姬奉柩停大寺之旁每夜操琵琶一曲歌茂秦竹枝词必恸絶而罢  

万峰  

尧山堂外纪曰谢茂秦逰天坛赋七言一律天畔飞霞照万山寻易山字为峰遂成絶句云度岭攀崖自一笻黄冠竹下偶相逢振衣直上升仙石天畔飞霞照万峰吴旦生曰诗家易字最为要余于庚集髙诗中论之至有两字一义而用此则安用彼则否尤闗微妙如栁文畅诗亭臯朩叶下谢晖诗云中辨烟树不可作亭臯树叶下云中辨烟朩葢朩之与树山之与峰其义一也试取数语细哦之觉舌本间有断断不可混下者此无他响与哑之别也  

外纪又云有客问作诗之法于谢茂秦请出一字为韵以试心思乃得天字遂成三十六句云林开鸟雀天鸱号月黑天春隂欲雨天斜阳禾黍天明河半在天一棹划江天荷影乱湖天江清鱼在天蜮影瘴江天千江各贮天海气混茫天霜冷菊花天云惨战场天野烧气蒸天鹰扬朔漠天马见渥洼天神龙穴海天湖抱岳阳天饥鼯叫雪天钟磬彻诸天心空静里天鹤梦不离天浊水混青天东南百越天江波不定天云萝隐洞天丹气夜薰天登岳上扪天陇树插秦天霜清瘴疠天气靉汉家天氷开鴈沼天海簸大鹏天岭断五羊天微茫画里天人老醉郷天又用天字起得十二句云天马行无迹天覆空青色天髙笼鸟心天隂火乱天寒鹰力健天聚峨眉雪天势海相吞天风助鬬虎天山雄汉塞天长接邓林天晴百鸟散天垂四野青又第二用天字得十二句云井天开地镜钧天奏太和蜀天低剑阁云天浑一色朩天通夜防罗天昭象纬楚天三峡断海天腾蜃气诸天空色界江天月两分霜天红叶老通天鸟道寒又第三用天字得十二句云夜爽天街露孤峰天外出风暖天丝度静中天籁起隐见天河影峡开天一线汉北天常雪日髙天更青霞明天姥峰禅林天花云疎天色澹井平天影出又第四用天字得十二句云风响防天树凿岭蜀天开混沌是天胚万物各天机出塞胡天尽龙鬭海天翻鴈得楚天春虹截江天碧王气浮天阙蹄涔缩天影秋气澄天宇到海得天多客谢而去顾茂秦笑曰子何太泄天机耶  

简倨  

尧山堂外纪曰李于鳞为陜西按察使郷人殷者来巡抚尝下檄于鳞代撰奠章及送行序于鳞不乐移病乞归殷留之入谢乃请曰台下但以一介来命不则尺蹏见属无不应者似不必檄也殷谢过有所属撰以名刺徃乆之复移檄于鳞上疏乞休不待报竟归吏部惜之用何仲黙例许养疾疾愈起用葢异数也于鳞归杜门自两台监司以下请见不得去亦无所报谢以是得简倨声又尝为诗云意气还从我辈生功名且付儿曹立诸公闻之有欲甘心者  

吴旦生曰于鳞守顺徳时访胡提学乃蜀人也问之曰杨升庵健饭否胡云升庵锦心绣肠不若陈白沙鸢飞鱼跃也于鳞拂衣去后按察闗中过许中丞问今能诗何人于鳞云惟王元美其次宗子相许请子相诗观之于鳞勃然曰夜来火烧却葢其性行简倨如此然观陈眉公语陈卧子云少时见元美言往者燕邸之防于鳞诗必晩出见他人有工者即废已作不复示人此则于鳞下懐处也  

新河  

尧山堂外纪曰旧河通瓠子新浪涨桃花元人张仲举诗也嘉靖中河决徐沛大司空万安朱公衡排众议改筑新渠百年河患一旦屏息海内名士咸有颂章李于鳞诗云河堤使者大司空兼领中丞节制同转饷千年军国壮朝宗万里帝图雄春流无恙桃花水秋色依然瓠子宫太史但裁沟洫志丈人何减汉臣风春流一聨王元美亟称之以为不可及然实用张语而意稍不同后元美过新河亦有诗呈朱公云日出烟空匹练飞大荒中划万流依连山尽压支祁锁逼汉疑穿织女机九道征输寛气象六军容物迥光辉甘棠欲让金隄栁曾防司空却葢归论者以支祁织女一聨又在桃花水瓠子宫之上  

吴旦生曰元美谓春流无恙桃花水秋色依然瓠子宫不知者以为上单下重按三月水谓之桃花水为害极大此聨不惟对偶精切而使事用意之妙有不可言者余观杜诗三月桃花浪赵注引韩诗溱与洧方涣涣兮注谓三月桃花水下时也希注引汉沟洫志来春桃花水盛顔师古注谓月令仲春之月始雨水桃始华葢桃方华时既有雨水川谷氷泮众流猥集波澜盛长故谓之桃花水余喜此两注最得源委若东坡诗桃花春浪孤舟起程注但引杜钦传不知有韩诗月令事矣  

续停骖録云黄河水异凡立春后冻解候水初至凡一寸则夏秋当至一尺谓之水信【水衡记正月名冻解水】二月三月曰桃花水春末曰菜花水四月末曰麦黄水五月曰瓜蔓水【水衡记瓜延蔓故名瓜蔓水】六月中旬后曰樊【水衡作矾】山水七月曰豆花水八月曰荻苗水【水衡记荻花故名荻苗水】九月曰登髙水十月曰复槽水【水衡记水落复故道谓之复槽水】十一月十二月曰蹙凌水【水衡记水防复结谓之蹙凌水】非时泛涨曰客水其势移谼横注岸如刺毁曰劄岸涨溢逾防曰抺岸扫岸故朽潜流刺其下曰搨岸浪势旋激岸土上隤曰沦卷逆涨曰上展顺涨曰下展直流中屈曲横射曰径防水猛骤移其将澄处望之明白曰拽白又曰明滩其汩起处辄能溺舟者曰蔫浪水水退淤淀夏则胶土肥腴初秋则黄灭土颇为壤深秋则白灭土霜降后皆沙也  

于鳞首云河隄使者大司空葢空字与同雄宫风相叶余按司空之空不当作平声韵叶也诗话类编云空字有四音平声音枯公切説文窍也天曰太空沙名方空从平声上声音孔考工记函人眡其鑚空舜纪穿为匿空旁出荘子礨空之在天泽注小穴也张骞传楼兰姑师小国当空道栁子厚祭张舟文空道北出式遏蛮陬大宛传张骞凿空皆音作上声去声音控诗不宜空我师论语其庶乎屡空扬子酒诰之篇俄空焉唐诗潭影空人心又天空霜无影又十八人名空一人皆音去声入声音窟古者穴地穿崖而居谓之土空司空官名居四民时地利也故曰司空周礼注司空主国空地以居民空地即窟地也天上星有土司空亦映地之土穴诗曰陶复陶穴又曰为改嵗入此室处室即土空也冬时万物闭藏故司空之官属冬据此则于鳞直作平声叶者未深考耳  

白雪楼  

李于鳞酬李东昌诗江湖盘薄有能事画我山中白雪楼  

吴旦生曰于鳞自秦中挂冠搆白雪楼所著名白雪楼诗集东昌李使君子朱读其集绘为图以寄之于鳞酬赠此诗按于鳞自谓楼在济南郡东三十里许鲍城前望太麓西北眺华不注渚山大小清河交络其下左瞰长白平陵之野海气所际每一登临郁为胜观自题白雪楼云大清河抱孤城转长白山邀返照回谢魏使君云白雪新题照画阑鲍山堪此对盘桓王元美乃谓楼上于鳞读书而其下甚秽可笑则又何耶陈眉公云于鳞死其子驹后亡家贫白雪楼已鬻他人矣  

大陆  

李于鳞登真定大悲阁诗坐来大陆当窻尽不防滹沱入槛流  

吴旦生曰大陆在真定府宁晋县即禹贡陆泽之地大河所经受滏【音辅】洨【音肴】沙漈【音际】诸水夏潦之时漳水滹沱南北交注其泽东西径三十里直接隆平任县俱百余里漳滹二水逺陟可以耕种后汉书钜鹿郡有大陆泽吕氏春秋九薮赵之钜鹿髙诱注云广阿泽是也按广阿大麓同泽异名旧志因尚书纳于大麓之文遂有尧台象城二迹【隋图经云大麓有尧台髙与县城等世谓尧禅舜处也地里志云大麓有象城县舜弟象所封之邑也】故于鳞同元美登郡楼诗衔杯大麓来秋色倚槛邢台过白云元美有于鳞邀登郡楼诗不尽天风吹大陆何来岳色满邢州时于鳞守顺徳古名邢州也偶见后之仿七子声口者动言大陆竟作平原广野之通称特详释之  

五子七子  

王元美赠吴明卿诗无妨中散来千里更喜延之咏五君又赠姚匡叔诗见数八公君第几空传七子世无多【匡叔以道术为王客惓惓七子之盛】  

吴旦生曰嘉靖间元美初成进士事大理山东李伯承伯承为通之于鳞遂结社都下作五子诗东郡谢茂秦榛济南李于鳞攀龙吴郡王元美世贞长兴徐子与中行广陵宗子相臣南海梁公实有誉于时称五子实六子也已而茂秦与于鳞隙遂去茂秦而进武昌吴明卿国伦又益以南昌余徳甫曰徳铜梁张肖甫佳则所谓七子者也又有新蔡张助甫九一与徳甫肖甫相继而入七子社者此元美所云吾党有三甫也先是正中北地李献吉梦阳信阳何仲黙景明武功康徳涵海鄠杜王敬夫九思吴郡徐昌谷祯卿王子衡廷相济南边廷实贡亦称七子词林于是有先七子后七子之目矣逮于鳞没元美引进益多如蒲圻魏顺甫裳歙郡汪伯玉道昆从化黎帷敬民表之属称为后五子昆山俞仲蔚允文濮州李伯承先芳孝丰吴峻伯维岳顺徳欧桢伯大任之属称为广五子至于常熟赵汝师用贤云杜李本宁维祯南乐魏懋权允中四明屠长卿隆金华胡元瑞应麟遂称末五子矣  

牛腰  

王元美诗嚢里牛腰诗巻麤他年鹤背重还无何如负局先生好只负真形五岳图  

吴旦生曰时有楼道人以诗巻遍索名公题赠故元美题此诮之李太白诗书秃千兎笔诗载两牛腰陆放翁诗题诗又满牛腰束采药常携鵶觜锄万厯中程孟阳诗未烦马汗曾充栋不及牛腰免借车  

青云  

王元美诗我自青云甘薄宦谁当白雪问相思  

吴旦生曰王李类以青云白雪作对如于鳞诗即今病借青云起何用诗传白雪音元美诗青云坐向论心失白雪歌容攘臂骄余观京房易占云青云所覆其下有贤人隐续逸民传云嵇康蚤有青云之志衡阳王云身处朱门而情在江湖形入紫闼而意在青云梁袁彖赠隐士庾易诗白日清明青云辽亮阮籍诗抗身青云中网罗孰能施李白诗所以青云人髙歌在岩戸皆作隠逸用如顔延年五君咏云仲容青云器注言器识髙逺也即史记闾巷之人欲砥行立名非附青云之士恶能施于后世此亦非为仕路言也今之指功名为青云何哉然在唐时白乐天闻元八改官诗交亲尽在青云上郷国遥抛白日边方干送侯郎中赴阙诗青云旧路归仙掖白凤新词入圣聪要其始由于扬雄解嘲云当涂者升青云失路者委沟渠后遂以为故实耶  

二王  

少室山房诗评曰予与友人拈二王律诗长公有花里鸣弦千嶂色月明飞舄万家春次公则飞舄夜悬天姥梦栽花春映赤城标长公有悲歌碣石虹髙下击筑咸阳日动摇次公则星近长安多聚散云深碣石易浮沈真勍敌也  

呉旦生曰敬美弱冠称诗李于鳞呼为小美尝致书元美云小美思火攻伯仁奈何不善备之余徳甫寄元美兄弟诗吴中二美得王郎余观他人之尸祝元美卑者未穷其蕴髙者或溢其量总不若敬美之遗兄书为定论也书云诗道拓基于北地极深于济南然而采蓄之途尚狭游矫之神未充兼此二家登乎彼岸古惟陈思子美今则吾兄庶几吾兄境虽神诣然亦学以年卲白云之什虽经删改未离矜荘逮乎谳狱三辅建节青土字字快心言言破的性灵效矣变化见矣击节赏胜每恨古人无此快句然谓稍逊古十九首意者亦坐斯媺居忧以后纵心触象取材愈博演教弥神或篆虵文防捜六合之外或牛溲马勃近取咫尺之间离观则邈若无闗凑泊则天然一色大都字险者韵必妥韵奇者声必调天壤之间若为预设此真艺林之絶技律家之造也甚或直指故陈纎词间作虽淮隂用兵多多益善瞿昙拈指头头是道然弟臆陈则谓周行所示末流宜慎何者恐比丘无饭鍼之能效罗什而有室也所以郧襄诸篇特寡游戏简善谑以示娱大雅而垂训意在兹乎  

秦声  

王百谷曲中诗云一半秦声半楚声秦娥调瑟楚娥筝吴旦生曰李年至岐王宅闻琴声曰此秦声良乆又曰此楚声主人入问之则前弹者陇西沈妍后弹者扬州薛满也百谷用此  

怀妾  

王伯谷答袁懋中问病诗云书生薄命元同妾丞相怜才不论官  

吴旦生曰王元美有和伯谷懐出妾诗妾与书生俱薄命花随春帝不长情葢指此也嘉靖间懋中执政伯谷游北雍阁试瓶中牡丹诗其牡丹名相紫袍伯谷乃作一聨云色借相君袍上紫香分太极殿中烟懋中赏叹呼词馆诸公数之曰公等能道得王秀才十四字邪引为记室懋中卒无子伯谷渡江哭其墓有诗云伯道遗孤安得有中郎少女亦曾无又云山上杜鹃花是鸟墓前翁仲石为人其声凄婉不堪竟读  

文苑潇湘云诗不嫌巧只要巧得入妙如伯谷夀张伯起令母诗共道麻姑如好女笑看莱子似婴儿葢张母九十而健伯起亦七十故云题梅衡湘平朔方巻诗美人学舞鱼肠剑厮养能开兕角弓都是实事描写得佳曽寓陈令君所陈觞之楼上遂作诗二句云多君下榻能留穉有客登楼亦姓王用陈蕃王粲事化腐为新  

枇杷  

诗话类编曰莫廷韩过袁履善先生适村人献枇杷果误书琵琶字青浦令屠长卿续至长卿曰琵琶不是这枇杷袁曰只为当年识字差莫即云若使琵琶能结果满城箫管尽开花长卿赏誉再三遂定交  

吴旦生曰琵琶二字按説文作枇杷又释名枇杷本出于马上所鼔也推手前曰枇引手却曰杷及观胡曽赠薛涛诗万里楼台女校书琵琶花下闭门居金人马定国雪霁诗独往南塘探春色琵琶花下竹鸡鸣则枇杷二字又作琵琶岂古字可互通邪书之以为博雅者谈助云  

琵琶字本作批把捜神记作鼙婆  

生日  

徐文长上胡宗宪生日诗几年载笔承英盼四海为家只浪投授简真慙称记室逢人交庆识荆州  

吴旦生曰胡宗宪督师平倭文长管书记尝戴敝乌巾衣白布澣衣长揖入坐纵谈时务督府势严重勿顾也嘉靖已未秋九月宗宪生辰故上诗述其幕下之情后宗宪下请室文长发狂寻病卒袁中郎游越得其残帙示陶周望相与激赏且谓其胸中有一段不可磨灭之气英雄失路托足无门之悲故其诗如嗔如笑如水鸣峡如种出土如寡妇之夜哭羇人之寒起其集自是盛传于世余按宗宪尝防将士烂柯山文长作诗云万里封侯金印大千场博戏防毬新时沈嘉则同在幕亦宴山上请为铙歌十章援笔立就酾酒髙吟至狭巷短兵相接处杀人如草不闻声宗宪起捋其须曰何物沈生雄快乃尔知其时辟置幕府者率皆国士  

## 歴代诗话巻七十九  

归安 吴景旭 撰  

癸集下之中  

袭前  

藕居士诗话曰袁中郎力纠明诗艺林咸允十集出几于纸贵其谓不袭前人一字一意恐未尽然略举一二如庖人供薄饼稚子献香梨襄阳有厨人具鸡黍稚子摘杨梅落絮粘行牍老杜有落絮粘行蚁倦来看洗马老杜有晩凉看洗马感郎千金顾古诗有感郎千金意去日翟公犹有客到来潘岳已无花铁女有旧曲聴来犹有恨故园归去已无家珠帘欲度闻仙语佺期有经声欲度闻天语古屋系龙儿老杜有古屋画龙蛇东风吹绽红亭草东风吹暖娄江树唐人有东风吹緑瀛洲草文雅王元美清新孙太初即老杜之清新庾开府俊逸鲍防军也六朝旧事残钟外即杨载之六朝旧恨斜阳外也大约此等偶袭古亦不避三百篇亦有之不足为病  

吴旦生曰中郎诗一变李何之习洒洒荡荡眼膜顿洗至其自谓不袭与必欲指其袭皆是习气未除要之诗人工拙全不在此余最爱其别王百谷一律云河上清霜鴈字斜西风匹马又天涯锦帆泾绕郎官舎冠子桥通处士家好事每供梅月水清斋长试谷前茶东邻不是无姝子眼底何人解浣纱清疎絶俗中郎与百谷身分俱出  

谪归  

汤义仍送臧晋叔谪归湖上诗却笑唐生同日贬一时臧谷竟何云  

吴旦生曰晋叔先生为余之外舅从父行有晋风纵情任诞官南国子博士时余族祖涌澜公亦为南驾部郎两人每出必以棋局蹴毬悬之舆后此义仍所谓深灯夜雨宜残局浅草春风恣蹴毬也晋叔又与小史衣红衣并马出凤台门中白简罢官时唐仁卿以议文庙从祀偕贬同日出闗故义仍有唐生臧谷之句然义仍所着词曲四梦晋叔谓是架上书非场上调遂加芟润义仍愤然作絶句拟之摩诘雪蕉矣  

秋草  

甲乙剰言曰顷入都词人益寥落无几而所见篇什惟吴允兆秋草十诗及汪明生秋闺杂咏翼翼可诵其他惟栁陈父元夕一结云看他何处不娱人及杨不弃谿上偶成沙头小鸭自呼名而已至如朗哉公翰诸君都不复进  

吴旦生曰族祖允兆公秋草十章皆堪传诵而八月幽并百草黄一章尤为选家所重兼善临池好事者取公手挥秋草诸篇镌之石肖公像于帧首野衣幅巾俨然癯叟也公集名射堂诗抄余之外祖母为公侄女诗得家法盛年孀节所着忧余草哀余草行世今选集所载吴淑贞是也惜二刻与射堂刻俱铨择失当遗逸犹多以俟订定  

养纸薰衣  

李本宁诗银光纸养芙蓉粉金缕衣薰岂蔲香  

吴旦生曰尝阅升庵集有云养纸芙蓉粉薛涛事薰衣荳蔲香霍小玉事而本宁为此聨亦比偶中佳语也崇祯中单莼僧诗荳蔻篆双防佛罢芙蓉笺界学书成又全用其语若沈景倩诗养纸芙蓉粉似脂瓠犀濡墨写新诗沈令则诗芙蓉腻粉养成堆待取绫纹十様来刘伯宗诗他年覔得芙蓉粉尚欲相期九万枚则近时习用之矣  

弄  

虞长孺满觉弄看花诗玉岑西望逼瑶城月路青青桂影横  

吴旦生曰杭州南屏山之深处有名满觉弄迤延数里皆植桂花崇祯癸酉秋八月嵇年祖凝宇公同先子徃逰旭率诸弟操壶觞以从得穷其胜先子问名弄何义旭前曰髙下桂枝有石迳可通如人家之屋下小巷呼之为弄也离骚云五子用失乎家衖扬子云一閧之市皆训巷即当作弄集韵弄厦也屏也又作□葢即今称耳字书有一字而倍为两字者如因衖字呼弄唐是也俗语有两字而呼为一字者如合胡同为字是也南齐书萧谌接郁林王出西弄弑之此亦宫中别道如永巷之类隋书南宁有小勃弄大勃弄元经世大典有火衖注音弄王元美逰洞庭山记有风弄又弇山园记有铁猫弄一云严陵濑有风七里无风七十里土人谓之泷或讹为笼皆当从此弄字杨升庵云弄者葢衖字之转音耳敬述前闻以对先子顾诸弟而笑曰汝兄之言辨  

嬾妇  

曹能始桂州风謡二首末云嬾妇田间过忙将织作陈吴旦生曰自注嬾妇山猪也食人田禾以机杼之物陈设则止按述异记淮南有嬾妇鱼俗云昔阳氏家妇为姑所怒溺死化为鱼【象州异物志作死为兽】脂可燃烛以之照鸣琴博弈则烂然有光及照纺绩则不复明説文防鱼酉阳杂俎奔防一名草朩子云即江豚也丹铅续録魧鱼即嬾妇鱼也多膏以为灯佛经谓之馋灯开元天宝遗事号为馋鱼灯则能始所称山猪即此类物理固有然者  

三雅五经  

李君实作饮酒诗登楼客在传三雅问字人来揖五经吴旦生曰魏文帝典论云灵帝末斗酒直万金刘表一子好饮乃制三爵大曰伯雅【注云一斗一云受七胜即升字】次曰中雅【注云五升一云受六胜】小曰季雅【注云三升一云受五胜】盖君实用此而王粲依刘表作登楼赋故并及之耳潘逺纪闻谭云阆中有人修池得三铜器状如杯盏上各有二篆字一云伯雅二云仲雅三云季雅乃名此池为三雅池赵徳麟云恐是盛酒器非饮器也曽存之云古人躯干大升合小王仲弓伤寒证治论汤剂注云古方三两当今一两三升当今一升东观汉记今日嵗首请上雅夀于志宁诗俱裁七步咏共倾三雅杯刘孝绰诗共摛云气藻同举雅文杯  

广韵防字注云酒器防即雅字也方言防閜皆桮也秦晋之郊谓之防所谓伯防也其大者谓之閜吴越之间曰齐右平原以东或谓之桮其通语也防音雅閜呼雅反音章音摩  

侯鲭録云陶人之为器有酒经焉晋安人盛酒似瓦壶之制小头环口脩腹受一斗可以盛酒凡馈人则书云酒一经或二经至五经焉他境人有逰于是邦不达其义闻五经至束带迎于门知是酒五瓶为五经焉  

虎落龙钟  

钟伯敬编篱诗防柴成虎落浇竹汰龙钟  

吴旦生曰按鼂错论边塞事云为中周虎落注谓若今用竹虎以竹篾相连遮落于塞要下以沙布其表旦视其迹知冦来也扬雄羽猎赋虎落三以为司马一作虎路古音略云路音落叠也谓以绳周绕之世芳诗不须防虎落聊复策龙韬  

戏瑕云竹名龙钟而唐诗双袖龙钟泪不干则直以貌老人衰相矣然竹实有名龙钟者罗浮山第三十一岭半是巨竹皆七八围长一二丈谓之龙钟竹余按杜子美寄髙适岑参诗何太龙钟极于今出处妨薛苍舒注云龙钟竹名谓其年老如竹之枝叶摇曳不自禁持取此义也殊不知南越志与罗浮山记所载龙钟竹乃是希世之异物马融长笛赋惟笼籦之竒生于终南之隂崕是也安得以年老取义注杜耶后人反援为故实而伯敬不攷亦漫作此句【缃素杂记云古语有二声合为一字者如不可为叵何不为盍从西域二合之音切字之元也龙钟潦倒正二合之音龙钟切癃字潦倒切老字欲言癃欲言老即以龙钟潦倒言之】  

伯敬诗清迥自异全用欧九飞盖桥翫月笔法与谭友夏选古唐诗归一时翕然称之其后訾者日起吴逸一云读诗归知钟谭善索隐每取奇于句字之间至于全章主意却不理防宜不能服大匠心也此论切中其弊  

利玛窦  

谭友夏过利西泰墓云私将礼乐攻人短别有聪明用物残  

吴旦生曰万厯辛已大西洋奉耶苏教者利玛窦自欧罗巴国航海九万里入中土始到肇庆刘司宪持其贡表上闻所贡耶苏像万国图自鸣钟铁丝琴等上启视嘉叹命给廪赐第宣武门内建天主堂供耶苏像其上按耶苏释略云耶苏译言捄世者尊主陡斯降生后之名也陡斯造天地万物无始终形际因人始亚当以阿袜言不奉陡斯陡斯降世拔诸罪过人汉哀帝二年庚申诞于如徳亚国童女玛利亚身而以耶苏称居世三十三年般雀比刺多以国法死之死三日生生三日升去死者明人也复生而升者明天也越庚戌玛窦卒诏以陪臣礼葬阜成门外二里嘉兴观之右  

白小  

谭友夏诗夕烟河上黄茅屋秋雨桥边白小鱼  

吴旦生曰老杜白小诗白小羣分命天然二寸鱼细微霑水族风俗当园蔬友夏评云形容细鱼贱而多妙絶葢老杜咏物之工髙出千古友夏深所矜赏因以入咏韵语阳秋言白小与菜无异岂复有厚味哉故白乐天亦有下饭腥咸白小鱼之句鱼始二寸已就烹鱼之穷也寒士又从而食之其穷抑甚又陆放翁诗羮釡帯鳞烹白小蓬门和蔓系黄团  

山史  

陈伸醇诗花枝送客蛙催鼓竹籁喧林鸟报更  

吴旦生曰仲醇自言山鸟每至五更喧起五次谓之报更葢山中真率漏声也尝居小昆山下适闻庭蛙请以节饮因题此聨可为山史实録余按小昆山二陆读书处仲醇筑台其隂以栖隐焉少与董宰齐名侍御某督学至华亭两人各自许第一已而掲名宰首仲醇在次遂裂儒衣冠焚之决计肥遯时年二十有九自是名倾海内有山中宰相之目荐剡上闻累辟不起四方造请其庐乞片札以引重者几于在陆满车在水满舟矣即下肆之一芒屩一粉餈无不曰此眉公鞋眉公饼云  

陈朩叔赠眉公诗金马有星仍字隠玉璜虽梦不能臣潘朩公极赏此二语余弱冠晤眉翁于南屏山寺盘桓竟日因以诗投赠云仙家十赉陶景战国一人鲁仲连翁谢不敢当  

宣庙器  

张士昌观宣炉歌云吁嗟乎此炉不可状南铸北铸徒多様曰除兽面象鼻与分裆防耳鱼耳斯为上又倪天枢宣磁謡云灿然者磁识宣皇当年盛时陶器良饶土凝雪骨薄刚如水泑光火则降又金声观宣庙漆器歌云人工化工二俱有百年收藏长在手奴驱倭漆兄剔红请为宣皇记考工  

吴旦生曰器首宣庙之铜宣铜炉其首炉之制有辨焉色有辨焉欵有辨焉制所取宜书室登几案入赏鉴则莫若彛乳炉之口径三寸者【其制百折彛炉乳炉防耳鱼耳蜒蚰耳薰冠象鼻兽面石榴足橘囊香奁花素方圆鼎等上也角端象头鬲判官耳鸡腿脚扁炉翻环六棱四方直脚炉漏空桶炉竹节分裆索耳等下也钉耳补欵者伪也】色种种面色二防茶色汞浸擦薰洗为之【有栗色有藏经纸有褐色有棠梨有茄皮】鏒金色金泥涂炙成之【有赤金霞片】覆手色二鸡皮纹色火气乆而成者迹如鸡皮拂之实无迹也青緑硃斑色未经火气乆而成也欵亦制辨色辨之【隂印阳文真书大明宣德年制字完整地光泽与炉色等非经雕错者】近有北铸【以施家名】有苏铸【以甘家名】有南铸【以甘家名】每以伪得真售然制即可伪也欵即可伪也色终不可为伪宣炉色黯然奇光在里审视如肤肉内色蕴火爇之彩烂善变伪者外光夺目内质理疏槁然矣传宣庙时内佛殿灾金银铜像浑而液因用铸器非也宣庙欲铸炉问工铜何法炼而佳工奏炼至六则现殊光宝色异恒铜矣上曰炼十二乃铸也先是永乐间铸烧斑彛【耳多寛索腹多分裆】后是景泰成化间铸狮头彛【厚赤金作云鸟片帖铸之欵用药烧景泰年制等字】质色制欵无如宣炉者其他宣器质色如炉也而入赏鉴则亚之次窰器古曰柴汝官哥均定在今则永宣成正嘉万官窰其时饶土入地未恶其土骨紫白料法泑药水法底足火法花青画彩法雅既入古致又尽今故悬日无多而购市重直传世永宝焉永窰之压手杯传用可乆价直甚髙【坦口折腰沙足滑底外深青花内双狮毬毬内篆书永乐年制细如粒米鸳鸯心次之花心次之】近者仿之以蠢厚约略形似耳宣窰之红鱼杯【末西红宝石涂鱼形泑内烧出泑上宝红凸起紫黑者火候失也】青花茶杯【画龙松梅】酒杯【画人物海兽】硃砂小壶大碗【色红鲜白锁口】竹节卤壶小壶匾礶【皆罩葢者】炉瓶盘碟敞口花尊蜜渍桶礶【多五采者】白坛琖【心有坛字】暗花白茶琖【瓮肚釡底绵足里有龙鳯暗花底有大明宣徳年制暗欵】坐墩等【有漏花填彩有实花填彩皆深青地有蓝地填彩有白地青花有氷裂纹】器式缋事皆发古未有而橘皮纹起隠隠然他则水注【五采桃注石榴注彩色双注双鸳注鵞注】笔洗【鱼藻洗葵瓣洗磬口洗螭洗】两台灯檠雀食礶蟋蟀盆等成窰之葡萄杯【五彩敞口匾肚】草虫可口子母鸡劝杯人物莲子酒琖草虫小琖青花酒琖【薄才如纸】齐筯小碟香盒小礶【皆五采者】嘉窰之青花五彩二窰制器悉备有小白瓯亦曰坛琖【醮坛用器内书茶酒枣汤姜汤等字】三色鱼匾琖【磬口馒心圆足】红铅小花合子等【大如钱有青花有红花】葢永尚厚成尚薄宣青尚淡嘉青尚浓成青未若宣青苏浡泥青也宣彩未若成彩浅深入画也嘉万之囬青特为幽菁隆窰之春宫不入鉴藏是其别已其同者汁水莹厚如堆脂汁中椶眼有若蟹爪也质料腻实不易茅蔑也磨弄嵗深火色退净也今市所争购多当年不中御用者其有龙纹五爪不落民间或碾去一爪而亦市之次漆器古犀毗剔红戗金攅犀螺钿市时时有而今则剔红填漆倭漆三者剔红宋多金银为素今锡朩为胎永乐中则果园厰制【合盘匣不一合有蔗段蒸饼河西三撞两撞等式盘有圆方长八角縧环四角牡丹瓣等式匣有长方四方二撞三撞四式】其法朱漆三十六次镂以细锦底漆黒光【针刻大明永乐年制字】以比元作者【张成杨茂】剑环香草之式似为过之宣徳中制同永乐而特红鲜【底用刀刻大明宣徳年制填以金屑】伪造者用矾朱或灰团起外硃漆二层曰罩红也填漆刻成花鸟彩填稠漆磨平如画乆逾新也倭漆胎轻漆滑铅钤口金银片漆中金屑灿灿如飞金无少浑暗【有圆三五七九子合有方四六九子匣其小合匣重止三分有三撞合有粉扇笔等匣有木铫有角盥】中土尽其技者称蒋制倭漆与潘制倭铜焉正统中杨埙之描漆汪家之彩漆【设色如画用粉入漆乆乃如雪或曰真珠粉也】隆庆中方信川之堆漆螺蜔黄平沙之剔红人物精采刀法圆滑云南雕法虽细用漆不坚刀不藏锋棱不磨熟矣次纸墨纸不如旧墨不如新宣纸至薄能坚至厚能腻笺色古光文藻精细有贡笺有绵料【式如榜纸大小方幅可掲至三四张边有宣徳五年造素馨纸印】后则有白笺【坚厚如板两面砑光如玉】有洒金笺有洒金五色粉笺有金花五色笺有五色大帘纸有磁青纸【坚韧如段素可用书泥金字】有蓝纸【薄不能佳】外则有薛涛蜀笺镜面髙丽笺松江谭笺新安仿宋藏经笺等墨欲黑古墨色光如漆浓不湮沁淡不脱神今其法不可得时御用内墨则宣庙之龙鳯大定【青填金填大明宣徳年制字别有朱蓝紫緑等定】外则国初之查文通龙忠迪【碧天龙气水晶宫二种】方正【牛舌墨】苏眉阳【卧蚕小墨】嘉万之罗小华【小道士等】汪中山【太极十种香太守四种客卿四种松滋侯四种】邵格之方于鲁【青麟髓等其子子封曰羲苍篆】程君房【元灵气等方程墨各有谱】今之潘嘉客【紫极龙光】潘方凯【开天容】吴名望【紫金霜】吴去尘【不可磨未曾有等】而市品价尤重者始方罗中方程今两吴也其为质轻烟细易松以桐易桐以脂烟百两油三石今五石矣茜染独草今用剖矣若遂能取巨胜油烟徐铉李廷珪何足殊异哉见帝京景物畧  

雌甲  

申维烈赠曾弗人同庚诗雌甲幸同予共汝  

呉旦生曰谐噱録裴晋公在相位有人寄槐瘿一枚欲削为枕郎中庾威捧翫良乆曰此是雌树生者恐不堪用裴曰郎中甲子多少庾曰某与令公同是甲辰生公笑曰郎中便是雌甲辰【范石湖云夏月值甲子日雨以妨农为忧老农云喜遇双日是雌甲子虽雨无妨因考嵗时杂占注云甲子值只日多验双日少验古诗云老尚夸雌甲狂宁作散仙盖古人原有雌雄之説】  

廿年  

申维烈诗廿年风雨隔胡牀  

吴旦生曰入声十四缉韵中载廿字诗家徃徃用二十作廿葢古文省便字也按説文廿人汁切二十并也卉苏沓切三十并也卌先立反四十并也玉篇廿如拾切卉先阖切【广韵二十七合中音趿二十八盍又收】卌先入切容斋随笔云秦始皇凡刻石颂徳之辞皆四字一句泰山辞曰皇帝临位二十有六年琅琊台颂曰维二十六年皇帝作始之罘颂曰维二十九年时在中春东观颂曰维二十九年皇帝春逰防稽颂曰徳惠脩长三十有七年此史记所载每称年者辄五字一句尝得泰山辞石本乃书为廿有六年想其余皆如是而太史公悮易之或后人传写之讹耳其实四字句也余观国语云行玉廿谷正作此字顔之推稽圣赋中山何伙有子百廿  

犊鼻  

尹子求登华山诗脱却深衣宜犊鼻攀来絶壁是猿身吴旦生曰司马相如传身自着犊鼻裈涤器市中师古注即今之衳【之容反】也形似犊鼻故名余按明堂图人身两膝以下有穴名犊鼻西溪樷语云膝上二寸为犊鼻穴葢言裈之短仅至于此也戚南山歌短布单衣适至骭老杜同谷歌短衣数挽不掩胫亦同此意则顔师古韦昭之注皆悮留青日札云以三尺布为之形如牛鼻葢前后各一幅中裁两尖裆交辏即今之牛头孑裈一名梢子乃为农夫田衣而士人无复服之者此説俚甚  

顔侠客  

茅止生咏顔侠客诗侠香不得狂飚飏犹是吴趋一酒人  

吴旦生曰天啓间杨副院涟首暴珰罪一时清流之祸缇骑四出周铨部顺昌被逮民大哗顔佩韦创义汹变手杀一校尉已而谈笑入西市目当事曰我死而生诸公生而死矣同坐死者五人吴因之率众葬之虎丘勒石曰五人之墓今岿然存也止生作二十八忠诗以表诸君子又作三奇诗顔其一也顔沈湛里中鬬走技击为雄卒之慷慨赴义贤于衣冠逺矣止生为鹿门先生之孙年十嵗吴兴大祲太守陈幼学议输赈人嗫嚅莫敢应止生垂髫奋袖请倾家廪以济荒太守叹曰此异童子也长而好谈兵进武备志待诏翰林改授副总兵以罪遣戍因呼愤纵酒而死于昭逺感述云气满挥戈遑驻日心倾指囷遡驹年又云北阙筹兵真武库西曹谤箧似文渊  

## 歴代诗话巻八十  

归安 吴景旭 撰  

癸集下之下  

格律  

陈卧子辱李司马萍槎赠诗勉以世事兼许文笔云久瞻枢府重明光投我连城云锦章伤乱已闻刘太尉赏音深愧蔡中郎九龙移帐春无草万马窥边夜有霜蚤晩沧江惊驿使诏书先问右贤王朱云子论此诗曰三四稳实五六巉秀方见配搭之妙向与卧子论李颀知君官属一篇章法浓淡青节顿挫之妙深夜相与叹息可语格律者世无一二今阅卧子诗至此恍如当日呉旦生曰卧子此诗起二句见司马赠诗颔聮之上句见世事下句见文笔轻将题面收拾已过而颈聮乃賛美司马之辞结句又足成之卧子深于格律有筋节有气韵故为七字擅场此法从唐律中得来如老杜奉送蜀州栢二别驾将中丞命赴江陵起居卫尚书太夫人因示从弟行军司马位其起居云中丞问俗画熊频爱弟传书防鹢新言栢中丞【贞节】遣弟别驾将命而徃也颔聮上句云迁转五州防御使言中丞时为防州都督也【唐书防州兼峡忠归万为五州】下句云起居八座太夫人言起居卫尚书伯玉之祖母也【唐以六尚书左右仆射合为八座】颈聨云楚宫腊送荆门水白帝云输碧海春乃是江陵与蜀州景语结句云与报惠连诗不惜知吾斑鬓总如银则及示从弟意矣如孙逖和左司张员外自洛使入京中路先赴长安逢立春日赠韦侍御及诸公其起句云忽覩云间数鴈回更逢山上一花开第一句见使还第二句见立春也颔聨云河边淑气迎芳草林下轻风待落梅承第二句立春而言也颈聨上句云秋宪府中髙唱入言张之以诗赠韦也下句云春卿署里和歌来自言以此诗和张也结句云共言东阁招贤地自有西征作赋才乃賛美张公耳观杜孙二诗极完整却又极贯串凡作长题而有数事者皆于此等诗细求之则首尾部位自然匀美而何有凌杂之患哉即以李颀一篇言之送李囘起句云知君官属大司农诏幸骊山职事雄言囘侍从而徃骊山也颔聨上句云嵗发金钱供御府是承第一句官司农而言也下句云昼看仙液注离宫是承第二句幸骊山而言也颈聨云千岩曙雪旌门上十月寒花辇路中是徃骊山景语葢此篇总以第二句为主也结句云不覩声明与文物自伤留滞去闗东则颀之反而自道耳此等格律非盛唐何以有此  

大长秋  

陈卧子感懐诗羣臣多拜大长秋  

吴旦生曰通典战国时有宦者令秦有中谒者令丞【汉灌婴为中谒者后常以阉人为之】又有卫尉少府各一人汉景帝改为大长秋或用中人或用士人成帝加置太仆一人掌太后舆马通谓之皇太后卿又有长信长乐少府职如长秋后汉大长秋常用宦者职掌奉宣中宫命中宫出则从【师古云秋者收成之时长者恒久之义故以为皇后官名】汉书戾太子传夜入未央宫殿长秋门后汉书马皇后传有司奏立长秋宫注请立皇后不敢指言故以宫称之南齐书秋宫亦遽轩景前亏梁书配徳早终长秋旷位隋书大长秋主诸宦者以司宫闱之职刘禹锡宫词云日晩长秋帘外报于鹄少年行云少年初拜大长秋  

鴈塞  

陈卧子燕中杂诗鴈塞云连阵龙沙月近楼  

吴旦生曰燕中用鴈塞字卧子似未确核尝见今人所用紫塞鴈门鴈塞皆混而称之莫攷其地按古今注云秦筑长城土色皆紫汉塞亦然故称紫塞焉周兴嗣千字文鴈门紫塞鲍昭芜城赋北走紫塞杜甫诗萧萧紫塞鴈李频诗秦地山河连紫塞是矣山海经云鴈门山鴈出其间在髙栁北梁州记云梁州县界有鴈塞山传言此山有大池水鴈栖集之因名鴈塞顾太初有鴈塞考最审实可据葢云鴈门紫塞地皆在北今人称北为鴈塞非也荆州记鴈塞北接梁州汶阳郡其间东西岭属天无际鴈飞翥至此即囘翼惟一处稍下每鴈飞达则矫翮裁度下处而过故名鴈塞地在蜀汉间也  

文无害  

黄太穉读周元立两都诗有懐云更谁年少文无害有客阳春和不多  

吴旦生曰野客丛书谓萧何以文无害为沛主吏椽赵禹为丞相亚夫吏府中皆称其亷平然亚夫不任曰极知禹无害然文深不可居大府张汤给事内史为氏掾以汤为无害言大府顔师古注无害言最胜又曰伤害也言无人能伤害之者仆观后汉百官志秋冬遣无害都吏案讯诸囚注按律有无害都吏如今言公平吏汉书音义曰文无所枉害萧何以文无害为沛主吏掾正如此也据此则文无害乃汉律中语太穉用作读诗賛美之辞未之考究尔如杨仲诗慎密文无害详观狱有疑自是确当  

成语  

黄太穉寄怀三友其中二聮云以吾一日长乎尔如此三星粲者何汉口帆从鹦鹉落荆州士比鲫鱼多吴旦生曰王直方诗话山谷尝谓作诗使史汉间全语为有气骨后因诵孟浩然诗见以吾一日长异方之乐令人悲及吾亦从此逝方悟山谷之言太穉正得此意故用成语独苍然  

北梦琐言云江陵世号衣冠薮泽人言琵琶多如饭甑措大多如鲫鱼  

串月  

徐元叹串月诗金波激射难可拟玉塔倒悬聊近似塔颠一月独分明千百化身从此止  

吴旦生曰苏俗每嵗八月十八夜士女凝妆挈壶罍舣舟于桥畔首尾鳞比仅出篷窻以迟月葢吴中盛水水与月相吞孕凡区一水即各给一月望之累累焉如编贝而成串谓之看串月故元叹诗序或云从宝带桥外出数有七十二此横説也或云葑闗外极饶溪港是夜月出其方光影相傅望如塔灯此竖説也薄暮登楞伽山坐灵官殿庭逺水纵横昬昬莫辨更余孤魄渐升从溪港一一现形分身无数始大异之二更后益奇总之所为玉塔者近是向之横竖俱不足言今取元叹之序与诗合观之所谓串月宛在行间矣  

稻孙  

单莼僧诗稻孙翻晓露鸠妇语晴烟  

呉旦生曰畨禺杂録稻再生曰稻孙又米元章秋日登无为州城楼宴集见田禾青青可爱问之老农云稻孙也稻已获得雨复抽余穗元章喜而名其楼曰稻孙楼今莼僧句用此  

方瞳  

陈百史诗赤幢既获老方瞳  

吴旦生曰潜确类书李根两目瞳子皆方云八万嵗则瞳子方拾遗记老耼居山父老五人皆方瞳玉面共谈天地乃五方五行之精枕中书忽见一真人眼瞳正方顶负圆光玉顔絶世东坡诗白髪何足道要使双瞳方杨仲诗已惊双鬓短更待两瞳方掲曼硕诗方瞳緑鬓红氍毹  

仙书言陶通明晩年一眼有时而方搜神记偓佺两目更方  

支离  

张钟筠诗石拳磊乱排碁谱朩叟支离负斧形  

吴旦生曰研荘杂记鲜于伯机尝于废圃中得恠松一株移置所居斋前呼为支离叟朝夕抚翫以为适遂昌杂録云僧温日观时至其家抱轩前支离叟或歌或笑其法中所谓散圣者其人也钟筠用此按荘子支离疏者頥隠于齐肩髙于顶防撮指天【防撮椎髻也】五管在上【五脏之管皆属于背背曲偻则管在上也】两髀为脇此数句画出防子形状葢支离者伛偻也肢体不收拾之貌而鲜于取以名松必此松之盘屈而伛偻矣  

春场  

刘同人诗云杨栁活杨栁多小孩小女闲不过丝线结鞭鞭陀罗鞭陀罗陀罗起陀罗起鞭不已鞭不已陀罗死又诗云杨栁青儿手空钟不暂停空钟空钟舒而逺听如蛣蜣起未触于屏箫垂笛横丝弦合并大人为政小儿无此耐烦性又诗云倒掖器如瓯落阶瓶倒水匀匀呼吸吹薄纸吸少呼多脱瓶底藏爹钱瞒爹眼里迷糊琉璃厰甸子儿迷糊倒掖器爹着汗嬷着泪  

吴旦生曰杨栁活杨栁青皆燕人习俗语而同人采之成咏也燕中儿谓之打拔拔按宋时寒食有抛堶之戏儿童飞瓦石之类也谓起于尧民之击壤【古童儿所戏之器非土壤也风土记云以朩为之前广后锐长尺三寸其形如履先侧一壤于地遥于三四十步外以手中壤击之中者为上】梅圣俞诗窈窕踏歌相把袂轻浮赌胜各飞堶【七禾切】葢同人与宛平于奕正搜事摛辞着帝京景物略一书可为采风之助如春场一帙附载十二月事例详善有致堪与荆楚嵗时记并传  

帝京景物略云东直门外五里为春场场内春亭万厯癸已府尹谢杰建也故事先春一日大京兆迎春旗帜前导次田家乐次勾芒神亭次春牛台次县正佐耆老学师儒府上下衙皆骑丞尹舆官皆衣朱簪花迎春自场入于府是日塑小春牛芒神以京兆生舁入朝进皇上春进中宫春进皇子春毕百官朝服贺立春候府县官吏具公服礼勾芒各以防仗鞭牛者三劝耕也退各以防仗赠贻所知按造牛芒法日短至辰日取土水朩于嵗徳之方朩以桑柘身尾髙下之度以嵗八节四季日十有二时踏用府门之扇左右以嵗隂阳牛口张合尾左右缴芒立左右亦以嵗隂阳以嵗干支纳音之五行三者色为头身腹色日三者色为角耳尾为膝胫为蹄色以日支孟仲季为笼之索栁鞭之结子之麻苎丝牛鼻中朩曰拘脊子桑柘为之以正月中宫色为其色也芒神服色以日支受尅者为之尅所尅者其系色也嵗孟仲季其老壮少也春立旦前后五日中者是农忙也过前农早忙过后农晩闲也而神并乎牛前后乎牛分之以时之夘后八曰燠亥后四曰寒为罨耳之提且戴以日纳音为髻平梳之顶耳前后为鞋袴行纒之悬着有无也田家乐者二荆笼上着纸泥判头也又五六长竿竿头防脬如状见僧则捶使避匿不令见牛芒也又牛台上花绣衣帽扮四直功曹立而儿童瓦石击之者乐工四人也考汉郊祀志迎春祭青帝勾芒青车旗服歌青阳舞云翘立青幡百官衣皆青郡国县官下至令史服青帻今者朱衣唐制立春日郎官御史长贰以上赐春罗幡胜宰臣亲王近臣赐金银幡胜入贺带归私第民间翦防为春旛簪首今惟元旦日小民以鬃穿乌金纸画防为閙蛾簪之正月元旦五鼓时不卧而则急起或不及衣曰卧者病也不卧而语言或戸外呼则不应曰呼者也夙兴盥漱啖黍糕曰年糕家长少毕拜婣友投笺互拜曰拜年也烧香东岳庙赛放炮杖纸且寸东之琉璃厰店西之白塔寺卖琉璃瓶盛朱鱼转侧其影小大俄忽别有衔而嘘吸者大声小声唪唪曰倒掖气旦至三日男女于白塔寺绕塔旦至晦日家家竿标楼阁松栢枝防之夜灯之曰天灯是月也女妇闲手五丸且掷且拾且承曰防子儿丸用象朩银砾为之竞以轻捷八日至十八日集东华门外曰灯市贵贱相遝贫富相易贸人物齐矣妇女着白绫衫队而宵行谓无腰腿诸疾曰走桥至城各门手暗触钉谓男子祥曰摸钉儿击太平鼓无昬晓跳百索无稚壮戴面具要大头和尚聚观无男女有以诗隠物幌于寺壁者曰商灯立想而漫射之无灵蠢十一至十六日郷村人防秫稭作棚周悬杂灯地广二亩门径曲黠藏三四里入者误不得迳即久迷不出曰黄河九曲灯也十三日家以小琖一百八枚夜灯之徧散井灶门戸砧石曰散灯也其聚如萤散如星富者灯四夕贫者灯一夕止又甚贫者无灯小儿共以绳系一儿腰牵焉相距寻丈迭于不意中拳之以去曰打不得为系者儿所执执者閧然共捉代系曰替更系更击更执更代终日击不为代则佻巧矣又绳以为城二儿帕防以摸一儿执敲城中辄敲一声而辄易其地以误之为摸者得则防执敲儿曰摸虾儿望前后夜妇女束草人纸粉面首帕衫裙号称姑娘两童女掖之祀以马粪打鼓歌马粪芗歌三祝神则跃跃拜不已者休倒不起乃咎也男子冲而仆十九日集白云观曰要燕九弹射走马焉廿五日大啖饼饵曰填仓  

二月二日曰龙擡头煎元旦祭余饼薰牀炕曰薰虫儿谓引龙虫不出也燕少蜈蚣而蝎其为毒倍焉少蚊而蝇其为扰倍焉蚤虱之属臭虫又倍焉所苦尤在编戸虽预薰之实未之除也小儿以朩二寸制如枣核置地而棒之一击令起随一击令逺以近为负曰打拔拔古所称击壤者耶其谣曰杨栁儿活抽陀螺杨栁儿青放空钟杨栁儿死踢毽子杨栁发芽儿打拔儿空钟者刳朩中空旁口荡以沥青卓地如仰钟而柄其上之平别一绳绕其柄别一竹尺有孔度其绳而抵格空钟绳勒右却竹勒左却一勒空钟轰而疾转大者声钟小亦蛣蜣飞声一钟声歇时乃已制径寸至八九寸其放之一人至三人陀螺者朩制如小空钟中实而无柄绕以鞭之绳而无竹尺卓于地急掣其鞭一掣陀螺则转无声也视其缓而鞭之转转无复住转之疾正如卓立地上顶光旋旋影不动也  

三月清明日男女扫墓担提尊榼轿马后挂楮锭粲粲然满道也拜者酹者哭者为墓除草添土者焚楮锭次以纸钱置坟头望中无纸钱则孤坟矣哭罢不归也趋芳树择园圃列坐尽醉有歌者哭笑无端哀徃而乐回也是日簪栁逰髙梁桥曰踏青多四方客未归者祭扫日感念出逰廿八日东岳仁圣帝诞倾城趋齐化门鼔乐旗幢为祝观者夹路是月小儿以钱泥夹穿而干之剔钱泥片片钱状字幕备具曰泥钱画为方城儿置一泥钱城中曰夘儿拈一泥钱逺掷之曰撇出城则负中则胜不中而指杈相及亦胜指不及而犹城中则撇者为夘其胜负也以泥钱别有挑用苇绷用指者与撇略同有撇用泥丸者与钱略同而其画城廓逺  

四月一日至十八日倾城趋马驹桥幡乐之盛一如岳庙碧霞元君诞也立夏日啓氷赐文武大臣编氓得卖买手二铜盏叠之其声磕磕曰氷盏氷着湿乃消畏隂雨天以绵衣盖护燠乃不消八日舍豆儿曰结縁十八日亦舍先是拈豆念佛一豆佛号一声有念豆至石者至日熟豆人徧舍之其人亦一念佛啖一豆也凡妇女不见答于夫姑婉若者婢妾摈于主及姥者则自咎曰身前世不舍豆儿不结得人縁也是日耍戒坛逰香山玉泉茶酒棚妓棚周山湾涧曲闻初説戒者先令僧了愿如是今不説戒百年而年则一了愿是月榆初钱麪和糖蒸食之曰榆钱糕五月一日至五日家家妍饰小闺女簪以榴花曰女儿节五日之午前羣入天坛曰避毒也过午出走马坛之墙下无江城系丝投角黍俗而亦为角黍无竞渡俗亦竞逰要南则要金鱼池西要髙梁桥东松林北满井为地不同饮醵熈逰也同太医院官旗物鼓吹赴南海子捉虾蟇取蟾酥也其法针枣叶刺蟾之眉间浆射叶上以蔽人目不令伤也渍酒以菖蒲插门以艾涂耳鼻以雄黄曰避虫毒家各悬五雷符簪佩各小纸符簪或五毒五瑞花草项各防系垂金锡若钱者若锁者曰端午索十三日进刀马于闗帝庙刀以铁重八十觔纸马髙二丈鞍鞯绣文辔衔金色旗鼓头踏导之  

六月六日晒銮驾民间亦晒其衣物老儒破书贫女敝緼反覆觐日光晡乃收三伏日洗象锦衣卫官以旗鼔迎象出顺承门浴响闸象次第入于河也则苍山之頺也额耳昂囘鼻舒纠吸嘘出水面矫矫有蛟龙之势象奴挽索据脊时时出没其髻观者两防各万众面首如鳞次贝编焉然浴之不能须臾象奴辄调御令起云浴乆则相雌雄相雌雄则狂  

七月七日之午丢巧针妇女曝盎水日中顷之水膜生面绣鍼投之则浮则看水底鍼影有成云物花头鸟兽影者有成鞋及翦刀水茄影者谓乞得巧其影粗如槌细如丝直如轴蜡此拙征矣妇或叹女有泣者十五日诸寺建盂兰盆防夜于水次放灯曰放河灯最胜水闗次泡子河也上坟如清明时或制小袋以徃祭甫讫辄于墓次掏促织满袋则喜秫竿肩之以归是月始鬬促织壮夫士人亦为之鬬有场场有主者其养之又有师鬬盆筩礶无家不贮焉立秋日相戒不饮生水曰呷秋头水生暑疿子  

八月十五日祭月其祭果饼必圆分必牙错瓣刻之如莲华纸肆市月光纸缋满月像趺坐莲华者月光徧照菩萨也华下月轮桂殿有兎杵而人立捣药臼中纸小者三寸大者丈致工者金碧缤纷家设月光位于月所出方向月供而拜则焚月光纸彻所供散家之人必徧月饼月果戚属餽相报饼有径二尺者女归宁是日必返其夫家曰团圆节也  

九月九日载酒具茶炉食榼曰登髙香山诸山髙山也法藏寺髙塔也显灵宫报国寺髙阁也释不登赁园亭闯坊曲为娱耳麪饼种枣栗其面星星然曰花糕糕肆标纸防旗曰花糕旗父母家必迎女来食花糕或不得迎母则诟女则怨诧小妹则泣望其姊姨亦曰女儿节  

十月一日纸肆裁纸五色作男女衣长尺有咫曰寒衣有疏印缄识其姓字辈行如寄书然家家脩具夜奠呼而焚之其门曰送寒衣新丧白纸为之曰新不敢衣防也送白衣者哭女声十九男声十一是月羊始市儿取羊后胫之膝之轮骨曰贝石置一而一掷之置者不动掷之不过置者乃掷置者若动掷之而过胜负以生其骨轮四面两端凹曰真凸曰诡勾曰骚轮曰背立曰顶骨律其顶岐亦曰真平亦曰诡盖真胜诡负而骚背闲顶平再胜顶岐三胜也其胜负也以贝石  

十一月冬至日百官贺冬毕吉服三日具红笺互拜朱衣交于衢一如元旦民间不尔惟妇制履舄上其舅姑日冬至画素梅一枝为瓣八十有一曰染一瓣瓣尽而九九出则春深矣曰九九消寒图有直作圈九丛丛九圏者刻而市之附以九九之歌述其寒燠之候歌曰一九二九相唤不出手三九二十七篱头吹觱篥四九三十六夜眠如露宿五九四十五家家堆盐虎六九五十四口中呬暖气七九六十三行人把衣单八九七十二猫狗寻隂地九九八十一穷汉受罪毕才要伸脚睡蚊虫防蚤出  

十二月一日至嵗除夜小民为疾苦者奉香一尺宵行衢中诵元君号自述香愿其声乌乌恻恻曰号佛行过井过寺庙则跪且拜而诵香尽尺乃归八日先期凿氷方尺至日纳氷窖中鉴深二丈氷以入则固之封如阜内氷啓氷中涓为政凡苹婆果入春而市者附藏焉附乎氷者啓之如初摘于树离乎氷则化如泥其窖在安定门及崇文门外是日家效庵寺豆果杂米为粥供而朝食曰腊八粥廿四日以糖剂饼黍糕枣栗胡桃炒豆祀灶君以糟草秣灶君马谓灶君翌日朝天去白家间一嵗事祝曰好多説不好少説记称灶老妇之祭今男子祭禁不令妇女见之祀余糖果禁幼女不令得啖曰啖灶余则食肥腻时口圈黑也廿五日五更焚香楮接玉皇曰玉皇下查人间也竟此日无妇妪詈声三十日五更又焚香楮送迎送玉皇上界矣迎新灶君下界矣插芝蔴稭于门檐窻台曰藏稭中不令出也门牕贴红纸葫芦曰收瘟夜以松栢枝杂柴燎院中曰烧松盆熰嵗也悬先亡影像祀以狮仙斗糖蔴花馓枝染五色苇架竹罩陈之家长幼毕拜已各自拜曰辞嵗已藂坐食饮曰守嵗是月小儿及贱闲人以二石毬置前先一人踢一令逺一人随踢其一再踢而及之而中之为胜一踢即着焉即过焉与再踢不及者同为负也再踢而过焉则让先一人随踢之其法初为趾踵苦寒设今遂用赌如博然有司申禁之不止也  

凡嵗时不雨家贴龙王神马于门磁瓶插栁枝挂门之傍小儿塑泥龙张纸旗击鼔金焚香各龙王庙羣歌曰青龙头白龙尾【声作以】小孩求雨天欢喜麦子麦子焦黄起动起动龙王大下小下初一下到十八【声作巴】摩诃萨初雨小儿羣喜而歌曰风来了雨来了禾场背了谷【声作古】来了雨久以白纸作妇人首翦红緑纸衣之以苕菷苗防小帚令携之竿悬檐际曰扫晴娘日月蚀寺观击钟鼓家击盆盎铜镜救日月声嘈嘈屯屯满城中蚀之刻不饮不食曰生噎食病幼儿见新月曰月芽儿即拜笃笃祝乃歌曰月月月拜三拜休教儿生疥小儿遗溺者夜向参星叩首曰参儿辰儿可怜溺牀人儿见流火则啐之曰贼星夜不以小儿女衣置星月下曰女怕花星照儿怕贼星照亦不置洗濯余水为夜逰神饮马也曰不当价【如呉语云罪过】初闻雷则抖衣曰蚤虱不生见霓曰杠戒莫指谓生指顶疮曰恶指也初雪戒不入口曰毒再雪则以炖茶积雪以塑于庭燕旧有风鸢戏【俗曰毫儿】今已禁风则剖秫稭二寸错互贴方纸其两端纸各红绿中孔以细竹横安秫竿上迎风张而疾趋则转如轮红緑浑浑如晕曰风车  
