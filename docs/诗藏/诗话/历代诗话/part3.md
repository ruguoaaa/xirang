---
title: 第3部分
index: true
icon: editor
order: 3
category:
  - 诗藏
  - 诗话
  - 历代诗话
tag:
  - 钦定四库全书
  - 集部九
  - 诗文评类
  - 吴景旭
  - 清
---

## 歴代诗话巻四十一  

归安 吴景旭 撰  

已集下之中  

録品  

范元实曰山谷言文章必谨布置毎见后学多告以原道命意曲折予槩考古人法度如赠韦见素诗纨袴不饿死儒冠多悮身此一篇立意也故使人静聴而具陈之耳自甫昔少年曰至再使风俗淳皆儒冠事业也自此意竟萧条至蹭蹬无纵鳞言悮身如此也则意举而文备故已有是诗矣然必言其所以见韦者于是有厚愧真知之句所以真知者谓传诵其诗也然宰相职在荐贤不当徒爱人而巳士固不能无望故曰窃效贡公喜难甘原宪贫果不能荐贤则去之可也故曰焉能心怏怏祗是走踆踆又将入海而去秦也然其去也必有迟迟不忍之意故曰尚怜终南山回首清渭滨则所知不可以不别故曰常拟报一饭况懐辞大臣夫如是可以相忘于江湖之外虽见素亦不得而见矣故曰白鸥没浩荡万里谁能驯终焉此诗前贤録为压巻盖布置最得正体如宫府甲第防堂房室各有定处不可乱也韩文公原道与书之尧典盖如此其他皆谓之变体可也盖变体如行云流水初无定质出于精微夺乎天造不可以形器求矣然要之以正体为本自然法度行乎其中譬如用兵竒正相生初若不知正而径出于竒则纷然无复出于纲纪终于败乱而巳矣原道以仁义立意而道徳从之故老子舍仁义则非所谓道徳继叙异端之汩正继叙古之圣人不得不用仁义也如此继叙佛老之舍仁义则不足以治天下也如彼反覆皆数叠而复结之以先王之教终之以人其人火其书必以是禁止而后可以行仁义于是乎成篇若尧典自若稽古帝尧至格于上下则尧之大畧也自克明峻徳至于变时雍言尧修身以及天下也于是乃命羲和言天事若予采若时登庸言人事洪水方割言地事三才之道既备既之以逊位终焉然则自古有文章便有布置讲学之士不可不知也【诗有一篇命意有句中命意如上韦见素诗布置如此是一篇命意也至其道迟迟不忍去之意则曰尚怜终南山回首清渭滨其道欲与见素别则曰常拟报一饭况怀辞大臣此句中命意也盖如此然后顿挫髙雅】  

古人律诗亦是一片文章语或似无伦次而意若贯珠十二月一日诗今朝腊月春意动云安县前江可怜此诗立意念嵗月之迁易感异乡之飘泊其曰一声何处送书鴈百丈谁家上水船则覊愁旅思皆在目前未将梅蕋惊愁眼要取楸花媚逺天梅望春而花楸将夏而繁言滞留之势当自冬过春始终见梅楸则百花之开落皆在其中矣以此益念故国思朝廷故曰明光起草人所羡肺病几时朝日边闻官军收河北诗劔外忽传收蓟北初闻涕泪满衣裳夫人感极则悲悲定而后喜忽闻大盗之平喜唐室复见太平顾视妻子知免流离故曰却看妻子愁何在其喜之至也不知手之舞之足之蹈之故曰漫展诗书喜欲狂从此有乐生之心故曰白日放歌须纵酒于是率中原流寓之人同归以青春和暖之时即路故曰青春作伴好还乡言其道途则曰欲从巴峡穿巫峡言其所归则曰便下襄阳到洛阳此盖曲尽一时之意惬当众人之情通畅而有条理如辩士之语言也防子诗巴蜀愁谁语呉门兴杳然巴蜀既无可与语故欲逺之呉防九江春色外则想像将来呉门之景物三峡暮帆前则去路先涉三峡之风波厌就成都卜休为吏部眠君平之卜所以飬生毕卓之酒所以忘忧今皆不能如意则犯三峡之险适九江之逺岂得已也哉夫奔走万里无所税驾伤人世险隘不能容巳故曰蓬莱如可到衰白问羣仙终焉题桃诗小径升堂旧不斜五株桃树亦从遮此诗意在第一句旧堂小径从来不斜又五桃遮揜之意若图画矣中间四句皆旧日事方天下太平家给人足有桃实则餽贫人故曰髙秋縂馈贫人实和气应期而至人意闲而乐之故曰来嵗还舒满树花家家有忠厚之风处处有鲁恭之化故曰牕戸毎宜通乳燕儿童莫信打慈鵶及题此诗时所向皆寡妻羣盗何暇如此故曰寡妻羣盗非今日天下车书正一家时也今人不求意趣闗纽但以相似语言为贯串岂不失之浅近也防  

老杜诗凡一篇皆工拙相半古人文章类如此皆拙固无取使其皆工则峭急无古气如李贺之流是也然后世学者当先学其工精神气骨皆在于此如望岳诗齐鲁青未了洞庭诗呉楚东南坼乾坤日夜浮语既髙妙有力而言东岳与洞庭之大无过于此后来文士极力道之终有限量益知其不可及望岳第二句如此故先云岱宗夫何如洞庭诗先如此故后云亲朋无一字老病有孤舟使洞庭诗无前两句而皆如后两句语虽健终不工望岳诗无第二句而云岱宗夫何如虽曰乱道可也今人学诗多得老杜平慢处乃邻女效颦者世俗喜绮丽知文者能轻之后生好风花老大即厌之然文章论当理与不当耳茍当于理则绮丽风花同入于妙茍不当理则一切皆为长语上自齐梁诸公下至刘梦得温飞卿辈往往以绮丽风花累其正气其过在理不胜而词有余也老杜緑垂风折笋红绽雨肥梅防花飞送客樯燕语留人亦极绮丽其模冩景物意自亲切所以妙絶古今言春容闲适则有穿花蛱蝶深深见防水蜻蜓欵欵飞落花防丝白日静鸣鸠乳燕青春深言秋景悲壮则有蓝水逺从千涧落玉山髙并两峯寒无边落木萧萧下不尽长江滚滚来其富贵之词则有香飘合殿春风转花覆千官淑景移麒麟不动炉烟转孔雀徐开扇影还其吊古则有映阶碧草自春色隔叶黄鹂空好音竹送青溪月苔移玉座春皆出于风花然穷理尽性移夺造化又云絶壁过云开锦绣踈松夹水奏笙簧自古诗人壮即不巧巧即不壮巧而能壮有如是乎  

有一士人擕诗相示首篇第一句云十月寒者予曰君亦读老杜诗观其用月字乎其曰二月巳风涛则记风涛之早也曰因惊四月雨声寒五月江深草阁寒盖不当寒而寒也五月风寒冷佛骨六月风日冷盖不当冷而冷也今朝腊月春意动盖未当有春意也虽不尽如此如三月桃花浪八月秋髙风怒号闰八月初吉十月江平穏之类皆不系月则不足以实一时之事若十月之寒既无所发明又不足纪録当以为戒也【已上同】叶石林曰诗语固忌用巧太过然縁情体物自有天然工妙虽巧而不见刻削之防老杜细雨鱼儿出微风燕子斜此十字殆无一字虚设雨细着水靣为沤鱼常上浮而淰若大雨则伏而不出矣燕体轻弱风猛则不能胜惟微风乃受以为势故又有轻燕受风斜之语至穿花蛱蝶深深见防水蜻蜓欵欵飞深深字若无穿字欵欵字若无防字皆无以见其精微如此然读之浑然全似未尝用力此所以不碍其气格超胜使晚唐诸子为之便当入鱼跃练波抛玉尺莺穿丝柳织金梭体矣禅宗论云门有三种语其一为随波逐浪句谓随物应机不主故常其二为截断众流句谓超出言外非情识所到其三为函盖乾坤句谓冺然皆契无间可伺其浅深以是为序杜诗亦有此三种语但先后不同以波漂菰米沉云黒露冷莲房坠粉红为函盖乾坤句以落花防丝白日静鸣鸠乳燕青春深为随波逐浪句以百年地僻柴门迥五月江深草阁寒为截断众流句若有解此当与渠同叅【郭彦深云波漂一聮虽苍凉悲壮次语纎细何以函盖乾坤当易以三年笛里闗山月万国兵前草木风学人细叅始得】  

诗人以一字为工世固知之惟老杜变化开阖出竒无穷殆不可以形迹捕诘如江山有巴蜀栋宇自齐梁则其逺数千里上下数百年只在有与自两字而吞吐山川之气俯仰古今之懐皆见于言外滕王亭子粉墙犹竹色虚阁自松声若不用犹与自两字则余八字凡亭子皆可用不必滕王也此工妙至到人力不可及而雍容闲肆出于自然畧不见其用力处今人多取其已用字模效用之偃蹇狭陋尽成死法不知意与境防出言中节凡字皆可用也【已上同】  

苏子由曰大雅绵九章诵太王迁豳建都邑营宫室而巳至其八章乃曰肆不殄厥愠亦不陨厥问尚可也至其九章乃曰虞芮质厥成文王蹶厥生予曰有疏附予曰有先后予曰有奔走予曰有御侮事不接文不属如连山断岭虽相去絶逺而气象聫络观者知其脉理之为一也盖附离不以凿枘此最为文之髙致耳老杜哀江头诗少陵野老吞声哭春日潜行曲江曲江头宫殿锁千门细柳新蒲为谁緑忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正堕双飞翼明眸皓齿今何在血汚逰魂归不得清渭东流劔阁深去住彼此无消息人生有情泪沾臆江水江花岂终极黄昬驰骑尘满城欲往城南忘城北予爱其词气如百金战马注坡蓦涧如履平地得诗人之遗法如白乐天诗辞甚工然拙于纪事寸步不遗犹恐失之所所以望老杜之藩垣而不及也【李耆卿云清渭二句明皇在蜀肃宗在秦一去一住两无消息父子之际人所难言子美独能言之非但细柳新蒲之感而已】  

黄山谷曰由子美以来四百余年斯文委地文章之士随世所能杰出时辈未有升子美之堂者况家室之好耶尝欲随欣然防意处笺以数语终以汩没世俗初不暇给虽然子美诗妙处乃在无意于文夫无意而意巳至非广之以国风雅颂深之以离骚九歌安能咀嚼其意味闯然入其门耶故使后生辈自求之则得之深矣使后之登大雅堂者能以予説而求之则思过半矣彼喜穿凿者弃其大防取其发兴于所遇林泉人物草木鱼虫以为物物皆有所托如世间商度隠语者则子美之诗委地矣  

学林新编曰田舎诗榉柳枝枝弱枇杷树树香或説榉柳者柳之一种其名为榉柳非双声字也枇杷乃双声字榉柳不可以对枇杷按此诗题曰田舎则当在田舎时偶见二物盖所谓景物如此乃以为对耳覔松苗子诗落落出羣非榉柳青青不朽岂杨梅以榉柳对杨梅乃正对也然则以榉柳对枇杷非悮也寄髙詹事诗天上多鸿鴈池中足鲤鱼鸿鴈二物也鲤者鱼之一种其名为鲤疑不可以对鸿鴈然懐李白诗鸿鴈几时到江湖秋水多则以鸿鴈对江湖为正对矣得舎弟消息诗浪传乌鹊喜深负令诗乌鹊二物疑不可以对脊令然偶题诗音书恨鸟鹊怒号怪熊罴则以鸟鹊对熊罴为正对矣寄李白诗几年遭鵩鸟独泣向麒麟鵩鸟乃鸟之名鵩者疑不可以对麒麟然寄贾岳州严巴州两阁老诗貔虎开金甲麒麟受玉鞭则以貔虎对麒麟为正对矣哭韦晋之诗鵩鸟长沙赋犀牛蜀郡怜以鵩鸟对犀牛为正对矣子美岂不知对属之偏正耶盖其纵横出入无不合也  

魏防曰刘攽载子美诗萧条六合内人少虎狼多少人慎勿投虎多信所过饥有易子食兽犹畏虞罗言乱世人恶甚于虎狼也予观潭州诗岸花飞送客樯燕语留人与前篇同意防乱之际人无乐善喜士之心至于一将一迎曽不若防花樯燕也诗在优柔感讽不在逞豪放而致诟怒也  

许彦周曰诗有力量如弓之鬬力其未挽时不知其难也及其挽之力不及处分寸不可强若出塞曲落日照大旗马鸣风萧萧悲笳数声动壮士惨不骄又八哀诗汝阳让帝子眉宇真天人虬髯似太宗色映塞外春此等力量不容他人到  

杨诚斋曰九日诗老去悲秋强自寛兴来今日尽君欢不特八句便字字属对又第一句顷刻变化才説悲秋忽又自寛以自对君自者我也羞将短髪还吹防笑倩旁人为整冠将一事翻腾作一聫又孟嘉以落防为风流少陵以不落为风流翻尽古人公案最为妙法蓝水逺从千涧落玉山髙并两峰寒诗人至此笔力多衰今方且雄杰挺防唤起一篇精神自非笔力防山不至于此明年此防知谁健醉把茱萸仔细看末聫意味尤为深长  

罗大经曰万里悲秋常作客百年多病独登台盖万里地之逺也秋时之惨凄也作客覊旅也常作客久旅也百年齿暮也多病衰疾也台髙迥处也独登台无亲朋也十四字之间含八意而对偶又精确  

日月笼中鸟乾坤水上萍此自叹之词盖拘束以度日月若鸟在笼中漂泛于乾坤间若萍浮水上本是形容凄凉之意乃翻作壮丽之语【同上】  

张表臣曰陈无巳语予曰今人爱杜诗一句之内窃取数字以髣像之非善学者学诗之要在乎立格命意用字而已予曰如何等是曰冬日谒元皇帝庙诗叙述功徳反覆本意事核而理长阆中歌辞致峭丽语脉新竒句清而体好兹非立格之妙乎江汉诗言乾坤之大腐儒无所寄其身防鸡行言鸡虫得失不如两防而寓于道兹非命意之深乎赠蔡希鲁诗身轻一鸟过力在一过字徐歩诗花蕋上蜂须力在一上字兹非用字之精乎学者体其格髙其意链其字则自然有合矣何必规规然髣像之乎  

马永卿曰古人命题各有深意独醉诗步屧深林晩开樽独酌迟仰蜂沾落絮行蚁上枯梨【范公偁云见别本乃作倒蚁上枯梨倒之意与行迥异】徐步诗整履步青芜荒庭日欲晡芹泥随燕嘴花蕋上蜂须【王仲言有澄心堂纸书作蕋粉上蜂须按埤雅蜂蝶皆以须嗅须盖其鼻也今络纬蟷蠰之类亦以其须当鼻尔】且独酌则无献酬也徐歩则非奔走也故蜂蚁微细皆能见之若对客与急趋则何暇视详防  

王震泽曰杜诗诸体悉备言其大则有若呉楚东南坼乾坤日夜浮日月笼中鸟乾坤水上萍地平江动蜀天逺树浮秦五更鼓角声悲壮三峡星河影动揺之类言其小则有若暗飞萤自照水宿鸟相呼仰蜂粘落絮倒蚁上枯梨修竹不受暑轻燕受风斜之类而尤可喜者如水流心不竞云在意俱迟人与物皆有吾与防也之趣片云天共逺永夜月同孤又若与物偕化谓此翁不知道殆未可也  

胡元瑞曰山随平野濶江入大荒流太白壮语也杜星随平野濶月涌大江流骨力过之九衢寒雾敛万井曙钟多右丞壮语也杜星临万戸动月傍九霄多精彩过之气蒸云梦泽波撼岳阳城浩然壮语也杜呉楚东南坼乾坤日夜浮气象过之弓抱闗西月旗飜渭北风嘉州壮语也杜北风随气南斗避文星风神过之读唐诸家至杜輙令人自失  

屠赤水曰诗有虚有实有虚虚有实实有虚而实有实而虚并行错出何可端倪乃右实而左虚而谓李杜优劣在虚实之辨何与且杜若秋兴诸篇托意深逺画马行诸作神情横逸直将播弄三才鼓铸羣品安在其万景皆实而李如古风数十首感时托物慷慨沈着安在其万景皆虚夫品格既髙风韵自逺凌空驾语何害大雅屈大夫伤时眷主见诸篇什诚然实景至其逺防等篇凌虚径度岂不髙防大人凌云畴非佳境防仙招隠亦是美谈今夫登阆风坐天姥傍日月挟飞仙即不能至言以快心思之神王岂必据寸壤处蓬茨盘跚防躃食饮而巳然后为实景可贵防  

老杜语多质朴不知老杜之所以髙妙特立正不在此矣如落日照大旗马鸣风萧萧如隂房火青壊道哀湍防如青眼髙歌望吾子眼中之人吾老矣如万里悲秋常作客百年多病独登台如江间波浪兼天涌塞上风云接地隂如三年笛里闗山月万国兵前草木风如五更鼓角声悲壮三峡星河影动揺如永夜角声悲自语中天月色好谁看如金粟堆前松栢里龙媒去尽鸟呼风如斯须九重真龙出一洗万古凡马空不大悲壮乎如岱宗夫如何齐鲁青未了如公主歌黄鹄君王指白日如中宵驱车去饮马寒塘流如俯视但一气焉能辨皇州如云气生虚壁江声走白沙如呉楚东南坼乾坤日夜浮如星随平野濶月涌大江流如诏从三殿去碑到百蛮开如山河扶绣戸日月近雕梁如楼雪融城湿宫云去殿低如浮云连海岱平野入青徐如锦江春色来天地玉垒浮云变古今如织女机丝虚夜月石鲸鳞甲动秋风如江光隠见鼋鼍窟石势参差乌鹊桥不大瑰丽乎如落月照屋梁犹疑照顔色如天寒翠袖薄日暮倚修竹如勿为新防念努力事戎行如妾身未分明何以拜姑嫜如信美无与适侧身望川梁如孰知是死别且复伤其寒如少壮几时奈老何向来哀乐何其多如古人白骨生青苔如何不饮令心哀如青丝络头为君老何由却出横门道如君王旧迹令人赏转见千秋万古情如野馆浓花发春帆细雨来如野水流花迳春星带草堂如露从今夜白月是故乡明如亲朋尽一哭鞍马去孤城如江青歌扇防野旷舞衣前如龙武新军深驻辇芙蓉别殿谩焚香如踈灯自照孤帏宿新月犹悬双杵鸣如画图省识春风面环佩空归月下魂不大宛转流利乎老杜之美其大者灼灼若是乃一切置不论而独取其粗朴以为擅塲老杜有灵不胡卢地下乎【同上】  

黄维章曰早朝诗合贾至王维岑参互看方知老杜作法之髙开口同拈早意贾则银烛朝天紫陌长王则绛帻鸡人报晓筹岑则鸡鸣紫陌曙光寒俱实説早字杜曰五夜漏声催晓箭从夜言早先一歩説催字尤冩出臣子夜坐待旦心事次句同拈春色贾则禁城春色晓苍苍岑则莺啭皇州春色阑俱板填色字杜曰九重春色醉仙桃谓日将升而东方红气现也描冩色中之况深一层説聮内同拈大明宫意王则九天阊阖开宫殿岑则金阙晓钟开万戸俱实説宫中杜曰宫殿风微燕雀髙以宫外之景物扩一步説贾之百啭流莺绕建章亦属宫外景物然语直而味有尽不如微髙二字之曲折聮内同拈朝意贾则劔佩声随玉墀步王则万国衣冠拜冕旒岑则玉阶仙仗拥千官俱实冩朝字杜但以朝罢二字防缀人详我畧至于同用炉烟香气贾则衣冠身惹御炉香王则香烟欲傍衮龙浮俱正説殿内烟况杜曰朝罢香烟擕满袖从出殿退一步説衣冠衮龙不如满袖之竒为惹为浮不如擕归之竒也同用鳯池故事贾则共沐恩波鳯池里王则佩声归到鳯池头岑则独有鳯凰池上客俱系实用全用杜曰池上于今有鳯毛以鳯池入超宗之鳯毛析用翻用无复用事之迹同用日动同用旌旗而王之日色才临仙掌动岑之柳拂旌旗露未干视杜旌旗日暖龙蛇动句竒平浅深判然相隔矣  

顾修逺曰闻道河阳近乗胜司徒急为破幽燕按破幽燕之防当时见及者不过数人清河李蕚告顔真卿请分兵开崞口出千里之师因讨邺汲以北至于幽陵郡县之未下者平原清河帅诸同盟防兵十万南临孟津分兵循河据守要害制其北走之路公但表朝廷坚壁勿战不过月余贼必内溃哥舒翰守潼闗郭子仪李光弼上言请引兵直取范阳覆其巢穴质贼党妻子以招之贼必大溃潼闗大兵惟应固守不应轻出此潼闗未破前事也李泌请令光弼自太原出井陉子仪自冯翊入河东上以所徴之兵军于扶风与子仪光弼互出击之来春建宁为范阳节度大使并塞北出与光弼南北犄角以取范阳覆其巢穴贼退无所归留不获安然后大军四面攻之必成擒矣此禄山未死时事也及禄山死河东平泌言直取两京虽可必得然贼必再强我必再困上问其故对曰今所恃者皆西北守塞及诸蕃之兵性耐寒而畏暑若乗其新至之鋭攻禄山巳老之师必克两京春气已深贼收其余众遁归巢穴闗东地热官军必困而思归不可留也贼收兵秣马伺官军之去必复南来不如先用之寒乡除其巢穴则贼无所归此长安未复时事也蕚与李郭之防不行是以有灵武之奔泌之防不行是以有九节度之溃至上元元年光弼乗河阳之胜遂平懐州此时长安巳复庆绪巳死直幽燕万万不容更缓故下一急字盖深惜前三防之不早用耳惟公防又不行故河阳方捷邙山继败直至思明天殛朝义势穷幽燕之地始归版籍然究竟以仆固懐恩恐贼平宠衰因田承嗣薛嵩之来降而受之于是河朔三镇叛服不常其祸与唐祚相终始公诗不徒曰乗胜取幽燕而必曰破幽燕若谓须灭此而后朝食者盖深见卢阳范阳染暴逆已深非廓清扫荡与之更始不可招降纳叛虽暂弭目前之兵必至养虎贻患元末之于国珍士诚刘诚意不惜以死争之亦犹公意也然则破之一字尤万世之金鉴防  

## 歴代诗话巻四十二  

归安 吴景旭 撰  

已集下之下  

録笺  

黄山谷曰新烦寃旧哭夏父勿忌云吾见新大故小  

禾头生耳黍穂黑齐民要术秋雨甲子禾头生耳春光澹沲度千门富嘉谟明氷为春氷澹沲度千门明氷时出御至尊  

始出枝撑幽慈恩防下数级皆枝撑洞黑出上级乃明业白出石壁寳积经若纯黑业得纯黑报纯白业得纯白报  

山独一脚山魈出江州独足  

射人先射马乐伯左射马而右射人无不能进  

是身如浮云维摩经是身如浮云须臾变灭  

向子识损益向子平读易至损益叹曰吾巳知富不如贫贵不如贱也  

徒旅惨不悦一本云徒懐松栢悦  

嵗拾橡栗随狙公后汉李恂居新安闗下拾橡栗以自资  

我生托子以为命嵩记半山多杏自中国防乱百姓资此为命  

不唾青城地古乐府去妇情更重千里不唾井  

眼中之人吾老矣魏文帝诗回头四向望眼中无故人陆云诗感念桑梓城髣髴眼中人  

牛马毛寒缩如猬西汉元封中雪大寒牛马皆踡缩如猬  

仙李盘根大唐太宗探得李诗云盘根植瀛渚交榦倚天舒  

封题鸟兽形宋王徽茯苓賛中状鸡鳬具容蔡举家闻若骇当作咳禺属惟猿喜怒饮食常作咳笼竹和烟露滴梢笼音梦笼竹蜀人名大竹云  

漰口红如练蒲懵反在彭州  

蚕崖雪似银蚕崖在茂州带雪山  

更厯少城闉少城今成都府治张仪所筑  

军吏回官烛巴祗为扬州刺史与客坐暗中不然官烛乆游巴子国左氏桓九年巴子请与邓为好巴姬姓国在巴郡江州县  

南逰北戸开林邑日南诸国皆开北戸向日  

刈葵莫放手放手伤葵根此引前汉永平诏权门请托残吏放手之放手【复斋云古诗采葵莫伤根伤根葵不生杜取此】  

昨夜邀欢乐更无多才依旧能潦倒注引嵇康传浅陋乃魏天保以后重吏事谓容止蕴借者潦倒出此也南朝何子季居若耶溪云门寺与二兄求防并栖遁世号三髙敕给白衣尚书禄不受故山水障图末云若耶溪云门寺吾独何为在泥滓青鞋布袜从此始盖有隠遁之兴也  

菱叶荷花净如拭拭训净杂记饔人拭羊拭浄也峡束苍江起岩排石树圆石树石楠也  

时时乞酒钱乞与也【丘既切】  

看题减药嚢一作捡捡字乃合诗意  

臣子忧四番当作忧思番  

九鑚巴噀火三蛰楚祠雷则往来两川九年在防府三年可知矣【胡苕溪云又有十暑岷山葛三霜楚戸砧之句诗谱谓公以乾元已亥冬至蜀不以暑计起明年庚子至是为十暑时已在湖南独言岷山永防乙巳秋至云安云安荆湖皆楚地至是合为五霜而云三者独以峡中言之】  

鬬鸡诗观风楼南起鬬鸡殿  

人间有赐金汉书髙后纪遗诏赐诸侯王各千金织女机丝虚夜月池中有戈船各四百艘四角各垂旛旄旌葆又作二石东西相对以象牵牛织女  

画省香炉违伏枕尚书郎入直女侍史执香炉烧熏防衣服汉官仪  

赐被隔南宫给青缣白绫被或锦被【已上同】  

蔡兴宗曰海右此亭古济南名士多济南实海右诸郡旧集一作海右今从之正文作海内非也  

拂天万乗动观水百丈湫拂字从一作兼画马诗有云翠华拂天来向东正文作沸非也  

君臣留欢娯乐动殷嶱嵑殷从上声嶱嵑出文选音渴曷集韵山貌旧集作殷汤嶱音字皆悮盖縁汤字之讹二字从而倒之他诗二字悮倒之者非一  

岂知秋禾登贫寠有仓卒别本禾字一作未今从之按此诗十一月作禾字明矣昌黎谓年登而妻啼饥寔此意也  

隂风西北来惨澹随回纥纥字从一作鹘唐史徳宗朝始改名回鹘正文非也  

中兴诸将收三东捷书夜报清昼同夜字从王介甫谓捷书昼夜至也旧作日今不取  

渡河不用船千骑常撇捩撇捩疾貌大食刀歌云物撇捩辞坑壕字意皆同旧集作撇烈非也  

婵娟碧藓静萧摵寒箨聚藓字从别本旧集作鲜盖字画小缺而释者云婵娟碧鲜皆谓竹也尤谬  

长夜苦寒谁独悲杜陵野老骨欲折此成都诗旧集作长安非也其夜字之讹故悮作安耳况卒章之意明甚南京乱初定所向色枯槁色字从别本他诗亦云朝野色枯槁正文作邑今不取  

树枝有鸟乱栖时暝色无人独归客栖字从一作正文作鸣今不取言乱栖则鸣可知矣  

髙皇亦明王魂魄犹正直皇字旧集诸本皆作堂近见别本作皇今从之乃与上下数聮诗意相贯也询之阆人其汉髙祠庙今尚存焉  

别离重相逢偶然岂足期足字旧本作定盖由字画小讹况上句巳云泄云无定姿  

主守问家臣分朋见溪畔耘者必分朋曹而进故东坡逺景楼记谓耘者毕出数百人为曹者是也旧作明乃字小讹耳  

风吹巨熖作河汉腾烟柱诸本下句作何棹腾烟柱蜀本何作河近见别本今从之盖于词意通也  

大火运金气荆扬不知秋火字从一作谓大火西流七月诗也正文作暑今不取  

终然契真如得匪金仙术二句并从一作正文作终契如往还得匪合仙术今不取  

几度寄书白盐北故人赠我青丝裘丝字从一作缣别本正文止作丝字此诗寄裴施州者或谓裴冕非也按唐史冕以寳应元年贬施州刺史不数月移澧州距此巳六年矣  

配极都閟凭髙禁籞长籞字旧集诸本皆作蘌按西汉宣帝纪云池籞者其字从竹今从之  

茂树行相引连山望忽开茂字连山字皆从一作时归鳯翔行在正文连山作连峯非也雾树亦然  

掖垣竹埤梧十寻洞门对霤常隂隂霤字从别本文选云二堂作霤此春深诗也诸本作雪悮  

江上小堂巢翡翠苑边髙塜卧麒麟苑字从一作正文作花盖字画小讹而説者云一诗连用三花字不害为工悮矣  

云防岳莲临大路天晴宫柳暗长春大路陕华间地名也晋书檀道济从刘裕伐姚至潼闗姚鸾屯大路以絶道济粮道而蜀本正作大道悮矣  

力疾坐清晓来诗悲早春诗字从别本考诗题与上下句意当从之旧作时非也  

合观却笑千年事驱石何时到海东题云观造竹桥即日成句中合观字谓聚观桥成之速而笑驱石之诞旧集诸本皆讹作欢非也【已上同】  

胡苕溪曰冬狩行自从献寳朝河宗穆天子传天子西征至阳纡山河伯冯夷之所居是为河宗天子沉璧礼焉河伯与天子披图示典以观天下寳器  

秋日夔府咏懐诗穰多栗过拳西京杂记上林苑峄阳栗大如拳  

又云门求七祖禅传灯録北宗神秀门人普寂立其师为第六祖而自称七祖  

题郑监湖上亭诗髙唐寒浪减髣髴识昭丘荆州图记当阳东南七十里有楚昭王墓登楼即见所谓昭丘也八哀张九龄诗仙鹤下人间独立霜毛整张九龄家传九龄初生母梦九鹤从天而下  

秋兴昆吾御宿自逶迤事见扬雄传武帝开广上林南至宜春鼎湖御宿昆吾【三辅黄图御宿苑在长安城南御宿川中武帝离宫禁籞人不得入逰观止宿其中故曰御宿】  

旧唐书郭子仪上言吐蕃党项不可忽宜早为备广徳元年遣李之芳等使吐蕃为所留二年乃得归故哭李之芳诗奉使失张骞盖此事也  

代宗自楚王徙封成王洗兵马云成王功大心转小代宗时为元帅故也  

梅雨诗南京犀浦道四月熟黄梅今本犀作西非是犀浦在成都府二十五里太守李氷作五石犀沉江以压水怪因以名县出成都记  

北征诗不闻夏商衰中自诛褒妲褒姒周幽王后也疑夏字为悮当云商周可也  

老翁须地坐细细酌流霞今本地坐改作地主可谓狗尾续也  

防拂子诗不堪代白羽有足除苍蝇山谷言事见新唐书适从何处来者是也注引营营青蝇其义安在予谓此説误矣此乃元稹事在子美后子美以对白羽皆系前代事【王勉夫谓此虽不足以代白羽亦可以驱苍蝇非谓代白羽以除苍蝇也杜诗二意而山谷以一意认之故有此悮】  

忆昔行落日初霞闪余映倐忽东西无不可王屋山中日西落而人影或在西日东出而人影或在东不可致诘  

赠李八秘书诗往时中补右扈跸上元初然少陵罢拾遗时是至徳初上元乃至徳后以年谱考之信然盖其为扈跸上之初元耳  

前出塞五首为戍兵作后出塞五首为赴募者作解闷诗孟子论文更不疑李陵苏武是吾师旧本李陵句在上子美自注云校书郎孟云卿即所谓孟子也此但论诗俗谓孟轲乃移孟子句在上非也  

六月扩抟扶按庄子抟扶揺而上者九万里防云抟鬬扶揺旋风也今云抟扶是歇后语【山鸟山花吾友于陶彭泽诗一欣侍温顔再喜见友于然则子美承之也】  

唐史张垍尚宁亲公主明皇即禁中置内宅故赠诗云天上张公子宫中汉客星又长安志拾翠殿在大明宫翰林门外望云亭在太极宫景福殿西故次聮云赋诗拾翠殿佐酒望云亭皆禁中事也【巳上同】  

蔡寛夫曰同谷县七歌呜呼四歌兮歌四奏竹林为我啼清昼有人自同州来笼一禽大如雀色正青善鸣问其名曰此竹林鸟也今本作林猿非也  

与奴白饭马青刍虽不言主人而待奴马如此则主人可知诗所谓言刈其楚言秣其马言刈其蒌言秣其驹同意盖少陵逺继周诗法度【山谷云为君酟酒满眼酤与奴白饭马青刍傅盘中诗羊肉千斤酒百斛令君马肥麦与粟】  

小城万丈余大城铁不如则小城难为髙大城难为坚故也  

先生有才过屈宋注云先生所谈或屈宋王荆公百家诗选则舍正本而从注  

且如今年冬未休闗西卒注云如今从得归休为闗西卒荆公则刋而从正本【已上同】  

复斋曰送李功曹之荆州诗孤城一柱观落日九江流博物志江陵有台甚大而惟有一柱众梁皆共此柱后人呼为木履观或呼为一柱观  

曲江对酒诗水精宫殿转霏微述异记呉王阖闾造水精宫又魏畧大秦国以水精为屋柱  

题武禅师屋壁诗何年顾虎头满壁画瀛洲瀛字乃沧字故王介甫云画史虽非顾虎头还能满壁画沧洲【严有翼云何年顾虎头注虎头僧相也虎头金粟影注虎头维摩相也考南史师子国晋义熈初遣使献玉像髙四尺二寸此像厯晋宋瓦棺寺先有戴安道手制佛像五躯及顾长康维摩画图世号三絶所谓虎头即顾长康耳注家或云僧相或云维摩相可笑】  

山水障歌闻君扫却赤县图史记邹衍中国赤县神州内有九州晋书纪赞赤县成蛇豕之区紫宸防鼍之穴唐亦有赤县谓畿县尉也  

渔阳突骑犹精鋭后汉呉汉説太守彭宠曰渔阳突骑天下所闻也君何不合二郡精鋭附刘公击邯郸此一时之功也  

早时金盌出人间邓忠臣引茂陵玉盌为证【严有翼亦引南史沈烱所奏云甲帐珠帘一朝零落茂陵玉盌遂出人间胡苕溪谓以卢充为是】少陵岂以玉盌为金盌防盖指卢充幽婚之事而言【巳上同】  

漫叟曰草有害于人曽何生阻修芒刺在我眼焉能待时秋其愤邪嫉恶欲芟夷蕴崇之以肃清王室者中懐可见  

桃花细逐杨花落黄鸟时兼白鸟飞徐师川説一士大夫家有老杜墨迹其初云桃花欲共杨花语自以淡墨改三字  

呌怒索饭啼门东説者谓庖厨之门在东【已上同】  

严有翼曰留花门诗花门既须留原野转萧瑟唐地理志甘州删丹县北渡张掖河西北行出合黎山峡口傍河东壖屈曲东北行千里有宁防军军东北有居延海又东北三百里有花门山堡又东北千里至回鹘牙帐故谓回鹘为花门也  

防府咏懐诗卜羡君平杖汉史严君平卜于成都市日得百钱则闭肆下帘未尝言杖注引阮宣子百钱拄杖头与君平无涉岂少陵之悮与【同上】  

潘子真曰逰子乆出门外戸无人持古乐府健妇持门戸胜一大丈夫【山谷云纵有健妇持锄犁亦出此乐府语】  

窃效贡公喜刘孝标广絶交论王阳登则贡公喜罕生逝而国子悲  

人来坐马鞯苏秦激张仪相秦以马鞯席坐之  

门阑多喜气女壻近乗龙楚国先贤传孙隽与李元礼俱娶太尉桓叔元女时谓桓两女乗龙言得壻如龙也宋景文诗承家男得鳯择壻女乗龙【巳上同】  

苏子瞻曰尝梦子美谓八阵诗遗恨失吞呉世人悮谓先主武侯皆欲与闗某复仇故恨不能灭呉非也我意本谓呉蜀唇齿之国不当相图晋之所以能取蜀有吞呉之意此为恨耳  

陈后山曰懐薛璩诗独当省署开文苑兼泛沧浪学钓翁盖省署开文苑沧浪学钓翁璩之诗也  

洪驹父曰佛经称善巧方便僧璨恵可二祖师名故诗云何偕子方便又云吾亦师璨可注乃谓子方田子方璨可诗僧甚踈畧  

学林新编曰中秋月诗满目飞明镜归心折大刀注引古诗藁砧今何在山上复有山何当大刀头破镜飞上天谓残月也按乐府所载藁砧者鈇也藁砧今何在问夫何在也山上复有山言夫出也大刀头者环也何当大刀头者何日当还也破镜者月半也破镜飞上天者言半月当还也子美诗言虽有归心而大刀折则未能还也注乃训为残月悮矣  

黄伯思曰得子美诗集与今行椠本小异如忍对江山丽印本对乃作待  

雅量涵髙逺印本涵乃作极【同上】  

王伯厚曰杜审言诗绾雾青条弱牵风紫蔓长若子美云林花着雨胭脂湿水荇牵风翠带长  

审言诗寄语洛城风日道明年春色倍还人子美又云传语风光共流转暂时相赏莫相违语脉盖有家法【同上】张邦基曰郑南伏毒守潇洒到天心守当作寺华州图经有伏毒寺刘禹锡集有舅氏牧华州前后诸陪登伏毒嵓【刘禹锡诗曽作闗中客频经伏毒嵓】  

罗大经曰色难臭腐食风香色难臭腐用仙家王方平事食风香三字佛书云凡诸所齅风与香等  

王仲言曰蛟龙得云雨雕鹗在秋天一聮巳见晋书载记矣  

邵博曰杖藜妨跃马不是故离羣离字如律当读平声檀弓离羣索居释文离字读去声音利  

姚令威曰送孔巢父诗几嵗寄我空中书用史宗引小儿腾空觉脚下有波涛寄书事乃蓬莱仙人也洪庆善云空中书乃鴈足书非也  

弩影落杯中风俗通应彬饮杜宣酒壁上悬赤弩照杯中形如蛇宣恶之谓蛇入腹遂病后至其故处知弩影遂解  

尘匣元开镜风帘自上钩乃用沈佺期台前疑挂镜帘外自悬钩皆月诗  

王防元规尝云杜诗古本辞人解撰河清颂诗成珠玉在挥毫盖为和舎人故云  

青青竹笋迎船出白白江鱼入馔来盖为送扶侍故云【邵博云日日江鱼入馔来后得古本日日作白白不但于句甚偶其思致亦不同】  

赠韦十六评事诗子虽躯干小晋书载刘曜时壮士陈安战死陇上歌之曰陇上健儿有陈安躯干虽小腹常寛  

秋兴闻道长安似奕棋用寗子视君如奕棋事  

蒋防作霍小玉传书大厯中李益事有一豪士衣轻黄衫挟朱筋弹李至霍遂死乃三月牡丹时也少年行云巢燕引雏浑去尽江花结子已无多黄衫年少宜来数不见堂前东逝波考作诗时大厯间杜政在蜀想有好事者传去作此诗尔  

越王楼诗绵州州府何磊落显庆年中越王作孤城西北起髙楼碧瓦朱甍照城郭绵州图经越王台在绵州城外西北有台髙百尺上有楼下瞰州城唐显庆中太宗子越王真任绵州刺史日作【已上同】  

王勉夫曰上韦左丞诗丈人试静聴贱子请具陈甫昔少年日早充观国宾此用鲍昭东武吟云主人且勿喧贱子歌一言仆本寒乡士出身防汉恩前此应休琏诗避席跪自陈贱子实空虚古诗四坐且莫喧愿聴歌一言  

速令相就饮一斗人多引鲍昭且愿得志数相就以证相就二字有所自不知相就饮三字见庾信诗野人相就饮  

往昔十四五出防翰墨塲阮籍诗昔年十四五志尚好诗书  

昔如水上鳞今如罝中兎鲍昭诗昔如韝上鹰今如槛中猿  

山青花欲燃沈约诗山樱花欲燃【巳上同】  

宋子京手书杜诗新炊问黄粱乃是闻黄粱  

葛常之曰香饭兼苞芦苞芦蜀鲊也  

放船诗直愁骑马滑故作泛舟回于对聮中十字作一意诗家谓之十字格  

客夜诗客睡何曽着秋天不肯明陪王使君泛江诗山豁何时断江平不肯流不肯二字含蓄甚佳与渊明日月不肯迟四时相催廹同意  

天寳十三载献太清宫飨庙及郊三赋帝竒之使待制集贤院命宰相试文章故有赠集贤崔于二学士诗旧注陈希烈韦见素为宰相而崔国辅于休烈集贤院学士也故末句云谬称三赋在难述二公恩按唐史是嵗陈希烈为相至八月见素代之而甫有上见素诗持衡留藻鉴聴履上星辰则甫之文为见素所赏非希烈也栢中允除官制诗旧注以为栢耆又以为正节按诗云纷然防乱际见此忠孝门蜀中防亦甚栢氏功弥存三止锦江沸独清玉垒昬当是有功于蜀者时叚子璋反于上元徐知道反于寳应而正节为卭州刺史数有功则是正节无疑矣  

万古仇池穴潜通小有天东坡在颍川梦至一堂牓曰仇池按唐书同谷县有仇池与秦州接壤故老杜秦州杂诗藏书闻禹穴读记忆仇池送韦十六赴同谷诗受词太白脚走马仇池头【王仲至奉使过仇池有九十九泉万山环之可以避世如桃源而仇池诗乃谓近接西南境长懐十九泉何邪】  

铜瓶诗乱后碧井废时清瑶殿深其末云蛟龙虽缺落犹得折黄金则以古物要厚赀自古而然【已上同】  

洪容斋曰折槛行千载少似朱云人至今折槛空嶙峋娄公不语宋公语尚忆先皇容直臣娄师徳乃是武后朝人宋璟为相时其亡乆矣诗言先皇意为明皇帝也娄氏别无显人有声开元间  

秦州雨晴诗天永秋云薄从西万里风谓秋天辽永风从万里而来可谓广大而集中作天水此乃秦州郡名若用之入此篇其致思浅矣  

野望因过常少仙一篇所谓落尽髙天日幽人未遣回者蜀士注曰少仙应是言县尉也县尉谓之少府而梅福为尉有神仙之称少仙二字尤为清雅与今俗呼为仙尉不侔矣  

能畵毛延夀投壶郭舎人毎蒙天一笑复似物皆春政化平如水皇恩断若神时时用抵戏亦未杂风尘第三聮与前语不相聨贯或以为疑按杜之防本谓技艺倡优不应防人主顾盼然使政化如水皇恩若神为治大要既无所损时时用此辈赤无害【巳上同】  

杨升庵曰数回细冩愁仍破冩洗野切礼记器之溉者不冩其余皆冩注谓传之器中史记始皇三十五年冩蜀荆地材皆至闗中三十六年毎破诸侯冩放其宫室作之咸阳左传注冩器令空东观汉记封车载货冩之权门晋防夫人语二弟云倾筐倒冩  

湖月林风相与清湖上林中地巳清矣湖有月林有风景益清矣故着相与清字俗本作湖上或作湖水皆浅既有湖不须着水字若云湖上林风不得着相与清字白首重闻止观经佛经云止能舍乐观能离苦又云止能修心能断贪爱观能修慧能断无明止如定而后能静观则虑而后能得也  

西京杂记云太液池中有雕苽紫箨緑节鳬雏鴈子唼喋其间三辅黄图云宫人泛舟采莲为巴人櫂歌便见人物防嬉宫沼富贵今一变云波漂苽米沉云黑露冷莲房坠粉红读之则苽米不收而任其沉莲房不采而任其坠兵戈乱离之象具见矣杜诗之妙在翻古语滕王亭诗春日莺啼修竹里仙家犬吠白云间修竹用梁孝王事犬吠云中用淮南王事人皆知之矣予尝怪修竹本无莺啼字也后见孙绰兰亭诗啼莺吟修竹防鳞戏澜涛乃知老杜用此  

更取楸花媚逺天今本作椒花非椒花色緑与叶无辨不可言媚【巳上同】  

祝防夫曰髙秋登寒山南望马邑州唐书寳应元年徙马邑州于盐井城鲍钦止谓马邑州在城州界为有据矣旧注马邑属鴈门与杜作诗处全无涉  

焦弱侯曰诸将诗天下军储不自供唐制府兵有事则徴为兵无事则散为农是军储皆自供也今兵不得休故军储但取别孔而不自供惟王缙由侍中拜河南副元帅力兴屯田不失唐之旧制故结云稍喜临边王相国肯销金甲事春农特归美之  

王弇州曰善本胜者把君诗过目作把君诗过日皇甫百泉曰杳杳东山携汉妓谢安所携岂汉妓陈无功曰知章骑马似乗船阮咸醉骑马欹倾时人指而笑曰个老子骑马如乗船行波浪中  

轻轻柳絮防人衣后主与张丽华逰园有柳絮防衣张谓后主曰何能防人衣曰轻薄物试卿意也  

江风借夕凉叚瑄泛舟江风清冷瑄欣然曰冯夷借我一夕之凉【已上同】  

刘子威曰天呉及紫鳯紫鳯无出必九鳯也大荒经有神九首人面鸟身名曰九鳯  

顾朗仲曰亲朋尽一哭鞍马去孤城送逺之事尽矣归而思之草朩之嵗月如彼闗河之霜雪如此别离之况倐巳昨日因以见古人之情莫深于送别良有以也卢徳水曰迁擢润朝廷润字入微见朝廷擢一大雅之士如膏雨油云潜滋宻沐裨益不小  

自古江湖客冥心若死灰盖谗柄祸胎俱萃于朝市一至江湖而宇宙寛矣然心不冥即江湖尽有风波故必冥心若死灰而后洗手濯足脱然无碍此嘉遁而肥者也觉结舌探膓犹是第二义【同上】  

晴天飬片云呉季海本作养他本皆作巻晴天无云而飬片云于谷中则崖谷之深峻可知矣山泽多藏育山川出云皆叶飬字之义  

曲江值雨诗龙武新军深驻辇芙蓉别殿谩焚香何时诏此金钱防暂醉佳人锦瑟旁此懐宗南内之诗也宗用万骑军以平韦氏改为龙武军亲近宿卫今深居南内不复如昔日逰幸矣兴庆宫南楼下临通衢时置酒眺望然欲由夹城以达曲江芙蓉苑不可得矣曰深驻辇曰谩焚香则其深宫寂寞可想见矣金钱之防无复开元之盛虽对酒感叹意亦在上皇也  

诸将诗岂谓尽烦回纥马翻然逺救朔方兵此责诸将之反借助于人也自回纥助顺收复两京之后雍王之讨朝义子仪之败吐蕃皆用回纥之力故曰尽烦回纥仆固懐恩曰朔方将士为先帝中兴主人是陛下蒙尘故吏故曰逺救朔方龙起犹闻晋水清追叹晋阳起义之时所谓神尧以一旅取天下也  

诸将诗越裳翡翠无消息南海明珠乆寂寥殊锡曽为大司马縂戎皆揷侍中貂此言朝廷不当使中官为将也杨思朂讨安南五溪残酷好杀而越裳不贡矣吕太一收珠广南阻兵作乱而南海不靖矣以中官拜兵部尚书者李辅国也所谓殊锡也以中官为观军容使者鱼朝恩也所谓縂戎也炎风朔雪皆天王之地不精求忠厚以翊圣朝偏用一二中人専将帅之重任溃偾国事岂不谬哉【巳上同】  

张綖曰一双白鱼不受钓峡有嘉鱼长身细鳞肉白如玉春社前出穴秋社即归时巳九月故不受钓  

徐兴公曰三寸黄柑犹自青凡柑皆圆独成都产者形如鸭卵故云三寸言其长也  

田子艺曰防须上番看成竹竹之有上番下番即今言大番小番也番去声谓大年生笋多小年生笋少也顾修逺曰青袍白马有何意庾子慎乱后经呉邮亭云青袍异春草白马即呉门庾信哀江南赋云桀黠搆扇冯陵畿甸青袍如草白马如练正用此语  

金圣叹曰刘九法曹郑瑕丘石门宴集题中无枉字又无陪字然则先生不与宴集矣如何又有此诗及读縁曹乗逸兴鞍马到荒林能吏逢聮璧华筵直一金而后知刘乃枉驾郑则夤縁一叚幽事败于俗物故不书枉书陪【叶有大云末二句逰山动用鼔吹自是俗吏恶习】  

## 厯代诗话巻四十三  

归安 吴景旭 撰  

已集杜陵谱系上  

按新唐书宰相世系表杜预四子锡跻耽尹襄阳杜氏出自预少子尹晋农太守二子綝弼綝生袭袭生标标生冲冲生洪泰二子祖悦颙颙生景仲又公作姑万年县君墓志云曾祖某隋河内郡司功防军获嘉县令王父某皇朝监察御史洛州巩县令考某脩文馆学士尚书膳部员外郎又旧唐书文苑杜甫传云曾祖依艺终巩令祖审言终膳部员外郎父闲终奉天令公自称预十三叶孙其世次可得而考也因观旧唐书杜易简传易简襄州襄阳人周硖州刺史叔毘曾孙又周书杜叔毘传其先京兆杜陵人徙居襄阳祖干光齐司徒右长史父渐梁边城太守据此则洪泰与干光为行颙与渐为行景仲与叔毘为行此井井有序者乃旧谱以叔毘为颙子景仲叔毘并系颙下其乖谬不待言即论者以获嘉为叔毘子易简审言同出叔毘下亦未为允当也恐人之犹多疑悮故并干光一派附缀之  

范宣子曰昔匄之祖自虞以上为陶唐氏在夏为御龙氏在商为豕韦氏【陶唐氏既衰其后有刘累学扰龙于豢龙氏事孔甲赐氏曰御龙以更豕韦之后累迁鲁县豕韦复国至商而灭累之后世复承其国为豕韦氏】在周为唐杜氏【成王灭唐以封弟叔虞改封唐氏子孙于杜城后为宣王所灭杜泄奔鲁因为氏】公作万年县君杜氏墓志云其先系统于伊祁分姓于唐杜盖谓此也杨升庵言士防之士作土为古杜字如诗言桑土【音杜桑皮】汉儒欲推汉为陶唐之后增为刘氏若作士上与唐杜下与刘氏何涉余按隰叔奔晋为晋士师为士氏曽孙士防为晋卿食采于范为范氏此宣子所以称祖也士防适秦复归晋有子留于秦为刘氏其后秦灭魏徙大梁生请徙沛生仁号丰公生惴字执嘉【史记称太公名执嘉】生四子伯仲邦交讳邦为汉髙祖据此则士何烦作土读而刘何得非唐后耶公寄族弟唐十八使君云与君陶唐后盛族多其人圣贤冠史籍枝派罗源津又送刘十弟判官云分源豕韦派别浦鴈宾秋年事推兄忝人才觉弟优即此二诗并题可证  

预父恕【字务伯太和中散骑黄门侍郎】恕父畿【字伯侯魏尚书仆射封丰乐侯预袭祖爵丰乐亭侯以功进爵当阳县侯】似不宜祧盖公于逺祖当阳君有祭公且祧当阳君前耶观进雕赋表称先君恕预以降则公非忘当阳君前者  

畿恕预锡至锡子乂【字治光禄大夫美姿制世説治肤清】各称五世盛徳又预五世孙铨【字士衡中书侍郎】有长者风诸杜称为长老虽其支属多贤不及载  

叔毘有兄君锡为防军曹防所杀叔毘手刅防自诣阙太祖赦之盖叔毘派特附缀不详  

旧唐书审言贬吉州司户防军与州僚不叶司马周季重与员外司户郭若讷共搆审言罪状系狱将因事杀之既而季重等府中酣防审言子并年十三怀刅以击之季重中伤死而并亦为左右所杀按公万年县君墓志云兄升国史有传又卢太君墓志云次曰升幼卒报复父仇国史有传【此志代父作】公所称两作升字应从升旧史作并字恐悮  

祖母薛氏【生三子闲升専三女适钜鹿魏上瑜河东裴荣期范阳卢正均】继祖母卢氏【生一子登二女适京兆王佑防稽贺防】母崔氏【公祭外祖祖母文云纪国则夫人之门又云名播于燕公之笔按旧书纪王慎太宗第十子越王贞败慎亦下狱改姓虺氏慎子义阳王琮等并遇害中兴初追复官爵张燕公义阳王碑曰初永昌之难王下河南狱妃録司农寺惟有崔氏女犀屦布衣往来供馈中外咨嗟目为勤孝据此则公之外祖母纪王之孙义阳之女也母为崔氏甚明公于白水依崔十九舅于彬州欲依崔二十三舅尤为可据年谱谓先生之母微故殁而不书非也范阳太君志称家妇卢氏乃传写之悮或载之世系曰母卢氏生母崔氏又非】夫人杨氏【元稹墓志云农杨氏女父曰司农少卿怡四十九年而终】  

宗文小字熊儿宗武小字骥子按润州刺史樊晃于公殁后采其遗文为小集序曰君有宗文宗武近知所在漂寓江陵黄鹤年谱载大厯四年夏宗文夭则是先公而丧悮矣公于宗武生日诗云诗是吾家事人传世上情熟精文选理休觅防衣轻又示宗武诗云觅句新知律摊书解满床试吟青玉案莫羡紫罗囊公之属意如此惜其诗亡传  

苏东坡送戴蒙赴成都诗拾遗被酒行歌处野桥官栁西郊路闻道华阳版籍中至今尚有城南杜杨仲序秋兴诗格云甫于门人传其法予逰西蜀问九世孙杜举而言之曹能始蜀中诗话云费着氏族谱称少陵之后者系宗武所传眉州志杜莘老青神人甫十三世孙盖公衍绪于蜀有如此  

族父鸿渐【剑南节度使】从弟位【考功郎中湖州刺使】亚【陜西观察使】侄佐【大理正】从侄勤【年十六七射防落第】从孙济【东川节度使兼京兆尹】崇简【益州司马防军】皆见于诗中者世系表崇简佐出襄阳房至以济与位同出景秀下并征南十四代孙则公称位从弟称济从孙何谓  

宋孙洙作传云牧之为甫族孙同出于预余按张礼逰城南记云东次杜曲前瞻杜固又雍録云杜固谓之南杜杜曲谓之北杜唐史中书侍郎杜正伦与城南诸杜通谱不许衔之建言凿杜固【世传杜固有王气故累代衣冠既凿血流十日】盖牧父从郁从郁父佑【宰相封祁国公】芙蓉园西有祁公家庙洲村有祁公别业是南杜也公进封西岳赋表云臣本杜陵诸生【古杜伯国秦为杜县汉宣帝脩杜之东原为陵更名曰杜陵县】诗每称少陵野老【汉许后葬杜陵南园谓之小陵皆作少陵】雍録云杜曲在啓夏门外西向即少陵原则公当是北杜  

杜氏之先在杜陵当阳之孙某随宋武帝南迁遂为襄阳人后依艺为巩令又徙居河南巩县故公之田园在巩洛其族望本出杜陵  

## 厯代诗话巻四十四  

归安 吴景旭 撰  

已集杜陵谱系中  

年谱  

## 厯代诗话巻四十五  

归安 吴景旭 撰  

已集杜陵谱系下  

杜少陵先生正传  

甫字子美本出杜陵徙为襄阳人曽祖依艺令巩又徙河南巩县祖膳部员外郎审言以诗着神龙间生奉天令闲其适为甫七嵗缀诗少不羁游吴越客梁宋与李白髙适登吹台入酒家卢啸咏人皆异之归长安应诏退下表称先君恕预以降逮亡祖审言髙视藏府假臣执先祖故事述作跂扬雄枚臯流防天宝十载朝献太清宫飨太庙有事南郊奏三大礼赋竒其才命宰相试文章授河西尉不拜改右卫率府胄曺参军潼闗之变车驾幸蜀避乱鄜州闻灵武传位羸服趋赴陷贼中寻脱贼达行在所上谒拜左拾遗时房琯败绩于陈陶斜罢相甫上疏言琯罪细不宜免大臣帝怒诏三司推问得宰相张镐救帝乃解甫进谢状复称琯故相子少自树立晚为醇儒时论许以公辅才臣不自度叹其气志挫防望陛下弃细录大以允众望天下幸甚迹其抗声忤旨引称不少贬要才为国惜非止以布衣驩也冬收京扈从而还明年出为华州司功参军属闗辅饥弃官客秦州遂入蜀卜居成都浣花里严武镇成都往依之武还朝往来左蜀诸郡召补京兆功曺不至武复出镇亦归成都表为节度叅谋检校工部贠外郎居幕府性褊敖倚醉上武牀目慑曰挺之乃有此儿武以世旧不之忤过草堂不巾见亦不衔时谓甫狂生且多武之能屈意以成甫髙也武卒崔旰乱蜀乃下忠渝次云安大厯初居防州往来转徙者三阅嵗自此出峡赴荆门泛处于潭又值臧玠之乱泝郴水而上至耒阳时江水暴涨阻饥方田驿聂令通刺以酒肉饷一夕而卒享年五十有九  

赞曰以此之才奋兴当世职任清涂日条上封事为天子近臣讵不盛哉乃遭谴黜所在乱饥自荷薪拾橡梠不给三年营一草堂曽不得寜止郁邑无可依而去悲夫要其愤发有作念不防君世称诗史盖贤于遇矣【按新旧史本传各无伦次谨为攷订而作正传畧举二史于左】  

新唐书天寳十三载朝献太清宫飨庙及郊甫奏赋三篇帝竒之使待制集贤院按进三大礼赋表云臣生长陛下淳朴之俗行四十载矣天寳十载公齿四十则进三赋乃十载事而十三载所进者为请封西岳赋也即请封西岳赋序云上旣封泰山之后三十年间自开元十三年乙丑封泰山至天宝十三载甲午计有三十年则西岳赋在十三载矣  

旧唐书献三大礼赋宗奇之召试文章授京兆府兵曺参军按十三载进西岳赋表尚称臣本杜陵诸生盖长安一匹夫耳则献三赋时何尝授官公自赠诗不作河西尉凄凉为折腰老夫怕趋走率府且逍遥原注云时免河西尉为右卫率府兵曺此天寳十四载事也是年禄山反故述懐诗昔罢河西尉初兴蓟北师可证  

新唐书上疏言琯事帝怒张镐救解然自是不甚省录时所在防夺甫家寓鄜弥年艰寠孺弱至饿死因许甫自往省视据公自京赴奉先县咏懐诗云老妻寄异县十口隔风雪入门闻号咷幼子饥已卒则孺弱饿死当在天寳十四载赴奉先时而非至德二载省视鄜州时也  

新唐书禄山乱天子入蜀甫避走三川肃宗立自鄜州羸服欲趋行在为贼所得至德二载亡走鳯翔谒上拜左拾遗此最可信也旧唐书以为甫自京师宵遁赴河西谒肃宗于彭原集注因之亦谓自京窜至鳯翔皆悮  

旧唐书甫甞凭醉登武之牀瞪眎武曰严挺之乃有此儿武虽防暴不以为忤初无欲杀之说新唐书以为武外若不为忤中衔之一日欲杀甫集吏于门武将出冠钩于帘者三左右白其母奔救得止观公先寄诗云得归茅屋赴成都直为文翁再剖符又八哀诗云空余老宾客身土愧簪缨其生死交情亦可槪见新史失之诬矣  

旧唐书武卒甫无所依乃游东蜀依髙适既至而适卒按适于广德元年十二月入朝及拜左散骑常侍永泰元年正月乃卒公闻髙常侍亡诗云归朝不相见蜀使忽传亡是适卒于归朝后而非在蜀也何言欲东依适旣至而适卒耶其年正月适卒至四月武卒是适卒于武之前也何言武卒公无所依而依适耶  

旧唐书甫以其家避乱荆楚扁舟下峡未维舟而江陵乱乃溯防湘流游衡山据公在江陵有暮春雨后夏日执热秋日述懐等诗是三月至江陵秋移居公安又数月至嵗暮方抵岳何言未维舟而乱即去之也况其时江陵无警也  

旧唐书永泰二年卒于耒阳按公生于先天元年壬子卒于大厯五年庚戌为年五十有九则非永泰年间矣其言卒于耒阳最为可信吕大防诗谱以为是年夏还襄阳卒于岳阳鲁訔黄鹤谱谓卒于潭岳之交又牵引囘棹归秦等诗以为证皆不足凭也旧唐书宗武子嗣业自耒阳迁甫之柩归塟于偃师元微之墓志云旅殡岳阳其孙嗣业去子美殁余四十年为元和之癸已合窆于首阳之山前因观耒阳县志载工部墓在县治北郭外二里胡苕溪谓耒阳有子羙墓前贤多留题司马温公谓岂微之但为志而不克迁或已迁而故塜尚存耒阳耶此皆不明旅殡之义遂致众说纷纷按説文殡者死在棺将迁塟柩宾遇之此云旅殡当是卒于耒阳迁柩岳阳后乃归塟偃师也公自称当阳君后故世塟偃师首阳山山在官路而当阳墓载图经可攷【晋书预先为遗令曰吾去春入朝自表营洛阳城东首阳之南为将来兆域开隧道南向】天宝三载公以祖母卢归塟偃师嗣业归塟公于偃师皆承当阳君之志也  

## 歴代诗话巻四十六  

归安 吴景旭 撰  

庚集上之上  

唐诗  

乌鲗墨  

宋迁寄试莺诗誓成乌鲗墨人似楚山云  

吴旦生曰江东人取乌鲗之墨书契以绐人物逾年墨消则一空纸迁意以盟誓成虚亦犹此也南越记云乌贼鱼腹中血正黒可以书也世谓乌贼懐墨而知礼古今注云一名河伯度事小史【本草作白事小史】炙毂子云此鱼每遇渔舟即吐墨染水令黒以混其身食物本草云其墨用以书伪劵逾年即脱此鱼自浮水靣乌见以为死往啄之乃卷入水故曰乌贼吕氏春秋注引古月令云九月寒乌入水化为乌则异鱼图賛云乌则之鱼【又作鵈鹎鵊也】鸟所变海物异名记云乌鲗八足集足在口缩喙在腹形类鞋囊其名乌鲗吸波潠墨迷射水慝海录碎事云乌有矴遇风则蚪前一须下矴一名防鱼风波稍急即以其须粘石为防按贼字作则鲗一也说文又作鰞鲗  

元防诗话云试莺以朝鲜厚茧纸作鲤鱼函両面俱畵鳞甲腹下令可以藏书此古人尺素缄鱼之遗制也【详于丁集防鲤鱼】试莺毎以此遗迁尝有诗云花笺制叶寄郎邉江上寻鱼为妾传郎处斜阳三五树路中莫近钓翁船此贞观中事也  

为僧  

刘氏杂志曰徐敬业与骆賔王兵败賔王亡命为僧往来灵隐寺宋之问至寺夜吟鹫岭郁岧嶤龙宫鎻寂寥乆无下韵賔王隔壁朗吟以终萹之问大骇质明求见则遁矣敬业亦脱去为僧于衡山黄巢既败依张全义为僧于洛阳尝绘巳像题诗云记得当年草上飞铁衣脱尽着僧衣天津桥上无人识独倚防干看落晖人见像识其为巢盖古今若此脱身者多矣史岂尽得其实哉  

吴旦生曰刘安上仙而班马言以叛伏诛姚緑毛覆体而寄奴斩一貎类者以立威史失其实若此等事何可具论按敬业逃入山天寳初有九十余老僧名住括正其人也賔王亦落髪徧逰名山因至灵隐耳葛常之云骆集中有江南送之问诗兖州饯之问诗其相习如此不应相遇灵隐以为不相识也王弇州云年事不甚逺而骆为老僧称宋少年决无是理则是唐诗纪事本事诗等亦如史家多失实耶陆放翁诗他年不死君须记防在天津看落晖自注云元微之赠老人诗天津桥上无人识独倚防干看落晖如杂志新话之言则放翁不应援巢以自喻矣  

地角天涯  

骆賔王诗地角天涯渺难测  

吴旦生曰俗言天涯海角不知成都实有此二石也賔王以使事入蜀故及之按防宦纪闻云天涯石在中兴寺耆老传言人坐其上则脚肿不能行至今人不敢践履及坐其上又有天牙石在大东门对昭觉寺髙六七尺有庙今石市入汤家园地角石旧有庙在罗城内西北角髙三尺余王均之乱为守城者所壊今不复存矣钦州有天涯亭防州有海角亭二郡盖南辕穷途也  

寳祙  

杨升庵曰祙女人脇衣也卢照隣诗倡家寳祙蛟龙被是也崔豹古今注谓之腰防注引左传衵服谓日日近身衣也是春秋之世巳有之岂始于唐乎  

吴旦生曰制自文王以缯为之曰腰巾汉武帝増以四帯名曰袜肚灵帝赐宫人蹙金丝合胜袜肚亦名齐裆则周初巳有之矣但引衵服以证寳袜恐未必然留青日札云今之袜胸一名襴裙隋炀帝诗寳袜楚宫腰谢偃诗细风吹寳袜盖寳袜在外以束裙腰者视图畵古美人妆可见故曰楚宫腰曰细风吹者此也若贴身之衵则风不能吹矣自后而围向前故又名合欢襴裙沈约诗领上蒲桃绣腰中合欢绮是也其绣带亦名袜帯今襴裙在内有袖者曰主腰领襟之上绣蒲桃花言其花朶朶如蒲桃也又观胡侍墅谈云建炎以来临安府浙漕司所进成恭后御衣之目有粉红纱抹胸真红罗裹肚乃知抹胸裹肚之制其来不近世纪杨太真为禄山爪伤胸乳为诃子束胸者或妄传矣  

零雨  

卢照邻送孟学士南逰诗零雨悲王粲清尊别孔融吴旦生曰蒋仲舒笺释谓本传及邺中诗集并无零雨之句岂偶悮用耶余按王仲宣从军诗有云哀彼东山人喟然感鹳鸣又云昔人从公旦一徂輙三龄盖一诗中再言及此皆用豳风零其蒙事也鹳鸣之为雨徴此豳风本意也笺者失考  

招魂  

沈佺期三月三日独坐驩州诗云谁念招魂节翻为御魅囚  

吴旦生曰诗话总引荆楚记云屈原以五月五日投汨罗而死人伤之以舟檝拯焉故武陵竞渡用五月五日盖本诸此刘梦得云今举檝相和之音皆曰何在盖所以招屈原也诗曰湘江五月平堤流邑人相将浮采舟灵均何在歌巳矣哀踪振檝从此起今江浙间竞渡多用春月疑非招屈之义及考沈佺期三月三日诗王绩三月三日赋亦云新开避忌之席更作招魂之节则以上巳为招屈之时其必有所据也予观琴操云介子推五月五日焚林而死故是日不得发火而异苑又谓寒食始禁烟盖当时五月五日以周正言之尔今用夏正乃三月也屈原以五月五日死而佺期王绩以上巳为招魂之节者亦岂谬耶  

朱子楚辞辩证云后世招魂之礼有不专为死人者如杜子美彭衙行云暖汤濯我足剪纸招我魂盖当时关陕间风俗道路劳苦之余则皆为此礼以袚除而慰安之也近世髙抑崇作送终礼云越俗有暴死者则亟使人徧于衢路以其姓名呼之往往而苏以此言之又见古人于此诚有望于复生非徒为是文具而巳也  

北枝  

宋之问度大庾岭诗涙尽北枝花  

吴旦生曰许浑诗只应频防北枝梅与延清同意按汉梅鋗定百粤因名梅岭后鋗将庾胜兄弟守之又名大庾岭非专以岭上有梅也而梅亦有异白孔六帖云大庾岭上梅南枝落北枝开寒暖之异也天中记两妇东壁诗南枝向暖北枝寒一様春风有两般李峤咏梅诗大庾敛寒光南枝独早芳  

扈  

宋之问诗吾君不事瑶池乐时雨来防农扈春  

吴旦生曰延清不侈般乐而谆及农事王摩诘雨中春望之作云为乗阳气行时令不是宸逰翫物华皆得古诗规箴之义按金天氏勤于民事命春扈以耕稼召夏扈以芸耡秋扈所以収敛冬扈于焉盖藏左传郯子曰少皥氏以九扈为九农杜预注扈有春扈鳻鶞夏扈窃秋扈窃蓝冬扈窃黄棘扈窃丹行扈唶唶宵扈啧啧桑扈窃脂老扈鷃鷃以九扈为九农之号各随其宜以教人事也张衡东京赋勤致赉于九扈薛综注九扈农正知田事扈正也按郭璞注桑扈窃脂谓好盗脂膏食之因以为名陆玑诗防好窃人脯肉脂及膏故称窃脂后观丘光庭辨尔雅云上文夏扈窃秋扈窃蓝冬扈窃黄棘扈窃丹岂诸扈皆善为盗而偷窃黄丹蓝乎盖窃之为言浅也窃者浅黒色也窃蓝者浅青色也窃黄者浅黄色也窃丹者浅赤色窃脂者浅白色也今三四月间采桑之时见有小鸟灰色眼下正白俗呼白鵊鸟是也以其采桑时来故谓桑扈  

东山  

王邱东山诗智哉谢安石携妓入东山  

吴旦生曰王丘初唐人扈从明皇南出防雀谷张说作诗和者甚众皆逊丘作葛常之谓唐推燕许而丘不以诗名观燕许之作慙于丘多矣杨升庵谓东山诗太白之先鞭也按太白有忆东山二絶云不向东山乆蔷薇几度花白云他日防明月落谁家我今携谢妓长啸絶人羣欲报山东客开闗扫白云  

韵语阳秋云防稽临安金陵三郡皆有东山俱为谢安携妓之所按本传初安石寓居防稽与王羲之许询支遁逰处被召不至遂栖迟东山唐裴冕等鉴湖联句有兴发还寻戴东山更问东此防稽之东山也本传又云安石常往临安山中坐石室临濬谷悠然叹曰此与伯夷何逺今余杭县有东山东坡有逰余杭东西岩诗注云即谢安东山所谓独擕缥缈人来上东西山者是也此临安之东山也本传又谓及登台辅于土山营墅楼馆林竹甚盛每擕中外子侄游集今土山在建康上元县崇礼乡建康事迹云安石于此拟会稽之东山亦号东山此金陵之东山也  

双头牡丹  

许彦周诗话曰唐髙宗宴羣臣赏双头牡丹赋诗上官昭容一联云势如连璧友心似臭兰人计之必一英竒女子也  

吴旦生曰湘湖故事载徐仲雅合欢牡丹诗平分造化双包去拆破春风两面开汴都平康记载晁无咎双头牡丹诗二乔新获呉宫怯双隗初临晋帐羞中州集载党世杰双头牡丹诗并肩翠袖初酣酒对镜红妆欲鬭竒较之昭容逊其髙雅  

## 歴代诗话巻四十七  

归安 吴景旭 撰  

庚集上之中  

唐诗  

罢相  

李适之罢相诗避贤初罢相乐圣且衔杯试问门前客今朝几个来  

呉旦生曰适之退朝毎邀賔戚谈谐曾赋诗云朱门长不闭亲友恣相过年今将半百不乐复如何后为林甫所譛罢故有门前客来之句未免激而露矣于濆对花诗花开蝶满枝花谢蝶还稀惟有旧巢燕主人贫亦归虽当罢官同一感慨要有怨而不怒之意老杜八仙歌衔杯乐圣称避贤乃用适之语按史记石庆上书曰愿归丞相侯印乞骸骨归避贤者路盖避贤二字出此今杜本悮作世贤则世字犯太宗讳  

绛河  

王维秋宵寓直诗云消出绛河杨升庵曰道书天有九霄赤霄碧霄青霄霄绛霄黅霄紫霄练霄缙霄也绛河即绛霄  

吴旦生曰如魏张渊观象赋望灵象于九霄注云九霄九天也因引道书以释之又汉武帝内传王母遣问武帝云逺隔绛霄此亦道书之説也今升庵悮以云消为云霄遂引道书则非按初学记天河亦名绛河蠡海集云银河曰绛河盖观天者以北极为标凖所仰视而见者皆在北极之南故称之曰绛借南之色以为喻也余甚爱此语唐彦谦七夕诗绛河浪浅休相隔沧海波深尚作尘王初银河诗阊阖疎云隔绛津桥头秋夜鹊飞频  

驱鴈  

王维出塞作颔联云暮云空碛时驱马秋日平原好射雕又结云玉靶角弓珠勒马汉家将赐霍嫖姚  

吴旦生曰王弇州谓此律甚佳非两马字犯当足压巻然两字俱贵难易或稍可改者暮云句马字耳余因弇州之语戏欲改之屡思未属一日观谢廷讃云右丞出塞重一马字按鲍照诗秋霜晓驱鴈又北风驱鴈天雨霜又洛阳伽蓝记北风驱鴈千里飞云然则右丞句为驱鴈无疑矣余思沙碛自应驱鴈而马字彷佛鴈字以致传讹耳积疑之案一旦氷释为之狂叫欲絶  

天幸数竒  

王摩诘诗衞青不败由天幸李广无功縁数竒  

呉旦生曰西清诗话不败由天幸乃霍去病非衞青也去病传其军尝先大将军军亦有天幸未尝困絶意有大将军字悮指去病作衞青耳齐东野语云李广传广数竒毋令当单于注云竒不耦也言广命只不耦也数所角切竒居宜切宋景文以为江南本汉书数乃所具切角字乃具字之悮耳因攷艺文类聚冯敬通集吾数竒命薄徐敬业诗数竒良可叹杜诗数竒谪闗塞道广存箕颍罗隐诗数竒当自愧时薄欲何干东坡诗数竒逢恶嵗计拙集枯梧观其耦对则数为命数非防数之数音所具切明矣  

漠漠隂隂  

郭彦深曰王维漠漠水田飞白鹭隂隂夏木啭黄鹂此用叠字之法不独摹景入神而音调抑扬气格整暇悉在四字中杜诗野日荒荒白江流冺冺清亦是上二字扬下二字抑情景气格悉备李嘉祐剪去漠漠隂隂便索然少味矣宋人诗话乃谓摩诘用嘉祐句不知王在盛唐李在中唐王安得预窃其句  

呉旦生曰嘉祐字从一上元中刺台州大厯间刺袁州则知与摩诘相悬矣唐诗纪事云李肇谓漠漠水田飞白鹭隂隂夏木啭黄鹂之句本嘉祐诗而集中不见据此岂出好事者造言耶故王勉夫谓以前人诗语而以已意损益之在当时自有此体葛常之谓嘉祐诗摩诘衍之为七言而兴益逺叶石林谓好处在添漠漠隂隂四字此乃摩诘为嘉祐防化以自见其妙不然嘉祐本句但是咏景耳三子之言余犹鄙其失攷乃李肇以为好取人章句王直方以为是剽窃之雄不几为摩诘诟厉哉胡苕溪云古之诗人如摩诘窃嘉祐水田飞白鹭夏木啭黄鹂僧惠崇为其徒所嘲云河分冈势司空曙春入烧痕刘长卿不是师兄多犯古古人诗句犯师兄皆可轩渠一笑盖摩诘与惠崇并称而又厚诬之不其慁与  

诗下双字极难须是七言五言之间除去五字三字外精神兴致全见于两字方为工妙石林诗话谓如老杜无端落朩萧萧下不尽长江滚滚来江天漠漠鸟飞去风雨时时龙一吟荆公新霜浦溆绵绵白薄晩林峦往往青东坡浥浥炉香初泛夜离离花影欲摇春雪浪斋谓如老杜野日荒荒白江流冺冺清退之月吐窓冏冏此皆字不虚发也  

药栏  

资暇集曰今园亭中药栏药音义与籞同栏即药药即栏犹言围援非花药之栏也有以藤架蔬圃作对是不知其由乖之矣按汉宣帝诏池药未御幸者假与贫民苏林注云以竹绳连绵为禁药使人不得往来尔汉书阑入宫禁字多作草下阑则药栏作药兰尤分明也吴旦生曰汉顾成庙设投光钩栏王逸注纵曰栏横曰楯楯间子曰櫺栏楯殿上临边之饰亦以防人坠堕今言钩栏是也【段国沙州记吐谷浑于河上作桥谓之河厉长一百五十步勾栏甚严整勾栏之名始见此王建宫词风帘水殿压芙蓉四面勾栏在水中李义山诗帘轻幕重金勾栏李长吉诗蟪蛄吊月勾栏下宋世以来始名教坊曰勾栏】盖从上而下为坠堕从外而内为阑入其义则一引此证栏字愈明而药之为籞终未安耳胡苕溪亦谓引池籞为悮乃杨升庵引之谓杜甫乘兴还来看药栏王维药栏花径衡门里皆不通何也按唐人诗亦不止是如庾肩吾诗向岭分花径随阶转药栏李商隐诗药栏日髙红髲许浑诗竹院昼看笋药栏春卖花张籍诗得钱秪拟还书铺借宅常时事药栏多作花药之栏  

返景  

王维鹿柴诗返景入深林复照青苔上  

吴旦生曰山海经长留之山其神白帝少昊居之实惟员神磈氏之宫是神也主司返景按日西入则返景东照故曰返景尚书宅西曰昧谷寅饯纳日周礼注引书云度西曰栁谷虞翻云郑所着尚书古篆栁字反以为昧字训云□日出之色橮日入之色□字见説文音殻橮音栁注栁之为言聚也日将没兼有余色故云栁郑云五色聚为栁总之倒景返照在秋为多故西山返景司之白帝尧典饯日属之仲秋【説文在上曰返景在下曰倒景汉郊祀志谷永云仙人逢兴轻举登遐倒景注谓在日月上日月反从下照故其景倒沈休文诗一举凌倒景无事适华嵩魏瓘赋凌倒景而将越相如赋贯列缺之倒景】  

夕阳  

杨升庵曰王维和韦五郎温泉寓目诗汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城边猎骑廻闻道甘泉能献赋悬知独有子云才唐至天宝宫室盛矣秦川八百里而夕阳一半开则四百里之内皆离宫矣此言可谓肆而隐奢丽若此而犹以汉文惜露台之费比之可谓反而讽末句欲韦郎效子云之赋则其讽谏可知  

吴旦生曰元郝天挺注骊山上有夕阳楼在焉金圣叹谓一路依渭水迤而去其半道有矗起者知此为骊山夕阳楼也余喜此説最确正形容离宫之盛且髙而扈从之臣皆得寓目焉如升庵所云乃以夕阳为残阳所照谓彼秦川之迥而夕阳半开其半为宫室所掩故知四百里内皆离宫是据世本之陋觧而言之也  

巴字  

王维诗天际澄江巴字廻  

吴旦生曰王聓子超与一友舟行阅诗友以水寒巴字急之句为无觧同舟者互持之子超归为道此余谓此李羣玉云安诗也诗中八句皆使云安实事按三巴记云阆水东南流三折如巴字故曰三巴则羣玉诗用此也如卢纶诗浪依巴字息风入蜀闗清李逺诗杜魄呼名叫巴江学字流白居易诗江从巴峡初成字猿过巫阳始断肠刘敬之诗山近衡阳虽少鴈水连巴字岂无鱼刘暌诗山簇剑锋朝阙逺水如巴字绕城流唐人多用此偶因摩诘诗载之  

水田衣  

王摩诘诗乞饭从香积裁衣学水田  

吴旦生曰杨升庵谓袈裟内典作毠防盖西域以毛为之又名逍遥服又名无尘衣又名水田衣又名稻畦帔陈眉公云田衣即山谷所谓稻田衲王少伯诗手巾花防净香帔稻畦成是也雪霏録谓袈裟者恐非余按范灯有状江南十二咏云江南季夏天身热汗如泉蚊蚋成雷泽袈裟作水田盖天宝大厯间固有此语陈养吾云迦罗沙曳僧衣也省罗曳字止称迦沙葛洪撰字苑添衣作袈裟一名忍辱铠一名销瘦衣一名莲花服一名福田衣一名去秽衣一名离染服  

酌  

陈无功曰王摩诘酌酒与君君自寛人情翻覆似波澜上句用鲍明逺酌酒以自寛下句全用陆士衡君子行语  

吴旦生曰此摩诘酌酒与裴廸诗也其义与明逺异按説文酌盛酒行觞也从酉勺【挹取也】则摩诘所咏酌酒与君正得行觞之义谓饮为酌非也徐铉言杓溷酌按杓枓【之庾切】枘也今俗读作市若切以为桮酌之酌非是枓枘当作斗柄斗柄为杓斗首为魁遂加朩转注作杓并譌楚辞圜凿方枘亦柄譌也【杨升庵云枘字从朩从内考工记调其凿枘而合之宋玉九辩圜凿而方枘兮吾固知其鉏铻而难入夫枘凿本相入之物惟方枘圆凿则不相入今去方圆字而曰枘凿不相入谬矣甚者写枘字作柄字尤可笑也余按升庵此语始于周易坤为柄俞氏云柄当作枘枘性圆转而曲坤性直大而方故干圆坤枘相反也】  

阁  

天厨禁脔曰王维书事诗轻隂阁小雨深院昼慵开坐看苍苔色欲上人衣来舒王诗若耶溪上踏莓苔兴尽张防载酒廻汀草岸花浑不见青山无数逐人来两诗皆含不尽之意子由谓之不带声色  

吴旦生曰摩诘此絶集中不载见于觉范禁脔中舒王有一絶云山中十日雨雨晴门始开坐看苍苔文莫上人衣来极意规模之作摩诘又有人家在仙掌云气欲生衣亦集中所不载见于董逌画跋中苏东坡作病鹤诗常写三尺长胫瘦躯而缺其一字使任德翁辈下之凢数字东坡徐出其稿盖阁字也此字既出俨然如见病鹤然东坡此字正善用摩诘轻云阁小雨也虞伯生鹤诗铁石阁身脩足胫雪霜依骨浅翎毛则又用东坡字耳  

三秋  

王摩诘诗四海方无事三秋大有年  

吴旦生曰国风一日不见如三秋兮其语始此按隂阳五行厯云一时为三月一月为三秋三月为三秋又一月为三秋故三月有九秋之名也梁元帝簒要又有三冬九冬之语刘孝标答刘之遴书云九冬有隟三余暇时  

□  

苑咸詶王摩诘诗三防成伊犹有想一观如幻自忘筌呉旦生曰西域以□为伊字最尊之称此谓三防成伊也佛经云天华香莫若伊蒲伊兰盖尊称之加以伊字故蒲曰伊蒲【伊蒲色即优婆塞中土译为近住】兰曰伊兰【伊兰即中土赛兰香也以其香无比故曰伊兰】陆放翁诗伊蒲塞馔分香积优鉢罗花散道塲盖谓此也按苑舍人能书梵字兼达梵音故摩诘赠云莲花法藏心悬悟贝叶经文手自书舍人以摩诘精禅理故詶以此诗即观三防成伊之语果精通于梵字矣  

弃  

隐居诗话曰孟浩然入翰苑访王维适明皇驾至仓皇伏匿维不敢隐而奏知明皇召使进所业浩然诵北阙休上书南山归敝庐不才明主弃多病故人疎明皇曰卿自弃朕朕未尝弃卿也因放归襄阳且浩然布衣拦入宫禁又犯行在所而止于放归明皇寛假之亦至矣乌在以一弃字而议罪乎  

吴旦生曰北梦琐言孟浩然与李太白交游宗徴李入翰林孟以故人之分与有弹冠之望久无消息乃入京谒之一日宗召李入对因从容説及孟浩然李奏曰臣故人也见在臣私第上令急召赐对俾口进佳句孟浩然诵诗曰北阙休上书南山归敝庐不才明主弃多病故人疎上意不悦乃曰未曽见浩然进书朝廷退黜何不云气蒸云梦泽波撼岳阳城縁是不降恩泽终于布衣而巳唐诗注又云明皇以张説之荐召浩然令诵所作云云诗话总又云浩然谒华山李相不遇有诗巻却抛书袋内譬如闲看华山来之句明皇召李对说及浩然云云新唐书又云采访使韩朝宗约浩然偕至京师欲荐诸朝防友人至剧饮甚懽或曰君与韩公有期浩然叱曰业巳饮遑恤他卒不赴朝宗辞行浩然不悔也余观所载不一窃以阑入宫禁或属未然而急召私第为可据信似北梦之言为长乃唐诗及书话俱载王维事  

拜家庆  

孟浩然诗明朝拜家庆须着老莱衣  

吴旦生曰唐人与亲别而复归谓之拜家庆卢纬卿诗上堂家庆毕顾与亲恩迩韩君平诗青丝防引木兰船名遂身归拜庆年然观顔延年秋胡诗上堂拜家庆入室问何之刘履补注云嘉庆谓母也则其语不始于唐而晋宋人作嘉较雅  

易字  

诗话类编曰髙适官两浙观察使过杭之清风岭即诗家东山景也题诗云絶岭秋风已自凉鹤翻松露湿衣裳前村月落一江水僧在翠微闲竹房厥后髙适阅稿以月落时江水随潮退止半江矣思改一字为半字廵至台州事竣复登僧房索笔改之僧云月前有一官过称此诗佳矣但一字不如半字已改易而去髙适惊问何人僧曰义乌骆賔王也古人一字斟酌不茍其识见之迟速不同耳  

吴旦生曰诗之贵有话者如此等类皆苦心引以教人安字之法今后生率尔走頴略不经营自谓一夕潇湘而安否奚辨只是未曽叅究耳略举一二以伸其説如乖崕诗独恨太平无一事江南闲杀老尚书萧楚才改恨作幸曰天下一统独恨太平何也李颎四皓诗龙楼曽作客鹤氅不为臣方千改为作称曰率土王臣何言不为也齐已早梅诗前村深雪里昨夜数枝开郑谷改数作一曰数枝非早也  

香界  

髙适诗香界泯羣有  

吴旦生曰佛寺为香界亦谓香阜江文通诗息舟香阜怅别在寒林尝谓寺曰仙陀【金山也】又曰仁祠【后汉楚元王英传逺黄老之微言尚浮陀之仁祠权载之诗逸气凌颢清仁祠访金碧】又曰宝坊又曰柰园【洛阳伽蓝记云白马寺有柰林王勃诗柰园欣入正】风俗通云寺司也官府所止故曰寺石林燕语云东汉以来九卿官府皆名曰寺与台省并称鸿胪其一也本以待四方賔客故摩腾竺法兰自西域以白马负经至舍于鸿胪既死尸不壊因留寺中遂即鸿胪旧地以为浮屠之居名白马寺今僧居概称寺盖本此也  

尽善  

河岳英灵集曰髙才无贵仕诚哉是言曩刘桢死于文学左思终于记室鲍昭卒于叅军今常建亦沦于一尉悲夫建诗似初发通庄却寻野迳百里之外方归大道所以其防逺其兴僻佳句辄来唯论意表至如松际露微月清光犹为君又山光恱鸟性潭影空人心此例十数句并称警防然一篇尽善者战余落日黄军败皷声死今与山隣残兵哭辽水属思既苦辞亦警絶潘岳虽云能叙悲怨未如此章  

呉旦生曰常建清晨入古寺一章王维中歳颇好道一章每不过四十字尔一尘不到万虑消归直与无始者往来若看做章句文字便非闻道之器此真正一篇尽善者也岂仅称警防而已哉欧阳永叔极爱竹径通幽处禅房花朩深一联【按又集唐诗类选唐文粹皆作通字熈宁元年永叔守青州题廨宇后山斋云竹迳遇幽处】黄山谷极爱山光悦鸟性潭影空人心一联余以摘句寻声终是后人影响不意殷进士璠身跻有唐巳有此褊论也如吊王将军墓一诗将一死字属皷声上便妙小雅皷声渊渊左传三鼓气竭合两处观来则鼓声死三字模冩欲絶此真所谓警防句若云一篇尽善则未也  

劈头劈脑喝出清晨两字次句云初日照髙林接得有力竹与花木皆从髙林带出而映之以初日虽欲不幽且深不可得矣此际声闻色象种种销灭惟有一寺与入寺者同摄入光影中佛性人性鸟性无动不静无二不一故结言万籁此俱寂昔人所以美旦气快朝来也自首至尾总是清晨两字安得不为一篇尽善  

西来  

岑参登慈恩寺浮屠诗秋色从西来苍然满闗中吴旦生曰谭友夏评从西来诗人惯将此等无指实处説得确然唐仲言评西为秋非无指实岑又有出闗见青草春色正东来亦是一证余观三百篇于花草云物变换只字便易春秋要其所指确有理説又不止于迟迟状春日之舒凄凄见秋日之惨而已也古诗塞马依北风越鸟巢南枝亦有斯防唐评故自胜  

髙廷礼云唐人唱和多是感激各臻其妙如登慈恩塔诗杜甫云髙标跨苍穹烈风无时休俯视但一气焉能辨皇州髙适云秋风昨夜至秦塞多清旷千里何苍苍五陵郁相望岑参云秋色从西来苍然满闗中五陵北原上万古青蒙蒙是皆雄浑悲壮可以凌跨百代  

三车  

岑参赴嘉州寻超禅师诗门外不须催五马林中且听演三车  

呉旦生曰对意工稳一联而刺史与禅师之义俱摄尽矣杜诗双树容听法三车肯载书宋之问广界寺诗莫愁归路逺门外有三车僧广宣随驾幸唐兴观诗万乗游仙宗有道三车引路本无尘按法华经初长者以羊车牛车鹿车立门外引诱诸子出离火宅之难然后但赐诸子太白牛车注云羊车喻声闻乘鹿车喻縁觉乘牛车喻菩萨乗大白牛车即一佛乘也  

门亦有三车谓穴也  

对起  

胡元瑞曰七律对起如杜之风急天髙实为妙絶而岑参鸡鸣紫陌栁亸莺娇二起工丽婉约亦可讽咏右丞多仄韵对起无风味不足多效盖仄起宜五言不宜七言也  

吴旦生曰此论可为七律长城但嘉州鸡鸣紫陌其音闳壮栁亸莺娇其音急直槩评婉约未为允论而娇歌急管一起是嘉州婉约处也若老杜清秋幕府一律八句皆对极髙洁又极流利真是仅事耳室中语云老杜作八句近体诗卒章有时而对然语意皆卒章之词今人效之临了却作一景联一篇之意无所归大可笑也  

开士  

王麟洲曰李颀七言律最响亮整肃忽于逺公遁迹诗第二句下一抝体余七句皆平正一不合也开山二字最不古二不合也开山幽居文理不接三不合也重上一山字四不合也谓必有悮苦思得之曰必开士也易一字而对仗流转尽祛四失矣后观郎士元诗髙僧本姓竺开士旧名林乃知袭用颀诗  

吴旦生曰元遗山选唐诗鼔吹载颀此诗其时中书左丞郝天挺受业于遗山遂注鼓吹十巻而颀诗首云逺公遁迹庐山岑开山幽居祗树林郝于此下注云开山疑作开士则在元初已早有具眼矣麟洲苦思乃与脗合耶  

杨升庵谓太白诗衡岳有阐士五峯具真骨按阐士即开士也海録碎事直作衡岳有开士因引楞严经云十六开士悟圆通余按白乐天作金字经碑云开士悟入诸佛知见以了义度无邉以圆教垂无穷莫尊于妙法莲华经陈子良辨正论序云释法琳实开士之栋梁法城之墙堑者也叶和尚讃海英岳灵诞彼开士注谓开众生信心  

浅深愁  

容斋一笔曰李颀诗逺客坐长夜雨声孤寺秋请量东海水看取浅深愁且作客涉逺适当穷秋暮投孤村古寺中夜不能寐起坐凄恻而闻檐外雨声其为一时襟抱不言可知而此两句十字中尽其意态海水喻愁非过语也  

呉旦生曰前十字意态既尽无复赘言祗以取喻掉合此盖赋而比也其浅深不从海水量出而在前十字中看出其意自婉皇甫百泉尝言刘禹锡欲问江深浅应知逺别情李太白请君试问东流水别意与之谁短长江淹拟休上人怨别桂水日千里因之平生懐何必长短浅深耶盖禹钖太白未免直致而颀正以婉胜也如退之宿龙宫滩诗浩浩复汤汤滩声抑更扬鲁直云退之裁听水句尤见工所谓浩浩汤汤抑更扬者非客里夜卧饱闻此声安能周旋妙处如此耶出韩诗补注庶几与颀相上下  

凤池  

贾至早朝大明宫呈两省僚友诗共沐恩波凤池里岑参和云独有凤凰池上客王维和云佩声归到凤池头杜甫和云池上于今有凤毛  

吴旦生曰贾至诗晋荀朂为中书监除尚书令人贺之荀曰夺我鳯凰池何贺耶中书凝防以比天上凤凰池余按贾为中书舍人故得称凤池而岑为右补阙杜为左拾遗王则降授中允所谓两省僚友也故落句皆及凤池者唐中书省有凤池时称中书舍人为小凤翰林学士为大凤丞相为老凤宋人犹袭其称张天觉自小凤拜右揆又曽公亮为中书李复圭讥云老凤池邉蹲不去  

词林海错云唐谓礼部之长曰大仪员外曰中仪主事曰小仪郑谷寄同年赵礼部诗仙歩徐徐整羽衣小仪澄澹转中仪【泊宅编云宋制直龙图阁谓之假龙龙图阁待制谓之小龙龙图阁直学士谓之大龙龙图阁学士谓之老龙麈史云或有得直阁久之不迁而卒因曰死龙】  

歴代诗话巻四十七  

钦定四库全书  

歴代诗话巻四十八  

归安 吴景旭 撰  

庚集上之下  

唐诗  

飞燕  

碧溪诗话曰唐宗渠渠于白岂真乐道下贤其意急得艳词媟语以恱妇人耳白之论撰亦不过玉楼金殿鸳鸯翡翠等语社稷苍生何頼  

吴旦生曰观太白雪谗诗杂引褒妲以及汉雉秦毒似欲发禄山之奸故一则曰飞燕昭阳则曰飞燕新妆借花牋檀板以冀君之一悟未必非风人讽刺之义若概以艶词抹煞此朱元晦所谓何曾梦见太白脚板耶  

换鵞  

紫桃轩杂缀曰黄伯思东观余论辨黄庭经一节实欠详审伯思曰黄庭经帖为逸少书仆考之非也按陶隐居真诰翼真检云晋哀帝兴寕二年南岳魏夫人所授惟有黄庭经一萹得存盖此经也逸少以穆帝升平五年卒后二年为兴寕二年此经始降逸少安得预书之又按梁虞和论书表云山隂壜酿村飬鵞道士谓羲之曰乆欲冩河上公老子缣素已具无人能书府君能自屈书两章便合羣以奉羲之为停半曰冩毕擕鵞去晋书本传亦着是说然隠居与梁武啓又云逸少有名之迹不过数首黄庭劝进乐毅等不审犹有存否盖此啓在着真诰前故未之考耳而李白乃有黄庭换白鵞之句相习之谬也伯思自以为至当矣不知右军冩道德经换鵞又冩黄庭经换鵞自是两番事而太白诗亦两见一云右军本清真潇洒在风尘山隂遇羽客要此好鵞賔扫素冩道德笔精妙入神书罢笼鵞去何曾别主人一云镜湖清水漾晴波狂客归舟逸兴多山隂道士如相见应冩黄庭换白鵞实互用之也考道藏黄庭有数种有内景黄庭有外景黄庭又有黄庭遁甲縁身经黄庭玉轴经魏夫人所出乃内景一种系杨真人羲之写其外景经老君所作先出行世右军所书两不相溷也吴旦生曰献之帖有云刘道士鵞羣亦复归也陶糓因据此以防黄庭经云山隂刘道士以鵞羣献右军乞书黄庭经此是也又仙传拾遗云山隂道士管霄霞求羲之冩道德经举红鵞一防相赠而去观此则乞书有两经换鵞有两事且道士姓氏凿凿两人又何疑哉一云右军尝冩黄庭经与王修则黄庭又不止一冩矣羊欣笔阵图云右军年三十七书黄庭书讫空中有语卿书感我而况人乎吾是天台丈人虞世南笔髄云羲之山隂冩黄庭经感天台神降伯思何意而辨黄庭非逸少书乎  

新丰酒  

李太白诗南国新丰酒东山小妓歌  

吴旦生曰陆放翁入蜀记十六日早发云阳过新丰小憇故太白此诗又唐人诗入新丰市犹闻旧酒香皆谓此非长安之新丰也【长安之新丰亦有名酒见王摩诘诗】按云阳即丹阳古所谓曲阿谢康乐诗朝旦发云阳落日到朱方盖谓此  

接防  

李太白诗头上白接防  

吴旦生曰窦萃酒谱云接防巾也韵释云白防也盖用白纱作巾耳晋人着白接防歌山简者所谓倒着白接防【世説作篱山简传作离】也南朝虽帝王亦服白纱防沈攸之所谓大事若克白纱防共着也  

秕言云尔雅鹭舂锄注云头翅背上皆有长翰毛今江东人取以为睫攡名之曰白鹭纕睫与接攡与防通而世説独云接防今之襕衫也观太白诗则亦以接防为白防而不以为襕衫矣【秇林伐山云羽衣之类羣碎録云晋宋用羃篱】  

按又有白叠巾【南史髙昌国有草实如茧其中丝如细纑名为白叠子国人织以为布甚软白汉书公孙述为马援置都布单衣东观曰都作答汉书音义曰荅布白叠布也以为巾】杜子美诗光明白防巾【详见皮诗】皮袭美诗白纶巾下髪如丝又白帢【音恰韵书弁缺四隅谓之帢魏志注魏武帝以天下凶荒资财乏匮拟皮弁裁缣帛为帢】陈子昂诗郄家子弟谢家郎乌巾白帢紫香囊  

耐可  

李太白诗耐可乘流直上天  

吴旦生曰礼记圣人耐以天下为一家注耐古能字防云説文耐者须也须谓厮下之毛象形字也古者犯罪以髠其须谓之耐罪故字从寸寸为法也不亏形体犹堪其事故谓之耐古之能字为此耐字取堪能之义此义最明又观汉书扬越之人耐暑注与能同汉书汉马不能冬又能作耐音盖古者耐能二字通用田汝成谓杭人言宁可曰耐可音如能可因载入委巷樷谈中是不知其出经史也  

何燕泉云汉碑柔逺而迩而即耐字耐古通能是也  

雕梅  

李太白诗珍盘荐雕梅  

吴旦生曰北户録岭南之梅小于江左有选大梅刻镂瓶罐结带之类取棹汁渍之【棹朩叶汁】亦甚甘脆琅琊漫抄云永嘉闺妇以青梅雕剜脱核镂以花鸟纎细可爱以手擘之玲珑如小盒阖之复为梅谓之梅篮田子艺云以铜青蜂蜜养之愈久愈实而青色如生亦珍品之最巧者  

八十一万歳  

李白诗天子九九八十一万歳歳歳长倾万寿杯吴旦生曰云笈七籖云混元一始万刼至于百成百成亦八十一万年而有太初太初之时老君从虚空而下为太初之师又自太上生后复八十一万亿八十一万歳乃生一炁太白诗出此  

黄鹤楼  

后村诗话曰古人服善太白过黄鹤楼有眼前有景道不得崔颢题诗在上头之句至金陵遂为凤凰台诗以拟之今观二诗真敌手棋也若他人必次颢韵或于诗板之傍别着语矣  

吴旦生曰徐栢山谓李白之拟黄鹤楼正在鹦鹉洲一诗而非止于凤凰之作蔡防斋因谓鹦鹉洲诗聨聨与崔颢诗格调同而语意亦相类栢山善于读诗者余以黄鹤楼气格苍浑莫可端倪然起聨对而颔聨不对此是偷春体王弇州议其大乖近体而不知其本入体也严沧浪取以压巻乃所谓絶唱不可和而鹦鹉洲风力犹逊凤凰台全弱何云敌手棋耶【旧传费祎飞升于此忽乘黄鹤来归蜀志祎为郭循所害不得其死安有驾鹤述异记荀瓌字叔伟憇黄鹤楼上跨鹤腾空其説亦诬才调集黄鹤人名也益非按鄂州城东十里为黄鹤山方舆记云有仙人王子安乘黄鹤过此因得名西有石如矶为黄鹤矶后人建楼俯矶上故名黄鹤楼】  

金圣叹云沈佺期诗龙池跃龙龙已飞龙德先天天不违池开天汉分黄道龙向天门入紫微看他四句中凢下五龙字又下四天字岂不竒絶后来祗説凤凰台乃出黄鹤楼我乌知黄鹤楼之不先出此耶其落笔先冩龙池二字三四承之便冩一句池一句龙巳是出色精严矣乃因一二详冩宗起兵定难入纉大统前是跃龙后是飞龙跃龙是先天飞龙是天不违龙外又连用二天字者于是索性亦于三四中加天汉天门二天字以多添气色如此纵横跳跃彼凤凰台不足道正恐黄鹤楼殊未抵其一半气力也　李商隐诗杜牧司勲字牧之清秋一首杜秋诗前身应是梁江总名总还曽字总持二牧字二杜字三总字二字字此亦龙池黄鹤所滥觞而今愈益出竒无穷也【又见韩冬郎诗岸上花根总倒埀水中花影几千枝一枝一影寒山里野水野花清露时便是一对好手也】　郑谷诗石城昔为莫愁乡莫愁魂散石城荒江人依旧棹舴艋江岸还是飞鸳鸯人只知李欲学黄鹤楼何曾知郑曽学黄鹤楼耶看其一二照様脱胎出来分明偷神卸吾更赏其三四江人江岸之句自翻机杼另出新裁不甚规模黄鹤而凡黄鹤所有未尽之极笔反似与他补冩极尽此真采神妙手  

水碧金膏  

李太白过彭蠡湖诗水碧或可采金膏秘莫言  

呉旦生曰江淹拟王徴君诗水碧验未黩金膏灵讵缁注云水碧水玉也金膏仙药也谢灵运入彭蠡湖口作金膏灭明光水碧辍流温注云水碧水玉也此江中有之然皆灭其明光止其温润穆天子传河伯示汝黄金之膏束晳云金膏可以续骨山海经堂庭山出水玉水精也墨子大药有水脂碧李贺诗暗佩清臣敲水玉  

圯  

李白经下邳圯桥懐子房云我来圯桥上懐古钦英风呉旦生曰圯音怡説文东楚谓桥为圯故史记留侯世家但云尝于圯上遇一老人则言圯不必复言桥矣太白题与诗皆以圯桥二字连用非是统志云圯桥在邳州城东南隅崔涂读留侯传云偶成汉室千年业只读圯桥一巻书杨维祯覧古云诸葛拜牀下可是圯桥师此皆未之考耳惟虞集诗长跪献圯下会期后三早乃得本解  

镜湖  

李太白送友人寻越中山水诗云湖清霜镜晓涛白雪山来  

吴旦生曰小説家谓轩辕铸镜于此因名镜湖非是按此湖防稽太守马臻所开舆地志云山隂南湖萦带郊郭白水翠岩互相映发若镜若图王右军云山隂路上行如在镜中游则镜湖之名亦取此义天宝三载正月五日诏赐贺知章镜湖一曲归老其后避庙讳改称鉴湖黄山谷所谓清鉴风流归贺八也陆放翁诗一竿风月老南湖自注云镜湖一名南湖  

识度  

王性之尝为王彦辅言曰王荆公集四家诗蔡天启尝问何为下太白荆公曰才髙而识卑其中言酒色盖什八九  

吴旦生曰陆放翁以为此非荆公之言白乐府外及妇人者实少言酒过多比之陶渊明辈亦未为过四家诗不喜白当自有故盖白识度甚浅观其诗中如中宵出饮三百杯明朝归揖二千石揄扬九重万乘主谑浪赤墀金贤王公大人借顔色金章紫绶来相趍一别蹉跎朝市间青云之交不可攀归来入咸阳谈笑皆王公髙冠佩雄剑长谒韩荆州之类浅陋语至多又如以布衣得一翰林供奉此何足道遂云当时笑我微贱者却来请谒为交亲宜其终身坎防也放翁拈出识度二字不独太白心折且为后来作诗文之鉴凡人下笔先立自家身分始不为识者所嗤  

链字  

鹤林玉露曰作诗要徤字撑拄要活字斡旋如红入桃花嫩青归栁叶新弟子贫原宪诸生老伏防入与归字贫与老字乃撑拄也生理何顔面忧端且歳时名岂文章着官应老病休何与且字岂与应字乃斡旋也撑拄如屋之有柱斡旋如车之有轮  

吴旦生曰得撑拄之説而通之即实字可作虚用如璇阶电绮阁碧题霜罗幙之类是也得斡旋之説而通之即虚字可作实用如古墙犹竹色虚阁自松声之类是也  

潘邠老云七言第五字要响如返照入江翻石壁归云拥树失山村翻字失字是响字也五言第三为眼乃一句所着力在此一字字不响则句不徤吕氏防训以为字字当活活则字字自响也曽致尧语李公受子诗虽工而音韵犹哑公受初未悟后得休文所谓前有浮声后有切响遂精于格律杜师顔尝言少陵丽人行坐中八姨真贵人数目中八字最响觅句下字当以此类求之  

赓和  

刘贡父诗话曰唐诗赓和有次韵【先后无易】有依韵【同在一韵】有用韵【用彼韵不必次】今人多不晓  

呉旦生曰昔人言和之义有三盖依韵和之谓之次韵或用其题而韵字同出一韵谓之和韵如张文潜离黄州诗而和杜老玉华宫诗是也用彼之韵不拘先后谓之用韵如退之和皇甫湜陆浑山火是也然晋宋间何劭张华二陆三谢答其来意而巳非若后人为次韵所局也唐不胜载姑论老杜如髙适寄杜云草今巳毕此外更何求杜则云草吾岂敢赋或似相如杜寄严武云何路出巴山重岩细菊斑严则云卧向巴山落月时篱外黄花菊对谁杜送韦迢云洞庭无过鴈书防莫相忘迢则云相忆无南鴈何时有报章杜又云虽无南去鴈看取北来鱼其往来反覆不过如是也惟元白矜尚次韵至皮陆而盛若宋苏黄辈唱一赓十工拙见矣  

洛阳伽蓝记王肃入魏舍江南故妻谢氏而娶元魏帝女其故妻赠之诗云本为箔上蚕今为机上丝得路遂腾去莫忆纒绵时继室代答亦用丝时两韵则次韵谓始于元白悮也陈后主集有宣猷堂燕集五言曰披钩赋韵逐韵多少次第而用座有江总陆瑜孔范等后主韵得迮格白赫易夕掷斥折唶字其诗用韵与所得韵次前后正同是先书韵为钩坐客均探各据所得循序赋之正后世次韵类也但韵以钓探非詶和先唱者耳  

荠菜  

侯鲭録曰髙力士谪在驩州咏荠菜诗为鲁直所称云两京作斤卖五溪无人采贵贱虽不同气味故常在吴旦生曰李辅国矫制迁明皇西宫力士窜岭表见山多荠人不解食故赋诗谓可拾作羮耳鲁直作食笋诗尚想髙将军五溪无人采是悮以笋为荠矣但言诗为鲁直所称亦未详攷张文潜作荠羮诗论斤上国无曽饱旅食江城日至前常慕藜羮最清酒固应加糁媿吾縁乃得力士本意  

说文荠草可食也春秋繁露云荠以美冬水气也荠甘味也乘于水气故美者甘胜寒也荠之言济所以济大水也  

鱼米  

田澄蜀城诗地富鱼为米山芳桂是樵  

吴旦生曰澄天宝上元间人杜子美赠田舍人云杨雄更有河东赋惟待吹嘘送上天盖澄以舍人奉使入蜀也俗名沃土为鱼米之地皮袭美诗一斗霜鳞换浊醪吴中鱼市以防计一斗为二斤半盖一以米喻一以防计其义可互通也  

北戸録载刘孝威谢官赐交州米防四百屈详其言屈岂今之数乎且前朝短书杂记有呼食为头【晋元帝谢赐功德浄馔一头又谢赍功德食一头又刘孝威谢赐果食一头】以鱼为防【梁科律生鱼若干斗】茗为薄为夹【温贡茗二百尺薄又梁科律薄茗千夹云云】笔为双为牀为枝【搜神记益州西神祠祈祷者持一双笔南朝呼笔四管为一牀梁简文帝答诗云乍置笔牀又云冩书笔一枝一万字】墨为螺为丸为枚【陆云以兄送墨为螺量科律御墨一量十二丸蔡质汉官仪曰尚书令仆丞郎月赐隃麋大墨一枚小墨一枚】纸为番锦为两【王佐云锦二两】衣为裁【陆倕谢安城王楚越衣二裁沈约有谢葛衫裁也】袈裟为縁【简文帝防惠袈裟一縁】奴为头【简文帝书言安城王饷奴子一头】麝为子蜡为防【麝香如干子蜡如干防齐建武四年事】防榔为口胡桃为子【陆倕谢安城王赐防榔一千口并胡桃一千子】  

余因鱼为防喜段公路之言録之然于纸为番独无引据因按魏张楫云古之素白依书长短随事截繙枚数重防即名番纸故从糸盖取缯帛之义则谓纸为畨以此也北戸録云张载纸铭并称纸为畨拾遗记云张华着博物志四百巻奏于武帝诏芟为十巻乃赐侧理纸万番是南越所献海苔为之又武帝赐杜预蜜香纸万番冩春秋释例纸微褐色纹如鱼子极香而坚韧乃蜜防花所成也艺苑巵言云王右军防稽库中有纸九万番悉以乞谢安孔氏六帖云杜暹补婺州参军秩满归吏以纸万番赆之暹为受百番文笔襟喉云萧颖士梦有人授纸百番开之皆是綉花文思乃大进珍珠船云简文帝奉纸笺二千番大唐龙髓记云宗创集贤院月给蜀郡麻纸五千番遂昌杂録云宋制内夫人每日轮流六人侍帝左右以纸一番书帝起居封付史馆牋纸补云蜀牋体重一夫之力仅能荷五百番唐诗纪事云段成式与温庭筠云蓝纸诗三十六鳞充使时数番犹得裹相思东坡澄心堂纸诗云诗老囊空一不留百番曽作百金収又诚斋所引警句云人情似纸番番薄世事如棊局局新景泰中陈用端寄剡牋诗九万未充王内史百番聊赠杜参军  

渔父词  

张志和渔父词云西塞山前白鸟飞桃花流水鳜鱼肥吴旦生曰按有两西塞一在武昌一在霅川故读此诗者往往误认之经鉏堂志云西塞郡城南一带逺山是也谓之西塞者下菰城为屯兵之处坐西向东故也唐书志和谒顔真卿于湖州真卿以舟敝漏请更之志和曰愿浮家泛宅往来苕霅间其时顔公与门客会饮乃唱和为渔父词志和首唱得五首其第四首有霅溪湾里钓鱼翁之句此属霅川之西塞无疑皮日休诗西塞山前终日客建文初韩公望湖州道中诗南浔贾客舟中市西塞人家水上耕【复斋漫録以志和所咏西塞在武昌陆放翁入蜀记亦言道士矶一名西塞山即志和所谓西塞山前者不知其皆悮也如太白诗西塞当中路南风欲进船其在荆楚作故曰中路薛能诗西塞长云尽南湖片月斜昔臧贤败走南湖以荷自蔽即此地张文潜诗巳逢娬媚散花峡不泊艰危道士矶盖西塞最湍险难上故泊散花洲洲与西塞相直按此乃武昌之西塞耳】  

説文长牋云鳜居衞切海中小白鱼长三四寸许若虫类者曰鳜残其形洁白方言谓之麫鱼土人传言呉王食鳜吐水中所化因改作鲙又一种湖中出者夏小寸许秋长盈尺亦曰残鱼小者加之美名曰银鱼皆鳜属【杨升庵引唐韵巨口细鳞有斑文尔雅翼云凢牛羊之属有肚故能嚼鱼无肚不嚼鳜独有肚能嚼音谯字一作鱥又引水经注云巴乡村有鱼其头似羊丰肉少骨今名水底羊亦不知其皆悮也】  

## 歴代诗话巻四十九  

归安 吴景旭 撰  

庚集中之上  

唐诗  

琥珀  

冷斋夜话曰韦应物作琥珀诗云曽为老茯苓元是寒松液蚊蚋落其中千年犹可觌旧説松液入地千年所化令烧之尚作松气尝见琥珀中有物如蜂然此物自外国来地有茯苓处皆无琥珀不知韦公何以知之呉旦生曰通志云虎魄【西域传作虎魄蜀都赋作虎珀】中有一蜂形色如生者可以拾芥名灵魄又老君玉防云松脂入地千年作茯苓茯苓千年作琥珀琥珀千年作石胆石胆千年作威喜神仙传云琥珀一名江珠今泰山出茯苓而无琥珀益州永昌出琥珀而无茯苓清异録云琥珀孙松脂也【本草松脂一名松膏一名松肪】郑嵎津阳门诗孔雀松残赤琥珀注云世传孔雀松下有赤茯苓入土千年则成琥珀  

广雅云琥珀生地中其上及旁不生草深者八九尺大如斛削去皮成琥珀如斗大初时如桃胶坚凝乃成也李长吉诗桃胶迎夏香琥珀【一云桃沈入地所化又虎目光入地化物如琥珀又龙血入地所化】  

金楼子云枫脂入地千嵗为琥珀尔雅翼云枫脂一名白胶香李长吉诗枫香晩花静  

博物志引神农本草云鸡卵可作琥珀其法取伏卵毈黄白浑杂者煑及尚软随意刻作物件以苦酒渍数宿既坚内着粉中佳者乃乱真矣通志云有煑青鱼枕伪为之者南蛮记云宁州沙中有折腰蜂防崩则蜂出土人烧冶以为琥珀兎丝琥珀苖也  

昼公  

嬾真子曰呉兴老释子野雪盖精庐此蘓州招昼公诗即皎然也居于湖旧説皎然欲见韦蘓州恐诗体不合遂作古诗投之蘓州一见大不满意继而皎然复献旧诗蘓州大称赏曰几悮失大名何不止以所长见示而輙希老夫之意  

呉旦生曰顾况刘长卿丘丹秦系皎然之俦得与蘓州相倡和故作诗招之也皎然姓谢氏灵运十世孙字清画招之称画公字之也尝论僧不当以字行按古者生子三日父名之二十而冠父字之所以表徳也礼所谓冠而字之敬其名也今僧弃父母屏妻子已絶子父之道头童而不栉不可冠何字之有魏鹤山云古人称字者最不轻仪礼子孙于祖祢皆称子孔门诸子多称夫子为仲尼子思孙也孟子又子思弟子也亦皆称仲尼罗大经谓鲁哀公诔孔子亦曰尼父周益公谓夀皇毎称东坡唯曰子瞻而不名盖重之也观古今士大夫赠僧诗文每称其字者非是陈眉公云稽山彻上人与道标皎然齐名呉人为之语曰余杭标摩云霄霅溪画能清秀稽山彻洞氷雪  

字讹  

韦应物滁州西涧诗独怜幽草涧边行尚有黄鹂深树鸣春潮带雨晚来急野渡无人舟自横  

呉旦生曰此太清楼帖所刻手书也系蔡元长校鉴自属真本何元朗言怜草而行于涧边当春深之时而黄鹂尚鸣始于性情有闗今本行作生尚作上则于我了无干涉矣杨升庵亦云生本作行上作尚见古法帖  

欧阳永叔云滁州城西乃是丰山无所谓西涧者独城北有一涧极浅不胜舟又江潮不至胡元瑞谓宋人不知诗人遇兴立言大则须弥小则芥子宁此拘拘也  

防帜  

韦应物酒肆行云银题防帜邀上客  

呉旦生曰韩非子云宋人有酤酒者悬帜甚高斗槩甚平而酒不售遂至于酸唐韵帘字注云酒家望子容斋二笔云今都城与郡县酒务及凢鬻酒之肆皆揭大帘于外以青白布数幅为之防者随其高卑大小村店或挂缾瓢标箒秆唐人多咏于诗  

鳬舄猪肝  

独孤及酬常郿县诗谓乗鳬舄朝天子却媿猪肝累主人  

呉旦生曰风俗通后汉书皆言叶令王乔有神术毎月朔望常自县诣防朝帝恠其来数而不见车骑宻令太史伺之言其至輙有双鳬从东南飞来于是鳬至举罗张之但得只舄焉乃诏上方谛视则四年中所赐尚书官属履也毎当朝时叶门下皷不击自鸣闻于京师乔卒百姓为立庙号叶君祠祈祷无不应若有犯亦能为祟帝乃迎取其皷置都亭下无复声焉【风俗通又云按左传叶公子高忠于社稷万民欣戴白公胜作乱子西等刼惠王以兵叶公自叶而入攻白公奔山而缢生烹石乞迎反恵王退而老于叶及其终也叶人立祠功施于民以劳定国兼兹二事固祀典之所先也此乃春秋之时何有近孝明乎国家畏天之威思求谴告故于上西门城上望近太史寺令丞躬亲灵防惧有得失所参之也何有伺一飞鳬遂建其处乎世之矫诬岂一事哉陈晦伯云此皆应劭説也范书爱竒遗其通义后人据以为县令事矫诬抑又甚矣】余观李君实云人知叶令王乔之舄为双鳬不知晋南海太守鲍靓之履为双燕靓在南海时葛稚川隠罗浮靓毎宻过之谈论达旦始去而门无车马之迹独双燕徃还人恠而问之则其双履也以鳬属令以燕属守特为拈出以丐脩词者据此则仙灵幻迹世所常有一守一令徴为故实亦韵事也而执叶公以证叶令之非殊不必尔  

东观汉记云闵仲叔居安邑家贫不能得钱买肉安邑令之问诸子何饭食对曰但食猪肝屠者或不肯与之令出勅市后尝輙得仲叔恠问其子道如此乃叹曰叔岂以口腹累安邑耶遂去  

轻烟  

本事诗曰韩翃闲居将十年李相勉镇夷门又署为幕吏时韩已迟暮同职皆新进后生不能知韩举目为恶诗韩邑邑殊不得意多辞疾在家唯末职韦廵官者亦知名士与韩独善一日夜将半韦叩门急韩出见之贺曰员外除驾部郎中知制诰韩大愕然曰必无此事定悮矣韦就座曰留邸状报制诰阙人中书两进名御笔不防出又请之且求圣防所与徳宗批曰与韩翃时有与翃同姓名者为江淮刺史又具二人同进御笔复批曰春城无处不飞花寒食东风御栁斜日暮汉宫传爉烛轻烟散入五侯家又批曰与此韩翃韦又贺曰此非员外诗也韩曰是也是知不悮矣  

呉旦生曰汝南先贤传太原旧俗以介子推焚骸一月寒食世谓禁火起于此然按左传但云与母偕隠而死史记但云亡入绵上山中并无焚骸之説异苑谓子推抱树烧死晋文伐以制展有悲乎足下之语则诬甚矣丹阳记云龙星朩之位也春东方心为大火惧火盛故禁之是以寒食龙忌之禁所谓禁烟未必为子推设也  

按周书司烜氏仲春以朩铎循火禁于国中注云为季春将出火也今准节气寒食是仲春之末清明是季春之初则禁火乃周制矣但周制四时变火春取榆柳之火夏取枣杏之火季夏取桑柘之火秋取柞槱之火冬取槐檀之火今观春明退朝録唐惟取榆栁火以赐近臣戚里之家君平诗烟散侯家盖纪实云  

按后汉礼仪志清明骑士传火故君平云日暮汉宫也然观子美清明诗朝来新火起又家人鑚火用青枫皆在寒食三日之后而君平寒食即事乃云传烛散烟则不待清明而已传新火何耶  

按后汉书周举传云太原郡旧俗以介子焚骸有龙忌之禁至其亡月咸言神灵不乐举火莫敢烟防嵗多死者周举为刺史作书置子推之庙言盛寒去火残损民命非贤者意今则三日而已宣示愚民使还温食桓谭新论云太原民隆冬不火食为子推也则是寒食乃在冬中非今二三月间也琴操又谓子绥烧死文公令民五月五日不得发火其説皆殊按淮南要畧云操舍开塞各有龙忌注中土以神之亡日忌北幽南越皆谓之请龙  

人参  

韩翃诗应是人参五叶齐  

呉旦生曰续博物志髙丽人参賛云三桠五叶背阳向隂欲来求我椵树相寻椵音贾朩叶似桐甚大隂广参多生其隂叚成式求人参诗九茎仙草真难得五叶灵根许恵无皮袭美谢恵人参诗神草延年出道家是谁披露记三桠蘓东坡次韵正辅诗细斸黄土栽三桠皆用賛语也【坡自注云正辅分人参归种韶阳来诗本用防字惠州无书不见此字所出故且从朩奉和】  

説文作人葠字书作蓡或作参参李君实杂缀云人参名人蓡寖者渐渍之义以其得地气浸渐成长如人形故也又名人防亦防渐之意一名黄参以其得土膏土色属黄又名人御以其生有阶级又名盖以其生背阳向隂又有神草地精海腴之目大约标其滋益于人耳海録碎事云天狗人参也春秋斗运枢云揺光星散为人参废江淮山渎之利则揺光不明人参不生按三月生叶小花核黒茎有毛九月采根有头足手靣目如人亦可収子于十月下种如种菜法生上党山谷者最良辽东次之高丽百济又次之潞州紫团山与太行相连出参名紫团参即上党也周繇以人参遗成式诗人形上品传方志我得真英自紫团  

擅塲  

国史补曰郭暧尚升平公主盛集文士即席赋诗公主帷而观之李端中宴诗成有薰香荀令偏怜小傅粉何郎不觧愁之句众称絶妙或谓宿搆端曰愿赋一韵钱起曰请以起姓为韵复有新开金埒看调马旧赐铜山许铸钱之句暧大喜出名马金帛为赠是防也端擅塲送丞相王缙之镇幽朔韩翃擅塲送丞相刘晏之巡江淮钱起擅塲  

呉旦生曰唐人防集每赋诗必推一人擅塲此其例也寳厯中杨于陵仆射入觐其子嗣复率两榜门生迎于潼闗宴新昌里第诸生翼两序元白在席杨汝士诗云文章旧价留鸾掖桃李新隂在鲤庭元白览之失色汝士归谓子弟曰今日压倒元白又裴令公居守东洛宴酣索句公为破题次至汝士云昔日兰亭无艶质此时金谷有高人白遽裂之曰笙歌鼎沸勿作冷澹生活元顾曰乐天能全其名此二则亦不得不推擅塲皇甫百泉举高氏晦日林亭防崔刘二诗何足与此  

栁塘花坞  

圣俞曰若夫状难写之景含不尽之意如严维栁塘春水慢花坞夕阳迟则天容时态融和骀荡岂不在目前乎  

呉旦生曰陈随隠亦云春物融冶人心和畅言不能尽余谓此炼第五字法也以慢字状春水迟字状夕阳满前化工矣却从栁花带出见全是三春景象则摹神在慢与迟设色在栁与花字字雅贴无可复议刘贡父诗话云夕阳迟则系花春水慢不须栁渔隠樷话云春水慢不须栁此真确论但夕阳迟则系花此论非是盖夕阳迟乃系于坞初不系花以此言之则春水慢不必柳塘夕阳迟岂独花坞哉余以论诗拘泥至此直令千古竒致一齐抹煞恶极恶极  

独眠  

顾况诗服药不如独自眠  

呉旦生曰列仙传彭祖【姓苑云姓籛名铿籛音翦】云上士别牀中士异被服药百裹不如独睡古今谚云服药千裹不如一宵独卧服药千朝不如独卧一宵顾退翁诗用此也陆放翁诗九十老翁縁底健一生强半是单栖亦此意古今説海云包宏斋恢年八十有八陪祀豋拜郊台贾秋壑问其必有卫飬之术答曰有一服丸子药乃不传之秘秋壑欲授其方徐徐笑曰恢吃五十年独睡丸  

按退翁改字逋翁志尚踈逸近于方外时宰招以好官翁答诗云此身还似笼中鹤东望瀛洲呌一声遂隠于茅山菖蒲潭石墨池上年九十卒呉中皆言翁得道尸觧【音假】去则独眠之句自是神仙种子也然观彭铿进雉羮于尧后隠云母山飡云母又为商大夫路史称其夀七百六十七嵗胡为乎更厯四十九妻五十四子而究败道于妖淫晩娶之郑氏抑又何説耶北史邢子才传云邵率情简素内行修谨与妇甚疎未尝内宿尝云昼入内閤为狗所吠言毕抚掌大笑然于崔防传载防宠妾冯氏长且姣朝士邢子才辈多奸之则所云内閤狗吠者何在殆与老彭之言独睡同一疑案矣  

郎罢  

顾况有诗云郎罢别囝囝别郎罢及至黄泉不得在郎罢前  

呉旦生曰闽中风俗呼父为郎罢【罢音摆】呼子为囝【囝音蹇】退翁作补亡训传十三章因唐世多取闽童为阉奴故为哀囝之词取此方言以讽焉山谷送陈少章住余杭从蘓公诗云斑衣儿啼真自乐从师学道也不恶但使新年胜故年即如常在郎罢前唐子西诗儿馁嗔郎罢宋子虚诗郎罢滕隂老泪澘皆用退翁语  

北史谓父为鲜甲呉人呼父曰爸【音覇讹而为拜平声】唐小説爹字作防或又为□【音播】通鉴回纥呼父曰阿多北史谓母为铁弗淮南子注江淮谓母为社説文江淮之间谓母曰媞方言南楚瀑洭之间母谓之媓集韵淮南呼母曰媣呉俗呼母曰防【音寐讹如埋】齐人呼曰阿防【音迷】字又作□又曰嬭【音腻】字又作防客座赘语留都呼母曰□□字或作又作【俱音麽】羌人呼母曰毑【音姐】字又作她闽人曰郎奶  

困学纪闻云集韵呉人谓赤子曰孲【音鸦牙】杂记注婴犹鹥弥也孟子音义倪谓繄倪小儿也  

萎蕤宛转  

顾况诗春楼不闭萎蕤锁緑水廻通宛转桥  

呉旦生曰録异记萎蕤锁金楼相连屈伸在人诗话类编云唐诗望见葳蕤举翠华葳防旗名卤簿中有之孙氏瑞应图云葳蕤瑞草王者礼备至则生今之字书例觧为草朩之状未得其原也  

舆地志云齐文恵太子治圃有明月观宛转桥徘徊廊  

麴尘  

西溪樷语曰刘禹锡龙墀遥望麴尘丝礼记月令荐鞠衣于上帝告桑事注云如鞠尘色周礼内司服鞠衣郑司农云鞠衣黄桑服也色如鞠尘象桑叶始生渔隠樷话曰鞠者草名花色黄遂以麴尘为鞠尘其説非是呉旦生曰埤雅云周官后蚕服鞠衣鞠衣色黄象鞠鞠盖华于隂中其华则又中之色也后帅内外命妇而蚕则使天下之嫔妇取中焉则鞠之花色黄固自无论如金人刘无党诗麴尘半着鸳鸯绣乃专言服色也今按禹锡句乃其所作杨栁枝辞也杨巨源亦有江边杨柳麴尘丝之句乃是借色字与太白之黄金嫩荆公之鵞黄袅袅同意即作鞠尘亦通况白乐天诗晴沙金屑色春水麴尘波汪彦章诗细细麴尘波毛文钖词垂杨低拂麴尘波亦可以水言之吴文可诗云麴尘丝拂晴波暖是又栁与水映带言之矣  

饧  

刘賔客嘉话録曰为诗用僻字须有来处宋考功诗马上逄寒食春来不见饧尝疑此字因读毛诗郑笺説吹箫处云即今卖饧人家物六经惟此注中有饧字后軰业诗即须有据不可学常人率尔而道韵语阳秋云禹锡厯阳书事诗湖鱼香胜肉官酒重于饧则何尝按六经所出耶  

呉旦生曰周礼小师掌教箫注云箫编小竹管如今卖饴饧者所吹也诗箫管备举郑笺与周礼注同按释文饧夕精反又音唐方言饧谓之餹凢饴谓之饧自闗而东陈楚宋卫之通语也释名饧洋也煮米消烂洋洋然也樊鯈传三嵗献甘醪膏饧邺中记云并州之俗冬至一百五日为冷节作干粥即今麦餻也世俗毎至清明以麦成秫以杏酪煑为姜粥俟凝冷裁作薄叶沃以饧若蜜而食之谓之麦糕李义山诗粥香饧白杏花天宋子京诗箫声吹暖卖饧天又客瓯饧粥对离中欧阳永叔诗杯盘饧粥春风冷又多病止愁粥冷蘓长公诗温风散粥饧盖清明寒食多用之矣  

糕  

闻见后録曰刘梦得作九日诗欲用糕字以六经中无之輙不复为宋子京以为不然特于九日诗中用糕字为古今絶唱诗云飚舘轻霜拂曙袍糗餈花饮鬬分曹刘郎不敢题糕字空负诗中一世豪  

呉旦生曰周礼笾人羞笾之实糗饵粉餈郑笺云二物皆粉稻黍米所为合蒸曰饵饼之曰餈盖饵即餻也贾佩兰説宫中九月九日食蓬饵令人长夀方饵谓之餻或谓之粢或谓之或谓之餣或谓之防嵗时记民间九日餻上置小鹿数枚号食禄高字学集要云餻亦作糕鹤林玉露云白乐天诗移坐就菊丛餻酒前罗列则固已用之矣刘白唱和之时不知曽谈及此否余因攻乐天诗宜城酒似饧黏防酒似饧緑饧黏盏杓如饧气味緑黏防则禹锡之疑字岂倡和时亦未谈及耶  

山围潮打  

刘禹锡金陵五题自序云山围故国周遭在潮打空城寂寞廻淮水东边旧时月夜深还过女墙来乐天掉头苦吟叹赏良乆曰石头诗潮打空城寂寞廻吾知后之诗人不复措辞矣  

呉旦生曰张表臣述其自矜云余虽不及然亦不辜乐天之赏则禹锡亦不复许后人措辞矣观东坡诗山围故国城空在潮打西陵意未平萨天锡登鳯凰防诗千古江山围故国几番风雨入空城皆落牙后正为浪措辞也而天锡招隠首山又云千古江山围故国五更风雨入空城奈何复自拾其沈耶  

亥  

梦得送人赴绛州诗午桥羣吏散亥字老人迎  

呉旦生曰左传师旷释绛县老人年数云亥有二首六身盖离折亥字防画而上下之如筭筹纵横然则二首为二万六身各一纵一横为六千六百六十正合其甲子之日数乃是七十三年也杨巨源送绛州卢使君诗绛老问年须筭字庚公逢月要题诗李义山赠绛防老驿吏诗过客不劳询甲子惟书亥字与时人张伯雨元日诗问年书亥字献嵗出辛盘西溪樷语载绛县老人云臣生之嵗正月甲子朔四百有四十五甲子矣其季于今三之一也季者未也今今日也谓已得四百四十五全甲子其末一甲子六十日而今日乃癸未才得二十日也故曰三之一文公之十一年至襄公三十年通七十四年以年表考之文公之十一年嵗在已已襄公之三十年嵗在戊午今乃云七十三年者盖谓襄公之三十年上距文公之十一年得七十三年也所谓亥二首六身者注云亥字二画在上并三六为身如筭之六盖古之亥字如此二多写故曰二首六身其下六画如筭子三个六数也所谓下二如身是其日数则六千六百六旬也故曰是日数也且四百四十五甲子合得二万六千七百日乃差四十日则前所谓其季于今三之一谓其末一甲子才得二十日故少四十也且不谓之日而谓之旬者盖古以甲子数日故谓之旬如今隂阳家所谓甲子旬中甲午旬中之类是也与书朞三月有六旬同  

平淮西  

全唐诗话载刘禹锡曰栁八驳韩十八平淮西碑云左飱右粥何如我平淮西雅云仰父俯子韩碑兼有防子使我为之便説用兵伐叛矣自为诗云城中晨鸡喔喔鸣城头皷角声和平美愬之入蔡城也须防之间贼无觉者又落句云始知元和十二载重见天寳升平时以见平淮之年  

呉旦生曰隠居诗话禹锡称城中二句为尽李愬之美始知二句为尽宪宗之美吾不知此句为何等语野客樷书云禹锡城中二句见李愬不动风尘晓入蔡州擒捕渠魁如此始知二句见宪宗当徳宗姑息藩镇之后能毅然削平祻乱使人复见太平官府如此此两聫正得当时之意余详禹锡诗中归美李愬其沾沾自喜或有微意观唐史云退之淮西碑多归裴度功李愬妻唐安公主不平诉之于帝谓愈文不实遂斵其碑更命叚文昌为之则禹锡之自许有以也【丁用晦芝田録云有老卒推倒淮西碑罗隠石烈士説云石烈士名孝忠尝为李愬前驱一日熟视裴碑作力推去韵语阳秋云愬之子讼于朝宪宗使文昌别作李义山诗云句竒语重喻者少谗之天子言其私长绳百尺拽碑倒麤沙大石相磨治则是天子自使人拽倒】  

诗话东坡谪官过旧驿壁间见有人题一诗云淮西功业冠吾唐吏部文章日月光千古断碑人脍炙世间谁数段文昌坡喜而诵之余按此东坡自作盖避忌而托之人题耳坡在翰林被防作上清储祥宫碑哲宗亲书其额绍圣党祸起磨去坡文命蔡元长别操则此诗直是坡自况也  

霓裳羽衣曲  

太真外传曰霓裳羽衣曲者是宗登三乡驿望女几山所作也故刘禹锡有诗云伏覩宗皇帝望女几山时小臣斐然有感开元天子万事足惟惜当时光景促三乡驿上望仙山归作霓裳羽衣曲仙心从此在瑶池三清八景相追随天上忽乗白云去世间空有秋风词呉旦生曰此曲攸始载者异辞如六一诗话载王建霓裳词弟子部中留一色聴风聴水作霓裳不知聴风聴水为何事也白乐天有霓裳歌亦无风水之説余观西域记云兹国王与臣庻知乐者于大山间聴风水之声均节成音后翻入中国如伊州凉州甘州皆兹至也  

郑嵎津阳门诗注云叶法善引上入月宫时秋已深上苦凄冷不为乆留归于天半间尚闻仙乐及上归记忆其半遂于笛中写之防西凉都督杨敬述进婆罗门曲与其声调相符遂以月中所闻为之散序用敬述所进曲作其腔而名霓裳羽衣法曲逸史云罗公逺八月十五夜取一枝桂向空掷之化为桥请上同登至大城阙曰月宫仙女数百素练寛衣舞于黄庭上问此何曲曰霓裳羽衣也上宻记其声调谕伶官作霓裳羽衣曲【津阳门诗注明皇録高道传皆云叶法善引游月宫唐逸史云与罗公逺同逰异人録云与申天师同游】  

西清诗话云唐有两霓裳曲开成初尉迟璋尝放古作霓裳羽衣曲以献诏以曲名赐贡院为题此自一曲也是嵗榜首李肱所试诗即此题其诗始言开元太平时万国贺丰嵗梨园献旧曲玉座流新制末言蓬壶事巳空仙乐功无替讵肯聴遗音圣功知善继则亦是祖述开元遗声耳此曲世无谱好事者每惜之江表志载周后独能按谱求之徐常侍铉有聴霓裳送以诗云此是开元太平曲莫教编作别离声则江南时犹在也  

韵语阳秋云白乐天答元防之歌蘓州七县十万户无人知有霓裳舞惟寄长歌与我来题作霓裳羽衣谱想其千姿万状缀兆音声具载于长歌惜元集不载頼有白诗可见一二尔虹裳霞帔步揺冠细缨累累佩珊珊言所饰之服也又曰散序六奏未动衣中序擘騞初入拍繁音急节十二遍唳鹤曲中长引声言所奏之曲也而唐防要谓破阵乐赤白桃李花望瀛霓裳羽衣搃名法曲今世所传望瀛亦十二遍散序无拍曲终亦长引声亦可彷佛其遗意也又曰由来此舞难得人须是倾城可怜女言所用之人也若曰玉钩栏下香案前案前舞者顔如玉则疑用一人若曰张态李娟君莫嫌亦疑随宜且教取又疑用二人然明皇毎用杨太真舞故长恨词云风吹仙袂飘飘举犹似霓裳羽衣舞当以一人为正  

梦溪笔谈云国史补言客有以按乐图示王维维曰此霓裳第三叠第一拍也客未然引工按曲乃信此好竒者为之盖霓裳曲凡十三叠前六叠无拍至第七叠方谓之叠遍自此始有拍而舞作故白乐天诗中序擘騞初入拍中序即第七叠也第三叠安得有拍但言第三叠第一拍即妄也  

乌衣  

青琐摭遗曰王榭金陵人一日海中失船泛一朩登防见一翁一妪皆衣皂乃乌衣国也以女妻之榭思归复乘云轩泛海至其家有二燕栖梁上榭招止臂上书小纸系其尾曰误到华胥国里来主人终日苦怜才云轩飘去无消息洒泪临风几百回来春燕又飞榭身上有诗云昔日相逢真数合如今暌逺是生离来春纵有相思字三月天南无鴈飞因目榭所居为乌衣巷刘禹锡有诗云朱雀桥边野草花乌衣巷口夕阳斜旧时王谢堂前燕飞入寻常百姓家  

呉旦生曰丹阳记乌衣之起呉时乌衣营处所也江左初立琅邪诸王所居舆地志晋时王导自立乌衣宅世説王公谓吾角巾径还乌衣佥陵旧事谢鲲与族子灵运瞻曜洪防并以文义赏防居在乌衣巷谓之乌衣游鲲诗云昔为乌衣游戚戚皆子侄禹锡所咏盖指江左王氏谢氏二族之盛第宅丘墟故有旧时王谢之感若指泛海乌衣事何以言寻常百姓耶元张思亷子夜歌云朱雀街头雨乌衣巷口风飞来双燕子不入景阳宫按朱雀桥即在乌衣巷口也故咏金陵者毎连举之  

野客丛书云王谢与王榭相类而又有乌衣之名或者徃徃误焉张仲均家有陈唯室亲染此诗谢字从言盖此也呉曽澷録艺苑雌黄所説正合  

轻车  

刘梦得送浑大夫赴丰州诗精兵愿逐李轻车  

呉旦生曰汉武帝元朔五年以代相李蔡为轻车将军有功封乐安侯乃李广之从弟故称李轻车鲍昭乐府云后逐李轻车许浑诗昔事李轻车张光弼诗将军须用李轻车后汉舆服志云轻车古之战车也不巾不盖【孔丛子巾车命驾注云以衣饰车也】按韵防轻牵正切疾也左传昭公二十五年注左师展欲与公俱轻归轻遣政反汉书发轻骑夜追之亦音罄今唐元人诗皆作平声用似失本防  

汉夀  

刘梦得汉夀城春望诗汉夀城边野草春荒祠古墓对荆榛  

呉旦生曰郝天挺注城在四川保宁府今广元县程篁墩谓汉夀县名在犍为【即今之叙州府】禹贡潜水注水出岷山之西东流过汉夀南流有高山上合下开水经其中曰沫水又复水从汉中沔阳县南流至梓潼汉夀县三国史云费袆遇害于汉夀又建安五年曹操表闗某为汉夀亭侯则是汉夀为封地而亭侯为封爵之通称也防典称之为夀亭侯是悮以汉为国号而以夀亭为封地矣【汉法十里一亭十亭一乡亭留防宿之处也凡封侯初封亭侯即秦亭长之遗】  

生  

宋景文笔记曰晏元献常问曽明仲云刘禹锡诗瀼西春水縠纹生生字作何意明仲曰作生育之生丞相曰非也作生熟之生语乃健庄子曰生熟不尽于前王建诗自别城中礼数生  

呉旦生曰卲氏闻见后録汪彦章诗野田无雨出兆湖水得风生縠纹此以生对出则作生长之生矣岂不闻元献之説耶杨升庵亦以元献之説为信是谢眺诗逺树暧芊芊生烟纷漠漠亦然小谢之句实本灵运灵运撰征赋云披宿莽以迷径覩生烟而知墟余观白乐天诗弦生管澁未堪聴熊孺登诗水生风熟布防新杨防夫续奁集有咏习舞云十六天魔教已成背翻莲掌苦嫌生夜深不管排塲歇尚向灯前蹋影行皆用此生字又蔡敬夫诗花心犹怯怯莺语乍生生其于叠字更峭  

賔鸿  

防溪诗话曰东坡云賔鸿社燕巧相违月令来賔事尝疑人未曽用及观刘梦得秋江晩泊云暮霞千万状賔鸿次第飞顾况云安得凌风翰肃肃賔天京又别浦鴈賔秋更佳  

呉旦生曰月令八月鸿鴈来九月鸿鴈来賔周书白露之日鸿鴈来寒露之日又来既是一种何得前后不齐如此许叔重注二鴈则以仲秋之鴈从北地中来过周雒南去至彭蠡季秋之鴈亦从北地中来南之彭蠡以为八月来者其父母也是月来者其子也羽翼稚弱故在后耳礼云仲秋来者为主季秋来者为賔也  

困学纪闻云时训月令七十二侯鴈凢四见孟春鸿鴈来夏小正曰鴈北乡吕氏春秋淮南时则训曰候鴈北【月令注今月令鸿皆为候而不言北盖来字本北字康成时犹未悮故曰鴈自南方来将北反其居其后传写者因仲秋鸿鴈来悮以北为来】仲秋鸿鴈来吕氏淮南曰候鴈来季秋鸿鴈来賔爵入大海为蛤小正曰九月遰鸿鴈吕氏淮南曰侯鴈来高诱许叔重注以候鴈来为句【賔爵老爵也栖宿人堂宇之间有似賔客故曰賔爵】季冬鴈北乡小正在正月易説在二月【正义谓节气有早晚】  

可中  

刘禹锡生公讲堂诗高坐寂寥尘漠漠一方明月可中庭  

呉旦生曰旧言宋文帝大防沙门食至良乆众疑日过中僧律不当食帝曰始可中耳生公曰白日丽天天言可中何得非中遂举箸而食禹锡即以生公事咏生公堂也余又按僧规以六时经行曰幽谷时寅也高山时卯也日照高山平地时辰也可中时已也正中时午也鹿苑时未也张乔诗犹向山中礼六时刘长卿诗六时行径空秋草是也则可中本出释语【洪驹父诗话云山谷至庐山一寺因举此诗云一方明月可中庭一僧率尔云何不曰一方明月满中庭山谷笑去】  

畬田  

刘梦得竹枝辞云银钏金钗来负水长刀短笠去烧畬呉旦生曰谈苑江南人多畬田先熂炉【熂音饩】熂纵火烧草也炉火烧山界也俟经雨乃下种厯三嵗土脉竭不可复种艺但生草朩复熂旁山词林海错云烧田而种曰疁故野烧曰疁火【疁音留】宋西阳王子尚所部鄞县有疁田子尚言山湖之俗熂山封水泽山须熂炉后种又梦得适连州作畬田诗何处好畬田团团缦山腹下种暖灰中乘阳拆芽蘖苍苍一雨后苕頴如云发李文饶岭南道中诗五月畬田収火米则不独江南为然矣  

尔雅一嵗曰菑二嵗曰新三嵗曰畬【羊诸反】易曰不菑畬説文菑不耕田也从艸甾徐锴曰当言从艸从□从田田不耕则艸塞之故从□□音灾则凡三嵗而不可复种盖取畬之义也  

重用字  

梦得赠乐天中两聫云雪里高山头早白海中仙果子生迟于公必有高门庆谢守何烦晓镜悲  

呉旦生曰梦得自注高山本高高门使之高二字为义不同三山老人语録云乐天寄刘诗有叹早白无儿之语刘以此诗赠之自注二高字唐人忌重叠用字今人则叠用字甚多杨升庵谓此类为傍犯之例谢茂秦谓两聫最忌重字或犯首尾可矣子美江阁邀賔许马迎醉于马上徃来轻摩诘尚衣方进翠云裘万国衣冠拜冕旒二公重字不害为大家  

东坡送江公着诗云忽忆钓台归洗耳又云亦念人生行乐耳自注二耳义不同故得重用因按古人一字二义徃徃重押如古诗晨风懐苦心蟋蟀伤局促又云音响一何悲弦悲知柱促曹子建美女篇明珠交玉体珊瑚间朩难又云佳人慕高义求贤良独难谢灵运初去郡诗或可优贪竞岂足称达生又云毕娶类尚子薄游似邴生陆士衡豫章行泛舟清川渚遥望江山隂又云寄世将几何日昃无停隂江淹杂体诗韩公沦卖药梅生隠市门又云太平多欢欵飞盖东都门王仲宣从军诗连舫逾万艘带甲千万人又云我有素餐责诚愧伐檀人至唐时效此重押者不一而老杜之诗尤多  

细腰  

刘禹锡踏歌行云为是襄王故宫地至今犹自细腰多呉旦生曰南楚谓细腰曰嫢【音惟】野客丛书据传曰楚王好细腰宫中多饿死荀子乃曰楚王好细腰故朝有饿人淮南子亦曰灵王好细腰民有杀食而自饥也人君好细腰不过宫人岂欲朝臣与国人皆细腰乎余观墨子载灵王好细腰故其臣皆三饭为节脇息然后带縁墙然后起韩非子载庄王好细腰一国皆有饥色当时子书不言宫中而言朝与野率有此谬今禹锡诗作襄王亦谬  

□  

文苑潇湘曰梦得用字极谨严然其答乐天而有笔底心犹毒杯前胆不□□呼闗反此何谓也  

呉旦生曰汉皋诗话赵勰有吞舡酒胆弱之句礼部韵不収唐韵亦无西溪樷语云集韵在山字韵音乎闗切顽也  

元和脚  

杨升庵曰栁宗元诗栁家新様元和脚言字变新様而脚则元和也脚盖悬针垂露之体耳  

呉旦生曰此刘賔客答栁仪曹诗而升庵直以为栁诗悮矣复斋谩録云子原寄刘梦得诗书成欲寄庾安西纸背应劳手自题闻道近来诸子弟临池寻已厌家鸡盖其家有右军书毎纸背庾翼题云王防稽六纸其诗谓此也故梦得有酬家鸡之赠乃答前诗也其中有栁家新様元和脚人竟不晓高子勉举以问山谷山谷云取其字制之新昔元丰中晁无咎作诗文极有声陈无已戯之曰闻道新词能入様相州红缬鄂州花盖相缬织鄂州花也则栁家新様元和脚者其亦此类欤顷见徐仙者效山谷书而无已以诗纪之曰肯学黄家元祐脚则知山谷之言无可疑最后见东坡栁氏求笔迹诗君家自有元和手莫厌家鸡更问人其义相同但手字为异耳  

蔡寛夫诗话云栁子厚书迹江湘间多有其碑刻而体不一或疑有假托其名者惟南岳弥陀和尚碑最善大抵规模虞永兴矣然不知栁家新様元和脚者何如也  

天中记作柳公权在元和间书有名故刘禹锡有此诗恐悮  

石皷  

韵语阳秋云左传周成王搜于岐阳而韩退之石皷歌则曰宣王所谓宣王愤起挥天戈搜于岐阳骋雄俊是也韦应物石皷歌则曰文王所谓周文大猎岐之阳刻石表功何炜煌是也欧永叔云前世所传古逺竒恠之事类多虚诞而难信况传记不载不知韩韦二君何据而有此説也  

呉旦生曰帝京景物略云庙门内之石皷也其质石其形皷其高二尺广径一尺有竒其数十其文籕其辞诵天子之田初潜陈仓野中唐郑余庆取置鳯翔之夫子庙而亡其一皇祐四年向傅师得之民间十数乃合宋大观二年自京兆移汴梁初置辟雍后保和殿嵌金其字隂错错然靖康二年金人辇至燕剔取其金置皷王宣抚家复移大兴府学元大徳十一年虞集为大都教授得之泥草中始移国学大成门内左右列矣【掲曼硕诗孔庙頽墙下周宣石皷眠揭与虞同时此正大徳间诗也】谓周宣王之皷韩愈张懐瓘窦臮也谓文王之皷至宣王刻诗焉韦应物也谓秦氏之文宋郑樵也谓宣王而疑之欧阳脩也谓宣王而信之赵明诚也谓成王之皷程琳董逌也谓宇文周作者马子卿也据今搨本则甲皷字六十一乙皷字四十七丙皷字六十五丁皷字四十七戊皷字一十二已皷字四十一庚皷字八壬皷字三十八癸皷字六共三百二十五字存惟辛皷字无存者【金石录云石皷文世传周宣王刻石史籀书集古録云至于字画亦非史籀不能作东观余论云笔法如圭璋特达非后人所能赝作】  

聴琴  

西清诗话曰三呉僧义海以琴名世六一居士尝问东坡琴诗孰优东坡答以退之听颖师琴公曰此祗是聼琵琶耳或以问海海曰欧阳公一代英伟然斯言悮矣眤眤儿女语恩怨相尔汝言轻柔细屑真情出见也划然变轩昻勇士赴敌塲言精神余溢竦观聴也浮云栁絮无根蔕天地濶逺随飞扬言纵横变态浩乎不失自然也喧啾百鸟羣忽见孤鳯凰又见脱颖孤絶不同流俗下里声也跻攀分寸不可上失势一落千丈强言起伏抑扬不主故常也皆指下丝声妙处惟琴为然琵琶格上声乌能尔耶  

呉旦生曰许彦周谓浮云柳絮无根蔕天地濶逺随飞扬此泛声也谓轻非丝重非朩也啾啾百乌羣忽见孤鳯凰泛声中寄指声也跻攀分寸不可上吟绎声也失势一落千丈强顺下声也合参二氏得琴之理得诗之神然彦周更沈着矣  

义海又论东坡聴维贤琴诗云春温防折亮以清丝声皆然何独琴也又特言大小弦声不及指下之韵牛鸣盎中雉登朩槩言宫商耳八音皆然岂独丝也以为坡未知琴然余观坡之论中防琴赋云间辽故音痹弦长故防鸣所谓痹者犹今俗云防【音鲜】声也两弦之间逺则有防故曰间辽弦鸣云者今之所谓泛声也弦虚而不按乃可按故云弦长而防鸣也此岂未知琴者  

潜蛬  

韩退之诗幽响泄潜蛬  

呉旦生曰蛬音拱又居用切一作□尔雅云蟋蟀也埤雅云隂阳率万物以出入至于悉能帅隂阳之悉者也诗义问云蟋蟀食蝇而化一名趣织语曰趣织鸣孏妇惊一名蜻蛚里语云蜻蛚鸣衣裘成方言南楚之间谓之蚟孙杂见诸书者曰吟蛩曰蛩秋曰投机曰纺纬曰络纬【袁瓘秋日诗芳草不复緑王孙今又归人都不解施防曰王孙蟋蟀也】  

帝京景物畧云秋七八月游闲人提竹筒过笼铜丝罩诣藂草处缺墙頽屋处甎甓土石堆磊处侧聴徐行若有遗亡迹声所缕发而穴斯得乃掭以尖草不出灌以筒水跃出矣视其跃状而佳逐且捕之捕得色辨形辨之辨审飬之飬得其性若气试之试而才然后以鬬促织经曰虫生于草土者身软砖石者体刚浅草瘠土者性和砖石深坑及地阳向者性劣若是者穴辨凢促织青为上黄次之赤次之黒又次之白为下【号红麻头白麻头青项金翅金丝额银丝额上也黄麻头次也紫金黒色次也】若是者色辨首项肥腿胫长背身濶上也不及斯次反斯下也【其号之油利挞蟹殻青枣核形土蜂形金琵琶红沙青沙绀色为一等长翼梅花翅土狗形螳螂形飞铃为一等皂鸡蝴蝶形杳狮子为一等】若是者形辨飬有饲焉有浴焉有病用医焉【馒鱼稻撮虫水蜘蛛匾担虫沟红虫蠏白栗黄米饭食养也榨小青虫汁而糖调之以浴随净甜水以涤水养也虫病而治之水畔红虫主积食蚊帯血者主冷蛆蜕厠上曰棒槌虫主热粉青小青虾主鬬后自然铜浸水防者主鬬损茶姜防者主牙损童便调蚯蚓粪防者主咬伤竹蝶主气弱蜂主身瘕医养也】如是促织性良气全矣中则有材焉者间试而亟蓄其鋭以待鬬初鬬虫主者各内虫乎比笼身等色等合而内乎鬬盆虫胜主胜虫负主负胜者翘然长鸣以报其主然必无负而伪鸣与未鬬而已负走者其収辨其飬素其试审也虫鬬口者勇也鬬间者智也鬬间者俄而鬬口敌虫弱也鬬口者俄而鬬间敌虫强也闵景贤观鬬蟋蟀歌云战胜长鸣鸣以股主人夺采盆安堵保抱小虫歌大武指盆笑谓将军府  

用韵  

六一居士诗话曰退之工于用韵盖其得韵寛则波澜横溢泛入旁韵乍还乍离出入回合殆不可拘以常格如此日足可惜之类是也得韵窄则不复旁出而因难见巧愈险愈竒如病中赠张十八之类是也尝与圣俞论此谓譬如善驭良马者通衢广陌纵横驰逐惟意所之至于水曲蚁封疾徐中节而不少蹉跌乃天下之至工也  

呉旦生曰西清诗话秦汉已前字书未备既多假借而音无反切平仄皆通用自齐梁后槩拘以四声又限以音韵故士率以偶俪声病为工文气安得不卑弱惟陶渊明韩退之摆脱拘忌皆取其傍韵用盖笔力自足以胜之学林新编又引此谓字有通作他声押韵者于古诗则可若于律诗则谓之落耳余冬序録乃云秦汉已前韵有平仄皆通用者古韵应尔岂为字书未备渊明退之集多用古韵渊明潠下田舍与退之元和圣徳此日足可惜之类于古俱是一韵何傍之有六一所谓傍韵就今韵而言非谓其兼取于彼此也  

缃素杂记云世俗相传古诗不必拘于用韵予谓不然如杜少陵早发射洪县南途中作及字韵诗皆用缉字一韵未尝及外韵也及观东坡与陈季常汁字韵一篇诗而用六韵殊与老杜异其他侧韵诗多如此以其名重当世无敢疵议至荆公则无是矣其得子固书因寄以及字韵诗其一篇中押数韵亦止用缉字一韵他皆类此正与老杜合渔隠樷话云黄朝英之言非也老杜侧韵诗何尝不用外韵如戏呈元二十一曹长未字韵一篇诗而用五韵南池谷字韵一篇诗而用四韵客堂蜀字韵一篇诗而用三韵其他如此者甚众今若以一篇诗偶不用外韵遂为定格则老杜何以谓之能兼众体也黄既不细考老杜诸诗又且轻议东坡尤为可笑六一谓韩退之得韵寛则不复傍出退之用韵犹能如此孰谓老杜反不能之是又非黄所能知也  

训子  

冷斋夜话曰予尝熟味退之诗真出自然其用事深宻高出老杜之上如符读书城南诗少长聚嬉戏不殊同队鱼又脑脂盖眼卧壮士大招挂壁何由弯皆自然也呉旦生曰符读书城南一章洪景卢谓一为公与相潭潭府中居不见公与相起身自犁锄此等语乃是觊富贵为可议也王荆公集四家诗亦不取此章王彦辅云是诗教子以取富贵宜荆公之不取也恵洪不识作诗头脑称其高出老杜之上非知诗矣胡不观东坡之论云退之有示儿诗开门问谁来无非卿大夫不知官高卑玉带悬金鱼又云凡此座中人十九持钧枢所示者皆利禄事耳老杜则不然示宗武云曽参与游夏达者得升堂所示者圣贤事也余故特标数子以折惠洪之妄  

按退之子防为集贤校理史传有金根车【秦因殷得瑞山车曰金根车故用金为饰谓之金根车而为帝轸立旗竿斿以从水徳汉制副车黄屋左纛如金根之制】昶以为悮悉改根为银士林嗤之岂亦贻谋之过耶然昶子绾衮皆擢第衮为状元此则惬公意矣  

松竹影  

松江诗话曰有松棚诗采来犹帯烟霞气月明满地金钗细可为佳句野客丛书曰月照松影但见参差黒影耳安知其为金钗松叶比之金钗者谓架上月照映则可不可谓地上之影也不如曰月明满架金钗细前軰谓韩退之竹影金鎻碎之语非直谓竹影谓竹间之日影耳以此验之益信韩偓诗长松夜落钗千股此语无病李涉诗踈林透明月散乱金光滴此正退之竹影金锁碎  

呉旦生曰沈存中言退之城南聫句所谓金锁碎者乃日光非竹影也若题中有日字则可余以聫句诗佳在碎字涉诗佳在滴字二字皆善言影也然言滴则须防出月来言碎则不待防而日光自在可与觧者言之即松棚诗所云满地金钗亦云影也盖以金钗况松已带迹象复云满架则俚若论不可谓地上之影详察上句犹是新绿蓊郁恐架上亦是一片黒影  

韩致尧诗长松夜落钗千股小港春添水半腰自是晚唐手笔如刘宗起残菊诗深夜雪霜金锁碎清晨风雨玉离坡亦自是元人手笔  

韵语阳秋云沈存中以退之金锁碎句恨题中无日字然杜子美诗老身倦马河堤永踏尽黄榆緑槐影亦何必用日字作诗正欲如此余据蘓长公外纪云刘贡父一日问子瞻老身倦马河堤永踏尽黄榆緑槐影非阁下之诗乎子瞻曰然贡父曰是日影耶月影耶子瞻曰竹影金锁碎又何尝説日月也则葛常之谓子美诗亦悮记矣遯斋闲览云凡物因日有影茍无日影何从生言竹影即日光在其中矣如荆公诗江月入松余破碎亦须借松影方见月之破碎却恠题中无影字善论诗者正不应尔  

鸟名  

黄玉林曰韩退之诗唤起牎全曙催归日未西唤起催归固是二鸟名然题曰赠同游者实有防意盖牎已全曙鸟方唤起何其迟也日犹未西鸟已催归何其早也岂二鸟无心不知同游者之意乎更与我尽情而啼早唤起而迟归可也  

呉旦生曰黄鲁直谓唤起声如络纬圆转清亮偏于春晓鸣江南谓之春唤杨防夫乐府云唤起唤起东方明隋炀帝诗笑劝上林中除却司农鸟司晨鸟即唤起也  

史记厯书百草奋兴姊规先滜索隠云一名催归师旷禽经瓯越间曰怨鸟夜啼达旦血渍草朩华阳风俗名杜鹃玉篇布谷也闗西曰巧妇闗东曰鸋鴂金防録石谊未娶闻子规声叹曰此物催人要归故曰催归  

叶天经谓鸟名诗起此王勉夫谓其体自六朝观梁元帝尝有是作退之非祖此乎黄鲁直谓之禽言诗梅圣俞亦有泥滑滑婆饼焦提葫芦不如归去之类是也  

前荣  

韩退之示儿诗前荣馔賔亲冠防之所集  

呉旦生曰士冠礼设洗直于东荣退之取此而为言也汉制攻云荣屋翼也即今之抟风言荣者与屋为荣饰言翼者与屋为翅翼梦溪笔谈云见人为文章多言前荣荣者夏屋东西序之外屋翼也谓之东荣西荣四注屋则谓之东霤西霤未知前荣安在艺苑雌黄云如存中之言则退之亦悮矣考王元长曲水诗序云负朝阳而抚殿跨灵沼而浮荣五臣注则以荣为屋檐檐一名樀一名宇即屋之四垂也又谓之楣又谓之防集韵云屋防之两头起者为荣其谓之翼则言櫩宇之张如翚斯飞耳故礼记升自东荣降自北西荣上林赋偓佺之伦暴于南荣则所谓荣者东西南北皆有之故李华含元殿赋有风交四荣之説由是而言则沈存中笔谈未为确论  

噤瘁  

韩退之鬬鸡诗毛各噤防怒瘿争碨磊  

呉旦生曰韩致尧诗禁防余寒酒半醒盖人之冲寒而肌粟卒起曰噤防是皆以俗语入咏耳説文防寒也所臻切集韵寒病也所锦切费冠卿诗入林寒防防近瀑雨蒙蒙张孟阳诗营生生愈防愁来不可割朩华赋澎濞灪防碨磊山垄注云碨磊不平貌  

甜酒  

三山老人曰唐人好饮甜酒殆不可晓子美云人生几何春与夏不放香醪如蜜甜退之云一尊春酒甘若饴丈人此乐无人知  

呉旦生曰王勉夫谓以酒比饴蜜大率醇乎醇者耳非谓好饮甜酒也子美句与巴子歌同巴子歌曰香醪甜似蜜峡鱼美可鲙乐天有户大嫌甜酒才高咲小诗之句正属退之非好甜酒矣然余观鲁望诗酒滴灰香似去年乐天诗烧酒初开琥珀香则似唐人好饮灰酒赤酒又何説耶  

香  

渔隠樷话曰退之诗云香随翠笼擎偏重色照银盘泻未停樱桃初无香退之以香言亦是一语病  

呉旦生曰竹初无香杜甫有雨洗涓涓静风吹细细香之句雪初无香李白有瑶防雪花数千防片片吹落春风香之句雨初无香李贺有依防香雨青氛氲之句云初无香卢象有云气香流水之句妙在不香説香使本色之外笔补造化而渔隠乃病之我恐此老膏肓正甚  

恋嫪  

韩退之诗感物増恋嫪  

呉旦生曰顾师古嫪居蚪反许慎云即到反【史炤释文卢道切非】説文嫪婟也按倡谓游壻曰婟嫪秦始皇九年文信侯诈以舍人嫪毐为宦者坐滛诛故秦俗骂滛曰嫪毐音涝蔼士人之无行者郭璞防云泽虞一名鶭即婟嫪也声类云婟嫪恋惜也以此鸟恋惜池泽见人不去因名婟泽鸟  

虱  

韩退之泷吏诗不知官在朝有益国家否得无风其间不武亦不文仁义饰其躬巧奸败羣伦  

呉旦生曰古本风作虱字觧者悮引步兵禈虱事姚令威言公孙鞅靳命篇云国以功授官予爵则治省言寡以六虱授官予爵则治烦言生六虱曰礼乐曰诗书曰修善曰孝悌曰诚信曰贞亷曰仁义曰非兵曰羞战国有十二者上无使农战必贫至削十二者成羣此谓君之治不胜其臣官之治不胜其民此谓六虱胜其政也杜牧之云彼商鞅者能耕能战能行其法基秦为强曰彼仁义虱官也可以置之余因观刘勰云韩魏力政燕赵任权五蠧六虱严于秦令惟齐楚两国颇有文学退之诗定指此而言  

泷  

韩退之泷吏诗南行逾六旬始下昌乐泷  

呉旦生曰泷音双奔湍也韩子年谱载此诗又云下此三千里有州始名潮公以正月十四日去国行逾六旬三月几望矣遂以二十五日至潮则是十许日行三千里盖泷水湍急故也欧阳文忠云韶州图经乐昌县西一百八十里武溪惊湍急石流数百里按武水源出郴州武县其俗谓水湍峻为泷刘仲章者前为乐昌令予初以韩诗云昌乐疑其悮乃改从乐昌仲章云不然县名乐昌而泷名昌乐其旧俗所传如此韩诗不悮也陆放翁诗四方行役男儿事常笑韩公赋下泷  

聫句  

云浪斋日记曰退之聫句古无此法乃自退之开辟也呉旦生曰诗话皆言聫句自栢梁始则汉时有之何得以石鼎聫句便云退之开辟也然余攻泊宅编云聫句起于栢梁非也式防诗曰胡为乎中露盖泥中中露卫之二邑名刘向以为此诗二人所作则一在泥中一在中露其理或然此则聫句所起也  

蚝山  

韩退之诗蚝相粘为山十百各自生  

呉旦生曰本草衍义牡蛎附石而生磈礧相连如房故名蛎房读如阿房之房【音傍见史记】一名蚝山初生海畔才如拳石四靣渐长有一二丈者一房内有蚝肉一块肉之大小随房所生每潮至则诸房皆开有小虫入则合之以充腹宋翟忠恵焦山诗僧居蚝山迷向背佛宇蜃气成吹嘘杨升庵载賛云海曲蛎房或名蚝山眉渠磊砢牡牝异斑  

氍毹  

韩退之诗两厢铺氍毹  

呉旦生曰説文氍毹氊緂之属海録碎事云氍毹音瞿输亦作毹杜阳编新罗进五色氍毹以籍地高帝纪贾人毋得衣【居例反】师古注云织毛若今氍毹之类  

毹一作四愁诗美人赠我毡氍古乐府请客上北堂坐毡及氍按周官掌皮供毳毛为毡毡之异名曰毛席防之异名曰毛褥通俗文云织毛褥谓氍细者谓之毾防出天竺大秦等国毾防者施大床之前小蹋床之上蹋而登床者王子猷诣郄雍州防事上铺毾防是也杨防夫诗杪椤树子风前落吹傍恩公旧毾防自注云音榻登西域毛席大床前小榻以上香者一云氍恐即是渠搜国名音同而字不同耳渠搜出书禹贡  

桃笙  

复斋谩録曰东坡论子厚诗盛时一失贵反贱桃笙蔡扇安可常不知桃笙为何物偶阅方言簟宋魏之间谓之笙乃悟桃笙以桃竹为簟也按叚公路北户録云琼州出红藤簟方言谓之笙或曰籧篨又曰行唐沈约奏弹歙令仲文秀恣横云令吏输六尺笙四十领东坡何亦忘此耶  

呉旦生曰方言簟与筕篖原分二条郭璞觧筕篖云江东呼笪音靼梦溪笔谈云赵韩王治第盖屋皆以板为笪上以方塼甃之然后布瓦一云覆舟簟则筕篖之非簟明矣复斋何得混引况东坡偶尔见遗复斋乃欲以一二记忆与之折角耶余且广其説于左按説文簟竹席也释名簟簟也布之簟然平正也尚书顾命云敷重篾席孔安国谓桃枝竹王伯厚汉制攷云周礼缫席次席注缫席削蒲蒻展之编以五采若今合欢矣次席桃枝席有次列成文疏汉有合欢席故举汉法况之汉世以桃枝竹为席次第列成文章东观汉记云马棱为防稽太守诏诘防稽车牛不务坚强车皆以桃枝细簟山海经云嶓冢之山嚚水之上多桃枝竹魏志云倭国有桃枝竹广州记云广州有桃枝竹华阳国志云竹朩之璝者有桃支灵夀荆州记云安城郡今属江州出桃枝席一统志云四川保宁出桃笙即竹簟庾翼与王公书云今致桃枝簟十枚简文答湘东王献簟书云五离九折出桃枝之翠笋庾信竹杖寡人有铜环灵夀银角桃枝郭璞江赋桃枝筼筜实繁有丛左思呉都赋笙象簟韬于筒中刘禹锡诗月露濡桃笙曽文清诗雾帐桃笙画寝余梅圣俞诗桃簟冷如氷刘少宣诗桃笙乗势献防凉石邦彦诗藤牀桃簟多败绩成化中洪唯卿诗一帘秋水浸桃笙天启中许令则诗桃笙烟帐小宗香  

中州集朱师美诗葵扇风未来桃笙汗初浃盖用子厚语也  

竹谱云桃枝竹皮赤编之滑劲可以为席东坡云叶如椶身如竹宻节而实中犀理瘦骨古隽考畧云竹性中虚桃竹独实类于朩韵语阳秋谓之慈竹言生不离本也恐非按海録碎事云赤玉脂桃竹也紫云盖慈竹也  

晋阳秋云谢太传乡人有罢中宿县诣安安问归资答曰惟有五万蒲葵扇安取其中者执之其价数倍蒲葵掠榈也李义山诗何人书破蒲葵扇  

趂虚  

栁子厚栁州峒岷诗緑荷包饭趂虚人  

呉旦生曰旧言聚落相近期其旦集交易閧然其名为虚后观青箱杂记云岭南谓村市为虚凡市之所在有人则满无人则虚岭南村市满时少虚时多谓之为虚不亦宜乎据此则古语曰市朝满而夕虚正此虚字也子厚童区寄传云之虚所卖之王荆公诗花间人语趂朝虚黄山谷诗人集春蔬好趂虚陆放翁诗趂虚茶嬾鬬旗鎗马虚中诗避社燕归杨栁合趂虚人散鹭鸶来严正卿诗趂虚人去市桥静罢钓翁归溪水清至于杨孟载荷叶诗溪友裁巾帻虚人作饭包乃用子厚语  

青箱襍记云岭南谓水津为步言步之所及也迷异记云水际谓之步呉楚间谓浦为步语之讹耳按栁子厚铁鑪步志云江之浒凡舟可涉而上下者曰步韩退之孔戣墓志蕃船至泊步有下碇之税又罗池庙碑言步有新船或改步为涉谬矣上虞县有石駞步呉中有鱼步步湘中有灵妃步扬州有爪步洪州有观步鹦鹉洲对岸有炭步闽中谓水涯为溪步金陵有邀笛步王徽之邀桓伊吹笛处也有罾步即渔人施罾处有船步即人渡船处温庭筠诗妾住金陵步门前朱雀航防城妓诗那堪回首处江步野棠飞东坡诗萧然三家步横此万斛舟成原常诗紫步于今无士马沧溟何处有神仙然则虚即所谓墟步即所谓埠也  

杨升庵云唐诗春云生岭上积雪在嚣间山凹之地堪为墟市者曰嚣説文嚣声也气出头上故从防从页页头也牛刀切今读作枭非左传晏子之居近市湫隘嚣尘杜预注嚣声也周礼司市之文曰禁其鬬嚣注鬬以力争嚣以口争交市之地必多争故禁之市之名嚣亦犹后世名市曰墟也言有人则嚣无人则墟也  

了欸  

杨升庵曰朱子辨证栁宗元诗欸乃一声山水緑注欸乃一本作袄霭按欸音霭乃音袄近日倒读之悮矣项氏家説云刘蜕文集有湘中霭廼歌刘言史潇湘诗有闲歌暧廼深峡里霭廼也欸乃也皆一事但用异字耳此虽字音之防而袄霭当作霭袄自朱子始正世俗倒读之悮霭廼欵乃自项平庵始正前人混淆之失呉旦生曰黄山谷谓元次山欵乃曲欸【音袄】乃【音霭】湘中节歌声也次山集音注亦云棹舟之声啸余谱云是渔歌张邦基以为岭外之音非也冷斋夜话作【音袄】霭合二字书之其説益纷升庵以为欸音霭乃音袄是矣据説文长笺云了欸船橹揺曵声有了欸歌譌作乃歀又倒其词作歀乃谬甚然则字当从説文而音即当作袄霭此栁集注云一作袄霭亦有据也山谷之于元集亦知之字作欸乃盖俗写之譌升庵屡证之而实未确攻耳  

字彚云篆作了象气出之难也籕又作□  

国老  

柳子厚诗莳药闲庭延国老开尊虚室值贤人  

呉旦生曰埤雅蘦大苦今之甘草是也杭州小説甘草市语国老然此不可谓市语确有至理按本草云甘草一名国老觧百药毒安和七十二种石一千二百种草故号国老之名国老者賔师之称盖药有一君二臣三佐四使甘草又其賔师也故药罕不用者虽非其君而君实宗焉  

魏志尚书郎徐邈饮醉问以曹事邈曰中圣人因白之太祖太祖怒鲜于辅进曰平日酒客谓酒清者为圣人浊者为贤人醉乡日月云凡酒以色清味重而甜者为圣色浊如金而味醇且苦者为贤李太白诗醉月频中圣迷花不事君元遗山诗开尊便觉贤人近汚足宁论力士羞  

高舂  

栁子厚诗空斋不语坐高舂  

呉旦生曰淮南子日经于泉腢是谓高舂顿于连石【连音烂】是谓下舂注云尚未防上防先舂曰上舂将欲防下防悉舂曰下舂姚令威引此注云虞渊地名高舂时始戍民碓舂时也连石西山名言将暝下民悉舂故曰下舂李君实云治粟者落杵曰舂日之经天自日禺中至日晡皆横过再向晚则日影旁射侧落如舂者直下其杵故曰高舂曰下舂言日落之渐次也梁元帝诗斜景落高杵李义山诗红烛近高舂薛能诗隔溪遥见夕阳舂【或云见舂米非也】王僧孺致仕表云高舂之景一斜不周之风忽至  

烟树  

栁子厚别弟宗一诗云欲知此后相思梦长在荆门郢树烟  

呉旦生曰墅谈称此诗无一字不佳竹坡老人乃谓梦中焉能见郢树烟欲易烟以边又以犯第二句江边而改云欲知此后相思处望断荆门郢树烟此真痴人前説不得梦也不知天下梦境极灵极幻疑假疑真着一烟字缀之使糢糊离迷于其间以梦为体以烟为用説出一种相思况味诗人神行处也如太白诗相思若烟草歴乱无冬春盖善説相思无如烟树烟草矣  

## 歴代诗话巻五十  

归安 吴景旭 撰  

庚集中之中  

唐诗  

登第  

唐宋遗史曰孟东野有下第诗弃置复弃置情如刀劒伤又再下第诗两度长安陌空将泪见花其后登第则志气充溢一日之间花皆看尽进取得失盖亦常事而东野器宇不宏至于如此何其鄙耶  

吴旦生曰东野调溧阳尉地有投金濑林间水际徘徊赋咏曹务多废至遣假尉代之而分其半俸尝作诗云借车载家具家具少于车借者莫弹指贫穷何足嗟此其萧条高寄类有道者之所为退之荐士诗云有穷者孟郊受材实桀骜防观洞古今象外逐幽好盖许之深矣何一登第卽云春风得意马蹄疾一日看尽长安花致小苏軰讥其工于为诗陋于闻道也  

林下偶谈载东野墓志云年几五十始以尊夫人之命来集京师从进士试既得即去史云年五十得进士第樊汝霖云时郊年五十四三说不同按唐登科记郊登第在贞元十二年李程榜又按墓志郊死于元和九年年六十四自元和元年逆数而上至贞元十二年凡十九年矣郊登第当是四十六又退之荐士诗酸寒溧阳尉五十几何耄盖郊登第四年方调溧阳尉也志谓之几五十是矣史与樊说失之然郊集中有落第诗再下第诗又有下第东南行及下第东归畱别长安知己等诗则郊前此尝累举京师矣今志谓之年几五十始以尊夫人之命来集京师又何也  

白打  

陶南村曰予在蜀见东坡手书一幅曰黄幡绰告明皇求作白打此亦快人意哉味东坡语似以白打为搏击之意然王建宫词云寒食内人长白打库中先散与金钱则白打似博戏耳不知公意果何如  

吴旦生曰此以白打为戏因戏分钱即观韦庄诗内官初赐清明火上相闲分白打钱其义自明按齐云论云白打蹴鞠戏也两人对踢为白打三人角踢为官塲刘向别录云蹴鞠黄帝所造本兵势也或云起于战国徐坚云鞠即毬字霍去病传穿域蹋鞠顔师古注云以皮为之实以毛蹙蹋为戏也初学记作蹙焦弱侯云以鞠从足作踘皆一时趂笔之悮唐书音训云古者以毛实皮蹙而不击后世以杖击丸或于驴马之上当言毬不当言鞠也刘贡父诗话归氏子弟嘲皮日休曰八片尖皮砌作毬火中燂了水中揉一包闲气如常在惹踢招拳卒未休今栁三复能之述曰背装花屈【口勿反】厀白打大斯进前行两步跷后立多时栁欲见晋公无由防公蹴毬后园偶迸出栁挟取之因怀所业戴毬以见公出再拜者三每拜毬起复于背膂幞头间公笑而竒之遂延门下  

池锦  

王建宫词如今池底休铺锦菱角鸡头积渐多  

吴旦生曰西清诗话引文宗论德宗奢靡云闻得禁中老宫人每引流泉先于池底铺锦王氏谈录言此即文宗对李石云云问之旧宫人无此事余按郑嵎诗世不传自曾子固言之方知其津阳门诗皆以韵语纪时事也其叙赐浴云暖山度猎东风微宫娃赐浴长汤池刻成玉莲喷香液潄回烟浪深逶迤犀屏象荐杂罗列锦鳬绣鴈相追随自注云与王建池底铺锦事相合盖子固称嵎诗与乐天长恨微之连昌并列其纪事自确则李石承诏录与王建宫词皆摭实也  

轻容  

王建宫词云嫌罗不着爱轻容  

吴旦生曰齐东野语纱之至轻者曰轻容唐类苑云轻容无花薄纱也元丰九域志云越州岁贡轻容纱五匹元微之寄乐天白轻褣乐天制以为衣有咏轻褣诗云袴花白似秋云薄衫色青于春草浓而褣字俗本改为又作庸榕皆悮又方物考云绵州巴西县纱子一疋重二两妇人以为暑服李长吉诗蜀烟飞重锦峡雨溅轻容  

玉蘂花  

高斋诗话曰王建唐昌观玉蘂花诗一树珑松玉刻成飘廊防地色轻轻女冠夜觅香来处惟见堦前碎月明今玚花即玉蘂花也王介甫以之比玚盖玚玉名取其白耳黄鲁直又更其名为山矾谓可以染也庐陵段谦叔多闻士也其家所藏异书古刻至多有杨汝士与白二十二帖云唐昌玉蘂以少故贵自来江南山山有之土人取以供染事不甚惜也则知玚花之为玉蘂无疑矣傅子容见此帖乃作絶句云比玚更矾总未佳要须博物似张华因观异代前贤帖知是唐昌玉蘂花吴旦生曰韵语阳秋云江南野中有小白花木高数尺春开极香土人呼为玚花玚玉名取其白也鲁直云荆公欲作诗而陋其名予请名曰山矾野人取其叶以染黄不借矾而成色故以名尔常有絶句云高节亭邉竹已空山矾独自倚春风是也近见高斋诗话云此花即玉蘂花予恐未必然尔玉蘂佳名也此花自唐流传至今当以玉蘂得名不应舍玉蘂而呼玚鲁直亦不应舍玉蘂而名山矾也琼花惟扬州后土祠中有之其他皆聚入仙近似而非也鲜于子俊诗云百蘤天下多琼花天上希结根托灵祠地着不可移八蓓冠羣芳一株攒万枝而春明退朝录乃云琼花一名玉蘂按唐昌观有玉蘂王建所谓女冠夜觅香来处惟有阶前碎月明是也长安观亦有玉蘂刘禹锡所谓玉女来看玉树花异香先引七香车是也唐内苑亦有玉蘂李德裕与沈傅师草诏之夕屡同赏翫故德裕诗云玉蘂天中木金闺昔共窥而傅师和云曾对金銮直同依玉树阴是也招隐山亦有玉蘂李德裕所谓吴人初不识因予赏翫乃得此名是也由是论之则玉蘂花岂一处有哉其非琼花明矣东坡瑞香词有后土祠中玉蘂之句非谓玉蘂花止谓琼花如玉蘂之白尔  

杨升庵据宋傅子容之诗谓琼花玉蘂鲁直名以山矾即今之栀子花佛经名薝卜花胡元瑞谓四种迥异升庵合而一之大为孟浪因考合璧事类所辨四花形色并录于此论琼花云琼花天下无双惟扬州后土祠一株耳世传此花乃唐人所植树大而花繁清馥异常洁白可爱独殿春芳冠絶羣品唐贤多题咏之昨因绍兴辛巳之变或谓今所存者非其旧使非老道士唐大宁者力言其不然鲜不以八仙名之矣盖此花虽遭狼籍然其盘根非他所比似有神物为之遮防不然灵苗不絶生意复回既剪而终盛孰使之然哉论玉蘂云玉蘂花所传不一以为玚花琼花山矾有以为米囊者其说皆非也盖此花条蔓而生状如荼防柘叶紫茎冬凋春茂花须出殆如氷丝上缀金粟花心复有碧筩彷佛胆瓶其中别抽一英出众须上散为十余蘂犹刻玉然名为玉蘂乃在于此羣芳所未有也论山矾云山矾花俗名椗花木高数尺枝肥叶宻凌冬不凋花白未开时木犀相似及开差大香絶浓号七里香寻常山林间多有之又有千叶者按椗即玚音相近也论薝卜云薝卜花一名栀子花树高二三尺叶厚深绿如兎耳或似栁而短凡草木花皆五出惟此花六出色白中心黄春末抽蕤夏初结花又一种树高五六尺许花叶皆差大谢灵运目为林兰并笔之【薝音胆】  

镜听  

韵语阳秋曰凡物皆可占非特蓍龟也市中亦有听声而知祸福者莫知其所自观王建有镜听词云重重摩挲嫁时镜夫壻远行慿镜听岂今听声之类耶大湼槃经云不以镜芝草杨枝鉢盂髑髅而作卜筮则镜能占卜信矣  

吴旦生曰镜听之法即月令广义所言响卜也顾元庆谓怀镜于通衢间听徃来之言以占休咎近世人怀杓以听亦犹是也又有无所怀直以耳听之者谓之响卜盖以有心听无心耳余观李廓亦有镜听词云匣中取镜祠灶王盖听者必先灶前跪拜按鬼谷子卜灶法云元旦之夕汛扫爨室置香灯于灶门注水满铛置杓于水防礼拜祝拨杓使旋随柄所指之方抱镜出门宻听人言第一句即是卜者之兆如有同卜者以镜逓执即是彼兆三人五人皆传镜为主宜夜静卜之  

吕氏春秋云正月元旦听都邑人民之声声宫则岁善吉商则有兵征旱羽水角岁恶管子云凡听征如负猪豕觉而骇凡听羽如鸣马在野凡听宫如牛鸣窌中凡听商如离羣羊凡听角如雉登木以鸣音凄以淸注云此言呼以听土地之音非谓他音皆然也人之声合乎五音听其首声恊而详之也  

红丝砚  

西溪丛语曰王建宫词延英引对绿衣郎红砚宣毫各别牀天子下帘亲自问宫人手里过茶汤恐是用红丝砚江南李氏时犹重之欧公砚谱以青州红丝石为第一此砚多滑不受墨若受墨妙不可加王建集中有作工砚又作洪砚皆非也  

吴旦生曰说文砚石滑也长笺云训滑何滑训利利犹厉也与研摩同义故曰石滑也世但觧坚泽为滑则不可通矣通谓研为砚墨盂也高者曰台穹者曰瓦青州红丝石一洮河石二端溪石三歙州石四邨石五皆石也有玉有金有磁有漆其类不一石其常也故从石古但作研又苏易简作文房四谱砚为首以青州红丝石为一斧柯山第二龙尾石第三余皆在中下虽铜雀台古瓦砚列于下品特存古物耳东观录云红丝石出于青州黑山其理红黄相参二色皆不甚深理黄者其丝红理红者其丝黄其纹上下通彻匀布渍之以水则有滋液出于其间以手磨拭之乆而粘着如膏若覆之以匣至开时数日黑色不干经夜即其气上下蒸濡着于匣中有如雨露自得兹石而端歙之石皆置之中行不复视矣砚谱云红丝石砚者须饮以水使足乃可用不然渴燥甚唐彦猷云此砚发墨不减于端石也东坡云彦猷以青州红丝石为甲或谓惟堪作骰盆盖亦不见佳者今观云庵所藏乃知前人不妄许尔  

一百六  

元微之连昌宫词云初过寒食一百六店舎无烟宫树绿【自注云唐时京城寒食火禁极严以鸡羽入灰有焦者皆罪之】念奴觅得又连催特勅宫中许然烛  

吴旦生曰容斋四笔谓寒食为一百五者自冬至之后至清明歴节气六凡为一百七日而先两日为寒食故云他节不然也杜老有鄜州一百五日夜对月一篇江西宗派诗云一百五日足风雨一百五日寒食雨之类是也文献通考云京师以冬至后一百五日为大寒食邺中记云冬至一百五日为介子推冷食作干粥食之即今菱糕也赵嘏寒食诗一百五日家未归崔鲁春日即事诗一百五日又欲来据此则诗人例以百五日为寒食矣今微之词意谓在清明前寒食后店舎已无烟而宫中然烛乃一时之权宜耳然独云一百六者何按荆楚岁时记云去冬至一百五日即有疾风甚雨【王君玉诗疾风甚雨青春老】又云据厯合在清明前二日亦有去冬至一百六者余因考之自后汉周举定为三日之禁至唐时盛兴之遂于寒食断火三日谓去冬至一百四日五日六日也故或云一百五或云一百六其义一也【丹阳记谓自冬至至清明凡七气至寒食止一百三日盖厯家以余分演之尔】  

云骓叱拨  

元微之诗登山纵似望云骓平地须饶红叱拨  

吴旦生曰长庆集此歌自序云德宗皇帝以八马幸蜀七马道毙惟望云骓来往不顿贞元中老死天廐臣稹作歌以记之余按八马幸蜀宗事也其七毙于栈道云骓独存而德宗幸梁亦充御焉国史补云德宗幸梁马号望云骓驾还饲以一品料暇日牵而视之至必长鸣四顾若感恩状后老死飞龙廐中贵戚画为图则谓德宗以八马幸蜀过矣  

李方舟博物志云天宝中大宛进汗血马六匹一曰红叱拨二曰紫叱拨三曰青叱拨四曰黄叱拨五曰丁香叱拨六曰桃花叱拨上乃制名曰红玉辇曰紫玉辇曰平山辇曰凌云辇曰飞香辇曰百花辇后幸蜀遂以平山凌云为防【宋羣牧判官王明上羣牧故事云叱拨之别有八曰红耳叱拨曰鸳鸯叱拨曰桃花叱拨曰丁香叱拨曰青叱拨曰驑叱拨曰紫驑叱拨曰榆叱拨又云北方马以叱拨为上】  

白朴  

元微之诗白朴流传用转新  

吴旦生曰注言乐天于翰林中专取书诏批答词撰为矜式禁中号为白朴每新入学求访宝重过于六典王勉夫尝检唐艺文志及崇文总目无闻访此书不获适有以一编求售号曰制朴开帙览之即微之所谓白朴者是也为巻上中下三上巻文武阶勲等中巻制头制肩制腹制腰制尾下巻将相刺史节度之类此盖乐天取当时制文编类以规后学者  

菖蒲花  

元微之寄赠薛涛诗别后相思隔烟水菖蒲花发五云高  

吴旦生曰微之出使西蜀知营妓薛涛有辞辨严绶遣涛往侍后登翰林涛献松花纸百幅微之就于所献纸寄赠一篇涛尝好种菖蒲故有是句按本草菖蒲无花实有为瑞故古诗菖蒲花可怜闻名未相识张籍诗深恩已去若再返菖蒲花开月长满南史张后方孕见庭中菖蒲花开光彩非常后曰尝闻见蒲花者必贵因取吞之遂生梁武帝故李长吉诗风采出萧家本是菖蒲花  

继古丛编云周益公校正文苑英华序以尧韭对舜华非本草注安知其为菖蒲按梁元帝览云金盐玉防尧韭舜华梁太子赉河南菜启尧韭未俦姬歜非喻典术曰尧之仁天星降精于庭感百阴为菖蒲焉  

紫薇  

白乐天入直西省诗丝纶阁下文章静钟鼓楼中刻漏长坐到黄昏谁是伴紫薇花对紫薇郎  

吴旦生曰天文志紫防大帝之座天子之常居也与花何涉唐中书省植紫薇花后世舎人院紫微阁前辄植此花虽循唐故事要亦何义后余见海录碎事云开元元年改中书省为紫微省改中书令为紫微令则乐天入直西省所称紫薇郎指此耳薇当作微盖乐天性爱此花有紫薇花诗云除却微之见应爱世间少有别花人又宋时府治虚白堂前有紫薇花两株相传乐天所植子瞻守郡时神宗书乐天紫薇花诗以赐之或植或咏其性然也舎人院亦重其人植其花谓即此是故实可也【尧山堂外纪云范屏麓为国子时赴京郷试卧舟中梦入广寒宫嫦娥千百軰齐声歌乐天此诗是科果成殿元续娶吴夫人小字紫薇盖屏麓居山距余前谿十里余特搆紫薇楼规制宏丽亦取此兆耳余犹及见之】  

韵语阳秋云乐天又诗紫薇花对紫薇翁则此花之珍艳可知矣爪其本则枝叶俱动俗谓之不耐痒花自五月开至九月尚烂熳俗又谓之百日红梅圣俞赠韩子华诗薄肤痒不胜轻爪嫩榦生宜近禁庐又赠王景彛诗薄薄嫩肤搔鸟爪离离碎叶剪城霞皆着不耐痒事胡文恭诗雅当翻药地繁近曝衣天注云花至七夕犹繁似有百日红之意  

瑟瑟  

白乐天琵琶行枫叶荻花秋瑟瑟杨升庵曰枫叶红荻花白映秋色碧也瑟瑟珍宝名其色碧故以瑟瑟影指碧字读者作萧瑟解非是乐天又有暮江曲云一道残阳照水中半江瑟瑟半江红此瑟瑟岂萧瑟哉正言残阳照江半红半碧耳  

吴旦生曰博雅瑟瑟碧珠也杜阳杂编有瑟瑟幕其色轻明虚薄无与为比唐语林卢昻有瑟瑟枕宪宗估其値曰至宝无价水经注水木明瑟韦庄诗留得溪头瑟瑟波泼成纸上猩猩色丁谓诗翠影踈踈渡波光瑟瑟凝王周诗嘉陵江水色一带柔蓝碧天女瑟瑟衣风梭晩来织林逋咏茶诗石碾轻飞瑟瑟尘鲁交野果诗碧如瑟瑟红靺鞨【靺鞨国名古肃愼地也产宝石大如巨栗中国谓之靺鞨】据此则升庵之说益信乃陈晦伯以刘桢瑟瑟谷中风正之盖乐天诗言色公干诗言声用意各别安得强证为萧瑟之瑟也若卢照隣秋霖赋风横天而瑟瑟云覆海而沉沉乃与公干同意  

夭邪  

杨升庵曰唐诗钱唐苏小小人道最夭邪又长安女儿双髻鸦随风趂蝶学夭邪【夭音歪】田子艺曰夭作歪非也夭少好貌即妖也邪即歪也葛鲁卿词人间花月见新妖不数江南苏小正谓此也  

吴旦生曰钱唐二句乃白乐天诗夭音歪乐天自注也升庵词品引张仲宗词薄劣东风夭邪栁絮又升庵诗桃根桃叶最夭邪皆据乐天所注以为言也余见芥隐笔记云乐天诗扬州苏小小人道是夭斜【音伊邪反】岂子艺有取于芥隐耶然芥隐作扬州恐悮按乐天杭州春望诗涛声夜入伍胥庙栁色春藏苏小家又余杭形胜诗梦儿亭古传名谢敎妓楼新道姓苏则乐天稔知其为钱唐妓也应从钱唐为是郭茂倩乐府解题云小小钱唐名娼盖南齐时人西陵在钱唐江之西故曰西陵松栢下【按小小墓一云江干一云湖曲张祜诗不知谁共穴徒愿结同心然不言何地也吴地记云嘉兴县前有晋妓钱唐苏小小墓徐凝诗嘉兴郭里逢寒食落日家家拜扫回只有县前苏小小无人送与纸钱灰元张光弼诗香骨沈埋县治前】  

蓝尾  

防溪诗话曰乐天诗三杯蓝尾酒一楪胶牙饧观长庆集此诗题云七年元日对酒非鑚火时事也东坡诗蓝尾忽惊新火后遨头要及浣花前注引及白诗非是宋景文守岁云且尽灯前蓝尾杯  

吴旦生曰荆楚岁时记胶牙者盖使其牢固不动此为正旦故事而蓝尾详考之可不拘时用也按蓝一作啉苏鹗衍义云今人以酒廵匝为啉尾即再命其爵也南朝有异国进贡蓝牛其尾三丈或云蓝颍水其深三丈时人取之以为酒今两盏从其简也此皆非正行酒廵匝即重其盏盖慰劳其得酒在后也又啉云者贪也谓处于坐末得酒最晩腹痒于酒既得酒廵匝更贪婪之故曰啉尾啉字从口此即侯白酒律所谓酒廵匝末坐者连饮三杯以慰之之说也按蓝又作婪说文婪贪也杜林说下者党相诈验为婪卢含切笺云又惏音训皆同河东记云申屠澄与路傍茅舎老父妪及处女环火而坐翁自外挈酒至曰以君冐寒且进一杯澄因揖逊曰始自主人翁即廵澄当婪尾盖谓最后之杯也宋景文诗稍倦持螯手犹残婪尾杯古隽考略云广韵饮酒半去半在曰阑当作阑尾石林燕语云或谓啉为燣如鐡入火贵出其色此尤无稽矣  

侍姬  

本事诗曰白尚书姬人樊素善歌妓人小蛮善舞尝为诗云樱桃樊素口杨栁小蛮腰年既高迈而小蛮丰艳因为杨栁之词以托意云一树春风万万枝嫩于金色软于丝永丰坊里东南角尽日无人属阿谁  

吴旦生曰乐天尝称妓有樊素者年二十余善唱杨栁枝人多以曲名名之一日将放去因作诗自题曰不能防情吟且谓杨栁枝再拜长跪而致辞辞曰素事主十年凡三千有六百日巾栉之间无违无失此东坡所谓不似杨枝别乐天也洪景卢言白集中有诗云菱角执笙簧谷儿抹琵琶红绡信手舞紫绡随意歌自注曰菱谷紫红皆小臧获名王勉夫又言妓不止此观刘梦得赠小樊诗云花面丫头十三四春来绰约向人时终须买取名春草处处将行步步随又同州与乐天诗注云春草白君之舞妓也白诗云小奴捶我足小婢捶我背又不知小奴小婢者是何名也【白别有诗云小花蛮榼二三升曰还携小蛮去试觅老刘看此小蛮乃酒榼名耳】  

三花  

白乐天诗舞衣裁四叶马鬛剪三花  

吴旦生曰唐六典外牧岁进良马印以三花飞鳯之字东坡笔记言李将军思训作明皇摘图嘉陵山川帝乘赤骠起三騣与诸王嫔御十数骑出飞仙岭下初见平陆马皆惊而帝马见小桥不进不知三騣谓何今见岑参有赤骠马歌云赤髯胡雏金剪刀平时剪出三騣高乃知唐御马多剪治而三騣其饰也复斋澷录乃引杨巨源观打毬诗玉勒回时露赤汗花騣分处拂红缨严维作勅赐寜王马诗镜防黄金眼花开白雪騣又见名画录言开元天宝世尚轻肥多爱三花饰马郭若虚藏韩干画贵戚阅马图中有三花马苏大叅家有韩干画三花御马晏元献家有虢国出行图亦画三花马盖三花者剪騣为三辫耳杨升庵云唐诗朝骑五花马又五花马千金裘杜诗萧萧十里马个个五花文隋丹元子步天歌五个花文以马鬛剪为五花或三花皆象天文也  

格是  

白乐天诗如今格是头成雪弹到天明亦任君  

吴旦生曰格隔二字同义委巷丛谈云言已是如此曰隔是元微之诗隔是身如梦频来不为名  

凿落琵琶  

白乐天诗银含凿落盏金屑琵琶槽  

吴旦生曰韩退之诗酡顔倾凿落按海录碎事云苍梧令金佐尧从贼被黥面尝自称金凿络湘楚人以盏斚中镌镂金渡者为金凿络又乐天送春词银不洛从君劝不洛酒器也意落络洛古字通用  

张祜琵琶诗金屑檀槽玉腕明按说文长笺琵琶本作擘【博戹切防也】【博下切击也】唐人多以琵作必音读如云四弦不似琵琶声断肠犹系琵琶弦忽闻水上琵琶声之类是也杨亷夫诗东山宴上琵琶骨自注琵音弼乐天句当如此读  

古今乐录云琵琶出于弦鞉杜挚以为秦末苦长城之役百姓弦鞉而鼓之又贞观中裴洛儿弹琵琶始废拨用手今所谓搊琵琶是也【席上腐谈云王昭君琵琶坏重造而其形小昭君笑曰浑不似今讹为胡拨四即元史以为火不思亦讹】  

天地  

韵语阳秋曰孟郊诗食荠肠亦苦强歌声无欢出门即有碍谁谓天地寛许浑诗万里碧波鱼恋钓九重青汉鹤愁笼皆是穷蹙之诗白乐天诗无事日月长不覊天地濶与二子殆霄壤矣  

吴旦生曰同一天地也乐天以不覊便道濶东野以有碍便不道寛可见诗人胸次随其所发即有天地陈无已诗天地岂不寛妾身自不容更得风防泊宅编云韩退之多悲诗三百六十首哭泣者三十首白乐天多乐诗二千八百首饮酒者九百首  

檠  

白乐天诗鐡檠移灯背  

吴旦生曰乐天自注檠去声唐彦谦雨诗灯檠昬鱼目薰炉咽麝脐李义山诗九枝灯檠夜珠圆韩退之诗墙角君看短檠弃皆去声按集韵檠渠映切注云有足似几物也诸诗作去声用本此  

黄氏笔记云檠者定弓体之器周礼弓人注音景汉书苏武注又音巨京反东坡诗大弨一弛何縁彀已觉翻翻不受檠陆放翁云檠作平声押用汉注也  

暖温暾  

白乐天诗池水暖温暾  

吴旦生曰辍耕录南人方言曰温暾者乃怀暖也致虚杂爼云今人以人性不爽利者曰温暾汤言不冷不热也乐天惯以俗语入诗王建亦云新晴草色暖温暾  

下马陵  

杨升庵曰白乐天诗自言本是京城女家在虾蟇陵下住虾蟇陵在长安谢良辅诗取酒虾蟇陵下家家守岁传巵齐已诗翠楼春酒虾蟇陵长安少年皆共矜吴旦生曰国史补谓董仲舒墓门人过必下马以故号下马陵而语讹为虾蟇陵白公诗亦狥俗之过奈何升庵又举他诗以证之耶东坡诗只鸡敢防乔公语下马聊寻董相坟又谢徐朝奉启云过而下马空瞻董相之陵元遗山诗千年荆棘龟趺在防有人寻下马陵黄晋卿诗时有北人来下马不知秦树几啼鹃  

服章  

容斋随笔曰唐人重服章故子美有银章付老翁朱绂负生平扶病垂朱绂之句乐天诗言银绯处最多七言如大抵着绯宜老大一片绯衫何足道闇淡绯衫称我身酒典绯花旧赐袍假着绯袍君莫笑腰间红绶系未穏朱绂仙郎白雪歌腰佩银龟朱两轮便留朱绂还铃阁映我绯衫浑不见白头犹未着绯衫绯袍着了好归田银鱼金带绕腰光银章暂假为专城新授铜符未着绯徒使花袍红似火似挂绯袍衣架上五言如未换银青绶惟添雪白鬓笑我青袍故饶君茜绶新老逼教垂白官科遣着绯那知垂白日始是着绯年晚遇何足言白髪映朱绂至于形容衣鱼之句如鱼缀白金随步跃鹄衔红绶绕身飞  

吴旦生曰二仪实录隋炀帝诏牛洪等造章服差等三四品紫五品朱六品以下绿官吏青庻人白商皂服色之分疑自此始唐马周传云三品紫四五品朱六七品绿八九品青余按秦时光禄勲有中大夫汉武帝命光禄大夫皆银章青绶魏晋以来有左右光禄大夫光禄三大夫皆银章青绶谓之银青光禄大夫诏加金章紫绶谓之金紫光禄大夫则章服之别汉晋已然非始于隋唐而唐人特重之往往形于诗篇耳  

西清诗话云唐制百官服色不视职事官而视其阶官之品与今制特异乐天为中书舍人知制诰宗简为京兆少尹官皆六品故犹着绯其诗所谓鳯阁舎人京兆尹白头犹未着绯衫南宫启请无消息朝散何时复入衘是也后与元微之同制加朝散大夫始登五品其诗曰命服虽同黄纸上官班不共紫微前青衫脱早差三日白髪生迟校九年中书舎人虽正五品必待加朝散而后易绯此知其不系于职事官也前辈记张嘉贞为中书令着绯傅游艺为相着缘盖以此也唐借服色皆并鱼假之乐天自江州司马除忠州刺史有谢裴常侍赠袍鱼袋诗鱼缀白金随步跃鹘衘瑞草绕腰飞其后除尚书郎后有脱刺史绯诗便留朱绂还铃阁却着青袍待玉除无奈娇痴三歳女绕腰啼哭觅银鱼此与今制特异也其特赐者疑亦不相越唐书载牛丛为睦州刺史赐金紫辞曰臣今衣刺史所假绯即赐紫为越等乃赐银绯野客丛书又云唐制服色不视职事官而视阶官之品至朝散大夫方换五品服色衣银绯封赠荫子未至朝散虽职事官高未许易服色封赠之制虽宰相只许封一代其封二代非特恩不可光禄大夫许门设棨防吏三十考转银青此其大略也观白乐天为中书舎人知制诰简为京兆尹官皆六品尚犹着绿其诗所谓鳯阁舎人京兆尹白头犹未脱青衫南宫启请无多日朝散何时复入衘刘梦得贺给事加五品诗曰入舎郎官换绿衣元微之作武儒衡陞朝散大夫制曰今由是级则服色骤加诚足贵矣乐天授朝散大夫制曰荫子封妻岂惟腰白金而已权德舆罢相为检校尚书兴元节度使改葬其父因表纳检校尚书请回赠祖官不许纳官特赠祖倕礼部郎中吕温代郑相公谢防十二枝表曰吏考三十始秩银青战勲十二乃号柱国  

板舆  

白乐天诗朱旛四从板舆行  

吴旦生曰潘安仁闲居赋太夫人初御板舆升轻轩注云板舆一名步舆方四尺素木为之自乐天引用世遂以板舆为奉母故事然按当时三公告老许以板舆上殿如传只者又梁韦睿以板舆自载督厉众军则非耑以奉母  

池鱼  

清波杂志曰张无尽作一表云鲁酒薄而邯郸围城门火而池鱼祸上句出庄子下句不知所出以意推之当是城门失火以池水救之池竭而鱼死也广韵池字韵注云池水沼也古有姓池名仲鱼者城门失火烧死白乐天诗火发城头鱼水里救火竭池鱼失水初不主姓名之说然广韵当有所据  

吴旦生曰古语有云楚国亡猿祸延林木城门失火殃及池鱼通鉴正史具载之非委巷媟语也如池鱼为姓名岂又有姓林名木者耶乐天诗正得语意而张表下句谓即出古语可  

牡丹  

酉阳杂爼曰牡丹前史中无说处惟谢康乐集中言竹间水际多牡丹成式检隋朝种植法七十巻中初不记说牡丹则知隋朝花药中所无也开元末裴士淹为郎官奉使幽冀回至汾州众香寺得白牡丹一窠植于长兴私第天宝中为都下所赏至德中马仆射鎭太原又得红紫二色者移于城中元和初犹少今与戎葵角多少矣  

吴旦生曰欧阳永叔陆农师李石皆言牡丹初不载文字自则天后始盛自余观之康乐既言永嘉多牡丹嘉话录谓北齐杨子华有画牡丹处极分明又神农本草云一名鹿韭一名防姑广雅云白牡丹也则何云不载文字自唐始闻哉按海记云炀帝辟西苑易州进二十相牡丹有頳红鞓红飞来红袁家红醉妃红云红天外红一拂黄软条黄延安黄先春红颤风娇等名则何云隋朝花药中所无哉然一牡丹也据白乐天诗共道牡丹时相随买花去一丛深色花十户中人赋白廷翰唐蒙求韩令牡丹注云元和中京师贵防尚牡丹一本直数万而栁浑诗近来无奈牡丹何数十千钱买一窠今朝始得分明见也共戎葵不校多以贞元中牡丹多耳是何贵贱之不同也据蜀徐延琼闻秦州董成村僧院红牡丹一株使人取掘自秦州至成都三千余里歴九折七盘望云九井大小漫天悬险之路方至焉而韩滉私第有白牡丹遽命斸去曰岂效儿女耶是何栽覆之不同也据徐凝题杭州开元寺牡丹诗虚生芍药徒劳妬羞杀玫瑰不敢开而炙毂子诗牡丹妖艳乱人心一国如狂不惜金曷若东园桃与李果成无语自成阴是何毁誉之不同也据李正封诗天香夜染衣国色朝酣酒时杨妃侍上曰籹台前宜饮以一紫金盏酒则正封之诗见矣而刘梦得看牡丹诗今日花前饮甘心醉几杯但愁花有语不为老人开苏子由云此诗感慨是何乐悲之不同也通志云牡丹初无名依芍药得名故其初曰木芍药亦如木芙蓉之依芙蓉以为名也而后此种类既繁称名各异马虚中诗牙牌分牓牡丹名是何质文之不同也  

开八袠  

白乐天诗行开第八袠可谓尽天年  

吴旦生曰注七十以上为开第八袠盖以十年为一袠故乐天又云已开第七袠屈指几多人此年六十三元日诗也  

芥隐笔记云礼年八十曰有秩故以八十为八袠又道家流用此语乐天屡用之余按礼记八十月告存郑注云每月致膳九十日有秩郑注云秩常也日有常膳则知笔记为未审矣如陆放翁诗年开九秩尚不死坐对一编殊未餍此年八十三以后所作其用古始确  

自叙  

白乐天诗自怜郡姓为儒少岂料词塲中第频桂折一枝先许我杨穿三箭尽惊人  

吴旦生曰乐天自作墓志以白起为祖故言郡姓儒少也与弟敏中行简三人相继皆中第故言三箭惊人也  

避暑録话云世以登科为折桂此谓却诜对防东堂自云桂林一枝也自唐以来用之温庭筠诗犹喜故人新折桂其后以月中有桂故又谓之月桂而月中又言有蟾故又改桂为蟾以登科为登蟾宫用却诜事固可笑而展转相讹复尔  

芰  

白乐天诗荷芰绿参差新秋水满池  

吴旦生曰芰菱也言荷与菱两物也杜牧之晚晴赋忽引舟于深湾覩八九之红芰是悮以芰为荷东坡诗绿芰红莲画舸浮乃分别言之按酉阳杂爼云四角三角为芰两角为菱应劭作蔆司马相如作老学庵笔记云今人谓巻荷为伎荷伎立也巻荷出水面亭亭植立故谓之伎荷或作芰非是  

杨升庵云菱乃今之菱角芰乃今之鸡头楚辞缉芰荷以为衣若是菱叶何可以为衣乎又屈到嗜芰盖决明之菜非水中之芰也审矣縁楚人名菱为芰所以致后世之纷纷也余按鸡头曰芡古隽考略云鸡头鹄头鴈头鸿头鸡壅【音邕】皆芡也词林海错云芡为鸿头韩退之联句鸿头排刺芡山谷诗剖煑鸿头则升庵以芰为鸡头悮矣管子芡名卵菱乃借以名之岂升庵悮据此耶檇李李君实云吾地小青菱被水而生味甘美熟之可代飱饭其花鲜白幽香与苹蓼同时正所谓芰也春秋时吾地入楚屈到所嗜其即此耶则升庵以为决明之菜又非笃论  

田子艺云周礼笾人蓤芰也疏云即菱角亦悮笾实菜也名薢茩一名蕨攗余观学斋占毕云尔雅薢茩芵茪注芵明也即今决明也或曰防也字从阝非从冫及至蓤蕨攟然后从凌注水中芰也则是陆生之防与水中之蓤其为二物不同  

酒令  

白乐天诗云鞍马呼教住骰盘喝遣输长驱波巻白连掷采成卢注云骰盘巻白波莫走鞍马皆当时酒令吴旦生曰又乐天诗醉翻襕衫抛小令刘贡父谓今人以丝管歌讴为令者是也大都欲以酒劝故始言送而继承者辞之摇首挼舞之属皆郤之也至八遍而穷斯可受矣其或举故事物色则乐天所云闲征雅令穷经史退之所云令征前事为也又元微之题黄明府诗序云昔年饮酒尝为觥録事谓为酒紏也又东臯杂録云孔常父言唐人诗城头催鼓传花枝席上抟拳握松子此藏为戏也又皇甫松手势酒令五指皆有名大指名蹲鸱中指名玉柱食指名钩防无名指名潜虬小指名虎膺指节名私根通呼五指名五峰此今俗所谓豁拳也可见酒席诸戏其来已乆  

资暇集云饮酒之巻白波义当何起按东汉既擒白波贼戮之如巻席然故酒席仿之以快人情也薛莹后汉书云黄巾郭太等起于西河白波谷时谓之白波贼青箱杂记以为杯名非也陆放翁诗快似麾兵巻白波杨亷夫诗觞令严行卷白波王元美诗相看只解呼红友半醉犹能卷白波  

十  

白乐天诗緑浪东西南北路红栏三百九十桥  

吴旦生曰唐宋诗人多以十字作谌音读往往作平声入诗刘禹锡诗春城三百九十桥夹岸朱楼隔栁条宋文安公宫词三十六所春宫馆二月春风送管弦晁以道诗烦君一日殷勤意示我十年感遇诗金萧眞卿诗两崕偪侧无十步万顷逡巡酒一杯说家谓里巷间人言利之小者曰八文十二谓十为谌盖语急故以平声呼之田子艺云非也十当音旬古人以十日为旬故如此读【又以司字作入声读如乐天诗四十着绯军司马男儿官职未蹉跎一为军司马三见歳重阳宋太素诗鄜州军司马也好画为屏官为军司马身是谪仙人○又乐天诗为问长安月谁教不相离相字上声杜诗恰似春风相欺得相字入声】  

浪溅  

白乐天与卢侍御宴黄鹤楼诗云白花浪溅头陀寺红叶林笼鹦鹉洲  

吴旦生曰麈史云头陀寺在郡城之东絶顶处西去大江最远风涛虽恶何由及之如孙鲂金山寺诗惊涛溅佛身渔隐丛话云金山寺何其低而小哉盖诗人形似太过率多此疵张仲达咏鹭鸶诗沧海最深处鲈鱼衔得归张文宝云佳则佳矣争奈鹭鸶嘴脚太长也亦同坐此  

十二行  

白乐天诗钟乳三千两金钗十二行  

吴旦生曰十二行或谓六鬟也齐肩并立为钗十二然此乃答牛思黯诗自注云思黯自夸前后服钟乳三千两而歌舞之妓甚多乃谑予衰老故答则所谓六鬟良是也又观梁武帝所歌莫愁云头上金钗十二行演繁露谓排揷十二钗也南齐周盘龙父子俱有神勇高帝嘉之送盘龙妾杜氏金钗十二枚唐制命妇以花树多为高下曰花钗若干也留青日札谓古妇人髻高故能揷金钗十二行乃六双也据此则又是一人用十二钗矣  

富贵  

后山诗话曰白乐天云笙歌归院落灯火下楼台又云归来未放笙歌散画防门前蜡烛红非富贵语看人富贵者也  

吴旦生曰唐人之言富贵者晏元献谓莱公诗老觉腰金重慵便玉枕凉未是富贵语不如乐天诗笙歌归院落灯火下楼台此善言富贵者黄鲁直又谓乐天二句不如子美落花防丝白日静鸣鸠乳燕青春深也唐人之言穷者东野诗种稻耕白水负薪斫青山不如阆仙诗市中有樵山我舍朝无烟井底有甘泉釡中乃空然盖孟氏薪水自足而贾家柴水俱无也  

人知乐天善言富贵而不知其又善言穷也有诗曰尘埃常满甑钱帛少盈囊侍衣甚蓝缕妻愁不出房抑何其窘迫无聊耶野客丛书引东坡曰渊明归去来辞缾无储粟使瓶有储粟亦无几此翁只于缾中见粟欧公曰孟郊诗鬓邉虽有丝不堪织寒衣就令织得能几何二公戏言之耳非眞讥之也才人志士笔端造化抑扬高下不可以一律观譬之水泉扬之可以滔天抑之不过涓涓于沟洫间尔文章亦犹是晏元献常言富贵不及金玉锦绣惟说其气象若楼台侧畔杨花过帘幙中间燕子飞梨花院落溶溶月栁絮池塘澹澹风穷人家有此景否  

传席  

辍耕録曰今人家娶妇舆轿迎至大门则传席以入弗令履地然唐人已尔乐天娶妇诗青衣转【去声】氊褥锦绣一条斜  

吴旦生曰按李夫人初至武帝迎入帐中共坐宫人遥撒五色同心花果帝与夫人以衣裾盛之云得多得子多也又京房之女适翼奉子房以其日不吉三煞在门【青羊乌鸡青牛之神】犯之损尊长及无子奉谓不然但以糓豆与草禳之今人花烛之夕撒果子及下车则撒糓豆是始于汉者尚沿也更观独异志云昔宇宙初开之时只有女娲兄妹二人在昆仑山而天下未有人民议以为夫妻又自羞耻乃结草为扇以障其面今取妇执扇象其事也审尔则其从来益远矣  

依  

白乐天诗坐依桃叶妓  

吴旦生曰乐天自注依马皆切又诗醉依香枕坐亦此音也苏子卿诗黄鹄一远别千里顾徘徊胡马失其羣思心常依依曹子建诗愿为西南风长逝入君怀君怀良不开贱妾当何依古韵相叶如此依字当作挨音也然观汉律厯叙传云官失学微六家分乖一彼一此庶研其几崔骃达旨云淳朴散离人物错乖高辛攸降厥趣各违猛虎行云自矜无当对气性纵以乖朝怒杀其子暮还食其妃则二韵本通故耶小雅采薇诗云昔我徃矣杨栁依依今我来思雨雪霏霏行道迟迟载渴载饥我心伤悲莫知我哀盖其音韵最古【史记天官书五帝座后聚十五星蔚然曰郎位汉书蔚然作哀乌甘氏星经作依乌依亦音哀也】  

交情  

本事诗曰元相公稹为御史鞠狱梓潼时白尚书在京与名辈逰慈恩小酌花下为诗寄元曰花时同醉破春愁醉折花枝当酒筹忽忆故人天际去计程今日到梁州时元果及褒城亦寄梦逰诗曰梦君兄弟曲江头也向慈恩院里逰驿吏唤人排马去忽惊身在古梁州千里神交合若符契  

吴旦生曰白傅元相交既深又善诗时号元白江淮间新进小生目为元和诗体北梦言乃谓白集内哭元诗云相看掩泪俱无语别后伤心事岂知想得咸阳原上树已抽三丈白杨枝洎自撰墓志云与彭城刘梦得为诗友殊不言元者人疑其隙终也余谓不然按元写白诗于阆州西寺白写元诗百篇合为屏风又元守浙东白守苏台置驿逓诗往来谓之诗筒其诗有云有月多同赏无杯不共持又元上令狐楚书云某与同门生白居易友善居易雅能诗或为千言或为五百言律诗以相投寄小生往往戏排旧韵别创新词名为次韵盖欲以难相挑耳又白序刘禹锡诗云予与元微之唱和颇多尝戏言仆与足下二十年来为文友诗敌幸也亦不幸也吟咏性情播扬名声幸也然江南士女语才子者多云元白以子之故仆不得独步于吴越间此亦不幸也今垂老复遇梦得非重不幸耶又白在洛元过之以二诗别去白头徒侣渐稀少明日恐君无此欢又云自识君来三度别这回白尽老髭须未几死于鄂白哭之曰始以诗交终以诗诀弦笔相絶其今日乎据此则两人交情白头如故即白之序刘犹言与元为文友诗敌且云垂老遇刘未尝独厚于刘也其自志亦偶及耳何言隙终以诬前哲【贾氏谈録云乐天葬龙门山河南尹卢贞刻醉吟先生传立于墓侧四方过者必奠酒方丈之前常成泥泞】  

柘枝  

杨升庵曰白乐天诗柘枝随画鼔调笑从香毬不知香毬何用如今人词中用金缕字亦不知金缕于歌何关吴旦生曰羯鼓録柘枝本拓枝舞也其后字讹为柘枝余观碎録云柘枝舞本后魏拓防之名易拓为柘易防为枝其说为有理乐府杂録云健舞曲有柘枝软舞曲有屈柘乐苑云柘枝曲羽调也屈柘枝商调也屈一作掘音抯韵语阳秋云柘枝舞起于南蛮诸国而盛于李唐章孝标云柘枝初出鼓声招花钿罗裠耸细腰言当招之以鼓张承福云白雪慢回抛旧态黄莺娇转唱新词言当杂之以歌而郑在德诗云三敲画鼔声催急一朶红莲出水迟则所用者一人而已法振诗云画鼔催来锦臂攘小娥双起整霓裳则所用者又二人按乐苑用二女童防施金铃抃转有声其来也于二莲花中藏花折而后见则当以二人为正  

梦溪笔谈云柘枝旧曲遍数极多如羯鼔録所谓浑脱解之类今无复此遍冦莱公好柘枝舞防客必舞柘枝每舞必尽日时谓之柘枝顚今鳯翔有一老尼犹是莱公时柘枝妓云当时柘枝尚有数十遍今日所谓柘枝比当时十不得二三老尼尚能歌其曲好事者往往传之  

## 历代诗话巻五十一  

归安 吴景旭 撰  

庚集中之下  

唐诗  

夜半钟  

张继枫桥夜泊诗姑苏城外寒山寺夜半钟声到客船欧公言句则佳也其如三更不是撞钟时石林诗话曰公盖未尝至吴中今吴中寺实夜半打钟也范元实诗眼曰南史齐武帝景阳楼有三更五更钟丘仲孚读书以中宵钟为限阮景仲为吴与守禁半夜钟今佛宫一夜鸣铃俗谓之定夜钟不知唐人所谓夜半钟者景阳三更钟耶今之定夜钟耶然于义皆无害文忠偶不考耳  

吴旦生曰直方诗话引于鹄之遥听缑山半夜钟白乐天之半夜钟声后野客丛书引王建之未卧尝闻半夜钟许浑之月照千山半夜钟复斋漫録引皇甫冉之夜半隔山钟温庭筠之无复松牕半夜钟陈羽之隔水悠扬午夜钟以为唐人多用此语也余观唐诗纪事云此地有夜半钟谓之无常钟继志其异耳中吴纪闻云诗话尝辨姑苏寺钟多鸣于半夜窃以其说为未尽姑苏钟惟承天寺至夜半则鸣其他皆五更钟也此最核实可信宋孙觌作枫桥修造记引此诗为证又留题寒山寺云乌啼月落桥邉寺欹枕遥闻半夜钟盖信其非浪吟也  

防侯  

野客丛书曰酂有二地名属南阳者音賛属沛郡者音嵯按茂陵书曰萧何国在南阳则是萧何封賛明矣而沛有泗水亭班固铭曰文昌四友汉有萧何序功第一就封于鄼悮以为沛地之嵯矣杨巨源诗请问汉家功第一麒麟阁上识鄼侯姚合诗鄼侯宅过谦贾岛诗往岁鄼侯镇诸家皆承此谬刘晏嵗输至天子曰卿朕鄼侯也唐书释文鄼南阳县名则旰切此正得之  

吴旦生曰说文防沛国县从邑虘【切同虎】昨何切长笺云当必以虎而名寓戒也盖萧何封防侯当从此防字人代纪要云萧何受封于防则史传作鄼相似之讹师古遂谓南阳之鄼耳观邓禹封鄼侯正取其在南阳则何从帝起沛封邑必近沛也李白寄谯郡元参军诗防【才何切】台之北又离羣唐书地理志亳州谯郡有防县则非南阳属县愈明矣杨雄十八侯铭文昌四友汉有萧何序功第一受封于防字从防与何叶诸唐诗直写作防侯音义自当矣余所定唐律类裁中载杨巨源一诗直写此防字  

杨升庵云萧何封于鄼其后因以为姓而鄼讹为昝不意升庵悮至此  

鱼桥  

李绅江南暮春寄家诗鱼口桥逢雪送梅  

吴旦生曰元郝天挺注鱼桥在苏州子城西琴高于此乗鲤鱼上升余谓此非琴高事也按苏之子城西有乗鱼桥者北宋吴子英得赤鲤谓子英曰我迎汝汝上我背遂飞去苏人高启诗谁知有飞仙赤脚踏神鲤波惊风萧萧渡海秋万里盖指子英也绅诗亦当指此因考列仙传琴高赵人以鼓琴为宋康王舍人浮防冀州二百余年后辞入砀水中取龙子与弟子期曰斋洁于水傍设祠屋果乘赤鲤来出祠中复入水去又名胜志琴高山在径县幙山之北琴高汉人也有隐雨岩是其控鲤上升之所岩下有钓台台下水即琴溪也据此则琴高在幙山砀水间何与苏州事  

界  

徐凝庐山瀑布诗今古长如白练飞一条界破青山色吴旦生曰乐天刺杭州时徐凝与张祜各希首荐试诗赋讫解送凝为元祜次之祜自举金山诗凝亦举瀑布二语遂擅塲后东坡逰庐山见庐山记中云徐凝李白之诗不觉失笑因作一絶云帝遣银河一派垂古来惟有谪仙词飞流溅沫知多少不为徐凝洗恶诗盖非之也然观天台山赋赤城霞起以建标瀑布飞流而界道则是凝所云界破其亦有所本矣曹松诗庐山瀑布三千仞画破青霄始落斜其意亦同刘兼征妇怨云玉筯阑干界粉腮则又脱胎于瀑布耶  

张祜  

太眞外传曰天宝九载上旧置五王帐长枕大被与兄弟共处其间妃子窃寜王紫玉笛吹故张祜诗梨花静院无人见闲把寜王玉笛吹  

吴旦生曰清河张祜字承吉【诗薮云刻本祜作祐览者莫辨縁承吉字祜祐俱通耳偶阅杂说张子小字冬或以讥之答云冬合出瓠子则张之名祜审矣云溪友议云朱冲嘲祜诗冬堰下逢张祜牛矢滩邉说我能以祜时为堰官也二说皆未当按尧山堂外纪云张有二子诗椿儿绕树春园里桂子寻花夜月中以诗上牢盆使出其子授漕渠小职得冬堰或曰贤郎不宜作等职张曰冬合出祜子金华子杂说云祜死子求济于裴庆署之冬堰官裴曰祜子守冬已过分矣】张为作主客图以白乐天为广大教化主而以祜为入室即白公欵头之谑亦一时钦籍语杜牧之诗谁人得似张公子千首诗轻万户侯盖指白公也要其宫体小诗谏讽怨谲与六义相左右未可以雕虫小巧目之尔洪容斋称其正月十五夜灯云千门开鎻万灯明正月中旬动帝京三百内人连防舞一时天上着词声上巳乐云猩猩血染系头标天上齐声举画桡却是内人争意切六宫红袖一时招春莺啭云兴庆池南栁未开太眞先把一枝梅内人已唱春莺啭花下傞傞软舞来又有大酺乐邠王小管李谟笛宁哥来邠娘羯鼓退宫人耍娘歌悖拏儿舞阿防汤雨霖铃香囊子等诗皆可补天宝遗事弦之乐府也  

容斋二笔云明皇兄弟五王兄申王防以开元十二年宁王宪邠王守礼以二十九年弟岐王范以十四年薛王业以二十二年薨至天宝时已无存者杨太眞以三载方入宫而元稹连昌宫词云百官队仗避岐薛杨氏诸姨车鬬风李商隐诗云夜半宴归宫漏永薛王沈醉寿王醒皆失之也野客丛书云杨妃以二十四年入宫号太眞是时申岐薛三王虽已死而宁邠二王尚存是以张祜目击其事系之乐章有曰日映宫城雾半开太眞帘卷畏人猜黄番绰指向西树不信宁王回马来又曰虢国潜行韩国随宜春小院映花枝金舆远幸无人见偷把邠王小管吹盖纪其实也容斋认杨妃为天宝三载方入宫所以有是失不知天宝初太眞进册贵妃非入宫时也余据勉夫之言可令容斋折角但宁邠以二十九年薨既载之唐史而外传乃言天宝九载以窃笛事谴放出宫则何也集中谓虢国窃邠王笛而外传谓杨妃窃宁王笛又不同若论薛王沈醉寿王醒之句不特薛王确而寿王亦确按唐明皇时孙逊集中有寿王瑁妃杨氏废为道士制可见太眞果寿王妃也  

亥市  

张祜诗野桥经亥市山路至申州  

吴旦生曰青箱杂记荆吴俗有寅申巳亥日集于市故谓亥市蜀有痎市间日一集如痎疟之发其俗又以冷热发歇为市喻徐筠水志云分宁县本常州亥市也西蜀曰痎如疟疾间日复作也江南人恶以疾称故止曰亥耳豫章漫抄云南中每以丑卯酉日为市故曰兔塲牛塲鸡塲岂用亥日为市故谓之亥余按月令广义云亥音皆释名亥核也收藏百物核取其好恶眞僞也市之以亥或取此义当从亥日为正张文昌诗江村亥日长为市白乐天诗亥日沙头始卖鱼黄山谷诗鱼収亥日妻到市  

除目  

鹤林玉露曰古诗云一日看除目三年损道心予谓人患道心不存耳道心果存岂看除目所能损哉彼慕膻齅饵之念洗涤未净往往身寄山林而心存朝市迹履泉石而意系轩冕视山林泉石反若笼槛桎梏宜其看除目而心为之损也特所损者人心耳岂道心哉伊川曰百官万务金革百万之众曲肱饮水乐在其中矣万变皆在人其实无一事朱文公云艮其背是止于止行其庭是止于动不获其身是无与于己不见其人是亦不见人无人无己但见是此道理各止其所也止而至于如此其谁能动之昔有僧居深山中山鬼百计害之僧不为动乆乃寂然僧曰山鬼之伎俩有尽老僧之不闻不见无尽此即所谓不获其身不见其人者也心安如是又岂除目所能损也  

吴旦生曰此二语姚合诗也宰相崇曾孙登元和进士第调武功主簿世号姚武功终秘书监又称姚监尝取王维等二十六人诗百篇为涵元集曰此诗中射雕手也观其送张宗原诗东门送客道春色如死灰自是防心入道之言又武功县闲居诗县去京城远为官与隐齐马随山鹿放鸡杂野禽栖尚何除目得入其胸次哉  

海録碎事云凡言除者除故官就新官也梦溪笔谈云除拜官职谓除其旧籍不然也除犹易也以新易旧曰除如新旧岁之交谓之岁除易除戎器戒不虞以新易弊所以备不虞也堦谓之除者自下而上亦更易之义  

五粒  

李长吉五粒小松歌云新香几粒洪崕饭姚令威曰五粒未详  

吴旦生曰本草图经五粒松粒当读为鬛音之讹也言每五粒为一华或有三鬛七鬛者名山记云松有两鬛三鬛五鬛者言如马鬛形癸辛杂识云凡松叶皆双股故世以为松钗独栝松每穗三鬛而高丽所产每穗乃五粒今谓华山松是也【五代史郑遨闻华山有五粒松松脂入地千年化为药去三尸因徙居华山求之】韦应物诗碧涧苍松五粒稀陆蒙诗霜外空闻五粒风李商隐诗松暄翠粒新刘梦得诗翠粒照晴露元好问诗土中松粒龙爪脱  

铜人  

缃素杂记曰魏明帝青龙五年三月改为景初元年是岁徙长安铜人重不可致而李贺谓青龙九年八月盖明帝改元景初至三年而崩则无青龙九年明矣野客丛书曰据今贺集云青龙元年缃素误认元年为九年耳  

吴旦生曰若书元年宜系以景初不当仍青龙矣按魏略云明帝景初元年徙长安钟簴骆驼铜人承露盘盘折铜人重不可致留于霸城大发卒铸作铜人二号曰翁仲列坐于司徒门外栁子厚所谓翁仲遗墟草树平也【吾衍云墓前石人通谓之翁仲按厯代小志文翁姓文名党字仲翁汉景帝时为蜀郡太守即此人也陈眉公云文翁字汉书不载而吾衍亦未及检证盖墓前石羊名神羊石马名驳马翁仲身长二丈三尺气质端勇少为县吏为都邮所笞叹曰人当如是耶遂入学究书史始皇并天下使翁仲将兵守临洮秦人以为瑞翁仲死遂铸铜为像置之咸阳宫司马门外见之者犹以为生故古之墓间皆用之至于秦金人铭曰皇帝二十六年初兼天下以为郡县正法律同度量大人来见临洮身长五丈足六尺以为祥铸金人象之其重二十四万觔坐阿房宫前当汉而徙之未央宫王莽尝镌其膺又其后董卓以其九铸钱而石虎以其三置邺宫苻坚取之后置长安以其二为泉其一适至陜而坚乱民以其劳苦患之乃排防河中】  

吴正子笺云按徙铜仙事陈寿正史不载特附注魏略云明帝景初元年徙长安铜人重不可致留霸城又引汉晋春秋云帝徙铜盘盘折声闻数十里金人或泣因留霸城其年月与长吉所载不合故缃素杂记驳之曰青龙五年改为景初是嵗徙铜人而长吉云青龙误矣然予按三辅黄图则景初所徙者始皇销锋镝所铸之金人故黄图厯载始皇所造之因及董卓销毁之事而复曰尚余二人未毁明帝欲徙之洛阳清明门至霸城重不可致其留霸城之说与魏略及汉晋春秋所载皆合特二书不以为秦皇铜人耳观汉晋春秋金人之语则知非铜仙矣由是言之长吉所序亦未可非安知汉武铜仙不果徙于青龙元年耶又按长安记云仙掌大七围魏文帝徙铜盘盘折声闻数十里今魏略等书乃言明帝是则可疑汉书建章宫有神明台三辅皇图云神明台上有承露盘铜仙舒掌捧盘及玉杯以承云表之露和玉屑服之以求仙道甘泉宫通天台上亦有铜仙承露盘  

四雨  

渔隐丛话曰桃花乱落如红雨梨花一枝春带雨小院深沈杏花雨梅子黄时日日雨皆古今诗词之警句也予尝欲作一草亭四面各植花一色榜曰四雨岂不佳哉  

吴旦生曰扪虱新语梨花一枝春带雨句虽佳不免有脂粉气不似朱帘暮卷西山雨多少豪杰因谓乐天句似茉莉花王勃句似含笑花李长吉桃花乱落如红雨似薝卜花而王荆公以为总不如院落深沈杏花雨乃似阇提花野客丛书云前辈谓深院无人杏花雨之句极佳此非四雨之数当作去声呼仆观此句正祖南唐潘佑之意佑有诗曰谁家旧宅春无主深院帘垂杏花雨然佑句作上声非去声也其下曰香飞緑鎻人未归巢燕承尘燕无语岂语字亦当作去声耶花间集亦曰红宪寂寂无人语黯澹梨花雨  

休斋云荆公以院落深沈杏花雨为佳予谓杏花雨固佳然而梨花院落溶溶月栁絮池塘澹澹风却于风月上写出栁絮梨花尤有精神尝欲转移两句作溶溶院落梨花雨澹澹池塘栁絮风此老杜红稻啄余鹦鹉粒碧梧栖老鳯凰枝格也  

踏哮虎  

李长吉秦宫诗紫绣麻霞踏哮虎  

吴旦生曰吴正子注踏虎则麻霞必履舄属说文鞋跟曰防又云履跟后贴音同防今作此霞恐或讹踏哮虎羽猎赋所谓屦班首者是也班首虎头也言其勇耳余观古今注云古履絇繶皆画五色至汉有伏虎头始以布鞔繶上脱下加以锦为饰因按草曰屝麻曰屦凡布皆可谓之麻则所云紫绣乃绣于麻上也汉之伏虎头亦犹东晋之鳯头履西晋之伏鸠头履子盖一时之制也所云踏哮虎正指汉时鞋上之饰以形容其服御骄侈耳不以勇言  

鱼须  

李长吉诗公主遣秉鱼须笏  

吴旦生曰礼记玉藻之载笏有云大夫以鱼须文竹郑注谓文饰也陆氏音义谓以鱼须饰文竹之邉须音斑据此则笏以竹为质而刻画为鱼斑之文以饰之也今长吉悮以须作须音训全乖矣按司马相如赋靡鱼须之桡旃此则鱼须为旃却不音斑高季迪乐府云前扬豹尾竿左靡鱼须旃盖用此也如徐师川诗颇知鹤胫縁诗瘦早弃鱼须伴我闲元杨奂草堂诗鱼须分浪细虎迹印沙圆王弇州诗家有鱼须丞相笏囊余鸡舌侍臣香亦作鱼须用矣惟杨廉夫乐府其咏司空图坠笏事云重来手掷鱼须竹鸳隼班中脱麋鹿独不失礼经本意  

礼记笏天子以球玉为之挺然而方其首示无所屈于天下诸侯以象前诎后直圆其首屈于天子也大夫以鱼斑饰竹士竹本前诎后诎又示无所不屈焉释名笏忽也君有教命及所启白则书其上备忽防也车服襍事云昔荆轲逐秦王其后谒者持匕首以备不虞从此侍宦执刀劒汉高祖偃武修文始制以手板代焉  

虫  

西溪丛语曰李贺诗攒虫锼古栁刘禹锡诗秋虫镂宫树此二句皆善  

吴旦生曰二语工刻正同不可谓注虫鱼非磊落矣王氏谈録旧尝得句云槐杪青虫缒夕阳因思昔人似未曾道后阅杜诗有云青虫悬就日尤叹其才思无所不周也雪浪斋日记云少防诗甚丽如青虫相对吐秋丝之句是也  

若木  

李贺苦昼短诗云天东有若木下置衔烛龙  

吴旦生曰离骚析若木以拂日兮聊逍遥以相羊注云若木在西极谢庄月赋擅扶光于东沼嗣若木于西防五臣注云扶光日出处若木日没处淮南子云若木在建木西烛龙在鴈门北蔽于委羽之山不见日故以目照之其神人面龙身而赤色山海经云西北海之外赤水之北有章尾山有神其暝乃晦其视乃明视烛九阴是谓烛龙诗含神雾云天不足西北无阴阳消息故有龙衔火精以照天门中者也张说赋云南穷火防之译北尽烛龙之防据此则若木在西烛龙在北长吉言天东愦愦  

台城  

李长吉诗台城应教人  

吴旦生曰吴正子注晋成帝七年作新宫舆地图云即台城也在今上元县东北五里周八里容斋随笔云晋宋间谓朝廷禁省为台故称禁城为台城官军为台军卿士为台官法令为台格今人于他处指言建康为台城非也  

秦法诸王公称教言教示于人也蔡邕独断云诸侯之言曰教任昉文章縁起云汉王尊为京兆尹出教告属县则教之文起此魏晋以来人臣于文字间有属和于天子曰应诏于太子曰应令于诸王曰应教  

贾岛  

帝京景物略曰房山县南十里睾然而土埠者诗人贾岛墓也榛芜不可识治中御史卢某访得于石楼村读仆断碑有据乃植碑辟地三亩大学士西涯李公别树一碑记焉按岛字浪仙范阳人僧名无本初祝髪法善寺一曰云盖寺在瀛州城南今芜没无一椽夜或闻铃铎梵呗音焉岛之入东都时吟落叶满长安句卒求一联未得因突京尹刘栖楚被系一夕释又一日苦吟驴上指画错然遇韩京兆愈不觉冲至第三节左右拥至尹前具云某方得句僧推月下门欲易敲字未安引手作推敲势耳尹立马良乆曰作敲字遂教岛为文举进士然举辄不第文宗时得除长江簿卒年五十六岛常以歳除取一年诗祭以酒脯曰劳吾精神以是补之岛至老无子李洞慕其诗范铜事之常诵贾岛佛今房山有石庵曰贾岛庵景州西南五十里有贾岛村一曰贾岛峪盖诗人丘里名岛为多身后名岛为乆  

吴旦生曰此麻城刘同人之纪房山县贾岛墓也同人称岛至老无子姚合哭岛诗亦云有名传后世无子过今生及观唐释可止哭岛云官卑误子孙又曹松吊岛云稚子哭胜猿则何说也即岛之哭孟郊诗云寡妻无子息破宅带林泉乃唐史谓郑余庆廪郊之妻子意郊殁后子鄷郢之子而岛亦有螟蛉耶防璞云缃素杂记及禹锡嘉话载贾岛事一谓累举不第文宗时坐飞谤贬长江簿一谓岛为僧居法干寺宣宗微行于案上取诗巻览之岛攘臂夺去帝惭恧遂除岛长江簿唐宋遗史所载畧同程锜有夺巻忤宣宗之句能改斋漫録云浪仙主长江簿有题长江诗云归吏封宵钥行蛇入古桐桐在县防前大观中县令胡同老恶其枯枿砍去  

李洞过岛旧地诗境搜松雪仙人岛吟歇林泉主簿防又贾岛墓诗位卑终蜀土诗絶占唐朝盖伤之矣目岛为诗祖至于范铜礼之此亦金铸少伯丝绣平原意也王维爱孟浩然吟哦风度绘为图以翫之潘阆咏潮著名好事者以轻绡写其容谓之潘阆咏潮图还道今人有此举动不  

得句  

临汉诗话曰贾岛诗独行潭底影数息树邉身其自注云二句三年得一吟双泪流知音如不赏归卧故山秋不知此二句有何难道至于三年始成而一吟下泪也吴旦生曰诗人得句取其精力所结独地至到自味自甜未许旁人染鼎若向此处推勘工拙便减却兴防矣江隣几杂志云一僧赋中秋诗此夜一轮满至来秋方得下句云清光何处无喜跃半夜起撞寺钟城人尽惊李先主擒而讯之具道其事得释盖幸在南唐嘉斯标举若遇高头巾且道何必一年方对【中州集黄子端中秋诗明月几时有清光何处无全用此僧下句】  

献当事  

金陵语録曰圣俞尝言贾岛诗竹笼拾山果瓦瓶担石泉姚合诗马随山鹿放鸡逐野禽栖虽是山邑荒僻官况萧条不如县古槐根出官清马骨高为工  

吴旦生曰翰府名谈以雨后有人耕绿野月明无犬吠花村见令之教化仁爱民乐于耕耨且无盗贼之警士子投献当事此为佳句余谓终不若县古一联寓情状物妙于不经人道处字字稳贴至于方谔诗琴弹永日得古意印鏁经秋生藓痕则印上岂是生藓处以其守广乃云鳄去溪潭韩吏部珠还合浦孟尝君则珠还乃后汉孟尝岂可混称孟尝君此皆失于详审矣  

风凉  

癸辛新集曰唐文宗诗人皆苦炎热我爱夏日长栁公权续以薰风自南来殿阁生微凉东坡惜其有美而无箴故为续之云一为居所移苦乐永相防愿言均此施清阴分四方盖栁句正所以讽也薰风之来惟殿阁穆清高爽之地始知其凉而征夫耕叟方奔驰作劳低垂喘汗于黄尘赤日之中虽有此风安知所为凉哉此与宋玉对楚王曰此谓大王之风耳庶人安得而共之者同意  

吴旦生曰时五学士属和帝独讽公权两句辞清意足不可多得令公权题于壁上字方圆五寸帝视之叹曰钟王复生无以加矣陈辅之诗话云旧唐史公权应制联句薰风自南来殿阁生微凉然当广殿高阁南风之来不止微凉而已新史易曰殿桷生余凉盖屈桷丛椽受风劲快此两字有功于修词也艺苑雌黄云东坡端午帖子皇帝阁云微凉生殿阁习习满皇都试问吾民愠南风为解无原其意盖欲圣君推南风之徳以及于黎庶也谓公权有美而无箴因续四句其作端午帖子诗用此意也陈辅之谓有易殿桷生余凉予谓此语无甚意义今世所传只有公权旧语故东坡诗微凉生殿阁又云独咏微凉殿阁风不闻有殿桷余凉之说  

六出  

章孝标春雪诗六出花飞处处飘【出音缀】  

吴旦生曰太平广记六出公谓雪也宋书正月朔雨雪太宰义恭衣有六出奏以为瑞朱晦翁谓地六为水之成数雪者水结为花故六出立春后则五出矣又史绳祖嵓桂诗四出花中异自注云土之生物其成数五故草朩花皆五出惟桂乃月中之木居西方地四乃西方金之生数故花四出而金色且开于秋云又苏东坡雪诗薝葡无香散六花注云薝葡栀子花也与雪花皆六出按冬至阴极阳生梅桃李杏花皆五出夏至阳极阴生威灵仙鹿葱射干净瓶栀子花皆六出  

祥符问海陵人王纶有女年十四自称燕华君一日作雪诗何似月娥欺不在乱飘瑞叶到人间父问瑞叶何出女曰天上有瑞木花开六出  

砌台  

张仲素诗骋望临香阁登高下砌台  

吴旦生曰砌台即今擦擦台也王侯家作此以为临观之景清异录所云金陵士大夫家饭可打擦擦台是也王审琦都尉家其子曰承裕防时其父戏补砌台使白乐天诗何处风光最可怜妓堂阶下砌台前杨汝士诗抛却弓刀上砌台陆放翁诗水殿西头起砌台  

半日闲  

徐兴公曰李涉防鹤林寺云终日昬昬醉梦间忽闻春尽强登山因过竹院逢僧话又得浮生半日闲曾子固续云昔人春尽强登山只肯逢僧半日闲何似一尊乘兴去醉中骑马月中还  

吴旦生曰谈薮东坡一日访佛印于竹寺印欵之坡因诵涉竹院二句印曰学士闲得半日老僧忙了半日相与发一大笑竹坡老人诗话云有数贵人遇休沐携歌舞宴僧舍者酒酣诵涉此二句僧闻而笑之贵人问师何笑僧曰尊官得半日闲老僧却忙了三日谓一日供帐一日燕集一日扫除也余以涉本爱竹因登山而作此句极韵事也佛印犹是雅谑至作三日劳碌乃以僧舎为邮亭贵人俗甚然亦僧自取耳杜牧入文公寺有僧拥褐独坐问杜姓字旁人以累捷夸之顾而笑曰皆不知也杜因题曰家在城南杜曲傍两枝仙桂一时芳禅师都未知名姓始觉空门意味长若此僧目无贵人何忙之有  

画壁  

李徳裕诗画壁看飞鹤  

吴旦生曰注谓唐翰苑粉壁画海中曲龙山宪宗临幸中使惧而涂之是后皆画松鹤此李诗所云也然按秘阁廊壁薛稷画鹤故郑谷诗因看薛稷鹤共起五湖心集贤注记云集贤院北壁画丛竹双鹤则是禁壁画鹤又不止李所云矣至于省中旧称粉署者粉画省也画断云毕宏大厯二年为给事中画松石于左省防壁黄山谷云唐省中皆青壁画雪然此不始于唐也按汉官典职云省中皆粉壁画古列士列女东观记云灵帝诏蔡邕画赤泉侯五代将相于省沈约宋志云郎官奏事明光殿殿以胡粉画古列贤列士则知省中画壁有自矣  

白绢  

云麓漫抄曰古结绳而治二帝以来始有简册以竹为之而书以漆或用板以铅画之故有刀笔铅椠之说秦汉末用缣帛如胜广书帛内鱼腹高祖书帛射城上至中世渐用纸赵后传所谓赫蹏者注云薄小纸然其实亦缣帛蔡伦传用缣帛者谓之纸缣贵重不便于人伦乃用木肤麻皮等则古之纸即缣帛字盖从糸云故今人呼书曰防子取简册之义又曰第几巻言用缣素也江南行简处州作椠版而髣髴古制卢仝诗首云谏议送书至白绢斜封三道印岂唐人又曽用绢封者耶吴旦生曰刘向校讐天禄阁先书竹其刊定可缮写者以上素扬雄谓天下上计者吾当把三寸弱毫四尺油素以开其异蔡邕非流纨丰素不妄下笔按逸雅素朴素也已织则供用不复加巧饰也又物不加饰皆自谓之素此色然也则知卢仝白绢犹言素也饮马长城窟行云中有尺素书注尺素绢也怨歌行云新置齐纨素刘履补注引荀悦汉纪云齐国献纨素绢则是绢即素也  

周礼注云素纱者今之白防也防音绢今作绢字佛典多罗树叶书凡有二百四十防盖借为巻字也则古字之借用多矣  

象外  

魏菊庄曰比物以意而不指言一物谓之象外句如无可诗听雨寒更尽开门落叶深是以落叶比雨声也又云微阳下乔木远烧入秋山是以微阳比远烧也用事琢句妙在言其用而不言其名  

吴旦生曰唐人琢句本自有法一经识者拈出或意言之外别具灵锋或比偶之间独存音节余不厌详载之以见古今人手眼也魏鹤山谓诗家有影对如陈后山诗辉辉垂重露防防缀流萤是以上句对下句郭彦深谓借景显题如杜审言诗日照虹霓似天清风雨闻是上句色下句声瀑布水也  

金圣叹云唐人三四多作侧卸最是好手而老杜为尤得其法如羞将短髪还吹帽笑倩旁人为正冠老去诗篇浑漫兴春来花鸟莫深愁常怪偏禆终日侍不知旌节几年回永夜角声悲自语中天月色好谁看郡人入夜争余沥稚子寻源独不闻楚妃堂上色殊众海鹤阶前鸣向人我已无家寻弟妹君今何处访庭闱石出倒听枫叶下橹摇背指菊花开竹叶于人既无分菊花从此不须开迁转五州防御使起居八座太夫人负盐出井此溪女打鼓发船何郡郎怅望千秋一洒泪萧条异代不同时不为困穷寜有此只縁恐惧转须亲岂谓尽烦回纥马翻然远救朔方兵乘舟取醉非难事下峡消愁定几巡花迳不曽縁客扫蓬门今始为君开此时对客遥相忆送客逢春可自由昔去为愁乱兵入今来已恐隣人非但使闾阎还揖让敢论松竹乆荒芜安得仙人九节杖拄倒玉女洗头盆酒债寻常行处有人生七十古来稀且看欲尽花经眼莫厌伤多酒入唇苦遭白髪不相放羞见黄花无数新更为后防知何地忽漫相逢是别筵万里伤心严谴日百年垂死中兴时岂有文章惊海内谩劳车马驻江干已知出郭少尘事更有澄江销客愁其他如才是寝园春荐后非关御苑鸟衔残只言啼鸟堪求侣无那春风欲送行到来函谷愁中月归去蟠溪梦里山鸿鴈不堪愁里听云山况是客中过越人自贡珊瑚树汉使何劳獬豸冠叶县已泥丹灶毕瀛洲当伴赤松归寒雨送归千里外春风沉醉百花前江客不堪频北望塞鸿何事又南飞渔父置辞相借问郎官能赋许依投世事茫茫难自料春愁黯黯独成眠眞僧出世心无事静夜名香手自焚能令瀑水清人境直取流莺送客杯青镜流年看髪变白云芳草与心违已被秋风教忆鲙更闻寒雨劝飞觞正当秋风渡辽水那值远道伤离情蹔惊风烛难辞世便是莲花不染身丹阙未承双鳯诏开门空对楚人家不见山中人半载依然松下屋三间夜半听鸡梳白髪天明走马入红尘京邑旧防劳梦想厯阳秋色正澄鲜岂似满朝承雨露共看传赐出青防欲为圣朝除弊事肯将衰朽惜残年组紃常在佳人手刀尺空劳寒女心知爱鲁连归海上可令王翦在频阳楚山远色独归去灞水空流相送回更无新燕来巢屋大有闲人去看花由来碧落银河畔可要金风玉露时一春梦雨常飘瓦尽日临风不满旗玉玺不縁归日角锦帆应自到天涯徒令上将挥神笔终见降王走传车空庭苔藓饶霜露时梦西山老病僧迎忧急鼓疎钟断分隔休灯防烛时巧啭岂能无本意良辰未必有佳期自欲放怀犹未得不知经世又何如尘世难逢开口笑菊花须揷满头归何人更结王孙袜此客空弹贡禹冠两见梨花归不得每逢寒食一然千年事往人何在半夜月明潮自来一自仙娥归碧落几年春雨洗红兰行人自笑不归去瘦马独吟真可哀正穿诘曲﨑岖路更听钩辀格磔声题诗朝忆复暮忆见月上还下居士只今开梵处先生旧是草堂高曲槛仙侯府折苇荒芹白鸟家故山歳晚不归去高塔天晴独自登曹公尚不能容物黄祖何因反爱才圣主尚嫌蕃界近将军莫恨汉庭遥人在下方冲月上鹤从高处破烟飞看处便须终日住筭来宁得此身闲四时最好是三月一去不回惟少年空庭日午独眠觉旅梦天涯相见回惟对松篁听刻漏更无尘土翳虚空为客正当无鴈处故园谁道有书来皆言洞里千株好未胜庭前一树幽雨里共寻幽磵菊樽前俱是故乡人四海共谁言近事九原从此负初心锦字莫辞连夜织塞鸿常是到春归细草拥坛行不得落花沈磵水流香　或于一様侧缷中又毎每有作拗一句法者如只言啼鸟堪求侣无那春风欲送行朝瞻双顶青防上夜宿诸天色界中逋客未能防逸兴辟书翻遣脱荷衣江客不堪频北望塞鸿何事又南飞不见山中人半载依然松下屋三间已脱素衣参幕客却为精舍读书人客舎莫辞先买酒相门曾忝并登龙巧啭岂能无本意良辰未必有佳期浮世本来多聚散红蕖何事亦离披一名我漫居先甲千骑君翻在上头遥知杨栁是门处似隔芙蓉无路通仙籍不知名姓有世情真见往来疎晨鸡未暇鸣山底早日先来照屋东近来雅道相亲少惟仰吾师独得深虽蒙静置疎笼晚不似闲眠折苇秋虽愁野防花房冻还得山家药笋肥兰亭旧址虽曾见柯笛遗音已不传振锡才闻三径草登船又挂一帆风新斸松萝还不住爱寻云水拟何之皆是于题外故作一拗以自摅其胸前离竒屈曲之气此又非侧缷一例之所得同也　又见其于侧缷之中另有陪一句之法如鸿鴈不堪愁里听云山况是客中过天上河从关下过江南花向殿前生甲子不知风御日朝昬惟见雨来时门临苍莽经年闭身逐嫖姚何日归漫有长书忧汉室空传哀些吊沅湘暗写五经収部帙初年七歳着衫衣门依高栁空飞锡身逐闲云不在家身外尽归天竺偈腰间未解防稽章眼穿常讶双鱼断耳热何辞数爵频只令文字传青简不使功名上景钟登第早年同座主相思今日异州人花枝满院空啼鸟尘榻无人忆卧龙半防泥沙孤鹤立三堂风雨四门开寺寺院中无竹树家家壁上有弓刀碧落有情还怅望瑶台无路可追寻拂曙紫霞生石壁何年绛节下层城金管曲长人尽醉玉簮恩重独生愁愁里又闻清笛怨望中不见白衣来去鴈远冲云梦泽离人独上洞庭船蝴蝶梦中家万里子规枝上月三更青云满眼不干禄白髪盖头惟著书月明南浦梦初断花落洞庭人未归一瓶一鉢垂垂老千水千山得得来皆是明明走出题外先陪一句然后只以一句便完正题也  

纳纳眈眈  

蜀中诗话曰薛涛所作江月楼诗秋风髣髴吴江冷鸥鹭参差夕阳影垂虹纳纳卧谯门雉堞眈眈俯渔艇阳安小儿拍手笑使君幻出江南景  

吴旦生曰曹能始谓江南抄本与蜀本之外搜阅而得此诗余观垂虹二句风物流利即叠字亦不虚下纳纳用裴逊之诗纳纳江海深杜子美诗纳纳乾坤大而眈眈从睥睨生来左传守睥者皆哭杜预注云睥者城上之睥睨逸雅云城上垣曰睥睨言于其孔中睥睨非常也亦曰女墙言其卑小比之于城若女子之于丈夫也字学集要云盖女墙开箭眼以窥望城下因名睥睨正异作埤堄史记魏其传作辟倪三苍作亸□说文作俾倪韵防作壀堄正韵作防睨  

## 歴代诗话巻五十二  

归安 吴景旭 撰  

庚集下之上  

唐诗  

行马  

韵语阳秋曰李商隐九日诗曽共山翁把酒时霜天白菊绕阶墀十年泉下无消息九日尊前有所思不学汉臣栽苜蓿空教楚客咏江蓠郎君官贵施行马东阁无因得再窥盖令狐楚与商隐素厚楚卒子绹位致通显畧不收顾故商隐怨而有作然实商隐自取之也且商隐妻父王茂元与所依郑亚皆李徳裕党也商隐与二人昵甚故绹以爲防家恩放利偷合者是绹恶其异已也后绹当国商隐亦归穷自解绹虽与一太学博士然商隐亦厚顔矣  

呉旦生曰商隐依楚以牋奏受知其子绹踈之九日商隐造其防事题此诗绹见之惭恨扃锁此防终身不处东坡九日诗闻道郎君闭东阁且容老子上南楼又云南屛老宿闲相过东阁郎君懒重寻皆用其语也渔隐丛话云绹父名楚商隐又受知于楚诗中有楚客之语题于防事更不避其家讳何耶  

名义考云本以禁马曰行马者反言之也演繁露云晋魏以后官至贵品其门得施行马行马者一朩横中两朩互穿以成四角施之于门以爲约禁今官府前义【读作乍音】子是也墅谈云今制不论崇卑衙门前皆施之呼爲鹿角义子【三余赘笔云鹿性警羣居则环其角圆围如阵以防人物之害军中寨栅埋树朩外向名鹿角】余按周礼掌舎设梐枑【音互】再重注梐枑谓行马郑谓行马再重者以周衞有外内列汉官仪光禄大夫门外特施行马以旌别之魏文帝拜杨彪光禄大夫令门施行马晋孝武置检校御史知行马外事陈后主时萧摩诃以功授侍中诏摩诃开阁门施行马鲍防诗柴门岂断施行马  

苍鹘  

李义山娇儿诗忽复学参军按声唤苍鹘  

呉旦生曰呉史徐知训怙威骄淫调谑王无敬长之心尝登楼狎戏荷衣木简自号参军令王髽髻鹑衣爲苍头以从五代史呉世家云知训爲参军隆演鹑衣髽髻爲苍鹘知训尝使酒骂坐语侵隆演隆演愧耻涕泣而知训愈辱之辍耕録云唐有传竒宋有戏曲唱诨词说金有院本杂剧其实一也元朝院本杂剧始厘而二之院本则五人一曰副净古谓之参军一曰副末古谓之苍鹘鹘能击禽鸟末可打副净故云一曰引戏一曰末泥一曰孤装又谓之五花防弄【或曰宋徽宗见防国人来朝衣装鞋履巾裹傅粉墨举动如此使优人效之以为戏】然则义山诗盖指娇儿之戏弄也薛能呉姬诗此日杨花初似雪女儿丝管弄参军正同此意  

古今说海云肃宗宴于宫中女优有弄假官戏其緑衣秉简者谓之参军桩此番将阿布思伏诛其妻配掖庭爲假官之长所谓桩也然余按乐府杂録戏弄参军始自汉馆陶令石眈有贜犯和帝惜其才免罪毎宴令衣白夹衫命优伶戏弄辱之经年乃放后爲参军则是汉时已然非始于唐也如五代王宗侃受维州参军宋景徳中张景斥爲房州参军皆以职名乃俳优所弄以是爲恨盖亦有由矣  

锦瑟  

缃素杂记曰山谷读义山锦瑟诗殊不晓其意后以问东坡东坡云此出古今乐志锦瑟之爲器也其弦五十其柱如之其声也适怨清和按李诗庄生晓梦迷蝴蝶适也望帝春心托杜鹃怨也沧海月明珠有泪清也蓝田日暖玉生烟和也  

呉旦生曰许彦周诗话锦瑟之声适怨清和昔令狐楚侍人能弹此四曲诗中四句状此四曲也闻见后録庄生望帝皆瑟中古曲名刘贡父诗话锦瑟是令狐楚家青衣名也审尔则义山真浪子矣东坡分释四字诗意分明遂爲定论王弇州云不解则涉无谓既解则意味都尽余以此诗有不容不解者故元遗山诗望帝春心托杜鹃佳人锦瑟怨华年诗家总爱西昆好独恨无人作郑笺盖谓此也  

按世本云伏羲造瑟五十弦正史又言絙桑爲三十六弦琴瑟中论云朱襄氏使士达制五弦之瑟吕氏春秋云瞽瞍作十五弦之瑟命之曰大章舜益之八弦以爲二十三弦汉书泰帝命素女鼓瑟帝悲不止故破五十弦爲二十五弦史记汉武帝因公孙卿言召歌儿作二十五弦隋志二十七弦盖五弦十五弦小瑟也二十五弦中瑟也五十弦大瑟也【同话録云秦人鼓瑟兄弟争之破二十五弦而为二筝之名自此始今之制十三弦而古制亦有十二弦者谓之秦筝世俗有乐器而小用七弦名轧筝】  

三素云  

李义山送宫人入道诗九枝灯外朝金殿三素云中侍玉楼  

呉旦生曰云洞真经立春日清早北望有紫緑白云爲三元君三素飞云乗八舆之轮上诣天帝天子候见再拜自陈某乞愿侍轮毂三见元君之辇者白日升天唐试进士以立春日望三素云爲题出此故苏子容作皇太妃阁春贴子云万年枝上看春色三素云中望玉晨许冲元作皇帝阁春贴子云三素云飞依北极九农星正见南方倪云林诗敷腴三素云照耀青莲台  

翻案  

艺苑雌黄曰文人用故事有直用其事者有反其意而用之者李义山诗可怜半夜虚前席不问苍生问神虽说贾谊然反其意而用之矣林和靖诗茂陵他日求遗藳犹喜曾无封禅书虽说相如亦反其意而用之呉旦生曰杜少陵诗羞将短发还吹帽笑倩傍人为正冠盖孟嘉以落帽爲胜而杜反欲正冠也王荆公诗茅檐相对坐终日一鸟不鸣山更幽盖王文海有云鸟鸣山更幽而王亦反之也然此犹反前事与旧语耳至于自家语有时异用者如韦苏州诗心同野鹤与尘远诗似冰壶彻底清又送人诗冰壶见底未爲清少年如玉有诗名黄常明云此可爲用事之法盖不拘故常也  

冰  

李义山诗碧玉冰寒浆  

呉旦生曰水凝曰冰作平声所以寒物曰冰作去声包佶诗春飞雪粉如毫润晓潄琼膏冰齿寒又玳瑁明珠阁琉璃冰酒缸皆作去呼容斋随笔云唐人谓祠部曰冰防冰音柄因话録云言其清且冷也欧阳诗独宿冰防梦帝阙  

蝶粉蠭黄  

李义山诗何处拂胷资蝶粉几时涂额借蠭黄  

呉旦生曰野客丛书引满江红词云蝶粉蜂黄都褪却注蝶粉蜂黄唐人宫妆观义山诗知词注爲不妄也鹤林玉露载道藏经云蝶交则粉退蜂交则黄退词云蝶粉蜂黄浑退了正用此也说者以爲宫妆且以退爲褪悮矣【田子艺云蜂之末岐者牝也末锐者牡也蝶之翅文者牝也翅纯者牡也】  

荳蔻  

张好好年十三杜牧以善歌置乐籍中吟一絶云娉婷嫋娜十三余荳蔻梢头二月初春风十里扬州过卷上珠帘总不如刘孟熈引本草云荳蔻花未大开者谓之含胎花言年尚少而娠身也杨升庵谓其所引本草是言少而娠非也牧之本咏娼女言其美而且少未经事人如荳蔻花之未开耳  

呉旦生曰嵇含南方草朩状云岂蔻花其苗如芦其叶似姜其花作穗嫩叶巻之而生花微红穗头深色叶渐舒花渐出本草亦云荳蔻花作穗嫩叶巻之而生初如芙蓉穗头深红色叶渐展花渐出而色微澹亦有黄白色似山姜花花生叶间南人取其未大开者谓之含胎花言尚小如姙身也然则本草亦状其花之吐而尚含蕴于叶间有如人之娠耳孟熈正引此意非直谓少女之娠也升庵悮会少而娠之语添出求嗣一案可笑【又别引十三余爲十三楼更无谓】杨亷夫艶词云从今不带宜男草荳蔻含胎恐太并总是戏言耳黄山谷广陵早春用其意作诗云春风十里珠帘卷髣髴三生杜牧之红药梢头初茧栗扬州风物鬓成丝按礼记王祭之牛茧栗汉书天地牲角茧栗顔师古注牛角之形或如茧或如栗言其小山谷借用以言花苞之小末句谓风物如此惜其身之老也则知岂蔻含胎红药茧栗同出一意髙续古红药词云红翻茧栗梢头徧姜尧章芍药词云茧栗梢头弄张伯雨诗微雨催开茧栗花呉文可诗药栏茧栗怯春寒犹是用山谷语耳如张思亷诗胡姬年十五芍药正含葩直脱换牧之山谷间矣  

二乔  

许彦周诗话曰杜牧之作赤壁诗折防沈沙铁未消自将磨洗认前朝东风不与周郎便铜雀春深锁二乔意谓赤壁不能纵火即为曹公夺二乔置之铜雀台上也孙氏覇业系此一战社稷存亡生灵涂炭都不问只恐捉了二乔可见措大不识好恶  

呉旦生曰深雪偶谈谓牧之以滑稽弄辞彦周雌黄之岂非与痴人言不应及于梦也禹锡题蜀主庙云凄凉蜀故妓歌舞魏宫前亦是此意惟増凄感却不主于滑稽耳牧之诗如四皓庙云南军不袒左边袖四皓安刘是灭刘如乌江亭云胜败兵家未可期包羞忍耻是男儿江东子弟多才俊巻土重来未可知则东风春深数字较为含蓄深窈矣余以牧之数诗俱用翻案法跌入一层正意益醒谢叠山所谓死中求活也渔隐丛话云牧之题咏好异于人如赤壁四皓皆反说其事至题乌江则好异而叛于理项氏以八千渡江无一还者谁肯复附之其不能巻土重来决矣呜呼此岂深于诗者哉  

承露囊  

嬾真子曰杜牧之华萼楼诗千秋佳节名空在承露丝囊世已无汉以金盘承露而唐以丝囊丝囊可以承乎此不可解  

呉旦生曰述征记八月一日作五明囊盛取百草头露洗眼令眼明也续齐谐记云农邓绍尝以八月旦入华山采药见一童子执五防囊承栢叶上露皆如珠满囊绍问用此何爲荅曰赤松先生取以明目言终便失所在荆楚岁时至八月十四日以锦防爲眼明囊递相饷遗余因考隋唐佳话云源乾曜张说以八月初五日明皇生辰请爲千秋节百姓祭皆就此日名爲赛白帝羣臣上万岁寿王公戚里进金镜绶带士庶结丝承露囊更相问遗则牧之诗盖纪实也杨仲早朝诗丝囊已进千秋録黼座还称万寿杯用此【唐实録云天寳七载百官萧照等请改千秋节为天长节从之】  

张说上大衍厯序云谨以开元十六年八月端午赤光照室之夜献之宋璟请以八月五日爲千秋节云月维仲秋日在端午则凡月之五日皆可称端午  

西子  

西溪丛语曰呉越春秋呉亡西子被杀杜牧之诗西子下姑苏一舸逐鸱夷东坡词五湖闻道扁舟归去仍擕西子予问王性之性之云西子自下姑苏一舸自逐范蠡遂为两义不可云范蠡将西子去也尝疑之别无所据因观景龙文馆记宋之问浣纱篇云越女顔如花越王闻浣纱国微不自宠献作呉宫娃山薮半潜匿苎萝更防遮一行覇勾践再笑倾夫差艶色夺常人效颦亦相夸一朝还旧都靓妆防若耶鸟惊入松萝鱼畏沈荷花始觉冶容妄方悟羣心邪此诗云复还防稽又与前不同当更详考  

呉旦生曰杨升庵引墨子云呉起之裂其功也西施之沈其美也又呉越春秋逸篇云呉亡后越浮西施于江令随防夷以终谓子胥死盛以鸱夷今沈西施于江所以报子胥之忠故云随防夷陈晦伯引呉地记云嘉兴县一百里有女儿亭勾践令蠡献西施路与潜通三年始达呉遂生子至此亭其子一岁能言因名语儿亭越絶书云西施亡呉国后复归范蠡因泛五湖而去王弇州谓亭在嘉兴县南一百里为呉地蠡为越成大事岂肯作此无頼事未有奉使进女三年于数百里而不露露而越王不怒蠡呉王不怒越者也胡元瑞谓太史传蠡三迁皆致千金又云长子偕吾力田起家则非在越服官日所产明甚亡呉之后成名畏祸而载丽冶以适他邦固其计所必出也诸说纷纷自余断之蠡沈鸷善决防必不潜通于未献之前而或载泛于既亡之后此与三致千金总不可于声色货利中位之也何必硬证沈江  

东坡诗他年一舸防夷去应记侬家旧姓西盖用牧之语也按寰宇记云施其姓也是时有东施家西施家故山谷诗取笑如东施圣俞诗曲眉不想西家様则是所居在西故称西施非姓也然既姓西有何新旧恐是旧住西或传冩之譌以住字作姓字  

罢亚  

杜牧之诗罢亚百顷稻西风吹半红  

呉旦生曰词林海错罢亚稻多貎一作防防又作防字学集要谓皆稻名苏轼寄呉德仁诗门前罢亚十顷田清溪绕屋花连天毛滂祷雨诗百里饱看红防防一杯轻愧黒蜿蜒袁世弼百尺山诗琼田收防玉溜注琅玕  

幸骊山  

遯斋闲览曰杜牧华清宫诗长安回望绣成堆山顶千门次第开一骑红尘妃子笑无人知是荔支来据唐纪明皇以十月幸骊山至春即还宫未尝六月在骊山也然荔支盛暑方熟词意虽美而失事实  

呉旦生曰东城老父传云宗元防与清明节率皆在骊山每至是日万乐具举六宫毕从则其幸骊山不止十月也长恨传云天宝十年避暑骊山宫太眞外传云妃子生于蜀嗜荔支南海荔支胜于蜀者每岁驰驿以进然方暑热而熟经宿则无味后人不能知也又云天宝十四载六月一日上幸华清宫乃贵妃生日于长生殿奏新曲未有名防南海进荔枝因以曲名荔枝香则其幸骊山正在荔枝熟时也遯斋未及考耳  

如王建华清宫诗二月中旬已进注云唐置温汤监监丞种蔬随时供奉夏熟者二月而进盖讥明皇违时及物求口体竒巧之奉以恱妇人观此则临事而嗟先时而讽皆诗人微防安可以故常论也  

息夫人  

珊瑚钩诗话曰杜牧之息夫人诗细腰宫里露桃新脉脉无言几度春至竟【希通録云至竟毕竟也后汉樊英传朝廷若待神明至竟无他异】息亡縁底事可怜金谷坠楼人与所谓莫以今朝宠能防旧日恩看花满眼泪不共楚王言语意远矣盖学有浅深识有髙下故形于言者不同也  

呉旦生曰楚伐息破之执其君将妻其夫人楚王出逰夫人道出见息君以死自誓遂自杀旧诗云金炉香絶玉楼空寂寞桃花委地红按地志载汉阳有桃花夫人庙即息夫人也许彦周谓牧之诗为二十八字史论张表臣拈出学识更胜  

本事诗云寜王宅左有卖饼者妻王一见属目厚遗其夫取之环岁问汝复忆饼师否黙然不对王召饼师使见之其妻注视双泪垂颊若不胜情时座客十余人无不凄异王命赋诗王维诗先成有看花满眼泪不共楚王言之句按左传楚子以息嬀归未言楚子问之对曰吾一妇人而事二夫其又奚言故国秀集载维诗作息妫怨河岳英灵集作息夫人怨  

二十四桥  

杜牧之诗二十四桥风月夜  

呉旦生曰扬州之盛唐世艶称故张祜诗人生只合扬州死禅智山光好墓田徐凝诗天下三分明月夜二分明月在扬州旧称牧之诗好用数目如二十四桥之类是也按笔谈纪二十四桥云最西浊河茶园桥次东大明桥【今大明寺前】入西水门有九曲桥【今建隆寺前】次当正当帅牙南门有下马桥又东作坊桥桥东河转向南有洗马桥次南桥【见在今州城北门外】又南阿师桥周家桥【今此处爲城北门】小市桥【今存】广济桥【今存】新桥开明桥【今存】顾家桥通明桥【今存】太平桥利国桥出南水门有万岁桥【今存】青园桥自驿桥北河流东出有参佐桥【今开元寺前】次东水门【今有新桥非古迹也】东出有山光桥【见在今山光寺前】又自衙门下马桥直南有北三桥中三桥南三桥号九桥不通船不在二十四桥之数皆在今州城西门外侯鲭録云欧公自扬州移汝州作西湖诗曰都将二十四桥月换得西湖十顷秋后东坡自汝移扬作诗曰二十四桥亦何有换此十顷玻璃风用欧公诗也  

邮亭  

杜牧之筹笔驿诗邮亭自世换白日事长垂  

呉旦生曰筹笔驿在利州诸葛孔明筹画于此故名殷潜之诗圜觚当入画前箸此操持李义山诗徒令上将挥神笔终见降王走传车罗隐诗抛掷南阳为主忧北征东讨尽良筹  

说文邮境上行书舍从邑垂垂边也徐云邮之言过使所过也广雅邮驿也置亦驿也广韵马传曰置步传曰邮风俗通云汉改邮为置置者度其远近之间置之也汉文帝诏余皆给传置师古注置者置传驿之所因名置也田横至尸乡廐置臣瓉注谓置马以传驿者李陵因骑置以闻师古注骑置谓驿骑也  

三尸  

许浑诗夜寒初共守庚申  

呉旦生曰中山玉柜经云人身并有三尸九虫常以庚申日夜上告天帝记人罪过絶人生籍欲令速死魂升于苍天魄入于黄泉惟有虫尸独在地上游走曰或四时八节三牲祭祀不精辄与人作祸害伐人性命上尸名彭倨好宝物中尸名彭质好五味下尸名彭矫好色欲此三尸状如小儿或似马形状皆有须髪毛长三四寸人既死遂出作耳如人生时形象衣服长短亲人见之谓是亡人还家实非亡人灵也上清无始録云每至庚申日夕不眠以守之令不得诉天帝罪满五百条其人必死三守庚申三尸振扶七守庚申三尸长絶太镬汤煮而死矣尔乃精神安定五脏恬和不复骚扰  

柳子厚有骂尸虫文呉渊颖有三彭传李颀王母歌云若能链魄去三尸后当见我天皇所温庭筠诗风卷蓬根屯戊巳月移松影守庚申陆放翁诗积恐侵春甲子昬灯懒守夜庚申近董思白诗谷名子午真盈一坐守庚申不但三芝田録云朝士夜集终南太乙观拉医师同守庚申医云不守庚申亦不疑此心良与道相依玉皇已自知行止任汝三彭说是非  

楸  

说文楸梓属也笺云松楸墓朩也时至秋多悲伤故从秋谓楸为梓属可谓即梓不可唐诗松楸远近千官冡禾黍髙低六代宫  

呉旦生曰此许浑金陵怀古之颔联也若如笺云则楸几与白杨同萧萧愁杀矣然观韵语阳秋云楸花色香俱佳又风韵絶俗而名不编于花谱何哉老杜云要把楸花媚远天言其色也又曰楸树馨香倚钓矶言其香也梅圣俞楸花诗云图出帝宫树耸向白玉墀髙艶不近俗直许天人窥言其韵也埤雅云楸美朩也故曰山居千章之楸其人与千戸侯等述异记云越人多橘柚园岁出橘税谓之橙橘戸中山又有楸户此盖名髙楸籍矣岂特墓朩堪悲而已哉董子曰朩名三时草命一岁若椿从春楸从秋榎从夏所谓朩名三时芓从子蔩从寅茆从卯莤从酉荄从亥艼从丁茂从戊芑从已莘从辛葵从癸命以一岁支干故曰草命一岁也  

罨画  

许浑咏紫藤诗家住江南罨画溪杨升庵谓当用字若罨乃鱼网非其训也张泌诗罨防春涛打船尾谓鱼尾遮防也此最得其义然左思蜀都赋罨翡翠钓魦其来古已  

呉旦生曰说文罨防也于业切笺云奄取禽兽故从奄奄掩省也升庵又谓呉兴有罨画溪皆借罨字此字多为借义所专余寓此溪久喜其古藤老树夹岸交罗非借一罨字不能尽此溪之胜郑谷诗顾渚山边郡溪将罨画通刘涛诗欲识人间真罨画朱藤倒影入青溪张西农诗风吹未归去罨画小溪平张伯客义兴王氏诗路入秋隂罨画间乃易之送呉月舟之湖州诗鸟程美酒临池酌罨画青山拄笏看按罨画今之生色也张祜诗红罨画衫纒腕出杨汝士诗罨画罗裙任嫂裁此其义也若作字反索然矣曽见杨亷夫苕山水歌云既到车山口还过水濆又漫兴云画溪头翠水家升庵或据此爲说耶【漫兴七首有云环沈溪头买酒去髙堂寺里看碑来长城女儿双结了陈皇宅前第一家乃亷夫至雉城时作】然蜀都赋八方庵蔼王充论衡桃李梅杏庵丘蔽野正同罨画之义金人刘致君诗罨画溪山半是梅乃用论衡语意  

陵阳  

许浑霅溪诗谁堪从此去云树满陵阳  

呉旦生曰乌程北二十一里为西陵山呉太子孙和葬此子皓继统追尊文皇帝陵曰明以其在西故名西陵而呉兴郡城在其南故以陵阳名之许诗指此又李涉在维扬见呉兴刘全白之爱姬宋态作诗云陵阳夜宴使君筵解语花枝在眼前牟巘寓居城南因名其诗为陵阳集皆谓此也  

玉条脱  

温庭筠伤李处士诗辜负南华第一篇【唐诗鼓吹作第二篇】呉旦生曰此条所载不同南部新书云大中好文尝赋诗有金步揺未能对温岐卿【孙光宪云温庭云字飞卿或作筠字旧名岐沈徽云温曽于江淮为亲表槚檚由是改名】以玉条脱应之宣宗令以甲科处之为令狐绹所沮除方城尉绹曽问其事于岐岐曰出南华真经非僻书也冀相公燮理之暇时宜览古绹怒甚后岐有诗曰悔读南华第二篇北梦琐言云曽以故事访于温岐对以事出南华绹怒乃奏岐有才无行不宜与第所以岐诗曰因知此恨人多积悔读南华第二篇野客樷书云真诰玉条脱事正在第一篇中谓华阳第一篇可也岂南华第二篇耶考温集有题李羽诗曰终知此恨销难尽孤负华阳第一篇无悔读南华第二篇之句卢氏杂记云唐文宗博览羣书一日问宰臣古诗云轻衫衬跳脱跳脱是何物宰臣未对上曰即今之腕钏也真诰言安妃有斵粟金跳脱是臂饰余窃有疑焉一云曾问其事一云曽以故事访或者别事非明指条脱耶属对是宣宗问古诗是文宗岂判然两朝事耶南华则无华阳则有洵矣而载南华者云因知此恨载华阳者亦云终知此恨诗辞髣髴非抄纪之譌耶  

宛委余编云真诰萼緑华赠羊权金玉条脱各一枚周处风土记作条达仲夏造百索系臂又有条达等组织杂物相赠遗繁钦定情篇又作跳脱云何以致契濶绕腕双跳脱盖一物而三名传写之悮也秕言云条脱即跳脱韵书跳田聊切与条同音  

李义山诗羊权虽得金条脱温峤终虚玉镜台余于元音补遗见宋本大都杂诗有云朱门细婢金条脱紫禁材官玉鹿卢其工丽不减温李  

额黄  

温庭筠诗额黄无限夕阳山  

呉旦生曰言额上妆黄如残阳斜抹于山西也极善形容昔称文君眉色如望远山亦此意近陈卧子兰陵晚眺诗童山不待夕阳黄又于说黄处具有脱换之法  

按汉宫妆有额上涂黄谓之鸦黄王荆公所谓汉宫娇额半涂黄也杨升庵引陈去非腊梅诗智琼额黄且勿夸眼明见此风前葩智琼晋代鱼山神女也黄妆实自智琼始则升庵未审其汉宫已有之耶然观庾信诗眉心浓黛直防额角轻黄细安而后周天元帝禁天下妇人不得施粉黛自非宫人皆黄眉墨妆卢照怜纎纎初月上鸦黄则黄妆或涂额角或施眉上也又观汉日给宫人螺子黛故云眉黛曹子建七啓眉弛兮铅华落而后周墨妆即黛今妇人以杉朩炭研末抹即其制也则黒妆或以饰眉或以防额也  

二十双  

温庭筠诗招客先开二十双  

呉旦生曰唐书南诏传官给田四十双谓是二百亩则以五亩为一双也然观辍耕録谓近读云南杂志曰蛮有田皆种稻其佃作三人使二牛前牵中压而后驱之犁一日爲一双以二乏为已二已为角四角为双约有中原四亩地则又以四亩为一双矣  

相思子  

胡元瑞曰今骰子制甚小大者不过三数分无至寸者而唐人骰子凡四防当加绯者或篏相思子其中温庭筠诗玲珑骰子安红豆入骨相思知不知相思子即今红豆并四枚篏一面则唐时骰子将近方寸矣  

呉旦生曰此庭筠与裴諴所爲新添声杨柳枝词也王摩诘诗红豆生南国秋来发几枝赠君多采撷此物最相思为梨园所唱李年奔放江潭曽于采访使筵上唱之是也徐兴公云岭南闽中有相思朩岁久红子色红如大豆故名相思子每一树结子数斛非即红豆也温飞卿诗树名从此号相思注云相思树其理邪交故名盖此朩也  

程大昌摴蒱经云蔡泽说范睢曰博者或欲大投班固奕指曰博悬于投不必在行投者掷也桓元曰刘毅摴蒱一掷百万皆以投掷为名也古惟斵朩为子一具凡五子故名五朩后世转而用石用玉用象用骨故列子之谓投琼律文之谓出玖琼与玖皆玉名盖借美名以命之未必真用玉也繁钦威仪箴曰其有退食偃息闲居操橩弄棊文局摴蒱言不及义胜负是图注橩瞿营反博子也橩之读与琼同其字仍从朩知其初制本以朩为质也唐则镂骨爲窍朱墨杂涂数以为采亦有出意爲巧者取相思红子纳置窍中此二者即今名骰子其体制全与朩异矣方其用朩也五子之形两头尖锐中间平广状似今之杏仁尖锐可转跃平广可镂采凡一子为两面其一面涂黒黒之上画牛犊一面涂白白之上画雉凡投子者五皆现黒则名卢卢者黒也此为最髙之采挼朩而掷往往叱喝故名呼卢也其次四黒一白则其采名雉比卢降一等矣自此而降白黒相杂每每不同故或名爲枭即邓艾言六博得枭者胜也至于骰子之制裁去五朩两头尖锐而蹙长为方既有六面又着六数不比五朩但有白黒两面矣【李君实云骰色乃南宋冡宰朱河所造俗讹为朱窝】  

流落  

诗话类编曰温庭筠才思艶丽工于小赋李义山尝谓曰近得一聨句云远比召公三十六年宰辅未得偶句温曰何不云近同郭令二十四考中书又药名有白头翁温以苍耳子爲对他皆类此宣宗好微行遇于逆旅温不识龙顔傲然诘之曰公非长史司马之流帝曰非也又曰得非六参簿尉之类帝曰非也谪为方城尉竟流落而死杜悰自西川除淮海庭筠诣韦曲杜氏林亭留诗云卓氏垆前金线柳隋家堤畔锦防风贪为两地行霖雨不见池莲照水红祁公闻之遗绢千疋  

呉旦生曰唐书载庭筠才思神速多为人作文大中末试有司亷视尤谨庭筠私占授者已八人执政鄙之授方城尉诗话又云迕宣宗被谪大抵凌物府怨文士结习亦无足怪然未有流落之惨如庭筠之因身以及其后者旧传其子宪于僖昭时就试有司値郑延昌掌邦贡以其父傲毁朝士抑而不録遂题一絶于崇庆寺壁云十口沟隍待一身半年千里絶音尘鬓毛如雪心如死犹作长安下第人后郑公登相因国忌行香见之暮归召知举赵崇谓曰某主文衡以温宪庭筠之子深嫉之今见一絶令人恻然幸勿遗也于是成名使非郑公之末悔不终流落长安哉又宪为李巨川草荐表盛述先人之屈云蛾眉先妬明妃为去国之人猿臂自伤李广乃不侯之将人多怜之  

疑病  

全唐诗话曰雍陶为简州牧投贽者稀得见冯道明下第请谒云与员外故旧阍者引进陶辞曰与公昧平生何云相识道明曰诵员外之诗仰员外之德诗集中日得相见何隔平生也遂吟曰立当青草人先见行傍白莲鱼未知又曰江声秋入寺雨气夜侵楼又曰闭门客到常疑病满院花开不似贫陶闻吟欣狎待道明如曩昔之友  

呉旦生曰云溪友议载此条作闭门宾到常推病余以推者在此事便实情便减疑者在彼事便虚情便溢一字之易相去防丈盖从主却客不若客自入而意度之也卢象诗主人非病常髙卧亦此意也又陶有哀蜀人为南诏所俘诗云渐到蛮城谁敢近一时收泪羡猿啼杨升庵云畏死吞声而不敢哭所以羡猿声之啼一羡字妙或改作听非知诗者  

白莲牡丹  

渔隐樷话曰陆防咏白莲诗无情有恨何人见月冷风清欲堕时若移作白牡丹诗较更亲切陈辅之诗话曰唐人牡丹诗红开西子妆楼晓翠掲麻姑水殿春若改春作秋全是莲花诗  

呉旦生曰鲁望白莲二句无论体物之工即月冷风清是何气韵断不属三春物候东坡解人且道决非红莲诗也唐人牡丹二句若以红楼近于粉房翠殿近于伎盖此又东坡所诮作诗必此诗矣判断两家不若各给原主二公且莫硬扯  

杨升庵谓鲁望为白莲传神然此诗祖李长吉咏竹诗无情有恨何人见露压烟笼千万枝余观范石湖岭梅诗花不能言客无语日暮清愁相对生又似脱胎鲁望而韵格并絶  

渔隐谓胡武平白牡丹诗璧堂月冷难成寐翠幄风多不奈寒胜于裴璘所咏长安豪贵惜春残争赏新开紫牡丹别有玉杯承露冷无人起就月中看【何燕泉云神仙呉猛传猛登庐山见一叟坐树下以玉杯承甘露授猛此语不徒然也】余以胡句固佳即裴絶亦因看花三月奔走慈恩特发此咏故文宗一加讽念而此诗夕满六宫矣总之诗家或感时事或体物情各有兴触不向死句较工拙也辅之又谓和靖梅诗踈影横斜水清浅暗香浮动月黄昏近似野蔷薇盖以此咏桃李尚不可况野蔷薇耶何处着此想不禁掩口胡卢  

王微  

笠泽樷书载自遣诗云月澹花间夜已深宋家微咏有遗音重思万古无人赏露湿清香独满襟  

呉旦生曰按王微字景南宋人所着有咏赋是宜云宋王微咏赋也广文选悮王为玉题作微咏赋下书宋玉之名杨升庵驳之而陈晦伯作正杨以为王微本传不云有咏赋之作岂别有见耶余因考宋书南史俱云微少好学无不通览善属文能书画兼解音律医方隂阳术数为文古甚所着文集传于世选注所称亦如此而皆不及咏赋然史传中载赋如司马长卿者亦不槩见何得援以为辞若陆鲁望笃学精思而亦云宋家微咏直悮信文选补遗与广文选等书耳  

郗  

黄伯思法帖刋误曰晋郗鉴其姓读如絺绣之絺世人以俗书郗字作郄因读为郤诜之郤非也郤诜乃春秋大夫郤縠之后郗鉴乃汉御史大夫郗虑之后姓源既异音读逈殊后世因俗书相乱郗郄二姓遂不复辨陆鲁望博古矣其诗有云一段清香染郄郎亦悮读也呉旦生曰太傅别传云郗鉴字道徽髙平金乡人汉御史大夫郗虑后也世说云郗夫人谓二弟司空中郎云王家见汝軰来平平尔晋谚云后来出人郗嘉賔续晋阳秋云盛德日新郗嘉宾按诸书俱作郗字而王右军为太傅选壻其帖反以郗为郄则又何也攷万姓统谱郗在平声四支韵郤在入声十一陌韵然于郗姓下注云山阳角音又望出济南于郤姓下注云济隂商音又望出山阳则似两相系属者而韵要云郤郄同姓也焦弱侯云春秋宣公九年晋郤缺救郑成公十七年晋杀郤锜郤犨郤至郤读为郄音隙汉有郄正晋有郄超郄鉴郤古郄字  

老杜赠鲜于京兆诗不得同晁错吁嗟后郄诜直写郤作郄字  

越窰  

云麓漫抄曰青甆器皆云出自李王号秘色又曰出钱王今处之龙溪出者色粉青越乃艾色唐陆防有进越器诗云九天风露越窰开夺得千峰翠色来好向中宵盛沆瀣共嵇中散鬬传杯则知始于江南与钱王皆非也近临安亦自烧之殊胜二处  

呉旦生曰虞有陶器三代秦汉谓甓器其后有秘色窑器言臣庶不得用也按周世宗姓柴氏时所造曰柴窑天青色细纹宋汝州造者曰汝窑淡青色蟹爪纹河北唐邓耀州悉有之汝爲魁江南则处州龙泉窑政和间京师自置窑烧造曰官窑色青带粉红有蟹爪纹紫口铁足中兴渡江邵成章仿故京遗制置窑于修内司名内窑他如乌泥窑余杭窑续窑皆不逮官窑有章生一生二兄弟主龙泉之琉田窑生二所陶青器纯碎生一所陶者色澹哥乃胜故曰哥窑铁足紫口今羣队者是元末新烧尔宣和政和间出定州曰定窑色白外有泪痕者是真划花者佳素与绣花次之亦有紫定墨定东坡诗定州花瓷琢红玉盖定蚤出后以定之白磁器有芒不堪用始命汝造青窑器  

凡窑器有茅篾骨出者价轻盖损曰茅路曰篾无油水曰骨市语也  

秘色一作贲色韩中孚过朱龙图平生爱一贲色酒壶因宴出示之是也  

白阁  

陆鲁望送浙东徳师侍御西归云诗怀白阁僧吟苦俸买青田鹤价偏  

呉旦生曰长安志终南有紫阁白阁二峰游城南记云紫阁在终南山寺之西杨巨源诗晴明紫阁最髙峯杜子美诗紫阁峯隂入渼陂又云故山迷白阁秋水忆皇陂贾浪仙尝叹曰知予素心者惟终南白阁隐者耳【通志紫阁旭日射之烂然而紫白阁隂森积雪弗融】  

相鹤经云青田之鹤永嘉郡记云有沐溪野去青田九里中有双白鹤年年伏子长大便去惟余父母一双在耳精白可爱多云神仙所养  

翠碧  

陆鲁望翠碧诗红襟翠翰两参差径拂烟华上细枝春水渐生鱼易得不辞风雨坐多时  

呉旦生曰尔雅翠鹬也广志翡色赤翠色绀张揖上林赋注雄赤曰翡雌青曰翠其小者谓之翠碧唐韵鴗【音立】水狗也注小鸟青似翠食鱼一名鱼师一名鱼虎崔徳符通羊道中诗翠裘锦帽初相识鱼虎弯环掠岸飞元僧良琦作鱼虎子图诗翠羽画殊絶窥鱼秋水深  

红莲  

陆鲁望别墅怀归诗近炊香稻识红莲  

呉旦生曰中呉纪闻云红莲稻从古有之至今以此为佳种后见杨亷夫宴于顾仲瑛浣花舘主客联句仲瑛云白鱼乍刲亷夫云红莲米新臿乃纪呉之实也  

暖簧  

陆鲁望诗妾思冷如簧时时望君暖  

呉旦生曰章伯深称鲁望此句巧于用韵按笙中有簧以火炙之乐家谓之暖笙盖簧暖则字正而声清越周美成词有簧暖笙清之语呉郡王平原郡王两家声伎之盛只笙一部已是二十余人自十月旦至二月终日给焙笙炭五十斤用锦熏笼借笙于上复以四和香熏之  

笙赋【力结反】生簳裁熟簧注云簧以熟铜为之黄山谷诗傅粉未归啼玉筯吹笙无伴涩银簧  

说文笙十三簧象凤之身也  

凤尾诺  

皮袭美以紫石砚寄鲁望诗石墨一研为凤尾寒泉半勺是龙睛  

呉旦生曰晋元帝批笺奏曰诺草书若字尾如凤尾也按唐六典太子令书画诺【宋至道初改为准】陆鲁望说云东宫曰令诸王曰教其事行则曰诺犹天子肯臣下之奏曰可也晋元批凤尾诺时为琅邪王又南齐江夏王锋五岁髙帝使学凤尾诺一学即工帝以玉麒麟赐之则诸王亦画诺矣后汉书云南阳宗资主画诺梁江州刺史陈伯之目不识书得文牒辞讼惟作大诺则郡守刺史亦画诺矣【后不论崇卑衙门皆批曰准防凖当国凡批文字去十作准至今相仍】  

至正中王原吉诗书题凤尾仙曹喜恩浃螭防学士荣  

郝天挺云龙睛砚沼也  

纶巾  

皮袭美诗白纶巾下髪如丝  

呉旦生曰邺中记石季龙以女骑千人为卤簿着紫纶巾故陆鲁望邺宫诗晓日靓妆千骑女白樱桃下紫纶巾按七修类藁云纶字世人皆知两音一曰纶一曰关而不知其故盖纶巾韵同而音近诗法所忌也故读曰关韵会虽有两收皆引释于纶字之下而无一字及关字义且闗字仍注龙春切则当为纶字矣所以二收因韵书起于沈约若说文止于一收矣杨升庵谓说文青丝绶也音关仲长统昌言身无半通青之绶而窃三辰龙章之服尔雅似组似组东海有之皆以草色似也鹿角菜组海中苔今之燕窠菜也诗人白巾紫巾皆合用此字而俗多用纶自纶自纶岂可混用也【畧见丙集萧赋中】  

石笋  

梅涧诗话曰张祜酷好太湖石三呉太守多以赠之故陆鲁望以诗哭之曰一林石笋散豪家  

呉旦生曰石笋句乃皮袭美所作按张祜性嗜石常悉力致之后知南海间载罗浮石笋置于曲阿之宅死未二十年而故姬遗孕冻馁不堪顔至作诗哀之属鲁望和而鲁望又邀袭美同作也鲁望和诗云闻道生平偏爱石至今犹泣洞庭人洞庭山在太湖中丹阳曲阿属焉祜所筑室处【洞庭出湖石嵌空玲珑凡园林叠石以此为雅观但取之甚难民多被其害呉融诗洞庭山下湖波碧波中万古生湖石铁索千寻取得来竒形怪状谁能识】  

鮠鱼  

皮袭美诗因逢二老如相问正滞江南为鮠鱼  

呉旦生曰广韵鮠吾灰切鱼名其状似鮎集韵鮠吾回切鱼名鳀之小者隋大业中呉郡尝献海鮠鱼干脍四缶遂以分赐达官  

本草河豚味甘温无毒补虚去湿气理腰脚按本草所载河豚乃今之鱼亦谓鮠鱼江浙间谓之囘鱼是也呉人所嗜河豚有毒本名侯彛鱼本草注引日华子云河豚有毒以芦根橄榄等解之肝有大毒又爲吹肚鱼此乃是侯彛鱼非本草所载河豚也引以为注大误矣吹肚鱼以其肚胀如吹也南人捕法截流为栅待羣鱼大下之时小抜去栅使随流而下自相排蹙或触栅则怒而腹鼓浮于水上人接取之辍耕録按类编鱼部引博雅云鯸防【盈之反】鲀也背青腹白触物即怒其肝杀人正今人名为河豚者也然则豚当为鲀坦斋笔衡云杨廷秀与尤延之食河鲀问尤河鲀原起何典尤因举左太冲赋及刘渊材注答之杨检验二处信然呼尤为书厨此载说郛中亦作此鲀字  

库露真  

皮日休诗襄阳作髹器中有库露真  

呉旦生曰露一作路按容斋四笔云新唐书地里志襄州土贡漆器库路真二品十乗花文五乗库路真者漆器名也然其义不可晓元丰九域志云真漆器二十事是以于頔传頔为襄阳节度襄有髹器天下以爲法至頔骄蹇故方帅不法者称为襄様节度旧唐书职官志武德七年改秦王齐王下领三衞及库真驱咥真并为统军疑是周隋间西边方言也杨升庵谓玲珑空虚故曰库露今谚呼书格曰库露格是也  

偃曝谈余云库露真是北酒名尚未的也  

鹤俸  

皮袭美新秋即事云酒坊吏到常先见鹤俸符来毎探支  

呉旦生曰松陵倡和集注云呉都有鹤料案殊未详鹤俸之说曽彦和知滁州有次韵赵仲美西斋自遣诗寜羡一囊供鹤料防看千里跃龙媒注云唐幕府官俸谓之鹤料今岁敕头所得止此仲美省试下故云又宋宣献有送黄秘丞倅苏台诗鹤料署文移鮆塲收赋筭此宣献用袭美所云呉郡事也陆放翁诗末路敢贪请鹤料微官久厌驾鸡栖  

防酒夜航  

中呉纪闻曰夜航船惟浙西有之然其名旧矣古乐府有夜航船之曲皮袭美答陆鲁望诗明朝有物充君信防酒三瓶寄夜航【广韵防音式径反朩名】  

呉旦生曰窦子野酒谱云防酒江外酒名山海经防汁甘为酒齐民要术沈休文集皆有防酒按辍耕録云凡篙师于城埠市镇人烟凑集去处招聚客旅装载夜行者谓之夜航船太平之时在处有之则不独浙西有也  

## 歴代诗话巻五十三  

归安 吴景旭 撰  

庚集下之中  

唐诗  

袙腹帩头  

段成式诗见说自能裁袙腹不知谁更着帩头  

呉旦生曰段成式汉上题襟集与温庭筠倡和诗章皆务用僻事按袙腹今之裹肚也王筠咏裁衣云裲裆双心共一抹袙腹两边作八撮刘熈释名云袙腹横帕其腹也  

罗敷行少年见罗敷脱帽着帩头古本作幧【七消反】方言赵魏之间曰幧头或谓之承露或谓之覆防仪礼注如今着防头自项中而前交额上却绕髻也后汉书向栩好披髪着绛绡头孙防传南阳张津着绛帕头老学庵笔记云帕头者巾帻之类犹今言幞头也韩退之诗以红帕首已爲失之东坡诗绛帕防头读道书増一蒙字益悮爱日斋樷抄云禹防涂山之夕有甲步卒千余人其不被甲者以红绡帕抹其额自此遂为军容之服唐娄师徳募猛士讨吐蕃乃自奋戴红抹额来应诏其云戴红抹额亦帕首巾帻之物尔席上腐谈云韩诗谓以红绡转其头即今之抹额也帕首幞头本只是一物今分为二物  

盐姜  

桐江诗话曰唐人煎茶用姜故薛能诗盐损添常戒姜宜着更夸据此则又有用盐者矣近世有用此二物者辄大笑之然茶之中等者用姜煎信佳盐则不可呉旦生曰邺侯家传载皇孙奉节王【即徳宗】煎茶加酥椒之类泌戏云旋沫翻成碧玉池添酥散出琉璃眼则唐人茶用盐姜又用酥椒矣续博物志云茶出银生诸山采无时杂椒姜烹而饮之又观陈后山诗愧无一缕破双团惯下姜盐枉肺肝东坡诗老妻稚子不知爱一手已入姜盐煎子由诗北方俚人茗饮无不有盐酪椒姜夸满口则宋时茶犹然也山谷谓寒中瘠气莫甚于茶或济以盐勾贼破家盖茶性冷盐导入下经非养生所宜  

更不可觧者李义山杂纂以对花啜茶为杀风景云溪友议云防州游符邀客看花而不饮酒至今荆襄花下斟茶者吟诗戏曰白帝城头二月时忍教清醒看花枝想唐时有此俗谚故云尔然宗与江采苹鬬茶此开元中事陆羽是大厯元和人创煎茶法撰茶经三巻至今鬻茶之家陶为其像置于炀器之间云宜茶足利于是茗粥渐着皎然茶诀陆鲁望茶品温庭筠采茶録张又新煎茶水记苏廙十六汤品盖蔎荈之事彰著若此而云杀风景何其背驰耶宋晏元献以惠山泉煑日注从容置酒赋诗云嵇山新茗緑如烟静挈都篮煑惠泉未向人间杀风景更持醪醑醉花前王荆公寄茶诗金谷看花莫谩煎犹戏指前事也  

柳枝  

容斋随笔曰薛能晩唐诗人格调不髙而妄自尊大有柳枝词五首最后一章曰刘白苏台总近时当初章句是谁推纎腰舞尽春杨柳未有侬家一首诗自注云刘白二尚书继为苏州刺史皆赋杨柳枝词世多传唱但文字太僻宫商不髙耳能之大言如此但稍推杜陵视刘白蔑如也今读其诗正堪一笑刘之词云城外春风吹酒旗行人挥袂日西时长安陌上无穷树惟有垂杨管别离白之词云红板江桥青酒旗舘娃宫暖日斜时可怜雨歇东风定万树千条各自垂其风流气槩岂所可彷佛哉  

呉旦生曰皇甫湜有言读诗未有刘长卿一句巳呼阮籍为老兵笔语未有骆宾王一字已骂宋玉为罪人书字未识偏傍髙谈稷契读书未知句度下视服郑殆为能軰言耶黄山谷谓薛能欺世刘后村谓能无忌惮正自不诬按杨柳枝本歌亡隋之曲故陈子昻诗万里长江一带开岸边杨柳几千栽锦帆未落干戈起惆怅龙舟去不囬韩琮诗行乐隋堤事已空万条犹舞旧东风晋和凝诗万枝枯槁怨亡隋似吊呉台各自垂是也刘白晚年唱和此词白云古歌旧典君休问听取新翻杨柳枝又作杨柳枝二十韵注谓洛下新声也刘云请君莫奏前朝曲听唱新翻杨柳枝盖称白傅之别创词也后黄钟商有杨柳枝曲仍是七字四句但每句下各増三字一句乃唐时和声如竹枝渔父皆有和声也旧词多侧字起头第三句亦复侧字起声度差稳  

云溪子云杜牧诗巫娥庙里低含雨宋玉堂前斜带风滕迈诗陶令门前罥接防亚夫营里拂朱旗不言杨柳二字为妙冷斋夜话云荆公诗含风鸭緑粼粼起弄日鹅黄袅袅垂此言水柳妙在于言其用而不言其名也然余观郑谷诗半烟半雨溪桥畔间杏间桃山路中渔隐樷话以为此乃柳谜子诗家又不可不知  

王崔  

王维郑州诗他乡絶俦侣孤客亲僮仆崔涂旅中诗渐与骨肉远转于僮仆亲杨升庵曰王语浑含胜崔王弇州曰王语虽极简切入选尚未崔语虽觉支离近体差可要在自得之  

呉旦生曰诗有渉履所至吻喉筋节以直以促发人酸楚着不得些子文辞如苏子卿之生当复来归死当长相思傅休奕之志士惜日短愁人知夜长曹顔远之冨贵他人合贫贱亲戚离皆此类也何处下浑含二字亦谁能以体律之昔人谓崔涂此联与郑谷在处有芳草满城无故人一联可谓委曲形容旅况非富贵安逸不出户庭者口中所能道此谓知言  

焚书  

章碣焚书坑儒诗云坑灰未冷山东乱刘项原来不读书  

呉旦生曰焚书坑在骊山下即坑儒谷昔人题云焚书祗是要人愚人未愚时国已墟惟有一人愚不得又从黄石读兵书按黄石公记云黄石镇星之精也黄者镇星色也石者星质也东坡以圯上老人爲隐君子  

万厯中陈眉公诗雪满前山酒满觚一编常对老潜夫儿曹空恨咸阳火焚后残书读尽无天启中叶圣野诗黄鸟歌残恨未央可怜一夕葬三良坑儒旧是秦家事何独伤心怨始皇一诘责后人一追咎前人各妙  

宋萧森希通録云按史书所坑特侯生卢生四百六十余人非尽坑天下儒者为其所坑又非儒者何以知之始皇三十二年使卢生求羡门刻碣石门坏城郭决通隄防又卢生入海还因奏録图书有亡秦之语始皇乃遣防恬发兵三十万人起临洮筑辽水又卢生说始皇曰日方中人主时为微行以辟恶恶辟真人至愿上所居宫毋令人知然后不死之药可得也其后建阿房宫千门万落必自此言发之观此皆卢生等稔其恶特方伎之流耳岂所谓儒者哉郑夹漈论秦不絶儒学有曰陆贾秦之巨儒也郦食其秦之儒生也叔孙通秦时以文学召待诏博士数岁陈胜起二世召博士诸儒生三十余人而问其故皆引春秋之义以对况叔孙通降汉时有弟子百余人项羽之亡鲁为守礼义之国则知秦时未尝废儒而始皇所坑者盖一时议论不合者耳萧何入咸阳收秦律令图书则秦亦未尝无书籍也其所焚者乃一时事耳  

簏簌  

李郢诗钗垂簏簌抱香怀  

呉旦生曰簏簌下垂之貎又作防李长吉剑子歌云挼丝团金悬防簌呉正子注防剑鹿卢貎李峤宝剑篇鹿卢宛转黄金饰枚乗传作鹿卢韵防作樚栌虎钤经作辘轳金人李钦叔诗苔花锦斓斑悬溜珠防  

夜试进士  

容斋三笔曰唐进士入举塲得用烛故或者以为自平旦至通宵刘虚白有二十年前此夜中一般灯烛一般风之句及三条烛尽之说  

呉旦生曰唐制举人试院日暮以烛三条为限白乐天集云试许烧朩烛三条烛尽不许再续韦永贻试先毕作诗云三条烛尽钟初动九转丹成鼎未开薛能省试夜赋诗云更报第三条烛尽文昌风景冩难成黄滔御试诗云九华灯作三条烛万乗君悬四首题五代时勅进士并令排门齐入就试至闭门时试毕内有先了者上厯画时旋令先出其入策亦湏昼试应诸科对防并依此例宋时率由白昼不复继烛隋唐嘉话云武后以吏部选人多不实乃令试日自糊其名暗考以定等第判之糊名自此始  

卢氏杂说云开成中髙谐知举内出霓裳羽衣曲赋太学创置石经诗进士试诗赋自此始  

羣碎録云殿试唐武后天授元年始  

国史补云进士科始于隋大业中盛于贞观永徽之际缙绅虽位极人臣不由进士者终不为美以至岁贡恒不减八九百其推重谓之白衣公卿又曰一品白衫其艰难谓之三十老明经五十少进士其有老死于文塲者亦无所恨故有诗曰太宗皇帝真长筭赚得英雄尽白头其都会谓之举塲通称谓之秀才投刺谓之乡贡得第谓之前进士互相推敬谓之先軰俱捷谓之同年有司谓之座主京兆府考而升者谓之等第外府不试而贡者谓之防解将试相保谓之合保羣居而赋谓之私试造请权要谓之关节激扬声价谓之还往既捷列姓名于慈恩寺塔谓之题名大防于曲江亭子谓之曲江防在关试后亦谓闻喜宴后同年各有所之亦谓为离会籍而入选谓之春闱不捷而醉饱谓之打毷氉匿名造谤谓之无名子退而肄业谓之过夏执业以出谓之夏课挟藏入试谓之书防  

贾公谈録云李贮侍郎知贡举夜放榜未毕书吏得疾暴卒更呼一吏方醉磨墨卤莾或淡或浓一榜之字浓淡相半遂成淡墨书榜首蔡寛夫诗话云李程应举时遇隂府吏于贡院前问登第人姓名则有李和而无程仓皇中用淡墨笔加王字于和下果得第后爲相因命凡榜书人名皆用淡墨范蜀公诗淡墨题名第一人则所淡书者登第人姓名也今放榜但以黄纸淡墨前书礼部贡院四字余皆浓墨岂流传既久遂失其本耶  

唐书欧阳詹传云詹举进士与韩愈李观李绛崔羣王涯冯宿庾承宣联第皆天下选时号龙虎榜故诗曰一举首登龙虎榜【海録碎事云龙虎榜时陆贽知举】  

摭言云状元以下到主司宅下马缀行而立敛名纸通呈与主司对拜主事云请状元谢名第第几人谢衣鉢  

摭言云进士及第赐宴曲江状元置司处谓之团司年最少者谓之探花郎蔡寛夫诗话云唐故事探花郎宋熈寜中始罢之太平兴国三年冯拯为探花是岁登第七十四人太宗赐以诗曰二三千客里成事七十四人中少年秦中岁时记云唐进士杏园初宴谓之探花宴差少俊二人为探花使徧游名园若他人先折得名花则二使皆被罸南部新书云唐大中以来礼部放榜岁取二三人姓氏稀僻者谓之色目人亦曰榜花  

学林新编云隋无漏寺在长安唐武德初废无漏寺贞观二十年髙宗在春宫爲文德皇后立寺于无漏寺故基以慈恩为寺名西院浮图髙三百尺永徽五年沙门无楚所立国人谓之鴈塔唐故事进士及第列名于慈恩寺塔因谓之鴈塔题名摭言云神龙以来杏园宴后皆于塔下题名同年中推善书者纪之他时有将相则朱书之及第后知闻或遇未及第时题名则为添前进士字或诗曰曽题名处添前字送出城人乞旧诗文昌杂録云唐慈恩题名起自进士张莒于长安慈恩寺闲游题其姓名于塔下遂为故事宋进士题名皆刻石于相国兴国两寺亦慈恩之比也【逰城南记云按唐登科记有张台无张莒】  

卢氏杂说云进士及第以泥金书帖附家书中报登科之喜至文宗朝遂寝此仪  

谈苑云士人初登第必展欢宴谓之烧尾说者云虎化为人惟尾不化须为烧去乃得成人又说新羊入羣诸羊抵触不相亲附烧其尾乃定又说鱼跃龙门化龙时必须雷电为烧其尾乃化石林燕语云唐书言大臣初拜官献食天子名曰烧尾又唐人迁官朋僚慰贺皆盛置酒馔音乐宴之为烧尾【北梦琐言云宇文翃嫁女与窦璠致登第时杜尚书宅遭火家人云老鼠尾曵火入库因而延燎京兆谓宇文曰鱼将化龙雷为烧尾近日老鼠亦有烧尾之事用以讥之】  

摭言云罗玠贞元中及第闗宴曲江泛舟玠以溺死后有闗宴前卒者谓之报罗【海録碎事云进士放榜后须有一人谢世名报罗使言报大罗天也】  

十家  

郑嵎津阳门诗十家三国争光辉  

呉旦生曰唐梨园弟子以置院近于禁院之梨园也女妓人宜春院谓之内人亦曰前头人谓在上前也骨肉居教坊谓之内人家有请俸其得幸者谓之十家家虽多亦以十家呼之三国谓秦韩虢三夫人也出侯鲭録  

红绫饼餤  

卢延让诗莫欺零落残牙齿曽吃红绫饼餤来  

呉旦生曰避暑録话唐御膳以红绫饼餤为重昭宗光化中放进士裴格等二十八人以为得人防燕曲江令大官特作二十八饼餤赐之卢延让在其间后入蜀为学士既老为蜀人所易延让乃作此诗王衍闻知遂命供膳亦以饼餤为上品以红罗裹之至今蜀人工为饼餤而红罗裹其外公厨大燕设为第一洛中纪异云僖宗幸南内兴庆池泛舟方食饼餤时进士在曲江有闻喜宴上命御厨依人数各赐红绫饼餤所赐以金合进上命中官驰以赐  

泼火雨  

唐彦谦上巳日寄韩八诗上已接寒食莺花寥落晨微微泼火雨草草踏青人  

呉旦生曰退斋雅闻云河朔人谓清明雨为泼火雨盖以禁烟之后方举火而雨若泼之也陆放翁诗霏霏泼火雨初晴  

三尺一抔  

唐彦谦题长陵一聮云耳闻明主提三尺眼见愚民盗一抔  

呉旦生曰石林诗话三尺一抔虽是着题然语皆歇后一抔事无两出或可畧土字如三尺则三尺律【谓以三尺竹简书法律也】三尺喙皆可言独剑乎东坡有买牛但自捐三尺射鼠何劳挽六钧亦同此病六钧可去弓字三尺不可去剑字然观庚溪诗话引汉髙帝本纪曰吾以布衣提三尺取天下又韩安国传髙帝曰提三尺取天下者朕也皆无剑字唯注曰三尺谓剑也则诗家用其本语何为不可余以长陵乃汉髙帝墓也庚溪之说为长故黄山谷每读此诗称赏不已刘后村谓三尺一抔之联惜不多见盖取其工而当也野客樷书云观欧阳行周集有或掬一抔土焉或剪一枝材焉刘禹锡诗血汚城西一杯土欧阳询艺文类聚于杯门编入长陵一抔土事是以抔字为杯盏字用矣又考之古词中有以酒杯字作抔土字押者如陇西行是也因知古人尝以此二字通用然观艺苑雌黄引汉张释之传假如愚民取长陵一抔土师古注抔步侯反谓以手掬之也其字从手读为杯勺之杯非也杯非应盛土之物也郭氏佩觽论杯抔二字云杯莾来切杯勺也抔步侯切手掬貎也骆賔王檄一抔之土未干正用张释之语僧惠洪有诗云人生如逆旅岁月苦逼催安知贤与愚同作土一杯其说盖悮矣据此则二字安可通用  

雨淋铃  

罗隐诗山雨霏微宿上亭雨中因想雨淋铃  

呉旦生曰按梓潼县有上亭驿明皇幸蜀问黄幡绰曰车上铃声颇似人言语对曰似言三郎郎当三郎郎当故又名琅珰驿明皇杂録云上初入邪谷霖雨弥旬于栈道中闻铃声与山相应上悼念贵妃因采其声为雨淋铃曲以寄恨焉  

魏鹤山诗弄成晚岁郎当曲正是三郎快活时俗所谓快活三郎者即明皇也  

巨胜  

曹唐诗白羊成队难收拾吃尽溪边巨胜花  

呉旦生曰唐诗纪事曹唐字尧宾桂州人初为道士作游仙诗百余篇唐诗鼓吹选十一首以为宋邕作恐未必然也此二语咏黄初平事按神仙传初平牧羊随道士入金华山其兄相见问羊何在曰在山东但见白石满地乃叱石皆起成羊数万头参同契云巨胜可延年还丹入口广雅云巨胜一名胡麻陶隐居云茎方者巨胜圆者胡麻可作蔬道人多食之形类麻故名胡麻苏子瞻胡麻赋于此有草众所尝兮状如狗虱其茎方兮  

气不长  

郑谷咏十日菊云自縁今日人心别未必秋香一夜衰呉旦生曰休斋谓咏十日菊世以为工盖其意不随物而尽如酒盏此时须在手菊花明日更愁人自觉气不长耳曾子固亦云诗当使人一览语尽而意有余乃古人用心处如咏十日菊是也荆公千花万卉凋零尽始见闲人把一枝其病亦在气不长耳乃山谷反以咏十日菊为病在气不长因言文章以气为主西汉文字所以雄深雅健者其气长故也其论不同须细参之  

何燕泉云陈无已九日诗人事自生今日异寒花祗作去年香郑谷十日菊诗自縁今日人心别未必秋香一夜衰陈诗于菊无夸而郑诗无贬人之视菊直系其时焉耳当其时则重之而非为其有所加过其时则否而非为其有所损也噫亦可叹耳东坡小词万事到头都是梦休休明日黄花蝶也愁达者处世盍于是求之其心休休何愁之有  

状元  

北里志曰郑合敬先軰及第后宿平康里诗曰春来无处不闲行楚润相看别有情好是五更残酒醒时时闻唤状元声  

呉旦生曰唐新进士不问科甲髙下唱名出皇城则例喝状元按郑谷乃赵昌翰榜第八名  

注楚娘字润卿妓之尤者摭言作楚娘润娘北里志云楚儿者素为三曲之尤晩以色衰嫁捕盗官郭鍜以挑郑光业为郭曵棰数十因贻郑诗云蛾眉常被巨灵掌鸡肋难胜子路拳润娘字子美王团儿女少时声誉借借崔垂休狎之题记于润髀上为同年某人见之因戯赠一絶慈恩塔上新泥壁滑腻光华玉不如何事博陵崔四十金陵腿上逞欧书  

虾蟆更  

张蠙诗筚篥调髙山阁迥虾蟇声促海涛寒  

呉旦生曰郝天挺谓江南以朩柝警夜故曰虾蟆更岂以柝声有似其鸣耶余作小诗亦有云翩翾蛱蝶方成梦腷防虾蟆已报更  

槐黄  

遯斋闲览曰俗语有云槐花黄举子忙谓槐之方花乃进士赴举之时而唐诗人翁承賛有诗云雨中妆防望中黄勾引蝉声送夕阳忆得年当随计吏马蹄终日为君忙乃知俗语亦有所自也  

呉旦生曰南部新书言长安举子自六月已后落第者不出京谓之过夏多借净坊庙院及闲宅居住作新文章谓之夏课亦有十人五人醵率酒馔请题目于知已朝达谓之私试七月后投献新课并于诸州府拔解人为语曰槐花黄举子忙据此则槐黄乃肄业之时而遯斋以为赴举何耶李峤咏槐云鸿儒访业来则其义明矣然观罗邺槐花诗愁杀江湖随计者年年为尔剰奔波罗隐诗别来愁悴知多少两处槐花马上黄则又与翁诗同意  

无定河  

何燕泉曰陈陶诗可怜无定河边骨犹是春闺梦里人少读其诗谓无定者指河边骨之飘流莫收耳比奉命过银州见沙河一带延迤边塞问之人曰无定河也地皆沙水冲徙不常故以得名  

呉旦生曰无定河在青涧县东六十里南入黄河一名奢延水又名银水舆地记唐立银州东北有无定河即圁水也后人因溃沙急流深浅无定故更今名升庵尝言之得燕泉亲厯尤信秦韬玉诗无定河边蕃将死受降城外战尘空陈祐诗无定河边暮笛声赫连台畔旅人情苏东坡诗故知无定河边柳得共髙原雪絮春  

诗话类编云李华吊古战塲文其存其没家莫闻知人或有言将信将疑涓涓心目寝寐见之陈陶二语盖工于前也  

凝  

呉融杏花诗软非因醉都无力凝不成歌亦自愁呉旦生曰自凝曰凝音佞作上声读今作平音失之音律亦不协也白乐天诗落絮无风凝不飞又云舞繁红袖凝歌切翠眉低舞急红腰凝歌迟翠黛低观其属对之末则非平音明矣观国风肤如凝脂自见  

野马  

墨庄漫録曰庄子言野马也尘埃也乃是两物韩偓云牕里日光飞野马以尘为野马恐不然也野马乃田野间浮气耳远望如羣羊又如水波佛书谓如热时野马阳焰即此物也  

呉旦生曰此致尧【唐诗纪事云偓小字冬郎字致尧今日致光悮矣】荐赵崇为相谪官入闽所作皇甫百泉以为是杜牧之诗悮矣余于丙集朩赋既明隂火之说又据内典龙树大士云日光着尘微风吹之旷野中转名之为阳焰愚夫见之谓之野马渴人见之以为流水则以此证野马益明庄子注云野马春月泽中之游气尘埃之细者也  

调鹰过马  

韩偓苑中诗外使调鹰初得按中官过马不教嘶呉旦生曰注谓五坊外使以鹰隼初调习始能禽获谓之得按又谓上乗马必令中官为驭以进谓之过马既乗之然后蹀躞嘶鸣也温公诗话云北都使宅旧有过马防盖唐时方镇亦效之因而名防事也东臯杂録云北都旧有过马防韩魏公为留守更新之榜曰雅集赋诗云过马传闻事莫详我严宾席在更张不资金石升堂乐务接芝兰入座香  

返魂  

韩偓诗玉为通体寻常见香号返魂容易囘  

呉旦生曰致尧此诗其题云岭南梅花一岁再发故言返魂也东坡诗返魂香入岭南梅又和杨公济梅花诗谁信幽香是返魂金人李致美梅诗冰骨有香魂乍返刘致君墨梅诗谁道神香解返魂皆用致尧语按东方朔云月氐国献返魂香疾疫夭死者能起之以熏牙及闻气者即活后长安疫帝分香烧之死未三日皆活  

鲍昭  

韦庄寄友诗西望长安白日遥半年无事驻兰桡欲将张翰松江雨画作屏风寄鲍昭  

呉旦生曰渔隐樷话谓南史本传鲍照字明远宋子京笔记云今人多悮鲍照为鲍昭李商隐诗浓烹鲍照葵又金陵有人得地中石刻作鲍照字潘子真诗话云景文殊不知武后时讳照唐人因以昭名之事具昭祠堂记故韦诗直作平声叶韵有自来耳【赵凡夫笺云昭照疑即一字加火转注鲍昭一作鲍照】  

鹆眼  

李咸用端溪砚诗鹆眼工谙谬羊肝士作刲  

呉旦生曰李之彦砚谱端石最贵鸜鹆眼眼之美者青黄緑三色相重多者自外至心凡九重或布列砚中如北斗心房之形其生于墨池之外者谓之髙眼生于内者曰低眼李贺端州青花石砚诗暗洒苌泪血痕则谓鸜鹆眼苏易简云端所出有四岩石为甲石屋次之西坑又次之后厯为劣又有活眼死眼之别圆晕数重黄黒相间黳精在内晶莹可爱谓之活眼四旁浸渍不甚鲜明谓之泪眼形体畧具内外皆白殊无光彩谓之死眼活眼胜泪眼泪眼胜死眼死眼胜无眼姚令威云端砚下岩色紫如猪肝宻理坚致温润而泽储水发墨叩之有声但性质坚矿断裂尤多瑕疵秋枫岩石色微淡可亚下岩坚润不及梅根岩一名中岩桃花岩一名上岩二岩石俱皆沙壤相杂无水泉色淡而燥肌理稍麤然中岩又胜上岩新坑石色带红紫其文细宻材质厚大无瑕然止是崖石颇乏坚润后厯石与新坑略相似又处其次西坑六崖石色青微黒佳者如歙石麤罗纹而发墨过之赵希鹄云下岩惟有旧坑无新坑上中二岩则皆有旧新坑  

松下  

杨升庵曰古人诗句不知其用意用事妄改一字便不佳孟蜀牛峤杨柳枝词呉王宫里色偏深一簇烟条万缕金不忿钱唐蘓小小引郎松下结同心按古乐府云何处结同心西陵松柏下牛诗用此意咏柳而贬松唐人所谓尊题格也后人改松下作枝下语意索然矣胡元瑞曰不如枝字本色一涉松字便着议论  

呉旦生曰唐人尊题往往强此而弱彼如舒元舆牡丹赋玫瑰羞死芍药自失夭桃敛迹秾李渐出踯躅宵溃朩兰潜逸朱槿灰心紫薇屈膝则是斥众花以信牡丹也唐彦谦咏柳诗楚王宫里三千女饥损蛮腰学不成是又尊柳而贬美人矣何况于松若作枝下几不成语  

三和  

郑培诗戎垒三和夕  

呉旦生曰文苑英华改和为秋杨升庵辨其譌矣按孙子兵法两军相对曰和战国防章子为齐将与秦军交和而舍又楚防开西和门注军门曰和韩非子左和右和军中左右门也汉制攷云左右和之门注今谓之垒门立两旌以为之防云汉时军垒为门名曰垒门与古和门同  

界堠  

后山诗话曰呉僧钱塘白塔院诗到江呉地尽隔岸越山多此谓分界堠子语也  

呉旦生曰后山在钱塘亦有句云语音随地改呉越到江分何得以界堠讥处黙也车若水谓呉越分界在今嘉兴之境越败呉于檇李檇李乃越地正嘉兴也钱塘江乃越地呉山祀子胥亦错而僧诗为不知界矣余谓不然一统志云呉山春秋时为呉南界以别于越故名上有子胥祠又名胥山按檇李越絶书作就李又云呉王曽醉西施于此号醉里史记载呉王伤指卒于此又府城东南三十里为张山因子胥伐越屯兵于此改名胥山则嘉兴虽呉越分境而檇李非专越呉山应属呉可证处黙之诗不谬宜罗隐见此二句惊之为已有也  

薛逢送杭州牧诗呉江水色连堤濶越俗春声隔岸还杜牧知睦州【今严州】诗溪山侵越角封壤尽呉根萨天锡送人之浙东诗出江呉水尽絶岸楚山稠同一机轴也  

## 歴代诗话巻五十四  

归安 吴景旭 撰  

庚集下之下  

唐诗  

治聋  

石林诗话曰世言社日饮酒治聋不知何所据五代李涛有春社从李昉求酒诗云社公今日没心情为乞治聋酒一瓶恼乱玉堂将欲遍依稀廵到第三防昉时为翰林学士有月给内库酒故涛从乞之则其传已久矣社公涛小字也唐人在庆侍下虽官髙年大皆称小字涛性不羁与朝士言多以社翁自名闻者以为笑呉旦生曰礼记及国语云共工氏之子曰勾龙为后土官能平九土故祀以为社鲋窥廥攟云社饮糍酒非谓止聋社勾龙以劳农也春为农之始戊者土徳也【立春后第五戊日为春社】致酒灌勾龙乎此解为正然俗尚相沿按云笈七籖云饮社酒治聋诗话载宋制大社二祭多差近臣王禹玉为翰林典内外制十八年屡被差乃题斋宫云隣鸡未唱晓骖催又向灵坛饮福杯自笑治聋知不足明年强健更重来帝怜之拜参知政事陆放翁诗兀兀治聋酒未醒马虚中诗无酒治聋燕又归  

提要録云社公社母不社旧水故社日必雨谓之社翁雨陆鲁望诗几防社翁雨一番花信风陆放翁诗催花初过社公雨对酒喜烹溪友鱼  

墨庄漫録云今人家闺房遇春秋社日不作组紃谓之忌作张籍呉越歌云今朝社日停针线起向朱樱树下行  

盛名  

渔隐樷话载南唐书云夏寳松与诗人刘洞俱于时有盛名陈徳诚尝有诗以美之曰建水旧传刘夜坐螺川新有夏江城盖刘洞常有夜坐之诗最为警防脍炙人口而寳松有宿江城诗曰鴈飞南浦砧初断月满西楼酒半醒亦当时之人所称咏者故徳诚以此纪之呉旦生曰洞长于五言自号五言金城后主诣金陵献诗百篇首览石城怀古云石城古岸头一望思悠悠几许亡朝事不禁江水流后主为之改容遂还庐陵及金陵受围洞以诗署路傍云千里长江皆渡马十年养士为何人又云翻忆潘郎章奏内隂隂日暮好沾巾先是潘佑表有国家隂隂如日将暮句故洞以此讽之余据此则洞之感槩义激不仅以夜坐着声亦岂仅以五言期负哉  

婪尾春  

清异録曰胡嵪诗缾里数枝婪尾春人不喻其意桑维翰曰唐末文人有谓芍药为婪尾春者婪尾酒乃最后之杯芍药殿春亦得是名耳  

呉旦生曰苏东坡诗慇懃朩芍药独自殿余春嘉靖中谢茂秦牡丹诗花神黙黙殿春残皆用此也陆放翁诗酴醿独殿羣芳后又飞絮钟情独殿春元周衡之诗四月三山山下路野田犹殿菜花春则又取此而变用之耳  

郑防本草云芍药一名没骨花王晋卿收徐崇嗣【徐熈之子】画芍药名没骨图【郭若虚云惟用五采布成以无笔墨骨气而名】  

按芍药以酒名而酒本有以春名者杜子美诗闻道云安麴米春李太白诗瓮中百斛金陵春韩退之诗且可勤买抛青春刘禹锡诗鹦鹉杯中若下春郑谷诗千缸石冻春蘓东坡诗一杯付与罗浮春章子厚诗殷勤分送洞庭春王原吉诗满载九峰春又如郢之富春杭之梨花春乌程之竹叶春荥阳之土窟春剑南之烧春皆是也  

末厥兵  

诗话总曰李白戏杜甫云借问别来太瘦生只为从前作诗苦太痩生唐人语也至今犹以生为语助所谓可怜生作麽生何似生之类是也陶谷有诗云尖檐帽子卑凡厮短靿靴儿末厥兵亦当时语也余天章景祐间已闻此语时陶公卒未久人莫晓其义王元叔博学多识亦不知为何语也  

呉旦生曰太瘦生之诗洪容斋胡元任辨其伪作余于已集杜诗详载矣末厥生按陶诗作末厥兵刘贡父诗话云今人呼秃尾狗为厥尾衣之短后者亦曰厥然则此兵正谓其末贱耳故以末厥相连言之欧阳永叔王原叔皆莫晓其义得贡父而始明也贡父又云今人不用厮字唐人作斯音五代已作入声谷诗卑凡厮是也  

得得  

僧贯休诗一瓶一鉢垂垂老千水千山得得来  

呉旦生曰贯休姓姜氏字徳隐钱镠自称呉越国王休以诗投之曰满堂花醉三千客一剑霜寒十四州镠谕改为四十州乃可相见曰州亦难添诗亦难改遂入蜀以此诗投王建建遇之甚厚呼为得得和尚有西岳集呉融为序  

休避地渚宫荆帅髙氏舘于龙兴寺有叟话时政乃作酷吏词云霰雨灂灂风吼如劚有叟有叟暮投我宿吁叹自语云太苛酷如何如何掠脂斡肉呉姬唱一曲等闲破红束韩娥唱一曲锦段鲜照屋寜知一曲两曲歌曽使千人万人哭不惟哭亦白其头饥其族所以祥风不来和风不复蝗兮蠈兮东西南北  

花蘂  

后山诗话曰费氏蜀之青城人以才色入蜀宫后主嬖之号花蘂夫人国亡入后宫宋祖召使陈诗诵其国亡诗云君王城上竖降旗妾在深宫那得知十四万人齐解甲更无一个是男儿  

呉旦生曰花蘂夫人者以花不足拟其色似花蘂翾轻也费氏多才思因王建宫词百絶传播人口效其体亦成百首【按王平甫所叙三十二首刻成都文类中杨升庵寻得其逸诗六十六首又补入三首共计一百一首其末首鸳鸯瓦上自然声者李珣以为宫人李玉夀作实只一百首】余观诗话或称费或称徐舛错无据余攷其时有三花蘂夫人一为成都徐畊二女皆国色王建纳之生衍衍嗣位尊为太后太妃同衍祷青城山游丈人观都观金华宫丹景山至德寺各有倡和诗刻石所号顺圣淑妃者初号花蘂及庄宗平蜀随衍归中土中途遇害一为青城费氏乃后蜀孟昶宫人昶降入宋宫设昶像祀之伪称张仙以欺宋祖【今画修髯寛袖奉为张仙送子者昶像也】对宋祖陈诗此其人也一为闽人之女南唐李煜选入宫降宋祖嬖之一日游苑中使奉晋王酒晋王言得夫人手摘一花来乃饮甫至树下王从后弯弓射杀之太祖懽饮如故  

上头  

花蘂夫人宫词云新赐云鬟使上头  

呉旦生曰女子之笄曰上头而倡家处女初荐寝于人亦曰上头今之委巷樷谈皆载此语然则俗谓梳笼亦言上头须梳笼也  

## 歴代诗话巻五十五  

归安 吴景旭 撰  

辛集上之上  

宋诗  

苦热  

古今诗话曰宋太祖采听至明逺边事纎悉必知有间者自蜀还上问剑外有何事间者曰但闻成都满城诵朱山长苦热诗曰烦暑鬰蒸无处避凉风清冷几时来上曰此蜀人思吾来取也  

吴旦生曰能改斋漫録云梓潼山人李尧夫吟咏尚讥刺谒蜀相李昊昊戏曰何名之背时耶尧夫厉色对曰甘作尧时夫不乐蜀中相因是为昊所摈自吟苦热诗云炎暑郁蒸无处避凉风消息几时来以此知两句乃李尧夫诗非朱山长也清冷两字不逮消息逺甚谈苑云孟蜀嵗余题桃符上云新年纳余庆嘉节号长春明年蜀亡吕余庆以叅知政事知益州长春乃太祖圣节名也  

故人  

吕防正罢相归洛作诗赠友云邻叟尽垂新白髪故人犹着旧麻衣  

吴旦生曰文穆公尝与温仲舒及一友人读书洛阳龙门山誓不作状元不仕及唱第文穆为状头温亦中甲科其友人随拂衣归隠后文穆大用太宗问昔与谁友文穆即以归隠者对遂以著作郎召不起故文穆归赠之以诗所谓故人盖指归隠者也  

梁灏  

孔毅父谈苑曰梁灏八十二嵗雍熈二年状元及第谢启云白首穷经少伏生之八嵗青云得路多太公之二年后终秘书监遯斋闲览亦云八十二嵗及第卒年九十余诗话类编又载其谢恩诗云天福三年来应举雍熈二载始成名饶他白髪巾中满且喜青云足下生观榜更无朋辈在到家惟有子孙迎也知年少豋科好争奈龙头属老成  

吴旦生曰洪景卢言梁公字太素雍熈二年廷试甲科景德元年以翰林学士知开封府暴疾卒年四十二其子固卒年三十三史臣谓梁方当委遇中途夭谢又云梁之秀颖中道而摧余因观国史及朝野杂记俱云灏中状元年二十三按梁公试庭燎赋进士第一人御殿唱名自梁榜始因宴于琼林苑遂为定制盖所纪载章章若此晚遇之说不知何人剏渑水燕谈録云祥符二年真宗东封岱山梁固及第灏之子四年祀后土于汾隂张师德及第去华之子两家父子状元魏野贺以诗云封禅汾隂连嵗榜状元俱是状元儿  

重戴  

王元之赠崔遵度云且留重戴士风多  

吴旦生曰尧山堂外纪云宋初犹袭唐制士子皆曵袍重戴出则席帽自随李巽累举不第乡人曰李秀才不知甚时席帽离身及第后乃遗乡人诗为报乡闾亲戚道如今席帽已离身余按遵度及第未脱白时元之赠此句故犹言重戴也  

石林燕语云唐至五代宋初京师皆不禁打繖五代始命御史服裁帽宋淳化初又命公卿皆服之既有繖又服帽故谓之重戴自祥符后始禁惟亲王宗室得打繖其后通及宰相枢宻参政则重戴之名有别矣  

诗宰相  

王禹偁诗杜甫且为诗宰相  

吴旦生曰王昌龄集云王维诗天子杜甫诗宰相元之本此丁晋公云子美集开诗世界张伯雨防语云元耨埓太监请于朝諡杜甫为文贞【诗话类编云甫十余嵗梦人令采文于康水觉而问人此水在二十里外乃往求之见峩冠童子告曰汝本文星典吏天使汝下谪为唐世文章云诰已降可于豆垅下取甫依其言果得一石金字曰诗王本在陈芳国九夜扪之麟篆熟声振扶桑享天福后因佩入葱市归而飞火入室有声曰邂逅秽我令汝文而不贵】  

僧名  

刘子仪诗恵和官尚小师达禄须干  

吴旦生曰刘贡父诗话载此二句谓取下恵圣之和师也达而学干禄之事或有除去官字示人曰此必番僧也其名达禄须干闻者大笑乃所谓语病也古今诗话谓刘子仪尝赠人云云蔡君谟诗史不言刘子仪而谓刘贡父以为番僧名论语只有师也过达恐是过字此皆大悮  

古今诗话云杨大年钱文僖晏元献刘子仪为诗宗李义山号西昆体后进效之多窃取义山语御尝赐百官宴优人有装为义山者衣冠败裂告人曰为诸馆职挦撦至此闻者大噱  

孤雁  

复斋漫録曰张汉皋诗话谓鲍当吟孤雁云更无声接续空有影相随时号鲍孤雁司马文正诗话谓当为河南法曹忤知府薛映因赋孤雁所谓天寒稻粱少万里孤难进不惜充君庖为带边城信薛大嗟赏因号鲍孤雁词意非前句可及宜以张记为失也  

吴旦生曰前句纯是描冩后句是自家寓意其指各出无俟优劣观老杜补遗云鲍当更无声接续空有影相随孤则孤矣岂若子美孤雁不饮啄飞鸣犹念羣谁怜一片影相失万重云含不尽之意乎  

雁曰孤而不曰双燕曰双而不曰孤以雁属乎阳燕属乎隂阳数竒隂数耦故也然言雁序雁行盖亦不孤按卫敬瑜妻王氏题孤燕云昔年有偶去今春犹独归故人恩义重不忍更双飞虽寓意亦见燕不尽属双飞  

黄昏  

杨升庵曰林和靖梅诗疎影横斜水清浅暗香浮动月黄昏苇航纪谈云黄昏以对清浅乃两字非一字也月黄昏谓夜深香动月为之黄而昏非谓人定时也盖昼午后隂气用事花房敛藏夜半后阳气用事而花敷蕋散香凡花皆然不独梅也坡诗只恐夜深花睡去髙烧银烛照红妆宋人栀子花词恼人惟是夜深时是此理吴旦生曰黄昏字如此看乃善看诗亦善看月善看花客有举东坡倅杭州命思聪和参寥子昏字诗有千防乱山横紫翠一钩新月挂黄昏之句以黄昏对紫翠恰当两字和靖莫本是否余谓拘拘配偶诗不若是胶也黄昏作两字以对清浅者是本句对黄昏不必作两字以对紫翠者是借对读者亦防其神韵而已盖言新月即非夜深昏黄之景而挂字不作黄昏时亦说不去  

鹧鸪  

林和靖诗草泥行郭索云朩呌钩辀  

吴旦生曰郭索蠏行貌钩辀鹧鸪声归田録谓二句为士大夫所称盖取其属对亲切耳余按太经云蠏之郭索陆鲁望诗自是扬雄知郭索困学纪闻云随阳越雉鹧鸪也飞必南翥晋安曰懐南江左曰逐隠北户録云衡州南灵鹧鸪解岭南野葛诸菌毒及辟温瘴又一名【音述】多对啼广志言鹧鸪鸣云但南不北古今注云其鸣自呼南越志钩辀格磔【竹客反】据此则对诚工矣然鹧鸪未尝栖朩而鸣惟低飞草中昔人以此为病如孙莘老荔枝诗格磔山禽满院飞盖鹧鸪非庭院之禽夏月非鹧鸪之时性又不嗜茘枝搃是失照管耳  

韵语阳秋云许浑韶州夜防诗鸜鹆未知狂客醉鹧鸪先听美人歌听歌鹧鸪词云南国多情多艳词鹧鸪清怨绕梁飞又有听吹鹧鸪一絶知其为当时新声而未知其所以及观李白诗云客有桂阳至能吟山鹧鸪清风动竹越鸟起相呼郑谷亦有佳人才唱翠眉低之句而继之以相呼相应湘江濶则知鹧鸪曲效鹧鸪之声故能使鸟相呼矣  

山谷诗照滩行郭索焚野得伊尼按佛书谓鹿为伊尼倪云林诗觳觫卧云芳草细钩辀啼树野烟和亦佳句也  

葑田  

林和靖诗隂沈画轴林间寺零落棋枰葑上田  

吴旦生曰吴中有一种葑田盖陂湖间茭蒲所积嵗乆为水所冲根不与土相着輙浮水面人据其上如筏可撑以往来厚数尺裒至数十丈遂得耕种其间亦有夜窃去数畆投牒诉宰者元末王原吉题垂虹桥亭云葑田连沮洳鲛室乱鱼鳬盖指此也  

杨升庵云葑田江淮以南有之淮南子大旱苽封熯苽即菰封即葑也旱燥故苽封亦干也菰葑根相结而生嵗乆浮于水上根最繁而善紏结以土泥着上刈去其蔓枯时以火燎便可耕种吴阚骃十三州志云百粤岭南有骆田骆音架王氏农书架田即葑田以朩防架为曲田浮水面以葑泥附朩上而成田其田随水上下【蓬续録云雕胡即茭草中生菌如形可食故谓之苽霜雕时采故谓之雕因讹为雕管子书谓之雁膳】  

周礼三农郑氏注云三农山农泽农平地农泽农即种下隰及葑田者也郭璞江赋云标之以翠蘙泛之以防菰播匪艺之芒种挺自然之嘉蔬鳞被菱荷攒布水蓏翘茎瀵蕋濯頴散裹随风猗委与波潭沲流光潜映景炎霞火此十二句皆指葑田言也  

鲈鱼乡  

陈了翁诗秋风斜日鲈鱼乡别本乡作香张文潜曰鱼未为羮虽嘉鱼直腥耳安得香当作乡字松江诗话曰鱼虽不香作羮芼以姜橙而馨香逺闻故东坡诗小船烧薤捣香虀李伯巽诗香虀何处覔鲈鱼香字未为非也野客樷书曰此鲈鱼香云者谓当八九月鲈鱼肥美之时节气味耳非必指鱼之馨香也张右史既失而周知和谓姜橙馨香谬甚香字比乡甚觉气味长与识者叅之杨升庵亦谓鲈香何不可之有  

吴旦生曰还以乡字为正按屯田郎林肇为吴江日作亭江上因以鲈乡名之盖慕爱了翁之句以命亭诗话所谓后人于其地立鲈乡亭和者百余人皆不及公诗也中吴纪闻云范蠡张翰陆防有画像在鲈乡亭旁东坡有吴江三贤画像诗则其地凿凿可证了翁初至吴江簿诗云中郎亭榭据江乡雅称诗翁赋卒章莼菜鲈鱼好时节秋风斜日旧烟光语意相类当筮仕初志巳超然故其后留题亦及此也陆放翁诗欲与众生共安隠秋来梦不到鲈乡正用了翁语也蒋堂诗一水莼鲈国羣山橘柚乡亦用乡国字  

盂兰盆  

晏元献诗家人愁溽暑计日望盂兰  

吴旦生曰陆放翁谓故都以七月望日具素馔享先织竹作盆盎状贮纸钱承以一竹焚之视盆倒所向以占气谓向北则冬寒向南则冬温向东西则寒温得中谓之盂兰盆盖俚俗老媪辈之言也又毎云盂兰盆倒则寒来矣  

荆楚嵗时记七月十五日僧尼道俗悉营盆供诸佛按盂兰盆经云有七叶功德并幡花歌鼓果食送之盖由此也经有目连脱母之苦白佛言未来世行孝顺者亦应奉盂兰盆供养故后人因此广为华饰乃至刻朩割竹饴蜡翦防模花叶之形极工妙之巧天竺为盂兰此云倒悬救器谓目连救母饥厄如解倒悬之具也杨盈川盂兰盆赋青莲吐而非夏頳果揺而不寒  

茧馆  

晏元献诗茧馆蚕初起瑶箱燕未归  

吴旦生曰茧馆上林蚕所也元帝后厌居深宫王莽欲市其欢令四时巡四郊春幸茧馆虞伯生题耕织图诗玉成茧馆闲琴瑟宜荐房中备乐歌  

尧年  

晏元献诗二龙骖夏服双鹤记尧年  

吴旦生曰异苑太康二年冬大寒南州人见二白鹤语于桥下曰今兹寒不减尧崩年也遂飞去故山陵挽章用之宋元宪亦云轩野龙催驭尧宫鹤厌寒庾信小园赋言此地之寒鹤讶今年之雪  

落花诗  

渔隠樷话曰夏文荘守安州莒公兄弟尚在布衣文荘异待之命作落花诗莒公一聨云汉臯佩冷临江失金谷楼危到地香子京一聨云将飞更作囬风舞已落犹成半面妆予观南史梁元帝妃徐氏无容质不见礼以帝一目知帝将至必为半面妆以俟此半面妆所从出也若回风舞无出处则对偶偏枯不为佳句殊不知乃出李贺诗云花防欲暮春辞去落花起作回风舞前軰用事必有来处又精确如此  

吴旦生曰青缃杂记夏文荘见大小宋二聨叹曰咏落花而不言落大宋君须状元及第又风骨秀重异日作宰相小宋君非所及然亦湏登严近后皆如其言故文庄闻莒公登庸贺曰昔年安陆已识台光盖谓是也及观槁简赘笔云景文平生数赋落花晚又赋云香随蜂蜜尽红入燕泥干人谓景文与落花俱尽未几果卒盖同一赋落花而征验若此诗洵足为妖祥耶  

紫荷囊  

宋景文诗荣观耸麟族赋笔助荷囊  

吴旦生曰人多以荷字作平声读故景文又云猥挈荷槖预从豹乘刘伟明诗西清寓直荷为槖在蜀宣风绣作衣皆沿其譌而用之也葛常之引晋书舆服志云文武百官皆有囊绶八座尚书则荷紫以生紫为袷囊缀之服外加于左肩则所谓荷紫者非菱荷之荷乃负荷之荷也南史周舍问刘杳曰着紫荷囊相传云挈囊竟何所出杳曰张安世传曰【陈晦伯云赵充国传车骑将军张安世上欲诛之充国以为安世持槖簪笔数十年按此安世非张汤子安世也云安世传悮而梁书南史俱不为之改正】持槖簪笔事孝武帝数十年注槖囊也盖人徒见南史着紫荷囊四字遂作一句读之殊未知晋书荷紫之义也余喜此证最为明确王勉夫谓紫荷囊事其说已乆唐类表有云佩苍玉负紫荷宋语岂无自耶因考沈约宋志萧子显齐志皆谓紫袷囊俗呼曰紫荷隋志曰朝服缀紫荷令左仆射左荷右仆射尚书右荷是则紫荷之说自晋宋以来有之盖本诗已沿其譌而又引以附之是助譌也而安取此曲证为  

桐薪云或谓汉代以盛奏事负荷而行也据此则今俗男女杂佩流苏尚有荷包之称其沿古朝服制乎  

六六鳞  

宋景文诗尺素愁凭六六鳞  

吴旦生曰宋元宪亦有私书一纸离懐苦望断波中六六鳞之句谓六六三十六也唐段成式诗三十六鳞充使时数番犹得裹相思此皆谓凭鲤以寄书也续博物志云鲤鱼大小并三十六鳞梦溪笔谈云鲤鱼当脇一行三十六鳞鳞有黒文如十字故谓之鲤衍义云鲤鱼至隂之物也其鳞故三十六  

述异记云鲤鱼满三百六十鳞蛟龙輙率而飞去一年置一神守之则不能去矣神则也  

抑鲊  

宋景文诗蠏美持螯日鲂甘抑鲊天  

吴旦生曰杨渊五湖赋连瓶抑鲊景文用此崇祯中沈景倩田舍诗土润移橙地巵香抑鲊天则又用景文语  

麦秋  

缃素杂记曰宋子京有皇帝幸南园观刈麦诗农扈方还夏官田首告秋注云臣谨按物熟谓之秋取秋敛之义故谓四月为麦秋  

吴旦生曰月令孟夏之月是月也蘼草死麦秋至注云秋者百谷成就之期此月于时虽夏于麦则秋故曰麦秋蔡邕月令章句云百谷各以初生为春熟为秋麦以初夏熟故以四月为麦秋亦犹赞宁竹谱以八月为春二三月为秋也  

漫叟诗话云吴民载诗条风着野方蚕月髙树移隂又麦秋尝记前辈诗曰麦秋晨气润槐夏午隂清此二聨未易优劣  

丙丁  

宋子京诗何但鱼知丙非徒事识丁  

吴旦生曰左太冲蜀都赋嘉鱼出于丙穴注丙穴在汉中沔阳曰北有鱼穴二所常以二八月取之丙地名也侯鲭録引鱼以丙日出穴故陈藏器谓丙者向阳穴多生鱼鱼何能择丙日出穴耶郦善长谓穴口向丙又引栢枝山中有丙穴鱼以春末逰渚冬入穴不独汉有也皆非正论旧云鱼尾象篆文丙字故曰丙穴盖尔雅鱼枕谓之丁鱼肠谓之乙鱼尾谓之丙此岂専指嘉鱼耶  

唐张靖云挽两石弓不如识一丁字野客樷书辨为个字非丁字引续世说书此个字张翠防考异亦谓个字盖个与丁相似传冩之悮又观蜀志南史有所识不过十字之语史通谓王平所识仅通十字盖十与丁益相似也觉丁字无谓  

调马养花  

迂叟诗话曰大名进士耿仙芝以诗着其一聨云短水浅芜调马地淡云防雨养花天为人所称  

吴旦生曰余冬序録云北人养马凡驹未破鞍时先刬骑于水中教习行步所以必于水中者欲其举足髙也花朩谱云越中牡丹开时赏者不问亲疎谓之看花局泽国此月多有轻烟防雨谓之养花天  

逋峭  

词林海错曰魏收有逋峭难为之语苏子容诗自知伯起难逋峭不及淳于善滑稽魏齐间指人有风措者谓之庸峭一曰波峭  

呉旦生曰晞籛防聿乃作庸峭文潞公不晓二字何义以问子容子容曰宋元宪谓事见朩经盖梁上小柱名取其有曲折之势耳即用此事作诗为谢故有此二句集韵云庯庩屋不平也庯奔模切庩同都切庩即屠苏义同【营舍之法谓之朩经喻皓所造】  

需头  

蔡君谟诗禁林京兆荷恩光三上需头乞郡章  

吴旦生曰蔡邕独断凡羣臣上书天子者四一曰章二曰奏三曰表四曰博议凡章奏皆需头称稽首表者不需头又曰所谓需头者盖空其首一幅以俟诏防批答陈请之奏用之不需头者申谢之奏用之晋人简帖后空一幅仍书空着以俟朋友之批答故谢安批子敬之帖尾  

咏草  

徐兴公曰白乐天咏草云野火烧不尽春风吹又生已传播今昔矣又唐僧云时平生战地农惰入春田又元杨基云六朝旧恨斜阳外南浦新愁细雨中风调情景俱不在乐天之下唐僧句见山谷集或云是蔡襄诗非也  

吴旦生曰八闽通志载王禹玉云蔡君谟草诗有时平生战地农惰入春田之句其言干教化非野火烧不尽春风吹又生之比兴公编纂蔡端明别纪亦采入此条而又云非蔡诗何耶  

茶品  

学林新编曰茶之佳品造在社前其次则火前其下则雨前谓糓雨前也佳品其色白若碧緑者乃常品也茶之佳品芽蘖细防不可多得若取数多者皆常品也茶之佳品皆防啜之其煎啜之者皆常品也齐已茶诗曰甘传天下口贵占火前名又曰髙人爱惜藏嵓里白瓿封题寄火前丁谓茶诗曰开缄试新火须汲逺山泉凡此皆言火前盖未知社前之品为佳也郑谷茶诗曰入坐半瓯轻泛緑开缄数片浅含香郑云叟茶诗曰惟忧碧粉散尝见緑花生沈存中论茶谓黄金碾畔緑尘飞碧玉瓯中翠涛起宜改緑为玉翠为素此论可也而举一夜风吹一寸长之句以为茶之精美不必以雀舌鸟觜为贵今按茶至于一寸长则其芽叶大矣非佳品也存中此论曲矣卢仝茶诗曰开缄宛见谏议面手阅月团三百片薛能谢刘相公寄茶诗曰两串春团敌夜光名题天柱印维扬茶之佳品珍逾金玉未易多得而以三百片恵卢仝以两串寄薛能者皆下品可知也齐已诗曰角开香满室炉动緑凝铛丁谓诗曰末细烹还好铛新味更全此皆煎啜之也煎啜之者非佳品矣唐人于茶虽有陆羽为之说而持论未精至今朝蔡君谟茶録既行则持论精矣以茶録而合前贤之诗皆未知佳味者也  

吴旦生曰唐以前贵蜀茶孙楚歌云茶出巴蜀张孟阳登成都楼诗芳茶冠云情溢味播九区然蜀中数处产茶雅州防山上有五顶各有茶园其中顶曰上清峯最佳生最晚在春夏之交其地即书所谓蔡防旅平也唐时湖州紫笋入贡毎嵗以清明日贡到先荐宗庙后分赐近臣义兴初无贡自李栖筠进万两遂为贡玉川子所谓天子未尝阳羡茶百草不敢先开花也陆羽茶经云浙品以湖州为上常州次之湖州生长城县顾渚山中常州义兴县生君山悬脚岭北峰下盖湖常二境相接采茶时两郡守毕至最为盛防杜牧诗溪尽停蛮棹旗张卓翠苔柳村穿窈窕松涧渡喧豗刘禹锡诗何处人间似仙境春山携妓采茶时盖草茶盛于两浙以浙东有日注也至江南李氏渐贵建茶始有团圈之制而大小龙团始于丁谓而成于蔡襄东坡诗武夷溪边粟粒芽前丁后蔡相宠加然北苑官焙也漕司嵗以入贡茶为上壑源私焙也土人亦入贡茶为次二焙相去三四里间若沙溪外焙也与二焙相去隔一溪茶为下山谷诗莫遣沙溪来乱真官焙造茶在惊蛰后三日兴工采摘是时芽已一枪闽中地暖如此  

唐子西鬬茶记云唐相李卫公好饮恵山泉置驿传送不逺数千里而近世欧阳少师作龙茶録序称嘉祐七年亲享明堂致斋之夕始以小团分赐二府人给一饼不敢碾试至今藏之时熈宁元年也吾闻茶不问团銙要之贵新水不问江井要之贵活千里致水真伪固不可知就令识真已非活水自嘉祐七年壬寅至熈宁元年戊申首尾七年更阅三朝而赐茶犹在岂复有茶味哉  

鹤林玉露云李南金谓茶经以鱼目涌泉连珠为煮水之节然近世沦茶鲜以鼎镬用瓶煮水难以视则当以声辨一沸二沸三沸之节又陆氏之法以未就茶镬故以第二沸为合量而下未若以今汤就茶瓯瀹之则当用背二渉三之际为合量乃为声辨之诗云砌虫唧唧万蝉催忽有千车捆载来听得松风并涧水急呼缥色緑瓷杯其论固已精矣然瀹茶之法汤欲嫩而不欲老盖汤嫩则茶味甘老则过苦矣若声如松风涧水而遽瀹之岂不过于老而苦哉惟移瓶去火少待其沸止而瀹之然后汤适中而茶味甘此南金之所未讲者也因补以诗云松风桧雨到来初急引铜瓶离竹炉待得声闻俱寂后一瓯春雪胜醍醐因话録云李约性嗜茶能自煎谓人曰茶须缓火炙活火煎活火谓炭火之防者也  

蔡君谟茶録云藏茶宜篛叶而畏香药喜温燥而忌湿冷故收藏之家以篛叶封裹入焙中两三日一次用火常如人体温温则御湿润若火多则茶焦不可食归田録云洪州双井白芽渐盛近嵗制作尤精囊以红纱不过一二两以常茶十数斤养之用辟暑湿之气  

## 歴代诗话巻五十六  

归安 吴景旭 撰  

辛集上之中  

宋诗  

进退韵  

缃素杂记曰郑谷与僧齐已黄损共定今体诗格云凡诗用韵有数格一曰葫芦一曰辘轳一曰进退葫芦韵者先二后四辘轳韵者双出双入进退韵者一进一退失此则谬矣按唐介为台官廷疏文彦博仁宗怒谪英州别驾朝中士大夫以诗送行李师中诗曰孤忠自许众不与独立敢言人所难去国一身轻似叶髙名千古重于山并逰英俊顔何厚未死奸谀骨已寒天为吾君扶社稷肯教夫子不生还此正进退韵格也难寒二字在二十五寒韵山还二字在二十六删韵诚合体格岂率尔而为之哉近阅冷斋夜话乃以此诗为落韵诗盖渠不见郑谷所定诗格有进退之说而妄为云云也吴旦生曰李师中此律为进退韵余于律格图证既载之矣后见陆放翁东山避暑诗避暑穿林随所之一奴毎负胡床随望秋槁叶有先陨未暮赫日无余晖轮囷离竒涧松古钩辀格磔蛮禽悲北岩竹间最惨栗清歗倚石真忘归按此随悲字在四支韵晖归字在五微韵正所谓进退韵也而放翁题中自注云用辘轳体则又何耶又见韩子苍五言诗盗贼犹如此苍生困未苏今年起安石不用哭包胥子去朝行在人应问老夫髭须衰白尽痩地日携鉏亦是苏夫字在七虞韵胥鉏字在六鱼韵也  

诗话类编载葫芦韵格谓前少后多前二后四今録太白一首未知然否其独酌清溪江石上云我携一尊酒独上江左石自从天地开更长几千尺举杯向天笑天回日西照永赖坐此石长垂严陵钓寄谢山中人可与尔同调又辘轳韵格单辘轳者单出单入两句换韵双辘轳者双出双入四句换韵今亦録太白一首未知然否其妾薄命云汉帝宠阿娇贮之黄金屋咳唾落九天随风生珠玉宠极爱还歇妬深情却疎长门一步地不肯暂回车雨落不上天水覆难再收君情与妾意各自东西流昔日芙蓉花今成断肠草以色事他人能得几时好太白此诗是四句两变韵恐未为双辘轳格其法疑如前二韵在东字韵次二韵入冬字韵第三两韵还入东字韵第四两韵却入冬字韵也若尔则又与进退韵无甚异岂有律与古之辨乎  

玉堂  

许彦周诗话曰防老堂口号云金马玉堂三学士清风明月两闲人初谓清风明月古今通用语后读南史谢譓传入吾室者但有清风对吾饮者惟当明月文忠公文章固优辞亦精致如此  

吴旦生曰李肇翰林志云居翰苑者皆谓凌玉清遡紫霄岂止于豋瀛洲哉亦曰豋玉堂焉石林燕语云学士院正防曰玉堂盖道家之名继古藂编云天上神仙壁记之地亦名玉堂名山仙人所居之地亦有玉堂然余按汉之待诏者或在公车或在金马门或在宦者或在黄门时李寻待诏黄门哀帝使侍中往问灾异对曰臣寻位卑术浅偶遇防贤待诏食大官衣御府乆汚玉堂之庐顔师古注云玉堂殿在未央宫盖玉堂本是殿名而待诏者有直庐在其侧耳【三辅黄图有大玉堂殿小玉堂殿】据此则汉时已有其称岂必取义于道家耶宋淳化二年十月翰林学士苏易简有劄子乞御书玉堂之署太宗乃以红罗飞白四字赐之其后以署字犯英庙讳故元符中只云玉堂绍兴末学士周麟之又乞髙宗御书玉堂二字掲于直庐已而议者谓玉堂乃殿名不得为臣下直舍当如承明故事请曰玉堂之庐可也西清诗话云欧阳永叔与赵平叔同在政府相得懽甚平叔先告老归睢阳永叔相继谢事归汝隂平叔一日单车往过之时年几八十矣留剧饮逾月纵逰而后返永叔因榜其游从之地为防老堂倦游录云时吕晦叔知颍开宴召二公永叔自为口号真一时之嘉防也合此观之益见欧公二语之工【紫微诗话云崇寜初荥阳公与相州太守刘夀臣唐大学士两易防于滑州守陈修伯师锡殿院也坐中有诗云金马旧游三学士玉麟交政两诸侯盖记当时之事】  

皮弦  

欧阳永叔诗坐中醉客谁最贤杜彬琵琶皮作弦自从彬死世莫传避暑录话曰琵琶以下拨重为难犹琴之用指深故本色有轹弦防索之称文忠尝使彬教他乐工试为之下拨弦皆断因笑曰如公之弦无乃皮为之耶故有皮作弦之句非真以皮为弦也孔毅夫谈苑曰元祐五年彬子焯在金陵或问皮何以作弦焯曰永叔诗词之过也琵琶乃国初老聂工造今尚收藏在家但无皮弦事耳  

呉旦生曰酉阳杂俎载开元中叚师弹琵琶用皮弦五代史补云冯吉瀛王道之子能弹琵琶以皮为弦世宗尝令弹于御前深善之因号其琵琶曰绕殿雷也盖前此实有皮作弦者何独于杜彬而疑之按释氏书言狮子筋为弦鼓之众弦皆絶乐府杂録贺懐智以石为槽鹍鸡筋作弦用铁拨弹之又房千里大唐杂録春州土人弹小琵琶以狗肠为弦声甚凄楚观此独不可以皮为耶  

班齐  

永叔诗玉勒争门随仗入牙牌当殿报班齐  

吴旦生曰宋制朝殿争门者往往随仗而入及在廷排立定驾将御殿阁门持牙班排齐小黄门接入上先坐后幄黄门复出扬声云入人齐未行门当头者应云人齐上即出方转照殿卫士即鸣鞭罢此乃是驾出时也  

温公诗话云文徳殿百官常朝之所也宰相奏事毕乃来押班常至日旰守堂卒好以厚朴汤饮朝士朝士有乆无差遣厌苦常朝者戏为诗曰立残阶下梧桐影吃尽街头厚朴汤亦朝中实事也  

羊胛  

永叔谢人寄牡丹诗云迩来不觉三十年嵗月才如熟羊胛  

吴旦生曰西清诗话云史载海东有国曰骨利干地近扶桑国人初夜煮羊胛方熟而日已出言其疾也渔隠樷话云通鉴唐太宗时骨利干遣使入贡骨利干于铁勒诸部为最逺昼长夜短日没后天色正曛煮羊脾适熟日已复出矣余观西清作胛反声渔隐作脾平声相去固悬也及攷唐书天文志云贞观中史官所载铁勒廻纥部在薛延陁之北去京师六千九百里又有骨利干居回纥北方瀚海之地草多百药地出名马骏者行数百里北又距大海昼长而夕短既日没后天色正曛煮一羊髀才熟而东方已曙盖近日出入之所则是胛也脾也髀也一举而三字殊焉郭次象谓羊胛至防薄不应太疾如此当以脾为是王勉夫谓脾者肩也髀者股也二字意虽不同为熟之时似不相逺至胛则太速矣余观农田余话云至元中遣官十四员分道测日影用四丈之表至北海北极出地五十六度夏至景长六尺七寸八分昼八十二刻夜十八刻疑即唐贞观二十年骨利干来朝言其国日入后煮羊脾熟已天明者此地是也据此则夜虽极短犹待十八刻而熟盖终以脾字为正然宋元诗人率作胛字何也如黄山谷诗数面欣羊胛论诗喜雉膏乃易之诗帐庐宿顿供羊胛部落晨炊爨马通袁徳长诗氊屋起营羊胛熟土房催顿马駧干  

陆俨山云厯家大抵以漏刻极长于六十极短于四十惟正统已巳官厯昼刻三十九夜刻六十一以为隂过故及于变元授时厯则长极于六十二刻短极于三十八刻以为验于燕地稍偏比故然海国有蒸羊脾未熟而天明者则短又不止于三十八刻而已岂漏刻随日因地有不同者如此初不全系于隂阳之消长也  

作閙  

隠居诗话曰晏元献殊作枢宻使一日雪中退朝有二客乃欧阳学士修陆学士经元献喜曰雪中诗人见过不可不饮也因置酒共赏即席赋诗是时西师未解欧阳修句有主人与国共休戚不惟喜乐将丰登须怜铁甲冷彻骨四十余万屯边兵元献怏然不乐尝语人曰裴度也曽燕客韩愈也防做文章但言园林穷胜事钟鼓乐清时却不曽恁地作閙  

吴旦生曰按次日蔡君谟上其事元献坐此罢相故云作閙永叔颇闻元献有后语乃作启以致谢意终不平然其忧国爱民之意溢于言表得二雅正变之深防人多取其聚星堂对雪赋诗禁体物语凡玉月梨梅练缟白舞鵞鹤银等事皆请勿用永叔于艰难中特出竒丽然而原其风防终逊作閙一诗  

防溪诗话云执政以永叔为作閙殊不知老杜夏日叹云浩荡想幽蓟王师安在哉夏夜叹云念我荷戈士穷年守边疆此仁人君子之用心也如退之始知神官未贤圣防短凭愚要我敬雪径诋樵叟风廓接谈僧真作閙诗也  

谢吏部  

永叔赠荆公诗云翰林风月三千首吏部文章二百年吴旦生曰南齐书吏部侍郎谢朓长五言诗与沈约友善约尝谓二百年来无此诗也永叔引此事人徒见荆公答诗有他日若能窥孟子终身何敢望韩公之句遂认吏部为韩公耳叶石林谓荆公自期于孟子而处欧公以韩愈正坐此悮也  

鸭脚  

永叔诗鸭脚生江南名实未相浮绛囊因入贡银杏贵中州  

吴旦生曰银杏一名鸭脚子谓其叶颇似鸭脚也江南人共呼为白菓此果北地不能种故永叔云尔梅圣俞诗北人见鸭脚南人见胡桃识内不识外疑是橡栗韬陆放翁诗鸭脚叶黄乌桕丹草烟小店风雨寒  

春渚纪闻云元丰间禁中有鸭脚子四树皆合抱其三在翠芳亭之北嵗收实至数斛其一在太清楼之东未尝着一实裕陵戒圃者善视之明年朩遂花而得实数斛裕陵大悦宴太清以赏之  

绿萝  

永叔诗江上孤峰蔽緑萝  

吴旦生曰读之似谓孤峰防藤萝耳不知其上下为緑萝谿也按陜州西山甘泉寺其右曰孝妇泉泉上有厐氏祠谓姜诗妻厐氏也永叔诗丛祠巳废姜祠在事迹难寻楚语讹而绿萝句乃此诗首章也  

苍龙阙  

永叔早朝诗月在苍门阙角西  

吴旦生曰汉高帝本纪萧何治未央宫立东阙北阙师古注云未央殿虽南向而上书奏事谒见之徒皆诣北阙公车司马亦在北焉是则以北阙为正门【至今只説天北阙】而又有东门东阙至于西南两面无门阙矣盖何初立未央宫以厌胜之术理宜然耳闗中记云东有苍龙阙北有武阙武所谓北阙也【古今注云苍龙阙画苍龙武阙画武】今据欧诗观之是以当前阙状苍龙故云月在西也则知宋制与汉阙不同  

宋厐右甫过汴京诗苍龙观阙东风里黄道星辰北斗边月照九衢平似水羌儿吹笛内门前元杨仲纪梦诗海上垂纶有防年平居何事梦朝天苍龙观阙东风里黄道星辰北斗边治世只今逢五百前程如此隔三千杨雄解奏甘泉赋应有声名逹帝前则颔聨全用右甫句何也  

河豚  

毅父杂録曰永叔称圣俞河豚诗春洲生荻芽春岸飞杨花河防于此时贵不数鱼虾意谓河防食栁絮而肥圣俞破题两句便説尽河豚好处乃永叔褒誉之词其实不尔此鱼盛于二月至栁絮时鱼已过矣石林诗话曰浙人食河豚于上元前方出时一尾直千钱二月后一尾才百钱栁絮时巳不食谓之班子而江西人方得食盖河豚出于海初与潮俱上至春深其类稍流入于江欧公吉州人所知者江西事也  

吴旦生曰至今苏俗以上元前为贵后此则直渐减此风尚固然要不可执是以言诗也倦逰録云栁花飞此鱼大肥江淮人更相赠遗腐其肉杂蒌荻芽瀹而为羮则是江淮间岂尽效江西耶韩致尧诗栁絮覆溪鱼正肥则凡鱼食杨花即肥亦不止河豚矣如东破诗竹外桃花三两枝春江水暖鸭先知蒌蒿满地芦芽短正时河豚欲上时渔隠樷话又谓此二月景致是时河豚已盛矣欲上之语似为未稳不知此题小景诗乃作景语耳是上水之上非初上之上韵语阳秋改作河豚欲到时大失其意  

刘原父戏谓郑都官复有梅都官郑有鹧鸪诗时呼郑鹧鸪梅有河豚诗可呼梅河豚耶则当时之推许此诗至矣  

太武  

梅圣俞诗魏武败亡归孤军驻山顶  

吴旦生曰陆放翁入蜀记云过步山山蜿蜒蟠伏临江起小峯颇巉峻絶顶有元魏太武庙太武以宋文帝元嘉二十七年南侵至步建康戒严太武凿步山为蟠道于其上设氊庐大防羣臣疑即此地王文公诗所谓樷祠步认前朝是也按太武初未尝败圣俞悮以佛貍为曹瞒耳  

  

梅圣俞送张沆诗竹存帝女啼防学林雍  

吴旦生曰音磬一足行也左传苑字刜林雍断其足而乘于他车以归按沆时为寜乡令其地有防防一足故圣俞状之杜子美诗山独一脚黄鲁直笺云山魈出江州独足白乐天诗山跳蹻惟一足正所谓防也杨升庵云説文防神魖也如龙一足山海经禺魖处东海  

王弇州云传谓防一足而庄子又有防怜蚿蚿怜风世人真以防一足矣独韩非子明之哀公问孔子曰防一足信乎曰夔人也何故以足彼其无他异而独通于声尧曰防一而足矣使为乐正非一足也  

酴醿  

韩持国咏酴醿云典刑元在酒杯中  

吴旦生曰酴酒母也麦酒不去滓饮也醿酒本也【或作酶一作防一作媒】孟康曰酒教齐人名麴饼曰媒王直方诗话云酴醿本酒名世以其开花顔色似之故以取名山谷所以有名字因壶酒风流付枕帏之句又云风流彻骨成春酒梦寐宜人入枕囊  

海録碎事云酴醿本作稌縻后又加酉墨庄澷録云酴醿或作荼醿一名朩香有二品一品花大而棘长条而紫心者为酴醿一品花小而繁小枝而檀心者为朩香张文潜诗万紫千红休巧笑人间春色在檀心  

冷斋夜话云花诗多比美女山谷酴醿诗露湿何郎试汤饼日烘荀令炷炉香乃用美丈夫比之  

坐谩  

韩持国寄兄子华诗云移病蹔休丞相府坐谩犹着侍臣冠  

吴旦生曰子华自相府以病乞补外出镇北门持国以论事不当罢犹带职名故云移病谓移书言病见杨敞传坐谩见孝武功臣表谩诳也音漫陆放翁诗未俗纷纷只有谩惟公肯向静中观  

艺林伐山云以言相欺曰谩以言相诬曰誺佛书空谷传声曰赤讳【一作□】白誺又偈曰掉弄花唇取次谩【一有誺字】  

桐木  

陆农师为韩子华挽章云棠棣行中排宰相梧桐名上识韩家  

吴旦生曰子华玉汝兄弟相继为宰相其家呼为二相公未防持国拜门下侍郎甚有援立之望呼为三相公因建堂榜曰三相又家门有梧桐朩京师人呼为桐朩韩家以别魏公  

子华以辰年辰月辰日辰时薨农师又有诗云非闗庚子曽占鵩自是辰年并直龙子华发解过省殿试皆第三以元祐三年三月薨皆三数亦异事也故苏颂挽诗云三登庆厯三人第四人熙寜四辅尊盖自枢副迁叅政宣抚陜右即军中拜昭文相再入史馆相也  

沧浪亭  

石林诗话曰姑苏州学之南积水弥数十顷傍有小山高下曲折相望盖钱氏广陵王所作既积土为山因以为池潴水瑞光寺即其宅而此其别圃也庆厯间子美谪废以四十千得之为居傍水作亭曰沧浪欧公诗所谓清风明月本无价可惜只卖四万钱者也子美既死其孤不能保遂屡易主今为章子厚家所有广其故地为大阁又为堂山上亭北跨水复有山名洞山章氏并得之既除地发其下皆嵌空大石又得千余树亦广陵时所藏盖以増累其隙两山相对遂为一时雄观土地各有所归也  

吴旦生曰梅圣俞晚年卜筑沧浪之傍与子美相隣爱其地也观子美独步沧浪亭诗花枝低欹草生迷不可骑入步是宜时时携酒只独往醉倒惟有春风知其一时闲适之致幽人胜地可称双絶子美又有沧浪诗云野蔓蟠青入破虽佳句然破野蔓蟠其中似无人居矣虽客死高桥遂以为防其人亡而地且屡易也绍兴初沈元叔诗只今惟有亭前水曽识春风载酒人程致道诗醉倒春风载酒人苍髯犹想见长身盖亦游其地而感其人耳  

中吴纪闻云沧浪亭为中吴军节度使孙承祐之池馆其后苏子美得之我家旧与章庄敏俱有其半今尽为韩王所得吴县志云韩蕲王军行润州过而乐之章氏不解意今督军饷始大惧献而祈免千指一夕而散余观子美自为沧浪亭记云爱而裴回遂以钱四万买之洪景卢云今蕲王家价值数百万矣元末张伯雨犹慕之诗云阖闾城中可终老安得四万买沧浪  

避暑録话云禹贡导漾东流为汉又东为沧浪之水沧浪地名非水名也孔氏谓汉水别流在荆州者孟子记孺子之歌所谓沧浪之水可以濯缨者屈原楚辞亦载之此正楚人之辞苏子美卜居吴下前有积水即吴王僚开以为池者作亭其上名之曰沧浪虽意取濯缨然似以沧浪为水渺弥之状不以为地名则失之矣沧浪犹言嶓冡桐柏也今不言水而直曰嶓冡桐柏可乎大抵禹贡水之正名而不可单举者则以水足之黒水弱水沣水之类是也非水之正名而因以为名则以水别之沧浪之水是也  

瘗鹤铭  

苏子美诗山隂不见换鵞经京口新传瘗鹤铭  

吴旦生曰瘗鹤铭刻京口焦山之麓记载其迹言人人殊要以黄伯思之说为正知子美诗悮也顾元庆作瘗鹤铭考録其全文铭七十二字序六十一字集古録云瘗鹤铭题华阳真逸撰刻于焦山之足常为江水所没好事者伺水落时摹而传之徃徃祗得其数字云鹤夀不知其防而已世以其难得尤以为竒惟予所得六百余字独为多也按润州圗经以为王羲之书字亦竒特然不类羲之笔法而类顔鲁公不知何人书也华阳真逸是顾况道号  

金石録云遍捡唐史及顾况文集皆无此号惟况撰湖州刺史防记自称华阳山人尔  

蔡君谟云瘗鹤文非逸少字东汉末最盛晋魏之分南北差异钟王楷法为世所尚元魏间尽习法自隋平陈多以楷相叅瘗鹤文有楷笔当是隋代书  

张子厚云瘗鹤铭今存焦山凡句读之可识及防画之仅存者百三十余言而所亡失防五十字计其完书盖九行行之全者二十五字而首尾不与焉熈宁三年于焦山之隂偶得十二字于乱石间其后又有丹阳外仙江隂真宰八字与华阳真逸上皇山樵似是真侣之号  

广川书防云欧阳文忠谓得六百字今以石校之为行凡十行为字二十五安得字至六百  

蔡佑云其侧有司兵叅军王瓉题名小字数十与瘗鹤铭字画一同虽无嵗月可考官称乃唐人  

东观余论云文忠以为不类王书法而类顔鲁公又疑是顾况道号又疑王瓉仆今审定文格字法殊类陶景景自称华阳隐居今曰真逸者岂其别号与  

续博物志云陶隠居书自竒世传画板帖及焦山下瘗鹤铭皆其遗迹  

西清诗话云读道蔵陶隠居外传号华阳真人晩号华阳真逸道书言华阳金坛之地第八洞天东北门俱润州境也丹阳与茅山相犬牙又三茒陶故居则瘗鹤铭为隠居不疑  

渔隠樷话载黄伯思与刘无言论书云唐王瓉一诗字画全类此铭不知即瓉书抑瓉学铭中字而书此诗也刘曰疑即瓉书也下有上皇山樵人逸少书非王逸少也盖唐有此人亦号逸少耳  

昵古録云黄伯思以瘗鹤铭为陶隠居书似矣独谓以朱阳帖叅之絶类则予所不许朱阳帖出于信本盖不足复疑且其寒峭取姿与铭体方严乃一二相反安得强合  

笭箵  

苏子美松江长桥观鱼诗鸣榔莫触蛟龙睡举网时闻鱼鳖腥我实宦游无况者拟来随尔帯答箵  

吴旦生曰渔隠樷话辨笭箵二字音韵甚详而诗林广记引元次山集自释云帯笭箵而画船注云上丁郎切下桑荒切竹器也故唐书音训云读作郎桑见元结本集音训又音上力丁切下息极切取鱼笼也盖有平仄两音自释又云能帯笭箵全独而保生能学聱齖保宗而全家傲也如此漫乎非耶其语虽叶韵然广韵集韵于庚清青三韵中不收此箵字并于上声迥字韵中收之子美此诗悮叶为平声矣又黄鲁直过石塘诗长虹垂地若篆字晴岫揷天如畵屏耕夫荷锄解拨襫渔父防网投笭箵秦少防徳清道中还寄子瞻诗丛薄开罗帐沦漪写镜屏踈篱窥窅窕支港泛笭箵皆于青字韵中叶之真悮也  

陶南邨诗风檐县袯襫烟艇帯笭箵自注云笭箵元结自释音郎当盖竹笼也其全诗以堂张黄为韵叶盖从唐书音训也  

大唐新语云渔具縂曰笭箵渔服縂曰防襫  

澄心堂纸  

王直方诗话曰澄心堂纸乃江南李后主所制国初不甚为贵自刘贡父首为题之又邀诸公赋之世为贵重贡父诗云当时百金售一幅澄心堂中千万轴后人闻名宁复得就令得之当不识文忠公诗云君不见曼卿子美真竒才乆矣零落埋黄埃君家虽有澄心纸有敢下笔知谁哉梅圣俞云寒溪浸楮防夜月敲氷举帘匀割脂焙干坚滑若铺玉一幅百金曽不疑东坡云诗老囊空一不留一番曽作百金收又从宋肇求此纸云知君也厌雕肝肾分我江南数斛愁  

吴旦生曰澄心堂纸取李氏澄心堂样制也堂在建业【后山谈樷云澄心堂南唐烈祖节度金陵之宴居也世以为元宗书殿悮矣】后主时制纸极光润滑腻往往书画多借之宋初纸犹有存者按淳化阁帖皆此纸所搨欧公五代史亦用此属草公曽以二轴赠圣俞圣俞以诗谢云江南李氏有国日百金不许市一枚又云堪入右军迹慙无防妇辞刘原父诗斵氷折圭作宫纸王文正公诗鱼涸肯数荆州池  

呵胶  

刘贡父和陆子履诗云此胶出从辽水鱼白羽补缀随呵嘘  

吴旦生曰呵胶出辽中可以羽箭又宜妇人贴花钿呵嘘随融故谓之呵胶【洞防记云善苑国常贡一蟹长九尺有百足四螯因名百足蟹煮其殻胜于黄胶亦谓之螯胶胜于凤喙之胶也】  

沈东老  

侯鲭录曰熈宁中有称回道人或曰此吕洞宾也过沈东老饮酒写絶句于壁云西隣已富忧不足东老虽贫乐有余白酒酿来縁好客黄金散尽为收书七年坡过晋陵见东老之子能道其事时东老已殁三年矣坡为和其诗  

吴旦生曰余家前谿距数里而南为东林山有沈东老名思字持正以药十八味酿为十八仙酒杨鐡厓所谓眀晨纱防青藜杖更访东林十八仙也熈宁元年八月十九日客号回道人来访求一醉因出酒器十数于席回曰饮器中钟鼎为大屈巵螺杯次之梨花蕉叶最小当为公自小至大饮之东老鼓琴回浩歌以和自日中至暮已饮数斗无酒色将逹旦瓮无余沥矣举席上石榴皮题诗庵壁其色微黄而渐加黒约此去五年复遇今日当化去行至舍西石桥不知所适至熈宁五年中秋之吉东老属其族人而告之及期捐馆东坡和其诗曰世俗何知贫是病神仙可学道之余但知白酒留佳客不问黄金覔素书苻离道士晨兴际华岳先生尸解余忽见黄庭丹篆字罔传青纸小朱书凄凉雨露三年后彷佛尘埃数字余至用榴皮縁底事中书君岂不中书  

齐东野语云沈偕君与即东老之子也饶于财少逰京师好狎逰时蔡奴声价甲于都下沈呼一卖珠人于其门首议价不售撒其珠于屋上笑曰依汝所索还钱蔡于帘中窥见后数日乃诣之其家喜相报曰撒珠郎至矣接之甚至于是豪侈之声满三辅时贾耘老隠居苕城南横塘上沈以诗遗之蠏曰黄秔稻熟坠西风肥入江南十月雄横跪蹒跚钳齿白圆脐吸脇斗膏红虀须园老香研柚羮借庖丁细劈葱分寄横塘溪上客持螯莫放酒杯空耘老得之不乐曰后进轻我且闻其不羁因和韵诋之云彭越孙多伏下风蝤蛑奴视敢称雄江湖纵养膏腴紫鼎镬终烹爪眼红嗍称吴儿牙似镀劈惭湖女手如葱独怜盘内秋脐实不比溪边夏殻空君与怒曰贾与郡将往还预政言人短长为人所讼我以长上推之乃鄙我如此复用韵报之云虫腹无端苦动风团雌还却胜尖雄水寒且弄双钳利汤老难逃一背红液入几家烦海卤醢成何处汚园葱好收心躁潜蛇穴毋使雷惊族类空贾晚娶真氏人谓贾秀才娶真县君沈所指团雌为此贾寻悔之而戯语已传播矣  

月卿  

杨察诗人若月分卿  

吴旦生曰洪范王省惟嵗卿士惟月注云卿士各有所职若月之有分也伊尹曰九卿通寒暑按察谪守信州送行者十二人因作诗以谢曰十二天之数今宵席客盈位如星占野人若月分卿极醉巫山侧聨吟嶰管清他年为舜牧恊力济苍生三谓十二野四谓十二月五谓十二峰六谓十二律结谓十二牧皆用十二故实  

水阁  

渔隠樷话曰贾耘老有水阁在苕溪之上景物清旷东坡作守时屡过之题诗画竹于壁间沈防宗又为赋小词云景物因人成胜防满目更无尘可碍等闲帘幙小阑干衣未解心先快明月清风如有待谁信门前车马隘别是人间闲世界坐中无物不清凉山一带水一派流水白云常自在其后水阁屡易主今已摧毁乆矣遗址正与余水阁相近同在一防悉如防宗之词故予尝有鄙句云三间小阁贾耘老一首佳词沈防宗无限当时好风月如今总属绩溪翁盖谓此也  

吴旦生曰尧山堂外纪作遗址与沈存中水阁相近后絶句亦属存中作非也按胡元任卜居吴兴以鱼钓为适自号苕溪渔隠临流数椽亦以此命名僧了宗为画苕溪渔隠图尝得句即题其上云溪边短短长长柳波上来来往往船鸥鸟近人浑不畏一双飞下镜中天巻起纶竿撇櫂归短篷斜掩宿渔矶日髙春睡无人唤撩乱杨花绕梦飞其标致似耘老而小诗亦不减防宗词矣【元任住绩溪】  

## 歴代诗话巻五十七  

归安 吴景旭 撰  

辛集上之下  

宋诗  

落英  

西清诗话曰欧公嘉祐中见王荆公诗黄昏风雨暝园林残菊飘零满地金笑曰百花尽落独菊枝上枯耳因戏曰秋英不比春花落为报诗人子细看荆公闻之曰是岂不知楚辞夕餐秋菊之落英欧九不学之过也【髙斋诗话以秋英二句为子瞻防渔隠樷话云于六一居士全集及东坡前后集并无此二句不知西清髙斋何从得此】  

吴旦生曰埤雅言鞠如聚金鞠而不落故名鞠盖鞠不落华蕉不落叶此正理也楚辞乃云朝饮朩兰之坠露兮夕餐秋菊之落英野客樷书云原借此自喻盖反物理以为言也谓朩兰仰上而生本无坠露而而有坠露秋菊就枝而殒本无落英而有落英物理之变则然吾憔悴放浪于楚泽之间固其宜也欧公意谓荆公得时行道落英反理之喻似不应用故曰秋英云云欲荆公自观物理而反之于正耳余以欧公稔知其学术岂片言能反于正哉特唤醒子细二字见他生平悮处尽多不可过执已见莽莽行事耳洪兴祖楚辞补注云秋花无自落者读如我落其实而取其材之落魏梅墅续评云落之为义始也初也如礼记所谓落成之落盖菊已花虽枯不落惟初英乃可餐也二解落义各异  

王逸离骚注云英华也类篇云英草荣而无实者后汉冯衍赋云食玉芝之茂英言英华之英也宋书沈约云英叶也言食秋菊之叶神农本草三月采菊叶服之轻身耐老王子乔变白増年方甘菊三月上寅采名曰玉英是叶谓之英也二解英义亦异  

黄金台  

西清诗话曰荆公诗功谢萧规慙汉第恩从隗始诧燕防以示陆农师农师曰萧规曹随髙帝论功萧何第一皆摭故实而请从隗始初无恩字公曰退之鬬鸡聨句感恩惭隗始若无据岂当对功字也乃知前人以用事一字偏枯为倒置眉目反易巾裳盖谨之如此  

吴旦生曰史记昭王为郭隗改筑宫而师事之新序通鉴亦云筑宫不言防也孔文举与曹公书云昭王筑防以尊郭隗任昉述异记燕王为隗筑防今在幽州呼贤士防亦谓招贤台则有所谓台矣不载黄金之名按上谷郡图经云黄金台在易水东南十八里燕昭王置千金于台上以延天下之士水经注云固安县有黄金台遗址太平御览乃引史记以为昭王置千金台上以延天下士谓之黄金台不知所据鲍昭放歌行云将起黄金台李善注引图经晋书俱不云史记也皇甫松登黄金台诗燕相谋在兹积金黄巍巍李白诗燕昭延郭隗遂筑黄金台杜甫诗扬眉结义黄金台李贺诗报君黄金台上意柳宗元诗燕有黄金台逺致望诸君刘因诗黄金亦何物能令贤重轻贡师泰诗燕王锐志移青社筑土悬金奉贤者纳延诗千金何足惜一士固难求其于黄金台题下注云大悲阁东南隗台坊内杨维桢诗金台百尺媒燕隗髙启诗归时应过黄金台祝允明诗昭王礼郭生崇台悬黄金  

横陈  

嬾真子曰荆公诗嵗晚苍官聊自保日髙青女尚横陈苍官松也青女霜也言日髙而松上霜不消也横陈出楞严经六欲界中云我无欲应女行事当横陈时味如嚼蜡以言道人处世间虽有欲而无味也盖荆公自谓如苍官自保但青女横陈不能已耳  

吴旦生曰汪彦章诗从此空花扫除尽定须嚼蜡向横陈金人李之纯诗横陈己觉如嚼蜡皆醉何妨独啜醨是用楞严语也然观梁元帝诗王孙及公子熊席复横陈夏英公诗横陈皆锦绣器皿尽金玉所谓横陈乃铺陈之义海録碎事云横陈言同被也则李义山所云小怜玉体横陈夜已报周师入晋阳其谓此耶他如洪驹父雪诗偏随江月横陈夜未放宫梅独自香任君谟诗野寺荒凉人不到水光山影正横陈王君玉诗物色横陈诗巻里云涛飞动酒杯中皆借用也【荆公又诗木落冈峦因自献水归洲渚得横陈山谷谓自献横陈俱见相如赋不应用恵洪答以横陈出楞严经】  

了翁杂钞云樊宗师所作綘守园亭记陈后山柏诗皆以柏为苍官则作松悮复斋漫録云青女主霜雪之神也故淮南子至秋三月青女乃出降霜雪髙诱注云青女乃天神青腰玉女主天霜雪荆公以青女为霜于理未当杜子美秋野诗飞霜任青女乃为尽理梁昭明博山香炉赋云青女司寒红光繁景亦皆为霜雪神矣余观李义山诗青女素娥俱耐冷月中霜里鬬婵娟黄山谷诗嫦娥携青女一笑粲万瓦用意隠约为佳  

通印  

容斋四笔曰鱼通印之语本出于王荆公送张兵部知福州诗长鱼俎上通三印之句盖以福州濒海多鱼其大如此初不指言为子鱼也东坡始以通印子鱼对披緜黄雀乃借子字与黄字为假对耳山谷所云子鱼通印蚝破山盖承而用之遯斋闲览云其地有通应庙庙前港中子鱼最佳王初寮诗通应子鱼盐透白正采其说郡人黄处权云兴化子鱼去城五十里地名迎仙者为上所产之处土名谓之子鱼潭而已初无通应港之名有大神祠赐额曰显应乃遯斋所指之庙者亦非通应也潭傍又有小祠一间庳陋之甚农家以祀田神好事欲实遯斋之说遂粉刷一扁妄标曰通应庙侧题五小字曰元祐某年立此尤可笑且用神庙封额以名土物他处未尝有也  

吴旦生曰观遯斋之意以为今人求其大可容印者谓之通印子鱼此亦传闻之悮而容斋反以通应庙之说为是妄増余按泊宅篇云兴化军子鱼惟通应大师庙前者最矣世称通应子鱼而东坡乃作通印子鱼恐悮又麈史云子鱼长七八寸濶三二寸许剖之子满腹冬月正其佳时莆田迎仙镇乃其出处予按部过之驿左有祠谓之通应祠下有水曰通应溪潮汐上下土人以咸澹水不相入处鱼最美比见士人诗悮曰通印据此则按部时实履之言遯斋亦未可非  

渔隠樷话云韩子苍谢寄子鱼诗驿骑驰书自海傍开篮剰喜子鱼香红螺紫蛤俱羞避独许渠侬近酒觞子鱼味咸止可噉水饭若作酒品之物殊无风味  

汉人语  

石林诗话曰荆公诗用法甚严尤精于对偶尝云用汉人语止可以汉人语对若叅以异代语便不相类如一水防田将緑绕两山排闼送青来之类皆汉人语也吴旦生曰野客樷书亦谓防田排闼皆西汉语也余按此两语公尝题金陵壁上指示山谷盖得意之句他如草深留翠碧花逺没黄鹂人只知翠碧黄鹂为精切不知是四色也自喜田园归五柳最嫌尸祝扰庚桑人亦知栁对桑为的不知以十千数之庚亦是数也皆足见其铢两  

搏黍舂锄  

荆公题王昻霄水亭云萧萧搏黍声中日漠漠舂锄影外天  

吴旦生曰按搏黍黄鹂也王伯厚谓演蕃露以搏黍为鸎不知何出盖未攷国风葛覃注耳诗疏云黍方熟时鸣于桑间方言云齐人谓之博黍杨升庵云今之布谷也布博声相近此乌当名博谷余据此则搏音博音无疑乃升庵经说部谓抟黍音团黄鸟也何无画一之见与【韵府鸟名布谷也扬雄传注布谷一名买防盖闻其声则思买防锸以布谷也其声曰家家撒谷又云脱却破袴东坡诗南山昨夜雨西溪不可渡渡邉布谷啼劝我脱布袴不辞脱袴溪水寒水中照见催租瘢】  

按舂锄鹭也尔雅鹭舂锄亦取其鹭之行步方言齐鲁之间谓之舂锄海録碎事云步于浅水好自低昻故曰舂锄格物论云鹭鸶一名舂锄林栖朝出捕鱼夜宿其处正指此也乃月令广义引此入春令中悮作春锄可笑  

果下骝  

王荆公诗呼僮羁我果下骝欲寻南冈一散愁  

吴旦生曰汉书昌邑王贺召皇太后果下马乘之魏志濊国果下马汉桓时献之注曰髙三尺乗之可于果树下行顔氏家训云周正为宣城王所爱给一果下马盖濊国所出也北史尉景有果下马文襄求之不与神武责文襄而杖之述异记云汉乐浪郡出果下马髙三尺虞衡志云德兴产果下小驷以泷水者为最髙不逾三尺骏者有两脊骨一统志云果下马出今罗定州李长吉诗吾闻果下马羁防任蛮儿元微之诗果下翩翩紫骝好欧永叔诗犹得追闲果下骝陈后山诗惜子翩翩果下驹【海录碎事云果下牛出广州以其库小可行果树下今之防牛是也述异记云日南郡出果下牛髙三尺】  

子耶  

王荆公诗洲逈藏迷子溪深碍若耶  

吴旦生曰建康西南十里有迷子洲按字书谓父曰耶于遮切古乐府不闻耶娘唤女声杜诗耶娘妻子走相送又见耶背面啼何尚之戏王绚【彧之子】曰耶耶乎文哉绚对曰尊者之名安得为戏亦可道草翁之风必舅【翁指尚之舅指何偃】又费旭诗不知是耶非殷芸诗飃飏云母舟简文帝笑曰费既不识其父殷又飃飏其母据此则耶乃古爷字也荆公以若耶溪对迷子洲取其耶字子字作对工切笔谈所载自朱耶之狼狈致赤子之流离其对意同  

弓  

荆公诗卧占寛闲五百弓  

吴旦生曰佛家以四肘为弓肘一尺八寸四肘盖七尺二寸容斋四笔云毗昙论四肘为一弓五百弓为一拘卢舍八拘卢舍为一由旬一弓长八尺五百弓长四百丈一拘卢舍有二里十六里为一由旬【焦氏笔乘谓卢舍四里也悮】陆放翁诗小岭西南烟水间颇闻有地百弓寛倪云林诗结茅拟芝三秀眠鹿应遗地一弓宋子虚诗五色何年补泬寥百弓无地驾琼瑶桃源手听云萨波多论曰西天度也以开肘为一弓去村店五百弓不逺不近以闲散处为兰若今若以唐尺计之度二里许也  

挟  

荆公诗荒埭暗鸡催月晓空场老雉挟春骄  

吴旦生曰翁行可论荆公善下字下得挟字最好如孟子挟长挟贵之挟严有翼云荆公又有紫苋临风怯苍苔挟雨骄陈无已有寒气挟霜侵败絮賔鸿将子度微眀其用挟字亦同  

青藜  

渔隠樷话曰王荆公上元戏刘贡父诗不知太乙逰何处定把青藜独照公此诗用事亦精切拾遗记刘向校书天禄阁夜有老人植青藜杖言是太乙之精天帝闻卯金之子有博学者下而观焉出懐中竹牒授之此既与贡父同姓又贡父时正在馆阁  

吴旦生曰史记汉家以望日祀太乙从昏时祀到明今人于正月十五夜逰观灯是其遗事渔隠但知刘姓与馆阁用于贡父为切而不知太乙之用于上元为更佳也蓬杂録云古称藜杖藜即苜蓿养之歴霜雪经一二嵗其本修直生面可杖取其轻而坚非黎朩也用藜为燃光最明可传火彻夜古读书者燃藜以此【王弇州云藜牀牀之为杖也余观权德舆诗闲卧藜牀对落晖似非杖义】留青日札云苜蓿汉志作目宿尔雅作蓿或作蓿草名或曰菜出大宛国汉使得之种离宫一名光风草今之鹤顶草似灰藋秋后结实黒房累累如穄俗谓之朩粟其米可为饭亦可酿酒故曰盘中何所有苜蓿长阑干【穄即稷也】  

紫桃轩杂缀云西京杂记乐逰苑中自生玫瑰树树下多苜蓿一名懐风或谓之光风风在其间常萧萧然照其花故名茂陵人谓之连枝草陶隠居以为长安中有苜蓿园北人极重此味既老则以饲马  

披香殿  

西清诗话曰仁宗嘉祐中后苑赏花钓鱼介甫以知制诰预末坐帝出诗示羣臣次第属和传至介甫日将夕矣亟欲奏御得披香殿字未有对时郑毅夫接席顾介甫曰宜对太液池故诗云披香殿上留朱辇太液池边送玉杯翌日都下盛传王舍人窃柳耆卿词太液波翻披香帘卷之语介甫啣之  

吴旦生曰复斋谩録谓唐上官仪初春诗步辇出披香清歌临太液乃知荆公取仪诗岂柳词耶庾信春日诗宜春苑中春已归披香殿上作春衣长安有宜春宫此又以宜春对披香矣  

苏魏公语録云仁宗赏花钓鱼宴赐诗执政诸公洎禁从馆阁皆属和而诗中徘徊二字别无他义诸公进和篇皆叶徘徊字及诗罢再就座而敎坊进戏为寻访税第者至前堂观玩不去曰徘徊也至后堂复环顾而不去问之则皆曰徘徊也一人笑曰可则可矣但未免徘徊太多杨升庵云徘徊无别押予思汉书相如传有安翔徐徊昭帝庙号从徊扬雄赋徊徊徨徨松陵诗有迟徊庾信文有徕徊  

归田録云真宗朝嵗嵗赏花钓鱼羣臣应制尝一嵗临池乆之而御钓不食丁谓应制诗莺惊凤辇穿花去鱼畏龙顔上钓迟真宗称赏  

而  

词林海错曰周礼考工记瓬人深其爪出其目作其鳞之而注云之而颊颔也王荆公与苏长公分韵得而字诗采鲸抗波涛风作鳞之而借用亦妙  

吴旦生曰按荆公在欧公坐分韵送裴如晦知吴江以黯然消魂惟别而巳分韵时送者八人欧阳永叔王荆公苏子美梅圣俞王平甫苏老泉姚子张焦伯强不闻有苏长公也夏茂卿载荆公与长公分韵则悮矣老泉得而字叶谈诗究乎而荆公乃又作而字二诗其一叶风作鳞之而其又一云春风垂虹亭一杯湖上持傲兀何賔客两忘我与而盖露长也茂卿载荆公得而字又悮矣  

鸣午  

复斋谩録曰荆公诗静憩鸠鸣午荒寻犬吠昏学者谓公取唐诗一鸠鸣午寂双燕语春愁之句予尝见东坡手冩此诗乃是静憩鸡鸣午读者疑之盖不知取唐诗枫林社日鼓茅屋午时鸡  

吴旦生曰西清诗话陈传道尝于彭门壁间见一聨云一鸠鸣午寂双燕语春愁后以语东坡世谓公作然否坡笑曰此唐人得意句仆安能道此胡苕溪乃用此语作春日一聨云话尽春愁双紫燕唤回午梦一黄鹂不自知其语意浅薄逊其自然矣后见焦氏笔乗谓荆公隣鸡生午寂芳草弄秋妍此语出于韦苏州緑隂生昼寂孤花表春余余以此聨上句实一鸠鸣午寂换骨句也  

金山  

遯斋闲览曰唐人题西山寺诗终古碍新月半江无夕阳人谓冠絶古今以其尽得西山之景趣也金山寺留题者亦多而絶少佳句惟寺影中流见钟声两防闻又天多剰得月地少不生尘最为人传诵要亦未为至工若用之于落星寺有何不可乎熈宁中荆公有句云天末海门横北固烟中沙防似西兴尤为中的  

吴旦生曰后山诗话载杨蟠金山诗天末楼台横北固夜深灯火见扬州王平甫以此诗为庄宅牙人语觧量四至复斋谩録云荆公金山诗天末海门横北固烟中沙防似西兴已无船舫犹闻笛逺有楼台祗见灯四句亦类杨蟠渔隠樷话云平甫逰金山诗北固山连三楚近中水入九江深平甫讥杨蟠之诗乃反自作此等语则何也  

萨天锡豋金山雄跨亭云疎钟水国前朝寺落日海门何处舟更拟黄昏尽余兴却从灯火望扬州即用杨蟠语亦不减其髙雅也  

母淇澳  

王荆公诗千枝孙峄阳万本母淇澳  

吴旦生曰荆公过于镵凿輙失天然之致只此二语魏华父谓孙枝取杜子美赋桐花未吐孙枝之鸾凤相鲜此犹未害如母淇澳牵强李注云世俗谓慈竹为子母竹  

洪  

荆公诗东江朩落水分洪  

吴旦生曰漫叟诗话滩石湍激其中深仅容舟司舟者谓之洪若大水则不复问洪矣余按方言石阻河流为洪铜陵县有水洪口江湖间谓分流处为洪又石梁絶水曰洪射洪吕梁洪是也苏东坡百步洪诗长洪斗落生跳波轻舟南下如投梭周衡之诗十人度索上一洪寸寸强弓挽难起马虚中诗万里长风送短篷乱流初下吕梁洪【漫叟又云江汉有浒以捍制泛滥大涨则溢于平陆水退浒见舟人谓之水落槽临川诗万里寒江正复槽】  

潜确类书云庄子吕梁悬水三千仞故今言吕梁为聚水村即百步洪也东坡诗乱山合防围彭门官居独在聚水村  

谢公墩  

归田诗话曰王荆公咏谢公墩云我名公字偶相同我屋公墩在眼中公去我来墩属我不应墩姓尚随公或谓荆公好与人争在庙堂则与诸公争新法在野则与谢公争墩亦善谑也然公咏史云穰侯老擅闗中事长恐诸侯客子来我亦暮年専一壑毎逢车马便惊猜则公不独欲専朝廷虽丘壑亦欲専而有之盖生性然也吴旦生曰金陵旧事载谢公墩在冶城之尾冶城本吴王夫差冶铸处世说王右军与谢太傅共豋冶城谢悠然逺想有髙世之志故名谢公墩谢灵运撰征赋视冶城而北属懐文献之悠扬指此也李太白将营园其上故作诗云冶城访古迹犹有谢公墩六朝事迹云荆公宅地名白塘元丰七年公病愈请以宅为寺赐额报宁禅寺由城东门至蒋山此半道也亦名半山寺渔隠樷话云山谷称荆公为半山老人故跋胡笳集句云湓城王寅拟半山老人集句胡笳十八拍是也【林下偶谈云王介甫初字介卿王深甫集有临河寄介卿诗曾南丰集亦有寄王介卿诗能改斋漫録载南丰懐友篇盖集中所遗者其篇末云作懐友书两通一自藏一纳介卿家】  

嬲  

王荆公诗细浪嬲雪千娉婷  

吴旦生曰委巷樷谈云戏扰不已曰嬲音如褭嵇康絶交书云足下嬲之不置不过欲为官得人以益时用耳晋书谚云和峤牛傅咸秋王戎踢嬲不得休梁吴孜春闺怨云柳枝皆嬲燕桑叶复催蚕近顾大武飞将军赋云闻东兵之入蓟者为白鸟所嬲  

倾家  

王平甫诗倾家何计效韩公  

吴旦生曰此平甫谢陆农师赠簟之句因退之有簟诗云有卖直欲倾家赀也按世说刘恢云见何次道饮令人欲倾家酿犹云欲倾竭家赀以酿酒饮之也故鲁直云欲倾家以继酌退之不过借其意入簟用耳朱行中诗相逢尽欲倾家酿乆客谁能散槖金以家酿对槖金便失本意  

雾淞  

曽子固冬夜诗云香消一榻氍毹暖月淡千门雾淞寒吴旦生曰墨庄漫録东北冬月寒甚夜气寒空如雾着于林朩疑结如珠玉旦起视之真薄雪也见晛乃消释因风飘落齐鲁人谓之雾淞谚云雾淞重雾淞穷汉置饭瓮盖嵗穰之兆也子固有雾淞诗园林初日静无风雾淞开花处处同东坡送曹仲锡诗断逢飞叶落黄沙只有千林防松花按雾淞音梦送与防松同音黄氏日抄云音梦送顾回澜古隽云音孟送液雨如雾也字林云冻也杨升庵诗序云音索氷着树如索也一作□曽公衮戏作冷语云万山云雪隂霾空千林雾水揺风  

寒浅则为雾淞寒极则为朩稼然雾淞召丰而朩稼召凶不可不辨也按左传鲁成公十六年雨朩氷刘向以为氷者隂之盛而水之滞也朩者少阳贵臣卿大夫之象也此人将有害则隂气胁朩朩先寒故得雨而氷也是时叔孙侨如出奔公子偃诛死汉书五行志朩氷亦曰树介又曰朩稼稼即介之譌寒甚而朩氷如树着介胄海録碎事云名朩氷为朩介甲兵之象也唐书宁王宪疾时京师寒甚凝霜封树宪见而叹曰此树稼也谚云朩若稼达官怕必有大臣当之吾其死矣十一月薨熈寕中华山圯氷成朩稼已而韩魏公薨故荆公挽之云朩稼尝闻达官怕山頽果见哲人萎  

凤凰台  

存余堂诗话曰李太白凤凰台诗昔贤评为千古絶唱郭功父和韵云髙台不见凤凰逰浩浩长江入海流舞罢青娥同去国战残白骨尚盈丘风揺落日催行棹潮拥新沙换故洲结绮临春无处覔年年芳草向人愁真得太白逸气是岂其后身耶  

吴旦生曰功父母梦李太白而生少有诗名袁世弼荐于梅圣俞圣俞曰天才如此真太白后身也故赠诗有采石月下访谪仙之句人咸以为太白矣后同荆公豋金陵凤凰台追次太白韵援笔立成一座尽倾然其泚笔飘逸絶无宋气此诗亦能事也  

遯斋闲览云功父曽题人山居云谢家庄上无多景只有黄鹂三两声荆公命工绘为图自题其上云此是功父题山居处即遣人以金酒钟并图遗之  

罗汉  

王禹玉喜雨诗云良弼为霖辜夙望神僧作雾应精求吴旦生曰元丰间乆旱不裕陵斋祷甚力梦一僧跃马空中口吐云雾既而雨作遣中贵人物色之得相国寺五百罗汉中第十三尊者轝入视之正所梦也禹玉诗记此又元厚之诗仙骥籋云穿仗下佛花吹雨匝天流  

按相国寺罗汉本江南李氏时物在庐山东林寺曹翰下江南尽取其城中金帛寳货连百余舟私盗以归无以为名乃取罗汉毎舟载十许尊献之诏因赐于相国寺当时谓之押纲罗汉云  

当句对  

王禹玉诗舞急锦腰迎十八酒酣玉照东西  

吴旦生曰乐府六么曲有花十八古有玉东西杯而十与八东与西乃当句对盖昔人作诗有当句对而两句更不须对者如陆鲁望诗但说潄流同枕石不辞蝉腹与肠是也如李义山诗池光不定风光乱日气初涵露气干但觉逰蜂饶舞蜨岂知孤凤忆离鸾则中二聨俱用此体故其命题曰当句有对【苏子容席上诗舞奏未终花十八酒行先困玉东西】  

俗语  

王君玉谓尝有雪诗待伴不禁鸳瓦冷羞明当怯玉钩斜  

吴旦生曰雪止未消者俗谓之待伴雪夜落者又谓之羞明两以俗语采入句中此防石为金法也黄白石雪诗说道羞明却不羞日光玉防共飞浮天人胸次明如洗肯似人间只暗投此又反其语而用之  

## 歴代诗话巻五十八  

归安 吴景旭 撰  

辛集中之上  

宋诗  

明允  

石林诗话曰苏明允至和间来京师既为欧阳文忠公所知其名翕然韩忠献诸公皆待以上客尝遇重阳忠献置酒私第惟文忠与一二执政而明允乃以布衣参其间都人以为异礼席间赋诗明允有佳节屡从愁里过壮心时傍醉中来之句其意气尤不少衰明允诗不多见然精深有味语不徒发正类其文如读易诗云谁为善相应嫌瘦后有知音可废弹婉而不迫哀而不伤所作自不必多也  

吴旦生曰何燕泉谓佳节屡从愁里过何无养也壮心时傍醉中来是不能以徳将也道山清话老苏以兵书徧见诸公贵人皆不甚领略有人言于富韩公公曰此君専劝人杀戮以立威岂得直如此要官职做然则苏当时愁态壮心亦可叹耳余不然其说如后山议明允不能诗苕溪已斥其诬矣观雅安守刘太简以书荐于韩魏公欧阳文忠公张文定公辞甚恺切文亦高雅而张安道守成都时乃为作书办装使人送之京师谒文忠文忠得明允父子所著书大喜曰后来文章当在此即极力推誉盖文忠能重布衣而刘张二守亦交相荐引之亦其才足动人也瑞桂堂暇录云老泉携东坡颍濵谒文定公时方习制科业将应诏文定公忽出题令人持与坡颍云请学士拟试文定宻于壁间窥之两公得题各就坐致思颍于一题有疑指一示坡坡不言但举笔倒敲几上云管子注颍濵疑而未决也又指其次东坡以笔勾去即拟撰出以纳文定阅其文益喜勾去一题乃无出处文定欲试之也次日文定见老泉云二子皆天才长者明敏尤可爱然少者谨重成就或过之所以二公受知文定而颍濵感之尤深【按子瞻一字和仲谪黄州时筑室于山之东坡遂号东坡居士子由一字同叔子瞻诗还须畧报老同叔又元日立春云已夘嘉辰夀阿同元日己夘为子由本命也又遗观音像云持是夀夘君苏小妹好学能文适其母兄程濬之子之才老苏诗云汝母之兄汝伯舅求以厥子来结姻乡人嫁娶重母族虽我不肯将安云】  

老人泉  

蜀中诗话曰东坡老翁泉诗井中老翁娱年华白沙翠石公之家公来无踪去无迹井面团露水生花翁今与世两无与何事纷纷惊牧竖改顔易服与世同无使世人知有翁说家又载东坡图书刻有老泉二家如此则老泉之号未应属明允也  

吴旦生曰石林燕语载子瞻晚年号老泉山人以眉山先茔有老人泉故云又于巻册间见有东坡居士老泉山人八字共一印其所画竹或用老泉居士朱文印章则老泉是子瞻号矣欧阳公作明允墓志但言人号老苏而不言其所自号亦可疑者  

余按明允嘉祐集云十数年前月夜见一老翁苍顔白髪偃息泉上就之则隠而入于泉洵甃以石建亭覆之而为之铭又东坡谓与子由弟少时为梅二丈所知家有老人泉梅公为作诗又东坡送贾讷倅眉诗老翁山下玉渊回手植青松三万栽自注云先君葬于蟇頥山之东二十余里地名老翁泉  

崖蜜  

野客丛书曰东坡橄榄诗待得微甘回齿颊巳输崖蜜十分甜冷斋夜话谓事见谷子崖蜜樱桃也漫叟渔隠诸公引本草石崖间蠭蜜为证仆谓坡诗为橄榄而作宜以樱桃对言世谓枣与橄榄争曰待你回味我已甜了正用此意蠭蜜则非其类也尝考石蜜有数种本草谓崖石间蠭蜜为石蜜又有所谓乳饧为石蜜者广志谓蔗汁为石蜜其不一如此安知古人不以樱桃为石蜜乎观魏文帝诏曰南方有龙眼荔枝不比西园蒲萄石蜜以龙眼荔枝相对而言此正樱桃耳岂饧蜜之谓耶坡诗当以此证  

吴旦生曰景龙文馆记云上幸两仪殿命侍臣升殿食樱桃其樱桃并盛以琉璃和以杏酪饮酴醿酒摭言云唐新进士尤重樱桃宴干符中刘潭及第时樱桃初出和以糖酪人享蛮画一小盎不啻数升杜牧之樱桃诗忍用烹酥酪从将玩玉盘流年如可驻何必九华丹则知唐时已用樱桃荐酪也既入糖酪便似石蜜则坡诗所言崖蜜其为樱桃无疑防璞云南海志崖蜜子小而黄殻薄味甘増城恵阳山间有之不知与樱桃为一物与否要其类也李义山蜂诗红壁寂寥崖蜜尽此但作蜜用非是  

此诗首句云纷纷青子落红盐范景仁言橄榄本高大难采以盐擦木身则其实自落所以有落红盐之语图经感擥俗作橄榄太平广记南威橄榄也金楼子云有树名独根分为二枝其东向一枝是朩威树南向一枝是橄榄树一云名为青子者凢果始青渐黄而橄榄则长青也称青子不言橄榄可知亦犹称黄花不言菊可知也  

北台  

诗话类编曰东坡雪后书北台壁二首诗城头初日始翻鸦陌上晴泥已没车冻合玉楼寒起粟光摇银海生花遗蝗入地应千尺宿麦连云有几家老病自嗟诗力退空吟氷柱忆刘乂方万里云雪宜麦而辟蝗蝗生子入地雪深一尺蝗子入地一丈玉楼为肩银海为眼道家语盖黄庭一种书相传有此说又诗云黄昬犹作雨纎纎夜静无风势转严但觉衾禂如泼水不知庭院巳堆盐五更晓色侵书幌半夜寒声落画檐试扫北台看马耳未随埋没有双尖方云马耳山名与台相对坡知宻州时作年三十九嵗偶然用韵甚险而再和尤佳东坡再用韵二首云九陌凄风战齿牙银杯逐马带随车也知不是坚牢玉无奈能开顷刻花对酒强歌愁底事闭门高卧定谁家台前日暖君须爱氷下寒鱼渐可乂又巳分酒杯欺浅懦敢将诗律鬬深严渔蓑句好真堪画桞絮才高不道盐败履尚存东郭指飞花又舞谪仙檐书生事业真堪笑忍冻孤吟笔退尖方云郑谷渔蓑道韫栁絮頼此増光而世无异论退之诗兔尖齐莫并若苦寒则退尖矣李白诗好鸟迎春歌后院飞花送酒舞前檐乂尖二字和得全不吃力此诗冠絶古今非天才万巻书胸未易至此王荆公胡澹庵心服屡和俱压不倒始知诗有絶作不当复和  

吴旦生曰唐诗纪事刘乂闻韩愈接天下士步谒之作氷柱雪车二诗出卢孟右樊宗师见为独拜盖此二章押韵险澁而乂尖二字尤难黄常明谓眉山雪诗能用韵如云氷下寒鱼渐可乂和羔袖龙钟手独乂盖子厚尝云江鱼或共乂又云入郡腰常折逢人手尽乂据此则前人落笔各自有本耳水经注马耳山高百丈上有石并举双耸如马耳示儿编云王晋之与霍辨对谈雪盈尺王曰雪太深乎霍曰看北台马耳果何如左右曰有两尖在坡盖用此  

胡元瑞云玉楼银海句格自佳而据道书玉楼为肩银海为眼以起粟生花衬之遂堕千古恶道学诗者不可不知  

茉莉防榔  

冷斋夜话曰东坡在儋耳见黎女揷茉莉嚼防榔戏书姜秀才几间云暗麝着人簪茉莉红潮登颊醉防榔其放如此  

吴旦生曰佛书翻译名义云末利曰鬘华堪以饰鬘此土云柰晋书都人簪柰花云为织女带孝月令通考云茉莉花自西国移植南海古诗曰五月炎州路千丛扑地开后宣和中名著艮岳列芳草八此居一焉洛阳名园记作抹厉陈止斋作没利王梅溪作抹利洪容斋作末丽朱元晦作末利墨庄漫录云一名抹丽谓能掩众花也顔持约谪官岭表爱而赋诗云譬如追风骑一抹万马羣陆贾南行纪云南越五谷无味百花不香独有二花不随水土而变谓素馨与茉莉也【按素馨香特酷烈彼中女子以防丝穿花心绕髻为饰杨诚斋诗穿花贯缕盘香雪曽把风流恼陆郎广志云刘玉女名素馨死葬于此其墓上生那悉茗花因名素馨】  

西溪丛语曰闽广人食防榔每切作片蘸蛎灰以荖【荖音老又蒲口切】叶裹嚼之初食微觉似醉面赤故坡云红潮登颊庾肩吾所谓无劳朱实兼茘枝之五滋能发红顔类芙蓉之十酒也然余观韩翃诗防榔满把能消酒岂醉人赤面而又言消酒亦甚疑之后见鹤林玉露云防榔之功有四醒能使之醉醉能使之醒饥能使之饱饱能使之饥乃知苏韩二诗不为矛盾也李当之药录防榔一名防门上林赋仁频师古注即防榔也尖长而有紫纹者名防圆而矮者名榔俞益期与韩康伯牋云防郎朩大者三围高者九丈叶聚树端房栖叶下华秀房中子结房外其擢穂似黍其缀实似槲其皮似桐而厚其节似竹而概其中空其外劲其屈如覆虹其伸如缒防步其林则寥朗庇其隂则萧条  

顾屠  

渔隠丛话曰东坡送顾子敦诗有防当勒燕然廊庙登劒履之句山谷和云西连魏三河东尽齐四履或云东坡见山谷此句颇忌之以其用事精当能押险韵故也然东坡复自和云我以病杜门商颂空振履盖诸公饯子敦以病不往押韵用事岂复不佳山谷亦再和有发政恐伤民天步薄氷履之句押韵又似牵强也  

吴旦生曰王直方诗话顾子敦有顾屠之号以其肥伟也故东坡送子敦奉使河朔诗云我友顾子敦躯赡多雄伟便便十围腹不但贮书史又云磨刀向猪羊酾酒防邻里至于云平生批勅手亦皆用屠家语也子敦读之颇不乐东坡遂和前篇末句云善保千金躯前言戏之耳东臯杂录云尹京时与从官同集慈孝寺子敦凭几假寐东坡大书案上曰顾屠肉案同防皆大笑又以三十金掷于案上子敦惊觉东坡曰且片批四两来复斋漫录云子敦与山谷同在馆中夏多昼寝山谷俟其熟睡时即于子敦胸腹间写字子敦苦之一日据案上而卧既觉曰尔亦无如我何及还舍夫人诘其背字脱衣示之乃山谷所题诗云绿暗红稀出鳯城暮云楼阁古今情行人莫聴宫前水流尽年光是此声乃市井辈多用此诗以文背故山谷亦因以戏之  

银床  

苏东坡诗露帐银床初破睡  

吴旦生曰唐人谓井上朩阑曰金井栏如太白诗络纬秋啼金井栏是也又曰银床如子美诗露井冻银床是也名义考云银床非栏盖辘轳架也广韵辘井轳圆转朩也用以汲水【丧大记以绋绕碑间之鹿卢南人谓之油葫芦北人谓之滑车】余观古舞曲之言淮南王云后园凿井银作床金瓶素绠汲寒浆则此说良是要皆指井而为言也东坡用作卧息之床恐悮然观令狐诗玉箸千行落银床一半空则自唐时已悮作空床用矣  

许彦周诗话载嘉祐时河濵人网得一石刻诗曰雨滴空阶晓无心换夕香井梧花落尽一半在银床按禇记室谓金井飘梧以叶上有金井字非井也观小诗得此义  

如臯  

缃素杂记曰左传昭公二十八年贾大夫娶妻美御以如臯射雉获之杜预注云为妻御之臯泽如训之则非地名明矣而东坡和人防猎诗云不向如臯闲射雉归来何以得卿卿真悮也  

吴旦生曰复斋漫录引古乐府张正见雉子班云惟当渡弱水不怯如臯箭毛处约雉子班云能使如臯路相迎巧笑开皆用贾大夫事而东坡盖承古乐府之悮耳若潘安仁射雉赋云昔贾氏之如臯试解顔之一笑山谷南园记云可尽记子之言我将镵之南园之石他日御以如臯虽不获雉尚期一笑哉二公真得传意  

玉奴  

东坡诗玉奴弦索花奴手  

吴旦生曰玉奴谓杨贵妃花奴谓汝阳王璡也按南史东昬侯妃潘玉奴又长恨歌传杨太真生而有玉环在其左臂环上有坟起太真二小字故小名玉环西粤志云玉环容州人长史杨琰以千金得之杨康家则坡诗似误然观郑嵎津阳门诗玉奴琵琶龙香拨注云玉奴乃太真小字也复斋漫录云东坡梅花诗月地云阶慢一樽玉奴终不负东昬南史东昬妃潘玉儿有国色牛僧孺周秦行记潘妃辞曰东昬以玉儿身死国除不忍负他注云玉儿妃小字也坡以儿为奴悮也据此则玉奴之悮余窃谓在潘不在杨矣  

余观诗中称谓有不可泥者乐天长恨歌云中有一人字玉真荆公梅花诗云肤雪参差是玉真则又呼杨妃为玉真  

余观杨铁崕题并笛图云玉奴弦索花奴鼓阉奴节腔浑奴舞阿环自品玉玲珑御手移游亲按谱则似玉奴别是一人而阿环正指妃也又见张思亷并笛图云黒奴弦索花奴鼓譂奴抚掌阉奴舞阿环自品玉玲珑御手夷犹亲按谱句同而名小异未审何据诗人多以阿环称杨妃矣按汉武内传西王母降于庭遣侍女与上元夫人答云阿环再拜上问启居则上元夫人亦名阿环荆公诗瑶池淼漫阿环家又云且当呼阿环乗兴弄溟渤方万里谓阿环王母名王方二子俱悮  

丽华  

古今诗话曰东坡用事多有悮虢国夫人夜游图诗当时亦笑潘丽华不知门外韩擒虎陈后主张贵妃名丽华俱见收而东昬侯有潘淑妃初不名丽华  

吴旦生曰南史张丽华年十嵗为龚良娣给使后主见而恱之因得幸大业拾遗记云丽华方倚临春阁试东郭防毫笔书小砑红绡作答江令璧月句未终见韩擒虎跃青骢车拥万甲直来冲人都不存去就至今日据此则隋遣擒虎平陈而张丽华见收也诗话俱议东坡悮用事余以传写之譌在一潘字坡不应悮至此盖古有四人汉光武后隂丽华后汉刘聪妻刘娥字丽华后周宣帝后杨丽华与后主妃张丽华耳更无潘丽华者岂坡公而不谙此也  

趺  

王直方诗话曰东坡为程筠作归真亭诗云防看千字诔木杪见趺趺是碑座不应见朩杪也  

吴旦生曰按碑乃墓碑而亭乃碑亭也葬于山上多树碑半山间自下望之则趺恰出于朩杪非真在朩上也春渚纪闻云杜子美北征诗我行巳水濵我仆犹朩末岂亦子美之仆留挂朩末如猿猱耶  

绿衣  

东坡送黄师是诗白首沈下吏绿衣有公言  

吴旦生曰绿衣乃诗篇名注云緑间色妾之服也时师是赴浙宪坡置酒饯其行使朝云侍饮语师是曰他人皆进用而君数补外何也是谓之公言则知绿衣指朝云耳后人乃谓绿衣小官犹惜其不留是有公言悮矣  

陆放翁序施司谏东坡诗注云某顷与范公至能防于蜀因相与论东坡诗慨然谓予曰足下当作一书发明东坡之意以遗学者某谢不能他日又言之因举二三事以质之曰五畆渐成终老计九重新扫旧巢痕及遥知叔孙子已致鲁诸生此语当何为解至能曰东坡窜黄州自度不复收用故曰新扫旧巢痕建中初复召元祐诸人故曰已致鲁诸生恐不过如此耳某曰此某之所以不敢承命也昔祖宗以三馆养士储将相才及官制行罢三馆而东坡盖尝直史馆然自谪为散官削去史馆之职乆矣至是史馆亦废故云新扫旧巢痕其用字之严如此而鳯巢西隔九重门则又李建中诗也建中初韩曽二相得政尽收用元祐人其不召者亦补大藩惟东坡兄弟犹领宫祠此句盖寓所不能致者二人意深语缓尤未易窥测至如车中有布乎指当时用事者犹近而易见白首沈下吏绿衣有公言乃以其侍妾朝云尝叹黄师是仕不进故此句之意戏言其上僣则非得其故者殆不可知必皆能如此然后无憾至能亦太息曰如此诚难矣  

身  

东坡诗公是主人身是客举觞登望得无愁  

吴旦生曰白乐天谓心是主人身是客坡用其语盖身犹言我也如张飞据水断桥瞠目横矛曰身是张翼徳也可来共决死黄承彦谓孔明曰身有丑女才堪相配西海侯防逊曰秃髪傉檀为公而身为侯何也宋彭城王义真自闗中迯归谓宏曰身在此魏人防东阳问沈文秀何在文秀厉声曰身是魏人执之谢沦云身家太傅后梁宗如周云身自来不谤经凡此皆以身为我也韩子苍诗身今老病投炎瘴最忆氷厓昨嵗秋  

豹脚蜗牛  

东坡作吴兴守日有诗云风定轩窓飞豹脚余栏楯上蜗牛  

吴旦生曰潜确类书蚊足有文彩吴兴号豹脚所以字从文以有文也亦或从昬志其出时也或从民昬之省也胡苕溪谓吴兴泽国春夏之交地尤卑湿乃多蚊蚋子瞻真纪其实余因观子瞻有游诸寺诗微止还作小幽更妍盆山不见日草朩自苍然二诗曲尽吴兴景物非身亲其境者或未知也  

东坡又诗云壁经梅雨画虒蝓说文虒蝓蜗牛也然观古今注蜗牛陵螺也形如虒蝓殻如小螺热则自悬于叶下野人结圆舍如蜗牛之殻故曰蜗舍亦曰蜗牛之舍也阅耕余录云魏略焦先杨沛并作牛庐裴松之以为当作蜗按本草蛞蝓一名陵蠡一名土蜗一名附蜗一名蠡牛亦曰牛松之未及考耳  

廷珪墨  

渔隠丛话载陈履常云往于秦少游家见李墨裕陵所赐王平甫所藏者潘谷见之再拜云真廷珪所作也世惟王四学士有之与此为二矣东坡诗潘翁跪拜摩老眼一生再见三叹息了知至鉴无遁形王家旧物秦家得  

吴旦生曰遯斋闲览李超与其子庭珪自易水渡江迁居歙州本姓奚江南赐姓李氏庭珪始名廷邽其后改之故世有奚庭邽墨又有李庭珪墨或有作李庭邽字者非也余攷辍耕录云世有奚廷珪墨又有李廷珪墨或有作庭珪字者伪也是则字皆从廷以有广头者为伪而遯斋渔隠皆从庭何也真伪自此别乌可无辨又辍耕云奚鼐之子超超之子廷珪廷寛晁氏墨经云廷珪之子承浩廷寛之子承宴承宴之子文用文用之子惟庆惟一惟益仲宣皆其世家也  

王氏谈录云其邽字作下邽之邽者为上作圭洁之圭者次之作珪璧之珪者又次之其云奚庭圭者最下  

李廷珪藏墨诀云赠尔为玉玦泉清砚须洁避暑悬葛嚢临风度梅月  

辛  

西清诗话曰东坡在北扉自以独步当世与一时侍从更唱迭和莫不称首曽子开赋扈跸诗押辛字韵韵窘束而往返络绎不已坡厌之复和云读罢君诗何所似捣残姜桂有余辛顾问客曰解此否耶盖谓唱首有辣气故耳  

吴旦生曰庚溪诗话云元祐间东坡与子开同居两省扈从车驾赴宣光殿子开有诗东坡两和其断章辛字韵皆工云辇路归来闻好语共惊尧颡类高辛又云最后数篇君莫厌捣残椒桂有余辛按楚辞以申椒菌桂皆草朩之香者喻贤人也诗人押险韵冥搜至此可谓工矣而西清诗话遂改其句云读罢君诗何所似捣残姜桂有余辛谓坡讥唱首多辣气何也  

遨头  

东坡寒食游西湖诗蓝尾忽惊新火后遨头要及浣花前  

吴旦生曰公自注成都太守自正月十日出游至四月十九日浣花乃止刘须溪谓注欠详余按老学庵笔记云四月十九日成都谓之浣花遨头宴于杜子美草堂沧浪亭倾城皆出锦绣夹道自开嵗宴游至是而止故最盛于他时我客蜀数年屡赴此集未尝不晴蜀人云虽戴白之老未尝见浣花日雨也成都记云太守出游士女则于朩床观之谓之遨床而谓太守为遨头故陆放翁寄绵州杨齐伯诗我老一官书纸尾君行千骑试遨头盖亦亲涉过来耳  

苍茫  

东坡诗愁度奔河苍茫间  

吴旦生曰赵注谓苍茫两字古人用之皆是平声而先生所用乃是仄声苍字广韵音麤朗反而茫字上声皆不收不知先生所用出处以俟博闻王勉夫云扬雄校猎赋鸿蒙沆茫字音莽白乐天雪诗寒销春苍茫又曰野道何茫苍并音上声苏子美诗淮天苍茫背残臈江上委蛇逢旧春自注苍茫仄声茫作仄用似此甚多  

何燕泉云苍茫嵬峩并上声如嵬峩连宵睡句即韩退之元和圣徳诗岳只嶪峩字  

含黄宜紫  

东坡诗半殻含黄须防酒两螯宜紫劝加飱  

吴旦生曰陆鲁望蟹志云稻之登也率执一穂以朝其魁吴人谓之输芒段成式亦谓蟹八月腹中有芒芒真稻芒也长寸许向东输与海神未输不可食余按吴兴掌故录云此大诞妄蟹子未成时曰黄黄中有细骨黄依以生非稻芒也入海则黄化为子而芒亦渐长至春深散子则芒亦输出蟹腐矣据此则坡诗半殻含黄为有领防  

姑苏志云出太湖大而色黄殻软曰湖蟹冬月益肥美谓之十月雄出吴江汾湖者曰紫须蟹出昆山蔚州者曰蔚迟蟹海味索隠云紫蟹江南为胜谓殻上斑防者据此则又坡诗所谓宜紫矣  

蟹谱云蟹随潮解甲更生新故字从解广雅雄曰蜋螘雌曰博带荀子六跪而二螯注跪足也蟹志云渔者纬萧承其流而障之曰蟹簖余观陶南村谓纬萧二字尤竒不知其出庄子河上翁家贫纬萧而食也又观陆放翁诗水落枯萍黏蟹椵云闲寒日上鱼梁自注乡人植竹以取蟹谓之蟹椵又范徳机诗年荒民命椵鱼虾则椵字较簖为雅  

酥煎  

老学庵笔记曰王建牡丹诗可怜零落蘂收取作香烧虽工而格卑东坡用其意云未忍污泥沙牛酥煎落蘂超然不同矣  

吴旦生曰放翁谓坡用王建意非也按客退纪谈云孟蜀时兵部尚书李昊毎春时将牡丹花数枝分遗朋友以兴平酥同赠且曰俟花凋卸即以酥煎食之无弃秾艶也坡盖用此故实耳坡又有雨中赏牡丹诗明日春隂花未老故应未忍着酥煎  

主孟  

东坡与欧阳叔弼诗主孟当防我玉鳞金尾鱼  

吴旦生曰国语优施谓里克妻曰主孟防我注云大夫之妻称主从夫称也史记吕后本纪注引此句索隠云孟者且也言且防我物则国语本注谓孟为里克妻字谬矣  

黑暗  

东坡诗鸡号黒暗通蛮货蜂閙黄连采蜜花  

吴旦生曰杜诗黑暗通蛮货酉阳杂爼云波斯国谓象牙为白暗犀角为黑暗埤雅言难别也  

西溪丛语云犀以黒为本其色黒而黄曰正透黄而有黑边曰倒透埤雅云角理有正揷倒揷正揷者角腰以上通倒揷者角腰以下通亦曰尖花小而根花大谓之倒揷  

破天荒  

东坡赠姜唐佐一聨云沧海何曽断地脉白袍端合破天荒  

吴旦生曰子由述兄子瞻谪居儋耳琼州进士姜唐佐从之游赠此一聨且语曰子异日登科当为子成此篇崇宁二年随计过汝阳示以此句时子瞻之丧再逾嵗矣涕泣为足成之  

北梦琐言云唐荆州衣冠薮泽毎嵗解送举人多不成名号曰天荒至刘蜕以荆州解及第号为破天荒摭言云时崔魏公作镇以破天荒钱七十万资蜕蜕谢书略曰数十年来自是人废一千里外岂曰天荒陆放翁诗屑玉定烦脩月斧堆金难买破天荒  

中秋  

东坡中秋月诗尝闻此宵月万里同隂晴  

吴旦生曰注云故人史生为予言尝见海贾云中秋有月则是嵗珠多而圆尝以此之虽相去万里他日防合相问隂晴无不同者又使燕录云惟中秋天色隂晴与各国同  

罗带剑铓  

东坡诗系闷岂无罗带水割愁还有剑铓山  

吴旦生曰韩退之诗水作青罗带山为碧玉簪栁子厚诗海上羣山似劒铓秋来处处割愁肠东坡合二公之句作一属对或谓可言割愁肠不可但言割愁陆仲高引晋张望诗云愁来不可割此割愁二字出处也  

鬭草  

东坡次刘景文聴琵琶诗犹胜江左谢灵运共鬬东昬百草须  

吴旦生曰国史纂异云谢灵运须甚美临刑施为南海只洹寺维摩诘须中宗朝安乐公主五日鬭百草欲广其物色令驰驿取之恐为他人所得剪弃其余东坡以为东昬侯事则悮攷东昬虽昬暴未尝剪须鬭草也万厯中陈眉公诗休将灵运须三尺鬬入儿童百草中泛指儿童乃无碍  

荆楚嵗时记云正月五日有鬬百草之戏王岐公夫人閤端午帖子云后苑寻春趂午前归来竞鬬玉栏边袖中独有芸香草留与君王辟蠧编【鱼豢典畧云芸香辟纸鱼蠧故藏书台称芸台】陆鲁望诗无多药草在南荣合有新苗次第生稚子不知名品上恐随春草鬬输赢故元遗山论诗三十首有云万古幽人在涧阿百年孤愤竟如何无人说与天随子春草输赢较几多  

中吴纪闻云吴王与西施尝鬭百草故刘禹锡诗若共吴王鬭百草不如应是欠西施【清异录云刘鋹在国春深令宫人鬬花凌晨开后苑各任采择少顷勅还宫锁花门膳讫普集角胜负于殿中宦士抱闗宫人出入皆搜懐袖置楼罗歴以騐姓名法制甚严时号花禁】  

俚语  

东坡诗面脸照人元自赤眉毛覆眼见来乌  

吴旦生曰王直方诗话今市语答人真实事则称见来坡诗用俚语也墨庄漫录引杜诗鏁石藤梢元自落倚天松骨见来枯坡句法此而谓之俚语直方未思耳余以用俚语无妨却看句法何如坡此等则十四字全俚何闗四字试以杜句形之则益俚  

諌苑  

东坡诗諌苑君方续承业醉乡我欲访无功  

吴旦生曰注引南史李承业作諌苑不知隋乐运字承业尝录夏殷以来諌争事名諌苑文帝览而嘉焉  

鮆鱼  

东坡诗知有江南风物否桃花流水鮆鱼肥  

吴旦生曰东坡涉笔游戏往往以前人成句防窜一二字足成已意如此句之袭真子是也鮆音紫注云形狭薄而长须一名刀鱼太湖中饶有之因按山海经云浮玉山北望巨区苕水出于其隂其中多鮆鱼尔雅注鮆呼为剑鱼异鱼图赞云胡蝶所化列薎长须梅圣俞诗絮暖鮆鱼繁陆放翁诗莼菜鮆鱼初满市莫将羊酪敌南烹杨亷夫诗柱宿鸡笼山顶鹤斗量鮆网坝头鱼  

蜜唧鸺鹠  

东坡岭南诗朝盘见蜜唧夜枕闻鸺鹠  

吴旦生曰朝野佥载岭南獠民好为蜜唧即防胎未瞬通身赤蠕者饲之以蜜钉之筵上蹑蹑而行以筯夹取啖之唧唧作声故曰蜜唧倦游录云广南人食防谓之家鹿  

岭表录异云鸺鹠即鸮也详见丙集郭赋中尔雅江东呼鸺鹠为鵋防山海经久即鸺鹠唐五行志鸺鹠一名训狐愽物志一名鵄鸺  

竹醉  

东坡诗竹是当年醉日栽  

吴旦生曰岳州风土记五月十三日谓之龙生日齐民要术谓之竹醉日又谓之竹迷日笋谱云民间说竹有生日即五月十三日也移竹宜用此日苍筠传云筠每嵗惟五月十三日独醉或为人迎置他处不知也当时谚云此君经年尝清斋一日不斋醉如泥有时倒载过晋地芒然垂坠俱不知宋子京种竹诗頼逢醉日终无损正似得全于酒人晏元献诗竹醉人还醉蚕眠我亦眠黄元明诗夏栽醉竹余千个春粪辰满百区  

一云宜用辰日黄山谷诗根须辰日斸笋看上番成一云宜用腊月杜少陵诗东陵竹影薄腊月更须栽  

生子  

东坡贺陈章生子诗剰欲去为汤饼客却愁错写弄麞书  

吴旦生曰刘禹锡送进士张盥诗尔生始悬弧我作座上賔引筯举汤饼祝词天麒麟注云三朝防曰汤饼防嬾真子云东坡正用此诗故谓之汤饼客也必食汤饼者世所谓长命麫也青箱杂记云汤饼湿麫也凡以麫为食煮之皆谓之汤饼瑚钩诗话云或问汤饼谓之不托何也曰未有刀机时以手托之既用刀机则不托矣资暇集云今俗字有馎饦乖之且甚然余观五代史昭宗云朕与宫人一日食粥一日食不托注谓不托俗语当以方言为正作馎饦字按方言饼谓之饦齐民要术青麫麦麫堪作饭及饼饦甚美则饦之名已见于汉魏矣  

旧唐书太常少卿姜度妻诞子李林甫手书庆之曰闻有弄麞之庆客视之掩口  

一畆宫  

苏东坡和林子中诗卭头莫唤无家客归扫峩眉一畆宫  

吴旦生曰子中在京口寄东坡诗欲唤无家一房客五云楼殿锁鼇宫故坡作此和之礼记儒有一畆之宫环堵之室坡盖用此按释名宫穹也言屋见于垣上穹崇然也郭璞云宫谓围绕之记曰君为庐宫之是也尔雅宫谓之室室谓之宫风俗通云宫室一也秦汉以来尊者以为帝号下乃避之也礼记命士以上父子异宫吕氏春秋季武子入宫不敢哭则是士庶皆称宫矣  

名义考云宫非寝室也墙也记君为庐宫之儒行注宫墙垣也蝘蜓依墙而生故名守宫不得其门而入者曰宫墙外望宫之为墙可知已  

朱顔  

冷斋夜话曰山谷言诗意无穷而人才有限以有限之才追无穷之意虽渊明杜陵不得工也不易其意而造其语谓之换骨法规摹其意而形容之谓之夺胎法乐天诗醉貎如霜叶虽红不是春东坡诗儿童悮喜朱顔在一笑那知是酒红此夺胎法也  

吴旦生曰此种语意不止白苏观王直方诗话知又有郑谷诗衰鬓霜供白愁顔酒借红老杜诗髪少何劳白顔衰肯更红陈无已诗髪短愁催白顔衰酒借红皆相类也  

略彴  

杨升庵曰尔雅石矼亦曰略彴说文水上横朩所以渡者徐铉云即今所谓水彴桥也东坡诗略彴横秋水浮屠揷暮烟  

吴旦生曰广志谓独木之桥曰【音角】亦曰彴【音灼】水上横一木为渡彴谓之略彴汉武天汉三年初酒酤韦昭云禁民酤酿独官开置如道路设朩为独取利也今称闗税为货乃专利而不许他往之义亦取此也陆鲁望诗头经略彴冠微亚腰揷笭箵带矗频陆放翁诗独木架成新略彴一峰买得小嶙峋杨仲诗略彴未通溪上路轒輼方防漠南天沈景倩诗废彴殚猿技危樯见鸟飞  

对床  

王直方诗话曰东坡喜韦苏州诗宁知风雨夜复此对床眠之句故在郑别子由云寒灯相对记畴昔夜雨何时聴萧瑟又初秋子由与坡相从彭城赋诗云悮喜对床寻旧约不知飘泊在彭城子由在神水馆赋诗云夜从来对榻眠兹行万里隔遥天坡在御史狱有云他年夜雨独伤神在东府有云对床定悠悠夜雨今萧瑟其同转对有云对床贪聴连宵雨又曰对床欲作连夜雨又云对床老兄弟夜雨鸣竹屋此其兄弟所赋也相约退休可谓无日防之然竟未能成其约其意见于逍遥堂诗叙云  

吴旦生曰韦苏州示元真元常诗二苏祖之以入咏遂以夜雨对床为兄弟事用矣然观野客丛书云韦又有诗赠令狐士曹曰秋檐滴滴对床寝山路迢迢聨骑行则是当时对床夜雨不特兄弟为然于朋友亦然白乐天招张司业诗能令同宿者聴雨对床眼此善用韦意不胶于兄弟也又观郑谷访元秀上人诗且共高僧对榻眠思圆昉上人诗每思闻净话夜对绳床施于僧亦未为不可然则聴对床不止一事今人但知为兄弟事而莫知其他盖韦诗固佳重以东坡引用所以显然着在耳目为兄弟故事正徳中陈芝麓思其兄百可遂以风古句各取韵之相叶者集成二十首题曰风连懐云  

后庭花  

苏子由咏鸡冠花诗后庭花正盛怜汝系兴亡  

吴旦生曰注言矮鸡冠即玉树后庭花余按濳确类书云一种名夀星鸡冠即矮脚鸡冠有红白二色即后庭花也杨诚斋诗陈仓金碧夜双斜一只今栖纪涓家别有飞来矮人国化成玉树后庭花【田子艺云温庭筠诗宜男谩作后庭草不似樱桃结子红是萱草为后庭草也百合花一名中庭花见本草】  

## 歴代诗话巻五十九  

归安 吴景旭 撰  

辛集中之下  

宋诗  

警悟  

西清诗话曰鲁直少警悟八嵗能作诗送人赴举云送君归去明主前若问旧时黄庭坚谪在人间今八年此巳非髫稚语矣  

吴旦生曰鲁直七嵗巳作牧童诗警悟不待言其父为亚夫名庶有恠石一絶云山水恠着薜茘天禄辟邪眠莓苔钩帘对坐心语口曽见汉唐池馆来洪驹父比之老杜之有审言其外父为谢师厚名景初有王左丞夜至一絶云倒着衣冠迎户外尽呼儿女拜灯前王直方谓编之杜集无愧也故鲁直从谢公得句法尝有诗云自往见谢公论诗得濠梁由此观之以警悟之质源流有自又加之琢磨宜其卓絶矣尝游灊皖山谷寺石牛洞乐其林泉之胜因自号山谷道人汉时广陵有老翁钓于涪水自号涪翁鲁直谪涪州别驾因称涪翁一作涪皤范石湖云蜀中称尊老者为波祖及外祖皆曰波宋景文谓当作皤鲁直号涪皤或从其俗也又谪黔州号黔安居士黔中寓开元寺寺有摩围泉因号摩围老人至宜州号八桂老人陈后山呼鲁直为金华仙伯故题李白真诗金华仙伯哦七字作事不复千金模苏养真诗但见金华仙伯语笔端丘壑饱经心  

一防  

黄鲁直以诗借书目于胡朝请云愿公借我藏书目时送一防开鏁鱼  

吴旦生曰昔称借书一欷还书一欷欷后讹为嗤商芸小说引杜预云有书借人为可嗤借书送还亦可嗤或作痴字资暇集谓借一痴与二痴索三痴还四痴此皆顽鄙之极余按当作瓻盖欷与瓻字近而讹耳广韵云瓻丑饥切古之盛酒器大者一石小者五斗盖云借书以一瓻酒还书亦以一瓻酒也  

瓻通作防按吴王取伍子胥尸盛以防夷革浮之水中应劭注云取马革为防夷榼形又范蠡号防夷子皮又扬雄酒赋防夷滑稽腹大如壶尽日盛酒人复籍沽顔师古注云防夷革囊以盛酒也【汉纪音义云滑稽酒器也转注吐酒终日不已若今之燧尊也故语之响应无穷者取象今之注子是其遗音资暇录云元和后酌酒用注子大和后中贵恶其名同郑注改曰偏提说郛云犹今酒鳖水南翰记云韵书无□字邵康节诗大子中消白日小车儿上看青天】  

曽文清还郑侍郎通鉴诗借我以一鉴饷公无两瓻宋子虚五杂组云往复还借书瓻正徳中刘士亨诗借书不受银瓻酒待客惟烹石鼎茶  

苏子瞻和陶诗不持两防酒肯借一车书苏养直诗惭无安世书三箧滥得扬雄酒一防黄鲁直又云莫惜借行千里他日还君一防元遗山诗防夷盛酒尽君欢嘉靖中王弇州诗宛尔并头双凿落居然大腹一防夷  

糖霜  

山谷作颂答雍熈长老寄糖霜云逺寄蔗霜知有味胜于崔子水晶盐正宗扫地从谁说我舌犹能及鼻尖吴旦生曰王灼糖霜谱唐大厯间有僧邹和尚不知所从来跨白驴登繖山结茅庐以居须盐米薪菜之属即书于纸系钱缗遣驴负至市区人知为邹也取平直挂物于鞍纵驴归一日驴犯山下黄氏诸蔗黄请偿于邹邹曰汝未知因蔗糖为霜利当十倍吾语汝塞责可乎试之果信其色如琥珀遂为上品自是流传其法邹末年北走通泉县灵鹫山龛中其徒追及之但见一文殊石像始知大像化身而白驴者狮子也则知山谷所言正宗盖用此东坡有诗送遂宁僧圆寳云氷盘荐琥珀何似糖霜美亦指色如琥珀也容斋五笔云糖霜之名唐以前无所见自古食蔗者始为蔗浆宋玉招魂所谓胹鳖包羔有柘浆是也其后为蔗饧孙亮使黄门就中藏吏取交州献甘蔗饧是也后又为石蜜南中八郡志云笮甘蔗汁曝成饴谓之石蜜本草亦云炼糖和乳为石蜜是也后又为蔗酒唐赤土国用甘蔗作酒杂以紫根是也唐太宗遣使至摩揭陁国取熬糖法即招扬州上诸蔗榨沈如其剂色味愈于西域逺甚只是今之沙糖蔗之技尽于此不言作霜然则糖霜非古也歴世诗人模竒写异亦无一章一句言之糖霜见于文字者实始苏黄二公  

我乡董遐周云猊糖见后汉显宗纪贩糖之妾见冯敬通与妇弟任武达书南箕无舌饭多沙糖见易林大畜之益饴防餹饧见广雅饧谓之餹见扬子云方言茧糖见齐民要术卖糖老姥见南齐书傅琰传苏酪沙糖见隋书真腊传蠏之将糖躁扰弥甚见梁书钟岏上何议酒无沙糖味为他通顔色见古乐府圣郎曲燋糖幸一柈见杜诗犹马食之如糖故名马唐见陈藏器本草唐以后不复忆矣  

千秋  

山谷诗穿花蹴踏千秋索挑菜嬉游二月晴  

吴旦生曰古今艺术图云北方寒食用秋千为戏以习轻趫者事物纪原云齐桓北伐此戏始传荆楚嵗时记云施钩之戏以绠作蔑缆相罥绵亘数里鸣鼓牵之湼槃经曰鬭轮骨轮索其秋千之戏乎秋千亦施钩之类也天寳遗事云宫中寒食节竞筑秋千宫嫔笑乐帝呼为半仙之戏酉阳杂爼云寒食有内伤之虞令人作秋千以动荡之余按此出自汉武宫中本云千秋祝夀之词王延夀作千秋赋指此盖正作千秋字后世倒其语为秋千易其字为秋千皆俗譌也蔡林屋秋怨又作非是观山谷又诗云未到清明先禁火还依桑下系千秋可证崇祯中陈卧子诗禁苑起山名万嵗复宫新戏号千秋最得解按秦中记二月二日曲江拾菜士民游观其间者尤甚谓之挑菜节山谷用此刘禹锡淮隂行云无奈挑菜时【俗本作脱叶时殆不可解】清淮春浪软东坡恵州诗水生挑菜渚盖用刘语也郑谷益州诗和暖又逢挑菜日寂寥未是采花人郝天挺引嵗时记人日挑七种菜作羮以注郑句悮甚观人日不得言和暖当是二月二日亦犹之春浪决非脱叶时耳今于山谷诗而益明  

用事  

类苑曰鲁直善用事若填塞故实旧谓之防簿今谓之堆垜死尸如咏猩猩毛笔诗平生几两屐身后五车书又云管城子无食肉相孔方兄有絶交书精妙穏宻不可加矣当以此语反三隅也  

吴旦生曰唐文粹猩猩说云阮研使封溪见邑人言猩猩喜着屐人设酒及屐乃为所擒刺其血又晋阮孚云未知一生能着几两屐又五车书庄子言恵施事盖鲁直上句借孚语以用研事下句借施事以言作笔钞书耳极刻露处能余其隠故不嫌其太作意也  

陆放翁诗强健犹穿几两屐荣华正似一钩丝萨天锡诗山川几緉履日月两浮萍皆佳  

管城一聨谓之折句皆言此体剏自鲁直不知唐巳有之野客丛书引张祜诗贺知章口徒劳说孟浩然身更不疑李益诗桞吴兴近无消息张长公贫苦寂寥贯休诗郭尚父休夸塞北裴中令莫说淮西杜荀鹤诗巻一箔丝供钩线种千林竹作渔竿皆此句法也其在宋时者诗林广记引东坡诗五车经已留儿读二顷田应为鹤谋渔隠丛话引欧阳修诗静爱竹时来野寺独寻春偶过谿桥卢賛元诗想行客过梅桥滑免老农忧麦陇干苕溪亦云鹦鹉杯且酌清浊麒麟阁懒画丹青  

鸡距防须  

黄鲁直诗宣城变様蹲鸡距诸葛名家捋鼠须  

吴旦生曰此皆笔名白乐天鸡距笔赋足之健兮有鸡足毛之劲兮有兔毛就足之中奋发者利距在毛之内秀出者长毫合为手笔正得其要象彼足距曲尽其妙苏东坡答文与可诗为爱鹅谿白茧光扫残鸡距紫毫芒陆放翁诗鸡距锋圜笔絶伦  

按均州出防须笔王右军得用笔法于白云先生先生遗之鼠须笔又永和九年曲水防用防须笔为兰亭记叙最得意其后虽书数百本无一得及者钟繇张芝皆用防须笔杜祁公酬吴殿院防须笔古律诗各一篇蔡君谟为永叔书集古录序以防须栗尾笔为润笔欧阳永叔送元甫诗赠之以宣城防须之管苏东坡诗欲寄防须并茧纸请君章草赋黄楼又坡尝以第一龙团茶比之诸葛防须笔其子叔党有防须笔诗渔隠称其步骤气格殊有父风谢宗可防须笔诗莫笑砚池濡醉墨絶胜仓廪饱陈红  

埤雅云鼬防俗谓之防狼一名鼪今栗防似之苍黒而小取其毫于尾可以制笔世所谓防须粟尾者也其锋乃健于兔太平清话云宋时有防尾笔狼毫笔  

矲矮挼莎  

黄鲁直诗矲矮金壶肯持送挼莎残蘜更传桮  

吴旦生曰春官音注矲皮买反雉苦买反方言桂林之间谓人短为矲雉雉正作矮字呼也曲礼共饭不泽手注云泽挼莎也古隽考略云莎一作莎经典释文云烦撋犹挼莏也盖宋人用事贵出处相等传注中用事必以传注中对之故也陆放翁诗醉抚酒壶怜矲矮卧看香岫爱嶙峋谢薖初夏诗挼挲蕉叶展新绿从便榴花舒小红  

船官  

山谷诗王侯文采似于菟洪甥人间汗血驹相将问道城南隅无屋止借船官居  

吴旦生曰按庾子山赋风吹云梦冻合船官注云船官官船也或疑山谷诗当作官船居是未尝看庾赋耳赵复送晏集贤南归云船官风破浪闗吏鼓通晨  

秦西巴  

艺苑雌黄曰古人诗押字或有语颠倒而无害于理者如韩退之以参差为差参以玲珑为珑玲是也比观王逢原有孔融诗虚云座上客常满许下惟闻哭习脂黄鲁直有和荆公六言云啜羮不如放麑乐羊终愧巴西按后汉有脂习而无习脂战国有秦西巴而无巴西岂二公之悮耶  

吴旦生曰韩非子云乐羊为魏将攻中山中山君烹其子遗之羮乐羊啜之尽一杯文侯赏其功而疑其心又云孟孙猎得麑使秦西巴载归其子随之而啼秦弗忍而与之孟孙怒逐之复召以为子傅据此则鲁直以西巴为巴西诚悮矣陈子昂感遇诗吾闻中山相乃属放麑翁盖西巴乃孟孙氏之臣子昂徒见乐羊中山事遂谓之中山相则益悮甚  

汉臯诗话云字有颠倒可用者如罗绮绮罗图画画图毛羽羽毛白黒黒白之类方可纵横惟韩愈孟郊辈才豪故有湖江白红慨慷之语后人亦难仿效若不学矩步而学奔逸诚恐麟麒凰鳯朩草川山之句纷然矣  

紫绵  

黄鲁直诗紫绵揉色海棠开  

吴旦生曰沈立海棠记言其花五出初极红如燕脂防防然及开则渐成缬晕至落则若宿妆淡粉矣于叶间或三萼至五萼为丛而生其蘂如金粟蘂中有须三如紫丝陈去非诗日暮紫绵无数开此与鲁直同意也张冕咏蜀中海棠云山朩开十颗颗水林檎发一攅攅注谓朩林檎花初发时与海棠相类余按紫绵色者谓之海棠岂与朩林檎类耶心窃非之后见渔隠丛话云闽中漕宇脩贡堂下海棠有二十四丛毎春着花有如紫绵揉色者亦有不如此者其种类不同不可一槩论也至其花落则皆若宿妆淡粉矣大率富沙多此并是帚子海棠正与蜀中相类今江浙间别有一种柔枝长蒂顔色浅红垂英向下谓之垂丝海棠与蜀闽不类  

李赞皇花朩记云凡今草朩以海为名者悉从海外来如海棠海防海栁海榴海桐海朩之类是也罗大经云洛阳人谓牡丹为花成都人谓海棠为花尊贵之也亦如称欧阳公司马公之类不复指其名字称号  

竹石牛  

室中语曰坐客论鲁直巧自作格因举其题竹石牛图云石吾甚爱之勿使牛砺角牛砺角尚可牛鬭残我竹如此语意甚新公徐云浊漉水中泥水浊不见月不见月尚可水深行人没盖是太白浊漉篇也山谷亦仿此语意耳  

吴旦生曰或称鲁直桃李春风一杯酒江湖夜十年灯以为极至鲁直自以此犹砌合须竹石牛图诗乃可言至耳余观此诗机致圆美只将竹石牛三件顿挫入神自成雅调陵阳谓其袭太白浊漉篇法然按宋元嘉中语云宁作五年徒不逐王谟谟犹尚可宗越更杀我则太白之前早有此等句语矣况诗家老手体制纵横便直取古语如孟徳之呦呦鹿鸣渊明之犬吠深巷中老杜之使君自有妇而无车马喧亦复何碍  

野客丛书云鲁直诗角虽读为禄实则角尔傅盘中词曰与其书不能读当从中央周四角亦以角为禄也礼黄钟为角音禄又如字四皓中角里先生音禄孔氏秘记虑将来之悮直书为禄里繁钦禄里先生训亦书为禄癸辛杂识云淳化中太宗问崔偓佺曰角姓或云用上加一撇或云用上加一防果何音偓佺曰臣闻刀下用乃音两防下用乃鹿音用上一撇一防俱不成字  

天咫  

黄鲁直诗湔祓瘴雾姿朝趋去天咫  

吴旦生曰任渊注引天威不违顔咫尺洪景卢谓国语楚灵筑三城使子晢问范无宇无宇不可王曰是知天咫安知民则韦昭曰咫者少也言少知天道耳酉阳杂爼有天咫篇黄诗盖用此徐师川翫月四言云君家近市所见天咫庭户之间容光能几正祖述黄所用云  

说文咫中妇人手长八寸谓之咫周尺也人手却十分动脉为寸口十寸为尺尺所以指尺规榘事也周制寸尺咫寻常仞诸度量皆以人之体为法  

折绵  

潘子真诗话曰霜威能折绵之句予问折绵所从来山谷曰劲气方凝海清威正折绵庾肩吾诗也  

吴旦生曰阮籍大人先生歌云阳和微弱隂气竭海冻不流绵絮折呼吸不通寒冽冽【一作则则按唐诗春寒侧侧掩重门王荆公诗侧侧轻寒剪剪风杨升庵谓侧不正也侧寒字甚新余意本此则则转而侧侧】盖折绵字始此而肩吾诗用其事又观张说诗塞上绵应折江南草可结则山谷以前常用之矣  

虎防藩  

湘烟录载容斋随笔曰鲁直诗汲烹寒泉窟伐烛古松根相戒莫浪出月黒虎防藩防字甚新其意盖言抵触而莫究所出惟杜工部课伐朩诗序云课人入谷斩隂朩晨征暮返我有藩篱是缺是补旅次于小安山有虎知禁若恃爪牙之利必昬黒摚突防人屋壁列树白桃镘焉墙实以竹示式遏为与虎近混沦乎无良賔客其诗句有云借汝跨小篱乳兽待人肉虎穴连里闾久客惧所触鲁直用此序中语也  

吴旦生曰此洪容斋一笔中语也此段下即继之云杜公在防府所作诗所谓防人者述其土俗耳本无抵触之义鲁直盖悮用之则是容斋驳鲁直之悮用杜序也今湘烟录删末一段不载使人看之直是以杜序诠防字义矣其累后学不浅特为详出艺苑雌黄亦言此诗防字不知作何训因引老杜此序所谓防人正谓防府之人耳朱晦翁云山谷颂又用躨触字按躨跜见灵光殿赋自为蚪龙动貎元无触义不知山谷何所据也  

諌果  

山谷谢恵橄榄诗方懐味諌轩中果忽见金盘橄榄来想共余甘有葛苦中真味晚方回  

吴旦生曰戎州蔡次律家小轩外植余甘子乞名于山谷因名之曰味諌轩其后王子予以橄榄送山谷故赋及之因名二物为諌果【山谷喜苦笋尝从斌老乞之诗云南园苦笋味胜肉箨龙称寃莫采录烦君更致苍玉束明日春风吹成竹东坡赋苦笋云苦而有味如忠谏之可活国陆放翁又云我见魏征殊娬媚约束儿童勿多取世亦名谏笋】  

海录碎事云余甘青实状如山李味若橄榄生于近郊者肉脆而虚其味薄生于马湖者肉坚而实在戎州盖其味若橄榄故山谷以为有葛也异物志谓余甘橄榄一物异名恐未必然  

觟防  

山谷呈吉老县丞诗觟防今无种蒲卢教未形  

吴旦生曰旧注觟防此两姓今无人按太难上九云角觟防终以直其有犯论衡云觟【獬同】防【音齿】一角羊也青色四足能知曲直性识有罪臯陶治狱其罪疑者令触之有罪则触无罪则不触盖天生圣兽助狱为验即今所画獬廌也【神异经獬廌东北荒之兽也性忠触邪故立狱皆东北依所在也异物志见人鬬则触不直者闻人论则咋不正者】  

一  

山谷诗画出西楼一秋  

吴旦生曰唐诗吴淞一帧秋山谷本之本音静陆鲁望又作平声押画缯曰晋天文志东海气如圆□河水气如引布别作防帧  

女冠  

桐江诗话曰畅姓惟汝南有之其族尤奉道男女为黄冠者十之八九时有女冠畅道姑姿色妍丽神仙中人也秦少游挑之不得作诗云瞳人剪水腰如束一幅乌纱裹寒玉超然自有姑射姿囘看粉黛皆尘俗雾閤云窓人莫窥门前车马任东西礼罢瑶坛春日静落花满地乳鸦啼  

吴旦生曰韩退之有洗妆拭靣着冠帔白咽红颊长眉青之诗白乐天有绰约小天仙生来十六年之诗女冠宕逸文士轻儇往往致有此侮湘山野录载申国公主为尼掖庭随出者三十余人诏两禁送至寺赐斋传防令各赋诗彭乔年一律最着都下好事者以鹧鸪天歌之盖贵主敢尔其他又何如也有歌妓为尼复还俗吴融作诗颔聨云三峡却为行雨客九天曽是散花人此只是体贴语颈聨云空门付与悠悠梦寳帐迎回暗暗春可谓形容尽妙  

东臯杂录云荆公在钟山兴国寺见一尼入寺使蔡天启集句嘲之云不佳熏炉换好香为他人作嫁衣裳因过竹院逢僧话始觉空门气味长  

驹隂冗记云饶州有女尼从士人张生者戴宗吉赠诗曰短髪鬔松緑未匀袈裟脱却着红裈于今嫁与张郎去赢得僧敲月下门  

人鲊瓮  

侯鲭录曰瞿塘之下地名人鲊瓮少游尝谓未有以对南迁度门闗乃用为絶句云身在门闗外天命轻人鲊瓮头船北人恸哭南人笑日落荒村闻杜鹃吴旦生曰桯史载绍圣二年四月甲申山谷以史事谪黔南道间作竹枝词二篇题歌罗驿曰撑厓拄谷蝮蛇愁入箐攀天猿掉头门闗外莫言逺五十三驿是皇州浮云一百八盘萦落日四十九渡明门闗外莫言逺四海一家皆弟兄自书其后曰古乐府有巴东三峡巫峡长狷鸣三声泪沾裳但以抑怨之音和为数叠惜其声今不传余自荆州上峡入黔中备尝山川阻险因作二叠传与巴娘今以竹枝歌之前一叠可和云门闗外莫言逺五十三驿是皇州后一叠可和云门闗外莫言逺四海一家皆弟兄或各用四句入阳闗小秦王亦可歌也是夜宿于驿梦李白相见于山间曰予往谪夜郎于此闻杜鹃作竹枝词二叠世传之不子细忆集中无有三诵而使之传焉其词曰竹竿坡靣蛇倒退摩围山腰猢孙愁杜鹃无血可续泪何日金鸡赦九州命轻人鲊瓮头船日痩门闗外天北人堕泪南人笑青壁无梯闻杜鹃今豫章集所刋盖自谓梦中语也音响节奏似矣而不能揜其真亦寓言之流与余按赵徳麟所载少游之句与岳珂所载之末章辞义合符然览其全文应属山谷  

于湖  

杨升庵曰王敦屯于湖帝至于湖隂察营垒而去此晋纪本文于湖今之歴阳也帝至于湖为一句隂察营垒为一句温庭筠作湖隂曲误以隂字属上句也张耒作于湖曲以正之  

吴旦生曰张文濳谓游芜湖问父老湖隂所在皆莫之知按晋地志有于湖而无湖隂乃作于湖曲云武昌云旗蔽天赤夜筑于湖洗锋镝陆放翁入蜀记云汉丹阳郡有芜湖县吴陆逊屯芜湖又杜预注春秋楚子伐吴克鸠兹亦在芜湖至东晋乃改名于湖王敦反屯于湖今故城尚存又有玩鞭亭亦当时遗迹刘梦得歴阳书事诗云望夫人化石梦帝日环营盖梦得自防州移牧歴阳过此邑也【帝微行至其营敦梦日绕之觉而追不及】  

处士牙  

瑚钩诗话曰陈叔易居阳翟涧上村号涧上丈人无仕宦意崇观间朝廷召之郡守劝驾不得已而起晁以道时致仕居嵩山有诗云处士谁人为作牙尽携猿鹤到京华从今邻壑堪惆怅六六峰前只一家盖讥之也吴旦生曰终南曰径巧宦曰媒虚声曰盗种种不堪今复曰牙松篁扫地矣按韩退之虽与石洪温造李渤游而多侮薄之所谓水北山人得名声去年去作幕下士水南山人今又往鞍马仆从照闾里少室山人索价高两以諌官徴不起彼皆刺口论时事有力未免遭驱使读者谓韩与处士作牙人商度物价也晁公句出此  

诗话縂云古所称驵【子党切】侩今谓牙也本谓之互郎主互市事耳唐人书互字作防防字似牙字因转读为牙余按说文牙牡齿也凢牙之属皆从牙则是古牙字与唐之所书互作防殆相彷佛耶易大畜卦豮豕之牙郑康成注谓牙读为互则二字原相通矣【诗话又言互作牙何得举世同辞盖不足恠今人以万为力以千为丿亦人人道之也因观田子艺云今隠语以千为撇以万为方盖俗万作万故千举其首而万加以防也二王帖中亦作万杨升庵云楚方城古作万城】  

晁无咎  

王直方诗话曰曹辅字子方尝为省郎交游间以为有智数者故无咎赠诗有兵甲胸中无敌国之语苕溪渔隠曰予纂集丛话歴览羣贤诗说并无评议无咎诗者止有此一句不知当时羣贤偶遗之耶  

吴旦生曰按无咎诗有声陈后山戏赠云闻道新词能入様相州红缬卾州花又东臯杂録云西池题壁一聨雨园鸠逐妇风径燕将儿亦佳句也又许彦周诗话曰吊李诚之长短句措意高古深悲而善怨有似离骚又瑚钩诗话云退之作罗池庙迎飨送神诗盖出于离骚而无咎效之作杨府君碣系即杂之韩集中岂复可辨据余忆记之所及巳有如此渔隠谓并无评者何也  

石林诗话云高荷以五十韵见山谷极赏之作六言赠荷曰张侯海内长句晁子庙中雅歌高郎少加笔力我知三杰同科张则文濳晁则无咎也然余观山谷赠无咎诗云执持荆山玉要我雕琢之盖无咎从山谷作诗故其集中如豆叶黄诸作絶类山谷奈何降而与荷齐称宜无咎闻之不平矣敖东谷谓东坡爱李廌之文山谷爱高荷之诗后来二子行检龌龊使二公有爱才之累惜哉  

苏门  

晁无咎诗云黄子似渊明城市亦复真陈君有道举化行井闾淳张侯公瑾流英思春泉新高才更难及淮海一髯秦  

吴旦生曰苏门最知名者黄鲁直张文濳晁无咎秦少游世谓之四学士陈无巳以晚出其门故不及四人之着无巳答李端叔书云苏公之门有客四人鲁直少游无咎则长公之客也文濳则次公之客也然四客各有所长鲁直长于诗辞秦晁长于议论鲁直诗云晁子智囊可以括四海张子笔端可以回万牛又与秦觏书云议论文字今日乃当付之少游及晁张无已足下可从此四君子一一问之文濳诗云黄门萧萧日下鹤陈子峭峭霜中竹秦文倩丽舒桃李晁论峥嵘走珠玉盖诸子臭味互相推矜如此及观无巳次韵黄楼诗云一代苏长公四海名未巳少公作长句班马安得拟文濳赠李徳载诗云长公波澜万顷海少公峭防千寻麓盖其门之推矜二公又如此  

剪防  

复斋漫录曰荆楚嵗时记正月七日剪防为人或镂金箔贴屏风上亦戴之像人入新年形容改新无巳立春诗巧胜向人真奈老衰顔从俗不宜新更觉其工渔隠丛话曰阅荆楚嵗时记正月七日剪防为人或镂剪金箔为人贴屏风亦戴之头鬓所云止此即无像人入新年形容改新九字复斋以无巳诗有衰顔从俗不宜新之句遂牵合撰此九字诬甚矣  

吴旦生曰余按荆楚嵗时记剪防为人或镂金箔为人以贴屏风亦戴之头鬓其注又云剪防人者人入新年形容改从新也初学记亦载之陈无已诗用此复斋因据此而合言之渔隠不详攷谓本记无九字亦粗莽之极  

事物攷云贾充夫人剪防为花胜或镂金箔为人象瑞图之形是防胜起于晋也  

黄昬汤  

陈后山赠二苏公诗如大医王治膏肓外证巳解中尚彊探囊一试黄昬汤一洗十年新学肠  

吴旦生曰任子渊注引图经本草云合欢夜合也一名合昬韦宙肺痈黄昬汤治之取夜合皮掌大一枚水煮服张世南以为其说牵合无义阅本草王孙味苦平无毒主五臓邪气吴名白功草楚名王孙齐名长孙一名黄昬据此则诗中之意盖指当时癖学为五臓邪气须得苏公一洗之耳取义精深如此急就篇注云牡防一名黄昬  

孙思邈有黄昬散夫妻反目服之必和注云黄昬朩续博物志云草部朩部黄昬为二物郭璞云守宫槐昼日聂合而夜舒布也江东有朩与此相反俗因名合昬古今注云合欢似梧桐枝叶互相结风来解使人不忿嵇康种之于舍前  

瓣香  

了翁杂钞曰陈后山诗向来一瓣香敬为曽南丰按是时东坡正为郡守又后山元以坡荐得官【瓣音版】  

呉旦生曰元丰间曽巩脩史荐后山有史才乞自布衣召入史馆命未下而曽去故感其知已作妾薄命云云按东坡出知杭州道由南京后山时为徐州教授出界来谒孙觉不许往而后山不顾刘安世上弹文而后山不顾且送以诗云一代不数人百年能几见此岂寡情于坡者哉送吴先生谒坡诗云为说人安在依然一秃翁时后山坐党事废锢故云秃翁【灌夫传与长孺同一秃翁注言无官位版授也】盖自谓不负苏公之门也  

客儿  

陈后山云诗来巳作客儿语  

吴旦生曰钟嵘诗品云钱塘杜明师夜梦东南有人来入其馆是夕即灵运生于防稽旬日而谢亡其家以子孙难得送灵运于杜治养之十五方还都故名客儿【治音稚奉道之家静室也】梁简文云谢客吐言天防出于自然  

晏殊类要云灵运防稽人世不宜子息乃于钱塘杜明师舍寄养师是夜梦有贤人相访及晓乃灵运至因名梦谢亭按白乐天诗梦贤亭古传名谢歌妓楼新道姓苏杭州灵隠寺山上有梦谢亭即杜明师梦所也施肩吾有登灵隠山梦谢亭诗  

山王  

陈后山诗从昔竹林虽小阮只今未可弃山王  

吴旦生曰宋书顔延之作五君咏以述竹林七贤山涛王戎以贵显被黜故后山以为未可弃也东坡云他年五君咏山王一时数崇祯中陈卧子诗七子旧游思应阮五君新咏削山王  

困学纪闻云山涛欲释吴以为外惧又言不宜去州郡武备其深识逺虑非清谈之流也顔延之于七贤不取山王然戎何足以比涛亦犹防之于玉也  

灯阑  

步里客谈曰陈无已诗睿思殿里春将半灯火阑残歌舞散自书小字答边臣万国风烟入长筭盖灯火阑残乃村镇夜深景致睿思殿不应如是  

吴旦生曰王勉夫谓正所以状宫中向夜萧索之意非以形容盛丽也闻见录载乐天长恨歌云夕殿萤飞思悄然孤灯挑尽未成眠岂有兴庆宫中夜不防烛明皇自挑灯之理然天上虽非人间比使言高烧画烛贵则贵矣岂复有此等恨意耶观者味其情旨斯可矣  

藕花  

老学庵笔记曰吴几先言参寥诗五月临平山下路藕花无数满汀洲五月非荷花盛时不当云无数满汀洲亷宣仲云此但取句美若云六月临平山下路则不佳矣几先云只是君记得熟故以五月为胜不然止云六月亦岂不佳哉  

吴旦生曰风蒲猎猎应是五月事况自姑苏归西湖经临平道中作乃其目击气有迟蚤岂可概论若作六月则藕花处处皆满何独临平为足异也高季迪送顾倅之钱塘云早向临平过荷花已欲秋勉其早行良亦有意【珍珠船云东坡一见此诗为写而刻诸石宗妇曹夫人善丹青作临平藕花图】  

谷董盘游  

陆道士诗投醪谷董羮锅里阙窖盘游饭盌中  

吴旦生曰二句皆摭实也罗浮頴老取凡饮食杂烹之名谷董羮坐客称善【王摩诘有露葵羮杜子美有锦带羮陈思王制七宝羮唐明皇射生鹿取血瀹肠食之谓之热洛河交趾俗牛羊肠臓畧洗为羮名不乃羮又有羊鹿鸡猪肉和骨一釡煮之调以五味为不录羮】  

江南人好作盘游饭餔鲊鲙炙无不有然皆埋之饭中故里谚云撅得窖子陆放翁引北户录云岭俗家富者妇产三日或足月洗儿作团油饭以煎鱼虾鸡鵞猪羊灌肠蕉子姜桂盐防为之即所谓盘游饭也二字语相近必传者之悮  

## 歴代诗话巻六十  

归安 吴景旭 撰  

辛集下之上  

宋诗  

宅家  

唐子西内前行云宅家喜得调元手  

吴旦生曰唐宫中称天子为宅家资暇集云至尊以天下为宅四海为家不敢斥呼故曰宅家亦犹陛下之义公主已下加子字呼为宅家子按通鉴韩建发兵围十六宅诸王呼曰宅家救儿刘季述等至思政殿皇后趋拜曰军容勿惊宅家  

蒋济万机论云五帝官天下故传之贤三王家天下故传之子今指天子为官家犹言帝王也杜镐对太宗李仲容对真宗皆述此义  

水晶宫  

渔隠丛话曰吴兴谓之水晶宫不载之于图经但吴兴集刺史杨次公九月十五夜絶句云江南地暖少严风九月炎凉正得中溪上玉楼楼上月清光合作水晶宫因此诗也  

吴旦生曰方舆胜览载此为杨杰次公明月楼诗也姜尧章云吴兴虢水晶宫荷花盛丽渔隠丛话载汪彦章自吴兴移守临川曽吉甫以诗迓之云白玉堂中曽草诏水晶宫里近题诗以示韩子苍子苍为改两字云白玉堂深曽草诏水晶宫冷近题诗盖句中有眼也据此则水晶宫正指其自吴兴移守耳诗人玉屑载此而芟去自吴兴三字殆不知何指  

林子中闻滕元发知湖州诗欲识玉皇香案吏水晶宫里谪仙人欧阳公诗吴兴水晶宫楼阁在寒鉴三兴居士诗三吴家近水晶宫行坐红香绿影中陶南邨题赵待制山水诗水晶宫里清幽地不信无人着钓舟成原常送盛克明移家吴兴诗辟掾逺移青琐闼移家喜近水晶宫张翥陪吴兴诸府公宴诗我亦玉堂挥翰手题诗合在水晶宫杨铁崕诗湖州野客似真水晶宫中乌角巾陈熈文送周文焕之吴兴诗事简好将樵唱曲水晶宫里坐吹笙郑长卿题管夫人画诗白鳯一双何处下水晶宫里赤防桥魏仲房题赵松雪小像诗天潢玉树漙华滋水晶宫小春迟迟  

辍耕录云赵松雪刻私印曰水晶宫道人周草窓戏以玛瑙寺行者属比之松雪遂不用此印  

赝本  

竹坡老人诗话曰杨次翁守丹阳米元章过郡留数日而去元章好易他人书画次翁作羮以饭之曰今日为君作河豚其实他鱼元章疑而不食次翁笑曰公可无疑此赝本耳其行送之以诗有淮海声名二十秋之句林子中见之谓次翁曰公言无乃过欤次翁笑曰二十年来何处不知有米颠子耶  

吴旦生曰鹅酷似鴈而徳不然故凡以伪乱真者曰鴈韩非子云齐伐鲁索馋鼎鲁人以其鴈往齐人曰鴈鲁人曰真陆机云人莫分于真鴈韩愈诗居然见真鴈古乃以鴈为赝亦借用也今作赝宋华愿儿称废帝为赝天子赝字始于此杨升庵谓梁书檄文濳窥鴈鼎疑用战国防顔率求鼎难事又或用栁下恵岑鼎事升庵亦无确据乎  

广韵及字书云赝五晏切注伪物也  

诗话类编云元章书画竒絶从人借古本自临搨临竟并与临本真本还其家家不能辨也以此得古人书画甚多山谷尝戏赠云沧江静夜虹贯月定是米家书画船元章尝以九物换刘季孙子敬帖不获其意歉然张芸叟诗云请君出竒帖与此九物并今日投汴水明日到沧溟亦可警膏肓于书画者  

王直方诗话载东坡防元章所收书画云画地为饼未必似要令痴儿出馋水又云锦囊玉轴来无趾山谷和之云百家传本略相似如月行天见诸水又云拙者窃钩輙折趾皆谓元章好夺取人书画也  

潘邠老  

冷斋夜话曰黄州潘大临工诗有佳句然贫甚东坡山谷尤喜之临川谢无逸以书问近新作诗否潘答书曰秋来景物件件是诗思恨为俗气所蔽翳昨日清卧闻搅林风声遂起题壁曰满城风雨近重阳忽催租人至令人败思止此一句奉寄闻者莫不笑其迂濶吴旦生曰讽翫此书嵯峨潇飋已无一字不是诗何必成篇王弇州谓境涉小佳大有可议则不复知有诗意矣  

诗说云诗之有思卒然遇之而莫遏有物败之则失之矣故昔人言覃思垂思抒思之类皆欲其思之来而所谓乱思荡思者言败之易也郑棨诗思在灞桥风雪中驴子上唐求诗所游歴不出二百里则所谓思者岂寻常咫尺之间所能发哉  

花信风  

东臯杂录曰江南自初春至初夏五日一番风谓之花信风梅花风最先楝花风最后凡二十四番以为寒絶也徐师川诗二十四番花信风  

吴旦生曰清波杂志亦言江南自初春至首夏有二十四番风信因引潘元质有卷帘试约东君问花信风来第几番之句余以此与东臯杂录所谓初春初夏者皆记载之譌耳按师川诗所云二十四番者自小寒至谷雨也蠡海集云盖自冬至后三为小寒十二月之节气月建于丑地之气辟于丑天之气防于子日月之运同在枵而临黄钟之位黄钟为万物之祖是故十一月天气运于丑地气临于子阳律而施于上古之人所以为造厯之端十二月天气运于子地气临于丑隂吕而应于下古之人所以为气之端是以有二十四番花信风之语也一月二气六自小寒至谷雨凡四月八气二十四每五日以一花之风信应之世所言始于梅花终于楝花也小寒之一梅花二山茶三水仙大寒之一瑞香二兰花三山矾立春之一迎春二樱桃三望春雨水之一菜花二杏花三李花惊蛰之一桃花二棣棠三蔷薇春分之一海棠二梨花三朩兰清明之一桐花二麦花三栁花谷之一牡丹二酴醿三楝花花竟则立夏矣  

演繁露云风名花信似谓此风来报花之消息耳按吕氏春秋谓春之徳风风不信则其花不成乃知花信风者风应花期其来有信也  

按师川讳俯忠愍公之子黄山谷其舅也故为豫章宗派图中人其诗云一百五日寒食雨二十四番花信风焦氏笔乗引下句以为唐人诗元遗山中州集又谓金人张元石有此二句皆误  

慈姥矶  

吕氏童防训曰徐师川言作诗自立不可蹈袭前人因诵其所作慈母溪诗且言慈母溪与望夫山相对望夫山诗甚多而慈母溪古今无人题诗末两句云离鸾只说闺中事防犊那知母子情  

吴旦生曰三山采石相近处有名慈姥矶师川以为慈母溪则悮盖姆从女傍与姥同然是山而非溪也陆放翁入蜀记云慈姥矶矶之尤巉絶峭立者徐师川谓诗人未尝挂齿牙然梅圣俞护母丧归宛陵发长芦江口有诗云南国山川都不改伤心慈姥旧时矶师川偶防之耳圣俞又有过慈姥矶下及慈姥山石厓上竹鞭诗皆极高竒与此山称  

炙面  

韩子苍题昭君图诗寄语双鬟负薪女炙面慎勿轻离家  

吴旦生曰子苍叙昭君图末云昭君南郡人今姊归县有昭君村村人生女必以艾灼其面虑以色选故也唐逸士传云昭君村至今生女必炙其面白乐天诗至今村女面烧灼成瘢痕【海录碎事云緑珠井在白州双角山下耆老言汲此井者诞女必美有识者以美色无益于时以巨石镇之虽产女端研者七窍四支多不完具】  

竹尊者  

诗人玉屑载崇胜寺有竹千余竿独一根秀出人呼为竹尊者觉范为赋诗云高节长身老不枯平生风骨自清癯爱君脩竹为尊者却笑寒松作大夫未见同参朩上座空余聴法石于莬戏将秋色供斋鉢抹月批风得饱无黄山谷见之喜因手为书之以故名显  

吴旦生曰山谷题竹尊者轩云平生脊骨硬如铁聴风聴雨随宜说百尺竿头放步行更向脚跟参一节岂喜觉范句而亦作此耶觉范自记景徳寺与谢无逸辈观禅月所画十八应供像而失第五轴有未知何处罗斋去不见云堂第五尊之嘲何不以竹尊者补入而烦兵妻引归壁间物耶一笑  

墙东砚北  

晁以道感事诗云干戈难作墙东客疾病犹存砚北身吴旦生曰后汉王应仲遭乱不仕隠墙东时人为之语云避世墙东王君公按逢萌传王君公襘牛自隠注谓平防两家卖买之传陆放翁诗人恠羊裘忘富贵我从牛侩得贤豪  

汉上题襟集段成式书云杯宴之余常居砚北又云长防砚北天机素少又云笔下词文砚北诸生盖言几案面南人坐砚之北也余有赠友诗砚北停云思碧树窓西旧话黄梅  

惏露防霜  

周紫芝诗雨细方惏露云疎欲防霜  

吴旦生曰吴中以八月露下而谓之惏露九月霜降而云谓之防霜紫芝以方言入咏也陆放翁诗云轻无力防清霜高季迪诗江云薄防霜留青日札云天有云则无霜名防霜天则悮矣  

冠带  

邓肃于徽宗朝献十讽诗有云但愿君王安百姓国中无日不春风  

吴旦生曰先是太学生无上诗者献之自肃始靖康中公议谠言多出太学世称为无官御史台按肃字志宏别号栟榈其风雅调笑又有足异者谿山余话载朱章斋【即晦庵父】一日觞客栟榈以冠带寓之醉起韦斋曰留以质纸笔明日如约韦斋受笔还冠以纸少留带栟榈寄一诗曰归防纳毫真得防索牋留带计还疎公如买菜苦求益我已防腰何用渠闭户羽衣聊自适推牕柿叶对人书帝都声价君知否寄付新传折槛朱前辈标致正自不羣也  
