诗学渊源 民国 丁仪

●卷一

○古今韵说

诗与言有以异乎？胡诗独有韵也？曰：诗与言无所殊，古人与诗所谓长言者也，而古语、散文多谐，不独诗也。特其意浅不足感人心，乃衍为诗歌，而比兴兴焉。然言韵者亦非古。古人有均而无韵。均者，均其声也。颅甯人曰：“考自汉魏以上之书，并无言韵者。”知此字必起于晋宋之间矣。

元周伯琦《六书正讹》曰：“单出为声，成文为音，音和为韵。”李松石《音监》曰：“上古论字而未言声，逮曹植制四十二契，始有三千余声之说，其后僧宗彦作《四声等第图》，乃有六干声之广。汉魏以来之书，但言音而未言韵。魏左校令李登虽倡《声类》十篇，然亦未言韵也。其后晋之吕静因声类而撰《韵集》，于是有韵书之称。至齐汝南周彦伦辨平仄，著《四声切韵》，始有平、上、去、入之分。梁沈约本彦伦之书，借《毛诗》以为依据，参以己意，分配各韵，撰《四声类谱》。梁陈之际，诗科渐兴，隋唐以后，益重诗学，故学者莫不宗之。”

各家韵书，如王该《韵集》、周研《声韵》、阳休之《韵略》、李概《音韵决疑》、周思言《声韵》、杜台《韵略》、李节季《音谱》、释静洪《韵英》、张谅《四声韵林》、刘善经《四声指归》、夏侯咏《四声韵略》、王斌《四声论》，今皆澌灭无存矣！

齐梁之前，未言韵而言音。郑康成、孔安国、王肃、徐邈诸人有《十三经音》。戴逵、傅奕注《老子》音，李轨、王穆注《庄子》音，高诱注《鸿烈》音。以上各家音注，互有异同。陆德明《释文》曰：“汉人不作音。”或谓郑康成等撰《诗》、《书》音者，皆后人伪托云。其后唐孙《唐韵》及《经典释文》出，而诸书皆废。惟究古者，犹时取则焉。《宋史》、《明史》所载韵书叠出，几及百家。今所传者亦惟《广韵》、《集韵》、《五音集韵》、《古今韵会正韵》、《汉隶分韵》数编而已。

顾甯人《音学五书》曰：“三代以上，言文不言字。李斯、程邈出，文降而为字矣。两汉以上，言音不言韵。周颐、沈约出，音降为韵矣。”宋王应麟曰：“隋陆法言为《切韵》五卷。”宋陈振孙《书录解题》曰：“韵书肇自陆法言，于是有音同韵异，若东、冬、锺；虞、鱼、模；庚、耕、清、青、蒸、登各部之分。汉魏以前，未之有也。”唐孙以为谬略，复加刊为《唐韵》，宋时重修，名曰《广韵》。今《切韵》、《唐韵》原本无传存者。《广韵》五卷，其书虽出于宋时，而庸人二百六部之分目具在，自唐至宋用韵不异，（今与《集韵》并盛行于时。）是唐承约之谱，而宋承唐之遗也。

《魏书》、《江式传》言吕忱弟静，仿故左校令李登《声类》之法，作《韵集》五卷，宫、商、角、徵、羽各为一篇文字，兄忱为隋秦王作《韵纂》。唐又有官韵，（详后）。宋又有《礼部韵略》，（详后，皆当时开科取士用者。）丁度撰《集韵》，司马光因《集韵》修《颣编》，吴械作《韵补》。（详后）。元初黄公绍依《韵略》纂《韵会》，皆就所见分部列目，约于此者广于彼，或以其广也，又从而约之。即明洪武时所修《正韵》，今常用者是矣。

昔人韵书，分部列目，大抵以唇、齿、喉、舌、龌、鼻为依归。第细按之，讹谬百出，音读参差，实无所据。古韵无论矣，即以今音准之，四支一韵，庞杂犹甚。即如支音有二读，曰“之”、曰“讥”。故奇、仪、移、皮、时、兹、咨、狮同韵可也，儿、碑、卑、悲等字入韵，则古音矣。（儿，古音倪，碑、卑，古皆音皮，悲音亦皮。）已觉不类。而推、逵、危等字入韵，尤为可笑也。五微，北音读如委，故帏、围与之同韵，乃为、危等字不入五微，而入四支，何也？古韵微、支、齐、佳、灰本为一韵，今反不通。他如元韵三音，先韵二音，东、冬分目，江、阳别部，（江、阳以今韵论。）亦何所取义哉！（江，《广韵》、《集韵》皆列四江。《音韵阐微》云是宋剀渊改为三江。古与东、冬通，其字旁从工，从空，从春，从童，从农，从丰，从息，从宗，皆东、冬韵中字也。《说文》以之取声。北人读江如姜，词曲家沿之，为江、阳韵。吴才老《韵补》亦通阳韵，是宋时已作姜音矣。顾甯人以谓非，引古文一百六十余条，并读如工。又引唐张说诗及《更》、《分》二铭。盖唐开元、大历间尚为工，至宋《符瑞志》沈演之《嘉禾颂》始与阳为韵。然予读王粲《七哀诗》：“荆蛮非我乡，何为久滞淫。方舟溯大江，日暮愁我心。”上下句叶已入阳韵矣。）

即以喉、齿、唇、舌、龄、鼻切韵论之。一韵之中，如“悲”为唇音，“推”为龌音，“咨”为齿音，而又有子声半律，杂出无次。（详后《切韵》）。不知当时何本，而墨守陈规，不敢稍易步趋。唐人功令通用者多，故《广韵》声中有一字收三声、四声者，殊有见也。而今日之《正韵》，既无科举之束缚，犹习而用之，亦盲从者乎？

古韵精研，其该博莫过于宋吴械（才老），绝学肇始，前无古人。朱子释音，多采其说。根据书目，五十余种，顾其所引，尚不止此，大抵皆逸书也。明顾宁人作《音学五书》，独出入经文，凡吴氏所引秦汉文者，悉摒弃不录，谓为后人无稽，不足为据。又倡四声转叶之说，于古音遂莫可折衷矣。吴氏《韵补》，引证极博，汉魏去古未远，欲究古韵，自非借径于汉魏不可。第采《道藏》诗歌，下逮唐宋诸人之文，顾氏诋其博而不精，信矣。乃顾氏之《唐韵》正亦博引汉魏六朝文，何也？吴氏古韵，时或误收；而顾氏四声转叶，尤近于滥。夫四声可以转叶，则凡平声之东、冬、锺、江、真、谆、臻、文、殷、元、魂、痕、寒、桓、删、山、先、仙、阳、唐、庚、耕、清、青、蒸、登、侵、覃、谈、盐、沾、街、严、凡，以及上声之董、讲、准、吻、铣、耿等部，去声之送、宋、绛、霰、震、漾等部，入声中之屋、觉、铄、陌、盍、洽等部，尽可通为一韵。约而计之，虽四声二百六部，亦只东、支二韵而已。（支韵与鱼、麻等韵，及上声纸、筱、马，有，去声宾、笑、过、宥等部合为一韵计之。）盖转者，只母音相近，即可叶韵。使顾氏之说可据，即东、支二部亦可互叶，古韵虽简，亦断不至此。古人用韵，无专书可考，然不可谓无韵也。无韵，又何以为诗？四声转叶，又与无韵何异？吴氏可以不作，顾氏亦不免坐废。考古诗用韵，自有体格，而《三百篇》尤无格不备，故著“古诗章句”以破其惑。（详后）。又如《赓载歌》，及《诗》之《彤弓》二篇，顾宁人以为三声通叶，而朱竹诧、毛西河和之。不知此是古人一体，非通叶也。不然，他诗中不通叶，何仅见于此二篇哉？古诗通叶者有之，第用之篇章首句，或转韵与收结处耳。且平、入绝不通叶。可叶者惟平与上、去，上、去与入而已。顾氏引《谷粱》“祝”之为“州”、《公羊》“蒲”之为“毫”、《周礼》“趋”之为“促”、《檀弓》“提”之为“折”，以为平、入通叶之证。不知字不数见，不可以律众音，一也；古人散文通叶，偶参一二字，不得与诗并论，二也；“毫”、“折”、“促”、“祝”，古人或自有上、去之音，三也。又考《汉书》，“祝”字皆今“咒”字也。颜师古音读亦如咒。则古人自以上、去叶子，非入声叶平，可知矣。顾氏又引《上林赋》“东西南北，驰骛往来”，谓“北”可平，不知朱子《毛诗》释音：“来”有入声，“北”有去声。北音读“北”如“备”。顾氏论近代入声之误，津津于经文，正不知北音之误也。（按顾氏足迹半天下，似不应不知北音。但诸书并无一言及南音，岂真不知者乎？今人有处北方二十年而不能北音者比比，皆顾氏俦也。古时版图未广，河以南皆不属，其能南音解四声者，殆游学之功也。）平、入两声所以必不可通者，盖声音之道，高低有次，躐等而叶，必有所不洽耳。

古人本有四声，每声不过数韵。自唐虞下逮秦汉，简而不繁，初无韵目之分，然其声律之道，较今为精深。观乎古人诗歌，其每章结句不用入声，可以知之。入声音杀而促，语尽意尽，音不可骤尽故耳。（详后。）然古诗无声调可寻，惟章句、韵法犹可彷佛。今著于后。

△上平

东冬（古通东。）锺（古通东。）江（《韵补》古通阳，或转入东。孪凶武曰此韵古通东，不入阳。）支脂（古通支。）之（古通支。）微（古通支。）鱼虞（古通鱼。）模（古通鱼。）齐（古通支。）佳（古转声通支。）顾曰：（转者，改此之声以就彼之韵。如才老所注“佳为坚奚切，来为凌之切”之类是也。古人韵宽，不必易字。）皆（古转声通支。）灰（古通支。）咍（古转声通支。）真谆（古通真。）臻（古通真。）文（古转声通真。）殷（古通真。）元（古转声通真。）魂（古转声通真。）痕（古通真。）寒（古转声通先。）桓（古转声通先。）删（古转声通先。）山（古转声通先。）

△下平

先仙（古通先。）萧宵（古通萧。）肴（古通萧。）豪（古通萧。）戈歌（古通戈。）麻（古转声通歌。）阳唐（古通阳。）庚（古通真，或转阳。颅曰：此韵半通阳、唐，半入耕、清，不入真。）耕（古通真，或转阳。）清（古通真，或转阳。）青（古通真。顾曰：耕、清、青自为一韵，不与真、阳相通。才老误。）蒸（古通真。）登（古通真。顾曰：蒸、登自为一韵，不与真通。才老误。）尤侯（古通尤。顾曰：此韵古通鱼、虞、模，不与尤通，才老误。）幽（古通尤。顾曰：止通尤韵之半，忧、流等字。）侵（古通真。顾曰：侵、覃已下，皆闭口之音。总不与上韵相通。才老误。）覃（古通删。才老误。）谈（古通覃。）盐（古通先。才老误。）沾（《广韵》作添，古通盐。）咸（古通删。才老误。）严（古通删。才老误。）衔（古通先。才老误。）凡（古通严。）

△上声

董肿（古通董。）讲（古通养，或转入董。顾曰：此韵古通董，不入养。）纸旨（古通纸。）止（古通纸。）尾（古通纸。）语尘（古通语。）姥（古通语。）荠（古通纸。）蟹（古转声通纸。）骇（古转声通纸。）贿（古通纸。）海（古通贿。）轸准（古通轸。）吻（古转声通轸。）隐（古通吻。）阮（古通铣。）混（古转声通阮。）狼（古转声通阮。）旱（古转声通铣。）缓（古通旱。）潸（古转声通铣。）产（古通潸。）铣狝（古通铣。）筱小（古通筱。）巧（古通筱。）皎（《广韵》作晤，古通筱）。哿果（古通哿。）马（古转声入哿。）养荡（古通养。）梗（古通轸。顾曰：此韵半通养、荡，半入耿、静，不入轸。）耿（古通梗，止通梗韵之半。）静（古通梗，止通梗韵之半。）迥（古通轸。才老误。）拯（古通轸。才老误。）等（古通拯。）有厚（古通有。顾曰：此韵古通语、庆、姥，不与有通，才老误。）黝（古通有，止通有韵之半，柳、丑等字。）寝（古通轸。寝、感以下皆闭口之音，说见乎声，才老误。）感（古转声通铣。才老误。）敢（古通感。）[A10N]（古通铣。才老误。）忝（古通[A10N]。）<豆兼>（古通[A10N]。）槛（古通<豆兼>。）俨（古通铣。才老误。）范（古通俨。）

△去声

送宋（古通送。）用（古通宋。）绛（古通漾，或转声通送。顾曰：此韵古通送，不入漾。）寘至（古通寘。）志（古通寘。）未（古通寘。）御遇（古通御。）暮（古通御。）霁（古通寘。）祭（古转声通寘。）泰（古转声通寘。）卦（古转声通寘。）怪（古转声通寘。）（古转声通寘。）队（古通寘。）代（古转声通寘。）废（古通寘。）震椁（古通震。）问（古转声通震。）掀（古通震。）愿（古通霰。）恩（古通愿。）恨（古通愿。）翰换（古通翰。）谏（古转声通霰。）榈（古通谏。）霰线（古通霰。）啸笑（古通啸。）效（古通啸。）号（《广韵》作号，古通啸。）个过（古通个。）褐（古通啸。）漾宕（古通漾。）映（古通震。顾曰：此韵，半通漾、宕，半通诤、劲。不入震。才老误。）诤（古通震，才老误。）劲（古通震，才老误。）径（古通震。才老误。）证（古通震。才老误。）嶝（古通震。才老误。）宥候（古通宥。顾曰：此韵古通御、遇、暮，不与宥通。才老误。）幼（古通宥。此通御韵，不与宥通。才老误。）沁（古通震，说见平声。才老误。）勘（古通翰。才老误。）阚（古通勘。）艳（古通霰。才老误。）栝（《广韵》作榛，古通艳。）敛（《广韵》作酽，古通艳。）陷（古通谏，才老误。）瓷（《广韵》作监，古通陷。）梵（古通陷。）

△入声

屋沃（古通屋。）凡入声之韵多混杂其半者，才老未能辨。其说已见《唐韵正》，不更疏也。此韵半通屋、半通药。）烛（古通屋。）觉（古通药，或转声通屋。顾曰：此韵半通屋、半通药。）质术（古通质。）栉（古通质。）勿（《广韵》作物。古转声通质。）迄（古通勿。）月没（古转声通月。）曷（古转声通月。）末（古通曷。）黠（古转声通月。）牵（《广韵》作镭，古通黠。）屑（古通月。）薛（古通笑。）药铄（《广韵》作铎。古通药。顾曰：此韵半通药、半通陌。）陌（古通月。才老误。）麦（古通陌。顾曰：此韵半通陌、半通质。）昔（古通陌。顾曰：此韵半通陌、半通锡。）锡（古通昔。顾曰：此韵半通昔、半通药。）质（古通质。）德（古通质。）缉（古通质。才老误。）合盍（古通合。）叶（古通月。才老误。）帖（古通叶。）洽狎（古通洽。）业（古通月。才老误。）乏（古通洽。）

右《唐韵》部目二百有六。《广韵》、《集韵》、《礼部韵略》、《韵补》并同。元黄公绍《韵会举要》并为一百有七韵。自元至今，词人遵用之。明洪武时重修，复裁去《韵会》二十五拯，定为百有六部，即今沿用者也。顾炎武以为不宜改并，谓“考之于古，无一合者。后代词人因仍莫觉。以宋韵学唐诗且不可，又可与言三代、秦、汉之文乎？”云云。是盖顾氏拘泥古法，而不自觉其言之矛盾也。夫诗自齐梁之先，通韵者多，又自倡四声、转韵之说，则又何必定取径于唐韵。矧依《韵补》，古今互通，展转相叶，平、上去每韵不过九部，入声只六部。统计三十五部。即以颅氏自注言之，平、上、去每韵亦仅多三四部，入声只多两部而已。若以转韵律之，虽不分部可也。又顾氏于吴氏《韵补》，平自“侵”至“凡”，上自“寝”至“范”，去自“沁”至“梵”，谓皆闭口音，总不与上韵相通，其误在不知北音“盐”、“谈”、“严”、“凡”等字皆开口音也。在昔受功令之束缚，不得不然。至今日则一百六部尚其繁，运用古韵，正其时矣。或者学唐学末，姑不妨借二百六部作参考，若吟咏推敲，以古韵出之，更多生意，岂仅繁简不侔而已哉。

今韵部目

△上平声

一东（古通东，转江。《韵略》通东、江。）二冬（古通冬。）三江（古通阳。）四支（古通微、齐、灰，转佳。《韵略》通微、齐、佳、灰。）五微（古通支。）六鱼（古通虞。《韵略》同。）七虞（古通鱼。）八齐（古通支。）九佳（古通支。）十灰（古通支。）十一真（古通庚、青、蒸，转文、元。《韵略》通文、元、寒、删、先。）十二文（古通真。）十三元（古通真。）十四寒（古转先。）十五删（古通覃、咸，转先。）

△下平声

一先（古通盐，转寒、删。）二萧（古通肴、豪。《韵略》同。）三肴（古通萧。）四豪（古通豪。）五歌（古通麻，《韵略》通麻。）六麻（古通歌。）七阳（古通江，转庚。《韵略》独用。）八庚（古通真。《韵略》通青、蒸。）九青（古通真。）十蒸（古通真。）十一尤（古独用。《韵略》同。）十二侵（古通真。《韵略》通覃、盐、咸。）十三覃（古通删。）十四盐（古通先。）十五咸（古通删。）

△上声

一董（古通肿，转讲。《韵略》通肿、讲。）二肿（古通董。）三讲（古通养，转江。）四纸（古通尾、荠、贿，转蟹。《韵略》通尾、荠、蟹、贿。）五尾（古通纸。）六语（古通虞，《韵略》同。）七虞（古通语。）八荠（古通纸。）九蟹（古通纸。）十贿（古通纸。）十一轸（古通梗、迪、寝，转吻。《韵略》通吻、阮、旱、潸、铣。）十二吻（古转吻。）十三阮（古通铣。）十四旱（古通铣。）十五潸（古转铣。）十六铣（古通阮、琰、赚，转旱、潸、感。）十七筱（古通巧。）十八巧（古通筱。）十九皓（古通筱。）二十哿（古转马。《韵略》同。）二十一马（古通哿。）二十二养（古通讲。《韵略》独用。）二十二梗（古通轸。）二十四迪（古通轸。）二十五有（古独用。《韵略》同。）二十六寝（古通轸。《韵略》通感、[A10N]、<豆兼>。）二十七感（古转铣。）二十八[A10N]（古通铣。）二十九赚（古通铣。）

△去声

一送（古通宋，转绛。《韵略》通宋、峰。）二宋（古通送。）三绛（古通漾，转宋。）四寘（古通未、霁、队，转泰。《韵略》通未、霁、泰、卦、队。）五未（古通寘。）六御（古通遇，《韵略》同。）七遇（古通御。）八霁（古通寘。）九泰（古转寘。）十卦（古转寘。）十一队（古转寘。）十二震（古通敬、径、沁，转问。《韵略》通问、愿。）十三问（古转震。）十四愿（古通霰。）十五翰（古通勘。）十六谏（古通陷，转霰。）十七霰（古通愿、艳，转谏。）十八啸（古通效、号。《韵略》同。）十九效（古通啸。）二十号（古通啸。）二十一个（古通马。《韵略》同。）二十二褐（古通个。）二十三漾（古通绛。《韵略》独用。）二十四敬（古通震。《韵略》同。）二十五径（古通震。）二十六（古独用。《韵略》同。）二十七沁（古通震。《韵略》通勘、艳、陷。）二十八勘（古通翰。）二十九艳（古通霰。）三十陷（古通谏。）

△入声

一屋（古通屋，转觉。《韵略》通屋、觉。）二沃（古通屋。）三觉（古通药，转屋。）四质（古通职、缉，转物。《韵略》通物、月、曷、黠、屑。）五物（古通质。）六月（古通屑、叶、陌，转曷。）七曷（古转月。）八黠（古转月。）九屑（古通月。）十药（古通觉。）十一陌（古通月。《韵略》通锡、职。）十二锡（古通职、缉。）十三职（古通质。）十四缉（古通质。《韵略》通合、叶、洽。）十五合（古独用。）十六叶（古通月。）十七洽（古独用。）



●卷二

○乐府论声

《碧鸡漫志》曰：“或问歌曲所起？曰：天地始著，人生焉，人莫不有心，此歌曲所以起也。《舜典》曰：‘诗言志，歌永言，声依永，律和声。’《诗序》曰：‘在心为志，发言为诗。情动于中而形于言，言之不足，不知手之舞之，足之蹈之。’《乐记》曰：‘诗言其志，歌咏其声，舞动其容。三者本于心，然后乐器从之。’故有心则有诗，有诗则有歌，有歌则有声律，有声律则有乐歌，永言即诗也，非于诗外求歌也。今先定音节，乃制词从之，倒置甚矣。而士大夫又分诗与乐府作两科。古诗或名日‘乐府’，谓诗之可歌也。故乐府中有歌，有谣，有吟，有引，有行，有曲。今人于古乐府特指为诗之流。（谓‘照照素明月’等篇。）而以词就音，始名乐府，（指今人所填词。）非古也。”（谓古诗与古乐府以声律就之，皆可歌。今独以词曲为乐府，非古法。亦指六朝、唐歌而言，即如下云。）“汉文帝使慎夫人鼓瑟，自倚柱而歌。汉魏作三调歌辞，终非古法”，是也。“古人初不定声律，因所感发为歌，而声律从之。唐虞禅代是也，余波至西汉末始绝。（此言古诗即古乐府。）西汉时，今之所谓古乐者渐兴，（此指‘照照素明月’等篇。）魏晋为甚。隋氏取汉以来乐器、歌章、古调，并入清乐。余波至李唐始绝。（此言《歌吹》、《铙歌》等曲。）唐中叶虽有古乐府，而播在声律，则矣。（谓汉魏歌曲。）士大夫作者不过以诗一体自名耳。（按唐人如魏徵、陈子昂、柳宗元、李贺皆有乐章被之声律，行于时。王说误。）盖隋以来，今之所谓曲子者渐兴，至唐稍盛。（唐时虽盛，如李贺、李白、李颀之《汉铙歌》，李颇《公莫渡河》、《从军行》、《饮马长城窟》、《艾如张》等篇，犹存古音节。兼有被采入乐府者。）今则繁兴淫奏，（指宋时词曲。）殆不可数。古歌（歌疑是诗字之误）变为古乐府，古乐府变为今曲子，其本一也。后世风俗益不及古，故相悬耳。（言古诗与乐府之分。）而世之士大夫，亦多不知歌词之变。”又曰：“汉时《雅》、《郑》参用，而《郑》为多。魏平荆州，获汉雅乐，古曲音调存者四：曰《鹿鸣》、《绉虞》、《伐檀》、《文王》。而李延年之徒以新声被宠，改易音辞，止存《鹿鸣》一曲。晋初亦除之。”“唐时，古意亦未全丧，《竹枝》、《浪淘沙》、《杨柳枝》乃诗中绝句，而定为歌曲。故李白《清平调》三章皆绝句。元白诸诗，亦为知音，协律作歌。”“《唐史》称李贺乐府数十篇，云韶诸工皆合之弦筅。又称李益诗名与贺相埒，每一篇成，乐工争以赂求取之，被声歌供奉天子。又称元微之诗往往播乐府。《旧唐史》亦称武元衡工五言诗，好事者传之，被于管弦。”又旧说开元中，诗人王昌龄、王之涣在旗亭赌，闻诸伶唱三人诗。以此知唐伶妓以当时名士诗句入歌曲，盖常事也。“五代犹有此风，今亡矣。近世有取陶渊明《归去来辞》、李白《把酒问月》、李长吉《将进酒》、大苏公《赤壁赋》协入声律，此暗合孙武耳。”

宋王灼《碧鸡漫志》论乐府源流，考核最为详备。观此可知古音之亡已久。唐音至宋，什余一二；宋音至明，百不存一。沈氏《顾曲杂言》所谓“九宫十二律”，今人皆不知为何物者也。又可知古诗与乐府，汉之先未尝分，特以声律被之于诗，即谓之乐府耳。然则古诗有歌、有不歌者，何也？考其说，殆不出三道：风、雅、颂，古时无不歌，积久而音浸失，如《鹿鸣》等篇，至晋而亡，一也；汉古诗，寓讽刺，或为当事者所忌，而不收，二也；唐人诗，如李益、王建、元、白调平声和，谐律过于侪辈，于旧谱易于合拍，三也。尝读唐人歌绝，为乐工所取者，其五音莫不协于他作，而古风焉。固知乐工去彼就此者，盖为其韵古，不易作谱耳。《莲子居词话》：“唐七言歌法，若《竹枝》、《柳枝》、《清平调》、《雨霖钤》、《阳关》、《小秦王》、《八拍蛮》、《浪淘沙》等阕，但异其名，即变其腔。至宋而谱之存者独《小秦王》耳。故东坡《阳关曲》借其声歌之。”《渔隐丛话》：“《小秦王》必杂以虚声乃可歌。此即《乐府指迷》所谓府教师唱家之有衬字，其中二十八字为正格，余皆格外字，以取便于歌，如古乐府‘妃呼稀’云云。”凡七言绝皆然，不独《小秦王》也。元人歌《阳关》衍至一百余字，想亦《小秦王》之声，非当时裂笛之旧矣。又曰：“七言绝歌法，必有衬字，以取便于歌。”五言、六言皆然，不独七言也。

仪按：虚声衬字，又曰和声，如古之“妃呼稀”、今之“里多连那夷”也。古人歌谣以虚声字著句者，如《招魂》“东方不可以止些”，“些”字。《诗》“吁嗟乎”、《绉虞》“狂童之狂也且”、《弹铗歌》“长铗归来兮，食无鱼”，不一而足。以方音有殊，故所用各别。歌调有长短，故虚声有多寡。今滇中丧歌，犹是《蒿里》，但非故词，而卒句必唱曰“蒿里夷”。“蒿里夷”即“兮”字，以方音异耳。《阳关》虚声衍至一百余字，即引伸高下其音以谐律也。

乐府源流，其说略备。然则声就辞乎，抑辞就声乎？曰：其以声就辞也。便假令辞必就声，则非精于乐者不能为，而古之能诗者，又未必皆精于乐也。但以声就辞，亦当稍稍协律，虽弦筅不必被，然清浊不分，阴阳无序，又岂咏言之旨哉。若夫沈约为文，必协宫商，两句之内，角徵不同，（语兄《南史陆厥傅》。）则亦非今人之所宜也。盖古调失之久矣，即令宫商俱协，已非元音。咀商嚼羽，又何殊乎新声。况“九宫十二律”，能解者焉，其人尝考各家论音者，似各有心得。窃以音律求之，则又有所疑而不可解者。《音监》曰：“昔人别五音以舌。居中为宫，以口开张为商，舌缩却为角，舌挂齿为徵，撮口为羽。”沈括《笔谈》以宫、商、角、徵、羽当唇、舌、喉、齿、牙。黄佐《乐典》以喉、齿、龌、唇、舌当宫、商、角、徵、羽。戈氏《正韵》：五音有唇、齿、喉、舌、鼻。毛先舒《七音类例》，于五音之中不用齿、舌。其说皆本“昌、村”，“忽、粗”，“刚、根”，“火、孤”切音而来，乃五音错出，各家互殊。王应麟《小学绀珠》以上平为宫，下平为商，上为徵，去为羽，入为角。段安节《乐府杂录》以上平为徵，下平为羽，上为角，去为宫，入为商。诸说以《甜珠》为近似。何则？四声之设，始自周愿，衍之沈约。当其始作，不曰入、去、上、平、平，而曰平、平、上、去、入，殆比于宫、商、角、徵、羽也。而约书久失，又将何术折衷之哉？又尝读沈约诗，所谓“永明体”者，亦不若人言之甚。其《拟古》诸作，如“微之”、“徨”，双声叠韵，初亦未尝异也。至陈隋之季，为学始盛，但亦不过“五音不迭用，阴阳不连缀，前有浮音，后加切响”而已。唐人七言歌绝，落平韵，其第三句末一字多用上、去，少有以入声者，俱可法也。盖五音宫、商、角、徵、羽，本相从得和。如高下过差，则音变而乖矣。又言以字分宫者，曰某字为宫，某字为羽。而顾氏一言，其说即破。顾宁人《音学五书》曰：“五方之音有迟、疾、轻、重之不同。《淮南子》云：‘轻土多利，重土多迟。清水音小，浊水音大。’陆法言《切韵》曰：‘吴楚则时伤轻、浅，燕赵则多伤重、浊。秦陇以去为入，梁益则平声似去。即一人之身，而出辞吐气、先后之间已有不能齐者。’其重、其疾则为人，为去，为上；其轻、其迟则为平，迟之又迟，则一字而为二字，‘茨’为‘蒺藜’，‘推’为‘终葵’是也。”故注家多有疾言、徐言之解。而《文心雕龙》又谓：“疾呼中宫，徐呼中徵。”由是言之，究何适何从乎？夫以平、平、上、去、入而为宫、商、角、徵、羽，则平、上、去、入皆有阴阳；其以唇、齿、喉、龌、舌为宫、商、角、徵、羽，而五音皆有高低。大抵强作解人，不足据也。至于协律归宫之说，即起某字者，以某字杀耳。如谱曲以上字起，以上字住，在稍解音乐者，无不知之。古人太半不知乐律，不过执《律吕志》以相绳，更倡为神奇之说，自欺欺人。第以词就谱者，略觉难谐字面，阴阳一有不平，则歌既妨口，或致失音。姜白石尝云：补《满江红》词，以入声押韵，久未协。继乃托诸神助。予考之四声之中，惟入声音促易尽，以之谱短曲可也，若慢曲、大曲，抑扬顿挫，转折过多，势必失音而走字，不可押也。而《满江红》一词，凡名家按拍，俱以上、去押韵，因四声中惟上、去之音徐而可引伸也。故慢曲即平声犹不宜，何况入声。自云协律，亦未必然也。宋张玉田《词源》云其父“作‘惜花春起早’，云‘琐窗深’，‘深’字不协，改为‘幽，字，又不协，改为‘明’字，歌之始协。此三字皆平声，胡为如是？盖五音有唇、齿、喉、舌、鼻，所以有清轻、重浊之分。故平声字可为上、入者此也”云云。予谓平声可为上，独不可为入。且唇、齿、喉、舌、鼻，每官皆有轻重、清浊之分，与音实不相干。特“幽。字为喉辅之音，“深”为半龆之音，过阴而厉，致有所不协。惟“明”字为唇音，得阴阳之半，故为宜耳。其所云云，殆未可全信。然由是可知，诗歌能协律与否，在阴阳得间而已。沈约所谓“前有浮声，后须切响”者是矣。若阴阳过差，于律亦乖，要当层叠相推，斯可耳。至宫、商、角、徵、羽、清宫、清商、清角、清徵、清羽、变宫、变徵，即今之上、尺、工、合、四、仕、促、仕、六、五、乙、凡也。又有所谓“折上。者，折上，乃得孔中之半音也。昔读《律吕志》及古人之说，视为神秘莫测，实则平淡无奇。至谓“韵成宫商，声协徵羽”，岂不凿哉。谱曲之道，以一字一音为难。难者，不可变换也。若漫曲一字数音，则略调阴阳，决无不协之理。《碧鸡漫志》云：“《小秦王》曲得一百余声，宋人借以歌《阳关》。”乃知唐李贺诗章可被之管弦者，亦绝句而已。以二十八字引伸及百余声，又何患其不协。若以李贺《十二月乐词长短歌》读之，尚不若盛唐诸公之和协，一旦被诸管弦，谓能动听者，吾不信也。《礼》：“魏文侯问于子夏曰：‘吾端冕而听古乐，惟恐卧；听郑、卫之音，不知倦。’”则古乐舍郑、卫之音，亦不受听，可知矣。古人诗、歌不分，至汉始定《郊祀》、《房中》之乐。然去古未远，犹尚古意，大都采自民间古词、歌谣，以入乐府。迨后本古意制新声，声调微谐，如曹植《怨诗行》等篇是也。至齐梁尚新声，古与律参，或至全似律者，如徐陵《折杨柳》是也。唐人沿之，与近体相混，短篇如李白《关山月》、王维《阳关曲》是也。故采自汉魏之际，曰“古乐府”；齐梁之间者，曰“近代乐府”。于唐则曰“新乐府”。古诗与歌遂判然而不可复合。盖齐梁之先声，唐律之来源也。下逮于宋元则词曲盛行，与诗绝不相类。所谓乐府者，词曲而已。《太和音谱》、《中原正韵》皆卓然一家言也。以其为元明词曲而作，与古乐府不同，故于《四声切韵》，言其大略，不复详著云。



●卷三

○四声简切

反切者何？两字相摩以成声韵，谓之切；音韵展转相协，谓之反。六朝时讳言反，故改曰“切音”。六朝又谓之“反语”。宋王应麟曰：“隋陆法言为《切韵》五卷，后有郭知玄等九人增加笺注。唐孙怀有《唐韵》，今之《广韵》则本朝景德祥符中重修。今人以三书为一，或谓广韵为唐韵，非也。”李焘曰：“陆法言撰韵，郭知玄附益之，时号《切韵》。天宝末，陈州司马孙以《切韵》为谬略，复加刊正，别为《唐韵》之名。大中祥符元年改新名曰《广韵》，是《广韵》即《唐韵》矣。”《玉海》曰：“景德四年，校定《切韵》五卷，依‘九经’例颁行，后改曰《广韵》。是《切韵》尚未散失也。”顾宁人曰：“《切韵》、《唐韵》元本无传，所传《广韵》五卷，不著重修人姓名，而冠以孙怀《唐韵》之序。宋时人著书多引《广韵》。宋陆游云：‘书之见存于今者，惟《广韵》最古，今人多取以为据。”’顾甯人又曰：“学者皆言韵书本于沈约，《隋书艺文志》有沈约《四声》一卷，今不但约书亡，而唐人之书亦亡。”宋许观《东斋记事》曰：“自孙怀集为《唐韵》，诸书皆废。魏吕静作《韵集》五卷，五音各为一篇文字。便是鲁卫音读，楚夏时有不同。后魏崔光依五音为五韵诗，赠李彪。齐中书郎周颐始为《四声切韵》，行于时。诸书今皆不存。隋潘徵为秦王俊作《韵纂序》曰：‘《三苍》、《急就》之篇，微存章句；《说文》、《字林》之属，惟别形体。至于寻声推韵，良为疑混，未有李登《声类》。吕静《韵集》始判清浊，裁分宫羽。沈约之前，已有此书，约特总而补之，或少有更定耳。’”（约参酌经文，尚存古意，读其诗可以知之。）而云自约创始者，亦流俗人之见也。《切韵》本非约始，然必南人所作无疑，故音颇参差，盖北音无入声，四声之别，惟南人有之耳。元周德清作《中原音韵》，并为三声，裁入声并入上、去各部，即本自北音者也。（《词林正韵》云：宋时有《中州韵》，今亦散失。）李松石《音锵》曰：“各家音韵，其源本乎《切韵》，《切韵》本乎《声类》，《声类》本乎《四十二契》，《四十二契》本乎许叔重。盖叔重作《说文》有谐两字之声以定一字之说，即反切之义也。或云反切来自天竺，出于西域番僧。”释慧皎谓：“梵响无授，始自陈思王，则《四十二契》之所本不在许氏叔文矣。而魏孙炎作反切，则实源于《四十二契》云。”杨慎《丹铅录》云：“切韵自舜世已然，不始于番僧也。”《音学五书》引《颜氏家训》曰：“九州之人，言语不同。自春秋标齐言之传，《离骚》目《楚辞》之经，后有扬雄作《方言》，其书大备，然皆考名物之异同，不显声读之是非也。逮郑玄注六经，高诱解《吕览》，许慎造《说文》，刘向制释名，始有譬况借假以证音字。而古语与今殊别，其间轻、重、清、浊，谅未可晓，加以外言、内言、急气、缓气、读若之类，益使人疑。汉末孙叔然入郑玄之门，为东州大儒，独知反切，创《尔雅音义》，至魏大行。高贵乡公曹髦不解反语，以为怪异，自兹厥后，音韵逢出，各有土风，递相非笑，此反切之所由兴也。”又曰：“反切汉以前已有之，其所引证众而确。如《左传》‘守陴者皆哭，’注：‘陴，’城上僻倪也。‘僻倪’正切陴字；如《诗》‘墙有茨，’注：‘茨，蒺藜也。’蒺藜，正切茨字之类，不胜枚举。迨至汉中绝，故其释文无切音，但读如某而已。”顾氏此条殊为明切，但古人以入为母，以浮音为从，两字相切以成音。观“陴”、“茨”等字之切，可以知之矣。不但顾氏不及知此意，即诸书亦未言及。故历来反切母音皆四声杂用，致余音为两声之格也。由是言之，今人不及古人远矣。音有六要：一曰穿鼻，二曰展辅，三曰敛唇，四曰抵龌，五曰直喉，六曰闭口。又“九音”曰：舌上、舌头、重唇、齿头、正齿、半齿、喉音、牙音是也。又有轻、重、清、浊，有内言、外言、急气、缓气之分。然方音殊言，难期准确。扬子作《方言》，虽复坐照四表，物来能名，而于音释，初无所补。自孙氏切释经书，直音、读若之注始废，而反切遂有专书，代出不穷矣。顾其母子各别，音注不同，盖仍限于方音歧出故耳。且字书多寡亦不等，明沈宠绥别立三字切法，如“西鏖乌”为“萧”、“几哀噫”为“皆”之类。然俱以平为母，以类为从，故母音之余声窒而不畅。至吕坤以平入互为反切，谓之“交泰韵”。实即齐梁“大纽”、“小纽”法也。而入声亦分阴阳，则发前人所未发。惜切音上、去微乖耳。又考诸家切音，如“忿悟切”为“赴”，“畅侍切”为“翅”。不知“忿”之余音为“恨”，“畅”之余音为“项”，以切“赴”、“翅”，五音乖矣。惟沈宠绥三字切法，五音之中，以类相从，可无遗音。李松石非之，以为蛇足，是则李氏之误也。且沈氏切法，尤宜于歌曲，其人必审音律。李氏北人也，幼随其兄宦南方，故于南北音极精深可法，然音律无所知，故云然耳。《切韵》之书，其始本为方言奇字而设。及声病兴，新乐府一变而为词，再变而为曲，舍考古以外，词曲家尤精究之。自明以还，著者有戈氏《正韵》，虽为词林所重，然有泥美人之诮，以其板滞不能变也。今所宗者，为《中原音韵》、《万树词律》。又有《空谷传声》一书，以三十六字母为节拍，以切音与诗无补，故不备录。《空谷传声》亦曰：“击鼓射字，以所击鼓数，合而为字。以鼓数代言语。”即陶宗仪《辍耕录》所云“射字诀”也。弹几击棹，皆可为之切韵。历来皆有字母，计《舍利》，三十字母，守温增为三十六字母。《西域音》，三十六字母。《金刚经》，五十字母。《般若经》，四十一字母。《华严经》，四十二字母。《蒙古》，四十一字母，陈晋翁删为三十二字母，吴草庐又增为三十六字，李如真减为二十二字，新安又为三十二字，刘士明仍加为三十六字，方以智减为二十字。邵康节《经世声音图》，一百九十二音，为最多。又有以字母成诗者，如兰廷秀《东风破早梅》，二十字，徐香坨续二十字。许月南《醉太平》，三十八字，徐耦船四十字，许石华三十四字。徐声甫《锦缠道》四十字，吴客如三十四字，徐古渔三十四字，李松石三十三字。以上皆见李松石《音监》。（字数多，不复绿出。《音监》备载，阅者可按查也。）金皇统中有荆璞，善达新声，将三十六字母添入韵中。泰和初，韩道照重为改并，撰《五音集韵》。元刘监又有《切韵指南》，李世泽《切韵射标》，僧讷庵本刘监《指南》，立二十门法，名曰《玉钥匙》。所谓二十门法不可得见。而司马温公《指掌图》约略可言，如分递用韵为“音和”，音和者，合于古韵者也。傍求为“类隔”，类隔者，本韵切而不协，而用他韵切者也。同归一母为“双声”，同出一韵为“叠韵”。（详后）同韵分两切，谓之“凭切。；同音分两韵，为之“凭韵”，凭者依也。有字无声，则点窠以足之，曰“奇声”。前人以有音无声者曰“空声”，则⊙○代，即为“点窠”，惟入声有之。韵阙借邻韵以寓其字，曰“奇韵”。而声韵交互者，则为之罗文绮错，即南北朝之“纽”，而吕坤之“交泰韵”也。余诸家之异同，互有是非，要不出三十六字之中。而于“以入为母，平、上、去为从”，卒无人及之。或曰：入声又将以何为切？曰：本不须切也。若必欲切之，则《说文》所云：韫，蔽膝也。“蔽膝”正切“韫”字是矣。顷略有所悟，但熟四声，即可囊括。比前为简易，唯识者采焉。

△龌音

东（督红切）。董（督汞切）。冻（督切）。督

△齿音

冲（促红切）。偬（促汞切）。偬（促切）。促

△唇音

风（福红切）。蓬（福汞切）。讽（福切）。福

△喉音

红汞霍

《切韵》本有喉、齿、鼻、舌、唇、龌诸音。但舌音与齿、龌之音互用。而东、冬诸韵有穿鼻，而无直喉。阳、江韵有直喉，而无穿鼻。凡直喉、穿鼻之音，皆不可切，亦不必切也。如母音为“霍，。下注曰：东韵，即知其为“红”字矣。犹之“红”字下注曰：入声，即知为”霍”是也。语详《半律子声》。右以齿、龌、唇、舌之入声为母，以喉音、鼻音各音之平、上、去为从，就各字之本韵切之，即得。熟读此四声，自可类推，即别家切韵，亦可上口矣。李氏《音监》云：“或问‘都翁’易‘东翁’，可乎？曰：不可。亦犹‘东乌’之不可易‘东都’也。”此即一实一浮之用，母音宜用入声之证也。

△半律、子声

“半律”之说见《小学绀珠》，朱子云：“即子声而莫解其义，尝考《切韵》之书，他音相差皆不甚远，独于直喉、穿鼻，终觉未和。如‘行’以‘户郎切’，‘郎’声抵龌，以切‘行，字。直喉自是不协。以入为母，用‘或郎切’，虽较准于‘户郎’，而其音亦不能圆。”乃知喉音、鼻音，如行、衡、红、乌，皆虚音也。本以从入声者，今以虚作实，犹七音之变宫、变徵，已变不能再变。故直喉、穿鼻之音为半律，于音为变宫。又有夷、稀、容、呼等字，各得唇、齿、龌、舌半音者，是为子声，于音为变徵。朱子谓：“半律即子声。”非也，顾甯人以入声为变宫、变徵者，亦非也。顾甯人曰：“反切之法，亦有韵穿而不可通。《广韵》上声四十二‘拯部’，‘拯’字下云：无韵切音。‘拯’，上声，以奉音之外，止有‘丑拯’、‘其拯’、‘色’三切而互用。终于莫晓，故变‘反切’之法而以平声之字音之，亦古人‘读若’之意也。”《音监》曰：“字有独音，无他字可音，如“宽”字、“三”字之类也。故惟下注曰：款阴平也。扬，阴平也”云云。其实，凡字皆可切，“骨桓”切“宽”，“色含”切“三”，若两字不能准，则用三字切之。盖字除虚声外，无不可切也。又曰：“字阴阳不分者有之，拒有无字之切哉？”其于《广韵》“拯”字下注，则曰：“《广韵》于‘拯部’收同韵之字甚多，而曰无韵切，不可解矣。矧‘拯’韵所收之字皆以拯为切，何独拯不可切？此或别有取义，未之知也。”不知有“拯”字，而后有各字，以急引切“拯”，始得其音。若不以入声为母，则真无字可切矣。此两家同有此失也。

△阴阳

古今韵书，虽有阴平、阳乎之分，其实阳中有阴，阴中有阳，一韵之中阴阳杂见，不足据也。《韵会举要注》云：“乎声本无上、下之分，《广韵》有平上、平下之别，以其卷帙繁重而分之也。后人遂云以合五音，或者不知，又误易上、下为阴、阳，更或穿凿附会，去题益远矣。元虞集《中原音韵序》曰：“以声之清、浊定字之阴、阳，如高声从阳，低声从阴。”周德清《中原音韵自序》曰：“字别阴、阳者，阴、阳字平声有之，上、去俱无。上、去止各一声，平声独有二声。上平声非指一东至二十八山而言，下平声非指一先至二十七咸而言，前辈为《广韵》，平声多而分卷，非为分其音也。殊不知平声字，字皆有上平、下平之分，但有音，无字之别。上平即阳，下平即阴。”（指字而言）又曰：“上、去二声，各止一声，无阴、阳之别。施于句中、施于韵脚，无关阴、阳，惟慢词中，仅可摇曳其声尔，此自然之理也。妙处在此，初学者何由知之？乃作词之膏肓，用字之骨髓，皆不传之妙，独子知之。”云云。然予考其韵则反是。如“支”韵，“儿”、“而”、“ㄝ”、“慈”、“时”等字，旁注为阳；“支”、“枝”、“芝”、“诗”、“狮”等字，旁注为阴。“东”韵，“东”、“冬”、“锺”、“中”、“终”等字，旁注为阴；而“同”、“童”、“戎”、“穷”等字，旁注为阳。各韵皆然也。予初读其《序》而骇，以为何颠倒如此。既按其韵，则阴是阴，阳是阳，盖其《序》误阴为阳耳。差之毫厘，失之千里矣。又其“用阴字法”云：“首句韵脚必用阴字，试以‘天地玄黄’歌，黄为荒，非也。若以‘宇宙洪荒，’则协矣。盖‘荒’字属阴，‘黄’字属阳也。”又“阳字法”“黄昏”云：“‘黄’字属阳，‘昏’字属阴。”皆合，乃知是《序》互错无疑。虞集采《自序》中语为序，故亦误阴为阳，阳为阴。戈氏《正韵》、李氏《音监》，不解音律，以目为耳，其误人甚矣，故为表而出之。《中原音韵》又曰：“萧存存欲锓梓以启后学，值其早逝。泰定甲子以后，尝写数十本，散之江湖。其韵内平声，阴如此字阳如此字，阴、阳如此字。夫一字，不属阴则属阳，岂有一字属阴又属阳也哉？此盖传写之谬”云云。然予细辨各字，有在阴、阳之间者，但如“明”字，敛唇属阴；高于“明”字者有“冰”，属阳；低于“明”字者有“平”。“明”字居两字之中，得阴、阳之和，第非既属阴、又属阳耳。又曰：“上、去声无阴、阳之别，入声阴、阳，依平、上、去三声为定。”《音监》本其说，谓仄声有阴、阳，则上声无不高，低呼成去；去声无不低，高呼成上；入声无不促，高呼则为平，低呼则无音。”又曰：‘吉，、‘即’二字为阴、阳，以其音微异，各一母也，可谓之两声，不可谓之阴、阳。”盖全祖《中原音韵》之说，而演伸之也。不知仄声若无轻、重、清、浊、阴、阳之分，则上、去、入三声为三部可已，又何必分部列目，与平声同？“吉”、“即”二音，齿、舌有别，可谓之两声。若。吉”之与“极”，可不谓之阴、阳乎？特三声似此者少，又其音微细，不易辨耳。今出入四声，一韵之内，清而高者曰阴，浊而低者曰阳。聊举一端，以为三废猩：

风（阴）  冯（阳）  东（阴）  同（阳）  董（阴）  动（阳）  屋（阴）〓斛（阳）

△浮声、切响

浮声，虚声也。切响，实响也。浮声即喉音、鼻音，宽而不扬者也。此外皆切响也。或曰闭口之音为浮声，开口之音为切响，非也。夫既曰切响，则为唇齿之音可知矣。《陆厥传》：“前有浮声，后须切响。”言诗者不可不知也。

△送声

古奏歌有君唱臣和之义。送声，即唱和也。

△沈约八病

平头，上尾，蜂腰，鹤膝。

今人以重句复义衍成两联者，于首曰“乎头”，居中则曰“蜂腰”、曰“鹤膝”，于末则曰“上尾”，谬甚。当时本无律诗，岂得以此相拟？夫沈约以为病者，特言统体铺排仗不相称耳。一篇之中须分段落，即起、承、转、合是也。起处遇长而三者不称，是谓平头；承处纤弱，是谓蜂腰；转处迳直，是谓鹤膝；起结不清，是谓上尾。故上尾、鹤膝之病独甚。

△正纽、旁纽

南北朝人反语多是双反，韵家谓之“正纽”、“旁纽”。旁纽亦曰“倒纽”，即双声也。同母不同子，而俱清俱浊，相切成音，平仄互异而音近似者，谓之正纽双声。二字切音，母子颠倒，上、去声别而音近似者，是为旁纽双声，盖两字颠倒互切者也。《南史陆厥传》：“永明末，盛为文章。吴兴沈约、陈郡谢、琅邪王融以气类相推。汝南周颐善识声韵，为文皆用宫商，以平、上、去、入为四声。五宇之中，音韵悉异；两句之内，角徵不同。世呼为‘永明体。’”殊无正纽、旁纽、双声、叠韵之说。且当时于四声，颇有非之者，天子圣质，武帝亦不以为然也。《南史》：“王玄谟问谢庄：‘何者为双声、叠韵？’谢曰：‘玄护为双声，（玄护皆半唇音也。）敖敲为叠韵。’”盖以王玄谟与桓护之率师北伐，败于敖敲山，故以此戏之。则双声、叠韵，不自约始也。晋孝武帝作清暑殿，有识者反为楚声。宋明帝多忌，改袁愍为袁粲。齐世祖于清溪立宫，时人反“旧宫”为“穷既”，反“东田”为“颠童”等语，则其来已久。大抵陈、隋间人附会沈约，后人未加深考，遂列入沈约“八病”中，可嘲也。或曰见沙门《神供反纽图序》。

△大韵、小韵

即叠韵也，同居一韵，而一清一浊，错落九宇之中，是为小韵。如“清”、“精”连句，俱清俱浊，与落韵同者，是为大韵。第古人不以为病，与今人之说异也。以声律论之，双声、叠韵，上下分句，唐人李白亦常有之，声调铿锵，殊耐歌咏。

△正纽、双声

参（测含切。）差（测私切，同子不同母。）滂（白王切。）溥（拔乌切，同上。）

△旁纽、双声

袁（门陨切。）愍（陨门切，母子相反。）颠（东田切。）童（田东切。旁纽双声，颠倒互切，故不能用入声为母也。）

△叠韵、双声

菲（清，阴。）微（重，阳。）菲（清，阴。）非（清，阴。）

齐、梁诗体，固以对偶为工，而谢、沈约诸人，其所押之韵，阴则俱阴，阳则俱阳，双声、叠韵，尤喜为之。是即所谓新声者乎！略采数语于后：

容与（双声。谢诗“桂舟复容与。”）平生（叠韵。同上，“樽酒若平生”。）

夷犹（双声。同上，“辍掉子夷犹”。）蒙龙（叠韵。沈约诗“竹树交蒙笼”。）



●卷四

○古诗章句

王世懋《艺圃撷余》曰：“唐律初而盛，盛而中，中而晚，时代声调，故自必不可同。然亦有初而逗盛，盛而逗中，中而逗晚者，‘逗’者，变之渐也。非‘逗’，故无由变也。亦如《诗》之有变风、变雅也，《离骚》便是远祖。子美七言律之有拗体，其犹变风、变雅乎！唐律之由盛而中，极是盛衰之介。然王维、钱起，实相倡酬。子美全集，半是大历以后，其间逗变，实有可言。如右丞‘明到衡山’篇，嘉州‘函谷’、‘磕磋’句，隐隐钱、刘、卢、李间矣。至于大历十才子，其间岂无盛唐人句？盖声调渐移，犹未相隔也。学者固当严于格调，然必谓盛唐人无一语落中，中唐人无一语入盛，则亦固哉其言诗矣！”

综觐上述，其理甚明而确。盖不仅唐律己也，自尧、舜至于元明，莫不始逗而中变。发源穷脉，历历可按。初唐律诗，始于齐梁，衍于陈隋。近代乐府（齐梁之间乐府曰近代乐府，详后。）之声调，实为唐律逗变之渐也。而齐梁之排偶，乃始于建安、黄初之间。如魏武诗“戎马不解鞍，皑甲不离旁。神龙藏深泉，猛虎步高冈”；陈思之“清晨发皇邑，日夕过首阳。鸭枭鸣衡轭，豺狼当路衢”等句以启其渐。而魏文之《铜雀园》诗，几通首似之。自兹厥后，如陆机、潘岳辈，渐逗晋末，入宋衍齐，遂盛于梁陈矣。唐人于古风、律诗之外，有“拟齐梁体”者，始有齐梁之声调。其实沈约诸人，当时殊未必有一定之格律也，故言声调者，必断自齐梁，齐梁之前，固无声调可言。特其本《风骚》而成咏，章法、句法自准前规。故远自《国风》，下逮汉末，约略章句以取证焉，若谓古诗既无声调，复无章法，则惑矣！

△国风

双声、叠韵，人颇为齐梁病。不知四诗声中。《三百篇》无一章无之也。回环往复，其韵若流。

古人歌诗，一篇之中，用字极少。短章复句，转多深意。简而不嫌其简，复而不嫌其杂，今人不能也。

孔子采《诗》，所以存诸侯、人情、风土之真也，读《诗》者，往往可证《春秋》之是非。《叔于田》一篇，可见叔段之仁，国人爱戴之深也。而《春秋》微言，于是益显，所谓“诗史”是矣。

古人用韵，灵活而不泥。长篇转韵，自一二韵至五六不等。然其所用之韵，每就上章现成之韵为转，如流赴壑，初无杂出之病。虽以平转仄，或仄转平，亦必求音韵相近者。如“孑孑干旗，在浚之都”叶平，下转祖，五仄韵。不若后人，所转之韵任意而不讲也。（如唐人七古，转韵之韵，类非篇中数见之字也。）故语既古拙，声极铿锵，第非细按，不能见其妙致。顾甯人、毛西河等皆误谓通叶、转叶也。（惟此只可用之四言及长短句。至五古、七古，体式不同，不可也。）

《诗雅颂》，一篇中，首尾章法必有异；一章中，起结之音韵必多变。古人协律歌吹，如今人之引和杀尾也。

古诗四句中，落韵上下全平者，必叶其三，或间句上下相叶。两汉犹然，至建安、黄初，或不尽讲及此。而入南北朝，以至于唐，始复。

古诗皆句句叶韵，故《柏梁》因之。《三百篇》有不叶于此章者，亦必叶于他章。如“伯兮竭兮”篇第二章“自伯之东，首如飞蓬。岂无膏沐，谁适为容”、“沐”字不叶，然与首章起句同韵而叶第三章，盖总不出一篇之外也。

△就句叶

诗有单句出韵，于上下章不叶者。又或于转韵处，往往就句自叶，如：“萋兮菲兮”、“如晕如飞”、“我有旨酒”等句是也。

△转韵一法

诗于转韵之处，就句叶外，有于结句入声而转平声者。如“皎皎白驹”末章“毋金玉尔音，而有遐心”。其“玉”字句，韵叶上句“生刍一束，其人如玉”者也。又如“我行其野”篇亦然。但以平转平、以仄转仄者，可不论也。

又有于本章中先伏一韵者，尤数见不鲜。如“大邦有子，倪天之妹，文定厥祥（。伏韵。）亲迎于渭，造舟为梁，（转）不显其光”是也。

又有叠一句叶上韵者。如“有者弁”篇，首章“附于女萝，施于松柏”，“女萝”句叶上韵，“松柏”句叶下韵也。

△三句转韵

诗有三句一转，而意仍连下句。如“尔还尔入，我心易也。尔还不入，（叶上三句，下转平。）否难知也。壹者之来，俾我只也”。又《大雅》“惠于宗公，神罔时怨，神罔时恫。亦然。是即唐岑嘉州之所本也。（《韵补》误易作平。）

△三句两叶

诗有三句两叶者，如《大雅》“绵绵瓜瓞，民之初生。自土沮漆，古公卖父。陶复陶穴，未有家室。”或云六句通叶，其如语气不属何。

△双声、叠韵

《诗》双声、叠韵中，最明显者如《大雅》“有卷者阿”篇，如。伴涣尔游矣，优游尔休矣。等句，谓为偶然，决无其事。故知沈约“八病。，必非如此。

△语助入韵

顾炎武《诗本音》曰：“凡《诗》中语助之词，皆以上文一字为韵，如兮、也、之、只、矣、而、哉、止、思、焉。‘我思且忌猗’之类，皆不入韵。故‘寤寐求之’句，以‘求’不以‘之’也。又两字如‘著之’、‘乎尔’是也。但每章中独用一句者则入韵，古诗歌、楚词皆同此例。”言诗者不可不知也。

△通章成韵

《诗》“汉之广矣”及“亦既见止，亦既观止”等句，皆通三章成一章法，故不必于本章取叶。顾甯人以谓通叶者，误也。又“出宿于干，饮饯于言，载车载牵”，当作“牵”。“脂泽其轮，而挽其车”次章，“曹”当作“潜”。《尔雅》《释水》：汉水别名曰潜。又地名。《春秋隐》二年，公会戎于潜。今“牵”音“辖”，则音乖而义强。韵既不协，且上下两章亦不成章法矣。

△用韵不拘

《诗何彼衤农矣》，上章以“衤农”为韵，下章则以“矣”为韵。古人用韵，变化不拘且，无杂出之病也。

△唱和歌诗

《诗》“汉之广矣”、《麟之趾》、《殷其露》、《野有死》、《何彼衤农矣》、“彼茁者葭”、“绿兮衣兮”、“燕燕于飞”、“终风且暴”、“凯风自南”、《出其东门》、《关雎》等篇，皆相和歌诗也。故末句不叶，三章通为一韵。所谓一唱三叹，余声煞尾。新乐府《阳关三叠》亦即此义。

△上下句叶

“习习谷风”。（叶心。）“以阴以雨”。（叶怒。）“勉同心，不宜有怒。”

“采葑采菲”。（叶违。）“无以下体”。（叶死。）“德音莫违，及尔同死”。更有“涉彼阿丘”“行道迟迟”、《君子于役》诸篇，唐人律诗有本此体者。（详后。）

△上下转叶

“乃今之人也，怀婚姻也”。（叶人。）“大无信也，不知命也。”（叶信。）

更有《匏有苦叶》、“式微式微”、“静女其变”诸篇，“信”、“命”古皆平声，此或暗合，然别篇则固转韵也。

△首尾叶韵

“鱼在于沼”。（叶。）“亦匪克乐，潜虽伏矣”。（两句叶。）“亦孔之”。

更有“哀哉不能言”等篇，“乐”诸家并音“效”，非也。

△三声通叶

“自牧归夷”。（平。）“洵美且异”。（去。）“匪女之美”。（上。）“美人之贻”（平）。

又有“彤弓招兮”、“零露溥兮”诸篇，顾甯人、毛西河以谓通叶，实则古人自有此一体。上一篇亦可为首尾叶韵，盖“异”，古通上声也。

△句中叶韵

“有弥济盈，有鸢（叶弥，鸾从唯得声。）雉鸣。”（叶盈）。“济盈（叶）不濡执，（叶牡）。雉鸣（叶盈）。求其牡。”他如《君子偕老》等篇，皆是。又《大雅》：“肆不殄厥愠，亦不陨厥问”。又“肆戎疾不殄，烈假不瑕。不闻亦式，不谏亦入”。皆句韵也。

△字字叶韵

“凤凰（叶桐、冈、阳。）鸣矣，（叶生）。于彼高（叶朝）。冈。梧桐（武王以同叶封弟于唐，古人“桐”“唐”音同。）生矣，于彼朝阳”。“摹摹（叶离）。萋萋，（叶喈）。离离喈喈。”

△长篇平仄间叶

“韩侯取妻，（叶之）。汾王之甥，（迎）。蹶父之子。（叶里、止）。韩侯迎止，（迎叶甥、止、子。一句分叶数韵，诗常有之。）于蹶之里。百两彭彭，八鸾锵锵，丕显其光。（此三句自叶。）诸娣从之，（叶）。祁祁如云。韩侯顾之，烂其盈门。”

一章之起，三句不叶，而分应各句，竟无句不叶。

“有瞽有瞽，在周之庭。（两句不相叶，而分叶各句。）设业设虞，（叶瞽。）崇牙树羽。应田县鼓，靴磬祝圉。既备乃奏，箫管备举。（以上叶瞽、虞。）唣唣厥声，肃离和鸣，先祖是听。（以上叶庭。）我客戾止，（叶瞽）。永观厥成。（叶庭）。”

起两句与结两句对照，成一章法。其他“砒兮砒兮”，“君子于役”，“嗟嗟列祖”，皆然。又“野有死”叶，“有女怀春”是间句叶也；而“白茅包之”，“茅”“包”自为叶“吉士诱之”，“士”、“诱”亦自为叶，则更巧矣。



●卷五

○声调谱

汉魏以还，四言章法、韵调，并宗《风骚》。惟五言，如《古诗十九首》及苏李诸作，无迹可求，颇疑伪托。故曾文正缉《三十家诗钞》，删之不录，而断自建安、黄初为始，良有以也。然古诗五言，一篇之中，大抵意转调变，不拘一格。至唐人始各以心得，采为诸体。建安、黄初一体也；齐梁一体也；以齐梁之声调，行建安、董初之句法，又一体也。今采古诗明白易晓者，略著于《声调谱》中，藉与唐调互参焉。

△《赠妇诗》    秦嘉

肃肃仆夫征，（平）锵锵扬和铃。（五平）清晨当行迈。（仄）东带待鸡鸣。

顾看空室中，（平）髻鬓想姿形。一别怀万恨，（仄）起坐为不宁。

以上两章，章四句。首句第五字皆平，第三句第五字皆仄，成一章法。

古诗自两汉至魏晋间，不拘句法，故五仄五平相连成句，数见不鲜。至宋中叶，渐涉声调，四平者必间以仄，四仄者必间以平。五平五仄之句，惟拟古之作尚仍其旧耳。

何用叙我心，（平）遗思致款诚。宝钗好耀首，（仄）明镜可监形。芳香去垢秽，（仄）素琴有清声。

诗人感木瓜，（平）乃欲答瑶琼。愧彼赠我厚，（仄）惭此往物轻。虽知未足报，（仄）贵用我情。

后两章以六句成章。但古诗意转调变，下章与上章往往相反者甚多，是在读者神而明之可矣。

△《翠鸟》    蔡邕

庭陬有若榴，（平）绿叶含丹荣。翠鸟时来集，（仄）振翼修形容。回顾生碧色，（仄）动摇扬缥青。（转调）。幸脱虞人机，（平）得亲君子庭。驯心托君素，（仄）雌雄保百龄。

此首章法同前，但先后略变耳。

△《铜雀园诗》    魏文

朝游高台观，（仄）夕宴华池阴。大酋奉甘醪，（平）狩人献嘉禽。（一解）

齐倡发东舞，秦筝奏西音。有客从南来，为我弹清琴。（二解）

五音纷繁会，附者激微吟。淫鱼乘波听，踊跃自微吟。（三解）

飞鸟翻翔舞，悲鸣集北林。乐极哀情来，寥亮摧肝心。（四解）

清角岂不妙，德薄所不任。大哉子野言，弭弦且自禁。（五解）

古人句法，大抵一句之中三平两仄，或三仄两平，上下句平仄对照为多。建安、黄初以后成为通例矣。而其章法又为齐梁所本，与齐梁一体，互参可也。

古诗调随意转，一篇之中，决不可失。然转有明暗之别。明转者，上句第五字落平也；暗转者，上章与下章之调互换相反，如陈思《箜篌行》是也。

△《箜篌行》    曹植

置酒高殿上，（仄）亲友从我游。中厨办丰膳，烹羊宰肥牛。（一章）

秦筝何慷慨，齐瑟和且柔。阳阿奏奇舞，京洛出名妪。（二章）

乐饮过三爵，缓带倾庶羞。主称千年寿，宾奉万年酬。（三章）

久要不可忘，（平）薄终义所尤。谦谦君子德，磬折欲何求。惊风飘白日，光景驰西流。（四章）

盛时不再来，（平）百年忽我遒。生存华屋处，零落归山丘。先民谁不死，知命复何忧。（五章）

此章与前章同调。但其转处落平两句，与上章句法不同，亦所以别调。

△《古风》    李白

秦皇扫六合，虎视何雄哉。飞剑决浮云，诸侯尽西来。明断自天启，大略驾群才。收兵铸金人，函谷正东开。铭功会稽岭，骋望琅琊台。刑徒七十万，起土骊山隈。尚采不死药，茫然使心哀。连弩射海鱼，长鲸正崔嵬。额鼻象五岳，扬波喷云雷。鬣髻蔽青天，何由都蓬莱。徐市载秦女，楼船几时回。但见三泉下，金棺葬寒灰。

△又    李白

大车扬飞尘，亭午暗阡陌。中贵多黄金，连云开甲宅。路逢斗鸡者，（仄转）冠盖何辉赫。鼻息干虹蚬，行人皆怵惕。世无洗耳翁，谁知尧与跖。

此篇上入古，下旬律，亦是一体。

△《秦越人洞中咏》    于鹄

扁鹊得仙处，（仄）传是西南峰。年年山下人，（平）长见骑白龙。洞门黑无底，（仄）日夜惟雷风。清斋将入时平戴星兼抱松。石迳阴且寒，（平，转调）。地响知远钟。似行山林外，（仄）闻叶履声重。低碍更俯身，（平）渐远昼夜同。时时白蝙蝠，（仄）飞入茅衣中。行久路转窄，（仄，转调。）静闻水淙淙。但愿逢一人，（平）自得朝天宫。

此首凡三转，故调三变。其结处与起处相互照也。赵秋谷《声调谱》于“年年山下人”句注曰：“下句是律，上句第五字必平。”误人甚矣。实则古诗无律，无所谓古句也，亦无所谓粘与不粘也。渔洋云：“古调句中第二字上下不粘”者，亦误也。盖古人声调有何成见，虽齐梁间诗，亦未必注意及此，何况汉魏之间哉。且唐人中如王湾、包融、张宣明、张说、周希寂、羊士谔、岑参、王维、孟浩然等，五言古诗，有上下全粘如律诗者，有粘有不粘者，句法亦古、律迭见。两家之说，不攻自破。盖五言不粘者，汉魏古诗也；有粘有不粘者，齐粱也；上下全粘者，初唐也，虽意转而体仍不变也。齐梁则或四或六，随意而变者也。作者但能避去律句，上下平仄相对，可矣。（律句如平平仄平仄，四子句也。仄仄平平平，平平平仄平，皆拘句，与古句同用者不妨。）而齐梁一体，则转宜律句。多杂古句，便非齐梁。盖唐人于齐梁，无一用古句者。然律而又异于律，与初唐古诗不同。初唐古诗，虽上下相粘而平匀。上句第五字皆落仄，无用平韵者，且古句、律句互参者也。

○齐梁体

齐梁一体，乃唐人采齐粱乐府而成，声调律而独以对偶为工者也。然上下不粘，以律句入古调，与初唐古诗古句入律调者适得其反。而齐梁如沈约诸人，及初唐诗间亦杂一二古句，至后人始究其极。故虽曰齐梁体，实亦可谓唐人之创作也。

△《夜夜曲》    沈约

河汉纵且横，（平）北斗横且直（古句）。星汉空如此，（仄律句）宝知心有忆。孤灯暧不明，（平）寒机晓犹织。零泪向谁道，（仄）鸡鸣徒叹息。

齐梁仄调，上句落平，平韵皆落仄。故拟齐梁者，皆用仄调，而诗则仍古调、古句，与魏汉不异也。

△《宿东斋晓兴》    白居易

温温土炉火，（仄）耿耿纱笼烛。独抱一张琴，平夜入东斋宿。宵声度残漏，（仄）帘影浮初旭。头痒晓梳多，（平）眼昏春愁足。负暄檐宇下，（仄）散步池塘曲。南雁去未回，（平）东风来何速。（古句平仄对照。）雪依瓦沟白，（仄）草绕墙根绿。何言万户州，（平）太守常幽独。

此首共十六句，四句一组。第一句第五字皆仄，不谐韵，而无句不律。但如仄仄仄平平起者，下句用平平平仄仄，一联可也，第二联则决不可用。此正齐梁与近体之别，一入律调，上下相粘，便非齐梁矣。

△《越女词》    李白

长干吴儿女，（古句）眉目艳星月。（律）履上足如霜，（律）不着鸦头袜。

律上下不粘。而句中平仄亦不对照，如律诗也。

○初唐体

初唐古诗，亦衍自齐梁，但句第二字上下相粘如律，是其变体耳。

△《咏瓢》（此法最为普通。）    张说

美酒（仄）酌悬瓢，（平）真淳（平）好相映。（仄）蜗房（平）卷堕首，（仄）鹤颈（仄）抽长柄。（仄。“长”字“颈”字与上句对照。）雅色（仄）素而黄，（此字可仄，但“者”字宜平。）虚心（平）轻且劲。（仄）岂无（平）雕刻者，贵此（仄）成天性。（此两平仄乘除，盛于齐梁时，至唐竟成仄韵，古诗不易之法。）

（五言长篇仄韵唐调）

△《奉使登终南山》    王湾

常爱南山游，（平）因而尽原隰。数朝至林岭，（仄）百寻登嵬岌。石壮马径穷，（平）苔色缘步入。物奇春状改，气远天香集。虚洞策杖鸣，（平）低云拂衣湿。倚岩见庐舍，入户欣拜揖。问性矜勤劳，（平）示心教澄习。玉英时共饭，芝草为余拾。境绝人不行，（平）潭深鸟空立。一乘从此授，九转兼是给。辞处若轻飞，（平）憩来惟吐吸。闲襟超已胜，回路倏而及。烟色松上深，（平）水流山下急。渐平逢车骑，向晚过城邑。峰在野趣繁，（平）尘飘宦情涩。辛苦久为吏，劳生何妄执。日暮怀此山，（平）悠然赋斯什。

此种长篇古诗，皆从齐梁化出，然章法不异古人。

△《晚夏马嵬卿叔池亭即事寄京都一二知己》    王湾

忝职畿甸淹，（平）滥陪时俊后，才轻策疲劣，（仄）势薄常趋走。牵役劳风尘，秉心生岩薮。宗贤开别业，形胜代希偶。竹绕清渭滨，泉流白渠口。逡巡期赏会，挥忽变星斗。逮此乘务闲，因而访幽叟。入来殊景物，行复洗纷垢。林静秋色多，潭深日光厚。盛香莲近拆，新味瓜初剖。滞拙怀隐沦，书之寄良友。

此与上首同一句法。

△《息舟荆溪入阳羡南山游善相寺呈李功曹》    羊士谔

结缆兰渚晓，紫晶上连冈。晏温值初霁，去绕山河长。献岁冰雪尽，细泉生路傍。行披松杉入，激川横石梁。层阁表精庐，飞梦切云翔。冲襟得高步，清眺极远方。潭嶂积佳气，荑英多早芳。具观泽国秀，重使春心伤。念遵烦促涂，荣利骛隙光。勉君脱冠意，共匿无何乡。

△《崔濮阳兄季重前山兴》    王维

秋色有佳兴，况君池上闲。悠悠西林下，自识门前山。千里横黛色，数峰出云间。嵯峨对秦国，合沓藏荆阕。残雨斜日照，夕岚飞鸟还。故人今尚尔，叹息此颓颜。

此两首，以其平韵，故上句五字皆仄。虽与上两首仄韵落平者微异，但仍齐梁诗体，董初平韵与仄韵同法，见前。盖齐梁平韵诗皆平仄相间、古句迭用者也。

○柏梁体

元封三年，汉孝武帝作柏梁台成，诏群臣能为七言诗者，乃得上坐。自帝起，人各一句，句皆有韵，后人号曰“柏梁体”。其实古歌如《饭牛》、《灵宝谣》已肇始“柏梁”矣。体贵浑成，句宜蝉联，起承转合之间，不绝如缕。但有歌行而无古诗，故句调可入古，亦不妨略参近体，如乐府。但古诗有全平、全仄者，于柏梁体不相宜也。

日月星晨和四时，（帝）骖驾驷马从梁来。（梁王）郡国士马羽林材，（大司马）总领天下诚难治（丞相），和抚四夷不易哉。（大将军）刀笔之吏臣执之，（御史大夫）撞钟击鼓声中诗，（太常）宗室广大日益滋。（宗正）周卫交戟禁不时，（卫尉）总领从官柏梁台。（光禄勋）平理清谳决嫌疑，（廷尉）修饰舆马待驾来，（太府）郡国吏功差次之，（大鸿胪）乘舆御马主持之。（少府）陈粟万硕扬以箕，（大司农）徼道宫下随讨治。（执金吾）三辅盗贼天下危，（左冯翊）盗阻南山为民灾。（右扶风）外家公主不可治，（京兆尹）椒房率更领其材，（詹事）蛮夷朝贺常会期。（典属国）枉拼樽憾相枝持，（大匠）枇杷橘栗桃李梅。（大官令）走狗逐兔张罘崽。（小林令）啮妃女人目如饴。（郑舍人）迫窘诘屈几穷哉。（东方朔）

此篇词极拙陋，意亦不属，不足法也。但联句之作，惟此最古，列之以备一格。

△《燕歌行》    曹丕

秋风萧瑟天（必平气）可平凉，草木摇落露（可平）为霜。群燕辞归雁（雁字必仄，因五平不可连也。）南（此字仄，则上一宇可平）翔，念君客（可平游）思断（必仄肠）。慊慊思归恋（必仄）故（必平乡），何为淹留寄（必仄）他方。贱妾茕茕守（必仄）空房，忧来思君不（必仄）敢（必仄）忘。不觉泪下沾衣裳。援琴鸣弦发清商，短歌微吟不能长。明月皎皎照我床，（此句于柏梁，偶入一句，不可多用。）星汉（仄）西流（平）夜未（仄）央。（律句。只可偶入一二句。）牵牛（平）织女（仄）遥相望，（“遥”字必平，用仄则失调矣。此种句法，唐人皆喜用之。如韩愈《陆浑山火》，王昌龄《箜篌引》，几每句如此。声调迫促，与七古不异。）尔独何辜限河梁。

一句之中，三仄四平，或三平四仄，须相间为用。四平必不可连，连则失调矣。古人七言，如张衡（四愁）、武帝（白云）诸作，有转入他韵者，句法与《柏梁》同，可类推也。

○七言古诗

七言古惟“柏梁”一体，至刘宋时，鲍明远、汤惠休始变易其体，上下句平仄互谐。下逮齐梁，至于初唐，皆遵效之。“柏梁”一体，不可得见。至盛唐始复，大率有乐府而无古诗。盛唐以后，本诸《柏梁》，参以五古，遂有七言古诗与歌行，始别古诗。句法多拗，惟歌行声调微谐，略近律诗。今分别之如下。

△《郑群赠簟》    韩愈

蕲州笛竹天（必平如笛字平，则此字可仄。）下（可平）知，郑君所宝尤（必平）环奇。（“环”字本可仄，但此一首中，上下句平仄皆对照，故必仄，不可易平。）携来当（必平，囚下为四仄也。）书不得卧，一府传（必平）看（必仄），因四平不可连也。）黄琉璃。（“看”字平，则“黄”字当仄。）体坚（“体”字必仄，否则与五平相连矣。）色净又藏（必平）节，尽眼凝（必平，见上）滑无瑕疵。法（可仄）曹贫贱众所易，腰（必平）腹空大何能为。（“何”字本可仄，但此诗全篇皆用三平，故以平为佳。古人虽或用仄，亦必变换章法始可耳。）自（仄。见上，以下同此。）从五月困暑湿，（五仄连用。）如坐深甑遭蒸炊。（五平，与上句五仄相对。律诗构体亦有，故可不论也。）手磨袖拂口相语，慢肤多汗真相宜。日暮归来独惆怅，有卖直欲倾家资。谁谓故人知吾意，卷送八尺含风漪。呼奴扫地铺未了，光彩照耀惊童儿。青蝇侧翅蚤虱避，肃肃疑有青风吹。倒身甘寝百疾捐，（转调故平。）却愿天日长炎曦。明珠青玉不足报，赠子相好无时衰。（此篇以上所注，已尽七古之作法，故自“手磨袖拂”句起，不复重复，阅者自为印证可也。）

此篇格律最为上邢，统篇一律，易于辨识，故以为谱。若用仄调，以仄易平可矣。他如老杜之（寄韩注），东坡之（和蒋夔），与此大同少异。惟调随意转，章句变换，或用叠韵，亦犹五古，可类推也。赵秋谷独言古句、律句，殊不足据。然《石鼓》、《韩碑》，有连七仄、七平者，此则偶入一二句。上、下句平仄相对，可以不论，至其起、承、转、结四句，则往往同平、同仄，如“元和天子神武姿，彼何人哉轩与羲”等句，是又一格也。

△《山中问答》    李白

问余（平）何事（仄）栖碧（仄）山，笑而（平）不答（仄）心自（仄）闲。桃花（平）流水（仄）杳然去，别有（仄）天地（仄）非人（平）间。（四句中，二、四、六字同仄、同平，古绝也。）

七言歌行转韵，亦始自鲍明远，但其句法皆古。如老杜《丹青行》、《氵美陂行》，及李白《扶风歌》等篇，并以为法。至齐梁始渐似律调，虽当时但工声偶，无所谓律，而竟为后人所本。《琶琵行》、《长恨歌》诸篇，又皆其遣也。

△《燕歌行》    梁元帝

燕赵佳人本自多，辽东少妇学春歌。黄龙戍北花如锦，玄菟城前月似娥。（以上律调律句。）如何（正平，以别律调。）此时别夫婿，（古句。）金羁（此字仄，则上句第二字可平。）翠旺往交河。远闻入汉去燕营，（转律，韵句，粘。）怨妾愁心百恨生。（律句，粘。）漫漫悠悠天未晓，遥遥夜夜听寒更。（律句）自从异县同心别，（转韵，粘。）偏恨同时成异节。横波满脸万行啼，翠眉（平）暂敛千重结。并海（仄）连天阖不开，那堪春日上春台。唯见远舟如落叶，复看遥舸似行杯。（以上折腰）沙汀夜鹤啸羁雌，（转韵）妾心无主坐伤离。翻嗟汉使音尘断，空伤贱妾燕南垂。

△同上    周庾信

代北云气昼昏昏，（古句）千里蓬飞无复根。（律句）寒雁丁丁渡辽水，（古句）桑叶纷纷落蓟门。（律句）晋肠（平）山头无箭竹，（古句）疏勒城中乏水源。（律句）属国征戍久离居，（古句）阳关音信绝能疏。（四句）粘愿得（必仄）鲁连飞一箭，持奇归思燕将书。渡辽本自有将军，（律句）风寒萧萧生水纹。妾惊甘泉足烽火，君讶渔阳少阵云。自从将军出细柳，荡子空难独守。盘龙明镜饷秦嘉，辟恶生香寄韩寿。春分燕来能几日，二月蚕眠不复久。洛阳游丝百丈连，黄河春冰千片穿。桃花颜色好如马，榆荚新开巧似钱。（以上古调）蒲桃（平）一杯千日醉，无事（仄）九转学神仙。定取（平）金丹作几服，能令（平）华表得千年。（结四句粘，律调。句法古、律相参，而律调或用之起结。与五言古乐府正同。）

○绝句

△《阳关曲》    王维

渭城朝雨轻尘，客舍青青柳色新。劝君（不粘）更尽一杯酒，（上声）西出阳关无故人。（折腰）

△《采莲曲》    王昌龄

荷叶罗裙一色裁，芙蓉向脸两边开。乱入池中看不见，闻歌始觉有人来。（折腰）

绝句折腰，乐府正格。唐人亦有用近体不折腰者。

△《晚出左掖》    杜甫

天门日射黄金榜，春殿晴曛赤羽旗。宫草微微承委佩，炉烟细细驻游丝。云近（折腰，与第四句不粘，粘第三句。）蓬莱常五色，雪残鸡鹊亦多时。侍臣缓步归青琐，退食从容出每迟。

折腰句本出齐梁，唐人惟用之宫词歌曲中，仍乐府体也。杜甫（晚出左掖）等篇，蒸、炊皆口号。齐梁乐府有（凤毫曲），白尝拟之，故（凤凰台）正不妨拟乐府耳，若即以为律诗，误矣。

○长短句

长短句翻自古谣，自一字至九字，悉历级而登，不得越而上，亦不得趋而下也。句必有偶，不可突兀单行。无论短句续长句，长句缀短句，五七相间而发，亦必双管齐下，前后对照。短句续长句，可勿谐韵；长句续短句者，则非谐如《柏梁》不可。单句尤所必谐，赵氏原谱有杂言，即长短句，不谱声调，今补。

△《寄杜拾遗》    任华

杜拾遗，（句三言，谐韵。）名甫第二才甚奇。（七言）任生（泛语，本可删。）与君别来已多时，（九言，如七言叠句。谐韵如柏梁，虽七言亦可。）何尝一日不相思。（七言）杜拾遗，（句）知不知，（必谐，即长句缀短句也。）昨日有人，（句）诵得数篇黄绢词。（七言）吾怪异奇特，（句五言）借问果然称是杜二之所为。（长句。与上五言不谐，所谓长句续短句也。）势攫虎豹气腾蛟螭。（八言。）沧海无风似鼓荡，（可谐）华岳平地欲奔驰。曹刘俯仰惭大敌，沈谢逡巡称小儿。（以上七言）昔在帝城中，（五言当合）盛名君一个。（两句偶）诸人见所作，（不可合）无不心胆破。（偶）郎官丛里作狂歌，（七言可合）丞相阁中常醉卧。前年随驾归长安，承恩步青云端。积翠扈游花を匝，披香寓直月团圈。英才特达承天卷，公私无不相钦羡。只缘汲黯好直言，遂使安仁却为掾。如今避地锦城隅，幕下英僚，（句）每日相随提玉壶。（单句。长句，故下句必谐。）半醉起舞捋髭须，（谐）乍低乍昂旁若无。（以起下句九言）古人制礼但为防俗士，（九言）岂得为君设之乎。而我不飞不鸣亦何以。只待朝庭有知己。（七言）亦曾读却无限书，（七言）拙诗一句二句在人耳。（九言，则不飞不鸣句，前后对照。）如今看看总无益，（句）又不能，（句）崎岖傍朝市。（句）且当事耕稼，（句）岂得便徒耳。（句）南阳葛亮为朋友，（句）东山谢安作邻里。（句）闲常把琴弄，（句）闷即携樽起。（五言，与“事耕稼”句对照。）莺啼二月三月时，（句）花发千山万山里。（七言，与“南阳”句对照。五七相间，故须对照。）此时幽旷无人知，（谐时）火急将书凭驿使，（谐里）为报杜拾遗。（谐知）

此篇平仄互谐，唐人律诗中亦有之。

△《蜀道难》    李白

噫吁б，（句）危乎高哉！（四言）蜀道之难（必合四言）难于上青天。（起句四言，则此句虽九言，亦必四五和韵如两句耳。）蚕丛及鱼凫，（五言，上下不可和，和则失调突。）开国何茫然。（五言）尔来四万八干岁，乃与秦塞通人烟。西当太白有鸟道，可以横绝峨嵋巅。地崩山摧壮士死，（七言）然后（用此则上有句，不妨杂出。）天梯石栈方句连。（九言）上有（句）六龙回日之高标，（九言）下有（句）冲波逆折之回川。黄鹤之飞尚不得过，（八言）犭爰猱欲渡愁攀援。（七言）青泥何盘盘，（可勿）和百步九折萦岩峦。（七言）扪参历井仰胁息，以手抚膺坐长叹。间君西游何时还？畏途岩不可攀。（以上和）但见悲鸟号古木，雄飞雌从逵林间。（七言）又闻子规啼夜月，（句）愁空山。（句）蜀道之难，（和）难于上青天，使人听之凋朱颜。（叠）连去天不盈尺，枯松倒挂倚绝壁。（转韵，必和。）飞湍瀑流争喧陉，（转平）砾崖转石万壑雷。（转韵壁。）其险也若此。（五言。不和，所谓短续长也。）嗟尔远道之人胡为乎来哉！（长句。下句短绩长，故必合。）剑阎峥嵘而崔嵬。（着此句合。挽其险也，如此而下句四言亦不杂出。）一夫当关，（句）万夫莫开。（四言）所守或非亲，（五言）化为狼与豺。（句）朝避猛虎，夕避长蛇。磨牙吮血，杀人如麻。（四言）锦城虽云乐，（五言）不如早还家。（与“一夫当关”对照。）蜀道之难难于上青天，侧身西望长咨嗟。

○律诗

自齐梁体兴，降及陈隋之季，渐由乐府变入律调。至初唐而分，四子而著。其后诗律愈细，遂于古诗、乐府格不相入矣。所谓唐律者，由唐而尊，非谓自唐始也。唐人短曲有作如近体排律、近体绝句者，本此。

五言仄起

△《折杨柳》    徐陵

弱々河堤柳，依依魏主营。（初唐律诗有以封偶起者，本此。）江陵有（仄）。（初唐以后此字不容假借。）旧（此字可平，俗为“四子句”也。）曲，洛下作新声。妾对长阳苑，君登高（平。唐人此字断不可借。）柳城。春（此字可作仄）还应共见，荡子太无情。

此篇本乐府，以其近律，故录之，以见唐律之来源。

△《秋日阮隐居致薤三十束》    杜甫

隐（此字仄，可借作平。）者柴门内，畦（此字平，不可借作仄。）蔬绕舍秋。盈（此字平，可借作仄。）筐承露薤，不（仄，可借作平。）待致（必仄）书求。束（可平）比青刍色，圆（平，决不可仄。如仄，三字须平。）齐玉（必仄。）饬头。衰（平，可仄。）年关隔冷，味（仄，可平。）暖并（必仄。）无忧。

此篇律诗正调。句第一字有可借不可借者，而第三字平仄决不借。有借者与此不同，谱详后。

△《送王五昆季省亲》    孟浩然

公子恋庭帏，（必谐微韵。）劳（平，不可仄。）歌涉海涯。水乘舟橄去，亲望老莱归。斜日催乌鸟，清江照彩衣。平生急（仄）难（平）意，（四字平，则三字必仄；三平则四必仄。俗谓“四子句”。）遥仰鹊飞。

△《秋登张明府海亭》（平起）    孟浩然

海亭秋日望，（如第四字平，第三字仄。说见上。）委曲见（必仄）江山。染翰聊题壁，倾（不可仄，若仄第三字须平。）壶一解颜。歌逢彭泽令，归赏故（必仄）园间。予亦将琴史，栖迟共取闲。

△《风雨》    李商隐

凄（必平）凉（宝剑篇），泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁又几年。

五言律诗正调尽此。总之，三、五字仄声可单，而平声不可单。

律诗借声

唐人借声，专论一三五字，非出韵也。今人不知，辄曰一三字勿论，不亦误甚！或即以为体者，亦谬。体以古句入律调，而借声则于一句之内、两句之间，或间一句，或隔两联，于一三五字，宜平者仄，宜仄者平，互易其声而已。

△《新年赠友》    许棠

一（此字平，则下句不借。）月月（宜乎反仄）相似，一年年（必平。宜仄反平。此两可互易也。）不同。清晨窥古镜，旅貌近衰翁。处世闲难得，关身事半空。浮生能几许，莫惜醉春风。

△《送从兄归隐兰溪》    许浑

名（平可仄）高犹（宜仄反平）素衣，穷巷掩（此句此字非借韵，不可平。）荆扉。渐（此字可平）老故（宜平反仄，无下句作偶，必不可仄。）人少，久（此字可平）贫豪（宜仄反平）客稀。塞（仄）云横剑望，山（平）月抱琴归。几日兰溪醉，藤花拂钓矶。

△《白鹭鸶》    李白

鹭莺下（平反仄）秋水，孤飞如（仄反平）坠霜。心闲且（平反仄）未去，独立沙（仄反平）洲傍。

五言拗体即半格诗

拗在一、三、五字者，犹近体律句也。拗在二、四、六字者，则以古句入律调矣。但五言拗体，一、三、四字可互易，而第二字必与上句相粘。第五字落韵，仍须平、仄相间，与律诗落韵同。或以其似律也，则平、仄错出；似古也，而调不相入。乃名之曰“半格诗”。竟有疑为古诗齐梁体者，不知古诗上下每句皆不粘，而“齐梁”有粘，有不粘。独五言半格诗，虽参一二古句，而通篇无不粘者。惟句中平仄，一、三、四、五字亦必互易如借声中之一、三字，无单拗者也。

△《蕃马》    杜甫

致此（此二字平，下当接仄仄仄平平。）自僻（宜平反仄）远，又非珠（宜仄反平）玉装。如何出奇怪，（四子体句）每夜吐（必仄）光芒。虎气必（宜平反仄）腾上，龙身密（宜仄反平）久藏。风尘苦（宜平反仄，亦可。）未息，待汝奉明王。

△《乐游原》    李商隐

向晚意不适，（五言起句用全仄者，下句第三字必平，但第四字仄声不可轻易。）驱车登（必平）古原。夕阳无限好，只是近黄昏。

△《长安早春怀江南》    许浑

云月有归处，故山清洛南。如何一花发，春梦江南。

律诗不可单借一字、单拗一句。如言律诗正体，不借最好。古人每有佳句，为声调所东，故互相借谐，非炫奇也。

七言律诗

△《登柳州城楼寄漳汀封连四州刺史》    柳宗元

城（仄起可平，平起不可仄。）上高（可仄，但接字必平。）楼接（可仄）大荒，海（可平）天愁（必平，但第一字平可仄。）思正（此句此字非拗体，决不可平。）茫茫。惊（必平）风乱（可平）台芙（必平）蓉水，密（可平）雨斜（必平）侵薜荔墙。岭（可平树）重（可仄）遮千里（二字平仄互易即四子句）目，江（必平）流曲（可平）似九回肠。共（与下句互借，可仄。）来百粤（文必平）身地，犹是音书滞一乡。

正调与五言同。句中第一字可借，如所注。其第三、第五字切忌单借一句。一字至少须借一句，不拘首尾，或八句全借亦可。律调声调尽此。

双声借韵

△《咸阳城东楼》    许浑

一上高城万里愁，蒹葭杨柳似（必仄）汀洲。海（仄）云初（平）起日（仄）沉（平）阁，（仄）山（平）雨（仄）欲（仄）来（平）风（平）满（仄）楼。（平）鸟下绿（仄）芜秦苑夕，蝉鸣黄（平）叶汉（必仄）宫秋。行人莫问当年事，渭水寒声昼夜流。

△《别张秀才》    许浑

不知何计写离忧，万里山川半旧游。风卷暮沙和雪起，日融春水带冰流。凌晨客泪分东郭，竟夕乡心共北楼。青桂一枝少年事，莫因鲈涉穷秋。

双声借谐，惟许浑最工、最严。其借处一字不苟，读之如谱宫商，而声不害词，词不害意。随园亦极言其佳，但以此谓即是拗体，误矣。

△《闻官军收河南河北》    杜甫

剑外忽传收蓟北，初间涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。

七言拗体

△《卜居》    杜甫

浣花（平）流水（仄）水西（平可仄，此字下句有关。）头，主人（平）为卜（仄）林（必平）塘（平）幽。（两句平仄复，所谓折腰句也，故下不可折。）已知（此字可仄，但下句须平，而每句粘。）出郭（可平）少（必仄）尘事，更有（上句知字仄，则此句宜平。）澄江销（必平，以谐拗。）客（必仄，不然五字皆入古矣。）愁。无数（必粘）蜻蜒齐上（第四平字必仄）下，一双（必粘）对沉浮。东行万里堪乘兴，须向山阴上小舟。（此两句必谐律，可借谐而不可拗。）

△《黄鹤楼》    崔颢

昔人（可仄）已乘（必平）黄鹤去，此地空余（必平。乘字复句。）黄鹤楼。黄鹤一去（可平）不（可平）复返，白云（必粘）千载（必仄，以下二字平也。）空悠悠。晴川历历汉（平反仄）阳树，芳草萋萋（仄仄乎）鹦（仄反平）鹉洲。（两句谐）日暮乡关何处是，烟波江上使人愁。（两句律。）

总之，一首之中必间古句，而上、下句平、仄互易。二、四、六字尤须带粘。

△《望岳》    杜甫

西岳峻峭竦处尊，（律句如下句平仄复者、已折腰者，下可不折。）诸峰罗立如儿孙。（律句粘，故下句必折腰。）安得（仄必折）仙人九节仗，（律句。第四句非古不可。）拄到（必仄，以入古。如用平，则第四字必平第六字反仄。）玉女（必仄）洗（可平）头盆。车箱（谐上）入谷无多路，箭栝通天有一门。稍待西风凉冷后，高寻白帝问真源。（后四句双声，借和决不可。）

△《所思》    杜甫

苦忆荆州醉司马，谪官樽酒定常开。九（仄）。（此字本不可借，以可瞵故凭句皆借。通篇成一章法，故不妨。）江日落醒何处，一柱观头眠几回。可（仄）怜怀抱向人尽，欲问平安无使来。故仄凭锦水将双泪，好过瞿塘滟堆。

拗体七言与五言大同小异，杜诗最多。但五言不折腰，以别于齐梁也。而七言拗律必有一联折腰者，本源乎齐梁乐府，迨后遂自成体。而拗体复因之，以自别于古乐府、近体之间，声调颇不易谐。赵执信云“不可不学，不可专学，不学则无格，专学则滑”，盖谓此也。

△《黄鹤楼送孟浩然之广陵》    李白

故人（必平，以入古。）西辞黄鹤楼，（古句）烟花（必平，与孤帆句粘。）三月下扬州。（律句）孤帆（粘）远影碧（平反仄）空尽，唯见（粘）长江天（仄反平）际流。（后二句谐借。）

△《山中与友对酌》    李白

两人对酌山花开，（拗句）一杯（仄反平，入古。）一杯复一（必仄，与醉字粘。）杯。我醉（仄）欲眠君且去，明朝有意抱琴来。（律句。）

△《绝句漫兴》    杜甫

手种（平反仄，入古。）桃李（可平）非无（必平）主，野老墙低还似家。（律句）恰似（必仄，粘。）春风相欺得，（古句）夜来吹折数枝花。

绝句同与律诗，一首之中必参以二律句。而上、下句相接处，犹当粘而不粘，粘第二字者，四、六可勿论：不粘，则四、六非论不可。

○赵谱

五言律诗

赵氏律谱，声调精究极殊，兹仍其旧，以备参考。

△《句溪夏日送卢霈秀才归王屋山将欲赴举》    杜枚

野店正（宜平反仄）分泊，茧蚕初（宜仄而平，第一字仄，第三字必平。）引丝。（第三字救上句，亦可不救，二句律句中构。）行人碧（宜平而仄）溪（宜仄而平）渡，（构句。第四字平，第三字断断用仄，今人不论者非。）系马绿杨枝。（不对格而实对）苒苒迹始去，（五字俱仄，中有入声字，妙。）悠悠心（此句必平，求上句。）所期。（此必不可不救。因上句第三字、第四字皆当平而反仄，必以第三字平声救之，否则落调矣。上句仄仄平仄仄，亦同。）秋山念君别，（同第三句惆怅桂花时。）

△《落花》    李商隐

高阁客竟去，（构句起。）小园花（此字构救）乱飞。（此二字同前第五、第六句。）参差连曲陌，迢递送斜晖。肠断未忍扫，（同起句）眼（此字仄，）妙穿仍欲归。（同次句）芳心向春尽，（同前第三句、第七句。）所得是沾衣。

平平仄仄仄，下句仄仄仄平平。律诗常用。若仄平仄仄仄，则为落调矣。盖下有三仄，上必有二平也。

律诗平平仄仄平，第二句之正格，若仄平平仄平，变而仍律者也。（即是拗句。）仄平仄仄平，则古诗句矣。此格人多不知者，由“一、三、五不论”一语误之也。

七言不过于五言上加平平、仄仄耳。拗处总在第五、第六字上。七言之五、六字，即五言之三、四字，可以类推。

起句第二字仄、第四字平者，如仄仄平平仄，或平仄平平仄，或平仄仄平平，俱可。若平仄平仄仄，则古诗句矣。

起句仄仄仄平仄，或平仄仄平仄，唐人亦有此调。但下句必须用三平或四平。（如仄平平仄平、平平平仄平是也。）

上句第三字平，下句第三字可仄；若上句第三字仄，下句第三字断宜平。此在首联，唐人亦有不拘者，若二联则必不容不严矣。

△《月夜》    杜甫

今夜州月，闺中只独看。遥怜小儿女，（拗句）未解忆长安。香雾云鬟湿，清辉玉臂寒。何时倚虚幌，（拗句）双照泪痕乾。

△《春宿左省》    杜甫

花隐掖（拗句）垣（平）暮，啾啾栖（平）鸟过。星临万户动，月傍九霄多。不寝听金钥，因风想玉珂。明朝有封事，（拗句）数问夜如何。

△《送远》（拗体，赵《谱》误入。）    杜甫

带甲满天地，（拗句）胡为君（平）远行。亲朋尽（可仄）一哭，鞍马去孤城。（四句与前起首四句同调。）草木岁月晚，（五字仄，木、月二字入声，妙。五仄，无一入声字在内，依然无调也。）关河霜（此字必平）雪清。别离已昨日，（拗句中唐后无。）因见古人情。

△《登裴秀才小台作》    王维

端居不出产，满目望云山。落日鸟边下，秋原人外闲。遥知远林际，（“落日”下三句皆拗。）不见此檐间。好客多乘月，应（平声）门莫上关。

△《与诸子登岘山》    孟浩然

人事有代谢，（四仄）往来成（平）古今。江山留胜迹，我辈复登临。水落鱼梁浅，天寒梦泽深。丰公碑尚在，读罢泪沾襟。

△《广陵逢薛八》    孟浩然

士有不得志，（五仄）楼栖吴（必平）楚间。广陵相遇罢，彭蠡泛舟还。樯出江中树，波连海上山。风帆明日远，何处更追攀。

与前谱合看，尽之矣。

七言律诗

△《望岳》    杜甫

西岳峻峭竦处尊，诸罗立如儿孙。（拗句）安得仙人九节仗，（安得两字不粘。）拄到玉女洗头盆。（拗句）车箱入谷无多路，箭栝通天有一门。稍待西风凉冷后，高寻白帝问真源。

前四句拗，后四句谐，正体也。拗律上、下句亦须带粘。

△《和裴迪登蜀州东亭送客逢早梅相忆见寄》    杜甫

东阁官梅动诗兴，（起句即拗，今俗云必拗第三字方可，误也。）还如何逊在扬州。此时对雪遥相忆，送客逢春可自由。幸不折来伤岁暮，若为看去乱乡愁。江边一树垂垂发，朝夕催人自白头。

△《所思》    杜甫

苦忆荆州醉司马，（同上。）谪官樽酒定常开。九江日落醒何处，一柱观头眠几回。（观字仄，眠字必平。此救上句，亦救本句。）可怜怀抱向人尽，欲问平安无平使来。故凭锦水将双泪，好过瞿塘滟预堆。（第七句本是正粘，因第五句不粘，此句亦不粘矣。）

此种诗不可不学，不可专学，不学则无格，专学则滑矣。

△《小寒食舟中作》    杜甫

佳辰强饮食犹寒，隐几萧条戴冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万（此字可仄。第五字仄，上二字必平。第三字仄，则落调矣。五言亦然。）余里，愁看直北是长安。

凡拗律诗，无八句纯拗者，其中必有谐句。如上四拗，下四谐；上六拗，下二谐。或中间拗，前后谐。若不粘不谐，定是古诗。

△《山中与友对酌》    李白

两人对酌山花开，（三平，古句。）一杯一杯复一杯。（古句。）我醉欲眠君且去，明朝有意抱琴来。（后二句和。）

赵氏《声调谱》惟近体最为精到，故存其旧，以备阅者参考。仪识。
●卷六

○历代诗体

△分韵

梁武帝宴华光殿联句，曹景宗后至，诗韵已尽，沈约与以所余“竞、病”二字，景宗操笔而成曰：“去时儿女悲，归来笳鼓竞。为问道旁人，何如霍去病。”初读此，了不解“韵尽”为何等格法？偶阅《陈后主集》，见其序《宣猷堂宴集五言》曰：“披钩赋咏，逐韵多少，次第而用。座有江总、陆瑜、孔范等三人。”后主诏得迮格，曰“易、夕、掷、斥、折、唶”字。其诗用韵与所得韵次前后正同，曾不搀乱一字。乃知其说是先诗韵为钩，坐客探钩，各据所得，循序赋之。正后世次韵格也。（《稗史》。仪按：钩探得韵，乃以钩钓取诸韵，一句一探也，东坡诗：“或为扫愁帚，或为钓诗钩。”当是用此典。曾读义山“分钩射覆”句注分钩弋事，今知其误。）

△和韵

前人作诗，未始和韵。白唐元白为二浙观察，往来置邮筒倡和，始依韵而多至千言，少或百数十言。其自耀曰：“曹公谓刘玄德曰：‘天下英雄，唯使君与操耳！’予于微之亦云。”（《珊瑚纲诗话》）

△次韵

前后不可移易，又曰步韵。

△依韵

同在一韵，而所押之字互异，亦曰和韵。

△同韵

用彼原韵，可不必次。（《黄文诗话》○见《寄园诗原》。）

△韵牒

段成式卢陵官下截取斑竹，以递送联句，谓之“句枝”，或“角恶韵”，或“煎茶”。皆谓之集联。若志于不朽则大苦。客拣稳韵不可得辙已，谓之“苦联”，句句共押平声，好韵不僻者，书于竹筒，谓之“韵牒”。（《含烟阁诗话》）

△杂体

诗至晚近，愈出愈奇。虽失风雅之旨，顾偶一为之，亦殊新颖可喜。而言诗者于此尤不可不知也。

△双声叠韵诗

温飞卿《题贺知章故居》叠韵绝句曰：“废砌翳薜荔，枯湖芜菰浦。老媪宝藁草，愚儒输逋租。”又《雨中与李先生期垂钓相失》绝句云：“隔石觅屐迹，西溪迷鸡啼。小鸟扰晓沼，犁泥齐低畦。”（《诗原》）

△五平五仄诗

信阳何大复（景明）诗曰：“秋原何萧萧，耳目去杂茸。拈花犹穿塘，苦匏尚抱陇。寒风吹空林，落日照古冢。徘徊观陈踪，露下发忽竦。”（《柳青新集》天随子《夏日诗》，四十字皆平。梅圣俞“酌酒与妇饮”通篇皆仄。）

△进退格

杨万里寄姜尧章诗用“东”“冬”二韵，相间互押，自题曰“进退格”。

平仄双韵诗

唐章碣、郑谷多有此体，章碣《赠婺源苏员外诗》：“帝念琼枝欲并芳，星分婺女寄仙郎。鸾从阙下虽辞侣，雁到江都却续行。烟月一时搜古句，（叶）山川两地植甘棠。即看龙虎西归去，（叶）便佐羲轩话万方。”

△辘鲈韵

辘鲈韵有单韵双韵，单号鲈，单出单入，两句一换韵。双驴者，双出双入，四句一换韵。又有促句用韵，其法或六句或九句，不拘平仄，每三句换一韵，（《蔡氏杂抄》）

△柏梁换句

柏梁句句用韵换韵，最难谐。其法于转调处，平仄不可双杀，宜叠一句。盖柏梁句法本多，单行叠一句，正柏梁定格，亦曰平头换韵。

△叠字诗

叠字词颇有，叠字诗不多见者。昔人诗曰：“渺渺茫茫浪拨天，霏霏拂拂雨和烟。苍苍翠翠山遮树，白白红红花满川。整整齐齐沙上雁，来来往往渡头船。行行坐坐看无尽，世世生生作话传。”“天连泅水水连天，烟锁孤村村锁烟。树绕藤萝萝绕树，川通巫峡峡通川。酒迷醉客客迷酒，船送行人人送船。此会应难难会此，传今话占古今传。”亦甚有味。（《尧山堂外纪》）

△叠字句

《稗史》曰：“诗有一句叠三字者，如吴融秋树诗：‘一声南雁已先红，槭槭萋萋叶叶同。’是也。有一句连三字者，如刘驾云：‘树树树梢啼莺晓，夜夜夜深板子规。，是也。有两句连三字者，如白乐天‘新诗三十轴，轴轴金玉声’是也。有双联叠字者，如《古诗》‘青青河畔草’是也。有七联叠宇者，如昌黎《南山诗》‘延延离又属’七联皆用叠字是也。然宋人《咏西溪》云‘湾湾湾处复湾湾’，更叠更切，愈出愈奇矣。”（《万青阁偶谈》）

△叠意诗

舒状元《春游》用重叠意作诗曰：“春风春日竞春华，春水春山春景佳。新柳恋莺莺恋柳，好花迷蝶蝶迷花。寻芳予入游芳伴，买酒人投卖酒家。去是路兮归是路，马头相对日头斜。”（《客中闲集》）

△春日诗

龙泉和《春日诗》：“新莺始新归，新蝶复新飞。新花满新树，新日丽新晖。”“新光新气早，新望新盈抱。新水新绿浮，新禽新听好。”“新景自新远，新叶复新扳。新枝新可结，新愁诳解颜。”“新诗独氤氲，新知不可闻。新扇如新月，新盖学新云。新落连珠泪，新点石榴裙。”（同上。以上四则，《诗原》所刊。）

△柳枝竹枝橘枝词

《杨柳枝》词，即古折杨柳枝义也，本歌亡隋之曲。后白居易年既老迈，有爱姬小蛮善舞，方丰艳，乃作《杨柳枝》以托意。《竹枝词》出巴渝，刘禹锡以俚歌鄙陋，乃别作词九章。柳枝托意古，专咏柳。而《竹枝》则泛咏风土。后有作《橘枝词》者，与《竹枝》同也。

△禽言

金兵南下，宋室播迁，金沙潘武目击中原之茶毒，而作《四禽言》以寓慨焉。今录其一，曰：“泥滑滑，泥滑滑，脱了绣鞋脱罗袜。前营上马忙起行，后队搭驼疾催发。行来数里日已低，北望燕京在天末。朝来传令更可怪，落后行迟都砍杀。”其他三首曰“交交桑扈”，曰“不如归去”，曰“鹑鸪鸪”。皆鸟音也，以声冠首句而演其义。本源于六朝杂曲，迨后诸作各以方言传闻而异。冠首禽言虽无定，而通篇发挥终不出此。且语浅意深，较《竹枝》尤觉有味。

△二言至十七言诗

《吴越春秋》古孝子《弹歌》：“断竹，续竹。飞土，逐肉。”二言之始也。《述异记》吴夫差时，童谣：“梧宫秋，吴王愁，”三言也。《诗原》引《升庵外集》诗：“振振鹭，鹭于飞。歌咽咽，醉言归”三言之始也。乐府《满歌行》尾一解“命如盘石儿大，居世竟能几时”，六言也。《文选》引董仲舒《琴歌》亦六言。谓六言始于谷永者误。（唐人六言七言声调，与五言律不异。）六朝沈君攸有《桂楫泛中河》诗，初唐蔡孚有《灯球篇》，是七言排律之始。李长吉“酒不到刘伶坟上土”，八言之始也。杜诗“男儿生不成名身已老”，九言也。李白：“黄帝铸鼎于荆山链丹砂，丹砂成，骑龙飞上太清家”，十言也。东坡诗“故人应有招我归来篇”，十一言也。然皆不成篇章。至元人《咏梅花》则纯为九言矣。诗云：“昨夜东风吹折中林梢，渡口小艇滚入沙滩坳。野树古梅独卧寒屋角，疏影横斜暗上书窗敲。半枯半活几个撅蓓藿，欲开未开数枝含香苞。纵使画工奇妙也缩手，我爱清香故把新诗嘲。”赵桓夫：《诗原》曰：“作九言诗，贵在浑成。亦备一体。”近人又有作十六、十七字诗者，三句五言而以一字两字着句末，尤须劲健。

△五七言

侯夫人《看梅诗》：“砌雪无销日，卷帘时自颦。庭梅对我有怜意，先露枝头一点春。”（北齐卢士琛妻崔氏有才学，以桃花和雪与儿碛面，曰“取白雪与儿洗面作光悦、取红花与儿洗面作妍华。”语见《桩楼记》，则十言也。）

△三五七言

自三言起，终以七言。隋郑世翼有此诗：“秋风清，秋月明。落叶聚还散，寒鸦栖复惊。相思相见知何日，此时此夜难为情。”又半五六言，如晋傅玄《鸿雁生塞北》之篇是也。（《柳青新集》。又宋何承天作《鼓吹》十五曲，其中如《有所思》、《战城南》等篇，皆三三七句、《巫山高》则三四九为句。以上皆沿汉《鼓吹》加减虚字，故字数句法不同，后人词曲悉本乎此。）

△律诗仄调

仄调律诗与平调律诗同，对偶、平仄，出入丝毫不爽。

△五句格

上三句叶韵，第四句不协。以第五句叶之。五七言皆有此格。老杜诗：“曲江萧条秋气高，芰荷枯拆随风涛。游子空嗟垂二毛，白日素沙亦相荡，（不叶）哀鸿独寸求其曹。”是也。此格古汉魏乐府已有之矣。

△六句格

五言以李益诗：“汉家今上郡，秦塞古长城。有日云长惨，无风沙自惊。当今圣天子，不战四夷平。”声调与八句者无异。七言亦有之。此格六朝已然，不自唐始也。

宋鲍照《数名诗》：“一身仕关西，家族满山东。二年从车驾，斋祭甘泉宫。”云云。词多不录。（盖以数字着句首也。）

△郡县诗

以郡县名入诗，当字同意异。或贯项，或嵌字，其体不一。又有集道里名者亦同。如齐王融诗：“追芳承荔浦，揖道泛虚邱。升裾临广牧，从圣尽平洲。”是也。又有人名、鸟名、兽名、歌曲名、龟兆名、卦名、宫殿名、屋名、车名、船名、药名、花名、树木名、草名入诗者。皆文人游戏之作，格与此同，于诗无补，今不备载。

又《琅琊漫抄成化丙午嘉兴巫者召仙降笔十二辰古诗》云：“劝君莫读《相鼠》诗，劝君莫歌《饭牛》辞，骑虎之势不能下，狡兔三窟将焉之。神龙未遇困戍水，虺蛇鳅鳝争雄雌。千金骏马买死骨，神羊触邪安所施。沐猴亦作供奉官，斗鸡亦是五百儿。吠尧桀犬下陛走，牧猪奴献令人嗤。”较古人所作殊觉巧胜。

△建除体

“建除体”嵌字格也。以建字着第一句首字，而以除字着第三句首字。宋鲍照《建除诗》“建旗出敦煌，西讨属国羌。除去徒与骑，战车罗万箱”云云。大都类此，词长今不录。

△六甲诗

“六甲诗”体与“建除诗”同，以甲乙著句首。陈沈炯有此体：“甲拆开众果，万物具敷荣。乙飞上危幕，雀乳出空城”云云。词长不备录。又有以匏、土、革、木八音及十二属为诗者，格皆同。

△四色诗

以色着每句首字，亦有作嵌字格者。齐王融《四色诗》“赤如城霞起，青如松雾澈。黑如幽都云，白如瑶池雪”是也。

△四气诗

宋王微《四气诗》：“蘅若首春华，梧楸当夏翳。鸣笙起秋风，置酒飞冬雪。”

△岑嘉州体

诗有三句者，自岑参始。盖“柏梁”之别调也。其转折处最易着迹。事须要三句一解，多一句不可，少一句亦不可。尤须每转愈深，非熟于“柏梁”者不易为也。

△歇后体

唐郑綮善为诗，多侮剧刺时，故落格调，时号“郑綮歇后体”。《初去庐江与郡人别》云：“唯有两行公廨泪，一时洒向渡头风。”滑稽皆此类也。但其诗只《老僧卢州郡斋寄席中三兰》三首，亦无此格。想当乱世，散佚者多，今不可考矣。唐封抱任栎杨尉，有客过之，既短，又患眼及鼻塞。封以千字文句嘲之曰：“面作天地玄，鼻有雁门紫。既无左达陈，何劳妄谈彼。”时亦谓“歇后体”。

△辘轳体

辘轳以八首成体。如第一首起句何句，即以其句着第二首第二句中，推而至于第八首第八句为止。以其如辘轳，得以上下。故曰“辘轳体”。

△连珠体

以花月二字逐句成咏，而辞意相连，谓之“连珠体”。唐六如《花月吟》曰：“有花无月恨茫茫，有月无花恨转长。花美如人临月镜，月明如水照花香。扶筇月下寻花步，携酒花前带月尝。如此好花如此月，莫将花月作寻常。”（《伯虎集》）

△玉台体

《玉台集》皆汉魏六朝女子之诗。陈徐陵为之序，其诗亦不皆纤艳者也。

△宫体

亦号“徐庾体”。徐陵、庾信在东宫为抄撰学士，文并绮艳。世号为“徐庾体”。

梁简文作诗多绮靡，时号“宫体”。

△香奁体

唐韩偓有《香奁集》，诗皆脂粉语也。

△西昆体

李商隐、段成式、温庭筠诗多浓艳。宋杨亿、刘筠效之，号曰“西昆三十六体”。（《小学绀珠》谓李、温、段皆行十六，故名。）

诗之体不一。以时而论，则汉之建安，魏之董初、正始，晋之太康，宋之元嘉，齐之永明，南北朝，初唐，盛唐，大历，元和，晚唐，元佑，江西宗派。又有因名以为体者，大都以气格而论，与声调无关也，

△孤鸾入群句

古人用韵，有可通者，如东、冬，江、阳是也。唐人排律。“东”微通“冬”，至于律不相通也。但第一韵尚有通者，如起首第一韵落“东”韵，以后四韵俱落“冬”是也。宋人诗多作此格，后人因之谓为“孤鸾入群格”。如第一韵不落韵，尾韵亦可。

△四字句

律诗自沈宋而分，至王、杨、卢、骆而著，虽承袭齐梁之后，而气魄过之。故句法声调犹仍其故，如杨炯“甯为百夫长，胜作一书生”，以偶句结。犹齐梁也。而上句一、亦齐梁之遗也。律诗平者不可令单，可单者独此耳，即今所谓“四子句”也。

△应字

首题立二字，颌题分应之。如老杜：“吹笛秋山风月明，谁家巧作断肠声。风飘律吕相和切，月傍关山几处明。”是也，此格甚新。（《蔡氏杂抄》）

△假对

诗有假对，如“子云清自守，今日起为官”，以“云”对“日”也。又“根非生下（作夏）土，叶不堕秋风”。（以“下”借作“夏”封秋也，同上。）

首联对，颔联不对，曰“偷春格”。颔联不对，却以二句事，而意与首二句相贯，至颈联不对，谓之“蜂腰体”。（言若已断而复续也，诗益嘉言）

△隔句对

唐杨炯诗：“昔时南浦别，鹤怨宝琴弦。今日东方至，鸾销珠镜前。”以第三句对第一句，以第四句对第二句，即俗所谓“扇对”也。

△彻首尾不对

李白宿《巫山》下诗：“昨夜巫山下，援声梦里长。桃花飞绿水，三月下瞿塘。雨色风吹去，南行拂楚王。高邱怀宋玉，访古一沾裳。”则通篇不对者也。

△就句对

杜少陵诗：“小院回廊春寂寂，浴凫飞鹭晚幽幽。”盖以“小院”对“回廊”，“浴凫”对“飞鹭”，就本句自为对也。

诗有赋、（情景宛然曰“赋”）兴、（见景生情曰“兴”）比、（拈物喻怀曰“比”）曲、（委曲尽情曰“曲”）吟、（悲如虫蜚曰“吟”）行、（体如行书曰“行”）引，（载详始末曰“引”。）又有以篇、以唱、以弄、以叹、以怨、以哀、以别、以更、以愁、以思、以乐名者，皆歌行也。其声调同之。



●卷七

○诗味

（明乎声调，不辩神味，木偶衣冠也，不可以为能诗。存其神味，而不究其声调，优孟衣冠也，亦不可以为能诗，故声调铿锵，神味渊然者，上也；有神味而无声调，中也；有声调而乏神味，下也。声调呻味二者俱无，则难乎其为诗矣！作《诗味》。）

诗贵灵活，虽有新意，亦须烘染而出。率尔而言，必多呆板。宋人诗，大半如此，故风韵全失。如东坡诗：“欲将西湖比西子，淡浓抹总相宜。”意非不佳，然终不脱铁板铜琶唱“大江东去”口气耳。

读《剑南集》，常疑放翁为唐人。

王荆公：“青山扪虱坐”何其龌龊。“黄鸟挟书眠”更不可解。老杜诗：“杨花细逐桃花落，黄鸟时兼白鸟飞”是宋人不二法门。

太白曰：“七言不如五言。”又曰：“沈休文以声律相尚，当今复古，舍我其谁？”宜乎其诗都入古调矣！顾乃不然，其诗除作“骚体”外，古风不多见，虽非人间烟火味，犹染六朝金粉气。

“西昆”艳体只数温李处处含蓄，得风人“乐而不淫”之旨，回味盎然。若王次回《疑雨集》穷态极研，全露轻薄色相，便同嚼蜡。

链（或从火旁）诗尚新奇，须教脱口如生。诗贵平淡，更当锤链以出。惟李杜是真新奇，乐天是真平淡，若山谷、东坡则一失之涩，一失之粗，近于野孤惮矣。

王维诗如不经意，而语语如画。今人刻意为之，终不免有斧凿痕。

贾岛“二句三年得，一吟双泪流”。真能道出作者苦心，然却是晚唐语气，盛唐诸公，无此深刻。

盛唐诗拙而不拙，直而不直，粗而不粗，细而不细。初唐稳厚多拘泥，晚唐工巧多着迹，以语盛唐不可同日。

诗欲避熟就生，亦须避生就熟。立意宜生，处境宜熟；运典宜生，用语宜熟。老杜《花卿歌》“成都小将有花卿，学语小儿知姓名”，脱口而出，如不经意，初意为眼前语耳，继乃知其用《魏书》张辽事，用典至此，方臻神化。予咏早春诗有句云：“烧痕风养活，生意鸟含回。”下句用《述异记》不死草事，颇亦自喜。佳人无脂粉气，名士无寒酸气，名宦无纱帽气，大隐无山林气。故咏艳体语，当出花风雪月之外。

画家写生，往往意到笔不到，而风韵倍佳。诗亦有之。唐人诗：“停车坐爱枫林晚，霜叶红于二月花。”不言好而好自见，此即是弦外音。

诗之佳者，含蓄不尽，一篇可作数篇读。唐人诗曰：“隔花闻一笑，落日不知回。”以一笑故至于落日不知，则其间所为当非一事，深之浅之读者自味之不尽，虽作百回读可也。妙在“落日”二字以形时之久，若换以他语，只可作一篇读，一回读耳。

佳句拾得，当留以待偶，不可硬砌成诗，致珠玉同于瓦砾。“诗牢”、“诗囊”自不可少。

随围专主性灵，不嫌刻划。《诗话》所收，如《别母诗》：“哭惟张口全无泪，话到关心只望书。”形容毕肖，但下句可用，上句迹近调侃，决不可用。夫以别母之顷，悲且不暇，不曲写其依恋之忱，而转出以戏谑之语，题旨已失，虽工何为。

龚定盒《赠投宋于庭》诗：“游山五岳东道主，拥书百城南面王。万人丛中一握手，使我衣袖三年香。”声调旨格居然太白。

昌黎不但文古，琴操尤古。细按之皆寻常语耳，而情真意挚，可感可泣。《履霜操》尤不可卒读，此之谓天籁。

用典当撷其精华而漓其糟粕，若生吞活剥，总是代人宣言。渔洋山人不免此病。

吾师扬竹移先生尝曰：“五言律诗闲字愈少愈佳。”此语是初学真谛。

律诗不但字面要对，即用意亦当有偶，一联之中务使以虚对实，以巧对拙。如“遥怜小儿女，未解忆长安”，上句“遥怜”实情也，下句“未解”忆说也。如“乱后谁归得”，拙也；“他乡胜故乡”，巧矣。

乐府主讽刺，不妨旁敲侧击。古诗主写意，切忌扭捏作态。

吴音呼葡萄、枇把，“葡”“枇”皆读入声，自昔已然，不自今始也。乐天诗曰：“酒余送盏推莲子，烛泪堆盘垒葡萄。”又“深山老去惜年华，况对东溪野枇把”。故知《三百篇》中，叶韵各殊者，殆亦方言然也。

“诗园有桃子曰”（句，）“何其心之忧矣”（句，）则文从词润，今“予曰”“何其”作句叶韵，直令人解说不得。

《击壤歌》本作五句滨，“帝力”为句，“于我何有哉”，则义洽而句劲。今人有作四句读者，“帝力于我何有哉”为一句，不知更成何文理。

拟古之作，不过采其题，袭其意，按古声调而为之辞，于字句长短皆可勿论。

诗家谓诗有谶兆，近似非吉则不祥，往往弃而不取。予谓，果有好句，足值一死，与其舍诗，毋甯舍命，而况乎未必。

作诗作文皆贵立意，风神要逸，品格要高。对仗虽工，要如行云流水。若王荆公字字刻划，不见其佳，独见其苦。

诗无论五七言，皆以绝句为最难讨好。四句二十八字中，起承转合，或顺或逆，必令言隽味长，韵和词足，而又须不露斧凿痕迹。

作诗不必拘守门户之见。舍短取长，择善而从，斯可矣。

《然灯记闻》述渔洋语曰：“律诗正要辨一三五，俗云‘一三五不论’，怪诞之极。决终身必无通理。”明明说出，而其法如何卒不可得。闻《师友诗传录》语尤模棱，于以知渔洋之狡。

《谈龙录》曰：“阮翁律调，盖有所受，而终身不言所自，其以授人又不肯尽也。有始从之学者，既得名，转以其说骄人，而不知己之有失调也。余既窃得之，阮翁曰：‘子毋妄语人’。予以为不知是者，固未为能诗，仅无失调而已，谓之能诗可乎？故辄以语人无隐然，罕见信者。”读此为之怃然。

能诗者，千头万绪，于一句一律之中即可说尽，固不烦读者之摸索也。假一句不能说尽，则衍为一联、一绝、一律或长篇，无不可也，又何事乎下注。使注多于诗，何如作一传、一序，又安用诗为！是但多读书，取古人中一事一物极相类者为喻，则事迹显明，数语便尽。老杜《和裴迪早梅诗》“还如何逊在扬州”，知何逊，即可知其事矣。

咏石但状其绉、瘦、透，咏鬼但言其奇、怪、丑，则不若读吴生之画也矣。老杜《秋兴》，句句非“秋兴”，而牢骚萧杀之秋情自见，故曰取神不在貌。

宋朱弁《曲洧旧闻》曰：“大匠不示人以璞，盖恐人见其斧凿痕迹也。黄鲁直于相国寺得宋子京《唐史藁》一册，归而熟观之，自是文章日进。此无他，见其窜易句字，与初造意不同，而识其用意故也。”予谓读旧藁难得，但取古人诗句中字之佳者，则自构思一字，互相比拟，细细推敲之，则美恶自见矣。端居多暇，亦犹想误书一适也。

宋朱胜非《秀水闲居录》云：“薛许州能以诗道自任，还刘德仁诗卷曰：‘百首如一首，卷初如卷终。’讥其不能变态也。”夫诗人各有本性，或乐疏淡，或喜浑雄，不知何者为变态，岂必效拟诸作，始以为佳欤。

又曰：“‘中庭淡月照三更，白露洗空河漠明。莫遣西风吹叶落，只愁无处着秋声。’此陈与义诗也，置之唐音，不复可辨。”予意通首近似，可惜“莫遣”二字着迹，细读之，依旧宋人语耳。戏改曰：”中庭淡月照三更，白露洗空河汉明。自有西风吹叶落，不知何处着秋声。”

宋吴处厚《青箱杂记》：“晏元献尝览李庆孙《富贵曲》曰：‘轴装曲谱金书字，树记花名玉篆牌。’此乃乞儿相，未尝谙富贵者，故予每吟咏富贵，不言金玉锦绣，惟说其气象。如‘楼台侧畔杨花过，帘幕中间燕子飞’之类是也，间穷儿家有此景致也无？”仪谓此即化境，作诗大都宜如此也。

作诗当先相题定体，然后着笔，自无不宜。譬诸诗嫌刻划，亦有不嫌刻划者。如唐路德延之《咏孩儿》，玉溪之《咏骄儿》，宋张锡之《老儿诗》，愈刻划则愈佳。若亦以灵虚出之，谬误何啻千里。诗忌落实，然亦有不怕落实者。如元吴莱《三朝野史》云：“丙子春，淮西阃帅夏贵归附大元，宣授中书左丞，至元己卯薨。有赠以诗云：‘自古谁不死，惜公迟四年。闻公今日死，何如四年前。’此诗是也。又有吊其墓云：‘亨年八十五，何不七十九？鸣呼夏相公，万代名不朽。”后诗较前诗尤佳，以含蓄终胜落实也。

语意沉切莫甚乎《国风》，笔墨灵虚莫过于《九歌》。如“渺渺兮予怀”、“弱弱兮秋风”、“湘江之水清”等句，其妙不可思议。熟乎此，则古诗乐府何施不可，岂直唐律己哉。

《可谈》：“蔡确自左揆责知安州，作《陆十诗》。吴处厚据摭笺注，蔡坐此贬新州，其诗又云：‘睡起莞然成独笑，数声渔笛在沧浪。，吴处厚注曰：‘此时独笑何事？’”予按：此诗最为含蓄，而又最为愤慨，谴谪诗中如此者殊不多见。

《小窗自记杂著》云：“‘长安一片月，万户衣声’，二语足敌《秋声》一赋。”又曰：“浩然苦吟落眉，裴深思穿袖。词赋之工岂云偶得。宁取十年两句，敢云顷刻千言。”又曰：“传神贵清远，着意摹拟，反致失真。”语似矛盾，实则极耐寻味。盖谓深思十年，忽于一旦得之也。若果字字搜索，至于十年之久，必不免板滞堆砌之病，又安能佳。又曰：“兴酣落笔摇五岳，诗成啸傲临沧州。”“啸起白云飞七泽，歌吟秋水动三湘。”可称诗狂，亦是知言。

《戒庵漫笔》：“少游《月夜诗》末句云：‘归来枕簟清无梦，卧看明星到未央。，盖用《诗小雅》“夜未央”句。若言未央，而无夜字，则不可，此诗之病也。”用典使事，拘泥及此，作诗决无是处。非少游之病，戒庵自病耳。

孟柴作《本事诗》，程羽文因之作《诗本事》，有诗史、诗圣等称三十条。张山来又增五十条。以愚所知，尚有诗牢、诗图、诗带、诗式、诗囚、诗牌、诗锺、诗钩或更多，未可知也。

《梅简诗话》既略且陋，所载如“文章换桂一枝秀，清白传家两弟贫”非古非律，乃极不通者，非但不知诗，并不知调。

《葆花录》：“李频与方干为吟友，频有《题四皓诗》，自言奇绝，石：‘东西南北人，高迹此相亲。天下已归汉，山中犹避秦。龙楼曾作客，鹤氅不为臣。独有千年后，青松庙木春’。示干，干笑而言，善则善矣，然内有二字未稳，‘作’字太粗，难换，‘为’字甚不当，干闻‘率土之滨，莫非王臣’，请改作‘称’字。频遂拜为一字师。”“为”易以“称”，于义既洽，于声亦当。盖一近自然，一则似硬砌耳。

炙毂子有《乐府古题解》一篇，虽备列多名，而解题或阙，不若郭氏《乐府》详也。

皮日休曰：“余尝慕宋之为相，疑具铁肠与石心，不解吐婉媚辞。及睹《梅花赋》清便富艳，得南朝徐庾体。”仪按：《三朝野史》载买秋壑寒食作纪曰：“寒食家家插柳枝，留春春亦不多时。人生有酒须当醉，青冢儿孙几个悲。”此诗亦非不旷达，又其《青词》云云，虽《出师表》，何以过之。而贤与不肖相去何远。世惟奸如曹桓辈自不惜作硬语，若余子碌碌，盖无不自道清也。古谓“情文相生，读其诗即知其人”，岂尽然哉。

《闲中今古录》曰：“元萨天锡尝有《送天渊入朝》：‘地湿厌闻天竺雨，月明来听景阳钟。’闻者无不脍炙，惟山东一老叟鄙之，公以素惬意，特步访问其故，叟曰：‘措辞固然，但“闻”字与“听”字一合耳。’公曰：‘当以何字易之，’曰：‘看’字。诘其来历，曰：唐人有‘林下老僧来看雨’。公俯首拜为一字师。凡作诗，切忌上下音义相犯，‘看’字甚新，不知唐人又何所本也。”

《琅琊漫抄》：“朱晦翁称陈子昂如自然之奇宝，但恨其不精于理，而自托于倦佛。然自《三百篇》一变而为《离骚》，《骚》有《远游》诸体，即多倦怪矣；再变而为汉赋，则入于诬妄；至于魏晋之四言、五言，则皆神仙惧乐之事矣；子昂效汉魏而作，又何怪其托仙佛也。”仪按：子昂乐府皆忧时有所讽而作，当时伪周淫凶，不敢明言取祸，故托于仙佛。陈太初《诗比兴笺》极详核有据，非徒托也。

《谈圃》：“梅圣俞寝食游观，未尝不吟讽，有句则书而内小算袋中，其作诗无古今，惟造平淡难’，即算袋中物也。予谓二语实得诗中三昧。”

诗之宜刻划者，前已及之矣。而咏怀写心，中亦有不厌刻划者，但必存其意，去其理，然后乃佳耳。杜诗曰：“剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。”李硕诗曰：“远客坐长夜，雨声孤寺秋。试量东海水，看取浅深愁。”一喜一愁，莫不刻划尽致。然皆有此意想，而无此事理。假令一入情理中，便索然无味矣。

《诗话》：“坡诗‘白衣送酒舞渊明’有疑字太过者，及观庾信《答王褒饷酒》云：‘未能舞毕卓，犹足舞王戎。’盖有本云。”仪谓：竹林七贤皆任诞，当时有鳌饮诸醉法，自足当一“舞”字。若为渊明写生，则失之远矣，字虽有本，句殊无谓。生平不喜读坡公律诗，正为此等处耳。

《余话学圃》引《蔷苏记》、《冲波传》采桑女为孔子穿九曲珠事，谓世无九曲珠以破其妄。仪按孔子与桑女问答词，全似近体绝句，是又妄之妄者也。后一则《东家杂记》、《杏坛图说》亦不可信。

近代笔记予最爱黄娴《余话》。据典该博，大足为学诗之助。中有诗话数则，评断尤为切要。

诗咏物最难工，须要略其貌，全其神，有题外旨、弦外音者乃佳。昔人谓东坡《咏梅诗》“竹外一枝斜更好”胜林逋“疏影”、“暗香”多多，即为此也。如《西清诗话》记晏元献《紫梅诗》“若更迟开三两月，北人应作杏花看”。王介甫《红梅诗》“北人初未识，浑作杏花看”。皆露刻划，风神全失。而王诗“初”字、“浑”字尤俗。

集句始自东坡《集兰亭诗叙》。黄山谷继之，曰“百家衣体”。

《玉涧杂书》：“唐以前初无和韵者，直自先后相继作耳。顷看《类文》，见梁武同王筠和太子《忏悔诗》云：仍取筠韵，盖同用‘改’字十韵也。诗人以来，始见有此体”。

作诗当着力于神情，若于字面除一二字外，决不可过于着力。宋人诗字字着力，句句着力，转觉握拳透爪，徒取人厌矣。《道山清话》：“王介甫改杜甫诗‘天阙象纬逼，’‘阙’字为‘阅’字，黄鲁直极言其是。”不知改“阙”为“阅”，更成何语？作诗无论近、古、律、绝。总要气调息均，不可有一毫苟简转接处，致牵动全局，新意为其减色。然只可用心，不可用力。用心近乎自然，用力则露斧凿痕迹，亦不为佳矣。

吴歌曰：“月儿湾湾照九洲，几家欢乐几家愁。几家夫妇同罗帐，多少飘零在外头。”“南山头上鹑鸪啼，见说亲爷娶晚妻。爷娶晚妻爷心喜，前娘儿女好孤凄。”声调逼真乐府，虽为近代，实同古作，论其风味，当在齐梁间。后一首与退之《履霜操》用意相同。

《叩弦凭式录》：“学诗之法，孔王之道尽之矣。后之学诗者，不过曰取材汉魏，效法于唐而已。所谓性情者，未之讲也。予谓初学诗不可专主性情，致流为粗率。且近体与古各自有体。若专言性情，则近体可以不作，诗家以古为法，往往专主一家。学陶，学杜，究竟陶杜自陶杜，学者自学者，有几人神似？此盖人人自有真性情，不可移易明矣。诗佳，落笔自流露于不自觉者。参彼性情之说，毋乃蛇足。”

《石林诗话》极叹王介甫“含风鸭绿鳞鳞起，弄日鹅黄袅袅垂”二句之佳，谓初不觉排偶。予谓：上下联意义杂沓，虚实不分，殊未见其佳。且绿则绿耳，何必定是鸭绿？黄则黄耳，何必定是鹅黄，硬以毫不相关之字砌入其间，岂不可笑？

《石林诗话》：宋次道改张继‘暝色赴春愁’‘赴’字为‘起’，王荆公仍定为‘赴’。荆公大是。无论‘起’字人皆能到，即以意味言之，‘赴’字自百思不尽。

《冷斋夜话》：“唐僧多佳句，其琢句法，比物以意而不指言某物，谓之‘象外句。’如无可上人诗曰‘听雨寒更尽，开门落叶深’以落叶比雨声也。‘微阳下乔木，远烧入秋山。’以微阳比远烧也。”按唐人诗大抵以虚对实，以无对有，最为传神，宋人诗知此者少，琢句有如刻鹄，故读之令人生厌。

《归田诗话》：“元遗山编《唐音鼓吹》专取七言律诗，世皆传颂，少日仿其制，取宋、金、元名人所作，得一千二百首，号《鼓吹续音》，世人但知宗唐，于宋则弃不取，众口一词，至有诗盛于唐，坏于宋之说。私独不为然云。”仪谓学诗者争上流，截流归源，则事半而功倍。夫古诗，《风》、《骚》之所出也，则古诗必拟乎《风》、《骚》。律诗，唐之所兴也，则舍唐又安归哉？但其间自汉魏至于六朝，各存本来面目，自然佳处，可以触处旁通。悟此知彼，不可不读。至于宋诗已成痼疾，读之不但无益，且将受累，瞿选散失，亦是佳事。

宋人用事，类多硬砌。如东坡“不用长愁挂月村”，用杜诗“月挂客愁村”句也。王荆公“柴门虽设要常关”，用陶“门虽设而常关”句也。一则何等自然。一则何等生硬。山谷尤甚，如此用典，终觉太苦。

《诚斋杂记》：“唐未有乔子旷者，能诗，喜用僻事，时人谓之‘孤穴诗人’。”予谓诗用僻事，如能达意，犹可也。若辞意俱晦，对之如猜哑谜，人未有不弃置之者。误人亦即自误，近有作诗者，用一僻典，乃注曰某诗某语，自炫广博，亦是一累。

《隐居诗话》：“诗者，述事以寄情。事贵详，情贵隐，及乎感会于心，则情见乎词。此所以入人深也。如将盛气直述，便无余味，则感人也浅。《诗》‘桑之落矣，其黄而陨’，‘瞻乌爰止，于谁于屋。其言止于乌与桑尔？及缘事以审情，则不知涕之何从也。”语极可味，作诗能参此，盖无有不佳者。但谓：“唐人多为乐府，若张、王、元、白，言尽意尽，更无余味。”此则不然。乐府本贵沉切，与古风有异。自《风》、《骚》以至于南北朝亦多直述其意，张、王、元、白岂无隐约之词，古人相题著词，自有分寸，魏氏之语，殊为偏执。

作诗，造意贵艰深，而出语务平淡。故唐人佳句，粗看每似常语，实则千锤百炼，后人欲易其一字不可得。魏氏《诗话》谓贾岛“独行潭底影，数息树边身”二句有何难道，至于“三年始成”，而“一吟泪下”也。此正是人人意中所有，人人笔下所无。句法直逼盛唐，虽看似平淡，吾人却欲道不得。又曰：“杨衡‘一一鹤声飞上天’尤为可笑。”吾谓：七字妙在情景宛然，而又毫不费力。盖宋人作诗，其致力处本与唐人异。魏氏自作宋人语，与唐人何涉。又曰：“黄庭坚作诗得名，好用南朝人语，专求古人未使之事，又以三数奇字缀葺成句，自以为工，其实所见之僻也，故句虽新奇，而气乏浑厚。”此论至当不易。山谷诗，《麓堂诗话》既极言其非，《滹南诗话》尤所痛诋。

《春雨杂述》：“《诗三百篇》之作，当时闾巷小子能之。后世之作，虽白首钜儒莫臻其至。岂以古人千百于今世遽如是哉！必有说矣。”仪按：古人以耕以读，虽下至于佣保小贩，亦无不知书者。如子桑、却缺、弦高、甯叔即其证也。但各有专学，非造其极不得仕。故学有不足，则执一业以助其学。汉魏犹袭其余风，故闾巷小子皆能之。至于词古意深，殆亦当时好尚所趋，犹唐之于律然欤？

予谈诗每抑宋人，非谓宋诗无佳者，但恨佳处不多耳。至于古风，如坡公，又何可不读。

《竹坡诗话》：“林和靖《梅花》诗脍炙天下殆二百年。东坡晚年作《梅花诗》云：‘纷纷初疑月挂树，耿耿独与参黄昏’此语一出，和靖之气索然。张文潜曰：‘调鼎当年终有实，论花天下更无香。’虽未及东坡高妙，尤可使和靖作衙官。”吾谓后首虽刻划，犹尚自然。东坡诗竞奇遇甚，转致僻陋。二作皆不及林之清而有韵。独坡公“竹外一枝斜更好”一句，不言梅而舍梅无他属，韵清而古，毫不费力，实足与杜诗“幸不折来伤岁暮，若为看去乱乡愁”句匹敌，则较为胜矣。

有明上人者，作诗甚迟，求其捷法，东坡作两颂与之，一曰：“字字觅奇句，节节累枝叶。咬嚼三十年，转更无相涉。”一曰：“冲口出常言，法度法前轨，人言非妙处，妙处在于是。”乃知作诗到平淡，非力所能。予谓作诗不必构思，则浩然“须眉尽落”为太冤。王维“走入醋瓮”为太笨，但构思遇久，精神易昏，佳句亦不易搜得。勿必长思，要当时时留心可耳。若冲口出常言，又何言之易也。向疑东坡诗用事牵强，今其如此轻易，诗又安得不粗。又曰：“诗到平淡非人力所能。”语尤不经。多作，多读，不愁不快。但欲求工，更须下一番工夫。

《天爵堂余笔》：“《三百篇》，诗之祖也。《楚骚》、汉魏乐府、五言古诗，去古不远，六义未乖，所当诵法。唐人之近体兴而诗一大变，然可兼为，不可专考者也。近日无人不诗，无诗不律，无律不七言，即五言绝句亦善作者少，而况古诗乎？”夫至无人不七言律，而谁谓诗不差乎！是言近体七言之易也。乃又曰：“七言律法度贵严，纪律贵整，音调贵响，不易染指。”似反以此为入门之路，宜其终身不窥此道藩篱。是又言七律难于古也，何自相矛盾乃尔。又言难则无所不难，以言易亦无所不易。唐诸大家无作不佳，一会百会，又何分乎彼此？但律诗声调究属近人口气，学者较易着力，固应从此入门，迨有所底，然后切古韵，审方言，着手古风，则自色香俱古，神与貌皆似矣。若率尔为之，其何能佳。

诗中用双叠字，易得懒句。如王维“漠漠水田飞白鹭，阴阴夏木啭黄鹧”，四字下得最为稳切；如杜少陵“风吹客衣杲杲日，树扰离愁冥冥花”、“无边落木萧萧下，不尽长江滚滚来”，则又妙不可言矣。予按：维诗上句言所见，下句言所闻。杜诗“风吹”联上句言景，下句言情。“落木”联则上句言时，下句寄怀。王诗虽不似杜诗之有味，而上下闻见自别。若王介甫“含风鸭绿鳞鳞起，弄日鹅黄袅袅垂”，一样意思，便觉无味。

《竹坡诗话》：“乐府以张文昌为第一。”殊不可解。又谓：“柳子厚《别弟宗一诗》结句曰‘欲知此后相思梦，长在荆门郢树烟’，此诗可谓妙绝一世。但梦中安能见郢树烟？‘烟’字只当用‘边’。盖前有‘江边’句故耳。当改日‘欲知此后相思梦，望断荆门郢树烟’，如此却是稳当。”子谓：梦中心存目想，又何物不可见？柳诗用“烟”字写出梦中所见者，郢树含烟犹尚模糊，况兄弟哉！此正其化工也。若竹坡所云，则落言诠入理路，更有何味。

《滹南诗话》：“近岁诸公，以作诗自名者甚众。然往往持论太高。开口辄以《三百篇》、《十九首》为准，六朝而下，渐不满意，至宋人殆不齿矣。此固知本之说，然世间万变皆与古不同，何独文章而可以一律限之乎？就使后人所作可到《三百首》，亦不肯悉安于是矣。何者滑稽自喜，出奇巧以相夸人情，固有不能已焉者。宋人之诗，虽大体衰于前古，要亦有以自立，不必尽居其后也，遂鄙薄而不道，不已甚乎！”此说殊平允，但恐作者堕入其间，溺而不返耳。

六朝、唐歌，专重吴音，以吴音读之尤谐律可听。《云溪友议》：“云阳公主降都尉，刘氏内人以陆畅吴音，才思敏捷，为傧相互作酬和，六宫大喜。”此其证也。

作诗者于锺嵘《诗品》、司空图《诗品》、齐己《风骚旨格》、无可《诗式》诸书，以及各家诗话，均不可不读。虽语有是非，而其间之真意亦正可在是是非非中得之也。

古诗转韵，不限四声，乐府平仄间转，而上去亦可转入入声。





●卷八

○名人小传诗品

△荀子
荀子亦曰孙卿子，相传避汉宣讳，改荀为孙。非也，盖古音荀、孙音近，或称荀子，或称孙子，故莫可得正。战国时，与孟子并以“仁义”之说嫉俗愤世，著《性恶》一篇，反孟子“性善”之说。又以十二子为非，作“非十二子”，深为宋儒所疾。然其书仍盛行于世，《汉志》载《赋》十篇，今仅存《礼》、《知》、《云》、《蚕》、《箴》五篇，又《无题》一篇。其音迫促以少和缓之节，然承《风》振《骚》，实为“赋”体之祖也。而《成相篇》三四七言，亦已肇长短句之先矣。托喻比兴，不失诗人之旨。知时将大乱，避居于赵。春申君请之楚，乃赋《小歌》以寄意焉。后为兰陵令，终于楚。《小歌》亦是骚体，或云屈原受学于荀卿，则《离骚》殆本此欤。

△屈原
屈原，楚宗亲，仕怀王，为三闾大夫。同列上官靳妒之，赞毁于王，王乃疏原。及王客死于秦，子襄王嗣立，放原于江南。既心存家国，忧思烦乱，不知所恕，乃作《离骚经》。“离”，别也，“骚”，愁也，“经”，经也，道也。言己虽放逐，犹怀直道，以讽谏君也。又作《九章》，援天引圣以自明，终不见省，遂赴汩渊自沉而死。王逸曰：“《离骚》之文，依《诗》取兴，引类比喻。故善鸟、香草以配忠贞，恶禽、臭物以比谗亻妾，灵修、美人以媲于君，宓妃、佚女以譬贤人，虬龙、鸾凤以托君子，飘风、云霓以为小人。其词温而雅，其义皎而朗。凡百君子莫不慕其清高，嘉其文采，哀其不遇，而愍其志焉。”其徒宋玉哀之，为赋《招魂》。依《九歌》，赋《九辩》，所以辩屈原之贞固也。“九”者，阳九，以喻君子，故并以“九”名篇焉。楚又有唐勒、景差之属，并以辞赋见称。然其文不传，或曰《大招》，景差所作，亦疑莫能明也。汉时东方朔、贾谊咸祖其意。后王逸集而名之曰《楚辞》云。

△贾谊
谊，洛阳人，年十八，以能诵诗、书，属文称于郡中。文帝初，立河南守，吴公冶平为天下最，徵为廷尉，乃为言于帝，召为博士，年方二十余。每诏令议下，诸老先生未能言，谊尽为之对，皆如人意所出，并以为能文，帝说之。岁迁至太中大夫，谊感激，思所以振，乃草具仪法，改正朔，易服色制度，定官名，兴礼乐。其后更定诸法令，议以列侯就国，其说皆发之于谊。帝议以谊任公卿，绛、灌、东阳侯冯敬之属，以谓年少初学，纷乱诸事，不宜用。帝乃出谊为长沙王傅。既失意，渡湘水，乃为赋以吊屈原。又仿《骚》作《惜誓》一篇，因以自喻。居长沙三年，有鹏止于坐隅，又长沙地卑湿，自以为寿不得长，乃为赋以自广。中云“祸兮福所倚，福兮祸所伏。忧喜聚门，吉凶同域”。又曰“乘流则逝，得坎则止。纵躯委命，不私于已”。则以喻灌、绛之属虽谐毁之，殊无损于谊也。后岁余，帝思谊，徵入，见于宣室，问以鬼神之事，谊具道所本，夜半帝为前席，曰：“吾久不见贾生，自以为过之，今不及也。”乃拜为梁怀王太傅。数问以得失。未几，梁王堕马死，谊自伤为傅无状，常哭泣，岁余亦死，年三十三矣。谊文章、经济为西汉第一。骚、赋，辞清而理哀，亦宋玉、景差之流也。然不能随时以为屈伸，卒伊郁牢愁，夭其天年，惜哉！谊本传未言有《惜誓》之作。《惜誓》有“予年老而日衰兮”之句，考其时谊年犹未三十，虽词人寄意之言，良不至此。或谓屈原所作。然乎，岂其然乎。

△东方朔
朔字曼倩，平原厌次人，滑稽之雄也。武帝初即位，朔上书有“臣读文武之书二十二万言，可以仕矣”云云，文字多不逊，帝独伟之。初待诏公车，奉薄未得省见，乃给绉朱儒，因以见帝，得自陈。使待韶金马门。朔善射覆隐语，对答变诈，锋出莫能穷。上以为常侍郎，迁太中大夫。帝虽爱幸，亦第以俳优畜之，卒不得大用。始设《客难》，后扬子云草《大玄》，作《解嘲》，学者争慕效之。其体不尊，同于游戏。又作《七谏》。“七”者，少阳之数也。追悯屈原，故作此辞以述其志，所以昭忠信，矫曲朝也。枚乘《七发》、传毅《七激》、张衡《七辩》、崔驷《七依》、曹植《七启》、张协《七命》、梁束《七序》，皆此之类。虽韵文其体，则迥异于《七谏》矣。朔文辞奇伟，词锋竞起，割肉自责，据地放歌。诳朱儒，榜舍人，虽或失之谐诙，其谏起上林，面劾董偃，正言岳岳，则有足多矣。诫子之义，包道、德两篇，大隐居市，藏身之智具焉。曼倩别传，颇多神怪，汉武叹其岁星，刘向次之《列仙》，事未可知也。顾以雄主当前，能脱然无累，傲睨其间者，其亦犹龙矣乎。

△严忌
严忌，会稽人，本姓庄，一云字夫子，与司马相如俱好词赋。初仕吴，亦以文辩著名。及吴王谋为逆，知不可说，乃去之。客游于梁，梁孝王甚奇重之。哀屈原受性忠贞，不遭明君，而遇暗世，斐然作辞，叹而述之。目曰《哀时命》，其辞纡回悱恻，间或托诸神仙，大率牢落不偶，故借屈原以舒愁，非第哀之已也。子助，武帝时郡举贤良，对策最善，擢为大夫，颇见任用，出为会稽太守。三年计最，因留侍中。有奇异，辄使为文，及作赋、颂数十篇。坐淮南王反，弃市。《汉书》与朱买臣、吾丘寿王、主父偃、徐乐、严安、终军、王褒、贾捐之并传。鲜克令终，惟子云弃编，子渊作颂、名高齐、蜀，即非身死鼎烹，亦夭病随之，而篇章寥落，不可得见。今存者，独子渊一人耳。

△王褒
褒字子渊，蜀人也。宣帝时，欲修《武帝故事》，颇好诗歌，兴协律之事。于是益州刺史王襄闻褒有俊才，请与相见，使褒作中和乐选，好事者依鹿鸣之声，习而歌之。久之，上闻益州刺史因奏褒有轶才，乃徵褒待诏。数从幸宫馆，为歌颂。顷之，擢为谏议大夫，其后侍太子疾，太子喜褒所为《甘泉》及《洞箫颂》，令后宫贵人左右皆诵读之。未几，帝使褒至益州，祀金马碧鸡于道，病死，上悯惜之。褒文辞采密，意主规讽，然辞长于理，声偶渐阶，乃西京文体之一变也。《九怀》之作，未臻婉妙，转不若《髯文》、《僮约》为谐放可喜耳。

△刘向
向字子政，本名更生，年十二，以父德任为辇郎。既冠，以行修饬，擢为谏议大夫。献颂、赋凡数十篇，以铸伪黄金事，被劾，当死。兄阳城侯安民入国户，半赎其罪，宣帝亦奇其材，得腧冬减死论。会初立《谷梁》、《春秋》，复拜为郎中，迁散骑常侍。元帝时，以萧望之、周堪荐，擢为散骑宗正给事中，复坐免为庶人。成帝即位，更名向。以故九卿召拜为中郎。领护三辅都水，迁光禄大夫。时王氏用事，外戚贵盛，尝谓陈汤曰：“灾异如此，而外戚日盛，其渐必危。刘氏身为宗室遗老，吾而不言孰当言者？”遂连上封事极谏，言多痛切。天子召见向，意深善之，不能用也，以为中垒校尉。年七十二卒。卒后十三岁，而王氏代汉。与屈原并系社稷轻重，忠精感慨，发于志诚。故《九叹》质余于文，情见乎辞。方之二王，斯为高古。少子歆，字子骏，比于王莽，设图谶作符命，封红休侯。莽纂位，歆为国师。甄寻之变，为莽所杀，亲党连及，死者数百人。歆善文学，与父向领校秘书，讲六艺、传记、诸子、诗赋、数术、方技，无所不究。词赋流传止三数篇，然《遂初》、《甘泉》，父子堪媲美也。

△淮南小山
小山，淮南客也，昔淮南王刘安博雅好古，招怀天下俊伟之士。自“八公”之徒，咸慕其德而归其仁，各竭才智，著作篇章，分造辞赋，以类相从。故或称小山，或称大山，其义犹《小雅》、《大雅》也。《列仙傅》：“小山乃八公中之一人，悯伤屈原，又怪其文，升天乘云，役使百人，似若仙者。虽身沉没，名德显闻，与隐处山泽无异。故作《招隐士》之赋，以章其志。辞采佚丽，实师《九歌》。汉人《楚辞》，自当以此为首屈。即参之宋玉、景差之间，亦足并驾方轨也已”。

△王逸
逸，字叔师，南郡宜城人也。天初中，举上计吏，为校书郎，著《楚辞章句》及《九思》行于世。然辞藻音节实不逮古人远甚。其杂文二十一篇，汉诗百二十三篇，今止存《琴思楚歌》一篇。文帝时，赵王等自伤怨，作歌往往同乎骚体。其后有息夫躬之《绝命辞》，梁竦之《悼骚文》并著见《汉书》。而扬雄独为《反离骚》以自广，文皆可诵，《楚辞》不录，盖寓褒贬于章句间。譬之薰获之臭。不可以同器也。然证之书传，淮南小山，彼何人哉？

诗有三义：曰“比”、曰“兴”、曰“赋”。“比”者，以物比事也。“兴”者，因物起兴也。“赋”者，敷陈事物也。昔禹分九州，铸九鼎，随赋定贡，非必尽敛所有也。欲以知诸侯四方之事物民风，故岁一敷陈焉，此其义也。少时读《子虚》、《长杨》、《两京》、《二都》，敷陈方物，窃怪之，未以为好也。继而顾名思义，始得其体。夫既曰“赋”矣，则“比”、“兴”固无与也。六朝、唐赋乃与古戾。古者，诗赋同科，赋即诗也。即《离骚》、《九歌》、颂、箴、铭、诛亦无非诗也，一短章，一长歌而已。汉兴，承战国苟、屈、宋、景之后，率以词、赋、颂、箴、铭、诔相尚。间多韵文，如《七发》、《说难》、《龟策》、《易林》、序传之属，其最著者也。故诗篇寥落，盖“四诗。《雅颂》之外，惟《国风》采自里巷，所以观诸侯之民风良窳也。五言自《古诗十九首》作，而后有苏李《河梁》始稍稍为之，至汉末乃大盛。于是诗、赋、楚辞、颂、箴、铭、诔诸体分矣。今者就诗言诗，诗之外非所及，故略不复详，而两汉诗传者人各三数篇，今列之于后，将以见诗之逗变云尔。

△枚乘
乘，字叔，淮阴人也。为吴王濞郎中，与邹阳、严忌、司马文园齐名，以词赋称。吴王怨望，谋为乱，乘奏书力谏，不听。汉平七国，景帝召拜为弘农都尉，以病去官，复游梁。辞赋称最，孝王薨，归老淮阴。武帝自为太子时，慕其名，及即位，以安车薄轮徵乘，道死。篇章散佚，传者惟《谏吴王书》、《七发》两篇。孽子阜字少孺，初事梁，遇罪，会赦，上书自陈。武帝拜为郎，不通经术，诙笑类俳倡。为赋、颂，好嫚戏。以故得蝶黩贵幸。比东方朔、郭舍人为赋捷而多，相如迟工故少，而善于阜，皋亦自谓不如也。文百余篇今皆不传，《古诗十九首》体格颇非一致，间有似建安之后者，然词清而润，丽而有则，又非黄初诸子所及，《文选》不著姓名，内“西北有高楼”九首，或云是枚乘所作，存疑而已。

△苏武  李陵
武，字子卿，杜陵人。陵，字少卿，陇西成纪人，少为侍中，建章监，善骑射，爱人下士，武帝以为有父广风。累将兵深入匈奴，匈奴多十倍于堕，数十合，矢尽援绝，死不可，乃降。单于壮之，妻以女，立为后校王。汉闻之，没其家，妻子皆为戮。天汉元年，且鞮侯新立为单于，佯结好于汉。尽归汉使，武帝乃以栘中既监苏武为中郎将，使持节送匈奴使，既至不得当，欲自杀，气绝半日复苏，幽大窖中，更徙北海上。掘野鼠，取草实为食，杖节牧羊，二十年始得归。初武与陵俱为侍中，匈奴使陵说降之，卒不屈。将归，陵置酒为别，其诗皆当时所作，情真义挚，哀而不伤，辞旨自然，不假雕饰。两汉以还，泯然无闻矣。

△傅毅
毅，字武仲，扶风茂陵人。少博学，永平中，于平陵习章句，作《迪志诗》，又作《七激》为讽。建初中，肃宗以为兰台令，拜郎中，与班固、贾逵共典校书。以明帝庙颂未立，乃依《清庙诗》作《显宗颂》十篇奏之。由是文雅显于朝廷。马防请为军司马，及马氏败免，归窦宪，复以为司马。时崔驷为主薄，班固为中护军，宪府文章之盛，冠于当世。毅早卒，著诗、赋、颂、诛、祝文、连珠凡二十篇。毅诗音节和，不事刻苦，汉诗之良也。

△张衡
衡字平子，南阳西鄂人。少善属文，通“五经”，贯“六艺”，时天下踰侈，乃拟班固《二都》作《两京》以讽，十年乃成。善为机巧，致思于天文、阴阳、历算，尤好《太玄》，造侯风地动仪，合契如神。安帝时，徵拜郎中，转太史令，后迁侍中，为宦官所疾，出为河间王相。衡下车治威仪，整法度，上下肃然。视事三年，徵拜尚书，永和四年卒。著有《周官训诂》，又有诗、赋、铭、七言、《灵宪》、《应闲》、《七辩》、《巡诰》、《悬图》凡三十二篇。衡赋十二篇，自《两京》而外，皆古奥博雅，惟《周天大象赋》法不师古，韵与今合，为后人伪托无疑。《怨篇同声歌》，清丽闲适，乐而不淫。《四愁》言浅意深，一唱三叹，辞旨虽本夫《风》、《骚》，而体则变自《柏梁》者也。

△蔡邕
邕字伯喈，陈留圉人。性笃孝，师事胡广。善辞章、术数、天文、音律。桓帝闻邕善鼓琴，敕太守发遣至偃师，称疾而还，历仕至议郎。尝陈灾异以诫帝，为曹节及左右所构，下洛阳狱，诏减死，髡钳徙朔方。明年大赦，宥还，又得罪五原太守王智，亡命吴会，中平六年，董卓辟之，不就，卓大怒曰：“我力能族人。”邕不得已，乃至。数迁擢，三日之间，周历台阁，累迁至中郎将，封高乡侯，非其志也。欲避逃山东，其从弟谷曰：“君状异人，不可自匿。”乃止。及卓被诛，收邕赴廷尉。邕乞黥首刖足，继成《汉书》。士大夫多矜救之，不能得遂，死狱中。其撰集汉事，因李催之乱，湮没不存，所著诗、赋、碑、诔、铭、赞、连珠、箴、吊、论、议、《独断》、《幻学释诲》、《叙乐》、《女训》、《篆势》、祝文、章表、书记凡百有四篇，传于世。邕诗有文有质，各得体宜。《饮马长城窟》其换韵处，悉造自然，惟青莲独得其妙。邕女琰，字文姬，遭乱为匈奴所掠。曹操赎归汉后，为董祀妻，亦善音律，词章悲愤而情款宛转，乱离之惨，如在目前。“既至家人尽，又复无中外”两语，不可卒读矣。

△孔融
融字文举，鲁国人，孔子二十二世孙也。幼有异才，山阳张俭与融兄褒有旧，亡抵褒，融年十六，留舍之。后事泄，俭脱走，融一门争死，由是显名。仕至太中大夫。宽容少忌，好士，喜诱益后进，宾客日盈其门，融知操终图汉室，戏谑笑傲，浸积嫌忌，郗虑复构成其罪，遂令军谋祭酒路粹枉状奏融下狱，弃市死。妻子皆被诛、所著诗、颂、碑文、论、议、六言、策文、表、檄、教令、书记凡二十五篇。魏文深好其文，募天下有上融文章者，辄赏以金帛。融诗旷达，不务雕琢，《远送新客》一篇，殊为沈痛。惟陶与苏颇复似之，特精粗有别耳。

右数人，汉诗五言之宗。他如韦孟《戒子》，玄成《自劾》，虽寡芜辞，犹恨其繁。班固《灵台》，微见刻划，《咏史》直陈，良少余味，同气竞芬，则班姬《团扇》之歌，明月秋风之感，殊为深绝。梁鸿《五噫》，奇格独创，不可有前，不可有后，适吴思友，并属遗骚，文质相间，炳炳乎成采。秦嘉、徐淑，渐肇排偶，下逗齐梁，第其声调，尚不失汉人遗韵。郦郯、赵壹、仲长统气格尚古，而文饰为累，黄初、建安已肇于斯。惟辛延年之《羽林郎》，宋子侯之《董妖娆》艳，殊绝诸作，然丽而不佻，气格高妙过于诸作。《盘中》之诗，大似百里《琴歌》，惜无古人简洁耳。

△曹操
操字孟德，小字阿瞒，沛国谯人。少机警有权数，才武绝人。任侠放荡，不治行业。年二十，举孝廉为郎。历仕至大将军，封魏王，加九锡，建安二十五年卒。子丕嗣，竟移汉祚，尊号太祖武皇帝。裴松之《三国志注》引《魏书》曰：“太祖统御海内，芟夷群丑，因事设奇，变化如神。知人善察，难眩以伪。御军三十余年，手不舍书，登高必赋。及造新诗，被之管弦，皆成乐章。才力绝人，手射飞鸟，躬禽猛兽。”又张华《博物志》曰：“安平崔瑗，瑗子实，弘农张芝，芝弟昶，并善草书，而太祖亚之，桓谭、蔡邕善音乐，冯翊山子道、王九真、郭凯等善围棋，太祖皆与埒能。又好养性法，亦解方药，习啖野葛，至一尺亦得少。多饮鸩酒。（野葛，毒草也。）”《曹瞒传》曰：“太祖为人佻易无威重，好音乐，倡优在侧，常以日达夕。”张溥《题词》曰：“汉末名人，文有孔融，武有吕布，孟德实兼其长。”今读其乐府诸作，如《气出唱》、《精列》、《陌上桑》、《秋胡行》之清奇高古，《薤露》、《蒿里》、《苦寒行》、《东西门行》之苍凉沉着，《碣石篇》之博雅，《善哉行》之真切，而《短歌行》尤为绝唱。字里行间，不激不随，妙在看去似平淡，久读之则干回百转，悲壮伊郁，令人声泪俱下。“呦呦鹿鸣”一，虽复活剥《小雅》，亦正少此不得，所谓“运古入化”者也。而起句之雄浑，结处之有力，中间情景宛然，虽画亦难到，通篇精奥融和，不着一丝刻划痕迹，而比、兴、赋三者俱备，《风雅》以后，吾见实罕。试更读建安诸子，则着力多矣。后世惟渊明、太白得其概。诸篇名句，指不胜屈，而声调之高下疾徐、自然中节，上兼两汉之长，下为六朝之祖。陈思犹当望尘，余子等之自郐。《书志》所载，殆非虚诬，乃钟嵘《诗品》，独略其人，诚不得解矣。丕字子桓，二十五年嗣为魏王，改建安二十五年为延康元年，冬十一月，受汉禅，是为文帝，改元黄初。七年崩。丕天资文藻，下笔成章，博闻强识，才艺兼该。生长戎旅之间，善骑射、击剑、弹棋，并皆入妙。伎能戏弄，不减乃父。其诗清雅修洁，声调和平，章句行列，时见排偶。如《黎阳》、《孟津》、《玄武陂》、《芙蓉池》诸作，已逗六朝之变，间得其父之遗。至其音韵，由古而今，至此为一大变。唐人五古，体质气格，多宗之。魏武尝云：“文以意为主，以气为辅，以词为卫。子桓不足以知此。”知子莫若父，岂不信哉。子字元仲，嗣位，是为明帝，改元太和，景初三年崩。天姿秀出，立发垂地，口吃少言，沈毅好断，诗学渊源，传自祖父。而气力不逮。《步出夏门行》，生吞乃祖，直有仙凡之隔。《诗品》谓不如丕，亦称二祖是矣。

○建安七子
△曹植
植字子建。年十余岁，诵读诗论及辞赋数十万言。善属文，太祖尝疑其倩人，使赋《铜雀台》，援笔立成，甚异之。性简易，不治威仪。魏太和六年，封陈王，为文帝所忌，汲汲无欢，遂发疾。薨，谧曰思。前后所著赋、颂、诗、铭、杂论、章表、序凡百余篇。陈思才富学博，精思入神，五色绚烂，斐然成章，无愧“绣虎”之称。特其鼓吹人籁，颇少天趣，可自怡悦，未必感人。所幸体格高华，气力健举，微饶古节，故为一代词宗。然六朝余赋，未必非陈思之遗也。至“死牛”“燃豆”之作，近同鄙语，虽速逾七步，未足称珍。后人无稽，将欲增彼声价，岂意适足为累乎。

△王粲
粲字仲宣，山阳高平人。献帝西迁，粲徙长安，蔡邕见而奇之，闻粲在门，倒屣迎之，年既幼弱，容状短小，一座尽惊。年十七，司徒辟除黄门侍郎，不就。入魏为侍中，博学多识，问无不对，善属文，举笔便成，无所改定，人常以为宿构。著诗、赋、论、议、赞、铭、书、檄等垂六十篇。建安中，从征吴，道卒。诗至建安，故是一变，古节遗韵，渐就澌灭，惟仲宣、陈思尚具规抚，而所造各异，仲宣遭时多难，流离江、汉，俯仰兴怀，触物生感。《七哀诗》语语亲切，盖其所历如此，故易为言也。至其别作，顾盼生忌，转折失滞，敷衍经文，少自然之致。《诗品》谓其少带绮丽，真实有余，殆非粲之本意欤。

△陈琳
琳字孔璋，初为何进主簿，进欲召外兵劫持太后，诛诸宦官，琳曰：“今将军总皇威，握兵要，高下在心，但当速发，何事外兵？”进不纳其言，竟以取祸。琳避难冀州。袁绍使典文章，绍败，归操。与阮玛并为司空祭酒，管记室。军国书檄多琳、所作也。徙门下督。今存诗、赋、栈、设难二十余篇。按琳文集，宋吴械云九卷，在建室中，字学最深。《太荒赋》几三千言，用韵奇古，尤为难知。今考《陈集》诸赋，残简既多，用韵亦未见入古，亦无《大荒》之目。明张溥《百三家集题词》曰：“孔璋诗赋，非时所推，《高武军》之赋，久乃见许于葛稚川，今亦不全。他赋绝无空群之名。”又曰：“在建安诸子中，篇最寥落，彼所出尘，惟章表书记云。”魏文《典论》亦曰：“琳章表书记，今之亻隽也。”而不及诗赋。陈思《与杨修书》曰：“以孔璋之才，不闲于辞赋，而多自谓能与司马长卿同风，所谓画虎不成反类狗也。前为书嘲之，反作论盛道仆赞其文。夫锺期不失听，于今称之，吾亦不能妄叹者，畏后世之嗤予也。”今读孔璋诸赋，真的论也。独其《饮马长城窟》一篇，声韵流利，情文并茂，不假经史，不尚绮丽，仰契中郎，固非虚拟；俯视子美，“三吏”、“三别”实出其间。久未见许，岂彼时习尚异耶。然游览之作亦不失七子面目。“长城何连连，连连三千里”，“连”“里”通叶，犹存古意。唐人惟李杜知之，余子不及也。徐干字伟长，为北海司空军谋祭酒椽属，五官中郎将文学。干专集未见，《文选》载诗两首，《五台新咏》一首，文不掩质，颇尚温厚。魏文云：“徐干时有齐气，粲之匹也。”魏文《典论》以孔融、陈琳、王粲、徐干、阮、应、刘桢为文人七子。后人以陈思易孔融，融诗体格质直，高古，与七子回不相侔，易之是也。干诗不多见，故附于此。

△刘桢
桢字公干，东平人。为魏武丞相椽属，太子尝请诸文学，酒酣，命甄夫人出拜，坐中尽伏，桢独平视，魏武怒之，乃收桢，以不敬下吏，减死输作。方危坐磨砖，值魏文至，因以砖理自喻，以免署吏，建安中卒。魏文《典论》云：“桢五言诗妙绝当时。”《诗品》亦云：“其源出古诗，陈思王而下，桢称独步。”皆非的评也。建安七子之诗，大率相同，虽被文绚采，犹存古意。以质胜文，未若六朝用文胜质也。故气质味腴，不仅公干一人而已。至其谓源出古诗，殊嫌模棱。姑无论建安诸子，自晋以下，孰不以古诗为法哉。然初唐陈子昂、张九龄以及“四子”颇似效法公干，实则非有意为之，盖一则由古而生新；一则自今以反古，亦其势然耳。

△阮
字元瑜，广陵人。少受学于蔡邕，建安中曹洪欲使掌书记，不屈。魏武辟之亦不应，逃入山中，使人焚山，得。送至，怒不与语，使就技人列。善鼓琴，抚弦而歌。为曲既捷，音声殊妙。太祖大悦，以为司空军谋祭酒，管记室。徙仓曹掾属。著文、赋数十篇，其诗多率性之作，不沾沾于时尚，故气格遒劲，不求工而自工，如“白发随栉堕，未寒思厚衣”，又“苦雨滋玄冬，引日弥且长”等句，皆眼前语，非苦思可得者也。

△应
字德琏，汝南人。与桢并被太祖辟为丞相掾属，转平原侯庶子，后为五官将文学，二十二年卒。著文、赋数十篇，弟璩字休琏，官至侍中，咸熙中参相国军事，复为侍中，典著作，博学好属文，善书记，嘉平四年卒。二应诗并直率，少丰致，《别诗》二首，特见古稚，至《章台斗鸡》格调卑凡，逊休琏远矣。休琏《百一》，历来未得其解，惟《杂诗》、《三叟》为刺时之作耳。

△嵇康  阮籍
康字叔夜，谯国锂人也。本姓奚，会稽上虞人，以避怨徙焉。有嵇山，家于其侧，因而命氏。早孤，有奇才，远迈不群。学不师受，博览无不该通。与魏宗室婚，拜中散大夫，弹琴咏诗，自足于怀。所与神交者，惟陈留阮籍，河南山涛；预其流者，河南向秀，沛国刘伶，籍兄子咸，琅琊王戎，遂为竹林之游，世谓“竹林七贤”。籍字嗣宗，子也。容貌镶杰，志气宏放。任性不羁，而喜怒不形于色。或闭户视书，累月不出，或登山临水，经日忘归。与康并好庄老，嗜酒能啸，亦善弹琴。当其得意忘形时，人多谓之痴，惟族兄文业每叹服，以为胜己。三府累辟，辄谢病归。后为宣帝从事中郎，封关内侯，闻步兵厨营人善酿，有贮酒三百斛，乃求为步兵校尉。籍本有济世志，属魏晋之际，天下多故，名士少有全者，由是不与世事，酣饮为常，又能为青白眼，见礼俗之士，以白眼对之。惟康裔酒挟琴造之，大悦，乃见青眼。由是礼法之士疾之若譬。帝每保护之，得免。颍川锺会，贵公子也，故往造康。康不为礼，亦以此憾之。值康友吕安为兄所枉辞，连及康。会乃赞康于文帝，遂并害之。将刑东市，太学生三千人请以为师，勿许。康顾见日影，索琴弹之，曰：“《广陵散》于今绝矣！”时年四十，海内之士莫不痛之。魏晋之际，文章之宗，其惟二子乎！其文赋、论难，辞理高超，上追两汉，而《大人先生传》有凌云之概，声韵奇占，虽褚先生不能过也。出其余绪，降而为诗，步兵遥深，中散峻洁，各如其人。不加修饰。而清辞丽句，不落纤。虽七子精心之作亦但尔尔。步兵《咏怀》婉而多讽，中散好恶任性，虽复鉴及古人，慕契游仙，而愤世之意每流露于不自觉。《思亲诗》：“自慈母没兮谁与骄”以下不堪卒读，其意与《幽愤》一诗同刺其兄，而作不仅为吕氏兄弟也。嗣宗口无臧否，借醉乡以避祸，故刺时之作，每多歇后，讳莫如深。卒以是得免于难。中散欲效之，顾终不能，岂不惜哉！七贤自山涛以下五人诗并少见，惟刘伶《北芒客舍诗》高雅拔俗，不减二子也。稽康兄喜，仕晋，至扬州刺史，亦能诗，微涉绮丽，殊不及其弟之冲淡耳。

○晋诗

△傅玄  荀勖  张华
勖字公曾，颍川颍阴人。十余岁能属文，既长，遂博学，仕魏，至从事中郎，赐爵关内侯，晋受禅，拜中书监，加侍中，终尚书令。妙解音律，《牛铎》《劳薪》世传其精，乐论亦简直近理。顾文采少逊。与傅玄、张华同造晋郊庙歌诗，荀尤少味。玄字体奕，北地泥阳人，博学善属文，解钟律，仕魏，为散骑常侍。晋受禅，进爵为子，仕至司隶校尉。休奕六言，诗家之宗。乐府散歌如《吴楚》、《长安白杨》、《车遥遥》、《昔思君》诸篇，声韵和美，远胜“郊庙”之作。《杂诗》“志士惜日短，愁人知夜长”炼意造句，已开晋宋之先河。至《四愁》拟平子“策驽马以追风”，时见竭蹶，画虎之诮，将谓不免。比之茂先绮丽有余，而古雅不足也。华字茂先，范阳方城人。学业优博，辞藻温丽，图纬方伎之书，莫不详览。初未知名，著《鹪鹩赋》以自寄，阮籍叹曰：“王佐才也。”由是声名始著，仕魏为中书郎。晋受禅，拜黄门侍郎，封关内侯。进封北武郡公，代王晃为司空。赵王伦将为变，孙秀使司马雅告之，欲以为助，不听，遂及于难，夷三族，朝野莫不痛之。华性好人物，诱进不倦，雅爱书籍，天下奇秘，悉在华所。博物洽闻，世无与比，文章著作，为一代之宗。诗虽稍次，然矫健雅素，不尚浮华，情诗游仙，间亦温丽，顾质厚于文，未足为病。或谓其博学多累，非的评也。《独漉》一篇，青莲所本，与拟古之作，并存张蔡之遗，特音节尚欠和缓耳。傅玄子咸，字长虞，亦能诗，有父风。

△夏侯湛
湛字孝若，谯国谯人也。幼有盛才，文章宏富，善构新词，而美容观。与潘岳友善，每行，同舆接茵，京师谓之“连壁”。少为太尉掾拜郎中，仕至散骑常侍。湛与岳诗文雅不相类，诗多骚体，《离亲咏》，至性流露，岳莫及也。

△束皙
皙字广微，阳平元城人。束广之后，避王莽之难，徙居沙鹿山南。去束之足，遂改姓焉。博学多闻，与兄ギ俱知名。性沉退，不慕荣利。作《玄居释》以拟《客难》，张华见而奇之，召皙为掾。仕至尚书郎。皙《劝农》及《麸》诸赋，晋世笑其鄙俗，独《补亡诗》多传诵，或推为风雅之伦。按：其实诸赋古朴，而《补亡诗》有所不及，或谓对偶精切，辞语流丽，不脱六朝气习，虽为过言，而去古巳远。四言至此可以勿作，然其用韵不离风雅，颇可为法，当时习尚，每好为阿论，故不足信也。

△潘岳
岳字安仁，荣阳中牟人。少以才颖见称，号为奇童，举秀才，出为河阳令，迁黄门侍郎，性轻躁，趋势利，与石崇等谄事贾谧。谧二十四友，岳为之首。初孙秀为小史，绐岳，岳恶其为人，数挞辱之。秀常街忿，及赵王辅政，秀为中书令，遂诬岳、崇等为乱，诛之，夷三族。初被收，俱不相知，比至东市，崇谓之曰：“安仁，卿亦复尔耶？”岳曰：“可谓白首同所归矣。”岳美姿仪，辞藻绝丽，善为哀诔之文，常挟弹出洛阳道，妇人遇之者，皆连手萦绕，投之果，满车而反。时张载甚丑，每行，小儿以瓦石掷之，每见委顿。岳诗言不由衷，故少深情款辞，徒以文藻，组工绮丽，虽气体不弱，而中多累句。不及潘尼温丽敦厚，为可风也。尼字正叔，岳族子，与岳俱以文章见知，性静退不竞，惟以著述为务。举秀才，累宫至著作郎，赵王纂位，尼适以假归，得免于难。闻齐王ぁ起义，乃赴许昌，固引为参军兼管书记。事平，封安昌公，仕至中书令，迁太常卿，卒于坞壁。

△石崇
崇字季伦，渤海人。年二十余为城阳太守。伐吴有功，封安乡侯，仕至太仆卿尉。崇性豪侈，好残杀，初领南蛮校尉，每私出劫掠，致富不资。有金谷园，富丽无比。其宠妃绿珠身轻能为掌上舞，孙秀使人求之，不可，遂劝赵王杀之，并族其家。崇虽以军功起家，雅好文辞，兼解声律，《王明君曲》，辞旨委婉，他作称是，虽绮丽不以为累也。时又有曹摅、欧阳建等与《崇》相赠答，摅字颜远，谯人。笃志好学，为高密王左司马，遇战军败，死之。诗有意境，辞亦超脱。建字坚石，石崇甥也，为冯翊太守。与崇同时遇害，其临终一诗，怨而不怒。晋诗自张华以下，皆绮语排偶，竟体芬芳，求如建诗者，殊不多觊也。

△成公绥
绥字子安，东郡白马人。幼而聪敏，博涉经传，词赋甚丽，雅好音律。张华见其文，深叹服之，荐之太常，徵为博士，累迁至中书郎，每与华受诏，并为词赋，又与贾充等参定法律。其诗温厚，独存古意，无绮丽之习，然《四厢乐歌》殊平庸，无足称也。

△孙楚
楚字子荆，太原中部人。少负才气，多所陵傲，初参石苞军，迁军司马，终冯翊太守。放诞不拘礼法，文亦纵横多奇。诗流传者少，五言《饯别》一首，劲健寡风人之旨。《除妇服》诗亦浅泛不为佳构。王武子谓其“文情相生，令人凄然增伉俪之重”，抑亦遇语耳。但其诗语气，颇觉未尽，或为阙文，未可知矣。

△张载  张协
载字孟阳，协字景阳，安平人。兄弟齐名，皆有才，载作《榷论》，为傅玄所重，为之延誉，遂知名。起家著作佐郎，迁乐安太守，拜中书侍郎。协辟公府，亦至中书侍郎，见世方乱，遂绝意仕进，并终于家。二弟亢，字季阳，时称“三张”。亢诗文不甚显，独载与协诗传于世，浑金璞玉，不染六朝绮丽之习，皆吐属自然，感慨不尽。孟阳《七哀》，景阳《咏史》，寄托遥深，达观远见，大非人所及。诗自晋禅南渡以前，远契古人，不尚绮丽者，惟成公绥、束皙、夏侯湛、二张及陶潜数人而已，皆阮嵇之遗，特所就不同耳。

△二陆
陆机字士衡，吴郡人，少有异才，文章冠世。弟云字士龙，六岁能属文，仕至中书侍郎、清河内史，并有重名，号曰“二陆”。父抗卒，机领父兵，为牙门将。吴灭，退居旧里，闭门劝学。积十年，太康末，与弟俱入洛，造张华，华素重其名，如旧相识，曰：“伐吴之役，利获二俊耳。”太傅杨骏辟为祭酒，累迁至殿中郎，预诛贾谧功，赐爵关内侯。赵伦败，被收。减死徙逞，遇赦得还。感成都王颖全济之恩，遂委身事之。颖与河间王颐起兵讨长沙王义，假机后将军河北大都督，督诸军二十余万人，与义战于鹿苑，机军大败。宦人孟玖谓机于颖，言其有异志，颖大怒，收机及云，遂并遇害。机天才秀逸，辞旨宏丽，张华尝谓之曰：“人之为文，常恨才少，子更患其多。”篇什之富，魏则陈思，晋则“二陆”。诗格亦七子之亚，自兹厥后，日趋绮丽，《猛虎行》等篇，竟体排偶，清新相接，古风衰矣。可谓六朝之秀出，未足以言两汉之奥旨也。时有郑丰、孙拯、夏静，皆亚于二陆。又有王赞者，字正长，义阳人，有俊才，为散骑常侍，五言杂诗，绝类齐梁。益见齐梁一体，逗起七子，衍自二陆者，信矣。

△张翰
翰字季鹰，吴郡人，有才，纵任不拘、时人号为“江东步兵”。为齐王ぁ东曹掾。见世方乱，不乐仕进。见秋风起，忽思鲈鱼尊羹之美，叹曰：“人贵得适意尔，何能羁官数千里外，以要命爵。”遂命驾而归。诗清丽独绝，有嗣宗风骨，特少寄托耳。

△左思
思字太冲，齐临淄人也。少博览文史，尝作《三都赋》，精思十年，未就。陆机在吴闻之，谓其弟曰：“近有伧父，拟作《三都赋》，须其成，用覆酱瓿耳。”及赋出，机始叹服焉。徵为秘书郎，齐王ぁ命为记室，辞疾不就。卒于家。太冲驰名辞赋，含英咀华，艳丽莫匹，声谐调协，浸成曼妙。论其体格，远逊诸人，下逗齐梁，非此盖莫属矣。

○晋江左诸人

△刘琨  卢谌
琨字越石，中山魏昌人。少得俊朗之目，与范阳祖讷俱以雄豪著名。年二十六为司隶从事，时石崇河南金谷渊中有别业，冠绝当时，引致宾客，日以赋诗。琨兄弟预其间，文咏为时辈所许，与石崇、欧阳建、陆机兄弟并以文章事贾谧，号“二十四友”。历官至大将军，进位司空。并州叛，奔苏州依段匹婵。渡江后，加太尉，封广武侯。为匹所疑，拘之经月，会王敦密使杀琨，遂称诏收琨，缢杀之。琨志大才蔬，经济无可观，徒以时会置身通显。初去晋阳，虑及危亡，每见将佐，发言慷慨，被之诗歌，益见悲壮。“何意百链钢，化为绕指柔”，情见乎词，然任谗轻杀，祸由自取，读之转以为恨耳。《胡风歌》语皆亲切，调亦凄婉，而《胡姬曲》：“花将面自许，人共影相怜。回头堪百万，价重为时年。”不但入之庾鲍集中，不能辨别，即拟之初唐诸人，亦可称神似。琨初以诗托意激谌，谌素无奇略，不能晓也。谌字子谅，范阳人。好庄老，善属文，尚武帝女。后为石勒中书监属，为冉闵所害。其酬和之什，每敷衍文成，寡切要语。《览古》、《时兴》诸诗，尤以多致累，宜越石之不能惬意也。

△郭璞
璞字景纯，河东闻喜人。好经术，博学有高才，而讷于言，辞赋为中兴之冠。好古文奇技，妙于阴阳、算历、五行、天文、卜筮之术，虽京房、管辖不能过也。渡江初为殷参军，王导重之，引参己军，历著作郎，以忧去。王敦起为记室参军，将举兵，使璞筮之，璞曰：“无成。”敦又问璞曰：“卿更筮吾寿几何？”答曰：“明公起事，祸必不久，若往武昌，寿不可测。”敦大怒曰：“卿寿几何？”曰：“命尽今日。”日中，乃收璞，诣西冈斩之。璞《游仙诗》清奇幽逸，不食人间烟火，妙契于心，非学可到。“青溪千余劫，中有一道士”，不觉其拙。“琼林笼藻映，碧树疏英翘”，不嫌其丽。两置之间，清丽之句，后先辉映，惟璞与嗣宗并驾而已，杨方《合欢》、王鉴《七夕》，虽容貌佚丽，而风神已失，少自然之致矣。

△王羲之
蓑之字逸少，王导从子也。幼讷于言，人未之奇，及长辩赡，以骨鲠称。尤善隶书，为古今冠。起家秘书郎，仕至右军将军、会稽内史。会稽有佳山水，名士多居之，谢安未仕，亦居焉。孙绰、李充、许询、支遁等皆以文义冠世，并筑室东土，与羲之同好。尝与同志宴集于会稽山阴之兰亭，羲之自为序。或以《金谷诗序》方其文，羲之比于石崇，闻而喜之。羲之诗止《兰亭》四言、五言二首。适意寓情，颇有高致，和者有孙绰、王玄之、凝之、涣之、肃之、徽之、彬之、蕴之、丰之、谢安、孙嗣、谢万、曹茂之、桓伟、郗昙、孙总、庾友、庾蕴、徐丰之、谢绎、虞说、魏滂、袁矫之、曹华、江迪。诗未见佳，故从略焉。

△孙绰
绰字兴公。博学善属文，少与高阳许询齐名，不仕，后除著作郎，袭爵长乐侯，累官至廷尉卿。于时文章士，绰为之冠。《兰亭集诗》状物言情，颇极其致，《秋日咏怀》音节从容，自饶远趣，《碧玉歌》情景宛然，是谓六朝金粉语，然与齐梁艳体，又自不同也。

△袁宏
宏字彦伯，陈郡人。有逸才，文章绝美，谢尚引为参军，累迁至吏部郎，出为东阳太守。《世说》：“袁虎少贫，为人佣，载月下咏诗，为谢镇西所闻，即遣问讯，因此相要，大相赏得。”虎，宏小字也。宏《咏诗》二首，句酌字链，如“汲黯社稷臣，栋梁天表骨。陆贾厌解纷，时与酒杌。”造言奇峭，遂为后人所法，然刻意为之，终违古意，不若后一首有寄托之旨，无雕琢之痕，斯为佳耳。至李充《嘲友人》一首，全为欢爱之词，虽古诗有托之夫妇者，而此则近于虐矣。

△陶潜
潜字渊明，或云渊明字元亮，浔阳柴桑人。少有高趣，尝著《五柳先生传》，时人以为实录。亲老家贫，起为州祭酒，少日，自解归，复为镇军建威参军，谓亲朋曰：“聊欲弦歌，以为三迳之资可乎？”执事者间之，乃以为彭泽令。郡遣督邮至，吏白：应束带见之，潜叹曰：“我不能为五斗米折腰向乡里小儿。”即日解印绶去职。饮酒赋诗，陶然自足，元嘉四年卒，年六十三。初，汉去古未远，承《风》、《雅》之遗，诗皆四言；晋人继述，往往割裂经文，缀为篇章，无复天趣。即韦孟《诫子》诸诗，亦类刻鹄；惟渊明独符高契，汉晋以还，一人而已，不仅五言冠古今也。如“翩翩飞鸟，昔我云别”数章，置之《三百篇》中，良不能辨。盖《三百篇》多里巷之作，决不容有一书语杂其间。要当任情适性，脱口而道，始为可贵耳。渊明五言，非不锤链，亦非不用典，特泯其迹象，故无语不自己出，如“素标插人头”，乃用《三国志》“插标卖首”语，初看平淡，三复之，甯非奇句。唐人李杜，每祖其意。又如“往燕无遗影，来雁有余声”，“余”字，“遗”字，亦非率尔之言，又如“狗吠深巷中，鸡鸣桑树巅”，“巅”字，“暧暧远人村，依依虚里烟”，添毫生色，而运用不着痕迹，斯则摩诘得之。用叠字传神，尤为渊明独绝，故诗中累见之，然他人学之，不能自如也。唐人中亦惟李杜能得其妙。宋人如半山沾沾于此，彼云：“学杜已落下乘矣，顾能工乎？陶诗不可学，第一须少读秦汉以下书，其次放胆，其次熟读，其次须不计工拙。”东坡喜陶诗，作莳每用此法。然伤于直，失之粗，欠含蓄，无余味，故丰神索然矣。

△末乐章
丞文帝元嘉二十二年，诏颜延之作《宋南郊登歌》三首。孝武建元元年谢庄作《明堂歌》九首，后又作《孝武庙歌》三首。王韶之作《宗庙登歌》八首，又《四厢乐歌》五首，又《舞歌》二首。殷淡作《章庙乐舞歌》十五首。虞作《大稚》两首。而《乐府》诸歌皆旧曲，无人名可考矣。殷淡，字夷速，陈郡长平人。官步兵校尉，大明中以文章见知，为当时才士。虞，余姚人，居贫好学，仕至中书令。王谢诸人别有传。

△傅亮
亮字季友，北地灵州人。博涉经史，尤善文辞，晋义熙中，累迁中书黄门侍郎。宋国初，建除侍中，以赞受禅功，封建城县男，任总国权，加尚书仆射。少帝即位，进中书监尚书令，领护军将军。文帝立，追论少帝薨废事，伏诛，妻子流建安。亮诗敦厚，不甚缘饰辞藻，然篇什流传不多，故未能尽言也。

△谢瞻
瞻字宣远，与从叔混，族弟灵运，俱有盛名。晋义熙中，为安城太守，宋初除中书侍郎，出为豫章太守。五言自黄初、建安略可分为三派。新词雅篇，句琢字炼，自“七子”之后，至于晋宋之际，此风未衰。宣远诸作，雅藻纷披，而不流于纤，然工整之中，乃少流畅之音，自不能不逊谢灵运一筹也。

△王韶之
韶之字休泰，晋义熙中，除著作郎，补通直郎，领省事。宋受禅，加骁骑将军，少帝时，出为吴郡太守，词部尚书，加给事中。诗于《乐章》外无传，《乐章》典雅堂皇，正而少变，比之晋乐，在伯仲之间耳。

△谢灵运
灵运小字客儿，陈郡阳夏人。幼便颖悟，少好学，博览群书。文章之美，江左莫逮。从叔混特知爱之，袭封区乐公，例除员外散骑侍郎，不就，为琅琊王大司马参军，性奢豪，车服鲜丽，衣裳器物，多改旧制，世共宗之，咸称谢康乐也。历官黄门侍郎，迁相国从事中郎，免官，宋受禅，降爵为侯，邑五百户。起为散骑常侍，转太子左卫。率性褊急，多愆礼度，自谓才能宜参权要，既不见知，常怀恨恨，构宣异同，非毁执政，司徒徐羡之等患之，出为永嘉太守。既不得志，遂肆意游遨山水。所至辄为诗以致其意，在郡一周，以疾去职。移籍会稽，修营别业，傍山带江，尽幽居之美，与隐士王弘之、孔淳之等纵放为娱。每一诗至都邑，贵贱竞写，士庶皆遍，远近钦慕，名动京师。起为秘书监，迁侍中。灵运诗书皆兼独绝，每文竟，手自写之。文帝称为二绝。既称疾东还，与族弟惠连、东海何长瑜、颍川荀雍、太山羊璇之以文章赏会，共为山泽之游，时人谓之“四友”。灵运因祖父之资，生业甚厚，奴僮既众，义故门生数百人。凿山浚湖，功役无已，寻山陟岭，必造幽峻。登蹑常著木屐，上山则去前齿，下山则去其后齿。自始宁南山，伐木开迳，至临海，从者数百人。在会稽亦多徒众，太守孟颛与有郄，乃表其有异志，上知其见诬，不罪也。以为临川内史，秩中二千石，游放，为有司所纠。司徒遣使随州从事郑望生收灵运，灵运执录望生，兴兵叛逸，遂讨禽之。上惜其才，降死一等，徙付广州，其徒薛道双合乡里健儿，于三江口将纂取之。事露，诏于广州，行弃市刑。临死作诗，时年四十九。灵运诗冠江左，世推富艳，造语自然，不由强致，意境超绝，自具天趣，殆集阮稽之大成，七子之风流者也。乐府音节，犹是古音遗响，青莲所本。或谓“池塘生春草”有何佳处？顾称之不容口，何也？不知佳句流传，如薛道衡“空梁落燕泥”、褚遂良“殿阁生微凉”、崔明信“枫落吴江冷”，皆吐属自然，精思入神语，不竞奇而意态逼真，读此以悟古人着力有在矣。

△谢惠连  何长瑜  荀雍  羊之
惠连年十岁，能属文，族兄灵运加赏之，每有篇章，对惠连辄得佳语。尝于永嘉西堂思诗，竟日不就，忽梦惠连，即得“池塘生春草”句，大以为工，曰：“此语有神功，非吾语也。”辟主薄，不就，后为司徒彭城王义康法曹参军，年三十七卒。惠连轻薄多尤累，不为父方明所知。方明为会稽郡，灵运造之，过视惠运，大相知赏。时长瑜教惠连读，亦在郡内，灵运又以为绝伦，谓方明曰：“阿连才悟如此，而尊作以常儿遇之；何长瑜当今仲宣，而饴以下客之食。尊既不能礼贤，宜以长瑜还灵运。”乃载之俱去，后自国侍郎至平西记室参军，尝用韵语序临川王义庆僚云“陆展染须发，欲以媚侧室，青青不解久，星星行复出”，如此者五六句，而轻薄少年演而广之，其文流行。义庆大怒，白太祖，除为曾城令，后溺水死。长瑜文才之美，亚于惠连，苟雍、圣璇之皆不及也。雍字道雍，官至员外散骑郎。之字跃，临川内史，为司空竟陵王诞所遇，诞败，坐诛。是谓灵运文章之“四友”也。长瑜、之诗无传，雍诗雅逸。独惠连与灵运，世称“大谢”、“小谢”。其诗清丽秀润，颇具风骨，希志高古，不为激词，虽富赡逊灵运，而才悟足匹，二谢并驱，当之无愧矣。

△颜延之
延之字延年，少孤贫，好读书，无所不览，文章之美冠绝当时。饮酒不护细行，晋义熙时，为豫章公世子中军行参军，举为博士，迁世子舍人。宋受禅，补太子舍人，累官员外常侍，为徐羡之所忌，出为始安太守，徵为中书侍郎，转太子中庶子，领步兵校尉，以言词激扬，多犯权要，出为永嘉太守。延之怨愤，作《五君咏》以刺当世，免官屏居里巷，不豫人间者七年。起为始兴王后军谘议参军、御史中丞，迁国子祭酒、司徒左长史，复坐事免；又起为秘书监光禄勋太常，元凶弑立，以为光禄大夫。子竣为世祖南中郎谘议参军，义师入讨，参定密谋，兼造书檄。劭召延之，示以檄文，问曰：“此谁所造”。延之曰：“峻笔也。”劭曰：“言辞何至乃尔？”延之曰：“峻不顾其父，何能为陛下？”劭意乃释，由是得免。世祖登祚，竣贵重，权倾一朝，凡所资供，延之一无所受。常语竣曰：“平生不喜见要人，今不幸见汝。”竣起宅谓曰：“好为之，无令后人笑汝拙也。”卒赠散骑常侍。延之好酒疏诞，性复褊急，肆意直言，曾无隐遏。故论者多不与，数为人中伤，而卒得免。与灵运俱以词采齐名江左，称“颜谢”焉。自潘陆之后，文士莫及也。锺嵘《诗品》曰：“灵运富艳难踪，颜延之镂金错彩。”实则二人之诗，在晋宋之际，犹质胜于文，辞藻之饰，亦当时风尚使然。而延之典雅温厚，灵运流利清逸，此其不同者也。至气骨凝重遒劲，大体无别。宋初之诗，为之宗者，惟二谢与延之而已。以上诸人在晋宋之际，故犹有江左风焉。

△宋文帝
文帝姓刘名义隆，裕第二子也。先封宜都王，徐羡之等废少帝，迎帝入，承大统后，为元凶刘劭所弑。帝诗体尚台阁，工于声偶，齐梁之先河也。第三子骏字休龙，初封武陵王，举兵诛劭，遂即大位，是为孝武帝。亦工于诗。钟嵘《诗品》谓其“雕文织彩”，信矣。然气势开合，无纤之习，非纯以词藻见胜者也。《诗品》谓其开灵运之先，是则谬以千里矣。弟铄，字休玄，封南平王，未弱冠，《拟古》三十余首，时人以为亚迹陆机，负才狡竞，每与兄弟计度艺能，屡轻孝武，孝武毒杀之。诗多拟乐府，诸作雅似七子，风骨秀挺，不落小家气象，胜孝武多矣。

○宋

△何承天
何承天，东海郯人也。（宋人大半无字。）母徐广娣也，聪明博学，故承天幼渐训义，塞武起义，初为抚军将军刘毅参军。谢晦镇江陵，请为南蛮长，转谘议参军，领记室。晦败，自诣归罪，见宥，历官至御史中丞，迁廷尉，未拜，坐免官卒。承天性刚愎不能屈意朝右，作《鼓吹铙歌》十五篇，典雅富丽，缛采辉煌，然正而少变，被之管弦，亦《雅》、《颂》之亚也。

△谢庄  袁淑
庄字希逸，陈郡阳夏人。七岁能属文，通《论语》。及长，韶令美容仪，初为始兴王后军法曹行参军，累官至中书令，加金紫光禄大夫。初，南平王铄献《赤鹦鹉赋》，诏群为赋。时袁淑文冠当代，作赋毕，裔以示庄，庄赋亦竟，淑见而叹曰：“江东无我，卿当独秀，我若无卿，亦一时之杰也。”遂隐其赋。淑字源阳，与庄同县齐名，少有风气，不为章句之学，而博涉多通，好属文，辞采遒艳，纵横有才辩。仕至太子左卫率，为元凶劭所杀。淑文采遒艳，才辩鲜及，独于诗体格高古，不落时尚。效子建《白马篇》，辞采不逮，气骨无逊。《效古》一篇，雅似靖节，求之当时，殊不易得。谢庄辞旨蕴藉，文采较胜，特不为巧饰，犹存古意。《怀园引》、《山夜忧》诸作，清腴绝人，则犹是《月赋》之余韵矣。

△鲍照  汤惠休
照字明远，东海人，文辞瞻逸，尝为古乐府，文甚遒丽，尝谒义庆，未见知。因为诗奏之，义庆奇之，赐帛二十匹，擢为国侍郎，迁秣陵令，文帝以为中书舍人。临海王子顼为荆州。照为前军参军，掌书记之任，子顼败，为乱兵所杀。初，文帝好文章，自谓人莫能及，照悟其旨，为文章故多鄙言累句，咸谓其才尽，实不然也。诗篇流传，明远最富，乐府古诗，无体不备。于宋诸人虽稍晚出，而俊逸精湛，清净无滓，实居首选。《行路难》十八首，发唱警挺，格调独创，七言《柏梁》之变，即自此始，是为李杜之高曾。五言略逊于七言，间有累句，然鄙言未之间也，不知当时何以有此。《萧史》、《昭君》诸作，下逗齐梁丽句逸调，倾靡一时矣。颜延之尝以汤惠休匹之。惠休字茂远，初入沙门，孝武使还俗本姓，官至扬州刺史。为诗淫靡妖治，非鲍之敌也。然其《秋思引》七言，与明远《行路难》声调不殊，唐人七绝实本于此，颜氏之说或在斯乎。

○齐诗
齐立国年浅，其中诗人多列两朝，或上自宋季，或下逮梁代，故言者统两朝之诗曰齐梁体。其专言齐诗者，则曰永明体云。然梁如沈约、江淹等，皆身列二朝，与王俭同出一时。而王融、谢、张融、孔稚辈并在其后，以未及入梁而逝，故列于齐，而以沈约诸人列于梁诗也。

齐《郊庙歌辞》定自武帝，作者谢超宗、王俭、谢、江淹、褚渊，然皆敷衍成文，或增损旧作，不足以言四诗之旨，而谢超宗、褚渊、王俭篇什既寡，诗亦不为人所宗，故并略焉。

△王融
融字元长，琅琊临沂人，少而神明，警惠博涉，有文才，举秀才，为晋安王南中郎板行参军，累迁至秘书丞，兼主客使。融好功名，自恃人地，三十内望为公辅。直中书省，夜叹曰：“邓禹笑人”，行逢大航开，喧湫不得进，又叹曰：“车前无八绉卒，何以称大丈夫！”竟陵王子良于东府募人，板融甯朔将军军主，子良特相友好，情分殊常，世祖疾笃，融欲拥立子良，事既不成，深为郁林忿疾，即位十余日，收下廷尉狱，子良忧惧，不敢救，卒赐死。时年二十七。融文辞辩捷，尤善仓卒属缀，有所造作，援笔可待。诗文缘饰比偶，极少情性之作。其揉链极处，已同唐律。盖诗至齐梁，古调尽矣，得以名于当代者，缘气息犹得潘陆之遣耳。而辞藻初不及晋宋诸人之丽，《游仙》五首，更乏飘逸之致，题旨已失，虽佳亦何为哉！当时又有张绩、陆厥，诗虽不多，较之元长，辞旨并胜矣！

△谢
字玄晖，陈郡阳夏人。少好学，有美名，文章清丽，解褐豫章王太尉行参军，累迁至尚书、吏部郎。永元初，江谋立始安王，遥光欲引以为党，以兼知卫尉事。忄瞿，欲发其谋，冀自全。遥光闻之，大怒，收下狱，死时年三十六。初告妇翁王敬则反谋，妻常怀刀欲报，不敢相见，临死叹曰：“我不杀王公，王公由我而死。”善草隶，长于五言诗，沈约常云：“二百年来无此诗也。”梁武亦云：“三日不读，便觉口臭。”虽一时好尚，缘情过当，然气挺力劲，辞旨超拔，于比偶声病之中，犹有晋宋风骨，胜元长多矣。至明张溥云：微逊康乐，跨越诸谢，要为未必。而唐人五言古诗，皆出王谢，谓其渐启唐风，信矣。然初唐四子及王维诸人实本之孔稚，于王谢殊无与也。

△孔稚  张融
稚字德璋，会稽山阴人。少学，涉有美誉，解褐宋安城王车骑法曹行参军，转殿中郎，累迁太子詹事，散骑常侍。稚风韵清疏，好文咏，与外兄张融情趣相得，又与琅琊王思远、庐江何点、点弟胤并交，不乐庶务。融字思光，弱冠有名，风止诡越，高壶见融常笑曰：“此人不可无一，不可有二。”常叹曰：“不恨我不见古人，恨古人不见我。”仕至黄门侍郎，太子中庶子，司徒左长史。诗清疏修洁，丰神独绝。稚诗流传甚少，以雄健胜，为比偶中所不多见者也。

○梁
△江淹
淹字文通，济阳考城人。少孤贫，好学沉静，寡交游。起家南徐州从事，仕宋至吴县令，入齐累宫辅国将军、宣城太守，还为黄门侍郎，领步兵校尉、秘书监兼卫尉。梁武受禅，为散骑常侍，左卫将军，封临沮县开国伯。以疾迁金紫光禄大夫，改封醴陵侯，卒年六十四。历仕三朝，辞赅众体，诗亦因时而别：华少于宋，壮盛于齐，及梁则为老成。始伤于华，晚年尽洗绮腻，古雅平淡，触景多感，顾盼生情。《悼亡》十首，哀而不伤，《效古》三十首，逊中散之旷朗，左思之艳，郭璞之清逸，渊明之冲和，惠连之精深。是则意趣有异，故难刻鹄。至其诸篇，无不神似，《效阮》十五首，更称合作，声调体格俱到。当并驱建安、黄初之间，岂独高步三朝已哉！于时沈约并称词宗，其实不逮也。

△沈约
约字休文，吴兴武康人。流寓孤贫，笃志好学，昼夜不倦，遂博通群籍，能属文。起家奉朝请。仕宋至尚书度支郎。入齐仕至司徒左长史，征虏将军，南清河太守。梁台建，为散骑常侍、吏部尚书兼右仆射，与范云密谋劝进，助成帝业，高祖受禅，为尚书仆射，封建昌县侯，累官至尚书令，加特进领太子少传，左光禄大夫，卒时年七十三。约左目重瞳，腰有紫志，聪明过人，好坟籍，聚书至二万卷，京师莫比。谢玄晖善为诗，任彦升工于文章，约兼而有之，然不能过也。尝撰《四声谱》，以为在昔词人，累千载而不寤，而独得胸襟，穷其妙旨，自谓入神之作。书虽不存，而唐律实祖其说，故谈声偶者必自约始，不知约效古诸作，悉准古法。然全集只一二篇耳，习于时尚，至老不倦。而丽句艳辞，并属天成，丰神秀逸，体物浏亮，不以辞害意，故应独步齐梁矣！而《八咏》长短句为词家长调之祖，又别范安成一首，全无比偶之迹。唐人律诗有全首不对者，盖本乎此。于以知唐人每作一体，必有来历也。当时与约游者，如王僧孺、王筠、刘孝绰、刘孝仪、刘孝威、庾肩吾、何逊、吴筠、刘孝先、刘苞、刘孺、刘遵、刘邈、周舍、徐勉、徐悱、徐ゼ、虞羲、江涣、费昶、到溉、到洽、鲍泉，皆以文藻名于时，而链句琢辞，尤甚于约，去初唐诸子一间矣。

△陶宏景
宏景字通明，丹阳秣陵人。幼有异操，未弱冠，齐高帝作相，引为诸王侍读，除奉朝请。虽在朱门，不交外事。永明中，上表辞禄，止于句容之句曲山，自号华山隐居，其诗清高绝俗，自全天趣。

△邱迟  任
迟字希范，吴兴乌程人。八岁能属文，及长举秀才，除大学博士，累迁至殿中郎。梁武受禅，拜散骑侍郎，终司徒从事中郎。诗简链，工于煊染，善状物情。时任诗亦平淡善序事，虽无丽句，自见高雅。字彦升，小字阿堆，乐安博昌人，幼而聪明，早称神悟，四岁诵诗数十篇，八岁能属文，初为奉朝请，举秀才拜太学博士，王俭引为主簿，每见其文，以谓当时无辈。时琅琊王融自谓独步，见之文，恍然自失，仕齐至中书令。梁武克建业，专主文翰，每有书草，沈约辄求同署，后遂参制焉。梁武践祚，历给事黄门侍郎，吏部郎，出为义兴太守，重除吏部郎，转御史中丞，秘书监，终新安太守。时人云“任笔沈诗”，闻甚以为病，晚好著诗，欲以倾沈，用事过多，属词不得流便，自尔都下土子慕之，转为穿凿，于是有才尽之谈矣。今读其诗，初不如是，不知当时何以有此说也。明张溥云：“居今之世，为今之言，违时抗往，则声华不立，投俗取妍，则尔雅中绝。求其俪体行文，无伤逸气者，江文通、任彦升庶几近之。然后知僧孺所称，非尽谬也。”而于诗亦然。以上自陶弘景至任并同文通一脉云。

△陆棰  刘峻
仅字佐公，吴人。少勤学，善属文，十七举秀才。竟陵王子良开西邸，延英俊，仅亦与焉。为任小友，仕梁至中庶子，加给事中，扬州大中正除国子博士，中庶子中正如故，守太常卿中正如故，卒年五十七。齐梁俪体，一时竞尚，惟仅与峻清丽峻洁，秀出其间。峻字孝标，平原人。家贫好学，自课读书，常燎麻炬，从夕达旦，闻有异书，必往祈借，清河崔祖慰目为书淫，终安成王秀户曹参军。

△王僧孺
僧孺，东海郯人。六岁能属文，家贫，常佣书以养母，仕齐至唐令，与任等同游子良西邸。入梁终北中郎，南康王谘议参军。僧孺好坟籍，聚书与沈约、任相埒，其文丽逸，多用新事，人所未见者，世重其富，为诗亦然。对偶既工，更饶辞藻，虽有思致，已落唐调矣。

△王筠  刘孝绰（以下梁末）
筠字元礼，一字德柔，琅琊临沂人。年十六为《芍药赋》，甚美。及长，清静好学。与从兄泰齐名，陈郡谢览与弟举亦有重誉，时人为之语曰：“谢有览、举，王有养、炬。”养、炬，泰、筠小字也。起家中军，临川王行参军，累官至光禄大夫，迁云骑将军，司徒左长史，终太子詹事。筠状貌寝小，长不满六尺，性弘厚，不以才艺高人，而少擅才名，与刘孝绰见重当世。沈约当世辞宗，每比之王粲，欲以书籍与之，尝示筠《郊居赋》草，叹其真赏。筠为文能压强韵，辞必妍美。昭明太子爱文学士，尝与筠及刘孝绰、陆仅、刘洽、殷芸等游宴玄圃，独筠与孝绰特见爱重。孝绰彭城人，本名冉，刘绘子也。幼聪敏，齐中书郎王融深赏异之，号曰“神童”。父党沈约，任、范云等闻其名，并造焉。范云、任以为小友，起家著作郎，终秘书监，仗气负才，多所凌忽。其辞藻为后进所宗，其兄弟及群从诸子侄、当时七十人并能属文，近古未有也。筠与孝绰兄弟仪威等诗并效时体，以沈约为宗，辞句精链，殆尤过之，而气力浸薄矣。

△庾肩吾
肩吾字子慎，八岁能赋诗，初为晋安王国常侍，迁行参军。累官太子率更。令中庶子，终度支尚书，初简文在藩，雅好文章士，时肩吾与东海徐ゼ、吴郡陆杲、彭城刘遵、刘潜兄弟，同被接赏。及居东宫，开文德省，置学士，肩吾子信，ゼ子陵，吴郡张长公，北地傅弘，东海鲍至等充其选。自齐永明中王融、谢、沈约始用四声以为新变，至是转拘声韵，弥尚丽靡，复踰往时。ゼ字士绩，东海郯人，初为晋安王侍读，累迁至太子左卫率。诗并艳冶，究极声律，故当时号为“宫体”，而辞采惟肩吾称独步焉。

△何逊
逊字仲言，东海郯人。善赋诗，弱冠举秀才，为范云所赏，与结忘年交。尝谓所亲曰：“顷观文人质则过俚，丽则伤俗，其能含清浊，中今古，见之何逊矣。”沈约亦爱之，谓逊曰：“吾读卿诗，一日三复，犹不能已。”为名流所称如此。天监中，起家奉朝请，仕至尚书水部郎，终庐陵王记室。逊文章与刘孝绰并见重于世，号曰何刘。世祖论曰：“诗多而能者，沈约。少而能者，谢、何逊。”时会稽虞骞工为五言，诗名与逊埒，官至王国侍郎。其后又有会稽孔翁归为南平王大司马府记室，并工为诗，逊又与陈阴子坚并称。诗至此，全究声律，乐府不殊唐调，歌诗亦非古矣。然风格高标，于靡曼之中尚称雅素，不专在使事，故风神性情不减唐人，杜诗其遗也。

△吴均
均字叔庠，吴兴故鄣人。家世寒贱，至均好学有俊才，沈约颇赏其文，初待韶著作，迁奉朝请，卒。均文体清拔，有古气。好事者或效之，谓为吴均体，善于使事，不为穿凿，虽对偶工整，神行而不俗，质而能雅，故当时亦为有古气，然去刘宋之际已远，魏晋无论矣。

△梁武帝  昭明  简文  元帝
武帝姓萧，名衍，字叔达，小字练儿，天监元年，纂齐自立。初称治焉，晚节委事群幸，佞佛无度，太清三年，侯景叛，攻陷台城，帝为所幽，忧愤不食卒。乐府小巧而已，浮华不实，诗尤直率寡味，三教十喻，平典可厌。帝王之中，最为下垂。昭明太子名统，字德施，高祖长子也，性宽和、容众，恒自讨论篇籍，东宫有书三万卷，名才并集，文学称盛，卒年三十一，谧曰昭明。所为乐府失之繁冗，诗则古质有晋人风味，能于艳中，独标高格。虽微损天趣，实则魏晋以降，诗有天趣者寥寥可数，齐梁之间，以辞为胜，何有天趣？其诗又当别论者也。简文帝名纲，字世钻，武帝第三子，初封晋安王，云麾将军丹阳尹，历兖、荆、南徐、雍、益五州刺史。及嗣位，侯景制命，期年遇弑帝，引纳文学之士，赏接无倦，讨论篇籍，继以文章，其自云：“予七岁有诗癖，长而不倦。”然伤于轻艳，当时号曰“宫体”。盖简文在东宫，庾肩吾、徐ゼ父子轻靡甚于沈约诸人，故有此号。然实沈约诸人开其先，亦晋宋之余，腻而加厉焉。犹尚注意于本质，孟德所谓“以意为主、以文为卫”。独宫体出，诗之本意全失，但务藻饰，以辞为胜矣。元帝诗亦纤巧，帝名绎，字世诚，武帝第七子也。初封濒东王，为会稽太守，入为侍中丹阳尹，出为使持节都督，荆州刺史，镇西将军，讨灭侯景，遂即帝位，后为萧以土囊殒之。性好矫饰，多猜忌，有胜己者，必加毁害，尝自云：“我韬于文士，愧于武夫。”其诗既务新巧，刻苦过甚，弥见其拙。晋宋以后，累句浸多，兼有不成语处，老杜亦每有此失，盖古诗，人只数篇，自易为工。至后人篇什充盈，动辄成诗，则疵累生矣。元帝《燕歌行》“漫漫悠悠”句，及《荆州吏民》诗又与唐律何异？《述怀诗》“亟睹周王骏，多逢鲍氏聪”，使事之拙，亦惟六朝人有之，但其起结劲挺，两联合掌不为病，则固六朝诗之本色也。

○北魏三才

△温子升
子升字鹏举，自云太原人，世居江左，祖恭之避难归国，家于济阴冤句，因为其郡县人焉。子升初受学于崔灵恩、刘兰，精勤以夜继昼，昼夜不倦，长乃博览百家，文章清婉。为广阳王渊贱客。在马坊，教诸奴子书。作《侯山祠堂碑文》，常景见而善之，故诣渊谢之曰：“顷见温生。”渊怪问之，景曰：“温生是奇士。”渊由是稍知之。熙平初，以射策高第补御史，时年二十二。台中文笔，皆子升为之。累官至侍读兼舍人、镇南将军、金紫光禄大夫，迁散骑常侍、中军大将军，后领本州大宗正。元仅、刘思逸、荀济等作乱，齐文襄疑子升知其谋，乃饿诸襄阳狱，食敝襦而死，弃尸路隅，没其家口。太尉长史宋游道收葬之，集其文笔为三十五卷。初，黄门郎徐纥受四方表启，答之敏速，独畏子升，沈思不敢率作。济阴王晖业尝云：“子升足以陵颜砾谢，含任吐沈。”梁武使张皋写其文，传于口外，叹为曹植、陆机之亚。然外恬静而内深险，事故之际，好预其间，故终致祸败。北魏诗人流传者少，声调比南宋中叶后。高允、宗钦、段承根辈四言赠答，韦照、卢谌之流也。文过其质，去古甚远，阳固骚体，复寡风人之旨，惟常景与子县文质兼重，意赅辞雅，不染绮靡之习，得建安七子之具体，肇初唐四子之先河，虽复梁武过语，要非全诬也。景字永昌，河内温人，仕至秘书监。

○北魏齐
△邢邵  魏收
邵字子才，小字吉，河间莫阝人。十岁便能属文，雅有才思，聪明强记，日诵万余言，文章典丽，既赡且速。年未二十，名动衣冠。释巾魏宣武挽郎，除奉朝请，累迁至太常卿，授特进。雕虫之美，独步当时，与济阴温子升为文士之冠。世谓之温邢。钜鹿魏收，天才艳发，年事在二人之后。故子升死后，方称邢魏。三人齐誉，时亦号“三才。”收字伯起，小字佛助，钜鹿下曲阳人。初除太学博士，累官至秘书监，兼著作郎，又除定州大宗正。齐受禅，除中书令，兼著作郎，封富平县子，寻除开府中书监，终尚书右仆射位特进。素轻薄，京师号为“惊蝴蝶”，奉诏修《魏书》，颇不直，众口谊然，号为秽史。又与邢邵争名，互相诋毁。邵曰：“江南任，文体本疏，收非直模拟，亦大偷窃。”收闻乃曰：“伊尝于沈约集中作贼，何意道我偷任。”盖二人各有所好也。祖埏尝曰：“见邢魏之臧否，即任沈之优劣。”然三才于诗，皆文之余绪，非其所长也，篇什不多，佳者亦初唐而已。以拟沈任非其伦矣。而当时如萧殷之绮丽，阳休之之清婉，颜之推之精博，转胜多多也。殷字仁祖，兰陵人，梁宗室子，入齐为太子洗马，终于隋。休之字子烈，北平无终人，仕魏至黄门侍郎，入齐迁吏部侍郎，左仆射，仕周至隋，终太子少保，和州刺史。颜子推字介，琅琊临沂人。仕梁至散骑侍郎，为周军所破，奔齐，累官黄门侍郎，平原太守，齐亡，入周为御史上士。隋开皇中，太子召为文学。三人并历四朝，故与初唐诸子诗极相类也。

○北周
△王褒  庾信
褒字子渊，琅琊临沂人。识量渊通，志怀沉静，美风仪，善谈笑，博览史传，尤工属文。梁萧子云，其姑夫也，善草、隶，遂相模范，名亚子云。起家秘书郎，太子舍人，袭爵南昌县侯，累迁秘书丞，安成郡守，转智武将军，南平内史，寻迁吏部尚书，左仆射。元帝征江陵，授褒都督城西诸军事，城陷，随元帝降周，授车骑大将军，仪同三司。孝闵践祚，封石泉县子，邑三百户。世宗即位，笃好文字，时褒与庾信才名最高，特加亲待，寻加开府，仪同三司。保定中，除内史中大夫，东宫建，授太子少保，迁小司空，仍掌纶诰，寻出为宣州刺史，卒于位。北周诗人著者，惟王子渊、庾子山，二人皆梁之遗臣也，至此古调全失，诗与乐府不可识别矣。子渊《渡关山》一篇，略似鲍照，虽无对偶之迹，则调仍齐梁也。气格高古，超出时辈，惟典雅逊庾耳。信字子山，南阳新野人，肩吾子也，幼而俊迈，聪敏绝伦，博览群书，善《春秋左氏传》，身长八尺，腰带十围，容止颓然有过人者，仕梁累官至右卫将军，封武康县侯，加散骑常侍，聘于周，属周师南讨，遂留长安。江陵平，拜使持节、抚军将军、右金紫光禄大夫、大都督，寻进车骑大将军，仪同三司，封临清县子，邑五百户。除司水下大夫，出为弘农太守。迁骠骑大将军开府，仪同三司，进爵义城县侯，拜洛州刺史，徵为司宗中大夫。特蒙恩礼，赵滕诸王，周旋款至，有若布衣之交。群公碑志，多相请托，唯王褒颇与信相埒，自余文人皆不逮也。信虽位望通显，常切乡关之思，乃作《哀江南》以致其意。大象初，以疾去职，卒。史称“子山之文发源于宋末，盛行于梁季。其体以淫放为本，其词以轻险为宗，故能夸目侈于红紫，荡心逾于郑卫。昔扬子云有言‘诗人之赋丽以则，词人之赋丽以淫。’若以庾氏方之，则又词赋之罪人”云。子山诗赋。故尚纤巧，然《哀江南》及《小苑》诸赋之慷慨，诗如《咏怀》、《园庭》、《归田》诸作之雅素，颇不类平生，盖羁旅孤臣，免死为幸，特借丽句，籍避时忌。若以子山之才，良不止此。罪人之喻，自是过论。然自兹厥后，至于初唐，古意不可得见，声调全入近体，所差只折腰与不折腰耳。而绝句盛行，亦本于此，初庾信、徐陵父子，并在梁东宫，也入禁闼，恩礼莫比，既有盛才，文皆绮丽，故世号“徐庾体”，当时后进，竞相模范焉。

○陈
△徐陵
陵字孝穆，东海郯人，ゼ子也。母臧氏，梦五色云化为风，集左肩上，已而诞陵。年数岁，见宝志上人手摩其顶，曰：“天上石麒麟也。”八岁能属文，十二通庄老义。博涉史籍，纵横有口辩。仕梁，累官至贞威将军，尚书左丞，除给事黄门侍郎，秘书监。陈受禅，加散骑常侍，除太府卿，迁五兵尚书，领大著作，寻除散骑常侍、御史中丞，迁吏部尚书，领大著作。高宗纂历，封建昌县子，邑五百户，累迁尚书左右仆射，历侍中、安右将军、丹阳尹、光禄大夫、太子少傅、徐州大中正。陵器局深远，容止可观，性亲简，无所营树，禄俸与亲族共之，目有青瞳，时以为慧相。自有陈创业，有大手笔，皆陆为之，而九锡尤美，为一代文宗。其文颇变旧体，缉裁巧妙，多有新意，与庾信南北齐名，称“徐庾体”。典雅不逮庾信，而刻划过之。无句不偶，无调不律，诗至此皆入近体。实唐律之祖也。然陈隋诸作，互相雷同，工于写景，而寄情多晦。特其风度落落，无小家气象，否且流入晚唐矣。

△阴铿
铿字子坚，武威人。五岁能诵诗、赋日千言。工五言诗，为当时所重，比之何逊，然实不逮远甚。仕梁，为湘东王法曹参军。陈受禅，累官至晋安太守、员外散骑常侍，诗皆五言，惟工句琢，殊乏新意，而一联之中，往往合掌。自汉至于陈隋，固所不论也。初唐诸公，时露迹象，逊其含蓄。第言高古精雅，陈子昂、张九龄、李、杜诸人足当。刘宋中叶，殊为远胜于此。论者每谓古人不敢或非，可怪也矣。

△沈炯
炯字初明，吴兴武康人。少有隽才，为当时所重，仕梁为吴令。侯景之乱将宋子仙害之，会救得免，逼令掌书记，及景败，妻子皆为所害。元帝立，封原乡侯，领尚书左丞。魏克荆州，被虏，甚优礼之，授仪同，以母老在东，恒思归国，恐魏爱其文才而留之，有文章随即毁弃，不令流布。尝经汉武通天台，为表奏，陈思归之意，感发为梦。少日与王克等并获东归，为御史中丞，陈武受禅，加通直散骑常侍。文帝嗣，加明威将军，遣还乡里，收合徒众，卒于吴中。张溥曰：“江南文体，入陈更衰，非徐仆射、沈侍中，代无作者。”信矣。然以诗论，孝穆典丽遇于初明，而逊其古雅，《独酌摇》、《还方山》二篇，脱略排偶，陈隋以还，一人而已。惜羁身魏阙，流传者少。集中所载，未称合作，建除、离合诸体，戏谑之类，不足论也。

△陈后主叔宝
叔宝字元秀，小字黄奴，高宗嫡长子也。太建元年，立为皇太子。博好文艺，及即位，专宠嬖佞，不恤政事，君臣相狎，声歌徵逐，日惟饮酒赋诗为乐。尝建临春、撷绮、望仙三阁，遍居丽人，辞采风流，官家未有也。祯明二年，隋遣杨广率师来伐。缘江镇戍，相继奏间，时湘州刺史施文卿、中书舍人沈客卿，掌机密用事，并抑而不言。隋师乘胜逐北，所向皆克。总管贺若弼进攻宫城，烧北掖门。韩擒虎率众自新林至石子罔。陈镇东将军任忠降，引擒虎经朱雀航趋宫城，自南掖门入，文武皆遁。后主闻兵至，从宫人十余，自投于井，为隋军所执，薨于洛阳。后主诗歌并多思致，惟其体格纤巧卑靡，与时同病。然丰致翩翩，良足多也。《玉树后庭花》世多传诵，实则风流蕴藉，亦乐而不淫，后人不察，指为亡国之音，谬矣。

△张正见
正见字见赜，清河东武城人。幼好学，有清才，梁简文在东宫，正见年十三，献颂，个文深赞赏之，仕梁至彭泽令。陈武受禅，除鄱阳王参军，累迁散骑常侍。善为五言诗，行于时，虽染排偶之习，而氯劲句挺，高古有置人风，当时见推，信非浪得。时如陆瑜、陆琰、孔奂、周弘正兄弟皆不敌也。陆瑜字干玉，吴郡人。与兄琰并以才学侍东宫，时人比之二应。后主《与江总书》极推重之，但诸人诗篇，流传者少，故未能即作定评也。

△顾野王
野王字希冯，吴人。少以笃学至性知名。初除梁太学博士，入陈，历撰史学士、东宫管记、光禄卿。乐府为时所重，其格间有逗入盛唐者，惟篇什散佚，存者寥寥耳。

△江总
总字总持，济南考城人。七岁而孤，依于外氏。聪明有至性，及长，笃学有辞采。家传赐书数千卷，昼夜寻读，未尝辍手。预作《述怀诗》，深为梁武嗟赏，范阳张钻、琅邪王筠、南阳刘之遴并高才硕学，雅相推重，与为忘年交。仕至明威将军，始兴内史。入陈，累迁尚书仆射，加宣惠将军，量置佐史，寻授尚书，进号中权将军。入隋，为上开府，卒于江都。总好学能属文，尤善五言、七言，然伤于浮艳，故为后主所爱幸，虽当权宰，不持事务，日与后主游宴后庭。共陈暄、孔范、王暖等十余人，当时谓之狎客，而总居首焉。暄，义兴人，陈昭之弟，学不师授，而文才俊逸，仕至散骑侍郎，通脱以俳优自居。范字法言，会稽山阴人，仕至都官尚书，入隋，文帝暴其过恶，与王磋、王仪、沈名为四恶，流之远裔。自江总以下诸人，诗体卑靡，惟以藻饰为工，声响全入唐律，或且远逊初唐诸子。而诗之逗变至此为极，无可更变，故体裁大率相同，而拟古之作泯然无闻。盖诸人之才皆不足以起其衰者也。

○隋
△炀帝
炀帝名广，一名英，小名阿么，高祖第二子，美姿仪，少敏慧好学，善属文。自灭陈后，每矫情饰行，以钓虚誉，竟成夺宗之计，既嗣位，惟事巡游。以天下承平日久，士马全盛，慨然慕秦皇、汉武之事，乃盛治宫室，穷极侈靡，又猜忌臣下，无所专任，左右之人皆成敌国。后幸江都，为宇文化及、司马戡等所杀，帝虽以盘游亡国，然诡谲多才智，初颇尚武略，南平吴会，北却匈奴，昆弟之中，独著声绩，而文事以备。乐府如《饮马长城窟》之古质，《白马篇》之雄健，陈隋之季，惟此独胜，而诗亦高雅，有宋人风度。初唐四子得其遗音，陈后主诸人殊不足与争长也。

△卢思道
思道字子行，范阳人。聪爽俊辩，通脱不羁，年十六，遇中山刘松，以所作碑铭示思道，读之多所不解，于是感激，闭户读书。师事河间邢子才，后思道以文示松，松又不能甚解，乃喟然曰：“学之有益，岂徒然哉！”因就魏收借异书，数年之间，才学兼著，然不持操行，好轻侮人。历仕齐、周、隋三朝，累官仪同三司、武阳太守，终散骑侍郎。初，文宣帝崩，当朝文士，各作挽歌十首，择其善者用之，思道独得八首，故时人称为“八米卢郎。”又工五言诗，尝与同辈阳休之等作《听蝉篇》，词旨清切，庾子山深叹美之。其诗绮丽温润，不事矫揉，自得风趣，虽面目已非魏晋，而韵清词逸，故嗣宗、景纯之遗也，卢薛诸体，世尤宗尚，信矣。

△薛道衡
道衡字玄卿，河东汾阴人。六岁而孤，专精好学，甚著才名。仕齐，至中书侍郎。齐亡，入周，累官仪同摄邛州刺史。隋高祖受禅，除内史，迁上仪同三司，出检校襄州。炀帝嗣位，上《文帝颂》，帝览之不悦，顾谓苏威曰：“道衡致美先朝，此鱼藻之义也。”寻缢杀之。道衡久当枢要，才名益显，每有所作，南北传诵。诗以英丽著称，五言似鲍明远，特逊其俊逸。七言似庾子山，颇复清新，间有巧思，亦多常谈。“入春才七日，离家已二年”，已逗晚唐一体。五言转韵，实自乐府脱化，当时齐梁以前，隋末以后，乐府古诗，音节有异，诗歌因题定名，声调无别，非创体也。唐人小说：“道衡死时，炀帝问：更道得‘空梁落燕泥’否？盖忌其才”云。此诗集中所无，事不可信，而佳句类此者亦仅矣。

△杨素
素字处道，弘农华阴人。仕周至上开府，封成安县公。隋高祖为丞相，素深自结纳，受禅后，加上柱国，进封越国公，累官右仆射，掌朝政，复党于广，弑立之谋，素实主之。炀帝嗣位，迁尚书令，拜太师，改封楚公。素文名不显，诗流传者少，然《赠薛道衡》诗十四首，于陈隋之际，足称古雅。《出塞》诸作，亦与道衡同工。常时又有孙万寿、王胄、虞绰、孔德绍等，诗并脱略宫体，渐寻古意。虽面目仍袭排偶，而体格声调转居齐梁之上，未始非陈子昂、张九龄之先河也。万寿字仙期，信都武强人。仕隋，终大理司直。胄字承基，琅琊临沂人，大业初，为著作佐郎。绰字上裕，会稽余姚人，大业初，为著作郎，坐与杨玄感交往，与胄并被刑。德绍，会稽人，有清才，窦建德称王，署为中书令，窦败伏诛。

予读素诗“揖让非至公”、“泾渭余别流”等句，考其声调，为仄仄平仄平，与平平仄平仄，互相对照。自宋中叶以后至齐梁间，亦常有之。而初唐诸人，犹袭其旧，今以平平仄平仄谓四子句者，误矣。又有仄平仄平平及平仄平仄仄亦对照者，至陈隋始盛，而拘忌尤甚。至如平韵五言，其第一句末一字押上声，第三句末一字押去，第五句末一字押入，周而复始，一字不苟。杜工部五言排律亦有此体，即其所本者也。

○初唐
初唐诗人如袁朗、魏徵、虞世南、褚遂良等，皆陈隋之遗，古今诗多属宫体。考其声调句法，略变陈隋之规，犹未入唐人之律也。其最普通而易晓者，如许敬宗《送来济应制》及《七夕诗》，平仄在上句者，则与上句为偶，在下句者，与下句为偶。如“兴言共伤千里（仄）道，俯迹（仄）聊示五情同”、“良哉既深留帝（仄）念，（此句平仄与“兴言共伤”句不差一字。）沃化（仄）方有替天聪”。（此句平仄与“俯迹”句同。）可按也。而五言则以平平平仄仄，仄灭仄平平为句。几通篇如此。或有上句用仄仄平平仄，下旬用仄仄仄平平者，自始至终，章法不异。至与仄仄平平仄对照，绝无连用两联者。有之则自四子、张说、沈、宋始，其后寝盛，唐律遂兴，而当时古调则无闻焉。至贞观以后，渐复古体，齐梁一体但应教而已，而张九龄、陈子昂实极其变。当时又如卢亻巽、房，古诗上句用律，下句用古。又许景先上下句律则俱律，古则俱古。盛唐古诗之法，大抵尽于此矣。

△上官仪  李伯药
仪字游韶，陕州陕人。擢进士第，授弘文馆学士，历秘书郎、秘书少监，进西台侍郎，同东西台三品。坐梁王忠事，下狱死。工诗，其词绮错婉媚，人多效之，谓为“上官体”。李伯药字重规，定州安平人，七岁能属文，初仕隋为通事舍人，兼学士，入唐拜中书舍人，太子右庶子。藻思沈郁，尤长五言，与上官同体，皆为齐梁之遗也。

△四子
卢照邻字升之，范阳人。十岁从曹宪、王义方授《苍雅》，调邓王府典签，王有书十二车，披览，略能记忆，王爱重，比之相如。调新都尉，染风疾，去官。居太白山，以服饵为事，疾甚，足挛，一手又废，乃去。于阳翟具茨山下，买园数十亩，疏颖水周舍营生圹，偃卧其中，疾苦不堪，乃与亲属诀，自投颖水死，时年四十。与骆宾王、王勃、杨炯天下称为“四杰”，而卢居首。诗有奇气，实出陈隋之上，《咏史》诸作，高古几窥魏晋之藩，七言长篇颇似予山，七绝则为李杜所宗者也。当时近体为唐律之渐，未变陈隋之遗，故其《送梓州高参军还京》、《大剑送别刘右史》等篇，其第七句每用四平四仄，迨亦四子之创也。又有连用仄仄平平仄，平平仄仄平数联者，与虞世南应制诗同一机杆，为齐梁与唐律逗变之初。贞观以后，李百药、刘樟衤韦之等乃全入律调，至伪周而后始盛。故唐律之兴也，可分三类，陈隋为逗，初唐为变，盛唐而全备焉。骆宾王，义乌人，七岁能属文，尤妙于五言诗，尝作《帝京篇》，当时以为绝唱。为长安主薄，左迁临海丞，失志弃官去。徐敬业举义，署为府属，草《讨武檄》，后读之，矍然曰：“宰相安得失此人。”深叹惜之。事败，亡命不知所终。诗不减齐梁诸人，而古质不及卢升之。近体如《北眺》、《夏日》诸作，立意炼辞实开盛唐之先路。勃字子安，绛州龙门人，六岁善文辞，未冠及第，授朝散郎署沛王府修撰，尝为《斗鸡檄》，高宗斥之。客剑南，久之补号州参军，坐事除名。父坐勃故，左迁交趾令。勃往省父，渡海溺水，悸而卒，年二十八。勃属文先磨墨数升，引被覆面而卧，忽起直书，不易一字，时谓之腹蔓。四子之中，号为富丽，才思绮发，惜伤于浮艳耳。杨炯，华阴人。博学善文，年十一，举神童。授校书郎，为崇文馆学士，迁詹事司直。恃才简倨，人不能容。武后时左转梓州司法参军，秩满迁盈川令，卒官。炯尝闻人称四杰，乃自言曰：“吾愧在卢前，耻居王后。”所为诗雄奇奔放，文质兼备，虽未逮卢之古雅，骆之蕴藉，以较子安，实为胜之，卢前王后，宜彼不为屈也。

△吴富
富字嘉谟，雍州武功人。举进士，仕至左台御史，与吴少微同官友善，属词以经典为体，文体一变，时号“吴富体”。

△苏、李
苏味道，赵州乐城人。与李峤俱以文翰显，时人谓之“苏李”。擢进士第，累官凤阁侍郎，同凤阎鸾台三品，前后居相位数载，多识台阁故事。神龙时坐张易之党，贬眉州刺史，还为益州长史，卒。集中诗皆应制之什，未改陈隋旧习，用事典雅，后遂成馆阁一体。至蓄意含情，推事及物，则固唐诗之本色，异于六朝所尚者矣。李峤字巨山，赵州赞皇人。幼时梦人遗以双笔，遂有文辞，擢进士第，仕至特进守兵部尚书，同中书门下三品，封赵国公。明皇立，贬庐州别驾。富于才思，初与王杨接踵，中与崔苏齐名。晚诸人没，独为文章宿老，人皆取法焉。苏李虽属一体齐名，而苏实不逮远甚，峤古诗如《奉使朔方》及《鹧鸪》一首，尤契古韵，又《拟东飞伯劳西飞燕歌》，虽七言而转韵亦然，盖深得齐梁之遗也。尝作《咏物诗》百篇，体物浏亮，世尤传诵。崔字澄澜，定州人。擢进士第，初附武三思、上官昭容，后又附安乐公主、韦庶人，历居要职。景龙初，太平公主引为中书令。明皇立，流岭外，寻赐死。执政时，年三十八，常暮出端门，缓辔赋诗，张说见之叹曰：“文与位固可致，年不可及也。”弟液、涤，并有诗名明皇时。苏字廷硕，苏镶子也，擢进士第，累迁紫薇侍郎，知政事，袭父封号小许公，以文章显，名与燕国公张说称望略等，世号“燕许”。说字道济，一字说之，洛阳人。擢策第一，累官中书侍郎，知政事。开元初，进中书令，封燕国公。诗以七言为胜，初尚宫体，谪岳州后颇为比兴，感物写怀，已入盛唐，苏不及也。明皇时，与李对掌书命，时亦号苏李。字尚直，赵州房子人。十二工属文，第进士、茂才异等。累官刑部尚书，封中山郡公，兄尚贞、尚一并有文名，有《李氏花萼集》。然其诗皆宫体，与不相轩轾，未能出类也。

△沈、宋
沈期字云卿，相州内黄人。善属文，尤长七言之作。擢进土第，仕至起居郎、修文馆直学士，历中书舍人、太子少詹事，开元初卒。建安后讫江左，诗律屡变，至沈约、庾信以声韵相婉附，属对精密。及期、之间，尤加靡丽，回忌声病，约句准篇，如锦绣成文。学者宗之，号为“沈宋”，语曰：“苏李居前，沈宋比肩”。然其拟古之作，声调可采，非徒以绮丽为胜者也。之问一名少连，字延清，号州弘农人。弱冠知名，初徵令与杨炯分直内教，俄授雒州参军，累转尚方丞，坐附张易之，左迁陇州参军，起为鸿胪丞，转考功员外郎，与薛稷、杜审言并为修文馆学士，转越州长史，寻徙钦州，赐死。之间诗文情并茂，虽取法齐梁，而古调犹未尽泯。自杜审言下逮蒋挺辈，并入近体，惟杂曲作齐梁耳。时又有刘希夷者，汝州人，之间甥。孙昱撰《正声集》，以希夷为最，由是知名，实则去古远甚，绮丽精密，远逊之间。乃云以《白头吟》为之间所害，妄已。此诗又见于贾曾集中，题曰《有所思》，而辞旨不异。一诗三见，正不知谁是谁非也。

△张九龄  陈子昂
九龄字子寿，韶州曲江人。七岁知属文，擢进士，始调校书郎，累官洪州都督，徙贵州，兼岭南按察选补使，入为集贤院学士，拜中书侍郎，同平章事，迁中书令，为李林甫所忮，改尚书右丞相，罢政事，贬荆州长史，请归展墓，卒。九龄与子昂当初盛之际，承徐庾之后。时方以绮丽相尚，二子独以复古自任，横制颓波，始归雅正。李杜以下，咸推宗之。其古诗出入汉魏、两晋，虽时有变化，而机杼不异。子昂《感遇》三十首，全祖嗣宗，九龄十二首情契屈子，伤时忧国，借物喻怀，风人之旨复肇于斯。洗绮靡之余习，开盛唐之先路，浑雅高古，陈隋以还，惟兹二人而已。子昂字伯玉，梓州射洪人。少以富家尚气，决好弋博，后游乡校，乃感悔修饬。初举进士，入京不为人知，有卖胡琴者，价百万，子昂市之，谓众人曰：“余善此，明日可来宣阳里。”如期偕往，列酒肴毕，具奉琴，语曰：“蜀人陈子昂，有文百轴，不为人知，此贱工之伎，岂宜留心。”举而碎之，以文遍赠会者。一日之内，名满都下。擢进士第，武后朝为正事，迁右拾遗。武攸宜北讨，表为掌书记。父为县令段间所辱，子昂间之，遽还里间，因事收系狱中，忧愤而卒。

△唐太宗
太宗姓李氏，讳世民，神尧次子。聪明英武，诗笔草隶卓越前古。有唐三百年风雅之盛，帝实有以启之也。诗袭陈隋之余，下渐唐律。凡其所作，足为师象，穷源竟委，惟此为宜。《帝京》十篇，规法陈隋，而精细尤甚，欲知齐梁、陈隋之法，非读此不可。唐开国即以诗赋取士，尝见唐昭宗诏曰：“开科取士，宜仍旧贯，以齐梁为归”云云。是唐初本为齐梁，迨后变而为律，故诏复之。但习久难返，故至今沿用耳。而齐梁为唐之所宗，初唐即齐梁之一体，信矣。

○盛唐
△唐玄宗
玄宗隆基，睿宗第三子。英武多能，高古雄浑，为诗远追古人，近篾齐梁，建安一体，开盛唐之风，帝实肇之。而唐诗自太宗至于中宗，未闻有律。玄宗探韵分题，始见近体意；四子及沈宋由齐梁翻成近体，律诗至此始闻于宫禁耳。

△王维
维字摩诘，河东人。工书画，与弟缙俱有俊才，开元九年进士，历右拾遗、监察御史、左补阙库部郎中，拜吏部郎中，天宝末为给事中，为贼所得，服药阳，拘于菩提寺，赋诗怨悼，闻于行在。贼平，特原之。转尚书右丞，以诗名盛于开元、天宝间。得宋之间辋川别墅，与道友裴迪啸咏终日，晚年长斋禅诵。一日索笔，作书别弟缙及乎生亲故，舍笔而卒。殷谓维诗“词秀调雅，意工理惬。在泉成珠，著壁成绘”。苏轼亦云维“诗中有画，画中有诗”。盖尽态绝妍，固齐梁之能事，而乐府杂曲寝入晋宋风调。开元以后，每多情性之作，务去雕绘，吐属自然，而壮丽鸿博，尤为全唐之冠。晚年耽于经典，时涉禅语，亦未减六朝风流，后为宋人效法，堕入魔障恶道矣。

△崔颢
颢，汴州人。开元进士，累官司动员外郎。善为乐府歌行，辞旨俊逸，不减明远。《黄鹤楼诗》尤脍炙人口，为唐人律半格之始，实则晋宋七言歌行之变体也。

△李颁
李硕，东川人，家于颖阳。擢开元十三年进士第，官新都尉。古诗犹是齐梁一体，独七言乐府，雄浑雅洁，一片神行。与崔颢同一机杼，而使事写怀，或且过之矣。

△綦毋潜
潜字季通，荆南人。开元进士，由宜寿尉，入为集贤待制，迁右拾遗，终著作郎。诗中近体，间入齐梁，清雅峻洁，绝类晋宋人语。盛唐以后，拟齐梁者，当以此为最。储光羲诗篇既富，著体相类，然以多为胜，殊未足称工也。

△王昌龄
昌龄字少伯，京兆人。开元进士，补秘书郎，二十二年中宏词科，调汜水尉，迁江宁丞。晚节不护细行，贬龙标尉，卒。昌龄诗，绪密而思清，与高适、王之涣齐名，时谓王江甯。之涣，并州人。天宝间，甚著文名。适字达夫，渤海人。举有道科，释褐封丘尉，累迁蜀彭二州刺史，成都尹，剑南西川节度使，入为刑部侍郎，转散骑常侍，封渤海县侯，永泰二年卒，赠礼部尚书。年过五十，始学为诗，以气质自高。开宝以来，诗人达者，惟适而已。三人诗名倾动一时，乐府尤胜，虽体袭齐梁，而源实出晋末之间。之涣缠绵多感，达夫雄浑自胜，而昌龄时兼二家之长。其古诗寝入魏晋，不但绪密思清也。自此以下，卢诸家诗皆文情相生，因物寄兴，虽藻辞典雅，而每切于自然。齐梁之作既衰，盛唐之风始肇，律诗之外，排偶纤之习至大历、元和间始复，然非复当时之旧矣。

△常建
常建，开元进士，大历中，为盱眙尉。后人论其诗：“似初发通庄，却寻野迳，百里之外，方归大道。其旨远，其兴僻，佳句辄来，唯论意表。”然吾读其诗，一字一珠，务极洗链，高雅缜密，词不害意，而意在言外。源出齐梁，而遣齐梁之迹，所谓出蓝之胜是矣。

△刘长卿
长卿字文秀，河间人。开元进士，至德中为监察御史，累迁至鄂岳观察使，终随州刺史。以诗驰声上元、宝应间。权德舆谓为“五言长城”。皇甫亦曰：“诗未有刘长卿一句，已呼宋玉为老兵。”其见重如此，长卿诗务质实，尚情性，尤善使事，格高气劲，自然沉着。古诗句法，犹袭齐梁，而无纤之敝。近体五七言无杜老之峻峭，过白傅之高雅。其绝句则于江甯、太白之外独树一帜者也。

△李华
华字遐叔，赞皂人，开元进土，累官监察御史，检校吏部员外郎。苦风痹，去官，客隐山阳，安于穷槁。其诗清丽博雅，无损于古。杂诗及《咏史》诸作，亦嗣宗、景纯之亚也。

△崔曙  王翰  孟云卿
崔曙，宋州人，开元进士，以试“明堂火珠”得名。集中所载，殊未脱齐梁排偶之习，与王翰同工，远逊孟云卿之古朴。翰字子羽，晋阳人，第进士，后为汝州长史，改仙州别驾，终道州司马。云卿，河南人，第进士，为校书郎，与杜甫、元结友善。疏野真率，气格自高，虽篇什寥寥，而少许为胜矣。

△孟浩然  李白  杜甫
浩然，襄阳人，少隐鹿门山。年四十游京师，于太学赋诗，一坐嗟伏，与张九龄、王维为忘形交，明皇尝闻其名，诵其所为诗，至“不才明主弃”，乃曰：“卿不求仕，奈何诬我。”因放还，韩朝宗欲荐诸朝，又与故人剧饮惧甚，不赴。九龄镇荆州，署为从事，开元末卒。浩然为诗，亻宁兴而作，造意极苦。既成，洗削凡近，超然独妙，虽气象清远，而采秀内映，藻思所不及。明皇时，章句之风大得建安体，论者推李杜为尤，介其间能不愧者，浩然也。然三家亦未尝不为齐梁一体也。三谢、庾、鲍皆其所本，而用古入化，契合无间，此人所不及者也。三家各以性习造乎自然，浩然襟怀冲澹，故诗格清新，独多远致，辞旨婉妙，几于胎息。全集七言只三数首。太白谓：“七言不如五言，”故并不屑为欤。直字太白，或曰陇西人，或曰山东人，或曰蜀人，不能详也。少有逸才，志气宏放，初隐岷山，苏见而异之，曰：“是子天才英特，可比相如。”天宝初，至长安，贺知章见其文，谓为“谪仙人”，言于明皇。召见奏颂，帝赐食，亲为调羹，供奉翰林。一日，酣饮于市，帝坐沉香亭，欲得白为乐章，召入而白已醉，授笔成文，婉丽精切。尝侍帝，醉使高力士脱靴，力士耻之，摘诗中语以激杨妃。白自知不为亲近所容，乃求还山，浪迹江湖，终日沈饮。丞王辟为僚佐，败，白坐长流夜郎，赦还，依当涂令阳冰。伏宗立，以左拾遗召，而白已卒。直常以复古自任，而多集诸家之长而运用之。《风》、《骚》是其所宗，不仅建安一体己也，而齐梁初唐亦时有之。七言歌行，源出庾鲍，特其天才豪放，吐气如虹，意之所至，莫可羁勒。开阖奇变，而一归于正。声调激越，音节浏亮，动合宫商，是乃歌行之极则。魏武以后，一人而已。或者不察，谓其鄙弃齐梁，凌铄初唐，岂穷源之论哉。后人模拟太白，不失之粗，则失之怪；刻划子美，不失之鄙，则失之拙。人但知其词气豪放，不知其造语精切，调匀音逸，寄托遥深，如《独漉篇》，谁复能到？魏武所谓“以气为主，以词为卫”者也。试读白诗，曾有艰涩鄙语，与僻奥典故否耶？有一于此，即谬以千里。李贺效白，全集中只《金人歌》一篇略相似耳。“衰兰送客咸阳道，天若有情天亦老”句，非不奇，但恨无清远之致，转不若“渭城”句为传神也。而《高轩过》失之熟；《十二月乐词》失之涩，齐梁尚逊，何望于白？如东坡使事未化，每涉轻率，遂失之。山谷矜才务博，去取无方，因失之怪。王介甫杂糅李杜，唐突甚矣。明人中，时有似白者，顾虽气韵流动，而造语精切，终不可及。绝句则更无人似之矣。杜甫字子美，其先襄阳人。天宣初，应进士不第，献赋得官，授京兆府兵曹参军，肃宗即位，甫自贼中遽还，拜左抬遗，出为华州司功参军。严武镇成都，奏为参谋检校工部员外郎，赐绯，待遇甚厚。武卒，乃就高适，既至，而适卒。避乱荆楚，扁舟下峡，沂湘流，游衡山，寓居耒阳，卒。年五十九。元和中，归葬偃师首阳山，元稹志其墓。子美始自天宝，终于大历，中历数期，富于篇什，体赅律细，无所不备。喜怒哀乐，尽发为诗，悲壮伊郁，高古沉着，实兼众长。浩然、太白逊其赡博；大历、元和迭承规范。叙事委曲，“诗史”之称既允；出入古今，包罗众体，则“诗圣”之号尤当之而无愧也。后人论李杜者盛著，今特言其大概而已。

△韦应物
韦应物，京兆长安人。少以三卫郎事明皇，晚更折节读书。永泰中，授京兆功曹，迁洛阳丞。大历十四年，除梁阳令，不就。建中三年，拜比部员外郎，出为滁州刺吏，调江州，改左司郎中，复出为苏州刺史。性高洁，所在焚香扫地而坐，唯顾况、刘长卿、丘丹、秦系、皎然之俦，得厕宾客，与之唱酬。其诗闲澹简远，人比之陶潜，虽或过当，而其拟古之作，寝几于《十九首》，《效陶》一体，亦极冲澹之怀，但微嫌着迹耳。着迹则近于刻划矣，然当此之时，高古旷达，殊无出其右者。

△张谓
谓字正言，河南人。天宝进士，乾元中，为尚书郎，大层间，官礼部侍郎，诗取实境，颇有高致。盖自李杜以后，风尚所趋，虽复反齐梁一体，惟独主于性灵，故使事无迹，而以传神为能事也。

△岑参
参，南阳人，少孤贫，笃学。天宝进士，由率府参军累官嘉州刺史。其诗辞意清切，迥拔孤秀，多出佳境，人比之吴均、何逊，盖就其律诗言也。时亦谓之“嘉州体”。至古诗歌行，间亦有气实声壮之作，《走马川》诗，三句一转，虽变自《柏梁》，亦为创作。

△贾至

至字幼邻，洛阳人，擢明经第，宝应初，为尚书左丞，大历初封信都县伯、京兆尹，右散骑常侍。其诗气质不及高适，而典雅过之，间作绮语，亦文质俱见，不落凡近。

△元结

结字次山，河南人。少不羁，年十七，乃折节读书，擢上第，复举制科。代宗时，为著作郎，拜道州刺史，进容管经略使。卒，赠礼部侍郎。结古诗多作《骚》体，词旨精切，气逸贸高，有似太白，特无其豪放耳。

△张继  独孤及  郑虔

继字懿孙，襄州人，天宝进士，大历末为检校词部员外郎。高仲武谓其“累代词伯，秀发当时。诗体清迥，有道者风”。继诗多弦外音，适意写心，不求工而自工者也。然绝句已渐改盛唐之旧，而下逗中晚体格矣。独孤及字至之，洛阳人。天宝末，举高第，华阴尉，历濠舒二州刺史，加检校司封郎中，徙常州卒。诗与继略相类。郑虔，荣阳人。天宝初，为协律郎，改授广文馆博士，迁著作郎。以陷安禄山，贬台州司户参军。与杜甫友善，工书画，尝写其诗以献明皇，署其尾曰“郑虔三绝”。存诗只一首，故从略焉。

△顾况

况字逋翁，海盐人，肃宗至德进士。长于歌诗，性好诙谐，与柳浑、李泌友善。浑辅政，以校书徵；泌为相，稍迁著作郎，悒悒不乐，求归。坐诗语调谑，贬饶州司产参军，后隐茅山。况乐府歌行颇著于时，其杂曲、长短句，以体质自高，微伤于直率。《补亡》、《拟古》诸作犹落言诠。间作绝句宫词，则殊不减王建，然已逗晚唐之先。其乐府则齐梁也。自大历十才子，下逮中晚，师古者每取《风》、《骚》，近体则更效齐梁，以词藻相尚，虽性灵未泯，而刻露渐甚，建安、黄初之风，于是渺矣。子非熊，亦以诗名一时。

△大历十才子

盛唐之末，中唐之始，介其间者，大历十才子是也。唐诗不著人数，《全唐诗》则云：“钱起、郎士元、韩等为十才子。”《唐诗记事》谓是钱起、卢纶、郎士元、司空曙、李端、苗发、皇甫曾、耿违、李嘉、崔峒十人。又云吉顼、夏侯审亦是，而韩不与，莫能详也。十二人中，惟钱起数子，篇什较繁，余如苗发、吉顼诸人，流传极少，故从略。然诗体大抵相似，有类齐梁宫体焉。

钱起字仲文，吴兴人。天宝进士，官校书郎，终尚书考功郎中，时谓其诗格新奇，理致清赡，与郎士元齐名。语曰：“前有沈宋，后有钱郎。”士元字君胄，中山人，天宝进士，官至郢州刺史。韩，字君平，天宝进士。建中初，以诗为德宗所知，除驾部郎中、知制诰，擢中书舍人。为诗兴致繁富，朝野珍之。皇甫曾字子常，天宝进士，终阳翟令，与兄冉齐名，人比之张孟阳兄弟。司空曙字文明，广平人。擢进士第，终虞部郎中，诗格清华。李嘉字从一，赵州人，天宝进士。大历中，仕至袁州刺史，与严维、刘长卿友善，为诗婉丽，有齐梁风。苗发，晋卿子也，终都官员外郎。吉中孚，鄱阳人，始为道士，后官校书郎，历翰林学士，户部尚书。夏候审，官侍御史。李端字正己，赵郡人，大历进士，为校书郎，终杭州司马。耿，字洪源，河东人，宝应进士，官右拾遗，其诗独取自然，不深琢削，而风格自高于诸子。卢纶，字允言，河中蒲人，官检校户部郎中。

○中唐

△戎昱  戴叔伦

昱，荆南人，登进士第，建中中为辰虔二州刺史，其诗辞旨清拔，多感慨之作。乐府尤以气质胜，七律则承子美之遗规，开白傅之先河矣。叔伦字幼公，金坛人，德宗时为抚州刺史，迁容管经略使，甚著威名，诗清新典雅，而不涉纤。乐府如《巫山高》等篇颇似长吉，与叔伦不类，其误入者欤。

△李益  李贺

益字君虞，姑臧人。大层进士，为幽州刘济从事，宪宗召为秘书少监，集贤学士。自负才地，多所凌忽，降居散职，俄判院事，转右散骑常侍，大和初以礼部尚书致仕，卒。益长于诗歌，贞元末，与宗子李贺齐名，每作一篇，教坊乐人以赂求取唱为供奉，好事者或画为屏障。其诗辞藻秀发，自然清丽，源出齐梁而独多高致，但少古耳。近体七律如《马嵬》诸作，虽格高调逸，晚唐莫及，然已为西昆“三十六体”之宗矣。贺字长吉，七岁能辞章，韩愈、皇甫过之，贺赋《高轩过》，援笔立就，自是有名。旦日出，从小奚奴负古锦囊，书所得句投其中，归足成之。诗皆奇诙，绝去畦径，当时无能效者。仕为协律郎，卒年二十七。贺诗凿险缒深，务极研练，使事造语，每不经人道，光怪陆离，莫可逼视，虽左思之娇娆，齐梁之丽，未能遇也。而复撷《离骚》之华，极《招魂》之变，于李白、李益诸人之外，独树一帜，号为“鬼才”，信非过誉。然绮织既艰，时露斧凿；刻意求工，转寡高致。音韵贵逸，或流而忘反；声调贵响，或亢而转窒。考以“归宫”之说，贺乐府诸作，殊未能一一协律。当时云韶诸工，欲合之管弦，不可知矣。与贺同时有鲍溶字德源，诗亦相类，但无其险怪奇倔耳。

△王建  张籍

建字仲初，颍川人。大历进士，初为渭南尉，历秘书丞、侍御史，大和中为陕州司马，后归咸阳，卜居原上。建工乐府，与张籍齐名，《宫词》百首，尤传诵人口。建思致委曲，韵语如流，情真意挚，体会不尽。古诗体格乃属建安一派，不仅以乐府见胜也。近体专尚气质，不工自工，惟七绝《宫词》，虽风神秀出，顾已非盛唐之旧矣。盖其取法太白，而自有未至者也。然中唐诗人，足冠冕一时者，亦惟顾况、李益、王建而已，韩、柳、元、直固当别论，张籍齐名，终属虚构耳。籍字文昌，吴人，贞元进士，授太常寺太祝、历秘书郎、水部员外郎主客郎中，为韩愈所重。时虽谓其长于乐府，今读其诗，殊伤于直率，寡风人之旨。调既生涩，语多强致，以言乐府，去题远矣。

△韩愈

愈字退之，南阳人。贞元进士，少刻苦为学，尽通“六经”百家，才高敢直言，累被黜贬，而终无悔意。仕至吏部侍郎，尝自比孟轲，辟佛、老，笃旧恤孤，好诱进后学，以之成名者甚众。时文自魏晋以来，拘偶对，体日衰，愈一返之古。为诗豪放，不避粗险，诗格之变亦自愈始焉。元和之际，愈以先达师古，一时推为诗文宗主。其诗格律严密，精于古韵，全集所载，《琴操》最佳，古诗硬语盘空，奇倔可喜，惟以才气自雄，排阖过甚，转觉为累。又喜押强韵，故时伤于粗险。诗自汉魏以降，属文叙事，或取一端，以简为贵，颇不尚奇。及盛唐诸人，开拓意境，始为铺张，然亦略工点缀，未以此为能事也。至愈而务其极，虚实互用，类以文法为诗矣，反覆驰骋，以多为胜，篇什过长，辞旨繁冗，或失之粗率。其律诗典雅，则仍大历之旧，较之古诗，面目全非矣。绝句以五言为胜，七言质实，故少风致。综其敝则务在必胜，故时有过火语令人莫耐。《潼关》之作，格尤凡下。赵宋诗人，每宗师之，取法乎中，则斯下矣。盛唐之先，就诗论诗，或采其文，借物喻怀，贵在精切，含蓄之旨，惟供咀嚼。故郑卫之风，存而不删；《新台》诸篇，何所忌讳。迨后以诗兴谤，得罪者众，遂多微辞。自愈而下，天子圣明，臣罪当死，腆颜妾妇，习不知非。宋人倡道学，广敦厚之教，避罗织之患，迷离恍惚，有类哑谜，风刺无闻，诗之大旨悖矣。极而论之，愈诗固一大变也。当时诗人，张籍、李贺而外，为愈所重者，以刘、孟郊、卢仝为最著。仝，范阳人，隐少室山，自号玉川子，徵谏议不就，愈爱其诗，厚礼之。后宿王涯第，罹甘露之难。诗尚奇僻，古诗尤怪，惟乐府略似李益。近律间参硬语，与孟郊大致相同。郊，字东野，湖州人，性介少谐，愈一见为忘形交。第进士，为溧阳尉。为诗有理致，最为愈所称。然思苦奇，而贾岛艰僻，时谓“郊寒岛瘦”。岛字浪仙，范阳人。初为僧，后愈教以为文，会昌初为普州司仓参军。尝有诗曰：“二句三年得，一吟双泪流。”其刻苦如此。刘，元和诗人，少任侠，因酒杀人，亡命。会赦得出，更折节读书，能为诗歌。步归韩愈，后与宾客争语，因持愈金数斤去，曰“此谀墓所得，不若与刘君为寿”。遂行归鲁，不知所终。诗亦与郊岛诸人相类也。

△柳宗元  刘禹锡

宗元字子厚，河东人。第进士，举鸿词，授校书郎。王叔文用事，擢尚书礼部员外郎，叔文败，贬永州司马。既郁郁不得志，乃寓之诗文，故寄托弥深，音调凄怆。《行路难》诸篇，愤世尤甚，格律殊高，在大历之上也。刘禹锡字梦得，彭城人。贞元进土，举鸿博，调为监察御史，王叔文引入禁中，转屯田员外郎，判度支盐铁。叔文败，累遭贬黜，故吐词多讽托。素善诗，晚节尤精，白居易以为诗豪。其锋少敢当者，又言其诗在处有神物呵护。其推重如此。会昌时，终检校礼部尚书。其诗极似王维，清新流丽，格调自高。长篇间入魏晋。元和诗人，自当首届一指。韩、刘、元、白虽属异曲，未见同工也。稍后有李绅，字公垂，无锡人。为人短小精悍，于诗最有名，时号“短李”。诗体微似梦得，特逊其高古耳。

△元、白

元稹，字微之，河南河内人。举明经书判，入等补校书郎。元和初，应制策第一。除左拾遣，仕至尚书左丞、检校户部尚书，兼鄂州刺史、武昌军节度使。少与白居易倡和，当时言诗者，称元白，号为“元和体”。二人虽名一体，互相倡和，而其近律则微之纤，已涉西昆，居易平淡，犹宗盛唐。惟乐府歌行，俱袭齐梁之旧，差相似耳。微之当时，传名宫中，号“元才子”。虽涉纤，而风神殊绝，绝句尤佳，乐府古诗间似郭景纯，但不多见耳。白居易，字乐天，下わ人。贞元进士，官刑部尚书，既享高寿，诗名益盛，自微之卒后，独为宗主。张为作《主客图》，以为“风流广大教主”。诗专主性灵，不务雕琢，而自然佳妙。然相题制词间，亦有齐梁风，但不若微之之盛耳。而后世言性灵者，必主白体，至今称盛焉。然晚唐诗派，虽逗起盛唐之末，其实由元白而始定。张，字承吉，清河人，以《宫词》名，然别作亦有大历风格，与徐凝齐名，为元白所重。凝诗多绝句，其律诗已是晚唐，佑胜凝多矣。

中唐诗体或仍大层之遗，或步武以上诸子，斗奇争胜，务极铺张，至晚唐始稍息。而古诗、乐府之作，亦寥寥可数，其工者惟律诗而已。

○晚唐

△朱庆余  雍陶

朱庆余，名可久，以字行。越州人。宝应进士，初受知于张籍。诗至晚唐，思致新颖，务极精巧，虽性灵未泯，风神秀出，而纤巧刻露，格调终非上乘。考其体裁之所自，大抵得子美、太白之一体，即西昆亦实师之，特文采异被而已。庆余学杜，寝追大历，晚唐诗人中，殊不多见，间有累句，是其所学过当之敝。雍陶字国钧，成都人，大和进士，官简州刺史。诗情景俱到，晚唐本色也。

△杜牧  许浑

杜牧，字牧之，京兆万年人，大和进士，累官监察御史、殿中侍御史、左补阙史馆修撰，擢黄、池、睦三州刺史、司勋员外郎，改吏部，复乞为湖州刺史，终考功郎中、知制诰、中书舍人。牧刚直有奇节，敢论列大事，尤切于利病。其诗情致豪迈，而造语精密，不落粗疏。七言歌行，风调尤胜。惟古诗，声调未化耳。人号为“小杜”，以别甫也。许浑，字用晦，丹阳人。大和进士，累官监察御史、虞部员外郎、睦、郢二州刺史。思致清切典雅，有大历风格。

△李商隐  温庭筠  段成式  （施肩吾  李群玉附）

商隐，字义山，怀州河南人。受知令狐楚，表署巡官，擢进士第，调弘农尉，补太学博士，终检校工部员外郎。初为文瑰迈奇古，及在令狐幕，因从楚学章奏，俪偶长短，而繁褥过之。其诗纤绮靡，而含蓄不尽，得子美句法。古诗歌行，尤多合作。时温庭筠、段成式俱用是相夸，号“三十六体”，而义山实居其首，二人莫及也。庭筠，本名岐，字飞卿，太原人。少敏悟，才思艳丽，韵格清拔，与义山齐名，称温李。举进士不第，每入试，押官韵作赋，凡八手而成，时号“温八”，终隋县尉。段成式，字柯古，河南人。以荫为校书郎，研精苦学，秘阁书籍披阅皆遍。历尚书郎、太常少卿，连典九江、缙云、庐陵三郡。诗名微逊温李，集中所载，亦未见其佳也。人但知“三十六体”，始于温李，不知李贺是其所宗，而元和时，施肩吾实已先之。肩吾，字希圣，洪州人。元和进土登第，后隐于西山。为诗奇丽，以近体名于时。李群玉，字文山，沣州人。性旷逸，常以吟咏自适。裴休为相，以诗论荐，终弘文馆校书郎。其诗极类温李，五言古诗，尤得齐梁之遗焉。

△赵嘏  方干  李频  姚合

嘏字承，山阳人。会昌进士，仕至渭南尉。为诗赡美多兴味，杜牧尝爱其“长笛一声人倚楼”之句，吟叹不已，人因目为“赵倚楼”。方干，字雄飞，新定人。徐逐一见器之。始举进士，谒姚合，初陋其貌，甚卑之，比览卷，不觉改容。咸通中，一举不得志，遂避会稽以终。干自咸通得名，迄文德，江以南无有及者。其诗大雅不群，有盛唐风骨。五言尤佳。姚合，陕州硖石人。元和进士，开成末，为秘书监，诗名重于一时，人称“姚武功”，李频尝师之。然集中所载，未见胜人也。频字德新，睦州寿昌人。少秀悟，尤长于诗，姚合览其所作，大加奖挹，以女妻之。大中八年，擢进土第，为南陵主簿判入等，迁武功令，擢侍御史，迁都官员外郎，终建州刺史。三人诗皆取实境，造语自然，不着刻露迹象。而方工尤得子美之神，虽元白未能过焉。

△曹邺  于溃  聂夷中  高骈

邺字业之，桂州人。大中进士，由天平幕府迁太常博士，历比部郎中，洋州刺史。其诗高古朴雅，短谣杂诫，大得风人之旨，晚唐诗人大抵工于近体，惟曹邺、于、聂夷中独师于古乐府杂曲，颇类顾况云。字子漪，咸通进士，官泗州判官。聂夷中，字坦之，河东人，咸通进士，官华阴尉。骈字千里，南平郡王崇文之孙，家世禁卫，封渤海郡王，为部将毕师铎所害。诗情挺拔，善为壮语。

△皮日休  陆龟蒙

皮日休字袭美，一字逸少，襄阳人。与陆龟蒙为诗友，性傲诞，隐居鹿门，自号“闲气布衣”。咸通登进士第，为崔璞军事判官，入授太常博士。黄巢陷长安，使为谶文，疑其讥己，遂及于祸。诗效元和，《七爱》及《乐府》十篇，虽未出奇，亦足制胜一时。惜气质有余，而韵格清拔不如耳。龟蒙字鲁望，苏州人，举进士不第，退隐松江甫里，自号“天随子”。诗与袭美同体，而琢削过之，盖效退之而未至者也。而近体或似温李，而清丽则远逊前人矣。

△司空图

司空图字表圣，河中虞乡人。咸通进士，由宣、歙幕，历礼部员外郎、知制诰、中书舍人，归隐中条山王官谷，累召不起。朱全忠受惮，召为礼部尚书，不食而卒。诗效长庆，平澹不尚雕琢，绝句典雅清丽，有大历风。自此而后至于五代、宋初，皆尚西昆一体矣。

△三罗

罗虬，台州人，词藻富赡，与罗邺、罗隐齐名，世号“三罗”，终州从事，《比红儿》诗百首尤传诵一时，其风流不减李温也。罗邺，余杭人，诗宗盛唐，得摩诘、子美之神理。隐字昭谏，与邺同里，本名模，十上不第，遂更名。从事湖南，仕至盐铁发运副使，著作佐郎，授司勋郎中。其词以讽刺为主，风格高华，思致清丽，有时奇格独创，亦戛戛可喜。时魏博节度使罗彦威喜为诗，厚礼之，与之通籍，目己所为诗，号《偷江东集》，其为时人所重如此。

△曹唐  胡曾  韩  章碣  秦韬玉  唐彦谦  郑谷  吴融$$$$崔涂$$$$李咸用

唐字尧宾，桂州人，初为道士，后举进士，终使府从事。以《游仙诗》得名，辞略可观，而格殊凡下，烟火气盛，思致落实，极少凌云之概。《病马诗》句法警挺，顾少含蓄耳。绝句与胡曾俱伤于直率，辞旨不属，转合多滞，余兴索然矣。曾，邵阳人，终汉南从事。韩字致光，京兆万年人。龙纪进士，拜左拾遗，历谏议大夫、翰林学士、中书舍人、兵部侍郎。朱温受禅，依王审知而终。晚唐末季，诗尚艳体，复涉纤，而典雅远逊前人，惟与李咸用、吴融新颖精切，有温李风格。咸用工诗，不第，尝为推官。诗情奇丽，辞旨博雅，为诸人冠。乐府诸作尤精，足继元和一体矣。秦韬玉字仲明，京兆人，中和进士。僖宗幸蜀，以为工部侍郎。章碣，孝标之子，乾符进士，诗皆轻巧不足贵也。唐彦谦字茂业，咸通进士，仕至绛州刺史，诗格清丽，有齐梁风。郑谷字守愚，袁州人，光启进士，官右拾遗、都官郎中，幼即能诗，名盛唐末。诗以平澹为归，不务工巧，绝句尤佳，白体上乘也。崔涂字礼山，江南人，光启进士，诗比郑谷巧思自然，独具高致。吴融字子华，山阴人，龙纪进士，仕至户部侍郎、翰林承旨，诗清新典雅，与韩同调。

△韦庄  黄滔  杜荀鹤  徐夤  曹松  李洞  张为  周昙

杜荀鹤字彦之，池州人。有诗名，自号“九华山人”，大顺进土，附朱温，仕至翰林学士、主客员外郎、知制诰，恃势侮易缙绅，众欲杀之而未及。天初卒。诗思清奇，以大历为归，七言气质尤高，为晚唐之上乘。韦庄字端己，杜陵人。疏旷不拘小节，乾宁进士，后相王建，为平章事。诗典雅绮丽，风致嫣然，七绝则王建、李益之亚也。黄滔字文江，莆田人，乾甯进士，终节度推官。诗类韦庄，源出齐梁，惟七言高华，气力自胜，无卑靡之习。同郡徐夤诗亦清丽，然工整不如也。夤，乾甯进士，官秘书省正字。曹松字梦徵，舒州人，学贾岛为诗。文困名场，年七十余始及第，终秘书省正字。诗思切至，虽学贾岛，初未若岛之艰僻，亦逊其自然，七绝则不逮远甚。时有李洞，字才江，京兆人，亦慕贾岛为诗，铸其像，事之如神，时人但诮其僻涩，而不能贵其奇峭，惟吴融称之。张为，唐末江南诗人，尝取唐代诗人作《主客图》，定其优劣，《唐诗纪事》引其说，而全图不可得见。诗存者只三首，略似长吉云。

△和凝  王仁裕  张泌  李中

和凝字成绩，郓州须昌人，仕唐为翰林学士，知贡举，入晋拜中书侍郎，同平章事；入汉拜太子太傅，封鲁国公，终于周。凝《宫词百首》不减王建，风华绮丽，后人殆难为继矣。时王仁裕、张泌诗亦以艳称，然富丽终不敌也。王仁裕字德辇，天水人。初为秦州判官，历唐、晋、漠，终户部尚书、太子少保，卒于周。仁裕晓音律，喜为诗，微伤于浮艳，而其佳处亦足追温李。张泌字子澄，淮南人，仕南唐。为句容尉，累官至内史舍人。为诗清雅绝尘，绝句尤楚楚有致，虽杜牧、许浑不能过也。李中字有中，陇西人，仕南唐，为淦阳宰。为诗略似元白，辞旨蕴藉，文采内映，五代之际，得此殊不易矣。

△宋齐丘  韩熙载  陈陶  李建勋  江为

宋齐丘字王嵩，世为卢陵人，家于洪州。吴时累官右仆射、平章事。李升代吴，以齐丘为相，嗣以为中书令，显德末放归缢死。诗极奇峭，调亦高古，但篇什流传不多耳。韩熙载字叔言，北海人，后唐进士，后仕直唐，官至中书侍郎，诗与李建勋诸人同为大历一体，惟逊江为之精神、陈陶之奇丽。李建勋字子尧，陇西人，少好学，能属文，尤工诗。仕南唐为中书侍郎，同平章事，赐号锺山公。江为，宋州人，陈贶弟子，坐与故人谋逆，诛死。临刑一诗至今传诵，然刻露过甚，且近谐谵，非诗之正轨。而他诗清丽，皆大历之佳构也。陈陶字嵩伯，岭南人。初游长安，后隐洪州西山，不知所终。诗宗元和，格调高于诸人，而诙奇间类长吉，乐府诸作尤神似焉。

诗之兴也，始自韵语，一变为谣，再变为歌、为琴操，故铭诵、繇辞颇复似之。及孔子采里巷之风，而诗始著。自周至汉，仅有四言，五言惟《古诗十九首》，苏李“河梁”之什。至汉末而始盛。其后自三言至于九言，皆名为诗矣。而体派之分，古诗苏李而外，汉之建安，（“三祖”、“七子”。）魏之黄初（同上）、正始，（稽康、阮籍诸人。）晋之太康，（左思、潘岳、二张、二陆诸人。）宋之元嘉，（颜延年、鲍照、谢康乐。）齐之永明，齐梁南北朝，则以时名体者也。而“三祖”、“七子”、陶、谢、徐、庾诸人，又各以人名体。皆论定于唐，以取法焉。其大要以建安、齐梁为两大宗。由逗而变，于是唐人之古律诗兴焉。初唐四子并学齐梁，而气质自高，转有似于鲍明远，王维诸人犹袭余风。张九龄、陈子昂始为建安，李杜极其变，衍为长歌，其声调亦兼有诸谢、庾、鲍之长。刘长卿、韦应物等或尚冲澹，或尚质实，乃渐易建安、齐梁之貌，成为唐人创体。至大历十才子，寻复其旧，其时又当子美晚年，建安一体犹有作者。而顾况、李益、王建诸人，皆无所偏废。至元和间，韩柳以复古自任。然古诗非复建安之旧，特盛唐子美之遗，此其一体也。长吉宗太白，参以《离骚》，奇诡瑰丽，此又一体也。微之上溯初唐，远宗郭左，绮丽缜密，过于齐梁，此又一体也。居易取法韦刘，务为平澹，间效齐梁，亦类王维，此又一体也。至晚唐诸家，不复师古，仅取以上数体为宗，或者不屑依傍，独取法乎大历、元和之先，然所造得中，亦不期而合于元和诸体。中驷下材，转形竭蹶，“郊寒岛瘦”，乃流于艰僻。至五代取法温李，流为香奁，宋初尚仍其旧，继乃衍为台阁体。至梅欧出而始革，自兹厥后，互有盛衰，其创体别调，词曲而外，于诗殆无闻焉。

○宋

宋初九僧，韧南希画、金华保暹、南越文兆、天台行肇、娥媚怀古、沃州简长、贵城惟凤、淮南惠崇、江南宇照，诗学晚唐，而诗皆散逸，出处亦不可考，无可评断，故从略焉。

△徐铉  韩琦

铉字鼎臣，会稽人。与弟铛并以文、行著称，初仕南唐，随后主入塞，封开国侯，终工部尚书，其诗袭五代遗风，古调未失，然辞旨率尔，殊寡逸致，《宋诗钞序》谓其诗“冶衍遒丽，具元和风律，而无氵典涩纤阿之习”，“大梁以后，气稍衰莆”，其“难言之意多焉”。盖非的论也。琦字稚圭，相州安阳人，举进士第，累官至右仆射、侍中、封魏国公。其诗多作五古，而古调已失，无论建安，即初唐体律，亦格不相入。塞入通病，固可不论，而诗思庸俗，风而少雅，近体刻划，益见其拙。盖自元和以还，韩柳一脉往往以文法为诗，至宋尤甚，几堕恶道，能不为所束者仅矣。

△王禹偶

禹偶字元之，济州钜野人。太平兴国进士，累官礼部员外郎、知制诰、翰林学士，知审官院通进银台封驳司，终知蕲州。前人评其诗谓：“学李杜而未至。”信为有见。亦步亦趋，尤有画虎之诮；繁重细碎，犹不足以拟白傅。近体五言，有杜之貌而无杜之神。虽当时矫西昆之陋，复何益哉？

△寇准  杨亿  张咏  钱惟演  刘筠

准字平仲，华州下わ人。太平兴国进士，累官尚书右仆射、集贤殿大学士、同中书门下平章事。为丁谓所构，贬雷州司户。当时与杨亿、张咏、钱惟演、刘筠、丁谓诸人，俱效温李。诗思清丽，风神秀逸，虽声律微乖，求之宋人已属难能，胜效李杜而不至者多矣。惟近体五言，不及杨亿。亿字大年，浦城人。官翰林学士，才情富艳，句调雅洁，与张咏、钱惟演等相酬唱，七言尤逼真“三十六体”。咏字复之，官枢密直学士，晚年诗景渐造平淡，非复温李之旧矣。钱惟演字希圣，官太仆少卿。刘筠字子仪，官大理评事。西昆唱酬者，几十六人，其大旨不相上下，故仅论其尤云。

△苏舜钦  梅尧臣  欧阳修  林逋

舜钦字子美，梓州桐山人。登进士第，累官光禄寺主簿，知长垣县，迁大理评事，复为湖州长史。善草书，酒酣落笔，往往惊人。舆梅尧臣齐名，时称苏梅。刘后村谓其歌行雄放于圣俞，及为吴体，则极平夷妥帖。宋初始为大雅，于古朴中具灏落氵亭蓄之妙。二家所同擅，而梅之深远闲淡，苏之超迈横绝，则各有机杼，不能优劣者也。《沧浪集钞序》曰：情志忠恻，论议当理，要非粗豪一流可比。然读宋人诗，情志忠恻，论议当理，固尽人有此，不知适为宋诗之病，盖其处处以忠恻为旨，则无往而不拘忌，立意措语每多委曲强就，颖思既窒，性灵亦失，声调更无论矣。其熔化经文，拓为论议，尤动多顾忌。或涉遐想，其明白晓畅者，复少含蓄；而横论博议，殊背诗格。其源盖肇自韩愈，宋人习而不返，元和之先，所未有也。舜钦五古为直率，非豪放，七言歌行尤未足以言高雅。其《对酒诗》起句曰：“丈夫少也不富贵，胡颜奔走乎尘世！”立意既乖，造语何鄙。宋人掇拾经文便谓高古，谬以千里矣。又《游沧浪亭绝句》曰：“花枝低欹草色齐，不可骑入步是宜。时时携酒只独往，醉倒唯有春风知。”其第二句不过“松间喝道”意耳。然此语果堪入诗否？且以拗体论，“是”字决不可仄，声调乖张又其次也，三四两句，风神既失，情趣都泯。所谓豪放者，果尔尔耶？梅尧臣字圣俞，人称宛陵先生，宣州宣城人。累官至尚书，屯田都官员外郎。少即以能诗名，《宛陵诗钞序》曰：“圣俞初喜为清丽，闲肆平淡，久则涵演深远，间以剥琢，以出怪巧，气完力余，益老以劲。当时如温公、东坡、介甫诸人，咸敬重之，尤与欧阳修善，世比韩孟。”圣俞五言，诗思简远，五古亦不落俗调，然终嫌拖沓，七言歌行则寝乎元和矣。虽苏梅齐名，舜钦不及也，至其起结处，气力稍弱，则固宋诗之通病耳。欧阳修，字永叔，吉州卢陵人。天圣进士，累官至枢密副使，参知政事，刑部尚书。诗气格自高，文质相兼，七言歌行，初作在元和、长庆间，晚年与五古并得昌黎之遗，特无吕黎奇峭耳。而近体五七言转多硬语，颇有唐音，起转处亦复不弱，实宋诗之上乘也。逋字君复，钱塘人。少孤力学，刻志不仕，隐于西湖孤山，植梅畜鹤，吟咏自娱，时谓之“梅妻鹤子”云。诗思雅澹，五古为胜，近体五言归于平淡，七言如《梅花诗》，虽脍炙人口，不为佳作也。与鲁三交、潘阆、鲍当、赵清献、江邻几诸人称晚唐正宗云。

△王安石

安石字介甫，临川人。后居金陵，亦号半山，第进土，累官翰林学士，兼侍讲，拜参知政事、镇南节度使，同平章事，判江宁府，复拜左仆射，卒封舒王。少以意气自许，故诗亦不为涵蓄。论者谓其有工致，无悲壮，学久则令人笔拘而格退。而议论过多，亦是一病。然半山七言歌行，思致句调并多雅驯，第起承转合之际，未极自然之妙，往往为格律所缚，故句法多累。至其议论，于宋人中已较为该括。惟五古艰涩，则不逮远甚，而近体五七言，拙于使事，语多木强，风趣尽损，去唐音远矣。

△苏轼  张耒  秦观

轼字子瞻，一字和仲，眉州眉山人。嘉进士，官至刑部尚书，累遭贬黜，后提举玉局观，复朝奉郎，卒于常州。《东坡诗钞序》曰：子瞻诗气象洪润，铺叙宛转，然用事太多，不免失之丰缛，虽学问所溢，要洗削之功未尽云云，信谓有识。至谓子美之后，一人而已，则过语矣。子瞻思才雄放，格律亦较为严密，七言歌行及五古极似昌黎，用典使事已入化境，惟略嫌着力耳。近体格调，故同子美，但造语伤于直率，虽气足神王，顾无悲壮苍凉之概。而绝句犹未脱俗，不足法也。弟辙与孔武仲兄弟时号“二苏三孔”。武仲字常文，与弟平仲、文仲皆称能诗，然于诗实未深造。张耒字文潜，号柯山，人称宛丘先生，第进士，官至太常，出知颖汝，坐党籍，贬房州别驾。少从东坡游，尝云：“秦得吾工，张得吾易。”秦，秦观也，观字少游，一字太虚，扬州高邮人。举进士第，除秘书正字。绍兴初，坐党籍，出判杭州，以增损实录，编管横州，寻放还。观诗清雅，故东坡以为胜耒也。

△黄庭坚  陈师道  韩驹  晁冲之  石延年

庭坚字鲁直，分宁人，自号山谷老人，又号涪翁。第进士，为秘书郎，累迁起居舍人、秘书丞，知宣鄂，编管宜州，卒。山谷会萃百家，自成一体，只字半句务极洗链，为宋诗家宗祖，江西诗派皆师承之。五言古诗，刻苦艰涩，禅语僻典，缀衲成诗。长吉鬼才有奇气，而山谷仅得其怪。七言歌行颇似子美，虽音韵未必浏亮，而神形俱全。当时得享盛名，其以此乎？近体得子美之拙，缘情体物，则差以千里。绝句乃更不可卒读。至其声调，惟七言歌行，略见句法。他如五古及近体诸作，并多失调。而绝句、《竹枝》，专学子美，其拗处亦未为合格。自宋至今，论者曾未及此，亦可怪也矣。陈师道字履常，一字无己，号后山，彭城人。官秘书省正字。初学诗于曾南丰，后改从鲁直。其始近体五言，如《奇外舅诗》“深知报消息，不忍问何如”，佳句全似子美。其后转入僻涩，减色不少。七言歌行怪诞尤甚，五古简洁，第一泻无余，不耐咀嚼，亦一病也。晁冲之字叔用，初字用道，举进士。少年豪华自放，狎官妓李师师，缠头以千万计，声艳一时。绍兴初，党祸作，遂飘然栖Т具茨山下，号具茨先生。其诗多七言歌行，使事奇倔，不为怪语，貌似山谷，实与山谷不同。吕紫微位韩驹、冲之于江西派中，宜乎皆不乐也。驹字子苍，蜀仙井监人，尝从东坡游。举进士，累官至中书舍人。其诗与东坡为近，原不甚似江西也。延年字曼卿，一字安仁，其先幽州人，后家末城，三举进士，官太子中允。诗思清丽，七言歌行体格似长吉，但不为艰僻耳。五言稍逊当时，曼卿诗名著一时，迨亦以歌行称耳。

△陈与义

陈与义，字去非，号简斋，汝州叶县人。登上舍甲科，累官至翰林学士，知制诰，参知政事。少学诗于崔德符，问学诗之要，曰：“工拙所未论，大要忌俗而已。”天分既高，用心亦苦，晚年益工，号称新体。刘后村评其诗以老杜为师，在诸家之上。然吾读其诗，五七言古诗歌行与杜迥别，间有佳篇，亦犹北宋诸人耳。殊未能逸伦超群也，晚年较胜，则似长庆，其《怀智老诗》“客子光阴诗卷裹，杏花消息雨声中”，当时传诵，实则格调已是晚唐，且统篇不称，然则古今岂有定评哉。

北宋诗人往往以气质相高，故每易流于粗率，意复辞繁，务为排宕。而才尽气竭，则半句只字，不惜强致矣。其五七言古诗率为排偶，亦是一病，且盛气一往，急转直下，少和缓之致。语链句煅，不减拖沓之敝，非无洗研之功，特去取不当耳。然如山谷洗研过净，遂堕魔道；东坡吐属率尔，终是霸才。至其格律声调，一字不苟，考之北宋，自无第二人也。吾尝谓南渡以后，事事不及北宋，惟诗则北宋瞠乎其后矣。

○南宋

△刘子巩  程俱  周必大  朱熹

刘子翠，字彦冲，以父任承务郎，后通判兴化军事，以疾丐祠，归隐屏山，自号“病翁”，一日感微疾，与朱子言入道次第而殁。诗思清雅，词气和缓，五古寝似初唐，微欠修洁耳。七言如《望京谣》、《临池歌》诸作，调谐韵逸，逼真唐音，但其《四不忍》诗，拟张衡《四愁》，无一毫是处，可删也。近体五七言，如《过邺中》及《望楚》诸作，则在长庆、晚唐间矣，而绝句尤非北宋诸人所及。子巩理学湛深，其于诗风神秀逸，竟无理学家数，亦可异矣。程俱，字致道，衢之开化人，以荫补官，仕至徽猷阁待制。为诗五古非其所长，七言清韵流丽，辞旨并茂，《北山集序》谓其取途韦柳，柳则似之，韦殊不类也。周必大字子允，一字洪道，庐陵人。第进士，中博学宏词，授秘书正字，累迁至尚书、参知政事、枢密使右丞相。昔人谓其诗格澹雅，由白傅而溯源浣花，实则不名一体。五古格调犹是北宋，惟清雅过之。七古、绝句，微类白傅，而平淡不及。近体五言最为神似，七言则困于使事，全非唐音矣。而语气时袭词曲余音，尤足为病也。熹字元晦，一字仲晦，徽州婺源人，绍兴进士，仕至转运副使、焕章阁待制。朱子五古如《对雨》、《听雨》、《即事述怀》诸作，诗格寝追开元、天宝间，清思幽韵，深得冲和之致，与近体五言并有唐人风骨。绝句亦不失神味，惟七律仍存北塞余风，于声调殊多谬误。而中年以后，讲理学，参以禅悦，诗格一变，佳什寥寥，可诵者渺矣。

△南渡四子

南渡四子，号大家者曰：范、杨、尤、陆。而杨万里《赠尧章诗》：尤萧菹陆四诗翁。”指萧也，然在当时，未足称大家。迨诚斋谦词耳。四子中，惟尤遂初诗散佚不存。可得而言者，只范、陆、杨三人而已。范成大，字致能，吴郡人。绍兴进士，仕至吏部尚书、参知政事、资政殿大学士。诗思朗润，时亦喜为奇崛，论其出处，由于子美，降而仍为北宋气派，五古如《过平望》诸作，清迥有类张继诸人，《舟行含山道中》，则孟郊、卢仝微似之矣。近体七言格调稍高，但伤于艰涩，少蕴籍之旨。七言歌行，特宋人之上乘，未脱江西面目。以全集论，与唐音颇不相入，乃后人论其诗新清妩媚，奄有谢鲍；奔逸俊伟，穷追太白。直呓语已。而又时用叠韵，如《早发竹下诗》：“行冲薄薄轻轻雾，看放重重叠叠山。”大似半山句法，何其鄙也！《与诚斋诗》：“又苦征夫催去去，更甘飞雨故斜斜”之句，同一造作多累，总不似摩诘“漠漠水田”为传神也。杨万里字廷秀，又号诚斋，吉州吉水人。绍兴进士，仕至秘书监。其诗《自序》：“始学江西，既学后山五律，又学半山七言绝句。”是矣。又。晚乃学唐人绝句。则欺人语耳。又曰：“后若有悟，谢去前学，始焕然自得。”号“诚斋体”。自焚少作千余首，中有“露窠蛛┰纬，风语燕怀春”等句，尤延之以为可惜。如此恶诗，不焚何待？至其晚年诸作，欣然自得，实则仍宋人语耳。《诚斋诗抄序》曰手钞之日，“见者无不大笑”。又曰：“不笑不足以为诚斋之诗。”以博笑为工，岂不妄哉。陆游字务观，自号放翁，越州山阴人。十二能诗，以荫补官，仕至宝章阁待制。孝宗尝问周必大曰：“今诗人亦有如太白者乎？”必大以游对，人因呼为“小太白”，虽豪放不及，而俊逸似之。其平淡处又类白傅。刘后村谓：“近岁诗人杂博者堆队仗，空疏者窘材料，出奇者费掺索，缚律者少变化。惟放翁记问足以贯通，力量足以驱使，才思足以发越，气魄足以陵暴，南渡而下，故当谓一大宗。”吾谓全宋第一，岂惟南渡已哉！其诗妙在若不经意，而自合唐音。有时偶入晚唐，遂开“四灵”之先，若必求其微疵，则差多一熟字耳。

△楼钥  姜夔

钥字大防，自号攻愧主人。登第，历太府宗正寺丞，累迁至资政殿大学士。诗惟七言歌行得子美神韵，五言艰涩，而七律尤鄙浅，不足称也。同时如薛季宣、叶适、林朝光，大抵江西一派，参以理学禅味。以较北宋诗人更下一乘矣。姜夔字尧章，自号白石道人，系出九真后，家鄱阳，绍兴进士。以新喻丞知汉阳县，妙娴音律，初学诗于萧。杨万里诸人皆折节与交，其诗以绝句为最，但格律未高耳。

△四灵

宋人以强固之性，每思跨越前朝，欲与唐律之外，别创一格，师友相尚，往而不返。南渡以后，放翁始复循唐人正轨，于是“四灵”得其绪余，更为晚唐，然其气质犹未全易宋人之旧，置之晚唐中，亦下乘之驷耳。所谓四灵，永嘉布衣也，翁卷字灵舒，赵师秀字紫芝，又号灵秀，徐玑字文渊，又号灵渊，徐照字道晖，自号山民，又号灵晖。四灵皆尚五言律，其思致非艰苦则涉轻率，句如“竹房三尺像，石榻一炉香”，又“尘土侵衣重，年光加鬓牢”，其造作皆此类也。徐灵晖尤喜为七言歌行，辞旨浅鄙，文不逮意，其句法尤与七古不分，体格犹是宋诗，特略近平易，非真属晚唐也。

△刘后村

刘克庄字潜夫，又号后村，莆阳人。学于真西山。以荫入仕，终福建提刑。诗尚琢削，初与四灵并学晚唐，近体虽稍艰涩，佳处自不可没。晚更师古，浅鄙执拗，与王公度、王庭、王阮、刘宰等并流入江西一派矣。自北宋以来，于诗专效子美句法，而去取不当，其佳处终不可得。又用尽一字工夫，下字务着力煅炼，雅俗不辨，转无是处。其《除食诗》。壁穿自和乾泥补，窗损教寻废纸粘”，直不成其为诗。如此者不仅一二见也。绝句尤不堪入目。宗宋诗者，每曲加回护，欺人而已。

△戴复古  严羽

戴复古字式之，天台黄岩人。居南塘石屏山，因自号焉。以诗鸣江湖间，其诗亦近江西派，五古排仗，犹是北宋。其《章泉二老歌》，词旨既属平庸，长短句声调亦不甚合律，但于宋诗中略见性灵耳。而使事仍多拘泥。五言如《题壁》云“酌贵不酌贱，酌富不酌贫”，又《园亭即事》云“东家送槟榔，西家送槟榔”，不知更成何体格，自诗以来未有也。惟七言歌行尚称合作。近体多累，佳处寥寥矣。《石屏诗钞序》谓其尝登放翁之门，今读其诗，绝不相类，何也？或语复古宋诗，不及唐诗。曰：“不然，本朝诗出于经，此人所未识，而复古独知之，故其诗正大醇雅，多与理契，机括妙用，然犹自谓‘胸中无千百字书，如商估乏赀本，不能致奇货。’盖谦言也。”又曰“吴荆溪称其猎点勘，自周汉至今，大编秘文遗事说，何啻百千家”云云。综其所说，彼以为是者不知正宋人之误也。假令诗必出于《经》然后正大醇雅，则《三百篇》及古歌琴操，果出何语？三代以降，至于晚唐，断无不契于理之诗，讵必宋人始然？特宋人落实，端言理学，于情性、于境趣，毫不相干，不似古人情深景真，不言理而自与理契，且不拘一道，能随人性之所感而成理解，故理路甚广，岂宋人拘拘于此者比哉！宋人于诗，反复伸论，务欲阐明理解，令人昏昏欲睡，诚不若看经义为醒目矣！诗主性灵，非向书本讨生活也。若专务成语僻典，掇拾成诗，无论立意如何，终觉陈腐可厌，何关高雅。要当信手拈来，看去若不经意，而字字有来历，始为佳耳。宋人采取经文，琢削艰僻，而字面之雅俗，声调之谐否，不问也不知。经文一入于诗便俗，而宋人不悟。杨升庵谓石屏诗无百字成诵者，岂过论哉！其从孙，字景明，号东墅。诗亦略似复古。严羽字仪卿，邵武人。自号沧浪逋客，诗效晚唐，于宋人中较为流丽云。

○遗老

△谢翱  汪元量

翱字皋羽，又号曦发子。福之长溪人。为文天祥谘议参军，天祥卒，亡匿。所至辄感哭，终于元。善为歌行，冠绝一时。奇诙博丽，颉顽长吉，而声调哀感、辞旨和美，尤且过之。自宋至元，无第二人也。林景熙字德阳，号霁山，温之平阳人，仕宋为从政郎，宋亡不仕，客于会稽。诗思清切，颇似唐音，宋人面目洗刷无余矣。汪元量，字大有，号水云，钱塘人。以琴事谢后、王昭仪，宋亡，世莫测其去留。为诗高雅清丽，歌行尤佳，比诸谢翱，略似和缓，而感慨悱恻，则异曲同工者也。时又有梁栋，字隆吉，诗格在元和、长庆间，其《四禽言》诗，尤新颖可喜。窃谓北宋之间，风雅已盛，考其所作，惟东坡古诗足为后人模范；南渡以后，亦只放翁、谢翱、林景熙、梁栋、汪水云五人远追唐风，近称绝调，即置之唐人中，亦超超玄著，而元诗之兴，实肇于此。其余诸子碌碌，虽尽焚之不为过也。或谓北宋人，如潘阆、鲍当岂无佳句？但于千百首中，偶得一二而已，昔人云“多做了自然有一两句道着”，又何足尚哉！

○金

△党怀英  刘迎  刘昂  赵秉文  王郁

党怀英字世杰，奉符人，大定十年进士，官至承旨。诗思雅赡，辞旨平易，时人比之陶谢，自是过论；惟喜奖拔后进，故名流多归附之，为当代诗文宗主。大安三年，卒于家。刘迎字无党，东平人。大定进士，除幽王府记室，改太子司经。诗极清丽，惟欠生动耳。昂字之昂，兴州人，大定进士。历左司郎中，终上京留守判官。其诗与迎相类，然典雅不及也。赵秉文字周臣，磁州人。大定二十五年进士，累官礼部尚书，自号闲闲居士。五言诗清迥简远，并有浩然韵味，五古及七言少弱，非复唐人风调。或谓其七言长调笔势纵放，不拘一律，律诗壮丽，小诗精绝，盖爱好之言，自多溢美也。郁字飞伯，大兴府人。举进士不第，年三十为乱兵所杀。少日《拟古别离》有“黄鹤楼高云不飞，鹦鹉洲寒星已曙”之句，人多传之。后入京师，大为李钦叔所称，元遗山赠诗有“笔头仙语复鬼语，只有温李无他人。之句。诗效长吉，有奇语而不流于艰僻，其五言绝尤精切遒丽，风神独绝也。

△李汾    麻革    元好问

汾字长源，平晋人。与遗山同乡里，各有诗名，两不相下。为恒山武仙行省讲议官，廉介过人，平生以诗为专门之学，后为其麾下所杀。诗尚性情，善于使事，七言冠绝一时。虽议论纵横，而运用入化，气劲调逸，凌厉无前。麻革字信之，临晋人。举进士，官兵部侍郎。亦工七言，声调悲壮，得子美之神，与长源异曲同工者也。元好问字裕之，别号遗山，秀容人。弱冠登进士，官尚书省左司员外郎，金亡不仕，时亦称为元才子。金自大定后，颇尚文艺，诗家辈出，盛于两宋。崔立之变，骈首死难，惟遗山归然独存。金末元初，与赵孟俯南北对峙。元初学者，宗之以为依归。史称其备众体，有绳尺，蔚为一代宗匠，殆非虚语。晦道林莽，日课一诗，四方学者执羔雁无虚日。其七言歌行，大气溥滂，激昂慷慨，悲壮淋漓，每见于字里行间。集中数篇微见纤弱，大醇小疵不足病也。他如《湘夫人咏》诸作，李贺有此洗练，无此神化。五言寝追陶谢，律诗并驱李杜。宋金人皆学李杜，惟金人独得其巧。子美非无累句，宋人不辨精粗，字字模拟，故仅得其拙处。遗山《短日诗》“风霜怜晚节，天地入归心”之“入”字，又《颖亭诗》“春风碧水双鸥静”之“静”字，放翁诸人而外，皆不及也。宋金遗老如赵复、龚开、白贲等数十人，并收《元诗癸选》及《元诗记事》中，全集未见，残篇零什，难以为断，兹从略焉。

○元

宋金诗人入元以来，主分南北，故步自封，各仍旧贯，其间截然有不可强合者。刘因、赵孟俯、方回诸人传宋诗一脉，殊不足以并金诗。四子而后，始融洽两派，渐涉艳，宋金之风既革，而元诗兴矣。

△杨奂  赵孟ぽ

奂字焕然，奉天人，举进士，官至河南路廉访使，有《还山集》。诗思绮丽，声调句法转似宋人，五古拖沓，非其所长，宫词平铺直叙，尤少蕴籍之旨，远逊“铁体”，唐人无论矣。孟俯字子昂，宋宗室也。用荫补官，入元授兵部郎中，仕至翰林学士承旨，状貌映丽，博学多闻，旁通佛老，尤工书画。仁宗眷顾隆重，字而不名，尝以比唐李白、宋苏轼。与钱舜举等号“吴兴八骏”，而子昂为之首。其诗步骤宋人，故七言歌行略见流丽，而体格驳杂不醇。近体五七言稍胜宋人，殊不足以望遗山项背。论者谓其古诗沈潜谢鲍，律诗则傲睨高适、李翱，妄哉！综观历代以高位致盛名者，指不胜屈，子昂其一也。同时如刘因、黄氵晋、钱舜举并承宋诗遗轨，虽未尽美，犹胜子昂一筹矣。

△陈孚  宋无  吴师道  卢亘  柳贯

孚字刚中，台州临海人。官至台州路总管府治中。诗思壮丽，雅似杜牧，与吴师道同一清迥，置之晚唐不可辨。师道字正传，兰溪人，官礼部郎中。无字子虚，晋陵人。为诗奇丽，效法长吉，颇得其概，《乌夜啼》曲尤堪“鬼才”之目。亘字彦威，汲郡人。官翰林待制。诗以五古为最工，其得意处，颇有嗣宗风格，然当时不甚知名也。贯字道传，浦阳人。官翰林待制，诗亦为晚唐一体，七律最工，五古间入长庆，特未脱宋人理学气味耳。

△虞集  杨载  范亨  揭斯  吴莱

虞集字伯生，蜀郡人，侨寓临川之崇仁，官翰林直学士，国子博士，奎章阁待制。与杨载、范亨、揭斯称四大家。载字仲宏，浦城人。延初，登进士，官至宁国路总管府推官。亨字亨父，一字德机，清江人。官至湖南岭北廉访使经历，人称文白先生。揭斯字曼硕，龙兴富州人，官至翰林侍讲学士。时人论四家诗云：“揭典重，杨雄浑，虞雅丽，范清高。”要为肤论，不可以据。四人中以虞集、杨载称最，近体清迥富丽，音节和美；五古上追谢鲍，中亦不失唐音。定二人优劣，载微欠生动，间亦似台阁体。至七言歌行，非二人所长，长短句尤不为佳。而范亨、揭斯适得其反，歌行远胜虞杨，五古亦高雅简淡，惟近体稍觉不逮耳。四家至此，合宋金诸作，别开一局，实为元诗之宗。吴莱字立夫，浦阳人。幼敏，家多书，私取读之，皆成诵。赋咏捷疾，尝于故人家为长歌，顷刻十余纸。属对严密，文采缛丽，观者惊以为神，其诗清新俊逸，古律诗并属渊妙，当位置放翁、遗山间。四家未足拟也。

△傅若金  萨都刺

傅若金，字与砺，新喻人。为广州文学教授。虞集初见其诗文集，大相知赏，由是名动京师。诗思朗润，近体七律间拟温李，然无纤之习，歌行雅赡警切，五古则源于河梁之什，宋人余波至是始绝矣。萨都刺字天锡，别号直斋，雁门人。泰定进士，官至河北廉访使，长于咏物，缛采绚发，精思内莹，亦温李之俦，本以《宫词》得名，其风神殊胜杨奂也。

△杨维桢  项炯  李孝光  张翥  陈樵

杨维桢字廉夫，号铁崖，会稽人。泰定进士，官江西儒学提举，善为乐府，奇诙映丽，亚于长吉，而古雅时或过之。眩荡当世，号为“铁体”，天下宗之。务以博丽相高，流播所及，终不出元和、晚唐间。上材为昌黎，中材为杜牧，下亦不失为温李，盖其时势习尚然耳。廉夫晚年流于绮靡，其短歌如《竹枝》欠含蓄，寡丰致，亦殊不为佳。诗人张宪、项炯辈其徒也，惟为体略有不同，兹为类而别之。项炯字可立，台之临海人，效长吉，亦不下铁体。李孝光字季和，古诗歌行，奇逸豪迈，精雅绝伦，欲超铁体而上之，与廉夫旗鼓中原，而享名不及也。时人语曰：“前有范虞，后有杨李。”张翥字仲举，晋甯人，尤为铁体上乘。陈樵，字居采，东阳人，自号鹿皮子。诗学温李，颇得其概，而七律于晚唐中则别为一格者也。

△胡助  乃贤  谢应芳  周廷震

胡助字古愚，东阳人。官太常博士，为诗才藻内映，气质自高，与周廷震、谢应芳皆为昌黎一体，惟奇倔不及耳。乃贤字易之，本葛罗氏译言马也。南阳人，官翰林编修。诗婉丽清切，善言情景，五言近体，雄浑雅赡，颇有初唐风格。当此之时，铁体盛行，得此殊不易矣。

△张昱  张简  张宪

昱字光弼，庐陵人。官左司员外郎，明太祖徵入京师，见其老，曰：“可闲矣”，因号可闲老人。与张简、张宪并宗铁体，虽文采富丽，然皆豪迈超拔，歌行、近体，遂不期而暗合杜牧之。或以为似李白，实则自杨李以下，犹未能契及李益、王建，安望白耶？简字仲简，吴郡人，自号白羊山樵。饶介之仕伪吴，求诸名士作《醉樵歌》，廉夫为之主，以简为第一，高季迪次之，名盛一时。诗比张昱稍觉绮丽，而体格不异。宪字思廉，山阴人，别号玉笥生，为张士诚枢密都事。吴亡，走杭州，奇食僧寺以殁。

○明

△刘基

刘基字伯温，元进士，青田人。洪武中以佐命，功封诚意伯。明诗既承铁体之后，以辞藻相高，独基屏绝时尚，力挽唐风，虽未尽善极美，固已超越诸子。沈德潜谓其乐府高于古诗，古诗高于近体，五言又高于七言，自是的论。然其乐府，无杜之凄苦，韩之奇涩，以气格论，当出自太白。绝句尤为逼肖，五古微觉气促，故与建安不侔。至近体实师老杜，以气力未充，乃退近晚唐，但自然无琢削痕迹，亦不可为非佳作也。

△明初四子

高启字季迪，长洲人。洪武初，官户部尚书，坐魏观弃市。少以诗名，声称籍盛，号大手笔。与杨基、张羽、徐贲称四才子，而季迪为之首。四子歌行变自铁体，洗尽铅华，犹带余妍，其警拔清切者，比于杜牧，缛艳映丽者又似元稹。惟七律擅胜，浑古苍莽，居然子美。绝句则规承太白，但欠豪迈耳。五古辞旨未畅，近体句法少变，未为合作也。杨基字孟载，其先蜀人，居于吴，仕至山西按察使。被谗夺职，供役，卒于工所。五古宗法子昂，远胜季迪，近体五七言，佳者为晚唐，次者则宋人耳。张羽字来仪，浔阳人。阻兵居吴，官翰林院，以事投江死。五古句法摩诘，犹嫌着力，近体亦然，堪与徐贲并驱，犹未足与高杨争衡也。贲字幼文，仕至河南布政使，寻以事死于狱中。

△林鸿  孙ナ  高棣  解缙  杨士奇

林鸿字子羽，福清人。明初以得官，仕至礼部员外郎。诗思清新秀发，古诗、近体，皆步武大历，一宇不苟，体格醇正，宜其为闽派之首。虽“唐临晋帖，执而不化”，正其佳处，殊未足以为病也。孙ナ字仲衍，南海人。官苏州府经历，坐党祸死。诗亦林鸿之亚，或为杰出吴中四子之上，则过甚其词矣。高棣字彦恢，长乐人。官翰林待诏，辞藻内映，高雅秀发，古诗、近体，并宗王维，赋物写景，颇多入神。七言歌行略觉不逮，盖其气力未充，故于转接处时形浅弱耳。解缙字大绅，吉水人。洪武进士，官广西参政，以事死于狱。诗格匀整，对仗工稳，与杨士奇诸人号为台阁体。虽风裁少损，而性灵未昧，其宗法唐人，亦具有根只。如杨士奇之五言，则学岑参；曾檠之七律，则学贾至；沈贞之效元和，刘绩之怃大历，以较宋元之中驷，则此格为胜矣。杨士奇名寓，以字行，泰和人，官少师。

△李东阳

李东阳字宾之，茶陵人。官少师，兼吏部尚书。诗自永乐以还，崇尚台阁体，故东阳起而稍复明初之旧，是为“茶陵派”。五古及七言歌行，风格全师韩愈，而近体五七言犹仍台阁一体。然自元四子以后，七言只有歌行古风未尝一见，习尚所趋，亦一异也。故东阳于古诗，声调犹尚未合，或谓七言歌行即是古风，误甚。

△李梦阳  何景明  徐祯卿  边贡

李梦阳字天赐，更字献吉，庆阳人。举进士，授户部主事，官至江西提学副使。弹劾不避权贵，阉寺侧目，卒以是罢归家居。益斤弛负气，治园池，招宾客，日纵侠少射猎繁台晋邱间，自号空同子，名震海内。先是，李东阳主文柄，天下翕然宗之。梦阳独讥其萎弱，倡言文必秦汉，诗必盛唐，非是者勿道。与何景明齐名，号何李；与徐祯卿、边贡号“四才子。；又益以康海、王九思、王廷相，号“七才子”；后更益以朱应登、顾、陈沂、郑善夫，号“十才子”。诗格相类，皆卑视一世，而梦阳尤甚。吴人黄省曾、越人周祚千里致书，愿为弟子。至嘉靖朝，李攀龙、王世贞出，复奉以为宗。终明之世，推李、何、王、李为四大家。梦阳五古，逼近建安，不减太白。七古与歌行，则实兼李杜之长，其《朝饮马》及《土兵豆》二行，无异“三吏三别”。五七言近体岂但雄视一代，直将奴使晚唐，为格既高，使事无迹，推陈出新，无语不奇，而按其实又皆寻常，特人欲道不得耳。其起、承、转、合之间，再接再厉，妙契自然，无一语堆砌，尤不可及。后人有讥其诗模拟剽窃，得少陵之似，而失其真者，皆嫉抑之说，不足信也。时与何景明分南北两派。景明，信阳人，字仲默，宏治进士，官陕西提学副使，为南派之宗。诗情菹籍，其源出《十九首》，故于张九龄、陈子昂弥复相似。既复宗法初唐，如《玩月》、《姜子岭》诸作，颇亦近于王维，盖知梦阳已得建安之骨，李杜之神，不可与争衡，思别出蹊径以胜之。或谓与梦阳同是宪章少陵，而所造各异者，误也。二家优劣，何实逊李，《明月篇》自云拟初唐，却无一是处，乐府歌行复少含蓄，有时亦微涉铁体，惟近体五七言则真初唐音节耳。边贡字廷实，历城人，以进士官产部尚书。诗思清切，五古亦为初唐，歌行及近体则顾况、李益之亚也。徐祯卿字昌谷，吴县人，宏治进士，官国子博士。诗以近体五言为最佳，至古风歌行则学子美而犹未至也。综四家之诗，李、何、边、徐正得优劣之次，其余七子，并亚于祯卿云。

△杨慎  薛蕙  高叔嗣

慎字用修，一号升庵，新都人，举进士，官翰林修撰。诗自元末盛行铁体，至青田稍稍复古。而明初四子，亦力追盛唐，然铁体犹未尽去也，故一变而为台阁体。至东阳虽以复古自任，开李何先河，而台阁之风至李、何、边、徐始革，天下翕然宗之，无不争效其体。独升庵、君采，于四子之外，自树一帜。升庵才情博丽，气格高华，故自不凡。然仍为铁崖余妍，比之张昱、李孝先辈，良无愧色，若与四子争艳，则仙凡不侔矣。薛蕙字君采，毫州人，以进士官吏部员外郎。诗思高古雅逸，五言古诗，深得建安风骨，佳处不减景明。七言歌行未极自然之致，近体五言亦学初唐，七律非其所长。高叔嗣字子业，嘉靖进士，官至湖广按察使。诗情恬淡，近体五言颇似韦孟，七言则失之质直，五古过于着力，乃乏余味。论其体格声调，去唐风弥远矣。

△王慎中  唐顺之  皇甫冲

慎中字道思，晋江人。嘉靖进士，官河南参政。顺之字应德，举进士，官至佥都御史。皇甫冲字子浚，长洲人，嘉靖戊子举人，与弟津、访、濂称四皇甫。文宗欧曾，诗仿初唐，七言平易不足论。惟五古颇得赓音之正，体格声调，逼似大历、元和间。盖仿初唐而得此，所谓取法乎上，正得其中也。而升庵一脉，未及盛行，实以数子间之，不然，有不流于香奁者几希。

△李攀龙  王世贞  谢榛  张佳胤

攀龙字于鳞，历城人。嘉靖进士，官至河南按察使。诗宗李何，力排诸体，与王世贞、谢榛、徐中行、宗臣、梁有誉、吴国伦号“七才子”。古诗拟《河梁》，不激不随，集李何之长，而七言歌行体格俱卑。拟于四家，竟成土苴。近体以绝句为最，然明人于此皆有心得。沈德潜以为历下真面目，亦非折衷之言也。五言雄浑，七言富丽，顾与李何不相侔也。王世贞字元美，太仓人。举进士，官至刑部尚书。弟世懋，亦以诗名。元美最工七言歌行，比于梦阳，可谓具体，于鳞非其伦也。五古风骨同于鳞，而温和不及。近体五言似效青莲，七律亦步骤老杜，皆不可以为工也。当时七子，惟谢榛为最，而官位不显。榛字茂秦，临清人。以布衣终，自称四溟山人。五古如《咏蚁》诸作，师法太白，颇得其概。七言歌行尤称合作，特无空同之超脱。近体五七言，悲壮苍凉，老气横秋，更非于鳞、世美两家所及。七子之中，惟吴国伦差可比耳。张佳胤字肖甫，铜梁人。举进士，官兵部尚书。亦工五言近体，为李王后劲，然他作未能逸伦也。

△归子慕  高攀龙  袁宏道

归子慕字季思，昆山人。万历举人。高攀龙，万历进士，官至左都御史，以忤魏阉，被逮自杀。二家诗皆重天趣，不务琢削，力排四大家，以平澹为宗，顾有风味无气骨，久乃流于直率。时徐渭、汤显祖亦力矫王李之弊，所为诗无复余韵，于是“公安派”兴焉。袁宏道字无学，公安人。万历进士，官吏部郎中。诗格浅率，辞旨平易，时谓之“公安派”。兄宗道、弟中道并号“三袁”。而竟陵锺惺、谭元春晚出于公安派，稍加洗链，间以艳语，谓之“竟陵派”，而明社屋矣。

按有明一代，风雅最盛，足与唐埒。《明诗综》二千八百余家，兹以其尤者著于篇。至元人中如李冶与元好问齐名，称元李，白贲与遗山齐名，亦称元白。他如“三隐”、“四妙”，并有诗名。（翟炳字颂天，三隐之一。今人之宝塔诗，自一字至七字者乃其遗也。）而明初之袁凯以《白燕诗》得名，号“袁白燕”；谢徽与高启同邑齐名。或诗篇散佚，或他作未称者，并割爱不录。又明末如四公子诗，虽渊妙而不为人所宗。钱谦益、艾南英矩护北宋，亦张溥、陈子龙希踪两汉，未见出类。清初诗人虽众，而瑕瑜互见，皆不足当一代宗主。即王渔洋、朱竹诧、沈德潜、袁子才辈，大抵以名位而尊，而工诗者又无盛名，限于篇幅，故不复赘云。


●跋

十九年夏属稿竟。既付梓，手民颇不率教，脱误殊多，鲁鱼帝虎，重劳阅者，良用歉然。尚祈大雅毋吝教益，随时质疑。倘与诗学有关，即不涉本书，亦当尽其所知，条举以对，用补前失，并藉以结文字之好，诸维谅照为幸。


●题词

索游南北与西东，遇合难期一揖中。岂有功名迟蔡泽，漫教生死累牛弘。气横湖海鱼龙夜，月黯关山草木风。惆怅芜城高赋罢，百年歌哭复谁同？

鬓影参差见二毛，添衣未厌旧青袍。客来浪说诗名远，贫去方知米价高。时势适宜全管鲍，霸才无主失萧曹。闲情阅尽文心细，不逐秋声作怒潮。（失草格。）

