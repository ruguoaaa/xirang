---
title: 第2部分
index: true
icon: editor
order: 3
category:
  - 诗藏
  - 诗话
  - 宋诗纪事
tag:
  - 钦定四库全书
  - 集部九
  - 诗文评类
  - 厉鹗
  - 清
---

## 宋诗纪事巻十三

钱塘 厉鹗 撰  

元　绛  

绛字厚之钱唐人天圣八年进士神宗朝累官翰林学士拜参知政事出知亳州改颍州致仕卒赠太子少师諡章简有玉堂集  

【石林诗话元厚之知荆南梦至仙府三人者聨名书旁有告之曰君三人盖兄弟也觉而思之莫知所谓未防入为学士韩持国维扬元素绘先己在院一日书名三人名皆从绞丝始悟梦兄弟之意己而持国元素外补厚之京尹后三年复与元素还职而邓文约绾相继为直院则三人之名又皆从绞丝许大夫选作四翰林诗纪其事厚之和云聨名适似三株树传玩惊看五朶云亦一时之异也】  

诏修两朝国史开局日赐筵史院和首相呉公席上韵  

殿帷昕对罢省戸雨隂余诏赐尧尊酒人探禹穴书防龙方客右班马盖徒欤径醉俄归弁云西见日车【挥麈后録】郡守章公岵五日开宴会九老于广化寺次韵  

五日佳辰郡政闲延賔谈笑豁幽关阊门歌舞尊罍上林屋烟霞指顾间德应华星临颍尾年拘皓发下商顔昌花美酒疎钟永坐见斜晖隠半山  

【中呉纪闻徐师闵字圣徒仕至朝议大夫退老于家日治园亭以文酒自娯乐时太子少保元公绛正议大夫程公师孟朝议大夫闾丘公孝终亦以安居归老因相与继会昌洛中故事作九老会章岵为郡守大置酒合乐会诸老于广化寺又有朝请大夫王珫承议郎通判蘓温与焉王赋诗为倡诸公属而和之以为呉门盛事】  

题鼓山元公亭  

谁书吾姓揭亭顔栋宇飞腾气象完谷口秋风吹鬓发海东朝日上防干地髙顿觉羣山小天近须知六合寛三到岩扉殊不厌异时长向画图看【淳熙三山志】  

在禁林时有懐荆南旧游  

去年曾醉海棠丛闻说新枝发旧红昨夜梦回花下饮不知身在玉堂中【海棠谱】  

赵潜叔殉节诗  

转战谯门日欲晡空拳犹自把戈鈇身垂虎口方安坐命在鸿毛更疾呼柱下杲卿存断节袴中杵臼得遗孤空余三尺英雄气不媿山西士大夫  

【后村诗话皇祐中侬贼犯康州阖郡溃去惟守臣赵师旦死之妻方产子弃之草间乱后访之尚呱呱然元公挽之云云】  

元丰辛酉冬予解组归吴明年过故同年朱光禄旧居周览园榭感事作诗以诒伯原  

白头重到故人家境是人非起叹嗟三径未荒陶令菊四时长放庾郎花林风光动藏莺叶溪浪痕生宿鹭沙肯构有材移病久会慿诗酒傲烟霞【苏州府志】  

句  

仙骥籋云穿仗下佛花吹雨布天流  

【石林诗话元丰中久旱裕陵禁中斋祷甚力一夕梦有僧乗马驰空中口吐云雾觉而大雨翌日命中贵人物色于相国寺五百罗汉中至第十三尊略彷佛即迎入内观之正所梦也元参政厚之喜雨句云云盖记此事】  

刁　约  

约字景纯润州人衎之子天圣八年进士嘉祐中以兵部员外郎集贤校理知越州  

使契丹戏作  

押燕移离毕看房贺防支饯行三匹裂密赐十貔貍【梦溪笔谈刁景纯使契丹戏作云云移离毕官名如中国执政贺防支如执衣防阁匹裂小木罂以色绫木为之如黄漆貔貍形如鼠而大穴居食谷粱北人为珍膳味如豚肉而脆】  

游五泄山  

西源穷尽到东源直注层崖五磴泉真境无由追汗漫胜游聊得弄潺湲风生虎啸层崖底月上猿啼古木巅只待归来林下去好同灵一此安禅【诸暨县志】  

朱公绰  

公绰吴人天圣八年进士曾为盐官令  

与宋子京唱酬牡丹诗  

仁帅安全蜀祥葩育至和地寒开既晚春曙力终多翠帟遮蜂蝶朱防隔绮罗殷懃慿驿使光景易蹉跎【成都文类】  

句  

谏草焚来应见史橐金散尽只畱诗【刘讽都官致仕古今诗话】  

蔡　襄  

襄字君谟其先自光州固始入闽家仙游又迁莆田遂为莆田人天圣八年进士累官龙图阁学士知开封府徙知泉州召为翰林学士乞为杭州拜端明殿学士以往治平四年卒乾道中諡忠惠有集  

【苕溪渔隐丛话余观东坡荔枝叹注谓大小龙茶始于晋公而成于蔡君谟欧阳永叔闻君谟进小龙团叹曰君谟士人也何至作此事今年闽中监司乞进鬭茶许之故其诗云武夷溪边粟粒芽前丁后蔡相笼加争新买宠各出意今年鬭品充官茶】  

四贤一不肖诗  

中朝鸾鹄何仪仪慷慨大体能者谁之人起家用儒业驰骋古今无所遗当年得从谏官列天庭一露胸中竒失身受责甘如荠沃然华实相葳蕤汉文不见贾生久诏书晓落东南涯归来俯首文石陛尹以京兆天子毗名都翼翼郡国首里区百万多占辞豪宗贵幸矜意气半言主上承其颐昂昂孤立中不倚传经决讼无牵羁老奸黠吏束其手众口和附歌且怡日朝黄幄迩天问帝前大画当今宜文陈疏举时密啓此语多秘世莫知传者籍籍十得一一者已足为良医一麾出守蕃君国惜此智虑无所施吾君睿明广视听四招俊乂隆邦基廷臣谏列复箝口安得长喙号丹墀昼歌夕寝心如疚咄哉汝忧非汝为【右范仲淹】  

南方之强君子居卓然安道襟韵孤词科判等屡得隽呀然鼔焰天地罏三年待诏处京邑斗粟不足荣妻孥耳闻心虑朝家事螭头北奏帝曰都校书计课当序进丽赋集仙来显涂诰墨未干寻已夺不夺不为君子儒前日希文坐言事手题敇教东南趋希文鲠亮素少与失势谁复能相扶崭然安道生头角气虹万丈横天衢臣靖胸中有至语举嗌不避萧斧诛使臣仲淹在廷列日献陛下之嘉谟刺史荣官虽重任奈何一郡巻不舒言非由位固当罪随漕扁舟尽室俱炎陬此去数千里橐中狼藉唯蠧书髙冠长佩丛阙下千百其羣诃尔愚吾知万世更万世懔懔英风激懦夫【右余靖】  

君子道合久以成小人利合久以倾世道下衰交以利遂使周雅称嘤鸣煌煌大都足轩冕绰有风采为名卿髙名重位盖当世退朝归舍賔已盈胁肩谄笑不知病指天报遇如要盟一朝势夺德未改万钧已与毫厘轻畏威谀上亦随毁矧复鼔舌加其评逶迆隂拱质气厚两耳塞豆心无营呜呼古人不可见今人谁与明章章节义尹师鲁饬躬佩道为华荣希文被宠激人怒君独欣慕如平生抗书毂下自论劾惟善与恶宜彚征削官窜逐惟适楚一语不挂离骚经当年亦有大臣逐朋邪隐缩无主名希文若果事奸险何此吉士同其声髙堂本欲悟人主岂独区区交友情【右尹洙】  

先民至论推天常补衮扶世为儒方圜冠博带不知本樗栎安可施青黄帝图日盛人世出今吾永叔诚有望虚心学古贵适用异端莫得窥其墙子年五月范京兆服天子命临鄱阳二贤拜疏赎其宠势若止沸反扬汤敕令百执无越位谏垣何以敢封囊哀求激愤亦复奋强食不得下喉吭位卑无路自闻道日视云阙髙苍茫裁书数幅责司谏落笔騄骥腾康庄刃迎缕析解綂要其间大意可得详书曰希文有本末学古通今气果刚始从理官来秘阁不五六岁为天章上心倚若左右手日备顾问邻清光茍尔希文实邪佞曷不开口赋否臧隂观被遣始丑诋摧枯拉朽奚为强倘曰希文实贤士因言被责庸何伤汉杀王章与长倩当时岂曰诛贤良惟时谏官亦结舌不曰可谏曰罪当遂令百世览前史往往心愤涕泗滂斯言感切固已重读者不得令激昻肯图反我为怨府袖书乞怜天子防谪官一邑固分耳恨不剖腹呈琳琅我嗟时辈识君浅但推藻翰高文场斯人满腹有儒术使之得地能弛张皇家太平几百岁正当鉴古修纪纲贤才进用忠言録祖述圣德垂无疆【右欧阳修】  

人禀天地中和生气之正者为诚明诚明所钟皆贤杰从容中道无攲倾嘉言谠论范京兆激奸纠谬扬王庭积羽沈舟毁销骨正人无徒奸者朋主知胶固未遐弃两轓五马犹专城欧阳秘阁官职卑欲雪忠良无路岐累幅长书抉幽愤一责司谏心无疑人谓髙君如挞市出见搢绅无靣皮髙君搆书奏天子游言容色仍怡怡反谓希文谋疎濶投彼南方诚为宜永叔忤意窜西蜀不免一中谗巧辞汲黯尝纠公孙诈于上前多谢之上待公孙礼益厚当时史馆犹刺讥司谏不能自引咎复将已过扬当时四公称贤尔不肖谗言易入天难欺朝家若有观风使此语请与风人诗【右髙若讷】  

【渑水燕谈景祐中范文正公知开封左右言公朋党黜知饶州余靖安道论救坐贬尹师鲁洙言臣与仲淹义兼师友当从坐贬监郢州税欧阳永叔移书责司谏髙若讷若讷怒缴其书降授夷陵县蔡君谟作四贤一不肖诗四贤谓希文安道师鲁永叔不肖谓若讷也布在都下人争传冩鬻书者市之颇获厚利】  

游鼔山题灵源洞  

郡楼瞻东方岚光莹人目乗舟逐早潮十里登南麓云深翳前路树暗迷幽谷朝鸡乱木鱼晏日明金屋灵泉注石窦清吹出篁竹飞毫划峭壁势力忽惊触扪萝跻上峯太空延眺瞩孤青浮海山长白挂天瀑况逢肥遯人性尚自幽独西景复向城淹防未云足  

上元应制  

髙列千峯寳炬森端门方喜翠华临宸游不为三元夜乐事还同万众心天上清光防此夕人间和气阁春隂要知尽庆华封祝四十余年惠爱深  

梦中作  

天际乌云含雨重楼前红日照山明嵩阳居士今何在青眼看人万里情  

书小阁壁上  

绰约新娇生眼底侵寻旧事上眉尖问君别后愁多少得似春潮夜夜添  

嘉禾郡偶书  

尽道瑶池琼树新仙源寻到不逢人陈王也作惊鸿赋未必当时见洛神  

宿渔梁驿  

庭树疎疎河汉低瓦沟霜白月平西寒鸦不奈单栖苦落泊惊飞到晓啼  

防别旧居花槛  

别意起中夕出门风吹衣侧月光艳薄余花香气防清尊歳相向欲去心有违残葩勿尽放主人行亦归【以上蔡忠惠公集】  

寒食游西湖【知福州作】  

山前雨气晓才收水际风光翠欲流尽处旌旗停曲岸满潭钲鼓竞飞舟浮来烟防疑相就引去沙禽好自由归骑不令歌吹歇万枝灯烛度花楼【淳熙三山志】  

王　素  

素字仲仪旦季子赐进士出身擢知谏院出知成都府复尹开封熙宁初入为通进银台司转工部尚书卒諡懿敏  

述梦  

似去华胥国里来云霞深处见楼台月光冷射鸡窗急惊觉游仙梦一回  

【诗话总龟公任御史日尝梦中至玉京黄阙殿上有绀服翠冠者曰吾东门侍郎公则西门侍郎也昔以奏牍玉帝前语伤鲠讦遂谪于世公梦回题此】  

彭思永  

思永字季长庐陵人举进士累擢天章阁待制河北都转运使治平中召为御史中丞熙宁中以戸部侍郎致仕卒  

絶句  

争利争名日日新满城冠盖九逵尘一声鸡唱千门晓谁是髙眠无事人【过庭録】  

赵师民  

师民字周翰青州临淄人第进士官天平军节度推官歴天章阁侍讲刑部郎中判宗正丞有集  

【张耒明道杂志先君尝从赵周翰授易与周翰稍密先君尝与客语周翰作诗极有风味是温飞卿韩致光之流而世以朴儒处之非也】  

向来  

向来情思已陈陈旅恨无端不及春潘子形容伤白发沈郎文字暗丹唇【明道杂志】  

句  

露台枉惜千金费却把铜山赐幸臣  

【风月堂诗话赵周翰咏汉文帝云云可与李义山不问苍生问鬼神之句并驱争先】  

麦天晨气润槐夏午风清　委地露花啼晓恨拂隄烟栁弄春容【厯代吟谱】霜女遗灵长着素玉妃余恨结成酸【梅　明道杂志】  

范师道  

师道字贯之长洲人仲淹侄天圣九年进士知广德县擢侍御史以论事忤宰相刘沆出知常州复召为起居舍人同知谏院出知福州复入为三司盐鐡副使终直龙图阁知明州有集【曰璐按宋登科记天圣九年停贡举防萃四人师道当是中防萃科】  

题隐圃赠蒋希鲁  

勇退人难事明公识虑长波涛济舟楫霜雪见松篁林下开前圃花闲出亚枪二疏良宴会老杜好篇章道向清来胜机于静处忘当除印如斗试一较闲忙【中吴纪闻】  

天平山  

天地万物闲或有竒胜迹见赏能防人不知今与昔呉门多好山天平为峻极旦暮常白云表里皆珍石烟岚十里光松桂四时色我因一纵游烦襟为开释感古懐君子翻然长太息乐天赏云泉诗章何歴歴垂今数百年继者漠然寂闲遇希文来防旌守乡国行春三让原吟哦尽所得子美天与才寻幽多采摭赋诗五十言平地黄金掷三贤固有名山资亦辉赫此去还防年不逢好事客【呉郡志】  

滕　渉  

渉天圣中谏议大夫  

游泰山灵岩寺  

山半旧招提扪萝蹑石梯佳名标四絶胜境出三齐殿古烟霞窟庭深桧栢蹊岳灵分地界云险接天倪香篆清风褭松廊翠巘低飞尘无路入幽鸟隔岩啼破梦泉声急飘凉竹韵凄防阳生顶上残月落峯西暂到犹尘虑长居信觉迷致君功业就向卜此幽栖【灵岩诗集】  

孔道辅  

道辅字原鲁宣圣四十五世孙举进士天圣闲为右正言累官御史中丞出知郓州卒赠尚书  

阙里夫子庙  

秦火自焚宁害圣金丝堂壁閟家书典坟啓发皆天意非谓共王好治居【山东通志】  

唐　介  

介字子方江陵人擢进士第为殿中侍御史劾宰相文彦博贬春州别驾神宗朝拜参知政事与王安石争论不胜愤疽发背卒赠礼部尚书諡质肃  

谪官渡淮风欲覆舟而作  

圣宋非狂楚清淮异汨罗平生仗忠信今日任风波舟楫顚危甚鼋鼍出没多斜阳幸无事沽酒听渔歌【合璧事类前集】  

碧落洞  

余生本孤拙所志在云石薄宦偶纒锁未遂林泉适迩来备台选幸一当言责狂愚抵罪辜遽从边徼谪区区数千里车马倦行役浈阳颇善地解辔喜安席官散无所事度日多闲隙太守蘓宣甫邀我访竒迹西山有石室疑是灵仙窟翛然烟径入谺若天门辟中泻一溪清傍暎千峯碧万穴滴瑶乳两崖张翠帟爽气来先秋昏岚生未夕不知造化意何为置穷僻周生说到难斯文不虚摭怪容诚莫状胜践今始获暂巳莹耳目久觉生虚白拂拭缨上尘回头谢朝客虽非吾土乐聊以慰竒只圣恩未放还屡游君莫惜【广东通志】  

李师中  

师中字诚之应天府楚丘人举进士神宗朝歴官天章阁待制河东都转运使知泰州贬和州团练副使安置徙单州复分司南京提举太极观卒有集  

赠御史唐介贬英州别驾【进退格】  

孤忠自许众不与特立敢言人所难去国一身轻似叶髙名千古重如山并游英俊顔何厚未死奸谀骨已寒天为吾皇扶社稷肯教夫子不生还  

【东轩笔録唐介始弹张尧佐諌官皆上疏及弹文彦博则呉奎畏缩不前当时谓拽动阵脚及唐争论于上前遂并及奎之背约执政又黜奎而文潞公益不自安遂罢政事时李师中送介诗有并游英俊顔何厚未死奸谀骨已寒之句为奎发也】  

韩魏公席上作  

愿得貔貅十万兵西戎巢穴一时平归来不用封侯印只问君王乞爱卿  

【后山诗话魏公为陕西安抚开府长安李待制师中过之席闲使为官妓贾爱卿赋】  

偶题  

燕子知时节还从旧宇归新人方按曲不许傍帘飞【东臯杂録李诚之才致髙妙守邉有威信熙宁初荆公用事议论不合退居汶上题诗云云】  

客有写眞者见予因以诗赠之  

嗟予少也贱到老尚无功方寸浮名外流年两鬓中对镜犹慙愧图写若为客【声画集】  

咏松  

半依嵓岫倚云端独上亭亭耐歳寒一事颇为清节累秦时曽作大夫官【鹤林玉露】  

麦积山【在天水县东状如麦积为秦地林泉之冠有隗嚣避暑宫魏乙弗后墓】  

路入青松翠霭闲斜阳倒影下溪湾此中猿鹤休相顾谢傅东归自有山【方舆胜覧】  

和李明叔理定道中  

幽居日日数归程已写华严两帙经门外初寒江气白岭头多雨烧痕青曾逢饭颗嘲山笠应载鸱夷笑井缾客土相思多引望天涯风景似新亭【桂林府志】  

魏　瓘  

瓘字用之歙州婺源人父羽奏补校书郎累官集贤院学士广东安抚使进龙图阁直学士吏部侍郎致仕卒  

感懐  

羸羸霜发一衰翁踪迹年来类断蓬万里逺归防阙下一身闲在众人中螭头赐对恩虽厚雉堞论功事已空淮上有山归未得独挥清涕洒春风  

【湘山野録魏瓘侍郎知广州日大筑子城侬智髙乱民逃于中获生者众朝廷嘉之自以论功久不报故作是诗文潞公采诗进呈加龙图阁学士尹天府】  

句  

谁言岭外无霜雪何事秋来亦满头【五羊书事　湘山野録】  

熊知至  

知至字意诚建阳人天圣中五举不第归隠鼇峯有集  

赠王山人  

闲拄瘦笻枝衣冠半异时入城人不识卖药俗长疑饮酒难逢醉餐松自止饥华峯千嶂里常与白云期【翰墨大全】  

句  

楼台上下火照火车马往来人看人【观灯　万姓统谱】  

赵　槩  

槩字叔平南京虞城人第进士累擢龙图阁学士知郓州拜参知政事熙宁初转吏部尚书以太子少师致仕薨赠太子太师諡康靖  

【渑水燕谈欧文忠公与赵少师槩同在中书及告老赵自南京访文忠于颍上所居之西堂曰会老仍赋诗以志盛事时翰林吕学士公着方牧颍特置酒于堂宴二公文忠亲作口号有金马玉堂三学士清风明月两闲人之句】  

挽老蘓先生  

侍从推词伯君王问子虚早通金匮学晩就曲台书露泣时难驻琴亡韵亦疎臧孙知有后里闬待髙车【苏集附録】  

郭　稹  

稹字仲防开封祥符人举进士歴龙图阁学士权知开封府康定中尝与王尧臣张观李若谷宋庠等修崇文总目  

和枢宻侍郎因看海棠忆禁苑此花最盛  

朱阑明照横塘芳树交加枕短墙传得东君深意态染成西蜀好风光破红枝上仍施粉繁翠隂中旋扑香应为无诗怨工部至今含泪作红妆【海棠谱】  

陆　经  

经字子履越州人仁宗朝集贤殿修撰有寓山集  

【孔平仲谈苑陆经多与人写碑铭颇得濡润人有问子履近日所写几何对曰近日所写甚少总在街上喝道行里魏道辅续东轩笔録陆经学士坐谪流落欧阳文忠公怜其贫毎与人作碑志必先约令陆子履书欲以濡润助之也由是子履书名亦自此而盛周平原序云公与欧阳文忠公周旋馆阁诗文往复相与至厚惜不幸陷于朋党屡起屡仆晚遇裕陵方向于用则己老矣】  

赠丁元珍中允宰剡  

尘土官曹防处闲君今作邑好开顔落帆直上剡溪口入境先登天姥山鱼鸟半和风俗处云霞多杂簿书间雪晴须去寻安道莫作经宵兴尽还【剡録】  

晩泛秀水  

落日进扁舟沿回碧玉流未能追白鸟贪共数游儵翠璧玲珑倒青天表里浮谁湔世闲热洒出洞庭秋【袁州府志】  

句  

薄有田园归去好苦无官况莫来休【为山阳令作　青琐高议】  

周　镛  

镛仁宗时人  

五泄山  

路入苍烟九过溪细穿嵒曲到招提天分五寒倾北地秀诸峯翠插西凿径破崖来木杪驾泉鸣竹落榱题当年老黙无消息犹有祠堂一杖藜【越咏】  

曾　谔  

谔诸曁令  

五泄山  

五泄髙寒插太清银河垂地落天声玉虹贯日晴空见骢马翻瓢白昼倾作赋曾闻夸鴈荡乗槎应可到蓬瀛何当一叱乖龙起手挽商霖洗甲兵【越咏】  

郭　亢  

五泄山  

不到此山三十年重来风物自依然两源秋色排千嶂五级泉声落半天絶唱传闻诸老句幽栖犹想黙师禅回头迥与尘寰别何必蓬莱始是仙【越咏】  

张唐卿  

唐卿景祐元年进士第一  

句  

一举首登龙虎榜十年身到凤凰池  

【古今诗话张唐卿进士第一人登科期集兴国寺题句于壁有人续云君看姚晔并梁固不得朝官未可知后果终于京官】  

杨　察  

察字隠甫成都人景祐元年进士歴官知制诰翰林学士权御史中丞端明殿学士户部侍郎三司使卒赠礼部尚书有集  

别信州席上作  

十二天辰数今宵席客盈位如星占野人若月分卿极醉巫山侧聨吟嶰管清他年为舜牧协力济苍生【东轩笔録杨侍郎谪信州及召还有士子十二人送于境上察即席赋诗皆用十二事而引谕精切士子无能属和者】  

郑伯玉  

伯玉字寳臣莆田人景祐元年进士抚州观察推官韩魏公荐为殿中侍御史有锦囊集  

和王太傅游国清塘  

寒日一观眺四天云色稀水风迎棹起沙鸟背人飞玉缕鲈新脍金膏蟹正肥斜阳促归斾那得恋渔矶【莆阳文献】  

何　郯  

郯字圣从成都人景祐元年进士累迁殿中侍御史歴龙图阁学士出知外郡熙宁中以尚书右丞致仕卒有庐江文集  

【邵氏闻见録文潞公知成都喜行乐有飞语至京师御史何郯字圣从蜀人上遣察之张少愚谓公曰无足虑因迎谒圣从于汉州有妓善舞圣从喜之问其姓曰杨圣从曰所谓杨台栁也少愚取妓帕题诗云蜀国佳人号细腰东台御史惜妖娆从今唤作杨台栁舞尽春风万万条数日圣从至成都颇严重潞公一日宴圣从迎妓歌前词以劝酒圣从毎为之醉竟无所问】  

益州学圣训堂诗  

益为藩捍西南隅物众地大称名都择守来颁兹土政治人颇与他邦殊差跌一有戾条教便宜皆得行黥诛羣奸帖息不敢动无复弄兵觊穿窬任威或谓一时事立政恐非长世图岂无达识防是否重在改作徒嗟呼仲翁【文翁字】裔孙有伟度敢决不以常文拘当官勇欲除法伊忧内恻仁心孚视人无异逺方意威行惠政还相须始时歳荒力赈救坐使饿殍成完肤既而为俗思根本其在立学陈师谟大开儒庠务诲导秀民耸慕纷来趋遂言谓署鸿生职使演经传传诸徒奏函一上闻法座诏劄即日来谐俞诏云信汝办治蜀缓任威罚先文儒公心感激侈上赐刻在金石尊神谟覆之大厦牓美称日久传着期无渝邦人承风为盛事观者塡道来于于吁嗟多士其聼命勿即邪径安夷涂师无訿圣生率教信尚姬孔尊唐虞施之乡邦励雅俗仁谊得以相持扶汉皇初始盛文学起自蜀国行中区本朝教化视三代建元安可为齐驱吾君训辞谕万里义均盘诰兹宣敷吾守教本树一国学盛洙泗相涵濡臣谋君从协大义圣哲倡和眞同符欲歌盛节示万古才不逮志嗟其愚【成都文类】  

程师孟  

师孟字公辟吴人景祐元年进士累官知广州召为给事中充直贤殿修撰判都水监出知越州青州授光禄大夫致仕  

寒食游九仙乌石二山  

城中无事喜寻山千里提封并海寛賔客相从筵既冷士民同出食犹寒芳园病叶堆何限古院闲花落几般谁道异乡多感慨登临迟郤十年官【淳熙三山志】  

枫桥寺  

门对云山画不如师今一念六年居迩来寺好尤潇洒张继畱题内翰书【自注今禹玉王内翰丁太夫人忧亲写是诗故不题名】  

游枫桥偶成  

晩泊桥边寺迎风坐一轩好山平隔岸流水漫过门朱舫朝天路青林对郭村主人头似雪怪我到多番【以上呉郡志】  

游玉尺山寺  

永日清隂喜独来野僧题石作吟台无诗可比颜光禄毎忆登临郤自回【福州府志】  

次韵元厚之少保畱题朱伯原秘校园亭  

碧瓦春城十万家可怜夫子独堪嗟园林犹有前朝木冠盖难寻故主花【园乃钱氏所创】亭瞰夕阳邻古刹池通野水见晴沙天然操尚无尘滓合住蓬莱弄防霞【苏州府志】  

丁宝臣  

宝臣字元珍常州晋陵人景祐元年进士歴秘阁校理同知太常礼院出倅永州  

和永叔新晴独游东山  

芳辰百五前选胜到林泉万树緑初染羣花红未然隂岩犹贮雪暖谷自生烟妇汲溪头水人耕草际田日中林影直风静鸟声圆健令多情甚寻春最占先【瀛奎律髓】  

五泄山  

路縁萝茑防杉松翠碧丹崖不计重天作锦屏环十里僧开珠屋面千峯花闲越鸟钩辀语溪外秦人彷佛逢早晚车驺到林下篮舆暇日待追从【越咏】  

题翠麓亭  

谛看轩窗面翠防暂来登此已忘机地连佛寺楼台古泉落山田稻蟹肥晓径忽穿清气入夜船多载白云归世人谁识红尘外终老功名未拂衣【惠山古今考】  

柳　永  

永字耆卿初名三变崇安人景祐元年进士为屯田员外郎以乐章擅名有兄三复三接皆工文号柳氏三絶  

【艺苑雌黄柳三变喜作小词薄于操行当时有荐其才者上曰得非塡词栁三变乎曰然上曰且去填词由是不得志日与儇子纵逰倡馆酒楼闲无复检率自称云奉圣防填词栁三变独醒杂志柳耆卿风流俊迈闻于一时既死塟于枣阳县花山逺近之人毎遇清明日多载酒肴饮于耆卿墓侧谓之吊栁防方舆胜览范蜀公甞曰仁宗四十二年太平镇在翰苑十余载不能出一语歌咏乃于耆卿词见之仁宗尝曰此人任从风前月下浅斟低唱岂可令仕宦遂流落不偶卒于襄阳死之日家无余财羣妓合金塟之于南门外毎春月上冡谓之吊栁七】  

赠内臣孙可久  

故侯幽隠直城东草树扶苏一亩宫曾珥貂珰为近侍却余绦褐作闲翁高吟拥鼻诗懐壮雅论盱衡道气充厌尽繁华天上乐始将踪迹学冥鸿【青箱杂记】  

中峯寺  

攀萝蹑石落崔嵬千万峯中梵室开僧向半空为世界眼看平地起风雷猿偷晓果升松去竹逼清流入槛来旬月经游殊不厌欲归回首更迟回【建宁府志】  

鬻海歌【为晓峯盐场官作】  

鬻海歌悯亭戸也  

防海之民何所营妇无蚕织夫无耕衣食之源太寥落牢盆鬻就汝输征年年春夏潮盈浦潮退刮泥成防屿风干日曝咸味加始灌潮波防成卤卤浓咸淡未得闲采樵深入无穷山豹踪虎迹不敢避朝阳出去夕阳还船载肩擎未遑歇投入巨灶炎炎热晨烧暮烁堆积髙才得波涛变成雪自从潴卤至飞霜无非假贷充糇粮秤入官中得防直一缗往往十缗偿周而复始无休息官租未了私租逼驱妻逐子课工程虽作人形俱菜色防海之民何苦辛安得母富子不贫本朝一物不失所愿广皇仁到海濵甲兵净洗征输辍君有余财罢盐鐡太平相业尔惟盐化作夏商周时节【大德昌国州志】  

句  

分得天一角织成山四围【题会景亭　会稽志】  

马　遵  

遵字仲涂乐平人景祐元年进士由台谏转吏部员外郎直龙图阁卒  

【隐居诗话马遵谪守宣州及其去也郡僚军民争欲驻防至以鐡锁絶江遵于饯筵倚醉令官妓剥榧实而食眷眷若防连状夜使人絶锁解舟以水沃橹牙使之不鸣逮晓舟去逺矣】  

再入台作  

连蹇多年心欲灰厌为俗吏走尘埃岂知黄纸新书下还送青氊旧物来武骑强为终不意河南难问媿无才一麾早晩江湖去相与持螯共酒杯【饶州府志】  

吕　璹  

璹字季玉晋江人景祐元年进士歴官光禄卿  

威惠庙【陈元光父子有功于闽而史阙焉】  

当年平贼立殊勲时不旌贤事忍闻唐史无人修列传漳江有庙祀将军【清源文献】  

仲　讷  

讷字朴翁定陶人景祐元年进士歴尚书屯田员外郎有集  

负暄闲眠  

茅檐晴日暖于春一枕钧天乐事新满眼繁华皆得意午眠安稳却无人【宋文鉴】  

送唐子方  

力犯雷霆众共危逺投魑魅独为宜忠州学业真无负髙庙神灵固有知自倚圣明容直道未甘憔悴死荒陲满朝卿相多公议莫把文章作楚辞【事文类聚前集】  

杨　谔  

谔梓州人景祐元年进士  

和燕龙图海棠  

西汉欺卢橘东阳爱海棠许昌竒此遇子美欠先扬杜宇三春节蚕丛一国香燕脂点乱雨生色丽斜阳富艳东君主暄妍白帝方锦楼移水色玉垒换山光风格林檎细腰支郁李长天生笑容质时様舞衣裳少吐深深染全开淡淡妆烟媒防緑蔕风阵损朱房旋失因临水闲飘弗过墙佩亡愁杀甫簪脱即连姜蝶舞菱花照莺啼罨画堂仙如弄玉少坠似緑珠常不见还成悔相思几欲狂春深濯锦水日晩浣纱坊卧对移帘押吟看近笔牀池清满园倒鸟起一枝昻紫燕衔泥急黄蜂趁蜜忙化工眞用意销得与携觞【海棠谱】  

句  

愿前明主席一问洛阳人【省试宣室受厘】行人问宫殿耕者得珠玑【题骊山　中山诗话】草不惊皇辙山能防帝舆【省试蒲车　温公诗话】  

吴中复  

中复字仲庶兴国永兴人进士及第累官殿中侍御史历龙图阁直学士出知成都  

游海云寺唱和诗【并序】  

成都风俗岁以三月二十一日游城东海云寺摸石于池中以为求子之祥太守出郊建髙旟鸣笳鼓作驰骑之戏大防宾从以主民乐观者夹道百重飞盖蔽山野讙讴嬉笑之声虽田野闲如市井其盛如此渤海吴公下车期月简肃无事从俗髙会于海云酒既中顾谓寮属曰一觞一咏古人之乐事也首作七言诗以写胜赏席客亦有以诗献者更相酬和得一十三篇乃命幕下吏会稽王霁为之序  

锦里风光胜别州海云寺枕碧江头连郊瑞麦青黄秀绕路鸣泉深浅流彩石池边成故事茂林坡上忆前游【自注予昔陪枢密田公游此】緑樽好伴衰翁醉十日残春不少畱【岁华纪丽谱三月二十一日出大东门宴海云山鸿庆寺登众春阁观摸石盖开元二十三年灵智禅师以是日归寂邦人敬之入山游礼因而成俗山有小池士女探石其中以占求子之祥】  

成都西园十咏【存三首】  

西楼  

信美他乡地登临有故楼清风破大暑明月转髙秋朝暮岷山秀东西锦水流宾朋逢好景把酒为迟畱  

方物亭  

草木虫鱼部披寻自古无飞沈天产异生植土风殊物色随心匠形容记绘图虚亭玩眞意浩思满江湖  

流杯亭  

结客乗公暇流觞逐浩歌乱峯晴倒影曲水宛逥波小海逢元已兰亭记永和西州行乐事应比晋贤多【以上成都文类】  

江左谓海棠为川红  

靓妆浓淡蘂蒙茸髙下池台细细风却恨韶华偏蜀土更无颜色似川红寻香只恐三春暮把酒欣逢一笑同子美诗才犹阁笔至今寂寞锦城中【海棠谱】  

寄题钱公辅众乐亭  

贤侯新葺水云乡虚阁峥嵘緑渺茫波面长桥歩明月人家疎影带残阳风中白鸟侵烟去雨后红蕖拥袖香从此郡图添故事岁时遗爱似甘棠【延祐四明志】  

览齐山陈鸿断碑  

翠琰何年沈朽壤羡师寻访得其余应同湘水断碑字难辨韩陵片石书汨没身名眞梦幻变迁时序易丘墟收藏且作山中物莫问陈鸿纪事初【齐山诗集】  

陈　荐  

荐字彦升邢州沙河人举进士神宗朝累官龙图阁直学士河北都转运使进资政殿学士提举崇福宫卒赠光禄大夫  

子房庙  

博浪沙头触副车潜游东夏识眞符风云知略移秦鼎星斗功名启汉图商老已来宁少海赤松还约访仙都雍容进退全天道凛凛髙风万古无  

燕子楼  

仆射新阡狐游侍儿犹住水边楼风清玉簟慵攲枕月好珠帘嬾上钩寒梦觉来沧海濶新诗吟罢紫兰秋乐天才思如春雨断送残花一夕休  

【桐江诗话陈舍人彦升有彭城八咏为人所称多以燕子楼为絶倡殊不知子房庙诗最为警絶彦升髙祖庙诗云尘静山川狂鹿走雷惊天地老龙飞范增墓诗云忿失壮图撞玉斗岂知天命与金刀皆佳句也八咏今不传于世惜哉】  

刘　述  

述字孝叔湖州人景祐三年进士歴荆州湖南北京西路转运使神宗立召为侍御史忤王安石谪江州提举崇禧观卒绍兴初赠秘阁修撰  

仙岩洞祷雨【令诸暨时作】  

英英洞口云触石才一缕须臾徧空山霈然作霖雨【会稽志】  

五泄山  

翠屏千叠水潺湲一簇青鹓杳霭间惜是晩年逢此景悔将前眼看他山瀑飞萝磴终难画龙蛰嵓云只暂闲薄宦劳人无计住明朝归去又尘寰【越咏】  

题竹阁  

竹阁寒相倚云窗晚共开闲身方外去幽鸟静中来声响风随箨隂移石上苔迟畱更清夜待月露盈杯【严州府志】  

葛　密  

密字子发江隂人宫弟官太常博士  

近造浮屠之悟空者覩君谟省主给事畱题诗板列楣栋间粲然可诵因摭方袍之意成拙句以寄  

昔年诗板着莲宫笔力雄豪墨彩丰不日三阶平国政山僧应待碧纱笼【蔡忠惠公集附】  

元积中  

积中钱唐人景祐初黄岩令熙宁初为司封郎中直史馆知桂州军有江湖堂诗集  

题桐柏观  

九峯巍絶乱云屯石室琼台旧址存山险密盘之字径洞深髙辟丙方门碧桃花烂春溪暖紫玉箫沈月榭昏未觉仙家光景晚人闲归去见来孙【赤城志】  

董　渊  

长乐令  

灵峯院龙龛山和蔡君谟  

礧硌弥沙界谽谺古洞天门邻金布地桥枕玉鸣泉庭鹤归迷主龛龙去失年扫云嫌俗驾题壁诧诗仙胜景无今古居人有后先不知游者驭谁见海为田【蔡忠惠公集附】  

刘嗣隆  

嗣隆仁宗朝以尚书职方员外郎知袁州  

宜春台  

一簇亭台画亦难公余到此几盘桓山髙不似城中景树密尤宜雨后看风送江声穿郡郭日推云影下峯峦当时吏部曾游否何事无文石上刋【袁州府志】  

## 宋诗纪事巻十四

钱塘 厉鹗 撰  

苏舜钦  

舜钦字子美其先梓州人家开封易简孙耆子舜元弟景祐中进士累迁集贤校理监进奏院坐用故纸钱除名居苏州买水石作沧浪亭以自适终湖州长史卒有沧浪集  

【耆旧续闻苏子美监奏邸旧例鬻故官劵以赛神因而宴客独李定不预遂捃摭其事言于中丞王拱辰御史刘元瑜迎合时宰之意兴奏邸之狱一时英隽斥逐殆尽有一网打尽之语故梅圣俞有诗云一客不得食覆鼎伤众宾盖指李定也王直方诗话子美尝作春睡诗云身如蝉蜕一榻上梦似杨花千里飞欧公见之惊曰子美可念未几果卒】  

淮中晚泊犊头  

春隂垂野草青青时有幽花一树明晚泊孤舟古祠下满川风雨看潮生  

夏意  

别院深深夏簟清石橊开徧透帘明树隂满地日卓午梦觉流莺时一声  

【王直方诗话黄山谷最爱此二诗累书之或真草或大字】  

送人归吴江  

江云春重雨垂垂索莫情懐送客归不惯东流促回棹羡他防燕逆风飞  

天平山  

吴会括众山戢戢不可数其间号天平突兀为之主杰然镇西南羣岭争拱辅吾知造物意必以屏大府清溪至峯前仰视势飞舞伟石如长人肃立欲言路扪萝縁险磴烂漫松石古中腰有危亭前对翠峰举石窦迸玉泉泠泠四时雨源生白云闲顔色若粉乳旱年或播洒润可足九土奈何但澄澈未为应龙取予方弃尘中巗壑素自许盘桓择胜处至此快心膂养内聊自清终胜甘于虎  

过苏州  

东出盘门刮眼明萧萧疎雨更隂晴緑杨白鹭俱自得近水逺山皆有情万物盛衰天意在一身羁苦俗人轻无穷好景无縁住旅櫂区区暮亦行  

独歩沧浪亭  

花枝低攲草生迷不可骑入歩是宜时时携酒只独往醉倒惟有春风知  

【石林诗话姑苏州学之南积水弥数十顷傍有小山高下曲折相望盖钱氏时广陵王所作既积土为山因以为池潴水焉瑞光寺即其宅而此其别圃也庆厯闲子美谪废以四十千得之为居傍水作亭曰沧浪欧阳公诗所谓清风明月本无价可惜只卖四万钱者是也子美既死其孤不能保遂屡易主矣苕溪渔隐丛话此诗真能道幽独闲放之趣】  

长桥观鱼  

曙光东向欲胧明渔艇纵横映逺汀涛面白烟昏落月岭头残烧混疎星鸣榔莫触蛟龙睡举网时闻鱼鼈腥我实宦游无况者拟来随尔带笭箵  

【苕溪渔隠丛话元次山集自释云带笭箵而画船注云上郎丁下桑荒切竹器也故唐书音训云读作郎桑见结本集音训又音上力丁下息拯切取鱼笼也然广韵集韵于庚清青三韵皆不收此箵字并于上声迥字韵中收之苏子美黄鲁直秦少游皆于青字韵中押真误也】  

秋日登阊门  

年光冉冉催人老云物涓涓又变秋家在凤凰城阙下江山何事苦相防【以上沧浪集】  

【古今诗话子美自书此诗旁云江山防人也人防江山也卒不用亦诗之谶】  

南园【南园吴越广陵王元璙之旧圃也歳久摧圯至元丰中犹有流杯四照百花乐堂惹云风  

月等处】  

西施台下见名园百草干花特地繁欲问吴王当日事后来桃李若为言【呉郡志】  

句  

玉帐夜严冰似水茅斋春静草如烟【穷居和长安帅叶清臣见寄　西清诗话】  

江休复  

休复字邻几开封陈畱人举进士充集贤校理坐与苏舜钦祠神会饮谪监蔡州税久之复官歴刑部郎中修起居注卒有集  

【诗话总江邻几善为诗清淡有古风苏子美坐进奏院事谪官后死吴中江作诗云郡邸狱寃谁与辨臯桥客死世同悲用事精当尝有古诗云五十践衰境如我在明年江天资淳雅喜饮酒鼓琴围棊人以酒召之未尝不醉或不能归即宿人家商度风韵陶靖节之比云江尝通判庐州有酒官善琴以坐职不得出江旦旦就之郡中沙门道士及里亩能棊者数人呼与同往郡人见之习熟因画为图前列趋道一人骑马青盖其后沙门道士褐衣数人葛巾芒履累累相寻意思萧散惜时无名手此画不足传后何减稽阮也欧阳公序云邻几学问通博文词雅正诗尤清淡闲肆可喜】  

秋懐  

西风万里至旷然天地秋暮雨生夕凉百虫鸣啾啾楚山晓苍苍楚水亦悠悠骚人试登临感物增离忧所思在遐方欲往路阻修香草有蕙茝嘉树有梧楸白露委芳馨雕零使我愁穷年倦羇窘江湖思旧游纫兰制芰荷飘泛一叶舟肆情云水闲意适何所求  

同持国宿太学官舍  

翳翳云月薄泠泠雪风清学省夜岑寂天街断人行广庭层阁隂寻廊歩余明松篠递遥响如闻诵声悠悠子佩诗讲座尘埃生回就直舍休亹亹谈道精心会境物融泯然遗世营寒眠屡展转寤言写素诚【以上宋文鉴】  

王官谷司空侍郎故居  

首阳采薇士商代缅以遐唐季有夫子遯世肥且嘉防迹离汚险抗志凌青霞剥运扇頽风奸雄比回邪不然随波流横噬猰防牙吁哉土德衰暌乖鬼盈车英英夫子贤显晦吾所嗟相见栖隐情遗文搴菁华山藏白驹谷水绕骚人家踌躇碧峯前寒日忽以斜【王官谷集】  

李　绚  

绚字见素邛州依政人第进士仕为太子中允宰相杜衍防寘台省坐谗出知润州累迁起居舍人权判吏部流内铨卒  

送天柱冯先生  

闲驰风驭恣飘飘因失仙班几度朝紫阁旧邻秦树老赤城新别海山遥飞凫又说春经岳叱橘曾令夜探潮不是桃源不归去故人多半在烟霄【洞霄诗集】  

句  

收得桑榆归物外种成桃李满人闲【和杜相　历代吟谱】  

王益柔  

益柔字胜之曙子仁宗朝用防至殿中丞除集贤校理坐苏舜钦奏邸狱黜监复州酒累迁知制诰兼直学士院以秘书监出知外郡  

遥题钱公辅众乐亭  

四明旧说南湖好歳乆濒厓变涂潦建旟一日得贤侯千里山川真再造偃月隄成车马道湖光如天如抱鸳鸯瓦影乱凫鹥緑栁环隄花映防珠宫贝阙竞来还泉客鲛人争献宝春风浩荡波涛起髣髴仙人骑赤鲤金盘下箸饱鲈鱼尘事茫茫隔烟水都人士女从如云丝竹清音两岸闻饮酣落笔歌緑水烂漫天葩飘逺芬【延祐四明志】  

张　羣  

羣仁宗朝太常少卿  

谪袁州道中寄苏子美  

忆昨共系吴门舟我独千里君独畱江花粲尔不同醉野月娟然增此愁谈笑还令舌本强诗篇顿觉笔锋柔沧浪书信无消息鸿雁来时数举头【袁州府志】  

鲜于侁  

侁字子骏阆中人景祐中进士乙科庆厯中迁秘书丞神宗朝为利州路转运使元祐初拜左谏议大夫出知陈州卒绍圣闲与党籍有谏议集  

【郡斋读书志侁治经术有法论著多出新意晚年为诗与楚词尤工人以为有屈宋风】  

新堂夜坐月色皎然由连理亭信歩庭中徘徊久之因为五言一首  

秋风动微凉天雨新霁后闲斋独隠几明月在高栁振衣歩庭下颢气入襟袖天空云汉明隐约辨列宿苍苍松桧上零露霏欲澑脱叶满闲园繁华迨衰朽清宵望蟾彩宜付一杯酒多病谢尊罍城头转寒漏【宋文鉴】  

舜祠  

道歴山兮逶蛇思古人兮感慨并储胥兮肃止仰鲁云兮晻暧兽何鸣兮林中鸟何悲兮山上木何为兮不翦草何为兮茂畅帝之神兮在天帝之德兮在人物具兮四海心精兮一纯采秀实兮山闲摘其毛兮防底玉醴湛兮琼茅肴脩杂兮兰茝乐备兮九奏凤舞兮仪韶人骏奔兮如在君卒享兮神交【兖州府志】  

和文与可洋州园池  

千峯起华阳一水连天汉初月正沈钩隐然飞两岸【湖桥】城上望南园园深知几许啼鸟闻闲关游人不知处【南园】琴跻积翠外絺结穹窿闲轩楹最佳处四顾唯江山【二乐榭】  

春归阆风家巧入天匠手能将五色云点缀当戸牖【披锦亭　陕西通志】  

吕　溱  

溱字济叔扬州人宝元元年进士第一累擢知制诰知杭州拜翰林学士神宗朝官至枢密直学士提举醴泉观卒赠礼部侍郎  

【米芾书吕溱事云溱为人简倨每接賔客不过数言时人目为七字舍人】  

句  

九霄离海峤一夕过天池【试鲲化为鹏】  

【东都事畧仁宗见此句曰此当作状元升为第一】  

范　鎭  

鎭字景仁华阳人居洛阳宝元元年举进士为礼部第一累知制诰英宗立迁翰林学士神宗朝历端明殿学士提举崇福宫封蜀郡公卒諡忠文有集  

【东都事畧鎭为文清丽简逺少时尝赋长啸却胡骑流传契丹谓鎭为长啸公迂叟诗话范景仁喜为诗年六十三致仕一朝思乡里遂轻行入蜀故人吕才元大临知梓州景仁枉道过之归至成都日与乡人乐饮散财于亲旧之贫者遂游峨嵋青城山下巫峡出荆门凡期岁乃还京师在道作诗凡三百五篇其一聨云不学乡人夸驷马未饶吾祖泛扁舟此二事他人所不用也】  

仲逺龙图见邀学射之游先寄五十六言  

几年魂梦寄西州春晚归逢学射游十里香风尘不动半山晴日雨初收指挥赤队呈飞骑次第红妆数胜筹夹道绮罗瞻望处管弦旌斾拥鼇头  

送罗胜卿同年提举玉局观  

匹马西归去知君得意偏人情重乡里官职更神仙晓后无衙鼔旬头有俸钱何须驾白鹤辛苦上青天【以上成都文类】  

送张职方守筠州【职方名正子公纪亦守衢州】  

南国一麾守知公安此行家山虽万里子舍只邻城驿问中宵至风謡接畛声定应持课最同命到天京【方舆胜览】  

七夕  

翠幙瑶梯百尺楼楼前星斗自悠悠天家仙会能多少未到平明已别愁【合璧事类前集】  

再至史局  

史局逾年别重来已涕零先书未絶笔又欲汗新青【合璧事类后集范蜀公少与栁耆卿同年爱其才美闻作乐章尝叹曰缪其用心谢事之后亲旧闲盛唱栁词复叹曰仁庙四十二年太平吾身为史官二十年不能赞述而耆卿能尽形容之】  

黄葵  

开时闲淡敛时愁兰菊应容预胜流剩欲持杯相领畧一庭风露不禁秋【合璧事类别集】  

韩太丞同守成都  

春色草将深春寒栁未隂青天指行栈緑水荡离襟后乘何为托前旌喻此心南枝倦飞翼慿为寄归音【全蜀艺文志】  

鸡鸣台【在灵宝县南齐田文客诈鸡鸣度关处今人筑台】  

古人惟恃众心城何事秦皇苦好兵本设函关禁奸诈不知夜半有鸡鸣【河南通志】  

和王都尉  

惯乘霄汉鹤翻说淤泥莲可惜玉台处等闲闲几年【式古堂书考王晋卿防云公不喜释氏故有是句亦可一笑也又云余前年恩移清颍道出许昌前途小阻防西湖之别馆者几一月常与韩持国范景仁泛舟啸咏使人顿忘去国流离之恨也韩公德性温厚风度高雅固已可爱范公虽老而精神不衰议论纯正白须红靣动辄醺酣时余有所赋咏公即取红莲叶命笔疾书初不经思佳词丽句顷刻而成坐客莫不惊叹也比闻朝廷就除端明殿学士以宠之因思方今进任老成如公者若再起之亦足以厚风俗耳】  

苏　缄  

缄字宣甫晋江人绅从弟宝元元年进士知邕州侬寇至婴城以守城陷自焚死赠奉国军节度使諡忠勇  

英德碧落洞  

此洞谁开凿难穷造化原地幽疑窟室岩透若天阍藓石髙低路樵声里外村云岚青欲滴烟壁翠堪扪一带谿泉急千枝石乳繁鼠飞犹白昼虎啸近黄昏老木吟风韵枯崖渗雨痕碧澜秋寸寸宁负羽皇言【清源文献】  

司马光  

光字君实陜州夏县人以父池任入官宝元初进士甲科累除知制诰改天章阁待制知谏院英宗朝除龙图阁直学士改右谏议大夫神宗即位擢翰林学士判西京畱司御史台拜资政殿学士哲宗即位拜左仆射兼门下侍郎薨于位赠太师温国公諡文正有传家集  

【渑水燕谈司马文正公高才全德大得中外之望公之退十有余年天下日冀其复用故子瞻独乐园诗曰先生独何事四海望陶冶儿童诵君实走卒知司马盖纪实也孤臣泣血録金人入汴驻青城索监书藏经如资治通鉴苏黄文集之属皆指名取索当时朝廷行下诸路尽毁坡谷著作奸党会至欲焚资治通鉴頼有神宗御制序文不敢毁而敌国之敬重顾如此侯鲭録司马文正公言行俱高然亦毎有谑语尝作诗云由来狱吏少和气臯陶之状如削困学纪闻司马公早朝诗太白明如李出汉天文志荧惑逾歳星居其东北半寸所如连李又即事云雨不成游布路归出左传自朝布路而罢今集皆注云恐误盖不考也】  

谢孙兴宗惠草虫扇  

吴僧画团扇点缀成微虫秋毫宛皆具独窃天地功细者及蛛螫大者才阜螽枯枝拥寒蜩黄蘂黏飞蜂翾然得生意上下相追从徒观飞动姿宁覩笔墨踪儿曹取眞物细校无不同恐其遂跃去亟取藏箱中乃知艺无小意精神可通不兴误图蝇能感紫髯翁子猷状蝉雀藏本传河东不知古何如此画今人雄僧亡已云久其徒颇能工旧法存百一要足超凡庸友人幸为赐物薄意何隆玩之不替手爱重心无穷常如对君子穆穆来清风  

送张兵部中庸知遂州  

劒岭横天古栈微相如重驾传车归双亲倚门望已久千骑踏雪行如飞人闲富贵非不有似君荣耀世亦稀闻道西州遗像在使我涕泗空霑衣【先人知小溪县正版籍均赋役闻邑人诵之画像犹存】  

众乐亭【在鄞县西湖中钱公倚所建】  

横桥通废防华宇出荒榛风月逢知已湖山得主人使君如独乐众庻必深颦何以知家给笙歌满水濵  

送章伯鎭知湖州  

江外饶佳郡吴兴天下稀莼羮紫丝滑鲈脍玉花肥星斗寒相照烟波碧四围栁侯还作牧草树转清辉  

皇后阁春帖子  

庆寿风烟接未央飞楼复道鬰相望春来无以消长日闲取经书教小王  

夫人阁春帖子  

圣主终朝视万机燕居専事飬希夷千门永昼春岑寂不用车前插竹枝【以上传家集】  

【诗林广记司马公此帖亦皆寓讽劝之意】  

始至洛中言懐  

三十余年西复东劳生薄宦等飞蓬所存旧业唯清白不负君恩有朴忠早避喧烦真得策未逢危辱好收功太平触处农桑满嬴取闾阎鹤发翁  

【石林诗话温公熙宁闲自长安得请防台而归作】  

过尧夫天津居  

草輭波清沙路微手携筇杖着深衣白鸥不信忘机久见我犹穿栁岸飞  

【闻见前録公判西京畱司御史台遂居洛买园于尊贤坊以独乐名之尝谓康节曰光陜人先生卫人今同居洛即乡人也有如先生道学之尊当以年德为贵官职不足道也一日着深衣自崇德寺书局散歩洛水隄上因过天津之居谒曰程秀才云既见温公也问其故笑曰司马出程伯休父故曰程】  

耆英会  

洛下衣冠爱惜春相从小饮任天真随家所有自可乐为具虽微谁笑贫不待珍羞方下筯只将佳景便娱賔庾公此兴知非浅藜藿终难作主人  

作真率会伯康君从七十八岁安之七十七岁正叔七十四岁不疑七十三岁叔达七十歳光六十五歳合五百一十歳口号成诗用安之前韵  

七人五百有余歳同醉花前今古稀走马鬬鸡非我事纻衣丝发且相辉  

经春无事连翩醉彼此往来能几家切莫辞斟十分酒尽从他笑满头花【以上洛中耆英会诗】  

和景仁卜居许下景仁顷见许居洛今而倍之故诗颇致其怨  

壮齿相知约歳寒索居今日鬓俱斑拂衣已解虞卿印筑室何须谢傅山许下田园虽有素洛中花卉足供闲他年决意归何处便见交情厚薄间  

次韵谢杜祁公借观五老图  

脱遗轩冕就安闲笑傲丘园纵倒冠白发忧民虽种种丹心许国尚桓桓鸿冥得路高难慕松老无风韵自寒闻说优游多唱和新篇何惜画图看【鐡网珊瑚】  

句  

烟曲香寻篆杯深酒过花【明道杂志】  

石扬休  

扬休字昌言眉山人举进士历刑部员外郎知制诰同判太常寺迁工部郎中卒【鹗按司马温公诗自注云释褐昌言除同州推官光华州判官是与温公同年也东都事畧扬休喜闲放平居飬猿鹤收图书以自适工于诗什世称其才】  

谢文莹师携琴见访  

郑卫湮俗耳正声追不回谁传广陵操老尽峄阳材古意为师复清风寻我来幽隂竹轩下重约月明开【湘山野録皇祐闲馆中诗笔石扬休最得唐人风格】  

海棠  

开尽妖桃落尽梨浅荂深萼照华池都縁西蜀盘根逺岂是东君属意迟烟惨别容醺宿酒露凝啼脸湿胭脂须知贾相风流甚曾许神仙品格竒【海棠谱】  

吕公着  

公着字晦叔夷简子举进士累迁殿中丞神宗朝官资政殿大学士哲宗即位拜右仆射兼中书侍郎元祐三年拜司空同平章军国事薨赠太师申国公諡正献入党籍有集  

分题得瘿木壶  

天地产众材任材谓之智栋桷与楹杙小大无有弃方者以矩度圆者中规制嗟尔木之瘿何异肉有赘生成拥肿姿赋象难取类櫽括所不施钩绳为尔废大匠睨而往恻然乃有意孰非造化功而终朽不器刳剔虚其中朱漆为之伪防浆挹酒醴施用惟其利牺象非不珍金罍非不贵设之于楹阶十目肻注视幸因左右容及见为竒异人之于才性夫岂逺于是性虽有不善在教之揉励才亡不可用由上所措置饰陋就其长皆得为良士执一以废百众功何由备是惟圣人心能通天下志【宋文鉴】  

【风月堂诗话欧公居颍上申公吕晦叔作太守聚星堂燕集赋诗分韵公得松字申公得雪字刘原父得风字魏广得春字焦千之得石字王回得酒字徐无逸得寒字又赋室中物公得鹦鹉螺杯申公得瘿木壶刘原父得张越琴魏广得澄心纸焦千之得金星砚王回得方竹杖徐无逸得月砚屏风又赋席闲果公得橄榄申公得红蕉子刘原父得温柑魏广得凤栖焦千之得金橘王回得荔枝徐无逸得杨梅又赋壁闲画像公得杜甫申公得李文饶刘原父得韩退之魏广得谢安石焦千之得诸葛孔明王回得李白徐无逸得魏郑公诗编成一集流行于世当时四方能文之士及馆阁诸公皆以不与此会为恨南窗纪谈欧公称赏此诗以为有宰相器】  

吕公弼  

公弼字賔臣夷简仲子赐进士出身历枢密直学士知成都府神宗朝进枢密使出知外郡为西太一宫使薨赠太尉諡惠穆  

琴台  

烟树重城侧琴台千古余早为梁苑客晚向茂陵居赋给尚书笔归乘使者车清风觌旧隐长自耸乡闾  

严眞观  

卜肆帘地依然门径开沈冥时已往思慕客犹来鸟啄虚檐壊狐穿古井摧空余旧矶石岁歳长春苔【以上成都文类】  

赵　众  

众官龙州签判与司马温公同时  

题倅防吏隐堂  

满耳江声满目山此身疑不在人寰民含古意村村静吏束刑书日日闲【方舆胜览】  

张　征  

征字百常陈畱人宝元元年进士甲科  

自然亭  

久雨妨渔复滞樵自然亭上一逍遥万縁不是闲中起百事唯于睡里消老去自知如蠛蠓病来谁悟似芭蕉爱名之世忘名客幸有山林旧市朝【瀛奎律髓】  

书故三司副使陈公亚之诗轴后【欵题元丰三年】  

破锦囊开玉振金舍人胸次右丞心为时黼藻衣冠薮与国丹青翰墨林慷慨似谁双舞劒风流随处一歌琴燕贻苦志追先烈子夏何须论浅深【鐡珊瑚】  

吴　充  

充字冲卿建安浦城人育弟宝元元年进士熙宁中累迁检校太傅枢密使代王安石为中书门下平章事监修国史罢为观文殿大学士西太一宫使卒赠司空兼侍中諡正献  

听读诗义感事【时修撰经义所初进二南有防资政殿进读】  

雪销鳷鹊御沟融燕见殊恩缀上公昼日乍惊三接宠正风获听二南终解颐共仰天顔喜墙面才容圣域通午漏渐长知禹惜侍臣何术补尧聪【王荆文公诗自注】  

史院席上作  

兰台开史局玉斝赐君余賔友求三事规摹本八书汗青裁仿此衰白盍归欤诏许从容会何妨醉上车【挥麈后録神宗朝诏修仁英两朝国史开局日诏史院赐筵时吴冲卿为首相提举二府及修史官就席上成诗冲卿唱首】  

送张君宰吴江  

全吴风景好之子去歌夜犬惊胥少秋鲈饷客多县楼疑海蜃衙鼔荅江鼍遥想晨凫下长桥正緑波【明道杂志】  

题招提院静照堂  

人说招提好师从静照来亲携玉堂句徐叩荜门开好事能如此题诗岂易哉明年得东守系舸一裵回【至元嘉禾志】  

遥赠钱公辅  

使君新自四明归邀我同为众乐诗山川可爱惜未见昼想夕思心为罢恍然神遇若有得赍身乃在天之涯涨海连空四无岸天吴却坐鲛人观以手挥弄日月丹能令桑田变弥漫海边偶到山城中山城二月多春风牛羊闲暇夕阳晚楼阁参差朝雾浓一山澑佛头緑环以翠屛风六曲人烟扰扰事嬉游落花啼鸟满汀洲中为台榭鬬十二上有藻井排文楸旁人指点此何许云是四明行乐处此乐为民非为身始知集贤钱使君使君风韵谁之比政事次公诗短李醉凭熊轼劝耕畴狂取螺杯翻舞袂侬爱使君君勿归诏书夺去何如为闲侍玉皇香案侧银台深阻无消息意迷却悟坐空斋忽省君诗昨日来叠纸为君书所见不知众乐诚然哉【延祐四明志】  

宋敏求  

敏求字次道绶子赐进士第为馆阁校勘治平中知制诰神宗朝忤王安石以右谏议大夫奉朝请寻除史馆修撰集贤院学士加龙图阁学士卒赠礼部侍郎有书闱前后集西垣制辞文集  

史院席上奉和首相吴公元韵  

二圣垂鸿烈天临四纪余元台来率属赐会宠刋书世业叨荣甚君恩可报欤衮衣相照烂归拥鹿鸣车【挥麈后録】  

题招提院静照堂  

丛林起新构燕坐水云乡本自禅心静能令世累忘幡花围昼永钟梵度宵长归裓新篇富笼纱映宝坊【至元嘉禾志】  

薛利和  

利和字天益兴化人宝元元年进士历知春潮惠三州迁屯田员外郎  

谢王介甫  

一路生灵陡蝢贫庙堂康济岂无人君侯若问茶租日请把茶租乞与人  

【莆阳文献熙宁二年王安石议茶欲擢利和提举广东茶事利和作诗谢之云云遂就常调通判广州茶法卒不行】  

栁应辰  

应辰武陵人宝元元年进士仕至尚书都官员外郎永州通判  

刻浯溪石上  

浯溪石上大江边心记闲将此地镌自有后人来屈指四千六百甲寅年  

【容斋五笔浯溪石上有大押字题云押字起于心心之所记人不能知大宋熙宁十年甲寅歳武陵栁应辰仍有诗云云阆中陈思防云栁都官欲以怪取名者所至防押字盈丈莫知其何为押字古人书名之草者施于文记以自识别耳今镌刻广博如许已可怪矣好事者谓能袪逐不祥眞大可笑】  

邵　必  

必字不疑丹阳人亢从父宝元元年进士官龙图阁直学士知成都  

题钱公辅众乐亭  

海边民物鲜欢娱太守经营与众俱园圃新阴多杞栁池塘生意足鱼蒲长空不碍髙飞鹄浅水兼容短胫凫此乐有谁知我趣归来红斾日西防【延祐四明志】  

裴若讷  

若讷常州江阴人宝元元年进士  

江隂絶句  

紫莼江上是吾家一叶扁舟一钓车何必陶公种鱼法雨汀烟渚尽生涯【锦绣万花谷】  

## 宋诗纪事巻十五

钱塘 厉鹗 撰  

李大临  

大临字才元成都华阳人宝元元年进士累官秘阁校理神宗朝除知制诰天章阁待制  

西园辨兰亭和韵  

沙石香丛叶叶青却因声误得蝉名骚人佩处唯荆渚识者知来徧蜀城消得作亭滋九畹便当入室异羣英非逢至鉴分明说汨没人间过此生【成都文类】  

题招提院静照堂  

地胜常新构僧闲昼杜门山林谁乐静城市亦非喧客引空弹指风来不动幡秖应常宴坐对境一无言【至元嘉禾志】  

谒濂溪周虞部  

帘前翠霭逼庐山门掩寒流尽日闲我亦忘机澹荣利喜君髙躅到松关【庐山志】  

周孟阳  

孟阳字春卿其先成都人徙海陵第进士英宗朝累官集贤殿修撰同判太常寺神宗立拜天章阁待制  

【孙公谈圃周孟阳春卿英宗宫僚圣眷素厚书简以老丈称之当议储副时英宗固辞春卿就卧内谕意上大悟拜春卿牀下遂正储位裕陵在东宫朝廷复以春卿为翼善春卿为人纯直谓不当为父子宫僚上表力辞有亲奉尧言躬承禹拜之句】  

题招提院静照堂  

羡师遗世网旧隠敞新堂月白秋庭小风清昼磬长逺游轻势利归梦在沧浪满箧朝贤句孤云出帝乡【至元嘉禾志】  

句  

地髙多与风云会天近常为日月邻【游径山　梅礀诗话】  

阎　询  

询字议道凤翔天兴人第进士又中书判拔萃科神宗朝历右谏议大夫提举上清宫  

题招提院静照堂  

浙右僧居盛虚堂葺有功迷来随万化净后照三空夜永松轩月秋深竹岸风我心闲已久梦到水乡中【至元嘉禾志】  

林　亿  

题招提院静照堂  

檇李湖山外招提烟霭中静由诸漏尽照觉万縁空马祖传懐海牛头住法融谁来访宗防现定即家风【至元嘉禾志】  

张宗永  

宗永华州人宝元中知建安县  

题陈相别业  

乔松翠竹絶纤埃门对寒山尽日开应是主人贪报国功成名遂不归来  

【墨客挥犀宗永尝以事失郑州陈相意陈公有别业在鄠杜闲宗永知公好絶句诗乗闲诣之于壁大书二韵庄督録以闻公览而善之待之如初】  

句  

大书文字隄防老剩买峯峦准备闲【倦游杂録】  

雷简夫  

简夫字太简郃阳人康定中杜衍荐之以校书郎签书秦州观察判官累迁尚书职方员外郎  

寄甘露舒公上人  

成都多少寺梵学竞推能到老不破戒满城唯此僧池龙听夜讲海客施年灯别后空相忆尘劳正可憎【成都文类】  

元居中  

居中钱唐人康定中台州守至太常少卿  

风水洞上祖龙图无择  

洞蔽深云逺俗尘山中曾未识朱轮自从白傅来游后五百年闲又一人【咸淳临安志】  

苏　颂  

颂字子容南安人绅之子徙居丹阳庆厯二年进士神宗朝历集贤院学士知开封府哲宗即位累迁翰林学士拜右仆射兼中书门下侍郎罢为集禧观使徽宗立进太子太保累爵赵郡公卒赠司空魏国公有集  

送朱郎中寿昌通判河中  

风咏凯风以成孝子志郑人复君母传称能锡类中郎常有怀生不识所恃登朝虽厚禄当食毎忘馈念昔鞠育劳嗟今出处异倚门岂不待两求终莫致乳乌思反哺哀鸣自垂翅百草摇春晖宁无谢生意洒血向穹壤解组出台寺驰驱咸雍郊历访经行地至行感神明精诚通梦寐悠悠大道傍亲息忽相值紫绶拜北堂白头归长嗣悲忻叙契濶怳如隔生事四纪世路殊一朝版舆侍兹事昔未有闻者共惊喟帅守为之言诏趣还官次当年二千石宠名非所利仕或便乡关安用竹符使蒲中母家近自屈为倅贰受命慰慈顔腾装惬归思既徇报德心亦安效官智觞以万寿荐衣成五防戏无复兴寒泉何须赋大隧令人及圣善孝慈两不匮赠言述髙风庻用激忠义  

次韵蒋颖叔同游南屏见惠长篇  

青山横莽苍万石出南麓古刹表耆阇髙声耸羣玉居惟择冈峦近靡数松竹郡郭路非遥游人舂不宿陟巘极跻攀循崖劳伛伏架筒引流泉跨岭构重屋讲坐据妙峯禅堂对枯木幽寻难屡期将往谁能独偶逢霜台客暂驻骢马足聨歩访丛林终朝走郊牧相期方外游顿忘河上曲夷路喜君腾髙阁暂予束更听名理言俯惬心中欲况已证真常讵止齐宠辱愿言挹清风可用警浮俗  

赠同事閤使【以下二首使北时作】  

山路尽陂陁行人渉险多风头沙碛暗日上雪霜和草浅鹰飞地冰流马饮河平生画图见不料此经过奚山路【出奚山路入中京界道旁店舍颇多人物亦众】  

行尽奚山路更賖路旁时见百余家风烟不改卢龙俗【唐卢龙节度兼押契丹使】尘土犹兼瀚海沙朱板刻旗村肆食【食邸门挂木刻朱旗】青氊通幰贵人车【贵族之家车屋通以青氊覆之】皇恩百嵗加荒憬物俗依稀亦慕华  

暮春与诸同僚登钟山望牛首  

清明天气和江南春色浓风物正繁富邦人竞游从官曹幸多暇交朋偶相逢并驱出东郊乘兴游北钟陟险不蜡屐扶危靡搘笻上登道林祠俯观辟支峯乱山次阡陌长江绕提封萧条旧井邑茂盛新杉松揽物思浩然懐古心颙颙念昔全盛时兹山众所宗天都对双阙霸业基盘龙六朝递兴废百祀居要冲人情屡改易世事纷交攻当时佳丽地一旦空遗踪唯有出岫云古今无变容  

和题李公麟阳关图  

三尺冰纨一絶诗翩翩车马送行时尊前懐古闲开巻看尽关山逺别离【以上魏公集】  

和右仆射刘公莘老夜直中书省见寄之什  

五年班缀望防龙曾托帲幪庇雨风末路自怜黄发老早时曾识黑头公升沈不改交情见出处虽殊趋舍同谩叩芜音答髙唱终惭下管应清宫【却埽编】  

即席献文潞公  

髙燕初陪听拊鼙清谈仍许奉挥犀自知伯起难逋峭不及淳于善滑稽舞奏未终花十八酒行先困玉东西荷公德度容狂简故敢忘懐去町畦  

【却埽编熙宁间苏丞相奉使契丹道过北京时文潞公为畱守燕会款洽文公因问魏收有逋峭难为之语何谓苏公曰闻之宋元宪公盖梁上小柱名取有曲折之义耳苏公以文人多用近语而未及此乃用为一诗纪席上事献文公云】  

春帖  

璇霄一夕斗杓东防艳晨曦照九重和气薰风摩盖壤竞销金甲事春农【宋艺圃集】  

王安石  

安石字介甫临川人庆厯二年进士神宗朝累除知制诰翰林学士拜同中书门下平章事加尚书左仆射兼门下侍郎封荆国公卒諡曰文崇宁闲追封舒王有临川集  

【防斋笔谈荆公初生家人见有獾入其产室故小字獾郎后山诗话鲁直谓荆公之诗莫年方妙然格髙而体下如似闻青秧底复作龟兆坼乃前人所未道又云扶舆度阳焰窈窕一川花虽前人亦未易道也然学三谢失于巧耳石林诗话蔡天启言荆公毎称老杜钩帘宿鹭起丸药流莺啭之句以为用意高峭五字之模楷他日公作诗青山扪虱坐黄鸟挟书眠自谓不减杜诗以为得意然不能举全篇余顷尝以语薛肇明肇明时被防编公集徧求之终莫之得或云公但得此一聨未尝成章也西清诗话仁庙嘉祐中开赏花钓鱼宴介甫以知制诰预末坐帝出诗示羣臣次第属和末至介甫日将夕矣亟欲奏御得披香殿字未有对时郑毅夫獬接席顾介甫曰宜对太液池故其诗有云披香殿上畱朱辇太液池边送玉杯翌日都下盛传王舍人窃栁词太液波翻披香帘巻介甫颇衔之优古堂诗话韩退之喜雪献裴尚书诗云喜防将防试惊密仰檐窥又云气严当酒暖洒密听窗知荆公全用一聨云借问火城将防试何如云屋听窗知鸡肋编王介甫作韩魏公挽诗云木稼尝因逹官怕山摧今见哲人萎时华山崩京师木冰极为中的人多不见木稼出处按旧唐书五行志开元二十九年十一月二十二日雨木冰凝寒冻冽而数日不解宁王见而叹曰谚云树稼逹官怕必冇大臣当之其月王薨渑水燕谈王荆公之时学者得出其门自以为荣一被称与往往名重天下公之治经尤尚解字末流务为新竒寖成穿凿朝廷患之诏学者兼用旧传注不専治新经禁援引字解于是学者皆变所学至有著书以诋公之学者又讳称公门人故张芸叟为挽词曰今日江湖从学者人人讳道是门生及后诏公配享神庙赠官赐諡俾学者复治新经用字解昔之学者稍稍复称公门人有无名氏改芸叟卒章云人人却道是门生髙斋诗话荆公题金陵此君亭诗云谁怜直节生来瘦自许高才老更刚賔客毎对公称颂此句公辄颦蹙不乐晚年与平甫坐亭上观诗牌曰少时作此题榜一传不可追改大抵少年题诗可以为戒平甫曰此扬子云悔其少作也敖陶孙诗评王荆公如邓艾缒兵入蜀要以险絶为功】  

团扇  

玉斧修成宝月团月中仍有女乘鸾青冥风露非人世鬓乱钗横特地寒  

【天防禁脔云读之令人一唱三叹譬如朱疏越有遗音者也】  

和女诗  

青灯一防暎窗纱好读楞严莫忆家能了诸縁如幻梦世间唯有妙莲花  

【冷齐夜话舒王女呉安持妻蓬莱县君工诗多佳句有诗寄舒王王以楞严经新释付之并和云云】  

寒穴泉  

神泉冽冰霜髙穴与云平空山渟千秋不出呜咽声山风吹更寒山月相与清北客不到此如何洗烦酲【墨庄漫録华亭有寒穴泉与无锡惠山泉味相同荆公尝有诗云】  

寄蔡氏女  

建业东郭望城西堠干嶂承宇百泉绕霤青遥遥兮纚属緑宛宛兮横逗积李兮缟夜崇桃兮炫书兰馥兮众植竹娟兮常茂栁蔫绵兮含姿松偃蹇兮献秀鸟跂兮下上鱼跃兮左右顾我兮适我有斑兮伏兽感时物兮念汝迟汝归兮擕防  

我营兮北渚有懐兮归女石梁兮以苫盖緑阴隂兮承宇仰有桂兮俯有兰嗟女归兮路岂难望超然之白云临清流而长叹  

【朱文公楚词后语云寄蔡氏女者王文公之所作也公以文章节行高一世而尤以道德经济为己任被遇神宗致位宰相世方仰其有为庻几复见二帝三王之盛而公乃汲汲以财利兵革为先务引用凶邪排摈忠直躁廹强戾使天下之人嚣然防其乐生之心卒之羣奸嗣虐流毒四海至于崇宣之际而祸乱极矣公又以女妻蔡卞此其所予之词也然其言平淡简远翛然有出尘之趣视其平生行事心术畧无毫发肖似此夫子所以有于予改是之叹也欤】  

絶句  

穰侯老擅关中事尝恐诸侯客子来我亦暮年专一壑毎闻车马便惊猜  

【侯鲭録元丰末有以王介甫罢相归金陵后资用不足达裕陵睿听者上即遣使以黄金二百两就赐之介甫初喜意召已既知赐金不悦即不受举送蒋山修寺为朝廷祈福此诗未能忘情在丘壑者也】  

与外弟饮  

一自君家把酒杯六年波浪与尘埃不知乌石冈头路到老相寻得几回  

【冷斋夜话山谷言诗意无穷而人才有限以有限之才追无穷之意虽渊明少陵不得工不易其意而造其语谓之换骨法规摹其意形容之谓之夺胎法如顾况诗曰一别二十年人堪几回别其词简缓而意精确荆公与故人诗云云所谓夺胎法也】  

赏心亭  

霸气消磨不复存旧朝台殿只空村孤城倚薄青天近细草侵寻白日昏稍觉野云成晩霁却疑山月是朝暾此时江海无穷兴醒客无言醉客喧  

自金陵至丹阳道中有感  

数百年来王气消难将往事问渔樵苑方秦地皆芜没山借扬州更寂寥荒埭暗鸡催月晓空场老雉挟春骄豪华只有诸陵在往往黄金出市朝  

【艺苑雌黄予与乡人翁行可同舟泝汴因谈及诗行可云介甫善下字如空场老雉挟春骄下得挟字最好即孟子挟长挟贵之挟予谓介甫又有紫苋凌风怯苍苔挟雨骄后山有寒气挟霜侵败絮賔鸿将子度微明其用挟字亦与前一聨同末言陵墓遭发金玉出于人闲矣】  

初夏絶句  

石梁茅屋有湾碕流水溅溅度两陂晴日暖风生麦气緑隂幽草胜花时  

【娱书堂诗话范石湖云尝防恩独引觞咏寿皇与行苑中亲诵后句以为佳】  

试院中作  

少年操笔坐中庭子墨文章颇自轻圣世选才终用赋白头来此试诸生  

详定官作  

童子常夸作赋工暮年羞悔有扬雄当年赐帛倡优等今日论才将相中细甚客卿因笔墨卑于尔雅注鱼虫汉家故事眞当改新咏知君胜弱翁  

【韵语阳秋荆公以诗赋决科而深不乐诗赋试院中五絶其一云云后作详定官复有诗云云熙宁四年预政遂罢诗赋专以经义取士盖平日之志也】  

岁晩  

月暎林塘静风涵笑语凉俯窥怜净渌小立伫幽香携幼寻新菂扶衰上野航延縁久未已岁晚惜流光【漫叟诗话荆公定林后诗精深华妙非少作之比尝作歳晚诗自比谢灵运识者以为然】  

示公佐  

残生伤性老躭书年少东来复起予各据槁梧同不寐偶然闻雨落堦除  

壬辰寒食  

客思似杨栁春风千万条更倾寒食泪欲涨冶城潮巾发雪争出镜顔朱早凋未知轩冕乐但欲老渔樵  

自白土村入北寺  

雨过百泉出秋声连众山独寻飞鸟外时度乱流闲坐石偶成歇看云相与还会须营一畮长此听潺潺  

泊船洲  

京口洲一水闲钟山秖隔数重山春风又緑江南岸明月何时照我还  

【容斋续笔吴中士人家藏其草初云又到江南岸圏去到字注曰不好改为过复圏去而改为入旋改为满凡如是十许字始定为緑】  

送和甫寄女子  

荒烟凉雨助人悲泪染衣襟不自知除却春风沙际緑一如送汝过江时【以上临川集】  

【释普闻诗论拂去豪逸之气屏荡老健之节其意韵幽逺清癯雅丽为得也】  

寄池州夏太初  

一水衣巾剪翠绡九华环佩刻青瑶生才故有山川气卜筑兼无市井嚻三叶素风门阀在十年尘迹履綦销归荣早晚重携手莫负幽人久见招  

【能改斋漫録王荆公有唐律一首寄池州夏太初今集不载序云不到太初郎中兄所居遂已十年以诗攀寄】  

絶句  

白马津头驿路边阴森乔木带漪涟斜阳一马悤悤过梦寐如今十五年  

【能改斋漫録荆公题一絶于夏旼扇今集不载】  

柳　瑾  

瑾字子玉庆厯二年进士  

句  

过尽金汤知帝策见求貂虎识君仪男儿本有四方志秖在蓬瀛自不知【王荆文公诗自注】  

陈　洙  

洙字师道建阳人庆厯二年进士历殿中侍御史嘉祐中上疏助司马光论建储且饮药而卒以明无所觊望奏下大计遂定仁宗闻洙死赐钱百万元祐初用光言官其一子  

吴耿先生还北山旧居  

苍浪两鬓斑尽意六经间有术佐明主无官归故山钓台春水碧吟榭暮云闲见说还家后重将旧史删【前贤小集拾遗】  

游云际寺【在邵武军光泽县】  

清晓扪萝踏岭云寒风飞澑湿衣巾上攀霄汉无多地直视城闉几点尘古木半阴藏宿雾山禽相语厌游人明年更补闽中吏来看桃花烂漫春【瀛奎律髓】  

靖安寺【五代时建宁诗人江为故宅】  

处士亡来二百年故居牢落变只园诗名长共江山在寃气尚磨星斗昏台榭几人畱好句渔樵何处问曾孙昔时泉石生涯地日暮寒云绕寺门【建宁府志】  

毛维瞻  

维瞻开封人居三衢庆厯二年进士累迁参知政事  

筠州山房  

楼上青山绕四陲画楼百歩引朱扉落成当与公同上一看长江白练飞【江西通志】  

王　珪  

珪字禹玉华阳人徙舒琪之从弟庆厯二年进士官翰林学士知开封府兼侍读学士神宗朝拜尚书左仆射门下侍郎哲宗即位封岐国公卒赠太师諡曰文有华阳集  

【王文正公日録神庙时毎夕有赤气见西北隅如火至人定后乃灭人以为皇子生之祥故禹玉作大燕乐词云未晓清风生殿阁经旬赤气照乾坤未几皇子生大燕羣臣于集英殿】  

文潞公丞相出鎭西京奉诏于琼林苑燕饯从列皆赋诗送行  

都门秋色满旌旗祖帐容陪醉御巵功业特髙嘉祐末精神如破贝州时匣中宝劒腾霜锷海上仙桃压露枝昨日更闻襃诏下别刋名姓入周彝【墨庄漫録】  

【东臯笔録嘉祐中文潞公彦博富郑公弼为相刘沆王尧臣为参政始议立皇嗣而事秘不传虽英宗亦莫知也元丰中王公之子同光上书言先帝之立乃先臣在政府始议也其始终事并藏臣家乃宣取上惊叹久之是时富刘王三公皆已薨独潞公畱守西京遽召至阙慰藉恩礼隆厚册拜太尉及还西都上作诗送行有报在不言功之句两府并出饯皆有诗王禹玉诗云功业特高嘉祐末精神如破贝州时盖谓是也】  

上元应制  

雪消华月满仙台万烛当楼宝扇开双凤云中扶辇下六鼇海上驾山来镐京春酒霑周燕汾水秋风陋汉才一曲升平人共乐君王又进紫霞杯  

【韵语阳秋元丰中令从臣和元夕观灯诗蔡持正密叩王公云应制上元诗如何使事禹玉曰鼇山凤辇外不可使章子厚靣笑之十七日登对神宗独赏禹玉诗妙于使事】  

史院席上和首相吴公原韵  

晓下金门路君筵听召余簪缨三寿客笔削两朝书身老虽逢此恩深尽醉欤传闻访余事应走使臣车【挥麈后録】  

在翰苑作  

晨光未动晓骖催又向坛头饮社杯自笑治聋终不是明年强健更重来【嬾眞子録】  

和梅公仪琴髙鱼  

三月江南花乱开青溪曲曲水如苔琴高一去无踪迹枉是渔人尚见猜【賔退録】  

温成皇后阁立春帖子【曰璐按曲洧旧闻作欧公诗】  

昔闻海上有仙山烟锁楼台日月闲花下玉容长不老只应春色胜人间  

【隐居诗话温成皇后初薨会立春进帖子是时欧阳修王珪同在翰苑以其虚阁故不进俄有防令进王珪遽口占一首欧阳叹其美丽】  

端午帖子  

紫阁曈昽隐晓霞瑶墀九御荐菖华何人又进江心鉴试与君王却众邪【容斋五笔】  

夫人阁端午帖子  

后苑寻青趁午前归来竞鬬玊阑邉袖中独有香芸草畱与君王辟蠹编【后村诗话】  

挽老苏先生  

岷峨地僻少人行一日西来誉满京白首只知闻道胜青衫不及到家荣猨夜哭铭旌过紫燕朝飞挽铎迎天禄校书多分薄子云那得乡城【苏集附録】  

大飨明堂庆成  

皇祐更秋律明堂奉帝禋粢盛虽荐德霜露本懐亲于赫朝三后无文秩百神九筵交玉币重屋近星辰邃幄畱飇御清坛堕月津衣冠汉仪旧金石舜韶新受胙开宣室鸣钟降紫宸羣阴光复旦叶气斗回春灵贶丛千祝丰恩渗四垠慙非老辞笔徒学焕尧文  

【瀛奎律髓禹玊为词臣则摛藻细润典雅劲健未有后来全句长句之病时号为至宝丹以多用金玉珠玑锦绣之类然亦有不全然者此诗岂不谓之细润典雅】  

再登赏心亭  

六朝遗迹此空存城压沧波到海门万里江山来醉眼九秋天地入吟魂于今玉树悲歌起当日黄旗王气昏人事不同风物在怅然犹得对芳樽【诗林万选】  

宫词  

花里宫莺晓未啼千牛仗下报班齐银袍五百趋龙尾天子临轩赐御题  

侍辇归来歩玉阶试穿金缕凤头鞋堦前摘得宜男草笑插黄金十二钗  

内苑宫人学打毬青丝飞控紫骅驑朝朝结束防宣唤一様眞珠络辔头  

黄昏锁院听宣除翰长平明趁起居撰就白麻先进草金泥降出内中书  

纱幔薄垂金麦穗帘钩纤挂玉葱条楼西别起长春殿香壁红泥透蜀椒  

内人稀见木秋千争擘珠帘帐殿前第一锦标谁夺得右军输却小龙船  

盘龙新织翠云裘简点黄封玉匣收防备秋来供御着金箱捧入曝衣楼  

尽日闲窗赌选仙小娃争觅倒盆钱上筹争占蓬莱防一掷乘鸾出洞天【十家宫词】  

呈永叔书事【嘉祐二年礼部倡和】  

诰书初捧下西箱重棘连催暮钥忙緑绣珥貂畱帝诏【元注元夕有緑衣中使传宣】紫衣铺案拜宸香巻如骤雨収声急笔似飞泉落势长十五年前出门下最荣今日预东堂  

【欧阳修归田録嘉祐二年余与端明韩子华翰长王禹玉侍读范景仁龙图梅公仪同知礼部贡举辟梅圣俞为小试官凡锁院五十日六人者相与倡和为古律歌诗一百七十余篇为三巻禹玉余为校理时武成王庙所解进士也至此新入翰林与余同院又同知贡举故禹玉赠余云十五年前出门下最荣今日预东堂余答云昔时叨入武成官曾看挥毫气吐虹梦寐闲思十年事笑谈今日一尊同喜君新赐黄金带顾我今为白髪翁】  

依韵恭和圣制龙图天章阁观三圣御书  

半夜传君召西清阅帝文笔回丹穴凤歌起沛乡云御幄金虬转仙墀羽仗分君王自天纵况复睿心勤【以上曹氏历代诗选】  

句  

披褐曾陈定羌策汗青犹着立储书春风泽国吟笺落夜雨溪堂宴豆疎  

【许彦周诗话外祖父邵安简公布衣时上平元昊防又尝劝仁庙早立太子晚年自枢府出知越州又移郓州其薨也岐公作挽词云云不独语句精练且是着题】  

金缕黄龙扇兰芽翠釡汤【夫人阁端午帖子】绕臂双条达红纱昼梦惊【同上】震邸陪经席辰阶总化钧【晏元献挽诗】未染仙人杏先柔帝女桑【皇后阁帖子】灵宫千福堕清庿一诚专【南郊】旧蠹繙书防羣讹正说铃【校理东观】晓日破红浮鬭栱夕云凝紫防周垣【祠太乙宫】官职声名君自有何妨更絶郢中吟【和石昌言雪】灼灼海棠谁复折差差燕子又还飞【以上海録碎事】  

舞急锦腰迎十八酒酣玉琖照东西  

【墨庄漫録乐府六么曲有花十八古有玉东西杯对甚新】  

石象之  

象之字简夫新昌人庆歴二年进士官太常丞  

咏愁  

来何容易去何迟半在心头半在眉门掩落花春去后窗涵残月酒醒时柔如万顷连天草乱似千寻帀地丝除却五侯歌舞地人闲何处不相随【新昌县志】  

石声之  

声之新昌人  

游南明山  

秖应寻胜到林泉四抱危峯万朶莲僧过不知山隐寺客来方见洞开天浮图照水光相映古木依崖影倒悬风露了非人世界濯缨秋后玉壶仙【越咏】  

黄　庻【向宗道】  

庶字亚夫分宁人庆厯二年进士历州郡从事摄康州有伐檀集山谷其子也  

宿赵屯  

芦花一股水弭棹日已暮山闲闻鸡犬无人见烟树行逐羊豕迹始识入市路菱芡与鱼蟹居人足来去渔家无乡县满船载稚乳鞭笞公私急醉眠聼秋雨  

怪石  

山鬼水怪着薜荔天禄辟邪眠莓苔钩帘坐对心语口曾见汉唐池馆来  

斑石枕联句同向宗道  

斸得西山骨磨砻露斑駮凝结一何怪【宗道】形模万难学直疑彩云根【庻】又讶紫珉礏中瘦蛟腹【宗道】外文灼殻冷剖清泉肝【庶】榰老鼇脚坚方君子性【宗道】清纯圣人璞有气当补天【庻】无瑕应并瑴定渍盘古苔【宗道】想漏神晨药堪作梦寐宝【庻】尤是炎蒸托眠月病头愈【宗道】横风醒肺濯珊瑚侈可唾【庻】陶甄脃堪扑夜深魇鬼惊【宗道】昼冷诗魔愕首惬无俗梦【庻】心清去烦恶蕲簟方敢友【宗道】蜀笻良可攫何必檄愈风【庻】何必文驱疟质任儿女嗤【宗道】顽宜童仆谑枕流固迂诞【庻】借糟徒落魄润生审将雨【宗道】辉发宜有珏髑髅庄生狂【庻】虎魄宋武薄欲镵中郎铭文章体犹弱欲秘淮南书神仙志可乐【宗道】我疑混沌鑛谁与砻窍凿可作甘寝舆华胥诣冥寞【庻】子道足施为我拙困婴缚已谋具巾屦行当老嵩霍子其乞我归终焉卧云壑【宗道】嗜好我已癖须求子惟慤氊旧王固惜瓢陋顔不博异时一经子便当千金橐客退独摩拂卧送山月落【庻　以上伐檀集】  

韩钦圣  

钦圣庆歴二年进士  

句  

迎锋画幡转交镞采文繁【省试勲门赐防　古今诗话】  

句龙纬  

纬蜀人庆厯进士太学博士  

题惠泉寄知军郎中【在荆门】  

﨑岖荆门山丛起为东阨阳冈盘气势阴窦融液脉源濯云根移流喷石罅拆呀呀两岸闲平防才数席环防贮清泚古镜照秋色恬风不生纹至底无隐物澄辉泛岚翠浄影溶天碧潜花深冋冋防树髙崒崒清光照毛髪爽气洒肌骨如入冰壶中亭宇何鲜饰缾罂日往来举汲易为力短绠何劳人轻舠恰容客当时竟陵翁老死却不歴品第十九泉遗此良可惜此泉惠此土唯日流不息作诗颂惠泉勉哉君子德【荆州府志】  

贾宗谅  

宗谅官内园洛苑如京崇仪使  

上元日驾幸太乙宫烧香  

金銮晨动暖风微比屋欢呼望帝晖天喜宴开新福馆云深香满侍臣衣九韶凤舞当双阙万烛龙趋防六飞为与吾民同乐事月轮犹未下端闱【古今歳时杂咏】  

## 宋诗纪事巻十六

钱塘 厉鹗 撰  

苏　寀  

寀字公佐磁州滏阳人举进士神宗朝累官给事中知河南府  

和赵阅道游海云山  

笙歌揭虚阁帷幕帀春池且与民同乐都忘天一涯旧游嗟倏忽故歩喜追随陌上人如堵归鞍莫载驰【成都文类】  

吕夏卿  

夏卿字缙叔晋江人庆厯二年进士调江宁尉用荐为编修唐书官书成迁直秘阁同知礼院熙宁初迁兵部员外郎知制诰出知颍州卒【泉州府志初欧宋二公典领唐史十七年书始成凡预载笔者皆一时髙选前后十余人迁徙不常唯夏卿与范镇自发凡讫于絶笔夏卿又纂新书纪志传义例摘二公繁文阙误目为唐书直笔新例一巻唐兵志三巻又集天下碑刻为唐文献考歴代氏族谱志为古今世系表】  

春阴  

海棠隂浅日黄昏画阁轻寒绣被温春梦醒来能记否卖花声过忽开门【后村千家诗】  

陈　襄  

襄字述古官人庆歴二年进士历官知制诰直学士院知陈州徙杭州以枢密直学士知通进银台司兼侍读判尚书都省卒赠给事中有古灵集  

送关都官致仕  

鸿雁于飞送关公也公能以礼致仕惜其有老成德不衰不养于朝天子不用古礼畱之故作是诗也  

鸿雁于飞归戾于泽君子于田亦适维则旅力不愆曷云其极庶民之耋职自为愚君子之耋其德有濡旅力不愆曷云其劬有坚松栢君子斧之有实秠稷农夫有之天子有老曷其与归野有白驹来食我麰君子之往胡为不畱我心悠悠为天子之忧  

幽斋  

幽境絶尘踪莓苔上粉墉秋声连夜雨寒色一溪松学有书千巻欢无酒万钟云屏孤梦断寂寞掩巫峯  

和子瞻牒京口忆西湖出游见寄  

春隂漠漠燕飞飞可惜春风与子违半岭烟霞红斾入满湖风月画船归缑笙一阕人何在辽鹤重来事已非犹忆去年离别处鸟啼花落客霑衣  

寄逺  

飞鹊翩翩暮欲栖楚天新月射璇题袖中已灭三年字心曲惟通一防犀歩障影迷金谷路桃花香隔武陵溪瑶华好折无人寄肠断江楼百尺梯  

夜意  

熏炉香烬蕙烟沈凛冽寒生翡翠衾月国音尘千里絶仙山楼阁五云深离懐暗耿金壶漏独梦多惊玉女碪骑省中郎才调逸拟将文笔赋秋心  

使还咸熙馆道中作  

土旷人稀使驿賖山中殊不类中华白沙有路鸳鸯泊芳草无情妯娌花毡馆夜灯眠汉节石梁秋吹动胡笳归来览照看顔色斗觉霜毛两鬓加  

韦羌山【在天台山西上有石壁字如科斗】  

去年曾览韦羌图云有仙人古篆书千尺石岩无路到不知科斗是何书  

中和堂木芙蓉盛开戏赠子瞻  

千林寒叶正疎黄占得珍丛第一芳容易便开三百朶此心应不畏秋霜  

题宝严院垂云亭【在杭州七宝山】  

小亭巉絶出云间万象升沈不得闲莫怪诗翁头白早时来向此冩湖山【以上古灵先生集】  

连　庠  

庠字元礼应山人庆厯二年进士为宜城令至都官郎中  

【宋史隐逸传连庶字君锡举进士监陈州税罢归始与弟庠在乡里时宋郊兄弟欧阳修皆依之及二宋贵达不可其志退居二十年守道好修非其义秋毫不可汚也庠亦登科敏于政事号良吏终都官郎中】  

襄州守王侯洙复岘山羊公祠  

大江西来绕重城犹如丛花疋练萦左山右阜若开避曾是岘首当头横江湍冲山山不动滔滔雪浪东南倾隤然巨势压汉境万楚不得专雄名四时美景千百状登临可以摅襟灵近麓挼蓝秋水緑幽岩团缬春葩明寒林萧疎四靣合夏木延袤长川青危巅碑垫龟螭蛰隂崖桧老蛟龙形俯瞰洲防相向背风恬江靣罗纹生渔舠数百集其下瞥然来往一叶轻波底峥嵘沈翠影槎头凫雁敛霜翎天然佳致信可尚直是丹青写不成叔子当年乐山水毎来置酒空垆罂贤达胜士共爱此谓此风景魁南荆荆人被化思不已立祠山椒共祭牲尔来绵亘几千载瓦飞栋挠谁经营守臣防肯着脚到遂至完固属兼并非惮鸠工缮完葺诚知仁政难继声帝眷襄阳曰重镇宜从馆阁择名卿明公之来百城悦壶浆竹马相欢迎政成公休屡登览山前车骑长晶荧傃空寓目看不足诗豪佚发输精诚乃敕寮属复祠宇仍从岭上新虚亭歳时游憩备言咏荆人爱之犹钜平羊公之政公之化异时一致当同评两贤继美何以况山之永兮水之清【襄阳府志】  

李　观  

观字梦符自号玉谿叟袁州人庆厯二年试南宫赋偶落韵有司爱其防为取特防由是登第以著作佐郎知临江军清江县尝为太学官出判处州  

【宜春传信録朝议大夫李观梦符史传诸书过目成诵文章如元次山登第歴官知处州不就请监南岳庙以归建玉溪洞中有抱一堂水仙亭有梅所曰香雪坞有众花处曰锦绣坞贮书史处曰文薮终日醉吟溪上于世味淡如也】  

题处州直厅壁  

十谒朱门九不开利名渊薮且徘徊自知不是公侯骨夜夜江山入梦来【能改齐漫録】  

许　当  

当字当时庆厯初为古田令  

桃溪  

桃溪一何清想像武陵水所爱春风时灼灼花数里渔艇日来去无人识归止安知历幽源不遇神仙子【福州府志】  

石苍舒  

苍舒字才叔雍人善行草官承事郎通判保安库  

别韩魏公  

【阙七字】帘前二圣拥千官唯有埽门霜鬓客却随社燕入长安  

【过庭録石苍舒与韩魏公有旧韩拜相石至干禄防数月无成石作诗以别归韩覧之恻然遂注一官而去】  

胡　恢  

恢金陵人华州推官  

句  

建业江山千里逺长安风雪一家寒  

【梦溪笔谈金陵胡恢善篆坐法失官困于京师上韩魏公诗魏公深怜之令篆太学石经得复官任华州推官而卒】  

姚嗣宗  

嗣宗关中人韩魏公荐试大理评事  

【续湘山野録嗣宗关中诗豪忽绳检坦然自任杜祁公帅长安多裁品人物谓尹师鲁曰姚生如何人尹曰嗣宗者使白衣入翰林亦不忝减死一等黥流海防亦不屈姚闻之大喜曰所谓善评我者也】  

书驿壁  

南越干戈未息肩五原金鼔又轰天崆峒山叟笑无语饱听松风春昼眠  

【续湘山野録元昊以河西叛朝廷方羁笼关中豪杰之际嗣宗因题诗二于壁其五言有蹋碎贺兰石埽清西海尘布衣能效死可惜作穷鳞之句韩忠献公竒之奏补职官既而一庸生张某亦堂堂人猬髯黒靣顶青巾缁裘持一诗代刺揺袖以谒杜公有长安有客靣如鐡为报君王早筑台之句杜祁公亦异之奏补干祐一尉而胸中无一物未几以赃去任】  

俞汝尚  

汝尚字仁廓号退翁又号溪堂居士归安人庆厯二年进士王安石当国欲寘汝尚御史驿召诣京力辞得免从赵抃于青州以屯田郎中致仕卒  

赠张伯玉倅古睦  

新定烟霞外溪山清可依夜风泉澑响春雨药苖肥野鹤眠花圃晴岚湿案衣预知公暇日垂钓子陵矶【诗林万选】  

题三角亭  

竒哉山中人构此亭上宇蕙径斜映带林烟尽吞吐春无四靣花夜欠一檐雨寄傲足有余何须存广庑【前贤小集拾遗】  

久客  

久客西城里人家似旧邻众知趋事嬾僧厌打门频倦枕费窗烛闲书破砚尘阴晴消白日门巷忽青春【瀛奎律髓】  

贾　黯  

黯字直孺南阳人庆厯六年进士第一嘉祐中累擢翰林学士英宗朝迁给事中权御史中丞以疾乞郡除翰林侍读学士知陈州卒赠礼部侍郎  

襄州守王侯洙复岘山羊公祠  

古郡襄水阳羣山绕郛郭其闲岘首者羊公最所乐登临见洲渚气象眞磅礴公乎既已没髙碑此镵凿庙食有遗像当时盛丹雘到今仅千载碑庙皆頽落乔木荒榛闲庙址存依约碑倒石屡易文字免缺错我侯至之初亭庙皆新作为诗道其意风化思所托侯慕羊公心仁政及物博将见襄阳治与古相侔若【襄阳府志】  

季康伯  

襄州太守王侯洙复岘山羊公祠  

贤哉西晋钜平侯刻碑立祠在荆州州民万家见之者揜面汍澜双泪流逮今緜历几百祀岘首巍然临汉水碑鈋废祠榛莽中萧萧只有悲风起内阁深沈侍从臣赤帷皁盖来行春殷勤拂碑复祠貌一朝旧迹重如新山光葱蒨水清冽天长地久无时别古人今人空茫茫惟是功名不能灭【襄阳府志】  

张去惑  

襄州太守王侯洙复岘山羊公祠  

汉江千里清溶溶惟此南夏奠其中因山为城峙险固一国形胜何髙雄嶷然巨首名曰岘回压靣势尊且崇东扼迅流疑引翼西峙羣阜如盘龙嵚巇峻拔不可拟絶岸万丈凌长空下阚澄潭迥无际旁睨比屋几可封天意造物岂虚设控蛮鎭楚舒隆隆自昔登憩且非一此山振动惟羊公有志平呉运秘略竭心卫晋推元功绥懐逺迩人所服开垦田畴时以丰慨然置酒适清旷中郎幕府贤而通语公令望髙四海当与斯山永无穷自是绵绵歳歴久阅碑堕泪存遗踪亭祠浸壊讵可窕山归民籍木以童前知兴衰故有日览者叹息追无从龙图王公守兹土修举废坠诘初终感物思人但长息剡章疾置闻四聪圣宸动色可其请兹山复兴气象融耽耽大厦揭亭宇肃肃眞像严祠宫遂使灵光享血食禁樵复祀资恪恭大抵有功及民物盛德期与天地充今之视古皆一致休哉千载懐清风【襄阳府志】  

王　介  

介字中父衢州人以制举登第性聪悟絶人所尝读书皆成诵而任气多忤物以故不达终于馆职  

送张君宰呉江  

乍被轩绥宠新辞计省繁三江吴故国百里汉郎官烟水莼芽紫霜天橘颗丹优游民政外风月即清欢【明道杂志】  

句  

命也岂终否时乎不暂防勉哉藏素业以待歳之秋【赠人下第】  

【明道杂志中父作诗多用助语作句如赠人落第诗云云此格古未有也】  

草庐三顾动幽蛰蕙帐一空生晓寒  

【石林诗话中甫与王荆公游甚款未尝降意相下熙宁初荆公以翰林学士被召前此屡召不起至是始受命介以诗寄公云云盖有所讽公得之大笑他日作诗有丈夫出处非无意猿鹤从来自不知之句盖为介发也】  

刘　敞  

敞字原父临江新喻人庆厯六年进士第二累迁知制诰拜翰林学士改集贤院学士判南京御史台卒门人私諡曰公是先生有集  

【郡斋读书志原父出知永兴惑官妓得惊疾力求便郡仁宗谓执政曰如敞者岂易得耶赐以新橙五十刘跂暇日记刘原父晚年病不复识字日月儿女皆不能认人言永兴中多发冡墓求古物致此】  

琼花【并序】  

自淮南迁东平移后土庙琼花植于濯缨亭此花天下只一株耳永叔为扬州作无双亭以赏之彼土人别号八仙花或云李卫公所赋玉蘂即此种  

淮海无双玉蘂花异时来自八仙家鲁人未覩天中树乞与春风赏物华  

鐡浆馆【以下二首奉使作】  

稍出卢龙塞回看万壑青旷原开碛口别道入松亭【此馆以南属奚山溪深险以北属契丹稍平衍渐近碛矣别一道自松亭关入幽州甚径易敌常秘不欲汉使知】代马寒随草奚车夕戴星忽悲田子泰寂寞向千龄【奚人以车帐为生昼夜移徙】  

檀州【正月二日】  

穷谷回看尽孤城平望遥【自古北口山至此都尽】市声衙日集【此州衙日市集】海葢午时消【毎旦海气如雾至晩消尽土人谓之海葢】冠带才通汉山川更入辽春风解冰雪最觉马蹄骄  

春草  

春草绵绵不可名水边原上乱抽茎似嫌车马繁华处才入城门便不生  

饮子华家醉翁不来令蘂仙弹醉思仙  

翠睂红袖拜尊前撩乱春声入四坐少车公还不乐为君重奏醉思仙【以上公是先生集】  

李士衡砚【刘泾州所得】  

李侯宝砚刘侯得上有刺史李元刻云是天宝八年冬端州东溪灵卵石我语二客此不然天宝称载不称年刺史为守州为郡此独云尔奚所传两君卢胡为絶倒嗟尔于人几何宝万事售伪必眞此固区区无足道【砚笺】  

观永叔五代史  

大意晚有属先生拔书彚是非原正始简古斥辞费裦善伤获麟疾邪记有蜚处心必至公拨乱岂多讳何必藏名山端如避罗罻【合璧事类后集】  

闻莺  

醉里春空尽江边客未归可怜鸣睍睆似欲诉芳菲珍树移时语残花入眼稀离居亦幽独求友莫相违  

鸭脚【鹗按此首又见梅尧臣集】  

魏帝昧逺图于吴求鸭脚乃为吴人料重玩志已惬江南有佳木修耸入天插叶如阑边迹子剥杏中甲持之奉汉宫百果不相压  

养鸡  

茅茨一畞宫生理备委曲鸡豚自古昔豢养随世俗凿垣安其栖幼长何碌碌旦出四散飞暮还相投宿颇哀鸿鹄辈饮啄不充腹何事万里游羁旅伤局促衣冠相妩媚庭庑更追逐未悟粪土非岂知稻粱辱物理常有此人情苦不足安见避世翁頽然卧空谷【以上合璧事类别集】  

赠李才元  

待诏先生穷巷居箪瓢屡空方晏如自探井臼秣羸马却整衣冠迎赐书王人驻车久叹息天子闻之动顔色饱死曾不及侏儒牧民会肯舒筋力诏书朝出蓬莱宫绣衣还乡由上衷君今已作二千石亦将复为第五公【徐度却埽编李才元大临仕仁宗朝为馆职家贫甚僮仆不具多躬执贱役一日自秣马会例赐御书使者及门适见之叹息而去归以白上上大惊异遂命知广安军熙宁中知制诰坐封还李定除御史词头与宋次道苏子容俱得罪于是名重】  

桃花  

小楼西望那人家出屋香梢几树花只恐东风能作恶乱红如雨堕窗纱【全芳备祖】  

夏夜  

凉风响髙树清露坠明河虽复夏夜短巳觉秋气多艳肤丽华烛皓齿扬清歌临觞不作意奈此粲者何  

【避暑録话此诗当是在长安时作】  

杂诗效玉川体  

毁巢凤不至竭泽龙不游贤者有所归得非龙凤俦周公下白屋圣德被九州赵禹谢賔客汉朝以为优浇淳不相袭用舍何其缪茍徇一身利不为万姓谋哀彼杕杜诗死生遗道周【宋艺圃集】  

刘　攽  

攽字贡父与兄敞同举庆厯六年进士历秘书少监出知蔡州召拜中书舍人卒弟子私諡曰公非先生有集  

上书行  

仕不至二千石贾不至五百万此事夸者忧而非志士叹君不见下邳受书起幄中运筹制千里功成不受二万戸拂衣归从赤松子君不见计倪半防诛强吴鸱夷扁舟泛五湖三致千金不自擅至今籍籍宗陶朱大贤富贵不为已心事邈与常人殊逢时致身如反手云蒸龙变无时无君勿爱上书献赋称贤豪刺绣倚市相矜髙丈夫昔曾笑徒劳商贾旦旦称锥刀  

自校书郎出倅秦州作  

璧门金阙倚天开五见宫花落井槐明日扁舟沧海去却将云气望蓬莱  

长芦寺  

越舶吴商倚万桡绀园金刹起中宵鱼龙听法多因雨江海归心毎上潮林黑夜深灯影白川平天濶梵声遥心知水怪俱调伏惜取灵犀不用烧  

送裴二知苏州  

著书元尚白送客揶揄积水望江海秋风吹舳舻贵人千骑长紫绶左鱼符道爱明南国欢声接旧吴晓霜繁橘柚过雨熟菰蒲安得如吾子从君飞赤凫  

赋欧公厅前两白鹤  

明公真爱鹤爱鹤选仙骨遂令千里姿为君轩墀物啄腥岂复辞鸡羣铩翼欲比凫鹥驯聆音发舞似矜客避寒孤警将依人【欧公云此禽畏寒毎舍屋中】吾闻芝田逸翮不如此世上悠悠谁识眞  

咏史  

自古边功縁底事多因嬖幸欲封侯不如直与黄金印惜取沙场万髑髅  

【齐东野语贡父此诗盖指当时王韶李宪辈耳】  

絶句  

青苔满地初晴后緑树无人昼梦余惟有南风旧相识径开门户又翻书【以上公非先生集】  

别茶娇  

画堂银烛彻宵明白玉佳人唱渭城唱尽一杯须起舞关河风月不胜情  

【过庭録长安妓有茶娇者以色慧称贡父惑之被召造朝茶娇逺送贡父作诗别之至阙永叔去城四十五里迓贡父适病酒未起永叔日非独酒能病人茶亦能病人矣】  

襄州淳于髠墓  

微言动相国大笑絶冠缨流转有余智滑稽全姓名师儒空稷下衡盖尽南荆赘壻不为辱旅坟知客卿【石林诗话贡父天资滑稽遇可诨谐虽公卿不避与王荆公素厚荆公当国亦屡谑之虽毎为絶倒然意终不能平也元祐初知襄州淳于墓在焉题诗云云盖以自解也】  

寄韩玉汝  

嫖姚不复顾家为谁谓东山久不归巻耳幸容携婉娈皇华何处有光辉  

【石林诗话元丰初契丹来议地界韩丞相玉汝出分画将行与爱妾刘氏剧饮通夕且作词防别翌日忽中批歩军司遣兵为搬家追送之初莫测所由久之方知自乐府发也贡父玉汝姻党即作小诗寄之以戏云】  

黛陁石砚  

一片苍山石遥怜巧匠心能存辟雍法宛是马蹄金气夺秋云湿光涵墨海深鱼龙随醉笔变化出幽涔【砚笺】  

句  

泻汤夺得茶三昧觅句还窥诗一斑  

【优古堂诗话钱唐南屏谦师妙于茶事东坡赠之诗云道人晓出南屏山来试防茶三昧手刘贡父亦赠诗云】  

裴　煜  

煜字如晦庆厯六年省元治平中以开封府提刑知苏州入判三司都磨勘司  

多景楼  

登临毎忆卫公诗多景唯于此处宜海岸千艘浮若芥邦人万室布如棊江山气象回环见宇宙端倪指防知禅老莫辞勤迓使君官满有归期  

【墨庄漫録多景楼在北固山甘露寺中李賛皇题临江亭诗有多景悬窗牖之句以是命名楼即临江亭故基裴煜守润日赋诗】  

钱　顗  

顗字安道无锡人庆歴六年进士熙宁初为御史里行以论奏王安石贬监衢州税  

游烂柯山  

春郊杂遝拥红旌共访仙踪啸傲行云径直从深崦入石梁宛在半空横岩边瑶圃新开出洞里芝田旧种成羽客一枰无复见青山防得烂柯名【烂柯山洞志】  

刘　彝  

彝字执中福州人少从胡瑗学中庆厯六年进士初为胊山令熙宁二年召对除两浙运判移知虔州加直史馆知桂林除名编隷涪州召还卒有居阳集  

夜宿善权寺追懐陈述古  

精识世所稀及道古稀有伊人虽云亡遗德不可朽尝厌石渠游是邦爰出守浚河纳湖波股派活畎亩学宫起城隅涂人或薪槱既富而教之薄俗适忠厚矧予平生时昏弱赖磨揉共撷姬孔防肯出臯稷后醇源浩防涯实行靡容茍犹其老岩阿寂寞待同叩天乎夺大成旅兹宜兴阜我来薙荆榛雨泪滴杯酒恸哭起秋风落叶纷林薮永懐三益恩语报乏琼玖愿子生人闲世世为亲友【周必大归庐陵日记】  

悼贤诗  

良田十顷接晴烟曾假过侯救旱年俸麦一车开德济流民千里荷生全人嗟逝水今亡已俗感遗风尚然独对老僧谈旧事斜阳春色漫盈川  

【嵊县志前剡令过昱字彦旉皇祐三年以秘书郎来知剡事连値歳祲出常平钱籴米以活流民复割俸麦七十斛为种假超化院十余顷役饥民耕种之明年得麦五百余斛民赖以活熙宁中昱巳亡彝过故院与僧追诵欷歔见民有谈及公去无不泣下因此作诗题之院壁】  

胡楚材  

楚材睦州寿昌人庆厯六年进士  

忆彭头山  

久客倦行役故山安在哉松竹读书室水石钓鱼台明月照归梦西风吹酒杯亭亭篱下菊寂寞为谁开【严州府志】  

杨　蟠  

蟠字公济章安人【一作钱唐人】庆歴六年进士为密和二州推官以诗知名元祐中苏轼知杭州蟠为通判与轼倡酬为多后知温寿二州卒有集  

陪润州裴如晦学士游金山回作  

世上蓬莱第几洲长云漠漠鸟飞愁海山乱防当轩出江水中分绕槛流天逺楼台横北固夜深灯火见扬州回船却望金陵月独倚牙旗坐上头【宋文鉴】  

莼菜  

休说江东日日寒到来且觅鉴湖船鹤生嫩顶浮新紫龙脱香髯带旧涎玉割鲈鱼迎刃滑香炊稻饭落匙圆归期不待秋风起漉酒调羮似去年【苕溪渔隐丛话】  

东冈隋眞观法师塔  

东冈人不识野寺在樵渔落叶年年满春风为埽除  

杨梅坞  

夏日红相照天晴坞自开襄阳多稚子摘赠故人来  

西溪  

为爱西溪好长忧溪水穷山源春更落散入野田中  

钱唐江上  

一气连江色寥寥万古清客心兼浪涌时事与潮生路转青山出沙空白鸟行几年沧海梦吟罢独含情【以上咸淳临安志】  

去郡后作  

为官一十政宦游五十秋平生忆何处最忆是温州思逺城南曲西岑古渡头緑觞春送酒红烛夜行舟不敢言遗爱唯应念旧游慿君将此曲写寄谢公楼【温州府志】时燕堂【在高邮州治东众乐园蟠为守时建】  

吏隐盂城九十旬丰年日日是佳辰赋成席上犹飞雪歌动梁闲已落尘此地谁为爱酒伴他时傥忆种花人五坛芍药齐教放何处扬州更觅春【髙邮州志】  

练光亭  

寒光万顷澹髙秋粉壁朱阑伫客愁晩日萧萧闻落叶晴天歴歴数飞鸥烟横絶防疎难掩月在平波莹不流懐抱未忘知有处且和风笛醉沧洲【丹阳县志】  

孙　永  

永字曼叔赵人举进士官吏部尚书諡康简  

清明  

毎年毎遇清明节把酒寻花特地忙今日江头衰病起佛前新火一炉香【古今歳时杂咏】  

袁　陟  

陟字世弼号遯翁南昌人庆歴六年进士知当涂县官止太常博士卒有遯翁集  

【王直方诗话世弼诗慕韦应物而遒丽竒壮过之潘子真诗话世弼宦游当涂时郭功甫尚未弱冠世弼爱其才荐于梅圣俞自尔有声功甫尝曰数载汲引袁二丈力也蒿埋三尺不敢忘其赐苕溪渔隠丛话世弼年十七题百文诗云琼田收防玉澑注琅玕读书最苦因尔癯瘠殁时才三十四歳自作墓志有诗文十巻号遯翁集今不复传】  

过金陵谒吴大帝庙【未冠时作】  

人苦曹瞒虐天悲汉禄终山河分鼎峙气象发江东一旦墟京国弥年豢幼冲炎精竟灰烬紫盖出艨艟长防资公瑾雄才得吕防招延师友义继述父兄忠旧府峩双阙惊涛涌半空风云龙虎势日月帝王功地力因时险神谋与意通屈伸思所济逆顺审于衷骏足蝱交货灵牙耀即戎同盟界函谷独断保蚕丛定霸葵丘劣推心建武同长沙兆生识典午赖余风战守遗踪在登临四望中陵迁成万古世异想羣雄歌舞居民祀干戈逐虏功征帆来浦外久客怅途穷精锐销孤劒飘零若断蓬徘徊灵庑下暮叶乱江枫【苕溪渔隐丛话】  

题刘仁瞻画像  

阵前仙琕生无愧鼓下蛮奴死合羞三尺吴缣暗尘土然苍鹘欲横秋  

【苕溪渔隐丛话王旐游金陵升元寺见僧房壁上有绘金紫大夫题诗云云不能解巻画归示其父平甫曰此刘仁瞻像袁世弼诗也此诗俊拔可喜琕实呼璸袁误呼也】  

赠郭功甫二絶  

从来多病王僧祐自小能文谢惠连各厌尘劳思物外莫辞携手访林泉  

雪后姑溪水更深冥冥寒雨作连隂旅懐未可顿消遣思与洛生溪上吟  

【苕溪渔隐丛话荆公居金陵为功甫手写所赋诗一轴有此两篇世弼赠功甫诗也】  

赠功父  

方山忆共泛金船屈指于今五六年风送梨花吹醉靣月和溪水上归鞯浮生聚散应难料末路穷通尽偶然欲问故人牢落事鹿裘深入白云眠  

【王直方诗话王介甫尝手书此诗】  

临终作  

青霭千峯暝悲风万古呼其谁挂宝劒应有奠生刍皎月东方陨长松半壑枯山泉吾所爱声到夜台无【诗人玉屑】  

谢景初  

景初字师厚绛子庆厯六年进士官大理评事出知余姚县多惠政屡迁益州路提防刑狱以屯田郎致仕黄山谷其壻也有宛陵集  

【王直方诗话谢师厚方为其女择对见黄山谷诗曰吾得壻如此足矣山谷之诗卒从谢公得句法有诗曰自往见谢公论诗得濠梁天中记纸以人得名者有谢公有薛涛所云谢公者富春谢司封景初创笺样以便尺书因以为名谢公冇十色笺深红粉白杏红明黄深青浅青深緑浅緑铜緑浅云十色也】  

观余姚海氛  

海上风与雨未朕先气升泽卤杂山云蓊郁相熏蒸交语面已障安辨丘与陵衣濡带革缓臭腥殊可憎自非昌其阳疾疠得以乗君子却阴邪何必医师能  

法喜堂  

虚堂庇风雨结构不务壮外饰无髹彤置物况容长开箧药剂灵拈棊白黑抗阶花淡亦夭庭石碧交向出门鸟雀喧燕处物我防吴俗夸有素佛徒侈相尚独能守质静坐以矫流宕栖之果自喜何须山海上【以上宋文鉴】  

石谷亭飞瀑  

落泉下峭壁陡絶千万丈溅急雪片飞望若匹练广曲岭隔青林三里已闻响其傍有巨石平润可俯仰愚俗所不道我辈数来赏须期秋色清攀萝将尔上【会稽志】  

句  

倒着衣裳迎戸外尽呼儿女拜灯前  

【后山诗话谢师厚废居于邓王左丞存其妹壻也奉使荆湖枉道过之夜至其家师厚有诗云云】  

## 宋诗纪事巻十七

钱塘 厉鹗 撰  

强　至  

至字几圣钱唐人庆歴六年进士刻苦攻诗韩魏公甚重之官祠部员外郎有集  

墨蟹  

琐琐江湖中忽在幽人壁短螯利双钺长跪生六戟骨眼惊自然熟视审精墨初疑蟺穴束犹带浮泥黑横行竟何从躁心固已息终朝墙壁闲颇有肥霜色我来空持杯左手莫汝食谁夺造化功生成归笔力【蟹略】  

贾麟自睦来杭复将如苏戏赠短句  

春风那复系狂游朝醉桐江暮栁洲大手千篇随地埽一身四海逐云浮荣名不落闲宵梦退筑聊为晚嵗谋老橘残鲈犹有兴片心还起洞庭舟【瀛奎律髄】  

句士良  

士良成都人庆歴六年进士  

和呉中复太守春游海云寺  

佛土依山福逺州春行绣骑上云头补天彩石盈池在朝海清江绕寺流四国仰烦郇伯劳羣生翘望谢安游早知为砺为霖意惟有西民欲暂畱【成都文类】  

陈舜俞  

舜俞字令举乌程人庆歴六年进士嘉祐四年登制科歴都官员外郎坐诋新法谪南康酒税赦还卒尝居秀州之白牛村自号白牛居士有集  

栖贤寺  

辟蛇行者应开寺拭眼髙僧尚有坟龙带雨归三峡水鸟衔花出五峯云【方舆胜览】  

骑牛歌  

我骑牛君莫笑人闲万事从吾好千金市骨骏马来乗肥大跃湏年少蒲为鞭草为辔瀑布山前松径里看山听水要行迟轻防缓驱尘不起布袍葛带乌接防山家装束不时宜匏尊注酒就背饮皁囊贮书当角垂我狂吟醉欲倒同醉同吟白云老此老不可天下人一住庐山三十春声如洪钟目如电七十神光射人面上牛下牛不要扶合与山中作画圗汴州马上顾何如春泥没腹仍溅防夜半归来人亦痡天真防尽百忧集衣食毛发归妻孥争如来骑牛水光山色俱悠悠  

【梅磵诗话陈舜俞令举嘉禾人庆歴中登进士乙科嘉祐四年中制科宰越之山隂秩满当召试馆职防朝廷行青苖法上书力诋时政谪监南康军酒税到官与刘太博凝之日跨双犊以穷匡庐泉石之胜此歌世争传之后遇赦还乡絶意仕进元丰中卒于吾乡南门外之苏湾距城仅三里许过者必式焉】  

渊明醉石  

活活飞泉清绕石悠悠天幕翠铺空是非分付千钟里日月销磨一醉中栁絮任飘荒径畔菊花仍在旧篱中水声山色年年好尚使游人想素风【庐山纪事】  

和开祖丹阳别子瞻后寄  

仙舟系栁野桥东防合情多劳谪翁相对一尊浮蚁酒轻寒二月小桃风羇懐散诞讴歌里世事纵横醉笑中莫恨明朝又离索人生何处不悤悤【瀛奎律髓】  

林屋洞  

洞天三十六第九曰林屋神仙固难名瓌怪存纪录旷嵗怀寻赏兹晨幸临瞩驰神在真游岂复懦深谷解韈纳芒履然松命光烛初行已伛偻渐入但匍匐顾瞻避冲磕泞淖没手足如此百余歩始可立寓目或垂若钟虡或植若旌纛有如案而平有如几而曲镌刻非人工晶莹灿黄玉遥知窍穴外定有金庭录凡肥不可往叩击安敢黩鸾鳯无消息但见白蝙蝠却还望防明既出犹喘促霑衣怜石髓孰悔泥涂辱庶几达防慕养生相吾福  

毛公坛  

古坛叠乱石草木何参差黄衣守其傍陈迹刋丰碑曰初刘真人齿髪不可訾但见绀绿毛被体鬖鬖垂云軿一日去空山畱庭壝弟子散岩谷荆榛蔽荒基晚有周息元探访亲斩披白鹿忽跪前灵符见葳蕤地胜人既偶凝严起寳祠束帛下幽聘良马维素丝前朝揖高风有美皮陆诗殆今三百年事去物亦隳乔松委樵苏野蔓号狐狸惟有链丹井甘冽无等夷一酌匪消渇饮慕尚神禧【以上震泽编】  

王　存  

存字正仲丹阳人庆厯六年进士神宗朝歴龙圗阁直学士知开封府拜兵部尚书哲宗朝累官尚书左丞以端明殿学士知蔡州绍圣初提举崇禧观致仕卒赠左银青光禄大夫与党籍  

史院席上奉和首相呉公元韵  

上圣论思着前言摭绪余琼筵初赐醴石室载防书徽范贻来者功成念昔欤欲知开局盛门拥相君车【挥麈后录】  

游焦山  

连山拥沧江峭絶视兹鲜由来一气结殊不丽众巘林深鸟声悦境静人自逺方吾抱幽介对此万虑遣【京口三山志】  

登北固山  

晚登北固顶俛视南徐城废垒何茫茫山川迥纵横千载竞谁有六朝空战争豪气不可问古坟人正耕  

过丹阳旧居  

漂泊经故国系舟款柴扉破屋他人居昔邻今或非父老迎我饮祝我昼锦衣我谢父老言朴拙非所祈一官走尘土实廹寒与饥去乡未几载颇觉俦侣稀人事已可嗟况当白首归泚泚练塘水绿杨防渔矶有田尚可耕誓将父老依【以上镇江府志】  

句  

珠鞯锡御恩犹在玉辇亲扶事已空  

【孔平仲谈苑光献曹太皇尝作珠子鞍辔上施红罗销金坐子赐神宗神宗驾幸金明池遂乗此鞯太皇太后病稍闲神宗亲制一小辇极为轻巧以珠玉黄金饰之进于太皇遂载而之凉殿太后扶其左神宗扶其右太皇下辇曰官家太后亲自扶辇当时在曹家作女时安知有今日之盛喜见顔色王正仲进光献挽词云云盖用此两事也】  

韩　绛  

绛字子华灵夀人徙雍丘忠献公亿子庆厯中进士歴翰林学士御史中丞神宗朝拜同中书门下平章事封康国公卒赠太傅諡献肃【韩元吉桐隂旧话献肃公讳绛字子华发觧过省殿试皆第三以元祐三年三月薨皆三数亦异事也故苏魏公挽诗云三登庆歴三人第四入熙寜四辅导盖公自枢副迁参政宣抚陕右即军中拜昭文相再入史馆相也】  

【复斋漫录子华兄弟皆为宰相其家呼为三相公呼持国为五相公云又京师人呼为桐木韩家盖公家门有梧桐木取为称以别魏公子华没陆农师为挽章以记之所谓棠棣行中为宰相梧桐名上识韩家是也子华以辰年辰月辰日辰时薨农师又诗云非关庚子曽占鵩自是辰年并值龙】  

游鸿庆院  

乆旱雨初足乐游春正深喧阗观士女清旷入山林佛界云成寳僧园地布金方塘探子石髙阁盍朋簪沙水通溪白松筠逐径隂纷华从满目幽寂自虚心印组端为累岩扃得蹔寻晩风吹绿野归骑已骎骎【成都文类】  

和范蜀公题蜀中花图  

径尺千余朶矜夸古复今锦城春物异粉面瑞云深赏爱难忘酒珍竒不废金应知色空理梦幻即懽心【声画集】  

谒仙翁祠书山荪亭  

玉井不可到玉泉聊可寻马行穿乱石人语入深林川迥沙明色溪喧谷响音我来方六月云榭一披襟【华岳全集】  

韩　维  

维字持国绛弟以廕入仕英宗朝累除知制诰神宗即位为翰林学士加承防元祐初拜门下侍郎以太子少传致仕绍圣中坐元祐党谪均州安置元符初复官卒有南阳集  

寄孔寜极  

雨滴庵上茅风乱窗前竹繁声互入耳欲寐不得熟缅懐田舎翁石径滑马足连山暗秋灯一路何处宿【过庭录持国守许孔居郊常具车马邀致郡治之养真庵同衾促膝快论人间事乆而后归一夕大雨孔告还持国独寝庵中寄诗云云】  

下横岭望寜极舍  

驱车下横岭西走龙阳道青烟几人家绿野四山抱鸟啼春意防林变夏隂早应近先生庐民风故醇好【王直方诗话韩持国尝有诗云青烟几人家绿野山四抱当时无不传之】  

同曼叔游菩提寺  

高城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聨骑游淡薄对僧语秋风日夕好胜事从此数  

卢溪【卢携读书处】  

伊人没已乆溪澑亦如线淳气揖老僧清隂坐春院始悟入山深幽林鸟声变  

西溪  

我从南岭来引辔下云木不知溪流处但见翠满谷凉叶覆山泉修篁翳茅屋  

奉同原父赋澄心堂纸  

江南国土未破前澄心名纸世已传髙堂乆倾不复见谁谓此物犹依然当时万杵捣云叶铺出几案滑且坚剡溪藤骨不足数蜀江玉屑谁复怜君臣嬉燕盛文采骈章丽句鬬巧儇一朝零落随散地中原箧笥生光鲜君安得此尚百幅题以大句先羣贤羣贤落笔富精丽琼琚寳玦相钩聨嗟予材力岂当敌虽欲强赋何能妍独耽玩物古所戒崇尚浮藻政岂先江南可哀纸可惜后有观者存吾篇  

【王直方诗话澄心堂纸乃江南李后主所制国初亦不甚以为贵自刘贡甫首为题之又邀诸公赋之然后世以为贵重贡甫诗云当时百金售一幅澄心堂中千万轴后人闻名寜复得就令得之亦不识文忠公诗云君不见曼卿子美真竒材乆已零落埋黄埃君家虽有澄心纸有敢下笔知谁哉梅圣俞云寒溪浸纸春夜月敲冰举帘匀割指焙干坚滑若铺玉一幅百金曽不儗柬坡云诗老囊空一不畱一番曽作百金收又从宋肇求此纸云知君也厌雕肝肾分我江南数斛愁】  

同化光陪寜极之滍阳城  

不踏南溪路于今又几春能来共聨辔还是旧游人载酒真乗兴谈经或入神欢余不无媿林壑可还身  

杜君章家赋海棠  

濯锦江头千万枝当年未解惜芳菲而今得向君家见不怕春寒雨湿衣  

【石林诗话韩持国虽刚果特立风节凛然而情致风流絶出时辈许昌崔象之旧第今为杜君章所有厅后小亭仅丈余旧有海棠两株每花开时持国辄载酒日饮其下嵗以为常至今故老犹能言之韩忠献公尝帅蜀持国兄弟皆侍行尚少故前两句云】  

酴醿  

平生为爱此香浓仰面常迎落架风毎恐春归有遗恨典刑犹在酒杯中【以上南阳集】  

程伯淳自洛过访时范纯礼亦居颍昌作诗示之  

闭门读易程夫子清坐焚香范使君顾我未能忘世味绿尊红妓对斜曛【苕溪渔隠丛话】  

句  

数亩家园荒杞菊一池秋水沸鱼  

【雪浪斋日记韩持国句前人评云沸字直钱】  

一笛西风吹落日满帆行客背孤城【合璧事类后集】  

韩　缜  

缜字玉汝维之弟第进士英宗朝歴淮南转运使神宗朝累知枢宻院事哲宗朝拜尚书右仆射兼中书侍郎出知颍昌府以太子太保致仕卒赠司空崇国公諡庄敏  

【桐隂旧话庄敏公缜初求字于欧阳文忠公公以小合幅纸书玉女二字送来庄敏大不乐明日相见犹有愠容文忠公曰出处无防水君何怪邪取笔添女字三防相与一笑盖诗中王欲玉女但音发作汝也前辈亦雅戏如此】  

【苕溪渔隠丛话东坡云韩缜为秦州酷暴少恩以贼杀不辜去官秦人语云宁逄乳虎莫逄韩玉汝孙临最善滑稽尤善对或曰莫逄韩玉汝当以何对临应声曰可怕李金吾天下以为口实可怕李金吾乃杜子美诗】  

东山寺  

久有东林约因乗暇日游眼明初出郭神王欲凌秋野旷鶱孤隼江清飏逺鸥近山青嶂合多稼绿云浮鸡犬声相接沟塍水乱流度桥喧从骑环树转鸣驺问俗惊尧壤寻僧到沃洲深沈开寳闼磅礴华辀像设严珠殿经声隐绛帱仰看香刹直徐歩画廊脩遇物皆周览逄轩即少畱前庭初显豁后径转深幽野岭苍筠丽霜枫赤叶稠隔墙闻好鸟循沼玩游鯈翠榦椶才剥红芒稻半收凌虚登陛道帀境对岑楼暗谷藏危栈平沙际别州川原同聚沫身世剧浮鸥回首飘乡思临尊浣客愁清闲资善奕决胜在冥搜影动穰苴表风生曲逆筹归鞍不敢缓斜日照文楸【四朝诗】  

邵　亢  

亢字兴宗丹阳人举茂才入等神宗朝歴枢宻直学士知开封府拜枢宻副使以资政殿学士知外郡卒赠吏部尚书諡安简  

寄呉处厚  

流年真似隙中驹别后情懐嬾更踈天上又颁新厯日牀头未答故人书殷勤羔雁工曹檄狼藉杯盘上客鱼好在仲宣家万里从军苦乐定何如  

【青箱杂记枢宻邵公亢谓余诗似乐天熙寜中余辟定武帅幕公自郓附所作诗一轴并寄余诗】  

张　掞  

掞字文裕齐州歴城人举进士累迁龙圗阁知成都军英宗朝为戸部侍郎致仕熙寜中卒  

贺执政入东西府【熙寜中始建东西府宣执政迁秩借官车辇仍赐御筵】  

五仙同日集蓬莱玉宇珠帘次第开乍向壶中窥日月犹疑海上见楼台光生金铉调元地荣极璿枢命世才共荷圣贤天地宠定知霖雨及时来【李壁王荆文公诗注】  

丁　偃  

偃苏州人仁宗朝进士  

句  

白虎前芳掩金华旧事轻天心非不寤垂意在苍生【省试迩英延讲艺　温公诗话】  

郏修辅  

修辅庆歴中以大理寺丞为丰城令至和元年为奉化令  

隐潭【在奉化县西北】  

在昔知何人凿破青山骨飞泉直下来千尺泻倐忽两壁苍翠闲一阵风雷突傍无尘埃踪中有蛟龙窟寒气不可向猛势岂能屈安得当旱年为霖济羣物【四明龙荟】  

张师锡  

师锡开封襄邑人工部侍郎去华子仁宗朝仕至殿中丞  

老儿诗五十韵  

鬓发尽皤然眉分白雪鲜周遮延客话伛偻抱孙怜无病常供粥非寒亦衣绵假温衾拥背借力杖搘肩貌比三峯老年过四皓仙唤方离枕上扶始到门前每爱烹山茗常嫌饤石莲耳聋如塞纩眼暗似笼烟宴坐羸凭几乗骑困亸鞭头摇如转旋唇动若抽牵骨冷愁离火牙疼怯漱泉形骸将就木囊橐尚贪钱胶睫干眵缀黏髭冷涕悬披裘腰嬾系濯手袖慵揎擡举衣频换扶持药屡煎坐多茵易破行少履难穿喜婢裁帬布嗔妻买粉钿房敎深下幕牀遣厚铺氊琴听怜三乐圗张笑七贤看经嫌字小敲磬喜声圆食罢羮流袂杯余酒带涎乐来湏遣罢医到乆相延裹帽纵横掠梳头取次缠长吁思往事多感听哀弦气注腰还重风牵口更偏墓松先遣种志石预教镌客到唯求药僧来忽问禅养茶悬灶壁晒艾曝檐椽怒仆空睁眼嗔儿谩握拳心惊嫌蹴踘脚輭怕秋千局缩同寒摧豗似饿鸢观瞻多目举动即头旋女嫁求红烛男婚乞防钱已闻颁几杖寜更佩韦賔客身非与【去声】儿孙事已传养和屏作伴如意拂相连乆弃登山屐惟存负郭田呻吟朝不乐展转夜无眠呼稚临牀畔看书就枕邉冷疑懐贮水虚讶耳闻蝉束帛非无分安车信有缘伏生甘坐末绛老让行先拘急将风夜昏沈欲雨天鸡皮尘渐渍齯齿食频填每忆居郎署常思钓渭川喜逄迎佛防羞赴赏花筵径狭容移槛堦危索减甎好生焚鸟网恶杀拆渔船既感桑榆日常嗟蒲栁年长思当弱冠悔不賸狂颠【賔退录】  

喜子登第  

御榜今朝至见名心始安尔能俱中第吾可遂休官贺客畱连饮家书反覆看世科谁不继得慰二亲难【诗话总】  

杨　备  

备字修之建平人亿之弟庆歴中为尚书虞部员外郎分司南京上轻车都尉有姑苏百题金陵览古诗【鹗按景定建康志载作金陵诗者杨备字修之张敦颐六朝事迹作杨修今据文献通考当与中呉纪闻所载姑苏百题俱属杨备六朝事迹作杨修者笔误也】  

梦中作  

月俸蚨钱数甚防不知从宦几时归东呉一片烟波在欲问何人买钓矶  

【中呉纪闻杨郎中天圣中为长溪令梦中忽作诗云云及寤心潜异之明道初宰华亭俄丁内艰遂家于呉中乐其风土之美安而弗迁因悟梦中所作几于前定尝效白体作我爱姑苏好十章又作姑苏百题诗每题笺释其事】  

蠡口  

霸越勲名闲世才五湖烟浪一帆开犹防乌喙伤同辈此地复招文种来  

华山精舍  

岩屏晚树噪寒鸦岚翠楼台释子家池面鉴光功徳水金波影里石莲花  

泛太湖  

渔舠载酒日相随一笛芦花深处吹湖面风收云影散水天反照碧琉璃  

姑苏台  

山花野草一荒丘云里骄奢旧迹畱珠翠管人不见上头麋鹿至今游  

响屧廊  

歩歩香翻罗韈尘粉红花艳满宫春倾城一笑无遗迹不见长廊响屧人  

洗马池【在蘓州郡学南】  

一一牵来种是龙临波深下更嘶风金鞍玉勒抛何处腾踏渥洼寒影中【以上呉郡志】  

新亭  

满目江山异洛阳北人懐土泪干行不知亡国中书令归老新亭是故乡  

晋新宫  

玉案金炉对御牀岿然应似鲁灵光螭头直下双鱼尾不让西京旧栢梁  

蚕堂  

摘茧抽丝女在机茅檐苇箔旧堂扉年年桑柘如云绿翻织谁家锦地衣  

台城  

六朝遗迹好山川宫阙灰寒草树烟江令白头归故国多情合赋黍离篇  

层城观【亦名穿针楼】  

秋星如弹月如梳宫妓香添乞巧炉万缕千针同一意眼穿肠断得知无  

秦淮  

一气东南王斗牛祖龙潜为子孙忧金陵地脉何曽断不觉真人已姓刘  

独足台  

鸟迹分明在帝台管声里战书来回头一觉风流梦犹得朱门傍水开  

胭脂井  

擒虎戈矛满六宫春花无树不秋风苍黄益见多情处同穴甘心赴井中【以上六朝事迹】  

张　俞  

俞字少愚益州郫人屡举不第用荐除秘书省校书郎愿以授父显忠而自隐于家文彦博治蜀为筑室青城山白云溪以处之号白云先生有白云集  

【宋史隐逸传俞六召不应其卒也妻蒲氏名芝贤而有文为之诔曰髙视往古哲士实殷施及秦汉余烈氛氲挺生英杰卓尔逸羣孰为今世亦有其人其人伊何白云隐君尝曰丈夫趋世不偶仕非其志禄不可茍营营末途非吾所守吾生有涯少实多艰穷亦自固困亦不颠不贵人爵知命乐天脱簪散发眠云听泉有峯千仞有溪数曲广成遗趾呉兴髙躅防石通径依林架屋麋鹿同羣昼游夜息岭月破云秋霖洒竹清意何穷真心自得放言遗虑何荣何辱孟春感疾闭户不出岂期遂往英标永隔抒词哽噎挥涕汍澜人谁无死惜乎材贤已矣吾人呜呼哀哉】  

游骊山  

玉帝楼前锁碧霞终年培养牡丹芽不妨野鹿逾垣入衔出宫中第一花【青琐髙议】  

题汉州妓项帊罗  

蜀国佳人号细腰东台御史惜妖娆从今唤作杨台栁舞尽春风万万条  

【邵伯温闻见前录庆歴间文潞公知成都府年未四十多防集有飞语至京师御史何郯圣从因谒告归上遣伺察之圣从将至潞公亦为之动少愚谓公曰圣从之来无足念因迎见于汉州防有营妓善舞圣从喜之问其姓妓曰杨圣从曰所谓杨台栁者少愚即取妓之项帊罗题诗云云命其妓作栁枝词歌之圣从为之霑醉后数日圣从至成都颇严重一日潞公大作乐迎其妓杂府妓中歌少愚之诗以酌圣从毎为之醉圣从还朝潞公之谤乃息】  

楚中作  

渺渺洞庭野萧萧黄鹤楼水通云梦浦人渡沔阳舟广泽侵呉壤孤城接郢丘山分三楚断溪入九江流寂寞休兵月纷纭战国秋呉生来赤壁魏武定荆州六代慿形势羣雄死寇讐凄凉帝子宅浩荡祢衡洲万里浮云暮千年故国愁武昌宫不见麋鹿自羣游【潘子真诗话】  

蚕妇  

昨日入城市归来泪满巾徧身罗绮者不是养蚕人【宋文鉴】  

谒白帝庙  

孤山扞江口上有白帝祠横视天下险万流皆俯窥古殿锁神物悲风出隂帷天昏瓦栋折狐鼠亦生威优巫日鼔舞怪生奔驰雷霆巻蛟窟雹火烧松枝入戸精魄动有如隂兵随吁哉汉盗乱海内遂崩离赤龙始潜跃逐鹿过秦时公孙奋神劒定蜀圗安危陇坻开北戸荆门啓东陲长驱百万众日鬭天下师羣豪插羽翼与汉争雄雌两帝不并立兴亡良可悲天运虽有在圣贤岂无为昭皇揽英杰袭轨奄重基【自注先主武侯】风云共浩荡千古余寒碑威神竟不没万里震南夷【方舆胜览】  

翠防寺  

翠防寺本翠防宫楼阁亭台数十重天子不来僧又死樵夫时倒一株松【清波别志】  

苏　麟  

句  

近水楼台先得月向阳花木易为春  

【翰府名谈苏麟为杭州属县廵检范文正镇钱唐兵官皆获荐书独麟在外邑未见收录麟入府献诗云云文正荐之】  

王　冲  

次韵范公游云门【仲淹】  

髙蹑五云堆平看万象开樵风溪路远华雨梵天来刹倚三峯直钟传万壑回叨陪上方燕依约近中台【云门志略】  

霍　交  

和赵阅道游海云山  

山深藏古寺旁枕旧方池鼓响掲云外石探从水涯使旌游不倦瑞麦献相随事简民同乐归心莫竞驰【成都文类】  

任大中  

大中字子固三衢人老于儒学作诗寒苦赵清献喜之  

从清逸老人游西山夜宿翠岩聨句  

苍龙夭矫西北来凿破明珠成碧岫【任】何人驾空起楼阁地灵不敢藏余秀【潘】锁窗云重衣巾润梳木风清肌骨透【任】客来一夜与僧谈气觉浩然充宇宙【潘】  

絶句  

莫管流年一掷梭花前对酒且髙歌命中若有终湏有到底无时不奈何【以上潘子真诗话】  

送永倅周茂叔还濓溪  

君去何人最泪流老翁身独宿南州随君不及秋来鴈直到潇湘水尽头【庐山志】  

邢梦臣  

和赵阅道游海云山  

使旌驱近郭民宴列芳池泄泄春台上沈沈暮海涯鸿惊人宛转电激骑追随此防经年至湏防日似驰【成都文类】  

白　贽  

和赵阅道题新繁周表权如诏亭  

亭名诏语宻相沿湏信从来教义全肯构尝探诗礼业出纶特表父师贤早安素履知文富晩服朱衣称赏延不是韦家专讲学岂闻旛戟到门前【成都文类】  

石景立  

景立温州郡守  

迎赵清献公游雁荡  

鴈荡天台路险艰多应特地隔尘寰不辞登陟来千里为是东南第一山争望台星从海上方知蓬岛在人间武林二老圗中见重惜官师远莫攀【雁山志】  

刘孝孙  

和赵阅道题新繁周表权如诏亭  

义方曽榜旧亭名子已为郎典要城身服上恩今日显诏符前语是人惊正如伯起鳣堂兆兼胜于公驷阀荣试问繁江诸父老诗书何似寳金籝【成都文类】  

张　球  

上吕许公  

近日防中乏短供孩儿啼哭饭箩空母因低语告儿道爷有新诗谒相公【青琐髙议】  

郭从周  

从周西川人  

赠何中正  

三字来时月正圆一麾从此出秦川钱唐春色浓如酒贪醉花间卧不还  

【翠屏笔谈何龙圗中正初登第闻西川郭从周精于卜乃以缣素求筮从周作一絶赠之云云后自秦川移杭州而捐馆舍从周之筮何其验欤】  

郏　侨  

侨字子髙亶子晚年自号凝和子乡人谓之郏长官  

登翠微作【昆山上方有僧屋曰翠防】  

行客倦奔驰寻师到翠防相看无俗语一笑任天机曲沼淡寒玉横山锁落晖情根枯未得爱此几忘归  

访凌峯贤上人  

歩入凌峯阁寻师师未归凭防寂无语唯见白云飞  

为简公约赋素琴堂  

素琴之堂虚且清素琴之韵沦杳冥神闲意定默自鸣宫商不动谁与听堂中道人骨不俗貌厐形端顔莹玉我尝见之醒心目寜必丝桐断续呜呼靖节已死不复闻成亏相半疑昭文阮手钟耳相吞吐素琴之道讵可论道人道人听我语纷纷世俗谁师古金徽玉轸方歩武虚堂榜名无自苦【以上中呉纪闻】  

陈　翥  

翥字子翔号咸聱子又号铜陵逸民庆歴闲布衣好植桐竹又号桐竹君作桐谱  

桐竹君咏  

高桐凌紫霞修篁拂碧云吾常居其闲自号桐竹君不解放俗利所希脱世纷防友但文学啓谈皆典坟吁嗟机巧徒反道胡足云【桐谱】  

## 宋诗纪事巻十八

钱塘 厉鹗 撰  

冯　京  

京字当世鄂州江夏人皇祐元年举进士乡选礼部廷试皆第一累官知制诰翰林学士旋擢参知政事寻以观文殿大学士出镇河阳歴大名彰徳拜太子太师致仕卒赠司徒諡文简有山集  

诏修两朝国史赐筵史院和首相呉公原韵  

天宻丛云晓风清一雨余三长太史笔二典帝王书按武知何者霑恩匪幸欤吐茵平日事何惮汚公车【挥麈后录】  

谢鄂倅南宫城  

尝思鹏海隔飞翻曽得天风送羽翰恩比丘山何以戴心同金石欲移难经年空叹音书絶千里常思道义欢每向江陵试遗治邑人犹指县题看  

【湘山野录冯大参当世始求荐于武昌防小宗者庸缪寡鉴坚欲黜落又欲置末缀时鄂倅南宫城监试当拆封定巻大不平奋臂力主之以公冠于乡版果取大魁释褐除荆南倅南宫迁潭倅以诗谢之】  

句  

琴弹夜月龙魂冷劒击秋风胆麄尘埃掉臂离长陌琴酒和云入旧山　丰年足酒容身易世路无媒着脚难【以上鹤林玉露】  

沈　遘  

遘字文通钱唐人皇祐元年进士第二歴知杭越扬三州官至翰林学士卒有西溪集  

题山光寺【寺在扬州】  

马蹄轻蹙栁花浮醉入淮南第一州不是青楼羞薄幸自缘无锦不缠头  

髙台已倾池已平隋家宫殿春草生千年往事何足叹广陵非复旧时城  

送施宻学守钱唐  

塞外风烟河上尘归来始觉二毛新承明自厌频趋直沧海还思一濯巾幕府旌旗初压境画船歌吹便行春湖山满目旧游在何日从公醉紫莼  

南漪堂  

山绕湖堂寺绕山平生愿向此中闲青云白水相浮荡野客髙僧独往还年少自嫌轩冕累因循将恐鬓须斑南漪最是逍遥地且挹清波濯媿顔【以上西溪集】  

和王微之渔阳圗  

燕山自是汉家地北望分明掌股闲休作画圗张屋壁空令壮士老朱顔【声画集】  

天禄研匜歌  

张君赠我古研滴四脚爬沙角如戟肉翼络髀老兽姿世不能名眼未识我知此为天禄儿口衔一寸黄金匜蟾蜍嚼月两吻坼天鲸胸穴双泉飞玉声琮琤珠迸落影射岩石光瀺灂未央书殿立防髵曽见扬雄老投阁子孙晚出中平闲渇乌翻车洒平洛宗资墓口卧露霜头角顿挫仍腾攫尔来拂拭傍几案眉目睢盱苔藓剥形模不入世俗用疑付大手传糟粕未能防缀清庙颂开辟大易摛春秋就令【阙五字】　末势犹足为迁彪物无贵贱系所用千金乞我直暗投圗书散落愈【阙】下晩歳惟有齑盐谋学注虫鱼问老圃无乃塌飒为匜羞【纬畧】  

祖无择  

无择字择之上蔡人进士髙第累官直集贤院出知袁州入为龙圗阁学士权知开封府进学士知郑杭二州神宗朝知通进银台司知明州坐事谪忠正军节度副使移知信阳军卒有焕斗集  

【高斋诗话祖无择晚娶徐氏有姿色议亲之时无择为馆职徐氏必欲谘相其人而无择貌寝恐不得当同舍冯当世丰姿秀美乃谕媒妁俟冯出局扬鞭跃马经过徐居曰此祖学士也徐窃窥甚喜成婚始悟其非竟以反目离婚欧公尝作诗曰无择声名重当世早歳多竒晚乃偶葢谓此也】  

游真阳石室  

昔读到难篇乃闻真阳室亦尝怪斯人称道或浮实邈在数千里莫觏烟霞质青山有独往吾志乆矣必如何骖俗驾尚此行朝绂缪分南顾忧惟刑在钦恤孤宦虽云远胜践其敢失行行访云岩草木披蒙宻呀然一穴开势欲吞朝日岚光屏障展乳澑龙蛇屈溪流自清泚松韵何萧瑟酌酒饮游客谓言此可述周生诚不诬所纪穷纤悉惜哉非吾土无由寄蓬荜平生丘壑心与道共湮郁难进而易退终当守儒术【唐周防作到难篇谓此洞离长安逺故到者难也】  

途次金陵逢同年沈五判官  

数载天涯别年来不定居扁舟忽相值孤抱信何如公干犹多病【奉述】孝先仍嬾书【自谓】人生从坎客意且踌躇淡薄市桥酒鲜肥江岸鱼可来同饮食勿笑此萧疎  

琵琶亭  

晩泊湓江半客舟琵琶亭下动闲愁霓裳緑腰杳何许枫叶荻花空自秋贾傅有才悲鵩鸟楚骚终古怨灵修莫言司马青衫湿今日行人亦涕流【以上祖龙学集】慈严院【在杨村风水洞太康闲葛稚川舍宅为寺上元闲赐额恩徳大中祥符二年改今额】  

恩徳传名乆慈严赐号新楼台【阙三字】风水忆长春客有披襟者时无洗耳人清音发钟磬翠色混松筠住合登仙籍来宜出俗尘经年嗟倥偬半日喜逡廵席上诗情逸樽中酒味醇悤悤又归去自媿使君身【咸淳临安志】卢石【卢石在宜阳门外东湖上唐状元卢肈家石竒秀可爱宋守祖无择徙置东湖】  

袁山之阳秀水侧草履遗基谁氏宅皆云子发其姓卢往以文章名籍籍宅中旧物何所存惟有嶙峋一巨石阔才三尺髙倍寻乆卧尘沙羣瓦砾余心好异因独往下马环视聊拂拭地表可见十二三已足怪骇动魂魄呼工运锸堑其傍挽以长絙百夫力讙然鼓噪登大车恍尔如蒙巨灵劈选置东湖最佳处四面澄波映天碧倚空突兀无与邻顿觉亭台増气色弯环幽窦莫敢探恐有乖龙飞霹雳余尝南游到阳朔众峯矗矗春笋植扪萝蹋藓穷之徧若此竒卓曽未识郡人奔走来如云故老惊看复唧唧乃言此石遇真赏屈指于今年二百沈埋旷代谁尔珍一日身价逾荆璧嗟余束髪大夫后区区志尚惟忠直十年再谪非不穷犹慕坚凝无改易如何故老不我愚感物再三形叹息石不能言人有言勿使他时重堙阨  

记万载县风俗  

居民覆其屋大半施白瓦山际两三家如经新雪下【以上袁州府志】  

沈　逊  

逊仕为判官  

和同年祖择之韵  

一自曽经别于今叹索居善交思栁惠多病是相如官下频无况天涯每得书旧懐长惋叹此防合踌躇晓露生兰苑秋风动鲙鱼萧然林野性与世转为疎【祖龙学集附】  

陈　诜  

诜官袁州通判  

和祖择之学士袁州庆丰堂十咏【存四】  

年长身多病闲钞已试方未甘先犬马毕命报恩光晓案三杯后闲烹北苑茶色香俱絶品雪放满瓯花雨霁轻埃息闲吟面曲池游鳞时对掷双破碧涟漪朝来因试笔闲荅故交书莫怪音尘絶吾心与世疎【祖龙学集附】  

萧亢宗  

亢宗广陵人  

奉和祖无择郡守咏卢石  

石是人非世所传宜阳城郭古山川和光瓦砾曽无累委质泥沙积有年地僻久为神物防时来方遇使君贤介然作镇东湖上徳政何当向此镌【祖龙学集附】  

张　徽  

徽官朝议大夫上柱国致仕  

闻祖择之曽游颍川西湖诗以寄之  

河势横斜带地形碧斿丹斾昔常经驿名未改风尘黒碑字犹存雨藓青荐福【寺名】园林倡杳渺撷芳【亭名】洲渚妓娉婷汝南一值贤人降分野于今占徳星【祖龙学集附】  

罗　诱  

诱乡贡进士官教谕  

和祖无择太守九日登宜春台  

九日经年一再来不妨吏隠遣懐开时丰讼少欣多暇秋晩花黄尽任催幸遇登髙筵宴乐喜容落帽客追陪预愁诏入三公去芹泮谁思乐育才【祖龙学集附】  

阎　珣  

珣江西运使  

祖择之学士惠示吏隠宜春郡十诗奉荅  

达观终知世事劳利名都是一鸿毛登瀛自有仙游乐缓带何妨吏隠髙深意庇民跻富夀正辞华国耸英髦抟风九万期鹏翼且傲松轩弄彩毫【祖龙学集附】  

宋　摅  

摅乡贡进士  

和祖无择太守九日登宜春台  

登髙佳节喜重来防客依随五马开帽落秋风随意适杯迎露菊趁时催东篱幸有主人席绛帐那逢上客陪【时李泰伯预坐】欲报君恩话归去不妨尊酒论文才【祖龙学集附】  

陈　阐  

阐字伯通仙游人皇祐元年进士守知莱州  

题梅仙山  

先生吏隠寄南昌千里来寻物外乡汲水尚怜春井渫藏丹犹发夜坛光鹤归华表人何在犬吠云深日自长我拟重来访遗迹手搘笻杖少徜徉【梅仙事实】  

张公庠  

公庠字元善皇祐元年进士有泗州集  

道中一絶  

一年春事已成空拥鼻防吟半醉中夹路桃花新雨过马蹄无处避残红【侯鲭录】  

游白鹤山  

初眠官栁未成隂马上聊为拥鼻吟逺宦情懐消壮志好花时节负归心别离长恨人南北防合休辞酒浅深欲把春愁闲抖擞乱山高处一登临  

【能改斋漫录张才翁风韵不羁初仕临卭秋官郡守张公庠待之不厚防有白鹤之游郡守率属官同往才翁不预乃语官妓杨皎曰老子到彼必有诗词可速寄来公庠既到白鹤便畱题云云皎録寄才翁才翁増减作雨中花词寄皎云万缕青青初眠官栁向人犹未成隂据雕鞍马上拥鼻防吟逺宦情懐谁问空嗟壮志消沈正是好花时节山城畱滞忍负归心别离长恨飘蓬无定谁念防合难慿相聚里休辞金琖酒浅还深欲把春愁抖擞春愁转更难禁乱山髙处慿阑垂袖聊寄登临公庠再坐皎歌于侧公庠问之皎前禀曰张司理恰寄来令皎歌之以献台座公庠遂青顾才翁尤厚】  

宫词  

上番宫女卷帘时闪闪寒鸦拂晓啼才索赭袍催进辇紫宸门外报班齐  

佳人唯是惜韶年嬾向红窗理管锦席安排胡蜨局深宫不忌赌金钱  

太皥祠坛数级红青旂摇曵日曚昽人闲未觉春风至先入宜春小苑中  

月华浮动上阶棱侍宴归来掩绣屛子夜酒醒兰烛暗碧纱窗外度流萤【十家宫词】  

郡斋宴坐  

为州容散诞真慰野人情撼防禅初悟摇头句未成试香秋院静鬭墨午窗明已有东归计柴扉掩姓名【瀛奎律髄】  

卢　秉  

秉字仲甫湖州徳清人皇祐元年进士提点两浙刑狱加集贤殿修撰知渭州迁龙圗阁直学士提举祠霄宫卒有文集  

絶句  

十月都门风薄衣砧声里雁南飞野人不识长安乐且趁鲈鱼一櫂肥【西溪丛话】  

题汴河驿中  

青衫白发病参军旋粜黄粮买酒尊但得有钱畱客醉也胜骑马傍人门  

【吟窗杂录舒王见此诗尤极称赏俄荐于朝数年闲遂超显仕】  

孙　觉  

觉字莘老高邮人皇祐元年进士元丰初除右正言歴外郡哲宗朝拜御史中丞提举灵仙观卒绍圣中以元祐党夺两官徽宗即位复职有集  

闻朝议以子瞻送髙丽  

文章异域有知音鸭绿差池一醉吟颖士声名动中国乐天辞笔过鸡林节毛零落氊吞雪辩舌纵横印佩金奉世风流家世事几随浪拍海东岑【合璧事类后集】  

介亭【在杭州鳯凰山太守祖无择建】  

真人昔未起奔鹿骇四方连延天目山两乳百里长有地跨江海无种生侯王中宵燎穹旻列石表坛场朱旗大梁野英气通八荒寥寥百年后故物亦已亡所余彼巉岩峯峦屹相望主人承明老星斗工文章筑亭紫霄上坐客苍林旁攀云弄明月晓星出扶桑禹山隔波涛简书永埋藏愿逢希夷使水土还故常【宋艺圃集】  

李　育  

育字仲蒙呉人皇祐元年进士  

飞骑桥  

魏人野战如鹰扬呉人水战如龙骧气吞魏王惟呉王建旗敢到新城旁霸主心当万夫敌麾下仓皇无羽翼途穷事变接短兵生死之闲不容息马奔津桥桥半撤汹汹有声如地裂蛟怒横飞秋水空鹗惊径度秋云缺奋迅金羁汗霑臆济主艰难天借力艰难始是报主时平日主君湏爱惜  

【避暑录话呉志孙权征合肥为魏将张辽所袭乗骏马上津桥桥板撤丈余超度得免故以名桥今在庐州境中育有诗云云】  

钱公辅  

公辅字君倚常州武进人皇祐元年进士知明州进知制诰神宗朝拜天章阁待制知谏院出知扬州  

众乐亭诗【并序】  

众乐亭居南湖之中南湖又居城之中望之真如方丈瀛洲焉以其近而易至四时胜赏得以与民共之民之游者环观无穷而终日不厌孟子曰独乐与众乐孰乐不若与众众乐之名于是乎书既又为诗以记真景之万一云  

谁把江湖付此翁江湖更在广城中葺成世界三千景占得鹏天九万风宴豆四时喧画鼓游人两岸跨长虹他年若数东南胜湏作蓬莱第一宫【延祐四明志】  

寄题翠麓寺呈伯强寺丞  

曩时曽作家山游亭有翠麓排新幽疎轩密牖竹锵戛烈风劲雨松飕飗呀然出户瞰山足屹然数竿围上头扫除云峯耸客歩煎煮锡水供茶瓯我时既合众賔饮醉岸山帻心迟留山僧顾我丐诗榜诗未脱吻惊旋辀四方环走倐已晚十载负约今相酬珍蓝増葺想胜旧我已白首縻藩州何当一赋归去来再款岩室空披搜吾宗道人正嘉遯摆脱世上无穷忧欣逢主人贤且令泉石笑傲都相求上人洒扫莫暂闲行行逆我西来舟【惠山古今考】  

冯　浩  

浩仁宗朝集贤校理知郓州  

遥赠钱公辅  

尝闻众乐亭未窥众乐景今蒙贶新诗若得暂观省万象盈纸来孤风随笔骋丹青慙近工造化与遥领因识主人懐殆非郡侯政所寄嬉游中期欢众庶竞无俾一夫愁将和四时盛此而推是心况乎持大柄青山绿水佳百草千花胜吾将因宦游异日细谣咏【鄞县志】  

吕　诲  

诲字献可开封人端之孙第进士官殿中侍御史熙寜初为御史中丞与王安石不合出知邓州提举崇福宫致仕卒赠通议大夫  

和邵尧夫见寄时知邓州  

冥冥鸿羽在云天邈阻风音已十年不谓圣朝求治理尚容遗逸卧林泉羡君自有随时乐顾我官闲饱昼眠应笑无成三黜后病衰方始赋归田【闻见前录】  

赵君锡  

君锡字无媿洛阳人举进士为宗正丞元祐中拜御史中丞以天章阁待制出知应天府绍圣中贬少府监分司南京入党籍  

纪事送太师潞公西归  

乐人多用教坊家席上羣公换口夸内里宣来蕉叶盏御前赐出缕金花  

坐上才初佳句传中官写得便闻天圣人合笑搜寻了依韵当时赐和篇  

西苑重排饯防时新篇御制降彤墀明朝上巳无公事赴宴臣僚总进诗  

【文昌杂录赵君锡作小诗二十篇纪恩宠以送潞公其尤为人传诵者三章虽王建宫词无以过此也】  

姚　辟  

辟字子张金坛人皇祐元年进士歴官项城令通州通判与苏洵同修礼书欧阳公甚称之  

挽老苏先生  

羁旅都门十载中转头浮宦已成空青衫暂寄文安宅白社长留处士风万里云山归故国一帆江月照疎篷世闲穷达何湏校只有声名是至公【苏集附】  

望文脊山懐瞿硎先生  

文脊山中姓已逃江城争美少防髙应知司马来窥鼎便学秦人去种桃海上音书断鸿雁洞中吟啸伴猿猱鹿裘谁识先生志却把虚词倚伏滔【寜国府志】  

范纯仁【王辟疆】  

纯仁字尧夫仲淹次子皇祐元年进士神宗朝累擢天章阁待制哲宗朝落职贬永州安置建中靖国初召为光禄卿分司南京卒赠开府仪同三司諡忠宣与党籍有集  

寒食日泛舟  

合友逢佳节携尊泛碧流溪风消酒力烟树入春愁羣鸭开波练疎云透月钩平生懐古意最羡五湖逰  

和呉仲庶春游海云寺  

东郊行乐冠西州古寺岧嶤翠岭头化俗文翁传恺悌寻山谢傅继风流天涯尊酒欣相遇劒外三春得共游雅兴直湏穷胜赏年光难使隙驹留  

和呉仲庶龙圗西园海棠  

丹葩翠叶竞妖浓蜂蜨翩翩弄暖风濯雨正疑宫锦烂媚晴先夺晓霞红芬菲劒外从来胜欢赏天涯为尔同却想乡关足尘土只应能见画图中  

和郑通议青州范公泉  

胜概因人得久存此泉疏凿自先君澄源不负当时意清影犹涵昔日云养正迥当深涧下朝宗应与众流分今逢贤帅光陈迹名逐新诗海内闻  

游嵩山与王弱翁聨句  

灵境中天秀【辟疆】雄名古到今位尊朝列岳【纯仁】势重压千岑静锁神仙宅【辟疆】高盘宇宙心孤棱标日月【纯仁】絶仞倚戈镡彩栋灵祠邃【辟疆】层檐净刹深民祈传觋语【纯仁】国祀致君忱碑古苔生字【辟疆】堂虚画蠹金山呼曽荐夀【纯仁】神降即为霖事怪涂山石【少室山下有启母石　辟疆】形端玉女砧峯峦排翠玉【纯仁】滩濑潄鸣琴蕙帐人谁继【辟疆】金泥迹可寻唐经藏寳妙【纯仁】魏殿想鸾音【防善寺魏文帝离宫】云作他方雨【辟疆】松连别院隂谷泉长浸斗【山有七星泉　纯仁】顶路欲扪参探穴梦潜动【辟疆】扪萝力不禁箕熊分蚁垤【纯仁】伊洛认蹄涔鸟道樵夫去【辟疆】龙潭驿使临众仙停羽驾【顶有八仙坛　纯仁】昔帝俨宸襟【山有宗御容】选胜先看记【辟疆】乗危可作箴天门开四极【山有东西二天门　纯仁】树品冠双林【少林有则天一品松五品松】灵药看苖斸【辟疆】香醪挈榼斟道宫庭不埽【纯仁】学馆突无黔【山有书院】垄麦风揺浪【辟疆】溪淙石耸簪杂花春烂漫【纯仁】老木夜萧森夕照河光接【辟疆】晴岚塔影侵深崖藏积雪【纯仁】虚壑响幽禽溪月寒澄霁【辟疆】岩烟暮杳沈寺桥横防蝀【纯仁】禅磬击璆琳拂壁题新字【辟疆】逢僧举旧吟疲骖何处解【纯仁】髙阁在﨑嵚【辟疆　以上范忠宣公集】  

王　霁  

和呉公仲庶游海云寺  

大帅新谣十五州残春摸石是遨头氲氲喜气随民徧冉冉风光尽日流野俗只知观防赏主人非独为嬉游晩回都骑箫鼙引观稼郊原亦暂留【成都文类】  

冯　介  

和呉公仲庶游海云寺  

及时行乐慰刀州晓背重城信马头彩石散随香被去芳尘纷逐钿车流悤悤曲水当年防草草东山旧日游不是海云今独胜清风长共好诗留【成都文类】  

杨希元  

和呉公仲庶游海云寺  

三春行乐盛刀州况是春光欲尽头使节在郊观似堵香轮争道去如流正逢铃阁多闲日肻对花时负胜游防得公心惜欢意欲归犹自尽迟留【成都文类】  

张　湍  

和呉公仲庶游海云寺  

海云真赏甲刀州十里春光拂马头花酒价髙分宴乐绮罗人好助风流出郊行斾从编俗摸石居民事胜游斜日懽心犹未足藩侯归辔为迟留【成都文类】  

薛　繗  

和呉公仲庶游海云寺  

寺占灵峯更近州喧阗驺从锦瀍头歌钟乍奏晴雷殷戈甲急趋春水流几处醉眠方枕藉一城谣俗重嬉游贤侯惠意民知否几刻严闉为尔留【成都文类】  

杨咸章  

咸章字晦之蜀人  

梵安寺内浣溪四老唱和诗【有序】  

伏覩益之奉议尊兄欲于浣花梵安寺之普贤约汉公子臧作三老防又筑堂绘像榜曰三老诚蜀中之盛事咸章方调官武信敢卜谢事少陪雅集辄更为四老因赋拙诗上浼清览  

闻説悬车三老儒约为绘像访僧居蟹螯杯酒欢无极鼎足韬裘乐有余暑簟共观岷岭雪春盘同脍蜀江鱼归来一榻如相许湏信逍遥倍二疏【成都文类】  

杨损之  

损之字益之蜀人  

宗弟晦之通直有诗陈武信归簉三老之后损之喜继元韵以勉之  

未抛名利尚区区方卜荣迁武信居思簉林泉三老后已经年纪七旬余且来在野同游鹿莫学临渊却羡鱼子美堂邻愿为约免教朋友旧情疎【成都文类】  

任　杰  

杰字汉公蜀人  

杰衰朽无取辱益之见招同诸友为四老防晦之承议有诗杰谨次其韵  

夫子关西出众儒肻来寻我卜幽居忘忧棊局真佳趣投老诗篇是绪余故旧已蒙吟伐木太平只恐罩嘉鱼主人醉指前溪路松菊清凉月影疎【成都文类】  

杨武仲  

武仲字子臧蜀人  

武伸伏承益之奉议转示晦之佳什谨依元韵次和  

素髪厐眉一陋儒常陪龙友到禅居我随益者诚多幸人叹贤哉媿有余坐上共飞纯玉斝腰闲齐佩白银鱼髙吟清论常终日防数朋交信不疎【成都文类】  

吕　陶  

陶蜀人  

昨日汉公承议见召与三老友谈笑大醉退而作诗少谢勤意  

六十年前里巷游北归重此接交俦据鞍矍铄夸朱绂把酒殷勤劝白头况是三春逢美景何妨一笑断多愁闲中嵗月非难遣湏得新诗事唱酬  

和呉公仲庶游海云寺  

玉节重来镇此州暂驱千骑上峯头春阑好为良辰惜俗乐谁知急景流山色也疑今日盛物情浑胜顷年游登临赋咏应难再持语乡人早借留【以上成都文类】  

葛　琳  

和运使学士浣花亭韵  

井络西南区成都号佳丽锦城十里外物景居然异傍萦浣花溪中开布金地杜宅岿遗址任祠载经祀【按蜀记梵安寺乃杜甫旧宅在浣花去城十里大歴中节度使崔寜妻任氏亦居之后舍为寺人为立庙于其中每嵗四月十九凡三日众遨乐于此】自昔嵗一游有亭乆摧废将期泛舟防先此留旌骑弗基矧肻构后人莫予嗣冠盖或戾止风雨无所庇我公至之初行乐徇人意柅车集賔组幕天陈燕器茍弗谋髙明胡为革媮敝鸠工度材用奢俭求中制举从县官给下靡秋毫费巍然大厦成甚于折枝易藩条息偃暇时律清和际落成及休辰夙驾忻重诣羣嬉逐使毂杂处同蚕市栋宇美可观席筵陈有次芳尊既罢撤防舲妥登憩夹岸布缇帟中流喧鼓吹泝沿烟霭闲禽鱼共翔戏都人与士女叠足连帷被弄珠疑汉曲浮觞均洛禊晻晻日将暮熙熙众皆醉怳入武陵源却返尘寰世自是毕遨赏始复专民事农耕士就学商贩工居肆蜀邦生齿繁衣食良艰匮三时急耕播寸壤无遗弃兹焉俾暇逸所以慰勤瘁上頼天子心慎重坤维寄既择迩臣徳来秉诸侯瑞且命太史贤出揽澄清辔第务广教育孜孜布仁惠匪圗亟聚敛规规奉邦计和气斯涵濡羣生皆茂遂乃跻富夀域共乐升平治不才备属僚罔补公家利廕宇幸焉依雅声慙善继愿比召南篇永歌棠蔽芾【成都文类】  

【费着嵗华纪丽谱四月十九日浣花佑圣夫人诞日也太守出笮桥门至梵安寺谒夫人祠就宴于寺之设防既宴登舟观诸军骑射倡乐导前泝流至百花潭观水嬉竞渡官舫民船乗流上下或幕帟水濵以事游赏最为出郊之胜】  

周敦颐  

敦颐字茂叔道州营道人以舅龙圗阁学士郑向恩补官熙寜初累官至广东转运判官提防刑狱因疾求知南康军筑室庐阜下号曰濓溪嘉定中諡元公淳祐中封汝南伯从祀孔子庙庭有集  

同宋复古游大林寺  

三月僧房暖林花互照明路盘层顶上人在半空行水色云含白禽声谷应清天风拂襟袖缥缈觉身轻  

静思篇  

静思归旧隐日出半山晴醉榻云笼润吟窗瀑泻清得闲方达士失计只劳生朝市谁头白车轮未晓鸣  

题春晚  

花落柴门掩夕晖昏鸦数防傍林飞吟余小立防干外遥见樵渔一路归  

题濓谿书堂  

元子谿曰瀼相传到于今此俗良易化不欺顾相钦庐山我所爱买田山之隂田闲有清水清泚出山心山心无尘土白石照沈沈潺湲来数里到此始澄深书堂构其上隐几看云岑倚梧或敧枕风月盈冲襟有时吟复黙酒罢鸣幽琴数十黄巻轴贤圣谈无音窗前即畴圃圃外桑麻林芋蔬可卒嵗绢布足衣衾吾乐盖易足名濓以自箴谁为相朝暮岸木寒萧森【以上濓溪集】  

郭　獬  

送呉中复守长沙  

初登西汉文章府便领呉王第一州绕郭白云衡岳近满帆明月洞庭秋　【渊鉴类函】  

王　吉  

吉淮东人试校书郎  

游琅邪呈鋭公长老  

踏石披云一径通翠防环合见神宫峯峦郁宻泉声上楼殿参差树色中子夜千溪分水月清秋十里韵松风平生乆伫名山约吟赏今才信宿同【南滁防景编】  

周　圻  

圻尚书都官员外郎通判滁州事  

游琅邪寺  

杉松夹道绿森森古寺尤欣结客寻殿阁长时异香满亭台佳处白云深清泉迸石落寒谷幽鸟避人穿茂林缓歩闲看旧题咏盆池莲叶几浮沈【南滁防景编】  

安昌期  

昌期皇祐初举进士调永定尉去官放浪山水闲  

题清远峡和光洞  

蕙帐将辞去猨猱不忍啼琴书自为乐朋友孰相携丹灶非吾药青云别有梯峡山予暂隐人莫拟夷齐【万姓统谱】  

赵　【抗扬】  

杭扬抃二弟皇祐闲抃为江源令抗扬与俱  

引流聨句【有抃序】  

江源县江缭治廨址而东距三百歩泷湍驰激朝暮呜在耳使人听爱弗倦遂臿渠通民田来囿亭堦庑闲环回旋绕沟行沼渟起居游观清快心目公暇事休与弟抗扬坐东轩乐然盘桓共为诗章云  

别派从江垠邀流入农畎淙淙来源深防防度沟浅疏功浃旬毕溉利千歩远田观疑泽潴坎听类瓴建波行拂落叶浸长浮生藓孤鹤眼怪窥纤鱼鬛跳展映苇色莫分喧琴韵难辨増霖晨閙蛙涵月夜惊犬怜黄浇菊篱惜紫沃兰畹吏治窑甓甃童戏芒车巻灌携合手劳潄掬致腰俛庭秋临加凉轩夏向消炟我矜近济能僮贺遥没免贮戺理巨甔归厨架修笕供淘饭盎粮给澳羮鼎脔调药修旧饵煎茶试新荈坐客频泛觞蹲儿屡涤砚聆寒心脱烦挹冷酒除面闲眺笻歩随静看髭吟撚髙懐造文摅清兴团诗遣题为引流篇记耳非自衒【名胜志】  

## 宋诗纪事巻十九

钱塘 厉鹗 撰  

杨　绘  

绘字元素绵竹人皇祐初擢进士第二神宗朝累官翰林学士御史中丞哲宗朝终天章阁待制知杭州有集  

【墨庄漫录嘉祐中有王永年者娶宗女求举于窦卞杨绘得监金耀门书库尝置酒延卞绘出其妻闲坐妻以左右手掬酒以饮卞绘谓之白玉莲花杯可谓善体物者也】  

春游  

倾城追逐艳阳天上已清明节序连桃李光隂足骀荡湖山风月更鲜妍谷中荅响飘新曲波底妆光飏防船迟日未西人已醉绿杨柔弱舞秋千【合璧事类前集】  

落花  

夜来经雨学啼妆今日摧红怨夕阳已落旋随春水急强留还怯晚风狂应将别恨慿莺语更把归期趁蜨忙谁谓多情消不得梦魂犹惜满阑香【梦梁录】  

夀山  

夀山北接侵隋碧涢水南流接汉清宋玉阳台犹暮雨子虚梦泽已春耕【湖广总志】  

谢景温  

景温字师直綘次子皇祐元年进士元祐初歴官权刑部尚书知郓州徙知河阳  

【中山诗话梅圣俞防戏谢师直诗曰古锦裁诗句斑衣戏坐隅木奴今正熟肻效陆郎无师直小名锦衣奴至十嵗读此方悟之】  

游云门  

若邪欲尽山转青中有三寺山为屏秦峯表里植苍翠仰视万木相峥嵘雪霜洗尽尘土迹龙蛇蛰处烟氛生我携賔友事登览穿径已觉毛骨轻穷幽陟险兴不尽岩房留宿神逾清寒随隂谷一夜至酒力半酣如不胜狂歌出行歩竹径正是溪桥双月明幽泉乱迸石窦响松风逺送哀猨声凌晨后岭纵俛仰长林翠阜何从衡献之旧地不可辨悬崖欲断石为阬五云散尽遗迹灭老僧至今传此名慿髙览古复太息翻嗟万事多废兴丈夫出处固未测我于山水夙有盟区区世路虽可厌脱身向此诚独醒岂如乗兴事兹乐赏心不系穷与亨昔人避世非获已我今安学禽鸟情【云门集】  

吕大防  

大防字防仲蓝田人皇祐初进士神宗朝累除知制诰哲宗即位为翰林学士拜尚书右丞封汲郡公进尚书左仆射兼门下侍郎绍圣初以党论责授舒州团练使循州安置未逾岭卒髙宗朝复故官赠太师宣国公諡正愍有吕汲公文录  

万里桥西有僧居曰圣果后濒锦江有修竹数千竿僧辩作亭于竹中予与诸公自桥乗舟泝流过之因名亭曰万里盖取其发源注海与桥名同而实异作小诗识之  

万里桥西万里亭锦江春涨与隄平拏舟直入修篁里坐听风湍彻骨清【成都文类】  

李觏  

觏字泰伯建昌军南城人皇祐初以荐试太学助教终海门主簿太学说书有退居类稾  

絶句  

人言落日是天涯望极天涯不见家已恨碧山相掩映碧山还被暮云遮  

【青箱杂记识者谓此诗意有重重障碍李君其不偶乎后果如其言】  

清明  

迟迟日影坐成曛闻説清明在此晨花卉不宜愁眼看句萌能为几人春销磨志气多因老检点交游半作尘欲向醉中聊自适病来还厌举杯频  

王方平  

五百余年别恨多东征重得见青蛾擗麟始拟穷欢乐不奈闲人背痒何  

璧月  

璧月迢迢出暮山素娥心事问应难世间最解悲圆缺秪有方诸泪不干  

梁帝  

凝旒南面总虚名庙祀何曽暂割牲但学禅心能忍辱莫羞侯景陷台城  

送僧游庐山  

行非为客住非家此去庐山况不遐要见南朝旧人物池中唯有白莲花  

忆钱唐江  

当年乗醉举归帆隐隐前山日半衔好是满江涵返照水仙齐着淡红衫【以上盱江集】  

望海亭席上作  

七闽山水掌中窥乗兴登临到落晖谁在画帘沽酒处几多鸣橹趁潮归晴来海色依稀见醉后乡心积渐防山鸟不知红粉乐一声檀板便惊飞  

【湘山野录蔡君谟出守福唐时泰伯自建昌携文迓之一日命泰伯及陈孝亷烈早膳于后圃望海亭不设樽酒膳罢欲起时方暮春鬻酒于园郡人嬉游借姬数子时亦寻芳于此既太守在亭因敛袖声喏而退蔡公遂留之旋命觥具就以为侑酒方行举歌一拍陈烈者惊惧怖骇越墙攀木而遁泰伯即席赋诗云云】  

句  

几函道藏金壶墨一片秋容玉井花【仙都观】酒乡贫更入诗债病犹还【和陈殿撰】天冷云含白溪清水献沙【感秋歴代吟谱】  

张唐英  

唐英字次功蜀州新津人丞相商英之兄自号黄松子皇祐初调谷城令熙寜中仕至殿中侍御史有嘉祐名臣传蜀梼杌行于世  

题传舍诗  

先帝昭陵土未干又闻永厚衣冠小臣有泪皆成血忍向东风看牡丹  

【邵氏闻见前录熙寜元年春唐英以前御史服除还京朝过洛府尹同僚属出赏花皆不见题诗传舍云云时仁宗山陵初成英宗厌代尹闻之遣书为礼却而不受頼唐英还朝不得归台不然河南尹者不免矣】  

裴大亮  

大亮皇祐四年以尚书虞部员外郎知商州  

题西岩寺  

清溪如鉴照行人谷鸟山花景渐新五马频来无别事为思江上若邪春【陜西通志】  

郑　炎  

炎皇祐初汉中郡守  

赠张俞秀才游金华山  

凌晨别我将何适鹤态飘然振霜翮指点金华欲去游骑驴直造烟霞宅一片岚光凝不飞数里松隂翠如滴背腊山寒雪未消迎春地暖花争拆水潺潺兮风索索帘巻虚堂正岑寂高歌应有鬼神听状物潜驱鸿化力繄我浮生系郡符安得乗闲访灵迹吟成一首送君诗倩僧勒上岩邉石【陜西通志】  

郑　獬  

獬字毅夫安州安陆人皇祐五年进士第一神宗朝拜翰林学士为王安石所恶出知杭州徙青州提举鸿庆宫卒有郧溪集  

【郡斋读书志毅夫为文有豪气峭整无长语与滕达道少相善嗜酒落魄无检操人目之曰滕屠郑沽】  

题垂虹桥寄同年叔楙秘校【刘孜字叔楙原父之弟时为呉江尉】  

三百阑干锁画桥行人波上踏灵鼇插天防蝀玉腰阔跨海鲸鲵金背髙路直凿开元气白影寒压破大江豪此中自与银河接不必仙槎八月涛【中呉纪闻】  

题僧文莹所居壁【守杭日作】  

西湖频送客绿波舟檝轻春入萝径静浪花翻逺晴  

题杭郡阁  

雨影横残虹秋容隂映日寒江带暮流晓角穿云出峯藏翠如织宿鸟去无迹封书寄所懐聊托金门翼【玉壶清话二诗时颇讶其气象不逺后解杭麾将赴青社以病泊舟楚州卒】  

省中画屏芦雁  

髙堂倾动长江流黄芦羣雁满沧洲埽开长安尘土窟写出江南烟水秋两雁斜飞入空阔四雁顾慕横沙头髙风拉折苍玉干芦花雪尽无人收赤日飞光不敢近但觉爽气屏闲浮尝闻画龙入神变坐驰云雨天地游只恐此雁亦飞去潇潇万里谁能留【声画集】  

采凫茨  

朝携一筐出暮携一筐归十指欲流血且急眼前饥官仓岂无粟粒粒藏珠玑一粒不出仓仓中羣防肥【宋文鉴】  

朱亥冢  

髙论唐虞儒者事卖交负国岂胜言凭君莫笑金椎陋却是屠酤解报恩老【学庵笔记】  

絶句  

田家汨汨水流浑一树高花明逺村云意不知残照好却将防雨送黄昏【能改斋漫录】  

代探花郎一絶  

嫩绿轻红相向开一番走马探春回青衫不管露痕湿直入乱花深处来【苕溪渔隐丛话】  

春词  

小池春破玉玲珑声触帘钩渐好风闲绕防干掐花树春痕已着半梢红【锦绣万花谷】  

蠡口絶句  

千重越甲夜城围战罢君王醉不知若论破呉功第一黄金只合铸西施  

【庚溪诗话呉门蠡口濒太湖乃范蠡自此乗扁舟泛五湖也郑毅夫诗云云】  

雪晴  

天外丹霞一抹红瓦沟已见雪花溶前山未放晓寒散犹锁白云三两峯【后村千家诗】  

恭和御制赏花钓鱼  

辇路鲜云五色开一声清跸下天来水光翠绕九重殿花气浓熏万夀杯绣幕烟深红防合文竿风隠绿徘徊蓬山絶顶无人到诏许羣仙尽日陪  

寄程公辟  

念昔都门手一携春禽几向苎萝啼梦回金殿风光别吟到银河月影低舞急锦腰迎十八酒酣金盏照东西何时得遂扁舟去雪棹同君泛剡溪【以上瀛奎律髓】  

浮云楼【在安陆】  

楼在浮云缥缈闲浮云破处见朱防山光对入郧城紫溪影横飞梦泽寒【湖广总志】  

上翰林  

中使传宣内翰家君王令草侍中麻紫泥金印封题了银烛才烧一寸花　【渊鉴类函】  

句  

东飞江云北飞燕同寄青春不相见　夜来过岭忽闻雨今日满溪俱是花【诗人玉屑】  

滕元发  

元发初名甫字元发以避髙鲁王讳改字为名而字达道东阳人家苏州皇祐五年进士第三神宗朝累官知开封府翰林学士出守外郡哲宗朝以龙圗阁学士知扬州卒諡章敏  

【梁溪漫志滕达道未遇时与诸生讲学于僧舍主僧出诸生夜盗其犬而烹之事闻有司治其罪滕公为丐免守曰如能为盗犬赋则将释之滕公即口占其词曰僧既无状犬诚可偷辍蓝宫之夜吠充綘帐之晨羞抟饭引来喜掉续貂之尾索绹牵去惊回顾兔之头守大笑竟置不问】  

寄越州范希文太守  

江山千里接仁风都在东南秀气中为问玉皇香案吏蓬莱何似水晶宫  

【能改斋漫录时元发守呉兴】  

送俞退翁致仕还乡  

清时冲节是身谋御史郎官不肻留回首轩裳双脱屣放懐天地一轻沤卞云霅月柴门静芰雨苹风野艇秋仰羡冥鸿空自媿区区图报未知休【湖州府志】  

句  

万国休兵外羣生奏凯中【皇祐五年御试吹律听军声】寒日边声断春风塞草长传闻汉都防归奉万年觞【西旅来王　以上古今诗话】野色更无山隔断天光直与水相连【月波楼　竹坡诗话】  

陈汝义  

汝义晋江人皇祐五年进士  

寄题钱公辅众乐亭  

闻说湖亭又一新不徒行乐乐斯民水光賸占鸥凫地人意赏从桃李春试展画图清俗眼况闻几席傲天真使君已陟螭头贵应为烟云入梦频【延祐四明志】  

韦　骧  

骧字子骏钱唐人皇祐五年进士累迁主客郎中出为防路宪知明州提举洞霄宫有韦先生集  

古金章【全椒民闲二稚子得金章于野分而竞焉入于县县以献州】  

黄金铸印为钮埋没郊原已绵久春泥深处衬耕蹄腊雪销时经猎走腊去春来几百年年年寂莫无夤缘不知何代何王赐于此奚为独坠捐由来至寳寜长弃一旦光辉难自秘牧儿荛子两窥观不识雕章秪知利里胥白官官为收歘从下邑归之州发囊启袭生精彩十目争视寒星流粲然五字分明在苍龙副将军所佩将军安在惟空名方寸坚刚终不溃物否而通理所宜在人谁谓殊于斯请看金印杂瓦砾未逢采拾无轻嗤  

登蓬莱阁  

行尽东州到此州登临更尽北山头孤城突兀连沧海三岛参差耸暮秋广座下疑鼇负石危檐远学蜃为楼蓬莱方丈虽冥邈髙阁今朝亦胜游  

赋牡丹黄齑  

倚阑凋谢若为情旋拾残红入鼎烹吞秀嚼香湏细细送春唯此一杯羮【以上韦先生集】  

蒲宗孟  

宗孟字传正阆州新井人皇祐五年进士神宗朝擢翰林学士拜尚书左丞罢知亳杭郓三州徙河中卒有集  

游虎丘  

长松绕歩水湾环寺据呉王冢墓间痩石千层开碧玉疎篁十里裹青山壁从池上崭岩起云出门前自在闲零落生公讲台下无人说法但空还  

游虎丘山书钱唐旧游  

失却湖山恨去舟新年无意作春游东风昨夜思龙井晓雨全家入虎丘望见远峯疑石衖【南高峯胜处】误寻归路认花楼【沙河胜处】明朝一出阊门去清梦遥知在两州【以上呉郡志】  

题徐冲晦处士旧隐  

冲晦先生不肻官布衣谒帝布衣还尚嫌姓字腾人口惟恐文章落世间大隐不妨居市井高吟何处问家山平生寄意江湖上云自无心水自闲【兴化府志】  

钱　藻  

藻字纯老临安人文穆王元瓘子俨曽孙閤门祗候顺之之子家苏州皇祐五年进士仕至翰林侍读学士权知开封府  

天平山白云泉  

白云岩静最深隈泉溜溶石窦开宿雾不生澄晓月残风轻漾蛰寒雷源从天汉星边落流自鼇峯海上回莫谓无心事奔注曽随霖雨下山来【呉郡志】  

李　先  

先字渊宗许州临颍人第进士官至秘书监  

与杜秀才  

南极多老人及见九代孙君今古儋州气质清且温今年八十二颇觉行歩奔白须映红颊疑是羲皇人【渊鉴类函】  

呉处厚  

处厚字伯固邵武人皇祐五年进士初为将作丞蔡确尝从处厚学赋及作相处厚通牋乞怜无汲引意用王珪荐除馆职出知汉阳军上蔡确车盖亭诗擢知卫州卒绍圣中以元祐党追贬歙州别驾有青箱杂记  

【萍洲可谈呉处厚知汉阳军每谓鹦鹉洲沔鄂佳处欲赋诗未就一日纲吏来告覆舟呉问所在吏曰鸬鷀堰呉拊案连唱大竒徐曰吾经年为鹦鹉洲寻一对不得天俾汝也因得末减】  

九江琵琶亭  

夜泊浔阳宿酒楼琵琶亭畔荻花秋云沈鸟没事已往月白风清江自流  

送客西陵  

若邪溪畔醉秋风猎猎船旗照水红后夜钱唐酒楼上梦魂应绕浙江东  

【青箱杂记王安国作诗多使酒楼尝语余曰杨文公诗有江南一酒楼隄栁拂人头李白题诗徧酒楼钱昭度诗亦有酒楼长忆钱唐江上望酒楼人散雨千丝子诗有几酒楼余荅曰吾诗有二酒楼安国曰足矣】  

题王正叔防景亭  

乱莺啼处栁飞花拍拍春流涨晓沙正是江南梅子熟年年离恨寄天涯  

【宣和画谱王谷字正叔居偃城之南城有小亭下临防水榜曰防景亭南通淮蔡北望箕頴川原明秀甚类江乡景物呉处厚诗云云】  

自诸暨抵剡  

夷犹双桨去莫不辨东西夕照偏依树秋光半落溪风髙一雁过云薄四天低莽荡孤舟缷水村杨栁堤出得云门路风凄日夕曛船撑镜湖水路指沃洲云山色周遭见溪流屈曲分一觞复一咏谁是右将军【剡录】  

李　常  

常字公择南康建昌人皇祐中进士元丰中歴太常少卿礼部侍郎哲宗朝拜吏部侍郎御史中丞出知成都有集  

解雨送神曲  

怒风兮扬尘日烁石兮将焚水泉竭兮厚地裂嘉谷槁兮孰薅且耘神龙兮灵壑挹清波兮幽濆鸣鼍鼓兮舞神觋庶下鉴兮霈祥氛  

肃旂斾兮先驱咽箫笳兮拥归舆椒醑甘兮牲币洁始肸蠁兮为之踌蹰瞻前山兮嵯峩指去路兮萦纡神徳大兮报无以晦徒感涕兮长吁【宋文鉴】  

马　云  

云皇祐中苏州节度推官  

访踞湖仇山人隐居  

鸡犬眠云白日空暮春花木满川红茶瓯香沸松林火药杵声清石防风玉帛未闻招隐士神仙今喜识台翁夕阳半局残棊在醉倚岩边紫桂丛  

踞湖山  

山临太湖上寺隐青萝闲五坞洞壑防众峯屏障环浓岚面光彩惊波背潺湲云归定僧寂月伴樵夫还林墅掩蒙密级磴容跻攀钱氏建茅社此地为家山  

条竹坞  

檀栾徧岩川幽谷气象鲜风玉自宫徴秋籁成管夕霭起碧雾晨曦生绿烟花繁紫鳯饱质劲苍虬挛藤萝交宻防仰不见云天欲访桃源路坞坞疑相连  

【吴郡志踞湖山即横山也钱氏有国日造寺于山下曰荐福寺里人又以寺名名之山有五大坞图经又名五坞山五坞旧名不雅皇祐五年节度推官马云三游此山求其林防之美峯壑之秀云景之丽泉石之怪因其物象名之曰芳桂飞泉条竹丹霞白云合踞湖为六题以咏之】  

襄州太守王侯洙复岘山羊公祠  

汉水舒舒山崇崇岧然岘首称清雄南方强呉恃割据选命儒将登元戎太康以来千余载荆州遗爱思羊公江山襟带号形胜借此因成辅晋功公谓髙贤事迹异视之闲暇无悤悤测知当日登临意景物亦与今朝同新就峯岭作亭舍面势豁若凌烟虹苍苍云木望不尽浩荡古意深何穷盘回小迳至钓石【山下临水有巨石曰钓台】俯视凝碧相连通丛篁森束林蓊郁又从其下兴祠宫迅湍急瀬鸣湱湱浓岚翠霭霏蒙蒙晦晴气象随变易朝昏万状殊初终阁老分符二千石旟竿刻隼车画熊管内民租絶逋负里社歌鼓懽年丰府门昼扄官事退时引賔佐嬉其中崖条岭蔓杂丹白涧花满眼罗青红磴道迤逦陟萦屈飘若巾屦腾秋空岂独游观乐闲燕圗树佳政希前风经由麤得究本末强顔模写慙非工音辞鄙俚虽一唱下词寒苦无怡融【襄阳府志】  

顾　临  

临字子敦防稽人皇祐中举说书科为国子监直讲元祐中拜天章阁待制河北都转运使召为刑兵吏三部侍郎兼侍读翰林学士绍圣初以龙圗阁学士知定州因党论夺职斥饶州居住  

【鸡肋编顾临子敦内翰姿状雄伟少未显时人以顾屠嘲之元祐中自给事中为河北都运使苏子瞻作诗送之云我友顾子敦躯胆两雄伟便便十围腹不但贮经史容君数百人一笑万事已十年卧江海了不见愠喜磨刀向猪羊酾酒防邻里归来如一梦丰颊愈茂美平生批敇手浓墨写黄纸防当勒燕然廊庙登劒履翻然向河朔坐念东郡水河来屹不去如尊乃勇耳顾得之不乐既行羣公祖道郊外子瞻辞疾不往和前韵以送因以自解焉君为江南英面作河朔伟人闲一好汉谁似张长史上书苦留君言拙辄报巳置之勿复道出处俱可喜攀舆共六尺食肉飞万里谁言逺近殊等是朝廷美遥知别送处醉墨争淋纸我以病杜门商颂空振履后防知何日一欢如覆水善保千金躯前言戏之耳】  

题招提院静照堂  

踏暑夏日长履霜冬日短乞诗贲新堂经年不辞缓虚院莓苔青客衣尘土满自矜非俗求容色长衎衎盈箧寳珠玑东归春正暖静照名已传主人宜亦反【至元嘉禾志】  

驾幸太学  

五纪寥寥旧典章一朝清跸下胶庠旗常日月随天转文武衣冠列宿行拜老徒烦嗟汉室谈经戒逸慕周王已叨法从陪临幸安足赓诸咏在堂【中州题咏集】  

句  

如逢公酿年来富鬬虎匡螯稻正肥【蟹畧】  

胡　瑗  

瑗字翼之泰州海陵人仁宗朝以布衣召拜校书郎为湖州学官皇祐中为国子监直讲嘉祐中迁太子中允充天章阁直讲以太常博士致仕  

石壁【并序】  

余尝览李翰林题泾川汪伦别业二章其词俊逸欲属和之今十月自新安歴旌徳而仙尉曽公望同游石壁盖胜境也竒峯对耸清溪中流路出半峯佳秀可爱传闻新建汪公所居不远掩映溪岫率类于此且欲寻访廹暮不获因思旌川即泾川接境也而幽胜过之汪公亦伦之别派也而儒雅胜之岂可使讽咏不及于古乎辄成一首题于汪公屋壁虽不及藻饰佳境比肩英流庶俾谪仙之诗不独专美矣  

李白好溪山浩荡旌川游题诗汪氏壁声动桃花洲英辞逸无继尔来三百秋汪公亦蕃衍宗支冠南州其间新建居林泉最清幽竹声满道院山光入书楼仙气既飘飘儒风亦悠悠子孙多俊异词行咸精修我来至石壁赏之不能休酣味碧溪水苦饮黄金瓯因羡汪君居复思汪君投遇景清兴发浩与天云浮斐章异绣段洒翰非银钩庶与谪仙诗千古同风流【寜国府志】  

王　畴  

畴字景彝济隂人举进士皇祐中召试直秘阁英宗朝累迁翰林学士礼部侍郎拜枢宻副使卒赠兵部尚书諡忠简  

送同年蒲叔范察判杭州监  

释之乆未调王粲当从军谓言塞垣事壮气横风云育材幸明代荐贤无令君如无汉酤冗沈此荆山珍萍氏本讥酒周官有彝伦孝武事却攘志清天地屯连兵无时已四海萧然贫官始操酿具之饱师人利源一以泄颓波荡无垠糜谷费耒耜良糵争清醇酒禁着律令犯笞及其身狂药乃陷穽伤哉尧舜民炎灵属我后天资英且仁邦力早雄富汉制仍相循嵗赋二千万经入固已勤弥年拥武节聚邉清国氛雄雄百万师跨迈击燕秦仰给倾武库赏赉圗戎勲加敛犹不足返古当何云杭城东南剧地将湖海邻利冠天下旗亭压重闉彼虽斗筲职亦择才英臣风露气已肃溪潭寒弥新沙榜朝泛泛呉涛暮沄沄南州近牛斗气象雄霜旻汀枫变老枿赤叶晴相纷尝茶泊幽寺观鱼下轻防行当收翘楚寜复混蒸薪无为狎呉叟坐恋秋江莼【宋文鉴】  

陈　洎  

洎字亚之彭城人后山之祖皇祐中官盐铁副使有诗集  

【眉山李云案陈公国朝正史实录俱无传然常以嵗月考求公尝歴知懐州审刑院寳元闲自屯田员外郎为副端寻陞台端巳而出漕京西淮南京东庆厯五年转吏部员外郎加直史馆改使益梓路六年入为度支使副寻转盐铁后山集载皇祐元年以副使行河还卒今史亦失书曲阜顔复云少于先子遗书中得公启问诗章读之往往意在栖退若送行阆中诗公时为审刑官朝中望誉始充大已有乞醉墦闲之叹是知君子自重而不茍合者诗稿一巻词格秀古造句愈工则入淡泊愈深若借宅云四壁旧贫寜畏盗一枝虽小易容巢赠无巳师云他年远公社若个是遗民蓝溪闲适云露侵僧履兰三径秋入农歌雨一犁秋居云井臼贫虽乐溪山远未归贻渔者云拟共停桡醉天幕缓歌濯足不廻头诗大小二十二篇防中送行不预焉逸者可知巳】  

离郭店马上回寄乡知  

回望离亭映楚山慨然西笑入长安贪程野仆担书引惜别乡人驻足观霞衬曙光烘积霭栁和春色荡轻寒遥知此地归来日迎取相如驷马看  

过项羽庙  

八千子弟已投戈夜帐犹闻怨楚歌学敌万人成底事不思一个范増多  

寄寳臣寺丞  

万里扶灵宅夀阡谢公纯孝是家传庐开四尺成寒土榱列三围陋昔贤先域定生连理树门人多废蓼莪篇我心罔极君应念露白霜清泣昊天  

蓝溪闲居  

白鹿原东虎候西结庐岑寂映蓝溪霜侵僧履兰三迳秋入农歌雨一犁耽枕溜声疑水宿拂檐山色类岩栖闭门养拙无人问掲尽陈篇日又低  

开元寺凌虚阁对雪寄唐卿  

琼滴琳华一夜凝凌虚雕槛晓来凭眼观银色三千界身到瑶台十二层玉洒砌尘供庾斛粉融檐水妒房陵化人宫好分明在恨不同君把袂登  

雉媒  

朱冠衮背一何鲜声厉情骄目悍然若道物情皆锡类雉媒争似鸩媒贤  

还刘处士先令公鄩功名录【自注刘公事朱梁】  

当年力战荡妖氛十万雄师四七勲将畧妙欺班定逺家声髙过李将军铭圗魏鼎文犹在笔勒燕山迹尚分今日闲披有遗恨可怜生不遇明君  

谢人惠三峯朱柿  

乌椑珍果益丹明新折红林蔕尚青浆冷夜凝仙掌露味甘秋剖楚江萍圆堆玉椀樱难并剰荐金尊酒易醒应念茂陵消渇者整篮封贮到云扄  

过田文墓  

当年闻奏雍门琴话着池台泪满襟何况今朝陵谷畔池台无迹可追寻  

对雪寄崔仲裕【自注时在蓝田闻崔在酒舍】  

春鹤韬霞势渐浓巻帘庭馆好支笻乗槎路阔寒凝冻种玉畦平晓被封天上瑶宫当月圃海中银阙耸鼇峯思君不得同吟赏知在旗亭第几重  

南齐  

曲江欢宴侍华裾舞拍琴歌艺有余独有纯臣王叔寳解陈封禅一篇书【自注南齐太祖曲江宴羣臣各使效伎艺褚渊弹琵琶王僧防弹琴沈文季歌张敬儿舞王敬则拍张王俭曰臣无所觧唯解诵书因跪帝前诵相如封禅书帝笑曰此盛徳之事吾何以堪之】  

湖上逢渔者  

雨蓑烟笠洞庭秋独茧纶轻一叶舟拟共停桡醉天幕缓歌濯足不回头  

秋日端居  

暑退蟁雷静门闲雀刺稀露莎蛬自急星树鹊何依井臼贫虽乐溪山逺未归时情似秋雁一一背寒飞【以上陈副使集】  

苏舜元  

舜元字才翁旧字叔才开封人易简孙皇祐中为提防两浙刑狱守尚书度支员外郎有集【明道杂志才翁子美兄弟也子美名籍甚才翁人少称之然才翁书字清劲老健实过子美至为诗有嘉句子美亦不逮也】  

送梁子熙聨句  

大荣大辱能生死人【叔才】二物不并以挠厥真【子美】之子病闷肠如车轮【叔才】劳忧到母饿寒着身【子美】世俗卤莽辄置莫亲【叔才】文杀光艳伏不得伸【子美】凄吟哀号酸入四邻【叔才】夜计破午若燕作秦【子美】腹愤轧轧胸竒陈陈【叔才】淮国晚岭呉渠春津【子美】去谢夙蕴归逢故辛【子美】雌火相丑刮凿遯屯【叔才】驾风鞭霆以脱凡鳞【子美】  

【苕溪渔隐丛话山谷云二苏文章豪健痛快如此潘陆不足吞也】  

仙都山  

龙车鳯辇入瑶天辙迹髙悬不可攀唯有风吹【阙】　水青莲花叶落人闲【仙都山志】  

青州资政寄示小楷伯夷颂许昌相公以诗防尾因作诗谢二公兼呈永兴观文相公舜元上  

法书遥逐使车还嘉句新从相府颁牢落二贤天地外【自注孤竹之二贤】风流三絶古今间台文竞耀髙逾丽化笔交挥老更闲不用悲吟恐飞去岂无神物防重关【铁网珊瑚】  

钓鼇石【在长乐当阳寺】  

未穷双佛刹先到一渔家山雨已残叶溪风犹落花汲泉沙脉动敲火石痕斜应是任公子竹闲曽煮茶【福州府志】  

句  

断香浮缺月古像守昏灯【宿僧院　明道杂志】  

陈　侁  

侁皇祐闲袁州通判  

题郑都官坟祠  

公没嵗已远公名人竞传榛芜四尺土风雅三百篇世未泯斯道天实生我贤筑宫古原上一奠一凄然【袁州府志】  

管师复  

师复龙泉人从胡安定学隐居不仕人称卧云先生  

句  

满坞白云耕不破一潭明月钓无痕【括苍彚纪】  

## 宋诗纪事巻二十

钱塘 厉鹗 撰  

傅尧俞  

尧俞字钦之郓州湏城人徙孟州济源未冠举至和四年进士英宗朝累迁起居舍人同知谏院哲宗朝拜中书门下侍郎卒赠银青光禄大夫諡献简绍圣中以元祐党籍夺諡有集  

读书  

吾屋虽諠卑颇不甚芜秽置席屋中闲坐卧羣书内横风吹急雨入屋洒我背展巻殊未知心与古人防有客自外来笑我苦痴昧何致雨侵衣屡问我不对必欲穷所因起荅客亦退聊复得此心霑湿寜足悔【宋文鉴】  

李清臣  

清臣字邦直魏人韩魏公妻以兄子举进士治平二年举制科歴尚书右丞徽宗朝拜门下侍郎出知大名府卒入党籍有淇水集  

【墨庄漫录李邦直有与韩魏公书云前书戏问玉梳金箆者侍白发翁几欲淡死矣玉梳金箆邦直之侍姬也或问命名之意邦直笑曰此俗云和尚置梳箆耳】  

投韩太祝  

公子乗闲卧綘防白衣老吏慢寒儒不知梦见周公否曽说当时吐哺无  

【青琐髙议韩魏公知中山李清臣谒见其侄吏报曰太祝方寝清臣为絶句云云魏公见之曰吾知此人乆矣遂有东牀之选】  

题江干初雪圗  

此身何补一毫芒三辱清时政事堂病骨未为山下土尚寻遗墨话存亡【石林诗话】  

沂山龙祠祈雨有应作  

南山髙崚嶒北山亦崷崪坐看南山云出没行如驱归岩呼始觉山中有灵物郁郁其焚兰覃覃其击鼓祝屡歌巫屡舞我民无罪神所怜一夜雷风三尺雨岭木兮苍苍溪泉兮央央云散诸峯互明灭东阡西陌农事忙庙闭山空音响絶【苕溪渔隐丛话】  

南迁作  

居近城南楼歩月时散防小市早收灯空山晚吹笛儿呼翁可归恐我意惨戚从来坚道念老去倦形役皇天卒相予休以南荒谪宴坐及此时聊观鼻端白  

絶句  

八尺方牀织白藤含风漪里睡瞢腾若无万里还家梦便是三湘退院僧【以上后村诗话】  

送刘贡父倅海陵  

吾侪客京师晨夕厌讙聒僦舍八九椽郁溽増烦渇有如辙中鱼噞喁不可活百鸟趋髙门防互挥喝论辩若难裁气焰歘相夺所丧或捐躯所得未易撮我闻江湖闲连山翠如抹山下走沧波山巅富松栝凫鸭乱菰蒲鱼鼋聚坡堨世事剧飞电人生真漂沫谁其违乐游而此就颦额君直秘书阁日趋黄金闼忽思云水行飘然讵能遏朝出都门东襟胷迥披豁放舟下淮楚天地顿空阔莫苦道路难暑令怳已末君看日月疾俯仰换裘葛无谓监州防孔孟犹短褐时来发光华春阳奋枯枿惟君饱才术流辈服颖脱早作归朝期岂学与筈【扬州府志】  

蔡　挺  

挺字子正宋城人举进士神宗朝歴枢宻副使判南京留司御史台卒赠工部尚书諡敏肃  

以南都种山药法送介甫【并序】  

蒙见索南都种山药法并以生头百十茎送上因成小诗  

青青正是中分天区种何妨试玉延即见引防缘夏木定知如蹠荐冬筵【俗传种时以足按之即如人足】润还御水冰霜结防迨尧云雨露偏自裹自题还自媿揠苖应笑宋人然【王荆文公诗自注】  

皇子生献诗  

昨夜薫风入舜韶君王方避正衙朝阳晖已得前星助隂沴潜随夜雨销  

【耆旧续闻熙寜六年有司言四月一日当日蚀上为彻乐避正殿一夕防雨明日不见日食是日有皇子之庆百官入贺蔡子正为枢副因献此诗其序事切当时无能过之者】  

章望之  

望之字表民浦城人郇公得象之侄以防为校书郎监杭州茶库移病去欧阳修韩綘等荐之除知乌程县固辞以光禄寺丞致仕有集  

夏昼  

一日常百刻转若车轮忙千日十万刻百年能几长达人齐古今一生甚防茫夏日岂为永而足以较量人世不足惜行善乃自彰无及闲暇时般乐为滛荒夷齐饿人者顔闵非公王其人品孰亚周氏与虞唐亦用仁义积岂今身未亡冨贵无可恃莫与公道强夜思昼以力四序皆流光示君夏昼诵愓愓其自伤【宋文鉴】  

苏　洵  

洵字明允眉州眉山人至和中欧阳修荐除校书郎以霸州文安县主簿与姚辟同修太常因革礼书成而卒有嘉祐集  

云兴于山  

云兴于山雾雾为雾匪山不仁天实不顾山川我享为我百诉岂不畏天哀此下土斑斑鸤鸠谷谷晨号天乎未雨余不告劳谁为山川不如羽毛  

我客至止  

我客至止我迎于门来升我堂来饮我樽羞鼈不时詈我不勤求我何多请辞不能客谓主人惟子我然求子之多责子之深期子于贤【以上嘉祐集】  

净因大觉琏师以阎立本画水官见遗报以诗  

水官骑苍龙龙行欲上天手攀时且住浩若乗风船不知几何长足尾犹在渊下有二从臣左右乗鱼鼋矍铄相顾视风举衣袂翻女子侍君侧白颊垂双鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注强拳虽服甲与裳状貌犹鲸鳣水兽不得从仰面以手攀空虚走雷霆雨雹晦九川风师黑虎囊面目昏尘烟翼从三神人万里朝天关我从大觉师得此诡怪篇画者古阎子于今三百年见者谁不爱予者诚以难在我犹在子此理寜非禅报之以好词何必画在前【声画集】  

九日和韩魏公  

晚嵗登门最不才萧萧华髪映金罍不堪丞相筵东阁闲伴诸儒老曲台佳节已从愁里过壮心偶傍醉中来暮归冲雨寒无睡自把新诗百徧开  

【瀛奎律髄诗话谓韩魏公九日饮执政老泉以布衣与坐今味闲伴诸儒老曲台之句即是修太常礼之时非布衣也】  

涵虚阁【在南昌东湖国子博士李寅建】  

幽居少尘事潇洒似江村苔藓深三径衣冠盛一门岭云时聚散湖水自清浑世徳书芳史传家有令孙【南昌府志】  

胡归仁  

归仁至和中成都人所为诗自号安定八体  

集句  

一第知何日无端意不移欲为青桂主谁与白云期傍架齐书帙翻瓢作酒巵文明终有托休把运行推白沙溪绕白云堆但有何人把酒杯专慕圣贤知志气可怜谈笑出尘埃碧山终日思无尽清世难羣好自猜风满老松门昼掩可怜髙尚掞天才  

【蔡寛夫诗话亦自精宻但所取多唐末五代人诗无复佳话耳】  

李宗易  

宗易字简夫宛丘人歴官尚书屯田员外郎知光化军事仕至太常少卿有诗集  

闲居有感  

进退荷君恩孤懐岂易论以闲销日月何力报乾坤架上书千巻花前酒一尊相持两成癖此外尽忘言  

静居  

大都心足身还足秪恐身闲心未闲但得心闲随处乐不湏朝市与云山【以上宋文鉴】  

题岘山石幢  

叔子祠荒嵗已深异时贤守重登临岘山岑寂瞻风防汉水灵长想徳音奉诏始闻新缔葺有知那复叹湮沈又刋翠琰留南夏先后功名照古今【襄阳府志】  

张伯玉  

伯玉字公达建安人第进士尝为苏州郡从事范文正公举以应贤良方正能直言极谏科嘉祐中为御史出知太平府后选司封郎中有蓬莱集  

【铁围山丛谈张端公伯玉仁庙朝人也名重当时号张百杯又曰张百篇言一饮酒百杯一扫诗百篇故也】  

明月泉  

至今千丈松犹伴数岩雪不见纤尘飞寒泉湛明月【墨客挥犀张端公过姑孰见李太白十咏叹美乆之周流泉石闲后见一水清激询地人曰此名明月泉公曰太白不题此泉将留以待我也】  

赠陈虞卿  

东呉王孙归挂冠玉丝红鲙满雕盘狂吟但觉日月乆醉舞不知天地寛小圃移花山客痩夜窗药橘童寒新书近日成多少且告先生旋借看【中呉纪闻】  

虎丘  

东客从来过虎丘橘花渡口维扁舟阖闾宫殿不可见但对古塔寒飕飗忆昔夫差全胜日水犀十万横呉钩楚山既掘荆人冡越岭仍将句践囚岂谓西施能破国谁知麋鹿上台游唯有呉王在时月夜深闲照劒池头【呉郡志】  

遥题钱公辅众乐亭  

句章太守钱君倚湖上新为众乐亭花木岂徒游子爱笙歌长与郡人听坐来高韵天风起饮罢余香夕雨零安得凭阑纵吟笔玉觞遥对数峯青【延祐四明志】  

张　铸  

铸官京东转运使  

与葛提举  

提司坑冶是新差职比催纲胜一阶若发荐章求脚色下官踪迹转沈埋  

【赵槩见闻杂录张铸以京东转运使坐公事降通判太平州葛洪为提举坑冶取铸脚色欲发荐状铸与诗云云】  

梅尧臣  

尧臣字圣俞宣城人询从子以防补斋郎嘉祐初召试赐进士擢国子直讲歴尚书都官员外郎卒有宛陵集  

【宋子京笔记余每见旧所作文章憎之必欲烧弃梅尧臣曰公文进矣仆之诗亦然欧公诗话圣俞子美齐名一时诗体特异子美笔力豪俊以超迈横絶为竒圣俞覃思精防以深逺闲淡为意各极其长虽善论者不能优劣归田录梅圣俞以诗知名三十年终不得一馆职晚年与修唐书书成未奏而卒其初受敕也语其妻刁氏曰吾之修书可谓猢狲入布袋矣刁氏对曰君于仕宦亦何异鮎鱼上竹竿耶闻者皆以为善对韵语阳秋张芸叟评梅圣俞诗云如深山道人草衣捆屦王公大人见之屈膝苕溪渔隠丛话旧説梅圣俞日课一诗寒暑未尝易也敖陶孙诗评梅圣俞如关河放溜瞬息无声】  

寄马遵  

三更醉下陵阳峯仙舟江上去无踪槎牙铁锁漫横絶橹湿不惊潭底龙断肠呉姬指如笋欲剥玉榧将何从短翎水鸭飞不逺那经细雨山重重却顾旧埒病骢马尘沙歴尽空龙钟  

【隐居诗话马遵谪守宣州及其去也郡僚军民争欲驻留至以铁锁絶江遵于饯筵倚醉令官妓剥榧实而食眷眷若留连状及以所乗骢寄圣俞家郡人皆不疑其去也遵夜使人絶锁解舟以水沃橹牙使之不鸣逮晓舟去逺矣】  

舟中与家人饮  

月出断岸口影照别舸背且独与妇饮颇胜俗客对月渐上我席暝色亦少退岂必在秉烛此景亦可爱【西清诗话晏元献守汝隂梅圣俞往见之将行公置酒颍河上因言古人章句中全用平声制字稳贴如枯桑知天风是也恨未见侧字诗圣俞既引舟遂作五侧体寄公云云】  

花娘歌  

花娘十二能歌舞籍甚声名居乐府荏苒其闲十四年朝为行云暮为雨格髙气俊能动人人能动之无几许前嵗适从江国来时因防席相防语虽有幽情未得傅暗结慇懃度寒暑去春从客出东城舟中接膝心已倾自从稍稍有期约五月莲航并钓行曲隄别浦无人处始笑鸳鸯浪得名尔后顿逢殊燕婉各恨从来相见晚月下星前不暂离暂离已抵银河远青鸟传音日几回鸡鸣归去暮还来经秋度腊无纤失爱极情专易得猜前年南圃寻芳卉小忿不胜投袂起官司乗衅作威凌督促仓皇出闾里潇潇风雨满长溪一舸飘然逐流水忽逢小吏向城东泣泪寄言心欲死愿郎日日致青云妾已长甘在泥滓更悲恩义不得终世事难凭何若此郎闻此语痛莫禁天地无穷恨不巳我今为尔偶成章便欲缄之托双鲤  

莫打鸭  

莫打鸭打鸭惊鸳鸯鸳鸯新自南州落不比孤洲老秃鸧秃鸧尚有独飞去何况鸳鸯羽翼长  

【侯鲭录宣城守吕士龙好缘防罪杖营妓后乐籍中得一客娼妙丽善歌有声于江南士龙眷之一日复欲杖营妓并丽华丽华曰不避杖但恐新到某人不安耳士龙笑而从之丽华短肥故圣俞作莫打鸭以解之】  

京师逢卖梅花  

驿使前时走马回北人初识越人梅清香莫把酴醿比只欠溪邉月下杯  

【苕溪渔隐丛话东坡云此梅二丈絶句吾虽后辈犹及与之周旋览其亲书诗如见其抵掌谈笑也】  

采石月下赠功甫  

采石月下访谪仙夜披锦袍坐钓船醉中爱月江底悬以手弄月身翻然不应暴落饥蛟涎便当骑鲸上青天青山有冢人谩传郤来人闲知几年在昔熟识汾阳王纳官贳死义难忘今观郭裔竒俊郎眉目真似工文章死生往复如康庄树穴探环知姓羊  

【苕溪渔隐丛话圣俞赠功甫云云余谓李白从永王璘之辟璘败当诛郭子仪请解官以赎其罪有诏长流夜郎圣俞用此事尤为亲切若非姓郭亦难用矣功甫母梦李白而生功甫少有诗名圣俞尝曰天才如此真太白后身也】  

陈恭公挽词二首  

位至三公有恩加锡諡无再调金铉鼎屡刻玉麟符已叹鸾同穴还悲鳯少雏拥涂看卤簿谁为毕三虞公在中书日朝廷百事丛王官多不喜天子以为忠富贵人闲少恩荣殁后隆若非笳鼓咽寂莫奈秋风【东轩笔录陈恭公事仁宗两为相悉心尽瘁百度振举然性严重语言简直与人少周旋接賔客以至亲戚骨月未尝从容谈笑尤靳恩泽士大夫多怨之唯仁宗尝曰不昧我者唯陈执中耳及终也韩维张洞諡之曰荣灵仁宗特赐曰恭薨后月余夫人谢氏继卒一子才七嵗诸侄俱之官葬日门下之士唯解賔王至墓所世人嗟悼之梅尧臣作挽词两首具载其事】  

刘丞相挽词二首  

处外诸侯重居朝圣主知祅逢庚子日梦异戊丁时归椁江山远凝笳道路悲欲传千古迹佐世本无为古今皆可见富贵不常存歌者未离席吊賔俄在门朱轮空返辙渌酒尚盈尊人事固如此令名贻后昆【东轩笔录刘丞相沆镇陈州日郑獬经由丞相为啓宴于外庭使妓乐迎引至通衢有朱衣乐人误防公性卞急遽杖于马前既而即席酒数行而公得疾舁还府衙而终先是张侍读环梦公马前有一朱衣人被血而立至是果有此变梅尧臣为公挽词诗二首具载其事】  

春雪  

朔风三日暗吹沙蛟龙巻沫喷成花花飞万里夺晓月白日烂堆愁女娲大明广庭踏朝贺雉尾不扫黏官鞾宫中才人承圣顔承觞称夀呼南山三公免责百姓喜斗酒十千谁复悭【以上宛陵集】  

【六一诗话苏子瞻学士尝于淯井监得西南夷人所卖蛮布弓衣其文织成梅圣俞春雪诗此诗在圣俞集中未为絶唱而异域之人贵重如此子瞻以余尤知梅圣俞者得之因以见遗余家旧畜琴一张乃寳歴二年雷防所斲其声清越如击金石遂以此布更为琴囊二物真余家之寳玩也】  

书窜诗  

皇祐辛卯冬十月十九日御史唐子方危言初造膝曰朝有巨奸臣介所愤嫉愿条一二事臣职敢妄率宰相文彦博邪行世莫匹曩时守成都委曲媚贵昵银珰插左貂穷腊使驰驿邦媛将夸侈中赍金十镒为我寄使君竒文织纤宻遂倾西蜀巧日夜急鞭抶红经纬金缕排料鬬八七比比双莲华篝灯戴心出几日成一端持行如鬼疾明年观上元被服稳称质灿然惊上目遽尔有薄诘既闻所从来佞对似未失且云奉至尊于妾岂能必遂回天子顔百事容丏乞臣今得粗陈狡狯彼非一偷威与卖利次第推甲乙是惟隂猾雄仁断宜首黜必欲致太平在列无如弼弼亦昧平生况臣不阿屈臣言天下公奚敢身自防君旁有侧目喑哑横诋叱指言为罔上废汝还蓬荜是时白此心尚不避斧锧虽令御魑魅甘且同饴蜜既知弗可惧复以强词窒帝声亦大厉论奏不容毕介也容甚闲猛士胆为栗立贬岭外春速欲为异物内外官汹汹陛下何未悉即敢救者谁襄执左右笔谓此傥不容盛美有所咈平明中执法懐疏又坚述介言或似狂百岂无一实恐伤四海和幸勿苦仓卒亟许迁英山衢路犹嗟咄翊日宣白麻称快口盈溢阿附连谏官去若懐絮虱其闲因获利窃笑等蚌鹬英州五千里瘦马行防防毒蛇喷晓雾昼与岚气没妻孥不同途风浪过蛟窟存亡未可知旅馆愁伤骨饥仆时后先随猨拾橡栗粤林多蔽天黄柑杂丹橘万室同酿酤抚远无禁律醉去不湏钱醒来弄鸣瑟山水仍竒怪已可消忧郁莫作楚大夫懐沙自沈汨西汉梅子真出为呉市卒市卒且不慙况兹别秉秩  

【东轩笔录张尧佐以进士擢第累官至屯田员外郎知开州防其侄女有宠于仁宗册为修媛尧佐遂骤迁擢一日中除宣徽节度景灵羣牧四使是时御史唐介上疏引天寳杨国忠为戒不报又与谏官包拯呉奎等七人论列殿上既而中丞御史留百官列班以廷谏卒夺尧佐宣徽使知河阳唐谓同列曰是欲与以宣徽而假河阳为名耳我曹岂可中已耶同列依违不前唐独争之不能夺仁宗谕曰差除自是中书介遂极言宰相文彦博以灯笼锦媚贵妃而致位宰相今又以宣徽使结尧佐请逐彦博而相富弼又言谏官观望挟奸而言渉宫掖语甚切直仁宗怒亟召两府以疏示之介犹诤不已枢宻副使梁适叱介使下殿介诤愈切仁宗大怒玉音甚厉众恐祸出不测是时蔡襄修起居注立殿陛即进曰介诚狂直然纳谏容言人主之美德必望全贷遂贬春州别驾翊日御史中丞王举政救解之改为英州别驾始上怒未巳两府窃议曰若重贬介则彦博不安彦博去即吾属递迁矣既而果如其料当是时梅尧臣作书窜诗云云始尧臣作此诗不敢示人及欧阳修编其集时有嫌避又削出此诗是以少人知故全录焉】  

赠王英英  

山阳女子大字书不学常流事梳洗亲传笔法中郎孙妙画蚕头鲁公体  

【隐居诗话楚州有官妓王英英喜笔札学顔鲁公体蔡襄顷教以笔法晚年作大字甚佳梅尧臣赠之诗云云英英貌甚陋故有不事梳洗之句中郎孙君谟也】  

咏老人泉  

泉中有老人隐见不可常苏子居其闲饮水乐未央泉中必有鱼与子日倘佯泉中茍无鱼子持玩沧浪嵗月不知老家有雏鳯凰百鸟戢羽翼不敢呈文章去为伸尼叹出为盛时祥方今天子圣毋滞此泉旁  

【苕溪渔隐丛话东坡言先君与梅二丈游时轼与子由甚少未有知者梅公独知之家有老人泉公作诗云云圣俞殁今四十年矣南迁至合浦见其门人欧阳晦夫出其诗槀数十幅其遗晦夫诗云我家无梧桐安得久留鳯晦夫年六十六尚少余一嵗然白发苍顔畧相似困穷亦不相远执手大笑曰圣俞所谓鳯者岂例皆穷如此乎】  

句  

不见分香妾空余鬬鸭阑【赵韩王故宅】竹隂过晚雨林表见残虹【纳凉】鬓约寒鵶碧衣轻舞蜨黄【防东堂】斜阳鸟外落新月树端生【泛江】绿草旋抽心青梅犹带蕚【暮春】五更千里梦残月一声鸡【梦后寄永叔】雨过短亭云断续莺啼髙栁路西东【送赵徐州】有客过顔巷无贫似阮家【和希深见过】晓涨林烟重春归野水平【广福阁】好峯随处改幽迳独行迷【山行】晩云连雨黒秋水带沙浑【朱家曲】山形无地接寺界与波分【金山】衣霑寒食雨花发故宫墙【送人永寕】迸笋过幽草吹香到别家【春日东斋】悬虫低复上鬭雀堕还飞【秋日家居】风雨幽林静云烟古寺深【游嵩避雨】野色逼人寒岚光添酒绿【牛首山寺】霜气冷侵被月光斜入扉【省中初直】对山怜去鸟隔树识游人【泛西湖】长杨静响千重瓦太液寒生几寸波【雨】南岭禽过北岭呌高田水入低田流【经田家】野凫眠岸有闲意老树着花无丑枝【东溪】花寒蛱蜨犹相守水冷鸳鸯不暂分【寄王学士　吟窗杂录】  

张献民  

献民宣城主簿尝与梅圣俞倡和  

朝阳洞  

撇衣秉火扪石入路硬硗确黑如漆穷深不见瞿硎生洞中依旧石藏室  

夕阳岩  

屹嵲欲到倚山脚涵云泄雨摩半空向晚呀然射頽照叠石烂烂参差红【以上寜国府志】  

呉季野  

季野与梅圣俞同时倡和  

游山门寺望文脊山  

宣城百山闲文脊尤竒峯防出飞鸟上图画难为容闻昔有幽人扪萝追赤松遗形此石室孤坐鹿裘重人去邈不返洞壑空藏龙侧行苍崖烟俯仰求灵踪逝者追可得甘弃万戸封安能乆尘土倾倒相迎逢【寜国府志】  

柳　绅  

绅官著作佐郎  

仙都山  

独出诸峯表周围一丈圎千寻雄镇地万仞上擎天湖浪动星际荷花生日邉终当驾云鹤絶顶防神仙【仙都山志】  

陈若拙  

若拙处州守  

题仙都山  

发地更擎天根盘数亩烟化工成突兀辙迹似雕镌峭防殊无倚孤髙众莫肩轩辕从此去知复几千年【仙都山志】  

曽　巩  

巩字子固建昌南丰人易占长子嘉祐二年进士调太平州司法参军召为集贤校理出知福明等州神宗朝加史馆修撰中书舍人卒有元丰类稾续稾外集  

麻姑山送南城尉罗君  

麻姑之路摩青天苍苔白石松风寒峭壁直上无攀援悬磴十歩九屈盘上有锦绣百顷之平田山中遗民耕紫烟又有白玉万仞之飞泉喷崖直泻蛟龙渊丰堂广殿何言言阶脚插入斗牛闲樛枝古木不计年空嗟枵然卧道邉幽花自婵娟林深为谁妍但见尘销境静翔白鹤吟清猿雏禽乳鹿往往噑荒颠却视来径如缘絙千重万叠穷岩峦下有荆呉粟粒之羣山又有瓯闽一发之平川奕棊纵横远近布菽麦鱼鳞参差髙下分冈原千竒万异可意得笔墨秃尽谁能传丈夫舒巻要宏达世路俯仰多拘牵偶来到此醒心目便足洗耳辞嚻喧罗夫子一日逺补东南官爱此层崖峻壑之秀发开轩把酒可纵观喜此披雾插汉之夐起出门举足得往还罗夫子一尉东南方屈盘此邦之人衣食足问境年年桴鼓闲几案剸裁得休暇山水登蹑遗纷烦我行送之思故国引领南望心常悬  

金山寺  

尘外岧嶤鹫岭宫架虚排险出青红林光巧转沧波上海色遥涵白日东夜静神龙听呪食秋凉苍鹘起抟风连荆控蜀长江水尽在回廊顾盼中  

钱塘上元夜祥符寺陪咨臣郎中丈燕席  

月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸逺空白发蹉跎欢意少强顔犹入少年丛  

鲍山【在济南城东三十里世传鲍叔牙管仲分金处下有鲍城盖叔牙食邑】  

云中一防鲍山青东望能令两眼明若道人心似矛戟山中那得叔牙城  

圣夀院昌山主静轩  

一峯潇洒背城隂碧瓦新堂地布金花落禅衣松砌冷日临经帙纸窗深幽栖鸟得林中乐燕坐人存世外心应是白莲香火社不妨篮轝客追寻  

凝香斋【在济南郡旧名西斋文定公取韦应物燕寝凝清香之句更名】  

每觉西斋景最幽不知官是古诸侯一尊风月身无事千里耕桑嵗有秋云水醒心鸣好鸟玉砂清耳潄寒流沈心细细防黄巻疑在香炉最上头  

多景楼  

欲收嘉景此楼中倚徙阑干四望通云乱水光浮紫翠天含山气入青红一川钟呗淮南月万里帆樯海外风老去衣襟尘土在秪将心目羡冥鸿  

金线泉  

玉甃常浮颢气鲜金丝不定路南泉云依美藻争成缕月照寒溪巧上已绕渚花红灼灼更萦沙竹翠娟娟无风到底尘埃尽界破冰绡一片天  

【能改斋漫录齐州城西张諌议园亭有金线泉石甃方池广袤丈余泉乱发其下东注城壕中澄澈见底池心南北有金线一道隐起水面曽南丰有诗】  

雾凇  

园林初日静无风雾凇开花处处同记得集英深殿里舞人齐插玉珑松  

【墨庄漫录东北冬月寒甚夜气塞空如雾着于林木凝结如珠玉见睍乃消齐鲁谓之雾凇谚云雾凇重雾凇穷汉置饭瓮丰年之兆也曽子固在齐州诗云云】  

北归  

江海多年似转蓬白头归拜未央宫堵墙学士争相问何处尘埃瘦老翁【以上元丰类稾】  

将行陪贰车观灯  

行歌红粉满城欢犹作常时五马看忽忆使君身是客一时挥泪逐金鞍  

赴齐州  

淮南蒙召鬓毛斑乞得东秦慰病顔晓整轻鞍汶阳北却冲防雨看青山【以上合璧事类后集】  

曽　布  

布字子宣巩弟与兄同年登第熙宁初除崇政殿説书元丰初累官户部尚书哲宗朝擢同知枢宻院事徽宗即位以定防功拜尚书右仆射崇寜初出知润州连遭贬窜复提举嵩山崇福宫卒赠观文殿大学士諡文肃入党籍  

【能改斋漫录曽子宣以亥年亥月亥日亥时生章子厚毎以四亥公呼之】  

表海亭  

表海风流旧所闻青冥飞观一畨新山河十二名空在簪履三千迹已陈极目烟岚九霄近满川楼阁万家春由来兴废南柯梦且喜登临属后人  

【东臯杂录青社表海亭取太公表东海之义元祐初曽子宣为守鼎新之有诗云云】  

布作髙阳台众乐园成被命与金陵易地兄弟待罪侍从对更方面实为私门之庆走笔寄子开弟  

楼台丹碧照天涯塞北江南未足夸千里烟波方种栁万株桃李未开花一麾同下西清路两镇髙迎上将牙回首林塘莫留恋风光还属阿连家  

【瀛奎律髄此事古今希有将吏交迎送于途诚盛事也后子宣相子开当制尤为盛事又其后居京口先后一日卒惜子宣为小人之相】  

灵泉寺  

一掬寒泉照眼明冰霜凛凛坐中清生刍想见当时客华屋空留后世名晓日净涵金碧影秋风暗动佩环声他年卜筑南山下白首何人共濯缨【抚州府志】  

曽孝寛  

孝寛字公绰公亮子以防仕熙寜中累官签书枢宻院事吏部尚书卒赠右光禄大夫  

史院席上奉和首相呉公元韵  

御府朌醇酿君恩锡馂余赐筵遵故事防史重新书燕饮难偕此风流不伟欤素飱非所职媿附相君车【挥麈后录】  

马　端  

端官太常博士通判延州军州事  

司马晋州待制哀辞【石刻在夏县司马公祠堂】  

志古流难合谈髙道自明风波直恩分【公为羣牧倅当曹之迁也人以公始尝坚辞其辟当自为辨公恻然谢曰今日正宜从其行也卒不以辨识者韪之】鍼石尽交情【公与人交必尽规谏始若不胜其言退则敦义弥笃】让节蒙知厚【公在鳯翔日被召知谏院公辞之自是深简上心】华班絶绮荣【公生平特立至为侍从皆出宸选】贱生懐感遇当路假晶荧【端辱公以八使慰荐遂蒙改官】累次青油幕【端在益昌及岐下皆预賔席】中闲白玉京吏文容议缓【端在幕府毎奉公议特被优假】邦事防言轻【戊寅年端辄奏疏言事公时在京师尝见悯孤直】自此嗟流梗何期苦见兵【是嵗别公出宰郾城明年移倅边郡】塞垣心易动漳浦信弥惊【今春得三堂信知公属疾】玉蘂悲无验金台望忽倾嵗阑云惨淡天迥泪纵横世有真忠亮今亡至直清旧僚知葬日投此吊佳城【嘉祐元年十月三十日著作佐郎管句河东路机宜文字雷宪书　求古录】  

祖世英  

世英字颖仲浦城人第进士通判融州  

三学院【在新城县郭文举舍宅为寺】  

洞庭之山天下竒冈峦百转盘青螭金堂玉室白云鎻中有仙客来栖迟方睛秀骨郭文举孤劒青鞵出岩戸朅来此地访禅翁共扫松花谈太古拏云忽驾升天行西归只履埋岩坰声流影散遽如许故山惟有松风清道师懐古兴不浅堂宇横陈迎翠巘悠悠遐想山阿人水带云衣犹在眼凉飚五月吹浮埃蕉旗竹篲摇空阶我来箕踞发长啸月光飞射云楼开寸心浩荡逸天外欲去复住聊徘徊永懐西山五色药服之羽化登蓬莱【杭州府志】  

## 宋诗纪事巻二十一

钱塘 厉鹗 撰  

苏　轼  

轼字子瞻洵长子嘉祐二年进士乙科对制策入三等累除中书舎人翰林学士歴端明殿学士礼部尚书绍圣初坐讪谤安置惠州徙昌化徽宗立赦还提举玉局观建中靖国元年卒于常州髙宗朝赠太师諡文忠有东坡前后集和陶集应诏集  

【明道杂志苏惠州尝以作诗下狱再起遂徧歴侍从而作诗毎为不知者咀味以为有讥讪而实不然也出守钱唐来别潞公公曰愿君至杭少作诗恐为不相喜者诬谤再三言之临别上马笑曰若还兴也便有笺云时有呉处厚者取蔡安州诗作注蔡安州遂遇祸故有笺云之戯又云愿君不忘鄙言某虽老悖然所谓者希之嵗不妨也善之言敖陶孙诗评苏东坡如屈注天潢倒连沧海变百怪终归雄浑庚溪诗话光尧太上皇帝朝尽复轼官擢其孙符至尚书今上皇帝尤爱其文梁丞相叔子乾道初任掖垣一日内中宿直召对上曰近有赵防等注轼诗甚详卿见之否命内侍取出以示之至乾道末上遂为轼御制文集序赞命有司刋之因赠太师諡文忠又赐曽孙峤出身擢为防谏侍从】  

题韩康公家妓白团扇【曰琯按续集作杂诗字句有小异】  

牕揺细浪鱼吹日舞罢花枝蜂绕衣不觉南风吹酒醒空教明月照人归  

【侯鲭录韩康公绛子华谢事后自颍入京看上元至十六日私第防从官九人皆门生故吏尽一时名徳如傅钦之胡完夫钱穆父东坡刘贡父顾子敦皆在坐钱穆父知府至晩子华不悦坡云今日为本殿烧香人多留住坐客大笑钱形肖九子母丈夫也方坐出家妓十余人侍饮其专宠者曰鲁生舞罢为逰蜂所螫子华意不甚怿久之呼出持白团扇从东坡乞诗坡书云云上句记姓下句书蜂事康公大喜坡曰惟恐他姬厮頼故云耳客皆大笑】  

题万松亭  

十年种木百年规好徳无人助我仪县令若同仓庾氏亭松应长子孙枝天公不赦斧斤厄野火解怜冰雪姿为问防株能合抱殷勤记取角弓诗  

【复斋漫录万松亭在闗山始麻城县令张毅植万松扵道用以庇行者且以名其亭去未十年而松之存者十不及三四东坡元丰二年谪居黄州过而赋诗云崇寜以还坡文方禁故诗碑不复见而过往题咏者不可胜纪鄱阳倪左司涛伤之以诗云旧韵无仪字苍髯有恨声谓此也】  

何公桥【一名政和桥】  

天壤之间水居其多人之往来如鹈在河顺水而行云驶鸟疾惟水之利千里咫尺乱流而涉过膝则止惟水之害咫尺千里沔彼滥觞蛙跳鯈逰溢而懐山神禹所忧岂无一木支此大壊舞于盘涡冰拆雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁匪石则坚公以身先民以悦使老壮负石如负其子疏为玉虹隠如金隄直栏横槛百贾所栖我来与公同载而出驩呼阗道抱其马足我叹而言视此滔滔未见刚者孰为此桥愿公千嵗与桥寿考持节复来以慰父老如朱仲卿食于桐乡我作铭诗子孙不忘  

【容斋三笔英州小市江水贯其中旧架木作桥毎不过数年辄为湍潦所壊郡守建安何智甫始叠石为之方成而东坡还自海外何求文以纪坡作四言诗凡五十六句予侍亲居英与僧希赐游南山步过桥上读诗碑希赐云真本蔵于何氏此有石刻经党禁亦不存今以板刻之乃希赐所书也赐因言何公初请记坡为赋此诗既大书矣而未遣送郡侯兵执役者见之以告何何又来谒坡曰轼未到桥所难以想像落笔何即命具食拉坡偕往坡曰使君为地主宜先升车何谢不敢乃并轿而行既至坡曰正堪作诗晩当奉戒抵暮送与之盖中云我来与公同载而出驩呼塡道抱其马足故欲同行以印此语耳】  

吕与叔博士挽词  

言中谋猷行中经闗西人物数清英欲过叔度留终日未识鲁山空此生论议凋零三益友功名分付二难兄老来尚有忧时叹此涕无从何处倾  

【翟耆年籀史吕大临字与叔丞相大防之弟监鳯翔府司竹监东西省从官列其行义修饬文辞尔雅除太学博士着考古圗三十巻其卒也东坡作挽诗哭之云】  

赠李委  

山头鸣鹤向南飞载我南逰到九嶷下界何人也吹笛可怜时复犯兹【以上东坡前后集】  

【苕溪渔隠丛话元丰五年十二月十九日东坡生日也置酒赤壁矶下踞髙俯鹘巢酒酣笛声起于江上客有郭古二生颇知音曰笛声有新意非俗工也使人问之则进士李委闻坡生日作新曲曰鹤南飞以献呼之使前则青巾紫裘腰笛而已既奏新曲又快作数弄嘹然有穿云裂石之声坐客引满醉倒委袖出嘉纸一幅曰吾何求扵公得一絶足矣坡笑而从之】  

太真妃帬带词  

百叠漪漪水皱六铢縰縰云轻植立含风广殿防闻环佩揺声  

【苕溪涣隠丛话轼自蜀应举京师道过华清宫梦明皇令赋太真妃帬带词乃六言诗也觉而记之】  

端午帖子  

上林珍木暗池台蜀产呉苞万里来不独盘中见卢橘时于糉里得杨梅  

【墨庄漫録玉台新咏徐君蒨共内人夜守嵗诗酒中喜桃子糉里覔杨梅今人未见以杨梅为糉东坡以角黍为午日之馔故借言之耳】  

来鹤亭  

鸿渐偏宜丹鳯南冠霞披月羽毵毵酒酣亭子来看舞有客新名唤作耽  

【袁褧枫牕小牍余汴城故居近陈州门内蔡河东畔居后有圃乔林深竹映带城隅中有来鹤亭王大父时有野鹤来栖遂驯狎不去苏子瞻有诗云云毎诵之未尝不泪满青衫也】  

大庾岭村居题壁  

鹤骨霜髯心已灰青松夹道手亲栽问翁大庾岭头住曾见南迁防个回  

【娯书堂诗话东坡还至庾岭上少憩村店有一老翁出问从者曰官为谁曰苏尚书曰是苏子瞻欤曰是也乃前揖坡曰我闻人害公者百端今日北归是天祐善人也东坡笑而谢之因题一诗于壁】  

赠妓李宜  

东坡居士文名久何事无言及李宜恰似西川杜工部海棠虽好不题诗  

【庚溪诗话东坡谪居齐安乐籍中李宜者色艺不下他妓因防席中有得诗曲者宜以语讷不能有所请人皆咎之坡将移临汝于饮饯处宜哀鸣力请坡半酣笑谓之云云】  

书刘君佐小女帬带  

任从酒满翻香缕不愿书来系防牋半接西湖横緑草双垂南浦拂红莲  

【春渚纪闻毎句皆用一事尤可珍寳也】  

戏书徐黄州侍人阎姬  

玉笋纤纤掲绣帘一心偷看绿罗尖使君三尺毬头帽须信从来只有檐  

【春渚纪闻徐黄州之子叔广尝书先生醉墨一幅乃是张无尽过黄州而黄州有四侍人适张夫人携其一往壻家为浴儿之防无尽因戏语云厥有美妾良由令妻即续之为小赋云道得徴章郑赵姓称孙妻阎齐浴儿于玉润之家一防足矣侍坐于冰清之侧三英粲兮既暮而张夫人复还其一乃阎姬也公复书絶句云云】  

春帖子【元祐二年十二月五日进皇太妃阁】  

东风弱栁万丝垂的皪残梅尚一枝蠒馆乍欣蚕浴后禖坛犹记燕来时  

【式古堂书考殿阁位次春帖自欧公涑水之后惟有坡老因颂寓规不但求工乐府而已坡老欲以秦郎供帖子岂非以其才调宜用于此耶少逰不歴此官莫知工拙周美成亦有才思者代内制春帖子卅首率平平无竒及读杨廷秀诗云玉堂着句转春风诸老従前亦寓忠谁为君王供帖子丁寜绮语不须工刘潜夫尝充儤値恨不得当笔措词以续古人使果杨刘为之又不知能如坡否若徒缉绮丽谀説之词则在太白清平乐王建和凝宫词下风矣噫元祐往矣咸淳而后不见春帖者四五十年矣黄金台下白玉堂中今挥翰手代不乏人太平典故行当拭目钱唐淳祐遗民仇逺谨书】  

乌台诗案  

【年谱云元丰二年已未先生四十四嵗七月太子中允权监察御史何大正舒亶谏议大夫李定言公作为诗文谤讪朝政及中外臣僚无所畏惮国子博士李宜之状亦上七月二日奉圣防送御史台根勘二十八日皇甫遵到湖州追之过南京文定张公上劄范蜀公上书救之八月十八日赴台狱时狱司必欲寘之死地煅炼久之不决子由请以所赐爵赎之而上亦终怜之促其狱十二月二十九日得防责检校尚书水部员外郎黄州团练副使本州安置按舒亶论公云陛下发钱本以业贫民则曰嬴得儿童语音好一年强半在城中陛下明法以课羣吏则曰读书万巻不读律致君尧舜知无术陛下兴水利则曰造物若知明主意应敎斥卤变桑田陛下议盐铁则曰岂是闻韶解忘味迩来三月食无盐闻见録李定王介甫客也定不持所生母仇氏服苏子瞻以为不孝恶之定以为恨后遂劾子瞻作诗谤讪朝政云东坡云昔年过洛见李公简言真宗既东封访天下隠者杞人杨朴能为诗召对自言不能上问临行有人作诗送卿否朴曰唯臣妻有一首云更休落魄耽杯酒且莫猖狂爱咏诗今日捉将官里去这回断送老头皮上大笑放还山余在湖州坐作诗追赴诏狱妻子送余出门皆哭无以语之顾谓妻子曰子独不能如杨处士妻作一诗送我乎妻子不觉失笑余乃出】  

山村絶句  

烟雨蒙蒙鸡犬声有生何处不安生但教黄犊无人佩布谷何劳也劝耕  

【诗案云此诗意言是时贩私盐者多带刀杖故取前汉龚遂令人卖劒买牛卖刀买犊曰何为带牛佩犊意言但得盐法寛平令民不带刀劒而买牛犊则民自力耕不劳劝督以讥盐法太峻不便也】  

老翁七十自腰镰慙媿春山笋蕨甜岂是闻韶解忘味迩来三月食无盐  

【诗案云此诗意言山中之人饥贫无食虽老犹自采笋蕨充饥时盐法峻急僻逺之人无盐食用动经数月若古之圣贤则能闻韶忘味山中小民岂能食淡而乐乎以讥盐法太急也】  

杖藜裹饭去悤悤过眼青钱转手空赢得儿童语音好一年强半在城中  

【诗案云此诗意言百姓请得青苗钱立便于城中浮费使郤又言鄊村之人一年两度夏秋税及数度请纳和粜预买钱今来更添青苗助役钱因此庄家小子弟多在城市不着次第但学得城中语音而已以讥新法青苗助役不便也】  

塔前古桧  

凛然相对敢相欺直干凌云未要竒根到九泉无曲处世闲唯有蛰龙知  

【石林诗话元丰闲苏子瞻系御史狱神宗本无意深罪之时相进呈忽言苏轼于陛下有不臣之意神宗改容曰轼固有罪然子朕不应至是卿何以知之时相因举轼桧诗云根到九泉无曲处世闲唯有蛰龙知陛下飞龙在天轼以为不知已而求地下之蛰龙非不臣而何神宗曰诗人之词安可如此论彼自咏桧何预朕事时相语塞章子厚亦从旁解之遂薄其罪子厚尝以语余且以丑言诋时相曰人之害物无所忌惮有如是也王定国闻见近录王和甫尝言苏子瞻在黄州上数欲用之王禹玉辄曰轼尝有此心唯有蛰龙知之句陛下龙飞在天而不敬乃反求知蛰龙乎章子厚曰龙者非独人君人臣亦皆可言龙也上曰自古称龙者多矣如荀氏八龙孔明卧龙岂人君也及退子厚诘之曰相公乃欲覆人家族耶禹玉曰此舒亶言尔子厚曰亶之唾其亦可食乎】  

赠孙莘老  

嗟余与子久离羣耳冷心灰百不闻若对青山谈世事当须举白便浮君  

【诗案云任杭州通判日转运司差往湖州相度隄岸利害因与知湖州孙觉相见作诗与之某是时约孙觉并坐客如有言及时事者罚一大盏虽不指言时事是非意言时事多不便不得説也】  

天目山前緑浸裾碧澜堂下看衔舻作隄捍水非吾事闲送苕溪入太湖  

【诗案云某为先曾言水利不便郤被转运司差相度隄岸又云作隄捍水非吾事意言本非兴水利之人以讥水利之不便也赵彦材云先生倅杭以开运盐河至湖其言作隄捍水非吾事意谓于此可以为隄而事不在已也】  

秋日牡丹  

一朶妖红翠欲流春光回照雪霜羞化工只欲呈新巧不放闲花得少休  

【诗案云杭州一僧寺内开牡丹花数朶陈襄作絶句某和之此诗讥当时执政以化工比执政以闲花比小民言执政但欲出新意擘画令民不得暂闲也】  

寄子由  

眼看时事力难任贪恋君恩退未能迟钝终须投劾去使君何日换聋丞  

【诗案云某初到杭州寄弟辙诗此诗云眼看时事力难任时事谓新法青苗助役等事也言已才力不能胜任意亦是讥新法事烦难了办也】  

八月十五观潮  

呉儿生长狎涛渊冒利忘生不自怜东海若知明主意应教斥卤变桑田  

【诗案云时新有防禁弄潮故云呉儿生长狎涛渊冒利忘身不自怜盖言弄潮之人为贪官中利物致其间有溺死者故朝防禁断某为主上好兴水利因作此诗言东海若知明主意应敎斥卤变桑田意言东海若知此意当令斥卤地尽变桑田此事之必不可成者以讥兴水利之难成也】  

和李常韵  

何人劝我此闲来管生衣甑有埃绿蚁濡唇无百斛蝗虫扑面已三回磨刀入谷追穷寇洒涕循城拾弃孩为郡鲜欢君莫叹犹胜尘土走章台  

【诗案云李常寄来字韵某依韵和之此诗讥新法减削公使钱太甚及造酒不得过百石致管生衣釜甑有尘及言蝗虫盗贼灾伤饥馑之甚以讥朝廷政事阙失及新法不便之所致也】  

题风水洞  

山前乳水隔尘凡山上仙风拂桧杉细细龙鳞生乱石团团羊角转空岩冯夷窟宅非梁栋御寇车舆谢辔衔世事渐艰吾欲去永随二子脱讥防  

【诗案云熙寜七年八月望逰杭州风水洞留题此诗云世事渐艰吾欲去永随二子脱讥谗意谓朝廷行新法之后世事渐以艰难小人多务谗谤某思之不可以合又不可以容故欲弃官求隠居之地也赵彦材诗注云盖言世态可厌欲从冯夷之水居御寇之风驭为可以脱讥防也诗集作欲出诗案作吾欲去今从诗案】  

和刘道原  

敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可办雌雄庐山自古不到处得与幽人子细穷  

【诗案云和刘道原见寄诗意谓刘恕有学问性正直故作此美之因以讥讽当今进用之人也敢向清时怨不容是时恕自馆中出监税言非敢怨时之不容子也马融谓郑康成吾道东矣故以比之汲黯在朝淮南寝谋又以比恕之直也又使韩愈云冀北马羣遂空言馆中无人也绍昻昂如独鹤在鸡羣又淮南子鸡知将旦鹤知夜半又以刘恕比鹤谓众人为鸡也诗云具曰余圣谁知鸟之雌雄意言当今朝廷进用之人君子小人杂处如鸟不可辨雌雄也】  

习射放鹰  

青盖前头防皁旗黄茅冈下出长围弄风骄马跑空立趁苍鹰掠地飞回望白云生翠巘归来红叶满征衣圣朝若用西凉簿白羽犹能效一挥  

【诗案云知密州日因祭常山回与同官习射放鹰作此诗意取西凉州主簿谢艾本是书生郤善用兵意以自比言圣朝若用某为将不减谢艾也】  

和刘攽韵  

白发相望两故人眼看时事防番新曲无和者应思郢论少卑之且借秦嵗恶诗人无好语夜长鳏守向谁亲少思多睡无如我鼻息如雷撼四邻  

【诗案云熙寜九年刘攽寄秦字韵诗与某寻和之此诗云眼看时事防番新以讥近日更立新法事多也】  

十载漂然不可期那堪重作看花诗门前恶语谁傅出醉后狂歌自不知刺舌君今犹未戒炙眉我亦更何辤相从痛饮无余事正是春容最好时  

【诗案云刘攽闻人唱某小词作诗相戏某和之此诗引贺拔惎以锥刺其子舌戒以言语事以戏攽又不合引王舒狂言为王敦炙其眉事以自比以讥时人不能容狂直之言也】  

和李清臣韵  

五斗尘劳尚足留闭门聊欲治幽忧羞为毛遂囊中颖未许朱云地下逰无事防须成好饮思归时亦赋登楼羡君幕府如僧舎日向城西看浴鸥  

【诗案云弟辙时在徐州李清臣与诗于诗后批云可求子瞻共和某次其韵朱云汉成帝时乞斩张禹汉成帝欲诛之朱云曰臣得地下从龙逢比干逰足矣龙逢比干皆因谏而死某为屡言新法不防施行不合以朱云自比意言圣明之世必无诛戮之事故未许与朱云地下逰及王粲是魏武帝时人因天下乱离故粲在荆州依托刘表作登楼赋中有懐乡思归之心意亦欲作此赋也】  

送李清臣  

珥笔西归近紫宸太平典册不縁麟付君此事寜论晋载我当时旧过秦门外想无千斛米墓中知有百年人看君两眼明如镜休把春秋坐素臣  

【诗案云李清臣差修国史赋诗送之某于仁宗朝曽进论二十五首皆论往古得失贾谊汉文帝时人追论秦之过失作过秦论史记载之某妄以贾谊自比意欲李清臣于国史中载所进论】  

司马君实独乐园  

【元城先生语録云老先生于国子监之侧得故营地创独乐园自伤不得与众同也以当时君子自比伊周孔孟公乃以种竹浇花事自比晋唐闲人以捄其弊也胡苕溪云元城所谓当时君子自比伊周孔孟者意诮金陵也】  

青山在屋上流水在屋下中有五畆园花竹秀而野花香袭杖屦竹色侵盏斝尊酒乐余春棊局消长夏洛阳古多士风俗犹尔雅先生卧不出冠盖倾洛社虽云与众乐中有独乐者才全徳不形所贵知我寡先生独何事四海望陶冶儿董诵君实走卒知司马持此欲安归造物不我舎名声逐我辈此病天所赭抚掌笑先生年来学喑哑  

【诗案云司马光在西京葺一园名独乐园作诗寄之此诗言四海望光执政陶冶天下以讥见任执政不得其人又言儿童走卒皆知其姓字终当进用缘光曾言新法不便某亦曾言新法不便既言终当进用光意亦讥朝廷新法不便终用光改变此法也又言光郤瘖默不言意望光依前上言攻击新法也】  

送刘攽通判泰州  

君不见阮嗣宗臧否不挂口莫夸舌在牙齿牢是中唯可饮醇酒读书不用多作诗不须工海邉无事日日醉梦魂不到蓬莱宫秋风昨夜入庭树莼丝未老君先去君先去几时回刘郎应白发桃花开不开  

【诗案云此诗云君不见阮嗣宗臧否不挂口莫夸舌在牙齿牢是中唯可饮醇酒言当学阮籍口不臧否人物唯可饮酒勿谈时事意以讥新法不便不容人直言也】  

送曾巩通判越州  

醉翁门下士杂遝难为贤曾子独超轶孤芳陋羣妍昔从南方来与翁两聫翩翁今自憔悴子去亦宜然贾谊穷适楚乐生老思燕那因江脍美遽厌天庖羶但苦世论隘聒耳如蜩蝉安得万顷池养此横海鳣  

【诗案云曾巩通判越州临行馆阁同舍旧例饯送众人分韵得然字韵此诗云但苦世论隘聒耳如蜩蝉以讥近日朝廷进用多刻薄之人议论褊隘諠乱如蝉又云安得万顷池养此横海鳣者以比曾巩贤才也后汉黄宪汪汪如万顷波言安得有度量如黄宪者以容养此宏才也熙寜五年某写书柬寄曾巩言赋役毛起盐法峻急民不安命以讥新法青苗助役烦碎如毛及盐法峻急不堪也】  

留题风水洞  

春山磔磔鸣春禽此闲不可无我吟路长漫漫傍江浦此闲不可无君语金鲫池边不见君追君直过定山村路人皆言君未逺骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出城三日尚逶迟妻孥怪骂归何时世上小儿夸疾走如君相待今安有  

【诗案云熙寜七年二月二十七日逰杭州风水洞节推李佖知轼到来先行三日留彼见待某到彼于壁上留题诗末句云世上小儿夸疾走如君相待今安有意以讥讽世之小人多务急进也先生诗话云旧读苏子美六和塔诗云松桥待金鲫竟　独迟留初不喻此语及倅钱唐乃知寺后池中有此鱼金色也昨　复逰池上投饼饵乃畧出不食复入则此鱼自珍贵盖久矣】  

和刘道原寄张师民  

仁义大捷径诗书一旅亭相夸绶若若犹诵麦青青腐鼠何劳吓髙鸿本自冥颠狂不用唤酒尽渐须醒【诗案云此诗讥近日朝廷进用之人以仁义为捷径诗书为逆旅但为印绶爵禄所诱则假捷径以进如庄子所谓儒以诗礼发冢故云麦青青又言小人之顾禄位如防鸢以腐鼠吓鸿鹄其溺于利如人之醉于酒尽则自醒也元城先生语录子弟固欲其佳然不佳者亦未必无用处元丰二年东坡下御史狱天下之士痛之环视而不敢捄时张安道在南京愤然上疏欲附南京递府官不敢受乃遣其子恕持至登闻鼔院投进恕素愚懦徘徊不敢投后东坡出狱见其副本因吐舌色动久之问其故东坡不荅后子由亦见之云宜吾兄之吐舌也此事正得张恕力或问其故子由曰独不见郑崇之捄盖寛饶乎其疏有云上无许史之属下无金张之托此语正是激宣帝怒耳且寛饶正以犯许史辈有此祸今乃再讦之是益其怒也且东坡何罪独以名太髙与朝廷争胜耳今安道之疏乃云其文学实天下之异才也独不激人主之怒乎但一时急欲捄之故为此言耳仆曰然则是时捄东坡宜为何说先生曰但言本朝未尝杀士大夫今乃开端则是杀士大夫自陛下始神宗好名而畏义疑可以止之诗案所载不止此余长篇详见别集刋行】  

御史狱中遗子由  

圣主如天万物春小臣愚暗自亡身百年未满先偿债十口无归更累人是处青山可蔵骨他年夜雨独伤神与君今世为兄弟更结来生未了因  

【本序云予以事系御史台狱府吏稍见侵自度不能堪死狱中不得　别子由故作诗授狱卒梁成以遗子由　以上诗林广记】  

苏　辙  

辙字子由洵次子与兄轼同登进士举制科哲宗朝代轼为翰林学士累拜尚书右丞进门下侍郎自绍圣初至崇寜再被谪贬晚罢祠居许州复大中大夫致仕自号颍濵遗老卒追复端明殿学士淳熈中諡文定有栾城集前集后集应诏集  

南窗  

京城三日雪雪尽泥方深闭门谢还往不闻车马音西斋书帙乱南窗朝日升展转守牀榻欲起复不能开戸失琼玉满阶松竹隂故人逺方来疑我何苦心疎拙自当尔有酒聊共斟  

【容斋随笔此其少年时所作也东坡好书之以为人间当有数百本盖闲淡简逺得味外味】  

题李公麟山庄圗【并序】  

伯时作龙眠山庄圗由建徳馆至垂云沜著录者十六处自西而南凡数里岩崿隐见泉源相属山行者路穷于此道南溪山清深秀峙可逰者有四曰胜金岩寳华岩陈彭漈鹊源以其不可绪见也故特着于后子瞻既为之记又属辙赋小诗二十章以继摩诘辋川之作云  

龙眠浄渌中防吟作云幽人建徳居知是清风主【建德馆】  

此心初无住毎与物皆禅如何一丸墨舒巻化山川【墨禅堂】  

佛口如澜翻初无一正定画作正定看于何是佛性【华严堂】  

清溪便种稻秋晚连云熟不待见新舂西风芗自足【云芗阁】  

山开稍有路水放亦成川游人得所息真意方淡然【发真坞】  

山居少华丽牵茅结浄屋此闲不受尘幽人亦新沐【芗茅馆】  

泉流逢石缺脉散成寳网水作璎珞看山是如来相【璎珞岩】  

石室空无主浮云自去来人闲春雨足归意带风雷【栖云室】  

世道自碎破全理未尝违溪山亦何有永觉平日非【秘全庵】  

共恨春不长逡巡就揺落一见洞中天真知世闲恶【延华洞】  

石门日不下潭镜月长临细细溪风度相看识此心【澄元谷】  

层崖落飞泉防风泛乔木坐遣谷中人家家有琴筑【泠泠谷】  

白龙昼饮潭修尾挂石壁幽人欲下看雹晴相射【玉龙峡】  

倚崖开翠壁临潭置苔石有所独无人君心得未得【观音岩】  

未见垂云沜其如归兴何路穷双足熟为我洗盘陀【垂云沜】  

置马歩岩间岩前得平地肴蔬取行簏麄饱有遗味【胜金岩】  

团团寳华岩重重防珍木归来得商鼎试鬻溪邉绿【寳华岩】  

苍壁立精铁县泉泻天绅山行见自久指与未来人【陈彭漈】  

深溪鱼骄石瘦椿楠劲借子木兰船寛我芒鞵病【鹊源四时皆记伯时所画】  

秦虢夫人走马圗二絶  

秦虢风流本一家丰枝秾叶映双花欲分妍丑都无处夹道逰人空叹嗟  

朱缰玉勒鞚飞龙笑语喧哗步骤同驰入九重人不见金钿翠羽落泥中  

书郭熈横巻  

鳯阁鸾台十二屏屏上郭熈题姓名崩崖断壑人不到枯松野葛相攲倾黄散给舍多肉食食罢起爱飞泉清皆言古人不复见不知北门待诏白髪垂冠缨袖中短轴才半幅惨淡百里山川横岩头古寺拥云木沙尾渔舟浮晚晴遥山可见不知处落霞断雁俱防明十年江海兴不浅满帆风雨通宵行投篙椓杙便止宿买鱼沽酒相逢迎归来朝中亦何有包裹观阙围重城日髙困睡心有适梦中时作东南征眼前欲拟要真物拂拭东绢付与汾阳生  

李公麟阳闗二絶  

百年摩诘阳闗语三叠嘉荣意外声谁遣伯时开缟素消条边思坐中生  

西出阳闗万里行弯弓走马自忘生不堪未别一杯酒长聼佳人泣渭城  

周昉画美人歌  

深宫美人百不知饮酒食肉事逰嬉弹丝吹竹舞罗衣曲终对镜理鬓眉岌然髙髻玉钗垂双鬟窈窕萼叶防宛转踯躅从婴儿倚楹俯槛皆有姿拥扇执拂知从谁瘦者飞燕肥玉妃俯仰向背乐且悲九重深逺安得窥周生执笔心坐驰流传人间心脾飞琼小玉云雾帏长风吹开忽见之梦魂清夜那复追老人衰朽百事非展巻一笑亦相为持付少年良所宜  

奉使契丹寄子瞻  

谁将家集过幽都毎被行人问大苏莫把文章动蛮貊恐妨谈笑卧江湖  

【苕溪渔隠丛话此栾城集中诗也渑水燕谈录云张芸叟奉使大辽宿幽州馆中有题苏子瞻老人行于壁间者闻范阳书肆亦刻子瞻诗数十萹谓之大苏集芸叟题其后曰谁传佳句到幽都逢着边人问大苏此二句与子由之诗全相类疑好事者改之而为此説也】  

使契丹题寺壁  

乱山环合疑无路小径萦逥长傍溪彷佛梦中寻蜀道兴州东谷鳯州西【以上栾城集】  

【池北偶谈古北口一寺中有石刻苏颍滨诗云云盖公元祐闲奉使契丹时所题而辽人刻石者】  

追和张文定公  

少年便识成都尹中嵗仍为幕下賔待我江西徐孺子一生知已有斯人  

【容斋四笔张文定公在蜀一见苏公父子即以国士许之熈寜中张守陈州南都辟子由幕府元丰初东坡谪齐安子由贬监筠酒税与张别张凄然不乐酌酒相命手写一诗后七年子由召还犹复见之于南都及元符末自龙川还许昌因侄叔党出坡遗墨再读张所赠诗其薨已十年泣下不能巳乃追和之云云哀而不怨使人至今有感于斯文】  

赠姜公弼  

生长芸闲已异芳风流稷下古诸姜适从琼管鱼龙窟秀出羊城翰墨塲沧海何曽断地脉白袍端合破天荒锦衣他日千人看始信东坡眼目长  

【墨庄漫录东坡在海外琼州士人姜公弼来从学坡题其肩云沧海何曾断地脉白袍端合破天荒公弼求足之坡云候汝登料当为汝足后入广被贡至京师时坡已薨乃谒黄门于许下子由乃为足之云】  

苏　随  

随晋江人嘉祐二年进士任博罗令弃官归里号紫云先生葆神链气不与俗接后数年端坐而逝  

纪梦  

梦乘鸾凤到仙家侍女风流魏月华琥珀盏斟千嵗酒琉璃瓶种四时花金函藏箓文刋玉石壁题名篆防砂一枕北窗初睡觉日移门外栁隂斜【泉南杂记】  

方仲谋  

仲谋字公辅淳安人嘉祐二年进士官殿中丞有雉山集  

南峯亭  

水色山光照曲阑芳春时节称逰观莺花不为少年惜尊俎莫辞终日欢香逐好风来席上景随佳句落毫端人闲胜事今犹古谁识相并四者难【青溪诗集】  

黄　履  

履字安中邵武人嘉祐二年进士累除知制诰哲宗朝歴翰林学士御史中丞拜尚书右丞提举中太一宫卒入元祐党籍孙伯思字长睿着东观余论  

史院席上次首相呉公元韵  

礼攽三事宴史发两朝余偶缀金闺彦来防石室书法良司马不辞措子防欤盛事逢衰嬾重须读五车【挥麈后录】  

蒋之翰  

之翰之竒兄守苏州  

换苏印和弟颖叔  

从来疎拙嬾身谋揽辔登车已倦逰幸有醉鄊为乐地何妨吟笑老东州【呉郡志】  

蒋之竒  

之竒字颖叔宜兴人嘉祐二年进士哲宗朝累擢翰林学士徽宗朝拜同知枢宻院事除观文殿学士出知杭州提举灵仙观卒入党籍有集  

春帖子  

昧旦求衣向晓鸡蓬莱仗下日将西花添漏鼓三声逺栁暎春旗一色齐【丹阳集】  

和鲍娘题兑溪驿  

尽日行荒径全家出瘴岚鲍娘诗句好今夜宿江南【清波杂志】  

和兄之翰宠换苏印  

早同侍宦向长洲今拥旌麾访旧逰自古风流诗酒地韦苏州后蒋苏州【呉郡志】  

题海陵天庆观乐子长真人碑  

瑶坛三级满苍苔想像真人饮赤杯飒飒仙风动杉桧只应飚驭暂归来【徐神翁语录】  

和秘阁曝书防  

宴豆追儒雅簪缨成礼容中天开壁府左海见鼇峰汗简陈三馆缃圗焕九重紫薇方思敏十吏笔能供【事文类聚后集】  

奉敇宿斋于上清馆储祥宫  

日月圆丘吉前期告上清朅来修祀事斋洁奉只明灵圉賔瑶馆仙逰列玉京丹青浮象魏盛典照蓬瀛【合璧事类外集】  

寄米元章  

京城汨没兴如何归棹翩翩返薜萝尽室生涯寄京口满牀圗籍鎻岩阿六朝人物东流尽千古山河北固多为借文殊方丈地中间容个病维摩【净名斋帖】  

即事  

渭水岐山不出兵郤携琴剑锦官城醉来身外穷通小老去人闲毁誉轻扪虱雄豪空自许屠龙工巧竟何成雅闻岷下多区芋聊试寒炉玉糁羮【诗林万选】  

游朝阳岩遂登西亭【有序】  

朝阳岩在潇江之西去治城不逺唐永泰二年元次山为道州刺史避兵至零陵访而得之以其东向遂名朝阳方是时结有盛名于世故永之守丞独孤愐窦泌为之翦荆棘建茅阁结又为之铭与歌其后桞子厚继为之诗予以子厚诗考之正所谓西亭者也复为之亭而系以诗  

昔游不在逺幽岩临治城嵚岑俯潇碧庨豁延阳明縁涧可径入滑路偪仄行泉源自何来涓涓玉锵鸣疑穿云雷窟常带鱼龙腥寒江净泻镜怪石坐开屏幽鸟驯可罗潜蛟深莫罾梯险接层栈冠巅耸危亭俯睨极窞仰攀穷青防蹇旷出物表髙虗挹元英惜哉非吾土不得憩此生旧业寄阳羡故园依晋陵秋风滆湖白春色颐山青一从绅笏去遂使猨鹤惊迂疎暗时机孱琐叨官荣谪弃分所宜媿恧顔已盈人生讵有防世累吾方轻愿言解羁绁上疏还簪缨寜居召魂魄恬养休性情纷华屏外慕冲澹严中扃穷年伴农圃毕志先畴耕  

澹岩  

零陵水石天下闻澹山之胜难具论初从崖口入地底始见殿阁开重门乃知兹洞最殊絶洞中金碧开只园寛平可容万人坐仰视有若覆盎盆虚明最宜朝日照隂晦常有黑云屯盘虬夭矫垂乳下巨兽突兀巨石蹲木香一株在岩壁人迹峭絶不可扪呀然双穴露天半笼络万象将并吞只疑七窍混沌在五窍忘失两窍存神竒遗迹未泯灭至今犹有斧凿防云牀石屏极隈隩昔有居士常潜蟠避秦不出号徴君美名遂入贤水源咸通曾为二蛇窟元畅演法蛇辄奔从兹其中建佛刹栖隠不复闻世喧惜哉此景久埋没但与释子安枯禅次山子厚爱山水探索幽隠穷晨昏朝阳迫迮若就狴石角秃鬝如遭髠豪萹矜夸过其实称誉珉石为璵璠环观珍寳欲掩有不到胜处天所悭嗟予至此駴未覩不暇称赞徒惊叹恨无雄文压竒怪好事略与二子班芜词愿勒岩上石勿使嵗久字灭漫【以上零陵志】  

清光亭  

郑圃仆射陂汉阳郎官湖郎官何为名张谓佩使符泛觞江城南乃与太白俱明月一万顷清光天下无  

萍乡即事  

地接长沙近鄊名自古闻毛山千嶂雪玉女一堆云拱木扶霄上飞泉触石分霜风萍实老目断楚江濆【以上湖广通志】  

重湖阁  

宫亭彭蠡接扬澜浩荡横空六月寒试问风波何似险老僧只管倚阑干【庐山志】  

水西示刘尉  

役役尘埃倦客情偶逢佳处得闲行慿君为把如椽笔便向苍崖记姓名【寜国府志】  

题到氏田舍【到氏杳林田舍到洽到溉兄弟所居】  

六朝冠盖俱尘土到氏今无苗裔存当时任昉过田舍野老犹记查林村【宜兴县志】  

丁　隲  

隲字公黙晋陵人嘉祐二年进士除太常博士由仪曹出知处州有集  

赓苏东坡  

秀出眉山有庆门风流长与蜀山存翰林未老生曾嫡想见累累百世孙  

【毘陵志隲与二苏同年有女适二苏从子彭孙得甥东坡报以诗隲赓云云】  

吕惠卿  

惠卿字吉甫晋江人璹子嘉祐二年进士为真州推官熈寜初王安石荐于神宗累官翰林学士参知政事元祐初除建寜军节度副使建州安置崇寜中安置宣州再移庐州死有东平集【复斋漫录子美诗笠泽鲈肥人鲙玉洞庭橘熟客分金吕吉甫诗鱼出清波庖鲙玉菊含寒露酒浮金吕胜于苏盖人客两字虽无亦可】  

荅逢原  

晨出趋长司跪坐与之言偶然脱龃龉相送顔色温归舍未休鞍簿书随满门相仍賔客过攲午仅朝餐平生性嬾惰应接非吾真况乃重戕贼良气能防存就夜甫得息阅我几上文开巻未及读睡思已昏昏自知小人归昭昭复何云毎于清夜梦多见夫子魂侧耳聴髙义如饮黄金樽觉来不得往欲飞无羽翰昨日得子诗我心子先论怪我书苦迟友道宜所敦岂不旦夕思实苦案牍繁岂无同官贤未免走与奔相见鞅掌闲有言无暇陈嗟嗟兹世上无食同所患念我力难任闻子谋更艰久知属之天安能怨窭贫吾闻君子仕行义而已焉亦将达吾义肻遂为利牵东海有沧溟西极有昆仑古来到者谁不过数子尊子已具车航吾亦为檝轮欲一从子游不知何时然【王令广陵集附】  

戏题风乞儿扇  

无人肻作【原注音佐】除非乞没药堪医最是风求乞害风都占断算来世上少如公  

【賔退録赵鉴堂朝野遗事云吕吉甫在赵韩王南园京师匄人风乞儿者持大扇造吕求诗吕即书扇上云】  

留题兴安王庙  

翦叶疏封意归禾协济心遗风固唐逺积徳本周深逝水悲兴废浮云阅古今祠宫尚翚翼鸣玉潄松隂【晋祠石刻】  

许广渊  

广渊杭州新城人嘉祐二年进士  

净名院  

杖锡穷危顶茅庵构白云轩窗半峰出钟磬别山闻海月晓同色炉烟昼杂熏莫教深静处思虑落尘氛【咸淳临安志】  

王　韶  

韶字子纯江州徳安人嘉祐二年进士熈寜中歴龙圗阁学士知熈州拜观文殿学士枢宻副使罢知洪州卒諡襄敏有敷阳集  

咏裕老庵前老松  

绿皮皴剥玉嶙峋髙节分明似古人解与乾坤生气防防因风雨长精神装添景物年年别捭阖穷愁日日新惟有碧霄云里月共君孤影最相亲  

【复斋漫录王公韶少日读书于庐山东林裕老庵庵前有老松因赋此诗王荆公为宪江东过而见之大加称赏遂为知已】  

张　载  

载字子厚先世大梁人后居鳯翔之横渠镇学者称横渠先生嘉祐二年进士以荐为崇文院检书同知太常礼院卒有崇文集  

絶句  

渭南泾北已三迁水旱纵横数亩田四十二年居陜右老年生计似初年  

两山南北雨冥冥四牖东西万木青面似枯髅头似雪后生谁与属遗经【后村诗话】  

移疾  

移疾谢华省问耕还舎扶持便疎慵旷僻逃将迓昼棊莎径侧暮粥桐隂下久矣澄清心永媿桑弧射【濓洛风雅】  

林　希  

希字子中号醒老福州人嘉祐二年进士哲宗朝累迁翰林学士同知枢宻院事建中靖国初罢知扬州徙舒州卒赠资政殿学士諡文节  

诏修两朝国史开局日史院赐筵首相呉公席上有作奉和元韵  

调元台极贵颁宴帝恩余昔副名山录今裁史观书天心忧作者国论属谁欤寂寞懐铅客容瞻相府车【挥麈后録】  

初至呉门示诸弟兼呈伯原教授  

梦寐家山忽五春君恩乞与守符新便推白傅为前政更得梁鸿作部民入境喜逢余秉穗举杯无复叹鲈莼左司西掖诚非据非是诗情媿昔人  

将之宣城留别呉门效白乐天体  

被召守东呉夜渡扬子津拭目迎家山洗我京洛尘此邦多贤豪况复平生亲初欲循故事公宴月三旬庶以叙契阔岂徒乐吾身临州未阅月吏牍方纷纭避嫌俄得请主地翻为賔尊酒未重持行乐知何因物理可胜叹俯仰迹已陈趣整震泽帆遥挹敬亭春五月而报政速哉彼齐人今我若置邮何徳于呉民举手谢呉民自笑行役频使君不能诗烦汝迎送勤来慙白太守去媿谢宣城【以上呉郡志】  

呉兴  

绕郭芙蕖拍岸平花深荡浆不闻声万家笑语荷花里知是人间极乐城【方与胜览】  

贺滕元发守呉兴  

清风楼下两溪春二十余年一梦新【自注元发初第即倅湖州距是三十年矣】欲识玉皇香案吏水晶宫里谪仙人【湖州府志】  

冯　山  

山字允南蜀之普州人初名献能嘉祐二年进士熙寜末为秘书丞通判梓州终祠部郎中有安岳集  

山路梅花  

传闻山下数株梅不免车帷暂一开试向林梢亲手折早知春意逼人来何妨归路参差见更遣东风次第催莫作寻常花蘂看江南音信隔年回  

西县道中  

溪水引我行梁山邀我坐山水已清絶春容碧相和下马取酒余梅飘酒中堕日落醉不去青茸草闲卧  

谢人恵兖墨  

故人山东来遗我数丸墨握丸大如指盥水重拂拭浓磨向日看古瓦増润泽经屑不见纸清光隠深黑书云旧所秘闻今已难得庭珪死已久至寳世罕识御府从近存人闲万金直兖州擅髙价比歙固少抑古松亦将尽神竒渐衰息文章不见贵笔研岂可掷牢落况此君虽精淡无色怜君情好古投赠兼以臆世事持此观噫嗟共冥黙  

【晁氏墨经兖沂登宻之山总谓之东山东山之松色泽肥腻性质沈重品惟上上旧以十月煎胶十一月造墨工则兖州陈朗朗弟逺子惟进惟迨与易水奚氏并称元丰九域志潞州兖州绛州皆贡墨一百枚】  

荅江安尉鲜于顷野翁  

寳峰首相聚锦屏袂一判音容阻良觌嵗月嗟易换我官潼江曲君尉泸水岸到处逢酒徒无人作诗伴南风洒襟袖佳句适我愿汶蜀防万里信息偶中断三轩风雅防萧条各分散孤吟少俦侣众喙易嘲囋念君同所嗜路近声可唤唱酬实相眷牵率岂辞惮亹亹郊籍心无为簿书乱  

八阵碛  

永安宫前瀼西碛万流峡口争奔激秋涛卷地裂山谷水落依然阵圗出阵形聚拳六十四传是武侯亲手迹斯人管萧岂足道身在巴东心汉室从容所遇皆法制浩荡胸中万分一隂机暗与天地合壮气曾将神役至今千载矻不动莽防深难致诘岂徒豪杰重嗟赏应有神灵长防惜庙偏裸裎七壮士酒炙纷纷走巫觋万事顚倒皆偶然卧龙无处霑余沥【以上安岳集】  

赵　衮  

衮字希甫以殿中丞致仕归隠嘉禾  

平江亭邀冯允南同作  

文公昔记滕王阁气象终天拂寥廓崔颢题诗黄鹤楼今日声华还磊落安汉城头有佳处江山清气归帘幕少陵无人谪仙死不遇材豪终寂寞苍苔满地荆棘生梁栋尘埃喧鸟雀风流贤守一登临久倚阑干情不薄夜来风月觉澄清天意人心如素约仙葩当见浮空来防百年来无此作嗟予好古今白头到底支离材力弱木桃或见致琼瑶免对江山负慙怍【四朝诗】  

邓润甫  

润甫字温伯建昌人尝避高鲁王讳以字行别字圣求第进士累除知制诰翰林学士进承旨绍圣初歴尚书左丞卒赠开府仪同三司諡安恵  

春帖子  

晨曦潋滟上帘栊金屋熙熙歌吹中桃脸似知宫宴早百花头上放轻红【丹阳集】  

道中咏懐奉寄利州冯允南使君  

交印夔人国分襟汴水隄十年难防合一梦顿乖暌官序潘生拙诗文庾信齐诸公多汲引宪府屡提携不肻乘骢马那能出宝鸡安恬轻世味洒落见天倪照物聪明决为邦闻望跻笑谭清岸狱暇豫劝耕犁不忍为钩距何尝设町畦燕堂传夜烛游毂碾春泥众服题鹦鹉畴将食駃騠草黄思隼击梧碧值鸾栖欲问无来使开编有旧题君方安玉垒予亦逺金闺地隔江波阔书传鸟翼稽岂知双鬓白相见两当西内顾微他技殊私牧逺黎辞亲愁不断叱驭意空迷呉苑飞云杳春城北斗低南山千里雪劒阁万盘溪夜宿星边驿朝行石上谿深疑窥地轴髙骇蹑天梯看岫时攲防听泉或杖藜萧萧黄叶下防防冷猿啼蜀道无艰险人心漫惨凄永怀持后槖遥想缀朝圭直北瞻天日征西叠鼓鼙相期郡斋冷清话看挥犀【全蜀艺文志】  

田　开  

开嘉祐初知封州  

临封杂咏  

我爱临封好诗人兴味长岭南蕉子国海上荔支庄民有百年夀家藏十载粮宦游无逺近乐处是仙乡我爱临封好賔朋日徃还年来甘白酒老去益朱顔引鹤游西寺携琴上北山君恩虽未报公外且偷闲【肈庆府志】  

赵挺之  

挺之字正夫密州诸城人举进士徽宗朝歴右仆射中书门下侍郎再除观文殿大学士佑圣观使卒赠司徒谥清宪  

题朱朴隐居天和堂  

华亭山水佳秀色宛如画前贤有遗迹卜筑俟来者高人养天和放浪寄林野安知岁月徂但喜名利舍传家得之子流軰推博雅春风振客衣逸櫂东南下赋诗台阁彦落笔珠玑泻持觞拜亲防喜色动乡社都城十二衢尘土翳车马一梦逐君行兹懐已潇洒【松江府志】  

范百禄  

百禄字子功华阳人镇侄举进士终中书侍郎諡文简祖禹其侄也  

中秋待月夜分乃见  

十二周流数经行自不违长圆非物理暂晦亦天时人欲终宵玩云才逐族移秪应逢此景无足累心期【古今岁时杂咏】  

杨夀祺  

夀祺官著作郎合江令  

将过益昌先寄冯允南使君  

衮衮京华志气低归心长伴日轮西苍顔白发因新选明月清风思旧溪屈指光隂时节晩举头霄汉路岐迷巴陵太守应怜我准拟经过醉似泥【冯山安岳集附】  

李时亮  

时亮字端夫博白人嘉祐中进士累官御史大夫与陶弼相赓和有李陶集  

蟠龙山  

独卧粤南天尽头吐吞清气压林丘风云上下三千丈雾西南十六州古磵有泉穿石冷隂崖无暑满山秋我来结构林亭下时复凭栏看未休【名胜志】  

## 宋诗纪事巻二十二

钱塘 厉鹗 撰  

王　观  

观字通叟高邮人【一作如臯人】嘉祐二年进士累迁大理丞知江都县尝着杨州赋及芍药谱  

莫恼翁  

糓垂干穗豆垂角足年登不胜乐乌巾紫领银须长白酒满杯翁自酌翁醉不知秋色凉儿捋翁须孙撼牀莫恼翁翁年已高百事慵  

【竹坡诗话此诗可与张文昌争衡】  

李　渤  

渤字子文乐昌人嘉祐二年进士官至朝奉郎知白州  

【韶州府志渤世业儒有声岭表郡人号李夫子尝试南昌作闻伯夷之风顽夫亷赋人称为李伯夷】  

武溪  

扁舟初泛入泷船隐约乘槎上汉年岸狭束成三级浪山高分得一毫天扫开盘石那无酒流出桃花恐有仙青史若能留姓字直须来此钓溪烟【韶州府志】  

郏　亶  

亶字正夫太仓人嘉祐二年进士初授睦州团练推官除司农寺丞提举两浙水利元祐初为太府寺丞出知温州卒有呉门水利书  

钟山访王荆公【时遣其子侨就学】  

十里松隂蒋子山暮烟收尽梵宫寛夜深更向紫微宿坐乆始知凡骨寒一石泉流沆瀣数庭霜竹颤琅玕大鹏泛有抟风便还许鹪鹩附羽翰【中呉纪闻】  

王　回  

回字深父福州侯官人嘉祐二年进士补亳州卫真县主簿岁余自免去治平初以荐知南顿县命下而卒有集  

浙江有感  

候潮门外浙江西曾忆浮舟自此归万古波涛今日是一身踪迹昔人非愁侵壮齿头先白泪入秋风眼易眵日暮彷徨不能去连隄疎柳更依依【咸淳临安志】  

吕大钧  

大钧字和叔大防弟嘉祐二年进士乙科终于鄜延路漕司属官从横渠张子学有诚徳集  

曾防  

函丈从容问且酬展才无不至诸侯可怜曾防推鸣瑟独对春风咏不休【宋文鉴】  

黄　通  

通字介夫邵武人嘉祐二年进士除大理寺丞  

元夕  

春楼十二玉梯横紫府千门夜不扃疑是嫦娥弄春色彩云移下一天星【邵武府志】  

刘　煇  

煇元名几字之道铅山人嘉祐四年进士第一官大理评事有东归集  

【文献通考陈氏曰煇文体竒涩欧阳公恶之下第及是在殿庐得其赋大喜既唱名乃煇也公愕然尧舜性仁赋至今传诵】  

与客游太平僧舍  

两道翠隂迎骑合四围清气逼人来林端有路云千级物外忘机酒一杯【翰府名谈】  

丰　稷  

稷字相之明州鄞人嘉祐四年进士徽宗朝歴官御史中丞工部尚书兼侍读以枢密学士出守越州入元祐党籍安置台州徙建州卒建炎中追复学士諡清敏  

运司园亭诗【和章质夫】  

玉谿堂  

一水从何来应是昆山顶酾成绿玉池虚堂逗清影公退泠然赏了非心外境鱼泳阳光动鸟啼春昼永  

潺玉亭  

养源在西山如玉抱精白引之落锦渠歴耳不可择风杂鸣球珠玑写云液恰似偃溪声醒悟迷途客【以上成都文类】  

题朱朴隐居天和堂  

路左浆先馈门前屦几重勇归尘事掷恬处道心浓弄水知幽谷观云想妙峯夜深孤鹤唳清露滴髙松【至元嘉禾志】  

驾幸太学  

鳯幄云开日月光九霄鸣跸下虞庠朝元进士鸿成列拱极名臣玉照行问道贾生称五学乞言戴圣美三王上心夙悟周公戒天下安危自一堂【中州题咏集】  

朱长文  

长文字伯原其先越州剡人家呉郡嘉祐四年进士授秘书省校书郎改许州司戸参军充苏州教授筑室郡西表曰乐圃乡人称为乐圃先生绍圣闲除秘书省正字兼枢密院编修卒有乐圃文集  

【避暑録话元丰闲淮浙士人以疾不仕因以行义闻乡里者二人楚州徐积仲车苏州朱长文伯原仲车以聋伯原以跛】  

奉陪太守及诸公游虎丘  

何必襄阳孟浩然苦吟自可继前贤虎丘合去十二度【见白公诗】熊轼再游三百年云阁为君追旧额【飞云阁本名齐云楼今追复之】霓裳从古播朱【白公在苏作霓裳曲】此行不减唐人乐畅饮惟无八酒仙  

次梅评事韵  

缾盂萧洒似村家任有籝金岂足夸自入醉乡头不白新诗何用祝苍华【以上乐圃余稿】  

胡宗愈  

宗愈字完夫常州人宿从子嘉祐四年进士哲宗朝歴尚书右丞终吏部尚书  

寄题钱公辅众乐亭  

平湖拍岸海潮通亭在平湖杳霭中花艳含春云防晩波光照夜玉壶空动摇人影双桥月洗涤尘襟四靣风野老半酣亭下笑渔樵今日与民同【延祐四明志】  

章　惇  

惇字子厚浦城人嘉祐四年进士元丰中歴门下侍郎哲宗即位迁知枢密院事左仆射兼门下侍郎迁特进封申国公徽宗朝责潭州安置再贬雷州司户参军徙湖州居住  

【挥麈余话章惇之父俞邭公族子早岁无行妻之母杨氏早寡俞与之通已而生子以一合置水缄置其内持以还俞俞得之云此儿五行甚佳将大吾门既长登第即惇也东坡先生送其出守湖州诗云方丈仙人出淼茫高情犹爱水云乡惇以为讥已怨之绍圣中为相坡渡海盖修怨也】  

游虎丘次韵  

阖闾城外小层峦瘦竹寒松数里间并岸逢僧知近寺入门凿石渐登山纯钩劒化空池在幽独诗成白日闲游客幸无官事束何湏斋舫敛昏还  

和蒲宗孟游虎丘山书钱唐旧游  

传闻城角舣行舟自拥笙歌选胜游偶为寒江阻潮汐再容清赏瞩林丘燕回呉苑风和雪梦断钱塘月满楼尽把苏杭好烟景醉吟将去诧东州【以上呉郡志】  

题李邦直家江行初雪图  

江头微雪北风急忆泊武昌舟尾时潮来浪打船欲破拥被醉眠人不知【退斋闲雅録】  

过石槽铺【在卲阳】  

瘴疠潜销瑞气和梅峯千里润烟萝人逢双堠虽云逺路在好山宁厌多【方舆胜览】  

梅山歌  

开梅山开梅山梅山万仞摩星躔扪萝鸟道十歩九曲折时有僵木横崖巅肩摩直下视南岳廻首蜀道犹平川人家迤逦见板屋火耕硗确多畬田穿堂之鼓堂壁悬两头击鼓歌声传长藤酌酒跪而饮何物爽口盐为先白巾裹髻衣错结野花山果青埀肩如今丁口渐繁息世界虽异如桃源熙宁天子圣虑逺命将传檄令开边给牛贷种使开恳植桑种稻输缗钱不持寸刃得地一千里王道荡荡尧为天大开庠序明礼教抚柔新俗威无专小臣作诗备雅乐梅山之崖诗可镌此诗可勒不可泯颂声千古长潺潺  

【湖广总志长沙国汉高帝始王呉芮芮将梅鋗时以益阳梅林为家号梅山后为蛮王扶氏据之至宋熙宁六年章惇谕平五寨分其地为二始以下梅山地安化县属武安军惇有梅山歌云云】  

张　刍  

刍字圣民嘉祐四年进士官度支员外郎守登州又为淮南转运使  

题招提院静照堂  

檇李旧禅扉丛林自翠微寺居天外静僧向日边归野水涵斋几闲云宿钓矶庭前祖来意谁为柏依依【至元嘉禾志】  

陆　伸  

题招提院静照堂  

闲房增缔构宴坐隔嚣埃屋木不加饰庭花时自开虚明殊止水寂絶等寒灰斋外无余事欣逢高士来【至元嘉禾志】  

徐　徽  

徽字仲元滁州人嘉祐四年进士歴官提举利州改常平抗疏致仕居独山号独山翁编滁阳庆歴集  

襄城  

胙土分茅奠此冈金根玉辂总辉光谁知三百余年后老树残蝉送夕阳【滁阳志】  

蔡　确  

确字持正晋江人嘉祐四年进士歴知制诰御史中丞参知政事元丰五年拜尚书右仆射兼中书侍郎哲宗立转左仆射元祐中罢知陈州夺职徙安州又徙邓州坐讥讪责英州别驾新州安置  

题王维江行初雪画  

呉儿手网寒川急雪鸣蓑浪拍船青弋渡头曽卧看令人却忆十年前【声画集】  

春日  

十二天街雨压沙秋千咿喔响人家东风防劝十分酒寒食初开百玉花年少斩新金络马柳隂无数画轮车春来谁道迟迟日尤觉春来日易斜【后村千家诗】  

崇政殿放榜  

黄帕开封出奏篇银袍二百玉阶前威顔咫尺瞻中扆名姓传呼下九天宫墨旋题黄甲字禁门已蔟杏花鞯孤臣拜赐交悲喜相望光芬十五年【合璧事类前集】  

杨花  

杨花三月暮撩乱送春归尽日闲相逐无风亦自飞轻轻拦乳燕故故扑征衣莫上高楼望排徊满落晖【合璧事类别集】  

悼侍儿  

鹦鹉言犹在琵琶事已非伤心瘴江水同渡不同归【侯鲭録持正谪新州侍儿从焉名琵琶常养一鹦鹉甚慧丞相呼琵琶即扣一响板鹦鹉传言呼之琵琶逝后误扣响板鹦鹉犹传言丞相大恸感疾不起尝为诗云云】  

夏日登车盖亭  

公事无多客亦稀朱衣小吏不须随溪潭直上虚亭里卧展柴桑处士诗  

一川佳景疎帘外四靣凉风曲槛头緑野平流来逺棹青天白雨起灵湫  

纸屏石枕竹方牀手倦抛书午梦长睡觉莞然成独笑数声渔笛在沧浪  

【苕溪渔隐丛话蔡确守安州夏登车盖亭作十絶句为呉处厚笺注得罪调新州其一絶云云殊有闲适自在之意】  

静中自足胜炎蒸入眼兼无俗物憎何处机心惊白鸟谁人怒劒逐青蝇  

西山髣髴见松筠日日来看色转新闻説桃花岩石畔读书曾有谪仙人  

风摇熟果时闻落滴余花亦自香叶底出巢黄口閙波闲逐队小鱼忙  

来结芳庐向翠微自持杯酒对清晖水趋梦泽悠悠过云抱西山冉冉飞  

矫矫名臣郝甑山忠言直节上元闲古人不见清风在叹息思公俯碧湾  

溪中曾有戈船士溪上今无佩犊人病守翛然唯坐啸白鸥红鹤伴闲身  

喧豗六月浩无津行见沙洲束两濵如帯溪流何足道沈沈沧海防扬尘  

【尧山堂外纪蔡确以弟硕赃败谪守安州夏日登车盖亭作此十絶时呉处厚知汉阳军笺注以闻其畧云五篇渉讥讽何处机心惊白鸟谁人怒劒逐青蝇以讥谗谮之人叶底出巢黄口閙波闲逐队小鱼忙讥新进用事之人睡起莞然成独笑方今朝廷清明不知确笑何事矫矫名臣郝甑山忠言直节上元闲按郝处俊封甑山公唐髙宗欲逊位天后处俊上疏谏此事正在上元三年今皇太后垂帘遵用章献明肃故事确指武后以比太后沈沈沧海防扬尘谓人夀几何尤非佳语宣仁盛怒令确分晰终不自明遂贬新州】  

杨　杰  

杰字次公无为军人嘉祐四年进士元祐中歴礼部员外郎出知润州除两浙提防刑狱卒有无为集  

勿去草行  

勿去草草无恶若比世俗俗浮薄君不见长安公乡家公卿盛时客如麻公卿去后门无车又不见千里万里江湖濵触目凄凄无故人唯有芳草随车轮一日还旧居门前草先鉏草与主人实无负主人于草宜何如勿去草草无恶若比世俗俗浮薄  

谢公约恵墨竹图  

幽人喷墨写成竹变化琅玕作玉公约赠我两大轴不比丹青凡草木六月都城苦炎燠车马纷纷正驰逐曲台官冷昼掩闗净埽虚堂展寒緑帘闲忽有微风来不动纤枝清满屋忆得扁舟载雪时曾寄防稽江上宿  

二妃庙  

黄陵二妃庙客过动愁顔湘水有时尽帝车何日还血斑千亩竹魂断九疑山欲问苍梧事白云生栋闲【以上无为集】  

花台【梁武帝时有云光法师讲经于此】  

空书来震旦康乐造渊微贝叶深山译曼花半夜飞香清虽透笔蘂防不霑衣旧社白莲老逺公应望归【六朝事迹】  

净居寺【在建昌新城县南】  

逹人到岸不须船留寄寒云几百年欲问上方多少逺为言先过净居天【舆地纪胜】  

西湖参寥山房  

我爱参寥一味闲岩房占得画屏间斫开东庑数枝竹放入西湖十里山石底酌泉清彻骨门前逢客强为顔白云幽鸟应相信出本无心倦即还【咸淳临安志】元祐元年六月十六日还自海上入佛日山净慧道场瞻礼怀禅师塔时长老弼公即阿育王大觉禅师之嗣也送予出山酌甘泉而别因留诗  

佛日山前水行人甘露杯须知源逺直自四明来【鐡网珊瑚】  

刘　秘  

秘官奉职与杨次公倡和  

赠传神欧阳价  

笔妙今为第一人心期造化夺天真精神形骨从来一移入青缣似两身【古今诗话】  

李　颙  

舟泊太湖  

旋经义兴境顿棹石兰渚震泽为何在今惟太湖浦圆经萦五百盼目眇无覩高天淼若岸长津杂如缕窈窕寻湾碕迢递望峦屿惊飇扬飞湍浮霄漾悬岨轻禽翔云汉游鳞憩中浒黯霭天时隂峣岩舟航舞冯河安可驯静观戒行旅【震泽编】  

闗景仁  

景仁字彦长钱唐人鲁之子嘉祐四年进士  

赠小苏  

昔日闻苏小今朝见小苏未知苏小貌得似小苏无【泗上録元居中作宿守郡有官妓小苏善歌舞令就座客闗彦长求诗赠之云云】  

李　定  

定字资深扬州人举进士元丰闲官御史中丞哲宗朝谪居滁州  

【诗话总李定字仲求洪州人又李定字资深扬州人元丰中御史中丞又李定济南人嘉祐中老于正卿同姓名者凡三人】  

【老学庵笔记潘子贱题蔡奴传神云嘉祐闲风尘中人亦如此呜呼盛哉蔡实元丰中人也仇氏初在民闲生子为浮屠曰了元即佛印禅师又为广陵国子博士李问妾生定出嫁郜氏生蔡奴故京师人谓蔡奴为郜六东轩笔録司农少卿朱夀昌在襁褓所生母被出治平中弃官入闗中寻访得于陜州苏子瞻作诗序且讥切世之不养者李定见之大惋恨防为中丞劾轼作诗讪谤将致不测赖上保持之止黜为黄州团练副使】  

海棠  

轻红如杏素遮梨直似佳人照碧池已是化工教艳絶莫嫌青帝与开迟烟滋绰约明双脸雨借妖饶入四支西蜀有名须得地琼林髙压百花竒【海棠谱】  

琴溪  

芳草茸茸衬马蹄两陪宪节过琴溪东风又属梨花月膏雨新调燕子泥邮舍亭空苍藓合钓台人去暮云栖此行不惮驱驰逺千里江山入品题【宁国府志】  

邵　雍  

雍字尧夫河南人嘉祐中诏求遗逸授将作监簿复举逸士补颍州团练推官称疾不起名其居曰安乐窝自号安乐先生元祐中諡康节有击壤集  

安乐窝  

半记不记梦觉后似愁无愁情倦时拥衾侧卧未欲起帘外落花撩乱飞  

【闻见前録司马温公爱此诗请书纸帘上】  

谢司马君实诸公买园  

重谢诸公为买园买园城里占林泉七千来歩平流水二十余家争出钱嘉祐卜居终是僦熙宁受劵遂能专鳯凰楼下新闲客道徳坊中旧防仙洛浦清风朝满袖嵩岑皓月夜盈轩接防倒戴芰荷畔谈麈轻挥杨柳边陌彻铜驼花烂漫隄连金谷草芊绵青春未老尚可出红日已髙犹自眠洞号长生宜有主窝名安乐岂无权敢于世上明开眼防向人间别看天尽送光隂归酒盏都移造化入诗篇也知此片好田地消得尧夫笔似椽【闻见前録康节先公庆歴间过洛爱其山水风俗之美始有卜筑之意至皇祐元年洛人为买宅于履道坊西天庆观东康节复还叶县嘉祐七年王宣徽尹洛就天津桥南五代节度使安审琦故宅基为屋三十间请康节还居之富韩公命其客孟约买对宅一园皆有水竹花木之胜熙寜初行买官田之法天津之宅亦官地牓三月人不忍买诸公曰使先生之宅他人居之吾辈防耻矣司马温公而下集钱买之先生以诗谢温公诸公云云今宅契司马温公户名园契富韩公户名庄契王郎中戸名康节初不改也】  

寄吕献可  

一别星霜二纪中升沈音问不相通林间谈笑须归我天下安危且系公万乗几前当蹇谔百花洲上畧相从不知月白风清夜能忆伊川旧钓翁  

和司马君实过天津居  

风背河声近亦微斜阳淡泊隔云衣一双白鹭来烟外将下沙头却背飞  

春游吟  

人间佳节惟寒食天下名园重洛阳金谷暖横宫殿碧铜駞晴合绮罗光桥边杨柳细垂地花外秋千半出墙白马蹄轻草如剪烂游于此十年狂  

小车吟  

自从三度絶韦编不读书来十二年大子中消白昼小车儿上看青天闲为水竹云山主静得风花雪月权俯仰之间无所媿任他人谤似神仙【以上击壤集】  

张　防  

防字子望荥阳人与兄峋同登进士受学于卲康节  

洛阳观花  

平生自是爱花人到处寻芳不遇真秖道人间无正色今朝初见洛阳春  

【王直方诗话此诗盖托意卲尧夫】  

曹　确  

确常州人嘉祐四年进士  

题季子墓  

人间不记呉王事江上今存季子宫坏壁乱飘青藓雨破檐时荡白榆风衣冠何处堆春草鸡酒长年任野翁下马一防思旧徳浮名应与暮云空【咸淳毘陵志】  

程　珦  

珦字伯温西洛人兵部侍郎羽之曾孙以祖任为郊社斋郎尝知龚鳯磁汉四州积迁大中大夫  

汉州作  

濯缨泉洁存遗迹促轸亭空想旧风公暇未应无客防春游更喜与民同【方舆胜览】  

程　颢  

颢字伯淳珦之子举进士神宗朝以荐为太子中允监察御史里行罢知扶沟县责监汝州盐税卒文潞公题其墓曰明道先生嘉定中追諡曰纯封河南伯从祀宣圣庙庭有明道集【林下偶谈山谷称周濂溪胷次如光风霁月又云西风壮士泪多为程颢滴东坡为濓溪诗云夫子岂我辈造物乃其徒盖苏氏师友未尝不起敬于周程如此惜乎后因嘻笑而成仇敌也】  

长啸岩中得冰以石敲飡甚佳  

车倦人烦渴思长岩中冰片玉成方老仙笑我尘劳乆乞与云膏洗俗肠  

送吕晦叔赴河阳  

晓日都门飐斾旌晩风铙吹入三城知公再为苍生起不是寻常刺史行  

西湖  

潩水桥边鸭子陂楼台只在郡城西烟波乍见心先快岛屿将寻路欲迷尽日无风横舴艋有时经雨饮虹霓如何咫尺尘埃地不使游人续杖藜  

陈公廙园修禊事席上赋  

盛集兰亭旧风流洛社今坐中无俗客水面有清音香篆来还去花枝泛复沈未须愁日暮天际是轻隂【以上河南程氏文集】  

顔　复  

复字长道太初子嘉祐中访有道之士京东部使者以复应诏赐进士为校书郎元祐中累官国子祭酒天章阁待制卒  

寄云门灵运禅师  

云门山岭椶叶青云门山下隂溪鸣山翁毁服悖世荣此心圆静无能名松间一饭养槁形石壁几见秋苔生爱山不免搜其情掇拾短阕成长行施子传来竒可惊爽闿空谷天外声髙峯摆荡疑茎英【云门集】  

刘　挚  

挚字莘老永静东光人家于东平嘉祐中擢甲科神宗朝累迁礼部侍郎哲宗即位歴官门下侍郎以观文殿大学士出知郓州绍圣初以党论贬光禄卿分司南京再贬鼎州团练副使新州安置卒绍兴中赠少师諡忠肃有集  

孙少卿鹿头山诗并画图  

使君真爱鹿头山图画歌吟共为传尘世那知武陵事时人争诵永嘉篇行春游醉常劳梦按部登临又隔年有客平生志林壑坐怜双眼隔云烟【声画集】  

夜直中书省寄左丞子容公  

膺门早岁预登龙俭幕中间托下风敢谓弹冠烦贡禹每思移疾避胡公论文青眼今犹在报国丹心老更同夜直沈迷坐东省斋居清絶望南宫  

【却埽编苏子容留守南都莘老时为判官苏大器爱之后同秉政因祠事各居本省致斋寄语云云】  

湖上口号  

绿荷深不见湖光万柄清风动晩凉莫恨细葩犹未烂叶香元是胜花香【能改斋漫録】  

易元吉画猨  

槲林秋叶青玉繁枝间倒挂秋山猨古面睢盱露瘦月氄毛匀腻舒云老猨顾子稍留滞小猨引臂劳攀援坐疑跳掷避人去仿佛悲啸生壁间巴山楚峡几千里寒岩数丈移秋轩渺然独起林壑志平生愿得与彼羣吾知画者古有说神为易犬马难物之有象众所识难以伪笔淆其真传闻易生近已死此笔遂絶无几存安得千金买遗纸真伪常与识者论【声画集】  

绛帐台【在江陵东汉马融教授弟子于此】  

马融号耆旧太守南郡来横经坐绛帐自处何崔嵬帐前列徒弟帐后歌管陪书生贫贱志遽以声色囬【方舆胜览】  

王岩叟  

岩叟字彦霖大名清平人仁宗初置明经科乡举省试廷对皆第一元祐中拜签书枢密院事罢为端明殿学士出知郑州徙河阳卒绍圣中坐党论追贬雷州别驾有大名集  

柳絮  

银毬抛出翠烟深聚防髙低不自禁飘去长教迎暖日飞来深院怯春隂【全芳备祖】  

和公齐临替有感见寄  

孤宦边城遇众贤及能不动依然风号古木叶堆地云搅遥山水拍天篱菊开时寒有信賔鸿过后暑无权古今惜别君须念乘暇何妨倒酒船【瀛奎律髓】  

驾幸太学  

享余精意焕龙章就促銮舆视上庠亿万圜观人作堵三千迎拜士成行虚心访道资洪业异礼尊儒冠百王四海向风知自劝足应愚鲁亦升堂【中州题咏集】  

扬州感旧怀古  

隐隐芜城枕碧流繁华曾是帝王州一声水调满明月十里春风半画楼白鸟不离图上去江云长在鉴中游废兴屈指千年事何异行人寄传邮【扬州府志】  

陪孙之翰太博登成都楼  

龊龊古之人伤心广陵废遂芜城歌半夜一挥涕蕙纨随草衰藻黼归尘翳魂石敛丘封歌堂从水逝薰光杳沈灭吞恨徒千岁我怀呉蜀国祸乱若符契目览台殿墟心感君王世干戈日驰逐狼虎争吞噬山河寳天堑城阙巍地腋霸力不乆炎倐忽如焚薙空余万雉城岌倚寒云际麋鹿玩苹隂狐狸栖棘卫江汉含呜咽岷峨抱迢递荒村烟火遥落日寒风厉因知朝市人自古悲兴替【全蜀艺文志】  

雾山【在卭州】  

雾山环合自云川戸有青溪种玉田万树桃花不知处几人曾得问秦年【方舆胜览】  

王俊民  

俊民字康侯莱州掖县人嘉祐六年进士第一  

句  

寒窗一夜雪纷纷来朔风之子动归兴轻袂飘如蓬问子何所如家在济水东问子何所学上庠教化宫【齐东野语世俗所谓王魁之事殊不经且不见于传记杂说疑无此事后见虞初志所集养生必用方戒人不可妄服金虎碧霞丹云状元王俊民为应天府发解官得狂疾于贡院中尝对一石碑呼呌不已碑中若有应之者亦若康侯之奋怒也病甚不省取书册中交股刀自裁及寸左右抱持之遂免出试院未乆疾势亦已平复予与康侯有乡曲之旧童稚共笔砚传闻可骇亟自汶拏舟抵彭城康侯亦起居饮食如故但愔愔不乐岁暮予北归康侯有诗送予云云予既去徐医以为有涎以碧霞金虎丹吐之积乆为寒中洞泄而死康侯父知舒州太湖县遣一道士来作醮书符传道冥中语云五十年前打杀谢呉留不结案有妄人托夏噩姓名作王魁传欲市利于少年狭邪辈其事皆不然】  

乔孝本  

孝本嘉祐中福州签判  

题三山郡圃防稽亭【元给事綘建】  

元侯选胜重经营地取围心正且平揆日募工逾再浃创亭合乐落初成面开西向缘忠孝牓揭新封纪宠荣隐隐湖山藏故国漫漫烟水隔都城低迷垒嶂回峯抱缭绕芳丛列艳迎台上临风共潇洒花间梦蜨助凄清枕流小槛歌前沼防绮幽轩接后甍旧景周环如有待夕阳偏照似多情萦纡碧沚通潮浦左右修篁拂画楹自昔甘棠虽足爱防稽从此擅佳名【淳熙三山志】  

孔文仲  

文仲字经父临江新喻人嘉祐六年进士哲宗朝官中书舍人后入党籍与弟武仲平仲有清江三孔集  

早行  

客兴谓已旦出视见落月瘦马入荒陂霜花重如雪海风吹万里两耳冻几脱岁宴已苦寒近北尤凛冽况当清晓行遡此原野阔笠飞带绕头指直不得结农家烟火微炙手粗可热岂能迂我留而就茍且活仰头视四宇夜气亦渐豁苦心待正昼白日想不缺【宋文鉴】  

朱伯虎  

伯虎字才元华亭人嘉祐六年进士官江东运判  

题佘山普照寺聪道人月轩  

爱月开轩絶顶闲屼然巍剏压层峦翦除羣卉当檐尽添得清光满槛看乱石云堆秋色冷老松风入夜声寒十年梦寐江乡景杖屦终期日倚防【松江府志】  

曽　宰  

宰字子翊巩第五弟嘉祐六年进士官舒州司户参军湘潭县主簿  

舒州寄王介甫  

官居隐几望灊山不似茅檐旧日闲顾我尘沙添白发怜君道路失朱顔江涵秋老鲈鱼美岸入春风荻笋斑此味总佳吾不乐惟思一马返乡闗  

【李壁王荆文公诗注予居抚州访遗文于其孙极止得此诗】  

许　将  

将字冲元福州闽人嘉祐八年进士第一神宗朝累迁知制诰翰林学士绍圣初拜尚书左丞中书侍郎徽宗朝进门下侍郎加观文殿学士告老为佑神观使卒赠开府仪同三司諡文定  

成都运司西园亭诗【和章质夫】  

云峯楼  

重楼起城隂乗髙望西极列峯横青天飞雪千里积疑是空素山冬夏海中白莫怪频东向上有思归客  

水阁  

飞阁出方池修曲见空莽低临化坞近平觉春波长返景澄余晖夕隂带浮爽从容观鱼乐不减游濠上【成都文类】  

沈　括  

括字存中钱唐人嘉祐八年进士编校昭文馆书籍为馆阁校勘熙宁中迁翰林学士龙图阁待制坐事谪均州团练副使徙秀州复光禄少卿分司南京居润州有长兴集梦溪笔谈【方舆胜览沈存中宅在润州朱方门外存中尝梦至一处小山花如覆锦乔木覆其上山下有水梦中　乐之后守宣城有道人无外者为言京口山川之胜郡人有地求售以钱三十万得之又六年坐边议谪官庐于浔阳元祐初道京口登所买地即梦中所游处遂筑室焉名曰梦溪】  

延州诗  

二郎山下雪纷纷旋卓穹庐学塞人化尽素衣冬未老石烟都似洛阳尘  

【梦溪笔谈鄜州延州境内有石油旧说髙奴县出脂水即此也生扵水际沙石土人以雉尾裛之乃采入缶中颇似淳漆燃之如麻但烟甚浓所霑幄幕皆黑予疑其烟可用试扫其煤以为墨黒光如漆松墨不及也遂大为之其识文为延州石液者是也】  

尝茶  

谁把嫩香名雀舌定来北客未曾尝不知灵草天然异一夜风吹一寸长  

【梦溪笔谈茶牙谓之雀舌麦颗言其至嫩也今茶之美者新牙一发便长寸余其细如针惟牙长者为上品以其质榦土力皆有余故也北人不识误为品题如雀舌麦颗极下材耳】  

陈丞相故宅  

丞相旌旗乆不归虚堂宁止叹伊威緑槐楼阁山蝉响青草池塘野燕飞  

【梦溪笔谈丞相陈秀公治第于润州极为闳壮池馆绵亘数百步完成公已疾甚唯肩舆一登西楼而已】  

润州甘露寺  

丞相高斋半草莱旧时风月满亭台地从日月生时见天到江山尽处回三国是非春梦断六朝城阙野花开心随潮水漫漫去流徧烟村半日来  

归计  

住山人少说山多空只年年忆薜萝不是自心应不信眼前归计又蹉跎【以上宋文鉴】  

开元乐词  

鹳鹊楼头日暖蓬莱殿里花香草緑烟迷步辇天高日近龙牀  

楼上正临宫外人闲不见仙家寒食轻烟薄雾满城明月梨花  

按舞骊山影里回銮渭水光中玉笛一天明月翠华满陌东风  

殿后春旗蔟仗楼前御队穿花一片红云閙处外人遥认官家  

【侯鲭録裕陵赏爱此词】  

汉东楼  

野草黏天雨未休客心自冷不闗秋塞西便是猨啼处满目伤心悔上楼【方舆胜览】  

光化道中遇雨  

望逺初翻叶随风已结隂雨篷宜倦枕乡梦入寒衾莎笠侵郧俗溪山动越吟烟波千里去谁识魏牟心【锦绣万花谷】  

秋千  

香入熏炉禁火天芙蓉深苑鬬秋千身轻几欲随风去却恨恩深不得仙【后村千家诗】  

在当涂作  

豹塘春水緑泱泱谢市烟深柳线长卷幔夕阳留不住好风将雨过横塘【舆地纪胜】  

秀州秋日  

草满池塘霜送梅林疎野色近楼台天围故越侵云尽潮上孤城带月回客梦冷随风叶断愁心低逐雁声来流年又喜经重九可意黄花是处开【至元嘉禾志】  

仙都山  

苔封辇路上青山鹤驭辽天去不还惟有银河秋月夜鼎湖烟浪到人间【仙都山志】  

苏小小墓  

古木寒鸦噪夕阳六朝遗恨草茫茫水如香篆船如叶咫尺西楼不见郎【嘉兴府志补】  

江南曲  

新秋拂水无行迹夜夜随潮过江北西风巻上半天渡口微吟含晓碧城头鼓响日脚垂天际笼烟鎻山色高楼索莫临长陌黄竹一声无北客时平田苦少人耕惟有芦花满江白【宋艺圃集】  

游花山寺  

经旬飘雨喜新晴病马冲泥取次行老态只应随日至春心无意与花争山川满目浮烟合楼阁侵天暮霭横嗟我有身无处用强携樽酒入峥嵘【镇江府志】  

袁　黙  

黙无锡人嘉祐八年进士  

与刚中适甫游恵山  

雨过山前翠欲飞水云髙下正含晖鱼跳细浪千花碎蝉倚清隂一嘒微沈李浮吟齿尽清风明月满船归超然不负寻幽兴拂得荷香在葛衣【恵山集】  

苏唐卿  

唐卿官寺丞宰费县善小篆嘉祐中尝书欧阳文忠公醉翁亭记刻石于费之县斋记后有倡和诗  

唐卿既篆欧公侍郎滁州琅琊山醉翁亭记上石讫思莫能致之滁上因斧官之隙地众材堪梁栋者枝其榱桷构堂于廨舍西偏高三仞植记于中楹若屏然图悠乆也因成长句五十六字兼寄献欧公侍郎  

醉翁亭记醉翁堂逺取琅琊即费乡高世雄文刋翠琰老山孤干负虹梁左邻鼇海三神防西倚儒宫数仞墙虽媿篆工非墨寳英辞终与借辉光【篆书醉翁亭记石刻】  

袭　敦  

敦乡贡进士  

和  

滁守南迁记醉狂篆刋移近舞雩乡当年寓兴临山水今日希风构栋梁吏部丧文辞避席阳冰阁笔让循墙东沂从此遗声迹迥掩桐庐翰墨光【范公希文守桐庐尝作严先生祠堂记邵先生篆以刋石光絶一时　篆书醉翁亭记石刻】  

邵　忱  

忱乡贡进士  

和  

欧公顷岁守滁阳题记苍顔入醉乡贤宰特将刋古篆旧碑不免弃山梁【旧碑乃陈知明所书】轩楹别构如安屏笔札难通似面墙异日智仙来辇去退防从此谢声光【退防乃知明字篆书醉翁亭记石刻】  

史　辞  

辞武昌人  

和  

昔日欧公镇永阳构亭直在水云乡醉翁啸傲曾为记贤宰风流别架梁老笔健遒刋琬琰晴岚滴沥照门墙更吟新咏深堂秘相伴昆山片玉光【篆书醉翁亭记石刻】  

张　颂  

颂为登州防御判官  

和  

重惜欧公滁记好模刋翠琰费堂新文华起焰冲星斗篆法通灵动神观妙每多师道客仰高常有慕贤人璨然辉目如辰象不朽宜为万世人【篆书醉翁亭记石刻】  

## 宋诗纪事巻二十三

钱塘 厉鹗 撰  

范祖禹  

祖禹字淳父镇之从孙嘉祐八年进士甲科哲宗朝累擢右谏议大夫迁给事中拜翰林学士出知陕州贬谪以终有范太史集  

资山【在资阳县治平中宰龙水作】  

资山岩谷多神仙鸾车鳯马随飞烟神女萧萧来暮雨浮丘徃徃下云軿  

龙水县斋作  

县门倚岩石终日对青峯初仕借为宰读书过三冬忘机狎鸥鸟观稼亲老农讼庭可罗雀铜印苔藓封  

月夜船行入资州  

忆昨卧碧山苍苍丛桂间白云为屏石为枕緑萝长挂明月闲忽乘轻舟泛江水山月随人还在此白鹭惊飞宿霭间青山倒卧苍波底此时孤櫂发中流川后停波听櫂讴不学子猷中夜返欲乘明月向资州  

资州路东津寺  

山行无晨暮日暝崖谷昏哀猿落客涙永路惊旅魂凭陵髙山巅俯视大江奔回环岛屿合萦转洲渚屯行云赴楚天飞鸟下蜀门地遐怪物聚寺古深殿存忆昔李氏末烟尘暗中原奸雄竞草窃割据穷海根干戈百年后见此败屋垣我来属清秋登览无俗喧山深虎豹归水静蛟鼍骞临风独啸咤浩荡欲飞翻【以上范太史集】  

李方叔送长沙猫头笋作诗为贶  

穿云斸石逺林空来涉烟波万万重实比梧桐能食鳯箨翻风雨便成龙一枝不许尘鞍挂千亩终留渭水封陋巷菜羮知不忝君王玉食愿时供【李廌师友谈记】  

孔武仲  

武仲字常父嘉祐八年进士元祐中歴官礼部侍郎出知洪宣二州坐党籍夺职居池州卒  

鄂州  

緑柳隂隂蔽武昌汀洲如画引帆樯一江见底自秋色千里无风正夕阳暂别胜游浑老大追思前事只凄凉贤豪况有遗踪在欲买溪山作漫郎  

张秉叔出紫云回銮图以示坐客因为赋之  

开元太平无兵戎真人味道希夷中人间之乐已饶足唯有青霄未追逐坐中谁似叶先生以气为粮常辟糓朝登员峤夕昆仑只与神游不要人忽逢邀携看月去缥缈虚空生紫云蟾宫竟不容乆住仙乐飘飘送回去归来宫漏未移更甲帐明釭宛如故汾水悲歌仙不成梨园空没有遗声红尘如海涨朝市从此无人游玉京【以上三孔清江集】  

郭　附  

附字明仲呉郡人嘉祐八年进士知洪州新建县后以朝奉大夫致仕  

【呉郡志明仲致仕后幅巾防杖穷山林诗酒之适十八年东南高士皆愿从游】  

枫桥  

师子山云漠漠越来溪水悠悠钟到客船未晓月和渔火俱愁咫尺横塘古塔连绵芳草长洲一老翛然自在时时来系扁舟【呉郡志】  

周　邠  

邠字开祖钱唐人嘉祐八年进士元丰中为溧水令仕至朝请大夫轻车都尉苏轼倅杭多与酬倡所谓周长官者是也  

新月  

落照西山夜色浮弯弯寒挂碧云头宝匳新様横眉黛珠箔斜悬半额钩丹桂一枝初浅露金波千里未圆流婵娟三五才成魄防满清光四百州【合璧事类前集】  

访慧山钱道人不遇  

登山穿破乱云堆不见高人眼倦开门掩水声闲白日路无车迹长苍苔墙头五柳空摇曵池上双凫自徃来却櫂扁舟自回去过江思上子陵台【咸淳毘陵志】  

湖中闻有美堂上歌笑声寄苏公  

堂上歌声想遏云主人休整碧纱帬妆残粉落胭脂晕饮剧杯深琥珀纹簪屣定知高楚客笑谈应好却秦军莫辞上马玉山倒已是迟留至夜分  

闻苏公独游净慈谒本长老以诗奉寄仍邀游灵隐  

放归驺骑独寻山直入青萝翠霭间谢客杖藜方自适阮公蜡屐许谁攀何愁白发能添老须信黄金不买闲应向林泉真得趣徜徉终日未经还【以上咸淳临安志】  

曹　辅  

辅字子方华州人登嘉祐八年乙科官提防广南西路刑狱福建转运使朝奉郎守司勲郎中号静常先生  

【困学纪闻攻媿跋曹子方书以为祐陵时上书论时事靖康至枢筦愚谓有两曹辅其一字子方与苏黄游若论事为枢筦者字载徳山为铭合为一人非也】  

次韵无咎戏赠兼呈同舍诸公  

少年落魄走四方看山听水兴难忘深林谁复知孤芳十载江湖称漫郎紫溪风月幽思长緑水如镜烟苍苍追随豪隽多清狂春风烂醉胥山堂下瞰羣峯耸如枪呉侬棹歌笛灵羌攀萝扪壁疲获臧经旬选胜行赍粮客儿经台倚高冈共卧明月吟胡牀投身忽落昆仑傍征西万马随腾骧官军夜半填贼隍食尽师老催归装将军数竒漫鹰扬斩捕不能酬失亡曲突徙薪语莫偿幕中病客非智囊扁舟夷犹忆呉乡晁矦平日丈人行生驹今始见骕骦伯乐一盼过老商恐是禀质苍龙房尤工呉语放降王叔敖抵掌对烛光秋英落尽金钿黄玉瓮浮春醅泼香九天广乐来新凉笑谈聊此共一觞天街六翮将翺翔正值羿彀游中央我老委翅无复望洞庭橘熟千林霜行当拂衣解银章买取百花洲畔庄世外日月何曾忙翛然一室生吉祥车马还能过我墙夜具茗饮与柘浆更看君诗云锦张【同文舘倡和诗】  

上祖择之龙学  

此生飘泊任乾坤南北东西岂更论万里欲封防墓土十年重到李膺门少惊人事时千变尽付羇愁酒一樽主上思贤厚风俗如公终未老丘园【祖龙学集附】题白氏庄【白序字圣均自言白侍郎之后有庄在樊川】  

浮云万态变朝昬叠嶂寻常翠满门锦里先生多胜事香山居士有贤孙春风楼阁闻棊响晚池塘见屐防寄谢世间无此乐起予归兴忆江村【陕西通志】  

松江亭  

尘路长迷眼江亭一散襟始惊天地阔更觉水云深防防鹥鹇影疎疎橘柚林扁舟他日兴谁共此登临【呉江县志】  

游刘道人岩  

故老能将旧事传仙翁踪迹向依然方知物外壶中景隐隐烟霞有洞天【粤西诗载】  

陈　轩  

轩字元舆建阳人嘉祐八年进士元丰间知汀州元祐中为中书舍人至龙图阁学士  

题志添禅师  

车轮马足走尘烟竞看成都万炬然独我踏开亭下雪伴师同坐一庵禅【补续高僧传】  

泛青溪  

晓烟如练曵平津一櫂东风两岸春岛鹭沙鸥休恋我北堂归有白头亲【严州府志】  

题蓬莱观  

白鹅乘去人何在青鸟飞来信已遥若使何郎有仙骨也须同引鳯凰箫  

【汀州府志宁化刘氏女生不茹荤美而慧以不嫁自誓父母许石城何氏子卜吉聚族徃送之甫越境白鹅从天下乘之飞去众共剏祠郡以状闻赐为蓬莱观守陈轩题诗观中】  

马　黙  

黙字处厚单州成武人第进士调临濮尉知项城县治平中以荐为监察御史神宗朝累官戸部侍郎宝文阁待制告老提举鸿庆宫卒入元祐党籍【孔平仲谈苑马黙为台官弹奏轻薄刘贡父曰既云马黙不合驴鸣】  

思郭真人  

郭也三峯秀文章似性淳汶阳初识面谓我旧相亲题诗叙游隐于今经几春有家归未得西望涕霑巾【陶朱新録】  

王　临  

临字大观大名成安人举进士治平中歴户部副使以宝文阁待制知广州府徙河中卒  

题司空表圣王官谷  

夫君乆逐夜舟移依旧岩扃锁翠微位至文昌还避世身甘幽谷是知机清风未泯随流水遗像空存伴落晖百有余年同俯仰白云犹绕故亭飞【熙宁壬子六月二十日书　王官谷集】  

潘兴嗣  

兴嗣字延之慎修之孙丁谓之甥家新建以廕授将作监主簿初调徳化尉投劾去筑室豫章城南自号清逸居士熙宁初召为筠州推官辞不就有文集及诗话补遗  

戏郭功甫  

休恨古人不见我犹喜江东独有君尽怪阿戎从防异人疑太白是前生云间鸾鳯人间现天上麒麟地上行诗律暮年谁可敌笔端谈笑埽千兵  

【潘子真诗话袁世弼南昌人宦游当途时功甫尚未冠也世弼爱其才荐于梅圣俞自尔有声功父尝谓吾大父清逸云数载汲引梅二丈力也蒿埋三尺不敢忘其赐功甫既壮颇恃其才下笔曽不经意论者或惜其造语无刻厉之功清逸云如功甫岂易得但置作者中便觉有优劣耳清逸尝有诗戏之云云】  

题濓溪  

鳞鳞负郭田渐次郊原口其中得清旷贵结林泉友一溪东南来潋灎翠波走清响动灵粹寒光生戸牖峩峩双劒峯隐隐插牛斗疎云互明晦岚翠相妍丑恍疑座中客即是闗门叟为歌紫芝曲更击秦人缶窅然忘得丧形骸与天偶君怀康济术休光动林薮得非仁知乐夙分已天有捉鼻固未免安能混真守日暮车马徒桥横莫回首【庐山纪事】  

滕王阁春日晩眺  

重叠西屏对面开巍城穹阁信雄哉眼中孤鹜云边没望里长江槛外来蛱蝶图成春未晩柘枝筵动客多才休论今古兴亡事时倒金尊醉一回  

秦山洞  

秦人当日避风烟自种桑麻老洞天緑竹横溪鸡犬静不知门外汉山川【以上江西通志】  

胡宗炎  

宗炎字彦圣宿子举进士徽宗朝官至直龙图阁知颍昌府  

句  

飞禽避轩盖残果落莓苔  

【娯书堂诗话此二句欧阳公深赏之宋史本传宗炎为诗藻思清婉欧阳修守亳与客游郡圃或诵其诗修赏味不已以为有鲍谢风致】  

李中师  

中师字君锡开封尹  

奉别尧夫先生承见留数刻渍梅酒磨沈水饮别聊书代谢  

磨汤渍酒重分携景霁风和二月时莫忘天津别君处黄梅庭下半离披【击壤集附】  

陈大雅  

大雅张表臣外祖  

絶笔  

胡柳陂中过令人念战功兵交千骑没血渫一川红朱氏皆豚犬唐家尽虎龙壮图成慷慨掷劒向西风【瑚钩诗话外祖陈公大雅为人刚果文章似之再举不第能诗为赵清献所知逾八十乃死死翌日复苏索笔题诗云云题毕乃逝味其言岂葛从周王彦章之徒欤】  

陈知黙  

句  

平地风烟横白鸟半山云木巻苍藤　云埋山麓藏秋雨叶脱林梢帯晩风  

【王直方诗话田承君云欧阳公晩年最喜陈知黙诗至云修方且欲学之陈诗不多但见两聨】  

张　洵  

防亭倡和长句  

嘉祐中经畧呉公及即伏波岩之左以为亭名防漕使李公师中记之而镵于岩之崖亭乆埋废记亦湮灭绍圣改元龙图阁胡公宗回帅桂林宪使梁公出其家藏蒙亭记以观由是知其亭之详胡公斥基而新之遂为殊伟之雄观  

桂林山水冠衡湘防亭正在漓水旁清流洄洑波光高崖古木争苍苍下有菱荷满横塘面面风来面面香新诗一咏酒一觞爽气浑如秋气凉酒防岩下踞胡牀汲泉煮茗沈烟长从容谈笑声琅琅水光山色増辉芒东山兰亭各一方风流兼追谢与王回头尘事皆茫茫为计不若行乐良恨我到此情难忘遥指白云思故乡【粤西诗载】  

尚用之  

和韵  

江亭胜概冠三湘仁智所乐皆其旁翠岫俯映青萝光上有乔木摩穹苍亭下川蕸覆银塘水面风来笑语香骚人相值喜飞觞雄辩清谈五月凉饮余相与坐方牀论文日暮兴何长佳篇疾读韵琅琅真疑星斗焕光芒格高调古説竒方况复笔法追二王事业无穷叹茫茫丹铅防勘防非良与公致道心可忘浩歌直造无何乡【粤西诗载】  

吕　源  

和韵  

九溪漓水接潇湘万壑千嵓罗水旁七星高耸生辉光连天一色皆苍苍倚江景物似钱塘况有万户新醅香古洞相对笑举觞文渊遗迹徒悲凉安得石枕与藤牀梦想昔人风味长满车薏苡胜琳琅流传千载事微芒男儿生即志四方将军异代犹封王感时抚事心茫茫顾我岂有筹防良报国志愿不敢忘此身未暇归江乡【粤西诗载】  

李　彦  

和韵  

桂江缭绕通湖湘佳山四插江之旁岚光滴翠漾波光岸头秀木皆青苍谁人筑室枕西塘新荷敲风柄柄香君尝招我来携觞登临乐臆生清凉倐思伏波离空牀且及尊前饮兴长纷剧雄辩声何琅客传俗事江亭芒蛮歌蜑曲笑遐方应无梦怪楚襄王但惊岁月去茫茫报国宜多为画良功名未白何时忘此心畴敢忆家乡【粤西诗载】  

叶宗向  

和韵  

我行几许逾沅湘直抵八桂漓水旁千山倒影摇溪光秀色不借草木苍兹亭构胜俯回塘野花风递罗绮香嵓前伏波航羽觞一洗尘思生清凉疑有仙人白玉牀壶中景迥日月长步此仙籁音琅琅世间名利真毫芒此景不独冠南方恨不筑室轻侯王回首尘迹空渺茫瞥去未必计非良其如樽酒情难忘恍然一梦五云乡【粤西诗载】  

崔唐臣  

唐臣闽人  

书刺末  

集贤仙客问生涯买得渔舟度岁华案有黄庭尊有酒少风波处便为家  

【避暑録话唐臣与苏子容吕晋叔同学相好二公先登第唐臣遂罢举乆不相闻嘉祐中二公在舘下一日忽见舣舟汴岸坐于船窗者唐臣也亟就见之邀与归不可问其别后事曰初倒箧中有钱百千以其半买此舟徃来江湖闲意所欲徃则从之以其半居货闲取其赢以自给粗足即已差愈于应举觅官时也二公相顾太息而去翌日自局中还唐臣有畱刺乃携酒具舟徃谒之则舟已不知所在矣归视其刺末有细字小诗云云讫不复再见】  

章友直  

友直字伯益得象族子嘉祐中与杨南仲篆石经于太学除将作主簿不就  

【书史防要章氏煎友直之女工篆书传其家学友直执笔自高壁直落至地如引绳而煎亦能如其父以篆笔尽棋盘笔笔匀正纵横如一】  

和祖择之咏震山岩彭征君钓台【唐宜春彭构云隐处】  

岩因更号震山居台上犹存旧钓矶一沧浪真隐处澄清尚可濯尘衣【祖龙学集附】  

陈　烈  

烈字季慈候官人少以乡荐诣阙不第与陈襄周希孟郑穆称海濵四先生嘉祐中以荐除国子直讲元祐中诏为本州教授卒  

题福唐津亭  

溪山龙虎蟠溪水鼓角喧中有乡梦破六月夜衾寒风雨生残树蛟螭喜怒澜殷勤祝舟子移櫂过前滩【皇朝类苑陈烈尝与蔡君谟同砚席时君谟出镇福唐束吏治民毫发不容一日烈徃见之维舟亭下闻其严察不徃谒但留诗云云吏不敢隐録诗呈公自是少霁威棱】  

题灯  

富家一椀灯太仓一粒粟贫家一椀灯父子相聚哭风流太守知不知唯恨笙歌无妙曲  

【淳熙三山志元丰中刘待制瑾为守元夕不问贫富每户科灯十盏陈先生以诗题鼓门大灯笼云云瑾闻而谢之】  

蔡　准  

准仙游人京之父官郎中  

来贤岩【在大涤洞秀峯之前东坡倅杭同准等七人来游赋诗故号来贤】  

大涤洞沈沈天柱风嶪嶪人世悲落花岩松无易叶朝夕樵风生云鹤闲情惬何当采玉芝仙踪从此蹑【洞霄诗集】  

彭汝砺  

汝砺字器资鄱阳人治平二年进士第一元丰初提防京西刑狱哲宗朝再选中书舍人进权吏部尚书言者谓附防刘挚出知江州有鄱阳集  

寄君时四章章四句  

我脂我车陟彼高冈母也吾怀匪居或忘  

我帆我舟泛彼大江母也吾忧食匪或遑  

我池有鱼亦可以羮何必鲔及鲂叔兮其归哉  

我田有菽茍可以食何必稻与粱叔兮其归哉  

送宗文先辈  

夫子声名二十年尘埃叹息欲华颠相如旧有凌云赋靖节今无种秫田南国寂寥归见鴈北风悲壮屡闻蝉思量世事真如幻合置穷愁顿酒边  

二月已亥晓出代祀高禖  

尘沙骑马听溪流淡薄春风却似秋坐忆洞庭波万顷滩声长在钓鱼舟  

尘土冥冥二月风寥寥天外有归鸿松隂想见芝山路隔浦溪花岸岸红  

泊真州新河亭  

鬓毛垂雪欲道路风波老不堪系缆短亭聊自慰青山数防见江南  

燕姬  

有女夭夭称细娘真珠络臂面涂黄南人见怪疑为瘴墨吏矜夸是佛装  

【张舜民使辽録妇人以黄物涂面谓之佛装鸡肋编北方士族女子冬月以括蒌涂面谓之佛装但加傅而不洗至春暖方涤去乆不为风日所侵故洁白如玉也】  

燕  

一双掠水燕来初万防飞花社余辛苦成巢君勿笑从来吾亦爱吾庐  

湖湘道中见梅花  

滴叶开花妙入神酥盘忆看北堂春潇湘此日堪肠断随处幽香着莫人【以上鄱阳集】  

舒　亶  

亶字信道明州慈谿人治平二年进士试礼部第一神宗朝为御史中丞徽宗朝累除龙图阁待制有集  

村居  

水绕陂田竹绕篱榆钱落尽槿花稀夕阳牛背无人卧带得寒鸦两两归【墨庄漫録】  

题庆安寺  

门前屏障绕潺湲付与林僧夜定还松盖作云遮十里竹龙行出千山白公香火莲开后谢氏池塘草梦闲我亦鳯凰台上客图闲却笑未能闲【陈郁话腴】  

和马粹老四明杂诗  

百粤喧华外三江指顾中耕桑遗俗在草木故城空【即鄮郭也】近泽知田美【俗重近泽田】多鱼验海丰由来形势地越絶控辽东箔蚕迎豆熟【俗有蚕豆】江雪伴梅消抵虎螯经夏【里语八月蝤蛑可抵虎】跳沙蛤趂潮【里语有跳沙蛤】酒罂双印贵【俗重双印酒】药肆万金饶【谓冯楼也】未觉西风逺三溪好采樵【慈溪小溪蓝溪也】巷陌随桥曲闾阎占水穷郡楼孤岭对【古谓镇明楼】市港两潮通【闸在城东隅】春暖鸡鸣防【在慈谿】秋寒鸭信风【江湖所呼】家家人富足击壤与吾同  

稻饭雪翻白鱼羮金鬭黄鲒埼千蚌熟【在奉化】花屿一村香【在慈谿】海近春蒸湿湖灵夜放光【广徳湖每现光采】北窗休寄傲大隐即吾乡【大隐山乃杨适先生所居　以上乾道四明图经】  

咏蔗  

瑶池宴罢王母还九芝飞入三仙山空余綘节留人间云封露洗无时闲节旄落尽何斓斑野翁提携出茅菅呉刀戛戛鸣双环截断寒水何潺潺相如赋就空上林倦游渴病长相侵刘伶爱酒真荒淫狂来欲倒沧溟深此时一嚼轻千金垆边何用文君琴五斗一石安足斟坐想毛发生清隂萧瑟甘滋欲谁让樝棃橘柚纷殊壮冷气相射杯盘上顾郎不见休惆怅佳境到时还不妄诗成虽媿阳春唱全胜乞与将军杖【合璧事类别集】  

和石尉早梅  

霜林尽处碧溪傍小露檀心媚夕阳天下三春无正色人间一味有真香相思谁向风前寄更晩那辞雪后芳朝夕催人头欲白故园正在水云卿【瀛奎律髓】  

湖心寺  

吹落清香缥缈风楼台彷佛水边红人间谁是丹青手画取春湖细雨中  

崇福寺  

龛灯隐隐夜初分落果猿啼枕上闻客梦欲成成不得一窗残月半牀云  

题太白峯  

千峯下视尽儿孙仙事寥寥不可闻长作人间三月雨请看肤寸岭头云【以上延祐四明志】  

句  

春禽得意千般语涧草无名百种香【墨庄漫録】  

游师雄  

师雄字景叔京兆武功人治平二年进士授仪州司户参军赵卨帅延安辟为属朝廷使与边臣措置破洮州擒章为陕西转运副使除直龙图阁摄帅熙河移知陕州卒有集  

贺岷州守种谊破章二首  

王师一举疾于雷顷刻俄闻破敌回且喜将门还出将槛车生致章来  

围合洮州敌未知烟云初防见旌旗忽惊汉将从天下始恨羌酋送死迟【陜西通志】  

孙　升  

升字君孚高邮人治平二年进士元祐中歴侍御史中书舍人天章阁待制知应天府绍圣中谪汀州安置卒名入党籍刘延世尝从升游録其言论为孙公谈圃  

送郑待制闳中归闽  

清晓都门祖帐开路人相与叹贤哉流尘几翳看山眼落日休停别酒杯何待诸生留北阙自存遗直在东台连江四老嗟谁在白首今朝只独来  

【孙公谈圃郑待制穆字闳中福州人与刘彝陈襄皆以徳行为世所重号四先生郑归闽公有诗送之宋史郑穆传元祐五年穆为祭酒以宝文阁待制请老给事中范祖禹言古者大夫七十而致仕有不得请则赐之几杖祭酒居师资之地正宜处老成愿毌听其去不报太学之士千余人以状诣宰相请留亦不从于是公卿大夫各为诗赋赠行空学出祖汴东门外都人观者如堵叹未尝见】  

索刘述之新酿  

稍觉香熏鼻还思酒入唇盈缸止三斗可拨瓮头春【孙公谈圃】  

句  

玉笋千官防珠帘一夜空【宣仁后挽词】来书占喜鹊落日听鸣蛬【峡口送人】若与蛟龙争角黍应同渔父啜糟醨【屈原宅】睡须山鸟唤酒听竹枝斟【述怀】穷搜诗句熟老练世情通【长阳道中】白云每逐晨光出红鹤长随暮霭还【袁州道中】梁台歌吹余衰草湓浦琵琶怅晩风【自南京和彭九江】慈竹笋抽疑夏箨木犀花发认春香【在汀州作】  

【孙公谈圃公尝学诗于孙莘老尝曰近世作诗无复有唐人风余尝得公诗今畧诵数聫云云在汀州避谤不作诗有一聫道尽汀州景物】  

练　毖  

毖延平人治平二年进士元祐初知旌徳县雅负清操民闲凡饮酒清者辄称练长官  

凫山庙  

云烟深处路萦纡元是真人旧隐居我亦放情丘壑者官闲时得命篮舆【宁国府志】  

罗　适  

适字正之台州宁海人治平二年进士官提防两浙京西刑狱有赤城集  

送致政太师文潞公  

曽将故老较量看五福如公信是难潞国封来多有岁太师以上更无官应留妙算安神器必得人才荐将坛他日宋家青史上始终臣节雪霜寒【瀛奎律髓】  

试笔  

金门秃笔积如山黄阁磨煤夜不干试借荐贤书稾看应无一字及孤寒【前贤小集拾遗】  

过逺桥  

长忆西桥避暑时天风六月袭人肌水随地脉来无尽云过山头去不知拂面稚松应偃葢当年游子巳厐眉凭师莫动溪边石留与东归题好诗【台州府志】  

孔平仲  

平仲字毅父治平二年进士元祐中提防京西刑狱坐党籍安置英州徽宗即位召为户部员外郎迁金部郎中出使陜西帅鄜延环庆奉祠卒  

【孔平仲谈苑院中有双鹊栖于玉堂之后海棠树每学士防食必徘徊翔集或鸣噪必有大诏令或宣召之事因谓之灵鹊故晁翰林诗云却闻灵鹊心应喜并予诗云灵鹊先依玉树栖葢谓此也】  

泛涟水  

涟漪二十里清淡得我性微风不复摇天水相与净秋容入崖柳晩色依渔艇髣髴防稽游南湖似明镜  

出城  

驻马河之西送车皆已返郊原人渐少风物秋将晩身如独鸟轻意与青山逺  

寄内  

试説途中景方知别后心行人日暮少风雪乱山深【以上清江三孔集】  

药名体  

鄙性常山野尤甘草舍中钩帘隂巻柏障壁坐防风客土依云实流泉驾木通行当归去矣已逼白头翁此地龙舒骨池隍兽血余木香多野橘石乳最宜鱼古瓦松杉冷旱天麻麦踈题诗非杜若牋腻粉难书【苕溪渔隐丛话】  

句  

斜拖阙角龙千尺淡抹墙腰月半棱【舘中咏雪　冷斋夜话】  

葛　闳  

闳治平三年以职方郎中知台州  

显孝南山寺【在临海县】  

六时香火集宗雷日上云收紫翠开应笑守麾公暇少二年官满一曽来【台州府志】  

常　秩  

秩字夷甫颍州汝隂人屏居里巷以经术称屡授以官不受神宗即位三使徃聘始诣阙拜右正言判国子监进宝文阁待制卒赠右谏议大夫  

句  

冻杀汝隂常处士也来骑马听朝鸡  

【石林诗话常待制秩居汝隂与王回深父皆有盛名于嘉祐治平之间屡召不至虽欧阳文忠公亦重推礼之其诗所谓笑杀颍川常处士十年骑马听朝鸡者是也熙宁初荆公当国力致之遂起判国子监太常礼院声誉稍减于前尝一日大雪趋朝与百官待漏于仗舍秩已来寒甚不可忍喟然若有所恨者乃举文忠诗以自嘲云云】  

许安世  

安世襄邑人顗之世父治平四年进士第一为都官员外郎卒于黄州  

咏史  

天下有诛赏固非君所私太宗泣君集意恐劳臣疑至公一以废智术相维持哀哉功名士汲汲尚趋时【许彦周诗话】  

张景修  

景修字敏叔常州人治平四年进士元祐末浮梁令两为宪漕五领郡符大观中迁祠部郎中诗几千篇号张祠部集  

寄叶【原阙】自湖南宪请宫祠归【叶梦得大父也】  

闻説年来请洞霄江湖奉使乆勤劳有神仙处闲方得用老成时退更高借宅但须新种竹寻仙想见旧栽桃浮梁居士尘埃甚须鬓而今也二毛【石林燕语】  

送朱天锡童子  

黄金满籝富有余一经教子金不如君家有儿不肯娯口诵七经随巻舒渥注从来产龙驹鸑鷟乃是真鳯雏一朝过我父子俱自称穷苦世为儒雪窗夜暎孙康书春陇昼荷儿寛鉏翻然西入天子都出门慷慨曵长裾神童之科今有无谈经射策皆壮夫古来取士凡数涂但愿一一令吹竽甘罗相秦理不诬世人看取掌中珠折腰未便赋归欤待君释褐还乡闾  

【中呉纪闻初景修为浮梁县令作此诗天锡既到阙忘取本州公据为礼部所却因击登闻鼔缴景修诗为证神宗大称赏之翌日以语宰相王珪而恨四方有遗材即令召对珪言不欲以一诗召人恐长浮竞不若俟其秩满然后擢用之遂止令中书籍记姓名比罢官而神宗已升遐矣景修歴事三朝每登对上必问闻卿作朱童子诗试为举似由此诗名益着】  

贫居  

茅檐月有千钱税稻饭年无一粒租生事萧条人问我水芭蕉与石菖蒲【中呉纪闻】  

睡香花  

曽向庐山睡里闻香风占断世间春窃花莫扑枝头蜨惊觉南窗半梦人  

【能改斋漫録庐山瑞香花天圣中始传张祠部以瑞为睡其诗云云】  

游九鎻  

九鎻山中多隐仙洞门终古掩云烟茶生东坞偏迎日松老西岩不记年翠箬乆藏千岁药碧池终纳半山泉苍崖纵使秦驱得未信能移一柱天【洞霄诗集】  

更高亭【在浮梁县】  

稚子山妻伴老翁重阳寻徧菊花丛明年把酒知何处却忆高亭是梦中【饶州府志】  

句  

洗竹放教风自在傍溪看得月分明【题集清轩　中呉纪闻】  

蒋槩  

槩字康叔江西龙泉人治平闲进士  

登权州北门  

壮士未酬志乘秋感慨多幽燕新种落秦汉旧山河塞月沈青冢边声起白波如何得万骑玉垒夜经过【诗话总龟】  

徐　积  

积字仲车楚州山阳人治平四年进士授楚州教授事母极孝政和中赐諡节孝处士有集【苕溪渔隐丛话东坡云仲车古之独行也于陵仲子不能过然其诗文则怪而放如玉川子此一反也耳聩甚画地为字乃始通语终日面壁坐不与人接而四方事无不周知其详虽新且密无不先知此二反也】  

淮之水示门人马存  

淮之水淮之水春风吹春风洗青于蓝緑染指鱼不来鸥不起潋潋灔灔天尽头秪见孤帆不见舟残阳欲落未落处尽是人闲今古愁今古愁可柰何莫使骚人闻櫂歌吾曹尽是浩歌客笑声酒面春风和  

爱爱歌  

呉越佳人古云好破家亡国可胜道昨日闲观爱爱歌坐中叹息无如何爱爱本是娼家女金魂玉魄沈尘土歌舞呉中第一人緑鬓双鬟才十五耳闻目见是何事不谓其人乃如许操心危兮励志深半夜窗前泪如假饶一笑得千金何如嫁作良人妇桃李不为当路花芙蓉开向秋风渚忽然一日逢张氏便约终身不相弃山不磨兮海可枯生唯一兮死难二有如樗栎丛中木忽然化作潇湘竹又如黄鸟春风时迁乔林兮出幽谷文君走马来成都弄玉吹箫从几曲不闻马上琵琶声忽作山头望夫哭去年春风还满房昨夜明月还满牀行人一去不复返不念闗山歧路长前年犹惜缕金衣今年不画深胭脂今年今日万事已鲛鮹翡翠春如泥一女二夫兮妾之所羞不求所事兮志将何求蛾眉皓齿兮妾之所忧不如无生兮庶几无尤喓喓草虫趯趯阜螽靡不有初鲜克有终鸳鸯于飞兮毕之罗之人间所恨兮何休时深山人迹不到处病鸾敛翼巢空枝【丽情集杨爱爱钱唐娼女也垂髫喜歌舞初学胡琴数曲遂通他调七月七日泛舟西湖采荷香为金陵少年张逞所调相携潜遁旅于京师逾年逞为父捕去爱留巷中好事者百计图之不可得念逞之勤感疾而死】  

贫女扇  

妾有一尺绢以为身上衣自织青溪蒲团团手中持朝携麦陇去暮汲井泉归无人不看妾不使见蛾眉  

钓者  

有人口诵浮云曲手把潇湘一竿竹荻花洲上作茅庵坐看江头浪如屋【以上节孝先生集】  

章　楶  

楶字质夫浦城人得象之侄治平四年进士甲科哲宗朝歴集贤殿修撰知渭州进端明殿学士徽宗立拜同知枢密院事授资政殿学士中太乙宫使卒諡庄简  

运司园亭诗【并序　存三首】  

成都转运司园亭葢伪蜀时权臣故宅也清旷幽静随处皆有可乐者辄为十诗粗记领畧以备他日遗忘庶几读其诗足以省忆髣髴云尔  

西园  

古木郁参天苍苔下封路幽光无时歇丑石终朝踞水竹散清润烟云变晨暮何必忆山林直有山林趣  

玉谿堂  

堂因水得名方沼当其后漪澜荡榱桷窗户挹花柳虫鱼不避人鸥鹭若相友午枕夏簟凉此乐亦奚有  

小亭  

花边二小亭双跨清渠上规模虽甚隘幽僻良可赏信依佳木隂未羡大厦广不足延賔朋携笻常独徃【以上成都文类】  

杨　怡  

成都运司园亭诗【和章质夫】  

西园  

池台密相望曽是故矦宅赏心知几人乔木已百尺低花拂乌防古藓駮苍石欲问昔豪华秋风埽无迹  

小亭  

方亭惟四柱对峙花竹闲下有雪岭水淙流日潺潺宛如双防舸缆向春波湾欲起江湖心而柰风涛艰【以上成都文类】  

邹　极  

极字适中宜黄人治平四年进士擢度支员外郎除江西提刑丁外艰服除丐祠得洪州玉隆观自号一翁有宜川集  

石防潺湲亭【宜黄县南二十里石梁数十丈横空跨于两崖曰石防】  

危亭跨幽涧涧水日潺湲响与鼓钟应静无车马喧布金因利物潄玉自澄源练引千寻逺珠轻万斛繁倚空横石壁夹岸带山樊涨骇天河决湍流地轴翻僧栖真梦觉客至涤尘烦不尽登临意忘言媿有言【抚州府志】  

江公着  

公着字晦叔睦州建徳人治平四年进士歴提防湖南刑狱京西转运使  

乆旱微作  

云叶纷纷脚匀乱花柔草长精神雷车却碾前山过不洒原头陌上尘  

【能改斋漫録江公着初任洛阳尉作乆旱微雨诗司马文正公见之修刺谒江且为称荐由是知名】  

胡时中  

时中字伯正永州人治平中进士  

清明行  

忆昔父母康健时清明携我上丘垅如今清明我独来却将小儿拜先冡凝情东风泪满衣江山虽是昔人非儿儿问我悲何事此意他年汝自知【前贤小集拾遗】  

陈　绎  

绎字和叔开封人举进士神宗朝歴秘书监集贤学士知广州贬建昌军  

碧溪轩【在建昌军夀昌寺】  

萧疎华薄隐山村清浅浮桁带郭门竹倚防干水边寺兴来题作碧溪轩【舆地纪胜】  

罗尚友  

尚友字明善萍乡人治平四年进士授鄂州军事推官  

句  

人闲酒客兼诗客天上文星与将星【谒閤门使萧注令赋　袁州府志】  

毛　渐  

渐字正仲衢州江山人治平四年进士哲宗朝歴陜西转运使摄泾原帅进直龙图阁待制  

桃源洞  

洞门流水日潺湲桃坞依然枕水边春色年年花自好游人谁复遇婵娟【天台山志】  

郑　侠  

侠字介夫福州福清人治平四年进士神宗朝调光州司法参军入京监安上门坐上书诋王安石吕恵卿谪英州编管徽宗即位除监潭州南岳庙卒自号一拂居士入党籍有西塘集  

苞苴行  

苞苴来苞苴去封书裹信不得住君不见箕山之下有仁人室无杯器以手捧水不愿风瓢挂高树  

烟楼  

仙人居处即鼇宫更作层楼峭倚空羣岫西来烟漠漠大江南去雨蒙蒙花镳柳防熙怡里耘笠渔蓑笑语中别有夜楹千里月凭防清兴与谁同【以上西塘集】  

和王荆公何处难忘酒  

何处难缄口熙宁政失中四方三面战十室九家空见佞眸如水闻忠耳似聋君门深万里焉得此言通【翠屏笔谈】  

曽　肇  

肈字子开易占子布弟牟阜嘉祐二年宰六年肇治平四年皆举进士初调黄岩尉用荐擢崇文校书累迁国史编修官元祐初擢起居舍人徽宗即位迁翰林学士安置汀州归润州卒諡文昭入党籍有曲阜集西掖集  

题王晋卿所藏郑防着色山水图  

曾访江南鸟爪仙悮随尘网落人间红泉碧涧春风里尚记麻源谷口山  

上王荆公墓  

天上龙胡断人间鵩鸟来未应淮水竭所惜泰山頽华屋今非昔佳城闭不开白头门下士怅望有余哀  

海陵春【知泰州时作】  

公事无多使客稀两时衙退吏人归沈烟一炷春隂重画角三声晩照微桑雉未驯惭报政海鸥相近信忘机只将宴坐收心念嬾向人间问是非  

灵夀同年兄再以杞屑分恵复成小诗以代善谑  

埸屋十年长铃斋一笑欢微言师水防交分托金兰腹饱仙人杖心存姹女丹他时玉京路同缀侍宸官  

寄吕南公  

主人第一河南守之子无双江夏才防见吹嘘上云汉可能憔悴隐蒿莱风骚寓兴埀金薤翰墨传家富玉杯倾葢相知胜白首扁舟临别重徘徊  

滁州琅琊山茶仙亭  

山僧独好事为我结茅茨茶仙榜亭中颇宗樊川诗  

题多景楼  

屈曲危楼倚半空诗情无限景无穷江声逆顺潮来徃山色有无烟淡浓风月满楼供一醉乾坤万里豁双瞳片云回逐斜阳去知落淮山第几重【以上曲阜集】  

迩英阁侍讲筵作【哲宗元祐中】  

二阁从容访古今诸儒葵藿但倾心君臣相对疑賔主谁识昭陵用意深  

迩英阁前槐后竹双槐极高而柯叶拂地状如龙蛇或谓之鳯尾槐  

鳯尾扶疎槐影寒龙吟萧瑟竹声干汉皇恭黙尊儒学不似公孙见不冠【以上墨庄漫録】  

句  

鼎湖弓劒仙游逺渭水衣冠辇路新　阶除翠色迷宫草殿阁清隂老禁槐  

【庚溪诗话元祐间东坡与曽子开同居两省扈从车驾赴宣光殿子开有诗其畧云云语亦佳】  

何平仲  

平仲合州人  

闻周茂叔中年有嗣以诗贺之  

庆门崇构已多时五百年方是此期树长琼枝生较晩珠根骊颔得来迟桓温贵骨天然别韦相传经道不衰衡岳维高湘水阔共知长与福为基【濓溪集附】  

刘　恕  

恕字道原筠州人涣子举进士英宗朝司马光编次资治通鉴荐为局僚官至秘书丞卒  

题灵山寺  

早晩报衙蜂扰扰友朋相和鸟闗闗余香满袖花惊眼空翠霑巾暝山【西江诗话】  

费　琦  

呈谢通判殿丞宠示游山之作  

夫君落笔尽珠玑不比相如意思违从此洛阳须纸贵夜来新有爱山诗【濓溪集附】  

## 宋诗纪事巻二十四

钱塘 厉鹗 撰  

周延隽  

延隽字仲章邹平人治平闲以职方郎中知台州累迁太常少卿  

经台  

幽致极东南清隂润客衫林深才辨径云满欲藏岩琴想山猿伴花憎谷鸟衔孤标如可挹坠稾怅开缄【台州府志】  

王诜  

诜字晋卿开封人选尚英宗女秦国大长公主爲利州防御使以党籍贬均州歴定州观察使开国公驸马都尉赠昭化军节度使諡荣安【刘后村西园雅集图防云夲朝戚畹惟李端愿王晋卿二驸马好文喜士世传孙巨源三通鼓眉山公金钗坠之词想见一时风流醖借未防乌台鞠诗案賔主俱谪而啭春莺辈亦流落于他人矣】  

后唐庄宗庙  

代梁继李号良图却惑歌儿便丧躯试拂尘埃觇遗像元来满靣是髭须【侯鲭録】  

湖上赠别【幷序】  

余前年防移清颍道出许昌前途小阻畱西湖之别馆者防一月常与韩持国范景仁泛舟啸咏使人顿忘去国流离之恨也韩公德性温厚风度髙雅固已可爱范公虽老而精神不衰议论纯正白须红靣动辄醺酣时余有所赋咏公即取红莲叶命笔疾书初不经思佳辞丽句顷刻而成坐客莫不惊叹也比闻朝廷就除端明殿学士以宠之因思方今进任老成如公者若再起之亦足以厚风俗耳  

清影十分月暗香千柄莲不知从此别高会复何年  

奉和子瞻内翰见赠长韵  

帝子相从玉斗边洞箫忽断散非烟平生未省山水窟一朝身到心茫然长安日远那复见掘地寜知能及泉防年漂泊汉江上东流不舍悲长川山重水逺景无尽翠幙金屛开目前晴云羃羃晓笼岫碧嶂溶溶春接天四时为我供畵夲巧自增损媸与姸心匠构尽远江意笔锋耕徧西山田苍顔华发何所遣聊将戏墨忘余年将军色山自金碧萧郎翠竹夸婵娟风流千载无虎头于今妙絶推龙眠岂图俗笔挂高咏从此得名因谪仙爱诗好畵本天性辋口先生疑宿縁会当别写一匹烟霞境更应消得玉堂醉笔挥长篇  

子瞻再和前篇非唯格韵高絶而语意郑重相与甚厚因复用韵荅谢之  

忆从南涧北山边惯见冷云和野烟山深路僻空吊影梦惊松竹风萧然杕藜芒屩谢麈境巳甘老去栖林泉春篮采术问康伯夜灶养丹陪穉川渔樵每笑坐争席鸥鹭无机驯我前一朝忽作长安梦此生犹欲更问天归来未央拜天子枯荄敢自期春妍造物潜移真幻影感时未用惊桑田醉来却画山中景水墨想像追当年玉堂故人相与厚意使嫫母齐聨娟岂知忧患耗心力读书嬾去但欲眠屠龙学就本无用只堪投老依金仙更得新诗写珠玉劝我不作区中縁佩服忠言匪论报短章重次木篇【以上式古堂书考】  

句  

佳人巳属沙叱利义士今无古押衙  

【许彦周诗话晋卿得罪外谪后房善歌者名啭春莺为密县马氏所得后还朝寻访微知之作诗云云仆在密县与马缙辅逰知之最详缙辅在其兄处犹见之西清诗话云过颍昌见之误也】  

章岘  

岘治平中广南西路提点刑狱转运使  

丁未上已重游龙隠岩  

溪干檥棹访岩扉危磴攀跻不欲归埀乳滴声当佛座防云畱润在僧衣聊开禊席临流水闲掷文竿到落晖旅宦天涯甘寂寞送春无意惜芳菲【桂胜】  

蔡觌  

觌治平中定海县尉  

正觉寺清风轩【在定海县西北】  

海风拍枕灯初暗山雨打窗人正寒料得此轩秋更好怒涛推月上防干【延祐四明志】  

满执中  

执中字子权广陵人治平中为万寿令  

石屏路  

石屏月如水石壁云不动闲中欹枕卧天地同一梦  

明月溪  

月出溪水清月落溪水黑茫茫溪上人笑与月为客【以上滁阳志】  

马道  

道吉州人  

啄木  

翠翎迎日动红觜响烟萝不顾泥丸及唯贪得食多才离枯朽木又上最高柯呉楚园林濶忙忙争奈何【翰府名谈治平中有为吉水令忘其姓名治邑严酷野人马道为啄木诗讽之令见诗稍缓刑时人目曰马啄木】  

薛唐  

唐鄞人有田闲集  

田舍作  

世业存五亩家风守二南适情无过睡幽事不妨贪母老防増肉朋来树选柑每慙躬稼穑未及野农谙【甬上耆旧  

集】  

萧介夫  

介夫字纯臣泰和人英宗朝官萍乡簿  

将进酒歌  

劝君莫累黑山土累得黒山竟何补劝君莫勒燕然石勒得燕然又何益百年歳月能几何萤烛光中都瞬息我今安得万丈梯腾腾直上天街墀剪折金乌翅截下玉兔蹄使玉兔不能走金乌不得飞然后举泰山为肉林东海为酒池君不见呉下秋风悲金谷园中春草衰不如相逄且饮酒齐声拍掌大唱金缕衣【吉安府志】  

钱忠  

句  

满目生涯千顷浪全家衣食一纶竿  

【呉郡志治平中钱忠过呉游赏遥见一好女子独棹烟波闲忠悦之赠诗云云女擕诗呈父父以女妻忠泛舟同入烟波不知所徃】  

钱信  

句  

安得神仙术试为施康济使此平望村如吾江子滙【齐东野语钱信平望蟁诗云云呉兴独江子滙无蟁旧传马自然泊舟于此】  

王安礼  

安礼字和甫安石弟早登科累官知制诏翰林学士知开封府尚书左丞绍圣初罢知太原府卒有王魏公集  

恭和御制上元观灯  

銮舆清晓出瑶防羽卫瞻迎扇影开凤阙张灯天上坐鸡林献曲海边来修文可笑秦无防能赋休夸楚有才星汉未斜钧乐阕君王宣示万年杯  

琼林苑赐宴饯留守太尉辄继高韵  

名德曾来重四夷朝廷今日见官仪陪祠自冠三公位分陜犹为百辟师金谷望尘多眷旧琼林赐饯尽巫疑都人喜见斾旌美寜识勳名在鼎彝【以上瀛奎律髄】  

王安国  

安国字平甫安礼弟神宗召试赐第为秘阁校理吕惠卿引连郑侠狱夺官卒有集  

【耆旧续闻熙寜中高丽遣使入贡且求王平甫学士京师题咏有旨令权知开封府元厚之内翰抄録以赐厚之自诣平甫求新着平甫以诗戯之曰谁使诗仙来凤沼欲传贾客过鸡林】  

题滕王阁  

滕王平昔好追逰高阁依然枕碧流胜地几经兴废事夕阳偏照古今愁城中树宻千家市天际人归一叶舟极目沧波吟不尽西山重叠乱云浮  

【能改斋漫録王平甫年十三作】  

记梦  

万顷波涛木叶飞笙箫宫殿号灵芝挥毫不似人闲世长乐钟声梦觉时  

【冷斋夜话王平甫熙寜癸丑歳直宿崇文院梦有邀之至海上见海水中宫殿甚盛其中作乐笙箫鼓吹之妓甚众题其名曰灵芝宫邀之者欲俱徃有人在宫侧隔水谓曰时未至且令去他日当迎之至此恍惚梦觉时禁中已鸣钟平甫颇自命不凡为诗记之】  

杭州呈胜之  

游覧湏知此地佳纷纷人物敌京华林峦腊雪千家水城郭春风二月花彩舫笙歌吹落日画楼灯烛映残霞如君援笔宜摹写付与尘埃北客夸【瀛奎律髄云此平甫作误入荆公集】西湖春日【曰琯按以下二首误入林逋集】  

争得才如杜牧之试来湖上辄题诗春烟寺院敲茶鼓夕照楼防卓酒旗浓吐杂芳薰巘崿湿飞防翠破涟漪人闲幸有蓑兼笠且上渔舟作钓师  

春隂  

似雨非晴意思深宿酲牵率卧重衾苦怜燕子寒相并生怕梨花晩不禁薄薄帘帷欺欲透遥遥歌管压来沈北园南陌狂无数秖有芳菲会此心【以上瀛奎律髄】  

句  

海鹏未击三千里天马湏归十二闲【苕溪渔隠丛话】风暄翠幕春沾酒露湿筠笼夜卖花【洛中闻见前録】  

当时徐氏擅笔墨夜围梦堕空中簁  

【金玉诗话王师吊伐江左城破或梦丱角女子行空中以巨簁簁物散落如豆着地皆成人问其故曰此当死于难者后见贵人盛冠服继堕于地云此徐舍人也既寤闻徐锴死围城中王文公兄弟在金陵和王微之哲登髙斋诗押簁字平甫有句云云此事竒谲而屈曲强韵中可谓抟虎手也】  

宫殿影揺河汉外江湖梦断晓钟边【舘中题壁】忽吟佳句诗驱暑逺胜前人檄愈风【病中答蘓子容】九月清霜送陶令千年白日见滕公【王绎学士挽词　以上隠居诗话】  

沈辽  

辽字睿逹钱唐人遘弟用兄任监夀州酒税熙寜中以太常寺奉礼郎监杭州军资库转运使摄华亭县他使者以夙憾文致其罪下狱夺官流永州徙池州有云巢编  

【金玉诗话辽尤工翰墨登科之后游京师偶为人书帬带词颇不典流传逹于宫禁近幸嫔御服之遂尘乙覧后削籍为民】  

奉陪颖叔赋鎻院牡丹  

昔年曾到洛城中玉椀金盘深浅红行上荆溪溪畔寺愧将白髪对东风  

池阳  

寒烟寂寂锁青谿圆月亭亭上曲隄小杜风情遥可想闲调丝竹舞金泥  

陆机宅  

朝日欲岀已复西人闲兴废那可知昆山陵谷久巳变水傍惟有将军碑  

龟兹舞  

龟兹舞龟兹舞始自汉时入乐府世上虽传此乐名不知此乐犹传否黄扉朱邸画无事美人亲寻敎坊谱衣冠尽得画图看乐器多因西域取红緑裀结坐后部长笛短箫形制古鸡娄揩鼓旧所识饶贝流苏分白羽玉顔二女髙髻花孔雀罗衫金画缕红鞾玉带踏筵岀初惊翔鸾下圃中有一人奏羯鼓头如山兮手如雨其闲曲调杂晋楚歌词至今传晋语湏臾曲罢立前庑叹息平生未尝覩清都阆苑昔有梦寂寞如今在何所我家家住沧海涯上国乐事殊未知玉顔邀我索题诗它时有梦与谁期【以上云巢编】  

王钦臣  

钦臣字仲至洙之子用防入官文彦博荐试学士院赐进士及第歴集贤殿修撰知和州徙饶州斥提举太平观徽宗立复待制知成德军卒入党籍有广讽味集  

防华岳观  

凌空老树云垂叶压屋梨花雪照人深愧地仙教俗客慇懃留看华山春  

再题华岳观  

石坛流水共苍苔青竹林闲一径开可惜梨花飞巳尽前年游客始重来【以上江邻防杂志】  

召试学士院试罢作  

翠木隂隂白玉堂老来方此试文章日斜奏罢长杨赋闲拂尘埃看画墙  

【西清诗话荆公见之甚叹赏为改作奏赋长杨罢且云诗家语如此乃健】  

戏书长老院  

蜀国相如最好词武皇深恨不同时凌云赋罢还无用寂寞文园兴可知  

【能改斋漫録熙寕中王仲至自河北被召用荆公荐对神宗问所与游从公奏宋敏求帝默然遣任公因留一诗书长老院中云云荆公爱其诗自题于所执扇】  

与秦少逰于恭敏李公燕闲堂聨句  

黄叶山头初带雪緑波尊酒暂囬春【王】已闻璧月琼枝句更着朝云暮雨人【秦】老愧红妆翻曲妙喜逄佳客放懐新【王】天明又岀桃源去仙境何时再问津【秦　能改斋漫録】  

次韵苏子由咏李伯时所藏韩干马  

天闲不遇头亦垂真性夲不求青丝由来竒骨类竒士立见俱似囊中锥凤头初踏葱岭至绣膊东由青海驰春风宛转白玉镫晩日照耀黄金羁李侯对此意匠发造物真比毫端竒方歅之相岂可拟颠倒未免雄称雌翰林相继写高韵何止羊何共和之玉花照夜古称美顔色乃是论其皮固知神骏不易写心与道合方能知文章书画固一理不见摩诘前身应画师【声画集】  

使辽囬谒恭敏李公席上作  

穹庐三月巳淹留白雪黄云见即愁满袖尘埃何处洗李家池上海棠洲【诗人玉屑】  

游王官谷  

钟鼎山林岀处明中闲不合枉高情有钱湏买王官谷流水声中过一生【王官谷集】  

安焘  

焘字厚卿开封人举进士神宗朝歴官同知枢宻院事哲宗朝拜门下侍郎落职知大名府徽宗朝知河南降祁州团练副使还洛卒入元祐党籍  

重题江干初雪图【事详韩忠彦诗下】  

曾游沧海困惊澜晩渉风波路更难从此江湖无限景不如秖向画图看【石林诗话】  

韩忠彦  

忠彦字师朴琦子以父任为将作监复举进士元祐中同知枢宻院事徽宗朝进左仆射兼门下侍郎封仪国公谪磁州团练副使致仕卒入元祐党籍  

题江干初雪图  

诸公当日聚岩廊半谪南荒半巳亡唯有紫枢黄阁老再开图画看潇湘  

【石林诗话江干初雪图真迹藏李邦直家唐蜡纸夲世传王摩诘所作元丰闲王禹玉蔡持正韩玉汝章子厚王和甫张邃明安厚卿七人题诗建中靖国元年韩师朴相邦直厚卿同在二府时前七人者所存惟厚卿而巳持正贬死岭外禹玉追贬子厚方贬玉汝和甫邃明则死久矣故师朴题其后云云紫枢黄阁谓邦直在门下厚卿在西府也厚卿复题邦直亦自题云】  

驾幸太学  

恢崇儒教顿生光天子亲来幸上庠星弁煌煌环帝座霜袍宻宻缀周行庙祠稽首尊先圣书义终篇劝嗣王学道深慙非入室此辰荣事亦升堂【中州题咏集】  

许遵  

遵字仲涂泗州人第进士熙寕闲判大理岀知润州提举崇福宫  

游风水洞  

水洞连风洞精蓝両洞前山高易藏日树老不知年板有华宗什名留少傅篇烟波门外境寂寞变桑田【咸淳临安志】  

沈立  

立字立之歴阳人举进士歴江淮发运使知越杭二州  

英韶在前徒矜下里之曲风雅未丧岂系击辕之音不图缀绮靡之辞抑将导敦厚之防耳海棠虽盛于蜀人不甚贵因暇偶成五言百韵律诗一章知我者无加焉  

岷蜀地千里海棠花独姸万株佳丽国二月艳阳天丛萼匀如布修蕤巧似编彤云轻防缀赤玉碎雕镌瑟瑟光轮莹猩猩血借鲜浅深相向背疎宻递句牵轻蒨重重染丹砂细细研蘂纤金粟拱须嫩紫丝拳红蜡随英滴明玑着颗穿初茎争防娜翘干共蹁跹絶代知无价生香不减分灵应桂苑钟粹定星躔木帝经邦相花王入室贤祥飇如剪拂卿霭共陶甄真宰隂推毂句芒与着鞭不湏忧薄命好为惜流年賛翼施生柄扶持煦妪权主张韶令正调燮淑威宣和气高低洽芳心次第还金钗人十二珠履客三千云雨迷巫峡风波怨洛川娉婷宜住楚妖冶合居燕绣被通宵展华灯彻曙燃横披前槛外半岀假山巅暗羡游蜂采偷输蚁穴沿瘦嫌【阙】网织柔怯女萝纒蓄恨凭谁讯无言只自怜文君酒垆畔扬子草堂前品格生来别风流到老全繁中生怅望众里见喧阗暄暖精神出晴明意态便关闗莺对语两两燕高鶱天上宜封殖人闲偶伫延共樱围别舘与杏拥斜阡清暖帘争卷黄昏幕尚褰低笼金轣辘高暎画秋千忽认梁园妓深疑阆苑仙葱葱来蕙圃逺逺别芝田羞隠冥蒙雾轻如淡荡烟乍逄开羽扇初喜下云軿彷佛同星靥依稀带翠钿五铢衣宛转七寳帐翩翾独立挨霓节成行列彩旃困宜欹虎枕歩好衬金莲舞定休廽袖妆浓不傅铅盖张松鬰鬰茵借草芊芉馥郁兰供梦扶苏栁伴眠躯轻弥绰约腰细更便嬛娅姹常颙若幽柔自洒然侍儿罗白芷婢子列芳荃口口浓檀注腮腮薄粉填觧围施叶幄买笑有榆钱旖旎环瑶席婆娑匝玳筵娇依屏曲曲泣对露涓涓南陌轻埃蔽东郊夕照连几时休缥缈従此识婵姢是处遗簮珥谁家不管妒姬贪恐失戯稚惜何颠折闪搔头褪擎枞约腕揎戴遮鬟上鳯装压鬓邉蝉汲引新懽聚消磨忽忿蠲纵观湏倒载命宴必加笾翻曲教歌媛更词送酒船乡心湏暂觧病眼当时痊迢遰来油壁从容住锦鞯雅宜交让比秾与棣华聫不愤参朱槿寕甘混木棉酴醿潜失色踯躅敢差肩素柰思投迹夭桃耻借贠梧桐愧金井芍药滥花砖并压辛夷俗潜排寳马蔫天防无乆恃人宠莫长专布影交三径敷荣徧一廛凝眸方回首旋翩翩可忍惊飇挫胡烦急景煎珊瑚随手碎绛雪绕枝旋拂汉霞初散当楼月自圎飘零随蠛蠓散乱逐漪涟灼灼龟城外亭亭锦水邉愁应惨蹙有涙即潺湲午隠迷蝴蜨朝寒怨杜防物情元倚伏人意莫拘挛擢秀高羣木称珍极八埏未开独脉脉忧落固悁悁别着新文纪重寻旧谱笺共知红艳好谁辨赤心坚实合陪朱李根宜灌醴泉栽湏怜竹栢树莫绕乌鸢耻托膏腴茂当随富贵迁为多犹底滞因逺尚迍邅客思易成乱心期未省愆画思摩诘笔吟称薛涛牋醉目休频送诗情岂易縁薛能夸丽句郑谷赏佳篇止感芳姿美那怜托地偏山经犹防记方志未多传巧咏忧才竭冥搜得意【阙】遐陬寡真赏僻境忍轻捐抽秘慙非据探竒敢让先援毫叙名卉聊用放懐焉【海棠谱】  

张舜民  

舜民字芸叟邠州人第进士元祐初除监察御史徽宗朝为吏部侍郎以龙圗阁待制知同州坐元祐党贬商州卒高宗追赠寳文阁直学士自号浮休居士又号矴斋娶陈师道之姊有画墁集  

【画继芸叟生平嗜画题评精确虽南迁羁旅中每所经从必搜访题识东南士大夫家所藏名品悉载録中亦能自作山水郡斋读书志芸叟为文豪重有理致最刻意于诗晩好乐府百余篇自序云年逾耳顺方敢言诗百世之后必有知音者孙公谈圃张芸叟谪郴州税郴多碧莲根大如盌张甞以墨印于诗稿上以诧北人也】  

西征回途中二絶  

灵州城下千枝栁总被官军斫作薪他日玉关归去路将何攀折赠行人  

青铜峡里韦烟路十去从军九不回白骨似沙沙似雪将军休上望乡防  

【东坡题防舜民通綀西事从高遵裕西征回途中作二絶云云为转运判官李蔡所奏贬郴州监税舜民言官军围灵武不下粮尽而退西人从城上呼官军汉人兀攃否或仰而答曰兀攃城上皆大笑西人谓慙为兀攃也】  

自题画扇  

忽忽西迁不记年二妃祠外橘州前眼昬笔战谁能画无奈霜纨似月圎  

邓正字宅见刘明复所画麓山秋景  

洛阳才子见长沙自识中丹鬓未华文武才全皆不试丹青笔妙更谁加老杉列在皇堂上小景将归学士家我有故山常自冩免教魂梦落天涯  

题薛判官秋溪烟竹  

深墨画竹竹明白淡墨画竹竹带烟高堂忽尔开数幅半隠半见如自然  

赠山人张无惑【善画山水】  

西征已度故关山秋雨零零路屈盘受尽艰辛心不足觧程又展画图看【以上画继】  

京兆安汾叟赴辟临洮幕府南舒李君自画阳关图并诗以送行浮休居士为继其后  

古人送行赠以言李君送人兼以画自冩阳关万里情奉送安西从辟者澄心古纸白如银笔墨轻清意潇洒短亭离筵列歌舞亭亭喧喧蔟车马溪邉一叟静垂纶桥畔俄逄両负薪掣臂苍鹰随猎犬耸耳駏驴扶只轮长安陌上多豪侠正值春风三二月分明朝雨浥轻尘客舍青青栁色新主人举杯苦劝客道是西征无故人殷勤一曲歌者阕歌者背泪霑罗巾酒阑童仆各辞亲结束韬縢意气振穉子牵衣老人哭道上行客皆酸辛唯有溪邉钓鱼叟寂寂投竿如不闻李君此画何容易画岀渔樵有深意为道世闲离别人若个不因名与利红莲幕府尽竒才家近南山紫翠堆烜赫朱门当巷陌潺湲流水绕亭防当轩怪石人稀见夹道长松手自栽静鎻园林莺对语宻穿堂戸燕惊廻试问主翁在何所近向安西幕府开歌舞教成头已白功名未立老相催西山东国不我与造父王良安在哉已卜买田箕岭下更防筑室颍水隈慿君传语王摩诘画个陶潜归去来【声画集】  

纨扇  

纨扇夲招风曾将热时用秋来挂璧上却被风吹动【蒙斋笔谈】  

感时事戏作  

少年辛苦校虫鱼晩嵗雕虫耻壮夫自是诸生犹习气果然紫诏尽驱除酒闲李贺皆投笔地下班扬亦引车唯有少陵顽钝叟静中吟撚白髭须  

【韵语阳秋熙寕四年荆公预政罢诗赋专以经义取士元祐五年复用诗赋绍圣初以诗赋为元祐学术复罢之政和中遂着于令士庻传习诗赋者杖一百畏谨者至不敢作故芸叟感而赋此】  

真州仪真观  

闻説仙乡接【一作即】瀬乡闲游诗侣礼虚皇三潮寳通胥浦万叶灵杉蔽蜀冈天地杳冥供冩像江山廽合助灵祥五云送入蓬莱岛留与人间作道塲  

【古今诗话扬州扬子县古白沙镇也祥符丁晋公铸圣祖天尊像遂为真州有仪真观观西一水萦廽南入大江号曰胥浦一日三潮俗云子胥觧剑之所观之记载使者以像在舟日方午潮水忽至今有午潮张芸叟诗云云】  

和喻明仲马上吹笛  

越客思归黯不平闲持长笛冩秦声羡君气海如斯壮博我词锋孰敢争江上梅花开又落陇头流水咽还惊岂知不寐鳏鱼眼独坐山堂对月明  

【墨荘漫録喻陟明仲睦州人持节数部政绩蔼着雅善散尤妙长笛每行按至山水佳处马上临凰快作数弄尝有马上吹笛诗寄芸叟芸叟和之云云】  

东坡先生哀词【并序】  

我守中山乃公旧国雪浪萧斋于焉食防俯察履綦仰防梁木思贤阅古皆经贬逐玉井芙蓉一切牵复云云  

石与人俱贬人亡石尚存郤怜坚重质不减浪花痕满酌中山酒重添丈八盆公兮不归北万里一招魂【思贤阅古皆中山后圃堂名】  

【墨庄漫録东坡帅中山得黒石白脉如孙知防所画石间奔流尽水之变作白石大盆以盛之激水其上名其室曰雪浪斋公自铭云玉井芙蓉丈八盆伏流飞空潄其根时有英州之命后谪惠州又徙海外故中山后政以公迁谪雪浪之名遂废元符中始被北归之命将至呉中张芸叟守中山葺治雪浪斋重安盆石方欲作诗寄公闻公之薨乃作哀词云云】  

题木居士  

波穿火透本无竒初见潮州刺史诗当日老翁终不免后来居士欲奚为山中雷雨谁宜主水底蛟龙睡不知若使天年俱自遂如今已复长孙枝  

【墨庄漫録退之所题木居士在今衡州耒阳县鼇口寺元丰初年旱暵祷之不应县令析而焚之僧道符更刻木为形以事芸叟南迁郴州过而见之题诗于壁】  

戏作  

芝兰虽好忌当门何况庭前恶土墩畚锸才兴双剑出狐狸尽去老松蹲百年守冢真堪笑一日开轩亦可尊安得掷从天外去成都石笋至今存  

【墨庄漫録衢州防事下旧有土势隆起篠木丛生相传云古冢也旧有碑其文曰五百年刺史为吾守墓以此前后相承皆畏而不敢慢绍圣元年齐安孙贲公素为守问之左右以是对公命毁去之官吏大恐阖府叩头以諌公曰借令土中有贤者骨当以礼法迁之乃为文自祭而除之斸深丈余了无他异但有二石峯长五六尺坚瘦清润又有大木之根蟠踞其下羣疑遂定石上有刻云干符五年五月三日安于此押衙徐讽龙山起此石处得二石刺史季阙题又刻云开寳七年重叠峨嵋山于防事前于郡斋文会阁移季公之石安置于此刺史慎知礼题时公素方修州治南韶光园重建清冷堂堂成乃移二石于堂下名曰双石嗟乎慎公移石去季公之得石凡九十七年公素之破疑冢岀石去慎公又一百二十一年物之显晦抑自有数第不知峨嵋之废乃冒冢之名自何时也公素一旦戏笑为之遂释千百年之惑张芸叟有诗云云公素可谓刚毅正直自信之君子也】  

过魏文贞公旧庄  

破屋居人少柴门春草长儿童不识字耕稼郑公庄【老学庵笔记】  

宣赦诗  

击鼓填街道传声过水濵国严三嵗祀防洗万方春舟檝随南斗衣冠拱北辰岭南并岭北多少望归人【侯鲭録绍圣中芸叟入党籍系潭州赦书中独元祐人不赦为诗云云】  

九日  

一见黄花只自羞萧然短髪不禁秋谁人为整乌纱帽独倚西风满眼愁【合璧事类前集】  

次长芦  

炎荒徃返正三年重过长芦古寺前万里风波行欲尽停桡南望一澘然【舆地纪胜】  

赐资治通鉴呈范淳父学士  

通鉴初成赐近臣不遗疎贱布防均我投淮水五千里君滞周南二十春东观汗青身是梦西宫削稾事如新细思当日修书者秖有三人今一人  

【菊坡丛诂治平中英宗患歴代史繁多难见令司马温公编进君臣事迹请置局辟官荐刘道原刘贡父又辟范淳父在局书成进上神宗赐名资治通鉴元丰末进五代记迁公资政殿学士除淳父袐书省正字为赏时道原已死贡父方贬官衡州也元祐初温公还朝作门下侍郞用宰相蔡持正劄子付下国子监开板令温公门下士及馆职校雠之板成徧赐宰执侍从及校雠官各以表谢张芸叟诗云云三人谓贡父道原淳父也】  

打麦  

打麦打麦彭彭魄魄声在山南应山北四月太阳岀东北才离海峤麦尚青转到天心麦已熟鹖旦催人夜不眠竹鸡呌雨云如墨大妇腰防岀小妇具筐逐上垅先捋青下垅已成束田家以苦乃为乐敢惮头枯面焦黒贵人荐庙已尝新酒醴雍容会所亲曲终厌饫劳童仆岂信田家未入唇尽将精好输公赋次把升斗求市人麦秋正急又秧禾丰嵗自少凶嵗多田家辛苦可奈何将此打麦词兼作插禾歌  

酴醿  

冰肌雪艳映残春燠日薫风入四隣任是主人能爱惜也一半与游人  

真珠花  

风中的皪月中看觧作人间五月寒一似汉宫梳洗了玉珑璁压翠云冠【以上函渊鉴类】  

板子矶  

石上红花低照水山头緑篠细含烟天生一夲徐熙画秖欠鹧鸪相对眠【太平府志】  

离真州  

日日北风吹上水年年客思搅新秋山长水逺连三楚物态人情又一州隔岸晩峯如见揖并船孤鹜似相留因知景畧非前逹身后犹湏具十牛【扬州府志】  

陶弼  

弼字商翁永州祁阳人以功授阳朔县主簿歴官知邕州招纳诸蛮有功四迁为东上閤门使康州团练使有集  

送赵枢寺丞宰防化县  

路入防云去如何轻解携人烟五岭北星斗大江西暖雪梅花树晴雷赣石溪青衫欲无泪不奈鹧鸪啼  

岀岭题石灰铺  

马度严关口生归喜复嗟天文离卷舌人影背含沙江势一再曲梅梢三四花登高休问路云际是吾家  

登昆仑防  

落照古城隅边风动隼旟久闲忘战畧多病熟医书白髪随年短新情与世疎桃花春水起还钓旧溪鱼  

天涯亭  

雨色丝丝风色骄天涯亭上觉魂消一家生意付秋瘴万里归心随暮潮兵送逺人还海界吏申迁客入津桥山公对此聊酣饮怕见醒来両鬓凋【以上陶邕州集】  

寄苏州徐处士弁弁能画山水  

平南无防鬓如霜七十峯前旧隠乡相约祝融孤顶上借君吟笔画潇湘【声画集】  

賔州作  

金鼓声阑劒防收使君廽上雅歌楼尊前一阕清商曲消尽穷边万里愁  

徃歳传闻南诏檄近时方筑伏波城安城太守知边计菡萏花中阅水兵  

閤皁山【崇真宫在临江新淦县北山形如閤山色如皁故名道书云第二十福地即汉张道陵丁令威葛孝先修炼之地】  

万仞天门閤皁形隂阳不似众山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级高坛拂杳冥  

阳朔县作  

榕叶森森盖县衙不离牀衽见烟霞民耕紫芋为朝食僧煮黄藤代晩茶瀑布声中窥案牍女萝隂里劝桑麻欲知言偃歌防水墨屏风数百家【以上方舆胜覧】  

端砚赠王欲  

端砚如池状润疑云雨通粗官不识字好去伴诗翁【砚笺】  

寄新沅守谢麟  

险尽天开溪路平诗书新将典新城三千戍卒今无防十万屯田古未耕属县乞除防虎槛生蛮愿献采砂阬从兹预拟风尘息尽是仁威下斾旌【辰州府志】  

山茶  

江南池馆厌浮红零落山烟山雨中郤是北人偏爱惜数枝和雪上屏风【后村千家诗】  

咏藕  

万顷金波里谁将玉节栽丝应鲛乞与津是蚌分来盘贮冰犹结刀侵雪易摧防风骨外折混沌窍中开月寺僧家鉢风亭酒客杯胸中秋气入牙角雨声回自媿尘泥贱得蒙尊爼陪与君消酷暑李莫相猜  

蜨  

暖翅玉罗薄香须金线防青春二三月白日一防飞露重休深入风高且暂归南园芳树下燕雀最多机【以上合壁事类别集】  

题栁州柑子堂【栁子厚手植】  

子厚才名甲有唐谪官分得荔支乡罗池水尽黄柑死独有穹碑在画堂【锦绣万花谷】  

黄陵庙  

溪上龙蛇屋萧条帝子祠竹防当日泪山色后人疑仙服霞留绮新妆月印眉楚民亡水旱箫鼓谢神禧【粤西诗载】  

句  

雪山经夏冷天马入秋肥【塞上】隂微辨樵火霁早误僧钟【行役】渴蜂衔砚水饥蜨嗅缾花【顺州】枭鸣社旁树盗发冢中金鹿饮沙浑水猿饥果落云　将老未闻金作印师寒犹用铁为衣　山险不能留覇业水声惟觧送年华道近可怜驽马骏时平不见布衣雄【以上后村诗话】搜兵四觧降王缚报国三登上将坛【观曹武惠画像渑水燕谈】  

王令  

令字逄原广陵人王安石爱其才因妻以呉夫人女弟年二十八卒有广陵集  

韩干马  

天寳天子盛天廏吐番入马上天夀紫衣牧吏偏坐前骑入金门不容骤西极苜蓿为谁肥六闲飞黄卧嗟瘦乾元殿下谁把笔当年人无岀干右传闻三马同日死死魄到纸气方就铁勒夹口重两衔墨丝卓尾合双纽天门未上人就观奚官惊嗟失开口生搜朔野空毛羣死防世工无后手当时天子惜不传送入御府置官守边尘勃郁燕蓟来宫阙萧骚既闻后谁拚千金岀手收足踏万里避奔走防经蹂蹀道边尘今日寕无纸上垢尊前病客不识书但惊骨气世未有冀北骏足无时无生不逄干死空朽世工无手不肻休徃徃气骨陋如狗  

假山  

鲸牙鲲鬛相摩捽巨灵戏撮天凹突旧山风老狂云根重湖冻脱秋波骨我来谓怪非得真醉揭碧海瞰蛟窟不然禹鼎魑魅形神顚脇相撑揬【以上广陵集】墨荘【漫録夏均父言此诗竒险不蹈袭前人】  

文同  

同字与可梓潼人自号笑笑先生第进士仕至太常博士集贤校理元丰初岀守湖州行至宛丘驿忽留不行沐浴冠带正坐而逝有丹渊集【苏东坡云文与可茎竹初不自贵重四方之人持缣而请者足相蹑于门与可厌之投诸地而骂曰吾将以为韈材士大夫传之以为口实及与可洋州还而予为徐州与可遗余书曰近语士大夫吾墨竹一近在彭城可徃求之韈材当萃于子矣书尾后冩一诗其畧云拟将一叚鹅溪绢扫取寒梢万尺长余谓与可竹长万尺当用绢二百五十匹知公倦于笔砚愿得此绢而已因荅其诗曰世间那有千寻竹月落空庭影许长与可笑曰苏子辩则辩矣然二百五十匹吾将买田而归老焉石林诗话与可为人靖深不撄世故熙寕初时论既不一士大夫好恶纷然同在馆阁未尝有所向背时子瞻上书论天下事退而与賔客亦多以时事为讥诮同极以为不然每苦口力戒之子瞻岀为杭州通判同送行诗有北客若来休问事西湖虽好莫吟诗之句及黄州之谪正坐杭州诗语人以为知言退谷消夏録世传道臻净因禅师居都城隅三十年不岀戸无所嗜好独雪方丈四壁请与可画墨竹谓人曰若使逰人见之心自清凉此君葢替我説法也】  

秦王巻衣  

咸阳秦王家宫阙明晓霞丹文映碧镂光采相钩加铜螭逐银霓压屋惊蟠拏洞戸鎻日月其中光景赊春风动珠箔鸾额金窠斜美人却扇坐羞落庭下花闲弄玉指环轻冰扼红牙君王顾之笑为驻七寳车自巻金缕衣龙鸾蔚纷葩持以赠所爱结欢期无涯  

【容斋四笔云语意深入骚人阃域】  

王昭君  

絶艳生殊域芳年入内庭谁知金屋宠只是信丹青防歳后宫尘今朝絶国春君王重防信不欲遣他人极目边沙逺伤心汉月圆一生埋没恨长入四条【容斋四笔云令人读之缥缈然感慨无已】  

新晴山月  

高松漏疎月落影如画地徘徊爱其才夜久不能寐怯风池荷巻病雨山果坠谁伴予苦吟满林啼络纬  

春闺  

枕带萦春意窓纱漏晓光蟏蛸伤逺别鶗鴂感流芳妆匣蒸残粉熏炉减旧香洞房灯烛外只有梦悠扬  

咏鹭  

避雨竹间防防迎风栁下翩翩静依寒蓼如画独立晴沙可怜【以上丹渊集】  

娯书堂诗话云清防可喜  

题上清宫壁  

天气隂隂别作寒夕阳林下动归鞍忽闻人报后山雪更上上清宫上看【老学庵笔记】  

钱勰  

勰字穆父易之孙彦逺之子居崇徳州钱里以从父明逸任元祐初歴龙图阁直学士知开封府拜翰林学士岀知池州入元祐党籍  

【宋史夲传勰知开封临事益精苏轼乘其据案时遗之诗勰扫笔立就以报轼曰电扫讼庭响答诗筒近所未见也老学庵笔记钱穆父风姿甚美有九子都下九子母祠作一巾纻美丈夫坐于西偏俗以为九子母之夫都下谓穆父为九子母夫东坡赠诗云九子羡君门戸壮葢戯之也】  

以米二硕送秦少防作二十八字  

儒馆优贤盖取颐校讐尤自困朝饥西邻为禄无多少希薄才堪作淖糜【王直方诗话】  

和阁老舍人曝书会  

天禄圗书府芸籖歳曝频幡经穷藏室赐会集儒绅顾陆高标好钟王妙入神可无铅椠吏来预石渠賔【事文类聚后集】  

送奉使钤辖高侯之任成都  

烈士由来不徇名西南万里不留行熊罴训整屯干计尊爼雍容镇百城阃外使华新报聘山西家法旧论兵封侯富贵须由命请访沈冥卖卜生【合璧事类后集】  

和辨才法师新亭初成诗韵  

幻泡昧空色真梦游黄丘宦学类狂走尔来三十秋齿髪非他时歳月不我留古刹插乱石蛰龙蟠霞湫天人大导师驻锡今白头安住差防念晩节非沈浮昔尝谓岀处未用相劣优权术分二智股肱均九流今知扰扰者讵得逍遥游从兹许礼足尚可治幽忧【天竺寺志】  

刘淑  

淑神宗朝以朝请大夫守苏州  

题虎丘  

衮席频虚未赐环游心暂寄水云闲霓旌初下姑蘓苑蜡屐先寻虎阜山高兴不辞溪路险幽情更羡野僧闲留连景物慵回首画舫寒侵暮角还【虎丘志】  

王仲敏  

次刘公游虎丘韵  

松隂岚影翠回环尽在墙垣缭绕闲舟楫更无通别浦烟霞曽不接他山诗亡石在云徒恨劒去池荒水自闲偷得公余来一晌遥城钟鼓岀催还【虎丘志】  

崔静  

防桂林伏波岩和章提刑岘  

古木纒溪出老根四时香火庙空存人家晓聚凫鸭乱水怪夜翻星斗浑灵洞仙防云自鎻隂崖龙去石生防幸同轩从乘余兴酣醉清时酒一樽【名胜志】  

叶祖洽  

祖洽字敦礼邵武人熙寕庚戌进士第一终集贤殿修撰  

句  

已分桂叶争云路不负榴花结露枝  

【海録碎事卲武郡庭有石榴一株士人视结实之多少以为登科之信熙寕庚戌嵗有防实于本末者又有附枝而防实者是嵗叶祖洽上官均名在一二何与均兄弟同榜祖洽有句云云】  
