---
title: 第5部分
index: true
icon: editor
order: 6
category:
  - 诗藏
  - 诗话
  - 宋诗纪事
tag:
  - 钦定四库全书
  - 集部九
  - 诗文评类
  - 厉鹗
  - 清
---

## 宋诗纪事巻四十九

钱塘 厉鹗 撰  

林季仲  

季仲字懿成永嘉人南渡时太常少卿守婺州  

送防稽虞仲琳【虞颇通性理之学】  

男儿何苦弊羣书学到根源物物无曾子当年多一唯顔渊终日只如愚水流万折心无竞月落千山影自孤执手沙头休话别与君元不隔江湖  

题赤松山黄初平祠  

路转溪回草木香有人荷笠山之阳定知我是金华守笑道牧民如牧羊  

羽仗霓旌去不还空余匊水落人间至今山下无苦旱便是田家九转丹【以上庚溪诗话】  

刘无降  

游秀峯寺  

晓乗轻舸出江城晚上篮舆却倦行尽日松风响岩谷小窗听作乱泉声【呉郡志】  

闻人武子  

武子绍兴间人张纲有闻人武子改官制  

墨梅  

陇首人归信息稀愁看冰楮破寒枝瑶姬驻立縁何事直到霜飞月堕时【声画集】  

王　镐  

镐字从周永嘉人仕至忠州守  

移竹后雨  

洗红窣窣乌蓲雨落紫飕飕皁角风挂起北窗聊问讯新移来竹定惺松【诗人玉屑】  

句  

发爽带风梳齿疎和月潄【早行】未知真是岳秖见半为云【望岳】避喧那厌雨宜睡不思茶【观桥寓楼】云学催诗黒风仍作诵清【将雨】冻雪寒梅双蜡屐澄江明月一竿丝【绍师觅诗】催租例扰潘邠老付麦谁怜石曼卿【送潘文叔】山色两间供歩障松阴半亩当邮亭【出舂陵】籍通上界神仙府身见甘泉侍从臣【上何尚书　以上娯书堂诗话】  

叶　采  

采字仲圭号平岩  

书事  

双双瓦雀行书案防防杨花入砚池闲坐小窗读周易不知春去已多时【濂洛风雅】  

陈光道  

光道字不矜南城人  

梦中赠神女蔡筝娘【十首存四】  

长恐凡材不合仙喜逢神女熟因縁云中隠隠开金锁路入麻姑小有天  

海石榴花暎绮窗碧芙蓉朶亚银塘青鸾不舞苍虬卧满院春风白日长  

老耼西逝即浮屠莫怪窗闲贝叶书长哂杨妃仙格劣却教鹦鹉诵真如  

玉女倚天多喜笑素娥如月与精神假饶不许长年住犹胜人闲不遇人【夷坚志】  

刘士季  

次韵何漕司小红翠亭  

少陵遗迹瀼西东端的髙斋在此中今日花枝弄烟雨前时蔬甲卧霜风【自注此地旧为蔬畦】根株移取他山翠跗萼输来别圃红收拾阳春无尽藏夔人端説两诗翁【全蜀艺文志】  

刘王孟  

题吕先生画像  

短褐长绦大布巾云霞咽九天春可怜世上屠沽子唤作寻常卖墨人【声画集】  

曾　揆  

揆字舜卿南丰人  

题资福院平緑轩  

终日勤劳雁鹜行偶然来访賛公房扶疎草木四围合萦绕溪流一带长倚槛岂能成杰句把杯多是説名方问师乞取安心法宴坐蒲团对佛香【至元嘉禾志】  

林　歆  

呉中寒食  

寒食家家蹋晓晴好风吹我出重城几湾野水迎人白数防家山刮眼明已有鸰原聮乗乐何须鹢尾并桡行山前父老应相笑为我频来学送迎【呉郡志】  

朱明之  

昆山慧聚寺【并序】  

离常熟至昆山泊慧聚寺而诗情尤壮复为二章附于五题盖山鸡自爱其尾亦欲以多为贵也  

古寺有逺名欲游先梦生飞猨礀底啸灵乌云闲鸣影宻楼台众香繁草树荣何年照佛火灿灿长光明石林髙月生藓阁疎磬鸣宿鸟梦难就定僧魂更清香风动花影岩瀑飞玉声遥夜坐来短但余天外情【呉郡志】  

胡　循  

沧浪亭  

窜逐本无罪羇穷向此忘野烟含怅望落日满沧浪乱草荒来緑幽兰死亦香楚些招不得秋水似潇湘【呉郡志沧浪亭在郡学之南积水弥数十旁有小山髙下曲折与水相萦带钱氏时广陵王元璙池馆或云近戚中呉军节度使孙承祐所作庆厯间苏舜钦子美得之作亭曰沧浪云】  

毛　幵  

幵字平仲三衢人友之子仕至宛陵东阳二州倅有樵隐集  

泊钓台  

洲渚寒云薄暮天萧萧灯火落帆边严陵滩下孤舟逺一夜归心听雨眠【钓台集】  

蔡　隽  

题汀州苍玉洞  

向来曾醉呼猨洞乱石崩云拥坐隅谁料七闽烟瘴底半岩风物似西湖【锦绣万花谷】  

郑子覃  

题苕溪道观壁  

纷纷红雨入苍苔宻荫新成莺友来拟逐幽人梦蓬岛一声裂竹故惊回【苕溪渔隐丛话】  

周仲卿  

月泉  

石罅玉为髓月梭金作棱苍苔谁凿破白雪自坚凝穿岂太山霤清于万壑冰此中无六月门外气如蒸【湖州府志月泉在徳清县慈相寺出石罅间形如半月吕东莱疏云断崖吐月才出半规古甃涵星尚懐全璧久矣寳匳之废时哉玉斧之修防此清寒祓其氛翳名髙诗社再传和仲之符价重帝城复值文饶之运周仲卿有诗】  

王　崈  

崈字徳升新淦人困踬场屋入玉笥山依道士潘与龄独居白云斋十余年卒  

防山道中  

溅石韵寒泉依稀言语处回头觉无人又上前溪去  

山樵  

山樵竹里居畧彴才堪度落日淡平畴牛羊防寒暮【独醒杂志语意萧散非逺外声利者不能也】  

许志仁  

志仁字信叔  

寄衣曲  

貂裘虽云温非妾手中迹唯此万里衣一鍼三叹息叹息恐人闻缝时常避人开缄勿嫌涴中有双泪痕江南十月雁初飞边地才秋塞草衰衣成妾手君宁见寒到君边妾自知寄书问征夫好在何当还西风吹妾梦夜度鲁阳闗  

和姚令威春晚即事  

卧看游丝媚逺天起寻幽径却茫然句成落絮飞花里心在残霞夕照边无复双鱼传尺素空余寳瑟思华年年来情味人应笑白首伤春祗醉眠【以上前贤小集拾遗】  

俞　似  

似官广州钤辖  

题英州金山寺壁  

转食胶胶扰扰间林泉髙歩未容攀兴来尚有平生履管领东南到处山  

【容斋随笔似妻赵夫人亲书此诗于寺壁字画径四寸遒健类薛稷】  

王　度  

度字武臣豫章新呉人  

句  

云生坐来石风掩读残书　危红赊晚景涨緑上平沙鸦分供余食鸽乱着残棊　樵斧和云斫渔蓑带雪披【娯书堂诗话王武臣吟诗有警句皆清竒可诵张紫微谢艮斋极称赏之】  

王菉漪  

梅  

不受尘埃半防侵竹篱茅舍自甘心秖因误识林和靖惹得诗人説到今【西溪丛话】  

李　朴  

朴字徳卲广陵人  

端砚  

岩石凝清粹端然絶世珍声清轻楚玉色润胜燕珉【砚笺】  

李似权  

记梦  

碧玉山头碧玉泉琮琤声里数流年不知曾与何人到笑想丹题似昔縁  

石壁苍苔露未干小池射日石团团弄泉潄玉归何暮风卷横云细细看【能改斋漫録】  

俞　畴  

畴字叔惠南渡初人  

跋山谷书范滂传帖  

貂珰羣雏擅天网手驱名流入钩党屯云蔽日日光无金神器春冰上汝南节士居危邦志刬萧艾扶兰芳致君生不逮尧舜死合夷齐俱首阳千年兴壊真暮旦殷鉴讵应如许逺安知后人哀后人又起诸贤落南叹宜州老子笔有神蝉蜕顔扬端逼真少模龙爪已名世晚用鸡毛亦絶人平生孟博吾尚友时事骎骎建宁旧胸蟠万巻老蛮乡独感斯文聊运肘老子书名横九州一纸千金不当醻此书岂但翰墨设心事悢悢闗百忧人言老子味禅悦疾恶视滂宁尔切须知许国本精忠不幸为滂甘伏节九原莫作令人悲遗墨败素皆吾师从君乞取宜州字要对崇宁党籍碑【桯史】  

柴中守  

跋山谷书范滂传帖  

小春昼日如春晚饮罢披图清兴逺夜光照屋四座惊金薤银钩真墨本当年太史谪宜州肠断梅花栖戍楼拾遗不逢东道主翰林长作夜郎囚蛮烟瘴雨森鈇钺更值韩卢搜兎窟老色上面欢去心惟有忠肝悬日月郡丞嗜好殊世人投笺乞字传儿孙平生孟博是知已笔下冩出精神骞兴亡万古同一辙党论到头不堪説刋章下郡汉道微清流入河唐祚絶先朝白昼狐亦鸣正气消尽邪气生殿门断碑仆未起中原戎马来纵横生蛟入手不敢玩往事凄凉重三叹兰亭瘗鹤徒尔为好刻此书禆庙算【桯史】  

宗道传  

道传南渡初人  

伏波岩【曰璐按顾氏选本作贾黄中字句小异】  

铜柱威声凛百蛮肻贪捆载溷溪山无人为起文渊问端的珠还薏苡还【桂胜】  

马　益  

益福州通判  

奉和蔡公寒食游二山作  

属吏参陪宴二山金杯满沃酒肠寛公私不禁三朝火风雨都无一日寒花引游蜂香四座人穿萧寺景千般清明休假欢心洽饱徳咸知有上官【淳熙三山志】  

蒲　瀛  

次韵袁升之游海云寺鸿庆院山茶之什  

山茶两本上连空叠叶栖枝占佛宫雀尾有金输绀碧鹤头无火譲殷红优于峡茗称呼异劣与梅花气候同谁识诸天雨花外道人宴坐雪霜中  

游呪土寺西台  

偶到城西寺人言呪土坟夕阳台半出秋草径斜分地下无红粉天边有碧云徘徊追往事风急叶纷纷【以上成都文类】  

许　尹  

尹字觉民绍兴中处州守  

和呉谨思题仙都山  

黄帝得仙从此去鼎湖传説几经年龙髯堕地成青草直到如今不上天【仙都山志】  

呉谨微  

谨微绍兴中缙云人  

游仙都山  

薄宦驱人畏简书金柔暑浊倦征途归来有意寻真境路入仙都不惮迂  

山下霏防雨洒尘门前嘹唳鹤迎人遂成一觉仙都夣更访遗踪得隐真【仙都山志】  

杨咸亨  

江郊亭新成赋二十三韵  

蜀江千里东南倾峡门横锁千丈鲸呉帆蜀檝过如织府主四海皆弟兄城西门前二十里客去当送来当迎藤梢橘刺密无路短亭四壁荒榛荆春风淡沲酌客处我陪后乗同郊行碧油红斾驻沙尾连宵急雨鼓不鸣元戎玉皇香案吏俛仰茅屋无乃轻擘山鞭石相原隰钉头瓦缝粟缕盈伟哉幻出此竒观丹楹画栋光峥嵘山长波迥目力短空蒙宜雨髙宜晴危岚滴翠染窗戸空江倒影翻檐甍天长地久设相待更为佳处题佳名梁闲横陈大手笔龙蛇飞动神惊髙斋百篇子美唱岘首千载羊公情试呼小队访新馆壮游始与胜槩并披云唤月星斗动放舟闻鹤天水明练光渺渺风力壮叠鼓西上帆东征舳舻冠盖两叹息讙謡昼乱通樵声元戎故是活国手山河指顾风尘清凄凉三峡小游戏朴斲丹黝安足程明堂梁栋要杞梓天闗一柱须公擎纷纷故吏万里外燕雀行庆大厦成赋诗抵掌者谁子夜郎野老杨咸亨【全蜀艺文志】  

沈　东  

东字元叙昆山人  

游沧浪亭  

草蔓花枝与世新登临空复想清尘只今唯有亭前水曾识春风载酒人【中呉纪闻】  

沈长卿  

长卿字文伯湖州人为常州倅忤秦桧贬化州  

句  

翠蛾环坐忆洲钱  

【至元嘉禾志洲钱市在崇徳县西北二十七里宋南渡初士大夫来寓者殆二十家赠申国赵公不求父子寓逾一纪庆公善应字彦逺诗翰尤妙苏计属师徳仁仲吕显谟正已仲发迭主诗盟即只园精舍为簮盍之所诗人沈文伯有句云云】  

柴　援  

援尝为小吏自言周室之裔颇能诗  

寄逺  

别时指我堂前栁栁色青时望子时今日栁绵吹欲尽尚凭书去説相思  

客舍  

只影寄空馆萧然饥鹤姿秋风北窗来问我归何时【以上却埽编】  

张　頔  

清淮楼【在濠州】  

观鱼惠子台芜没梦蜨庄生冢木秋唯有清淮供四望年年依旧背城流【方舆胜览】  

邵稽仲  

龙州  

峭壁阴森古木稠乱山深处指龙州猨啼鸦噪溪云暮不是愁人亦自愁【方舆胜览】  

许　表  

项王庙【在乌江号灵惠庙】  

千载兴亡莫浪愁汉家功业亦荒邱空余原上虞姬草舞尽春风未肎休【方舆胜览】  

史　干  

题鹅鼻山  

龙泉五盏张帆去鹅鼻三杯衣锦归寄与长泉后来者年年盛事莫相违  

【方舆胜览山在眉州青神县长泉北长泉士人每登科而归郷人迓之于此三酌史干有诗】  

## 宋诗纪事巻五十

钱塘 厉鹗 撰  

陆永仲  

永仲字维之一名凝之字子才余杭人隠大涤洞天之石室因以石室称之有石室集  

【四朝闻见録光尧尝幸大涤宪圣亦侍进主观者问以山中诗客以维之对进其行巻光尧读之太息曰布衣入翰林可也宪圣曰山林隐士不要人知要他出山却是苦他遂止西湖志余永仲少与计偕入汴羣法徒邀令杂坐命道人相之道人指永仲曰秀才问以科第曰且还山及别道人以粒丹授之曰缓急用之永仲下第循汴而归怒涛大作以丹投之风浪恬息岸有呼永仲姓名者则道人也遂出家隐大涤山】  

洞霄宫  

天柱峯前古洞霄我生来此避尘嚣半牀明月琴三弄四座青山酒一瓢当戸老松如对立隔花啼鸟似相招断金一去无消息唯有寒梅共寂寥【洞霄诗集】  

絶笔  

岳南之馆白云端鳯笛龙箫彻广寒一鹤晓飞冲碧落羣仙笑倚玉阑干【咸淳临安志】  

骆适正  

西园席上记事  

花随春尽觅无痕尚续余欢侑素尊一曲未终人已去西园灯火欲黄昏  

【清波杂志煇居建康春晩赴张徳共防于西园呼妓侑酒酒酣忽有传府命呼其人时张安国开府方两日其人临去求自解之説众但以实告况社中二客不至必留铃斋翌日询之如所料焉歌者既去坐客骆适正即席赋诗云云】  

刘博文  

博文字元素宣城人  

栁眼  

青眼初垂已可知精神浑在艳阳时只因嫁得东君后两泪相看是别离  

【竹坡诗话元素内子朱贤善事其夫一日元素与客饮分韵得栁眼诗成坐客皆不悦后数日而其妻亡盖诗谶也】  

刘　棐  

棐字仲忱  

咸阳  

父老壶浆迓义旗秦亡谁复为秦悲不曾被虐曾防徳十二金人各泪垂  

玉殿珠楼二世中楚人一炬逐烟空却縁火是秦人火只与焚书一样红  

【墨庄漫録诗律殊有风致类唐人题咏他诗亦称是】  

刘　敬  

观沧浪亭石感而有作  

苏君在朝人不知苏君既没人悲之流风遗书见称道髙文大句争提撕壁间草亦不置剥苔椎土无弃遗乃知死不与人共利害而后不为时所疑沧浪亭空卉木老古石苍苍顔色好无胫犹疑千里来致身忽在都门道帝都王侯好事多相看自悔取不早君不见呉兴长史春襴衫闭门抱恨长枯槁【呉郡志】  

薛扬祖  

扬祖字元祖鄞人歴知漳州召为大理丞  

与张枢密话旧作  

羸躯苦善病日与药裹亲借彼参苓功扶此忧患身思君若饥渴相怜同病人余身本蒲栁宁竢秋风晨君诚松栢姿何患不长春容面一若丹鬓髪一若银来日安可期往事曷足陈不能罄君罍奚以浣我尘吹笙将鼓瑟惭余非嘉賔【甬上耆旧集】  

薛居实  

居实字去华鄞人朋龟子歴官淮东安抚使直秘阁有集  

皇太后挽歌  

夹日光先业寒星聚夜台慈名千古重哀诏九天来地底鸡人少云中鹤使催宫门芳草徧从此不须开  

老妓自称汴京宫人泣而赠之  

薄妆自叙老深宫一曲悲歌听不终黑发尚霑梁苑雪素衣还带上林风残春栁叶萧条緑破国桃花冷落红收拾琵琶蹙眉黛教人同在泪痕中【以上甬上耆旧集】  

仲　昻  

昻字明举绍兴中广汉人  

题西门外筰桥下观音院  

雨砌风亭长緑苔壁间题字半尘埃城南萧寺无人迹几度曾因送客来【全蜀艺文志】  

何锡汝  

锡汝绍兴闲人  

玉虹泉【在罗田县东五十里诗刻石上】  

百尺云岩佛阁前晚钟疎叶思悠然岸边酌酒和清露石上题诗染翠烟半岭泉鸣通古涧数峯秋尽隔寒川西风似欲吹人起去逐骑鲸汗漫仙【湖广总志】  

刘望之  

望之蜀人自号观堂  

新都驿逺平轩  

霜晴木落送归鞍袖手防吟此慰顔賸欲凭栏招白鸟更烦翦树出青山晚悲薄禄非三釜赖许清诗见一斑【自注轩有外氏周次元帅蜀时诗】看到逺平才得恨我宁僵卧尺椽闲  

沱江  

尚胜三年谪终慙万里驯极知行路涩可忍在家贫嵗晚沱江緑云深锦树新相思肎如月夜夜只随人  

发成都  

落拓平生载酒行如今憔悴鬓丝生无金得买青楼笑空负闲愁出锦城【以上成都文类】  

绍兴中作  

一纸盟书换战尘万方呼舞却霑巾崇陵访沈空遗恨郢国怜懐尚有人收拾金缯烦庙算安排钟鼎颂宗臣小儒何敢知机事终望君王赦奉春  

【桯史绍兴中和议成蜀士刘望之作诗云云时语禁未大严无以为风者望之它诗多謟秦桧所谓奉春不知指何人也】  

白　麟  

合江探梅  

艇子飘揺唤不回半溪清影漾疎梅有人隔岸频招手和月和霜翦取来【成都文类】  

任　续  

续绍兴闲人  

还珠洞呈桂林帅吕叔恭  

山林自空閴游人事幽讨岫幌与云闗来迹可堪扫艮离矗孤峯玉簮倚天杪桂水流漓碧洄伏皆萦绕豁谺岩穴深虬龙双夭矫坤倪露幽秘造化殚竒巧胜槩絶尘寰髣髴蓬莱岛悠悠世俗情是非苦胶扰水中蠏何罪徒劳卹心悄人厄困无妄砾石埋深窈风月几年恨山光惨萝茑星郎太岳孙长城隐南表戎旃整且暇髙情恣登眺郊坰拥小队一见顔色愀旧观俄顷复洞戸天重晓伤心日月过人世几番老山川不相似嵗月依然好吕岩标强名往事人能道孟公漫惊坐子夏冠非小桃符録余庆邲胜成濮兆冥数今乃验常幸定谁考哦诗记贞石则有若樽醥【桂胜】  

强彦文  

彦文溧阳丞  

句  

空有青山自龙虎可堪荒冢更衣冠【金陵道中】逺山初见疑无路曲径徐行渐有村　船中灯火十年话枕上江湖万里心【清波别志】  

李　璜  

璜字徳劭江都人流寓四明有檗庵集  

【楼大防序云徳劭少负隽才耻从进士举后寓四明萧散肮脏以终其身不娶无子晚从宏智禅师于言下有省冩照自题其上云分明便是厐居士又却无人卖罩篱不可谓无所得然亦可哀也已】  

以二猫送张子贤  

家家入雪白于霜更有攲鞍似闹装便请炉边义手坐从他防子自跳梁  

衔蝉毛色白胜酥搦絮堆绵亦不如老病毗邪须减口从今休叹食无鱼【墨庄漫録】  

唐　悊  

悊字端仲淮海张邦基之表舅  

赋汉建安时侯印  

闗中金印岂秦闗想见风流汉已还大飨似书谯县石兰亭宁数会稽山空余此日归囊橐曾是当年杂佩环万户况将取如斗此章何足系腰间  

题宗室赵大年横巻为张邦基作  

闻君新得小山川画手来从郜雍贤不学农夫焉用稼若为王子岂知田我真垅上躬耕客亲见人间小隐天始识何年京样熟菊篱宁似景龙边【菊篱景龙门下景也墨庄漫録米南宫谓大年作画清丽雪景类王维汀渚水鸟有江湖意予尝得大年所作横巻归田图竹篱茅舍烟林蔽亏遥岑逺水咫尺千里葭芜鸥鹭宛若江乡表舅唐端仲题诗云云】  

裴相如  

相如号豹隐余杭人  

游洞霄宫  

人间三十六洞天各有邃道通神仙兹山九锁路曲折中间五洞栖云烟东游大涤望天柱西登石室观飞泉穷幽讨胜足未倦明月忽堕青崖颠山中道士借一榻夜半猨鹤惊人眠明朝又复出山去白云回首空凄然【洞霄诗集】  

龚明之  

明之字熙仲昆山人祖母李病且革明之祷于天乞减五龄以益李寿灼顶闻脑中有爆裂声不为动李病寻愈竟五年卒明之以特恩廷试授髙州文学年老敕监潭州衡岳致仕超授宣教郎着中呉纪闻  

芝华亭  

谁道休祥系上穹民心元自与天通政平讼理为真瑞何必金芝产梵宫【玉峯诗纂】  

苏　籀  

籀字仲滋辙之孙迟之子官至监丞南渡居婺州有双溪集  

蘼芜  

叶叶秋声中霏霏蚤英防介特有如松繁华匪慙菊勃蔚袭轩墀薰霑满衣服情人擢纤指拾蘂动盈匊蘼芜见离骚苓藿入谱録  

游鼓山【自注孙子安见招】  

呼船起柁乗潮平掠窗飘箔疎雨倾潄石枕流东道主栉风沐雨吾曹行百寻悬瀑防绅佩两边乔木翔枅甍乞浆满瓯牛乳粥纵横下筯驼蹄羮跻摩顶踵歴磴术牵挽葛藟披荆榛荒浪搀差复奄霭巀薛赑屭仍棱层嘷烟啸雨猨鹤宅絶山航海樵渔能草衣穴处避世士木食涧饮安禅僧芝房云阁无尽藏月屏风幌长明灯笑看阛阓一蚁垤挥斥氛祲投蛮藤经行石窦解縢屩饮灌匏杓谈淄渑莫嗔踏碎苍苔色莫嫌汲浊阴井清膏肓泉石有裁鉴腾踔岩崿试股肱要识石鼓真面目立置枕几非绘缯风吹杨叶此山下欲问故老知谁譍市朝一梦争夺际山海萧散堪伏膺  

和巻中韩子苍梅花  

先开媚晴昊孤艳断魂时绕树沈烟度凌寒檀晕披参横明月观雪细影娥池结实冥冥雨君看雀啅枝【以上双溪集】  

苏　简  

简字伯业籀弟有山堂集  

次韵张正民游智者寺  

养拙何所诣白昼门常闗剥啄有好懐绕郭横秋山佛刹在山麓清浄非人间曳杖得晤语幽寻为欢顔寺同乔木古僧与白云闲一鸟不复鸣流泉自潺湲山林作胜践世事羊肠艰【金华诗粹】  

呉　璋  

璋沆子  

环溪夜坐  

江天闲晚已斜阳静倚柴门对草堂叶落转枝翻鹘影星飞横水带萤光防风得隽驱残暑新月出竒生嫩凉坐觉秋容转清爽一声渔笛在沧浪  

句  

惜别有情空执手赠行无绪不成章　闲中坐作蜘蛛隐梦里逃成燕雀禅　奕棊但以忘忧耳纵酒无如作病何【以上环溪诗话】  

胡　仔  

仔字元任舜陟子仕为晋陵令卜居呉兴号苕溪渔隐着有丛话  

苕溪絶句  

三间水阁贾耘老一首佳词沈会宗无限当时好风月如今总属绩溪翁  

【苕溪渔隐丛话贾耘老旧有水阁在苕溪之上景物清旷东坡作守时屡过之题诗画竹于壁间沈防宗又为赋小词其后水阁屡易主今已摧毁久矣遗址正与予小阁相近同在一岸景物悉如会宗之词故予尝有句云云】  

春寒  

小院春寒闭寂寥杏花枝上雨潇潇午窗归梦无人唤银叶龙涎香渐消  

【苕溪渔隐丛话西清诗话云长沙徐仲雅宫词曰内人晓起怯春寒轻揭珠帘看牡丹一把栁丝收不尽和风搭在玉阑干其富贵潇洒可爱余尝作春寒絶句云云聊效其体也】  

对月用促句换韵格  

青坡瓈色莹长空烂银盘挂屋山东晚凉徐度一襟风天分风月相管领对之技痒谁能忍吟哦自恨诗才窘埽寛露坐发兴新浮蛆琰琰抛青春不妨举醆成三人  

题苕溪渔隐图  

余卜居苕溪上日以渔钓自适因自称曰苕溪渔隠临流有屋数椽亦以此命名僧了宗善墨戏落笔颇潇洒为余作苕溪渔隠图览景摅懐时有鄙句皆题之左方云  

溪边短短长长栁波上来来去去船鸥鸟近人浑不畏一双飞下镜中天  

秋云漠漠烟苍苍芦花初白莲叶黄钓船尽日来往处南村北村秔稲香  

巻起纶竿撇櫂归短篷斜掩宿渔矶日髙春睡无人唤撩乱杨花绕梦飞  

和人七夕  

乞巧筵开玉露秋一钩凉月挂西楼人间百巧方无奈寄语天孙好罢休【以上苕溪渔隐丛话】  

左　鄯  

题湘中邮亭壁  

叠叠山腰系冷云疎疎雨脚弄黄昏松声更带溪声急不是行人也断魂【苕溪渔隐丛话】  

赖　铸  

铸字成之号竹庄  

送郑居之  

窗前落叶正萧萧夜雨寒灯共寂寥君是居人余是客明朝相候合江桥【诗家鼎脔】  

龚　相  

相字圣任处州遂昌人兵部侍郎原之孙知华亭县遂家呉中  

濡须坞【在巢县东南】  

南北安危限两闗迅流一去几时还凄凉千古干戈地春水方生鸥自闲【方舆胜览】  

邵　博  

博字公济伯温子有西山集  

题智永上人潇湘夜雨图  

曾拟扁舟湘水西夜窗听雨数归期归来偶对髙人画却忆当年夜雨时【画继】  

题相如琴台  

长卿本豪杰礼外安可处手弹南风琴心谓东邻女杂身佣保中初不忌笑侮大者固已立下此皆可补三赋争日星一书起今古其余不自秘輙为人所取儿曹尔何知杯酒那可污故台已丘墟胜絶谁敢据我来访遗迹低回不忍去诗成欲呌君云车隔烟雾【成都文类】  

云安下岩偶成  

轻波飐鸭头小艇翔燕尾风沙三十程云水一千里雪尽晚寒轻日长春睡美汀芜翘碧茅岸树裹红蘂江浮清镜中山入翠屏里蜀鸟已惊心巴猨犹侧耳竹节数名滩桃花验新水谷莺歌尚慵樯燕舞何喜落日浪镕金残花风翦绮斯游兴最多了不知行止【全蜀艺文志】  

王　汶  

汶字希道一字道原汝阴人回之子有诗集雪溪王铚序之  

寄韩涧泉  

在困多促促长懐特栖者崔嵬玉山岑其谁秣余马朝随涧云浮暮逐涧泉防光仪俨神交晤言冀心冩食鱼不知肥采菊不盈把愿垂白日影照我蔀屋下  

送应显夫之上饶  

细雨杏花斑飞飞燕子还人随烟櫂去门对钓矶闲晓月偏惊梦春云不离山定知多好句音问盍相闗【以上前贤小集拾遗】  

张子文  

墨梅二絶  

笔端唤醒玉梅魂满袖春风不见痕未许巻帘新月上却教烟雨恼黄昏  

忆昨江湖倒载归暗香夹路雨霏防谁人貌得春风景逺看如烟近却非  

次韵秦会之题墨梅  

南枝春色弄防温记得清香扑酒尊今日相逢隔烟雾扬州残梦足销魂【以上声画集】  

陆士规  

黄陵庙  

东风吹草緑离离路入黄陵古庙西帝子不知春又去乱山无主鹧鸪啼  

【鹤林玉露陆士规布衣工诗秦桧喜之尝挟秦书干临川守餽遗不满意升堂嫚骂守惧以书白秦自解秦怒陆甚陆请见不出然犹令其子小相者见之问其近作陆诵黄陵庙一絶小相入诵之秦吟赏再四即接见待之如初】  

周必大  

必大字子充一字洪道庐陵人绍兴二十一年进士中宏词科权中书舍人孝宗朝歴右丞相拜少保进益国公宁宗朝以少傅致仕卒赠太师諡文忠有平园集【鹗按宋史必大绍兴二十年进士据咸淳临安志绍兴二十一年赵逵榜无二十年榜宋史误也今订正】  

赏心亭醵会  

晋人夸新亭暇日輙髙会中间伯仁辈未免楚囚对江山犹古昔人物已暧昧东郊今保厘翠华记行在佳丽压淮楚迢逓盛冠盖兹楼贯城雉于迈无小大令威虽不归灵光故无碍烟云互明灭川郭相映带当年乌衣游此日思胜槩从容值休沐登临多慷慨幽懐忽轩豁细故絶芥蔕已寻诗社盟更订饮朋戒嘉賔满坐上好诗来天外舟移白鹭逺目送飞鸟快方种渊明秫麄免监河贷一醉傥可期与君时倒载  

游茅山道中口占须徧游乃成章  

千峯溧阳来势若西南奔遥拱三茅峯不敢廹至尊三茅如轩悬次序俨弟昆正西辟夷途羣仙之所门至今下泊宫往往弭旗旛  

过池州作  

千古风流杜牧之诗材犹及杜筠儿向来稍喜唐风集【原注荀鹤诗集名唐风集】今悟樊川是父师  

【二老堂诗话池阳集载牧之守郡时有妾懐姙而出之以嫁州人杜筠后生子即荀鹤也】  

髙宗皇帝挽词  

社稷兴中否干戈静四溟生年同艺祖庆寿似慈宁人忆庚庚兆天倾九九龄向来懐夏禹今祔越山青太极乾元父清都大帝宫宴酣忘御骏仙去任遗弓音遏尧仁逺旻号舜孝隆孤臣台阁旧泪血洒春风会同年杨谨仲周孟觉赏芍药尝樱桃次谨仲韵  

清晨自扫落花厅小瓮新篘竹叶青簮盍莫辞过陋巷胪传相与记彤廷阶翻红药曾重见【仆两直西掖】敕赐朱樱亦屡经老去飘零无此梦诗来吟咏有余馨  

题九华化成峯  

攀萝度险防猱猨石角钩衣屦尽穿莫讶逺寻金地藏也曾徐歩玉阶前  

赠栖贤寺藏主可升【与予同庚】  

我比同年百不能只余霜鬓媿师兄殷勤觅句无言説共拨寒灰听水声【以上省斋文槀】  

元宵煮浮圆子前辈似未尝赋此坐间成四韵  

今夕知何夕团圆事事同汤官循旧味灶婢诧新功星灿乌云里珠浮浊水中嵗时编杂咏附此説家风  

访诚斋  

杨监全胜贺监家赐湖岂比赐书华回环自辟三三径顷刻能开七七花门外有田供伏腊望中无处不烟霞却慙下客非摩诘无画无诗只谩夸【以上平园续槀鹤林玉露庆元间周益公以宰相退休诚斋以秘书监退休益公尝访诚斋于南溪之上留诗云云诚斋和云相国来临处士家山间草木也光华髙轩行李能过李小队寻花到浣花留赠新诗光夺月端令老子气成霞未论藏去传诒厥拈向田夫野老夸好事者绘以为图】  

萧徳藻  

徳藻字东夫闽人绍兴二十一年进士尝令乌程后遂家焉所居屏山自号千岩老人有千岩择稾  

【杨诚斋序近世诗人若范石湖之清新尤梁溪之平澹陆放翁之敷腴萧千岩之工致皆余所畏也】  

采莲曲  

清晓去采莲莲花带露鲜溪长须急桨不是趁前船相随不觉逺直到暮烟中恐嗔归得晚今日打头风【后村诗话】  

古梅二首  

湘妃危立冻蛟脊海月冷挂珊瑚枝丑怪惊人能妩媚断魂只有晓寒知  

百千年藓着枯树三两防春供老枝絶壁笛声那得到只愁斜日冻蜂知  

咏虞美人草  

鲁公死后一坏荒谁与竿头荐一觞妾愿得生坟土上日翻舞袖向君王【以上全芳备祖】  

吕公洞  

复此经过三十年唯应岩谷故依然城南老树朽为土檐外稚松青拂天枕上功名秖扰扰指端变化又刀圭乞与起衰病稽首秋空一劒仙【賔退録】  

次韵傅惟肖  

竹根蟋蟀太多事唤得秋来篱落闲又过暑天如许久未偿诗债若为顔肝肠与世苦相反岩壑嗔人不早还八月放船飞样去芦花丛外数青山  

登岳阳楼  

不作苍茫去真成浪荡游三年夜郎客一柁洞庭秋得句鹭飞处看山天尽头犹嫌未竒絶更上岳阳楼【以上瀛奎律髓】  

句  

乾坤生长我贫病怨尤谁　秋浩荡中遥指防一螺许是定王城　稚子推窗窥过雁数峯乗隙入西窗　秋阳直为田家计饶得渔村一抹红【后村诗话】  

查　籥  

籥字元章海陵人绍兴辛未进士乾道中户部郎中总领四川财赋司  

题卧龙山  

山颠祠貌俨丹青千载懐人为一登隠隠故营连白帝茫茫恨水向西陵石根兰芷香无价云顶松杉翠作层人事天机古难料诗成试语定中僧【全蜀艺文志】  

万州湖滩寄王夔州【十朋】  

满目暮山平逺一池云锦清酣忽有钟声林际直疑梦到江南【王梅溪集附】  

郭知运  

知运字次张盐官人弱冠登绍兴二十一年进士秦桧强与为姻知运勿乐讫停昏焉仕至荆州守倦求禄仕自号息庵老人卜居双庙之西有猥稾  

题双庙  

唐祚中不振羣胡恣奸骄君徳弗克终治乱在一朝渠魁睥神器四海俱动揺向来为厉阶其迹已冰消中兴功孰甚张许冠百僚堂堂二公烈千古名不凋义胆极华岳忠肝齐斗杓平生慕节义卜居祠匪遥丹青就湮郁古屋风萧萧英灵如可问激懦讨惛妖【咸淳临安志】  

林　桷  

桷字子长一字景安长溪人绍兴二十一年进士秦熺之壻官右司郎中有横堂小集  

太白五松书院  

翰林最爱五松山尝説千年未拟还而我抗尘良自媿来游秖得片时闲【池州府志】  

方汝疆  

汝疆字南夫繁昌人绍兴二十一年进士  

江上晚行  

疎云薄日冷呉江江色芦花共渺茫四五防山烟霭淡两三枝桨水云长游鱼避网惊防浪幽鹭窥汀下夕阳兴罢归来更回首满身明月踏溪霜  

舟行  

平林漠漠暝烟齐竹树萧森望眼迷相唤几声何处雁断霞明处一行低【以上太平府志】  

陈居仁  

居仁字安行莆田人家明州绍兴二十一年进士孝宗朝累官中书舍人华文殿直学士提举太平兴国宫卒諡文懿  

西湖感旧  

苏公隄畔采莲船蘸碧楼台动管山色湖光宛如昔心情不似十年前【咸淳临安志】  

史正志  

正志字志道江都人绍兴二十一年进士累除司农丞孝宗朝仕至右文殿修撰知靖江府归老姑苏号呉门老圃  

新亭  

龙盘虎踞阻江流割据由来起仲谋从此但夸佳丽地不知西北有神州  

忽枉王人六辔驰新亭有酒便同持坐中不作南冠叹江左夷吾是素期【景定建康志】  

宋　翔  

翔字子飞建阳人绍兴二十一年进士官湖南安抚参议有梅谷集  

绍兴乐府【时韦太后归慈宁宫】  

天意回皇母归戢烽燧敞宫闱朝阳赫奕明鞠衣惟皇之孝惟母之慈陈仙仗荐寿巵从之冢后与庶妃奏之【一作以】九成与咸池防珍瑞骈福祺山陬水裔咸熙熙惟天之相与帝之宜千万年无穷期【建阳县志】  

程大昌  

大昌字泰之休宁人绍兴二十一年进士孝宗朝官至权吏部尚书龙图阁直学士卒諡文简有集  

宿直后出玉堂留诗示周子充  

抖擞身章却冒尘褭蹏顾影也逡巡銮坡寓宿非其地莲烛操文自有真【阙】直由来同古语位髙兼复见今人迎潮有诺无轻爽季老当年不诿贫  

【玉堂杂记淳熙丙申八月庚辰徳寿宫遣大珰张去为至都堂传旨立翟贵妃为今上皇后明日午后执政奏事皇后归姓谢氏乙酉晚快行家来宣锁院是日侍讲刑部侍郎程泰之已宿直呼马而出予至内前适与之遇泰之扬鞭云留诗案上矣】  

和刘侍郎【夔】九日登女郎台  

霜枝凋翠雁横秋莫倚危楼动旅愁菊有清香樽有酒茱萸不插也风流【能改斋漫録】  

次韵陆务观海棠  

唤回残睡强矜持浅破朱唇倚笛吹千古妖妍磨不尽长随春色上花枝【海棠谱】  

句  

戯作风枝斜再恼玉堂宿【题洪内翰侍儿翠翘画竹图绘寳鉴】  

刘知过  

知过字与机天台人未冠领乡荐绍兴二十一年中特科监南岳庙与弟知变俱以文名尤工于诗参政贺允中题其诗曰江东天籁  

春日  

浓起香尘十里晴晚来烟雨忽斜横花开花落清明候山北山南杜宇声追念旧游浑似梦退思良计不如耕人中喜有弥天释时吐清文慰此情【台州府志】  

秦　熺  

熺字伯阳本桧妻兄王防孽子桧乞养为后绍兴二十一年进士累官翰林学士知枢密院事进少师致仕  

【齐东野语熺本王氏子桧素不悦桧畏内妾尝孕其妻逐之生子为仙游林氏子曰一飞以桧故仕至侍郎兼给事中曹泳尝劝桧还一飞未果而桧死】  

送舅氏知湖州  

暂别甘泉豹尾中隼旟仍驻水晶宫文昌地禁论诗少燕寝凝香簿领空可但龚黄宜共理便应顔谢与同风饱闻回老榴皮事试问溪头鹤髪翁  

【云麓漫钞説者谓吕仙尝到湖之东林访沈东老留诗既而登东林寺于壁间以榴皮自画其像人初不知及秦伯阳送舅氏王亨道知湖州诗出观者如堵】  

林之竒  

之竒字少頴福州候官人绍兴二十一年进士尉长汀召为校书郎以病除大宗正丞提举本路市舶再任本路参议官终朝奉郎有拙斋集  

新晴山月【曰琯按宋文鉴作文同】  

髙松漏疎月落影如画地徘徊爱其下夜久不能寐怯风池荷巻病雨山果坠谁伴余苦吟满林啼络纬  

江月图  

冥冥一月轮不知水与天独于颢气中仰见素璧圆超然狂道士起视清夜阑自拈白玉笛吹此江月寒想当万籁息逸响流空烟我从江海来形留意先还何当买渔篷追此水月仙  

早春偶题  

寒风淅沥鸣枯苇小鸭熏残犹未起更教细雨结轻寒坐听萧萧打窗纸石盆春蒲已抽翠雕斛栽花未生紫拥炉闭阁赋幽香未怕春冰生砚水【以上拙斋集】  

黄巨澄  

巨澄余姚人绍兴二十一年进士官吏部侍郎  

登四明山  

会稽东南秀四明名更佳蜿蜒三百里惨淡青莲花伊昔天地初山川始萌芽六丁运神斧斲削如人家四牖遗古制玲珑吐云霞侧闻刘樊徒于此链丹砂耕烟种青櫺结实大如挥手谢众士身登鳯凰车至今石窗底青天守龙蛇玉女四五人緑鬓垂鬖髿时来听潺湲意态静不哗我夜闯其旁月黑星如麻顾慙无灵气怅望空咨嗟【姚江逸诗】  

## 宋诗纪事巻五十一

钱塘 厉鹗 撰  

张孝祥  

孝祥字安国歴阳乌江人绍兴二十四年廷试第一孝宗朝累迁中书舍人直学士院领建康留守寻以荆南湖北路安抚使请祠进显谟阁直学士致仕卒有于湖集  

题定山寺【时年十六嵗】  

蹇驴夜入定山寺古屋贮月松风清正闻挂塔一铃语不见撞钟千指迎  

题夏氏庄  

平湖漠漠雨霏霏压水人家燕子飞欲向湖东问春色杏花无数防春衣【以上于湖残槀】  

贺郊祀庆成  

汉统千龄接虞衡七政齐徳馨天自蠁容备古犹稽舆衞钩陈北衣冠观阙西雨先清道跸寒避礼神圭方士朝仙仗宫垣挟御隄庙芝楹叠璧帝乐字连奎虚次尤祗栗懐亲极惨凄珠旒依玉色兰炬映璇题两相初扶翼崇坛六降隮髙灵森欲堕诸福应如携燎夜坛三烛淩霜甲万犀宗燔申寳酌秘检防金泥奉引星辰烂旋归锦绣迷端门临五鳯歩辇驻双霓日照云裳委风含防筤低和声翔四表嘉泽浸羣黎盛事真寥廓防生荷奬提侍祠叨执爵着籍缪通闺异宠何其报孤忠誓不暌裁诗独愁晚犹得并凫鹥  

椰子酒榼  

矮胡生南方托家碧山崖采择供贡篚扶持上天街媿此愿慤姿欲售久未谐道傍麴先生风味固自佳逢渠即倾盖输冩能开懐刮削出光采规绳去攲窊金玉岂足贵胶漆真吾侪客来有佳招二士往必偕婆娑止坐隅供馈烦金钗矮胡虽木强醇徳真无涯虚心实其腹居然外形骸微物幸见用弃置理则乖毛颖有封国陶匏荐禋柴大药起世疴炮燔及根荄愿子自洗濯勿受尘埃薶暇日肯相从醉经坐髙斋  

舟行大雨戏作呈张立之及同行诸公  

我船千斛初甚迟上滩下滩风薄之百夫撑挽才得过水浅舟大行无期同来賔客笑钝滞一叶自买如凫鹥瞥波急桨乱藻荇瞬息不见飇车驰忽然昨夜雷雨作墨云颓山风巻壑龙门春涨鱼鼈乱牛渚宵明神恶篷翻防断泊不得客只一身无处着长年呌客强惊起一浪先掀半船水嚢衣漂尽到巾屦终夜奔茫沙石里我时酣寝殊不觉但怪飕飕风到耳起来呼酒自劳苦水满凉生差可喜向来笑者今却悲人生淹迷那能知明朝转舵我船快唤客同船莫嫌隘【以上合璧事类外集】  

赠滕使君  

千骑东方白玉镳十眉环坐紫檀槽安南都防来鼇禁建武将军握豹韬瘴雨蛮烟惊鼓角朔云边雪满旌旄夕烽不到甘泉殿尺一徴还近赭袍  

赠甘法曹  

北岳仙人汗漫游斯文曾到海边州谁怜诗礼甘公子牢落青衫到白头【以上合璧事类后集】  

可赋轩【在西湖寳林院】  

光明猎猎上乌巾不那西湖烂漫春借我绳牀对脩竹为君一洗輭红尘【咸淳临安志】  

东坡  

系船着西日曵杖到东坡暗井蛙成部荒祠鸟作窠老仙骑鹤去稚子饭牛歌兴废何须问斯文自不磨【方舆胜览】  

玉渊亭  

灵源直上与天通借路来从五老峯试向阑干敲拄杖为君唤起玉渊龙  

【方舆胜览亭在庐山栖贤寺门外涧中白石不以数计如卧羊故曰玉渊张安国书二字仍作诗】  

万杉寺  

老榦参天一万株庐山佳处着浮图秖今买断山中景破费神龙百斛珠  

【桯史王阮偕张紫防游庐山万杉寺紫防大书二章阮怃然曰先生气吞虹霓今少卑之何也别去两旬而得湖阴之讣紫防于此絶笔】  

题蔡济所摹御府米帖  

生前官职但执防身后一字万金直当时雷电下收拾世间不复有遗逸整整十巻字尤湿光采激射海为立平生我亦有书癖对此戃怳心若失口呿汗下屡太息十日把玩不得食作牋天公拜稽首乞我此老生时一双手为君痛饮百斛酒墨池如江笔如帚一扫万字不停肘【后村诗话】  

浯溪中兴颂【在永州祁阳县】  

绣绷儿啼思塞酥重牀燎香驱羣胡黄帬锦韈无寻处一夜惊眠揺帐柱朔方天子神为谋三郎归来长庆楼楼前拜舞作竒祟中兴之功不赎罪日光玉洁十丈碑蛟龙盘拏与天齐北望神京泪双落只今何人老文学【浯溪集】  

元风洞【在桂林七星山阴风袭人凛如冰雪】  

山入乌蛮连越嶲天开斗野对珠宫应怜桂海长炎热乞与清凉万窍风【桂林府志】  

张　坚  

坚镇江人绍兴二十四年进士  

鹤庙松【闻采茯苓者伤其根遂枯其半】  

谁种飞仙百丈梯风摧雨折昔人非凭谁寄语杨员外留取孙枝待令威【茅山志】  

虞允文  

允文字彬甫隆州仁寿人绍兴二十四年进士累除中书舍人直学士院被命犒师立功采石乾道中歴左丞相同中书门下平章事兼枢密使封雍国公以少保宣抚四川卒赠太傅諡忠肃有集【鹗按咸淳临安志绍兴二十四年张孝祥榜无二十三年榜宋史误也今订正】  

过泸江亭  

映水林峦影颠倒济川舟檝势峥嵘东行万里欲乗兴更待一篙春水生【全蜀艺文志】  

钱良臣  

良臣字友魏华亭人绍兴二十四年进士孝宗朝拜参知政事罢知镇江  

顾野王读书堆  

伊昔边烽备不虞太平移作梵王居而今江表全无事借我三椽更读书【松江府志】  

梁安世  

安世字次张括苍人绍兴二十四年进士淳熙中桂林转运使有逺堂集  

石芥  

撷根山石贮瓶罂桂后缄题见者頳风味莫嫌无酝借杯柈也解作聪明愿言喷嚏传心事搔首踌蹰散宿酲最是徂徕明道地至今奸胆亦魂惊【芦浦笔记】  

秦碑一纸并古诗呈王梅溪太守  

公生博物好竒古劝我搜求秦望碑我来稽阴且三载梦寐絶顶云俱驰事非近代问父老鼻祖已来犹不知或云其山多虎狼囦湫罅井蟠蛟螭魍魉木客忌人到阴霾贼雾迷羊歧樵夫悬磴惧失势一落万丈谁能支吾意此如钟乳穴民昔畏扰相诪欺曩时山东之罘石磅砰入海无津涯固知秦人游戏余非民之利宁一时暇日登临云门寺僧曰若耶溪上竒山曰何山势最峻丹鹤夜宿天孙枝南望天台西钱唐下视峯岫如羣儿李斯篆书真刻本昔人避乱此见之裹粮遂偕墨工往扳崖贯木如鹿麋举觞酹酒山之神千古呵防烦神司销铄仅存三尺许趺就凿山石为剜苔剔藓随手剥面节背角摧霜皮老龙脱甲蛇解蜕铺纸拭墨漫披离收藏入袖恍若失遐想往昔还嗟咨我闻太古功徳盛铺冩不尽乾坤仪诗书纸上自不朽金石还有磨灭期秦皇不慕仁义业直谓尧舜犹瑕疵焚书欲盖前代美宁闻伏生传有颐后生不废丞相书歌颂虽在皆浮辞惜哉此纸无一画欲记存亡人应嗤他年好事继追访姑愿首尾观吾诗【云门集】  

双溪  

春霖涨合两溪平雪浪中浮桑柘青南市唤船撑未到一番簔笠满津亭【金华府志】  

句  

蕃马歩衔青苜蓿羌儿卧唱白铜鞮【吹劒録】  

何　异  

异字同叔号月湖崇仁人绍兴二十四年进士累擢监察御史迁右正言宁宗朝歴刑部侍郎权工部尚书以寳谟阁学士致仕  

一犁春雨图  

负郭先畴二顷余饱看雨后着耕夫輭红尘里家山梦却就君家阅画图【诗家鼎脔】  

题李国博东园  

东园吟思玉蟾清园客开门古意生冰砚云灯深洞宇春花秋草旧宫城人藏密树寻声见鹭下寒池照影惊三十分司泉石主马蹄尘外得闻名  

章少机建小阁用陈伯强韵  

楼居草草假三间便觉星辰手可攀最喜坐中先得月不妨睡处也看山林疎啼鸟秋弹曲天濶飞鸿晓卷班对镜清吟无限好典衣旧债几时还【以上瀛奎律髓】  

句  

天近风转清地髙日难晚  

【賔退録何月湖尚书少时登髙峯坛有句云云林黄中侍郎见之即知其异日必贵且寿】  

范端臣  

端臣字元卿兰溪人浚从子绍兴二十四年进士累官中书舍人右史有文集  

题小三洞石磴  

短策将我影照尽山前溪夤縁入风磴歴览穷攀跻不须翦梧桐自倚青冥梯【金华府志】  

范成大  

琉璃河【又名刘李河在涿州北三十里极清泚茂林环之尤多鸳鸯千百为羣】  

烟林葱蒨带回塘桥眼惊人失睡乡健起褰帷揩病眼琉璃河上看鸳鸯【此河大中祥符间路振乗轺録亦谓琉璃河惟嘉祐中宋敏求入番録乃谓之六里河】  

灰洞【在涿北燕南之间两旁皆髙冈无风而路极狭尘土坌积咫尺不辨人物】  

塞北风沙涨帽檐路经灰洞十分添据鞍莫问尘多少马耳冥蒙不见光  

会同馆【燕山客馆也授馆之明日守吏防言有议留使人者】  

万里孤臣致命秋此身何止一沤浮提携汉节同生死休问羝羊解乳不【辽人馆本朝使已谓之会同馆】  

挽王提刑彦光  

喻蜀三年戍还呉万里船云归双节后雪白短檠前百世春秋传一墟阳羡田浮生如此了何必更淩烟日者悲离索公乎又杳冥门人辨韩集子舍得韦经此去念筑室空来闻过庭路遥人不见千古泣松铭【中呉纪闻王葆字彦光昆山人擢宣和甲辰第绍兴中除监察御史出知汉州移浙东提刑归乡卒其学长于春秋着集传十五巻备论两巻侄彦嘉登第彦光监裁甚精今参政周公初登第爱其博洽纳之为壻寻即荣遇参政范公挽诗云】  

丁酉重九药市呈坐客  

莫向登临怨落晖自縁羇宦阻归期年来厌把三边酒此去休哦万里诗乌帽不辞敲短发黄花终是欠东篱若无合坐挥毫健谁嗣西风楚客悲【以上石湖诗集澄懐録范石湖云淳熙巳亥重九与客自阊门泛舟径横塘宿雾一白垂垂欲雨至防云桥氛翳豁然晴日满空风景闲美无不与人意会四郊刈熟露积如缭垣田家妇子着新衣畧有节物挂帆遡越来溪潦收渊澄如行玻瓈地上菱花虽痩尚可采撷檥櫂石湖扣柴荆坐千岩观下菊丛中大金钱一种已烂漫秾香正午薰入酒杯不待轰饮已有醉意其傍丹桂二亩皆盛开多栾枝芳气尤不可耐携壶度石梁登姑苏后台跻攀勇往谢去巾舆笻杖石棱草滑皆若飞歩山顶正平有坳堂藓石可列坐相传为呉故宫闲台别馆所在其前湖光接松陵独见孤塔之尖少北墨防一螺为昆山其后西山竞秀萦青丛碧与洞庭林屋相賔大约目力逾百里具登髙临逺之胜始余使金是日过燕山馆尝赋水调首句云万里汉家使后每自和桂林云万里汉都防成都云万里桥边客明年徘徊药市中颇叹倦游不复再赋但有诗云云今年幸甚获归故园偕邻曲二三子醻酢佳节于乡山之上乃复用旧韵首句云万里呉船泊归访菊篱秋】  

致爽轩【在永康军】  

夕阳尘外涨郊墟六六峯头梦觉余竹色唤人来下马乱蝉深处有图书【方舆胜览】  

马大同  

大同字会叔严州人绍兴二十四年进士歴官戸部侍郎  

提刑少卿严陵马大同以职事循行过九疑谒舜祠下而祠宇圮甚顾瞻慨叹乃留钱百千属邑尉邹安道为之缮葺因赋小诗聊序一时之胜云淳熙癸卯冬至前一日  

帝徳于今祀万年如何遗像托疎椽凭谁为假丹青手付与梅仙十万钱【九疑山志】  

甄龙友  

龙友字云卿永嘉人迁乐清绍兴二十四年进士官至国子监簿  

观洞庭  

风定澄空气浑然恍疑太极未分前秖因有浪知为水若遇无风即是天旧説君山张帝乐新闻老木识飞仙而今大洞黄庭客又看题诗纪嵗年【东瓯诗集】  

徐梦莘  

梦莘字商老临江人绍兴二十四年进士绍熙中为荆湖北路安抚司参议官着三朝北盟会编除直秘阁  

江西乡人同仕广右者十有二【李蹊成叔郭有凭充诚潘脩文叔李石韫玉徐梦莘商老王璪李文张坦明仲蔡诜子羽陈公璟师宋魏沐董父王思咏咏之孟浩养正】淳熙重光赤奋若仲秋中澣讲乡会于湘南楼过弹子嵓  

吾侪生江南逺近且邻乡一官皆为贫糊口走四方遇合良独难动如参与商谁知自有时朋盍聚炎荒外台参计画幕府佐纪纲出宰得壮县司教涖郡庠曹掾胜三语簿领真仇香不止似人喜顿觉吾辈张合坐尊序齿避席敬行觞嵓洞纵登览杖屦倍徜徉棊矢以相娯啸歌情意长举酒起祝规爱我药石良古人尚植立君子道其常平生学忠孝余力从文章临节不可夺当官有何强穷乃见节义老当志弥刚鸿鹄在寥廓骐骥终腾骧愿言各勉旃富贵无相忘【桂胜】  

杨万里  

万里字廷秀吉水人绍兴二十四年进士光宗朝歴秘书监出为江东转运副使再召皆辞宁宗朝以寳谟阁学士致仕卒諡文节有诚斋集【周益公题跋诚斋大篇短章七歩而成一字不改皆扫千军倒三峡穿天心透月脇之语至于状物姿态冩人情意则铺叙纎悉曲尽其妙笔端有口句中有眼困学纪闻诚斋读贞观政要云拔士新丰逆旅中懐贤鸭緑水波东酒倾一斗鸢肩客醋设三杯羊鼻公羊鼻公谓魏郑公见龙城録】  

观太平寺画水长句  

太平古寺劫灰余夕阳惟照一塔孤得得来看还不乐竹茎荒处破殿虚偶逢老僧听僧话道是壁间留古画徐生絶笔今百年祖师相传妙天下壁如雪色一丈许徐生画水才盈堵横看侧看只麽是分明是画不是水中有清济一线波横贯万里浊浪之黄河雷奔电巻尽渠猛独清元自不随他波痕尽处忽掀怒搅动一河秋水暮分明是水不是画老眼向来元自误佛庐化作金柁楼银山雪堆风打头是身飘然在中流夺得太一莲叶舟僧言此画难再觅官归江西却相忆并州剪刀剪不得鹅溪匹绢官莫惜貌取秋涛悬坐侧  

【费蓘梁溪漫志吾州太平寺郡人徐友画清济贯河一笔纡绕长数十丈不断却立而观涛澜汹涌目为之仰首近之凛然若飞流之溅于靣也杨诚斋为太守为赋长句】  

游丰湖  

三处西湖一色秋钱塘颍水更罗浮东坡元是西湖长不到罗浮便得休  

【梁溪漫志杭颍皆有西湖东坡连镇二州故表谢云入参两禁每玷北扉之荣出典二邦輙为西湖之长晚谪惠州州有丰湖亦名西湖淳熙中杨秘监使广东过之赋诗云云】  

寄陆放翁  

君居东浙我江西镜里新添几缕丝花落六回疎信息月明千里两相思不应李杜翻鲸海更羡夔龙集鳯池道是樊川轻薄杀犹将万户比千诗  

【鹤林玉露放翁晚年为韩平原作南园记除从官杨诚斋寄诗云云盖切磋之也然南园记唯勉以忠献之事业实无谀辞】  

题牧牛亭秦太师墓  

函闗只有一穰侯瀛馆宁无再帝丘天极八重心未死台星三防坼方休只看壁后新亭策恐作移中属国羞今日牛羊上丘垄不知丞相更瞠不【自注秦暮年起大狱必杀张徳逺胡邦衡等五十余人不知诸公杀尽将欲何为奏垂上而卒故有新亭之句然初节似苏子卿而晚谬桯史金陵牧牛亭秦氏之邱陇在焉杨诚斋尝题诗壁间云云桧墓前队碑宸翰在焉有其额而无其辞卧一石草间曰当时将以求文莫之肯为桧在金连兰纵之逃归不知何以似子卿也】  

明发南屏  

新晴在在野花香过雨迢迢沙路长两度立朝今结局一生行客老还乡犹嫌数骑传书札賸喜千峯入肺肠到得前头上船处莫将白发照沧浪【以上诚斋集鹤林玉露孝宗朝诚斋为秘书监论髙宗配享出守髙安其去国时诗云云可谓无几防见于顔面矣】  

过楚州淮阴侯庙  

鸿沟秖道万夫雄云梦何销武士功九死不分天下鼎一生还负室前钟古来犬毙愁无盖此后禽空悔作弓兵火荒余非旧庙三间破屋两株松  

【桯史音节悲壮伦拟抑扬徧壁间殆无继者】  

惠　廸  

廸字楙吉宜兴人绍兴二十四年进士官大理司直改国子博士  

婆饼焦  

梦破一声婆饼焦呉音未穏带春娇不禁风力遥飞去却引余音过别条【前贤小集拾遗】  

句  

小屋牵萝补髙轩偃盖过  

【孙觌惠公墓志云楙吉少时治一室读书其中予过赋小诗楙吉和荅云云予读之惊叹】  

王十朋【毛虞卿】  

十朋字龄乐清人绍兴二十七年进士第一孝宗朝累迁起居舍人侍御史改吏部侍郎厯四郡守以龙图阁学士致仕卒諡忠文有梅溪集  

【刘珙序云公平居无所嗜好顾喜为诗浑厚质直恳恻条畅如其为人】  

会稽秦颂徳碑丞相李斯篆世传在秦望山莫知所在教授莫君好竒嗜古搜访尤力有言碑在何山者莫以语某何山见于图经在秦望东南疑其真秦望也某欣然欲往职有所拘以告会稽梁尉慨然而行登山果见之碑石仅存字磨灭已尽墨片纸而还作古风长韵具记始末因次其韵且记吾三人好事之癖亦以示后人也  

姬嬴遗迹存者稀世传石鼓稽山碑石鼓揄扬得韩子文与二雅争驱驰秦碑夸大颂功徳埋没草莽无人知或言山顶石犹在上有虎豹龙蛇螭神藏防荆棘蔽崖悬磴絶登无岐广文好竒探禹穴梅仙好事寻僧支我賛其行要亲覩勿受世俗流传欺望秦秦望两崭絶何山壁立东南涯丰碑屹植最髙处不知磨灭从何时剔苔扫墨了无有糢糊片纸亦足竒浓云霮防黯将雨古木槎枒蟠老枝归来走笔出险语诃叱政斯同小儿诗成得得写寄我辞严意伟法退之我闻秦人灭六国酷若犬磔临海麋先王法为秦所负负秦况有秦有司五经灰飞儒溅血尧舜周孔何能为上蔡猎师妙小篆奴视俗体徒肥皮东封泰山南入越大书深刻光陆离沙邱风腥人事变饥族赤谁嗟咨汉兴万事一扫去惟有篆刻余刑仪磨厓欲作不朽计其如歴数不及期蚩尤五兵【阙】漆器人物美恶能相疵我虽过秦爱遗画南山入望频支颐不须峄阳访枣刻不用史迁观雄辞虚堂黙坐对此纸闭眼暗想君勿嗤要知秦碑没字本却类周雅无辞诗  

悼张安国舍人  

天上张公子少年观国光髙名一枝桂遗爱六州棠出世才成佛修文遽作郎长沙屈贾谊宣室竟凄凉  

悼亡  

燕寝焚香老病身细君相对坐如賔而今一榻维摩室唯与无言法喜亲  

偕老相期未及期回头人事已成非逢春尚拟风光转过眼忽惊花片飞  

东屯  

少陵别业古东屯一饭遗忠畎亩存我辈月叨官九斗须知粒粒是君恩  

【方舆胜览东屯有青苗陂杜诗云东屯稻田一百顷北有涧水通青苗晴浴狎鸥分处处雨随神女下朝朝又云东屯复瀼西一种住青溪东屯之田可得百许顷稻米为蜀第一郡给诸官俸廪以髙下为差帅漕月得九斗故王诗云云】  

初至泉州示七邑宰  

九重天子爱民深令尹宜懐恻隠心今日黄堂一杯酒使君端为庶民斟  

十日同知宗提舶游九日山延福寺  

十日同登九日山山中好处畧跻攀桑田改变松犹在车马往来僧自闲昨日风应吹紫帽今朝菊已带衰顔登临稍惬南来意好逐飞飞倦鸟还  

和韵题秦隠君系故居  

山中髙韵欲逃名不谓名随隠处成凿石一诗数首也曾攻破五言城  

夜听双瀑同刘方叔毛虞卿聨句  

夜听双瀑喧遥闻疑雨来涧壑生清风襟宇捐纎埃【龄】飞鸣撼半空暗想飘琼瑰前观阻步屧侧耳成徘徊【虞卿】萧然山馆间此兴何悠哉子晋不复见月白空箫台【方叔以上梅溪集】  

王孝子诗  

臣子大节孝与忠父母仇讐天下同贤哉会稽王孝子感慨有古烈士风松楸一夕盗破冢亲获防辈闻之公有司守法贷其命孝子衔恨无终穷谁谓书生胆如许貌若尫羸中甚武手斩防人提髑髅请死伸冤诣公府君不见齐襄内行世所羞春秋贤之縁复讐又不见子胥鞭尸报父怨太史为之作佳传君今枕戈志已伸更须移孝为忠臣他年当作傅介子誓斩楼兰雪国耻【梅磵诗话王公衮吉老会稽山阴人绍兴甲戌登进士第仕至左司郎中盗劫其母墓成狱盗不死吉老手杀之诣州自言兄宣子请纳所居官以赎其罪时梅溪王公十朋为签幕赋诗以美之】  

呉已正  

已正温州人  

句  

举头不忍看王十回面犹欣见李三  

【二老堂诗话绍兴二十七年御筵进士四百二十六人温州王十朋为之首其乡人呉已正缀末特奏状元之后则福州李三英例赐出身附名正奏之后已正有诗云云】  

何徳献  

徳献官饶州提防  

送王龄自饶州迁夔州饶人遮道挽留公易轿由间道而去  

断桥镫亦堪怜始信林间别有天微见兵机第一义朱轓暂席广文氊【梅溪文集附】  

赵十朋  

十朋台之黄岩人绍兴间隠士  

絶句  

四枚豚犬教知书二顷良田尽有余鲁酒三杯棊一局客来浑不问亲疎  

【见王梅溪集后梅溪和之云薄有田园种斗升两儿传授读书灯客来一局三杯酒王十朋如赵十朋】  

姜大吕  

大吕字渭叟王梅溪之友  

懐王龄  

左原消息杳无闻令我愁懐似乱云多病废诗兼废酒青春孤我亦孤君要同学问文章乐无奈东西南北分况是一檐残雨后落花飞絮两纷纷【王梅溪集附】  

刘　镇  

镇字方叔绍兴间人登戊辰科与王梅溪十朋游有待评集梅溪为序今不传  

书王龄述恨诗后  

山北山南春雨足漠漠柔桑秀如沃侬家荆妇几时归西畴独自驱黄犊【王诗有剰栽桑柘教妻蚕之句　梅溪集附】  

唐立夫  

以日者命状寄王龄  

试把流年子细看休将蠖屈比鹏抟渠家大有回天力不易区区作好官【王梅溪集附】  

孙　皜  

皜字子尚开封人绍兴间家于会稽与王十朋友善  

往浙西别王龄  

中原回首尚胡尘世事徒惊日月新羇旅不堪频作别壮懐虽在已甘贫南来求友传三益西去论心有几人别后梦魂何处是秖应来往慎江濵【王梅溪文集附】  

王　秬  

秬字嘉叟安中孙寓居泉南绍兴间官至刑部侍郎  

题王龄詹事祠堂  

当时孤论偶相同终始知心每媿公才见安车延绮季遽嗟石室祀文翁百年公议分明在一饷纷华究竟空白发旧交衰甚矣尚能留面对髙风【自注始予与龄别尝谓吾辈会合不可常但令常留面目异时可复相见龄再三击节后一见必诵此言　贵耳集】  

句  

栁色知春浅钟声觉寺深　避虎连村静分鱼一市腥【后村诗话】  

闻人符  

符嘉兴人绍兴二十七年进士余杭尉  

题清习阁  

清晓卷书坐开帘揖逺峯腻云留宿润膏雨沐春容世味生来薄诗愁晚更浓溪山看未足还听暮楼钟【咸淳临安志】  

刘清之  

清之字子澄临江人绍兴二十七年进士累官知衡州  

洞霄宫  

髙山锁断红尘路石柱干霄藏洞府老蛟据窟不可窥千古流泉替渠舞真墟容我輙跻板心旷方知白日闲飞仙一去忽已逺坐对松梢云往还【洞霄诗集】  

洞庭湖  

天孙嵗晚会湘灵倒防银河合洞庭上下天光唯一白中间山色不多青荆潭万里收尘滓宇宙连宵失晦明莫道人间少仙境诗思酒魄一时醒【岳阳纪胜】  

游洪阳洞  

朝来拔脚尘埃底共访人间小有天唤醒几年朱墨梦胸中邱壑故依然  

李南金  

南金字晋卿自号三谿冰雪翁乐平人绍兴二十七年进士光化军教授  

江头吟  

儿时盛气髙于山不信壮士有饥寒如今一杯零落酒风雨蚀尽征袍单侧立昆奴面铁色楚客不言未吹笛闗山有月无人声自是江头渚花发渚花春少未得妍凝立青山围水天杜鹃故态不识事尽情呌入青枫烟壮士未握边头槊旄头如月几时落如今世界不爱贤看取清风白云角呜呼一歌兮歌已怨壶中无酒可续咽  

【鹤林玉露云词旨清婉可爱】  

茶声  

砌虫唧唧万蝉催忽有千车捆载来听得松风并涧水急呼缥色緑瓷杯  

登第后画师以冠裳冩真戏题  

落魄江湖十二年布衫濶袖裹风烟如今各样新装束典却清狂卖却颠  

【鹤林玉露云一时戏语亦自有味】  

喻良能  

良能义乌人绍兴二十七年进士补广徳尉累迁工部郎官出知处州奉祠归卒有香山集  

秋晓野歩  

幽居迩郊原出戸目已了闲携一枝竹散步及秋晓寒烟引轻素澹澹萦木杪矫首瞩层穹转盼失飞鸟野潦浄荒陂惊飇泛枯篠世态徒营营此心殊了了佳处谁与论聊用付清醥  

三月二十四日再朝永祐陵  

扁舟投晓出重城春浪初肥緑满汀竹里几声泥滑滑河边十里草青青人家桃叶惊飞燕水面杨花入翠萍渐近昭陵佳气集五云松柏喜重经【以上义乌县志】  

谢　谔  

谔字昌国临江军新喻人绍兴二十七年进士孝宗朝累官监察御史光宗朝除御史中丞权工部尚书请祠归卒初居县南竹坡名其燕坐曰艮斋人称艮斋先生  

清常寺  

佛庐尘不到客枕梦频惊淅淅山风响纎纎隙月明烟云春渐暖钟磬晓逾清踪迹奔驰里飘浮媿此生  

鼇溪  

数板小桥横晚晴两行古木弄春荣不知多少夜来水到岸头浑欲平  

玉山观  

防明灯火夜堂幽听彻丝桐万虑休骨冷魂清眠不得竹风萧瑟满庭秋【以上抚州府志】  

沈清臣  

清臣字正卿盐官人绍兴二十七年进士上书贬封州放还终秘阁修撰有晦岩集  

游道场山  

松篁十里緑成谿短短篮舆入翠防回首青山已陈迹陇头犹见白云飞【湖州府志】  

京　镗  

镗字仲逺豫章人绍兴二十七年进士宁宗朝拜左丞相卒赠太保諡庄定有松坡集  

曹操疑冢  

疑冢多留七十余谋身自谓永无虞不知三马同槽梦曾为儿孙逺虑无【中州题咏集】  

呉　儆  

儆字益恭初名偁避秀邸讳改名绍兴二十七年第进士歴朝散郎广南西路安抚使主管台州崇道观卒諡文肃有竹洲集  

汪叔耕见访不数日别去恶语为赠兼简子用子美二友  

负衅得老穷埽轨事幽屏跫然罗雀门有客颀而整悲欢十年别尊酒清夜永妙句时惊人盈轴肎倾廪三日语未休霜寒梦归省临流分别袂波光照孤影重念吾故人雪屋青灯冷天晴风日佳何日过鼪径石鼎然豆萁冰葅煮汤饼  

寓郡城客舍热不可寐与程彦举坐语逹旦  

淡月防云对倚楼无声河汉自西流髙城忽起梅花弄散作晴空万里秋【以上竹洲集】  

梁克家  

克家字叔子晋江人绍兴三十年进士第一累迁中书舍人孝宗朝拜右丞相封仪国公卒赠少师諡文靖知福州时尝修三山志  

赋九月梅花  

老菊枯残九月霜谁将先暖入东堂不因造物于人厚肯放南枝特地香九鼎燮调端有待百花羞涩敢言芳看来冰玉辉相应好取龙吟播乐章  

【梅磵诗话梁郑公克家未第时为潮州揭阳宰馆客寓县治东斋斋前有梅一株忽于九月中盛开岭外梅着花固早于江浙间必至冬方有之邑人殊以为异邑士多赋诗往往謟令君梁公亦赋一篇云云明年廷对魁天下孝宗朝拜相】  

次陈休应烹茗廓然亭见送韵  

已行更为玉泉留好景烦公杰句收紫帽峯前双鹭下几多清兴满沧洲【南安县志】  

沈　瀛  

瀛字子寿湖州人号竹斋绍兴三十年进士【叶水心云子寿少入太学仕宦四十余年绌于王官再入郡三佐帅幕其生平业嗜文字若性命在身非外物也】  

石人【在徳清县南戴巷邑人呼为石人头】  

检防行程嵗嵗同石人头畔且从容向来奉口溪边月此夜乾元寺里钟【湖州府志】  

王　质  

质字景文号雪山郓州人寓居兴国军绍兴三十年进士孝宗朝为枢密院编修官出判荆南府奉祠山居有雪山集绍陶集  

何处难忘酒  

何处难忘酒英雄太屈蟠时违聊置畚运至即登坛梁甫吟声苦干将寳气寒此时无一盏拍碎玉阑干【贵耳集】  

东流道中  

山髙树多日出迟食时雾露且雰霏马蹏已踏两邮舍人家渐开双竹扉冬青帀地野蜂乱荞麦满园山雀飞明朝大江载吾去万里天风吹客衣【瀛奎律髓】  

居句曲山辞【通明】  

林屋兮峨嵋岱宗罗浮兮缭之幅员既长兮无极杳烟壑兮云陂谷髙云深兮矧昭阳穹庐之翻覆万春千秋兮句曲东麓兮南冈桂椒萧艾兮同香湛汧溪兮永碧岌茵山兮长苍【绍陶録】  

盖　经  

经字徳常华亭人绍兴三十年进士官户部侍郎  

游大涤洞天  

暇日寻幽入洞霄攀萝扪石自忘劳地环九锁仙都閟山倚一峯天柱髙夜静仙人吹鳯笛月明帝子下云旄佩环寂寂中庭晓时有胎禽唳九臯【洞霄诗集】  

王　信  

信字诚之处州丽水人绍兴三十年进士孝宗朝歴官中书舍人给事中出知绍兴府有是斋集  

咏扬州后土祠琼花  

爱竒造物翦琼瑰为镇灵祠特地栽事纪扬州千古胜名传天下万花魁何人折却依然在是处移将不肯开谩説八仙模样似八仙那得有香来【处州府志】  

髙文虎  

文虎字炳如余姚人绍兴三十年进士宁宗朝歴中书舍人翰林学士  

集髙亭  

山亭十月晏温朝倚槛一声婆饼焦舌涩力防寒气早不成清亮却成娇  

入剡咏桂花  

溶溶漠漠秋光澹耿耿寥寥夜色清不是灵根涵爽气如何酝得此香成【以上剡録】  

林　外  

外字岂尘晋江人绍兴三十年进士官兴化令有孏窠类稾  

题西湖酒家壁  

药炉丹灶旧生涯白云深处是吾家江城恋酒不归去老却碧桃无限花  

【齐东野语林外词翰潇爽诙谲不羁饮酒无算在上庠暇日独游西湖幽寂处得小旗亭饮焉外美风姿角巾羽氅飘飘然神仙中人也豫市虎皮钱箧数枚藏腰间毎出其一入酒家保倾倒使视其数酬酒直即藏去酒且尽复出一箧倾倒如初逮暮所饮几斗余不醉而箧中钱若循环无穷者肆人皆惊异之都下甚传其酒家肆有神仙至云曰璐按庚溪诗话亦载此诗以为必神仙语不知为外诗也陶宗仪又以为龙川蓝乔作只数字不同西溪丛话则以为终南仵磐监青州酒税题酒楼所作一诗互异如此】  

向丰之  

丰之向后裔  

句  

人情甚似呉江冷世路真如蜀道难  

【湖海新闻丰之才调极髙贫窘则甚有句云云诚斋杨少监竒之】  

胡　澄  

和叶枢相芍药  

鶗鴂一声春已归蜨蜂无计恋花时笔头挽得春光住却是先生芍药诗【四朝诗】  

钟炤之  

炤之字彦昭乐平人  

句  

霖作商岩雨薰来舜殿风  

【夷坚志钟炤之长于词赋绍兴巳夘春夜读书窗下闻有哦句于外云云至秋试以膏泽为丰年诗钟押丰字韵用此两句入第五聮考官称叹竟置髙第】  

谢处厚  

纪事  

谁把杭州曲子讴荷花十里桂三秋那知卉木无情物牵动长江万里愁  

【刘一清钱塘遗事孙何帅钱唐栁耆卿作望海潮词赠之有三秋桂子十里荷花之句此词流播金主亮闻之欣然起投鞭渡江之志谢处厚诗云云予谓此词虽牵动长江之愁然湖山之清丽使士大夫流连于歌舞嬉游之乐遂忘中原是则深可恨耳】  

林宋伟  

宋伟字力叟号橘园  

题忠毅姚公庙  

赤心许国自平时见敌捐躯更不疑权忌臯庸皆遁走同时死难只青狮【青狮乃姚马名毎亲饲之若通其语言时取斗酒投大盆中与马同饮曰吾与汝同力报国竟与马同死】  

农父犂田出寳刀铜花浸血冷侵毛神锋凛凛冲星斗未许丰城劒气髙【耕者得姚所用大刀重六十斤】嵗嵗烝尝九月期西风笳鼓万人悲山边走马神旗闪遥望君侯复下来【军民毎当重九侯生日集祠下祭酹往往见飞骑来绕山谓太尉来降】两日经行旧战场却来祠下谒堂堂偷生诸将今何在万古英灵独耿光  

【梅磵诗话绍兴辛已之冬金主亮倾国入防如林之族充塞淮甸尉子桥之战大将王权先遁统领姚兴独以所部四百骑当金六十万自辰至午凡十战毙数百人全相谓曰使更数人如此吾曹何可当权不遣一卒援部将戴臯亦玩视不救兴竟没于阵朝廷悯其忠厚加恤典諡以忠毅立庙淮甸迨今血食橘园林宋伟力叟题四絶于庙】  

娄干徳  

潺湲阁【在袁州仰山庙右庑下】  

一冷冷绕槛清尘襟洗涤自凉生夜深好梦才惊破疑是半天风雨声【方舆胜览】  

邹　杞  

杞庐山人  

游洞霄宫  

天柱古名山形势友列岳神人巢其巅咳唾半天落白昼见云旗清夜闻笙鹤花源或流虹仙禽犹捣药长歌不可见清风洒寥廓【洞霄诗集】  

防元徳  

登岳阳楼  

城头云气压层楼城下江声送客舟天岳一峯青卓玉洞庭千顷逺涵秋繁华今古饶中土形势东南有此州我欲浮家凌浩渺不妨吟钓伴沙鸥【岳阳楼诗集】  

刘　度  

度绍兴中秘书省校书郎  

挽郭彦邹  

孝友追前辈雍容具典刑人荣老莱服天陨少防星玉润聮三杰金籝擅一经平生垫巾操不媿伯恭铭【石洞遗芳集】  

陈良祐  

良祐绍兴中枢密院编修官  

挽郭丈彦邹  

谁起相如疾空悲武子亡平生有髙志属意在诸郎梦断驹过隙风髙雁折行莫陪千乗送妙选媿东牀【石洞遗芳集】  

左　璵  

璵字次琰黄岩人纬子绍兴中特科  

题马世功豁野堂  

欢言赴幽期作意理烟艇曵缆松篁阴未觉心地迥舍舟登爽垲防步水云浄扶舆登斯堂遐眺方一骋开轩纳野色秋思浩千顷心随片云逺目送孤鸿影坐久襟宇寛万事讵容省永愿陪清游栖身白鸥境【黄岩英气】  

冯　楫  

楫字济川绍兴中知邛州龙门逺禅师法嗣  

自咏  

公事余闲喜坐禅少曾将脇到牀眠虽然现出宰官相长老之名四海传【五灯防元】  

陆升之  

升之山阴人  

皇后阁春帖子  

内仗朝初退朝曦满翠屏砚池浑不冻端为冩兰亭【桑世昌兰亭考宪圣慈烈呉太后居中宫时尝临兰亭山阴陆升之代刘珙春帖子云云刻石呉琚家】  

王　嵎  

嵎字季夷北海人绍淳间名士寓居呉兴陆务观与之厚善有北海集  

登更好堂同景思少卿表丈韵  

万里同行一痩笻拨云问水有先容更穷天姥投南路已过台山第几重自此又随双涧月何妨曾听五峯钟却从更好堂前望满眼诗材思不供【呉兴艺文补】  

## 宋诗纪事巻五十二

钱塘 厉鹗 撰  

吕及之  

及之字周辅成都人  

梅林分韵得爱字【并序】  

绍兴庚辰十二月既望缙云冯时行从诸朋旧凡十有五人携酒具出西梅林林木王建梅苑树老其大可庇一畆中闲风雨剥裂仆地上屈盘如龙孙枝丛生直上尤怪古者凡三四酒行以旧时爱酒陶彭泽今作梅花树下僧为韵分题赋诗客既占韵立者倚树行者环绕仰者承芗頫者拾英吟态不一皆可图画是行也余被命造朝行事薄遽重以大府衣冠谒报主人馈劳酬对犇驰形神为之俱敝诸公导以斯游江流如碧玉平野秀润竹坞桑畴连延弥望十十五五篱落鸡犬比闾相亲不愁不嗟余散防其间葢不知向之疲薾厌苦所在也昔人谋于野则获闲暇清旷有爽于精神思虑游不可废如此哉又况所与游皆西州名俊憙事者耶诗成次第不以长少以所得韵之后先聨成轴客有十五韵止十四吕义父别以诗字为韵又有首诗不成者缺树字一韵余过沈犀樊允南监镇税语允南补之诸公又属时行为之序十五人者成都杨仲约施子一吕周辅义父智父泽父宇文徳济吕黙夫杜少讷房仕成杨舜举绵竹李无变潼川于伯永正法寳印老缙云冯当可  

去城十里南郊外突兀老梅余十軰玉雪为骨冰为魂气象不与凡木对我来穷冬烟雨晦把酒从公对公酹人言此实升庙堂埋没荒村今防嵗清芬不为无人改捐弃何如本根在瑰章妙语今得公国色天香真有待归路从公巾倒戴俗物汚人非所爱我公行向日边归此段风流入图绘【成都文类】  

冯时行  

时行字当可巴县人绍兴中官奉礼郎以斥和议坐废隆兴初提防成都刑狱有缙云集  

重阳登翠围亭亭废十年竹柏蓊然殊蔽逺眼命寺僧芟除翦伐屏翳豁开林峦杳霭殆丹山之絶胜处也与同游分韵赋诗以老杜开林出逺山为韵得逺字  

林樾失洗沐丛灌老偃蹇坐令轩豁地雍穆成奥阃千年李峨眉孤调絶攀挽径欲刬君山笑防湘水逺我来此亭上造化阅舒巻何堪浩荡意郁郁仰若俛兰蕙生当门尚尔付锸畚大材廊庙具顾此何衮衮石角砺霜斧一斩三百本图事欲大快不复计小损天地英气归川原胜魂返镜开水灔灔龙转山蜿蜿卧虹踏归市融云防春垦晴光荡芳酌中筵舞蹲蹲黄花压客防胡牀秋风稳万象竞参揖相见一何晚通塞有时运明晦理相反干戈天地闭抚事切深悃痛浇磈磊胸不复效老阮  

和嘉州通判贾元升见赠  

山城乌鹊喜佳句来春风浣手三过读防我磈磊胸当年过秦论千载犹为雄今观妙好辞蹀躞追前踪文章信有种字字含徴宫少城初识面輭语开冲融秋月耿髙懐春冰莹清衷俱堕人事海烦促难舂容况乃燕雀卑未易参鸾鸿别来邛筰外一笑谁与同羡君对贤牧快饮如渴虹何当欵斋阁余沥借衰红所幸九河润宻迩千乘封臭味譬草木我軰情所钟梦随沫若水下与九顶通更愿洗老眼见君攀翔龙  

中秋饮张仁甫家探韵得玉字  

数日及中秋迎月试新醁清晖困屏翳顽隂费驱逐广座迷樽俎髙堂灿灯烛未用防一何妨纵百沃见人如见月张家呼小玉  

至日  

至日寒无頼今朝愁柰何两宫黄屋逺二老白头多圣主今尝胆皇天忍荐瘥乾坤为囬首慷慨一悲歌自行在解维宿长安闸下回望天竺诸山依依在目微臣去国抚事感伤因成此诗  

归家岂不好去国意如何主圣忧思切时危习俗讹山髙更囘首天阔阻悲歌一寸丹诚地余生感愤多  

和子应游万州岑公洞  

泉细或疑雨岩深微见天暂来如可老长往不难仙石髓层层落松声树树传欲归重回首明月傍船舷【以上缙云集】  

梅林分韵得梅字  

霜朝马蹏无纤埃锦城城西江之隈金兰合沓俱朋来白沙鳞鳞江水洄梅花傍江髙崔嵬人言犹是王建栽豪华过眼浮云哉下马酌酒徘徊飞英送香来酒杯酒酣疾呼竹篱开走寻屋角如龙梅龙梅虽多此其魁睡龙屈盘肘承胲风皴雨皵封苍苔孙枝迸出谁肧胎天公抚摩春为回慎勿变化随风雷年年开花照尊罍我欲结茅买芋煨与梅周旋送衰頽【成都文类】  

张　积  

冯先生访梅于成都西郊同游十五人分韵哦诗而积不与翊日先生分僧字属积作之  

春回九地阳潜升南枝破腊如酥凝疎篱度香竹稍短寒沙倒影溪流澄魁然老株忽骇目雪鳞矫矫双龙腾天公一叱困仆地掀髯弄爪髙曲肱长林望断千百株奋首直欲青云淩黎明太守和羮手十里往看车呼登西江破晓郊路净盍簪者谁金兰朋懽笑借草飞大白行厨载酒多于渑风花飘摇落杯面潄齿浇胷如嚼冰湘流之清岘山瘦千古邂逅一笑兴郤踏东风急回首侵夜霜月寒生棱入门未坐亟相诧曰今见之生未曽成都胜事多西蜀我欲问津云水僧先生功成早匄身未老重来倚醉藤【成都文类】  

于　格  

格字伯永潼川人  

梅林分韵得彭字  

庭柯卧苍虬阅世如耼彭朔风破檀蘂零露滋玉英江空人响絶影落千丈清今代文章箓缙云主齐盟跃马觇春色觞客江上亭三嗅韵胜华霜霰饱曽经及时剥其实可用佐大烹幸因犹轩使锡贡充广庭王明傥予烛和羮登簋铏【成都文类】  

施晋卿  

晋卿字子一成都人绍兴进士  

梅林分韵得下字  

郊原宿雨余雪重云垂野春信初动摇欲往岂无驾使君早着鞭问路逢耕者深寻烟村共作诗酒社庭荒六老树气象自俨雅一笑呼酒来大盆注老瓦最后看枯株何意当大厦夭矫待风云有年天实假须知羮鼎调嘉实系用舍我欲寿使君罇罍更倾泻明朝得楚骚健甚无屈贾君今有赐环诏落九天下蜀江雪浪来棹趁船人把留滞以诸生斯文要陶冶惟应郢中歌倡絶和自寡更闻督熊儿夜赋烛余灺它年防无双声誉出江夏郤笑昌黎公阿买字能冩【成都文类】  

李流谦  

流谦字无变绵竹人  

梅林分韵得时字  

巾冠堕城府桔橰无停时胷脾贮黄埃非复林壑姿涎流方外胜秦人望轩羲万金买闲日驾言一舒眉冒踏众俊塲更从百代师食鱼得河鲂熊蹯佐其滋靉靉烟村霜条出冰防乌鹊噪寒暝玉立山差差置尊扶疎下老榦虬蛟驰落叶不动尘初无犀骇鸡羞我木石资鬬公琼琚词深酌起自劝滕莒吾封圻公行对宣温云雾生攀跻能来玩墟落疋马郤盖麾胸蟠万防蝀区寰眇毫丝以兹接羣动白羽坐指防笑彼豢外者组绂为之鞿它年驷马还梅花当十围识此黄公垆下车挽客衣未觉邈山河一醉也大竒【成都文类】  

樊汉广  

汉广字允南沈犀监税  

沈黎使君与客饮王建梅林分韵作诗过沈犀以诗相示阙树字令汉广补之  

墙头冉冉新阳露忽作玲珑玉千树老蛟偃蹇独避人巻回飞雪江臯暮何处鸣禽来好音四月枝垂起黄雾摧折霜余初不惧笑看春光等闲度百年梦幻欲无言吹落吹开岂风故时来荐鼎真偶尔小住疎篱非不遇我知天地絶茫茫无为展转独多虑为花凄断郤回头尔亦微酸苦难茹【成都文类】  

杨大光  

大光字仲约成都人  

梅林分韵得陶字  

蟠根寄荒絶擢榦空橚槮乡来闻妙语翦拂到儿曹垂老犹叵堪开落几徒劳不谓勤杖屦惠然排蓬蒿尚能领诸生相就醉澄醪真頼旁辉暎并觉标韵髙酒防兴未已分韵看挥毫籍湜俱可人冥搜争过褒乃知天地间一等为贤豪横飞与陆沈亦各系所遭再烦起穷边国柄行当操尽期如此花晓夕幸甄陶得备和羮用寕不出伊咎百年几春风勿令心忉忉【成都文类】  

吕凝之  

凝之字默夫成都人  

梅林分韵得花字  

出郭岂惮逺满城无此花新枝开玉雪老树卧龙蛇临水互葱蒨傍篱忽横斜诗声写竒怪画本出槎枒老子晋彭泽诸公贾长沙不寻龙李盟来嗅露霜华杖屦穿茅舍壶觞倩酒家饥餐香馥郁醉借影参差月白雁成字江清鱼可义风流一时胜野意十倍加秪恐天上去迹陈锦江涯归来马蹄疾惊飞满林鸦【成都文类】  

吕商隠  

商隠字义父成都人  

梅林分韵得作字  

一树知独秀十里方出郭江流浩清冷露气凝凄薄胡为此行色疲马外踊跃元冥正擅令植物困摇落喜见南北枝粲然秀冰壑千林色辉映百畆香旁礴首破春风荒独傲清雪虐坐令芳信传芬菲到羣萼如一君子信茹连俱有托相期饮此意浩荡放杯酌更应防攀折嘉实须若若终收调鼎功傅岩真可作持问缙云老一尊笑相酢【成都文类】  

吕宜之  

宜之字泽父成都人  

梅林分韵得诗字  

寒梅如髙人冰雪凛风期霜威淩万木孤芳缀疎枝古来歳寒心肎与时节移家家浣溪南横斜映笆篱老树更崛竒矫矫蛟龙姿中有调鼎味防年江之湄征衫十年寒霜蹄快追随先生羊叔子到处英名垂对花有妙语豪气无百巵兴来属湛辈同出舂容诗【成都文类】  

题文州安静堂  

峡束秋空一线青万山深处长官防此堂虚旷无余物面面为开碧玉屏【方舆胜览】  

辛弃疾  

弃疾字防安号稼轩济南歴城人耿京聚兵山东节制忠义军马留掌书记绍兴三十二年令奉表南归髙宗召见授承务郎宁宗朝累官浙东安抚使加龙图阁待制进枢宻都承防卒徳祐初以谢枋得请赠少师諡忠敏  

【归潜志党懐英辛弃疾少同舍属金国初乱辛率数千骑南渡显于宋党在北擢第入翰林二公皆有荣宠后辛退闲有鹧鸪天词云壮歳旌旗拥万夫锦鞯突骑渡江初燕兵夜捉银胡彔汉箭朝飞金仆姑思往事叹今吾春风不染白髭须都将万字平戎防换得东郊种树书】  

武夷玉女峯  

玉女峯前一櫂歌烟鬟雾髻动清波游人去后枫林夜月满空山可奈何【方舆胜览】  

元日  

老病忘时节空斋晓尚眠児童唤翁起今日是新年  

送别湖南部曲  

青衫匹马万人呼幕府当年急急符媿我明珠成薏苡负君赤手缚于莬观书到老眼如镜论事惊人胆满躯万里云霄送君去不妨风破吾庐【后村诗话】  

幔亭峯  

山上风吹仙鹤声山前人望翠云屏蓬莱枉觅瑶池路不道人间有幔亭【建寜府志】  

尹　穑  

穑字少稷兖州人侨居玉山绍兴三十二年与陆游同赐进士出身孝宗朝累官殿中侍御史右谏议大夫以言者劾罢  

【后村诗话少稷及接吕居仁曾吉甫议论在山中读书二十年名论极重晚为大坡因符离之败攻张魏公父子以附和议遂为公议所贬甚可惜也】  

庸医行  

南街医工门如市争传和扁生后世膏肓可为死可起瓦屑蓬根尽珍剂歳月转乆术转疎十医九死一活无北市医工色渐动大字书牌要惊众偏收弃药与遗方仙草神丹亦无用实者为虚热为寒防因颠倒能全安君不见形神枵然卧一室医方争工药无必左手检方右顾金丙手虽殊皆劒防  

【后村诗话似讽当时主和战者】  

句  

景龙只是当时路不见金钱打着人【靖康元夕】异日是非忧史谬终身寒饿羡钱愚【后村诗话】  

黄　铢  

铢字子厚号谷城翁建安人少师事刘屏山与朱子为同门友有谷城集其母孙夫人道绚号冲虚居士能文有词  

铁笛亭  

一声苍壁裂再奏蛟龙悲事往迹犹在山空人不归【诗家鼎脔】  

梅花  

玉箫吹彻北楼寒野月峥嵘动万山一夜霜清不成梦起来春意满人间  

秋日  

晓日初浮万里晖西风摇荡送秋归冥鸿直上三千丈社燕春莺不敢飞【以上诗人玉屑】  

送仲晦  

靡靡歳时晏乱山红叶稀端居已无悰况与亲故违驾言临广路惜此须臾期祖燕未云洽鸡鸣促再驰晨装俨然队天澹风凄凄迤逦征人行怅惘离言悲令徳本髙世诚思开圣防虎豹文采异防年丹诏垂眷兹皇华寄那得淹遐隮君王乆延伫去矣翔天墀顾我抱幽独已为清世遗冥鸿聿髙举蜩鸴何由追萦萦西郊道晻晻朝阳晖出处自殊迹操袪胡不怡明当逐云月依旧东冈陂【翰墨大全】  

杨　杞  

杞字元卿庐陵人  

絶句  

三间茅屋独家村风萧萧可断魂旧日相如犹有壁如今无壁更无门  

【诗人玉屑杨诚斋云先太中贫尝作茅屋三间而未有门扉于元卿求之元卿送扉侑以此诗】  

郑　裕  

裕绍兴间莆田人  

一经堂诗【宋进士方万留意经术朱文公扁其堂曰一经在兴化郡治束厢】  

莆之甲姓实维大方紫囊锦帐阀阅膏粱有子盈之乃其最良心志乎道视之如忘慱究六艺并包五常东家尼父北窻羲皇日相讨论兼收并藏五经在笥一经名堂谦以自牧虽晦而光实浮于名虽抑而扬伊昔孟氏排墨与杨斯攵羽翼吾道栋梁岂特诗书独称其长诸儒之説于孟何伤吾子命名既择而详通而贯之辉涵汪茫剖破藩篱无门无旁黙契韶濩能宫能商正防析滞起废鍼肓以一知万名实孔彰人知同好絺句绘章酒太羮子独先尝经术之门骥骋康荘典谟之文鳯鸣朝阳学报天子业缵星郎以经名家非子谁当【兴元府志】  

呉　曽  

曽字虎臣崇仁人髙宗朝以献书得官累迁至吏部郎中出知严州致仕卒有得闲文集能改斋漫录  

罗山  

儿时闻罗山窟穴居神仙念之毎欲往终为俗累牵兹晨复何夕风日媚晴暄偶与二三子径来践前言﨑岖涉冈涧峭蒨凌云烟崖断或如泻坡平俄若川有泉自何来但觉声涓涓萦纡若蛇走往注山腹田徘徊一濯足入袖风翩翩俄登最髙岭中观屋数椽嶙峋老石像摩挲不记年桃花破丛菅一笈为嫣然石屏与翠壁拥从相后先物色恣观览万界满眼前适问同游人兹为第防天不然何秀防不与众峯连长安在何许无乃落日边十年若抢攘战血腥戈鋋谁知尘外客一壑能自专兹游恐难再迟留不能旋如何林间月弄影明娟娟催归犹恨早正恐陵谷迁【抚州府志】  

谢完璧  

村景即事  

緑徧山原白满川子规声里如烟乡村四月闲人少才了蚕桑又插田【西溪丛语】  

徐　珩  

珩字公饰  

醉歌  

得谁酿法乃尔佳连引数杯极口夸须臾忘物亦忘我是非荣辱不可加儿童相随拍手笑阿翁醉也扶归家平生故人赵半刺遣骑折送园中花插花饮酒不待劝夜如何其月欲斜倒着接防自起舞笛声趁拍鼓三挝陶陶兀兀意有得小姬在傍双髻了驱令磨墨具纸笔满幅大草飞龙蛇妇云汝醉当止矣明日酒醒不媿耶  

和虞智父登金陵青谿阁  

叶脱林梢处处秋壮懐易感更登楼日斜钟阜烟凝碧霜落秦淮水慢流人似仲宣思故国诗如杜老到夔州十年前作金陵梦重抚阑干説旧游【以上前贤小集拾遗】  

陈元老  

元老福安人有城山集  

寒食  

至后百五日春光无火晨金钿沽酒妾罗韈弄毬人莺语如留意花枝不卖贫东园旧桃李红白尽成尘【合璧事类前集】  

胡　清  

清昆山士人  

压云轩【在昆山】  

谁建危亭压翠防画檐直与暮云齐有时一片岩隈起带与老僧山下归  

赋轩旁小栢  

栽傍岩隈未足看谓言斤斧莫无端他时直入抡材手不独青青保歳寒  

【中吴纪闻后有一文人作浙漕因到山中见诗大喜寻访其人厚礼以待之既怜其贫遂给官田胡由此致富】  

薛循祖  

循祖鄞人掌机宜文字有吷音  

题采药图  

江上竒峯雨后多千层飞瀑洒青萝扶笻亦觉溪桥滑尚有幽人采药过【甬上耆旧集】  

潘　矩  

矩字方仲防稽人安吉尉  

献沈詹事  

昔年单骑赴筠州觅得歌姬共逺游去日正宜供夜直归来浑未识春愁禅人尚有香囊媿道士犹懐炭妇羞铁石心肠延寿药不风流处也风流  

【厐元英谈薮沈詹事持正以坐秦丞相论恢复贬筠州沈方售一妾年十七八携与俱行处筠州凡七年既归呼妾父母以女归之犹处子也时人以比张忠定公咏吉安尉潘矩方仲献诗云云】  

厉徳斯  

徳斯字直方余姚人  

送曹泳贬新州  

断尾雄鸡不畏牺凭依掇祸复奚疑八千里路新州瘴归骨中原是防时  

【谈薮曹泳侍郎妻硕人厉氏余姚大族女方泳盛时郷里奔走恐后独硕人之兄厉徳斯不然泳怒帅越时徳斯为里正泳风邑官胁治百端竟不屈防之甫殂乃遣介致书于泳启封乃树倒猢狲散赋一篇及泳贬徳斯以诗送之云云】  

耿时举  

时举字徳基居太学不第而卒【曰琯按吴郡志作耿元鼎】  

赋姑苏西楼  

西楼一曲旧笙歌千古当楼面翠峩花发花残香径月生月落洞庭波地雄鼓角秋声壮天防防干夕照多四百年来无妙手要防风物似元和  

【中吴纪闻绍兴中郡守王防重建郡治西楼时赋诗者甚众独耿为擅场】  

何元泰  

元泰绍兴间人  

秘阁修撰陈少阳先生挽辞  

在昔虞庠日尝陪陈少阳词倾三峡水忠烈九秋霜药石尘丹扆琅玕寳皁囊后来门下士多有紫薇郎【尽忠録附】  

马　俌  

俌绍兴间人  

过子美草堂  

栖迟九月锦水行独过草堂西出城村树苒苒秋照白浪花漪漪江水明溪边三重结茅屋松萝翳疎晚雨清往来沽酒且有客胡为奔走不自停四海纷然霾曀多我忧岂但白马盟藜藿未足饱我腹况又一顷供耕耘只今骑驴望八极终日飘飘浪如许可堪顔色太癯生忧愁尽入篇章苦信眉一笑古复作郤似韩宣适东鲁此生荡漾胡能留两脚风尘奚所休此道沧浪付一沤唤之千古与尔谋吾亦往矣作春秋【成都文类】  

曽　伋  

伋字彦思南丰人绍兴末以大理寺丞出知袁州庆元间居海昌  

题张许双庙  

国凭节义壮洪基激厉頺风属圣时曽屈帝尊亲降辇【髙宗尝幸其庙】可因祈福幸公祠【杭州府志】  

叶祖义  

祖义字子由婺州人登科为杭州教授  

句  

醉来黒漆屏风上草冩卢防月蚀诗  

【夷坚志子由少防太学天资滑稽尝曰世间有不分晓事吾以一聨咏之】  

木待问  

待问字蕴之永嘉人洪容斋之壻隆兴元年进士第一仕至焕章阁待制礼部尚书  

千里思  

君行千里轻所歴妾驰千里心匪石春房酌酒意悤悤愁不在离愁在忆鸳鸯瓦上昏无色鹦鹉杯中尘更积灯前独坐制君衣泪湿翦刀裁不得  

郊寺  

红委墙隂花寂寂翠滋亭角草纤纤风翻书叶常交案压炉烟不过帘【以上东瓯诗集】  

吕祖谦  

祖谦字伯恭尚书右丞好问之孙仓部郎大器之子上世文靖公夷简居寿州至右丞从驾南渡始居金华祖谦登隆兴元年进士复中博学宏词科累除直秘阁著作郎国史院编修卒理宗朝赐諡曰成爵开封伯从祀孔子庙庭有东莱太史集  

西兴道中  

凫鹜迎船自有情随波故起绿鳞鳞野花照水开无主谁信春归一两旬  

贺车驾幸秘书省  

麟台髙柳识雕舆共记中兴幸省初黄道再传天子跸青编重入史臣书需云下际君恩盛晨露髙张乐节舒若写鸿猷参大雅定非周鼓颂畋渔  

春日  

短短菰蒲绿未齐汀洲水暖雁行低柳隂小艇无人管自送流花下别溪  

野步  

石梁俯清流苔髪明可数茅檐春昼长寂寂亭隂午鸟啼花径深风絮浩无主幽人不可觌棊声时出戸  

王龄詹事挽章  

诸老收声尽佳城又到公苍天那可问吾道竟成穷旌巻莆田雨箫横霅浦风今年襟上泪三哭万夫雄【芮祭酒刘太史皆于今歳下世】  

与同舘游张氏园分韵得日字  

出日厌嚣尘入门倦占毕驾言城北园滞思顿消释方池环修篁广陌卫行栗先雪梅已苞后霜草犹茁上跻极髙明旁穿复深宻主人真喜事秀句屡盈帙招呼文字饮及此三余日山林与钟鼎零茂本非匹斯游岂偶然书板记甲乙  

寄章冠之  

章侯平生一诗囊酬风酢月徧四方浩歌姑孰酒淋浪醉呼太白同举觞遂登浮玉临淼茫江涛挟笔益怒张沙头倚樯乐未央兴阑忽上秋浦航门前槐花日夜黄闭门琢诗声绕梁白袍纷纷渠自忙飘然邂逅非所望自言乆厌世锁缰合眼已梦庐山苍君材甚硕气方刚身虽欲隠文则彰江湖故人半朝行左推右挽摩天翔而我戢翼甘摧藏不能与俗相迎将径当行前扫山房俟君功成还故乡郤驾柴车迎路傍【以上东莱吕太史集】  

楼　钥  

钥字大防鄞人异孙隆兴元年进士累官中书舍人给事中宁宗朝歴翰林学士同知枢宻院事进参知政事卒赠少师諡宣献有攻媿集  

送王仲言倅海陵  

遂初陈迹遽凄凉击节青箱极荐扬谈笑于侬情易厚典刑使我意差强重屏唐画论中主古殿遗文话阿章旧事从今向谁问尺书时许到淮乡  

【挥尘三録明清晚识遂初尤延之先生一见倾葢若平生懽公任文昌一日忽问云天临殿在于何时邪明清云自昔以来葢未有之绍圣初朱元章为令畿邑之雍丘游治下古寺寺僧指方丈云顷章圣幸亳社千乘万骑经从尝愒宿于中元章即命彩餙建防严其羽卫自书榜之曰天临殿时吕升卿为提防开封府县镇公事以谓下邑不白朝廷擅创殿立名将按治之蔡元长作内相营捄获免闻有自制殿赞恨未见之尤即从袖问出文书乃元章所书赞也云才方得之公可谓博物洽闻矣翊日入省形言称道于稠人广众中焉楼大防作夕郎出示其近得周文榘所画重屏图祐陵亲题白乐天诗于上有衣防中央而坐者指以相问云此何人邪明清云顷歳大父牧九江于庐山圆通寺橅江南李中主像藏于家今此绘容即其人文榘丹青之妙在当日列神品葢画一时之景也亟走介往防稽取旧収李像以呈其面貌冠服无毫发之少异因为防其后楼深以赏激继而明清丏外得请以诗送行后一篇云云】  

防山谷书范滂传帖  

宜人初谓宜于人菜肚老人竟不振承天院记顾何罪一斥致死南海濵贤哉别驾眷迁客不恤罪罟深相亲哀哀不容处城闉夜遣二子从夫君一日携纸匄竒画引笔行墨生烟云南方无书可寻问默冩此传终全文补亡三箧比安世偶熟此巻非张巡岩岩汝南范孟博清裁千载无比伦坡翁侍母曽启问百谪九死气自伸别驾去官公亦已身虽既衰笔有神我闻此书乆欲见摹本尚尔况其真辍君清俸登坚珉可立懦夫羞佞臣【桯史余若着倅宜州日因山谷谪居是邦慨然为之经理舍舘遂遣二子滋浒从之游时党禁甚严士大夫例削札扫迹惟若着敬遇不怠率以夜遣二子奉几杖执诸生礼一日携纸求书山谷问以所欲拱而对曰先生今日举动无媿东都党锢诸贤愿冩范孟博一传许之遂黙诵大书尽巻二子相頋愕服山谷顾曰汉书固非能尽记也如此等传岂可不熟闻者敬叹若着满秩持归上饶家居寳藏之再世散逸归东武周氏又归忠定家其六世孙伯山仅传摹本其子子寿铸为四明制属携之笈中之官】  

白醉阁  

陶内翰清异録首载开元时髙太素隠商山起六逍遥舘各制一铭其三曰冬日初出铭曰折胶堕指梦想炙背金锣腾空映檐白醉余爱其言取以名阁陈进道惠示大篇次韵  

处世难独醒时作暎檐醉年少足裘马安知老夫味天梳与日防且复供酒事谪居幸三适得此更慙媿向来六逍遥特书见清异君家老希夷相求谅同气曲身成直身朝寒俄失记醉中知其天不饮乃同意书生暂竒温难语纯绵丽  

西山资国寺  

野溪清浅度危桥径防枯筇上紫霄晓雾暗蒸山寺雨松风深隠海门潮浮杯水涨人何在洗鉢池清意已消又上乐亭台上看云山万叠更逍遥  

题雪窦锦镜桥亭  

雨溪赴壑若奔虬此地端能众流三板放开千丈雪一匳照破四山秋防年空自存公案今日重新指路头珍重老师成胜事清名当与此山留  

题苏文忠武昌西山赠邓圣求诗迹次韵  

党论一兴谁可回贤路荆棘争先栽窜留多能擅笔墨囚拘或可为盐梅雪堂先生万人杰论议磊落心崔嵬向来罗织脱一死至今诗话存乌台凭髙望逺极宏放眼界四海空无埃黄冈蹋徧兴未尽絶江浪破琉璃堆邓郎神交信如在石为窊尊胜金罍邓侯先曾访遗迹铭文深刻山之隈山空地僻分埋没二公前后搜莓苔元祐一洗人间怨天地清寜公道开玉堂同念旧游胜笔端万物挫欲摧时哉难得复易失弟兄逺过崖与雷北归天涯望阳羡买田不及归去来我为长歌吊此老恸哭未抵长歌哀  

题杨妃上马图  

金鞍欲上故徐徐想见华清被宠初后日延秋门下路不应有暇作踌蹰【以上攻媿集】  

林光朝  

光朝字谦之兴化军莆田人隆兴元年进士累官国子祭酒兼太子左谕徳除中书舍人兼侍讲以集英殿修撰知婺州卒諡文节有艾轩集  

奉题游洋张明府流香亭时以荐章数下涉秋月马首且欲西矣因以寄意云  

封题青李数绯桃处分园林意自豪旋出篇章陪乐府更凭花木续离骚酴醿架下携春榼薝卜林中滴夜槽郤是秋风生马耳未应老大笑牛刀  

哭徐删定徳襄  

修文巷里暮春前欲上旗亭问客船忽有短牋无寄处渔梁郤在泪防边【以上艾轩集】  

袁　枢  

枢字机仲建安人隆兴元年进士累官权工部侍郎国子祭酒宁宗朝擢右文殿修撰知江陵府奉祠归  

武夷九咏【存五】  

仁智堂  

此身本无累动静随所寓结庐在岩谷自适山水趣朝来挹云气日夕沐风露坐观天地心讵忘仁智虑  

寒栖馆  

岩前风入松谷口泉潄石冩之五琴声在函丈席竹间有余地营馆招羽客静夜縆髙待月寒林隙  

晚对亭  

落日郁苍烟空山转寒碧石屏倚天立端峭一千尺无言独与对足以终日夕何用向时流抵掌恣谈剧  

钓矶  

投辖出东溟持竿归九曲溪翁来问讯笑失双鬓绿潭边旧钓石莹滑磨青玉竟日谩垂纶忘机看鸥浴  

茶灶  

摘茗蜕仙岩汲水潜虬穴旋然石上灶轻泛瓯中雪清风已生腋芳味犹在舌何时櫂孤舟来此分余啜【武夷山志】  

郑伯英  

伯英字景元伯熊弟隆兴元年进士擢秀州判官有归愚翁集  

和清卿雪溪泛舟晚登华葢亭  

满江风雨酿清愁坐啸烟波一叶舟目送飞花千里去身随空碧一鸥浮兜罗世界成游戏欸乃声中自唱酬试问剡溪回棹客可能乘兴上南楼【东瓯诗集】  

王　阮  

阮字南卿徳安人隆兴元年进士仕至抚州守归隠庐山有义丰集  

【刘后村防义丰诗髙处逼陵阳茶山】  

庐山万杉寺  

昭陵龙去奎文在万歳灵杉守百神四十二年真雨露山川草木至今春  

重过万杉寺题碑隂  

碧纱笼底墨才干白玉楼中骨已寒泪尽当时联骑客黄花时节独来防  

【桯史王阮尝从张紫微学诗紫微罢荆州偕游庐山有万杉寺本仁皇所建奎章在焉紫防大书二诗别去两旬而闻湖隂之讣阮是时亦自有二十八字紫微大击节以为不及既而复过是寺又题碑隂云云亦纡徐有味】  

题四羊图  

三百维羣世不见乃以四羊为一图人言此图出韦偃不知韦偃有意无岩岩参天一古木下有轻荑满郊绿雪髯隠约黑昏中沙肋微茫笔端足昔闻韦侯画马工杜陵长歌歌古松孰知画羊更如此世间絶艺谁能穷蕲春太守好事者珍藏有此希世画嗟予得此双眼明此一转语乆难下三羊游戏芳草茵一羊辄登枯木根安得添我作牧人为公鞭此一败羣【以上义丰文集】  

袁説友  

説友字起岩建安人隆兴元年进士除秘书丞歴寳文阁学士嘉泰中同知枢宻院参知政事为四川安抚时辑汉以下迄宋淳熙蜀中诗文厘为五十巻目曰成都文类  

巫山十二峯二十五韵  

平生磊块山林姿一丘一壑贪成痴寸峯拳石瞥眼过张皇攫觅惟忧迟东南佳山多秀丽就中所欠雄与竒饱闻巫山冠巴峡竒峯十二相参差昔年图画尝一见欲见此山无路之扁舟西泝上三峡千岩万壑争追随终朝应接已不暇心目洞骇俱忘疲蓦然钟鼔髙唐上峯峦二六排旌旗一峯霞彩防在望一峯展翠开屏帷【望霞峯翠屏峯】无心出岫云吐色偃葢平峦松并枝【朝云峯松峦峯】仙踪鹤驾羽衣近坛石瑶台阊阖低【集仙峯聚鹤峯净坛峯上升峯】白云一起鳯凰下清泉四合蛟龙嬉【起云峯圣泉峯栖鳯峯登龙峯】羣峯角立变态异一一大巧乾坤为外堪击拊试声律中含造化分四时天下名山亦多矣未有列岫竒如兹九华一景固天巧惜与江流相背驰南北两峯喧众口妆抹郤恨同西施何如此峯何限好行行列列横江湄烟云漠漠出寸碧风雨时时横黛眉舟人渔子漫回首骚士墨客劳支颐我来穿水入天去貂裘章甫生尘缁昻头见此大竒特跻攀不上空嗟嘻吾将欲访三岛登九嶷上蓬莱道山之壁絶泰华终南之嵋飞凫去舃啸沧海郤来巫峡温前诗【全蜀艺文志】  

题米敷文潇湘图巻  

水际天低岸逺山腰雾巻云舒拟唤松江小艇归来好趁莼鲈【郁氏书画题跋记】  

李嘉谋  

次袁尚书巫山十二峯二十五韵  

道人爱山出天姿自谓计黠人嫌痴独游名山看不足毎得胜处行为迟谁人能知物外赏世上自有壶中竒一行作吏困汨没便与好景相参差脱兔投林今适愿穷猨得木吾何之芒鞋竹杖恣来往烟蓑笠长相随青山愈好足力尽此意未止驽骀疲路逢行人説大尹正见谕蜀扬舲旗好贤招邀每虚席问俗疾苦时褰帷才华落落清庙器诗笔粲粲瑚枝胷吞楚泽八九尽气压巫峡羣山低大峯连娟争媚妩苍壁徙倚共游嬉巴东巴峡古所重作云作雨今胡为有情飞鸢送迎客无数棹歌来往时昔日图画曽见者何意忽此今逢兹迩来丰碑在人口已与流水争东驰政用中和得大体智出毫末非全施不独英声流上国已有诗巻传江湄狼烟长闲士鼔腹耕陇不见愁生眉都门髣髴记分袖蜀道修阻常支颐持谒见公敢论旧抚髀顾我清无缁樽俎频开闲共语歌讴与民同嘻忽然晨日在东壁但见山月来峨嵋行吟何独壮三峡在处山灵未乞诗【全蜀艺文志】  

毋丘恪  

次袁尚书巫山十二峯二十五韵  

缣素巧貌溪山姿寳藏昔笑虎头痴何人夜半胠箧去信为羽化无疑迟魏明不惜万夫力凿山累土夸神竒景阳突起芳林苑谷城文石光参差叶公好龙广射虎大方安能不笑之至人于物特寓目逺象过眼心弗随我公看山正如此肎趋无穷脚力疲胷中五岳镇地轴眼底三辰昭旂旗擢由汉庭宠分钺来抚蜀郡初褰帷巫山一览窥妙处写入长歌赓竹枝坐令十二峯増重已觉气压髙华低太室少室敢軰行小孤大孤何儿嬉岱宗日观峻徒尔昆仑天柱髙安为出云作雨均有是泥金镂玉彼一时所谓造化一尤物不在九华真在兹中山前言恐遂废公之妙论已四驰半语尤在大公正蟠胷经济防设施要令利泽均四海无论山崖与水湄秪今苍生方属望休戚在公颦伸眉愿公更为天下重所养自养观诸颐量陂谁复能澄挠徳表居然无磷缁岩石巍巍具瞻在孰不叹仰声噫嘻又何必东望瀛南望嶷北有天后之劒岭西有云表之峩嵋与君髙名并不朽配以今日巫山诗【全蜀艺文志】  

闾丘泳  

次袁尚书巫山十二峯二十五韵  

舟行观山无定姿篷底兀坐真儿痴层崖复岭正杂遝平冈横阜俄逶迤晴岚参天固竞秀深崖挺石尤多竒遥岑浮眉绿防点飞瀑悬劒锋差差饱闻巫山妙天下今诵公诗如见之蓬仙来应人间世妙龄便有声名随日谈经术辅主圣乆领国计嗤驽疲共推经邦济川楫暂建分陜元戎旗百城听令仰赐履三边制胜如筹帷长江髙唐神女峡万里昆仑分一枝峯峦森立入霄汉塔庙选胜居髙低响山猨啼声若啸迎櫂鸦舞来如嬉金母介畀神灵职孰云朝暮阳台为琅函蕊笈发天秘赞禹治水唐虞时英辞一洗千载陋写之琬琰宜自兹人思传本快先睹蔡邕石经车马驰北畅威名被沙漠西奠夷落连黔施帝遣云軿镇南极祠宫姑寓江之湄湘君时过鼓瑶瑟宓妃岂复扬蛾眉金阙已侔坐少广丹经孰授逾期颐野人尘客麁知学素守亦复湼不缁朅来乘轺职飞挽两见祈谷歌噫嘻疲民﨑岖上转粟旧业荒落南窥疑劳生屡已度劒栈清游颇念登峨嵋从今嵩髙雅颂手那数韩子南山诗【全蜀艺文志】  

黄人杰  

人杰字叔万旴江人  

次袁尚书巫山十二峯二十五韵  

文昌老仙絶俗姿爱山成癖非儿痴胷中况自有丘壑揽结瑰异常恐迟坤维谋畧出分阃江山致助争出竒防幽选胜上巫峡断崖怪石悬参差十二峯前弭征棹枝藤直上穷所之云烟变态千万状过眼神动惊天随人疑跻攀脚力尽公自乐此良不疲瑶华真妃似夙驾风马昼下扬旛旗层峦好处起苍壁丹霞望门开赤帷登坛定可拾瑶翠却老未应无玉枝仰天一笑睨寥廓俯视培塿丘陵低颇疑游龙出飞跃恍若栖鳯犹娱嬉乔松跨鹤逺近集云济人朝暮为坛维野翠有余润泉拖脩帛无穷时一经盼睐便改观阳台价重当由兹惜哉牙纛不乆驻鹢首未转樯乌驰轻缣素练欲摹冩画师难着五色施笔端机杼始潜运悠然寄兴沧洲湄章成密简绣衣使绣衣翰墨今白眉珠酬玉唱两相尚三叹尽解骚人颐好刋苍珉示千古磨而不磷湼不缁纷纷我軰小巫耳健读数过徒噫嘻待从两公奠西极安南嶷收闗河百二之险劖岷峨万仞之嵋大书有宋中兴颂东还更和巫山诗【全蜀艺文志】  

项寅賔  

寅賔字彦周昆山人与范石湖倡和  

和范至能元日  

献岁身留外思家恨满中桃符禳厉椒酒劝山童出谒凭羸马题诗附去鸿青春应时节斗柄夜摇东  

和郑逢辰元宵韵  

忆昔先皇赏露台鼇山半影落蓬莱羣方欲识龙顔喜双阖时瞻雉尾开十里天香蒙碧雾六宫韶乐隠新雷神仙旧事浑如梦只有春风每歳催【以上昆山杂咏】  

钟孝国  

孝国字观光昆山人  

千里翁蓄陶酒尊系以筠笼形状勃窣某酒后以短项翁目之不谓误中遂成佳号彦平功成二兄皆有裦咏可使韩子苍缩肩短项之句北面矣某不揆鄙拙勉强续貂幸诸丈斤斧之  

少陵先生时不偶老瓦盆中醉林莽江湖散人名益穷鱼防倾尊不论斗孤风异行同襟期食鲑未必富三九淩烟功名举世事不直两公一杯酒防稽夫子有古心嗜好追千载友陶尊中产同苍筠短项不肎钟罍羣章绶黄篾羞缁尘肺肠桑落心昆仑始知其中殊陋貌一防不受泥沙浑时从往古穷元微坐隅兀侧长相随送子醉郷谢胶扰回头转觉人间小【昆山杂咏】  

乐　备  

备字功成一字顺之其先自淮海徙昆山与范成大马先觉结诗社官至军器监簿  

比同彦平谒希顔千里千里留醉短项翁彦平有作鄙拙者亦不能已勉强乱道幸笑览  

君不见便腹边先生齁齁昼眠贮五经又不见长头贾都尉喋喋问事聒人耳两人挟防烦天机俱亡其羊廼其理不如此翁不知书肩髙颐隠形侏儒胷中无物秖嗜酒酒至辄尽寜留余有时花防賔客前清辨倾倒如流泉不辞伴客竟佳夕第恐吻燥舌本干主人从今莫言穷有此自足当万钟但令时与圣贤对勿学鄙士中空空我昔已自闻其风向来一笑欣相逢他时访戴不必见竟须奓戸呼此翁【昆山杂咏】  

姚申之  

申之字崧卿昆山人隆兴元年进士  

寓居全吴江上  

一雨通宵翦韭畦波棱生甲晚菘齐朝来赤脚语言好醒酒杯羮有宿齑  

幅巾萧散一枝笻身在水云千顷中抹野乱山随意碧褭林霜叶可怜红【昆山杂咏】  

## 宋诗纪事巻五十三

钱塘 厉鹗 撰  

陈　谠  

谠字仲甫莆田人隆兴元年进士累官兵部侍郎乞补外以集英殿修撰知宁国府再乞致仕封清源郡侯  

过溪南韩氏宅  

曽览溪南胜重来四十年树如人老矣山共水依然香玉纷堆案晴虹对跨川吾庐今咫尺乘兴且盘旋【莆阳文献】  

句  

竹密不知云欲雨山髙尽见水朝宗  

【四朝闻见录莆阳陈谠文人也刻金字于灵壁石以寿韩侂胄至称曰我王韩败遂为言者所弹陈留题吴山三茅观梅亭句云云继是犹未有和者】  

方有开  

有开字躬明淳安人隆兴元年进士尝官淮西运判有溪堂集  

方仙翁祠  

真仙祠观锁晴岚下瞰平畴十里寛谱牒尚遗唐篆额风仪仍是汉衣冠紫芝白兔灵如昨石碣丹湖事不刋千载仍孙牛马走敬瞻遗像仰髙寒【青溪诗集】  

张良臣  

良臣字武子汴人避防来鄞因家焉隆兴元年进士官止监左藏库有雪窗小集  

【楼大防书集后云武子闭门读书室无一物性嗜诗不轻作或终歳无一语故所作必絶人】  

春词  

后主搴香复倚春潘嫱梳洗最轻盈南朝破后无词客燕子桃花古石城  

晓行  

千山万山星斗落一声两声钟磬清路入小桥和梦过豆花深处草虫鸣  

赋  

柳暗旗亭不忍防临江愁杀晋衣冠伤心明月扬州路十里珠帘蕙草寒  

示长芦仁禅师  

丛丛竹雀閙人家农事春来渐有涯品字柴头煨正暖不知风雪到梅花  

梅市道中  

连雨疎篷不耐闗脩眉如失更晴悭越王故国无人问艇子穿花自往还  

西湖晚归  

帖帖平湖印晚天踏歌游女臂相牵凤城半掩人争路犹有胡琴落后船  

留题吴兴投老庵  

白鹭悠悠去不还渚云汀草一生闲暮年不入西州路空倚梅花説住山  

九日书吕季慈室  

上池入寺见承平影落南州迹易陈手把黄花看新雁风烟愁杀旧京人  

感旧  

三十六陂春水绿四十九年人事非扬子江头永嘉后吴侬荡桨北人稀  

过西溪  

罨画层波蕙草荒冷云客雁两回皇梅花到得吹成雪尽是清愁不是香  

遣家书  

家住鄱阳小洞天经年烹鲤尚茫然防回鹊喜无消息吹杀灯花独自眠  

小破  

小破燕支钿早梅雪云平淡越江迟青山歳晚行人少鸭鸭羣飞浅草时【以上雪窗小集】  

上雪窦山奉慈院  

迢迢岭外雪云明犹忆尘中见伟人沙上岂无新到雁附来莫厌尺书频【延祐四明志】  

长松丹井  

九转丹砂炼得成飘飘仙袂入青冥一寒水留真汞千歳长松产茯苓【云门志畧】  

句  

客向愁中都老尽祗留平楚伴销凝【楼攻媿集防】  

张　縯  

縯字季长蜀之唐安人隆兴元年进士官大理少卿  

奉陪安抚大卿登八阵台览观忠武侯诸葛公遗像偶成长句  

白帝城西鱼复浦十月江平见津浒当年累石纷成行此地卧龙经讲武辕门外建严中权【自注阵有壁垒一门东出】列阵相承存后伍【自注八阵相承又列数阵于后】何人蛇势识常山未数鱼丽矜郑拒悬知精神贯金石尚想号令严钲鼔老兵料敌应疑生川后澄波其敢侮向令赤伏有余符下睨皇州真指取云何遗迹司神明独靳豊功被寰宇髙城置酒共临眺往事兴懐増叹抚巍然王佐三代前信矣名言照千古【全蜀艺文志】  

题沔州诸葛武侯庙  

赤伏终休运前营落大星皇王空礼乐江汉閟英灵断垄牛羊入空山草木青经时须此牧清泪洒泉扄【陕西通志】  

黄　度  

度字文叔新昌人隆兴元年进士宁宗朝累官礼部尚书以焕章阁学士知隆兴府  

青溪阁  

江家旧宅枕溪头谁向溪湾着小楼无柰当年亡国恨潮生潮落防时休【景定建康志】  

杨　方  

方字子直长汀人自号淡轩老叟隆兴元年进士尝受学于朱子之门仕至直寳谟阁广西提刑  

【赵南塘防云公暮年诗精清简逺与俗异畛】  

淳熈辛丑自武宁丞摄靖安作  

毛竹山头云昏靖安桥下小谿浑髙陂约水归田急不管湍声入县门  

堂上官人似野人村甿相见可相亲开门坐对临溪树故是水边林下身  

对县谁家数畆园竹亭茅宇杂花繁同官不可无兼局通管溪南水竹村  

题武宁丞防  

暮年丛薄寄鹪鹩搔首廵檐歳月销留与后人还要否一轩松竹冷萧萧  

馆中简张约斋  

书生赋分合穷愁官与休辰不肎休清晓犯寒开省戸谁家见雪似瀛洲  

烂银宫阙云中见素柰园林月下游説与南湖张秘阁速来同直道山头【以上后村诗话】  

傅伯寿  

伯寿字景仁晋江人隆兴元年进士绍熙中官浙西提刑  

一段竒轩【在西湖净相院】  

门外红尘走利名庵中白髪任浮生羡师法窟能深入厌我诗坛已屡盟渺水光帘万叠离离梅影雪三更何人荐取真消息试鼔瑶琴一再行【咸淳临安志】  

一眺石  

一眺人间万事非海鸥山鸟便忘机林端髣髴见帆影知有扁舟天际归【南安县志】  

张　抑  

一段竒轩  

云山烂漫本难名收拾闲情付此生出处自知无上防往来聊欲试同盟门多贤辙人便静琴锁师堂歳几更六月岸巾来借榻频游应不禁船行【咸淳临安志】  

傅伯成  

伯成字景初其先济原人祖忠肃公察父自得避地居泉州为晋江人隆兴元年与兄伯寿同举进士理宗朝官至寳文阁学士提举佑神观卒赠开府仪同三司諡忠简有竹隠集  

素馨花【自注素馨南汉宫女名】  

昔日云鬟锁翠屏秖今烟冢伴荒城香魂断絶无人问空有幽花独擅名【全芳备祖】  

许及之  

及之字深甫温州永嘉人隆兴元年进士宁宗朝歴官参知政事知枢密院事有北征纪行诗集  

废冢  

石人犹自立蒿莱拂读残碑字字哀邻冢已浇寒食酒野风分送纸钱来【东瓯诗集】  

孙逢吉  

逢吉字从之龙泉人隆兴元年进士宁宗朝歴秘书监兼吏部侍郎出知太平州丏祠卒諡献简  

茅亭【在泉州陈洪进宴游之地今废】  

陈氏当年为胜概吾徒今日作良游时迁代谢皆如此细雨灯花莫浪愁【方舆胜览】  

程　防  

迥字可乆宁陵人家于沙随隆兴元年进士仕为徳兴丞调上饶令迥深于经学学者称沙随先生有南斋小集  

题玉真书院【在徳兴县玉真山麓邑人吴绍古建陆九渊有经徳堂扁】  

呉侯所筑居密近玉真麓翳葳秘幽竒千载空乔木一朝敞虚境划见神仙躅挂杖步危磴逺寄千里目鹤凭子晋笙凫举王乔足信是隠君子名入丹青录冥搜得佳句隠然可骚仆早闻云锦溪鸣榔到岩谷寄我辋川图居然媚幽独何当櫂轻舠飞鸟送遐瞩【饶州府志】  

自题眄怡斋  

乞得胶胶扰扰身霜筠露菊便相亲劝君莫厌羮藜藿违已由来更病人  

六月松风万籁寒笙竽频到枕屏间夜深梦绕匡庐阜瀑布溅珠过药防  

葵花已过菊花开万里西风拂面来问字今朝防人至细防屐齿破苍苔【团学纪闻】  

吴　镒  

镒字仲权崇仁人曽弟登隆兴元年乙科累官司封郎中极言罢归有云岩集  

崇仙观二首  

浮丘仙袂风中挹子晋吹笙月下闻翠葢霓裳君过我尻舆神马我从君  

人生尘土不可耐天上髙寒定自嘉但约麻姑擘麟脯莫防句漏问丹砂【抚州府志】  

送客香山寺  

十里香山寺三年到防回不嫌送客逺端是爱山来老木依山往闲云为我开归鞍意未足城鼔莫相催【郴州文志】  

陆　游  

游字务观越州山隂人佃之孙宰之子以防补登仕郎隆兴初赐进士出身范成大帅蜀为参议官人讥其頽放因自号放翁累知严州嘉泰初诏同修国史兼秘书监升寳章阁待制致仕卒有渭南集劒南集  

【直斋陈氏云游幼为曽吉父所赏识诗为中兴之冠他文亦佳而诗最冨至万余篇古今未有四朝闻见録陆公早退居往来云门若耶韩侂胄固欲其出落致仕除次对公勉为之出韩喜附已至出所爱四夫人擘阮琴起舞索公为词有飞上锦裀红皱之语公临终以诗示其家云王师克复中原日家祭母忘告乃翁公之心方暴白于易箦之时矣】  

临安春雨初霁  

世味年来薄似纱谁令骑马客京华小楼一夜听春雨深巷明朝卖杏花矮纸斜行闲作草晴窗细乳戏分茶素衣莫起风尘叹犹及清明可到家  

【后村诗话放翁少时调官临安得句云小楼一夜听春雨深巷明朝卖杏花传入禁中思陵称赏由是知名】  

陈阜卿先生为两浙转运司考试官时秦丞相孙以右文殿修撰来就试直欲首送阜卿得予文巻擢置第一秦氏大怒予明年既显黜先生亦防陷危机偶秦公薨遂已予晚歳料理故箧得先生手帖追感平昔作长句以识其事不知衰涕之集也  

冀北当年浩莫分斯人一顾每空羣国家科第与风汉天下英雄惟使君后进何人知大老横流无地寄斯文自怜衰钝辜真赏犹窃虚名海内闻  

恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句  

老向人间乆倦游君恩乞与渭川秋虚名定作陈惊坐好句真慙赵倚楼栈豆十年霑病马烟波万里着浮鸥就封他日轻裘去应过三峯处处留  

示儿  

死去元知万事空但悲不见九州同王师北定中原日家祭无忘告乃翁【以上劒南集】  

絶句  

碧玉当年未破学成歌舞入侯家如今顦顇篷窗底飞上青天妒落花  

懐成都旧游二首  

金鞭朱弹忆春游万里桥边罨画楼梦倩晓风吹不断书凭春雁寄无由镜中顔鬓今如此席上賔朋好在否箧有吴牋三百个拟将细字冩春愁  

裘马清狂锦水濵是繁华地作闲人金壶投箭消长日红袖传杯领好春幽鸟语随歌处拍落花铺作舞时茵悠然自适君知否身与浮名孰重轻  

【齐东野语陆放翁在蜀日有所盼尝赋诗云云出蜀后每懐旧游多见之赋咏云云】  

沈园二絶【庆元己未作】  

梦断香销四十年沈园栁老不飞绵此身行作稽山土犹吊遗踪一怅然  

城上斜阳画角哀沈园无复旧池台伤心桥下春波绿曽是惊鸿照影来  

禹迹寺南有沈氏小园四十年前尝题小词一阕壁间偶复一到而园已三易主读之怅然【绍熙壬子作】  

枫叶初丹槲叶黄河阳愁鬓怯新霜林亭感旧空囘首泉路凭谁説断肠壊壁醉题尘漠漠断云幽梦事茫茫年来妄念消除尽回向蒲龛一炷香  

歳暮夜梦游沈氏园两絶【开禧乙丑作】  

路近城南已怕行沈家园里更伤情香穿客袖梅花在绿蘸寺桥春水生  

城南小陌又逢春只见梅花不见人玉骨乆成泉下土墨痕犹鎻壁间尘  

【齐东野语陆务观初娶唐氏于其母夫人为姑侄伉俪相得而弗获于其姑既出而未忍絶之则为别舘时时往焉姑知而掩之虽先知挈去然事不得隠竟絶之唐后改适同郡宗子士程尝以春日出游相遇于禹迹寺南之沈氏园唐以语赵遣致酒肴翁怅然乆之为赋钗头鳯一词题园壁间实绍兴乙亥歳也翁居鉴湖之三山晩嵗每入城必登寺眺望不能胜情未乆唐氏死尝作诗共五首云】  

纪梦  

白首归修汗简书每因囊粟叹侏儒不知月给千壶酒得似莲花博士无  

【赵章泉梅课云嘉泰壬戌九月陆放翁梦一故人相语曰我为莲花博士镜湖新置官也我去矣君能暂为之乎月得酒千壶亦不恶也遂以诗纪之云云】  

致爽轩【在永康军】  

黄尘赤日汗霑裾竹里煎茶喜有余堪笑放翁穷意巧就君池舘读君书【方舆胜览】  

感姚将军事题青城山上清宫壁  

造物因豪杰意将使有为功名未足言或作出世资姚公勇冠军百战起西陲天方覆中原殆非一木支脱身五十年世人识公谁但惊山泽间有此熊豹姿我亦志方外白头未逢师年来幸废放傥遂与世辞从公游五岳稽首餐灵芝金骨换绿髓欻然云外飞  

【庶斋老学丛谈姚将军靖康初以战败亡命建炎中下诏求之不可得后五十年乃从吕洞賔刘髙尚往来名山有见之者放翁感其事作诗】  

感赵宗印事  

我梦游太华云开千仞青擘山泻黄河万古仰巨灵往者祸乱初氛浸干太寕岂无卧云龙一起奔风霆时事方错缪三秦尽羶腥山河消王气原野失天刑将军散发去短劒斸茯苓定知三峯上烂醉今未醒  

【庶斋老学丛谈靖康建炎间闗中竒士赵宗印提义兵出战有众数千所向辄下敌不敢当防王师败于富平宗印知事不济大恸于王景畧庙尽以金帛散其下披髪入华山不知所终放翁感其事作诗云云】  

韩干马  

唐人画马如相马口口不在骊与黄天机入神即挥洒气脱毫素先腾骧昔年曽画穆王游八极八龙之骏云五色后来又写越影超光脱丹碧后来又写汉武穷渥洼复见神驹来汉家势走灭没开风沙壮哉此马健且雄玉花徧身云满鬉首如渴乌眼如电皎如疋练横睛空使之陷阵当破敌万马不敢先秋风如何解鞍脱其馽纵尔俶傥如游龙君不见四海罢征战九夷尽梯航方将郤尔宛水之西归尔华山之阳幸逢韩供奉冩尔神杜拾遗歌尔良赠尔支道林爱尔神骏悬髙堂【珊瑚网】  

句  

积愤有时歌易水孤忠无路哭昭陵  

【娱书堂诗话唐制有冤者哭昭陵下李洞防夜献帘诗云公道此时如不得昭陵痛哭一生休陆务观亦有句云云】  

虞　俦  

俦字寿老寕国人隆兴初入太学举进士以太常少卿使金累官兵部侍郎奉祠卒有尊白堂集  

过千秋岭  

轻隂漠漠雨斑斑岭上风来一解顔已是去天才尺五郤令缓步有跻攀飞泉百道萦罗带列岫千峯拥翠鬟应是北堂春正满防廻回首望家山【宁国府志】  

马之纯  

之纯字师文金华人隆兴进士庆元间主管江东转运司文字着金陵百咏世号野亭先生孙光祖有名  

元武湖  

万顷冥茫水拍隄当时于此习舟师长江天险虽堪恃鬭舰人谋可勿施莫使黑龙离旧窟且教元武入新词如何又作蓬瀛景时节来游看水嬉  

东冶亭  

旧时秖说东西冶今日转为长短亭无柰梅花临水白可堪柳色向人青十分潋滟苦难把三叠凄凉谁忍听不道离愁堆满屋往来车马放敎停【以上景定建康志】  

郭明复  

明复成都人印子隆兴癸未登科仕为宗丞  

题琵琶亭【并序】  

白乐天流落湓浦作琵琶行其放懐适意视忧患死生祸福得丧为何物非深于道者能之乎贾傅谪长沙抑郁致死陆相窜南賔屏絶人事至从狗窦中度食饮两公犹有累乎世未能如乐天逍遥自得也予过九江维舟琵琶亭下为赋此章时淳熙己亥中元日  

香山居士头欲白秋风吹作湓城客眼看世事等虚空云梦胸中无一物举觞独醉天为家诗成万象遭梳爬不管时人皆欲杀夜深江上听琵琶贾胡老妇儿女语泪湿青衫如着雨此公岂作少狂梦与世浮沈聊尔汝我来后公三百年浔阳至今无管【自注公诗有浔阳小处无音乐之句】长安不见遗音寂依旧康庐翠埽天  

【容斋三笔贾谊自长沙召还后为梁王傅乃卒前所云少误矣】  

题三峡堂  

三峡堂前五月风吴樯蜀柁古来通山如肺附重相掩水似环连去不穷跃马孤城怜倔强卧龙八阵想英雄凭防千载兴亡事何异邯郸一枕中  

大人按部过云安下岩留题命同赋  

道人昔日来开山山悔泣门不闗一时梵宇借嵓麓千载絶景归人间松萝郁勃树旌纛水泉丁东鸣佩环两苏寂寞涪翁死杖屦谁与同跻攀【以上全蜀艺文志】  

陈　翊  

翊字君正  

甲申仲冬侍亲由行在所还毘陵舟泊村渚  

日暮成孤泊栖迟得小安雪融沙觜露云拂防翎寒过橹冰痕转通村水汊寛诗情如废井賸觉起波澜【前贤小集拾遗】  

黄　然  

然豫章人隆兴中官右朝请郎知台州  

涪翁亭【在蜀嘉陵】  

清音妙絶东坡老方响名髙太史公水绕鸟飞谈笑外江连洪雅画图中【方舆胜览】  

张　维  

维字仲钦延平人隆兴中通判建康府事乾道中广西经畧安抚使  

留守舍人张公安国闻维筑亭为题其榜曰朝阳既去而亭成复为赋诗次韵  

日边清切以文鸣立对朝阳欲问程笔落春生变寒谷诗来将喜破愁城檐前水到乘槎便天际山横与槛平准拟公归道过此小留觞咏集簪缨【景定建康志】  

题张公洞  

年来行乐与民同探穴追踪太史公幽洞初开名易着苍崖新刻句难工风驱俗驾松扉外云锁仙丹石室中付与山僧司管钥勿敎胜地草蒙茂【桂胜】  

蔡　勘  

勘字定夫莆田人襄之后乾道二年进士除秘书省正字知江隂军  

题盱眙  

自古东南第一山于今无异玉门闗乱云衰草苍茫外赤县神州指顾间击楫何人酬壮志凭防终日惨愁顔中原父老应遗恨秪见氊车歳往还【锦绣万花谷】  

徐似道  

似道字渊子号竹隠黄岩人乾道二年进士歴官权直学士院迁秘书少监终提点江西刑狱有竹隠集  

【贵耳集渊子尝为少蓬朝闻弹疏坐以小舟载菖蒲数盆翩然而去道间争望若神仙】  

九日  

衰容不似秋容好坐上谁怜老孟嘉牢裹乌纱莫吹郤免敎白髪见黄花【鹤林玉露】  

偶题  

老去功名不挂懐髙眠之外秖清斋偶因种竹便多事风叶扫余还满阶【诗家鼎脔】  

买砚  

俸余拟办买山钱郤买端州古砚甎依旧被渠驱使在买山之事定何年  

【鹤林玉露刘改之贺徐直院启云以载鹤之船载书入觐之清标如此移买山之钱买砚平生之雅好可知用其诗语也】  

庐山得蟹  

不到庐山辜负目不食螃蟹辜负腹亦知二者古难并到得九江吾事足庐山偃蹇坐吾前螃蟹郭索来酒边持螯把酒与山对世无此乐三百年时人爱画陶靖节菊篱东绕手亲折何如更画我持螯共对庐山作三絶【贵耳集】  

莼羹  

千里莼丝未下盐北游谁复话江南可怜一筯秋风味错被旁人舌本参  

送春  

圆蒲相将结僧夏荷叶蒲茸绿相亚浮花浪叶自飘零小院廻廊正潇洒叶如青幄花成茵细腰起舞来送春纸光如银墨如漆落笔四座惊有神轻衫短防付余子花前醉倒输闲人【以上全芳备祖】  

舟行  

大官连樯十万艘小官仅得一叶如渔舠其中何所有白髪翁媪并儿曹赤脚婢三后执防苍头奴子前操篙元真笔牀间茶灶吏部酒杯兼蟹螯书缄一箱半鱼蠹诗束百轴成牛腰平铺稾秸荐猫犬賸买枣粟供猨猱新花郁屈作萎木清酒摇荡成浊醪篷低日觉巾角折灶近时闻羹釡轑髙骧正难望鹢首缓进岂敢争龙标全家窟拘叹踡局长物屏当随周遭桑枢驷马各是累人肝薇蕨俱成饕不须彼此更相笑未必郁林之石贤胡椒【后村诗话】  

虞仲房司马游园约予不赴因次其韵  

秘书行处有歌钟身在名园锦绣丛试问髙吟梁苑雪何如共快楚台风人鸥不去机方息鱼我相忘乐未穷待得芙蓉濯云锦弄花翻水与君同【赤城诗集】  

自笑  

黄昏茅店带星入清晓竹舆蒙露行客路三千年五十对人犹是説归耕【东瓯诗集】  

句  

胸中着云梦皮里有阳秋　自作先生传谁为故吏碑【挽钱观】鬲上村坊酒眉尖野店茶　天寒不知翠袖薄日暖但觉玉烟生【水仙花】索醉宁倾问字酒忍饥不取作碑钱　驹入隙来元不碍蝇穿纸出定何妨【纸阁】北风万籁自宫征寒日一轩真袴襦【以上后村诗话】  

娄　机  

机字彦发嘉兴人乾道二年进士寜宗朝累官礼部尚书兼给事中权同知枢宻院事兼太子賔客进参知政事提举洞霄宫  

日哦轩  

髙轩多暇日宴寝独怡神风俗无今古云山自主賔滩平分燕尾松老半龙鳞徙倚清隂下吟懐媿昔人【杭州府志】  

罗　愿  

愿字端良号存斋汝楫子以防补承务郎中乾道二年进士守鄂州有小集  

题兴善寺碧玉轩木犀【在新城县】  

老照轩前翠已空忽惊嘉树碧玲珑幽芳自出禅枝外圆相长标法窟中过客莫辞三宿恋道人已费十年功要须共结团圞坐赏尽清秋靣靣风  

送邕州吴使君  

题舆才赴日边程便拥油幢镇列城地望素髙唐五管人才今似汉三明时清市骏非无意歳晏逄花好寄声太学英名湖海气此行持论要平平【以上鄂州小集】  

黄　希  

希字梦得宜黄人乾道二年进士终永新令有补注杜诗未竣而卒子鹤续成之  

题石防【注见邹极诗】  

谁赋阿房未霁虹秖夸复道峭淩空那知海石驱来处都在岩花晏坐中鲸背逺冲千嶂雨鼈头髙占一天风漫郎更有中兴颂倩把苍崖仔细砻【抚州府志】  

周　孚  

孚字信道济南人寓家京口乾道二年进士终真州教官辛稼轩刋其集曰蠹斋铅刀编  

赠萧光祖  

之子固絶俗少年甘寂寥田园一蟁睫书巻百牛腰雪径晴犹冻烟江晚不潮个中勤着语老耳待闻韶  

宋公佐席上分韵得楼字  

谁谓子青眼不嫌予白头共穿康乐屐来醉仲宣楼风定江犹怒云髙雨欲休西山多爽气吾忍赋悲秋  

寄辛防安  

我屋与君室济河南北州相逄楚天晚郤防蜀江流老境浑能迥妖氛竟未収何时一廛地归种故园秋  

次韵朱得裕见赠予病初起  

葢世功名黍一炊惊心歳月毂双驰五浆先馈那须尔二竖相陵少避之种种鬓毛吾欲老翩翩书札子能竒黄花无语秋将暮莫惜元谈与解颐【以上蠹斋铅刀编】  

薛　澄  

澄鄞人乾道二年进士  

效朱公叔絶交诗  

东山有枭不祥其名恶木是息恶声是鸣食不弃腐饮不择精宜飞求伏以晦为明凶残满志嗜欲惟撄伸颈招鳯使鳯自惊岂有鳯口而和枭声柰何伊人弗审物情请从此别各自谋生【甬上耆旧集】  

许　开  

开字仲启丹徒人乾道二年进士官中奉大夫提举武夷冲祐观有志隠类稾  

水仙花  

定州红花瓷块石艺灵苖芳苞茁水仙厥名为玊霄适从闽越来绿绶拥翠条十花冒其颠一一振鹭翘粉蕤间黄白清香从风飘囘首天台山更识胆瓶蕉【全芳备祖】  

洞霄宫  

珠宫梁柱太平年福地从知接洞天曲槛一峯飞怪石幽亭三峡迸流泉骊龙睡重时方旱白鹤归来客欲仙殿上红云西日暎此身如在玉皇前【洞霄诗集】  

谢深甫  

深甫字子肃临海人乾道二年进士累官知枢宻院兼参知政事拜右丞相以少傅致仕理宗朝以孙女为皇后追封鲁王諡惠正有东江集  

天台道中  

溪绕青山路绕溪山长溪曲路髙低晴滩浅涩舟如荡危磴棱层石作梯晩照荒村飞鸟入秋风落叶败蝉嘶碧云四合长天暮转使乡闗望眼迷【台州府志】  

王　枏  

枏字木叔永嘉人乾道二年进士累官监进奏院坐僞学罢知江隂军迁大理丞歴吏部郎中秘书少监知贑州有合斋集  

南康泊舟欲游庐山值雪  

春风浩荡江湖客咫尺庐山风雨急门前老树最闗情一夜相思头尽白【东瓯诗集】  

倪　思  

思字正甫归安人乾道二年进士宁宗朝累官礼部尚书以寳谟阁直学士知福州卒諡文节有齐斋甲乙稾翰林前后稾  

延平港滩  

长几贑石三百里险过瞿唐十八滩幸有溪旁平穏路何须欲速冐惊湍【方舆胜览】  

慈感寺东轩  

水花风叶暮萧然霭霭云山帯瞑烟竚立东轩未能去更看明月涌晴天【湖州府志】  

周　洎  

洎字子及天台人乾道二年进士国子监主簿  

拜卞忠贞墓【在金陵冶城】  

晋鼎臲卼奸人窥孰谋国者如儿嬉陷穽弗设延虎貔虓阚搏噬婴者摧羣公奔溃不敢谁卞公力疾起督师谓事迫矣奚生为以肉餧虎吁可悲公则死矣二子随伟哉忠孝萃一时维公忠义天所资向来谋国如蓍不用吾言至于斯为社稷死则死之冶城之麓江之湄荒冢突兀余丰碑半生读史长歔欷拜公之坟涕霑颐死者可作吾谁归嗟哉江左固多士往往所欠惟一死元规儿軰何足罪王公偪仄石头里气息奄奄有如泉下苏武之节不如是视公胡不颡有泚男子之死一言耳死而不亡公父子【景定建康志】  

杨　甲  

甲字鼎卿乾道二年进士仕不显  

游长松寺宿石门僧舍以石门霜露白为韵得露字  

疾风吹轻衣驾我云脊路人间一囘首惊絶不敢顾鸟投虚无底渺渺不知处蜂窠蚁立垤与世同所骛试看一苍莽谁有不平虑尚怜野僧屋佛面荒苔蠹断崖划呀吻汹汹崩石怒我来得竒观拄杖叩岩树青山有骄色斯客不能句平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露  

登安福浮图以髙标跨苍穹为韵得跨字  

谁能于虚空千仞擢修架层梯髙寥寥可歴不可跨疑从地上涌幻手聊一化飞龙送千柱雷雨天一借巍巍大胜妙突兀此其亚道人岂澄观佛事了闲暇指挥三百尺斤斧随叱咤当时奋赤手意濶已遭骂后来见竒特世眼一惊诧堑山作平地海濶梁可驾哀哉耳目陋未信犹疑吓淩髙更回首落日在云罅苍苍野浮树漠漠水分汊悲凉豪杰窟野冢理王伯百年眼前是俛仰阅荣谢惟当快饮酒醉听风铃夜  

朱真人祠  

一濯岩下溪再拜岩中庭清风萧然来吹我衣上腥仙人芙蓉冠乘月下云軿山空杂佩响夜静朝百灵似闻客欲去小语犹丁寜肃肃上松栢急以两耳听寂寥古坛外但挂斗与星天明恐是梦恍惚遗心形去饮石上水再读幽人铭青山无行迹雾松冥冥  

寒食防学射山  

疾风吹沙天茫茫日落未落原野黄山空无人石碌碌路长马饥石齧足荒苔古林翳云族何人刳嵓缚层屋当时万骑填山谷至今拾寳多遗镞故国山川愁逺目人世悲欢风雨速浚髙举手天为蹙手攀嵓树叩云木何人唱我凄凉曲兴亡一眼冥冥绿野水平芜飞雁鹜  

灵泉山中  

野色山围尽风烟更可怜客情牛铎外农事藕花前聚汲松根井寛愁石底泉云安须斗水诗兴亦超然胜地仙灵宅微官也谪居焚香他日梦隠几向来书小睡便山雨长斋称野蔬逄人问无恙满意说樵渔【以上成都文类】  

曽　懐  

懐字钦道晋江人孝寛曽孙建炎初为金坛簿知真州乾道初赐同进士出身参知政事拜右丞相封鲁国公奉祠卒  

恭和御制玉津园宴射  

名园佳气霭非烟冠佩朝宗似百川五品并令陪宴射四鍭端欲序賔贤恩涵春意鱼翻藻威入秋声雁落竣事更容窥典雅宸章应陋柏梁篇  

【梦粱録城南玉津园在嘉防门外四里绍兴四年北使来贺天申节遂宴射其中孝庙常临幸命皇太子宰执亲王侍从五品以上官及管军官讲宴射礼孝庙御制诗宰臣曾懐恭和云云】  

郑　侨  

侨字惠叔兴化人乾道五年进士第一签书镇南军节度判官光宗朝权吏部尚书寜宗朝拜参知政事以观文殿学士致仕  

题夹漈草堂  

杪秋防逺山幽懐郁冲冲草堂跨层崖夕阳山影空髙人辞天禄结交杖藜翁游氛暗九土歳晚余曷从泠泠夹漈水谡谡长松风思之不可见泪落秋云中【莆阳文献】  

王希吕  

希吕字仲行宿州人渡江居嘉兴乾道五年登进士累除中书舍人给事中转吏部尚书以端明殿学士知绍兴府  

入直学士院作  

玉堂昼永暑风微簌簌飞花落小池徙倚幽栏凭问讯夏莺飞出万年枝  

【玉堂杂纪学士院东阁窗下甃小池乆无雨则涸傍植金沙月桂之属又有海棠郁李玉绣毬各一株西偏植金橘逼城根枝不能大花开时满院结实虽小而甘浙中未易得也王仲行诗云云】  

湖山十咏【存四首】  

瑟瑟轻冰拆御沟沟边柳色弄春柔数声啼鸟破幽梦断送西湖防旧游  

石罅微泉咽浅沙沙头细草换年华疎篱酒斾管春事倚马短檐梅着花  

雨挟东风作嫩寒短墙围水柳藏烟游人不出西湖静白鹭飞来在画船  

露葵抱蘂未全开翠竹隂凉蔽緑苔贪看青林飞白鸟丁丁啄木又惊回【咸淳临安志】  

本觉寺三过堂  

门外惊风吹细沙入门水气湛清华呼童试向林间看岩桂应开第二花  

【嘉兴府志熙宁间有文长老住寺中东坡三过之故名王希吕有诗】  

陆　埈  

埈字子髙本髙邮人建炎初徙海盐乾道五年进士知和州官至尚书有益斋集  

丑梨【丑梨出崇徳之东貌虽恶而味絶胜闻尝进御因赋】  

灰貌疑清古霜津溢脆甜面嫌汤后白心慰邑中黔羙实钟寒谷珍尝近御匳彼姝徒冠玊争得似无盐【至元嘉禾志】  

曽　丰  

丰字幼度抚州乐安人乾道五年进士官徳庆太守恬于仕进筑室曰撙斋有缘督集  

贺皇太子生日  

运转黄河旧波澄少海清菊篱浮喜色兰殿沸欢声岐嶷亲王羡聪明左右惊英姿涵玉裕册礼建金旌入省龙楼晓归休鹤禁晴讲筵心防道賔苑礼通情诞日愉谣满储庭瑞彩盈两宫筵具渥六佾舞仪轻静念孤踪逺曾叨四友荣尚稽陪角绮遥祝寿籛铿  

登滕王阁  

故阁峥嵘已劫灰又看新阁上烟煤断碑无日不浓墨古砌虽秋犹浅苔江阔鸟疑飞不过风轻帆敢趁先开天髙眼迥诗囊小收拾不多空一来【以上缘督集】  

严子陵  

周家刑不上大夫法固不足礼有余何人不愿立朝路未老谁肎甘田庐秦阬学士寘勿论汉嫚大臣眡如奴逸民不出朝士去前有两生后二疏世祖聪明失之察待臣少礼多以法当时禄位列三公危似千金悬一髪先生识帝贫贱时富贵何妨与共之云胡君房留不住无乃平日窥其微龙顔之疏顾岂忍乌喙所伏那可知初来髙蹈疑矫世从后逆覩信知防退身不勇公孙贺明泣危机终自堕先生明甚勇如之天地万物莫吾挫将星羣立客星孤羣恐难调孤易祸帝座旁边睡熟闲梦魂已在桐江卧将星耿耿亘今明不比客星明更大【钓台集】  

疎山【在金谿县】  

草径蜿蜒十里闲云闗若在画图看万松密翠地无影一水长清天自寒【抚州府志】  

句  

不可以风霜后叶何伤于月余云  

【陈郁话腴曽撙斋遭论归赋自省诗中一聨云云托物寄情得坡之意】  

王　蔺  

蔺字谦仲庐江人乾道五年进士歴官礼部尚书枢宻使卒諡献肃有轩山集  

中塔悟空禅院【有引】  

予前年自江西召还以十二月六日抵修门雨后微雪宿接待院今得罪去国复以是日雪中来明日过皐亭见福公长老言及相与叹息因留三絶绍熈改元轩山居士王蔺  

重到招提恰两年北窗风雪拥衾眠客来休説邯郸梦世事端知不偶然  

富贵危机岂独今且从麋鹿逐山林秖慙莫报君恩重敢废惓惓畎畆心  

臯亭回首輭红尘晴日僧房暖似春禅老眈眈如卧虎相逄一笑问来因【三首见臯亭塔院石刻】  

萧之敏  

之敏浔阳人官御史  

滴翠楼【并序】  

乾道五年三月十八日遇堪村逆旅主人徐季登饮予小楼之上且求楼名予曰乱山滴翠衣裘湿此东坡昌化之诗也请以滴翠名之可乎季登曰唯唯赋两絶以志之  

一溪流水漾残春上有髙楼碧瓦新溪路昼隂元不雨郤愁空翠湿衣巾【咸淳临安志】  

杨　简  

简字敬仲慈谿人乾道五年进士宁宗朝累官将作少监出知温州以寳谟阁学士致仕卒諡文元学者称慈湖先生有慈湖甲稾  

絶句  

净几横琴晓寒梅花落在间我欲清吟无句转烦门外青山  

【鹤林玉露云句意清圆足觇其所养】  

题仙山院黙斋  

渐渐疎钟动深深一径开炎光隔林麓清兴绕崔嵬拟作临流赋应湏倩雨催小窗宜挂起且放竹风来【富阳县志】  

黄景说  

景説字岩老号白石闽人乾道五年进士嘉定中直秘阁知静江府有白石丁槀  

【鹤林玊露姜白石黄岩老学诗于萧千岩岩老亦号白石诗亦工时人号双白石云】  

梨岭遇雨  

黑风吹雨又黄昏鸡犬数声何处村身在岭云飞处湿不闗别泪溅成痕【诗人玉屑】  

陆九龄  

九龄字子寿抚州金谿人乾道五年进士官全州教授卒寳庆中赠朝奉直秘阁赐諡文逹  

与僧净璋  

自从相见白云闲离别尝多防聚难两度逄迎当汝水数年隔阔是曹山客来濯足傍僧怪病不烹茶侍者闲不是故人寻旧隠只应终日闭禅闗【瀛奎律髓】  

陆九韶  

九韶字子美九龄弟筑室梭山讲学其中号梭山老圃有文集  

月石【金谿县南翠云山有岩窦正圆如月曰月石】  

玉兔爱佳泉饮泉化为石规圆立山趾万古终不息应厌旧星躔盈稀多缺夕自从寄兹踪表表无晦蚀光彩虽暂埋体素得不易神物岂终潜早晚照九域  

试茗泉【在翠云山】  

邂逅成山行往往有异景竒怪争呈露独不见试茗逶迤即道周澄得幽井淆之不可浊凝然如自省蒙于越来傥亦煮石鼎岂为渴者甘醉梦当一警【以上抚州府志】  

陆九渊  

九渊字子静九韶弟乾道八年进士调靖安簿累官著作丞光宗即位除知荆门军务卒諡文安尝结精舍于贵溪之象山学者称象山先生有集  

疎山【在金谿西南】  

村静蛙声幽林芳鸟语警山矾分皓葩陇麦摇青颖离懐付西江归心薄东岭忽忘饥歉忧翻令发深省  

子规  

柳院竹亭茅店云芜风树烟溪听彻残阳月下不论巴蜀东西【以上象山集】  

马先觉  

先觉字少伊昆山人乾道初进士累迁兵部架阁号得闲居士有惭笔集  

喜乐功成招范至能入诗社  

燕国将军善主盟新封诗将一军惊范家老子登坛后鼓出胸中十万兵  

慧聚寺神济善医能知人死生既享髙寿临终甚了了作诗哭之  

端的西来了世缘有身宁肎自谋安殷勤疗病肱三折去住无心指一弹贝叶翻余清磬在梵香飘断暮钟残秪今双树婆娑影空锁灵山片月寒【昆山杂咏】  

王时防  

时防明州奉化人乾道中进士  

徐凫岩  

絶壑搀空云与平横飞寒瀑万年声杖藜过尽人闲险独向千山顶上行【雪窦寺志】  

陈　蒙  

防云门  

枝防耶溪寺风流忆晋唐门深云未散梁古帖犹香晩翠千峯逺春深一涧长徘徊松影下觅句向斜阳【云门志畧】  

范　偃  

偃字公武乾道中知晋陵县  

题慧聚寺次孟郊张祜韵  

散防欲薄暮疎钟犹殷牀风烟函古趣岩壑生幽香仰首逼象纬俯视眇川光向来非突兀防成虎豹场飞阁临无地具区平可吞髙岩耸怪石老木纒云根人散鱼虾市帆归葭苇村每来豁尘虑不妨频欵门【昆山杂咏】  

王　宁  

宁常州人乾道中进士  

和楼守浮逺堂留题  

乆去乡闗始一来竹舆行乐亦佳哉还寻童子钓游处又趁史君旌骑廻风物于人随意好江山如画得天开向来纪胜归名笔喜为重镵置石崖【咸淳毘陵志】  

彭正建  

正建乾道中以诗名  

絶句  

天与莲峯作逸民旧时相识防人存家书千里嬾开眼僦屋两间长闭门【万姓统谱】  

## 宋诗纪事巻五十四

钱塘 厉鹗 撰  

胡朝颖  

朝颖字达卿淳安人乾道八年进士官提刑有静轩集  

风铃  

风不能调碎玉声宫商滥奏竟难名谁家稚女敲方响一曲从头学不成  

旅夜书懐  

十日春光九日阴故闗千里未归心遥怜儿女寒窗底指防灯花语夜深【以上前贤小集拾遗】  

小金山  

天光云影碧相涵百顷玻璃一望闲緑水绕门迷客渡白云终日伴僧闲疎钟破晓潜虬动老木成隂倦鸟还唤取头陀磨石壁为渠题作小金山【淳安县志】  

王孝岩  

孝岩吴兴人乾道八年进士淳熙闲处州推官  

舫斋【孝岩建】  

我本湖漘一漫郎生来住处波茫茫时寻画舸破烟水菰蒲满路荷花香一川窈窕诧红蓼两岸芦苇明秋霜船头鸥鸟日来徃溪上风月相迎将一行作吏便相失合眼灵运春池塘纷纷雁鹜实可厌纸尾姓字随低昂簿书终是俗人甚江湖到了难相忘公余頼有数椽在疎櫺两行如船装不知风波世路险穏着万斛随风樯人生短篷何日近向来苕霅今括苍江山转柁千万里故人两地遥相望谁能为我幻竹叶顷刻泛宅归沧浪秖凭平生气湖海随所寓处为艅艎夜寒满载明月窗北风打头人不忙动来况自不如静悔吝不到虚舟傍胸襟五湖与三江是中莫测谁望洋直湏唤取李郭辈相与共泛无何乡【处州府志】  

陈傅良  

傅良字君举温州瑞安人乾道八年进士宁宗朝累迁中书舎人除寳谟阁待制卒諡文节有止斋集  

止斋即事  

教子时开巻逢人强整襟最贫看晚节多病得初心地僻茭莲好山低竹树深寄声同燕社明日又秋砧  

题仙岩梅雨潭  

衮衮羣山俱入海堂堂背水若重闉怒号悬瀑从天下杰立苍崖夹道陈晋宋至今堪屈指东南如此岂无人结庐作对吾何敢聊向渔樵寄此身  

癸丑冬车驾过宫畱相还朝  

一声警跸接天齐驰道无尘马不嘶月御顺行随日毂干端和气帀坤倪三槐相继归公衮细柳还湏听将鼙老矣尚能歌二圣不应专羙在浯溪【以上止齐集】  

刘　爚  

爚字晦伯建阳人受学晦翁东莱之门乾道八年第进士宁宗朝累迁国子司业奏乞罢伪学之禁擢权工部尚书兼太子右庶子卒赠光禄大夫諡文简有云庄外集  

金国贺正旦使人到阙锡宴紫宸殿  

榆关玉塞静无尘嘉定于今第四春两国交驰通好使八方同作太平人翠鼍鼓奏娱嘉客白兽樽浮赏谏臣圣寿从兹天共逺年年玉帛防枫宸  

瑞庆圣节集英殿宴  

皇家卜世过周唐天启真人应运翔抱日预占恭邸梦飞龙曾报皖山祥翠云影外来金母红雾香中拥玉皇乐府赋工无以祝愿将金鉴代珠囊  

东宫  

鹤驾通宵入问安龙墀清晓狎朝班天顔喜见重轮月春色先回万岁山  

皇帝阁春帖子  

东风昨夜入帘帷便觉深宫漏影迟一曲凉州花尽放不湏更作报春诗【以上云荘外集】  

李大异  

大异字伯珍隆兴府新建人乾道八年进士仕至谏议大夫知建康府  

曾兄惠然见临笃叙世契示以先哲遗墨稽首敬观因题其后【嘉泰壬戌七夕前三日】  

家传文献六经香袖有骊珠日月光乔木阴阴人已逺秪应故笏在甘棠【铁网瑚】  

姚宋佐  

宋佐字辅之郴州人乾道八年进士为静江府敎授  

梅月吟  

梅花得月太清生月到梅花越様眀梅月萧疎两竒絶有人踏月绕花行【诗人玉屑】  

丁　逢  

逢晋陵人乾道进士官至宝谟阁待制知郴州  

次袁尚书巫山十二峯二十五韵  

半雨半晴山弄姿湿云吹风不成痴蘼芜渐徧楚宫碧蒲萄未涨巴江迟西南大尹初渉境山川效职加瑰竒翠屏窥窗故娟妙松峦暎柁相参差浮云击汰睨青壁灵君一去今安之吟情浩荡隘宇宙万景敢云骄莫随当年楚境半天下孱王醉梦方昏疲珊珊玉佩赤帝女星髾羽盖蜺旌旗锡符赐防岂无意侍臣托讽褰帱帷尹今文采继骚雅梦得诗魂羞竹枝吾行一百八盘上钻天但觉云天低荒荒野驿虎豹怒阴阴岭树猨猱嬉危登险陟倦三伏口呿背浃嗟胡为岂知舟行有竒观山灵秘惜畱归时青帘白舫夙巳具芒鞵布韈将从兹胷中丘壑未尘土头上岁月从驱驰虽无胜具逐支许尚有乐趣同周施何当投劾便归去登船打鼓清江湄更催尺一唤公觐同看二六浮脩眉常山蛇阵想鱼复建溪龙焙倾蟇颐摊钱昼浪看三老杖藜晩岸寻名缁昔人汶岭寄书帖更歌蜀道先吁嘻未若尹外岳牧中丞疑爱春江之赴沧海清明秋月之挂峨嵋尽驱三峡波涛笔第入思齐访落诗【全蜀艺文志】  

到郴  

眼界山逾碧腰舆歩转高未疑御魑魅自笑尹鼯猱末路成三折衰年感二毛次山虽漫仕安敢遽辞劳【郴州文志】  

蔡幼学  

幼学字行之瑞安人乾道进士宁宗朝累官权兵部尚书兼太子詹事卒諡文懿有育德堂集  

田围  

野水萍无主晴风草自香庭阴新似染物色去如忙岸树鱼依緑畦花蜨鬬黄家园向来梦静数四年强【东瓯诗集】  

廖德明  

德明字子晦南劒人受业朱子之门登乾道进士歴官吏部左选郎官奉祠有槎溪集  

郁林郡城  

荒烟漠漠双江上往事悠悠野戍孤春到偏临青草渡梦中犹记白鸥湖【粤西诗载】  

石孝友  

孝友字次仲南昌人乾道进士以词名有金谷遗音  

钓台  

桐江波上一羊裘钓得声名隘九州天子曷尝遗故旧先生不肎事王侯【钓台集】  

张贵谟  

贵谟字子智遂昌人乾道中进士光宗朝除吏部郞中使金转朝散大夫嘉泰中直敷文阁知静江府  

题睢阳五老图  

驷马鲜能容白髪万钉终不润黄垆乌鞾席防红尘里幻出睢阳五老图【铁网珊瑚】  

王　炎  

炎字晦叔婺源人乾道进士始令临湘庆元中官著作佐郞出守湖州有双溪集  

题徐参议所藏唐人浴儿图  

右相尝惭呼画师技痒仍复拈毛锥逼真谁作此赝本亦有妙意生妍姿中庭燕坐必主妇绿云髙髻香罗衣嫣然嫔妾左右侍前浴能言丹凤雏娉婷及筓女公子素腕拥项相携扶两两为朋四髫龀乳卢随逐为谐嬉掌中看珠二少艾捧顋郤立鸦鬟奴屏闲拥膝袖玉笋疑是梦阑颦翠眉侧身背面按筝者冰肌绰约不自持牀前跪起各姝丽为儿理发抆泪洟有犬斓斑受摩抚与人习熟无猜疑梳妆淡薄服制古如见永徽贞观时若非侯家及主第人物无此羙且都荆钗布襦小家子生子不如山下麑  

题姜尧章旧游诗巻  

出郭栽花渉小园归调琴谱辑诗编少年豪健今揫敛休羡骑鲸李谪仙【以上双溪集】  

林　淳  

淳三山人乾道八年以嘉议郞为泾县令修复古塘民多称之  

琴溪  

湛湛长溪水飞桥逺近通客喧墟市合仙去钓台空欲辨磨崖字忽闻遵渚鸿僧无赞公趣谁与论崖中【宁国府志】  

滕　珂  

珂南郡人宣城县丞  

谒梅都官墓  

百年诗老卧空山犹忆当时语帯酸嬴得儿童唤夫子可怜名位秖都官手编新史唐文备骨立残碑汉籒漫落日牛羊上丘陇草埋翁仲独峩冠【宛陵集附】  

李　石  

石字知几资阳人乾道中以荐任太学博士出为成都倅有方舟集  

【文献通考李石绍兴末为学官乾道中为郞历麾节以论罢赵丞相雄其乡人也素不善石石是以晚益困其自序云宋魋鲁仓今犹古也】  

瞿唐峡  

我行江南上峡来系舟夜泊云雨台行到西川一万里杜鹃声急桃花开  

到夔门呈王待制  

手挈东风上水关凤书迎日看新班五湖家世乌衣巷三峡楼台赤甲山画防门开春昼永卧龙帐稳海波闲安危大计湏公等天定应知即赐环【以上全蜀艺文志】礼殿【汉人祀周公为先师故钟防记云周公礼殿范蜀公镇云屋制甚古非近世所为秦汉以来有也内翰王素云其屋制絶异今制后之葺者惜其古不敢改作】  

蜀侯作頖锦水湄先圣先师同此室巍然夫子据此座殿以周公名自昔圣人两两如一家均是周人先后出东家想见中夜梦犹与古孙同衮舄斯文授受乃关天不为汉唐加损益我时来视俎豆事重是汉人斤斧迹汉宫制度九天上散落人闲此其一多因丰屋起戎心独此数椽绵岁历规摹嵲东鲁似气象缥缈西岷敌竹松犹是斯干诗风雨方知隆栋吉虽然汉献来至今阅时巳多驹过隙中闲岂无鸟鼠虑妙斲不知难辄易工师不揆乱如麻敢向殿门言匠石诗书譬彼尚阙文后学如何补遗逸祖龙非意窃登牀科斗有心求壊壁旧章仅在命如丝谁勒吾诗胜丹浃【成都文类】  

句  

畱船买鱼作寒节【元遗山诗注】  

钱　竽  

竽字仲韶端礼侄乾道闲直秘阁出守处州  

少微阁【在处州治后郡守关景晖建米芾书额】  

少微阁应少微星防防云闲分外明过雨晓来添练水好山晴后见莲城昔年人物不常有近世英豪多闲生顾我把麾惭坐隐落霞孤鹜看题名【括苍彚纪】  

林　宪  

宪字景思吴兴人乾道中特科监南岳庙参政贺子忱爱其才以孙女妻之因寓居天台贺亡挈其孥居城西之萧寺有雪巢小集  

【梅礀诗话乡人雪巢林宪景思绍淳中前辈后居天台少从侍郞徐敦立度游度得句法于魏昌世衍实后山陈公嫡派也梁溪尤公延之序其诗言景思喜哦初不锻錬而落笔立就浑然天成无一语蹈袭唐人之精于诗者不是过杨公廷秀亦云景思之诗似唐人尤杨二公少所许可其论景思诗如出一口非溢羙也近世三衢郑景龙编宋百家诗续选摘出羣花飞尽杨花飞杨花飞尽无可飞天空霜无影等句谓其超出诗人准绳之外亦非虗语文献通考陈氏曰景思人高尚诗清澹五言四韵古句尤佳殆逼陶谢】  

读陶诗作  

吾观渊明诗了不在言赋有如太和气周行不停驻时与春为风融和物华布未尝见用力万物荣处处时与秋为月浩然无防注江山滋清絶宇宙靡纤汚乃知渊明诗本不在诗故邂逅吐所有气象随所寓乞食不为拙华轩不为慕归来不为高折腰不为沮羲皇平歩超无懐真雅素简谈岂能尽学者谩驰歩独有无琴明明一斑露【刘后村诗话】  

梅花  

野梅空山中正为照人开如何緑窗底珠暎带苍苔颇似古君子无人自不谐竹径酒初醒一信清香来【全芳备祖】  

寓天台水南  

春雨暗前山春云行逺林月落鸡犬静谁闻梁父吟巍巍兮髙山泠泠兮好音谁闻梁父吟唯恐山不深  

台州兜率寺  

春江泼天明萧寺踞山坞荒堦下鸟雀古木飒风雨徐行石苔花徙倚望江渚日暮山更寒檐头铃自语寺门矙南江江势浩相向风云互吞吐山色豁林莽潮头卷飞烟白雨挟春涨中夜鹅鹜喧谁家海船上【以上赤城诗集】  

句  

柔橹晩潮上寒灯深树中　汲水延晚花推窗数新竹天空霜无影【诚斋诗话】  

王　从  

从字正夫文正公五世孙乾道中添差台州倅知信州有三近斋余录  

次韵张彦晋秋日  

地迥高楼目天寒故国心江鸥无万里云木自千寻门掩斜阳下人归落叶深风前怅何许入耳越乡吟【前贤小集拾遗】  

句  

凉风回逺笛暝色带归舟　尘心依水净归鬓与山青一畨风雨催寒食千里莺花想故园　身闲更得凭  

陵酒花早殊非爱惜春【以上诚斋诗话】  

王　素  

素乾道中汉中郡守  

重修山河堰  

画隼精明破晓暾恰逢寒食过江村轻烟飞絮汉中道白苇黄茅渭上屯人力万工支水派天心两邑漑川原柳营一饱源头看夜雨新肥拍岸防【陕西通志】  

滕　防  

防乾道闲人  

桂林西湖再开呈张经畧【维】  

隐然重望压边城号令风行玉帐兵诗思江山真得助威声草木尽知名要令万顷窥黄宪不把千畦付麴生坐使胜游还旧观追随那得胜公荣【桂胜】  

梁　竤  

题陆贾大夫庙  

刘郎辛苦逐秦鹿尚欲长鞭及马腹蛮夷大长梦不惊海边椎髻乘黄屋江淮貔貅始闲暇忍使驱令渡篁竹陆生手持尺二组唤起老子同分肉诗书尚晓骂儒翁岂忧杰骜难拘束筑坛再拜受王印雄辨泠泠听不足当时未有北人辅畱寓年深染污俗乍闻髙论耳目清如掩笙篁奏冰玉境中胜处应更履更泝余皇到山麓大夫何独粤人重汉廷公卿俱竦服陈平竒计湏深念张子全身甘辟糓此外侯王希识字带砺功存半诛戮惟君坐使将相欢燕喜优游刘氏福年少终军学髙歩空有英称命难续乃知智者应世闲妙似庖丁奏刀熟往事浮云变灭尽越水悠悠浸山緑荒祠寂寞傍僧居日暮饥鸦噪乔木我来三叹重迟留为酌寒泉荐秋菊【夷坚志乾道间梁竤入都檥舟庙下夜梦一客自称陆大夫云我抑郁于此千余岁矣君幸见过愿留一诗遂题诗于壁而去】  

单　夔  

夔钱塘人乾道中以奉议郎知湖州官至侍从  

次杨咸亨江郊亭新成二十三韵  

瞿塘一门江水倾羣趋激射随奔鲸舟车冠盖凑蜀道孰问张丈连殷兄相逢来往问地主太守讵敢防将迎白崖候馆乆茅蕝近即野处披榛荆屏修启剔作庐舎夙戒里旅迟留行有如授馆及郊劳举国定制谁先鸣钱唐鄙人何所似抵掌自视鸿毛轻食焉抑畏堕偷懦泛观彼已同虚盈山蹊水浒肆登赏靡嗜杰阁夸峥嵘朋从簪盍得众隽尘谭冰释欣初晴鼎新质我筑斯馆栋宇不贵朱连甍入门便足庇风雨揭榜郤借江郊名时哉莲幕有嘉客落笔能令风雨惊联篇累牍溢我目粲在丽藻舒我情人生晤合良快意胡为四美嗟难并日光天际发丰蔀此去可并依离明直排阊阖出滟滪肃肃东首歌宵征循崖履坦夐无阻为君留取能诗声此榜与诗傥不朽此馆想同江水清我来岁月媿销缩整缨辑履图归程遗名肎复计身后谨虑第虞槃水擎始终感慨遇僚友遂事且喜相湏成勉旃功业早期就发轫自是天衢亨【四川摠志】  

郑　鉴  

鉴字自明连江人淳熙元年太学释褐授国子学正召试除校书郞累迁太子侍讲终宣敎郞知台州  

香炉山【在连江县】  

峙立交辉紫翠闲疎帘半巻镇长闲神仙似有祈年术一缕青烟起博山【淳熙三山志】  

詹　骙  

骙防稽人淳熙二年进士第一  

游云门  

轻裘肥马春三月到此经游花正红欲觅上方幽隐处老僧笑指白云中【云门志畧】  

陈孔硕  

孔硕字肤仲号北山候官人淳熙初进士绍熙中邵武宰终秘阁修撰知惠州有北山集  

絶句  

腊雪逢春次第消等闲着脚上溪桥柳条毕竟如儿女一夜东风眼便娇【全芳备祖】  

寄题刘潜夫于蒍于斋  

闻昔子元子爱歌于蒍于遗风今有继此意古为徒犊价逾刀劒原饴变堇荼闻知岂弟联袂此懽呼近事先苞篚何人问牧刍聚星亭防好容我受廛无  

【后村诗话余曩宰建安扁便斋曰于蒍于北山陈公寄诗云云】  

林梦英  

梦英字伯虎闽清人徙抚州游陆象山之门登淳熙二年进士历秘书丞学者称山房先生  

金石台  

云作岩扉风自关清阴半壑树中闲傍厢更着茅亭好放入西南一面山【江西通志】  

碧防书堂  

临川遇邹君示我铜陵辨相邀游其闲百闻湏一践自从双耳聋巳办两足茧武夷乃招隠仙都辄防蹇遥睇麻源村梦思劳辗转今披碧防记华冈订讹舛疑信吁莫论是非争之褊但欣泉石竒堂成书可辇晁侯云梦胸妙处参坟典家有万竹坡琳琅閟营翦徘徊康乐旧此兴尤不浅人生贵自得假物非至善山川侈遭逢所托各偕显严光钓越滩叔子登楚岘气象不低摧吾徒志当勉相思邀未到烟霞自舒巻唯应原上月共照人孤狷【抚州府志】  

孙应时  

应时字季和自号烛湖居士余姚人从学朱子之门淳熙乙未第进士知常熟县移判邵武军未上而卒有集  

严子陵  

簿书流汗走君房那得狂奴故意降努力诸公了台阁不烦鱼雁到桐江【困学纪闻】  

归舟晚泊  

日落风更起江头船不行凄凉大夫宅萧瑟故王城一醉重楼晩千秋万古情愁边寒角动夜久意难平  

益昌僧寺静境轩  

落照久未夕断云低不飞孤舟上水急归鸟度山微萧飒天涯鬓淋浪醉后衣凭阑一笑去客梦转头非  

武担山  

小饮不成醉清谈多所欣秋声摇落日野色荡寒云心事长千里腰围更几分西风丛桂发倚槛得相闻  

武担西台  

西台在何许秋草暮云闲十亩有余竹一窗无数山望逺足离思忧时多苦顔相看终惜醉更挈酒缾还  

新滩见桃杏书事  

今晨明客眼桃杏照江红鸟哢苍山曲人声翠竹中独游空逺思一笑负春风便想荆州道簪花醉渚宫  

陈仲弓  

清浊无心陈仲弓圆机聊救汉诸公末流不料儿孙误千古黄初佐命功【以上吴礼部诗话】  

登仙木【在四明山汉刘纲妻樊夫人登此木上升】  

刘樊蝉蜕此登仙老木当年巳插天玉骨半枯犹秀润苍皮新长更荣鲜蟠桃待熟三千岁铜狄重摩五百年化鹤未归山寂寂徘徊谁与问因縁【姚江逸诗】  

吕　定  

定字仲安新昌人历殿前都指麾龙虎上将军有说剑集  

登彭城楼  

项王台上白云秋亚父坟前草树稠山色不随人事改水声长近戍城流空余夜月龙神庙无复春风燕子楼楚汉兴亡俱土壤不湏懐古重夷犹  

登越王台  

海上荒台草树平登临不尽古人情白云万里懐亲舎红日中天望帝京百粤山川秋历落三城楼阁晚峥嵘醉来徙倚防干曲听彻西风画角声【以上四朝诗】  

项安世  

安世字平父括苍人徙家江陵淳熙二年进士除秘书正字迁校书郞宁宗朝以伪学党罢开禧中以直龙图阁为湖广转运判官有平庵悔槀  

永州  

日日长沙岸看云秪念家如何永州梦偏爱在长沙  

欸乃曲  

霭乃出深树湘山日落时若非尧女哭即是楚臣啼  

次韵罗郢州送别  

江上相留不肎留渡江沿岸郤回头汉江东去人西去不见髙城始是愁  

槠州路口小雨  

三十年前过此时一双青髻绾青丝如今旧雨犹相记秪傍星星白处吹  

春日隄上  

高高下下十五里白白红红千树花总在疎篱断垣里背隄临水小人家  

吹防台  

千山揺落万林空数点黄花酒盏中半破接防谁耐管巳将身世付西风  

抛毬  

防毬丹柱倚春风寒食清明罢绣工漠北将军贪蹋鞠岂知兵法在吴宫  

糟蠏和潘德父  

大戴笑汝无穴空双螯小戴笑汝有筐如子臯太元笑汝长郭索入穴惭蟺升惭猱知心但有毕吏部卧起与汝同酒糟后来爱者苏长公亦秪许汝中山醪固知合向一丘老安得上与三辰翺长公貌喜心未敬虽羡微生尤恶饕我疑吴侬修稻怨和秫醢汝偿民膏虽然因此得长醉痛贬未必非深裦又疑毕叟妒刘掾曾以螟蛉轻二豪故回左手就箕踞持蟹借糟成两高【以上后村诗话】  

钓台  

辣阘山头破草亭秪湏此地了生平﨑岖狭世才伸足又被刘郎卖作名  

君房足下竟成谀秪是韩歆巳破除岂有江湖钓竿手与君台阁奉文书【方舆胜覧】  

雨夜  

夜窗疎雨不堪听独坐寒斋万感生今夜故人江上宿如何禁得打篷声【后村千家诗】  

罗　防  

防字春伯抚州崇仁人淳熙二年进士光宗朝累迁试兵部尚书宁宗朝拜端明殿学士签书枢宻院事卒赠太保諡文恭【鹗按宋史作淳熙三年误今订正】  

巴山喜雨【在崇仁县南汉豫章守栾巴隐此唐改临川山】  

淑元不冠椎两髽萦青绾绿如堆鸦防鬖逺望毛髪古日日惟闻餐暮霞吾家公逺更清絶带眼不穿衣不结好风吹袂任飘飖夜夜惟闻弄明月餐霞弄月固不恶不道农田布灼令君盛服道民苦偃然祖裼犹不怍敬持此意款浮丘浮丘乃与合同忧急呼风马驾云车二仙方觉裸裎羞旋加冠巾更束带一见浮丘望尘拜便将凶岁变丰年谈笑之闲作霶霈油然虽出南北峯开端实自浮丘翁浮丘诗家老仙伯故知忧国愿年丰邦人一饱谁所赐父应诏子兄诏弟若还此雨后五日将见索汝枯鱼肆【抚州府志】  

陈　造  

造字唐卿髙邮人淳熙二年进士调繁昌尉寻宰定海倅房陵至淮浙安抚使参议晩号江湖长翁有集  

百花楼  

楼中香飘百和浓楼上锦缬翻东风玉樽美酒清若空吴姬妆面相映红人生一笑不易得是间一醉千金直元龙百尺君勿论芳时且可金杯侧  

都梁  

淮汴朝宗地孤埤秖眼前谯楼西日淡戍鼓北风传破竹非无计浇亦自贤客愁浑几许抚劒倚吴天关塞凄凉处青徐指顾边如何汉正朔不尽禹山川将畧轻三防天威重万全诸公不愒日老子判畱年  

题赵秀才壁  

日日危亭凭曲栏几层苍翠拥烟鬟连朝策马冲云去尽是亭中望处山  

泛湖  

荷面跳珠小溅衣酒边团扇巳停挥湿云収尽人闲暑郤度西山载雨归【以上江湖长翁集】  

任希夷  

希夷字伯起号斯庵伯四世孙家邵武淳熙二年进士宁宗朝累迁礼部尚书兼给事中进端明殿学士迁签书枢密院兼参知政事提举洞霄宫卒赠少师諡宣献【鹗按宋史作淳熙三年误今订正】  

郊坛斋宫  

帝籍傍连茧馆桑禁林乔木昼阴凉郤从射殿临江阁中有通衢夹苑墙  

后省紫薇花  

清晓开轩俯鳯池小山经雨日增辉琉璃叶底瑚榦立出池边是紫薇  

检院即事  

禁路风清飞早鸦官卑难望紫宸衙了无公事钩帘坐一本冬青落细花  

左司史侍班  

虎旅分行铁作挝殿前拜舞一声哗辅臣对罢无公事日照金铺扇影斜  

徳夀宫即事  

金爵觚棱晓色开三朝喜气一时回圣人先御红鸾扇天子龙舆万骑来  

霜晓君王出问安宝香传辇防朝寒五云深处三宫宴九奏声中二圣欢  

宴归还驾七香车一夕天开六出花瑞色先凝紫宸殿春光重到玉皇家  

万年觞举庆重华百辟需云始拜嘉寿宴开时先雪宴天花舞罢带宫花  

宗祀庆成  

合宫三岁缛仪収太室先期肇自周玉瓒黄流躬祼鬯大圭元冕荐嘉羞灵台毕举三千礼銮路安行十二斿导从郤归斋殿去诘朝牡璧对天休  

紫宸朝罢御端门天宇澄清景气温丹凤楼中黄繖立金鸡竿上防旗翻万人耸听风雷号四海均霑雨露恩湏信卑宫勤肆礼君王雅意在元元  

宴玉津园江楼  

风静潮痕减江空夕照多星星波上艇隐隐岸边莎风光连北阙景物傍西湖禁籞涛江上兹楼天下无虚斋畱御榻小径近层崖再拜观奎画浑疑侍玉阶参天宫柏翠布地禁花红台沼如文囿规摹有汴风【以上咸淳临安志】  

海棠  

红妆翠袖一番新又向园林作好春郤笑华清夸睡足至今罗韈久无尘【后村千家诗】  

题陈亚之集后  

如彼流泉必有源陈家诗律自专门后山得法因盐铁不减唐时杜审言【陈副使集】  

刘　裦  

裦字伯宠崇安人淳熙五年进士除司门郞中官至朝请郞知西全州自号梅山老人有梅山诗集  

题小浆  

去日春蚕吐素丝归时秋菊剥金衣沙鸥不入鸳鸿侣依旧沧浪绕钓矶  

【诗人玉屑伯宠武夷文士尝宦于朝以台评而归有句云云怨而不怒之辞也】  

叶　适  

适字正则号水心居士永嘉人淳熙五年进士宁宗朝历权吏部侍郞宝文阁待制知建康府沿江制置使兼制江淮终宝文阁学士卒諡忠定有水心集  

【吴子良林下偶谈水心诗早巳精严晩尤髙逺如驿梅吹冻蘂柁雨送春声绿围齐长柳红糁半含桃听鸡催谒驾立马待防书野影晨迷树天文夜照城晒书天象切浴砚海光翻地深湘渚浪天逺桂阳城置杜集中何以辨乃若遣腊冰千筯句春桞一丝燐迷王弼宅蒿长孟郊坟门邀百客醉囊讳一钱存又特其细者】  

赵振文在城北厢两月无日不游马塍作歌美之请知振文者同赋  

马塍东西花百里锦云绣雾参差起长安大车喧广陌问以马塍云未识酴醿缚篱金沙墙薜荔楼阁山茶房高花何啻千金直着价不到宜深藏青鞵翩翩乌鹤袖严劳引前金蒋后随园摘蘂煎冻酥小分移牀献春酒陈通苖傅昔弄兵此地寂寞狐貍行圣人有道贲草木我辈栽花乐太平知君巳于苕水住尽日橹声揺上渚无际沧波蓼自分有情碧落鸥偏聚追逐风光天漫许抛掷身世人应怒君不见南宫载宝回何如赵子穿花去  

赠杜防高  

杜子五兄弟词林俱上头规模古乐府接续后春秋竒崛令谁赏羁栖浪自愁故园如镜水日日抱村流  

送潘徳久  

每携瘦竹身长隐忽引文藤令颇严闻道将军如郤縠不妨幕府有陶潜江当阔处水新涨春到极头花倍添未有羽书吟自好全提白下入诗匳  

永嘉橘枝词  

蜜满房中金作皮人家短日挂疎篱判霜翦露装船去不唱杨枝唱橘枝【以上水心集】  

前日入寺观牡丹不觉已谢惜其秾艳故以诗悼之  

牡丹乗春芳风雨苦相妒朝来小庭中零落巳无数魂销梓泽园肠断马嵬路尽日向栏干踌蹰不能去【瑚网】  

赵振文  

和叶水心马塍歌  

昔年家住长安里春风尽日香尘起纷纷车马过绮陌买花人多少人识王侯第宅连苑墙粲若琼蘂敷丹房花窠近取马塍本曲栏髙槛深密藏主欢对客小举袖击鼓吹箫满前后真珠一斛聘国姝琥珀千杯酌天酒几年农噐不铸兵雨耕云获歌且行种花土腴无水旱园税十倍田租平拏音来近菰蒲住演漾回溪通枉渚霜晴沙浅橘林明日暮水浑鱼网聚东门故侯应自许霸陵醉尉宁湏怒何当学稼随老农荷鉏驱犊田中去【咸淳临安志】  

白　巽  

东屯行  

雨足稻畦春水满插秧未半青短短马尘追逐下闗头北望东屯转山坂一川洗尽峡中想逺浦疎林分气象沟塍漫漫堰源低滩濑泠泠石矶响中田筑塲亦有庐翚飞夏屋何渠渠李氏之子今地主少陵祠堂疑故居【名胜志陆务观高斋记云少陵居夔三徙居皆名高斋其诗次水门者白帝城之高斋也依药饵者瀼西之高斋也见一川者东屯之高斋也东屯李氏居巳数世上距少陵才三易主大歴初故劵犹在白巽东屯行云云】  

## 宋诗纪事巻五十五

钱塘 厉鹗 撰  

郭晞宗  

晞宗字宗之仙居人淳熙五年进士仕终琼管安抚有漫斋槀  

白纻词  

遥夜迢迢夜未央井梧月白啼寒螀感时念徃谁不伤婕妤宠絶辤昭阳手中团扇箧中藏吴姬织纻秋蝉翼一丝徃复千情积金粟尺量金斗熨为君裁袍为君惜同盛同衰莫相失  

姑苏台  

春花开秋雁来长风几度姑苏台不见台上人台下月徘徊一树梧桐生绿苔【以上赤城诗集】  

杨　济  

济字济道淳熙五年进士历著作郞出知果州有钝斋集  

【文献通考陈氏曰京镗帅蜀上巳出遨济为乐语云三月三日岂无水边丽人一觞一咏亦有山阴禊事又云良辰美景赏心乐事四者难并崇山峻岭修竹茂林羣贤毕至一时传诵】  

云安龙脊滩  

洞庭老龙时出没万斛舟航皆辟易此龙脊背巳铁石肎逐时好作人日我呼邦人来踏碛恍然如见河图出大巫鸡卜占云吉小巫竹枝歌转激飘石扬沙障江色尘埃何处不相袭摩挲石刻聊偃息恐有老人来横笛【四朝诗】  

章良能  

良能字达之丽水人居吴兴淳熙五年进士除著作佐郞宁宗朝官至参知政事弁阳周公谨之外大父也有嘉林集  

题玲珑山【在吴兴】  

短锸长镵出万凿开混沌作玲珑市朝可是无巇崄更向山林巧用工【癸辛杂识】  

题李伯时飞骑习射图  

禁营貔虎天廐龙技痒不奈刍粟丰闻道宝津尝防驾前期踊跃矜骁雄红绡低系栁枝碧满满弯弓斫鬉射偶然穿叶未为竒下红绡方破的防防长曵防毬轻闪烁转如奔星头霹雳起马脚回看一箭落欃枪乌纱防穏春衫薄文鞯焕烂青丝络千歩塲深隔九关毕景驰驱有余乐李侯应奉随春官日晏归穿衞士班平生抵死怜神骏絶艺那能不细看不学阎公伏池侧仓皇丹粉供宣索他年乗兴试追寻妙处秖湏凭子墨十六蹄翻意态真罄控应节顾眄亲当时骑士尽应尔尚想元丰兵制新慨今多事困供亿养兵殆且殚民力未闻士歌马腾槽安得从容观戏剧  

【吴礼部诗话李伯时画飞骑习射图其手帖云公麟元丰初防捡南宫试巻毕陪预集英殿门应奉廷试因得至卫士班见飞骑习射拕毬杨枝戏人伟马骏妙天下选时乗舆幸宝津有日督课胜负穷景不休故颇遂纵观今追图大槩以奉雌堂清玩若气势不至差俗则丹青可屏当防照恕也元祐丁夘腊日谨题又云第一斫鬉射最难引弓然多中中者自帛而下平断之射毬鲜中以飞防故十发三四中为精矣尤延之杨廷秀楼大防皆有题诗朱文公跋云观龙眠飞骑图及读延之廷秀大防三君子佳句因思法云秀公语尤物移人甚可畏也后又有古体诗二首其一云奉题太丞丈龙眠骑射图下有叔简字不着姓其一题嘉定庚午四月二十日章良能考续通鉴长编绍熙元年庚戌秋八月校书郞王叔简与礼部郎李巘著作郞邓驲同检视刘季荣所造新歴叔简必王叔简也】  

王叔简  

叔简字敬文渠江人淳熙五年进士绍熙中官校书郞  

题李伯时飞骑习射图  

飞毬饮羽栁如马气横生人更杰不作游观御宝津骑战还应一当百天家行乐少人知龙眠属从天上归意象惨淡研精微曹霸以来无此竒壮夫披图双泪垂时危那得生致之【吴礼部诗话】  

曾跃麟  

跃麟字子龙南恩州人淳熙五年进士官监察御史  

闻西浦渔歌作  

西浦鸣榔下钓矶歌声欸乃送斜晖扣舷互荅惊鸥梦拍手欢呼看鹭飞山接素琴仙子过洲连青草使君归海天空阔家长在一任芦花雪防衣【广东通志】  

甘同叔  

同叔字异丰城人淳熙五年进士官桂州民曹摄荔浦县有节轩集  

题昌山圣姥庙  

分宜古县环清溪重冈复岭如奔驰行逢山断水流处阅城庙枕山之西我来落日在前岭摩挲一读卢肇碑嗟唐今去亦已久尚余文字光陆离云昔秦人有天下鏖战六国愚黔黎砀山云气望不见神物乃降江之嫠雷轰电合助光怪蜿蜒堕地偕羣儿赤鳣王鲔奉鼎俎追逐甘旨怜姥慈姥先仙去环佩冷安能蟠蛰从儿戏刘累不出浮俗隘况肎委质嬴与斯珠宫贝阙世所希铜环十二白玉扉纫兰作佩香披披招揺手掉芙蓉旗哀弹清瑟和宓妃大川击鼓劳冯夷巨鱼踊跃鼋鼍随虾蟹琐细不得追庙门开阖风飏飔千年万载龙居之野巫便伺荐酒卮箫鼓坎坎来宫祠五彩不辨虺与螭聊以幻化惊群迷嗟我四海久望霓无复空抱明月辉好施膏泽雨六合岂止但慰袁人思歴阶酌水致此辞退以遗谊传于诗才悭语纇论甚卑龙兮谨勿相诃讥【袁州府志】  

张　釜  

釜字君量纲之孙淳熙五年进士累迁端明殿学士签书枢密院事  

送鹤还齐云  

胎仙谁遣到尘寰尽日清吟伴我闲不作冲天支遁想颇疑擕箭佐卿还欲追鸾驾烟霞上肎处鸡群伯仲闲为语齐云好看取他年我欲访缑山【茅山志】  

阎苍舒  

苍舒字才元淳熙中以试吏部尚书使金贺正旦见金史交聘表  

【皇宋书录苍舒工正书雄徤而有楷则尤工扁榜今陈相尧佐家将相堂大字乃其所书】  

赠扬州郡帅郭侯  

东南形胜惟扬州介江负淮作襟喉有国以来几百战吊古千载空悠悠哀哉荒王与荡子钝尽铁劒崇倡优迷楼九曲烂如画珠帘十里半上钩当年二十四桥月曾照三十六宫秋平山堂上一长叹但有衰草埋荒丘欧仙苏仙不可唤江南江北无风流何人复诵广陵散黯然悲恨不可収秖今英主正用武増五万灶屯貔貅金城坚筑壮营垒绮叚细错良田畴神谟庙筭万全举天时既至湏人谋将军山西名将种家声直到青海头男儿有死必报国正当为上分此忧勉旃速办古人事貂蝉本自出兜鍪【扬州府志】  

席天祐  

天祐乐平人精医尝从刘武忠军采用兵之势寓于棊遂成絶艺  

淳熙六年冬醉卧僧房作  

霜侵古屋月侵窗拨尽寒灰夜未央仗剑起看吴楚分将星今见几分光【夷坚志】  

程端蒙  

端防字正思徳兴人朱子门人淳熙七年乡贡补太学生对防不合罢归  

絶句  

满城尘土汚人甚出郭青山入眼多挐取小舟烟雾里此生真个老渔蓑【饶州府志】  

黄　由  

由字子由长洲人淳熙八年进士第一宁宗时仕至刑部尚书兼直学士院自号盘隠居士  

归来  

归来三阅月无事一闗心刈草寻花径开池漾竹隂江边问明月天际数归禽幸有髙賔至相逢似竹林【吴江县志】  

莫若拙  

若拙仁和人寓家崇徳淳熙八年进士  

题资福院平绿轩  

结屋地犹浅钩帘景尽还岚光烟树外野色酒杯闲别墅从渠乐清吟属我闲狎鸥时防白机事不相闗【至元嘉禾志】  

吴柔胜  

柔胜字胜之宣州人淳熙八年进士屡迁司农寺丞出知随州除秘阁修撰主管亳州明道宫卒諡正肃  

春昼  

深巷寂无人鸟声花坞春荜门长日掩天地一闲身【宛雅】  

李廷忠  

廷忠号橘山于潜人淳熙八年进士  

游大涤  

清溪路入武陵源鸡犬人家隔近村防地一峯危作柱栖云五洞窄开门空庭有客扫松影古径无人踏藓痕我欲白云岩畔宿月明一夜听啼猨【洞霄诗集】  

陈　铭  

铭字日新玉山人淳熙八年进士  

春波渔市  

濒溪有居廛两岸舟竞檥风含水气腥晓作渔人市鱼羹何处无无钱买金鲤【嘉兴府志】  

于革  

革字去非号竹田丰城人淳熙八年进士知房州  

春晩  

舎南舎北草萋萋原上行人路欲迷巳是春寒仍禁火楝花风急子规啼【诗人玉屑】  

咏笺  

七八叶芦秋水里两三个雁夕阳边笔头到处浑无碍埽破寒潭一蔟烟【后村千家诗】  

清都观  

髙崖雨洗月华清白袷青藤曵复行老桧不知仙驭逺屋头犹带玉箫声【南昌府志】  

俞　烈  

烈字若晦临安人淳熙八年进士累除中书舎人嘉定初知镇江府权吏部侍郎有盘隠诗编  

题清虚堂【在临安净梵院】  

天清蚕麦余绿结桃李实老僧诗衔袖过我语言质懐山意先行如病梦芝术去山才一舎鞭防不终日堂檐新结束空洞无长物风来舞翠杉土暖荣病橘欲行意先清舌评骥不及何由觧鞍卧夜枕雨萧瑟谈元契参同酒防妙真一懐新辜雅趣意嬾　健笔亦如罢参僧野禅缚枯律【咸淳临安志】  

孙元卿  

元卿乐清人淳熙八年进士仕至国子监丞  

与钱孝先游洞霄  

元冥相我作山行卷郤重隂放晓晴但见峯峦互扃锁不知宫阙隠峥嵘云根洞穴篝灯入井底波澜抚掌生唤客入山还送客淙琤犹有石泉声【洞霄诗集】  

傅　诚  

诚字至叔仙游人尝从朱文公游淳熙八年第进士调永春尉从侍郎黄艾参政使北张岩开督府于京口奏辟幕僚著述皆出其手迁太常博士子彦卿能文以疾卒诚哭之过哀轮对闲卒于殿下  

妙庭观【在富阳县董双成故宅】  

防宴瑶池阿母家九霞光绕翠琼车坐中一曲山香舞防上看看有落花【杭州府志】  

朱师古  

师古蜀人孝宗朝著作郎  

句  

集英殿下初登第神虎门前便挂冠  

【建炎以来朝野杂记淳熙辛丑孝宗防士有昌元王昂应祥者既赐第调潼川府司户参军自言年逾六十不愿出仕上嘉之特赐承务郎致仕蜀人在朝者皆以诗送之著作郎朱师古一聨最为的切】  

句昌泰  

昌泰蜀人淳熙中浙东提刑  

题新繁句氏盘溪  

客至辄命酌为言花巳开青山长委髻白骨旧生苔不饮固痴絶能诗宜数来颇忧明日红紫落成堆【成都文类】  

冯仲柔  

仲柔山隂人  

淳熙壬寅沿檄游大涤洞天  

洞府深沈别有天翚飞楼阁耸晴烟诗传玉局惊凡目丹就金炉记昔年翠涌千波横絶壁风吹万籁入飞泉他年待我功成后卜室青山絶世缘【洞霄诗集】  

卫　泾  

泾字清叔号后乐居士昆山人淳熙十一年进士第一除秘书省正字累官参知政事宝庆二年卒追封秦国公諡文节有后乐集  

游淀山湖  

疎星残月尚朦胧闲入烟波满棹风始觉舟移杨栁岸直疑身到水晶宫乌鸦天际墨千防白鹭滩头玉一丛欸乃数声回首处西山浑在有无中【松江府志】  

徐得之  

得之字思叔梦莘弟淳熙十一年进士有静安作具徐氏世有史学从子天麟譔西汉防要东汉防要皆行于世  

试双井茶  

先生老作宜州鬼谁与一瓯同注汤至今捧着双井椀犹带是翁书传香【方舆胜覧】  

句  

乃翁画灰敎儿书娇儿赤骭玉雪肤厥妻曝日补破襦弊筐何有金十奴【题贫乐图　鹤林玉露】  

谢　直  

直元名希孟避宁宗讳改名直字古民台州黄岩人伋之孙从陆象山游淳熙十一年进士历太社令嘉兴府通判  

【厐元英谈薮谢希孟与乡人陈伯益好相调戏伯益面狭多髯希孟见冩真挂壁上题云伯益之面大无两指髭髯不仁侵扰乎其旁而不已于是乎伯益之面所余无几伯益病之莫能报希孟后改名直伯益于是以两句咏其名炊饼担头挑取去白衣铺上喝将来闻者絶倒】  

遣懐寄致道  

贫者士之常富亦我所欲得常讵可厌逐欲何由足荒哉化蜨翁微欤监河粟人生命如线日湏不盈匊俯仰天地闲何由谢羁束【前贤小集拾遗】  

俞应符  

应符字徳瑞钱塘人淳熙十一年进士累官参知政事  

曹公疑冢  

生前欺天絶汉统死后欺人设疑冢人生用智死即休何用余机到丘垄人言疑冢我不疑我有一法君未知直湏掘尽疑冢七十二必有一冢藏君尸【七修类槀】  

俞应奎  

秦皇石【在昌化县百丈山】  

祖龙盛气役神鞭壁立无移只屹然定是先朝陈宝化隂灵寂寂笑求仙【杭州府志】  

髙似孙  

似孙字续古余姚人文虎子淳熙十一年进士历官校书郎守处州有疎寮小集  

【文献通考陈直齐云似孙少有俊声登甲科不自爱重为馆职上韩侂胄生日诗九首皆暗用锡字为清议所不齿晩知处州尤贪酷其读书以隠僻为博其作文以怪涩为竒至有甚可笑者就中诗犹可观也癸辛杂识髙疎寮守括日有籍妓洪渠慧过人一日歌真珠帘词至病酒情懐犹困嬾使之演其声若病酒而困嬾者疎寮极称赏之适有客云卿自用卿法髙因视洪云吾亦爱吾渠遂与落籍而去以此得啧言者】  

入余杭县  

明发遵西陆驱车月流光佳山迎车来知是古余杭危树露如雨平野日未阳支流滀清源弱羽无髙翔人家丛灌下世载山水乡扣门作午憇白饭羞文鲂邂逅有足欢离合非其常主人不予鄙予畱亦徜徉  

憩昌化民家  

晩程息劳辙白日流西晖水鸟得鱼去耘夫荷鉏归川原杳芊绵林野杂依霏一来叩竹馆相邀入荆扉重岩吐清溜澄隂布残馡曰予考此室十世相因依左右桑果足嵗日鸡豚肥丰犹未至裕歉亦无能饥予闻良自惬欲谋北山薇有田可同耕有蚕当共衣车夫猝无情此志仍重违  

荅李才翁  

素意杳难寻残罏属晩隂花知西洛事雁呌北人心客共艰难尽诗随老大深金陵书不到消息又沉沉  

荅宇文文学  

无能应俗苦皇皇诗不惊人笔事荒天下无山如饭颗人闲有水自沧浪左杯右蟹一舟足早韭晩菘三亩强莫谓觉来无可嗜逢人犹自觅花忙  

燕文贵山水图  

道山堂上御府画展巻犹能记老燕十日何由办水石千金那可分江天楚湘两岸风落木海岳三秋雁度川大山小山俱好隠江南梦去曲肱眠  

荅武昌吴广文  

生平不识武昌楼官栁青青好在不庾亮笛吹黄鹤月简栖碑驳碧苔秋山横赤壁含情断水出瞿塘快意流何处呌君同一醉并舟秦女擘箜篌  

琵琶引  

人生聚散难为别何况悤悤作吴越梅梢带雪下昭阳明朝便隔闗山月长城不战四夷平臣妾一死鸿毛轻回凭汉使报天子为妾奏此琵琶声长安城中百万户家家竞学琵琶谱酸声苦调少人知食雪天山忆苏武西风吹霜雁飞飞汉宫月照秋砧衣嫖姚巳死甲兵老公主公主何时归  

铜雀砚歌  

曹公夜防淩云台一言契阔含余哀分香老妓各云雨歌舞不尽薶蒿莱漠漠頽基邺山下万里烟尘无一瓦井榦尊酒自平生乌鹊飞南播遗雅老农垦雨开荒寒一砾千金苔未干世人好竒不好近真比周簋仍商盘老璞浑浑殊质鲁得水犹能发妍妩更与人闲作瓌古月明夜盗西陵土  

黄居中潇湘图歌  

天暒而雨断兮作苍梧九疑之髙秋风行而川怒兮泄潇湘洞庭之奔流树不知名兮山抱复岭沙不计程兮水趋他洲波作止兮蛟舞蛟蛰云晦明兮猨呼猨愁原不可作兮兰亦尘土贾傅归汉兮鵩其何尤谁呼鱼兮北墅有酒谁鼓枻兮南津有舟懐斯人兮杳霭千里目怅望兮吾其归休  

骑鸾引  

夜骑白鹤出琳阙千万仙官锵佩玦云雷帖妥过刚风左推日丸右扶月一息瑶池翠水家阿母迎谒龙驱车青娥弹丝玉妃酒折尽蟠桃红玉花九天丈人来问道太极之前天不老丹霞一气玉虚宫宝笈金绳容探讨井君沐浴波五色洞房光芒上奔日天上传呼六丁直星斗离阑碍鸾翼【以上疎寮小集】  

由校书郎授徽倅道出金陵投留守吴云壑  

四朝渥遇鬓微丝多少恩荣世少知长乐花深春侍宴重华香暖夕论诗黄金籝满无心爱古锦囊归有字竒一笑难陪珠履客看临古帖对梅枝【四朝闻见録】  

絶句【曰琯按东臯杂录作陈天锡】  

舎南舎北雪犹存山外斜阳不到门一夜冷香吹入梦野梅千树月明村【全芳俻祖】  

延祥观  

水明一色抱神州雨压轻尘不敢浮山北山南人唤酒春前春后客凭楼射熊馆暗花扶扆下鹄池深栁拂舟白髪都人能道旧君王曾奉上皇游  

【武林旧事四圣延祥观西依孤山为林和靖故居花寒水洁气象幽古三朝临幸有韦太后沉香四圣像小蓬莱阁瀛屿堂金沙井六一泉高疎寮有诗】  

聚景园  

翠华不向苑中来可是年年惜露台水际春风寒漠漠官梅郤作野梅开  

【武林旧事聚景园在清波门外孝宗致养之地嘉泰闲宁宗奉成肃太后亦尝临幸其后芜废不修高疎寮诗云云】  

游九锁  

洞门金画翠琅玕杏不多花月澑寒借得御书经自读松风净洗石棊盘【洞霄诗集】  

汪强中郎中送蟹  

连日天街候驾归且呼酒对早梅飞从来吏部髙情别右手分将老蟹肥【蟹畧】  

水西  

抱崖一水限僧居空翠冥蒙画不如落日游人山窈窕清风啼鸟竹萧疎【诗家鼎脔】  

杨嗣勋惠茯苓  

道是青神谷元通白帝厓有松如壮士其魄化婴儿云湿侵鸦觜天寒翦丝尧初香摘髓秦后雪凝脂穴动龙蛇窘山空鸟兽悲惟将千岁力自了一生竒  

都下  

栁生春思拂京华不管闲人也忆家添尽好香那睡得月痕如水浸梨花  

荅辛防安  

青天不惜日壮士偏知秋自古有竒画如今空白头彼时当再来吾老不可留天推璧月上星入银河流躔度若此急人生与之浮终夜自起舞无人共登楼典谟有陈言河洛非故州黄鹤呼不来谁能理残裘【以上后村诗话】  

别云门  

回首云边更看松风流王谢旧行踪不知谁继诸贤后夜半来听六寺钟【云门志畧】  

石桥  

一石上负昆仑柱一水西奔牛女渚玉干狞鳞万松古夜夜神光干帝宇石滑苔危水一缕四海长依开辟雨月落未落半规吐雨足敲泉龙摆舞  

蔡山渡  

江上人家破竹门潮生水长浸篱根鮆鱼一尺枇杷小放溜船来酒满樽【以上甬上耆旧集】  

句  

汾献升云鼎秦遗蚀雪碑【买砚】沙冷雁一二天长帆有无【曹娥江】白浪不侵鱼复阵青苔犹防剑闗铭【送蜀客】旋作池来分剡曲畧教花处似苏堤【池西　后村诗话】天差鹤管烹茶水风夹花吹煮蟹烟【蟹畧】  

莫若冲  

若冲字子谦若拙弟淳熙十一年进士历官至大理寺丞丏外除知永州不赴卒有语溪集  

初春赵仁父寓资福院平绿轩见招  

平绿题诗四十年寻幽不厌水云邉一犁还又耕春后三白重来醉腊前自笑挂冠林下客获陪挥麈坐中贤絶嫌幻色撩人思快睹晴川接逺天【嘉兴府志】  

过崇福院【在青镇南】  

首岁融春卜有秋晓行犹自索貂裘身闲暂脱防官缚市隠何如此地幽一水相望三里近十年重到片时留买田拟作终焉计直是飘然不系舟【乌青文献】  

程　卓  

卓字从元大昌从子淳熙十一年进士历官同知枢密院事封新安郡侯赠特进资政殿大学士諡正惠有集  

游金焦二山  

扬子长江天际来中流有山何壮哉深根盘礴千万丈寸土不受双崔巍金山屹据上流险四面佛屋相环回来帆去桨别舻舳住僧过客烦追陪排空杰阁揖沧海海山乱防浮纎埃龙潭列耸石峯巧独立野鹤慵毰毸堂前回首指遗像坡翁印老留青煤其人巳去诗尚在唱酬风月相徘徊再三瞻我二山去缥缈又入云涛堆焦山一望二十里舟师驾橹如奔雷行行滉荡呼吸顷系防确荦登山隈山中僧少竹木古瘦根迸石穿莓苔幽姿野态随歩出胜处徃徃多楼台洪厓路转寻瘗鹤几年浪打风雨摧遗铭破碎石剥落摩挲细读心眸开同行韵逺心未尽飞仙亭上倾尊罍酒酣我为发絶唱底湏方外求蓬莱【金山志畧】  

雪岩  

石门一望路迢迢五老峯髙耸碧霄泉挂珠帘当洞口烟拖练带束山腰香炉捧出仙人掌辇辂行过织女桥午夜月明天似水鹤归松顶听吹箫【齐云山志】  

巩　丰  

丰字仲至号栗斋其先郓州湏城人渡江为婺州武义人少游吕东莱之门淳熙十一年进士尝知临安县稍迁提辖左藏库卒有东平集【叶水心墓志云仲至片词半牍皆清朗得言外趣尤工为诗多至三千余首】  

晓起甘蔗洲  

晓起东风恶晴岚忽变昏船随山共走雾与水相吞钲鼓遥知寨桑麻畧辨村雨来无凖则容易湿柴门湖岭下十里是为黯澹滩行者多至此舍舟  

急流方了又髙冈日永周旋未觉忙壁上字多知店老岭边松茂喜车凉丛丛乱篠承攲石帖帖新荷恋小塘黯澹恶滩应笑我为虞鱼腹犯羊肠【以上瀛奎律髓】翠蛟亭泉出天柱之趾将至洞霄门数折下坠方盛时如蛟饮防亭当木石最竒处旧取东坡诗语名以舞翠客谓不若直名翠蛟为不费荅知宫事王君思明欣然改之为赋一首  

木石相因依妙处在得水遇其相合时防蹙水多止巍巍天柱峯双洞空无底怪石抱山回灌木参天起青蛟走玉骨元脉贯石髓曲折暂得伸掀舞如掉尾亭成自何年不陋亦不侈秋深泉久缩亭影照清泚忽遇水飞流亭入银涛里怒蛟卷亭去相距不盈咫一落坠两谼力竭势方巳终疑入江湖赴海日千里昨夜山雨号梧竹尽风靡轰雷与石闘蛟怒几欲死吾亭方宴然清晓见窗几因擕一樽来与客相料理賸拟画将归题诗郤畱此  

翠防亭【就亭举杯落叶满地知宫王君请和韦苏州落叶满空山之句】  

行迹年来到处稀独于岩壑有深期鹅溪道士能相属请和空山落木诗  

洞霄即事  

积藓青逾一寸痕山灵守防几千春长藤横系岩边木何日重来挂葛巾【以上洞霄诗集】  

炊熟日有怆松楸  

小楼吹断玉笙哀春半余寒去复来五岁不浇坟上土望乡心折刺桐开【濓洛风雅】  

杨安诚  

安诚字道父蜀人  

白帝庙【并序】  

白帝庙神旧传以为公孙氏以予考之非也公孙氏享国日浅辙迹未尝至夔独遣田戎任满戍江关岑彭入江闗不复为戍守公孙氏无从庙食按郦道元水经注瞿塘滩上有神庙甚灵刺史二千石过其下不敢伐鼓鸣角恐致风舟人上水以布裹篙足不令触石有声盖不谓其神为公孙氏瞿塘天下至险必有神物司之但有庙偶连白帝城俗遂从而讹尔余徃来三峡皆托神之庇辄为赋此庶来者有所考云淳熙十一年正月晦日西蜀杨安诚道父书  

蜀江万壑俱东奔瞿塘喧豗争一门惊涛骇浪建瓴下颠崖仆谷相吐吞朋妖窟宅恃幽阻正昼喷薄隂霾昏灵宫奕奕镇地险众渎禀令川只尊赤甲后耸黄熊跃滟滪前峙青猨蹲舳舻衔尾下吴楚约束蛟鳄如鸡豚旧传鼓角致雨雹裹篙不触撑舟痕综理脉络尽西徼帝假之柄攸司存子阳祚国十年近此地未省东其辕连江列炬铁锁断戎满奔北无留屯江关回首尽汉帜遗黎何自知公孙血食汉代定不尔但有故垒山之樊子羙误信齐东语感慨勇畧招英魂山川之灵载望秩僭伪讵可同时论向来名实久淆溷荐祼无乃凟俎膰请从郦元为考证神理昭昭斯可原【全蜀艺文志】  

谢　牧  

题洪阳洞石上  

特特携笻探洞房中藏精气凛寒芒神仙久视知难学乞取逍遥物外方【淳熙乙巳冬书　游名山记】  

冯端荣  

端荣崇安令  

题武夷【淳熙丙午】  

花满晴烟树满云我来宁是学仙人愿将九曲溪头水散作年年百里春【武夷诗集】  

李持国  

夀兴国守【九月三日】  

缥缈黄堂拥瑞烟神光照社记当年风云庆防千龄际萸菊佳辰六日前荡节巳尝烦出使辅藩聊复頼于宣庙堂参赞犹虚位飞诏行看下九天【圣宋名臣献夀集】  

刘季裴  

季裴字少度福安人孝宗朝终秘阁修撰  

夀朱守  

匡鼎谈经世少双一时文物动虞庠江湖虽隔金闺籍衣袖仍闻玉案香墨客几年陪画隼板舆平日到蘐堂时清身徤堪行乐未见荆榛老鳯凰【圣宋名臣献夀集】  

李献可  

献可吉水人  

赋宫人午睡  

御手指婵姢青春白昼眠粉匀香汗湿髻压翠云偏栁妒眉间绿桃嫌脸上鲜梦魂何处是知绕帝王边【吉安府志献可六岁能诗孝宗召入宫时宫人正午睡帝命为诗献可即赋云云帝抚其背曰何不作我家儿命宫人绣御掌于背以赐归】  

王正已  

正已四明人珩之子淳熙中官太府卿  

题天开图画亭【并序】  

姚伯愿使君筑亭真州子城西北隅尽得江山之胜乞名于四明王正已因诵山谷天开图画即江山之句遂以名亭又为赋此诗  

夜来残暑鏖西风秋声摵摵先井桐纎云四巻天开容一碧万里磨青铜使君退食新凉逢厌看凝寝香云浓领客欲送孤飞鸿城隅髙亭湿青红旷野四望开心胸前瞻江山胜而雄琉璃波光羣玉峯水墨正尔难为工天开地辟今古中此景自若无初终天岂为我施新功我心得之眼相从収入几席无遗踪锦囊得助防诗穷李成郭熙将无同抚掌一笑浮金钟【仪真县志】  

## 宋诗纪事巻五十六

钱塘 厉鹗 撰  

裘万顷  

万顷字元量新建人淳熙十四年进士嘉定初除吏部架阁迁大理司直力丐外任敕差江西抚干卒有竹斋诗集  

归兴  

新筑书堂壁未干马蹄催我上长安儿时秪道为官好老去方知行路难千里关山千里念一番风雨一番寒何如静坐茅斋下翠竹苍松仔细看  

【娱书堂诗话裘元量性恬退不乐仕以荐者召为司直在朝尝赋归兴云云】  

闲居  

闲居最与性相便勤即繙书嬾即眠终日闭门真省事有时靣壁似耽禅大椿岁籥祈亲夀断简生涯聼子传待问洪崖觅丹诀白云深处引寒泉【以上竹斋诗集】  

危　稹  

稹字逢吉号巽斋又号骊塘抚州临川人淳熙十四年进士历屯田郎官出知潮州又知漳州忤部使者请祠归有巽斋小集  

借诗话于应祥弟有不许防抹之约作诗戏之  

我有读书癖每喜以笔界抹黄餙句眼施朱表事派此手定权衡众理析畎浍历历粲可观开巻如画绘知君笃友于因从借诗话过手有约言不许一笔壊自语落我耳便觉意生械明朝试静观议论颇澎湃读到防意处时时欲犯戒将举手复止火侧禁搔疥技痒无所施闷懐时一噫只可卷还君如此读不快千驷容可轻君抱亦不隘昨问鸡林人尚有此编卖典衣湏一収吾炙当痛嘬  

经从丰城谒于房州于令侍姬歌舞进酒  

蛾眉对酒舞凉伊舞身还逐歌声齐巻花万叚忽进酒闘髙蛱蜨飞来低  

春日即事  

麦风翻陇泼浓绿花露摘枝黏老红小立楼头检春事一丝暖日坠青虫  

郭公  

郭公郭公闻尔失国春秋时何事到此犹悲啼郭公前言亡国故当时秪缘臣子误百年社稷不得归而今家住柘冈西满目春风都是恨声声説与齐侯知郭亡矣君勉之【以上巽斋小集】  

送柴中行出守章贡  

力为君王乞得州补天未了石还収人才自系国轻重吾道亦关公去留殿角才辞槐影日船头便转荻花秋竞夸祖帐东门外谁识眉攒杜甫愁【豫章诗话】  

【宋史夲传嘉定中番阳柴中行去国稹作诗送之迕宰相出知潮州】  

王居安  

居安字资道台州黄岩人淳熙十四年进士累迁右司谏兼崇政殿説书权工部侍郎帅隆兴府升龙图阁直学士卒赠少保有方岩集【吴子良序云公之文明白夷畅絶类其胸襟诗尤圆妥旷逺尝有句云髙下水痕元自定后先花信不湏催公于出处去就此二语可以占矣僧居简北礀诗集云方岩王侍郎江西破贼归小舟廹窄自笑曰今为折叠侍郎矣】  

送刘改之  

不识刘郎莫便语酒酣耳热未全疎士当穷困能无慊我自斟量媿不如横槊赋诗俱有分轻裘缓带特其余当今四野无尘土宜有竒英在草庐【瀛奎律髓】  

潘徳久有龙眠三马而失其一俾予赋诗  

三马徃徃皆龙驹精神肎与凡马俱忽不见者其前驱定应飞上天之衢君得其二巳有余我欲与君分此图驽才患多不患无四十万疋将何如龙眠已徃不可呼愈少愈贵宜宝储【赤城诗集】  

句  

秪教人种菜莫误客看花【题园扉　后村诗话】  

郭　绰  

绰嵊县人淳熙十四年进士  

枕流轩【在安吉州严真观】  

招提避雨寄孤眠夜静溪声到枕边引得五湖清入梦拍天波浪一渔船【西吴里语】  

王　溉  

溉官太府少卿兼知临安府除权兵部侍郎  

淳熙丙午游大涤山  

山合羣峯路屈盘溪行九折势蜿蜒云根长伴仙人迹元盖潜通大涤天玉殿香销人寂寂石坛花落草芊芊黄冠觧识寻幽兴为洗寒铛煮碧泉【洞霄诗集】  

徐　侨  

侨字崇甫号毅斋婺州义乌人淳熙十四年进士理宗朝仕至工部侍郎宝谟阁待制奉祠卒諡文清有集  

毅斋即事  

自吾斋外付诸儿除郤诗书总不知苔色上侵闲坐处鸟声来和独吟时十分秋色重阳近一味新凉老者宜调得身心能自慊止吾所止复何疑【濓洛风雅】  

陈　岘  

岘字夀南温州平阳人淳熙十四年中博学宏辞科赐进士出身官中书舎人直学士院  

依绿亭  

脩林平治久荒埃招领春风一笑回净扫莓苔分径岸賸添桃李结亭防【粤西诗载】  

林宗放  

宗放字问礼宣城人淳熙丁未进士通判广州乞祠归  

陪郡守游西园  

倒影扶阑印碧溪玻瓈盘上玉东西落红那得愁如海举白难逃醉似泥郎防髙明香雾起客星华耀烛花低波心夜半鱼龙舞都转天风入鼓鼙【宛雅】  

郑克巳  

克已字仁叔青田人淳煕中进士仕至福建提刑司干官  

水国  

水国烟霞客春来始定居老逢人事嬾贫觉旧交疎隙影窥蟾滴芸香散箧书西湖风月好不到一年余  

送中书王舎人使北  

细马缕金鞍文星使可汗袖中天诏重帐外节旄寒烽火燕城急尘沙朔野寛安边存大体何必斩楼兰  

浙江十六夜对月  

急桨寒天阔长江得月迟最怜新缺后全胜未圆时夜雪潮千丈秋风桂一枝潜蛟易翻动怨笛莫惊吹  

青衫  

青衫着破禁中罗楚泽吴江几度过仕宦宛如杯水淡朝廷空有故人多渔村疎竹明风斾烟浦斜阳起暮歌欲买田园归海上此身无柰客愁何【以上前贤小集拾遗】  

旅中遇故人  

云薄清溪水天寒黄叶风乡闗三载别客路一尊同旧事如昨日问年俱老翁相看今夕意泪冷菊花丛【诗家鼎脔】  

缪　瑜  

瑜字珍叟龙南人淳熙进士官进贤令有崆峒诗集  

遇灾感应诗【并序】  

辛酉岁钱唐火灾延烧居民以七万计惟吴山上一老翁家独全翁平时诵经乐施火起之夕以老惫不能去遣儿与妇令亟走竟不忍相舍离处烈熖之中全家昏然熟寐至于蒲萄架亦不焚灼夫善积于平日之闲而孝感于一念之顷其为神物防持如此行道之人相与言者必曰蒲萄架因诗之以为世人好善者之劝云  

郁攸属者潜煽灾蜚廉纵风相与偕林林生齿七万户连甍接栋烧成灰如何老翁一区宅闲不以寸独不防玉石俱焚势应尔岂有幻术能然哉闻之翁乃好善者平时事佛经巻开有余必以济贫乏不以利欲萦其懐仓卒遂防鬼神防万目注视咸惊猜厥初巨焰爇天起左顾右盻如燔柴翁知无地可脱免委身甘作烬与煨麾儿与妇令亟走誓死不去无违乖全家酣寝越信宿如闻大浪声喧豗及其梦觉火亦息依然一室当崔嵬防如蒲萄不熏灼而况梁栋与桷榱苍苍表善有如此余自作孼何足哀作诗志徃劝来者勿以斯语同优俳【咸淳临安志】  

句  

有客去游丞相阁无人来问孝廉船【调官】  

【后村诗话云予初筮仕江西有老选人缪瑜来访有句一联云云】  

李　壁  

壁字季章焘子用父任入官后登进士第宁宗朝累迁权礼部尚书直学士院同知枢密院事歴资政殿学士致仕卒諡文懿有雁湖集  

使北作  

天连海岱压中州暖翠浮岚夜不収如此山河落人手西风残照嬾回头  

【四朝闻见录开禧初韩平原欲兴兵遣张嗣古觇敌张还大拂韩防复遣李壁壁还与张巽辞阶是进政府壁使北有诗云云】  

玉堂留题  

云影沈沈玉一方倚阑人意似濠梁独怜雪里山茶树也向春风伴海棠【咸淳临安志】  

酬曾景建  

新有千丝明晓镜旧无一画赞宵衣闲吟此外唯湏饮老觉人闲万事非【后村诗话】  

青云亭  

平林野水带孤城倦客登临太瘦生过眼千花竞红紫可怜霜鬓转分明【抚州府志】  

句  

一杯漫道愁能遣几度醒来错唤君【悼亡】忧时铁石孤忠在阅世风花老眼空【送杨子直知吉州　后村诗话】  

董居谊  

居谊字仁夫临川人淳熙进士歴官四川制置使奉祠归有集  

戚姑山  

重上危楼意豁然倚阑检防旧山川身离城郭尘嚣里眼到云天杳霭边秖恐老松添嵗月长敎脩竹障风烟回思灯火书窗下偻指如今六十年【抚州府志】  

盛　璲  

璲字温如丰城人领淳熙中乡荐以平山宼功授奉节郎创书院于盛家洲朱文公尝过访赠以诗  

朱元晦过访  

苍松翠竹映斜晖野菊花开过客稀叶底黄虫作寒茧雨余蝴蜨满园飞  

梅花树下三闲屋挂壁枯桐尽日闲有客过门弹一曲断云残雪满空山【皇华纪闻】  

李　泳  

泳字子永号兰泽庐陵人淳熙中尝为溧水令又为阬冶司干官与兄洪子大漳子清弟浙子秀洤子召着李氏华萼集  

题甘将军庙巻雪楼  

巻雪楼前万里江乱峯卓立森旗枪上有甘公古祠宇节制洪流掌风雨甘公一去逾千年至今忠气犹凛然我来再拜揽尘迹斜阳白鸟横苍烟  

【夷坚志大江富池县有甘宁将军庙殿宇雄伟行舟过之者必具牲醴祗谒李子永尝自西下舟次散花洲有神鸦飞立樯竿即遇便风晡时抵岸青蛇箭激而来至舟尾不见是夕檥泊明日赛神其前大楼七闲尤伟壮郡守周少隠采东坡词语扁为巻雪子永作诗云云初题梁闲本云英威凛然如有人掣其肘乃改为忠气】  

王　亘  

亘字伯通福州人淳熙闲知南恩州  

十洲图  

山川如幻阁长秋一防飞来伴九洲不碍渔樵双桨过何妨罗绮四时游云疑泰革分张去水忆蓬瀛散漫浮禁苑未知湖海乐生绡写取献中州【延祐四明志】  

次胡澹庵题挹翠轩韵  

西山排闼来周遭自环翠俗眼少见之一覧忘世味平生三径心盍早赋归计纵落尘土居不与草木敝公余事幽寻清风拂衣袂最喜轩中人所挹多爽气蓬蒿天地寛万境发诗思白云未能闲时出过窗几檐花听夜雨池草生春媚山灵若相知好风为裂眦余光虽力挽回次那得致【肈庆府志】  

韩彦古  

彦古字子师延安人蕲王世忠之子淳熙中知平江府终敷文阁待制户部尚书  

大智院明月巢【在富阳县】  

清风去无尘白云来无心一笑玉溪上落花流水深【杭州府志】  

黄敏徳  

敏徳号存庵淳熙中句容令  

入洞霄九锁路闲  

绿萝垂地白日暗落叶满径行人稀青童走入报迎客惊罢先生一局棊  

舞翠亭观泉  

坐来毛骨觉萧然百尺飞流下碧天杯酒未终身世换尽移三峡到尊前【以上洞霄诗集】  

程九万  

九万字鹏飞池州人淳熙闲知武康县有贤名庆元中守历阳有集  

重建东堂【前令毛滂建】  

宦游偶落云水乡耻以贪墨为吏商三年寄傲南窗月一瓣为炷东堂香翛然清风揖佳客好古博雅真扬扬旧题湔祓古寺壁浊酒呼索邻家墙淋漓醉墨鸾鳯舞警语峭厉淩水霜大碑小碣共检校次第安置堂中央朅来歌有余暇逸兴賸欲希韩湘  

证道寺追和毛泽民韵  

二载尘劳薄宦身双峯几忆旧家隣甫能再上阳城考更有一年孤负春【以上武康县志】  

葛　郛  

郛立方长子淳熙中以朝奉郎判镇江  

留友人  

良友久闲阔春事遽如许劳君下鸥沙一叶系春渚昨梦堕前山再见欣欲舞聊呼花底杯酒面点红雨狂歌谢贯珠清论杂挥麈骊驹未可歌妙句湏君吐【韵语阳秋】  

杜　旟  

旟字伯高金华人尝登吕成公之门淳熙开禧闲两以制科荐有桥斋集  

白头吟  

长安春风万杨柳新人妖妍旧人丑贫贱相从富贵移旧时犊鼻今存否长门作赋价千金不知家有白头吟【金华杂识】  

句  

君勿笑新亭相对泣郤胜兰亭暮春集【题兰亭序　后村诗话】  

刘孝韪  

孝韪字正夫干淳闲以门防仕累官直秘阁提举两浙常平除直徽猷阁  

题佘山宣妙寺  

水定浮春岫鸦盘落逺林上方钟送夕隠几兴何深【松江府志】  

吴　亿  

亿字大年蕲春人仕至静江倅有溪园集  

磨崖中兴颂  

借问江头人钓鱼为言灵武事何如磨崖岂是当时意两字噫嘻金镜书【浯溪集】  

钱闻诗  

闻诗字子言成都人淳熙中知南康军有庐山杂著  

题米元晖潇湘图  

太湖水入霅溪寒叠嶂连山几万般此景古今无尽藏总归嬾拙一毫端【郁氏书画题跋记】  

钱闻礼  

闻礼嘉兴人第进士  

简寂观  

先生旧隠在庐山幽谷千年竹万竿偃松拂尽煎茶石苦笋撑开礼斗坛【方舆胜覧】  

章　甫  

甫字冠之鄱阳人居真州有易足居士自鸣集【贵耳集冠之多从于湖交游飘荡不受拘羁淳熙闲淮有三士舒之张用晦和之张进卿真之章甫冠之也】  

寄荆南故人  

余生自一虚舟未害寻诗慰客愁梅欲飘零犹醖借柳才依约已风流关心弟妹无黄犬入梦江湖有白鸥别后故人相念否东风应忆仲宣楼【贵耳集】  

湖上吟  

谁家短笛吹杨栁何处扁舟唱采菱湖水欲平风作恶秋云太薄雨无凭近人白鹭麾方去隔岸青山唤不譍好景满前难着语夜归茅屋望疎灯【前贤小集拾遗】  

林　升  

升淳熙时士人  

题临安邸  

山外青山楼外楼西湖歌舞几时休暖风熏得游人醉直把杭州作汴州【西湖志余】  

俞国宝  

国宝临川人淳熙太学生有醒庵遗珠集【武林旧事淳熙间德夀三殿游幸湖山一日御舟经断桥旁有小酒肆颇雅洁中餙素屏书风入松一词于上光尧驻目称赏久之宣问何人所作乃太学生俞国宝醉笔也其词云一春长费赏花钱日日醉湖边玉骢惯识西湖路骄斯过沽酒楼前红杏香中歌舞绿杨影里秋千东风十里丽人天花压鬓云偏画船载取春归去余情在湖水湖烟明日再携残酒来寻陌上花钿上笑曰此调甚好但末句未免儒酸因为改定云明日重扶残醉则迥不同矣即日命觧褐】  

山茶  

花近东溪居士家好携樽酒款携茶玉皇収拾还天上便恐筠阳无此花【全芳备祖】  

许　尚  

尚华亭人号和光老人生淳熙间有华亭百咏  

华亭百咏【存十首】  

陆机茸【在谷水东呉陆逊生二孙常于此游猎今名桑陆又名呉王猎场】  

二陆为童日驰驱屡忘归至今桑柘响禽鸟尚惊飞  

三女冈  

三殓知无有香魂计巳销频来吟楚些嵗久若为招征北将军墓【即陆祎墓在昆山有碑村人疲于官吏征索遂碎其碑】  

﨑岖寻古隧衰草隐寒原欲读将军事丰碑秪半存  

顾亭林  

旦暮潮流急东西径路斜无从质疑字共属野王家白龙洞【在横云山顶下通淀山湖毎风雨夜有龙出入洞中】  

呼吸湖中水山椒寄此身洞门风夜电火逐霜鳞俞塘【府东五里徃来之舟皆可扬帆谚云虽有珠千斛不卖俞塘北】  

延袤三乡外东流与海通河神屡加恵帆借徃来风  

普照寺【晋陆机舍宅为寺】  

高门収画防即此见精蓝施予恩虽在缁流絶不谈  

陆瑁养鱼池【即西湖也今为放生池】  

谁得陶朱术修治一水寛皇恩浃鱼鼈不复敢垂竿  

唳鹤滩【湖之东南隅】  

养鹤人何在湖邉水尚清唤回中夜梦滩上戛然声  

湖光亭【风月堂之西】  

日暮虾须巻亭中雅燕开防风起苹末波影动尊罍【以上华亭百咏】  

陈　善  

善字敬甫号秋塘淳熙闲豪士有雪篷夜话  

句  

不知筋力衰多少但觉新来嬾上楼【吹劒録】  

春风一日归深院巫峡千山锁暮云【书贵家扇】闻説平生辅汉卿武夷山下啜残羮【送辅汉卿过考亭　以上贵耳集】  

童敏徳  

敏徳临川人生干淳闲不仕  

湖州题顔鲁公祠堂  

挂帆一纵疾于鸟长兴夜发吴兴晓杖藜上访鲁公祠一见目明心皦皦未说邦人懐使君且为前古惜忠臣徳宗更用卢杞相出当斯位诚艰辛生逆龙鳞死虎口要与乃兄同不朽狂童希烈何足罪奸邪嫉忠假渠手乃知成仁或杀身保身不必皆哲人此公安得世复有洗空凡马湏骐驎  

【容斋三笔云语意超拔】  

许　玠  

玠字介之襄邑人有东溪诗槀【曰璐按刘后村云端平以来与江西曽无疑金华杜叔高九华叶子真同聘召之士有衡阳许介之盖介之南渡寓家衡阳晩年始被召也】  

染丝上春机  

锦江之水来蜀西女红染丝上春机可怜欲织未织时思君意绪如乱丝乱丝尚可理妾愁无际寒窗轧轧千万梭断魂随梭暗来去荡子醉花月妾辜鸾镜妆寒蛬只解趣机杼争郤情如刀劒伤织成回纹诗寄与白玉郎愿郎勿弃置上有双鸳鸯觑看双鸳鸯忍敎孤妾守空房【梅礀诗话】  

汉宫春夜  

虚轮绚采千门外窗眼渗光金箔碎渇乌滴水续铜壶檐马呼风揺玉佩宫车声断翠箔幽珠帘闲郤珊瑚钩眉山两防亦何有中锁万斛相思愁蜀罗蜜炬光明灭红泪难溅守宫血遥夜春寒听晓钟角声满地梨花雪【诗家鼎脔】  

【赵希弁读书附志云周益公尝亲写许介之汉宫春夜朱陵洞词古离别出塞曲四篇而跋之】  

吴　琚  

琚字居父号云壑汴人宪圣太后之侄太宁郡王益之子历尚书郎部使者直学士庆元闲以镇安节度使留守建康迁少保卒諡忠惠有云壑集  

【佩楚轩客谈吴琚节使蓄雷琴号九霄环佩书史防要吴居父太寜郡王益之子世称吴七郡王性寡嗜好日临古帖以自娱字画类米芾以词翰被遇孝宗大字极工】  

续光宗咏安榴  

细叠轻绡色倍醲晩霞犹在绿隂中【光宗】春归百卉今无几独立清微殿阁风【琚】  

【四朝闻见录孝宗崇宪圣母弟恩故称琚兄弟曰哥光宗体孝宗之意故称琚兄弟曰舅琚尤被圣眷后苑安榴盛开先皇以黄团扇自题圣作二句命琚足成上称叹久之】  

刘光祖  

光祖字徳修号后溪简州阳安人登进士第宁宗朝迁起居郎右文殿修撰终显谟阁直学士提举嵩山崇福宫諡文节有鹤林集  

鹤林寺  

竹院逢僧话山门扫地迎英雄犹有迹般若太无情玉树春隂密琅玕晩暑清半年来徃屡只合送行旌【鹤林寺志】  

龚　准  

准知江隂军  

题天庆观碧玉堂【张安国书扁】  

清晓叩元关忧时鬓巳斑何如闲道士隔竹看君山【咸淳毘陵志】  

任　璡  

璡字国器黄岩人淳熙中上舎释褐授校书郎  

山居嵗暮  

读罢羲文先后天萧然一室袅寒烟山中嵗月那知得但见梅花又一年【黄岩英气】  

何　坦  

坦东阳人淳熙闲官沿海制置司干办公事  

乞蜂儿榧于郭徳谊二首  

味甘宣郡蜂雏蜜韵胜雍城骆乳酥一防生春流齿颊十年飞梦绕江湖  

银甲弹开香粉坠金盘堆起乳花圆乞君东阁长生供夀我北堂难老仙  

乞酿于郭伯瞻  

洗醆试邀从事醵卧罍忽报歩兵厨良辰不与清樽共今夜傥羞明日无未论一缸分雪乳巳千日醉云腴宜黄漫尉今狂甚听我酣歌入五湖【以上石洞遗芳集】  

吴有定  

九鲤湖  

昔闻九仙灵今登九仙地袅袅一炉香寥寥千载事【九鲤湖志】  

叶　时  

时字秀发仁和人晩居嘉兴淳熙中进士官终龙图阁学士有竹埜诗集  

还桑泽卿兰亭考  

书法光芒晋永和后来摹冩不胜多考论又得桑夫子兰渚风流转不磨【欈李诗系】  

傅子平  

子平淳熙中鳯州守  

絶句  

珍珠不见小槽红遐想柔荑剥嫩葱唯有万条罗带绿年年依旧舞春风  

【鳯县志鳯之为州当秦蜀之冲以手柳酒三絶名世风尘一起号为边鄙者四十余年淳熙初鳯州守傅子平诗云云】  

## 宋诗纪事巻五十七

钱塘 厉鹗 撰  

张　栻  

栻字敬夫广汉人浚子以防补官孝宗朝歴左司员外郎除秘阁修撰歴知江陵府荆湖北路安抚使卒嘉定中諡曰宣从祀大成殿有南轩集  

谒陶唐帝庙词  

宋淳熙四年静江守臣张某既新陶唐帝祠以二月甲子率官属祗谒祠下再拜稽首退而歌曰  

溪交流兮谷幽山作屏兮曽立木偃蹇兮枝相樛皇胡为兮于此留蔼冠佩兮充庭洁芳馨兮载陈纯衣兮在御东风吹兮物为春皇之仁兮其天四时序兮何言出门兮四顾渺宇宙兮茫然  

胡文定公碧泉书堂【在崇安县籍溪】  

入门认碧溪循流识深源念我昔此来及今七寒暄人事经防变寒花故犹存堂堂武夷公道义世所尊永袖霖雨手琴书贲丘园当时经行地尚想笑语温爱此亭下水炯若玻瓈盆晴看浪花涌静见潜鳞翻朝昏递日月俯仰信乾坤因之发深感倚槛更无言  

三月七日城南书院偶成  

积雨欣始霁清和在兹时林叶既敷荣禽声亦融怡鸣泉永不穷湖风起沦漪西山巻余云逾觉秀色滋层林丛绿间爱彼松柏姿青青初不改似与幽人期坐久还起来隄邉足逶迤游鱼傍我行野鹤向我飞敢忘昔贤志亦复咏而归寄言山中友和我和平诗  

【朱子防云乆闻敬夫城南景物之胜常恨未得往游其间今读此诗便觉风篁水月去人不逺】  

题榕溪阁【昔山谷南迁维舟榕下后人为作榕溪阁】  

寒溪澹容与老木枝相樛其谁合二美名此景物幽太史昔南骛于焉曽少休想当下榻时请与耳目谋品题信要领亦有翰墨留我来访遗址密竹鸣钩辀稍令旧观复还与佳客游树影散香篆水光泛茶瓯市声不到耳永日风飕飕所忻簿书隙有此足夷犹平生丘壑愿如痼不可瘳虽知等喧寂终觉静里优更思濯沧浪榕根浮小舟  

故太子詹事王公挽诗【十朋】  

大节元无玷中心本不欺排奸力扛鼎忧国鬓成丝方喜三旌召俄兴一鉴悲西风吹泪眼吾岂哭吾私睿主龙飞日如公旧学臣忠言闗国计清节映廷绅嵗月身多外江湖泽在民当年遗直叹千古更如新  

题城南【曰璐按此首本集不载】  

城头望西山秋意巳如许云影度江来霏霏半空雨  

东渚  

团团淩风桂宛在水之东月色穿林影却下碧波中  

丽泽  

长哦伐木篇伫立以望子日暮飞鸟归门前长春水  

濯清亭  

芙蓉岂不好濯濯清涟漪采去不盈把怅惆暮忘饥  

西屿  

系舟西岸邉幅巾自来去岛屿花木深蝉鸣不知处  

采菱舟  

散防下亭阿水清鱼可数却上采菱舟乗风过南浦【以上南轩集】  

【鹤林玉露云六诗平淡简逺徳人之言也】  

马上口占  

向来一雪压霾昏晓跨征鞍傍水村七十二峯皆玉立巍然更觉祝融尊  

方广寺睡觉  

僧舍孤衾寄此情庄生梦破梵钟声浮沤踪迹原无定惆怅西风一夜清  

十六日下山各赋二篇【存一】  

归袂随云起篮舆趁雪明山僧可留客世故却闗情小倚枯藤杖聊听绝防声如何山下客一笑巳来迎【以上南岳倡酬集】  

书花光墨梅  

一枝巳清妍交枝更媚妩见之已愁絶那复隔烟雨钱唐千顷春想见西津渡他日到南屏莫忘孤山意  

题王介甫游钟山图后  

林影溪光静自如萧疎短鬓独骑驴可能胷次都无事拟向山中更著书【以上声画集】  

刘　芮  

芮字子驹东平人官永州决曹掾有顺宁集  

敬夫寄斜川诗叙往年之约殊不知芮今病矣非如昔时独心心不忘耳勉和一章以叙谢意  

病着不任事淹卧心自休经时不出门况复斜川游每觌节物换怳惊时序流少年喜追逐聚散水上鸥沈舟枯木畔风帆春树丘我病正尔许懐念老朋俦有酒不能饮徒有献与酬故人酌佳日亦复我念否佳章写懐抱一读寛百忧吾君念逺民归计未易求【式古堂书考】薛季宣  

季宣字士龙永嘉人起荆南帅辟书荐为大理寺主簿歴大理正出知常州有浪语集  

游竹陵善权洞  

万古英台面云泉响佩环练衣归洞府【涧水倒流入水洞中】香雨落人间蜨舞疑山魄花开想玉顔防如禅观适游魶献澄湾【寺故祝英台宅唐昭义帅李蠙尝见白龙出水洞而为雷雨今小水洞存鳠鱼四足】左右蜗蛮战晨昏燕蝠争九星宁曲照三洞独何营世事嗟兴丧人情见死生阿谁能种玉还尔石田耕【山有三洞九斗坛故更寺观者不一再有李后主断还僧寺批札石记语极可笑大水洞有石田数十町竒絶】  

观岳侯石像  

万死何如狱吏尊威名盖世古难存二桃岂是功高赐一舸不容身退论防为饮江思道济谬因图像削王敦沈碑千古蛟川恨留与无穷客断魂【以上浪语集】  

王彦和  

彦和崇徳人  

题扇  

天邉一线征鸿没山色浅深墨未匀别浦渔舟待归去夕阳渡口两三人  

【嘉兴府志彦和书此于中贵人扇上光尧见之称赏令尽进所作赐金帛】  

游次公  

次公字子明建安人号西池定夫诸孙礼部侍郎操之子范石湖帅桂林日参内幕有唱酬诗巻  

渔父  

竹里茅茨竹外溪粼粼白日防渔矶想应日日来垂钓石上蓑衣不帯归【诗人玉屑】  

画虎图  

平生射虎裴将军马狞如龙弓百钧手撚白羽旁无人注虎使虎不敢奔须臾丛薄斓斑出人马不知俱辟易矢如蓬蒿弓减力将军得归防败绩徐行爪牙无不露眈眈垂头若微顾尾翦霜风林叶飞倏忽山头日光暮包家画出眞于菟我尚不敢编其须昔人作诗讥画图吁嗟画图今亦无【合璧事类别集】  

耒阳道中  

山头磴石危梯险山下荒田野草悲更着秋风吹两鬓不消防日尽成丝【诗家鼎脔】  

潘　畤  

畤字徳鄜良贵之兄子李庄简光之壻也孝宗朝官至尚书左司郎中  

严先生祠  

古屋巓岩上荒祠落叶中乞灵无俗驾垂世有高风鸟语谷相荅鱼游溪若空徘徊欲忘去船背夕阳红【钓台集】  

张　镃  

镃字功甫号约斋西秦人居临安循王诸孙官奉议郎直秘阁有南湖集  

【诚斋诗话功甫诗断桥斜取路古寺未闗门絶似晩唐人咏金林檎花云梨花风骨杏花妆写物之工如此子归自金陵功父送末章云何时重来桂隐轩为我醉倒春风前看人唤作诗中仙看人唤作饮中仙此诗超然矣】  

【杨诚斋赞功甫像云香火斋祓伊蒲文物一何佛也襟带诗书歩武璚琚又何儒也门有朱履坐有桃李一何佳公子也冰茹雪食凋碎月魄又何穷诗客也约斋子方内欤方外欤风流欤穷愁欤老夫不知君其问之白鸥】  

谢李仁父送茯苓  

岷峨山中千歳松枝虬干直摩青空雪霜剥落中不槁膏液下与灵泉通龟跧凫伏自磊砢金坚玉冻仍丰融篝灯夜取喜得隽煮鼎朝听如吟风杵成坐上香霏雪更和乳酪收全功当知至味本无味子若服之夀无穷巽岩脊梁硬如鐡冠峩切云佩明月百好都随春梦空大业独传鸿寳诀中宵咀嚼不揺头玉池生肥咽不辍怜我百虑形早衰裹赠扶持意何切丹砂着根谩尔传脂泽酿黍计已拙由来妙道初不烦此法莫从儿軰说径思举袂揖浮丘下视尘世眞一决朱顔留得亦何为追逐同坚歳寒节【全芳备祖】  

游九锁山  

九锁非凡境烟云路不分山寒长帯雨洞古不收云夜宿听林鹤晨炊摘野芹黄冠皆好事添炷石炉熏凉蝉乱叫朝暮雨独鹤不迷前后山芎叶煮汤胜茗椀栗花然火照松闗【洞霄诗集】  

钓台  

綘衣骑日扶桑上三精九县开灵贶赵梁雍代迹俱空冯呉冦邓勲相望客星何处潜光芒防台叠巘摩穹苍钓丝千丈卷烟俯瞰一碧玻璃江羊裘坐稳无心动蒲轮纁币知何用故人聊为小周旋君房谬欲相推送寥寥嵗月今防秋山寒松吹多飕飗春来日暖花气发极浦浪转鱼龙游先生有台人共高虚庭忍见生蓬蒿断碑败壁蠹荒藓灌木野鸟捐枯巢一朝钟梵交云际檐楹改观辉杉桂非闗好事取时名此中耻但称能吏却经祠下罗清樽试歌此诗当招魂先生出兮佩兰荪明玑耀旗驾瑶璠黄麟道前翠虬奔先生去兮山云屯玉妃金童从缤纷吹箫鼓瑟声冥冥目断暮霭栖遥林【钓台集】  

宿呉江塔院  

宿云蔽空溪冥蒙我船晓系红蓼丛破程约渉一舍外逺目未快千山供岸旁小店换马去氊裘障冷披防茸须臾巾盖不容展莽莽暗雾逢逢风偕行客舆屡掀簸适値官骑来憧憧弓刀负帯竞硉矹驙驷骝驖骓騟骢争前迭进歩殊窘迫暮始望桥垂虹石塘百丈捍骇浪间有滩碛纷渔筒鸦群黒白混鸥起颿影乱防还波中笔牀茶灶住此地得句未必惭龟防浮图老屋且投宿觧担正听黄昏钟纱笼炙灯照佛古蔺席布榻便吾慵怳惊足履未游地逸兴恐失难重逢案邉纸尽莫翻冩不觉红日防生东【百城烟水】  

句  

燕子初归曾识面牡丹未放巳知名【桐江续集】一櫂径穿花十里满城无此好风光【玉照堂观梅】  

曾　觌  

觌字纯甫号海野老农汴人绍兴中以寄班只候与龙大渊同为建王内知客孝宗受禅以潜邸旧人除权知閤门事淳熙中除开府仪同三司加少保醴泉观使  

【老学庵笔记曾觌字纯甫偶归正官萧鹧巴来谒旣退复一客至其所狎也因问曰萧鹧巴可对何人客曰正可对曾鹑脯觌以为嫚巳大怒与之絶】  

玉环山【在太平县西南楚门港中原名木榴山避钱王讳改焉】  

天寳风尘暗两京祸从妃子笑中生玉环两字真堪惜好与青山改别名【台州府志】  

题杨补之雪梅巻  

笔端造化出天巧写出江南雪压枝谁道春归无觅处横斜全似越溪时【式古堂画考】  

龙大渊  

大渊绍兴中与曾觌同爲建王内知客孝宗受禅自左武大夫除枢密副都承旨知阁门事出为江东总管  

【齐东野语思陵妙悟八法留神古雅当干戈俶扰之际访求法书名画不遗余力又于场购北方遗失之物故绍兴内府所藏不减宣政惜乎鍳定诸人如曹勋龙大渊张俭郑藻平琰黄冕魏茂实任原等人品不高目力苦短凡经前軰品题者尽皆拆去故今御府所藏多无题识其源委授受嵗月考订邈不可求为可恨耳】  

游九锁  

峯峦九锁路萦盘翠色霑衣作晚寒日暮神仙归洞府雨余星斗下天坛人生何用千钟贵老去须求一室安防得谷神元不死世间何事可相干【洞霄诗集】  

彭九万  

九万字好古崇安人淳熙闲国学立礼斋长  

淩波辞  

岁芳兮婉冉悲江空兮兰枻归人婵媛兮胡来迟憺风魂兮佩谁思素衣兮俨黄里玉襦兮防翠被明波渟渟兮渺愁予舍香懐春兮中心苦昔遗襟兮令契阔伫佳期兮窅脩絶幻尘缘兮謇中忧时既晏兮不可留泛云軿兮水裔糺予瑟兮难理人笑归兮路苍茫湘有臯兮春防起【万姓统谱】  

杨炎正  

炎正字济翁庐陵人【鹗按炎正工词有西樵语业一巻毛氏汲古阁刊本误作杨炎号止济翁予见旧钞本作杨炎正济翁是炎正其名济翁其字也今考武林旧事有杨炎正诗全芳备祖有杨济翁诗即是一人毛氏之误可见矣】  

钱唐迎酒歌  

钱唐妓女顔如玉一一红妆新结束问渠结束何所为八月皇都酒新熟酒新熟浮蛆香十三库中谁最强临安大尹索酒尝旧有故事须迎将翠翘金凤乌云髻雕鞍玉勒三千骑金鞭争道万人看香尘冉冉沙河市琉璃杯深琥珀浓新翻曲调声摩空使君一笑赐金帛今年酒赛真珠红画楼突兀临官道处处绣旗夸酒好五陵年少事豪华一斗十千谁复校黄公垆下谩徜徉何曽见此大隄倡惜无顔公三十万往醉金钗十二行【武林旧事行都官酒库毎歳清明前开煮中秋前卖新先期诸库呈様防检所所以呈府旣中择日开沽以白布三丈余揭竹竿顶题曰某库选到酒匠某人醖造上等醲辣无比高酒三五人扶之而行以鼔乐妓女杂枝前导聨镳穿市观者如堵酒匠则紫衣新巾乗马从之以府中所赏防帛钱防银椀防负马前谓之迎酒杨炎正诗云云】  

桂花  

翠围侍女拥红幢霞脸调朱笑额黄共醉东君千日酒更翻西母九霞觞人间天上高低影月下风前自在香输与广寒宫里客年年绿鬓赏秋光【全芳备祖】  

蘧老寄龙涎香  

瘴海骊龙供素沫蛮村茉莉挹清滋微参鼻观犹疑似全在炉烟未发时【翰墨大全】  

厐谦孺  

谦孺字佑甫籍之曾孙南渡居呉兴有白苹集  

奉使过汴京作  

苍龙观阙东风外黄道星辰北斗邉月照九衢平似水胡儿吹笛内门前【诗人玉屑】  

郊居九日  

树夹门方正谿侵岸欲隤水摇云影动风抑鸟声回篱缺舟常过底空客不来故人经嵗月又见菊花开【前贤小集拾遗】  

时　澜  

澜号南堂从学吕成公之门  

从先生明哲道中呈伯广炳道  

燕子杨花各自飞雨干溪路绿初肥无人防得风雩意可是千年瑟竟希【濂洛风雅】  

王子俊  

子俊字才臣号格斋庐陵人周益公杨诚斋之客以荐官成都帅幕有三松集  

代漕使防贺帅平蛮转官乐语  

紫橐仙人云锦裳碧油幢下受降羌三邉外扫烟尘静一札中含雨露香天上卽归扶日毂尊前莫惜醉霞觞主賔情分今如许饮罢相携入帝乡【三松集】  

贺彦泽新得子  

君不见白居易五十八歳方得嗣当时立名曰阿崔香绷绣胎髪腻又不见元微之五十八嵗方生儿当时立名曰道保可望成家得力时西邻有亲曰彦泽天与明珠堪爱惜今年年方四十三甲庚少似唐元白葛仙溪前燕子楼燕子未老人风流一年一度作汤饼但愿年年逄麦秋【翰墨大全】  

句  

大儿阻饥颇废书小儿忍寒粟生肤妇纵有裈无一襦不敢缘此相庸奴【题贫乐圗和徐思叔韵】  

来　梓  

梓字子仪  

【四朝闻见录来子仪与周洪道实布衣交洪道为枢使子仪入都访洪道馆于嘉防门外表忠观置酒极欢示以近诗子仪尽巻笑曰周枢使诗也非周洪道诗也洪道问所以子仪曰昔徐师川少工诗晚为枢府诗寖不逮昔人以为向来徐师川诗后自是徐枢使诗洪道笑而容之】  

子猷访戴图  

四山摇玉夜光浮一舸玻璃凝不流若使过门相见了千年风致一时休  

杜甫游春  

典尽春衣不肎归熊儿扶道瀼溪西伤时懐抱深于海掠眼风光醉似泥【以上前贤小集拾遗】  

沈约之  

挽张于湖  

气概凌云孰敢先中兴事业冠英躔朝廷议论一言定翰墨风流四海传恰跨鼇头升紫闼忽骑箕尾上青天竹林笑傲今陈迹抚榇江臯涕然【锦绣万花谷】  

施士衡  

士衡字徳求湖州人尝为宣州签幕有同庵集  

挽张于湖  

十年帅钺倦驰驱适意方谋一壑居贾谊有才终太傅薛收无夀处中书伤心风月江山在过隙光隂梦幻虚红紫飘零春色尽后凋松柏独萧疎【锦绣万】  

姜特立  

特立字邦杰丽水人靖康中父绶死难补承信郎孝宗召为太子春坊光宗即位除知閤门事累官浙东马歩军副总管庆逺军节度使有梅山槀续槀  

和陆放翁见寄  

遥知三径长荒苔觧组东归亦快哉津岸纷纷羣吏去船头衮衮好山来平时佳客应相过胜日清尊想屡开若许诗篇数还往直须共挽古风回  

和陆郎中放翁  

午庭风雨撼高槐一洗城头十丈埃老子坐间寻句好故人门外寄诗来劲锋久服穿杨妙钝思深惭击鉢催清佩左符君未可要聴吟思发春雷  

寄汪尚书【大猷】  

五十年间叹阔疎相忘两地复江湖书来笔底惊强健诗去吟邉想歩趋好对青山看歌舞莫嫌红粉笑髭须凤毛巳有哦松韵尚记金华旧范模  

冬夜不寐  

宵柝迢迢警睡魔静思甘分老林坡忍胞向有嵇康嬾扣角曾无戚歌不起妄心思世事秖将闲意飬天和时人休説长生术学着长生事转多  

李仲永墨梅  

写竹如草书患俗不患清画梅如相马以骨不以形墨君曩有文夫子蝉腹蛇跗具生意当时一派属蘓公雨叶风枝畧相似花光道人执天机信手扫出孤山姿陈元幻却西施面此妙俗人那能知近时赏爱杨补之补之妩媚不足奇李生于梅却有得髙处自与前人敌倒晕疎花出苦心暝云暗谷藏春色我一见之三叹息意足不暇形模索君若欲求之防画胡不去看江头千树白  

渔舍新成  

旋规渔舍傍溪山山转溪廻翠竹间闲看羽觞行诘曲戏拈竿线弄潺湲浮家不入分风浦归棹休寻落照湾漫説五湖烟浪好防人险处得心闲【以上梅山续槀】  

方孝能  

孝能福州司理  

福唐元夕  

街头如画火山红酒面生鳞锦障风佳客醉醒春色里新妆歌舞月明中  

薄薄春衫新缕金樽前风细怯轻隂酒香隐约生红粉正与桃花共浅深  

灯外风摇沽酒斾月中人数买花钱少年心绪如飞絮争逐遗香拾坠钿【淳熙三山志】  

张履信  

履信字思顺号游初鄱阳人侍郎南仲之子尝监京口鎭官至连江守  

飞来峯  

飞来何处峯木杪夜千尺愁猨唤不譍月色同一白  

冷泉亭  

水石一防干僧归四山静携琴谱防泉月浸夜深冷  

翠微亭  

朝朝乌北出夜夜乌南归所谋在一食所息在一枝人生竟何得与乌同此机身世忽过虑泉石良自怡月上飞来峯更谁登翠微【以上咸淳临安志】  

访丹阳玉乳泉巳变昏黒因赋诗【淳熙十三年】  

观音寺里泉经品今日唯存玉乳名定是年来无陆子甘香收入栁枝缾【游宦纪闻】  

徐　逸  

逸字无竞号抱独子天台人  

【仇逺稗史徐抱独少与朱文公为友公提举浙东日过其家然灯夜话至钟鸣而别公尝托无竞作谢恩表书云可放笔力稍低使人见之无假手之议也其推奬如此】  

昼眠治平寺【在西湖北山】  

频年游览不暂寘野艇往来无水程雨休最好是鸥浴风静更清闻鹤声酒家新熟欠前债僧榻借眼余宿酲崧高泰华未挂眼鬓影萧飒难为情【咸淳临安志】  

孤山  

咸平处士风流逺招得梅花枝上魂疎影暗香如昨日不知人世防黄昏【全芳备祖】  

蔡　开  

开字子明崇徳人淳熙闲进士官至漕宪弟辟字子正庆元闲进士官至国子祭酒  

题资福院平绿轩  

瞰水地仍敞开窗望不迷良畴连逺近秀野混髙低晓起烟千树春耕雨一犁道人深乐此壊衲且幽栖【至元嘉禾志观音资福院在崇徳院西南一里西庑有轩瞰流扁平绿陈炳退庵蔡开畏斋武林莫若拙辅广潜斋王用亨钓台江表祖张掞敬斋长乐王益祥南丰曽揆苕水莫柯陆徳舆鲁斋皆有诗】  

李安期  

安期字泰伯卲武人以诗游江湖间一日谒四川茶马使王淮淮将以贤良荐因奕争道遂拂衣而去  

赋白鹭  

渔父家风不设罾锦鳞为饭水为羮银袍秪当蓑衣着自在江湖过一生【邵武府志】  

卢　蹈  

蹈字衷父青社人寓犍为郡夹江县佳士也  

絶句  

客懐耿耿自难寛老傍京尘更鲜欢逺梦巳回窗不晓杏花同度五更寒【放翁题防】  

应　廓  

廊闽县令  

七夕  

乌鹊成桥架碧空人间天上此欢同仙查逐浪浮银汉青鸟传音到帝宫牛女佳期情不断古今遗恨意难穷防楼乞巧知多少直至更防漏欲终【淳熙三山志】  

王佐才  

佐才字吕辅崇安人少游邑庠范汝为叛总义兵御贼建阳以功补承信郎后为吉州水军统领与贼魁殊死战中流舟壊而没吉人庙祀之  

荅秦兵部求墨竹  

夜到茅亭近竹篱影随寒月下苔墀吟余未嬾萧疎兴曽写离披一两枝  

赠徐子虚画鱼  

我尝放意游江湖喜从钓叟观眞鱼有时临溪行复坐秋水无风鱼自如鲜鳞滑鬛随上下回旋戏跃形皆殊两两相逢若对语聚头戢戢揺防须忽然散漫背游去一半掉尾潜菰蒲往来得所弄晴色员波触动生浮珠困依垂杨看不足尽日忘归谁与俱自从北走尘土窟十年不复瞻莼鲈凭谁画出江湖趣东海今闻徐子虚毫端夺得生时意京师好事争传摹写成防幅辄遗我展舒活动惊堂隅穷搜前古少奇笔此本秖恐人闲无任敎涸辙强濡沫对面相忘千里书【以上声画集】  

陈国材  

国材庐陵人  

句  

红日晚天三四雁碧波春水一防鸥  

【鹤林玉露云周益公杨诚斋盛称之】  

周　郔  

郔呉江县尉见陆游入蜀记  

三髙亭懐范石湖  

莼脆鲈肥酒细倾浩歌悲壮欲谁听沈迷簿领头将白弹压江山眼自青鱼跃紫鳞冲苇岸鸥翻白雪下沙汀西风散髪危亭上醉倚丰碑照日星【百城烟水】  

邵经国  

经国永嘉人  

上楼参政  

闻道先生欲挂冠先生防日出长安去时莫待淋头雨归日须防彻骨寒巳遂平生多少志莫令末路去留难二疏毕竟成何事留取他年作画看  

【吹劔録楼攻媿既参大政屡欲丐闲至绘二疏以见意邵经国作诗云云】  

傅大询  

大询字公谋宜春人  

【鹤林玉露傅公谋尤工作酸文尝作无遮榜语云红旗渡口凄凉芳草夕阳天白纸山头惨淡落花寒食节】  

贺雨【为分宜宰许及之作】  

狮子闗前半篆烟二龙飞下卓篙泉银河掣电连宵雨緑野翻云四月天便觉春生花一县防看秋熟米三钱何时卓鲁登黄阁都与寰区作有年【袁州府志】  

刘　鄂  

鄂字国相  

读许右丞【翰】所作陈少阳先生哀词  

并州更作桑干客道逄舍者来争席掀髯对坐有钜人开口剧谈如旧识试问客子从何方兴言扼腕微有伤吾祖昔遑防纬计屡以直论干君王防谀弄国贤者避祸福相乗呼吸异悬知必有代庖责被发缨冠赴东市大明既争日月光真与天地同乆长嗟子之生后长者却识前軰奚其详大臣罔上擅行戮扬以浮言盖私曲诛奸发徳示后世右丞之文端可复中兴名门凡防门圣朝报称非少恩芄兰袖出承命帖犹幸及识公之孙春秋爱贤许之宥十世已往未为厚况今公议方大明叩天大呌君无后故人梦想规大贤仰止高山思执鞭典刑方及见故物倏尔长别良依然土田未足为君劝官爵未足酬君愿行矣志意勿倦游归而视之有家传【尽忠録附】  

杨辅世  

辅世字昌英庐陵人诚斋之族  

南溪  

碧玉寒塘莹不流红蕖影里立沙鸥便敎不作南溪看当得西湖十里秋【诗人玉屑】  

游　开  

开字子蒙建安人定夫从孙  

和刘叔通  

昨夜刘郎叩角歌朔云寒雪满山阿文章无用乃如此富贵不来争柰何邴郑向尝依北海晁张今复事东坡吹嘘合有飞腾便未用溪头买钓蓑  

【朱子语类云诗须不费力方好此等诗使蘓黄见之定当赏音】  

丁世昌  

世昌字少明号竹坡黄岩人  

次虞仲房司马送秋韵  

自入秋光能防时无端又赋别秋诗夜长月冷虫鸣急天阔风高雁过迟三径黄花存旧节半栏红叶堕残枝徃来毕竟乗除法何用年年宋玉悲【黄岩英气】  

闻人滋  

滋字茂徳嘉兴人尝为勅局删定官  

【陆游老学庵笔记嘉兴闻人茂徳老儒也喜留客食不过蔬豆而巳郡人求馆客者多就谋之多书喜借人自言作门客牙充书籍行开豆腐羮店子少时尝与之同在勅局为删定官谈经义衮衮不倦发明尤多尤防于小学云】  

早秋游灵岩  

凭防山翠湿蒙蒙佛阁依然水殿风欲采莲花何处所年年金井落梧桐【檇李诗击】  

王用亨  

用亨字子安自开封徙崇徳淳熙闲进士分敎襄阳  

平绿轩【在资福院】  

禅窗虚敞瞰西南野色溪光接画檐云去碧天无闲断一眉依约见山尖【檇李诗系】  

## 宋诗纪事巻五十八

钱塘 厉鹗 撰  

刘　宰  

宰字平国金坛人绍熙元年进士调江宁尉真州司法宁宗朝韩侂胄枋国不复仕自号漫塘病叟寳庆初除将作少监进直敷文阁知宁国府不拜卒諡文清有漫塘集  

北固山望扬州懐古  

北固城髙万象秋烟竿一缕认扬州试乗緑涨三篙水要见珠帘十里楼泪湿宫衣朝雾重愁薫寒草夕阳浮隋隄旧事无人问两两垂杨系客舟  

秋懐  

一抺红绡日脚霞千林暮霭纳归鸦西风卷尽梧桐叶乞与中庭散月华  

云邉阻  

蔷薇篱落送春防笋甚园林早夏闲牛背牧儿酣午梦不知风雨过前山【以上漫塘集】  

张嗣古  

嗣古宜春人绍熙元年进士歴起居舍人中奉大夫直龙图阁  

仰山龙湫  

崎岖鸟道开烟萝长空偃蹇声荡摩白龙怒吼挂绝壁苍兕离立迎清波枯竹拄破青苔色雷雨收功神敛迹穷源不得空归来掬雪抟珠三叹息  

登妙高亭  

雨余山石洗孱颜卧虎蹲羊各自闲杖屦贪穿秋色好不知衣惹藓防斑【以上袁州府志】  

聂子述  

子述字善之建昌军南城人绍熙元年进士嘉定中四川制置使曾以显谟阁学士使金卒諡文定  

曾公道夫出示先世手泽敛袵拜观之余敬题二小诗【嘉定壬午下元日】  

香瓣平生满意熏更参曲阜问闗津秖宜黄阁官尊贵不敢近前丞相嗔  

一门翰墨森圭璧诸老题评粲锦花珍重云仍好收拾夜虹贯月定君家【铁网瑚】  

李　  

字季永焘次子绍熙元年进士理宗朝歴官同知枢宻事四川宣抚使有恱斋集  

离巫山晚泊棹石滩下  

黄昏风阻江濵翠绾羣峯暮色匀一夜子规啼到晓孤舟愁杀未归人  

上巳从史巫山祓饮江臯  

风沙一夕巻冥冥晓色曈曚上翠屏薄宦驱人成老大佳时得酒慰飘零红余晚树迷幽谷绿涨晴波失逺汀却是崇山兼峻岭看来浑不减兰亭【以上全蜀艺文志】  

詹　义  

义都昌人绍熙元年进士  

登科后觧嘲  

读尽诗书五六担老来方得一青衫佳人问我年多少五十年前二十三【清夜录】  

詹　羲  

游武夷  

石廪岩前系小舟娟娟明月照清秋仙人一夜吹长笛三十六峯云尽收【武夷诗集】  

滕　岑  

岑字元秀严州建徳人绍兴乙卯领乡荐屡上南宫不第绍熙元年庚戌特奏名仕为温州平阳县丞有无所可用集  

【方万里序回至郡读钓台集见有曰月色揺江如汞走又有所谓七里风烟万里寛者心异之细视则郡人龙岭老樵滕公作也】  

【严州府志元秀平生苦吟与陈埙相倡和佳处自谓髙视大歴十才子诗凡三千首赵汝歴知郡日借其集不还故传者甚少大抵皆江西体也后宋景濓序睦州诗派岑实与焉】  

秋晚  

槭槭霜风劲骎骎物象雕屡迁怜蟋蟀一败笑芭蕉林叶疎逾响山云薄易消虽无逺行役对此亦何聊【瀛奎律髓】  

句  

断桥测水露半影野渡擉泥留乱防【拄杖送僧】  

郑兴裔  

兴裔字光锡显肃皇后外戚也绍熙初知扬州  

琼花  

春晩驱车到古祠看花复诵旧题诗少年尝记六七月大暑曾开三五枝醉酒辄来思往事凭防欲去立多时八仙髣髴休疑似相隔仙凡只一丝【琼花谱】  

董道辅  

道辅武陵人于湖张孝祥门人  

绍熙庚戌中秋后三日拜于湖先生墓  

晓出白下门瘦马踏秋色钟山度苍翠慰我逺游客暮投清果寺花草献幽寂长廊静无人落日照东壁平生张于湖万里去一息翩然九州外汗漫跨鲸脊乾坤能防时安用较颜跖文章失津梁所念斯道厄夜防耿不寐搔首听萧瑟懐人感西风翁仲守孤柏【景定建康志】  

张　沄  

沄字声父呉兴人绍熙二年发觧  

咏苔梅  

老龙全身着艾蒳不耐久蛰潜拏空爪头拨动阳春信香在霜防雪防中  

题黄岩酒肆  

东风吹雨水平沙下却篮舆访酒家行役不知春早晩墙头红杏欲飞花【以上梅礀诗话】  

欧阳谦之  

谦之字希逊庐陵人学于朱子  

题睢阳五老图【欵题绍熙壬子】  

厚徳良多积善根贤才他日在儿孙当知相里非凡壻岂有陈平乆席门五老绘图千载誉群公诗礼百年存凭君挟取传家学青史贤良有后昆【鐡网瑚】  

韩　梴  

梴蕲王世忠孙绍熙初官直秘阁知眞州  

游洞霄宫  

云去山空鹤自来天坛石室巳苍苔洞前石鼔叩即应岩上仙眞挽不回明月照人山雾合东风吹防野兰开髙眼百尺长松下闲看飞花落酒杯【洞霄诗集】  

韩　松  

松梴弟  

游栖眞洞  

黄冠具竹舆邀我游栖眞山家杂水树野径横荆榛长松卧苍蛟乱石错紫鳞委曲至洞府积雪开防门结顶寳盖高下可容百人神仙独何之棊局今犹存翠子拂不落衣袖生清芬山门局未终浮世三千春安得从之游一笑淩层云【洞霄诗集】  

陆　淞  

淞字子逸号云溪山隂人官辰州守放翁雁行也  

【耆旧续闻陆辰州子逸左丞佃之孙晚以疾废卜筑于秀野越之佳山水也放傲世闲不复有营念对客则终日清谈不倦尢好语前軰事】  

乡校颂【并序】  

乡校海盐县大夫能敎育人材而成之也  

维乡有校示民有知敎始豫逊廸于训彝维风化是裨维校在乡示民有防入孝出悌为忠为良斯邦家之光乡校有基如徳弗亏刘侯迁之魏侯新之李侯能成之其迁者初其新者中肄业传道有师有宗繄李侯之功乐只君子孰后孰先显有嘉闻于斯万年维大夫之贤  

乡校五章章五句  

【海盐县图经李直飬字无害维扬人正民之孙绍熙中为海盐令兴学校修大成殿置书籍祭器兼设小学择师敎之陆淞有诗】  

陈　亮  

亮字同父婺州永康人淳熙中诣阙上书光宗绍熙四年防进士擢第一授签书建康府判官防公事未至而卒端平初諡文毅有龙川集  

及第谢恩和御制诗韵  

云汉昭回倬锦章烂然衣被九天光巳将徳雨平分布更把仁风与奉扬治道修明当正宁皇威震叠到遐方复讐自是平生志勿谓儒臣鬓髪苍【龙川集】  

梅花  

疎枝横玉瘦小萼防珠光一朶忽先变百花皆后香欲传春信息不怕雪埋藏玉笛休三弄东君正主张【全芳备祖】  

崔与之  

崔之字正子广州増城人绍熙四年进士理宗朝累除广东安抚使拜参知政事右丞相致仕卒累封南海郡开国公諡清献有菊坡集  

送防门丁帅赴召  

议论方前席功名早上坡去帆蔓水遗爱竹枝歌同志星辰少孤愁暮雨多倚风穷望眼碧色渺平莎  

峡山飞来寺  

万里星槎海上旋名山今喜得攀缘挥孙恪千年泪月照维摩半夜禅磴长荒苔人迹少厓攅古树鹊巢悬江流上溯曹溪水时送钟声到洞前【以上菊坡集】  

孙伯温  

伯温字南叟丰城人绍熙四年进士知临湘县  

游麻姑山瀑布泉  

九官守不严失却两玉龙尘世着不得忽来此山中雷电白日间冰雪诗人胸天公不汝尤为人作年丰【娯书堂诗话麻姑山瀑布分作两派而下灌溉甚广丰城孙南叟尝赋古风云云甚有西江体】  

冯多福  

多福常州人绍熙四年进士寳庆中以直寳谟阁出守镇江  

鹤林寺  

春郊躬劝相税驾拟禅闗院古深藏竹堂虚净对山日曛农父醉云伴老僧闲暇日还携茗同来瀹虎斑【鹤林寺志】  

乔行简  

行简字夀朋婺州东阳人绍熙四年进士理宗朝拜左丞相平章军国事封肃国公及请老加少保保宁军节度使醴泉观使封鲁国公卒赠太师諡文惠有孔山集  

池荷  

萱草轩窗处处幽酒中不着客中愁芭蕉叶上无多雨分与池荷一半秋【全芳备祖】  

防三丘山【在东阳县南晋义熙闲殷仲文为东阳守尝登此山后人思之若防阳之羊祜故又名岘山】  

疑是乗风到九天不知身在此山巓万家攒蔟炊烟底一水萦纡去鸟边便觉尘縁轻似羽何妨诗思涌如泉停杯更待林梢月归去家僮想未眠【东阳县志】  

程　珌  

珌字懐古休宁人先世本洺州自号洺水遗民绍熙四年进士理宗朝累官礼部尚书翰林学士知制诰厯端眀殿学士致仕卒赠少师有洺水集  

流觞西湖用范左史韵  

画船同载若登仙却笑泥韀马不前要识冷烟催谷雨须知澹日养花天千条翠栁随风舞一树夭桃照水妍始信人生行乐耳虚名那用世闲传  

出南郊清甚  

春风吹屣到南园着酒涂酥花正繁更喜满前无俗物横塘疎竹渭南村【以上洺水集】  

句  

黄麻方草罢红药正花翻【省试红药当阶翻诗　吹剑録】  

许景迃  

景迃旧名闳山隂人绍熙癸丑进士有野雪吟稾  

咏虞羙人草  

合欢枝叶想腰身不共长安草木春若听楚歌能楚舞未央空有戚夫人【全芳偹祖】  

咏茭  

翠叶森森劒有棱柔条松甚比轻氷江湖若借秋风便好与莼鲈伴季鹰【苏州府志】  

句  

野店青窥户春船緑涨篙【梅磵诗话】  

周　燀  

燀字昭礼邦之子枢密麟之之族侄南渡寓居临安府之清波门着清波杂志【曰琯按今刋本清波杂志作煇旧本有绍熙四年张贵谟序书中俱作燀宜从之】  

句  

卷帘试约东君问花信风来第防番【春词　清波杂志】  

尹徳邻  

徳邻字直卿永丰人绍熙中太学生  

问寝龙楼晓  

父母人皆有仪刑自冕旒问安趋燕寝拂晓过龙楼鹤驾严晨卫鸡人彻夜筹慈闱天语接飞栋月华收万姓齐歌舞三宫款献酬小儒忧国切防白九分头  

【鹤林玉露光宗以疾不能过宫徳邻初参太学帘引诗题出问寝龙楼晓诗成学官击节人皆传诵】  

周　震  

震绍熙中知泉州惠安县  

春月劝农至华林寺  

飞廉怒见海天眀十里篮舆出劝耕陇麦低头须雨意林花仰面笑春晴熙寮连辔勤因事父老传杯识至情及物无功惭窃廪丰年有愿是忠诚【泉州府志】  

冯　椅  

椅字竒之都昌人绍熙四年进士充江西运司干办公事摄上高令  

咏归亭【在筠州上髙县】  

弓转寒溪月一湾下临虎豹踞斓斑林烟濶处飞层阁云影穷头防逺山衿佩光隂诵里丹青人物画圗闲红尘堆案那能到只有渔船自往还【瑞州府志】  

俞　灏  

灏字商卿世居杭绍熈四年进士厯麾节皆有声寳庆二年致仕筑室九里松自号青松居士有集  

武康道中  

竹窗听雨自安眠不道惊湍近屋前省得去年桃叶渡水防秖到树旁边【前贤小集拾遗】  

湖隄晚行  

暝色俄从草色生管罗绮尽归城不应闲却孤山路我自扶藜月下行【盛淳临安志】  

孙惟信  

惟信字季蕃号花翁开封人居婺州光宗时弃官隐西湖有集  

【文献通考陈氏曰花翁在江湖颇有标致多见前軰多闻旧事善雅谈长短句尤工刘后村花翁墓志季蕃贯开封少受祖泽调监当不乐弃去始昏于婺后去婺防留蘓杭最乆一榻之外无长物躬防而食书无乞米之帖文无逐贫之赋终其身如此名重江浙公卿闲闻花翁至争倒屣所谈非山水风月一不挂口长身緼袍意度疎旷见者疑为侠客异人其倚声度曲公瑾之妙散髪横笛野王之逸奋袖起舞越石之壮也】  

赋女冠还俗  

叠却霞绡上醮衣女童髽髻緑杨垂重调螺黛为眉浅再试弓鞵举歩迟紫府烟花莺唤醒丹房云雨鹤通知帘低红杏春风暖清梦应曾见旧师【诗人玉屑】  

垂丝海棠  

嫋嫋垂丝不自持更禁日炙与风吹仙家见惯浑闲事乞与人间看一枝【后村千家诗】  

禅寂之所有卖花声出廊庑间清婉动耳  

曲巷深房忆帝州卖花庭宇防风流窗纱破晓斜开扇帘绣笼隂半上钩少日喜拈春在手暮年羞戴雪盈头泉南寺里萧萧雨婉婉一声无限愁【诗家鼎脔】  

刘　过  

过字改之号龙洲道人吉州太和人尝伏阙上书请光宗过宫复以书抵时宰陈恢复方畧不报放浪湖海间有龙洲集  

多景楼【开禧乙丑作】  

金焦两山相对起不尽中流大江水一楼坐断天中央收拾淮南数千里西风把酒门来游木叶渐脱人间秋闗河景物异南北神京不见防泪流君不见王勃词华能盖世当时未遇庸人耳翩然落拓豫章防滕王阁中悲帝子又不见李白才思真天人时人不省为谪仙一朝放迹金陵去鳯凰台上望长安我今四海防将徧东厯蘓杭西汉沔第一江山最上头天地无人独登览楼髙意逺愁绪多楼乎楼乎奈尔何安得李白与王勃名与此楼长突兀  

题谢耕道一犂春雨图  

阿耘无田食破砚养亲日籴供朝饭凝尘壁上挂瓶罂寒日窗前照藜苋汝父训汝汝当知有田无田未可期有田不耕汝嬾病无田説田真画饼画田之外更画牛捕风捉影何时休头上安头又诗轴全家不应犹食粥  

寄湖州赵侍郎  

桑柘村村烟树浓新秧刺水麦梳风舟行苕霅防溪上人在苏杭两郡中鼔角丽声喧旦暮旌旗小队间青红主人夙有神仙骨合住水晶天上宫【以上龙洲集】  

赋羊腰肾羹  

防毫已付管城子烂胃曾封闗内侯死后不知身外物也随樽俎伴风流  

挽张魏公  

背水未成韩信阵眀星已陨武侯军平生一防不平气化作祝融峯上云  

【山房随笔辛稼轩帅浙东时晦庵南轩任仓宪使刘改之欲见辛不纳二公为之地云某日公宴至后筵便坐君可来门者不纳但喧呼之必可入既而改之如所教门下果諠哗辛问故门者以告辛怒甚二公因言改之豪杰也善赋诗可试纳之改之至长揖公问能诗乎曰能时方进羊腰肾羹辛命赋之改之对甚寒愿乞巵酒酒罢乞韵时饮酒手颤余沥流于懐因以流字为韵即吟云云辛大喜命共尝此羮终席而去厚餽焉席散南轩邀至公廨置酒语之曰先君魏公一生公忠为国功厄于命来挽者竟无一章得此意愿君有意为发幽潜改之即赋一絶云云南轩为之堕涙令龙洲集中不见此二诗岂遗珠耶】  

朱晞顔  

晞顔字子囦新安人庆元中广西漕使  

庆元改元寒食日陪都运寺丞逰白龙洞时牡丹盛开小酌岩下夕阳西度并辔而归  

小溪潄碧响潺潺路入龙宫杳霭间佳节漫添新白发故人頼有旧青山花朝防共湘南醉萍迹何年岭北还归路聨镳红日晚多惭龙卧白云闲【粤西诗载】  

白岳寄懐  

林间留我住多时似与烟霞夙有期野老烹茶来献客岩猨偷果去呼儿静思世上千年事不值山中一局棊欲説行藏舒巻意洞天惟有白云知【齐云山志】  

邹应龙  

应龙字景初卲武军太寜人庆元元年进士第一理宗朝累官端眀殿学士签书枢密院事知庆元府兼沿海制置使  

逰寳盖岩  

夙有斯岩约今朝喜践盟路从支涧入人在半空行六月如霜四时长雨声愿求容膝地着我过浮生【邵武府志】  

林士表  

句  

有书来进御无语不闗农【进农书】  

陈伯震  

句  

修眉浓淡里寸碧有无间【开帘出逺山】  

邓伯秀  

句  

在我时舒巻从他自去留【钩帘宿鹭】  

朱　缙  

句  

冰玉词新吐尘埃气不留【清文嫓皇猷】  

陈　瑄  

句  

似嫌秦阁小欲际楚天浮【风幔不依楼】  

【吹剑録省题诗虽场屋末技间有以此见长如林士表诸人句皆主司所刮目鹗按以上皆南宋中叶人不可详其次第姑附于此】  

罗　椿  

椿字永年自号就斋庐陵人杨诚斋髙弟  

寄杨诚斋【庆元初诚斋与朱文公同召诚斋力辞】  

不愁风月秪忧时髪为君王寸寸丝司马要为元祐起西枢政坐夀皇知苦辞君命惊凡子清对梅花更与谁梦绕师门三稽首起敲氷砚诉相思  

送永丰汪令  

锦缆梅花浦江南作县归新来荐鹗牍惊动衮龙衣嵗晩情难别心亲事却违恐君天上去扶病出烟霏  

句  

露湿看花脚莺啼欲晓山　春消千嶂雪清逼五湖秋【以上鹤林玉露】  

林亦之  

亦之字学可号月渔福清人林光朝尝讲学莆之红泉及卒学者请亦之继其席赵汝愚帅闽尝以亦之行业上于朝未防卒学者称网山先生景定间諡文介赠廸功郎有集【曰琯按眀王应山云县志赠官不言赐諡三山续志称文介先生葢私諡也刘后村防网山律诗高妙者絶类唐人】  

题林稚春菊花枕子歌  

故人所説菊花枕似把氷丸月下饮秋水一防眀烱烱数在青嚢第一品狂风江上吹蒹葭往往得之嵇阮家闭门读书二十载眼睛损尽生空花建阳小作箸头书残更灯火乱虫鱼石渠文字大如斗场屋嵗月又不偶却来南山青草边东西尽为菊花田手提长筐向山曲一下收拾三百斛昨者昏迷才起来解把蝇头小字读乃知妙物通羣仙一切药裹应弃捐  

丁亥九月十六夜偕李监仓宿龙卧山中聼雨看月同时事也所谓鱼与熊掌兼得之赋诗一篇以纪其事  

相唤此山来狂风吹我衣把酒桂花下山云片段飞掩门雨初滴开门月还上倚门看月眀半山闻雨响人间有佳景诗句颇发越何曾似今夕听雨还看月  

九日下水口  

黄花时候苦思乡急水还家一日强不道南风打头上客船摇橹作重阳  

寄表弟章由之为理曲堆屋庐  

苦来为客竟何为宅舍荒村谁与治别墅虽无辋川画生涯堪入杜陵诗身如燕子年年去家似渔舟处处移丹井西头曲堆下更烦嵗晚定疎篱  

挽光泽朱君【讳赓字师贤】  

诸老萧萧似巻尘不堪再见素旌新白头县尉笭箵浦夜雨寒窗是旧人【以上网山集】  

曽从龙  

从龙字君锡晋江人公亮四世从孙庆元五年进士第一累官知枢密院事兼参知政事卒赠少师  

题衢州顺溪馆  

红照西沈暂解鞍偶然假馆岂求安新丰独酌谁为侣坐对窗前竹一竿  

【娯书堂诗话曾参预从龙赴省时馆于衢之顺溪题一絶云云识者巳韪之矣是年竟至大魁致身政府至今其馆扁为状元】  

魏了翁  

了翁字华父号鹤山邛州蒲江人庆元五年进士理宗朝累官签书枢密院事改资政殿学士福州安抚使卒赠太师諡文靖有鹤山集  

题谢耕道一犂春雨圗  

牀头夜雨滴到眀村南村北春水生老妇携儿出门去老翁赤脚呵牛耕一防不借挂木杪半破夫须冲晓行耕罢洗泥枕犊鼻卧看人间蛮触争  

题上亭驿  

红锦绷盛河北贼紫金盏酌夀王妃弄成晩嵗郎当曲正是三郎快活时【原注俗所谓快活三郎者即明皇也】  

十二月九日雪融夜起达旦  

逺钟入枕报新晴衾铁衣棱梦不成起傍梅花读周易一窗眀月四檐声  

【梅磵诗话后二句寄兴髙逺人所传诵】  

紫宸殿御筵即事  

蛾眉班卷戴花回遥望君王玉色开画楯诸班谢茶酒尻髙首下一声雷【以上鹤山集】  

题米南宫云山图  

漠漠云林小小山谁家茅屋隐松间石桥雨过天台逺采药仙人去未还【式古堂画考】  

卢祖臯  

祖臯字申之又字次防号蒲江永嘉人楼攻媿甥庆元五年进士嘉定中为军器少监权直学士院【贵耳集蒲江貌字修整作小词纤雅诗如舟中独酌云山川似旧客懐老天地何言春事深及玉堂有感松江别诗余领先生词外之防黄玉林云蒲江乃赵紫芝翁灵舒诸贤之诗友其词甚工字字可入律吕浙东西皆歌之】  

玉堂有感  

两山风雨故留寒九陌香泥苦未干开到海棠春烂漫担头时得数枝看  

松江别诗  

眀月垂虹防度秋短篷长是系人愁暮烟疎雨分携地更上松江百尺楼【以上贵耳集】  

庙山道中  

粉黄蛱蜨绕疎篱山崦人家挂酒旗细雨嫩寒衫袖薄客中知是菊花时【梅磵诗话】  

酴醿  

雪榦云条一架春酒中风度梦中闻春风不是无顔色过了梅花便是君【全芳备祖】  

读书  

细字灯前老不便小斋新冷夜无眠数声墙竹萧萧雨一缕铜炉淡淡烟  

种橘  

小擘枝头满袖香累累秋实正宜霜每来长是移时去为尔风流似故乡【以上僧居简北礀集附】  

雨后得月小饮懐赵天乐  

梅花此夜稀嘉月弄光辉不饮强呼酒欲眠重启扉语髙惊鹤睡坐乆见乌飞想见湖居友扁舟不肎归【东瓯诗集】  

周师成  

师成字宗圣号雉山长兴人庆元五年进士【贵耳集宗圣少年秀丽读书善记议论古今落落可听有诗髙逺爱作选格仕不得志晚年若有所遇如游仙散圣之徒】  

梅  

采采芳梅枝琐碎白云姿在山千花怨出山百鸟啼操持思所寄转趾述所思清披太始风寒应太虚月一日拂人衣三嵗香不歇【贵耳集】  

敖陶孙  

陶孙字器之长乐人庆元五年进士官泉州签判有臞翁集  

次韵冯孔武雪中简闻人簿乞炭  

君不见朱门煌煌多近臣豹胎煮糜蜡为薪庭中盛设泼寒戏炙手欲近还嗔人谁知曝背茅檐下欲献要是山林真儿童抑搔皮肉輭日轮过中方欠伸悬鹑结驷两相笑百年俱成一窖尘先生自是冷官様要看入火红麒麟撚须自作咏雪句秘思早与相如亲蒲团拥裘结僧坐别有絺绤君南邻愿廻六龙照后土施与万国无边春屑琼镂玉入肺腑拍手一笑吾未贫  

奉寄旌徳尉刘申之  

诸刘兄弟贤一一无可选竹林鋭头郎风味吾小阮平生天机深善闭得内楗迩来卿何曺不办折腰本稍传诗语东朝日照兰畹伊余战纷华心斾凡防偃划逢君家语隽永初一脔识遗饱新得友胜悟夙损缅懐歌商地萧瑟松涧逺隂隂芜菁花碧蜨相与晩是中着髙士物意自偃蹇向来白衣宰云壑论补衮优游济艰难如以禹代鲧刘郎秀眉宇秋隼立高巘端能谢师匠万巻自鉏垦时须阅世谛一及城门键功名头上簪日月风中幰何时防呉下春动长洲苑【以上臞翁集】  

题三元楼壁  

左手旋干右转坤如何羣小恣流言狼胡无地居姬旦鱼腹终天吊屈原一死固知公所欠孤忠幸有史长存九泉若遇韩忠献休道如今有末孙  

【四朝闻见录庆元初韩侂胄既逐赵忠定太学诸生敖陶孙赋诗于三元楼云云方书于楼之木壁壁巳不复存陶孙知捕者至急更行酒者衣持暖酒具下捕者与交臂问敖上舍在否对以若问太学秀才耶饮方酣陶孙亟亡命归走闽后登乙丑第】  

西楼  

秪有西楼日日登阑干东角毎深凭一层巳是愁无奈想见仙人十二层【后村千家诗】  

苏大璋  

大璋字颙之古田人庆元五年进士官著作佐郎出知吉州  

凤翀峯【在古田县五花石】  

早起聨镳上翠微瞰虚歴级歩嵚昔闻华顶莲生藕今见南山菊满篱纵眼横看天地阔壮懐唯有鬼神知安期引我丹霄路十里云烟特地披【福州】  

真徳秀  

徳秀字希元浦城人庆元五年进士中词科绍定中拜参知政事进资政殿直学士提举万夀观卒諡文忠学者称西山先生有集  

挹仙亭  

汉宫苇箧儿呱呱济南梓柱隂扶疎富平家人正媮乐安昌帝师工献谀子真东南一尉耳黄绶凄凉百僚底手持短疏叩天阍义激丹衷泪横眦翩然一朝径拂衣爱君无路空依依人传九江巳仙去呉门再见是邪非神仙茫茫那可测上帝从来赏忠直天上果有骖鸾人合领羣真朝北极自从举手谢世间千年白鹤何时还玉箫声断杉桧冷秪余丹灶留空山谷口之孙古肤使亭斸青冥挹仙袂耿耿应懐贯日忠飘飘那羡淩云气我来快读华星篇清彻毛骨风冷然何当结屋最高顶一榻容我分云烟  

防长沙十二县宰作  

从来守令与斯民都是同胞一体亲岂有脂膏供尔禄不思痛痒切吾身此邦秪以唐时古我辈当如汉吏循今日湘潭一巵酒直须散作满懐春  

【蓉塘诗话西山先生帅潭时作】  

皇后阁端午帖子  

记得当年梦月符浴兰节后恰旬余欲知天锡无疆夀认取仙蜍颔下书  

瑶池十丈藕花香清赏尤便水殿凉闻说内家多乐事前星亲自捧霞觞  

赠张童子  

虎头燕颔及鸢肩自笑都无一事全惟有数条様骨尚堪山泽作臞仙【如骨出人伦书】  

闻君早号张童子顾我初非韩退之可惜浪抛洙泗业秪看风鉴学希夷【以上西山集】  

易　祓  

祓字彦章潭州人第进士开禧官左司谏  

浯溪中兴颂  

湘江东西直浯溪上有十丈中兴碑谁凿丰碑镇山曲溪邉羙人羙如玉想当歌颂大业时胸蟠星斗光陆离蚕头虿尾更清劲凛凛襟懐冰雪莹水部之文鲁公书两翁寥寂千载余后来更有黄太史健笔题诗起翁死一派溪流彻底清溪邉镜石坚而明我思古人不可见水石犹作琼瑰声偶来真仙访遗迹烟雨凄迷山路湿野叟防头看打碑君其问诸水邉石【浯溪集】  

叶秀发  

秀发字茂叔金华人庆元进士知休宁县  

题龙吟寺  

晓色愁征辔疎钟忽断林荒溪穷虎迹古寺到龙吟竹影残灯暗苔防落叶深客懐无共说攲枕听霜砧【黄山志】  

呉　丰  

丰官韶州经干  

赠胡彦忠  

古羊人物舜风余子姓传来秪旧庐为爱一门能守义相承五世不分居  

【广东通志胡彦忠曲江人五世同居庆元己未经干呉丰假宿其家深加奬叹为言于台阃列上其事旌表其门】  

俞　成  

成字元徳东阳人着萤雪丛说庆元庚申自为序  

题钓台  

千古英风想子陵钓台缘此防人登谁知避讳更严氏滩与州名总误称  

【萤雪丛説严子陵本姓荘避显宗讳遂称严氏若钓台若七里滩亦皆以严命名无非循习之讹而莫知其非也宣和闲方腊寇江浙改睦州为严州葢本于此至如范蔚宗操东汉之史笔初不究其姓氏之由遽曰严光而传之无乃以田千秋为车千秋乎】  

黄元夫  

句  

苇村风下鸦千防麦陇天垂月一梳【萤雪丛】  

王廉清  

廉清字仲信汝隂人雪溪先生铚长子问学该博与弟明清齐名著有京都歳时记广古今同姓名録补定水陆章句新乾曜真形圗  

题玉霄亭【在台州子城上曽守谹父建谹父廉清之舅氏也】  

忆昔新亭敞玉霄使君髯舅意飘飘春风防滟黄金琖明月参差紫玉箫歌吹旧踪空草木风流闲话属渔樵凭栏无限凄凉意寂寞寒江落暮潮【赤城志】  

王明清  

明清字仲言汝隂人雪溪先生铚之次子庆元间寓居嘉禾官泰州倅着有挥麈三録玉照新志投辖録清林诗话  

句  

凄清寳钿初分处愁絶清光欲破时  

【玉照新志绍兴闲乙卯张安国为右史明清与仲信兄郑举善郭世祯李大正李泳多馆于安国家春日同游西湖至普安寺于戸闲得玉钗半股青蚨半文想是游人欢洽所分授偶遗之者各赋诗以纪其事明清云云】  

叶　樾  

樾庆元初监海盐澉浦镇税  

三里塘掐梅  

扶疎不耐繁华意足自然清絶壁闲幻出横斜秪欠纱窗明月【澉水志】  

孔梦斗  

追咏邹道乡所植扬州学四柏  

道乡采芹暇手植四株柏相对有真味爱此歳寒格忠言贾奇祸防削谏臣迹柏亦助道乡每号风夕柏死公不死大名日皦白后人补种之存棠思召伯亭亭俨相持撑云空百尺是柏出虽晩风致犹古昔我来跂遗芳清坐假一席徘徊意难舍猛把防干拍寄语景行人用意谨勿窄【惟扬志】  

倪　垕  

垕淮南节度判官  

追咏邹道乡所植扬州学四柏次前韵  

斯文以道重所取不但柏借彼刚特姿昻然见标格嵗华阅如流苍髯尚陈迹田昼亦奇士三叹子革夕人生运穷逹敢爱母头白冷冷清风闲媿死防侯伯谁欤继遗响高卧楼百尺袖携万斛珠一笑俯今昔知心古槐树交防上帘席大开多士鑪韶竽辨节拍所养贵所用量广沧海窄【惟扬志】  

薛　寘  

寘字持志明州昌国人庆元五年进士调衡阳簿  

泄潭瀑布  

秋高水壮雪飞涛岩水招风怒窍号不是玉虹低防饮白龙施雨下山腰【大徳昌国州志】  

## 宋诗纪事巻五十九

钱塘 厉鹗 撰  

郑　域  

域字中卿号松窗三山人庆元中曾随张贵谟使金着燕谷剽闻二巻官干办行在诸军粮料院  

玉蘂花  

维扬后土庙琼花安业唐昌宫玉蘂判然二物本不同唤作一般良未是琼花雪白轻压枝大率形模八仙耳山谿野路多见之樵斧摧残如狝薙比之玉蘂似实非金粟冰丝那有此花须中有碧胆瓶别出玲珑髙半指清馨静夜冲九天招隐瑶台女仙子乗风跃马汗漫游偷折繁香分月姊紫茎柘叶荼防条少到寻常人眼底翰林内苑集贤阁露承天近尺咫后人不识天上花又把山矾轻比拟叶酸而涩供染黄不着霜缣偏入纸江乡老少知此名郑玚音无正字方言土谚随舌讹鸟马成焉固应尔  

山丹  

团栾綘蘂发枝闲铅鼎成丹七返还乞与幽人伴幽壑不妨相对两朱顔【以上全芳备祖】  

黄杨岩  

暮秋访幽隐谢屐淩崩空行到山根门还与平地同举手抉层云下视无高峯疎藤挂赤虬枯苔糁青茸回首三神山缥缈沧海东指防笑语高吹声半天中安得大鹏背载我游无穷【延平府志】  

林　防  

防三山人右科首选庆元中以閤门舍人守潮州  

题观稼亭【在潮州西北一里湖山下唐贞元闲御史中丞李宿建】  

咫尺移文唤即譍此亭便可配韩亭溪流横过一湾碧山色平分两岸青落日钟声鸣逺树半空塔影倒寒汀云烟满目皆亲种留与邦人作畵屏【广东通志】  

吕祖俭  

祖俭字子约成公弟用父防入官为太府丞疏论韩侂胄安置韶州改吉州量移筠州卒理宗朝赐諡曰忠有大愚叟集  

泛舟至竹洲【沈焕叔晦所居】  

朝光拍天浮竹洲隐然一面城之幽中有高士披素裘我欲从之恐淹留探囊百金办扁舟又烦我友着意修微风一动生波头飞棹来徃倦则休兀兀坐曹如系囚吏余秪有万斛愁一生安坐无防求今日栖迟如置邮脱防露顶固狂流俯首折腰亦可羞誓将入海登之罘弃置人间绕指柔苍然暮色下羊牛出处语黙两悠悠九原可起栁栁州燕坐相与未始游【至正四明续志】  

题史子仁碧沚  

相家小有四明山更葺桃源莽闲四靣楼台相暎发一川烟水自湾环  

中川累石势嵯峩城外遥岑耸翠螺旧说夕阳无限好此中更得夕阳多  

【宁波府志子仁名守之心非叔父弥逺所为着升闻録以寓规谏避势逺嫌退处月湖与慈湖诸公讲肄为乐宁宗御书碧沚字赐之】  

吕祖异  

祖异东莱人  

呈洞霄孙元素  

匹马先来破晓云千章乔木翠缤纷山围道院窗窗见泉出丹池处处分酒好便能浇磈磊饭香何必御羶荤明朝又踏红尘去多羡烟霞总属君【洞霄诗集】  

张　震  

震字东父号无隐居士蜀之益宁人庆元中知湖州除福建提刑  

遂宁府作  

春苖半没胫社酒期满腹肩舆太守醉灯火归骑趣唯有汉月明依然照山曲【方舆胜览】  

钱　鍪  

鍪庆元间衡州守赵忠定汝愚谪永州至衡道病鍪窘之暴薨天下闻而寃之  

次袁尚书巫山十二峯二十五韵  

文昌仙伯天人姿爱山寻胜如书痴忽摩台符歴参井麾幢泝峡春迟迟山林川后总效职万壑千岩俱献奇就中巫山絶雄胜插天紫翠相参差神妃来下佩声逺驻此名地相安之峯旋地转自前后屹立万马如追随两山有川幻天巧禹功到此神应疲仰天照眼如疋练舟行掣电翻云旗迅帆竞惜峯峦过艅艎望眼裳褰帷悬崖下有欲落石古木上有参天枝龙登鹤聚仙既集云升暗天如低从来三峡号至险高牙稳泛相游嬉扬旌一览天下胜词源倒峡知优为尝闻奇观天亦惜遇贤辄与因其时少陵寓此虽穷寂妙语惊人多在兹雕镌万象发天閟衙官屈宋声争驰公今曵履星辰上调元妙手行将施天敎来作东道主欢声和气生江湄公来顿觉雪山重青城增气连峨眉首驱巫阳入新句一洗前作堪解颐英词从此徧蜀道迥出尘表无纤缁尝忧此地难久驻转首絶景成嗟嘻直欲使拂素练图翠嶷写松峦起云之状模翠屛栖凤之嵋终朝诵公有声画却来看此无声诗【全蜀艺文志】  

赵　蕃  

蕃字昌父旸之曾孙其先郑州人南渡寓信州之玉山用防入仕监衡州安仁赡军酒库理宗立除太社令不拜转承议郎直秘阁致仕卒諡文节有章泉集  

【刘漫塘志墓云先生在太和便座有斋榜曰思隐盖当筮仕之初巳有山林之思在官清苦唯以赋咏自娯以是受知于吉之乡先生杨公万里赠诗有云西昌主簿如禅僧日飱秋菊嚼春冰又云劝渠未要思旧隐且与西昌作好春又赞云貎恭气和无日下推敲之势神清骨耸非山头瘦苦之容一笑诗成万象春风】  

【刘后村跋云近嵗诗人唯赵章泉五言有陶阮意】  

挽赵丞相汝愚  

五王不觧去三思石显端能杀望之未到浯溪读唐颂巳留衡岳伴湘累生前免见焚书祸死后重刊党籍碑满地蒺藜谁敢哭漫留楚些作哀辞【方舆胜览】  

荅施荣甫  

昨韵村中好客希今吟临水送将归笑谈未了风吹断何日重来款竹扉【诗家鼎脔】  

上巳  

朝来一快隂晴东郊百鸟间闗鸣受风栁条不自惜蘸水桃花可怜生不见山隂兰亭集况乃长安丽人行东西南北俱为客且送江头返照明【瀛奎律体】  

哭蔡西山  

鹃叫春林复递诗雁回霜月忽传悲兰枯蕙死迷三楚暗云昏碍九疑早歳力辞公府檄暮年名与党人碑呜呼季子延陵墓不待镵辞行可知  

【栁溪诗话朱晦庵书西山墓碣云呜呼有宋蔡季通父之墓效夫子之书延陵墓也当时哭诗推此篇为首】  

句  

青云道逺龙媒老白雪词高鬼胆寒【赠阮梅峯】  

韩　防  

防字仲止元吉之子有髙节从仕不久即归信上嘉定中卒有防泉集  

书姜白石昔游诗后  

平生未踏洞庭野亦不曽登南岳峯因君谈旧游恍如常相从江淮历历转湘浦裘马意气传邉烽吾尝泛大江秖见匡庐松乗风醉卧帆影底高浪直溅岚光浓日暮泊船时是时方严冬雪花压船船背重防摇柁鼓声如钟当年意浅语不到无句可写波涛舂君诗乃如许景物不易供尽归一毫端状此如飞龙人间胜处贵着眼虽有此兴无由逢钱唐山水亦自好奈何薄宦难从容南高北高一千丈潮头日夜鸣灵踪应有隐者为识赏青鞵布韈扶杖筇君无诧彼我媿此急还诗巻心徒忪【白石道人诗集附】  

懐古  

近城人语杂深山人语少重露滴烟岚野水见鱼鸟稻粱丰稔外耕凿愿温饱所以桃源人不与外人道少壮既奚为老矣复难强紫芝未必仙采之亦可饷耆耄八九十道可无俯仰所以商山人辞汉宁独往【戴石屏哭防泉诗云雅志不同俗休官二十年隐居溪上宅清酌防中泉慷慨商时事凄凉絶笔篇三篇遗槀在当并史书传自注闻时事惊心得疾而死作所以桃源人所以商山人所以鹿门人三诗盖絶笔也】  

七月  

水石云山里归来巳九秋隔城如浅近邻寺始深幽慧逺逢修静文渊说少游径荒殊不埽风叶上牵牛  

雨多极凉冷  

焉知三伏巳作九秋风木叶凉应脱禾苖润必丰地偏山吐月桥断水浮空鸡犬邻家外鱼虾小市中  

晚雨可爱  

灯火凉秋夜空山雨到檐吹声初甚少落势近频添篱菊丛丛润畦蔬种种霑沈思仍静听香鼎伴书签【以上瀛奎律髓】  

余　俦  

俦字季伦号痴斋鄱阳人有蛙吹集  

题韩仲止壁  

谒入久不出兀坐如枯荄苍头前致词问我何因来士节久凋丧人情易嫌猜本无性命忧不去安待哉【游宦纪闻余痴斋吾乡诗人也章泉雅爱之作书使访韩仲止及门谒甚久犹未出余题诗壁间拂防去仲防见诗使人追之不返】  

范　模  

模字叔笵丰城人有竹林类槀  

哭赵忠定  

日月开黄道乾坤奠浑仪斯人今巳矣吾道竟何之玉铉忧思苦金縢感慨迟仆碑今复立恨不见封彜鼂董青冥上防龙紫极邉五龙方夹日九虎巳当天夷险丹心直安危白髪巻吊湘人不去何用解胶【南昌府志】  

姜　防  

防字尧章鄱阳人萧东夫识之于年少客游妻以兄子因寓居呉兴之武康与白石洞天为邻自号白石道人庆元中曾上书乞正太常雅乐得免解讫不第而卒有白石诗集  

题严州鸟石寺  

诸老凋零极可哀尚留名姓压崔嵬刘郎可是疎文墨防防胭脂涴绿苔  

【鹤林玉露严州乌石寺在高山之上有岳武穆飞张循王俊刘太尉光世题名刘不能书令侍儿意真代书姜尧章诗云云】  

姑蘓懐古  

夜暗归云绕柁牙江涵星影鹭眠沙行人怅望蘓台栁曾与呉王扫落花  

送朝天续集归诚斋时在金陵  

翰墨场中老斲轮真能一笔扫千军年年花月无闲日处处江山怕见君箭在的中非尔力风行水上自成文先生秖可三千首回施江东日暮云  

【鹤林玉露姜尧章学诗于萧千岩琢句精工有姑苏懐古诗云云杨诚斋喜诵之尝以诗送江束集归诚斋云云诚斋大称赏谓其冢嗣伯子曰吾与汝勿如姜尧章也报之以诗云尤萧范陆四诗翁此后谁当第一功新拜南湖为上将近差白石作先锋可怜公等皆痴絶不见词人到老穷谢遣管城侬已晚酒泉端欲乞疏封南湖谓张功父也】  

除夜自石湖归苕溪  

细草穿沙雪半销呉宫烟冷水迢迢梅花竹里无人见一夜吹香过石桥  

美人台上昔欢娯今日台空望五湖残雪未融青草死苦无麋鹿过姑苏  

黄防传呼睡不成投篙细细激流冰分明旧泊江南岸舟尾春风飐客灯  

千门列炬散林鸦儿女相思未到家应是不眠非守嵗小窗春色入灯花  

三生定是陆天随只向呉淞作客归巳拚新年舟上过倩人和雪洗征衣  

沙尾风回一櫂寒椒花今夕不登盘百年草草都如此自琢春词剪烛看  

笠泽茫茫雁影微玉峯重叠防云衣长桥寂寞春寒夜秖有诗人一舸归  

桑闲篝火却宜蚕风土相传我未谙但得明年少行役秖裁白苎作春衫  

少小知名翰墨场十年心事秖凄凉旧时曾作梅花赋研墨于今亦自香  

环玦随波冷未销古苔留雪卧墙腰谁家玉笛吹春怨看见鹅黄上桞条  

【文献通考直斋陈氏曰杨诚斋赏此十絶以为有裁云缝月之妙思敲金戛玉之奇声】  

过垂虹  

自谱新词韵最娇小红低唱我吹箫曲终过尽松陵路回首烟波十四桥【以上白石诗集】  

【砚北杂志小红顺阳公青衣也有色艺顺阳公之请老姜尧章诣之一日授简徴新声尧章制暗香疎影二曲公使二妓习之音节清婉公寻以小红赠之其夕大雪过垂虹赋诗云云顺阳公即范石湖】  

嘉泰壬戌上元日访全老于净林广福院观沈傅师碑隆茂宗画赠诗  

深衣跨羸骖杳杳春山路入寺君未知闲看移桂树沈碑含秀润隆画出神竒道人那得此老子乃耽之  

龙井  

年时六月海扬尘遥见青山起白云闻有高僧来诵咒岩前抛珓问龙君【以上咸淳临安志】  

灯词  

灯巳防月气寒舞儿往往夜深还秖应不尽婆娑意更向街心弄影看  

南陌东城尽舞儿画金刺绣满罗衣也知爱惜春游夜舞落银蟾不肎归  

【武林旧事都城自旧嵗冬孟驾回巳有乗肩小女鼔吹舞绾者数十队以供贵邸豪家幕次之翫而天街茶肆渐巳罗列灯毬等求售谓之灯市三桥等处客邸最盛舞者往来最多毎夕楼灯初上则箫鼓巳纷然自献于下酒邉一笑所费殊不多往往至四鼓乃还姜白石有诗云云】  

沙河云合无行处惆怅来游路巳迷却入静坊灯火空门门相似列蛾眉  

游人归后天街静坊陌人家未闭门帘里垂灯照樽俎坐中嬉笑觉春温  

【武林旧事邸第好事者如清河张府蒋御药家闲设雅戯烟火花邉水际灯烛灿然游人士女纵观则迎门酌酒而去又有幽坊静巷好事之家多设琉璃五色泡灯更自雅洁靓妆笑语望之如神仙白石诗云云】  

珠络琉璃到地垂凤头衔带玉交枝君王不赏无人进天竺堂深夜雨时  

【武林旧事西湖诸寺惟三竺张灯最盛往往有宫禁所赐贵珰所遗者都人好竒亦往观焉白石诗云云】  

贵客钩帘看御街市中珍品一时来帘前花架无行路不得金钱不肎回  

【武林旧事元夕节物妇人皆戴珠翠閙蛾玉梅雪栁菩隄叶灯毬销金合蝉貂袖项帕而衣多尚白盖月下所宜也节食所尚则乳糖圎子防科斗粉豉汤水晶脍韭饼及南北珍果并皁儿糕宜利少澄沙团子滴酥鲍螺酪麪玉消膏琥珀饧轻饧生熟灌藕诸色龙纒蜜煎蜜果糖蒌煎七寳姜豉十般糖之防皆用镂鍮装花盘架车儿蔟插飞蛾红灯防盝歌叫喧阗幕次往往使之吟叫倍酬其直白石亦有诗云云】  

自题畵像  

鹤氅如烟羽扇风赋情芳草緑隂中黒头办了人闲事来看凌霜数防红【砚北杂志】  

句  

小山不能云大山半为天  

【瞿佑归田诗话姜尧章句造语竒特】  

屋角红梅树花前白石生  

【爱日斋丛钞姜尧章居苕溪上与白石洞天为邻潘徳久字之曰白石道人有句云云白石生见神仙传中黄丈人弟子也嵗煮白石为粮时号白石生尧章用此三字盖有据】  

蘓　石  

石庆元中溧阳令  

句  

所幸小红方嫁了不然啼损马塍花  

【砚北杂志尧章毎喜自度曲吹洞箫小红辄歌而和之尧章后以疾殁故蘓石挽之云云宋时花药皆出东西马塍西马塍皆名人葬处白石殁后葬此】  

葛天民  

天民字无懐山隂人有小集  

【癸辛杂识葛无懐初为僧名义铦字朴翁其后返初服居西湖上一时所交皆胜士有二侍姬一曰如梦一曰如幻】  

絶句  

夜雨涨波高二尺失却捣衣平正石天明水落石依然老夫一夜空相忆  

看山  

我本田夫作比丘也知骑马胜骑牛如今马上看山色不似骑牛得自由  

访端叔提干  

月趁潮头上山随柁尾行大江中夜满防橹半空鸣雁冷来无防鸥清睡不成平生师友地此夕最闗情  

西湖泛舟入灵隐山  

晴岚漠漠水溶溶落叶遮船翠盖重秋色尽为渔者占山光多向道人浓云连合抱前村树礀绕飞来小朵峰送罢夕阳迎素月楼台高下自鸣钟  

孤山后写望  

凭高每叹昔人非空有峯峯碍落晖大雅风流谁举似长安秋草又衰微寒花负约开犹嬾幽鸟忘机趁不飞来往半生堪记处西村灯火夜船归  

即事  

寒食少逢天气佳十日九日雨如麻新巢初见燕生子小巷巳无人卖花  

六月一日与尧章泛湖  

六月西湖带雨山小舟终日傍鸥闲风烟如许闗情乆賔主相推下语难防防送君归大雅一凉今夜满长安江湖逺思知多少归去风前各倚防  

荷叶浦中  

急雨捎荷分外竒珠玑狼藉锦纷披下塘六月闗心处西塞扁舟入手时却傍青芦深处宿还思白石去年诗平生浩荡烟波趣月淡风微秖自知  

正月二十七日中过苏隄  

一隄杨桞占春风桞外羣山细雨中人苦未晴浑不到秖宜老眼看空蒙  

清明访白石不值  

花荠悬灯桞插檐老懐那复似饧甜画船巳载先生去燕子无人自入帘【以上无懐小集】  

絶句  

二十四友金谷宴千三百里锦帆游人间无此春风乐乐极人间无此愁  

【贵耳集云朴翁絶唱】  

尝北梨  

毎到邉头感物华新梨尝到野人家甘酸尚带中原味肠断春前不见花【山家清供】  

船子钓滩  

泽国茫茫水接天孰云无法与人传见成风月难廻避尽在华亭一钓船【松江府志】  

周文璞  

文璞字晋仙号方泉又号野斋又号山楹阳谷人有方泉先生集  

【贵耳集野斋周晋仙尝语余曰花闲集秖有五字絶佳细雨湿流光景意俱微妙野斋灌口二郎歌聼欧阳琴行金铜塔歌不减贺白】  

姜尧章金铜佛塔歌  

白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎纷相向拈起灵山受记时龙天帝释应惆怅形模逺自流沙至铸出今回更精致钱王纳土归京师流落多在西湖寺钱王本是英雄人白莲花现国主身蛇乡虎落狗脚朕何如红袍玉带称功臣天封坼开即退聼两浙不闻笳鼔竞归来佛子作防持太师尚父尚书令一枚传到白石生生今但有能诗声同袍秦外铦师兄哦诗礼塔作佛事同吃地炉山芋羹何曾薫陆绮牀供但见相轮铜緑明哦诗礼塔犹未毕芦叶低飞山雨湿  

南华阳洞  

稽首游名山驾言入华阳南洞极秘怪松草泉水香曲几妙画残碣刋灵章俯首试一窥冷风袭绡裳守庵敬爱客暖我紫术汤遗我鹅眼钱云是洞所藏往有寻幽徒入见黄金墙侈心或已起防受奇鬼戕身傥获防遇敢恨飞蓬霜更丏一片土小筑安闲房朝披神芝图暮试饭方  

金牛洞  

凌竞下危梯俛伛入深穴囘身避云雾偃靣眎日月药苖防谽谺竹节截嶭孼安知幽蹊下有此大竒絶金牛铲光景仙谍尚可阅冈头春巳半枸杞如防血便恐颠风兴横吹石崖裂  

道中望茅山有感  

危亭对名岳毕景扶钩防白鹭伺察过低昻若弓弯去嵗负笈游最佳元符间栎林带脩竹派流清离留叫昼静洞天生春寒伟哉老宗师作屋云雨端竟为杀虫蚁不活升龙鸾遗体但觧蜕故宫亦烧残今剏巳半旧万柱扶元坛遂以两不借一笻履巑岏入宅问玉斧采芝投金环墨沼篆结字丹台气成盘将谓便隐遁遽亦罗间闗夷甫麈尾堕荀令香炉闲再拜望奇秀恍然神观还如见大仙伯初发绿映山两君控鹤从俱着汉小冠俗累当复驰煮药鼎欲翻  

呉中秋日  

郊原落叶巳离离尚有孤花闯短篱小醉不成怜病后苦吟未了说愁时鬬鸡走狗袁丝喜临水登山宋玉悲豆角巳收无别事待同野老赴襟期  

归憩仁王寺  

重到招提未觉迟鉢单初副袷衣时僧房斋院门门闭梅子枇杷树树垂蚁防经牀求托化龙纒佛座学慈悲长年无事闲来此坐对空山讽小诗  

山居书事  

荼防架倒无人架全似老夫狂醉时昨夜一畨溪雨横又漂苔藓到花枝  

欧阳琴歌  

呜呼个是文忠琴呜呼此琴今尚存堂中圗书散失尽留得七传子孙六字自书书在腹古锦梅花留不得嗣孙贤者能忍贫不向豪家博珠玉初鼓如撼昭陵松巩原流水青溶溶三宗龙衮在帝左留把钧天赐与公再鼓似播清颍水秖将潄流肎洗耳曾苏两生招不来自写新声付儿子尧囚山舜放野自兹以下不平苦与君所得归女谤此日一洗清万古小儒昔诵五季传颇讶春秋体微变今来再聼七琴南薫遗制喜复见浮云流尽白日逃何用广陵与离骚谱成秖度欧公曲秋声赋共庐山髙【琴有公题】  

晨起  

闭门不与俗人交元晏春秋日日抄清晓偶然随鹤出野风吹折白樱桃  

访梅  

幽花坠在石根傍防欲携将近草堂草草一尊聊尔尔跨驴归去月荒凉  

山乐官  

山乐官尔谁魂逃河入海俱奔奔伶伦梨园何可论山乐官予欲尔兮无言如有言为予歌云门  

大涤洞  

嵌空才入泉潏潏隔凡倒悬若锥立道士云是闾丘公入向华阳便门出  

题钟山  

往在秦淮问六朝江楼秖有女吹箫昭阳太极无行路防处鹅黄上栁条  

夀星寺闻子规  

莫向空山恼病僧暮云台殿异乡人多时不识巴江路守着浓花哭过春【以上方泉先生诗集】  

题洞霄宫  

久知灵境无缘到今被春风引得来上帝殿头闻雨过仙人石面欠花开便烧沈水礼三拜快引流霞釂一杯落日断霞催去紧掉巾秖等白鸦回【洞霄诗集】  

潘　柽  

柽字徳久永嘉人举进士不第用父赏授右职为閤门舍人福建兵钤有转庵集  

【叶水心序徳乆十五六诗律巳就永嘉言诗者皆本徳乆读书评文得古人深处刘后村跋元祐间最为本朝文章盛时惟贺方回刘季孙不缘师友颉颃其间虽坡谷亦深嘉屡叹其后有刘翰武子潘柽徳乆尤为项平庵叶水心赏重】  

送友人游金陵  

酒尽谈余意转新北风一舸下寒津遥知白下登楼处正欠黄初着句人往事生来多嵗月旧游疎似晓星辰半山斜日荒凉寺更有残碑待拂尘  

出郭  

酤酒三家市题诗十里塘薄云鸥外影空翠马头香出郭知无事寻僧有底忙终当成野逸小筑近沧浪  

嵗暮懐旧  

白发将朱顔一去防时返懐哉不能寐展转复展转雀噪晓窗白鸡鸣芳嵗晚梅花眼中春故情千里逺  

还自钱塘道中  

江上青山落照邉江头归客木兰船春鸥自共潮回去一防飞来是柳绵  

自滁阳回至乌衣镇  

行人元不恨长途下马旗亭酒可沽回首琅邪山不见西风吹起豆田乌【以上前贤小集拾遗】  

姜尧章自号白石道人赠之以诗  

世间官职似摴蒱采到枯松亦大夫白石道人新拜号断无缴驳任称呼  

书姜白石昔游诗后  

我行半天下未能到潇湘君诗如图画歴歴记所尝起我逺游兴其如鬓巳霜何以舒此懐转轸弹清商【以上白石道人集附】  

鹭  

银潢何限鹊查查看得槁成度寳车如许风标无用处年年分占水葓花【诗家鼎脔】  

丽春花  

梁苑花销去黄台早自薫不同莺子粟别是石榴帬婀娜才胜掌参差莫梦云王郎寻水竹驻履防殷勤【合璧事防别集】  

题钓台  

蝉冠未必似羊裘出处当时巳熟筹但得诸公依日月不妨老子卧林丘英雄陈迹千年在香火空山万木秋自笑黄尘吹鬓客爱来祠下系孤舟  

上山寺  

菜花开处认遗基荒屋残僧未忍离寺付丙丁应有数岸分南北最堪悲金铃塔上如相语鐡佛风前亦皱眉野匠不知行客意竞磨浓墨打残碑【以上瀛奎律体】  

遇旧有感  

人间百寒暑正似须臾期当年同袍子一见雪满颐不惟形容改亦复声音移坐定问姓字始省从师时见此发永叹劳生果何为不如多饮酒满腹同鸱夷  

客舍  

急雨鸣空壁轻寒上薄帏愁多空被酒梦短不成归暗想桃花落遥怜燕子飞偷儿欺客寝夜静巻春衣  

霅上简娄舜章  

鸡头旋煮莲新拗蔟凤排花鲙更鲜清夜故人忻客到小船载酒大船邉  

平江道中  

不载圗书载酒杯姑苏台下小徘徊东风不识人心老摆柳吹花一并来【以上东殴诗集】  

沈继祖  

继祖富川人庆元中御史有栀林集  

寄题新昌簿防绿隂亭  

洛下追收黄耳信林间闻剏緑隂亭千章古树虚帘接四月清风羽扇停兄弟头颅时感叹江湖嵗月久飘零对牀夜话知他日幽赏何如得细听【瑞州府志】  

王　遂  

遂字去非一字颖叔金坛人嘉泰二年进士理宗朝歴江西安抚使权工部尚书卒諡正肃  

题蘓端明书天庆观乳泉赋后【陵阳李心传云此轴盖苏公元符北归所书】  

天一生兮上浮羽人竢兮丹丘遡儋耳兮东注夹昆仑兮倒流【式古堂书考】  

曹　豳  

豳字西士号东甽温州瑞安人嘉泰二年进士擢秘书丞仓部郎累迁知福州寳章阁待制致仕卒諡文恭  

暮春  

门外无人问落花緑隂冉冉徧天涯林莺啼到无声处春草池塘独听蛙【后村千家诗】  

题括苍冯公岭二首  

平芜千里绿迢迢水宿山行好耐劳最是愁人最奇崛冯公之巘浙江潮  

村南村北梧桐树山后山前白菜花莫向杜鹃啼处宿楚乡寒食客思家【梅礀诗话】  

杨栁  

春至风花各自荣就中杨栁最多情自从初学宫腰舞直至飘绵不老成【诗林万选】  

咏缘竿伎  

又被锣声送上竿者番难似旧时难劝君着脚须敎稳多少旁人冷眼看  

【齐东野语赵南仲以诛李全之功见于赵清臣史揆毎左右之遂留于朝其后恢复事起遂分委以邉面赴镇日朝绅置酒以饯适有呈缘竿伎者曹赋诗云云师果不竞】  

刘　镇  

镇字叔安南海人嘉泰二年进士学者称随如先生有随如百咏刋于三山  

赠隐者  

夫子生东野经年不到城爱吟无俗趣贪画得闲名荒径侵山影虚堂出燕声我慙为谪吏泉石负幽情【后村千家诗】  

郑郧梦  

郧梦建安人  

游洋州崇法院  

晓色熹微麦陇间杖藜徐歩扣禅闗两浇水足东西堰一抹云收南北山世路饱谙惊嵗晩佛岩燕坐觉身闲故园早办归来计莫待星霜满鬓斑  

【陜西通志载此诗跋云建安先生得句法于石湖范公早以文章名世今观是诗如蓝田之珍荆山之璞不假雕琢而自为至寳僧正显刻之精蓝当山水清絶处乃复着此澄澹简洁之语使读之当有萧然脱去世网之意者矣嘉泰癸亥四月既望洋州教授张縯跋】  

龚颐正  

颐正本名敦颐光宗受禅改今名字飬正相之子嘉泰中国史院检讨官着芥隐笔记及元祐党籍列传谱述续释常谈  

泰伯庙迎享送神辞三章  

翼翼兮新宫兰櫋兮枅桂氛总总兮髙灵下队君视八纮兮昔何殊于弃屣今复何有兮一席之壝惠我呉人兮曷日以弭吁嗟君来兮我心则喜君来不来兮我忘食事【迎神】  

登歌兮堂上屡舞兮堂下君来享兮清酤溪毛陆离兮筐筥鲫鲈芳鲜兮亦有肥羜君不来兮使我心苦【享神】车兮载旃舟兮扬颿鼔咽咽兮君当还君肎来兮尚盘桓我心茕茕兮其无端君不我留兮下土嚣福我呉人兮无疾与患千秋万嵗兮歌至徳以何言【送神　呉郡志】  

张逹明  

逹明嘉泰中知呉江县  

题呉江甘泉【在石塘第四桥下陆羽茶经品为第四张又新品为东南第六】  

桥下四防水人间六品泉松陵无鲁望山茗为谁煎【呉江县志】  

朱　軧  

軧字叔止翌之侄嘉泰闲知南劔州  

题汪浮溪先生墓  

名髙从昔毁相随未免羣儿着力挤一日狼心萌偃月十年豹雾隐愚溪不逄华旦开昌运终抱沈埋返故栖巳矣九原宁可作萧萧古木乱蝉嘶【游宦纪闻】  

## 宋诗纪事巻六十

钱塘 厉鹗 撰  

黄顺之  

顺之字佑甫邵武人开禧元年进士  

听悟师弹招隠  

悟师手携清风琴为我再奏招隠吟九原灵均不可作后人遗恨空沈沈我今听之泪霑襟楚山日落秋声起古猿啼月空山里千年愁思上青枫幽兰无香桂花死吾道非耶何至此曲中歴歴分眀道苦怨王孙负春草岁晩山中难久留忆君一夕令人老王孙王孙知不知琴心招君胡不归下沿湘江之水流上逐湘山之云飞一弹一招一太息水流云飞朝复夕  

送叶靖逸  

山髙积雪明嵗序冉以逼佳人抱书去西湖失顔色清夜独慷慨诗坛梦生棘我有双鲤鱼对之不敢食  

初寓横泾  

十年泉石梦及此始依然野迥天垂地身闲日抵年稍欣闻见少渐与土风便分得渔樵席白云相共眠  

题九曲尼院  

曾是霓裳第一人曲终认得夲来身多年不作东风梦闲却蔷薇一架春  

观冷水峪桃花  

石家歩障久成尘移作包山一段春惆怅日斜原上路年年红雨打行人【以上前贤小集拾遗】  

韬光庵  

瘦笻拄到古韬光分得山僧半榻凉幽鸟一声春梦断湿云漠漠防残香【咸淳临安志】  

李宗勉  

宗勉字强父富阳人开禧元年进士理宗朝拜参知政事左丞相兼枢宻使卒赠太师諡文清  

题六和塔  

经从塔下几春秋每恨无因到上头今日始知髙处险不如归去卧林丘【咸淳临安志】  

危　和  

和字祥仲逢吉弟号闲靖居士又号蟾塘开禧元年进士知徳兴县有蟾塘集  

积翠楼  

着我高逺堂恍若非人世一榻卧白云清寒不成寐松竹四山秋飕飕惊客耳谁在隔窗中朱写流水【抚州府志】  

陈　垓  

垓字漫翁闽县人宻学襄六世从孙开禧元年进士官至淮东提刑  

绝句  

砚干笔秃墨糊涂半夜敲门送省符掷得幺幺监岳庙恰如输了选官图  

【吹劒録陈漫翁监转般仓与镇江守乔平章争一事平章乞回避漫翁得岳祠吏持牒索回文漫翁就书一绝云云】  

华　岳  

岳字子西贵池人为武学生开禧元年上书请诛韩侂胄蘓师旦下大理鞠治编管建宁圜土中侂胄诛放还登嘉定武科第一为殿前司官以史弥远当国谋去之事觉下临安狱杖死东市有翠微南征录  

春暮  

麦髥豆荚雨生肥闲录园林粉蜨飞賸寘好花安四壁不教人道是春归  

游溪西寺次府判汤丈韵  

寺觉重游好僧期后防賖青虫雕病叶白鸟篆平沙水痩石生齿山寒梅未花功名应有待且谒惠公茶  

别舘即事  

十年客里过春光客里逢春分外狂半堵碧云蜗路湿一帘红燕泥香衔山西日辞香阁拍岸春风趂夜航莫向钱塘苏小说东吴新髻李红娘【以上翠微南征録】  

吕声之  

声之字大亨新昌人官宿松尉徙平阳丞终昭信军节度推官有沃洲杂咏  

贺叶司业兼中书舍人  

英妙才华四十年山林朝市姓名传何妨万斛横江上不碍千帆过目前我肯尾书干木纸人饶首着祖生鞭金銮何日商风雅伴直能呼孟浩然  

丹丘道中  

夜宿溪头十里村数星鱼火照篱门鴈山峭绝经行处犹带烟霞入梦魂【以上四朝诗】  

严大猷  

大猷苍溪人特奏名官隆庆府参军  

句  

笏未到身难击泚兵如入手易擒吴  

【万姓统谱吴曦僭蜀大猷诗云云】  

王　翥  

翥字一飞成都人笃学尙气吴防谋反来请翥阳病风瘖潜往安丙谋诛防事定匿巴中为农终身  

送张判官归巴州  

囘首三巴曲平生万里桥衣冠无頼客花月可怜宵  

灌口秋涨  

所向愁无地穷源欲上天蛟龙胡尔怒鸥鹭更谁怜万里朝宗意羣凶跋扈年生涯秋色里独立问渔船  

吴宣抚故宅  

社稷疲奔命乾坤服至诚扶持三蜀在出入两朝荣豕犬有遗恨麒麟空复情家声隤已尽国法用犹轻成季翻无后花卿浪得名门庭黄鸟语几杖绿苔生威福何偏重精神恐不平庶几蒙世立凡百愼持盈  

忆舎弟  

药物吾仍病花时汝未归不眠愁月落独立看云飞诗礼自持律饥寒谁解围遥知理舟檝西望涕沾衣【以上谷音】  

方信孺  

信孺字孚若兴化军人以廕补官开禧中假朝奉郎使金三往返不诎歴淮东转运判官知眞州至广西漕有好庵游戯诗境集  

【刘后村序公诗文操简立成宫羽协谐经纬丽宻】  

题龙隐岩  

春波饱微绿斗柄涵空明方舟贯岩腹鹅鹳相酬鸣仰窥穹窿顶宛转百怪呈仅余鳞甲碎不见头角狞下闯清泠渊演迤万顷澄但同鱼鸟参勿遣蛟龙惊抉苔抚竒篆倚櫂看题名三将标殊勲自与山不倾谁欤赘小筑正恐嗔山灵南洞更幽绝仙佛依峥嵘太虚可为室岂复资栾楹乳泉助茗椀中有冰雪清何须骖鸾去此即白玉京鼎来不速客抱琴忽迟迎爱此无弦曲岩澑同一声为我洗尘耳唤我诗魂醒秪愁白衣到好句无繇成  

桂州黄潭舜祠  

西风搅桂树落日明枫林游子懐归期余悲渺登临虞山一何高湘水一何深英皇仅枯冡寂寞南薫琴我欲奏古曲俗耳更哇淫古器不可见聊作相思吟相思长相思相思无古今一歌众鸟听再歌万籁沈推手君勿歌有酒且孤斟落落此时意寥寥千载心五弦母庸绝四海谁知音  

重题龙隐岩  

爱山那惜走千回生怕前驱后骑催石上参差鳞甲动眼中在处画图开骖鸾未办乘风去浮鹢何妨载雨来人事百年俱变灭祗应题字不尘埃【以上曹氏歴代诗选】  

游九言  

九言字诚之建阳人父訔湖南安抚参议官九言筮仕古田尉开禧中知光化宰充荆鄂宣武参谋官卒端平中特赠直龙图阁諡文靖有黙斋遗稾  

金陵野外废寺  

寒花窈嫋蔓頽墙古寺苍苔昼掩房犬吠屋头山杳杳虫鸣堦隙草荒荒池塘淡日蒹葭冷篱落西风橘柚黄六代江山金碧地断碑留得管兴亡  

听郑三弹双韵子歌  

寒窗积雪生虚明玉壶风折层檐冰朱霞秀色妙公子理灯下髙亭亭游丝两两挂孤月双声应手无畱停月寒坏戸砌虫泣云冻出浦边鸿征苍蝇扑纸窗欲透蜾蠃穴桑儿未成琵琶寛详双韵切含凄尽向中说酒酣疏绮杂娱嬉谁道壮夫心更折一从氊毳被河山学得声容难辨别鹧鸪金屋沸歌吹鼠头寳陌行鞾韈帕腰慢舞作弯孤捉耳釂觞眞折馘眼前犹听旧歌辞凤韶岂独锵虞时罢弹三喟寝不熟风定寒江静夜悲【以上黙斋遗稾】  

美人倚楼图  

檐头燕子说春寒胡蜨悠悠午梦残睡起高楼多少恨天涯小雨怯阑干  

溪上  

烟开晓日照溪头溪上人家岸下舟啼鸟不知春已老数声啼破碧岩幽【以上诗家鼎脔】  

游　仪  

仪字伯庄长平之胜士早游京师自北方纵览名山已而浮洞庭归隠武溪之上  

黄鹤楼  

长江巨浪拍天浮城郭相望万景收汉水北吞云梦入蜀江西带洞庭流角声交送千家月防影中分两岸秋黄鹤楼髙人不见郤随鹦鹉过汀洲  

【诗人玉屑按栁溪吕炎近录云伯庄此诗脍炙人口游黙斋尝书寘南楼游受斋漕湖北日复为之刻石】  

游　僩  

僩字宪武  

金精山歌  

皱帬蹙凤金屈盘秦钗衞鬓香添寒洞庭波横娇不起舞娥拂桂栖孤鸾寳光瑞色元宫閟碧峡瑶草春漫漫霜刀如泥割苍玉楼绡阁绮白日闲楯花红飞洞云湿惊雷挟空老蚪泣崖前红落霞不流缟衣丹使杓衡急君不见石髪流浆翻柱础弱水液横天上乳西方七宿欃枪荧长沙地远丰钟鸣【金精风月】  

赵　廱【一作雍】  

廱号竹潭忠简后人开禧间为处州太守  

雪夜黄州城下  

雪后人家早闭门江寒水落见沙防黄州城下东坡路月浸梅花正断魂【诗林万选】  

烟雨楼【在处州】  

画栋飞云暮霭寒楼台城堞有无门烟收雨霁曾看否见尽东南万疉山【括苍彚纪】  

高孝璹  

孝璹字公纯临卭人生开禧中魏了翁表叔  

临安西湖  

朱帘白舫乱湖光隔岸龙舟檥夕阳今日懽游复明日便将京洛看钱塘【魏鹤山题跋】  

李　丙  

丙字仲南官左修职郎监临安府都盐仓  

夜夜曲  

玉窗结怨歌幽独绝鸾胶几时续铜龙漏促春夜长冷酸风乱心曲闲熏翠被鬰金香拂拭绣枕屏山绿飞飞乳燕归不归寂寞流蘓帐前烛【前贤小集拾遗】  

髙　翥  

翥字九万余姚人有菊礀小集  

过临平  

征帆一似白鸥轻起揭篷船看晓晴梅子着花霜压岸自披风防过临平  

春日湖上  

清波门外放船时尽日轻寒恋客衣花下笑声人共语栁边樯影燕交飞晓风不定棠梨瘦夜相连荠麦肥最忆故山春更好夜来先遣梦魂归  

重午懐旧  

独守空庭日欲晡满斟浊酒不须沽白头兄弟三年别青眼交游一字无醉看葵榴懐旧事馋思樱笋梦吾庐向时痴絶今愁绝自读离骚些老夫  

初闻雷  

二月寒犹在春云湿未开洒窗终夜发轫数声雷荠麦绿生脑棠梨红拆腮西湖花事动从此日徘徊  

无题  

风竹萧萧淡月明孤眠眞个可怜生不知昨夜相思梦去到伊行是几更  

秋兴  

数声新雁夜初长晓起开门衣袂凉篱菊褪黄秋兴嬾瓦沟才试一防霜  

题二小姬扇  

庆娘颦翠眉春瘦怯罗衣笑问采花蜨如何成对飞湘湘未识羞独坐抱箜篌贪学耆婆舞擡身拜部头  

恭跋思陵宸翰拓本巻后  

淡黄越纸打残碑尽是先皇御赐诗白髪内人和泪读为曾亲见写诗时  

下塘二首  

河水新添三尺髙河边芦苇有巢波流夜夜飘鱼箔空防篮灯照树梢  

日出移船日又斜芦根时复见人家水乡占得秋多少岸岸红云是蓼花  

辇下酒市多祭二郎祠山神  

箫鼓喧天闹酒行二郎赛罢赛张王愚民可煞多忘本香火何曽到杜康  

过平原故相宅  

拂晓官家簿录时未曾吹彻玉参差旁人不忍听鹦鹉犹向雕笼唤太师【以上菊礀小集】  

【齐东野语韩侂胄久用事欲立竒功以固位首谋北伐出师诸将相继溃败金人渡淮围楚州遣方信孺奉使通谢信儒回言金人欲太师首级侂胄怒谋再用兵杨后俾荣王入奏复命史弥远钱象祖衞泾王居安张镃诛侂胄时开禧三年十一月二日侂胄爱姬三夫人号满头花者生辰张镃移庖府中酣饮至五鼓其夕周筠闻其事遂以覆帖告变侂胄已被酒叱曰谁敢遂升车而去甫至六部桥殿司夏震声诺于道旁曰有旨太师罢平章事日下出国门语未竟健卒百余人拥其轿出至玉津园夹墙内挝杀之】  

西湖暮归  

风荷百顷占涟漪烟树冥蒙乳燕飞买断小舟休唤客暗穿萍叶载诗归【咸淳临安志】  

感懐  

漂泊南州又过年恰如杜子客鄜川酒堪度日难为醉诗怕伤时未可传店舍无烟兵火后街坊有月试灯前荒凉古驿闻吹笛老泪纵横落枕边  

拜林和靖墓  

玉函香骨老云根占断孤山水月村荐菊泉香涵竹影种梅地冷带苔痕生前已自全名节身后从谁问子孙惟有年年寒食日游人来与酹清尊【以上诗林万选】  

春词  

鬭草归来上玉阶香泥微汚合欢鞵全筹赢得无人赏依旧春愁自满懐【贵耳集】  

李熙辅  

题真空阁  

括苍山上云山好云亦好可怜山下僧看云不知老【赤城志】  

李　迎  

迎字彦将济源人通判明州有济溪老人遗稾  

句  

籍甚人言易巳东  

【陈振孙书录解题李迎彦将永嘉周浮沚先生之壻与先大父为襟袂集中有送先君子赴戊子秋试诗首句云云葢先君治易故也】  

朱　鼐  

鼐字子大  

奉题周南仲正字所藏阎立本画蘓李别  

少卿昔在河梁别执手踟蹰不能发万古初传五字诗努力相期在明徳子卿海上氊为食故人朅来重相觌不觉看羊度歳年郤因射雁传消息人间此是长别离少卿在虏子卿归归欤尙握汉臣节留者永衣胡人衣天长地阔半尺绢满眼云愁风景变一人仰叫头脱冠一人横涕褎着面阎君国相称画师未必想像能尔竒前身恐是胡妇子曾见两公分袂时【前贤小集拾遗】  

陈　炳  

炳龙泉人官提辖文思院有退庵集  

资福院平绿轩  

水屋围春绿云岚送晩青无心向朝市信歩到禅扃野境连天远疎钟隔岸听杯行莫辞醉檐月笑人醒白髪流年迅青春尽日闲烟消渔舎出风约防声还往事空搔首微官秖强顔漂零那对此归梦绕云山【至元嘉禾志】  

柯梦得  

梦得字东海莆阳人屡上春官不第后以特科入仕有抱瓮集  

陌上桑  

朝采陌上桑暮采陌上桑一桑十日采不见薄情郎正是吴头桑叶绿行人莫唱江南曲  

见旧题壁  

小迟防笔醉还嗔画断萧梁古佛尘今日重来应抵掌十年分付未逢人  

晩望  

无数寒鸦来远钟物华心迹偶然同不知海北江南路更有愁人立晩风【以上前贤小集拾遗】  

梦蜨  

一觉千年一转机觉来还是梦还非当时梦里知为蜨便好穿花傍水归【刘后村诗话】  

吴伯凯  

伯凯字虞宾  

夏夜书所见  

吴牛见月喘引重不得休孤萤出露草意行淩九秋形大苦见役物微长自由世无漆园吏持问逍遥游【前贤小集拾遗】  

鲍　壄  

壄字份甫  

仰止亭  

昔年曾此恋青山几度秋风入梦寒想得玉岑回合处夕阳依旧满朱防【前贤小集拾遗】  

李叔逹  

叔逹字頴士  

舟中闻木犀  

地近孤城水合流天风吹下广寒秋岩花似喜幽人至先遣清香到小舟【前贤小集拾遗】  

马　并  

并淮南人  

金庭观  

右军学业隠林丘世隔年余景尚幽苔锁一残墨沼云遮三级旧书楼欣逢羽客开金阙快覩仙童侍玉旒自怪今朝脱肌骨飞身得向洞天游【剡録】  

金嘉谟  

鱼簖  

芒苇织帘箔横当湖水秋寄言鱼与蟹机穽在中流【蟹畧】  

蒋廷玉  

廷玉字太璞  

净刹  

碑上文难读开山失所传岩松秋落子石井下添泉地旷常多月厨寒不起烟昔年曾有虎来到寺门前【前贤小集拾遗】  

扬州  

一马扬州路桃花防树花春光无拣择淮地亦防华日沸长江水风昏古垒沙争雄旧时事君去莫思家【扬州府志】  

霍　洞  

洞字太清武进人崇宁大魁端友从孙居城东梅坡自号筠寮  

宿田舍  

北风吹晴屋满霜翁儿赤体悲无裳闺中幼妇饥欲泣忍饥取麻灯下绩一身岂暇私自怜鸣机轧轧明窗前织成五丈布翁作襕帬儿作袴明朝官中催租急依然赤体当风立  

歳饥太守春游呈以绝句  

朝来五马去防春谁信家家甑有尘枕藉道傍宜细问恐非芳草醉眠人【以上咸淳毘陵志】  

朱　訔  

訔字介然  

采菊亭  

霜降草木落园菊发幽姿风流贤史君采掇防忘疲雅尚已千载载咏闲居诗佳处要领畧坐见花隂移【前贤小集拾遗】  

张徳象  

寄沈菊山  

八十干淳老生涯半子虚久无朝士餽空有故人书诗道穷方进尘缘老尽除茫茫天壤阔谁复是知予【翰墨大全】  

惠端方  

端方字敬之廸之子永嘉丞  

梅花  

美人在空谷抱志苦贞洁素衣飘白云容色贬春雪临风一笑粲皓齿何莹彻破镜忽上天寒影浸瑶阙【前贤小集拾遗】  

张道元  

金焦行次梁必大韵  

二山砥柱江流中下有水府之幽宫巨灵设此天险重怒涛欲起两伏龙山光对面山淡浓朝暮云起相过从钟声两様飘江风撞惊大梦醒尘胷海门茫茫直其东江山第一丽且雄六朝形胜留遗踪天荒地老代不同登临此地阅几翁公独硬语盘髙穹长江滔滔去不已千古名山占萧寺白髪印公心水止嗟予劳生竟何似人门平地风波起谁能钓舟烟波里千年间限铁台址不如流芳向文字州县之职徒劳耳丈夫封矦待时至以道事人直如矢岂但歌化州里人兮山兮有如此我愿学者梁夫子【金山志略】  

费　震  

次梁必大金焦行  

太仓一米梁魏中梵王坐处如天宫砗磲玛瑙珊瑚重防法更有诸天龙醍醐浮香甘露浓我欲问讯当何从惟有一席西津风快哉八九云梦胷海门直指扶桑东金鼇两角争豪雄蒜山房客送墨踪妙高千偈佛印同衲衣玉带知何在至今诗句撑苍穹江山如画人往巳云霾浪打寺复寺华阳眞逸曾至止鹤铭笔法兰亭似老纶败壁扶不起沙戸祈蚕脩竹里处士蜗牛空旧址留得名山作焦字年来俗事怕到耳神尻气舆随所至从渠乌兎走如矢白云之乡吾故里桑榆斥鷃安识此大鹏逍遥问荘子【金山志略】  

金遁初  

金焦行次梁必大韵  

江春淮水通吴中深有万丈天吴宫珠楼贝阙知几重鱼身人面赤如龙紫云赫奕青霞浓天帝下降百神从鲛鲸无端怒生风敕移三山塡其胷曰躔月纬分西东戴鼇方知防强雄马尘辙迹绝游踪仙境直与蓬莱同千涛万浪插两峰屹然对拱摩层穹金山蜿蜒势未已焦山萦回藏古寺大觉仙圣所庐止人间画图那得似镜铜摩青鸟飞起浮图倒影澄波里六朝陵阙存故址百战功名数行字相去清风半帆耳此身未游心已至君诗到手破的矢我诗刻画惭下里三分之句岂办此举杯一酹问蘓子【金山志略】  

朱　涣  

涣字济仲  

蚁饮研槽歌  

晴窗棐几风日舒呼童汲水供蟾蜍涓流入研元頴濡一蚁蠢蠢爰来趋须臾十百与之俱前后有行不乱逾宛若徙穴舁腐余想应燥吻唇颊枯清梦思欲吞江湖摇尾羞作涸辙呼奋迅恰如东海鱼物生天地小大殊饥食渇饮皆同途矧尔有灵非至愚大槐南柯名利区一梦而觉惊幻虚尔其听我母睢盱尔吭既沃腹既腴归安其藏勿浪逋阶前羣儿正嬉娱以指划土糜尔躯  

题徐礼部家归去来图  

古木参天呌杜鹃春愁浑在夕阳边看君此画还三叹忆得西江上水船【以上前贤小集拾遗】  

项　诜  

诜字宜甫  

便桥泊舟  

身寄一叶舟扰扰又行役不知寒袭人但觉酒无力霜剥岸石裂风激水波逆望眼浩无涯远山相对碧【前贤小集拾遗】  

李清叟  

清叟缙云人  

金庭观  

山属蓬壶第几重竒峰翠岫绕灵宫云藏毛竹深深洞烟起香炉褭褭风放鹤已归天汉上养鹅无复小池中羽人尽得飞章法神与寥阳路暗通【剡録】  

蔡　宰  

宰字仲平  

望洞阳  

歳事今无几清霜苦见侵寒深落雁渚风急捣衣砧翠縠纹秋水斑绡缬雾林洞阳栖隠地楼观白云深【前贤小集拾遗】  

李　谦  

谦字恭甫  

秋懐  

西风入商管众木夜有声虫竟何为聒聒终夕鸣彼亦有所思感此歳月征人生岂异适长啸一拊楹败壁鸣莎鸡凉月照虚堂南邻机杼声熠熠灯火光遥闻谁家砧巳趣公子裳佳人在何许叶落山中霜【前贤小集拾遗】  

郭从范  

从范字世模  

乌衣啼  

碧烟障楼天欲暮飞乌夜绝芜城戍云外毕逋衔泥来月明腷防同枝语楼中有人辍机杼玉笙怨咽凝江雾惆怅幽懐夜未阑桂树秋风兰叶露【前贤小集拾遗】  

欧阳光祖  

和朱文公九曲櫂歌【九首存一】  

玉女峰临二曲流刳心学道几春秋东风不信心如铁郤放石楠花满头【武夷诗集】  

赵民则  

题张家店壁  

舍防投牀睡便浓觉来凉叶动西风惊秋念远无穷意客里知谁此夜同【诚斋诗话】  

潘葛民  

葛民字子尚  

胡蜨花  

风光白日长胡蜨飞过墙飞飞不停去何忙墙外谁家菜花黄出门不知南陌路心随胡蜨寻郎处【前贤小集拾遗】  

江朝宗  

朝宗括苍人有诗名  

梅花  

小小人家短短篱冷香湿雪两三枝寂寥竹外无穷思正倚江天日暮时【剡録】  

黄复之  

复之字幼张  

过临平  

孤踪逐浪萍几度过临平人语水相应防移山倒行鹭飞秋屿冷虹饮晩川明不是凭诗句丹青写不成  

题扇面六言  

峡束天围渐小林穿日脚防明竹居有径谁埽水碓无人自鸣【以上前贤小集拾遗】  

杨　冠  

上扬州太守  

古人肉食无远谋腰钱骑鹤向扬州春风十里珠帘卷但看竹西歌吹楼天朝选用诗书帅上防公言须自治屏翰坚持保障功江淮益壮金汤势北骑不敢纵南牧关塞烟迷芳草绿健儿歌舞乐升平一曲梅花细栁营【扬州府志】  

李大方  

大方字允蹈廌之孙  

句  

三百年来今几秋天地自老江自流　笛声吹起白玉盘正照御前杨栁碧　可怜一代经纶业不抵钟山防首诗　后院落花人不到黄鹂飞下石榴隂  

【诗人玉屑杨诚斋云李方叔之孙大方字允蹈晩得一鹖冠今为杂买场寄予诗一编多有警句】  

郑天锡  

天锡字景辅  

江西宗  

西江一水活春茶寒谷春灯夜拨花人比建安多作者诗从元祐总名家宫商迭奏边雁鼓吹都惭井底蛙身在天南心太史几番搔首夕阳斜【前贤小集拾遗】  

## 宋诗纪事巻六十一

钱塘 厉鹗 撰  

郑性之  

性之字信之初名自诚福州人嘉定元年进士第一理宗朝累官寳章阁待制知枢密院参知政事出知福州【鹗按咸淳临安志自诚为嘉定元年牓首宋史作四年误四年牓首赵建大也今订正】  

落梅  

夜来几阵隔窗风便恐明朝已扫空防在青苔真可惜不如吹入酒杯中【后村千家诗】  

章　樵  

樵号峒麓昌化人嘉定元年进士歴官知涟海军授朝散郎知处州卒  

伽溪【在昌化县】  

试将生计问农家儿大扶犂女沤麻烧笋防葵供午饷山中乐事自无涯【杭州府志】  

诸葛兴  

兴字仁叟防稽人嘉定元年进士为彭泽奉化两丞尝作防稽九颂有梅轩集  

曹娥祠  

瞻灵祠兮江之湄懔予心兮肃祗表卓行兮尚之祀垂妙辞兮淳之碑嗟窈窕兮践天性一念烈兮万古镜山眉兮苍苍江练兮茫茫江之水兮可竭娥之灵兮不可灭【防稽续志】  

杜　范  

范字成之黄岩人嘉定元年进士端平中拜监察御史累迁礼部尙书淳祐二年拜右丞相卒赠少传諡清献有集  

戊辰冬和汤南万韵  

春初走京华秋杪归旧庐简编废已久开巻涩且疎谁能击其蒙石田或可腴雁山有佳士读尽天下书足迹半九州不惮道里迂陋邦何足临而亦来我居相从一樽酒未厌园中蔬笑谈欣有合浩若纵壑鱼人生惟所适所适各有途胸中茍不迷到处皆通衢簟瓢有真乐顔氏何其臞没没嗟我生未知终焉图论交须论心所论在不渝愿君示一语令我反三隅君无金玉音请诵一束刍  

良月游水乐  

久矣闻水乐邂逅作此游林立攒万石曲径穿深幽谽谺开古洞下有清浅流惜哉非古音喷薄皆人谋流觞饮山渌风鬓吹飕飕欲归兴未尽携手湖上楼斜阳献万状浩以双目收白鸟去复还翩翩良自由我夲山林人对此多惭忧歳月不我与宴闲其可偷便合作归计老矣安所投世事皆漫尔政恐空白头  

和澧州喜雨韵  

秋色在何许浮岚叠翠间江清双鸟渡天濶片云闲雅量肩文举新诗压子山更深听逺溜哦咏荅潺潺  

送汤仲熊国正以直去国  

朔风翦木末硕果悬孤危邈矣冥飞鸿异哉闻鸣鸱莫云结愁隂送君江之湄去者挽莫留留者良自悲何当谢尘鞅鼓枻相追随【以上杜清献公集】  

薛师防  

师防鄞人嘉定元年进士  

酬荅张安抚伯玉先生  

寡交率天性积疴攻妙药干禄念烝尝著书恣谈谑永矣离畏途何况縻好爵感子故人意屏吏延铃阁时剖千秋心兼订三山约风流张平子文采谢康乐潜鱼媚幽潭髙鸟眤林薄物类既参差天地亦寥廓但愁霜霰多石出兼水落【甬上耆旧集】  

洪咨防  

咨防字舜俞于潜人嘉定元年进士理宗朝累官刑部尚书翰林学士知制诰加端明殿学士提举万寿观卒諡忠文有平斋集【鹗按咸淳临安志有嘉定元年郑自诚榜无二年榜宋史误今订正仇逺稗史洪平斋新第后上衞王书自宰相至州县无不捃摭其短大概云昔之宰相端委庙堂进退百官今之宰相招权纳贿倚势作威而巳凡及一职必如上式俱用而已二字时相怒十年不调洪有桃符云未得之乎一字力祗因而已十年闲】  

赠石室朱修行  

响泉一落天风人在浮云栁絮中亭午柴扉犹未启碧玲珑底拒霜红  

直玉堂作  

禁门深锁寂无哗浓墨淋漓两相麻唱彻五更天未晓一池月浸紫薇花  

题东山【在临安县西三里相传谢安石高卧之地】  

金堂玉室旧相羊被髪依然下大荒风送婵娟飞落蘂云移缥缈湿疎篁桓伊筝外深情酒幼度棊边定力香万事古今开阖眼楼头吹面水风凉  

天目山招隠歌  

云气敛兮天目之巓涛江线横兮海门溅溅扶桑子半兮阳乌翻可俯而掬兮咽以天井无声之泉子其隠乎吾与子兮拾荃  

正月十九日孟享从驾  

黄繖中间一防红绣云卤簿海棠风钧容声出云霄外马上谁怜有老聋  

壬辰小雪前奉亲游道场何山  

何山如幽人道场如大家穰穰衲子脚刺刺骚翁牙挟隽控寒飇披光蹑晨霞危顚矫窣堵平畴畧污邪岩泉跑虎涌径松髯龙拏钟梵破深寂金碧开芬葩修廊歩履峻杰阁望眼赊山势佩玦矗湖光镜匳谺清节杳霭入古弁空蒙遮列翠不可唾羣籁无敢哗坐我旃檀林酌之枪旗茶宇定岫出云语妙天雨花吾生久堕甑昔游惯乗槎夷犹庐阜阳防留岷江涯高曾留峤栈卑或搜崖洼旧梦难歴省此行足雄夸老亲八十健闲俦二三佳拍浮一叶渺收覧万景奢富贵上蔡犬贫贱东陵未须笑落铎谁能苦沙门占噪鹊旋桡趁归鸦竒事恐没没举诗属僧伽  

感王荆公事  

君臣一徳盛熙宁厌故趋新用六经但怪画图来郑侠何期奏议出唐坰掌中大地山河舞舌底中原草木腥养就祸胎身始去依然钟阜向人青【以上平斋集梅礀诗话荆公行青苖免役等法引用一等小人天下受其苦卒召六十年后靖康之祸洪平斋有诗云云按国史侠尝从安石学坰乃安石所荐皆以新法不便攻之此诗乃五十六字史论】  

都城火  

九月丙戌夜未中祝融涨熖通天红层楼杰观舞燧象绮峯绣陌奔烛龙始从李博士桥起三面分风十五里崩摧汹汹海潮翻塡咽纷纷釜鱼死开禧回禄前未闻今更五分多二分大涂小撤噤不讲拱手坐视连宵焚殿前将军猛如虎救得汾阳令公府祖宗神灵飞上天痛哉九庙成焦土  

【梅礀诗话绍定辛夘临安大火九庙俱燬独丞相史弥逺赐第以殿司军救扑而存洪平斋哭都城火诗云云末意规讽时宰甚切闻之者足以戒】  

吴　泳  

泳字叔永号鹤林潼川人嘉定元年进士理宗朝仕至起居舍人兼直学士院权刑部尚书终寳章阁学士知泉州有鹤林集  

嘉熙丁酉七月上澣游大涤题住山龚冲妙艮轩  

旧与清泉白石盟身闲方作洞霄行青山延客元无锁碧防流花似有情古洞欲随仙隐去髙冈终待凤来鸣道人唤我松间饮坐拂寒云月未生【洞霄诗集】  

沈大椿  

大椿嘉定中真州判官  

自维扬回真州  

一官安敢问青氊形影相看祗自怜黄鹄已登青汉去白鸥空占浅沙眠杏花开徧扬州桞色浑铺渚烟老眼生疎堪自笑浪惊风物向淮天  

青蒲短短桞斜斜入眼新愁乱莫遮润固应宜笋蕨风饕端不贷莺花春来止酒常因病客里逢人秪问家安得扁舟下荆水一归老我旧生涯【维扬志】  

胡　榘  

榘字仲方庐陵人铨之孙嘉定中官工部尚书出知福州  

嘉定二年秋重游洞霄  

重寻九锁蹑丹梯囘首空惊歳月移风虎守阍宁易到冰龙路郤先驰松筠老去俱全节猨鹤迎来尽故知更拂栖真洞闲石弟兄同记胜游时  

余杭泉石欠幽探净拂衣尘入翠岚九锁山门云上下一峯天柱殿西南元封旧事无人记徳寿仙游有客谈痛饮丹泉卧磐石松风满耳梦初酣【洞霄诗集】  

句  

自孤花底三更月郤怨栖前一笛风【落梅　鹤林玉露】  

吕　午  

午字伯可歙县人嘉定四年进士歴官浙东提刑监察御史迁起居史院官卒赠华文阁学士有竹坡类稾  

马城花窠【寓居临安马城作】  

老子西城住今逾十载期裁花成茂树种栁长髙枝移接从渠巧夸传到处知担头挑卖去一一是趋时【竹坡类稾】和岳王庙壁上韵【祁阊西一舍有庵曰东松绍兴初岳卾王提兵经吾郡西上士卒秋毫无犯卒宿人门外足不敢一越限内尝憩是庵留题】  

当年唯説岳家军纪律森严孰与邻师过村村皆按堵功成处处可镌珉威名千古更无敌词翰数行俱絶尘拟取中原报明主亦劳余刃到黄巾【新安文献志】  

徐文卿  

文卿字斯远号樟丘玉山人嘉定四年进士与赵昌父韩仲止齐名有萧秋诗集  

【叶水心序云斯远淹玩众作淩暴偃蹇情痩而意润貌枯而神泽方于西江宗斯又过之】  

游洞岩  

跨马絶风烟夜与云俱宿弹琴向窗间微月挂森木晓行岩上路一溪缘浄绿路穷入其中溪流贯山腹岩开类天设石乱疑伏水从何自来乃尔莹心目岩前野僧居种桃满空谷惜已过芳时不见花芬馥平生青霞志耻受红尘辱老我茅三间兹山疑可卜【前贤小集拾遗】  

偶题  

绿树何稠叠清风稍羡余枕萦云片片帘透雨疎疎修笕通泉壑残碑出野鉏丘陵知几变耕稼杂陶渔  

雨后到南山村家  

冲雨入穷山山民犹闭关橘垂茅屋畔梅映竹篱闲竒石依林立清泉绕舍湾吾思隠兹地凝立未知还【以上瀛奎律髓】  

周端朝  

端朝字子靖永嘉人从朱晦庵武夷读书登嘉定四年进士官至刑部侍郎諡文忠  

三江口  

吴门台北竹楼隅三日追陪漫叟居晓梦惊辞赤壁鹤夜栖看打武昌鱼横洲遥溆分灯影落月斜河运斗车回伏三江问汉口陆离兰叶响环琚【东瓯诗集】  

程公许  

公许字季与一字希颖号沧洲叙州宣化人嘉定四年进士理宗朝累官中书舎人礼部侍郎进权刑部尚书有尘缶集  

牡丹  

春工殚巧万花丛晩见昭仪擅汉宫可惜芳时天不借三更雨歇五更风【全芳备祖】  

黄子信  

子信长泰人嘉定四年特奏名第二人调新防盐场有散翁集  

投杨帅  

六年两度拜宸旒换得青衫白上头飞鹊秖因无树绕穷猨何暇择林投明知著脚当来误几欲抽身不自由安得有钱了官债便无三径也归休  

归时作  

笑倩西风拂旧埃归时行李似初来也知三载清贫好博得一家强健回  

【漳州府志子信初调新会盐场帅杨长孺以其老榜为监当心易之常捃摭其簿书子信将拂衣而去因投以诗云云】  

周假庵  

题赵千里夜潮图【款书嘉定庚午仲夏一日】  

烟苍苍江茫茫明月夜挂天中央奔潮不尽当日恨金波怒卷虬龙长浦口秋飞扬鸥雁不眠声周章风髙沙涨望难到羽翰但逐潮低昻窗闲帘炷香开巻有素商何须八月上钱唐对此秋涛生锦囊【瑚网】  

袁　甫  

甫字广微鄞人嘉定七年进士第一歴官吏部侍郎兼国子祭酒权兵部尚书卒赠少傅諡正肃  

题陈和仲尊明亭  

亭在山巅气象巍然山从何来蜿蜿蜒蜒我坐亭上极目一望羣峯毕朝尊无与抗我抚亭下万象难写一一分明入我醆斝有时擕笻偕我朋从莫知我心独抚孤松【甬上耆旧集】  

徐清叟  

清叟字直翁浦城人嘉定七年进士理宗朝歴官广东安抚使权兵部尚书拜端明殿学士知枢密院事兼参知政事提举佑神观出知泉州卒赠少师諡忠简  

净明院梅岩恭和髙庙御制  

偶因祀事访丹霞寺古山深石径斜冲冻细寻梅信息枝头喜见状元花【咸淳临安志】  

赠建宁妓唐玉  

上国新行巧様花一枝聊插鬓云斜娇羞未肎从郎意故把芳容半面遮【豹隐纪谈】  

陈耆卿  

耆卿字寿老临海人嘉定七年进士官至国子司业着有筼窗集赤城志  

【叶水心云陈君之作驰骤羣言特立新意险不不流怪巧不入浮】  

艰食行  

新谷未升除谷罄窭人托麦以为命今年种麦如去年去年满屋今空田吁嗟皇天毋乃戾去年浙右当死嵗湘中死宼淮死兵留得东州仅旒缀秖今艰食遽如斯岂是造物有乗除我无一语活四海对之泣下徒霑裾催租官吏如束湿里正打门急复急安得君眼如月长灼破田家蓑与笠【全芳备祖】  

王伯大  

伯大字幼学号留耕福州人嘉定七年进士理宗朝累官端明殿学士拜参知政事  

赠戴石屏  

诗老相过鬓巳星吟魂未减昔年清挥毫不着尘埃语尽把梅花巧琢成【梅礀诗话】  

丹青阁  

杰阁岧嶤倚碧苍菊花时节此持觞市声一段隔秋水桥影半空横夕阳挺挺霜筠排壑立涓涓石溜引山长人言絶顶多竒观安得闲身宿上方【诗家鼎脔】  

郭磊卿  

磊卿字子竒仙居人嘉定七年进士端平初拜右正言寻擢右史以直言为史嵩之所忌除起居郎卒諡正肃有兑斋集  

偶题  

更无清兴在杯觞不用蒲葵扇自凉月色静时山鹤叫一庭清景藕花香【宋艺圃集】  

李　刘  

刘字公甫号梅亭崇仁人嘉定七年进士仕至中书舍人直学士院寳章阁待制卒有诗文类稾  

【孙云翼李梅亭先生小传刘尝从真徳秀游丏词科文字留饮书室指竹夫人为题曰蕲春县君祝氏可卫国夫人刘援笔立成末聨云于戯保抱携持朕不忘乙夜之寝展转反侧尔尚形四方之风徳秀击节叹赏嘉熙已亥四月诞皇子告庙祝文刘以学士当笔以四柱作一聨云亥年已月无长蛇封豕之虞午日丑时有归马放牛之兆时方有蜀警人咸赏其中的有梅亭四六行世】  

记梦  

壮志巳违黄鹄下老身合占白鸥前夜来耿耿江湖梦秋水长天一钓船【前贤小集拾遗】  

闻笛  

何处桓伊酒力雄分明嚼徴更含宫倚楼三弄西风急不觉梅花大半空【后村千家诗】  

项容孙  

容孙字仲履号云薮江陵人嘉定七年进士理宗朝官殿中侍御史  

山中忆兄弟  

鸿雁不成行飘零歳月长一身三处梦半夜九回肠积雪欺茅屋孤灯照锦囊何当夜聼雨郤话此凄凉【诗林万选】  

吴昌裔  

昌裔字季永号青莲山人中江人嘉定七年进士理宗朝歴官知婺州加集英殿修撰以寳章阁待制致仕卒諡忠肃有集  

擕客山行咏陶嘉月自双径来洞霄丹岩翠壑林立环拥神剜刻不可名状餐云潄月偶得八吟留之山中以纪幽践嘉熙三年三月谷雨【存三首】  

上界神仙住九华故留灵锁防烟霞云根欲断溪回处流出山中几片花【九锁山】  

凿破千年浑沌心石楠当戸洞愔愔诗臞犹怯春寒在扪石梯云不敢深【栖真洞】  

谁凿岩扉石窦开悬崖飞瀑转风雷须防白浪从天下野客不知何处来【飞玉亭　洞霄诗集】  

吴　渊  

渊字道父宁国人嘉定七年进士累官江东安抚使行宫留守兼屯田使拜参知政事封金陵侯有退庵遗集  

登南城  

江城一眺思悠悠平楚苍然野水流衰草寒烟梅丈墓败垣斜日谢公楼江山有恨英雄老天地无私草木秋万古兴亡俱是梦不知何者为身谋  

句  

一带天分南北限两眉烟锁古今愁【蛾眉山　以上退庵遗集】  

吴　潜  

潜字毅夫宁国人渊弟嘉定十年进士第一淳祐中歴官特进左丞相封许国公以沈炎论劾谪化州团练使循州安置有履斋遗集  

睡起行北园  

睡起卸冠簪园行独自吟山昏知雨到树宻觉春深竹外童相报门前客见寻归来即败意谁者是知心  

即事  

春隂漠漠防轻寒春昼无聊午梦闲幽鸟不知人意改衔花飞傍小阑干【以上履斋遗集】  

闻同官会碧沚  

碧沚堂前瞰水官秖应唤作玉壶看颇闻秩秩玳筵展莫遣悤悤银烛残酒付别肠宁怕窄诗由广舌不忧干老夫孤坐三更月欲往从之道路难  

万顷湖光浩不收花汀竹屿思悠悠黄公旧隐知何地贺监言归乞此洲良夜最佳唯午夜今秋偏好是中秋举杯酒露月同吸仰面青天可问不  

占春亭即事  

桃花几片隔墙飞独自危楼徙倚时目送断鸿云外没东风吹涙落天涯  

见他门戸揷垂杨懊恨江南客子肠春梦谁云无准托连宵合眼是家乡  

题暗香疎影词后用潘徳久赠姜白石韵  

人生浮脆若菰蒲四十年前此丈夫拟向西湖酹孤魄想应风月易招呼【以上开庆四明续志】  

和人赋金鱼  

仙人药苗化为鱼身虽纤细味丰腴土人渉溪如采荇以布为网犹恐疎不比吴王耽嗜鲙松江千古留腥滓好似春茶枪与旗俯视银条不足数人生所乐在家乡何必定食河之鲂琴髙仙游不可蹑自向昆仑朝玉皇玉皇一笑倚天末乞与五湖任囊括扁舟烟雨归去来卧听鱼槎声濊濊  

【吴礼部诗话宣城泾县有琴髙山有琴髙溪俗传控鲤而升之所毎嵗三月中有小鱼数十万一日来集亦传以为投药滓所化至今人待此日尽网之曝以为干味甚羙吴履斋尝赋诗和人韵云云】  

絶句  

编茅为屋竹为椽屋上青山屋下泉半掩柴门人不见老牛将犊傍篱眠  

句  

杨桞年年人老大江山处处客凄凉【以上全芳备祖】  

汪立中  

立中四明人  

甲戌廷对后到洞霄丙戌假守新安又得寄径成诗纪游  

忆昔寻幽兴未终重来洞府访仙翁十年尘土身将隠千里华阳路暗通山水秪如前日好松杉似与老人同明朝又入黄尘去回首青山一梦中【洞霄诗集】  

丘　岳  

岳号煦山丹徒人嘉定十年进士江淮制置使  

自淮梱代归领累偕亲友游虎丘偶成影语以纪歳月淳祐庚戌七月二十五日  

一目四苍莽突然见林丘飞来灵鹫峯幻出蓬莱洲浮图髙崒嵂石径通深幽生公讲经台曾闻石防头劒池杳无底脩绠汲寒流千古诧异传此事还是不我来秋向深良苗帀平畴忧国愿年丰一稔销百忧【虎丘志】  

陈　埙  

埙字和仲鄞人嘉定十年进士歴尚书吏部侍郎国子司业【曰琯按方氏瀛奎律髓注云陈埙字伯和号习庵其先阳翟人寓居桐庐】  

分水道中  

午困思茶无处煎溪桥侧畔认炊烟松窗竹牖人家静旋借沙瓶汲涧泉【前贤小集拾遗】  

山居次滕元秀韵  

解组沧溟畔擕家紫翠闲地临双港胜天与两年闲茅屋静闻雨竹篱疎见山所惭邻舍老句险不容攀【瀛奎律髓】  

钓台第十九泉  

十年不泛钓台船梦想髙风日月边今日偶来无住着再尝滩下防茶泉【严州府志】  

游虎丘  

老龙拕过平川晓影初开树色鲜有片白云收不尽日髙犹在讲台边  

碧玉千寻劒影寒夜深光怪逼危阑句吴霸畧成尘土空有青山覆石坛【虎丘志】  

王　迈  

迈字实之号臞轩居士兴化军仙游人嘉定十年进士调南外睦宗院敎授召试学士院改通判漳州应诏直言为台官所劾削二秩淳祐中知卲武军予祠卒赠司农少卿  

飞翼楼【旧传説范蠡故址】  

亭前一望海东流更有雄楼在上头燕子飞来春漠漠鸱夷仙去水悠悠神交故国三千里目断中原四百州日暮片云栖古树昔人留与后人愁【诗家鼎脔】  

除夕  

忆昔都门值歳除髙楼张烛戯呼卢久依净社参尊宿难向新丰认酒徒天子未知工草赋邻人或倩写桃符寒宵别有穷生活防勘离骚拥地炉【后村千家诗】  

贺林簿新娶  

金华门外厌京尘乌防山前结帨巾翁壻相看冰映玉庭闱一笑颊生春昔言尔尔嫌随俗今唤卿卿喜有人来歳梦兰嘉兆叶犀钱玉果出娱賔【翰墨大全】  

句  

未知死所先期死自笑狂生老更狂  

【齐东野语王实之迈有文名落魄不羁为正字日因轮对及故相擅权理宗宣谕曰姑置卫王之事迈即抗声曰陛下一则曰卫王再则曰卫王何容保之至耶上怒不答径转御屏曰此狂生也迈归乡里自称敕赐狂生尝有诗云云】  

罗必元  

必元字亨父号北谷隆兴府进贤人嘉定十年进士度宗朝累官直寳章阁兼宗学博士  

金陵作  

六朝遗迹旧山川万里长江当守边一念易骄人事废不关飞渡北来船  

凭髙懐古思悠悠遥想骑驴白下游不是龙眠图画里如今亲到蒋山头【景定建康志】  
