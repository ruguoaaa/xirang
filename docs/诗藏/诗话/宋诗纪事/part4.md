---
title: 第3部分
index: true
icon: editor
order: 4
category:
  - 诗藏
  - 诗话
  - 宋诗纪事
tag:
  - 钦定四库全书
  - 集部九
  - 诗文评类
  - 厉鹗
  - 清
---

## 宋诗纪事巻二十五

钱塘 厉鹗 撰  

晁端友  

端友字君成迥四世孙无咎之父第进士为杭州新城令有新城集  

【叶石林云外祖晁君成善诗苏子瞻所谓清厚静深如其为人者也黄庭坚撰晁君成墓志铭晁氏世载逺矣而中微有讳迥者事某陵为翰林学士承防以太子少保致仕諡文元生执政开封晁氏始显君成曾王父讳廸赠刑部侍郎王父讳宗简赠吏部尚书父讳仲偃库部员外郎刑部视文元母弟也君成夫人杨氏生一男则补之以元丰甲子十月乙酉葬君成于济州任城之吕原】  

宿济州西门外旅馆  

寒林残日欲栖乌壁里青灯乍有无小雨愔愔人不寐卧聼羸马齧残刍【合璧事类续集】  

马处厚席上探得早梅  

岭梅何处早雪里看芳菲北陆寒犹在南枝春已归晓妆初见妒残角未成飞引我江头梦清香忆满衣【瀛奎律髄】  

甘露寺【寺有石如卧羊谓之很石】  

北固山头寺风烟昔纵观卧亭秋石很环舍海涛寒越舶楼前聚江枫戸外丹最宜清夜月虚阁忆盘桓  

早行  

马上鸡初唱天涯星未稀惊风时坠笠零露暗霑衣山下踈钟发林梢独鸟飞逺烟霭澹迤逦见朝晖【以上文翰类选】  

齐廓  

廓字公廓会稽人举进士第歴三司度支判开封府岀为江淮转运使积官至光禄卿秘书监卒  

寳林寺  

峯势耸如檐牙照锦翚路盘危磴岀僧触防云归万井分尘界干岩列翠围浮生任多事到此合忘机【越咏】  

如归亭  

翚飞绮构成賔至得佳名岫列千螺岀江涵匹练平吟防客帆度坐见钓舟横独倚雕防外令人心骨清【呉江县志】  

李奉世  

句  

珠鞍昔御防犹在玉辇亲扶事已非  

【石林诗话神宗皇帝天性俭约奉慈夀宫尤尽孝道慈圣太后尝以乘舆服物未备因同天节作珠子鞍辔为夀神宗一御干禁中后藏去不复用一日与两宫幸后苑赏花慈圣辇至神宗即降歩亲扶慈圣岀辇屡却不从闻者太息慈圣上仙李奉世时为侍郎进挽诗云云葢记此二事神宗覧之泣下曰璐按二句孔平仲谈苑作王存但小异耳今两存之】  

李行中  

行中字无悔夲霅川人徙居松江高尚不仕独以诗酒自娯晩治园亭号醉眠东坡居士与之游  

赋佳人齅梅图  

蠺眉鸦髻缕金衣折得梅花第几枝齅尽余香不回面思量何事立多时  

【中呉纪闻云意尚深逺】  

自咏醉眠亭  

檐低槛曲莫嫌隘地僻草深宜画眠代枕暮凭溪上石当帘时看屋头倦逰拂壁画山迳贪醉解衣还酒钱一水近通西浦路客来犹可棹渔船  

寄韩宪仲廷评  

野径荒亭草没腰一眠聊以永今朝放懐不管人闲事破梦时闻夜半潮冰柱刘义诗未厌金李白酒难招知君有意寻安道咫尺何时动画桡【以上至元嘉禾志】  

韩宗文  

题李无悔醉眠亭  

得酒休论饮淂仙醉中遗物为神全世闲反覆无穷事吏部难防抱瓮眠【松江府志】  

苏棁  

题李无悔醉眠亭  

趁阳渴鹿背清泉之子名亭取性便适意中闲却无事期君忘醉亦忘眠【松江府志】  

晁端佐  

题李无悔醉眠亭  

萧洒松陵江上亭醉来一梦遨云屏生前笑语君湏惜世事纷纷不用醒【至元嘉禾志】  

关景山  

景山字彦瞻景仁弟举进士  

题李无悔醉眠亭  

杜老颠狂寻酒伴经旬岀走只空牀输君纵饮还高卧长有生涯在醉乡【至元嘉禾志】  

毋沆  

沆太常少卿  

逰王官谷  

不汚唐家乱萧然表圣居泉声与山色相得共清虚【熙寕戊申嵗冬至虞乡县令俞充书　王官谷集】  

王觌  

觌字明叟如臯人第进士哲宗朝擢右正言进司谏徽宗朝迁御史中丞改翰林学士安置临江军卒入党籍  

望日与诸公会于大慈闻海云山茶合江梅花开遂相邀同赏虽无歌舞实有清欢因成拙诗奉呈  

野寺山茶昨夜开江亭初报一枝梅旋邀坐上逍遥客同醉花前防灎杯秀色霜浓方润泽暗香风静更徘徊仙姿莫遣常情妒不带东山妓女来【成都文类】  

胡宗师  

和王公觌赏海云山茶合江梅花  

锦水黄金宻印开东南时望滞盐梅得随劒外同为客幸逐花前醉倒杯白玉蘂高枝瘦碧燕支萼嫩叶低徊绮罗不识清诗骨湏趁春风摸石来【成都文类】  

徐彦孚  

和王公觌赏海云山茶合江梅花  

万蘂山茶傍腊开一番春信入江梅追逰共按黄金辔纵赏还倾白玉杯浓艳迎风香防续疎枝横月影徘徊隼旟不负登临兴更约携朋载酒来【成都文类】  

呉师孟  

师孟字醇翁成都人  

【成都记呉师孟张商英张唐英善书天觉喜草而不工东坡戯之所谓脱帽风流余长史是也】  

和王公觌赏海云山茶合江梅花  

何处珍丛最早开海云山茗合江梅忽传诗帅邀肤使不用歌姬侍宴杯晓艳鲜明同绮靡晩妆清淡奉徘徊此时文酒风流事岂似临江放荡来  

成都运司园亭诗【和章质夫】  

翠锦亭  

东阁治防政西堂备燕饮介于二堂闲华构饶花品红紫镇长春四时如活锦公暇一防牀上有通中枕  

茅庵  

结茅为圜屋环堵不可牖斋居如雁堂广长才六肘深藏子猷竹不植陶潜栁勿起灭定心宴坐空诸有【以上成都文类】  

徐介  

介阳翟人官屯田  

过杜工部墓  

水与汨罗接天心深有存逺移工部死来伴大夫魂流落同千古风骚共一源江山不受吊寒日下西原【王得臣尘史熙寕初调官泊报慈寺阳翟徐秀才岀其父屯田诗清苦平淡有古人风其过杜工部墓一首云云】  

胡璞  

璞字器之南平人熙寕三年进士  

经采石渡  

抗议金銮反见讐一抔蝉蜕此江头当时醉弄波闲月今作寒光万里流  

【舆地纪胜苏子曕见之疑唐人作叹赏不已】  

陆佃  

佃字农师越州山隂人熙寕三年擢甲科徽宗朝仕至吏部尚书拜尚书右丞罢知亳州卒入党籍有陶山集  

送人之润州  

丹青太守旧名卿骑竹儿童夹道迎醉尹笙歌添酒病谪仙风月苦诗情江湖天地农桑早水竹人家枕簟清白首懐君心未已梦魂犹绕凤皇城【诗林万选】  

赠别呉兴太守中父学士  

蓬山仙子任天真乞领南麾奏疏频金鎻阙边辞黼座水晶宫里约朱轮公庭事简烦丞掾斋阁诗多泣鬼神莫为行春恋苕霅銮坡挥笔待词臣【瀛奎律髄】  

句  

棠棣行中排宰相梧桐名下识韩家  

【能改斋漫録韩子华兄弟皆为宰相门有梧桐京师人以桐木韩家呼之以别魏公也子华下世陆农师作挽章云云盖纪实也】  

邓忠臣  

忠臣字谨思长沙人熙寕三年进士仕至考功郞坐元祐党废有玉池集  

考校同文馆戏赠子方兼呈文潜次无咎韵  

五年坎哀南方江湖魏阙两相忘洞萝岩桂搴孤芳月潭风渚俦渔郎单阏孟夏草木长望都楼观鬰苍苍【忠臣癸亥六月以家艰去国丁卯四月还省】谁令焚芰辞楚狂复来上君白玉堂黄门防曜羽林枪未央引籍班胡羌云屯锦防马斯臧大官日膳琼为粮追随威凤呜高冈岂敢偃息复在牀投铃归休下殿傍卫士传诏来如骧馆阊阖外西城隍书橐廹遽不及装吁俊士集要言扬得弓勿问何人亡赵璧既入秦城偿颖脱喜见锥岀囊同人于野不择乡峩峩羽翮整顔行金闲玉勒皆骕骦伯喈懐牍望金商【天啓】魁梧竒伟值子房【文潜】家令数术应帝王【无咎】三英粲粲日争光我辄与之较雌黄芳菲满室兰生香坐堂月久秋气凉将军思归歌抚觞【子方】倚梧目送雁南翔想见葭菼水中央洞庭河汉遥相望香枫叶老赤染霜感防少日七歩章长安城西约郑庄【予与子方无咎文潜天啓尝有此约】牵率不徃有底忙人生可意乃吉祥快马划过小苑墙入门烂醉银瓶浆秦筝赵瑟喜高张【同文馆倡和诗】  

邯郓道中夜行阻风  

欲防悬河雨先号拔树风问津厖吠处觅路电光中徒御忧羣盗儿童笑拙翁当知歩兵哭初不为途穷【瀛奎律髄】  

蔡京  

京字元长兴化军仙逰人熙寕三年进士歴尚书右仆射转司空累封鲁国公加太师徽宗朝凡四入相靖康中再被贬死于潭州  

【清波杂志蔡京死潭州数日不得殓槀葬漏泽园以青布条裹尸初宣和年闲京师染坊有名太师青者兹其谶也】  

题保和殿壁  

琼瑶错落宻成林桧竹交加午有隂防许尘凡时纵歩不知身在五云深  

侍宴保和殿命赓补成篇  

保和新殿丽秋晖防许尘凡到绮闱雅兴酒酣添逸兴玉真轩内见安妃  

见安妃像  

玉真轩内暖如春只见丹青未见人月里嫦娥终有恨鉴中姑射未应真  

【碧湖杂记东都宣政间禁中有保和殿殿西南庑有玉真轩轩内有玉华阁即安妃妆阁也妃姓刘氏入宫进位贵妃林灵素以左道得幸谓上为长生帝君妃为九华玉真安妃每降神别置妃位画妃像其中每祀像妃方寝而觉有酒容是时羣臣唯蔡元长最承防遇尝赋诗题殿壁云云侍宴于保和殿上令妃见京先有诗命京赓补成篇湏防命京入轩见妃像京又有诗云云已而至阁妃出见京劝酬至再日暮而退】  

与范谦叔饮西园  

一日趋朝四日闲荒园薄酒愿交驩三峰崛起无平地二争流有激湍极目榛芜唯野蔓忘忧鱼鸟自波澜满船载得圭璋重更掬珠玑洗眼防  

【墨庄漫録范致虚谦叔与蔡元长相忤久处闲散宣和初自唐州方城召还提举寳箓宫未几执政时元长以五日一造朝居西第乃与谦叔释憾一日觞于西园主礼勤渥元长作诗见意三二指王黼林灵素梁师成方盛也】  

恭和御制巳亥十一月十三日南郊祭天斋宫即事赐诗  

雪晴至日日初南帝举明禋祀事严万瓦沟中寒色在一轮空外晓光暹云和龙轸开冰辙风暖鸾旗拂冻檐共喜天心扶圣德珠玑更误宠防霑  

题神霄宫  

下马神霄第一囬晴空宫殿九秋开月中桂子看时落云外仙軿特地来【以上挥尘余话】  

诏赐南园赠亲党  

八年帷幄竟何为更赐南园宠太师堪笑当时王学士功名未有便吟诗  

【中吴纪闻南园乃广陵王旧圃中有流杯旋螺亭亚于沧浪之景王黄州为长洲时无日不携客醉饮尝赋诗云他年我若功成后乞取南园作醉乡今园中大堂遂以醉乡名之大观末蔡京罢相欲东还诏以其园赐之京即以诗赠亲党云云黄州之诗不过寓意耳京遽以无功名诮之黄州虽终为黜臣其名与天地同不朽矣】寄子攸  

老嬾身心不自由封书寄与泪横流百年信誓当深念三伏征途盍少休目送旌旗如昨梦心存关塞起新愁缁衣堂下清风满早早归来醉一瓯  

【独醒杂志燕山招纳之举多岀于蔡攸王师败于白沟河元长以诗寄攸云云稍传入禁中徽宗命京进呈上阅毕曰三伏征途不若改作六月王师观此则是举非惟当时人知其非虽其父亦知之矣】  

别宠姬  

为爱桃花三树红年年歳歳惹东风如今去逐他人手谁复尊前念老翁  

【挥尘后録蔡元长既南迁中路有防取所宠姬慕容邢武者三人以金人指名来索也元长作诗以别云】  

句  

龙烛影中犹是腊凤箫声里已吹春【春帖子　西清诗话】  

蔡卞  

卞字元度与兄京同年登第王安石妻以女因从之学元丰中以荐为国子直讲徽宗朝累擢知枢宻院加观文殿学士拜昭庆军节度使政和末谒归上冢道死绍兴初追贬单州团练副使  

赠华阳法师  

师到华惕洞仙花防度开只应常救物却遣世人来【茅山志】  

汪泌  

东湖共乐堂  

临海城东湖气象清且竒无风緑色净十顷澄琉璃中有共乐堂今其名者谁或人荅我问太守下车时访民所疾苦民曰水最危其水或暴至城壊民流尸公谋得上防叠石金城基外遣数百家室屋鳞参差水至无所障适与漂溺期又欲隄其东苦乏土石资开湖足取用隄势横虹霓湖光占空濶物从鉴中窥紫翠前后山环列如屏帏结堂就虚旷与俗同游嬉太守宴堂上逰人歌水湄歌云从公来除患补疮痍况有此壮观不乐复何为有如登春台人心举熙熙从事能文者作辞书之碑庻防不朽功上彻尧轩墀  

【台州府志台之东湖地初为水军营熙寕四年郡守钱暄始开为湖中有共乐堂流杯亭诸胜汪泌有诗】  

钱暄  

暄字载阳惟演子以父防累官驾部郞中知台州拜寳文阁待制卒子景臻尚秦鲁国大长公主  

题东湖共乐堂  

疏就湖山秀气浓花林茂列景争雄管交奏客懽合台榭竞登人喜同环障鹭行飞早晚平波鱼阵掠西东荒芜芟去成佳致换得汀洲月与风  

【台州府志熙寕四年暄守台州累石修城以水至漂溢凿湖以受众水凡一万六千歩有共乐堂流杯亭在湖心诗云云】  

晁端礼  

端礼字次膺熙寕六年进士两为县令忤上官坐废晚以承事郎为大晟府协律有闲适集【能改斋漫録政和闲大晟乐成蔡元长以次膺荐诏乘驿赴阙次膺至都会禁中嘉莲生遂属词以进名并蒂芙蓉上覧之称善除大晟府协律郎不克受而卒】  

絶句  

去日玉刀封防恨见来金斗熨愁眉黄昏饮散歌防后懊恼水边楼上时  

【侯鲭録次膺薄防南京尝作词云花前月下堪垂涙水边楼上总关心后过其家已与客饮复作诗云云】  

句  

寻常自是司空惯咫尺宁忧丞相嗔  

【漫叟诗话次膺即席赠妓句雅不减张祜骰子裹手之作】  

晁端受  

琅琊翠防亭  

晓风吹落秋泉声夜雨洗岀秋山色上有楼台深翠微可惜丹青图不得【滁阳志】  

晁端彦  

端彦字美叔官秘书监  

龙湫观瀑  

万丈龙湫水飞流翠壁开始疑河汉落翻若海潮来飘洒四时雪喧闻万壑雷庐山吾未到气象胜天台【雁山志】  

晏防道  

防道字叔原号小山殊幼子监颍昌许田镇能文章尤工乐府有临淄公风子溥字慧开靖康初官河北与妻玉牒赵氏死难  

与郑介夫  

小白长红又满枝筑毬场外独支颐春风自是人闲客张主繁华得防时  

【侯鲭録熙宁中郑侠上书事作下狱悉治平时徃还厚善者晏叔原皆在数中侠家搜得叔原与侠诗裕陵称之即令释岀】  

戏作示内  

生计唯兹椀般擎岂惮劳造虽从假合成不自埏陶阮杓非同调顔瓢庻共操朝盛负余米暮贮借残糟幸免墦闲乞终甘泽畔逃挑宜筇作杖捧称葛为袍傥受桑闲饷何堪井上螬绰然真自许嘑尔未应饕世久轻原宪人方逐子敖愿君同此器珍重到霜毛  

【墨庄漫録叔原聚书甚多每有徙其妻厌之谓叔原有类乞儿搬漆椀叔原作诗云云】  

题司马长卿画像  

犊鼻生涯一酒垆当年嗤笑欲何如穷通不属儿曹意只有真人爱子虚  

观画目送飞雁手提白鱼  

眼看飞雁手携鱼似是当年绮季徒仰羡知防避缯缴俯嗟贪饵失江湖人闲感绪闻诗语尘外高踪见画图三叹绘毫精写意慕冥伤涸两踌躇  

公仪招观画  

初约看花花已尽重亲闲客客应欢真花既不能长艳画在霜纨更好防【以上声画集】  

七夕  

云幙无波斗柄移鹊慵乌慢得桥迟若教精卫填河汉一水还应有尽时【合璧事类前集】  

贺铸  

铸字方囬卫州人孝惠皇后族孙娶宗女受右班殿直元祐中李清臣奏换通直郎通判泗州太平州卒有庆湖遗老集  

【王直方诗话方回言学诗于前辈得八句云平淡不渉于流俗竒古不邻于怪癖题咏不窘于物义叙事不病于声律比兴深者通物理用事工者如已岀格见于成篇浑然不可镌气岀于言外浩然不可屈尽心于诗守而勿失老学庵笔记贺方回状貌竒丑俗谓之贺头喜校书朱黄未尝去手诗文皆高不独工长短句也有二子曰房曰廪于文房从方廪从回盖寓父字于二子名也】  

望夫石  

亭亭思妇石下阅防人代荡子长不归山椒久相待防云防发彩初月辉蛾黛秋雨叠苔衣春风舞萝带宛如姑射子矫首尘冥外陈迹遂无穷佳期后莫再脱如鲁秋氏妄结桑下爱玉质委渊沙悠悠复安在  

【苕溪渔隠丛话方回因此诗以得名交逰闲无不爱之】  

客有携寇莱公真挂于驿舍傍题云今作阎罗王慨然有作  

凛凛英风万世孤忽瞻容貌涕洟俱遗谋不媿生张説异事犹烦董狐黑白已分归节义丹青长在慑奸谀不烦揺扇苍蝇去一片寒冰挂座隅  

和彭城王生悼歌人盼盼【盼盼马氏善书染死葬南台即凤皇原也】  

东园花下记相逄倩盼偷囬一笑浓书簏尚缄香豆防镜匳初失玉芙蓉歌防燕子楼前月魂防凤皇原上钟寄语虞卿谩多赋九原无路逹鱼封  

茅塘马上  

壮图忽忽负当年囬羡农儿过我贤水落陂塘秋日薄仰眠牛背看青天  

题定林寺  

破冰泉脉潄篱根壊衲遥疑挂树猨蜡屐旧痕寻不见东风先为我开门【以上庆湖遗老集】  

【诗人玉屑王荆公见此诗大相叹赏由此知名】  

邬柄  

柄字德久晋陵人  

鉴湖先生未老挂冠以诗卜居于姑苏毘陵两郡依韵奉和  

清监风流贺季真先生端是昔人身如何未老催归去要卧烟霞两郡春【庆湖遗老集附】  

王雱  

雱字元泽安石子未冠举进士歴官龙图阁学士早死  

【赵槩见闻杂録王雱丞相之次子有心疾娶厐氏不睦丞相离而嫁之时侯叔献死其妻帏箔不修丞相表其事而斥去时人语曰王太祝生前嫁妇侯工部死后休妻】  

钟山絶句  

当年睥睨此山阿欲着红楼贮绮罗今日重来无一事却骑羸马下陂陀  

【许彦周诗话此王雱讦直不为荆公所喜然诗实可传】  

关山篇  

万马度关山关山三尺雪马尽雪亦干沙飞石更裂归来三五骑旌旗暎云灭不见去时人空流碛中血  

絶句  

一防燕子语帘前病客无憀尽日眠开徧杏花人不到满庭春雨緑如烟  

霏防细雨不成泥料峭轻寒透裌衣处处园林皆有主欲寻何地看春归【以上后村诗话】  

翠云寺  

寺古无邻家千山抱虚碧门开猨鸟路殿鎻烟霞积老木森回溪飞湍自淙激曾无车马到絶境闻今昔逍遥贤大夫肻此携佳客鸣驺清晓来归时日常仄不使讼庭空谁能傲泉石【抚州府志】  

袁点  

防字师与无锡人熙寕初太学直讲  

呈东坡先生  

青葢美人回凤带绣衣男子返云车上天一笑浑无事从此人间乐有余  

【玉照新志东坡南迁北归次毘陵时久旱得两有里人袁防呈一絶云云坡见大喜为之重写且以手简褎之今袁氏刻石藏之于家】  

蓝奎  

奎字秉文潮州程乡人第进士官郡博士  

句  

嬾思身外无穷事愿读人间未见书【广东通志】  

周谞  

谞字希圣尤溪人熙寕六年进士知新会县不肻奉行新法求归着孟子觧义礼记説门人称周夫子  

寄子弟  

浪有虚名落世间自慙无实骨毛寒未年三十力先倦才得一官心已防卜宅拟寻栽药圃买田宜近钓鱼滩他年子弟重相见藜杖蓑衣笋箨冠【谿山余话】  

周述  

述遂昌人熙寕癸丑进士官太常卿  

呉臯东作【屏山草堂四首之一】  

天设名区拥翠屏草堂风度晩鸡声年来不作繁华梦饭犊郊原学耦耕【处州府志】  

关澥  

澥字子容景仁子熙寕六年进士余杭令  

絶句  

野艇归时蒲叶雨缲车鸣处楝花风江南旧日经行地尽在于今醉梦中  

寺官官小未朝参红日半竿春睡酣为报邻鸡莫惊起且容残梦到江南  

【春渚纪闻阕氏诗律精深姸妙世守家法此子容诗世传以为东坡先生作非也】  

游九鎻  

山下寒流咽细泉晓林浮日自生烟九峯宻锁疑无路五洞潜通别有天羽客依山多得道昔人渉海漫求仙我来要学栖真事愿借孤云一榻眠【洞霄诗集】  

曾旼  

旼字彦和龙溪人熙寕六年进士监润州仓曹尝纂润州类集  

次韵赵仲美表弟西斋自遣【知滁州作】  

谪守凄凉卧郡斋夫君失意偶同来海边故国何许城上新楼空几回寕羡一囊供鹤料会看千里跃龙媒清吟未免萦机虑只恐飞觞便见猜【自注云唐幕官俸谓之鹤料今嵗敕头所得止此仲美省试下第故云　墨庄漫録】  

游九锁  

山势盘纡是防重溪行乱石水溶溶东西路口分防洞苍翠羣中起一峯石上仙翁留去迹壁闲羽客有吟踪夜分不是红尘境清梦囬时晓殿钟【洞霄诗集】  

龚程  

程字信民宗元子熙寕六年进士歴西安丞桐庐令  

【中呉纪闻信民尝愤圣道不明排异端之学家不置释老像祭祀未尝焚纸钱儒家甚宗之读书攻苦食淡手未尝释巻记问精确乡人号为有脚书防】  

题壁  

月度疎櫺起更慵坐聼澄照五更钟郤思湖上西风急吹送山前万个松【中呉纪闻】  

常安民  

安民字希古邛州人熙寕六年进士元祐初为宗正丞除监察御史谪监滁州盐酒务改通判郓州入党籍  

题醒心亭  

我爱昌黎湖上句醉来直上醒心亭宿酲不待山风觧卧读残碑已自醒【锦绣万花谷】  

孙谔  

谔字元忠睢阳人熙寕六年进士累官右正言以直龙图知广德军徽宗朝迁左司谏卒入元祐党籍  

资圣院【在遂寕小溪】  

四山藏一寺方丈压诸峯回首坐禅处白云深防重【全蜀艺文志】  

刘泾  

泾字巨济简州阳安人熙寕六年进士王安石荐为经学所检讨歴国子监丞知处虢真坊四州元符末上书召对除职方郎中卒有前溪集【邓椿画继云泾为米元章画友善作林石槎竹笔墨狂逸体制拔俗】  

和米元章龙真行【秘府右军书一巻有龙形真字印故作】  

秦火荡焚天地赤孔堂壊后无余壁不知科斗六书文化作龙蛇二王迹集贤他日作仙久官姓篆章存歴歴自怜黄眼未亲逢一段因依徒夺魄元章挥洒早惊动秘箧墨皇曾敬识孤标未要后生知劣许下官论莫逆好竒举世不多得神物尤来终变易神锋防合会有时真玺一飞无处覔颇闻秘箧作讹语别有扰龙招异客不如干没归去来胜在个家遭水厄【米芾书史】  

元章好古过人书画惊世起余作歌  

天下爱竒人没量竒不谀人竒解相竒人竒物方合璧乞与世闲人物様六朝唐盛始兼得访古知名巳萧爽人亡物丧付衰梦注想后来逢好尚元章心自鉴秋月一路仍行九霄上家时菜色无斗粟书画竒竒世人望譬如大海沈百寳尔辈乗风得之浪二王褚陆巳天作老顾如来更天匠其余缇袭凡防重但见光明烂垂象珍犀瑞锦扶兰茝龙跃鸾惊诃魍魉金仙讵敢触以手雪子玉人聊置掌余家僻素最沈着退舍还师觉难傍世人徃徃力能干未免目虾终惚恍缄机伪谬各臣妾未覩堂堂笔中王袖闲涩缩气如线净几明窓谩瞻仰从来所有万钱价不即臭帤当火葬倾心妙絶岂求胜妄意临摹湏杀谤端居自号书一品好事如封绘三藏诸郎青出即防持未肻充饥谬为驵【书史载薛道祖诗云寕罄动破千金资是也】余衰二物拟高阁子可専之世无两书来诗徃但悠悠尘土欺人正惆怅【米芾画史】  

题韩溪【在陕蜀路闲萧酂侯追淮隂侯处】  

豪杰相从意气中怜才倾倒独萧公后来可是无竒客东阁投名尚不通【许彦周诗话】  

巃崆岩  

苍岩如堂石如踞桥梁如绳水如布不有樵夫踏破云世闲那得知其处  

天王寺  

金碧为家定化城书牀南偃畧相迎人闲蜨梦正深黒天上木鱼初发明半里好风招隠士一枝枯竹助闲行已慙懐绂无高致可更标门着姓名【以上括苍彚纪】  

游麻姑山  

谢公好登山折屐第三谷麻姑乃不到颇负登山足寒杉鸣古珰涧道泻淙玉筇竹白接防吾将追徃躅溪行爱宛转石坐怜皴苍白云起目前如鹤两翼张蜕我衣上尘驾之以翺翔欲揽恍不接身在意飘扬石鼔埋入地荆璧飞上天呜呼鲁公碑风雨三百年爱字不爱石磨灭安得传不敢手触之谓是甘棠篇【麻姑集】  

朱服  

服字行中乌程人熙寕六年进士哲宗朝歴中书舍人礼部侍郎徽宗朝加集贤殿修撰知广州黜知袁州再贬蕲州安置子彧有萍洲可谈【董斯张呉兴备志萍洲老圃彧自号也在黄州盖其侨寓之地事见齐安志或字无或】  

过庐州  

昔年呉魏交兵地今日承平会府开沃壤欲包淮甸尽坚城犹抱蜀山廻栁塘春水藏舟浦兰若秋风敎弩台独有无情原上草青青还入烧痕来【方舆胜覧】  

九日  

一见黄花只自羞萧然短发不禁秋谁人为整乌纱帽独倚西风满眼愁【后村千家诗】  

句  

西清迩英阁宻勿侍经筵昼漏逾三鼓宸居近五甎多闻资学殖清问发真筌【元丰盛事　合璧事类后集】孤臣正泣龙须草游子空簪凤尾花  

【朱彧萍洲可谈先公崇寕元年帅广正月游蒲涧见游人簮鳯尾花作口号一聨云云葢以被遇先朝自伤流落后监司乃指此句为罪其诬注云契勘正月十二日哲宗皇帝已大祥岂是孤臣正泣之时鞠狱竟无他意谗口可畏如此宋史夲传服知广州哲宗既祥服赋诗有孤臣正泣龙须草之句为部使者所上黜知袁州】  

葛书思  

书思字进叔宻之子熙寕六年进士官朝奉郎卒特諡清孝  

喜子胜仲登第  

广场笔阵数千人喜汝穿杨箭镞亲庆绪绵长时幸会文科兴复事还新昔年继榜熙寕歳今寓同登绍圣春从此莫教书种断孙曽应复值昌辰【韵语阳秋】  

丁注  

注字葆光呉兴人熙寕六年进士知永州有丁永州集  

永庆寺二覧亭  

插迥飞檐耸凌虚叠砌危四天栏下揖万象掌中窥目力不到处云容无尽时尘尘看胜事凭槛几人知【赤城志】  

## 宋诗纪事巻二十六

钱塘 厉鹗 撰  

蒋之美  

之美之竒弟宜兴人熙寕六年进士  

游惠山寺  

维舟上重巘景物近斜晖流水连珠落残花碎锦飞白云随歩武幽鸟傍轩扉拂井松倾盖縁崖藓上衣池光清可鉴竹色翠成围更接高僧话林梢带月归【惠山集】  

呉栻  

栻字顾道欧寕人熙寕六年进士徽宗朝官龙图阁学士鎭成都后知郓州中山府  

暑雪轩  

呪土台头寺披襟笑语闲千年云抱石六月雪弥山酒熟篘尝外茶新碾试间要湏时点笔来此赋跻攀【成都文类】  

严陵懐古  

龙衮新天子羊裘古野人清名在林薮髙行动星辰风月空齐地烟霞自富春沧浪秋更碧不敢濯尘缨【钓台集】  

登姜相台  

满林红叶坠纷纷耆老犹言别驾坟旧府光华阕右月故乡萧索海南云酒杯湖上同方伯茶灶岩边共隠君二百余年真一梦绕墙荒陇半耕耘  

题秦君亭  

秋日春风丽句亭先生天上少微星满炉松影随香碧一砚苔防带雨青姜相笑中应斗酒等公谈外秖函经何人为我擕氊蜡来洗苍碑墨数防【以上南安县志】  

刘次庄  

次庄字中叟长沙人以开梅山入洞晓谕得官熙寕六年赐同进士岀身仕至侍御史江西漕使  

敷浅原见桃花  

桃花雨过碎红飞半逐溪流半染泥何处飞来防燕子一时衔在画梁西【墨庄漫録】  

江神祠  

髻插幽兰花手把菖蒲叶渔郎偷语人云是江神妾江神昨夜鼓云涛开帆拍天上千艘呉洲女儿弄春水浪湿船头红锦袍【前贤小集拾遗】  

王昭君  

敛袖岀明光琵琶道路长初闻羌骑语未觧汉宫妆薄命随尘土元功属庙堂蛾眉知有用惭媿羽林郎【瀛奎律髄】  

崔峄  

峄长安人第进士累官河东转运使刑部侍郎致仕  

题莱公泉【事详范讽诗下】  

三相南行至道初记名留咏在精庐甘泉不洗天涯恨留与行人鉴覆车【湘山野録】  

吕大临  

大临字与叔大钧之弟受学伊川之门登进士监凤翔府司竹监元祐中除太学博士迁秘书省正字有玉溪集  

春静  

花气自来深戸里鸟声长在远林中斑斑叶影垂新防曳曳丝光入素空濓洛风雅  

孔宗翰  

宗翰字周翰道辅次子第进士知虔州元祐中官刑部侍郎以寳文阁待制知滁州未拜而卒  

题壁  

屈指从来十七年交亲零落一澘然婵娟再见中秋月依旧清辉照客眠【四朝诗】  

毕仲游  

仲游字公叔士安子第进士元祐初召试学士院擢为第一除集贤校理歴职方司勳员外郎京南淮南转运副使以党籍终于西京留台有西台集  

寄郑介夫  

郑子安强否梅花万里春如何投虎穴直欲犯龙鳞北阙今无数南方信有人可怜妻子在年少不谋身【宋文鉴】  

絶句  

水防天影淡相宜露坐秋凉乍快时桐叶芭蕉最多事晓昏风雨报人知【全芳备祖】  

邢恕  

恕字和叔郑州原武人从伊川学第进士以荐歴职方郎哲宗绍圣初擢御史中丞以罪落职俄复显谟阁待制提举崇福宫建炎初追贬常德军节度副使  

游浯溪  

归舟一夜泊浯溪晩雨丝丝不作泥指点苍崖访遗刻更磨苔藓为留题【浯溪集】  

朝阳洞  

溪流贯清江湍瀬亘百里龙蛇防盘纡雷雨忽奔驶石渠伏穿凿怪力祖谁氏突如见头角虎豹或蹲峙横江立栋柱小艇俄纷委苹藻翳澄松竹防崖涘两山束乌道侧岸数鱼尾缭然閟深幽梵宇叠危址钟呗杂滩声亭台森水底凭防防游目防杖时临履酒杓闲茶珰棊枰延昼晷放懐得天倪清啸谢尘滓忽忘儿女缚似接嬴秦子顾予拙谋身霜鬓防垂耳雅意在延龄丹砂夙充饵焉得兹结庐怅念逺桑梓【湖广通志】  

秦观  

观字少防一字太虚高邮人举进士元祐初苏轼以贤良方正荐除秘书省正字兼国史院编修官绍圣初坐党籍削秩监处州酒税徙郴州编管横州又徙雷州放还至藤州卒有淮海集闲居集  

【苕溪渔隠丛话东坡荐少防于荆公云向屡言高邮进士秦观太虚公亦麄知其人今得其诗文数十首词格高下固巳无逃于左右此外博综史传通晓佛书若此类未易一一数也荆公荅书云示及秦君诗适叶致逺一见亦以谓清新婉丽鲍谢似之公竒秦君口之而不置我得其诗手之而不释又闻秦君尝学至言妙道无乃笑我与公嗜好异乎吕氏童防训雨砌堕危芳风轩纳飞絮之类李公择以为谢家兄弟得意不能过也少游游岭后诗严重高古自成一家与旧作不同王直方诗话少游绍圣闲以校勘为杭倅方至楚泗闲有诗云平生逋欠僧房睡准拟如今处处还诗成之明日以言者落职监处州酒人以为诗谶敖陶孙诗评秦少游如时女游春终伤婉弱】  

和黄法曹忆建溪梅花  

海陵参军不枯槁醉忆梅花愁絶倒为怜一树傍寒溪花水无情自相恼清涙斑斑知有恨恨春相逄苦不早甘心结子待君来洗雨梳风为谁好谁云广平心似铁不惜珠玑与挥扫月落参横画角哀暗香锁尽令人老天分四时不相贷孤芳转盼同衰草要湏健歩逺移归乱插繁花向晴昊  

易元吉獐猨图歌  

参天古木相缪枝嵌空怪石衔清漪両猨上下一旁挂两猨熟视苍蛙疑萧萧丛竹山风吹海棠杜宇相因依下有两獐从两儿花餐草齧含春嬉易老笔精湖海推画意忘形形更竒觧衣一扫神扶持他日自见犹嗟咨金钱百万酒千鸱荆南将军欣得之老禅豪取橐为垂白昼掩门初许窥房栊炯炯明冬曦榛丛羽革分毫厘残编未终且归读歳暮有闲重借披  

赠女冠畅师  

曈人翦水腰如束一幅乌纱裹寒玉超然自有姑射姿回首粉黛皆尘俗雾阁云窓人莫窥门前车马任东西礼罢晓坛春日静落红满地乳鸦啼  

【洞江诗话畅姓唯汝南有之其族尤奉道男女为黄冠者十之八九时有女冠畅道姑姿色姸丽神仙中人也少防挑之不得作诗云云】  

和参寥  

楼阁过朝雨参差得霁光衣冠分禁路云气绕宫墙乱絮迷春阔嫣花困日长平康在何处十里带垂杨【王直方诗话参寥言旧有一诗寄少防少防和之云云莘老读至末句言者小子又贱发也少游后编淮海集遂改云经句牵酒伴犹未献长杨】  

题大年小景四首  

夲自江湖客宦游何苦心因君小平逺还我旧登临公子歌钟里何曾识渺茫唯应斗帐梦曾入水云乡晓浦烟笼树晴江水拍空烦君添小艇画我作渔翁岛外云峯晩沙边水树明想当挥洒就侍女一时惊  

春日偶题呈上尚书钱丈  

三年京国鬓如丝又见新花发故枝日典春衣非为酒家贫食粥己多时  

【王直方诗话少游为黄夲校勘甚贫钱穆父为戸书皆居东华门之堆垜场少防春日作诗遗穆父云云穆父以米二石送之】  

秋日  

霜落防沟积水清寒星无数傍船明菰蒲深处疑无地忽有人家笑语声  

月团新碾瀹花瓷饮罢呼儿课楚词风定小轩无落叶青虫相对吐秋丝  

连蜷雌蜺挂西楼逐雨追晴意未休安得万妆相向舞酒酣聊把作缠头  

【艺苑雌黄云此语亦豪而工矣】  

游仙诗  

隂风一夜搅青冥风定霏霏雪霰零想见玉清真境上白虚光里诵黄庭  

夜深楼上拨书眠天在防干四角边风扫乱云毫髪尽独留璧月照人圎  

天风吹月入防干乌鹊无声子夜闲织女明星来枕上了知身不在人间【曰璐按此首墨荘漫録作纳侍儿边朝华之作】本是庐山种杏人岀山来事碧虚君上清欲问因何到请看仙家十赉文【以上淮海集】  

【侯鲭録此诗东坡称之】  

遣朝华  

月露茫茫晓柝悲玉人挥手防肠时不湏重向灯前泣百歳终当一别离  

再遣朝华  

玉人前去却重来此处分携更不囬肠断山离别处夕阳孤塔自崔嵬  

【墨庄漫録少游侍儿朝华姓边氏京师人元祐癸酉歳少游纳之尝为天风吹月入阑干之诗时朝华年十九也后三年少防欲修真防世縁遂遣归父母家资以金帛而嫁之朝华临别泣不已少游作诗云云既去二十余日使其父来云不愿嫁郤乞归少游怜而复取归明年少游岀倅钱塘至淮上因与道友论议叹先景之遄归谓朝华曰汝不去吾不得修真矣亟使人走京师呼其父来遣朝华随去复作诗云云时绍圣元年少游尝手书记此事未防遂窜南荒】  

游杭州佛日山净慧寺  

五里乔松径千年古道场泉声与岚影收拾入僧房【铁网珊瑚】  

张亶  

梦中作  

天风吹散赤城霞染岀连云万树花误入醉乡迷去路傍人应笑不还家  

【西清诗话张亶熙寕中梦行大空中闻天风海渎声振林木徐见海中楼阙金碧琼裾琅佩者数百人揖亶出纸请赋诗细视笔研皆碧玉色且戒之曰此闲文章要似隠起鸾凤当与织女机杼分巧过是乃人闲语耳亶成絶句云云有仙人曰子诗佳絶未免近凡酌酒一杯极甘寒忽觉身堕万仞山而寤】  

张耒  

耒字文潜楚州淮隂人第进士元祐初仕至起居舍人绍圣中谪监黄州酒税徽宗召为太常少卿坐元祐党复贬房州别驾黄州安置寻得自便居陈州主管崇福宫卒有柯山集  

【王直方诗话文潜人物魁伟故无巳有诗云张侯便然腹如鼓雷为饥声汗为雨山谷有诗云六月火云蒸肉山皆戏语也石林诗话顷见晁无咎举文潜斜日两竿眠犊晚春波一顷去凫寒自以为莫及又云文潜过宋都诗白头青鬓隔存没落日防霞无古今气格不减老杜吕氏童防训文潜诗自然竒逸非他人可及如秋明树外天客灯青暎壁城角冷吟霜浅山寒带水早日白吹风川鸣半夜雨卧冷五更秋之类迥岀时流能改斋漫録张文潜言昔以党人之故坐是废放每作诗尝寄意焉有云最怜杨栁身无力付与春风自在吹又云梧桐直不甘衰谢数叶迎风尚有声】  

韩干马  

头如翔鸾月颊光背如安舆凫臆方心知不载田舍郎尚带开元天子红袍香韩干写时国无事天闲树防春昼长双髯执辔俨在傍如瞻驰道黄屋张北风扬尘燕贼狂廐中万马驱范阳天子乗骡蜀山险满川苜蓿为谁芳  

【侯鲭録元祐中馆职诸公赋韩干马诗独文潜最高胜】  

七夕歌  

人闲一叶梧桐飘蓐收行秋回斗杓神宫召集役灵鹊直渡天河云作桥桥东美人天帝子机杼年年劳玉指织成云雾紫绡衣辛苦无懽容不理帝怜独居无与娯河西嫁得牵牛夫自从嫁后废织纴緑鬓云鬟朝暮梳贪懽不归天帝怒谪归郤踏来时路但令一歳一相逄七月七日河边渡别多会少知奈何郤忆从前防爱多悤悤离恨説不尽烛龙巳驾随羲和河边灵官晓催发令严不管轻离别空将涙作雨滂沱泪防有尽愁无歇寄言织女若休叹天地无穷防相见犹胜嫦娥不嫁人夜夜孤眠广寒殿  

【侯鲭録此歌东坡称之】  

离黄州  

扁舟发孤城挥手谢送者山廽地势巻天豁江面泻中流望赤壁石脚插水下昏昏烟雾岭歴歴渔樵舍居夷十三载邻里通假借别之岂无情老泪为一洒篙工起鸣鼓轻橹健于马聊为过江宿寂寂樊山夜  

【容斋随笔文潜暮年哦老杜玉华宫极力模写其离黄州诗偶同此韵音响节奏固似之矣读之可默喻也】  

题中兴颂碑后  

玉环妖血无人扫渔阳马厌长安草潼关战骨高于山万里君王蜀中老金戈铁马从西来郭公凛凛英雄才举旗为风偃为雨洒扫九庙无尘埃元功高名谁与纪风雅不继骚人死水部胷中星斗文太师笔下蛟龙字天遣二子传将来高山十丈磨苍崖谁持此碑入我室使我一见昏眸开百年废兴増叹慨当时数子今安在君不见荒凉浯水弃不收时有游人打碑卖  

留题奉先寺  

荒凉城南奉先寺后宫美人官葬此角楼相望高起坟草间柏下多石人秩卑埋骨不作冢青石浮屠当丘陇家家坟上作享亭朱门相向无人声树头土枭作人语月黒风悲鬼揺树宫中养女作子孙年年犊车来作主废后园林官道侧家破无人扫陵域官家歳给半千钱街头买饼作寒食  

秋萤行引  

碧梧含风夏夜清林塘五月初飞萤翠屏玉簟起凉思一点秋心从此生方池水深溪雨积上下煇煇乱凝碧幸因帘卷到华堂不畏人惊照瑶席汉宫千门连万戸夜夜荧煌暗中度光流太液池上波影落金盘月中露银阙苍苍玉漏迟年年为尔足愁思长门怨妾不成睡团扇美人还赋诗避暑风廊人语笑防下扑来罗扇小巳投幽室自分明更伴残星碧天晓君不见连昌宫殿洛阳西破瓦頽垣今古悲荒榛腐草无人迹只有秋来熠燿飞  

栁  

永丰坊里旧腰肢曽见青青初种时看尽道傍离别恨争教风絮不狂飞【以上张右史集】  

赠营妓刘淑女【初官通许时作】  

可是相逄意便深为郎巧笑不湏金门前一尺春风髻窓外三更夜雨衾别燕从教灯见泪夜船唯有月知心东西芳草浑相似欲望高楼何处寻  

未説蝤蛴如素领固应新月学蛾眉引成宻约因言笑认得真情是别离尊酒且倾浓琥珀泪防更着薄胭脂北城月落乌啼夜便是孤舟肠防时【侯鲭録】  

木香  

紫皇寳辂张珠幰玉女熏笼覆绣衾万紫千红休巧笑人闲春色在檀心【墨庄漫録】  

次韵奉酬无咎兼呈慎思天启  

平生结交圆纳方过眼十人八九忘畹兰蕙亩幽谷芳嬾随家奴谀五郎苦饥方朔身漫长颠毛种种颜欲苍谁谓胜痴端坐狂清淮之隂一草堂列笔作阵茶森枪絶口平戎与破羌百年如此计亦臧何用窃食官仓粮黄病足畏高冈但愿缩颈老支牀煌煌东壁日月傍神仙鸾凤争腾骧万书落架城复隍牙籖如云丹碧装晁侯再作班与扬正始故在何曽亡江湖十年愿饱偿夜成七发光岀囊苏公后岀长卿乡为君呉都无一行【苏翰林欲作杭州赋见旡咎杭州七述乃止】世有伯乐生骕骦肻使弭耳随盐商邓侯楚山深闺房名走上国交侯王朝随日影夜灯光包揽今古穷炎黄吐词分葩有国香近君如雪六月凉又似心醉醍醐觞东南蔡子名飞翔同随天书拜未央瑰玮宏杰万夫望颊牙凛凛有风霜文如神鼎烂龙章钟山长斋读老庄论兵説佛两俱忙不夸得砚文字祥但愿破敌如頽墙我穷乞酒更得浆仰看三虎争雄张【同文馆倡和诗】  

输麦行【并序】  

余过宋见仓前村民输麦止车槐隂下其乐洋洋也晩复过之则扶车半醉相招归矣感之因作输麦行以补乐府之遗云  

场头雨干场地白老稚相呼打新麦半归仓廪半输王免致县吏相催廹羊头车子毛布囊浅泥易渉登前冈仓头买劵槐隂凉清严官吏两平量岀仓掉臂呼同伴旗亭酒美单衣换半醉扶车归路凉月岀到家妻具饭一年从此皆闲日风雨闭门公事毕射狐罝兔歳蹉跎百壶社酒相经过  

【蓉塘诗话自镇江以东有独轮小车凡百乘载皆用之一人挽于前一人推于后谓之羊头车书籍未见载此名者独张文潜输麦行云羊头车子毛布囊泥浅易渉登前冈始见诗人用之】  

刘纯臣  

纯臣新建主簿  

送王廸夫妇偕隠  

髪如抹漆左参军脱去青衫作隠沦世上更无羇绁事壶中别有自由身鼎烹玊兔山前药花看金鼇背上春莫怪少年能决烈蓝田夫妇总登真  

【复斋漫録熙寕中王廸为洪州左司理有道人磨镜俾廸自照见星冠羽帔缥缈镜中遂弃官与妻偕隠纯臣诗送之云云】  

张芝  

芝汴人  

投李珦庙  

风輭潮生江水平遥隠隠浸寒青自从香骨沈波底独我为诗吊尔灵  

【翰府名谈李珦字温叔都官之防女也八歳能诗后适江夏王常同泛舟射利江湖闲不久常死而珦溺舟于三山矶下后三日尸忽岀水中土人异之为立庙熙寕闲都人张芝作诗焚庙中云云夜见一妇人谓之曰妾溺此时水官令赋诗及校九江会源録一夕而毕水官大悦令江神岀尸显灵血食于此谢子诗意所不敢当烦砻一石载妾前事将有奉报芝后不为立石舟再过三山几覆又梦其妇诟责之】  

鲁有开  

有开字元翰以从父宗道防授韦城令熙寕中擢膳部郎中知冀州  

游大涤山  

马蹄清晓破琼田一岀红尘骨巳仙任鎻九重山下路终寻五处洞中天泉流碧砌长鸣玉迹隠苍崖久蜕蝉人世归时知变否樵夫曽记烂柯年【洞霄诗集】  

陈师锡  

师锡字伯修建安人熙寕中廷试第三调昭庆军掌书记歴考功员外郎徽宗朝拜殿中侍御史岀知颍庐滑三州坐党论削官安置郴州卒绍兴中赠直龙图阁  

题李公麟画归去来图【有雪窦和尚亲书偈】  

百中神锋夸妙手当时破敌秪同机余花堕裓无人见半偈流传岂昜知【志雅堂杂钞】  

程建用【杨咨】  

建用字彛仲眉山人熙寕进士  

大雨聨句  

庭松偃盖如醉【建用】夏雨凄凉似秋【杨咨】有客高吟拥鼻【轼】无人共吃馒头【辙】  

【苕溪渔隠丛话东坡言余防时里人程建用杨咨家弟子由会草舍中大雨聨句六言云云坐皆絶倒今四十余年矣】  

吕南公  

南公字次儒南城人熙寕乡贡一试礼部不偶遂罢举自号灌园先生有集  

葛仙峯  

南峯枕崇坂迳路荆榛稠遗坛在其巅名为仙翁留石角巳剥泐林芳自春秋谁云尘土姿来继丹霄游【西江诗话】  

李复圭  

复圭字审言邯郸公淑之子神宗朝歴盐铁副使以集贤殿修撰知荆南  

秀峯上方  

呉王昔日馆娃宫殿阁鳞差轶碧空寂寂香魂招不得惟余松栢韵天风【吴郡志】  

句  

老凤池边蹲不去饥乌台上噤无声  

【事文类聚前集曽鲁公自嘉祐秉政至熙寕中尚在中书年虽甚高而精力不衰故防諌无非之者惟李复圭作诗讥之云云鲁公遂致仕去】  

杨适  

适字时可棣州人年十八登第从陈后山学诗晩为尚书比部郎  

絶句  

尖头奴有五兄弟十八公生四客卿过我书斋无一事似应终日待陶  

【合璧事类前集夲朝百家诗载钱次公以墨四丸笔五枚赐杨时可杨戏曰安得砚乎次公曰不难湏一诗杨乃作一絶云云】  

李新  

新字元应仙井监人第进士元符末上书夺官谪遂州有跨鼇集  

锦江思  

独咏沧浪古岸边牵风栁带緑凝烟得鱼且斫金丝脍醉折桃花倚钓船【成都文类】  

观前古美人图  

璧月尘昏琼树秋无从百媚一回眸荼防香度梅妆冷鹦鹉声低玉笛幽唾背但能知祸水逄春輙莫上迷楼归来安守无盐女不宠无惊共白头【声画集】  

折杨栁  

东风来何时百花巳飘零独有堤上栁惨淡含春荣扁舟复何适延客江上亭顾无青玊案何以送子行攀条欲相赠上有双流莺流莺正求友奈此离别情  

渔父曲  

黄蓑老翁守钓车卖鱼得钱还酒家醉中乘潮过别浦睡起不知船在沙篱根半落秋江水稚子蓬头采洲芷莼丝芹甲满筠笼日暮溪桥得红米【以上前贤小集拾遗】  

李孝博  

孝博广东提防刑狱  

英州次蒋颍叔韵  

维舟庭下号三湾万叠青山一水闲偏爱澄江照天碧飞来防片白云闲【方舆胜覧】  

张师正  

师正字不疑熙寕中仕为辰州帅着括异志倦游杂録  

武林别文莹上人  

忆昔荆州屡过从当时心已慕冥鸿渚宫禅伯唐齐已淮甸诗豪宋惠崇老格疎闲松倚涧清谈潇洒坐生风史官若覔高僧事莫把名参技术中  

碧嶂孤云冉冉归觧携情绪异常时余生歳月能多少此别应难刻后期【玉壶清话】  

句  

旧将封侯尽降王赐姓归【升平词】分鹿是非能委梦落花贵贱不由人【隠居诗话】  

王世寕  

临终作  

翠羽旗幢仙子队紫皇楼阁玉皇家人闲风雨易分散回首武陵空落花  

【诗话总太原王世寕自言籍系第十八洞玉仙人熙寕中以暴疾终于家临终作诗云云】  

刘叔赣  

叔赣神宗朝中书舍人【鹗按赣广韵贡同刘敞有仲□父之称疑此即刘攽贡父不敢臆防姑附于此】  

过柏林院赠吉长老有古殿呉道子画维摩居士又有断碑是寳歴中记义岑禅住佛院事  

灵光歳久独岿然岘首遗碑亦未迁会向三生记前佛暂从方丈谢诸天篆香徐刻黄金印梵宇时开贝叶篇门外霜风正揺落庭前松栢自安禅  

和李公择题相国寺壊山水歌  

苍山夲是千万丈怪尔防落盈尺中枯松挂岩正矫矫白云岀谷方溶溶忆昨高秋十日雨百川涌溢腾蛟龙丹青壊却不可住金碧拂地成都空人闲流落万余一掇拾补缀防无从当时画手合众妙得此诚是第一工松隂行人何草草秃帻小盖马色骢长途未竟不得息啸歌正尔来悲风巨灵擘华疏黄河夸娥移山开汉东海波芥子忽岀没大雄游戏神与通我今与君未尝觉指视壁画将无同新诗飘飘脱俗格得闲会复来从容  

壁画古槎歌  

南山大树枫与樗百年不到生理枯老枝错落麋奋角病根蟉结龙垂胡风霜不知春不改古苔悬蔓相萦带岂知高堂素壁上画图能令观者爱野夫晨兴坐树边偶説此槎来上天暂乘西风犯牛斗郤看东海成桑田  

次韵蘓子瞻韩干马赠李伯时  

韩干画马名独垂冰纨素幅横素丝诸公赋诗邀我和我如钝锤逄利锥区中才容三万里正可騕褭一日驰朝呉暮燕亦其亚幸得夷路无絷羁此闲三马皆国马瑰姿逸态成崛竒有时秋空见霜骨下睨众禽皆伏雌良工苦心为逺到天机要潜得之区区驽骀浪自负岂有丑骨包姸皮李侯洒笔定超诣尚有天骥君未知宛王母寡今授首汗血不敢藏贰师  

画鹤  

置此怜神骏三年故不飞轩居寕假宠野客会忘机燕雀那相笑凫鹥真自肥蓬莱千万里正想玉为衣【以上声画集】  

张唐民  

唐民熙寕中任西川转运使京东路提刑  

题扪参阁【在昌州】  

讼简民淳羡小州两衙才退似归休一懐山果三升酒暮掩青即下楼【方舆胜覧】  

李之纯  

之纯字端伯沧州无棣人登进士元祐初歴寳文阁直学士工部尚书绍圣中岀知单州崇寕中入党籍  

西园辨兰亭和韵  

緑叶纤长闲紫茎蜀人未始以兰名有时只怪香盈室此日方传誉满城防意和风扬馥郁光荣灏露滴清英庭阶若不逄精鍳何异深林静处生【成都文类】  

驾幸太学  

羽卫金舆焕彩章天街端去入虞庠严师致奠初加拜延讲终篇不计行万乗屈尊先郡国诸生赐坐亚侯王辅臣归美荣歌咏首发清风政事堂【中州题咏集】  

梁焘  

焘字况之郓州湏城人举进士提防京西刑狱元祐中拜尚书右丞绍圣初以党论贬雷州别驾化州安置卒  

驾幸太学  

原庙亲持十月觞天廽寳辇欵虞庠当阳赭幄翔龙座属地霜袍振鹭行拭目向儒移美俗虚懐稽古自兴王太平重见清风颂嘉句飞传到玉堂【中州题咏集】  

刘奉世  

奉世字仲冯敞子官集贤校理枢宻使入元祐党籍  

送越帅程公辟  

使君遗爱徧南州五马新归瘴海头持橐未厌青琐直懐章还作鉴湖游余姚人物传呉逺越地山川向剡幽应有清诗资卧理会吟他日记风流【剡録】  

驾幸太学  

圣典垂精及表章旷仪亲举自宗庠纵观桥拥浮云葢侍问庭充振鹭行首举儒风隆上国光増帝业掩前王太平荣遇惭多幸重见歌虞起庙堂【中州题咏集】  

周商  

驾幸太学  

云覆鸾舆五色章鸣鞘声肃下儒庠佩衿雾集三千子仪卫星罗十二行位列夔龙陪帝圣经陈戊甲献成王元象齿方来供不用论兵政事堂【中州题咏集】  

李师徳  

驾幸太学  

坠典遗经已表章又传清跸幸胶庠黄龙绕驾天移仗白雪分袍士缀行况是体元能作圣更欢稽古效规王太平盛世文明逺万国儒风自一堂【中州题咏集】  

李阶  

驾幸太学  

天祐斯文頼表章皇心眷眷事胶庠享严祖殿囬龙驭德警儒班肃鹭行降辇诣祠追四圣拥经求道举三王欲知盛美前无古贤圣相逄在庙堂【中州题咏集】  

呉安持  

安持充之子寳文阁待制王荆公之壻  

驾幸太学  

翰林墨客奏封章天子欣然幸国庠防仗六龙初拥路青衿三舍已重行隆儒共庆贤尧舜访道谁知应帝王附鳯骞渊皆法从独慙由也亦升堂【汴京遗迹志】  

毕仲愈  

仲愈字将叔仲游弟国子监丞  

句  

巳招明月移歌扇更唤春风试舞腰【元夕】明灯数防林中见横笛一声烟外闻【夜行　万姓统谱】  

孔舜思  

舜思官尚书职方郎中通判齐州  

题灵岩寺【石刻在泰山】  

忽从平地岀尘笼亲到诸天释梵宫郤悟冗官长役物争如大士日谈空山横青壁千层合泉迸丹崖一线通幽鸟静啼人外境疎钟不堕世闲风目无可欲猨猱伏心絶防尘冰鉴融自恨无縁陪宴坐他生愿效种松翁【熙宁九年丙辰十月顾炎武求古録】  

王延禧  

延禧字仲祥熙寕中知夔州  

题制胜楼  

夔子城新筑长江便作壕欲兼诸面敌故起北楼高即旧基仍峻因时力不劳青天才咫尺翠壁似周遭近照东西瀼遥分上下牢百蛮归指掌三峡见秋毫帝道方无外皇威到不毛三钩闲夜鎻八阵纵春遨守土惭非称提兵亦谬叨经营皆使指备豫夲戎韬功乏为山助名加制胜裦登临欲吟咤深媿杜陵豪【名胜志】  

## 宋诗纪事巻二十七

钱塘 厉鹗 撰  

郭祥正  

祥正字功父当涂人举进士元丰中知端州元祐初阶至朝请大夫请老归家于青山下有青山集  

【文献通考张浮休评郭祥正诗如大排筵席二十四味终日揖让而适口者少竹坡诗话贺方囘尝作青玉案词有梅子黄时雨之句人皆服其工士大夫谓之贺梅子郭功父有示耿天隲一诗王荆公尝爲之书其尾云庙前古木藏训狐豪气英风亦何有方囘晩倅姑孰与功父游甚欢方囘寡发功父指其髻谓曰此眞贺梅子也方囘乃将其须曰君可谓郭训狐功父髯而胡故有此语遯斋闲览功父曾题人山居一联云谢家庄上无多景只有黄鹂三两声荆公命工绘爲图自题其上云此是功父题山居诗处即遣人以金酒钟幷图遗之】  

明皇十眉图  

明皇逸事传十眉正是唐家零落时霓裳曲调虽依旧阿蛮终不似杨妃画工貌得非无意欲使流传警来世翠翘红粉尚争春隐约香风起仙袂六龙眞驭竟何之泰陵荒草长狐狸犹将妙笔劝尊酒醉觉人间万事非  

金山行  

金山杳在沧溟中雪崖冰柱浮仙宫乾坤扶持自今古日月彷佛悬西东我泛灵槎出尘世搜索异境窥神功一朝登临重叹息四时想像何其雄巻帘夜阁挂北斗大鲸驾浪吹长空舟摧岸断岂足数往往霹雳捶蛟龙寒蟾八月荡瑶海秋光上下磨青铜鸟飞不尽暮天碧渔歌忽断芦花风【王直方云二语大爲荆公所赏】蓬莱久闻未曾往壮观绝致遥应同潮生潮落夜还晓物与数会谁能穷百年形影浪自苦便欲此地安微躬白云南来入长望又起归兴随征鸿  

【苕溪渔隐丛话功甫金山行造语豪壮】  

凤凰台次李太白韵  

高台不见凤凰游浩浩长江入海流舞罢青蛾同去国战残白骨尚盈丘风揺落日催行櫂湖拥新沙换故洲结绮临春无处觅年年荒草向人愁  

【娱书堂诗话郭功甫尝与王荆公登金陵鳯凰台追次李太白韵援笔立成一座尽倾】  

访隐者  

一径沿崖踏苍壁半坞寒云抱泉石山翁酒熟不出门残花满地无人迹【以上青山集】  

寄东坡先生自朱崖量移合浦  

君恩浩荡似阳春海外移来住海濵莫向沙边弄明月夜深无数采珠人  

【困学纪闻东坡文章好讥刺文与可戒以诗云北客若来休问事西湖虽好莫吟诗晩年郭功父寄诗云云】  

李公麟  

公麟字伯时舒城人第进士厯泗州录事参军用陆佃荐爲中书门下后省删定官御史检法元符三年病痹致仕归老龙眠山  

【蔡寛夫诗史韩干画马多分其騣爲三莫晓何意唯白乐天春深学士家诗云凤书裁五色马鬛翦三花唐学士例借飞龙廏马则应是时国马皆如此也李伯时喜学韩干画每不知三騣之意常难于下笔有得乐天诗者先爲诵之而不言所出伯时请之力乃使爲画数马始以集示之云】  

次韵邓谨思初入试院  

敕使书囊问队行聚星深馆粲诸英云随襟袖来蓬防香散房栊宿化城振鹭充庭天有幕瑚入网海无声范模一世尊先觉况此提平慰后生【同文馆倡和诗】小诗幷画巻奉送汾叟同年机宜奉议赴熙河幕府  

画出离筵已怆神那堪眞别渭城春渭城栁色休相恼西出阳关有故人【声画集】  

春社出郊  

千寻古栎笑声中此日春风属社公开眼已怜花压防放怀聊喜酒治聋携刀割肉余风在卜瓦传神俚俗同闻説已栽桃李径隔溪遥认浅深红【事文类聚前集】  

吕希纯  

希纯字子进公着次子登第爲太常博士哲宗朝厯宝文阁侍制知亳州谪道州安置后入党籍  

绝句  

梦寝西山结草庐逝将临水咏游鱼何人见卵求时夜更着闲言问藐姑  

【紫微诗话崇宁间谈命术者多言叔祖待制与曾内翰子开皆宰相命也或有占紫姑者代书村童书于纸云待曾吕相方发然皆不验叔祖有诗云云】  

元夕  

何处元宵好迎銮册府西鞘声云外起扇影日边低秘禁威容肃名流步武齐舜瞳囘左顾眞欲过金闺何处元宵好双林宴坐僧戒圆三五夜心耀百千灯茅舍门常掩绳牀几谩凭世间娱乐事一念不曾兴【瀛奎律髓】  

林　迥  

迥罗源人熙宁中惠安簿  

同黄秘敎游连江玉泉  

泉山好景微权尹讼庭稀晓马破云去夜船乘月归妓歌珠不断人醉玉相依薄宦自拘者咄哉多是非【青琐高议】  

题林子默隐居  

先生平昔命何非万巻诗书一布衣囘首长安成底事吴山苍翠几时归【泉州府志】  

俞　充  

充熙宁中虞鄕令  

王官谷十咏【存四】  

贻溪【表圣山居记云谷之名本以王官废垒在其侧司空氏易之爲贻溪溪旧不蓄鱼及表圣居之石窦泉隙鱼皆充牣见于説鱼篇今亦无鱼】  

濯缨溪流上清心共澄澈人存鱼自跃人亡鱼亦竭此意虽冥冥可与仁者説遗音竟谁继十里闲风月休休亭【本濯缨亭爲侠军所焚复构之易名休休】  

洗耳谢市朝构亭得余址三径草长深一毫尘不起支肘看青山引鹤听流水独有爱君心时时拟纶旨司空氏旧居【王官谷旧皆司空氏别业自表圣没转易不常】  

孤鹤去不还云间犬空吠犹闻溪鸟衙【表圣诗云溪鸟待排衙】尚有里人爱【表圣多以金帛施于闾里】岩花无开落【表圣云小峯西翕有石藓故老目爲杏花】世事几兴废我乘幽兴来静邀秋月对  

石砚【表圣云西谷路有石如砚人谓之秦王砚】  

尝读表圣诗云是秦王成悯时着密史【表圣所着密史深救时病】对此潜经营新雨净如洗乱苔生复平【表圣诗云砚石苔平失】应误山中客浪近翰墨名【王官谷集】  

仇伯玉  

访王官谷休休亭  

飘香山径踏残花来访仙鄕隐处家当日庙堂延至计未应怀璧老烟霞  

山鵶营巢欲哺儿晴杏拆早先离披盘囘一径穿碧篠谷口数家耕水湄【王官谷集】  

王　翰  

司空侍郎故居  

西风策马问王官松径萦纡上百盘泉响夜潭穿石窦峯高天柱矗云端一鸣共许才华旧三诏方知节操寒花落鸟啼人不见休休亭上倚阑干【王官谷集】  

陈　易  

易莆田人熙宁中隐居石门时号陈聘君  

荅有需禅师  

年来多病爱栖禅宝鉴慵将照丑妍却忆南湖孤顶月定囘金磬落岩前【兴化府志】  

杨时  

时字中立将乐人熙宁九年进士游二程之门厯知浏阳余杭萧山三县召爲秘书郎钦宗朝兼国子祭酒高宗朝除工部侍郎兼侍读以龙图阁直学士提举洞霄宫卒諡文靖学者称龟山先生有集  

望湖楼  

斜日侵帘上玉钩檐花飞动锦纹浮湖光写出千峯秀天影融成十里秋翠鹬翻风窥浅水片云随意入沧洲畱连更待东窗月注目晴空独倚楼  

观梅赠胡康矦  

欲驱残腊变春风惟有寒梅作选锋莫把疎英轻鬭雪好藏清艳月明中  

藏春峡【爲隐士呉仪作】  

山衔幽径碧如环一壑风烟自往还不是武陵流水出残红那得到人间  

含云寺书事  

蜨梦轻扬一室空梦囘谁识此身同窗前月冷松隂碎一枕溪声半夜风【以上龟山集】  

求仲弓  

仲弓字德夫黄岩人熙宁九年特科与王荆公爲文字交仕终乐平令  

灵龟潭  

江湖虽濶多罾网幽涧清虚且勉旃待我功成买双鹤归来伴汝一千年【赤城志】  

陈觉民  

觉民字达野仙游人熙宁九年进士元祐间知建阳县累迁宗正丞厯知漳建二州移知福州言者承安惇意劾罢寻起知泉州迁本路提刑复以右文殿修撰知广州卒  

武夷山  

升眞洞口接天门灵草丹桃日日春听説列仙来瑞世三朝德业在斯民  

【方舆胜览章圣出自武夷事见杨大年家集神考哲庙亦武夷眞君应出故有三朝德业之句事见氏族编】  

寄米元章  

汩汩尘埃阅岁华青山相见认空花清淮风月元无价凭仗诗翁爲我赊  

长淮千古自流东六月城头日日风天际玉潢无少处夜山围在月明中【瑚网】  

姚　孳  

孳字舜徒慈谿人熙宁九年进士累除提举成都府常平事后以直龙图阁知防州事卒  

碧波亭【在简州东溪】  

赖简池台两蜀夸东溪别是一仙家令人郤忆康王谷坐看珠帘溅雨花【锦绣万花谷】  

李格非  

格非字文叔济南人举进士元祐末爲国子博士绍圣初爲礼部郎提点京东刑狱以党籍罢长女能诗嫁赵明诚即易安也有集  

过临淄  

击鼓吹竽七百年临淄城阙尚依然如今只有耕耘者曾得当时九府钱  

【后村诗话文叔诗文高雅条畅有义味在晁秦之上】  

贺幸太学  

日月天囘十二章诏移清跸幸胶庠六龙稳转桥门曲多士横穿锦仗行俎豆威仪瞻阙里东西风敎自周王太平谁谓初无象四海形容在一堂【汴京遗迹志】  

叶　涛  

涛字致远处州龙泉人熙宁进士仕至中书舍人龙图阁待制入元祐党籍  

望旧庐有感  

重来旧屋谁爲主江令萧条叹独存已媿问人才识路郤悲无栁可知门舟车到处成家宅岁月惟惊长子孙孤客滥巾非得已故交零落与谁论【江令寻宅诗云见桐犹识井看栁尚知门　宋文鉴】  

张　介  

介字吉甫番阳人  

句  

应是子规啼不到致令我父未归家  

【能改斋漫録番阳张吉甫方娠时父去客东西川不还张君自爲儿时已怆然有感其言语食息未尝不在蜀也与尚书彭公器资同学作诗云云闻者皆怜之既长走蜀父初无还意乃归省母复至涪阆往迓者三其父遂行以熙宁十年三月至自蜀鄕人迎谒太息或爲感泣一时名士赋诗以纪其事】  

钱景谌  

景谌景臻从兄举进士居毗陵熙宁末从张景宪辟知瀛州至朝请郎  

洞霄宫  

清夜宿瑶宫云开天柱峯千岩空洞月万籁古坛松仙驭闻鸣鹤琅舆想六龙朝元步虚罢祥吹引林中【洞霄诗集】  

杜　默  

默字师雄濮州人熙宁末特奏名仕新淦尉【王直方诗话石守道作三豪诗谓曼卿豪于诗永叔豪于文杜默豪于歌故诗云师雄二十二笔距猛如鹰玉川月蚀句气欲相凭陵而欧公亦有诗云南山有鸣凤其音和且清鸣于有道国出则天下平杜默东土秀能吟凤凰声作诗几百篇长歌仍短行谓豪于歌者有送守道诗云圣人门前大虫学海波中老龙及推倒杨朱墨翟扶起仲尼周公之句】  

句  

一片灵台挂明月万丈词焰飞长虹乞取一勺凤沼水活取久旱泥蟠龙【上欧阳青琐高议】倚风莫恨唐工部后裔宁知不解诗【东平郡宴赋海棠　蔡寛夫诗史】  

蟾辉吐光育万种我公得此爲心胸老桂根株撼不折我公得此爲清节孤轮碾空周复圆我公得此爲机权余光烛物施洪惠我公得此爲经济  

【隐居诗话李文定廸八月十五日生杜默作中秋月诗以献其中有句云云虽造语粗浅然亦豪爽也】  

寥正一  

正一字明畧号竹林居士安陆人元丰二年进士元祐中召试馆职除秘书省正字出知常州绍圣间入党籍贬监玉山税有竹林集  

【郡斋读书志廖明畧元祐中召试馆职苏子瞻在翰林见其所对防大奇之俄除正字时黄秦晁张皆子瞻门下士号四学士子瞻待之厚每来必命侍妾朝云取密云龙家人以此知之一日子瞻又取密云龙家人谓是四学士窥之乃明畧来谢也】  

汝坟驿题壁  

阿怜二十颇有余秀眉丰颊冰琼肤无端欲作商人妇更枉方寻海畔夫  

阿梅笄岁得同欢懊恼情深解梦兰莺语轻清花里活栁条弱嫩掌中看  

【墨庄漫録明畧与唐州二营妓往来情好甚笃其一小字怜怜其一名梅时怜怜爲大贾所纳明畧道过汝坟有感作诗方寻海畔夫用海上有逐臭之夫事讥之也】  

答张十八画  

玉人风味夙相亲骨法多奇巫峡神何幸丹青烦右相坐令虚室四时春【声画集】  

和补之梅花  

蕙兰芳草久暌离偶泄春光此一枝自许轻盈羞粉白何人闲丽得邻窥寒欺薄酒魂消夜月入重帘梦破时幸有暗香襟袖暖江南归信不应迟【梅花鼓吹】  

蔡　肈  

肈字天启丹阳人元丰二年进士徽宗朝厯官戸部郎兼修国史中书舍人以显谟阁待制知明州夺职提举洞霄宫会赦复知睦州卒有丹阳集  

【王直方诗话夏畸道言蔡天启初见荆公坐间偶言及卢仝月蚀诗人鲜有诵得者天启诵之终篇遂爲荆公所知石林诗话王荆公在钟山有马甚恶蹄齧不可近一日两校牵至庭下告公请鬻之天启时在坐曰安有不可调之马第久不骑骄耳即起捉其騣一跃而上不用衔勒驰数十里而还公大壮之即作集句诗赠之蔡子勇成癖能骑生马驹复有生着青衫骑恶马日行百里尚嫌迟心原落落堪爲将却是君王未备知士大夫自是盛传荆公以将材许之云】  

敬用无咎学士年兄长韵上呈子方太仆  

两河郡县沦西方西人思汉今未忘果园芜没白草芳【灵州乃赫连勃勃果园】旃裘戏马谁家郎车箱峡口涧谷长旄头倒挂囘穹苍王师西出讨橘狂六花蔟垒来堂堂前锋鋭头臂两枪伏奸谨索收生羌天声隐辚摇姑臧竒兵缭臂断馈粮决河有声如坏冈城头击钟声殷牀万甲几欲漂无旁虽有伉健谁腾骧一夫不敢陵彼隍马首欲东促归装缄胸有策须眉扬归来恍恍若有亡劬劳累日何由偿战鞍挂屋寻书囊目随飞鸿思帝鄕彭城老将官横行幕中市骏收骕骦射堂两部奏清商应破镝如蜂房【刘渭州射爲天下第一】笑谈斥土羁名王画图遣奏朝明光诏书畱典眞乘黄锦鞯玉勒春风香平池老栁高云凉神骏在目豪吟觞跨下蹀惊凫翔皇居九衢天中央我时项背聊相望西城九月天陨霜夜谈关塞评文章微言窃比惠与庄和诗秃笔觉我忙祝君韬养寿且祥功名有来成堵墙勿惊寒暑败肉浆韔弓箙矢用则张【同文馆倡和诗】  

题画授李伯时  

鸿雁归时水拍天平岗老木尚寒烟付君余地安渔艇乞我寒江听雨眠  

泛舟横塘遇雨  

平野风烟入梦思殷勤作画更题诗扁舟卧听横塘雨恰遇江南归雁时  

【墨庄漫録天启乆官京师日有薮泽之思常于尺素作平冈老木极有清思因授李伯时令于余地加远水归雁扁舟以载天启题诗云云伯时嬾不能竟他日王渔之取去以示宗子令戬即取笔防染如诗中意天启见之爱其佳后天启泛舟宿横塘遇雨闭篷而卧夜分不寝闻归雁声因复爲诗云云】  

从孙元忠乞猫  

厨廪空虚防亦饥终宵防齧近秋帷腐儒生计唯黄巻乞取衔蝉与防持【墨庄漫録】  

送钱齐玥倅苏州二首  

一尉东南屈指中雍容车骑旧儿童郎君扇枕家中晩侍史焚香省戸空十里浮梁晴卧蝀一江春水净磨铜三年官满东呉去爲具扁舟破浪风  

洞庭飞雨打湘燕寝凝香思然四者难幷知我老七言俱赋爲君妍杂花绕径迎篮轝春鸟喧洲起画船闻道山公方启事重看一鹗在秋天  

除夜宿垂虹亭  

东南胜境未忘情老去扁舟复此行小邑岁除无市井下田水落见农耕雪消西岭层棱出春到重湖鳞甲生桥下霜蛟贪睡美爲槌千鼓作雷声【以上呉郡志】  

题李世南画扇  

野水潺潺平落涧秋风瑟瑟细吹林逢人抱瓮知村近隔屋闻钟觉寺深【宋文鉴】  

再至学省  

平生扰扰复胶胶学省重来岁又交骑马醉遭官长骂读书惭被学生嘲何爲眷恋五斗米便可经营一把茅好买江干千个竹待看烟雨长春梢【合璧事类后集】  

过邢惇夫墓下作  

人物于今叹渺然孤坟宿草已生烟日暮行人道傍歇应逢年少共谈【诗人玉屑】  

申王画马图  

天宝诸王爱名马千金争致华轩下当时不独玉花骢飞电流云絶潇洒两坊岐薛宁与申凭陵内廏多清新肉騣汗血尽龙种紫袍玉带眞天人骊山射猎包原隰御前急召穿围入扬鞭一蹙破霜蹄万骑如风不能及雁飞走惊开翠华按辔从天囘五家锦绣徧山谷百里舄珥遗尘埃青骡蜀栈西超忽高隼浓娥散荆棘苜蓿连天鸟自飞五陵佳气春萧瑟  

【苕溪渔隐丛话东坡集有申王画马图诗乃蔡天启作气格有类东坡世因悮收入其后姑苏居世英家刊东坡前后集遂删去】  

题李伯时照夜白马图  

天上房星不下来连山刍粟饱驽骀龙姿逸驾飞腾尽赖尔毫端力挽囘【苕溪渔隐丛话】  

题朱之纯谷阳园  

陆机异时宅故物无复迹悠悠谷水阳野水凄余碧我观豪士赋文字岂不白一爲功名误末路眞可惜至今风雨夜哀鹤鸣不息千秋得吾人净眼照阡陌结茅风烟际一悟世网窄古今一丘貉贵贱百年客闭门橙橘香隐几冰冻释我慙升斗禄矫首望八极人生劳佚间此殆天所檄鹏翔赤霄动鲸喷碧海坼爲尔具扁舟送此齿髪迫【至元嘉禾志】  

送洞元法师归茅山  

绛节飘飘下紫清更参隐诀制頽龄若逢方丈厐眉叟来受囊中赤甲经  

一庵畴昔共嵚崟古木垂隂岁月深恐是三生房次律要随藤杖去重寻  

题三茅风雨图  

笔间云气生毫末纸上松声听有无收得三茅风雨样高堂六月是冰壶【以上茅山志】  

立春至焦山  

岁爲兹山一再登篮舆乗兴蓦沟塍春生江海交流处人在藤萝最上层画鹢抢沙眠百贾华鲸吼旦集千僧道人邀上东岩宿坐看冰轮半夜升【京口三山志】岊山龙池【在宜兴有秃角白龙穴其中将雨则见】  

南山咚咚天作鼓号召诸龙尽行雨惟有秃角最先到泼墨云中雪鳞舞【名胜志】  

冬日游甘露寺  

漕河胶舟水流咽水关着键行者歇大江伏槎卧长劒万顷湿银寒不结蓬莱诸仙亦避寒海门冥冥冻欲折朔风吹晩雁叫空蓬巻松杉崖石裂道人丈室最高处地炉蒲团稳坐热我来乗闲不问道方牀相对无言説【镇江府志】  

句  

城响涛头入山昏雨脚斜　栁间黄鸟路波底白鸥天断篷帆影天斜入夹镜波光水倒流【松江　雪浪斋日记】叠嶂  

巧分丁字水腊梅迟见二年花  

【唐溪诗话天启绍圣元符间爲中书舍人尝与元祐诸公游遂遭斥逐尝守睦州到任谢表有曰城谯閴寂一叶落而知秋防屿萦回二水合而成字复有语云云人谓能状桐庐郡景物鹗按此二句有全诗见唐杜牧之集未知孰是】  

华　镇  

镇字安仁会稽人元丰二年进士官至朝奉大夫尝作会稽览古诗子初平亦登进士爲太常博士有越中考古録  

会稽览古诗  

铁门限【王中令裔孙智永善隷草爲世所重求者弗违戸外之人如市所居限频爲之毁以铁固之时号铁门限眞草千字文十九年成一千通栁诚悬称其书得家法世传右军兰亭眞迹弟子辨才尢加宝秘贞观中求之不得至使萧翼设奇而取之山中父老尚能道其事】  

铁限僧坊迹未移千通眞草了无遗兰亭墨迹何由见秖説萧郎奉使时  

秦望山【秦始皇东巡登高厯览刻石纪功故曰秦望】  

秦人两世尽东游辇辂曾临到上头睫在眼前终不见不知登望竟何求  

樵风泾【郑巨君采薪若耶山中得仙人遗箭归之而获便风之报千载之下朝暮不渝】  

碧山重叠水溶溶南北朝来旦暮风岩壑会稽眞胜绝樵苏犹是汉三公  

城山【其山中卑四高宛如城堞呉伐越次查浦句践保此拒呉又名越王城有佛眼泉洗马池泉中产嘉鱼越拒吴时呉意越之乏水以盐鱼爲馈越取双鱼答之遂解围去】  

兵家制胜旧多门赠答雍容亦解纷缓报一双文锦鲤坐归十万水犀军  

双笋石【在上虞县钓台山高百余丈若人冕而对峙者其巅有异花每杜鹃啼时开若霞锦神宗崩三年不荣高宗崩花忽变白孝宗崩三年若枯既而复茂】  

千尺相高卓翠珉雨余云外露嶙峋鼎湖龙去苍髯断三载丛花不记春  

放马涧【在新昌县支道林放马之所或讥道人养马不韵荅曰贫道赏其神骏】  

春草茸茸涧水清路人犹记昔时名金羁纵后双蹄逸想见风前蹀声  

虞国墅【在余姚罗壁山襟带溪山大势具体金谷郗太宰徧游诸境栖情于此每至良辰携子游憩后以司空临郡遂卜居之】  

山列翠屛围碧落水流鸣管绕平田郗家池馆萝芜没金谷形容自【一作宛】然  

燕竹【越人以其燕来时出笋因以爲名】  

竹箭黄芽欲老时杏梁日暖燕初归他林未耸千竿翠此地先抽一握肥  

孟桥【桥南汉孟尝宅也】  

溪上还珠太守家小桥斜跨碧流沙清风不共门墙改长与寒泉起浪花【以上会稽志】  

【傅崧卿云词格清丽兴寄深远足以垂观来者】  

陈　瓘  

瓘字莹中号了翁沙县人偁子元丰二年进士徽宗朝厯右司谏权给事中崇宁中以党籍除名编隷台州移楚州卒靖康中赠谏议大夫绍兴中赐諡忠肃有了斋集  

呉江作  

中郎亭榭据江鄕雅称诗翁赋卒章莼菜鲈鱼好时节秋风斜日旧烟光一杯有味功名小万事无心岁月长安得便抛尘网去钓舟闲系画阑旁  

【中呉纪闻陈文惠公畱题松陵诗其末有秋风斜日鲈鱼鄕之句屯田郎林肇爲呉江日作亭江上因以鲈鄕名之了翁初至呉江簿赋诗云云筮仕之初已无恋官职之意矣】  

寄觉范长沙  

大士游方兴尽囘家山风月绝纤埃杖头多少闲田地挑取华严入岭来【苕溪渔隐丛话】  

自合浦还清湘寄虚中弟  

行彻天涯万里山月明方照海珠还瘴鄕来往浑闲事聊爲清湘一破颜【桂林府志】  

苏文饶往昌国意颇惮之送以诗  

已闻舟楫具那得苦畱君雨过霜风急帆飞雪浪分长途方防足暇日正论文功业他年事风波岂足云文饶自京师还欲往昌国而风作不可渡绝句戏之  

欲冲高浪却沈吟酒近瀛州嬾得斟莫道颠风无好意爲君吹过远归心【以上定海县志】  

沈　偕  

偕字君与湖州人元丰二年进士  

【齐东野语呉兴东林沈偕东老之子家饶于财少游京师入上庠好狎游时蔡奴声价甲于都下沈欲访之乃呼一卖珠人于其门首茶肆中议价再三不售撒其珠于屋上卖珠者窘甚沈笑曰第随我来依汝所索还钱蔡于帘中窥见令取视之珠也大惊惟恐其不来后数日乃诣之其家喜相报曰前日撒珠郎至矣接之甚至一日携上樊楼楼乃京师酒肆之甲饮徒常千余人沈徧语在坐皆令极量尽欢至夜尽爲还所直而去于是豪侈之声满三辅既而擢第尽买国子监书以归】  

遗贾耘老蟹  

黄秔稻熟坠西风肥入江南十月雄横跪蹒跚钳齿白圆脐吸脇斗膏红韲须园老香研柚羮借庖丁细擘葱分寄横塘溪上客持螯莫放酒杯空  

【齐东野语贾耘老隐苕城南横塘上沈以诗遗之蟹得诗不乐和韵诋之沈得报怒曰吾闻贾多与郡将往还预政言人短长曾爲人所讼吾以长上推之乃鄙我若此复用韵报之有团雌还却胜尖雄之句贾晚娶眞氏人谓贾秀才取眞县君以爲笑沈所指团雌为此贾寻悔之而戱语已传播矣】  

周　锷  

锷字亷彦鄞人元丰二年进士初调桐城尉不赴丰稷范祖禹荐知南雄忤时相入元祐党籍退休西湖有集  

寄题钱公辅众乐亭  

双虹倒影上檐楹碧水澄空一镜明野草闲花无限趣短藜幽榜不胜情已知风月随人意聊爲湖山载酒行却讶锦囊赓梦草坐令诗思绕寰瀛【延祐四明志】  

佛迹岩【在慈谿县东北大蓬山】  

灵山名大蓬香水霭薝卜龙只久覆防云物翳深谷拂衣向劫中神斧断苍玉至今天人尊灵迹印金粟颇闻开士谶飞锡隐岩麓坐令湖海闲香供走川陆巍巍防报地色相俨金屋缅想旧巾瓶犹能慰心目篮舆访莲社一笑欣自足抚事动幽寻畴能念荣辱松炉防如见余力付棊局更觉梦中身翛然百无欲【宁波府志】  

题全氏万金楼  

几年江上梦黄鹤意悠悠百尺独临水万金难买秋杵声喧药市阑影浸渔舟应有湖中客分身向此游【甬上耆旧集】  

龚　原  

原字深之处州遂昌人第进士徽宗朝厯兵部侍郎宝文阁待制夺职居和州尝入元祐党籍  

赠王筌【并序】  

筌字子眞富郑公客元丰中赐号冲照处士元符三年从刘先生受上清箓华阳洞便门一夕忽开自左慈得进洞宫旋闭且千载矣  

华阳新报洞门开应为髙人受箓来试问玉门砂远近未饶元放是仙才【茅山志】  

陈　偁  

偁字君举沙县人世卿子以父任补太庙斋郎调蔡州通判屡知泉尉惠三州以朝议大夫致仕卒  

题泉州万安桥  

跨海爲桥布石牢那知直下压灵鼇基连防屿规模壮势渊潭气象豪铁马着行横绝漠玉鲸张鬛露寒涛缣图已幸天顔照应得元丰史笔裦  

【方舆胜览泉州万安桥一名洛阳桥嘉祐间太守蔡君谟劝州民成此桥元丰初运使王公尝进画本天子嘉赏故卒章及此】  

## 宋诗纪事巻二十八

钱塘 厉鹗 撰  

李昭玘  

昭玘字成季任城人涛五世孙自洛徙齐元丰二年进士以荐爲秘书正字厯起居舍人崇宁入党籍夺官闲居自号乐静先生有乐静集【云龛李氏序畧云伯父诗奇丽惬适章断句绝余思羡溢得诗人味外之味】  

春日游金明池  

日有江湖思坐无车马尘横桥自照水啼鸟不惊人辇路晴飞絮宫门暗锁春多情老园吏洒地喜相亲【宋文鉴】  

观刘孝嗣写眞  

程生高价传两都刘子骨相眞丈夫呼儿当轩试一展噱噱指点相惊呼此应前日坐头客何乃不语严襟裾胸中豪气不可状但见粉墨无纡余虎头食肉亦天赋尺面封侯宜不诬须知中令有眞相忽效香山悲故吾凌烟功臣易磨灭贞观学士犹传模当时人物不易得曾看风神有此无  

观江都王画马  

落落名王唐帝孙笔端飞洒只逡巡风云绝足知何在粉墨余姿若有神可信权奇尽龙种不应腲脮失天眞骅驑寂寞龙眠死更复何人接后尘  

观画  

梦泽正天寒南峯带秋色诗人句不尽余意传粉墨年来两眼昬吏牍苦侵迫明窗展横素刮膜谢砭石往时蓬莱宫图画灿东壁拾遗老隂峭思训丽春碧经年一过眼行绕不暇食太行逢李生笔势妙思索未成眞营丘不俗巳高格安得十万钱尽致鹅溪白不须念衣裘防灰日滋殖写我江湖心浩荡满千尺【以上声画集】  

句  

静疑多事非求福老觉无心胜摄生【优古堂诗话】  

刘　弇  

弇字伟明江西安福人元丰二年进士复中词科厯官知峩眉县改太学博士元符中有事南郊进大礼赋除秘书省正字徽宗立改著作佐郎实録院检讨卒有龙云集  

走笔答郭子隆句稽  

春归几何时緑树隂已满萧条子云巷谁借吹嘘暖常日双柴扉深扃类休澣穉燕掠翩翾疎蝉弄凄断撷芳聊自娯任从食息嬾嶷嶷栖鸾郎蜗居间三款儿童惮逢迎应客事谩诞谢绝高轩荣秖增鼯防短赖君不吾靳慇懃接訚侃酸然梅雨天烦襟斗湔浣  

送李侯朝散还任  

西山阅今昔章水弄清泚云陴插天半滕阁中隐起青鸳千万家湖光豁如洗钟陵一都会信亦非偶尔君来无几何所得巳倍蓰笑谈送白日慷慨拾遐轨成诗殆百篇天籁落凡耳事竣告还朝相送情难已悲歌一再行杯觞覆苍翠秋标防孤云鸿鴈思吾子  

人日  

去年人日螺江边今年人日在通川故家浩荡五千里客子骚屑心茫然霜芦尽解故时叶生意陡尔归兰荃海风如刀冰塞渡欲航野水雪暗天他鄕信美非吾土香草恱魂眞浪传南冠故声秖操楚刘章雅志惟歌田五秉如单费廪粟一囊就尽持餐钱顚毛冉冉不吾与齿根浮动轻于翾小雀谁言畏死鹞未肯屈折同杯棬章贡直西三径在尔来望眼欲成穿科桑洗竹眞吾事孰使龊龊才充员何时解得无拘束归钓潭头枫叶鳊  

秋日仪眞即事  

丁字河头纹锦翼似是东园故鸂鷘天风萧萧吹汝急遣汝周章无好色江蓠羃防过行人一顾爲之三叹息我愿舴艋从溪翁双春锄边作幽客  

莆田杂诗  

清樾陂陀外春深四五家丛祠下箫鼓平楚暗桑麻水国潜虬偃夭程去鸟賖仙山乃在目潇洒送生涯  

九曲池  

昔帝樯乌下日边曾畱清跸此蹁跹鱼龙窟暗浮春涨凫雁行低破暝烟星阁摧頽空嵗月芜城埋没旧山川后庭一曲陈家破更看当年水调传  

题吉水南华院  

紫翠浮浮夺晚昏生涯谷汲与松焚俗尘一点自应少终日到门惟白云  

野兴由来惬杖藜层峦影里见翚飞虚堂一炷起凝碧化作九天云染衣【以上龙云集】  

【独醒杂志吉水南华院在山谷穷绝处有白云堂刘伟明未第时曾寓书劒于此堂有诗】  

刘　跂  

跂字斯立挚之子王巩之壻与弟蹈同登元丰三年进士遭党祸爲李延年所诬编管寿春自号学易老人有学易集  

题半隐堂  

一堂图籍自陶冶三径萧兰俱岁华定非平恩许侯宅防是仲长公理家端居雅不烦摒挡佳设颇尝成咄嗟唯我身闲数来往徽一泛即生涯【宋文鉴】  

絶句  

麦陇漫漫宿槀黄新苗寸寸未经霜手中马棰余三尺想见归时如许长【能改斋漫録】  

句  

急雨欲来先暑气凉风已过却秋声【龙山寺　优古堂诗话】欲成蹇士赋应作半人诗【病中　后村诗话】  

黄　裳  

裳字冕仲南平人元丰五年进士第一累官端明殿学士礼部尚书有演山集  

【王恱序云逸歌长句骏发踔厉兼众体而有之】  

简元舆祠部  

百花岩上仙人住岩下爲州山水聚白头青冢南北人倒影沈沈独怀古倚阑把酒与谁同况是使君爲献主应唤渔舟疎苇中旋脍游鳞落红缕秘书坐上最轩昻能共春云争态度红衣带月今何处几转春残掩朱戸飞船送客空断肠梁尘谩落声中句虚白亭前湖水间忽爲霓裳起思慕出门沙土乱如雨薰风吹梦天南去  

燕子楼  

盼盼初归楼上时相如燕子长双飞有才将色世间少况复节义犹堪依将军一去十余载玉箫瑶瑟无心解岂不能死空相随以色累公非所知白老曾爲赋诗客风防花枝醉无力后会勲郎汉阳驿因语戱欷已成昔走笔还赓美人句犹感白杨堪作柱我来登赏非唐人尚引多情聊怆神人生眞尽皆爲尘百年一饷难畱春高楼人散谁复亲只有燕子年年新  

社日游云门山  

不须扶我自登山脚力能胜十八盘一字雁低头上过两城人细掌中看虽知北戸缘犹在却笑南柯梦未阑忽见归云应是信满襟先得洞天寒  

秋日有感  

秋来犹寄一涯天叶叶秋声似去年可恨萧晨长在客不堪孤馆更闻蝉【以上演山集】  

晁説之  

説之字以道济州钜野人端彦之子自号景迂生元丰五年进士苏轼以著述科荐元符末与崔鶠同书邪籍靖康初召爲著作郎试中书舍人兼东宫詹事建炎初终徽猷阁待制有景迂生集  

陈叔易被召出山作二绝句  

东海一生垂钓客石渠万巻校书郎丈人风味今如此鹤到扬州兴更长【鹗按此首本集无】  

处士何人爲作牙尽携猨鹤到京华故山岩壑应惆怅六六峯前只一家  

【风月堂诗话唐秦系和韦苏州诗具衔云东海钓客试秘书省校书郎本朝陈恬叔易隐阳翟涧上号涧上丈人大观间宋乔年讽监司荐于朝起爲馆阁书疏中犹不去丈人之号晁以道作诗讥之其后以道谒叔易于京师有婢应门严妆丽服熟视之乃故时涧上赤脚也以道又作一绝云】  

明皇打毬图  

宫殿千门白昼开三郎沈醉打毬囘九龄已老韩休死明日应无谏疏来  

超然亭戏作【时爲明州船场】  

终日一杯终日醉看潮初上看潮囘自疑前世陶贞白乗兴闲游鄮县来  

赠笔处士屠希  

屠希祖是屠牛坦今日却屠秋毫自识有心三副健可怜无补一生劳  

排闷  

鄜畤来爲吏多愁尚喜论山川分汉郡人物客羌村【老杜诗有羌村】宫废神仙在天清贰负昏【山海经贰负之梏在此】莫言无妙丽土穉动金门  

【陆放翁防景迂此诗云鄜人善作土偶儿精巧虽都下莫及宫禁及贵戚家争以高价取之丧乱隔绝南人不复知此句遂亦难解可叹】  

郑洛道中遇降羌作【鹗按宋文鉴作晁咏之】  

沙场尺棰致羌浑玉陛俱承雨露恩自笑百年家凤阙一生肠断国西门  

【老学庵笔记晁氏世居都下昭德坊其家以元祐党人及元符上书籍记不许入国门者数人以道其一也郑洛道中遇降羌以道诗云云】  

答陈叔易求长松  

长松不经黄帝手小斸漫翻嵩室云纵有何堪寄夫子鼎头宝气自氤氲  

思四明所居  

今朝旅恨到何处轩窗直到桃花渡桃花渡上风吹雨道人芒屩谁来去  

赠鄜田玘  

前世能歌田顺郎今身追悔太昌昌戏泥巧尽羣儿态休忆小姑初倚牀【以上景迂生集】  

【老学庵笔记承平时鄜州田氏作泥孩儿名天下态度无穷一对至直十缣一牀至三十千一牀者或五或七也予家旧藏一对卧者有小字云鄜州田玘制】  

句  

干戈难作墙东客疾病犹存砚北身  

【墨庄漫録晁説之以道作感事诗云云墙东用王君公事而砚北身乃汉上题襟集段成式书云杯宴之余常居砚北盖言几案南面人坐砚之北也】  

晁补之  

补之字无咎年十七从父端友宰杭州之新城着钱唐七述受知苏轼举进士试开封及礼部别院皆第一元祐中爲著作郎绍圣末谪监信州酒税起知泗州入党籍有鸡肋集  

芳仪曲  

金陵宫殿春霏微江南花发鹧鸪飞风流国主家千口十五吹箫粉黛稀满堂诗酒皆词客夺锦挥毫在瑶席后庭一曲风景改收泪临江悲故国令公献籍朝未央敕书筑第优降王魏俘曾不输织室供奉一官奔武疆秦淮潮水钟山树塞北江南易怀土双燕清秋梦栢梁吹落天涯犹并羽相随未是断肠悲黄河应有却还时宁知翻手一朝事咫尺山河不可期仓皇三鼓滹沱岸良人白马今谁见国亡家破一身存薄命如云信流转芳仪加我名字新敎歌遣舞不由人采珠拾翠衣裳好深红暗尽惊边尘隂山射虎边风急嘈杂琵琶酒阑泣无言数徧天河星只有南箕近鄕邑当年千指渡江来千指不知身独哀中原骨肉又零落黄鹄寄意何当囘生男自有四方志女子那知出门事君不见李陵椎髻泣穷边丈夫漂泊犹堪怜  

【避暑漫钞李芳仪江南国主李景女也纳土后在京师初嫁供奉官孙某爲武疆都监爲辽中圣宗所获封芳仪生公主一人赵至忠虞部自北归明尝仕辽爲翰林学士修国史着虏庭杂记载其事时晁补之爲北都敎官览其书而悲之与顔复长道作芳仪曲云云江州庐山眞风观李主有国日施财修之刋姓氏于石有太宁公主永禧公主皆李景女不知芳仪者孰是也】  

行路难和鲜于大夫子骏  

赠君瑚夜光之角枕玳瑁明月之雕牀一茧秋蟾一丽縠百和更生之宝香秾华纷纷白日暮红顔寂寂无畱芳人生失意十八九君心美恶谁能量愿君虚怀广末照听我一曲关山长不见班姬与陈后宁闻衰落尚专房  

【苕溪渔隐丛话余观鸡肋集古乐府是其所长辞格俊逸可喜】  

自题画畱春堂山水大屏  

胸中正可吞云梦盏里何妨对圣贤有意清秋入衡霍爲君无尽写江天  

和李秬双头牡丹  

二乔新获呉宫怯双隗初临晋帐羞月地故应相伴语风前各是一般愁  

庐山  

南康南麓江州北五百僧房缀蜜脾尽是庐山佳绝处不知何处合题诗  

塔山对雨【在新城县】  

山外圆天一镜开山头云起似浮埃松吟竹舞水纹乱坐见溪南风雨来  

谢王立之送蜡梅  

去年不见蜡梅开准拟新年恰恰来芳菲意浅姿容浅忆得素儿如此梅【以上鸡肋集】  

【墨庄漫録王直方立之父名棫家多侍儿而小鬟素儿尤妍丽王尝以蜡梅花送晁无咎以诗谢之有句云云】  

考校同文馆戏赠子方兼呈文潜  

二十年来曹子方新诗曾见未能忘多才善谑称物芳呉娃席上呼作郎瞥然何许岁月长只今未老毛髪苍自言逢掖非昔狂传经华隂夫子堂何曾骑马身挟枪诏随上将西击羌董蒲跗注谓我臧夜行马岭饥无粮鼓鼙惊谷骑巻冈吏呼爲微醉在牀前锋奄至灵武傍中坚反后无敢骧城开三日牧蔽隍百駞载笴千橐装旌旗立垒乌鸟扬还军不省一矢亡坐师无获劳不偿铙歌入奏虚锦囊秋风鲈鱼思故鄕鋭头宜董鹳鹅行得官犹领万骕骦王城对巷如参商那知连月居兹房称多量少非我王羣公古镜悬秋光闭门饭饱庭叶黄秋盘登官酌香呉音讹杂变秦凉令壶老柏笑覆觞淹畱平日梦欲翔得君可乐殊未央人生倾盖何所望结交松柏要冰霜中天号出玉玺章青骢御史腾康庄归期屈指未可忙闻君况有梦虺祥生女不恶嫁邻墙扫轩畱客具酒浆与君更约城南张【同文馆倡和诗】  

余　干  

干字樗年  

次韵赠无咎学士  

毗陵城如金斗方往事厯厯那能忘相逢童子佩兰芳秀发人指谁家郎未几重见突而长即今不觉秋蓬苍戏笑岂复爲儿狂追昔宓子初登堂辞锋峭防森刀枪器识况远包夷羌阳秋宁肻露否臧有子游学先聚粮相将百里陟岵冈邂逅一揖坐僧牀大辩倾注如无旁天马方谓先骞骧观鱼谁复驻濠隍期受代垂趋装当路奏牍交称扬行将起擢奄云亡坐令志气不得偿传家岂诧钱一囊诸儿经行名州鄕挟书继踵诸父行旋见天衢飞骕骦论治直要超周商术卑效浅笑杜房况是亨运遭兴王致君绍祖邦家光何止追考归焚黄防庭朝露明芸香异书满阁秋气凉咏歌间成随豆觞读之如欲凌云翔暂迂大手离未央【阙六字】　望挈箧来寄深闺霜賔兴贤能视文章尊尚周孔麾韩庄搜奇殆有通夕忙英游疑动聚星祥我归复翳环堵墙世味已能如饮浆羲皇上人琴一张【同文馆倡和诗】  

耿南仲  

南仲字晞道开封府人元丰五年进士徽宗朝爲太子詹事改宝文阁直学士钦宗朝陞尚书左丞门下侍郎高宗即位罢爲观文殿学士提举洞霄宫言者论其主和误国镌秩安置南雄州行至吉州卒  

秋日同文馆次邓愼思韵  

秋日同文馆闲无一事依鬭羊谁得隽倦鸟客思归寝处还相向过从不患稀何当有星聚谁爲问璇玑秋日同文馆褎然观国光泗濵何限磬岱麓易求梁劒气频冲斗锥锋定出囊于余慙拙匠操尺预量长秋日同文馆新凉逐雨囘棘垣要吏局蕙怅忆山隈射爲巧狙发田因文豹来西城随分锁夫我室多才次韵谨思九日考罢试巻呈同院诸公  

贡珍已选茂良充犹被拘縻类缚钟渌酒强陪高馆饮黄花不似故园逢棊枰苦战挑灯坐藓壁闲题捧砚从风叶满庭秋索寞更筹向尽睡方浓【以上同文馆倡和诗】  

栁子文  

子文字仲远  

次韵呈愼思学士  

咸韶濩武来何方铿锵入耳安能忘阳春兰芷秋菊芳金门词客青袍郎昭囘下烛光焰长深山大泽龙蛇苍浩歌激烈元非狂正逢圣主开明堂风烟关塞收旗枪舞干两阶臣戎羌喋血拓境谋非臧边城夜行休赍粮采诗不复嘲青冈蛜蝛戢羽戌妇牀移文北山猿鹤傍渥洼朱龙两服骧胥靡版筑罢浚隍白环楛矢贡篚装航海万里风帆扬穷边种落嗟唇亡诸蕃入学愿可偿槐花举子促书囊成均贡士贤登鄕东门宣诏札十行我慙驽骀追骕骦何敢望囘不及商毛遂未至空连房【同舎十九人余独后入】赖有墨妙江都王传摸共分此日光骅驑騄骠两耳黄想见蹙踏披天香坐觉暑退秋堂凉拘挛龌龊漫引觞门外乌双飞翔悠悠逝川东未央故山鱼鸟空相望邓侯意气摩秋霜朝吟百篇暮千章骈罗经史贯列庄落纸但见书吏忙孔鸾羽仪各效祥鄙夫不学空面墙先馈不用惊五浆鸟号要须贲育张【同文馆倡和诗】  

商倚  

倚淄川人官太学博士入元祐党籍  

秋日同文馆次邓愼思韵  

秋日同文馆高堂燕集齐杯盘供鲁酒殽核欠张梨杨孟持新论韩庄鄙旧题须知宗匠手文采冠朝闺秋日同文馆何人独擅场养莪方在沚琢玉已成章笔别千锋阵庭焚一炷香得贤从此始岂特致民康秋日同文馆栖林看晚鸡斗垂宫殿北月转戸庭西酒劝杯中渌诗分烛下题何时还九陌细雨莫成泥  

初入试院  

承诏抡材敢倦行广庭深锁待羣英分场自敌三千客决胜谁降七十城夜案尚闲涂巻笔晓堂方听读书声【每早尝闻无咎诸公读书声】归时还有黄花否已觉秋风满袖生【以上同文馆倡和诗】  

李之仪  

之仪字端叔之纯从弟元丰中举进士元祐初爲枢密院编修官从苏轼于定州幕府元符中监内香药库徽宗朝提举河东常平坐草范纯仁遗表编管太平州卒  

【挥尘后録元祐间端叔于尺牍尤工东坡先生称之以爲得发遣三昧】  

利州汤泉  

华清赐浴记当年偶托荒山结胜縁未必兴衰异今昔曾经天女卸金钿  

【墨庄漫録利州褎禅山相近地名平疴镇汤泉温温可探是朱砂汤人传昔有两美人来浴既去异香郁郁累日不散端叔过浴池上作诗云云】  

赠人【一作与当涂杨珠】  

通中玉冷梦偏长花影笼堦月浸凉挽断罗巾畱不住觉来犹有去时香  

情随榆荚不胜飘心似杨花暖欲消拟借琼林大盈库约君孤注赌妖娆  

咏吕吉甫宅晋朝双桧【用刘梦得韵】  

故迹悲凉古木奇势分庭下蔚相差霜根半露出林虎画影全舒破贼旗宝界曾囘铺地色节旄远映插云枝刘郎风韵知谁敌儒帅端能表异时  

【墨庄漫录扬州吕吉甫观文宅乃晋鎭西将军谢仁祖宅也在唐为法云寺有双桧存焉犹当时物也刘禹锡有诗吉甫家居时桧尚依然建炎兵火树遂亡矣】  

李去言相别二年忽得书知在呉中荅书偶成  

官路相逢一笑休共知身世两虚舟楚材有用谁青眼赵将无功枉白头会见姓名通北阙何妨风韵冠南州求田接武如凫鹥只欠元龙百尺楼  

书扇  

几年无事在江湖醉倒黄公旧酒垆觉后不知新月上满身花影倩人扶  

曾延之置酒后阁侍人以帬带求诗  

御醅盏畔千头菊椽烛光中四和香红粉莫嗟霜满颔也应歌处似周郎【以上姑溪集】  

借范光禄麻师一雪雀图【时任许幕】  

图中尘迹已冥冥説着麻翁耳便醒冻雀高低栖舞白枯槎零乱倚寒青欲凭妙手聊模写暂借遗踪作典刑老去未能忘着相他年要伴草堂灵【过庭録】  

还俗道士  

闻道华阳客儒衣谒紫微旧山连药卖孤鹤带云归栁市名犹在桃源梦已稀还家见鸥鸟应媿背船飞【老学庵笔记】  

赵德儒  

德儒爵里未详与李端叔倡和  

中隐庵  

在昔避世贤隐居岂自喜甘守西山饿清洗颍阳耳一旦事高尚万古激贪鄙孰谓乐山林便可轻朝市窃笑效颦人不知捧心美妄将凡庸姿敢希明哲轨盗此嘉遯名纷若干时子仕途指捷径矫僞汚清史圣朝扬仄陋采录无遐迩不遗下体葑况乃中鄕芑多士生此时贫且贱焉耻梦自傅岩来猎从渭濵起隐居闻此风翻然乌可已聊爲知者道庶达名庵旨【姑溪集附】  

王　巩  

巩字定国莘县人文正公旦之孙工部尚书素之子尝倅扬州坐与苏轼游谪监筠州盐税罢还官至宗正丞入党籍自号清虚先生有集【墨庄漫録王定国寄诗于东坡荅书云新诗篇篇皆竒老拙此囘眞不及矣穷人之具辄欲交割与公魏道辅见而笑曰定国亦难作交代只是且权摄耳】  

挽苏黄门子由  

忆昔持风宪防微意独深一时经国虑千载爱君心坤道存终始乾纲正古今当时人物尽惆怅独知音【自注元祐中议册后宣仁御文德殿发册公语余密告吕丞相微仲母后御前殿兹不可啓微仲明日畱身宣仁诏宫中本殿发册时人无知者】  

已矣东门路空悲未尽情交亲逾四纪忧患共平生此去音容隔徒多涕泪横蜀山千万叠何处是佳城【自注公前年寄书约予至许田曰有南斋翠竹满轩可与定国爲十日之饮此老年未尽之情也】静者宜膺寿胡爲忽梦楹伤嗟见行路优典识皇情徒泣巴山路终悲蜀道程弟兄仁达意千古各垂名【自注公与子瞻尝泊巴江夜雨相约伴还蜀竟不果归今子瞻汝公归眉山王祥有言归仁也畱达也　墨庄漫录】  

萧相楼  

卢杞奸邪四海忧相君邦国自同休分符朝去云中阙开府南来江上州百尺楼高瞻故国九华山色倚晴眸定知直道传千古杜牧文章在上头  

【方舆胜览杜牧池州重建萧相楼记萧丞相复爲刺史时树楼于大防西北隅上藏九经书下爲刺史便防事大厯十年乙夘建会昌四年甲子权刺史李方元具材刺史杜牧命工皆仍旧制自初至再凡七十一年】  

湘山光孝寺  

半岭风吹草木香落堦花雨送春忙从师远借云庵卧还我平生午枕凉莲社缁黄常得伴鹿门妻子亦相将化身欲似河东栁更向山头望故鄕【桂林府志】  

杨天惠  

天惠字祐父郫县人元丰进士摄卭州学官徽宗朝上书言事入党籍卒左丞冯澥志其墓号西州文伯  

次韵吴帅题保福壁  

净缾犹贮近颁冰拄杖还扶旧醉藤遮莫簪花倩天女未妨燕坐折谈僧  

送孙正忠移成都小漕  

升平芝菌效神奇况乃贤豪用世资人物熙宁中兴日风流荆国适同时起家便作三公客乗传何爲九折驰少府但分新赐节石渠犹借旧官仪素心久辨经纶计妙意前知遇合期聊与西南成胜事暂将清献续良规桥横万里重开府水接双流共去思怊惆参卿无限意道傍索笔强题诗  

温江县二瑞颂【并序】  

温江隷成都远王畿三千几百里有奇盖西南偏邑也政和二年夏六月有嘉禾产于严氏之圃凡二本是岁十二月复有甘露降于学宫之柏凡三日鄕以白县县以白府府遣从事即县覈状皆有实可复不诬辄具书若图上尚书省以闻诏下其副尚书礼部藏焉于是前县臣宗道驰书谕假彭山丞臣天惠曰盍颂诸臣对越北阙而奏颂曰  

于皇御极百志惟叙曰农而农曰士而士尔安尔宫尔宁尔亩恩诏数下仁滂德膴农饱以歌士喜式舞恊气从之祥嘏如雨廼产嘉禾以庆农扈廼降甘露以幸士子其庆伊何珠穗纷举俾尔瓯窭戸有亿秭其幸维何云液醲湑俾尔膏馥濡及婴孺维我哲后博临下土相彼多禾均此灵露道拜稽首诞告奔走惠拜稽首盱衡语语敢献稗官以賛蒙瞽【以上成都文类】  

刘　拯  

拯字彦修宣州南陵人第进士元丰中爲监察御史徽宗朝累迁吏部尚书  

空心潭  

碧潭发幽石潇洒无纤尘寒光湛秋月有物难比伦离钩况无鱼千尺徒垂纶到此心已空何用濯我缨【破山寺志】  

张商英  

商英字天觉号无尽居士蜀之新津人登进士第爲章惇所荐绍圣初累擢左司谏工部侍郎大观中厯尚书右仆射中书侍郎贬衡州复官卒赠少保諡文忠曾入党籍有无尽集  

【挥尘前録张天觉绍圣初章子厚荐登言路攻击元祐诸贤不遗余力至欲发温公吕正献公之墓晚既免相诗有囘看同列进不觉寸心忙之句桐江集商英雄辨诡谲自谓得兜率悦之传天下号相公禅】  

孤愤吟  

青青一本桑下可百夫息泠泠一井泉上有千人汲千里以爲郡百里以爲邑生齿岂不繁敎化繄尔力何事北窗人叹此徒劳职【宋文鉴】  

畱题防国寺【时爲雒县主簿经摄垍窑鎭税】  

薄宦区区可叹嗟寂寥寒馆过村家神锥岂向囊中出宝劒聊凭醉后夸就禄勉持毛义檄读书空满惠生车掩关不识青春好一夜狂风已落花【成都文类】  

灵泉寺着法华合论作【寺在归州西三里】  

合道通爲七巻经默敎开眼示羣生不须天女添瓶水自有灵泉一派清【方舆胜览】  

中秋  

不见柯山客中秋月又圆夜来清滴露天末淡收烟念远情非俗凌虚骨欲仙素琴鸣此恨相与对婵娟【合璧事类前集】  

读书灯  

小笼疎四面明纸罩孤灯自小共寒热相亲如友朋旧书曾徧照新烛莫相憎几爲吟诗苦畱光到夙兴【合璧事类外集】  

猫  

白玉狻猊借锦茵写经湖上净名轩吾方大谬求前定尔亦何知不少喧出没任从仓内防鑚窥宁似槛中猿高眠永日长相对更约冬衾共足温【合璧事类别集】  

华阳洞  

素虎班虬蹑紫烟几看沧海变桑田赤城玉笥寻眞后又到华阳第八天【茅山集】  

见山亭  

帘巻疎烟醉眼开浮云飞尽见崔嵬苦嗟霖雨遮藏久深谢清风引致来丹桂有时明月满旧山无路白猿哀禅僧指我眞空理心火茫然一夜灰【杭州府志】  

青原山七祖塔  

一派青原出少林信衣到此只传心寻常示众无人会尽向庐陵米价寻【青原山志】  

题睢阳五老图肃奉严韵  

德政调元向道闲天朝诏许实辞冠丹心耿耿悬象魏青史昭昭照玉桓晚节友贤阳凤暖老年忧世谷驹寒太平犹自存鉴后进仪刑仰慕看【式古堂书考】  

吴　与  

与字可权漳浦人元丰五年进士余干令累迁奉议郎通判潮州  

白云亭【在余干县白云城上唐李德裕建】  

高城顿崇冈上与白云遇昔贤此登临怀古得佳句结亭自何人岁月更已屡古篆仅存名頽檐飒将仆我来访遗踪环赏惬幽趣鸠工扶垫隍选木换隳蠹津梁五道人悉力愿相赴经营未终月突兀见翚翥英英苍梧云朝暮此屯聚时从南山来倏向高岩去去来本无心虚亭日新故因之望故鄕更识亲闱处南山互牵情凭阑目空注【饶州府志】  

邹　浩  

浩字志完常州晋陵人元丰五年进士擢右正言坐谏立刘后谪新州徽宗朝迁吏部侍郎再谪永州大观元年复直龙图阁卒入党籍高宗朝赠宝文阁学士諡曰忠有道鄕集  

送俞秀老归维扬  

踏雪驱驱原宪履御风猎猎老莱衣情投岂比钟山出兴尽还同剡水归炀帝池边松防远维摩室内烛光微携笻促席徜徉处应记当年接下机  

湖上杂咏  

荷叶如钱三月时幅巾藜杖一追随迩来胜事知多少惟有风标公子知【杜牧之以白鹭爲风标公子】  

过永州澹山岩作  

我入幽岩亦偶然初无消息与人传训狐戏学仙伽客一夜飞鸣报老禅【以上道鄕集】  

【冷斋夜话邹志完南迁北还过永州澹山岩岩有训狐凡贵客至则鸣志完将至而狐辄鸣寺僧出迎志完怪之僧以鸣狐爲对志完有诗云云】  

吊仲殊长老  

逆行天莫测雉作渎中经沤灭风前质莲开火后形鉢盂残蜜白炉篆冷烟青空有谁家曲人间得细听【老学庵笔记仲殊长老喜食蜜崇宁中忽上堂辞众闭门自缢死及火化舍利不可胜计邹忠公作诗云云末句谓其上于乐府也】  

游　酢  

酢字定夫建州建阳人嘉祐间以文行知名程明道典扶沟学招使肄业登元丰五年进士仕至监察御史厯知汉阳军和舒濠三州有集  

饯贺方囘分韵得归字  

邀客十分饮送君千里归情随緑水去目断白鸥飞松菊今应在风尘昔已非维舟后夜月能不重依依【濓洛风雅】  

题河清县廨  

小院闲亭长薜萝鹿来穿径晚经过夕阳萧散簿书少窗里南山明月多  

水亭  

清溪一曲绕朱楼荷密风稠咽断流夹岸垂杨烟细细小桥流水即沧洲【以上河南府志】  

钟　伷  

伷字少游又字公绪赣州龙南人元丰五年进士累官广西计度转运使进龙图阁学士兼本路安抚管句经畧使致仕有集  

龙南石玉岩  

万石结丛林萦囘鸟道深山高云漠漠洞古緑隂隂壁拥虬龙篆崖悬钟鼓音不须愁日暮胜景且追寻【赣州府志】  

仵　盘  

盘字艮翁终南人父信本军职终文思副使以防补借职元丰中监青州临淄酒税  

絶句  

太一峯前是我家满牀书籍旧生涯春城恋酒不归去老却碧桃无限花  

【西溪丛话或以此诗题酒楼皆云是神仙非也】  

陈　辅  

辅字辅之丹阳人少负俊才不事科举自号南郭子人称南郭先生  

访建康杨德逢题壁  

北山松粉未飘花白下风轻麦脚斜身似旧时王谢燕一年一度到君家  

【苕溪渔隐丛话杨德逢骥居金陵辅每清明上冢卽过湖隂之居清谈终日元丰间频岁访之不遇乃题此诗杨归见之吟赏不置尝称于荆公公笑曰此正戏君爲寻常百姓耳杨亦大笑】  

湖上有作  

平湖共天远浸月坐寒光乗流溯荃壁棹舟寻药房佳人折轻荷随风来珍香顾眄但微笑眉宇何清扬日暮共携手遥指烟中湘【镇江府志】  

周邦彦  

邦彦字美成钱唐人邠之侄元丰中献汴都赋召爲太学正徽宗朝仕至徽猷阁待制提举大晟府出知顺昌府提举洞霄宫晚居明州卒自号清眞居士有文集  

【陈郁话腴周邦彦字美成自号清眞二百年来以乐府独步贵人学士市侬妓女皆知美成词爲可爱至于诗歌自经史中流出当时以诗名家如晁张皆自叹以爲不及楼攻媿云清眞乐府播传风流自命顾曲名堂不能自已】  

过羊角哀左伯桃墓【溧水县南元祐中爲令时作】  

古交久沦丧末世尤反覆谷风歌焚轮黄鸟譬伐木永怀羊与左重义逾血属客行干楚王冬雪无斗粟倾粮活一士誓不俱死辱风云爲惨变鸟兽同踯躅角哀哭前途伯桃槁空谷终乗大夫车千骑下棺椟子长何所疑旧史刋不録独行贵茍难义侠轻杀戮虽云匪中制要可兴薄俗荒坟邻万溘死皆碌碌何事荆将军掺戈相窘逐  

凤凰台  

危台飘尽碧梧花胜地凄凉属梵家凤入紫云招不得木鱼堂殿下饥鸦【以上景定建康志】  

春帖子  

鸾辂青旗殿阁寛祠官奠璧下春坛晓开鱼钥朝衣集防胜飘扬百辟冠【合璧事类前集】  

春雨  

耕人扶耒语林丘花外时时落一鸥欲验春来多少雨野塘漫水可回舟【后村千家诗】  

曝日  

冬曦如村酿奇温止须臾行行正须此恋恋忽已无【齐东野语】  

天赐白【并序】  

永乐城陷王湛曲眞夜缒以出眞持木爲兵且走且敌前陷大泽中顾其旁有马而白暂上驰去五鼓达米脂城因以得脱眞名其马爲天赐白蔡天啓得其事于西人邀予同赋  

君不见书生镌羌勒兵入羌来薄城束练急蜡丸飞出辞大家帐下健儿纷雨泣凿沙到石终无水扰扰万人如渇蚁挽絙窃出两将军虏箭随来风掠耳道傍神马白雪毛噤口不嘶深夜逃忽闻汉语米脂下黑雾压城风怒号脱身归来对刀笔短衣射虎朝朝出自椎杂宝涂箭创心折骨惊如昨日谷城鲁公天下雄隂陵一跌兵力穷檥舟不渡谢亭长有何面目归江东将军偶生名已弱铁花暗涩龙文锷缟帐肥刍酬马恩闲望旄头向西落【陈郁话腴】  

翟嗣宗  

嗣宗临淮尉  

偶见蜘蛛因成四韵  

织丝来徃疾如梭长爱腾空作网罗害物身心虽甚小漫天纲纪亦无多林间宿鸟应嫌汝帘下飞虫亦惧他莫学螳螂捕蝉勇须知黄雀奈君何  

【复斋谩録翟尉临淮颇爲监司所窘遂于馆驿题蜘蛛云云林子中时爲发运过而见之召而诮责且戒以毋爲浮薄因荐之于朝】  

陈　传  

佐郎将  

林中生致佐郎将名王头颅十四五干德可禽嗟不谋同恶相济能包羞降书冉冉过中洲中军传呼笑点头蛮首算成勿药喜君臣称觞弭多垒元戎凯旋隔天水夜经桄榔趋决里驱将十万人性命换得交州数张纸【挥麈后録元丰中交趾李干德陷邕亷州诏郭逵讨之遂复邕州进次富良江又破之获贼将洪眞太子者于是干德议降而逵以重兵压富良江与交人止一水之隔呉冲卿丞相忌其成功堂帖令班师逵逗遛不进交人大入全军皆覆逵坐贬秩当时诗人陈传作佐郎将云云】  

魏　泰  

泰字道辅襄阳人曾布之妇弟爲人无行而有口米元章称其与王平甫并爲诗豪崇观间章惇爲相欲官之不就有临汉隐居集东轩笔録隐居诗话  

【桐江诗话道辅试院中因上请主文恃才豪纵不能忍一时之忿殴主文几死坐是不许取应潘子眞诗话道辅博极羣书尤能谈朝野可喜事亹亹终日】  

挽王平甫  

海内文章杰朝廷亮直闻黄琼起处士子夏遽修文贝锦生迁怒江湖久离羣伤心王佐畧不得致华勲【东轩笔録熙宁中河东河北陜西大饥百姓流移于京西就食郑侠监安上门遂画流民图及防言时政之失遂坐流窜而中丞邓绾知谏院邓润甫言王安国尝借侠奏槀观之有奬成之言意在非毁其兄坐此放归田里逾年起爲大理丞监眞州粮料院不赴而卒余尝爲挽词颇道其事】  

题黄鲁直集  

端求古人遗琢抉手不停方其得机羽往往失鹏鲸【隐居诗话黄庭坚喜作诗得名好用南朝人语专求古人未使之一二竒字缀葺而成诗自以爲工其实所见之狭也故句虽新竒而气乏浑厚吾尝作诗题编后云云盖谓是也】  

荆门别张天觉  

秋风十驿望台星想见冰壶照坐清零雨已囘公旦驾挽须聊听野王筝三朝元老心方壮四海苍生耳已倾白发故人来一别却归林下看升平  

【桐江诗话诗律峻峭今人不可及也】  

阙题  

博山烧沈水烟烬气不灭日暮向门前杨花散成雪【潘子眞诗话不减江左诗人语优古堂诗话秦少章诗烛花渐暗人初睡金鸭无烟却有香魏道辅诗云云与少章诗意同】  

寄米元章  

緑野风囘草偃波方塘疎雨净倾荷几年萧寺书红叶一日山隂换白鹅湘浦夕同要月醉洞湖还忆扣舷歌缁衣化尽故山去白发相思一倍多【净名斋帖】  

邵　缉  

缉神宗朝提举淮南常平事  

题长兴吴城  

高台无地曲池平漂泊句吴宿古城一岸湿云沈夜色四山凉叶下秋声【湖州府志】  

王无咎  

无咎字补之南城人官直讲  

游麻姑山  

仙軿昔日此流连气象辽辽尚宛然溪落断崖爲远瀑路从絶顶见平田千年芝有灵禽戏一洞云畱羽客眠已乐胜游尘境外况陪清论酒尊前【麻姑山志】  

刘　谊  

谊字宜翁长兴人第进士元丰间广东江西提举常平官上疏论新法勒停隐茅山  

题黄山温泉  

山有灵砂泉色红涤除身垢信成功不除心上无明业只与山间众水同【曲洧旧闻】  

居茅山作  

曾跨江西使者鞍旧言才上便休官三茅得梦全清瘦头发鬅鬙布袄寛【西呉里语】  

赵彦若  

彦若字元考师民子以父任爲将作监簿元丰中厯官秘书监哲宗朝累擢礼部尚书翰林学士绍圣初贬安远军节度副使澧州安置卒与党籍有集  

端午帖子  

扬子江中方铸镜未央宫里更飞符菱花欲共朱灵合验尽神奸又得无【容斋五笔】  

周　寿  

寿字李老一字元翁濂溪先生长子元丰五年进士初任吉州司戸次秀州知録终司封郎中  

题金粟寺庵  

清池带苍巘结构俯林麓扶疎竹外山相向隔罗縠老禅谢人境岁晚收白足谁聆跫然音息隐尚争逐道场坐千劫不媿桑下宿定中观潮汐绝事心已熟【常棠澉水志】  

徐嘉言  

嘉言知海盐县事  

题金粟寺庵和前韵  

招提敞山嵒新庵隐嵒麓石沼引清流风漪皱文縠晴晖满虚室一水淡自足【庵前有含晖亭】心明身宴闲境寂谁寻逐寒林带月行夜榻和云宿若欲问西来一斋饱秋熟【澉水志】  

赵大成  

闰中秋  

桂影中秋特地圆况当余闰魄澄鲜因怀胜赏初经月免使诗人叹隔年万象敛光增浩荡四溟收夜助婵娟鲜云清廊心田豫乗兴能无赋咏篇【合璧事类前集】  

## 宋诗纪事巻二十九

钱塘 厉鹗 撰  

杜　常  

常字正甫卫州人昭宪皇后族孙元丰中知郓州权发遣秦凤等路提刑厯官工部尚书【画墁録神宗闻昭宪之家有登第者甚喜冇防令上殿翼日谓执政曰杜常第四人登第却一双眼可令提举农田水利】  

题华清宫  

东别家山十六程晓来和月到华清朝元阁上西风急都入长杨作雨声  

夜雨晨霁  

柏叶青青栎叶红高低相倚弄秋风夜来雨后轻尘敛绣出骊山岭上宫  

温泉  

已去开元四百年此泉犹自响潺潺也知不愤当时事长作悲声恨禄山  

骊山  

渔阳烽燧起云间玉辈苍黄下此山何事君王自神武区区南渡鹿头关  

【河上楮谈临潼骊山华清宫温泉在焉中有萃玉屏皆宋元及今人诗刻内杜常诗四篇前题权发遣秦凤等路提防刑狱公事太常寺杜常后防云正甫大寺自河北移使秦凤元丰三年九月二十七日过华清有诗四首词意高远气格清古邑人曹端仪既亲且旧因请副本勒诸方石以垂不朽闰九月初一日颍州杜诩记】  

刘吉甫  

吉甫入元祐党籍爵里未详  

闻笛  

戍鼓停挝月五更呜呜巧作断肠声江南自是春来早吹到梅花梦也清【后村千家诗】  

陈一向  

一向桐庐人生元丰中  

题泰山灵岩寺  

石泉畔铁袈裟上有猿衔五色花见説道人时挂搭旋将青拂扫烟霞【灵岩诗集】  

黄夷仲  

夷仲元丰中监察御史  

调王辟之  

高唐不是那高唐风物由来各异鄕若向此中求荐枕只应愁杀楚襄王  

【山东通志元丰中王辟之调博州高唐令往别监察御史黄夷仲夷仲口占一绝谑之云云此虽诙谈亦足以辨舆地之殊也】  

杨　损  

损字益老华隂人元丰中桂林郡僚  

七星山新开岩洞赋呈经畧龙图曾公  

阳岩高敞纳晨曦鹤驾云軿或可期神物雕镌元入妙人工开辟更增奇须知水石清凉处绝胜尘沙热恼时红斾碧幢劳小驻多慙主客滥追随【桂胜】  

彭次云  

次云吉水人元丰中桂林郡僚  

曾公岩和曾子宣安抚  

目击烟霞昼巻舒披榛敲石得蓬壶洞天日月千年久人世尘埃一点无灵药难寻云缥缈落花不见水萦纡使君凤阁翺翔近谩与东山作画图【桂胜】  

彭渊材  

渊材筠州人释惠洪觉范之叔  

句  

雨过温泉浴妃子露浓汤饼试何郎【海棠　冷斋夜话】  

张　绎  

绎字思叔寿安人以文名预鄕里计偕受业程伊川之门未及仕而卒  

寄友人  

有客厌事事洁身山之幽寒暑不相贷乃有卒岁忧有生此有事简之成赘疣澄江本无浪不如信虚舟六经力道要无以利心求一朝与理会万境眞天游伊水正清泠子行无滞畱西风昨夜至送子至中流落月洒残梦已看古岸头我病强送君是行良难俦异时青门下谁识东陵侯【宋文鉴】  

张　励  

励字深道长乐人神宗朝官江淮制置发运使  

题张公翊清溪图  

九华郁兮江南山清溪下兮贯山间江北骛兮溪东旋浊汤汤兮清漫漫山几转兮水几盘近交臂兮远连环决天末兮浮云端齐之山兮秋之浦景晦明兮气吞吐草木蓊兮媚林莽绣屏张兮翠绡舞深窈窕兮幽掩隖雨吟猿兮风啸虎下凫鴈兮泳鲂鱮商之樯兮渔之罟互出没兮更散聚樵有舍兮梵有宇云岩阿兮棘樊圃翚连甍兮岸之浒弄潺湲兮櫂容与中横绝兮梁爲渡隐孤城兮其西去春之朝兮秋之夕风旣清兮月又白遐矫首兮俯陈迹携佳人兮不可得空望远兮中感百思悠悠兮情恻恻怅兴亡兮怀令昔独兹溪兮无终极嗟夫人兮摆尘滓遥徜徉兮玩云水移山川兮置窗几手舒巻兮千万里辀余车兮秣余马往其从兮山之下枻吾舟兮泛清泻乐鱼鸟兮放林野愿未适兮何爲者聊寓言兮公墨画  

【呉礼部诗话张公翊清溪图画池阳清溪也郭功甫题五絶句有唯欠子瞻诗之语遂求东坡爲赋清溪词苏公复令某示秦少游写小杜弄水亭诗其后自元丰以来诸贤题咏甚多眞迹在金华智者寺草堂盖宋季王佖元敬使君得之易世后其家以售于寺坡公作词之后有长乐张励深道长句彷佛苏体亦佳】  

钱祈父  

祈父失其名  

谢子瞻内翰浙西开府  

隽庭鸳鹭集珍羣病翮摧頽下九门罪戾我慙非昼锦囘翔公亦暂朱轓龚黄政化知应尔防契谋谟想自存【缺二句　合璧事类后集】  

李彦弼  

彦弼字端臣庐陵人元丰中桂州郡僚  

傲暑栖霞洞  

嵌窦栖霞敲虚转杓左骖鸾翼右耳凤箫爽排酷烈境邈氛嚣静者多妙于焉消摇【粤西诗载】  

张吉甫  

吉甫元丰中人见乌台诗案  

肖梅香  

江村招得玉妃魂化作金炉一炷云但觉清芬暗浮动不知碧篆已氤氲春收东阁帘初下梦想西湖被更熏眞似吾家雪溪上东风一夜隔篱闻【香乘】  

王仲修  

仲修丞相珪之子元丰中登第官崇文院校书  

庆侄耆登第  

锡宴便倾光禄酒赐袍还照上林花衣冠盛事堪书日六世词科只一家  

【鸡肋编岐国公王珪在元丰中爲丞相父准曽祖贽曾祖景图皆登进士第其子仲修元丰中登第公有诗云三朝遇主唯文翰十榜传家有姓名注云自太平兴国以来四世凡十榜登科后侄仲原子耆仲孜子昻相继登科昻又魁天下本朝六世登第者与晁文元二家而晁一世赐出身也崇宁四年耆初及第仲修作诗庆之】  

宫词  

云娇烟嬾雨初晴环碧风轻细浪生尽日黄鹂不飞去万年枝上听箫声  

玉阑万朶牡丹开先摘姚黄献御杯翠幙重重围绕定料应蜂蜨不曾来  

玉箫声里酌玻璃风猎旍旗巻绛霓星渚月斜珠露重银河流水亦东西  

圣人独看临轩陛殿后双龙捧翠华明日集英排大宴御前先降出琵琶【敎坊使花日新尝爲臣言神宗见敎坊琵琶制作不精每遇大宴前一日降出琵琶】  

雪消宫殿苑梅芳晓漏声迟下建章天气清寒当腊日沈香甲煎赐诸房  

日沈天角晓星明上直妆成趁五更昨夜宣徽初进曲仙韶院里未知名【十家宫词】  

送越帅程公辟  

一麾占得山川胜金纽新提左顾龟苍阙鬭龙辞日下红旌引骑照江湄剡溪月午何妨醉曲水春余好赋诗玉案天香携满袖锦衣谁似过鄕时【剡录】  

赵汝砺  

汝砺官监察御史里行  

送越帅程公辟  

画舫参差看欲飞纷纷车马压尘泥右军笔墨空兰渚安道风流访剡溪白首得时归莫遽丹心怀国去犹稽月明会醉蓬莱阁应笑云霄自有梯【剡録】  

曾孝宗  

送越帅程公辟  

虎符分镇浙江东舣櫂都门使斾雄双桨徘徊枌社日高牙揺曵剡溪风蓬莱阁防公书简贺监湖游狱榜空行听越民歌德政亟还青琐见旌忠【剡録】  

王仲甫  

仲甫字明之岐公之从子少年以词赋登科【中呉纪闻仲甫风流翰墨名著一时其殁也丁永州注葆光祭之有云爽秀豪拔出于天资谈经咏史博识周知文华自得不务竞时古格近体率意一挥金玉锵扬组绣陆离世俗所得特其歌辞生习华贵不见艰巇徘徊防阁出入凤池乗兴南游旷达不羇朝赏夕宴选胜搜竒摆脱冠裳却去轮蹄不惊荣辱不竞是非扰扰万绪付于一巵頽然终日去智忘机】  

无题  

黄金零落大刀头玉筯归期划到秋红锦寄鱼风逆浪碧箫吹凤月当楼伯劳知我经春别香蜡窥人一夜愁好去渡江千里梦满天梅雨是苏州  

【中呉纪闻仲甫客呉门尝有所爱往京师爲岐公强畱之逾时不返因作诗云云此诗效古乐府槀砧今何在体人皆爱其巧】  

苖时中  

时中字子中甬上人元丰中广南西路转运副使  

曾公岩和曾子宣安抚  

红斾寻幽东郭旁泉岩新得冠殊方一川气象天开作万古榛荆地蔽藏崖穴乍惊堂室辟榜名知与日星长异时人指溪桥水思爱还同召伯棠【桂胜】  

毛　滂  

滂字泽民衢州人爲杭州法曹任满去抵富阳以词爲东坡所赏追还知名后乃出京卞之门尝知武康县政和中守嘉禾有东堂集  

【挥尘后録毛泽民受知曾文肃擢置馆阁文肃南迁坐党与得罪流落久之蔡元度鎭润州与泽民俱临川王氏壻泽民倾心事之一日家集观池中鸳鸯元度席上赋诗云莫学饥鹰饱便飞泽民和呈曰贪恋恩波未肯飞元度夫人笑曰岂非适从曾相公池中飞过来者乎泽民大慙】  

夏夜  

毒暑弥三伏微凉起二更月窗风竹乱烟渚露荷倾【后村千家诗】  

溪上  

溪光照秋房娟然卧流萍水仙弄幽姿寄余汀洲情眷怀玉色子弄波濯尘缨夜寒有佳意属此泠然清【全芳备祖】  

响潭  

水面平铺映碧空夜深明月照龙宫猿啼未响潭先响一树花开两树红  

游翠峯寺  

隔墙杨栁舞腰斜傍砌鹅梨玉作花此地风光谁管领小诗收入长官家【以上西呉里语】  

晓出定光寺  

晓出开霜阪饥乌啄麦畦山腰余雪瘦天面冷云低寒意梅花北禅心栢子西窗前借残月照我度前溪  

题余英馆  

故第园林改遗亭壁戸新垂虹一桥月夹绣两隄春花落俯流水乌啼怀故人凭阑看翠荇无意数游鳞【以上湖州府志】  

下渚湖  

春渚连天阔春风夹岸香飞花渡水急垂栁向人长远岫分苍紫澄波映茫此身萍梗尔泊处即吾鄕【武康县志】  

句  

百里饱看红防防一杯轻媿黑蜿蜒【祷雨　湘烟录】  

蔡　载  

载字天任润州人肈之弟元丰中尝爲晋陵簿寻以荐改承事郎  

钱伸仲漆塘四咏  

结庐傍林泉偶与初心期佳处时自领未应鱼鸟知【遂初亭】  

白云来何时英英冠山椒西风莫吹去使我心摇摇【望云亭】  

高人不惜地自种无边春莫随流水去恐污世间尘【芳美亭】  

水行天地间万派同一指胡爲穿石来要洗巢由耳【通惠亭】  

【容斋三笔钱伸仲大夫于锡山所居漆塘村作四亭自其先人已有卜筑之意而不克就故名曰遂初先垅在其上名曰望云种桃数百千株名曰芳美凿池涌泉或以爲与惠山泉同味名曰通惠求诗于一时名流自葛鲁卿汪彦章孙仲益既各极其妙而母舅蔡天任四絶独擅场诸公皆自以爲弗及也庚溪诗话蔡天任颇工诗笔力窥陶谢之藩钱伸仲漆塘诗唯天任语简而意远诸公服其韵胜】  

题胶山寺绣佛  

妙相夺天眞针针巧入神几多瞻佛者还想用心人【常州府志】  

盛次仲  

次仲元丰中翰林学士  

题慈溪普济寺松石小轩呈关彦长明府  

一松偃蹇苍龙蟠一石巉岩怒虎踞我来题作龙虎轩秖恐风云卷将去【乾道四明图经】  

句  

看来天地不知夜飞入园林总是春  

【冷斋夜话盛学士次仲孔舍人平仲同在馆中雪夜论诗平仲曰当作不经人道语曰斜拖阙角龙千丈澹抹墙腰月半棱坐客皆称絶次仲曰句甚佳惜其未大乃云云平仲服其工】  

陈　律  

律政和人元丰八年进士龙溪令  

游洞霄山中  

古木隂隂拥涧深青山九锁极幽寻白云也似知人意飞落长松伴醉吟【洞霄诗集】  

楼　异  

异字试可鄞人元丰八年进士建中靖国初爲登封令累官徽猷阁直学士知平江府提举崇福宫  

嵩山二十四咏【并序　存四首】  

仆性嗜山水几成癖所至虽假馆僦舍莫不聚拳石环斗池终日玩观殆忘食寝一旦来令嵩阳正在清泉白石中始至数月讼庭清暇乃芟废圃凿芙蓉菡萏二池取余土筑台高五丈许名之揖山北面嵩岳西顾少室南望许由自余诸峯环拥轩槛于是居高远眺尽山川之形势暇日既作三十六峯赋以自广然仆旧闻嵩山二十四峯图经传记所不载求之土人亦莫知也一日观明大师李得柔胜之自京师来访乃得其名出道藏吴天师灵迹记厯东而西一一可指遂命画史图诸峯于仰嵩堂以证其名仆谓胜之曰二十四峯之名湮没久矣今自吾二人者发之不可无述也乃作嵩山二十四咏并命胜之作焉华盖峯  

华盖峯高未易穷扪参厯井到天中囘头却顾人间世但见羣青似小童  

玉女峯  

玉仙曾此驻云车日薄窗纱暎雪肤七字天书人不辨定知元女手中符  

青童峯  

斩新高髻掠云开翠色罗衣一样裁知有眞仙此中住故令天女捧书来  

玉镜峯  

皎皎冰盘莹百围广寒宫殿见依稀春山万叠浑如洗浮翠光中一镜飞【以上河南府志】  

宿少林寺  

六六仙峯绕佛居俗尘至此暂销除西来未悟禅师意北去还驰使者车五品封槐今尚在九年面壁昔何如心知一宿犹难觉花藏重寻贝叶书【嵩少集】  

强渊明  

渊明字隐季至子元丰八年进士宣和中爲翰林学士承旨兼太子宾客卒赠资政殿学士諡文宪  

景钟颂【并序】  

宣和元年八月丁丑皇帝诏大晟作景钟是月二十五日钟成皇帝以身爲度以度起律以律审声以声制钟以钟出乐而乐宗焉于以祀天地飨神朝万国罔不用又在廷之臣再拜稽首上颂  

明明天子以身爲度有景者钟众乐所怙于昭于天乃眷斯顾扬于大廷罔不时序亿万斯年受天之祜【挥尘后録】  

薛　昻  

昻字肈明钱唐人元丰八年进士附蔡京仕至尚书左丞靖康初责徽州居住  

【罗志仁姑蘓笔记薛昻赋蔡京君臣庆会阁诗云逢时可谓眞千载拜赐应湏更万囘时人谓之薛万囘能改斋漫录荆公在钟山下棊薛门下昻与焉赌梅花诗一首薛败而不善诗荆公爲代作今集中所谓薛秀才者是也薛既宦达出知金陵或者嘲以诗曰好笑当年薛乞儿荆公坐上赌梅诗而今又向江东去奉劝先生莫下棊薛书名似丏字故人有乞儿之论】  

湖堂  

一段风烟不可关出门满目是湖山昔人华厦今何在【湖堂在涌金门旁郡守蒋乐安公剏建】此日渔舟任自闲鳯观渐新霄汉上【近作涌金楼甚伟】龙洲依旧水云间【栁洲祠五龙此两处与湖堂鼎足相对】归来丘壑多幽趣愿与诸贤约往还【咸淳临安志】  

陈　祐  

祐字纯益仙井监人第进士建中靖国初爲右司谏入党籍编管归州赦还卒有集  

冬夜  

寒气侵人夜未央九门传令一声长庭除半露墙根雪月影斜分瓦垅霜【后村千家诗】  

朱　京  

京字世昌南丰人举进士官太常博士元符初迁国子司业  

祥光寺  

山寺藏遗刻尘埃字半昬空挥岘首泪谁起谢公门白石千年像苍头五世孙他年想陈迹卜筑向云根【西江诗话】  

俞紫芝  

紫芝字秀老金华人流寓扬州少有高行不娶游王荆公之门弟澹字清老志操修洁颇使酒有诗名敝帚集  

【诗人玉屑有时俗事不称意无数好山都上心俞紫芝秀老句荆公手写于扇山谷所书钓鱼船上谢三郎一帖石刻在金山寺鸡林毎入贡辄市数百本以归亦秀老句也石林诗话紫芝少有高行不娶得浮屠氏心法所至翛然而工于诗王荆公尤爱重之每见于诗所谓公诗何以解人愁初日芙蓉暎碧流未怕元刘争独步不妨陶谢与同游是也秀老尝有夜深童子唤不起猛虎一声山月高之句尤爲荆公所赏和云新诗比旧仍増峭若许追攀莫太高秀老卒于元祐初惜时无发明者不得与林和靖一流槩见于隐逸】  

南涧月夕  

华髪念秋晩青灯怜夜长香团菊花露寒着橘林霜月在北窗底人行南涧傍婆娑不知去身世两相忘  

旅中谕怀  

白浪红尘二十春就中奔走费光隂有时俗事不称意无限好山都上心一面琴爲方外友数篇诗当橐中金会须将尔同归去家在碧溪烟树深【以上宋文鉴】  

咏草  

满目芊芊野渡头不知若个解忘忧细随绿水侵离馆远带斜阳过别洲金谷园中荒映月石头城下碧连秋行人怅望王孙去买断金钗十二愁  

岁杪山中  

石乱云深客到稀鹤和残雪在高枝小轩日午贪浓睡门外春风过不知【以上墨荘漫录】  

吴兴  

沽酒店穿斜巷出采莲船傍后门归翠霑城郭三千点清蘸楼台水一围【谈钥呉兴志】  

松声  

万壑摇苍烟百滩度流水下有跨驴人萧萧吹冻耳  

钟山僧舍酬辟疆秘授  

同谒临川丞相时不期顔色偶然披緑葵自得山人味绛帐难求俗士知午磬唤囘幽枕梦夕阳催就小牕诗松毛桂叶山川路肯顾非公复是谁  

水村闲望  

画桡两两枕汀沙隔岸烟芜一望賖翡翠闲居眠藕叶鹭鸶别业在芦花溪云淡淡迷渔屋野斾翩翩露酒家可惜一绷眞水墨无人写得寄京华【以上诗林万选】  

句  

莫怪野人经宿住白苹霜落蟹螯肥【蟹畧】  

饶　竦  

竦临川人  

下第投荆公  

又还垂翅下丹霄归指临川去路遥二顷荒田都卖郤要钱准备纳青苖【豫章诗话】  

龙太初  

咏沙  

茫茫黄出塞漠漠白铺汀鸟去风平篆潮囘日射星【王直方诗话郭功甫方与荆公坐有一人展刺云诗人龙太初功甫勃然曰相公前敢称诗人其不识去就如此荆公曰但且请来相见既坐介甫曰贤道能诗爲我赋乎是时方有一老兵以沙擦铜器荆公即曰可作沙诗太初不顷刻间诵云云功甫遂阁笔太初缘此名闻东南】  

王邦宪  

客宛陵遇乡人作【集句】  

扬子江头杨栁春衣冠南渡多崩奔栁条弄色不忍见东西南北更堪论谁谓他鄕各异县岂知流落复相见青春作伴好还鄕爲问淮南米贵贱  

【竹坡诗话司马温公称其叙事有情致爲可喜】  

王　复  

复洛人鄕贡进士官典郡正郎  

句  

早秋蝉有信多雨暑无权【题洛阳大字院　明道杂志】  

李　愿  

愿官京东转运使  

四景楼【在登州蓬莱县北】  

纵目有佳处须登四景楼轮蹄喧市井桑谷暗郊丘翠盖云生里沧溟天尽头阑干知防曲徙倚恣清愁【山东通志】  

王忠玉  

忠玉失其名东坡集有与王忠玉游虎丘诗此刻但题忠玉同时又有马中玉未知孰是  

游华清畱絶句  

废宇頽垣不复新朝元辇道尽荆榛惟余一派温汤水长与行人洗路尘【已未八月二日　骊山刻石】  

朱光庭  

光庭字公掞河南偃师人以父景防擢第从吕大防于长安幕府哲宗朝仕至右谏议大夫出知亳州徙潞州卒绍圣中追贬栁州别驾入党籍  

华清偶成  

骊山秀色古今同尽入诗人感慨中只徇霓裳一曲乐不知天下乐无穷【元丰辛酉仲春八日　骊山刻石】  

吴　雍  

雍字子中治平初平凉令元丰中爲秦帅  

登骊山阁畱诗  

山头羯鼓奏霓裳断送君王入醉鄕凭阁无言念兴废孤烟犹起泰陵傍【元丰八年十月四日　骊山刻石】  

## 宋诗纪事巻三十

钱塘 厉鹗 撰  

刘季孙  

季孙字景文赠侍中平之子以左藏库副使爲两浙兵马都监苏轼荐其才除知隰州仕至文思副使有集  

题饶州酒务厅屏  

呢喃燕子语梁间底事来惊梦里闲説与傍人浑不解杖藜携酒看芝山  

【石林诗话王荆公爲江东提刑巡厯至饶按酒务始至厅事见屏间题诗云云大称赏之问专知官谁所作以季孙对即召与之语嘉叹升车而去不复问务事既至传舍适郡学生持状立庭下请差官摄州学事公判监酒殿直一郡大惊遂知名云】  

次韵黄鲁直同游郭氏西园  

雨过西园物物佳栁风竹日掩葵花更无人迹宜清睡奈此池头一部蛙【史容山谷后集注】  

守关  

晨鸡三叫未开关畱住行人更解鞍却上月明高处立晓风吹面作清寒【宋文鉴】  

陪东坡中和堂赏月  

中和堂上月盛夏似高秋天泻银河水人披紫绮裘气飘闻赤壁语胜诵黄楼归袂接夫子适从何处游【咸淳临安志】  

寄苏内翰  

倦压鼇头请左符笑寻颍尾爲西湖二三贤守去非远六一清风今不孤四海共知霜鬓满重阳曾插菊花无聚星堂上谁先到欲傍金樽倒玉壶  

【石林诗话季孙平之子能作七字诗家藏书数千巻爲杭州钤辖子瞻作守深知之后尝以诗寄子瞻云四海共知霜鬓满重阳曾插菊花无子瞻大喜在颍州和季孙诗所谓一篇向人写肝肺四海知我霜鬓须盖记此也】  

题子瞻扬州借山亭  

给事风流在虚亭景趣闲全临故宫水尽致别州山峯势时相向岚光夜不还无时供胜赏厯厯白云间【以上瀛奎律髓】  

越山寺看泉  

溪有路莲花引鹫岭无时云雾生聊放一身畱舴艋不逢人处听泉声【呉氏诗永】  

句  

诗书鲁国眞男子歌吹扬州作贵人【送孔宗翰知扬州石林诗话】  

贾　收  

収号耘老乌程人有诗名喜饮酒其居有水阁曰浮晖李公择苏子瞻与之游倡酬极多苏去收作亭以怀苏名有诗一编号怀苏集  

【湖州府志东坡尝写古木怪石书其后赠贾耘老云今日舟中霜寒十指如悬槌适有人致嘉酒遂独饮一杯醺然径醉念贾处士贫甚无以慰其意爲作古木怪石一纸每遇饥时辄一开看饱人否若呉兴有好事能爲君月致米三石酒三斗终君之世者当便以赠之不尔可令双荷叶收掌须添丁长以付之也双荷叶贾侍姬添丁贾之子事详沈偕诗】  

题有美堂  

自刋宸画入云端神物应须防翠峦吴越不藏千里色斗牛常占一天寒四檐望尽囘头嬾万象搜来下笔难谁信静中疎拙意畧无踪迹到波澜  

【庚溪诗话钱塘呉山有美堂乃仁宗朝梅挚公仪出守杭上赐之诗有曰地有呉山美东南第一州梅以上诗名堂士大夫畱题甚众东坡倅杭因令笔吏尽录之而未着其姓名默定诗之高下遂以贾收诗爲冠因此与耘老游从】  

和沈君与送蟹  

彭越孙多伏下风蝤蛑奴视敢称雄江湖纵养膏腴紫鼎镬终烹爪眼红嗍称呉儿牙似镀劈惭湖女手如葱独怜盘内秋脐实不比溪边夏殻空【齐东野语】  

舒　焕  

焕字尧文徐州敎授  

和苏子瞻观百歩洪原韵  

先生何人堪并席李郭相逢上舟日残霞明灭日脚沈水面浮光天一色磷磷石若铁林兵翻激奔冲精甲白岸头旌旗蔟五马一艣飞艎信东下入夜寒生波浪间汗衣如逐秋风干相忘河鱼元出没得性沙鸟鸣关关委蛇二龙乃神物游乐诸溪诚爲难筑台种栁恐不暇天下龙雨须公还【苕溪渔隐丛话】  

顔　几  

几字几圣钱塘人  

狱中寄酒友  

不灵身祸有胎刀从林甫笑中来忧惶囚系二十日辜负醺酣三百杯病鹤虽甘低羽翼罪龙尤欲望风雷诸豪但是知心友谁遣尊罍向北开  

句  

白日尊中短青山枕上高  

【春渚纪闻钱塘顔几圣俊伟不羁性复嗜酒无日不饮东坡先生临郡日适当秋赋几于场中潜代一豪子刘生者遂魁送举子致讼下几吏久不得饮密以诗付狱吏送外间酒友吏以呈坡坡因缓其狱会赦得免一日醉卧西湖寺中起题壁云云不数日而卒】  

袁　毂  

毂字公济鄞人试秩馆职首荐与东坡倡和  

次韵刘景文登介亭  

东南富山水所病在卑溽隂晴变朝暮梅雨大田足翰苑宴高堂金斚浮蚁緑清泠四座耳醉饱五经腹亭午登介亭萦纡俯山麓行路愁暍死是月丁初伏乗高瞰羣峯前后浪奔逐三吴在指掌百粤入双目汉忧分朱轓尧意注黄屋下舆曾未几传命甚邮速霸遂伏下风元白仰髙躅倡余而和汝谈笑唾珠玊所恨继者贫囊箱无寸幅刘侯世良将文史三冬读坐啸边骑却行歌燕旦哭儒将久寂寥断今日续所得最在诗铦利锋莫触唱酬黄巻上如响荅空谷王侯富方丈熊掌我所欲独馁不得饱中心但诚服【王梅溪苏诗集注】  

许仲蔚  

仲蔚字子均杭之新城令曾和东坡十韵诗  

杜公井【井在新城唐大顺间淮南杨氏遣兵围城城乏水兵民穿井百余尺不得泉杜棱至诚请之泉立至城得不陷人目爲杜公井】  

德地见图牒神机发杜棱寇围炎甚火壶渇冽于冰古邑桑田换云源鉴面澄如今风月夕煮茗诧山僧【咸淳临安志】  

何去非  

去非字正臣浦城人累举对防称旨授左班殿直武学博士后以东坡荐授承奉郎司农寺丞通判庐州有集  

次韵翟公巽猩猩毛笔  

貎妍足巧语躯恶招歋歈赋形具人兽宁脱荆榛居肉尝登俎鼎饷餽传甘腴失计堕醉鄕顚踬无与扶柔毫传束缚航海归仙癯浴质逸少池摛藻知章湖杀身固有用赋芋从众狙坐令宣城工无复夸栗须【宣城出栗防须也】文房甲四宝万兎慙防肤数管友十年闭门赋三都之子信豪迈嗜学每致劬未冠游胶庠已推经行儒蓬山天禄阁峥嵘凌碧虚期予早登蹑同舍校鲁鱼【墨庄漫録】  

何颃之  

颃之字斯举黄冈人从苏黄学【曰琯按道山清话作颉之】  

观李伯时题阎立本西域图  

穷荒未信子年欺自笑山林老一枝海上尝思防巻天涯欲化鸟工窥丹青阎令如曾到风俗张骞旧独知公喜著书尤博雅山经暇日补残遗【能改斋漫录】  

句  

身到瀛洲须命好官称庾氏莫言卑【寄钱伸监仓　合璧事类后集】长安古碑用乐石虿尾银钩擅精密缺讹横道己足哀况复镌裁代甎甓有如天呉及紫凤顚倒在衣吁可惜【道山清话天圣中诏营浮图姜遵在永兴毁汉唐碑之坚好者以代甎甓何斯举诗云云】  

邵　迎  

迎高邮人登进士  

【渑水燕谈邵迎高邮人博学强记尤长于诗爲人恭俭孝友长于吏事而清羸多病奇蹇不偶登进士十余年官止州县穷死无嗣其妻困苦子瞻哀之集其文爲之引以爲原宪之贫顔囘之短命扬雄之无子冯衍之不遇皇甫士安之笃疾彼遇其一人犹哀悼而君兼之非命也哉】  

句  

盐豉调羮金液腻橙韲荐鲙玉丝肥【蟹畧】  

王　祐  

祐官礼部侍郎出守长沙奉诏祷南岳访魏夫人坛得异人率子廉东坡作率子廉传  

赠率子廉  

下瞰虚空临绝涧上排烟雾倚山巓四边险绝无猨鸟独卧深云二十年【能改斋漫録】  

朱　炎  

答讲僧  

四大不须先后觉六根还向用时空难将语默呈师敎只在寻常语默中  

【苕溪渔隐丛话东坡言从上人爲余言有节度判官朱炎学禅久之忽于楞严经若有得者问讲僧义江云此身死后此心何在江云此身未死此心何在炎良久以偈荅云云师可之】  

刘　賔  

賔官至太傅  

郢州白雪楼  

江上楼高十二梯梯登偏与白云齐人从别浦经时去天向平芜尽眼低寒色不堪长黯黯秋光无奈更凄凄阑干曲尽愁无尽水正东流日正西  

【皇朝类苑郢州白雪楼素多题咏一日守倅燕集是楼方命坐客赋诗时刘太傅賔以恙羇置是郡不得预会遂使人持诗以献才致萧散一坐爲之阁笔】  

朱　适  

句  

烧残红烛客未起歌断一声尘绕梁  

【补梦溪笔谈朱适高邮士人纳妇之夕梦爲诗两句不逾月卒】  

侯　穆  

穆字清叔汝阳人  

寒食饮梨花下  

共饮梨花下梨花插满头清香来玉树白蚁泛金瓯妆靓青娥妒光凝粉黛羞年年寒食夜吟绕不胜愁【云斋广録侯穆有诗名因寒食郊行见数少年共饮于梨花下穆长揖就坐众皆哂之或曰能诗者饮乃以梨花爲题穆吟此诗众客阁笔】  

陈智夫  

智失襄阳人长于歌诗遇异人授吐纳之术佳句多于梦中得之  

句  

花笑似畱客鸟啼如唤人　野花临水数枝恨芳草连天千里情【遯斋闲览】  

刘　郛  

郛青州推官  

谐谑诗  

坐上若有一点红斗筲之器饮千钟坐上若无油木梳烹龙庖凤都成虚【迂斋诗话】  

胡志道  

夜宿仙都山闻松声作  

仙都古洞天云阙高嵲嵲新宫欣然成碧瓦灿鳞列我时宿琳房六月失烦热松声起中夜梦枕忽惊辍天籁鸣虚徐玉箫递泠彻凤歌谐律吕鹤舞想应节安知非羣仙宴罢揺佩玦从来筝笛耳一洗万相灭【仙都山志】  

黄帝祠宇李阳冰篆在缙云山  

李侯神仙才宇宙在其手古篆夸雄奇铁柱贯金钮标榜黄帝祠字画气浑厚想当落笔时云梦吞八九每传风雨夜蜿蜿龙蛇走光怪发岩窦草木润不朽物烦防诃一旦忽失守随烟遽飞腾无复世间有因访山中人石刻尚仍旧谁能一新之易若运诸肘【宋艺圃集】  

胡　份  

份字子文缙云人官国子司业  

仙都山  

鸟道盘空上松根抱石生羽人分两舍鸡犬自闻声【仙都山志】  

李士举  

士举官浙运使  

过仙都徐氏山居  

四海无尘战马闲稻粱桑柘緑回环不知尽是君王力华屋重重对好山【仙都山志】  

郭　瑄  

瑄官泾州监副  

泾州怀古  

危坡下尽见残墉势扼长川万古雄泾水无泥分畎浍囘山有脉自崆峒唐文曾祀龙君庙汉武犹存阿母宫更喜笔峯青翠处雨余疑是画图中【陜西通志】  

叶集之  

送李道父辟大名司録  

李侯江南英身老自藏器读书尽百纸落笔必千字况兼熊豹姿特负纵横志凄其望高躅异世犹一致大名国北门自昔雄元帅名贤愼柬拔荐引必同类操持纪纲地实借循良吏要成百链刚小大须厯试【合璧事类后集】  

李膺仲  

题自画芦雁  

晚来无事理扁舟吹起骚人漫浪愁过雁飞鸿三两字淡烟寒日荻花秋【声画録】  

王　山  

山魏人  

荅盈盈长歌  

东风艳艳桃李松花园春入屠酥浓龙脑透缕鲛绡红鸳鸯十二罗芙蓉盈盈初见十五六眉试青膏鬓垂緑道字不正娇满怀学得襄阳大隄曲阿母偏怜掌上看自此风流难管束莺啄含桃未咽时便会郎时风动竹日高一丈罗窗晚啼鸟压花新睡短腻云纤指摆还偏半被可怜畱翠暖淡黄衫袖仙衣轻红玉栏干防粉浅酒痕落腮梅忍寒春羞入眼横波艳一缕未消山枕红斜睇整衣移步嬾才如韩寿潘安亚掷果窃香心暗嫁小花静院酒阑别有私言银烛下帘声浪皱金泥额六尺牙牀罗帐窄钗横啼笑两不分厯尽风期腰一搦若敎飞上九天歌一声自可倾人国娇多必是春工与有能动人情几许前年按舞使君筵睡起忍羞头不举凤凰箫冷曲成迟凝醉桃花过风雨阿盈阿盈听我语劝君休向阳台住一生纵得楚王怜宋玉才多谁解赋洛阳无限青楼女袖笼红牙金凤缕春衫粉面谁家郎只把黄金买歌舞就中薄幸五陵儿一日怜新弃如土云零雨落正堪悲室入他人梦来去浣花溪上海棠湾薛涛朱戸皆金镮韦皋笔逸玳瑁落张佑盏滑琉璃干压倒念奴价百倍兴来竒怪生毫端醉眸觑纸聊一扫落花飞雪声漫漫梦得见之为改观乐天更敢寻常看花间不肯下翠幕竟日烜赫罗雕鞍扫眉涂粉迨七十老大始顶菖蒲冠【薛涛夀七十始顶菖蒲冠学谢自然上升之术】至今愁人锦江口秋蛬露草孤坟寒盈盈大雅眞可惜尔身此后不可得满天风月独倚栏醉岸浓云呼佚墨久之不见予心忆高城去天无几尺斜阳衔山云半红远水无风天一碧望眼空遥沈翠翼银河易阔天南北瘦尽休文带眼移忍向小楼清泪滴  

吊盈盈  

浮世繁华一梦休登临因忆昔年游人归依旧野花笑玉冷几经坟树秋风月过情须感慨江山多恨即迟畱如今纵拟夸才思事往情多特地愁  

【夷坚志魏人王山能爲诗标韵清卓因省试下第薄游东海值呉女盈盈者来年方十六善歌舞尤工弹筝容貌甚冶词翰清思翘翘出羣少年子争登其门不惜金帛盈遴简嘉耦乃许一笑府守田龙图召使侍宴山预賔列相得于樽俎之间从之驩处累月山辞归盈垂泣悲啼不能自止明年寄伤春曲示山山作长歌荅之云云又明年山适淄川遇王通判于邸舍出盈盈简欲偕游山东时方初夏山巳病不克赴其约秋中再如山东盈巳死山登岱岳至玉女池题诗于石吊之云云】  

王　崇  

崇字极之  

送王才元入京【曰璐按王直方父名棫字才元】  

渭城杨栁已青青强驻行人听渭城不问使车归路远且从芦酒满杯倾相逢洮塞休兵后此去秦川照眼明若立螭头前借箸且敎充国事春耕  

【王直方诗话王崇极之与先君同在熙河作诗送先君入京云云先君诵其诗于呉冲卿丞相由此知名】  

王禹锡  

句  

打叶雨拳随手重吹凉风口逐人来  

【王直方诗话王禹锡行十六与东坡有姻连尝作贺知县春雨诗云云东坡云十六郎作诗怎得如此入规矩禹锡云是醉中作异日又持一大轴呈坡坡曰尔复醉耶】  

李孝伯  

晚泊凤凰驿次韵蒋颖叔  

维舟亭下号三湾万叠青山一水间偏爱澄江照天碧飞来几片白云闲【锦绣万花谷】  

唐　默  

默字存中会稽人陆农师列爲上客每爱其诗  

句  

茅屋不闻雪纸窗宜读书　山林误采枪旗信却怪枝头雪未消　莫似君家三十五时来不寄一行书【送高彦应防稽志】  

黄嗣徽  

题宋复古郎中画山水  

匣有瑶琴箧有书栖迟犹未卜吾庐主人况是丹青手乞取生涯似画图  

【许彦周诗话嗣徽少年时读书有俊声不幸爲后母诉于官隶军籍王岐公宣籍得之闻其识字使抄书一日观宋复古郎中所画山水使子弟赋诗嗣徽亦请赋公颔之顷刻成一絶云云公大嗟赏之及问知曲折以故人子奏于朝乞以门客恩泽承务郎特补之命下之日暴卒】  

方　泽  

武昌阻风  

江上春风畱客舟无穷归思满东流与君尽日闲临水贪看飞花忘却愁  

【西清诗话题华清宫一绝乃杜常作也武昌阻风一绝乃方泽作也二人不以文艺名世而诗语惊人如此殆不可知矣】  

张　轸  

句  

山晓月初上江鸣潮欲来【锦绣万花谷】  

## 宋诗纪事巻三十一

钱塘 厉鹗 撰  

吕　川  

川字里未详吕吉甫知维扬日卖诗于市  

赠致仕郭朝仪  

漫道任公钓有神六鼇无迹海生尘争如静卧南窗下兰菊任争秋与春【陶朱新录】  

张　颂  

颂字公美颍昌人举进士不第  

句  

人散秋千闲挂月露零蝴蜨冷眠风【麈史】  

徐　璹  

璹字全父少年登科晚益流落终武义县主簿  

春日醉中作【时寓婺州清涟寺】  

惊雷殷殷南山曲一夜山前春雨足美人睡起怯余寒衣褪香消红减玉朝云霭霭弄情态野柳狂风无管束东风也自足春情吹破一溪烟水绿【泊宅编】  

薛绍彭  

绍彭字道祖号翠微居士长安人定武帅薛向师正之子米元章书画友  

云顶山  

山压重峯首寺占紫云顶西游金泉来登山缓归轸昨暮下三学出谷已延颈山名高劒外回首陋前岭跻攀困难到頼此昼亦永巍巍石城出歩歩松径引靑霄屋万楹下俯二川境玉垒连金雁西轩列阡畛靑城与岷峨天际暮云隐少城白烟里水墨淡微影江流一练带不复辨渔艇东惭梓泽隘右喜锦川防磐陀石不转枯枿弄芒颖四更月未出蕙帐天风客行弊帤垢到此凡虑屏暂时方外游聊惬素心静明朝武江路拘窘逐炎景  

左绵山中多靑松风俗贱之止供樵防之用郡斋僧刹不见一本余过而太息辄讽通守晋伯移植佳处使人知爲可贵东川距县百里余入境遂不复有晋伯因以爲惠沿流而来至此皆活作诗述谢并代简师道史君绍彭上  

越王楼下种成行濯濯分来一苇杭偃盖可须千岁榦封条已傲九秋霜含风便有笙竽韵带雨偏垂玉露光免作防烟茅屋底华轩自在拂云长  

和巨济韵  

通泉字法出官奴日日临池恨不如双鲤可无轻素练数行惟作硬黄书鄕关何处三秦路马足经年万里余多谢玉华宫畔客新诗未觉故人疎【临池通泉爲如字韵牵非实事也不笑不笑】  

句  

曾梦春塘题碧草偶来雾夕看红蕖　晓露凝芜迳斜阳满画桥　不眠听竹雨高卧枕风湍　去意已轻千里陌深杯难醉九廻肠灞陵叶落秋风里忍对霜天数雁行【以上郁氏书画题防记】  

王　谹  

谹字稚川与黄山谷倡和  

书旅邸壁  

雁外无书爲客久蛬边有梦到家多画堂玉佩萦云响不及桃源欸乃歌  

【天社任渊山谷内集注彭山黄氏有山谷手书此诗云王谹稚川元丰初调官京师寓家鼎州亲年九十余矣尝阅贵人家歌舞醉归书其旅邸壁云云余访稚川于邸而和之】  

蒋　扩  

扩字充之  

送邓德甫  

高谈耳冷几经秋解后长沙得少畱莫畏洞庭风浪险主翁元是济川舟  

【范公称过庭录邓璋徳甫永州人鄕举八行忠宣谪永馆门下教授诸孙后过长沙与故人蒋充之遇蒋送诗云云蒋由是诗名播湖湘闲】  

吕由庚  

由庚诲之子  

句  

地下若逢中执法爲言今日再升平  

【闻见前録神宗即位吕诲献可擢御史中丞一日紫宸早朝司马温公爲翰林学士相遇朝路温公密问曰今日请对何所言献可举手曰袖中弹文乃新参也温公愕然曰王介甫素有学行奈何论言献可正色曰君实亦爲是言耶安石虽有时名好执偏见不通物情喜人佞巳置诸宰辅天下必受其祸矣未几中书省置三司条例司始变祖宗旧法所用皆憸薄少年天下骚然温公退居洛慨然曰吕献可之先见吾不如也献可出知邓州病乞致仕温公康节日就卧内问疾一日手书托温公以墓铭温公亟省之己瞑目矣温公呼之曰更有以见属乎献可复张目曰天下事尚可爲君实勉之后温公相天下再改元祐之盛献可不及见矣温公薨献可之子由庚挽诗云云】  

郑景望  

景望湘山人生元丰元祐闲有防斋笔谈  

在颍州作  

城头晓漏鸣丁丁窗闲月落郤未眀衡阳归雁过欲尽汝南荒鸡初一鸣悠悠断梦了不记草草微吟还独成人生得意须几许一睡稍足无余情  

【防斋笔谈余毎夜寐过分辄不能再睡展转一榻时闻鼠囓喞喞有声亦是一乐事当门老仆鼻息如雷闲亦爲呓语或悲或喜或怒或歌听之毎启齿意其亦必自以爲得而余不得与也常在颍州时初自翰林免官先君爲倅归养居后圃三闲小室旁无与邻左右惟一黥意况巳如此尝有诗云云】  

郑周卿  

周卿襄邑人公肃右丞之孙知郓州中都县  

句  

鹤归空有恨云散本无心【悼妾　许彦周诗话】  

杨万毕  

万毕字通一淇州人  

句  

千里暮云山已黑一灯孤馆酒初醒  

【蔡寛夫诗史索寞之意尽于此矣】  

史　骧  

骧字思远  

句  

花分先后畱春久地带东南见月多【尘史】  

令狐挺  

题相思河【鄜州北百里有相思河岸有邮置曰相思铺】  

谁把相思号此河塞垣车马往来多只应自古征人泪洒向空川作逝波【墨客挥犀】  

鲁千之  

题崇明寺  

心情稍觉难如旧胜迹依然日月新鹤怨猨惊嗟往事再来山色似迎人【修武县志】  

许元祐  

风水洞  

野寺依山立松桥避石斜壊梁飞白蚁枯木挂靑蛇道路悲蓬转功名惜鬓华聊将洞中水试洗眼前花【咸淳临安志】  

周　弁  

临海净土院  

一径森森入翠微翠微深处见禅扉倚云殿阁光相照蔽日松杉碧四围竹引防泉寒绕屋雨蒸山霭润侵衣十年游宦今重到景物依前旧识稀【舆地纪胜】  

阎钦受  

钦受官御史  

防瀛州高唐馆  

借问襄王安在哉山川此地胜阳台今朝寓防高唐馆神女何曾入梦来【漫叟诗话】  

阎伯才  

句  

鱼贯羸师堪坐缚尔时可叹蜀无人【阴平桥　困学纪闻】  

张　冕  

冕官翰林学士  

海棠  

海棠栽植徧尘寰未必成都欲咏难山木开千颗颗水林檎发一攒攒【自注大约木爪林檎花初发皆与海棠相类但花稀而先叶耳惟山木水林檎尤似山木扬州有之楮木丛也】初疑红豆争头缀忽觉燕脂众手丸西蜀人家根墢小南荆官舎树枝寛髙穿羣木无因蔽平倚危楼最好看十亩园林浑似火数方池面悉如丹锦袍万丈仍连袂【自注白传】珠被齐光更合欢【自注楚辞】风嫋细腰妆正罢【自注楚宫】露晞铜雀涙新干晨曦逺借彤云暖秋魄防侵甲帐寒防防岂劳供幄幙采香应见费龙檀秾烧游女青丝发殷染妖姬白玉冠賔席半移隈茜绶使车多热蔟雕鞍层层排朶萦飞蜨密密交柯宿翠翰诗客早慙矜缕管画工谁敢衒霜纨本期相伴千场醉可忍轻邀百卉残川路尚移随迅濑蕃盘犹折出长澜飘零綘雪深盈尺收拾晴霞散结团时去独应贤者识色空潜有达人观谱爲仙子终须美【自注花谱以海棠为神仙王禹偁海仙诗序】实作寒梅况不酸【自注寒梅事具序中】五六年来离别恨春宵频梦石台盘【自注王石台盘在后园海棠下至今存焉　海棠谱】  

元　溥  

溥字泉鄕宜兴人号耘轩  

岁后书懐  

他鄕故鄕老若此新岁旧岁穷依然烹茶但有二升水沽酒初无三百钱【咸淳毘陵志】  

徐　范  

过太行山  

路绕羊肠蹑屐齐万山金碧总堪题举头日月中天近极目乾坤五岳低自笑盐车骐骥厄谁怜枳棘凤皇栖欲投古寺禅房防喜见僧归落日西【河内县志】  

晁元忠  

西归  

安得龙山【一作湖】潮驾回安河水水从楼前来中有美人泪人生髙唐观有情何能己【复斋漫録】  

徐　评  

评新城邑令  

宁国院  

岑寂千山曲萦纡一径微楼台靑嶂合窗戸乱云飞野色侵僧衲池光射客衣偶来修吏隐到此益忘机【咸淳临安志】  

周　式  

式成都人  

句  

花前嫫母丑雪里屈原醒【庭松　厯代吟谱】珠帘绣户迟迟日柳絮梨花寂寂春【苕溪渔隐丛话】  

查许国  

许国字匪躬海陵人官奉议郎侨居荆南  

鸣峯【在英州南虞舜南巡抚琴于此】  

木叶萧萧江水淸幅巾藜杖绕山行忽然行到山深处听得鸣一两声【方舆胜览】  

王观国  

观国长沙人着学林  

题北岩院  

云岩乱石潄寒泉通夕泉声到枕边宛似昔年严濑口五更风雨防溪船【南安县志】  

陈　古  

过武侯庙  

羣雄角逐自驱除邂逅眞龙起畏途材并管萧非亚匹气吞曹马直庸奴两朝冠盖尊元老千载风云屈壮图天欲鼎分终割据可怜忧国竟捐躯【成都文类】  

王润之  

润之字德玉山阴人  

宝林寺  

支公曾驻锡规矩旧丛林飞鼠殿堂古灵鳗井穴深磬声来竹外塔影卧池阴幸有相知客时时过我吟【越咏】  

王子思  

表兄丁行之俾予作山水一轴  

秃发管城书不中麝煤满砚随轻浓烟云变怪本无定丹靑故匪能形容解衣盘礴无人久妙迹于今复何有挥毫要使眞宰泣叹息初非痴絶手辽东有人丁令威去家得仙今暂归上界繁华异丘壑安得长林大麓长追随联翩大轴要予写敲冰不在鹅溪下吾旣不能爲乔松直干摩苍天又不能爲小童一线飞纸鸢万里江山入平远映取画师阎立本  

何源秀才爲余画山水图觅诗  

孤峯特立何巉巉势与霄汉高相参左蟠右列分岭岫俨如至尊朝子男怪予蜗室不函丈欲有异境超尘凡素嫌挂壁故妥帖平地作此千嵌岩云蒸雾结深莫测长林大麓乱不芟想当变怪蛰龙虎中有窟穴谁能探将崩未崩江动石欲去不去风满帆山坳林缺见天际隐约万里横烟岚嗟予质性素山野视此丘壑心益耽斗升之粟眞秣莝野马垂耳就辔衔西山爽气日在望吏卒侍侧严若监靑鞵布韤弃不着谁令自苦披靑衫颇羞渔父驻短櫂似笑大夫新被谗寄言鸟兽傥可侣吾将从汝栖林峦【以上声画集】  

陈　远  

长桥玩月  

世间八月十五夜何处楼台得月多不及吴江桥上望水晶宫殿揖嫦娥【吴江县志】  

曾晦之  

晦之南丰人  

次唐彦猷顾亭林韵  

烟雨三家市黄门卜此居著书千纸在祠宇几椽疎潮汐成今古牛羊有里墟举兵鉏逆节风烈照无余【至元嘉禾志】  

苏文饶  

文饶官大监  

鸿沟  

置俎均牢彘峩冠信沐猴方矜几上肉己堕幄中筹海岳归三尺衣冠閟一丘路人犹指示上下是鸿沟  

春晚  

芳草莫寻游处迹好花空认折残枝啼莺似怨归何速舞蜨应怜出太迟【以上后村千家诗】  

傅子容  

题杨汝士玉蘂帖  

比玚更矾总未佳要须博物是张华因观异代前贤帖知是唐昌玉蘂花  

【高斋诗话唐人题唐昌观玉蘂花诗云一树珑松玉刻成飘廊防地色轻轻女冠夜觅香来处唯见阶前碎月明今玚花即玉蘂花也介甫以比玚谓当用此玚字盖玚玉名取其白耳鲁直又更其名爲山矾谓可以染也卢陵叚谦叔多闻士也家藏异书古刻至多有杨汝士与白二十二帖云唐昌玉蘂以少故见贵耳自来江南山山有之土人取以供染事不甚惜也则知玚花之爲玉蘂无疑矣傅子容见此帖乃作絶句云云】  

郑　犹  

咏王子安应城新亭  

一簪华髪一牀书尽日新亭适意无莫道长安天様远长安自不厌江湖  

前年谏猎出长杨乞得新亭作醉鄕好把靑衫送酒媪从敎人识御炉香【侯鲭录】  

宋　翰  

题涪陵郡  

锦绣洲犹在熊罴梦已无文风齐两蜀仙洞接三都白石从天设靑崖见地图荔支妃子国不复曩时输【方舆胜览】  

傅　翼  

翼永丰令  

猨峤【在建昌军新城县】  

参差茅屋带村烟驿路﨑岖石岸边风物尽成三谷景溪山分断七闽天夜猨乗月悲霜树秋石和云泻防泉谢守来游已千载何人能爲续佳篇【舆地纪胜】  

史　沆  

沆早登进士第坐事迁谪而死平生好持人短长世以凶人目之虽古人亦妄肆诋訾云  

题琵琶亭  

坐上骚人虽有泪江边寡妇不难欺若使王涯闻此曲织罗应过赏花诗【賔退录】  

李冲元  

过姑孰作  

琉璃万顷碧如堆画栋连云戸牖开晴嶂势吞三楚尽暮潮声带九江来六朝寂莫惟流水孤垒荒凉只旧台惆怅骑鲸人已老夜船空棹月明廻【舆地纪胜】  

房　伟  

访古  

访古城西话劫灰子云相如安在哉成都万事变亦尽惟有石笋双崔嵬【成都文类】  

马　彝  

次吴江驿  

兰舟东下泊吴江暂寄邮亭看渺茫鲁望旧踪追感叹季鹰前事入思量当轩雨过峯峦秀隔岸风来橘柚香散髪未能归未遂鲈鱼时节负秋光【呉江县志】  

柳伯达  

题濮公仙洞  

昔日何人占弋山波光岚翠照淮湾佩兰隐者今何在炼石仙人去不还绿水渡头空自急白云岭上至今闲高峯张令祠邉望古井荒城半草间【汝宁府志】  

何　泳  

送成都防戎韩舍人  

戎符重析引丝言愼简长才防外藩三戟传荣存北第二城分职俯南原严墀密侍亲中扆危栈前驱属左鞬江泊夜声频度枕山行晴碧互迎轩歌骊暂怆朋游远叱驭都忘暑气烦仄席正求诗礼帅诏归非久俟东辕【成都文类】  

范　祥  

送成都防戎韩舍人  

全蜀兵符重霄宸注念劳临戎号人杰分组得时髦军府威名播斋坛世阀高厯桥题驷马扬斾启三刀矍铄前谋大澄清此志豪忠臣希子贡民颂继王裦腊市繁千盖春江涨万艘浣溪云粉薄公暇废援毫【成都文类】  

蔡若水  

若水库部员外郎  

麻源灵丰祠  

偶因乞雨到麻源碧防萦纡乱石间未省谢公吟赏后更谁乗月弄潺湲【麻姑集】  

王子韶  

子韶字圣美太原人举进士厯礼部员外郎哲宗朝进秘书监拜集贤殿修撰知明州卒  

神宗皇帝挽词  

宝饵方叽玉金盘忽造冰周人悲地拆杞国怨天崩杳雾霾隂月鲵膏耿夜灯伤心歌舞妓洒血望西陵脱屣人寰忽上天投渊果熟会羣仙帐宫云暝龙爲驾缀幄天寒鹤记年万里出师轻卫霍一朝行事付谈迁功名半古升遐早独抱遗弓涕然【杨公彦龄笔录】  

阎伯敏  

朝云峯【巫山十二峯之三】  

山头行云自朝朝阳台暮色连云霄朝来暮去变云雨送老行客无回桡  

净坛峯  

山头枝枝竹埽坛舟子竹枝歌上滩炷香上庙掷杯珓但乞如愿舟平安  

起云峯  

钗头嫋娜山花枝帬尾旧缬山麻衣朝随云起采薪去暮趁女伴穿云归【以上全蜀艺文志】  

陈　纯  

纯字元朴莆田人游桃源与三仙女倡和  

中秋月和桃源夫人  

仙源尝误到羇思正萧然秋静夜方静月圆人更圆清尊歌越调仙棹泛晴川幽意知多少重重类楚绵【诗话总】  

饶师道  

师道南城人  

游麻姑山  

拂晓旌幢远访眞洞中和气一番新争迎谢守同游客尽是方平旧会人山峭亭台多占月地灵风物只如春淸欢何必笙簧助自有红泉碧防邻【舆地纪胜】  

阎孝忠  

题黄相山  

东带连山接五羊西分郴水下三湘路人到此休南去岭外千峯尽瘴鄕【锦绣万花谷】  

查仲本  

温泉【在重庆俯城北】  

浴罢临泉一整冠令人搔首忆长安御汤摇荡双龙影疑是羣羌蔟马鞍【锦绣万花谷】  

## 宋诗纪事巻三十二

钱塘 厉鹗 撰  

许景衡  

景衡字少伊温州瑞安人元祐元年进士高宗朝官至御史中丞迁尚书左丞罢爲资政殿学士提举洞霄宫卒諡忠简有横塘集  

寸碧亭  

杖履寻常行乐处不论小迳与幽亭谁知苍莽千峯外尚有仙山一防靑【东瓯诗集】  

登仙岩寺  

龙穴梅潭抱岭斜忆曾同试雨前茶稍须林壑开云叶便倩儿童汲井花一别仙山空梦寐三年邉塞走尘沙合须觅片闲田地邻舍如侬有几家【仙岩寺志】  

鲁百能  

百能吴兴人元祐元年进士  

醉仙崖【在秦州旧天水县连鳯山】  

高倚靑冥揖酒星山崖谁作醉仙形从来天地爲衾枕应笑人间有独醒【方舆胜览】  

李　廌  

廌字方叔阳翟人少以文字见知于苏轼元祐初轼知举意在必得廌以魁多士及考章援程文以爲廌无疑遂以爲魁旣拆号怅然出院荐竟无成而卒有济南集  

友人董耘馈长沙猫笋廌以享太史公太史公辄作诗爲贶因笋寓意且以爲赠耳廌卽和之亦以寓自兴之意且述前相知之情焉  

节藏泥滓气凌空荐俎宁知肉味重未许韦编充简防已胜丝委诳蛟龙短萌任逐霜刀重美榦须烦雪壤封他日要令高士爱不应常共宰夫供【师友谈纪】  

【苕溪渔隐丛话李方叔称范淳甫爲太史公以其爲国史修撰也】  

观呉正献眞  

次公不许画麒麟孝宣妙选知名臣拜公之像想风度乃是云台子顔之文孙元丰天子建原庙玉宇万栋临端门累朝名臣俨冠劒列圣御坐开乾坤修廊秘殿锁春色彷佛音容皆骏奔相君相业皆元元旂常彜鼎定书勋仪形在殁侍神考英气噩噩凝天阍嗣皇方思服【阙】美欲考辟公观列文君传兹图落人世世人遂得知瑜璠吾知袁公固有后能平楚狱竟无冤召公甘棠犹不伐卫武之徳谁能谖君不见温公之像满人间愿广此图令并传【声画录】  

寒食  

千株密炬出严闉走马天街赐近臣我亦茅檐自鑚燧煨针烧艾检铜人  

【娯书堂诗话此诗善述冷淡况味】  

飮襄阳沈氏家醉题侍儿小莹羣帯  

旋剪香罗列地垂娇红嫩绿写珠玑花前欲作重重结系定春光不放归【墨庄漫录】  

骊上歌  

君门如天深九重君王如帝坐法宫人生难处是安稳何爲来此骊山中复道连云接金阙楼观隐隐横翠红林深谷暗迷八骏朝东暮西劳六龙六龙西幸峩眉栈悲风便入华清院霓裳萧散羽衣空麋鹿来游虚市变我上朝元春半老满地落花人不埽羯鼔楼高挂夕阳长生殿古生青草可怜呉楚两醯鸡筑台未就已堪悲长杨五柞汉幸免江都楼成隋自迷由来流连多丧徳宴安鸩毒因奢惑三风十愆古所戒不必骊山可亡国【宋文鉴】  

游宝应寺  

雨后秋风入翠微我来仍値晚凉时山遮日脚斜阳早云碍钟声出谷迟故国空余烟冉冉旧宫何在黍离离兴亡满眼无人语独倚阑干默自知【诗林万选】  

刘延世  

延世字述之临江人公是先生犹子少有盛名元祐初游太学不得志筑堂讲业名曰抱瓮  

自题墨竹  

酷爱此君心常将墨点眞毫端虽在手难写淡精神【画继】  

翡翠  

避人忽起鸣衣桁掠水飞来立钓矶静处欲畱看不足翠光点破夕阳归【后村千家诗】  

和孙公索酒  

紫貂寒拥鼻绿螘细侵唇莲烛当时事壶头此日春【孙公谈圃】  

种竹  

梅蒸方过有余润竹醉由来自古云掘地聊栽数竿竹开帘还当一溪云【岁时广记】  

句  

静室焚香盘膝坐长廊看画散衣行  

【孙公谈圃刘述之句趣尚之高有如此者】  

王　履  

履字坦翁开封人元祐初从父景琚南郊恩爲三班奉职元符上书编置新州入党籍靖康初除相州观察使扈驾被留死之  

临难歌【曰琯按此歌宋史作李若水】  

矫首向天兮天卒无言忠臣效死兮死亦何愆【三朝北盟会编】  

喻　陟  

贺岷州太守种谊破章  

周后持盈日戎夷负固年庙谋期必胜阃畧制于先不假天山箭行闻杕杜篇凯还俘馘献图像有凌烟【陜西通志】  

王纯臣  

贺岷州太守种谊破章  

黄尘匹马防书来且喜洮东破虏廻纵使濮西功第一未闻生缚七渠魁【陜西通志】  

郑至道  

至道莆田人伯玉之孙元祐二年以雄州防御推官知天台县爲政寛简邑人悦服秩满扳恋因家于台今广龙郑乃其裔也  

刘阮洞  

采药归来世代賖洞门方此扫烟霞碧流淸泚弄明月翠巘高低飘落花芳草已迷当日路白云空想旧人家自慙不是浮觞侣漫向人前醉防斜【台州府志】  

王公亮  

公亮字明远  

句  

足谷医还验占桑梦巳灵  

【王得臣麈史予弟光辅邻臣郡以经行应诏元祐丁卯赐第归未几因出坠马伤甚十一日而卒年四十八王公亮明远挽词云云众咸推服】  

范子正  

子正忠宣公纯仁长子【鹗按范忠宣二子正平字子夷次正思字子默范公称过庭录云六伯祖子正七伯祖子夷是子正爲忠宣长子史不载故佚其名】  

孔林  

汉陵玉匣尽秦山银海空干戈百世后独究先圣宫树有千年色门无数仞崇盛徳包覆载遂顺因所宗坐若顔闵后颇闻邹鲁风抚膺感遗言零落涕霑胸【过庭録】  

寄季颜师颜谪齐州  

历下故人今何在音书又已隔寒暄多年别后纷纷事何日尊前细细论忍见风霜摧羽翮空敎江汉泻词源圣朝寛大超前古卽有恩光照覆盆  

【范公称过庭录六伯祖子正丞相长子有大才博学年甫三十二而卒有文集百巻鲁直爲防其后兵火集散亡而鲁直集中此防亦阙其畧云士之学期于没而不朽君子之道百世以竢圣人故寿夭之际未尝置言凫鹤之短长故物不能齐也虽然有连城之璧操之甚栗中道而毁岂能使人无槩于心哉范子正余不及友也予闻其人又得其言皆可传后问其所游则司马温公爱之问其爲吏则年三十试吏单父方使者剥肤椎髓取于民以自爲功子正以岁饥独拾单父民钱十九虽没可以不朽矣或谓子正父祖皆名世士自冝如此应之曰文王割烹武王餁鼎叔旦举而用之管蔡不食谁强之则子正贤于人远矣元祐二年三月庚午豫章黄庭坚书】  

范致虚  

致虚字谦叔建阳人元祐三年进士徽宗朝爲尚书左丞靖康中知京兆府高宗卽位终资政殿学士  

泛松江  

黛泼峯峦安用染镜澄湖靣不须磨已惊张翰鲈如玉想见西施髻似螺目断楼高知水濶云开山尽见天多吾家本是烟波主好律渔翁一曲歌【吴江县志】  

赵宗印  

宗印汾州孝义人少爲僧范致虚令还俗授河东制置使提义兵所向辄下王师败于富平恸哭入华山不知所终  

题佛刹  

七十劳生西复东鄕关在念感飘蓬大辽半岁九分尽全晋一年千里空周召已亡无善政蔡童虽死有余风华阴乞食商山去岩谷幽寻四老翁  

【封氏编年范致虚在长安措置兵马招募诸色人借补官资宗印本姓赵汾州人题诗佛刹云云安抚席益遣人追回与语大竒之荐之致虚令还俗爲节制参议宗印以僧爲一军谓之尊胜队以行童爲一军谓之静胜队军至陜州攻夺潼闗】  

刘　焘  

焘字无言长兴人谊之子元祐三年进士仕爲秘阁修撰有见南山集  

【上庠录元祐闲马涓张庭坚等四人擅名太学时号四俊刘焘湖州人年少亦自负初补太学生闻而慕之以刺谒曰不识可当一俊否涓等诡计以困之曰每诫当预爲一字限于程试中用之善者乃预旣而程试焘请字涓等曰第一句用将字其时策问神宗实录焘对曰秉史笔者权犹将也虽君命有所不受而况其他乎后果爲第一闻者服之因目焘曰挨尸俊】  

同友人泛舟至仁王寺  

靑秧出水细于鍼嫩叶初齐绿未深又是一年春欲尽杖藜乗兴足幽寻【前贤小集拾遗】  

题召伯埭斗野亭  

地势如披掌天形似覆盘三星罗戸牖北斗挂阑干晚色芙蕖静秋香桂子寒更无山碍眼剰觉水云寛【庚溪诗话此诗题梁闲尽得斗野景物】  

罨画溪【在长兴】  

竹林深处杜鹃啼两岸靑靑草色齐欲识人间真罨画朱藤倒影入清溪【湖州府志】  

防华严院  

夜防雾山雾晨茹芝山芝年来嗜好衰但与靑山宜登临意未惬出戸车已脂王事有期程爱山岂余私﨑岖田野间食寝将安之天寒未落日税驾忽在兹二山已陈迹兹处尤新竒翠竹与黄花一一对山扉对景自忘言若与予心期眠云饱山色那得困与饥山僧喜我来迎我畱新诗我有爱山癖山僧知不知【呉氏诗永】  

郭三益  

三益字愼求常州人元祐三年进士仙居令靖康间湖南安抚建炎初同知枢宻院事  

题仙居南峯寺蓝光轩  

山光竹影交寒辉下有碧浸吹涟漪沙痕隐隐白鸟去石声凿凿扁舟归芝兰发香禅味远云雾吐秀人家稀须知春事不可挽杜鹃已绕林中飞【呉礼部诗话】  

寒岩  

道人栖碧山云居在空曲十年海潮音外物缘已熟更寻妙高顶超然具幽筑古木揷空靑寒筠抱岩绿时携贝叶书歩入深林读云衣冷萧条静对含烟玉客来境非喧客去境自足宵眼防神虎昼引穿花鹿庵中三昧语药我贪痴毒何当脱双凫藜杖追高躅【天台山志】  

马　存  

存字子才鄱阳人因慕徐节孝道德寓楚州卒业于其门元祐三年进士爲越州观察推官有集  

长淮谣【节孝先生作淮之水赠之子才答以长淮谣】  

长淮之水青如苔行人但觉心眼开湘江岂无水鱼腹忠魂埋但见愁云结雨猿声哀浙江岂无水防革漂胥骸但见潮头怒气如山来孤臣词客到江上何以寛心懐长淮之水绕楚流先生家住淮上头黄金万斛浴明月碧玉一片含淸秋酒花入靣歌一曲淮上百物无闲愁【合璧事类前集】  

句  

可怜一觉登天梦不梦商岩梦櫂郎【咏汉文帝　困学记闻】  

孙　发  

发字妙仲元祐三年进士崇仁尉  

絶句  

林亭长夏爱重阴来引茶瓯一散襟忽去郤来蜂个个自啼还住乌深深【能改斋漫录】  

太史章  

章德清人元祐三年进士  

题宴坐石  

白云曾罩定中身石上云归不见人应有山神长守防松风时爲埽埃尘【呉兴艺文补】  

张　壆  

字子厚武进人元祐三年进士甲科养亲不仕苏轼荐爲校书郎不出崇宁初赐处士号卒諡正素  

【蒙斋笔谈正素处士清通远畧不爲崖异贺铸最有口才好雌黄人物于子厚亦无闲言每折节事之称曰通隠先生】  

梦中作  

楚峡云娇宋玉愁月明溪净印银钩襄王定是思前梦又抱霞衾上玉楼【紫薇诗话】  

送吕子进  

篱鷃云鹏各有程匆匆送别未忘情恨君不在篷笼底共听萧萧夜雨声【宋文鉴】  

宗　泽  

泽字汝霖婺州义乌人元祐六年进士靖康元年知磁州勤王兵起康王以泽爲副元师建炎间累迁延康殿学士京城畱守兼开封尹连结诸路义兵方克日渡河力请上还京爲黄潜善汪伯彦所沮忧愤疽发背卒赠观文殿学士諡忠简有集  

华隂道上二絶  

烟遮晃目初凝雪日映斓斑却是花马度急流行小崦柳丝如织暎人家  

菅茅作屋几家居云碓风帘路不纡坡侧杏花溪畔柳分明摩诘辋川图  

【诗说纪事杨用修云余尝见石刻宗忠简此二絶】  

至洛  

都人士女各纷华列肆飞楼事事嘉政恐皇都无此致万家流水一城花【以上宗忠简公集】  

朱之纯  

之纯华亭人元祐六年进士  

自题谷阳园湖斋  

平湖十顷水汪洋得意茅斋且屈藏园种小桃今结子池栽翠芰更闻香六龟已兆千年瑞双鹤看呈八月祥居此翛然忘世味此心尤嬾去龙阳【自注云子湖上治圃于桃根获古龟六枚其小如钱云间有仙鹤观毎歳中秋夜有仙鹤下观因得名今余治圃谷水邻其地　至元嘉禾志】  

欧阳辟  

辟字晦夫桂州灵川人从学于梅圣俞元祐六年进士任石康令  

【困学纪闻欧阳辟字晦夫桂州人东坡南迁至合浦辟时爲石康令出其诗稾数十幅注坡诗者以爲文忠之族非也】  

寄京师画院待诏王公器  

有唐画癖唯王维自谓前身应画师君今画祖躐神奥权敌造化争分持君今画品到神处祖身再生何异疑宋唐相距更累代典型尚在宁少隳正恐声名出祖上况早力学工文词曩吟佳句毎记忆一字可买堪贫羸天地两间府万物物物图绘畧不遗飞潜动植出把握臻幽造妙穷豪丝顾堂陆室墙数仞直发门鐍深探窥人间流落已足贵况蔑国手展设施景灵九殿初缔构九屏愽选丹靑竒睿防属君亟应命牡丹孔雀他无爲雕阑丑石要杰怪议敢共事才郭熙屏间散布十八种烂然逼眞生羽仪南徐西赵不复数宸翰防赐收高赀慈圣光献升仙际睟容将貌精者谁都城名辈皆缩手君特奉诏趋宫闱重瞳背泪亲睠瞩一笔立就难动移上心中惬愈增恸金口由此皆叹咨禁庭内外曰唯肖进秩一等跻官资圣表神踪閟天上盛美空传万一知考牧一图最卓絶羊牛尔牧俱来思羊羣三百牛九十角耳湿讹寝宜聚无鬬触形甚泽驯扰毕来肱以麾地从善利畜得所或【阙】升降或飮池牧人负糇荷蓑笠可御暑雨仍御饥薪蒸用足尚余力博取禽兽雄与雌纷纷事物已曲尽亡一不合无羊诗丰年富庶义亦备举目如在宣王时前视未有后鲜俪独歩讵肻容并驰不见古人岂君恨但恨古人不见之琅玕碾轴蜀锦褾贤王宝秘轻瓌琦钜公名卿竞题防锋起议论夸渊微我始邻居久结好草庐对雪传孱衰乔松痩竹旁掩映梅花半拆临涧湄素琴横榻书满架绿瓶注酒倾椰巵罏灰不识炭火烬坐拥绦褐峩接防筵前凌乱舞六出笔冻砚底方生斯女奴瞰窗不避冷青帬赤脚了髪垂我无泉石营此景君画虽巧令人悲十年远别如梦寐此图岀处尝自随去春京国重防合愈见极艺观忘疲矜我孜孜嗜盆笃爲作秋江四鹭鸶芙蓉照波荫寒菊芰菼猎猎西风吹感君赠我潇洒意意劝把钓江湖归烟澜素濶无寸尺今纵见劝归已迟君嗟五十眼力减将亦谋隐长掩扉我拟更求冬月景知君老笔尚能挥【声画集】  

杨　朏  

朏字持王闽人元祐六年进士终建宁军节度书记入党籍  

玉泉院荔支轩  

曾观荔支图几费丹青妆能红能紫亦能緑不能写作天然香曾读荔支谱品品堪第一较量滋味论高低大抵闻名不闻实我疑眞宰推化工安排百果分番红杏梅桃李不足数先敎碌碌随春风锦囊玉液相浑沦百果让作东南元别有眞香与色味一时分付荔支轩【广羣芳谱】  

秦　觏  

觏字少章观弟元祐六年进士调临安簿【曰璐案宋史观弟觌字少章觏字少仪天社任渊注陈后山诗云秦觏字少章从蘓公学任渊宋人当无误今从之】  

和王直方夜坐  

帏幔高深夜漏长颇从诗酒傲冰霜烛花渐暗人初睡金兽无烟却有香  

【王直方诗话少章初登第成亲后和余夜坐诗云云读者无不笑其贫富之顿异】  

呈东坡先生  

十里薰风菡萏初我公所至有西湖欲将公事湖中了见説官闲事亦无  

【鹤林玉露东坡守杭守颍皆有西湖故颍川谢表云入参两禁每玷北扉之荣出典二州辄爲西湖之长秦少章诗云云】  

鲍慎由  

慎由字钦止处州龙泉人元祐六年进士徽宗朝除工部员外郎厯知明海二州卒有夷白堂小集  

雨余  

础润雨欲作好风每见先萧萧清入帘令我心洒然闭门倦永夏枕书日昏眠快此风雨余端如濯飞泉盆山有佳趣草木更幽妍井华养文石香篆横云烟俯仰方丈间胜事亦可怜永懐触热子我劳良独贤【宋文鉴】  

谢传神蔡景直  

驰誉丹青有古风笔端及我未宜防云台麟阁遥相望枉写裦公与鄂公【能改斋漫录】  

夜坐  

万巻堆中种眼花睡魔亦厌夜深茶平生不草长门赋岂有黄金送酒家【后村千家诗】  

与郑公华自朐山邻舟行  

舟行有后先相去能几许铿轰金鼓声见面不得语水花来幽香岸栁过疎雨登舻各乗风解帆会联浦闲携小龙团睡起就君煮【杨慎清暑录】  

周行已  

行己字恭叔永嘉人师事程伊川登元祐六年进士官至秘书省正字有浮沚先生集  

絶境亭  

云横絶尘境峻若绳削羣山列培塿众星分脉络下瞰万瓦居缥缈见楼阁松风发天籁泠然众音作皛皛天宇清尘襟一澄廓【东瓯诗集】  

周之深  

之深长兴人元祐六年进士  

游淸果寺  

西郊出郭未十里寺在白云深处藏僧爲爱闲长闭戸客来无路自回廊近松古瓦落夜子傍水小池生暮光指防依稀饭箩水不知何处问兴亡【呉氏诗永】  

郑居中  

居中字达夫开封人举进士徽宗朝厯少保太宰兼门下侍郎兼知枢密院事封燕国公进太保薨赠太师华原郡王諡文正  

挽顾学正公甫  

可惜病相如谁寻封禅书双亲千里外一叶九秋余风露翻归旐尘埃锁故庐虎丘山下路会葬有乡车广文官舍泠如冰几叹朝衫脱未能忽买春田埋玉地犹悬绛帐读书灯佳名空缀仙都石妙偈争传海寺僧一幅粉旌春水漫惜君谁不涕奔腾【中呉纪闻】  

崔　鶠  

鶠字徳符雍丘人徙阳翟元祐中第进士元符末上书入邪等坐废三十年靖康初擢右正言以疾乞解官除直龙图阁提举嵩山崇福宫卒自号婆娑先生有婆娑集  

【雪浪斋日记徳符诗所谓食鲸老气横九州庐山诗云遥知金刹近林表飏幡尾滕王阁诗云小艇元从天上来白云自向杯中落颍昌富文物崔鶠陈恬犹爲下士郡斋读书志鶠长于诗淸婉敷腴有唐人风】  

鄱阳诗  

记得诗狂欲发时鄱阳湖里月明知无人爲觅桓伊笛自巻秋芦片叶吹【过庭录】  

防节园梅花下作  

去年白玉花结子深林间小憩借清影低颦啄微酸故人不复见春事今已阑绕树寻履迹空余土花斑【墨庄漫録徳符监西京洛南稻田务时中官容佐掌宫钥于洛郡僚事之唯恐不及独徳符不肯见之容极衘之徳符一日送客于会节园时梅花己残与客饮梅花下巳而容奏陈以防节园爲景华御苑德符初不知也明年暮春复骑羸马从老兵径入园中梅下哦诗徘徊而去次日容见地有马迹问园吏以崔对容遂劾奏鶠径入御苑以此罪废】  

秋日即事  

秋草门前已没鞾更无人过野人家离离踈竹时闻雨淡淡轻烟不隔花  

黄州道中  

莫愁微雨落轻云十里长亭未垫巾流水小桥山下路马头无处不逢春【以上墨庄漫録】  

早秋雨霁图  

我离蜀山来赤日走东州竒峯作眼想一过神已畱翩翩宋公子新诗蔼风流丹青见新韵潇洒出林丘依微万里遥旷朗一雨收高云杳褰开缟日明华秋风帬暎山靑行李幽得非送将归色有离别忧念我山海僻鍼砭不爲瘳目看孤鸿飞心已麋鹿游吾儿能扶犂此帻便可投勿言尺寸许是中有菟裘  

与叔易过石佛看宋大夫画山水  

霜落石林江气清隔江犹见暮山横个中只欠崔夫子满防秋风信马行  

观黄筌画花  

苍顔白髪我虽陈见了青红几度新更向黄生毫末里全家看尽劒南春  

浅浅红顔与白腮卧枝斜叶抱新开何人与作春风面诳得蜂儿日日来  

和老人观牧图  

作官畏人嘲胡孙骑牧牛却离大江水还家整归舟还家此计不可移此乐勿令儿辈知行歌带索拾遗穗耳静不复闻征鼙功名亦妄尔吾生去此将何之趁此青草长自牧牛与羊不减九十头何翅三百强沙平水浅南山下千角万蹄如此画牛腰吹笛遡秋风不问人间矍铄翁【以上声画集】  

子石砚  

石家有儿玉含晶嘘爲云气吸爲晴纯精与之相感并孕育万状流千名黄昏泣不忍听且爲白鹅换黄庭【砚笺】  

海棠  

浑是华清出浴初碧绡斜掩见红肤便敎桃李能言语要比娇妍比得无【海棠谱】  

潜心斋【以下三首寄漫叟】  

双扉掩余香一榻下凉幔前人嗟不死万古暎黄巻时时撷英华一一诣微远鼎食姑置之此味良不浅  

止遽轩  

我如万斛船岁久腰已嬾谁能逐相师终日问手版去谋一寸安辄被三尺挽怜公谢蛮触鼓卧旗亦偃  

丈室  

此家英妙姿玉雪照冠冕新诗一何似鸾鹄见萧散蹑屐往从之宁复念重趼【以上苕溪渔隐丛话】  

早春偶题【曰璐按此诗又见林之竒拙斋集】  

寒风淅沥鸣枯苇小鸭睡残犹未起更敎细雨结春寒坐听萧萧打窗纸石盆养蒲已抽翠雕斛栽花先弄紫拥炉闭阁赋幽香未怕春冰生砚水  

题绩溪雪峯楼  

题诗最高处不爲待人看记着今朝胜山明松雪寒【以上宋文鉴】  

婆娑园【在郏县西鶠居此】  

晚禽噪竹百千翅残菊横枝三两花好在山园养衰疾风波不到野人家【河南通志】  

黄葆光  

葆光字元晖黟县人赐进士出身崇宁初以荐爲太学博士擢侍御史守处州  

赠孙至丰  

劝农因到好溪头把酒相看忆旧游三十年来如一梦可怜空负钓鱼舟  

【蓉塘诗话丽水孙薪至丰元祐中以明经擢第授荆门军敎授不赴质性清介絶意仕进与黄葆光爲太学旧游宣和六年黄出守处州薪不屑诣郡谒见黄约以劝农日会于洞溪僧舍至期薪以扁舟来会黄赠诗云云】  

晁咏之  

咏之字之道説之从弟以荫入官复登进士第又中宏词科第一除河中敎授元符上书罢爲京兆录事以朝请郎提举崇福宫卒有崇福集【曲洧旧闻崇宁初凡元祐子弟仕宦者并不得至都城晁之道自洛中罢官回畱中牟驿累日以诗寄京师姻旧其结句云一时鸡犬皆霄汉独有刘安不得仙语传于时议者美之】  

寿星寺  

石磴插青汉禅宫入冥归云侵客坐流水乱松声天近月逾白竹多山更青从来丘壑志不独付孙登【咸淳临安志】  

杭州思归  

丘壑情无尽田园兴有余何当厌泽国不奈忆吾庐庭戸草应长江山木已踈何时整归棹八月洞庭湖【杭州府志】  

句  

旌旗太乙三山外车马长杨五柞中　栁外雕鞍公子醉水边纨扇丽人行【紫微诗话】  

岑象求  

象求字岩起梓州人终宝文阁待制入党籍  

游定林院  

野濶莲宫迥楼台半倚山地连巴峡近门对濮溪湾柏径松烟湿岩房雨藓斑白云邀客住明月伴僧闲经梵喧哗外香灯杳霭间胜游或邂逅危构喜跻攀世路长何极尘心久欲还輶车正催发缓歩出重关【全蜀艺文志】  

程　颐  

颐字正叔颢弟元祐初以荐授崇政殿説书绍圣中削籍窜涪州徙峡州卒入党籍学者称伊川先生嘉定中追諡曰正封伊阳伯从祀宣圣庙庭有伊川集  

陆浑乐游  

东郊渐微緑驱马欣独往舟萦野渡时水乐春山响身闲爱物外趣逸谐心赏归路逐樵歌落日寒山上【河南府志】  

司马槱  

槱字才仲温公侄孙元祐中举贤良科调钱唐尉有夏阳集  

【郡斋读书志才仲喜爲宫体诗故世传其爲物所祟】  

闺怨  

销尽轻寒不自禁新愁唯向静中深寻常曾入三更梦咫尺空论万里心人去凤帏云漠漠雁回珠箔日沈沈春风洞口花常在只许刘郎一度寻【前贤小集拾遗】  

游富阳蜕龙洞憩池上  

梅蕚春前破松髯雨后滋石崖鸣野鹤竹坞窜香狸山脚重重转溪流活活迟殷勤窥洞府又到濯龙池游千顷山【在昌化县上有龙潭广数百亩祷雨辄应】  

欲爲龙池游束装戒蓐食鸡鸣天未曙呼童蜡双屐萦回溯寒溪确荦凌乱石迢迢万丈岭宛转苍龙脊山高吐朝气恍不辨咫尺俯听雷雨声仰逐猨猱迹委蛇度花坞绿净草可席喜如出笼槛身轻飞鸟捷不辞双足困远探蛟龙窟传闻此山顶旧有沧海色迩来三十年潭湫变枯荻至今应江潮尚有鸥鹭集至理竟未解对之空太息不如西湖游挥篙泛瑶碧【以上咸淳临安志】  

游九锁  

撩花踏水细寻香闲逐孤云入翠冈九锁已深看更好七人相对话应长百年空向尘埃老五月聊乗洞府凉可笑潜川狂道士未逢玉室与金堂【洞霄诗集】  

洛春谣  

洛阳春水扬春风铜驼陌上桃花红高楼叠栁緑相向绡帐金鸾香雾浓锦裘公子五陵客拳毛赤兔双蹄白金钩宝玦逐飞香醉入花丛恼花魄青蛾皓齿别吴倡梅粉妆成半额黄罗屏绣幕围寒玉帐里吹笙学凤皇细緑围红晓烟湿车马騑騑云栉栉琼蘂杯深琥珀浓鸳鸯枕冷珊瑚涩吹龙笛歌白纻兰席淋漓日将暮君不见灞陵岸上杨栁枝靑靑送别伤南浦【古今诗统】  

游佛日山净慧寺  

石冷苔生晕风高竹度凉道人何处去春色半沧浪【铁网珊瑚】  

句  

身既事十主女亦妃九龙  

【嬾眞子集同州登城县有九龙庙只一妃耳土人云冯瀛王之女也司马才仲戯题诗云云过客读之无不一笑】  

司马棫  

棫字才叔槱弟登进士第尝应贤良以党锢不召有逸堂集  

【郡斋读书志才叔诗虽纎艳比其兄稍庄雅】  

妾薄命【自注近有里中举子弃其妻者戯爲赋之】  

二月东风初不恶后园桃李先春落高堂去妇对花愁君恩非轻妾命薄忆昔三星光在天煌煌车马朱门前结防幸得事君子愿托丝萝千百年履痕才徧君家地相看已觉君心异门外新欢一破颜室中旧爱双垂泪妾心比玉自坚贞君眼如星到处明女子暌离泰山重丈夫弃置鸿毛轻莫夸緑鬓红顔好女色由来不长保君不见灞上銮舆祓禊回阿娇已向长门老  

春晚独游凤林园  

红英乱点緑苔钱林影扶踈翠可怜飞蜨惹残花上露戏鱼摇碎水中天金羁不见寻芳马兰櫂空停载酒船送尽春归人亦去莺啼花发又明年  

江干小雪  

枫落呉江小雪天三三两两捕鱼船蹇驴瘦马何方客眼看风波不着鞭【以上前贤小集拾遗】  

赵鼎臣  

鼎臣字承之卫城人自号苇溪翁元祐进士宣和中以右文殿修撰知邓州召爲太府卿有竹隐畸士集  

二苏贤良砚  

不见东坡老弟昆年年曲阜履犹存计功何必悲周鼎会使词林百怪奔【砚笺】  

句  

词源江海浩奔忙句法风骚森出入　古来此景叹经岁今夜谁家不倚楼【中秋待月　以上雪浪斋日记】  

马　玿  

玿合肥人生元祐间  

华严寺此君亭歌【次韵信安毛渐】  

八座鎭俗光文翁政闲鸣珂晚丁东邀賔寻胜遇郊郭最爱檀栾森梵宫虚檐新敞小亭峻幽径静掩闲门重修枝应待丹凤集劲节只许青松同根蟠南借秦淮润影疎北露钟山峯乃知景淡有眞趣何必花艳罗雕栊放懐喜遂开口笑传杯不觉酡颜红谈围浩浩眞意得棊战纷纷喜与浓人生倏忽犹逆旅少壮易失今衰容得丧何须论塞马用舍宁复惊防桐逍遥齐物慕防叟澹泊无生师大雄英游幸陪诸公后倾盖夙已披懐胸芝兰亦既序防益切磋愿使协于中佳章每出连战胜格调绰有先贤风顾予酬和不量力嗟哉寸莛撞巨钟【景定建康志】  

梁君贶  

春帖  

东方和气斗回杓龙角声中转紫霄圣主问安天未晓求衣亲防玉宸朝【宋艺圃集】  

呉则礼  

则礼字子副富川人中复子以父泽入仕晚居豫章自号北湖居士有北湖集  

简田升之时升之赴金陵  

建业流风端可怜石城江色晓鲜鲜鸟窥汉节梅花底雨湿柁楼春水边霜髪讐书有东观锦囊觅句属南天枯肠不饱大官肉我种芋魁今十年【宋文鉴】  

絶句  

华馆相望接使星长淮南北已休兵便须买酒催行乐更觅何时是太平  

满船买了洞庭柑雪色新裁白苎衫唤得吴姬同一醉春风相送过江南  

【杨诚斋诗话尤延之尝诵呉则礼此二诗】  

仰　忻  

忻字大贶呉兴人徙永嘉以孝行称元祐中郡守郏亶奏闻大观二年敕赠将仕郎有永嘉百题诗集  

南湖  

酒旗翻野色渔棹弄秋光百里荷花境曾图入帝乡【温州府志】  

林　放  

放字达本仙居人元祐中将上礼部以亲死庐墓不果遂筑草堂于东山隐焉左誉铭其墓  

东山高卧  

三间老屋青山幽清风洒洒寒飕飕脱巾坦腹卧其下此身直与渊明俦老松飞翠落夏簟六月不暑凉于秋人生百年一梦幻世间万事空悠悠一声野鹤忽惊醒山炉活火茶烟浮  

赠琴僧  

霜林凋落云影垂朔风猎猎鼓寒威偶来禅房访虚寂上人爲我弹金徽此调悠悠泯千载今日忽闻一嗟咨上人所弹不在指我亦非于耳听之霜天玉磬敲清晓夜月秋声动翠微举世纷纷爱筝筑寂寥古意谁能知过门不知钟期子愼勿汗漫调朱丝【以上台州府志】  

范纯粹  

纯粹字德孺仲淹第四子以荫仕元祐中厯宝文阁待制知熙州绍圣中入党籍徽宗朝鄂州安置  

句  

惯处贱贫知世态饱谙迁谪见家风  

【风月堂诗话范德孺崇宁之贬与山谷倡和甚多有一联云云可以识范氏之名节矣】  

林　旦  

旦字次中希之弟第进士元祐中厯太仆卿河东转运使  

曲水亭【治平中宰定海作】  

岩澑抱山急传觞何太频回看野客醉还笑浊醪醇汉曲人方远兰亭迹易陈劳生无足校酣放即天眞  

射圃  

百歩开新圃弯弧注采正尊罍供乐事金鼓叠欢声敏手徒爲妙中心自要平何人能举觯观堵定纵横【以上乾道四明图经】  

苏元老  

元老字在廷眉山人东坡从孙举进士官太常少卿坐元祐党累罢提点明道宫卒有九峯集  

懐安官舍病起九日作  

篱菊今年折最繁绕丛新朶上雕盘病知嘉节霜风冷喜对高堂骨肉懽久废笑歌慵饮酒只闻儿女劝加餐如何猛下藜牀去又逐鹓鸿振羽翰【古今岁时杂咏】  

冤亭卞  

畱题灵岩古诗十韵【石刻在泰山】  

屈指数四絶四絶中最优此景冠天下不独竒东州夜月透岩白乱云和雨收甘泉泻山腹圣日穿崖头大暑不知夏爽气常如秋风高松子落天外钟声浮祖师生朗右古殿名般舟人巧不可至天意何所畱老生笑相语此事常穷求移出蓬莱防待吾仙子游【元祐庚午三月二十八日东武王璞书　求古录】  

蔡安持  

安持字资中睢阳人  

题灵岩寺  

四絶之中处最先山围宫殿锁云烟当年鹤驭归何处世上犹传锡杖泉【元祐壬申十月　求古録】  

李　周  

周元祐初直龙图阁充陜西转运使  

华清懐古  

雕戈铁骑正纵横环上罗衣血染腥蜀道归来应悔祸香囊特地泣娉婷  

吾家居处本关西旧记遗踪事不迷屡过华清无一字恐人笑我不畱题【元祐四年春二月　骊山刻石】  

## 宋诗纪事巻三十三

钱塘 厉鹗 撰  

黄庭坚  

庭坚字鲁直洪州分宁人庶子举进士爲叶县尉厯秘书丞绍圣初坐修神宗实録失实贬涪州别驾黔州安置建中靖国初召还知太平州复除名编管宜州卒自号山谷老人有豫章集精华录  

【云麓漫钞吕居仁作江西诗社宗图其畧云古文衰于汉末先秦古书存者爲学士大夫剽窃之资五言之妙与三百篇离骚争烈可也自李杜之出后莫能及韩栁孟郊张籍诸人自出机杼别成一家元和之末无足论者衰至唐末极矣然乐府长短句有一倡三叹之致国朝文物大备穆伯长尹师鲁始爲古文盛于欧阳氏歌诗至于豫章始大出而力振之后学者同作并和尽发千古之秘亡余蕴矣录其名字曰江西宗沠其源流皆出豫章也宗派之祖曰山谷其次陈师道无已潘大临邠老谢逸无逸洪朋父洪刍驹父饶节德操乃如璧也祖可正平徐俯师川林敏修子仁洪炎玉父汪革信民李錞希声韩驹子苍李彭商老晁冲之叔用江端友子我杨符信祖谢薖幼槃夏倪均父林敏功潘大观王直方立之善权巽中高荷子勉凡二十五人居仁其一也议者以谓陈无已爲诗高古使其不死未必甘爲宗派若徐师川则固尝不平曰吾乃居行闲乎韩子苍云我自学古人均父又以在下爲耻不知居仁当时果以优劣铨次姑记姓名而纷纷如此以是知执太史之笔者戛戛乎难哉又不知诸公之诗其后人品藻与居仁所见又何如也文献通考江西诗派一百三十七巻续派十三巻王直方诗话山谷旧所作诗文名以焦尾敝帚秦少游云每览此编辄怅然终日殆忘食事邈然有二汉之风今交游中以文墨称者未见其比所谓珠玉在旁觉我形秽也西清诗话山谷诗妙脱蹊径言谋鬼神无一点尘俗气所恨务高一似参曹洞下禅尚堕在妙窟里苕溪渔隠丛话元祐文章称蘓黄时二公争名互相讥诮东坡尝云鲁直诗文如蛑蝤江瑶桂格韵髙絶盘餐尽废然不可多食多则发风动气山谷亦云盖有文章妙一世而诗句不逮古人者此指东坡而言也任天社云山谷诗律妙一世用意未易窥测然置字下语皆有所从来张巨山云山谷古律诗酷学少陵雄健太过遂流而入于险怪要其病在太着意欲道古今人所未道语耳其文専学西汉惜才力褊局不能汪洋恣肆如其纪事立言颇有类处敖陶孙诗评黄山谷如陶景抵召入宫析理谈而松风之韵故在刘后村诗话国初诗人如潘阆魏野规规晚唐格调杨刘则又専爲昆体苏梅二子稍变以平淡豪杰而和之者尚寡至六一公巍然爲大家数学者宗焉然二公亦各极其天才笔力之所至而已非必锻链勤苦而成也豫章稍后出会粹百家句律之长究极厯代体制之变搜讨古书穿穴异闻作爲古律自成一家虽只字半句不轻出遂爲本朝诗家宗祖诗林广记豫章先生传赞云山谷自黔州以后句法尤高笔势放縦实天下之竒作自宋兴以来一人而已东坡云读鲁直诗如见鲁仲连李太白不敢复论鄙事虽若不适用然不爲无补于世】  

题竹石牧牛图  

野次小峥嵘幽篁相依緑阿童三尺棰御此老觳觫石吾甚爱之勿遣牛砺角牛砺角尚可牛鬬残我竹【陵阳室中语一日因坐客论鲁直诗体制新巧客举鲁直此诗云石吾甚爱之勿使牛砺角牛砺角尚可牛鬬残我竹如此体制甚新公徐云独漉水中泥水浊不见月不见月尚可水深行人没盖是李太白独漉篇也山谷亦效此语意耳】  

记梦  

众眞絶妙拥灵君晓然梦之非纷纭窗中逺山是眉黛席上橊花皆舞帬借问琵琶得闻否灵君色庄妓摇手两客争棊烂斧柯一儿壊局君不呵杏梁归燕空语多奈此云窗雾阁何  

【洪驹父诗话余尝问山谷云此记一段事也尝从一贵宗室携妓游僧寺酒阑诸妓皆散入僧房中主人不怪也故有晓然梦之非纷纭之句】  

宗室公寿挽词  

昔在熙宁日葮莩接贵游题诗奉先寺横笛宝津楼天网恢中夏宾筵禁列侯但闻刘子政头白更清修【二老堂诗话意深语到可见宗室前肆后拘气象】  

观伯时画马礼部试院作  

仪鸾供帐饕虱行翰林湿薪爆竹声风帘官烛泪纵横木穿石盘未渠透坐窗不遨令人瘦贫马百菣逢一豆眼明见此玉花骢径思着鞭随诗翁城西野桃寻小红【苕溪渔隐丛话此格禁脔谓之促句换韵其法三句一换韵三叠而止此格甚新人少用之】  

题画屏六言  

胡蜨双飞得意偶然毕命网罗羣蚁争收坠翼防勋归去南柯  

【桯史党祸既起山谷居黔有以屏图遗之者绘双蜨翾舞于蛛丝而队蚁憧憧其间题六言于上云云崇宁间又迁于宜图偶爲人携入京鬻于相国寺肆蔡客得之以示元长元长大怒将指爲怨望重其贬会以讣奏仅免】  

水仙花  

淤泥解作白莲藕粪壤能开黄玉花可惜国香天不管随縁流落小民家  

【墨庄漫录山谷在荆州时邻居一女子闲静妍美绰有态度年方笄也山谷殊叹惜之其家盖闾阎细民未几嫁同里而夫亦庸俗贫下非其偶也山谷因和荆南太守马琙中玉水仙花诗云云盖有感而作后数年此女生二子其夫鬻于郡人田氏家憔悴顿挫无复故态然犹有余妍乃以国香名之】  

青奴  

秾李四风扫席昭华三弄月侵牀我无红袖堪娱夜正要青奴一味凉【以上山谷内集】  

【侍儿小名录拾遗东坡寄栁子玉云闻道牀前唯竹几夫人应不解卿卿又送竹几与谢秀才云畱我同行木上座赠君无语竹夫人山谷云竹夫人乃凉寝竹器憩臂休膝非夫人之职而冬夏青青竹之所长名曰青奴作诗云云秾李昭华贵人家两女奴也】  

题花光爲曾公衮作水边梅  

梅蘂触人意冐寒开雪花遥怜水风晚片片点汀沙  

题石牛洞石上  

郁郁窈窈天香宅诸峯排霄帝不隔六时谒天开关钥我身金华牧羊客羊眠草间我世间高眞众灵思我还石盆之中有甘露青牛驾我山谷路【以上山谷外集方舆胜览懐宁县山谷寺西北有石牛洞其状如牛唐李翺诸贤题咏甚多李伯时画黄鲁直坐石牛上鲁直因自号山谷道人仍题诗石上云云】  

牧童  

骑牛远远过前村吹笛风斜隔陇闻多少长安名利客机关用尽不如君  

【桐江诗话世传山谷七岁作】  

絶句  

叠送香罗浅色衣着来香气入书帷到家慈母惊相问爲説王孙脱赠时  

【赵德麟侯鲭录鲁直入宫敎余兄弟伯父五开府酒余脱浅色香罗袄衣之鲁直作诗】  

周昉美人琴阮图  

周昉富贵女衣饰新旧兼髻重髪根急薄妆无意添琴阮相与娯听丝不停手敷腴竹马郎跨马要折栁【墨庄漫录龙眠李亮工家藏周昉画美人琴阮图殊有宫禁富贵气旁有竹马小儿欲折槛前栁者亮工官长沙时山谷谪宜州过而见之叹爱弥日大书一诗于黄素上此诗不见今集】  

观秘阁苏子美题壁诗  

仁祖康四海本朝盛文章苏郎如虎豹孤啸翰墨场风流映海岱峻锋不可当学书窥法窟当代见崔张银钩刻琬琰虿尾回缣缃擢登羣玉府高阁目生光春风吹晓雨禁直梦沧浪人声市朝远帘影花竹凉秋荷湔笔砚怨句挟风霜不甘老天禄诚欲升未央小臣胆如斗侏儒俸一囊请提师十万奉辞问犬羊归鞍饮月支伏背笞中行人事喜乖忤南迁得夜航此时调玉烛日行中道黄柄臣似牛李倾夺谋未臧薄酒围邯郸老祸枯桑兼官百郡邸报赛用岁常招延青云士共醉椒糈觞俗客避白眼徴歌舞红裳谤书动宸极牢戸系桁杨一网收冠盖九衢人走藏庖丁提刀立满意无四旁论罪等饕餮囚衣御方良姑苏麋鹿疃风月有书堂永无湔祓期山共幽篁万戸封侯骨今成狐冈迩来四十年我亦校书郎雄文终脍炙妙墨见垣墙高山仰豪气峥嵘乃不亡张侯开诗巻词章尚轩昻草书十余纸雨漏古屋廊诚知千里马不服万乗箱遂令驾鼓车此岂用其长事往飞鸟过九原色莽苍敢告大钧手才难幸扶将【中呉纪闻】  

荅王道济寺丞观许道宁山水图  

往逢醉许在长安蛮溪大砚磨松烟忽呼绢素翻砚水久不下笔或经年一日踏门撼门钮巾帽敧斜犹索酒举杯意气欲翻盆倒卧虚樽将八九醉拈枯笔尝墨色势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能乃是天机非笔力自陈精力初未衰八幅生绢作四时早师李成最得意什袭自藏人已知贵人取去弃墙角流落几姓今知谁大梁画肆阅水墨四图宛然当物色自言早过许史门常卖一声偶然得雨雪涔涔满寺庭四图冷落让丹靑往来睥睨谁比数十万酬之观者惊客还次第阅冬夏坐见岁序寒峥嵘王丞来观叹啧啧亦如我昔初见日新诗雌黄初得实信知君家有摩诘我持此图二十年眼见緑髪皆华顚许生缩手入黄泉众史弄笔摩青天君家枯松出老翟颇似破屏有骨骼一时所弃愿爱惜不诬方将有人识  

【声画集此诗正夲有二篇互有不同今録其后篇】  

絶句  

黄叶委庭观九州小虫催女献工裘金钱满地无人费百斛明珠薏苡秋  

【王直方诗话少游尝以眞字题月团新碾瀹花甆一绝于邢敦夫扇上山谷见之乃于扇背复作小草题此诗皆自所作诗也少游后见之云逼我太甚】  

题大年小景二绝  

水色烟光上下寒忘机鸥鸟恣飞还我来频作江湖梦对此身疑在故山  

轻鸥白鹭定吾友翠栢幽篁是可人海角逢春知几度卧游到处总伤神  

【苕溪渔隐丛话余家有大年画小景二幅山谷亲书两絶句其上今豫章所刻集及他本皆无】  

宿钱塘尉廨  

平湖绕舍山无盗官事长闲俸有金安得终身爲御寇不辞儿女作吴音【合璧事类别集】  

题东丁水  

古人题作东丁水自古东丁直到今我爲改名方响洞要知山水有清音  

【老学庵笔记汉嘉城西北山麓有一石洞泉出其间良久一滴淸如金石山谷诗云】  

赠宗室大年  

挥毫不作小池塘芦荻江边落鴈行虽有珠帘笼翡翠不忘烟雨罩鸳鸯  

【王直方诗话大年喜微行而善画小景山谷葢有所讥也】  

山矾  

北岭山矾取次开淸风正用此时来平生习气虽料理爱着幽香未拟回  

【苕溪渔隐丛话山谷云江南野中有一种小白花木高数尺春开极香野人谓之郑花王荆公尝欲作诗而陋其名予请名曰山矾野人采郑花以染黄不借矾而成色故名山矾海岸孤绝处普陀山译者以爲小白花予疑卽此花耳不然何以观音老人端坐不去耶】  

句  

春将国艳熏花骨日借黄金缕水纹【题野寺壁　诗人玉屑】人得交游是风月天开图画即江山【石林燕语】清鉴风流归贺八飞扬防扈付朱三【苕溪渔隐丛话】  

陈师道  

师道字无已一字履常彭城人号后山居士元祐中以苏轼傅尧俞孙觉荐授徐州敎授绍圣初厯秘书省正字扈从南郊不屑服赵挺之衣以寒疾卒有集  

【朱文公语録黄山谷诗云闭门觅句陈无已对客挥毫秦少游陈无已平时出行觉有诗思便急归拥被卧而思之呻吟如病者或累日而后起眞是闭门觅句者也诗林广记或言后山之诗非一过可了近于枯淡彼其用意直追骚雅不求合于世俗亦惟恃有东坡山谷之知也自此两公外政使举世无领解者渠亦安暇恤哉文献通考石林叶氏曰世言陈无已毎登览得句即急归卧一榻以被防首恶闻人声谓之吟榻家人知之即猫犬皆逐去婴儿稚子亦抱寄邻家徐待诗成乃敢复常敖陶孙诗评陈后山如九皋独唳深林孤芳冲寂自妍不求赏识后村诗话后山树立甚高其议论不以一字假借人然自言其诗师豫章公或曰黄陈齐名何师之有余曰射较一镞奕角一着惟诗亦然后山地位去豫章不远故能师之】  

妾薄命【爲曾南丰作】  

主家十二楼一身当三千古来妾薄命事主不尽年起舞爲主寿相送南阳阡忍着主衣裳爲人作春妍有声当彻天有涙当彻泉死者恐无知妾身长自怜  

叶落风不起山空花自红捐世不待老惠妾无其终一死尚可忍百岁何当穷天地岂不寛妾身自不容死者如有知杀身以相从向来歌舞地夜雨鸣寒蛬  

【诗林广记谢叠山云元丰间曽巩修史荐后山有道德有史才乞自布衣召入史馆命未下而曽去后山感其知已不愿出他人门下故作妾薄命巩南丰人欧阳公之客后山尊之号曰南丰先生】  

丞相温公挽词  

恭默思良弼诗书正百工事多违谢傅天遽夺杨公一代风流尽三师礼数崇若无天下议美恶并成空【诗林广记谢叠山云时哲宗谅阴见上帝赉良弼非偶然也周公位冢宰正百工以诗书治天下与熙丰变法者不同盖熙丰新法与温公所志所学皆相反也】  

百姓归周老三年待鲁儒俗方随日化身已要人扶玉几虽来晚明堂讫授图心知死诸葛终不羡曹蜍【诗林广记黄山谷见此诗俗方随日化身已要人扶之句叹曰陈三直不可及盖天不憖遗老悲尽于此矣】  

少学眞成已中年托著书辍耕扶日月起废极吹嘘得志宁论晚成功不愿余一爲天下恸不敢爱吾庐【诗林广记任天社云辍耕扶日月起废极吹嘘言公既执政士大夫得罪于熙丰者极力荐引而用之日月吹嘘字虽不对而事势气象实相等此诗人之妙也】  

嘲秦觏  

长铗归来夜帐空衡阳回雁耳偏聪若爲借与东风看无限珠玑咳唾中  

【王直方诗话少章登第后方娶后山作此诗时犹未娶故多戏句帐空闻雁之语皆戏其独宿无寐也】  

绝句  

书当快意读易尽客有可人期不来世事相违每如此好懐百岁几回开  

【复齐漫录云此无已得意诗也】  

寄外舅郭大夫  

巴蜀通归使妻孥得定居深知报消息不忍问何如身健无妨远情亲未肯踈功名欺老病泪尽数行书【诗人玉屑赵章泉先生尝云学诗者莫不以杜爲师然能如其师者鲜矣句或有似之而篇之全似者绝难得陈后山寄外舅郭大夫诗乃全篇之似杜者也后戴式之亦有思家用陈韵又全篇之似陈者也】  

曾南丰先生挽词  

早弃人间事眞从地下游丘原无起日江汉有东流身世从违里功言取次休不应须礼乐始作后生仇精爽回长夜衣冠出广庭勲庸畱琬琰形象付丹靑道丧余篇翰人亡更典刑侯芭才一足白首太经【瑚钩诗话此二诗后山感南丰之荐引未遂而遽亡故其词深切】  

端砚【原注寇十一惠】  

端溪四山下龙渊郁积中州清淑气金声玉骨石爲容河江屈流云作使滑如女肤色马肝探颔适遭龙伯睡辘轳挽出万人贺千岁之藏一朝致书生活计亦酸寒断甎半瓦宁求备似怜陶瓦磨灶煤辍赠不减前人志  

小放歌行  

春风永巷闭娉婷长使靑楼悮得名不惜巻帘通一顾怕君着眼未分明  

当年不惜嫁娉婷傅白施朱作后生说与旁人须早计随宜梳洗莫倾城  

【诗话总山谷云无己他日作诗极高古至于此篇则顾影徘徊炫燿太甚】  

赋宗室士暕高轩过图  

滕王蛱蜨江都马一纸千金不当价异材天纵非力能画工不是甘爲下今代风流数大年含毫落笔开山川忽忘朽老压尘底却怪凫鸿堕目前迩来八二复秀出万里山河才咫尺眼边争得有突兀复似天地初开辟明窗写出高轩过便逐愈湜闻吟哦晚知书画眞有益却悔岁月来无多宫禁修严绝过访时于僻寺聊税鞅秀润如行琮璧间清明似引星辰上忧悲愉怢百不平河擘太华东南倾平生秀句寰区满掇拾弃置成丹靑平湖远岫开精神觉文字生淸新未许二豪今角立也知旁有卫夫人  

【王直方诗话无己谓余曰近宗子节使使余作一诗挂名其间得百千以爲女子嫁资可乎余曰诗未成则钱不可缓诗已成则钱不可来数日无己卒士暕赠以百缣】  

寄曹州晁大夫  

堕絮随风化作尘黄楼桃李不成春只今容有名驹子困倚阑干一欠伸【以上后山诗集】  

【菊坡丛话陈后山此诗自注云周昉画美人有背立欠伸者最爲妍绝东坡所赋丽人行也任天社云此篇言徐州风物后山尝有词并序云晁大夫增饰披云初欲压黄楼而张马二子皆当年樽下世所谓英英盼盼者盼卒英嫁而盼之子莹颇有家风而曹妓未有显者黄楼不可胜也作南鄕子歌之曰风絮落东邻点缀繁枝旋化尘关锁玉楼巢燕子冥冥桃李摧残不见春流转到如今翡翠生儿缀作衾花様腰身官様立婷婷困倚阑干一欠伸盖前云风絮以属英尘化以属盼名驹子以属莹莹母马氏也】  

句  

昔日剜疮今补肉百孔千疮容一罅　拆东补西裳作带　人穷令智短　百巧千穷只短檠　起倒不供聊应俗　经事长一智　称家丰俭不求余　卒行好步不两得　巧手莫为无麫饼【巧息妇做不得无麫防饦】不应逺水救近渴畱渴须远井【远水不救近渴】瓶悬瓽间终一碎【瓦罐终须井上破】急行宁小缓【急行赶过慢行迟】早作千年调一生也作千年调【人作千年调见拍手笑】拙勤终不补【将勤补拙】斧斫仍手摩【大斧斫了手摩娑】惊鸡透篱犬升屋【鸡飞狗上屋】割白鹭股何作难【鹭鸶腿上割股】荐贤仍赌命  

【鸡肋编陈无已诗亦多用一时俚语如昔日云云而东坡亦有三杯輭饱后一枕黑甜余皆世俗语如赌命輭饱犹可解而黒甜后世不知其爲睡矣如诗之串夷载路书云吊由灵安知非当时之常谈也】  

潘大临  

大临字邠老齐安人有柯山集次弟大观字仲达亦入江西派其诗不传  

【后村诗话东坡文潜先后谪黄州皆与邠老游其诗自云师老杜然有空意无实力余旧读之病其深芜潘子眞诗话邠老得句法于东坡顷与洪驹父徐师川洎予友善山谷尝称之曰天下异才也】  

春日书懐  

舟楫淩漳水风涛接蠡湖龙媒戒跬步骊颔脱微躯乐土供游戏深文苦絷拘胷中虽磈磊墙外或歌呼老去嵇康嬾归来甯子愚千钟眞臭腐十亩借膏腴春雨何曾密园花竟自都小桥藏细栁方沼出新蒲酒熟拈巾漉经传带雨鉏行盘随所有坐客几时无日转槐阴暮门通鸟迹迂仰头看哺鷇引手出将雏抚事盆缫茧劳生戸转枢形骸浮大块毛髪燎洪炉世论几胶柱人心尽好竽屠龙非至计射雉屈良图借箸方隆汉推枰已灭呉从渠画麟阁吾自着潜夫  

荅王立之惠书  

归自江南即定居漫劳亲友问何如刚肠肯爲藜羮转病骨聊凭竹杖扶南圃土腴千树橘东湖春水百金鱼明年生计应堪説待倩君侯买异书【以上宋文鉴】  

呉熙老所藏风雨图  

我游匡山夏将杪赤日青天万山绕忽然风雨动地来震气乗雷离电绕一川烟霭失东西万里乾坤错昏晓香炉高峯危欲堕石门细路人心江翻那闻得计鱼木防岂有安巢鸟须臾云过雨脚收依旧晴晖着丛篠羣山厯厯在眼前恰似凭高日方晓谁将此景入画图数幅生绡盘礴了吴丞此画绝代无张公此诗古来少读诗观画兴未穷北窗风凉退自公使君意消三伏中未可鞭棰催青铜【熙老在罗田催科不用鞭棰而办】  

赠张圣言画柯山图  

我昔骑鲸游九州上扣天阙望冕旒羣公侍旁好顔色将顺帝旨成刚柔抱持日月不自献蒙茸尘土归家丘结茅竹间今休已炎暑避舍淸飚畱屋头清溪鸣昼夜当戸古木蔽马牛苍头庐儿从高盖传呼不到门巷幽两公忘言儿袖手驱除睡魔须茶瓯谁传此意到旁郡解衣盘礴烦张侯张侯落笔妙天下未坠学士之风流欻见柯山入画图丹靑知君百不忧黄公不肯直南省一麾已具东南舟请君援笔待公至画我迎公竹隂里【以上声画集】  

江间作  

白鸟没飞烟微风逆上船江从樊口转山自武昌连日月悬终古乾坤别逝川罗浮南斗外黔府古河边西山连虎穴赤壁隐龙宫形胜三分国波流万世功沙明拳宿鹭天濶退飞鸿最羡鱼竿客归船雨打篷【苕溪渔隐丛话】  

浯溪中兴颂  

公泛浯溪春水船系船啼鸟青崖边次山作颂今几年当时治乱春风前明皇聪明眞晩谬乾坤付与哥奴手骨肉何伤九庙焚蜀山骑骡不回首天下宁知再有唐皇帝紫袍迎上皇神气仓皇吾敢惜儿不终孝听五郎父子几何不豺虎君臣宁能责强虏南内凄凉谁得知人间称家作端午平生不识顔眞卿去年不荅高将军老来读碑泪霑臆公诗与碑当并行不赏边功宁有许不杀奏章犹未语雨淋日炙字未讹千秋万岁所鉴多【浯溪集】  

句  

八字山头鴈武昌江上鱼【江口　能改斋漫录】诗束牛腰藏旧稾书讹马尾辨新雠【赠贺方回　老学庵笔记】满城风雨近重阳  

【梁溪漫志谢无逸尝从潘邠老求近作邠老荅曰秋来景物件件是佳句恨爲俗氛所蔽昨日清卧闻搅林风雨声欣然起题其壁云云忽催租人至遂败意止此一句奉寄】  

谢　逸  

逸字无逸临川人屡举不第以诗文自娯有溪堂集  

【冷斋夜话无逸诗老凤垂头噤不语枯木槎牙噪春鸟贪夫蚁旋磨冷官鱼上竹山寒石发瘦水落溪毛凋等句大爲山谷称赏曰晁张流也后村诗话紫薇评无逸诗似康乐幼槃诗似元晖按康乐一字百链乃出冶元晖尤丽密无逸轻快有余而欠工致幼槃差苦思其合元晖者亦少然弟兄在政宣间科举之外有路可进身韩子苍诸人或自鬻其技至贵显二谢乃老死布衣其高节亦不可及】  

亡友潘邠老有满城风雨近重阳之句今去重阳四日而风雨大作遂用邠老之句广爲三绝  

满城风雨近重阳无奈黄花恼意香雪浪翻天迷赤壁令人西望忆潘郎  

满城风雨近重阳不见修文地下郎想得武昌门外栁垂垂老叶半靑黄  

满城风雨近重阳安得斯人共一觞欲问小冯今健否云中孤雁不成行  

晩春  

蒲芽荇带绕淸池锦缆牵船水拍隄好是寒烟疎雨里远峯青处子规啼  

门前杨栁暗沙汀雨湿东风未放晴防防落花春事晚青青芳草暮愁生  

夏日  

竹风烟静午隂凉饭罢呼童啓北窗试拂横牀供昼寝且容幽梦绕清江【以上合璧事类前集】  

寄隐士  

先生骨相不封侯卜居但得林塘幽家藏玉唾几千巻手校韦编三十秋相知四海孰青眼高卧一庵今白头襄阳耆旧节独苦只有厐公不入州  

送董元达  

读书不作儒生酸跃马西入金城闗塞垣苦寒风气恶归来面皱须眉斑先皇召见延和殿议论慷慨天开颜谤书盈箧不复辩脱身来看江南山长江滚滚蛟龙怒扁舟此去何当还大梁城里定相见玉川破屋应数间  

豫章别李元中宣德  

旧闻诸李隐龙眠伯时已老元中少一行作吏各天涯故人落落疎星晓西山影里识君面碧照暮江眸子了向来闻道多岐只今领畧归妙老凤垂头噤不语古木查牙噪春鸟身在幕府心江湖左胥右律但坐啸第愁一叶钓鱼舟不容堂堂七尺表我今归卧灵谷云君应紫禁莺花绕相思有梦到茅斋细雨青灯坐林杪【以上宋文鉴】  

题王方之大裘轩  

小人拙生事三冬卧无帐忍寒东窗底坐待朝曦上徐徐晨光熙稍稍血气畅薰然四体和恍若醉春酿此法秘勿传不易车百辆君胡得此法开轩亦东向苏公名大裘意岂在万丈但观名轩心人人如挟纩【齐东野语】  

社日  

雨栁垂垂叶风溪细细纹清欢惟煑茗美味秖羮芹饮不遭田父归无遗细君东皋农事作举趾待耕耘【瀛奎律髓】  

南湖絶句【在临川地近魏夫人仙坛】  

平湖匳镜静无尘地接西坛共一云安得御风如列子更邀明月访元君  

野情萧散不便书老大无心赋子虚待借南湖双艓子緑荷隂里看游鱼  

碧瓦朱甍午影凉輭风翻袂送秋香荷花也似知秋近故敛羞容避夕阳  

拟岘台【在抚州城东隅守裴某建曾文定公爲记】  

耿耿抱孤韵寂寂扄柴扉束书卧环堵交游车马稀风流佳公子妙年秉天机邀予步层云目送孤鸿飞山影漾清流翠色侵人衣渔浦晩烟暝霁雰蒙夕晖静言思叔子怅然憺忘归坐有庖丁手奏刀心术微万象含笔端缣素聊一挥古来胜达士歘如朝露晞吾人各勉力毋爲邹湛讥  

广寿寺  

学道防心城养生戒眉斧静知世味薄老惬野僧语散步给孤园邀我会心侣尘清不眯眼境静可冰暑莲社宗远公竹溪仰巢父此道不异世今人岂媿古当念贫时交重勿弃如土【以上抚州府志】  

句  

阎浮檀水心无染优鉢昙花体自香【合璧事类后集】狂随栁絮有时见舞入梨花何处寻　江天春晚暖风细相逐卖花人过桥  

【豫章诗话谢无逸作胡蜨诗三百首人号谢胡蜨有句云云】  

洪　朋  

朋字龟父南昌人黄山谷之甥曽举进士不第与其弟刍驹父炎玉父羽鸿父俱有才名时人号四洪  

【王直方诗话洪父常有诗云琅玕严佛界山谷改云琅珰鸣佛屋父前后作诗唯有一朝厌蜗角万里骑鹏背一联最爲妙絶山谷亦尝叹赏此句】  

写韵亭  

紫极宫下春江横紫极宫中百尺亭水入方洲界玉局云映连山罗翠屏小楷四声余翰墨主人一粒尽仙灵文箫彩鸾不复返至今神界花冥冥  

【紫微诗话作诗至此殆无遗矣】  

春风  

春风吹桃李欻然满中园羣动不遑息胡蜨纷飞翻我今感兹时步屧绕林间颜色岂不好持久良独难置酒休其下聊复罄余欢君看桃与李成蹊亦无言  

宿范氏水阁  

枕水凿疏櫺云扉夜不扃滩声连地籁林影乱天星人静鱼频跃秋高露欲零何妨呼我友乘月与扬舲  

独步懐元中  

净尽西山日深行城北村琅珰鸣佛屋薜荔上僧垣时雨慰枵腹夕风清病魂所思江水谁与共忘言  

晚登秋屏阁示杜氏兄弟  

病人汤熨暂时停漫向秋屏阁上行白日忽随飞鸟去青山断处落霞明林间嘒嘒寒蝉急江上悠悠烟艇横富贵功名付公等嗟予老矣负平生【以上宋文鉴】  

李夫人偃竹歌  

袖中歘忽生丝竹眼防鲜飇起寒緑【阙】　谁能写此眞偃蹇一枝生气足夫人故有林下风岁寒落落此君同映窗得意偶挥洒写出筼筜郭里千秋之卧龙夜来风雨吹倒屋但恐踊跃变化入水无踪  

题胡潜风雨山水图  

胡生好山水烟雨山更好鸿雁书远空马牛风塞草【以上声画集】  

庐山  

山瀑两道泻木叶四时春日暝不知去鱼鸟会畱人【庐山志】  

洪　刍  

刍字驹父绍圣元年进士崇宁中入党籍靖康中爲谏议大夫汴京失守坐爲金人括财流沙门岛卒有老圃集  

【文献通考陈氏曰洪氏兄弟四人其母黄鲁直之妹不淑早世所爲赋毁璧者也父举进士不第其季弟羽鸿父坐上书元符中入党籍终其身刍炎皆贵而刍靖康失节贬废羽诗不传刘后村诗话三洪与徐师川皆豫章之甥父警句往往前人所未道然早卒惜不多见驹父诗尤工初与父游梅仙观父有诗卒章云愿爲龙鳞婴勿学蝉骨蜕是以直节期乃弟矣驹父后居上坡晚节不终不特有愧于舅氏亦有愧于长君玉父南渡后爲少蓬闻师川召有懐驹父诗云欣逢白鹤归华表更想黄能出羽渊然师川卒不能返驹父于鲸波之外玉父爱兄之道至矣余读而悲之】  

虾蟆  

动物类含血虾蟆独无之双目但瞠也一腹亦皤其龙变或托体鱼腹覩幽姿防见三足蟾讵减六眸向来奏赝瑞背负轮囷芝坐谩皆下吏胶车等儿嬉虽防黄金掷荆卿空尔爲或以白玉琢形模妙工倕咄尔百丑质讵辱五鼎脂浪号土底牺雄夸水中鸡何足污帝箸但可充虵饥作意一池鸣和我五字诗【事文类聚后集】  

上墨工  

子墨客卿妙一世怀玉山中五丈夫峨眉老仙与推毂谷量牛马斗量珠  

田家謡  

鸠妇勃磎农荷鉏身披袯襫头茅蒲雨不破块田坼图稊稗青青佳谷枯大妇碓舂头鬓疎小妇拾穂行饷姑四时作苦无袴襦门前叫嗔官索租【以上合璧事类前集】  

阙题二首  

槐下枣花纂纂麦秋葚子离离不沽十千美酒难消三百枯棊  

两部池蛙当妓千山飞鸟催沽引睡直须黄妳曲肱正要青奴  

【雪浪斋日记此驹父少作也】  

拟岘台  

崇台面空阔远眺眞高明一水来朝宗弯环抱荒城连山颇偃蹇却畧倚翠屏缅怀青溪上兴与岘山并客从豫章来及此春服成公子有好懐良友及兹登初筵挹溪光中觞闻雨声翠幄列茂树金沙涨回汀鸥鸟舞不下溪舟纵复横尚恨夜气敛不见白月生信美非吾土少畱空复情【江西通志】  

寄题双井黄稚川云巢【稚川名公准山谷之弟】  

云巢一上十五里中有今世巢居子鸡鸣犬吠百余里不知天际去此几平生深契鸟窠禅翦茅盖头万事已宴坐经行飞鸟上人间荣辱不到耳蜗牛两角竟何爲鹪鹩一枝端自喜我有一廛落城市章服裹狙聊复尔武陵未访桃花源修江傥问桃花水会取樱桃洞前路藜杖扶衰自此始【南昌府志】  

石耳峯  

朝踏红尘暮宿云往来车马漫纷纷猴溪桥下潺湲水唯有峯头石耳闻【庐山志】  

金陵作  

沙觜弯环转柁牙一衣带水绕城斜飞亷解使冯夷怒渡口风吹荞麦花【景定建康志】  

句  

眼中人物东西尽肺病京华故倦游【送王立之赴官河内　王直方诗话】关山不隔还家梦风月犹随过海身【窜海岛作　老学庵笔记】深秋转觉山形痩新雨能添水面肥【雪浪斋日记】  

徐　俯  

俯字师川洪州分宁人以父禧死事授通直郎绍兴初赐进士出身累官端明殿学士签书枢密院事权参知政事有东湖集  

【豫章诗话师川七岁能诗山谷尝曰洪父携师川上蓝庄诗来词气甚壮笔力绝不类年少书生意其行已读书皆当老成解事熟读数过爲之喜而不寐老舅年衰力劣不足学师川有意日新之功当于古人中求之耳后村诗话师川豫章之甥然自爲一家不似渭阳高自标树藐视一世在靖康中朝列有改名避僞楚讳者师川名婢曰昌奴朝士至则呼之以名节自任诸人所推下之者不独以其诗也雪浪斋日记佳树冬不凋横塘春更绿此徐师川诗颇平淡无雕镌气】  

次韵可师题于逢辰画山水  

江汉逾千里隂晴自一川故山黄叶下梦境白鸥前巫峡常云雨香炉旧紫烟布帆无恙在速上泛湖船  

画虎行爲吉州假守苏公作  

昔日何人画于莬君家独有他家无宣城老包骨已朽纷纷俗子尚谁呼大虎蹲踞小虎戏目光注射百步外名画多闻内府收人间岂惜千金费巉巉岩岩谷中石老树穹枝拂秋色鋭头将军射不得却挂江南使君壁林间一啸四山风麏惊狐号爲堕空不向南山随李广只愁东海笑黄公忆昔余顽少小时先生敎诵荆公诗秖今耆旧无新语赖有庐山病可师  

春日登眺游宝胜诸寺且观名画  

防法俨神龙诸天拥梵宫楼台春日丽海岳画图雄浦树重重绿园花灼灼红微风吹细雨只在夕阳中明皇夜游图【吕子广藏画学博士李生所作】  

歌吹开元曲铅华天宝妆苑风翠袖冷宫露赭袍光闺闼连阊阖骅驑从骕骦千门还欲晓九陌乍闻香  

李贺晚归图  

近代推名画诸君作荐书皇都开艺学博士是新除高栁长安道乱云昌谷居丹青聊置此仆马晚归欤饶守董尚书令画史绘释迦出山相及维摩居士使灵山香火之因不断复惠腊药数种皆病所欲也作此寄之  

示病毘邪金粟影出山五祖金仙相神妙通灵顾虎头白莲香火空诸妄腊中发药补衰朽扶杖清风看花栁捷书正用此时来开颜政尔难忘酒韩门弟子更谁如即今犹有董安于更画承明两学士与公相对白髭须【以上声画集】  

陪李泰发登润州城楼  

十年不复上南楼直爲狂酋作远游满地江湖春入望连天章贡水争流青云聊尔居金马紫气还应射斗牛公是主人身是客举觞登望得无愁  

【优古堂诗话师川此作絶类刘长卿和樊使君登润州城楼诗】  

题颜鲁公画像  

公生开元间壮及天宝乱捐躯范阳胡竟死蔡州叛其贤似魏徴天下非贞观四帝数十年一身逢百难少时读书史此事心已断老来鬓髪衰慨叹功名晚嗟哉忠义途捷去不可缓初无当年悲只令后世叹一朝绝霖雨南亩常亢旱小夫计虽得斯民盖涂炭长歌咏君节千载勇夫愞敬书子张绅庶几古人半【容斋三笔】  

春日游湖上  

双飞燕子几时回夹岸桃花蘸水开春雨断桥人不渡小舟撑出栁隂来【后村千家诗】  

跋韩子苍代葛亚卿作诗后  

夏木隂隂欲放船黄鹂啼了落花天十诗尽説人间事付与风流葛稚川  

同曾戸部诸公寻梅对奕  

处处已收南亩稻闲闲还看北山梅累觞聊尔酡颜在对局怡然笑口开埽径似知佳客至杖藜唯可数君来移松种树鄱阳老章甫风帆岁一回  

庭中梅花正开用旧韵贻端伯  

羌笛何劳塞北吹江南何处不寒梅千林寂寂无人看独树亭亭对客开偏爲咨嗟唯尔念是谁移种待君来纵畱一曲安能唱恰似朝歌墨子回【以上豫章诗话】  

滕王阁  

一日追王造千年与客游云边梅岭出坐上贑江流日落回飞鸟烟深失钓舟蝉鸣枯栁外天地晚风秋【南昌府志】  

句  

一百五日寒食雨二十四番花信风【嵗时广记】开元天寳间衮衮见诸公不闻张与许名在台省中【双庙　紫微诗话】今时习主簿还是鲁诸生【过张献之主簿村居合璧事类后集】离鸾只説闺中事防犊那知母子情  

【吕氏童蒙训徐师川言作诗立意不可蹈袭前人因言慈母溪与望夫山相对望夫山诗甚多而慈母溪古今无人题诗自诵其末两句云云】  

颇知鹤胫缘诗瘦早弃鱼须伴我闲  

【困学记闻徐师川以谏议召程致道在西垣封还除书言与中贵人倡和鱼须之句爲人所传朱文公语录云师川游庐山遇宦者郑谌与之诗后村谓徐集不载鱼须之篇愚考集中有次韵郑本然居士云云本然居士岂卽郑谌欤】  

诗如云态度人似栁风流【赠张仲宗　诗説隽永】  

林敏修  

敏修字子来敏功弟有无思集  

【后村诗话二林诗极少曾端伯作高隐小传云有诗文百二十巻今所存十无一二兄弟皆隠君子不但以诗重】  

阎立本画醉道士图  

破除万事无过酒有客何须计升斗解将富贵等浮云醉鄕卽是无何有昔人绘事亦有神丹青写出尽天眞尊罍未耻月渐倾更待晓出扶桑暾餐霞服气浪自苦自厌神仙足官府脱巾解带衣淋漓眼花错莫谁宾主君不见炙手可热唯权门欲观佳丽争怒嗔何如衔杯乐圣借地饮安用醉吐丞相茵  

文湖州作山水横轴呉希全家藏其子诚伯求苏养直赋诗语特奇妙遂用其韵同赋  

明窗十日复五日出此湖光与山色前身画师语不妄文侯乃是金门客乍从云际辨远岫争数乔林夸眼力波漂菰米岁事空水滨枉下南飞鸿欲投晓渡唤舟子急桨已入昏烟中径思天边问归路错认江鄕旧洲渚能传万里在尺素豪夺应防巻寒雨【以上声画集】  

张牧之竹溪【有序】  

张牧之隐于竹溪不喜与世接客来蔽竹窥之或韵人佳士则呼船载之或白刺船与语俗子十反不一见怒骂相踵弗顾也人或以少漫郎余独喜与古人意合乃作竹溪诗  

幽闲古城隂结屋清溪曲溪流湛回映上有青青竹漫郎欣得之緑髪咏空谷高风及前修胜趣随远瞩恶客徒扰人立谈非我欲麾去宁汝瞠眞意聊自足或言不当尔往往相谤讟荅云岂吾私恐作林泉辱源流别泾渭臭味同草木肯当百事胜容此一物俗独余嵇阮辈荡桨戒臣仆浊醪浇古胷日没还秉烛仆忝葛后意气颇相属平生几两屐共老三径菊行年事无定此计诺已宿径须买牛衣儿亦荷书簏从子竹间游溪鱼刴寒玉【宋文鉴】  

洪　炎  

炎字玉父元祐末登第南渡后官秘书少监有西渡集  

【西江宗派图录玉父重听尝对上曰世人皆聋于心臣则聋于耳心则了了惟上所使】  

咏奕  

荆璞玉爲子井文楸作枰有求唯别墅不喜得宣城跕跕飞鸢堕丁丁伐木声破愁逢一笑无地着亏成不作丹朱戏难禁清昼长敢言白玉局聊取紫罗囊角道空传记乗除自有方儿童争画纸谩学老夫狂叶少蕴出示郑先觉阅骏马图爲作长歌  

丹青得名曹将军画马已来无复人诸生韩干受肉法绝足亦传妙苑眞儒林望郎李公麟曹韩复生能与邻心胷可纳天西极纨素频空冀北羣郑生晩识李侯比自许笔端轻万里山川初出大宛城翰墨犹霑渥洼水汗血喷沙指顾闾雾鬛风鬉巻中起戏成十马皆龙材前有飞黄后山子叶公好尚有祖风苦爱眞龙似画龙千金不惜市骏骨睥睨神物秋豪中英雄尝闻妾换马意气欲将诗防画诗工合画两崛奇谷量马观未论价公诗自是生骅驑恨公不身亲李侯向来曹韩空白头  

迁居  

从官三十载故山凡几归昔归尚有屋再归已倾攲今归但乔木竹落荆薪扉上爲鹳鸟都下爲鸡犬栖相彼东西隅三亩以爲基积块与运甓实洼而培庳成兹道傍舍空我橐中资堂室取即安牖戸适所宜嘉树三四株当窗发华姿馨花入怀袖似与迁徙期我今六十老岂不知前非骨相自不媚况复筋力微收此衰病身与汝长相依松楸幸在望邻曲不见遗葛巾随里社庶以保期颐【以上西渡集】  

再任秘书少监  

再入兰台逢旧史重游东观阅新书家徒四壁今无屋谁爲君王奏子虚【合璧事类后集】  

绝句  

桃花浪打散花楼南浦西山送客愁爲理伊州十二叠缓歌声里看洪州  

西江东畔见江楼江月江风万斛愁试问海潮应念我爲将双涙到南州  

【菊坡丛话洪玉父舍人有侍儿曰小九知书能爲洪检阅洪甚爱之尝月夜登榺王阁洪赋诗云云后因兵乱失之洪怅恨不已又和前诗云云已而洪复寻得其人】  

汪　革  

革字信民自歙徙临川绍圣四年试礼部第一分敎长沙又爲宿州敎授蔡氏当国以周王宫敎召不就复爲楚州敎官卒有青溪集  

【后村诗话吕荣阳居符离信民爲敎官从荥阳学故紫微公尤推尊信民其诗云富贵空中华文章木上瘿要知眞实地唯有华严境盖吕氏家世本喜谈禅而紫微与信民皆尚禅学云困学纪闻饶德操黎介然汪信民寓宿州作诗有畧诋及时事者吕荥阳闻之作麦熟缲丝等四诗以讽之自此不复有作】  

寄谢无逸  

问讯江南谢康乐溪堂春水想扶疎高谈何日看挥麈安步从来可当车但得丹霞访庞老何须狗监荐相如新年更励于陵节妻子同鉏五亩蔬  

和吕居仁春日  

晏坐黉堂一事无居官萧散似相如偶违浊酒风前约不见繁英雨后疎【以上紫微诗话】  

李　錞  

錞字希声官至秘书丞有集  

题宗室公震四时景  

九江应共五湖连尺素能开万里天山杏野桃零落处分明寒食晓风前  

繁隂杂树映汀沙三伏江天自一家欲唤扁舟渡云锦平铺明镜是荷花  

舂鉏寂寞绕疎丛霜后云生浦溆风此处年年报秋色只应衰栁与丹枫  

剪水飞花细舞风断芦洲外水连空剡溪几曲知名处何似今朝眼界中【画继】  

句  

散尽平生眼中客暖风晴日闭门居【送王立之　王直方诗话】  

韩　驹  

驹字子苍蜀之仙井监人政和中召试赐进士出身除秘书省正字累除中书舍人兼权直学士院高宗即位知江州有陵阳集  

【后村诗话子苍蜀人学出苏氏与豫章不相接吕公强之入派子苍殊不乐其诗有磨淬剪之功终身改窜不已有已写寄人数年而追取更易一两字者故所作少而善敖陶孙诗评韩子苍如梨园按乐排比得伦】  

和李上舍冬日  

北风吹日昼多隂日暮拥阶黄叶深倦鹊绕枝翻冻影飞鸿摩月堕孤音推愁不去如相觅与老无期稍见侵顾借微官少年事病来那复一分心  

【复斋漫录子苍和李上舍冬日诗日暮拥阶黄叶深之句最爲世所推赏故李彭商老有建除体赠子苍云满朝以诗名何独遗大雅平生黄叶句摸索便知价盖是时子苍自馆职斥宰分宁时也】  

上元葆眞宫作  

玉作芙蓉院院明博山香度小峥嵘谁言水北无人到亦有媻姗勃窣行  

【耆旧续闻宣和间重华葆眞宫曹王南宫也烧灯盛于都下癸夘上元馆职约集而蔡老携家以来珠翠阗溢僮仆杂行诸名士几遭排斥巳而步过池北游人纵观时少蓬韩驹子苍咏小诗云云】  

恭赋御画双鹊图  

君王妙画出神机弱羽争巢并占时想见春风鳷鹊观一双飞上万年枝  

舍人簪笔上蓬山辇路春风从驾还天上飞来两乌鹊爲传喜色到人间  

【墨庄漫录宣和初赐中书何防御画双鹊韩子苍时爲校书郎赋二绝云云】  

戏作冷语  

石崖蔽天雪塞空万仞隂壑号悲风纤絺不御当冬霜寒坠落冰谿中斲冰直侵河伯宫未若冷语清心胷刘童子七岁能诵书部使者闻诸朝既至京师会更制不果试其归也以二小诗送之  

七岁澜翻数万言饥鹰引子望腾鶱时平不用甘罗辈寂寞提书归故园  

不作西京童子郎时人已自识黄香还家更诵五千巻十八重来诣太常  

题脩师阳关图  

风烟错漠路崎崯倦客羇臣泪满衿何事道人常把翫只应无复去来心  

题杨妃上马图  

翠华欲幸长生殿立马楼前待贵妃尚觅君王一回顾金鞍欲上故迟迟  

题湖南清绝图  

故人来从天柱峯手提石廪与祝融两山坡陀几百里安得置之行李中下有潇湘水清泻平沙侧岸揺青枫渔舟已入浦溆宿客帆日暮犹争风我方骑马大梁下怪此物象不与常时同故人谓我乃绢素粉墨妙手烦良工都将湖南万古愁与我顷刻开心胷诗成画徃默惆怅老眼复厌京尘红  

谢泉州连使君寄子鱼  

驿骑持书自海旁开蓝剩喜子鱼香红螺紫蛤俱羞避独许渠侬近酒觞  

【苕溪渔隐丛话子鱼味咸正可噉水饭若作酒品之物殊无风味子苍之言误矣遯斋闲览莆阳通应子鱼名著天下盖其地有通应侯庙庙前有港港中之鱼最佳今人必求其大可容印者谓之通印子鱼故荆公亦有诗云长鱼俎上通三印此传闻之説也】  

题李伯时画背面仕女  

睡起昭阳暗淡妆不知縁底背斜阳若敎转盼一回首三十六宫无粉光  

游赤壁示何次仲【时守黄州】  

缓寻翠竹白沙游更挽藤梢上上头岂有危巢尚栖鹘亦无陈迹但飞鸥经营二顷将归去眷恋羣山爲少畱百日使君何足道空余诗句满江楼  

题李伯时画太乙眞人图  

太乙真人莲叶舟脱巾露髪寒飕飕轻风爲帆浪爲檝卧看玉宇浮中流中流荡漾翠绡舞稳如龙骧万斛举不是峯头十丈花世间那得叶如许龙眠画手老入神尺素幻出真天人恍然坐我水仙府苍烟万顷波粼粼玉堂学士今刘向禁直岧嶤九天上不须对此融心神会植青藜夜相访【以上陵阳集】  

【苕溪渔隐丛话李伯时画太乙真人卧一大莲叶中手执书巻仰读萧萧有物外思子苍有诗题其上云云语意绝妙眞能咏尽此画也郡斋读书志王黼尝命子苍咏其家藏太乙真人图盛传一时】  

代妓送葛亚卿  

刘郎底事去悤悤花有深情只暂红弱质未应贪结子细思须恨五更风  

【优古堂诗话王建宫词树头树底觅残红一片西飞一片东自是桃花贪结子错敎人恨五更风韩子苍反其意而作诗送葛亚卿云云】  

绝句  

忆将南库官供酒共赏西垣敕赐花白髪思春醒复醉岂知流落到天涯  

【墨庄漫録故事西京歳贡牡丹侧以一百枝及南库酒赐馆职韩子苍去国后诗云云】  

赠向巨原  

老子眞祠地君来觅纸题文如士衡俊年与正平齐闻説钟陵郡官居章水西涪翁诗律在佳处可时携【容斋三笔】  

李　彭  

彭字商老南康军建昌人公择从孙有日渉园集  

【鹗按王明清挥麈前録云李定仲求不得预苏子美赛神会致兴大狱其孙即商老彭以诗名列江西派中此李定洪州人后村诗话商老公择尚书家子弟也东坡山谷文潜诸公皆与往还颇博览强记然诗体拘狭少变化江西宗派图録吕居仁云商老诗文富赡宏博非后生容易可到】  

阎立本醉客图  

酒有何好工作病颇怪此人喜中圣藏身麴糵胜嵓幽寄愁天上呼不醒春风吹开玉东西月堕参横斟酌之吐茵脱防有妙理朱成碧浑忘归右相丹青果驰誉幻药调成疑笑语便觉微绡古意生似开醉眼卿可去半生忧患复萧条瓮中肥遁何须邀一樽桑落对公等尽解平时藜苋嘲  

唐明皇夜游图  

开元御极垂衣裳登三咸五陵羲皇白环重译银瓮出卜夜遨游离未央香车鬭风秦与虢罗帊覆鞍眞乘黄赭袍错落缀北斗歩辇优游衔镂锡宁王玉笛上霄汉御路花光争月光汝阳羯鼓绢帽稳打彻参旌低建章太眞霑醉玉攲侧力士传呼声渺茫翠钗挂冠红粉妆金貂贳酒白面郎君臣玩狎乐莫比清禁喜闻宫漏长若令姚宋坐庙堂袖中谏疏神扬扬万里桥边行幸处后世鉴怀苞桑  

魏链师四松画图  

四松在涧壑岁晚乃更奇萧然如黄绮傲岸不可追谁将谈天口掉舌聊见移由来拂东绢写此霜雪姿便有松上雨催我窗间诗翻思斸青冥采药堪扶衰当年丹青手开辟造化随既有圯下约子行何后期  

徐叔明校书篆笔奇古复作丹青爲予作汉江暮霭扇材极妙力求鄙句作此以赠  

曩时徐骑省篆古逼秦相后来得仍孙毫端溟渤壮能回顿挫姿丹青生意匠余酣写便面万里烟莽苍何许捕鱼郎落日荡双桨无劳翦呉淞安用置叠嶂眞欲老是间尘境孰非妄怜君俱入妙简远复清旷定爲造物瞠觅句聊分谤【以上声画集】  

题访戴图  

闲庭秋草积满砌苍苔深忽向冰纨上聊窥访戴心雪月俱皎皎风林互森森纵观停舻处犹闻击汰音终年剡溪曲何尝返山隂徒言兴已尽眞妄谁能寻浮生图画耳慷慨爲长吟【嵊县志】  

题吕少冯听雨堂  

碧涧寒侵屋幽云夜度墙贪看山入坐怪听雨鸣廊苦乏隂铿句聊登孺子牀非君无汲引寄傲学潜郎  

梦访友生  

年年结客长安城妄喜纵酒同章程支离老去一茅屋枕书卧闻长短更友生相望止百里寒夜寥閴无微声梦中乘兴辄见戴剡溪聊尔扁舟行觉来蘧蘧一榻上不用僮仆争驩迎吹灯弄笔欲书寄窗前白月方亭亭  

阻风雨封家市  

徃时李成写骤雨万重古意毫端聚行人深藏鸟不度便觉非复鹅溪素龙眠老阮作阳关北风低草云埋山行人客子两愁绝未信蒲萄能解顔两郎了了解人意似是画我封家市戏作新诗排昼睡忽有野雁鸣烟际  

望西山怀驹父  

去岁湖湘赋凛秋闻君江国大刀头百年会面知几遇十事欲言还九休照眼遥岑落怀袖过眉拄杖立汀洲莫言青山淡吾虑谁料却能生许愁【以上宋文鉴】  

寄希广禅师  

已透云庵向上关熏炉茗椀且开顔头颅无意埽残雪毳衲从来着坏山痩节直疑青嶂立道心长与白鸥闲归来天末一回首疑在孤峯烟霭间【补续高僧传】  

食蟹  

溪友提携紫蟹肥形模郭索就羁縻抱黄斫雪老饕事看碧成朱露醉时大嚼故知羞海镜嗜甘易误食彭蜞欲将磊落轻尔雅委顿深怜蔡克儿【蟹畧】  

送妙喜禅师往荆南求准公塔铭于张丞相天觉  

落絮霏霏搅客心鸣鸠厯厯唤春隂未于莲社添宗炳先向兰亭减道林远峤云屯钟磬晚诸天目断薜萝深诗縁病废苦无思爲子送将聊一吟【大慧年谱】  

春日怀秦髯  

山雨萧萧作快晴郊园物物近清明花如解语迎人笑草不知名随意生晚节渐于春事嬾病躯却怕酒壶倾睡余苦忆旧交友应在日边听晓莺【诗林万选】  

翻经台  

五千余巻在高台内史翻时蜡屐来梦断池塘人不见年年春色緑成堆【江西通志】  

晁冲之  

冲之字叔用济北人説之从弟在羣从中独不第授承务郎绍圣以来党祸既作超然独往有具茨集  

【喻汝砺序云咸平景徳中儒学文章之盛不归之平僰宋氏则属之清丰晁氏叔用以文庄公爲曽大父文元公爲高祖家藏至二万巻绍圣初晁氏羣从多在党中叔用于是飘然遗形逝而去之宅幽阜防茂林于具茨之下世之网罗不得而婴也刘后村诗话余读叔用诗见其意度宏阔气力寛余一洗诗人穷饿酸辛之态其律诗云不拟伊优陪殿下相随于蔿过楼前乱离后追遡承平事未有悲哀警防于此句者】  

廷珪墨诗  

君不见江南墨官有诸奚老超尚不如廷珪后来承晏颇秀出喧然父子名相齐百年相传纹破碎彷佛尚见蛟龙背电光烛天星斗昏雨痕倒海风雷晦却忆当年清暑殿黄门侍立才人见银钩洒落桃花笺牙牀磨试红丝砚同时书画三万轴二徐小篆徐熙竹御题四绝海内传秘府毫芒惜如玉君不见建隆天子开国初曹公受诏行扫除王侯旧物人今得更写西天贝叶书【紫微诗话脱去世俗畦畛高秀实深称之】  

追往昔二首示江子之  

少年使酒走京华纵步曾游小小家看舞霓裳羽衣曲听歌玉树后庭花门侵杨栁垂珠箔窗对樱桃卷碧纱坐客半惊随逝水主人星散落天涯  

春风踏月过章华青鸟双邀阿母家系马栁低当戸叶迎人桃出隔墙花鬓深钗暖云侵脸臂薄衫寒玉照纱莫作一生惆怅事邻州不在海西涯  

【墨庄漫録政和间李师师崔念月二妓名著一时晁叔用每会饮多召侑席其后十许年再来京师二人尚在而声名溢于中国李生者门第尤峻叔用追往昔作二诗以示江子之靖康中李生与同辈赵元奴及筑毬吹笛袁绹武震辈例籍其家李生流落于浙中士大夫犹邀之以听其歌然憔悴无复向来之态矣】  

谢胡御史寄茶兼简朱郎中  

谏议茶犹寄郎官迹已疎斜封三道印不奉一行书会远长安去终临顾渚居大江清见底爲问客何如  

戏李相如携妇还金鄕  

舍人固多奇奉璧登章台君王击缶罢将军负荆来长卿东髪时亦复悦名字一从临邛游心迹了不似茂陵未得仕要是才足依高堂援哀琴月出载妇归文君入成都乃复媿四壁晩见负弩来良悔抱颈泣  

以少炭寄江子之  

金籍曾通玉虚殿仙曹拟拜翠微郎莫嫌薄上温黁火犹得浓熏笃耨香【温黁火事见李义山诗　以上具茨集】  

江端友  

端友字子我陈畱人邻几之孙以元祐党隐居封丘门外靖康初吴敏荐召见以爲承务郎赐进士出身诸王宫敎授上书辩宣仁诬谤遭黜渡江寓居桐庐之鸬鷀源后爲太常少卿有七里先生自然庵集  

【晁以道寿昌县君刘氏墓志云夫人刘原父侍读家女嫁爲江邻几舍人之子妇男三人长端礼次端友端本端友等一日白夫人曰幸见听敢有言夫人笑曰不欲从科举乎是吾素己疑之矣且汝兄力学能文屈于有司二十年甞爲予言有司待士之礼薄而法益苛媿之终其身汝等尚少而能不乐于此乎汝安之则吾何有故端友与弟端本遂优游于圉城数亩之田人多高之】  

牛酥行  

有客有客官长安牛酥百斤手自煎倍道奔驰少师府望尘且欲迎归轩守阍呼语不必出已有人居第一先其多乃复倍于此台顔顾视初怡然昨朝所献虽第二桶以淳漆丽且坚今君来迟数又少青纸封题难胜前持归定惭辽东豕努力明年趁头市  

【能改斋漫録宣和初有邓姓守西京以牛酥百斤遗梁师成江子我作牛酥行】  

韩碑  

淮西功业冠吾唐吏部文章日月光千载断碑人脍炙不知世有段文昌  

【庚溪诗话绍圣元符间党禁兴毁东坡上清储祥宫碑命蔡京别爲之正如唐时仆韩退之平淮西碑命段文昌改作后人有诗云云余于储祥宫碑亦云后见韩无咎元吉云是江子我诗】  

九日  

万里江河隔伤心九日来蓬惊秋日后菊换故园开楚欲图周鼎汤犹系夏台东篱那一醉尘爵耻虚罍【瀛奎律髓】  

杨　符  

符字信祖有诗集  

句  

吏道官官恶田家事事贤【刘后村诗话】  

谢　薖  

薖字幼槃逸从弟以诗文嫓美时称二谢有竹友集  

【抚州府志防槃妻董氏贤而知学幼槃毎与客论古事有所遗忘妻必能记之李商老尝来语及五代时有沙陀将卧疾僚佐见其锦衾曰烂兮怒曰我沙陀安得谓我爲奚偶忘其姓名遣稚子问之董氏曰康福也】  

陶渊明写眞图  

渊明归去浔阳曲杖藜蒲鞵巾一幅隂隂老树啭黄莺艳艳东篱粲霜菊世纷无尽过眼空生事不丰随意足庙廊之姿老蓬荜环堵萧条仅容膝大儿顽顿嬾诗书小儿娇痴爱梨栗老妻日暮荷锄归欣然一笑共蜗室哦诗未遣愁肝肾醉里呼儿共纸笔时时得句辄写之五言平淡用一律田家酒熟夜打门头上自有漉酒巾老农时问桑麻长提壶挈榼来相亲一尊径醉北窗卧萧然自谓羲皇人此公闻道穷亦乐容貌不枯似丹渥儒林纷纷随溷浊山林高义久寂寞假令九原今可作举公篮舆也不恶  

题戴崧石鼎联句图  

衡山道士熊豹姿夜过刘生逢説诗止于座隅初莫识口不能言心自知坐中清逸校书郎新有诗声谁过之岂知老子殊不浅可但逐囚蛟螭须臾指鼎出佳句脱畧凡韵生新奇二生得句不敢吐鸣声强作秋虫悲如窘避鹰隼懔如败将收旌旗借问防笔摹者谁定是槃礴眞画师退之斯文有妙处丹青写尽初无遗弥明得道如不死应在衡山深处栖端能过我挑诗敌与君周旋吾敢辞  

吴彩鸾写眞图  

天上凤皇难独宿人间翡翠本双栖丹青不与文箫共谁遣雉东迷雀西  

次韵李成德谢人惠墨牛  

君不见八百里夸王氏駮尝敕家童莹蹄角绮襦纨袴竞奢豪卧疾不安愁祸作何如传宝墨牛图不饰青黄如素朴向来奇画购千金宜在兰台天禄阁两牛方鬭未雌雄或奔而从或小却其余三四亦殊绝或如虎卧鹤俛啄滕王蛱蜨东丹马嘉陵山水青田鹤如将优劣比人才长文何必慙文若人言爱画亦一癖如彼牛羊何用貌是家持论果非耶烦君试爲评其畧  

题于逢辰画  

踏徧江南岸归来试解衣谁言物外赏不与笔端违石带苍苔瘦风凋折苇稀令人清兴发欲问钓鱼矶  

颜鲁公祠堂  

上皇御宇无长防牧羊奴子孤恩泽银菟分印属儿曹二十余州齐陷贼常山死守平原拒公家兄弟声名赫平原白首列班行忠义凛凛眞严霜厯事四朝惟一节当年舌防中丞血岂知丞相面如蓝貌虽平易心巉岩老臣何罪死虎口到今谁爲祛其衔临风志士长悲咤矧瞻遗像严祠下未能立草迎送词一奠椒浆涙盈把  

次刘世基韵  

儿时窥豹见一斑晩学一技千金殚斋房芝草不并秀且餐秋菊纫春兰无心时共白云出忘机日对沙鸥闲穷人与世各异调敢望一唱仍三叹昨来卜居向岩邑玉川破屋才数间朝看爽气出远岫夜听绕舍鸣清湍几回欲棹酒船去贺老不见空稽山  

次韵彦光睡起病目  

蜨梦游扬卧碧纱知君不赏玉钗斜梦回起坐有佳思乱触牙签书五车黑蝇着眼君勿嗟学道乃得青莲华商畧此意当过我樵青竹里爲煎茶  

寄汪信民  

系缆符离日君行殊未归寄书问毫社有梦过江西不见挥犀柄频惊响马蹄殷勤具鸡黍多谢德公妻  

戏咏石橊晚开  

靡靡江蓠只唤愁眼前何物可忘忧楝花净尽緑隂满才见一枝安石橊  

鸣鸠  

云隂解尽却残晖屋上鸣鸠唤妇归不见池塘烟雨里鸳鸯相并湿红衣【以上竹友集】  

夏　倪  

倪字均父蕲州人英公之孙宣和中自府曹左官祈阳监酒有远游堂集  

【刘后村诗话均父集中如拟陶韦五言亹亹逼真律诗用事琢句超出防墨言近旨远可以讽味然竦之诸孙故其诗云堂堂文庄公事业何峥嵘孟子曰孝子慈孙百世不能改均父欲改之乎其志亦可悲矣江西宗派图録均父文词富赡侪辈防及尝以天寒霜露繁游子有所之爲韵作十诗畱别饶德操曲尽芊绵之致赴江守日张彦寔赠诗云未觉朝廷疎汲黯极知州郡要文翁均父朝夕讽诵之诗文一集吕紫微爲之序】  

次韵汉阳蔡守题阳关图  

君不见季子敝尽黑貂裘一生车辙环九州使之负郭有二顷未必肯相六国矦此郎亦复何爲者浪自出入不肯休东风夹道罗供帐倚马欲行那得上緑尊翠勺浩纵横四座哀歌互酬唱隂云漠漠天四垂行子多着短后衣金羁滴沥鸣翠珥负屩蹶倒从庐儿渔舟微茫出浦溆远山无数迎修眉倾曦防醉出关去纵有离愁渠得知长安春色浓如酒乃向斯时别亲友可怜儿女浪辛苦奔走功名逮华首浊醪百榼胷崔嵬暮色惨惨羇鸿哀羊肠鸟道天尺五尔独胡爲来此哉水有蛟鼍狞口眼陆有兕虎潜岩隈嗟尔游子不顾返富贵有时终自来  

题宗室永年画犬图  

公子朝回玉宸里戏弄丹青歌扇底兴来貌写到秾拳尾如摇欲投胔丰颅阔腋伟骨相纵逸未饶卢鹊驶庭除花开春尚寒屈藏短喙眠朝暾其一狺狺口若吠欲前却立客在门俗言犬马最难画众所共识谁面谩非如物隐幽反覆丑好悬毫端纷纷众史坐叹息笔仗突兀不可扳乃知心匠本神授以心运手不作难我家败屋依破垣偷儿踏瓦惊夜眠四壁虽如长卿第旧物犹存子敬氊就君乞取挂墙壁端能警我窥窬客  

跋聚蚁图  

纷然虫臂蚁争环争与高人一解颜不待南柯昏宦毕始知身寄大槐间【以上声画集】  

和山谷游百花洲盘礴范文正公祠下以生存华屋处零落归山丘爲韵赋十诗  

神文秉周礼庿乐奏九成当时防一足不待鲁诸生啧啧鹊噪屋愔愔蛛网门我来九顿首生气凛如存堂堂古遗直心严貌无华人见不妩媚何以娱大家朴蓛复朴防何以栋我屋风雨莫轻摇南山无老木有酒当自醑有室莫共处古今一丘貉何能坐飞语梦回四贤篇长风吹人醒嗟哉不我见泪与秋露零百代无几人九原何可作不必温御史解令君胆落宝元乃多故公时总戎机胷中百万兵要取横山归公归今几时遗懿何斑斑公议要难没言波可怀山我心不可规滔滔谁与游向来秉大雅今复成一丘【范文正公集附】  

题汉阳郎官湖  

太白当年夜郎谪一尊聊与故人畱南湖乞得郎官号从此名传五百秋【豫章诗话】  

句  

犹喜平生蟹螯手尚能半幅写行书  

【风月堂诗话王立之夏均父俱以宗女夫入仕均父饶财亦好学立之晚年中风以左手作字均父寄诗云云】  

林敏功  

敏功字子仁蕲春人以春秋鄕荐不第有高隐集  

【尚友录子仁年十六预鄕荐下第归杜门不出者二十年元符末诏徴不赴与弟敏修居比隣终老以文字相友善敏修亦终身不举进士世号二林政和中林震爲郡首谓吾宗有隐君子出郊见之还朝举其隐德赐号高隐处士旌表其门子仁谢表云自是难陪英俊之游何敢妄意高尚之事卧牛衣而待旦寒如之何搔鹤髪以兴怀老其将至江西宗派图录山谷云林处士诗甚佳碧落碑无赝本也】  

书吴熙老醉杜甫图  

清晨出寻酒家门蹇驴破防衣悬鹑年年碧鸡坊下路野梅官栁惯寻春酒钱有无俱醉倒改罢新诗畱腹槀儿童拍手遮路衢拾遗笑请旁人扶百年风雅前无古沈宋曹刘安足数后来一字人难补君莫笑渠作诗苦  

子瞻画扇  

夫子江湖客毫端托茫攒峯埋暮古树困天霜偪侧余僧舍冥蒙失雁行死生随化尽此意独难忘【以上声画集】  

春日有怀  

风高收雨急日薄过窗微梅蘂初迎腊春溪欲染衣形容今日是游衍昔人非节物关愁绪归鸿正北飞【宋文鉴】  

绝句  

君心恨不走天涯不比衰翁只恋家最是横塘黄叶路今年无伴折梅花【方是闲居士小稾】  

句  

尝忆他年接绪余饶三【谓徳操】落拓我迂疎溪桥几换风前栁僧壁今畱醉后书【寄夏均父　苕溪渔隐丛话】  

王直方  

直方字立之汴人舍人棫之子补承奉郎元祐中延致名士唱和号归叟有诗话并集  

【晁以道王立之墓志铭立之少乐从诸丈人行游无他嗜好惟画夜读书手自传录非其所好虽以势力美官诱致之莫肻自枉也常监怀州酒税寻易冀州籴官仅数月投劾归凡十五年处城隅小园啸傲自适命其园之堂曰赋归亭曰顿有一时文士多爲赋诗彭城陈无己卒于京师立之割田十亩以周其孤病中取平生书画古器散之四方朋友无遗】  

腊梅  

纷纷红紫虽无韵映带园林正要渠谁遣一枝香最胜故应有客问何如  

【苕溪渔隐丛话直方自记云山谷初见腊梅作二绝句縁此腊梅盛于京师然交游间亦有不喜之者余爲解嘲云云】  

淮安园  

贤王经别墅深窈近严城花竹四时好賔朋一座倾阖匳争奕罢击鉢记诗成明日朝天去门扄鸟雀惊【文翰类选】  

上已游金明池  

游丝随絮惹行人酒肆歌楼驻画轮凤管遏回云冉冉龙舟冲破浪粼粼日斜黄繖归驰道风约青帘认别津朝野欢娱眞有象壶中要看四时春【汴京遗迹志】  

高　荷  

荷字子勉荆南人自号还还先生元祐太学生晚爲童贯客得兰州通判以终有集  

【山谷防云子勉作诗以杜子美爲标准用一事如军中之令置一字如关门之键而充之以博学行之以温恭天下士也刘后村诗话子勉亲见山谷经指授记览多如麦城诗押险韵畧无窘态集中健语层出瀛奎律髓山谷自戎州归荷以五言律三十韵贽见山谷赏之又和王子予章华碑云威强九鼎惧丧乱一台成又芍药诗云勃兴连谷雨闰位次花王谒马中玉云辨虽豪白马谗亦困青蝇皆可取而腊梅绝句尤奇】  

赋国香  

南溪太史还朝晚息驾江陵颇从款防毫会咏水仙花可惜国香天不管将花托意爲罗敷十七未有十五余宋玉门墙迂贵从蓝桥门戸怪贫居十年目色遥成处公更不来天上去已嫁邻姬窈窕姿空传墨客殷勤句闻道离鸾别鹤悲槀砧无赖鬻蛾眉桃花结子风吹后巫峡行云梦足时田郎好事知渠久酬赠明珠同石友憔悴犹疑洛浦妃风流固可章台栁宝髻犀梳金凤翘尊前初识董娇娆来迟杜牧应须恨愁杀苏州也合销却把水仙花説似猛省西家黄学士乃能知妾妾当时悔不书空作黄字王子初闻话此详索诗裁与谩凄凉只今驱豆无方法徒使田郎号国香  

【能改斋漫録国香荆渚田氏侍儿名也山谷自南溪召爲吏部员外郎畱荆州乞守当涂待报所居与此女子爲邻山谷偶见之以爲幽闲姝美目所未覩后其家以嫁下里贫民因赋水仙花寓意云淤泥解出白莲藕粪壤能开黄玉花可惜国香天不管随縁流落小民家俾高子勉和之后数年山谷卒于岭表当时賔客云散此女既生二子矣会荆南嵗荒其夫鬻于田氏家田氏一日邀子勉置酒出之掩袂困悴无复故态坐闲话当时事相与感叹子勉客京师会王性之问山谷诗中本意因道其详且爲赋诗云】  

见黄太史  

万里南溪郡黄香得赐环盛名喧海内摧翮返云间太史资诚峻郎官选亦悭朝廷才特起堂奥援谁扳一梦追前事羣公兀后艰中伤皆死祸放逐防生还别驾之戎僰侨居傍葺菅想知诸鸟道闻説异人寰扬子家元窘王维室久鳏鵩来心破碎猨叫泪潺湲达观终难得羇愁必易删众情相悯恻灵物自恬憪迥阁澄秋晚幽窗耸夜跧蜀天何处尽巴月几回弯坠履魂空断遗弓涕忽潸石门凄殿楯铜雀惨宫鬟帝统联仁圣皇恩感艳顽网罗疏党禁株蔓扫朋奸点检金闺彦凋零玉笋班尚令宗庙器遥隔门关拊髀咨询及含香诰命颁笑谈趋赤县吟咏落乌蛮奏记怀东观移文颔北山应将九迁待未补七年闲士媿千钧弩身谋五两纶退藏欣望气延伫窃窥斑昌谷词源窄浯溪笔力孱斲轮深类扁投斧欲随般鹄卵眞能伏龙鳞敢冀攀不嗔无绍介试遣畧承颜【宋文鉴】  

蜡梅  

少镕蜡泪装应似多爇龙涎臭不如只恐春风有机事夜来开破几丸书【菊坡丛话】  

句  

沙輭緑头相并鸭水深红尾自跳鱼【雪浪斋日记】  

吕本中  

本中字居仁宰相公着曾孙右丞好问长子靖康初官祠部员外郎绍兴中赐进士出身厯中书舍人权直学士院以劾罢提举太平观学者称东莱先生諡文清有东莱集紫微诗话江西宗派图  

【苕溪渔隐丛话吕居仁诗清驶可爱如树移午影重帘静门闭春风十日闲往事高低半枕梦故人南北数行书残雨入帘收薄暑破窗畱月镂微明敖陶孙诗评吕居仁如散圣安禅自能奇逸西江宗派图録居仁尝序诗社宗派图谓诗有活法若灵均自得忽然有入然后惟意所出万变不穷】  

暮步至江上  

客事久输鹦鹉杯春愁如接凤凰台树隂不碍帆影过雨气却随潮信来山似故人堪对饮花如遗恨肯重开雪篱风榭年年事辜负韶光取次回  

题孙子绍所藏摩诘渡水罗汉  

问渠褰裳欲何往彷佛徙倚沧波上至人入水固不濡何以有此恐怖状我知摩诘意未眞欲以笔端调世人此水此渡俱非实摩诘亦未尝下笔孙郎宝藏今几年徃来周旋兵火间世人险阻更百难彼渡水者安如山请君但作如此观莫更思惟寻笔端  

还韩城  

乍喜全家脱虚疑匹马奔乾坤德盛大盗贼尔犹存稻垅秋仍旱溪流晚自浑素冠兼白髪愁绝更谁论  

杨道孚墨竹歌  

君不见渭川之隂卧龙横千秋貌取者谁文湖州十年笔意闭黄壤只今妙手唯杨侯杨侯画竹尽眞意巧夺造化令人愁满堂回首看下笔扰扰云烟乱晴日大丛纵横高入云斜风落叶秋纷纷小丛攲倾病无力旁水长根走苍石门前车马汗前川何得隂风动高壁杨侯嘻笑辞未工此意不与丹青同粉黛初无一钱费酒炙能使千金空韈材远寄动盈屋我知子画无由穷剡溪寒藤不难致须君放手爲双丛须君放手爲双丛与我俱隐南山中  

怀雪童【犬名】  

老来于世漫多悲梦幻推移且自知想得开山藏骨处却如摇尾乞怜时送行识我贫无盖闲坐思渠闷有诗从此穷居添寂寞夜长谁复绕帘帷【以上东莱集】秦处度与一上人同宿密庵处度爲一画断崖枯木  

小庵无客亦无氊遂有高人借榻眠一夜西风撼枯柳不知春在石崖边  

题范才元画轴后  

昔年同过岭南州曾见湘江万里流妙手可传诗外意乱云寒木更孤舟【以上声画集】  

王文孺臞庵  

伊洛富山水家有五亩园花竹绕瀍涧不让桃花源清时足眞赏戸戸开层轩一朝边尘暗故家希复存莽苍走万里始及吴市门庵庐据形胜冰壶贮乾坤亭榭着仍稳不见斧凿痕主人更超迈云梦八九吞植杖邀我坐笑语清而温坐令车马客稍识山林尊十年老朝市渐见两目昏求田与问舍姑置不复论但愿从我公不使世谛浑【呉郡志】  

句  

忍穷有味知诗进处事无心觉累轻　病知前路资粮少老觉平生事业非【能改斋漫録】  

【鹗按善权祖可如璧三僧诗入释子】  

## 宋诗纪事巻三十四

钱塘 厉鹗 撰  

任伯雨  

伯雨字徳翁眉山人举进士元符中除左正言崇宁初以党论谪儋州移道州遇赦提点明道宫绍兴初赠谏议大夫淳熙中諡忠敏  

防西轩  

茅檐不动晚风微独对炉烟枕半欹唯有多情沙上月依然青琐照人时  

焚香有感  

埽地焚香开竹扉轻烟郁郁间朝晖郤思昔日延和殿对罢曾携满袖归【以上前贤小集拾遗】  

独坐  

得丧荣枯事悠悠过耳风此身犹是幻何物不为空酒圣心常醉诗穷语更工小轩搔首坐斜日满窗红【瀛奎律髓】  

句  

身投魑魅家何在泽被昆虫罪未除【贬昌化和张才叔赠诗　梁溪漫志】  

林　积  

积元祐中左中散大夫知福建路  

题州宅舣阁  

济川须用楫防水戒行舟四海风波路安眠是胜防【淳熙三山志】  

徐大正  

大正字得之瓯宁人元祐中筑室北山下名闲轩秦少防为之记苏子瞻为赋诗人以北山学士呼之  

题钓台  

光武初从血战回故人长短尚论材中宵若起唐虞兴未必先生恋钓台  

【建宁府志得之甞赴省试过钓台赋诗东坡见之遂与定交】  

邢居实  

居实字惇夫河南原武人恕子早卒有呻吟集【合璧事类前集邢惇夫有文早夭东坡云敦夫自为童所与交皆诸公长者百不一见遂与草木共尽山谷云谢师复年未二十文章不类少年语方行万里出门而车轴折甚矣敦夫似吾师复也且有絶句云诗到随州更老成江山为助笔纵横眼看白璧埋黄壤何况人间父子情敦夫父名恕字和叔从伊川先生学元祐初除御史后谪随州王直方诗话惇夫自少便多憔悴感慨之意其秋怀诗云髙歌感人心心悲将奈何枣阳道中云有意问山神此生复来否已而果卒扵汉东雪浪斋日记恕子年十四赋明妃引子瞻见而称之由是知名病羸早夭王直方编其遗草为呻吟集】  

李伯时画黄知命骑驴图为赋长歌  

长安城头乌欲栖长安道上行人稀浮云卷尽暮天碧但有明月流清辉君独骑驴向何处头上倒着白接防长吟搔首望明月不学山翁醉似泥到得城中灯火闹小儿拍手拦街笑道旁观者那得知相逢疑是商山皓龙眠居士画无比揺毫弄笔长风起酒酣闭目望穷途纸上轩昻无乃似君不学长安防侠夸年少臂鹰挟弹章台道君不能提携长劒取灵武指挥猛士驱貔虎胡为脚踏梁宋尘终日飘飘无定所武陵桃源春欲暮白水青山起烟雾竹杖芒鞵归去来头巾好挂三花树【王直方诗话双井黄知命初自江南来与彭城陈履常俱谒法云禅师于城南夜归过龙眠李伯时知命衣白衫骑驴縁道揺头而歌履常负杖挟囊于后一市大惊以为异人伯时因画为图敦夫作长歌云云敦夫时年未二十也】  

寄陈履常  

十年客京洛衣袂多黄尘所交尽才彦唯子情相亲防合能防日欢乐何遽央春风东北来飘我西南翔骊驹巳在门白日行且晚停觞不能饮将去更复返把腕捋髭须悲啼类儿女人生非鹿豕安得常羣聚朝别河上梁暮渉闗山道匹马逐飞蓬离恨如春草去去日已逺行行泪横臆昨日同袍友今朝离乡客来时城南陌始见梅花白回首汉江头黄梅巳堪摘杖策登髙城极目迥千里落日下青山但见白云起逺望岂当归长歌涕如雨归心如明月幽梦过颍汝抱防长相思故人安可见忽枉数行书彷佛如对面纷纭辇毂下冠盖争驰逐吹嘘多贤豪肯复念幽独空斋听夜雨深竹闻子规此情不可道此心君讵知  

雨后出城马上作  

既雨天气佳防云淡如扫欲寻天际钟骑马河边草紫椹饱黄鹂人家夏蚕老田妇踏缫车隔篱语音好嗟我一何愚读书浪枯槁不及此中人中年客长道  

秋风三叠寄秦少防  

秋风夕起兮白露为霜草木憔悴兮窃独悲此众芳明月皎皎兮照空房昼日苦短兮夜未央有美一人兮天一方欲往从之路茫登山无车兮渉水无航愿言思子兮使我心伤  

秋风淅淅兮云冥冥鸱枭昼号兮蟋蟀夜鸣嵗月徂迈兮忽如流星少壮防时兮老冉冉其相仍展转反侧兮从夜彻明怅独处此兮谁适为情长歌激烈兮涕泣交零愿言思子兮使我心怦  

秋风浩荡兮天宇髙羣山逶迤兮溪谷寂寥登髙而望逺兮不自聊驾言适野兮谁与游遨空原无人兮四顾萧条猨狖与伍兮麋鹿为曹浮云千里兮归路遥愿言思子兮使我心劳【以上宋文鉴】  

明妃引【十四嵗作】  

汉宫有女顔如玉浅画愁眉逺山绿披香殿里夜吹笙未央宫中朝理曲绛纱蒙笼双蜡烛箫鼓声传春漏促玉辇三更别院归夜深月照黄金屋莓苔满院无行迹总为君王未相识天上天仙骨格别人间画工画不得嫣然一笑金舆侧玉貎三千敛顔色罗帏绣户掩香风一朝返嫁单于国金凤罗衣为谁缕长袖弓弯不堪舞一别昭阳旧院花泪洒胭脂作红雨回头不见云间阙黄河半渡新冰滑马蹄巳踏辽羯尘天边尚挂长门月黄沙不似长安道薄暮防云映衰草羌人马上鸣悲笳緑鬓红顔为君老西风萧萧易水寒啼痕不断防防干年年看尽南飞鴈一去天涯竟不还少年将军健如虎日夕撞钟槌大鼓寳刀生涩旌旗巻汉宫嫁尽婵娟女寂寞边城日将暮三尺角弓调白羽安得壮士霍嫖姚缚取呼韩作编户【合璧事类前集】  

秋晚  

目送闲云尽日愁寒来着破旧貂裘凭谁说与西风道留取黄花点缀秋【后村千家诗】  

句  

微意平生在江海尘冠今日为君弹【寄陈后山　任渊后山诗注】  

葛敏修  

敏修字圣功庐陵人从山谷学登元祐进士宰确山元符闲上书愿附党籍  

南华竹轩  

不用山僧供帐迎世闲无此竹风清独拳一手支颐卧偷眼看云生未生  

【能改斋漫録山谷南迁还至南华竹轩令侍史诵诗板戒勿言姓名久之有一絶云云徐视之曰果吾学子葛敏修也】  

李才甫  

才甫莆田人  

江西泊舟后作  

江水冥冥沙石隂一舸行尽春巳深浪花縁蔓曵锦帯短芦刺水抽玉簪饥鱼未池波面筒小舫正横溪上风清辉濯尽逺山碧白鸟飞入苍烟丛  

【山谷外集自注云太和小舫板上尘土中得此诗】  

苏　迈  

迈字伯逹轼长子官安化令  

夜坐联句  

清风来无边明月翳复吐【坡】松声满虚空竹影侵半户【迈】暗枝有惊鹊坏壁鸣饥鼠【坡】露叶耿髙梧风萤落空庑微凉感团扇古意歌白纻乐防今夕逰获此陪杖屦【迈】传家诗律细巳自过宗武短诗膝上成聊以感懐祖【坡　苏文忠公集】  

句  

叶随流水知何处牛帯寒鸦过别村  

【江邻几杂志苏伯达东坡长子豪迈虽不及其父而学问语言亦胜他人子也少年作诗云云先生见之笑曰此村长官诗后东坡贬恵州伯达求潮之安化令以便馈亲果卒扵官】  

熟颗无风时自脱半腮迎日鬬先红【林檎　东坡志林】  

陈复常  

复常颍州教授  

纪雪中事  

掠地冲风敌万人蔽天密雪防微尘漫山塞壑疑无地投隙穿帷巧致身映雪读书今巳老闭门髙卧不縁贫遥知更上湖边寺一笑潜回万寳春  

【侯鲭録元祐六年汝隂久雪一日天未明东坡来召议事曰某一夕不寐念颍人之饥欲出百余石造饼救之老妻谓某曰子昨来陈见傅钦之言签判在陈赈济有功何不问其赈济之法某遂相召余笑谢曰巳脩之矣今细民之困不过食与火耳义仓之积谷数千石可以支散以救下民作院有炭数万秤依原价卖之二事可济下民坡曰吾事济矣遂草放积谷赈济奏檄上台寺陈闻之有诗】  

苏　过  

过字叔党轼季子仕为权通判中山府家颍昌营湖隂水竹数亩名曰小斜川自号斜川居士有斜川集  

送昙秀诗  

三年避地少经过十日论诗喜琢磨自欲灰心老南岳犹能茧足慰东坡来时野寺无鱼鼓去后闲门有雀罗从此期师真似月断云时复挂星河  

【东坡题防昙秀来惠州见余余病巳絶不作诗儿子过麄能搜句时有可观此篇殆咄咄逼老人矣特为书之以满行槖】  

赋鼠须笔  

太仓失陈红狭兔得余腐既兴丞相叹又彂廷尉怒磔肉餧饿猫粉髯杂霜兔插架刀矟健落纸龙蛇骛物理未易知时来即所遇穿墉何卑微托此得佳誉【苕溪渔隠丛话】  

雪  

沈沈五侯居碧瓦映华棁兽炭麒麟红银瓶黄封揭春风绕幄帐醉面生绮缬赐宴明光宫玉色迷金阙谁怜荜门士破壁穿飞屑【事文类聚前集】  

金陵上吴开府两絶句  

时平无事清吟好卫霍贪功未是竒争似一篇人脍炙四方传诵卧龙诗【自注开府帅襄阳时甞防隆中为诸葛孔明赋诗有翻覆看俱好之句为世称诵故云】  

庙堂陶铸人材尽流落江淮老病身又踏槐花随举子思量邓禹是何人【式古堂书考】  

刘　发  

发元祐中华亭主簿  

赠鼔琹文照大师  

寳琴何所得所得甚幽微聊借丝桐韵还超智慧机霜风悲玉轸江月入珠徽向此诸縁尽人间孰是非【普照寺续古録】  

王　雍  

雍文正公旦之侄元祐中通判濠州  

题三学山  

五色琉璃白昼寒当年佛脚印檀藕丝织出三衣妙贝叶经传一偈难夜看圣灯红菡萏晓惊飞石碧琅玕更闻鹦鹉因縁塔八十山僧试说看  

【方舆胜览在蜀金堂县东北有佛迹石理坚润莹白如玉非世间追琢所能又有神灯寺有碧玉佛龛藕丝袈裟锦字多心经贝叶金字湼槃经寺前桧栢皆隋唐故物又有飞石乃自云顶山飞来又有鹦鹉塔乃鹦鹉能念佛死遂瘗扵塔王雍有诗】  

高茂华  

茂华字秀实吕居仁称其人物高逺有出尘之姿入元祐党籍  

城东寄王越州  

五年不出青门道邂逅寻春此一回忽忆秦川贵公子桃花落尽合归来【许彦周诗话】  

句  

中途畱眼占星聚一防披顔觉雾収【和吕居仁　紫微诗话】  

周　焘  

焘字次元濂溪先生次子元祐进士为贵池令官至寳文阁待制  

暑雪轩  

崇台穷石照气味乐偷闲南陆朱明驭西阑白雪山茶瓯回舌本麈尾落谈间欲缀风烟句弥髙不可攀【成都文类】  

逰天竺观激水  

拳石耆婆色两青竹龙驱水转山鸣夜来不见跳珠碎疑是檐间滴雨声【咸淳临安志】  

王　沣  

暑雪轩  

望处疑蓬防天长碧海闲云霞収玉宇烟浪涌银山茶入清谈里风生两腋间诗成似西岭高崄不容攀【成都文类】  

田　望  

暑雪轩  

圣福轩重敞偶来心地闲因谈丁士冢知是武担山人在冰壶里天垂玉垒间赓歌白雪句巴客强追攀【成都文类】  

孙　竢  

暑雪轩  

地僻宜逃暑官卑幸颇闲虚传力士担始信蜀妃山岭雪青霄畔城烟密树间清谈容款接妙句独难攀【成都文类】  

周　沔  

沔元祐中溧水丞  

句  

萤火不知人巳去夜深犹傍竹窗明【题无想寺韩熙载读书台　景定建康志】  

米　芾  

芾字元章吴人【一云襄阳人】以母侍宣仁后藩邸恩补校书郎太常博士出知无为军逾年召为书画博士擢礼部员外郎大观二年罢知淮阳军有寳晋英光集  

吴江垂虹亭作  

断云一片洞庭帆玉破鲈鱼金破柑好作新诗寄桑苎垂虹秋色满东南  

除书学博士初朝谒呈时宰  

半生湖海看青山惯佩笭箵揽辔艰晓起初驰朱雀路霜华慙缀紫宸班百寮卑处瞻丹陛五色光中望玉顔浪说书名落人世非公那解彻天闗  

甘露作呈夷旷  

欲雨气不透庭梧有栖烟回首望北固云藏净名天呼童速具舆凭高览山川隐见岂不好开霁景固全须臾刚风流湛湛清露圆归途知有伴华月上丹渊  

甘露寺【并序】  

甘露寺壁有张僧繇四菩萨吴道子行脚僧元符末一旦为火所焚六朝遗物扫地李衞公祠手植桧亦焚荡寺故重重金碧参差多景楼背山面江为天下甲观五城十二楼不过也今所存唯衞公铁塔米老庵三间作诗悼之云  

色改重重构春归户户岚槎浮龙委骨画失兽遗眈神防衞公塔天畱米老庵柏梁终厌胜防副越人谈【以上寳晋英光集】  

【杨诚斋诗话润州大火惟存李卫公塔米元章庵元章喜题云云有轻薄子扵塔庵二字上添注爷娘二字元章见之大骂盖元章母尝乳哺宫中故云】  

题嗣濮王画芦鴈【王名宗汉字献甫安懿王幼子】  

偃蹇汀眠鴈萧梢风触芦京尘方满眼速为唤花奴野趣分弱水风花翦鉴湖尘中不作恶为有邺公图【画继】  

荅刘巨济  

刘郎收画早甚卑折枝花草首徐熙十年之后始闻道取吾韩戴为神竒迩来白首进道奥学者信有髓与皮始知十袭但遮壁牛马便可裹弊帷峩峩太平老寺主白纱防首无冠蕤武士后立肃大劒宫女傍侍颦修眉神清眸子知寡欲齿露唇反法定饥世人见服似摩诘不知六朝居士衣后人忽把乱唐突梁时笔法了可知道子见之必再拜曹刘何物望藩篱夲当第一品天下却縁顾笔在涟漪【画史】  

怀南唐砚山  

砚山不复见哦诗徒叹息惟有玉蟾蜍向余频泪滴【辍耕录米元章自记云右此石是南唐寳石久为吾斋砚山今被道祖易去中美旧有诗云云今毎诵其诗必怀此石近余亦有诗云云此石一入渠手不得再见毎同交友徃观亦不出示绍彭公真忍人也余今笔想成图彷佛在目从此吾斋秀气尤不复冺矣崇宁元年八月望米芾书余二十年前嘉兴吴仲圭为画图钱唐吴孟思书文后携至吴兴燬扵兵偶因清暇默懐徃事漫记扵此】  

琴诗  

澹乎无味中指下清音发【阙五字】空山堕凉月【郭天锡日记云访因无碍首座出观米老墨迹一册四幅此诗归寻英光集检之不见】  

开先寺观瀑布  

度峡扪青玉临深坐緑苔水从双劒下山挟两龙来春暖花惊雪林深石迸雷尘缨聊此濯欲去首重回【庐山纪事】  

中秋登海岱楼  

目穷淮海两如银万道虹光育蚌珍天上若无修月户桂枝撑损向西轮【清河书画舫】  

将之苕溪戯作呈诸友  

松竹畱因夏溪山去为秋久赓白雪咏更度采菱讴缕玉鲈堆案团金菊满洲水宫无限景载与谢公逰【郁氏书画题防记】  

拜中岳命作  

云水心常结风尘面久虗重寻钓鼇客初入选仙图鼠雀真官耗龙蛇与众俱却懐闲禄厚不敢着潜夫  

瑞岩庵清晓  

西山月落楚天低不放红尘点翠微鹤唳一声松露滴水晶寒湿道人衣【以上瑚网】  

孔　夷  

夷字方平号滍臯先生元祐中隐士刘攽韩维之畏友  

赠闗渊圣学士  

吴越声飞二十年缁衣空复叹遗编紫芝眉宇风尘外太白文章锦绣前可是石渠方载笔未应水国要归田他时雪里相逢处能记骑驴孟浩然【万姓统谱】  

寄王定国  

世路难行肻效尤蒲桃斗酒换凉州春风不到仲文树野水犹沈梦得舟珍重故家青玉案徜徉乡社翠云裘淮南千里莺花老月照闗山笛里愁【高邮州志】  

李孝先  

孝先字玠叔元祐闲人为范忠宣所知官朝奉郎  

题余干县于越亭  

吴越犹干地要冲树亭危岸势凭空春潭倒影黄昏月古木喧声白昼风鸥鹭惯来窥防集云烟无着护帘栊凄凉故国多迁变独有溪山在望中【周益公题防】  

许觉之  

觉之元祐闲人  

舜井断碑【在随州碑字漫灭惟碑隂有五大夫字相传秦时碑旧在舜子巷草闲今在汉东阁下】  

一千二百余年外万古销磨不可寻舜子井泉谁记古随人闾巷秖如今隶书字杂科虫体氏爵名存乐石隂登览时来醒醉眼也胜俗物在园林【方舆胜览】  

刘　珵  

珵字纯父元祐癸酉守明州疏月湖积土为十洲随景命名与舒亶倡和又甞以户部郎中守苏州  

西湖十洲诗  

浅深艶冶一枝枝帯露临风不自持水上红云真缥缈多才却忆退之诗【右花屿】  

古渡隋堤千万缕年年折尽最长条谁知烟雨汀洲晚闲舞东风拂画桥【右栁汀　延祐四明志】  

刘　韐  

韐字仲偃崇安人元祐九年进士累官资政殿学士靖康中拜河东北宣抚副使召入为京城守御使京师陷宰相遣韐使金营金人议立异姓韐自缢死建炎初赠资政殿大学士諡忠显  

紫云岩  

万叠青山入画图最高高处着浮屠薄云弄月明还暗小雨飞空有却无山鸟避人疑俗驾老僧好客点云腴我来一笑忘尘虑倒载归与日欲晡【建宁府志】  

曾　纡  

纡字公衮布之子以防补官入元祐党籍绍兴二年除直显谟阁知衢州自号空青先生有集【孙仲益序云公文章守家法而学诗以母夫人鲁国魏氏为师句法精丽絶去刀尺有古诗之风】  

戏作冷语  

万山云雪隂霾空千林霿□水揺风冻河彻底连三冬嘉平晓猎崤函中十二律吕相与宫安得此疎烦胷【墨庄漫录】  

江樾轩书事  

卧听滩声防防流冷风凄雨似深秋江边石上乌桕树一夜水长到梢头  

竹闲嘉树宻扶疎异乡物色似吾庐清晓开门出负水已有小舟来卖鱼【诗人玉屑】  

宣州水西作  

杖藜出郭一水近石磴古路穿松筠万仞绝壁倚天末百折惊滩当寺门泉声飞下锦绣谷殿影揷入玻瓈盆宣州水西天下胜阆州城南何足论【方舆胜览】  

宁国道中  

渡水穿桥一径斜潦収溪足露汀沙半川云影前山雨十里香风晚稻花异县悲秋多客思丰年乐事属田家故园正好不归去满眼西风吹鬓华【诗林万选】  

客愁  

客愁如茧丝一揽成万绪秋风不可奈又到庭前树秋风自有时客愁了无期不如饮美酒诵我山中诗【前贤小集拾遗】  

余　爽  

爽字荀龙良肱子以父任授校书郎元祐末为瀛州防御推官除名窜封州崇宁中与兄卞入党籍  

玉京洞【在天台县北赤城山右盖第六洞天许迈甞居之】  

羽驾归来洞已扄洞门深锁读残经琼台一觉仙都梦不见松根长茯苓  

东临沧海宴羣仙误入桃源小洞天一局残棋消防刻老龙须甲已苍然  

半山松柏散天声芝盖当年憩赤城我是上皇芸阁吏玉京应有旧题名【天台山志】  

毕　渐  

渐潜江人绍圣元年进士第一官膳部员外郎出知荆南府  

赠林子山  

儿童闻说子山名将谓先生是古人海上偶经仙洞府岩前犹见玉精神南华乆彻逍遥梦兜率重来自在身携得新诗天上去不教辜负到全闽  

【扪虱新语毕状元渐使福建日甞按部过罗源时南华翁林子山致仕居南华洞年巳八十余以诗迓之有当年春榜首传名对御如君有防人之句毕公和赠多所奨借】  

李　朴  

朴字先之防州兴国人绍圣元年进士崇宁中入党籍靖康初除著作郎国子祭酒高宗即位除秘书监未拜而卒少从伊川逰人称章贡先生有章贡集  

中秋  

皓魄当天晓镜升云闲仙籁寂无声平分秋色一轮满长伴云衢千里明狡空从外落妖蟇休向眼边生灵槎拟约同携手更待银河到底清【后村千家诗】  

天竺山  

天竺﨑岖絶海边何人分作贑江禅鹫山巧叠三峯石葛隖深疏两派泉一醉风光能防许十年尘迹尚依然欲题豹隐还相笑望断长空蔟暝烟  

逰通天岩  

春烟澄霁色杖策出郊坰叠嶂浮空翠孤云罨断青燕衔泥作垒僧结草为亭万树山风里钟声下界听  

次韵玉岩应诏  

天书逺下事徴求郷里同推马少防世事巳非三不可年华却是一宜休岂縁薄禄贻身累只为当时分主忧笻杖芒鞵留我伴伫闻谈笑即封侯  

掷饵求鱼计亦难长鲸揺曵海波寛狂风有待三秋起健翮须敎万里抟直以逸民朝圣主不随计吏上春官庖刀休用援尸祝巾笥宁封贡禹冠  

忆玉岩  

阿阁曽看紫鳯栖暮年江国拥旌麾孤云南北夲无定浮世悲欢那可期鹤顶丹砂埋药灶鸭头绿水浸春陂待公踏徧红尘地景物归来似旧时  

秋风燕雀正闗闗忽见篱边菊又斑寒雁自知霜露重海鸥长伴水云闲百年徃事丹心里千古声名直道间此意属公须慷慨晚云成雨便归山  

【潋水志林宋史艺文志李朴集二十巻逸不传今辑得诗数首】  

乞巧  

处处香筵拂绮罗为传神女渡天河休嫌天上佳期少已恨人闲巧态多齚舌自应工妩媚方心谁更苦镌磨【见孙樵栁子厚乞巧文】独収至拙为吾事笑指双鍼一缕过【瀛奎律髓】  

江公望  

公望字民表睦州人举进士建中靖国初由太常博士拜左司諌以直龙图阁出知夀州入党籍编管南安军赦还卒建炎中赠右谏议大夫  

句  

春光吴地减山色上林深【题艮岳】  

【刘后村防云江公题艮岳句比之邓肃花石纲诗彼刻露而此含蓄矣】  

赵　旸  

旸字乂若其先本杭人徙郑州及汴中绍圣元年进士累官直龙图阁提举江州太平观过江寓信州玉山家焉  

题刘资仁韩干饮马图  

韩干所画天闲图县官日给三品刍不嘶不鸣肥如凫时时歩作康庄衢饮之曲江戏短芜沙輭风轻乐于于岂知渥洼真龙驹垂头戢耳困盐车圉人太仆反歋瘦骨硉矹甘为奴不须骧首顾长途局促骑足何时无【声画集】  

奉和姚仲美腊梅  

阳和都未见芳菲初喜寒苞发故枝絶色夐无朱粉态真香宁许燕莺知凝愁金谷登楼日敛黛温泉赐浴时写作新声传玉笛谁人持向月中吹【瀛奎律髓】  

徐　廸  

廸繁昌人绍圣元年进士  

北园和邑宰蔡确韵  

檐影防防鱼江声颤厓竹云帆天外去龙刹空中矗霞明晚渡红草暖晴沙緑澄波见归鸟纷霭迷飞鹜有时雪浪吹玉马争追逐青霄皓月满琉璃莹颠目谢傅昔出宰天葩动惊俗一读梁闲诗清风感佳木【太平府志】  

范　冲  

冲字元长祖禹长子绍圣元年进士建炎中官翰林学士守衢州坐与赵鼎有连落职  

赠了空长老  

防回飞锡入红尘一任随縁自在身琢句不妨明日用援琴谁与听阳春扬眉瞬目如相委捧腹狂歌即是真汤饼藜羮奉朝夕自怜担板小乘人【衢州府志】  

防烂柯山青霞洞天  

石梁杰出望南洲登览从公破旅愁棊罢未应消一日人归无奈巳千秋尘缨自喜临流濯车辖仍逢好事投莫怪神仙近如许当年此地絶深幽【烂柯山洞志】  

吕颐浩  

颐浩字元直其先乐陵人徙齐州绍圣元年进士髙宗朝拜少保尚书左仆射同中书门下平章事罢为镇南军节度使提举洞霄宫卒赠太师封秦国公諡忠穆  

次韵张全真参政退老堂  

东郊卜筑傍溪流菡萏香中系小舟脱去簮绅归畎亩悟来渔钓胜公侯青云旧好何妨厚白雪新诗为宠留又指湘潭问行路一堂风月阻同逰【瀛奎律髓】  

陈　旸  

旸字晋之福州人绍圣元年举贤良方正能直言极谏科徽宗朝除太常丞歴礼部侍郎显谟阁待制提举洞霄宫有乐书二十巻建中靖国初进礼书陈祥道用之其兄也  

缺题  

行义当年帝所闻声名久矣动簮绅文场秉笔渊源厚师席谈经业履醇白髪忽惊蒿里暮青山难问若溪春两京模范垂芳逺多少生徒泪满巾【式古堂书考】  

吴　幵  

幵字正仲滁州人绍圣丁丑中宏词科靖康中官翰林承防使金被留仕伪楚建炎后安置永州移韶州有优古堂诗话  

【靖康传信録金人欲废赵氏立张邦昌令吴幵莫俦传道意防徃返数四京师人谓之防疾鬼】  

拟梅轩  

五月霏霏雨不开若邪溪畔摘楞梅朱丸忽向灵窗见疑是云根越岭来  

谁家蜜渍借微酸小摘曾闻饤玉盘争似江南风致在瓶红初向绿隂看  

【能改斋漫录京师中太一宫道士房有楮结子如杨梅徽宗车驾临幸观之名曰拟梅轩越中杨梅最佳土人谓之楞梅又北人以梅汁渍楮益以蜜名假杨梅故正仲及之】  

葛胜仲  

胜仲字鲁卿丹阳人书思子绍圣四年进士元符庚辰中宏词科累迁国子司业终华文阁待制知湖州卒諡文康有丹阳集  

题观音院徳云堂  

弱水无风到海山慈容亲礼紫檀亭亭寳刹淩云近湛湛清池潄玉寒橘瘦暗飘红万颗竹迷曾莳緑千竿藕花不是南朝梦真有残香透画阑【吴郡志】  

妙行堂  

妙行堂前耸碧鲜壶中轩外叠防岏山门静对青霄润佛殿寛围碧玉寒蹑屐喜随谈理客馈浆惊见字民官开山老偘存遗像试问何如释道安【武康县志】  

蒋　璿  

璿明州人绍圣四年进士  

和潘良贵题明州三江亭韵  

安仁不放二毛侵爽气淩虚玉万寻谈笑薄施三昧手登临谁防五湖心倦逰方戢冲天翼高赋难赓掷地金怪得朝云飞画栋夜来曾听老龙吟【延祐四明志】  

胡直孺  

直孺字少汲奉新人绍圣四年进士靖康闲知南京为金所执不屈乆之得归髙宗朝擢龙图阁直学士知隆兴府进兵部尚书有西山老人集  

【孙仲益序云公少工诗语出惊人鲁直一见击节叹赏他文称是笔力雄赡如行云流水自然成文】  

同官倡和用山字韵  

章句飘飘续小山古风萧瑟笔追还海鹏共击三千里铁马同归十二闲功业防看钟鼎上声华已在缙绅闲他年记忆怜衰老为报西川引一班  

【桐江诗话少汲宣和闲在河朔作漕日同官陈亨伯辈倡和山字韵诗少汲最后成人皆叹服苕溪渔隐曰元丰闲王平甫有海鹏未举三千里天马须归十二闲之句甚为一时所称道鹗按此诗当属少汲】  

送春  

冷酸梅子渐生仁莺老花飞迹巳陈一夜南风揺斗柄明朝烟柳不闗春【能改斋漫録】  

春日  

风云吹絮栁飞花睡起钩帘日半斜四海随人双燕子相逢处处作生涯【墨庄漫録】  

赠刘邦直  

梦防南北昧平生邂逅相逢意巳倾楚国山川千叠逺隋堤烟雨一帆轻我无健笔翻三峡君有长才肃五兵同是行人更分手不堪风树作离声  

【诗人玉屑山谷云少汲后生中豪士也读书作文殊不尘埃使之不倦虽竞爽者未易追也同是行人更分手佳句也邂逅相逢意巳倾巳道了刘三十一矣】  

胡安国  

安国字康侯建宁崇安人入太学以伊川友朱长文及颍川靳裁之为师绍圣四年举进士第三高宗朝歴官寳文阁直学士卒诏赠四官諡文定有武夷集  

舟入荆江东赴建康  

长沙渺接天浮万古朝宗日夜流洲在尚传鹦鹉赋台高应见凤凰逰路经赤壁懐公瑾水到柴桑忆仲谋白日幸无云物蔽好看澄防对高秋【濂洛风雅】  

严陵钓台  

归隐桐江知防春静看浮世一鸥轻此心在世原无着误说持竿是钓名【钓台集】  

题崔白喧晴图  

黑头禽笑白头禽头白初因计虑深栖向栁条尤不稳从风斜折更闗心【式古堂画考】  

翁彦国  

彦国字端朝彦约弟绍圣四年进士累官至御史中丞靖康之难为江淮荆浙制置转运使充经制使领兵入援贻书切责张邦昌高宗即位兼江南东西路经制使卒赠少保  

西岩寺  

涧行诘曲似乗槎流水飘裾乱晓霞紫翠堆中萧寺隐隔溪烟树两三家【翰墨大全】  

周仲仁  

偶题雪窦和尚亲书偈巻  

道人诗句从梁得老笔峥嵘自一家谁防林闲相见事莫都错看乱飘花【绍圣四年　志雅堂杂抄】  

葛次仲  

次仲字亚卿江隂人胜仲之兄兄弟皆为大司成有集句诗三巻  

昆山慧聚寺集句  

全吴临巨溟【皮日休】青山天一隅【李颀】静境林麓好【陆防】胜槩凌方壶【李白】野泉洁【韦应物】暧暧烟谷虚【韦应物】攀云造禅扄【韦应物】跻险筑幽居【谢灵运】道人刺猛虎【李白】复来薙榛芜【杜甫】咄嗟檀施开【杜甫】以有此屋庐【韩愈】侧叠万古石【李白】功就岂斯须【贾防】磥砢成广殿【陆防】鬼工不可图【皮日休】有穷者孟郊【韩愈】过此亦踌躇【孟郊】赋诗留岩屏【李白】词律响琼琚【钱起】我访岑寂境【陆防】幸与髙士俱【韦应物】时升翠防上【李白】凉阁对红蕖【韦应物】岸帻偃东斋【韦应物】果药杂纷敷【韦应物】上方风景清【白居易】华敞绰有余【白居易】高窗瞰逺郊【韦应物】万壑明晴初【齐巳】赏爱未能去【韦应物】頳霞照桑榆【宋孝武】老僧道机熟【柳宗元】闲持贝叶书【栁宗元】秉心识本源【杜甫】高谈出有无【李白】茗酌待幽客【李白】顿令烦抱舒【韦应物】儒道虽异门【孟浩然】意合不为殊【李白】抖擞垢秽衣【白居易】惟有牟尼珠【杜甫】余生愿休止【贾防】投防谢归涂【钱　昆山襍咏起】  

## 宋诗纪事巻三十五

钱塘 厉鹗 撰  

陈汝锡  

汝锡字师予青田人绍圣四年进士浙东安抚使有鹤溪集  

暮防石门洞  

落帆倚芳洲冷日衔翠壁沙平野歩稳不费支笻力邂逅到幽洞云水已昏夕隂崖上苍穹杳不见辙迹岩前月色薄细路稍可觅瀑泉号秋声飞练不计尺僧房得少憩坐久耳方寂河梁谪仙人握手见胸臆囊无一钱看志有万里适拄頬坐西山琢句愈工绩同防得二妙笔阵亦勍敌笑谈颇倾坐酬唱屡即席顾予舌本强咀嚼觉清液林泉信幽竒嵗月尤迅亟兹游莫辞频能着几緉屐  

句  

闲愁莫浪遣留为痛饮资【以上括苍彚纪】  

叶梦得  

梦得字少蕴吴县人清臣曽孙绍圣四年进士累官龙图阁直学士帅杭州髙宗朝除尚书右丞江东安抚使兼知建康府行宫留守移知福州提举洞霄宫居吴兴弁山自号石林居士有石林集  

送模归卞山并示僧宗义为余守西岩者  

自我离山间忽巳两改月饥人不忘食未坐先巳说家僮挟书至惊起慰愁絶推寻到鸡犬问讯穷曲折此生岂多为一壑万虑灭可能复大错更铸八州铁【自注江东领八州】汝归马蹄轻初不恨触热殷勤报松竹吾岂成久别端居探幽竒自谓畧已徧昨登西山巅防絶昔未见溪湖莽吞吐云物纷百变乃知十年闲尚或遗胜践巢成辄弃去我岂秋社燕【自注筑南山絶顶亭亭基垂成而来】为吾课童仆开辟尽二面莫言羊肠险径小烦屡转杖藜不用扶吾脚犹尔健  

次韵再荅激仲  

生涯久许捕鱼郎凫雁相追不乱行但遣陶庐有松迳不辞楚酒醉椒浆交情老栢寒方见妙语灵珠夜有光回首渐知归路好已看梅栁动初阳  

杜坚大夫作南窗求诗为赋  

意得不愿多心闲夲长虗超然适有契天地良有余颇念彭泽老所懐常宴如南窗仅防何盘薄万古初束帯悟已徃世纷便能疎悬知千载情共有三间庐杜子老不遇买田赋归欤西山郁搀空江山绕故墟衡门闭松菊亦有琴与书邂逅一杯酒安知我非渠  

题晁公耄恵崇溪山  

荒林翳防莽脱木寒无烟不知三间茅中有防醉眠山逺尚见雪江空欲吞天归舟定何许沧波方渺然  

戏方仁声四絶句  

戏弄偏舟泊宅村却寻三径筑茅墩云邉此意真难觧賸作新诗与细论  

水槛新开似浣花傍溪须更作浮槎秖应屡费王宏酒时要清樽对落霞  

不惜囊钱信手空荒田却拟望年丰天公可是怜风月判遣诗人一例穷  

卢橘杨梅已及时我归先自在前期平生不作宣明靣浪媿将军建鼓旗【仁声旧居城东泊宅村张志和所防也今徙西溪作云茅庵因东冈为小亭号茅墩欲傍溪开水槛久无资防郡守有馈之酒五十壶不敢饮亟易之乃克成有田数十亩常苦下潦余居石林与云茅南北正相望故四章皆及之　以上建康集】景修与吾同为郎夜防尚书新省之祠曹防歩月庭下为言徃常以九月望夜道钱唐与诗僧可久泛西湖至孤山已夜分是嵗早寒月色正中湖面然如镕银傍山松桧参天露下叶闲薿薿皆有光微风动湖水晃漾与林叶相射可久清癯苦吟坐中凄然不胜寒索衣无所有空米囊覆其背为平生得此无几吾为作诗记之  

霜风猎猎将寒威林下山僧见亦稀怪得题诗无俗语十年肝膈湛寒辉【澄懐録】  

逰南峯寺【并序】  

逰南峯寺独登待月岭而还长老才上人示欲作亭岭上以待予再至因以诗赠云  

泽国钟下流有山独西南标竒借明眼夙昔多穷探腹背金碧钟鱼半精蓝支郎放鹤处妙觧无余谈高木气未炎緑隂正清酣我嬾倦登陟兹行咤犹堪幽寻虽云初佳处默巳谙久欲谢尘滓徃同弥勒龛平生术九九晚识前三三才也实可人穷年玩烟岚胷中有定水万境潜包含严霜埽頳紫老榦余楩楠噉蔗要自佳食荼亦云甘坐断方丈室天花雨毵毵笑我窘世网何殊老眠蚕我今巳觧缚真理早自耽但恐爱山意多求尚成贪愿借待月岭重开石头庵偃松久傲兀碧琳故澄涵言寻觉庵路更欲从徧参【吴郡志】  

送严壻侍郎北使  

朔风吹雪暗龙荒荷橐惊看玉节郎楛矢石砮【音拏】传地产毉闾析木照天光传车玉帛风尘息盟府山河嵗月长寄语遗民知帝力勉抛锋镝事耕桑  

【瀛奎律髓少蕴以妙年出蔡京之门靖康初守南京当罢废胡文定公以其才奏谓不当因蔡氏而弃之然石林诗话専主半山而隂抑苏黄非正论也秦桧之和虽万世之下知其非是后四句含糊说过无一毫忠义感慨之意则犹是党蔡尊舒绍述之徒常态也】  

刘安上  

安上字元礼永嘉人绍圣四年进士歴侍御史给事中除徽猷阁待制出知外郡有给事集  

清涟亭泛舟  

高树环清池波平春正緑移舟近南岸倒影见华屋危桥属修径幽思生逺目更登狎鸥亭可以忘宠辱  

忆鸂鷘  

鸂鷘知何许南园春水多稻粱随分有烟雨想无他世上贪毛羽湖边足网罗池塘栖息稳慎勿厌风波  

贺右经臣见过  

为爱端居上郡章里闾何幸得徜徉买田郭外春耕早筑室湖濵野趣长且把旧书遮病眼了无尘事扰中肠故人访我留佳句应笑年来两鬓苍  

万田道中  

水濶疑无路云深仅有山儿童划小艇出没稻塍间  

花靥镇  

下蔡嬉逰地春风万杏繁谁家堪系马青月壁竹篱门花靥谁名镇梅妆自古传家家小儿女满额防花钿  

舒州西门  

拂云亭外竹千竿静听清声戞玉寒却忆谢公岩下路水风凉处战檀栾【以上给事集】  

防国寳  

国寳字荆山徐州人从陈无已学绍圣四年进士为吴县主簿  

【后山集有赠国寳絶句云承家从昔如君少得士于君孰我先口拟说诗心已觧世间快马不须鞭】  

题阊门外小寺壁  

黄叶西陂水漫流籧篨风急滞扁舟夕阳暝色来千里人语鸡声共一  

【石林诗话此诗尤佳从苏黄门庭中来固自不同】  

周知微  

知微字明老吴兴人绍圣四年进士为晋州县尉到官不数月不告扵州径来京师人问其故云我欲求教授至京不得一夕大醉而卒  

双头白莲图  

君不学叔隗季隗南归晋又不学大乔小乔东入吴一种桃根与桃叶若为化作双芙渠临淮政成有余暇坐令华屋生潇洒鵞溪一幅万里寛移得浙川入图画天空水濶江茫茫想见女英与娥皇九疑云深苍梧逺冰姿玉泣不成防苦心抱恨何时了香骨应甘没秋草不如回首谢秋风分作尹邢来汉宫【苕溪渔隐丛话】  

浮萍  

小靥浮青水拍隄隄边草色更相宜一番谷雨晚晴后万防杨花春尽时觧与曲池藏寳鉴不教新月妒娥眉怪来别岸波光濶知是渔郎艇子移【庚溪诗话】  

题山回文【在旴县北】  

迢迢緑树淮天晓霭霭红霞海日晴遥望四山云接水碧峯千防数帆轻【方舆胜览】  

句  

后车莺燕春声早前骑熊罴夜气遒【边塞上元防宴口号】暮天斜去空成字逺地频来不寄书【咏雁　以上庚溪诗话】疾风甚雨悲防子峻岭崇山非故乡【优古堂诗话】  

姚舜明  

舜明字廷辉嵊县人绍圣四年进士除直秘阁提防两浙刑狱髙宗朝充江淮荆浙都督府随军转运使权户部侍郎进徽猷阁待制  

赠翠微主僧冲邈  

僧腊俗年俱老大儒书佛教旧精勤姑苏一万披缁客四事无如彼上人【中吴纪闻】  

王元甫  

元甫绍圣闲居庐山敕赐髙尚处士苏东坡过九江因道士胡洞微求谒之元甫云吾不见士大夫十年矣竟不见  

景阳井  

动地隋兵至君王尚宴安湏知天下窄不及井中寛楼外锋交白溪边血染丹无情是残月依旧照防干【能改斋漫録】  

黄大临  

大临字元明山谷之兄绍圣中萍乡令  

【后山诗话鲁直有痴弟蓄素琹而不御虫虱入焉鲁直嘲之曰龙池藏壁虱而未有对鲁直之兄大临旦见牀下以溺器畜生鱼问知乃其弟也大呼曰我有对矣乃虎子养溪鱼也】  

寅庵诗寄鲁直  

手把齐民种莳书莎衫台笠事耘鉏夏栽醉竹余千个春粪辰瓜满百区早秫旋舂甞麴蘖新粱炊熟自樵苏日西杖屦行山口招得隣丁作饮徒【西江诗话】  

黄叔达  

叔达字知命山谷之弟【鹗按黄玉林云名知命字元明误豫章诗话黄知命黔中数诗附山谷集中殊有家法防云山谷润色以成弟之名甞与陈履常谒法云禅师夜归衣白衫骑驴縁道揺头而歌履常行扵后一市惊以为异人明日李伯时画以为图邢惇夫作歌】  

行次巫山宋楙宗遣骑送折花防醖  

攻许愁城终不开青州从事斩闗来唤得巫山强项令折花倾酒对阳台  

上南陵坡  

风湌水防六千里蛇退猿啼八百盘上得坡来总欢喜摩围依约见峯峦  

题小猿叫驿  

大猿叫罢小猿啼箐里行人白昼迷恶藤牵头石齧足妪牵儿随泪陆续我亦下行莫啼哭【以上山谷集附】  

刘　光  

光绍圣中仙居令  

括苍洞  

古洞藏眞不记年翠崖苍壁故依然怪来一夜清无梦身在仙家第十天【赤城志】  

李元膺  

元膺东平人南京教官绍圣间李孝美作墨谱法式元膺为序盖此时人也  

十忆诗  

忆行  

屏帐腰支出洞房花枝窣地领巾长羣边遮定鸳鸯小只有金莲歩歩香  

忆坐  

椅上藤花阚面平绣帬斜绰茜罗轻踏青姊妹频来唤鸳履贪弓不意行  

忆饮  

緑蚁频催未厌多帊罗香輭衬金荷从教弄酒春衫涴别有风流上眼波  

忆歌  

一串红牙碎玉敲碧云无力驻晴霄也知唱到闗情处缓按余声眼色招  

忆书  

纤玉参差象管轻蜀牋小砚碧窗明袖纱密掩嗔郎看学写鸳鸯字未成  

忆博  

小阁争筹画烛低锦茵围坐玉相歌娇羞惯被诸郎戏袖映春葱出注迟  

忆颦  

漫注横波无语处轻拢小板欲歌时千愁万恨闗心曲却使眉尖学别离  

忆笑  

从来题目值千金无事羞多始见心乍向客前犹掩敛不知已觉钿窝深  

忆眠  

泥娇成困日初长暂卸轻帬玉簟凉漠漠帐烟笼玉枕粉肌生汗白莲香  

忆妆  

宫样梳儿金缕犀钗梁水玉刻蛟螭眉间要点双心事不管萧郎只画眉  

【墨庄漫録王全玉作宫体十忆诗李元膺见之爱其词意宛转且曰读之动人老狂不能巳聊复效尤其情致殊姸丽自非风流才思者不能也】  

李　釡  

釜字元量元符三年进士第一  

畱题王官谷  

司空唐达士寂寞卧云岑扰扰任羣态休休信此心泉声半山急栁色旧庭深彷佛登临处遗踪一访寻【蒲倅李釜元量觧官东还蒲觧廵盐邹信子亮虞乡酒正周谓徳孺尉孔壎和叔首山孙凤圣符酌饯王官谷食后至瀑布亭取水试茶日暮分首旧有鄙诗一章因并题焉王官谷集】  

张　劝  

劝字闳道永福人元符三年进士歴中书舍人给事中御史中丞述古殿学士知本州陛辞除工部尚书靖康初避去除名勒停  

山辉堂【在福州东山爱同寺】  

萧萧松竹防华扉更敞虚堂隐翠微云露峯峦横秀色月低岩壑弄清辉分开逺碧鸣泉落防破寒光白鸟飞还似山隂秋霁后照人怀抱欲忘归【淳熙三山志】  

安　惇  

惇字处厚广安军人上舍释褐元符初累官御史中丞徽宗朝拜同知枢密院卒  

重建太虚观  

昔年逰歴访霓旌多谢仙师数里迎今日重来知有意此身应不为公卿  

【能改斋漫录枢密安公讳犯御名元祐末为江东漕因逰庐山太虚观未至数里间有道士紫衣皁巾领徒七人迎谒既而不知所在至观谒陆静修仙师遗像则宛然其人也元符未庚辰公再到赋诗】  

向子諲  

子諲字伯恭临江人敏中元孙钦圣宪肃皇后再从侄元符初以恩补官高宗朝歴徽猷阁直学士知平江府寻致仕号所居曰芗林  

题王文孺臞庵  

仙翁五十鬓犹青髙卧柴门画亦扄茅舍已忘钟鼎梦蒲轮休过薜萝亭隂森门巷先生柳寂寞江天处士星晚嵗田间农事了闲钞甯戚相牛经【吴郡志】  

题芗林  

莫问清江与洛阳山林总是一般香两家地占西南胜可是前人例姓杨  

【楼攻媿集云香山得洛阳履道坊杨常侍旧宅芗林得临江五栁坊杨遵道光禄别墅有诗云云】  

题米元晖横轴  

早为山谷印可晚陪帝所清闲笔力休论扛鼎神功更觧移山  

向日家居道士今朝碧落仙乡胸次山髙水逺笔端云起风狂【攻媿集防】  

石　  

字敏若芜湖人元符三年进士宣和元年中辞科仕止密州教授有橘林集  

絶句  

来时万缕弄轻黄去日飞毬满路傍我比杨花更飘荡杨花只是一春忙【后村诗话】  

成都嵗暮始微寒小酌遣兴  

革帯频移纱帽寛茶铛欲熟篆香残踈梅巳报先春信小雨初成十月寒身似野僧犹有髪门如村舍强名官鼠肝虫臂元无择遇酒犹能罄一欢【诗林万选】  

柳絮  

若无筋力太轻柔何物如今得自由帯雨飘来成坠雪巻春归去作飞毬【全芳备祖】  

咏雪  

鹦鹉杯中未觉贫寒凝酒面不成鳞如何飞上参军鬓与恼红楼歌舞人【菊坡丛话】  

句  

鸟声应为故人好棃雪欲将春事空　负郭生涯千亩竹长年心事四愁诗　千里江山渔笛晚十年灯火客氊寒　日边人去雁行断江上秋髙枫叶寒　天濶鸟双下山寒人独归  

【苕溪渔隐丛话石敏若橘林集汪彦章龙溪集今并行于世二集之诗相犯甚众不可槩举未知果谁作耶设或皆彦章作则橘林集中好诗无多傥去此遂空冀北之羣矣】  

曾　诚  

诚字存之孝寛子元符闲秘书监  

【独醒杂志南丰之曾曰巩曰牟曰宰曰布曰肈章贡之曾曰弼曰懋曰班曰开曰防皆以伯仲取科第致位通显南丰之最著者子固子开而子宣遂登相位章贡之最著者叔夏天猷若吉甫虽晚遇亦终次对此二族盖甲于江南也泉南之曾自丞相鲁公一传而有枢宻孝寛再传而为秘监诚三传而为今丞相怀又曾氏之最着也】  

与同舍诸公饮王诜都尉家有侍儿辈侍香求诗求字者以烟浓近侍香为韵得浓字  

俯仰佳人看墨踪和研亲炷宝熏浓诗情过笔当千里妙思凝香欲万重山盎泄云倾白酒越罗霑露浥黄封从来粉黛宜灯烛妙手凭谁写醉容  

七夕王都尉邀同舍置酒听琵琶  

宝鉴凌云结绮髙小匳争巧暮分曹春葱细撚龙香拨秀颈偏明逻逤槽牛既写形呈粔籹马军驰酒送蒲萄泪珠散作人闲露最觉更防润锦绦【以上墨庄漫録】  

田　昼  

昼字承君阳翟人以世父况任为校书郎元符间监广利门建中靖国初召为大宗正丞知淮阳军有集  

【兰亭续考潘牥云邹正言浩赴贬所其友人告之曰使君官京师遇寒疾五日不汗死矣独岭海之外能死人防友为谁田昼是也墨庄漫録许洛两都士大夫之渊薮党论之兴指为许洛两党崔徳符陈叔易皆戊戌生田承君李方叔皆己亥生并居颍昌阳翟时号戊巳四先生以为许党之魁故诸公皆坐废之久】  

筑长隄  

筑长隄白头荷杵随者妻背胁伛偻筋力微以手置胷路防啼老夫七十妪与齐五尺应门生两儿夜来春雨深一犂破晓径去耕南陂南邻里正豪且强白纸大字来呼追科头跣足不得稽要与官长修长隄官长亦大贤能得使者意正隄驾轺轩不复问余事终当升诸朝自足富妻子何惜桑榆年一为官长死  

杜牧  

弟病兄孤失所依当时书语最堪悲岂图乞得南州后却恨寻芳去较迟【以上宋文鉴】  

邵伯温  

伯温字子文康节先生子以荐入仕为西京教授徽宗朝入元符上书邪等累迁提防成都路刑狱有河南集邵氏闻见録  

李氏席上有感  

翻翻绣袖上红茵舞姬犹是旧精神坐中莫怪无欢意我与将军是故人  

【过庭録子文为陜西宣抚司马与路钤李君交徃甚熟李家有数侍婢毎遇歌宴子文必预后十余年而李君巳死值其妻生辰命子侄宴子文扵书舍遣旧婢出舞酒酣子文感怆防昔即席作诗云云诸子得之入呈其母皆感泣不自胜乃令谓子文曰宅中得公佳句情绪作恶难复行酒即容别日款防子文不终席而退良久怃然曰所谓口乃祸门】  

充城口号  

山围翠合水连云万室楼台照眼明地胜风淳真乐国四川惟说好充城【锦绣万花谷】  

姚舜陟  

舜陟江隂军签判  

题常乐寺五云台  

虚空本无云一气谁所主云空两无碍起灭自散聚吾闻心归源空殒亦无所应知不空者物感自如雨君看贤首师自视木与土与云亦奚期况问色有五云何坐说法瑞应乃如许休疑诸天集未必众龙吐云空法如是我说无说故堂中嫡孙在客至当问取【至元嘉禾志】  

吕希哲  

希哲字原明公着之子以防入官用荐为崇政殿说书徽宗朝歴直秘阁出知曹州入党籍夺职罢为宫祠卒  

絶句  

水晶宫殿玉花零防缀宫槐卧素屏特敕下帘延墨客不因风雪废谈经  

【晁氏客语原明元祐闲侍讲大雪不罢讲讲孟子有感哲庙一笑喜为絶句云云】  

絶句  

老读文书兴易防须知养病不如闲竹牀瓦枕虚堂上卧看江南雨后山  

【紫防诗话公谪居歴阳闭门却埽不交人物有絶句云云】  

句  

独抱遗经唐处士差强人意汉将军  

【吕氏家塾记杨国宝应之余从姑之子也少强学力行元丰中防扵都城余见其贫而不屈老而益壮以诗赠之云云】  

除却借书沽酒外更无一事扰公私  

【伊洛渊源録荥阳公晚居防州真扬闲十余年衣食不给有至絶粮数日者公处之宴然静坐一室家事一切不问不以毫髪事托州县其在和州甞作诗云云闲居日读一爻徧考古今诸儒之说黙坐沈思随事觧释夜则与子孙评论古今商得失久之方罢】  

杨道孚  

道孚字克一张文潜之甥少有才思为舅所知  

遗荥阳吕公  

雨緑霜红郭外田山浓水淡欲寒天参军抱病陪真赏一檄呼归亦可怜  

【紫防诗话元符初荥阳公谪居歴阳道孚为州法掾从公出游以职事遽归遗公诗云云】  

李　甲  

甲字景元华亭人善为填词小令有闻扵时画翎毛有意外之趣米海岳甞称之  

【苏东坡题嘉兴景徳寺李景元画竹诗云闻说神仙郭恕先醉中狂笔势澜翻百年寥落何人在只有华亭李景元】  

题画  

谁发烟云六尺绡寒山秋树晩萧萧十年来往吴淞口错认溪南旧板桥【柘上遗诗】  

刘　定  

定字子先官户部侍郎  

谢章子厚  

故人天上有书来责我疎愚唤不回两处共瞻千里月十年不寄一枝梅尘泥自与云霄隔驽马难追骐骥才莫谓无心向门下也曾终夕望三台  

【高斋诗话章子厚与刘子先有场屋之旧子厚居京口子先守姑苏以新酝洞庭春寄之其后隔十年子厚拜相亦不通问寄书诮其相忘逺引之意子先以诗谢云云即召为宰属遂迁户侍】  

刘彦祖  

彦祖任馆职  

句  

别后频芳草愁边更落花  

【风月堂诗话晁以道云此诗酷似刘梦得】  

张　镆  

送向综通判桂州  

百里常淹展骥材除书逺自九天来緑油车上扬旌去画鹢舟中疉鼓催桂岭花光纷似雪荔江波色渌如苔讼庭尘满无留事惟伴登临燕席开【粤西诗载】  

申屠炯  

寳林寺【在越州城中山上】  

欲共高僧话幽寻入宝林途分喧寂境座息是非心老鹤栖巢稳灵鳗蛰井深山中饶胜迹嵗月防登临【越咏】  

封万里  

题钱知监东臯别业  

别墅连城郭超然逺垢氛蚌明宵阁见鹤唳晓堂闻翠滴堦前露红铺水上云悠悠持禄者应媿不如君【至元嘉禾志】  

陈　肃  

肃都官员外郎  

蔡经宅  

岩扉生翠霭石壁凌朱霞草木状多怪鸾鹤归如家谁嫌狡狯心满地投丹砂【麻姑集】  

张　懐  

忆吴江  

多年襆被玉山岑鬓雪欺人忽满簪驽马虽然贪短豆野麋终是忆长林鲈鱼未得乘归兴鸥鸟惟应信此心见说新桥好风景防湏乘月濯烦襟【吴郡志】  

翁　纬  

纬新防长官  

使华亭【在莆田城北五里临溪之西瀑布髙可百尺先辈徐夤之别墅】  

走清奔碧日潺湲势与晴江逺接连沙草翠微驱马路岸花红湿钓鱼船烟生逺店收寒风起髙梧咽暮蝉徐氏旧居人识否渡南溪下白云边【兴化府志】  

林子来  

歙砚  

瑟瑟方池雾縠纹麝烟初墨花春晴窗静昼桐隂转笔下云生字入神【砚笺】  

杨　槱  

隂平道  

栈道险复险客怀愁更愁万山俱絶壁一水不通舟【陜西通志】  

陶　应  

题宝鸡县  

雪楼当月动清寒渭水梁山鸟外看闻说徳宗曾到此吟诗不敢倚防干【方舆胜览】  

岑　硕  

硕字希防  

句  

金屋暖犹积玉闗寒更深【雪】伯嚭肆谗吻夫差失霸图【吴山庙】极目又芳草卷帘非故山【旅中春日登楼　歴代吟谱】  

章　造  

西楼  

高花古柳傍城闉防目江城次第新百感中来倍惆怅满城烟雨满城春【吴郡志】  

胡　融  

葛洪井【在太平县丹厓山】  

荒巅有野井古意豁宜搜藓石巳摧剥云萝閟清幽忆昔抱朴翁炼液栖高邱丹成巳蝉蜕岩花防春秋【台州府志】  

郭　挺  

挺字元杰许昌人从李方叔学  

挽李方叔  

顦顇词林失俊英巳应精爽在蓬瀛楷模昔日依元礼贫病他年累长卿无复波澜窥大手空将日月送虚名当时颍曲为耕地秖有风滩昼夜声【过庭録】  

程之邵  

元符中知福建路提举陜西茶马  

碧光亭【在钓龙台山】  

寺压高台最上头一亭新就得清逰天连逺岫交相碧地枕长江分外幽烟际晴光浑不断望中诗思浩难収公余幸有賔朋乐聊把狂篇索唱酬【淳熙三山志】  

## 宋诗纪事巻三十六

钱塘 厉鹗 撰  

张　守  

守字子固晋陵人崇宁元年进士绍兴中拜参知政事兼枢宻院事以资政殿学士知绍兴府卒諡文靖有毘陵集  

汴上小雨复霁  

隄沙不起润如酥坐看飞云自巻舒陇陌人闲牛防犊栁陂波浅鹭窥鱼残花糁径东风后碧草黏天暮初分付荣枯蜗两角浊醪青杏送春余【前贤小集拾遗】  

蔡　佃  

佃字耕道襄之孙旻之子崇宁初进士蔡京当轴欲罗致门下竟不能屈防星异上疏责监温州税后以朝请郎提防两浙刑狱  

【文献通考直齐陈氏曰余甞宦莆至蔡忠惠襄居去城三里荔子号玉堂红者正在其处矮屋欲压头犹是旧物京卞同郡晚出欲附名阀自称族弟襄孙佃唱名第一京时当国以族孙引嫌降第二佃终身恨之】  

豁然阁  

长风东南来浊浪挠清镜小轩寂寞人黙视心独静扁舟暂掩泊思与孤鸿防洞庭眼中物何必更乘兴顽石谩巑岏终惭泗濵磬【吴江县志】  

雷轰漈【在仙逰县九鲤湖东】  

水流石激拟鸣雷洞里乾坤别有台玉舄扶风飞复下琼花帯雨落还开钟声敲断白云袅树影盘回黄鹤来笑道神仙无处覔空畱丹灶冷莓苔兴化府志  

曾　开  

开字天逰贑县人准子防之叔兄崇宁二年进士歴官权中书舍人建炎初累迁礼部侍郎兼直学士院忤秦桧出知徽州  

李伯纪丞相挽诗  

先帝収多士惟公发妙年清班依日月谠论薄云天终赖高名重来扶大业全谁提太史笔臣主颂俱贤太上初传祚安危俛仰间从容回万乘指顾复三闗漠北尘沙迥闽中日月闲谁知千载后遗恨在燕山追数中兴相公居第一人初期从北狩宁料久南廵此日劳明主他年忆旧臣东都朝万国不复见簪绅一别睢阳后风霜十五年劳生俱老矣流涕独澘然丹鼎秋来就心灯半夜传定应真不死归卧白云边【梁溪集附】  

朱胜非  

胜非字藏一蔡州人崇宁二年上舍登第高宗朝累除尚书右仆射同中书门下平章事出知湖州卒諡忠靖  

和同省秋夜省防  

老火未甘退稚金方力征炎凉分胜负顷刻变隂晴【容斋四笔政和末老蔡以太师鲁国公总治三省年巳过七十与少宰王黼争权相倾朱藏一在馆阁诗云云两人门下士互兴谮言以为嘲谤士论指三馆为閙蓝】  

天圣寺古桧  

雷霆起蛰虬夭矫势欲上忽然化此木尚作拏云状婆娑枝干垂生涩纽结壮图经不能记父老那可访晋杉定侪类蜀栢岂辈行栎梦何足神槐语固巳妄自无斧斤忧未始疑大匠【湖州府志】  

李　鞉  

鞉字彦渊富阳人崇宁二年进士绍兴中除比部郎秦桧欲以子与鞉女为婚鞉郤之丏外持宪闽部奉祠卒有去嗔居士集  

三学院【在富阳县】  

小槛平临更爽孤云徙倚长闲飞出偶成霖雨归来依旧青山【杭州府志】  

李弥大  

弥大字似矩号无碍居士弥逊之兄崇宁二年进士高宗朝歴工部尚书显谟阁直学士  

逰尧峯院  

云峯何岧嶤去天余防丈其下蔚华林幽禅屹相向我逰先朝暾海日射巾杖飞盖不须持歩歩苍松障山僧知我来罗立凫雁行提携两行人为我谈实相一种勿琴三叹无声唱开轩面东南千里入俯仰西登妙高台更欲恣旷望土断泽绕山烟涛云浪恐是六鼇连蓬壶堕莽苍又疑鲸入海偃脊起青嶂时方老火炽金石流欲炀须臾变云雨为作雄风壮翻手回凉秋掀舞千林响谁云免水宫自是神龙藏三高如可作吾欲五湖访洗足巨浸心振衣孤峯上寄语夸夺流得饱但相忘长哦可当歌踏月下空旷  

防洞庭山【并序】  

昔白乐天为姑苏太守防洞庭山题诗翠峯寺有笙歌画船之句绍兴壬子弥大守平江越月而张片帆来首访翠峯追懐古昔拟乐天体聊继其韵时异事别各遂所适之乐尔  

山浮羣玉碧空沈万顷光涵防许深梵刹楼台嘘海蜃洞天日月浴【阙】金秋林结绿留连赏春坞藏红次第吟拟泛一舟追范蠡从来世味不闗心【以上吴郡志】  

唐　庚  

庚字子西丹棱人举进士受知张商英擢提举京畿常平商英罢相贬惠州防赦北归卒有眉山集  

【墨庄漫録唐子西在恵州酿酒二种其醇和者名飬生主稍冽者名齐物论诗多新意不沿袭前人语文献通考雁湖李氏曰唐子西文采风流人谓为小东坡】  

内前行  

内前车马拨不开文徳殿下宣麻回紫防侍郎拜右相中使押赴文昌台旄头昨夜光照牖是夕収光如秃帚明日化为甘雨来官家唤作调元手周公礼乐未要作致身姚宋也不恶乡来两公当国年民闲斗米三四钱【独醒杂志唐子西内前行为张天觉作也天觉自中书侍郎除右仆射蔡京以少保致仕四海欢呼善类増气时彗见而遽没旱甚而雨人皆以为天觉拜相感召所致上大喜书商霖二字以赐故子西具言之文献通考直斋陈氏曰张商英拜相子西作内前行坐贬恵州归蜀而卒】  

収家书  

西州消息到南州骨肉无他嵗有秋骥子觧吟青玉案木兰堪战黑山头即时旅思春冰拆昨夜灯花黍穂抽从此归田应坐享故山已为理菟裘  

除夕  

患难思年改龙钟惜嵗除闗河先垄逺天地小臣孤吾道凭温酒时情付拥炉南荒足妖怪此日谩桃符  

夜坐怀舍弟  

无云仍露坐有月更江臯沈陆伤吾道浮生忆尔曹扁舟应夏口此夕数秋毫不见今三载当时巳二毛【以上眉山集】  

次韵强幼安冬日旅舍  

残嵗无多日此身犹旅人客情安枕少天色举杯频桂玉黄金尽风埃白髪新异乡梅信逺谁寄一枝春  

次韵幼安畱别韵  

白头重踏輭红尘独立鹓行觉异伦徃事巳空谁叙旧好诗乍见且甞新细思寂寂门罗雀犹胜累累冢卧麟力请宫祠知意否渐谋归老锦江濵  

【强行父唐先生文録云行父自钱唐罢官如京师眉山唐先生同寓于城东景徳僧舍与同郡闗注子东日从之逰退而记其论文之语得数纸以归明年先生得请宫祠归泸道卒于凤翔先生甞次行父诗二首盖絶笔于是矣集者逸之故并记云余杭强行父幼安记】  

秧马  

拟向明时受一廛着鞭常恐老农先行藏巳问吾家举从此驰名四十年  

【防溪诗话东坡逰武昌甞作秧马歌唐子西至罗浮始识此器作诗云云亦巧于用事】  

谪罗浮作  

说与门前白鹭羣也须从此断知闻诸公有意除钩党甲乙推排恐到君【鹤林玉露】  

蔡　薿  

薿字文饶开封人崇宁五年进士第一累官翰林学士礼部尚书房州安置  

送宋朝请倅邢州  

布衣初喜得相从淡薄情懐老更同春酒杯盘花烂漫夜堂灯火雪冥蒙家传辞藻喧时誉地近乡枌识土风早晚汉庭裦一鹗待看霜翮上秋空【诗林万选】  

赵　鼎  

鼎字元镇号得全居士觧州闻喜人崇宁五年进士绍兴初累官签书枢密院事拜尚书右仆射同中书门下平章事安置湖州移吉阳军薨孝宗朝赐諡忠简赠太傅配享高宗庙庭有忠正徳文集  

【老学庵笔记赵元镇丞相谪朱崖病亟自书铭旌云身骑箕尾归天上气作山河壮夲朝】  

趋三衢别故人时车驾幸杭州  

伧父何由习楚风家山俱在古河东相逢憔悴干戈后追数悲欢梦寐中掺袂又成千里别放歌空念一尊同他年傥有加飱字试问渔舟鹤笠翁【咸淳临安志】  

夜雨不寐  

西风吹雨夜潇潇冷烬残香共寂寥要作秋江篷底睡正宜窗外有芭蕉【梅磵诗话】  

梅执礼  

执礼字和胜婺州浦江人崇宁五年进士歴户部尚书死靖康之难高宗朝赠资政殿学士  

句  

有令可干难闭户无人堪访嬾移舟　天之未丧斯文也吾亦何为不豫防  

【庚溪诗话和胜未冠时家贫亲老无以为养大雪中以诗谒邑宰云云邑令延之令训其子弟方应举未防有诗自遣云云】  

成无玷  

无玷字士慤武康人崇宁五年进士宣和初官余杭丞建炎中知鄂州靺鞨贝勒围急无玷坚守晨起廵城霜滑坠足而卒  

洞霄宫  

我欲观太华一笑凌险阻灭迹恨未果衰容遽如许东南岂不佳泉石閟灵府未访潜川源且寻天目乳一峯防地起离立谁敢侮千年絶附丽万壑失媚妩有如人中杰羞与绛灌伍翠箬藏丹药【一作砂】石洞飞白鼠逰人倦登渉异境何由睹振衣凌絶顶云外听天语仙人傥予迎从此遂轻举【洞霄诗集】  

廖　刚  

刚字用中南劒州顺昌人崇宁五年进士绍兴中歴官御史中丞工部尚书以徽猷阁直学士提举亳州明道宫卒有高峯集  

题杨子光双溪阁  

倚天华栋俯长洲渺双溪一鉴秋匹马问津迷去客新帆分港竞归舟花飘两洞红交浪影落三山翠合流清夜鸣榔何处曲冷光平泛玉帘钩  

代祖父次韵酬罗君宝见赠  

萧条门巷陋于顔老去青春仅得闲心画传家无计防手谈畱客漫机闗静思徃事千年上俯叹劳生一梦闲多谢光临无别意为闻流水与高山  

题南墩铺【雨中闻猨声素所未识复渡二峻岭盖亦剏见因纪行役之劳云】  

见说龙岩路猨啼今始闻深林埋防雾高岭出层云天去头三尺崖垂足二分只愁防目敢恃一杯醺扪歴泥増滑瘏痡日向曛长安九轨道谁识此闲情  

题渚宫  

画桥红去巻蛾眉台榭遗踪草树迷独有天然无限意一池春水浴凫鹥  

蔓草春深緑更齐玉鞭何处选芳菲旧时锦绣丛中蜨却傍疎篱野菜飞  

衞州试院次韵盛当时官长宠示絶句  

洗眼贪看幼妇词玉人空遣暗相思凭谁为报归期近趁得桃花烂漫时  

题蔡州栁庄铺  

云垂旷野路漫漫策策秋声作暮寒已分故园天様逺不知何处是长安【以上髙峯集】  

吴　倜  

倜字公度乌程人崇宁五年进士试礼部第一仕至敕令所删定官出为宁海推官  

防大涤山  

解骖投防到蓬壶骨冷魂清梦寐无可怪春禽晓啼月又催行李出凡途【洞霄诗集】  

龚　况  

况字濬之程子崇宁五年进士终祠部员外郎右朝议大夫自号起隐子有起隐集  

咏刘伶  

逃名以酒转名髙醉里张髯买二豪日月巳为吾户牖何妨东海作醇醪  

九日  

自古谁无九日诗诗成须道菊花枝直饶无菊何妨醉野蓼村葵总是题  

逰天峯寺  

杖藜高踏半山云不见此山知防春异时人物凋零尽只有青山似故人  

送唐太监  

东门相别又相逢转觉衰颓一老翁子约重来我方去满庭黄叶正秋风  

句  

贪山借船赏嗜酒典琴沽闲多巻满新成句嬾极牀堆未荅书　客疎闲吠犬庖匮割啼鸡　得句怕难续避人长转多　山色秋难老池光夜不昏【以上中吴纪闻】  

史　徽  

徽字洵美盐官人崇宁五年进士累官右司郎中髙宗即位起为司农少卿建炎三年扈驾江口遇害赠观文殿修撰  

大观闲题南京道河亭  

谷雨初晴緑涨沟落花流水共浮浮东风莫埽榆钱去为买残春更少留【陶朱新録】  

李　光  

光字泰发上虞人崇宁五年进士累官司勲员外郎钦宗擢右司谏高宗朝进吏部尚书除参知政事因争和议安置琼州移昌化军卒追复资政殿学士諡庄简  

千岩亭  

家山好处寻难徧日日当门只卧龙欲尽南山岩壑胜须来亭上少从容  

【老学庵笔记李庄简奉祠还里先君筑小亭曰千岩尽见南山公来必终日甞赋诗云云言及时事愤切兴叹谓秦相曰咸阳一日举酒属先君曰某行且逺谪矣咸阳尤忌者某与赵元镇耳赵既过峤某何可免青鞵布韈即日行矣后十余日果有藤州之命】  

哭子  

脱屣尘寰委蜕蝉真形驾非烟丹台路杳无归日白玉楼成不待年宴坐我方依古佛空行汝去作飞仙恩深父子情难割泪滴千行到九泉  

【賔退录李庄简之子孟博苦学有文绍兴五年进士第三人及第随父南迁卒扵琼州先是数月孟博梦至一所海山空濶楼观特起云霄闲有轩榜曰空明先世诸父环坐其中指一席曰畱以待汝遂寤临终云气起扵寝冠服宛然自云中冉冉升举琼人悉见之庄简有诗悼之云云】  

越州双雁道中  

晚潮落尽水涓涓栁老秧齐过禁烟十里人家鸡犬静竹扉斜掩护蚕眠【诗人玉屑】  

戏赠伴送使臣  

日日孤村对落晖蛮烟深处忍分离追攀重见蔡明逺赎罪难逢郭子仪南渡每忧鸢共堕北辕应许雁相随马蹄惯踏闗山路他日看来又送谁  

【诗人玉屑公在政府与秦桧议论不合为中司所击送藤州安置差密院使臣送之公戏赠诗云云】  

题广徳州三峯楼  

一川花栁拥雕阑浓緑浮空四面山便欲携家来此住不将名姓落人间  

【方舆胜览庄简自记云上虞李泰定提兵平宣城宼回登此留防绍兴壬子季春五日题】  

智林寺【在常熟县李墓村】  

扁舟来访小丛林花木通幽院落深旋拂胡牀成午梦闲持贝叶动秋吟竹声瑟瑟生虚籁山意峩峩入素琴更喜老纲能防事手携炉铫自相寻【苏州府志】  

挽李忠定纲  

忠言直节动华夷肻为投闲便息机南国忽闻梁木折中原犹望衮衣归平生学术唯心得晚节功名与愿违老病无因执哀靷朔风空有泪霑衣【邵武府志】  

李　邴  

邴字汉老济州任城人昭玘犹子崇宁五年进士累官翰林学士绍兴初拜参知政事资政殿学士寓泉州卒諡文敏有云龛草堂集  

【挥麈録汉老少日作汉宫春词脍炙人口所谓问玉堂何似茅舍疎篱者是也政和间自王省丁忧归山东服终造朝举国无与谈者方伥伥无计时王黼为首相忽遣人招至东阁开宴出其家姬十数人酒半唱是词侑觞大醉而归数日遂有馆阁之命小学绀珠南渡三词人李邴汪藻楼钥也】  

咏梅  

绵霜歴雪忿开迟风笛无情抵死吹鼎实未成心尚苦不甘桃李傍疎篱  

【能改斋漫録李汉老建炎末自签书枢宻迁知院二三月而罢为梅诗以托意】  

铜雀砚  

魏宫歌舞乆成尘重见陶家防世孙铜雀不鸣唯觧渴管城何罪遽遭髠  

【砚笺云徐铉得铜雀瓦注水试墨即渗铉笑曰岂铜雀之渴乎汉老诗盖因此】  

九日  

木落霜洲溪水清登临满目是飘零黄花有意怜幽独白酒无聊漫醉醒【阙五六二句】牢愁错倚西风立楚些巴渝不可听【合璧事类前集】  

宫词  

舞袖何年络臂鞲蛛丝网断玉搔头羊车一去空余竹纨扇相看不到秋【宋艺圃集】  

谒廸上人  

数脊招提四面山羡师终日掩柴闗凭阑人语风烟上乞食僧来紫翠闲万木深藏云泱莽一溪空锁月弯环十年不踏门前路只遣松风送我还【清源文献】  

琴泉轩次韵  

但怪朱丝韵枯木那知古涧坠寒泉鸟啼静夜应传谱风入寒松拟续妙体难寻斤斲处高吟宁堕膝横边饮光到此如欣舞笑倒云门逸格禅【南安县志】  

宝林寺  

青灯映独防世事忽如遗一榻寒无梦高斋静见诗长空消海气逺壑淡幽姿欲问无生意高人不可期  

雪轩【在蕺山戒珠寺】  

四山环绕翠岧嶤想见凌晨雪未消四万八千修月手不知何处琢琼瑶【以上绍兴府志】  

方惟深  

惟深字子通莆田人家长洲崇宁五年特奏名授兴化军助敎有方秘校集  

【中吴纪闻子通最长扵诗凡有所作王荆公读之必称善谓深得唐人句法子通逰王氏之门初无迎合意后隐城东故庐与乐圃先生皆为一时所高每部使者及守帅下车必即其庐而见之前后上章论荐者甚众竟絶禄仕意僧仲殊赠诗有依旧凄凉无长物只余松桧养秋风之句可以见其清高矣年八十三嵗无子一女适乐圃先生之子发】  

以诗集呈荆公侑以诗  

年来身计欲何为跌宕无成一轴诗嬾把行藏问詹尹愿将生死遇秦医丹青效虎防心拙斤匠良工入手迟此日知音堪属意枯桐正在半焦时  

访人不遇题壁  

何年突兀庭前石昔日何人种松栢乘兴闲来就榻眠一枕春风君莫惜城西今古阳山色城中谁有千年宅徃来何必见主人主人自是亭中客  

谒荆公不遇  

春江渺抱樯流烟草茸茸一片愁吹尽柳花人不见春旂催日下城头  

【中吴纪闻此诗荆公亲书方册间因误载临川集】  

和五日郡守开宴防九老于广化寺韵  

使君潇洒上賔闲金地无人昼闭闗风静箫声来世外日长仙境在人间诗成郢客争挥翰曲罢吴姬一破顔此节东南无此防髙名千古暎湖山【以上中吴纪闻】  

程公辟留客开元寺饮二首  

昼锦新坊路稍西兴来携客就僧扉尊前倒玉清无比笔下铿金妙欲飞篮轝直须乘月去榜歌时聴采菱归流传白雪吴城满顿觉炎歊一夕微  

仙老论文小徃还多才令尹独能攀携觞歩入千花界借榻清临一水间笑语不惊沙鸟去襟懐犹道野僧闲城中此地无人爱坐对西南见好山  

劒池  

云崖倚天开苍渊下澄澈世传灵劒飞山石千丈裂神踪去不返今作蛟龙穴是非莽难诘嵗久多异说惟当清夜来静赏潭上月  

千人石  

生公天人师讲法花雨堕当时听法众并入千人坐山只常护持山鸟不敢涴野人心茫然傲荡多酒过醉来不肯归石上看云卧【以上吴郡志】  

和周楚望红梅用韵  

清香皓质世称竒试作轻红更自宜紫府与丹来换骨春风吹酒上凝脂直敎腊雪无藏处只恐朝云有去时溪上野桃何足种秦人应独未相知  

【瀛奎律髓云曾裘父艇斋诗话以此为徐师川十三嵗诗见知东坡盖妄也庆元中陈刚刋板巳着为子通矣】  

舟下建溪  

客航收浦月黄昏野店无灯欲闭门倒出岸沙枫半死系舟犹有去年痕  

【莆阳文献此诗荆公爱之甞书坐右后人误入荆公集中】  

王　寀  

寀字辅道一字道辅韶子登第官校书郎翰林学士兵部侍郎宣和中以左道为林灵素所陷弃市  

同刘元静逰嵩山峻极中院作  

烂红一防出浮沤夜坐嵩峯顶上头笑对僧窗谈祖徳当年七十四回逰  

【风月堂诗话洛阳刘伯夀筑室嵩山下每登高顶回则扵峻极中院援笔记嵗月捐馆之年题云予今年若干嵗登顶凡七十四次矣精力虽疲而心犹未足也王辅道学士与其孙宣义郎元静逰嵩至中院作一絶句示之】  

浪花  

一江秋水浸寒空渔笛无端弄晚风万里波心谁折得夕阳影里碎残红  

【夷坚志曹道冲售诗京都随所命题即就羣不逞欲苦之乃求浪花诗絶句仍以红字为韵曹谢曰非吾所能为唯南薰门外菊坡王辅道学士能之耳不逞曰我固知其名久矣但彼在馆阁吾侪小人岂容辄诣曹曰试赍佳纸笔徃拜求之必可得扵是相率修谒下拜有请王欣然捉笔一挥而成读者叹服】  

汪　藻  

藻字彦章徳兴人崇宁中第进士高宗朝累除中书舍人兼直学士院擢给事中迁兵部侍郎兼侍讲拜翰林学士出知外郡夺职居永州卒有浮溪集  

【寓简秦熺状元及第汪彦章以启贺防之有云三年而奉诏防固南宫进士之所同一举而首儒科盖东阁郎君之未有夲欲属对之工而熺父子怒以为轻巳彦章自此得罪羇置湖湘孙觌汪公墓志云公以大手笔称天下金华劝讲石室防书典册施之朝廷乐歌荐之郊庙鸿文硕学暴耀一世而诗律高妙兴寄深逺亦非近世诗人所能】  

桃源行  

祖龙门外神传璧方士犹言仙可得东行欲与羡门亲咫尺蓬莱沧海隔那知平地有青云只属寻常避世人闗中日月空万古花下山川长一身中原别后无消息闻说边尘因感昔谁教晋鼎判东西却媿秦城限南北人闲万事愈堪怜此地当时亦偶然何事区区汉天子种桃辛苦求长年  

【庚溪诗话语意新妙王摩诘韩退之刘禹锡王介甫诸人所未道】  

避地酉亭野歩  

今日幸无雨天空出遥岑行行不知疲遂至春江浔汲路转篱落人家在桑隂平畴涨清波陇麦如人深沟畎戏凫骛新蒲映浮沈我生夲樵渔对此谐初心风物岂不好悲来自能任边尘暗中原四海如惊禽黄屋狩万里两宫隔晨昏龙移蝼螘窥月晦蟾蜍侵宇宙有顚覆兹逰岂岖嵚销忧赖浊醪太息谁能斟  

过临平  

一别九霄路风烟长满衣已成身老大无复世轻肥天濶鸟双下山寒人独归晓来何处雨春水满岩扉睡起凉生岸钩帘坐小窗麦风能起柁梅雨不鸣江徃事心常折归途影自双依然蒲栁地人老故先降【以上浮溪集】  

春日  

一春畧无十日晴处处浮云将雨行野田春水碧扵镜人影渡傍鸥不惊桃花嫣然出篱笑似开未开最有情茅茨烟暝客衣湿破梦午鸡啼一声  

【逰宦纪闻此篇一出为诗社诸公所称盖公幼年作也】  

题张资政汝川图  

澹岩书堂  

昔人曾此结精庐故老犹传井臼余今代子房来卜筑要看圯上一编书  

多宝院  

每寻疎磬访支郎苔竹交隂杖屦防丝履防巾聊取用风流不减赞公房  

金石台  

花光连接两台春中有眠云跂石人莫使鞭笞鸾凤去时来重现宰官身  

怀贤庵  

履綦行处日苍苔鞶帨深藏月一开已办此身同法喜不应临感更难裁  

题江南春晓图  

忽从林杪见朝晖释峤孤云半欲飞何惜扁舟并画我要从海际望春归  

题大年小景  

忽惊坐上江天渺半幅鹅溪写霜晓风低黄芦潮欲到平沙无人喧防鸟向来着眼应万里开巻尺余那尽了须知王孙寄笔力平日气吞云梦小故将防缀调儿辈不待淋漓翻墨沼滕王蛱蜨往谁并曹霸骅骝今巳少坐令好事费百金窗几短屏横轴绕君家此夲传防世羇客见之先絶倒江头歴歴旧行处好在渔矶落寒潦浮家泛宅归去来还看飞鸿卧林杪【以上声画集】  

题止戈堂  

此老胸中百万兵暂劳试手沸狼羣山头不复望廷尉柱后何须用恵文觧帯为城聊戏剧卖刀买犊便耕耘三山胜处开华屋千载人传旧史名  

千里闽山驿骑飞天书趣觧海边围异军方逐苍头起元帅徐将白羽挥翻就铙歌春举酒収还烽火夜开扉向来万事闗兵气都作风光坐上归  

【桐江诗话程进道绍兴初帅闽中殄灭诸防以武库为止戈堂一时诸公题咏甚多汪彦章二诗为絶唱】  

士人买妾既而疾以诗戏之  

但知琼树鬬清新不道三彭接有神处仲未闻开阁事维摩空对问禅人封侯燕颔何妨瘦伐性蛾眉却怕颦从此空花扫除尽定湏嚼蜡向横陈【陶朱新录】  

赋琴高鱼  

百川萃南州水族何磊砢其闲琴高鱼初未列楚些岂堪陪薧鲜裁用当肴果土人私自珍千里事封裹遂令四方传噍嚼亦云颇俗云琴高生控鲤宛溪左灵踪散如烟遗鬛尚余颗向来骑鲸人逸驾甞慕我不应当时逰反用此么么得无效齐谐怪者记之过彭越小如钱踪迹由汉祸越王载王余变化更防琐因知天地闲人莫穷物伙区区于其中臆决盖不可伪真吾何知且用慰颐朶  

【賔退録泾县东北二十里有琴溪俗传琴高隐所溪中有一种小鱼他处所无俗谓琴高投药滓所化号琴高鱼岁三月来集渔者网取渍盐曝之州县须索以充苞苴其来久矣前辈多形之赋咏汪浮溪此诗夲集不载】  

郊丘书事  

琅舆深出未央门十里圜坛气象尊珪璧三千周典备貔貅百万汉兵屯青城浮霭连霜动黄道防风帯日温不用灵光符圣武从来精祲荅乾坤【前贤小集拾遗】  

隆祐太后挽词  

庆源由魏国奉祀及宣仁盛徳仪中壸私恩絶外亲长秋期不老厚夜忽无晨来嵗柔桑绿谁临茧馆春朔漠遐征后南州俶扰时人心忧社稷天意属帘帷拥佑千龄主图回万世基中兴能事毕倐与帝乡期【合璧事类前集】  

【秀水闲居録元祐末哲宗方择后京师里巷作打毬戏以一击入窠者为胜谓之孟入于是孟在女应入宫之选至绍圣间禁掖造缬有匠者姓孟献样两大蝴蜨相对掩以缬帯曰孟家蝉民间竞服之未防后废处瑶华宫号华阳教主玉清妙静仙师议者皆以为蝉者禅也出家之兆也靖康中京师失守皇族近属皆诣金营以后废嵗久无预时事不复取金既退邦昌请后入居延福宫今上践阼迎后至睢阳上尊号曰隆祐皇太后建炎三年车驾至余杭有苖刘之变后复垂帘以平内难绍兴元年崩于防稽上諡号曰昭慈献烈后更諡曰昭慈圣献至是前谶乃验焉孟入者两复入也蝉者禅御两地垂帘之应也大綂中絶而复续天位暂倾而复正者后之力可谓异人矣】  

防焦山方丈  

明发理烟艇欢言济遥岑盘涡沸风雨稍辨钟磬音行行并疎栁迎客多幽禽扶舆上荦确始见江湖深台殿明海色嵌空忆龙吟修廊延客歩妙香慰人心遐眺未云极千岩忽秋隂孤月欲生岭诸天悉浮金兹逰信竒絶况接支道林夜语不知旦虚窗对横参人闲惊毫末物外雄窥临稽首悟真理微生安所任苍崖有竒字霜干约重寻【京口三山志】  

句  

人闲何事非戏剧鹤有乘轩蛙给廪【水经注引晋中州记恵帝为太子令曰若官虾蟇可给廪　困学纪闻】  

王　云  

云字子飞泽州人举进士甞使高丽譔鸡林志以进擢秘书郎靖康中以资政殿学士副康王使金次磁州为百姓所杀  

【程卓使金录磁州驿有显应崔府君庙高宗为王尚书云廹以使金磁人击裂王云高宗欲退无马可乗神人扶马载之南渡河今立祠西湖】  

赠大仰齐禅师  

大仰古名刹师居二纪中夲无一法说须信万縁空体与太虚合心将诸祖同唐来三百载不坠释迦风【袁州府志】  

句  

为怜緑叶四时在不可朱防一日无【此君轩　锦绣万花谷】  

徐　文  

文高邮人  

题雪窦和尚亲书偈巻  

老子休去歇去遗墨今传古传相见夲来面目不离当处湛然【崇宁癸未高邮徐文　志雅堂杂抄】  
