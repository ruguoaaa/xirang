　　钦定四库全书　　　　　　集部十
　　花草稡编　　　　　　　　词曲类二【词选之属】提要
　　【臣】等谨案花草稡编二十四巻明陈耀文编耀文有经典稽疑已著录是编采掇唐宋歌词亦间及于元人而所采殊少耀文自称其因唐花间集宋草堂诗余而起故以花草稡编为名然使惟以二书合编各采其一字名书已无义理乃综括两代之词而以花字代唐字以草字代宋字衡以名实尤属未安然其书捃摭繁富毎调有原题者必录原题或稍僻者必着采自某书其有本事者并列词话于其后其词本不佳而所填实为孤调如缕缕金之类则注曰备题编次亦颇不茍盖耀文于明代诸人中犹讲考证之学非嘲风弄月者比也虽纠正之详不及万树之词律选择之精不及朱彝尊之词综而裒辑之功实居二家之前创始难工亦不容以后来掩矣此本与天中记板式相同盖犹耀文旧刻而巻首乃有延祐四年陈良弼序刋刻拙恶仅具字形而其文则仍耀文之语盖坊贾得其旧板别刋一序弁其首以伪为元板耳乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　花草稡编原序
　　夫填词者古乐府流也自昔选次者众矣唐则有花间集宋则草堂诗余诗盛于唐而衰于晚叶至夫词调独妙絶无伦然宋之草堂盛行而花间不显故知宣情易感含思难谐者矣余自牵拙多睡尝欲铨稡二集以备一代典章顾以纪缉天中因循有未果者嗣以飘泊东南纳交素友淮隂吴生承恩姑蘓吴生岫皆躭乐秇文藏书甚冨余每得之假阅輙随笔位序之久之遂成六巻移疾归来防息竹素综缀正业之余因复益以诸人之本集各家之选本记録之所附载翰墨之所遗留上遡开天下讫宋末曲调不载于旧刻者元词间亦与焉其义例以世次为后先以短长为小大为巻一十有二计词三千二百八十余首防则兼收不无有乖于大雅文房取玩畧闚前辈之典刑邑侯太初谓天中百巻未便刻成此帙无多冝先付梓余重违其意渔猎剪耘殆逾二纪敝帚亦不忍遂弃者所愧顾曲逺谢于周郎酸咸或爽于众口贻之词垣庶期寄于取材云是刻也繇花间草堂而起故以花草命编陈良弼序














　　钦定四库全书
　　花草稡编巻一
　　明　陈耀文　辑
　　小令
　　苍梧謡【饯刘恭父】　　　　　　张安国
　　归十万人家儿样啼公归去何日是来时
　　二
　　归猎猎薫风卷绣旗拦教住重举送行杯
　　三
　　归数得宣麻拜相时秋前后公衮更莱衣
　　十六字令【牕月】　　　　　　　周晴川【天机余锦】
　　眼月影穿牕白玉钱无人弄移过枕函边
　　闲中好　　　　　　　　　　郑梦复
　　闲中好尽日松为侣此趣人不知轻风度僧语
　　二　　　　　　　　　　　　段成式
　　闲中好尘务不萦心坐对当窗木看移三面隂
　　三　　　　　　　　　　　　张善继
　　闲中好幽磬度钟迟巻上论题肇画中僧姓支
　　醉公子　　　　　　　　　　乐府诗集
　　昨日春园饮今朝倒接防谁人扶上马不省下楼时
　　一片子
　　栁色青山映梨花雪鸟藏绿窗桃李下闲坐叹春芳
　　望夫歌【即罗唝曲】　　　　　　　　刘采春【云溪友议】
　　不喜秦淮水生憎江上船载儿夫壻去经嵗又经年
　　二
　　借问东园栁枯来得几年自无枝叶分莫怨太阳偏
　　三
　　莫作商人妇金钗当卜钱朝朝江口望错认几人船
　　四
　　那年离别日只道往桐庐桐庐人不见今得广州书
　　五
　　昨日胜今日今年老去年黄河清有日白髪黑无缘
　　六
　　昨夜北风寒牵船浦里安潮来打缆断揺橹始知难
　　明月斜【景徳寺僧房】　　　　　吕洞賔【诗话总】
　　明月斜秋风冷今夜故人来不来教人立尽梧桐影
　　南歌子　　　　　　　　　　裴识【云溪友议】
　　不是厨中串争知炙里心井边银钏落展转恨还深
　　二
　　不信长相忆擡头问取天风吹荷叶动无夜不揺莲
　　三
　　簳防为红烛情知不自由细丝斜结网争奈眼相钩
　　醉妆词　　　　　　　　　　蜀王衍
　　者边走那边走只是寻花栁那边走者边走莫厌金杯酒【北梦琐言云蜀后主裹小巾其尖如锥宫妓多衣道服簪莲花冠施胭脂夹脸号醉妆作此词】
　　南歌子　　　　　　　　　　温庭筠
　　堕低梳髻连娟细扫睂终日两相思为君憔悴尽百花时
　　二
　　转眄如波眼娉婷似栁腰花里暗相招忆君肠欲断恨春宵
　　三
　　懒拂鸳鸯枕休缝翡翠裙罗帐罢鑪熏近来心更切为思君
　　张泌
　　栁色遮楼暗桐花落砌香画堂开处晚风凉髙卷水晶帘额衬斜阳
　　二
　　岸栁拖烟绿庭花照日红数声蜀魄入帘栊惊断碧窗残梦画屏空
　　温飞卿
　　镜水夜来秋月如雪采莲时小娘红粉对寒浪惆怅正思维
　　二
　　楚女欲归南浦朝雨湿愁红小船揺漾入花里波起隔西风
　　荷叶杯　　　　　　　　　　顾夐
　　春尽小庭花落寂寞凭槛敛双睂忍教成病忆佳期知摩知知摩知
　　二
　　记得那时相见胆颤鬓乱四肢柔泥人无语不擡头羞摩羞羞摩羞
　　三
　　夜久歌声怨咽残月菊冷露微微看看湿透缕金衣归摩归归摩归
　　四
　　金鸭香浓鸳被枕腻小髻簇花钿腰如细栁脸如莲怜摩怜怜摩怜
　　五
　　一去又乖期信春尽满院长莓苔手拈裙带独排徊来摩来来摩来
　　甘露歌【古祝英台集句】　　　　　　王介甫
　　折得一枝香在手人间应未有疑是经春雪未消今日是何朝
　　二
　　尽日含毫难比兴都无色可并万里晴天何处来真是屑琼瑰
　　三
　　天寒日暮山谷里的砾愁成水地上渐多枝上稀唯有故人知
　　北邙月　　　　　　　　　　妙香【洞微志】
　　劝君酒莫辞花落抛旧枝只有北邙山下月清光到死也相随【郑继超遇田参军赠妓曰妙香数年告别歌此词送酒翌日同至北邙下化狐而去】
　　三台令【一名翠华引】　　　　　　　王建
　　池北池南草绿殿前殿后花红天子千秋万嵗未央明月清风
　　二
　　鱼藻池边射鸭芙蓉苑里看花日色赭黄相似不着红鸾扇遮
　　开元乐　　　　　　　　　　沈存中【侯鲭録】
　　鳷鹊楼头日暖蓬莱殿里花香草绿烟迷步辇天髙日近龙床
　　二
　　按舞骊山影里回鸾渭水光中玉笛一天明月翠华满陌东风
　　三
　　楼上正临宫外人间不见仙家寒食轻烟薄雾满城明月梨花
　　四
　　殿后春旗簇仗楼前御队穿花一片红云闹处外人遥认官家
　　【括元丰中为翰林学士有词四首裕陵赏爱之】
　　晴偏好　　　　　　　　　　李霜涯
　　平湖千顷生芳草芙蓉不照红颠倒东坡道波光潋滟晴偏好
　　【西湖虽有山泉而大旱亦尝坼嘉熙庚子水涸茂草生焉祈雨无应李戏作此逻者防捕之不得】
　　摘得新　　　　　　　　　　皇甫松
　　酌一巵须教玉笛吹锦筵红爉烛莫来迟繁红一夜经风雨是空枝
　　二
　　摘得新枝枝叶叶春管兼美酒最闗人平生都得几十度展香茵
　　双雁儿　　　　　　　　　　杨补之
　　穷隂急景暗推迁减绿鬓换朱顔利名牵役几时闲又还惊一嵗圆
　　二
　　劝君今夕不须眠且满满泛觥船大家沈醉对芳筵愿新年胜旧年
　　三
　　休惊明日嵗华新且喜得又逢春北堂歌舞奉慈亲愿遐龄等大椿
　　十爱词　　　　　　　　　　郑子聃
　　我爱沂阳好民淳讼自稀谁言珥笔混莱夷行见离离秋草鞠圜扉
　　【齐乗云齐州俗有登莱沂密脑后插笔之语金末子聃知沂州民淳讼简故作此词云】
　　春晓曲　　　　　　　　　　朱希真
　　西楼落月鸡声急夜浸疎香淅沥玉人酒渇嚼春冰晓色入帘横寳瑟
　　西楼月【即春晓曲】　　　　　　　　张仲宗
　　瑶轩倚槛春风度栁垂烟花带露半闲鸳被怯余寒燕子时来窥绣户
　　捣练子【闻砧】　　　　　　　　李后主
　　深院静小庭空断续寒砧断续风无奈夜长人不寐数声和月到帘栊【兰畹曲防】
　　又【春恨】
　　云鬓乱晩妆残带恨睂儿逺岫攒斜托香腮春笋懒为谁和泪倚栏杆
　　秦少游
　　心耿耿泪双双皎月清风冷透窗人去秋来宫漏永夜深无语对银釭
　　桂殿秋　　　　　　　　　　向伯恭
　　秋色里月明中红旌翠节下莲宫蟠桃已结瑶池露桂子初开玉殿风
　　渔父　　　　　　　　　　　张志和
　　西塞山前白鹭飞桃花流水鳜鱼肥青箬笠绿蓑衣斜风细雨不须归
　　二
　　钓台渔父褐为裘两两三三舴艋舟能縦櫂惯乗流长江白浪不曾忧
　　三
　　霅溪湾里钓鱼翁舴艋为家西复东江上雪浦边风笑着荷衣不叹穷
　　四
　　松江蟹舍主人欢菰饭莼羮亦共飱枫叶落荻花干醉宿渔舟不觉寒
　　五
　　青草湖中月正圆巴陵渔父櫂歌连钓车子掘头船乐在风波不用僊
　　【新唐书云志和字子同始名龄十六擢明经肃宗特见赏重因赐名后坐事贬南浦尉不复仕居江湖自称烟波钓徒着真子亦以自号毎垂钓不设饵志不在鱼也尝撰渔歌宪宗图眞求其歌不能致西呉记云湖州磁湖镇道士矶即张志和所谓西塞山前也志和有渔父词刺史顔真卿与陆鸿渐徐士衡李成矩共唱和二十五首递相唱和】
　　【李徳裕真子渔歌记云徳裕顷在内庭伏覩宪宗皇帝写眞访求真子渔歌叹不能致余世与真子有旧早闻其名又感明主赏异爱才见思如此毎梦想遗迹今乃获之如遇良寳于戏渔父贤而名隠鸱夷智而功髙未若真隠而名彰显而无事其严光之比与处二子之间诚有裕矣】
　　张松龄
　　乐在风波钓是闲草堂松桂已堪攀太湖水洞庭山狂风浪起且须还【松龄真子之兄也惧其放浪不返和其词以招之】
　　李珣
　　避世垂纶不记年官髙争得似君闲倾白酒对青山笑指柴门带月还
　　和凝
　　白芷汀寒立鹭鸶苹风轻剪浪花时烟羃羃日迟迟香引芙蓉惹钓丝
　　题供奉卫贤春江钓叟图【二首】　　李后主【金索书】
　　阆苑有情千里雪桃李无言一队春一壶酒一竿身快活如侬有防人
　　二
　　一棹春风一叶舟一纶茧缕一轻钩花满渚酒满瓯万顷波中得自由【见五代画品补遗】
　　髙宗【唐溪诗话】
　　水涵微雨湛虚明小笠轻蓑未要晴明鉴里縠纹生白鹭飞来空外声
　　管仲姬
　　人生贵极是王侯浮利浮名不自由争得似一扁舟弄月吟风归去休
　　梦江南【即望江南一名忆江南梦游仙谢秋娘】　　白乐天
　　江南好风景旧曾谙日出江花红胜火春来江水绿如蓝能不忆江南
　　刘禹锡
　　春去也多谢洛城人弱栁风从疑举袂丛兰裛露似霑巾独笑亦含嚬
　　温飞卿
　　梳洗罢独倚望江楼过尽千防皆不是斜晖脉脉水悠悠肠断白苹洲
　　二
　　千万恨恨极在天涯山月不知心里事水风空落眼前花揺曳碧云斜
　　采莲子　　　　　　　　　　皇甫松
　　菡萏香连十顷陂【举棹】小姑贪戏采莲迟【年少】晩来弄水船头湿【举棹】更脱红裙裹鸭儿【年少】
　　二
　　船动湖光滟滟秋【举棹】贪看年少信船流【年少】无端隔水抛莲子【举棹】遥被人知半日羞【年少】
　　章台栁【寄栁氏】　　　　　　　韩翃
　　章台栁章台栁往日依依今在否縦使长条似旧垂亦应攀折他人手
　　又【荅韩员外】
　　杨栁枝芳菲节可恨年年赠离别一叶随风忽报秋縦使君来岂堪折
　　杨栁枝　　　　　　　　　　白居易
　　一树春风万万枝嫩于金色软于丝永丰西角荒园里尽日无人属阿谁
　　唐无名氏
　　万里长江一带开岸边杨栁防千栽锦帆未落西风起惆怅龙舟去不回
　　崔道融
　　雾撚烟搓一索春年年长似染来新应须唤作风流线系得东西南北人
　　顾云【续本事诗】
　　灞岸晴来送别频相偎相倚不胜春自家飞絮犹无定争把长条绊得人
　　李涉【鉴戒录】
　　锦池江上栁垂桥风引蝉声送寂寥不必如丝千万缕只禁离恨两三条
　　滕迈
　　三条陌上拂金羁万里桥边映酒旗此日令人肠欲断不堪将入笛中吹
　　温庭筠
　　宜春苑外最长条闲褭春风伴舞腰正是玉人肠絶处一渠春水赤栏桥
　　二
　　南内墙东御路傍须知春色栁丝黄杏花未肯无情思何事行人最断肠
　　三
　　馆娃宫外邺城西逺映征防近拂堤系得王孙归意切不同芳草緑萋萋
　　牛峤
　　解冻风来陌上青解垂罗袖拜卿卿无端褭娜临官路舞送行人过一生
　　二
　　呉王宫里色偏深一簇纎条万缕金不愤钱塘苏小小引郎松下结同心
　　三
　　褭翠笼烟拂暖波舞裙新染麴尘罗章华台畔隋堤上傍得春风尔许多
　　欧阳烱
　　软碧揺烟似送人映花时把翠蛾嚬青青自是风流主慢飐金丝待洛神
　　添声杨栁枝　　　　　　　　裴识
　　思量大是恶因缘只得相看不得怜愿作琵琶槽那畔美人长抱在胸前
　　温岐
　　一尺深红防麴尘旧物天生如此新合欢桃核终堪恨里许元来别有人
　　二
　　井底防灯深烛伊共郎长行莫围棊玲珑骰子安红豆入骨相思知不知
　　竹枝　　　　　　　　　　　孙光宪
　　乱绳千结绊人深越罗万丈表长寻杨栁在身垂意绪藕花落尽见莲心
　　张妙净
　　忆把明珠买妾时妾起梳头郎画睂郎今何处妾独在怕见花间蝴蝶飞【张字恵逺曹妙清字比玉俱晓音律与杨防夫为文字友】
　　八拍蛮　　　　　　　　　　阎选
　　愁锁黛睂烟易惨泪飘红脸粉难匀憔悴不知縁底事遇人推道不宜春
　　二
　　云锁嫩黄烟栁细风吹红蔕雪梅残光影不胜闺阁恨行行坐坐黛睂攒
　　小秦王　　　　　　　　　　苏东坡
　　济南春好雪初晴行到龙山马足轻使君莫忘霅溪女时作阳闗肠断声
　　【苕溪渔隠云唐初歌词多是五言或七言诗初无长短句自中叶至五代渐变成长短句及宋朝则尽为此体今所存者止瑞鹧鸪小秦王二阕是七言八句诗并七言絶句诗而已瑞鹧鸪尤依字易歌若小秦王必须杂以虚声乃可歌耳】
　　字字双　　　　　　　　　　王丽真【女郎】
　　床头锦衾斑复斑架上朱衣殷复殷空庭明月闲复闲夜长路逺山复山
　　南乡子　　　　　　　　　　欧阳烱
　　嫩草如烟石榴花发海南天日暮江亭春影渌鸳鸯浴水逺山长看不足
　　二
　　洞口谁家木兰船系木兰花红袖女郎相引去游南浦笑倚春风相对语
　　三
　　二八花钿胸前如雪脸如莲耳坠金环穿瑟瑟霞衣窄笑倚江头招逺客
　　李询
　　烟漠漠雨凄凄岸花零落鹧鸪啼逺客扁舟临野渡思乡处潮退水平春色暮
　　二
　　倾绿蚁泛红螺闲邀女伴簇笙歌避暑信船轻浪里闲游戏夹岸荔枝红蘸水
　　三
　　云带雨浪迎风钓翁回棹碧湾中春酒香熟鲈鱼美谁同醉缆却扁舟篷底睡
　　甘州曲　　　　　　　　　　蜀王衍【老学丛谈】
　　画罗裙能结束称腰身栁睂桃脸不胜春薄媚足精神可惜许沦落在风尘
　　塞上秋　　　　　　　　　　老学丛谈
　　瘦藤老树昏鸦逺山流水人家西风瘦马斜阳下断肠人去西风古道天涯
　　二
　　平沙细草斑斑曲溪流水潺潺塞上清秋早寒一声新雁黄云红叶青山
　　三
　　西风塞上鸣笳月明马上琵琶那底昭君恨多李陵台下淡烟衰草黄沙
　　喜春来【除夜玉山舟中】　　　　　　　张伯雨
　　江梅的的依茅舍石濑溅溅潄玉沙瓦瓯篷底送年华问暮鸦何处阿戎家
　　江南春　　　　　　　　　　寇莱公【温公诗话】
　　波渺渺栁依依孤村芳草逺斜日杏花飞江南春尽离肠断苹满汀洲人未归
　　法驾导引【玉壶清话作望江南】　　　　　陈去非
　　朝元路朝元路同驾玉华君千乗载花红一色人间遥指是祥云回望海光新
　　二
　　东风起东风起海上百花揺十八风鬟云半动飞花和雨着轻绡归路碧迢迢
　　三
　　帘漠漠帘漠漠天澹一帘秋自洗玉舟斟白醴月华微映是空舟歌罢海西流
　　六么令　　　　　　　　　　吕洞宾
　　东与西眼与睂偃月炉中运坎离灵砂且上飞最幽微是天机你休痴你不知
　　九张机　　　　　　　　　　乐府雅词
　　醉留客者乐府之旧曲九张机者才士之新调凭戞玉之清歌写掷梭之春怨章章寄意句句言情恭对华筵敢陈口号
　　一掷梭心一缕丝连连织就九张机従来巧思知多少苦恨风流夕不归
　　一张机掷梭光景去如飞兰房夜永愁无寐呕呕轧轧织成春恨留着待郎归
　　两张机月明人静漏声稀千丝万缕相萦系织成一段回纹锦字将去寄呈伊
　　三张机中心有朶耍花儿娇红嫩绿春明媚君须早折一枝浓艳莫待过芳菲
　　四张机鸳鸯织就欲双飞可怜未老头先白春波碧草晓寒深处相对浴红衣
　　五张机芳心密与巧心期合欢树上连理枝双头花下两同心处一对化生儿
　　六张机雕花铺锦半离披兰房别有留春计炉添小篆日长一线相对绣工迟
　　七张机春蚕吐尽一生丝莫教容易裁罗绮无端剪破仙鸾彩鳯分作两般衣
　　八张机纎纎玉手住无时蜀江濯尽春波媚香遗囊麝花房绣被归去意迟迟
　　九张机一心长在百花枝百花共作红堆被却将春色藏头裹面不怕睡多时
　　轻丝象牀玉手出新竒千花万草光凝碧裁缝衣着春天歌舞飞蝶语黄鹂
　　春衣素丝染就已堪悲尘昏汗汗无顔色应同秋扇从兹永弃无复奉君时
　　歌声飞落画梁尘舞罢香风巻绣茵更欲缕陈机上恨尊前恐有断肠人
　　又
　　一张机采桑陌上试春衣风晴日暖慵无力桃花枝上啼莺言语不肯放人归
　　两张机行人立马意迟迟深心未忍轻分付回头一笑花间归去只恐被花知
　　三张机吴蚕已老燕雏飞东风宴罢长洲苑轻绡催趁馆娃宫女要换舞时衣
　　四张机咿哑声里暗颦睂回梭织朶垂莲子盘花易绾愁心难整脉脉乱如丝
　　五张机横纹织就沈郎诗中心一句无人防不言愁恨不言憔悴只恁寄相思
　　六张机行行都是耍花儿花间更有双蝴蝶停梭一晌闲窗影里独自看多时
　　七张机鸳鸯织就又迟疑只恐被人轻裁剪分飞两处一场离恨何计再相随
　　八张机回纹知是阿谁诗织成一片凄凉意行行读遍厌厌无语不忍更寻思
　　九张机双花双叶又双枝薄情自古多离别从头到底将心萦系穿过一条丝
　　忆王孙【一名怨王孙忆君王】　　　　　　谢克家
　　依依官栁拂宫墙楼殿无人春昼长燕子归来依旧忙忆君王月破黄昏人断肠
　　【避兵夜话云渊圣幸敌营不返谢元及作此词防璞云语意悲凉读之使人堕泪真爱君忧国之语】
　　春　　　　　　　　　　　李重光
　　萋萋芳草忆王孙栁外髙楼空断魂杜宇声声不忍闻欲黄昏雨打梨花深闭门
　　夏
　　风蒲猎猎小池塘过雨荷花满院香沈李浮瓜冰雪凉竹方牀针线慵拈午梦长
　　秋
　　飕飕风泠荻花秋明月斜侵独倚楼十二珠帘不上钩黯凝眸一防渔灯古渡头
　　冬
　　同云风扫雪初晴天外孤鸿三两声独拥寒衾不忍听月笼明窗外梅花瘦影横
　　吕圣求
　　晚妆新试碧衫凉金鸭犹残昨夜香栁际风来月满廊一双双人对鸳鸯浴小塘
　　二
　　林花着雨褪胭脂叶底双桃结子迟对镜凭郎略皱睂笑微微燕子羞人心懒归
　　豆叶黄【栏干万里心】　　　　　　　张宗瑞
　　小楼栁色未春深湘月牵情入苦吟翠袖风前冷不禁怕登临几曲栏干万里心
　　二
　　清明小院杏花开半启朱扉燕子来晓起梳头对玉台照香腮羞覩惊鸿瘦影回【集作画蛾睂】
　　陈子髙
　　粉墙丹柱栁丝中帘箔轻明花影重午醉醒来一面风绿悤悤几颗樱桃叶底红
　　莫少虚
　　春风楼上栁腰肢初试花前金缕衣嫋嫋娉娉不自持晓妆迟画得蛾睂胜旧时
　　程正伯
　　萧萧梅雨断人行门掩残春绿防生翠被寒灯枕自横梦初惊窗外啼鹃催五更
　　姚令威
　　毵毵杨栁绿初低澹澹梨花开未齐楼上情人聴马嘶忆郎归细雨春风湿酒旗
　　蕃女怨　　　　　　　　　　温飞卿
　　万枝香雪开已遍细雨双燕钿蝉筝金雀扇画梁相见雁门消息不归来又飞回
　　二
　　碛南沙上惊雁起飞雪千里玉连环金镞箭年年征战画楼离恨锦屏空杏花红
　　后庭花破子
　　玉树后庭前瑶草妆镜边去年花不老今年月又圆莫教偏和花和月大家长少年
　　如梦令【一名宴桃源一名忆仙姿东坡改为如梦令】　古今词话
　　曾宴桃源仙洞一曲清歌舞鳯长记欲别时和泪出门相送如梦如梦残月落花烟重【仙鉴太白作】
　　【后唐庄宗修内苑掘得断碑中有三十二字庄宗使乐工入律歌之名曰古记又使翰林作数篇】
　　冯延已
　　尘拂玉台鸾镜鳯髻不堪重整绡帐泣流苏愁掩玉屏人静多病多病自是行云无定
　　周美成
　　门外迢迢行路谁送郎边尺素巷陌雨余风当面湿花飞去无绪无绪闲处偷垂玉筯
　　朱希真
　　一夜新秋风雨客恨客愁无数我是卧云人悔到红尘深处难住难住拂袖青山归去
　　谢无逸
　　花落莺啼春暮陌上绿杨飞絮金鸭晚香寒人在洞房深处无语无语叶上数声疎雨
　　二
　　门外落花流水日暖杜鹃声碎蕃马小屏风一枕画堂春睡如醉如醉正是困人天气
　　秦少游
　　门外鸦啼杨栁春色着人如酒睡起熨沈香玉腕不胜金斗消瘦消瘦还是褪花时
　　二
　　遥夜沈沈如水风紧驿亭深闭梦破防窥灯霜送晓寒侵被无寐无寐门外马嘶人起
　　三
　　幽梦悤悤破后妆粉乱痕霑袖遥想酒醒来无奈玉销花瘦回首回首绕岸夕阳疎栁
　　四
　　楼外残阳红满春入栁条将半桃李不禁风回首落英无限肠断肠断人共楚天俱逺
　　五
　　池上春归何处满目落花飞絮孤馆悄无人梦断月堤归路无绪无绪帘外五更风雨
　　向丰之
　　谁伴明窗独坐我和影儿两个灯尽欲眠时影也把人抛躱无那无那好个恓惶的我
　　晁叔用
　　帘外新来双燕朱阁琼楼穿遍香径得泥归飞蹙池塘波面谁见谁见春晚昭阳宫殿
　　二
　　墙外辘轳金井惊梦瞢腾初省深院闭斜阳燕入隂隂帘影人静人静花落鸟啼飞定
　　三
　　门在垂杨隂里楼枕曲江春水一阵牡丹风香压满园花气沈醉沈醉不记绿窗先睡
　　沈防宗
　　日过重帘未卷袅袅欲残香线午醉恰醒来栁外一声莺啭不见不见门掩落花深院
　　二
　　回首芜城旧苑还是绿深红浅春意已无多斜日满帘飞燕不见不见花上雨来风转
　　曹元宠
　　门外绿隂千顷两两黄鹂相应睡起不胜情行到碧梧金井人静人静风动一枝花影
　　朱雍
　　池上数枝开遍临水幽香清浅楼上欲黄昏吹彻一声晴管零乱零乱衣上残英都满
　　黄鲁直
　　莺嘴啄花红溜燕尾防波绿皱指冷玉笙寒吹彻小梅春透依旧依旧人与绿杨俱瘦
　　李易安
　　常记溪亭日暮沈醉不知归路兴尽晚回舟误入芙蓉深处争渡争渡惊起一滩鸥鹭
　　二
　　昨夜雨踈风骤浓睡不消残酒试问巻帘人却道海棠依旧知否知否应是绿肥红瘦
　　美奴【陆敦礼侍儿】
　　日暮马嘶人去船逐清波东注后夜最髙楼还肯思量人否无绪无绪生怕黄昏疎雨【苕溪渔隠】
　　席上红白桃花　　　　　　严蕊【幼芳天台营妓】
　　道是梨花不是道是杏花不是白白与红红别是东风情味曾记曾记人在武陵微醉
　　宫词　　　　　　　　　　孙夫人
　　翠擘红蕉影乱月上朱栏一半风自碧空来吹落歌珠一串不见不见人被绣帘遮断
　　周少隠
　　帘幙疎疎风透庭下月寒花瘦寛尽沈郎衣方寸不禁僝僽难受难受灯暗月斜时
　　贺方回
　　莲叶初生南浦两岸绿杨飞絮向晚鲤鱼风断送防帆何处凝伫凝伫楼外一江烟雨
　　陈去非
　　落日霞绡一缕素月棱棱微吐何处夜归人呕嘎防声柔橹归去归去家在烟波深处
　　晁次膺
　　又是青春将暮望极桃溪归路洞户悄无人空鏁一庭红雨凝伫凝伫人面不知何处
　　书赵伯充家小姬领巾　　　黄鲁直
　　天气把人僝僽落絮游丝时茶饭可曾炊【一本云去嵗迷藏花栁恰恰如今时心绪几曾炊】镜中嬴得销瘦生受生受更被养娘催绣
　　梧叶儿【赠溪医隐唐茂之】　　　　　　张天雨
　　移家去市隠间幽事颇相闗刘商观棊罢韩康卖药还防检绿云鬟数不尽溪好山
　　宫中调笑【一名转应词一名三台令】　　　　王建
　　罗袖罗袖暗舞春风依旧遥看歌舞玉楼好日新妆坐愁愁坐愁坐一世虚生虚过
　　二
　　蝴蝶蝴蝶飞上金花枝叶君前对舞春风百叶桃花树红红树红树燕语莺啼日暮
　　三
　　团扇团扇美人竝来遮面玉顔憔悴三年谁复商量管管管春草昭阳路断
　　戴叔伦
　　边草边草边草尽来兵老山南山北雪晴千里万里月明明月明月哀笳一声愁絶
　　冯延巳
　　春色春色依旧青门紫陌日斜栁暗花嫣醉卧春风少年年少年少行乐直须及早
　　二
　　明月明月照得离人愁絶更深影入空床不道帏屏夜长长夜长夜梦到庭花隂下
　　三
　　南浦南浦翠鬟离人何处当时携手髙楼依旧楼前水流流水流水中有伤心双泪
　　遐方怨　　　　　　　　　　温飞卿
　　凭绣槛解罗帏未得君书断肠潇湘春雁飞不知征马几时归海棠花谢也雨霏霏
　　二
　　花半折雨初晴未卷珠帘梦残惆怅闻晚莺宿妆睂浅粉山横约鬟鸾镜里绣罗轻
　　诉衷情　　　　　　　　　　温庭筠
　　莺语花舞春昼午雨霏微金带枕宫锦凤凰帷栁弱燕交飞依依辽阳音信稀梦中归
　　韦庄
　　烛烬香残帘未卷梦初惊花欲谢深夜月胧明何处按歌声轻轻舞衣尘暗生负春情
　　顾夐
　　香灭帘垂春漏永整鸳衾罗带重双鳯缕黄金窗外月光临沈沈断肠无处寻负春心
　　二
　　永夜抛人何处去絶来音香阁掩睂敛月将沈争忍不相寻怨孤衾换我心为你心始知相忆深
　　西溪子　　　　　　　　　　牛峤
　　捍拨双盘金鳯蝉鬓玉钗揺动画堂前人不语解语弹到昭君怨处翠蛾愁不擡头
　　毛文锡
　　昨日西溪游赏芳树竒花千样鎻春光金罇满聴管娇妓舞袖香暖不觉到斜晖马防归
　　李询
　　金缕翠钿浮动妆罢小窗圆梦日髙时春已老人来到满地落花慵扫无语倚屏风泣残红
　　甘州子　　　　　　　　　　顾夐
　　一炉龙麝锦帷傍屏掩映烛荧煌禁楼刁斗喜初长罗荐绣鸳鸯山枕上私语口脂香
　　二
　　毎逢清夜与良晨多怅望足伤神云迷水隔意中人寂寞绣罗裀山枕上几防泪痕新
　　三
　　曾如刘阮访仙踪深洞客此时逢绮筵散后绣衾同欵曲见韶容山枕上常是怯晨钟
　　天仙子　　　　　　　　　　皇甫松
　　晴野鹭鸶飞一只水葓花发秋江碧刘郎此日别天仙登绮席泪珠滴十二晚峰髙厯厯
　　韦庄
　　怅望前回梦里期看花不语苦寻思露桃宫里小腰肢睂眼细鬓云垂唯有多情宋玉知
　　二
　　深夜归来长酩酊扶入流苏犹未醒醺醺酒气麝兰和惊睡觉笑呵呵长道人生能几何
　　三
　　蟾彩霜华夜不分天外鸿声枕上闻绣衾香冷懒重薰人寂寂叶纷纷才睡依前梦见君
　　四
　　梦觉云屏依旧空杜鹃声咽隔帘栊玉郎薄幸去无踪一日日恨重重泪界莲腮两线红
　　和凝
　　栁色披衫金缕鳯纎手轻拈红豆弄翠蛾双脸正含情桃花洞瑶台梦一片春愁谁与共
　　二
　　洞口春红飞蔌蔌仙子含愁睂黛绿阮郎何事不归来懒烧金慵篆玉流水桃花空断续
　　思佳客令　　　　　　　　　赵介庵
　　天似水秋到芙蓉如乱绮芙蓉意与黄花倚歴歴黄花矜酒美清露香山间有个闲人喜
　　风流子　　　　　　　　　　孙光宪
　　楼倚长衢欲暮瞥见神仙伴侣微傅粉栊梳头隠映画帘开处无语无绪慢曳罗裙归去
　　二
　　金络玉衔嘶马系向绿杨隂下朱户掩绣帘垂曲院水流花谢欢罢归也犹在九衢深夜
　　归国謡　　　　　　　　　　冯延已
　　何处笛深夜梦回情脉脉竹风檐雨寒窗隔　离人几嵗无消息今头白不眠特地重相忆
　　二
　　春艳艳江上晚山三四防栁丝如剪花如染　香闺寂寂门半掩愁睂敛泪珠滴破胭脂脸
　　三
　　寒水碧水上何人吹玉笛扁舟逺送潇湘客　芦花千里霜月白伤行色来朝便是关山隔
　　江城子　　　　　　　　　　韦庄
　　恩重娇多情易伤漏更长解鸳鸯朱唇未动先觉口脂香缓掲绣衾抽皓腕移鳯枕枕潘郎
　　二
　　髻鬟狼籍黛睂长出兰房别檀郎角声呜咽星斗渐微茫露冷月残人未起留不住泪千行
　　牛峤
　　防防飞起郡城东碧江空半滩风越王宫殿苹叶藕花中帘巻水楼渔浪起千片雪雨蒙蒙
　　二
　　极浦烟消水鸟飞离筵分首时送金巵渡口杨花狂雪任风吹日暮空江波浪急芳草岸雨如丝
　　张泌
　　碧栏干外小中庭雨初晴晓莺声飞絮落花时节近清明睡起巻帘无一事匀面了没心情
　　二
　　浣花池上见卿卿脸波秋水明黛睂轻绿云髙绾金簇小蜻蜓好是问他来得么和笑道莫多情
　　四时乐【春】　　　　　　　　　李公麟
　　桃李花开春雨晴声声布谷迎村鸣家家场头酹酒觥为告庄主东作兴黄犊先破东南村
　　二【夏】
　　火云蔽日当空浮田头耨草汗欲流绿竹人寂鸟声休暂来歇午乗清幽山妻送饷扇遮头
　　三【秋】
　　黄云万里秋有成村村酒熟家家迎刲羊赛社人不醒醉后鼓腹歌升平欣然同乐仓满盈
　　四【冬】
　　寒风十月雪欲飞居人木榻添纸帏地炉活火酒频煨瓦杯不说羊羔肥醉来曲肱歌声微
　　【公麟字伯时元祐间登第为泗州録事参军好古博雅工草书图画元符中归老泉石作龙眠山庄】
　　定西畨　　　　　　　　　　温庭筠
　　汉使昔年离别攀弱栁折寒梅上髙台　千里玉闗春雪雁来人不来羌笛一声愁絶月徘徊
　　二
　　细雨晓莺春晚人似玉栁如睂正相思　罗幕翠帘初卷镜中花一枝肠断塞门消息雁来稀
　　牛峤
　　紫塞月明千里金甲冷戍楼寒梦长安　乡思望中天阔漏残星亦残画角数声呜咽雪漫漫
　　毛熙震
　　苍翠浓隂满院莺对语蝶交飞戏蔷薇　斜日倚阑风好余香出绣衣未得玉郎消息几时归
　　望江怨　　　　　　　　　　牛峤
　　东风急惜别花时手频执罗帏愁独入马嘶残雨春芜湿倚门立寄语薄情郎粉香和涙泣
　　思帝乡　　　　　　　　　　温飞卿
　　花花满枝红似霞罗袖画帘肠断卓香车回面共人闲语战箆金鳯斜惟有阮郎春尽不归家
　　孙光宪
　　如何遣情情更多永日水晶帘下敛羞蛾六幅罗裙窣地微行曳碧波看尽满池疎雨打团荷
　　莫打鸭【宣城守吕士龙欲杖营妓井丽华吕眷一客娼井短肥梅圣俞作此解之】
　　莫打鸭打鸭惊鸳鸯鸳鸯新自南洲落不比孤洲老秃鸧秃鸧尚有独飞去何况鸳鸯羽翼长【侯鲭録】
　　长相思　　　　　　　　　　白乐天
　　深画睂浅画睂蝉鬓鬅鬙云满衣阳台行雨回　巫山髙巫山低暮雨潇潇郎不归空房独守时
　　二
　　汴水流泗水流流到瓜州古渡头吴山防防愁　思悠悠恨悠悠恨到归时方始休月明人倚楼
　　李后主
　　一重山两重山山逺天髙烟水寒相思枫叶丹　菊花开菊花残塞雁髙飞人未还一帘风月闲
　　二
　　云一緺玉一梭澹澹衫儿薄薄罗轻颦双黛螺　秋风多雨相和帘外芭蕉三两窠夜长人奈何
　　冯延已
　　红满枝绿满枝宿雨厌厌睡起迟闲庭花影移　忆归期数归期梦见虽多相见稀相逢知防时
　　林和靖
　　吴山青越山青两岸青山相送迎谁知离别情　君泪盈妾泪盈罗带同心结未成江头潮已平
　　欧阳永叔
　　苹满溪栁绕堤相送行人溪水西回时陇月低　烟霏霏风凄凄重倚朱门听马嘶寒鸥相对飞【一作张子野】
　　黄叔旸
　　天悠悠水悠悠月印金枢晓未收笛声人倚楼　芦花秋蓼花秋催得吴霜防鬓稠香笺莫寄愁
　　万俟雅言
　　短长亭古今情楼外凉蟾一晕生雨余秋更清　暮云平暮云横几叶秋声和雁声行人不要聴
　　游西湖　　　　　　　　　康伯可
　　南髙峰北髙峰一片湖光烟霭中春来愁杀侬　郎意浓妾意浓油壁车轻郎马骢相逢九里松
　　吕居仁
　　要相忘不相忘玉树郎君月艳娘防回欲断肠　欲下床却上床上得床来思旧乡北风吹梦长
　　李知防
　　花飞飞絮飞飞三月江南烟雨时楼台春树迷　双莺儿双燕儿桥北桥南相对啼行人犹未归
　　寄逺　　　　　　　　　　刘后村
　　朝有时暮有时潮水犹知日两回人生长别离　来有时去有时燕子犹知社后归君行无定期
　　程正伯
　　对重阳感重阳身在西风天一方年年人断肠　景凄凉客凄凉縦有黄花祗异乡晩云连梦长
　　颐堂
　　来悤悤去悤悤短梦无凭春又空难随郎马踪　山重重水重重飞絮流云西复东音书何处通
　　王之道
　　呉江风吴江枫索索秋声飞乱红晩来归意浓　淮山西淮山东明月今宵何处同相寻魂梦中
　　二
　　风凄凄雨霏霏风雨夜寒人别离梦回还自疑　蛩声悲漏声迟一防青灯明更微照人双泪垂
　　万俟雅言
　　一声声一更更窗外芭蕉窗里灯此时无限情　梦难成恨难平不道愁人不喜听空阶滴到明
　　天机余锦
　　清夜长泛玉觞照座江梅花正芳风传细细香　围艳妆留醉乡一曲清歌声绕梁罇前人断肠
　　又
　　烟凄凄草凄凄野火原头烧断碑不知名姓谁　印累累塜累累千万人中防个归荣华朝露稀
　　又
　　劝一杯复一杯短褐相随死便埋英雄安在哉　睂不开懐不开幸有江边旧钓台拂衣归去来
　　春晚　　　　　　　　　　黄叔旸
　　惜春归爱春归脱了罗衣着苎衣绿隂黄鸟啼　酒醒时梦醒时清簟疎帘一局棊丁东风马儿
　　又
　　花满枝栁满枝眼底春光似旧时燕归人未归　泪沾衣酒沾衣烦恼长多欢事稀此情风月知
　　又
　　面苍然鬓皤然满腹诗书不直钱官闲常昼眠　铭燕山赋甘泉自古功名属少年知心惟杜鹃
　　贾似道遭贬
　　去年秋今年秋湖上人家乐复忧西湖依旧流　吴循州贾循州十五年间一转头人生放下休【吴履斋贬由贾】
　　雪消春初　　　　　　　　吴叔姬【夷坚支志】
　　烟霏霏雨霏霏雪白梅花枝上堆春从何处回　醉眼开睡眼开疎影横斜安在哉从教塞管催








　　花草稡编巻一
　　钦定四库全书
　　花草稡编巻二
　　眀　陈耀文　辑
　　小令
　　梦桃源　　　　　　　　　　眀道杂志
　　砥柱勒铭赋本赞禹功勲试官亲处分赞唐文　秀才冥子里銮驾幸并汾恰似郑州去出曹门
　　【党禹锡学士厚徳老儒而性涉迂滞尝言一生读书但得佳赋题数个毎遇差考试辄用之用亦防尽尝试监生试砥柱勒铭赋此铭今具在乃唐太宗铭禹功而党公误记为太宗自铭其功宋涣中第一其赋悉是太宗自铭韩玉汝时为御史因章劾之有无名子作此嘲之冥子里俗谓昏也】
　　河满子　　　　　　　　　　毛文锡
　　红粉楼前月照碧纱窗外莺啼梦断辽阳音信那堪独守空闺恨对百花时节王孙绿草萋萋
　　和凝
　　写得鱼牋无限其如花锁春辉目断巫山云雨空教残梦依依却爱薰香小鸭羡他长在屏帏
　　孙光宪
　　冠劒不随君去江河还共恩深歌袖半遮眉黛泪珠旋滴衣襟惆怅云愁雨怨断魂何处相寻
　　风光好　　　　　　　　　　陶秀实
　　好姻縁恶姻縁只得邮亭一夜眠别神仙　琵琶拨尽相思调知音少待得鸾胶续断是何年
　　天机余锦
　　栁阴阴水沈沈风约双凫立不禁碧波心　孤村桥断人迷路舟横渡旋买村醪浅浅斟更微吟
　　相见欢【又名上西楼秋夜月忆真妃乌夜啼】　　　薛昭蕴
　　罗襦绣袂香红画堂中细草平沙蕃马小屏风　巻罗幕凭妆阁思无穷暮雨轻烟魂断隔帘栊
　　孟防【古今词话】
　　无言独上西楼月如钩寂寞梧桐深院锁清秋　剪不断理还乱是离愁别有一般滋味在心头
　　李后主
　　林花谢了春红太悤悤无奈朝来寒雨晚来风　胭脂泪相留醉防时重自是人生长恨水长东
　　冯延己
　　晓窗梦到昭华阿琼家欹枕残妆一朶卧枝花　情极处却无语玉钗斜翠阁银屏回首已天涯
　　朱希真
　　东风吹尽江梅橘花开旧日吴王宫殿长青苔　今古事英雄泪老相催常恨夕阳西下晚潮回
　　二
　　泷州几番清秋许多愁叹我贴闲白了少年头　人间事如何是去来休自是不归归去有谁留
　　天机余锦
　　都无一防残红夜来风底事东君归去太悤悤　桃花醉梨花泪总成空断送一年春在绿阴中
　　词话
　　一弯月挂危楼似藏钩醉里不知黄叶报新秋　征鸿断归云乱逺峰愁愁见绿杨凝恨在江头
　　陆放翁
　　江楼绿暗红稀燕交飞忽到当年行处恨依依　洒清泪叹人事与心违满酌玉壶花露送春归
　　康仲伯
　　悤悤一望闗河聴离歌艇子急催双桨下清波　淋浪醉阑干泪奈情何眀日画桥西畔暮云多
　　蔡仲道
　　楼前流水悠悠驻行舟满目寒云衰草使人愁　多少恨多少泪谩迟留何似蓦然舍去来休
　　望梅花　　　　　　　　　　和凝
　　春草全无消息腊雪犹余踪迹越岭寒枝香自坼冷艳竒芳堪惜何事夀阳无处觅吹入谁家横笛
　　孙光宪【二调异】
　　数枝开与短墙平见雪萼红跗相映引起谁人边塞情帘外欲三更吹断离愁月正明空聴隔江声
　　醉太平【赠妓】　　　　　　　　刘龙洲
　　情髙意真眉长鬓青小楼明月调筝写春风数声　思君忆君魂牵梦萦翠销香暖云屏更那堪酒醒
　　四字令　　　　　　　　　　张叔夏
　　莺吟翠屏帘吹絮云东风也怕花嗔带飞花趁春　隣娃笑迎嬉游趁晴明朝何处相寻那人家栁阴
　　调笑【集句】　　　　　　　　　宣和中【九重传出】
　　盖闻行乐须及良辰钟情正在吾辈飞觞举白目断巫山之暮云缀玉聨珠韵胜池塘之春草集古人之妙句助今日之清欢
　　珠流璧合暗连文月入千江体不分此曲只应天上有歌声岂合世间闻
　　巫山
　　千里楚江水明月楼髙愁独倚井梧宫殿生秋意望断巫山十二雪肌花貌参差是朱阁五云仙子
　　桃源
　　相误桃源路万里苍苍烟水暮留君不住君须去秋月春风闲度桃花零乱如红雨人面不知何处
　　洛浦
　　非雾花无语还似朝云何处去凌波不过横塘路燕燕莺莺飞舞风吹仙袂飘飘举拟倩游丝惹住
　　明妃
　　相忆无消息目断遥天云自白寒山一带伤心碧风土萧疎故国长安不见浮云隔纵使君来争得
　　班女
　　来见蕊宫殿记得随班迎鳯辇余花落尽苍苔院斜掩金铺一扇千金买笑无方便和泪盈盈娇眼
　　锦瑟
　　无处难轻诉锦瑟华年谁与度黄昏更下潇潇雨况是青春将暮花虽无语莺能语来道曾逢郎否
　　琵琶
　　衫湿情何极上下花间声转急满船明月芦花白秋水长天一色芳年未老时难得目断逺空凝碧
　　放队
　　玉炉夜起沈香烟唤起佳人舞绣筵去似朝云无处觅游童陌上拾花钿
　　西子　　　　　　　　　　晁无咎
　　肠断越江岸越女江头沙自浣天然玉貌铅红浅自弄芙蓉日晚紫骝嘶去犹回眄笑入荷花不见
　　回纹
　　寸结肝肠切织锦机边音韵咽玉琴尘暗薰炉歇望尽床前秋月刀裁锦断诗可灭恨似连环难絶
　　罗敷
　　归去携笼女南陌柔桑三月暮使君春思如飞絮五马徘徊频驻蚕饥日晩空留顾笑指秦楼归去
　　武陵
　　烟暖武陵晩洞里春长花烂漫红英满地溪流浅渐聴云中鸡犬刘郎迷路香风逺悮到蓬莱仙馆
　　苏小
　　苏小最娇妙防度花间曾调笑云情雨态知多少悔恨相逢又早刘郎襟韵正年少风月今宵偏好
　　苏苏
　　声切恨难说千里潮平春浪阔梅风不解相思结忍送落花飞雪多才一去芳音絶更对珠帘新月
　　张好好　　　　　　　　　李汉老
　　相望楚江上萦水缭云凝妙唱龙沙醉眼看花浪正要风将月傍云车瑶佩成惆怅衰栁自须相向
　　太真　　　　　　　　　　黄山谷
　　无语恨如许方士归时肠断处梨花一枝春带雨半钿分钗亲付天长地乆相思苦鲸波无路
　　王昭君　　　　　　　　　秦少防
　　回顾汉宫路捍拨檀槽鸾对舞玉容寂寞花无主顾影偷弹玉筯未央宫殿知何处目断征鸿南去
　　乐昌公主
　　辇路江枫古楼上吹箫人在否菱花半璧香尘汚往日繁华何处旧欢新爱谁为主啼笑两难分付
　　崔徽
　　翡翠好容止谁使庸奴轻防缀裴郎一见心如醉笑里偷传深意罗衣深夜与门吏暗结城西幽会
　　无双
　　相慕无双女当日尚书先曾许王郎明俊神仙侣肠断别离情苦数年暌恨今复遇笑指襄江归去
　　灼灼
　　肠断绣帘卷妾愿身为梁上燕朝朝暮暮长相见莫遣恩迁情变红绡粉泪知何限万古空传遗怨
　　盼盼
　　恋恋楼中燕燕子楼空春日晚将君一去音容逺空锁楼中深怨春风重到人不见十二阑干倚遍
　　崔莺莺
　　春梦神仙洞冉冉拂墙花树动西厢待月知谁共更觉玉人情重红娘深夜行云送困亸钗横金凤
　　采莲
　　栁岸水清浅笑折荷花呼女伴盈盈日照新妆面水调空传幽怨扁舟日暮笑声逺对此令人肠断
　　烟中怨
　　眷恋西湖岸湖面楼台侵云汉阿溪本是飞琼伴风月朱扉斜掩谢郎巧思诗裁剪能动芳懐幽怨
　　离魂记
　　心素与谁语始信别离情最苦兰舟欲解春江暮精爽随君归去异时携手重来处梦觉春风庭户
　　清友【梅】　　　　　　　　　曾端伯
　　清友羣芳右万缟纷披兹独秀天寒月薄黄昏后缟袂亭亭招手故山千树连云岫借问如今安否
　　净友【莲】
　　净友如装就折得清香来满手一溪湛湛无尘垢白羽轻揺晴昼逺公保社今何有怅望东林搔首
　　玉友【酒】
　　玉友平生旧相与忘形偏耐久醉乡径到无何有莫问区区升斗人生一笑难开口为报速宜相就
　　破子
　　花好被花恼庭下嫣然如巧笑曾教健步移根到各是一般竒妙赏心乐事知多少乱插繁华晴昊
　　二
　　酒美直无比小瓮新醅浮玉蚁空传乌氏并程氏不数云安麴米十花更互来相对常伴先生沈醉
　　捣练子　　　　　　　　　　黄鲁直
　　梅凋粉栁揺金池塘波暖动游鳞扇和风初昼永　微雨后敛轻尘除非重见那人人再叙厚约深盟
　　天机余锦
　　林下路水边亭凉吹水面散余酲小藤床随意横　暗记得旧时经翠荷闹雨做秋声恁时节不怕聴
　　薄命女【一名长命女】　　　　　　　和凝
　　天欲晓宫漏穿花声缭绕窗里星光少冷霞寒侵帐额残月光沈树杪梦断锦帷空悄悄强起愁睂小
　　冯延已
　　春日宴緑酒一杯歌一遍再拜陈三愿一愿郎君千嵗二愿妾身长健三愿如同梁上燕嵗嵗长相见
　　杨栁枝　　　　　　　　　　牛峤
　　腻粉琼妆透碧纱雪休夸金鳯搔头坠鬓斜髪交加倚着云屏新睡觉思梦笑红腮隐出枕函花有些些
　　顾敻
　　秋夜香闺思寂寥漏迢迢鸳帏罗幌麝烟销烛光揺正忆玉郎游荡去无寻处更闻帘外雨萧萧滴芭蕉
　　雅词
　　蔌蔌花飞一雨残乍衣单屏风数幅画江山水云闲别易会难无计那泪澘澘夕阳楼上凭阑干望长安
　　秋景　　　　　　　　　　　赵君峰
　　淅淅西风生暮寒绣衣单碧梧叶落藕香残恨前欢月镂虚櫺烟逗竹梦千山玉箫清夜忆孤鸾悄长闲
　　感恩多　　　　　　　　　　牛峤
　　自従南浦别愁见丁香结近来情转深忆鸳衾　防度将书托雁泪盈襟泪盈襟礼月求天愿君知我心
　　二
　　两条红粉泪多少香闺意强攀桃李枝敛愁睂　陌上莺啼蝶舞栁花飞栁花飞愿得郎心忆家还早归
　　醉公子　　　　　　　　　　顾夐
　　漠漠秋云澹红藕香侵槛枕倚小山屏金铺向晚扃睡起横波慢独望情何限衰栁数声蝉魂销似去年
　　二
　　岸栁垂金线雨晴莺百啭家住绿杨边往来多少年马嘶芳草逺髙楼帘半卷敛袖翠蛾攒相逢尔许难
　　尹鹗
　　暮烟笼藓砌防门犹未闭尽日醉寻春归来月满身离鞍偎绣袂坠巾花乱缀何处恼佳人檀防衣上新
　　唐人
　　门外猧儿吠知是萧郎至刬袜下香阶寃家今夜醉扶得入罗帏不肯脱罗衣醉则従他醉还胜独睡时
　　生查子　　　　　　　　　　韩偓
　　侍女动妆奁故故惊人睡那知本未眠背靣偷垂泪懒缷凤头钗羞入鸳鸯被时复见残灯和烟坠金穂
　　牛希济
　　春山烟欲收天澹星稀少残月脸边明别泪临清晓语多情更深回首犹重道记得绿罗裙处处怜芳草
　　魏承班
　　烟雨晚晴天零落花无语难话此时心梁燕双来去琴韵对薰风有限和情抚肠断断弦频泪滴黄金缕
　　二
　　寂寞画堂空深夜垂罗幕灯暗锦屏欹月冷珠帘箔愁恨梦难成何处贪欢乐看看又春来还是长萧索
　　欧阳永叔
　　去年元夜时花市灯如昼月在栁梢头人约黄昏后今年元夜时月与灯依旧不见去年人泪满春衫袖
　　筝　　　　　　　　　　　张子野
　　含愁整翠钿得意频相顾雁柱十三一一春莺语娇云容易飞梦断知何处深院锁黄昏阵阵芭蕉雨
　　朱敦儒
　　年年玉镜台梅蕊宫妆困今嵗未还家怕见江南信欢従别后疎泪向愁中尽遥想楚云深人逺天涯近
　　赵徳庄
　　新月曲如睂未有团圆意红豆不堪看满眼相思泪终日擘桃穰人在心儿里两朶隔墙花早晩成连理
　　向伯恭
　　春心如杜鹃日夜思归切啼尽一川花愁落千山月遥怜白玉人翠被前香歇可惯独眠寒减动丰肌雪
　　二
　　春山和恨长秋水无言度脉脉复盈盈防防梨花雨深深一段愁寂寂无行路推去又还来没个遮栏处
　　劈橙为软金词　　　　　　金章宗【见归潜志】
　　风流紫府郎饮痛乌纱岸柔软九曲肠冷怯玻璃盌纎纎白玉葱分破黄金弹借取洞庭春飞上桃花面
　　折叠扇　　　　　　　　　朱新仲【耆旧绩闻】
　　宫纱蜂趁梅寳扇鸾开翅数折聚清风一捻生秋意揺揺云母轻袅袅琼枝细莫解玉连环怕作飞花坠
　　晏叔原
　　金鞍美少年去跃青骢马牵系玉楼人翠被春寒夜消息未归来寒食梨花谢无处说相思背面秋千下
　　二
　　轻轻制舞衣小小裁歌扇三月栁浓时又向津亭见垂泪送行人湿破红妆面玉指袖中弹一曲清商怨
　　三
　　红尘陌上游碧栁隄边住才趁彩云来又逐飞花去深深美酒家曲曲幽香路风月有情时总是相逢处
　　四
　　官身防日闲世事何时足君貌不长红我鬓无重绿榴花满香金缕多情曲且尽眼中欢莫叹时光促
　　陆务观
　　梁空燕委巢院静鸠催雨香润上朝衣客少闲谈麈鬓边千缕绿不是吴蚕吐孤梦泛潇湘月落闻柔橹
　　上元戏陈敬叟　　　　　　刘潜夫
　　繁灯夺霁华戏鼔催明发风物昔时同况味中年别浅画镜中睂深拜楼西月人散市声收渐入愁时节
　　王观
　　闗山魂梦长塞雁音书少两鬓可怜青一夜相思老归傍碧纱窗说与人人道真个别离难不似相逢好
　　朱雍
　　帘栊月上时寂寞东风里又是立黄昏梅影临牕绮玉梅清夜寒梦断还无寐晓角一声残吹彻人千里
　　吕居仁
　　残春雾雨余小院黄昏后说道觅新词把酒来相就酴酴插髻云嵗嵗长如旧不是做词迟却怕添伊瘦
　　二
　　双双小凤斜淡淡鸦儿稳一曲渭城歌栁色饶春恨离肠洗别愁酒尽愁难尽寳瑟雁縦横谁寄天涯信
　　三
　　人分南浦春酒把阳闗盏衣带自无情顿为离人缓愁随苦海深恨逐前峰逺更听断肠猿一似闻弦雁
　　程正伯
　　长记别节时月淡梅花影梅影又横窗不见江南信无心换夕香有分怜朝镜不怕瘦棱棱只怕梅开尽
　　吕圣求
　　摊钱临小窗扑蝶斜穿径醉戏晩风前吹乱连枝影别来秋夜长梦到金屏近肠断一声鸡残月悬朝镜
　　朱淑真
　　寒食未多时防日东风恶无绪倦寻芳闲却千秋索瘦减翠裙交病怯罗衣薄不忍卷帘看寂寞梨花落
　　孙光宪
　　寂寞掩朱门正是天将暮黯澹小庭中滴滴梧桐雨绣工夫牵心绪配尽鸳鸯缕待得没人时偎倚论私语寄郇公章得象陈情【药名】　　　陈亚【青箱杂记】
　　朝廷数擢贤旋占凌霄路自是郁陶人险难无夷处也知没药疗孤寒食蘗何相误大幅纸连粘甘草归田赋
　　闺情
　　相思意已深白纸书难足字字苦参商故要檀郎读分明记得约当归逺至樱桃熟何事菊花时犹未回乡曲
　　毛泽民
　　春晩出山城落日行江岸人不共潮来香亦临风散花谢小妆残莺困清歌断行雨梦魂消飞絮心情乱
　　闺情　　　　　　　　　　无名氏
　　闲倚曲屏风试写相思字不道极多情却是浑无思笑近短墙隂抛个青梅子苔上印钩弯邂逅难忘此
　　别怨
　　郎如陌上尘妾似隄边絮一别两悠扬踪迹无寻处粉面妬青春泪眼零红雨过了别离时还解相思苦
　　闺思　　　　　　　　　　向伯恭
　　相思懒下床春梦迷蝴蝶入栁又穿花去去轻如叶可堪岐路长不道闗山隔无赖是黄鹂唤起空愁絶
　　闺情　　　　　　　　　　前人
　　娟娟月入睂整整云归鬓镜里弄妆迟帘外风移影斜窥秋水长软语春莺近无计奈情何只有相思分
　　王千秋【审斋词】
　　莺声恰恰娇草色纎纎嫰诗鬓已惊霜镜华慵拈杏因何积恨山着底攻愁阵春事到荼防还是无音信
　　周少隠【竹坡词】
　　春寒入翠帷月淡云来去院落半晴天风撼梨花树人醉掩金铺闲倚秋千柱满眼是相思无说相思处
　　二
　　青丝结晓鬟临镜心情懒知为晓愁浓画得双蛾浅栁困玉楼空花落红窗暖相对语春愁只有春闺燕
　　三
　　新欢君未成往事无人记行雨共行云如梦还如醉相见又难言欲住浑无计睂翠莫频低我已无多泪
　　四
　　金鞍欲别时芳草溪边渡不忍上西楼怕看来时路帘幙巻东风燕子双双语薄幸不归来冷落春情绪
　　太平时【一名贺圣朝影】　　　　　　　贺方回
　　秋尽江南草朩凋晚云髙青山隠隠水迢迢接亭皋二十四桥明月夜弭兰桡玉人何处教吹箫可怜宵
　　陆放翁
　　竹里房栊一迳深静愔愔乱红飞尽緑成隂有鸣禽临罢兰亭无一事自修琴铜炉袅袅海南沈洗尘襟
　　欧阳永叔
　　白雪梨花红粉桃露华髙垂杨慢舞緑丝绦草如袍风过小池轻浪起似江皋千金莫惜买香醪且陶陶
　　冬
　　雪满长安酒价髙度寒宵身轻不要鹔鷞袍醉红娇花月暗成离别恨梦无憀起来春信惹梅梢又魂消
　　蝴蝶儿　　　　　　　　　　张泌
　　蝴蝶儿晚春时阿娇初着淡黄衣倚窗学画伊　还似花间见双双对对飞无端和泪拭胭脂惹教双翅垂
　　昭君怨【一名洛妃怨】　　　　　　　东坡
　　谁作桓伊三弄惊破绿窗晓梦新月与愁烟满江天欲去又还不去明日落花飞絮飞絮送行舟水东流
　　万俟雅言
　　春到南楼雪尽惊动灯期花信小雨一畨寒倚阑干莫把阑干千倚一望几重烟水何处是京华暮云遮
　　月夜赏荷花　　　　　　　张功甫
　　月在虚空中住人向芰荷中去花气杂风凉满船香云被歌声揺动酒被诗情掇送醉里卧花心拥红衾
　　梅花　　　　　　　　　　郑中卿
　　道是花来春未道是雪来香异水外一枝斜野人家冷淡竹篱茅舍富贵玉堂琼榭两地不同栽一般开
　　侯彦周【澜窟词】
　　晴日烘香花睡花艳浮杯人醉杨栁緑丝风水溶溶留恋芳丛深处懒上锦韀归去待得牡丹开更同来
　　雪　　　　　　　　　　　金主亮
　　昨日樵村渔浦今日琼川银渚山色卷帘看老峰峦锦帐美人贪睡不觉天花剪水惊问是杨花是芦花【夷坚支志云建康归正官王和尚济南人能咏完顔亮小词云】
　　悼　　　　　　　　　　　朱希真
　　胧月黄昏亭榭池上秋千初架燕子说春寒杏花残泪断愁肠难断往事总成幽怨幽怨几时休泪还流
　　王从叔
　　门外春风几度马上行人何处休更巻朱帘草连天立尽海棠花月飞到荼防香雪莫恨梦难成梦无凭
　　刘潜夫
　　曾看洛阳旧谱只许姚黄独歩若比广陵花太亏他旧日王侯园圃今日荆榛狐君莫说中州怕花愁
　　朱希眞【樵歌】
　　拾翠当年延伫解佩感君诚素微步过南冈献明珰襟上泪难再会惆怅幽兰心事心事永难忘寄君王
　　抛毬乐　　　　　　　　　　冯延己
　　酒罢歌余兴未阑小桥清水共盘桓波揺梅蕊伤心白风入罗衣贴体寒且莫思归去须尽笙歌此夕欢
　　二
　　逐胜归来雨未晴楼前风重草烟轻谷莺语软花边过水调声长醉里聴欵举金觥劝谁是当筵最有情
　　三
　　梅落新春入后庭眼前风物可无情曲池波晚冰还合芳草迎船緑未成且上髙楼望相共凭阑看月生
　　四
　　霜积秋山万树红倚岩楼上挂珠栊白云天逺重重恨黄草烟深淅淅风髣髴梁州曲吹在谁家玉笛中
　　五
　　尽日登髙兴未残红楼人散独盘桓一钩冷雾悬珠箔满面西风凭玉栏归去须沈醉小院新池月乍寒
　　六
　　坐对髙楼千万山雁飞秋色满栏干烧残红烛暮云合飘尽碧梧金井寒咫尺人千里犹忆笙歌昨夜欢
　　莫思归【即抛毬乐】
　　花满名园酒满觞且开笑口对秾芳秋千风暖鸾钗亸绮陌春深翠袖香莫惜黄金贵日日须教贳酒尝
　　防绛唇　　　　　　　　　　寇平仲
　　水陌轻寒社公雨足东风慢定巢新燕湿雨穿花转象尺薰炉拂晓停针线愁蛾浅飞红零乱侧卧珠帘卷
　　赵元镇
　　惜别伤离此生此念无重数故人何处还送春归去美酒一杯谁解歌金缕无情绪淡烟疎雨花落空庭暮
　　冯延巳
　　防绿围红梦琼家在桃源住画桥当路临水开朱户栁迳春深行到闗情处颦不语意凭风絮吹向郎边去
　　韩魏公
　　病起恹恹对堂阶花树添憔悴乱红飘砌滴尽真珠泪惆怅前春谁相向花前醉愁无际武陵凝睇人逺波
　　空翠
　　春草　　　　　　　　　　林和靖
　　金谷年年乱生春色谁为主余花落处满地和烟雨又是离歌一阕长亭暮王孙去萋萋无数南北东西路
　　遗妓　　　　　　　　　　寇寺丞
　　春睡腾腾觉来鸳被堆香暖起来慵懒触目情何限深院日斜人静花隂转柔肠断凭髙不见芳草连天逺
　　晏同叔
　　露下风髙井梧宫簟生秋意画堂筵启一曲呈珠缀天外行云欲去凝香袂炉烟起断膓声里敛尽双蛾翠
　　晏叔原
　　花信来时恨无人似花依旧又成春瘦折断门前栁天与多情不与长相守分飞后泪防和酒占了双罗袖
　　二
　　明月征鞭又将南陌垂杨折自怜轻别得音书絶杏子枝边倚遍阑干月依前缺去年时节旧事无人说
　　王元之
　　雨恨云愁江南依旧称佳丽水村渔市一缕孤烟细天际孤鸿遥认行如缀平生事此时凝睇谁防凭栏意
　　周美成
　　台上披襟快风一瞬收残雨栁丝轻举蛛网粘飞絮极目平芜应是春归处愁凝竚楚歌声苦村落黄昏鼔
　　二
　　征骑初停酒行莫放离歌举栁汀莲浦香尽江南路苦恨斜阳冉冉催人去空回顾淡烟横素不见扬鞭处
　　三
　　孤馆迢迢暮天草露霑衣润夜来秋近月晕通风信今日原头黄叶飞成阵知人闷故来相趁共结临岐恨
　　寄楚云妓
　　辽鹤西归故人多少伤心事短书不寄鱼浪空千里凭仗桃根说与相思意愁何际旧时衣袂犹有东风泪【夷坚支志云美成在姑苏与营妓岳楚云相恋后从京师过吴则岳已从人乆矣因饮于太守蔡峦子髙坐上见其妹因作此词寄之楚云读之感泣者累日】
　　王和甫【倦逰杂录】
　　秋气微凉梦回明月穿帘幕井梧萧索正绕南枝鹊寳瑟尘生金雁空零落情无托鬓云慵掠不似君恩薄
　　叶少蕴
　　髙栁萧萧睡余初觉西风劲小窗人静淅沥生秋聴底事多情欲与流年竞残云暝坠巾慵整独立芝兰径
　　苏养直
　　冰勒轻飔绿痕初涨回塘水栁洲烟际白鹭翘沙嘴篛笠青蓑未减貂蝉贵云涛里醉眠篷底不属人间世
　　李萧逺
　　楼下清歌水流歌断春风暮梦云烟树依约江南路碧水黄沙梦到寻梅处花无数问花无语明月随人去
　　陈子髙
　　曲陌春风谁家姊妹同墙看映花烘暖娇入茸茸眼细马轻衫倚醉偷回面垂杨转坠鞭却扇白地肝肠断
　　曹元宠
　　疎栁残蝉助人离思斜阳外淡烟疎霭节物随愁改水已无情风更无情煞兰舟解水流风快回首人何在
　　二
　　密炬髙烧寳刀时剪金花碎照人欢醉也照人无睡待得灰心陪尽千行泪笼纱里夜凉如水犹喜长成对
　　三
　　一片南云定知来做巫山雨歌声才度只向风中住恼乱襄王无限牵情处长天暮又还飞去目断阳台路
　　四
　　沈醉归来洞房灯火闲相照夜寒犹峭信意和衣倒春梦虽多好梦常常少纱窗晓鳯帏人悄花外空啼鸟
　　五
　　云透斜阳半楼红影明窗户暮山无数归雁愁边去十里平芜花逺重重树空凝伫故人何处可惜春将暮
　　东坡
　　独倚胡床庾公楼外峰千朶与谁同坐明月清风我别乗一来有唱终须和还知麽自従添个风月平分破
　　天台　　　　　　　　　　秦少防
　　醉漾轻舟信流直到花深处尘縁相误无计花间住烟水茫茫回首斜阳暮山无数乱红如雨不记来时路
　　二
　　蹴罢秋千起来慵整纎纎手露浓花瘦薄汗轻衣透见客入来袜刬金钗溜和羞走倚门回首却把青梅嗅
　　贺方回
　　红杏飘香栁含烟翠拖金缕水边朱户门掩黄昏雨烛影揺红一枕伤春绪归不去鳯楼何处芳草迷归路
　　何籀
　　春雨蒙蒙淡烟深锁垂杨院暖风轻扇落尽桃花片薄幸不来前事思量遍无由见泪痕如线界破残妆面
　　二
　　鸎踏花飜乱红堆径无人埽杜鹃来了梅子枝头小拨尽琵琶总是相思调知音少暗伤懐抱门掩春山老
　　汪藻
　　髙栁蝉嘶采菱歌断秋风起晚云如髻湖上山横翠帘卷西楼雨过凉生袂天如水画楼十二有个人同倚
　　托意　　　　　　　　　　汪彦章【玉照新志】
　　永夜厌厌画帘低月山衔斗起来搔首梅影横窗痩好个霜天闲却传杯手君知否晓鸦啼后归梦浓如酒【能改斋漫録云彦章在翰苑屡致言者作此词或问曰归梦浓如酒何以在晓鸦啼后公曰无奈这一队畜生何】
　　黄山谷
　　罗带双垂妙香长恁携纎手半妆红豆各自相思瘦闻道伊家终日睂儿皱不能勾泪珠轻溜裛损揉蓝袖
　　赵元镇
　　香冷金猊梦回鸳帐余寒嫩更无人问一枕江南恨消瘦休文顿觉春衫褪清明近杏花吹尽薄暮寒成阵
　　王民瞻
　　花外红楼当时青鬓顔如玉淡烟残烛醉入花间宿白髪相逢犹唱当时曲当时曲断难续且尽杯中绿
　　梅　　　　　　　　　　　朱新仲【耆旧续闻】
　　流水泠泠断桥斜路横枝亚雪花飞下全胜江南画白璧青钱欲买春无价归来也风吹平野一防香随马
　　吕圣求
　　俊眼犀心尊前如有乗鸾便过愁传怨只许灯光见见了重休河汉明遮断深深院乱风飘霰揉了双罗燕
　　桃花落尽　　　　　　　　周少隠【竹坡词】
　　燕子风髙小桃枝上花无数乱溪深处满地飞红雨唤得春来又送春归去浑无绪刘郎前度空记来时路
　　朱希真
　　春雨春风问谁染就江南草燕娇莺巧只是防军老今古红尘愁了人多少罇前好缓歌低笑醉向花间倒
　　孙尚之
　　烟洗风梳司花先放江梅吐竹村沙路脉脉揺寒雨醉魄吟魂无着清香处愁如缕系春不住又折冰枝去
　　咏梅月　　　　　　　　　陈同父
　　一夜相思水边清浅横枝瘦小窗如昼情共香俱透清入梦魂千里人长久君知否雨僝云僽格调还依旧
　　送韩济之归襄阳　　　　　王初寮【苕溪渔隠】
　　岘首亭空劝君休堕羊碑泪宦防如寄且伴仙翁醉说与鲛人莫解江皋佩将归思晕红萦翠袖织回文字
　　钓台　　　　　　　　　　方有开
　　七里滩边江光漠漠山如防渔舟一叶径入寒烟碧笑我尘劳羞对双台石身如织年年行役鱼鸟浑相识
　　秋社【丰城南禅寺壁间词】
　　燕子依依晓来总为谁归去澹云生处已觉宾鸿度浅笑深嚬便面机中素乗鸾女琐窗琼宇防有明年暑
　　登楼　　　　　　　　　　頥堂
　　休惜余春试来把酒留春住问春无语帘卷西山雨一掬愁心强欲登髙赋山无数烟波无数不放春归去
　　晚春　　　　　　　　　　元遗山
　　醉里春归绿窗犹唱留春住问春何处花落莺无语渺渺吟懐漠漠烟中树西楼暮一帘疎雨梦里寻春去
　　朱雍
　　轻艳盈盈相逢曾向寒溪路惜飘零处无计禁春雨素影参差人在琼城步危栏暮年光催度特地香风住
　　梅　　　　　　　　　　　应次蘧【深雪偶谈】
　　雪意娇春腊前妆防春风面粉痕冰片一笑重烟见倚竹偎松谁道罗浮逺寒更转楚骚为伴韵绕香篝暖
　　记梦　　　　　　　　　　萧允之【名儒诗余】
　　花径相逢眼期心诺情如昨怕人疑着佯弄秋千索知有而今何似当初莫愁难托雨铃风铎梦断灯花落
　　南浦月　　　　　　　　　张辑
　　来剪莼丝江头一阵鸣蓑雨孤篷归路吹得苹风暮短髪萧萧笑与沙鸥语休归去玉龙嘶处邀月过南浦
　　魏夫人
　　波上清风画船明月人归后渐消残酒独自凭栏久聚散悤悤此恨年年有重回首淡烟疎栁隠隠芜城漏
　　冬　　　　　　　　　　　朱淑真
　　风劲云浓暮寒无奈侵罗幙髻鬟斜掠呵手梅妆薄少饮清欢银烛花频落添萧索春工已觉防破梅花萼
　　闺思　　　　　　　　　　李易安
　　寂寞深闺柔肠一寸愁千缕惜春春去防防催花雨倚遍阑干祗是无情绪人何处连天衰草望断归来路
　　池上有懐　　　　　　　　舒氏【王齐叟妻】
　　独自临流闷来强把阑干凭旧愁新恨耗却年时兴鹭散鱼潜烟敛风初定波心静照人如镜少个年时影【夷坚支志云王齐叟字彦龄元祐枢宻彦霖弟也任侠有声善为词曲妻舒氏亦工篇翰而妇翁出武列事之素不谨翁不能堪取女归竟至离絶女在父家一日行池上懐其夫作此词】
　　醉花间　　　　　　　　　　毛文锡
　　深相忆莫相忆相忆情难极银汉是红墙一带遥相隔金盘珠露滴两岸榆花白风揺玉佩清今夕为何夕二
　　休相问怕相问相问还添恨春水满塘生鸂还相趁昨夜雨霏霏临明寒一阵偏忆戍楼人久絶边庭信
　　玉蝴蝶　　　　　　　　　　温庭筠
　　秋风凄切伤离行客未归时塞外草先衰江南雁到迟芙蓉凋嫩脸杨栁堕新睂揺落使人悲断肠谁得知
　　孙光宪
　　春欲尽景仍长满园花正黄粉翅两悠扬翩翩过短墙鲜飚暖牵逰伴飞去立残芳无语对萧娘舞衫沈麝
　　香
　　女冠子　　　　　　　　　　温庭筠
　　含娇含笑宿翠残红窈窕鬓如蝉寒玉簪秋水轻纱卷碧烟　雪胸鸾镜里琪树鳯楼前寄语青娥伴早求仙
　　韦庄
　　四月十七正是去年今日别君时忍泪佯低面含羞半敛睂　不知魂已断空有梦相随除却天边月没人知
　　二
　　昨夜夜半枕上分明梦见语多时依旧桃花面频低栁叶睂　半羞还半喜欲去又依依觉来知是梦不胜悲
　　牛峤
　　双飞双舞春昼后园莺语巻罗帏锦字书封了银河雁过迟　鸳鸯排寳帐豆蔲绣连枝不语匀珠泪落花时
　　张泌
　　露花烟草寂寞五云三岛正春深貌减潜销玉香残尚惹襟　竹疎虚槛静松宻醮坛阴何事刘郎去信沈沈
　　鹿虔扆
　　鳯楼琪树惆怅刘郎一去正春深洞里愁空结人间信莫寻　竹疎斋殿迥松宻醮坛隂倚云低首望可知心
　　毛熈震
　　脩蛾慢脸不语檀心一防小山妆蝉鬓低含绿罗衣澹拂黄　闷来深院里闲步落花傍纎手轻轻整玉炉香
　　李询
　　春山夜静愁闻洞天疎磬玉堂虚细雾垂珠佩轻烟曳翠裾　对花情脉脉望月步徐徐刘阮今何处絶来书
　　上行杯　　　　　　　　　　韦庄
　　芳草灞陵春岸栁烟深满楼管一曲离声肠寸断今日送君千万红缕玉盘金镂盏须劝珍重意莫辞满
　　二
　　白马玉鞭金辔少年郎离别容易迢递去程千万里惆怅异乡云水满酌一杯劝和泪须愧珍重意莫辞醉














　　花草稡编巻二
　　钦定四库全书
　　花草稡编巻三
　　明　陈耀文　辑
　　小令
　　中兴乐　　　　　　　　　　毛文锡
　　荳蔻花繁烟艳深丁香软结同心翠鬟女相与共淘金红蕉叶里猩猩语鸳鸯浦镜中鸾舞丝雨隔荔枝隂
　　牛希济
　　池塘暖碧浸晴晖蒙蒙栁絮轻飞红蘂凋来醉梦还稀春云空有鴈归珠帘垂东风寂寞恨郎抛掷泪湿罗
　　衣
　　酒泉子　　　　　　　　　　温庭筠
　　罗带惹香犹系别时红豆泪痕新金缕旧防离肠　一双娇燕语雕梁还是去年时节緑隂浓芳草歇栁花狂
　　韦庄
　　月落星沉楼上美人春睡緑云倾金枕腻画屏深　子规啼破相思梦曙色东方才动栁烟轻花露重思难任
　　顾琼
　　杨栁舞风轻惹春烟残雨杏花愁莺正语画楼东　锦屏寂寞思无穷还是不知消息镜尘生珠泪滴损仪容
　　冯延巳
　　楚女不归楼枕小河春水月孤明风又起杏花稀　玉钗斜挿髻云垂裙上缕金双鳯一行书千里梦鴈南飞
　　温庭筠
　　花映栁条闲向緑萍池上凭栏干窥细浪雨潇潇　近来音信两疎索洞房空寂寞掩银屏垂翠箔度春宵
　　顾敻
　　罗带缕金兰麝烟凝魂防画屏欹云鬂乱恨难任　几回垂泪滴鸳衾薄情何处去月临窓花满树信沉沉
　　冯延巳
　　庭下花飞月照妆楼春事晩珠帘风兰烛烬怨空闺迢迢何处寄相思玉筯零零肠防屏帏深更漏永梦魂迷
　　二
　　芳草长川栁映危桥桥下路归鸿飞行人去碧山边风微烟淡雨萧然隔岸马嘶何处九回肠双脸泪夕阳天
　　三
　　春色融融飞燕乍来莺未语小桃寒垂栁晩玉楼空天长烟逺恨重重消息燕鸿归去枕前灯窓外月闭朱笼
　　四
　　深院空帏廊下风帘惊宿燕香印灰兰烛灺觉来时月明人自寒衣刚爱无端惆怅堦前行防畔立欲鸡啼
　　顾敻
　　黛薄红深约掠緑鬟云腻小鸳鸯金翡翠称人心　锦鳞无处传幽意海燕兰堂春又去隔年书千防泪恨难任
　　李询
　　秋月婵娟皎洁碧纱窓外照花穿竹冷沉沉印池心凝露滴砌蛩吟惊觉谢娘残梦夜深斜傍枕前来影徘徊
　　张泌
　　春雨打窓惊梦觉来天气晓画堂深红熖小背兰缸酒香喷鼻懒开缸惆怅更无人共醉旧巢中新燕子语双双
　　李询
　　雨渍花零红散香凋池两岸别情遥春歌防掩银屏孤防早晩离三楚闲理钿筝愁几许曲中情上语不堪听
　　顾敻
　　黛怨红羞掩映画堂春欲暮残花微雨隔青楼思悠悠芳菲时节看将度寂寞无人还独语画罗濡香粉汚
　　不胜愁
　　毛文锡
　　緑树春深燕语莺啼声防续蕙风飘荡入芳丛惹残红栁丝无力褭烟空金盏不辞须满酌海棠花下思朦
　　胧醉香风
　　晏同叔
　　春色初来遍折红芳千万树流莺粉蝶鬭翻飞恋香枝劝君莫惜缕金衣把酒看花须强饮明朝后日渐离
　　披惜芳时
　　沙塞子　　　　　　　　　　朱希真
　　万里漂零南越山引泪酒催愁不见鳯楼龙阙又经秋九日江亭闲望蛮树瘴烟浮肠防红蕉花晩水西流二【前调太悲再作】
　　蛮迳寻春春早千防雪已飞梅席地挿花传酒日西催莫作楚囚相泣倾银汉洗瑶池还尽人间桃李拂衣
　　归
　　落梅风
　　宫烟如水湿芳晨梅似雪相亲数枝春惹香尘　夀阳娇面偏怜惜妆成一面花新镜中重把玉纎匀酒初醺
　　醉垂鞭【钱塘送祖择之】　　　　　　　张子野
　　酒面灔金鱼吴娃唱吴潮上玉殿白麻书待君归后除勾留风月好平湖晓翠峯孤此景出闗无西州空画
　　图
　　二
　　双蝶绣罗裙东池宴初相见朱粉不深匀闲花淡淡春细看诸处好人人道栁腰身昨日乱山昏来时衣上
　　云
　　雪花飞　　　　　　　　　　黄鲁直
　　携手青云路稳天声迤逦传呼袍笏恩章乍赐春满皇都　何处难忘酒琼花照玉壶归嫋丝梢竞醉雪舞郊衢
　　春光好【碧鸡漫志云近世或易名愁倚栏】　　　和凝
　　纱窓暖画屏闲軃云鬟睡起四肢无力半春间　玉指剪裁罗胜金盘防缀酥山窥宋深心无限事小眉弯
　　二
　　苹叶软杏花明画船轻双浴鸳鸯出緑汀棹歌声　春水无风无浪春天半雨半晴红粉相随南浦晩几含情
　　曽纯甫
　　心下事不思量自难忘花底梦回春漠漠恨偏长　闲日多少韶光雕防静芳草池塘风急落红留不住又斜阳
　　愁倚栏
　　氷肌玉骨精神不风尘昨夜窓前都折尽忽疑君　清泪拂拂沾巾谁相念折赠芳春羌管休吹别塞曲有人听
　　三荣道上　　　　　　　　程正伯
　　山无数雨萧萧路迢迢不似芙蓉城下去栁如腰　梦随春絮飘飘知他在第几朱桥説与杜鹃休唤觉怕魂销
　　二
　　春犹浅栁初芽杏初花杨栁杏花交影处有人家　玉窓明暖烘霞小屏上水绕山斜昨夜酒多春睡重莫惊他
　　倚防令　　　　　　　　　　蒲江
　　惜春心步花隂怕春深风飏防丝吹落絮满园林　日长帘幙沉沉朱阑畔斜軃琼簮笑折棃花闲照水贴眉心
　　浣溪沙　　　　　　　　　　张曙
　　枕障薫炉隔綉帏二年终日两相思好风明月始应知天上人间何处去旧欢新梦觉来时黄昏微雨画帘
　　垂
　　【北梦言云张祎侍郎丧爱妾悼念不已其犹子曙作此词祎见之痛曰必阿灰所作】
　　韩偓【香奁集】
　　拢鬓新收玉步揺背灯初解绣裙腰枕寒衾暖异香焦深院不闗春寂寂落花和雨夜迢迢恨情残醉却无
　　寥
　　二
　　宿醉离愁慢髻鬟六铢衣薄惹轻寒慵红闷翠掩青鸾罗袜况兼金菡蓞雪肌仍是玉琅玕香腰细更沉
　　檀
　　韦庄
　　夜夜相思更漏残伤心明月凭栏干想君思我锦衾寒咫尺画堂深似海忆来唯把旧书看几时携手入长
　　安
　　张泌
　　马上凝情忆旧游照花淹竹小溪流钿筝罗幕玉搔头早是出门长带月可堪分袂又经秋晩风斜日不胜
　　愁
　　二
　　独立寒堦望月华露浓香泛小庭花绣屏愁背一灯斜云雨自从分散后人间无路到仙家但凭魂梦访天
　　涯
　　欧阳烱
　　天碧罗衣拂地垂美人初着更相宜好风如舞透香肌独坐含嚬吹鳯竹园中缓步折花枝有情无力泥人
　　时
　　二
　　相见休言有泪珠酒防重得叙欢娱鳯屏鸳枕宿金铺兰麝细香闻喘息绮罗纎缕见肌肤此时还恨薄情
　　无
　　顾敻
　　红藕香寒翠渚平月笼虚阁夜蛩清塞鸿惊梦两牵情宝帐玉炉残麝冷罗衣金缕暗尘生小窓孤烛泪纵
　　横
　　二
　　惆怅经年别谢娘月窓花院好风光此时相望最情伤青鸟不来传锦字瑶姬何处鎻兰房忍教魂梦两茫
　　茫
　　三
　　庭菊飘黄玉露浓冷莎隈砌隠鸣蛩何期良夜得相逢背帐风揺红爉滴惹香暖梦绣衾重觉来枕上怯晨
　　钟
　　四
　　鴈响遥天玉漏清小纱窓外月胧明翠帏金鸭炷香平何处不归音信防良宵空使梦魂惊簟凉枕冷不胜
　　情
　　五
　　露白蟾明又到秋佳期幽防两悠悠梦牵情役几时休记得那人微敛黛无言斜倚小书楼暗思前事不胜
　　愁
　　孙光宪
　　览镜无言泪欲流凝情半日懒梳头一庭疎雨湿春愁杨栁秪知伤怨别杏花应信损娇羞泪沾魂防轸离
　　忧
　　二
　　兰沐初休曲槛前暖风迟日洗头天湿云新敛未梳蝉翠袂半将遮粉臆宝钗长欲坠香肩此时模様不禁
　　怜
　　三
　　轻打银筝坠燕泥防丝髙罥画楼西花冠闲上午墙啼粉箨半开新竹迳红苞尽落旧桃蹊不堪终日闭深
　　闺
　　阎选
　　寂寞流苏冷绣茵倚屏山枕惹香尘小庭花露泣浓春刘阮信非仙洞客嫦娥终是月中人此生无路访东
　　邻
　　毛熙震
　　花榭香红烟景迷满庭芳草緑萋萋金铺闲掩绣帘低紫燕一双娇语碎翠屏十二晩峰齐梦魂销散醉空
　　闺
　　薛昭蕴
　　握手河桥栁似金蜂须轻惹百花心蕙风兰思寄清琴意满便同春水满情深还似酒杯深楚烟湘月两沉
　　沉
　　二
　　倾国倾城恨有余几多红泪泣姑苏倚风凝睇雪肌肤吴主山河空落日越王宫殿半平芜藕花菱蔓满重
　　湖
　　李珣
　　访旧伤离欲防魂无因重见玉楼人六街微雨镂香尘早为不逢巫峡夜那堪虚度锦江春遇花倾酒莫辞
　　频
　　二
　　红藕花香到槛频可堪闲忆似花人旧欢如梦絶音尘翠叠画屏山隠隠冷铺纹簟水潾潾防魂何处一蝉
　　新
　　南唐李主
　　红日已髙三丈透金鑪次第添香兽红锦地衣随步皱佳人舞防金钗溜酒恶时拈花蕋嗅别殿遥闻箫皷
　　奏
　　冯延巳
　　转烛飘蓬一梦归欲寻陈迹怅人非天教心愿与身违待月池台空逝水防花楼阁谩斜晖登临不惜更沾
　　衣
　　春恨　　　　　　　　　　李景
　　风压轻云贴水飞乍晴池馆燕争泥沈郎多病不胜衣沙上未闻鸿鴈信竹间时有鹧鸪啼此情惟有落花
　　知
　　晏同叔
　　阆苑瑶防风露秋整鬟凝思捧觥筹欲归临别强迟留月好谩成孤枕梦酒防空得两眉愁此时情绪悔风
　　流
　　二
　　青杏园林煮酒香佳人初着薄罗裳栁丝无力燕飞忙乍雨乍晴花自落闲愁闲闷日偏长为谁消痩减容
　　光
　　三
　　一曲新词酒一杯去年天气旧亭防夕阳西下几时回无可奈何花落去似曽相识燕归来小园香径独徘
　　徊
　　四
　　一向年光有限身等闲离别易销魂酒筵歌席莫辞频满目山河空念逺落花风雨更伤春不如怜取眼前
　　人
　　晏叔原
　　緑栁藏乌静掩闗鸭炉香细窓闲那回分袂月初残惜别谩成良夜醉解愁时有翠牋还欲寻双叶寄情
　　难
　　二
　　午醉西桥夕未醒雨花凄防不堪听归时应减鬓边青衣化客尘今古道栁含春意短长亭鳯楼争见路傍
　　情
　　欧阳永叔
　　堤上游人逐画船泊堤春水四垂天緑杨楼外出秋千白髪戴花君莫笑六么催拍盏频传人生何处似樽
　　前
　　二
　　湖上朱桥响画轮溶溶春水浸春云碧瑠璃滑浄无尘当路游丝萦醉客隔花啼鸟唤行人日斜归去奈何
　　春
　　三
　　叶底青青杏子垂枝头薄薄栁绵飞日髙深院晩莺啼堪恨风流成薄幸防无消息道归期托腮无语翠眉
　　低
　　四
　　十载相逢酒一巵故人才见便开眉老来游旧更同谁浮世歌欢真易失宦途离合信难期樽前莫惜醉如
　　泥
　　五
　　楼上灯深欲闭门梦云散处不留痕几年芳草忆王孙白日防干依旧緑试将前事倚黄昏记曽来处易销
　　魂
　　集句　　　　　　　　　　王介甫
　　百畆庭中半是苔门前古道水萦回爱闲能有几人来小院回廊人寂寂山桃野杏两三栽为谁零落为谁
　　开
　　苏子瞻
　　玉腕氷寒滴露华粉融香雪透轻纱晩来妆面胜荷花鬓亸欲迎眉际月酒红初上脸边霞一场春梦日西
　　斜
　　橘
　　菊暗荷枯一夜霜轻苞緑叶占林光竹篱茅舍出青黄香露喷人惊半破清泉流齿怯初尝吴姬三百手犹
　　香
　　方响
　　花满银塘水漫流犀槌玉板奏凉州顺风环佩过秦楼逺汉碧云轻漠漠今宵人在鹊桥头一声敲彻绛河
　　秋
　　秦少逰
　　漠漠轻寒上小楼晓隂无赖似穷秋澹烟流水画屏幽自在飞花轻似梦无边丝雨细如愁宝帘闲挂小银
　　钩
　　二
　　香靥凝羞一笑开栁腰如醉暖相挨日长春困下楼台照水有情聊整鬓倚防无绪更兠鞋眼边牵恨懒归
　　来
　　三
　　脚上鞋儿四寸罗唇边朱麝一樱多见人无语但回波料得有心怜宋玉只应无奈楚襄何今生有分共伊
　　麽
　　四
　　锦帐重重巻暮霞屏风曲曲鬭红牙恨人何事苦离家枕上梦魂飞不去觉来红日又西斜满庭芳草衬残
　　花
　　黄鲁直
　　飞鹊台前晕翠蛾千金新买带青螺最难如意为情多几处泪痕留醉袖一春愁思近横波逺山低尽不成
　　歌
　　张子野
　　楼倚春江百尺髙烟中还未见归桡几时期信似江潮花片片飞风弄蝶栁隂隂下水平桥日长才过又今
　　宵
　　二
　　轻屉来时不破尘石榴花映石榴裙有情应解忆青春夜短更难留逺梦日髙何计学行云树深莺过静无
　　人
　　谢无逸
　　楼阁帘垂乳燕飞圆荷细细防清漪薫风破梦晩凉时玉轸琴边兰思逺霜纨扇里翠眉低揉蓝衫子閙蜂
　　儿
　　周美成
　　日射欹红蜡蔕香风干微汗粉襟凉碧纱对掩簟纹光自剪栁枝明画阁戱抛莲菂种横塘长亭无事好思
　　量
　　二
　　翠葆参差竹径成新荷跳雨泪珠倾曲栏斜转小池亭风约帘衣归燕急水揺扇影戱鱼惊栁梢残日弄微
　　晴
　　三
　　薄薄纱厨望似空簟纹如水浸芙蓉醒来娇眼尚蒙眬强整罗衣擡皓腕更将纨扇掩酥胷羞郎何事面微
　　红
　　四
　　宝扇轻圆浅画缯象床平穏细穿藤飞蝇不到避壶氷翠枕面凉频忆睡玉箫手汗错成声日长无力要人
　　凭
　　五
　　雨过残红湿未飞珠帘一带透斜晖逰蜂酿蜜窃香归金屋无人风竹乱夜篝尽日水沉防一春须有忆人
　　时
　　六
　　楼上晴天碧四垂楼前芳草接天涯劝君莫上最髙梯新笋已成堂下竹落花都入燕巢泥忍听林表杜鹃
　　啼
　　春景
　　水涨鱼天拍栁桥云鸠拖雨过江皋一畨春信入东郊闲碾鳯团消短梦静看燕子叠新巢又移日影上花
　　梢
　　石孝友
　　宿醉离愁慢髻鬟【韩偓】緑残红豆忆前懽【叔原】锦江春水寄书难【叔原】　红袖时笼金鸭暖【少防】小楼吹彻玉笙寒【李璟】为谁和泪倚防干【中行】
　　赵徳麟
　　风急花飞昼掩门一檐残雨滴黄昏便无离恨也销魂翠被任薫终不暖玉杯慵举几畨温个般情事与谁
　　论
　　刘平叔出家妓八人絶艺【脚絶　歌絶琴絶　舞絶】
　　穏小弓鞋三寸罗歌唇清韵一樱多灯前秀艶揔横波指下鸣泉清杳掌中回旋小婆娑明朝归路奈情
　　何
　　三
　　一朶梦云惊晓鸦数枝春雨带梨花坐来残月冷窓纱钗鳯谩曽留得半枕山犹是枕时斜对花今日奈天
　　涯
　　四
　　槐栁春余渌涨天酒旗髙挿夕阳边谁家墙里笑秋千徃事不堪楼上看新愁多向曲中传此情销得是何
　　年
　　五
　　水满池塘花满枝乱香深里语黄鹂东风轻软防帘帏日正长时春梦短燕交飞处栁烟低玉牎红子鬭棊
　　时
　　六
　　少日懐山老住山一官休务得身闲几年食息白云间似我乐来真是少见人忙处不相闗养真髙静出尘
　　寰
　　贺方回
　　秋水斜阳逺漾金平山隠隠隔横林几家村落几声砧记得西楼凝醉眼昔年风物似如今只无人与共登
　　临
　　二
　　烟栁春梢蘸晕黄井栏风绰小桃香觉时帘幕又斜阳望处定无千里眼防来能有几回肠少年禁取恁凄
　　凉
　　三
　　鹦鹉无言理翠衿杏花零落昼隂隂画桥流水半篙深芳径与谁期鬭草绣床终日罢拈针小笺香管冩春
　　心
　　四
　　鼓动城头啼瞑鵶过云时送雨些些嫩凉如水逗窓纱弄影西厢侵戸月分香东畔拂墙花此时相望抵天
　　涯
　　五
　　云母窓前歇绣针低鬟凝思坐调琴玉纎纎按十三金归卧文园犹带酒栁花飞度画堂隂只凭双燕话春
　　心
　　六
　　莲烛啼痕怨漏长吟蛩随月到囘廊一屏烟景画潇湘连夜防无行雨梦隔年犹有着人香此情须信是难
　　忘
　　七
　　闲把琵琶旧谱寻四弦声怨却沉吟燕飞人静画堂深欹枕有时成雨梦隔帘无处説春心一从灯夜到如
　　今
　　八
　　宫锦袍薫氷麝香越纱裙染郁金黄薄罗依约见明妆绣陌不逢携手伴緑窓谁是画眉郎春风十里防人
　　肠
　　九
　　两防春山一寸波当筵娇甚不成歌动人情态可须多金井露寒风下叶画楼云防月侵河厌厌此夜奈愁
　　何
　　十
　　楼角初销一缕霞澹黄杨栁带栖鸦玉人和月摘梅花笑撚粉香归洞戸更垂罗幙防窓纱东风寒似夜来
　　些
　　和葆光春晩饮防　　　　　舒信道
　　金缕歌残红烛稀梁州舞罢小鬟垂酒醒还是独归时画栋日髙来语燕绮窓风暖度游丝几多緑叶上青
　　枝
　　重阳前一日登极目亭　　　叶少蕴
　　小雨初回昨夜凉绕篱新菊已催黄碧空无际巻苍茫千里防鸿供逺目十年芳草挂愁肠缓歌聊与送瑶
　　觞
　　书虞元翁画　　　　　　　苏养直
　　水榭风微玉枕凉牙床角簟藕花香野塘烟雨罩鸳鸯红蓼渡头青嶂逺緑苹波上白鸥双淋浪淡墨水云
　　乡
　　吕居仁
　　暖日温风破浅寒短青无数簇幽栏三年春在病中看中酒心情浑似梦采花时不曽闲几年芳信隔秦
　　闗
　　歳除集二老句　　　　　　向伯恭
　　爆竹声中一嵗除东风送暖入屠苏【荆公】曈曈晓色上林庐　老去怕看新厯日退归拟学旧桃符【东坡】青春不染白髭须
　　朱希真
　　白玉栏干白玉人倚花吹叶忍黄昏萧郎一去又经春眉淡翠峰愁易聚脸残红雨泪难匀纎腰减半緑罗
　　裙
　　二
　　雨湿清明香火残碧溪桥外燕泥寒日长独自倚防干脱箨修篁初散緑褪花新杏未成酸江南春好与谁
　　看
　　三
　　才子佳人相见难舞收歌罢又更防宻将春恨系幽欢结子同心香佩带帕儿双字玉连环酒醒灯暗忍重
　　看
　　泛舟　　　　　　　　　　毛泽民
　　银字笙箫小小童梁州吹过栁桥风阿谁劝我玉杯空小醉径须眠锦瑟夜归不用簇纱笼画舩帘卷月明
　　中
　　赵元镇
　　艶艶春娇入眼波劝人金盏缓声歌不禁粉泪揾香罗暮雨朝云相见少落花流水别离多寸肠争奈此情
　　何
　　陈克【子髙】
　　罨画溪头春水生铜官山外夕阳明暖风无力小舟横万事悠悠生处熟三杯兀兀醉时醒杏花杨栁更多
　　情
　　二
　　短烛荧荧照碧窓重重帘幙防梨霜幽欢不怕夜偏长罗袜钿钗红粉醉曲屏深幔緑橙香征鸿虽逺防人
　　肠
　　三
　　牎纸幽幽不肯明寒更忍作防肠声背人残烛却多情合下心期唯有梦如今魂梦也无凭几行闲泪莫纵
　　横
　　赵子发
　　疎防揺揺趂岸移惊鸥防防过防飞舡分水打嫩沙回防梦不知人去处巻帘还有燕来时日斜风转湾
　　西
　　曹元龙
　　栁絮池台淡淡风碧波花屿小桥通云连丽宇倚晴空芳草緑杨人去住短墙幽径燕西东攀条弄蕋得从
　　容
　　吴大年
　　白玉楼中白雪歌更将白纻衬春罗软红香里最么麽桃叶桃根随处有江南江北见来多风前月底奈愁
　　何
　　二
　　璧月光中玉漏清小梅疎影水边明似梅人醉月西倾梅欲黄时朝暮雨月重圆处短长亭旧愁新恨若为
　　情
　　赵徳庄
　　花下凭肩月下迎避人私语脸霞生画堂红烛意盈盈病酒一春愁与睡倚防终日雨还晴强移心绪作清
　　明
　　余干传舎　　　　　　　　吴儆
　　画楯朱栏绕碧山平湖倚徙水云寛人家杨栁带汀湾目力已随飞鸟尽机心还逐白鸥闲潇潇微雨晚来
　　寒
　　上已
　　软翠冠儿簇海棠砑罗衫子绣丁香闲来水上踏青阳风暖有人能作伴日长无事可思量水流花落任匆
　　忙
　　张安国
　　已是人间不系舟此心元是不惊鸥卧看骇浪与天浮对月只应频举酒临风何必更搔头暝烟多处是神
　　州
　　二
　　冉冉幽香解钿囊兰桡烟雨暗春江十分清痩为萧郎遥忆牙樯收楚防应将玉筯防吴妆有人萦防九回
　　肠
　　坐中十八客
　　同是洲丹府仙只今聊结社中莲鸣笳按拍酒如川唤起封姨清晩景更将荔子冩新圆从今三夜看婵
　　姢
　　相山词
　　一种秋风两处凉雨声初歇漏声长池塘零落藕花香归梦等闲归燕去防肠分付防云行画屏今夜更思
　　量
　　陆放翁
　　嬾向沙头醉玉瓶唤君同赏小窓明夕阳吹角最闗情忙日苦多闲日少新愁常续旧愁生客中无伴怕君
　　行
　　渔父　　　　　　　　　　徐师川
　　西塞山前白鹭飞桃花流水鳜鱼肥一波才动万波随黄帽岂如青篛笠羊裘何似緑蓑衣斜风细雨不须
　　归
　　二
　　新妇矶边秋月明女儿浦口晩潮平沙头鹭宿戯鱼惊青蒻笠前明此事緑蓑衣底庆平生斜风细雨小舟
　　轻
　　【张志和渔父词云西塞山前白鹭飞桃花流水鳜鱼肥青篛笠緑蓑衣斜风细雨不须归顾况渔父词云新妇矶边月明女儿浦口潮平沙头鹭宿鱼惊东坡云元真语极清丽恨其曲度不传加数语以浣溪沙歌之云西塞山前白鹭飞散花洲外片防防桃花流水鳜鱼肥自芘一身青篛笠相随到处緑蓑衣斜风细雨不须归山谷见之击节称赏且云惜乎散花与桃花字重叠又渔舟少有使防者乃取张顾二词合为浣溪沙云新妇矶边眉黛愁女儿浦口眼波秋惊鱼错认月沉钩青篛笠前无限事緑蓑衣底一时休斜风细雨转船头东坡跋云鲁直此词清新婉丽问其最得意处以山光水色替却玉肌花貌真得渔父家风也然才出新妇矶便入女儿浦此渔父无乃太澜浪乎东湖老人因坡谷互有异同之论故作此词二阕云】
　　朱雍
　　残日凭栏目防霞寒林人静毎归鸦小梅春早压羣花一槛风声清玉管数枝月影到窓纱隔帘时度暗香
　　些
　　春情　　　　　　　　　　刘致君
　　绣馆人人倦踏青粉垣深处簸钱声卖花门外緑隂轻帘幙风柔飞燕燕池塘花暖语莺莺有谁知道一春
　　情
　　蔡州陂铺壁间词　　　　能改斋谩録
　　剪碎香罗裛泪痕鹧鸪声防不堪闻马嘶人去近黄昏整整斜斜杨栁陌踈疎宻宻杏花村一畨风月更消
　　魂
　　武进防壁　　　　　　　　杨彦龄【笔録】
　　倦客东归得自由西风江上泛扁舟夜寒霜月素光流想得故人千里外醉吟应上谢家楼不多天气近中
　　秋
　　二
　　北固江头浪拍空归防一夜趂秋风月明初上荻花丛渐入三吴烟景好此身将过浙江东梦魂先在鉴湖
　　中
　　别恨　　　　　　　　　　郑中卿
　　酒薄愁浓醉不成夜深欹枕数残更嫩寒时节过烧灯已自孤鸾羞对镜未能双鳯怕闻笙莫教吹作别离
　　声
　　延安李氏
　　无力蔷薇带雨低多情蝴蝶趂花飞流水飘香乳燕啼南浦魂消春不管东阳衣减镜先知小楼今夜月依
　　依
　　李易安
　　小院闲窓春色深重帘未卷影沉沉倚楼无语理瑶琴逺岫出山催薄暮细风吹雨弄轻隂梨花欲谢恐难
　　禁
　　二
　　淡荡春光寒食天玉罏沉水袅残烟梦回山枕隠花钿海鷰未来人鬭草江梅已过栁生绵黄昏疎雨湿秋
　　千
　　闺情
　　髻子伤春慵更梳晩风庭院落梅初淡云来徃月疎疎玉鸭薫炉闲瑞脑朱樱斗帐掩流蘓遗犀还解辟寒
　　无
　　朱淑真
　　露井夭桃吐绛英春衣初试薄罗轻风和烟暖燕巢成满院深帘闲不卷曲房朱户闷长扄恼人光景又清
　　明
　　春怨
　　卸下金钗一様娇背灯初解绣裙腰衾寒枕冷夜香消深院不闗春寂寂落花和雨夜迢迢恨情和梦更无
　　聊
　　慕容嵓卿妻
　　满目江山忆旧游汀花汀草弄春柔长亭舣住朩兰舟好梦易随流水去芳心犹逐晓云愁行人莫上望京
　　楼
　　【竹坡诗话云顷年平江府雍熙寺毎深夜月明有妇人歌小词于廊庑间者就之不见客有闻而録之者姑苏士子慕容嵓卿见而惊曰君何从得此词客语之故嵓卿悲叹乆之曰此余亡妻之词无知之者明日视之乃其妻旅衬所在】
　　珍娘【也】
　　溪雾溪烟溪景新溶溶春水净无尘碧琉璃底浸春云风飏防丝垂蝶翅雨飘飞絮湿莺唇桃花片片送残
　　春
　　纱窓恨　　　　　　　　　　毛文锡
　　双双蝶翅涂鈆粉咂花心绮窓绣户飞来穏画堂隂二三月爱随飘絮伴落花来拂衣襟更剪轻罗片傅黄金
　　二
　　新春燕子还来至一双飞垒巢泥湿时时坠涴人衣后园里看百花发香风拂绣户金扉月照纱里恨依依
　　恋情深　　　　　　　　　　毛文锡
　　滴滴铜壶寒漏咽醉红楼月宴余香殿防鸳衾荡春心真珠帘下晓光侵莺语隔琼林宝帐欲开慵起恋情
　　深
　　宫词
　　玉殿春浓花烂漫簇神仙伴罗裙窣地缕黄金奏清音酒防歌罢两沉沉一笑动君心永愿作鸳鸯伴恋情
　　深
　　清商怨　　　　　　　　　　晏叔原
　　庭花香信尚浅最玉楼先暖梦觉春衾江南依旧逺回纹锦字暗剪谩寄与也应归晩要问相思天涯犹自短
　　周美成
　　枝头风势渐小看暮鸦飞了又是黄昏闭门收返照江南人去路缈信未通愁已先到怕见孤灯霜寒催睡早
　　欧阳永叔
　　闗河愁思望处满渐素秋向晩鴈过南云行人回泪眼双鸾衾裯悔展夜又水枕孤人逺梦未成归梅花闻
　　塞管
　　【江淹诗心逐南云去身随北雁来陆机思亲赋指南云以寄钦陆云九愍眷南云以兴悲】
　　沈文伯【天机余锦】
　　城上鸦啼斗转渐渐玉壶氷满月淡寒梅清香来小院谁遣鸾牋冩怨翻锦字叠叠和愁巻梦破悲笳江南
　　烟树逺
　　赞浦子　　　　　　　　　　毛文锡
　　锦帐添香睡金炉换夕薫懒结芙蓉带慵拖翡翠裙正是桃夭栁媚那堪暮雨朝云宋玉髙唐意裁琼欲赠君
　　伤春怨　　　　　　　　　　荆公【能改斋漫録】
　　雨打江南树一夜花开无数緑叶渐成隂下有游人归路　与君相逢处不道春将暮把酒祝东风且莫匆匆去
　　平湖乐
　　緑荷相背倚西风凉露烟霏重翠盖银瓶醉时捧使君公　径须倾倒玻瓈瓮青山城郭暮云楼阁髙下一重重
　　二
　　安仁双鬓已惊秋更甚眉头皱一笑相逢且开口玉为舟　新词淡似鹅黄酒醉归扶路竹西歌吹人道似扬州
　　三
　　采菱人语隔秋烟波静如横练入手风光莫流转共留连　画船一笑春风面江山信美终非吾土问何日是归年
　　四
　　秋风湖上水増波朩底云隂过憔悴湘累莫轻和且髙歌　凌波幽梦谁惊破佳人望防碧云暮合道别后意如何
　　小桃红　　　　　　　　　　张小山
　　一汀烟栁索春饶添得杨花閙盼杀归舟朩兰棹水迢迢　画楼明月空相照今畨痩了多情知道寛褪翠裙腰
　　归国遥　　　　　　　　　　温飞卿
　　双脸小鳯战箆金飐艶舞衣无力风敛藕丝秋色染锦帐绣帏斜掩露珠清晓簟粉心黄蘂花靥黛眉山两防
　　韦庄
　　春欲暮满地落花红带雨惆怅玉笼鹦鹉单栖无伴侣南望去程何许问花花不语早晩得同归去恨无双
　　翠羽
　　二
　　金翡翠为我南飞传我意罨画桥边春水几年花下醉别后只知相愧泪珠难逺寄罗幕绣帏鸳被旧欢如
　　梦里
　　冯延巳【花间作温】
　　雕香玉翠鳯宝钗垂钿筐交胜金粟越罗香水渌画堂照帘残烛梦余更漏促谢娘无限心曲晓屏山
　　防续
　　三字令　　　　　　　　　　欧阳烱
　　春欲暮日迟迟牡丹时罗幌巻翠帘垂两心知　人不在燕空归负佳期香烬落枕函欹月分明花澹薄惹相思
　　向伯恭
　　春尽日雨余时红蔌蔌緑漪漪花满地水平池烟光里云衫上画船移　文鸳并白鸥飞歌韵响酒行迟将我意入新诗春欲去留且住莫教归


　　花草稡编巻三
　　钦定四库全书
　　花草稡编巻四
　　明　陈耀文　辑
　　小令
　　缕缕金　　　　　　　　　　清湖三塔记
　　几回见你帘儿下佯不采把人斜抺问着他揷地推聋哑到学三郎改话不也不和我巧时休和我巧时都不怕
　　二
　　这几日言语夹衩只推道娘的挜把常言道官不容针又何况私同车马不也不和我巧时休和我巧时都不怕【备题】
　　杨花落【梦中词】　　　　　　　　李邦直【尘史】
　　杨花落燕子横穿髙阁长恨春醪如水薄闲愁无处着　去年今日玉陵舍皷角秋风千嵗辽东回首人间万事空
　　喜长新　　　　　　　　　　王胜之
　　秋云朔吹晓徘徊雪照楼台宴召邹枚相如独逞雄才明烛薫炉香暖深劝金杯庭前粉艶有寒梅昨夜一
　　枝开
　　霜天晓角　　　　　　　　　张安国
　　栁丝无力冉冉萦秋碧系我船儿不住楚江上晩风急棹歌休怨抑有人离恨极説与归期不逺刚不信泪
　　偷滴
　　张材甫
　　晓风揺幕欹枕闻残角霜月竹窓寒影金猊冷翠衾薄旧恨无处着新愁还又作夜夜单于声里灯花共泪
　　珠落
　　刘改之
　　霜天晓角梦回滋味恶酒醒不禁寒力纱窓外日华薄拥衾思旧约无情风透幙惟有梅花相伴不成是也
　　吹落
　　刘圻父
　　横隂漠漠似觉罗衣薄正是海棠时候纱窓外东风恶惜春春寂寞寻花花冷落不防这些情味元不是念
　　离索
　　月当　　　　　　　　　张宗瑞
　　看朱成碧曽醉梅花侧相遇匆匆相别又争似不相识南北千里隔几时重见得最苦子规啼处一片月当
　　窓白
　　闗河令【清逺轩逺望】　　　　　　　赵介之
　　亭皋霜落飞叶满听西风防鴈闲凭危防斜阳红欲敛行人归期太晩误髣髴征防几防水逺连天愁云遮
　　望眼
　　已亥宜春舟中
　　江头伊轧动柔橹渐楚天欲暮浩荡轻鸥波间自容与岸蓼汀苹无绪更满目萧疎红树此意何穷凭谁图
　　画取
　　卜筭子
　　春恨　　　　　　　　　　秦处度
　　春透水波明寒峭花枝痩极目烟中百尺楼人在楼中否　四和袅金鳬双陆思纎手拟倩东风浣此情情更浓如酒
　　陈莹中
　　身如一叶舟万事潮头起水长船髙一任伊来徃洪涛里　潮落又潮生今古长如此后夜开樽独酌时月满人千里
　　二
　　梦里不知眠觉后眠何在试问眠身与梦身那个能只对　醉后有人醒醒了无人醉要识三千与大千不在防尘外
　　裕陵时人
　　蹙破眉峰碧纎手还重执镇日相看未足时忍便使鸳鸯只　薄暮投村驿风雨愁通夕窓外芭蕉窓里人分叶上心头滴【玉照新志裕陵亲书其后云此词甚佳不知何人作奏来】
　　孤鸿　　　　　　　　　　苏子瞻
　　缺月挂疎桐漏防人初静时见幽人独徃来缥缈孤鸿影　惊起却回头有恨无人省拣尽寒枝不肯栖枫落吴江冷
　　【耆旧续闻云赵右史云余顷于郑公实处见东坡亲迹书卜筭子防句云寂寞沙汀冷刋本作枫落吴江冷词意全不相属也】
　　皎如晦【杭州僧】
　　有意送春归无计留春住毕竟年年用着来何似休归去　目防楚天遥不见春归路风急桃花也似愁防防飞红雨
　　毛栞
　　见也如何暮别也如何遽别也难时见也难后防难凭据　去也如何去住也如何住住也应难去也难此际难分付【石孝友集金谷遗音】
　　送鲍浩然游浙东　　　　　王逐客【能改斋漫録】
　　水是眼波横山是眉峰聚欲问行人去那边眉眼盈盈处　才始送春归又送君归去若到江南赶上春千万和春住
　　张子野
　　梦短寒夜长坐待清霜晓临镜无人为整妆但自学孤鸾照　楼台红树杪风月依前好江水东流郎在西问尺素何由到
　　杜叔元【安世】
　　尊前一曲歌歌里千重意才欲歌时泪已流恨应更多于泪　试问縁何事不语痴如醉我亦情多不忍闻怕和我添憔悴
　　程正伯
　　独自上层楼楼外青山逺望到斜阳欲尽时不见西飞鴈　独自下层楼楼下蛩声怨待到黄昏月上时依旧柔肠防
　　吕圣求
　　一日抵三秋半月如千嵗自夏经秋到雪飞一向都无计　续续説相思不尽无穷意若冩幽懐一段愁应用天为纸
　　徐师川
　　天生百种愁挂在斜阳树緑叶隂隂自得春草满莺啼处　不见凌波步空想如簧语门外重重叠叠山遮不防愁来路
　　舒信道
　　池防小雨干门巷香轮少谁把青钱衬落红满地无人扫　何时鬬草归几度寻花了留得佳人莲步痕宫様鞋儿小
　　黄山谷
　　要见不得见要近不得近试问得君多少怜管不解多于恨　禁止不得泪忍管不得闷天上人间有底愁向个里都谙尽
　　刘潜夫
　　尽是手成持合得天饶借风雨于花有甚雠作意相陵借　做暖逼教开做冷催教谢不负明年看花人只负栽花者
　　二
　　片片蝶衣轻防防猩红小人道东君不惜花百种千般巧　朝见树头防暮见枝头少人道东君果惜花雨打风吹了
　　李敦诗
　　南北利名人常恨家居少毎到春时听子规无不伤懐抱　好去向长安细与公卿道待得功成名遂时不如归来早
　　康仲伯
　　曽约再来时花暗春风树今日人来花未开春未知人处　坐客有踈狂防笔题新语浑为玉人頺玉山忘了阳闗路
　　二
　　烟髻绾层巅云叶生寒树斜日行人窈窕村愁阵纵横处　细细冩鸾牋道寄相思语会倩春风展栁眉回马章防路
　　蒲江
　　续续露蛩鸣索索风梧语痩骨从来不奈秋一夜秋如许　簟冷卷风漪髻滑抛云缕展转无人共此情画角吹残雨
　　慈谿丈亭馆古词
　　潮生浦口云潮落沙头树潮本无心落又生人自来还去　今古短长亭送徃迎来处老尽东西南北人亭下潮如故
　　清湖三塔记
　　幽花带露红湿栁拖烟翠花栁分春各自芳惟有人憔悴　寄与手中书问肯归来未正是东风料峭寒如何独自教人睡
　　寄歌者李莲　　　　　　　吕圣求
　　渡口看潮生水满蒹葭浦长记扁舟载月明深入红蕖去　荷尽覆平池忘了归来路谁信南楼百尺髙不见如莲步
　　陈无已【梅苑】
　　揺风影似凝带雪香如抱开尽南枝到北枝不道春将老　飘飖姑射仙谁识氷肌好会有青绫梦觉人可爱池塘草
　　二
　　绣幕罩梅花莫放清香透鉴里朱顔嵗嵗移只道花依旧　把酒问梅花知我离情否若使梅花知我时料得花须痩
　　三
　　雪闇岭头云竹冷溪边树还似潇湘缥缈人玉笼香雾　月下幽香度梦里香魂驻回首南枝酒半醺寂寞无寻处
　　晩春　　　　　　　　　　髙观
　　屈指数春来弹指惊春去檐外蛛丝网落花也要留春住　几日喜春晴几夜愁春雨十二雕窓六曲屏题遍伤春句
　　二月三十日寿母　　　　　范靖江【夀亲养老】
　　满二望三时春景方明媚人见蟠桃结子来王母初筵啓　无数桂林山不尽漓江水揔入今朝祝夀杯永保千千嵗
　　赵可【中州乐府】
　　明月在青天借问今时几但见宵从海上来不觉云间坠　流水古今人共看皆如此唯愿当歌对酒时长照金尊里
　　缺月挂疎桐【拟东坡作】　　　　　赵秉文
　　乌鹊不多惊贴贴风枝静珠贝横空冷不收半湿秋河影　缺月堕幽窓推枕惊深省落叶萧萧听雨声帘外霜华冷
　　西湖遗旧　　　　　　　　福建士子
　　月在小楼西鸡唱霜天晓泪眼相看话别时把定纎纎手　伊道不忘人伊却都忘了我若无情似你时瞒不得桥头栁【古杭杂记】
　　赠乐婉【杭妓】　　　　　　　施酒监【古今词话】
　　相逢情便深恨不相逢早识尽千千万万人终不似伊家好　别你登长道转更添烦恼栁外朱楼独倚栏满目围芳草
　　答施酒监　　　　　　　　乐婉
　　相思似海深旧事如天逺泪滴千千万万行更使人愁肠防　要见无因见了终难若是前生未有縁待重结来生愿
　　美奴【陆藻侍儿】
　　送我出东门乍别长安道两岸垂杨鎻暮烟正是秋光老　一曲古阳闗莫惜金尊倒君向潇湘我向秦鱼鴈何时到【苕溪渔隠】
　　梅　　　　　　　　　　　朱淑真
　　竹里一枝梅映带林逾静雨后清竒画不成浅水横斜影　吹彻小单于心事重思省拂拂风前度暗香月色侵花冷
　　严防芳
　　不是爱风尘似被前縁误花开花落自有时总赖东君主　去也终须去住也如何住若得山花挿满头莫问奴归处
　　后庭花　　　　　　　　　　毛熙震【花间集】
　　莺啼燕语芳菲节瑞庭花发昔时懽宴歌声掲管弦清越　自从陵谷追游歇画梁尘黦伤心一片如珪月闲鎻宫阙
　　二
　　越罗小袖新香旧薄笼金钏倚防无语揺轻扇半遮匀面　春残日暖莺娇嬾满庭花片争不教人长相见画堂深院
　　孙光宪
　　石城依旧空江国故宫春色七尺青丝芳草緑絶世难得　玉英凋落尽更何人识野棠如织只是教人添怨忆怅望无极
　　玉树后庭花【上元】　　　　　　张子野
　　华镫火树红相鬭徃来如昼河桥水白天晴讶别生星斗　落梅秾李还依旧宝钗沽酒晓蟾残漏心情恨雕鞍归后
　　二
　　宝牀香重春眠觉魫窓难晓新声丽色千人歌后庭清妙　青骢一骑来飞鸟靓妆难好至今落日寒蟾照台城秋草
　　巫山一段云　　　　　　　　毛文锡
　　雨霁巫山上云轻映碧天逺风吹散又相连十二晩峰前　暗湿啼猿树髙笼过客船朝朝暮暮楚江边几度降神仙
　　李珣
　　有客经巫峡停桡向水湄楚王曽此梦瑶姬一梦杳无期　尘暗珠帘巻香销翠幄垂西风回首不胜悲暮雨洒空祠
　　二
　　古庙依青嶂行宫枕碧流水声山色鎻妆楼徃事思悠悠　云雨朝还暮烟花春复秋啼猿何必近孤舟行客自多愁
　　【花庵词客云唐词多縁题所赋临江仙则言仙事女冠子则述道情河渎神则咏祠庙大槩不失本题之意尔后渐变失题逺矣如此二词实唐人本来词体如此】
　　净坛峰【巫山十二峰】　　　　　　赵孟頫
　　叠嶂千重碧长江一带清瑶坛霞冷月胧明欹枕若为情　云过船窓晓星移宿雾晴古今离恨拨难平惆怅峡猿声
　　登龙峰
　　片月生危岫残霞拂翠桐登龙峰下楚王宫千古感遗踪　栁色眉边緑花明脸上红欲寻灵迹阻江风离思杳无穷
　　松鹤峰
　　松鹤堆岚霭阳台枕水湄风清月冷好花时惆怅阻佳期　别梦逰蝴蝶离歌怨竹枝悠悠徃事不胜悲春恨入双眉
　　上升峰
　　云里髙唐观江邉楚客舟上升峰月照妆楼离思两悠悠　雨云千里阻长江一带秋歌声频唱引离愁光景恨如流
　　朝云峰
　　絶顶朝云散寒江暮雨频楚王宫殿已成尘过客转伤神　月是巫娥伴花为宋玉隣一听歌调一含嚬哀怨竹枝春
　　集仙峰
　　雨过苹汀逺云深水国遥渡头齐举朩兰桡纎细楚宫腰　映水匀红脸偎花整翠翘行人倚棹正无聊一望一魂销
　　望霞峰
　　碧水鸳鸯浴平沙荳蔻红望霞峰翠一重重防卸落花风　澹薄云笼月霏微雨洒篷孤舟晩泊浪声中无处问音容
　　栖鳯峰
　　芍药虚投赠丁香漫结愁鳯栖鸾去两悠悠新恨怯逢秋　山色惊心碧江声入梦流何时管簇归舟兰棹泊沙头
　　翠屏峰
　　碧水澄青黛危峰耸翠屏竹枝歌怨月三更别是防肠声　烟外黄牛峡云邉白帝城扁舟清夜泊苹汀倚棹不胜情
　　聚鹤峰
　　鹤信三山逺罗帬片水深髙唐春梦杳难寻惆怅至如今　十二峰前月三千里外心红牋锦字信沉沉肠防旧香衾
　　望泉峰
　　晓色飘红豆平沙枕碧流泉声云影弄新秋触处是离愁　脸泪横波淡眉攅片月收佳人妩笑凖难休半整玉搔头
　　起云峰
　　袅娜江邉栁飘飖岭上云卸防回棹楚江濵归信夜来闻　欲拂瑚枕先熏翡翠裙江头含笑去迎君鸾鳯画成羣
　　栁三变
　　六六真游洞三三物外天九斑麟稳破非烟何处接云軿　昨夜麻姑陪宴又话蓬莱清浅几囘山脚弄云涛髣髴见金鼇
　　二
　　阆苑年华永嬉逰别是情人间三度见河清一畨碧桃成　金母忍将轻摘留宴鼇峰真客红闲卧吠斜阳方朔敢偷尝
　　三
　　萧氏贤夫妇茅家好弟兄羽轮飚驾赴层城髙防尽仙卿　一曲云謡为寿倒尽金壶碧酒醺酣争撼白榆花踏碎九光霞
　　减字朩兰花　　　　　　　　欧阳永叔
　　留春不住燕老莺慵无覔处説似残春一老应无却少人　风和月好办得黄金须买笑爱惜芳时莫待无花空折枝
　　二
　　伤懐离抱天若有情天亦老此意如何细似轻丝似波　扁舟岸侧枫叶荻花秋索索细想前欢须着人间比梦间
　　三
　　歌檀敛袂缭绕雕梁尘暗起柔润清圆百琲明珠一线穿　樱唇玉齿天上仙音心下事留住行云满坐迷魂酒半醺
　　四
　　去年残臈曽折梅花相对挿人面而今空有花开无处寻　天天不逺把酒拈花时发愿愿得和伊偎雪眠香似旧时
　　晏叔原
　　长亭晚送都似緑窓前日梦小字还家恰应红灯昨夜花　良时易过半镜流年春欲破徃事难忘一枕髙楼到夕阳
　　二
　　留春不住恰似年光无味处满眼飞英弹指东风太浅情　筝未穏学得新声难破恨转枕花前且伴香红一夜眠
　　三
　　长杨辇路緑满当年携手处试逐春风重到宫花苑树中　芳菲绕遍今日不如前日徤酒罢凄凉新恨犹添旧恨长
　　恨别　　　　　　　　　　栁耆卿
　　花心栁眼都似游丝常惹绊慵困谁怜绣线金针不喜穿　深房宻防争向好天多聚散緑窓前几日春愁废管
　　春情　　　　　　　　　　王安国
　　画桥流水雨湿落红飞不起月破黄昏帘里余香马上闻　徘徊不语今夜梦魂何处去不似垂杨犹解飞花入洞房
　　润州席上　　　　　　　　苏子瞻
　　郑庄好客容我尊前时堕帻落笔风生籍籍声名满帝京　髙山白早莹氷肌那解老从此南徐良夜清风月满湖
　　【东皋杂録云林希子中知润州东坡自钱塘赴召有官妓郑容髙莹求脱籍东坡为此词书牒林判云郑容落籍髙莹从良盖取句端八字云苕溪渔隠曰聚兰集载此词东坡赠润守许仲凃】
　　东坡【侯鲭録】
　　春庭月午揺落春醪光欲舞步转回廊半落梅花婉婉香　轻风薄雾都是少年行乐处不似秋光只与离人照防肠
　　【元祐七年正月东坡在汝隂州堂前梅花大开王夫人曰春月色胜如秋月色秋月色令人凄惨春月色令人和悦何如召赵徳麟辈来饮此花下先生大喜曰吾不知子能诗耶此真诗家语耳遂相召与饮用是语作此词】
　　登巫山县楼　　　　　　　黄山谷
　　襄王梦里草緑烟深何处是宋玉台头暮雨朝云几许愁　飞花漫漫不管羇人肠欲防春水茫茫要渡南陵更防肠
　　二
　　终宵忘寐好事如何犹尚未子细沉吟珠泪盈盈湿袖襟　与君别也愿在郎心莫暂舍记取盟言闻早回程却再圆
　　秦少游
　　天涯旧恨独自凄凉人不问欲见回肠防尽金炉小篆香　黛蛾长敛任是东风吹不转困倚危楼过尽飞鸿字字愁
　　张文潜
　　个人风味只有梅花些子似每到开时满眼清愁只自知　霞裾仙佩姑射神人风露态蜂蝶依忙不与春风一防香
　　减兰十梅【并序】　　　　　　　梅苑
　　窃以花虽多品梅最先春始因暖律之潜催正值氷澌之初泮前村雪里已见一枝山上驿边乱飘千片寄江南之春信与陇上之故人玉脸娉婷如夀阳之傅粉氷肌莹彻逞姑射之仙姿不同桃李之繁枝自有雪霜之素质香欺青女冷奈霜娥月浅溪明动诗人之清兴日斜烟瞑感行客之幽懐偏宜浅蕋轻枝最好暗香疎影况是非常之标格别有一种之风情姮娥好星难那更防云易散凭栏赏处已遍南枝兼北枝秉烛看时休问今日与昨日且辍龙吟之三弄更停画角之数声庾岭将军久思止渇傅岩元老专待和羮岂如凢卉之娇春长赖化工而结实又况风姿雨质晓色暮云日邉月下之妖娆雪里霜中之艶冶初开微绽欲落惊飞取次芬芳无非竒絶锦囊佳句但能髣髴芳姿皓齿清歌未尽形容雅态追惜花之余恨舒乐事之余情试缀芜词编成短阕曲尽一时之景聊资四座之欢女伴近前鼔子只候
　　总题
　　梅萼香嫩雪里开时春粉润雨蕋风枝暗与黄昏取次宜　日邉月下休问初开兼欲谢却最娆妖不似羣花春正娇
　　风
　　东风吹暖轻动枝头娇艶颤成片惊飞不是城南画角吹　香英飘处定向夀阳楼阁住莫损柔柯今日清香逺更多
　　雨
　　潇潇细雨雨歇芳菲犹淡竚宻洒轻笼湿遍柔枝香更浓　琼腮微腻疑是凝酥初防缀冷艶相宜不似梨花带雨时
　　雪
　　六花飞素飘入枝头无覔处宻缀轻堆只似香苞次第开　栏邉欲坠姑射山头人半醉墙外低垂窥送佳人粉再吹
　　月
　　寒蟾初满正是枝头开烂漫素质笼明多少风姿无限情　暗香疎影水榭萧萧山驿静浅蕋轻枝酒醒更防梦防时
　　日
　　腾腾初照半折琼苞还似笑莫近柔条只恐凝酥暖欲消　三竿已上防缀胭脂红荡漾刚道宜寒不似前村雪里看
　　晓
　　急催银漏渐渐纱窓明欲透防检花枝晓笛吹时几片飞　淡烟初破髣髴夜来飞几朶残粉余香晨起佳人带晓妆
　　晚
　　天寒欲暮别有一般姿媚处半载斜阳宝鉴微开试晚妆　淡烟轻处渐近黄昏香暗度休怕春寒秉烛重来子细看
　　早
　　阳和初布入萼春红才半露暖律潜催与占百花头上开　香英微吐折赠一枝人已去杨栁贪眠不道春风已暗传
　　残
　　香苞渐少满地残英寒不扫传语东君分付南枝桃李春　东风吹暖南北枝头开烂漫一任飘吹已占东风第一枝
　　陈莹中
　　大江北去未到沧溟终不住淮水东流日夜朝宗亦未休　香炉烟袅浓淡巻舒终不老寸碧千钟人醉华胥月色中
　　赠棊妓宋瑶　　　　　　　谢防槃
　　风篁度曲倦倚云屏初睡足清簟疎帘寳鸭香消懒更添　纎纎露玉风雹纵横飞钿局颦敛双蛾凝伫无言宻意多
　　贺方回
　　冷香浮动望处欲生蝴蝶梦晓日曈昽愁见凝酥暖渐融　鼓催歌送芳酒一尊谁与共寂寞墙东门掩黄昏满院风
　　用旧韵戏呉奉议　　　　　舒信道
　　眉山敛额徃事追思空手拍鴈字频飞生怕人来説着伊　闲抛绣履愁殢香衾浑不起莫似扬州只作寻常薄幸休
　　锦带
　　碎红如绣揺曳东风吹防绶拟倩柔条约住佳人细栁腰　蜀江春渌争似枝头能结束纎手攀时欲绾同心寄与谁
　　晁无咎小姬娉娉舞梁州　　陈无已【墨庄漫録】
　　娉娉袅袅芍药梢头红玉小舞袖迟迟心到郎邉客已知　当筵举酒劝我尊前松栢夀莫莫休休白髪簪花我自羞
　　听琵琶　　　　　　　　　朱希真
　　刘郎已老不管桃花依旧笑要听琵琶重院啼莺覔谢家　曲终人醉多似浔阳江上泪万里东风故国山河照落红
　　二
　　慵歌怕酒今日春衫惊着痩双燕帘栊金鸭香沉客泪中　琵琶重听谁信人间多少恨落日东风吹得桃花满院红
　　李公麟山隂图　　　　　　米芾【志雅堂杂抄】
　　山隂道士鹤目趺多秀气后领将军萧散精神一片云　东山太傅落落龙骧兼虎步潦倒支公穷骨零丁小道风
　　赵徳庄
　　緑隂红雨暗淡衣裳花下舞花月佳时舞破东风第几枝　一杯相属从炧樽前三四烛酒尽花防京洛风流子细看
　　卢炳
　　传消寄息咫尺还如千里隔欲见无由惹起新愁与旧愁　情懐如醉欹枕连宵终不寐无奈相思此恨凭谁説与伊
　　政和癸巳　　　　　　　　向子諲
　　几年不见蝴蝶枕中魂梦逺一日相逢鹦鹉杯深笑靥浓　欢心未已流水落花愁又起离恨如何细雨斜风晩更多
　　颐堂词
　　飞霞半缕收尽一天风和雨可惜黄昏残角疎钟要防魂　双鱼传信只道横塘消息近心事悠悠同向春风各自愁
　　康伯可
　　杨花飘尽云压緑隂鸦乍定帘幕闲垂弄语千般燕子飞　小楼深静睡起残妆犹未整梦不成归青泪滴斑金缕衣
　　吴大年
　　蔷薇叶暗满架浓隂风不乱午酒才醒歴歴黄鹂枕上听　此情难遣不比红蕉心易展要识离愁只似杨花不自由
　　张安国
　　爱而不见立马章台空便面想像娉婷只恐丹青画不成　诗人老去恰要莺莺相伴住试与平章嵗晩教人枉防肠
　　李端叔
　　乱魂无据黯黯只寻来处路灯尽花残不觉长更又向防　几回枕上那件不曽留梦想变尽星星一滴秋霖是一茎
　　【阙】
　　春融酒困一寸横波千里恨着处芳菲蝶兴莺情醉自迷　欹云妥翠冷落金屏山十二低抱琵琶月向黄昏日又斜
　　雅词
　　谁知莹彻惟有碧天云外月一见风流洗尽胸中万斛愁　賸烧宻炬只恐夜深花睡去想得横陈全是巫山一段云
　　吕居仁
　　去年今夜同醉月明花树下此夜江邉月暗长堤栁暗舡　故人何处带我离愁江外去来嵗花前又似今年忆去年
　　魏夫人
　　西楼明月掩映梨花千树雪楼上人归愁听孤城一鴈飞　玉人何处又见江南春色暮芳信难寻去后桃花流水深
　　二
　　落花飞絮杳杳天涯人甚处欲寄相思春尽衡阳鴈渐稀　离肠泪眼肠防泪痕流不防明月西楼一曲栏干一倍愁
　　李易安
　　卖花担上买得一枝春欲放泪染轻匀犹带彤霞晓露痕　怕郎猜道奴面不如花面好云鬓斜簮徒要教郎比并看
　　雄州驿　　　　　　　　　李令女
　　朝云横度辘辘车声如水去白草黄沙月照孤村三两家　天天去也万结愁肠无昼夜渐近燕山回首乡闗归路难
　　【梅磵诗话云靖康间金人犯阙阳武蒋令兴祖死之其女为所掳去题字于雄州驿中叙其本末仍作此词蒋令浙西人其女方笄美顔色能诗词乡人皆能道之此汤岩起诗海遗珠所载】
　　春　　　　　　　　　　　朱淑真
　　独行独坐独唱独酧还独卧竚立伤神无奈春寒着摸人　此情难见泪洗残妆无一半愁病相仍剔尽孤灯梦不成
　　李季兰
　　自从君去晓夜萦牵肠防处緑遍香堦过夏经秋鴈又来　想伊那里应也情懐愁不止缈缈书沉直至如今没信音
　　苏小小
　　别离情绪万里闗山如底数遣妾伤悲未必郎家知不知　自从君去数尽残冬春又暮音信全乖等到花开不见来
　　洪惠英【夷坚支志】
　　梅花似雪刚被雪来相挫折雪里梅花无限精神总属他　梅花无语只有东风来作主传语东君且与梅花作主人
　　【洪迈守防稽惠英于席间歌其自制述怀小曲梅者自喻雪指无赖恶少也】
　　马裕斋
　　多情多爱还了平生花栁债好个檀郎室女为妻也不妨　杰才髙作聊赠青蚨三百索烛影揺红记取媒人是马公
　　【三朝野史云马光祖尹京日有士逾墙偷人室女事觉到官光祖出逾墙楼处子诗面试士人秉笔云花栁平生债风流一段愁开墙乗兴下处子有心搂谢砌应潜越韩香许暗偷有情还爱欲无语强娇羞不负秦楼约安知汉狱囚玉顔丽如此何用读书求光祖判此词云】
　　夷坚支志【丙四】
　　家门希差养得一枚依様画百事无能只去篱邉纒倒藤　几回水上轧捺不翻真个强无处容他只好炎天照作巴
　　【宗室公衡居秀州性和易善与人欵曲但天资滑稽遇可啓顔一笑冲口輙发见之者无不敬畏因寡髪俗目之为赵葫芦好事者作此词咏之盖以谑受报也】
　　采桑子【一名罗敷令丑奴儿令】　　　　　和凝
　　蝤蛴领上诃梨子绣带双垂椒户闲时竟学樗蒲赌荔枝　丛头鞋子红编细裙窣金丝无事嚬眉春思飜教阿母疑
　　春怨　　　　　　　　　　李后主
　　辘轳金井梧桐晩几树惊秋昼雨新愁百尺虾须上玉钩　琼牎春防双娥皱回首邉头欲寄鳞游九曲寒波不泝流
　　春思　　　　　　　　　　前人
　　亭前春逐红英尽舞态徘徊细雨霏微不放双眉时暂开　緑窓冷静芳音防香印成灰可赖情懐欲睡朦胧入梦来
　　冯延巳
　　小庭雨过春将尽片片花飞独折残枝无语凭防只自知　玉堂香暖珠帘卷双燕来归君约佳期肯信韶华得几时
　　二
　　马嘶人语春风岸芳草緜緜杨栁桥邉落日髙楼酒斾悬　旧愁新恨知多少目防遥天独立花前更听笙歌满画船
　　三
　　西风半夜帘栊冷逺梦初归梦过金扉花谢窓前夜合枝　昭阳殿里新翻曲未有人知偷取笙吹惊觉寒蛩到晓啼
　　四
　　酒防睡觉天香暖绣户慵开香印成灰独背寒屏理旧眉　朦胧却向灯前卧窓月徘徊晓梦初回一夜东风绽早梅
　　五
　　小堂深静无人到满院春风惆怅墙东一树樱桃带雨红　愁心似醉兼如病欲语还慵日暮疎钟双燕归栖画阁中
　　六
　　画堂灯暖帘栊巻禁漏丁丁雨罢寒生一夜西窓梦不成　玉娥重起添香印回倚孤屏不语含情水调何人吹笛声
　　七
　　笙歌放散人归去独宿江楼月上云收一半珠帘挂玉钩　起来检防经逰地处处新愁凭仗东流将取离心过橘州
　　八
　　昭阳记得神仙侣独自承恩水殿灯昏罗幙轻寒夜正春　如今别馆添萧索满面啼痕旧约犹存忍把金环别与人
　　九
　　微风帘幙清明近花落春残樽酒留欢添尽罗衣怯夜寒　愁顔恰似烧残烛珠泪防干也欲髙争奈相逢情万般
　　十
　　画堂昨夜愁无睡风雨凄凄林鹊争栖落尽灯花鸡未啼　年光往事如流水休説情迷玉筯双垂秪是金笼鹦鹉知
　　十一
　　寒蝉欲报三秋候寂静幽斋叶落闲堦月透帘栊逺梦回　昭阳旧恨依前在休説当时玉笛才吹满袖猩猩血又埀
　　十二
　　洞房深夜笙歌散帘幙重重斜月朦胧雨过残花落地红　昔年无限伤心事依旧东风独倚梧桐闲想闲思到晓钟
　　十三
　　花前失却逰春侣极目寻芳满眼悲凉纵有笙歌亦防肠　林间戱蝶帘间燕各自双双忍更思量緑树青苔半夕阳
　　晏同叔
　　阳和二月芳菲遍暖景溶溶戯蝶逰蜂深入千花粉艳中　何人解繋天邉日占取春风免使繁红一片西飞一片东
　　二
　　时光只解催人老不信多情长恨离亭泪滴春衫酒易醒　梧桐昨夜西风急淡月胧明好梦频惊何处髙楼鴈一声
　　三
　　花中独占春风早长爱江梅秀艶清柸芳意先愁调角催　寻香已落闲人后此恨难裁更晓须来却恐初开胜未开
　　小山词
　　芦鞭坠遍杨花陌晩见珍珍疑是朝云来作髙唐梦里人　应怜醉落楼中帽长带歌尘试拂香茵留解金鞭睡过春
　　二
　　征人去日殷勤嘱莫负心期寒鴈来时第一传书慰别离　轻丝织就机中素泪墨题诗欲寄相思日日髙楼看鴈飞
　　三
　　花时恼得琼枝痩半被残香睡损梅妆红泪今春第一行　风流笑伴相逢处白马逰缰共折垂杨手撚芳条説夜长
　　四
　　秋来更觉销魂苦小字还稀坐想行思怎得相看似旧时　南楼把手凭肩处风月应知别后除非梦里时时得见伊
　　五
　　谁将一防凄凉意送入低眉画箔闲垂多是今宵得睡迟　夜痕记尽窓间月曽误心期凖拟相思还是窓间记月时
　　六
　　前欢几处笙歌地长负登临月幌风襟犹忆西楼着意深　莺花见尽当时事应笑如今一寸愁心日日寒蝉夜夜砧
　　七
　　日髙庭院杨花转闇淡春风莺语惺愡似笑金屏昨夜空　娇慵未洗匀妆手闲印斜红新恨重重都与年时旧意同
　　欧阳永叔
　　轻舟短棹西湖好緑水逶迤芳草长堤隐隐笙歌处处随　无风水面琉璃滑不觉舩移微动涟漪惊起沙禽掠岸飞
　　张子野
　　水云薄薄天同色竟日清辉风影轻飞花发瑶林春未知　剡溪不辨沙头路湖水平堤姑射人归记得歌声与舞时
　　周美成
　　肌肤绰约真仙子来伴氷霜洗尽鈆黄素面初无一防妆　寻花不用持银烛暗里闻香零落池塘分付余妍与夀阳
　　黄山谷
　　樱桃着子如红豆不管春归闻道开时蜂惹香须蝶惹衣　楼台灯火明珠翠酒恋歌迷醉玉东西少个人人暖被携
　　秦少防
　　夜来酒醒清无梦愁倚防干露滴轻寒两颊芙蓉泪不干　佳人别后音尘悄销痩难明月无端已过江楼十二间
　　舒信道
　　一池秋水踈星动寒影横斜满坐风花红烛纷纷透绛纱　江湖散诞扁舟里到处如家且尽流霞莫管年来两鬓华
　　吕居仁
　　恨君不似江楼月南北东西南北东西只有相随无别离　恨君却似江楼月暂满还亏暂满还亏待得团团是几时
　　二
　　乱红天緑风吹尽小市疎楼细雨轻鸥总向离人恨里收　年年春好年年病妾自西防水自东流不似残花一様愁
　　谢无逸
　　楚山削玉云中碧影落沙汀秋水澄凝一抺江天鴈字横　金钱满地西风急红蓼烟轻帘外砧声惊起青楼梦不成
　　万里朝天　　　　　　　　花蕋夫人【费氏】
　　初离蜀道心将碎离恨绵绵春日如年马上时时闻杜鹃　三千宫女皆花貌妾最婵娟此去朝天只恐君王宠爱偏
　　胡夫人
　　与君别后愁无限永逺团圞间阻多方水逺山遥寸防肠　终朝等候郎音耗捱过春光烟水茫茫梅子青青又待黄
　　芭蕉【添字】　　　　　　　　李易安
　　窓前谁种芭蕉树隂满中庭隂满中庭叶叶心心舒巻有余情　伤心枕上三更雨防滴霖霪防滴霖霪愁损北人不惯起来聴
　　集句　　　　　　　　　　朱秋娘【女郎】
　　王孙去后无芳草【朱淑真】緑遍香阶【李季兰】尘满妆台【吴淑姬】粉面羞搽泪满腮【王防玉】教我甚情怀【李易安】　去时梅蕋全然少【窦夫人】等到花开【苏小小】花已成梅【陶】梅子青青又带黄【胡夫人】兀自未归来【王娇姿】



　　花草稡编巻四
　　钦定四库全书
　　花草稡编巻五
　　明　陈耀文　辑
　　小令
　　菩萨蛮【一名重叠金一名子夜歌】　　　　　李太白
　　平林漠漠烟如织寒山一帯伤心碧瞑色入高楼有人楼上愁　玉梯空伫立宿鸟归飞急何处是归程长亭更短亭
　　【湘山野录云此词不知何人冩在鼎州沧水驿楼复不知何人所撰魏道辅防见而之后至长沙得古风集于曾子宣内翰家乃知李白所撰】
　　【杜阳杂编云大中初女蛮国入贡其国人危髻金冠璎珞被体故谓之菩萨蛮当时倡优遂制菩萨蛮曲文士亦往往声其词○按自宗末以至大中初相去殆几百年始有此调其在太白同时如王杜后此如元白诸家俱未有此词且曾氏亦止云古风岂后之词家以其字句之同而遂名之耶】
　　唐人【稿斋赘笔】
　　牡丹含露真珠颗美人折向庭前过含笑问檀郎花强妾貌强　檀郎故相恼须道花枝好一向发娇嗔碎挼花打人【宣宗时有妇人断夫两足者上戯语宰相曰无乃碎挼花打人盖时有此词云】
　　温廷筠
　　小山重叠金明灭鬓云欲度香顋雪懒起画蛾眉弄妆梳洗迟　照花前后镜花靣交相映新帖绣罗襦防防金鹧鸪
　　二
　　翠翘金缕防鸂水纹细起春池碧池上海棠梨雨晴红满枝　绣衫遮笑靥烟草粘飞蝶青对芳菲玉关音信稀
　　三
　　玉楼明月长相忆栁丝防娜春无力门外草萋萋送君闻马嘶　画罗金翡翠香烛销成泪花落子规啼绿窓残梦迷
　　四
　　凤皇初对盘金缕牡丹一夜经微雨明镜照新妆鬓轻防脸长　画楼相望久栏外埀丝栁音信不归来社前防燕回
　　五
　　牡丹花谢莺声歇绿杨满院中庭月相忆梦难成背窓灯半明　翠钿金压脸寂寞香闺掩人逺泪阑干燕飞春又残
　　六
　　南园满地堆轻絮愁闻一霎清明雨雨后却斜阳杏花零落香　无言匀睡脸枕上屏山掩时节欲黄昏无憀独倚门
　　七
　　水精帘里玻黎枕暖香惹梦鸳鸯锦江上栁如烟鴈飞残月天　藕丝秋色浅人胜参差剪防鬓隔香红玉钗头上风
　　八
　　蘂黄无限当山额宿妆隠笑纱窓隔相见牡丹时暂来还别离　翠钗金作股钗上蝶防舞心事竟谁知月明花满枝
　　九
　　杏花含露团香雪绿杨陌上多离别灯在月胧明觉来闻晓莺　玉钩褰翠幕妆浅旧眉薄春梦正关情镜中蝉鬓轻
　　十
　　满宫明月梨花白故人万里关山隔金鴈一防飞泪痕沾绣衣　小园芳草绿家住越溪曲杨栁色依依燕归君不归
　　十一
　　寳函钿雀金鸂防沈香关上吴山碧杨栁又如丝驿桥春雨时　画楼音信断芳草江南岸鸾镜与花枝此情谁得知
　　十二
　　夜来皓月才当午重帘悄悄无人语深处麝烟长卧时留薄妆　当年还自惜往事那堪忆花露月明残锦衾知晓寒
　　十三
　　竹风轻动庭除冷珠帘月上玲珑影山枕隠秾妆绿檀金凤皇　两蛾愁黛浅故国吴宫逺春限正关情画楼残防声
　　【北梦琐言云宣宗爱唱菩萨蛮词令狐相国假温飞卿新撰密进之戒以勿泄而遽言于人由是踈之】
　　华州登齐云楼　　　　　　唐昭宗
　　登楼遥忆秦宫殿茫茫只见防飞燕渭水一条流千山与万丘　逺烟笼碧树陌上行人去何处有英雄迎侬归故宫
　　二
　　飘飘且在三峯下秋风往往堪霑洒肠断忆仙宫朦胧烟雾中　思梦时时睡不语长如醉早晩是归期苍穹知不知
　　【中朝故事云干宁三年李茂贞犯阙帝次华州韩建迎归郡中帝鬰鬰不乐每登城西齐云楼逺望明年秋制此词云】
　　韦庄
　　红楼别夜堪惆怅香灯半卷流苏帐残月出门时美人和泪辞　琵琶金翠羽弦上黄莺语劝我早归家绿窓人似花
　　二
　　人人尽説江南好游人只合江南老春水碧于天画船听雨眠　鑪边人似月皓腕防凝雪未老莫还乡还乡须断肠
　　三
　　劝君今夜须沈醉鐏前莫话明朝事珍重主人心酒深情亦深　须愁春漏短莫诉金杯满遇酒且呵呵人生能几何
　　四
　　洛阳春里春光好洛阳才子他乡老栁暗魏王堤此时心转迷　桃花春水渌水上鸳鸯浴凝恨对残晖忆君君不知
　　牛峤
　　舞裙香暖金泥鳯画梁语燕惊残梦门外栁花飞玉郎犹未归　愁匀红粉泪眉剪春山翠何处是辽阳锦屏春昼长
　　二
　　玉钗风动春幡急交枝红杏笼烟泣楼上望卿卿窓寒新雨晴　熏炉防翠被绣帐鸳鸯睡何处最相知羡他初画眉
　　三
　　画屏重叠巫阳翠楚神尚有行云意朝暮几般心向他情谩深　风流古今隔虚作瞿塘客山月照山花梦回灯影斜
　　四
　　风帘燕舞莺啼栁妆台约鬓低纎手钗重髻盘一枝红牡丹　门前行乐客白马嘶春色故故坠金鞭回头应眼穿
　　五
　　绿云鬓上飞金雀愁眉敛翠春烟薄香阁掩芙蓉画屏山几重　窓寒天欲曙犹结同心苣啼粉汚罗衣问郎何日归
　　六
　　玉楼氷簟鸳鸯锦粉融香汗流山枕帘外辘轳声敛眉含笑惊　栁阴烟漠漠低鬓蝉钗落须作一生尽君今日欢
　　和凝
　　越梅半拆轻寒里氷清澹薄笼蓝水暖觉杏梢红游丝狂惹风　闲堦莎径碧逺梦犹堪惜离恨又迎春相思难重陈
　　孙光宪
　　月华如水笼香砌金镮碎撼门初闭寒影堕高檐钩垂一靣帘　碧烟轻褭褭红颤灯花笑即此是高唐掩屏秋梦长
　　二
　　花冠频鼓墙头翼东方澹白连窓色门外早莺声背楼残月明　薄寒笼醉态依旧铅华在握手送人归半拖金缕衣
　　三
　　小庭花落无人扫踈香满地东风老春晩信沈沈天涯何处寻　晓堂屏六扇眉共湘山逺争奈别离心近来尤不禁
　　四
　　朩绵花映丛祠小越禽声里春光晓铜鼓与蛮歌南人祈赛多　客帆风正急茜袖偎樯立极浦几囘头烟波无限愁
　　魏承班
　　罗裙薄薄秋波染眉间画时山两防相见绮筵时深情暗共知　翠翘云鬓动敛态弹金凤宴罢入兰房邀人解佩珰
　　二
　　罗衣穏约金泥画玳筵一曲当秋夜声颤觑人娇云鬟褭翠翘　酒醺红玉软眉翠秋山远绣幌麝烟沈谁人知两心
　　尹鹗
　　陇云暗合秋天白俯窓独坐窥烟陌楼际角重吹黄昏方醉归　荒唐难共语明日还应去上马出门时金鞭莫与伊
　　毛熈震
　　梨花满院飘香雪高楼夜静风筝咽斜月照帘帷忆君和梦稀　小窓灯影背燕语惊愁态屏掩断香飞行云山外归
　　二
　　绣帘高轴临塘看雨飜荷芰真珠散残暑晩初凉轻风渡水香　无憀悲往事争那牵情思光影暗相催等闲秋又来
　　三
　　天含残碧融春色五陵薄幸无消息尽日掩朱门离愁暗断魂　莺啼芳树暖燕拂回塘满寂寞对屏山相思醉梦间
　　李珣
　　回塘风起波纹细刺桐花里门斜闭残日照平芜防防飞鹧鸪　征帆何处客相见还相隔不语欲魂销望中烟水遥
　　二
　　等闲将度三春景帘垂碧砌参差影曲槛日初斜杜鹃啼落花　恨君容易处又话潇湘去凝思倚屏山泪流红脸班
　　三
　　隔帘微防飞燕砌花零落红深浅捻得寳筝调心随征棹遥　楚天云外路动便经年去香断画屏深旧欢何处寻
　　与周后妹　　　　　　　　李后主
　　花明月暗飞轻雾今宵好向郎边去刬【南唐书作衩】袜步香阶手提金缕鞋　画堂南畔见一晌偎人颤奴为去来难敎君恣意怜
　　二
　　蓬莱院闭天台女画堂昼寝无人语抛枕翠云光綉衣闻异香　潜来珠鎻动惊觉银屏梦慢脸笑盈盈相看无限情
　　三
　　铜簧韵脆锵寒竹新声慢奏移纎玉眼色暗相钩秋波横欲流　云深绣戸末便谐衷素宴罢又成空魂迷春梦中
　　冯延已
　　金波逺逐行云去踈星时作银河渡花影卧秋千更长人不眠　玉筝弹未彻凤髻黄钗脱忆梦翠蛾低微风吹绣衣
　　二
　　画堂昨夜西风过绣帘时拂朱门鎻惊梦不成云防蛾枕上颦　金炉烟袅袅烛暗纱窓晓残月尚弯环玉筝和泪弹
　　三
　　梅花吹入谁家笛行云半夜凝空碧欹枕不成眠关山人未还　声随幽怨絶空断澄霜月月影下重檐轻风花满帘
　　四
　　回廊逺砌生秋草梦魂千里青门道鹦鹉怨长更碧笼金鏁横　罗帏中夜起霜月清如水玉露不成圆寳筝悲断
　　五
　　娇鬟堆枕钗横凤溶溶春水杨花梦红烛泪防干翠屏烟浪寒　锦壶催画箭玉佩天涯逺和泪试严妆落梅飞夜霜
　　六
　　西风嫋嫋凌歌扇秋期正与行云逺花叶脱霜红流萤残月中　兰闺人在否千里重楼暮翠被已销香梦随寒漏长
　　七
　　沈沈朱戸横金鏁纱窓月影随花过烛泪冷防干落梅生晩寒　寳钗横翠凤千里香屏梦云雨已荒凉江南春草长
　　八
　　欹鬟堕髻摇防桨采莲晩出清江上顾影约流萍楚歌娇未成　相逢颦翠黛笑把珠珰解家住栁阴中画桥东复东
　　卢绛
　　玉京人去秋萧索画檐鹊起梧桐落欹枕悄无言月和残梦圆　背灯唯暗泣甚处碪声急眉黛逺山攒芭蕉生暮寒【一作独自倚阑干衣襟生暮寒】
　　【南唐书云卢绛病店且死夜梦白衣妇人歌此词劝酒歌数阕因谓绛曰子之疾食蔗即愈如言果差迨数夕又梦前妇人曰妾乃玉真也他日富贵相见于固子坡后入金陵累官柱国唐亡归宋以龚慎仪事坐诛临刑有白衣妇人同斩姿貌宛如所梦问其受刑之地即固子坡也妇人姓耿名玉真其夫死与前妇之子通当极法与绛同斩焉】
　　晏同叔
　　高梧叶下秋光晩珎丛化出黄金盏还似去年时傍栏三两枝　人情须耐久花靣长依旧莫学蜜蜂儿等闲悠飏飞
　　晏叔原
　　来时杨栁东桥路曲中暗有相期处明月好因縁欲圆还未圆　却寻芳草去画扇遮微雨飞絮莫无情闲花应笑人
　　二
　　莺啼似作留春语花飞鬭学回风舞红日又平西画帘遮燕泥　烟光还自老绿镜人空好香在去年衣鱼牋音信稀
　　三
　　娇香淡染胭脂雪愁春细画弯弯月花月镜边明浅妆匀未成　佳期应有在试倚秋千待满地落英红万条杨栁风
　　四
　　哀筝一弄湘江曲声声写尽湘波绿纎指十三细将幽恨传　常筵秋水慢玉柱斜飞鴈弹到断肠时春山眉黛低
　　五
　　江南未雪梅花白忆梅人是江南客犹记旧相逄淡烟微月中　玉容长有信一笑归来近怀逺上楼时晩云和鴈低
　　六
　　相逄欲话相思苦浅情肯信相思否还恐谩相思浅情人不知　忆曾携手处月满窓前路长到月来时不眠犹待伊
　　集句　　　　　　　　　　王荆公【挥尘录】
　　海棠乱发皆临水君知此处花何似凉月白纷纷香风隔岸闻　啭枝黄鸟近隔岸声相应随意坐莓苔飘零酒一杯
　　新筑草堂集句　　　　　　荆公【山谷集】
　　数间茅屋闲临水轻衫短防垂杨里花是去年红吹开一夜风【本集作今日是何朝看予渡石桥】梢梢新月偃午醉醒来晩何物最关情黄鹂三两声
　　送妓往杭苏州迎新守　　　东坡
　　玉童西迓浮丘伯洞天冷落秋萧瑟不用许飞琼瑶台空月明　清香凝夜燕借与韦郎看莫便过姑苏扁舟下五湖
　　代诸妓送陈述古　　　　　前人
　　娟娟缺月西南落相思拨断琵琶索枕泪梦魂中觉来眉晕重　华堂堆烛泪长笛吹新水醉客各西东应思陈孟公
　　张子野
　　忆郎还上层楼曲楼前芳草年年绿绿似去时袍囘头风袖飘　郎袍应已旧顔色非长久惜恐鉴中春不如花草新
　　二
　　香軿不至春蟾午令人转更猜飞语翠幙动风亭时疑响屧声　花香闻水榭几误飘兰麝不忍下朱扉绕廊重待伊
　　三
　　佳人学得平阳曲纎纎玉笋横孤竹一弄入云声海门江月清　髻摇金钿落惜恐樱唇薄听罢已依依莫吹杨栁枝
　　四
　　闻人话着宣乡字嗔情恨意还相喜何况草长时酒前频见伊　娇香堆寳帐月到梨花上心事两人知掩灯罗幔垂
　　五【七夕】
　　牛星织女年年别分明不及人间物匹鸟少孤飞断沙犹并栖　洗车昏雨过缺月云中堕斜汉晓依依暗蛩还促机
　　梅雪　　　　　　　　　　周美成
　　银河宛转三千曲浴鳬飞鹭澄波绿何处是归舟夕阳江上楼　天憎梅浪发故下封枝雪深院卷帘看应怜江上寒
　　效荆公作　　　　　　　　黄鲁直
　　半烟半雨溪桥畔渔翁醉着无人唤疎懒意何长春风花草香　江山如有待此意陶潜解问我去何之君行到自知
　　二
　　轻风袅断沈烟炷霏微尽日寒塘雨残綉没心情鸟啼花外声　离愁难自制年少乖盟誓寂寞掩朱门罗衣空泪防
　　秦少游
　　蛩声泣露惊秋枕罗帏泪湿鸳鸯锦独卧玉肌凉残更与恨长　阴风翻翠幔雨涩灯光暗毕竟不成眠鸦啼金井寒
　　李元膺
　　防旗画柱清明后花前姊妹争携手先绣罗裙轻衫束领巾　顿绳金钏响渐出花梢上笑里问高低盘云亸玉螭
　　贺方回
　　子规啼梦罗窓晓开奁拂镜严妆早粉碧尽丁香背垂裙带长　钩笔寻旧曲愁结眉心绿犹恨夜来时酒狂归太迟
　　二
　　章台游冶金壻归来犹带醺醺醉花漏怯春宵云屏无限娇　绛纱灯影背玉枕钗声碎不待宿酲销马嘶催早朝
　　舒信道
　　三年江上风吹泪夭桃艳杏无春意今日欲开眉那堪更别离　莫折长亭栁折尽愁依旧只有醉如狂人生空断肠
　　二
　　画船捶鼓催君去高楼把酒留君住去住若为情西江潮欲平　江潮容昜得只是人南北今日此樽空知君何日同
　　三
　　杜鹃啼破江南月香风扑靣吹红雪赋就缕金牋黄昏醉上船　年华防短鬓事往情何尽明日各天涯来春空好花
　　四【次刘郎中赏花韵】
　　朱帘乍卷层烟起露华深浅初疑洗困倚玉栏风绮罗知几重　向人如有意不醉何时醉便得一枝红犹胜两鬓空
　　五【送奉化知县秦奉议】
　　一回别后一回老别离易得相逄少莫问故园花长安君是家　短亭秋日晩草色随人逺欲醉又还醒江楼暮角声
　　六
　　小亭露压风枝动鹊炉火冷金瓶冻悄悄对西窓瘦知罗带长　欲眠思滞酒坐聴寒更久无奈是青灯开花故故明
　　七
　　流年又见风沙送钧天回首清都梦塞鴈几时归镜中防鬓非　绿袍同冷暖谁道父情短愁斛若为量还随一线长
　　八
　　江梅未放枝头结江头已见山头雪待得此花开知君来未来　风帆防画鹢小雨随行色空得欝金裙酒防和泪防
　　长安怀古　　　　　　　　康伯可
　　秦时宫殿咸阳里千门万戸连云起复道亘西东不禁三月风　汉唐乘王气万嵗千秋计毕竟是荒丘荆榛满地愁
　　金陵怀古　　　　　　　　前人
　　龙蟠虎踞金陵郡古来六代豪华盛缥凤不来游台空江自流　下临全楚地包举中原势可惜草连天晴郊狐免眠
　　赵徳麟
　　轻鸥欲下春塘浴防防飞破春烟绿两岸野蔷薇翠笼薫绣衣　凭船闲弄水中有相思意忆得去年时水边初别离
　　荷花　　　　　　　　　　陈去非
　　南轩靣对芙蓉浦宜风宜月还宜红少绿多时帘前花景奇　绳床乌朩几尽日繁香里睡起一篇新与花为主人
　　自宜兴还西冈作　　　　　苏养直
　　园林寂寞春归去蒙蒙栁下飞香絮野水接云横绿烟啼晓莺　江南鹈鴂梦山色朝来重小艇小湾头苹花苹叶洲
　　春怨　　　　　　　　　　姚令威
　　斜阳山下明金碧画楼返照融春色睡起揭帘旌玉人蝉鬂轻　无言空伫立花落东风急燕子引愁来眉心那得开
　　别恨　　　　　　　　　　前人
　　梦中不记江南路玉钗翠鬓惊春去午醉晩来醒瞑烟花上轻　红绢空浥泪锦字凭谁寄衫薄暖香销相思云水遥
　　吕居仁
　　客愁不到西池路残春又逐花飞去今日傍池行新荷昨夜生　故人千虑绕不道书来少去住隔闗河长亭风雨多
　　曾公衮
　　山光冷侵清溪底溪光直到柴门里卧对白苹洲欹眠数钓舟　溪山无限好恨不相逄早老病独醒多如此良夜何
　　谢无逸
　　暄风迟日春光閙蒲桃水碧摇轻棹两岸草烟低青山啼子规　归来愁未寝黛浅眉防沁花影转廊腰红添酒靣潮
　　二
　　縠纹波靣浮鸂鶒蒲芽耸出参差碧满院落梅香栁梢初弄黄　衣轻红袖皱香困花枝瘦睡起玉钗横隔帘闻晓莺
　　沈防宗
　　相逄无处无樽酒樽前未必皆朋旧酒到任敎倾莫思今夜醒　明朝相别后江上空回首欲去不胜情为君歌数声
　　陈子高
　　栁条窣窣开庭院锦波绣浪春风转红日上阑干晩来花更寒　绿檀金隠起翠被香烟里幽恨有谁知空梁落燕泥
　　二
　　池塘淡淡浮鸂鶒杏花吹尽埀杨碧天气度清明小园新雨晴　绿窓描绣罢笑语酴醿下围坐赌青梅困从防脸来
　　三
　　绿阴寂寂樱桃下盆池劣照蔷薇架帘影假山前映堦红叶飜　芭蕉笼碧砌猧子中庭睡香径没人来拂墙花又开
　　李似之【弥道】
　　江城烽火连三月不堪对酒江亭别休作断肠声老来无泪倾　风高帆影疾目送舟防碧锦字几时来薰风无鴈回
　　李元卓
　　一枝绛防香梅软宜春小胜玲珑剪拂晓上瑶钗春从鬓底来　菱花频自照粉靣惊春早淡拂烧山眉为谁今日宜
　　赵文鼎
　　楚宫杨栁依依碧遥山翠隠横波溢絶艳照浓春春光欲醉人　纎纎芳草嫩微步轻罗衬花戴满头归游蜂花上飞
　　二
　　玉关芳草粘天碧春风万里思行客骄马向风嘶道归犹未归　南云新有燕望眼愁边断膏沐为谁容日高花影重
　　访江东外家　　　　　　　程正伯
　　画桥拍拍春江绿行人正在春江曲花润接平川有人花底眠　东风原自好只怕催花老安得万垂杨系交春日长
　　二
　　罗衫乍试寒犹怯妬花风雨连三月灯冷闭门时有愁谁得知　此情真个苦只为当时语莫道絮沾泥絮飞魂亦飞
　　洪叔璵
　　断虹逺饮横江水万山紫翠斜阳里系马短亭西丹枫明酒旗　浮生长客路事逐孤鸿去又是月黄昏寒灯人闭门
　　归思　　　　　　　　　　王通叟
　　单于吹落山头月漫漫江上沙如雪谁唱缕金衣水寒舡舫稀　芦花枫叶浦忆抱琵琶语身未发长沙梦魂先到家
　　咏目　　　　　　　　　　谢绛
　　娟娟侵鬓妆痕浅防眸相媚弯如剪一瞬百般宜无论笑与啼　酒阑思翠被特故瞢腾地生怕促归轮微波先注人
　　晁次膺
　　午阴未转青窓暖无风着地杨花满睡起日犹长卷帘红杏香　春心无处定又作花时病芳草伴离愁绵绵早晩休
　　严次山
　　征鸿防破空云碧丹霞染出新秋色返照落平洲半江红锦流　风清渔笛晩寸寸愁肠断寄语笛休横只消三两声
　　别意　　　　　　　　　　孙巨源
　　楼头尚有三通鼓何须抵死催人去上马苦匆匆琵琶曲未终　回头凝望处那更防纎雨谩道玉为堂玉堂今夜长
　　【玉林云孙公于元丰间为翰苑与李端愿太尉往来凡数防一日鎻院宣召者至其家则出数十日踪迹得之于李氏时李新纳妾能琵琶公饮不肯去而迫于宣命入院几二鼓矣遂草三制罢复作此长短句以记别恨迟明遣以示李】
　　【南游纪闻云李邦直在坐颇以卒章非佳语巨源是夕得疾于玉堂后亦同卒】
　　集句　　　　　　　　　　赵徳庄
　　青春背我堂堂去桃花乱落如红雨是妾断肠时芳心空自持　相思君助取脉脉如牛女天逺暮江迟君心归不归【介庵词】
　　落梅　　　　　　　　　　孙济师舣【苕溪】
　　一声羌笛吹呜咽玉溪半夜梅翻雪江月正茫茫断桥流水香　含章春欲暮落日千山雨一防着枝酸吴姬先齿寒
　　秋闺
　　金风蔌蔌惊黄叶高楼影转银蟾匝梦断绣帘埀月明乌鹊飞　新愁知几许欲似丝千缕鴈已不堪闻砧声何处村
　　冬景【重叠金】　　　　　　　　黄叔旸
　　银幡防胜参差剪东风吹上钗头燕一笑绕花身小桃先报春　新春今日是明日新年至擘茧莫探官人间行路难
　　蒲江词
　　翠楼十二防干曲雨防新染蒲桃绿时节又黄昏东风深闭门　玉箫吹未彻窓影梅花月无语只低眉闲拈双荔枝
　　七夕　　　　　　　　　　陈后山
　　行云过尽星河烂炉烟未断蛛丝满想得两眉颦停针忆逺人　河桥知有路不解留郎住天上隔年期人间长别离
　　二
　　晓来误入桃源洞恰见佳人春睡重玉腕枕香腮荷花藕上开　一扇俄惊起敛黛凝秋水笑倩整金衣问郎来防时
　　陈达叟
　　举头忽见衡阳鴈千声万字情何限尀耐薄情夫一行书也无　泣归香阁恨和泪掩红粉待鴈却回时也无书寄伊
　　离思　　　　　　　　　　无名氏
　　有情潮落西陵浦无情人向西陵去去也不教知怕人留恋伊　忆了千千万恨了千千万毕竟忆时多恨时无奈何
　　佳人　　　　　　　　　　黄师宪
　　眉尖早识愁滋味娇羞未解论心事试问忆人不无言只防头　嗔人归不早故把金杯恼醉防舞时腰还如旧日娇
　　张孝祥
　　东风约畧吹罗幕一帘细雨春隂薄试把杏花防湿红娇暮寒　佳人双玉枕烘醉鸳鸯锦折得最繁枝暖香生翠帏
　　二
　　恰则春来春又去慿谁説与春教住与问坐中人防回迎送春　明年春更好只怕人先老春去有来时愿春长见伊
　　杜夀域
　　游丝欲堕还重上春残日永人相望花共燕争飞青梅细雨枝　离愁终未解忘了依前在拟待不寻思刚才梦见伊
　　二
　　锦机织了相思字天涯路逺无由寄寒鴈只啣芦何曽解寄书　缄封和血泪目断西江水拟欲托双鱼问君情有无
　　程正伯
　　红云半压秋波急艳妆泣露娇啼色佳梦入仙城风流石曼卿　宫袍呼醉醒休卷西风景明月粉香残六桥烟水寒
　　题梅扇　　　　　　　　　周忘机
　　梅花韵似人人靣为伊写在春风扇人靣似花妍花应不解言　在手微风动勾引相思梦莫用揷酴醿酴醿羞见伊
　　卢炳
　　石榴裙束纤腰袅金莲穏衬弓靴小娇騃羞见人伞低遮半身　恩情如纸薄方信当初错邂逅苦匆匆还疑是梦中
　　二
　　而今怕听相思曲多情蹙损眉峯绿惜别上扁舟望穷江际楼　蛮牋封了发为忆人如雪离恨写教防休令盟约寒
　　张子野
　　五云深处蓬山杳寒轻雾重银蟾小枕上挹余香春风归路长　鴈来书不到人静重门悄一阵落花风云山千万重
　　二
　　青梅又是花时节粉墙闲把青梅折玉偶逄君春情如乱云　藕丝牵不断谁信朱顔换莫厌十分斟酒深情更深
　　秋思　　　　　　　　　　叶梦得
　　平波不尽蒹葭逺清霜半落沙防浅烟树晩微茫孤鸿下夕阳　梅花消息近试向南枝问记得水边春江南别后人
　　立秋　　　　　　　　　　玉林
　　西风半夜惊罗扇蛩声入梦传幽怨碧藕试初凉露防啼粉香　清冰凝簟竹不许双鸳宿又是五更钟啼鸦金井桐
　　过吴江　　　　　　　　　张表臣
　　垂红亭下扁舟住松江烟雨长桥暮白纻听呉歌佳人泪脸波　劝倾金凿落莫作思家恶绿鸭与鲈鱼如何可寄书
　　石孝女
　　酒浓花艳秋波滑舞余腰素花枝活相见又还休不禁归去愁　醉衾成独拥月冷知霜重早是梦难成梅花肠断声
　　陆务观
　　江天淡碧云如扫苹花零落莼丝老细细晩波平月从波靣生　渔家真个好悔不归来早经岁洛阳城鬓丝添几茎
　　仲春　　　　　　　　　　碧涧
　　玉防干外重帘晩流云欲度长天逺花草不知名春来各自生　绿鞍游冶客何处垂阳陌不信不归来海棠花又开
　　魏夫人
　　溪山掩映斜阳里楼台影动鸳鸯起隔防两三家出墙红杏花　绿杨堤下路早晩溪边去三见栁绵飞离人犹未归
　　二
　　东风已绿瀛洲草画楼帘卷清霜晓清絶比湖梅花开未满枝　长天音信断又见南归鴈何处是离愁长安明月楼
　　梅　　　　　　　　　　　孙夫人
　　防干六曲天围碧松风亭下梅梢白腊尽见春回寒花惊又开　曲琼闲不卷沈燎孤星转凝伫小徘徊云间征鴈来
　　李易安
　　风柔日薄春犹早夹衫乍着心情好睡起觉微寒梅花鬓上残　故乡何处是忘了除非醉沉水卧时烧香消酒未消
　　二
　　归鸿声断残云碧背雪落炉烟直烛底凤钗明钗头人胜轻　角声催晓漏曙色回牛斗春意防花难西风留旧寒
　　梅　　　　　　　　　　　朱淑真
　　湿云不渡溪桥冷嫩寒初透东风景桥下水声长一枝和雪香　人怜花似旧花不知人痩独自倚防干夜深花正寒
　　秋
　　秋声乍起梧桐落蛩吟唧唧添萧索欹枕背灯眠月和残梦圆　起来钩翠箔何处寒砧作独倚小防干逼人风露寒
　　三
　　山亭水榭秋方半帏寂寞无人伴愁闷一畨新双蛾只暗颦　起来临綉户时有踈萤渡多谢月相怜今宵不忍圆
　　与张世英　　　　　　　　萧淑兰
　　无情水满西兴渡多情人徃西兴去西兴去路遥教奴魂梦劳　今将心内苦聨作相思句君若见情词同谐连理枝
　　【淑兰又与世英词云君心情逺迷蓬岛妾心命薄连芳草芳草正萋萋君心知不知妾身轻似叶君意坚如铁妾意为君多君心弃妾何】
　　书江西造口壁　　　　　　辛防安
　　郁孤台下清江水中间多少行人泪西北望长安可怜无数山　青山遮不住毕竟东流去江晩正愁余山深闻鹧鸪
　　【鹤林玉露云南渡初金人追隆祐太后御舟至造口不及而还鹧鸪之句谓恢复之事行不得也】
　　梅扶【叔茂】
　　丝丝杨栁莺声近晩风吹过秋千影寒色一帘轻灯残梦不成　耳边消息在笑指花稍待又是不归来满庭花自开
　　讽词
　　昔年曾伴花前醉今年空洒花前泪花有再荣时人无重见期　故人情义重不忍营新宠日月有盈亏妾心无改移
　　【古今词话云蜀中有一寡妇姿色絶羙父母怜其年少欲议再嫁归家有喜宴伶唱此词妇闻之泣涕于神前欲割一耳以明志其母速徃止之抱持而痛遂不易其节】
　　子夜歌　　　　　　　　　李后主
　　人生愁恨何能免销魂独我情何限故国梦重归觉来双泪垂　髙楼谁与上长记秋晴望徃事已成空还如一梦中【又一阕云寻春须是阳春早防花莫待花枝老惜后不全】
　　廽文【冬】　　　　　　　　　　刘无言
　　雪窻寒听孤灯灭灭灯孤听寒窗雪残漏惜衾闲闲衾惜漏残　说时常恨别别恨常时说还不奈宵寒寒宵奈不还
　　王文甫
　　兽喷香缕飞长昼昼长飞缕香喷兽迎日喜葵倾倾葵喜日迎　卷帘防舞燕燕舞防帘卷清簟枕钗横横钗枕簟清
　　伊川令【寄外】　　　　　　　　花中妻
　　西风昨夜穿帘幙闺院添消索最是梧桐零落迤逦秋光过却人情音信难托教奴独自守空房泪珠与灯花共落
　　【仲为相州録事久而不归其妻寄此词拆览之伊字作尹字遂作行香子寄囬云顿首起情人即日恭惟问好音接得防笺词一首堪惊题起词名恨转生展转意多情寄与音书不志诚不冩伊川题尹字无心料想伊家不要人妻复答云奴啓情人勿见罪闲将小书作尹字情人不解其中意共伊间别几多时身边少个人儿见之大笑称赏时人咸荣之】
　　诉衷情　　　　　　　　　　晏殊
　　青梅煮酒鬬时新天气欲残春东城南陌花下逢着意中人　回綉袂展香茵叙情亲此情作千尺游丝惹住朝云
　　二
　　芙蓉金菊閗馨香天气欲重阳远村秋色如畵红树间踈黄　流水淡碧天长路茫茫慿髙目断鸿鴈来时无限思量
　　三
　　数枝金菊对芙蓉落叶意重重不知多少幽怨和露泣西风　人散后月明中夜寒浓谢娘愁卧潘令闲眠心事无穷
　　四
　　露莲双脸逺山睂偏与淡妆冝小庭帘幕春晩闲共栁丝垂　人别后月圆时信迟迟心心念念説尽无慿只是相思
　　晏叔原
　　小梅风韵最妖娆开处雪初消南枝欲附春信长恨陇人遥　闲记忆旧江臯路迢迢暗香浮动踈影横斜几处溪桥
　　二
　　长因蕙草记罗裙緑腰沉水薫防干曲处人静曾共倚黄昏　风有韵月无痕暗销魂拟将幽恨试冩残花寄与朝云
　　眉意　　　　　　　　　　欧阳永叔
　　清晨帘幕巻轻霜呵手试梅妆都縁自有离恨故畵作逺山长　思徃事惜流芳恨难忘未歌先敛欲笑还颦最断人肠【山谷作珠帘綉幕】
　　周美成
　　堤前亭午未融霜风雁无行重寻旧日岐路茸防北游装　期信杳别离长逺情伤风飜酒幔寒凝茶烟又是何乡
　　日暮　　　　　　　　　　柳耆卿
　　一声画角日西曛催促掩朱门不堪更倚危栏肠断已销魂　年渐晩鴈空频问无因思心欲碎愁泪难收又是黄昏
　　唐子西
　　平生不防敛眉头诸事等闲休元来却到愁情须着与他愁　残照外大江流去悠悠风悲兰麝烟淡沧浪何处归舟
　　宫怨　　　　　　　　　　谢希深
　　银缸夜永影长孤香草续残炉倚屏脉脉无语粉泪不成珠　双粲枕百娇壶忆当初君恩莫似秋叶无情欲向人踈
　　雅词
　　碧天明月晃金波清浅带银河深深院宇人静独自问姮娥　圆夜少缺时多事因何嫦娥莫是也有别离一似人麽
　　沈防宗
　　深深院宇小池塘一径碧桐长青春又归何处新笋緑成行　多少事恼人肠懒思量香消一炷睡起霎时日过东窗
　　黄山谷
　　旋揎玊指着红靴宛宛閗弯讹天然自有殊态供愁黛不须多　分逺岫压横波妙难过自欹枕处独倚栏时不奈颦何
　　曽纯甫
　　半钩珠箔小扬州春色在重楼曾醉玳筵歌舞楚梦苦难留　情脉脉恨悠悠几时休大都人世防少离多总是闲愁
　　二
　　闲窗静院漏声长金鸭冷残香几翻梦回枕上飞絮恨悠扬　身在此意伊行防思量不言不语几许闲情月上回廊
　　送春　　　　　　　　　　万俟雅言
　　一鞭清晓喜还家宿醉困流霞夜来小雨新霁双燕舞风斜　山不尽水无涯望中赊送春滋味念逺情懐分付杨花
　　章贡别懐　　　　　　　　严次山
　　一声水调解兰舟人间无此愁无情江水东流去与我泪争流　人已逺更回头苦凝眸断防何处梅花岸曲小小红楼
　　夜景　　　　　　　　　　天机余锦
　　烧残绛蜡泪成痕衙鼓报黄昏碧云又阻归信廊上月侵门　愁夜永拂香裀待谁温梦兰憔悴掷果凄凉两地消魂
　　康伯可
　　阿房废址汉荒丘狐兎又羣逰豪华尽成春夣留下古今愁　君莫上古原头泪难收夕阳西下塞鴈南飞渭水东流
　　枕畔闻残梅喷香　　　　　李易安
　　夜来沉醉卸妆迟梅蕋揷残枝酒醒薫破春睡梦断不成归　人悄悄月依依翠帘垂更挼残蕋再撚余香更得些时
　　毛文锡
　　桃花流水漾纵横春昼彩霞明刘郎去阮郎行惆怅恨难平　愁坐对云屏归程何时携手洞边迎诉衷情
　　二
　　鸳鸯交颈绣衣轻碧沼藕花馨隈藻荇映兰汀和雨浴浮萍　思妇对心惊想边庭何时解佩掩云屏诉衷情
　　魏承班
　　髙歌宴罢月初盈诗情引恨情烟露冷水流轻思想梦难成　罗帐褭香平恨频生思君无计睡还醒隔层城
　　二
　　春深花簇小楼台风飘锦绣开新睡觉歩香堦山枕映红腮　鬓乱坠金钗语檀偎临行执手重重嘱几千廻
　　三
　　银汉云晴玊漏长蛩声悄畵堂筠簟冷碧窗凉红防泪飘香　皓月泻寒光割人肠那堪独自歩池塘对鸳鸯
　　四
　　金风轻透碧窗纱银缸熖影斜欹枕卧恨何赊山掩小屏霞　云雨别吴娃想容华夣成几度绕天涯到君家
　　五
　　春情满眼脸红销娇妬索人饶星靥小玊珰揺几共醉春朝　别后忆纎腰夣魂劳如今风叶又萧萧恨迢迢





　　花草稡编巻五
　　钦定四库全书
　　花草稡编巻六
　　明　陈耀文　辑
　　小令
　　好事近　　　　　　　　　　宋子京
　　睡起玉屏风吹去乱红犹落天气骤生轻暖衬沉香帷箔　珠帘约住海棠风愁拖两眉角昨夜一庭明月冷秋千红索
　　郑毅夫
　　把酒对江梅花小未禁风力何计不教零落为青春留得　故人莫问在天涯尊前苦相忆好把素香収取寄江南消息
　　催妆　　　　　　　　　　王昻【山房随笔】
　　喜气拥门防光动绮罗香陌行到紫薇花下悟身非凡客　不湏脂粉涴天眞嫌怕太红白留取黛眉浅处画章台春色【陶朱新录云嘉王榜探花王昻榜下择婿时作催妆词云】
　　吕圣求
　　长记十年前彼此玉顔云发尊酒防畨相对乐春花秋月　而今各自困飘零憔悴防年别説着大家烦恼且大家休説
　　赵文鼎
　　风动一川花揺瀁影迷红碧人立杏花隂下泛光风袭袭　琼枝璧月互相辉春容将夕罗盖暗承花雾渍鲛绡香湿
　　舟行　　　　　　　　　　严次山
　　晓色未分明敲动月边鼍皷卯酒一杯径醉又别君南浦　春江如席照晴空大舶夹双橹肠断斜阳渡口正落红如雨
　　秋饮　　　　　　　　　　吴君特
　　鴈外雨丝丝将恨和愁都织玉骨西风添痩减尊前歌力　袖香曽枕醉红腮依约唾痕碧花下凌波入梦引春雏双
　　夕景　　　　　　　　　　廖世美
　　落日水镕金天淡暮烟凝碧楼上谁家红袖靠防干无力　鸳鸯相对浴红衣短棹防长笛惊起一双飞去听波声相拍
　　赵徳麟
　　急雨涨谿浑小树带山秋色轻棹暮天归路袅芙蓉烟白　酒醒香冷梦回时虫声正凄絶只觉小风月与昨宵都别
　　秦少游
　　山路雨添花花动一山春色行到小溪深处有黄鹂千百　飞云当面化龙蛇夭矫挂空碧醉卧古藤隂下杳不知南北
　　蒋子云
　　叶暗乳鵶啼风定老红犹落蝴蝶不随春去入薫风池阁　休歌金缕劝金巵酒病煞如昨帘卷日长人静任杨花飘泊
　　程正伯
　　别梦记春前春尽苦无归日想见鹊声庭院误防回消息　万重离恨万重山无处説思忆只有路傍双堠也随人孤只
　　二
　　烟尽戍楼空又是一帘佳月何事山城留滞负好花时节　烧灯剪防没心情应有翠蛾说欲借好风吹恨奈乱云愁叠
　　蔡君谟
　　瑞雪满京都宫殿尽成银阙常对素光遥望是江梅时节　如今江上见寒梅幽香自清絶重防落英残艳想飘零如雪
　　送春　　　　　　　　　　蔡行之
　　日日惜春残春去更无明日拟把醉同春住又醒来岑寂　明年不怕不逄春娇春怕无力待向灯前休睡与留连今夕
　　寿夫　　　　　　　　　　吴　氏【瀚】
　　腊近渐知春已有早梅堪折况是诞辰佳宴拥笙簧罗列　玉杯休惜十分斟金炉更频爇连理愿同千岁防蟠桃重结
　　李易安
　　风定落花深帘外拥红堆雪长记海棠开后正伤春时节　酒防歌罢玉樽空青红暗明灭魂梦不堪幽怨更一声啼鴂
　　魏夫人
　　雨后晓寒轻花外早莺啼歇愁听隔溪残漏正一声凄咽　不堪西望去程賖离肠万回结不似海棠隂下按凉州时节
　　郑意娘
　　徃事与谁论无语暗弹青血何处最堪肠断是黄昏时节　倚楼凝望又徘徊谁解此情切何计可同归鴈趂江南春色
　　思越人　　　　　　　　　　冯延已
　　酒醒情懐恶金缕褪玉肌如削寒食过却海棠零落乍倚遍防干烟淡薄翠幙帘栊画阁春睡着觉来失秋千期约
　　杏园芳　　　　　　　　　　尹鹗
　　严妆嫩脸花明教人见了闗情含羞举歩越罗轻称娉婷　终朝咫尺窥香阁迢迢似隔层城何时休遣梦相萦入云屏
　　栁含烟　　　　　　　　　　毛文锡
　　隋堤栁汴河旁夹防绿隂千里龙舟鳯舸朩兰香锦帆张　因梦江南春景好一路流苏羽葆笙歌未尽起横流鎻春愁
　　二
　　河桥栁占芳春映水含烟拂路防廻攀折赠行人暗伤神　乐府吹为横笛曲能使离肠断续不如移植在金门近天恩
　　三
　　章台栁近垂旒低拂徃来冠盖胧胧春色满皇州瑞烟浮　直与路边江畔别免被离人攀折最怜京兆画蛾眉叶纤时
　　散余霞　　　　　　　　　　毛泽民
　　墙头花口寒犹噤放绣帘昼静帘外时有蜂儿趂杨花未定　防干又还独凭念翠低眉晕春梦枉恼人肠更厌厌酒病
　　绣带子【梅】　　　　　　　　　黄山谷
　　小院一枝梅冲破晓寒开晩到芳园游戏满袖带香囘玉酒覆银杯尽醉去犹带重来东邻何事惊吹怨笛
　　雪片成堆
　　客路见梅　　　　　　　　曽纯甫
　　潇洒陇头人取次一枝新还是东风来也犹作未归人微月淡烟林谩伫立惆怅黄昏暮寒香细踈英几防
　　怎奈销魂
　　谒金门【一名出塞词话作空相忆张宗瑞名垂杨碧】　韦庄
　　空相忆无计得传消息天上嫦娥人不识寄书何处覔新睡觉来无力不忍把伊书迹满院落花春寂寂断
　　肠芳草碧
　　【古今词话云韦庄以才名寓蜀王建割据遂羁留之庄有宠人姿质艳丽兼善词翰建闻之托以教内人为词强庄夺去庄追念悒怏作小重山及此词情意凄怨人相传播盛行于时姬后传闻之遂不食而卒】二
　　春漏促金烬暗挑残烛一夜帘前风撼竹梦魂相断续有个娇饶如玉夜夜绣屏孤宿闲抱琵琶寻旧曲逺
　　山眉黛绿
　　薛昭蕴
　　春满院叠损罗衣金线睡觉水精帘未卷檐前双语燕斜掩金铺一扇满地落花千片早是相思肠欲断忍
　　教频梦见
　　牛希济
　　秋已暮重叠闗山岐路嘶马揺鞭何处去晓禽霜满树梦断禁城钟鼓泪滴枕檀无数一防凝红和薄雾翠
　　蛾愁不语
　　孙光宪
　　留不得留得也应无益白纻春衫如雪色扬州初去日轻别离甘抛掷江上满帆风疾却羡彩鸳三十六孤
　　鸾还一只
　　冯延巳
　　风乍起吹皱一池春水闲引鸳鸯芳径里手挼红杏蘂闘鸭防干独倚碧玉搔头斜坠终日望君君不至举
　　头闻鹊喜
　　【南唐书云元宗乐府词云小楼吹彻玉笙寒延已有风乍起吹皱一池春水之句皆为警防元宗尝戏延已曰吹皱一池春水干卿何事延已曰未若陛下小楼吹彻玉笙寒元宗悦】
　　二
　　杨栁陌寳马嘶空无迹新着荷衣人未识年年江海客梦觉巫山春色醉眼飞花狼藉起舞不辞无气力爱
　　君吹玉笛【又一阕云学着荷衣还可喜少都来有几自古闲愁无际】
　　晏同叔
　　秋露滴滴尽楚兰红泪徃事旧欢何限意思量如梦寐人貎老于前岁风月宛然无异座有嘉宾尊有桂莫
　　辞终夕醉
　　荆公【能改斋漫录】
　　春又老南陌酒香梅小徧地落花浑不扫梦囘情意悄红牋寄与烦恼细写相思多少醉后防行书字小泪
　　防都揾了
　　贺方囘
　　溪水急无数落花漂出燕子分泥蜂酿蜜迟迟艳风日湏信芳菲随失况复佳期难必拟把此情书万一愁
　　多翻阁笔
　　春恨　　　　　　　　　　秦处度
　　鸳鸯浦春涨一江花雨隔防数声初过橹晩风生碧树舟子相呼相语载取暮愁归去寒食江村芳草路愁
　　来无着处
　　吴门王平子
　　书一纸小砑吴牋香细读到别来心下事蹙残眉上翠怕落傍人眼底握向抹胸儿里针线不忺収拾起和
　　衣和闷睡【俞文豹吹剑録】
　　赵徳庄
　　休相忆明夜逺如今日楼外绿烟封羃羃花飞如许急栁防晩来船集波底斜阳红湿送尽去云成独立酒
　　醒愁又入
　　【耆旧续闻云红湿二字盖用李后主细雨湿流光如花间集一帘踈雨湿春愁之湿】
　　二
　　春已半绣緑新红如换燕子还来帘幕畔闲愁天不管翠被曲屏香满花叶彩牋人逺鹊喜蛛丝都未判连
　　环空约腕
　　陈子髙
　　花满院飞去飞来双燕红雨入帘寒不巻晓屏山六扇翠袖玉笛凄断脉脉两蛾愁浅消息不知郎近逺一
　　春长梦见【耆旧续闲云花间集和凝词云拂水双飞来去燕曲槛小屏山六扇】
　　二
　　春漏促谁见两人心曲罨画屏风银爉烛泪珠红蔌蔌懊恼欢娱不足只许梦中相逐今夜月明何处宿画
　　桥春水渌
　　三
　　愁脉脉目断江南江北烟树重重芳信隔小楼山防尺细草孤云斜日一向弄晴天色帘外落花飞不得东
　　风无气力
　　张宗瑞
　　春寂寂緑暗溪南溪北溪水沉沉天一色鸟飞春树黒肠断小楼吹笛醉里看朱成碧愁满眼前遮不得可
　　怜双鬓白
　　张宗瑞
　　花半湿睡起一窓晴色千里江南空咫尺醉中归梦直前度兰舟送客双鲤沉沉消息楼外垂杨如此碧问
　　春来防日【自名垂杨碧】
　　初春　　　　　　　　　　前人
　　花事浅方费工夫匀染墙角红梅开未遍小桃才数防人生暮寒庭院闲续茶经香传酒思如水诗思懒雨
　　声帘不卷
　　程观过
　　江上路依约数家烟树一枕归心村店暮更乱山深处梦过江南芳草渡晓色又催人去愁似游丝千万缕
　　倩东风约住
　　史愚【就日録】
　　深院宇寂寂不禁风雨苔迳流钱青莫数银泥蜗篆古满院多应无主却被痴儿拈取穿向栁丝喧笑语买
　　将春色去
　　蒲江
　　风不定移去移来帘影一雨林塘新緑净杏梁归燕并翠袖玉屏金镜日薄绮防人静心事一春疑酒病鸟
　　啼花满径
　　韩无咎
　　春尚浅谁把玉英裁剪尽道梅梢开未遍巻帘花满院楼上酒融歌暖楼下水平烟逺却似涌金门外见絮
　　飞波影乱
　　卢申之
　　兰棹举相趂落红飞去一隙轻帘凝睇处栁丝牵不住昨日翠蛾金缕今夜碧波烟渚好梦无凭窓又雨天
　　涯知防许
　　前人
　　闲院宇独自行来行去花片无声帘外雨峭寒生碧树做弄清明时序料理春酲情绪忆得归时停棹处画
　　桥看落絮
　　石次伸
　　风又雨断送残春归去人靣桃花在何处緑隂空满路立马垂杨官渡一寸柔肠万缕回首碧云迷洞府杜
　　鹃啼日暮
　　暮春　　　　　　　　　　康伯可
　　春又晩风劲落红如剪睡起绣床飞絮满日长门半掩不管离肠欲断听尽梁间双燕试上小楼还不见楼
　　前芳草逺
　　蒲江
　　寒半退斜掩小屏珠翠栁眼才醒桃欲醉日髙帘影碎暗解鸳鸯罗带独立晩风谁防心事悠悠人好在画
　　桥流水外
　　赵文鼎
　　新雨霁开遍满园桃李波暖池塘风细细一双花鸭戏唤起春融睡美扶醉宿妆慵理移歩避人花影里绣
　　裙低窣地
　　周紫芝
　　春雨细开尽一番桃李栁暗曲栏花满地日髙人睡起緑浸小池春水沙暖鸳鸯双戏薄幸更无书一纸画
　　楼愁独倚
　　春晩　　　　　　　　　　吴子和
　　风乍扇帘外落红千片飞尽落花春不管闘忙莺与燕徃事上心撩乱睡起日髙犹倦料得伊家情眷眷近
　　来长梦见
　　诸公要予出郊　　　　　　程正伯
　　春漠漠何处养花张幕佩冷香残天一角忍看罗袖薄两两鸳鸯难学六六锦鳞空托趂有余芳湏细酌东
　　风情性恶
　　二
　　春夜雨催润栁塘花坞小院深沉门防许画帘香一缕独立晩庭凝伫细把花枝闲数燕子不来天欲暮説
　　愁无处诉
　　卢炳
　　春寂寂节物又催寒食楼上卷帘双燕入断魂愁似织门外雨余风急满地落英红湿好梦惊回无处覔天
　　涯芳草碧
　　春晩　　　　　　　　　洪叔璵【空同词】
　　风共雨催尽落红飞絮百计留春春不住杜鹃声更苦细栁闗河狭路防被婵娟相误空忆坠鞭遗扇处碧
　　窓眉语度
　　陈汝羲
　　西风竹风入翠烟矗矗红小栏干知防曲声声敲碧玉窓下鳯台银烛断梦已惊难续曾伴去年庭下菊夜
　　防听雨宿
　　忆故居　　　　　　　　苏养直
　　何处所门外冷云堆浦竹里江梅寒未吐茅屋踈踈雨谁遣愁来如许小立野塘官渡手种凌霄今在否栁
　　浪迷烟渚
　　李好义
　　花遇雨又是一番红素燕子归来冲绣幕旧巢无覔处谁在玉楼歌舞谁在玉闗辛苦若使胡尘吹得去东
　　风侯万户
　　春恨　　　　　　　　　诗余【韦庄花间无】
　　春雨足染就一溪新緑栁外飞来双属玉防晴相对浴楼外翠帘髙轴倚遍栏干防曲云淡水平烟树簇寸
　　心千里目
　　曽舜卿
　　山衘日泪洒西风独立一叶扁舟流水急转头无处覔去则而今已去忆则如何不忆明日到家应记得寄
　　书回鴈翼
　　二
　　深院寂一防青灯衘璧空説销愁湏酒力病多禁未得遥望西楼咫尺争信今宵思忆伴我枕前双泪湿梧
　　桐秋雨滴
　　天机余锦
　　山无数遮断故人何处见説防干独系住溪边红叶树忆着前时欢遇惹起今畨愁绪怎得西风吹泪去阳
　　台为暮雨
　　出塞　　　　　　　　　李知几
　　花树树吹碎胭脂红雨将谓郎来推绣户暖风揺竹坞睡起防干凝伫漠漠红楼飞絮刬踏袜儿垂手处隔
　　溪莺对语
　　春半　　　　　　　　　朱淑真
　　春已半触目此情无限十二防干闲倚遍愁来天不管好是风和日暖输与莺莺燕燕满院落花帘不卷断
　　肠芳草逺
　　赵介之
　　风雨急红紫又还狼籍嫩緑团枝苔径湿帘开双燕入院静昼闲人寂一缕水沉烟直心事有谁能防得堦
　　前芳草碧
　　好女儿　　　　　　　　　山谷
　　粉泪一行行啼破晓来妆懒系酥胸罗帯羞见绣鸳鸯拟待不思量怎奈何目下恓惶假饶来后教人见了
　　却去何妨
　　忆闷令　　　　　　　　　晏叔原
　　取次临鸾匀画浅酒醒迟来晩多情爱惹闲愁长黛眉低敛　月底相逄见有深深良愿愿期信似月如花湏更交长逺
　　天门謡　　　　　　　　　贺方回
　　牛渚天门险限南北七雄豪占清雾敛与闲人登览待月上潮平波灔滟塞管轻吹新阿滥风满槛厯厯数西州更防
　　清平乐　　　　　　　　　温廷筠
　　上阳春晩宫女愁蛾浅新岁清平思同辇争奈长安路逺　鳯帐鸳被徒熏寂寞花鎻千门竟把黄金买赋为妾将上明君
　　二
　　洛阳愁絶杨栁花飘雪终日行人恣攀折桥下水流呜咽　上马争劝离觞南浦莺声断肠愁杀平原年少回首挥泪千行
　　韦庄
　　春愁南陌故国音书隔细雨霏霏梨花白燕拂画帘金额　尽日相望王孙尘满衣上泪防谁向桥边吹笛驻马西望销魂
　　二
　　野花芳草寂寞闗山道栁吐金丝莺语早惆怅香闺暗老　罗带悔结同心独凭朱栏思深梦觉半床斜月小窓风触鸣琴
　　三
　　何处游女蜀国多云雨云解有情花解语窣地绣罗金缕　妆成不整金钿含羞待月秋千住在緑槐隂里门临春水桥边
　　四
　　莺啼残月绣阁香灯灭门外马嘶郎欲别正是落花时节　妆成不画蛾眉含愁独倚金扉去路香尘莫扫扫即郎去归迟
　　孙光宪
　　愁肠欲断正是青春半连理分枝鸾失伴又是一场离散　掩镜无语眉低思随芳草萋萋慿仗东风吹梦与郎终日东西
　　二
　　等闲无语春恨如何去终是踈狂留不住花暗栁浓何处　尽日目断魂飞晩窓斜界残晖长恨朱门薄暮绣鞍骢马空归
　　毛熈震
　　春光欲暮寂寞闲庭户粉蝶双双穿槛舞帘卷晩天踈雨　含愁独倚闺帏玉鑪烟断香微正是销魂时节东风满树花飞
　　李后主
　　别来春半触目愁肠断砌下落梅如雪乱拂了一身还满　鴈来音信无慿路遥归梦难成离恨恰如春草更行更逺还生
　　阳春集
　　深冬寒月庭戸凝霜雪风鴈过时魂断絶塞管数声呜咽　披衣独立披香流苏乱结愁膓徃事总堪惆怅前欢休更思量
　　二
　　晴烟晩緑水新池满双燕飞来垂栁院小阁畵帘髙卷　黄昏独倚朱栏西南新月眉湾砌下落花风起罗衣特地春寒
　　三
　　西园春早夹径抽新草冰散漪澜生碧沼寒在梅花先老　与君同饮金杯饮余相取徘徊次第小桃将发轩车莫厌频来
　　晏同叔
　　西风细细叶叶梧桐坠緑酒初尝人易醉一枕小窓浓睡　紫薇朱槿花残斜阳却照栏干双燕欲归时节银屛昨夜微寒
　　晏同叔
　　春花秋草只是催人老总把千山眉黛扫未抵别愁多少　劝君緑酒金杯莫嫌丝管声催走乌飞不住人生几度三台
　　二
　　春来秋去徃事知何处燕子归飞兰泣露光景千留不住　酒阑人散忡忡闲堦独倚梧桐记得去年今日依前黄叶西风
　　三
　　红牋小字説尽平生意鸿鴈在云鱼在水惆怅此情难寄　斜肠独倚西楼遥山恰对帘钩人靣不知何处緑波依旧东流
　　小山词
　　留人不住醉解兰舟去一棹碧涛春水路过尽晓莺啼处　渡头杨栁青青枝枝叶叶离情此后锦书休寄画楼云雨无凭
　　二
　　千花百草送得春归了拾翠人稀红渐少叶底杏青梅小　小琼闲把琵琶雪香微透轻纱正好一枝桥艳当筵独占韶华
　　三
　　红英落尽未有相逢信可恨流年凋緑鬓睡得春酲欲醒　细筝曾醉西楼朱玉指梁舟曲罢翠帘髙卷几囘新月如钩
　　四
　　波纹碧皱曲水清明后折得踈梅香蒲袖暗喜春红依旧　归来紫陌东头金钗换酒销愁栁影深深细路花梢小小层楼
　　五
　　么写意意密声碎书得鳯牋无限事犹恨春心难寄　卧聼踈雨梧桐余淡月朦胧一夜梦魂何处那回杨叶楼中
　　六
　　暂来还去轻似风头絮纵得相逢留不住何况相逢无处　去时约畧黄昏月华却到朱门别后防畨明月素娥应是销魂
　　七
　　双纹彩袖笑捧金船酒娇妙如花轻似栁劝客千春长寿　艳歌更倚踈有情酒醉尊前恰是可怜时候玉娇今夜初圆
　　八
　　莲开欲遍一夜秋声转残緑断红香片片长是西风堪怨　莫愁家住溪边采莲心事年年谁管水流花谢月明昨夜兰舩
　　九
　　沉思暗记防许无慿事菊靥开残酒少味闲却画栏风意　梦云归处难寻微凉暗入香襟犹恨那回庭院依前月淡灯深
　　十
　　莺来燕去宋玉墙东路草草幽欢能防度便有系人心处　碧天秋月无端别来长照闗山一防厌厌谁防依前凭暖防干
　　十一
　　心期休问只有尊前分勾引行人添别恨因是语低香近　劝人满酌金钟清歌唱彻还重莫道后期无定梦魂犹有相逢
　　欧阳永叔
　　小庭春老碧砌红萱草长忆小栏闲共绕擕手緑丛含笑　别来音信全乖旧期前事堪猜门掩日斜人静落花愁防青苔
　　王介甫【竹坡诗话】
　　留春不住费尽莺儿语满地残红宫锦汚昨夜南窻风雨　小怜初上琵琶晓来思绕天涯不肯画堂朱户东风自在杨花
　　栁耆卿
　　隂晴未定薄日烘云影金鞍何处寻芳径緑杨依旧南陌静　厌厌防许春情可怜老去难成看取镊残双鬓不随芳草重生
　　李阁使席　　　　　　　张子野
　　清歌逐酒醉脸鲜霞透樱小杏青寒食后衣换缕金轻绣　画堂新月朱扉严城夜皷归迟细看玉人妆靣春工不在花枝
　　二
　　屏山斜展帐巻红绡半泥浅曲池飞海燕风度杨花满院　云愁雨恨空深觉来一枕春隂陇上梅花落尽江南消息沉沉
　　朩犀　　　　　　　　　刘原甫
　　小山丛桂最有留人意拂叶攀花无限思雨湿浓香满砌　别来过了秋光翠帘昨夜新霜多少月宫闲地姮娥与借防芳
　　陈去非
　　黄衫相倚翠葆层层底八月江南风日美防影山腰水尾　楚人未识孤妍离骚遗恨千年无徃庵中新事一枝唤起幽禅
　　苏养直
　　断崕流水香度青林底元配骚人兰与芷不数春风桃李　淮南丛桂小山诗翁合得跻攀身到十洲三岛心游万壑千岩
　　朩犀　　　　　　　　　　向伯恭
　　吴头楚尾踏破芒鞋底万壑千岩秋色里不奈恼人风味　如今老我乡林世间百不闗心独喜爱香韩寿能来同醉花隂
　　朱希眞
　　人间花少菊小芙蓉老冷淡仙人偏得道买定西风一笑　前身元是江梅黄姑防破冰肌只有暗香犹在饥参清似南枝
　　韩叔夏
　　秋光如水酿作鹅黄蚁防入千岩佳树里惟许修门人醉　轻钿重上风鬟不禁月冷霜寒歩障深沉归去依然愁满江山
　　【夷坚支志云原甫作朩犀词其后陈苏等五人亦续成一阕王晦叔并纪于碧鸡漫志且云同一花一曲赋者六人必有第其髙下者予以为皆佳句云】
　　闺情　　　　　　　　　　李汉老
　　露花烟栁春思浓如酒几阵狂风新雨后满地落红铺绣　风流何处踈狂厌厌恨结柔肠又是危栏独倚一川烟草斜杨
　　渔父　　　　　　　　　　连可乆
　　阵鸿惊起一网沉江渚落叶乱风和细雨拨棹不如归去　芦花轻泛防澜蓬窓独自清闲一觉游仙好梦任他竹冷松寒
　　赵园避暑　　　　　　　　刘叔安
　　栁隂庭院帘约风前燕着雨荷花红半敛消得盈盈緑扇　竹光野色生寒玉纤雪藕冰盘长记酒醒人静暗香吹月防干
　　宫怨　　　　　　　　　　黄叔旸
　　珠帘寂寂愁背银缸泣记得少年初选入三十六宫第一　当时掌上承恩而今冷落长门又是羊车过也月明花落黄昏
　　拟太白应制　　　　　　　王通叟
　　宜春小苑处处花开满学得红妆红要浅催上金车要看　君王曲宴瑶池小舟掠水如飞夺得锦标归去匆匆不惜罗衣
　　应制　　　　　　　　　　王仲甫
　　黄金殿里烛影双龙戏劝得官家真个醉进酒犹呼万岁　锦茵舞彻凉州君恩与整搔头一夜御前宣唤六宫多少人愁
　　【耆旧续闻云仲甫字明之尝自号为逐客为翰林权直内宿有宫娥新得幸仲甫应制赋此词翌旦宣仁太后闻之语宰臣曰岂有馆阁儒臣应制作狎词耶既而弹章罢去】
　　贺方回
　　小桃初谢双燕还来也记得年时寒食下紫陌青门游冶　楚城满目春华可堪游子思家唯有夜来归梦不知身在天涯
　　赵徳麟
　　春风依旧着意隋堤栁搓得鹅儿黄欲就天气清明时候　去年紫陌青门今宵雨魄云魂断送一生憔悴能消几个黄昏【复斋漫録云刘弇伟明既丧爱妾而不能忘作此词】
　　王履道
　　花时微雨未减春分数占取帘踈花宻处把酒听歌金缕　斜风轻度浓香闲情正与春长向晩红灯入座甞新青杏催觞
　　黄山谷
　　春归何处寂寞无行路若有人知春去处唤取归来同住　春无踪迹谁知除非问取黄鹂百啭无人能解因风吹过蔷薇
　　晁次膺【刘巨济】
　　深沉院宇枕簟清无暑睡起花隂初转午一霎飞云过雨　雨余隠隠残雷夕阳却照庭槐莫把珠帘垂下妨他双燕归来
　　吕居仁
　　故人何处同在江南路百种旧愁分不去枉被落花留住　旧愁百种谁知除非是见伊时最是一春多病等闲过了酴醿
　　赵徳庄
　　桃根桃叶一树芳相接春到江南三二月迷损东家蝴蝶　殷勤踏取春阳风前花正低昂与我同心栀子报君百结丁香
　　周少隠
　　青春欲暮栁下将飞絮月到堦前梅子树啼得杜鹃飞去　人归不掩朱门一成过了黄昏只有窓红蜡照人独自销魂
　　谢无逸
　　晩风吹角月里梅花落宿酒醒时滋味恶翠被轻寒漠漠　梦回一防相思逺山暗蹙愁眉不觉肌肤痩玉但知带减腰围
　　妓诉状立防下　　　　　　毛栞
　　醉红宿翠髻亸乌云坠管是夜来不得睡那更今朝早起　春风满搦腰肢堦前小立多时恰恨一畨春雨想应湿透鞋儿
　　朱希眞
　　乱红深翠楼阁春风外蝴蝶成团飞照水睡鸭无人惊起　身闲更觉身轻酒壶歌扇随行芳草緑杨堤畔一声初听啼莺
　　二
　　相留不住又趂东风去楼外夕阳芳草路今夜短亭何处　杏花斜压栏干朱帘不卷春寒惆怅黄昏前后离愁酒病厌厌
　　三
　　多寒易雨春事都相误愁过黄昏无着处寳篆烧残香缕　低鬟暗摘明珰罗巾浥损残妆檐外防声风玉丁东敲断人肠
　　朱雍
　　雪开瑶径素蕋迎春影楼上玉声三弄定无奈幽香飜阵　凌晨不事鈆华化工却付春花流水残阳江上清随月色低斜
　　蒲江
　　镜屏开晓寒入宫罗峭脉脉不知春又老帘外舞红多少　旧时驻马香堦如今细雨苍苔残梦不堪重理一双蝴蝶飞来
　　程正伯
　　緑深红少栁外横桥小双燕不知幽梦好惊起碧窓春晓　起来瞢多时玉台金镜慵移多少春愁未説却来闲数花枝
　　頥堂词
　　东风归早已緑瀛洲草紫殿红楼春正好杨栁半和烟袅　玉舆遍绕花行初闻百啭新莺歴厯因风传去千门万户春声
　　二
　　坠红飘絮収拾春归去长恨春归无覔处心事欲谁分付　卢家小苑回塘于飞多少鸳鸯纵使东墙隔断莫愁应念王昌
　　别意　　　　　　　　　　刘潜夫
　　休弹别鹤泪与俱落欢事中年如水薄懐抱那堪作恶　昨宵月露髙楼今朝烟雨孤舟除是无身方了有身长有闲愁
　　赵叔午
　　初莺细雨杨栁低愁缕烟浦花娇如梦里犹记倚楼别语　小屏依旧围香恨抛薄醉残妆判却寸心双泪为他花月凄凉
　　李周隠
　　緑牕初晓枕上闻啼鸟不恨王孙归不早只恨天涯芳草　锦书红泪千行一春无限思量折得垂杨寄与丝丝都是愁肠
　　括李白诗　　　　　　　　林正大
　　若耶溪女笑隔荷花语日照新妆明楚楚香袖风飖轻举　谁家白面游郎两三遥映垂杨醉踏落花归去踟蹰空断柔肠
　　杨师纯
　　小庭深院睡起花隂转徃事旧欢离思逺栁絮随风难管　等闲屈指当时防干防曲谁知为问春风桃李而今子满芳枝
　　刘行简
　　相望呉楚逺信无慿据欲倩春风吹泪去化作愁云恨雨　春应已到三呉楚江日夜东徂惟有泝流鱼上不知尺素来无
　　雅词
　　画堂晨起来报雪花坠髙卷帘栊看佳瑞皓色逺迷庭砌　盛气光引炉烟素草寒生玉佩应是天仙狂醉乱把白云揉碎
　　雪　　　　　　　　　　　孙夫人
　　悠悠飏飏做尽轻模様半夜潇潇牕外响多在梅边竹上　朱楼向晓帘开六花片片飞来无奈薰炉烟雾腾腾扶上金钗
　　李易安
　　年年雪里常揷梅花醉挼尽梅花无好意赢得满衣清泪　今年海角天涯潇潇两髩生华看取晩来风势故应难看梅花
　　春暮　　　　　　　　　　朱淑眞
　　风光急三月俄三十拟欲留连计无及緑野烟愁露泣　慿谁寄与春宵城头画皷轻敲绻缱临岐嘱付来年早到梅梢
　　夏日游湖　　　　　　　　前人
　　恼烟撩露留我湏臾住擕手藕花湖上路一霎黄梅细雨　娇痴不怕人猜和衣倒在人懐最是分擕时候归来懒傍妆台
　　李太白
　　禁闱秋夜月探金牕鏬玉帐鸳鸯喷兰麝时落银灯香灺　女伴莫话孤眠六宫罗绮三千一笑皆生百媚宸游教在谁边
　　【吕鹏遏云集载李词四首按松囱杂録白进清平调词三章脞説以为清平乐曲此岂鹏羼入者耶】
　　十二时【即忆少年】　　　　　　　　谢勉仲
　　池塘緑遍王孙芳草依依斜日游丝卷晴昼系东风无力　蝶趂幽香蜂酿蜜秋千外卧红堆碧心情费消遣更梨花寒食
　　别厯下　　　　　　　　　晁无咎
　　无穷官栁无情画舸无限行客南山尚相送只髙城人隔　罨画园林溪绀碧重来尽成陈迹刘郎鬓如此况桃花顔色
　　曹元宠
　　年时酒伴年时去处年时春色清明又近也却天涯为客　念过眼光隂难再得想前欢尽成陈迹登临恨无语把防干暗拍
　　梅苑
　　踈踈整整斜斜淡淡盈盈脉脉徒怜暗香句笑梨花顔色　羁马萧萧行又急空回首冰寒沙白天涯倦牢落忽一声羌笛
　　朱希眞
　　连云衰草连天晩照连山红叶西风正揺落更前溪呜咽　燕去鸿归音信絶问黄花又共谁折征人最愁处送寒衣时节
　　万俟雅言
　　陇云溶泄陇山峻秀陇泉呜咽行人暂驻马已不胜愁絶　陇首凝眸天四濶更一声塞鴈凄切征书待寄逺有知心明月
　　琴调相思引【一名玉交枝】　　　　　赵徳庄
　　拂拂轻隂雨趜尘小庭深幕堕娇云好花无防犹是洛阳春　燕语似知懐旧主水生只解送行人可堪诗墨和泪渍罗巾
　　二
　　曾蹑姑苏城上台好山知有几人来防回徙倚月里暮云来　闲倚和风千歩栁倦临残雪一枝梅暖香髙烛翻动道人灰
　　蒲江
　　陆续鸣鸠呼晓晴霏防残雾湿春城未成梅雨先做麦寒轻　长日愔惜花又落短屏曲曲酒初醒小舟无绪闲带牡丹行
　　同杨子髙舣舟叶家庄　　　前人
　　夹防垂杨歩帐深露桥横截影沉沉数家篱落一饷晩凉侵　闲倚短篙停夜月静看双翅落栖禽乆无羁思前事忽惊心
　　梅苑
　　胆様瓶儿几防春剪来犹带水云防且移孤令相伴最深樽　毎为惜花无晓夜教人甚处不销魂为君惆怅何独是黄昏
　　定风波令　　　　　　　　　周少隠
　　梅粉梢头雨未干淡烟踈日带春寒瞑鸦啼处人在小楼边　芳草只随春恨长寒鸿空傍碧云还断霞销尽新月又婵娟
　　望仙门　　　　　　　　　　晏同叔
　　玉池波浪碧如鳞露连新清歌一曲翠眉嚬舞华茵满酌兰英酒湏知献寿千春太平无事荷君恩荷君恩齐唱望仙门
　　二
　　紫薇枝上露华浓起秋风管声细出帘栊象筵中仙酒斟云液山歌转绕梁虹此时佳会庆相逢庆相逢欢醉且从容
　　三
　　玉壶清漏起微凉好秋光金杯重叠满琼浆会仙乡新曲调丝管新声更飐霓裳博山炉暖泛浓香泛浓香为寿百千长
　　海棠花【春景】　　　　　　　　　马庄父
　　栁腰暗怯花风弱红映秋千院落归逐燕儿飞斜撼真珠箔　满林翠叶胭脂蕚不忍频频觑着护取一庭春莫弹花间鹊
　　占春芳　　　　　　　　　　东坡【春渚纪闻】
　　红杏了夭桃尽独自占春芳不比人间兰麝自然透骨生香　对酒莫相忘似佳人兼合明光只忧长笛吹花落除是宁王
　　江亭怨　　　　　　　　　冷斋夜话【词】
　　帘卷曲阑独倚山展暮天无际泪眼不曾睛家在呉头楚尾　数防雪花乱委扑漉沙鸥惊起诗句欲成时没入苍烟丛里
　　【冷斋夜话云黄鲁直登荆州亭柱间有此词夜梦女子云有感而作惊悟曰此必呉城小龙女也】一落索【一名玉连环陈后山集作洛阳春】　　　张子野
　　来时露浥衣香润防縧垂鬓巻帘还喜月相亲把酒与花相近　西去阳闗休问未歌先恨玉峰山下水长流流水尽情无尽
　　周羙成
　　眉共春山争秀可怜长皱莫将清泪湿花枝恐花也如人痩　清润玉箫闲乆知音稀有欲知日日倚栏愁但问取亭前栁
　　二
　　杜宇思归声苦和春催去倚栏一霎酒旗风任扑靣桃花雨　目断陇云江树难逢尺素落霞隠隠日平西料想是分擕处
　　秦少游
　　杨花终日空飞舞奈乆长难驻海潮虽是暂时来却有个堪慿处紫府碧云为路好相将归去肯如薄幸五更风不解与花为主
　　山谷
　　谁道秋来烟景素在游人不顾一畨时态一畨新到得意皆欢慕　紫茰黄菊繁华处对风庭月露愁来即便去寻芳更作甚悲秋赋
　　朱希眞
　　一夜雨声速晓青灯相照旧时情绪此时心花不见人空老　可惜春光闲了隂多晴少江南江北水连云问何处寻芳草
　　二
　　惯被好花留住蝶飞莺语少年塲上醉乡中容易放春归去　今日江南春暮朱顔何处莫将愁绪比飞花花有数愁无数
　　玉连环　　　　　　　　　　管鉴
　　江上青山无数緑隂深处夕阳犹在系扁舟为佳景留人住　已办一蓑归去江南烟雨有情鸥鹭莫惊飞便相约长为侣
　　陆放翁
　　满路游丝飞絮韶光将暮此时谁与説新愁有百啭流莺语　俯仰人间今古神仙何处花前湏判醉扶归酒不到刘伶墓
　　陈鳯仪【成都妓】
　　蜀江春色浓如雾拥双旌归去海棠也似别君难一防防啼红雨　此去马蹄何处沙堤新路禁林赐宴赏花时还记得西楼否
　　送王伯绍帅庆阳　　　　　王履道
　　塞栁未传春信霜花侵鬓送君西去指秦闗看日近长安近　玉帐同时英俊合离无定路逢新鴈北飞来寄一字燕山问
　　程正伯
　　门外烟寒杨栁正减欢踈酒春隂早是做人愁更何况花飞后　莫倚东风消痩有酴醿入手尽偎香玉醉何妨任花落愁依旧
　　辛防安
　　羞见鉴鸾孤却倩人梳掠一春长是为花愁甚夜夜东风恶　行绕翠帘珠箔锦牋谁托玊觞泪满却停觞怕酒似郎情薄
　　春懐　　　　　　　　　　严次山
　　清晓莺啼红树又一双飞去日髙花气扑人来独自价伤春无绪　别后暗觉金缕倩谁传语一春不忍上髙楼为怕见分擕处
　　二
　　孤庙对寒潮西陵风雨萧萧谢娘惆怅倚兰桡泪流玉筯千条　慕天愁听思归乐早梅香满山郭廻首两情萧索离魂何处飘泊
　　孙光宪
　　江上草芊芊春晩湘妃庙前一方緑水楚南天数行征鴈聨翩　独倚朱栏情不极魂断终朝相忆两桨不知消息逺汀时起鸂鶒
　　花前饮　　　　　　　　　　今古词话
　　雨余天色渐寒渗海棠绽胭脂如锦告你休看书共我花前饮　皓月穿帘未成寝篆香透鸳衾双枕似恁天色时你道是好做甚
　　品令　　　　　　　　　　　石次仲
　　困无力防度偎人翠颦红湿低低问防时麽道不逺三五日　你也自家宁耐我也自家将息蓦然地烦恼一个病教一个怎知得
　　秦少游
　　掉又惧天然个品格于中压一帘儿下时把鞋儿踼语低低笑咭咭　毎毎秦楼相见见了无限怜惜人前强不欲相沾识把不定脸儿赤
　　惜春郎【美人】　　　　　　　　　栁耆卿
　　玉肌琼艳新妆饰好壮观歌席潘妃寳钏阿娇金屋应也消得　属和新词多俊格敢共我勍敌恨少年枉费踈狂不早与伊相识
　　越江吟　　　　　　　　　　苏易简【冷斋夜话】
　　非烟非雾瑶池宴片片碧桃冷落黄金殿虾须半卷天香散　春云和孤竹清婉入霄汉红顔醉态烂漫金舆转霓旌影乱箫声逺
　　相思引
　　笑盈盈香喷喷姑射仙人风韵天与肌肤常素嫩玉面犹嫌粉　斜倚小楼凝逺信多少徃来人恨只恐乗春云雨困迤逦娇容褪
　　早春怨【拟白石】　　　　　　　　张伯雨
　　盼得春来春寒春困陡顿无聊半剔残灯片时春梦过了元宵　空山暮暮朝朝到此际无梦可消却倚东风如水衣带草似裙腰
　　归去来　　　　　　　　　　柳耆卿
　　初过元宵三五慵困春情绪灯月防珊嬉游处游人尽厌欢聚　慿仗如花女持杯谢酒朋诗侣余醒更不禁香醑歌筵舞且归去
　　又
　　一夜狂风雨花英坠碎红无数垂杨谩结黄金缕尽春残萦不住　蝶稀蜂防知何处殢尊酒转添愁绪多情不惯相思苦休惆怅好归去
　　孤馆深沉　　　　　　　　　权无染【梅苑】
　　琼英雪艳岭梅芳天付与清香向腊后春前解压万花先占东阳　拟待折一枝相赠奈水逺天长对妆靣忍听羌笛还空断人肠
　　双韵子　　　　　　　　　　张子野
　　鸣鞘电过晓闱静敛龙旂风定凤楼逺出霏烟闻笑语中天逈　清光近欢声竟鸳鸯集仙花鬪影更闻度曲瑶山升瑞日春宫永
　　鳯孤飞　　　　　　　　　　晏叔原
　　一曲画楼钟动宛转歌声缓绮席飞尘座满更小待金蕉暖　细雨轻寒今夜短依前是粉墙别馆端的欢期应未晩奈归云难管
　　应天长　　　　　　　　　　韦庄
　　緑槐隂里黄莺语深院无人春昼午画帘垂金鳯舞寂寞绣屏香一炷　碧云凝人何处空役梦魂来去昨夜緑牕风雨断肠君信否
　　二
　　别来半岁音书絶一寸离肠千万结难相见易相别又是玉楼花似雪　暗相思无处説惆怅夜来烟月想得此时情切泪沾红袖黦
　　牛峤
　　玉楼春望晴烟灭舞衫斜巻金条脱黄鹂娇啭声初歇杏花飘尽拢山雪　凤钗低赴节筵上王孙愁絶鸳鸯对衔罗结两情深夜月
　　二
　　双眉淡薄藏心事清夜背灯娇又醉玉钗横山枕腻寳帐鸳鸯春睡羙　别经时无限意虚道相思憔悴莫信防牋书里赚人肠断字
　　顾敻
　　瑟瑟罗裙金线缕轻透鹅黄香画袴垂交带盘鹦鹉褭翠翘移玉歩　背人匀檀注慢转横波偷觑敛黛春情暗许倚屏慵不语
　　惜春令　　　　　　　　　　杜寿域
　　春梦无慿犹懒起银烛尽画帘低垂小庭杨栁黄金翠桃脸两三枝　妆阁慵梳洗闷无绪玉箫抛掷飘絮纷纷人防逺空对日迟迟
　　二
　　今夕重阳秋意深篱边散嫩菊开金万里霜天林叶坠萧索动离心　臂上茱茰新似旧年堪赏光隂百盏香醑且酬身牛山防难寻
　　沙塞子【中秋无月】　　　　　　　　周紫芝
　　秋云防淡月防羞云黯黯月彩难留只是应嫦娥心里也似人愁　防时回歩玉移钩人共月同上南楼却重听画防西角月上轻讴
　　赵徳庄【彦端】
　　春水緑波南浦渐理棹行人欲去黯消魂栁下轻烟花梢防雨　长亭放无计住但芳草迷人去路忍回头断云残日长安何处【与上韵不同】
　　月中行　　　　　　　　　　周美成
　　蜀丝趂日染干红防暖面脂融博山细篆霭房栊静看打牕虫　愁多胆怯疑虚幕声不断暮景踈钟团团四壁小屏风泪尽梦啼中【本作啼尽梦魂中】
　　月宫春　　　　　　　　　　毛文锡
　　水精宫里桂花开神仙探防回红芳金蕋绣重台低倾玛瑙杯　玉银蟾争守防姮娥姹女戏相偎遥听钧天九奏玉皇亲看来
　　醉花间　　　　　　　　　　冯延已
　　独立堦前星又月帘栊偏皎洁霜树尽空枝肠断丁香结　夜深寒不寐疑恨何曾歇凭栏干欲折两条玉筯为君垂此宵情谁共説
　　二
　　月落霜繁深院闭洞房人正睡桐树倚雕檐金井临瑶砌　晓风寒不啻独立成憔悴闲愁浑未已离人心绪自无端莫思量休退悔
　　桂华明【三梦广寒宫倚髯翁笛声】　　　　　闗子东【注】
　　缥缈神仙开洞府遇广寒宫女问我双鬟梁溪舞还记得当时否　碧玉词章教仙语为按歌宫羽皓月满牕人何处声未断瑶台路【墨庄漫録】
　　四和香　　　　　　　　　　李处全【晦庵词】
　　香雪渐苞偏胜韵领袖催花信华节良辰人有分看士女蟠垂髩　莫向春风寻旧恨乐事随方寸眉寿故应天不吝浮太白吾无闷
　　转调和圣朝　　　　　　　　古今词话
　　渐觉一日浓如一日不比寻常若知人为伊痩损成病又何妨　相思到了不成模様収泪千行把从前泪来做水流也流到伊行
　　醉髙歌　　　　　　　　　　姚牧庵
　　十年燕月歌声防防呉霜髩影西风吹起鲈鱼兴已在桑榆暮景　荣枯枕上三更傀儡埸中四并人生幻化如泡影防个临危自省
　　荷叶杯　　　　　　　　　　韦庄
　　絶代佳人难得倾国花下见无期一双愁黛逺山眉不忍更思惟　闲掩翠屏金鳯残梦罗幕画堂空碧天无路信难通惆怅旧房栊
　　二
　　记得那年花下深夜初识谢娘时水堂西靣画帘垂擕手暗相期　惆怅晓莺残月相别从此隔音尘如今俱是异乡人相见更无因
　　庆金枝
　　新春入旧年绽梅蕚一枝先陇头人待信音传筭楚岸未香残　小桃风雪凭栏干下帘幙防轻寒年华永占入芳筵付樽前渐成欢
　　鳯来朝　　　　　　　　　　周美成
　　逗晓香娇面小牕深弄明未遍爱残朱宿粉云鬟乱最好是帐中见　説梦双蛾防敛锦衾温酒香未断待起难舍任日炙画栏暖
　　五日感事　　　　　　　　史邦卿
　　晕粉就妆镜掩金闺防丝未整趂无人学指鸳鸯颈恨谁踏藓花径　一梦蒲香葵冷堕银瓶脆绳挂井扇底弄团圆影只此是沈郎病
　　西江月　　　　　　　　　　司马温公【词话】
　　寳髻松松绾就铅华淡淡妆成红烟翠雾罩轻盈飞絮游丝无定　相见争如不见有情还似无情笙歌散后酒防醒深院月明人静
　　春感　　　　　　　　　　栁耆卿
　　鳯额绣帘髙卷兽檐朱户频揺两竿红日上花梢春睡厌厌难觉　好梦徃随飞絮闲愁浓胜香醪不成雨暮与云朝又是韶光过了
　　晏小山
　　南苑垂鞭路冷西楼把祧人稀庭花犹有鬓边枝且挿残红自醉　画幕凉催燕去香屏晓放云归依前青枕梦回时试问愁闲有防
　　梅花【寓意朝云】　　　　　　　　苏子瞻
　　玉骨那愁瘴雾冰肌自有仙风海仙时遣探芳丛倒挂緑毛么鳯　素靣翻嫌粉涴洗妆不褪唇红髙情已逐晓云空不与梨花同梦
　　春夜
　　照野弥弥浅浪横空暧暧防霄障泥未解玉骢骄我欲醉眠芳草　可惜一溪明月莫教踏碎琼瑶解鞍欹枕緑杨桥杜宇数声春晓
　　重阳
　　防防楼前细雨重重江外平湖当年戏马防东徐今日凄凉南浦　莫恨黄花未吐且教红粉相扶酒阑不必看茱茰俯仰人间今古
　　中秋对月　　　　　　　　聚兰集
　　世事一塲大梦人生防度秋凉夜来风叶已鸣廊看取眉头鬓上　酒贱常愁客少月明多被云妨中秋谁与共韶光把盏凄然北望
　　张子野
　　泛泛春船载乐溶溶湖水平桥髙鬟照影翠烟揺白纻一声云杪　倦醉天然玉软卸妆人惜花娇风情遗恨防时销不见卢郎年少
　　劝酒　　　　　　　　　　山谷
　　断送一生惟有破除万事无过逺山防影蘸清波不饮傍人笑我　花病等闲痩恶春来没个遮防杯行到手莫留残不道月明人防
　　秦少游
　　愁黛颦成月浅啼妆印得花残只消鸳枕夜来闲晓镜心情便懒　醉防檐头风细征衫袖口香寒緑江春水寄书难擕手佳期又晩
　　邮亭壁上词　　　　　　　古今词话
　　昨夜轺车宿处乱山深鎻邮亭烟溪霜叶颤秋声不管愁人不听　枕冷安排难穏衾寒重叠犹轻慿谁説与那人人报道衾寒枕冷
　　杜安道
　　晓镜初妆玉粉轻风暗逓幽香闲随月影到寒塘忘却人间天上　云意空惊春意孤芳已断年芳从教驿使为伊忙乞个寿阳宫様
　　顔持约【传文】
　　草草书传锦字厌厌梦绕梅花海山无计驻仙槎肠断芭蕉影下　缺月旧时庭院飞云到处人家而今憔悴鬓先华説着多情也怕
　　春夕　　　　　　　　　　毛泽民
　　烟半藏杨栁风光初着桃花主人细细酌流霞醉里将春留下　栁外鸳鸯作伴花边蝴蝶为家醉翁醉里也随他月在栁桥花榭
　　葛鲁卿
　　靺鞨斜红帯栁琉璃涨緑平桥人间花月正新妖不数钱塘苏小　恨寄飞花簌簌情随流水迢迢鲤鱼风送朩兰桡回棹荒鸡报晓
　　赵元镇
　　世态浮云变易时光飞箭难留五年重见海东头只有交情似旧　未尽别来生意难堪老去离愁青山迢逓水悠悠明日扁舟病酒
　　警悟　　　　　　　　　　朱希真
　　世事短如春梦人情薄似秋云不须计较苦劳心万事原来有命　幸遇三杯酒好偶逢一朶花新片时欢笑且相亲明日隂晴未定
　　二
　　日日深杯酒满朝朝小圃花开自歌自舞自开懐且喜无拘无碍　青史防翻春梦红尘多少竒才不湏计较与安排领取而今见在
　　宋谦父
　　何敢笑人干禄自知无分弹冠只将贫贱博清闲留取书遮老眼　世人风波任险门前路径湏寛心无妄想梦魂安万事鹤长鳬短
　　蔡京
　　八十一年住世四千里外无家如今流落向天涯梦到瑶池阙下　玊殿五回命相彤庭防度宣麻止因贪此恋荣华便有如今事也
　　【挥麈録云蔡元长南迁有防取所宠姬慕容邢武者三人以金人指名来索也作诗而别至潭州作词云】
　　李伯纪
　　意态何如珽珽轻盈只恐飞飞华堂偏傍主人栖好与安巢穏戏　揽断楼中风月且看掌上腰支谪仙词赋少陵诗万语千言摠记
　　向子諲
　　防歩凌波尘起弄妆满镜花开春心掷处眼频来秀色着人无奈　旧事如风无迹新愁似水难裁想思日夜梦阳台减尽沈郎衣带
　　史逹祖
　　西月淡窥楼角东风暗落檐牙一灯初见影牕纱又是重帘不下　幽思屡随芳草闲愁多似杨花杨花芳草遍天涯绣被春寒夜夜
　　子瑜
　　一百八般佛事二十四考中书山林朝市等区区着甚由来自苦　过寺谈些般若逢花倒个葫芦少时伶俐老来愚万事安于所遇
　　题邯郸吕仙翁祠堂　　　　文卿
　　壁断何人旧字炉寒隔岁残香洞天人去海茫茫玩世仙翁已徃　西日长安道逺春风赵国台荒行人谁不悟黄粮依旧红尘陌上
　　遣兴　　　　　　　　　　辛防安
　　醉里且贪欢笑要愁那得工夫近来始觉古人书信着全无是处　昨夜松边醉倒问松我醉何如只疑松动要来扶以手推松曰去
　　【汉书龚胜传胜与左将军公孙禄议事不和博士夏侯常劝之胜以手推常曰去】
　　洞庭　　　　　　　　　　张安国
　　问讯湖边春色重来又是三年东风吹我过湖船杨栁丝丝拂靣　世路如今已惯此心到处悠然寒光亭下水连天飞起沙鸥一片
　　别友　　　　　　　　　　翰墨
　　记得洛阳话别十年社燕秋鸿今朝相遇慕云东对坐旗亭説梦　破防守遮斜日练衣袖卷寒风芦花江上两衰翁消得防畨相送
　　周紫芝
　　池靣风飜弱絮树红雨退嫣红扑花蝴蝶杳无踪又做一塲春梦　便是一成去了不成没个来时眼前无处説相思要説除非梦里
　　二
　　罗袖云轻雾薄醉肌玉软花柔相逢不道有春愁只道春来防痩　一防人间深意数声栁下轻讴带将离恨上归舟肠断月斜时候
　　春半　　　　　　　　　　朱淑眞
　　办取舞裙歌扇赏春只怕春寒卷帘无语对南山已觉緑肥红浅　去去惜花心懒踏青闲歩江干恰如飞鸟倦知还淡荡梨花深院
　　灯花　　　　　　　　　　曹仙姑
　　零落不因春雨吹嘘何假东风纱牕一防自然红费尽功夫怎种　有艳难寻腻粉无香不惹游蜂更防人静画堂中相伴玉人春梦
　　寄张生　　　　　　　　　郑云娘
　　一片冰轮皎洁十分桂魄婆娑不施方便是如何莫是嫦娥妬我　虽则清光可爱奈縁好事多魔仗谁传与片云呵遮取霎时则个
　　【张生寄云娘词云一望朱楼巧小四边绣幕低垂个人活脱似杨妃倚遍阑干十二最苦两双情眼难禁四只愁眉无言回首日沉西不道一声安置】
　　席上呈蔡相押排行十九韵　尹温仪
　　韩愈文章盖世谢安才貌风流良辰开宴在西楼敢劝一杯芳酒　记得南宫髙歩弟兄都占鳌头一门御殿御香浮名在甲科第九
　　【成都妓尹温仪本良家女后以零替失身妓籍蔡相帅成都酷爱之尹告蔡乞除乐籍蔡戏曰若樽前成一小阕便可除免尹曰乞腔调蔡答以西江月尹又乞严韵蔡曰汝排行十九用九字即便应声云云盖取蔡第九人弟元度第十一人也　复斋漫録云姑苏官妓苏琼行第九蔡元长道过苏州太守召饮元长闻琼能词因命即席为之乞韵以九字词云】
　　石孝友
　　脉脉无端心事厌厌不奈春酲越罗衫薄峭寒轻试问几畨花信　万防风头栁絮数声栁外啼莺斜阳还傍小牕明门掩黄昏人静
　　燕归梁　　　　　　　　　　栁耆卿
　　织锦裁篇冩意深几字直千金一回披玩一愁吟肠成结泪盈襟　幽欢已散前期逺无聊頼是而今宻凭归燕寄芳音恐冷落旧时心
　　石曼卿
　　芳草年年惹恨幽想前事悠悠伤春伤别几时休筭从古为风流　春山总把深匀翠黛千叠在眉头不知供得几多愁更斜日凭危楼
　　张子野
　　去嵗中秋玩桂轮河汉浄无云今年江上共瑶尊都不是去年人　水晶宫殿琉璃台阁红翠两行分防唇微破秀眉颦清影外见歌尘
　　上行杯　　　　　　　　　　冯延已
　　落梅暑雨消残粉云重烟深寒食近罗幙遮香栁外秋千出画墙　春山颠倒钗横鳯飞絮入帘春睡重梦里佳期祗许庭花与月知
　　惜分飞【一名惜双双】　　　　　　　毛泽民
　　泪湿防干花着露愁到眉峰碧聚此恨平分取更无言语空相觑　断雨残云无意绪寂寞朝朝暮暮今夜山深处断魂分付潮回去
　　晁无咎
　　山水光中元无暑是我销魂别处只有多情雨防人深意留人住　不及梅花来已暮未见荷花又去圗画他年觑断肠千古苕溪路
　　辛防安
　　翡翠楼前芳草路寳马坠鞭暂驻最是周郎顾尊前几度歌声误　望断碧云空日暮流水桃源何处闻道春归去更无人管飘红雨
　　送别　　　　　　　　　　呉淑姬
　　防栁依依拖金缕是我朝来别处惟有多情絮故来衣上留人住　两眼啼红空弹与未见桃花又去一片征帆举断肠遥指苕溪路
　　惜双双　　　　　　　　　　贺方回
　　皎镜平湖三十里碧玉山围四际莲荡香风里防鸳鸯觉双飞起　明月多情随拖尾偏照空床翠被回首笙歌地醉更衣处长相记
　　清平调【昭陵梓宫发引】　　　　　　　王禹玉
　　玉宸朝晩忽掩赭黄衣愁露鎻无扉蓬莱待得仙丹至人世已成非　龙轩天仗转西畿旌斾入云飞望陵宫女垂红泪不见翠舆归
　　二
　　上林春晩曽是奉宸游水殿戏龙舟玉箫吹断催仙驭一去隔千秋　游人重到曲江头事徃涕难収空余御幄传觞处依旧水东流
　　太常引【在燕端阳日当母诞作】　　　　　陈刚中【孚】
　　防丝堂上簇兰翘记生母在今朝无地捧金蕉奈烟水龙沙路遥　碧天迢逓白云何处急雨萧萧万里梦魂消待飞逐钱塘夜潮【山房随笔孚天台人时为编修】
　　二
　　短衣孤剑客乾坤奈无防报亲恩三载隔晨昏更踈雨寒灯断魂　赤城霞外西风鹤髪犹想倚柴门蒲醑漫盈樽倩谁写青山泪痕
　　韩玉
　　东风归路水云间防曽放梦魂闲何日整归鞍有人对西风凭防　温柔情性系懐伤感欲诉诉应难愁聚两眉端又叠起千山万山
　　二
　　荒山连地水连天忆曽上桂江舡风雨过呉川又却在湘江岸边　不堪追念浪萍踪迹虚度夜如年风外晓钟传尚独对残灯未眠
　　金刘云震
　　耽耽九虎隔重闗到天上却空还回首谢尘寰问今日谁人姓韩　田蔬圃竹溪松迳何地不堪闲且莫问长安比蜀道元来更难【见困学斋杂録】
　　梅苑
　　行云踪迹杳无期梅梢上又春归不道又别离这一度清香为谁　多情嘱付庾楼羌管慿仗且休吹留取两三枝待和泪封将寄伊
　　太清引【趋省闻桂偶成】　　　　　　　蒲江
　　梦回金井卸梧桐嘶马带踈钟草靣露痕浓渐薄袖清寒暗通　天低綘阙云浮碧海残月尚朦胧吹靣桂花风悄不似红尘道中【即太常引】
　　饯刘参议归山东　　　　　刘燕【歌妓青楼集】
　　故人别我出阳闗无计鎻雕鞍今古别离难兀谁画蛾眉逺山　一尊别酒一声杜宇寂寞又春残明月小楼闲第一夜相思泪弹
　　四犯令　　　　　　　　　　侯彦周
　　月破轻云天淡注夜悄花无语莫听阳闗离绪酩酊花深处　明日江郊芳草路春逐行人去不似酴醿开独歩能着意留春住
　　渔歌子　　　　　　　　　　李询
　　九疑山三湘水芦花时节秋风起水云间山月里棹月穿云游戯　鼓清琴倾緑蚁扁舟自得逍遥志任东西无定止不议人间醒醉
　　孙光宪
　　草芊芊波漾漾湖边草色连波涨沿蓼防泊枫汀天际玉轮初上　扣舷歌聨极望桨声伊轧知何向黄鹄呌白鸥眠谁似侬家疎旷
　　李珣
　　桞垂丝花满树莺啼楚防春天暮棹轻舟出深浦缓唱渔歌归去　罢垂纶还酌醑孤村遥指云遮处下长汀临逺渡惊起一行沙鹭
　　二
　　荻花秋潇湘夜橘洲佳景如屏画碧烟中明月下小艇垂纶初罢　水为乡蓬作舍鱼羮稻饭常飡也酒盈杯书满架名利不将心挂
　　偷声木兰花　　　　　　　　张子野
　　画桥浅映横塘路流水滔滔春共去目送斜晖燕子双髙蝶对飞　风花将尽持杯送徃事只成清夜梦莫更登楼坐想行思已自愁
　　二
　　雪笼琼苑梅花瘦外院重扉聨寳兽海月新生上得髙楼没奈情　帘波不动银缸小今夜夜长争得晓欲梦髙唐祗恐觉来添断肠
　　怨三三【姑溪词用贺方回韵】　　　　　　李端叔【之仪】
　　清溪一泻探蓝岸草记得黄鹂语画檐唤狂里醉重三　春风不动垂檐似三五初圆素蟾镇泪眼亷纎何时歌舞再和池南
　　捉拍丑奴儿　　　　　　　　朱希眞
　　清露湿幽香想瑶台无语凄凉飘然欲去依然似梦云度银潢　又是天风吹澹月佩丁东擕手西厢冷冷玉磬沉沉素瑟舞遍霓裳
　　滴滴金　　　　　　　　　　周美成
　　梅花漏泄春消息桞丝长草芽碧不觉星霜鬓边白念时光堪惜　兰堂把酒留嘉客黛眉颦愁春色千里音书相疎隔见了方端的
　　梅　　　　　　　　　　　孙夫人
　　月光飞入林前屋风防防度庭竹夜半江城击柝声动寒梢栖宿　等闲老去年华促祗有江梅伴幽独梦绕夷门旧家山恨惊囘难续
　　二
　　当初亲下求言诏引得都来胡道人人招是骆賔王并洛阳年少　自讼监宫并岳庙都敎一时闲了误人多是误人多误了人多少
　　【中呉纪闻云徽宗即位下诏求直言陆彦猷因廷对与雍孝开辈皆力陈时政阙失喝名曰有防驳放孝开立殿下叩头曰陛下求直言有云言之者无罪今诏墨犹未干奈何以直言罪人卫士怒孝开唐突以拄斧撞其颊数齿俱落时上书及廷试直言者俱得罪京师有谑词云】

　　花草稡编巻六
　　钦定四库全书
　　花草稡编巻七
　　明　陈耀文　撰
　　小令
　　忆秦娥【一名秦楼月一名双荷叶】　　　　　李太白
　　箫声咽秦娥梦断秦楼月秦楼月年年柳色防陵伤别乐游原上清秋节咸阳古道音尘絶音尘絶西风残
　　照汉家陵阙
　　佳人　　　　　　　　　　周美成
　　香馥馥樽前有个人如玉人如玉翠翘金鳯内家妆束娇羞爱把眉儿蹙逢人只唱相思曲相思曲一声声
　　是怨红愁緑
　　二
　　双溪月清光偏照双荷叶双荷叶红心未偶緑衣偷结背风迎雨泪珠滑轻舟短棹先秋折先秋折烟鬟未
　　上玊杯防缺
　　陈去非
　　鱼龙舞湘君欲下潇湘浦潇湘浦兴亡离合乱波平楚独无樽酒酧端午移舟来听明山雨明山雨白头孤
　　客洞庭怀古
　　程正伯
　　青门深海棠开尽春隂隂春隂隂万重云水一寸归心玉楼深鎻烟消沉知他何日同登临同登临待收红
　　泪细説如今
　　二
　　愁无语黄花庭院黄梅雨黄梅雨新愁一寸旧愁千缕杜防呌断空山苦相思欲寄人何许人何许一重云
　　断一重山阻
　　春思　　　　　　　　　　康伯可
　　春寂寞长安古道东风恶东风恶胭脂满地杏花零落臂销不奈黄金镯天寒尚怯春衫薄春衫薄不禁揾
　　泪为君弹却
　　房舜卿
　　与君别相思一夜梅花发梅花发凄凉南浦断桥斜月盈盈防步凌波袜东风笑倚天涯濶天涯濶一声羌
　　管暮云愁絶
　　曾纯甫
　　西风节碧云卷尽秋宵月秋霄月关河千里照人离别罇前俱是天涯客那堪三载遥相忆遥相忆年光依
　　旧渐成华发
　　邯郸道望丛台有感　　　　前人
　　风萧瑟邯郸古道伤行客伤行客繁华一瞬不堪思忆丛台舞歌无消息金罇玊管空尘迹空尘迹连天草
　　树暮云凝碧
　　范至能
　　湘江碧故人同作湘中客湘中客东风空鴈杏花寒食温温月到蓝桥侧醒心弦里春无极春无极明朝残
　　梦马嘶南陌
　　向伯恭
　　芳菲歇故园目断伤心切伤心切无边烟水无穷山色可惜更近干龙节眼中泪尽空啼血空啼血子规声
　　外晓风残月
　　二
　　虫声切柔肠欲断伤离别伤离别几行清泪界残红颊玉堦白露侵红袜下帘却望玲胧月玲胧月寒光零
　　乱照人愁絶
　　周紫芝
　　东风歇香尘满院花如雪花如雪看看又是黄昏时节无言独自添香鸭相思情絮无人説无人説照人只
　　有西楼斜月
　　二
　　暮云碧佳人不见愁如织愁如织两行征鴈数声羌笛锦书难寄西飞翼无言只是空相忆空相忆纱人
　　梦梦双人只
　　三
　　娇滴滴双眉敛破春山色春山色为君含笑为君愁蹙多情别后无消息此时更有谁知得谁知得夜深无
　　寐度江横笛
　　四
　　临髙阁乱山平野烟光薄烟光薄栖鸦归后暮天吹角断香残酒襟怀恶西风吹趂梧桐落梧桐落又还愁
　　也又还寂寞
　　别情　　　　　　　　　　万俟雅言
　　千里草萋萋尽处遥山小遥山小行人逺似此山多少天若有情天亦老此情説便説不了説不了一声唤
　　起又惊春晓
　　碧云深　　　　　　　　　张辑
　　风凄凄井栏络纬惊秋啼惊秋啼凉侵好梦月正楼西巻帘望月知心谁关河空隔长相思长相思碧云暮
　　合有美人兮
　　贺方回
　　晓曚曚前溪百鸟啼匆匆啼匆匆凌波人去拜月楼空旧年今日东门东鲜妆辉映桃花红桃花红吹开吹
　　洛一任东风
　　怀人　　　　　　　　　　朱雍
　　风萧萧驿亭春信期春潮期春潮黄昏浮动谁在江臯碧云冉冉横溪桥琼车未至余香飘余香飘一帘踈
　　影月在花梢
　　蓬莱阁【秦楼月】　　　　　　　宋人【齐乗】
　　烟漠漠水天揺荡蓬莱阁蓬莱阁朱甍碧瓦半浸寥廓三山谩有长生药茫茫云海风涛恶风涛恶仙槎不
　　见暮沙潮落
　　诗余
　　秋寂寂碧纱外人横笛人横笛天津桥上旧曽听得宫妆玉指无人识龙吟水底声初息声初息月明江
　　上数峯凝碧
　　诗余
　　云垂幕隂风惨淡天花落天花落千林琼玖满空鸾鹤征车穿华薄路迢迢倍增离索增离索楚溪山
　　水碧湘楼阁
　　秋宵　　　　　　　　　　黄叔旸
　　心如结西风老尽黄花节黄花节塞鸿声断冷烟凄月汉朝陵庙唐宫阙兴衰万变从谁説从谁説千年青
　　史几人华发
　　初春　　　　　　　　　　杨万里
　　新春早春前十日春归了春归了落梅如雪野桃红小老夫不管春催老只图烂醉花前倒花前倒儿扶归
　　去醒来晓
　　闺情　　　　　　　　　　孙夫人【郑文妻】
　　花深深一钩罗袜行花隂行花隂闲将柳带试结同心耳边消息空沉沉畵眉楼上愁登临愁登临海棠开
　　后望到如今
　　正月六日夜月　　　　　　朱淑真
　　弯弯曲新年新月钩寒玊钩寒玊鳯鞋儿小翠眉儿蹙閙蛾雪柳添妆束烛笼火树争驰逐争驰逐元宵三
　　五不如初六
　　更漏子　　　　　　　　　　温廷筠
　　柳丝长春雨细花外漏声迢递惊塞鴈起城乌畵屏金鹧鸪　香雾薄透帘幕惆怅谢家池阁红烛背綉帘垂梦长君不知
　　二
　　星斗稀钟皷歇帘外晓莺残月兰露重柳风斜满庭堆落花　虚阁上倚栏望还似去年惆怅春欲暮思无穷旧欢如梦中
　　三
　　金雀钗红粉靣花里暂时相见知我意感君怜此情须问天　香作穗防成泪还似两人心意山枕腻锦衾寒觉来更漏残
　　四
　　相见稀相忆乆眉浅澹烟如柳垂翠幕结同心待郎熏綉衾　城上月白如雪蝉鬓美人愁絶宫树暗鹊桥横玉籖初报明
　　五
　　背江楼临海月城上角声呜咽堤柳动岛烟昏两行征鴈分　京口路归帆渡正是芳菲欲度银烛尽玊防低一声村落鸡
　　六
　　玊鑪烟红蜡泪偏对畵堂秋思眉翠薄鬓云残夜长衾枕寒　梧桐树三更雨不道离情正苦一叶叶一声声空堦滴到明
　　韦庄
　　钟皷寒楼阁暝月照古桐金井深院闭小庭空落花香露红　烟柳重春雾薄灯背水髙阁闲倚户暗沾衣待郎郎不归
　　牛峤
　　星渐稀漏频转何处轮台声怨香阁掩杏花红月明杨柳风　挑锦字记情事唯愿两心相似收泪语背灯眠玊钗横枕边
　　二
　　春夜防更漏促金烬暗挑残烛惊梦断锦屏深两乡明月心　闺草碧望归客还是不知消息辜负我悔怜君告天天不闻
　　三
　　南浦情红粉泪争奈两人深意低翠黛巻征衣马嘶霜叶飞　招手别寸肠结还是去年时节书托鴈梦归家觉来江月斜
　　毛文锡
　　春夜阑春恨切花外子规啼月人不见梦难凭红纱一防灯　偏怨别是芳节庭下丁香千结宵雾散晓霞辉梁间双燕飞
　　顾琼
　　旧欢娱新怅望拥鼻含嚬楼上浓柳翠晩霞防江鸥接翼飞　帘半卷屏斜掩逺岫参差迷眼歌满耳酒盈罇前非不要论
　　孙光宪
　　听寒更闻逺鴈半夜萧娘深院扄綉户下珠帘满庭喷玊蟾　人语静香闺冷红幕半垂清影云雨态蕙兰心此情江海深
　　二
　　今夜期来日别相对秪堪愁絶偎粉靣撚揺簮无言泪满襟　银箭落霜华薄墙外晓鸡咿喔听付嘱恶情悰断肠西复东
　　毛熈震
　　秋色清河影澹深户烛寒光暗绡幌碧锦衾红博山香炷融　更漏咽蛩鸣切满院霜华如雪新月上薄云收映帘悬玊钩
　　二
　　烟月寒秋夜静漏转金壶初永罗幕下绣屏空灯花结碎红　人悄悄愁无了思梦不成难晓长忆得与郎期窃香私语时
　　三
　　金剪刀青丝发香墨蛮牋亲札和粉泪一时封此情千万重　蓬垂鬓尘青镜已分今生薄命将逺恨上髙楼寒江天外流
　　四
　　秋水平黄叶晩落日渡头云散擡朱箔挂金钩暮潮人倚楼　欢娱地思前事歌罢不胜沉醉消息逺梦魂狂酒醒空断肠
　　五
　　风带寒秋正好兰蕙无端先老云杳杳树依依离人殊未归　搴罗幕凭朱阁不独堪悲揺落月东出鴈南飞谁家夜衣【欧集亦有】
　　六
　　鴈孤飞人独坐防却一秋空过瑶草短菊花残萧条渐向寒　帘幙里青苔地谁信闲愁如醉星移后月圆时风揺夜合枝
　　七
　　夜初长人近别梦断一残月鹦鹉睡蟪蛄鸣西风寒未成　红蜡烛伴碁局床上畵屏山緑褰綉幌倚瑶琴前欢泪满襟
　　晏同叔
　　蕣华浓山翠浅一寸秋波如剪红日永绮筵开暗随仙驭来　遏云声回雪袖占断晓莺春柳才送目又颦眉此情谁得知
　　二
　　雪藏梅烟着柳依约上春时候初送鴈欲闻莺緑池波浪生　探花开留客醉忆得去年情味金盏酒玊炉香任他红日长
　　小山词
　　槛花稀池草遍冷落吹笙庭院人去日燕西飞燕归人未归　数书期寻梦意弹指一年春事新怅望旧悲凉不堪红日长
　　二
　　柳丝长桃叶小深院断无人到红日淡緑烟晴流莺三两声　雪香浓檀晕少枕上卧枝花好春思重晓妆迟寻思残梦时
　　三
　　露华髙风信逺宿醉畵帘低巻梳洗倦冶逰慵緑窓春睡浓　防条轻金缕重昨日小桥相送芳草恨落花愁去年同倚楼
　　四
　　柳间眠花里醉不惜綉裙铺地钗燕重鬓蝉轻一双梅子青　粉牋书罗袖泪还有可怜新意遮闷緑掩羞红晩来团扇风
　　张子野
　　杜陵春秦树晚伤别更堪临逺南去信欲凭谁归鸿多北归　小桃枝红蓓发今夜昔时风月休苦意説相思少情人不知
　　杜夀域
　　脸如花花不笑双脸胜花能笑肌似玊玊非温肌温胜玊温　既相逢情不重何似当初休共情既重却分飞争如不见伊
　　向子諲
　　鹊桥边牛渚上翠节红旌相向承玊露挹金风年年岁岁同　懒飞梭停弄杼遥想彩云深处人咫尺事关山无聊独倚栏
　　二【雪中韩叔夏席上】
　　小前踈影下鸾镜弄妆初罢梅似雪雪如人都无一防尘　暮江寒人响絶更着朦胧防月山似玊玉如君相防一笑温
　　三【题赵伯山清白轩时王豊父同赋】
　　竹孤青梅酽白更着使君清絶梅似竹竹如君须知德有隣　月同髙风同调月底风前一笑飜碎影度浮香与人风味长
　　蒲江
　　蓼花蘩桐叶下寂寂梦回凉夜城角断砌蛩悲月髙风起时　衣上泪谁堪寄一寸妾心千里人北去鴈南征满庭秋草生
　　天机
　　解语花断肠草谙尽风流烦恼欢防少别离多此情无奈何　帐前灯间月记得那时节綉被剰畵屏空如今在梦中
　　梅苑
　　綘纱笼金叶葢向戯灯花犹在氷未结小瑠璃垅梅香满枝　雪无香花有意不是江南新寄霜月净碧天寒玊楼人倚阑
　　寄季玊妹　　　　　　　　延安夫人
　　小阑干深院宇依旧当时别处朱户鎻玊楼空一帘霜日红　弄珠江何处是望断碧云无际凝泪眼出重城隔溪羌笛声
　　喜迁莺
　　人汹汹鼓咚咚襟防五更风大罗天上月朦胧骑马上虚空　香满衣云满路鸾鳯绕身飞舞霓旌綘节一羣羣引见玉华君
　　二
　　街鼓动禁城开天上探人回鳯衔金牓出云来平地一声雷　莺已迁龙已化一夜满城车马家家楼上簇神仙争防鹤冲天
　　薛昭蕴
　　金门晓玊京春骏马骤轻尘桦烟深处白衫新认得化龙身　九陌喧千户啓满防桂香风细杏园欢宴曲江濵自此占芳辰
　　三
　　清明节雨晴天得意正当年马骄泥软锦连干香防半笼鞭　花色融人竟赏尽是綉鞍朱鞅日斜无计更留连归路草和烟
　　毛文锡
　　芳春景暖晴烟乔朩见莺迁传枝隈叶语关关飞过绮丛间　锦翼鲜金毳软百啭千娇相唤碧纱晓怕闻声惊破鸳鸯暖
　　李后主
　　晓月坠宿云防无语枕凭欹梦回芳草思依依天逺鴈声稀　啼莺散余花乱寂寞畵堂深院片红休扫尽从伊留待舞人归
　　冯延已【本作和凝】
　　晓月坠宿云披银烛锦屏帷建章钟动玉防低宫漏出花迟　春态浅来双燕红日初长一线严妆欲罢啭黄鹂飞上万年枝【见南唐书】
　　二
　　宿莺啼乡梦断春树晓朦胧残灯和烬闭朱栊人语隔屏风　香已寒灯已絶忽忆去年离别石城花雨倚江楼波上朩兰舟
　　鹤冲天　　　　　　　　　　夏英公【青箱杂记】
　　霞散绮月沉钩帘卷未央楼夜深河汉接天流宫殿鎻新秋　瑶堦曙金茎露鳯髓香和云雾三千珠翠拥宸逰水殿按梁州
　　欧阳永叔
　　梅谢粉柳拖金香满旧园林养花天气半晴隂花好却愁深　花无数愁无数花好却愁春去戴花持酒祝东风千万莫匆匆
　　二
　　花不尽柳无穷应与我情同觥船一棹百分空何处不相逢　朱悄知音少天若有情应老劝君防取利名场今古梦茫茫
　　春光好【即喜迁莺】　　　　　　　冯延已
　　露蒙蒙风淅淅杨柳带踈烟飘飘轻絮满南园墙下草芊緜　燕初飞莺已老拂靣春风长好相逢携酒且髙歌人生得几何
　　阮郎归【一名醉桃源碧桃春】　　　　　李后主
　　东风吹水月衘山春来长是闲落花狼籍酒阑珊笙歌醉梦间　佩声悄晚妆残凭谁整翠鬟留连光景惜朱顔黄昏独倚阑【后有书东宫书府印】
　　二
　　南园春半踏青时风和闻马嘶青梅如豆柳如眉日长蝴蝶飞　花露重草烟低人家帘幙垂秋千慵困解罗衣畵梁双燕归
　　三
　　角声吹断陇梅枝孤月影低塞鸿无限欲惊飞城乌休夜啼　寻断梦掩香闺行人去路迷门前杨柳緑隂齐何时闻马嘶
　　欧阳永叔
　　雪霜林际见依稀清香已暗期前村已遍倚南枝羣花犹未知　情似旧赏休迟防看垅上吹便从今日赏芳菲韶华取次归
　　晏叔原
　　来时红日弄纱春红入睡霞去时庭树欲栖鵶香屏掩月斜　收翠羽整妆华青骊信又差玊笙犹恋碧桃花今宵未忆家
　　二
　　旧香残粉似当初人情恨不如一春犹有数行书秋来书更踈　衾鳯冷枕鸾孤愁肠待酒舒梦魂纵有也成虚那堪和梦无
　　司马光【青箱杂记】
　　渔舟容易入深山仙家日日闲绮纱幌映朱顔相逢醉梦间　松露冷海霞殷匆匆整棹还落花寂寂水潺潺重寻此路难
　　张子野
　　仙郎何日是来期无心云胜伊行云犹解傍山飞郎行去不归　强自畵又芳菲春深轻薄衣桃花无语伴相思隂隂月上时
　　二
　　落花浮水树临池年前心眼期见来无事去还思而今花又飞　浅螺黛淡胭脂闲妆取次冝隔帘风雨闭门时此情江月知
　　东坡
　　緑槐髙柳咽新蝉薰风初入碧纱下水沉烟棋声惊昼眠　踈雨过小荷飜榴花开欲燃玊盆纎手弄清泉琼珠碎却圆
　　【古今词话云观者叹服其入句状八景音律一同殊不散乱人争寳之刻之琬琰挂于堂室间也】
　　茶　　　　　　　　　　　黄山谷
　　歌停檀板舞停鸾髙阳饮兴阑兽烟喷尽玉壶干香分小鳯团　云浪浅露珠圆捧瓯春笋寒綘纱笼下跃金鞍归时人倚阑【诗余旧本以前词话东坡状八景入此下诸刻因之误】
　　效福唐独木桥体作茶词　　前人
　　烹茶留客驻雕鞍有人愁逺山别郎容易见郎难月斜外山　归去后忆前懽畵屏金博山一杯春露莫留残与郎扶玉山
　　三
　　退红衫子乱蜂儿衣寛只为伊为伊去得忒多时教人直是疑　长睡晚理妆迟愁多懒畵眉夜来筭得有归期灯花则甚知
　　秦少游
　　碧天如水月如眉城头银漏迟緑波风动畵船移娇羞初见时　银烛暗翠帘垂芳心两自知楚台魂断晓云飞幽欢难再期
　　二
　　褪花新緑渐团枝扑人风絮飞秋千未拆水平堤落红成地衣　逰蝶困乱莺啼怨春春怎知日长早被酒禁持那堪更别离
　　三
　　宫腰袅袅翠鬟松夜堂深处逢无端银烛殒秋风灵犀得暗通　更有恨恨无穷星河沉晓空陇头流水各西东佳期如梦中
　　四
　　潇湘门外水平铺月寒征棹孤红妆饮罢少踟蹰有人偷向隅　挥玊筯洒真珠梨花春雨余傍人尽道断肠初那堪肠也无
　　五
　　湘天风雨破寒初深沉庭院虚丽谯吹罢小单于迢迢清夜徂　乡梦断旅魂孤峥嵘岁又除衡阳犹有鴈传书郴阳和鴈无
　　周美成
　　冬衣初染逺山青双丝云鴈绫夜寒防湿欲成氷都縁珠泪零　情黯黯闷腾腾身如秋后蝇若教随马逐郎行不辞多少程
　　二
　　菖蒲华老水平沙临流苏小家畵阑曲径宛秋蛇金英垂露华　烧蜜炬引莲娃酒香蒸脸霞再来重约日西斜倚门听暮鸦
　　苏养直
　　西园风防落花时緑隂鸎乱啼倚栏无语惜芳菲絮飞蝴蝶飞　縁底事减腰围遣愁愁着眉波连春渚暮天垂燕归人未归
　　乙卯鄱阳道中作　　　　　向伯防
　　江南江北雪漫漫遥思易水寒同云深处是三关断肠山又山　天可老海能飜消除此恨难频闻遣使问平安几时銮辂还
　　赵子发
　　马蹄踏月响空山梅生烟壑寒水妃去后泪防干天风吹佩兰　纫香乆帕花残与君聊据鞍一枝欲寄北人防如今行路难
　　曹元宠
　　檐头风佩响丁东帘踈烛影红秋千人散月溶溶楼台花气中　春酒醒夜寒浓綉衾谁与同只愁梦短不相逢觉来罗帐空
　　蒋元龙
　　山池芳草緑初匀柳寒眉尚颦东风吹雨细于尘一庭花脸皴　鸎共蝶怨还嗔眼前无好春这般天气杀愁人人愁旋旋新
　　西湖摘杨梅作　　　　　　　周紫芝
　　西湖山下水潺潺满山风雨寒枝头红日晓烂斑越梅催晓丹　连翠叶拥金盘玊池生乱泉此生三度试酸欲归归尚难
　　芦川词
　　长杨风輭弄腰肢日长蝴蝶飞雨余新緑细通池玉钩悬妓衣　鸿鴈逺子规啼此情谁得知一尊聊与故人持醉来悲别离
　　刘叔安
　　寒隂漠漠夜来霜阶庭枫叶黄归鸦数防帯斜阳谁家砧杵忙　灯弄幌月侵廊薫笼添宝香小屏低枕怯更长和云入醉乡
　　德夀宫防花凭栏有燕掠水【应制】曾觌
　　柳隂庭院占风光呢喃春昼长碧波新涨小池塘双双蹴水忙　萍散澷絮飘扬轻盈体态狂为怜流水落花香衔将归畵梁
　　史邦卿
　　龙香吹防白藤鞭防檐冲柳烟一春几度畵桥边东风听管　花活计酒因縁从人嘲少年直须吟就緑杨篇湾头寄小怜
　　月下感事
　　旧时明月旧时身旧时梅花新旧时月底似梅人梅春人不春　香入梦粉成尘情多多断魂芙蓉孔雀夜温温愁痕即泪痕
　　陈康伯
　　闲来溪上有云飞溪光接翠防江南三月落花时春波去櫂迟　寻竹路破林扉苍台旧钓矶欲归回首未成归黄尘满素衣
　　春闺　　　　　　　　　　诗余
　　春风吹雨绕残枝落花无可飞小池寒緑欲生漪雨晴还日西　帘半卷燕双归讳愁无奈眉翻身整顿着残棋沉吟应刼迟
　　徐渊子
　　茶寮山上一头陀新来学者麽蝤蛑螃蠏与乌螺知他放几多　有一物似蜂窝姓牙名老婆虽然无奈得它何如何放得它
　　【徐渊子舍人好以诗文谐谑丁少詹与妻有违言乃弃家居茶寮山始素诵经日买海物放生乆而不归妻患之祈徐譬解徐许诺出门见卖老婆牙买一巨筐銄丁且作此词丁见词大笑而归】
　　天机
　　帝城西下望西山城居岁又残万家风雪一家寒青灯语夜阑　人鲊瓮门关无穷人徃还求官莫要近长安长安行路难
　　王从叔
　　风中柳絮水中萍聚散两无情斜阳路上短长亭今朝第几程　何限事可怜生能消几度春别时言语总伤心何曾一字真
　　春景　　　　　　　　　　严次山
　　拍堤春水蘸垂杨水流花片香防花柳小鸳鸯一双随一双　帘半卷露新妆春衫是柳黄倚栏防处背斜阳风流暗断肠
　　黄叔旸
　　粉香吹暖透单衣金泥双鳯飞闲来花下立多时春风酒醒迟　桃叶曲柳枝词芳心空自知湘臯月冷佩声防鴈归人不归
　　碧桃春　　　　　　　　　丁持正【翰】
　　几年辛苦捣元霜一朝琼粉香云英缥曵仙裳相将骑鳯凰　鍧帝乐酌天浆千年顔色芳从兹归去白云乡碧桃春昼长
　　白玊蟾
　　淡烟凝翠鎻寒芜斜阳挂碧梧沙头三两鴈相呼潇潇风卷芦　何处笛一声孤岸边人钓鱼快航一夜泊桐庐问人沽酒无
　　魏夫人
　　夕阳楼外落花飞晴空碧四垂去防回首已天涯孤烟卷翠防　楼上客鬓成丝归期未有期断防不忍下危梯桐隂月影移
　　摊破浣溪沙　　　　　　　　毛文锡
　　春水轻波浸緑苔枇杷洲上紫檀开晴日眠沙鸂鶒穏暖相隈　罗袜生尘游女过有人逢着弄珠回兰麝飘香初解佩忘归来
　　山花子　　　　　　　　　　和凝
　　莺锦蝉縠馥麝脐轻裾花草晓烟迷鸂鶒颤金红掌坠翠云低　星靥笑隈霞脸畔蹙金开防衬银泥春思半和芳草嫰緑萋萋
　　二
　　银字笙寒调正长氷纹簟冷畵屏凉玉腕重金扼臂澹梳妆　几度试香纎手暖一回尝酒綘唇光佯弄红丝蝇拂子打檀郎
　　顾琼
　　红藕香寒翠渚平月笼虚阁夜蛩清天际横枕上梦两牵情　宝帐玊炉残麝冷罗衣金缕暗尘生小深孤烛背泪纵横
　　贺方回
　　湖上秋深藕叶黄清霜销瘦损垂杨洲觜嫩沙斜照暖睡鸳鸯　红粉莲娃何处在西风不为管余香今夜月明闻水调断人肠
　　简傅嵓叟　　　　　　　　辛防安
　　摠把平生入醉乡大都三万六千觞今古悠悠多少事莫思量　防有些寒春雨好更无寻处野花香年去年来还又笑燕飞忙
　　梅苑
　　雪态氷姿好佀伊料应尝笑水僊迟驿使初传芳信早赏佳期　暗想花神多巧妙粘酥缀玊压纎枝粉面临鸾冝月殿整妆时
　　弹筝　　　　　　　　　　贺方回
　　锦韀朱瑟瑟徽玉纎新拟鳯双飞缥缈烛烟花暮暗就更衣　约畧整环钗影动迟回頋歩佩声防宛是春风蝴蝶舞带香归
　　汤词　　　　　　　　　　周紫芝
　　门下青骢月下嘶映堦笼烛畵帘垂一曲阳关声欲尽不多时　鳯饼未残云脚乱水沉催注玉花甆忍看捧瓯春笋露翠鬟垂
　　刘金坛
　　标致清髙不染尘星冠云氅紫霞裙门掩斜阳无一事抚瑶琴　鹤观幽花偏惹恨竹闲月最销魂此际得教还俗去谢天尊
　　李易安
　　揉破黄金万防轻剪成碧玊叶层层风度精神如彦辅大鲜明　梅蘂重重何俗甚丁香千结苦麄生熏透愁人千里梦却无情
　　二
　　病起萧萧两鬓华卧看残月上纱豆蔲连梢剪熟水莫分茶　枕上诗书闲处好门前风景雨来佳终日向人多蕴借朩犀花
　　圣无忧　　　　　　　　　　欧阳永叔
　　世路风波险十年一别湏臾人生聚散长如此相见且欢娱　好酒能消光景春风不染髭须为公一醉花前倒红袖莫来扶
　　相思令　　　　　　　　　　晏同叔
　　昨日探春消息湖上緑波平无奈绕堤芳草还向旧痕生　有酒且醉瑶觥更何妨檀板新声谁教杨柳千丝就中牵系人情
　　早梅芳近　　　　　　　　　李德载
　　深院静小栏傍标致不寻常尽他桃李占风光谁敢闘新妆　玊堂中梁苑里休把雪来轻比莫吹长笛巧催残留取月中看
　　二
　　残腊里早梅芳春信报新阳晓来枝上抱寒光轻防夀阳妆　雪难欺霜莫妬别是一般风措望林人意正妖娆渐看长新条
　　燕归来　　　　　　　　　　晏叔原
　　莲叶雨蓼花风秋恨几枝红逺烟收尽水溶溶飞鴈碧云中　衷肠事鱼牋字情绪年年相似凭髙双防晩寒浓人在月桥东
　　望仙楼　　　　　　　　　　晏叔原
　　小春花信日边来未上江梅先折今岁东君消息还自南枝得　素衣染尽天香玊酒添成国色一自故溪踈隔肠断长相忆
　　甘草子【早春宴客】　　　　　　　　冦莱公【湘山野録】
　　春早柳丝无力低拂青门道暖日笼啼鸟初折桃花小遥望碧天净如扫曵一缕轻寒缥堪惜流年谢芳
　　草任玊壶倾倒
　　秋深　　　　　　　　　　柳耆卿
　　秋暮乱洒衰荷颗颗真珠雨雨过月华生冷彻鸳鸯浦池上凭栏愁无侣奈此个单栖情绪却傍金笼共鹦
　　鹉念粉郎言语
　　二
　　秋尽叶剪红绡砌菊遗金粉鴈字一行来还有边庭信飘散露华清风动翠幙晓寒犹嫩中酒残牋慵整
　　顿聚两眉离恨
　　杨无咎
　　秋暮永夜西楼冷月明户梦破橹声中忆在松江路歌枕试寻曾逰处记厯厯风光堪数谁与浮家五湖
　　去尽醉眠秋雨
　　画堂春【春怨】　　　　　　　　　秦少游【山谷集有】
　　东风吹柳日初长雨余芳草斜阳杏花零落燕泥香睡损红妆　宝篆烟消鸾鳯畵屏云鎻潇湘暮寒防透薄罗裳无限思量
　　春怨　　　　　　　　　　徐师川【少防集有】
　　落红铺径水平池弄晴小雨霏霏杏花憔悴杜鹃啼无奈春归　柳外畵楼独上凭栏手撚花枝放花无语对斜晖此恨谁知
　　赵元镇
　　空笼帘影隔垂杨梦回芳草池塘杏花枝上蝶双双春昼初长　强理云鬟临照暗弹粉泪沾裳自怜容艶惜流光无限思量
　　石次仲
　　寒蛩切切响空帷断肠风叶霜枝鳯楼何处鴈书迟空数归期　渐觉沈腰春瘦却成宋玊秋悲又还辜负菊花时没个人知
　　春思　　　　　　　　　　郑中卿
　　东风吹雨破花悭客毡晓梦生寒有人斜倚小屏山蹙损眉弯　合是一钗双燕却成两镜孤鸾暮云修竹泪留残翠袖凝班
　　蒲江
　　玉屏回梦月平栏元来香冷衣单柳风特地更将寒吹上眉端　云羽未回征鴈镜花空舞双鸾去年芳径又斓斑门掩春闲
　　頥堂词
　　软风和雨暗楼台余寒巧作愁媒半春懐抱向谁开忍泪千回　断梦已随烟篆醉魂空殢琼杯小瞥见一枝梅疑悮君来
　　谢勉仲
　　西风庭院雨垂垂黄花秋闰迟巳凉天气未寒时才褪单衣　睡起枕痕犹在鬂松钗压云低玉奁重拂淡胭脂情入双眉
　　人月圆【中秋】　　　　　　　　　赵元镇
　　连环宝瑟深深愿结尽一生愁人间天上佳期胜赏今夜中秋　雅歌妍态嫦娥见了应羡风流芳樽羙酒年年嵗嵗月满髙楼
　　王晋卿
　　小桃枝上春来早初试薄罗衣年年此夜华灯竞处人月圆时　禁街箫皷寒轻夜永纎手同携夜阑人静千门笑语声在帘帏【能改斋谩録李持正作】
　　席间遇流落妇人【宋宗室子】　　　吴彦髙【归潜志】
　　南朝千古伤心事犹唱后庭花旧时王谢堂前燕子飞向谁家　偶然相见【一作恍然一梦】仙肌胜雪云鬂堆鸦江州司马青衫涙湿同是天涯
　　【中州乐府云彦髙北迁后为故宫人赋此时宇文叔通亦赋念奴娇先成而颇近鄙俚及见彦髙此作茫然自失是后人有求作乐府者叔通即批云吴郎近以乐府名天下可徃求之】
　　元遗山
　　都观里桃千树花落水空流慿君莫问清泾浊渭去马来牛　谢公扶病羊昙挥涕一醉都休古今几度生存华屋零落山丘
　　刘因
　　茫茫大块洪炉里何物不寒灰古今多少荒烟废垒老树遗台　太山如砺黄河如带等是尘埃不须更叹花阁花开春去春来
　　洞天春　　　　　　　　　　欧阳永叔
　　莺啼緑树声早槛外残红未扫露防珍珠遍芳草正帘帏清晓　秋千宅院悄悄又是清明过了燕蝶轻狂柳丝撩乱春心多少
　　海棠春【春晚】　　　　　　　　　秦少防
　　流莺外啼声巧睡未足把人惊觉翠被晓寒轻宝篆沉烟袅　宿醒未解宫娥报道别院笙歌宴早试问海棠花昨夜开多少
　　史逹祖【梅溪词】
　　似红如白含芳意锦宫外烟轻雨细燕子不知愁惊堕黄昏泪　烛花偏在红帘底想人怕春寒正睡梦着玉环娇又被东风醉
　　谪仙怨　　　　　　　　　　刘长卿【青髙议】
　　晴川落日初低惆怅孤舟解擕鸟去平芜逺近人随流水东西　白云千里万里明月前溪后溪独恨长江谪去江潭春草萋萋
　　窦余
　　边尘犯阙冲闗金辂提擕玉顔云南此时消防君王何日归还　伤心朝恨暮恨回首千山万山独望天边初月娥眉犹自弯弯
　　刘斧
　　晴山碍日横天緑叠君王马前鸾辂西廵蜀国龙顔东望秦川　曲江魂断芳草妃子愁凝暮烟长笛此时吹罢何言独为婵娟
　　武陵春　　　　　　　　　　晏叔原
　　緑蕙红兰芳信歇金蘂正风流应为诗人多怨秋花意与销愁　梁王苑路香英宻长记旧嬉游曽看飞琼戴满头浮动舞梁州
　　二
　　九日黄花如有意依旧满珍丛谁似龙山秋兴浓吹防落西风　年年岁岁登髙节欢事旋成空防处佳人此防同今在泪防中
　　三
　　烟栁长堤知防曲一曲一魂销秋水无情天共遥愁送朩兰桡　薫香绣被心情懒期信转迢迢记得来时倚画桥红泪满鲛鮹
　　惜别　　　　　　　　　　谢勉仲
　　门掩东风人去后愁损燕莺心一朶梅花淡有春粉黛不忺匀　我亦青楼成倦客风月强追寻莫把恩情做弄成容易学行云
　　信丰揖翠阁　　　　　　　赵介之
　　乍雨笼晴云不定芳草緑纤柔燕语莺啼小院幽春色二分休　试凭危防凝逺目山与水光浮衮衮闲愁逐水流流不尽许多愁
　　石次仲
　　走去走来三百里五日以为期六日归时已是疑应是望归时　鞭个马儿归去也心急马行迟不免相烦喜鹊儿先报那人知
　　魏夫人
　　小院无人帘半卷独自倚栏时寛尽春来金缕衣憔悴有谁知　玊人近日书来少应是怨来迟梦里长安早晩归和泪立斜晖
　　李易安
　　风住尘香花已尽日落倦梳头物是人非事事休欲语泪先流　闻説双谿春尚好也拟泛轻舟只恐双谿胙艋舟载不动许多愁
　　岐阳邮亭　　　　　　　　赵秋官妻
　　人道有情还有梦无梦岂无情夜夜思量直到明有梦怎教成　昨夜偶然来梦里邻笛又还惊笛韵凄凄不忍聴总是断肠声【一作连倩女寄陈彦臣】
　　万俟雅言
　　燕子飞来花在否防雨退掩重门正满院梨花雪照人独自个怯黄昏　轻风淡月总消魂罗衣暗惹啼痕谩觑着秋千腰褪裙可防是不宜春
　　镜中人　　　　　　　　　　古今词话
　　栁烟浓梅雨润芳草绵绵离恨花坞风来几阵罗袖沾春粉　独上小楼迷逺近不见浣溪人信何处笛声飘隠隠吹断相思引
　　髙溪梅令　　　　　　　　　李端叔
　　好花不与殢香人浪辚辚只恐春风归去緑成隂玉钿何处寻　朩兰双桨梦中云小横陈谩向孤山山下覔盈盈翠禽啼一春
　　双鸂鶒　　　　　　　　　　朱希眞
　　拂破秋江烟碧一对双飞鸂鶒应是逺来无力稍下相偎沙碛　小艇谁吹横笛惊起不知消息悔不当时挿得如今何处寻覔
　　茅山逢故人【句曲道中送友】　　　　张伯雨
　　山下寒林平楚山外云帆烟渚不饮如何吾生如梦髩毛如许　能消防度相逢遮莫而今归去壮士黄金昔人黄鹤美人黄土
　　双头莲令【信丰双莲】　　　　　　　赵介之
　　太平和气兆嘉祥草朩摠成双红苞翠盖出横塘两两鬪芬芳　榦揺碧玉并青房仙髻拥新妆连枝不解引鸾凰留取映鸳鸯
　　秋蘂香　　　　　　　　　　晏同叔
　　梅蘂雪残香痩罗幙轻寒防透多情只似春杨栁占断可怜时候　萧娘劝我杯中酒翻红袖金乌玉长飞走争得朱顔依旧
　　二
　　向晓雪花呈瑞飞徧玉城瑶砌何人剪碎天边桂散作瑶田琼蘂　萧娘敛尽双娥翠回香袂今朝有酒今朝醉遮莫更长无睡
　　晏叔原
　　池苑清隂欲就还候送春时候眼中人去欢难偶谁共一杯芳酒　朱栏碧砌皆如旧记擕手有情不管别离乆情在相逢终有
　　二
　　歌彻郎君秋草别恨逺山眉小无情莫把多情恼第一归来湏早　红尘自古长安道故人少相思不比相逢好此别朱顔应老
　　周美成
　　乳鸭池塘水暖风栁花迎靣午妆粉指印牕眼曲里长眉翠浅　闻知社日停针线探新燕寳钗落枕春梦逺帘影参差满院
　　烛影揺红　　　　　　　　　贺方回
　　波影翻帘泪防凝烛青山馆离魂十里念佳期襟佩如相款　惆怅更长梦短但衾枕余芳賸暖半牕斜月照人肠断啼乌不管
　　毛泽民
　　鬓緑飘萧漫郎已是青云晚古槐隂外小防干不负看山眼　此意悠悠无限有云山知人醉嬾他年寻我水边月底一蓑烟短
　　眼儿媚【一名秋波媚蒲江作小阑干】　　　　左与言【玊照新志】
　　楼上黄昏杏花寒斜月小防干一双燕子两行归鴈画角声残　绮窓人在东风里无语对春闲也应似旧盈盈秋水淡淡春山【与张浓】
　　王元泽
　　杨栁丝丝防金柔烟雨织成愁海棠未雨梨花先雪一半春休　而今徃事难重省归梦绕秦楼相思只在丁香枝上豆蔻梢头
　　贺方回
　　萧萧江上荻花秋做弄许多愁半竿落日两行新鴈一叶扁舟　惜分长怕君先去直待醉时休今朝眼底明朝心上后日眉头
　　北地　　　　　　　　　　宋徽宗
　　玉京曽忆旧繁华万里帝王家琼楼玉殿朝喧弦管暮列笙琶　花城人去今萧索春梦绕龙沙家山何处忍听羌管吹彻梅花
　　曽纯甫
　　离肠重劝泪相看寂寞上征鞍临行欲话风流心事万绪千端　春光漫漫人千里归梦绕长安不堪向晓孤城吹角回首闗山
　　侯彦周
　　花信风髙雨又収风雨互迟留无端燕子怯寒归晩闲损帘钩　弹棋打马心都懒撺掇上春愁推书就枕鳬烟淡淡蝶梦悠悠
　　许道眞【中州】
　　浊醪篘得玊为浆风韵带橙香持杯笑道鹅黄似酒酒似鹅黄　世縁老矣不思量沉醉又何妨临风对月山歌野调尽我疎狂
　　尹梅津【翰】
　　袅袅垂杨蘸清漪明緑染青丝市桥系马旗亭沽酒无限相思　云梳雨洗风前舞一好百般宜不知为甚落花时节都是颦眉
　　石孝友【次仲】
　　愁云淡淡雨潇潇暮暮复朝朝别来应是眉峰翠减腕玉香销　小轩独坐相思处情绪好无聊一丛萱草防竿修竹数叶芭蕉
　　蒲江
　　玊钩清晓上帘衣香雾湿春枝余寒逗雨罗裙无頼重暖金猊　栁边谁寄东风缆流水只年时无人为説天涯归思梁燕空飞
　　史达祖
　　儿家七十二鸳鸯珠佩鎻瑶箱期花等月秦台吹玉贾袖传香　十年白玉堂前见直是剪柔肠将愁去也不成今世终误王昌
　　宋退翁
　　霏霏疎雨转征鸿人语暗香中小桥斜渡西亭深院水月朦胧　人间不是藏春处玉笛晓霜空江南树树黄垂宻雨緑涨薫风
　　古今词话
　　惨云愁雾罩江天呵手卷帘看蒙茸栁絮万千蝴蝶飞过危栏　后庭一树瑶华缀零乱暗香残今畨桂影也应寒重不放新弯
　　萍乡道中　　　　　　　　范至能
　　酣酣日脚紫烟浮妍暖破轻裘困人天色醉人花气午梦扶头　春慵却似春塘水一片縠纹愁溶溶曳曳东风无力欲皱还休
　　题苏小楼　　　　　　　卓田【字稼轩三山人】
　　丈夫只手把吴钩能断万人头因何鐡石打肝凿胆刬为花柔　君看项籍并刘季一怒世人愁只因撞着虞姬戚氏豪气都休【山房随笔】
　　曽舜卿
　　芙蓉帐冷翠衾单魂梦防曽闲怎禁未许茫茫烟水叠叠云山　去时频把归期约逺不过春残而今已是荷花开了犹倚防干
　　春情　　　　　　　　　冯伟寿
　　自嚬双黛听啼鸦帘外翠烟斜社前风雨已归燕子未入人家　鞋儿试着无人看莫是忒寛些想他楼上闷拈箫管憔悴莺花
　　天机余锦
　　忆从溪上得相逢樽酒两心同梅缄香雪竹揺寒月栁探春风　而今总是消魂处冷落半床空梦迷狂蝶喜占干鹊愁望飞鸿
　　天机余锦
　　平生防度怨长亭不似这畨深霜収水痩风流帆饱怎忍轻分　栏干倚遍慵归去独自个黄昏荷横钗股栁垂裙带总是销魂
　　陈诜
　　鬓边一防似飞鸦休把翠钿遮二年三载千扪百就今日天涯　杨花又逐东风去随分入人家要不思量除非酒醒休照菱花
　　【山房随笔云湘人陈诜登第授岳阳教官与妓江栁狎时孟之经守岳闻其故一日公燕江栁不侍呼至杖之文其眉鬓间以陈诜二字仍押辰州诜悔罄其所有以赠且以此词饯别栁将行防诜故人陆云西以荆湖制司干官檄至岳陈先出迎以情吿陆陆即取空名制干扎坟陈姓名檄入制慔既而孟迎入即开宴陆曰闻籍中有江栁者善讴谁是也孟即呼至栁以花钿隠眉间所文以前陆问其事栁出铣词陆嗟赏示孟且诮之孟求解于陆并召铣同宴明日剡荐铣且除栁名以畀之】
　　漫兴　　　　　　　　　萨天锡
　　去年人在鳯凰池银烛夜弹丝沉火香销梨云梦暖深院绣帘垂　今年冷落江南夜心事有谁知杨栁风柔海棠月淡独自倚防时
　　春情　　　　　　　　　朱淑眞
　　迟迟风日弄轻柔花径暗香流清明过了不堪回首云鎻朱楼　午牕睡起莺声巧何处怨春愁緑杨影里海棠亭畔红杏梢头
　　朝中措【即照江梅】　　　　　　　欧阳永叔
　　平山栏槛倚晴空山色有无中手种堂前杨栁别来几度春风　文章太守挥毫万字一饮千钟行乐直湏年少樽前看取衰翁
　　【古今词话妓献寿时相太守改作宰相直湏作不湏衰翁作仙翁】
　　李萧逺
　　郎中湖上探春回初见照江梅过尽竹溪流水无人知道花开　佳人何处江南梦逺殊未归来唤取小丛教看隔江烟雨楼台
　　杜安世
　　养花天气近清明丝雨酿寒轻满眼春工如绣消磨不尽离情　行行又宿小桃旧防芳草邮亭唤起两眉新恨緑杨深处啼莺
　　周紫芝
　　雨余庭院冷萧萧檐幕度防飇鸟语唤回残梦春寒勒住花梢　无憀睡起新愁黯黯归路迢迢又是夕阳时候一炉沉水烟消
　　二
　　黄昏楼阁乱栖鸦天末淡防霞风里一池杨栁月边满树梨花　阳台路逺鱼沉尺素人在天涯想得小牕遥夜哀拨断琵琶
　　曽纯甫
　　西湖南北旧游空谁料一樽同回首四年间事浑如飞絮蒙蒙　林花谢了明年春到依旧芳容惟有朱顔緑鬓暗随流水常东
　　五月菊　　　　　　　　朱新仲【耆旧续闻】
　　玉台金盏对炎光全似去年香有意庄严端午不应忘却重阳　菖蒲九节金英满把同泛瑶觞旧日东篱陶令北牕正卧羲皇
　　石次仲【金谷遗音】
　　乱山叠叠水泠泠南北短长亭客路如天杳杳归时能地宁宁　春光荏苒花期冷落酒伴飘零鬓影黄边半白烧防黒处重青
　　二
　　秋夜莲壶宫漏长防防滴愁肠睡起羞寛罗带伤心懒理严妆　报鹊无慿断鸿难倩人逺潇湘日日危栏倚遍防回错认归航
　　陆务观
　　怕歌愁舞嬾逢迎妆晩托春醒总是向人深处当时枉道无情　闗心近日啼红宻诉剪緑深盟杏馆花隂恨浅画堂银烛嫌明
　　二
　　咚咚傩鼓饯流年烛熖动金船防燕难寻前梦酥花空防春妍　文园谢病兰成乆旅回首凄然明月梅山笛夜和风禹庙莺天
　　游王沅州山亭　　　　　管鉴
　　清江绕舎竹成隂秋日共登临地与主人俱胜情如酒盏方深　故园何处时因望眼聊寄归心抖擞一襟凉韵不教簿领尘侵
　　立夏日观荼防作
　　一年春事到酴醿何处更花开莫趂垂杨飞絮且随红药翻堦　倦游老矣肯因名宦孤负衔杯寄语故园桃李明年留待归来
　　梅苑
　　山城水隘小桥傍竹里早梅芳纵有丹青圗画难描幽韵清香　妖娆天赋偏宜素淡杨氏宫妆雅态何湏艳丽孤标不在春光
　　赵介之
　　踈踈帘幙映娉婷初试晓妆新玉腕云边缓转修蛾还在长安　人间千载从教鹤发且驻朱顔看取烟霄平歩何湏九转神丹
　　小说
　　凤凰归去碧云空衰草乱茸茸三国六朝一梦茫茫二水倾东　龙蟠虎踞亭台望里鸳瓦重重玉女吹箫何在断肠泪洒西风








　　花草稡编巻七
　　钦定四库全书
　　花草稡编巻八
　　明　陈耀文　辑
　　小令
　　庆春时　　　　　　　　　　晏叔原
　　倚天楼殿升平风月彩仗春移鸾丝鳯竹长生调里迎得翠舆归　雕鞍逰罢何处还有心期浓薫翠被深停画烛人约月西时
　　二
　　梅梢已有春来音信风意犹寒南楼暮雪无人共赏闲却玉防干　殷勤今夜凉月还似眉弯尊前为把桃根丽曲重倚四看
　　伊州三台【丹桂】　　　　　　　坦庵
　　桂华移自云岩更被灵砂染丹清露湿酡顔醉乗风下临世间　素娥襟韵萧闲不与羣芳并看蔌蔌绛绡单觉身轻夣囬广寒
　　乌夜啼　　　　　　　　　　李后主
　　昨夜风兼雨帘帏飒飒秋声烛残漏滴频欹枕起坐不能平　世事漫随流水筭来一夣浮生醉乡路穏冝频到此外不堪行
　　权无染【梅】
　　洗净鈆华汚玉顔自发轻红无言雪月黄昏后别是个丰容　骨瘦难禁消瘦香蒙不并芳秾与君髙却看花眼红紫谩春风
　　春思　　　　　　　　　　赵徳麟
　　楼上萦帘弱絮墙头碍月低花年年春事闗心事肠断欲栖鸦　舞镜鸾衾翠减啼珠鳯蜡红斜重门不鎻相思梦随意绕天涯【诗余作锦堂春】
　　蒲江
　　照水飞禽鬪影舞风小径低花征鸿排尽相思字音信落谁家　繋恨腰围顿减禁愁酒力难加楼髙日暮休帘卷芳草满天涯
　　二
　　栁色津头緑桃花渡口啼红一春又负西湖醉离恨雨声中　客袂迢迢西塞余寒剪剪东风谁家拂水飞来燕惆怅小楼空
　　三
　　漾暖纹波飐飐吹晴丝雨蒙蒙轻衫短防西湖路花气扑春骢　鬬草骞衣湿翠秋千瞥眼飞红日长不放春醪困立尽海棠风
　　四
　　叚叚寒沙浅水萧萧暮雨孤蓬香罗不共征衫逺砧杵客愁中　别恨慵看杨桞归期暗数芙蓉碧梧声到纱窓晓昨夜几秋风
　　程正伯
　　杨桞拖烟漠漠梨花浸月溶溶吹香院落春还尽憔悴立东风　只道芳时易见谁知宻约难通芳园绕遍无人问独自拾残红
　　陆放翁
　　金鸭余香尚暖緑窻斜日偏明兰膏香染云鬟腻钗坠滑无声　冷落秋千伴侣防打马心情绣屏惊断潇湘夣花外一声莺
　　离情　　　　　　　　　　刘迎
　　离恨逺萦杨栁夣魂长绕梨花青衫记得章台月归路玉鞭斜　翠镜啼痕印防红墙醉墨宠纱相逢不尽平生事春思入琵琶
　　闺思　　　　　　　　　　前人
　　菱鉴玉箆秋月蕙炉银叶朝云宿醒人困屏山夣烟树小江村　翠甲未消兰恨粉香不断梅魂离愁分付残春雨花外泣黄昏
　　西湖　　　　　　　　　　无名氏
　　水漫汀洲新緑云开崦嶂微青残红不见成阴后鶗鴂寂无声　笑仿坡诗一夣风流杜牧三生西湖依旧人中意来去竟难慿
　　桃源忆故人【一名虞羙人影】　　　　　欧阳永叔
　　梅梢防粉香犹嫩欲寄江南春信别后寸肠萦损说与伊争穏　小炉独守空灰烬忍泪低头畵尽眉上万重新恨竟日无人问
　　二
　　莺愁燕苦春归去寂寂花飘红雨碧草緑杨岐路况是长亭暮　少年行客情难诉泣对东风无语目断两三烟树翠隔江淹浦
　　冬景　　　　　　　　　　　秦少游
　　玉楼深鎻薄情种清夜悠悠谁共羞见枕衾鸳鳯闷则和衣拥　无端畵角严城动惊破一畨新夣窻外月华霜重听彻梅花防
　　诗余
　　碧纱影防东风晓一夜海棠开了枝上数声啼鸟妆防知多少　妬云恨雨腰肢袅眉黛不堪重扫薄幸不来春老羞带冝男草
　　黄山谷
　　碧天露洗春容净淡月晓収残晕花上密烟飘尽花底莺声嫩　云归楚峡厌厌困雨防遥山新恨和泪暗弹红粉生怕人来问
　　郑中卿
　　东风料峭寒吹面低下綉帘休巻憔悴怕他春见一任莺花怨　新愁不受诗排遣尘满玉毫金砚若问此愁深浅天阔浮云逺
　　王逸民
　　刘郎自是桃花主不许春风门度春色易随风去片片伤春暮　反魂不用清香注却有梅花淡竚从此镇长相雇不怨飘残雨
　　桃源忆故人　　　　　　　　吴子和
　　畵桥流水飞花舞楼外斜风细雨红瘦緑肥春暮肠断桃源路　懽随仙子乗鸾去镂月裁云何处唯有病和愁绪肯伴刘郎住
　　赵元镇
　　青春不与花为主花正开时春暮花下醉眠休诉看取春归去　莺愁蝶怨春知否欲问春归何处只有一尊芳醑留得青春住
　　朱希真
　　斜风横香成阵春去空留春恨欢少愁多因甚燕子浑难问　碧尖蹙损眉慵晕泪湿胭脂红沁可惜海棠吹尽又是黄昏近
　　二
　　西楼几日无人到依旧红围緑绕楼下落花谁扫不见长安道　碧云望断无音耗倚遍防干残照试问泪弹多少湿遍楼前草
　　城头月【赠梁弥仙】　　　　　　　　马天骥
　　城头月色明如昼总是青霞有酒醉茶醒饥餐困睡不把双眉皱　坎离龙虎勤交媾炼得丹将就借问罗浮鹤侣还似先生否
　　和　　　　　　　　　　　　李昴英
　　工夫作用中宵昼防化无中有眞意长存童顔不改底用呵摩皱　一身二五阳精媾积得婴儿就借问霞仙三田熟未还解飞冲否
　　栁梢青【佳人】　　　　　　　　　周美成
　　有个人人海棠标韵飞燕轻盈酒晕潮红羞蛾凝緑一笑生春　为伊无限伤心更说甚巫山楚云斗帐香消纱窗月冷着意温存
　　春暮　　　　　　　　　　贺方回
　　子规啼血可怜又是春归时节满院东风海棠铺绣梨花飞雪　丁香露泣残枝诮未比愁肠寸结自是休文多情多感不干风月
　　秦少游
　　岸草平沙吴王故苑栁袅烟斜雨后寒轻风前香輭春在梨花　行人一棹天涯酒醒处残阳乱鸦门外秋千墙头红杏深院谁家
　　游女　　　　　　　　　　蒋胜欲
　　学唱新腔秋千架上钗股敲双栁雨花风翠松裙褶红腻鞋幇　归来门掩银缸淡月里踈钟渐撞娇欲人扶醉嫌人问斜倚楼窻
　　有谈旧倡潘氏　　　　　　前人
　　小饮微吟残灯断静户幽窻几度花开几畨花谢又到昏黄　潘娘不是潘郎料应也霜粘鬓傍鹦鹉防空鸳鸯壶破烟渺云茫
　　七夕　　　　　　　　　　刘叔安
　　干鹊收声湿萤度影庭院秋香歩月移隂梳云约翠人在廽廊　醺醺宿酒残妆待付与温柔醉乡却扇藏娇牵衣索笑今夜差凉
　　二
　　酴醿过也酴醿过后无花堪折只有垂杨埀杨却作絮惊行色　海棠半在如无又争倩蔷薇恋得除是东风随君归问玉堂消息
　　谢无逸
　　香肩轻拍樽前忍聴一声将息昨夜浓欢今宵别酒明日行客　后囬来则须来便去也如何去得无限离情无穷江水无边山色
　　朱希真
　　红分翠别宿酒半醒征鞍将发楼外残钟帐前残烛窻边残月　想伊綉枕无眠记行客如今去也心下难眼前难覔口头难说
　　二
　　任踪怪迹谁料半老天涯为客帆展霜风船随江月山寒波碧　如今着处添愁怎忍看参西鴈北洛浦莺花伊川云水如何归得
　　举塲不利　　　　　　　　董参政【夷坚志】
　　满腹文章满头霜雪满面埃尘直至如今别无收拾只有清贫　功名已是因循懊恨张廵李廵几个明年几畨好运只是瞒人
　　徳夀宫观花应制　　　　　张抡
　　栁色初浓余寒似水纎雨如尘一阵东风縠纹微皱碧沼鳞鳞　仙娥花月精神奏鳯筦鸾鬪新万歳声中九霞杯内长醉芳春
　　和前　　　　　　　　　　　曽觌
　　桃靥红匀梨腮粉薄鸳径无尘鳯阁凌虚龙池澄碧芳意鳞鳞　清时酒圣花神看内苑风光又新一部仙韶九重鸾仗天上长春
　　二
　　小宴清秋霎时见了雨散云收栁絮轻柔梅花闲澹宫院风流　空教夣绕青楼待说个相思又休无奈情何不来眼底常在心头
　　张元干
　　海山浮碧细风丝雨新愁如织慵试春衫不禁宿酒天涯寒食　归期莫数芳辰误几度回廊夜色入户飞花隔帘双燕有谁知得
　　送梅坡　　　　　　　　　刘改之
　　泛菊杯深吹梅角逺同在京城聚散匆匆云边孤鴈水上浮萍　教人怎不伤情屈指知心几人后夜相思尘随马足自逐舟行
　　丰乐楼　　　　　　　　　赵汝愚
　　水月光中烟霞影里涌出楼台空外笙箫人间笑语人在蓬莱　天香暗逐风囬正十里荷花盛开买个小舟山南逰遍山北归来
　　七夕诸公祖席　　　　　　管鉴
　　澹云微月又是一年新秋佳节天上懽期人间何事畨成离别　清尊欲醉还歇怕饮散匆匆话别若是经年得囬相见甘心愁絶
　　卢炳
　　兰蕙心情海棠韵度杨栁腰肢歩穏金莲手纎春笋肤似凝脂　歌声舞态都宜着个坚心共伊无奈相思带围寛尽说与教知
　　元正　　　　　　　　　　呉云坚
　　防杖鞭春鹅毛飞管斗柄囬寅拂面东风虽然料峭毕竟寒轻　戴花折栁心情怎捱得元宵放灯不是今朝有些残雪先去踏青
　　张镃
　　天逺山围龙蟠澹霭虎踞斜晖几度功名几畨成败浑似鸥飞　楼台一望凄迷筭到底空争是非今夜潮生明朝风顺且送船归
　　岳阳楼　　　　　　　　　戴式之
　　神劔飞吟洞庭青草秋水深深万顷波光岳阳楼上一快披襟　不须携酒登临问有酒何人共斟变尽人间君山一防自古如今
　　梅　　　　　　　　　　　朱淑真
　　玉骨氷肌为谁偏好特地相宜一味风流广平休赋和靖无诗　倚窻睡起春迟困无力菱花笑窥嚼蕋吹香眉心防处鬂畔插时
　　二
　　茅舍踈篱半飘残雪斜卧枝低可便相宜烟藏脩竹月在寒溪　亭亭伫立多时拚瘦损无妨为伊谁赋才情畵成幽思冩入新诗
　　三
　　月坠霜飞隔窓踈影彻见横枝不道寒香解随羌管吹到屏帏　个中风味谁知睡乍起乌云任欹嚼蕋揺英浅颦轻笑酒半醒时
　　蜀州王守门下客遇红梅花作祟赠此
　　依稀晓星明防白露防苍苔败叶断址頺垣荒烟衰草汉家宫阙　咸阳道上行客又依旧利名深切改换容顔销磨今古垅头残月【古今词话】
　　胡捣练　　　　　　　　　　　晏几道
　　小春花信雪中来垅上小梅先拆今岁东君消息还自南枝得　素衣洗尽九天香玉酒添成国色一自故园踈隔肠断长相忆
　　二
　　夜来江上见寒梅自逞芳妍标格为甚东风先折分付春消息　羙人钗上玉樽前朶朶秾香堪惜谁把彩毫描得免恁轻抛掷
　　霅上送唐彦猷　　　　　　张子野
　　使君少醉离亭酒酒醒离愁转有紫禁时虚右清霅留难久　一声歌掩双罗袖日落汀花春后犹有东城烟栁青荫长依旧
　　盐角儿　　　　　　　　　　晁无咎
　　初开似雪胜开似雪花中竒艶香非在蕊香非在蕚骨中香彻　占溪风留溪月堪羞损山桃如血直饶更踈淡终有一般清别
　　撼庭秋　　　　　　　　　　晏同叔
　　别来音信千里恨此情难寄碧纱秋月梧桐夜雨几回无寐　楼髙目断天遥云黯只堪憔悴念兰堂红烛心长焰短向人垂泪
　　贺圣朝　　　　　　　　　　叶道卿
　　满斟緑醑留君住莫匆匆归去三分春色二分愁闷一分风雨　花开花谢都来几日且髙歌休诉知他来岁牡丹时相逢何处
　　赵徳庄
　　河阳桃李开无数待乗春归去小园几片忽惊飞恨主人难驻　雏莺乳燕悲悲语道留君不住愿君送处作东风与羣芳为主
　　冯延巳
　　金丝帐暖牙床穏懐香方寸轻颦轻笑汗珠微透栁沾花润　云鬟斜坠春应未已不胜娇困半欹犀枕乱纒珠被转羞人问
　　赵鼎
　　断霞收尽黄昏雨滳梧桐踈树帘栊不卷夜沉沉鎻一庭风露　天涯人逺深期夣悄苦长宵难度知他窓外促织儿有许多言语
　　喜团圆　　　　　　　　　　晏叔原
　　危楼静鎻窓中逺岫门外垂杨珠帘不禁春风度解偷送余香　眠思夣想不如双燕得到兰房别来只是凭髙泪眼感旧离肠
　　与团圆
　　鲛绡雾縠没多重数碍偷怜孜孜觑着筭前生只结得眼因縁　眼是心媒心为情本里外勾连天还有意不违人愿与个团圆
　　二
　　轻攅碎玉玲珑竹外脱去繁华殢东君先防破压羣花瘦影生香黄昏月舘清浅溪沙仙标淡竚偏宜么鳯
　　肯带栖鸦
　　洛阳春　　　　　　　　　　欧阳永叔
　　红纱未晓黄鹂语蕙炉销兰炷锦屏罗幕防春寒昨夜三更雨　綉帘闲倚吹轻絮敛眉山无绪看花拭泪向归鸿问来处逢郎否
　　极相思　　　　　　　　　　　宋宗室夫人
　　桞烟霁色方融花露遍金茎秋千院落海棠渐老才过清明　嫩玉腕托香脂脸相傅粉更与谁情秋波绽处相思泪迸天沮深诚【墨客挥犀】
　　二
　　拂墙花影飘红微月辨帘栊香风满防金莲印歩狭径迎逢　笑靥乍开还敛翠正花时却恁西东别房初睡斜门未鎻且更从容
　　陆务观
　　江头疎雨轻烟寒食落花天翻红坠素残霞暗锦一叚凄然　惆怅东君堪恨处也不念冷落樽前那堪更看漫空相趂桞絮榆钱
　　忆汉月　　　　　　　　　　　欧阳永叔
　　红艶几枝轻袅新被东风开了倚烟啼露为谁娇故惹蝶怜蜂恼　多情游赏处留恋向绿丛千绕酒防欢罢不成归肠断月斜春老
　　醉乡春【谪蕂州作】　　　　　　　　秦少游【冷斋夜话】
　　唤起一声人悄衾冷梦寒霜晓瘴雨过海棠开春色又添多少　社瓮酿成微笑半破瘿瓢共【夭】觉颠倒急投床醉乡广大人间小
　　【少防在黄州饮于海棠桥桥南北多海棠有老书家海棠丛开少防醉卧于此明日题此于柱】
　　河渎神　　　　　　　　　　温庭筠
　　河上望丛祠庙前春雨来时楚山无限鸟飞迟兰棹空伤别离　何处杜鹃啼不歇艶红开尽如血蝉鬓羙人愁絶百花芳草佳节






　　花草稡编巻八
　　钦定四库全书
　　花草稡编巻九
　　明　陈耀文　辑
　　小令
　　少年游　　　　　　　　　　晏同叔
　　重阳过后西风渐庭树叶纷纷朱栏向晓芙蓉妖艶特地鬭芳新　霜前月下斜红淡蘂明媚欲囬春莫将琼萼等闲分留赠意中人
　　二
　　霜华满树兰雕蕙惨秋艶入芙蓉胭脂嫩脸金黄轻蘂犹自怨西风　前欢徃事当歌对酒无限到心中更慿朱槛忆芳容肠断一枝红
　　三
　　芙蓉花发去年枝双燕欲归飞兰堂风软金炉香暖新曲动帘帷　家人拜上千春寿深意满琼巵緑鬓朱顔道家装束长似少年时
　　四
　　谢家庭槛晓无尘芳晏祝良辰风流妙舞樱桃清唱依约驻行云　榴花一盏浓香满为寿百千春岁岁年年共欢同乐喜庆与时新
　　晏叔原
　　緑匀栏畔黄昏淡月携手对残红纱窻影里防胧春睡繁杏小屏风　须愁别后天高海阔何处更相逄幸有花前一杯芳酒欢计莫怱怱【欢作归】
　　二
　　西溪丹杏波前媚脸珠露与深匀南桥翠栁烟中愁黛丝恼娇颦　当年此处闻歌殢酒曾对可怜人今夜相思水长山逺闲卧送残春
　　三
　　离多最是东西流水终解两相逄浅情纵似行云无定犹到梦魂中　可怜人意薄于云水佳防更难重细想从来断肠多处不与这番同
　　四
　　西楼别后风高露泠无奈月分明飞鸿影里捣衣砧外总是玉关情　王孙此际山重水逺何处赋西征金闺魂梦枉丁宁寻尽短长亭
　　五
　　雕梁燕去裁诗寄逺庭院旧风流黄花醉了碧梧题罢闲卧对高秋　繁云破后分明素月凉影挂金钩有人凝盼倚西楼新样两眉愁
　　欧阳永叔
　　去年秋晚此园中携手翫芳丛拈花嗅蘂恼烟撩雾拚醉倚西风　今年重对芳丛处追徃事又成空敲遍阑干向人无语惆怅满枝红
　　闺怨　　　　　　　　　　栁耆卿
　　日高花榭嬾梳头无语倚妆楼脩眉敛黛逺山横翠相对结春愁　王孙走马长楸陌贪迷恋少年游似恁疎狂费人拘管争似不风流
　　游宴
　　长安古道马迟迟髙栁乱蝉嘶夕阳岛外秋风原上目断四天垂　归云一去无踪迹何处是前期狎兴生疎酒徒萧索不似去年时
　　秋思
　　参差烟树霸陵桥风物尽前朝衰杨古栁几经攀折憔悴楚宫腰　夕阳闲淡秋光老离思满蘅臯一曲阳关断肠声尽独自上兰桡
　　美人
　　层波防灔逺山横一笑一倾城酒容红嫩歌喉清丽百媚坐中生　墙头马上初相见不准拟恁多情昨夜更阑洞房深处特地快逄迎
　　相思
　　帘垂深院冷萧萧花外漏声遥青灯未灭红窻闲卧逺梦去迢迢　薄情谩有归消息鸳鸯被半香销试问伊家阿谁心绪禁得恁无聊
　　又
　　一生赢得是凄凉追前事暗心伤好天良夜深屏香被争忍便相忘　王孙动是经年去贪迷恋有何长万种千般把伊情分颠倒尽猜量
　　苏东坡
　　去年相送余杭门外飞雪似杨花今年春尽杨花似雪犹不见还家　对酒卷帘邀明月风露透窻纱恰佀姮娥为怜双燕明照画梁斜
　　周美成
　　并刀如水呉盐胜雪纤手破新橙锦幄初温兽烟不断相对坐调笙　低声问向谁行宿城上已三更马滑霜浓不如休去直是少人行
　　二
　　朝云漠漠散轻丝楼阁淡春姿栁泣花啼九街泥重门外燕飞迟　而今丽日明金屋春色在桃枝不似当时小楼冲幽恨两人知
　　三
　　檐牙缥缈小红楼凉月挂银钩聒席笙歌透帘灯火风景似扬州　当时面色欺春雪曽伴美人游今日重来更无人问独自倚栏愁
　　晓行　　　　　　　　　　林少瞻
　　霁霞散晓月犹明疎木挂残星山迳人稀翠萝深处啼鸟两三声　霜华重逼云裘泠心共马啼轻十里青山一溪流水都做许多情
　　井桃　　　　　　　　　　张子野
　　碎霞浮动晓朦胧春意与花通银瓶素绠玉泉金甃真色浸朝红　花枝人面难常见青子小丛丛韶华长在明年依旧相与笑东风
　　杜寿域
　　小轩深院是秋时风叶堕高枝疎帘静永薄帷清夜暑退觉寒微　凄凉天气离愁意音信杳难期多情成病不须医更憔悴转寻思
　　二
　　小楼归燕又黄昏寂寞锁髙门轻风细惜花天气相次过春分　画堂无绪初燃绛防罗帐掩余薰多情不解怨王孙任薄幸一从君
　　杜寿域
　　双螺未合双蛾先敛家在碧云西别母情懐随郎滋味桃叶渡江时　扁舟载了怱怱去今夜泊前溪杨栁津头梨花墙外心事两人知
　　长至　　　　　　　　　　　毛滂
　　逄山雪气入疎帘罗幕晓寒添爱日腾波朝霞入戸一线过氷檐　緑樽香嫩蒲萄暖满酌破冬严庭下早梅已含芳意春近瘦枝南
　　天祝
　　弄晴微细丝丝山色淡无姿栁絮飞残荼防开罢青杏已团枝　阑干倚遍人何处愁听语黄鹂寳瑟尘生翠销香减天逺雁书迟
　　赵君举
　　晓山日薄半春隂烟暖栁拖金满眼新晴歌声楼影悠荡碧波心　闲亭客散人归去疎湿罗襟楼阁蒙蒙断虹明处十里暮云深
　　迎春乐　　　　　　　　　　晏同叔
　　长安紫陌春归早軃垂杨染芳草被啼莺语燕催清晓正好梦频惊觉　当此际青楼临大道幽防处两情多少莫惜明珠百琲占取长年少
　　秦少游
　　菖蒲叶叶知多少唯有个蜂儿妙晴红粉齐开了露一防娇黄小　早是晚来风力暴更春共斜阳俱老怎得花香深处作个蜂儿抱
　　周美成
　　清池小圃开云屋结春伴徃来熟忆年时纵酒杯行速看月上归禽宿　墙里修篁森似束记名字曽刋新緑见说别来长防翠藓封寒玉
　　二
　　人人花艶明春栁忆筵上偷携手趂歌停舞罢来相就醒醒个无些酒　比目香囊新刺绣连隔座一时薰透为甚月中归长是他随车后
　　思逺人　　　　　　　　　　晏叔原
　　红叶黄花秋意晚千里念行客飞云过尽归鸿无信何处寄书得　泪弹不尽临窻滴就砚旋研墨渐冩到别来此情深处红牋为无色
　　满宫花　　　　　　　　　　张泌
　　花正芳楼似绮寂寞上阳宫里钿笼金锁睡鸳鸯帘冷露华珠翠　娇艶轻盈香雪腻细雨黄莺双起东风惆怅欲清明公子桥边沉醉
　　魏承班
　　雪霏霏风澟澟玉郎何处狂饮醉时想得纵风流罗帐香帏鸳寝　春朝秋夜思君甚愁见绣屏孤枕少年何事负初心泪滴缕金双袵
　　尹鹗
　　月沉沉人悄悄一炷后庭香褭风流帝子不归来满地禁花慵扫　离恨多相见少何处醉迷三岛漏清宫树子规啼愁锁碧窻春晓
　　瑶池燕　　　　　　　　　　侯鲭録
　　飞花成阵春心困寸寸别肠多少愁闷无人问偷啼自揾残妆粉　抱瑶琴寻出新韵玉纤趂南风未解幽愠伭云鬓眉峰敛晕娇和恨
　　【东坡云琴曲有瑶池燕其词不协而声亦怨咽变其词作闺怨寄陈季常云此曲甚妙勿妄与人云】
　　思越人　　　　　　　　　　张泌
　　燕双飞莺百啭越波堤下长桥鬭钿花筐金匼匝舞衣罗薄纤腰　东风澹荡慵无力黛眉愁聚春碧满地落花无消息月明肠断空忆
　　孙光宪
　　古台平芳草逺馆娃宫外春满翠黛空留千载恨教人何处相寻　绮罗无复当时事露花防滴香泪惆怅遥天横渌水鸳鸯对对飞起
　　二
　　渚莲枯古树老长洲废苑萧条想像玉人空处所月明独上溪桥　经春初败秋风起红兰緑蕙愁死一片风流伤心地魂销目断西子
　　鹿防扆
　　翠屏欹银烛背漏残清夜迢迢双带绣窠盘锦荐泪侵花暗香销　珊瑚枕腻鸦鬟乱玉纤慵整云散苦是适来新梦见离肠争不千断
　　玉团儿
　　铅华淡纻新妆束风韵天然异俗彼此知多虽然初见情分先熟　炉烟淡淡云屏曲睡半醒生香透肉赖得相逄若还虚过生世不足
　　用周美成韵　　　　　　　卢炳
　　緑云慢绾新梳束这标致诸余不俗邂逅相逄情懐雅合全似深熟　耳边笑语论心曲把不定红生脸肉若得同欢共伊谐老心事忒足
　　秋夜雨　　　　　　　　　　蒋防【竹山词】
　　黄云水驿秋笳噎吹人双鬓如雪愁多无奈处谩碎把寒花轻撧　红芳转入香心里夜渐深人语初歇此际愁更别雁影落西窻斜月
　　入塞　　　　　　　　　　　程正伯
　　好思量正秋风半夜长奈银缸一防耿耿背西窗衾又凉枕又凉　露华凄凄月半牀照得人真个断肠窻前谁浸朩犀黄花也香梦也香
　　醉红妆　　　　　　　　　　张子野
　　琼林玉树不相饶薄云衣细栁腰一般妆样百般娇眉眼秀总如描　东风摇草襍花飘无计上青条更送双歌郎且饮郎未醉有金貂
　　结带巾　　　　　　　　　　中呉纪闻
　　头巾带谁理防三千贯赏钱新行条制不得向后长垂与殊服相类　法甚严人尽畏硬缝阔大带向前面系和我大学先辈被人呼保义
　　【宣和初有防令士人系结带巾否则违制论士人甚苦之当时有谑词云】
　　探春令　　　　　　　　　　晏叔原
　　緑杨枝上晓莺啼报融和天气被数声吹入纱窻里又惊起娇娥睡　緑云斜亸金钗坠惹芳心如醉为少年湿了鲛绡帕上都是相思泪
　　二
　　帘旌微动峭寒天气龙池氷泮杏花笑吐香犹浅又还是春将半　清歌妙舞从头按等芳时开宴记去年对着东风曾不负鸎花愿
　　蒋防【竹山词】
　　玉窻蝇字记春寒满茸丝红处画翠鸳双展金蜩趐未抵我愁痕腻　芳心一防天涯去絮蒙蒙遮住旧对花弹玩纤琼指为粉靥空弹泪
　　珍珠令　　　　　　　　　　张炎
　　桃花扇底歌声杳愁多少便觉道花心闲了因甚不归来甚归来不早　满院飞花休要扫待留与薄情知道知道怕一似飞花和春都老
　　醉花隂【和江宣德醉红妆词】　　　　　　沈防宗
　　微含清露真珠滴怯晓寒脉脉秉烛倚雕栏今日尊前尽是多情客　从来应与春相得有动人标格半笑倚春风醉脸生红不是胭脂色
　　梅　　　　　　　　　　　舒信道
　　月幌风帘香一阵正千山云尽冷对酒尊傍无语含情别是江南信　寿阳妆罢人微困更玉钗斜衬拟揷一枝归只恐风流羞上潘郎鬓
　　送陆宣徳
　　粉轻一捻和香聚教露华休妬今日在尊前只为情多脉脉都无语　西湖雪过难留住指广寒归去去后又明年人在江南梦到花开处
　　九日　　　　　　　　　　李易安
　　薄雾浓云愁永昼瑞脑喷金兽时节又重阳寳枕纱防半夜秋初透　东篱把酒黄昏后有暗香盈防莫道不销魂帘卷西风人似黄花痩
　　菊花新【风情】　　　　　　　　栁耆卿
　　欲掩香帏论缱绻先敛双蛾愁夜短催促少年郎先去睡鸳衾图暖　须臾放了残针线脱罗裳恣情无限留取帐前灯时时待看伊娇面
　　张子野
　　堕髻慵妆来日暮家在栁桥堤下住衣缓绛绡垂琼树袅一枝红雾　院深池静花相妬粉墙低乐声时度长恐舞筵空轻化作防云飞去
　　杜寿域
　　怎奈花残又莺老槛里青梅数枝小新荷长池沼当晴昼燕子声闹　亭栏花绽顔色好风催催等闲开了酒醒暗思量无个事甚刚烦恼
　　望江东　　　　　　　　　　黄鲁直
　　江水西头隔烟树望不见江东路思量只有梦来去更不怕江阑住　灯前冩了书无数算没个人传与直饶寻得雁分付又还是秋将暮
　　青门引　　　　　　　　　　张子野【天机余锦】
　　乍暖还轻冷风雨晩来方定庭轩寂寞近清明残花中酒又是去年病　楼头画角风吹醒入夜重门静那堪更被明月隔墙送过秋千影
　　望汉月　　　　　　　　　　晏同叔
　　千缕万条堪结占断好风良月谢娘春晩先多愁更撩乱絮飞如雪　短亭相送处长忆得醉中攀折年年岁岁好时节怎奈向有人离别
　　栁耆卿
　　明月明月明月何事作圆还缺恰如年少洞房人欢防依前离别　小楼凭槛处正是去年时节千里清光又依旧奈夜永厌厌人絶
　　菊　　　　　　　　　　　　李和文【能改斋谩録】
　　黄菊一丛临砌颗颗露珠妆缀独教冷落向秋天恨东君不曽留意　雕栏新雨霁緑藓上乱铺金蕋此花开后更无花愿爱惜莫同桃李
　　忆余杭【扫市舞词赋】　　　　　　　潘逍遥【湘山野録】
　　长忆西湖湖水上尽日凭阑楼上望三三两两钓鱼舟岛屿正清秋　笛声依约芦花里白鸟成行忽惊起别来闲想整纶竿思入水云寒
　　【古今词话云石曼卿见此词使画工防绘之作小景图湘山云钱希白爱之自书玉堂屏风　潘阆字逍遥狂放不羁坐卢多逊党亡命乃变姓名僧服入中条山后防赦以四门助教召之阆乃自归送信州安置仍不惩艾复为扫市舞词曰出砒霜价钱可赢得拨灰兼弄火畅杀我以此为士人不齿放弃终身】
　　南柯子【一名风蝶令望秦川】　　　　　　毛熈震
　　逺山愁黛碧横波慢脸明腻香红玉茜罗轻深院晚堂人静理银筝　鬓动行云影裙遮防屐声娇羞爱问曲中名杨栁杏花时节几多情
　　二
　　惹恨还添恨牵肠即断肠凝情不语一枝芳独映昼帘闲立绣衣香　暗想为云女应怜傅粉郎晩来轻步出闺房髻慢钗横无力纵猖狂
　　永叔
　　鳯髻金泥带龙纹玉掌梳走来窻下笑相扶爱道画眉深浅入时无　弄笔偎人久描花试手初等闲妨了绣工夫笑问双鸳鸯字怎生书
　　寄意侍妾榴花　　　　　　东坡
　　紫陌寻春去红尘拂面来无人不道看花囬惟见石榴新蕋一枝开　氷簟堆云髻金尊灔玉醅緑隂青子莫相催留取红巾千防照池台
　　舞妓
　　云鬓裁新緑霞衣曳晓红待歌凝立翠筵中一朶彩云何事下巫峯　趂拍鸾飞镜囘身燕漾空莫翻红袖过帘栊怕被杨花勾引嫁东风
　　端午
　　山与歌眉防波同翠眼流游人都上十三楼不羡竹西歌吹古扬州　菰黍连昌歜琼彞倒玉舟谁家水调唱歌头声绕碧山飞去晩云留
　　秦少游
　　愁鬓香云坠娇眸水玉裁月幈风幌为谁开天外不知音耗百般猜　玉露沾庭砌金风动琯灰相看有似梦初囘只恐又抛人去几时来
　　二
　　香墨弯弯画燕脂淡淡匀揉蓝衫子杏黄裙独倚玉阑无语防檀唇　人去空流水花飞半掩门乱山何处覔行云又是一钩新月照黄昏
　　赠陶心儿
　　玉漏迢迢尽银潢淡淡横梦囘宿酒未全醒已被邻鸡催起怕天明　臂上妆犹在襟间泪尚盈水边灯火渐人行天外一钩残月带三星【末句盖心字也】
　　赠东坡侍妾朝云
　　霭霭凝春态溶溶媚晓光何期容易下巫阳祗恐使君前世是襄王　暂为清歌驻还因暮雨忙瞥然归去断人肠空使兰台公子赋高唐【霭霭词话作泄泄使君雌黄作翰林】
　　又
　　夕露霑芳草斜阳带逺村几声残角起谯音撩乱栖鵶飞舞闹黄昏　天共高城逺香余绣被温客程常是可销魂怎向人心头横着个人人
　　又
　　楼迥迷云日溪深涨晓沙年来憔悴费铅华楼上一天春思浩无涯　罗带寛腰素真珠溜脸霞海棠开尽栁飞花薄幸只知游荡不思家
　　别思　　　　　　　　　　贺方囘
　　斗酒才供泪扁舟只载愁画桥青栁小朱楼犹记出城车马为迟留　有恨花空委无情水自流河阳新鬓尽禁秋萧散楚云巫雨此生休
　　春夜　　　　　　　　　　谢无逸
　　雨洗溪光净风掀栁带斜画楼朱戸玉人家帘外一眉新月浸梨花　金鸭香凝袖铜荷烛映纱鳯盘宫锦小屏遮夜静寒生春笋理琵琶
　　僧仲殊
　　十里青山逺潮平路带沙数声啼鸟怨年华又是凄凉时在天涯　白露收残月清风散晓霞緑杨堤畔闹荷花记得年时沽酒那人家
　　塔院层阁　　　　　　　　陈去非
　　矫矫千年鹤茫茫万里风栏干三面看秋空背挿浮屠千尺泠烟中　林坞村村暗溪流处处通此间何似玉霄峰遥望蓬莱依约晩云东
　　春景　　　　　　　　　　田不伐
　　梦怕愁时断春从醉里囘凄凉懐抱向谁开些子清明时被莺催　栁外都成絮栏边半是苔多情帘燕独徘徊依旧满身花雨又归来
　　春思
　　团玉梅梢重香罗芰扇低帘风不动蝶交飞一样緑隂庭院锁斜晖　对月懐歌扇因风念舞衣何须惆怅惜芳菲却一年憔悴待春归
　　向伯恭
　　梁苑千花乱隋堤一水长眼前风物总悲凉何况眉头心上不相忘　因梦聊携手慿诗续断肠已惊蝴蝶过东墙更被风吹鸿鴈不成行
　　石次仲
　　鳯髻斜分翠鸳鞋小砑红东君着意绮罗丛最好一枝特地怨东风　懊恨无情语娇羞忍笑容相看疑是梦魂中怕逐飞云归去断行踪
　　二
　　畴昔飞鸾侣而今断鴈行西风岭外下斜阳无赖一钩新月挂人肠　双泪沾襟袖孤灯对客床枕余衾剰只残香别得娇痴不睡也思量
　　三
　　春浅梅红小山寒岚翠薄斜风吹入帘幕梦觉南楼呜咽数声角　歌酒工夫懒别离情绪恶舞衫寛尽不堪着若比那囘相见更消削
　　四
　　乱絮飘晴雪残花綉地衣西园歌舞骤然稀只有多情蝴蝶作团飞　旧事深琴怨新愁减带围倚楼凝望更依依怕见一天风卷春归
　　早春感懐　　　　　　　　程正伯
　　栁弱眠初醒梅残舞尚痴春隂将冷傍帘帏又是东风和恨向人归　乐事灯前记愁肠酒后知老来无计遣芳时只有闲情随分品花枝
　　二
　　竹粉翻新箨荷花拭靓妆断云侵晚度横塘小扇斜钗依约傍牙床　蘸蜜分红荔倾筒防碧香醉时风雨醒时凉明月多情依旧过西厢
　　李萧逺
　　嫋嫋秋风起萧萧败叶声岳阳楼上听哀筝楼下凄凉江月为谁明　雾雨沉云梦烟波渺洞庭可怜无处问湘灵只有无情江水绕孤城
　　頥堂词
　　命啸无人啸含娇何处娇江南烟水太迢迢璧月琼楼空想夜和朝　目断肠随断魂消骨更销琐窻风不相饶犹似西湖一枕听寒潮
　　新月　　　　　　　　　　洪叔璵
　　栁浪摇清沼荷风度晩檐碧天如水印新蟾一罅清光斜露玉纤纤　寳镜微开匣金钩未押檐西楼今夜有人忺应傍妆台低照画眉尖
　　周紫芝
　　雾帐兰衾暖薰炉寳篆浓眼波犹带睡朦胧卧听晓来双燕语春风　螺浅欢余黛霞销枕处红断云飞雨怕怱怱欲去且留情绪两忡忡
　　方钱塘出侍儿
　　蝉薄轻梳鬓螺香浅画眉西湖人道似西施人似西施浓淡更相宜　画烛催歌板飞花上舞衣殷勤犹劝玉东西不道使君肠断已多时
　　杨时可
　　怨草迷南浦愁花傍短亭有情歌酒莫催行看取无情花草也关情　旧日临岐曲而今忍泪听淮山何在暮云凝待倩春风吹梦过江城
　　李易安
　　天上星河转人间帘幕垂凉生枕簟泪痕滋起解罗衣聊问夜何其　翠贴莲蓬小金销藕叶稀旧时天气旧时衣只有情懐不似旧家时
　　曾觌
　　壁月窥红粉金莲映防山东风丝管满长安移下十洲三岛在人间　两两人初散厌厌夜向阑倦妆残醉怯轻寒手撚玉梅无绪倚阑干
　　吕居仁
　　驿路侵斜月溪桥度晓霜短篱残菊一枝黄正是乱山深处过重阳　旅枕元无梦寒更毎自长只言江左好风光不道中原归思转凄凉
　　丁酉清明　　　　　　　　黄叔旸
　　天上传新火人间试裌衣定巢新燕覔香泥不为綉帘朱戸说相思　侧防吹飞絮慿栏送落晖粉痕销淡锦书稀怕见山南山北子规啼
　　严仁
　　栁陌通云径琼梳啓翠楼桃花纸薄渍氷油记得年时诗句为君留　晓緑千层出春红一半休门前溪水泛花流流到西州犹是故家愁
　　苏十能
　　江水粼粼碧云山叠叠竒平生心事一钩丝便是壶中日月更何疑　文叔今方贵君房素自痴洛阳尘土涴人衣争似归来双足踏涟漪
　　曾舜卿
　　桐叶凉生夜藕花香满时几多离思有谁知遥望盈盈一水抵天涯　雨洒征衣泪月颦分镜眉相逄又是隔年期不似画桥归燕解于飞
　　天下乐　　　　　　　　　　杨无咎
　　雪后雨儿雨后雪镇日价长不歇今畨为寒忒太初和天地也来厮鼈　睡不着身心自暗攧况味凭谁説枕衾冷得浑似铁秪心头些个热
　　【又一阕尾句云更阑夜永独自坐偕影儿厮伴着】
　　梦仙郎【寄越】　　　　　　　　　张子野
　　江东苏小夭斜窈窕都不胜防鸾娇妙春艶上新妆肌肉过人香　佳树隂隂池院华灯綉幔花月好岂能长见离聚此生縁何计问高天
　　红窻听　　　　　　　　　　晏同叔
　　淡薄梳妆轻结束天意与脸红眉緑断环书素传情久许双飞同宿　一向无端分比目谁知道风前月底相看未足此心终拟覔鸾弦重续
　　二
　　记得香闺临别语彼此有万重心诉淡云轻霭知多少隔桃源无处　梦觉相思天欲曙依前是银屏画烛宵长岁暮此时何计托鸳鸾飞去
　　上林春　　　　　　　　　　东堂
　　蝴蝶初翻帘綉万玉女齐同舞袖落花飞絮蒙蒙长忆着灞桥别后　浓香斗帐自永漏任满地月深云厚夜寒不近流苏秪怜他后庭梅瘦
　　望逺行　　　　　　　　　　李珣
　　春日迟迟思寂寥行客关山路遥琼窻时听语鸎娇栁丝牵恨一条条　休晕绣罢吹箫貌逐花暗凋同心犹结旧裙腰忍辜风月度良宵
　　二
　　露滴幽庭叶落时愁聚萧娘栁眉玉郎一去负佳期水云迢递冩书迟　屏半掩枕斜欹蜡泪无言对垂吟蛩断续漏频移入窻明月鉴空帷
　　三
　　绕砌花光锦綉明朱扉镇日长扃夜寒不去梦难成炉香烟冷自亭亭　残月秣陵砧不传消息但传情黄金窻下忽然惊征人归日二毛生
　　红罗袄　　　　　　　　　　周美成
　　画烛寻欢去羸马载愁归念取酒东垆樽罍虽近采花南浦蜂蝶须知　自分袂天阔鸿稀空懐梦约心期楚客忆江蓠算宋玉未必为秋悲
　　恨欢迟　　　　　　　　　　张尚书
　　淡薄情懐浅缀胭脂独占江梅最好是严凝苦寒天气却是开时　也不许桃杏鬬妍媸也不许雪霜相欺又只恐谁家一声羌笛落尽南枝
　　恨来迟　　　　　　　　　　頥堂词
　　栁暗汀洲最春深处小宴初开似泛宅浮家水平风软咫尺蓬莱　更劝君吸尽紫霞杯醉看鸾鳯徘徊正洞里桃花盈盈一笑依旧怜才
　　雨中花　　　　　　　　　　程正伯
　　闻说海棠开尽了怎生得夜来一笑颦緑枝头落红防里问有愁多少　小院闭门春悄悄禁不得痩腰如嫋荳蔻浓时酴醿香处试把菱花照
　　二
　　巻地芳春都过了花不语人含笑花与人期人怜花病痩似人多少　闻道重门深悄悄愁不尽露啼烟嫋断得相思除非明月不把花枝照
　　永叔
　　千古都门行路能使离歌声苦送尽行人花残春晩又到东君去　醉借落花吹暖絮多少曲堤芳树且携手留连良辰美景留作相思处
　　王逐客
　　百尺清泉声陆续映潇洒碧梧翠竹面千步回廊重重帘幙小枕欹寒玉　试展鲛绡看画轴见一片潇湘凝緑待玉漏穿花银河垂地月上栏杆曲
　　杨补之
　　自是云湿雨润消不解佯嗔偷闷倾坐精神故人情性眉际春生晕　语带京华清更韵听娅姹莺喉娇稔别后相思心头欲见覔个灯花信
　　二
　　巳是花魁栁冠更絶唱不容同伴画鼓低敲红牙随应着个人勾唤　漫引莺喉千样转听过处几多娇怨换羽移宫偷声减字不怕人肠断
　　晏同叔
　　剪翠妆红欲就折得清香满袖一对鸳鸯睡未足叶下长相守　莫傍细条寻嫩藕怕緑刺罥衣伤手可惜许明月风露好恰在人归后
　　茶瓶儿【上元】　　　　　　　　　赵德庄
　　淡月华灯春夜送东风栁烟梅麝寳钗宫髻连骄马似记得帝乡游冶　悦亲戚之情话况溪山坐中如画凌波微步人归也看酒醒鳯鸾谁跨
　　寄李生　　　　　　　　　　梁意娘
　　满地落花铺綉丽色着人如酒晓莺窻外啼杨栁愁不奈两眉频皱　关山杳音信悄那堪是昔年时盟言辜负知多少对好景顿成消痩
　　石次仲
　　相对盈盈一水多声价闻名得字副能见也还抛弃负了万红千翠　留无计来无计成何况味而今若没些儿事却枉了做人一世
　　鬓边华　　　　　　　　　　梅苑
　　小梅香细艶浅过楚岸樽前偶见爱闲淡天与精神青鬓开人醉眼　如今抛掷经春恨不见芳枝寄逺向心上谁解相思赖长对妆楼粉面
　　留春令　　　　　　　　　　黄鲁直
　　江南一鴈横秋水叹咫尺断行千里囘文机上字纵横欲寄逺慿谁是　谢客池塘春都未微微动短墙桃李半隂才防却清寒是痩损人天气
　　晏叔原
　　画屏天畔梦囘依约十洲云水手撚红牋寄人书冩无限伤春事　别浦高楼曾谩倚对江南千里楼下分流水声中有当日凭高泪
　　李之仪
　　梦断难寻酒醒犹困那堪春暮香閤深沉红窻翠暗莫羡颠狂絮　緑满当时携手路嬾见同欢处何时却得低帏昵枕尽诉情千缕
　　浪淘沙【一名卖花声小说作曲入防】　　　　李后主
　　帘外雨潺潺春意阑罗衾不暖五更寒梦里不知身是客一饷贪欢　独自莫凭栏无限江山别时容易见时难流水落花春去也天上人间
　　二
　　徃事只堪哀对景难排秋风庭院藓侵堦一行珠帘闲不卷终日谁来　金剑已沉埋壮气蒿莱晩凉天静月华开想得玉楼瑶殿影空照秦淮
　　永叔
　　把酒祝东风且共从容垂杨紫陌洛城东总是当年携手处游遍芳丛聚散苦匆匆此恨无穷今年花胜去年红可惜明年花更好知与谁同
　　二
　　万恨苦绵绵旧约前欢桃花溪畔栁隂间几度日高春睡重绣戸深关　楼外夕阳闲独自慿栏一重水隔一重山水阔山高人不见有泪无言
　　王介甫
　　伊吕两衰翁歴遍穷通一为钓叟一耕佣若使当时身不遇老了英雄　汤武偶相逢风虎云龙兴王秪在笑谈中直至如今千载后谁与争功
　　晏叔原
　　小緑间长红露蕋烟丛花开花落昔年同唯恨花前携手处徃事成空　山逺水重重一笑难逢已长在别离中霜鬓知他从此去几度春风
　　张子野
　　肠断送韶华为惜杨花雪毬摇曳逐风斜容易着人容易去飞过谁家　聚散苦咨嗟无计留他行人洒泪滴流霞今日画堂歌舞地明日天涯
　　曲入　　　　　　　　　　赵旭
　　握管泪盈眸欲冩还休人间情是阿谁留千丈游丝不落地风外悠悠　烟雨晩山稠人在西楼几行鴈下汀洲一个思乡寒夜客万种离愁
　　美人舞　　　　　　　　　　栁耆卿
　　有个人人飞燕精神急锵环佩上华裀促拍尽随红袖举风栁腰身　防防轻裙妙尽尖新曲终独立敛香尘应是西施娇困也眉黛双颦
　　探春　　　　　　　　　　　苏东坡
　　昨日出东城试探春情墙头红杏暗如倾槛内羣芳芽未吐早已囘春　绮陌敛香尘雪霁前村东君用意不辞辛料想春光先到处吹绽梅英
　　春情　　　　　　　　　　　康伯可
　　蹙损逺山眉幽怨谁知罗衾滴尽泪胭脂夜过春寒愁未起门外鸦啼　惆怅阻佳期人在天涯东风频动小桃枝正是销魂时也撩乱花飞
　　二
　　愁撚断钗金逺信沉沉秦筝调怨不成音郎马不知何处也楼外春深　好梦已难寻夜夜余衾目穷千里正伤心记得当初郎去路緑树隂隂
　　贺方囘
　　一叶忽惊秋分付东流殷勤为过白苹洲洲上小楼帘半掩应认归舟　囘首恋朋游迹去心留歌尘萧散梦云收惟有樽前曽见月相伴人愁
　　朱希真
　　风约雨横江秋满蓬窻个中物色尽凄凉更是行人行未得独系归艎　拥被换残香黄巻堆床开愁展恨剪思量伊是浮云侬是梦休问家乡
　　石孝友
　　好恨这风儿催俺分离船儿吹得去如飞因甚眉儿吹不展尀耐风儿　不是这船儿载起相思船儿若念我孤恓载取人人蓬底睡感谢风儿
　　杜寿域
　　后约无慿徃事堪惊秋蛩永夜绕床鸣展转寻思求好梦还又难成　愁思若浮云消尽重生佳人何处独盈盈可惜一天无用月空照为谁明
　　已未除夜　　　　　　　　周少隐
　　江上送年归还似年时屠苏休恨到君迟覔得醉乡无事处莫放愁知　红灺一灯垂应笑人衰鹤长鳬短怨他谁明日江楼春到也且醉南枝
　　程正伯
　　山尽两溪头水合天浮行人莫赋大江愁且是芙蓉城下水还送归舟　鱼鴈两悠悠烟断云收谁教此水却西流载我相思千防泪还与青楼
　　洪叔璵
　　花雾涨欲雨还晴薄罗衫子正宜春无奈今宵鸳帐里身是行人　别酒不须斟难洗离情丝鞘如电紫骝鸣肠断画桥芳草路月晓风清
　　过龙门　　　　　　　　　史邦卿
　　醉月小红楼锦瑟箜篌夜来风雨晩来收几防落花饶栁絮同为春愁　寄信问晴鸥谁在芳洲緑波宁处有兰舟独对旧时携手地情思悠悠
　　陆务观
　　緑树暗长亭几把离尊阳关常恨不堪闻何况今朝秋色里身是行人　清泪浥罗巾各自消魂一江离恨恰平分安得千寻横鐡鏁截断烟津
　　刘后村
　　纸帐素屏遮全似僧家无端霜月闯窓纱惊起玉关征戍梦几叠寒笳　岁晩客天涯鬓发苍华今年衰似去年些诗酒近来都减价孤负梅花
　　虞美人草　　　　　　　　辛幼安
　　不肯过江东玉帐匆匆只今草木忆英雄唱着虞兮当日曲便舞春风　儿女此情同徃事朦胧湘娥竹上泪痕浓舜目重瞳堪痛恨羽又重瞳
　　夜泊庐山　　　　　　　　徐渊子【鹤林玉露】
　　风浪花生蛟吼鼍鸣家人睡着怕人惊只有一翁扪虱坐依约三更　雪又打残灯欲暗还明有谁知我此时情独对梅花倾一盏早又诗成
　　周晋仙【韩文璞】
　　还了酒家钱便好安眠大槐宫里着貂蝉行到江南知是梦雪压渔船　盘礴古梅边也是前縁鵞黄雪白又醒然一事最竒君听取明日新年
　　【张天贞居词云晋仙宋南渡来名士一号方泉老人此词鲜于困学毎爱书之】
　　赵子发
　　湿逗晩香残春浅春寒洒窻填戸着幽兰惨惨凄凄仍滴滴做出多般　和霰撒珠盘枕上更阑芭蕉怨曲带愁弹緑遍阶前苔一片晓起谁看
　　感旧　　　　　　　　　　幼卿【能改斋漫録】
　　极目楚天空云雨无踪谩留遗恨锁眉峯自是荷花开较晚辜负东风　客馆叹飘蓬聚散怱怱扬鞭那忍骤花騘望断斜阳人不见满袖啼红
　　二
　　帘外五更风吹梦无踪画楼重上与谁同记得玉钗斜拨火寳篆成空　囘首紫金峯润烟浓一江春浪醉醒中留得罗襟前日泪弹与征鸿
　　郑意娘【杨思厚妻】
　　尽日倚危栏触目凄然乗高望处是居延忍听楼头吹画角雪满长川　荏苒又经年暗想梁园与民同乐五门南僧院仍存宣政字不见鼇山
　　丰城道中　　　　　　　　　金叔柔【女郎】
　　雨溜和风铃滴滴丁丁酿成一枕别离情可惜当年陶学士孤负邮亭　边鴈带新声音信难慿花须偷数卜归程料得到家秋正晩菊满寒城【古杭襍记】
　　玉英
　　塞上早春时暖律犹微仰舒金线栁囘堤料得江乡应更好闲尽梅溪　昼漏渐迟迟愁损香肌几囘无语敛双眉凭徧阑干十二曲日下楼西【夷坚支志壬】
　　感旧　　　　　　　　　　邓光荐
　　疎洗天清枕簟凉生井梧一叶做秋声谁念客身轻似叶千里飘零　梦断古台城月淡潮平便须携酒访新亭不见当时王谢宅烟草青青








　　花草稡编巻九
　　钦定四库全书
　　花草稡编巻十
　　明　陈耀文　辑
　　小令
　　端正好　　　　　　　　　　杜寿域
　　槛菊愁烟霑秋露天微冷双燕辞去月明空照别离苦透素光穿朱戸　夜来西风雕寒树凭栏望迢遥长路花笺冩就此情绪特寄传知何处
　　二
　　毎逢春来长如病玉容痩薄妆相称双欢未经成孤另奈后约全无定　众禽啾唧声愁听相思事多少春恨孤眠帐外银缸耿透一防炉烟暝
　　三
　　野禽林栖啾唧语闲庭院残阳将暮兰堂静悄珠帘窣想玉人归何处　喜鹊几囘薄无据愁都在双眉头聚凄凉方感孤鸳侣对夜永成愁绪
　　恋绣衾　　　　　　　　　朱希真
　　朩落江南感未平雨潇潇衰鬓到今甚处是长安路水连空山锁暮云　老人对酒今如此一畨新残梦暗惊又是洒黄花泪问明年此防怎生
　　陆放翁
　　长夜偏冷添被儿枕头儿移了又移我自是笑别人却元来当局者迷　如今只恨因縁浅也不曽死恨伊合手下安排了那筵席须有散时
　　二
　　病来自是于春嬾但别院笙歌一片蛛丝网遍玻黎盏更问舞裙歌扇　有多少莺愁蝶怨甚梦里春归不管杨花也笑人情浅故故粘衣扑面
　　史达祖
　　黄华惊破九日愁正寒城风雨怨秋愁便是秋心也又随人来到画楼　因縁幸自天安顿更题红不禁御沟待冩与相思话为怕奴顦顇且休
　　杏花天　　　　　　　　　朱希真
　　浅春庭院东风晓细打鸳鸯寒峭花尖望见秋千了无路踏青鬭草　人别后碧云信杳对好景愁多欢少等他燕子传音耗红杏开也未到
　　春思　　　　　　　　　呉子和
　　闷来慿得防干暖自手引朱帘高卷桃花半露胭脂面芳草如茵乍展　烟光散湖光防灔映緑栁黄鹂巧啭遥山好似宫眉浅人比遥山更逺
　　史邦卿
　　细风微月垂杨院记年少春愁一防栖莺未觉花梢颤踏损残红几片　长安共日边近逺况老少芳情渐减屏山几夜春寒浅却怕因而梦见
　　春田　　　　　　　　　谢勉仲
　　海棠枝上东风软荡霁色烟光弄暖双双燕子归来晚零落红香过半　琵琶泪揾青衫浅念事与危肠易断余酲未解扶头懒屏里潇湘梦逺
　　杏花风　　　　　　　　　稼轩
　　软波拖碧蒲芽短画楼外花晴栁暖今年自是清明晚便觉芳情较懒　春衫瘦东风剪剪过花坞香吹醉面归来立马斜阳岸隔水歌声一片
　　月照棃花【一作怨王孙】　　　　　张子野
　　花暮春去都门东路嘶马将行江南江北十里五里邮亭几程程　高城渐逺重凝睇烟容细碧空无际不知今夜何处泠落衾帏欲眠时
　　陆务观
　　霁景风软烟江春涨小阁无人绣帘半上花外姊妹相呼约樗蒲　脩蛾忘了章台样细思一饷感事添惆怅胸酥臂玉消减拟覔双鱼倩传书
　　二
　　闷已萦损那堪多病几曲屏山伴人昼静梁燕催起犹慵换薰笼　新愁旧恨何时尽渐凋緑鬓小雨知花信芳牋寄与何处绣阁珠栊栁隂中
　　黄玉林
　　昼景方永重帘花影好梦犹酣莺声唤醒门外风絮交飞送春归　脩蛾画了无人问几多别恨泪洗残妆粉不知郎马何处嘶烟草萋迷鹧鸪啼
　　春暮　　　　　　　　　李易安
　　梦断漏悄愁浓酒恼寳枕生寒翠屏向晓门外谁扫残红夜来风　玉箫声断人何处春又去忍把归期负此情此恨此际拟托行云问东君
　　二
　　帝里春晩重门深院草緑堦前暮天鴈断楼上逺信谁传恨绵绵　多情自是多沾惹难舍又是寒食也秋千巷陌人静皎月初斜浸梨花
　　怨王孙【赏荷】
　　湖上风来波浩渺秋已暮红稀香少水光山色与人亲说不尽无穷好　莲子已成荷叶老清露洗苹花汀草眠沙鸥鹭不囘头似应也恨人归早
　　【首句复雅歌词作云锁重楼帘幙晓】
　　忆王孙【絶笔】　　　　　　　　　周紫芝
　　梅子青时春渐老红满地落花谁扫旧年池馆不归来又緑尽今年草　思量千里乡关道山共水几时得到杜鹃只解怨残春也不管人烦恼
　　望江南【一名梦游仙梦江南江南好】　　　　李后主
　　多少恨昨夜梦魂中还似旧时游上苑车如流水马如龙花月正春风　多少泪断脸复横頥心事莫将如泪滴鳯笙休向月时吹肠断更无疑
　　二
　　闲梦逺南国正芳春船上管江面緑满城飞絮混轻尘愁杀看花人　闲梦逺南国正清秋千里江山寒色逺芦花深处泊孤舟笛在月明楼
　　永叔
　　江南蝶斜日一双双身似何郎全傅粉心如韩寿爱偷香天赋与轻狂　微雨后薄翅腻烟光才伴游蜂来小院又随飞絮过东墙长是为花忙
　　钱氏私志
　　江南栁叶细未成隂人为丝轻那忍折莺娇枝嫩不胜吟留与待春深　十四五闲抱琵琶寻堦上乩钱堦下走那时相见已留心何况到如今
　　王君玉【琪】
　　江南栁烟穗拂人轻愁黛空长描不似舞腰虽瘦学难成天意与风情　攀折处离恨几时平已纵柔条维客棹更飞狂絮扑旗亭三月乱啼莺
　　二
　　江南酒何处味偏浓醉卧春风深巷里晓寻香斾小桥东竹叶满金钟　檀板醉人面粉生红青杏黄梅朱阁上鲥鱼苦笋玉盘中酩酊任愁攻
　　三
　　江南燕轻飏绣帘风二月池塘新社过六朝宫殿旧巢空鴶防自西东　王谢宅曽在桂堂中烟迳落花飞欵欵晓窻惊梦语怱怱偏占杏梁红
　　四
　　江南竹清润絶纤埃深迳欲留双鳯宿后庭偏映小桃开风月影徘徊　寒玉痩霜霰信相催粉泪空流妆防在羊车曽傍翠枝来龙笛莫轻裁
　　五
　　江南草如种复如描深映落花莺舌乱緑迷南浦客魂销日日鬭青袍　风欲转柔态不胜娇逺翠天涯经夜雨冷痕沙上带昏潮谁梦与兰苕
　　六
　　江南雨风送满长川碧瓦烟昏沉栁岸红销香润入梅天飘洒正潇然　昏与暮长在楚峯前寒夜愁歌金带枕暮江深闭朩兰船烟泪逺相连
　　七
　　江南水江路转平沙雨霁高烟收素练风晴细浪吐寒花迢递送星槎　名利客飘泊未还家西塞前山渔唱逺洞庭波上鴈行斜征棹宿天涯
　　八
　　江南岸云树半晴隂帆去帆来天亦老潮生潮落日西沉南北别离心　兴废事千古一沾襟山下孤烟渔市逺栁边疎雨酒家深行客莫登临
　　九
　　江南月清夜满西楼云叶开时氷吐鉴浪花深处玉沉钩圆缺几时休　星汉回风露入新秋丹桂不知摇落恨素娥应信别离愁天上共悠悠
　　十
　　江南雪轻素剪云端琼树忽惊春意早梅花偏觉晓香寒飞盏逓清欢　蟾玉迥清夜好重看谢女联诗吟翠幕子猷乗兴泛平澜空惜舞英残
　　与龙靓　　　　　　　　张子野
　　青楼宴靓女荐瑶杯一曲白云江月满际天拖练夜潮来人物悮瑶台　醺醺酒拂拂上双腮媚脸已非朱淡粉香红全胜雪笼梅标格外尘埃
　　闺情
　　香闺内空自想佳期独步花隂情绪乱谩将珠泪两行垂胜防在何时　恹恹病此夕最难持一防芳心无托处荼架上月迟迟惆怅有谁知
　　周美成
　　游妓散独自绕囘堤芳草懐烟迷水曲密云衔雨暗城西九陌未霑泥　桃李下春晩未成蹊墙外见花寻路转栁隂行马过莺啼无处不凄凄
　　九日雨奉敕撰　　　　　康伯可
　　重阳日隂雨四郊垂戯马台前泥拍肚龙山防上水平脐直浸到东篱　茱萸胖菊蕋湿滋滋落防孟嘉寻篛笠休官陶令覔蓑衣两个一身泥
　　梅苑
　　梅花好依约透春光记得佳人初睡起巧临鸾鉴试新妆粉面鬬琼芳　江亭上绕树嗅清香拟把一枝传信去不知何处是兰房独自暗凄凉
　　夜泊龙桥滩前遇雨作　　　程正伯
　　篷上篷底有人愁身在汉江东畔去不知家在锦江头烟水两悠悠　吾老矣心事几时休沉水熨香年似日薄云垂帐夏如秋安得小书舟
　　石次仲
　　山又水云巘带风湾断鴈飞时天拍水乱鸦啼处日衔山疑在画图间　人渐逺游子损朱顔别泪空沾双袖湿春心不放两眉闲此去几时还
　　卢申之
　　疎雨过芳节到戎葵纒臂细交纹线缕称身初试碧绡衣闲步小亭池　花下意脉脉有谁知试把花梢和恨数因看蝴蝶着双飞凝扇立多时
　　夀张仪真　　　　　　　　王楙【野客丛书】
　　三杰后福寿两无涯食乳相君功未既妩眉京兆眷方滋富贵莫推辞　门两防却棹一纶丝莼菜秋风鲈鲙美桃花春水鳜鱼肥笑傲霅谿湄
　　酬梓潼娄道明侍儿　　　　洞賔
　　瑶池上瑞雾蔼羣仙素练金童锵鳯板青衣玉女肃笙鸾身在大罗天　沉醉处缥渺玉京山唱彻步虚清燕罢不知今夕是何年海水又桑田
　　蔡真人
　　阑干曲红飏绣帘旌花嫩不禁纤手捻被风吹去意还惊眉黛蹙山青　铿铁板闲引步虚声尘世无人知此曲却骑黄鹤上瑶京风冷月华清
　　【陈东靖康间尝饮于京师酒楼有倡打坐而歌者东不顾倡去倚阑独立歌此词音调清越东问何人制曰上清蔡真人也歌罢得数钱即下楼亟遣仆追之巳失矣】
　　海山记【隋炀帝】
　　湖上栁烟里不胜摧宿雾洗开明媚眼东风摇弄好腰肢烟雨更相宜　环曲岸隂覆画桥低线拂行人春晩后絮飞晴雪暖风时幽意更依依
　　【青锁高议海山记云隋炀帝泛东湖制湖上曲望江南八阕按段安节乐府襍録云望江南李德裕镇淛日为亡妓谢秋娘所撰本名谢秋娘后改此名亦曰梦江南据此则隋时初无此调也且曲词畧不类隋人语岂其刘斧虚搆为者耶因留此一阕以祛后人之惑云】
　　谕新及第友人　　　　　　古今词话
　　这痴騃休恁泪涟涟他是霸陵桥畔栁千人攀了到君攀刚甚别离难　荷上露莫把作珠穿水性本来无定度这边圆了那边圆终是不心坚
　　于中好　　　　　　　　　　杨无咎
　　墙头艶杏花初试绕珍丛细挼红蕋欲知占尽春明媚悄无意看桃李　持杯准拟花前醉早一叶两叶飞坠晩来旋旋深无地更听得东风起
　　二
　　溅溅不住溪流素忆曽记碧桃红露别来寂寞朝朝暮恨遮乱当时路　仙家岂解空相悮嗟尘世自难知处而今重与春为主尽浪蕋浮花妬
　　江月晃重山【雪意】　　　　　　　陆游
　　芳草洲前道路夕阳楼上栏干碧云何处望归鞍从军客躭乐不思还　洞里仙人种玉江边禁客滋兰鸳鸯沙暖鹡鸰寒菱花晩不奈鬓毛班
　　初到嵩山作　　　　　　　元遗山
　　塞上秋风鼓角城头落日旌旗少年鞍马适相宜从军乐莫问所从谁　骑才通冀北先声已动辽西归期犹及栁依依春闺月红袖不须啼
　　步虚词　　　　　　　　　　李卫公
　　仙女侍董双成桂殿夜寒吹玉笙曲终却从仙官去万戸千门皆月明　河汉女玉链顔云軿徃徃到人间九霄有路去无迹袅袅天风吹佩环
　　金错刀【又名醉瑶琴】　　　　　　　冯延已
　　双玉斗百琼壶佳人欢饮笑喧呼麒麟欲画时难偶鸥鹭何猜兴不孤　歌婉转醉糢糊高烧银烛卧流苏只销几觉懵腾睡身外功名任有无
　　二
　　日融融草芊芊黄莺求友啼林前栁条袅袅拖金线花蕋茸茸簇锦毡　鸠逐妇燕穿帘狂蜂浪蝶相翩翩春光堪赏还堪翫恼杀东风悮少年
　　涂值贾似道　　　　　　　叶李
　　余归路君来路天理昭昭胡不悟公田关防竟何如子细思量真自误　雷州戸崕州戸人生防有相逄处客中邂逅乏蒸羊聊赠一篇长短句
　　亭前栁　　　　　　　　　　朱雍
　　拜月南楼上面婵娟恰对新妆谁凭栏干处笛声长追徃事遍凄凉　看素质临风消瘦尽粉痕轻依旧真香萧洒春尘境过横塘渡清影在囘廊
　　二
　　竚立东风里放纤手净试梅妆眉晕轻轻画逺山长添新恨更凄凉　尝忆驿亭人别后寻春去尽是幽香归路临清浅在寒塘同水月照虚廊
　　三
　　养就元霜圃问东君曽放瑶英囘首蓝桥路遍琼城横斜影照人明　飘香信玉溪仙佩晚同新月步入西清冰质枝头袅更轻盈分春色赠双成
　　赵介之【坦庵】
　　晩秋天过暮雨云容敛月澄鲜正风露凄清处砌蛩喧更黄叶舞翩翩　念故里千山云水隔被名缰利锁萦牵莫作悲秋意对樽前且同乐太平年
　　皷笛令　　　　　　　　　　黄鲁直
　　寳犀未解心先透恼杀人逺山微皱意淡言疎情最厚枉教作着行宫栁　小雨勒花时候抱琵琶为谁清瘦翡翠金笼思珍偶忽与山鸡僝僽
　　金莲绕鳯楼　　　　　　　　宋徽宗
　　綘烛朱笼相随映驰绣毂尘清香衬万金光射龙轩莹绕端门瑞雷轻振　元宵为开圣景严敷坐观灯锡庆帝家华英乗春兴褰珠帘望尧瞻舜
　　睿恩新　　　　　　　　　　晏同叔
　　芙蓉一朶霜秋色迎晓露依依先折似佳人独立倾城傍朱槛暗传消息　静对西风脉脉金蘂绽粉红如滴向兰堂莫厌重新免清夜微寒渐逼
　　二
　　红丝一曲傍阶砌珠露下独呈纤丽剪鲛绡碎作香英粉彩线簇成娇蘂　向晩羣花新悴放朶朶似延秋意待佳人挿向钗头更袅袅低临鳯髻
　　玉楼人
　　去年寻处曽持酒又还是向南枝见后宜霜宜雪精神没些儿风味减旧　先春似与羣芳鬭暗度香不待频嗅有人笑折归来玉纤长尽露罗袖
　　忆人人
　　宻传春信微妆晓景淡竚香苞欲绽临风虽未吐芳心奈暗露盈盈粉面　何人月下一声长笛即是飞英乱慿栏无惜赏芳姿更莫待倾筐巳满
　　二
　　前村满雪难寻幽艶无奈清香漏绽烟稍霜萼出墙时似暗妬寿阳妆面　幽香浮动无縁攀赏但只心劳魂乱不辞他日醉琼姿又只恐隂成子满
　　河传　　　　　　　　　　　温飞卿
　　湖上间望雨萧萧烟浦花桥路遥谢娘翠蛾愁不销终朝梦魂迷晩潮　荡子天涯归棹逺春已晚鸎语空肠断若耶溪溪水西栁堤不闻郎马嘶
　　二
　　江畔相唤晓妆鲜仙景个女采莲请君莫向那岸边少年好花新满船　红袖摇曳逐风暖垂玉腕肠向桞丝断浦南归浦北归莫知晩来人已稀
　　三
　　同伴相唤杏花稀梦里毎愁依违仙客一去燕已飞不归泪痕空满衣　天际云鸟引情逺春已晩烟霭渡南苑雪梅香栁带长小娘转令人意伤
　　李询
　　去去何处迢迢巴楚山水相连朝云暮雨依旧十二峯前猿声到客船　愁肠岂异丁香结因离别故国音书絶想佳人花下对明月春风恨应同
　　二
　　春暮微送君南浦愁敛双蛾落花深处啼鸟似逐离歌粉檀珠泪和　临流更把同心结情哽咽后防何时节不堪囘首相望已隔汀洲防声幽
　　孙光宪
　　风飐波敛团荷闪闪珠倾露防朩兰舟上何处呉娃越艶藕花红照脸　大堤狂杀襄阳客烟波隔湖光白身已归心不归斜晖逺汀鸂防飞
　　二
　　太平天子等闲游戯疏河千里栁如丝偎倚緑波春水长淮风不起　如花殿脚三千女争云雨何处留人住锦帆风烟际红烧空魂迷大业中
　　三
　　花落烟薄谢家池阁寂寞春深翠蛾轻敛意沉吟沾襟无人知此心　玉炉香断霜灰冷帘铺影梁燕归红杏晩来天空悄然孤眠枕檀云髻偏
　　顾夐
　　燕飏晴景小窻屏暖鸳鸯交颈菱花掩却翠鬟欹慵整海棠帘外影　绣帏香断金鸂防无消息心事空相忆倚东风春正浓愁红泪痕衣上重
　　二
　　棹举舟去波光渺渺不知何处岸花汀草共依依雨微鹧鸪相逐飞　天涯离恨江声咽啼猿切此意向谁说舣棹桡独无憀魂销小鑪香欲焦
　　韦庄
　　何处烟雨隋堤春暮栁色葱茏画桡金缕翠旗高飐香风水光融　青娥殿脚春妆媚轻云里绰约司花妓江都宫阙清淮月映迷楼古今愁
　　二
　　春晩风暖锦城花满狂杀游人玉鞭金勒寻胜驰骤轻尘惜良晨　翠娥争劝临卭酒纤纤手拂面垂丝栁归时烟里钟鼓正是黄昏暗销魂
　　三
　　锦浦春女绣衣金缕雾薄云轻花深栁暗时节正是清明雨初晴　玉鞭魂断烟霞路莺莺语一望巫山雨香尘隐映遥见翠槛红楼黛眉愁
　　顾夐
　　曲槛春晚碧流纹细栁杨丝软露花鲜杏枝繁莺啭野芜平似剪　直是人间到天上堪游赏醉眼疑屏障对池塘惜韶光断肠为花须尽狂
　　阎选
　　秋雨秋雨无昼无夜滴滴霏霏暗灯凉簟怨分离妖姬不胜悲　西风稍急喧窻竹停又续腻脸悬双玉几回邀约鴈来时违期鴈归人不归
　　张泌
　　渺莽云水惆怅暮帆去程迢递夕阳芳草千里万里鴈声无限起　梦魂悄断烟波里心如醉相见何处是锦屏香冷无睡被头多少泪
　　二
　　红杏交枝相映宻宻蒙蒙一庭浓倚东风香融透帘栊　斜阳似共春光语蝶争舞更引流莺妬魂销千片玉罇前神仙瑶池醉暮天
　　薛昭蕴
　　秋光满目风清露白莲红水緑何处梦回弄珠拾翠盈盈倚兰桡眉黛蹙　采莲调稳声相续呉儿伴侣倚棹呉江曲惊起暮天几双交颈鸳鸯入芦花深处宿
　　美人　　　　　　　　　　栁耆卿
　　淮岸渐晩园荷向背芙蓉深浅仙娥画舸露影红芳交乱难分花与面　采多乍觉轻舸满呼归伴急浆烟村逺隐隐棹歌渐被蒹葭遮断曲终人不见
　　秦少游
　　恨眉醉眼甚轻轻觑着神魂迷乱常记那囘小曲阑干西畔鬓云松罗袜刬　丁香笑吐娇无限语软声低道我何曽惯云雨未谐早被东风吹散闷损人天不管
　　吕圣求
　　斜红照水似晴空万里明霞相倚逐伴笑歌小立緑槐隂里诮没些春风味　纷纷觑着闲桃李浅浅深深不满游人意幽艶一枝向晩重帘深闭是青君爱惜底
　　妓行四者
　　双花对植似黄封和了龙香难敌【四和香】闷把琵琶试把么轻轣算行家才认得【四行家】朱窝戯捻骰儿掷【朱窝四只骰子赌名】惟有烧盆贡采偏难覔【四只满江红名烧盆贡采】常把那目字横书谢三娘全不识【俗云谢三娘不识四字罪字头】
　　夜行船　　　　　　　　　　欧阳永叔
　　满眼东风飞絮催行色短亭春暮落花流水草连云看看是断肠南浦　檀板未终人去去扁舟在緑杨深处手把金尊难为别更那堪乱鸎疎
　　别情　　　　　　　　　　谢希深【綘】
　　昨夜佳期初共鬓云低翠翘金鳯尊前和笑不成歌意偷转眼波微送　草草不容成楚梦渐寒深翠帘霜重相看送到断肠时月西斜画楼钟动
　　余英溪泛舟　　　　　　　毛滂
　　弄水余英溪畔绮罗香日迟风慢桃花春浸一篙深画桥东栁低烟逺　涨緑流红空满眼倚兰桡旧愁无限莫把鸳鸯惊飞去要歌时少低檀板
　　杨无咎
　　怪被狂风相误落轻帆暂停烟渚桐树隂森茅檐潇洒元是那囘来处　相与狂朋沽醁醑听吴姬隔窓言语我既痴迷君还留意明日慢移船去
　　孙浩然
　　何处采菱归暮隔宵烟菱歌轻举白苹风清月华寒影朦胧半和梅雨　脉脉相逄心似许扶兰棹黯然凝竚遥指前村隐隐烟树含情背人归去
　　蒲江
　　暖入新梢风又起秋千外雾萦丝细鸠侣寒轻燕泥香重人在杏花窻里　十二银屏山四倚春醪困共篝沉水却说当时栁啼花怨魂梦为君迢递
　　梁州令　　　　　　　　　　栁耆卿
　　梦觉纱窻晓残灯掩然空照因思人事苦萦牵离愁别恨无限何时了　怜深定是心肠小徃徃成烦恼一生惆怅情多感月不长圆春色易为老
　　东堂石榴　　　　　　　　　欧阳永叔
　　翠树芳条飐灼灼裙腰初染佳人携手弄芳菲緑隂红影共展双纹簟　揷花照影窥鸾鉴只恐芳容减不堪零落春晩青苔雨后深红防
　　二
　　一去门闲掩重来却寻朱槛离离秋实弄轻霜娇红脉脉似见燕脂脸　人非事徃空眉敛谁把佳期赚芳心只愿长依旧春风更放明年艶
　　小山
　　莫唱阳关曲泪湿当年金缕离歌自古最销魂于今更在销魂处　南楼杨栁多情绪不系行人住人情切似飞絮悠扬便逐春风去
　　鹧鸪天【一名思佳客剪朝霞醉梅花思越人】　　　永　叔
　　学画宫眉细细长芙蓉出水鬬新妆只知一笑能倾国不信相看有断肠　双黄鹄两鸳鸯迢迢云水恨难忘早知今日长相忆不及从初莫作双
　　辇路闻车中美人呼欧九丑面汉
　　寳毂雕轮狭路逄一声肠断秀帏中身无彩鳯双飞翼心有灵犀一防通　金作屋玉为笼车如流水马如龙刘郎巳恨蓬山逺更隔蓬山十万重
　　晏叔原
　　彩袖慇懃捧玉钟当年却醉顔红舞低杨栁楼心月歌尽桃花扇影风　从别后忆相逄几囘魂梦与君同今宵剰把银缸照犹恐相逄是梦中
　　三
　　陌上蒙蒙残絮飞杜鹃花里杜鹃啼年年底事不归去怨月愁烟长为谁　梅雨细晓风微倚楼人听欲沾衣故园三度羣花谢曼倩天涯犹未归
　　栁耆卿
　　吹破残烟入夜风一轩明月上帘栊因惊路逺人还逺纵得心同寝未同　情脉脉意忡忡碧云归去认无踪只应曾向前生里爱把鸳鸯两处笼
　　妓馆　　　　　　　　　　东坡
　　笑撚红梅亸翠翘扬州十里最妖娆夜来绮席新曾见撮得精神滴滴娇　娇后眼舞时腰刘郎几度欲魂消明朝酒醒知何处肠断云间碧玉箫
　　春闺　　　　　　　　　　秦少游
　　枝上流莺和泪闻新啼痕间旧啼痕一春鱼鸟无消息千里关山劳梦魂　无一语对芳樽安排肠断到黄昏甫能炙得灯儿了打梨花深闭门
　　黄山谷
　　节去蜂愁蝶不知晓庭环绕折残枝自然今日人心别未必秋香一夜衰　无闲事即芳期菊花须揷满头归宜将酩丁酬佳节不用登临送落晖
　　重九集句
　　塞鴈初来秋影寒霜林风过叶声干龙山落防千年事我对西风犹整冠　兰委佩菊堪飡人情世事半悲欢但将酩酊酬佳节更把茱萸子细看
　　又
　　西塞山边白鸟飞桃花流水鳜鱼肥朝廷尚覔真子何处如今更有诗　青篛笠緑簔衣斜风细不须归人间底事风波险一日风波十二时
　　和韩持国瑞鹧鸪　　　　　范纯仁【本集】
　　腊后春前暖律催日和风软欲开梅公方结客寻佳景我亦忘形趂酒杯　添歌管续尊罍更阑烛短未能囘清欢莫待相期约乗兴来时便可来
　　泪　　　　　　　　　　　小説
　　碎似真珠颗颗停清如秋露脸边倾洒时防尽湘江竹感处曽摧数里城　思薄幸忆多情玉纤弹处暗销魂有时看了鲛绡上无限新痕压旧痕
　　李元膺
　　寂寞秋千两绣旗日长花影转阶迟燕惊午梦周遮语蝶困春游落托飞　思徃事入颦眉桞梢隂重又当时薄情风絮难拘束飞过东墙不肯归
　　贺方囘
　　怊怅离亭断防襟碧云明月两关心几行书尾情何限一尺裙腰痩不禁　遥夜半曲房深有时昵语话如今侵窻冷灯生晕泪湿罗牋楚调吟
　　过湖隂席上赠妓　　　　苏养直
　　梅妬晨妆雪妬轻逺山依约学眉青罇前无复歌金缕梦觉空余月满林　鱼与鴈两浮沉浅颦微笑总关心相思恰似江南栁一夜春风一夜深
　　石孝友
　　收拾眉尖眼尾情当筵相见便相亲偷传翡翠歌中意暗合鸳鸯梦里身　云态度月精神月流云散两无情觉来一枕凄凉恨不敢分明说向人
　　二
　　收拾眉尖眼尾情夜来真个梦倾城鸳鸯有底情难尽蝴蝶无端梦易惊　愁一掬月三更綉帏应好睡轻盈知他莫有相怜分展转寻思直到明
　　陈子高
　　芳树隂隂脱晩红余香不断玉钗风薄情夫壻花相似一片西飞一片东　金翡翠绣芙蓉从教纤媚笑牀空楺蓝衫子休无赖只与离人结短封
　　陈中
　　宜笑宜颦掌上身能歌能舞恶精神脸边红入桃花嫩眉上青归栁叶新　娇不语易生嗔尊前还是一番春深杯百罚重却只为妖娆醉得人
　　自述　　　　　　　　　朱希真
　　我是清都山水郎天教分付与谁狂曽批给支风券屡上留云借月章　诗万首酒千觞几曽着眼看侯王玉楼金阙慵归去且揷梅花醉洛阳
　　无名氏
　　拟上高楼欲散愁奈愁随我上高楼经行眼底青山徧防检簮边白发稠　归去去去休休不成人总待封侯苍烟起处孤云白人若如云尽自由
　　毛栞
　　别后应怜信息疎西风几度到庭梧夜来纵有鸳鸯梦春去空余蛱蝶图　烟树逺塞鸿孤垂垂天影带平芜慿谁冩此相思曲寄与冯川郑小奴
　　上元　　　　　　　　　向伯恭
　　紫禁烟花一万重鼇山宫阙隐晴空玉皇端拱彤云上人物嬉游陆海中　星转斗驾囘龙五侯池馆醉春风而今白发三千丈愁对寒灯数防红
　　秋意　　　　　　　　　辛防安
　　枕簟溪堂冷欲秋断云依水晩来收红莲相倚深如怨白鸟无言定自愁　书咄咄且休休一丘一壑也风流不知筋力衰多少但觉新来懒上楼
　　石次仲
　　家住东湖湖上头别来风月为谁留落霞孤鹜齐飞处南浦西山相对愁　真了了好休休莫教辜负菊花秋浮云富贵何须美画饼声名肯浪求
　　二
　　一别音尘两杳然不堪虚度菊花天惊秋逺鴈横斜字噪晩哀蝉断续　好将息恶因縁凉宵如水复如年梦魂不怕风波险飞过江西阿郍边
　　三
　　屏幛重重翠幕遮兰膏烟暖篆香斜相思树上双栖翼连理枝头并蒂花　歌鳯髻亸乌纱云慵雨困兴无涯个中赢取平生事兔走乌飞一任他
　　旅中中秋
　　露叶披残露颗抟明星着地月流天不辞独赏穷今夜应为相逄忆去年　辜窈窕负婵娟谁知两处照孤眠姮娥不怕离人怨有甚心情独自圆
　　和伯可　　　　　　　　曽觌
　　桃李飘零春已深可怜轻负惜花心罇前赖有红千叠窻外休惊緑满林　灯灼灼醉沉沉笙歌丛里酒频斟留欢且莫匆匆去怅望春归何处寻
　　赵寳文
　　未有年光好破緑珠娇小翠鬟了清肌莹骨能香玉艶质英姿解语花　钗揷鳯鬓堆鸦舞腰春栁爱风斜有时马上人争看擘破红窻新绛纱
　　思逺人　　　　　　　　　赵德麟
　　素玉朝来有好懐一枝梅粉照人开晴云欲向杯中起春色先从脸上来　深院落小楼台玉盘香篆看徘徊须知月色撩人恨数夜春寒不下堦
　　张安国
　　日日青楼醉梦中不知楼外巳春浓杏花未遇疎疎杨栁初摇短短风　扶画鹢跃花騘涌金门外小桥东行行又入笙歌里人在珠帘第几重
　　情景　　　　　　　　　　洪空同
　　意态婵娟画不如莹然初日照芙蕖笑捐琼佩遗交甫肯把文梭掷防舆　花上蝶水中鳬芳心宻意两相于情知不作庭前柳到得秋来日日疎
　　别意　　　　　　　　　严仁
　　行尽春山春事空别愁离恨满江东三更鼓润官楼雨五夜灯残客舎风　寒淡淡晓胧胧黄鸡催断丑时钟紫骝嚼勒金衔响冲破飞花一道红
　　陆务观
　　家住东呉近帝乡平生豪举少年场十千沽酒青楼上百万呼卢锦瑟傍　身易老恨难忘尊前赢得是凄凉君归为报京华旧一事无成两鬓霜
　　段克已
　　千尺长虹下饮溪两山环合翠屏围非鱼定不知鱼乐得鹿还生失鹿悲　花蔼蔼絮霏霏东风不染鬓边丝百川尚有西流日一老曽无却少时【此溪西溪故也】
　　段成已
　　豪气消磨百尺楼忧来一日抵三秋故人落落晨星少新冢累累塞草稠　思徃事去悠悠夕阳囘首忽西流叶声徧入愁人耳声本无心人自愁
　　壬辰豫章惠月佛阁　　　赵介之
　　烟霭空蒙江上春夕阳芳草渡头情飞红已逐东风逺嫩緑还因夜雨深　情脉脉思沉沉卷帘愁与暮云平阑干倚徧东西曲杜宇一声肠断人
　　集句　　　　　　　　　赵献之【中州】
　　十顷平波溢岸青草香沙暖水云晴轻衫短防垂杨里楚润相看别有情　挥彩笔倒银缾花枝照眼句还成老来渐减金钗兴囘施春光与后生
　　集句　　　　　　　　　郑明举
　　欲把长绳系日难纷纷从此见花残休将世事兼身事须看人间比梦间　红烛继艶歌阑等闲留客却成欢劝君更尽一杯酒赢得浮生半日闲
　　车中
　　紫陌朱轮去似流丁香初结小银钩凭阑试问秦楼路瞥见纎纎十指柔　金约腕玉搔头尽教人看却佯羞欲题红叶无流水别是桃源一段愁
　　离别
　　镇日无心扫黛眉临行愁见理征衣樽前祗恐伤郎意阁泪汪汪不敢垂　停寳马捧瑶巵相斟相劝忍分离不如饮待奴先醉图得不知郎去时
　　集曲名　　　　　　　　朱子厚【翰】
　　烛影摇红玉漏迟鹊桥仙子下瑶池倾杯乐处笙歌沸苏幙遮阑笑语随　醉落魄阮郎归传言玉女步轻移鳯凰台上深深愿一日和鸣十二时
　　李易安
　　寒日萧萧上锁窻梧桐应恨夜来霜酒阑更喜团茶苦梦断偏宜瑞脑香　秋已尽日犹长仲宣懐逺更凄凉不如随分尊前醉莫负东篱菊蕋黄
　　春溪　　　　　　　　　朱淑真
　　独倚阑干昼日长纷纷蜂蝶鬬轻狂一天飞絮东风恶满路桃花春雨香　当此际意偏伤萋萋芳草傍池塘千钟尚欲偕春醉幸有荼防与海棠
　　寄李之问　　　　　　　聂胜琼【京师名妓】
　　玉惨花愁出鳯城莲花楼下栁青青清樽一曲阳关后别个人人第五程　寻好梦梦难成况谁知我此时情枕前泪共芭蕉隔个窻儿滴到明
　　张东父
　　寛尽香罗金缕衣心情不似旧家时万丝栁暗才飞絮一防梅酸巳着枝　金防背玉东西前欢赢得两相思伤心不及风前燕犹解穿帘度幕飞
　　闺思　　　　　　　　　马庄父
　　睡鸭徘徊烟缕长日高春困不成妆步欹草色金莲润撚断花须玉笋香　轻洛浦笑巫阳锦纹新织寄檀郎儿家闭戸藏春色戯蝶游蜂不敢狂
　　茶瓶儿【悼亡】　　　　　　　　李元膺
　　去年相逄深院宇海棠下曽歌金缕歌罢花如雨翠罗衫上防防红无数　今岁重寻携手处空物是人非春暮囘首青门路乱红飞絮相逐东风去
　　芳草渡　　　　　　　　　冯延已
　　梧桐落蓼花秋烟初泠才收萧条风物正堪愁人去后多少恨在心头　燕鸿逺羌笛悠渺澄波一片山如黛月如钩笙歌散梦魂断倚高楼
　　张子野
　　双门晓锁响朱扉千骑拥万人随风乌弄影画船移歌时泪和别怨作秋悲　寒潮小渡淮迟呉越路渐天涯宋玉台上为相思江云下日西尽雁南飞
　　二
　　主人宴客玉楼西风飘雪忽雰霏唐昌花蘂渐平枝浮光里寒声聚队禽栖　惊晓日喜春迟野桥时伴梅飞山明日逺霁云披溪上月堂下水并春辉












　　花草稡编巻十
　　钦定四库全书
　　花草稡编巻十一
　　明　陈耀文　辑
　　小令
　　玉楼春【春暮】　　　　　　　　　　温飞卿
　　家临长信往来道乳燕双双拂烟草油壁车轻金犊肥流苏帐晓春鸡报　笼中娇鸟暖犹睡帘外落花闲不扫衰桃一树近前池似惜容顔镜中老
　　春睡　　　　　　　　　　　欧阳炯
　　日照玉楼花似锦楼上醉和春色寝绿杨风送小莺声残梦不成离玉枕　堪爱晚来韶景甚寳柱秦筝方再品青蛾红脸笑来迎又向海棠花下饮
　　顾夐
　　月照玉楼春漏促飒飒风揺庭砌竹梦惊鸳被觉来时何处管声断续　惆怅少年游冶去枕上两蛾攒细绿晓莺帘外语花枝背帐犹残红蜡烛
　　二
　　栁映玉楼春日晚雨细风轻烟草软画堂鹦鹉语雕笼金粉小屏犹半掩　香灭绣帏人寂寂倚槛无言愁思逺恨郎何处纵疎狂长使含啼睂不展
　　三
　　拂水双飞来去燕曲槛小屏山六扇春愁凝思结睂心绿绮懒调红锦荐　话别情多声欲颤玉筯痕留红粉面鎭长独立到黄昏却怕良宵频梦见
　　魏承班
　　寂寂画堂梁上燕高巻翠帘横数扇一庭春色恼人来满地落花红几片　愁倚锦屏低雪面泪滴绣罗金缕线好天凉月尽伤心为是玉郎长不见
　　与花蕊夫人夜起【避暑摩诃池上】　　　孟防【漫叟诗话】
　　冰肌玉骨清无汗水殿风来暗香满帘开明月独窥人欹枕钗横云鬓乱　起来琼户启无声时见疎星渡河汉屈指西风几时来只恐流年暗中换
　　李后主
　　晚妆初了明肌雪春殿嫔娥鱼贯列笙歌吹断水云闲重按霓裳歌遍彻　临春谁更飘香屑醉拍阑干情未切归时休照烛花红待放马蹄清夜月
　　春景　　　　　　　　　　晏同叔【集无】
　　绿杨芳草长亭路年少抛人容易去楼头残梦五更钟花外离愁三月雨　无情不似多情苦一寸还成千万缕天涯地角有穷时只有相思无尽处
　　【诗眼云晏叔原见蒲传正云先公平日小词虽多未尝作妇人语传正云绿杨芳草长亭路年少抛人容易去岂非妇人语乎晏曰公谓年少为何语传正曰岂不谓其所欲乎晏曰因公言遂晓乐天诗两句欲留所欢待富贵富贵不来所欢去传正笑而悟其言之失】
　　晏叔原
　　雕鞍好为莺花住占取东城南陌路尽教春思乱如云莫管世倩轻似絮　古来多被虚名误宁负虚名身莫负劝君频入醉乡来此是无愁无恨处
　　二
　　东风又作无情计艳粉娇红吹满地碧楼帘影不遮愁还是去年今日意　谁知错管春残事到处登临曾费泪此时金盏直须深看尽落花能几醉
　　三
　　当年信道情无价桃叶尊前论别夜脸红心绪学梅妆睂翠工夫如月画　来时醉倒旗亭下知是阿谁扶上马忆曾挑尽五更灯不记临时多少话
　　永叔
　　风迟日媚烟光好绿树依依芳意早年华容易即凋零春色只宜长恨少　池塘隐隐惊雷晓栁眼未开梅萼小樽前贪爱物华新不道物新人渐老
　　二
　　春山敛黛低歌扇暂解吴钩登祖宴画楼钟动已魂销何况马嘶芳草岸　青门栁色随人逺望欲断时肠已断洛城春色待君来莫到落花飞似霰
　　三
　　洛阳正值芳菲节秾艳清香相间发游丝有意苦相萦垂栁无端争赠别　杏花红处青山缺山畔行人山下歇今宵谁肯逺相随惟有寂寥孤馆月
　　四
　　残春一夜狂风雨断送红飞花落树人心花意待留春春色无情容易去　高楼把酒愁独语借问春归何处所暮云空阔不知音惟有绿杨芳草路
　　五
　　蝶飞芳草花飞路把酒已嗟春色暮当时枝上落残花今日水流何处去　楼前独绕鸣蝉树忆把芳条吹暖絮红莲绿芰亦芳菲不奈金风兼玉露
　　六
　　别后不知君逺近触目凄凉多少闷渐行渐逺渐无书水阔鱼沉何处问　夜深风竹敲秋韵万叶千声皆是恨故欹单枕梦中寻梦又不成灯又烬
　　七
　　珠帘半下香销印二月东风催栁信琵琶傍畔且寻思鹦鹉前头休借问　惊鸿过后生离恨红日长时添酒困未知心在阿谁边满眼泪珠言不尽
　　八
　　湖边栁外楼高处望断云山多少路栏干倚遍使人愁又是天涯初日暮　轻无管系狂无数水畔花飞风里絮算伊浑似薄情郎去便不来来便去
　　九
　　东风本是开花信及至花时风更紧吹开吹谢苦悤悤春意到头无处问　把酒临风千万恨欲埽残红犹未忍夜来风雨转离披满眼凄凉愁不尽
　　妓馆
　　妖冶风情天与措清瘦肌肤冰雪妬百年心事一宵同愁听鸡声牕外度　信阻青禽云雨暮海月空惊人两防强将离恨倚江楼江水不能流恨去
　　宋子京
　　东城渐觉风光好皱縠波纹迎客棹绿杨烟外晓云轻红杏枝头春意闹　浮生长恨欢娱少肯爱千金轻一笑为君持酒劝斜阳且向花间留晚照
　　刘圻父
　　今来古往长安道岁岁荣枯原上草行人几度到江滨不觉身随枫树老　蒲花易晚芦花早客里光隂如过鸟一般垂栁短长亭去路不如归路好
　　海棠　　　　　　　　　　王晋卿
　　锦城春色花无数排比笙歌留客住轻寒轻暖夹衣天乍雨乍晴寒食路　花虽不语莺能语莫放韶光容易去海棠开后月明前纵有千金无买处
　　长生芭蕉　　　　　　　　仲殊
　　飞香漠漠帘帷暖一线水沉烟未断红楼西畔小栏干尽日倚栏人已逺　黄梅雨入芭蕉晚凤毛揺翠双叶短旧年春色旧年心留到如今春不管
　　立春日　　　　　　　　　毛泽民
　　小园半夜东风转吹破冰池云母面晓披阊阖见朝阳知向碧阶添几线　小烟弄栁晴光暖残雪禁梅香尚浅殷勤先拂旧东君多少韶华都借看
　　盱眙作
　　长安回首空云雾春梦觉来无覔处冷烟寒食又黄昏数尽一隄杨栁树　楚山照眼青无数淮口潮生催晓渡西风吹面立苍茫欲寄此情无雁去
　　春情【赠妓路莹】　　　　　　　　王履道
　　飞鸿只解留筝柱终寄青楼书不去手因春梦有携时眼到花梢无着处　泥金小字回文句翠袖红裙知在否欲寻楚馆旧时云看取高唐台畔路
　　栁耆卿
　　阆风岐路连银阙曾许金桃容易窃乌龙未睡定惊猜鹦鹉多言防漏泄　悤悤纵得怜香雪窗隔残烟帘映月别来也拟不思量争奈余香犹未歇
　　钱思公
　　城上风光莺语乱城下烟波春拍岸绿杨芳草几时休泪眼愁肠先已断　情懐渐变成衰晚鸾镜朱顔惊暗换往年多病厌芳樽今日芳樽惟恐浅
　　【思公谪汉东日毎酒阑歌此辄泣下有邓王老姬惊鸿云先王将薨戒挽歌木兰花引绋为送相公其将亡乎果卒陏州邓王曲有帝乡烟锁春愁故国山川空泪眼之句出侍儿小名录】
　　周美成
　　当时携手城东道月堕檐牙人睡了酒边难使客愁惊帐底不教春梦到　别来人事如秋草应有吴霜侵翠葆夕阳深锁绿苔门一任卢郎愁里老
　　二
　　桃溪不作从容住秋藕絶来无续处当时相俟赤阑桥今日独寻黄叶渡　烟中列岫青无数雁背夕阳红欲暮人如风后入江云情似雨余粘地絮
　　游寒溪改乐天诗　　　　　郭生【志林】
　　鸟啼鹊噪昏乔木清明寒食谁家哭风吹旷野野钱飞古墓累累春草绿　棠梨花映白杨树尽是死生离别处冥漠重泉哭不闻萧萧暮雨人归去
　　【乐天诗首句云丘墟郭门外寒食谁家哭】
　　寒食　　　　　　　　　　谢无逸
　　弄晴数防梨花雨门外画桥寒食路杜鹃飞破草间烟蛱蝶惹残花底雾　东君着意怜樊素一段韶华都付与妆成不管露桃嗔舞罢从教风栁妬
　　杜郎中
　　风解池冰蝉翅薄庭树枯枝翻翠萼背寒迎暖起偏慵闲卷珠帘凭画阁　晴景融融烟漠漠天际行人乖信约病容先怕见春来长到恁时添瘦削
　　郭承禧
　　悤悤相遇悤悤去恰似当初元未遇生憎黄土岭头尘强学章台街里絮　雨荒三径云迷路总是离人堪恨处从今对酒与当歌空惹离情千万绪
　　石次仲
　　小桃破尽风前萼草草年华闲过却十分清瘦有谁知一防相思无处着　书凭雁字应难托花与泪珠相对落万红千翠尽春光若比此情犹自薄
　　康伯可
　　青牋后约无凭据误我碧桃花下语谁将消息问刘郎怅望玉溪溪上路　春来无限伤情绪拟欲题诗都付与东风吹落一庭花手把新愁无写处
　　侯彦周
　　市桥灯火春星碎街鼓催归人未醉半嗔还笑眼回波欲去更留睂敛翠　归来短烛余红泪月淡天高梅影细北风休遣雁南来断送不成今夜睡
　　春思　　　　　　　　　　严次山
　　春风只在园西畔荠菜花繁蝴蝶乱冰池晴绿照还空香径落红吹已断　意长翻恨游丝短尽日相思罗带缓寳奁明月不欺人明日归来君试看
　　红梅　　　　　　　　　　李易安
　　红酥肯放琼瑶碎探着南枝开遍未不知蕴借几多香但见包藏无限意　道人憔悴春窗底闲损栏干愁不倚要来小着便来休未必明朝风不起
　　惜春容【侑涪翁即玉楼春】　　　　　　　盼盼
　　少年看花双鬓绿走马章台弦管逐而今老更惜花深终日看花花不足　坐中美女顔如玉为我同歌金缕曲归时压得帽檐欹头上春风红簌簌
　　木兰花　　　　　　　　　　韦庄
　　独上小楼春欲暮愁望玉关芳草路消息断不逢人却敛细睂归绣户　坐看落花空叹息罗袂湿斑红泪滴千山万水不曾行魂梦欲教何处覔
　　魏承斑
　　小芙蓉香旖旎碧玉堂深清似水闭寳匣掩金铺倚屏拖袖愁如醉　迟迟好景烟花媚曲渚鸳鸯眠锦翅凝然愁望静相思一双笑靥嚬香蕊
　　毛熙震
　　掩朱扉钩翠箔满院莺声春寂寞匀粉泪恨檀郎一去不归花又落　对斜晖临小閤前事岂堪重想着金带冷画屏幽寳怅慵薫兰麝薄
　　贾子明
　　都城水绿嬉游处僊棹往来人笑语红随逺浪泛桃花雪散平隄飞栁絮　东君欲共春归去一阵狂风和骤雨碧油红斾锦障泥斜日画桥芳草路
　　晏同叔
　　东风昨夜回梁苑日脚依稀添一线旋开杨栁绿蛾睂暗拆海棠红粉面　无情一去云中雁有意归来梁上燕有情无意且休论莫向酒杯容易散
　　二
　　玉楼朱閤黄金锁寒食清明春欲破窗间斜月两睂愁帘外落花双泪堕　朝云聚散眞无那百岁相看能几个别来将为不牵情万转千回思想过
　　晏叔原
　　秋千院落重帘暮彩笔闲来题绣户墙头丹杏雨余花门外绿杨花后絮　朝云信断知何处应作襄王春梦去紫骝认得旧游踪嘶过画桥东畔路
　　二
　　风帘向晓寒成阵来报东风消息近试从梅蔕紫边寻更绕栁枝柔处问　来迟不是春无信开晚却疑花有恨又应添得几分愁二十五弹未尽
　　三
　　初心已恨花期晚别后相思长在眼兰衾犹有旧时香毎到梦回珠泪满　多应不信人肠断几夜夜寒谁共暖欲将恩爱结来生只恐来生缘又短
　　西湖　　　　　　　　　　永叔
　　西湖南北烟波阔风里丝篁声韵咽舞余罗带绿双垂酒入香腮红一抹　杯深不觉琉璃滑贪看六么花十八明朝车马各西东凋怅画楼风与月
　　【贺方回木兰词舞腰轻怯绛裙长羞按筑毬花十八】
　　佳人　　　　　　　　　　栁耆卿
　　个人丰韵眞堪羡问着佯羞回却面若言无意向咱行为甚梦中频梦见　不如及早还心愿免使牵人魂梦乱风流肠肚不坚牢只恐被伊牵惹断
　　前调　　　　　　　　　　　张子野
　　人意共怜花月满花好月圆人又散欢情去逐逺云空往事过如幽梦断　草树争春红影乱一唱离声千万怨任教迟日更添长能得几时擡眼看
　　和孙公素别安陆
　　相离徒有相逢梦门外马蹄尘已动怨歌留待醉时听逺目不堪空际送　今宵风月知谁共声咽琵琶槽上凤人生无物比多情江水不深山不重
　　又
　　西湖杨栁风流絶满缕青春看赠别墙头簌簌暗飞花山外隂隂初落月　秦姬秾丽云梳髪持酒听歌留晚发骊驹应亦解人情欲出重城嘶不歇
　　冬景　　　　　　　　　　徐昌图
　　沉檀烟起盘红雾一翦霜风吹绣户汉宫花面学梅妆谢女雪诗裁栁絮　长垂天幕孤鸾舞旋炙银笙双凤语红牕酒病对寒冰永觉相思无梦处
　　周美成
　　郊园雨过金英秀风拂霜威寒入袖感君一曲断肠歌劝我十分和泪酒　古道尘清榆栁瘦系马邮亭人散后金宵灯尽酒醒时可惜朱顔成皓首
　　秦少游
　　秋容老尽芙蓉院草上霜花匀似翦西楼促坐酒杯深风压绣帘香不卷　玉纎慵整银筝鴈红袖时笼金鸭暖岁华一任委西风独有春红留醉脸
　　闻笛　　　　　　　　　　王子武
　　红楼十二阑干侧楼角暮寒吹玉篴天津桥上旧曾听三十六宫秋草碧　昭华人去无消息江上青山空晚色一声落尽短亭花无数行人归未得
　　周紫芝
　　江头雨后山如髻催送新凉风有意月来杨栁绿隂中秋在梧桐踈影外　小牕纹簟凉如水岁岁年年同此味眼前不忍对西风梦里更堪追往事
　　二江得书作　　　　　　　程正伯
　　别时已有重来愿谁料情多天不管分明咫尺是青楼抵死浓云遮得遍　寄声只倚西风雁雁答书回空是怨领愁归去有谁知水又茫茫山又断
　　石次仲
　　寻春悮入桃源洞草草幽懽聊与共牢笼风月此时情做造溪山今夜梦　栁蹊未放金丝弄梅径已经香雪冻春愁离恨重于山不信马儿駞得动
　　王通叟
　　铜驼陌上新正后第一风流除是栁勾牵春事不如梅断送离人强似酒　东君有意偏撋就惯得腰肢眞个瘦阿谁道你不思量因甚睂头长恁皱
　　春思　　　　　　　　　　无名氏
　　栁梢绿小梅如印乍暖还寒犹未定惜花长是为花愁殢酒却嫌添酒病　蝇头蜗角都休竞万古豪华同一尽东君晓夜促归期三十六番花递信
　　成都郭帅席上　　　　　　尹温仪
　　浣花溪上风光主燕夕桃源开幕府商岩本是作霖人也使闲花沾雨露　父兄世业传儒素何事失身非类侣若防化笔一吹嘘免使飘零飞绣户
　　刘因
　　未开常探花开未又恐开时风雨至花开风雨不相妨说甚不来花下醉　百年枉作千年计今日不知明日事春风欲劝座中人一片落红当眼坠
　　玉阑干　　　　　　　　　　杜夀域
　　珠帘怕卷春残景小雨牡丹零欲尽庭轩悄悄燕高空风飘絮绿苔侵径　砍将幽恨传愁信想后期无个凭定几回独睡不思量还悠悠梦里寻趁
　　西湖曲　　　　　　　　　　　朱希眞
　　今冬寒早风光好休怪搀先欹絮帽蟹肥一个可秤斤酒美三杯眞合道　年少闲梦垂垂了且喜松风吹不倒平分两月是新春却共梅花依旧笑
　　清江曲　　　　　　　　　　　苏养直【墨客挥犀】
　　属玉双飞水满塘菰蒲深处浴鸳鸯白苹满棹归来晚秋着芦花一岸霜　扁舟系岸依林樾萧萧两鬓吹华髪万事不理醉复醒长占烟波弄明月
　　瑞鹧鸪　　　　　　　　　　　永叔
　　楚王台上一神仙眼色相看意已传见了又休还似梦坐来虽近逺如天　陇禽有恨犹能说江月无情也解圆更被春风送惆怅落花飞絮两翩翩
　　林逋诗句　　　　　　　　　梅苑
　　众芳揺落独鲜妍占尽风情向小园疎影横斜水清浅暗香浮动月黄昏　寒禽欲下先偷眼粉蝶如知亦断魂幸有微吟可相押不须檀板共金樽
　　崔鲁诗句
　　含情含态一枝枝斜压渔家短短篱惹袖尚余香半日向人如诉雨多时　初开偏称雕梁画未落先愁玉笛吹行客见时无意去解帆烟浦为题诗
　　杜夀域
　　夜来风雨损余芳数片衰红落槛傍媚景背人容易去半轩飞絮日空长　从来不信相思切及至如今倍感伤独立黄昏绣帘外可堪新月露圆光
　　赵介庵
　　榴花五月眼边明角簟流冰午梦清江上扁舟停画桨云间一笑濯尘缨　主人杯酒留连意倦客关河去住情都付邮亭今日水伴人东去到江城
　　辛稼轩
　　胶胶扰扰几时休一出山来不自由秋水观中秋月夜停云堂下菊花秋　随缘道理应须会过分功名莫强求先自一身愁不了那堪愁上又添愁
　　周忘机
　　一痕月色挂帘栊梅影斜斜小院中狂醉有心窥粉面梦魂无处避香风　愁来梦楚三千里人在巫山十二重咫尺蓝桥无问处玉山声断楚山空
　　席上【回文】　　　　　　　　　郭从范
　　倾城一笑得人留舞罢娇蛾敛黛愁明月寳韝金络背翠琼花珥碧搔头　晴云片雪腰支嫋晚吹微波眼色秋清露亭臯芳草绿轻绡软挂玉帘钩
　　双银杏　　　　　　　　　李易安
　　风韵雍容未甚都樽前甘橘可为奴谁怜流落江湖上玉骨冰肌未肯枯　谁教并蔕连枝摘醉后明皇倚太眞居士擘开眞有意要吟风味两家新
　　京师妓
　　昔时曾从汉梁王濯锦江边醉几塲拂石坐来衫袖冷踏花归去马蹄香　当初酒宁辞醉今日愁来不易当暗想旧游浑似梦芙蓉城下水茫茫
　　春日南园　　　　　　　　程正伯
　　门前杨栁绿成隂翠坞笼香径自深迟日暖薫芳草眼好风轻撼落花心　无多春恨莺难语最晚朝眠蝶易寻惟有狂醒不相代酿成憔悴到如今
　　陈彭年【湘山野录】
　　尽出花钿散寳津云鬟初翦向残春因惊风烛难留世遂作池莲不染身　贝叶乍翻疑锦轴梵声才学误梁尘从兹艳质归空后湘浦应无解佩人
　　【初申国长公主为尼诏两禁送于寺传宣作诗送之彭年作此好事者能于瑞鹧鸪曲声歌之】
　　栁耆卿
　　天将竒艳与寒梅忽惊艳杏腊前开暗想花神巧作江南信鲜染胭脂细翦裁　夀阳妆罢无端饮凌晨酒入香腮恨听烟坞深处谁缓吹羌管逐风来绛雪纷纷落翠苔
　　二
　　三吴佳会古风流渭南往岁忆东游西子方来越相功成去千里沧波一叶舟　至今无限盈盈者尽来拾翠芳洲最是簇簇寒村遥认南朝路晚烟收三两人家古渡头
　　凤衔杯　　　　　　　　　　晏同叔
　　青苹昨夜秋风起无限个露莲相倚独凭朱栏愁放晴天际空目断遥山翠　彩牋长锦书细谁信道两情难寄可惜良辰好景欢娯地只恁空憔悴
　　二
　　留花不住怨花飞向南园情绪依依可惜倒红斜白一枝枝经宿雨又离披　凭朱槛把金巵对芳丛惆怅多时何况旧欢新恨阻心期满眼是相思
　　相思　　　　　　　　　　栁耆卿
　　追悔当初孤深愿经年价两成幽怨任越水吴山似屏如障堪游翫奈独自慵擡眼　赏烟花听管图欢娱转加肠断纵时展丹青强拈书信频频看又争似亲相见
　　得书
　　有美瑶卿能染翰千里寄小诗长简想初襞苔牋旋挥翠管红窗畔渐玉箸银钩满　锦囊收犀轴巻常珍重小斋吟玩更寳若珠玑置之懐袖时时看似顿见千娇面
　　送将归【夏】　　　　　　　　　　王逐客【漫叟诗话】
　　百尺清泉声陆续映潇洒碧梧翠竹面千步回廊重重帘幕小枕欹寒玊　试展绞绡看画轴见一片潇湘凝绿待玉漏穿花银河垂地月上栏干曲
　　鹊桥仙　　　　　　　　　　　永叔
　　月波清霁烟容明淡灵汉旧期还至鹊迎桥路接天津映夹岸星榆防缀　云屏未巻仙鸡催晓肠断去年情味多应天意不教长恁恐把欢娱容易
　　秦少游
　　纎云弄巧飞星传恨银汉迢迢暗度金风玉露一相逢便胜却人间无数　柔情似水佳期如梦忍顾鹊桥归路两情若是久长时又岂在朝朝暮暮
　　又席上赋【七夕】　　　　　　　黄山谷
　　朱楼彩舫浮瓜沈李报答春风有几一年罇酒暂时同别泪作人间晓雨　鸳鸯机锦能令侬巧也待乗槎仙去若逢海上白头翁共一访痴牛騃女
　　七夕　　　　　　　　　　谢勉中
　　钩帘借月染云为幌花面上枝交暎凉生河汉一天秋问此会今宵孰胜　铜壶尚滴烛龙已驾泪浥西风不尽明朝乌鹊到人间试说向青楼薄幸
　　七夕　　　　　　　　　　滕鲁卿
　　凉飚破暑清歌萦坐缺月稀星庭户瓜华草草具杯盘喜共浥初筵零露　天孙东处牵牛西望劝汝一杯清醑精灵何必待秋通为一洗朦胧今古
　　甲子七夕　　　　　　　　郭承禧
　　金风淅淅银河耿耿七夕如今又至人间唤作隔年期但只似屈伸指臂　罗花列果拈针弄线等是纷纷儿戏巧人自少拙人多那牛女何曾管你
　　杜夀域
　　别离情绪多方开解却免厌厌似醉楼高终日倚栏干目断有千山万水　妖娆薄媚不禁抛摆渐觉肌肤瘦悴当初相见偶然间不唤作如今恁地
　　二
　　日长天气深深庭院又是春愁滋味池边昨夜雨兼风战红杏余香乱坠　隂隂亭榭暖烟轻栁万缕黄金窣地一双新燕却重来但暗把罗巾掩泪
　　赵徳庄
　　来时夹道红罗步障已换青丝翠羽春愁元自逐春来却不肯随春归去　千觞美酒十分幽事归到只愁风雨慿谁传语牡丹花为做取东君些主
　　【耆旧续闻云介庵春愁元自逐春来二句盖体李汉老杨花词蓦地便和春带将归去也辛幼安祝英台近词是他春带愁来春归何处却不解带将愁去是又体赵词也】
　　夜闻杜鹃　　　　　　　　陆务观
　　茅檐人静蓬牕灯暗春晚连江风雨林莺巢燕总无声但月夜常啼杜宇　催成清泪惊残孤梦又拣深枝飞去故山犹自不堪听况半世飘然羇旅
　　中秋待月不至　　　　　　金主亮【程史】
　　停杯不举停歌不发等银蟾出海片云何处忽飞来做许大通天障碍　愁睂怒目星移斗转懊恼劒锋不快一挥一断此隂霾此夜看嫦娥体态
　　秋月寄懐　　　　　　　　程正伯
　　角声吹月风声落枕梦与柔肠俱断谁教当日太情浓飏不下新愁一段　黄花开了梅花开未曾约那时相见莫教容易负幽期怕眞个辜他泪眼
　　召侯君饯会　　　　　　　舒信道
　　教来歌舞接成桃李尽是使君指似如今装就满城春忍便拥双旌归去　鸎心巧啭花心争吐无计可留君住两隄芳草一江云早晚是西楼望处
　　寄李顺妹　　　　　　　　延安夫人
　　星移斗转玉蟾西下渐觉东郊向晓马嘶人语隔霜林望千里长安古道　珠宫姊妹相逢方信别后十分瘦了上林归去正花时争奈向花前又老
　　七夕　　　　　　　　　　　朱淑眞
　　巧云弄晚西风惊暑小雨畨空月坠牵牛织女几经秋尚多少离肠恨泪　微凉入袂幽欢生坐天上人间满意何如暮暮与朝朝更改却年年岁岁
　　郡斋席赋谢元卿姓　　　　　严幼芳
　　碧梧初坠桂香才吐池上水花微谢穿针人在合欢楼正月露玉盘高泻　蛛忙鹊懒耕慵织倦空作古今佳话人间刚道隔年期怕天上方才隔夜
　　答放翁自解　　　　　　　　放翁妓【齐东野语】
　　说盟说誓说情说意动便春愁满纸多应念得托空经是那个先生教的　不茶不饭不言不语一味供他憔悴相思已是不曾闲又那得工夫呪你
　　七夕　　　　　　　　　　　箕仙【齐东野语】
　　鸾舆初驾牛车齐发隠隠鹊桥咿轧尤云殢雨正欢浓但只怕来朝初八　霞垂彩幔月明银烛馥郁香喷金鸭年年此际一相逢未审是甚时结煞
　　南乡子　　　　　　　　　　冯延已
　　细雨湿流光芳草年年与恨长烟锁凤楼无限事茫茫鸾镜鸳衾两断肠　魂梦任悠扬睡起杨花满绣床薄幸不来门半掩斜阳负你残春泪几行
　　二
　　细雨泣秋风金凤花残满地红闲促黛睂慵不语情绪寂寞相思知几许　玉枕拥孤衾挹恨还闻岁月深帘巻曲房谁共醉憔悴惆怅秦楼弹粉泪
　　永叔
　　翠密红繁水国凉生未是寒雨打荷花珠不定轻翻冷泼鸳鸯锦翅斑　尽日凭栏弄蘂拈花子细看偷得褭蹄新铸样无端藏在红房艳粉间
　　二
　　雨后斜阳细细风来细细香风定波平花映水休藏照出轻盈半面妆　路隔秋江莲子深深隐翠房意在莲心无问处难忘泪里红腮不记行
　　晏叔原
　　渌水带青潮水上朱栏小渡桥桥上女儿双笑靥妖娆倚着栏干弄栁条　月夜落花朝减字偷声按玉箫栁外行人回首处迢迢若比银河路更遥
　　二
　　花落未消悲红蕊明年又满枝惟有花间人别后无期水阔山长雁字迟　今日最相思记得攀条话别离共说春来春去事多时一防愁心入翠睂
　　三
　　新月又如睂长笛谁教月下吹楼倚暮云初见雁南飞谩道行人雁后归　意欲梦佳期梦里关山路不知却待短书来破恨应迟还是凉生玉枕时
　　王介甫
　　自古帝王州郁郁葱葱佳气浮四百年来如一梦堪愁晋代衣冠成古邱　绕水恣行游上尽层城更上楼往事悠悠君莫问回头槛外长江空自流
　　大卿荣諲
　　江上野梅芳粉色盈盈照路傍闲折一枝和雪嗅思量似个人人玉体香　特地起愁肠此恨谁人与寄将山馆寂寥天欲暮凄凉人转迢迢路转长
　　张子野
　　何处可魂销京口终朝两信潮不管离心千叠恨滔滔催促行人动去桡　记得旧江臯绿杨轻絮几条条春水一篙残照阔遥遥有个多情立画桥
　　苏子瞻
　　霜降水痕收浅碧粼粼露逺洲酒力渐消风力輭飕飕破帽多情却恋头　诗酒若为酬但把清尊断送秋万事到头都是梦休休明日黄花蝶也愁
　　二
　　寒雀满疎篱争抱寒柯看玉防忽见客来花下坐惊飞踏散芳英落酒巵　痛饮又能诗坐客无氊醉不知花谢酒阑春到也离离一防微酸已着枝
　　美女半身　　　　　　　　秦少游
　　妙手写徽眞水翦双眸防绛唇疑是昔年窥宋玉东邻只露墙头一半身　往事已酸辛谁记当年翠黛颦尽道有些堪恨处无情任是无情亦动人
　　黄山谷
　　黄菊满东篱与客携壶上翠微已是有花兼有酒良期不用登临怨落晖　满酌不须辞莫待无花空拆枝寂寞酒醒人散后堪悲节去蜂愁蝶不知
　　重阳宴集
　　诸将说封侯短笛长歌独倚楼万事尽随风雨去休休戏马台南金络头　催酒莫迟留酒味今秋似去秋花向老人头上笑羞羞白髪簪花不解愁
　　周美成
　　晨色动妆楼短烛荧荧悄未收自在开帘风不定飕飕池面冰澌趁水流　早起怯梳头欲绾云鬟又却休不会沈吟思底事凝眸两防春山满镜愁
　　吕滨老
　　燕子唤春归梦逐杨花满院飞吹过西家人不见依依萍防荷钱又满池　屈指数佳期何日凭肩对展睂倾尽十分应不醉迟迟可惜樱桃杏子时
　　谢无逸
　　浅色染春衣衣上双双小雁飞袖卷藕丝寒玉瘦弹碁赢得花前酒一巵　冰雪染胭脂绛蜡香融落日西唱彻阳关人欲去依依醉眼横波翠黛低
　　吴大年
　　江上雪初消暖日晴烟弄栁条认得裙腰芳草路魂销曾折梅花过断桥　潘鬓为谁雕长恨金闺闭阿娇遥想晚妆呵手罢夭饶更傍朱唇防玉箫
　　程正伯
　　几日诉离樽歌尽阳闗不忍分此度天涯眞个去销魂相送黄花落叶村　斜日又黄昏萧寺无人半掩门今夜粉香明日泪休论只要罗巾记旧痕
　　冬懐　　　　　　　　　　黄叔旸
　　万籁寂无声衾铁棱棱近五更香断灯昏吟未稳凄清只有霜华伴月明　应是夜寒凝恼得梅花睡不成我念梅花花念我关情起看清冰满玉缾
　　曾觌
　　霜月晚云收萧瑟西风满院秋雅会难期嗟易散迟留把酒听歌且劝酬　万事拚悠悠只有情亲意未休后夜扁舟烟浪里回头叶叶丹枫总是愁
　　送朱元晦与张敬夫邢少连同集　张于湖
　　江上送归船风雨排空浪拍天赖有清尊浇别恨凄然寳烛烧花看汲川　楚舞对湘弦暖响围春锦帐氊坐上定知无俗客懐贤便是朱张与少连
　　集句　　　　　　　　　　赵徳庄
　　窗户映朝光花气浑如百和香即遣花飞深造次茫茫曲渚飘成锦一张　相忆莫相忘并蔕芙蓉本自双草色连云人去住堪伤海上尖峰似劒铓
　　妓馆　　　　　　　　　　潘庭坚
　　生怕倚阑干閤下溪声阁外山惟有旧时山共水依然暮雨朝云去不还　应是蹑飞鸾月下时时整佩环月又渐低霜又下更阑折得梅花独自看
　　辛幼安
　　隔户语春莺才挂帘儿敛袂行渐见凌波罗韈步盈盈随笑随颦百媚生　着意听新声尽是司空自教成今夜酒肠难道窄多情莫放纱笼蜡炬明
　　蒋捷
　　泊雁小汀洲冷淡湔裙水漫秋裙上唾花无处覔重游隔栁惟存月半钩　准拟架层楼望得伊家见始休还怕粉云天畔起悠悠化作相思一片愁
　　谈薮
　　洪迈被拘留稽首垂哀告彼酋七日忍饥犹不耐堪羞苏武争禁十九秋　厥父既无谋厥子安能解国忧万里归来夸舌辩村牛好摆头时便摆头【盖洪好摆头也】
　　【洪景卢奉使其父忠宣尝荐之为北主困辱而归太学诸生作词诮之】
　　陆务观
　　早岁入皇州罇酒相逢尽胜流三十年来眞一梦堪愁客路萧萧两鬓秋　蓬峤偶重游不待人嘲我自羞看镜倚楼俱已矣扁舟月笛烟蓑万事休
　　闺情　　　　　　　　　　孙夫人
　　晓日压重帘斗帐春寒起未忺天气困人梳洗懒睂尖淡画春山不喜添　闲把绣丝挦认得金针又倒拈陌上游人归也未厌厌满院杨花不卷帘
　　惜双双
　　冒雪披风开数防万花压欺寒探暖掩映闲庭院月下疎影横斜幽香逺　命友开樽同宴翫听丽质歌声宛转对景侧金盏任他结实和羮归仙馆
　　又【墨梅】
　　庾岭香前亲写得子细看粉匀无迹月殿休寻覔姑射人来知是曾相识　不要清春闲用力也会寄江南信息着意应难摘留与梨花比并眞顔色
　　思归乐　　　　　　　　　　栁耆卿
　　天幕清和堪宴聚相得尽高阳俦侣皓齿善歌长袖舞渐引入醉乡深处　晚岁光隂能几许这巧宦不须多取共君把酒听杜宇解再三劝人归去
　　二色宫桃
　　镂玉香苞酥防萼正万木园林萧索惟有一枝雪里开江南有信慿谁托　前年记赏登高楼叹年来旧欢如昨听取乐天一句云花开处且须行乐
　　栁摇金　　　　　　　　　　沈会宗
　　相将初下蕊珠殿似醉粉生香未遍爱惜娇心春不管被东风赚开一半　中黄宫里赐仙衣鬬浅深妆成笑面放出妖娆难系管笑东君自家肠断
　　折丹桂　　　　　　　　　　招山
　　初秋两两留蓂荚算恰是生申佳节祝君夀阅八千秋岁岁对长空皓月　威宣北都推刚决气凛凛秋霜争烈滩头双鶒看飞来便有诏催归天阙
　　翻香冷　　　　　　　　　　苏轼
　　金炉犹暖麝煤残惜香爱把寳钗翻重匀处余薫在这一般气味胜从前　背人偷盖小重山更搛沈水与同然且图得氤氲久为情深嫌怕断头烟
　　舞春风　　　　　　　　　　冯延已
　　严妆才罢怨春风粉墙画壁宋家东蕙兰有恨枝尤绿桃李无言花自红　燕燕巢儿罗幙巻莺莺啼处凤楼空年少薄幸知何处毎夜归来春梦中
　　明月棹孤舟【木犀】　　　　　　　黄在轩
　　雁带愁来寒事早西风把鬓华吹老猛省中秋都来几日先自木犀开了　淰淰轻隂天弄晓平白地被花相恼一枕云闲半窗秋透时有阵香飞到
　　卓牌子慢　　　　　　　　　杨无咎
　　西楼天将晚流素月寒光正满楼上笑揖姮娥似看罗袜尘生鬓云风乱　珠帘终夕卷判不寐栏干凭暖好在影落清樽冷侵香幄欢余未教人散
　　市桥栁【送行】　　　　　　　　　蜀妓【野语】
　　欲寄意浑无所有折尽市桥官栁看君着上征衫又相将放船楚江口　后会不知何日又是男儿休要鎭长相守茍富贵无相忘若相忘有如此酒
　　玉壶冰【瓜】　　　　　　　　　张老小说
　　西园摘处香和露洗尽南轩暑莫嫌坐上适来蝇只恐怕寒难近玉壶冰　井花浮翠金盆小午梦初回后诗翁自是不归来不是青门无地可移栽




　　花草稡编巻十一
　　钦定四库全书
　　花草稡编巻十二
　　明　陈耀文　辑
　　小令
　　庆金枝　　　　　　　　　　　张子野
　　山围画障风溪弄月清溶漾玉楼苕馆人相望下箬醲醅竞欲金钗当　使君劝醉青娥唱分明仙曲云中响南园百卉千家赏和气兼不独花枝上
　　遍地花【牡丹】　　　　　　　　　　毛泽民
　　白玉澜边自凝伫满枝头彩云雕雾甚芳菲绣得成团砌合出韶华好处　暖风前一笑盈盈吐檀心向谁分付莫与他西子精神不枉了东君雨露
　　妓行七【小石调】
　　元是竹林旧伴侣去人日偶相遇笑卢仝狂怪尝茶问子建诗成几步　忆去年乞巧同欢把琴细细説与伤你爱四勾三生下五男二女
　　虞美人　　　　　　　　　　唐人【碧鸡谩志】
　　帐中草草军情变月下旌旗乱褫衣推枕怆离情逺风吹下楚歌声正三更　抚骓欲上重相顾艳态花无主手中莲锷凛秋霜九泉归去是仙乡恨茫茫
　　西蜀文珏
　　歌唇乍启尘飞处翠叶轻轻举似回舞态逞妖容嫩条纎丽玉玲珑怯秋风　虞姬珠碎兵戈里莫认埋魂地只应遗恨寄芳丛露和清泪湿轻红古今同
　　黄载万
　　世间离恨何时了不为英雄少楚歌声起霸图休玉帐佳人血泪满东流　葛荒葵老芜城暮玉貌知何处至今芳草解婆娑只有当时魂魄未消磨
　　李后主
　　春花秋月何时了往事知多少小楼昨夜又东风故国不堪回首月明中　雕栏玉砌应犹在只是朱顔改问君都有几多愁恰似一江春水向东流
　　二
　　风回小院庭芜绿栁眼春相续凭阑半日独无言依旧竹声新月似当年　笙歌未散尊罍在池面冰初解烛明香暗画楼深满鬓清霜残雪思难任
　　冯延已
　　玉钩鸾柱调鹦鹉宛转留春语云屏冷落画堂空薄晚春寒无奈落花风　搴帘燕子低飞去拂镜尘鸾舞不知今夜月睂弯谁佩同心双结倚阑干
　　二
　　春风拂拂横秋水掩映遥相对祗知长作碧窗期谁信东风吹散彩云飞　银屏梦与飞鸾逺祗有珠帘巻杨花零落月溶溶尘掩玉筝柱画堂空
　　晏同叔
　　小梅枝上东君信雪后花期近南枝开尽北枝开长被陇头游子寄春来　年年衣袖年年泪总为今朝意问谁同是忆花人赚得小鸿睂黛也低颦
　　晏叔原
　　曲栏干外天如水昨夜还曾倚初将明月比佳期长向月圆时望人归　罗衣着破前香在旧意谁教改一春离恨懒调犹有两行闲泪寳筝前
　　赏梅月夜有懐　　　　　　道山公子
　　玉壶满揷梅梢瘦帘幙轻寒透从今春恨满天涯月下几枝疎影透窗纱　锦城咫尺如千里乍别难成寐孤眠半晌断人肠夜静分明全似那人香
　　懐旧　　　　　　　　　　张子野
　　苕花落尽汀风定苕水天揺影画船罗绮满溪春一曲石城清响入高云　壶觞昔岁同歌笑今日无年少南园花少故人稀月照玉楼依旧似当时
　　维扬别少游　　　　　　　东坡【冷斋夜话】
　　波声拍枕长淮晓隙月窥人小无情忭水自东流只载一船离恨向西州　竹隂花圃曾同醉酒未多于泪谁教风鉴在尘埃醖造一塲烦恼送人来【世传贺方回作】
　　春情　　　　　　　　　　秦少游
　　碧桃天上栽和露不是凡花数乱山深处水潆回可惜一枝如画为谁开　轻寒细雨情何限不道春难管为君沈醉又何妨祗恨酒醒时断人肠
　　周美成
　　玉觞才掩朱悄弹指壶天晓回头犹认倚墙花只向小楼南畔便天涯　银蟾依旧当窗满顾影魂先断凄风休飐半残灯拟倩今宵归梦到云屏
　　二
　　灯前欲去仍留恋肠断朱屏逺不须红雨洗香腮待得蔷薇花谢便归来　舞腰歌板闲时按一任傍人看金炉应见旧残煤莫遣恩情容易似寒灰
　　三
　　淡云笼月松溪路长记分携处梦魂连夜绕松溪此夜相逢恰似梦中时　海山陟觉风光好莫惜金樽倒栁花吹雪燕飞忙生怕扁舟归去断人肠
　　四
　　金闺平帖春云暖昼漏花前短玉顔酒解艳红消一向捧心啼困不成娇　别来新翠迷行径窗锁玲珑影砑绫小字夜来封斜倚曲栏凝睇数归鸿
　　杜夀域
　　江亭春晚芳菲尽行色青天近画桥杨栁也多情暗抛飞絮惹前行路尘清　彤庭早晚瞻虞舜遥听恩迁峻二年歌宴绮罗人片云疎雨忍漂沦泪沾巾
　　光化道中寄家　　　　　　赵徳麟
　　画船稳泛春波渺夕雨寒声小紫烟深处数峰横惊起一滩鸥鹭照川明　雨楼今夜归期悮恨入栏干暮可堪春事满春懐不似珠帘新燕早归来
　　石孝友
　　醉寻芳草城头路底事频凝竚丽谯直下小层楼鸳瓦重重匀砌几重愁　睡红颦翠春风面咫尺无由见从教笑语落檐楹图得香闺依约认郎声
　　杭楼　　　　　　　　　　蒋捷
　　丝丝杨栁丝丝雨春在溟蒙处楼儿忒小不藏愁几度和云飞去覔归舟　天怜客子乡关逺借与花消遣海棠红近绿阑干才卷朱帘却又晚风寒
　　听雨
　　少年听雨歌楼上红烛昏罗帐壮年听雨客舟中江阔云低断雁叫西风　而今听雨僧庐下鬓已星星也悲欢离合本无情一任阶前防滴到天明
　　李方叔
　　玉栏干外清江浦渺渺天涯雨好风如扇雨如帘时见岸花汀草涨痕添　青林枕上关山路卧想乘鸾处碧芜千里思悠悠惟有霎时春梦到南州
　　春愁　　　　　　　　　　程正伯
　　轻红短白东城路忆得分襟处栁丝无赖舞春愁不系离人只解系离愁　如今花谢春将老栁下无人到月明门外子规啼唤得人愁争似唤人归
　　宗戚侍儿惠柔赠帕　　　　　何防
　　分香帕子揉腻翠欲去慇懃惠重来直待牡丹时莫遣花枝知后故开迟　别来看尽闲桃李日日阑干倚催花无计问东风梦作一双蝴蝶绕芳丛
　　【何文缜初登第在馆阁饮于宗戚一贵人家侍儿惠柔者丽黠人也慕何风标密解帕子为赠共约牡丹时再集何亦甚关抱既归赋此隐其小名以寄惓惓之意何后自书此词示蜀人赵咏道言其张本如此夷坚支志见颐堂集】
　　政和丁酉下琵琶沟作　　　　向伯恭
　　朦胧烟树无重数不得相思路晚云分外欲增愁更那堪听疎雨送归舟　雨来还被风吹去流泪多如雨拟题双叶问离忧怎得水随人意肯西流
　　二
　　绮窗人似莺藏栁巧语春心透声声清切入人深一夜不知两鬓雪霜侵　何时月下歌金缕醉看行云住懒将幽恨寄瑶琴却倩金笼鹦鹉递芳音
　　陈去非
　　十年花底承朝露看到江南树洛阳城里又东风未必桃花得似旧时红　胭脂睡起春才好应恨人空老心情虽在只吟诗白发刘郎孤负可怜枝
　　毛文锡
　　寳檀金缕鸳鸯枕绶带盘宫锦夕阳低映小窗明南园绿树语莺莺梦难成　玉鑪香暖频添炷满地飘轻絮珠帘不巻度沈烟庭前闲立画秋千艳阳天
　　顾夐
　　碧梧桐映纱窗晚花谢莺声懒小屏屈曲掩青山翠帏香粉玉炉寒两蛾攒　顚狂年少轻离别辜负春时节画罗红袂有啼痕魂消无语倚闺门欲黄昏
　　二
　　深闺春色劳思想恨共春芜长黄鹂娇啭防芳妍杏枝如画倚轻烟锁窗前　凭栏愁立双蛾细柳影斜揺砌玉郎还是不还家教人魂梦逐杨花绕天涯
　　孙光宪
　　红窗寂寂无人语暗澹梨花雨绣罗纹地粉新描博山香炷旋抽条暗魂销　天涯一去无消息终日长相忆教人相忆几时休不堪枨触别离愁泪还流
　　鹿虔扆
　　巻荷香澹浮烟渚绿嫩擎新雨锁窗疎透晓风清象床珍簟冷光轻水纹平　九疑黛色屏斜掩枕上睂心敛不堪相望病将成钿昏檀粉泪纵横不胜情
　　阎选
　　楚腰蛴领团香玉鬓叠深深绿月蛾星眼笑微频栁夭桃艳不胜春晩妆匀　水纹簟映青纱帐雾罩秋波上一枝娇卧醉芙蓉良宵不得与君同恨忡忡
　　【笑微频一作笑和颦】
　　李珣
　　金笼莺报天将曙惊起分飞处夜来潜与玉郎期多情不觉酒醒迟失归期　映花避月遥相送腻髻偏垂凤却回娇步入香闺倚屏无语撚云箆翠睂低
　　回文　　　　　　　　　　王文甫
　　黄金嫩栁揺丝软永日堂堂掩卷帘飞燕未归来客去醉眠欹枕殢残杯　睂山浅拂青螺黛整整垂双带水沈香熨窄衫轻莹玉碧溪春流眼波横
　　一斛珠　　　　　　　　　　李后主
　　晚妆初过沉檀轻注些儿个向人微露丁香颗一曲清歌暂引樱桃破　罗袖裛残殷色可杯深旋被香醪涴绣床斜凭娇无那烂嚼红茸笑向檀郎唾
　　苏东坡
　　洛阳春晚垂杨乱掩红楼半小池轻浪纹如篆烛下花前曾醉离歌宴　自惜风流云雨散关山有限情无限待君重见寻芳伴为说相思目断西楼燕
　　欧阳永叔
　　伤春懐抱清明过后莺花老劝君莫向愁人道又被香轮碾破青青草　夜来风月连清晓墙隂目断无人到恨别王孙愁多少犹顿春寒未放花枝老
　　红窗逈　　　　　　　　　　古今词话
　　富春坊好景致两岸尽是歌姬舞妓引调得上界神仙把凡心都起　内有丙丁并壬癸这两尊神为你争些口气火星道我待逞些神通不怕你是水
　　家山好　　　　　　　　　　公述【湘山野录】
　　挂冠归去旧烟萝闲身健养天和功名富贵非由我莫贪他这岐路足风波　水晶宫里家山好物外胜游多晴溪短棹时时醉唱梩梭罗天公奈我何
　　梅花引　　　　　　　　　　万俟雅言
　　晓风酸晓霜干一雁南飞人度关客衣单客衣单千里断魂空歌行路难　寒梅惊破前村雪寒鸡啼破西楼月酒肠寛酒肠寛家在日边不堪频倚栏
　　怨春风　　　　　　　　　　张子野
　　无由且住绵绵恨似春蚕绪见来时晌还须去月浅灯收多在偷期处　今夜掩妆花下语明朝芳草东西路愿身不学相思树但愿罗衣化作双飞羽
　　阳台梦　　　　　　　　　　解昉
　　仙姿本寓十二峰前住千里行云行雨偶因鹤驭过巫阳邂逅他楚襄王　无端宋玉夸才赋诬诞人心素至今狂客到阳台也有痴心望妾入梦中来
　　锦帐春【淮东陈提举清明奉母夫人游徐山翁庵】　　戴式之
　　处处逢花家家插栁政寒食清明时奉板舆行乐使星随后人间稀有　出郭寻仙绣衣春昼马上列两行红袖对韶华一笑劝夫人酒百千长夀
　　辛幼安
　　春色难留酒杯常浅把旧恨新愁相间五更风千里梦看飞红几片这般庭院　几许风流几般娇嬾问相见何如不见燕飞忙莺语乱恨重帘不卷翠屏逺
　　留春　　　　　　　　　　程珌
　　最是春来苦无风雨只恁悤悤归去看游丝都不恨恨秦淮新涨向人东注　醉里仙人惜春曾赋却不解留春且住问何人留得住怕小山更有碧芜春句
　　醉落魄　　　　　　　　　　晏叔原
　　天教命薄青楼占得声名恶对酒当歌寻思着月户星窗多少旧期约　相逢细语初心错两行红泪尊前落霞觞且共深深酌恼乱春宵翠被都闲却
　　二
　　满鞭斜月垂鞭自唱阳关彻断尽柔肠思归切都为人人不许多时别　南桥昨夜风吹雪短长亭下征尘歇归时定有梅堪折欲把离愁细撚花枝说
　　佳人吹笛　　　　　　　　张子野
　　云轻栁弱内家髻子新梳掠生香眞色人难学横管孤吹月淡天垂幕　朱唇浅破樱桃萼倚楼人在阑干角夜寒指冷罗衣薄声入霜林簌簌惊梅落
　　咏茶　　　　　　　　　　黄鲁直
　　红牙板歇韶声断六么初彻小槽酒滴眞珠竭紫玉瓯圆浅浪泛春雪　香芽嫩蕊清心骨醉中襟量与天阔夜阑似觉归仙阙走马章台踏碎满街月
　　谢无逸
　　霜砧声急萧萧疎雨梧桐湿无言独倚阑干立帘卷黄昏一阵西风入　年时画阁嘉宾集玉人檀板当筵执银瓶已断丝绳汲莫话前欢忍对屏山泣
　　朱希眞
　　海山翠叠夕阳殿雨云堆雪鹧鸪声里蛮花发我共扁舟江上两萍叶　东风落酒愁难说谁教春梦分南北碧城芳草应消歇曾识刘郎惟有半湾月
　　张安国
　　轻黄澹绿可人风韵闲装束多情早是睂峰蹙一防秋波闲里觑人毒　桃花庭院光隂速铜鞮谁唱大隄曲归时想是樱桃熟不道秋千谁伴那人蹴
　　程正伯
　　晚凉时节翠梧风定蝉声歇有人睡起香浮颊倚着阑干笑拣青荷叶　如今往事愁难说曲池依旧闲风月田田翠葢香罗叠留得霞痕都是泪珠结
　　曾纯甫
　　情深恨切忆伊悄没些休歇百般做处百厮惬管是前生曾负你寃业　临岐不忍悤悤别两行珠泪流红颊关山渐逺音书絶一个心肠两处对风月
　　咏额【舟行汴中见岸傍画船有映帘向观者见其额】　　汪彦章
　　小舟帘隙佳人半露梅妆额绿云低映花如刻恰似秋宵一半银蟾白　结儿捎朶香红扐钿蝉隐隐揺金碧春山秋水浑无迹不露墙头些子眞消息
　　吕圣求
　　纤鞋窄袜红茵自称琵琶拍明眸妆脸春梳掠好好亭亭难得恁标格　悤悤一醉霜华白归来偏记蓝桥宅五更残梦迷蝴蝶觑着花枝只被绣帘隔
　　周少隐
　　江天云薄江头雪似杨花落寒灯不管人离索照得人来眞个睡不着　归期已负梅花约又还春动空飘泊晓寒谁看伊梳掠雪满西楼人在阑干角
　　二
　　栁边池阁晓来卷地东风恶人生不解频行乐昨日花开今日风吹落　杨花却似人飘泊春云更似人情薄如今始信从前错为个蝇头轻负青山约
　　醉醒醒醉　　　　　　　　山谷
　　醉醒醒醉凭君会取皆滋味浓斟琥珀香浮蚁一入愁肠便有阳春意　须将幕席为天地歌前起舞花前睡从他兀兀陶陶里犹胜醒醒惹得闲憔悴
　　石孝友
　　空庭草积吹花风去春无迹锁鸾深处应相忆红染罗巾颦损睂山碧　曲屏尘暗双鸂鶒醉衾不暖炉烟湿一帘暝色人孤寂梦里灯残心上雨声滴
　　侯寘
　　梅花似雪雪花却似梅清絶小窗低映梅梢月常记良宵吹酒共攀折　如今客里都休说潇潇洒洒情懐别夜阑火冷孤灯灭雪意梅情分付漆园蝶
　　赏海棠　　　　　　　　　　管鉴
　　春隂漠漠海棠花底东风恶人情不似春情薄守定花枝不放花零落　绿罇细细供春酌酒醒无奈愁如昨殷勤待与东风约莫苦吹花何似吹愁却
　　刘光祖
　　春风开者一时还共春风谢栁条送我今槐夏不饮香醪孤负人生也　曲塘泉细幽琴写胡床滑簟应无价日迟睡起钩帘挂何不归与花竹秀而野
　　荷叶铺水面【春游】　　　　　　　　康伯可
　　春光艳冶游人踏绿苔千红万紫竞香开暖风拂鼻籁蓦地暗香透满懐　荼防似锦裁娇红间嫩白只怕迅速春回悮落在尘埃折向鬓云间金凤钗
　　倚西楼　　　　　　　　　　　韦彦温【苕溪诗话】
　　禁鼓初传时下打虚过清风明月夜眼如鱼目几曾干心似酒旗终日挂　银汉低垂星斗斜院宇空寥烛卸西楼潇洒有谁知教我独自上来独自下
　　夜游宫　　　　　　　　　　　秦少游
　　何事东君又去空满院落花飞絮巧燕呢喃向人语何曾解说伊家些子苦　况是伤心绪念个人久成暌阻一觉相思梦回处连宵雨更那堪闻杜宇
　　周美成
　　叶下斜阳照水卷轻浪沉沉千里桥上酸风射眸子立多时看黄昏灯火市　古屋寒窗底听几片井桐飞坠不恋单衾再三起有谁知为萧娘书一纸
　　生日代人献江宰　　　　　　吕圣求
　　帘外繁霜未扫楼角动玉绳横晓百和交焚瑞烟绕霁霞明画屏深天渺渺　喜色连池沼荐睂夀玉儿娇小早晚除书下天表日初长莫等闲孤一笑
　　陆放翁
　　独夜寒侵翠被奈幽梦不成还起欲写新愁泪溅纸忆承恩叹余生今至此　蔌蔌灯花坠问此际报人何事咫尺长门过万里恨君心似危栏难久倚
　　步蟾宫　　　　　　　　　　杨无咎
　　桂花馥郁清无寐觉身在广寒宫里忆吾家妃子旧游时恼睡静犹藏叶底　不堪半夜西风起更飐飐万丝斜坠向晓来却似给孤园乍惊见黄金布地
　　汪公泽
　　玉京此去春犹浅正雪絮马头零乱姮娥翦就绿云裳待来步蟾宫与换　明年二月桃花岸双桨浪平烟暖扬州十里小红楼尽卷上珠帘一半
　　管鉴
　　中秋过了重阳将近正是一年佳处橙黄橘绿总寻常看丹桂余香再吐　胸中星斗笔端风雨定约蟾宫高步赐袍归带玉炉薫共岁岁斑衣戏舞
　　黄山谷
　　虫儿眞个恶灵利恼乱得道人眼醉归来恰似出桃源但目断落花流水　不如随我归云际共作个住山活计照清溪匀粉面插山花算终胜风尘滋味
　　中秋　　　　　　　　　　蒋捷
　　去年云掩冰轮皎喜今岁微隂俱扫乾坤一片玉琉璃怎算得秋光多少　无歌无酒痴顽老对愁影畨嫌分晓天公原不负中秋我自把中秋误了
　　扫地舞
　　酥防萼玉碾萼防时碾时香雪薄才折得春力弱半掩朱扉垂绣幕怕吹落　撚一晌嗅一晌撚时嗅时宿酒忘春笋上不忍放待对菱花斜插向寳钗上
　　惜琼花　　　　　　　　　　张子野
　　汀苹白苕水碧每逢花驻乐随处欢席别时携手看春色萤火而今飞破秋夕　汴河流如带窄任轻似叶计归得断云孤鹜青山极楼上徘徊无尽相忆
　　恨春迟　　　　　　　　　　前人
　　好梦才成成又断晚起云朶梳鬟秀脸拂新红滴入娇睂眼薄衣减春寒　短柱溪桥波平岸画阁外落日西山不忿闲花并蒂秋藕连根何时重得双莲
　　小重山　　　　　　　　　　　　韦庄
　　一闭昭阳春又春夜寒宫漏永梦君恩卧思陈事暗消
　　魂罗衣湿红袂有啼痕　歌吹隔重阍绕庭芳草绿倚长门万般惆怅向谁论凝情立宫殿欲黄昏
　　二
　　春到长门春草青玉阶华露滴月胧明东风吹断紫箫声宫漏促帘外晓啼莺　愁极梦难成红妆流宿泪不胜情手挼裙带绕阶行思君切罗幌暗尘生
　　三
　　秋到长门秋草黄画梁双燕去出宫墙玉箫无复理霓裳金蝉坠鸾镜掩休妆　忆昔在昭阳舞衣红绶带绣鸳鸯至今犹惹御炉香魂梦断愁听漏更长
　　和凝
　　春入神京万木芳禁林莺语滑蝶飞狂晓花擎露妬啼妆红日永风和百花香　烟锁栁丝长御沟澄碧水转池塘时时微雨洗风光天衢逺到处引笙簧
　　二
　　正是神京烂漫时羣仙初折得郄诜枝乌犀白纻最相宜精神出御陌袖鞭垂　栁色展愁睂管分响亮探花期光隂占断曲江池新牓上名姓彻丹墀
　　毛熙震
　　梁燕双飞画阁前寂寥多少恨懒孤眠晓来闲处想君怜红罗帐金鸭冷沉烟　谁信损婵娟倚屏啼玉筯湿香钿四肢无力上秋千羣花谢愁对艳阳天
　　元宵　　　　　　　　　　宋徽宗
　　罗绮生香娇上春金莲开陆海艳都城寳舆回望翠峰青东风鼓吹下半天星　万井贺升平行歌花满路月随人龙楼一防玉灯明箫韶逺高宴在蓬瀛
　　贺铸
　　花院深疑无路通碧纱窗影下玉芙蓉当时偏恨五更钟分携处斜月小帘栊　楚梦冷沉踪一双金缕枕半床空画楼临水凤城东楼前栁憔悴几秋风
　　赵徳麟
　　楼上风和玉漏迟秋千庭院静百花飞午窗才起暖金巵匀面了栏畔看春池　何事苦颦睂碧云春信断尽来时鸳鸯游戏鎭相随云雾敛新月挂天西
　　曹元龙
　　帘卷东风日射窗小山庭院静接回廊疎疎晴雨弄斜阳凭栏久墙外杏花香　时节好寻芳多情懐酒伴忆欢狂归鸿应已度潇湘音书杳前事忍思量
　　立春　　　　　　　　　　李汉老
　　谁劝东风腊里来不知天待雪恼江梅东郊寒色尚徘徊双防燕飞傍鬓云堆　玉冷晓妆台宜春金缕翦拂香腮红罗先绣踏青鞋春犹浅花信更须催
　　红蓼汀忆别　　　　　　　汪彦章
　　月下潮生红蓼汀残霞都敛尽四山青栁梢风急堕流萤随波去防防乱寒星　别语记丁宁如今能间隔几长亭夜来秋气入银屏梧桐雨还恨不同听
　　佳人　　　　　　　　　　宋丰之
　　花样妖娆栁样柔眼波流不断满眶秋窥人佯整玉搔头娇无力舞罢却成羞　无计与迟留满懐禁不得许多愁一溪春水送行舟无情月偏照水东楼
　　沈会宗
　　花过园林清防浓琅玕新脱笋绿丛丛雨声只在小池东闲欹枕直面芰荷风　斜日敞帘栊轻尘飞不到画堂空一樽今夜与谁同人如玉相对月明中
　　何晋之
　　绿栁莺啼春正浓枝头青杏小绿成丛玉船风动酒鳞红歌舞咽相见几时重　车马去悤悤路随芳草逺恨无穷相思只在梦魂中今宵月偏照小楼东
　　夜宴　　　　　　　　　　王履道
　　椽烛垂珠清漏长酒黏衫袖湿有余香红牙双棒旋排行将歌处相向更匀妆　明月映东墙海棠花迳密近流光迟留春笋缓催觞兰台静人已虚廊
　　赵徳麟
　　雨霁风高天气清玉盘浮出海转空明小窗帘影冷如冰愁不寐独自傍阶行　情似浪头轻一畨销欲尽一畨生无言惆怅到参横人欲起鶗鴂几声鸣
　　七夕病中　　　　　　　　　吕圣求
　　半夜灯残防上檠小窗风动竹月微明梦魂偏记水西亭琅玕碧花影弄蜻蜓　千里暮云平南楼催上烛晚来晴酒阑人散斗西倾天如水团扇扑流萤
　　祖可
　　谁向江头遣恨浓碧波流不断楚山重栁烟和雨隔疎钟黄昏后罗幕更朦胧　桃李小园空阿谁犹笑语拾残红珠帘卷尽落花风人不见春在绿芜中
　　岳忠武【金陀稡编】
　　昨夜寒蛩不住鸣惊回千里梦已三更起来独自绕阶行人悄悄帘外月胧明　白首为功名旧山松竹老阻归程欲将心事付瑶琴知音少断有谁听
　　齐东野语
　　栁暗花明春事深小栏红芍药已抽簪雨余风软碎鸣禽迟迟日犹带一分隂　把酒莫沉吟身闲无个事且登临旧游何处不堪寻无寻处惟有少年心
　　寄郑云娘　　　　　　　　　张生
　　杏火无烟烧断肠织成春恨切栁丝长当时谁是种花郎却不教栁近杏花傍　栁道不须忙春深须是有絮飞扬等闲扑着杏腮香恁时节选甚隔池塘
　　周紫芝
　　溪上晴山簇翠螺晓来霜叶醉小池荷锁窗秋意苦无多帘绣巻黄菊两三窠　小睡拥香罗起来匀醉粉玉垂梭只愁无奈夜长何你去也今夜早来麽
　　春愁　　　　　　　　　　　呉淑姬
　　谢了荼防春事休无多花片子缀枝头庭槐影碎被风揉莺虽老声尚带娇羞　独自倚妆楼一川烟草浪衬云浮不如归去下帘钩心儿小难着许多愁
　　李易安
　　春到长门春草青江梅些子破未开匀碧云龙碾玉成尘留晚梦惊破一瓯春　花影压重门疎帘铺淡月好黄昏二年三度负东君归来也着意过今春
　　无名氏
　　络纬声残织翠丝金风翦不断雁来时梦回缄泪寄征衣寒到早应怪寄衣迟　心事有谁知黄昏常立尽暗萤飞秋来无处不生悲情脉脉月转辘轳西
　　吕圣求
　　雨洗檐花湿画帘知他因甚地瘦恹恹玉人风味似冰蟾愁不见烟霭晓来添　烦恼旧新谙新来一段事未心甘满懐离绪过春蚕灯残也谁见我睂尖
　　二
　　云防柔条雪压枝斜风吹绛蜡防胭脂蔷薇揉水麝分脐园林晚脉脉带斜晖　深阁绣帘低寳奁匀泪粉晚妆迟一枝屏外对依依清宵水谁伴破寒巵
　　卢炳
　　一见情懐便雅投樽前成密约意绸缪已成行计理归舟空相忆无计为伊留　执别话离愁萦牵滋味恶在心头而今无奈阻欢游些子事此恨两悠悠
　　踏莎行　　　　　　　　　　　晏同叔
　　细草愁烟幽花怯露凭栏总是消魂处日高深院静无人时时海燕双飞去　带暖罗衣香残蕙炷天长不禁迢迢路垂杨只解惹春风何曾系得行人住
　　二
　　祖席离歌长亭别晏香尘已隔犹回面居人匹马映林嘶行人去棹依波转　画阁魂消高楼目断斜阳只送平波逺无穷无尽是离愁天涯地角寻思遍
　　三
　　碧海无波瑶台有路思量便合双飞去当时轻别意中人山长水逺知何处　绮席凝尘香闺掩雾红牋小字凭谁付高楼目尽欲黄昏梧桐叶上潇潇雨
　　四
　　小径红稀芳郊绿遍高台树色隂隂见春风不解禁杨花蒙蒙乱扑行人面　翠叶藏莺朱帘隔燕炉香静逐游丝转一塲愁梦酒醒时斜阳却照深深院
　　晏叔原
　　雪尽寒轻月斜烟重清欢犹记前时共迎风朱户背灯开拂檐花影侵帘动　绣枕双鸳香苞翠凤从来往事都如梦伤心最是醉归时眼前少个人人送
　　离别　　　　　　　　　　　欧阳永叔
　　馆梅残溪桥栁细草芳风暖揺征辔离愁渐逺渐无穷迢迢不断如春水　寸寸柔肠盈盈粉泪楼高莫近危栏倚平芜尽处是春山行人更在春山外
　　燕【陈文惠懐吕申公荐引作词携酒过之】　　　　陈尧佐【古今诗话】
　　二社良辰千家庭院翩翩又见新归燕凤凰巢稳许为隣潇湘烟瞑来时逺　乱入红楼低飞绿岸画梁轻拂歌尘散为谁归去为谁来主人恩重珠帘卷
　　春闺　　　　　　　　　　　寇平叔
　　春色将阑莺声渐老红英落尽青梅小画堂人静雨蒙蒙屏山半掩余香袅　密约沈沈离情杳杳菱花尘满慵将照倚楼无语欲魂消长空黯淡连芳草
　　春旅　　　　　　　　　　　秦少游
　　雾失楼台月迷津渡桃源望断无寻处可堪孤馆闭春寒杜鹃声里斜阳暮　驿寄梅花鱼传尺素砌成此恨无重数郴江幸自绕郴山为谁流下潇湘去
　　赏春　　　　　　　　　　　黄鲁直
　　临水夭桃倚墙繁李长杨风掉青骢尾坐中有酒可酬春更寻何处无愁地　明月重来落花如绮芭蕉渐着山公启欲牋心事寄天公教人长夀花前醉
　　贺铸
　　急雨收春斜风约水浮红涨绿鱼文起年年游子惜余春春归不解招游子　留恨城隅关情纸尾栏干长对西曛倚鸳鸯俱是白头时江南渭北三千里
　　二
　　镜晕睂山囊熏冰麝凝然风度长闲暇归来定解鹔鹴裘换时应倍骝骅价　殢酒伤春添香惜夜依稀待月西厢下梨花庭院雪玲珑微吟独倚秋千架
　　美人雨中投牒　　　　　　　僧仲殊【中呉纪闻】
　　浓润侵衣暗香飘砌雨中花色添憔悴枇杷树下立多时不言不语厌厌地　睂上新愁手中文字因何不倩鳞鸿寄想伊只诉薄情人官中谁管闲公事
　　【殊一日造郡守接坐间见庭下一妇人投牒立于雨中守命殊咏之口就一词后殊自径于枇杷下执簿子更之曰枇杷树下立多时】
　　杜夀域
　　雨霁风光春分天气千花百草争明媚画梁新燕一双双玉笼鹦鹉忧孤睡　薜荔依墙莓苔满地青楼几处歌声丽蓦然旧事上心头无言敛皱睂山翠
　　春思　　　　　　　　　　　谢无逸
　　栁絮风轻梨花雨细春隂院落帘垂地碧溪影里小桥横青帘市上孤烟起　镜约关情琴心破睡轻寒漠漠侵鸳被酒醒霞散脸边红梦回山蹙睂峰翠
　　石孝友
　　沉水销红屏山总素锁窗醉枕惊眠处菱荷香里散秋风芭蕉叶上鸣秋雨　飞閤愁登倚阑凝伫孤鸿影没江天暮行云懒寄好音来断云暗逐斜阳去
　　向伯恭
　　霭霭朝云芳春态度楚山梦断寻无路欲将尊酒遣新愁谁知引到深深处　不尽江山无边细雨只疑都把愁来做西山总不解遮阑随春直过东湖去
　　和人赋双鱼花　　　　　　　周紫芝
　　风翠轻翻雾红深注鸳鸯池畔双鱼树合欢凤子也多情飞来连理枝头住　欲付浓愁深凭尺素戏鱼波上无寻处教谁试与问花看如何寄得香牋去
　　二
　　燕子归去梅花又落湘桃雨后燕支薄眼前先自许多愁斜阳更在春池阁　梦里新欢年时旧约日长院静空帘幙几回猛待不思量擡头又是思量着
　　三
　　情似游丝人如飞絮泪珠阁定空相觑一溪烟栁万丝垂无因系得兰舟住　雁过斜阳草迷烟渚如今已是愁无数明朝且做莫思量如何过得今宵去
　　郭承禧
　　鹗离风尘燕辞门户翩然举翮轻飞去当初自恨探春迟而今岂解留春住　花不重开萍难再聚垂杨只管牵离绪直饶云雨梦阳台梦回依旧无寻处
　　夜景　　　　　　　　　　　无名氏
　　碧藓回廊绿杨深院花期夜入帘犹卷照人无奈月华明潜身却恨花隂浅　密约难凭幽欢未展看看滴尽铜壶箭阑干敲遍不应人分明烛下闻刀剪
　　赵介之
　　白雪开残红云吹尽园林新绿迷芳径榆钱不解买青春随风乱防苍苔晕　紫燕飞忙黄鹂声嫩日长烟暖游蜂困凭高念逺思无穷那堪宿酒恹恹病
　　别意　　　　　　　　　　　洪叔屿
　　满满金杯垂垂玉筯离歌不放行人去醉中扶上木兰船醒来忘却桃源路　带绾同心钗分一股断魂空草高唐赋秋山万叠水云深茫茫无着相思处
　　甲午重九牛山作　　　　　　刘后村
　　日月跳丸光隂脱兔登临不用深懐古向来吹帽插花人尽随残照西风去　老矣征衫飘然客路炊烟三两人家住欲携斗酒答秋光山深无覔黄花处
　　赵令威
　　苹叶烟深荷花露湿碧芦红蓼秋声急采菱渡口日将沉飞鸿楼上人空立　彩凤难双红绡暗泣回文未剪吴刀澁梦云归处不留踪厌厌一夜凉蟾入
　　金陵感梦　　　　　　　　　姜尧章
　　燕燕轻盈莺莺娇软分明又向华胥见夜长争得薄情知春初早被相思染　别后书词别时针线离魂暗逐郎行逺淮南皓月冷千山冥冥归去无人管
　　忆旧　　　　　　　　　　　元遗山
　　微步生尘残妆晕酒朱门如海空回首东风正有去年华柔条去作谁家栁　细雨春寒青灯夜久孤衾未暖还分手梦中见也不多时怎生望得长相守
　　春兴　　　　　　　　　　　赵君举
　　江阔天低楼高思逈春烟黯淡如秋景今年芳草去年愁分明又报明年信　燕子还来归期未定可堪醉梦红尘境出门万事尽消磨水流不尽青山影
　　春暮　　　　　　　　　　　刘徳修
　　扫径花零闭门春晚恨长无奈东风短起来消息探荼防雪条玉蕊都开遍　晚月魂清夕阳香逺故山别后谁拘管多情于此更情多一枝嗅罢还重撚
　　寄妹　　　　　　　　　　　延安夫人
　　孤馆深沉晓寒天气解鞍独自阑干倚暗香浮动月黄昏落梅风送沾衣袂　待写红牋凭谁与寄先教覔取嬉游地到家正是早春时小桃花下拚沉醉
　　灯花　　　　　　　　　　　曹希蕴【妇人】
　　解遣愁人能添喜气些儿好事先施力画堂深处伴妖娆绛纱笼里丹砂赤　有艳难留无根怎覔几回不忍轻轻剔玉人曾向耳边言花有信人无的
　　东坡
　　这个秃奴修行忒煞云山顶上曾持戒一从迷恋玉楼人鹑衣百结浑无奈　毒手伤人花容粉碎空空色色今何在臂间刺道苦相思这回还了相思债
　　【灵隐寺僧明了然恋妓李秀奴往来日久衣鉢荡尽秀奴絶之僧迷恋不已一夕了然乗醉而往秀奴弗纳了然怒击之随手而毙事至郡时苏子瞻治郡送狱院推勘于僧臂上见刺字云但愿生同极乐国免教今世苦相思子瞻见招判此词讫押赴市曹处斩】
　　荆楚　　　　　　　　　　　前人
　　山秀芙蓉溪明罨画真游洞穴沧波下临风慨想斩蛟人长桥千载犹横跨　解佩投簪求田问舍黄鸡白酒渔樵社元龙非复少时豪耳边洗尽功名话
　　转调踏莎行【路宜人生日】　　　　　　赵介庵
　　宿雨才收余寒尚力牡丹将绽也近寒食人间好景算仙家也惜因循尽扫断蓬莱迹　旧日天涯如今咫尺一月五番价共欢集些儿夀酒且莫留半滴一百二十个好生日
　　曾觌
　　翠幄成隂谁家帘幕绮罗香拥处觥筹错清和暖近春寒更薄高歌看簌簌梁尘落　美景良辰人生行乐金杯无奈是苦相虐残红飞尽袅垂杨轻弱来岁断不负莺花约
　　东坡引　　　　　　　　　　　辛幼安
　　玉纤弹旧怨还敲绣屏面清歌自送西风雁雁行吹字断雁行吹字断　夜深拜月锁窗西畔但桂影空阶满翠帷自掩无人见罗衣寛一半罗衣寛一半
　　别周诚可　　　　　　　　　赵介之
　　相看情未足离肠已催促停歌欲语睂先蹙何期归太速何期归太速　如今去也无计追逐怎忍听阳关曲扁舟后夜滩头宿愁随烟树簇愁随烟树簇
　　癸已豫章
　　飞花红不聚都因夜来雨枝头冷落情如许东风谁是主东风谁是主　看看满地堆香絮但目断章台路残英剰蕊留春住春归何处去春归何处去
　　惜分钗【一名摘红英青商怨玉珑璁钗头凤】　　　　吕圣求
　　春将半莺声乱栁丝拂马花迎面小塘风暮楼钟草色连云暝色连空重重　秋千畔何人见寳钗斜照春妆浅酒霞红与谁同试问别来近日情悰冲冲
　　二
　　重檐挂微灯下背阑同说春风话月盈楼泪盈眸觑着红茵无计迟留休休　莺花谢春残也等闲泣损春罗帕见无由恨难收梦短屏深清夜浓愁悠悠
　　摘红英　　　　　　　　　　　程正伯
　　桃花暖杨花乱可怜朱户春强半长记忆探芳日笑凭郎肩殢红偎碧惜惜惜　春宵短离肠断泪痕长向东风满凭青翼问消息花谢春归几时来得忆忆忆
　　玉珑璁　　　　　　　　　　　能改斋【漫录】
　　城南路桥南树玉钩帘卷香横雾新相识旧相识浅颦低笑嫩红轻碧惜惜惜　刘郎去阮郎住为云为雨朝还暮心相忆空相忆露荷心性栁花踪迹得得得
　　青商怨　　　　　　　　　　　曾纯甫
　　华灯閙银蟾照万家罗幕香风绕金尊侧花顔色醉里人人向人情极惜惜惜　春寒峭腰肢小鬓云斜亸蛾儿袅清宵寂香闺隔好梦难寻雨踪云迹忆忆忆
　　史邦卿
　　春愁逺春梦乱凤钗一股轻尘满江烟白江波碧栁户清明燕帘寒食忆忆忆　莺声晚箫声短落花不许春拘管新相识休相失翠陌吹衣画楼横笛得得得
　　钗头凤　　　　　　　　　　　陆务观
　　红酥手黄藤酒满城春色官墙栁东风恶欢情薄一懐愁绪几年离索错错错　春如旧人空瘦泪痕红浥鲛绡透桃花落闲池阁山盟虽在锦书难托莫莫莫【齐东野语云陆务观初娶唐氏闳之女也于其母夫人为姑侄伉俪相得而弗获于其姑因出之唐后改适同郡宗子玉程尝以春日出游相遇于禹迹寺南之沈氏园唐以语赵遣致酒殽放翁怅然久之为赋词题园壁间云　耆旧续闻云唐氏见而和之云世情薄人情恶之句惜不得其全阕未几怏怏而卒闻者为之怆然】
　　撷芳词　　　　　　　　　　　古今词话
　　风揺荡雨蒙茸翠条柔弱花头重春衫窄香肌湿记得年时共伊曾摘　都如梦何曾共可怜孤似钗头凤关山隔晚云碧燕儿来也又无消息
　　【政和间京师妓之姥曾嫁伶官常入内教舞传禁中撷芳词以教其妓时人皆爱其声又爱其词类唐人所作也张尚书帅成都蜀中传此词竞唱之却于前段下添忆忆忆三字后段下添得得得三字又名摘红英其所添字又皆鄙俚岂传之者误耶揭芳词之名非擅为之葢禁中有撷芳园擅景园也】
　　摘红英【春风惜花】　　　　　　　　　张仲举
　　莺声寂鸠声急栁烟一片梨云湿惊人困教人恨待到平明海棠应尽　青无力红无迹残香賸粉那禁得天难准晴难稳晚风又起倚阑争忍
　　冉冉云【牡丹盛】　　　　　　　　　卢炳
　　雨洗千红又春晚留牡丹倚阑初绽娇娅姹偏赋精神君看筭费尽工夫防染　带露天香最清逺太眞妃院妆体段对花满把流霞频劝怕逐东风零乱
　　夀山曲　　　　　　　　　　　冯延已【侯鲭录】
　　铜壶滴漏初尽高阁鸡鸣半空催启五门金锁犹垂三殿帘栊阶前御栁揺绿仗下宫花散红鸳瓦数行晓日鸾旗百尺春风侍臣舞蹈重拜圣夀南山永同
　　感皇恩【安东少师访阅道大资同游湖山】　　　　张子野
　　廊庙当时共代工睢陵千里约逺相从欲知宾主与谁同宗枝内黄阁旧有三公　广乐起云中湖山看画轴两仙翁武林佳语几时穷元丰际徳星聚照江东
　　二
　　延夀芸香七世孙华轩承大对见经纶溟鱼一息化天津袍如草三百骑从清尘　玉树莹风神同时棠棣萼一家春十年身是凤池人蓬莱阙黄阁主共谈宾
　　散天花　　　　　　　　　　　舒信道
　　云断长空叶落秋寒江烟浪尽月随舟西风偏解送离愁声声南去雁下汀洲　无奈多情去复留骊歌齐唱罢泪争流悠悠别恨几时休不堪残酒醒凭危楼
　　南楼令　　　　　　　　　　　张炎
　　风雨客殊乡梧桐傍小窗甚秋声今夜偏长暗忆旧时歌舞地谁得似牧之狂　茉莉拥钗梁窝云一枕香醉瞢腾多少思量明月半牀人睡觉听说道夜深凉





　　花草稡编巻十二
　　钦定四库全书
　　花草稡编巻十三
　　明　陈耀文　辑
　　中调
　　贺明朝　　　　　　　　　　　欧阳烱
　　忆昔花间相见后只凭纎手暗抛红豆人前不解巧传心事别来依旧辜负春昼　碧罗衣上蹙金绣覩对鸳鸯空裛泪痕透想韶顔非乆终是为伊只恁偷瘦
　　朝玉堦　　　　　　　　　　　杜夀域
　　帘卷春寒小雨天牡丹花落尽惜庭轩髙空双燕舞翩翩无风轻絮暗坠苔钱　拟将幽怨冩香笺中心多少事语难传思量真个恶因縁那堪长梦见在伊边
　　玉堂春　　　　　　　　　　　晏同叔
　　帝城春暖御栁暗遮空苑海燕双双拂飏帘笼女伴相携共绕林间路折得樱桃揷髻红　昨夜临明防雨新英徧旧丛寳马香车欲傍西池看处杨花满袖风
　　二
　　后园春早残雪尙蒙烟草数树寒梅欲绽香英小妺无端折尽钗头朶满把金樽细细倾　忆得徃年同伴沉吟无限情恼乱东风莫便吹零落惜取芳菲眼下明
　　后庭宴【庚溪诗话】　　　　　　　　　石刻【宣和中掘得】
　　千里故乡十年华屋乱魂飞过屏山蔟眼重眉褪不胜春菱花知我销香玉　双双燕子归来应解笑人幽独防歌零舞遗恨清江曲万树緑低迷一庭红扑蔌
　　望逺行　　　　　　　　　　　韦荘
　　欲别无言倚画屏含恨暗伤情谢家庭树锦鸡鸣残月落边城　人欲别马频嘶緑槐十里长堤出门芳草路萋萋云雨别来易东西不忍别君后却入旧香闺
　　遐方怨　　　　　　　　　　　顾敻
　　帘影细簟纹平象纱笼玉指缕金罗扇轻嫰红双脸似花明两条眉黛逺山横　鳯箫歇镜尘生辽塞音书絶夣魂长暗惊玉郎经嵗负娉婷敎人争不恨无情
　　临江仙　　　　　　　　　　　滕子京
　　湖水连天天连水秋来分外澄清君山自是小蓬瀛气蒸云夣泽波撼岳阳城　帝子有灵能鼓瑟凄然依旧伤情防闻兰芷动芳馨曲中人不见江上数峯青
　　东坡
　　夜饮东坡醒复醉归来髣髴三更家僮鼻息若雷鸣敲门都不应乆立听江声　长恨此身非我有何时忘却营营夜来风静縠纹平扁舟从此逝江海寄余生
　　春暮　　　　　　　　　　　晁无咎
　　緑暗汀洲三月暮落花风静防收埀杨低映朩兰舟半篙春水滑一叚夕阳愁　防水桥东囘首处美人亲上帘钩青鸾无计入红楼行云归楚峡飞夣到杨州
　　李端叔
　　九十日春都过了防常偶到江臯水容山态两相饶草平天一色风暖燕双高　酒病厌厌何计那飞红更送无聊莺声犹似耳边娇难囘巫峡夣空恨武陵桃
　　感旧　　　　　　　　　　　陈去非
　　忆昔午桥桥上饮坐中多少豪英长沟流月去无声杏花踈影里吹笛到天明　二十余年成一夣此身虽在堪惊闲登小阁看新晴古今多少事渔唱起三更
　　秦少防
　　千里潇湘挼蓝浦兰挠昔日曽经月髙风定露华清防波澄不动冷浸一天星　独倚桅樯情悄悄遥闻妃瑟泠泠新声含尽古今情曲中人不见江上数峯青
　　晁叔用
　　忆昔西池池上饮年年多少欢娱别来不寄一行书防常相见了犹道不如初　安稳锦屏今夜梦月明好渡江湖相思休问定何如情知春去后管得落花无
　　程正伯
　　浓緑鎻窓闲院静照人明月团圆夜长幽梦见伊难痩从香脸薄愁到翠眉残　只道花时容易见如今花尽春阑画楼依旧五更寒可怜红綉被空记合时欢
　　夜景　　　　　　　　　　　李知防
　　烟桞踈踈人悄悄画楼风外吹笙倚栏闻唤小红声薫香临欲睡玉漏已三更　坐待不来来不去一方明月中庭粉墙东畔小桥横起来花影下扇子扑飞萤
　　阿初方去　　　　　　　　　赵徳麟
　　枝上粉香吹欲尽依前庭院春风更谁同绕摘芳丛漏残金兽冷信断锦屏空　看结灯花愁不睡酒阑无梦相逢凄凉长判一生中不知云外月永夜在房栊
　　立春【自名鴈后归】　　　　　　　　贺方囘
　　巧剪合欢罗胜子钗头春意翩翩艶歌浅笑拜嫣然愿郎宜此酒行乐驻蕐年　未至文园多病客幽襟凄断堪怜旧游夣挂碧云边人归落鴈后思发在花前
　　忆旧　　　　　　　　　　　张范
　　千古武陵溪上路桃源流水潺潺可怜仙契剰浓欢黄鹂惊夣破青鸟唤春还　囘首旧游浑不见苍烟一片荒山玉人何处倚阑干紫箫明月底翠袖暮云寒
　　石孝友
　　一霎狂云惊雨过月华恰到帘帏槛前叠石翠参差洞房相见处灯火乍凉时　睡玉眠花愁夜短忩忩共惜佳期风梧不动酒醒迟好同蝴蝶夣飞上鳯凰枝
　　二
　　醉防吟鞭行色里防檐低防风斜晚山一半被云遮残阳明逺水古朩集栖鸦　暮去朝来縁底事不如早早还家曲屏深幌小窓纱翠沾眉上桞红揾脸边花
　　自咏　　　　　　　　　　　刘徳脩
　　我似万山千里外悠然一片归云官衔犹自带云云谁知前进士已是故将军　闲行闲坐闲饮酒闲拈闲字闲文诸公留我笑纷纷一枝簮寳髻六幅舞罗裙
　　闺怨　　　　　　　　　　　刘叔安
　　荡紫飘红芳信断都无人问秾纎吟鞭倚醉问凉蟾香消金缕篆尘压寳妆奁　夣峡朝云飞不到一春离绪厌厌却疑归燕碍重帘心期花底误眉恨桞边添
　　晁叔用
　　双舸亭亭横晚渚城中飞观嵳峩画桥灯火照清波玉钩平浸水金鎻半沉河　试问无情堤上桞也应厌聼离歌人生无奈别离何夜长嫌夣短泪少怕愁多
　　顾夐
　　碧染长空池似镜倚楼闲望凝情满衣红藕细香清象床珍簟山障掩玉琴横　暗想昔时欢笑事如今赢得愁生慱山炉暖澹烟轻蝉吟人静残日傍小窓明
　　晏叔原
　　东野亡来无丽句于君去后少交亲追思徃事好沾巾白头王建在犹见咏诗人　学道深山空自老畱名千载不干身酒筵歌席莫辞频争如南陌上占取一年春
　　离懐　　　　　　　　　　　王逐客
　　别岸相逢何草草扁舟两岸埀杨綉屏珠箔绮香囊酒深歌拍缓愁入翠眉长　燕子归来人去也此时无奈昏黄桃花应是我心肠不禁防雨流泪湿红妆
　　阎选
　　雨停荷芰逗浓香岸邉蝉噪埀杨物华空有旧池塘不逢仙子何处夣襄王　珍簟对欹鸳枕冷此来尘暗凄凉欲慿危槛恨偏长藕花珠缀犹似汗凝妆
　　李后主
　　樱桃落尽春归去蝶翻轻粉双飞子规啼月小楼西玉钩罗幕惆怅暮烟埀　别巷寂寥人散后望残烟草低迷炉香闲袅鳯凰儿空持罗带囘首恨依依
　　【续闻云亲见后主梵叶书涂注数字未尝不全苏子由题此词云凄凉怨慕真亡国之音也西清诗话云后主围城中作词云樱桃结子春归尽蝶翻金粉双飞子规啼月小楼西画帘朱箔惆怅卷金泥门巷寂寞人去后望残烟草低迷词未就而城破墨荘谩録云刘廷仲为补之云何时重聼玉騘嘶扑帘桞絮依约夣囘时】
　　二
　　庭空客散人归后画堂半掩珠帘林风淅淅夜厌厌小楼新月囘首自纎纎　春光镇在人空老新愁徃恨何穷锁窓力困起还慵一声羌笛惊起醉怡容
　　宫词　　　　　　　　　　　鹿防扆
　　金鏁重门荒苑静绮窓愁对秋空翠华一去寂无踪玉楼歌吹声断已随风　烟月不知人事改夜阑还照深宫藕花相向野塘中暗伤亡国清露泣香红
　　柳　　　　　　　　　　　　许庭【庚溪诗话】
　　不见昭阳宫内桞黄金齐撚轻柔东君昨夜到皇州玉阶金井无处不风流　怅望翠华春欲暮六宫都鎻春愁暖风吹动绣帘钩飞花委地时转玉香毬
　　二
　　不见隋河堤上桞緑隂流水依依龙舟东下疾于飞千条万叶浓翠染旌旗　记得当年春去也锦防不见西归故抛轻絮防人衣如将亡国恨説与路人知
　　三
　　不见陶家门外桞柴扉一径遥通闭门终日掩清风感君高节緑防向人浓　篱落萧踈鸡犬静日长飞絮蒙蒙先生一醉万縁空经时髙卧不到翠隂中
　　四
　　不见都门亭畔桞春来緑尽长条桞边行色马萧萧一枝折赠相见又何朝　酒尽曲终人去也风前亦自无聊秪应于我恨偏饶东君特地付与沈郎腰
　　五
　　不见防陵原上桞徃来过尽蹄轮朝离南楚暮西秦不成名利嬴得鬓毛新　莫怪枝条憔悴损一生唯苦征尘两三烟树倚孤村夕阳影里愁杀宦防人
　　夏景　　　　　　　　　　　永叔
　　池外轻雷池上雨雨声滴碎荷声小楼西角断虹明栏干倚处待得月华生　燕子飞来窥画栋玉钩埀下帘旌凉波不动簟纹平水晶防枕傍有堕钗横
　　绛华堂进泛索　　　　　　　张抡
　　闻道彤廷森寳仗霜风逐雨驱云六龙扶辇下青香随鸾扇逺日映赭袍明　帘卷天街人顶戴满城喜气氤氲等闲散作八荒春祗知天意好昨夜月华新
　　毛文锡
　　暮蝉声尽落斜阳银蟾影挂潇湘黄陵庙侧水茫茫楚山红树烟雨隔高唐　岸泊渔灯风飐碎白苹逺散浓香灵娥鼓瑟韵清商朱弦凄切云散碧天长
　　牛希济
　　峭碧参差十二峯冷烟寒树重重瑶姫宫殿是仙踪金鑪珠帐香霭昼偏浓　一自楚王惊夣断人间无路相逢至今云雨帯愁容月斜江上征棹动晨钟
　　二
　　江绕黄陵春庙闲娇莺独语关关满庭重叠緑苔斑隂云无事四散自归山　箫鼓声稀香烬冷月娥敛尽湾环风流皆道胜人间须知狂客判死为红顔
　　三
　　素洛春光防灔平千重媚脸初生凌波罗袜势轻轻烟笼日照珠翠半分明　风引寳衣疑欲舞鸾回鳯翥堪惊也知心许恐无成陈王辞赋千载有声名
　　四
　　桞带揺风汉水濵平芜两岸争匀鸳鸯对浴浪痕新防珠游女防笑自含春　轻歩暗移蝉鬓动罗裙风惹轻尘水精宫殿岂无因空劳纎手解佩赠情人
　　五
　　洞庭波浪飐晴天君山一防凝烟此中真境属神仙玉楼珠殿相应月轮边　万里平湖秋色冷星辰埀影参然橘林霜重更红鲜罗浮山下有路暗相连
　　梅　　　　　　　　　　　　李易安
　　庭院深深深防许云雾阁春迟为谁憔悴损芳姿夜来清夣好应是发南枝　玉瘦檀轻无限恨南楼羌管休吹浓香吹尽有谁知暖风迟日也别到杏花肥
　　二
　　庭院深深深防许云窓雾阁常扄桞梢梅蕚渐分明春归秣陵树人客建安城　感月吟风多少事如今老去无成谁怜憔悴更雕零灯花空结蕋离别共伤情
　　寄外　　　　　　　　　　　刘氏【苕溪渔隠】
　　千里长安名利客轻离轻散防常难禁三月好风光满阶芳草緑一片杏花香　记得年时临上马看人眼泪汪汪如今不忍更思量恨无千日酒空断九回肠【刘章文虎妻名彤字文美】
　　立春寄季顺姝　　　　　　　延安夫人
　　一夜东风穿綉戸融融暖应佳时春来何防最先知平明堤上桞染遍欝金枝　姊妹嬉游时节近今朝应怨来迟凭谁説与到家期玉钗头上胜留待逺人归
　　熟水　　　　　　　　　　　易少夫人
　　何处泉来席上嫩黄初沸银瓶月团尝罢有余清惠山名品在歌舞暂留停　欲赏壑源新气味不应兼进豨苓此中端有淡交情相如方病酒一饮骨毛轻
　　接贤賔　　　　　　　　　　　毛文锡
　　香鞯镂防五花騘值春景初融流珠喷沫躞蹀汗血流红　少年公子能乘驭金镳玉辔珑为惜瑚鞭不下骄生百歩千踪信穿花从拂桞向九陌追风
　　荷花媚
　　霞苞露荷碧天然地别是风流摽格重重青盖下千娇照水好红红白白　每怅望明月清风夜甚低迷不语妖邪无力终湏放船児去清香深处住看伊顔色
　　鞓红
　　粉香尤嫩衾寒可惯怎奈向春心已转玉容别是一般闲婉悄不管桃红杏浅　月影帘栊金堤波靣渐细细香风满院一枝折寄故人虽逺輙莫使江南信断
　　忆江南　　　　　　　　　　　冯延已
　　去嵗迎春楼上月正是西窓夜凉时节玉人贪睡坠钗云粉消妆薄见天真　人非风月长依旧破镜尘筝一夣经年瘦今宵帘幙飏花隂空余枕泪独伤心
　　二
　　今日相逢花未发正是去年别离时节东风次第有花开恁时须约却重来　重来不怕花堪折秪怕明年花发人离别别离若向百花时东风弹泪有谁知
　　寻梅　　　　　　　　　　　沈防宗
　　幽香浅浅湿未透认雪底思来始有剪裁尙觉琼瑶皱苦寒中越恁骨清肌瘦　东风气象园林旧又今年而今时候急宜小摘当罇酒选一枝且付玉人纎手
　　二
　　今年早觉花信蹉想芳心未应悮我一日小径几囬过始朝来防见雪痕防破　眼前大抵情无那好景色只销些个春风烂漫都且可是而今枝上一朶两朶
　　系裙腰　　　　　　　　　　　张子野
　　清霜蟾照夜云天朦胧影画勾栏人情纵似长情月一年又能得几畨圆　欲寄西江题叶字流不到五亭前东池始有新荷緑尙小如钱问何日藕防时莲
　　刘叔儗
　　山儿矗矗水儿清船儿似叶儿轻风儿更没人情月儿明厮合凑送人行　眼儿蔌蔌泪儿倾灯儿更冷清清遭逢鴈儿又没前程一声声怎生得夣儿成
　　魏夫人【芳草渡】
　　灯花耿耿漏迟迟人别后夜凉时西风潇洒夣初囘谁念我就单枕皱双眉　锦屏綉幌与秋期肠欲断泪偷埀月明还到小窓西我恨你我忆你你争知
　　秋蘂香引【相思】　　　　　　　　　桞耆卿
　　留不得光隂催促有芳兰歇好花谢唯顷刻彩云易散琉璃脆验前事端的　风月夜防处前踪旧迹忍思忆这囘望断永作终天隔向仙岛归路两无消息
　　少年心　　　　　　　　　　　黄鲁直
　　对景惹起愁闷染相思病成方寸是阿谁先有意阿谁薄幸斗顿恁少喜多嗔　合下休传音问你有我我无你分似合欢桃核真堪人恨心儿里有两个人人
　　七娘子　　　　　　　　　　　向子諲
　　山围水绕髙唐路恨宻云不下阳台雨雾阁云窓风亭月户分明携手同行防　而今不见生尘歩但长江无语东流去满地落花漫天飞絮谁知緫是离愁做
　　頥堂
　　花明雾暗非花雾似春屏短夣无凭防夜月将来晓灯催去半衾余暖空留住　情柔意宻愁千缕想一声鸡唱东城路暂作行云暂为行雨阳台望极人何处
　　一剪梅【舟过呉江】　　　　　　　　　蒋胜欲
　　一片春愁待酒浇江上舟揺楼上帘招秋娘渡与泰娘桥风又飘飘雨又萧萧　何日归家洗客袍银字笙调心字香烧流光容易把人抛红了樱桃緑了芭蕉
　　客中新雪　　　　　　　　　方秋崖
　　谁剪轻琼做物华春绕天涯水绕天涯园林晓树恁横斜道是梅花不是梅花　宿鹭聮拳倚断槎昨夜寒些今夜寒些孤舟簔笠钓烟沙待不思家怎不思家
　　晏璧
　　客路轻寒笑敝貂一半春销一半魂销满城风雨冷萧萧去嵗花朝今嵗花朝　记得楼西画扇招汗湿鲛绡泪湿鲛绡别时杨桞又长条人在溪桥月在溪桥
　　刘潜夫
　　陌上行行恠府公还是文穷还是诗穷下车上马太匆匆来是春风去是秋风　阶衔免得管兵农嬉到昏钟睡到斋钟不湏提岳与知宫唤作溪翁唤作山翁
　　程正伯
　　小防幽欢正及时花也相宜人也相宜寳香未断烛光低莫厌杯迟莫恨懽迟　夜渐深深漏渐稀风已侵衣露巳沾衣一杯重劝莫相违何似休归何似同归
　　徐渊子【似道】
　　学道从来不则声行也东铭坐也西铭爷娘死后更伶仃也不看经也不斋僧　却言渊子太狂生行也轻轻坐也轻轻他年青史緫无名你也能亨我也能亨【渊子天台人初官戸曹其长方以道学自高毎以轻鋭抑之适其长以母死去官渊子赋此词】咸淳甲子又复经量湖南　　　醴陵士人
　　宰相巍巍坐庙堂説着经量便要经量那个臣僚上一章头説经量尾説经量　轻狂太守在吾邦闻説经量星夜经量山东河北乆抛荒好去经量胡不经量
　　春别　　　　　　　　　　　虞集
　　荳防稍头春色防风满前山雨满前山杜防啼血五更残花不禁寒人不禁寒　离合悲欢事防般离有悲欢合有悲欢别时容易见时难怕唱阳闗莫唱阳关
　　李易安
　　红藕香残玉簟秋轻解罗裳独上兰舟云中谁寄锦书来鴈字囘时月满西楼　花自飘零水自流一种相思两处闲愁此情无计可消除才下眉头又上心头
　　易祓妻
　　染泪脩书寄彦章贪做前廊忘却囘廊功名成遂不还乡石做心肠鐡做心肠　红日三竿懒画妆虚度韶光瘦损容光相思何日得成防羞对鸳鸯懒对鸳鸯
　　唐多令　　　　　　　　　　　刘改之
　　芦叶满汀洲寒沙带浅流二十年重到南楼桞下系船犹未稳能防日是中秋　黄鹤断矶头故人今在否旧江山都是新愁欲买桂花重载酒终不似少年游
　　惜别　　　　　　　　　　　呉君特
　　何处合成愁离人心上秋纵芭蕉不雨也飕飕都道晚凉天气好有明月怕登楼　年事夣中休花空烟水流燕辞归客尙淹留埀桞不萦裙带住谩长是系行舟
　　邓光荐
　　雨过水明霞潮囬岸帯沙叶声寒飞透窓纱懊恨西风吹世换更吹我落天涯　寂寞古豪华乌衣日又斜説兴亡燕入谁家惟有南来无数鴈和明月宿芦花
　　苕溪故妓　　　　　　　　　尹焕【野语】
　　苹末转清商溪声供夕凉缓传杯催唤红妆慢绾乌云新浴罢裙拂地水沉香　歌短旧情长重来惊鬂霜怅緑隂青子成防説着前欢佯不采飏莲子把鸳鸯【惟晓尝于苕溪籍中偶有所盼后十年复讯旧防则巳归一宗子矣虽经生子而名未落籍因假于郡将乆之始来相对若不胜情者为赋此词人以为可继杜牧之之事云】
　　蝶恋花　　　　　　　　　　　李后主
　　遥夜亭臯闲信歩乍过清明早觉伤春暮数防雨声风约住朦胧淡月云来去　桃李依依春暗度谁在秋千笑里低低语一片芳心千万绪人间没个安排处【见樽前集本事曲以为山东李冠作】
　　冯延巳
　　花外寒鸡天欲曙香印成灰起坐浑无绪庭际髙梧凝宿雾巻帘防鹊惊飞去　屏上罗衣闲綉缕一饷关情忆遍江南路夜夜夣魂休谩语已知前事无情处
　　二
　　萧索清秋珠泪坠枕簟防凉展转浑无寐残酒欲醒中夜起月明如练天如水　堦下寒声啼络纬庭树金风悄悄重门闭可惜旧欢携手地思量一夕成憔悴
　　三
　　防度鳯楼同饮宴此夕相逢却胜当时见低语前欢频转靣双眉敛恨春山逺　防烛泪流羌笛怨偷整罗衣欲唱情犹懒醉里不辞金爵满阳关一曲肠千断
　　四
　　防日行云何处去忘了归来不道春将暮百草千花寒食路香车系在谁家树　泪眼倚楼频独语双燕飞来陌上相逢否撩乱春愁如桞絮悠悠夣里无防处
　　晏同叔
　　帘幕风轻防语燕午醉醒来桞絮飞撩乱心事一春犹未见余花落尽青苔院　百尺朱楼闲倚遍薄雨浓云抵死遮人面消息未知归早晚斜阳只送平波逺
　　二
　　槛菊愁烟兰泣露罗幕轻寒燕子双飞去明月不谙离恨苦斜光到晓穿朱戸　昨夜西风雕碧树独上髙楼望尽天涯路欲寄彩牋凭尺素山长水濶知何处
　　三
　　黎叶踈红蝉韵歇银汉风髙玉管声凄切枕簟乍凉铜漏咽谁教社燕轻离别　草际虫吟珠露结宿酒醒来不记归时节多少衷肠犹未说朱帘一夜朦胧月
　　小山
　　醉别西楼醒不记春夣秋云聚散真容易斜月半窓还少睡画屏闲展呉山翠　衣上酒痕诗里字防防行行緫是凄凉意红烛自怜无好计夜寒空替人埀泪
　　二
　　欲减罗衣寒未去不卷珠帘人在深深处残杏枝头花防许啼红正恨清明雨　尽日沉香烟一缕宿酒醒迟恼破春情绪逺信还因归燕误小屏风上西江路
　　三
　　碧落秋风吹玉树翠节红旌晚过银河路休笑星机停防杼鳯帏已在云深处　楼上金针穿綉缕谁管天边隔嵗分飞苦试等夜防防别绪浪痕千防罗衣露
　　四
　　碧玉高楼临水住红杏开时花底曽相遇一曲阳春春已暮晓声莺断朝云去　逺水来从楼下路过尽流波未得鱼中素月细风尖垂桞渡夣魂常在分襟处
　　五
　　夣入江南烟水路行尽江南不与离人遇睡里销魂无説处觉来惆怅佳期误　欲尽此情书尺素浮鴈沉鱼终了无凭据却倚鲲弦歌别绪断肠移破秦筝柱
　　六
　　黄菊开时伤聚散曽记花前共说深深愿重见金英人未见相思一夜天涯逺　罗防同心闲结徧帯易成防人恨成双晩欲写防笺书别怨枕痕早巳先书满
　　丁谓之
　　十二层楼春色早三殿笙歌九陌风光好堤桞岸花连复道玉梯相对开蓬岛　莺啭乔林鱼在藻太液防波緑闘王孙草南阙万人瞻羽葆后天祝圣天难老
　　情景　　　　　　　　　　　宋子京
　　綉幕茫茫罗帐卷春睡腾腾困入娇波慢隠隠枕痕留玉脸腻云斜溜钗头燕　逺夣无端懽又散泪落胭脂界破蜂黄浅整了翠鬟匀了面芳心一寸情何限
　　杜夀域
　　篱落繁枝千万片犹自多情似雪随风转昨夜笙歌容易散酒醒添得愁无限　楼上春云山四面过尽征鸿暮景烟深浅一晌凭栏人未见红绡掩泪思量遍
　　二
　　惆怅留春留不住欲到清和背我堂堂去飞絮落花和细雨凄凉庭院流莺度　更被闲愁相赚误夣断高唐囘首桃源路一晌沉吟无意绪分明徃事今何处
　　三
　　整顿云鬟初睡起庭院无风尽日帘垂地画阁巢新燕声喜杨花狂散无拘系　近来早是添憔悴金缕衣寛赛过宫腰细苒苒光隂似流水春残莺老人千里
　　春思　　　　　　　　　　　赵元镇
　　尽日东风吹緑树向晚轻寒数防催花雨年少凄凉天赋与更堪春思萦离绪　临水髙楼携酒处曽倚哀歌断黄金缕楼下水流何处去凭栏目送苍烟暮
　　别恨　　　　　　　　　　　呉子和
　　急水浮萍风里絮恰似人情恩爱无凭据去便不来来便去到头毕竟成轻负　帘巻春山朝又暮莺燕空忙不念花无主心事万千谁与诉断云零雨知何处
　　春思　　　　　　　　　　　前人
　　满地落红初过雨緑树成隂紫燕风前舞烟草低迷萦小路昼长人静扄朱戸　沉水香销新剪苎欹枕朦胧花底闻莺语春夣又还随桞絮等闲飞过东墙去
　　佳人　　　　　　　　　　　李冠
　　贴鬂香云双绾緑桞弱花娇一防春心足不肯玉箫闲度曲恼人特把青蛾蹙　静夜溪桥霜薄屋独影行歌惊起双鸾宿愁破酒防闺夣熟月斜窓外风敲竹
　　春暮　　　　　　　　　　　永叔
　　庭院深深深防许杨桞堆烟帘幙无重数金勒雕鞍游冶处楼高不见章台路　雨横风狂三月暮门掩黄昏无计留春住泪眼问花花不语乱红飞过秋千去
　　懐旧　　　　　　　　　　　前人【一作俞克成】
　　海燕双来归画栋帘影无风花影频移动半醉海棠春睡重緑鬟堆枕香云拥　翠被双盘金缕鳯忆得前春有个人人共花里莺声时一防日斜惊起相思夣
　　春恨　　　　　　　　　　　　桞永
　　竚立危楼风细细极望春愁黯黯生天际草色烟光残照里无言谁防凭栏意　拟把踈狂图一醉对酒当歌强乐还无味衣帯渐寛终不悔为伊消得人憔悴
　　緑杨　　　　　　　　　　　张子野
　　移得緑杨栽后院渐学宫腰二月青犹短不似防陵作送逺千思万缕东西岸　防度小眉愁不展休唱阳关真个无肠断分付与春春不管条条尽是离人怨
　　春暮　　　　　　　　　　　东坡
　　花褪残红青杏小燕子来时緑水人家晓枝上桞绵吹又少天涯何处无芳草　墙里秋千墙外道墙外行人墙里佳人笑笑渐不闻声渐悄多情却被无情恼
　　离别　　　　　　　　　　　前人
　　春事防芳草歇客里风光又过清明节小院黄昏人忆别落红处处闻啼鴂　咫尺江山分楚越目断魂销应是音尘絶夣破五更心欲折角声吹落梅花月
　　秦少防
　　钟送黄昏鸡报晓昏晓相催世事何时了万苦千愁人自老春来依旧生芳草　忙处人多闲处少闲处光隂防个人知道独上小楼云杳杳天涯一防青山小
　　二
　　晓日窥轩防燕语似与佳人共惜春将暮屈指艶阳都防许可无时霎闲风雨　流水落花无问处只有飞云冉冉来还去持酒劝云云且住凭君碍断春归路
　　赵徳麟
　　卷絮风头寒欲尽坠粉飘香日日红成阵新酒又添残酒困今春不减前春恨　蝶去莺飞无处问隔水楼髙望断双鱼信恼乱横波秋一寸斜阳只与黄昏近
　　司马槱
　　妾本钱塘江上住花落花开不管流年度燕子却啣春色去黄昏防度潇潇　蝉鬂犀梳云欲吐檀板新声唱彻黄金缕酒醒夣囬无覔处凄凉明月生秋浦【春渚纪闻云司马才仲初在洛下昼寝夣一羙姝牵帷而歌云妾本云云潇潇雨才仲爱其词因询曲名云是黄金缕且曰后日相见于钱塘江上及才仲以东坡荐应制举中等遂为钱塘幕官其廨舎后堂苏小墓在焉时秦少章为钱塘尉为续其词后云蝉鬂云云生秋浦不逾年或见才仲携一丽人登舟继而火起倏不见舟尾狼忙者走报家已痛哭矣云斋广録俱以为夣小小歌词苕溪渔隠亦载】
　　鞋　　　　　　　　　　　　杨补之
　　端正纎柔如玉削窄韈弓鞵暖衬呉绫薄掌上细看才半搦巧偷强夺尝春酌　稳称身材轻绰约防歩盈盈未怕香尘觉试问更谁如様脚除非借与嫦娥着
　　柳
　　爱日轻明新雪后桞眼星星渐欲穿窓牖不待长亭倾别酒一枝已入骚人手　浅浅挼蓝轻蜡透过尽氷霜便与春争秀强对青铜簮白首老来风味难依旧
　　二
　　桃蕚新香梅落后暗叶藏鸦苒苒垂亭牖舞困低迷如着酒乱丝偏近游人手　雨过朦胧斜日透客舎青青特地添明秀莫话扬鞭囬别首渭城荒逺无交旧
　　三
　　蠢蠢黄金初脱后暖日飞绵取次粘窓牖不见长条低拂酒赠行应已输先手　鸎掷金梭飞不透小榭危楼防防添竒秀何日隋堤萦马首路长人逺空思旧
　　晓行　　　　　　　　　　　周美成
　　月皎惊乌栖不定更漏将残轣辘牵金井唤起两眸清烱烱泪花落枕红绵冷　执手霜风吹鬂影去意徊徨别语愁难听楼上防干横斗柄露寒人逺鸡相应
　　石孝友
　　别后相思无限忆欲说相思要见终无计拟写相思将近似如何尽得相思意　眼底相思心里事纵把相思写尽凭谁寄多少相思都做泪一齐泪损相思字
　　二
　　薄幸人人留不住杨桞花时还是成虚度一枕夣囬春又去海棠吹落胭脂雨　金鸭未销香篆吐断尽柔肠看取沉烟缕独上危楼凝望处西山暝色连南浦
　　题扇　　　　　　　　　　　金章宗【归潜志】
　　防股湘江龙骨瘦巧様翻腾叠作湘波皱金缕小钿花草闘翠条更结同心扣　金殿珠帘闲永书一握清风暂喜懐中透忽聴传宣须急奏轻轻褪入香罗防
　　清明前两日闻燕　　　　　　汪宗臣
　　年去年来来去早恠底不来庭院春光老知过谁家翻别调家家望断飞踪窅　千里潇湘烟不记雕梁旧日恩多少匝近清明檐外呌故巢犹在朱檐晓
　　一箩金　　　　　　　　　　　李石才
　　武陵春色浓如酒逰冶才郎初试花间手綘蜡烧残人静后眉峯便作伤春皱　一霎风狂和雨骤桞嫩花柔挥不禁僝僽明日余香知在否粉罗犹有残红透
　　卷珠帘　　　　　　　　　　　魏夫人
　　记得来时春未暮执手攀花防染花梢露暗卜春心共花语争寻双朶争先去　多情因甚相辜负轻拆轻离欲向谁分诉泪湿海棠花枝处东君空把奴分付
　　李易安
　　泪揾征衣脂粉暖四叠阳闗唱了千千遍人道山长山又断萧萧防雨闻孤馆　惜别伤离方寸乱忘了临行酒盏深和浅若有音书凭过鴈东莱不似蓬莱逺
　　二
　　暖雨清风初破冻桞眼梅腮已觉春心动酒意诗情谁与共泪融残粉花钿重　乍试夹衫金缕缝山枕斜欹枕损钗头鳯独抱浓愁无好夣夜防犹剪灯花防
　　上已召亲族　　　　　　　　前人
　　永夜恹恹懽意少空夣长安认取长安道为报今年春色好花光月影宜相照　随意杯盘虽草草酒美梅酸恰称人懐抱醉莫揷花花莫笑可怜春似人将老
　　送春　　　　　　　　　　　朱淑真
　　楼外垂杨千万缕欲系青春少住春还去犹自风前飘桞絮随春且看归何处　满目山川闻杜宇便做无情莫也愁人意把酒送春春不语黄昏却下潇潇雨
　　鳯栖梧　　　　　　　　　　　杜夀域
　　新月羞光影庭树窓外芭蕉数防黄昏雨何事秋来无意绪玉容寂寞双眉聚　一防银缸扄绣戸莎砌寒蛩歴歴啼声苦孤枕夜长君信否披衣颙坐魂飞去
　　鱼水同欢　　　　　　　　　　哀长吉
　　棣蕚楼前佳气蔼欣遇称觞正斗杓移亥三两日来连庆防贺賔喜色増加倍　未逊徐雏分小大好比晋朝二陆休声在更祝灵椿顔不改三苏相继居台宰
　　庆灵椿【夀胡夫人生日】　　　　　　　　黄右曹【翰】
　　瑞溪庭满园秋色好帘幙低垂一牀簮笏人间盛沉檀影里笙歌沸处齐捧瑶巵　习礼复明诗胡氏清畏人知寿堂已庆灵椿老年年嵗嵗重添嫩叶频长繁枝
　　雨中花令【赠胡楚中】　　　　　　　　张子野
　　近鬂防钿云鴈细【大云鴈小云鴈】好客艶花枝争媚【花枝十二】学双燕同栖还并翅【双燕子】我合着你难分离【合着】这佛面前生应布施【金浮图】你更看蛾眉下秋水【眉十】似赛九底见他三五二【胡】正闷里也须欢喜【闷子】
　　拨棹子　　　　　　　　　　　黄山谷
　　归去来归去来携手旧山归去来有人共对月罇罍横一琴甚处逍遥不自在　闲世界无利害何必向世间幻爱与君钓晚烟寒瀬蒸白鱼稲饭溪童供笋菜
　　二
　　烟姿媚氷容薄芳渠嫩隠映新萍池阁撷英人去后清香防绽透真珠帘幙　似无语含情垂防佩戯芳隂渐许纎鲜相托西风直湏爱惜看看浓艶伴秋光零落
　　賛成功　　　　　　　　　　　毛文锡
　　海棠未坼万防深红香苞缄结一重重似含羞态邀勒春风蜂来蝶去任绕芳丛　昨夜防雨飘洒庭中忽闻声滴井边桐美人惊起坐听晨钟快教折取戴玉珑
　　定风波　　　　　　　　　　　永叔
　　把酒花前欲问它对花何惜醉顔酡春到防人能烂赏何况无情风雨等闲多　艶树香丛都防许朝暮惜红愁粉奈情何好是金船浮玉浪相向十分深送一声歌
　　咏梅　　　　　　　　　　　叶夣得
　　破蕚初惊一防红又看青子映帘栊氷雪肌肤谁复见清浅尙余踈影照晴空　惆怅年年桃李伴肠断秪应芳信负东风待得防黄春亦暮烟雨半和飞绪作蒙蒙
　　张子野
　　西阁名臣奉诏行南牀更部锦衣荣中有瀛仙賔与主相遇平津选首更神清　溪上玉楼同宴喜欢醉对堤杯叶惜秋英尽道贤人聚呉分试问也应中有老人星【霅溪席上同会者六人杨元素侍读刘孝吏部子瞻公择二学士陈待举贤良】
　　东坡
　　月满苕溪照夜堂五星一老閗光芒十五年间真梦里何事长庚对月独凄凉　緑苍顔同一醉还是六人冷笑水云乡賔主谈锋谁得似看取曹刘今对两苏张【东坡云余昔与张子野刘孝叔李公择陈令举杨元素防于呉兴时子野作六客词其卒章尽道贤人聚呉分试问也应旁有老人星凡十五年再过呉兴而五人者皆巳亡矣时张仲谋与曹子方刘景文苏伯固张秉道为坐客仲谋请作后六客词云】
　　重阳　　　　　　　　　　　东坡
　　与客携壶上翠防江涵秋影鴈初飞尘世难逢开口笑年少菊花须揷满头归　酩酊但酬佳节了云峤登临不用怨斜晖古徃今来谁不老多少牛山何必更沾衣
　　金蕉叶【夜宴】　　　　　　　　　　桞耆卿
　　厌厌夜饮平阳第添银烛旋呼佳丽巧笑难禁艶歌无间声相继凖拟幕天席地　金蕉叶泛金波霁未更防已尽狂醉就中有个风流暗向灯光底恼徧两行珠翠
　　明月逐人来　　　　　　　　　李持正【改斋谩録】
　　星河明淡春来深浅红莲正满城开遍禁街行乐暗尘香拂面皓月随人近逺　天半鳌山光动鳯楼两观东风静珠帘不卷玉辇待归云外闻管认得宫花影转【李太师所撰谱】
　　渔家傲　　　　　　　　　　　晏同叔
　　画鼓声中昏又晓时光只觧催人老求得浅懽风日好齐掲调神仙一曲渔家傲　緑水悠悠天杳杳浮生岂得长年少莫惜醉来开口笑须信道人间万事何时了
　　秋思　　　　　　　　　　　范希文
　　塞下秋来风景异衡阳鴈去无留意四面边声连角起千嶂里长烟落日孤城闭　浊酒一杯家万里燕然未勒归无计管悠悠霜满地人不寐将军白发征夫泪
　　冬景　　　　　　　　　　　六一
　　十月小春梅蘂绽红炉暖阁新妆遍锦帐美人贪睡暖羞起懒玉壶一夜氷澌满　楼上四垂帘不卷天寒山色偏宜逺风急鴈行吹字断红日晚江天雪意云撩乱
　　春景　　　　　　　　　　　王介甫
　　平岸小桥千嶂抱揉蓝一水萦花草茅屋数间牎窈窕尘不到时时自有春风扫　午枕觉来闻语鸟欹眠佀听朝鸡早忽忆故人今緫老贪夣好茫茫忘了邯郸道
　　渔父　　　　　　　　　　　谢无逸
　　秋水无痕清见底蓼花汀上西风起一叶小舟烟雾里兰棹舣桞条带雨穿防鲤　自叹直钩无处使笛声吹散云山翠鲙落霜刀红缕细新酒美醉来独枕蓑衣睡
　　王采
　　日月无根天不老浮生揔被消磨了陌上红尘常扰扰昏复晓一塲大梦谁能觉　洛水东流山四绕路傍防个新华表见说身在官职好争信道冷烟寒雨埋荒草
　　杜安世
　　踈雨才收淡泞天防云绽处月婵姢寒鴈一声人正逺添幽怨那堪徃事思量徧　谁道绸缪两意坚水萍风絮不相縁舞鉴鸾肠虚寸断芳容变好将憔悴教伊见
　　春恨　　　　　　　　　　　周美成
　　防日轻隂寒恻恻东风急处花成积醉踏阳春怀故国归未得黄鹂乆住如相识　頼有蛾眉能暖客长歌屡劝金杯侧歌罢月痕来照席贪欢适帘前重露成防滴
　　渔父　　　　　　　　　　　张仲宗【鹤林】
　　钓笠披云青嶂绕緑蓑雨细春江白鸟飞来风满棹收纶了渔童拍手樵青笑　明月太虚同一照浮家泛宅忘昏晓醉眼冷看城市閙烟波老谁能认得闲烦恼
　　苕溪
　　楼外天寒山欲暮溪边雪后藏云树小艇风斜沙嘴露流年度春光已向梅梢住　短梦今宵还到否苇村四望知何处客里从来无意绪催归去故园正要莺花主
　　忆营妓周子文　　　　　　　陈袭善
　　鹫岭峯前栏独倚愁眉蹙损愁肠碎红粉佳人伤别情何已登山临水年年是　常记同来今独至孤舟晚飏湖光里衰草斜阳无限意谁与寄西湖水是相思泪
　　丁羲叟
　　十里寒塘初过雨采莲舟上谁家女秋水接云迷逺树天光暮船头忘了囬来路　却系兰舟深处住歌声惊防鸳鸯侣波上清风花上雾无计去月明肠断双栖处
　　頴上陶生
　　为爱莲房都一柄双苞双蕋双红影雨势断来风色定秋水净仙郎彩女临鸾镜　妾有容华君不省花无恩爱犹相并花却有情人薄行心耿耿因花又染相思病
　　二
　　近日门前溪水涨郎船防度偷相访船小难开红斗帐无计向合欢影里空惆怅　愿妾身为红菡蓞年年生在秋江上更愿郎为花底浪无隔障随风逐雨长来徃
　　周紫芝
　　遇坎乘流随分了鸡虫得失能多少儿軰雌黄堪一笑堪一笑鹤长鳬短从他道　防度秋风吹梦到花姑溪玉人空老唤取扁舟归去好归去好孤蓬一枕秋江晓
　　侯彦周
　　过尽百花芳草满桞丝舞困防干暖桞外秋千裙影乱人逐伴旧家心性如今懒　斗帐寳香凝不散黄昏院落莺声晚红叶不来音信断踈酒盏东阳瘦损无人管
　　赠鼎州官妓　　　　　　　　李知防
　　西去征鸿东去水防重别恨千山里梦绕緑窓书半纸何处是桃花溪畔人千里　瘦玉倚香愁黛翠劝人须要人先醉问道明朝行也未犹自记灯前背立偷垂泪
　　叚克已
　　龙尾沟边飞桞絮虎头山下花无数花底醉眠杖屦花上露随风散漫飘香雾　老去逢春能防度不妨且作风流主明日不知风共雨囬首处夕阳又下西山去
　　二
　　春去春来谁是主怨他昨夜江头雨把酒问春春不语头懒举乱红飞过秋千去　芳草澹烟江上路鹧鸪声里斜阳暮风外榆钱无意绪空自舞如何买得青春住
　　和门人祝夀　　　　　　　　苏子由【栾城遗言】
　　七十余年真一梦朝来寿斚儿孙奉忧患已空无复痛心不动此间自有千钧重　蚤嵗文章供世用中年禅味疑天纵石塔成时无一缝谁与共人间天上随他送
　　渔翁　　　　　　　　　　　张功甫
　　拂拂春风生草际新晴万景供游戏鸥鹭飞来斜照里金和翠分明画出真山水　遮个渔翁无愠喜乾坤顿在孤篷底一曲髙歌千古意闲来睡从教月到花汀外
　　春思　　　　　　　　　　　谭在庵
　　深意纒绵歌宛转横波停恨灯前见最忆来时门半掩春不暖梨花落尽成秋苑　叠皷收声防【帆】影乱燕飞又趂东风软目力谩长心力短消息断青山一防和烟逺
　　破阵子【一名十拍子】　　　　　　　　李后主
　　四十年来家国三千里地山河鳯阁龙楼连霄汉玉树琼枝作烟萝防曽识干戈　一旦归为臣虏沈腰潘髩销磨最是苍惶辞庙日教坊独奏别离歌垂泪对宫娥
　　晏同叔
　　湖上西风斜日荷花落尽红英金菊满丛珠颗细海燕辞巢翅羽轻年年嵗嵗情　美酒一杯新熟髙歌数阕堪听不向尊前同一醉可奈光隂似水声迢迢去未停
　　陆务观
　　仕至千钟良易年过七十常稀眼底荣蕐元是梦身后声名不自知营营端为谁　幸有旗亭沽酒何妨茧纸题诗幽谷云萝朝采药静院轩窓夕对棋不归真个痴
　　卜拍子　　　　　　　　　　　赵文鼎
　　桞絮飞时緑暗茶防开后春酣花外青帘迷酒思陌上晴光收翠岚佳辰三月三　觧佩人逢游女踏青草闘宜男醉倒画栏栏槛北梦绕清江江水南飞鸾与并骖
　　晏同叔
　　海上蟠桃易熟人间好月常圆惟有擘钗分钿佀离别常多防靣难此情湏问天　蜡烛到明垂泪熏炉尽日生烟一防凄凉愁絶意谩道秦筝有剩何曽为细传















　　花草粹编巻十三
　　钦定四库全书
　　花草稡编巻十四
　　明　陈耀文　辑
　　中调
　　摊破南乡子【一名青杏児】　　　　　　程正伯
　　休赋惜春诗留春住说与人知一年已负东风瘦说愁说恨数期数刻只望归时　莫恠杜防啼真个也唤得人归归来休恨花开了梁间燕子且教知道人也双飞
　　饮兴　　　　　　　　　　　赵秉文【中州集】
　　风雨替花愁风雨罢花也应休劝君莫惜花前醉今年花谢明年花谢白了人头　乘兴两三瓯拣溪山好处追逰但教有酒身无事有花也好无花也好选甚春秋
　　苏幙遮　　　　　　　　　　　范希文
　　碧云天黄花地秋色连波波上含烟翠山映斜阳天接水芳草无情更在斜阳外　黯乡魂追旅思夜夜除非好梦人睡明月楼高休独倚酒入愁肠化作相思泪【唐书宋务光传比见坊邑相率为深浑脱队骏马边服名曰苏莫作幕误】
　　风情　　　　　　　　　　　周美成
　　陇云沉新月小杨桞梢头能有春多少试着罗裳寒尙峭帘卷青楼占得东风早　翠屏深香篆袅流水落花不管刘郎到三叠阳关声渐杳断雨残云只怕巫山晓
　　竹坡
　　水傍边山尽处唤取云来共我山头住分得一江风共雨满院芙蓉更听红妆舞　趂霜晴闲独歩那里烟村有个梅花树小径斜穿来又去醉后知他有甚青云路
　　王通叟
　　尽思量还尀耐为甚当时故故相招买早是幽欢多障碍更遣分飞蓦蓦如天外　有心怜无计奈两处厌厌未断残恩爱独上小楼临暮霭凭暖朱栏此意无人防
　　闺怨　　　　　　　　　　　陶氏
　　与君别情易许执手相将永逺成鸳侣一去音书千万里望断阳关泪滴如秋雨　到如今成间阻等到侯郎来把相思诉看着梅花花不语花巳成梅结就心中苦
　　周美成
　　燎沉香消溽暑鸟雀呼晴侵晓窥檐语叶上初阳干宿雨水面清圆一一风荷举　故乡遥何日去家住呉门乆作长安旅五月渔郎相忆否小楫轻舟梦入芙蓉浦
　　好女儿　　　　　　　　　　　小山
　　緑遍西池梅子青时尽无端尽日东风恶更霏防细雨恼人离恨满路春泥　应是行云归路有闲泪洒相思想旗亭望断黄昏月又依前误了红牋香信翠防欢期
　　二
　　酌酒殷勤尽更留春忍无情便赋余花落待花前细把一春心事问个人人　莫似花开还谢愿芳意且长新倚娇红待得欢期定向水沉烟底金莲影下睡过佳辰
　　促拍丑奴儿　　　　　　　　　元遗山
　　朱麝掌中香可怜儿初浴兰汤灵椿未老丹枝秀东隣西舎排家助喜沽酒牵羊　天与读书郎便安排富贵文章高门自有容车日明年且看青衫竹马鴈鴈成行【皇甫季贞阳饼局二女则牙牙学语五男则鴈鴈成行见司空表圣一鸣集障车文】
　　岁阑　　　　　　　　　　　刘须溪
　　送嵗可无诗得团栾忍不开眉不记去年今夕梦江东懐抱江西信息舎比妻儿　五十扊扅炊待五十富贵成痴百年苦乐乘除看今朝一半明朝一半更似儿时
　　夀孟万户　　　　　　　　　邓中斋
　　睡起怯春寒海棠花开未开间莫言春色三分二朱顔緑鬓栽花种竹谁似君闲　侯印旧家氊早天边飞诏催还从君嵗嵗称觞处人如玉雪花如锦綉福夀如山
　　怜薄命　　　　　　　　　　　戴复古妻
　　惜多才怜薄命无计可留汝揉碎花牋忍写断肠句道傍杨柳依依千丝万缕抵不住一分愁绪　捉月盟言不是梦中语后囬君若重来不相忘处把杯酒浇奴坟土
　　【辍耕緑云戴复古字式之号石屏天台人未遇时流寓江右武宁有富家翁爱其才以女妻之居二三年忽欲作归计妻问其故告以曽娶妻白之父父怒妻宛曲解释尽以奁具赠夫仍饯以词夫既别遂赴水死】
　　献衷心　　　　　　　　　　　欧阳烱
　　见好花顔色争笑东风双脸上晩妆同闭小楼深阁春景重重三五夜偏有恨月明中　情未巳信曽通满衣犹自染檀红恨不如双燕飞舞帘栊春欲暮残絮尽桞条空
　　顾
　　绣鸳鸯帐暖画孔雀屏欹人悄悄月明时想昔年懽笑恨今日分离银缸背铜漏永阻佳期　小炉烟细虚阁帘垂几多心事暗地思惟被娇娥牵役魂梦如痴金闺里山枕上始应知
　　黄钟乐　　　　　　　　　　　魏承班
　　池塘烟暖草萋萋惆怅闲宵含恨愁坐思堪迷遥想玉人情事逺音容浑似隔桃溪　偏记同欢秋月低帘外论心花畔和醉暗相携何事春来君不见梦魂长在锦江西
　　香山防
　　向神前发愿烧香做呪断了去娼家吃酒果子钱早是遭他毒手更一个瓶儿渗漏　才斟两盏三盏早斟不勾又添和薄漓半斗奴哥有我奴哥道有有我时当面荡酒
　　醉春风　　　　　　　　　　　赵徳仁
　　陌上清明近行人难借问风流何处不归来闷闷闷囬鴈峯前戏鱼波上试寻芳信　夜永兰膏烬春睡何曽稳枕边珠泪防时干恨恨恨惟有窓前过来明月照人方寸
　　赵元镇
　　寳鉴菱花莹孤鸾慵照影鱼书蝶梦两消沉恨恨恨结尽丁香瘦如杨桞雨踈云冷　宿醉厌厌病罗巾空泪粉欲将逺意托湘闷闷闷香絮悠悠昼帘悄悄日长春困
　　缑山月【雨夕】　　　　　　　　　　梁寅
　　急雨响岩阿隂云暗薜萝山中春去更寒多纵柴门不闭花满迳苍苔润少人过　兰舟曽记兰汀宿牵恨是烟波而今林下和樵歌看风风雨雨従造物时时变搃心和
　　侍香金童
　　寳防蒙绣瑞兽髙三尺玉殿无风烟自直迤逦傍懐盈绮席苒苒菲菲断处凝碧　是龙涎鳯髄恼人情意极想韩夀风流应暗识去似彩云无处覔惟有多情防中留得
　　钿带长中腔　　　　　　　　　万俟雅言
　　簇真香似风前拆麝囊嫩紫轻红间闘异芳风流富贵自觉兰蕙荒独占蕋珠春光　绣结流苏宻致魂梦悠飏气融液散满洞房朝寒料峭殢娇不易当着意要得韩郎
　　芭蕉雨　　　　　　　　　　　程正伯
　　雨过凉生藕叶晚庭消尽暑浑无热枕簟不胜香滑争奈寳帐情生金樽意惬　玉人何处梦蝶思一见氷雪须写个帖儿丁说试问道肯来麽今夜小院无人重楼有月
　　喝火令　　　　　　　　　　　黄鲁直
　　见晩情如旧交防分已深舞时歌处动人心烟水数年魂梦无处可追寻　昨夜灯前见重题汉上襟便愁云雨又难寻晓也星稀晓也月西沉晓也鴈行低度不防寄芳音
　　淡黄桞　　　　　　　　　　　姜尧章【白石词】
　　空城画角吹入垂杨陌马上单衣寒侧侧看尽鹅黄嫩緑都是江南旧相识正岑寂　明朝又寒食强携酒小桥宅怕梨花落尽成秋色燕燕飞来问春何在惟有池塘自碧
　　厌金杯　　　　　　　　　　　贺方囬
　　风软香迟花深漏短可怜宵画堂春半碧纱窓影巻帐蜡灯红鸳枕畔宻写乌丝一叚　采苹溪晚拾翠沙空尽愁倚梦云飞观朩兰艇子防日渡江来心目断桃叶青山隔岸
　　行香子　　　　　　　　　　　张子野
　　舞雪歌云闲淡妆匀蓝溪水深染轻裙酒香醺脸粉色生春更巧谈话羙情性好精神　江空无畔凌波何处月桥边青桞朱门断钟残角又送黄昏奈心中事眼中泪意中人
　　晏叔原
　　晩緑寒红芳意匆匆惜年华今与谁同碧云零落数字征鸿看沼莲凋宫扇旧怨秋风　流波坠叶佳期何在想天教离恨无穷试将前事闲倚梧桐有销魂处明月夜粉屏空
　　与泗守过南山晚归　　　　　东坡
　　北望平川野水荒湾共寻春飞歩孱顔和风防防香雾萦鬟正酒半酣人语笑白云间　飞鸿落照相将归去澹涓涓玉宇清闲何人无事宴坐空山望长桥上灯火乱使君还
　　杜夀域
　　黄金叶细碧玉枝纎初暖日当乍晴天向武昌溪畔于彭泽门前陶潜影张绪态两相牵　数株堤面防树桥边嫩垂条絮荡轻绵系长江舴艋拂深院秋千寒食下半和雨半和烟
　　赵介之
　　春日遅遅春景熈熈渐郊原芳草萋萋夭桃灼灼杨桞依依见燕喃喃蜂簇簇蝶飞飞　闲庭寂寂曲沼漪漪更秋千红索垂垂游人队队乐意嬉嬉尽醉曛曛歌缓缓语低低
　　蒋防
　　红了樱桃绿了芭蕉送春归客尙蓬飘昨宵糓水今夜兰臯奈云溶溶风淡淡雨潇潇　银字笙调心字香烧料芳踪乍整还凋待将春恨都付春潮过窈娘堤秋娘渡泰娘桥
　　洪叔璵
　　楚楚精神杨桞腰身是风流天上飞琼凌波防歩罗袜生尘有许多娇许多韵许多情　十年心事两字眉防问何时真个行云秋衾半冷窓月窥人想为人愁为人瘦为人颦
　　葛鲁卿
　　风物飕飕朩落沧州渐老人不奈悲秋羇懐都在鬂上眉头似休文瘦文通恨子山愁　庭梧影薄篱菊香浮强招寻聊命朋俦穷通皆梦今古如流且渊明径子猷舫仲宣楼
　　雅词
　　天与秋光转转情伤探金英知近重阳薄衣初试緑蚁新尝渐一畨风一畨雨一畨凉　黄昏院落恓恓惶惶酒醒时徃事愁肠那堪永夜明月空床闻砧声捣蛩声细漏声长
　　罗浮
　　满洞苔钱买断风烟笑桃花日落晴川石楼髙处夜夜啼猿看一更云三更月四更天　细草如氊独枕空拳与山糜野鹿同眠残霞未散淡雾沉绵是晋时人唐时洞汉时仙
　　晁次膺
　　别恨绵绵屈指三年再相逢情分依然君初霜鬂我已华颠况其间有多少恨不堪言　小庭幽槛菊蕋斓班近清宵月已婵娟莫思身外且闘樽前愿花长好身长徤月长圆
　　山水扇面　　　　　　　　　刘改之
　　佛寺云边茅舎山前树隂中酒斾低悬峯峦空翠溪水青连只欠梅花欠沙鸟欠渔船　无限风烟景趣天然最宜他隠者盘旋何人村墅若个林泉恰似欹湖似枋口似斜川
　　元遗山
　　漫漫晴池澹澹云罗傍青山是处经过桃花觧笑杨桞能歌尽百年身千古意两蹉跎　酒恶无聊诗苦成魔只闲情不易消磨防人樵径何处山阿恨夕阳遅芳草逺落红多
　　张天师
　　净扫尘埃惜取苍苔任门前红叶铺堦也堪图画还也竒哉有数株树数竿竹数枝梅　花朩栽培取次教开明朝事天自安排知他富贵防时来且优游且随分且寛懐
　　东坡
　　清夜无尘月色如银酒斟时须满十分浮名浮利休苦劳神叹隙中驹石中火梦中身　虽抱文章开口谁亲且陶陶乐尽天真不如归去作个闲人对一张琴一壶酒一溪云
　　容斋随笔
　　清要无因举选艰辛系书钱须要十分浮名浮利虚苦劳神叹旅中愁心中闷部中身　虽抱文章苦苦推寻更休说谁假谁真不如归去作个齐民免一囬来一囬讨一囬论
　　【绍兴初范觉民为相以自崇宁以来创立法度例有泛赏建议讨论又行下吏部参酌追夺有至夺十五官者虽公论当然而失职者胥动造谤浮议蜂起无名子因改坡语云云至大字书写贴于内前墙上逻者得之以闻朝论虑或揺人心罢讨论之举范公用是为台諌所攻】
　　李易安
　　草际鸣蛩惊落梧桐正人间天上愁浓云堦月色关鎻千重纵浮槎来浮槎去不相逢　星桥鹤驾经年才见想离情别恨难穷牵牛织女莫是离中甚一霎儿晴一霎儿雨一霎儿风
　　书舍偶成　　　　　　　　　叚成已
　　自叹劳生枉了经营到而今一事无成不如趂早觅个归程向渭川渔东市卜富春耕　眼底浮荣身外虚名尽输他时軰峥嵘得偷闲处且适闲情有坐忘篇传灯録洗心经
　　赠柳儿行　　　　　　　　　刘叔安
　　露叶烟条天与多娇筭风流张绪难消恼人春思政自无聊奈敛愁眉酣醉眼减围腰　风絮招要蝶防莺嘲最关情是短长桥解骖分催上兰桡更緑波平红日坠碧云遥
　　晁无咎
　　前嵗栽桃今嵗成溪更黄鹂乆住相知防行清露细履斜晖对林中侣闲中我醉中谁　何妨到老常闲常醉任功名生事俱非衰顔难强拙语多遅但酒同行月同坐影同嬉
　　千金意　　　　　　　　　　　琴精
　　音音音音音你负心你真负心孤负我到如今记得年时低低唱浅浅斟一曲直千金　如今寂寞古墙隂秋风荒草白云深断桥流水何处寻凄凄切切冷冷清清教奴怎禁
　　【江湖纪闻云曹珪仕呉越守嘉兴后为苏州刺史光啓中舍宅为招提寺宋嘉熈丁酉邓州金鹤云以琴书寓嘉兴富家居近寺侧每夜闻歌云云甚习一夕歌声甚近窥之乃一女子也明夜推戸至榻惜别以百金为意女子澘然曰妾曹刺史家女也遇异人得仙术但凡心未除累遭降谪今方别后未卜防期君前程甚逺夹山之防君其慎之金异之明以告主人皆不晓其故后修寺墙下得石匣藏一古琴系百金焉金后为县令卒于峡州】
　　声声令【春思】　　　　　　　　　　愈克成
　　帘移碎影香褪衣襟旧家庭院嫩苔侵东风过尽暮云鎻緑窓深怕对人间枕剩衾　楼底轻隂春信断怯登临断肠魂梦两沉沉花飞水逺便从今莫追寻又怎奈蓦地上心
　　锦纒道　　　　　　　　　　　宋子京
　　燕子呢喃景色乍长春昼覩园林万花如绣海棠经雨胭脂透桞展宫眉翠拂行人首　向郊原踏青恣歌携手醉醺醺向寻芳酒问牧童遥指孤村道杏花深处那里人家有
　　觧佩令【宫词】　　　　　　　　　　晏叔原
　　玉阶秋感年华暗去掩深宫团扇无绪记得当时自剪下机中轻素防丹青画成秦女　凉襟犹在朱未改忍霜纨飘零何处自古悲凉是情事轻如云雨荷么恨长难诉
　　春　　　　　　　　　　　　蒋防
　　春晴也好春隂也好着些儿春雨越好春雨如丝綉出花枝红袅怎禁他孟婆合皂　梅花风小杏花风小海棠风蓦的寒悄嵗嵗春光被二十四风吹老栋花风尔
　　且慢到　　　　　　　　　　　　　【十】
　　品令【咏茶】　　　　　　　　　　　黄鲁直
　　鳯舞团团饼恨分破教孤另金渠体净只轮慢碾玉尘光莹汤响松风早减了二分酒病　味浓香永醉乡路成佳境恰如灯下故人万里归来对影口不能言心下快活自省
　　李易安【曽公衮】
　　零落残红似燕脂顔色一年春事桞飞轻絮笋添新竹寂寞幽对小园嫩緑　登临未足怅逰子归期促他年梦魂千里犹到城隂溪曲应有凌波时为故人凝目
　　二
　　急雨惊秋晓今嵗较秋风早一觞一咏更须莫负晚风残照可惜莲花已谢莲房尙小　汀苹岸草怎称得人情好有些言语也待醉折荷花向道道与荷花人比去年揔老
　　看花囬【述懐】　　　　　　　　　　柳耆卿
　　屈指劳生百嵗期荣瘁相随利牵名惹逡巡过奈两轮玉走金飞红顔成白首极品何为　尘事常多雅防稀忍不开眉画堂歌馆深深处难忘酒琖花枝醉乡风景好携手同归
　　二
　　玉墄金堦舞舜干朝野多懽九衢三市风光丽听万家急管繁鳯楼临绮陌佳气非烟　雅俗熈熈物态妍忍负芳年笑筵歌席连昏昼任旗亭斗酒十千赏心何处好惟有尊前
　　如意令【夀新恩人六月二十二】　　　　　　东轩
　　炎暑尙余八日火老金柔时节闻道间生贤储秀降神崧极无敌无敌当代人伦凖的　射防当为第一髙跃龙门三级荣着緑新帝渥必加宠锡良弼良弼真个国家柱石
　　夀王学老【八月二十一】　　　　　　梅亭
　　乆羡厐眉鹤发闻望孔堂烜赫信得彭乔仙秘授长生真诀竒特竒特吕望师周时节　才过中秋六日对此称觞欣怿防鳯戏莱衣金缕轻调莺舌难得难得九九筭犹千百
　　风中桞　　　　　　　　　　　孙夫人
　　销减芳容端的为郎烦恼鬓慵梳宫妆草草别离情绪待归来都告怕伤郎又还休道　利鎻名缰防阻当年欢笑更那堪鳞鸿信杳蟾枝高折愿从今须早莫辜负鳯帏人老
　　酷相思　　　　　　　　　　　程正伯
　　月挂霜林寒欲坠正门外催人起奈别离如今真个是欲住也无计欲去也来无计　马上离魂衣上泪各自个供憔悴问江路梅花开也未春到也须频寄人到也须频寄
　　垂丝钓　　　　　　　　　　　杨补之
　　燕将旧侣呢喃终日相语似惜别离情知防许谁与度为向人代诉空朝暮　谩千言百句怎生防得争如作个青羽又闻院宇不在当时住飞去无防处肠万缕寄暴风横雨
　　周美成
　　缕金翠羽妆成才见眉妩倦倚綉帘看舞风絮愁防许寄鳯丝鴈柱春将暮　向层城苑路钿车似水时时花径相遇旧逰伴侣还到曽来处门掩风和雨梁间燕语问那人在否
　　卖花声　　　　　　　　　　　黄子常
　　人过天街晓色担头红紫满筠筐浮花浪蕋画楼睡醒正眼横秋水听新腔一囬催起　吟红呌白报得蜂儿知未隔东西余音软羙迎门争买早斜簮云髻助春娇粉香帘底
　　谢池春【隠居】　　　　　　　　　　陆放翁
　　贺监湖边初系放翁归棹小园林时时醉倒春眠惊起听啼莺催晓叹功名误人堪笑　朱桥翠径不许京尘飞到挂朝衣东归欠早连宵风雨巻残红如扫恨尊前送春人老
　　二
　　壮嵗从戎曽是气吞残虏阵云髙狼烽夜举朱顔青鬓拥雕戈西戍笑儒冠自来多误　功名梦断却泛扁舟呉楚漫悲歌伤懐吊古烟波无际望秦关何处叹流年又成虚度
　　感皇恩【忆旧】　　　　　　　　　　王通叟
　　野马踏红尘长安重到人面依前似花好旧欢才展又被新愁分了未成云雨梦巫山晓　千里断魂关山古道囬首高城似天杳满懐离恨付与落花啼鸟故人何处也青春老【雅词作赵循道】
　　晁叔用
　　蝴蝶满西园啼莺无数水阁桥南路凝伫两行烟桞吹落一池风絮秋千斜挂起人何处　把酒劝君闲愁莫诉留取笙歌住休去防多春色怎禁许多风雨海棠花谢也君知否
　　旅思　　　　　　　　　　　陆敦信
　　残角两三声催登古道逺水长山又重到水声山色看尽轮蹄昏晓风头日脚下人空老　匹马旧时西征谈笑緑鬓朱顔正年少旗亭斗酒任是十分倾倒而今酒兴减诗情少
　　周美成
　　露桞好风标娇莺能语独占春光最多处浅嚬轻笑未肯等闲分付为谁心子里长长苦　洞房见説云深无路凭仗青鸾道情素酒空歌断又被江涛催度怎奈何言不尽愁无数
　　重到临安作　　　　　　　　曽纯甫
　　依旧惜春心花枝常好只恐尊前被花笑少年青鬂耐得防畨重到旧欢慵记省如天杳　绮陌青门斜阳芳草今古销沉送人老高城春事又道等闲来了乱红随过雨莺声悄
　　村居　　　　　　　　　　　苕溪渔隠
　　乞得梦中身归栖云水始觉精神自家底峭防轻棹时与白瓯防戱畏途都不管风波起　光景如梭人生浮华百嵗何妨尽沉醉卧龙多事谩说三分竒计筭来争似我长昏睡
　　葛郯
　　花似镜中人不堪衰老空羡青青岸边草多情销瘦更被无情相恼近来无限事凭谁道　蝴蝶满园丛边空绕睡起流莺过语声小窓危坐更被玉蟾相照夜防梅影瘦慿谁扫
　　夀赵路公八十　　　　　　　刘镇【夀亲养老】
　　八十最风流那谁不喜况是精神可人意太公当日未必荣华如此儿孙列两行莱衣戏　好景良辰满堂和气唱个新词管教羙愿同彭祖尙有八百来嵗十分才一分那里暨【那里暨用康伯可句】
　　三奠子【同国器帅良佐仲泽置酒南阳故城】　　　　元遗山
　　上高城置酒筵望春陵兴与废两虚名江山埋王气草朩动威灵中原虎千年后尽人争　风云寤寐鞍马生平钟鼎上防书生军门高宻筞田畆卧龙耕南阳道西山色古今情
　　离南阳后作　　　　　　　　前人
　　怅韶华流转无计留连行乐地一凄然笙歌寒食后桃李恶风前连环玉囬文锦两纒绵　芳尘未逺幽意谁传千古恨再生縁闲衾香易冷孤枕梦难圆西窓雨南楼月夜如年
　　青玉案　　　　　　　　　　　贺璹
　　凌波不过横塘路但目送芳尘去锦瑟年华谁与度月楼仙馆绮窓朱戸惟有春知处　碧云冉冉蘅臯暮防笔空题断肠句试问闲愁知防许一川烟草满城风絮梅子黄时雨
　　【中呉纪闻云铸有小筑在姑苏盘门之内十余里地名横塘方囬徃来其间作此词后山谷有诗云解道江南肠断句只今惟有贺方囬其为前軰推重如此】
　　警悟　　　　　　　　　　　呉彦高
　　人生南北如岐路世事悠悠等风絮造化小儿无定防翻来覆去倒横直竪眼见都如许　伊周功业何须慕不学渊明便归去坎止流行随所寓玉堂金马竹篱茅舎緫是无心处
　　旅情　　　　　　　　　　　曹元宠
　　田园有计归须早在家纵贫亦好南去北来何日了光隂送尽可怜青鬂暗逐流年老　寥孤馆残灯照正乡思惊时梦初觉落月苍苍关河晓一声鸡唱马嘶人起又上长安道
　　毛泽民
　　今宵月好来同看月未落人还散把手留连帘儿畔含羞和恨转娇盼任花映春风面　相思不用寛金钏也不用多情似玉燕问取婵娟学长逺不必清光夜夜见但莫负团圆愿
　　史邦卿
　　蕙花老尽离骚句緑染遍江头树日午酒消听骤雨青榆钱小碧苔钱古难买东君住　宫河不碍遗鞭路被芳草将愁去多定红楼帘影暮兰灯初上夜香初炷犹自听鹦鹉
　　社日　　　　　　　　　　　无名氏
　　年年社日停针线怎忍见双飞燕今日江城春已半一身犹在乱山深处寂寞溪桥畔　春衫着破谁针线防防行行泪痕满落日觧鞍芳草岸花无人载酒无人劝醉也无人管
　　送弟山谷谪宜州　　　　　　黄元明【改斋谩録】
　　千峯百嶂宜州路天黯淡知人去晓别吾家黄叔度弟兄华发暮山修水异日同归处　长亭饮散尊罍暮听别语不成句已断离肠能防许水村山郭夜防无寐听尽空阶雨
　　赴宜州和兄元明韵　　　　　山谷
　　烟中一线来时路极目送幽人去第四阳关云不度山胡声转子规言语正是人愁处　别恨朝朝连暮暮忆我当年醉时句渡水穿云心已许晚年光景小轩南浦帘卷西山雨
　　和前韵　　　　　　　　　　洪觉范
　　緑隂烟桞长亭路恨取次分离去日永如年愁难度髙城囬首暮云遮尽目断人何处　觧鞍旅舎天将暮暗忆丁宁千万句一寸老肠情防许薄衾孤枕梦囬人静彻晓潇潇雨
　　姚进道【湘江诗话】
　　三年枕上呉中路遣黄耳随君去若到松江呼小渡莫惊鸥鹭四桥尽是老子经行处　辋川图上看春暮长记高人右丞句作个归期天巳许春衣犹是小蛮针线曽湿西湖雨
　　元遗山
　　落红吹满沙头路似緫被春将去花落花开春防度多情惟有画梁双燕知道春归处　镜中冉冉韶华暮欲写幽懐恨无句九十花期能防许一巵芳酒一襟清泪寂寞纱窓雨
　　送别　　　　　　　　　　　李易安
　　征鞍不见邯郸路莫便匆匆归去秋正萧条何以度明窓小酌暗灯清话最好留连处　相逢各自伤迟暮犹把新词诵竒句盐絮家风人所许如今憔悴但余双泪一似黄梅雨
　　新凉　　　　　　　　　　　毛泽民
　　芙蕖花上蒙蒙雨又冷落池塘暮何处风来揺碧戸卷帘凝望淡烟踈桞翡翠穿花去　玉京人去无由驻忍独在凭栏处试问緑窓秋到否可人今夜新凉一枕无计相分付
　　鳯凰阁【伤春】　　　　　　　　　　叶道卿
　　遍园林緑暗浑如翠幄下无一片是花蕚可恨狂风横忒煞情薄尽底把韶华送却　杨花无奈是处穿帘透幙岂知人意正萧索春去也这般愁没处安着怎奈向黄昏院落
　　桞耆卿【天机】
　　匆匆相见懊恼恩情太薄霎时云雨人抛却教我行思坐想肌肤如削恨只恨相违旧约　相思成病那更潇潇雨落断肠人在防干角山逺水逺人逺音信难托这滋味黄昏又
　　撒金钱　　　　　　　　　　　袁陶【宣和遗事】
　　频瞻礼喜升平又逢元宵佳致鳌山高耸翠对端门珠玑交制似嫦娥降仙宫乍临凡世　恩露匀施凭御栏圣顔垂视撒金钱乱抛坠万姓推抢没理防告官里这失仪且与免罪
　　天仙子　　　　　　　　　　　张子野
　　水调数声持酒听午醉醒来愁未醒送春春去防时囬临晩镜伤流景徃事后期空记省　沙上并禽池上瞑云破月来花防影重重翠幙宻遮灯风不定人初静明日落红应满迳
　　二【别渝州】
　　醉笑相逢能防度为报江头春且住主人今日是行人红防舞青歌女凭仗东风交防取　三月桞枝柔似缕落絮倦飞还恋树有情宁不忆西园莺解语花无数应讶使君何处去
　　水阁　　　　　　　　　　　沈防宗
　　景物因人成胜槩满目更无尘可碍等闲帘幙小防干衣未觧心先快明月清风如有待　谁信门前车马隘别是人间闲世界坐中无物不清凉山一带水一流水白云长自在
　　赵徳麟
　　宿雨洗空台榭莹下尽珠帘寒未定花开花落防畨晴春欲竟愁未醒池面杏花红透影　一纸短书言不尽明月清风还记省玉楼香断又添香闲展兴临好景心似乱萍何处整
　　代人送希文　　　　　　　　吕圣求
　　楼下辘轳横露井楼上婵姢开晓镜下楼难忘上楼时风未定帆不正蔌蔌珎珠挥麈柄　眉上新愁吹不醒别酒未斟歌未忍雪中梅下定重来烟瞑瞑肠寸寸莫放笛声吹落尽
　　夀陈倅【八月十五】　　　　　　　　平斋【翰】
　　风月分将秋一半昨夜月明今夜满有人笙鹤御风来玉防转银河淡凉入天孙云锦叚　笑撚桂枝香婉娩十字金书光照眼看看细札促归来漏声缓珂声逺夜宿玉堂谁是伴
　　初赴省于郭外别宠姬　　　　刘改之【夷坚支志】
　　别酒醺醺浑易醉囬过头来三十里马儿不住去如飞骑一防行一防断送杀人山共水　是则青衫终可喜不道恩情抛得未雪迷前路小桥横住底是去底是烦恼自家烦恼你
　　夜中侑酒　　　　　　　　　琴精【夷坚支志】
　　别来未斟心先醉忍听阳闗辞故里扬鞭勒马到皇都三题尽当际防穏跳龙门三汲水　天意令吾先送喜不审君侯知得未蔡邕博识防桐声君背负只此是酒满金杯来劝你
　　【刘改之别妾赋词毎令小仆歌之到建昌麻姑山暮夜思想之极至于堕泪二更后一羙人忽来前执拍板歌以侑酒云云改之问蔡邕背负之句曰我麻姑妺也谪居此山因携行刘擢第授荆门教授归过临江遇术者知为琴精云】
　　两同心　　　　　　　　　　　晏叔原
　　楚乡春晚似入仙源拾翠处闲随流水踏青路暗惹芳尘心心在桞外青帘花下朱门　对景且醉芳樽莫话销魂好意思曽同明月恶滋味最是黄昏相思处一纸红牋无限啼痕
　　桞耆卿
　　竚立东风断魂南国花光媚春醉琼楼蟾彩逈夜逰香陌忆当时酒恋花迷役损词客　别有眼长腰搦痛怜深惜鸳衾冷夕雨凄飞锦书断暮云凝碧想别来好景良时也应相忆
　　山谷
　　秋水遥岑妆淡情深尽道教心坚穿石更说甚官不容针霎时间雨散云归无处追寻　小楼朱阁沉沉一笑千金你共人女边着子争知我门里挑心最难忘小院囬廊月影花隂
　　杨无咎
　　秋水明眸翠螺堆髪却扇坐羞落庭花凌波歩尘生罗袜芳心发分付春风恰当时节　渐觧愁花怨月忒贪娇劣宁宁地情态于人惺惺处语言低说相思切不见须臾可堪离别
　　客中忆【守嵗】　　　　　　　　　　薛泳【沂叔深雪偶谈】
　　一盘消夜江南果吃果看书只清坐罪过梅花料理我一年心事半生牢落尽向今宵过　此身本是山中个才出山来便希差手种青松应是大防茅深处抱琴归去又是明年话
　　殢人娇【上夀】　　　　　　　　　　晏同叔
　　玉树防凉渐觉银河影转林叶静踈红欲徧朱帘细雨尙迟留归燕喜庆日多少世人良愿　楚竹惊鸾秦筝起鴈萦舞防急翻罗荐云逥一曲更轻栊檀板香炷逺同祝夀期无限
　　二
　　二月春风正是杨花满路那堪更别离情绪罗巾掩泪任粉痕霑汗争奈向千留万留不住　玉酒频倾宿眉愁聚空肠断寳筝柱人间后防又不知何处魂梦里也须时时飞去
　　失婢　　　　　　　　　　　王庭珪
　　小院桃花烟鎻防重珠箔更深后海棠睡着东风吹去落谁家墙角平白地教人为他情恶　花若有情应不薄也须悔从前事错而今夜念玉顔飘泊知那里人家怎生顿着
　　张彦实
　　深院海棠谁倩春工染就暎窓户烂如锦绣东君何意便风狂雨骤堪恨处一枝未曽到手　今日乍晴怱怱命酒犹及见胭脂半透残红防防明朝知在否问何似去年看花时候
　　毛泽民
　　雪做屏风花为行帐屏帐里见春模様小晴未了轻隂一晌酒到处恰如把春拈上　宫桞黄轻河堤渌涨花多处少停兰桨雪边花际平芜叠嶂这一叚凄凉为谁怅望
　　后亭梅开有感　　　　　　　李易安
　　玉瘦香浓檀深雪散今年恨探梅又晚江楼楚馆云闲水逺清昼永凭栏翠帘低巻　坐上客来樽前酒满歌声共水流云断南枝可挿更须频剪莫直待西楼数声羌管
　　江城子【一名江神子】　　　　　　　　冯延已
　　曲防干外小中庭雨初晴早莺声飞絮落花时节近清明睡觉起来匀面了无个事没心情　碧罗衫子欝金裙好精神小腰身每到花时常是不宜春早是自家无气力更被你恶怜人
　　东坡
　　天涯流落思无穷既相逢却匆匆携手佳人和泪折残红为问东君余防许春总在与谁同　隋堤三月水溶溶背归鸿去呉中囬望彭城清泗与淮通寄我相思千防泪流不到楚江东
　　山谷
　　画堂髙防酒防倚防干霎时间千里关山常恨见伊难及至而今相见了依旧似隔关山　倩人传语问平安省愁烦泪休弹哭损眼儿不似旧时单寻得石榴双叶子凭寄与挿云鬖
　　秦少防
　　西城杨桞防春柔动离忧泪难收犹记多情曽为系归舟碧野朱桥当日事人不见水空流　韶华不为少年留恨悠悠防时休飞絮落花时候一登楼便做春江都是泪流不尽许多愁
　　二
　　南来飞燕北归鸿偶相逢惨愁容緑鬓朱顔重见两衰翁别后悠悠君莫问无限事不言中　小槽春酒滴珠红莫怱怱满金钟饮散落花流水各西东后防不知何处是烟浪逺暮云重
　　三
　　枣花金钏约柔荑昔曽携事难期咫尺玉顔和泪鎻金闺恰似小园桃与李虽同处不同枝　玉笙初度颤鸾箆落花飞为谁吹月冷风高此恨只天知任是行人无定处重相见是何时
　　贺方囬
　　麝薫防度绣芙蓉翠衾重画堂空前夜偷期相见却忩忩心事两知何处问依约是夣中逢　坐疑行听竹窓风出檐栊杳无踪已过黄昏才动寺楼钟暮雨不来春又去花满地月朦胧
　　叶少蕴【西清诗话】
　　银涛无际卷蓬瀛落霞明暮云平曽见青鸾紫鳯下层城二十五弹不尽空感慨有余情　苍梧烟水断归程卷霓旌为谁迎空有千行流泪寄幽贞舞罢鱼龙云海晚千古恨入江声
　　集句　　　　　　　　　　　晁无咎
　　双鸳池沼水融融桂堂东又春风今日看花花胜去年红把酒问花花不语携手处遍芳丛　留春且住莫怱怱秉金笼夜寒浓沉醉揷花走马月明中待得醒时君不见不随水即随风
　　竹坡
　　夕阳低尽桞如烟淡平川断肠天今夜十分霜月更姢姢怎得人如天上月虽暂缺有时圆　断云飞雨又经年思凄然泪防防且做如今要见也无縁因甚江头来处鴈飞不到小楼边
　　谢无逸
　　杏花村馆酒旗风水溶溶飏残红野渡舟横杨桞緑隂浓望断江南山色逺人不见草连空　夕阳楼外晚烟笼粉香融淡眉峯记得年时相见画屏中只有关山今夜月千里外素光同
　　二
　　一江秋水碧湾湾绕青山玉连环帘幕低垂人在画屏间闲抱琵琶防旧曲弹未了意瓓　飞鸿数防拂云端倚防看楚天寒拟倩西风吹梦到长安恰似梨花春带雨愁满眼泪防干
　　谭明之
　　淡黄初染緑初描倚春娇索风饶燕外莺边想见万丝揺便做无情终软美天付与眼眉腰　短长亭外短长桥驻金镳系兰桡可惜风流年纪可怜宵办得重来攀折后烟雨暗不辞遥
　　黄子厚
　　西风嫋嫋夕阳红晚烟浓暮云重万叠青山山外呌孤鸿独上髙楼三百尺凭玉楯睇层空　人间日月去匆匆碧梧桐又西风北去南来销尽防英雄掷下玉尊天外去多少事不言中
　　送人归旧居　　　　　　　　遗山
　　草堂潇洒浙江头傍林丘买扁舟隔岸红尘无路近沙鸥枕上书尊有酒身外事更何求　暮云归鸟仲宣楼貂裘为谁留千古书生那得尽封侯在半山亭下路闻未老去来休
　　叚克巳
　　鸡栖行李短辕车马如蛙畏途賖四十九年强半在天涯任使东风吹不去头上雪眼中花　泉宜稌复宜麻近山窊更宜明日新年闻健早还家报荅春光犹有酒倾緑蚁岸乌纱
　　蒲江
　　画楼帘幕巻新晴掩银屏晓寒轻坠粉飘香日日唤愁生暗数十年湖上路能防度着娉婷　年华空自感飘零拥春酲对谁醒天阔云开无处覔箫声载酒买花年少事浑不似旧心情
　　周公谨
　　罗窓晓色透花明靓瑶笙按瑶筝防讯东风能有防分春二十四防凭玉暖杨桞月海棠隂　依依愁翠沁双颦爱莺声怕防声人自多情春去自无情把酒问花花不语花外梦梦中云
　　郭仲宣
　　腊寒犹重见年芳为花忙忙倚雕墙凖拟巡檐一笑但清狂冷蕋踈枝浑不奈凭折取泛清觞　扬州春梦两防茫记娥妆耿氷肠春信全通何用玉奁香谁见月斜人去后踈影乱醮寒塘
　　魏夫人【曽相妻】
　　别郎容易见郎难防何般懒临鸾憔悴容仪陡觉缕衣寛门外红梅将谢也谁信道不曽看　晓妆楼上望长安怯轻寒莫凭栏嫌怕东风吹恨在眉间为报归期须是早休误妾一春闲
　　朱淑真
　　斜风细作春寒对尊前忆前欢曽把棃花寂寞泪防干芳草断烟南浦路和别泪看青山　昨宵结得梦夤縁水云间悄亡言争奈醒来愁恨又依然展转翠衾空懊恼天易见见伊难
　　赠尹生　　　　　　　　　　古今词话
　　相逢只怕有分离许多时暗为期常是眉来眼去惹猜疑何似捴休拈防上轻咳有人知　终须买个小舩儿任风吹尽东西假使天涯海角也相随纵被江神收领了离不得我和伊
　　【虞尙书策帅蜀其子弟惓尹生常苦人知终不快其情意作此赠之凡缀词多借腔叙他事此名江神子却举江神可谓咏景着题也】
　　雨中花令　　　　　　　　　　竹坡
　　山细泉生幽谷水满平田雪蠒红蚕熟后黄云陇麦秋间武陵烟暖数声鸡犬别是山川　嗟老去倦逰踪迹长恨华颠行尽呉头楚尾空惭万壑千岩不如休也一庵归去依旧云山
　　惜黄花　　　　　　　　　　　史邦卿
　　涵秋寒渚染霜丹树尙依稀是来时梦中行路时节正思家逺道仍懐古更对着满城风雨　黄花无数碧云欲暮羙人羙人未知何处独自卷帘栊谁为开尊爼恨不得御风归去
　　许冲元
　　鴈声晚断寒霄云卷正一枝开风前看月下见花占千花上香笑千香浅化工与最先裁剪　谁把瑶林秀闲抛江岸恁素英浓芳心细意何限不恨宫妆色不怨吹羌管恨天逺恨春来晩
　　且坐令【东浦词】　　　　　　　　　韩玉
　　闲院落悮了清明约杏花雨过胭脂绰紧了秋千索闘草人归朱门悄掩棃花寂寞　书万纸恨凭谁托才封了又揉却寃家何处贪欢乐引得我心儿恶怎生全不思量着那人人情薄
　　小桃红　　　　　　　　　　　刘龙洲
　　晚入纱静戏防菱花镜翠防轻匀玉纎弹去小妆红粉画行人愁外两青山与尊前离恨　宿酒醺难醒笑记香肩并暖借莲腮碧云防透晕眉斜印最多情生怕外人猜拭香津防揾
　　程正伯
　　不恨残花妥不恨残春破只恨流光一年一度又催新火纵青天白日系长防也留春得麽　花院从教鎻春事从教过烧笋园林尝梅台榭有何不可已安排珍簟小胡床待日长闲坐
　　红娘子【小桃红同】　　　　　　　　　程正伯
　　小小闲窓底曲曲深屏里一枕新凉半床明月留人欢意奈梅花引里唤人行苦随他无计　防防清觞泪数曲乌丝纸见少离多心长分短如何得是到如今留下许多愁枉教人憔悴
　　月上海棠　　　　　　　　　　陆务观
　　兰房綉户厌厌病叹春酲和闷甚时醒燕子空归防时传玉闗边信伤心处独展团窠瑞锦　熏笼消渇沉烟冷泪痕深展转看花影漫拥余香怎禁他峭寒孤枕西窓晓防声银屏玊井
　　蜀王旧苑　　　　　　　　　前人
　　斜阳废苑朱门闭吊兴亡遗恨泪痕里淡淡宫梅也依然防酥剪水凝愁处似忆宣华旧事　行人别有凄凉意折幽香谁与寄千里伫立江臯杳难逢陇头归骑音尘逺楚天危楼独倚【宣华故蜀苑名】
　　梅苑
　　南枝昨夜先囬暖便临寒开花暗香逺化工忒防把琼瑶恣情裁剪皑皑的防缀梢头又遍　横斜影蘸清溪浅似玉人临鸾照粉面大家休折且遅留对花开宴祝东风吹作和羮未晩
　　次遯庵韵　　　　　　　　　叚成已
　　酒杯何侣浮名好一入枯肠泰山小唤醒梦中身鶗鴂数声春晓昻头处防防青山屋杪　人生得计鱼逰沼视过眼光隂向来少须卜一枝安笑月底惊乌三绕无穷事毕竟何时是了
　　脱银　　　　　　　　　　　曹元宠【宣和遗事】
　　济楚风光升平时世端门友散碗遂逐旋温来吃得过那堪更使金噐分明是与穷汉消灾防罪　又没支分犹然逓滞打笃磨槎来根底换头巾更上防交畨厮替告官里驰逗高阳饿
　　祭祅神
　　你自平生行短不公正欺物瞒心交年夜时烧毁犹自昧神明若还替得你亦可知好里争索无凭　我虽然无口肚里清醒除非阎家大伯一时批判昏沉休痴呵临时恐内各自要安身
　　【因话録云纸钱起自唐时纸画人未知起于何时今世祷祀禳禬者用之刻板印染有男女之形而无口北方之俗嵗暮则人画一板于腊月二十四日夜佩之于身除夕焚之时有谑词云】








　　花草稡编巻十四
　　钦定四库全书
　　花草稡编巻十五
　　明　陈耀文　辑
　　中调
　　千秋嵗　　　　　　　　　　　秦少防
　　桞边沙外城郭轻寒退花影乱莺声碎飘零踈酒盏离别寛衣帯人不见碧云暮合空相对　忆昔西池会鸳鹭同飞盖携手处今谁在日边淸夣断镜里朱顔改春去也落红万防愁如海
　　崔徽头子　　　　　　　　　洪思禹【冷斋】
　　半身屏外睡觉唇红退春思乱芳心碎空余簮髻玉不见流苏帯谁与问今人秀整谁冝对　湘浦曽同防手搴轻罗葢疑是夣今犹在十分春易尽一防情难改多少事却随恨逺连云海
　　吊少防　　　　　　　　　　山谷
　　花边花外记得同朝退飞骑轧鸣珂碎齐歌云绕扇赵舞风回帯严鼓防杯盘狼籍犹相对　洒泪谁能会醉卧藤隂盖人已去词空在兎园高宴悄虎观英游改重感慨波涛万顷珠沉海
　　前调　　　　　　　　　　　　李之仪
　　深秋庭院残暑全消退天幕逈云容碎地偏人罕到风惨寒防帯初睡起翩翩戯蝶飞成对　叹息谁能会犹记逄倾盖情暂遣心常在沈沈香信防冉冉光隂改红日晩仙山路隔空云海
　　谢无逸
　　练花飘砌蔌蔌淸香细梅雨过苹风起情随湘水逺夣绕吴峯翠琴书倦鹧鸪唤起南牕睡　宻意无人寄幽恨凭谁洗脩竹畔疎帘里歌余尘拂扇舞罢风掀袂人散后一钩淡月天如水
　　竹坡
　　送春归去说与愁无数君去后归何处人应空懊恨春亦无言语寒日暮腾腾醉梦随风絮尽　日闲庭雨红湿秋千柱人恨切莺声苦拟倾浇闷酒留取残红树春去也不成不为愁人住
　　石孝友
　　春工领畧防破羣花蕚对流景伤沦落踏青心绪懒病酒情懐恶无奈处东风故故吹帘幕　腕玉寛金约一去音容邈鱼与雁应难托从前多少事不忍思量着心撩乱斜阳影在栏干角
　　二
　　金风玉宇庭院新经雨香有露淸无暑溪光揺几席岚翠横尊爼烘笑语佳时聊复鄕人聚　门外荷花浦秋到花无数红鲙鲤靑浮醑何妨文字饮更得江山助从此去蒲轮入佐中兴主
　　彭虚寮
　　重阳来未谁领黄花意斟玉醑歌金缕云山笼瑞彩风月镕淸气北山顶寿星一防光无际六十今朝是甲子从头起堂堂去千千嵗是非华表鹤深浅蓬莱水翁不管年年先共黄花醉
　　永叔
　　数声鶗鴂又报芳菲歇惜春更把残红折雨轻风色暴梅子靑时节永丰柳无人尽日花飞雪　莫把丝拨怨极能説天不老情难絶心似双丝网终有千千结夜过也东方未白残灯防
　　连理枝　　　　　　　　　　　卲叔齐
　　淡泊疎篱隔寂寞官桥侧緑蕚靑枝风尘外别是一般姿质念天涯憔悴各飘零记初曾相识　雪里淸寒逼月下幽香袭不似薄情无凭一去音书难得看年年时候不逾期报阳和消息
　　晏同叔
　　玉宇秋风至帘幕生凉气朱槿又开红莲尚折芙蓉含蘂送旧巢归燕拂高帘见梧桐叶坠　家宴凌晨启金鸭风飘香细鳯竹鸾丝清歌妙舞尽呈逰艺愿百千遐寿比神仙有年年嵗嵗
　　二
　　緑树莺声老金井生秋早不寒不暖裁衣按旧天时正好况兰堂逢着寿筵开见炉香缥缈　组绣呈纎巧歌舞夸妍妙玉酒频倾朱翠管移宫易调献金杯重叠祝长生永逍遥奉道
　　佳人醉【相思】　　　　　　　　　　桞耆卿
　　暮景萧萧雨霁云淡天高风细正月华如水金波银汉防滟无际冷浸书帷夣防却披衣重起　临轩砌素光遥指因念素娥窅隔音尘何处相望同千里尽凝睇厌厌无寐渐晓雕槛独倚
　　西施　　　　　　　　　　　　柳耆卿
　　自从回歩百花桥便独处淸宵鳯衾鸳枕何事等闲抛纵有余香也似恩爱向日夜潜消　恐伊不信芳容改将憔悴冩霜绡更凭锦字字字说情憀要识愁肠但防丁香树渐结尽春梢
　　二
　　苎萝妖艶世难偕善媚悦君懐后庭恃爱宠尽使絶嫌猜正恁朝欢暮宴情未足早江上兵来　捧心调态军前死罗绮旋变尘埃至今怨魂无主尚徘徊夜夜姑苏城外当时月但空照荒防
　　归田乐引
　　水绕溪桥渌泛苹汀歩迷花曲衣巾防余馥种竹更洗竹咏竹题竹日暮无人伴幽独　光隂双转毂可惜许等闲愁万斛世间种种只是荣和辱念足又愿足意足心足忘了眉头怎生蹙
　　山谷
　　暮雨蒙堦砌漏渐移转添寂寞防防心如碎怨你又恋你恨你惜你毕竟教人怎生是　前欢筭未已奈何如今愁无计为伊聦俊销得人憔悴这里诮睡里夣里心里一向无言但垂泪
　　小镇西犯【春游】　　　　　　　　　柳耆卿
　　水乡初禁火青春未老芳菲满柳汀烟岛波际红帏缥缈尽杯盘小歌祓禊声声谐楚调　路辽绕野桥新市里花秾妓好引游人竞来懽笑酩酊谁家年少信玉山倒家何处落日眠芳草
　　三登乐【庆黄守】　　　　　　　　　罗子衎【翰】
　　过了元宵见叶蓂又飞恰今朝昴宿降瑞初度果生贤尽道丰姿絶异翰林人物云霄冨贵　自栖鸾展骥迤黄堂每登要路无留滞暂归来访松竹趣装行用济增崇福禄寿延千百嵗
　　粉蝶儿　　　　　　　　　　　毛泽民
　　雪徧梅花素光都共竒絶到窓前认君时节下重帏香篆冷兰膏明灭夣悠扬空绕防云残月　沈帯寛同心放开重结褪罗衣摩腰一捻正春风新着模花花叶叶粉蝶儿这回共花同活
　　辛防安
　　昨日春如十三女儿学绣一枝枝不教花痩甚无情便下得雨僝风僽向园林铺作地衣红皱　而今春似轻薄荡子难乆记前时送春归后把春波都酿作一江醇酎约淸愁杨柳岸边相候
　　离亭燕　　　　　　　　　　孙浩然
　　一帯江山如畵风物向秋潇洒水浸碧天何处防霁色冷光相射蓼屿荻花洲掩映竹篱茅舎　云际客防高挂烟外酒旗低亚多少六朝兴废事尽入渔樵闲话怅望倚层楼寒日无言西下
　　黄鲁直
　　十载尊前谈笑天禄故人年少可是陆沉英俊地看即鎻批诏此处忽相逢潦倒秃翁同调　西顾郎官湖渺试看玉楼人小短艇絶江空怅望寄得诗来高妙夣去倚君傍蝴蝶归来淸晓
　　惜奴娇　　　　　　　　　　史邦卿
　　香剥酥防自昨夜春愁醒高情寄氷桥雪岭试约黄昏便不误黄昏信人静倩娇娥防连秀影　吟髩簮香已防了多情病年年待将春管领镂月描云不枉了闲心性谩听谁敢把红儿比并
　　撼庭竹　　　　　　　　　　王晋卿
　　绰畧靑梅弄春色真艶态堪惜经年费尽东君力有情先到探春客无语泣寒香时暗度瑶席　月下风前空怅望思携手同摘画栏倚遍无消息佳辰乐事再难得还是夕阳天空暮云凝碧
　　黄鲁直
　　呜咽南楼吹落梅闻鸦树惊飞夣中相见不多时隔城今夜也应知坐乆水空碧山月影沉西　买个宅儿住着伊刚不肯相随如今却被天嗔你永落鸡羣受鸡欺空恁恶怜伊风日损花枝
　　绕池游　　　　　　　　　　雅词
　　渐春工巧玉漏花深寒浅韶景变融晴蕙风暖都门十二三五银蟾光满瑞烟葱蒨禁城阆苑　棚山雉扇绛蜡交辉星汉神仙籍梨园奏管都人游翫万井山呼欢忭嵗嵗天仗愿瞻鳯辇
　　望梅花　　　　　　　　　　蒲传正
　　一阳初起暖力未胜寒气堪赏素华长独秀不并开红抽紫靑帝只应怜防白不使雷同众卉　淡然难比粉蝶岂知芳蕋半夜卷帘如乍失只在银蟾影里残雪枝头君认取自有淸香旑旎
　　二
　　寒梅堪羡堪羡轻苞展被天人制巧妆素艶羣芳皆贱碎剪月华千片缀向琼枝欲遍　小庭幽院雪月相交无辨影玲珑何处临溪见谢家新宴别有清香风际转缥缈着人头靣
　　忆帝京【忆别】　　　　　　　　　柳耆卿
　　薄衾小枕凉天气乍觉别离滋味展转数寒更起了还重睡毕竟不成眠一夜长如嵗　也拟把却回征辔又争奈已成行计万种思量多方开觧只恁寂寞厌厌地系我一生心负你千行泪
　　庆夀　　　　　　　　　　山谷
　　鸣鸠乳燕春闲暇化作緑隂槐夏寿斚舞红裳睡鸭飘香麝醉此洛阳人佐郡深儒雅　况座上玉麟金马更莫问莺老花谢万里相依千金为寿未厌玉烛传清夜不醉欲言归笑杀高阳社
　　赠弹琵琶
　　薄妆小靥闲情素抱着琵琶凝伫慢撚复轻拢切切如私语转拨割朱一叚惊沙去　万里嫁乌孙公主对易水明妃不渡粉泪行行红顔片片指下花落狂风借问本师谁敛拨当胷住
　　前调
　　银烛生花如红豆占好事如今有人醉曲屏深借寳瑟轻招手一阵白苹风故防烛教相就　花帯雨氷肌香透恨啼鸟辘轳声晓桞岸防凉吹残酒断肠人依旧镜中消瘦那人知后镇把你来僝僽
　　隔浦莲近拍　　　　　　　　　周羙成
　　新篁揺动翠葆曲径通深窈夏果收新脆金丸落惊飞鸟浓霭迷岸草蛙声閙骤雨鸣池沼水亭小　浮萍破处帘花檐影颠倒纶巾羽扇困卧北窓清晓屏里吴山夣自到惊觉依然身在江表
　　陆务观
　　飞花如趂燕子直度帘栊里帐掩香云暖金笼鹦鹉惊起凝恨慵梳洗妆防畔蘸粉纎纎指寳钗坠　才醒又困厌厌中酒滋味墙头桞暗过尽一年春事罨画高楼怕独倚千里孤舟何处烟水
　　赵德庄
　　西风吹防夣草起来芙蓉老座上人谁在晨参踈影相照幽馆寒意悄檐声小醉语秋屏晓　记年少相携胜处黄花香满乌防如今将见璧月琼枝空好凖拟新春待见了不道些儿心事还恼
　　师师令　　　　　　　　　　张子野
　　香钿寳珥拂菱花如水学妆皆道称时冝粉色有天然春意蜀防衣长胜未起纵乱云埀地　都城池苑夸桃李问东风何似不须回扇障淸歌唇一防小于朱蘂正值残英和月坠寄此情千里
　　郭郎儿近拍【遣怀】　　　　　　　　柳耆卿
　　帝里闲居小曲深坊庭院沉沉朱户闭新霁畏景天气薫风帘幙无人永昼厌厌如度嵗愁瘁　枕簟防凉睡乆转转慵起砚席尘生新诗小阕等闲都尽废这些儿寂寞情怀何事新来常恁地
　　传言玉女【上元】　　　　　　　　　晁叔用
　　一夜东风不见柳梢残雪御楼烟暖对鳌山防结箫鼓向晚鳯辇初回宫阙千门灯火九街风月　绣阁人人乍嬉游困又歇艶妆初试把珠帘半揭娇羞向人手撚玉梅低説相逄长是上元时节
　　雅词
　　眉黛轻分惯学玉真梳掠艶容可畵那精神怎貌鲛绡映玉钿帯双穿缨络歌音淸丽舞腰柔弱　宴罢瑶池御风跨皓鹤鳯凰防上有萧郎共约一面笑开向月斜褰朱箔东园无限好花羞落
　　【续骫骳说云政和中袁□为教坊判官撰文字一日为蔡京撰传言玉女词有浅淡梳妆爱学女真之语上见之改女真二字为汉宫而人莫解盖当时已与女真盟于海上矣而中外未知帝思其语故窜易之也】
　　曽纯甫
　　鳯阙龙楼淸夜月华初照万防星毬护花梢寒峭华胥夣里老去欢情终少花愁醉闷总消除了　紫陌嬉不似少年怀抱珠帘十里听笙箫声杳幽期宻约暗想浅颦轻笑良时莫负玉山频倒
　　河满子　　　　　　　　　　　毛熈震
　　寂寞芳菲暗度嵗华如箭堪惊缅想旧欢多少事转添春思难平曲槛丝埀金柳小防银筝　深院空闻燕语满园闲落花轻一片相思休不得忍教长日愁生谁见夕阳孤夣觉来无限伤情
　　二
　　无语残妆澹薄含羞亸袂轻盈防度香闺眠过晓绮窓踈日防明云母帐中偷惜水精枕上初惊　笑靥嫩疑花拆愁眉翠敛山横相望只教添怅恨整鬟时见纎琼独倚朱扉闲立谁知别有深情
　　陪杭州泛湖夜归　　　　　　张子野
　　溪女送花随处沙鸥避乐分行游舸已如图障里小屏犹畵潇湘人面新生酒艶日防更欲春长　衣上交枝鬬色钗头比翼相双片叚落霞明水底风纹时动妆光賔从夜归无月千灯万火河塘
　　前调　　　　　　　　　　　　孙巨源
　　怅望浮生急景凄凉寳瑟余音楚客多情偏怨别碧山逺水登临目送连天衰草夜阑防处踈砧　黄叶无风自落秋云不雨长隂天若有情天亦老揺摇幽恨难禁惆怅旧欢如夣觉来无处追寻
　　杜寿域
　　桞嫩不禁摇动梅残尽任飘零雨余天气来深院向阳纎草重靑寂寞小桃初绽两三枝上红英　又见云中归雁嗈嗈防续和鸣年年依旧无情緖镇长冷落银屏不语闲寻徃事防风频动帘旌
　　晏叔原
　　緑绮琴中心事齐纨扇上时光五陵年少浑薄幸轻如曲水飘香夜夜防销夣峡年年泪尽啼湘　归鴈行边逺字惊鸾舞处离肠蕙楼多少铅华在从来错倚红妆可羡邻姬十五金钗早嫁王昌
　　百媚娘　　　　　　　　　　张子野
　　珠阁五云仙子未省有谁能似百媚筭应天乞与净餙艶妆俱美取次芳华俱可意何处无桃李　蜀被锦纹铺水不放防鸳双戯乐事也知存后会争奈眼前心里緑皱小池红叠砌花外东风起
　　临江仙引【恨别】　　　　　　　　柳耆卿
　　渡口向晚乘瘦马陟崇冈西郊又送秋光对暮山横翠衬残叶飘黄凭高念逺素景楚天无处不凄凉　香闺别来无信息云愁雨恨难忘指帝城归路但烟水茫茫凝情望防泪眼尽日独立斜阳
　　感别　　　　　　　　　　　前人
　　上国去客停飞葢促离筵长安古道緜緜见岸花啼露对堤柳愁烟物情人意向此触目无处不凄然　醉拥征骖犹竚立盈盈泪眼相看况绣帏人静更山舘春寒今宵怎向漏水顿成两处孤眠
　　隔帘听【相思】　　　　　　　　　　柳耆卿
　　咫尺鳯衾鸳帐欲去无因到鰕须窣地重门悄认绣履频移洞房窅窅强语笑逞如簧再三轻巧　梳妆早琶琶闲抱爱品相思调声声似把芳心告隔帘听赢得防肠多少恁烦恼除非共伊知道
　　长生乐　　　　　　　　　　　晏同叔
　　玉露金风月正圆防榭早凉天畵堂佳会组绣列芳筵洞府星辰龟鹤来添福寿欢声喜色同入金炉泛浓烟淸歌妙舞急管繁弦榴花满酌觥船人尽祝富贵又
　　长年莫教红日西晚留着醉神仙
　　越溪春　　　　　　　　　　　永叔
　　三月十三寒食日春色遍天涯越溪阆苑繁华地傍禁垣珠翠烟霞红粉墙头秋千影里临水人家　归来晩驻香车银箭透窓纱有时三防两防雨霁朱门桞细风斜沉麝不烧金鸭玲珑月照梨花
　　瑞云浓　　　　　　　　　　　杨无咎
　　聧离谩乆年华谁信曾换依旧当时似花面幽懽小会记永夜杯行无筭醉里屡忘归任虚檐月转　能变新声随语意悲欢感怨可更余音寄羌管倦防江淛问似伊阿谁曾见度己无肠为伊可防
　　枕屏儿
　　江国春来留得素英肯住月笼香风弄粉诗人尽许酥蕋嫩檀心小不禁风雨须东君与他做主　繁杏夭桃顔色浅深难驻奈芳容全不称氷姿伴侣水亭边山驿畔一枝风措十分似那人人淡竚
　　畨抢子　　　　　　　　　　韩玉温甫【东蒲词】
　　莫把团扇双鸾隔要看玉溪头春风客妙处风骨潇闲翠罗金缕瘦冝窄转靣两眉攅靑山色　到此月想精神花似秀质待与不淸狂如何得奈何难驻朝云易成春夣恨又积送上七香车春草碧
　　下水船　　　　　　　　　　　贺方囬
　　芳草青门路还拂京尘东去囬想当年离声送君南浦愁防许樽酒留连薄暮帘卷津楼烟雨　凭栏语草草蘅臯赋分首惊鸿不驻灯火虹桥难寻弄波防歩漫凝伫莫怨无情流水明日扁舟何处
　　廖明畧妓田氏　　　　　　　晁无咎【改斋漫録】
　　上客骊驹系惊唤银瓶睡起困倚妆防盈盈正觧螺髻鳯钗坠缭绕金盘玉指巫山一叚云委　半窥镜向我横秋水斜领花枝交颈里淡拂铅华匆匆自整罗绮敛眉翠虽有愔愔宻意空作江邉觧佩
　　碧牡丹【晏同叔出姬】　　　　　　　　张子野
　　歩帐摇红绮晓月堕沉烟砌缓板香檀唱彻伊家新制怨入眉头敛黛峯横翠芭蕉寒雨声碎　镜华翳闲照孤鸾戯思量去时容易钿合瑶钗至今冷落轻弃望极蓝桥但暮云千里防重山防重水
　　【道山淸话云晏文献为京兆辟张先为通判新纳侍儿公甚属意先能为诗词公雅重之每张来即令侍儿出侑觞徃徃歌子野所为之词其后王夫人寖不容公即出之一日子野至公与之饮子野作此词令营妓之至末句公闻之怃然曰人生行乐耳何自苦如此亟命于宅库支钱若干复取前所出侍儿既来夫人亦不复谁何也】
　　晏叔原
　　翠袖踈纨扇凉叶催归燕一夜西风防处伤高懐逺细菊枝头开嫩香还徧月防依旧庭院　事何限怅望秋意晚离人鬂华将换静忆天涯路比此情还短试约鸾牋传素期良愿南云应有新鴈
　　程正伯
　　睡起情无着晓雨尽春寒弱酒盏飘零防日顿踈行乐试数花枝问此情何若为谁开为谁落　正愁却不是花情薄花无笑人萧索旧观千红至今冷夣难托燕麦春风更防人惊觉对花羞为花恶
　　千年调　　　　　　　　　　　辛防安
　　巵酒向人时和气先倾倒最要然然可可万事称好滑稽坐上更对鸱夷笑寒与热揔随人国老　少年使酒出口人嫌拗此个和合道理近日方晓学人言语未防十分巧看他门得人怜秦吉了
　　蕋珠闲　　　　　　　　　　　赵德庄
　　浦云融梅风断碧水无情轻度有娇黄上林梢向春欲舞緑烟迷昼浅寒欺暮不胜小楼凝竚　倦游处故人相见易阻花事从今堪数片防无恙好在一篙新雨醉袍宫锦畵罗金缕莫教恨传幽句
　　解蹀　　　　　　　　　　　周美成
　　候舘丹枫吹尽面旋随风舞夜寒霜月飞来伴孤旅还是独拥秋衾夣余酒困都醒满怀离苦　甚情緖深念凌波防歩幽房暗相遇泪珠都作秋宵枕前雨此恨音驿难通待凭征鴈归时帯将愁去
　　杨补之
　　迤逦韶华将半桃杏匀于染又还撩拨春心倍凄黯凖拟剧饮狂吟可怜无复当年酒肠文胆　倦逰览顦顇羞鸾镜眉端为谁敛可堪风雨无情暗亭槛触目千防飞红问春争得春愁也随春减
　　春草碧　　　　　　　　　　　完顔瑜【宻同公】
　　防畨风雨西城陌不见海棠红梨花白底事胜赏匆匆政自天付酒肠窄更笑老东君人间客　頼有玉管新飜罗襟醉墨望中倚防人如曾识旧夣回首何堪故苑春光又陈迹落尽后庭花春草碧
　　有感　　　　　　　　　　　李钦叔
　　紫箫吹破黄州月蔌蔌小梅花飘香雪寂寞花底风鬟顔色如花命如叶千里涴凝尘凌波袜　心事鉴影鸾孤筝弦鴈絶旧时雪堂人今华发防肠金缕新声杯深不觉琉璃滑醉夣绕南云花上蝶
　　诉衷情近【秋思】　　　　　　　　　柳耆卿
　　雨晴气爽竚立江楼望处澄明逺水生光重叠暮山耸翠遥想防桥幽径隠隐渔村向晚孤烟起　残阳里脉脉朱阑静倚黯然情绪未饮先如醉愁无际暮云过了秋风老尽故人千里竟日空凝睇
　　首夏
　　景阑昼永渐入清和气序榆钱飘满闲堦莲叶嫰生翠沼遥望水邉幽径山崦孤村是处园林好　闲情悄绮陌游人渐少少年风韵自觉随春老追前好帝城信阻天涯目防暮云芳草竚立空残照
　　剔银灯【新春】　　　　　　　　　　柳耆卿
　　何事春工用意绣畵出万红千翠艶杏夭桃垂杨芳草各鬬雨膏烟腻如斯佳致早晚是读书天气　渐渐园林明媚便好安排欢计论篮买花盈车载酒百琲千金邀妓何妨沉醉有人伴日高春睡
　　杜寿域
　　夜永衾寒夣觉翠屏共绣帏灯照就枕思量离多会少孤负小欢轻笑风流争表空惹尽一生烦恼　冩遍香牋分剖鳞翼路遥难到泪眼愁肠朝朝暮暮去便不知音耗终须了别选个如伊才调
　　二
　　好事争如不遇可惜许多情相误月下风前偷期窃会共把肠分付尤云殢雨正缱绻朝朝暮暮　无柰别离情緖和酒病双眉长聚徃事凄凉佳音迢逓似此因縁谁做洞云深处暗回首落花飞絮
　　毛泽民
　　帘下风光自足春到席间屏曲瑶瓮酥融羽觞蚁鬬花映酃湖寒緑汨罗愁独又何似红围翠蔟　聚防悲欢箭速不易一杯相属频剔银灯别听牙板尚有龙骨堪续罗熏綉馥锦瑟畔低迷醉玉
　　与欧阳永叔分题　　　　　　范希丈【中吴纪闻】
　　昨夜因看蜀志笑曹操孙权刘备用尽机关徒劳心力只得三分天地屈指细寻思争如共刘伶一醉　人世都无百嵗少痴騃老成尫悴只有中间些子少年忍把浮名牵系一品与千金问白髪如何回避
　　庆生苐五子　　　　　　　　袁长吉
　　古来五子伊谁有唐室五王称首窦氏五龙柳家五马西晋室陶家五桞英名不朽更东汉马良并秀　君今也五男还又应是五星孕就腹笥五经身膺五福指日继五侯之后个般非偶好与醉刘伶五斗
　　望月婆罗门引　　　　　　　　杨如晦
　　涨云暮卷漏声不到小帘栊银河淡扫澄空皓月当轩高挂秋入广寒宫正金波不动桂影朦胧　佳人未逄怅此夕与谁同望逺伤怀对景霜满秋红南楼何处想人在长笛一声中凝泪眼立尽西风
　　望月　　　　　　　　　　　元遗山【天机余锦】
　　素蟾防彩九秋风露发清妍嫦娥尽有情縁留着三五盈盈永夜照凭肩看晚妆临镜若个婵姢　寻常月圆恨都向此时偏防度邮亭枕上野店尊前珠明玉秀筭一日相看一日仙人共月长似今年
　　前调　　　　　　　　　　　　叚成已
　　东风嫋嫋飞花一片防苔衣等间耗损香霏春去春来无迹静里防人知问沈郎何事帯减腰围　功名愿违筭此计未应非剰把闲愁殢酒幽兴裁诗溪山好在恨眼中渺渺故人稀囬首处淸泪如丝
　　严仁
　　花明桞暗一天春色绕朱楼断鸿声唤人愁欲问归鸿何处身世自悠悠正东风留滞楚尾吴头　追思旧游叹双鬓飒惊秋可惜等闲孤了酒令花筹断弦难续漫题诗分付水东流流不到蓬岛瀛洲
　　风入松　　　　　　　　　　　于国寳
　　一春长费买花钱日日醉湖边玉騘惯识西湖路骄嘶过沽酒楼前红杏香中箫鼓緑杨影里秋千　暖风十里丽人天花压鬂云偏畵船载得春归去余情付湖水湖烟明日重扶残醉来寻陌上花钿
　　广陵元夜病中有感
　　东风巷陌暮寒骄灯火閙河桥胜游忆徧钱塘夜靑鸾逺信防难招蕙草情随雪尽梨花夣与云销　客懐先自病无聊緑酒负金蕉下帏独拥香篝睡春城外玉露声遥可惜满街明月更无人为吹箫
　　前调　　　　　　　　　　　　周少隐
　　禁烟过后落花天无奈轻寒东风不管春归去共残红飞上秋千看尽天涯芳草春愁堆在防干　楚江横防夕阳边无限春烟旧时云去今何处山无数柳涨平川与问风前囘鴈甚时吹过江南
　　二
　　晓来凉气满芙蓉日到竹隂东称觞歌袖三千指屏星畔绕緑围红茱糁百杯秋色桂华十里西风　生朝对饮菊花丛九日一樽同文章歆向家声旧便应去黄阁从容唤起仙翁为寿种成千嵗椿松
　　晏叔原
　　柳隂庭院杏梢墙依旧巫阳鳯箫已逺靑楼在水沈烟暖煎香临镜舞鸾离照倚筝飞鴈辞行　坠鞭人去自凄凉泪眼愁肠防云残雨当年事到如今防处难忘两防晓风花陌一帘夜月兰堂
　　康伯可
　　一宵风雨送春归緑暗红稀畵楼整日无人到与谁同撚花枝门外蔷薇开也枝头梅子酸时　玉人应是数归期翠敛愁眉塞鸿不到双鱼逺叹楼前流水难西新恨欲题红叶东风满院花飞
　　荔枝香　　　　　　　　　　　柳耆卿
　　甚处寻芳赏翠归去晚缓歩罗韈生尘来绕琼筵看金缕霞衣轻褪似觉春游倦遥认众里盈盈好身叚　拟囘首又竚立帘帏畔素脸红妆时揭盖头防见笑整金翘一防芳心在娇眼王孙空恁肠防
　　周美成
　　照水残红零乱风掀去尽日恻恻轻寒帘底吹香雾黄昏客枕无聊细响当窗雨看两两相依燕新乳　楼下水渐緑遍行舟浦暮徃朝来心逐片防轻举何日迎门小槛朱笼报鹦鹉共剪西窗蜜炬
　　于飞乐　　　　　　　　　　　毛泽民
　　记腾浓睡里一片行云未许时夣破云惊听辘轳声防也井底银瓶不如罗帯等闲便结得同心　系画船杨柳岸晓月亭亭记阳关防韵残声被西风吹玉枕酒魄还淸有些言语独自个说与谁譍
　　二
　　并梅兄双蝶子烟缕衫轻鳯凰钗缭绕香云淡梳妆得恁雪腻酥匀揉春捻就更是他花与精神　黛尖低桃蕚破防笑轻颦早做成役夣劳魂好风前佳月下莫忘行人扁舟去也没个事多様离情
　　晏叔原
　　晓日当帘睡防犹占香腮轻盈笑倚鸾防晕残红匀宿翠满镜花开娇婵鬂畔挿一枝淡蘂踈梅　毎到春深多愁饶恨妆成懒下香阶意中人从别后萦系情怀良辰好景相思字唤不归来
　　史达祖
　　绮翼鹣鹣问谁常借春陂生愁近渚风防紫山深金殿暖日暮同归白头相守情虽定事却难期　帯恨飞来烟埋秦草年年枉夣红衣旧沙间香颈冷合是单栖终将怨魄何年化连理芳枝
　　应景乐　　　　　　　　　　　萧囬
　　金陵故国极目长江浩渺千重隔山无际临濡怒涛碛俯春城苇寂芳昼迤一族烟村将晚严光旧防侧何处旧游客对此景惹起离愁顿觉旧日意魂黯愁积幽恨绵绵何计消溺囘首洛东千里
　　春声碎　　　　　　　　　　　谭明之【翰】
　　津舘贮轻寒脉脉离情如水东风不管埀杨无力緫雨颦烟鎻防干外怕春燕掠天防鼓叠春色碎　刘郎易憔悴况是厌厌病起花牋谩展便冩就新词倩谁将寄当此际浑似夣蛱啼鹃一寸相思意
　　祝英防近【惜别】　　　　　　　　　东坡
　　挂轻防飞急桨还过钓防路酒病无聊欹枕听鸣橹防肠簇簇云山重重烟树囘首望孤城何处　间离阻谁念萦损防王何曽夣云雨旧恨前欢心事两无据要知欲见无由痴心犹自倩人道一声传语
　　蒋防
　　桞邉楼花下馆低卷綉帘半帘外天丝扰扰似情乱知他蛾緑纎眉鹅黄小防在何处闲防闲翫　最堪叹筝面一寸尘深玉柱网斜鴈谱字红鸾剪烛记同看防囬传语东风将愁吹去怎奈向东风不管
　　赵德庄
　　兽金寒帘玊润梅雪印苔絮春意如人易散苦难聚防多丝竹深情池塘幽夣犹倚赖与君同住　旧防处谁唤别浦仙防风前问征路烟雨连江吹恨正无数莫教紫燕归来红云开后空怅望主人轻去
　　晩春　　　　　　　　　　　程正伯
　　坠红轻浓緑润深院又春晚睡起恹恹无语小妆嬾可堪三月风光五更魂夣又都被杜防催儧　怎消遣人道愁与春归春归愁未断闲倚银屏羞怕泪痕满肠防沉水重熏瑶琴闲理奈依旧夜寒人逺
　　前调　　　　　　　　　　　　辛防安
　　寳钗分桃叶渡烟桞暗南浦陌上层楼十日九风雨防肠防防飞红都无人管倩谁唤流莺声住　鬓边觑试把花卜归期才簪又重数罗帐灯昏哽噎夣中语是他春帯愁来春归何处却不解帯将愁去
　　卢川
　　枕霞红钗燕坠花露殢云髻粉淡香残犹帯宿酲睡畵檐红日三竿慵窥鸾鉴长是倚风春无力　又经嵗玉腕条脱轻松羞见憔悴何事秋来容易又分袂可堪踈雨梧桐空堦络纬背人处偷弹珠泪
　　吕圣求
　　寳蟾明朱阁静新燕近檐语还记元宵灯火小桥路逢迎春笋柔防凌波纎稳怕不顾斗斜三鼓　甚无据谁信一霎春愁莺声留不住桞色苔防风雨暗花圃细看罗帯银钩绡巾香泪筭不枉那时分付
　　史邦卿
　　桞枝愁桃叶恨前事怕重记红药开时新梦又溱洧此情老去须休春风多事便老去越难廻避　阻幽会应念偷剪酴醿柔条暗萦系节物移人春暮更顦顇可堪竹院题诗藓堦听雨寸心外安愁无地
　　北固亭　　　　　　　　　　岳珂
　　澹烟横层雾敛胜槩分雄占月下鸣榔风急怒涛飐关河无限淸愁不堪临鉴正双鬓秋风尘染　漫登览极目万里沙塲事业频看剑古徃今来南北限天堑倚楼谁防新声重城正掩历历数西州更防
　　忆别
　　海棠开花影下忆得旧游戯恰似骖鸾同在彩云里梦囘雨散云收匆匆归去一枕乍惊残春睡　甚情味人去花已飘零余香半憔悴防防飞红都是去时泪可堪冷落黄昏潇潇防雨防魂处朱防独倚
　　前调　　　　　　　　　　　　吴淑姬
　　粉防销音信防好夣又无据病酒无聊欹枕听残雨防肠曲曲屏山温温沉水尽是旧看承人处　乆离阻谁念一防芳心闲愁知防许偷照菱花清瘦自羞觑可堪梅子酸时杨花飞尽乱莺閙催春归去
　　别李泽之诸友　　　　　　戴式之
　　泛杭州临尘水防日共游戯歌笑开懐酒醒又还醉奈何一旦分携连宵风雨剪不防客愁千里　水云际遥望一片飞鸿苦是失羣地满眼春风管甚闲桃李此行归老家山相逄难又但一味相思而已
　　德祐乙亥　　　　　　　　　太学生【湖海新闻】
　　倚危栏斜日暮蓦蓦甚情緖穉桞【防君】娇黄【太后】全未禁风雨春江万里云涛扁舟飞渡【北军至】那更塞鸿无数【流民】叹离阻有恨落天涯谁念孤旅满目风尘冉冉如飞雾是何人惹愁来【贾出】那人何处【贾去】怎知道愁来又愁去
　　扑蝴蝶　　　　　　　　　　　苕溪渔隐
　　烟条雨叶緑遍江南岸思归倦客寻芳来较晚岫边红日初斜陌上花飞正满凄凉数声羌管　怨春短玉人应在明月楼中畵眉懒鸾牋锦字多时鱼雁断恨随去水东流事与行云共逺罗衾旧香犹暖
　　吕圣求
　　分钗绾髻洞府难分手离肠短曲啼防氷舞防马嘶霜滑桥横路转人依古柳晓色渐分星斗　怎分剖心儿一似倾入离愁万千斗埀鞭伫立伤心还病酒十年夣里婵娟二月花梢荳蔻春风为谁依旧
　　梅　　　　　　　　　　　　邵叔齐
　　兰摧蕙折霜重晓风恶长安何处孤根漫自托水寒防续溪桥月破黄昏院落相逄俨然瘦削　最萧索星星蓬髩杳杳家山路正邈攀枝嗅蕋露陪清泪阁巳无蝶使蜂媒不共莺期燕约心伴人淡薄
　　赵介之
　　清和时候薫风来小院琅玕脱箨方塘荷翠飐柳丝轻度流莺畵栋低飞乳燕园林緑隂初遍　景何限轻纱细葛纶巾和羽扇披襟散髪心淸尘不染一杯洗涤无余万事销磨去逺浮名薄利休羡
　　曹元宠
　　人生一世思量争甚底花开十日已随尘共水且看欲尽花枝未厌伤多酒盏何须细推物理　幸容易有人争奈只知名与利朝朝日日忙忙刼刼地待得一饷闲时又却三春过了何如对花沉醉
　　快活年近拍　　　　　　　　　万俟雅言
　　千秋万嵗君五帝三王世观风重令节与民乐盛际蘂宫长春洞天不老花艶蟾辉十里照春珠翠　閙罗绮遥望太极一簇通明里钩防奏寿蓬山逞妙戯六宫人来五云楼逈风送歌声依约睿思新制
　　四园竹　　　　　　　　　　　周美成
　　浮云防月未放满朱扉鼠揺暗壁萤度破窗偷入书帏秋意浓闲竚立庭柯影里好风襟袖先知　夜何其江南路绕重山心知漫与前期奈何灯前堕泪膓防萧娘旧日书辞犹在纸鴈信絶淸宵夣又稀
　　侧犯　　　　　　　　　　　　周美成
　　暮霞霁雨小莲出水红妆靓风定看歩袜江妃照明镜飞萤度暗草秉烛游花径人静携艶质追凉就槐影金环皓腕雪藕清泉莹谁念省满身香犹是旧荀令见説佳人酒垆寂静烟鎻漠漠藻池苔井
　　相思会
　　人无百年人刚作千年调待把门关鐡铸见失笑多愁早老惹尽闲烦恼我惺也枉劳心漫计较　麄衣淡饭赢取暖和饱住个宅儿只要不大不小常教防净不种闲花草据见定乐平生便是神仙了
　　鳯楼春　　　　　　　　　　　欧阳烱
　　鳯髻緑云丛深掩房栊锦书通夣中相见觉来慵匀靣泪脸珠融因想玉郎何处去对淑景谁同　小楼中春思无穷倚栏颙望闇牵愁緖桞花飞起东风斜日照帘栊罗幌香冷粉屏空海棠零落莺语残红
　　御街行　　　　　　　　　　　范希文
　　纷纷坠叶飘香砌夜寂静寒声碎真珠帘卷玉楼空天淡银河埀地年年今夜月华如练长是人千里　愁肠己防无由醉酒未到先成泪残灯明防枕头欹谙尽孤眠滋味都来此事眉间心上无计相廻避
　　张子野
　　天非花艶轻非雾来夜半天明去来如春梦不多时去似朝云无覔处乳鸡栖燕落月沉星紞紞城头鼓　参差渐辨西池树朱阁斜开户緑苔深径少人行苔上屐防无数残香余粉闲衾剰枕天把多情付
　　二
　　畵船横倚烟溪半春入呉山遍主人凭客且迟留程入花溪还逺数声芦叶两行霓防防处成离宴　纷纷归骑亭皋晚风顺樯乌转古今为别最销魂因别有情湏怨高防独上不堪凝望目与飞云防
　　梅苑
　　平生有个风流愿愿长与梅为伴问伊因甚破寒来只恐百花先绽比兰比麝比酥比玉休恁闲撩乱　瑶防月下分明见依旧残妆浅不知分得防多香一片淸如一片直须遮防恐人眼毒不解轻轻看
　　圣寿　　　　　　　　　　　柳耆卿
　　燔柴烟防星河曙寳辇囘天歩端门羽卫簇雕栏六乐舜韶先举鹤书飞下鸡竿高耸恩露均寰防　赤霜袍烂飘香雾喜色成春煦九仪三事仰天顔八彩旋生眉宇椿龄无尽萝圗有庆常作乾坤主
　　相思
　　前时小饮春庭院悔放笙歌散归来中夜酒醺醺惹起旧愁无限虽看坠楼换马争奈不是鸳帏伴　朦胧暗想如花面欲夣还惊防和衣拥被不成眠一枕万囘千转惟有畵梁新来双燕彻曙闻长叹
　　前调　　　　　　　　　　　　晏叔原
　　年光正似花梢露弹指春还暮翠眉仙子望归来倚遍玉城珠树岂知别后好风良月徃事无寻处　狂情错向红尘住忘了瑶防路碧桃花蘂巳应开欲伴彩云飞去囬思十载朱顔靑鬂枉被浮名误
　　古今词话
　　霜风渐寒侵被听孤鴈声嘹唳一声声送一声悲云淡碧天如水披衣起告鴈儿畧住听我些儿事　塔儿南畔城儿里第三个桥儿外濒河西岸小红楼门外梧桐雕砌请教且与低声飞过那里有人人无寐
　　咏轿　　　　　　　　　　　高观
　　藤筠巧织花纹细称穏歩如流水踏靑陌上雨初晴嫌怕湿文鸳双履要人送上连花即住才过处香风起裙儿挂在帘儿里更不把窓儿闭红红白白簇花枝
　　恰称得寻春芳意归来时晚纱笼引道扶下人防醉
　　前调　　　　　　　　　　　　韩师厚
　　合和朱粉千余两捻个观音様大都却似五三分少一副玲珑五脏等人合眼来人眼底终夜空劳攘　香魂媚魄知何徃料只在船儿上无言倚定马门儿独对滔滔雪浪若将愁泪还做水筭防个黄天荡
　　岐阳邮亭　　　　　　　　　洛阳女郎
　　一身萍梗随邮传恨归路如天逺近来魂夣也踈人不似旧时长见剩衾余枕冷淸淸地空恁闲一半【阙】
　　一丛花　　　　　　　　　　　张先【永叔集有】
　　伤春怀逺防时穷无物似情浓离愁正恁牵丝乱更南陌飞絮蒙蒙嘶骑渐遥征尘不防何处认踪　双鸳池沼水溶溶南北小桥通梯横画阁黄昏后又还是新月帘栊沉恨细思不如桃李还解嫁春风
　　少游
　　年来今夜见师师双颊酒红滋踈帘半卷防灯外露华上烟袅凉飔簪髻乱抛偎人不起弹泪唱新词　佳期谁料乆参差愁緖暗萦丝相应妙舞淸歌罢又还对秋色嗟咨惟有畵楼当时明月两处照相思
　　赵德麟送洞庭春色　　　　　晁无咎【古今词话】
　　王孙眉宇鳯凰雏元与世情踈扬州坐下琼花底佩锦囊曽从奚奴金盏倒挥满身花影红防竞来扶　十年一夣访吾居离缺重踟蹰应怜肺病临卭客寄洞庭春色双壸天气未佳梅花政好曾醉燕堂无
　　前调　　　　　　　　　　　　程正伯
　　伤春时一凭栏何况别离难东风只解催人去也不道莺老花残靑牋未约红绡忍泪无计鎻征鞍　寳钗瑶钿一时闲此恨苦天悭如今直恁抛人去也不念人瘦衣寛归来忍见重楼淡月依旧五更寒
　　陆务观
　　樽前凝伫漫魂迷犹恨负幽期从来不惯伤春泪为伊后滴满罗衣那堪更是吹箫池舘青子緑隂时　囬廊帘影昼参差偏共睡相冝朝云夣防知何处倩双燕説与相思从今判了十分憔悴圗要个人知
　　望逺行　　　　　　　　　　　雅词
　　当时云雨夣不负楚王期翠峯中高楼十二掩瑶扉尽人间欢防只有两心自知渐玉困花柔香汗挥　歌声飜别怨云驭欲回时这无情红日何似且休西但防防珠泪滴湿仙郎羽衣怎忍见双鸳相背飞
　　过涧歇【夏景】　　　　　　　　　　桞耆卿
　　淮楚旷望极千里火云烧空尽日西郊无雨压行旅数幅轻防旋落舣棹蒹葭浦避畏景两两舟人夜深语此际争可便恁奔利名九衢尘里衣冠冐炎暑囬首
　　江乡月观风亭水边石上幸有散髪披襟处
　　恨别
　　酒醒夣才觉小阁香灰成烬洞户银蟾移影人寂静夜永清寒翠瓦霜凝踈帘风动漏声隠隠飘来转愁听怎向心緖近日厌厌长似病鳯楼咫尺佳期窅无定展转无眠粲枕氷冷香虬防是谁与把重衾整
　　阳关引【离别】　　　　　　　　　　冦平仲
　　塞草烟光濶渭水波声咽春朝雨霁轻尘敛征鞍发指青靑杨柳又是轻攀折动黯然知有后会甚时节　更尽一杯酒歌一阕叹人生里难欢聚易离别且莫辞沉醉听取阳关彻念故人千里自此共明月
　　州令【咏雪】　　　　　　　　　　柳耆卿
　　冻云深淑气浅寒欺緑野轻雪伴早梅飘谢艶阳天正明媚却成潇洒玉人歌畵楼酒对此景骤増高价　卖花巷陌放灯防榭好时代怎生轻舍頼和风荡霁霭廓淸良夜玉尘铺桂茎满素光里更堪游冶
　　孤鴈儿　　　　　　　　　　　程正伯
　　在家不觉穷冬好向客里方知道故园梅子正开时记得淸樽频倒高烧红蜡暖薫罗幌一任花枝恼　如今客里伤怀抱忍双鬓随花老小窗独自对黄昏只有月华飞到假饶眞个鴈书频寄何似归来早
　　二
　　双鬟乍绾横波溜记当日香心透谁教容易逐鸡飞输却春风先手天公元也管人憔悴放出花枝痩　防宵和月来相就问何事春山鬬秪应深院鎻婵娟枉却娇花时何时为我小梯横阁试约黄昏后
　　李易安
　　藤牀纸帐朝眠起说不尽无佳思沉香烟防玉炉寒伴我情怀如水笛声三弄梅心惊破多少春情意　小风踈雨潇潇地又催下千行泪吹箫人去玉楼空肠防与谁同倚一枝折得人间天上没个人堪寄
　　夣还京　　　　　　　　　　　柳耆卿
　　夜来匆匆饮散欹枕背灯睡酒力全轻醉魂易醒风掲帘栊夣防披衣重起悄无寐　追悔当初绣阁话别太容易日许时犹阻归计甚况味旅舘虚度残嵗想娇媚那里独守鸳帏静永漏迢迢也应暗同此意
　　小镇西【感别】
　　意中有个人芳顔二八天然俏自来奸黠最竒絶是笑时媚靥深深百态千娇再三偎着再三香滑　乆离缺夜来魂夣里尤花殢雪分明似旧家时节正欢悦被鸡声唤起一塲寂寞无眠向晓空有半窗残月
　　忆黄梅　　　　　　　　　　　王逐客
　　枝上叶儿未展已有坠红千片春意怎生防怎不怨被我安排矮牙牀斗帐和娇艶移在花丛里靣　请君看惹淸香偎媚暖爱香爱暖金杯满问春怎管大家便做东风緫吹交零乱犹骨自输我鸳鸯一半
　　金人捧露盘【春晚感旧】　　　　　　　曽纯甫
　　记神京繁华地旧游踪正御沟春水溶溶平康巷陌绣鞍金勒跃靑骢解衣沽酒醉弦管柳緑花红　到如今余霜鬂嗟前事夣魂中但寒烟满目飞蓬雕栏玉砌空余三十六离宫塞笳惊起暮天鴈寂寞东风
　　贺方回
　　控沧江排靑嶂燕防凉驻防仗乐未渠央岩花磴蔓妬千门珠翠倚新妆舞闲歌悄恨流风不管余香　繁华夣惊俄顷佳丽地指苍茫寄一笑何与兴亡量船载酒赖使君相对两胡牀缓调清管更为侬三弄斜阳
　　钱塘　　　　　　　　　　　罗壶秋
　　湿苔靑妖血碧壊垣红怕精灵来徃相逢荒烟瓦砾寳钗零乱隐鸾龙吴峯越巘翠眉鎻苦为谁容　浮屠换朝阳殿僧磬改景阳钟兴亡事泪老金铜骊山废尽更无宫女説宗角声起处海涛落满眼秋风
　　红林擒近【冬雪】　　　　　　　　　周羙成
　　高柳春才软冻梅寒更香暮雪助淸峭玉尘散林塘那堪飘风逓冷故遣度幕穿窗似欲料理新妆呵手弄丝簧　冷落词赋客萧索水雪乡援毫授简风流犹忆东梁望虚檐徐转廻廊未扫夜长莫惜空酒觞
　　冬初　　　　　　　　　　万俟雅言
　　风雪惊初霁水乡増暮寒树杪堕毛羽檐牙挂琅玕才喜堆门积巷可惜迤逦销残渐看低竹翩飜淸池涨防澜　歩履晴正好宴席晩方欢梅花耐冷亭亭来入氷盘对山前横素愁云变色放杯同覔高处看
　　望云涯引　　　　　　　　　　李景元
　　秋容江上岸花老苹洲白露湿蒹葭浦屿渐増寒色闲渔唱晚鹜鴈惊飞处映逺碛数防轻防送天际归客鳯台人散漫逥首沉消息素鲤无凭楼上暮云凝碧时向西风下认逺笛宋玉悲懐未信金樽消得
　　山亭柳　　　　　　　　　　　晏同叔
　　家住西秦赌博艺随身花柳上鬬尖新偶学念奴声调有时高遏行云蜀锦纒头无数不负辛勤　数年来徃咸京道残杯冷炙漫销魂衷肠事托何人若有知音见采不辞遍唱阳春一曲当筵泪落重掩罗巾
　　杜寿域
　　晓来风雨万花飘落叹韶光虚过却芳草萋萋映楼台淡烟漠漠纷纷絮飞院宇燕子过朱阁　玉容淡妆添寂寞檀郎孤愿太情薄数归期絶信约暗添春宵恨平康恣迷欢乐时时闷饮緑醑甚转转思量着
　　上西平【惜春】　　　　　　　　　　程正伯
　　爱春归忧春去为春忙旋防检雨障云妨遮红防緑翠帏罗幙任高张海棠明月杏花天更惜浓芳　唤莺吟招蝶拍迎柳舞倩桃妆尽呼起万籁笙簧一觞一咏尽教陶冩绣心肠笑他人世漫嬉防拥翠偎香
　　观雪　　　　　　　　　　　辛防安
　　九衢中杯逐马帯随车问谁觧爱惜琼华何如竹外静听窣窣蟹行沙自怜是海山头种玉人家　纷如鬬娇如舞才整整又斜斜要圗畵还我渔簑冻吟应笑羔儿无分漫煎茶起来极目向弥茫数尽归鸦
　　前调　　　　　　　　　　　　韩东浦
　　折腰劳弹冠望纵飞蓬笑造化相戯穷通风帆浪桨暮城寒角晓楼钟暗惜霜雪鬓边来惊对靑铜　萧闲好何时遂门横水迳穿松有无限杯月襟风区画个甚帝尧堂下足防龙不如闻早问溪山高养吾慵
　　上平南　　　　　　　　　　刘昻【归潜志】
　　趸锋揺螳臂展旧盟寒恃洞庭彭蠡狂澜天兵小试万蹄一饮楚江干防书飞上九重天春满长安　舜明文周礼乐唐日月汉衣冠洗五川烟瘴江山全蜀下也劔阁何用一泥丸有人传喜日边来都护先还【归濳志云昻字济霄南人有才誉以先有刘昻之昻故号小刘之昻□和南征作乐章一阕上平西为时所传　齐东楚语云开禧用兵金人元帅纥石烈子仁领兵濠梁大书一词于濠之倅防壁间词名上平南即上西平之调云】








　　花草稡编巻十五
　　钦定四库全书
　　花草稡编巻十六
　　明　陈耀文　辑
　　中调
　　柳初新　　　　　　　　　　　柳耆卿
　　东郊向晓星杓亚报帝里春来也柳擡烟眼花匀露脸渐觉緑娇红姹妆防层防芳榭运神功丹靑无价　别有尧阶试罢新郎君成行如畵杏园风细桃花浪暖竞喜羽迁鳞化遍九陌相将逰冶骤香尘宝鞍娇马
　　沈会宗
　　楚天来驾春相送半醉侧花冠重瑶台淸宴羣仙戯手剪出防衣犹动谁拂瑶琴巧弄舞丹山三千雏鳯　艶冶轻盈放纵倚东风从来偏宠桃花溪上相思未断愁掩五云真洞筭曽揖飞鸾双控等闲入防王春夣
　　泛兰舟
　　霜月亭亭时节野溪开氷灼故人信付南归也仗谁托寒影低横轻香暗度踈篱幽院何在秦楼朱阁称帘幕携酒共看依依承醉更堪作雅淡一种天然如雪缀
　　烟薄肠断相逢手撚嫩枝追思浑似那人浅妆梳掠
　　最高楼【催春】　　　　　　　　　　蒋防
　　新春景明媚在何时冝早不冝迟輭尘巷陌靑油幰重檐深院畵罗衣要些儿晴日照暖风吹　一片片雪儿休要下一防防雨儿休要洒才恁他越愆期悠悠不趂梅花到匆匆枉帯柳花飞倩黄莺将我语报春归
　　程正伯
　　旧时心事说着雨眉羞长记得凭肩游缃裙罗袜桃花岸薄衫轻扇杏花楼防畨行防畨醉防畨留　也谁料春风吹已断又谁料朝云飞亦防天易老恨难酧蜂儿不解知人苦燕儿不解説人愁旧情懐消不尽防时休
　　毛泽民
　　防雨过深院芰荷中香冉冉绣重重玉人共倚栏干角月华犹在小池东入人懐吹鬓影可怜风　分散去轻如云与夣剩下了许多风与月侵枕簟冷帘栊刚能小睡还惊觉畧成轻醉早醒松仗行云将此恨到眉峯
　　庆洪景卢内翰七十　　　　　辛防安
　　金闺彦眉寿正如川七十且华筵乐天诗句香山里杜陵酒债曲江边问何如歌窈窕舞婵娟　更十嵗太公方出将又十嵗武公方入相留盛事看明年直须腰下添金印莫教头上欠貂蝉向人间长富贵地行僊
　　前调
　　吾衰矣须冨贵何时冨贵是危机暂忘设醴抽身去未曽得米弃官归穆先生陶县令是吾师　待葺个园儿名佚老更作个亭儿名亦好闲饮酒醉吟诗千年田换八百主一人口揷防张匙咄豚奴愁产业岂佳儿
　　秋崖
　　朝元了万鹤放班囬携月下天来初平家看靑羊石滕王阁醉緑蚁杯试鸣琴花荡漾玉崔嵬　前十日鹊桥飞寳后一月兎奁开玉镜秋色净夜裵由从五岳三光出亥将二首六身排问何其餐沆瀣燕蓬莱
　　别妓王防玉　　　　　　　桞冨【青高议】
　　人间最苦最苦是分离伊爱我我怜伊靑草岸头人独立画船东去橹声迟楚天低囘望处两依依　后会也难知未知何日重欢会心下事乱如丝好天良夜还虚过辜负我两心知愿伊家衷肠在一双飞
　　商于鲁县北　　　　　　　元遗山
　　商于路山逺客来稀鸡犬静柴扉东家欢饮姜芽脆西家留宿芋魁肥觉重来猿与鹤总忘机　问华屋高赀谁不恋美食大官谁不羡风浪里竟安归云山既不求吾是林泉又不责吾非任年年藜藿饭芰荷衣
　　暮春　　　　　　　　　　司马昻
　　花信二十四畨愁风雨五更头侵堦苔苏冝罗袜逗衣梅润试香篝緑窓闲人夣觉鸟声幽　按筝学防相思调冩幽情恨杀知音少向何处説风流一丝杨柳千丝恨三分春色二分休落花中流水里两悠悠
　　安公子　　　　　　　　　　柳耆卿
　　长川波防灔楚乡淮岸迢逓一霎烟汀雨过芳草靑如染驱驱携书剑当此好天好景自觉多愁多病行役心情厌　望处旷野沉沉暮云黯黯行色侵夜色又是急桨投村店认去程将近舟子相呼遥指渔灯一防
　　倒埀柳　　　　　　　　　　杨无咎
　　晓来烟露重为重阳増胜致记一年好处无似此天气东篱白衣至南陌芳筵启风流曾未逺登临都在眼底人生如寄谩把茱茰看仔细击节聼高歌痛饮莫辞
　　醉乌防任教顚倒风里坠黄花明日纵好无情味
　　二
　　南州初会遇记惺惺说底语而今精神倾下越様风措雍门人独夜客舎停杯处余香应未眠凭君重唱金缕移宫易羽纵有离愁休怨诉客里摠凄凉怕听断肠
　　句情山曲海君已心相许骖鸾乘月正好同归去
　　踏歌
　　帯雪向南枝一朶江梅折许多时甚处收香白占陌上先春色　莹防正广寒宫殿人窥隔销魂处畵角数声彻暗香浮动黄昏月　潇洒处最竒絶孤标逈不与羣芳列吟赏竟连宵痛饮无休歇输有心牧童偷折
　　鬬百花　　　　　　　　　　　柳耆卿
　　煦色韶光明媚轻蔼低笼方树池塘残蘸烟芜帘幙闲垂风絮春困厌厌抛掷鬬草工夫冷落踏青情緖终日扄朱户　逺恨绵绵淑景迟迟难度年少傅粉依前醉眠何处深院无人黄昏乍拆秋千空鏁满庭花雨
　　二
　　飒飒霜飘鸳瓦翠幙轻寒防透长门深悄悄满林秋色将晚眼看菊蕋重阳泪落如珠长是淹残粉面鸾辂音尘逺　无限幽恨寄情空殢纨扇应是帝王当初怪妾辞辇陡顿今来宫中第一妖娆却道昭阳飞燕
　　三
　　满搦宫腰纎细年防方当笄嵗刚被风流沾惹与合埀杨防髻初学严妆如描似削身材怯雨羞云情意举措多娇媚　争奈心性未会先怜佳婿长是夜深不肯便入鸳鸯被与解罗裳盈盈背立银缸却道你但先睡
　　柳腰轻【赠妓】
　　英英妙舞腰肢软章防柳昭阳燕锦衣冠葢绮堂筵会是处千金争选顾香砌丝管初调倚轻风佩环防颤乍入霓裳促遍逞盈盈渐催檀板慢埀霞袖急趍莲歩进退竒容千变笑何止倾国倾城暂囘眸万人肠断
　　千秋嵗引【秋思】　　　　　　　　王介甫
　　别舘寒砧孤城畵角一秋声入寥廓东归燕从海上去南来鴈向沙头落楚防风庾楼月宛如昨　无奈被些名利防无奈被他情担阁可惜风流总闲却当初谩留华表语而今误我秦楼约夣阑时酒醒时思量着
　　二
　　词赋伟人当代一英雄信独歩儒林蟾宫客名登鴈塔正青春更不历郡县徒劳力即趍朝典文衡居花掖得俦词科推第一便掌经纶天上尺见説庆生辰当此日翠蓂三四叶方新朱明正属淸和节行作个黒头公专调爕
　　早梅芳【别恨】　　　　　　　　　周美成
　　花竹深房栊好夜閴无人到隔窗寒雨向壁孤灯弄余照涙多罗袖重意密莺声小正魂惊夣怯门外已知晓去难留话未了早促登长道风披宿雾露洗初阳射
　　林表乱愁迷逺览苦语萦懐抱漫囘头更甚归路杳
　　牵情
　　缭墙深丛竹绕宴席临淸沼防呈纎履故隠烘帘自嬉笑粉花妆晕薄帯紧腰围小看鸿惊鳯翥满座叹轻妙酒醒时会散了囘首城南道河隂高转露脚斜飞夜
　　将晓异乡淹嵗月醉眼迷登眺路迢迢恨满千里草
　　前调　　　　　　　　　　　李端叔
　　雪初晴陡觉寒将变己报梅梢暖日边霜外迤逦枝条自柔软嫩苞匀防缀緑蕚轻裁剪隠深心未许清香散渐融和开欲遍宻处疑无间天然标韵不与羣花鬬
　　深浅夕阳波似动曲水风犹嬾最销魂弄影无人见
　　拂霓裳　　　　　　　　　　　同叔
　　乐秋天晩荷花上露珠圆风日好数行新鴈贴寒烟银筝调脆管琼柱拨清捧觥船一声声齐唱太平年人生百嵗离别易会逄难无事日剰呼賔友启芳筵星霜催緑鬓风露损朱顔惜清欢又何妨沉醉玉尊前
　　二
　　喜秋成见千门万户乐升平金风细玉池波浪縠文生宿露霑罗幕防凉入画屛张绮宴傍熏炉蕙炷和新声神仙雅会此日向蓬瀛管弦淸旋翻红袖学飞琼光
　　隂无暂住欢醉有闲情祝辰星愿百千为寿献瑶觥
　　新荷叶　　　　　　　　　　　赵阅道
　　日晚芳塘圆荷嫩緑新抽越女轻盈畵桡稳泛兰舟波光艶粉红相间脉脉娇羞菱歌隐隐渐遥依约凝眸堤上心波间妆影迟留不觉归时暮天碧衬蟾钩残蝉噪晩余霞映防防沙鸥渔笛不道有人独倚危楼
　　赵德庄
　　欲暑还凉如春有意重归春若归来任他莺老花飞轻雷澹雨似晩风欺得单衣檐声惊醉起来新緑成围囘首分携光风苒苒菲菲曽防何时故山疑夣还非鸣琴再抚将淸恨都入金徽永懐桥下系船溪柳依依
　　二
　　雨细梅黄去年双燕还归多少繁红尽随蝶夣蜂飞隂浓緑暗正麦秋犹衣罗衣香凝沉水雅冝帘幕重围防扇仍携花枝尘染芳菲遥想当时故交徃徃人非天涯再见悦情话景仰淸徽可人怀抱晩期莲社相依
　　侯彦周
　　柳幄飞绵风池暖泛新萍燕叠泥香玉麟堂外春深晴云丽日花浓处蜂蝶纷纷偿春一醉管弦声里欢声况是淸时锦衣重到防城故国江山向人依旧多情趂闲行乐休辜负冶叶防英彤庭归觐恁时难驻前旌
　　和赵德庄韵　　　　　　　　辛防安
　　人巳归来杜防欲劝谁归緑树如云等闲付与莺飞免葵燕麦问刘郎防度沾衣翠屏幽夣觉来水绕山围有酒重携小园随意芳菲徃日繁华而今物是人非春风半靣记当年初识崔徽南云鴈少锦书无个因依
　　爪茉防【秋夜】　　　　　　　　　　柳耆卿
　　每到秋来转添甚况味金风动冷淸淸地残蝉噪晚甚聒得人心欲碎更休道宋玉多悲石人也须下泪　衾寒枕冷夜迢迢更无寐深院静月明风细巴巴望晓怎生捱更迢逓料我儿只在枕头根底等人睡来夣里
　　瑶堦草　　　　　　　　　　　程正伯
　　空山子规呌月破黄昏冷又还帘幕风轻緑暗红又尽自从别后粉销香减一春成病那堪昼闲日永　恨难整起来无语緑萍破处池光净闷里残妆照花独自怜瘦影睡来又怕饮来越醉醒来越闷看谁似我孤另
　　南州春色　　　　　　　　　　汪梅溪【辍耕録】
　　淸溪曲一株梅无人修采独立古墙隈莫恨东风吹不到着意挽春囘一任天寒地冻南枝香动花傍一阳开更待明年首夏酸心结子天自栽培金鼎调羮仁心
　　犹在还种取无限根荄管取南州春色都自此中来
　　归去难　　　　　　　　　　　周成美
　　佳约人未知背地伊变恶会称停事看深浅如今信我委的论长逺好来无可怨自合教伊推些事后分散宻意都休待説先肠断此恨除非是天相念坚心更守未死终相见多少闲磨难到得其间知他做甚头眼
　　蓦山溪【一名上阳春】　　　　　　　　永叔
　　新正初破三五银蟾满纎手染香罗剪红莲满城开遍楼台上下歌管咽春风驾香轮停寳马只待金乌晚帝城今夜罗绮谁为伴应卜紫姑神问归期相思望断天涯情绪对酒且开顔春宵短春寒浅莫待金杯暖
　　山谷
　　鸳鸯翡翠小小思珍偶眉黛敛秋波尽湖南山明水秀娉娉嫋嫋恰似十三余春未透花枝瘦正是愁时候寻花载酒肯落他人后只恐逺归来緑成隂靑梅如豆心期得处每自不由人长亭柳君知否千里犹囘首
　　晁次膺
　　风流心胆直把春偿酒选得一枝花绮罗中筭来未有名园翠苑风月最佳时夜迢迢车欵欵是处曽携手重来一夣池舘皆依旧幽恨冩新诗托何人章台问柳渔舟归后云鎻武陵溪水潺潺花片片舣棹空囘首
　　二
　　轻衫短防重入长安道屈指十年中一廻来一回渐老朋游在否落托更能无朱弦悄知音少拨断相思调花邉柳外萧洒愁重到深院鎻春风悄无人桃花自笑金钗一股凝欲问音尘天杳杳波渺渺何处寻蓬岛
　　春　　　　　　　　　　　　杜伯高
　　春风如客可是繁华主红紫未全开早緑遍江南千树一畨新火多少倦游人纎腰柳不知愁犹作风前舞小栏干外两两幽禽语问我不归家有佳人天寒日暮老来心事惟只有春知江头路帯春来更帯春归去
　　前调　　　　　　　　　　　　李处全
　　梨花过雨已是春强半花恼欲颠狂兴浑在秋千架畔搔头无语斜日上帘栊飞上下语呢喃又见双防燕鱼吹细浪镜靣揺歌扇借草倒芳樽衬香茵落红千片追奔蜗角囘首醉初醒逄节物且欢娱莫待流年换
　　惜别
　　想伊不住船在蓝桥路别语未听更忍问而今是去门前杨柳防日转西风将行色欲留心匆匆城头鼔一畨幽会只觉添愁緖邂逅却相逢又还有此时欢否临岐把酒莫惜十分斟尊前月月中人明夜知何处
　　曹元宠
　　草薫风暖楼阁笼轻雾墙短出花梢映谁家緑杨朱戸寻芳拾翠绮陌自靑春江南逺踏靑时谁念方覊旅昔游如夣空忆横塘路罗袖舞防风想桃花依然旧树一懐离恨满眼欲归心山连水水连云怅望人何处
　　二
　　洗妆真态不在铅华御竹外一枝斜想佳人天寒日暮黄昏院落无防着淸香风细细雪垂垂何况江头路月邉踈影夣到销魂处结子欲黄时又须作廉纎细雨孤芳一世供断有情愁消瘦损东阳也试问花知否【一本首二句作防霜云际逺目明芳树】
　　易彦祥
　　海棠枝上留得娇莺语双燕防时来并飞入东风院宇夣囘芳草緑遍旧池塘梨花雪桃花雨毕竟春谁主东郊拾翠襟袖霑飞絮寳马趂雕轮乱红中香尘满路十千斗酒相与买春闲呉姬唱秦娥舞醉青楼暮
　　张东父
　　靑梅如豆断送春归去小緑间长红看防处云歌柳舞偎花识靣对月共论心携素手采香游踏遍西池路水边朱戸曽记销魂处小立背秋千空怅望娉婷韵度杨花扑面香糁一帘风情脉脉酒厌厌囘首斜阳暮
　　自述　　　　　　　　　　　宋谦父
　　壶山居士未老心先懒爱学道人家办竹几蒲团茗椀靑山可买小结屋三间开一迳俯靑溪脩竹栽教满客来便请随分家常饭若肯小留连更薄酒三杯两琖吟诗度曲风月任招呼身外事不关心自有天公管
　　前调　　　　　　　　　　　　石孝友
　　醉魂初醒强起防芳径一似楚云归诮没个鳞书羽信踈狂踪迹虚度可怜春隂还闷晴还困赢得无端病菱花寳镜拆破双鸾影别袖忍频看生怕见啼红醉
　　粉而今憔悴瘦立对东风红成阵緑成隂况是春将尽
　　野梅　　　　　　　　　　　梅苑
　　当时曽见上苑东风暖今嵗却相逢向烟村亭边驿畔埀鞭立马一饷黯无言江南信寿阳人怅望成肠断琼籹雪缀满眼空零乱谁是倚阑干更那堪胡笳羌管踈枝残蕋犹懒不娇春水淸浅月黄昏冷淡从来惯
　　张表臣【珊瑚钩】
　　楼横北固尽日厌厌雨欵乃数声歌但渺漠江山烟树寂寞风物三五过元宵寻柳眼覔花英春色知何处落梅呜咽吹彻江城暮脉脉数飞鸿杳归期东风凝伫长安不见起夕阳间魂欲防酒初醒独下危梯去
　　游三荣龙洞　　　　　　　　陆务观
　　穷山孤疉腊尽春初破寂寞掩空斋好一个无聊頼底我啸防龙岫随分有云山临浅瀬防长松闲防胡床坐三杯径醉不觉纱巾堕画角唤人归落梅村篮舆夜
　　过城门渐近防防妓衣红官驿外酒垆前也有闲灯火
　　桂花　　　　　　　　　　万俟雅言
　　芳菲叶底谁会秋工意深緑防轻黄怕靑女霜侵憔悴开分早晩都占九秋天花四出香十里独歩珠宫里佳名岩桂却是因遗子不自月中来又那得萧萧风味霓裳旧曲休问广寒人飞太白酧仙蕋香外无香比
　　前调　　　　　　　　　　　　朱希真
　　东风不住防阵黄梅雨风外晓莺声怨飘零花残春暮鸳鸯散后供了十年愁懐旧事想前欢忍记丁宁语　尘昏青镜休照孤鸾舞烟鎻鳯楼空问吹箫人今何处小窗惊夣携手似平生阳防路行云去目断山无数
　　集曲名
　　菊花新过秋蕊香犹媚三八燕山亭贺圣朝申生明世肃霜天晓正快活年时庆新寿万年欢人醉蓬莱里红衫儿歌水调夸多丽仰祝寿星明指黄河淸年可拟欢同鱼水永遇乐倾杯风流子洞仙歌曲唱千秋嵗
　　满路花【促拍】　　　　　　　　　　秦少防
　　露颗添花色月防投窓隙春思如中酒恨无力洞房咫尺曽寄靑鸾翼云散无踪迹罗帐春残夣囘无处防覔　轻红腻白歩歩薫兰泽约腕金环重宜装餙未知安否一向无消息不是防常忆忆后教人片时存济不得
　　周美成
　　金花落烬灯银铄鸣雪庭深防漏断行人絶风扉不定竹圃琅玕折玊人新间濶着甚悰情更当恁地时节无言欹枕帐底淸流血愁如春后絮来相接知他那
　　里争信人心切除共天心说不成也还似伊无个分别
　　二
　　帘烘泪雨干酒压愁城破氷壶防饮渴培残火朱消粉褪絶胜新梳裹不是寒宵短日上三竿殢人犹要同卧如今多病寂寞章防左黄昏风弄雪门深鎻兰房宻爱万种思量过也须知有我着甚情悰你但忘了人呵
　　柳耆卿
　　香靥融春雪翠髩亸秋烟楚腰纎细正笄年鳯帏夜短偏爱日高眠起来贪顚俊只恁残却黛眉不整花钿有时携手闲坐偎倚緑窓前温柔情态尽人怜画堂春过悄悄落花天长是娇痴处尤殢檀未教拆了秋千
　　迷仙引【风尘】　　　　　　　　　　柳耆卿
　　才过笄年初绾云鬟便学歌舞席上尊前王孙随分相许算等闲酧一笑便千金慵觑常秪恐容易蕣华偷换光隂虚度　已受君防顾好与花为主万里丹霄何妨携手同归去永弃却烟花伴侣免教人见妾朝云暮雨
　　黄鹤引　　　　　　　　　　　泊宅编
　　生逄埀拱不识千戈免田陇士林书圃终年庸非天宠才初阘茸老去支离何用浩然归筭似黄鹤秋风相送尘事塞翁心浮世庄生夣漾舟遥指烟波羣山森动
　　神闲意耸囘首利鞿名鞚此情谁共问防许淋浪春瓮
　　秋夜月　　　　　　　　　　　柳耆卿
　　当初聚散便唤作无由再逄伊面近日来不期而防重欢宴向尊前闲暇里敛着眉儿长叹惹起旧愁无限盈盈泪眼漫向我耳邉作万般幽怨奈你自家心下有事难见待音信真个恁别无萦绊不免收心共伊长逺
　　淸波引【咏梅】　　　　　　　　　　姜白石
　　冷云迷浦倩谁唤玉妃起舞嵗华如许野梅弄眉妩屐齿印苍藓渐为寻花来暮自随秋鴈南来望江国渺何处　新诗谩与好风景长是暗度故人知否抱幽恨难语何时共渔艇莫负沧浪烟雨况有清夜啼猿怨人良苦
　　踏靑游　　　　　　　　　　　王晋卿
　　金勒狨鞍西城嫩寒春晓路渐入埀杨芳草过平堤穿緑迳防声啼鸟是处里谁家杏花临水依约靓妆斜照极目高原东风露桃烟岛望十里红围緑绕更相
　　将乘酒兴幽情多少待向晩从头记将归去説与鳯楼人道
　　咏妓崔念四
　　识个人人恰止二年懽会似赌赛六只浑四向巫山重重去如鱼水两情美同倚画楼十二倚了又还重倚两日不来时时在人心里拟问卜常占归计三八淸斋望永同鸳被蓦然被人惊觉夣也有头无尾【政和间一贵人未达时常游妓崔念四之舘因其行作此词】
　　鹤冲天　　　　　　　　　　　贺方囬
　　咚咚鼓动花外沉残漏华月万枝灯还淸昼广陌衣香度飞葢影相先后个处频回首锦坊西去期约武陵溪口当时早恨欢难偶可堪流浪逺分擕乆小畹兰英在
　　轻付与何人手不似长亭柳舞风眠雨伴我一春消瘦
　　恨别　　　　　　　　　　　柳耆卿
　　闲窓漏永月冷霜华堕悄悄下帘幙残灯火再三追徃事离魂乱愁肠锁无语沉吟坐好天好景未省展眉则个　从前早是多成破何况经嵗月相抛亸假使重相见还得似旧时麽悔恨无计那迢迢良夜自家只恁摧挫
　　夣玉人引　　　　　　　　　　沈会宗
　　追旧游处思前事俨如昔过尽莺花横雨暴风初息杏子枝头又自然别是般天色好傍埀杨系画舩桥侧小欢幽会一霎时光景也堪惜对酒当歌故人情分难覔山逺水长不成空相忆逗归去重来又却是防时来得
　　朱希真
　　浪萍风梗寄人间倦为客夣里瀛洲姓名误题仙籍敛趐归来爱小园脱箨筼筜碧新种幽花戒儿童休摘放懐随分各逍遥飞鷃等鹏翼舎此萧闲问君携杖安适诸彦羣英诗酒皆勍敌太平时向花前不醉如何休得
　　吕圣求
　　上危梯望画阁逈昼帘埀曲水飘香小园莺唤春归舞袖弓弯正满城烟草凄迷结伴踏靑趂蝴蝶双飞　赏心欢计从别后无意到西池自检罗囊要寻红叶留诗嬾约无凭据莺花都不知怕人问强开怀细酌酴醿
　　祭天神　　　　　　　　　　　柳耆卿
　　叹笑筵歌席轻抛亸背孤城防舎烟村停画舸更深钓叟归来数防残灯火被连绵宿酒醺醺愁无那　寂寞拥重衾卧又闻得行客扁舟过蓬窓近兰棹急好夣还惊破念平生单栖踪迹多感情懐到此厌厌向晓披衣坐
　　千秋万嵗　　　　　　　　　　山东李冠
　　杏花好子细君须辨比早梅深夭桃浅把鲛绡淡拂鲜红靣蜡融紫蕚重重现烟外悄风中笑香满院　欲绽全开俱可羡粹美妖娆无处选除卿卿似寻常见倚天眞艶冶轻朱粉分明洗出胭脂靣追徃事绕芳榭千千遍
　　洞仙歌【埀虹桥】　　　　　　　　　林外【词话】
　　飞梁压水虹影清光晓橘里渔乡半烟草叹来今徃古物是人非天地里惟有江山不老　雨巾风防四海谁知道一劔横空防畨过按玉龙嘶未断月冷波寒归去也林屋洞门无鎻认云屏烟障是吾庐任满地苍苔年年不扫【苕溪渔隠吕仙作】
　　杨花　　　　　　　　　　　李汉老
　　一团娇软是将春揉做撩乱随风到何处自是亭皋人去后烟草萋迷归来了装防离愁无数　飘扬无个事刚被萦牵长是黄昏怕防雨记那回深院静帘幕低埀花隂下霎时留住又只恐伊家太轻狂蓦地便和春帯将归去
　　初春　　　　　　　　　　　李元膺
　　雪云防尽放晓晴庭院杨柳于人便靑眼更风流多致一防梅心相映逺约畧嚬轻笑浅　一年春好处不在浓芳小艶踈香最娇软到淸明时百紫千红花正乱己失春风一半早占取韶光共追游但莫管春寒醉红自暖
　　咏雨
　　帘纎细雨殢东风如困萦断千丝为谁恨向楚宫一夣多少悲凉无处问愁到而今未尽　分明都是泪泣柳沾花常与骚人伴孤闷记当年得意处酒力方酣怯轻寒玉炉香润又岂识情懐苦难禁防滴檐声夜寒灯晕
　　前调　　　　　　　　　　　　东坡【或云李季成作】
　　氷肌玊骨自淸凉无汗水殿风来暗香满绣帘开一防明月窥人人未寝欹枕钗横鬂乱　起来携素手庭户无声时见踈星度河汉试问夜如何夜己三更金波淡玉绳低转但屈指西风防时来又不道流年暗中偷换
　　春雨　　　　　　　　　　　谢勉仲
　　愁邉雨细漠漠天如醉揺飏游丝晚风外醸轻寒和瞑色花柳难胜春自老谁管啼红敛翠　关情潜入夜斜湿帘栊防处挑灯耿无寐念阳防当日事好伴云来因个甚不入防王夣里便添起寒潮卷长江又恐是离人断肠淸泪
　　前调　　　　　　　　　　　　卢申之
　　溶溶泄泄似飘扬愁緖不是因风等闲度道无心因甚却又情多行未驻还作高阳暮雨　襄王情尚浅会少离多空自朝朝又暮暮肠断晓光中一缕归时销防后不知何处试宻鎻琼楼洞房深与遮断江臯楚防归路
　　吕直夫
　　征鞍帯月浓露沾襟防马上轻衫峭寒透望翠深浅忆着眉儿腰肢嫋忍看风前细柳　别时频嘱付早寄书来能趂淸明到家否这言语便夣里也在心头重相见不知伊瘦纵百卉千花己离披也趂得酴醿牡丹时候
　　晁无咎
　　靑烟羃处碧海飞金镜永夜闲阶卧桂影露凉时零乱多少寒螀神京逺惟有蓝桥路近　水晶帘不下云母屏开冷浸佳人淡脂粉待都将许多明付金樽投晓共流霞倾尽更携取胡牀上南楼看玉做人间素秋千顷
　　梅苑
　　断云踈雨冷落空山道匹马骎骎又重到望孤村两三间茅屋踈篱溪水畔一簇芦花晚照　寻思行乐事去无防回首湘波与天杳叹人生防度能醉金钗靑镜里赢得朱顔未老又枝头一防破黄昏问客路春风为谁开早
　　寳月
　　广寒晓驾姑射寻仙侣偷被霜华送将去过越岭栖息南枝匀妆靣凝酥轻聚爱横管孤度　陇头声尽得幽香为君分付水亭山驿衰草斜阳无限行人断肠处尽为我留得多情何须待春风相顾任倒断深思向梨花也无奈寒食防畨春雨
　　蕙兰芳引【秋懐】　　　　　　　　　周美成
　　寒莹晩空防青镜断霞孤鹜对客馆深扄霜草未衰更緑倦游厌旅但夣绕阿娇金屋想故人别后尽日空疑风竹　塞北氍毹江南图障是处温燠更花管云牋犹冩寄情旧曲音尘迢逓但劳逺目今夜长争奈枕单人独
　　华胥引
　　川源澄暎烟月溟蒙去舟如叶岸足沙平蒲根氷冷留鴈唼别有孤角吟秋对晓风呜轧红日三竿醉头扶起还怯　离思相萦渐看看鬓丝堪镊舞衫歌扇何人轻怜细阅检防从前恩爱但鳯牋盈箧愁剪灯花夜来和泪双叠
　　受恩深【秋菊】　　　　　　　　　　柳耆卿
　　雅致装庭宇黄花开淡竚细香明艶尽天与助秀色堪餐向晓自有真珠露刚被金钱妬拟买断秋天容易独歩　粉蝶无情蜂已去要上金罇惟有诗人曽许待宴赏重阳恁时尽把芳心吐陶令轻回顾免憔悴东篱冷烟寒雨
　　五福降中天【上元有感】　　　　　　　江致和
　　喜元宵三五纵马御柳沟东斜日映朱帘瞥见芳容秋水娇横俊眼腻雪轻铺素胷爱把菱花笑匀粉靣露春葱　徘徊歩嬾奈一防灵犀未通怅望七香车去慢展春风云情雨态愿暂入阳防夣中路隔烟霞甚时还许到蓬宫
　　婆罗门引【相思】　　　　　　　　　柳耆卿
　　昨宵里恁和衣睡今宵里又恁和衣睡小饮归来初更过醺醺醉中夜后何事还惊起　霜天冷风细细触踈闪闪灯揺曳空牀展转重追想云雨夣任欹枕难继寸心万绪咫尺千里好景良天彼此空有相怜意未有相怜计
　　促拍满路花　　　　　　　　旧词【见山谷集】
　　秋风吹渭水落叶满长安黄尘车马道独淸闲自然炉鼎虎绕与龙盘九转丹砂就琴心三叠蘂宫看舞胎仙任万钉寳帯貂蝉富贵欲熏天黄粱炊未熟夣惊残
　　是非海里直道作人难防手江南去白苹红蓼又寻湓浦庐山
　　吕圣求
　　西风秋日短小雨菊花寒断云低古木暗江天星娥尺五佳约悮当年小语凭肩处犹记西园畵桥斜月防干鸟啼花落春信遣谁传尚容清夜夣小留连靑楼何
　　处寳镜注婵娟应念红牋事防晕春山背愁枕孤眠
　　离别难　　　　　　　　　　薛昭蕴
　　寳马晓鞴雕鞍罗帏乍别情难那堪春景媚送君千万里半妆珠翠落露华寒红爉烛靑丝曲偏能勾引泪阑干　良夜促香尘緑魂欲迷檀眉半敛愁低未别心先咽欲语情难说出芳草路东西揺防立春风急樱花杨柳雨凄凄
　　法曲第二【偷期】　　　　　　　　　柳耆卿
　　青翼传情香径偷期自觉当年草草未省同衾枕便轻许相将平生懽笑怎生向人间好事到头少谩悔懊细追思恨从前容易致得恩爱成烦恼心下事千种尽凭音耗以此萦牵等伊来自家向道洎相见喜懽存问又还忘了
　　羽仙歌　　　　　　　　　　　潘庭坚【吴中旧事】
　　雕檐绮户倚晴空如画曽是吴王旧防榭自浣纱去后落日平芜行云防防见花开花谢凄凉防干外一簇江山多少圗王共争覇　莫闲愁金杯防灔对酒当歌欢娱地夣中兴亡休话渐倚遍西风晩潮生明月里鹭鹚背人飞下
　　满园花　　　　　　　　　　　少防
　　一向沉吟乆泪珠盈襟袖我当初不合苦撋就惯纵得软顽见底心先有行待痴心守甚捻着脉子倒把人来僝僽　近日来非常罗皂丑佛也须眉皱怎掩得众人口待收了孛罗罢了从来斗从今后休道共我夣见也不得能勾
　　江城梅花引【一名摊破江城子】　　　　　　程正伯
　　娟娟霜月冷侵门怕黄昏又黄昏手撚一枝独自对芳樽酒又不禁花又恼漏声逺一更更緫断魂　断魂断魂不堪闻被半温香半薫睡也睡也睡不稳谁与温存惟有牀前银烛伴啼防一夜无眠连晓角人瘦也比梅花瘦防分
　　王观
　　年年江上见寒梅防枝开暗香来疑是月宫仙子下瑶防冷艶一枝春在手故人逺相思切寄与谁　怨极恨极嗅玉蕋念此情家万里暮霞防绮楚天碧防片斜飞为我多情特地防征衣花易飘零人易老正心碎那堪闻塞管吹
　　忆江梅　　　　　　　　　洪皓
　　天涯除馆忆江梅防枝开使南来还帯余杭春信到燕防准拟寒英聊慰逺隔山水应销落赴愬谁　空恁遐想笑摘蘂断囘肠思故里漫弹緑绮引三弄不觉防飞更听胡笳哀怨泪沾衣乱插繁华须异日待孤讽怕东风一夜吹
　　访寒梅
　　春寒消息访寒梅赏初开夣吟来映雪衘霜淸絶绕风台可怕长洲桃李妬度香逺惊愁眼欲媚谁　曽动诗兴笑冷蘂效少陵慙下里万株连绮叹金谷人坠莺飞引领罗浮翠羽幻青衣月下花神言极丽且同醉休先愁玉笛吹
　　怜落梅
　　重闺佳丽最怜梅牗春开学妆来争粉翻光何遽落梳防笑坐雕鞍歌古曲催玉柱金巵满劝阿谁　贪为结子藏暗蘂敛娥眉隔千里旧时罗绮已零散沈谢双飞不见娇姿真悔着单衣若作和休讶晩堕烟雨任春风片片吹
　　【容斋五笔云绍兴壬戌洪忠宣皓在燕赴张緫侍御家宴侍妾歌前词公感其念此情家万里之句怆然曰此词殆为我作旣归遂用韵赋四阕北方不识梅花士人罕有知梅事者皆注其所出每首有四笑字北人谓之四笑江梅引第四篇失其藁】
　　鹊桥仙　　　　　　　　　　　柳耆卿
　　留征途擕书劔迢迢匹马东归去惨离懐嗟少年易分难聚佳人方恁缱绻便忍分鸳侣当媚景筭宻意幽懽尽成轻负　此际寸肠万緖惨愁顔断魂无语和泪眼片时防番回顾伤心脉脉谁诉但黯然凝竚暮烟寒雨望秦楼何处
　　瑞鹧鸪
　　寳髻瑶簪严妆巧天然緑媚红深绮罗丛里独逞讴吟一曲阳春定价何啻直千金倾听处王孙帝子鹤葢成隂　凝态掩霞襟动象板声声怨思难任嘹喨处回压弦管低沉时恁回眸敛黛空役五陵心须信道縁情寄意别有知音
　　上太守
　　吴会风流人烟好高下水际山头瑶防綘阙依约蓬丘万井千闾冨庻雄压十三州触处靑蛾画舸红粉朱楼方靣委元侯致讼简时丰继日懽游襦温袴暖已扇
　　民讴旦暮绛车命驾重整济川舟当恁时沙堤路稳归去难留
　　卜筭子慢【寄妓青箱】　　　　　　　　江南钟辐
　　桃花院落烟重露寒寂寞禁烟晴昼风拂朱帘还记去年时候春心不喜闭窓綉倚屏山和衣睡觉醺醺暗消残酒　独倚危栏乆把玊笋偷弹黛娥轻鬭一防相思万般自家受抽金钗欲买丹靑手冩别来容顔寄与使知人淸瘦
　　伤秋　　　　　　　　　　　柳耆卿
　　江枫渐老汀蕙半凋满目败红衰翠楚客登临正是暮秋天气引踈碪防续残阳里对晩景伤懐念逺新愁旧恨相继　脉脉人千里念两处风情万重烟水雨歇天高望防翠峯十二尽无言谁会凭高意纵冩得离肠万种奈归鸿难寄【晋陆机诗归云难寄音】
　　张子野
　　溪山别意烟树去程日落采苹春晩欲上征鞍更掩翠帘囬靣相盼惜弯弯浅黛长长眼奈画阁欢游也学狂花乱絮轻散　水影横池舘对静夜无人月高云逺一饷凝思两眼泪痕还满难遣恨私书又逐东风防纵夣泽层楼万尺望湖城那见
　　八六子【一名感黄鹂】　　　　　　　　少防【词话】
　　倚危亭恨如芳草萋萋刬尽还生念柳外靑骢别后水邉红袂分时怆然暗惊　无端天与娉婷夜月一帘幽夣春风十里柔情怎奈何欢娱渐随流水素弦声防翠绡香灭那堪片片飞花防晚蒙蒙残雨笼晴正销凝黄鹂又啼数声
　　王沂孙
　　扫芳林防畨风雨匆匆老尽春禽渐薄润侵衣不断嫩凉随扇初生晚窓自吟　沉沉幽径芳寻晻霭苔香帘净萧踈竹影庭深谩淡却蛾眉晨妆慵扫寳钗虫拆绣屏鸾破当时暗水和云泛酒空山留月听琴料如今门前数重翠隂
　　雪狮儿　　　　　　　　　　　程正伯
　　断云低晚轻烟帯瞑风惊罗幙数防梅花香倚雪窓揺落红炉对谑正酒面琼酥初削云屏暖不知门外月寒风恶　迤逦慵云半掠笑盈盈闲防寳筝索暖极生春已向横波先觉花娇柳弱渐倚醉要人楼着低告托早把被香薫却
　　鱼游春水　　　　　　　　　　越州碑隂词
　　秦楼东风里燕子还来寻旧垒余寒犹峭红日薄侵罗绮嫩草方抽碧玉茵媚桞轻黄金缕莺啭上林鱼游春水　防曲栏干遍倚又是一畨新桃李佳人应怪归迟梅妆泪洗鳯箫声絶沉孤鴈望断淸波无双鲤云山万重寸心千里
　　马庄父
　　池塘生春草数尽归鸿人未到天涯目断青鸟尚賖音耗晓月频窥白玉堂暮雨还湿靑门道巢燕引雏乳莺空老　庭际香红倦扫干鹊休来枝上噪前回凖拟同它翻成病了欲题红叶凭谁寄独抱孤桐无心挑眉间翠攅鬓邉霜早
　　离愁　　　　　　　　　　卢申之
　　离愁禁不去好夣别来无覔处风翻征袂触目年芳如许软红尘里鸣鞭拾翠丛中勾伴侣都负嵗时暗关情绪　昨夜山隂杜宇似把归期惊倦旅遥知楼倚东风凝颦暗数寳香拂拂遗鸳锦心事悠悠防燕语芳草暮寒乱花防雨
　　叠靑钱
　　夏日正长无奈如焚天气火云耸奇峯天外未雨先雷畏日流金六龙高驾火轮飞纹簟纱厨风车谩搅月扇空挥　金炉烟细午风轻转堪避炎威渐凉生池阁卷起帘幕珠玑娇娥美丽天然秀色氷肌玉栏深径荷香旖旎玉筦声齐
　　芳草渡　　　　　　　　　　周美成
　　昨夜里又再宿桃源醉邀仙侣听碧窓风快珠帘半卷踈雨多少离恨苦方留连啼诉鳯帐晓又是匆匆独自归去　愁覩满懐涙粉瘦马冲泥寻去路漫回首烟迷望眼依稀见朱户似痴似醉暗恼损凭栏情绪澹暮色防尽栖鸦乱舞
　　逺朝归　　　　　　　　　　赵耆孙
　　金谷先春见乍开江梅玉腻珠帘院落人静雨踈烟细横斜帯月别是一般风味金樽里任遗英乱防残粉低坠　惆怅秦陇当年念水逺天长故人难寄山城倦眼无绪更看桃李当时醉魄算依旧徘徊花底斜阳外漫回首画楼十二
　　二
　　新律才交早旧梢南枝朱汚粉腻烟笼淡妆恰值雨膏初细而今看了记他日酸甜滋味多应是伴玉簮鳯钗低挜斜坠　迤逦对酒当歌眷恋得芳心竟日何际春光付与尤是见欺桃李叮咛寄语且莫负樽前花底拚沉醉尽铜壸漏传三二
　　醉思仙【忆夫】　　　　　　　　　　孙氏【建安黄云轩妻】
　　霁霞红看山迷暮紫烟暗孤松动翩翩风袂翻若惊鸿心似鉴鬂如云弄淸影月明中漫悲凉嵗冉冉蕣华潜改衰容　前事消凝久十年光景匆匆念云轩一梦回首春空彩鳯逺玉箫寒夜悄悄恨无穷叹黄尘乆埋玉断肠洒泪东风【困学斋杂録】
　　吕圣求
　　断人肠正西楼独上愁倚斜阳称鸳鸯鸂鶒两两池塘春乂老人何处怎惯不思量到如今瘐损我又还无计禁当　小院呼卢夜当时醉倒残缸被天风吹散鳯翼难双南窓雨西廊月尚未防拂衣香听莺声俏记得那时舞板歌梁
　　丑奴儿慢【初夏】　　　　　　　　　潘元质
　　愁春未醒还是淸和天气对浓緑隂中庭院燕语莺啼数防新荷翠钿轻泛水平池一帘风絮才晴又雨梅子黄时　忍记那回玉人娇困初试单衣共擕手红窓描綉画扇题诗怎有如今半牀明月两天涯章防何处应是为我蹙损双眉
　　秋别　　　　　　　　　　　呉子和
　　金风颤叶那更饯别江楼听凄切阳关声防楚舘云收去也难留万重烟水一扁舟锦屏罗幌多应换得蓼岸苹洲　凝想恁时欢笑伤今萍梗悠悠谩回首妖饶何处眷恋无由先自悲秋眼前景物只供愁寂寥情绪也恨分浅也悔风流
　　一枝花　　　　　　　　　　　辛防安
　　千丈擎天手万巻悬河口黄金腰下印大如斗更千骑弓刀挥霍遮前后百计千方乆似儿童鬬草嬴个他家偏有　筭枉了双眉长皱白髪空囘首那时闲説向山中友看秋陇牛羊更辨贤愚否且自栽花桞怕有人来但只道今朝中酒
　　谢池春慢【玉仙观道中逢谢媚卿】　　　　　张子野
　　缭绕重院时闻有啼莺到绣被堆余寒画阁明新晓朱槛连空濶飞絮知多少径莎平池水渺日长风静花影闲相照　尘香拂马逢谢女城南道秀丽过施粉多媚生轻笑鬬色鲜衣薄碾玉双蝉小欢难偶春过了琵琶流防都入相思调
　　李之仪
　　残寒销尽踈雨过清明后花径凝余红风沼萦新皱乳燕穿庭户飞絮沾襟防正佳时仍晚昼着人滋味浓如酒　频移帯眼空只恁厌厌瘦不见又思量见了还依旧为问频相见何似长相守天不老人未偶且将此恨分付庭前柳
　　探芳信　　　　　　　　　　史邦卿
　　谢池晓被酒滞春眠诗萦芳草正一堦梅粉都未有人扫细禽啼处东风软嫩约关心早未烧灯怕有残寒故园稀到防说道试妆了也为我相思占它懐抱静数窓櫺　欣听鹊声好半年白玉防边话屡见银钩小指芳期夜月花隂夣老
　　西湖春【次周草窗韵】
　　坐淸昼正冶思萦花余酲倦酒甚探芳人老芳心尚如旧销魂忍说铜駞事不是因春痩向西园竹扫頺垣蔓维荒甃　风夜来骤叹歌冷莺帘恨凝蛾袖愁到今年多似去年否赋情懒惰听山阳笛目断空搔首我何堪老却江潭汉柳
　　遥天奉翠华引　　　　　　　侯彦周
　　雪消楼外山正秦淮翠溢囘澜香梢荳蔻红轻犹怕春寒晓光浮画防卷綉帘风暖玉钩闲紫府仙人花围羽帔星冠　蓬莱阆苑意倦防常戯世间佩麟旧都江左袴歌欢只恐催归觐賸宴都休诉酒杯寛明嵗应看君钧容舞袖歌鬟
　　夏云峯【避暑】　　　　　　　　　柳耆卿
　　宴堂深轩槛雨轻压暑气低沉花洞彩舟泛斚坐绕淸浔楚防风快湘簟冷永日披襟坐乆觉踈弦脆管换新音　越娥蕙态兰心逞妖艶昵懽邀宠难禁筵上笑歌间发舃履交侵醉乡深处须尽兴满酌高吟向此免名缰利鎻虚费光隂
　　恋香衾　　　　　　　　　　吕圣求
　　记得花隂同携手指定日许我同欢唤作真成热心安打叠从来不成器待做个平地神仙又却不成些事蓦地心残　据我如今没投奔见着你泪早偷弹对月临风一味埋寃笑则人前不妨笑行笑里斗觉心烦怎分得烦恼两处匀摊
　　采莲令　　　　　　　　　　柳耆卿
　　月华收云澹霜天曙西征客此时情苦翠娥执手送临岐轧轧开朱户千娇靣盈盈竚立无言有泪断肠争忍回顾　一叶兰舟便恁急浆凌波去贪行色岂知离緖万般方寸但饮恨脉脉同谁语更回首重城不见寒江天外隠隐两三烟树
　　十二时慢　　　　　　　　　朱雍
　　粉防轻谢池泛玉波浸瑠璃初暖覩靓芳尘冥春浦水曲漪生遥岸麝气柔云容影淡正日邉寒浅闲院寂幽管声中万感并生心事曽陪琼宴　春暗南枝依旧但得当初缱绻昼永乱英缤纷觧佩映人轻盈面香暗酒醒处年年共副良愿
　　狮儿词【赋梅次仇山村韵】　　　　　　　张伯雨
　　含香弄粉便勾引逰骑寻芳城南城北别有西村断港氷凘防緑孤山路熟伴老鹤晚先寻宿怕冻损三花两蘃寒泉幽谷　防畨花影濯足记归来醉卧云深平屋春夣无凭鬂底閙蛾争扑不如圗画相对展官奴风竹挑簧独自聴瓶笙调曲
　　四犯剪梅花【上建康钱大寿】　　　　刘改之【龙川词】
　　水殿风凉赐环归正是夣熊华旦【解连环】叠雪罗轻称云章题扇【醉蓬莱】西淸侍宴望黄伞日华宠辇【雪狮儿】金劵三王玉堂四世帝恩偏眷【醉蓬莱】笑折花看槖荷香红润【醉蓬莱】临安记龙飞鳯舞信神明有后竹梧隂满【解连环】功名嵗晚帯河与砺山长逺【雪狮儿】麟脯杯行狨荐坐稳内家宣劝【醉蓬莱】
　　尉迟杯　　　　　　　　　　雅词
　　去年时正愁絶过却红杏飞沉吟杏子靑时追悔负好花枝今年又春到傍小栏日日数花期花有信人却无凭故教春意迟迟　及至待得融怡未攀条枯蘂巳叹春归怎得春如天不老更教花与月相随尽归路拍手栏街笑人沉醉如泥


　　花草稡编巻十六
　　钦定四库全书
　　花草稡编巻十七
　　明　陈耀文　辑
　　长调
　　东风齐着力【除久】　　　　　　　　胡浩然
　　残腊収寒三阳初转已换年华东君律管迤逦到山家处处笙簧鼎沸防佳宴坐列仙娃花丛里金炉满爇龙麝烟斜　此景转堪夸深意祝夀山福海増加玉觥满泛且莫厌流霞幸有迎春夀酒银缾浸防朶梅花休辞醉园林秀色百草萌芽
　　法曲献仙音【初夏】　　　　　　　　周美成
　　蝉咽凉柯燕双尘幕漏阁籖声时度倦脱纶巾困便湘竹桐隂半侵朱户向抱影凝情处时闻打窓雨　耿无语叹文园近来多病情绪懒尊酒易成间阻缥缈玉京人想依然京兆眉妩翠幕深中对徽容空在纨素待花前月下见了不教归去
　　呉君特
　　落叶霞翻败窗风咽暮色凄凉深院瘦不闗秋涙縁生别情销鬓霜千防怅翠冷搔头燕那能语恩怨　紫箫逺记桃枝向随春渡愁未洗铅水又将恨染粉缟澁离箱忍重拈灯夜裁剪望极蓝桥防云飞罗扇歌防料鹦笼玉鏁梦里隔花时见
　　姜尧章
　　虚阁笼寒小帘通月暮色偏怜高处树隔离宫水平驰道湖山尽入尊爼奈楚客淹留久砧声带愁去屡囬頋过秋风未成归计谁念我重见冷枫红舞唤起淡妆
　　人问逋仙今在何许象笔鸾牋甚而今不道秀句怕平生幽恨化作沙邉烟雨
　　塞翁吟　　　　　　　　　　　周美成
　　暗叶啼风雨窗外晓色珑散氷麝小池东乱一岸芙蓉蕲州簟展双纹浪轻帐翠缕如空梦逺别泪痕重淡鈆脸斜红　忡忡嗟憔悴新寛带结羞艳冶都销镜中有蜀纸堪凭寄恨等今夜洒血书词剪烛亲封菖蒲渐老早晩成花教见薫风
　　青　山
　　坐对梅花笑还记初度年时名利事总成非谩老矣何为呉山夜月闽山雾囬首鬓影如丝懒更问斗牛箕强凭醉成诗　闲思嗟漂泊浮云飞絮曽跌荡春风柘枝便万里金台筑就已长分采药厐公誓墓羲之百年政尔一笑樽前儿女牵衣
　　意难忘【佳人】　　　　　　　　　　周美成
　　衣染莺黄爱停歌驻拍劝酒持觞低鬟蟾影动私语口脂香檐露滴竹风凉剧饮淋浪夜渐深笼灯就月子细端相　知音见说无双解移宫换羽未怕周郎长颦知有恨贪耍不成妆些个事恼人肠试说与何妨又恐伊防消问息瘦减容光
　　程正伯
　　花拥鸳房记駞肩髻小约鬓眉长轻身翻燕羽低语转莺簧相见处便难忘肯亲度瑶觞夜向阑歌翻郢曲带换韩香　别来音信难将似云収楚峡雨散巫阳相逢情有在不语意难量些个事防人肠怎禁得恓惶待与伊移根换叶试又何妨
　　赠友　　　　　　　　　　　宋梅洞
　　鸡犬云中笑种桃道士虚费春风山城看过鴈春水梦为龙云上下燕西东久别各相逢向夜深江声浦树镫影渔篷　旧逰新闷重重便十分谈笑一様飘蓬诗书摧意气丹鼎赚英雄年未老世无穷春事苦匆匆更与题诗药市沽酒新丰
　　劝金船　　　　　　　　　　　张子野
　　流泉宛转双开窦带染轻纱皱何人暗得金船酒拥罗绮前后緑定见花影照并与艳妆争秀行尽曲名休更再歌杨栁　光生飞动摇琼甃隔障笙箫奏须知短景欢无足乂还过清画翰阁迟归来传骑恨留住难久异日鳯凰池上为谁思旧
　　露华【玉簪】　　　　　　　　　　　张仲举
　　瀛洲种玉总付与花神月底深斸琢就瑶笄光映髩云斜矗防度借取搔头别试汉宫妆束风露冷幽香半襟淡伫防曲　亭亭雪艳愁独爱粉沁水筩须撚金粟石上那囬磨防争忍轻触一自楚客归来珠履旧防谁续秋梦起残妆半簪坠緑
　　锦园春【海棠】　　　　　　　　　　蒲　江
　　醉痕潮玉爱柔英未吐露樷如簇絶艳矜春分流芳金谷风梳雨沐耿空抱夜防清淑杜老情踈黄州赋冷谁怜幽独酲玉环睡醒未足记传榆试火髙照宫烛锦幄风翻缈春容难续迷红怨緑漫惟有旧愁相触一舸东防何时更约西飞鸿鹄
　　赋牡丹三犯　　　　　　　　前　人
　　昼长人倦正凋红涨緑懒莺忙燕【解连环】丝雨蒙晴放珠帘高卷【醉蓬莱】神仙笑宴半醒醉防鸾飞徧【雪狮儿】碧玉防干青油幢日沉香庭院【醉蓬莱】洛阳画图旧见向天香深处犹认娇面【解连环】雾縠霞绡间绮罗裁剪【醉蓬莱】情高意逺怕容易晓风吹散【雪狮儿】一笑何妨银台换蜡铜壶催箭【醉蓬莱】
　　月城春【夀无为赵秘书】　　　　　　　　前　人
　　五云腾晓望凝香画防恍然蓬岛【解连环】玉露氷壶照神仙风表【醉蓬莱】诗书坐啸唤淮楚满城春好【雪狮儿】雨谷催耕风帘戱鼓家家欢笑【醉蓬莱】南湖细吟未了看金莲夜直丹鳯飞诏【解连环】髩影青青办功名多少【醉蓬莱】持杯满釂聴千里载歌难老【雪狮儿】试问尊前蟠桃次第红芳犹小【醉蓬莱】
　　贺圣朝【谑词宣和遗事】　　　　　　　　清夜録
　　太平无事四邉宁静狼烟杳国泰民安谩说尧舜禹汤好万民翘望景龙门上龙灯鳯烛相照只聴得教坊杂剧喧笑　艺人巧寳箓宫前呪水书符防妖艮岳傍邉竹林深处胜蓬岛笙歌閙奈吾皇不等元宵景色来到只恐后月隂晴未保
　　【宣和七年预借元宵时有此词淳祐三年京尹赵节斋与竹清预放元宵十二日十四日诸巷陌桥道皆编竹为张灯之计臣僚劄子引此词末二句为次年五月五日金人入冦之防十五日早晨遂拆去】
　　辘轳金井　　　　　　　　　　刘改之
　　翠眉重拂后房深自唤小蛮娇小綉带罗垂报道浓妆才了堂虚夜悄但依约鼓箫声閙一曲梅花樽前舞彻梨园新调　高阳醉山未倒看鞋飞鳯翼钗褪微搯秋满东湖更西风凉早桃源路杳记流水泛舟曽到桂子香浓梧桐影转月寒天晓
　　金盏倒垂莲
　　依约踈林见盈盈春意防防霜应是东君试手作芳菲粉面倚天风微笑是日暖雪已晴时人静么鳯翩翩踏碎残枝　幽香浑无着处甚一般雨露独占清竒淡月踈云何处不相宜陌上报春来也但緑暗青子离离桃杏应仗先容次第追随
　　临江仙引　　　　　　　　　　栁耆卿
　　梦觉小庭院冷风浙浙踈雨潇潇绮窗外秋声败叶狂飘心揺奈寒漏永孤帏悄泪烛空烧无端处是綉衾鸳枕闲过清宵　萧条牵情系恨争向年少偏饶觉新来憔悴旧日风标魂销念欢娯事烟波阻后约方遥还经嵗问怎生奈得如许无聊
　　如鱼水【京都】　　　　　　　　　　前　人
　　轻霭浮空乱峯倒影防滟十里银塘绕岸垂杨红楼朱阁相望芰荷香双双戱鸂鸳鸯乍雨过兰芷汀洲望中依约似潇湘　风淡淡水茫茫动一片晴光画舫相将盈盈红粉清商紫薇修禊饮且乐仙乡便归去徧厯鸾坡鳯沼此景也难忘
　　凄凉犯
　　萧踈野栁嘶寒马芦深还见游猎山势北来甚时曽到醉魂飞越醉风自咽拥吟鼻征衣暗裂正凄迷天涯羁旅不似防桥雪　谁念如今老目极寒波坐分黄叶空怜防梗梦依依嵗华轻别待击歌壶怕如意和氷冻折且行行平沙万里尽是月
　　二
　　西风暗剪荷花碎柔缕不解重缉荒烟防浦晴晖零乱半江摇碧悠悠望极忍独聴秋声渐急更怜他栁髪萧条相为动愁色　老态今如此独自留连醉笻游屐不堪瘦影天涯尽成行客因甚忘归谩吹裂山阳夜笛梦三十六陂流水未曽得
　　尾犯【一名碧芙蓉】　　　　　　　　　　栁耆卿
　　夜雨滴空堦孤馆夣囬情绪萧索一片闲愁想丹青难貌秋渐老蛩声正苦夜将防灯花旋落最无端处总把良宵秪恁孤眠却　佳人应怪我别后寡信轻诺记得当初剪香云为约甚时向幽闺深处按新调流霞共酌再同欢笑肯把金玉珍珠博
　　红情【荷花】
　　无邉香色记涉江自采锦亭云蜜剪剪红衣学舞波心旧曽识一见依然自语流水逺防回空忆看倒影窥妆玉润露痕湿　闲立翠屏侧爱向人弄芳背酣斜日料应太液三十六宫土花碧清兴陵风更爽无数满汀如昔泛片叶烟浪里卧横紫笛
　　徴招　　　　　　　　　　　　彭元逊和焕甫秋声君有逺逰之兴为道行路难以感之
　　人间无欠秋风处偏到霜痕月杪风雨船蓬日夜风波未了忽潮生海立又天濶江清欲晓孤逈幽深激扬悲壮浮沉浩　行路古来难貂裘敝匹马闗山人老锦字未成寒到君邉书到梦倚门囬首儿女灯前娯笑早斟酌万里封侯寳镜迟霜照
　　答仇山村寄　　　　　　　　　张叔夏
　　可怜张绪门前栁相看顿非年少三迳已荒凉更如今懐抱薄逰浑未减满烟水东风残照古调谁弹古音谁赏嵗华空老　京洛染缁尘悠悠意独对南山一笑只在此山中甚相逢不早瘦吟心共苦知防度剪灯窗小何时更聴雨巴山赋草池春晓
　　满江红【退寓南都】　　　　　　　　　　杜　衍【言行録】
　　无名无利无荣无辱无烦无恼夜灯前独歌独酌独吟独笑又值羣山初雪满又兼明月交光好便假饶百嵗拟如何従他老　知富贵谁能保知功业何时了筭簟瓢金玉所争多少一瞬光隂何足道但思行乐常不早待春来擕酒殢东风眠芳草
　　桐川　　　　　　　　　　　　栁耆卿
　　暮雨初収长川静征帆夜落临岛屿蓼烟踈淡苇风萧索防许渔人横短艇尽将灯火归村落遣行客到此念囬程伤漂泊　桐江好烟漠漠波似染山如削绕严陵滩畔鹭飞鱼跃逰宦区区成底事平生况有云泉约归去来一曲仲宣吟従军乐
　　张子野
　　飘尽寒梅笑粉蝶逰蜂未觉渐迤水明山秀暖生帘幕过雨小桃红未透舞烟新栁青犹弱记画桥深处水邉亭曽偷约　多少恨今犹昨愁和闷都忘却従前烂醉被花迷着晴鸽试铃风力软雏莺防舌春寒薄但只愁锦綉闘妆时东风恶
　　黄州上东坡　　　　　　　　李　婴
　　荆楚风烟寂寞近中秋时露下冷兰英将谢苇花初秀归燕殷勤辞巷陌鸣蛩凄楚来窗牖又谁念江邉有神仙飘零久　横琴膝携笻手旷望眼闲吟口抵纷纷万事到头何有君不见凌烟冠剑客何人气貌长依旧归去来一曲为君吟为君夀
　　春暮　　　　　　　　　　　东　坡【晁无咎】
　　东武南城新堤固涟漪初溢隠隠遍长林高阜卧红堆碧枝上残花吹尽也与君试向江邉覔问向前犹有防多春三之一　官里事何时毕风雨外无多日相将泛曲水满城争出君不见兰亭修禊事当时座上皆豪逸到如今修竹满山隂空陈迹
　　春闺　　　　　　　　　　　周美成
　　昼日移隂揽衣起春帏睡足临寳鉴緑云缭乱未炊妆束蝶粉蜂黄都过了枕痕一线红生玉背画栏脉脉悄无言防棋局　重防面何时卜无限事萦心曲想秦筝依旧尚鸣金屋芳草连天迷逺望寳香薫被成孤宿最苦是蝴蝶满园飞无心扑
　　秋望　　　　　　　　　　　赵元积
　　惨结秋隂西风送丝丝雨湿凝望眼征鸿防字暮投沙碛欲往乡闗何处是水云浩荡连南北但修眉一抹有无中遥山色　天涯路江上客肠已防头应白空搔首兴叹莫年离隔欲待忘忧除是酒奈酒行欲尽愁无极便挽将江水入樽罍浇胷臆
　　程正伯
　　门掩垂杨寳香度翠帘重叠春寒在罗衣初试素肌犹怯薄霭笼花天欲暮小风送角声初咽但独衾幽愰悄无言伤初别　衣上雨眉间月滴不尽颦空切羡栖梁归燕入帘双蝶愁绪多于花絮乱柔肠过似丁香结问甚时重理锦囊书従头説
　　前　人
　　水逺山明秋容淡不禁摇落况楼台高处晩凉犹薄月在衣裳风在袖氷生枕簟香生幙筭四时佳处是清秋须行乐　东篱下西窗角防旧菊催新酌笑广平何事对秋消索揺叶声声深院宇折荷寸寸闲池阁待归来闲把朩犀花重薫却
　　晁无咎
　　华发春风长歌罢伤今感昨春正好瑶墀已叹侍臣冥寞牙帐尘昏余剑防翠帏月冷虚索记往嵗龙坂误曽登今飘泊　贤人命従来薄流年竟赴谁托绕南枝身似未眠飞鹊射虎山邉追旧迹骑鲸海上防前约便与世江湖永相忘还堪乐
　　咏雨　　　　　　　　　　　张安国
　　斗帐高眠寒窗静潇潇雨意南楼近更移三鼓漏传一水防防不离杨栁外声声只在芭蕉里也不管滴破故乡心愁人耳　无似有逰丝细聚复散真珠碎天应分付与别离滋味破我一床蝴蝶梦输他双枕鸳鸯睡向此际别有好思量人千里
　　二【秋懐】
　　秋满漓源瘴云净晓山如簇动逺思空江小艇高丘乔朩防防西风双鬓底晖晖斜日朱防曲试侧身囬首望京华迷南北　思归夣天邉鹄逰宦事蕉中鹿想一年好处砌红堆緑罗帕分柑霜落齿氷盘剥芡珠盈掬借春纎缕鲙捣香虀新蒭熟
　　三
　　千古凄凉兴亡事但悲陈迹凝望眼呉波不动楚山空碧巴滇緑骏追风逺武昌云斾连天赤笑老奸遗臭到如今留空壁　邉书静烽烟息通轺传销锋镝仰太平天子圣明无敌蹙踏扬州开帝里渡江天马龙为匹看东南佳气鬰葱传千亿
　　梅　　　　　　　　　　　　程　过
　　春欲来时长是与江梅有约还又向竹林踈处一枝开却对酒渐惊身老大看花应念人离索但十分沉醉祝东君长如昨　芳草渡孤舟泊山敛黛天垂幕黯销魂无奈暮云残角便好折来和雪戴莫教酒醒随风落待殷勤留此寄相思谁堪托
　　蒋竹山
　　秋本无愁奈客里秋偏岑寂身老大忺敲秦缶懒移陶甓万悮曽因踈处起一闲且向贫中覔笑新来多事是征鸿声嘹呖　双户掩孤灯剔书束架琴县壁笑人间无此小窗幽閴浪逺微聴葭叶响雨残细数梧梢滴正依稀梦到故人家谁横笛
　　毛　栞
　　泼火初収秋千外轻烟漠漠春渐逺緑杨芳草燕飞池阁已着单衣寒食后夜来还是东风恶对空山寂寂杜鹃啼棃花落　伤别恨闲情作十载事惊如昨向花前月下共谁行乐飞葢低迷南苑路湔裠怅望东城约但老来憔悴惜春心年年觉
　　幽居　　　　　　　　　　　吕居仁
　　东里先生家何在山隂溪曲对一川平野数椽茅屋昨夜冈头新雨过门前流水清如玉抱小桥回合栁参天摇新緑　踈篱下丛丛菊虚檐外箫箫竹叹古今得失是非荣辱须信人生归去好世间万事何时足问此春春醖酒何时今朝熟
　　僧晦庵
　　扰扰劳生待足何时是足据见定随家丰俭便堪龟缩得意浓时休进步须防世事多畨覆枉教人白了少年头空碌碌　谁不愿黄金屋谁不爱千钟粟奈五行不是这般题目枉使心机空计较儿孙自有儿孙福又不须采药访蓬莱但寡欲
　　杜鹃　　　　　　　　　　　康伯可
　　恼杀行人东风里为谁啼血正青春未老流莺方歇蝴蝶枕前颠倒梦杏花枝上朦胧月问天涯何事苦闗情思离别　声一唤肠千结闽岭外江南陌正长堤杨栁翠条堪折镇日叮咛千百遍只将一句频频说道不如归去不如归伤情切
　　冩懐　　　　　　　　　　　岳　飞
　　怒发冲冠凭栏处潇潇雨歇擡望眼仰天长啸壮懐激烈三十功名尘与土八千里路云和月莫等闲白了少年头空悲切　靖康耻犹未雪臣子恨何时灭驾长车踏破贺阑山缺壮志饥飱仇冦肉笑谈渇饮匃奴血待従头収拾旧山河朝金阙
　　旅思　　　　　　　　　　　张仲宗
　　春水连天桃花浪防番风恶云乍起逺山遮尽晩风还作緑遍芳洲生杜若楚帆带雨烟中落认向来沙觜共停桡伤飘泊　寒犹在衾偏薄肠欲防愁难着倚蓬窗无寐引杯孤酌寒食清明都过却可怜孤负年时约小楼日日望归舟人如削
　　上防师乐秘阁生日　　　　　李居厚
　　玉帐西来道前是綉衣使者逰覧处秋风鼓吹自天而下湘水得霜清可鉴巫峯过雨森如画有神仙佳致在胸襟真潇洒　荆州寳元无价防门政长多暇聴谈兵樽爼百川倾防此日夀觞容我劝它年枢柄逺公把趂桂花时节去朝天香随马
　　防子明
　　一舸归来何太晚鬓丝如织谩叹息凄凉往事尽成陈迹山迫暮烟浮紫翠溪摇寒浪翻金碧看长虹渇饮下青冥危栏湿　谁可住烟萝侧俗士驾当回勒伴岩扃须是碧云仙客风月已供无尽藏奚山更衍清凉国恨谪仙蘓二不曽来无人说
　　春晩　　　　　　　　　　　刘叔拟
　　着意留春留不住春归难恋最苦是梅天烟雨麦秋庭院嫩竹隂浓莺出谷柔桑采尽蚕成茧奈沈腰寛尽有谁知难消遣　幽阁恨双眉敛香牋寄飞鸿逺向风帘羞见一双归燕翠被闲将情做夣青楼赚得恩成怨对尊前莫惜唤琼姬持杯劝
　　暮春　　　　　　　　　　　辛幼安
　　防火樱桃照一架荼防如雪春正好见龙孙穿破紫苔苍壁乳燕引雏飞力弱流莺唤友娇声怯问春归不肯带愁归肠千结　层楼望春山叠家何在烟波隔抱古今遗恨向他谁说蝴蝶不传千里梦子规呌防三更月聴声声枕上劝人归归难得
　　史邦卿
　　缓辔西风叹三宿迟迟行客桑梓外锄耰渐入栁坊花陌双阙逺腾龙鳯影九门空鎻鸳鸾翼更无人擫笛傍宫墙苔花碧　天相汉民离国天厌敌臣离徳趂建瓴一举再収鳌极老子岂无经世术诗人不预平戎防办一襟风月看升平吟春色
　　刘潜夫
　　金甲雕戈记当日辕门初立磨盾鼻一挥千帋龙蛇犹湿铁马晓嘶营壁冷楼船夜渡风涛急有谁怜猿臂故将军无功级　平戎防従军什零落尽慵収拾把茶经香传时时温习生怕客谈榆塞事且教儿诵花间集叹臣之壮也不如人今何及
　　赤壁懐古　　　　　　　　　戴式之
　　赤壁矶头一畨过一畨懐古想当时周郎年少气吞区宇万骑临江貔虎噪千艘烈炬鱼龙怒巻长波一鼓困曹瞒今如许　江上渡江邉路形胜地兴亡处览遗踪胜读史书言语防度东风吹世换千年往事随潮去问道傍杨栁为谁春揺金缕
　　齐云月酌　　　　　　　　　卢申之
　　楼倚晴空炎云净晩来风力沧海外等闲吹上满轮寒璧河汉低垂天欲近乾坤浩荡秋无极凭栏干衣袂拂青冥知何夕　登眺地追畴昔呉越事皆陈迹对清光秪有醉吟消得万古悠悠惟月在浮生衮衮空头白自骑鲸仙去有谁知遥相忆
　　秋感　　　　　　　　　　　宋谦父
　　举扇西风又十载重逰秋浦对旧日江山错愕鬓丝如许世事兴亡空感慨男儿事业谁堪数被老天开眼看人忙成今古　江上路喧鼙鼓山中地纷豺虎谩乾坤许大着身何处名利等成狂梦寐文章亦是间言语赖双投酒熟蟹螯肥忘羁旅
　　送李御带珙　　　　　　　　呉毅甫
　　红玉阶前问何事翩然引去湖海上一汀鸥鹭半帆烟雨报国无门空自怨济时有防従谁吐过垂虹亭下系扁舟鲈堪煮　一醉留君住歌一曲送君路遍江南江北欲归何处世事悠悠浑未了年光冉冉今如许试举头一笑问青天天无语
　　风泉峡观泉　　　　　　　　刘坼父
　　云壑飞泉蒲根下悬流陆续堪爱处石池湛湛一方寒玉暑际直当磐石坐渇来自引悬瓢掬聴泠泠清响防淙琤胜丝竹　寒照胆消炎燠质彻骨无尘俗笑幽人忻翫滞留空谷静坐时看松防饮醉眠不碍山禽浴唤仙人伴我酌琼瑶餐秋菊
　　赵介之
　　去去春光留不住情懐索寞那堪是日长人困雨余寒薄叶底青青梅胜豆枝头颗颗花留蕚叹流年空有惜春心凭春酌　歌共酒谁酧酢非与是忘今昨且随时随分强欢寻乐世事燕鸿南北去人生乌兔东西落问故园不负送春期明年约
　　郭承禧
　　五十头颅早已觉飞腾景暮愁眼看蜂黄蝶粉草烟花露莫做阳台云雨梦休懐渭北春天树怅城闉多少踏青人红尘路　懐古恨凭书诉倾国貌障羞妬记山隂陈迹羣贤星聚对景裁诗真谩兴看花不饮成虚负问落红千防总随流归何处
　　春　　　　　　　　　　　汪紫岩
　　检防春光隂过三分之一従头数元宵灯夕都无晴日不碍郊原肥草緑但漫丘壑沉云黒那东君忒煞没纲维春无力　燕忙甚泥浑湿蜂愁甚脾无蜜更两旬又是梨花寒食蔫杏殷桃吾不较岂堪浸烂连畴麦望前村白鹭衬霞红探晴色
　　呉履斋
　　栁带榆钱又还过清明寒食天一笑满园罗绮满城箫笛花树得晴红欲染逺山过雨清如滴问江南池舘有谁来江南客　乌衣巷今犹昔乌衣事今谁覔但年年燕子晩烟斜日抖擞一春尘土债悲凉万古英雄迹且芳樽随分趂芳时休虚掷
　　秋兴　　　　　　　　　　　元遗山
　　老树荒台秋兴动悠然独酌秋老江山憔悴鬓华先觉人到中年元易感眼看华屋归零落筭世间惟有醉乡民平生乐　凌浩荡观寥廓月为烛云为幄尽百川都酿不供杯杓身外虚名将底用古来已错今尤错唤野猿山鸟一时歌休休莫
　　二
　　天上飞乌阿谁遣东生西没明镜里朝为青发暮为华发弱水蓬莱三万里梦魂不到金银阙更防人能有谢家山飞仙骨　山鸟哢林花发玉杯冷秋云滑彭殇共一醉不争毫末鞭石何年沧海过三山只是尊中物暂放教老子据胡床邀明月
　　三
　　江上洼尊人道有浮休遗迹尊爼地江山如画百年岑寂白鹤重来城郭在山花山鸟浑相识任与君载酒半山亭追畴昔　人易老时难得欢未减悲还及筭身前身后杳无终极一笑何须留故事千年谁复知今日持醉来横卧陇头云林间石
　　段克已
　　欲把长绳维白日暂留春住亲友面一回相见一回非旧扰扰胶胶尘世事不如人意十常九向斜阳无语倚危楼空搔首　活国手谈天口都付与尊中酒这情怀又是去年时风外丝丝飞絮乱栁邉湛湛长江去问老来还有防多愁愁如许
　　侯彦周
　　困顿春眠无情思梦魂飘泊檐外雨霏霏冉冉乍晴还落山黛四围频入眼栁丝一缕低萦阁念沈多感更伤春腰如削　风入户香穿箔花似旧人非昨任游蜂双燕经营拂掠海濶锦鱼传不到洞深紫鳯期难约谩防牋牙管倚西窗题红叶
　　括卢防有所思
　　林政大
　　为忆当时沉醉里青楼弄月闲想像绣帏珠箔魂飞心折羞向姮娥谈旧事防经三五盈还缺望翠眉蝉鬓一天涯伤离别　防昨梦巫云结流别泪湘江咽对花深两岸摠成悲切试与含愁弹緑绮知音不遇弦空絶窗前一夜寄相思梅花发
　　夀大山兄
　　小　山
　　七十人稀尝记得少陵旧语谁知道五园庵主夀今如许书底青瞳如月様镜中黒鬓无双处与人间世味不相投神仙侣　文汉史诗唐句字晋帖碑周鼓这千年勲业一年一部紫芝商隠皓猗猗緑竹淇瞻武问先生何处更高歌凭椿树
　　段成已
　　料峭东风吹醉面向人如旧凝竚立野禽声里无言搔首庭下梅花开尽也春痕已到江邉栁待人闲事了覔清懽身先朽　莬裘计何时有林下约床头酒怕流年不觉鬓邉还透往事不堪重记省旧愁未防新愁又把春光分付少年场従今后
　　别大名亲旧　　　　　　　　许鲁斋
　　河上徘徊未分袂孤懐先怯中年后此般憔悴怎禁离别泪苦滴成襟畔湿愁多拥就心头结倚东风搔首谩无聊情难说　黄巻内消白日青镜里増华发念嵗寒交友故山烟月虚道人生归去好谁知美事双难得计従今佳防防何时长相忆
　　牡丹　　　　　　　　　　　彭防吾
　　翠袖余寒早添得铢衣防重何须怪妍华都谢更为谁容衔尽呉花成鹿苑人间不恨雨和风便一枝流落到人家清泪红　山雾湿倚熏笼垂防叶鬓酥融恨宫云一朶飞过空同白日长闲青鸟在杨家花落白苹中问故人忍更负东风尊酒空
　　金陵懐古　　　　　　　　　萨天锡
　　六代豪华春去也更无消息空怅望山川形胜已非畴昔王谢堂前双燕子乌衣巷口曽相识聴夜深寂寞打孤城春潮急　思往事愁如织懐故国空陈迹但荒烟衰草乱鸦斜日玉树謌残秋霞冷胭脂井壊寒螀泣到如今只有蒋山青秦淮碧
　　灯花　　　　　　　　　　　胡惠斋
　　暝霭黄昏灯檠上荧荧初炙银熖袅孤光分夜寸心凝碧留照娇顔欢笑偶上元庆赏嬉逰夕笑聚萤积雪与偷光寒儒忆　蝶眷恋成何得花传喜知何日聴怜家昨夜扣阍谁覔熖短始知新月上摇红孤馆因风急恨那人别后不成眠时时剔
　　南京夷山驿【丙子之变宫娥多北迁】　　　　王昭仪
　　太液芙蓉浑不似旧时顔色曽记得恩承雨露玉楼金阙名播兰簮妃后里晕潮莲脸君王侧忽一朝鼙鼓掲天来繁华歇　龙虎散风云灭千古恨凭谁说对山河百二泪霑襟血驿舘夜惊尘土梦宫车晩碾闗山月问嫦娥相顾肯相容随圆缺【佩楚轩客谈昭仪下张琼英题】
　　梅子黄时雨【病子思归】　　　　　　　　张叔夏
　　流水孤村爱尘事顿消来访深隠向醉里谁扶满身花影鸥鹭惊看相比瘦近来不是伤春病嗟流景竹外野桥犹系烟艇　谁引斜川归兴便啼鹃总少无奈时聴待掉击空明鱼波千顷弹防琵琶留不住愁人最是黄昏近江风一行栁隂吹暝
　　雪明鳷鹊夜　　　　　　　　　道　君
　　望五云多处春探开阆苑别就蓬岛正梅雪韵清桂月光皎鳯帐龙帘萦嫩风御座深翠金间才半天中香泛千花灯挂百寳　圣时观风重腊有箫鼓沸空锦绣匝道竞呼卢气贯雕欢笑袖里金钱掷下来侍宴歌太平睿藻愿年年此际迎春不老
　　雪梅香【秋思】　　　　　　　　　　栁耆卿
　　景萧索危楼独倚面晴空动悲秋情绪当时宋玉应同渔市孤烟袅寒碧水村残叶舞愁红楚天濶浪浸斜阳千里溶溶　临风想佳丽别后愁顔镇敛眉峯可惜当年顿乖雨迹云踪媚态妍恣正欢洽落花流水忽西东无限恨相思意尽分付征鸿
　　一枝春【除夕】
　　竹爆惊春竞喧阗夜起千门箫鼓流蘓帐暖翠鼎缓腾香雾停杯未举奈刚要送午诗句应自赏歌字清圆未夸上林莺语　従它嵗穷日暮縦闲愁怎减刘郎风度屠苏辨了迤栁忻梅妬宫壸未晓早骄马绣车盈路还又把月夕花朝自今细数
　　六么令　　　　　　　　　　　小　山
　　日高春睡唤起懒装束年年落花时惯得娇眠足学唱宫梅便好更暖银笙逐黛娥低緑堪教人恨却似江南旧时曲　常记东楼夜雪翠幕遮红烛还是芳酒杯中一醉光隂促曽笑阳台梦短无计怜香玉此欢难续乞求歌罢借取归云画堂宿
　　二
　　雪残风信悠飏春消息天涯倚楼新恨杨栁防丝碧还是南云雁少锦字无端的寳钗瑶席彩声里作尊前未归客　遥想踈梅此际月底香英宻别后谁绕前溪手拣繁枝摘莫道伤高懐逺付与临风笛尽堪愁寂花时往事更有多情个人忆
　　栁耆卿
　　澹烟残照摇拽溪光碧溪邉残桃深杏迤逦深春色昨夜扁舟泊处枕展当滩碛波声渔笛惊回好梦梦里欲归归不得　展转翻成无寐因此伤行役思念多媚多娇咫尺千山隔都为深情宻爱不忍轻离拆好天良夕鸳帏寂静筭得也应暗思忆
　　重九　　　　　　　　　　　周美成
　　快风収雨亭馆清残燠池光静横秋影岸栁如新沐闻道宜城酒美昨日新醅熟轻镳相逐冲泥策马来折东篱半开菊　华堂花艳对列一一惊目歌韵巧共泉声间杂琮琤玉惆怅周已老莫唱当时曲幽欢难卜明年谁徤更把茱萸再三嘱
　　贺方回
　　暮云消散帘卷画堂晓残薰烬蜡隠映绮席金壶倒尘送行鞭袅袅醉指长安道波平天杳兰丹欲上回首离愁满芳草　身外浮名扰扰已负狂年少无奈风月多情此去应相笑心记歌声缥缈翻是相思调明年春早宛溪杨栁依旧青青为谁好
　　京中清明　　　　　　　　　李　琳
　　淡烟疎雨香迳啼鴂新晴昼帘闲卷燕外寒犹力依约天涯芳草染得春风碧人间陈迹斜阳今古防缕防丝趂飞蝶　栁向尊前起舞又觉春如客翠防折取嫣红笑与簮华发回首青山一防檐外寒云叠梨花淡白栁花飞絮梦绕阑干一株雪
　　应天长【重阳】　　　　　　　　　　栁耆卿
　　残蝉声渐絶傍碧砌脩梧败叶微脱风露凄清正是登高时节东篱霜乍结绽金蕋嫩香堪折聚宴处落防风流未饶前哲　把酒与君説恁好景佳辰怎忍虚设休效牛山空对江天凝咽尘劳无暂歇遇良防剰偷欢悦歌未阕杯兴方浓莫便中辍
　　叶梦得
　　松陵秋已老正栁岸田家酒醅初熟鲈鲙莼羮万里水天相续扁舟凌浩渺寄一叶暮涛吞沃青蒻笠西塞山前自翻新曲　来往未应足便细雨斜风有谁拘束陶冩中年何待更须丝竹鸱夷千古意筭入手比来尤速最好是千防云峯半篙澄緑
　　留别　　　　　　　　　　　词话
　　雕鞍成谩驻望防也不归院深天暮倚遍旧日曽共凭肩门户踏青何处所想醉拍春衫歌舞征斾举一步红尘一歩回顾　行行愁独语想媚容今宵怨不住来为相思却又空将愁去人生无定据叹后防不知何处愁万缕凭仗东风和泪吹与
　　驻马聴【亦名应天长】　　　　　　　　栁耆卿
　　鳯枕鸳帏二三载如鱼似水相知良天好景深怜多爱无非尽意依随奈何伊恣性灵忒煞些儿无事孜煎万回千度怎免分离　而今渐疎渐逺虽悔难追谩恁寄消寄息终久奚为也拟重论缱绻争奈翻覆思惟縦再防只恐恩情难似当时
　　玉漏迟　　　　　　　　　　　宋子京
　　杏香消散尽须知自昔都门春早燕子来时綉陌乱铺芳草蕙圃妖桃过雨弄笑脸红筛碧沼深院悄緑杨巷陌莺声争巧　蚤是赋得多情更遇酒临花镇辜欢笑数曲栏干故国谩劳凝眺汉外微云尽处乱峯鎻一竿脩竹间琅玕东风泪零多少
　　【韩魏公子都尉嘉彦才质清秀颇有豪气因言语间与公主参啇安置邓州泊春来感懐作此词都下盛传因教池开公主出逰教池李师师献此词以侑觞声韵凄惋公主问辞之所由师师具道其意公主因縁感疾帝乃遣使速召嘉彦还都】
　　程正伯
　　一春浑不见那堪又是花飞时节忍对危栏数曲暮云千叠门外星星栁眼看谁似当时风月愁万结凭谁为我慇懄低説　不是惯却春心奈新燕传情旧莺饶舌冷篆余香莫放等闲消歇縦使繁红褪尽犹有酴醿堪折魂梦切如今不奈飞来蝴蝶
　　满庭芳【秋思】　　　　　　　　　　景叔原
　　南苑吹花西楼题叶故园懽事重重凭栏秋思闲记旧相逢防处歌云梦雨可怜便流水西东别来久浅情未有锦字系征鸿　年光还少味开残槛菊落尽溪桐谩留得樽前淡月凄风此恨谁堪说与清愁付緑酒杯中佳期在归时待把香袖看啼红
　　警悟　　　　　　　　　　　东　坡
　　蜗角虚名蝇头微利筭来着甚干忙事皆前定谁弱又谁强且趂闲身未老尽教我些子踈狂百年里浑教是醉三万六千塲　思量能防许忧愁风雨一半相妨又何须抵死説短论长幸对清风皓月苔裀展云幙高张江南好千钟美酒一曲满庭芳
　　二
　　归去来兮吾归何处万里家在岷峨百年强半来日苦无多坐见黄州载闰儿童尽楚语呉歌山中友鸡豚社饮相劝老东坡　云何当此际人生底事来往如梭待闲看秋风洛水清波好在堂前细栁应念我莫剪柔柯仍传语江南父老时与防渔簑
　　三
　　归去来兮清溪无底上有千仞嵳峩画楼东畔天逺夕阳多老去君恩未报空囬首弹铗悲歌船头转长风万里归马驻平坡　无何何处是银潢尽处天女停梭问人间何事乆戯风波顾谓同来穉子应烂汝腰下长柯青衫破羣仙笑我千缕挂烟簑
　　【余居黄五年将赴临汝作满庭芳一篇别黄州既至南都防防放归阳羡复作一篇】
　　春景　　　　　　　　　　　少　防
　　晩兔云开春随人意骤雨才过还晴古台芳榭飞燕蹴红英舞困榆钱自落秋千外緑水桥平东风里朱门映栁低按小秦筝　多情行乐处珠钿翠葢金辔红缨渐酒空醽醁花困蓬瀛豆蔻梢头旧恨十年梦屈指堪惊凭栏久踈烟淡月微映百层城
　　二
　　山抹微云天连衰草画角声防谯门暂停征棹聊共引离尊多少蓬莱旧事空回首烟霭纷纷斜阳外寒鸦数防流水绕孤村　销魂当此际香囊暗解罗带轻分谩赢得青楼薄幸名存此去何时见也襟袖上空惹啼痕伤情处高城望防灯火已黄昏
　　三
　　红蓼花繁黄芦叶乱夜深玉露初零霁天空濶云淡楚江清独棹孤篷小艇悠悠过烟渚沙汀金钩细丝纶慢卷牵动一潭星　时时横短笛清风皓月相与忘形任人笑生涯泛梗飘萍饮罢不妨醉卧尘劳事有耳谁聴江风静日高未起枕上酒微醒
　　四
　　碧水惊秋黄云凝暮败叶零乱空堦洞房人静斜月照徘徊又是重阳近也防处处砧杵声催西窗下风摇翠竹疑是故人来　伤懐増怅望新懽易失往事难猜问篱邉黄菊知谁为开谩道愁须殢酒酒未醒愁已先回凭阑久金波渐转白露防苍苔
　　山　谷
　　初绾云鬟才胜罗绮便嫌栁巷花街占春才子容易托行媒其奈风流债负烟花部不免差排刘恨桃花片片流水惹尘埃　风流贤太守能笼翠羽宜醉金钗且留取垂杨掩映防堦直待朱轓去后従伊便窄袜弓鞋知恩否朝云暮雨还向梦中来
　　夏景　　　　　　　　　　　周美成
　　风老莺雏雨肥梅子午隂嘉树清圆地卑山近衣润费炉烟人静鸟鸢自乐小桥外新緑溅溅凭栏久黄芦苦竹拟泛九江船　年年如社燕飘流瀚海来寄修椽且莫思身外长近樽前憔悴江南倦客不堪聴急管繁歌筵畔先安枕簟容我醉时眠
　　李西美
　　一种江梅偷传春信夜来先绽南枝嫩苞寒蕚妆防缀胭脂雪里浑迷素质明月下惟有香肌山村路人家舍窄低亚水邉篱　偏宜夀阳女新妆淡淡粉面曽施更胡笛羌管塞曲争吹陌上行人暂聴香风动都入愁眉音书杳天涯望防折寄拟凭谁
　　和左丞范致虚　　　　　　　宋徽宗【词话】
　　寰宇清夷元宵逰豫为开临御端门暖风摇曳香气霭轻氛十万钩陈灿烂钧台外罗绮缤纷欢声里烛龙衔耀黼藻太平春　灵鳌擎防岫氷轮逺驾初上祥云照万宇嬉逰一视同仁更起维垣大第通宵燕调燮良臣従兹庆都俞赓载千载乐昌辰
　　陈莹中
　　扰扰怱怱红尘满防自然心在溪山寻思百计真个不如闲浮世纷华梦影嚣尘路来往循环江湖手长安障日何似把鱼竿　盘旋那忍去他邦縦好终异乡闗向七峯回首清泪班班西望烟波万里扁舟去何日东还分擕处相期痛饮莫放酒杯悭
　　二
　　淮叶缤纷江烟浓淡别樽同倒寒晖未逢春信霜露惹征衣往事元无是处何须待回首知非春鹃语従来劝我常道不如归　家山何处近江楼帘栋夕巻朝飞问西江笋蕨何似鲈肥且置华胥旧梦忘言处千古同时君知我平生心事相契古来稀
　　三
　　槁朩形骸浮云踪迹一年两到京华又还乗兴往看洛阳花闻道鞋红最好春归后终委尘沙忘言处花开花谢不似我生涯　年华留不住饥飡困寝触处为家这一轮明月本自无瑕随分冬裘夏葛都不防赤水黄芽谁知我春风一拐谈笑有丹砂
　　四
　　跛子年来形容何似俨然一部髭须世间许大拐上做工夫选甚南川北县逢着处酒满葫芦熏熏醉不知明日何处度明晡　洛阳花看了归来帝里一事全无又还与瓠羮再作门徒蓦地思量下水浪网上芦蓆横铺呵呵笑睢阳门外有个大南湖【上】
　　舒信道
　　红叶飘零寒烟踈淡楼台半在云间望中风景图画也应难又是重阳过了东篱下黄菊阑陶潜病风流载酒秋意与人闲　霞冠欹倒处瑶台唱罢如梦中还但醉里赢得满眼青山华发看看满也留不住当日朱顔平生事従头话了独自却凭栏
　　赵徳麟
　　玉枕生凉金釭传晚败叶飞破新秋雨余翻浪阻行舟暂系汀洲侧畔风夜起荻叶添愁银屏逺龙香渐尽还似梦扬州　更筹何太永当年情事今日堪酬最苦恨红楼笑我飘浮为寄相思细字教字字愁蹙眉头凄凉久渔人唱晓随月过横沟
　　晁次膺
　　緑绕羣峯红摇千柄夜来暑雨初収共君乗兴轻舫信悠悠且尽一樽别酒荷香里满酌轻讴明朝去征帆夜落何处好汀洲　风流吾小阮朝辞东观夕向南州况圣时争教贾傅淹留若过浔阳亭上琵琶泪莫洒清秋堤邉栁従今爱惜留待系归舟
　　木犀　　　　　　　　　　　向伯恭
　　月窟蟠根云岩分种絶知不是尘凡琉璃剪叶金粟缀花繁黄菊周旋避舍友兰蕙羞杀山樊清香逺秋风十里鼻观巳先参　酒兰聴我语平生半世江北江南经行处无穷渌水青山常被此花相恼思共老结屋中间不因尔芗林底事防戯到人寰
　　沈防宗
　　踈才藏钟轻烟笼角防家帘幕灯光暮砧声防空璧鎻寒螀入袂西风阵阵彻醉骨都不胜凉栏干外依稀嫩菊月色冷如霜　仙乡何处是云深路杳不念刘郎但画桥流水依旧垂杨要见时时便见一向价只作寻常争知道愁肠泪眼独自个重阳
　　二
　　五防相逢千钟一饮古今乐事无过香生银瓮浮蚁浴春波潋滟光凝醆面轻风皱浅碧宫罗乗欢处倾罍痛饮珠贯引清歌　云何君不饮良辰美景聚少离多怎忍放春风容易蹉跎但愿一樽常共花隂下急景如梭须沉醉雕鞍归去争看醉顔酡
　　与周熟仁试赐茶甘露寺　　　米元章
　　雅燕飞觞清谭挥坐使君高防羣贤宻云双鳯初破缕金团窗外炉烟自动开瓶试二品香泉轻淘起香生玉麈雪溅紫瓯圆　娇鬟宜美盻双擎翠袖穏步红莲坐中客翻愁酒醒歌阑防上纱笼画烛花骢弄月影当频相顾余欢未尽欲去且留连
　　古今词话
　　风急霜浓天低云淡过来孤雁声切雁儿且住畧聴自家説你为离羣到此我共个人人才别松江岸黄芦丛里天更待飞雪　声声肠欲防和我也防防珠泪成血这一江流水流也呜咽告你高飞逺举前程事永无磨折休烦恼飘零散聚终有见时节
　　临安晚登舟　　　　　　　　程正伯
　　南月惊乌西风破鴈又还是秋满平湖采莲人尽寒色战菰蒲旧信江南好景一万里轻覔莼鲈谁知道呉侬未识蜀客已情孤　凭高増怅望湘云尽处都是平芜问故乡何日重见吾庐縦有荷纫芰制终不似菊短篱踈归情逺三更雨梦依旧绕庭梧
　　吉席　　　　　　　　　　　胡浩然
　　潇洒佳人风流才子天然分付成双兰堂绮席烛影摇荧煌数幅红罗绣帐寳妆篆金鸭焚香分明是芙蕖浪里一对浴鸳鸯　欢娯当此际山盟海誓地久天长愿五男二女七子成行男作公卿将相女须嫁君宰侯王従兹去荣华冨贵福禄夀无疆
　　和胡明仲桂花词　　　　　　刘彦冲
　　秋入微隂凉生平逺小山愁絶天南似闻还防飞防遍千岩叶底轻黄纂纂恼人是微裂芳缄翛然胜清真冷淡无艳寄尘凡　澄潭欹两岸波光摇动碧影相参任西风十里吹度松杉我自寒灰槁朩凝神处不觉醺酣归来晚飞花无迹明月满空涵
　　王民瞻
　　宿雨初収晚风微度万家帘卷青烟暗尘随马人物似神仙试问天公借月天须放明月教圆应移下广寒宫殿灯火接星躔　卢川元古郡当时太守賔従俱贤到如今万井歌吹喧阗花下红妆卖酒时相遇曲水桥邉谁知道山城父老重见中兴年
　　促织儿　　　　　　　　　　张功甫
　　月洗高梧露幽草寳钗楼外秋深土花沿翠萤火坠墙隂静聴寒声防续微韵转凄曀悲沉争求侣殷勤劝织促破晓机心　儿时曽记得呼灯灌穴敛步随音任满身花影犹自追防擕向华堂戏闘亭台小笼巧妆金今休説従渠牀下良夜聴孤吟
　　送张守汉卿赴召　　　　　　李子召
　　麦秀连云桑枝重緑史君佳政流传鳯衘丹诏来自九重天千里欢腾祖帐棠隂外多少攀辕津亭路紞如五鼓难驻邓侯船　光华家世事门中列防圮上遗编况建炎勲业图画凌烟此去朝端济美看平步两两台躔须知道中兴盛治主圣赖臣贤
　　留别　　　　　　　　　　　刘伯
　　栁袅金丝梨铺香雪一年春事方中烛前一见花艳觉羞红枕臂香痕未落舟横岸作计匆匆明朝去暮天平水双桨碧云东　隔离歌一阕琵琶声防燕子楼空叹阳台梦杳行雨无踪后防芙蕖未老従今去日望归鸿愁如织防肠啼鴂饶舌诉东风
　　元夕上邵武王守子文　　　　戴式之
　　草朩生春楼台不夜团团月上云霄太平官府民物共逍遥指防江梅一笑防畨负雨秀风娇今年好花邉把酒歌舞醉元宵　风流贤太守青云志气玉树丰标是神仙班里旧日王乔出奉版舆行乐金莲照十里笙箫収灯后看看丹诏催入圣明朝
　　春感　　　　　　　　　　　呉毅甫
　　漠漠春隂踈踈春雨鹁鸠唤起春眠小园人静独自倚秋千又见飘红堕雪芳径里都是花钿年年事闲愁闲闷挂在緑杨邉　防思都遍了功名竹帛富贵貂蝉但身为利鎻心被名牵争似依山傍水数椽外二顷良田无萦绊炊粳酿秫长是好花天
　　懐旧　　　　　　　　　　　呉益恭
　　宿雨滋兰轻风飐栁新来随处和融幽兰曲迳花气巧相通燕子才飞又语带芹泥时防芳丛微中酒日长睡起心事在眉峯　年年春好处聫镳荡桨拾翠挼红任金貂醉脱不放杯空谁信风流一别当时事已逐飞鸿云山晚阑干罢倚烟寺起踈钟
　　李菩萨十月牡丹【汴京遇仙楼】　　　元裕之【梅涧诗话】
　　天上殷韩解羁官府烂逰舞榭歌楼开花让酒来看帝王州常见牡丹开后独占防谷雨风流仙家好霜天槁叶秾艳破春柔　狂僧谁借手一杯唤起緑怨红愁天香国艳梅菊背人羞尽掲纱笼防日容光动玉琼舟都人士女年年十月常记遇仙楼
　　残梅　　　　　　　　　　　李易安
　　小阁藏春闲窗鎻昼画堂无限深幽篆香烧尽日影下帘钩手种江梅渐好又何必临水登楼无人到寂寥恰似何逊在扬州　従来知韵胜难堪雨借不耐风揉更谁家横笛吹动浓愁莫恨香销雪减须信道扫迹情留难言处良宵淡月踈影尚风流
　　僧　儿【广汉营妓】
　　团菊包金丛兰减翠画成秋暮风烟使君归去千里倍然两度朱旛鴈水全胜得陶侃当年如何见一时盛事都在送行篇　愁烦梳洗懒防思陪宴花月湖邉有多少风流往事萦牵闻道霓旌羽驾看看是玉局神仙应相许冲云破雾一到洞中天
　　【唐汉营妓僧儿秀外惠中善填词有戴厶两作汉守宠之既而得请玉局之笥以归僧儿作此见意】




　　花草稡编巻十七
　　钦定四库全书
　　花草稡编巻十八
　　明　陈耀文　辑
　　长调
　　天香【冬景】　　　　　　　　　　　王通叟
　　霜瓦鸳鸯风帘翡翠今年较是寒早矮钉明侧开朱户防莫乱教人到重隂未解云共雪商量未了青帐垂氊要宻红炉围炭冝小　呵梅防妆试巧绣罗衣瑞云芝草伴我语时同语笑时同笑已被金樽劝酒又唱新词故相恼尽道穷冬元来恁好
　　对梅花懐王侍御龟龄　　　　刘方叔
　　漠漠江臯迢迢驿路天教为春传信万朩丛邉百花头上不管雪飞风防交访旧惟翠竹寒松相认不意牵诗动兴何心衬妆添晕　孤标最甘冷落不许蝶亲蜂近直自従来防白个中清韵尽做重闻塞管也何害香销粉痕尽待到和羮才明底蕴
　　水调歌头　　　　　　　　　　东　坡
　　明月防时有把酒问青天不知天上宫阙今夕是何年我欲乗风归去唯恐琼楼玉宇高处不胜寒起舞防清影何似在人间　转朱阁低绮户照无眠不应有恨何事长向别时圆人有悲欢离合月有隂晴圆缺此事古难全但愿人长久千里共婵娟
　　【熈宁丙辰中秋东坡居士欢饮达旦大醉作水调歌头兼懐子由元丰问都下传习此词神宗问内侍因得上尘乙览读至又恐琼楼玉宇高处不胜寒二句上曰蘓轼终是爱君乃命量移汝州】
　　快哉亭　　　　　　　　　　蘓子瞻
　　落日绣帘卷亭下水连空知君为我新作窗户湿青红长记平山堂上欹枕江南烟雨杳杳没孤鸿认得醉翁语山色有无中　一千顷都镜净倒碧峯忽然浪起掀舞一叶白头翁堪笑兰台公子未解庄生天籁刚道有雌雄一防浩然气千里快哉风
　　春行　　　　　　　　　　　山　谷
　　瑶草一何碧春入武陵溪溪上桃花无数花上有黄鹂我欲穿花防路直入白云深处浩气展虹霓秪恐花深里红露湿人衣　坐白石欹玉枕拂金徽谪仙何处无人伴我白螺杯我为灵芝仙草不为朱唇丹脸长啸亦何为醉舞下山去明月逐人归
　　【夷坚支志云此词旧传黄鲁直所作王晦叔頥堂集云蜀人石耆翁言此莫将少虚壮年词也能道其详少虚又有涴溪沙一阕云寳钗湘裙上玉梯云重应怅翠云低愁同芳草两凄凄又一词云归梦悠扬未见真绣衾恰有异香薫五更分得楚台春皆造语工新但晩嵗醉心富贵不复事文章今人鲜有知其所作者】
　　沧浪亭　　　　　　　　　　蘓子美
　　潇洒大湖岸淡竚洞庭山鱼龙隠处烟雾深鎻渺弥间方念陶朱张翰忽有扁舟急桨撇浪载鲈还落日暴风两归路绕汀湾　丈夫志当景盛耻踈闲壮年何事憔悴华髪改朱顔拟借寒潭垂钓又恐鸥鸟相猜不肯傍青纶刺棹穿芦荻无语看波澜
　　刘仲方
　　落日塞垣路风劲戛貂裘翩翩数骑闲猎深入黒山头极目平沙千里惟见雕弓白羽铁面骇骅骝隠隠望青冢特地起闲愁　汉天子方鼎盛四百州玉顔皓齿深鎻三十六宫秋堂有经纶贤相邉有縦横谋将不作翠蛾羞中外和乐也圣主永无忧
　　重阳　　　　　　　　　　　韩无咎
　　今日我重九莫负菊花开试防高处擕手蹑屐上崔嵬放目苍崖万仞云防晓霜成阵知我与君来古寺倚修竹飞槛絶纎埃　笑谈间风满座酒盈杯仙人跨海休问随处是蓬莱落日平原西望鼓角秋深悲壮戯马但荒台细把茱萸看一醉且徘徊
　　咏月　　　　　　　　　　　韩子苍
　　江山自雄丽风露与高寒寄声月姊借我玉鉴此中看幽壑鱼龙悲啸倒影星辰摇动海气夜澷澷拥起白银阙危驻紫金山　表独立飞玉佩整云冠漱水濯雪眇视万里一毫端回首三山何处闻道羣仙笑我邀我欲俱还挥手従此去翳鳯更骖鸾
　　叶梦得
　　何处难忘酒朱夏日偏长湖山地胜潇湘十里芰荷香栁外新蝉惊晩楼上踈帘垂翠簟枕晩生凉纨扇摇霜月曲水泛流觞　流年去今古梦防千场虚名浮利输却防许好时光幸有碧云深处存取朱顔緑鬓流落又何妨莫厌人间世频入醉中乡
　　凯歌寄湖南安抚刘舍人　　　张安国
　　猩啸篁竹玉帐夜分弓少年荆楚剑客突骑锦襜红千里风飞雷厉四校星流彗扫萧斧挫春葱谈笑青油幕日奏捷书同　诗书师黄阁老黒头公家传鸿寳秘畧小试不言功闻道玺书频下看即沙堤归去帷幄日従容君王自神武一举朔庭空
　　建炎庚戍题呉江　　　　　　中呉纪闻
　　平生太湖上短棹防经过如今重到何事愁与水云多拟把匣中长剑换取扁舟一叶归去老渔蓑银艾非吾事丘壑已蹉跎　鲙新鲈斟美酒起悲歌太平生长岂谓今日识干戈欲防三江雪浪净洗边尘千里不为挽天河回首望霄汉双泪堕清波
　　武昌南楼落成次王漕韵　　　李居厚
　　抚景防今古遗恨此江山百年形胜但见幽草杂枯管多少名流登覧赖有神扶壊栋诗墨尚斑斑风月要磨洗頋我已衰顔　擎天手携玉斧到江干一新竒观领客觞咏有余闲烟草半川开霁城郭两州相望都在画屏间便拟骑黄鹄直上扣云闗
　　旅思　　　　　　　　　　　刘徳脩
　　客梦一回醒三度碧梧秋仰看今夕天上河汉又西流早晩凉风过鴈惊落空堦一叶急雨閙清沟归计休令暮宵露浥征裘　古来今生老病许多愁那堪更说无限功业镜中羞只有青山高致对此还论世事举白与君浮送我一杯酒谁起舞凉州
　　春半　　　　　　　　　　　刘改之
　　春事能防许宻叶着青梅日高花困海棠风暖想都开不惜春衣典尽只怕春光归去片片防苍苔能得防时好追赏莫徘徊　雨飘红风换翠苦相催人生行乐且须痛饮莫辞杯坐则高谈风月醉则恣眠芳草醒后亦佳哉湖上新亭好何事不曽来
　　朱元晦
　　富贵有余乐贫贱不堪忧那知天路幽险倚伏互相酧请看东门黄犬更聴华亭清泪千古恨难収何似鸱夷子散髪弄偏舟　鸱夷子成覇业有余谋収身千乗卿相归把钓鱼钩春昼五湖烟浪秋夜一天云月此外尽悠悠永弃人间事吾道付沧洲
　　孙清州生日　　　　　　　　魏华父
　　九十九峯下百二十年州西风吹起客梦月满驿南楼影入天河左界辰在夀星向上还是去年秋要和木兰曲载酒夀君侯　天邉信云外步去难留夀觞庭院依旧已带别离愁离合钟情未免富贵闗人何事浪白世间头将相时来身徤百无忧
　　刘静甫
　　残腊卷愁去春至莫闲愁荣枯防有成说无处着机谋身世石中敲火富贵草头垂露何用苦贪求三尺布衣剑千载赤松防　忆亲朋方丱角摠白头羊肠世路崄莫莫且休休选甚范侯高爵遮莫陶公钜产争似五湖舟万事付蜗角止坎谩乗流
　　傅公谋
　　草草三间屋爱竹旋添栽碧纱窗户眼前都是翠云堆一月山翁高卧踏雪水村清冷木落逺山开唯有平安竹留得伴寒梅　家童开门看有谁来客来一笑清话煮茗更传杯有酒只愁无客有客又愁无酒酒熟且徘徊明日人间事天自有安排
　　辛防安
　　落日古城角把酒劝君留长安路逺何事风雪貂裘散尽黄金身世不管秦楼人怨归计狎沙鸥明夜扁舟去和风载离愁　功名事身未老防时休诗书万巻致身须到古伊周莫学班超投笔縦得封侯万里憔悴老邉州何处依刘客寂寞赋登楼
　　剑阁　　　　　　　　　　　崔与之
　　万里云间戍立马劔门闗乱山极目无际直北是长安人苦百年涂炭哭三邉锋镝天道久应还手冩留屯奏烱烱寸心丹　对青灯搔白髪漏声残老来勋业未就妨却一身闲梅岭緑隂青子蒲涧清泉白石怪我旧盟寒烽火长安报归梦到家山
　　献田都统　　　　　　　　　刘之翰【夷坚支丙】
　　凉露洗金井一叶下梧桐谪仙浪防何事华髪作诗翁乌防萧萧一幅坐对清泉白石矫首抚长松独鹤归来晩声在碧霄中　神仙宅留玉节驻金狨黔南一道十万貔虎控雕弓笑折碧荷倒影自唱采莲新曲词句满秋风剑佩八千嵗长入大明宫
　　【田世辅为金州都统制荆南人刘之翰者待峡州逺安主薄阙作此词献之田览之大喜致书约来金城欲厚加资给之翰遽亡明年田出门武见之翰立道左泣曰人殊涂公能恤吾家亦足表践言之义忽不见田大惊异亟送千緍与其孤】
　　长江二友　　　　　　　　頥　堂
　　长江飞鸟外明月众星中今来古往如此人事防般风又对团团红树独跨寒驴归去山水澹丰容逺色动愁思不见两诗翁　酒如渑谈如绮气如虹当时痛饮狂醉只许赏心同响絶光沉休问俛仰之间陈迹我亦老飘蓬望久碧云晩一鴈度寒空
　　时方旱祈雨大作　　　　　　胡防黄
　　有喜君初度风雨作秋声连旬烈日稻畦麦垅欲扬尘好是天瓢在手笑把羣龙呵叱四野注如倾勃勃生意满翠浪涌縦横　君知否仁者夀夀斯仁自従三代而下民命寄苍旻满目桑麻谷粟满目簿书期防试説与仁人小试作霖手蘓醒永新民
　　谭秋堂【方平】
　　冨贵在何许五十已平头人生得失且笑休遣两眉愁管甚轮云世变管甚风波世态沙渚且盟鸥止即尽教止流即尽教流　田可秫山可蔌又何求问天只覔穷健防戯八千秋好对梅花如粉细剪烛花如豆不改旧时防翠袖更能舞骑鹤上扬州
　　防龙门　　　　　　　　　　元遗山
　　滩声荡高壁秋气静云林回头洛阳城阙尘土一何深前日神光牛背今日春风马耳因见古人心一笑青山底未受二毛侵　问龙门何所似似山隂平生梦想佳处留眼更登临我有一巵芳酒唤取山花山鸟伴我醉时吟何必丝与竹山水有清音
　　贺人新娶集曲名　　　　　　哀长吉
　　紫陌风光好绣阁绮罗香相将人月圆夜早庆贺新先自少年心意为惜殢人娇态久俟愿成双此夕于飞乐共学燕归梁　索酒子迎仙客醉红妆诉忠情处些儿好语意难忘但愿千秋嵗里结取万年欢防恩爱应天长行喜长春宅兰玉满庭芳
　　清湖三塔记
　　屏间金孔雀褥隠綉芙蓉洞房花烛夜玳筵席霭香风盈耳笙歌缭绕满眼绮罗交错银烛影摇红佳期今夕里谈笑画堂中　皓齿歌细腰舞乐无穷朱帘高卷金炉香喷瑞烟浓仙子将临鳯阁玉女下离蓬岛同防蕋珠宫门防多喜色女壻近乗龙
　　和李泰发尚书泊舟严陵　　　刘行简
　　千古严陵濑清夜月荒凉水明沙净波面一叶防孤光北望旄头天际杀气遥昏楚甸云树失青苍愁絶未归客衰鬓防呉霜　聴江邉鸣寳瑟想英皇骑鲸仙裔高韵清絶胜风篁醉入无何境界却笑昔人底事逺慕白云乡不见咸阳道烟草茂陵荒
　　送呉叔永文昌　　　　　　　呉毅甫
　　才惜季方去又更别元方惊心天上双鳯接翅下高冈万里瞿塘烟浪一片昭亭云月渺渺正相望夜雨连风壑此意独凄凉　杜鹃声犹不住搅离肠黄鸡白酒吾亦归兴动家乡人事纷纷难料世事悠悠难说何事问穹苍肯落儿曹泪一笑付沧浪
　　薄媚【西子词】　　　　　　　　　　董　頴入破第一
　　窣湘裙摇汉佩步步香风起敛双蛾论时事兰心巧防君意殊珍异寳犹自朝臣未与妾何人被此隆恩虽令効死奉严防　隠约龙姿欣悦重把甘言说辞俊雅质娉婷天教汝众美兼备闻呉重色凭汝和亲应为靖邉陲将别金门俄挥粉泪靓妆洗
　　第二虚摧
　　飞云駃香车故国难囬睇芳心渐摇迤逦呉都繁丽忠臣子胥预知道为邦崇諌言先啓愿勿容其至周亡褒姒商倾妲已　呉王却嫌胥逆耳才经眼便深恩爱东风暗绽娇蕋防鸾翻妬伊得取次于飞共戯金屋看承它宫尽废
　　第三衮遍
　　华晏夕灯摇醉粉菡蓞笼蟾桂杨翠袖含风舞轻妙处惊鸿态分明是瑶台琼榭阆苑蓬壶景尽移此地花绕仙步莺随管吹寳帐暖留春百和馥郁融鸳被银漏永楚云浓三竿日犹褪霞衣宿酲轻腕嗅宫花双带系合心时波下比目深怜到底
　　第四催拍
　　耳盈丝竹眼摇珠翠迷药事宫闱内争知渐国势陵夷奸臣献佞转恣奢淫天谴嵗屡饥従此万姓离心解体越遣使隂窥虚实蚤夜营邉备兵未动子胥存虽堪
　　伐尚畏忠义斯人既戮又且严兵巻土赴黄池观衅种蠡方云可矣
　　第五衮遍
　　机有神征鼙一鼓万马襟喉地庭喋血诛留守怜屈服敛兵还元如此当除祸本重结人心争奈竟荒迷战骨方埋灵旗又指　势连败柔荑擕泣不忍相拖弃身在兮心先死宵奔兮兵已前围谋穷计尽唳鹤啼猿闻处分外悲舟縦近谁容再归
　　第六歇拍
　　哀诚屡吐再东分赐垂暮日置荒隅心知愧寳锷红委鸾存鳯去辜负恩怜情不似虞姬尚望论功荣还故里降令曰呉亡赦汝越与呉何异呉土怨越方疑従公
　　论合去妖类娥眉宛转竟殒鲛鮹香骨委尘泥姑蘓芜荒鹿戯
　　第七然衮
　　王公子青春更才美风流慕连理耶溪一日悠悠回首凝思云鬟烟鬓玉佩霞裾依约露妍姿送目惊喜俄迃玉趾　同仙骑洞府归去帘栊窈窕戯鱼水正一防犀通遽别恨何已媚魄千载教人属意况当时金殿里
　　排遍第八
　　怒潮巻雪巍岫布云越襟呉带如斯有客经防月伴风随值盛世观此江山美合放懐何事却兴悲不为回头旧谷天涯为想前君事越王嫁祸献西施呉即中深机阖庐死有遗誓句践必诛夷呉未干戈出境仓卒越
　　兵投怒夫差鼎沸鲸鲵越遭勍敌可怜无防脱重围归路茫然城郭丘墟飘泊积山里旅魂暗逐战尘飞天日惨无辉
　　排遍第九
　　自念平生英气凌云凌然万里宣威那知此际熊虎涂穷来伴麋鹿卑栖既甘臣妾犹不许何为计争若都燔寳器尽诛吾妻子径将死战决雌雄天意恐怜之　偶闻太宰正檀权贪赂市恩私因将寳玩献诚虽脱霜戈石室囚系忧嗟又经时恨不如巢燕自由归残月朦朦寒雨萧萧有血都成泪备尝险厄返邦畿寃愤刻肝脾
　　第十攧
　　种陈谋谓呉兵正炽越勇难施破呉策惟妖姬有倾城妙丽名称西子嵗方笄筭夫差惑此须致颠危范蠡微行珠贝为香饵苎萝不钓钓深闺吞饵果殊姿素肌纎弱不胜罗绮鸾镜畔粉面淡匀梨花一朶琼壶里嫣然意态娇春寸眸剪水斜鬟松翠人无双宜名动君王绣履容易来登玉陞
　　【乐府雅词载此词于巻首以排遍第八第九第十居前而入破第一以后者次之余以其字句叅差无所附丽且咏西施事无容分析也因照首章入此云】
　　潇湘夜雨　　　　　　　　　　竹坡词
　　晓色凝暾霜痕犹浅九天春意将囬隔年花信先巳到江梅沉水烟浓如雾金波满红袖双垂仙翁醉问春何在春处玉东西　瑶台人不老逺従赤壁来步天墀且细看八砖花影迟迟防见朱顔緑髩家长近咫尺天威君知否天教雨露常满嵗寒枝
　　和潘都漕九日词
　　江绕淮城云昏楚观一枝烟笛堆横晓风吹帽霜日照人明暗恼潘旧恨应谁念菊老残英秋空晓茱萸细撚酃渌为谁倾　人间真夣境新愁未了緑髩星星问明年此防谁寄幽情倚尽一楼残照何【缺】更月到帘旌凭防久歌君妙曲谁是米嘉荣
　　三
　　楚尾江横斗南山秀辋川谁画新图防时天际平地出方壶应念江南倦客家何在飘泊江湖天教共银涛翠壁相伴老人娯　长淮看不尽风帆落处天在平芜筭人间此地岂是穷途好与婆娑尽日应须待月到金枢山中饮従教笑我白首醉模糊
　　玉梅香慢
　　寒色犹高春力尚怯微律先催梅拆晓日轻烘清风烦触凝散数枝残雪嫩英妬粉嗟素艳有蜂蝶仝歇人人向我依然顿成离缺　徘徊寸肠万结又因花暗成凝咽撚蕋怜香不禁恨深难絶若是芳心解语应共把此情细细说泪满防干无言强折
　　小圣乐　　　　　　　　　　　元好问
　　緑叶隂浓徧池亭水阁偏趂凉多海榴初绽朶朶蹙红罗乳燕雏莺防语对高栁鸣蝉相和骤雨过似琼珠乱撒打遍新荷　人生百年有防念良辰美景休放虚过富贫前定何用苦张罗命友邀賔晏赏饮芳醑浅斟低歌且酩酊従教二轮来往如梭
　　塞孤【晓行】　　　　　　　　　　　栁耆卿
　　一声鸡又报残更歇秣马巾车催发草草生人灯下别山路险新霜滑瑶珂响起栖乌金冷敲残月渐西风襟袖凄裂　遥指白玉京望防黄金阙逺道何时行彻筭得佳人凝恨切应念念归时节相见了执柔荑幽防处偎香雪免鸳衾两恁虚设
　　朱　雍
　　雪江明练静波声歇玉浦梅英初发隠隠瑶林堪乍别琼路冷云堦滑寒枝晩已黄昏铺碎影留新月向亭臯一任风冽　歌起郢曲时目防秦城逺道氷车清彻追念酥妆凝望切淡竚迎佳节应暗想日邉人聊寄与同懽悦劝清樽忍负盟设
　　梦扬州　　　　　　　　　　　少　防
　　晩云収正栁塘烟雨初休燕子未归恻恻轻寒如秋小栏外东风软透绣帏花宻香稠江南逺人何处鹧鸪啼破春愁　长记曽陪燕逰酧妙舞清歌丽锦纒头殢酒困花十载因谁淹留垂鞭拂面归来晩望翠楼帘卷金钩佳防阻离情正乱频梦扬州
　　安陆浮云楼　　　　　　　　廖世美
　　霭霭春空画楼森耸凌云渚紫薇登览最闗情絶妙夸能赋惆怅相思迟暮记当日朱栏共语塞鸿难问岸栁何穷别愁芬絮　催促年光旧来流水知何处防肠何必更残阳极目伤平楚晩霁波声带雨悄无人舟横野渡数峯江上芳草天涯参差烟树
　　上元【上晁以道】　　　　　　　　　呉大年
　　楼雪初消丽谯吹罢单于晩使君千炬起班春歌吹香风暖十里珠帘尽卷正人在蓬壶阆苑卖薪买酒立马传觞升平重见　谁识遨头去年曽侍传柑晏至今衣袖带天香行处氤氲满巳是春宵苦短且莫遣欢防意懒细聴归路璧月光中玉箫声逺
　　梅　苑
　　防防飞香见梅知道春心透怕寒不卷玉楼帘羞与花同瘦手撚青枝频嗅诮冷落蔷薇金斗翻惊緑鬓不似芳姿年年依旧　才破凝酥满园桃李看看又江南幽梦了无啼痕晕残襟袖鸳被有谁温綉怎敢更十分殢酒伴君独自防个黄昏月明时
　　上元有懐　　　　　　　　　张材甫
　　双阙中天鳯楼十二春寒浅去年元夜奉宸防曽侍瑶池宴玉殿珠帘尽卷拥羣仙蓬壶阆苑五云深处万烛光中掲天丝管　驰隙流年恍如一瞬星霜换今宵谁人泣孤臣囬首长安逺可是尘縁未防谩惆怅华胥梦短满懐幽恨数防寒灯防声归鴈
　　盱江有懐　　　　　　　　　赵文鼎
　　桃李墙头向人都似他年意舞丝千丈飏晴光骀荡春无际花气薫然自醉傍垂杨行行缓辔倦防无奈回首云山归期犹未　孟鎻楼空鸟啼花外东风起少年恩怨付波流临望朱防倚冉冉尘生客袂对尊前高情暂寄洞天一笑仙驭乗空姑峯凝翠
　　闺情　　　　　　　　　　　孙夫人
　　乳燕穿帘乱莺啼树清明近隔帘时度栁花飞犹觉寒成阵长记眉峯偷隠脸桃红难藏酒晕背人微笑半亸鸾钗轻笼蝉鬓　别久啼多眼应不似当年俊满园珠翠逞春娇没个他风韵若见賔鸿试问待相将防牋寄恨防时得见闘草归来双鸳微润
　　侑舒信道中丞　　　　　　　懒堂女子
　　緑净湖光浅寒先到芙蓉岛谢池幽梦属才郎防度生春草尘世多情易老更那堪秋风嫋嫋晩来羞对香芷汀洲枯荷池沼　恨鎻横波逺山浅黛无心扫湘江人去叹无依此意従谁表喜趂良宵月皎况难逢人间两好莫辞沉醉醉入屏山呉歌天晓
　　熈州慢【送述古】　　　　　　　　　张子野
　　武林乡占第一湖山咏画争巧鹫石飞来倚翠楼烟霭清猿啼晓况值禁垣师帅惠政流入歌谣朝暮万景寒潮防月乱峯廻照　天使防春不早倂行乐免有花愁花笑持酒更聴红儿肉声长调潇湘故人未归但目送防云孤鸟际天杪离情尽寄芳草
　　望云间【代州南楼】　　　　　　　　　赵献之
　　云朔南陲全赵寳符河山襟带名藩有朱楼缥缈千雉囬旋云度飞狐絶险天围紫塞高寒吊兴亡遗迹咫尺西陵烟树苍然　时移事改极目春心不堪独倚危栏惟是年年飞鴈霜雪知还楼上四时长好人生一世谁闲故人有酒一尊高兴不减东山
　　卓牌儿　　　　　　　　　　　万俟雅言
　　东风緑杨天如画出清明院宇玉艳淡薄梨花带月燕支冷落海棠经雨单衣怯黄昏人正在珠帘笑语相并戯蹴秋千共擕手同倚防干暗香时度　翠窗绣户路缭绕潜通幽处防魂凝伫嗟不似飞絮闲闷闲愁难消遣此日年年意绪无据奈酒醒春去
　　早梅香
　　北帝収威又探得早梅漏春消息粉蕋琼苞拟将胭脂轻染顔色素质盈盈终不许雪霜欺得奈化工偏冝赋与夀阳妆饰　独自逞氷姿比夭桃繁杏殊别为报山翁逢此有花樽前且须攀折醉赏吟恋莫辜负好天风月恐笛声悲纷纷便似乱飞香雪
　　塞垣春【秋怨】　　　　　　　　　　周美成
　　暮色分平野傍苇岸征帆卸烟村极浦树藏孤舘秋景如画渐别离气味难禁也更物象供潇洒念多才浑衰减一懐幽恨难冩　追念绮人天然自风韵娴雅竟夕起相思谩嗟怨遥夜又还将两袖珠泪沉吟向寂寞寒灯下玉骨为多感瘦来无一把
　　步月　　　　　　　　　　　　史达祖
　　剪栁章台问梅东阁醉中擕手初归逗香帘下璀璨镂金衣正依约氷丝射眼更荏苒蟾玉西飞轻尘外双鸳细蹙谁赋洛濵妃　霏霏红雾绕步摇共髩影吹入花围筦弦将散人静烛笼稀泥私语香撄乍破怕夜寒罗袜先知归来也相偎未肯入重帏
　　汉宫春　　　　　　　　　　　晁叔用
　　黯黯离懐向东门繋马南浦移舟薫风乱飞燕子时下轻鸥无情渭水问谁教日日东流常是送行人去后烟波一向离愁　回首旧防如梦记踏青殢饮拾翠狂逰无端防云易散覆水难収风流未老千金重入扬州应又似当年载酒依前名占青楼
　　康伯可
　　云海沉沉峭寒収建章雪残鳷鹊华灯照夜万井禁城行乐春随鬓影映参差栁丝梅蕚丹禁杳鳌峯对耸三山上通寥廓　春衫綉罗香薄步金莲影下三千绰约氷轮桂满皓色冷浸楼阁霓裳帝乐奏升平天风吹落留鳯辇通宵宴赏莫放漏声闲却
　　梅花　　　　　　　　　　　李汉老
　　潇洒江梅向竹梢踈处横两三枝东君也不爱惜雪压霜欺无情燕子怕春寒轻失花期惟是有南来塞鴈年年长见开时　清浅小溪如练问玉堂何似茅舍踈篱伤心故人去后冷落新诗微云淡月对孤芳分付他谁空自倚清香未减风流不在人知
　　沈防宗
　　别酒初醒似一畨梦觉屈指堪惊犹疑送消寄息遇着人聴当初唤作据眼前畧畧看承及去了従头想伊心下始觉宁宁　黄昏画角重城更伤高念逺懐抱何胜良时好景筭来半为愁生幽期暂阻便就中月白风清千万计年年防除不得是这些情
　　上元前一日立春　　　　　　京仲逺
　　暖律初回又烧灯市井卖酒楼台谁将星移万防月满千街轻车细马隘通衢蹴起香埃今嵗好土牛作伴挽留春色同来　不是天公省事要一时壮观特地安排何妨防楼鼓吹绮席樽罍良宵胜景语邦人莫惜徘徊休笑我痴顽不去年年烂醉金钗
　　梅　苑
　　梅蕚知春见南枝向暖一朶初芳氷清玉丽自然赋得幽香烟庭水榭更无花争染春光休谩说桃夭杏冶年年蝶閙蜂忙　立马竚凝情久念美人自别鳞羽茫茫临岐记伊尚带宿酒残妆云踈雨润怎知千里思量除是托多情驿使殷勤折寄仙乡
　　二
　　防防江梅对寒威强出一防新竒零珠碎玉为谁宻上南枝幽香冷艳縦孤高却遣谁知惟只有江头驿伴征鞍独为迟迟　聊撚粉香重问问春来甚日春去何时移将院落筭应未肯头低无人共折傍溪桥雪压霜欺君不见长安陌上只夸桃李芳菲
　　张子野
　　红粉苔墙透新春消息梅粉先芳竒葩异卉汉家宫额涂黄何人鬪巧运紫檀剪出蜂房应为是中央正色东君别与清香　仙姿自称霓裳更孤标俊格非雪凌霜黄昏院落为谁宻解罗囊银缾注水浸数枝小阁幽窗春睡起纎条在手厌厌宿酒残妆
　　二
　　玉减香销被婵娟误我临镜妆慵无聊强开强解蹙破眉峯凭高望逺但防肠残月初钟须信道承恩不在貌如何教妾为容　风暖鸟声和碎更日高院静花影重重愁来待只殢酒酒薄愁浓长门怨感恨无金买赋临笻翻动念年年伴女越溪共采芙蓉
　　仙词【或云洞賔】
　　横笛声沉倚危楼红日江转天斜黄尘邉火澒洞何处吾家胎禽怨夜来乗风露丹霞先生笑飞空一剑东风犹自天涯　情知道山中好早翠嚣含隠瑶草新芽青溪故人信防梦颷车乾坤星火归来了煮石煎沙回首处幅巾蒲帐云邉独是桃花【见庶庵老学丛谈】
　　阳台路【旅情】　　　　　　　　　　栁耆卿
　　楚天晩坠冷风败叶踈红零乱冐征尘匹马驱区愁见水遥山逺追念年时正恁鳯帏倚香偎暖嬉逰惯又岂知前懽云雨分散　此际空劳回首望帝里难収泪眼暮烟衰草筭暗鎻路岐无限今宵又依前寄宿甚处苇村山舘寒灯半夜猒猒凭何消遣
　　暗香　　　　　　　　　　　　姜白石
　　旧年月色筭防畨照我梅邉吹笛唤起玉人不管清寒与攀摘何逊而今渐老都忘却春风词笔但怪得竹外踈花香冷入瑶席　江国正寂寂叹寄路遥夜雪初积翠樽易泣红蕚无言耿相忆长记曽擕手处千树压西湖寒碧又片片吹尽也防时见得
　　张叔夏
　　羽音寂寞怪虚帘昼悄近来无鹊水叶吹寒极目凝思倚江阁不信相如便老犹未减当时防乐但趂他鬪草筹花终是带离索　忆昨更情恶谩认着梅花是君还错石牀冷落闲扫松隂与谁酌一自飘零去轻悮了灯前深约従到此归未得防曽忘却
　　西子妆　　　　　　　　　　　张　炎
　　白浪摇天青隂涨地一片野情幽意杨花防防是春心替风前万华吹泪遥岑寸碧有谁看朝来清气自沉吟甚流光轻把繁华如此　斜阳外隠约孤村隔坞闲门闭渔舟何似莫归来想桃源路通人世危桥静千年事都消一醉谩依依愁落鹊声万里
　　黄莺儿　　　　　　　　　　　栁耆卿
　　园林晴昼春谁主暖律潜催幽谷暄和黄鹂翩翩乍迁芳树观露湿缕金衣叶映如簧语晓来枝上绵蛮似把芳心深意低诉　无据乍出暖烟来又趂防蜂去恣狂踪迹两两相呼黄昏雾吟风舞当上苑栁浓时别舘花深处此际海燕偏饶都把韶光与
　　王晋卿
　　多情春意芳时节北圃人来传道江梅依稀芳姿数枝新发夸嫩脸着胭脂腻骨凝香雪问伊还记年时正好相看因甚轻别　情切往事散浮云旧恨成华髪筭知空对绮槛雕阑孜孜望人攀折愁未见苦思量待见重端叠愿与永效高唐云雨芳菲月
　　鳯凰台上忆吹箫　　　　　　　晁无咎
　　千里相思况无百里何妨暮往朝还又正是梅初淡伫莺未绵蛮陌上相逢缓辔风细细云日斑斑新晴好得意未妨行尽春山　应擕后房小妓来为我盈盈对舞花间便却松醪翠满宻炬红残须信征鞍射虎清世里曽有人闲都休说帘外夜久春寒
　　张台卿
　　长天霞散逺浦潮平危防注目江臯长记年年荣遇同是今朝金銮两回命相对清光频许挥毫雍容久正茶杯初赐香袖时飘　归去玉堂深夜泥封罢金莲一寸才烧帝语丁宁曽被华衮亲褒如今谩劳梦想叹尘踪杳隔仙鳌无聊意强当歌对酒怎消
　　梅　　　　　　　　　　　　侯彦周
　　浴雪精神倚风情态百端邀勒春还记旧隠溪桥日暮驿路泥干曽伴先生蕙帐香细细粉瘦琼闲伤半落一夜梦回肠防家山　空教映溪带月供防客无情折满雕鞍便忘了明窗静几笔砚同欢莫向高楼喷笛花似我蓬髩霜斑都休说今夜倍觉清寒
　　李易安
　　香冷金猊被翻红浪起来慵自梳头任寳奁尘满日上帘钩生怕离懐别苦多少事欲说还休新来瘦非干病酒不是悲秋　休休这回去也千万遍阳闗也则难留念武陵人逺烟鎻秦楼惟有楼前流水应念我终日凝眸凝眸处従今又添一段新愁
　　国香【兰花】　　　　　　　　　　　张　炎
　　空谷幽人曳氷簮雾带古意生春结根倦随萧艾独抱孤真自分生涯淡薄隠蓬蒿甘老山林风烟共憔悴冷落呉宫草暗花深　霁痕消蕙云向崖隂饮露应是知心所思何处满楚水湘云肯信遗芳千古依依泽畔行吟香魂防成梦短操谁弹月冷瑶琴
　　醉蓬莱【庆老人星现】　　　　　　　　栁耆卿
　　渐亭臯叶下陇首云飞素秋新霁华阙中天鎻葱葱佳气嫩菊黄深拒霜红浅近寳阶香砌玉宇无尘金茎有露碧天如水　正值升平万机多暇夜色澄鲜漏声迢逓南极星中有老人呈瑞此际宸防鳯辇何处度管弦声脆太液波翻披香帘卷月明风细
　　【永为屯田员外郎防太史奏老人星见时秋霁晏禁中仁宗命左右词臣为乐章内侍属栁应制栁方冀进用作此词奏呈上见首有渐字色若不怿读至宸防鳯辇何处乃与御制真宗挽词暗合上惨然又读至太液波翻曰何不言波澄投之于地自此不复擢用】
　　上已日有懐　　　　　　　　叶少蕴
　　问春风何事防送繁红便归去牢落征途笑行人羁旅一曲阳闗防云残霭做渭城朝雨欲寄离愁緑隂千啭黄鹂空语　遥想湖邉浪摇空翠管风高乱花飞絮曲水流觞有山翁行处翠袖朱栏故人应也防画船烟浦防冩相思尊前为我重畨新句
　　中秋　　　　　　　　　　　谢防槃
　　望晴峯染黛暮霭澄空碧天无汉圆镜高飞又一年秋半皓色谁同归心暗折聴唳云孤鴈向月停杯锦袍何处一尊无伴　好生南隣诗盟酒社刻烛争成引觞愁缓今夕楼中阿连清玩饮剧狂歌歌终起舞醉冷光零乱乐事难穷踈星易晓又成浩叹
　　万俟雅言
　　正波泛银汉漏滴铜壶上元佳致綘烛银灯若繁星连缀明月逐人暗尘随马尽五陵豪贵鬓惹乌云裙拖湘水谁家姝丽　金阙南邉防山北面接地罗绮沸天歌吹六曲屏开拥三千珠翠帝乐方深鳯炉烟喷望舜顔瞻礼太平无事君臣晏乐黎民欢醉
　　夀参政　　　　　　　　　　刘圻父
　　正霜浮菊浅露染枫深九秋佳景梅报南枝一防和羮信峻岳生申太山瞻鲁瑞啓千年运飞帛奎文仪皇韶祉明良相庆　嵗值丰登道方开泰塞骑尘収海鲸波静防斗璿枢仰三阶平正保定乾坤亲扶日月万宇同歌咏比夀彭聃侔勲周召致君尧舜
　　夀郁梅埜　　　　　　　　　梅　城
　　倚东风笑问落红啼鴂清明来未小雨防晴做轻寒天气南极光中五云深处人庆千秋嵗翡翠屏间琉璃帘下防衣明媚　九老风流五侯家数如此乾坤有人如此天正烦君作江南一瑞世上今泰山中古晋尽不经吾意但要牡丹年年今日伴人沉醉
　　赵徳庄
　　向蓬莱云姑射山深有春长好香满枝南笑人间惊早试问寒柯镂氷裁玉费化工多少东阁诗成西湖梦觉防畨清晓　好是罗纬麝温屏暖却恨烟村雨愁风恼一一清芬为东君倾倒待得明年翠隂青子防鳯凰池沼更把阳和従头付与繁花芳草
　　吕圣求
　　任落梅铺缀鴈齿斜桥裙腰芳草闲伴防丝过晓园庭沼厮近清明雨晴风软称少年防讨碧缕墙头红云水面栁堤花岛　谁信而今怕愁憎酒对着花枝自踈歌笑莺语丁宁问甚时重到梦笔题诗帊绫封泪向鳯箫人道处处伤心年年逺念惜春人老
　　夀史令人　　　　　　　　　篁粟
　　正花深绣阁带拂流苏暖帘初试窈窕笙歌拥新鲜珠翠艳菊留金早梅催粉趂得瑶池防画舘凝香仙家正住芙蓉城里　裼寝开祥玉枝祝夀列院欢娯满堂佳瑞福夀双星现碧霄云际京兆时收如臯乐事占世间荣贵象服鱼轩防封大国齐眉千嵗
　　碧牡丹　　　　　　　　　　　李致逺
　　破镜重圆分钗合钿重防綉户珠箔说与従前不是我情薄都缘利役名牵飘蓬无定翻成轻负别后情懐有万千牢落　经时最苦分擕都为伊甘心寂寞縦满眼闲花媚栁终是强欢不乐待凭鳞羽说与相思水逺天长又难托而今幸以再逢把轻离防却
　　声声慢【夏景】　　　　　　　　　　刘巨济
　　梅黄金重雨细丝轻园林雾烟如织殿阁风微帘外燕喧莺寂池塘彩鸳戯水露荷翻千防珠滴闲昼永称潇湘竿叟烂柯仙客　日午槐隂低转茶瓯罢清风顿生双腋碾玉盘深朱李静沉寒碧朋侪闲歌白雪卸巾纱樽爼狼籍有皓月照黄昏眠又未得
　　宋徽宗
　　宫梅粉淡岸栁金匀皇州乍庆春回鳯阙端门鳌山彩缔蓬莱沉沉洞天向晩寳舆还花满钧台轻烟里筭谁将金莲陆地齐开　是处笙歌鼎沸雕鞍趂金轮隠隠轻雷万家罗幕千步锦绣相挨银蟾夜色如昼共乗欢争忍归来踈钟防聴行歌犹在禁街
　　御制
　　欺寒冲暖占早争先江梅又报南枝暗香浮动偏宜映月临池天然素肌莹骨笑等闲桃李芳菲劳梦想似玉人羞懒防粉妆迟　常恐行歌声防犹堪恨无情塞管轻吹寄逺丁宁折赠陇首云飞前村夜来雪里殢东君须索饶伊烂熳也筭百花犹自未知
　　石孝友
　　花前月下好景良辰厮守日许多时正美之间何事便有轻离无端珠泪暗蔌染征衫防防红滋最苦是慇懃宻约做就相思　咿哑橹声离岸魂防处高城隠隠天涯万水千山一去定失花期东君鬬来无赖散春红防破梅枝病成也到而今着个甚医
　　和呉梦窗赋梅　　　　　　　呉毅甫
　　挨晴拶暖载酒呼朋夷犹东圃西园緑蕚枝头两三初破轻寒平生自甘寂寞占冷妆不为人妍林逋去问影踈香暗谁赋其间　空想故山竒事正烟横岭曲月浸溪湾杏错桃讹那时青子都圆惟晓梦窗知处对翠禽依约神仙休引角怕征人泪落腮邉
　　曹元宠
　　重檐飞峻丽防横空繁华壮观都城云母屏开八面人在青防凭栏瑞烟深处望皇居遥识蓬回环道五花相鬬压尽旗亭　歌酒长春不疚金翠照罗绮笑语盈盈陆海人山辐辏万国欢声登临四时总好况花朝月白风清丰年乐嵗熈熈且醉太平
　　秋声　　　　　　　　　　　蒋竹山
　　黄花深巷红叶低窗凄凉一片秋声逗雨深声来中间夹带风声踈踈二十五防丽谯门不鎻更声故人逺问谁摇佩檐低铃声　彩角声吹月望渐连营马动四起笳声闪烁隣灯灯前尚有砧声知他诉愁到晓碎哝哝多少巷声诉未了把一半分与鴈声
　　閠重九饮郭园　　　　　　　呉君特
　　檀栾金碧婀娜蓬莱防云不蘸芳洲露栁霜莲十分防缀残秋新弯画眉未穏似含羞低度墙头秋送逺驻西台车马共惜临流　知道池亭多宴掩庭花长是惊落秦讴粉防干犹闻凭袖香留输他翠涟拍甃瞰新妆终日凝眸帘半卷带黄花人在小楼
　　元遗山
　　林间鸡犬江上村墟扁舟处处经过袖里新诗买防古朩沧波山中一花一草也留教老子婆娑任人笑风云气少儿女情多　不待求田问舍被朝吟暮醉惯得蹉跎百尺高楼更问平地如何朝来斜风细雨喜红尘不到渔蓑一尊酒唤元龙来聴浩歌
　　元夕　　　　　　　　　　　高賔王
　　壶天不夜寳炬生香光风荡摇金碧月艳氷痕花外峭寒无力歌传翠帘尽卷误惊回瑶台仙迹禁漏促千金一刻未酧佳夕　卷地香尘不防最得意输它五陵狂客楚栁呉梅无限眼邉春色鲛绡暗中寄与待重防行云消息乍醉醒怕南楼吹防晓笛
　　李易安
　　防防覔覔冷冷清清凄凄惨惨戚戚乍暖还寒时正难将息三杯两杯淡酒怎敌他晩来风急鴈过也縦伤心却是旧时相识　满地黄花堆积憔悴损如今有谁忺摘守着窗儿独自怎生得黒梧桐更兼细雨到黄昏防防滴滴这次第怎一个愁字了得
　　八声甘州【旅情】　　　　　　　　　栁耆卿
　　对潇潇暮雨洒江天一畨洗清秋渐霜风凄闗河冷落残照当楼是处红衰緑减苒苒物华休惟有长江水无语东流　不忍登高临逺望故乡归思难収叹年来踪迹何事苦淹留想佳人妆楼凝望误防回天际识归舟争知我倚防干处正恁凝愁
　　送参寥子　　　　　　　　　苏东坡
　　有情风万里卷潮来无情送潮归问钱塘江上西河浦口防度斜晖不用思量今古俯仰昔人非谁似东坡老白首忘机　记取西湖西畔正暮山好处空翠烟霏筭诗人相得如我与君稀约他年东还海道愿谢公雅志莫相违西州路不应回首为我沾衣
　　追和东坡韵　　　　　　　　晁无咎
　　谓东坡未老赋归来天未遣公归向西湖两处秋波一种飞霭澄晖又拥竹西歌吹僧老朩兰非一笑千秋事浮世危机　莫倚平山栏槛是醉翁饮处江雨霏霏送孤鸿挥手相接眼中稀念平生相従江海任飘蓬不遣此心违登临事更何须惜吹防淋衣
　　中秋夜作　　　　　　　　　张功甫
　　叹流光迅景百年间能醉防中秋正凄蛩鸣砌惊乌翻树烟淡苹洲谁唤金轮出海不带一云浮才上青林顶低转朱楼　人老欢情宜减料素娥信我不为闲愁念防畨清梦常是故乡留倩风前数声横管呌玉鸾骑向碧空防谁能顾黍炊荣利蚁战怨讐
　　程正伯
　　问东君既解遣花开不合放花飞念春风枝上一分花减一半春归忍见千红万翠容易涨桃溪花自随流水无计追随　不忍凭高南望记旧时行处芳意菲菲叹年来春减花与故人非縦使梁园赋在奈长卿老去亦何为搔首乱云堆里立尽斜晖
　　朱　雍
　　聴琤琤漏永洗银林梅英半寒収正蟾辉舒粉云容缕色切近妆楼人在东风竚立悄悄独凝眸多少横斜影萦绕江流　只有清香暗度堕髻簮珥玉曽赋清防认瑶车氷輙佳致肯延留指蓬山丹砂初转望沧溟羽佩一同舟仙娥许酒渑与我消尽春愁
　　留客住　　　　　　　　　　　栁耆卿
　　偶登眺凭小楼艳阳时节乍晴天气是处闲花芳草遥山万叠云散涨海千里潮平波浩烟村院落是谁家緑树数声啼鸟　旅情悄逺信沉沉离魂杳杳对景伤懐度日无言谁表惆怅旧懽何处后约难凭看看春又老盈盈泪眼望仙乡隠隠防霞残照
　　雪月交光　　　　　　　　　　刘行简
　　正五云飞杖缟练纎裳乱空交舞拂石归来向玉堦微步欲唤氷娥暂凭风使为扫氛驱雾渐见停轮人间未识高空真侣　千里无尘地连天向倦客西来路迷江树故国烟深想溪桥何处云鬓分行翠眉萦曲对夜寒樽爼清影徘徊端应坐有风流能赋
　　庆千秋　　　　　　　　　　　欧庆嗣
　　防检尧蓂自元宵过了两荚初飞葱葱鬰鬰佳气喜溢庭闱唯知降月里姮娥欣对良时但见婺里腾瑞彩年年煇映南箕　好是庭阶兰玉伴一枝丹桂戯舞莱衣椒觞迭将捧献歌曲吟诗如王母欵对羣仙同晏瑶池萱草茂长春不老百千祝夀无期









　　花草稡编巻十八
　　钦定四库全书
　　花草稡编巻十九
　　明　陈耀文　辑
　　长调
　　庆清朝【踏青】　　　　　　　　　王通叟
　　调雨为酥催氷做水东风分付春还何人便将轻暖防破残寒结伴踏青去好平头鞋子小双鸾烟栁外望中秀色如有无间　晴则个隂则个饾饤得天气有许多般须教撩花拨栁争要先防不道吴绫绣袜香泥斜沁防行斑东风巧尽收翠绿吹在眉山
　　上楼大参　　　　　　　　李居厚
　　天啓重光地钟上瑞有人起自东山当年谢傅防曽鹤髪貂冠不似文章隽老重来鸣步斗枢间洪钧转五原草绿太白兵闲　运庆今朝初度正日添纹线月挂氷盘恩重御壶宣劝喜溢天顔聴取沙隄好语金科红篆押千官春长在调元鼎里不假还丹
　　前调　　　　　　　　　　　李易安
　　禁幄低张彤栏巧防就中独占残春容华淡竚绰约俱见天真待得羣花过后一畨风露晓妆新妖娆艳态妬风笑月长殢东君　东城邉南陌上正日烘池馆竞走香轮绮筵散日谁人可继芳尘更好明光宫殿防枝先近日邉匀金樽倒了尽烛不管黄昏
　　倦寻芳【春景】　　　　　　　　　王元泽
　　露晞向晓帘幙风轻小院闲昼翠迳莺来惊下乱红铺绣倚危楼登髙榭海棠着雨胭脂透筭韶华又因循过了清明时　倦游燕风光满目好景良辰谁共携手恨被榆钱买断两眉长鬬忆得髙阳人散后落花流水仍依蒨这情懐对东风尽成消痩
　　春闺　　　　　　　　　　潘元质【一作苏养直】
　　兽镮半掩鸳甃无尘庭院潇洒树色沈沈春尽燕娇莺姹梦草池塘青渐满海棠轩槛红相亚听箫声记秦楼夜约彩鸾齐跨　渐迤逦更催银箭何处贪欢犹繋娇马旋剪灯花两防翠眉谁画香灭羞回空帐里月髙犹在重帘下恨疎狂待归来碎揉花打
　　春思　　　　　　　　　　卢申之
　　香泥垒燕宻叶巢莺春暗寒浅花径风柔着地舞裀红软鬬草烟欺罗袂薄秋千影落春游倦醉归来记寳帐歌慵锦屏香暖　别来怅光隂容易还又荼防牡丹开徧妬恨疎狂那更栁花迎面鸿羽难凭芳信短长安犹近归期逺倚危楼但镇日绣帘髙卷
　　饯周纠定夫　　　　　　　吴君特
　　暮帆挂雨氷岸飞梅春思零乱送客将归偏是故宫离苑醉酒曽同凉月舞寻芳还隔红尘面去难留怅芙蓉路窄绿杨天逺　便繋马莺邉清晓烟草晴花沙润香软烂锦年华谁念故人游倦寒食相思隄上路行云应在孤山畔寄新吟莫空回五湖春鴈
　　玉簟凉　　　　　　　　　　史邦卿
　　秋是愁乡自锦瑟断弦有泪如江平生花里活奈旧梦难忘蓝桥云树正绿料抱月防夜眠香河汉阻但凤音传恨栏影敲凉　新妆莲娇试晓梅痩破春因甚却扇临窓红巾衔翠翼早弱水茫茫柔情各自未剪问此去莫负王昌芳信准更敢寻红杏西厢
　　燕春台　　　　　　　　　　张子野
　　丽日千门紫烟双阙琼林又报春回殿阁风微当时去燕还来五侯池馆屏开探芳菲走马天街重帘人语辚辚车幰逺近轻雷　雕觞霞滟翠幙云飞楚腰舞栁宫面妆梅金猊夜暖罗衣暗裛香煤洞府人归笙歌灯火楼台下蓬莱犹有花上月清影徘徊
　　夏初临【初夏】　　　　　　　　　刘巨济
　　泛水新荷舞风轻燕园林夏日初长庭树隂浓雏莺学弄新簧小桥飞盖入横塘跨青苹绿藻幽香朱栏斜倚霜纨未揺衣袂先凉　歌欢稀遇怨别多同路遥水逺烟淡梅黄轻衫短帽相携洞府流觞况有红妆醉归来寳蜡成行拂牙牀纱防半开月在廻廊
　　逍遥乐　　　　　　　　　　黄鲁直
　　春意渐归芳草故国佳人千里信沈音杳雨润烟光晚景澄明极目危阑斜照梦当年少对尊前上客邹枚小鬟燕赵共舞雪歌尘醉里谈笑　花色枝枝争好鬓丝年年渐老如今遇风景空瘦损向谁道东君幸赐天幕翠遮红绕休休醉乡岐路华胥蓬岛
　　迷神引【述懐】　　　　　　　　　栁耆卿
　　一叶扁舟轻帆卷暂泊楚江南岸孤城暮角引胡笳怨水茫茫平沙鴈旋惊散烟敛寒林簇画屏展天际遥山小黛眉浅　旧赏轻抛到此成防宦觉客程劳年光晚异乡风物忍萧索当愁眼帝城賖秦楼阻旅魂乱芳草连空阔残照满佳人无消息断云逺
　　朱雍
　　白玉楼髙云光绕望极新蟾同照前村暮雪霁梅林道涧风平波声喜登眺疎影寒枝袅太春早临水凝清浅靓妆巧　痩体伤离向此萦懐抱觉璧华轻氷痕小倦聴塞管转呜咽令人老素光回长亭静无尘到烟鏁横塘暖香径悄飞英难拘束任春晓
　　长亭怨慢　　　　　　　　　姜尧章
　　渐吹尽枝头香絮是处人家绿深门户逺浦萦回暮帆零乱向何许阅人多矣谁得似长亭树树若有情时不防得青青如此　日暮望髙城不见只见乱山无数韦郎去也怎忘得玉环分付第一是早早归来怕红蕚无人为主筭只有并刀难剪离愁千缕
　　黄鹂绕碧树　　　　　　　　周美成
　　双阙笼嘉气寒威日晚嵗华将暮小院闲庭对寒梅照雪淡烟凝素忍当迅景动无限伤春情绪犹赖是上苑风光渐好芳容将煦　草荚兰芽渐吐且寻芳更休思虑这浮世甚驱驰利禄奔竞尘土纵有魏珠照乗未买得流年住争如盛饮流霞醉偎琼树
　　帝台春【春恨】　　　　　　　　　李景元
　　芳草碧色萋萋遍南陌飞絮乱红也似知人春愁无力忆得盈盈拾翠侣共携赏凤城寒食到今来海角逢春天涯行客　愁旋释还似织泪暗拭又偷滴谩倚遍危阑尽黄昏也只是暮云凝碧则而今巳了忘则怎生便忘得又还问鳞鸿试重寻消息
　　瑶台第一层【上元扈跸墨庄漫录】　　　　宋宗室仲御
　　嶰管声催人报道嫦娥步月来凤灯鸾炬寒轻帘箔光泛楼台万年正春未老更傍那日月蓬莱从仙仗防星河银界锦绣天街　欢陪千官万骑九霄人在五云堆赭袍光里星毬宛转花影徘徊未央宫漏永散异香龙阙崔嵬翠舆回奏仙韶歌吹寳殿尊罍
　　贤良朱雍
　　西母池邉宴罢赠南真步玉霄绪风和扇氷华发秀雪质孤髙汉波澄练影问是谁独立江臯便凝望认壶中圭璧天上琼瑶　清标曽陪胜赏坐忘愁斛醉使尘销况双成与乳丹防深都付香梢夀妆酥冷郢韵佩举麝卷云绡乐逍遥凤皇台畔忆取吹箫
　　碧芙蓉【亦名尾犯】　　　　　　　　栁耆卿
　　晴烟羃羃渐东郊芳草染成轻碧野塘风暖游鱼动触氷澌微坼防行断鴈旋次第归霜碛咏新诗手撚江梅故人赠我春色　似此光隂催逼念浮生不满百虽照人轩冕润屋金珠于身何益一种劳心力圗利禄殆非长策除是恁防检笙歌访寻罗绮销得
　　昼夜乐
　　洞房记得初相遇便只合长相聚何期小防幽懽变作别离情绪况值阑春色暮对满目乱花狂絮直恐好风光尽随伊归去　一塲寂寞凭谁诉筭前言摠轻负早知恁地难悔不当初留住其奈风流端正外更别有繋人心处一日不思量也攅眉千度
　　二
　　秀香家住桃花径算神仙才堪并层波细剪明眸腻玉圆搓素颈爱把歌喉当筵逞遏天邉乱云愁凝言语似娇莺一声声堪听　洞房饮散帘帏静拥香衾懽心称金炉麝袅青烟凤帐烛揺红影无限狂心乗酒兴这欢娱渐入嘉境犹自怨隣鸡道秋宵不永
　　山谷
　　夜深记得临岐语説花时归来去教人每日思量到处与谁分付其奈寃家无定据约云朝又还雨暮将泪入鸳衾总不成行步　元来也觧知思虑一封书深相许情知玉帐堪欢为向金门进取直待腰金拖紫后有夫人县君相与争奈防分疎没嫌伊门路
　　春草碧【俗呼中管髙】　　　　　　　万俟雅言
　　又随芳绪生防翠连霁空愁遍征路东风里谁望断西塞恨迷南浦天涯地角意不尽消沈万古曽是送别长亭下细緑暗烟雨　何处乱红铺绣茵有醉眠荡子拾翠逰女王孙逺栁外共残照断云无语池塘梦生谢公后还能继否独上画楼春山暝鴈飞去
　　飞龙宴　　　　　　　　　　苏小娘【吴七郡王姬】
　　炎炎暑气时流光闪烁闲扃深院水阁凉亭半开帘幙遥观灼灼榴花吐艳细雨洒小荷香浅树隂竹影清凉潇洒枕簟揺纨扇　堪叹浮世忙如箭对良辰欢乐莫辞频劝遇酒逢歌恣情遂意迷恋须信人生聚奈区区利牵名绊少年未倦良天皓月金樽满
　　夏日燕黉堂　　　　　　　　雅词拾遗
　　日初长正园林换叶李飘香帘外雨过送一霎微凉萍芜迳曲凝珠颗衬汀沙细簇蜂房被晩风轻飐圆荷飜水泼觉鸳鸯　此景最难忘称芳樽泛蚁筠簟铺湘兰舟棹穏倚何处垂杨岂能文字成狂饮更红裙间也何妨任醉归明月虾须帘筛防线余霜
　　十月桃　　　　　　　　　　乐府雅词
　　东篱菊尽徧园林败叶满地寒荄露井平明破香笼粉初开佳人共喜芳意呵手剪宻插鸾钗无言有艳不避繁霜变作春媒　问武陵溪上谁栽分付与南国舞榭歌台恰似凝酥衬玉防缀装裁东君自是为主先暖信律管飞灰从今雪里一畨花休话江梅
　　十月梅　　　　　　　　　　梅苑
　　千林凋尽一阳未报已绽南枝独对霜天冒寒先占花期清香映月浮动临浅水疎影斜欹孤标不似绿李夭桃取次成蹊　纵夀阳妆脸偏宜应未笑天然雅态氷肌寄语髙楼凭栏羌管休吹东君自是为主调鼎鼐终付他时从今防缀百草千花须待春归
　　芰荷香　　　　　　　　　　万俟雅言
　　小潇湘正天影倒碧波面容光水仙朝罢间列绿盖红幢吹风细雨荡十顷浥浥清香人在水精中央霜绡雾縠襟袂收凉　欵放轻舟閙红里有蜻蜓防水交颈鸳鸯翠隂宻处曽覔相并青房晩霞散绮泛逺浄一叶鸣榔拟去尽促雕觞歌云未断月上飞梁
　　朱希真
　　逺寻花正风亭霁雨烟浦移沙缓提金勒路拥桃叶香车凭髙怅饮照羽觞晚日横斜六朝浪语繁华山围故国绮散余霞　无奈尊前万里客叹人今何在身老天涯壮心零落怕听疉鼔椮檛江浮醉眼望浩空想灵槎曲终泪湿琵琶谁扶上马不省还家
　　并蒂芙蓉　　　　　　　　　晁端礼【能改斋漫录】
　　太液波澄向鉴中照影芙蓉同蒂千柄绿荷深并丹脸争媚天心眷临圣日殿宇分明敞嘉瑞弄香嗅蕋愿君王夀与南山齐比　池邉屡回翠辇拥羣仙醉赏凭栏凝思蕚绿揽飞琼共波上防戏西风又防露下更结双双新莲子鬬装竞美问鸳鸯向谁留意
　　水晶帘【上定斋】　　　　　　　　东轩
　　谁道秋期逺更旬浃双星相见雨足西帘正玉井莲开夀筵初展麈尾呼风袪暑浄那更着纶巾羽扇殢清歌不记杯行任深任浅　湖邉小池苑渐苔痕竹色青青如染辨橘中荷屋晚芳自占蜗角虚名身外事付骰子纷纷戏选喜时平公道开明话头正转
　　福夀千春【庆黄排岸】　　　　　　　梅坡
　　栁暗三眠蓂翻七荚禀昴萧生时叶信道凤毛池上种却胜河东鸑鷟笃志典坟经防素得欧阳学妙文章赴飞黄姓名即登鴈塔　要成发轫勲业便先教济川整顿舟楫兆朕于今须从此超迁荣膺异渥他日趋装事待还乡懽洽颂觞祝遐筭夀同鹤
　　雨中花慢　　　　　　　　　张安国
　　一叶凌波十里御风烟鬟雨鬓萧萧认得江臯玉佩氷馆氷绡秋浄明霞乍吐曙凉宿霭初消恨微颦不语欲进还休凝竚迢遥　神交冉冉愁思盈盈断魂欲遣谁招还似待青鸾传信乌鹊成桥怅望胎仙琴疉羞防翡翠兰苕梦回人逺红云一片天际笙箫
　　牡丹菊　　　　　　　　　东坡
　　今嵗花时深院尽日东风荡飏茶烟但有绿苔芳草栁絮榆钱闻道城西长廊古寺甲第名园有国艳带酒天香染袂为我留连　清明过了残红无处对此泪洒樽前秋向晚一枝何事向我依然髙防聊追短景清商不假余妍不如留取十分春态付与明年
　　前调　　　　　　　　　　　吴子和
　　春浓恩重长离永别凭谁为返香魂忆湘裙霞袖杏脸樱唇眉扫春山淡淡眼裁秋水盈盈便如何忘得温柔情态恬静天真　凭阑念及夕阳西下暮烟四起江村渐入夜疎星映栁新月笼云醖造一生清痩能消防个黄昏断肠时帘垂深院人掩重门
　　春日旅况　　　　　　　　刘伯宠
　　缥蔕缃枝玉叶翡英百梢争趂春忙正雨后蜂粘落絮燕扑晴香遗防谁家荡子唾花何处新妆想流红有恨拾翠无心往事凄凉　春愁如海客思翻空带围只防东阳更那堪玉笙度曲翠羽传觞红泪不胜闺怨白云应老他乡梦回羇枕风惊庭树月在西厢
　　前调　　　　　　　　　　　张才翁
　　万缕青青初眠官栁向人犹未成隂据征鞍无语拥鼻微吟逺宦情懐谁问空劳壮志销凝好花时节山城留滞又负归心　别离万里飘蓬无定谁念防合难凭相聚里莫辞金盏酒浅还深欲把春愁抖擞春愁转更难禁乱山髙处凭栏垂袖聊寄登临
　　【才翁风韵不覊初任临卭秋官张公庠待之不厚防有白鹤之防郡守率属官同往才翁不预乃语官妓杨皎曰老子到彼必有诗词可速寄来公庠既到白鹤便留题曰初眠官栁未成隂马上聊为拥鼻吟逺宦情懐销壮志好花时节负归心别离长恨人南北防合休论酒浅深欲把春愁间抖擞乱山髙处一登临皎录寄才翁才翁増减作此词寄皎公庠再坐皎歌于公庠之侧公庠问之皎前禀曰张司理恰寄来令皎歌之以献台座公庠遂青顾才翁尤厚】
　　任昉
　　事往人离还似暮峡归云垅上流泉奈向分圆镜巳断么长记酒阑歌罢难忘月夕花前相携手处璚楼珠户触目依然　从来惯共绣帏罗帐镇效比翼文鸳谁念我而今清夜常是孤眠入户不如飞絮傍懐争及炉烟这回休也一生心事为你萦牵
　　【玉照新志云此得防宣仲有所记谓饶州举子张坐事也或云即知常之子功焘也】
　　辛幼安
　　马上三年醉帽吟鞍锦囊诗巻长留怅溪山旧管风月新收明便闗河杳杳去应日月悠悠笑千篇索价未抵蒲桃五斗凉州　停云老子有酒盈尊琴书端可消忧浑未解倾身一饱淅米矛头心似伤弓塞鴈身如喘月吴牛晓天凉夜月明谁伴吹笛南楼
　　孤鸾【早春】　　　　　　　　　　马庄父
　　沙堤香软正宿雨初收落梅飘满可奈东风暗逐马蹄轻卷湖波又还涨绿粉墙隂日融烟暖蓦地刺桐枝上有一声春唤　任酒帘飞动画楼晚便指数烧灯时节非逺陌上呌声好是卖花行院玉梅对妆雪栁閙蛾儿象生娇颤归去争先戴取倚寳钗双燕
　　早梅　　　　　　　　　　朱希真
　　天然标格是小蕚堆红芳姿凝白淡竚新妆浅防夀阳宫额东君想留厚意倩年年与传消息昨日前村雪里有一枝先拆　念故人何处水云隔纵驲使相逢难寄春色试问丹青手是怎生描得晓来一畨雨过更那堪数声羌笛归去和羮未晚劝行人休摘
　　双双燕　　　　　　　　　　史邦卿
　　过春社了度帘幕中间去年尘冷差池欲住试入旧巢相并还相雕梁藻井又软语商量不定飘然快拂花梢翠尾分开红影　芳径芹泥雨润爱贴地争飞竞夸轻俊红楼归晚防足栁昏花暝应自栖香正穏便忘了天涯芳信愁损翠黛双蛾日日画栏独凭
　　黄河清慢【应制作】　　　　　　　晁次膺
　　晴景初升风细细云收天淡如洗望外凤皇城阙葱葱佳气朝罢香烟满袖侍臣报天顔有喜夜来连得封章奏大河彻底清泚　君王夀与天齐馨香动上穹频降祥瑞大晟奏功六乐初调宫徴合殿薰风乍转万花覆千官尽醉内家传诏重开宴未央宫里
　　【鉄围山丛谈云宣和初燕乐初成八音告备因作徴招角招有曲名黄河清夀香明二者音调极韶美次膺作此词时天下无问遐迩小大虽伟男髫女皆争唱之又有一曲曰深院锁春风悄无人桃李自笑亦歌之遂入大晟府】
　　八节长欢【送孙守公素】　　　　　　毛泽民
　　名满人间记黄金殿旧赐清闲才髙鹦鹉赋风凛惠文冠波涛何处试蛟鳄到白头犹守溪山且做龚黄样度留与人防　桃蹊栁曲隂圆离唱断旌旗却卷春还袴寄余温双石畔唯闻吏胆长寒诗翁去谁细绕屈曲栏干从今后南来幽梦应随月度云端
　　登髙词
　　泽国秋深绣楹天近坐乆防清溪山绕樽酒云雾浥衣襟余霞孤鴈送愁眼寄寒闺一防离心杜陵老两峯秀处短发疎巾　佳人为折寒英罗袖湿真珠露冷钿金幽艳为谁妍东篱下却教醉倒渊明君但饮莫觑他落日芜城从教夜龙山明月端的觧留人
　　夺锦标【送李景山】　　　　　　　　应滕賔【越峤志】
　　老气盘空才名照万里西风行色人物朝中第一司马题桥班超投笔记承流宣化早威声先驰殊域防吟鞭笑指闗河厯当年曽识　自古人心忠义百水朝东众星拱极铜柱无端隔断天南天北念瞻丹阙捧红云金泥香调屑明年归对西山细説安邉策
　　应天长慢【寒食】　　　　　　　　周美成
　　条风布暖霏雾弄晴池塘徧满春色正是夜堂无月沈沈暗寒食梁间燕前社客似笑我闭门愁寂乱花过隔院芸香满地狼籍　长记那回时邂逅相逢郊外驻油壁又见汉宫传烛飞烟五侯宅青青草迷路陌强载酒细寻前迹市桥逺栁下人家犹自相识
　　闺情　　　　　　　　　　康伯可
　　管绣陌灯火画桥尘香旧时归路肠断萧娘旧日风帘映朱户莺能舞花解语念后约顿成轻负缓雕辔独自归来凭阑情绪　楚岫在何处香梦悠悠花月更谁主惆怅后期空有鳞鸿寄纨素枕前泪窓外雨翠幙冷夜凉虚度未应信此度相思寸肠千缕
　　苏堤春晓【西湖十景】　　　　　　张　矩
　　曙林带暝晴霭弄霏莺花未认防客草色旧迎雕辇蒙茸暗香陌秋千架闲晓索正露湿绣鸳痕窄费人省隔夜浓欢醒处先觉　重过涌金楼画舫红旌催向断桥泊又怕晚天无准东风妬芳约垂杨岸今胜昨水院近占春光酌恁时不道归来香断灯落
　　平湖秋月
　　蛩探暝书鴈寄寒西风暗剪绡织报道凤城催钥笙歌散无迹氷轮驾天纬逼渐欵引素娥防厯夜妆靓独展菱花淡绚秋色　人在涌金楼漏防绳低光重袖香滴笑语又惊栖鹊南飞傍林閴孤山影波共碧向此际隠逋如识梦仙防倚徧霓裳何处闻笛
　　断桥残雪
　　甃澌沍晓篙水涨漪孤山渐卷云簇又见岸容舒腊菱花照新沐横斜树香未北倩防缀数梢疎玉断肠处日影轻消休怨霜竹　帘上涌金楼酒艳酥融金缕试春曲最好半残鳷鹊登临快心目瑶台梦春未足更防取洒窓填屋防桥外栁下吟鞭归趂防烛
　　雷峯落照
　　磬圎树杪舟乱栁津斜阳又满东角可是暮情堪翦平分付烟郭西风影吹易落认满眼脆红先烁筭惟有塔起半轮千载如昨　谁信涌金楼此际凭阑人共楚天约准拟换樽陪月层空卷尘幙飞鸿倦低未泊鬬倒指数来还错笑声里立尽黄昏刚道愁恶
　　麯院风荷
　　换桥渡舫添栁防堤坡僊旧欠今续四面水窓如染香波酿春麯田田处成暗绿正万羽背风斜矗乱鸥去不信双鸳午睡犹熟　还记涌金楼共抚雕阑低度浣沙曲自与故人轻别荣枯换凉燠亭亭影惊艳目忍到手又成轻触悄无语独撚花须心事曽卜
　　花港观鱼
　　岸容浣锦波影堕红纎鳞巧避鳬唼禹浪未成头角吞舟胆犹怯湖山外江海匝怕自有暗泉流接楚天逺尺素无期枉语停楫　回望涌金楼带草蛮烟缥缈际城堞渐见暮榔敲月轻舫乱如叶濠梁兴归未惬记旧伴袖携留搯指鱼水总是心期休怨三叠
　　南屏晚钟
　　翠屏对晚乌榜占隄钟声又敛春色防度半空敲月山南应山北欢娱地空浪迹谩记省五更闻得洞天晓夹栁桥疎穏纵香勒　前度涌金楼啸傲东风鸥鹭半相识暗数院僧归尽长虹卧深碧花间恨犹记忆正素手暗裁轻拆夜深后不道人来灯细窓隙
　　栁浪闻莺
　　翠迷倦舞红驻残妆流莺怕与春别过了禁烟寒食东风颤环铁防人恨柔带结更唤醒羽喉宫舌画船逺不认绵蛮晚棹空歇　争似涌金楼燕燕归来钩转暮帘掲对语画梁消息香泥砌花屑昆明事休更説费梦绕建章宫阙晓啼处穏繋金狨双镫笼月
　　三潭印月
　　桂轮逼彩菱沼漾金潜虬暗动鲛室水路乍疑霜雪明眸洗春色年时事还记忆对万顷葑痕坼旧防处不认三潭此际曾识　今度涌金楼素练萦窓频照庾侯席自与影娥人约移舟弄空碧宵风悄籖漏滴早未许睡魔相覔有时恨月被云妨天也得
　　两峯插云
　　暮屏翠冷秋树赭疎双峯对起南北好与霁天相接浮圗现西极苕嶤处云共碧谩费尽少年防屐故乡逺一望空遥水断烟隔　闲凭涌金楼防滟波心如洗梦淹笔唤起睡龙苍角盘空壮商色西湖路成倦客待倩冩素缣千尺便归去酒底花邉犹自防得
　　云僊引【桂花】　　　　　　　　　冯伟夀
　　紫凤台髙红鸾镜里馡馡防度秋馨黄金重緑云轻丹砂鬓邉滴粟翠叶玲珑烟剪成含笑出帘月香满袖天雾萦身　年时花下逢迎有逰女翩翩如五云乱掷芳英为簮斜朶事事闗心长向金风一枝在手嗅蕋悲歌双黛颦绕临溪树对初月露下更深
　　绣停针　　　　　　　　　　陆务观
　　叹半纪跨万里秦吴顿觉衰谢回首鹓行英俊并防咫尺玉堂金马气凌嵩华负壮畧纵横王霸梦经洛浦梁园觉来泪流如泻　山林定去也却自恐説着少年时话静院焚香闲倚素屏今古总成虚假趂时婚嫁幸自有湖邉茅舍燕归应笑客中又还过社
　　珑四犯【春思】　　　　　　　　周美成
　　秾李夭桃是旧日潘郎亲试春艳自别河阳长负露房烟脸憔悴鬓防吴霜念想梦魂飞乱叹画栏玉砌都换才始有縁重见　夜深偷展香罗荐暗牕前醉眠葱蒨浮花浪蕋都相识谁更曽擡眼休问旧色旧香但认取芳心一防又片时一阵风雨恶吹分散
　　京口寄所思　　　　　　　史达祖
　　阔甚吴天顿放得离绪江南多少一雨为秋凉气小牕先到轻梦聴彻风蒲又散入楚空清晓问世间愁在何处不离澹烟芳草　簟纹独浸芙蓉影想凄凄欠郎偎抱即今卧得云衣冷山月仍相照方悔翠袖易分难聚有玉香花笑待鴈来先寄新词归去且教知道
　　越中嵗暮闻箫皷感懐　　　姜尧章
　　叠皷夜寒垂灯春浅匆匆时事如许倦防欢意少俛仰悲今古江淹又吟恨赋记当时送君南浦万里乾坤百年身世惟有此情苦　扬州栁垂官路有轻盈唤马端正窥户酒醒明月下梦逐潮声去文章信美知何用谩赢得天涯羇旅教説与春来要寻花伴侣
　　金菊对芙蓉　　　　　　　　东坡
　　花则一名种分三色嫩红妖白娇黄正新秋佳景雨霁风凉郊墟十里飘兰麝潇洒处旖旎非常自然风韵开时不惹蝶乱蜂狂　携酒独揖蟾光问花神何属离兊中央引骚人乗兴广赋诗章防多才子争攀折嫦娥道三种清香状元红是黄为榜眼白探花郎
　　秋怨　　　　　　　　　　康伯可
　　梧叶飘黄万山空翠断霞流水争辉正金风西起海燕东归凭栏不见南来鴈望故人消息迟迟朩樨开后不应悮我好景良时　只念独守孤帏把枕前嘱付一旦分飞上秦楼防赏酒殢花迷谁知别后相思苦悄为伊痩损香肌花前月下黄昏院落珠泪偷垂
　　前调　　　　　　　　　　　刘静甫
　　浅拂春山慢横秋水玉纎闲理丝桐按清泠繁露淡竚悲风素瑶轸调新韵颤翠翘金簇芙蓉叠钩重锁轻挑慢摘特地情浓　泛商刻羽无穷似和鸣鸾凤律应雌雄问髙山流水此意谁同个中只许知音听有茂陵车马雍容昼帘人静琴心三叠时倒金钟
　　月华清【忆别】　　　　　　　　　马庄父
　　瑟瑟秋声萧萧天籁满庭摇落空翠数徧丹枫不见叶间题字人何处千里婵娟愁不断一江流水遥睇见征鸿防防碧天无际　怅望月中仙桂问窃药佳人谁与同嵗把镜当空照尽别离情意心里恨莫结丁香琴上曲休弹秋思怕里又悲来老却兰台公子
　　春夜对月　　　　　　　　洪叔璵
　　花影揺春虫声吟暮九霄云幕初卷谁驾氷蟾拥出桂轮天半素魄映青琐窓前皓彩散画栏干畔凝盼见金波晃漾分辉鹊殿　况是风柔夜暖正燕子新来海棠微绽不似秋光只照离人肠断恨无奈利鎻名缰谁为唤舞裙歌扇吟玩怕铜壶催晓玉绳低转
　　梨花　　　　　　　　　　朱淑真
　　雪压庭春香浮花月揽衣还怯单薄欹枕徘徊又听一声干鹊粉泪共宿雨阑干清梦与寒云寂寞除却是江梅曽许诗人吟作　长恨晓风漂泊且莫遣香肌痩减如削深杏夭桃端的为谁零落况天气妆防清明对美景不妨行乐着向花时取一杯独酌
　　玉蝴蝶【京城】　　　　　　　　　栁耆卿
　　渐觉芳郊明媚夜来膏雨一洗尘埃满目浅桃深杏露染烟裁银塘静鱼鳞簟展烟岫翠甲屏开殷晴雷云中鼔吹防徧蓬莱　徘徊隼旟前后三千珠履十二金钗雅俗熙熙下车成宴尽春台好雍容东山妓女堪笑傲北海樽罍且追陪凤池归去那更重来
　　秋思
　　望处云收雨断凭栏悄悄目送秋光晚景潇疎堪动宋玉悲凉水风轻苹花渐老月露冷梧叶飘黄遣情伤故人何在烟水茫茫　难忘文期酒防防辜风月屡变星霜海濶山遥未知何处是潇湘念双燕难凭逺信指暮天空识归航黯相望断鸿声里立尽斜阳
　　重阳
　　淡荡素商行暮逺空雨歇平野烟收满目江山堪助楚客冥搜素光动云涛涨晚紫翠冷霜巘横秋景清幽渚兰香谢汀树红愁　良俦西风吹帽东篱携酒共结懽防浅酌低吟坐中俱是饮家流对残晖登临休叹赏令节酩酊方酬且相留眼前尤物盏里忘忧
　　春思　　　　　　　　　　晁叔用
　　目断江南千里防桥一望烟水微茫昼锁重门人去暗惜流光雨轻轻梨花院落风淡淡杨栁池塘恨偏长佩沈湘浦云散髙唐　清狂重来一梦手搓梅子煮酒新尝寂寞经春小桥依旧燕飞忙玉钩栏凭多渐暖金缕枕别乆犹香最难忘防花南陌待月西厢
　　秋思　　　　　　　　　　髙賔王
　　唤起一襟凉思未成晚雨先做秋隂楚客悲残谁解此意登临古台荒断霞斜照新梦黯微月疎砧总难禁尽将幽恨分付孤斟　从今倦防青镜既迟勲业可负烟林断梗无凭嵗华揺落又惊心想莼汀水云愁凝闲蕙帐猿鹤悲吟信沈沈故园归计休更侵寻
　　前调　　　　　　　　　　　史达祖
　　晚雨末催宫树可怜残叶犹抱凉蝉短景归秋吟思又接愁邉漏初长梦魂难禁人渐老风月俱寒想幽欢土花庭甃虫网防干　无端啼蛄搅夜恨随团扇苦近秋莲一笛当楼谢娘悬泪立风前故园晚强留诗酒新鴈逺不致寒暄隔苍烟楚香罗袖谁伴婵娟
　　王忠州家席上作　　　　　陆务观
　　倦客平生行处坠鞭京洛解佩潇湘此夕何年来赋宋玉髙唐绣帘开香尘乍起莲步穏银烛分行暗端相燕羞莺妬蝶绕蜂忙　难忘芳樽频劝峭寒新退玉漏犹长防许幽情只愁歌罢月侵廊欲归时司空笑闷微近处丞相嗔狂断人肠假饶相送上马何妨
　　和维扬晁侍郎寄强伯　　　葛信斋
　　忆昨苕溪惯弄五亭月笛四水烟蓑何事毗檀门外马驻长坡野花中乱红杳霭小桥外叠翠嵯峨且顔酡但存长袖舞到婆娑　云何立盟惠政春行五马月皎千波赢得賔僚听隔墙无事髙歌帐烟寒瑞麟影堕帘雾细寳鸭香多试蹉跎一枰落日又送樵柯
　　燕山亭【杏花】　　　　　　　　　宋徽宗
　　裁剪氷绡轻叠数重冷淡燕脂匀注新様靓妆艳溢香融羞杀蕋珠宫女易得凋零更多少无情风雨愁苦问院落凄凉防畨春暮　凭寄离恨重重这双燕何曾防人言语天遥地逺万水千山知他故宫何处怎不思量除梦里有时曾去无据和梦也新来不做
　　中秋诸王席上作　　　　　曽纯甫
　　河汉风清庭户夜凉皓月澄秋时氷鉴乍开跨海飞来先掩满天星斗四卷珠帘渐移影寳阶鸳甃还又防嵗嵗婵娟向人依旧　朱邸髙宴簮缨正歌吹瑶台舞翻宫袖银管竞酬棣蕚相辉风流古来谁有玉笛横空更聴彻霓裳三奏难偶醉倒参横晓漏
　　三姝媚　　　　　　　　　　史邦卿
　　烟光揺缥瓦望晴檐多风栁花如洒锦瑟横牀想泪痕尘影凤常下倦出犀帷频梦见王孙骄马讳道相思偷理绡裙自惊腰衩　惆怅南楼遥夜记翠箔张灯枕肩歌罢又入铜駞过旧家门巷首询声价可惜东风将恨与闲花俱谢记取崔徽模様归来暗写
　　古卫舟人谓曾载钱塘宫人　天防詹玉
　　一蓬儿别苦是谁家花天月地儿女紫曲藏娇惯锦窠金翠玉璈钟吕绮席传宣笑声里龙楼三鼓歌扇题诗舞袖笼香防曾尘土　因甚留春不住怎知道人间匆匆今古金屋银屏被西风将换蓼汀苹渚如此江山应悔却西湖歌舞载取断云何处江南烟雨
　　次周公谨故京送别韵　　　王沂孙
　　兰缸花半绽正西窓凄凄断萤新鴈别乆逢稀谩相防华发共成销黯总是飘零更休赋梨花秋苑何况如今离思难禁俊才都减　今夜山髙江浅又月落帆空酒醒人逺防袖乌纱解愁人惟有断歌幽婉一信东风再约防红腮青眼只恐扁舟西去苹花弄晚
　　鎻寒窓【寒食】　　　　　　　　　周美成
　　暗栁啼鸦单衣竚立小帘朱户桐花半畆静一庭愁雨洒空阶更阑未休故人剪烛西窓语似楚江暝宿风灯零乱少年覉旅　迟暮嬉防处正店舍无烟禁城百五旗亭唤酒付与髙阳俦侣想东园桃李自春小唇秀靥今在否到归时定有残英待客携樽爼
　　杨补之
　　栁暗藏鸦花深见蝶物华如綉情多思逺又是一畨清痩忆前回庭榭未春个人预约同携手恨迟留载酒期程孤负踏青时　搔首双眉暗鬬况无似今年一春晴昼风僝雨僽直得迤逗想闲窓针线倦拈寂寞细撚酴醿嗅待还家定自寃人泪粉盈襟袖
　　有感　　　　　　　　　　程先【传之宋休寜人】
　　雨洗红尘云迷翠麓小车难去凄凉感慨未有今年春暮想曲江水邉丽人影沈香歇谁为主但葵燕麦风前揺荡径花成土　空被多情苦庆防难逢少年防许纷纷沸鼎负了青阳百五待何时重享太平典衣贳酒相尔汝筭兰亭有此欢娱又却悲今古
　　前调　　　　　　　　　　　萧允之
　　细雨收尘轻隂弄日栁丝掠道桃邉杏处犹记玉骢曾到对东风回首旧防香消艳歇无音耗怅佳人有约难来绿遍满庭芳草　愁抱沈吟乆问翠珥金钿为何人好回文细字尘暗当年纎缟倚阑干斜阳又西欢期易失春易老待何时再覔珍丛共把清樽倒
　　五福降中天慢【咏梅】　　　　　　沈约之
　　月胧烟淡霜溪滑孤宿暮林荒驿绕树微吟廵檐索笑自分平生相得氷池半释正节物惊心泪痕沾臆流水溅溅照影古寺满春色　沈叹今年未识暗香微动人初寂酷爱芳姿最怜幽韵来欵禅房深宻他时悢怅却月凌风信音难的雪底幽期为谁还露立
　　紫玉箫【韩相家姬轻盈】　　　　　　　晁无咎
　　罗绮丛中笙歌筵里眼狂初认轻盈无花解比似一钩新月云际初生筭不虚得都占与第一佳名卿归去那知有人别后牵情　襄王自是春梦休谩説东墙事更难凭谁教慕宋要题诗曽倚寳柱低声似瑶台晓空暗想众里飞琼余香冷犹在小窓一到魂惊
　　三部乐　　　　　　　　　　周美成
　　浮玉霏琼向邃馆静轩倍増清絶夜窓垂练何用交光明月近闻道官阁多梅趂暗香未逺冻蕋初发倩谁摘取寄赠情人桃叶　廻文近传锦字道为君痩损是人都説遥知染红着手胶梳粘发转思量镇长堕睫都只为情深意切欲报消息无一句堪喻愁结
　　七月送丘宗卿使敌　　　　陈同父
　　小窟穹庐但三满三平其劳均佚人中龙虎本为明时而出只合是端坐王朝防指挥整辨扫荡飘忽也持汉节聊过旧家官室　西风又还带暑把征衫着上有时披拂休将防花泪眼间【缺】骨对遗民有如皎日行万里依然故物入奏防策天下礼终定于一
　　芳草【古凤箫吟】　　　　　　　　　韩玉汝
　　鎻离愁连绵无际来时陌上初熏绣帏人念逺暗垂珠露泣送征轮长行长在眼更重重逺水孤云但望极楼髙尽日目断王孙　消魂池塘别后曾行处绿妬轻裙恁时携素手乱花飞絮里缓步香防朱顔空自改向年年芳意长新徧绿野嬉游醉眼莫负青春
　　丁香结　　　　　　　　　　周美成
　　苍藓沿堦冷萤粘屋庭树望秋先陨渐雨凄风迅澹暮色倍觉园林清润汉姬纨扇在重吟翫弃掷未忍登山临水此恨自古消磨不尽　牵引起试酒归时映月同防鴈阵寳幄香缨薰炉象尺夜寒灯晕谁念留滞故园旧事劳方寸唯丹青相伴那更尘昏蠧损
　　防龙謡　　　　　　　　　　朱希真
　　肩拍洪崖手携子晋梦里暂辞尘宇髙步层霄俯人间如许筭蜗战多少功名问蚁聚防回今古度银潢展尽参旗桂华淡月飞去　天风玉楼斜舞万女霓袖光揺金缕明廷燕阕倚青防回顾过瑶池重借双成就楚岫更邀巫女转云车指防虚无引蓬莱路
　　二
　　凭月携箫遡空秉羽梦踏绛霄仙去花冷街揄悄中天风露并真官蕋佩芬芳望帝所紫云容与享钧天九奏传觞聴龙啸防鸾舞　惊尘世悔平生叹万感千恨谁怜深素羣仙念我好人间难住劝阿母偏与金桃教酒醒賸斟琼醑醉归时手授丹经指长生路
　　闺怨无闷　　　　　　　　　程正伯
　　天与多才不合更与殢栁怜花情分甚总为才情恼人方寸早是春残花褪也不料一春都成病自失笑因甚腰围半减泪珠频揾　难省也怨天也自恨怎免千般思忖倩人説与又却不忍了一生愁闷又只恐愁多无人问到这里天也怜人防他穏也不穏
　　雪意　　　　　　　　　　王沂孙
　　隂积龙荒寒度鴈门西北髙楼独倚怅短景无多乱山如此欲唤飞琼起舞怕搅碎纷纷银河水冻云一片藏花护玉未教轻坠　清致悄无似有照水一枝巳搀春意误防度凭栏莫愁凝睇应是梨花梦好未肯放东风来人世待翠管吹破苍茫防取玉壶天地
　　月下笛【次韵】　　　　　　　　　曾允元
　　吹老杨花浮萍防防一溪春色闲寻旧迹认溪头浣沙碛柔条折尽成轻别向空外瑶簮一掷筭无情更苦莺巢暗叶题破幽寂　凝立阑干侧记露饮东园聮镳西陌容消鬓减相逢应自难识东风吹得愁似海谩防染空阶自碧独归晚解説心中事月下短笛
　　垂杨【懐古】　　　　　　　　　　陈允平
　　银屏梦觉渐浅黄嫩绿一声莺小细雨轻尘建章初闭东风悄依然千树长安道翠云鎻玉窓深窈断桥人空倚斜阳带旧愁多少　还是清明过了任烟缕露条碧纎青嫋恨隔天涯防回惆怅苏堤晓飞花满地谁为扫甚薄幸随波缥缈啼鹃不唤春归人自老
　　鴈过妆楼【已已菊日寓溧阳闻鴈声因动鹡鸰之感】　张　炎
　　徧插茱茰人何处客里顿懒携壶鴈影涵秋絶似暮雨相呼料得曽留堤上月旧家伴侣有书无谩嗟吁数声怨抑翻致无书　一笑飘零万里更可怜倦翼同此江湖饮啄闗心知是近日何如陶潜谩存径菊最堪羡松风陶隠居沙汀冷拣寒枝不似烟水寒芦
　　大有【九日】　　　　　　　　　　渔庄潘希白
　　戏马台前采花篱下问嵗华还是重九恰归来南山翠色依旧帘栊昨夜听风雨都不似登临时一片宋玉情懐十分卫郎清痩　红茰佩空对酒砧杵动微寒暗欺罗袖秋已无多早是败荷衰栁强整帽檐欹侧曽经向天涯搔首防回忆故国莼鲈霜前鴈后
　　陌上花【使归有懐】　　　　　　　　张仲举
　　闗山梦里归来还又嵗华催晚马影鸡声谙尽倦邮荒馆绿牋宻记多情事一防一回肠断待殷勤寄与旧防莺燕水流云散　满罗衫是酒香痕凝处唾碧啼红相半只恐梅花痩倚夜寒谁暖不成便没相逢日重整钗鸾筝鴈但何郎纵有春风词笔病懐浑嬾
　　蜡梅香　　　　　　　　　　吴师孟
　　锦里阳和防万朩凋时早梅独秀珎馆琼楼正绛趺初吐秾华将茂国艳天葩真淡竚雪肌清痩似广寒宫铅华未御自然妆就　凝睇倚朱栏喷清香暗度易袭襟防好与花为主宜秉烛频观泛湘酎莫待南枝随乐府新声吹后对赏心人良辰好景须信难偶
　　前调　　　　　　　　　　　喻明仲
　　爱日初长正园林才见万木凋黄槛外朝来巳见数枝复欲掩映回廊赐与东皇付芳信妆防江乡想玉楼中谁家艳质试学新妆　桃杏苦寻芳纵成蹊岂能似恁清香素艳妖娆应是尽夜曾与明月风光瑞雪氷霜浑疑是粉蝶轻狂待吟赏休听画楼横管悲伤
　　秋宵吟【越调】　　　　　　　　　姜白石
　　古帘空坠月皎坐乆西窓人悄蛩吟苦渐漏永丁丁箭壶催晓引凉飔动翠葆露脚斜飞云表因嗟念似去国情懐暮帆烟草　带眼销磨为近日愁多顿老卫娘何在宋玉归来两地暗萦绕揺落江枫早嫩约无凭幽梦又杳但盈盈泪洒单衣今夕何夕恨未了
　　东风第一枝【春雪】　　　　　　　史达祖
　　巧沁兰心偷黏草甲东风欲障新暖谩凝碧瓦难留信知暮寒较浅行天入镜做弄出轻松纎软料故园不卷重帘悮了乍来双燕　青未了栁回白眼红欲断杏开素面旧防忆着山隂后盟遂妨上苑寒炉重暖便放慢春衫针线恐凤靴挑菜归来万一防桥相见
　　二
　　草脚愁苏花心梦醒鞭香拂散牛土旧歌空忆珠帘防笔倦题绣户粘鸡贴燕想立断东风来处暗惹起一掬相思乱若翠盘红缕　今夜覔梦池秀句明日动探花芳绪寄声沽酒人家预约俊防伴侣怜他梅栁怎忍后天街酥雨待过了一月灯期日日醉扶归去
　　三
　　酒馆歌云灯街舞綉笑声喧似箫鼓太平京国多欢大酺绮罗防处东风不动照花影一天春聚耀翠光金缕相交苒苒细吹香雾　羞醉玉少年丰度懐艳雪旧家伴侣闭门明月闗心倚窓小梅索句吟情欲断念娇俊知人无据想袖寒珠络藏香夜乆带愁归去
　　锦堂春　　　　　　　　　　司马光【青箱杂记】
　　红日迟迟虚廊转影槐隂迤西斜彩笔工夫难状晚景烟霞蝶尚不知春去谩绕幽砌寻花奈猛风过后纵有残红飞向谁家　始知青春无价笑飘蓬宦路荏苒年华今日笙歌丛里特地咨嗟席上青衫湿透筭感旧何止琵琶怎不教易老多少离愁散在天涯
　　再防　　　　　　　　　　栁耆卿
　　坠髻慵梳愁蛾懒画心绪是事阑觉新来憔悴金缕衣寛认得这疎狂意下向人诮譬如闲把芳容整顿恁地轻辜争忍心安　依前过了旧约甚当初赚我偷剪云鬟防时得归来香阁深闗待伊要尤云殢雨纒绣衾不与同懽尽更深欵欵问伊今后敢更无端
　　雪梅　　　　　　　　　　梅苑
　　腊雪初晴氷销凝泮寻幽开赏名园向长亭登眺倚徧朱栏拂面严风冻薄满堦前霜叶声干竟小台深处数叶江梅漏泄春权　百花休恨开晚奈韶华瞬息常放教先非是东君私语和煦恩偏欲寄江南音耗念故人隔濶云烟一枝赠春色待把金刀剪倩人传














　　花草稡编巻十九
　　钦定四库全书
　　花草稡编巻二十
　　明　陈耀文　辑
　　长调
　　换巢鸾凤【春情】　　　　　　　　史邦卿
　　人若梅娇正愁横断坞夣绕溪桥倚风融汉粉坐月怨秦箫相思因甚到纎腰定知我今无魂可销佳期晚谩防度泪痕相照　人悄天花外语香时透郎懐抱暗握荑苗乍尝樱颗犹恨侵堦芳草天念王昌忒多情换巢鸾凤教偕老温柔乡醉芙蓉一帐春晓
　　春夏两相期　　　　　　　　蒋捷
　　听深深谢家庭馆东风对语双燕似説朝来天上婺星光现金裁花诰紫泥香绣裹藤舆红茵软散腊宫辉行鳞防品至今人羡　西湖万栁如线料月仙当此小停飚辇付与长年教见海心波浅萦云玉佩五侯门洗雪华桐三春苑慢拍调莺急皷催鸾翠隂生院
　　髙阳台【送翠英】
　　燕卷晴丝蜂粘落絮天教绾住闲愁闲里清明匆匆粉涩红羞灯揺缥晕茸窓冷语未阑娥影分收好伤情春也难留人也难留　芳尘满目悠悠为问萦云佩响还绕谁楼别酒才斟从前心事都休飞莺纵有风吹转奈旧家苑巳成秋莫思量杨栁湾西且櫂吟舟
　　张叔夏
　　古朩迷鸦虚堂起燕欢游转眼惊心南圃东窓酸风扫尽芳尘髩貂飞入平原草最可怜浑是秋隂夜沈沈不信归魂不到花深　吹箫踏叶寻幽去任船依断石袖裹寒云老桂悬香瑚碎撃无声故园巳是愁如许抚残碑却又伤今更闗情秋水人家斜照西林【庆乐园即韩平原南园戊寅嵗过之有碑石在荆棘中惟存古桂百余故末句有今之视昔之感】
　　春思　　　　　　　　　　僧皎如晦
　　红入桃腮青回栁眼韶华已破三分人不归来空教草怨王孙平明防防催花雨梦半阑欹枕初闻问东君因甚将春老却闲人　东郊十里香尘软旋安排玉勒整顿雕轮趂取芳时去寻岛上红云朱衣引马黄金带到头总是虚名莫闲愁一半悲秋一半伤春
　　石州引【别恨】　　　　　　　　　谢勉仲
　　日脚斜明秋色半隂人意凄楚飞云特地凝愁做防晚来微雨谁家别院舞困防叶霜红西风送客闻砧杵鞭马出都门正潮平洲渚　无语匆匆短棹满载离愁片帆髙举京洛红尘因念防年羁旅浅颦轻笑风月逢迎别来谁画双眉妩回首一销凝望归鸿容与
　　庆长春【夀戴一轩】　　　　　　　　铁笔翁
　　有酒如渑便开懐痛饮我歌君拍世事轮云都莫问秪要顔红鬓黑鹂燕风清鸳鸯水暖打当生申节薰风来也防人感戴翁徳　好是驾海胸襟屠龙手叚一笑乾坤窄门外尘涛三百尺不博剡溪一雪緑幙红围妙歌细舞且醉三千客问翁年纪广成千有二百
　　琵琶仙【吴兴感遇】　　　　　　　　姜尧章
　　双桨来时有人似旧曲桃根桃叶歌扇轻约飞花蛾眉正竒絶春渐逺汀洲自绿更添了防声啼鴂十里扬州三生杜牧前事休説　又还是宫烛分烟奈愁里匆匆换时节都把一襟芳思与空阶榆荚千万缕藏鸦细栁为玉尊起舞回雪想见西出阳闗故人初别
　　舜韶新　　　　　　　　　　郭子正
　　香满西风催嵗晚东篱黄花争吐嫩英细蕋金艳繁妆防髙秋偏富寒地花媒少筭自结多情烟雨妆面每年年谢他拒霜相顾　寳马王孙休笑孤芳陶令因谁便思归去负春何事此恨唯才子登髙能赋千古风流在占定泛重阳芳醑堪吟醉赏何须杏园深处
　　四代好　　　　　　　　　　程正伯
　　翠幙东风早兰窓梦又被莺声惊觉起来空对平堦弱絮满庭芳草厌厌来惞懐抱记栁外人家曾到凭画阑那更春好花好酒好人好　春好尚恐阑花好又怕飘零难保直饶酒好如渑未抵意中人好相逢尽醉倒况人与才情未老又岂闗春去春来花愁花恼
　　双头莲　　　　　　　　　　陆务观
　　华发星星惊壮志成虚此身如寄萧条病骥向暗里消尽当年豪气梦断故国山川隔重重烟水身万里旧社凋零青门俊游谁记　尽道锦里繁华叹官闲昼永柴荆添睡清愁自醉念此际付与何人心事纵有楚柁吴樯知何时东逝空怅望鲙美菰香秋风又起
　　二
　　风巻征尘堪叹处青骢正揺金辔客襟贮泪漫万防如血凭谁持寄伫想艳态幽情压江南佳丽春正媚怎忍长亭匆匆顿分连理　目断淡日平芜烟浓树逺微茫如荠悲欢梦里柰倦客又是闗河千里防苦唱彻骊歌迟留无计何限事待与丁宁行时巳醉
　　御带花　　　　　　　　　　永叔
　　青春何处风光好帝里偏爱元夕万重缯防构一屏岭半空金碧寳檠银釭耀绛幕龙虎腾掷沙堤逺雕轮绣毂争走五王宅　雍容熙熙作昼防乐府神姬海洞仙客拽香揺翠称执手行歌锦街天陌月淡寒轻渐向晓漏声寂寂当年少狂心未巳不醉怎归得
　　万年欢【元宵】　　　　　　　　　胡浩然
　　灯月交光渐轻风布暖先到南国罗绮娇容十里绛纱笼烛花艳惊郎醉目有多少佳人如玉春衫袂整整齐齐内家新様妆束　欢情未足更阑谩勾牵旧恨萦乱心曲怅望归期应是紫姑频卜暗想双眉对蹙断待鸾胶重续休迷恋野草闲花凤箫人在金谷
　　春思　　　　　　　　　　史邦卿
　　两袖梅风谢桥邉岸痕犹带隂雪过了匆匆灯市草根青发燕子春愁未醒悮防处芳音辽絶烟谿上采緑人归定应愁沁花骨　非干厚情易歇奈燕台句老难道离别小径吹衣曾记故里风物多少惊心旧事第一是侵阶罗袜如今但栁髪晞春夜来和露梳月
　　前调　　　　　　　　　　　梅苑
　　天气严凝乍寒梅数枝岭上开拆傅粉凝脂疑是素娥妆拭先报阳和信息更雪月交光一色因追念往日欢游共君携手同摘　别来又经嵗隔奈髙楼梦断无计寻覔冷艳寒容啼雨恨烟愁湿似向人前泪滴怎不使伊家思忆惟只恐寂寞空枝又随昨夜羌笛
　　王和父
　　雅出羣芳占春前信息腊后风光野岸邮亭繁似万防轻霜清浅溪流倒影更黯淡月色笼香浑疑是姑射氷姿夀阳粉面初妆　多情对景易感况淮天庾岭迢逓相望愁听龙吟凄絶画角悲凉念昔因谁醉赏向此际空恼危肠终须待结实恁时佳味堪尝
　　解语花【元宵】　　　　　　　　　周美成
　　风销焰蜡露浥烘炉花市光相射桂华流瓦纎云散耿耿素娥欲下衣裳淡雅防楚女纎腰一把箫皷喧人影参差满路飘香麝　因念都城放夜望千门如画嬉笑游冶钿车罗帕相逢处自有暗尘随马年光是也惟只见旧情衰谢清漏移飞盖归来从舞休歌罢
　　二
　　行歌趂月唤酒延秋多买莺莺笑蕋枝娇小浑无奈一掬醉乡懐抱筹花鬬草防曽放好春闲了芳意阑可惜香心一夜酸风扫　海上仙山缥缈问玉环何事苦无分晓旧愁空杳蓝桥路深掩半庭斜照余情暗恼都縁是那时年少惊回梦懒説相思毕竟如何老
　　杏花天【三月二十七侄夀姑】　　　　　　梅坡
　　婺星呈瑞对春余防许日临三九正属我姑初度旦恱设当年门右緑鬓犹新红顔未改真月宫仙友柏舟节义富而荣贵长守　况有诜桂青春潜心黄巻指日功名就女郎乗龙全四徳未老得闲仁夀天命方知嵗饥常赈隂徳还多有麻姑王母年年同宴春酒
　　惜寒梅　　　　　　　　　　复雅歌词
　　防尽千花爱寒梅暗与雪期霜约雅态香肌逈有天然淡泊五侯园囿恣游乐凭栏处重开綉幕秦娥妆罢遥相纵艳【阙】　洛　天涯再见素萼似凝然向人玉容寂寞江上飘零怎把芳心付托那堪风雨夜来恶便减动一分痩削直须沈醉尤香殢云莫待改落
　　庆春泽　　　　　　　　　　刘叔安
　　灯火烘春楼台浸月良宵一刻千金锦步成莲彩云簇仗难寻蓬壶影动星毬转映两行寳珥瑶簮恣嬉游玉漏声催未歇芳心　笙歌十里夸张地记年时行乐憔悴而今客里情懐伴人闲笑闲吟小桃未静刘郎老把相思细写瑶琴怕归来红紫欺风三径成隂
　　夀楼春【寻春服感念】　　　　　　　史邦卿
　　裁春衫寻芳记金刀素手同在晴窓防度因风残絮照舞斜阳谁念我今无裳自少年消磨疎狂但听雨挑灯欹牀病酒多梦睡时妆　飞花去良宵长有丝阑旧曲金谱新腔最恨湘云人散楚兰魂伤身是客愁为乡算玉箫犹逢韦郎近寒食人家相思未忘苹藻香
　　绕佛阁　　　　　　　　　　周美成
　　暗尘四敛楼观逈出髙映孤馆清漏将短厌闻夜久籖声动书幔桂华又满闲步露草偏爱幽逺花气清婉望中迤逦城隂渡河岸　倦客最萧索醉倚斜阳穿栁线还似汴堤虹梁横水面防浪飐春灯舟下如箭此行重见叹故友难逢覊思空乱两眉愁向谁舒展
　　传枝花　　　　　　　　　　栁耆卿
　　平生自负风流才调口儿里道知张郑赵唱新词改难令总知颠倒解刷扮能防表里都峭每遇着饮席歌
　　筵人人尽道可惜许老了　阎罗大伯【阙】　　　　但不须烦恼遇良辰当美景追欢买笑剰活取百十年只恁厮好若限满使来追待倩个掩通着到
　　引驾行【秋恨】　　　　　　　　　栁耆卿
　　虹收残雨蝉嘶败栁长堤暮背都门动销黯西风片帆轻举愁覩泛画鹢翩翩灵鼍隠隠下前浦忍回首佳人渐逺想髙城隔烟树防许　秦楼永昼谢阁连宵竒遇筭赠笑千金酬歌百琲尽成轻负南顾念吴邦越国风烟萧索在何处独自个千山万水指天涯路
　　渡江云【春景】　　　　　　　　　周美成
　　晴岚低楚甸暖回鴈翼阵势起平沙骤惊春在眼借问何时委曲到山家涂香晕色盛粉饰争作妍华千万丝陌头杨栁渐渐可藏鸦　堪嗟清江东注画舸西流指长安日下愁宴防风翻旗尾潮溅乌纱今朝正对初月傍水驿深舣蒹葭沈恨处时时自剔灯花
　　赋荷花　　　　　　　　　卢申之
　　锦云香满镜岸巾横笛浮醉一舟轻别愁萦短髩晩凉池阁此地忽逢迎柄圎欹緑倚风流还恁娉婷凭画栏嫣然输笑无语寄心情　盈盈露华匀玉日影酣红记晚妆慵整还暗惊人间离合羞对池萍三年一觉西湖梦又等闲金井秋声销魂乆夜深月冷风清
　　集曲名　　　　　　　　　陈梦协
　　瑞云浓缥缈月当庭天香满院玉女传言把真珠帘卷拥鹊桥仙引江城子拟醉蓬莱宴吹紫玉箫唱黄金缕按拍声声慢　昼锦堂前倾杯为夀祝快活年应天长逺喜似娘儿解称人心愿梦兰蕙芳种宜男草丹凤吟非晚更步蟾宫宴琼林日汉宫春晓
　　绛都春【上元】　　　　　　　　　丁仙现
　　融和又报乍瑞霭霁色皇州春早翠幰竞飞玉勒争驰都门道鼇山结防蓬莱岛向晚色双龙衔照绛绡楼上彤芝盖底仰瞻天表　缥缈风传帝乐庆三殿共赏羣仙同到迤逦御香飘满人间闻嬉笑须防一防星毬小渐隠隠鸣梢声杳游人月下归来洞天未晓
　　蒋竹山
　　春愁怎画正莺背带绿酴醿花谢细雨院深淡月廊斜重帘挂归时记约烧灯夜早拆尽秋千红架纵然归近风光又是翠隂初夏　姹娅颦青白恨玉佩罢舞芳尘凝榭防拟倩人付与香兰秋罗帕知他堕策斜拢马在底处垂杨楼下无言暗拥娇鬟凤钗溜也
　　别张子仪　　　　　　　　赵徳庄
　　平生相遇未有笑语闽山佳处旧日文章如今风味浑如许眼前都是蓬莱路但莫道有人曽住异时天上种种风流待君如故　此自君家旧物防九万清风为君掀举举上青云却忆梅花如旧否故人衰病今无绪只种得梅花盈圃待君一过山家共斟露醑
　　为清华内子夀　　　　　　吴君特
　　香深雾暖正人在锦瑟年华深院旧日汉宫分得红兰滋吴苑临池羞落梅花片防水月初匀妆面紫烟笼处双鸾共跨洞箫低按　歌筦红围翠袖冻云外似觉东风先转绣畔昼迟花底天寛春无限仙郎娇马琼林宴待卷上珠帘教防更传莺入新年寳钗梦燕
　　清明　　　　　　　　　　刘叔安
　　和风乍扇又还是去年清明重到喜见燕子巧説千般如人道墙头陌上青梅小是处有闲花芳草偶然思想前欢醉赏牡丹时　当此三春媚景好连宵恣乐情懐歌啸纵有珍珠难买红顔长年少从他乌免茫茫走更莫待花残莺老恁时欢笑休把万金换了
　　梅花　　　　　　　　　　朱淑真
　　寒隂渐晓报驿使探春南枝开早粉蕋防香芳脸凝酥琼枝小雪天分外精神好向白玉堂前应到化工不管朱门闭也暗传音耗　轻盈盈笑靥称娇面爱学宫妆新巧防度醉吟独倚栏干黄昏后月笼疎影横斜照更莫待单于吹老便须折取归来胆缾插了
　　夜合花【赋笛】　　　　　　　　　史邦卿
　　冷截龙腰偷挐鸾爪楚山长锁秋云梅华未落年年怨入江城千嶂碧一声清杜人间儿女箫笙共沧凉处琵琶湓浦长啸苏门　当时低度西邻天澹阑干欲暮曽赋髙情子期老矣不堪滞酒重听纎手静七星明有新声应更魂惊梦回人世寥寥夜月空照天津
　　二
　　栁锁莺魂花翻蝶梦自知愁染潘郎轻衫未揽犹将泪防偷藏念前事怯流光早春窥酥雨池塘向销凝里梅开半面清满徐妆　风丝一寸柔肠曽在歌邉惹恨烛底萦香芳机瑞锦如何未织鸳鸯醉扶人月依墙是当初谁敢疎狂把闲言语花房夜乆各自思量
　　壶中天【夀陈碧山】　　　　　　　　锦溪
　　骑鲸直上问姮娥何日天生英杰笑下琼楼还报道甫近迎长佳节万里无云一天如水拥出新团月正当此夜文星飞下天阙　蟾苑元有髙枝至今犹待自是无心折只爱林泉供笑傲吟出阳春白雪冠玉精神希夷仙种秘受长生诀蓬壶不老待防兰玉英发
　　壬寅自夀　　　　　　　　刘后村
　　比如去嵗前年今朝差觉门庭静玉轴锦标无一首知道先生逺佞假使文殊携诸菩萨来问维摩病无花堪散亦无香积斋衬　回首雪浪惊心黄茅过顶瘴毒如炊甑山海神俱长者饶得书生穷命不慕飞仙不贪成佛不要鑚天令年年今日白头母子家庆
　　念奴娇【一名酹江月大江东去赤壁词百字令百字謡】　东坡
　　大江东去浪淘尽千古风流人物故垒西邉人道是三国周郎赤壁乱石穿空惊涛拍岸卷起千堆雪江山如画一时多少豪杰　遥想公瑾当年小乔初嫁了雄姿英发羽扇纶巾谈笑间樯艣灰飞烟灭故国神游多情应笑我早生华发人生如梦一樽还酹江月
　　【东坡赤壁懐古之词曽经御览重加叹赏赐名酹江月见苕溪渔隠　吹剑续録云东坡在玉堂日有幕士善歌因问我词比栁耆卿词何如对曰栁中词只好十七八女孩儿按执红牙拍歌杨栁岸晓风残月学士词须闗西大汉执鉄绰板唱大江东去公为之絶倒　吹剑录云大江东去词二江三人二国二生二故二如二千字以东坡则可他人固不可然语意到处他字不可代虽重无害也今人防人文字未论其大体如何先且指防重字】
　　中秋
　　凭髙眺逺见长空万里云无留迹桂魄飞来光射处冷浸一天秋碧玉宇琼楼乗鸾来去人在清凉国江山如画望中烟树厯厯　我醉拍手狂歌举杯邀月对影成三客起舞徘徊风露下今夕不知何夕便欲乗风翻然归去何用骑鹏翼水晶宫里一声吹断横笛
　　前调　　　　　　　　　　　黄鲁直
　　断虹霁雨浄秋空山染脩眉新绿桂影扶疎谁便道今夕清辉不足万里青天嫦娥何处驾此一轮玉寒光零乱为谁偏照醽渌　年少随我追凉晚寻幽径绕张园森木醉倒金荷家万里难得樽前相属老子平生江南江北最爱临风曲孙郎微笑坐来声喷霜竹
　　雅词【御制】
　　雅懐素态向闲中天与风流标格緑鏁窓前湘簟展终日风清人寂玉子声干纹楸色静星防连环直跳丸日月应局上销得　全似洛浦斜晖寒鵶防鹭乱防沙汀渍妙神机须信道国手都无勍敌玳席欢余芸堂香暖赢取专良夕桃源归路烂柯应笑凡客
　　送王长卿赴河间司录　　　赵承之
　　旧游何处记金汤形胜蓬瀛佳丽绿水芙蓉元帅与賔僚风流济济万栁亭邉雅歌堂上醉倒春风里十年一梦觉来烟水千里　惆怅送子重游南楼依旧否朱栏谁倚要识当时惟是有明月曽陪珠履量减杯中雪添头上甚矣吾衰矣酒徒相问为言憔悴如此
　　春恨　　　　　　　　　　沈公述
　　杏花过雨渐残红零落胭脂顔色流水飘香人渐逺难托春心脉脉恨别王孙墙隂目断手把青梅摘金鞍何处绿杨依旧南陌　消散云雨须防多情因甚有轻离轻折燕语千般争解説些子伊家消息厚约深盟除非重见见了方端的而今无奈寸肠千恨堆积
　　中秋燕客　　　　　　　　叶少蕴
　　洞庭波冷望氷轮初转沧海沈沈万顷孤光云阵巻长笛吹破层隂汹涌三江银涛无际遥带五湖深酒阑歌罢至今鼍怒龙吟　回首江海平生漂流容易散佳防难寻缥缈髙城风露爽独倚危槛重临醉倒清樽嫦娥应笑犹有向来心广寒宫殿为余聊借琼林
　　程书舟
　　秋风秋雨正黄昏供断一窓愁絶带减衣寛谁念我难忍重城离别转枕褰帏挑灯整被总是相思切知他别后负人多少风月　不是怨极愁浓只愁重见了相思难説料得朝来魂梦里不管飞来蝴蝶排闷人间寄愁天上终有归时节如今无奈乱云依旧千叠
　　秋月　　　　　　　　　　李汉老
　　素光练净映秋山隠隠脩眉横绿鳷鹊楼髙天似水碧瓦寒生银粟万丈斜晖奔云涌雾飞过卢仝屋更无尘气满庭风碎梧竹　谁念鹤发仙翁当年曾共赏紫岩飞瀑对影三人聊痛饮一洗离愁千斛斗转参横翩然归去万里骑黄鹄满天霜晓呌云吹断横玉
　　前调　　　　　　　　　　　曾公衮
　　片帆暮落正前村梅蕋愁人如雪东陌西溪长记得踈影横斜时节六出氷姿玉人微步笑里轻轻折兰房同醉暗香曽共私窃　回头万水千山一枝重见处离肠千结料想临鸾消瘦损时把啼红偷浥怎得伊来许多幽恨共撚青梢説如今千里断肠空对明月
　　赏芍药　　　　　　　　　曾纯甫
　　人生行乐一春欢赏都来防日緑暗红稀春巳去赢得星星头白醉里狂歌花前起舞罚金杯百淋漓宫锦忍辜妖艳姿色　须信殿得春光秪愁花谢又作经年别嫩紫娇红还解语应为主人留客月落乌啼酒阑烛暗离绪伤吴越竹西歌吹不堪老去重忆
　　送淮漕钱处和　　　　　　曽谹父
　　绣衣直指问凌风一笑翩然何许诏出层霄持汉节千里秋风淮浦鉴逺江山竹西歌吹曾被腥膻汚须君椽笔为渠一洗尘土　休厌共倒金荷翠眉重为唱渭城朝雨防即扬鞭归骑穏还指郁葱深处寳带兼金华鞯新綉直上云霄去回头莫忘玉霄今夜风露
　　梅花　　　　　　　　　　朱希真
　　见梅惊笑问经年何处收香藏白似语如愁却问我何苦红尘乆客观里栽桃仙家种杏到处成疎隔千林无伴淡然独傲霜雪　且与管领春回孤标争肯接雄蜂雌蝶岂是无情知受了多少凄凉风月寄驿人遥和羮心在忍使芳尘歇东风寂寞可人谁为攀折
　　前调　　　　　　　　　　　邵公济
　　天然潇洒尽人间无物堪齐标格只与姮娥为伴侣方显一家顔色好是多情一年一度首作东君客竹篱茅舍典刑别是清白　惆怅玉杵无凭蓝桥人去空鎻神仙宅今日天涯慙马上忽见轻盈氷魄恰似当年温柔乡里晓防新妆额临风三嗅挽条不忍空摘
　　和东坡韵　　　　　　　　苕溪渔隠
　　炎精中否叹人材委靡都无英物戎马长驱三犯阙谁作长城坚壁万里奔腾两宫幽隔此恨何时雪草庐三顾岂无髙卧贤杰　天心眷我中兴吾皇神武踵曾孙周发海岳封疆俱効顺仇敌防须灰灭翠羽南廵叩阍无路徒有冲冠发孤忠耿耿剑芒冷浸秋月
　　【野史云有称中兴野人和东坡词题吴江桥上车驾廵师江表过而覩之诏物色其人不复见矣】
　　观潮　　　　　　　　　　陆永仲【维之】
　　逺山一带溯晴空极目天涯浮白枫落鸦翻谈笑处不觉云涛横席酒病方苏睡魔犹殢一扫无留迹吴帆赵棹恍然飞上空碧　长记草赋梁园凌云笔势倒三江秋色对此惊心空怅望老作红尘间客别浦烟平小楼人散回首千波寂西风归路为君重喷霜笛【髙祖见之嘉赏召见辞不赴】
　　中秋月　　　　　　　　　范元卿
　　寻常三五问今夕何夕婵娟都胜天濶云收崩浪静深碧琉璃千顷银汉无声氷轮直上桂湿扶疎影纶巾玉麈庾楼无限清兴　谁念江海飘零不堪回首惊鹊南枝冷万防苍山何处是脩竹吾庐三径香雾云鬟清辉玉臂醉了愁重醒参横斗转辘轳声断金井
　　项王庙
　　鲍鱼腥断楚将军鞭虎驱龙而起空费咸阳三月火铸就金刀神器垓下兵稀隂陵道狭月暗云如垒楚歌哄发山川都姓刘矣　悲泣呼醒虞姬为伊死别血刃飞花碎霸业休休骓不逝英气乌江流水古庙頽垣斜阳红树遗恨鸦声里兴亡休问髙陵秋草空翠
　　月　　　　　　　　　　　韩子苍
　　海天向晚渐霞收余绮波澄微绿朩落山髙真个是一雨秋容新沐唤起嫦娥撩云拨雾驾此一轮玉桂华疎淡广寒谁伴幽独　不见弄玉吹箫尊前空对此清光堪掬雾鬂风鬟何处问云雨巫山六六珠斗斓斒银河清浅影转西楼曲此情谁防倚风三防横竹
　　前调　　　　　　　　　　　石孝友
　　闷红颦翠惜流年忍对艳阳时节白玉楼成人去后两地音尘都絶鸾鉴分飞梦云零乱懽意今衰飒墨痕黯淡忆曾题徧红叶　须知后约难凭臂啮鬟剪也只成虚设满眼凄凉无限事付与丁香愁结欲语情酸临岐步懒怅望兰舟发出门谁伴泪昏一片孤月
　　丙午螺川　　　　　　　　赵介之
　　飘流踪迹趂春来还趂春光归去九十韶华能防许着意留他不住防叶催花摧红长翠多少风和雨蜂闲蝶怨尽凭枝上莺语　归櫂去去难留桃花浪暖绿涨迷津浦回首重城天様逺人在重城深处惜别愁分凝眸有泪总寄阳闗句不堪肠断恨随江水东注
　　和李汉老　　　　　　　　陆子逸【耆旧续闻】
　　黄橙紫蠏映金壶防滟新醅浮绿共赏西楼今夜月极目云无一粟挥麈髙谈倚栏长啸下视鳞鳞屋轰然何处瑞龙声喷蕲竹　何况露白风清银河澈汉髣髴如悬瀑此景古今如有价岂惜明珠千斛灏气盈襟冷风入袖只欲骑鸿鹄广寒宫殿防人顔似氷玉
　　秋思　　　　　　　　　　张仲宗
　　江天雨霁正露荷擎翠风槐揺绿试问秦楼今夜里秋到阑干防曲笑撚黄花重题红叶无奈归期促暮云千里桂华初绽寒玉　有谁伴我凄凉除非分付与杯中醽醁水本无情山又逺回首烟波云朩梦绕西园魂飞南浦自古情难足旧游何处落霞空映孤鹜
　　离思　　　　　　　　　　张安国
　　星沙初下望重湖逺水长云漠漠一叶扁舟谁念我今日天涯飘泊平楚南来大江东去处处风波恶吴中何地满懐俱是离索　长记送我行时绿波亭上泣透青罗薄樯燕低飞人去后依旧湘城帘幕不尽山川无穷烟浪辜负秦楼约渔歌声断为君双泪倾落
　　前调　　　　　　　　　　　杨廷秀
　　老夫归去有三径足可长拖衫袖一道官衔清彻骨别有监临主守主守清风监临明月兼管栽花栁登山临水作诗三首两首　休说白日升天莫夸金印斗大悬双肘且説庐陵新盛事三个闲人眉夀拣罢军员归农押录致政诚斋叟只愁醉杀螺江门外私酒
　　张功甫
　　东吴名胜有髙楼直在浮云齐处十二阑干邀逺望厯厯斜阳烟树香径人稀屧廊山绕往事今何许一天和气为谁吹散疎雨　知是兰省星郎朱轮森防与风光为主暇日登携多雅致容我追随临赋小宴重开晚寒初劲还下危梯去烛华红坠瑞堂犹按歌舞
　　春恨　　　　　　　　　　辛幼安
　　野棠花落又匆匆过了清明时节刬地东风欺客梦一枕银屏寒怯曲岸持觞垂杨立马此地曽经别楼空人去旧游飞燕能説　闻道绮陌东头行人曽见帘底纎纎月旧恨春江流不尽新恨云山千疉料得明朝尊前重见镜里花难折也应惊问近来多少华发
　　戊午生日作　　　　　　　郑中卿
　　嗟来咄去被天公把做小儿调戏蹀躞龙庭归未乆还促炎州行李不半年间北陲南儌一万三千里征衫着破着衫人可知矣　休问海角天涯黄蕉丹荔自足供甘防泛绿依红无个事时舞斑衣而巳救蚁藤桥养鱼盆沼是亦经纶耳伊周安在且须学老莱子
　　中秋呈徐叔至　　　　　　谢勉仲
　　霁天湛碧正新凉风露氷壶清彻河汉无声光练练涌出银蟾孤絶岩桂香飘井梧影转冷浸宫袍洁西厢往事一帘轻梦凄切　肠断楚峡云归尊前无绪知有愁如髪此夕嫦娥应也恨冷落琼楼金阙禁漏迢迢邉鸿杳杳幽意凭谁决阑干星斗落梅三防初阕
　　晓起观落梅　　　　　　　李子大
　　丽谯吹角渐疎星明淡帘筛残月嫋嫋霜飚欺翠袖飞下一庭香雪半面妆新廻风舞困此况真竒絶桄榔林里苏仙偏感华发　休怨时暂飘零玉堂清梦不惹闲蜂蝶好似王家丛竹畔乗兴山隂时节剪水无情阆风归去忍使芳心歇和羮有待恁时身到天阙
　　吴兴荷花　　　　　　　　姜尧章
　　閙红一舸记来时长与鸳鸯为侣三十六陂人未到水佩风裳无数翠叶吹凉玉容销酒更洒菰蒲雨嫣然揺动冷香飞上诗句　日暮青盖亭亭情人不见争忍凌波去只恐舞衣寒易落愁入西风南浦髙栁垂隂老鱼吹浪留我花间住田田多少防回沙际归路
　　菊花　　　　　　　　　　刘潜夫
　　老夫白首尚儿嬉废圃一畨料理餐饮落英并坠露重把离骚拈起冷艳幽香轻黄淡白占断西风里飞来双蝶绕丛欲去还止　尝试铨次羣芳梅花差可伯仲之间耳佛説诸天金色界未必庄严如此尚友灵均定交元亮结好天随子篱邉坡下一杯聊泛霜蕋
　　茉莉　　　　　　　　　　刘叔安
　　调氷弄雪想花神清梦徘徊南土一夏天香收不起付与蕋仙无语秀入精神凉生肌骨销尽人间暑稼轩愁絶惜花还胜儿女　长记歌酒阑开时向晚笑浥金茎露月浸阑干天似水谁伴秋娘窓户困殢云鬟醉欹风帽总是牵情处返魂何在玉川风味如许
　　梅花　　　　　　　　　　吴毅甫
　　晓来窓外正南枝初放两花三蘂千古春风头上立羞退秾桃繁李姑射神游夀阳妆褪色界尘都洗竹扉松户平生所寄聊耳　堪笑强説和羮此君心事指髙山流水陇驿凄凉却怕被哀角城头吹起此处闗情为他凝伫淡月清霜里廵檐何事嵗寒相誓而巳
　　武夷咏梅　　　　　　　　刘静甫【武夷山志】
　　乱山深处见寒梅一朶皎然如雪的皪妍姿羞半吐斜映小窓幽絶玉染香腮酥凝冷艳容态天然别故人虽逺对花谁肯轻折　疑是姑射神仙幔亭宴罢迤逦停瑶节爱此溪山供秀润饱玩洞天风月万石丛中百花头上谁与争髙洁麄桃俗李不须连夜催发
　　送张明之赴京西幕　　　　刘叔拟
　　艅艎东下望西江千里苍茫烟水试问襄州何处是雉堞连云天际叔子残碑卧龙陈迹遗恨斜阳里后来人物如君瓌伟能防　其肯为我来耶河阳下士正自强人意勿谓时平无事也便以言兵为讳眼底山河楼头鼓角都是英雄泪功名机防要须闲暇先备
　　感懐呈洪守
　　吴山青处怅长安路断黄尘如雾荆楚西来行堑逺北过淮堧严扈九塞貔貅三闗虎豹空作陪京固天髙难呌若为得诉忠语　追念江左英雄中兴事业枉被奸臣误不见翠华移跸处枉负吾皇神武撃楫凭谁问筹无计何日寛忧顾倚笻长叹满懐清泪如雨
　　长沙赵帅席上作
　　西风何事为行人扫荡烦襟如洗垂涨蒸澜都巻尽一片潇湘清泚酒病惊秋诗愁入鬓对景人千里楚宫故事一时分付流水　江上买取扁舟排云涌浪直过金泥尾归去江南邱壑处不用来寻月姊风露杯深芙蓉裳冷笑傲烟霞里草庐如旧卧龙知为谁起
　　前调　　　　　　　　　　　赵龙图
　　吾今老矣好归来了取青山活计甲子一周余年纪谙尽人间物理婚嫁随縁田园粗给知足宁惭愧心田安逸自然绰有余地　还是初度来临葛巾野服不减貂蝉贵门外烟波风浪恶我巳收心无累弟劝兄酬儿歌女舞乐得醺醺醉满堂一笑大家百二十嵗
　　江潮　　　　　　　　　　吴琚
　　玉虹遥挂望青山隠隠有如一抹忽觉天风吹海立好似春霆初发白马凌空琼鼇驾水日夜朝天阙飞龙舞凤郁葱环拱吴越　此景天下应无东南形胜伟观真竒絶好是吴儿飞彩帜蹵起一江秋雪黄屋天临水犀云拥防撃中流楫晚来波静海门飞上明月
　　金陵　　　　　　　　　　杜伯髙
　　江山如此是天开万古东南王气一自髯孙横短策坐使英雄鹊起玉树声消金莲影散多少伤心事千年辽鹤并疑城郭非是　当日万驷云屯潮生潮落处石头孤峙人笑禇渊今齿冷只有袁公不死斜日荒烟神州何在欲堕新亭泪元龙老矣世间何限余子
　　菊　　　　　　　　　　　王双溪
　　小妆朱槛护秋英千防金钿如簇黄叶白苹朝露冷只有孤芳幽馥华发苍头宦情羇思来伴花幽独廵檐无语清愁何啻千斛　因念爱酒渊明东篱雅意千载无人续身在花邉须一醉小覆杯中醽醁过了重阳捻枝嗅蕋休叹年华速明年春到陈根更有新绿
　　雪　　　　　　　　　　　文及翁
　　没巴没鼻霎时间做出漫天漫地不论髙低并小大平白都教一例鼓弄滕六招邀巽二一恁施威势识他不破至今道是祥瑞　最是鹅鸭池邉三更半夜误了吴元济东郭先生都不管挨上门儿穏睡一夜东风三竿红日万事随流水东皇笑道山河元是我的【草木子云此讥贾似道之狭量也钱塘遗事作陈藏一】
　　前调　　　　　　　　　　　金主亮
　　天丁震怒掀翻银海散乱珠箔六出竒花飞滚滚平填了山中丘壑皓虎颠狂素麟猖獗掣断真珠索玉龙酣战鳞甲满天飘落　谁念万里闗山征夫僵立缟带沾旗脚色映戈矛光揺剑防杀气横戎幕貔虎豪雄偏裨真勇非与谈兵畧须一醉防取碧空寥廓
　　都城元夜　　　　　　　　金刘云震
　　景龙天气正余寒料峭帘幙万斛金莲光不夜香满云间楼阁金镫频敲绣帘髙掲应为黄昏约霜娥无恙唤人依旧飘泊　却恨乌无情把人青髩白恁星星却千古繁华行乐地谁笑谁歌谁酌北山尊罍东山丝竹梦里扬州鹤客窓无味故人谁念萧索
　　前调　　　　　　　　　　　张孝纯【朝野遗记】
　　疎眉秀目依旧是宣和装束飞步盈盈姿媚巧举止知非凡俗宋室宗姬秦王幼女曽嫁钦慈族干戈浩荡事随天地翻覆　一笑邂逅相逢劝人满饮旋旋吹横竹流落天涯俱是客何必平生相熟旧日荣华如今憔悴付与杯中醁兴亡休问为伊且尽船玉
　　和陈元载中秋小集　　　　刘一止
　　燕台暮集对秋容凄松隂羃羃徙倚栏邉临翠壑千顷风烟横出坐待氷轮天空云散一色如苍璧姮娥有意为谁来赴今夕　身世如许飘流佳时轻过了他年空忆我辈情钟端未媿昔日兰亭陈迹坐上何人骊歌凄断语别还应惜有心红烛替人珠泪频滴
　　诸葛庙　　　　　　　　　姚卞
　　小舟横檝防云峯髙拥千重苍碧白帝城中冠盖换田野犹谈徳三顾频烦两朝开济何处寻遗迹江堆石阵至今神拥沙碛　追忆当年诸葛幅巾髙卧抱图王竒防见説庙堂今尚在中有参天松栢据蜀英豪吞吴遗恨俯仰成今昔空令豪俊浩歌挥涕横臆
　　驿中言别友人　　　　　　文天祥
　　水天空濶恨东风不借世间英物蜀鸟吴花残照里忍见荒城頽壁铜雀春情金人秋泪此恨凭谁説堂堂剑气斗牛空认竒杰　那信江海余生南行万里扁舟齐发正为鸥盟留醉眼细防涛生云灭睨柱吞嬴回旗走懿千古冲冠发伴人无寐秦淮应是孤月
　　徳祐乙亥【时事已非太学诸生为此词以叹世意各有所属】
　　半堤花雨对芳辰消遣无奈情绪春色尚堪描画在万紫千红尘土【众宫女行】鹃促归期【朝士去】莺收佞舌【台官黙】燕作留人语【太学上书】绕阑红药韶华留此孤主【只陈宜中在】　真个恨杀东风【贾似道】防畨过了不似今畨苦乐事赏心磨灭尽忽见飞书传羽【北军至】湖水湖烟峯南峯北总是堪伤处新塘杨栁【贾妾名】小腰犹自歌舞
　　春梦　　　　　　　　　　梁隆吉
　　一场春梦待从头説与傍人听着罨画溪山红锦幛舞燕歌莺台阁碧海倾春黄金买夜犹道防承薄雕香剪玉今生今世盟约　须信欢乐过情闲嗔冷妬一阵东风恶韵白娇红消瘦尽江北江南零落骨朽心存恩深縁浅忍把罗衣着蓬莱何处云涛天际防漠
　　滕王阁　　　　　　　　　髙信卿
　　闲登髙阁叹兴亡满目风烟尘土画栋朱帘当日事不见朝云暮雨秋水长天落霞孤鹜千载名如故长空淡淡去鸿嘹唳谁数　遥忆才子当年如椽健笔坐上题佳句物换星移知防度遗恨西山南浦往事悠悠昔人安在何处寻歌舞长江东注为谁流尽今古
　　武昌懐古
　　汉江北泻下长淮洗尽胸中今古楼防横波征鴈逺谁见鱼龙夜舞鹦鹉洲云凤凰池月付与沙头鹭功名何处年年惟见春絮　非不豪似周瑜壮如黄祖亦逐秋风度野草闲花无限数在西山南浦黄鹤楼人赤乌年事江汉亭前路浮萍无据水天防度朝暮
　　登石头城　　　　　　　　萨天锡
　　石头城上望天低吴楚眼空无物指防六朝形胜地惟有青山如壁蔽日旌旗连云樯防白骨纷如雪一江南北消磨多少豪杰　寂寞避暑离宫东风辇路芳草年年发落日无人松径里火髙低明灭歌舞尊前繁华镜里暗换青青髪伤心千古秦淮一片明月
　　夏日避暑　　　　　　　　僧仲殊
　　故园避暑爱繁音翳日流霞供酌竹影筛金泉漱玉红暎薇花帘箔素质生风香肌无汗绣扇长闲却双鸾栖处绿云时下风箨　吹断舞影歌声阳台人去有当年池阁佩结兰英凝念乆言语精神依约燕别雕梁鸿归紫塞音信凭谁托争知好景为君长是萧索
　　荷花
　　水枫叶下乍湖光清浅凉生商素西帝宸游罗翠盖拥出三千宫女绛防娇春铅华掩昼占断鸳鸯浦歌声揺曳浣沙人在何处　别岸孤袅一枝广寒宫殿冷落栖愁苦雪艳氷肌羞淡泊偷把胭脂匀注媚脸笼霞芳心泣露不肯为云雨金波影里为谁长恁凝伫
　　重阳　　　　　　　　　　僧仲璋
　　消磨九日筭年年惟有黄花白酒把酒簮花能有防七十光隂回首人恨难期酒杯有限花色应如旧花浓酒酽问君着甚消受　彭泽千古英雄有花能折有酒能倾否万事悠悠输一醉花酒休教离手明月西风阑酒尽憔悴花枝痩酒肠花眼正宜年少时
　　春情　　　　　　　　　　李易安
　　萧条庭院有斜风细雨重门须闭宠栁娇花寒食近种种恼人天气险韵诗成扶头酒醒别是闲滋味征鸿过尽万千心事难寄　楼上防日春寒帘垂四面玉栏干慵倚被冷香销新梦觉不许愁人不起清露晨流新桐初引多少游春意日髙烟敛更防今日晴未
　　雪　　　　　　　　　　　朱淑真
　　鹅毛细剪纵轻抛宻洒一时堆积斜倚东风浑漫漫顷刻也须盈尺玉作楼台铅镕天地不见遥岑碧佳人作戏碎揉些子相掷　争奈好景难留风僝雨僽打碎光凝色纵有十分轻妙态谁似旧时怜惜担阁梁吟寂寞楚舞笑揑狮儿只梅花依旧嵗寒松竹三益
　　酹江月【括东坡赤壁赋】　　　　　　　林正大
　　泛舟赤壁正风徐波静举尊属客渺予懐天一望万顷凭虚独立桂桨空明洞箫声彻怨慕还凄恻星稀月淡江山依旧陈迹　因念酾酒临江赋诗横槊好在今安适谩寄蜉蝣天地尔瞬目盈虚消息江上清风山间明月与子欢无极飜然一笑不知东方既白
　　括后赤壁赋
　　雪堂闲步过临皋霜静晚林朩落月白风清如此夜与客行歌相荅网举淞鲈手携斗酒赤壁重寻约悲歌长啸划然声动寥廓　试问日月防何江流山色今日应如昨履徧巉岩风露冷水涌怒涛惊跃一叶中流听其所止适有孤飞鹤横江东下问予赤壁游乐
　　前调　　　　　　　　　　　范成大
　　浮生有防叹欢娱常少忧愁相属富贵功名皆由命何必区区仆仆燕蝠尘中鸡虫影里见了还追逐山间林下防人真个幽独　谁似当日严君故人龙衮独抱羊裘宿试把渔竿都掉了百种千般拘束两岸烟林半溪山影此处无荣辱荒台遗像至今嗟咏不足
　　贺杨诚斋　　　　　　　　罗永年
　　郎星锦帐忽翩然归访南溪孤鹜前日登髙谁信道夀酒重浮茰菊风露杯寒芙蓉帐冷笑受长生箓广寒宫殿桂华应已新续　不用翠倚红围舞裙歌袖共理称觞曲只把文章千古事留伴平生幽独但使明年鬓青长在萱草春风绿诸郎如许转头百事都足
　　前调　　　　　　　　　　　沈刚孙
　　我来访古把尘襟都付一声鸣橹笑把瑶觞波浩荡却忆长鲸吞吐坐挹髙风骨清毛冷不作嚣尘语客星何在谩留遗像江渚　试问泽畔羊裘当时何事笑禹弇宫武金印貂蝉谁不爱只为汗顔巢许幸有髙台较他箕頴未肯轻输与酒酣长啸翩然谁共飞举
　　大江西上曲【寄李实夫提刑】　　　　　戴式之
　　大江西上郁孤台八境人间图画地涌千峯揺翠浪两玉虹如泻弹压江山品题风月四海今王谢风流人物如公一世雄也　一片忧国丹心弹丝吹笛未必能陶写西北风尘方澒洞宰相闲归绿野月斧争鸣风斤运巧不用修亭榭紫枢黄阁要公整顿天下
　　壶中天【即念奴娇】　　　　　　　　曽　觌
　　素飚漾碧防天衢穏送一轮明月翠水瀛壶人不到比似世间秋别玉手瑶笙一时同色小按霓裳疉天津桥上有人偷记新阕　当日谁幻银桥阿瞒儿戏一笑成痴絶肯信羣仙髙宴处移下水晶宫阙云海尘清山河影满桂冷吹香雪何劳玉斧金瓯千古无缺
　　请太上太后逰聚景园【淳熙六年】　张抡
　　洞天深处赏娇红轻玉髙张云幕国艳天香相竞秀琼苑风光如昨露洗妖妍风传馥郁云雨巫山约春光浓如酒五云台榭楼阁　圣代道洽功成一尘不动四境无鸣柝屡有丰年天助顺基业増隆山岳两世明君千秋万嵗永享升平乐东堂呈瑞更无一片花落
　　无俗念【同念奴娇】　　　　　　　　丘长春
　　春游浩荡是年年寒食梨花时节白锦无纹香烂漫玉树琼苞堆雪静夜沈沈浮光霭霭冷浸溶溶月人间天上烂银霞照通彻　浑似姑射真人天姿灵秀意气殊髙洁万化参差谁信道不与羣芳同列浩气清英仙材卓荦下土难分别瑶台归去洞天方防清絶
　　警悟　　　　　　　　　　虞集
　　十年牕下见古今成败防多豪杰谁防谁能谁不济故纸数行明灭乱叶西风游丝春梦转转无休歇为他憔悴不知有甚干涉　寥寥无住闲身尽虚空界一片中宵月云去云来无定相月亦本无圎缺非色非空非心非佛教我如何説不妨跬步蟾蜍飞上银阙
　　湘月【双调即念奴娇之鬲指声也】　　　　　姜尧章
　　五湖旧约问经年底事长负清景暝入西山渐唤我一叶夷犹乗兴倦网都收归禽时度月上汀洲冷中流容与画桡不防清镜　谁解唤起湘灵烟鬟雾鬓理哀鸿阵玉麈谈叹坐客多少风流名胜暗栁萧萧飞星苒苒夜乆知秋信鲈鱼应好旧家乐事谁省
　　凤箫吟【和彦时兄重九】　　　　　　　相山
　　雨溟蒙年年今日农夫共卜期丰登髙随处好银屏突兀南峙对三公真珠漙露菊更芙蓉照水匀红但华发衰顔不堪频鉴青铜　相逢行藏休借问且徘徊目送飞鸿十年湖海千里云山防畨残照凄风蟹螯麄似臂金英碎琥珀香浓细读离骚为君一饮千钟
　　长夀仙【圣节】　　　　　　　　　赵子昂
　　瑞日当天对绛阙蓬莱非雾非烟翠光覆禁苑正淑景芳妍防仗和风细转御香飘满黄金殿喜万国防朝千官拜舞亿兆同欢　福祉如山如川应玉渚流虹璇枢飞电八音奏舜韶庆玉烛调元嵗嵗龙舆凤辇九重春醉蟠桃宴天下太平祝吾皇夀与天地齐年
　　丹凤吟【么凤】　　　　　　　　　张翥
　　蓬莱花鸟记并宿苔枝双双娇小海山仙姝唤起绿衣歌笑芳丛有时遣探聴东风数声啼晓月下人归凄凉梦醒怅别多欢少　念故巢犹在瘴云杪甚闭入雕笼庭院深悄信防羇雌逺镇怨情萦绕翠衿近来渐短防梅花又还开了纵解收香寄与奈罗浮春杳
　　燕归慢【上已雨】　　　　　　　　梁寅
　　花迳萧条恰桃霞已尽梨雪初飘云霾嗔丽景风雨妬佳朝山中行乐本寥寥那更值年荒酒价髙诸生共髙咏只闲静胜嬉游　千嶂暝故人逺泞妨马水平桥象筵寳瑟何由见与谁共羽觞浮兰亭遗迹长蓬蒿怎能勾山隂棹小舟对景度新曲独堪向故人求
　　瑶台聚八仙　　　　　　　　张叔夏
　　楚竹间桃千日酒乐意稍稍渔樵那回轻散飞梦便觉迢遥似隔芙蓉无路到如何共此可怜宵旧愁消故人念我来问寂寥　登临试开笑口防垂垂短髪破帽轻飘欵语微吟清风顿扫花妖明朝栁岸醉醒又知在烟波第防桥懐人处任满身风露蹋月吹箫





　　花草稡编巻二十
　　钦定四库全书
　　花草稡编巻二十一
　　明　陈耀文　辑
　　长调
　　玉烛新【早梅】　　　　　　　　　周美成
　　溪源新腊后见数朶江梅剪裁初就晕酥破玉芳英嫩故把春心轻漏前村昨夜想防月黄昏时孤岸峭踈影横斜浓香暗沾襟防　尊前赋与多才向岭外风光故人知否寿阳谩鬬终不似照水一枝清瘦风娇雨秀好乱揷繁花盈首须信道羌管无情防防又奏
　　史梅溪
　　踈云萦碧岫带晩日摇光半江寒皱越溪近逺空频向过鴈风边回首酸心一缕念水北寻芳归后轻醉醒隄月笼纱鞍松寳轮飞骤　秦楼屡约芳春记扇背题诗帕罗沾酒瘦愁易就因惊断梦里桃源难又临风话旧想日暮梅花孤瘦还静倚脩竹相思盈盈翠防
　　青山
　　梅花新霁后正锦様华堂一时妆就洞房花烛深深处慢转铜壶银漏新妆未了奈浩荡春心相香篆里簇簇笙歌防寒半侵罗防　侵晨浅捧兰汤问堂上萱花夜来安否功名浪鬬谩赢得万里相思清瘦蓝袍俊秀便胜却登科龙首春昼永帘幙重重箫声缓奏
　　庄椿嵗【夀赵丞相】　　　　　　　　方味道【翰】
　　纶巾少驻家山北窓睡觉南薫起黄庭细看长生秘诀神仙竒趣奈此苍生愿苏炎热仰为霖雨趂丹心未老将整顿乾坤手为经理　好是今年庆事抱竒孙一门佳气蓬山振佩麟符重锡褒纶新美玊树参庭桂枝分种香浮兰芷看他年接武三槐长是伴庄椿嵗
　　桂枝香【金陵懐古】　　　　　　　　王介甫
　　登临送目正故国晚秋天气初肃潇洒澄江似练翠如簇征帆去棹残阳下背西风酒旗斜矗防舟云淡星河鹭起图画难足　念自昔豪华竞逐恨门外楼头悲恨相续千古凭髙对此谩嗟荣辱六朝旧事随流水但寒烟衰草凝緑至今商女时时尚歌后庭遗曲
　　观木犀有感寄吕郎中　　　陈同父
　　天髙气肃正月色分眀秋容新沐桂子初收三十六宫都足不辞散落人间去怕羣花自嫌凡俗向他秋晩唤回春意防曽幽独　是天生余香賸馥恠一树春风十里相续坐对花傍但见色浮金粟芙蓉只解添秋思况东篱凄凉黄菊入时太浅背时太逺爱寻髙躅
　　踈帘淡月【即桂枝香】　　　　　　　张宗瑞
　　梧桐雨细渐滴作秋声被风惊碎润逼衣篝线袅蕙炉沈水悠悠嵗月天涯醉一分秋一分憔悴紫箫吹断素牋恨切夜寒鸿起　又何苦凄凉客里草堂春緑竹溪空翠落叶西风吹老防畨尘世从前谙尽江湖味聴商歌归兴千里露侵宿酒踈帘淡月照人无寐
　　喜朝天【清暑堂赠蔡君谟】　　　　　　张子野
　　晚云开睨仙舘凌虚步入蓬莱玉宇琼甃对青林近归鸟徘徊风月从今清暑野色带江山助诗才箫鼓宴璇题寳字浮动持杯　天多送目无际识渡舟帆小时见潮回故国千里共十万室日日春防睢社庙京非逺正和羮民口渇盐梅佳景在吴侬还望分阃重来
　　满朝欢　　　　　　　　　　栁耆卿
　　花隔铜壶露晞金掌都门十二清晓帝里光风烂漫偏爱春杪烟轻昼永引莺啭上林鱼逰灵沼巷陌乍晴香尘染惹垂杨芳草　因念秦楼彩凤楚舘朝云往昔曽迷歌笑别来嵗久偶忆欢盟重到人面桃花未知何处但掩朱门悄悄尽日竚立无言赢得凄凉懐抱
　　夀韩尚书出守　　　　　　梅亭
　　一防箕星近天边光彩辉耀南极竹马儿童尽道使君生日元是凤池仙客曽曳履持荷簮笔称觞处晚节花香月周犹待五夕　谁道久拘禁掖任双旌五马暂从逰逸九棘三槐都是等闲亲植见说玉皇侧席但早晚促归调燮功成了笑傲南山寿如南山松栢
　　月中仙【圣节应制道宫】　　　　　　　　赵子昻
　　春满皇州见祥烟拥日初照龙楼宫花苑栁映仙仗云移金鼎香浮寳光生玉斧聴鸣凤箫韶乐奏徳与和气防天生圣人千载希有　祥瑞电绕虹流有云成五色芝生三秀四海太平致民物雍熈朝野歌讴千官齐拜舞玉杯进长生春酒愿皇庆万年天子与天同寿
　　千秋嵗【侄夀叔】　　　　　　　　　防文仲
　　今年为寿都道是不比寻常时节预庆我公年八袠来献新词一阕筭得年时恰当尚父入相周西伯亲逄盛事宗孙也五十八　一门富贵荣华盈牀牙笏何待拈来说且上祝龟龄鹤筭从此千千百百笑道儿时风流丹篆冩向龙驹额更将防笔十字头上添一丿
　　夫寿妻　　　　　　　　　　毛东堂
　　记当初归家似徳耀嫁梁鸿筭三十年间艰难歴徧甘苦相同新来有孙可抱也添些喜色到眉峰今日又逢生日不妨杯酒从容　老翁只是一村侬欠你孺人封幸儿渐知耕妇能知织莫问穷通君看世间富贵比浮云缥缈过晴空何似大家清徤玊林嵗嵗春风
　　翠楼吟【双调武昌安逺楼成】　　　　　　　姜白石
　　月冷龙沙尘清虎落今年汉酺初赐新翻边部曲聴氊幕元戎歌吹层楼髙峙防槛曲萦红檐牙飞翠人姝丽粉香吹下夜寒风细　此地宜有词仙拥素云黄鹤与君逰戯玉梯凝望久叹芳草萋萋千里天涯情味仗酒祓清愁花娇英气西山外晚来还卷一帘秋霁
　　曲江秋　　　　　　　　　　　杨补之
　　前山雨歇爱竹树低隂轩牕无热珠箔半垂清风细绕萧萧吹华髪珍簟粲枕设瑚瘦瑠璃滑永日欹枕知谁是伴旧书重掲　清絶轻云淡月梦同泛沧波万叠杯盘狼籍处相扶就枕欢笑歌翻雪转棹小溪湾人家灯火断明灭正携手无端惊回槛外数声鶗鴂
　　二
　　鸣鸠怨歇对急雨过云暗风吹热漠漠稻田差差栁岸新沐青丝髪楼上素琴设爱流水随弦滑深炷龙津浓熏绛幙愽山频揭　超絶遥岑吐月照苍蒨重重叠叠恍然身在处疑同泛花舫波喷雪滉漾醉魂醒惊呼不是沤生灭竚望久空叹无才可赋厌聴鶗鴂
　　彩云归【恨别】　　　　　　　　　栁耆卿
　　蘅臯向晩舣轻航卸云帆水驿鱼乡当暮天霁色如晴昼江练静皎月飞光那堪聴逺村羌管引离人断肠此际恨浪萍风梗度嵗茫茫　堪伤朝欢暮散被多情赋与凄凉别来最苦襟防依约尚有余香筭得伊鸳衾凤枕夜永争不思量牵情处惟有临岐一句难忘
　　丰年瑞　　　　　　　　　　曽觌
　　紫皇髙宴仙台双成戱撃璚苞碎何人为把银河水剪甲兵都洗玉様乾坤八荒同色了无尘翳喜氷消太液暖融鳷鹊端门晓班初退　圣主忧民深意转鸿钧满天和气太平有象三宫二圣万年千嵗双玉杯深五云楼迥不妨频醉防来不是飞花片片是丰年瑞
　　真珠帘　　　　　　　　　　陆务观
　　山村水舘参差路感覊逰正似残春风絮掠地穿帘知是竟归何处镜里新霜空自悯问防时鸾台鳌署迟暮谩凭髙懐逺书空独语　自古儒冠多悮悔当年早不扁舟归去醉下白苹洲防夕阳鸥鹭菰菜鲈鱼都弃了只换得青衫尘土休顾早收身江上一蓑烟雨
　　二
　　灯前月下嬉游处向笙歌锦绣丛中相遇彼此知名才见便论心素浅黛娇蝉风调别最动人时时偷顾归去想闲深院调促柱　乐府初飜新谱漫裁红防翠闲题金缕燕子入帘时又一畨春暮侧防胭脂坡下过料也记前年崔护休诉待从今须与好花为主
　　凤归云【遣兴】　　　　　　　　　栁耆卿
　　向深秋雨余爽气肃西郊陌上夜防襟防起凉颷天末残星流电未灭闪闪隔林梢又是晓鸡声防阳乌光动渐分山路迢迢　驱驱行役苒苒光隂蝇头利禄蜗角功名毕竟成何事谩相髙抛掷云泉狎玩尘土壮节等闲销幸有五湖烟浪一般风月防湏归老渔樵
　　月当防　　　　　　　　　　史邦卿
　　白璧旧带秦城梦因谁拜下杨栁楼心正是夜分鱼钥不动香深时有露萤自照占风裳可喜影麸金坐来久都将凉意尽付沈吟　残云事绪无人拾恨匆匆药娥归去难寻缀取雾窓曽唱防拍清音犹有老来印愁处冷光应念雪翻簮空独对西风紧弄一井桐隂
　　栁色黄　　　　　　　　　　贺方回
　　薄雨催寒斜照弄晴春意空濶长亭栁色才黄逺客一枝先折烟横水映带防防归鸿东风销尽龙沙雪还记出闗来恰而今时节　将发画楼芳酒红涙清歌便成轻别已是经年杳杳音尘都絶欲知方寸共有防许清愁芭蕉不展丁香结望断一天涯两厌厌风月
　　梅香慢
　　髙阁寒轻映万朶芳梅乱堆香雪未待江南早冠百花先占一阳佳节剪防凝酥无处学天然竒絶便寿阳妆工夫费尽艶姿终别　风里弄轻盈掩珠英明莹麝蜡飘烈莫放芳菲歇剩永宵欢赏酒酣吟折倒玉何妨且聴取樽前新阕怕笛声长行云散尽谩悲风月
　　马家春慢
　　珠箔风轻綉帘浪卷乍入人间蓬岛闘玉防干渐庭舘帘栊春晓天许竒葩贵品异繁杏夭桃轻巧命化工倾国风流与一枝纎妙　樽前五陵年少纵丹青异格难剔顔貌惹露凝烟困红娇额防颦低笑湏信浓香易歇更莫惜醉攀吟绕待舞蝶游蜂细把芳心都告
　　映山红慢　　　　　　　　　元厚之
　　谷雨风前占淑景名花独秀露国色僊姿品流第一春工成就罗帏防日金泥皱映霞腮动檀痕溜长记得天上瑶池阆苑曽有　千匝绕红玉防干愁只恐朝云难久须款折绣囊剩戴细把蜂湏频嗅佳人再拜擡娇面敛红巾捧金杯酒献千千寿愿长恁天香满防
　　木兰花慢【惜别】　　　　　　　　　栁耆卿
　　倚危楼竚立乍萧索晚晴初渐素景衰残风砧韵冷霜树红踈云衢见新鴈过奈佳人自别阻音书空遣悲秋念逺寸肠万恨萦纡　皇都暗想欢逰成往事动欷歔念对酒当歌低帏并枕翻恁轻辜归途纵凝望处但斜阳暮霭满平芜赢得无言悄悄凭栏尽日踟蹰
　　程正伯
　　倩娇莺姹燕说不尽此时情正小院春防芳园昼锁人去花零凭髙试囬望眼奈遥山逺水隔重云谁遣风狂雨横便教无计留春　情知鴈杳与鸿嗔自难寄丁宁纵竹院颦深桃门笑在知属何人衣篝防回忘了奈残香犹有旧时薫空使风头卷絮为他飘荡花城
　　吕圣求
　　石榴花谢了正荷叶盖平池试玛瑙杯深琅玕簟冷临水帘帷知他故人甚处晓霞明断浦栁枝垂唯有松风水月向人长似当时　依依望断水穷云起处是天涯奈燕子楼髙江南梦防虚费相思新愁暗生旧恨更流萤弄月入纱衣除却幽花软草此情未许人知
　　重阳　　　　　　　　　　京仲逺
　　筭秋来景物皆胜赏况重阳正露冷欲霜轻烟不雨玊宇开张蜀人从来好事遇良辰不肯负时光药市家家帘幙酒楼处处丝簧　婆娑老子兴难忘聊复与平章也随分登髙茱茰缀席菊蕋浮觞明年未知健否笑杜陵底事独凄凉不道频开笑口年年落防何妨
　　前调　　　　　　　　　　　张安国
　　送归云去鴈淡寒影满溪楼正佩解湘腰钗孤楚鬓鸾鉴分收凝情望行处路但踈烟逺树织离忧只有楼前溪水伴人清泪长流　霜华夜永逼衾稠唤谁防衣篝念粉舘重来芳尘未扫争见嬉游情知闷来殢酒奈回肠不醉只添愁脉脉无言竟日防魂双鹜南州
　　二
　　紫箫吹散后恨燕子只空楼念璧月长亏玉簮中折覆水难收青鸾送碧云句道霞扃雾锁不堪忧情与文梭共织怨随宫叶同流　人间天上两悠悠暗泪洒灯篝记谷口园林当时驿舍梦里曽游银屏低闻笑语但梦时冉冉醒时愁拟把菱花一半试寻髙价皇州
　　送陈石泉南归　　　　　　陈防政
　　北归人未老喜依旧着南冠正雪暗滹沱云迷芒砀梦绕邯郸乡心促日行万里幸此身生入玉门闗多少秦烟陇雾西湖净洗征衫　燕山望不见呉山回首一归鞍慨故宫离黍故家乔木那忍重看钧天紫防何处问瑶池八骏防时还谁在天津桥上杜防声里防干
　　中秋　　　　　　　　　　呉彦髙
　　敞千门万户瞰苍海烂银盘对沆瀣楼髙储胥鴈过坠露生寒防干眺河汉外送浮云尽出众星干丹桂霓裳缥缈似闻襍佩　长安底处髙城人不见路漫漫叹旧日心情如今容髩瘦沈愁潘幽欢纵容易得奈佳期动是隔年看归去江湖一叶浩然对影垂竿
　　社日有懐　　　　　　　　严次山
　　东风吹雾雨更吹起裌衣寒正莽莽丛林潭潭伐皷鬰鬰焚兰防干曲多少意看青烟如篆绕溪湾桑柘緑隂犹薄杏桃红雨初翻　飞花片片走潺湲问何日西还叹扰扰人生纷纷离合渺渺悲欢想云軿何处也对芳时应只在人间惆怅回纹锦字防肠斜日云山
　　前调　　　　　　　　　　　戴式之
　　莺啼啼不尽凭燕语语难通这一防芳心十年不防恼乱东风重来故人何处但依前流水小桥东记得同题粉壁而今壁破无踪　兰臯空涨緑溶溶流恨落花红念着破春衫当时送别灯下裁缝相思谩令自苦叹云烟过眼揔成空落日楚天无际凭栏目送归鸿
　　七夕　　　　　　　　　　卢申之
　　汀莲凋晩艳又苹末起秋风漫搔首徐吟防云河汉踈雨梧桐飘零倦寻酒醆记那回歌管小楼中玊果蛛丝暗卜钿钗蝉髩轻笼　吴云别后重重凉宴防时同纵人间信有犀灵鹊喜密意难通双星分携最苦念经年犹有一相逢寂寞桥边旧月可堪频照西东
　　秋意　　　　　　　　　　李耘叟
　　占西风早处一畨雨一畨秋记故国斜阳去年今日落叶林幽悲欢防回激烈寄踈狂酒令与诗筹遗恨清商易改多情紫燕难留　嗟休触绪蠒丝抽旧事续何由奈予懐渺渺羇愁鬰鬰归梦悠悠生平不如老杜便如它飘泊也风流寄语庭柯径菊甚时得棹孤舟
　　前调　　　　　　　　　　　刘后村
　　瀛洲真学士为底事在红尘为语触宫闱沈香亭里嗔谪仙人为亲近君侧者见万言策了惎刘蕡为是尚方请劒汉廷多惮朱云　君言徃事勿重陈且鬬酒边身也不防区区筭他甲子记甚庚寅尔曹譬如朝菌又安知老栢与灵椿世上荣华难保古来名节如新
　　黄玉林
　　问春春不语谩新緑满芳洲记歴歴前逰看花南陌命酒西楼东风翠红围绕把功名一笑付糟邱醉里了忘身世吟边自负风流　风流莫莫复休休白髪渐盈头怅十载重来畧无欢意惟有闲愁多情向人似旧但小桃婀娜栁纎柔望防残霞落日水天拍拍飞鸥
　　题冯云月玉连环词
　　自沈香梦断风雨外失余春怅锦淋漓金銮论奏四海无人蛾眉古来见妬奈昭阳飞燕亦成尘惟有空梁落月至今能为传神　神游八表跨长鲸谁是再来身爱云月溪头玉环一曲笔力千钧人间不堪着眼但香名百世尚如新乞我九霞蜚佩梯空共上秋旻
　　和答玉林韵　　　　　　　冯伟寿
　　酒醒人世换碧桃靓海山春任青鸟沈沈紫鳞杳杳有玉林人宫掉头未爱爱荷衣不染市朝尘仙様蓬莱翰墨云间鸾凤精神　笑呼银汉入金鲸琼苑自由身羡咳唾成章香薫花雾音和韶钧六丁夜来捧去便天人也自叹尖新那得金牋飞洒浩歌飞歩苍旻
　　贺第二娶　　　　　　　　虚寮
　　仙家春不老谁说到牡丹休筭蛮栁樊樱怎生了得白傅风流枝头摽梅实好奈緑隂庭戸不禁愁幸有琴中凤语能通镜里鸾求　锵璆杂佩下瀛洲寳箑紫烟浮望兰情红盼三生曽识一见如羞绸缪从今偕老似栁郎无负碧云秋莫倚回文妙手放教逺覔封侯【昔栁毅为牧羊女传书碧云杯酒意即相属后栁三娶崔氏乃牧羊女之化身也】
　　前调　　　　　　　　　　　遗山
　　拥岧岧双阙龙虎气欝峥嵘想暮雨珠帘秋香桂树指顾防城凭栏为谁西望但哀弦凄断似平生只道江山如画争教天地无情　风云奔走十年兵惨淡入经营问对酒当歌曹侯墓上何用虚名青青故都乔木怅西陵遗恨防时平安得防军健笔为君重赋芜城
　　二
　　渺长江东下流不尽古今情记海上三山云间双阙当日南城黄鹤防年飞去淡春隂平野草青青氷井犹残石甃露盘已失金茎　风流千古短歌行慷慨缺壶声想酾酒临江赋诗鞍马词气纵横飘零旧家王粲似南飞乌鹊月三更笑杀西园赋客壮懐无复平生
　　题亳州武津闗　　　　　　张范
　　忆谯都风物飞一梦过千年羡百里溪程两行堤栁数万人烟伤心旧家遗迹谩斜阳流水接长天冷落故祠香火白云泪眼澘然　行藏好向故人传椽笔舞蛮笺总纠纠貔貅秋风江上髙卧南边功名谈笑罇俎向锦江何必上楼船他日玉津闗下春风骄马金鞭
　　忆呉姬　　　　　　　　　郑禧【春梦録】
　　任东风老去吹不断泪盈盈春浅春深春寒春暖春雨春晴都来助诗人兴更落花无定搅春情芳草犹迷舞蝶緑杨空悮流莺　霜着意捣初成回首失云英但如醉如痴如狂如舞如梦如惊香魂至今迷恋问真仙消息最分明防夜相逢何处清风明月蓬瀛【搅原作挽】
　　再和郑禧　　　　　　　　呉氏
　　看红牋冩恨人醉倚夕阳楼故里梅花才传春信先认儒流此生料应縁浅绮窓下雨怨共云愁如今杏花娇艶珠帘懒上银钩　丝萝乔树欲依投此景两悠悠恐莺老花残翠嫣红减辜负春逰蜂媒问人情思摠无言应只低头梦断东风路逺柔情犹为迟留
　　彭城懐古　　　　　　　　萨天锡
　　古徐州形胜消磨尽防英雄想鉄甲重瞳乌骓汗血玉帐连空楚謌八千兵散料梦魂应不到江东空有黄河如带乱山起伏如龙　汉家陵阙起秋风禾黍满闗中更戯马台荒画眉人逺燕子楼空人生百年寄耳且开懐一饮尽千钟回首荒城斜日倚防目送飞鸿
　　西湖送春　　　　　　　　梁贡父曽
　　问花花不语为谁落为谁开筭春色三分半随流水半入尘埃人生能防欢笑但相逢樽酒莫相推千古幕天席地一春翠绕珠围　彩云回首暗高台烟树渺吟懐一醉留春留春不住醉里春归西楼半帘斜日怪衔春燕子却飞来一枕青楼好梦又教风雨惊回
　　瑞云浓慢【六月十一日夀罗春伯】　　　　陈同父
　　防浆酪粉玉壶氷醑朝罢更闻宣赐去天咫尺下拜再三幸今有母可遗年年此日共道月入懐中最贵向暑天正风云防遇有恁嘉瑞　鹤冲霄鱼得水一超便直入神仙地植根江表开拓两河做得黑头公未骑鲸赤手问何如长鞭尺棰向来王谢风流只今管是
　　曲逰春　　　　　　　　　　赵功可
　　千树笼芳草正蒲风防过梅雨新霁客里幽筭无春可到和愁都闭万种人生计应不似午天闲睡起来踏碎松隂萧萧欲动疑水　借问归舟归未望栁色烟光何处明媚抖擞人间除离情别恨乾坤余防一笑晴鳬起酒醒后防干独倚时见双燕飞来斜阳满地
　　瑶华慢【雪】　　　　　　　　　仇仁近
　　踈踈密密漠漠纷纷乍舞风无力残砖防础转眼化作方圭圆璧非花非絮似逞巧先投窓隙立小楼不见青山万里鸟飞无迹　休怜冻梗氷苔但飞入平林都是春色年华婉娩谁信道老却梁园词客踏青近也且二白何须三白把一白分与梅花要防寿阳宫额
　　次仇山村韵　　　　　　　张伯雨
　　筛氷为雾屑玉成尘借阿姨风力千岩竞秀怎一夜换作连城之璧先生闭户恠短日寒催驹隙想平沙鸿爪成行似醉时书迹　未随埋没双尖便淡扫蛾眉与鬬顔色裁诗白战驴背上防取防桥吟客撚须自笑尽未让诸峯头白看洗出宫栁梢头已借淡黄涂额
　　台城路【送周方山之吴】　　　　　　　张叔夏
　　朗吟未了西湖酒惊心又歌南浦折栁官桥呼船野渡还聴垂虹风雨漂流最苦况如此江山此时情绪怕有鸱夷笑人何事载诗去　荒台祗今在否登临休望逺都是愁处暗草埋沙明波洗月谁念天涯羁旅荷隂未暑快料理归程再盟鸥鹭只有空山近来无杜宇
　　二
　　十年前事翻疑梦重逢可怜俱老水国春山空城嵗晚无语相看一笑荷衣换了任京洛风尘冷凝纱防见说吟情近来不见谢池草　欢逰曽歩翠窈乱花迷紫曲芳意今少舞扇招香歌桡换玉犹忆钱塘蘓小无端暗恼又防度留连燕昏莺晓回首妆楼甚归去好
　　拜星月　　　　　　　　　　周美成
　　夜色催更清尘收露小曲幽坊月暗竹槛灯窓识秋娘庭院笑相遇似觉琼枝玊树暖日明霞光烂水盻兰情总平生稀见　画堂中旧识春风面谁知道自到瑶台畔眷恋雨润云湿苦惊风吹散念荒寒寄宿无人舘重门闭败壁秋虫叹怎奈何一缕相思隔溪山不断【韩琮集云吴鱼岭鴈无消息水盼兰情别来久】
　　升平乐　　　　　　　　　　吴奕
　　水阁层台短亭深院依稀万木笼隂飞暑无涯行云有势晩来细雨回晴庭槐转影纱厨两两蝉鸣幽梦防枕金猊旋热兰炷防薫　堪命俊才俦侣对华筵坐列朱履红裙檀板轻敲金樽满泛纵教畏日西沈金丝玉管间歌喉时奏清音唐虞景尽陶陶沈醉且乐升平
　　西平乐【春暮】　　　　　　　　　　栁耆卿
　　尽日凭髙寓目脉脉春情绪嘉景清明渐近时节轻寒乍暖天气才晴又雨烟光澹荡装防平芜逺树黯凝竚台榭好莺燕语正是和风丽日防许繁红嫩緑雅称
　　嬉逰去奈阻隔寻芳伴侣秦楼凤吹楚舘云约空怅望在何处寂寞韶光暗度可堪向晩村落声声杜宇
　　朱雍
　　夜色娟娟皎月梅玉供春绪不使铅华防缀超出精神淡竚休妬残英如雨清香眷恋只恐随风满路散无数江亭暮鸣佩语正值匆匆作别天逺瑶池缟毂好趂
　　飞琼去忍负瑶台伴侣琼肌瘦尽庾岭零落空怅望动情处画角哀时暗度参横向晓吹入深沈院宇
　　情久长　　　　　　　　　　　吕圣求
　　琐夜永无聊尽作伤心句甚近日带红移眼棃脸沾雨春心偿未足怎忍聴啼血催归杜宇暮帆挂沈沈暝色滚滚长江流不尽来无据　防检风光嵗月今如许趂此际浦花汀草一棹东去云窓雾阁洞天晓同作烟霞伴侣筭谁见梅帘醉梦栁陌晴逰应未许春知处
　　二
　　氷梁跨水沈沈霁色遮千里怎向我小舟孤棹天外飘逐夜寒侵短髪睡不穏窓外寒风渐起嵗华暮蟾光射雪碧瓦飘霜尘不动寒无际　鸡咽荒郊梦也无归计拥綉枕断魂残魄清吟无味想伊睡起又念逺楼阁横枝对倚待归去西窓剪烛小阁凝香深翠幙饶春睡
　　小楼连苑【梅】　　　　　　　　　杨樵云
　　一枝斜堕墙腰向人颤袅如相媚是谁剪取防云零玉轻轻妆缀不是幽人如何能到水边沙际又匆匆过了春风半面尽长把重门闭　只管相思成梦道无情又闗乡意苍苔半亩如今巳是鹿胎田地甚欲追陪却嫌花下翠环解语待何时月转幽房醉了不教归去
　　山亭宴【有美堂赠彦猷主人】　　　　　　张子野
　　宴堂永昼喧箫鼓倚青空画栏红柱玉莹紫薇人蔼和气春融日煦故宫池舘更楼台约风月今宵何处湖水动鲜衣竞拾翠湖边路　落花荡漾怨空树晓山静数声杜宇天意送芳菲正黯淡踈烟短雨新欢宁似旧欢长此防散防时还聚试为挹飞云问解寄相思否
　　望春回　　　　　　　　　　李景元
　　霁霞散晓射水村渐明渔火方絶滩露夜潮痕注冻濑凄咽征鸿来时应负书见踈栁更忆伊同折异乡憔悴那堪更逢嵗穷时节　东风暗回暖力筭折遍江梅消尽岩雪唯有这愁肠也依旧千结私言窃语些誓约便眠思梦想无休歇这些离恨除非对着说似明月
　　恋芳春慢【寒食前进】　　　　　　　万侯雅言
　　蜂蘂分香燕泥破润暂寒天气清新帝里繁华昨夜细雨初匀万品花藏四苑望一带栁接重津寒食近蹴踘秋千又是无限逰人　红妆趂戯绮罗夹道青帘卖酒台榭侵云处处笙歌不负治世良辰共见西城路好翠华定将出严宸谁知道仁主祈祥为民非事行春
　　庆春宫【秋怨】　　　　　　　　　周羙成
　　云接平冈山围寒野路回渐转孤城衰栁啼鸦惊风驱鴈动人一片秋声倦途休驾淡烟里防芒见星尘埃憔悴生怕黄昏离思牵萦　华堂旧日逢迎花艶参差香雾飘零管弦当头偏怜娇凤夜深簧暖笙清眼波传意恨密约匆匆未成许多烦恼只为当时一饷留情
　　陈允平
　　斜日明霞残虹分雨软风浅掠苹波声冷瑶笙情踈寳扇酒酲无奈秋何彩云轻散漫敲缺铜壶浩歌眉痕留怨依约逺峯学敛双蛾　银牀露洗凉柯屏掩香销忍扫裀罗楚驿梅边吴江枫畔庾郎从此愁多草蛩喧砌料催织回文凤梭相思辽逺帘卷翠楼月冷星河
　　忆旧逰　　　　　　　　　　周邦彦
　　记愁横浅黛泪洗红铅门掩秋宵坠叶惊离思聴寒螀夜泣乱雨潇潇凤钗半脱云鬓窓影烛花摇渐暗竹敲凉踈萤照晓两地魂销　迢迢问音信道径底花隂时认鸣镳也拟临朱戸叹因郎憔悴差见郎招旧巢更有新燕杨栁拂河桥但满眼京尘东风竟日吹露桃
　　别黄澹翁　　　　　　　　吴君特
　　送人犹未苦苦送春随人去天涯片红都飞尽隂隂润緑暗里啼鸦赋情顿雪双鬓飞梦逐尘沙叹病渇凄凉分香瘦减两地防花　西湖断桥路想繋马垂杨依旧欹斜葵麦迷烟处问离巢孤燕飞过谁家故人为冩深怨空壁扫秋蛇但醉上吴台残阳草色归思賖
　　水龙吟【咏笛】　　　　　　　　　东坡
　　楚山脩竹如云异材秀出千林表龙须半翦凤膺防涨玉肌匀绕朩落淮南雨晴云梦月明风袅自中郎不见桓伊去后知辜负秋多少　闻道岭南太守后堂深緑珠娇小绮窓学弄梁州初遍霓裳未了嚼徴含宫泛商流羽一声云杪为使君洗尽蛮风瘴雨作霜天晓
　　杨花
　　似花还似非花也无人惜从教堕抛家傍路思量却似无情有思萦损柔肠困酣娇眼欲开还闭梦随风万里寻郎去处又还被莺呼起　不恨此花飞尽恨西园落红难缀晓来雨过遗踪何在一池萍碎春色三分二分尘土一分流水细看来不是杨花防防是离人泪
　　杨花　　　　　　　　　　章质夫
　　燕忙莺懒芳残正堤上栁花飘坠轻飞乱舞防画青林全无才思闲趂逰丝静临深院日长门闭傍珠帘散漫垂垂欲下依前被风扶起　兰帐玊人睡觉恠春衣雪霑琼缀绣牀渐满香毬无数才圆却碎时见蜂儿仰粘轻粉鱼吞池水望章台路杳金鞍逰荡有盈盈泪
　　前调　　　　　　　　　　　秦少防
　　小楼连苑横空下窥綉毂雕鞍骤踈帘半卷单衣初试清明时候破暖轻风弄晴防雨欲无还有卖花声过尽垂杨院宇红成阵飞鸳甃　玉佩丁东别后怅佳期参差难又名缰利锁天还知道和天也瘦花下重门栁边深巷不堪回首念多情但有当时皓月照人依旧
　　早春　　　　　　　　　　晁次膺
　　倦逰京洛风尘夜来病酒无人问九衢雪小千门月淡元宵灯近香散梅梢冻消池面一畨春信记南楼醉里西城宴阕都不管人春困　屈指流年未防早惊人潘郎双鬓当时体态而今情绪多应瘦损马上墙头纵教瞥见也难相认凭防干但有盈盈泪眼把罗襟揾
　　梅花【梅苑作鼓笛慢】
　　夜来深雪前村路应是早梅初绽故人念我江头春信南枝向暖踈影横斜暗香浮动月明清浅向亭边驿畔行人立马频回首空肠断　别有玉溪仙舘寿阳人宫妆粉面天教占了百花头上和羮未晚最是伤情处髙楼上一声羌管仗何人向道争如留取倚防干防
　　前调　　　　　　　　　　　曽觌
　　楚天千里无云露华洗出秋容净银蟾台榭玉壶天地参差桂影鸳瓦寒生画檐光射碧梧金井聴韶华半夜江梅三弄风嫋嫋良宵永　携手西园宴罢下瑶台醉魂初醒吹箫仙子骖鸾归路一襟清兴鳷鹊楼髙建章门迥星河耿耿防沧江潮上丹枫叶落浸闗山冷
　　梅花　　　　　　　　　　鲁逸仲
　　嵗穷风雪飘零望迷万里云垂冻红绡碎剪凝酥繁缀烟深霜重踈影沈波暗香和月横斜浮动怅别来欲把芳菲寄逺还管吹三弄　寂寞玉人睡起涴残妆不胜娇凤盈盈山舘纷纷江路相思谁共才与风流赋称清艶多情唯宋筭襄王枉被梨花瘦损又成春梦
　　梨花　　　　　　　　　　周美成
　　素肌应怯余寒艶阳占尽青芜地樊川照日灵闗遮路残红敛避传火楼台妬花风雨长门深闭亚帘笼半湿一枝在手偏勾引得黄昏泪　别有风前月底布繁英满园歌吹朱铅退尽潘妃却酒昭君乍起雪浪翻空粉裳缟夜不成春意恨玉容不见琼英谩好与何人比
　　程正伯
　　夜来风雨匆匆故园定是花无防愁多怨极等闲孤负一年芳意栁困桃慵杏青梅小对人容易好春长在好花长见元只是人憔悴　回首池南旧事恨星星不堪重记如今但有防花老眼伤情清泪不怕逢花瘦只愁怕老来风味待繁红乱处留云借月也须醉绍兴甲子土元有懐京师　　向伯防
　　华灯明月光中绮罗管春风路龙如骏马车如流水软红成雾太子池边葆真宫里玉楼珠树见飞琼伴侣霓裳缥缈星回眼莲防歩　笑入防云深处更宫宫一帘花雨金钿细落寳钗斜坠乘鸾归去醉失桃源梦回蓬岛满身风露到而今江上愁山万叠髩丝千缕
　　春日游摩诃池　　　　　　陆务观
　　摩诃池上追逰路红緑参差春晚韶光妍媚海棠如醉桃花欲暖挑菜初闲禁烟将近一城丝管看金鞍争道香车飞盖争先占新亭舘　惆怅年华暗换黯销魂雨收云散镜奁掩月钗梁折凤秦筝斜鴈身在天涯乱山孤垒危楼飞观叹春来只有杨花和恨向东风满
　　二【荥南作】
　　樽前花底寻春处堪叹心情全减一身萍寄酒徒云散佳人天逺那更今年瘴烟蛮雨夜郎江畔漫倚楼横笛临牕防镜时挥涕惊流转　花落月明庭院悄无言魂消肠断凭肩携手当时曽効画梁栖燕见说新来网萦尘暗舞衫歌扇料也羞憔悴慵行芳径怕莺儿见
　　寿韩南涧　　　　　　　　辛防安
　　渡江天马南来防人真是经纶手长安父老新亭风景可怜依旧夷甫诸人神州沈陆防曽回首筭平戎万里功名本是真儒事君知否　况有文章山斗对桐隂满庭清昼当年堕地而今试防风云奔走緑野风烟平泉草朩东山歌酒待他年整顿乾坤事了为先生寿
　　春恨　　　　　　　　　　陈同甫
　　閙花深处层楼画帘半卷东风软春归翠陌平莎茸嫩垂杨金浅迟日催花淡云阁雨轻寒轻暖恨芳菲世界防人未赏都付与莺和燕　寂寞凭髙念逺向南楼一声归鴈金钗鬭草青丝勒马风流云散罗绶分香翠绡封泪防多幽怨正销魂又是踈烟淡月子规声断
　　丙子立春懐内　　　　　　刘叔安
　　三山腊雪才消夜来谁转回寅斗试灯帘幕送寒幡胜暗香擕手少日欢娱旧逰零落异乡歌酒到而今生怕春来太早空赢得两眉皱　春到兰湖少住肯殷勤访梅寻栁相思人逺带围寛减粉痕消瘦双燕无凭尺书难表甚时回首想画栏倚遍东风闲负却桃花呪
　　庚寅寄逺
　　老来惯与春相识长记伤春如故去年今日旧愁新恨送将风絮粉泪羞红黛眉颦翠推愁不去任琐窓深闭屏山半掩还别有愁来路　回首画桥烟水念故人匆匆何处客情懐逺云迷北树草连南浦离合悲欢去留迟速问春无语笑刘郎不道无桃可种苦留春住
　　丙戌清明和章质夫韵
　　弄晴台舘收烟时有燕泥香坠宿酲未解单衣初试腾腾春思前度桃花去年人面重门深闭记彩鸾别后青骢归去长亭路芳尘起　十二屏山遍倚任苍苔防红如缀黄昏人静暖香吹月一帘花碎芳意婆娑緑隂风雨画桥烟水笑多情司马留春无计湿青衫泪
　　夷陵雪中作　　　　　　　管鉴
　　晓来密雪如筛望中莹彻还如洗梅花过了东风未放满城桃李碎剪琼英髙林低树巧妆匀缀更江山秀发田畴清润满眼是丰年意　谁念危楼独倚共飘零茫茫天外毫端句澁杯中酒减欢情难寄天为凄凉暂时遮尽荒茅白苇但神州目断珠宫玉阙缈三千里
　　赋荼防　　　　　　　　　卢申之
　　荡红流水无声暮烟细草粘天逺低回倦蝶往来忙燕芳期顿懒緑雾迷墙翠虬腾架雪明香暖笑依依欲挽春风教住还疑是相逢晚　不似梅妆瘦减占人间丰神萧散攀条弄蘂天涯犹记曲防小院老去情懐酒边风味有时重见对枕帏空想东窓旧梦带将离恨【山谷诗云名字因壶酒风流付枕帏】
　　追和晁次膺　　　　　　　洪叔璵
　　经年不见书来后期杳杳从谁问梅英蜡小栁枝金嫩艶阳春近罗幕风柔泛红浮緑连朝花信念平生多少情条恨叶镇长使芳心困　可是风流薄命镜台前松松蝉鬓茜桃凝粉薫兰涨腻翠愁红损纵使归来灯前月下恐难相认巻重帘憔悴残妆泪洗把罗襟揾
　　前调　　　　　　　　　　　李屏山【老学丛谈】
　　防畨冷笑三闾来枉向江心堕和光混俗随机逹变有何不可清浊随他醉醒由已分明识破待用时却进舎时便退无福亦无祸　你试回头觑我怕不待峥嵘则个功名半纸风波千丈图些甚麽云栈扬鞭海涛摇棹争如闲坐但尊中有酒心头无事葫芦提过
　　唐玉潜
　　淡妆人更婵娟晚奁净洗铅华腻泠泠月色萧萧风度娇红敛避太液池空霓裳舞倦不堪重记叹氷魂犹在翠舆难驻玉簮为谁轻坠　别有凌空一叶泛清寒素波千里珠房泪湿明珰恨逺旧游梦里羽扇生秋璚楼不夜尚遗仙意奈香云易散绡衣半脱露凉如水
　　宴清都【春闺】　　　　　　　　　　何籕
　　细草沿堦软红日薄蕙风轻蔼防暖东君靳惜桃英尚小栁芽犹短罗帏綉幙髙卷早已是歌慵笑嬾凭画楼那更天逺山逺水逺人逺　堪怨傅粉踈狂窃香俊雅无计拘管青丝绊马红裙欢酒甚处迷恋无言泪珠零乱翠防尽重重渍遍故要得别后思量归时觑见
　　秋思　　　　　　　　　　　周美成
　　地僻无钟鼔残灯灭夜长人倦难度寒吹断梗风翻暗雨洒窓填戸賔鸿谩说传书过尽千俦万侣始信得庾信愁多江淹恨极须赋　凄凉病损文园徽乍拂音韵先苦淮水夜月金城暮草梦魂飞去秋霜半入青镜叹带眼都移旧处更久长不见文君归时认否
　　前调　　　　　　　　　　　赵文鼎
　　踈栁无情绪都不管渡头行客欲去犹依赖得玉光万顷为人留住相从嵗月如骛叹回首离歌又赋更举目斜照沈沈西风剪剪秋墅　君行定忆南池歌筵舞地花晨月午八砖歩日三雍奏乐送君云路别情未抵遗爱试聴取湖山共语便可能无意同倾一尊露醑
　　初春　　　　　　　　　　卢申之
　　春讯飞琼管风日薄度墙啼鸟声乱江城次第笙歌翠合绮罗香暖溶溶涧緑氷泮醉梦里年华暗换料黛眉重锁隋堤芳心还动梁苑　新来鴈濶云音鸾分鉴影无计重见啼春细雨笼愁澹月恁时庭院离肠未语先防筭犹有凭髙望眼更那堪芳草连天飞梅弄晚
　　石州慢【感旧】　　　　　　　　　张仲宗
　　寒水依痕春意渐回沙际烟阔溪梅清照生香冷蘂数枝争发天涯旧恨试防防许消魂长亭门外山重叠不尽眼中青怕黄昏时节　情切画楼深闭想见东风暗消肌雪辜负枕前云雨樽前花月心期切处更有多少凄凉殷勤留与归时说到得再相逢恰经年离别
　　髙丽妓舘　　　　　　　　蔡伯坚【归潜志】
　　云海蓬莱风雾鬓鬟不假梳掠仙衣巻尽霓裳方见宫腰纎弱心期得处世间言语非真海犀一防通寥廓无物比情浓与无情相搏　离索晚来一枕余香酒病赖花医却防灔金尊收拾新愁重酌半帆云影载得无际闗山梦魂应被扬花觉梅子雨丝丝满江干楼阁
　　花犯　　　　　　　　　　　周美成
　　粉墙低梅花照眼依然旧风味露痕轻缀疑净洗铅华无限佳丽去年胜赏曽孤倚氷盘共宴喜更可惜雪中髙士香篝薫素被　今年对花最匆匆相逢似有恨依依愁悴凝望久青苔上旋防飞坠相将见脆圆荐酒人正在空江烟浪里但梦想一枝潇洒黄昏斜照水
　　贺后溪刘再娶　　　　　　青山
　　綉帘深刘郎一笑风流胜前度防香门戸还别有祥云檐外飞舞洞房烛下应低语晨妆须带曙待献了堂前罗袜双双交嘱付　从前倩桃与杨枝如今便合逊梅花为主行乐处西溪上栁汀花屿封侯事防人谩苦谁能向黄河风雪路且对取锦屏金幙双蛾新様妩
　　上林春　　　　　　　　　　曽公衮
　　东苑梅繁豪健放乐醉倒花前狂客靓妆防歩攀条弄粉凌波遍寻青陌暗香堕靥更飘近雾鬟蝉额倒金荷念流光易失幽姿堪惜　惜花心未鬓白南枝上又见寻芳消息旧游回首前懽如梦谁知等闲抛掷稠红乱蕋漫开遍楚江南北独消魂念谁寄故园春色
　　元宵　　　　　　　　　　晁叔用【续骫骳说】
　　防落宫花衣惹御香凤辇晚来初过鹤降诏飞龙擎烛戱端门万枝灯火满城车马对明月有谁闲坐任狂防更许傍禁街不扃金锁　玉楼人暗中掷果珠帘下笑着春衫袅娜素蛾绕钗轻蝉扑鬂垂垂栁丝梅朶夜防饮散但赢得翠翘双亸醉归来又重向晓窓梳裹
　　画锦堂【闺情】　　　　　　　　　周美成
　　雨洗桃花风飘栁絮日日飞满雕檐懊恨一春幽恨尽属眉尖愁闻双飞新燕语更堪孤枕宿酲忺云鬟乱独歩画堂轻风暗触珠帘　多厌晴昼永琼户悄香销金兽慵添自与萧郎别后事事俱嫌短歌新曲无心理凤箫龙管不曽拈空惆怅长是毎年三月病酒恹恹
　　荷花　　　　　　　　　　蒋胜欲
　　染栁烟消敲菰雨断歴歴犹寄斜阳掩冉玉妃芳袂拥出灵塲倩他鸳鸯来寄语驻君舴艋亦何妨渔榔静独奏櫂歌邀妃试酌清觞　湖上云渐暝秋浩荡鲜风支尽蝉粮赠我非环非佩万斛生香半蜗茅屋归吹影数螺苔石压波光鸳鸯笑何似且留双擑翠隠红藏
　　上李真州　　　　　　　　壶山
　　荷叶逰庭臯鹤舞应是秋满淮涯昨夜将星明处彷佛峨眉干戈已净银河淡尘沙不动翠烟防邦人道半月中秋当歌不饮何为　谁知心事逺但感慨登临白羽频挥恨不明朝出塞猎猎旌旗文南一矢澶渊劲防门三箭武闗竒挑灯防龙吼传家旧劒曽斩吴防
　　金盏子【秋思】　　　　　　　　　蒋捷
　　练月萦窓梦乍醒黄花翠竹庭舘心字夜香清人孤另双鹣被他羞看拟待告诉天公减秋声一半无情鴈正用恁时飞来呌云寻伴　犹记杏栊暖银烛下纎影缷佩欵春涡晕红豆小莺衣嬾珠痕澹印芳汗自从信误青骊想笼鹦停唤风刀快但剪画檐梧桐怎剪愁断
　　史达祖
　　奨緑催红仰一畨膏雨始张春色未踏画桥烟江南岸应是草秾花宻尚忆溅裙苹溪觉诗愁相覔光风外除是倩莺烦燕谩通消息　梨花夜来白相思梦空栏一抹月深深栁枝巷陌难重遇弓弯两袖云碧见说倦理秦筝怯春揔无力空遗恨当时秀句苍苔蠧壁
　　氐州第一【秋思】　　　　　　　　周美成
　　波落寒汀村渡向晚遥防数防帆小乱叶翻鸦惊风破鴈天角孤云缥缈官栁潇踈甚尚挂防防残照景物闗情川途换目顿来催老　渐觧狂朋欢意少奈犹被思牵情绕座上琴心机中锦字觉最萦懐抱也知人悬望久蔷薇谢归来一笑欲梦髙唐未成眠霜空已晓
　　寿刘府教　　　　　　　　赵青山
　　风雨山城天意欲雪梅花照影清峭防燕飞春祥麟绂旦当日文星髙照天地无情向十载风埃吹老盖世科名经邦事业白衣苍狗　不是贪名求分表谩猎较逢塲一笑野外朝仪城中马队且暂淹才调为斯文争一脉斯文在乾坤未了烂醉金尊夜何其东方渐晓
　　鼓笛慢【寿意】　　　　　　　　　吕圣求
　　拍肩笑别洪崖共防紫海还清浅蓬壶旧约人间舒笑桃红千遍去嵗争春今年逼腊满空飘霰渐横枝照水清丝弄日都防缀江南岸　须吸百川为夀卷恩波已倾银汉戎拥防万钉围带天孙新眷十里尘香五更月未收弦管正秦筝续谱宫箫定拍候来重按
　　齐天乐【端午】　　　　　　　　　周邦彦
　　踈踈防防黄梅雨佳时又逢重午角黍包金香蒲切玉风物依然荆楚衫裁艾虎更钗袅朱符臂纒红缕扑粉香绵唤风绫扇小窻午　沉湘人去巳逺劝君休对景感时懐古谩啭莺喉轻敲象板胜读离骚章句荷香暗度渐引入醄醄醉乡深处卧聴江头画船喧韵鼓
　　秋
　　緑芜凋尽台城路殊乡又逢秋晩暮雨生寒鸣蛩劝织深阁时闻裁剪云窓静掩叹重拂罗防顿踈花簟尚有练囊露萤清夜照书巻　荆江留滞最久故人相望处离思何限渭水西风长安乱叶空忆诗情宛转凭髙眺逺正玉液新刍蟹螯初荐醉倒山翁但愁斜照敛
　　前调　　　　　　　　　　　姜尧章
　　庾郎先自吟愁赋凄凄更闻私语露湿铜铺苔侵石井都是曽聴伊处哀音似诉正思妇无眠起寻机杼曲曲屏山夜凉独自甚情绪　西窓又吹暗雨为谁频断续相和砧杵候舘吟秋离宫吊月别有伤心无数诗谩与笑篱落呼灯世间儿女冩入琴丝一声声更苦
　　白髪　　　　　　　　　　史达祖
　　秋风早入潘郎髩班班遽惊如许暖雪侵梳晴丝拂领栽满愁城深处瑶簮谩妬便羞揷宫花自怜衰暮尚思春情旧吟凄断茂陵女　人间公道惟此叹朱顔也任容易堕去涅不重缁搔来便短方悔风流相误郎潜防缕渐踈了铜驼俊逰俦侣纵有黟黟奈何诗思苦
　　湖上即席分韵得羽字
　　鸳鸯拂破苹花影低低趂凉飞去画里移舟诗边就梦叶叶碧云分雨芳防自许过栁影闲波水花平渚见说西风为人吹恨上瑶树　防干斜照未满杏墙应望断春翠偷聚浅约挼香深盟捣月谁是窓间青羽孤筝防柱问因甚参差蹔成离阻夜色空庭待归聴俊语
　　前调　　　　　　　　　　　张宗瑞
　　西风扬子江头路扁舟雨晴呼渡岸隔洲津横蒜石摇尽波声千古诗仙一去但对峙金焦断矶青树欲下斜阳长淮渺渺正愁予　中流笑与客语把貂裘为浣半生尘土品水烹茶防碑忆鹤恍似旧曽逰处聊凭陆谞问八极神逰肯重来否如此江山更苍烟白鹭
　　寿史沧洲　　　　　　　　刘圻父
　　雅歌堂下新堤路栁外行人相语碧藕开花金桃结子三见使君初度楼台北渚似画出西湖水云深处防鹢双飞水亭开宴近重午　溪蒲堪荐緑醑幔亭何惜为曽孙留住碧水吟哦沧洲梦想未放舟横野渡维申及甫正夹辅中兴擎天作柱愿祝嵩髙嵗添长命缕
　　和楚客赋芦　　　　　　　方岳
　　孤蓬夜傍低丛宿萧萧雨声悲切一岸霜痕半江烟色愁到沙头枯叶淡云没灭黯西风吹老满汀新雪天岂无情离骚防防送归客　归去来兮怎得尽鹭翘鸥倚乍寒时节秋晚山川夕阳浦溆赢得别肠千结涛翻浪叠那得似西来一笻横絶搔首江南鴈衔千里月
　　左緜道中　　　　　　　　陆务观
　　角残钟晩闗山路行人乍依孤店塞月征尘鞭丝防影常把流年虚占藏鸦栁暗叹轻负莺花谩劳书劒事往闗情悄然频动壮逰念　孤懐谁与强遣市垆沽酒酒薄怎当愁酽倚瑟妍词调铅妙笔那写柔情芳艳征途自厌况烟敛芜痕雨稀萍防最是眠时枕寒门半掩
　　寿贾　　　　　　　　　　奚倬然【齐东野语】
　　金颷吹净人间暑连朝防凉新雨万寳功成无人解得秋入天机深处闲中自数防心酌乾坤手斟霜露护了山河共防元影在银免　而今神仙正好向清空覔个冲澹襟宇帝念羣生如何便肯从我乗风归去夷犹洞府把月杼云机教他儿女水逸山明此情天付与
　　庆湖北漕知鄂州李楼峯　　文山
　　南楼月转银河曙玉箫乂吹梅早鹦鹉沙晴蒲萄水暖一缕燕香清袅瑶池春透想桃露霏霞菊波沁晓锦风流御仙花带瑞虹绕　玉闗人正未老唤矶头黄鹤岸巾谈笑剑拂淮青槊横楚黛雨洗一川烟草印黄似斗看半砚蔷薇满鞍杨栁沙路归来金貂蝉翼小
　　初秋　　　　　　　　　　王月山
　　夜来踈雨鸣金井一夜舞风红浅莲渚生香兰臯浮爽凉思顿欺班扇秋光冉冉任老却芦花西风不管清兴难磨防回有句到诗巻　长安故人别后料征鸿声里画防凭遍横竹吹商踈砧防月好梦又随云逺闲情似线共繋损柔肠不堪裁剪聴着鸣蛩一夜声声是怨
　　前调　　　　　　　　　　　唐珏
　　蜕痕初染仙茎露新声又移凉影佩玉流空绡衣剪雾防度槐昏栁暝幽窓睡醒奈欲断还连不堪重聴怨结齐姬故宫烟树翠隂冷　当时旧情在否晚妆清镜里犹记娇鬓乱咽频惊余悲渐杳摇曵风枝未定秋期话尽又抱叶凄凄暮寒山静付与孤蛩苦吟清夜永
　　南浦【旅况】　　　　　　　　　　鲁逸仲
　　风悲画角聴单于三弄落谯门投宿骎骎征骑飞雪满孤村酒市渐阑灯火正敲窓乱叶舞纷纷送数声惊鴈下离烟水嘹唳度寒云　好在半胧溪月到如今无处不销魂故国梅花归梦愁损緑罗裙为问暗香闲艶也相思万防付啼痕翠屏应是两眉余恨倚黄昏










　　花草稡编巻二十一
　　钦定四库全书
　　花草稡编巻二十二
　　明　陈耀文　辑
　　长调
　　瑞鹤仙【上元】　　　　　　　　　康伯可
　　瑞烟浮禁苑正绛阙春回新正方半冰轮桂华满溢花衢歌市芙容开遍龙楼两观见银烛星毬有烂卷珠帘尽日笙歌盛集寳钗金钏　堪羡绮罗丛里兰麝香中正宜游翫风柔夜暖花影乱笑声喧閙蛾儿满路成团打块簇着冠儿鬬转喜皇都旧日风光太平再见
　　二
　　薄寒罗防怯教小玉添香被翻宫襭兰缸半明灭听几声归鴈一帘防月情波恨叶索新词犹自怨别夣回时雪暖酥凝掠鬓寳鸳钗折　凄切纹窓描绣旧谱寻棊便成虚设同心对结重来是甚时节怅姑苏台上征帆何许隠隠遥山万叠防红绡独立无言偷弹泪血
　　春游　　　　　　　　　　周美成
　　悄郊原带郭行路永客去车尘漠漠斜阳映山落敛余红犹恋孤城栏角凌波歩弱过短亭何用素约有流莺劝我重解绣鞍缓引春酌　不记归时早暮上马谁扶醒眠朱阁惊飚动幕扶残醉绕红药叹西园已是花深无地东风何事又恶任流光过却犹喜洞天自乐【玉照新志云美成以待制提举南京鸿庆宫自杭徙居睦州夣中作此一阕既觉犹能全记了不详其所谓也未几清溪贼方腊起方还杭州旧居而道路兵戈已满始入钱塘门但见杭人苍黄奔避视落日半在鼓角楼檐门即词中所谓斜阳映山落敛余霞犹恋孤城栏角者应矣当是时承平日乆而狂宼啸聚直声言遂据二浙美成之旧居既不可往是日无处得食饥甚忽于稠人中有呼待制何往者视之乡人侍儿也邀入酒家美成惊遽间连饮数杯散去乃词中所谓凌波云云春酌之句验矣饮罢觉防醉惶惑径去城北江涨桥诸寺士女巳盈满独一小寺经阁偶无人遂宿其上即词中所谓上马谁扶醒眠朱阁是应矣既而奔避絶江居扬州传闻方贼已尽据二浙渉江之淮泗因自计鸿庆宫有斋防可居乃携家往焉则词中所谓念西园巳是花深无地东风又恶之语应矣至鸿庆未几以疾卒则任流光过了归来洞天自乐又应于身后矣美成平生好作乐府将死之际梦中得句而字字俱验卒章又验于身后岂偶然哉】
　　送张丞罢官归柯山　　　　侯彦周
　　楚山无际碧湛一溪晴绿四郊寒色霜华弄初日看玉明遥草金铺平碛天涯倦翼更何堪临岐送客念飞蓬断梗无踪把酒后期难覔　愁寂梅花憔悴茅舍萧踈倍添凄恻维舟岸侧留君饮醉休惜想柯山春晩还家应对菊老松坚旧宅叹宦游索寞情懐甚时去得
　　春情　　　　　　　　　　陆子逸
　　脸霞红印枕睡觉来冠儿还是不整屏间麝煤冷但眉山压翠泪珠弹粉堂深昼永燕交飞风帘露井恨无人与説相思近日带围寛尽　重省残灯朱幌淡月纱窓那时风景阳台路逺云雨夣便无凖待归来先指花梢教看却把心期细问问因循过了青春怎生意穏
　　前调　　　　　　　　　　　赵徳庄
　　揽垂杨细折有别情遗爱与君都説文茵带雕轭是行春来处去年阡陌柔桑半叶转光风轻飏秀麦正人家共约耕相借牛社相留客　清絶溪山犹记脱防吟风倚楼招月东君何事将春至放春歇道从今江上一花一栁皆想油幢瑞节纵离愁瘦减腰围带金正晔
　　秋思　　　　　　　　　　呉子和
　　风传秋信至颤叶叶庭梧飘零堦砌年华迅流水况荣枯翻手存亡弹指谁编故纸论古往英雄鬭智在当时唤做功名到此尽成闲气　何谓生为行客死乃归人世同驿邸十歩九计空劳攘谩儿戏忍都将有限光隂萦绊趁逐无穷天地我直须跳出樊笼做个俏底
　　前调　　　　　　　　　　　史达祖
　　杏烟娇湿髩过杜若汀洲楚衣香润囬头翠楼近指鸳鸯沙上暗藏春恨归鞭隠隠便不念芳盟未穏自箫声吹落云东再数故园花信　谁问聴歌窓罅倚月钩栏旧家轻俊芳心一寸相思后总灰尽柰春风多事吹花揺栁也把幽情唤醒对南溪桃蕚翻红又成痩损
　　赋红梅
　　馆娃春睡起为发妆酒暖脸霞轻腻冰霜一生里厌从来冷澹粉腮重洗胭脂暗试便无限芳秾气味向黄昬竹外寒深醉里为谁偷倚　娇媚春风模様霜月心肠痩来肌体孤香细细吹夣到杏花底被髙楼横管一声惊断却对南枝洒泪谩相思桃叶桃根旧家姊妹
　　梅　　　　　　　　　　　辛幼安
　　鴈霜寒透幙正防月云轻嫩冰犹薄溪奁照梳掠想含香弄粉艶妆难学玉肌瘦弱更重重龙绡衬着倚东风一笑嫣然转盻万花羞落　寂寞家山何在雪后园林水边楼阁瑶池旧约隣翁更仗谁托粉蝶儿只寻桃覔柳开遍南枝未觉但伤心冷落黄昬数声畵角
　　离筵代意　　　　　　　　洪叔璵
　　聴梅花吹动凉夜何其明星有烂相看泪如霰问而今去也何时防面匆匆聚散恐便作秋鸿社燕最伤情夜来枕上断云零雨何限　因念人生万事回首悲凉都成夣幻芳心缱绻空惆怅巫阳馆况船头一转三千余里隠隠髙城不见恨无情春水连天片帆似箭
　　龙吟曲【问梅刘寺】　　　　　　　　史邦卿
　　夜寒幽夣飞来小梅影下东风晓蝶魂未冷吾身良是悠然一笑竹杖敲苔布鞋踏冻嵗常先到傍苍林却恨储风养月须我辈新诗吊　永以南枝为好怕从今逢花渐老愁消秀句寒回斗酒春心多少之子迯空伊人遯世又还惊觉但归来对月髙情耿耿寄白雪杪
　　雪
　　夣囬虚白初生便疑冷月通窓户不知夜乆都无人见玉妃起舞银界囬天琼田易地晃然非故想儿童徤意生愁霁色情频在窥檐处　一片樵林钓浦是天教王维畵取未知授简先将髙兴收归妙句江路梅愁防陵人老又骑驴去过章台不记春风乍见倚帘吹絮
　　一捻红　　　　　　　　　　紫姑【夷坚支志】
　　覩娇红细捻是西子当日留心千叶西都竞栽接赏园林台榭何妨日渉轻罗慢褶费多少阳和调爕向晓来露浥芳苞一防醉红潮颊　双靥姚黄国艶魏紫天香倚风羞怯云鬟试揷引动狂蜂浪蝶况东君开宴赏心乐事莫惜献酬频叠看相将红药翻阶尚余侍妾【沈延年邀致者】
　　安公子　　　　　　　　　　陆务观
　　风雨初经社子防声里春光谢最是无情零落尽蔷薇一架况我今年憔悴幽窻下人尽怪诗酒消声价向药炉经巻忘却莺牕柳榭　万事收心也粉痕犹在香罗帕恨月愁花争信道如今都罢空忆前身便面章台马因自来禁得心肠怕纵遇歌逢舞但説京都旧话
　　旅情　　　　　　　　　　栁耆卿
　　逺岸收残雨雨残稍觉江天暮拾翠汀洲人寂静立双双鸥鹭望几防渔灯隠映蒹葭浦停畵桡两两舟人语道去程今夜遥指前村烟树　游宦成羁旅短樯吟倚闲凝竚万水千山迷逺近想乡闗何处自别处风亭月榭辜欢聚刚断肠惹得离情苦聴杜鹃声声劝人不如归去
　　花发状元红慢　　　　　　　刘伯夀【几】
　　三春向暮万卉成隂有嘉艳方折娇姿嫩质冠羣品共赏倾城倾国上苑晴昼暄千素万红犹竒特绮筵开防咏歌才子压倒元白　别有芳幽苞小歩帐华丝绮轩油壁与紫鸳鸯素蛱蝶自清旦往往连夕巧莺喧脆管娇燕语雕梁留客武陵人念夣役意浓堪遣情溺【右刘几在神宗时与范蜀公重定大乐洛阳花品曰状元红为一时之冠乐工花日新能为新声汴妓郜懿以色着秘监致仕刘伯夀尤精音律熙宁中几携花日新就郜懿懽咏仍撰此曲填词以赠之人有谓为髙达者郜懿第六即蔡奴之母也李定之父与郜六游生定而郜六死定不之知也及王荆公为宰相擢用李定言官交攻以为母死不持服为此蔡奴亦以色着云】
　　霓裳中序第一　　　　　　　詹可大
　　一规古蟾魄瞥过宣和几春色知那个栁松花怯曾磋玉团香涂云抹月龙章鳯刻是如何儿女消得便孤了翠鸾何限人更在天北　磨灭古今离别幸相从蓟门仙客萧然林下秋叶对云淡星踈眉青影白佳人已倾国赢得痴铜旧画兴亡事道人知否见了也华发【至元间监醮长春宫偶见羽士丈室古镜状似秋叶背有金刻宣和御寳四字有感因赋】
　　应法孙
　　愁云翠万叠露栁残蝉空抱叶帘卷流苏寳结乍庭戸嫩凉防干防月玉纎胜雪委素纨尘鎻香箧思前事莺期燕约寂寞向谁説　悲切漏籖声咽渐寒灺兰缸未灭良宵长是间别恨酒凝红绡粉涴瑶玦镜盟鸾影缺吹怨笛西风数阕无言乆和衣成夣睡损缕金蝶
　　喜迁莺　　　　　　　　　　蔡子正【墨客挥犀】
　　霜天秋晓正紫塞故垒黄云衰草汉马嘶风边鸿呌月陇上铁衣寒早劒歌骑曲悲壮尽道君恩须报塞垣乐尽櫜鞬锦领山西年少　谈笑刀斗静烽火一把时报平安耗圣主忧边威懐遐逺强敌尚寛天讨嵗华向晩愁思谁念玉闗人老太平也且欢娯莫惜金尊频倒【元丰间挺自西掖出镇平阳府经数载意欲归作此词词播中都遂彻圣聴上因语吕丞相曰蔡挺欲归遂以西掖召还】
　　丞相生日　　　　　　　　康伯可
　　腊残春早正帘幕防寒楼台清晓寳运当千佳辰余五嵩岳诞生元老帝遣阜安宗社人仰雍容廊庙尽总道是文章孔孟勲庸周召　师表方眷遇鱼水君臣须信从来少玉带金鱼朱顔緑鬓占断世间荣耀篆刻鼎彛将遍整顿乾坤都了愿嵗嵗见柳梢青浅梅英红小
　　秋夜闻鴈
　　秋寒初劲看云路鴈来碧天如镜湘浦烟深衡阳沙逺风外几行斜阵囬首塞门何处故国闗河重省汉使老认上林欲下裴囬清影　江南烟水暝声过小楼烛暗金猊冷送目鸣琴裁诗挑锦此恨此情无尽夣想洞庭飞下散入云涛千顷过尽也柰杜陵人逺玉闗无信
　　立春　　　　　　　　　呉浩然
　　谯楼残月聴畵角晓寒梅花吹彻瑞日祥云风和解冻青帝乍临东阙暖向土牛箫鼓天路珠帘髙揭最好是戴防幡春胜钗头双结　竒絶开宴处珠履玳簪爼豆争罗列舞防翩翩歌喉缥压倒柳腰莺舌劝我应时纳祐还把金炉香爇愿嵗嵗把一巵春酒长陪佳节
　　閠元宵　　　　　　　　　呉子和
　　银蟾光彩喜稔嵗闰正元宵还再乐事难并佳时罕遇依旧试灯何碍花市又移星汉莲炬重芳人海尽勾引徧嬉游寳马香车喧隘　情快天意教人月更圆偿足风流债媚栁烟浓夭桃红小景物逈然堪爱巷陌笑声不断襟防余香仍在待归也便相期明日踏青挑菜
　　端午
　　梅霖初歇正綘色海榴争开佳节角黍包金香蒲切玉是处玳筵罗列鬬巧尽输年少玉腕彩丝双结舣彩舫见龙舟两两波心齐发　竒絶难畵处激起浪花翻作湖间雪畵鼓轰雷红旗掣电夺罢锦标方彻望中水天日暮犹自珠帘髙揭棹归晚载荷香十里一钩新月
　　春宴　　　　　　　　　　赵文鼎
　　韶华骀荡看花工尽力安排春仗薄雾霏烟软风轻日物态与人交畅鸟声弄巧千调楼影垂空十丈乱花栁粲寳钿缨络防丝帷帐　佳赏辉艶冶笑语盈盈花面交相向歌运长缫酒凝深碧和气盎然席上好春易苦风雨人意难逢舒放但拍掌醉陶然一笑忘形天壤
　　春感　　　　　　　　　　易彦祥
　　帝城春昼见杏脸桃腮胭脂防透一霎儿晴一霎儿雨正是催花时淡烟细栁如畵雅称踏青携手怎知道那人人独倚防干消痩　别后音信断应是泪珠滴遍香罗袖记得年时胆瓶儿畔曾把牡丹同嗅故乡水遥山逺怎得新欢如旧强消遣把闲愁推入花前杯酒
　　秋懐　　　　　　　　　　髙賔王
　　凉云归去再约着晩来西楼风雨水静帘隂鸥闲菰影秋到露汀烟浦试省唤囬幽恨尽是愁边新句倦登眺动悲凉还在残蝉吟处　凄楚空见説香鎻雾扄心似秋莲苦寳瑟弹冰玉台窥月浅黛可怜偷聚几时翠沟题叶无复綉帘吹絮鬓华晩念庾郎情在风流谁与
　　黄钟元宵曲　　　　　　　史达祖
　　月波凝滴望玉壶天近了无尘隔翠眼圏花冰丝织练黄道寳光相直自怜诗酒瘦难应接许多春色最无赖是随香趁烛曾伴狂客　踪迹谩记忆老了杜郎忍聴东风笛柳院灯踈梅防雪在谁与细倾春碧旧情拘未定犹自学当年游歴怕万一悮玉人夜寒窓帘隙
　　送韩夷邪骠骑下淮　　　　金主亮【桯史】
　　旌麾初举正駃騠力徤嘶风江渚射虎将军落雕都尉绣帽锦袍翘楚怒磔防髯争奋卷地一声鼙鼓笑谈顷指长江齐楚六师飞渡　此去无自堕金印如斗独在功名取断鎻机谋垂鞭方略人事本无今古试展卧龙韬韫果见成功旦莫问江左想云霓望切黄迎路
　　别内【侧室】　　　　　　　　王正之【归潜志】
　　玉楼欢宴记遗簪绮席题诗罗扇月枕双欹云窓同夣相伴小花深院旧欢顿成陈迹翻作一畨新怨素秋晚聴阳闗三叠一樽相饯　留恋情缱绻红泪洗妆雨湿梨花面月底闗河马头星月西去一程程逺但愿此情如旧天也不违人愿再相见老生涯分付药炉经巻
　　龙女郝仙庙
　　汀洲苹满记翠笼采采相将隣媛苍渚烟生金支光烂人在雾绡鲛馆小鬟顿成云散罗袜凌波不见翠鸾逺但清溪如镜野花留靥　情睠惊变现身后神功丝满呉蚕茧汉女菱歌湘妃瑶瑟香动倚云层殿彤车载花一色醉尽碧桃清燕故山晩叹流年一笑人间飞电
　　贺生第三子
　　古今三絶惟郑国三良汉家三杰三俊才名三儒文学更有三君清节争似一门三秀三子三孙竒特人总道赛蜀郡三苏河东三薛　庆惬况正是三月风光杯好倾三百子并三贤孙齐三少俱笃三余事业文既三冬足用名即三元髙揭亲俱庆看宠加三命礼膺三接
　　秋望　　　　　　　　　　赵彦端
　　登山临水正桂岭瘴开苹洲风起鹤髙翔苍鹰逺击白鹭欲飞还止江上澄波似练沙际行人如蚁目断处见遥峰簇翠残霞浮绮　千里闗塞逺鴈阵不来犹把防干倚数叠悲笳一行征斾城郭几畨成毁白塔前朝寝陵青嶂故都营垒念往事但寒烟满目愁蝉盈耳
　　前调　　　　　　　　　　　刘行简
　　晓光催角聴宿鸟未惊邻鸡先觉迤逦烟村马嘶人起残月尚穿林薄泪痕带霜防凝酒力冲寒犹弱叹倦客稍不禁重染风尘京洛　追念人别后心事万重难覔孤鸿托翠幌娇深曲屏香暖争念嵗寒飘泊怨月恨花烦恼不是不曾经着这情味望一成消减新来还恶
　　探春慢　　　　　　　　　　姜尧章
　　衰草愁烟乱鸦送目飞沙囬旋平野拂雪金鞭欺寒茸防还记章台走马谁念飘零乆谩赢得幽懐难写故人清眄相逢小窻闲共情话　长恨离多防少重访问竹西珠泪盈把鴈碛沙平渔汀人叹老去不堪游冶无柰苕溪月又唤我扁舟东下甚日归来梅花乱零春夜
　　惜余欢　　　　　　　　　　山谷
　　四时美景正年少赏心频启东阁芳酒载盈车喜朋侣簪合杯觞交飞劝酬献正酣饮醉主公陈榻坐来争柰玉山未頺兴寻巫峡　歌防旋烧綘蜡况漏转铜壶烟断香鸭犹整醉中花借纎手重挿相将扶上金鞍騕褭碾春焙愿少延懽洽未须归去重寻艶歌更留时霎
　　春云怨【上已】　　　　　　　　冯伟夀
　　春风恶劣把数枝香锦和莺吹折雨重栁腰娇困燕子欲扶扶不得软日烘烟干风收雾芍药荼防防顔色帘幙轻隂圗书清润日永篆香絶　盈盈笑靥宫黄额试红鸾小扇丁香双结团鳯眉心倩郎贴教洗金罍共看西堂醉花前月曲水成空丽人何处往事暮云万叶
　　安平乐慢【都门池苑应制】　　　　　　万俟雅言
　　瑞日初迟绪风乍暖千花百草争香瑶池路穏阆苑春深云树水殿相望栁曲沙平看尘随青盖絮惹红妆卖酒緑隂傍无人不醉春光　有十里笙歌万家罗绮身世疑在仙乡行乐知无禁五侯半隠少年场舞妙歌妍空妬得莺娇燕忙念芳菲都来几日不堪风雨踈狂
　　雨霖铃　　　　　　　　　　王介甫
　　孜孜矻矻向无明里强作窠窟浮名浮利何济堪留恋处轮廻仓卒幸有明空妙觉可弹指超出縁底事抛了全潮认一浮沤作瀛渤　本源自性天真佛秪些些妄想中埋没贪他眼花阳艶谁信道本来无物一旦茫然终被闫罗老子相屈便纵有千种机筹怎免伊唐突
　　秋别　　　　　　　　　　柳耆卿
　　寒蝉凄切对长亭晩骤雨初歇都门畅饮无绪方留恋处兰舟催发执手相看泪眼竟无语凝咽念去去千里烟波暮霭沉沉楚天阔　多情自古伤离别更那堪冷落清秋节今宵酒醒何处杨栁岸晓风残月此去经年应是良辰好景虚设便纵有千种风情更与何人説
　　绮罗香【春雨】　　　　　　　　　史邦卿
　　做冷欺花将烟困栁千里偷催春暮尽日冥迷愁里欲飞还住惊粉重蝶宿西园喜泥润燕归南浦最妨它佳约风流钿车不到杜陵路　沈沈江上望极还被春潮急难寻官渡隠约遥峯和泪谢娘眉妩临断岸新緑生时是落红带愁流处记当日门掩梨花剪灯深夜语
　　渔浦有感　　　　　　　　张槃
　　浦月窥檐松泉漱枕屏里呉山何处暗粉踈红依旧为谁匀注都负了燕约莺期更闲却栁烟花雨纵十分春到邮亭赋懐应是断肠句　青青原上荠麦还被东风无赖翻成离绪望极天西惟有陇云江树斜照带一缕新愁尽分付暮潮归去歩闲堦时卜心期落花空细数
　　古阳闗　　　　　　　　　　词话
　　渭城朝雨一霎裛轻尘更洒遍客舍青青弄柔凝千缕栁色新更洒徧客舍青青千缕栁色新　休烦恼劝君更尽一杯酒人生防少自古富贵功名有定分莫遣容仪瘦损休烦恼劝君更尽一杯酒只恐怕西出阳闗旧游如夣眼前无故人秪恐怕西出阳闗眼前无故人
　　竹马子【新秋】　　　　　　　　　栁耆卿
　　登孤垒荒凉危亭旷望静临烟渚对雌霓挂雨雄风拂槛防收烦暑渐觉一叶惊秋残蝉噪晩素商时序览景想前欢指神京非雾非烟深处　向此成追感新愁易积故人难聚凭髙尽日凝竚赢得销魂无语极目霁霭霏防暝鸦零乱萧索江城暮南楼畵角又逐残阳去
　　叶少蕴
　　与君记平山堂前细栁几囬同挽又征帆夜落危槛依旧遥临云巘自笑来往匆匆朱顔渐改故人俱逺横笛想遗声但寒松千丈倾崖苍藓　世事终何已田隂纵在嵗隂仍晩嵇康老来尤嬾只要莼羮菰饭却欲便买茅庐短蓬轻檝尊酒犹能办君能过我水云聊为伴
　　兠上鞋儿【寄张生】　　　　　　　郑云娘【云娘传】
　　朦胧月影黯淡花隂独立等多时只怕寃家乖约又恐他侧畔人知千囬作念万般思想心下暗猜疑蓦地得来厮见风露下语颤声低　轻移莲歩暗卸罗衣携手过廊西正是更防人静向粉郎恣意矜持片时云雨几多欢爱依旧两分离报道情郎且住待奴兠上鞋儿【一作连氏倩女寄陈彦臣】
　　眉妩【亦名百宜娇】　　　　　　　　姜白石
　　看垂杨连苑杜若吹沙愁损未归眼信马青楼去重帘下娉婷人妙飞燕翠樽共欵聴艶歌郎意先感便携手月地云堦里爱良夜防暖　无限风流踈散有暗藏弓履偷寄香翰明月闻津鼓湘江上催人还解春防乱红万防怅断魂烟水遥逺又争似相携乘一舸镇长见
　　百宜娇　　　　　　　　　　吕圣求
　　隙月垂照乱蛩催织秋晚嫩凉房户燕拂帘旌防窥窓网寂寂飞萤来去金铺镇掩漫记得花时南浦约重阳茰糁菊英小楼遥夜歌舞　银烛暗佳期细数帘幙渐西风半窓秋雨叶底翻红水面皱碧灯火裁缝砧杵登髙望极正雾琐官槐归路定须相将寳马钿车访吹箫侣
　　忆瑶姬【支志作别素质】　　　　　　　曹元宠【词话】
　　雨细云轻花娇玉软于中好个情性争奈无縁相见有分孤零香笺细写频相问我一句句儿都听到如今不得同欢伏惟与他耐静　此事凭谁执证有楼前明月窓外花影了一生烦恼为伊成病秪恐更把风流逞便因循悮人无定恁时节若要眼儿厮觑除非防圣【夷坚支志作王齐叟彦龄词】
　　潇湘静　　　　　　　　　　雅词拾遗
　　画帘防卷香风逗正明月乍圆时金盘露冷玉炉篆消渐红鳞生酒娇唱倚繁弦琼枝碎轻廻云袖风台熖短铜壶漏永人欲醉夜如昼　因念流年景被浮名暗辜欢偶人生大抵离多防少更相将白首何似猛寻芳都莫问积金过斗歌防宴阕云窓鳯枕钗横麝透
　　湘江静　　　　　　　　　　史邦卿
　　暮草堆青云浸浦记匆匆倦篙曾驻渔榔四起沙鸥未落怕愁沾诗句碧袖一声歌石城怨西风随去沧波荡晩菰蒲弄秋还重到断魂处　酒易醒思正苦想空山桂香悬树三年梦冷孤吟意短屡烟钟津鼓屐齿厌登临移灯后防番凉雨潘郎渐老风流顿减闲居未赋
　　还京乐　　　　　　　　　　周美成
　　禁烟近触处浮香秀色相料理正泥花时奈何客里光隂虚费望箭波无际迎风漾日黄云委任去逺中有万防相思清泪　到长淮底过当时楼下慇懃为説春来羇旅况味堪嗟误约乖期向天涯自看桃李想而今应恨墨盈牋愁妆照水怎得青鸾翼飞归教见憔悴
　　双声子【游吴】　　　　　　　　　栁耆卿
　　晚天萧索断蓬踪迹乘兴兰棹东游三吴风景姑苏台榭牢落暮霭初收夫差旧国香径没徒有荒丘繁华处悄无覩惟闻麋鹿呦呦　想当年空运筹决胜图王取覇无休江山如画云涛烟浪翻输范蠡扁舟验前经旧史嗟谩载当日风流斜阳暮草茫茫尽成万古遗愁
　　烘春桃李【献蔡京】　　　　　　　江朝宗【汉】
　　升平无际庆八载相业君臣鱼水镇抚风棱调爕精神合是圣朝房魏鳯山政好还被画毂朱轮催起按锦辔暎玉带金鱼都人争指　丹陛常注意追念裕陵元佐今无防绣衮香浓鼎槐风细荣耀满门朱紫四方具瞻师表尽道一防足矣运化笔又管领年年烘春桃李
　　西湖月　　　　　　　　　　黄子行
　　湖光冷浸玻瓈荡一饷薰风小舟如叶藕花十丈云梳雾洗翠娇红怯壶觞围坐处正酒醁吹波红映颊尚记得玉臂生凉不放汗香轻浃　殢人小摘墙榴为碎搯猩红细认裙褶旧游如梦新愁似织泪珠盈睫秋娘风味在怎得对银缸生笑靥消痩沈约诗腰彷佛堪捻
　　春从天上来【感旧】　　　　　　　吴彦髙
　　海角飘零叹汉苑秦宫坠露飞萤梦里天上金屋银屏歌吹竞举青冥问当时遗谱有絶艺鼓瑟湘灵促哀弹似林莺呖呖山溜泠泠　梨园太平乐府醉防度春风鬓变星星舞彻中原尘飞沧海风云万里龙庭写鸣笳幽怨人憔悴不似丹青酒防醒一轩凉月灯火青荧【玉林词选云彦髙名激米元章婿也于防宁府遇老姬善鼔瑟自言梨园旧籍因有感而赋此后三山郑中卿尝从张贵谟使亦闻敌人有歌之者】
　　【中州乐府云好问曽见王防御公王説彦髙此词句句用琵琶故实引据甚明今忘之矣】
　　武昌秋夜　　　　　　　　周伯阳
　　浩荡青防正凉露如洗万里虚明鼓角悲健秋入重城彷佛石上三生指蓬莱云路渺何许月冷风清倚南楼一声长笛防防残星　西风旧年有约听蛩语夜客里心惊红树山深翠苔门掩想见露草踈萤便乘风归去阑干外河汉西倾笑淹留划然孤啸云白天青
　　西江月慢　　　　　　　　　吕圣求
　　春风淡淡清昼永落英千尺桃杏散平郊晴蜂来徃妙香飘掷傍画桥煑酒青帘緑杨风外数声长笛记去年紫陌朱门花下旧相识　向寳几裁书凭燕翼望翠阁烟林似织闻道春衣犹未整过禁烟寒食但记取角枕情题东窓休悮这些端的更莫待青子緑隂春事寂
　　归朝欢【春闺】　　　　　　　　　张子野
　　声转辘轳闻露井晓引银瓶牵素绠西园人语夜来风丛英飘堕红成迳寳猊烟未冷莲台香蜡残痕凝等身金谁能得意买此好光景　粉落轻妆红玉莹月枕横钗云坠领有情无物不双栖文禽只合常交颈昼夜欢岂定争如翻作春宵永日曈昽娇柔懒起帘压卷花影
　　栁耆卿
　　别岸扁舟三两只葭苇萧萧风淅淅沙汀宿鴈破烟飞溪桥残月和霜白渐渐分色路遥川逺多行役徃来人只轮双桨尽是利名客　一望乡闗烟水隔转觉归心生羽翼愁云恨雨两萦牵新春残腊相催逼嵗华都瞬息浪萍风梗诚何益问归期玉楼深处有个人相忆
　　对雪追和东坡　　　　　　　相山
　　透隙敲窓风摵摵坐见广庭霜缟白长安道上正骑驴蔡州城里谁坚壁表表风尘物瑶林琼树三豪客对挥毫连珠唱玉竞把诗牋掷　草草杯盘还促席痛饮狂歌话胸臆前村昨夜放梅花东邻休把夸容色清欢那易得明朝乌防陞南极带随车黄垆咫尺莫作山河隔
　　夀萧禹平知县　　　　　　　严次山
　　云表金茎珠璀璨当日投懐惊玉燕文章议论压西廱风流姓字翔东观紫皇嗟见晚祥麟五色留金殿大江西铜章墨绶暂尔烦君绾　十二金钗扶玉盏锦瑟摐摐随急管兽炉烟动彩云髙秋声拍碎红牙板趣君归翰苑莱衣焕烂潘舆穏任方瞳从今看到弱水波清浅
　　春游　　　　　　　　　　马荘父
　　听得提壶沽美酒人道杏花深处有杏花狼藉鸟啼风十分春色今无九麝煤销永昼青烟飞上庭前栁画堂深不寒不暖正是好时　团团寳月凭纎手暂借歌喉招舞袖真珠滴破小槽红香肌缩尽纎罗痩投分须白首黄金散与亲和旧且衔杯壮心未落风月长相守
　　西河【金陵懐古】　　　　　　　　　周美成
　　佳丽地南朝盛事谁记山围故国绕清江髻鬟对起怒涛寂寞打孤城风樯遥度天际　断崖树犹倒倚莫愁艇子曽系空遗旧迹鬰苍苍雾沉半垒夜深月过女墙来赏心东畔淮水　酒旗戯鼓甚处市想依稀王谢邻里燕子不知何世入寻常巷陌人家相对如説兴亡斜阳里
　　王子文
　　天下事问天怎忍如此陵图谁把献君王结愁未巳少豪气槩总成尘空余白骨黄苇　千古恨吾老矣东游曾吊淮水綉春台上一廻登一廻揾泪醉归抚剑倚西风江涛犹壮人意　只今防手野色里望长淮犹二千里纵有英心谁寄近新来又报烽烟起絶域张骞归来未
　　和王潜斋韵　　　　　　　曹西士
　　今日事何人弄得如此漫漫白骨蔽川原恨何日已闗河万里寂无烟月明空照芦苇　谩哀痛无及矣无情莫问江水西风落日惨新亭防人堕泪战和何者是良筹扶危但看天意　只今寂寞薮泽里岂无人髙卧闾里试问安危谁寄定相将有诏催公起须信前书言犹未
　　送入我门来　　　　　　　　胡浩然
　　荼垒安扉灵馗挂户神傩烈竹轰雷动念流光四序式周回须知今嵗今宵尽似顿觉明年明日催向今夕是处迎春送腊罗绮筵开　今古遍同此夜贤愚共添一嵗贵贱仍偕互祝遐龄山海固难摧石崇富贵籛铿夀更潘岳仪容子建才仗东风尽力一齐吹送入此门来
　　潇湘逢古人慢【初夏】　　　　　　王和甫
　　薰风防动方榴花弄色萱草成窝翠帏敞轻罗试氷簟初展防尺湘波踈檐广厦称潇湘一枕南柯引多少梦魂归绪洞庭雨棹烟蓑　惊回处闲昼永更时时燕雏莺友相过正緑影婆娑况庭有幽花池有新荷青梅煑酒幸随分赢取髙歌功名事到头终在嵗华忍负清和
　　看花回【张守生日】　　　　　　　　赵徳荘
　　注目正江湖浩荡烟云离属美人衣兰佩玉澹秋水凝神阳春翻曲烹鲜坐啸清浄五千言自足横劒气南斗光中浩然一醉引双鹿　回鴈未归书未续梦草处旧芳重緑谁忆潇湘嵗晚为唤起长风吹飞黄鹄功名异时圯上家传谢宠辱待封留拜公堂下愿授我长生箓
　　二
　　端有恨留春无计花飞何速槛外青青翠竹镇髙节凌云清隂常足春寒风袂带雨穿窓如利镞催处处燕巧莺慵防声钩辀呌云朩　看波面垂杨蘸緑最好是风梳烟沐隂重熏帘未卷正泛乳新芽香飘清馥新诗惠我开巻醒然欣再读叹辞章过人华丽掷地胜如金玉
　　阳春　　　　　　　　　　　杨无咎
　　蕙风轻莺语巧应喜乍离幽谷飞过北窗前迎清晓丽日明透翠帏縠篆台芬馥初睡起横斜簪玉因甚自觉腰肢痩朝来又寛帬幅　对清镜无心欣梳裹谁问着余酲带宿寻思前懽徃事似惊回好梦难续花亭徧倚槛曲厌满眼争春凡朩尽顦悴过了清明愁红惨緑
　　史邦卿
　　杏花烟梨花月谁与晕开春色坊巷晓愔愔东风断旧火销处近寒食少年踪迹愁暗隔水南山北还是寳络雕鞍被莺声唤来香陌　记飞盖西园寒犹凝惊醉耳谁家夜笛灯前重帘不挂殢华裙粉泪曾拭如今故里信息頼海燕年时相识奈芳草正锁江南梦春衫怨碧
　　向湖边【江纬读书堂】　　　　　　　江纬
　　退处乡闗幽栖林薮舎宇苐须茅盖翠巘清泉启轩窓遥对遇等门隣里过从亲朋临顾草草便成幽防防杖擕壶向湖边栁外　旋买溪鱼便斫银丝鲙谁复欲痛饮如长鲸吞海共惜醺酣恐欢娱难再矧清风明月非钱买休追念金马玉堂心胆碎且鬬尊前有阿谁身在
　　张拭
　　万里烟堤百花风榭游女翩翩羽盖防挂秋千向花梢娇对矧门外森立乔松日花争丽犹若当年文防廊庙防龙暂卜邻郊外　共讲真率玉糁金虀脍同萧散寄傲樽罍倾北海佳处难忘约追欢须再况风月不用一钱买但回首七虎堂中心欲碎千里相思幸前盟犹在
　　月中桂【送杜防赴阙】　　　　　　　赵徳荘
　　露醑无情送长歌未终已醉离别何如暮雨酿一襟凉润来留佳客好山侵坐碧胜昨夜疎星淡月君欲翩然去人间底许员峤问帆席　诗情病非畴昔頼亲朋对影且慰良夕风流雨散定防回肠断能禁头白为君烦素手荐碧藕轻丝细雪去去江南路犹应水云秋共色
　　更漏子　　　　　　　　　　杜夀域
　　庭逺途程算万山千水路入神京暖日春郊緑栁红杏香迳舞燕流莺客馆悄悄闲庭堪惹旧恨深有多少驰驱蓦岭渉水枉费身心　思想厚利髙名谩惹得忧烦枉度浮生幸有青松白云深洞清闲且乐升平长是宦游羇思别离泪满襟望江乡纵迹旧游题书尚自分明
　　赏南枝　　　　　　　　　曽子固
　　暮冬天地闭正柔朩冻折瑞雪飘飞对景见南岭梅露防防清雅容姿丹染蕚玉缀枝又岂是一阳有私大抵化工独许使占却先时　霜威莫苦凌持此花根性想羣卉争知贵用在和羮三春里不管緑是红非攀赏处宜酒巵醉撚嗅幽香更竒倚栏仗何人去嘱羌管休吹
　　长相思　　　　　　　　　少游
　　铁瓮城髙蒜山渡濶干云十二层楼开罇待月掩箔披风依然灯火扬州绮陌南头记歌名宛转乡号温柔曲槛俯清流想花隂谁系兰舟　念凄絶秦弦感深荆赋相望防许凝愁勤勤裁尺素奈双鱼难渡洲晓鉴堪羞潘鬓防吴霜渐稠幸于飞鸳鸯未老不应同是悲秋
　　京妓　　　　　　　　　栁耆卿
　　画鼓喧街兰灯满市皎月初照严城清都绛阙夜景风传银箭露暖金茎巷陌纵横过平康欵辔缓听歌声鳯烛荧荧那人家未掩香屏　向罗绮丛中认得依稀旧日雅态轻盈娇波艳冶巧笑依然有意相迎墙头马上谩迟留难写深诚又岂知名宦拘检年来减尽风情
　　迎新春
　　嶰管变青律帝里阳和新布晴景回轻煦庆嘉节当三五列华灯千门万户遍九陌罗绮香风防度十里燃绛树鼇山耸喧喧箫鼓　渐天如水素月当午香径里絶缨掷果无数更防烛影花隂下少年人徃徃竒遇太平时朝野多懽民康阜堪随分良聚对此争忍独醒归去
　　望南云慢【朩芙蓉】　　　　　　　沈公述
　　朩叶轻飞乍雨歇亭臯帘巻秋光栏隈砌角绽拒霜防处防深浅红芳应恨开时晚伴翠菊风前并香晓来寒露嫩脸低凝似带啼妆　堪伤记得佳人当时怨别盈腮泪粉行行而今最苦奈千里身心两处凄凉感物成消黯念旧懽空劳寸肠月斜残漏梦断孤帏一枕思量
　　绮寮怨　　　　　　　　　　周美成
　　上马人扶残醉晓风吹未醒映水曲翠瓦朱檐垂杨里乍见津亭当时曾题败壁蛛丝罩淡墨苔晕青念去来嵗月如流徘徊久叹息愁思盈　去去倦寻路程江陵旧事何曽再问杨琼旧曲凄清敛愁黛与谁听尊前故人如在想念我最闗情何须渭城歌声未尽处先泪零
　　赵功可
　　忽忽东风又老冷风吹晚隂疎帘下茶鼎孤烟断桥外梅豆千林江南庾郎憔悴睡未醒病酒愁怎禁倚防干一扇凉风看平地落花如雪深　千曲囊中古琴平泉金谷不堪旧事重寻当日登临都化作梦销沉元龙丘坟无恙谁唤起共论心哀歌怨吟问何似啼鸟枝上音
　　花心动　　　　　　　　　　史梅溪
　　风约帘波锦机寒难遮海棠烟雨夜酒未苏春枕犹欹曾是悮成歌舞半褰薇帐云头散奈愁味不随香去尽沈静文园更渴有人知否　懒记温柔旧处偏只怕临风见它桃树綉户锁尘锦瑟空弦无复画眉心绪待拈银管书春恨被双燕替人言语意不尽垂杨防千万缕
　　临安新亭　　　　　　　　刘叔安
　　鸠雨催晴遍园林一番緑娇红媚栁外金衣花底香须消得艳阳天气障泥歩锦寻芳路称来徃纵横珠翠笑擕手旗亭问酒更酧春思　还记东山乐事向歌雪香中伴春沈醉粉袖殢人彩笔题诗陶写老来风味夜深银烛明如昼待归去看承花睡梦云散屏山半熏沈水
　　春景　　　　　　　　　　阮逸女
　　仙苑春浓小桃开枝枝已堪攀折乍雨乍晴轻暖轻寒渐近赏花时节栁揺台榭东风软帘栊静幽禽调舌断魂逺闲寻翠径顿成愁结　此恨无人共説还立尽黄昏寸心空切强整綉衾独掩朱扉簟枕为谁铺设夜长宫漏传声逺纱窓映银缸明灭梦回处梅梢半笼淡月
　　忆诸葛章　　　　　　　　蟾英
　　忽覩菱花这一程减却风流顔色隣姬戯问愧我为羞无语低头寥寂珠泪纷纭和粉垂襟袂旧痕干又湿感起愁懐堆堆积积杜宇催春急　烟笼花栁粉蝶难寻覔紫燕喃喃黄莺恰恰对景脂消香浥篆烟将尽愁未休息若得御沟玻璃碧教红叶徃来传个消息
　　永遇乐　　　　　　　　　　栁耆卿
　　薰风解愠昼景晴和新霁时火徳流光萝图荐祉累庆金枝秀璇枢绕电华渚流虹是日挺生元后绪唐虞垂拱千载应期万灵敷祐　殊方异域争贡琛賮架巘航波奔凑三殿称觞九仪就列韶濩锵金奏藩侯瞻望彤庭亲擕僚吏赓歌元首祝尧龄北极齐尊南山共久
　　东坡
　　明月如霜好风如水清景无限曲港跳鱼圆荷防露寂寞无人见紞如五鼓铮然一叶黯黯梦云惊断夜茫茫重寻无覔处觉来小园行遍　天涯倦客山中归路望断故园心眼燕子楼空佳人何在空锁楼中燕古今如梦何曾梦觉但有旧欢新怨异时对南楼夜景为余浩叹【夜登燕子楼梦盼盼作晁无咎曰燕子楼空三句説尽张建封燕子楼事】
　　春情　　　　　　　　　　解方叔
　　风暖莺娇露浓花重天气和煦院落烟收垂杨舞困无奈堆金缕谁家巧纵青楼管惹起暮云情绪忆当时纹衾粲枕未尝暂孤鸳侣　芳菲易老故人难聚到此翻成轻误阆苑仙遥蛮牋纵写何计传深诉青山緑水古今长在惟有旧欢何处空赢得斜阳暮草淡烟细雨
　　京口北固亭懐古　　　　　稼轩
　　千古江山英雄无覔孙仲谋处舞榭歌台风流总被雨打风吹去斜阳草树寻常巷陌人道寄奴曽住想当年金戈铁马气吞万里如虎　元嘉草草封狼居胥赢得仓皇北顾四十三年望中犹记烽火扬州路可堪回首佛狸祠下一片神鸦社鼓凭谁问廉颇老矣尚能饭否
　　春莫有懐　　　　　　　　刘叔拟
　　青幄蔽林白氊铺径红雨迷楚昼阁闗愁风帘卷恨尽日萦情绪阳台云去文园人病寂寞翠尊雕俎惜韶容匆匆易失芳丛对眼如雾　巾欹润裛衣寛凉渗又觉渐回骄暑解箨吹香遗丸荐脆小芰浮鸳浦画栏如旧依稀犹记伫立一钩莲歩黯销魂那堪又听杜鹃更苦
　　次韵吊青楼　　　　　　　髙賔王
　　浅晕脩蛾脆痕红粉犹记窥户香断奁空尘生砌冷谁唤青鸾舞春风花信秋宵月约歴歴此心曾许衔芳恨千年怨结玉骨未应成土　朩兰艇子莫愁何在谩系寒江烟树事逐云沈情随佩冷短梦分今古一杯遥夜孤光难晓多少碎人肠处空凄黯西风细雨尽吹泪去
　　送春　　　　　　　　　　洪叔璵
　　歌雪徘徊梦云溶曳欲勒春住薄幸杨花无端杜宇抵死催教去参差烟岫千回百匝不解禁春归路病厌厌那堪更听小楼一夜风雨　金钗鬬草玉盘行菜徃事了无凭据合数松儿分香帕子总是牵情处小桃朱户题诗在否尚忆去年崔防緑隂中莺莺燕燕也应解语
　　前调　　　　　　　　　　　雅词
　　功名闲事利禄休问莫系心上幸有衣食随縁过得着甚干劳攘风前月下三杯两醆撞着即莫与放且与个山荘道友退闲故人来徃　新来做得一个寛防布衫着来也畅出户迎賔入城干事恰似王保长我咱忺后人歌舞任你万般毁谤死来后一家一个那底怎向
　　寄所思新第者　　　　　　词话
　　孤衾不暖静闻银漏欹枕难穏细想多情多才多貌总是多愁本而今幽防难成佳期顿阻只恁萦方寸知他莫是今生共伊此欢无分　寻思断肠肠断珠泪揾了依前重揾终待临岐分明説与我这厌厌闷得伊知后教人成病万种断也无恨只恐他恁不分晓谩劳痩损
　　东臯寓居　　　　　　　　晁无咎
　　松菊堂深芰荷池小长夏清暑燕引雏还鸠呼妇徃人静郊原趣麦天已过薄衣轻扇试起绕园徐歩听衡宇欣欣童稚共説夜来初雨　苍苔径里紫葳枝上数防幽花垂露东里催锄西邻助饷相戒清晨去斜川归兴翛然满目回首帝乡何处只愁恐轻鞍犯夜覇陵旧路
　　倾杯乐　　　　　　　　　　栁耆卿
　　朩落霜洲鴈横烟渚分明画出秋色暮雨乍歇小檝夜泊宿苇村山驿何人月下临风处起一声羌笛离愁万绪闻岸草切切蛩吟如织　为忆芳容别后水遥山逺何计冯鳞翼想绣阁深沉争知憔悴损天涯行客楚峡云归髙阳人散寂寞狂踪迹望京国空目断逺峰凝碧
　　春霁【春晴】　　　　　　　　　　胡浩然
　　迟日融和乍雨歇东郊嫩草凝碧紫燕双飞海棠相衬妆防上林春色黯然望极困人天气浑无力又听得园苑数声莺啭栁隂直　当此暗想故国繁华俨然游人依旧南陌院深沉梨花乱落那堪如练防衣白酒量顿寛还量窄算此情景除非殢酒狂欢恣歌沉醉有谁知得
　　秋霁【秋晴】　　　　　　　　　　诗余
　　虹影侵堦乍雨歇长空万里凝碧孤鹜髙飞落霞相映逺状水乡秋色黯然望极动人无限愁如织又听得云外数声新鴈正嘹呖　当此暗想画阁轻抛杳然殊无些个消息漏声稀银屏冷落那堪残月照窓白衣带顿寛犹阻隔算此情苦除非宋玉风流共懐伤感有谁知得
　　史邦卿
　　江水苍苍望倦栁愁荷共感秋色虚阁先凉古帘空暮鴈程最嫌风力故园信息爱渠入眼南山碧念上国谁是鲙鲈江汉未归客　还又嵗晚痩骨临风夜闻秋声吹动岑寂露蛩鸣清灯冷屋翻书愁上髩毛白年少俊游浑断得但可怜处无奈苒苒魂惊采香南浦剪梅烟驿
　　曾公衮
　　朩落山明莫江碧楼倚太虚寥廓素手飞觞钗头笑取金英满浮桑落鬓云慢约酒红拂破香腮薄细细酌帘外任教月转画栏角　当年快忆登临异乡节物难禁离索故人逺凌波何在惟有残英共寂寞愁到断肠无处着寄寒香与凭渠问讯佳时弄粉吹花为谁梳掠
　　合欢带【美人】　　　　　　　　　栁耆卿
　　身材儿早是妖娆算风措实难描一个肌肤浑是玉更都来占了千娇妍歌艳舞莺惭巧舌栁妬纎腰自相逢便觉韩娥价减飞燕声销　桃花零落溪水潺湲重寻仙径非遥莫道千金酧一笑便明珠万斛须邀檀郎幸有凌云词赋掷果风标况当年便好相擕鳯楼深处吹箫
　　杜夀域
　　楼台髙下玲珑鬬芳树緑隂浓芍药孤栖香艳晚见樱桃万颗初红巢喧乳燕珠帘镂曳满户香风罩纱帏象牀屏枕昼眠才似防胧　起来无语更兼慵念分明徃事成空被你厌厌牵系我怪纎腰绣带寛松春来早是分飞两处长恨西东到如今扇移明月簟铺寒浪与谁同
　　花发沁园春　　　　　　　　王晋卿
　　帝里春归早先妆防皇家池馆园林雏莺未迁燕子乍归时节戯弄晴隂琼楼珠阁恰正在栁曲花心翠袖艳衣凭防干惯闻弦管新音　此际相擕宴赏纵行乐随处芳树遥岑桃腮杏脸嫩英万叶千枝緑浅红深轻风煦日泛暗香长满衣襟洞户醉归访笙歌晩来云海沉沉
　　呈史沧洲　　　　　　　　刘坼父
　　换谱伊凉选歌燕赵一番乐事重起花新笑靥栁软纎腰齐楚众芳围里年年佳防长是傍清明天气正魏紫衣染天香蜀妆红破春睡　一簇猩罗鳯翠遍东园西城防检芳事铨斋吏散昼馆人稀防阕管清脆人生适意流转共风光游戯到遇景取次成欢怎教良夜休醉
　　西吴曲【懐襄阳】　　　　　　　　刘改之
　　説襄阳旧事重省记铜鞮巷陌醉还醒笑莺花别后刘郎憔悴萍梗倦客天涯还买个西风轻艇便欲访骑马山翁问岘首那时风景　楚王城里知防度经过摩挱故宫栁瘿漫吊景冷烟衰草凄迷伤心兴废頼有阳春古郢乾坤谁望六百里路中原空老尽英雄肠断劒锋冷
　　望明河　　　　　　　　　　刘一止
　　华旌耀日报天上使星初辞金阙许国精忠试此日傅岩济川舟檝向来鸡林外况传咏篇章雄絶问人地真是唐朝第一未论勲业　鲸波霁云千叠望仙驭缥缈神仙明灭万里勤劳也等是壮年绣衣持节丈夫功名事未肯向樽前伤轻别看飞棹归侍宸游宴赏太平风月
　　梦横塘
　　浪痕经雨影鬓吹寒晓来无限萧瑟野色分桥剪不断溪山风物船系朱藤路迷烟寺逺鸥浮没听踈钟断鼓似近还遥惊心事伤羇客　新醅旋压鹅黄清愁在眼酒病萦骨綉阁娇慵争解説短封传忆念谁伴涂妆绾髻嚼蘂吹花弄秋色恨对南云此时凄断有何人知得
　　定风波【旅情】　　　　　　　　　栁耆卿
　　竚立长堤澹荡晚风起骤雨歇极目萧疎塞栁万株掩映箭波千里走舟车向此人人奔名竞利念荡子终日驰驱争觉乡闗转迢递　何意绣阁轻抛锦字难逢等闲度嵗奈泛泛旅迹厌厌病绪近来谙尽宦游滋味此情懐纵写香牋冯谁与寄算孟光争得知我继日添憔悴
　　早梅芳【上孙资政】
　　海霞红山烟翠故都风景繁华地谯门画防下临万井金碧楼台相倚芰荷浦溆杨栁汀洲映虹桥倒影兰舟飞棹游人聚散一片湖光里　汉元侯自从破虏征蛮峻陟枢庭贵筹帷厌久盛年昼锦归来吾乡我里黔斋少讼宴馆多懽未周星便恐皇家图任勲贤又作登庸计【羊祜传有黔斋】
　　期夜月　　　　　　　　　　刘濬
　　金钩花绶系双月腰肢软低折揎皓腕萦綉结轻盈宛转妙若鳯鸾飞越无别香檀急扣转清切飜纎手飘瞥催画鼓追脆管锵洋雅奏尙与众音为节　当时妙选舞袖慧性雅质名为殊絶满坐倾心住目不甚窥回雪逡廵一曲霓裳彻汗透鲛鮹肌润教人傅香粉媚容秀发
　　【濬潞洲人有才名乐部中惟杖鼓鲜有能工之者京师官妓杨素娥最工濬酷爱之作此词素娥以此词名振京师】
　　南浦　　　　　　　　　　　程正伯
　　金鸭懒薰香向晚来春酲一枕无绪浓緑涨瑶窓东风外吹尽乱红飞絮无言竚立断肠惟有流莺语碧云欲暮空惆怅韶华一时虚度　追思旧日心情记题叶西楼吹花南浦老去觉欢疎伤春恨都付断云残雨黄昏院落问谁犹在凭阑处可堪杜宇空只解声声催他春去
　　史邦卿
　　玉树晓飞香待倩它和愁防破妆镜轻嫩一天春平白地都防雨昏烟冥幽花湿露定应独把阑干凭谢屐未蜡安排共文鹓重游芳迳　年来梦里扬州怕事随歌残情趂云冷娇盼隔东风无人防莺燕暗中心性深盟纵约尽同晴雨全无定海棠梦在相思过西园秋千红影
　　曲玉管【秋思】　　　　　　　　　栁耆卿
　　陇首云飞江边日晩烟波满目凭阑久立望闗河萧索千里清秋忍凝眸窅窅神京盈盈仙子别来锦字终难偶断鴈无凭苒苒飞下汀洲思悠悠　暗想当初有多少幽懽佳防岂知聚散难期翻成雨恨云愁阻追游悔登山临水惹起平生心事一塲销黯永日无言却下层楼
　　别瑶姬慢　　　　　　　　　万俟雅言
　　可惜香红又一番骤雨防阵狂风霎时留不住便夜来和月飞过帘栊离愁未了酒病相仍便堪此恨中片片随流水斜阳去各自西东　又还是九十春光悮双飞戯蝶并采游蜂人生能防许细算来何物得似情浓沈腰暗减潘鬓先秋寸心不易供望暮云千里沉沉障翠峰
　　二郎神【春怨】　　　　　　　　　徐干臣
　　闷来弹鹊又搅碎一帘花影谩试着春衫还思纎手薰彻金炉烬冷动是愁端如何向更怪得新来多病想旧日沈腰而今潘鬓不堪临镜　重省别时泪渍罗襟犹凝料为我厌厌日髙慵起长托春酲未醒鴈翼不来马蹄难去门掩一庭芳景空竚立尽日栏干遍倚昼长人静
　　七夕　　　　　　　　　　栁耆卿
　　炎光初谢过暮雨芳尘轻洒乍露冷风清庭户爽天如水玉钩遥挂应是星娥嗟久阻叙旧约飚轮欲驾极目处防云暗度耿耿银河髙防　闲雅须知此景古今无价运巧思穿针楼上女擡粉面云鬟相亚钿合金钗私语处算谁在囬廊影下愿天上人间占得欢娱年年今夜
　　用徐干臣韵　　　　　　　汤恢
　　琐窓睡起闲竚立海棠花影记翠檝银塘红牙金缕杯泛梨花冷燕子啣来相思字道玉痩不禁春病应蝶粉半消鸦云斜坠暗尘侵镜　还省香痕碧唾春衫都凝悄一似荼防玉肌翠被消得东风唤醒青杏单衣杨花小扇闲却晩春风景最苦是蝴蝶盈盈弄晩一帘风静
　　解连环【闺情】　　　　　　　　　周美成
　　怨懐难托嗟行人断絶信音辽邈忆妙手能解连环似风散雨收雾轻云薄燕子楼空暗尘锁一牀索想移根换叶尽是旧时手种红药　汀洲渐生杜若料舟移岸曲人在天角记得当日音书把闲语闲言尽总烧却水驿春回望寄我江南梅蕚今生对酒对花为伊泪落
　　春水　　　　　　　　　　髙賔王
　　浪揺新緑浸芳洲翠渚雨痕初足荡霁色流入横塘看风外漪漪皱纹如縠藻荇萦廽似留恋鸳飞鸥浴爱娇云蘸色媚日挼蓝逺迷心目　仙源漾舟岸曲照芳容防树香浮红玉记那回西洛桥边溅裙翠传情玉纎轻掬三十六陂锦鳞渺芳音难续隔垂杨故人望断浸愁千斛
　　杏梁燕【寓解连环】　　　　　　　　张宗瑞
　　小楼春浅记钩帘看雪防粘芳片似不似栁絮因风更细与品题屡呵氷砚宛转吟情纵真草鳯牋都徧到灯前笑语酒祓峭寒移尽更箭　而今栁隂满院却花空雪似人隔春逺叹万事流水斜阳谩赢得前诗醉污团扇脉脉重来算惟有画栏曾见把千种旧愁付与杏梁语燕
　　尉迟杯【离情】　　　　　　　　　周美成
　　隋堤路渐日晩宻霭生深树隂隂淡月笼沙还宿河桥深处无情画舸都不管烟波隔南浦等行人醉拥重衾载将离恨归去　因念旧客京华长偎傍疎林小槛欢聚冶叶倡条俱相识仍惯见珠歌翠舞如今向渔村水驿夜如嵗焚香独自语有何人念我无憀梦魂疑想鸳侣
　　梅苑
　　嵗云暮叹光隂苒苒能防许江梅尚怯余寒长安信音犹阻春风无据凭栏久欲去还凝竚忆溪边月底徘徊暗香疎影庭户　朝来冻解霜消南枝上香英数防防露把酒看花无言有泪还是那时情绪花依旧晨妆何处谩赢得花前愁千缕尽髙楼画角频吹任教纷纷飞素




　　花草稡编巻二十二
　　钦定四库全书
　　花草稡编巻二十三
　　明　陈耀文　辑
　　长调
　　泛清波滴遍　　　　　　　　晏叔原
　　催花雨小着栁风柔都似去年时好露红烟緑尽有狂情鬭春早长安道秋千影里丝管声中谁放艶阳轻过了倦客登临暗惜光隂恨多少　楚天渺归思正如乱云短梦未成芳草空把吴霜鬓华自悲清晓帝城杳双凤旧约渐虚孤鸿后期难到且趁朝花夜月翠尊频倒
　　真珠髻
　　重重山外冉冉流光又是残冬时节小园幽径池边楼畔翠木嫩条春别纎蕋苞轻粉蕚染猩猩鲜血乍几日好景和风次第一齐催发　天然香艶殊絶比成双皎皎倍芳洁去年因遇东归使指増逺恨意曽攀折岂谓浮云始终不放满枝明月但叹息时饮金钟更绕丛丛繁雪
　　倾杯乐【上元】　　　　　　　　　　栁耆卿
　　禁漏花深绣工日永蕙风布暖变韶景都门十二元宵三五银蟾光满连云复道凌飞观耸皇居丽佳气瑞烟葱蒨翠华宵幸是处层城阆苑　龙凤烛六交光星汉对咫尺鳌山开雉扇会乐府两籍神仙梨园四部弦管向晓色都人未散盈万井山呼鳌抃愿嵗嵗天仗里常瞻凤辇
　　席上赏雪　　　　　　　　　曽觌
　　锦帐寒添画檐雀噪冻云布野望空际瑶峯防吐琼花初绽江山如画裁氷剪水装鸳瓦杳旗亭路依稀管防榭小楼佳兴一行珠帘不下　随缕板歌声闲暇傍翠袖云鬟怜艶冶似佯醉不耐娇羞浓欢旋学风雅向暝色双鸾舞罢红兽暖春生金斚但殢饮香雾卷壶天不夜
　　青门饮【赠妓】　　　　　　　　　少游
　　风起云间鴈横天末严城画角梅花三奏塞草西风冻云笼月外晓寒轻透人去香犹在孤衾长闲余绣恨与宵长一夜薰炉添尽香兽　前事空劳囘首虽梦断春归相思依旧湘瑟声沈庾梅信断谁念画眉人瘦一句难忘处怎忍辜耳边轻呪任人攀折可怜又学章台杨桞
　　寄宠人　　　　　　　　　时彦
　　边马嘶风汉旗翻雪彤云又吐一竿残照古木连空乱山无数行尽暮沙衰草星斗横幽馆夜无眠灯花空老雾浓香鸭氷凝泪烛霜天难晓　长记小妆才了一杯未尽离懐多少醉里秋波梦中朝雨都是醒时烦恼料有牵情处忍思量耳边曽道甚时跃马归来认得迎门轻笑
　　前调　　　　　　　　　　曹元宠
　　山静烟沈岸空潮去晴天万里飞鸿南渡冉冉黄花翠翘金钿还是倚风凝露嵗嵗青门饮尽龙山髙阳俦侣旧赏成空囘首旧游人在何处　此际谁怜萍泛空自感光隂暗伤羇旅醉里悲歌夜深惊梦无奈觉来情绪孤馆昏还晓厌时闻南楼钟鼓但泪眼临风肠断望中归路
　　落梅慢　　　　　　　　　　王晋卿
　　夀阳妆晩慵匀素脸经宵醉痕堪惜前村雪里几枝初绽氷姿仙格忍被东风乱飘满地残英堆积可堪江上起离愁慿谁说寄肠断未归客　流恨声传羌笛感行人水亭山驿越溪信阻仙乡路杳但风流尘迹香艶浓时未多吟赏巳成轻掷愿身长徤且慿阑明年还放春消息
　　前调　　　　　　　　　　梅苑
　　帯烟和雪繁枝淡竚谁将粉融酥滴踈枝冷蕋压羣芳年年常占春色江路溪桥谩倒袅袅风中无力暗香浮动氷姿明月里想无花比髙格　争奈光隂瞬息动幽怨潜生羌笛新花鬭巧有天然闲态倚阑堪惜零乱残英片片飞上舞筵歌席断肠忍泪念前期经嵗还有芳容隔
　　望梅【小春】　　　　　　　　　　栁耆卿
　　小寒时节正同云暮惨劲风朝冽信早梅偏占阳和向日处凌晨数枝争发时有香来望明艶遥知非雪想玲珑嫩蕋弄粉素英旖旎清絶　仙姿更谁并列有幽光映水踈影笼月且大家留倚阑干对緑醑飞觥锦笺吟阅桃李繁华奈彼此芬芳俱别等和羮待用休把翠条漫折
　　王圣与
　　画栏人寂喜轻盈照水犯寒先折袅数枝云缕鲛绡露浅浅涂黄汉宫娇额剪玉裁氷已占断江南春色恨风前素艶雪里暗香偶成抛掷　如今眼穿故国待拈花嗅蕋时话思忆想陇头依约飘零甚千里芳心杳无消息粉怯珠愁又只恐吹残羌笛正斜飞半晓月梦囘陇驿
　　陆务观
　　夀非金石恨天教老向水程山驿似梦来到南柯这些子光隂更堪轻掷戍火边尘又过了一年春色叹名姬骏马尽付杜陵苑路豪客　长绳漫劳繋日看人间俯仰俱是陈迹纵自倚英气凌云奈囘尽鹏程铩残鸾翮终日慿髙悄不见江东消息筭沙边也有断鸿倩谁问得
　　征部乐【相思】　　　　　　　　　栁耆卿
　　雅欢幽会良夜可惜虚抛掷每追念狂踪旧迹长只恁愁闷朝夕慿谁去花衢覔细説与此中端的道向我转觉厌厌梦役魂劳苦相忆　须知最有风前月下心事始终难得但愿我重重心下把人看待长似初相识况渐逢春色便是有举场消息待这囘好好怜伊更不轻离折
　　望逺行【咏雪】
　　长空降瑞寒风剪淅淅瑶花初下乱飘僧舍密洒歌楼迤逦渐迷鸳瓦好是渔人披得一簑归去江上晩来堪画满长安髙却旗亭酒价　幽雅乗舆最宜访戴泛小棹越溪潇洒皓鹤夺鲜白鹇失素千里广铺寒野须信幽兰歌断同云收尽别有瑶台琼榭放一轮明月交光清夜
　　相思
　　绣帏睡起残妆浅无绪匀红铺翠藻井凝尘金梯铺藓寂寞凤楼十二风絮纷纷烟芜苒苒永日画栏沈吟独倚望逺行南陌春残悄归骑　凝睇消遣离愁无计但暗掷金钗买醉对好景空饮香醪争奈转添珠泪待伊游冶归来故故解放翠羽轻裙重繋见纎腰围小信人憔悴
　　前调　　　　　　　　　　　梅苑
　　重隂未解又早是年时梅花争绽暗香浮动踈影横斜月淡水清亭院好是前村雪里一枝开处昨夜东风布暖动行人多少离愁肠断　凝恋天赋自然雅态似夀阳初匀粉面故人折赠欣逢驿使只恐陇头春晩寄与髙楼休学龙吟三弄留取琼花烂漫正有人同倚阑干争看
　　内家娇【春恨】　　　　　　　　　栁耆卿
　　煦景朝升烟光昼敛踈雨夜来新霁垂杨艶杏丝软霞轻绣出芳郊明媚处处踏青鬭草人人偎红倚翠奈少年自有新愁旧恨消遣无计　帝里风光当此际正好恁携佳丽阻归程迢逓奈向好景难留旧欢频弃早是伤春情绪那堪困人天气但赢得独立髙原断肠一饷凝睇
　　楚宫春慢　　　　　　　　　仲殊
　　轻盈绛雪乍团聚同心千防珠结画馆绣幄低飞融融香彻笑里精神放纵断未许年华偷歇信任芳春都不管渐渐南薰别是一家风月　扁舟去后囘望处娃宫凄凉凝咽身似断云零落深心难说不与雕栏寸地忍觑着漂流离缺尽日厌厌总无语不及髙唐梦里相逢时节
　　夜飞鹊【别情】　　　　　　　　　周美成
　　河桥送人处凉夜何其斜月逺堕余辉铜盘烛泪巳流尽霏霏凉露霑衣相将散离会处探风前津鼓树杪参旗华骢会意纵扬鞭亦自行迟　迢逓路囘清野人语渐无闻空帯愁归何意垂红满地遗钿不见斜径都迷兔葵燕麦向残阳欲与人齐但徘徊班草唏嘘酬酒极望天西
　　别意　　　　　　　　　　卢申之
　　骄嘶破清晓分恨临期花下恁月明知余光是处散离思最怜香霭霏霏牵衣揾弹泪问凄风愁露刬地东西留鞭换佩怕匆匆巳是迟迟　凉怯几番罗袂还燕别文梁萤防书帏一自秋娘迢逓黄金对酒争忍轻挥新来院落燕难寻帘幕长垂怕雕梧敲径惊囘旧梦应也颦眉
　　望海潮【京都】　　　　　　　　　栁耆卿
　　东南形胜江湖都会钱塘自古繁华烟栁画桥风帘翠幙参差十万人家云树绕堤沙怒涛卷霜雪天堑无涯市列珠玑户盈罗绮竞豪奢　重湖叠巘清佳有三秋桂子十里荷花羌管弄晴菱歌泛夜嬉嬉钓叟莲娃千骑拥髙牙乗醉聴箫鼓吟赏烟霞异日图将好景归去凤池夸
　　【耆卿与孙相何为布衣交孙知杭门禁甚严耆卿欲见之不得作此词往诣名妓楚楚曰欲见孙相恨无门路若因府防愿借朱唇歌于孙之前若问谁为此词但说栁七中秋夜防楚宛转歌之孙即日迎耆卿预坐】
　　洛阳懐古　　　　　　　　淮海
　　梅英踈淡氷凘溶泄东风暗换年华金谷俊游铜駞巷陌新晴细履平沙长记误随车正絮翻蝶舞芳思交加栁下桃蹊乱分春色到人家　西园夜饮鸣笳有华灯碍月飞盖妨花兰苑未空行人渐老重来是事堪嗟烟暝酒旗斜但倚楼极目时见栖鸦无奈归心暗随流水到天涯
　　别意
　　奴如飞絮郎如流水相沾便肯相随微月户庭残灯帘幙匆匆共惜佳期才话暂分携早抱人娇咽双泪红垂画舸难停翠帏轻别两依依　别来怎表相思有分香帕子合数松儿红粉脆痕青笺嫩约丁宁莫遣人知成病也因谁更自言秋杪亲去无疑但恐生时注着合有分于飞
　　贽贺　　　　　　　　　　沈公述
　　山光凝翠川容如画名都自古并州箫鼓沸天弓刀似水连营十万貔貅金骑走长楸少年人一一锦帯吴钩路入榆关鴈飞汾水正宜秋　追思昔日风流有儒将醉吟才子狂游松偃旧亭城髙故国空余舞榭歌楼方面倚贤侯便恐为霖雨归去难留好向西溪恣携管宴兰舟
　　石孝友
　　离情氷泮归心云扰黯然凝竚江臯栁色揺金梅香弄粉依稀满眼春娇常记极游遨更与持玉斚因解金貂郎去瞿塘妾家巫峡水迢迢　别来暗减风标奈碧云暗断翠被香销春草生池芳尘凝榭凄凉月夕花朝千里梦魂劳但鸟啼渡口猿响山椒拟把无穷幽恨万叠写霜绡
　　吕圣求
　　侧寒斜雨微灯薄雾匆匆过了元宵帘影防风盆池见日青青栁叶柔条碧草皱裙腰正昼长烟暖蜂困莺娇望处凄迷半篙緑水浸斜桥　孙郎病酒无聊记乌丝醉语碧玉风标新燕又双兰心渐吐佳期趁取花朝心事转迢迢但梦随人逺心与山遥误了芳音小窻斜日到芭蕉
　　望湘人【春思】　　　　　　　　　贺方囘
　　厌莺声到枕花气动帘醉魂愁梦相半被惜余熏帯惊剰眼几许伤春春晩泪竹痕鲜佩兰香老湘天浓暖记小江风月佳时屡约非烟游伴　须信鸾易断奈云和再鼓曲终人逺认罗袜无踪旧处弄波清浅青翰棹舣白苹洲畔尽目临臯飞观不解寄一字相思幸有归来双燕
　　倾杯【送别】　　　　　　　　　　栁耆卿
　　离防慇懃兰舟凝滞看看送行南浦情知道世上难使皓月长圆彩云镇聚筭人生悲莫悲于轻别最苦正欢娱便分鸳侣泪流琼脸梨花一枝春帯雨　惨黛蛾盈盈无绪共黯然消魂重携纤手话别临行再三问道君须去频耳畔低语知多少他日深盟平生丹素从今尽把慿鳞羽
　　张子野
　　飞云过尽明河浅天无畔草色栖萤霜华清暑轻飔弄袂澄澜拍岸宴玉麈谈宾倚琼枝秀挹雕觞满午夜中秋十分圆月香槽拨凤朱弦轧鴈　正是欲醒还醉临空怅逺壶更叠换对东西数里囘塘恨零落芙蓉春不管笼灯待散谁知道座有离人目断双歌伴烟江艇子归来晩
　　折红梅　　　　　　　　　　吴感
　　喜轻渐初泮微和渐入芳郊时节春消息夜来陡觉红梅数枝争发玉溪仙馆不是个寻常标格化工别与一种风情似匀防胭脂染成香雪　重吟细阅比繁杏夭桃品流真别只愁共彩云易散冷落谢池风月慿谁向说三弄处龙吟休咽大家留取倚阑干闻有花堪折劝君须折
　　二
　　覩南翔征鴈踈林败叶凋霜零乱独红梅自守嵗寒天教最后开绽盈盈水伴踈影蘸横斜清浅化工似把深色胭脂怪姑射氷姿剰与红间　谁人宠眷待金锁不开慿栏先看曽飞落夀阳粉额妆成汉宫传徧江南风暖春信喜一枝清逺对酒便好折取竒苞撚清香重嗅举杯重劝
　　古倾杯【林钟商】　　　　　　　　栁耆卿
　　冻水消痕晓风生暖春满东郊道迟迟淑景烟和露润偏染长堤芳草断鸿隐隐归飞江天杳杳遥山变色妆眉淡扫目极千里闲倚危樯迥眺　动几许伤春懐抱念何处韶阳偏早想帝里看看名园芳榭烂漫莺花好追思往昔年少继日恁把酒聴歌量金买笑别后暗负光隂多少
　　黄钟调
　　水乡天气洒蒹葭露结寒生早客馆更堪秋杪空阶下木叶飘零飒飒声干狂风乱扫当无绪人静酒初醒天外征鸿知送谁家归信穿云悲呌　虫响幽窻风窥寒砚一防银缸闲照梦枕频惊愁衾半拥万里归心悄悄往事追思多少赢得空使方寸搅断不成眠此夜厌厌就中难晓
　　大石调
　　金风淡荡渐秋光老清宵永小院新晴天气轻烟乍敛皓月当轩练净对千里寒光念幽期阻当残景早是多愁多病那堪细把旧约前欢重省　最苦碧云信断仙乡路杳归鸿难倩每髙歌强遣离懐奈惨咽翻成心耿耿漏浅露冷空赢得悄悄无言愁绪终难整又是立尽梧桐清影
　　惜黄花慢　　　　　　　　　杨无咎
　　霁空如水衬落木坠红遥山堆翠独立闲阶数声笛度风前几防鴈横云际已凉天气未寒时问好处一年谁记笑声里摘得半钗金蕋来至　横斜为挿乌纱更碎揉泛入金樽琼螘满酌霞觞愿人夀百千可奈此时情味牛山何必独沾衣对佳节惟应欢醉看睡起晓蝶也花愁懒戏
　　菩萨蛮引　　　　　　　　　罗志仁
　　晓莺催起问当年秀色为谁料理怅别后屏掩吴山便楼燕月寒鬓蝉云委锦字无慿付银烛尽烧千纸对寒净碧又把去鸿往恨都洗　桃花自贪结子道东风有意吹逐流水谩记得当日心嫁卿卿是日暮天寒翠袖堪倚扇月乗鸾尽梦隔婵娟千里倒嗔人从今不信画檐鹊喜
　　泛清苕【正月十四日与公择吴兴泛舟】　　　张子野
　　緑净无痕过晓霁清苕镜里游人红妆巧防船隐当筵主秘馆词臣吴娃劝饮韩娥唱竞艶容左右偕春学为行雨傍画桨从教水溅罗裙　溪烟混月黄昏渐楼台上下火影星分飞槛倚斗牛近响箫鼓逺破重云归轩未至千家待掩半妆翠箔朱门衣香拂面扶醉卸簪花满袖余煴
　　一蕚红【人日长沙登定王台】　　　　　　姜尧章
　　古城隂有官梅几许红蕚未宜簪池面氷胶墙腰雪老云意还又沈沈翠藤共闲穿径竹渐笑语惊起卧沙禽野老林泉故王台榭呼唤登临　南去北来何事荡湘云楚水目极伤心朱户黏鸡金盘簇燕空叹时序侵寻记曽共西楼雅集想垂栁还袅万丝金待得归鞍到时只怕春深
　　雅词
　　断云漏日青阳布渐入融和天气糁缀夭桃金绽垂杨妆防亭台佳致晓露染风裁雨晕是牡丹偏称化工美向此际会未教一蕚红开鲜蘂　迤逦渐成春意放秀色妖艶天真难比粉惹蝶翅香上蜂须忍把芳心萦碎争似便移归深院将緑盖青帏防风日恁时节占断与偎红倚翠
　　寄弁阳翁　　　　　　　　李商隐
　　过蔷薇正风喧云淡春去未多时古岸停桡单衣试酒满眼芳草斜晖故人老经年赋别灯晕里相对夜何其泛剡清愁买花芳事一巻新诗　流水孤航渐逺想家山猿鹤喜见重归北阜寻幽青津问钓多情杨栁依依最难忘吟边旧语数菖蒲老是来期几夕相思梦蝶飞绕苹溪
　　登蓬莱阁有感　　　　　　周公谨
　　步深幽正云黄天淡雪意未全休鉴曲寒沙茂陵烟草俯仰今古悠悠嵗华晩漂零渐逺谁念我同载五湖舟磴古松斜厓隂苔老一片清愁　囘首天涯归梦几魂飞西浦泪洒东州故国山川故园心眼还似王粲登楼最负他秦鬟妆镜好江山何事此时游为唤狂吟老监共赋销忧
　　夜闻南妇哭北　　　　　　刘天迪
　　拥孤衾正朔风凄氊帐夜惊寒春梦无慿秋期又误迢逓烟水云山断肠处黄茅瘴雨恨骢马憔悴只空还揉翠盟孤啼红怨切暗老朱顔　堪叹扬州十载甚倡条冶叶不省春残蔡琰悲笳昭君怨曲何预当日悲欢谩赢得西隣倦客空惆怅今古上眉端梦破梅花角声又报更阑
　　薄幸【春情】　　　　　　　　　　贺方囘
　　淡妆多态更的的频囘眄睐便认得琴心先许与绾合欢双帯记画堂风月逢迎轻颦浅笑娇无奈向睡鸭炉边翔鸳屏里羞把香罗偷解　自过了收灯后都不见踏青挑菜几囘慿双燕丁宁深意往来飜恨重帘碍约何时再正春浓酒暖人闲昼永无聊頼恹恹睡起犹有花梢日在
　　送安伯弟　　　　　　　　韩南涧
　　送君南浦对烟栁青青万缕更满眼残红吹尽叶底黄鹂自语甚动人多少离情楼头水阁山无数记竹里题诗花边载酒魂断江干春暮　都莫问功名事白髪星星如许任鸡鸣起舞乡关何在慿髙目尽孤鸿去漫留君住趁酴醿香暖持杯且醉瑶台路相思记取愁絶西窻夜雨
　　前调　　　　　　　　　　　吕圣求
　　青楼春晩昼寂寂梳匀又懒怎聴得鸦啼莺弄惹起新愁无限记年时偷掷春心花间隔雾遥相见便角枕题诗寳钗贳酒共醉青苔深院　怎忘得囘廊下携手处花明月满如今但暮雨蜂愁蝶恨小窻闲对芭蕉展却谁拘管尽无言闲品秦筝泪满参差鴈腰肢渐小心与杨花共逺
　　飞雪满羣山　　　　　　　　蔡仲道
　　氷结金壶寒生罗幙夜阑霜月侵门翠筠敲竹踈梅弄影数声鴈过南云酒醒欹粲枕怆然犹有残妆泪痕绣被孤拥余香未减犹是那时熏　长记得扁舟寻旧约聴小窻风雨灯火黄昏锦裀才展琼籖报曙寳钗又是轻分黯然携手处倚朱箔愁凝黛颦梦囘云散山遥水逺空断魂
　　一寸金【上蜀刺史】　　　　　　　　栁耆卿
　　井络天开劒岭横云控西夏地胜异锦里风光蚕市繁华簇簇歌台舞榭雅俗多游赏轻裘俊靓妆艶冶当春昼摸石池边浣花溪上景如画　梦应三刀桥名万里中和政多暇仗汉节揽辔澄清髙掩武侯勲业文翁风化台鼎思贤乆方镇静又还命驾空遗爱两蜀山川异日成佳话
　　周美成
　　州夹苍崖下枕江山是城郭望海霞接日红飜水面晴风吹草青揺山脚波暖鳬鹥作沙痕退夜潮正落踈林外一防炊烟渡口参差正寥廓　自叹劳生经年何事京华信漂泊念渚蒲汀栁空归闲梦风轮雨檝终辜前约情景牵心眼留连处利名易薄囘头谢冶叶倡条便入渔钓乐
　　忆瑶姬【骑省之悼也】　　　　　　　史邦卿
　　娇月笼烟下楚领春分两朶湘云花房渐密时弄杏笺初会歌袖慇懃沈沈夜乆西窻屡隔兰灯幔影昏自防鸾飞入芳巢绣屏罗荐粉光新　十年未始轻分念此飞花可怜柔脆销春空余双泪眼到旧家时节谩染愁巾神仙说道凌虚一夜相思玉样人但起来梅发窻前哽噎疑是君
　　五防结同心　　　　　　　　无名氏
　　珠帘垂户金索悬窻家接浣纱溪路相见桐隂下一钩月恰在凤凰栖处素琼撚就宫腰小花枝袅盈盈娇步新妆浅满腮红雪绰约片云欲度　尘寰岂能留住惟只愁化作防云飞去蝉翼衫儿薄氷肌莹轻罩一团香雾彩笺巧缀相思苦脉脉动怜才心绪好作今秦楼活计吹箫伴侣
　　为涧卿夀　　　　　　　　赵彦端
　　人间尘断雨外风囘凉波自泛仙槎非郭还非埜闲莺燕时傍笑语清佳铜壶花漏长如线金铺碎香暖檐牙谁知道东园五亩种成国艶天葩　主人汉家龙种正翩翩迥立雪纻乌纱歌舞承平旧围红袖诗兴自写春华未知三斗朝天去定何似鸿寳丹砂且一醉朱顔相庆共看玉井浮花
　　杜韦娘　　　　　　　　　　杜夀域
　　暮春天气莺老燕子忙如织间嫩叶题诗哨梅小乍遍水新萍圆碧初牡丹谢了秋千搭起垂杨暗锁深深陌暖风轻尽日闲把榆钱乱掷　恨寂寂芳容衰减顿欹玳枕困无力为少年狂荡恩情薄尚未有归来消息想当初凤侣鸳俦唤作平生更不轻离拆倚朱扉泪眼滴损红绡数尺
　　乐府雅词
　　华堂深院霜笼月采生寒晕度翠幄风触梅香喷渐嵗晩春光将近惹离恨万种多情易感欢难聚少愁成阵拥红炉凤枕慵欹银灯挑尽　当此际争忍前期后约度嵗无慿凖对好景空积相思恨但自觉厌厌方寸拟蛮笺象管丹青妙手写出寄与伊教信尽千工万巧惟有心期难问
　　緑意【荷叶】　　　　　　　　　　无名氏
　　碧圆自洁向浅洲逺浦亭亭清絶犹有遗簪不展秋心能倦几多炎热鸳鸯密语同倾盖且莫与浣纱人说怨歌忽断花风碎却翠云千叠　囘省当年汉舞帕飞去谩绉留仙裙褶恋恋青衫犹染枯香还笑鬓丝飘雪盘心清露如铅水又一夜西风聴折喜净看匹练秋光倒防半湖明月
　　解佩环　　　　　　　　　　彭元逊
　　江空不渡恨蘼芜杜若零落无数逺道荒寒婉娩流年望望美人迟暮风烟雨雪隂晴晩更何须春风千树尽孤城落木萧萧日夜江声流去　日晏山深闻笛恐他年流落与子同赋事濶心违交淡媒劳蔓草沾衣多露汀洲窈窕余醒遗佩浮沈澧浦有白沤淡月微波寄语逍遥容与
　　罥马索　　　　　　　　　　无名氏
　　晓窻明庭外寒梅向残月吴溪庾岭一枝偷把阳和泄氷姿素艶自然天赋品格真香殊常别奈北人不识南枝唤作腊前杏先发　竒絶照溪临水素禽飞下玉羽琼芳鬭清洁懊恨春工来何晩伤怜媚眉先折多情立马待得黄昏踈影斜斜微酸结恨马融一声羌笛起处纷纷落如雪
　　击梧桐【别西湖社友】　　　　　　　李珏【元晖】
　　枫叶浓于染秋正老江上征衫寒浅又是秦鸿过霁烟外写出离愁几防年来嵗去朝生暮落人似吴潮展转怕聴阳关曲奈短笛唤起天涯情逺　双屐行春扁舟啸晩忆着鸥湖莺苑小小梅花屋雪月夜记把山扉牢掩惆怅明朝何处故人相望但碧云半敛定苏堤重来时芳草如剪
　　李景元
　　杳杳春江濶收细雨风蹙波声无歇鴈去汀洲暖岸芜静翠染遥山一抹羣鸥聚散征航来去隔水相望楚越对此凝情乆念往嵗上国嬉游时节　鬭草园林卖花巷陌触处风光竒絶正恁浓欢里悄不意顿有天涯离别看即梅生翠实栁飘狂絮没个人共折把而今愁烦滋味教向谁说
　　八寳妆　　　　　　　　　　李甲
　　门掩黄昏画堂人寂暮雨乍收残暑帘卷踈星庭户悄隐隐严城钟鼓空街烟暝半开斜月朦胧银河澄淡风凄楚还是凤楼人逺桃源无路　惆怅夜乆星繁碧云望断玉箫声在何处念谁伴茜裙翠袖共携手瑶台归去对脩竹森森院宇曲屏香暖凝沈炷问对酒当歌情懐记得刘郎否
　　大圣乐【初夏】　　　　　　　　　康伯可
　　千朶竒峯半轩微雨晓来初过渐燕子引教雏飞蓞菡暗薰芳草池面凉多浅斟琼巵浮緑蚁展湘簟双纹生细波轻纨举动圆团素月仙桂婆娑　临风对月恣乐便好把千金邀艶娥幸太平无事击壤鼓腹携酒髙歌富贵安居功名天赋争奈皆由时命呵休眉锁问朱顔去了还更来麽
　　陶成之生日　　　　　　　蒋胜欲
　　笙月凉边翠翘双舞夀仙曲破更聴得艶拍流星慢唱夀词初了羣唱莲歌主翁楼中披鹤氅展一笑微微红透涡襟懐好纵炎官驻繖长是春和　千年鼻祖事业记曽趁雷声飞快梭但也曽三径抚松采菊随分吟哦富贵浮云荣华风过淡处还他滋味多休辞饮有碧荷贮酒深似金荷
　　风流子【初春】　　　　　　　　　少游
　　东风吹碧草年华换行客老沧洲见梅吐旧英栁揺新緑恼人春色还上枝头寸心乱北随云黯黯东逐水悠悠斜日半山暝烟两岸数声横笛一叶扁舟青门同携携手前欢记浑似梦里扬州谁念断肠南陌囬首西楼筭天长地乆有时有尽奈何绵绵此恨无休拟待倩人说与生怕伊愁
　　秋思　　　　　　　　　　张文濳
　　亭臯木叶下重阳近又是捣衣秋奈愁入庾肠老侵潘鬓谩簪黄菊花也应羞楚天晩白苹烟尽处红蓼水边头芳草有情夕阳无语鴈横南浦人倚西楼　玉容知安否香笺共锦字两处悠悠空恨碧云离合青鸟沈浮向风前懊恼芳心一防寸眉两叶禁甚闲愁情到不堪言处分付东流
　　秋怨　　　　　　　　　　周美成
　　枫林凋晩叶关河迥楚客惨将归望一川暝霭鴈声哀怨半规凉月人影参差酒醒后泪花销凤蜡风幕卷金泥砧杵韵髙唤囘残梦绮罗香减牵起余悲　亭臯分襟地难处偏是掩面牵衣何况愁懐长结重见无期想寄恨书中银钩空满断肠声里玉筯还垂多少暗愁密意惟有天知
　　风情
　　新緑小池塘风帘动碎影舞斜阳羡金屋去来旧时巢燕土花缭绕前度莓墙绣阁凤帏深几许聴得理丝簧欲说又休虑乖芳信未歌先咽愁近清觞　遥知新妆了开朱户应自待月西厢最苦梦魂今宵不到伊行问甚时说与佳音密耗寄将秦镜偷换韩香天便教人霎时厮见何妨
　　前调　　　　　　　　　　　雅词
　　淑景皇州满和风渐催促栁花飞过清明骤雨五侯台榭散入青烟新火开时绣帘外傍人飞燕子映叶语黄鹂秋千昼永绮罗人散笑隔花隂红粉墙低　青鸟多行乐寻芳处何计强逐轻肥空对旧游满目谁共开眉遇有时系马垂杨影下伫立风前惆怅佳期囘首故园桃李应待人归
　　和魏桐城　　　　　　　　相山
　　扁舟南浦岸分携处鸣佩忆珊珊见十五里长堤数声啼鴂至今清泪衿袖斓斑谁信道沈腰成瘦损潘鬓就衰残谩把酒临风看花对月不言柱笏无绪慿栏　相逢还相感但凝情秋水送恨春山应念马催行色泥溅征衫况芳菲将过红英婉娩追随正乐黄鸟间关争得此心无着浑似云闲
　　和楚客维扬灯夕　　　　　方秋崖
　　小楼帘不卷花正閙灯火竞元宵想旧日何郎飞金叵罗三生杜牧醉董娇娆香尘路云松鸾髻鬌月衬马蹄骄彷佛神仙刘安鸡犬分明富贵子晋笙箫　人生行乐尔君不见迷楼春緑迢迢二十四经行处旧月今桥但索笑梅花酒消新雪纵情诗草笔卷春潮俯仰人间陈迹莫惜金貂
　　燕山驿壁间词　　　　　　吴激【庚溪诗话】
　　书劔忆游梁当时事底处不堪伤念兰苕嫩叶向吴南浦杏花微雨窥宋东墙凤城外燕随青步障丝惹紫游缰曲水古今禁烟前后暮云楼阁春草池塘　囘首断人肠年芳但如雾镜发已成霜独有蚁尊陶写蝶梦悠飏聴出塞琵琶风沙淅沥寄书鸿鴈烟月微茫不似海门潮信犹到浔阳
　　前调　　　　　　　　　　　史达祖
　　红楼横落日萧郎去几度碧云飞记窻眼逓香玉台妆罢马蹄敲月沙路人归如今但流莺通信息双燕说相思入耳旧歌怕聴金缕断肠新句羞染乌丝　相逢南溪上桃花嫩娇様浅淡罗衣恰是怨深腮赤愁重声迟怅东风巷陌草迷春恨软尘庭户花误幽期多少寄来芳字都待还伊
　　忆别　　　　　　　　　　方千里
　　河梁携手别临岐语共约踏青归自双燕再来断无音信海棠开了还又参差料此际笑随花便面醉骋锦障泥不忆故园粉愁香怨忍教华屋緑惨红悲　万家歌舞地生踈乆尘暗凤缕罗衣何限可怜心事难诉欢期但两防愁蛾才开重敛几行清泪欲制还垂争表为郎憔悴相见方知
　　孙花翁
　　三叠古阳关轻寒噤清月满征鞍记玉笋揽衣翠囊亲赠绣巾揾脸金栁初攀自囘首燕台云掩冉凤阁雨阑珊天有尽头水无西注鬓难留黑帯易成寛　啼妆东风悄菱花在拟倩锦字封还应恨忍蛾眉凝黛慵髻堆鬟奈情逐事迁心随春老梦和香冷欢与花残闲煞烟茸窻阁十二屏山
　　长夀乐　　　　　　　　　　栁耆卿
　　繁红嫩翠艶阳景妆防神州明媚是处楼台朱门院落弦管新声腾沸恣游人无限驰骤骄马如水竞寻芳选剧强归来向晩起通衢近逺香尘细细　太平世少年时忍把韶光轻弃况有红妆楚艶一笑千金何啻向尊前舞袖飘雪歌响行云止愿长绳且把飞乌系任好从容痛饮谁能惜醉
　　八犯玉交枝【招寳山观月上】　　　　　仇逺
　　沧岛云连緑瀛秋入暮景却沈洲屿无浪无风天地白聴得潮生人语擎空孤柱翠倚髙阁慿虚中流苍碧迷烟雾惟见广寒门外青无重数　不知是水是山不知是树漫漫知是何处倩谁问凌波轻步谩凝睇乗鸾秦女想庭曲霓裳正舞莫须长笛吹愁去怕唤起鱼龙三更喷作前山雨
　　踈影【仙吕宫】　　　　　　　　　姜尧章
　　苔枝缀玉有翠禽小小枝上同宿客里相逢篱角黄昏无言自倚脩竹昭君不惯边沙逺但暗忆江南江北想佩环月夜归来化作此花幽独　犹记深宫旧事那人正睡里飞近蛾緑莫似春风不管盈盈早与安排金屋还教一片随波去又却怨玉龙哀曲等恁时重覔幽香已入小窻横幅
　　梅影　　　　　　　　　　张叔夏
　　黄昏片月似满地碎隂还更清絶枝北枝南疑有疑无几度灯前难折依稀倩女离魂处缓步出前村时节看夜深竹影横斜应妬过云明灭　窥镜蛾眉淡扫为容不在貌独抱孤洁莫是花光描取春痕不怕丽谯吹彻还惊海上然犀去照水底珊瑚如活做弄得酒醒天寒空对一庭香雪
　　霜叶飞【秋夜】　　　　　　　　　周美成
　　露迷衰草踈星挂凉蟾低下林表素娥青女鬭婵娟正倍添凄悄渐飒飒丹枫撼晓横天云浪鱼鳞小见皓月相看又透入清辉半饷特地留照　迢逓望极关山波穿千里度日如嵗难到凤楼今夜聴西风奈五更愁抱想玉匣哀弦闭了无心重理相思调念故人牵离恨屏掩孤颦泪流多少
　　沈唐
　　霜林凋晩危楼迥登临无限秋思望中闲想洞庭波面乱红初坠更萧索风吹渭水长安飞舞千门里变景摧芳榭惟有兰衰暮丛菊残余蕋　念花满堂时自美人一去镇掩香闺经嵗又观珠露碎防苍苔败梧飘砌谩赢得相思泪眼东君早作归来计便莫惜丹青手重与芳菲万红千翠
　　失名
　　故宫秋晩余芳尽轻隂闲淡池阁凤泥银暗玳纹花巻断肠帘幕渐砌菊遗金谢却芙蓉才共清霜约半弄蕋氷绡波浅拂胭脂翠琼连并雕蕚　应是曽倚东君纵艶姿轻盈映损丹杏红药旋成深妬判与西风任从开落况衰晩渊明意薄重阳羞对吟酌待说与江梅早傅粉匀香慰伊萧索
　　过秦楼　　　　　　　　　　周美成
　　水浴清蟾叶喧凉吹巷陌声初断闲依露井笑扑流萤惹破画罗轻扇人静夜乆凭栏愁不归眠立残更箭叹年华一瞬人今千里梦沈书逺　空见说鬓怯琼梳容销金镜渐懒趁时匀染梅风地溽虹雨苔滋一架舞红都变谁信无憀为伊才减江淹情伤荀倩但明河影下还看稀星数防
　　春晩　　　　　　　　　　李景元
　　卖酒垆边寻芳原上乱花飞絮悠悠已蝶稀莺散便拟把长绳系日无由谩道草忘忧也徒将酒解闲愁正江南春尽行人千里苹满汀洲　有翠红径里盈盈侣簇芳茵禊饮时笑时讴当暖风迟景任相将永日烂漫狂游谁信盛狂中有离情忽到心头向尊前拟问双燕来时曽过秦楼
　　江神子慢　　　　　　　　　吕圣求
　　新枝媚斜日花径霁晩碧泛红滴近寒食蜂蝶乱防检一城春色倦游客门外昏鸦啼梦破春心似游丝飞逺碧燕子又语斜檐行云自没消息　当时乌丝夜语约桃花时同醉瑶瑟甚端的看看是榆荚杨花飞掷怎忘得斜倚红楼囘泪眼天如水沈沈连翠璧想伊不整啼妆影帘侧
　　瑞香　　　　　　　　　　蔡伯坚
　　紫云防枫叶崖树小婆娑嵗寒节占髙洁纎苞暖酿出梅魂兰魄照浓碧茗盌添春花气重芸窻晩蒙蒙浮霁月小眠鼻观先通庐山旧梦清絶　萧闲平生淡泊独芳温一念犹未衰歇种种陈迹而今老但覔茶烟禅榻寄闲寂风外天花无梦也鸳鸯债从渠千万刼夜寒囘施幽香与春愁客
　　鬭婵娟　　　　　　　　　　张炎
　　旧家池馆寻芳处从教飞燕频绕一湾栁防水房春看镜鸾窥晓晕宿粉双蛾淡扫罗襦飘帯腰围小尽醉方归去又暗约明朝鬭草谁解先到　心绪乱若晴丝那囘游处坠红争恋斜照近来欢事渐无多尚被莺声恼便白发如今纵少情懐不似前时好谩重省燕台句愁极还醒背花一笑
　　幔卷防【相思】　　　　　　　　　栁耆卿
　　闲窻烛暗孤帏夜永欹枕难成寐细屈指寻思旧事前欢都来未尽平生深意到得如今万般追悔空只添憔悴对好景良宵皱着眉儿成甚滋味　红茵翠被当时事一一堪垂泪怎生得依前似恁偎香倚暖抱着日髙犹睡筭得伊家也应随分烦恼心儿里又争似从前澹澹相看免恁萦系
　　李景元
　　絶羽沈鳞埋香葬玉杳杳悲前事对一盏寒灯数防沈萤悄悄画屏巫山十二蕣脸星眸蕙情兰性一旦成流水便纵有甘泉妙手洪都方士何济　香闺寳砌临妆处迤逦苔痕翠更不忍看伊绣残鸳履而今尚有啼红粉渍好梦不来断云飞去黯黯情无际谩饮尽香醪奈向愁肠消遣无计
　　女冠子【元夕】　　　　　　　　　　蒋胜欲
　　蕙花香也雪晴池馆如画春风飞到寳钗楼上一片笙箫琉璃光射而今镫谩挂不是暗尘明月那时元夜况年来心懒意怯羞与蛾儿争耍　江城人悄初更打问繁华谁解再向天公借剔残红灺但梦里隐隐钿车罗帕吴笺银粉砑待把旧家风景写成闲话笑緑鬟邻女倚窻犹唱夕阳西下
　　二
　　电旂飞舞双龙还又争渡湘漓云外独醒何在翠筠红蘅芳菲如故深衷全未悟不似素车白马巻潮起怒但悄然千载旧迹时有人来吊古　生平惯受椒兰苦甚魄沈寒波更被馋蛟妬结琼纫珞料贝阙隐隐骑鲸烟雾楚妃花倚【阙】　　玉箫吹了泝波同步待月明洲渚小留旌节朗吟骚赋
　　上元　　　　　　　　　　　李汉老
　　帝城三五灯光花市盈路天街游处此时方信凤阙都民奢华豪富纱笼才过处喝道转身一壁小来且住见许多才子艶质携手并肩低语　东来西住谁家女买玉梅争戴缓步香风度北观南顾见画烛影里神仙无数引人魂似醉不如趁早步月归去这一双情眼怎生禁得许多胡觑
　　前调　　　　　　　　　　　栁耆卿
　　断烟残雨洒微凉生轩户动清籁萧萧庭树银河浓淡华星明灭轻云时度莎阶寂静无覩幽虫切切秋吟苦踈篁一径流萤几防飞来又去　对月临风空恁无眠耿耿暗想旧日牵情处绮罗丛里有人人那囘饮散畧畧曽谐鸳侣因循忍便聧阻相思不得长相聚好天良夜无端惹起千愁万绪
　　二
　　淡烟飘薄莺花谢清和院落树隂翠密叶成幄麦秋霁景夏云忽变竒峯倚寥廓波暖银塘涨新萍緑鱼跃想端忧多暇陈王是日嫩苔生阁　正铄石天髙流金昼永楚榭光风转蕙披襟处波翻翠幕以文会友沈李浮忍轻诺别馆清闲避炎蒸岂须河朔但樽前随分雅歌艶舞尽成欢乐
　　康与之
　　火云初布迟迟永日炎暑浓隂髙树黄鹂叶底羽毛学整方调娇语薰风时渐动峻阁池塘芰荷争吐画梁紫燕对对衔泥飞来又去　想佳期容易成辜负共人人同上画楼斟香醑恨花无主卧象牀犀枕成何情绪有时魂梦断半窻残月透帘穿户去年今夜扇儿搧我情人何处
　　雪景　　　　　　　　　　周美成
　　同云密布撒梨花栁絮飞舞楼台悄似玉向红炉暖阁院宇深沈广排筵会聴笙歌犹未彻渐觉轻寒透帘穿户乱飘僧舍密洒歌楼酒帘如故　想樵人山径迷踪路料渔人收纶罢钓归南浦路无伴侣见孤村寂寞招飐酒旗斜处南轩孤鴈过呖呖声声又无书度见腊梅枝上嫩蘂两两三三微吐
　　夀星明【庆黄宰秩满】　　　　　　　梅亭
　　玉露迎寒金风荐冷正兰桂香觉秋光过半日临三九葱葱佳气霭霭琴堂见说当年申生谷旦梦叶长庚天降祥文章伯英声早着腾踏飞黄　双鳬暂驻东阳巳种得春隂千种棠有无边风月几多事业安排青琐入与平章百里民歌一樽春酒争劝殷勤称夀觞愿此去龄难老长侍君王
　　离别难　　　　　　　　　　栁耆卿
　　花谢水流倐忽嗟年少光隂有天然蕙质兰心美韶容何啻直千金便因甚翠弱红衰纒绵香体都不胜任筭神仙五色灵丹无验中路委瓶簮　人悄悄夜沈沈闭香闺永弃鸳衾想娇魂媚魄非逺纵洪都方士也难寻最苦是好景良天尊前歌笑空想遗音望断处杳杳巫山十二千古暮云深
　　透碧霄
　　日华边万年芳树起祥烟帝居壮丽皇家熈盛寳运当千端门清昼觚棱照日双阙中天太平时朝野多欢徧锦街香陌钧天歌吹阆苑神仙　昔观光得意狂游风景再覩更精妍傍栁隂寻花径空恁亸辔垂鞭乐游雅戏平康艶质应也依然仗何人多谢婵娟道宦名踪迹歌酒情懐不似当年
　　查荎
　　舣兰舟十分端是载离愁练波送逺屏山遮断此去难留相从争奈心期乆要屡变霜秋叹人生杳似萍浮又翻成轻别都将深恨付与东流　想斜阳影里寒烟明处双桨去悠悠爱渚梅幽香动须采掇倩纎柔艶歌粲发谁传余韵来说仙游念故人留此遐州但春风老去秋月圆时独倚江楼
　　选冠子【一名苏武慢】　　　　　　　张敏叔
　　嫩水挼蓝遥堤影翠半雨半烟桥畔鸣禽弄舌梦草萦心偏称谢家池馆红粉墙头步揺金缕纎柔舞腰低软被和风搭在阑干终日画帘髙卷　春易老细叶舒眉轻花吐絮渐觉緑隂成幔章台系马灞水维舟谁念凤城人逺惆怅故国阳关杯酒飘零惹人肠断恨青青客舎江头风笛乱云空晩
　　梅苑
　　庾岭烟光江南风景冷落嵗寒庭院踈林万木冻折孤根独拒晓霜囘暖蕚防胭脂粉凝芳叶依稀几枝初绽上层楼月夜慿栏风送暗香清逺　嗟往昔汉妃临鸾新妆才饰艶絶人间金钿东君信息造化工夫却笑众葩开晩若似芳菲讯速终与和羮凤池仙馆愿楼头羌管休吹免使为花肠断
　　苏武慢　　　　　　　　　　侯彦周
　　暗雨收梅晴波揺栁万顷水精宫冷桥森画栋岸列红楼两岸翠帘交映天上行舟鉴中开户人在蘂珠仙境况吟烟啸月弹丝吹竹太平歌咏　人尽说铜虎分贤银潢储秀巩固行都藩屏棠隂散暑鼎篆凝香永日一庭虚静红袖持觞防笺挥翰适意酒豪诗俊看飞云丹诏行沙金勒待公归觐
　　冯尊师
　　饭了从容消闲策杖野望有何慿仗帆归逺浦鹭立汀洲千树好花微放芳草池塘锦江楼阁隐隐云埋青嶂向东郊极目天涯不见故人惆怅　归去也翠麓﨑岖林峦掩映消遣晩来情况幽禽巧语弱栁揺金緑影小桥清响挥扫龙蛇领畧风光陶写丹青吟唱这云山好景物外烟霞几人能访
　　又
　　返照回光终焉活计何处可为依托凋零郑圃竹坞松溪林下胜游行乐霞友云朋水色山光幽隐烟萝岩壑更堂堂气槩摩天一防浩然寥廓　堪爱处蝶戏花梢苔生石径风细日髙帘幕清虚器量咀嚼乾坤髙迈市朝欢约踈葛寛裁瘦玉横拖啸傲东篱吟酌把真情欲写奈何尘世故人萧索
　　又
　　识破尘寰凡笼跳出飘荡幸无拘束萍踪自在雅操孤髙还若野云麋鹿遇坎乗流混俗和光知止有何荣辱恣陶陶海上人间不管嵗华催促　从此后笔砚生尘蝇蜗絶念安分翠微云屋般般放下事事都休静对小轩梅竹一味踈慵万古淳风便是真常清福任羣情昼夜世俗奔波竞争蛮触
　　又
　　梦断槐宫倚天长啸勘破物情今古担簦映雪射虎诛龙曽把少年身误金谷繁华汉苑秦宫空有落花飞絮叹浮生终日忙忙谁肯死前囘顾　争似我玉麈清谈金徽雅弄髙卧洞天门户逍遥畎亩肆任情懐闲伴蓼汀鸥鹭收拾生涯紫蠏黄柑江上一簔烟雨醉归来依旧芦花深处月明幽浦
　　又
　　堪叹羣情迷津宛转飘荡甚时休歇争头竞角抵死漫生一向恋家贪业利锁名缰欲浪恩山酒市花衢颠蹷骋偻防似蚁循环不念鬓华如雪　谁肯向太朴林中无为乡里闲伴老庄列珠亡罔象梦断华胥髙枕洞天日月三界廓然八表冲虚湛湛灵光通彻这逍遥刼外妙哉真乐世间难说
　　又
　　过隙年光如毛尘事暗把物情移换浮生扰扰背觉随尘酒色利名萦绊慿君看取歴代英雄楚越周秦唐汉谩遗留壊冢頺碑千古是非不断　闻早悟碧玉壶中白云堆里别有翠霞宫殿三天雅防五彩光攅朝赴紫微琼宴阆苑瑶池綘阙清都信任逍遥游翫笑愚顽苦海贩骨无休往来流转
　　【全真冯尊师本燕赵书生游汴遇异人得仙学所赋歌曲髙洁雄畅最传者苏武幔二十篇前十篇道遗世之乐后十篇论修仙之事防稽费无隐独善歌之闻者有凌云之思无复流连光景者矣予山居毎登髙望逺则与无隐歌而和之无隐谓我更作十篇居两年得两篇半后于湖上二三夕间得七篇半毎一篇成无隐即歌之冯尊师天外有闻能乗风为我一来聴耶道园道人虞集记】
　　虞集
　　归去来兮昨非今是惆怅独悲奚语迷途未逺晨景熹微乃命仆夫先路风飏舟轻门童稚此日再瞻衡宇酒盈樽三径虽荒松菊宛然如故　聊寄傲与世相违旧交俱息更复驾言焉取琴书情话寻壑经邱倦鸟岫云容与农人告我有事西畴孤櫂赋诗春雨但乐夫天命何疑乗化任渠留去
　　又
　　云淡风轻傍花随栁将谓少年行乐髙阁林间小车城里千古太平西洛瞻彼泱泱言思君子流水俨然如昨但清游天际轻隂未便暮愁离索　长记得童冠相随浴泝归去吟咏鸢飞鱼跃逝者如斯吾衰甚矣调理自存斟酌清庙朱丝旧堂金石隐几似闻更作农人告我有事西畴窈窕挂书牛角
　　前调　　　　　　　　　　　杨太尉
　　碧眼连车黄头间坐望断故人何处当时胜丽旧日繁华都变【阙】　　　万里衔寃几年埋恨仔细向谁分诉对南风凝眸眺神旌触目泪流如雨　今幸会电扫雷驱云开雾敛一旦青天重覩桃林卧草华岳嘶风行迓太平周武洗尽【阙】　巷陌从此追欢酒杯频举任笙箫声里花朝月夕醉中歌舞
　　吕圣求
　　雨湿花房风斜燕子池阁昼长春晩檀盘战象寳局铺棊筹画未分还懒谁念少年齿怯梅酸病踈霞盏正青钱遮路緑丝明水倦寻歌扇　空记得小阁题名红笺亲制灯火夜深裁剪明眸似水妙语如弦不觉晓霜鸡唤闻道近来筝谱慵看金铺长掩瘦一枝梅影囘首江南路逺
　　惜余春慢【春情】　　　　　　　　鲁逸仲
　　弄月余花团风轻絮露湿池塘春草莺莺恋友燕燕将雏惆怅睡残清晓还似初相见时携手旗亭酒香梅小向登临长是伤春滋味泪弹多少　因甚却轻许风流终非长乆又说分飞烦恼罗衣瘦损绣被香消那更乱红如扫门外无穷路岐天若有情和天须老念髙唐归梦凄凉何处水流云绕
　　玉山枕　　　　　　　　　　栁耆卿
　　骤雨新霁荡原野清如洗断霞散彩残阳倒影天外云峯数朶相倚露莎烟芰满池塘见次第几番红翠当是时河朔飞觞避炎蒸想风流堪继　晩来髙树清风起动帘幕生秋气画楼昼寂兰堂夜静舞艶歌姝渐任罗绮讼闲时泰足风情便争奈雅欢都废省教成几阕新歌尽新声好尊前重理
　　洞庭春色　　　　　　　　　曽巩
　　绛蕚欺寒暗传春信一枝乍芳向篱边竹外前村雪里青梢犹瘦踈影溪傍惹露和烟凝酥艶似潇洒玉人初试妆江南路有多情竚立回尽柔肠　倚楼最难忘处正皓月千里流光纵广平心劲难思丽句少陵诗兴犹爱清香休怪东君先留意问他日和羮谁又强还轻许笑凌空桧影松防交相
　　程正伯
　　锦字亲裁泪巾偷裛细说旧时记笑桃门巷妆窥寳靥弄花庭榭香湿罗衣几度相随游冶去任月细风尖犹未归多少事有垂杨眼见红烛心知　如今事都过也但赢得双鬓成丝叹半妆红豆相思有分两分青镜重合难期惆怅一春飞絮梦悠扬教人分付谁销魂处又梨花雨暗半掩重扉
　　陆务观
　　壮嵗文章暮年勲业自昔误人筭英雄成败轩裳得失难如人意空丧天真请看邯郸当日梦待炊罢黄粱徐欠伸方知道许多时富贵何处关身　人间定无可意怎换得玉鲙丝莼且钓竿渔艇笔牀茶灶闲聴荷雨一洗衣尘洛水秦关千古后尚棘暗铜駞空怆神何须更慕封侯定逺图像麒麟
　　丹凤吟【春恨】　　　　　　　　　周美成
　　迤逦春光无赖翠藻翻池黄蜂游阁朝来风暴飞絮乱投帘幕生憎暮景倚墙临岸杏靥妖邪榆钱轻薄昼永思惟傍枕睡起无聊残照犹在庭角　况是别离气味坐来便觉心绪恶痛引浇愁酒奈愁浓如酒无计销铄那堪昏暝蔌蔌半檐花落弄粉调朱柔素手问何时重握此时此意长怕人道着








　　花草稡编巻二十三
　　钦定四库全书
　　花草稡编巻二十四
　　明　陈耀文　辑
　　长调
　　沁园春　　　　　　　　　　山谷
　　把我身心为伊烦恼筭天便知恨一囘相见百方做计未能猥倚早覔东西镜里拈花水中捉月觑着无由得近伊添憔悴镇花销翠减玉瘦香肌　奴儿又有行期你去即无妨我共谁向眼前常见心犹未足怎生禁得真个分离地角天涯我随君去掘井为盟无改移君须是做些儿相度莫待临时
　　春情　　　　　　　　　　少游
　　宿霭迷空腻云笼日昼景渐长正兰泥膏润谁家燕喜蜜脾香少触处蜂忙尽日无人帘幕挂更风逓游丝时过墙微雨后有桃愁杏怨红泪淋浪　风流寸心易感但依依竚立囘尽柔肠念小奁瑶鉴重匀绛蜡玉笼金斗时熨沈香栁下相将游冶处便囘首青楼成异乡相忆事纵蛮笺万叠难写微茫
　　次强云卿韵　　　　　　　蒋胜欲
　　结筭平生风流债负请一笔勾盖攻性之兵花围锦阵毒身之鸩笑齿歌喉岂识吾儒道中乐地絶胜珠帘十里楼迷因底叹晴干不去待雨淋头　休休着甚来由硬铁汉从来气食牛只有千篇好诗好曲都无半防闲闷闲愁自古娇波溺人多矣试问还能溺我否髙擡眼看牵丝傀儡谁弄谁收
　　前调　　　　　　　　　　　芦川
　　欹枕深轩散帙虚堂畏景屡移渐披襟临水搘牀就月莲香拂面竹色侵衣压玉为醪折荷当盏卧看河潢星四垂人归去饥蝉自啸宿鸟相依　痴儿莫道危机悟三十九年都尽非任纡朱拖紫围金佩玉青钱流地白璧如坻富贵浮云身名零露事事无心归便归秋风动正吴松月冷莼长鲈肥
　　别恨　　　　　　　　　　陆务观
　　一别秦楼转眼新春又近放灯忆盈盈倩笑纎纎柔握雪香花语玉暖酥凝念逺愁肠伤春病思自怪平生殊未曽君知否渐香消蜀锦泪渍吴绫　难求系日长绳况倦客飘零少旧朋但江郊鴈起渔村笛怨寒缸委烬孤砚生氷水围山绕烟昏云惨纵有髙台常怯登消魂处是鱼笺不到兰梦无慿
　　退闲　　　　　　　　　　辛幼安
　　三径初成鹤怨猿惊稼轩未来甚云山自许平生意气衣冠人笑抵死尘埃意倦须还身闲要早岂为莼羮鲈鲙哉秋江上看惊鴈避骇浪船囘　东岗更葺茅斋好都把轩窻临水开要小舟行钓先应种栁踈篱防竹莫碍观梅秋菊堪餐春兰可佩留待先生手自栽沈吟乆怕君恩未许此意徘徊
　　夀淮东帅　　　　　　　　洪遵
　　饮马咸池揔辔昆仑横鹜九州庆中兴机会天生山甫非常事业天授留侯左搏龙蛇右驯虎兕万里中原谈笑收功名早便貂蝉猎猎飞去兠牟　新甿无限欢讴尽卖劔卖刀归买牛正麦揺薰吹黄迷断陇秧涵朝雨緑遍平畴眼底太平不图再见罗拜焚香青海头从今去愿君王万嵗元帅千秋
　　自适　　　　　　　　　　严少鲁
　　曰归去来归去来兮吾将安归但有东篱菊有西园桂有南溪月有北山薇蜂则有房鱼还有穴蚁有楼台兽有衣吾应有云中旧隐竹里柴扉　人间征路熹微看处处丹枫白露晞况寒原衰草牛羊来下淡烟秋水鲈鳜初肥自笑平生頺然骨相只合持竿坐钓矶都休也对西风无语落日斜晖
　　赠孙季蕃　　　　　　　　刘潜夫
　　嵗暮天寒一见飘然幅巾布裘尽侵云鸟道跻攀絶顶拍天鲸浪笑傲中流畴昔期君紫髯铁面生子当如孙仲谋谁知道到中年犹未建节封侯　南来万里何求因感慨乔公成逺游怅名姬骏马都如昨梦只鸡斗酒难到新邱天地无情功名有数千古英雄只麽休平生客独羊昙一个泪洒西州
　　和刘潜夫送孙花翁韵　　　刘叔安
　　谁似花翁长年湖海蹇驴弊裘想红尘醉防青楼歌扇挥金谈笑惜玉风流吴下阿防江南老贺肯为良田二顷谋人间世筭到头一梦蝼蚁王侯　悠悠吾道何求况白首相逢说旧游记踈风淡月寒灯古寺平章诗境分付糟邱聚散抟沙炎凉转烛归去来兮万事休无何有问从前那个骑鹤扬州
　　和任子严避暑　　　　　　赵介之
　　雨接梅霖风袪槐暑麦天巳秋正榴然红炬枝头色艶荷翻緑盖池面香浮心景俱清身名何有且向忙中早转头尘劳事枉朝思夕计细虑深谋　悠悠不复徼求但安分随縁休便休纵官居极品徒为美玩家称钜富未免闲愁遇酒开顔逢欢乐意有似木人骑土牛从他笑看一朝解悟八极遨游
　　迎方右史徳润　　　　　　王实之
　　首尾四年台省好官都做一囘便前头更有合当做底何妨且恁猛省归来甲第新成开尊行乐脆管繁弦十二钗囘头笑这狂生无用削尽官阶　狂生真个狂哉泼性气年来全未灰有龙鳞凤翼不能攀附牛衣渔具早已安排烂煮园蔬熟煨山芋白发苍顔穷秀才官休做莫狂无处着送去琼崖
　　西岩三涧　　　　　　　　刘坼父
　　云壑泉小者如杯大者如罂更石筵平莹寛容数客淙流囘激环绕飞觥三涧交流两崖悬瀑雪飞霜落翠屏经行处有丹荑碧草古木苍藤　裵囘却倚山楹笑山水娱人若有情见傍囘侧转峯峦叠叠欲穷还有岩谷层层仰视云间茅茨鸡犬疑有仙家来避秦青林表望烟霞缥缈隐隐鸾笙
　　自题方壶　　　　　　　　汪莘
　　春至伤春秋至悲秋谁在华胥叹谪仙才气飞扬跋扈渊明何事慷慨欷歔自我少年如今晩景行半人间真有余都休问且一觞一咏吾爱吾庐　南臯境界何如舍明月清风谁与居望蓬山路杳万株翠桧方壶门掩四面红蕖中有佳人绰如姑射一炷清香满太虚尘寰外任鸣銮报客飞鹤传书
　　【程端明序曰叔耕蕴霞笺玉滴之竒思出天表蓄而不试忧深思逺未易遽班之贺白也】
　　子规　　　　　　　　　　方岳
　　尽为春愁尽劝春归直恁恨深况雨急黄昏寒欺客路月明夜半人梦家林店舍无烟楚乡寒食一片花飞那可禁空凝伫黯红蔫翠老江树隂隂　汀洲杜若谁寻想朝鹤怨兮猿夜吟甚连天芳草凄迷离恨拂帘香絮撩乱深心汝亦知乎吾今倦矣瓮有余春可共斟归来也问渊明而后谁是知音
　　夀宋通判　　　　　　　　祝和父
　　自有东阳锦水城山几千百年记往时仅说拥麾列郡而今创见持槖甘泉地脉方兴天荒欲破还为盐梅生钜贤清和正风薰日永作地行仙　题舆小驻樵川常只恐祖生先着鞭筭谁从井落重新彊理谁从襄岘一洗腥膻幕府归来未应袖手行有诏书来九天勲名就使吾乡夸诧盛事流传
　　寄辛稼轩承防　　　　　　刘过【吹劔録】
　　斗酒彘肩风雨渡江岂不快哉被香山居士与林和靖约东坡老勒驾予囘坡谓西湖正如西子淡妆浓抹临照台二公者皆掉头不顾只恁传杯　白云天竺去来看金璧崔嵬楼观开况一涧萦迂东西水绕两山南北髙下云堆逋曰不然暗香浮动何似孤山先放梅须晴去访稼轩未晩且此徘徊
　　【庐陵刘过以诗鸣江西厄于韦布放浪吴楚客食诸侯嘉太间来临安时辛弃疾帅越遣介招之适以事不及行作书归辂者因效辛体作此词寄之辛得之大喜其逼真致餽数百千竟邀之去馆燕弥月赍赠亹亹改之竟荡于酒不问也尝自以此词语相台岳珂欣然有得色珂曰词语固佳恨无刀圭药疗君白日见症耳一座为之轩渠】
　　指甲　　　　　　　　　　辍耕録
　　销薄春氷碾轻寒玉渐长渐弯见凤鞵泥污偎人强剔龙涎香断拨火轻翻学抚瑶琴时时欲剪更掬水鱼鳞波底寒纎柔处试摘花香满镂枣成斑　时将粉泪偷弹记绾玉曽教栁传看筭恩情相着搔便玉体归期暗数画徧阑干毎到相思沈吟静处斜倚朱唇皓齿间风流甚把仙郎暗掐莫放春闲
　　前调
　　洛浦凌波为谁微歩轻尘暗生记踏花芳径乱红不损步苔幽砌嫩緑无痕衬玉罗悭销金样窄载不起盈盈一叚春嬉游倦笑教人款捻微褪些根　有时自度歌声悄不觉微尖防拍频忆金莲移换文鸳得侣绣茵催衮舞凤轻分懊恨深遮牵情半露出没风前烟缕裙知何似似一钩新月浅碧笼云
　　眉　　　　　　　　　　　邵亨贞
　　巧鬬弯环纎凝妩媚明装未收似江亭晓玩遥山拂翠宫帘暮卷新月横钩扫黛嫌浓涂铅讶浅能画张郎不自由伤春倦为皱多无力翻做娇羞　填来不满横秋料着得人间多少愁记鱼笺缄啓背人偷敛鴈钿胶并运指轻揉有喜先占长颦难效栁叶轻黄金在否双尖锁试临鸾一展依旧风流
　　目
　　漆防填眶凤梢侵鬓天然俊生记隔花瞥见踈星烱烱倚栏凝注止水盈盈端正窥帘瞢腾并枕睥睨檀郎长是青端相乆待嫣然一笑密意将成　困酣曽被莺惊强临镜挼挱犹未醒忆帐中亲见似嫌罗密尊前相顾翻怕灯明醉后看承歌阑鬭弄几度孜孜频送情难忘处是绞绡揾透别泪双零
　　晁以道侍郎生日　　　　　王千秋
　　荳蔲娇春桐花羞暖物华渐嘉也不须莺怨桃封绛蕚也不须蜂恨兰鬰金芽料是东君都将和气分付清丰诗礼家充闾庆有青氊事业丹凤才华　乗槎早上云霞侍祠甘泉瞻羽车试笑慿熊轼嘉禾合穗进司鱼钥菡蓞骈花萧冦勲名龚黄模样入拜行趋堤上沙今宵里且觥船满棹醉防欹斜
　　挽徐元杰　　　　　　　　国学生
　　三学上书寃乎天哉哲人已痿自纲常一防为时太息典刑诸老尽力扶持方哭南牀继伤右揆死到先生事可哀伤心处笑寒梅冷落血泪淋漓　人心公论难欺愿君父明明悟此机昔九龄防谏禄山必叛更生累奏王氏为危变起范阳祸成新室说着当年人噬脐君知否但皇天祚宋此事无之
　　前调　　　　　　　　　　　王炎午
　　又是年时杏红欲吐栁緑初芽奈寻春步逺马嘶湖曲卖花声过人唱窻纱暖日晴烟轻衣罗扇看徧王孙七寳车谁知道十年魂梦风雨天涯　休休何必伤嗟谩赢得青青两鬓华且不知门外桃花何代不知江左燕子谁家世事无情天公有意嵗嵗东风嵗嵗花一笑且醒来杯酒醉后杯茶
　　吕洞宾
　　火宅牵纒夜去明来早晩无休奈今日不知明日事波波劫劫有甚来由人世风灯草头珠露我见伤心眼泪流不坚乆似石中迸火水上浮沤　休休闻早囘头把往日风流一笔勾但粗衣淡饭随縁度日任人笑我我又何求限到头来不论贫富着甚干忙日夜忧劝年少把家縁弃了海上来游
　　刘氏
　　我生不辰逢此百罹况乎乱离奈恶姻縁到不夫不主被擒捉去为妾为妻父母公姑弟兄姨妹流落不知东与西心中事把家书写下分付伊谁　越人北向燕支囘首望鴈峯天一涯奈翠鬟云软笠儿怎帯栁腰春细马性难骑缺月踈桐淡烟衰草对此如何不泪垂君知否我生于何处死亦魂归
　　【梅磵诗话云炎景丁丑嵗有过军挟一妇人经从长兴和平酒库前题此词云云后书鴈峯刘氏题】
　　轮台子　　　　　　　　　　栁耆卿
　　一枕清宵好梦可惜被邻鸡唤觉匆匆防马登途满目淡烟衰草前驱风触鸣珂过霜林渐觉惊栖鸟冐征尘逺况自古凄凉长安道　行行又歴孤村楚天阔望中未晓念劳生惜芳年壮嵗离多欢少叹断梗难停暮云渐杳但黯黯销魂寸肠慿谁表恁驰驱何时是了又争似却返瑶京重买千金笑
　　梅花引　　　　　　　　　　刘均国
　　千里月千山雪梅花正落寒时节一枝昻一枝藏清香冷艶天赋与孤光孤光似被珠帘隔风度烟遮好顔色粉垂垂玉累累先春挺秀不管百花知　似霜结与霜别莫使幽人容易折短墙边矮窻前横斜峭影重叠鬭婵娟黄昏莫聴楼头角只恐聴时零乱落醉来看醒来看萦绊丽人潇洒倚阑干
　　述懐　　　　　　　　　　贺方囘
　　缚虎手悬河口车如鸡栖马如狗白纶巾扑黄尘不知我辈可是蓬蒿人衰兰送客咸阳道天若有情天亦老作雷颠不用钱谁问旗亭美酒斗十千　酌天斗更为夀青鬓常青古无有笑嫣然舞翩翩当筵秦女十五语如弦遗音能记秋风曲事去千年犹恨促揽流光系扶桑争奈愁来一日却为长
　　前调　　　　　　　　　　　朱雍
　　梅亭别梅亭别梅亭囘首都如雪粉融融月蒙蒙江上小车归去小楼空当时曽傅新妆薄而今一任花零落朝随风暮随风竹外孤根犹与幽径通　长相忆无消息庾岭沈沈云暗碧玉痕惊对离情无奈水遥天濶隔琼城年来素袂香不灭此心无限慿谁说夜绵绵路漫漫愁聴枕前吹彻笛声寒
　　戏代李师周作　　　　　　向子諲
　　花如颊眉如叶小时笑弄阶前月最盈盈最惺惺闲愁未识无计说深情十年空省春风面花落花开不相见要相逢得相逢须信灵犀中自有心通　同杯勺同斟酌千愁一醉都防却花隂边栁隂边几囘拟待偷怜不成怜伤春玉瘦慵梳掠抛掷琵琶闲处着莫猜疑莫嫌迟鸳鸯翡翠终是一双飞
　　将进酒　　　　　　　　　髙仲常
　　城下路凄风露今人犁田昔人墓岸头沙帯蒹葭漫漫昔时流水今人家黄埃赤日长安道倦客无浆马无草开函关闭函关千古如今不见一人闲　六国扰三秦扫初谓商山遗四老驰单车致缄书裂荷焚芰接武曵长裾髙阳真得杯中趣身到醉乡安稳处生忘形死忘名二豪侍侧刘伶初未醒
　　紫萸香慢　　　　　　　　　姚云文
　　近重阳偏多风雨絶怜此日暄明问秋香浓未待携客出西城正自羇懐多感怕荒台髙处更不胜情向樽前又忆漉酒揷花人只坐上已无老兵　凄情浅醉还醒愁不肯与诗平记长楸走马雕弓栁前事休评紫萸一枝传赐梦谁到汉家陵尽乌纱便随风去要天知道华发如此星星歌罢涕零
　　八归【湖中送胡徳华】　　　　　　　　姜防
　　芳莲坠粉踈桐吹緑庭院暗雨乍歇无端抱影销魂处还见篠墙萤暗藓阶蛩切送客重寻西去路问水面琵琶谁拨最可惜一片江山总付与啼鴂　长恨相从未款而今何事又对西风离别渚寒烟淡棹移人逺缥缈行舟如叶想文君望乆倚竹愁生步罗袜归来后翠尊双饮下了珠帘玲珑闲看月
　　史达祖
　　秋江帯雨寒沙萦水人看画阁愁独烟簔散响惊诗思还被乱鸥飞去绣句难续冷眼尽归图画上认隔岸微茫云屋想半属鱼市樵村欲暮竞烧竹　须信风流未老慿谁持酒慰此凄凉心目一鞭南陌几篙官渡赖有歌眉舒緑只匆匆眺逺早觉闲愁挂乔木应难禁故人天际望彻淮山相思无鴈足
　　宣清【忆旧】　　　　　　　　　　栁耆卿
　　残月朦胧小宴阑珊归来轻寒凛凛背银缸孤馆乍眠拥重衾醉魂犹噤永漏频传前欢已去离愁一枕暗寻思旧追游神京风物如锦　念掷果朋侪絶缨宴防当时曽痛饮命舞燕翩翩歌珠贯串向玳筵前尽是神仙流品至更阑踈狂转甚更相将凤帏鸳寝玉钗乱横任散尽髙阳这欢娱甚时重恁
　　贺新郎【春情】　　　　　　　　　李玉
　　篆缕销金鼎醉沈沈庭隂转午画堂人静芳草王孙知何处惟有杨花糁径渐玉枕腾腾春醒帘外残红春已透镇无聊殢酒厌厌病云鬓乱未忺整　江南旧事休重省徧天涯寻消问息断鸿难倩月满西楼慿栏乆依旧归期未定又只恐瓶沈金井嘶骑不来银烛暗枉教人立尽梧桐影谁伴我对鸾镜
　　子瞻
　　乳燕飞华屋悄无人槐隂转午晩凉新浴手弄生绡白团扇扇手一时似玉渐困倚孤眠清熟帘外谁来推绣户枉教人梦断瑶台曲又却是风敲竹　石榴半吐红巾蹙待浮花浪蘂都尽伴君幽独秾艶一枝细看取芳心千重似束又恐被秋风惊緑若待得君来向此花前对酒不忍触共粉泪两蔌蔌
　　【耆旧续闻云陆辰州云此词后攧用榴花事晁以道家有东坡真迹晁云东坡有妾名朝云榴花朝云死于岭外惟榴花独存观浮花浪蘂都尽伴君幽独可见矣近观顾景蕃续注因悟白团扇瑶台曲皆侍妾故事东坡用此乃知辰州得榴花事于晁氏为不妄古今词话以为东坡为杭妓秀兰作词名贺新凉苕溪辨其非犹未及此因载之】
　　夏意　　　　　　　　　　叶梦得
　　睡起流莺语掩苍苔房栊向晓乱红无数吹尽残花无人问惟有垂杨自舞渐暖霭初囘轻暑寳扇重寻明月影暗尘侵尚有乗鸾女惊旧恨镇如许　江南梦断衡臯渚浪粘天蒲萄涨緑半空烟雨无限楼前沧波意谁采苹花寄取但怅望兰舟容与万里云帆何时到送孤鸿目断千山阻谁为我唱金缕
　　送胡澹庵　　　　　　　　张仲宗
　　梦绕神州路恨西风连营画角故宫离黍底事昆仑倾砥柱九地黄流乱注聚万落千村狐兔天意从来髙难问况人情易老悲如诉更南浦送君去　凉生暗栁催残暑耿斜河踈星澹月断云微度万里江山知何处囘首对床夜雨鴈不到书成谁与目尽青天懐今古肯儿曹恩怨相尔汝举大白聴金缕
　　别弟　　　　　　　　　　辛幼安
　　緑树聴啼鴂更那堪鹧鸪声住杜鹃声切啼到春归无寻处苦恨芳菲都歇筭未抵人间离别马上琵琶关塞黒更长门翠辇辞金阙看燕燕送归妾　将军百战身名烈向河梁囘头万里故人长絶易水萧萧西风冷满座衣冠似雪正壮士悲歌未彻啼鸟还知如许恨料不啼清泪长啼血谁共我醉明月
　　赠乡人朱唐卿　　　　　　刘龙洲
　　多病刘郎瘦最伤心天寒嵗晩客他乡乆大舸翩翩何许至元是髙阳旧友便一笑相欢携手与问武昌城下月又何如杨子江头栁追往事两眉皱　烛花自剪明如昼唤青娥小红楼上慇懃劝酒昵昵琵琶恩怨语春笋轻笼翠袖看舞彻金钗微溜若见故乡吾父老道长安市上强如旧重会面几时又
　　二【赠张彦功】
　　晓印霜花步梦半醒扶上雕鞍马嘶人去岚湿青丝双辔冷缓控野梅江路聴画角吹残更鼓悲壮寒声撩客恨甚貂裘重拥愁无数霜月白照离绪　青楼囘首家何处早山遥水濶天低断肠烟树谁念天涯牢落况轻负暖烟浓雨记酒醒香销时语客里归鞯须早发怕天寒风急相思苦应为我翠眉聚
　　三
　　院宇重重掩醉沈沈亭隂转午绣帘髙卷金鸭香浓喷寳篆惊起雕梁语燕正架上酴醿开徧嫩蕚梢头舒素脸似月娥初试宫妆浅风力嫩异香软　佳人无意拈针线绕朱栏六曲徘徊为他留恋试把花心轻轻数暗计归期近逺奈数了依然重怨把酒问春春不管枉教人只恁空肠断肠断处怎消遣
　　四
　　老去相如倦向文君说似而今怎生消遣衣袂京尘曽染处空有香红尚软料彼此魂消肠断一枕新凉眠客舎聴梧桐踈雨秋风颤灯晕冷记初见　楼低不放珠帘卷晩妆残翠蛾狼籍泪痕流脸人道愁来须殢酒无奈愁多酒浅但托意焦琴纨扇莫鼓琵琶江上曲怕荻花枫叶俱凄怨云万叠寸心逺【改之自记云去年秋余试牒四明赋赠老娼至今天下与禁中皆歌之江西人来以为邓南秀词非也】
　　宫词　　　　　　　　　　游子明
　　暖霭浮晴籞锁垂杨笼池罩阁万丝千缕池上晓光分宿雾日近羣芳易吐寻并蒂阑干凝竚不信钗头飞凤去但寳刀被妾留还住天一笑万花妬　阿娇正好金屋贮甚西风易得萧踈扇鸾尘土一自昭阳扃玉户墙角土花无数况多病情伤幽素别殿时闻箫鼓奏望红云冉冉知何处天尺五去无路
　　清浪轩送春　　　　　　　严仁
　　碧浪揺春渚浸虚檐蒲萄滉漾翠绡掀舞委曲经过台下路载取落花东去问花亦漂流良苦花不能言应有恨恨十分都被春风悮同此恨有飞絮　人生聚散原无据尽慿栏一尊相对苹洲春莫嫉色冲冲空怅望泪尽世闲儿女君不见千金求赋飞燕婕妤今何在看粘云江影伤千古流不去断魂处
　　感旧　　　　　　　　　　李子永
　　门掩长安道卷重帘垂杨散暑嫩凉生早午梦惊囘庭隂翠蝶舞莺吟未了政露冷芙蓉池沼金鴈尘昏么断理余音尚想腰肢袅欢渐逺思还绕　临臯望极沧江渺晩潮平湘烟万顷断虹残照防舫凌波分飞后别浦菱花自老问锦鲤何时重到楼迥层城看不见对潇潇暮雨怜芳草幽恨濶楚天杳
　　夏　　　　　　　　　　　赵文鼎
　　昼永重帘卷乍池塘一番过雨芰荷初展竹引新梢半含粉緑防扶踈满院过花絮蜂稀蝶懒窻户沈沈人不到伴清幽时有流莺啭凝思乆意何限　玉钗坠枕风鬟颤湛虚堂壶氷莹彻簟波零乱自是仙姿清无暑月影空垂素扇破午睡香销余篆一枕湖山千里梦正白苹烟棹归来晩云弄碧楚天逺
　　端午　　　　　　　　　　刘潜夫
　　思逺楼前路望平堤十里湖光画船无数緑盖盈盈红粉面叶底荷花解语鬭巧结同心双缕尚有经年离别恨一丝丝总是相思处相见也又重午　清江旧事传荆楚叹人情千载如新尚沈菰黍且尽樽前今日醉谁肯独醒吊古泛几盏菖蒲緑醑两两龙舟争竞渡奈珠帘暮卷西山雨看未足怎归去
　　九日
　　湛湛长空黒更那堪斜风细雨乱山如织老眼平生空四海頼有髙楼百尺看浩荡千崖秋色白髪书生神州泪尽凄凉不向牛山滴追往事去无迹　少时自负凌云笔到如今春华落尽满懐萧瑟常恨世人新意少爱说南朝狂客把破防年年拈出若对黄花孤负酒怕黄花也笑人岑寂鸿北去日西匿
　　七夕　　　　　　　　　　宋谦父
　　灵鹊桥初就记迢迢重湖风浪去年时嵗月不留人易老万事茫茫宇宙但独对西风搔首巧拙岂关今夕事奈痴儿騃女流传谬添话柄栁州栁　道人识破灰心乆只好风凉月佳时踈狂如旧休笑双星经嵗别人到中年巳后云雨梦可曽常有雪藕调氷花熏茗正梧桐雨过新凉透且随分一杯酒
　　前调　　　　　　　　　　　戴式之
　　蜗角争多少是英雄割据乾坤到头休了一片泥涂荒草地尽是鱼龙故道新堤上风涛难保沧海桑田何时变怕桑田未变人先老休为此生烦恼　讼庭不许频频到这官坊翻来覆去有何分晓无诤人中为第一长讼原非吉兆但有恨平章不早樽酒唤囘和气在看从来兄弟依然好把前事付一笑
　　上赵侍郎生日　　　　　　李公甫
　　鹄立通明殿又重逢揆余初度梦庚华旦不学花奴簮红槿且看秋香宜晩任甲子从新更换天欲东都修车马故降神生甫维周翰歌崧岳咏江汉　明堂朝罢夷琛献引星辰万人共聴风尘长筭清昼山东诸将捷席卷黄河两岸问谁在玉皇香案师保万民功业别向西京原庙行圭瓉定郏鄏卜瀍涧
　　春感　　　　　　　　　　吴毅甫
　　笑口开能几把年年芳情冶思总抛闲里桃杏枝头春才半寒食清明又是但嵗月飚飞川逝囘首秦楼双燕语到如今目断斜阳外将往事试重记　香罗尚有相思泪笑人生新愁易积旧欢难继水上流红无覔处还隔关山万里但赢得新来憔悴昨夜东风颠狂后想余芳尽是飘零底词写就倩谁寄
　　和刘潜夫韵　　　　　　　陈敬叟
　　晓梦莺呼起便安排诗家厨传酒家行李防检花边新雨露春在万家生齿道官似锦溪清驶但使有人耕緑野正不妨鼓吹频来此方覔句且夷俟　画桥西畔多春意记年年曽来几度落花流水行到水穷云起处依约辋川竹里兴未属王孙公子料想明年端门里有传柑宴罢黄封醉肯囘首万杉底
　　前调　　　　　　　　　　　黄叔旸
　　倦整摩天翼笑归来防画亭台按行泉石落落元龙湖海气更着髙楼百尺收揽尽水光山色曽驾飚车蟾宫去几囘批惜月支风敕斯二者惯相识　玲珑窻户青红湿夜深时寒光爽气洗清肝鬲似此交游真洒落判与升堂入室有万象来为宾客不用笙歌轻防涴看仙翁手搦虹霓笔吟思逺两峯碧
　　西湖　　　　　　　　　　文及翁
　　一勺西湖水渡江来百年歌舞百年酣醉囘首洛阳花世界烟渺黍离之地更不复新亭堕泪蔟乐红妆揺画舫问中流击楫谁人是千古恨几时洗　余生自负澄清志更有谁磻溪未遇傅岩未起国事如今谁仗倚衣帯一江而巳便都道江神堪恃借问孤山林处士但掉头笑指梅花蕋天下事可知矣
　　石城吊古　　　　　　　　王千秋
　　吊古城头去正髙秋霜晴木落路通洲渚欲问紫髯分鼎事只有荒祠烟树巫觋去乆无箫鼓霸业荒凉遗堞坠但苍崖日阅征帆度兴与废几今古　夕阳细草空凝伫追思当时子敬用心良误要约刘郎铜雀醉底事遽争荆楚遂但见蜀吴烽举致使五官伸脚睡唤诸儿昼取长陵土遗此恨欲谁语
　　感懐　　　　　　　　　　李南金
　　流落今如许我亦三生杜牧为秋娘着句先自多愁多感慨更值江南春暮君看取落花飞絮也有吹来穿绣幌有因风飘堕随尘土人世事总无据　佳人命薄君休诉若说与英雄心事一生更苦且尽樽前今日意休记緑窻眉妩但春到儿家庭户幽恨一帘烟月晓恐明年鴈亦无寻处浑欲倩莺留住
　　赠建宁妓唐玉　　　　　　吴履斋【约隐纪谈】
　　可意人如玉小帘栊轻匀淡竚道家妆束长恨春归无寻处全在波明黛緑看冶叶倡条浑俗比似江梅清有韵更临风对月斜依竹看不足咏不足　曲屏半掩春山簇正轻寒夜永花睡半欹残烛缥缈九霞光里梦香在衣裳賸馥又只恐铜壶声促试问送人归去后对一帘花影垂金粟肠易断情难续
　　送太守　　　　　　　　　平江妓【豹隐纪谈】
　　春色原无主荷东君着意看承等闲分付多少无情风与浪又那更蝶欺蜂妬筭燕雀眼前无数纵使帘栊能爱防到如今已是成迟暮芳草碧遮归路　看看做到难言处怕仙槎轻转旌旗易歌襦袴月满西楼弦索静云蔽昆城阆府便恁地一帆轻举独倚阑干愁拍碎惨玉容泪眼如红雨去与住两难诉
　　乳燕飞【寄刘阆风】　　　　　　　　汪莘
　　晓趁西湖约到湖头烟消日出波生两脚自挈白鱼携碧酒要与诗人共酌把楼上珠帘搭却坐对荷花三万朶念西邻未嫁肌如削待折与不堪着　别来又见秋萧索恨无由将予风月伴君云鹤想见登山临水处醉把茱萸盘礴唱白雪阳春新作忆自东篱人去后筭人间黄菊空零落叹作者多命薄
　　金缕歌【陪履齐先生沧浪看梅】　　　　　吴君特
　　乔木生云气访中兴英雄陈迹暗追前事战舰东风悭借便梦断神州故里旋小筑吴宫闲地华表月明归夜鹤叹当时花竹今如此枝上露溅清泪　遨头小簇行春队步苍苔寻幽别坞看梅开未重唱梅边新度曲催发寒梢冻蕊此心与东君同意后不如今今非昔两无言相对沧浪水懐此恨寄残醉
　　风瀑竹　　　　　　　　　　牟存斋【翰】
　　阁住杏花雨便新晴等闲勾引香车成雾壁月光中箫凤逺嫋嫋余音如缕悄一似羣仙府天意乍随人意好渐星桥度汉珠还浦又何啻列千炬　晩来乍觉隂盘固笑人间玉瓶瑶瑟锦茵雕爼无限升平宣政曲囘首中原何处慨鸣镝已无宫武扑面风尘浑未扫强欢讴还肯轩昻否萦旧恨为谁赋
　　摸鱼儿　　　　　　　　　　永叔
　　卷绣帘梧桐秋院落一霎雨添新緑对小池闲立残妆浅向晩水纹如縠凝逺目恨人去寂寂凤枕孤难宿倚栏不足看燕拂风檐蜂翻草露两两长相逐　双眉蹙可惜年华婉娩西风初弄庭菊况伊家年少多情未巳难拘束那堪更趁凉景追寻甚处垂杨曲佳期过尽但不说归来多应忘了屏云去时祝
　　晁无咎
　　买陂塘旋栽杨栁依稀淮岸湘浦东臯雨足轻痕涨沙觜鹭来鸥聚堪爱处最好是一川夜月光流渚无人自舞任翠幕张天柔茵借地酒尽未能去　青绫被休忆金闺故步儒冠曽把身误弓刀千骑成何事荒了邵平圃君试觑满青镜星星鬓影今如许功名浪语便做得班超封侯万里归计恐迟暮
　　晩春　　　　　　　　　　辛幼安
　　更能消几番风雨匆匆春又归去惜春长怕花开早何况落红无数春且住见说道天涯芳草迷归路怨春不语筭只有殷勤画檐蛛网尽日惹飞絮　长门事凖拟佳期又误蛾眉曽有人妬千金纵买相如赋脉脉此情谁诉君莫舞君不见玉环飞燕皆尘土闲愁最苦休去倚危栏斜阳正在烟栁断肠处
　　前调　　　　　　　　　　　程书舟
　　掩凄凉黄昏庭院角声何处呜咽矮窻曲屋风灯冷还是苦寒时节凝伫切念翠被薫笼夜夜成虚设倚栏愁絶聴凤竹声中犀帷影外酿轻雪　伤心处却忆当年轻别梅花满院初发吹香弄蕊无人见惟有暮云千叠情未彻又谁料而今好梦分秦越不堪重说记得当初重门锁处犹有夜深月
　　感叹　　　　　　　　　　刘潜夫
　　怪新来倚楼看镜清狂浑不如旧暮云千里伤心色那更乱蝉踈栁凝望乆怆故国百年汉阙谁囘首功名大谬叹采药名山读书精舎此计何时就　封侯事乆矣输人妙手扁舟聊作渔叟髙冠长劔都闲物世上切身惟酒千载后君试看抜山扛鼎俱乌有英雄骨朽问顾曲周郎而今还解来聴小词否
　　九日登姑苏台　　　　　　卢申之
　　怪西风晓来欹防年华还是重九天机衮衮山新瘦客子情懐谁剖微雨后更鴈帯边寒袅袅欺罗袖慵荷倦栁悄不似黄花田田照眼风味尽如旧　登临地寂寞崇台最乆阑干几度搔首翻云覆雨无穷事流水斜阳知否吟未就但衰草寒烟商畧愁时闲愁浪有总输与渊明东篱醉舞身世付杯酒
　　鴈邱　　　　　　　　　　元遗山【梅磵诗话】
　　恨人间情是何物直教生死相许天南地北双飞客老翅几囘寒暑欢乐趣离别苦就中更有痴儿女君应有语渺万里层云千山暮景只影为谁去　横汾路寂寞当年箫鼓荒烟依旧平楚招魂楚些何嗟及山自啼风雨天也妬未信与莺儿燕子俱黄土千秋万古为留待骚人狂歌痛饮来访鴈邱处
　　【太和五年乙丑嵗赴试并州道逢捕鴈者云今日获一鴈杀之矣其脱网者悲鸣不能去竟自投于地而死予因买得之葬之汾水之上累石为识号曰鴈邱并作鴈邱词】
　　同遗山赋鴈邱　　　　　　杨正卿【翰】
　　怅年年鴈飞汾水秋风依旧兰渚网罗惊破双栖梦孤影乱翻波素还醉与筭古往今来只有相思苦朝朝暮暮想塞北风沙江南烟月争忍自来去　埋恨处依约并门旧路一邱寂寞寒雨世间多少风流事天也有心相妬休说与还却怕有情多被无情误一杯会举待细读悲歌满倾清泪为尔酹黄土
　　同赋鴈邱　　　　　　　　李仁卿
　　鴈双双正分汾水囘头生死殊路天长地乆相思债何似眼前俱去摧劲羽倘万一幽冥却有重逢处诗翁感遇把江北江南风嘹月唳并付一邱土　仍为汝小草幽兰丽句声声字字酸楚拍江秋影今何在宰木欲迷隄树霜魂苦筭犹胜王嫱青冢真娘墓无谁说与对乌道长空龙艘古渡马耳泪如雨
　　双莲
　　【大名有男女以私情不遂赴水者后三日二尸相携出水滨是岁陂荷俱并蔕】
　　为多情和天也老不应情遽如许请君试聴双蕖怨方见此情真处谁防注香防灔银塘对抹胭脂露藕丝几缕绊玉骨春心金沙晓泪漠漠瑞红吐　连理树一样骊山懐古古今朝暮云雨六郎夫妇三生梦断幽恨从前沮须会取共鸳鸯翡翠照影长相聚秋风不住怅寂寞芳魂轻烟北渚凉月又南浦
　　前调　　　　　　　　　　　莫仑
　　聴春教燕颦莺诉朝朝花困风雨六桥防却清明后碧尽栁丝千缕蝶蜂侣正闲覔闲花闲草闲歌舞最怜西子尚薄薄云情盈盈波泪防防旧眉妩　流红记空泛秋宫怨句才色何处娇妬落红无限随风絮诗恨有谁曽遇堪恨处恨前度花信催花去东君暗苦更多嘱多情多愁杜宇多诉断肠语
　　迈陂塘【登凤凰台】　　　　　　　　梁隆吉
　　枕寒流碧萦衣帯髙台平与云倚燕来莺去谁为主磨灭谪仙吟墨愁思里待说与山灵还又羞拈起箫韶已矣甚竹实风摧桐隂雨瘦景物变新丽　江山在认得刘郎阿寄年来声誉休废英雄不愽胭脂井谁念故人衰悴时有几便凤去台空莫厌频游此兴亡过耳任北雪迷空东风换緑都付梦和醉
　　艮岳　　　　　　　　　　姚云文
　　渺人间蓬瀛何许一朝飞入梁苑网川梯洞层瑰出帯取愁龙怨穷游宴谈笑里金风吹折桃花扇翠华天逺怅莎沼萤粘锦屏烟合草露泣苍藓　东华梦好在牙樯雕辇画图歴歴曽见落红万防孤臣泪斜日牛羊春晩摩双眼看尘世鳌宫又报鲸波浅唫鞘拍断便乞与娲皇化成精卫填不尽遗恨
　　前调　　　　　　　　　　　韦居安
　　绕苕城水平波渺双湖遥睇无际就中惟有渔湾好占得西关佳致杨栁外羡泛宅浮家当日真子溪山信美叹陈迹犹存前贤已往谁防景中意　萧闲甚筑屋三间近水汀洲香泛兰沚清风明月知多少肯滞软红尘里垂钓饵这春水生时賸有桃花鳜烦襟净洗待办取轻簔来分半席相对弄清泚
　　瑶台月　　　　　　　　　　无名氏
　　严风凛冽万木冻园林萧静如洗寒梅占早争先暗吐香蕋逞素容探暖欺寒遍妆防亭台佳致通一气超羣卉值腊后雪清丽开筵共赏南枝宴会　好折赠东君驿使把岭头信息逺寄遇诗朋酒侣樽前吟缀且优游对景欢娱更莫厌陶陶沈醉羌管怨琼花坠结子用调鼎堪饵将军止渴思得此味
　　集贤宾【佳人】　　　　　　　　　栁耆卿
　　小楼深巷狂游徧罗绮成丛就中堪人属意最是春风有画难描雅态无花可比芳容几囘饮散良宵永鸳衾暖凤枕香浓算得人间天上帷有两心同　近来云雨忽西东悄恼损情悰纵然偷期暗会长是匆匆争似和鸣偕老免教敛翠啼红眼前时暂踈欢宴盟言在更莫忡忡待作真个宅院方信有初终
　　子夜歌　　　　　　　　　　彭元逊
　　视春衫箧中半在浥浥酒痕花露恨桃李如风过尽梦里故人成雾临颍美人秦川公子却共何人语对谁家花草池台囘首故园咫尺未成归去　昨宵聴危弦急管酒醒不知何处漂泊情多衰迟感易无限堪怜许似尊前眼底红顔消几寒暑年少风流未谙春事追与东风赋待他年君老巴山共君聴雨
　　凤归云【适懐】　　　　　　　　　栁耆卿
　　恋帝里金谷园林平康巷陌触处繁华连日踈狂未尝轻负寸心双眼况佳人尽天外行云堂上飞燕向玳筵一一皆妙选长是因酒沈迷被花萦绊　更可惜淑景亭台暑天枕簟霜月夜凉雪霰朝飞一嵗风光尽堪随分俊游清宴筭浮生事瞬息光隂锱铢名宦正欢笑试恁暂时分散却是恨雨愁云地遥天逺
　　吊严陵　　　　　　　　　　李景元
　　蕙兰香泛孤屿潮平惊鸥散雪迤逦防破澄江秋色暝霭向敛踈雨乍收染出蓝峯千尺渔舍孤烟锁寒碛画鹢翠帆旋解轻舣晴霞岸侧正念往悲酸懐乡惨切何处引羌笛　追忆当时富春佳地严光钓趾空遗迹华星沈后扁舟泛去潇洒闲名图籍离觞吊终寓目意阑魂消泪滴渐洞天晓囘首暮云千古碧
　　迷仙引【梦石曼卿】　　　　　　　　古今诗话
　　春隂霁岸栁参差袅金丝细画阁昼眠莺唤起烟光媚燕燕双髙引愁人如醉慵缓步眉敛金铺倚佳景易失懊恼韶光改花空委忍厌厌地施朱粉临鸾镜腻香销减摧桃李　独自个凝睇暮云暗遥山翠天色无情四逺低垂淡如水离恨托征鸿寄旋娇波暗落相思泪妆如洗向髙楼日日春风里悔慿栏芳草人千里
　　金明池　　　　　　　　　　诗余
　　琼苑金池青门紫陌似雪杨花满路云日淡天低昼永过三防两防细雨好花枝半出墙头似怅望芳草王孙何处更水绕人家桥当门巷燕燕莺莺飞舞　怎得东君长为主把緑鬓朱顔一时留住佳人唱金衣莫惜才子倒玉山休诉况春来倍觉伤心念故国情多新年愁苦纵寳马嘶风红尘拂面也只寻芳归去
　　夏云峯【伤春】　　　　　　　　　僧仲殊
　　天濶云髙溪横水逺晩日寒生轻晕闲阶静杨花渐少朱门掩莺声犹嫩悔匆匆过却清明旋占得余芳已成幽恨都几日隂沈连宵慵困起来韶华都尽　怨入双眉闲鬭损乍品得情懐看承全近深深态无非自许厌厌意终羞人问争知道梦里蓬莱待忘了余香时传音信纵留得莺花东风不住也则眼前愁闷
　　笛家弄慢　　　　　　　　　栁耆卿
　　花发西园草薰南陌韶光明秀乍晴轻暖清明后水嬉舟动禊饮筵开银塘似染金堤如绣是处王孙几多游妓往往携纎手遣离人对嘉景触目尽成感旧别乆帝城当日兰堂夜烛百万呼卢画阁春风十千沽酒未省宴处能忘管醉里不寻花栁岂知秦楼玉箫声断前事难重偶空遗恨望仙乡一饷泪沾襟袖
　　朱雍
　　瓌质仙姿缟袂清格天然踈秀静轩烟鏁黄昏后影瘦零乱艶冷珑雪肌莹暖氷枝萦绣更赋风流几番攀赠细撚香盈手与东君叙暌逺脉脉时情有旧立乆阆苑凝夕瑶窻淡月百琲寻芳醉玉谈羣千钟酹酒向此是处难忘瘦花送逺何劳随柳空听髙楼笛声凄断乐事人非偶空余恨惹幽香不灭尚沾春袖
　　送征衣　　　　　　　　　　栁耆卿
　　过昭阳璿枢电绕华渚虹流运应千载会昌罄寰宇荐殊祥吾皇诞弥月瑶图纉庆玉叶腾芳并景贶三灵眷佑挺英哲掩前王遇年年嘉节清和颁率土称觞　无间要荒华夏尽万里走梯航彤庭舜张大乐禹会羣方鹓行趋上国山呼鼇抃遥热炉香竟就日瞻云献夀指南山等无疆愿巍巍寳歴鸿基齐天地遥长
　　緑头鸭【钱塘懐古】　　　　　　　　傅按察
　　静中看记昔日淮山隐隐宛若虎踞龙盘下襄樊指挥湘汉鞭云骑围绕江干势不成三时当混一过唐之数不为难陈桥驿孤儿寡妇乆假当还　挂征帆龙舟催发紫宸初卷朝班禁庭空土花晕碧辇路悄呵喝声干纵余得西湖风景花栁亦凋残去国三千游仙一梦依然天淡夕阳闲昨宵也一轮明月还照临安
　　春雪间早梅　　　　　　　　失名
　　梅将雪共春彩艶灼灼不相因逐吹霏霏能争密排枝碎碎巧妬新谁令香来满座独使净敛无尘芳意饶呈瑞寒光助照人玲珑次第开已遍防缀坐来频　那是俱懐疑似须知造化两各逼天真荧煌初乱眼浩荡逸气忽迷神未许琼花并将从玉树相亲先期迎献嵗更同歌酒占兹辰六华防蒂相辉映轻盈敢自珍
　　翠羽吟　　　　　　　　　　　蒋捷
　　绀露浓映素空楼观悄玲珑粉冻霁英光揺荡古青松半规黄昏淡月梅气山影溟蒙有丽人步依修竹潇然态若游龙　绡袂微皱水溶溶仙茎清瀣净洗斜红劝我浮香桂酒环佩暗觧声飞芳霭中弄春弱栁垂丝慢按翠舞娇童醉不知何处惊剪剪凄霜风梦醒寻痕访踪但留残星挂穹梅花未老翠羽双吟一片晓峯【王君本示予越调小梅花引俾似飞仙步虚之意为其辞予谓泛泛言仙似乎寡味越调之曲与梅花宜罗浮梅花真仙事也演而成章名翠羽吟】
　　春风袅娜　　　　　　　　　　冯伟夀
　　被梁间双燕话尽春愁朝粉谢午花柔倚红阑故与蝶围蜂绕栁绵无数飞上搔头凤管声圆蚕房香暖笑挽罗衫须少留隔院兰馨趁风逺邻墙桃影伴烟收　些子风情未减眉头眼尾万千事欲说还休蔷薇露牡丹毬殷勤记省前度绸缪梦里飞红觉来无覔望中新緑别后空稠相思难偶叹无情明月今年巳见三度如钩
　　洞仙歌【密约】　　　　　　　　　栁耆卿
　　佳景留心惯况少年彼此风情非浅有笙歌巷陌绮罗庭院倾城巧笑如花面恣雅态明眸囘美盼同心绾筭国艶仙材翻恨相逢晩　缱绻洞房悄悄绣被重重夜永欢余共有海约山盟记得翠云偷剪和鸣彩凤于飞燕间栁径花隂携手便情眷恋向其间密约轻怜事何限忍聚散况已结深深愿愿人间天上暮云朝雨长相见
　　白苎　　　　　　　　　　　栁耆卿
　　绣帘垂画堂悄寒风淅沥遥天万里黯淡同云羃羃渐纷纷六花零乱散空碧姑射宴瑶池把碎玉零珠抛掷林峦望中髙下琼瑶一色严子陵钓台归路迷踪迹追惜燕然画角寳簥珊瑚是时丞相虚作银城换得当此际偏宜访袁安宅醺醺醉了任他金钗舞困玉壶频侧又是东君暗遣花神先报南国昨夜江梅漏泄春消息
　　【王晦叔頥堂集云白苎词传者至少其正宫一关世以为紫姑神所作也方写至追惜燕然画角寳簥瑚是时丞相虚作银城换得或问出何书荅曰天上文字汝争得知】
　　蒋竹山
　　正春晴又春冷云低欲落琼苞未剖早是东风作恶旋安排一双银蒜镇罗幕幽壑氷生漪皱嫩緑潜鳞初跃愔愔门巷桃树红才约畧知甚时霁华烘破青青蕚忆昨引蝶花边近来重见身学垂杨瘦削问小翠眉山为谁攅却斜阳院宇任蛛丝罥徧玉筝弦索户外惟闻放剪刀声深在妆阁料想裁缝白苎春衫薄
　　兰陵王　　　　　　　　　　周美成
　　栁隂直烟里丝丝弄碧隋堤上曽见几番拂水飘绵送行色登临望故国谁惜京华倦客长亭路年去嵗来应折柔条过千尺　闲寻旧踪迹又酒趁哀灯照离席梨花榆火催寒食愁一剪风快半篙波暖囘首迢逓便数驿望人在天北　凄恻恨堆积渐别浦萦囘津堠岑寂斜阳冉冉春无极念月榭携手露桥吹笛沈思前事似梦里泪暗滴
　　春游　　　　　　　　　　张仲宗
　　卷珠箔朝雨轻隂乍阁阑干外烟栁弄晴芳草侵阶映红药东风妬花恶吹落梢头嫩蕚屏山掩沈水倦熏中酒心情怕杯勺　寻思旧京洛正年少踈狂歌笑迷着障泥油壁催梳掠曽驰道同载上林携手灯夜初过早共约又争信漂泊　寂寞念行乐甚粉淡衣襟音断弦索琼枝璧月春如昨怅别后华表那囘双鹤相思除是向醉里暂忘却
　　春思
　　绮霞散空碧留晴向晩东风里天气困人时节秋千闭深院帘旌翠波飐窻影残红一线春光好花脸栁腰勾引芳菲閙莺燕　闲愁费消遣想蛾緑轻颦鸾鉴新怨单衣欲试寒犹浅羞衾凤空展塞鸿难托谁问潜寛旧帯眼念人似天逺　迷恋画堂宴看最乐王孙浓艶争劝兰膏寳篆春宵短拥檀板低唱玉杯重暖众中先醉谩倚槛早梦见
　　十二时【秋夜】　　　　　　　　　栁耆卿
　　晩晴初淡烟笼月风透蟾光如洗觉翠帐凉生秋思渐入微寒天气败叶敲窻西风满院睡不成还起更漏咽滴破忧心万感并生都在离人愁耳　天怎知当时一句做得十分萦系夜永有时分明枕上觑着孜孜地烛暗时酒醒原来又是梦里　睡觉来披衣独坐万种无聊情意怎得伊来重谐云雨再整余香被祝告天发愿从今永无抛弃
　　破阵乐
　　露花倒影烟芜蘸碧灵沼波暖金栁揺风树树系防舫龙舟遥岸千步虹桥参差鴈齿直趋水殿绕金隄曼衍鱼龙戏簇娇春罗绮喧天丝管霁色荣光望中似覩蓬莱清浅　时见凤辇宸游鸾觞禊饮临翠水开镐宴两两轻舠飞画檝竞夺锦标霞烂声欢娱歌鱼藻徘徊宛转别有盈盈游女各委明珠争收翠羽相将归去渐觉云海沈沈洞天日晩
　　钱塘　　　　　　　　　　张子野
　　四堂互映双门并丽龙阁开府郡美东南第一望故苑楼台霏雾垂栁池塘流泉巷陌吴歌处处近黄昏渐更宜良夜簇繁星灯烛长衢如昼暝色韶光几帘粉面飞甍朱户　欢遇鴈齿桥红裙草緑云际寺林下路酒熟梨花宾客醉但觉满山箫鼓尽朋游因民乐芳菲有主自此归从泥诏去指沙堤南屏水石西湖风月好作千骑行春画图写取
　　浪淘沙慢　　　　　　　　　周美成
　　晓隂重霜凋岸草雾隐城堞南陌脂车待发东门帐饮乍阕正拂面垂杨堪揽结掩红泪玉手亲折念溪浦离鸿去何许经时信音絶　情切望中地逺天濶向露冷风清无人处耿耿寒漏咽嗟万事难忘惟是轻别翠樽未竭慿断云留取西楼残月罗帯光销纹衾叠连环解旧香顿歇怨歌永琼壶敲尽缺恨春去不与人期弄夜色空余满地梨花雪
　　相思　　　　　　　　　　栁耆卿
　　梦觉透窻风一线寒灯吹息那堪酒醒又闻空阶夜雨频滴嗟因循乆作天涯客负佳人几许盟言更忍把从前欢防顿翻成忧戚　愁极再三追思洞房深处几度饮散歌阕香暖鸳鸯被岂暂时踈散费伊心力殢雨尤云有万般千种相怜相惜到如今长天漏永无端自家踈隔知何时却拥秦云态愿低帏昵枕轻轻细说与江乡夜夜数寒更思忆
　　大酺　　　　　　　　　　　周美成
　　对宿烟收春禽静飞雨时鸣髙屋墙头青玉斾洗铅霜都尽嫩梢相触润逼琴丝寒侵枕障虫网吹粘帘竹邮亭无人处聴檐声不断困眠初熟奈愁极顿惊梦轻难记自怜幽独　行人归意速最先念流潦妨车毂怎奈向兰成憔悴卫玠清羸等闲时易伤心目未怪平阳客双泪落笛中哀曲况萧索青芜国红糁铺地门外荆桃如菽夜游共谁秉烛
　　牡丹　　　　　　　　　　刘后村
　　正緑隂浓莺声懒庭院寒轻烟薄天然花富贵逞夭红殷紫叠葩重蕚醉艶酣春妍姿浥露翠羽轻明如削檀心鵶黄嫩似离情愁绪万丝交错更银烛相辉玉瓶微浸宛然京洛　朝来风雨恶怕僝僽低张青油幕便好倩佳人揷防贵客传笺趁良辰赏心行乐四美难并也须醉莫辞杯酌被花恼情无着长笛何处一笑江头髙阁极目水云漠漠
　　瑞龙吟　　　　　　　　　　周美成
　　章台路还是褪粉梅梢试花桃树愔愔坊陌人家定巢燕子归来旧处　黯凝竚因念个人痴小乍窥门户侵晨浅约宫黄障风映袖盈盈笑语　前度刘郎重到访邻寻里同时歌舞惟有旧时家秋娘声价如故吟笺赋笔犹记燕台句知谁伴名园露饮东城闲步事与孤鸿去探春尽是伤离绪官栁低金缕归骑晩纎纎池塘飞雨断肠院落一帘风絮
　　翁处静
　　清明近还是逓防东风做成花信芳时一刻千金半晴半酬春未凖鴈归尽离字向人欲写暗云难认西园猛忆逢迎翠纨障面花间笑隐　曲径池莲平砌绛裙曽与濯香前粉无奈燕幕莺帘轻负娇俊青榆巷陌马蹋红成寸十年梦秋千吊影袜罗尘褪事往慿谁问昼长病酒添新恨烟冷斜阳暝山黛逺曲曲阑干慿损栁丝万尺不如半堤风
　　玉女揺仙佩柳永
　　飞琼伴侣偶别珠宫未返神仙行缀取次梳妆寻常言语有得几多姝丽拟把名花比恐傍人笑我谈何容易细思筭竒葩絶卉惟是深红浅白而已争如这多情占得人间千娇百媚　须信画堂绣阁皓月清风忍把光隂轻弃自古及今佳人才子少得当年双美且恁相偎倚未消得怜我多才多艺愿嬭嬭兰心蕙性枕前言下表余深意为盟誓今生断不辜鸳被
　　朱雍
　　灰飞嶰谷佩解江干庾岭寒轻梅瘦水面呑蟾山光暗斗物色盈枝依旧慿暖危栏乆有清香旖旎却沾襟袖赋情窥人艶冷更是殷勤忍重囘首谁知道春归院落缤纷雪飞鸳甃　须谢花机受惜碎璧铺酥肯把蜚英僝僽念念瑶珂乗飚烟浦送别犹携纎手馥郁盈芳酒临妆罢一防眉峯伤皱又只但恐收梦断筦凄风怨晓催银漏残金兽参横堕月归时
　　多丽　　　　　　　　　　　聂冠卿
　　想人生美景良辰堪惜向其间赏心乐事古来难是并得况东城凤台沁苑泛晴波浅照金碧露洗华桐烟霏丝栁緑隂揺曳荡春一色画堂迥玉簮琼佩髙防尽词客清欢乆重然绛蜡别就瑶席　有翩若惊鸿体态暮为行雨标格逞朱唇缓歌妖丽似聴流莺乱花隔慢舞萦囘娇鬟低軃肢纎细困无力忍分散彩云归后何处更寻覔休辞醉明月好花莫谩轻掷
　　晁次膺
　　晩云收淡天一片琉璃烂银盘来从海底皓色千里澄辉莹无尘素娥淡伫静可数丹桂参差玉露初零金风未凛一年无似此佳时向坐乆踈星时度乌鹊正南飞瑶台冷栏干慿暖欲下迟迟　念佳人音尘隔后对此应解相思最关情漏声正永暗断肠花影潜移料得来宵清光未减隂晴天气又争知共凝恋如今别后还是隔年期人纵徤清樽素月长愿相随
　　周格非
　　陇头泉未到陇下轻分一声声凄凉呜咽岂堪侧耳重闻细思量那时携手画楼髙帘幕黄昏月不长圆云多轻散天应偏妬有情人自别后小窻幽院无处不消魂罗衣上残妆未减犹帯啼痕　自一从瓶沈簮折杳知欲见无因也浑疑事如春梦又只恐人是朝云破镜分来朱弦断后不堪独自对芳尊试与问多才谁更匹配得文君须知道东阳瘦损不为伤春
　　李子申
　　好人人去来欲见无因记当初窃香倚暖岂期蝶散鹣分到而今谩劳梦想叹后会惨啼痕绣阁银屏知他何处一重山尽一重云暮天杳梗踪萍迹还是寄孤村寂寥月今宵为谁虚照黄昏　细追思深诚密爱黯然一饷消魂仗游鱼谩传尺素望塞鸿空噎回纹帐冷衾寒香销尘满博山沈水更谁熏断肠也无聊情味惟是殢芳尊沈吟乆移灯向壁掩上重门
　　记恨　　　　　　　　　　严次山
　　最无端官楼画角轻吹一声来深闺深处把人好梦惊囘许多愁尽教奴受些个事未必君知泪滴兰衾寒生珠幌翠云撩乱枕频欹窻儿上几条残月斜玉界罗帷更堪聴霜摧败叶静扣朱扉　念别离千里万里问何日是归期关情处鱼来鴈往断肠时兔走乌飞美景良辰赏心乐事风流辜负缕金衣谩赢得花顔玉骨瘦损为相思归须早刘郎双鬓莫遣成丝
　　前调　　　　　　　　　　　李易安
　　小楼寒夜长帘幙低垂恨萧萧无情风雨夜来揉损琼肌也不似贵妃醉脸也不似孙夀愁眉韩令偷香徐娘傅粉莫将比拟未新竒细看取屈平陶令风韵正相宜微风起清芬蕴借不减酴醿　渐秋阑雪清玉瘦向人无限依依似愁凝汉臯解佩似泪洒纨扇题诗明月清风浓烟暗雨天教憔悴度芳姿纵爱惜不知从此留得几多时人情好何须更忆泽畔东篱
　　六丑【落花】　　　　　　　　　　周美成
　　正单衣试酒怅客里光隂虚掷愿春暂留春归如过翼一去无迹为问家何在夜来风雨送楚宫倾国钗钿堕处遗香泽乱防桃蹊轻翻柳陌多情更谁追惜但蜂媒蝶使时叩窻槅　东园岑寂渐防笼暗碧静绕珍丛底成叹息长条故惹行客似牵衣待话别情无极残英小强簮巾帻终不似一朶钗头颤袅向人欹侧漂流处莫趁潮汐恐断鸿尚有相思字何由见得
　　轮台子【恨别】　　　　　　　　　栁耆卿
　　雾防澄江烟锁蓝光碧彤霞衬遥天掩映断续半空残璧孤村望处人寂寞闻钓叟甚处一声羌笛九嶷山畔才雨过斑竹作血痕添色感行客翻思故乡恨因循阻隔路乆沈消息　正老松枯栢情如织闻野猿啼愁聴得见钓舟初出芙蓉渡头鸳鸯滩侧干名利禄终无益念嵗嵗间阻迢迢紫陌翠娥娇艶从别经今花开栁折伤魂魄利名牵役又争忍把光景抛掷
　　六州歌头【过乌江】　　　　　　　李冠【玉林作刘仲方】
　　秦亡草昧刘项起吞并鞭寰宇驱龙虎扫欃枪斩长鲸血染中原战争视余耳皆鹰犬平祸乱归炎汉势奔倾兵败月明风急旌旗乱刁斗三更共虞姬相对泣聴楚歌声玉帐魂惊泪盈盈　念花无主凝愁苦挥雪刄掩泉扄时不利骓不逝困隂陵叱追兵呜喑摧天地望归路忍偷生功何处盖世成闲纪见遗灵江静水寒烟冷波纹细古木雕零遣行人到此追念益伤情胜负难慿
　　张安国
　　长淮望断关塞莽然平征尘暗霜风劲悄边声黯销凝追想当年事殆天数非人力洙泗上弦歌地亦榛荆隔水荒村落日牛羊下区脱纵横看名王宵猎骑火一川明笳鼓悲鸣遣人惊　念间箭匣中劔空埃蠧竟何成时易失心徒壮嵗将零渺神京干羽方懐逺静烽燧且休兵冠盖使纷驰骛若为情闻道中原遗老常南望翠葆霓旌使行人到此忠愤气填膺有泪如倾
　　【朝野遗记云安国在建康留守席上赋此歌阕魏公为罢席而入】
　　韩元吉
　　东风着意先上小桃枝红粉腻娇如醉倚朱扉记年时隐映新妆面临水岸春将半云日暖斜阳转夹城西草软沙平跛马垂杨渡玉勒争嘶认娥眉凝笑脸薄拂胭脂绣户曽窥恨依依　昔携手处香如雾红随步怨春迟消瘦损慿谁问只花知泪空垂旧日堂前燕和烟雨又双飞人自老春长好梦佳期前度刘郎几许风流地也应悲但茫茫暮霭目断武陵溪往事难追
　　骊山　　　　　　　　　　李世英
　　凄凉绣岭宫殿倚山阿明皇帝曽游地锁烟萝郁嵯峨忆昔真妃子艶倾国方姝丽朝复暮嫔嫱妬宠偏颇三尺玉泉新浴莲羞吐红浸秋波聴花奴敲羯鼓酣奏鸣鼍体不胜罗舞婆娑　正霓裳曵惊烽燧千万骑拥雕戈情宛转魂空乱蹙双蛾奈兵何痛惜三春暮委妖丽马嵬坡平冦乱囘宸辇忍重过香瘗紫囊犹有鸿都客钿合应讹使行人到此千古只伤歌事往愁多
　　夜半乐【恨别】　　　　　　　　　栁耆卿
　　冻云黯淡天气扁舟一叶乗兴离江渚渡万壑千岩越溪深处怒涛渐息樵风乍起更闻商旅相呼片帆髙举泛画鹢翩翩过南浦　望中酒斾闪闪一簇烟村数行霜树残日下渔人鸣榔归去败荷零落衰杨掩映岸边两两三三浣纱游女避行客含羞相笑语　到此因念绣阁轻抛浪萍难驻叹后约丁宁竟何据惨离懐空恨嵗晩归期阻凝泪眼杳杳神京路断鸿声逺长天暮
　　寳鼎现【上元】　　　　　　　　　康伯可
　　夕阳西下暮霭红溢香风罗绮乗丽景华灯争放浓焰烧空连锦砌覩皓月浸严城如昼花影寒笼绛蕊渐掩映芙蕖万顷迤逦齐开秋水　太守无限行歌意拥麾幢光动珠翠倾万井歌台舞榭瞻望朱轮骈鼓吹控寳马耀貔貅千骑银烛交光数里似乱簇寒星万防拥入蓬壶影里　宴歌多才环艶粉瑶簮珠履恐看看丹诏催奉宸游燕侍便趁早占通宵醉缓引笙歌妓任画角吹老寒梅月满西楼十二
　　【中吴纪闻云范周字无外纯古之子工于诗词不求闻达安贫乐道未尝屈折于人盛季文作守时颇嫚士尝于元宵作宝鼎现词投之极防嘉奬因遗酒五百壶其词播于天下每遇灯夕诸郡皆歌之疑即此词】
　　梅苑
　　东君着意化工恩被灼灼妖艶袅嫩梢轻防萦风惹露偏早香英绽似向人故矜夸标致倚栏全如顾盼尚困怯余寒柔情弱态天真无限　断桥压栁时非浅先百花风光独占当送腊初归迎春欲至芳姿偏婉防料碎剪就缯纨辉丽更把胭脂重染自赋得一般容冶宛胜神仙妆脸　折近小阁幽窻酷爱处令亲几砚尽孜孜观赏不枉人称妙选待密密付如膏雨泽仍妆防任扰扰百卉千花掩迹一时羞见
　　哨遍　　　　　　　　　　　董解元
　　太皥司春春工着意和气生旸谷十里芳菲尽东风丝丝栁搓金缕渐次第桃红杏浅水緑山青春涨生烟渚九十日光隂能几早鸣鸠呼妇乳燕携雏乱红满地任风吹飞絮防空有谁主春色三分半入池塘半随尘土满地榆钱筭来难买春光住初夏永薰风池馆有藤
　　牀氷簟纱防日转午脱巾散发沈李浮瓜寳扇揺纨素着甚消磨永日有扫愁竹叶侍寝青奴霎时微雨送新凉些少金风退残暑韶华早暗中归去
　　三台　　　　　　　　　　　万俟雅言
　　见梨花初带夜月海棠半含朝雨内苑春不禁过青门御沟涨潜通南浦东风静细栁垂金缕望凤阙非烟非雾好时代朝野多欢徧九陌太平箫鼔乍莺儿百啭断续燕子飞来飞去近緑水台榭映秋千鬭草聚双双游女　饧香更酒冷踏青路曽暗识夭桃朱户向晩骤寳马雕鞍醉襟惹乱花飞絮正轻寒轻暖漏永半隂半晴云暮禁火天已是试新妆嵗华到三分佳处清明看汉宫传蜡炬散翠烟飞入槐府敛兵卫阊阖门开住传宣又还休务
　　抛毬乐【春赏】　　　　　　　　　栁耆卿
　　晓来天气浓淡微雨轻洒近清明风絮巷陌烟草池塘尽堪图画艶杏暖妆脸匀开弱栁困宫低亚是处丽质盈盈巧笑嬉嬉争簇秋千架戏防毬罗绶金鸡芥羽少年驰骋芳郊緑野占断五陵游奏脆管繁弦声和雅向名园深处争抳画轮竞覊寳马　取次罗列杯盘就芳树緑影红隂下舞婆娑歌宛转彷佛莺娇燕姹寸珠片玉争似侬欢无价任他美酒十千一斗饮竭仍解金貂贳恣幕天席地淘淘尽醉太平且乐唐虞景化须信艶阳天看未足已觉莺花谢对緑蚁翠蛾怎生轻舍
　　哨遍　　　　　　　　　　　东坡
　　为米折因酒弃家口体交相累归去来谁不遣君归觉从前皆非今是露未晞征夫指予归路门前笑语喧童稚嗟旧菊都荒新松暗老吾年今已如此但小窻容膝闭柴扉防杖看孤云暮鸿飞云出无心鸟倦知还本非有意　噫归去来兮我今忘我兼忘世亲戚无浪语琴书中有真味步翠麓﨑岖泛溪窈窕涓涓暗谷流春水观草木欣荣幽人自感吾生行且休矣念寓形宇内复几时不自觉皇皇欲何之委吾心去留谁计神仙知在何处富贵非吾愿但知临水登山啸咏自引壶觞自醉此生天命更何疑且乗流遇坎还止
　　春情
　　睡起画堂银蒜押帘珠幕云垂地初雨歇洗出碧罗天正溶溶养花天气一霎晴风回芳草荣光浮动巻皱银塘水方杏靥匀酥花须吐绣园林翠红排比见乳燕捎蝶过繁枝忽一线炉香游丝昼永人闲独立斜阳晚来情味　便乗兴携将佳丽深入芳菲里拨胡琴语轻拢慢撚摠伶俐看约罗裙急趣檀板霓裳入破惊鸿起颦月临眉醉霞横脸歌声悠扬云际任满头红雨落花飞坠渐鳷鹊楼西玉蟾低尚徘徊未尽欢意君看今古悠悠浮幻人间世这些百嵗光隂几日三万六千而已醉乡路穏不妨行但人生要适情耳
　　【刘禹锡诗野草芳菲红锦地游丝掩乱碧罗天】
　　戚氏　　　　　　　　　　　栁耆卿
　　晚秋天一霎微雨洒庭轩槛菊潇踈井桐零乱惹残烟凄然望乡关飞云黯淡夕阳间当时宋玉悲感向此临水与登山逺道迢逓行人凄楚倦聴陇水潺湲正蝉鸣败叶虫响衰草相应声喧　孤馆度日如年风露渐变悄悄至更阑长天静绛河清浅皓月婵娟思绵绵夜永对景那堪屈指暗想从前未名未禄绮陌红楼往往经岁迁延　帝里风光好当年少日暮宴朝欢况有狂朋怪侣遇当歌对酒竞留连别来迅景如梭旧游似梦烟水程何限念利名憔悴长萦绊追往事空惨愁顔漏箭移稍觉轻寒聴呜咽画角数声残对闲窻畔停灯向晓抱影无眠
　　东坡
　　玉山东皇灵嫓统羣仙绛阙岧嶤翠房深迥倚霏烟幽闲志萧然金城千里锁婵娟当时穆满巡狩翠华曽到海西边风露霁鲸波极目势浮舆盖方圆正迢迢丽日圃清寂琼草芊绵　争觧绣勒香韀鸾辂驻驆八马戏芝田瑶池近画楼隐隐翠鸟翩翩肆华筵花间作管鸣弦宛若帝所钧天稚头皓齿緑髪方瞳圆极恬淡髙妍　尽倒琼壶酒献金鼎药固大椿年缥缈飞琼妙舞命双成奏曲醉留连云璈韵响写寒泉浩歌畅饮斜月低河汉渐渐绮霞天际红深浅动归思回首尘寰烂漫游玉辇东还杏花风数里响鸣鞭望长安路依稀栁色翠防春妍
　　【李端叔跋云坡戚氏词叙穆天子西王母事盖在山中燕席间有歌此阕者坐客言调美而词不典以请于公公方观山海经即叙其事为题使妓再歌之随其声填写歌竟篇就才防定五六字而已端叔时在幕府亲见其事云】
　　胜州令　　　　　　　　　　郑意娘【韩师厚妻】
　　杏花正喷火朦朦微雨晓来初过梦囘聴乳莺调舌紫燕竞穿帘幕垂杨影里粉墙映出秋千索对媚景赢得双眉锁翠鬟信任軃谁更忺梳掠　追思向日共个人同携手畧无暂时抛堕到今似海角天涯无由见得则个番思往事上心向他谁行诉却会旧欢泪滴真珠颗意中人未覩觉凤帏冷落　都是俺差错被他闲言伏语啜做到此近四五千里为水逺山遥阔当初曽言尽老更不重婚却甚镇日共人同欢乐传粉在那里肯念人寂寞　终待把云笺细写把衷肠尽总说破问伊怎下得怜新弃旧顿乖盟约可怜命掩黄泉细寻思都为他一个你忒煞亏我
　　莺啼序【吴江长桥】　　　　　　　　黄在轩
　　银云卷晴缥缈卧长龙一带栁丝蘸几簇柔烟两市帘栋如画芳草岸湾环半玉鳞鳞曲港双流会看碧天连水翻成箭样风快　白露横江一苇万顷问灵槎何在空翠湿衣不胜寒日华金掌沆瀣甃花平緑纹衬步琼田涌出神仙界黛眉修依约雾鬟在秋波外　阁嘘青蜃檐啄彩虹飞盖蹴鼇背灯火暮相轮倒景偷睇别浦片片归帆舞蛟幽壑栖鸦古木有人剪取江水忆细鳞巨口鱼堪脍波涵笠泽时见静影浮光霏隂万貌千态蒹葭深处应有闲鸥寄语休见猜洗却香红尘面买个扁舟身世飘萍名利微芥阑干拍遍除东曹掾与天随子是我辈尽胸中着得乾坤大亭前无限惊涛总把遥岑月明满载
　　夀胡存斋　　　　　　　　赵青山
　　初荷一番濯雨锦云红尚卷隘华屋赋客吟仙望南极天逺还报道飘然紫气山竒水胜都行遍却归来领客水晶庭院开宴　窻户青红正似京洛按笙歌一片似别有金屋佳人桃根桃叶清婉倚薫风虬须正緑人似玉手挼纨扇筭风流只有蓬瀛画图曽见　谁知老子正自萧然于此兴颇浅只拟问金砂玉蕊兔髓乌肝偃月炉中七还九转今来古往悠悠史传神仙本是英雄做笑英雄到此多留恋看着破晓耕龙跨海骑千年依旧丹脸　便教乞与万里封侯奈朔风如箭又何似六山一任种竹栽花棊局思量墨池挥染天还记得生贤初意乾坤正要人撑拄便公能安隐天宁肯待看佐汉功成伴赤松游恁时未晚













　　花草稡编巻二十四
