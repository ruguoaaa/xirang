近三百年名家词选  龙榆生 选编

　　●陈子龙

　　陈子龙字卧子，松江华亭人。生有异才，工学子业，兼治诗、赋、古文，取法魏、晋，并体尤精妙。崇祯十年（一六三七）进士，选绍兴推官，以定乱功擢兵科给事中。命甫下而京师陷，乃事福王於南京。屡进谏，不听，乞终养去。子龙与同邑夏允彝皆负重名，尤彝死，子龙念祖母年九十，不忍割，遁为僧。寻以受鲁王部院职，结太湖兵欲举事，事露，被获，乘间投水死。（《明史》本传）时为永历元年（一六四七），距生万历三十六年（一六○八），年四十。清乾隆间，追谥忠裕。有《陈忠裕全集》，后附诗余一卷。子龙词原有湘真阁、江离槛雨种，早经散佚。今所传为王昶辑本。武进赵氏汇刻明词，亦会收入。词学衰於明代，至子龙出，宗风大振，遂开三百年来词学中兴之盛，故特取冠斯编。

　　○点绛唇

　　〔春日风雨有感〕
　　满眼韶华，束风惯是吹红去。几番烟雾，只有花难护。梦里相思，故国王孙路。春无主！杜鹃啼处，泪洒胭脂雨。

　　○浣溪沙

　　〔杨花〕
　　百尺章台撩乱飞，重重帘幕开春晖，怜他飘泊奈他飞。淡日滚残花影下，软风吹送玉楼西，天涯心事少人知！
　　【评】王士祯曰：不著形相，咏物神境。（《陈忠裕全集》）

　　○诉衷情

　　〔春游〕
　　小桃枝下试罗裳，蜨粉斗遗香。玉轮碾平芳草，半面恼红妆。风乍暖，日初长，袅垂杨。一双无燕，万点飞花，满地斜阳。
　　【评】王士祯曰：龠州谓：“清真能作景语，不能作情语。”至大樽而情景相生，令人有后来之难。（同前）

　　○谒金门

　　〔五月雨〕
　　惊啼处，摇荡一天疏雨。极目平芜人尽去，断红明碧树。费得垆烟无数，只有轻寒难度。忽见西楼花影露，弄晴催薄暮。
　　【评】邹祗谟曰：缥纱澹宕，全见用笔之妙。（同前）

　　○画堂春

　　〔雨中杏花〕
　　轻阴池馆水平桥，一番弄雨花梢。微寒著处不胜娇，此际魂销。忆昔青门堤外，粉香零乱朝朝，玉颜寂寞淡红飘。无那今宵！
　　【评】王士祯曰：嫣然欲绝！（同前）

　　○醉桃源

　　〔题画〕
　　朱兰清影下帘时，冷冷修行低，满园空翠拂人衣，流莺无限啼。莲叶小，荇花齐，雨馀双燕归。红泉一带过桥西，香销午梦馀。
　　【评】邹祗谟曰：秦、黄佳处，有句可摘，大樽觉无句可摘，总由天才神逸，不许他人掎摭也。（同前）

　　○山花子

　　〔春恨〕
　　杨柳迷离晓雾中，杏花零落五更钟。寂寂景阳宫外月，照残红。蝶化彩衣金缕尽，虫卫画粉玉楼空。惟有无情双燕子，舞东风！
　　【评】陈廷焯曰：凄丽近南唐二主，词意亦哀以思矣。（《白雨齐词话》卷三）

　　○少年游

　　〔春情〕
　　满庭清露浸花明，摧手月中行。玉枕寒深，冰绡香浅，无计与多情。奈他先滴离时泪，禁得梦难成。半晌欢娱，几分憔悴，重叠到三更！
　　【评】邹祗谟曰：词不极情者，未能臻妙如此。朦胧宕折，应稍独绝。（《陈忠裕全集》）

　　○江城子

　　〔病起春尽〕
　　一帘病枕五更钟。晓云空，卷残红。无情春色，去矣几时逢？添我几行清泪也，留不住，苦匆匆。楚宫吴苑草茸茸。恋芳丛，绕游蜂。料得来年，相见画屏中。人自伤心花自笑，凭燕子，骂东风。
　　【评】陈廷焯曰：绵邈凄恻。（《自雨斋词话》卷三）

　　右陈子龙词九首，录自王昶辑木《陈忠裕全集》附《诗馀》。

　　【集评】沈雄曰：大樽文宗雨汉，诗轶三唐，苍劲之色，与节义相符。乃湘真词一集，风流婉丽如此！传称河南亮节，作字不胜罗绮；广平铁石，赋心偏爱梅花。吾於大樽益信。（《明词综》引《古今词话》）王士祯曰：大樽诸词，神韵天然，风味不尽，如瑶台仙子独立却扇时；而湘真一刻，晚年所作，寄意更绵邈凄恻。（《明词综》卷六引）

　　●李雯

　　李雯字舒章，江南华亭人，明万历三十六年（一六○八）生。少与陈子龙、宋徵与齐名，称《雲间三子》。顺治初，廷臣交荐雯才可用，授弘文院撰文、中书舍人，充顺天乡试同考官。以父丧归，顺治四年（一六四七）卒。著有《蓼斋集》，附词一卷。

　　○菩萨蛮

　　〔忆未来人〕
　　蔷薇未洗胭脂雨，东风不合催人去。心事雨朦胧，玉箫春梦中。斜阳芳草隔，满目伤心碧。不语问青山，青山响杜鹃。
　　【评】谭献曰：亡国之音。（《箧中词》一）

　　○虞美人

　　〔春雨〕
　　廉织断送荼■〈艹縻〉架，衣润笼香罢。鹧鸪啼处不开门，生怕落花时候近黄昏。艳阳惯被东君妒，吹雨无朝暮。丝丝只欲傍妆台，欲作一春红泪满金杯！（《箧中词》，《妆台》作《妆楼》，《一春》作《一江》，《金杯》作《金篝》。）
　　【评】谭献曰：《九辨》之遗。（《箧中词》）一）

　　○鹊踏枝

　　〔落叶〕
　　惨碧愁黄无气力，做尽秋声，砌满栏干侧。疑是纱窗风雨人，斜阳又送栖鸦急。不比落花多爱惜，南北东西，自有人知得。咋夜小楼寒四壁，半堆金井霜华白。
　　【评】谭献曰：客子畏人。（《箧中词》一）

　　○风流子

　　〔送春（箧中词下有《同芝麓》三字。）〕
　　谁教春去也？人间恨，何处问斜阳？见花褪残红，莺捎浓绿，思量往事，尘海茫茫。芳心谢，锦梭停旧织，麝月懒新妆。杜宇数声，觉馀惊梦；碧栏三尺，空倚愁肠。东君抛人易，回头处，犹是昔日池塘。留下长杨紫陌，付与谁行？想折柳声中，吹来不尽；落花影里，舞去还香。难把一樽轻送，多少暄凉。
　　【评】谭献曰：同病相怜。（《箧中词》一）

　　○浪淘沙

　　〔杨花〕
　　金缕晓风残，素雪晴翻，为难飞上玉雕栏？可惜章台新雨后，踏入沙间！沾惹忒无端，青鸟空卫，一春幽梦绿萍闲。暗处消魂罗袖簿，与泪轻（《箧中词》作“偷”）弹。
　　【评】谭献曰：哀於堕溷。（《箧中词》一）

　　右李雯词五首，录自《蓼斋词》。

　　●吴伟业

　　吴伟业字骏公，号梅村，江南太仓人。明万历三十七年（一六○九）生。弱冠，举崇祯辛未（一六三一）科会试第一，廷试第二，官至少詹事。与马士英、阮大铖不合，假归。清世祖闻其名，力迫入都，累官国子监祭酒。以病乞归，康熙十年（一六七一）卒。伟业尤长於诗，少时才华艳发，后经丧乱，遂多悲凉之作，论者方之庚信。著有《绥寇纪略》、《梅村家藏稿》、《梅村诗馀》、《秣陵春难剧》等书。

　　○生查子

　　〔旅思〕
　　一尺过江山，万点长淮树。石上水潺潺，流入青豀去。六月北风寒，落叶无朝暮。度樾与穿云，林黑行人顾。

　　○浣溪沙

　　〔闺情〕
　　断颊微红眼半醒，背人蓦地下阶行，摘花高处赌身轻。细拨熏炉钟香缭绕，嫩涂吟纸墨欹倾，惯猜闲事为聪明。
　　【评】谭献曰：本色词入语。（《箧中词》一）

　　○临江仙

　　〔逢旧〕
　　落拓江湖常载酒，十年重见云英，依然绰约掌中轻。灯前才一笑，偷解砑罗裙。薄幸萧郎憔悴甚，此生终负卿卿。姑苏城上月黄昏。绿窗人去住，红粉泪纵横。
　　【评】陈廷焯曰：衰艳而超脱，直是坡仙化境。（《白雨斋词话》卷三）

　　○满江红

　　〔蒜山怀古〕
　　沾酒南徐，听夜雨江声千尺。记当阿童东下，佛貍浑人。白面书生成底用？萧郎裙屐偏轻敌。笑风流北府好谈兵，参军客。人事改，寒云白。旧垒发，神鸦集。尽沙沈浪洗，断戈残戟。落日楼船鸣铁锁，西风吹尽王侯宅。任黄芦苦竹打寒潮，渔樵笛。
　　【评】谭献曰：涩於稼轩。（《箧中词》一）

　　○贺新郎

　　〔病中有感〕
　　万事催华发！论龚生天年竟夭，高名难没。吾病难将医药治，耿耿胸中热血。待洒向风残月。剖却心肝今置地，问华佗解我肠千结。追往恨，倍凄咽。故人慷慨多奇节。为当年沈吟不断，草间偷活。艾灸眉头瓜啧鼻，今日须难决绝。早患苦重来千叠。脱屣妻孥非易事，竟一线不值何须说！人世事，几完缺？
　　【评】陈廷焯曰：贺新郎一篇，梅村绝笔也。悲感万端，自怨自艾。千载下读其词，思其人，悲其遇，固与牧斋不同，亦与芝麓辈有别。（《自雨斋词话》卷三）

　　右吴伟业词五首，录自《梅村诗馀》。

　　【集评】陈廷焯曰：吴梅村词，虽非专长，然其高处有令人不可捉摸者，此亦身世之感使然。又曰：梅村高者，有与老坡神似处。（《白雨斋词话》卷三）

　　●曹溶

　　曹溶字秋岳，一字洁躬，号倦圃，浙江秀水人。明万历四十一年（一六一三）生。崇祯进士，考选御史。顺治初，起用河南道御史，督学顺天，累迁户部侍郎，左迁广东右布政使。遭丧归里。服余，补山西按察副使，仆兵大同。丁忧不复出。康熙中，举传学鸿词，以疾辞。万修《明史》，亦不赴。康熙二十四年（一六八五）卒。家富藏书，工诗、词。朱彝尊纂《词综》，即多从其家藏宋人遗集中录出，尽浙西词派之先河也。著有《静惕堂诗词集》。

　　○薄倖

　　〔题壁〕
　　绿杨丝绾。勒马处一程云栈。慢伫想安排此夜，知人谁家泪眼？试说与宿雨餐沙，三秋禁断闲箫管。更止酒新盟，攀花密祝，青鬓偎人不暖。向有限关河里，偏只见悲欢聚散。记粉巾鸳字，歌裙凤缕，寻思误把归期缓。不干缘浅。耍迷踪困影，山尖海角填情满。自欢自惜，莫负风亭月馆。

　　右曹溶词一首，《静惕堂词》未载，录自谭氏《箧中词》。

　　●今释澹归

　　今释澹归俗姓金氏，名堡，字道隐，浙江杭州人。明崇祯庚辰（一六四○）进士。戊子（一六四八）诣肇庆，谒永明王，授体科给事中，抗直不畏强御。桂林破，薙发为僧，住韶州丹霞山寺。《南疆逸史》载其行事颇详。生於万历四十二年（一六一四），康熙十九年（一六八○）卒，年六十七。所著《遍行堂集》，清初会刊版行世，旋遭禁毁，丹霞寺亦被其炎。往岁予客岭南，於谢英伯处，获观全集四十卷原钞本，附词三卷，未刊行，曾录副分载《词学季刊》。（原钞《遍行堂词》，予已捐献上海图书馆。）武进赵氏拟收入《惜阴堂汇刻明词》，未果。王昶《明词综》录其词二首，但题今释，字澹归，亦未群其为谁氏也。

　　○小重山

　　〔得程周量民部诗，却寄。〕
　　落落寒云晓不流。是谁能寄语？竹窗幽。还怀如画一天秋。钟徐歇，独自倚层楼。点点鬓霜稠。十年山水梦，未全收。相期人在别峰头。閒鸥意，烟雨又扁舟。

　　○满江红

　　〔大风泊黄巢矶下〕
　　激浪轮风，偏绝分乘风破浪。滩声战冰霜竞冷，雷霆失壮。鹿角狼头休地险，龙蟠虎踞无天相。问何人唤汝作黄巢？真还谤。雨欲退，云不放。海欲进，江不让。早堆危一笑，万机俱丧。老去已忘行止计，病来莫算安危帐。是铁衣著尽著僧衣，堪相傍。

　　○水调歌头

　　〔忆翠严霁色〕
　　好雨正重九，不上海山门。螺严却忆绝顶，齐色满乾坤。少得白衣一个，赢得翠发千叠，罗立似儿孙。独坐可忘老，何用更称尊。龙山会，南徐戏，共谁论？古今画里，且道还有几人存？便拂六铢石尽，重见四空天堕，此处不交痕。远水吞碧落，斜月吐黄昏。

　　○八声甘州

　　〔卧疴初起，将还丹霞，谒别孝山。〕
　　算军持频挂到於今，已是十三年！便龙钟如许，过头拄杖，缓步难前。若个唤春发去，高柳足啼鹃。有得相留恋，也合悠然。况复吟笺寄兴，似风吹萍聚，欲碎仍圆。只使君青鬓，霜雪又勾连。欢人间支新收故，尽飞尘赴海不能填。重相惜，后来还得，几度相怜？

　　○风流子

　　〔上元风雨〕
　　东皇不解事，颠风雨吹转海门潮。看烟火光微，心灰凤蜡；笙歌声咽，泪满鲛绡。吾无恙，一炉焚柏子，七碗覆松涛。明月寻人，已埋空谷；暗尘随马，更拆星桥。素声田畔路，当年梦应有金屋藏娇。不见漆灯续焰，蔗节生苗。尽翠绕珠围，寸阴难驻；钟鸣漏尽，抔土谁浇？问取门前流水，夜夜朝朝。
　　【评】叶恭绰曰：痛切！（《广箧中词》）

　　右今释澹归词五首，录自清初丹霞寺原抄本《遍行堂词》。

　　●宋琬

　　宋琬字玉叔，号荔裳，山东莱阳人。明万历四十二年（一六一四）生。顺治四年进士，授户部主事，累迁永平兵仆道、宁绍台道。族子因宿憾，诬其与闻逆谋，下狱三年。久之得白，流寓吴、越间，寻起四川按察使，康熙十二年（一六七三）卒。琬诗入杜、韩之室，与施闺章齐名，有《南施北宋》之目。著有《安雅堂集》及《二乡亭词》，吴廷熹氏牧其词入《右莲庵山左入词》中。

　　○蝶恋花

　　〔旅月怀人〕
　　月去疏帘才几尺。乌鹊惊飞，一片伤心白。万里故人关塞隔，南楼谁弄梅花笛？蟋蟀灯前欺病客。清影裴回，欲睡何由得？墙角芭蕉风瑟瑟，生憎遮掩窗儿黑。
　　【评】谭献曰：忧谗（《箧中词》一）

　　○破阵子

　　〔关山道中〕
　　投地千盘深黑，插天一线青冥。行旅远从鱼贯入，樵牧深穿虎穴行，高高秋月明。半紫半红山树，如歌如哭泉声。六月阴崖残雪在，千骑宵征画角清，丹青似李成。（李营丘有《关山图》。）

　　右宋琬词二首，录自《二乡亭词》。

　　●宋徵兴

　　宋徽兴字直方，一字辕文，松江华亭人。明万历四十六年（一六一八）生。顺治进士，官至副都御史。为诸生时，与陈子龙、李雯等倡几社，以古学相砥砺。其诗以博瞻见长，声誉亚於子龙。康熙六年（一六六七）卒。著有《林屋诗文稿》。

　　○小重山

　　春流半绕凤凰台。十年花月夜，汎金杯。玉箫鸣咽画船开。清风起，移棹上秦淮。客梦五更回。清砧迎塞雁，渡江来。景阳宫井断苍苔。

　　○踏莎行

　　锦幄销香，翠屏生雾，妆成漫倚纱窗住。一双青雀到空庭，梅花自落无人处。回首天涯，归期又误。罗衣不耐东风舞。垂杨枝上月华明，可怜独上银床去！
　　【评】谭献曰：何减冯、韦？（《箧中词》一）

　　○忆秦娥

　　〔杨花〕
　　黄金陌，茫茫十里春云白。春云白，迷离满眼，江南江北。来时无奈珠帘隔，去时著尽东风力。东风力，留他如梦，送他如客。
　　【评】谭献曰：身世可怜。（《箧中词》一）

　　○蝶恋花

　　宝枕轻风秋梦薄。红敛双蛾，颠倒垂金雀。新样罗衣浑弃却，犹寻旧日春衫著。偏是断肠花不落。人若伤心，镜里颜非昨。会误当初青女约，只今霜夜思量著。
　　【评】谭献曰：悱恻忠厚。（《箧中词》一）

　　○玉楼春

　　〔燕〕
　　雕梁画栋原无数，不问主人随意住。红襟惹尽百花香，翠尾扫闲三月雨。半年别我归何处？相见如将离恨诉。海棠枝上立多时，飞向小桥西畔去。

　　【评】谭献曰：探喉而出。（《箧中词》一）

　　右宋徽舆词五首，录自《箧中词》。

　　●屈大均

　　屈大均初名绍隆，字翁山，又字介子，广东番禺人。明崇祯三年庚午（一六三○）九月初五日生。初为诸生，弃去为浮屠，名今种，字一灵，一字骚除。中年返初服。工诗，高浑兀奡，与陈恭尹、梁佩兰并称《岭南三大家》。清康熙三十五年丙子（一六九六）五月十六日卒。著有《广东新语》、《道援堂集》等书。其《翁山诗外》末附《骚屑》二卷，有康熙刊本及清季国学扶轮社排印本。武进赵氏《惜阴堂汇明词》题作《道援堂词》，流传绝少。王昶《明词综》录一灵词七首，未注明为屈氏，亦非其杰构也。大均尝北走燕、赵，慨然有复兴明室之志，与一时名俊，酬唱亦多。近人朱孝臧题其词集云：“湘真老，断代殿朱明。不信明珠生海峤，江南哀怨总难平，愁绝庾兰成！”（《彊邨语业》卷三）於所举清代诸名家，即以大均冠首，亦足见其倾挹之至矣。

　　○紫萸香慢

　　〔送雁〕
　　恨沙蓬偏随人转，更怜雾柳难青。问征鸿南向，几时暖返龙庭？正有无边烟雪，与鲜飚千里，送度长城。向并门少侍白首牧羝人，正海上手摧李卿。秋声，宿定远惊，愁里月不分明。又哀笳四起，衣砧断续，终夜伤情。跨羊小儿争射，凭能到白蘋汀？尽长天遍排人字，逆风飞去，毛羽随处飘零，画寄未成。
　　【评】叶恭绰曰：声情激楚，嗔薄而出。（《广箧中词》一）

　　○长亭怨

　　〔与李天生冬夜宿雁门关作〕
　　记烧烛雁门高处，积雪封城，冻云迷路。添尽香煤，紫貂相拥夜深语。苦寒如许！难和尔，凄凉句。一片望乡愁，饮不醉庐头施乳。无处间长城旧主，但见武灵遗墓。沙飞似箭，乱穿向草中狐兔。那能使口北关南，更重作并州门户？且莫吊沙场，收拾秦弓归去。
　　【评】叶恭绰曰：纵横排荡，稼轩神髓。（《广箧中词》一）

　　○梦江南〔四首〕

　　悲落叶，叶落落当春。岁岁叶飞还有叶，年年人去更无人，红带泪痕新。
　　悲落叶，叶落绝归期。纵使归来花满树，新枝不是旧时枝，且逐水流迟。
　　清泪好，点点似珠匀。蛱蝶情多元凤子，鸳鸯恩重是花神，恁得不相亲？
　　红茉莉，穿作一花梳。金缕抽残蝴蝶茧，钗头立尽凤凰雏，肯忆故人姝？
　　【评】况周颐曰：“且逐水流迟”五字，含有无限凄惋，令人不忍寻味，却又不容已於寻味。第三、四首哀感顽艳，亦复可泣、可歌。（《蕙风词话》五）叶恭绰曰：一字一泪。（《广箧中词》一）

　　右屈大均词六首，录自《道援堂词》。

　　●王夫之

　　王夫之字而农，号姜斋，湖南衡阳人。明万历四十七年（一六一九）生。举崇祯壬午（一六四二）乡试。曾走桂林，依桂王，图恢复。旋知事不可为，遂决叶老牖下，浪游郴、永、涟、邵间，最后归衡阳之石船山，筑土室曰《观生居》，学者称船山先生。窜伏穷山，四十余年，一岁数徙其居，故国之戚，生死不忘。（以上参考李元度《国朝先正事略》卷二十七《经学传》。）清康熙三十一年（一六九二）卒，年七十四。著作至道光、同治间，始传於世。湘乡会氏汇刊为《船山遗书》三百二十四卷，附《鼓棹初、二集》及《潇湘怨词》。其词虽音律多疏，而芳悱缠绵，怆怀故国，风格遒上。朱孝臧题云：“苍梧恨，竹泪已平沈。万古湘灵闻乐地，云山韶入凄音，字字楚骚心。”（《彊村语业》卷三）所谓伤心人别有怀抱，真屈子《离骚》之嗣响也！

　　○青玉案

　　〔忆旧〕
　　桃花春水湘江渡，纵一艇，迢迢去。落日赤光摇远浦。风中飞絮，云边归雁，尽指天涯路。故人知我年华暮，唱彻灞陵回首句。花落风狂春不住。如今更老，佳期逾杳，谁倩啼鹃诉？

　　○更漏子

　　〔本意〕
　　斜月横，疏星炯，不道秋宵真永！声缓缓，滴泠泠，双眸未易扃。霜叶坠，幽虫絮，薄酒何会得醉！天下事，少年心，分明点点深。

　　○清平乐

　　〔咏雨〕
　　归禽响瞑，隔断南枝径。不管垂杨珠泪迸，滴碎荷声千顷。随波赚杀鱼儿，浮萍乍满清池。谁信碧云深处，夕阳仍在天涯？

　　○玉楼春

　　〔白莲〕
　　娟娟片月涵秋影，低照银塘光不定。缘云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，永碧天空清夜永。

　　○蝶恋花

　　〔衰柳〕
　　为问西风因底怨？百转千回，苦耍情丝断。叶叶飘零都不管，回塘早似天涯远。阵阵寒鸦飞影乱。总趁斜阳，谁肯还留恋？梦里鹅黄拖锦线，春光难借寒蝉唤。

　　○惜馀春慢

　　〔本意〕
　　似惜花娇，如怜柳懒，前月峭寒深护。从今追数，雨雨风风，总是被他轻误。便与挥手东风，闲愁抛向，绿阴深处。也应念曲岸数枝新柳，不禁飞絮。争遣不烧烛留欢，暗邀花住？坐待啼莺催曙。怕燕子归来，定巢栖稳，不解商量细语。未拟攀留长久，乍雨乍晴，系来无据。待荷珠露满，梅丸黄熟，任伊归去。
　　【评】叶恭绰曰：宛转关情，心灰肠断。（《广箧中词》一）

　　○绮罗香

　　〔读《邵康节遗事》，属纩之际，闻户外人语，惊问所语云何？且云：“我道复了幽州”。声息如丝，俄顷逝矣！有感而作。〕
　　流水平桥，一声杜宇，早怕雒阳春暮。杨柳梧桐，旧梦了无寻处。拼午醉日转花梢，甚夜阑风吹芳树？到更残月落西峰，泠然胡蜨忘归路。关心一丝别罣，欲挽银河水，仙槎遥渡。万里闲愁，长怨迷离烟雾。任老眼月窟幽寻，更无人花前低诉。君知否？雁字云沈，难写伤心句。
　　【评】叶恭绰曰：缠绵往复，忠厚之遗。（《广箧中词》一）

　　○摸鱼儿

　　〔东洲桃浪（《潇湘小八景词》之三）〕
　　剪中流白频芳草，燕尾江分南浦。盈盈待学春花厌，人面年年如故。留春住，笑几许浮萍，（《船山遗书《本作《笑浮萍轻狂》，於律未协，兹从《广箧中词》所采。）旧梦迷残絮。棠桡无数。尽泛月莲舒，留仙裙在，载取春归去。佳丽地，仙院迢遥烟雾，湿香飞上丹户。醮坛珠斗疏镫映，共作一天花雨。君莫诉！君不见桃根已失江南渡。风狂雨妒。便万点落英，几湾流水，不是避秦路！
　　【评】叶恭绰曰：故国之思，体兼骚、辨。船山词言皆有物，与并时批风抹露者迥殊，知此方可以言词旨。（《广箧中词》一）

　　○蝶恋花

　　〔狱峰远碧（《潇湘十景词》之六）自衡阳北三十里，至湘潭南六十里，狱峰浅碧，宛转入望。〕
　　见说随帆瞻九面。碧藉花开，朵朵波心现。晓月渐飞金碧颤，晶光返射湘江练。谁遗迷云生绝巘？苍水仙纵，雾锁灵文篆。帝女修眉愁不展，深深未许人闻见。

　　○又

　　〔铜官戍火（《潇湘十景词》之八）铜官浦在长沙北三十里。芦汀远岸，水香生於始夜。渔镫戍火，依微暮色间，如寒星映水。〕
　　打鼓津头知野戍。万里归舟，认得云中树。日落长沙天已暮，寒烟猎火中原路。何处停桡深夜语？江黑云昏，莫向天涯去。旧是杜陵飘泊处，登山临水伤心句。

　　○又

　　〔君山浮黛（《潇湘十景词》之十）湖光极目，至君山，始见一片青芙蓉，浮玻璃影上。自此出洞庭，与江水合。谢眺所云“大江流日夜，客心悲未央”者，於焉始矣。湖南清绝，亦於此竟焉。〕
　　渺渺扁舟天一瞬。极目空清，只觉云根近。片影参差浮复隐，琉璃净挂青螺印。忆自赢皇相借间，尧女含嚬，兰佩悲荒怜。泪竹千竿垂紫晕，实鸿不寄苍梧信。

　　右王夫之词十一首，录自《船山遗书》本《鼓棹初、二集》及《潇湘怨词》。

　　●徐灿

　　徐灿字湘频，江苏长洲人，海宁陈之遴妻。之遴为明崇祯进士，官中允。入清，累官弘文院大学士，加少保。坐结当营私，以原官发辽阳居住。寻召还，以贿结内监吴良辅论斩，免死流徙，卒於徙所。烂善属文，并精书、画。填词得北宋风格。著有《拙政园诗馀》。南陵徐氏收入《小转栾室汇刻闺秀词》中。朱孝臧题云《双飞翼，悔杀到瀛洲。词是易安人道韫，可堪伤逝又工愁？肠断塞垣秋。》（彊村语业》卷三）盖深惜之也。

　　○踏莎行

　　芳草绕芽，梨花未雨，春魂已作天涯絮。晶帘宛转为谁垂？金衣飞上樱桃树。故国茫茫，扁舟何许？夕阳一片江流去。碧云犹叠旧山河，月痕休到深深处！
　　【评】谭献曰：兴亡之感，相国愧之。（《箧中词》五）

　　○永遇乐

　　〔病中〕
　　翠帐春寒，玉墀雨细，病怀如许！永书愔愔，黄昏悄悄，金传添愁炷。薄幸杨花，多情燕子，时向琐窗细语。怨东风一夕无端，狼藉几番红雨。曲曲栏干，沈沈帘幕，嫩草王孙归路。短梦飞云，冷香侵佩，别有伤心处。半暖微寒，欲晴还雨，消得许多愁否？春来也！愁随春长，肯放春归去？
　　【评】谭献曰：相国加膝坠渊，愆咎自积，此词殊怨。（《箧中词》五）

　　○又

　　〔舟中感旧〕
　　无恙桃花，依然燕子，春景多别。前度刘郎，重来江令，往事何堪说？近水残阳，龙归剑杳，多少英雄泪血！千古恨，河山如许，豪华一瞬抛撇。白玉楼前，黄金台畔，夜夜只留明月。休笑垂杨，而今金尽，秾李还销歇。世事流云，人生飞絮，都付断猿悲咽。西山在，愁容惨黛，如共人凄切。
　　【评】谭献曰：外似悲壮，中实凄咽，欲言未言。（《箧中词》五）

　　○唐多令

　　〔感怀〕
　　玉笛■〈扌厌〉清秋，红蕉露未收。晚香残莫倚高楼。寒月多情怜远客，长伴我，滞幽州。小苑入边愁，金戈满旧游。问五湖那有扁舟？梦里江声和泪咽，频洒向，故园流。

　　右徐烂词四首，录自《拙政园诗余》。

　　●彭孙遹

　　彭孙遹字骏孙，号羡门，又号金粟山人，浙江海监人。明崇祯四年（一六三一）生。顺治己亥（一六五九）进士。康熙己未（一六七九），召试博学鸿词，以第一人授编修。历官吏部左侍郎，兼掌陷学士。工诗，尤善填词，为王士祯所推重。（《先正事略》卷三十九《文苑》）康熙三十九年（一七○○）卒。著有《松桂堂集》、《延露词》、《金粟词话》等书。其词多写艳情，特工小令，有《吹气如兰彭十郎》（朱孝臧《彊村弃稿》）之目。

　　○生查子

　　〔旅夜〕
　　薄醉不成乡，转觉春寒重。怨枕有谁同？夜夜和愁共。梦好却如真，事往翻如梦。起立悄无言，残月生西弄。
　　【评】谭献曰：唐调。（《箧中词》一）

　　○柳梢青

　　〔感事〕
　　何事沈吟？小窗斜日，立遍春阴。翠袖天寒，青衫人老，一样伤心。十年旧事重寻，回首处山高水深。雨点眉峰，半分腰带，憔悴而今！
　　【评】谭献曰：不嫌太尽。（《箧中词》一）

　　○少年游

　　〔席上有赠〕
　　花底新声，尊前旧侣，一醉尽生平。司马无家，文怨未嫁，赢得是虚名。当时顾曲朱楼上，烟月十年更。老我青袍，误人红粉，相对不胜情！
　　【评】谭献曰：自然溱泊。（《箧中词》一）

　　○临江仙
　　〔遣信〕
　　青琐余烟犹在握，几年香冷巾篝。此生为客几时休？殷勤江上鲤，清泪湿书邮。欲向镜中扶柳鬓，鬓丝知为谁秋？春阴漠漠锁层楼，斜阳如弱水，只管向西流。

　　右彭孙遹词四首。录自《延露词》

　　【集评】陈廷焯曰：彭羡门词，意境较厚，但不甚沈著，仍是力量不足。（《白雨齐词话》卷三）

　　●李天馥

　　李天馥字湘北，号容斋，安徽合肥人。明崇祯八年（一六三五）生。七岁能诗，有神童之目。清顺治进士，由庶吉士累擢户部左侍郎，调吏部，以扬清激浊为己任。官至吏部尚书。武英殿大学士。康熙三十八年（一六九九年）卒，谥文定。著有《容斋集》。

　　○忆王孙

　　〔春望〕
　　妒春良夜爱春朝，花处红楼卷绛绡。极目香尘旧板桥。路迢迢，不见归鞍见柳条！
　　【评】谭献曰：人意中语。（《箧中词》一）

　　右李天馥词一首，录自《箧中词》。

　　●孔尚任

　　孔尚任字聘之，山东曲阜人。清顺治五年戊子（一六四八）生。康熙二十三年甲子（一六八四）授国子监博士，累官户部员外郎。五十七年戊戌（一七一八）卒。博学有文名，通音律，撰《阙里新志》，著有《岸塘文集》、《湖海诗集》、《会心录》等书。尤以《桃花扇传奇》最负盛名，与洪升《长生殿》并称，一时有《南洪北孔》之目。

　　○鹧鸪天

　　院静厨寒睡起迟，秣棱人老看花时。城连晓雨枯陵树，红带春潮坏殿基。伤往事，写新词，客愁张梦乱如丝。不知烟水西村舍，燕子今年宿傍谁？
　　【评】谭献曰：哀於麦秀。（《箧中词》一）

右孔尚任词一首，录自《桃花扇传奇》。

　　●毛奇龄

　　毛奇龄字大可，又名牲，字初晴，学者称西河先生，浙江萧山人。明天启三年（一六二三）生。清康熙十七年（一六七八）举博学鸿词，援翰林院检讨，预修《明史》。告归，康熙五十五年（一七一六）卒。著书数百卷。精音律，工诗词，有《毛检讨词》传世，收入《西河全集》。（参阅《国朝先正事略》卷三十二《经学传》）朱孝臧题云：“争一字，鹅鸭恼春江。脱手居然新乐府，曲中亦自有齐梁，不忍薄三唐。”（《彊村语业》卷三）奇龄小令学《花间》，兼有南朝乐府风味，在清初诸作者，又为生面独开也。

　　○荷叶杯

　　五月南塘水满，吹断，鲤鱼风。小娘停棹濯织指，水底，见花红。

　　○浪淘沙

　　杉木为箔竹作檐，江潮能苦雨能甜。连朝只饮檐头雨，翻道江潮错著监。

　　○南乡子

　　藤菜暖，荔枝乾，青蛉河畔碧鱼餐。愿绞桄榔皮里肉，炊乌木，暂与小郎充晚腹。

　　○长相思二首

　　长相思，在春晚。朝日瞳瞳熨花暖。黄鸟飞，绿波满。雀粟衔素当，蛛丝断金翦。欲著别时衣，开箱自展转。
　　长相思，在秋节。复斗垂垂怨蜻蛚。锦纹砧，素丝镊。梦苦见参星，关深落榆叶。欲识夫婿寒，花阶映微雪。

　　○相见欢

　　花前雇影粼粼，水中人，水面残花片片绕人身。私自整，红斜领，茜儿巾。却讶领闲巾里刺花新。

　　○南柯子

　　〔淮西客舍接得陈敬止书，有寄。〕
　　驿馆吹芦叶，都亭舞柘枝。相逢风雪满淮西，记得去年残烛照征衣。曲水东流浅，盘山北望迷。长安书远寄来稀，又是一年秋色到天涯。
　　【评】谭献曰：北宋句法。（《箧中词》一）

　　右毛奇龄词七首，录自《毛翰林词》。

　　【集评】陈廷焯曰：西河经术湛深，而作诗却能谨守唐贤绳墨，词亦在五代、宋初之间，但造境未深，运思多巧；境不深尚可，思多巧则有伤大雅矣。（《白雨斋词话》卷三）

　　●陈维崧

　　陈维崧字其年，号迦陵，江苏宜兴人。以明天启五年（一六二五）生。父贞慧，明末著气节。维崧少负才名，冠而多须，浸淫及颧准，陈髯之名满天下。尝客如皋冒氏水绘园，主人爱其才，进声伎适其意。康熙己未（一六七九），召试鸿词科，由诸生授检讨，篡修《明史》，时年五十四。越四年（一六八二）卒於官。工骈文及词，尝与朱彝尊合刊所作曰《朱陈村词》，传世有《湖海楼诗文词全集》。（《国朝先正事略》卷三十九《文苑》）其弟宗石序其词集云：“方伯兄少时，值家门鼎盛，意气横逸，谢郎捉鼻，尘尾时挥，不无声华裙屐之好，故其词多作旖语。迨中更颠沛，饥驱四方；或驴背清霜，孤篷夜雨；或河梁送别，千里怀人；或酒旗歌板，须髯奋张；或月榭风廊，肝肠掩抑；一切诙谐狂啸，细泣幽吟，无不寓之於词。甚至里语巷谈；一经点化，居然典雅，真有意到笔随，春风物化之妙。盖伯兄中年始学为诗余，晚岁尤好不厌，或一日得数十首，或一韵至十余阕，统计小令、中调、长调共得四百一十六调，共词一千六百二十九阕。先是京少有《天藜阁迦陵词刻》，犹属未仆，今乃尽付梓人。自唐、宋、元、明以来，从事倚声者，未有如吾伯兄之富且工也。”近人朱孝臧题云：“迦陵韵，哀乐过人多。跋扈颇参青兕意，清扬恰称紫云歌，不管秀师诃。”（《彊村语业》卷三）维崧词具有创作天才，固宜其不为前人所囿矣。

　　○醉太平

　　〔江口醉后作〕
　　钟山后湖，长干夜乌。齐台宋苑模糊，剩连天绿芜。估船运租，江楼醉呼。西风流落丹徙，想刘家寄奴。

　　○点绛唇

　　〔夜宿临洺驿〕
　　晴髻离离，太行山势如蝌蚪。稗花盈亩，一寸霜皮厚。赵魏燕韩，历历堪回首。悲风吼，临洺驿口，黄叶中原走。

　　○卜算子

　　〔阻风瓜步〕
　　风急楚天秋，日落吴山暮。乌桕红梨树树霜，船在霜中住。极目落帆亭，侧听催船鼓。闻道长江日夜流，何不流侬去？

　　○好事近

　　〔夏日史蘧庵先生招饮，即用先生喜余归自吴阊过访原韵。〕
　　分手柳花天，雪向晴窗飘落。转眼葵肌初绣，又红欹栏角。别来世事一番新，只吾徒犹昨。话到英雄失路，忽凉风索索。

　　○清平乐

　　〔夜饮友人别馆，听年少弹三弦。〕
　　檐前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别院歌钟。怪底烛花怒裂，小楼吼起霜风。

　　○南乡子

　　〔刑州道上作〕
　　秋色冷并刀，一派酸风卷怒涛。并马三河年少客，粗豪，皂栎林中醉射雕。残酒忆荆高，燕赵悲歌事未消。忆昨车声寒易水，今朝，慷慨还过豫让桥。

　　○虞美人

　　〔无聊〕
　　无聊笑花枝说，处处鹃啼血。好花须映好楼台，休傍秦关蜀栈战场开。倚楼极目添愁绪，更对东风语：好风休簸战旗红，早送鲥鱼如雪过江东！

　　○醉落魄

　　〔咏鹰〕
　　寒山几堵，风低削碎中原路。秋空一碧无今古。醉袒貂裘，略记寻呼处。男儿身手和谁赌？老来猛气还轩举。人间多少闲狐兔？月黑沙黄，此际偏思汝。
　　【评】陈廷焯曰：声色俱厉，较杜陵“安得尔辈开其群，驱出六合枭鸾分”之句，更为激烈。（《白雨斋词话》卷三）

　　○夜游宫

　　〔秋怀四首〕
　　耿耿秋情欲动，早喷入霜桥笛孔。快倚西风作三弄。短狐悲，瘦猿愁，啼破冢。碧落银盘冻，照不了秦关楚陇。无数蛩吟古砖缝。料今宵，靠屏风，无好梦。
秋气横排万马，尽屯在长城墙下。每到三更素商泻。湿龙楼，晕鸳机，迷爵瓦。谁复怜卿者？酒醒后槌床悲诧。使气筵前舞甘蔗。我思兮，古之人，桓子野。
箭与饥鸱竞快，侧秋脑角应愁态。骏马妖姬秣燕代。笑吴见，困雕虫，矜细亥。龌龊谁能耐？总一笑浮云睚眦。独去为仆学无赖。圯桥边，有猿公，期我在。
一派明云荐爽，秋不住碧空中响。如此江山徒莽苍。伯符耶？寄奴耶？嗟已往。十载羞厮养，孤负煞长头大颡。思与骑奴游上党。趁秋晴，遗迹莲花，西狱掌。
　　【评】陈廷焯曰：字字精悍，正如干将出匣，寒光逼人。（《白雨词话》卷三）

　　○唐多令

　　〔春暮半塘小泊〕
　　水榭枕官河，朱栏倚粉娥，记早春栏畔会过。关著绿纱窗一扇，吹钿笛，是伊么？无语注横波，裙花信手搓，怅年光一往蹉跎。卖了杏花挑了茶，春纵好，已无多！

　　○师师令

　　〔汴京访李师师故巷〕
　　宣和天子，爱微行坊市。有人潜隐小屏红，低唱道香橙织指。夜半无人莺语脆，正绿窗风细。如今往事消沈矣！怅暮云千里。含情试问旧倡楼，奈门巷条条相似。头白居人随意指，道斜阳旁是。

　　○过涧歇

　　〔显德寺前看枫叶〕
　　岚翠浓於草鞋夹，绕坡细流，潨潨暗通苕霅。谷声遝，下落乱泉声里，愀悄如相答。此间景，纯得关令巨然法。寺松三百本，雨溜苍皮，霜雕黛甲，秃争欹压。笑语同游：黄叶鸣檐，丹枫裹寺，如何不荷埋身锸？

　　○鹊踏花翻

　　〔春夜听客弹琵琶，作《隋唐平话》。〕
　　雨滴梅梢，雪消蕙叶，入春难得今宵暇。倩他银甲凄清，铁拨纵横，声声迸碎鸳鸯瓦。依稀长乐夜乌啼，分明湓浦粼船话。腕下，多少孤城战马，一时都作哀湍泻，今日黑闼营空，尉迟杯冷，落叶浮清灞，百年青史不胜愁，雨行银烛空如画。

　　○满江红

　　〔秋日经信陵君祠〕
　　席帽聊萧，偶经过信陵祠下。正满目荒台败叶，东京客舍。九月惊风将落帽，半廊细雨时飘瓦。柏初红偏向坏墙边，离披打。今古事，堪悲诧。身世恨，从牵惹。倘君而尚在，定怜余也。我讵不如毛薛辈，君宁甘与原尝亚？欢侯嬴老泪苦无多，如铅泻。
　　【评】陈廷焯曰：慨当以慷，不嫌自负。如此吊古，可谓神交冥汉。（《白雨斋词话》卷三）

　　○水调歌头

　　〔咏美人秋千〕
　　咋夜湔裙罢，今日意钱回。粉墙正亚朱户，其外有铜街。百丈同心丝索，一寸双文画板，风飐绣旗开。低约腰间素，小摘鬓边牌。翩然上，掠绿草，拂苍苔。粉裙欲起未起，弄影惜身材。忽趁临风回鹘，快作点波新燕，糁落一庭梅。向晚半轮玉，隐隐照遗钗。

　　○夏初临

　　〔本意（癸丑三月十九日，用明杨孟战韵。）〕
　　中酒心情，拆绵时节，瞢腾刚送春归。一亩池塘，绿阴浓触帘衣。柳花搅乱晴晖，更画梁玉翦交飞。贩茶船重，挑筍人忙，山市成围。蓦然却想，三十年前，铜驼恨积，金谷人稀。划残竹粉，旧愁写向阑西。惆怅移时，镇无聊掐损蔷薇。许谁知？细柳新蒲，都付鹃啼。
　　【评】谭献曰：故家乔木，语自不同。（《箧中词》一）

　　○念奴娇

　　〔读屈翁山诗，有作。〕
　　灵均苗裔，羡十年学道，匡庐山下。忽听廉泉豗冷瀑，豪气轶於生马。亟跳三边，横穿九塞，开口谈王霸。军中毪猎，醉纵诸将游射。提罢匕首入秦，不禁忍俊，缥缈思登华。白旁祠边三尺雪，正值玉姜思嫁。笑把狱运，乱抛博箭，调弄如花者。归而偕隐，白羊瑶岛同跨。

　　○琵琶仙

　　〔泥莲庵夜宿，同子万弟与寺僧闲话。（庵外白莲数亩。）〕
　　倦客心情，况遇著秋院寿衣时节。惆怅侧帽垂鞭，凝情伫寥泬。三间寺水窗斜闭，一声磬林香暗结。且啜茶瓜，休论尘世，此景清绝！询开士杖锡何来？奈师亦江东旧狂客。惹起南朝零恨，与疏钟呜咽。有多少西窗闲话，对禅床翦烛低说。渐渐风弄莲衣，满湖吹雪。

　　○水龙吟

　　〔秋感〕
　　夜来几阵西风，匆匆偷换人间世。凄凉不为，秦宫汉殿，被伊吹碎。只恨人生，些些往事，也成流水。想桃花露井，桐英永巷，青聪马，曾经系。光景如新宛记，记瑶台相逢姝丽。微烟淡月，回廊复馆，许多情事。今日重游，野花乱蝶，迷濛而已！愿天公还我，那年一带，玉楼银砌。

　　○齐天乐

　　〔辽后妆楼〕
　　洗妆楼下伤情路，西风又吹人到。一绺山鬟，半梳苔发，想像新兴闹扫。塔铃声悄，说不尽当年，月明花晓。人在天边，轴廉遥闪茜钗小。如今顿成往事，回心深院里，也长秋草。上苑云房，官家水殿，惯是萧娘易老。红颜懊恼，与建业萧家，一般残照。惹甚闲愁？且归斟翠醥。

　　○尉迟杯

　　〔许月度新自金陵归，以《青溪集》示我，感赋。〕
　　青溪路，记旧日年少嬉游处。覆舟山畔人家，麾扇渡头士女。水花风片，有十万珠廉夹烟浦。泊画船柳下楼前，衣香暗落如雨。闻说近日台城，剩黄蝶濛濛，和梦飞舞。绿水青山浑似画，只添了几行秋戍。三更后盈盈皓月，见无数精灵含泪语。想胭脂井底娇魂，至今怕说擒虎。

　　○沁园春

　　〔赠别芝麓先生，即用其题《乌丝词》韵。〕
　　四十诸生，落拓长安，公乎念之！正戟门开日，呼余惊座；烛花灭处，目我于思。古说感恩，不如知己，卮酒为公安足辞？吾醉矣！才一声河满，泪滴珠徽。昨来夜雨霏霏，欢如此狂飙世所稀。恰山崩石裂，其穷已甚；狮腾象踏，此景尤奇。我赋将归，公言小住，归路银涛百丈飞。氍毹暖，趁铜街似水，赓和无题。归去来兮！竞别公归，轻帆早张。看秋方欲雨，诗争人瘦；天其未老，身与名藏。禅榻吹箫，妓堂说剑，也算男儿意气扬。真愁绝，却心忧似月，鬓秃成霜。新词填罢苍凉，更暂缓临歧入醉乡。况仆本思人，能无刺骨；公真长者，未免沾裳。此去荆豀。旧名罨画，拟绕萧斋种白杨。纵今后，莫逢人许我，去艳班香。

　　○又

　　〔题徐渭文《钟山梅花园》，同云臣、南耕、京少赋。〕
　　十万琼枝，矫若银虬，翩如玉鲸。正困不胜烟，香浮南内；娇偏怯雨，影落西清。夹岸亭台，接天歌扳，十四楼中乐太平。谁争赏？有珠当贵戚，玉佩公卿。如今潮打孤城，只商女船头月自明。叹一夜乌，落花有恨；五陵石马，流水无声。寻去疑无，看来似梦，一幅生绡泪写成。摧此卷，伴水天闲话，汪海馀生。
　　【评】陈廷焯曰：情词兼胜，骨韵都高，几合苏、辛、周、姜为一手。（《白雨斋词话》卷三）

　　○贺新郎

　　〔秋夜呈芝麓先生〕
　　掷帽悲歌发。正倚幌孤秋独眺，凤城双阙。一片玉河桥下水，宛转玲珑如雪。其上有秦时明月。我在京华沦落久，恨吴盐只点离人发。家何在？在天末。凭高对景心俱折。关情处燕昭乐毅，一时人物。白雁横天如箭叫，叫尽古今豪杰。都只被江山磨灭。明到无终山下去，拓弓弦渴饮黄獐血。长杨赋，竟何益？

　　○又

　　〔赠苏昆生（苏，固始人，南曲为当今第一。曾与说书叟柳敬亭同客左宁南幕下，梅村先生为赋《楚两生行》。）〕
　　吴苑春如绣。笑野老花颠酒恼，百无不有。沦落半生知己少，除却吹箫屠狗。算此外谁与吾友？勿听一声河满子，也非关泪湿青衫透，是鹃血，凝罗袖。武昌万叠戈船吼。记当日征帆一片，乱遮樊口，隐隐柁楼歌吹响，月下六军搔首。正乌鹊南飞时候。今日华清风景换，剩凄凉鹤发开元叟。我亦是，中年后！

　　○又

　　〔冬夜不寐写怀，用稼轩、同父倡和韵。〕
　　已矣何须说！笑乐安彦升儿子，寒天衣葛。百结千丝穿已破，磨尽炎风腊雪。看种种是余之发。半世琵琶知者少，枉教人斜抱胸前月。羞再挟，王门瑟。黄皮袴习军装别。出萧关边笳夜起，黄云四合。直向李陵台畔望，多少如霜战骨。陇头水助人愁绝。此意尽豪那易遂？学龙吟屈煞床头铁。风正吼，烛花裂。

　　○又

　　〔伯成先生席上赠韩修龄（韩，关中人，圣秋舍人小阮，流浪东吴，善说平话。）〕
　　月上梨花午。恰重逢江潭旧识，喁喁尔汝。绛烛两行浑不夜，添上三通画鼓。说不尽残唐西楚。话到英雄儿女恨，绿牙屏惊醒红鹦鹉。雕笼内，泪如雨！一般怀抱君尤苦。家本在扶风盩厔，五陵佳处。汉阙唐陵回首望，渭水无情束去。剩短蜡声声诉与。绣岭宫前花似血，正秦川公子迷归路。重酌酒，尽君语。

　　○又

　　〔纤夫词〕
　　战舰排江口。正天边真王拜印，蛟螭蟠钮。徵发棹船郎十万，列郡风驰雨骤。叹闾左骚然鸡狗。里正前团催后保，尽累累锁系空仓后。捽头去，敢摇手？稻花恰称霜天秀。有丁男临歧诀绝，草间病妇。此去三江牵百丈，雪浪排樯夜吼。背耐得土牛鞭否？好倚后园枫树下，向丛祠亟倩巫浇酒。神祐我，归田亩。

　　○又

　　〔赠何生铁（铁，小字阿黑，镇江人，流寓泰州，精诗画，工篆刻。）〕
　　铁汝前来者！易不学雀刀龙笛，腾空而化？底事六州都铸错，孤负阴阳炉冶？气上烛斗牛分野。小字又闻呼阿黑，距王家处仲卿其亚？休放诞，人笞骂。萧疏粉墨营丘画。更雕鑱渐台威斗，邺宫铜瓦。不值一钱畴惜汝？醉倚江楼独夜。月照到寄奴山下。故国十年归不得，旧田园总被寒潮打。思乡泪，浩盈把。
　　【评】陈廷焯曰：飞扬跋扈，不可羁缚，一味横霸，亦足雄跨一时。（《白雨斋词话》卷三）

　　○摸鱼儿

　　〔家善伯自崇川来，小饮冒巢民先生堂中。闻白生璧双亦在河下，喜甚，数使趣之。须臾，白生抱琵琶至，拨弦按拍，宛转作陈、隋数弄，顿尔至致。余也悲从中来，并不自知其何以故也。别后寒灯孤馆，雨声萧槭，漫赋此词，时漏已下四鼓矣。〕
　　是谁家本师绝艺？檀槽摇得如许！半弯逻沙无情物，惹我伤今吊古。君何苦！君不见青衫已是人迟暮。江东烟树。纵不听琵琶，也应难觅，珠泪曾乾处。凄然也！似秋宵掩泣，灯前一对儿女。忽然凉瓦疯然飞，千岁老狐人语。浑无据！君不见澄心结绮皆尘土。两家后主，为一两三声，也曾听得，撇却家山去。
　　【评】谭献曰：拔奇本师长歌之外。（《箧中词》二）

　　右陈维崧词三十四首，录自《湖海楼词》。

　　【集评】蒋景祁曰：读先生之词，以为苏、辛可，以为周、秦可，以为温、韦可，以为左、国、史、汉、唐、宋诸家之文亦可。盖既具什伯众人之才，而又为志好古，取裁非一体，造就非一诣，豪情艳趍，触绪纷起，而耍皆含咀醢酿而后出，以故履其阈，赏心洞目，接应不暇；探其奥，乃不觉晦明风雨之真移我情；噫其至矣！（《陈检讨词钞序》）谭献曰：锡鬯、其年出，而本朝词派始成。雇朱伤於碎，陈厌其率，流弊亦百年而渐变。锡鬯情深，其年笔重，固后人所难到。嘉庆以前，为二家牢笼者十居七八。（《箧中词》二））陈廷焯曰：国初词家，断以迦陵为巨擘。后人每好扬朱而抑陈，以为竹坨独得南宋真胍。呜呼！彼岂真知有南宋哉？迦陵词气魄绝大，骨力绝迹，填词之富，古今无两。只是一发无馀，不及稼轩之浑厚沈郁。然在或初诸老中，不得不推为大手笔。迦陵词沈雄后爽，论其气魄，古今无敌手。若能加以浑厚沈郁，便可突过苏、辛，独步千古，惜哉！蹈扬湖海，一发无馀，是其年短处；然其长处亦在此。盖偏至之诣，至於绝后空前，亦令人望而却走，其年亦人杰矣哉！其年诸短调，波澜壮阔，气象万千，是何神勇！（《白雨斋词话》卷三）

　　●朱彝尊

　　朱彝尊字锡鬯，号竹鬯，又号金风亭长、小长芦钓鱼师，浙江秀水人。明崇祯二年（一六二九）生。清康熙已未（一六七九），举博学鸿词，授检讨，寻入直南书房，出典江南省试。罢归后，殚心著述。工诗，与王士祯为南北二大宗，论者谓王才高而学足以副之，朱学博而才足以运之。康熙四十八年（一七○九）卒，年八十一。著有《日下旧闻》、《经义考》、《曝书亭诗文集》等书。（参考《国朝先正事略》卷三十九《文苑》）彝尊选辑唐、五代、宋以来下逮元张翥诸家词为《词综》，以开浙西词派，而其渊源所自，盖出於曹溶（嘉兴人）。尝称：“余壮日从先生（谓曹溶）南游岭表，西北至云中，酒栏登池，往往以小令、慢词，更迭唱和。有井水处，辄为银筝、檀板所歌。念倚声虽小道，当其为之，必崇尔雅，斥淫哇，极其能事，则亦以宣昭六义，鼓吹元音。往者明三百禩，词学失传，先生搜辑遗集，余曾表而出之。敷十年来，浙西填词者，家白石而户玉田，春容大雅，风气之变，实由於此。”（《静志居诗话》）於此，亦足略窥其宗旨，及其影响所及。其《曝书亭词》，自定为《江湖载酒集》、静志居琴趣》、《茶烟阁体物集》、《蕃锦集》等四种，有李富孙注本。朱孝臧题云：江湖老，载酒一年年。体素微妨耽绮语，食多宁独是诗篇？宗派浙河先。》（《彊村语业》卷三）浙派词以醇雅为宗，其流弊每致意旨枯寂，视湖海楼一派之叫嚣犷悍，厥失维均，而创始者不任其咎也。

　　○高阳台

　　〔吴江叶元钵，少日过流虹桥，，有女子在楼上，见而慕之，竟至病死。气力绝，适元钵复过其门，女之母以女临终之言告叶，叶入哭，女目始瞑。友人为作传，余记以词。〕
　　桥影流虹，湖光映雪，翠廉不倦春深。一寸横波，断肠人在楼阴。游丝不系羊车住，倩何人传语青禽？最难禁，倚遍雕栏，梦遍罗衾。重来已是朝雲散，怅明珠佩冷，紫玉烟沈。前度桃花，依然开满江浔。钟情怕到相思路，盼长隄草尽红心。动愁吟，碧落黄泉，雨处谁寻？
　　【评】谭献曰：遗山、松雪所不能为。（《箧中词》二）

　　○桂殿秋

　　思往事，渡江干，青蛾低映越山看。共眠一舸听秋雨，小簟轻衾各自寒。
　　【评】谭献曰：单调小令，逝世名家，复振五代、北宋之绪。（《箧中词》二）况周颐曰：或问国朝词人，当以谁氏为冠？再三审度，举金风亭长对。问佳构奚若？举捣练子（即《桂殿秋》）云云。（《蕙风词话》卷五）

　　○满江红

　　〔吴大帝庙〕
　　王座苔衣，拜遗像紫髯如乍。想当日周郎陆弟，一时声价。乞食肯从张子布？举杯但属甘兴霸。看寻常谈笑敌曹刘，分区夏。南北限，长江跨。楼橹动，降旗诈。欢六朝割据，从来谁亚？原庙尚存龙虎地，春秋未辍鸡豚社。剩山围衰草女墙空，寒潮打。

　　○卖花声

　　〔雨花台〕
　　衰柳白门湾，潮打城还。小长干接大长干。歌板酒旗零落尽，剩有渔竿。秋草六朝寒，花雨空坛。更无人处一凭栏。燕子斜阳来又去，如此江山！
　　【评】谭献曰：声可裂竹。（《箧中词》二）

　　○洞仙歌

　　〔吴江晓发〕
　　澄湖淡月，响渔榔无数。一霎通波拨柔橹。过垂虹亭畔，语鸭桥边，离根绽点点牵牛花吐。红楼思此际，谢女檀郎，几处残灯在窗户。随分且奇眠，枕上吴歌，声未了梦轻重作。（去声）。也尽胜鞭丝乱山中，听风铎郎当，马头冲雾。

　　○梅花引

　　〔苏小小墓〕
　　小溪澄，小桥横，小小填前松柏声。碧云停，碧云停，凝想往时，香车油壁轻。溪流飞遍红襟鸟，桥头生遍红心草。雨初晴，雨初晴，寒食落花，青骢不忍行。

　　○百字令

　　〔度居庸关〕
　　崇墉积翠，望关门一线，似县檐溜。瘦马登登愁径滑，何况新霜时候？画鼓无声，朱旗卷尽，惟剩萧萧柳。薄寒渐甚，征袍明日添又。谁放十万黄巾？刃泥不闭，直入车箱口。十二园陵风雨暗，响遍哀鸿离獸。旧事惊心，长途望眼，寂寞闲庭堠。当年锁论，董龙真是鸡狗。
　　【评】谭献曰：意深（《箧中词》二）

　　○消息

　　〔度雁门关〕
　　千里重关，凭谁踏遍，雁衔芦处？乱水滹沱，层霄冰雪，鸟道连勾注。画角吹愁，黄沙拂面，犹有行人来去。问长涂斜阳瘦马，又穿入，离亭树。猿臂将军，鸦见节度，说尽英雄难据。窃国真王，论功醉尉，世事都如许！有限春衣，无多山店，酹酒徒成虚语！垂杨老，东风不管，寸丝烟絮。

　　○夏初临

　　〔天龙寺是高欢避暑宫旧址〕
　　贺六浑来，主三军队，壶关王气曾分。人说当年。离宫筑向云根。烧烟一片氤氲，想香姜古瓦犹存。琵琶何处？听残剌勒，销尽英魂。霜应自去，青雀空飞，画楼十二，冰井无痕。春风袅娜，依然芳草罗裙。驱马斜阳，到鸣钟佛火黄昏。伴残僧千山万山，凉月松门。

　　○河传

　　〔送米紫来入燕〕
　　南陌，归客，紫骝骄。水驿山椒，路遥，落花如雨烟外飘。河桥，折残杨柳条。别酒西堂官烛短，红玉碗，醉也休辞满。漏声催，且徘徊，一杯，劝君更一杯。
　　【评】谭献曰：渐近自然。（箧中词）二）

　　○蝶恋花

　　〔重游晋祠题壁〕
　　十里浮岚山近远。小雨初收，最喜春沙软。又是天涯芳草遍，年年汾水看归雁。系马青松犹在眼。胜地重来，暗记韶华变。依旧粉纷凉月满，照人独上溪桥畔。

　　○金明池

　　〔燕台怀古，和申随叔翰林。〕
　　西苑妆楼，南城独骑，几处笳吹芦叶？孤鸟外生烟夕照，对千里万里积雪。更谁来击筑高阳？但满眼花豹明驼相接。剩野火楼桑，秋尘石鼓，陌上行人空说。战斗渔阳何歇？笑古往今来，浪传豪杰。绿头鸭悲吟乍了，白翕雀醉歌还阕。数燕云十六神州，有多少园陵，颓垣断碣。正石马嘶残，金仙泪尽，古水荒沟寒月。

　　○罥马索

　　〔送崔二再游黔中，兼讯李斯年。〕
　　玉骢嘶，须把青丝罥他住。燕歌易酒，莫辞今夕离亭聚。浮云一望，绿波千里，满目销魂江淹赋。计落花时节黄陵，楚竹湘烟响柔橹。行旅，罗施天末，木瓜金筑，且伴参军作蛮语。乱水孤舟逢人少，惟有冷猿昏雨。南寻李白，问讯何如？为报频年相思苦。道故人别来时卷，总是人间断肠句。

　　○青玉案

　　〔临淄道上〕
　　清秋满目临淄水，一半是，牛山泪。此地从来多古意：王侯无数，残碑破冢，禾黍西风里。青州从事须沈醉，稷下雄谈且休矣！首吴关二千里。分明记得，先生弹铗，也说归来是。

　　○迈陂塘

　　〔题其年填词图〕
　　擅词场飞扬跋扈，前身可是青咒？风烟一壑家阳羡，最好竹山响里。摧砚几，坐罨画溪阴，袅袅珠藤翠。人生快意，但紫筍烹泉，银筝侑酒，此外总闲事。空中语，想出空中姝丽，图来菱角双髻。乐章琴趣三千调，作者古今能几？团扇底，也直得尊前，记曲呼娘子。旗亭药市，听江北江南，歌尘到处，柳下井华水。

　　○解佩令

　　〔自题词集〕
　　十年磨剑，五陆结客，把平生涕泪都飘尽。老去填词，一半是空中传恨，几曾围燕钗蝉鬓？不师秦七，不师黄九，倚新声玉田差近。落拓江湖，且分付歌筵红粉。料封侯白头无分！

　　○临江仙

　　茶甲齐开更敛，柳系欲起还沈。一春闲望费沈吟。酒旗风著力，花事雨惊心。巷窄犭呙儿不吠，楼高燕子难寻。熏炉小篆叠重衾。绿阴犹未满，庭院已深深。
　　【评】谭献曰：风论三昧。（《箧中词》二）

　　○水龙吟

　　〔谒张子房祠〕
　　当年博浪金椎，惜乎不中秦皇帝！咸阳大索，不邳亡命，全身非易。纵汉当兴，使韩成在，肯臣刘季？算论功三杰，封留万户，都未是，平生意。遗庙彭城旧里，有苍苔断碑横地。千盘驿路，满山枫叶，一湾洞水。沧海人归，圯桥石杳，古墙空闭。怅萧萧白发，经过揽涕，向斜阳里。
　　【评】谭献曰：何堪使洪，吴辈闻之。（《箧中词》二）

　　○金缕曲

　　〔初夏〕
　　谁在纱窗语？是梁间双燕多愁，惜春归去。早有田田青荷叶，占断板桥西路。听半部新添蛙鼓。小白蔫红都不见，但愔愔门巷吹香絮。绿阴重，已如许！花源岂是重来误？尚依然倚杏雕栏，笑桃朱户。隔院秋千看尽坼，过了几番疏雨。知永日簸钱何处？午梦初回人定倦，料无心肯到闲庭宇。空搔首，独延伫。
　　【评】谭献曰：人才进退，知己难寻，所感甚深。（《箧中词》二）以上录自《江湖载酒集》。

　　○忆少年

　　飞花时节，垂杨巷陌，东风庭院。重廉尚如昔，但窥廉人远。叶底歌为梁上燕，一声声伴人幽怨。相思了无益，悔当初相见。

　　○渔家傲

　　淡墨轻衫染趁时，落花芳草步迟迟。行过石桥风渐起，香不已，众中早被游人记。桂火初温玉酒卮，柳阴残照柁楼移。一面船窗相并倚，看渌水，当时已露千金意。

　　○瑶花

　　〔午梦〕
　　日长院宇，碱线慵拈，况倚栏无绪？翡帷翠幄，看展尽忘却东风廉户。芳魂摇漾，渐听不分明为语。逗红旧叶底微凉，几点绿天疏雨。画屏遮遍遥山，知一缕巫云，吹堕何处？愁春未醒，定化作凤子寻香留住。相思人并，料此际惊回最苦。亟丁宁池上杨花，莫便枕边飞去。

　　○南楼令

　　疏雨过轻尘，圆沙结翠茵，惹红襟乳燕来频。乍暖乍寒花事了，留不住，塞垣春。归梦苦难真，别离情更亲，恨天涯芳信无因。欲话去年今日事，能几个，去年人？

　　○一叶落

　　泪眼注，临当去，此时欲住已难住。下楼复上楼，楼头风吹雨。风吹雨，草草离人语。
　　以上录自《静志居琴趣》

　　○东风袅娜

　　〔游丝〕
　　倩东君著力，系住韶华。穿小径，漾晴沙。正阴云龙日，难寻野马；轻颸染草，细绾秋蛇。燕蹴还低，莺衔忽溜，惹却黄须无数花。纵许悠扬度朱户，终愁人影隔窗纱。惆怅谢娘池阁，湘廉乍卷，凝斜盼近拂詹牙。疏离胃，短墙遮。微风别院，好景谁家？红袖招时，偏随罗扇；玉鞭堕处，又逐香车。休憎轻薄，笑多情似我；春心不定，飞梦天涯。
　　【评】谭献曰：层台婵媛。（《箧中词》二）

　　○长亭怨慢

　　〔雁〕
　　结多少悲秋俦侣，特地年年，北风吹度。紫塞门孤，金河月冷，恨谁诉？过汀枉渚，也只恋，江南住。随意落平沙，巧排作参差筝柱。别浦，惯惊移莫定，应怯败荷疏雨。一绳云杪，看字字悬针垂露。渐欹斜无力低飘，正目送碧罗天暮。写不了相思，又蘸凉波飞去。
　　【评】陈廷焯曰：感慨身世，以凄切之情，发哀婉之调，既悲凉，又忠厚，是竹坨直逼玉田之作，集中亦不多见。（《白雨斋词话》卷三）
　　以上录自《茶烟阁体物集》。

　　右朱彝尊词二十六首，录自《曝书亭词》。

　　【集评】陈廷焯曰：竹坨词疏中有密，独出冠时，微少沈厚之意。《江湖载酒集》沥落有致，《茶烟阁体物集》组织甚工《蕃锦集》运用成语，别具匠心，然皆无甚大过人处。惟《静志居琴趣》一卷，尽扫陈言，独出机杼，艳词有此，匪独晏、欧所不能，即李后主，牛松卿亦未尝梦见，真古今绝构也，惜託体未为大雅。《静志居琴趣》一卷，生香真色，得未曾有！前后次序，略可意会，不必穿凿求之。（《白雨斋词话》卷三）

　　○〔本事〕

　　冒广生曰：世传竹坨《风怀二百韵》为其妻妹作，其实《静志居琴趣》一卷，皆《风怀》注脚也。竹坨年十七，娶於冯。冯孺人名福贞，字海媛，少竹坨一岁。冯夫人之妹名寿常，字静志，少竹坨七岁。曩闻外祖周季贶先生言：十五六年前，曾见太仓某家藏一簪，簪刻《寿常》二字，因悟洞仙歌词云：“金簪二雨短，留结殷勤，铸就遍名有谁认？”盖真有本事也。（《小三吾亭词话》卷三）

　　●王士祯

　　王士祯（避雍正讳改士正）字贻上，号阮亭，别号渔洋山人，山东新城人。年十八，中顺治八年（一六五一）乡试，十五年（一六五八）举会试，选扬州推官，由礼部主事累迁少詹事，奉命祭告南海，官至刑部尚书，康熙五十年（一七一一）卒，距生明崇祯七年（一六三四），年七十八，谥文简。少游历下，集诸名士於明湖，赋《秋柳诗》，和者数百人。在扬州，与林茂之、杜于皇、孙豹人、方尔止等修禊红桥，又与陈其年、邵潜夫等修禊如皋冒氏之水绘园。每公暇，辄召宝客，泛舟载酒平山堂。吴梅村云：“贻上在广陵，书了公事，夜接词人。”盖实录也。尝遍游秦、晋、洛、蜀、越、江、楚间，所至访其贤豪，考其风士，遇佳山水，必登临，融怿会萃，一发之於诗，故其诗能尽古今之奇变，蔚然为一代风气所归。（《国朝先正事略》卷六《名臣传》）著有《带经堂集》、《池北偶谈》等书。其词集流传，有孙默刻本，名《衍波词》，赵之谦刻本名《阮亭诗馀》，吴氏《右庵山左人词》所收为《衍波词》。朱孝臧题云：“消魂极，绝代阮亭诗。见说绿杨莲城郭畔，游人争唱治春词，把笔尽凄迷。”（《彊村语业》卷三）士祯诗主神韵，尤工绝句，以馀力填词，特长小令，盖与绝句同一机杼也。

　　○浣溪沙

　　〔红桥同箨庵、茶村、伯玑、其年、秋崖赋。〕
　　北郭青溪一带流，红桥风物眼中秋，绿杨城郭是扬州。西望雷塘何处是？香魂零落使人愁，澹烟芳草旧迷楼。
　　白鸟朱荷引画桡，垂杨影里见红桥，欲寻往事已魂消。遥望平山山外路，断鸿无数水迢迢，新愁分付广陵潮。
　　绿树横塘第几家？曲栏干外卓金车，渠侬独浣越溪纱。浦口雨来虹断续，桥边人醉月横斜，棹歌声里采菱花。
　　附《红桥游记》：出镇淮门，循小秦淮折而北，陂岸起伏多态，竹木蓊郁，清流映带。人家多因水为园，亭榭溪塘，幽窈而明瑟，颇尽四时之美。拿小舟，循河西北行，林木尽处，有桥，宛然如垂虹下饮於涧，又如丽人靓妆弦服，流照明镜中，所谓红桥也。游人登平山堂，率至法海寺，舍舟而陆，径必出红桥下。桥四面皆人家荷塘，六七月间，菡萏作花，香闻数里，青廉白舫，络绎如织，良谓胜游矣。予数往来北郭，必过红桥，顾而乐之。登桥四望，忽复裴回感叹。当哀乐之交乘於中，往往不能自喻其故。王谢治城之语，景晏牛山之悲，今之视昔，亦有然耶？壬寅季夏之望，与择庵、茶村、伯玑诸子偶然漾舟，酒栏兴极，援笔成小词二章，诸子倚而和之。蘀庵机成一章，予亦属和。嗟乎！丝竹陶写，何必中年？山水清音，自成佳话。予与诸子聚散不恒，良会未易遘，而红桥之名，或反因诸子而得传於后世，增怀古凭吊者之悲回感叹，如予今日，未可知也。
　　【评】谭献曰：第一首名贵，第二首风人之旨。（《箧中词》一）

　　○蝶恋花

　　〔和漱玉词〕
　　凉夜沈沈花漏冻。奇枕无眠，渐听荒鸡动。此际闲愁郎不共，月移窗罅春寒重。忆共锦衾无半缝，郎似桐花，妾似桐花凰。往事迢迢徙入梦，银筝断续连珠弄。（乐府合欢诗：“寝共无缝绸。”河间杂弄有《连珠弄》。）
　　【评】谭献曰：深于梁、陈。（《箧中词》一）

　　右王士祯词四首，录自《石莲庵山左人词》本《衍波词》。

　　【集评】唐万甲曰：贻上束其鸿博淹雅之才，作为花间隽语，极哀艳之深情，穷倩盼之逸趣。（《衍波词序》）陈廷焯曰：渔洋小令，能以风韵胜，仍是做七绝惯技耳。然自是大雅，但少沈郁顿挫之致。渔洋词含蓄有味，但不能沈厚，盖含蓄之意境浅，沈厚之根柢深也。（《白雨斋词话》卷三）

　　●曹贞吉

　　曹贞吉字升六，号实庵，山东安邱人。明崇祯七年（一六三四）生。清康熙三年（一六六四）进士，官礼部郎中。诗格遒练，宋荦极推许之。著有《珂雪诗词集》。其论词谓：“离而得合，乃为大家。若优孟衣冠，天壤间只生古人已足，何用有我？”故其词宁为创，不为述，宁失之粗豪，不甘为描写。（石莲庵本《珂雪词话》）朱孝臧题其词集云：“留客住，绝调鹧鸪篇。脱尽词流响泽习，相高秋气对南山，侵度衍波前。”（《彊村语业》卷三）其魄力固在王士祯之上也。

　　○蝶恋花

　　〔读《六一集》十二月鼓子词，嫌其过於富丽。吾辈为之，正不妨作酸馁语耳。閒中试笔，即以故乡风物谱之。（十二首录一）〕
　　五月黄云全覆地。打麦场中，咿轧声齐起。野老讴歌天籁耳，那能略辨宫商字？屋角槐阴耽美睡，梦到华胥，蝴蝶翩翩矣。客至夕阳留薄醉，冷淘飥餺穷家计。

　　○留客住

　　〔鹧鸪〕
　　瘅云苦！遍五溪沙明水碧，声声不断，只劝行人休去。行人今古如织，正复何事关卿？频寄语。空祠废驿，便征衫湿尽，马蹄难驻。风更雨，一髮中原，杳无望处。万里炎荒，遮莫摧残毛羽。记否越王春殿，宫女如花，只今惟胜汝？子规声续，想江深月黑，低头臣甫。
　　【评】谭献曰：投荒念乱之感。（《箧中词》一）

　　○扫花游

　　〔春雪，用宋人韵。〕
　　元宵过也，看春色万芜，澹烟平楚。湿云万缕，又轻阴作晕，蜂儿乱舞。一夜梅花，暗落西窗似雨。飘摇去，试问逐风，归到何处？灯事才几许，记流水钿车，画桥争路。兰房列俎，叹梦华易掷，鬓丝堆素。拥断关山，知有离人独苦。漫凭伫，听寒城数声谁鼓。
　　【评】陈廷焯曰：绵雅幽细，斟酌於美成、梅溪、碧山、公谨而出之者。（《白雨斋词话》卷三）

　　○满庭芳

　　〔和人潼关〕
　　太华垂施，黄河喷雪，咸秦百二重城。危楼千尺，刁斗静无声。落日红旗半卷，秋风急牧马悲鸣。闲凭吊，兴亡满眼，衰草汉诸陵。泥丸封未得，渔阳击鼓，响入华清。早平安烽火，不到西京。自古王公设险，终难恃带厉之形。何年月，刘平斥堠，如掌看春耕？

　　○贺新凉

　　〔再赠柳敬亭〕
　　咄汝青衫叟！阅浮生繁华萧瑟，白衣苍狗。六代风流归抵掌，舌下涛飞山走。似易水歌声听久。试问於今真姓字，但回头笑指芜城柳。休暂住，谭天口。当年处仲东来后，断江流楼船铁锁，落星如斗。七十九年尘土梦，才向青门沽酒。更谁是嘉荣旧友？天宝琵琶宫监在，诉江潭憔悴人知否？今昔恨，一搔首！

　　右曹贞吉词五首，录自《石莲庵刻山左人词》本《珂雪词》。

　　【集评】王炜曰：珂雪词肮脏磊落，雄浑苍茫，是其本色，而语多奇气，惝恍惚睨，有不可一世之意。至其珠圆玉润，迷离哀怨，於缠绵款至中自具萧酒出尘之致，绚烂极而平澹生，不事雕锼，俱成妙诣。（《珂雪词序》）陈廷焯曰：珂雪词在国初诸老中，最为大雅，才力不逮朱、陈，而取径较正。国朝不乏词家，四库独收珂雪，良有以也。（《白雨斋词话》卷三）

　　●李良年

　　李良年字武曾，浙江秀水人。明崇祯八年（一六三五）生。少与朱彝尊齐名。康熙中，以国子生召试鸿博。徐乾学开一统志局於洞庭西山，聘任分修。康熙三十三年（一六九四）卒。著有《秋锦山房集》。曹贞吉曰：“秋锦论词，必尽扫蹊径，独露本色。尝谓南宋词人，如梦窗之密，玉田之疏，必兼之，乃工。”（《秋锦山房词序》）於此，足见其所宗尚，亦浙派初期之大家也。

　　○柳梢青

　　〔怀友人，在白下。〕
　　春事闲探，月斜风细，叶叶轻帆。燕子来时，梅花落尽，人在江南。晚来何处停骖？摧手处王孙旧谙。白下残钟，青溪远笛，今夜难堪。

　　○暗香

　　〔绿萼梅〕
　　春才几日？蚤数枝开遍，笑他红白。仙径曾逢，萼绿华来记相识。修竹天寒翠倚，翻认了暗侵苔色。纵一片月底难寻，微晕怎消得？脉脉，清露湿，便静掩帘衣，夜香难隔。吴根旧宅，篱角无言照溪侧。只有楼边易堕，又何处短亭风笛？归路杳，但梦绕铜亢断碧。
　　【评】谭献曰：白石故以幽胜。（《箧中词》二）

　　右李良年词二首，录自《秋锦山房词》

　　●顾贞观

　　顾贞观字华峰，号梁汾，江苏无锡人。康熙丙午（一六六六）顺天举人，擢秘书院典籍。戊申（一六六八）丁外艰归。丙辰（一六七六）复入京，馆纳兰相国家，与相国子性德交契。甲子（一六八四）还里，构积书岩，读书终老。善填词，与吴江吴兆骞交尤笃。兆骞以顺治丁酉（一六五七）科场案谪戍宁古塔，贞观为求援於性德，未即许，贞观作《金缕曲》二阕以寄兆骞，性德见之泣下，为言於其父明珠，兆骞遂得生还云。贞观生於明崇祯十年（一六三七），至康熙五十三年（一七一四）卒。著有《积书岩集》及《弹指词》等书。贞观尝云：“吾词独不落宋人圈■〈衤贵〉，可信必传。”尝见谢康乐春草池塘梦中句，曰：“吾於词曾至此境。”昔弥勒弹指，楼阁门开，善才即见百千万亿弥勒化身。贞观以斯名集，殆自示其苦心孤诣，超神入化处。同时有摧其新词至朝鲜者，馆人窃诵马。翼日儒服者八人来谒，同声乞词，尽以畀之。后日必一至，备致款曲礼仪，坚恳将来片语单辞，必为邮寄。（《赌洛弹指词序》）朱孝臧题其词集云：“雲海约，明镜已秋霜。但愿生还吴季子，何曾形秽汉田郎？归老有■〈纟卢〉塘。”（《彊村语业》卷三）竹坨、迦陵而外，贞观固亦当日一大作手也。

　　○青玉案

　　天然一帧荆关画，谁打稿，斜阳下？历历水残山剩也！乱鸦千点，落鸿孤咽，中有渔樵话。登临我亦悲秋者，向蔓草平原泪盈把。自古有情终不化。青娥冢上，东风野火，烧出鸳鸯瓦。

　　○石州慢

　　〔御河为漕艘所阻〕
　　一月长河，奈阻崎临，玉京犹隔。满身风露，夜寒谁问，担舷孤客？不如归去，从教锦缆牙樯，钓丝莫负秋江碧。何事访支机？悔乘槎踪迹。凄绝！无端阅遍，战垒遗屯，邮亭败壁。只得几行宫柳，似曾相识。琵琶响断，那须月落回船，曲终始下青衫滴。晓镜待重看，有霜华堪织。
　　【评】谭献曰：贫士失职。（《箧中词》一）

　　○南乡子

　　〔寿衣〕
　　嚓泪夜鸿惊，（一作《一鸣》）叶满阶除欲二更。一派西风吹不断，秋声，中有深闺万里情。片石於冰，雨袖霜华旋欲凝。（一作《廊上月华明，廊下霜华结渐成。》）今夜戍楼归梦里，分明，纤手频阿带月迎。（一作《人在回廊曲处迎》。）
　　【评】谭献曰：清空若拭。（《箧中词》一）

　　○夜行船

　　〔郁孤台〕
　　为问郁然孤峙者，有谁来雪天月夜？五岭南横，七闽东距，终古江山如画。百感茫茫交集也！忄詹忘归夕阳西挂。尔许雄心，无端客泪，一十八滩流下。

　　○金缕曲二首

　　〔寄吴汉槎宁古塔，以词代书，丙辰冬寓京师千佛寺冰雪中作。〕
　　季子平安否？便归来，平生万事，那堪回首？行路悠悠谁慰藉？母老家贫子幼。记不起从前杯酒。魑魅搏人应见惯，总轮他覆雨翻云手。冰与雪，周旋久。泪痕莫滴牛衣透。数天涯依然骨肉，几家能彀？比似红颜多命薄，更不如今还有。只绝塞苦寒难受。廿载包胥承一诺，盼乌头马角终相救。置此札，君怀袖。
　　我亦飘零久。十年来，深恩负尽，死生师友。宿昔齐名非忝窳，试看杜陵消瘦，会不减夜郎亻孱愁。薄命长辞知己别，问人生到此凄凉否？千万恨，从君剖。兄生辛未吾丁丑。共些时冰霜摧折，早衰薄柳。词赋从今须少作，留取心魂相守。但愿得河清人寿。归日急翻行戍稿，把空名料理传身后。言不尽，观顿首。
　　二词容若见之，为泣下数行，曰：“河梁生别之时，山阳死友之传，得此而三。此事三千六百日中，弟当以身任之，不俟兄再嘱也。”余曰：《人寿几何？请以五载为期。》悉之太传，亦蒙见许，而汉槎果以辛酉入关矣。附书志感，兼志痛云。

　　○〔本事〕

　　康熙初，吴汉槎兆骞谪戍宁古塔，其友顾贞观华峰馆於纳兰太傅家，寄吴《金缕曲》云云，太传之子成容若见之，泣曰：“河梁生别之诗，山阳死友之传，得此而三。此事三千六百日中，我当以身任之。”华峰曰：“人寿几何？公子乃以十载为期耶？”太传闻之，竟为道地，而汉槎生入玉门关矣。顾生名永者咏其事云：“金栏仅使无良友，关塞终当老健儿。”说华峰之救吴季子也，太传方宴客，手巨觥谓曰：“若饮满，为救汉槎。”华峰素不饮，至是一吸而尽。太传笑曰：“余直戏耳。即不饮，余岂不救汉槎耶？虽然，何其壮也！”呜呼！公子能文，良朋爱友，太传怜才，真一时佳话。（袁枚《随园诗话》）容若寄梁汾《金缕曲》有云：“绝塞生还吴季子，算眼前此外皆闲事。”盖指此也。汉槎既入关，过容若所，见斋壁大书“顾梁汾为吴汉槎屈膝处”，不禁大恸云。昔人交谊之重如此！（梁令娴《艺术馆词选》）

　　【评】谭献曰：使人增朋友之重，可以兴矣！（《箧中词》一）陈廷焯曰：华峰《轴新郎》两关，只如家常说话，而痛快淋漓，宛转反覆，两人心迹，一一如见，虽非正声，亦千秋绝调也！又曰：二词纯以性情结撰而成，悲之深，慰之至，丁宁告戒，无一字从肺腑流出，可以泣鬼神矣！（《白雨斋词话》卷三）

　　右顾贞观词六首，录自《弹指词》。

　　【集评】杜诏曰：弹指与竹坨、迦陵将名。迦陵之词，横放杰出，大都出自苏、辛，卒非词家本色。竹坨神明乎姜、史，刻削隽永，本朝作者虽多，草有过焉者。若弹指则极情之致，出入南北两宋，而奄有众长，词之集大成者也。（《弹指词序》）陈廷焯曰：顾华峰词，全以情胜，是高人一著处。至其用笔，亦甚圆朗，然不悟沈郁之妙，终非上乘。（《白雨斋词话》卷三）

　　●李符

　　李符字分虎，号耕客，浙江嘉兴人。崇祯十二年（一六三九）生。少与兄绳远、良年齐名，号《三李》。曾受知於曹溶，又与朱彝尊等结诗社。康熙二十八年（一六八九）卒。著有《香草居集》及《耒边词》。彝尊称其“精研於南宋诸名家，而分虎之词，愈变而极工，方之武会，无异埙篪之迭和也”。（《耒边词序》）朱孝臧题云：“长水畔，二隐比龟溪。不分诗名叨一馔，居然词派有连枝，人道好埙篪。”（《彊村语业》卷三）兄弟并以词名，亦一时所罕也。

　　○钓船笛（即《好事近》）

　　曾去钓江湖，腥浪黏天无际。浅岸平沙自好，算无如乡里。从今只住鸭儿边，远或泛苕水。三十六陂秋到，宿万荷花里。

　　右李符词一首，录自《耒边词》。

　　【集评】陈廷焯曰：二李词绝相类，大约皆规模南宋，羽翼竹坨者。武会较雅正，而才气则分虎为胜。（《白雨斋词话》卷三）

　　●纳兰性德

　　纳兰性德字容若，初名成德，后避东宫嫌名，改曰性德，为太传明珠长子。年十七补诸生，明年举顺天乡试，康熙丙辰（一六七六）应殿试，赐进士出身，选授三等侍卫，寻晋一等。自幼聪敏，读书一再过即不忘。尤喜为词，自唐、五代以来诸名家词，皆有选本。以洪武韵改并聊属，名《词韵正略》。所著《侧帽集》后更名《饮水集》者皆词也。好观北宋之作，不喜南渡诸家，而清新秀隽自然超逸，海内名为词者皆归之。数岁即善骑射，自在环卫，益便习，发无不中。其扈跸时，琱弓书卷，错杂左右，日则校猎，夜必读书。不肯轻为人谋，谋必竭其肺腑。所交游皆一时■〈亻隽〉异，於世所称落落难合者，若无锡严绳孙、顾贞观、秦松龄、宜兴陈维崧、慈溪姜辰英，尤所契厚。吴江吴兆骞，久徙绝塞，性德闻其才名，赎而还之。坎坷失职之士，走京师，生馆死殡，於赀财无所计惜。生於顺治十一年（一六五四），卒於康熙二十四年（一六八五），年三十一。（节录徐乾学《纳兰君墓志铭》）曾刊《通志堂经解》，自著有《通志堂集》后附《通志堂词》，为顾贞观所定。清季许增复为汇集诸家刊本，为《纳兰词》五卷，附补遣一卷，刊入《榆园丛刻》中。朱孝臧题云：“兰錡贵，肯作称家儿？解道红罗亭上读，人间宁独小山词？冷暖自家知。”（《彊村语业》卷三）清代令词，盖未有过於性德者矣。

　　○江城子

　　〔咏史〕
　　湿云全厌数峰低，影凄迷，望中疑。非雾非烟神女欲来时。若问生涯原是梦，除梦里，没人知。

　　○台城路

　　〔塞外七夕〕
　　白狼河北秋偏早，早桥又迎河鼓。清漏频移，微云欲湿，正是金风玉露。两眉愁聚。待归踏榆花，那时才诉。只恐重逢，明明相视更无语。人间别离无数。向瓜果筵前，碧天凝伫。连理千花，相思一叶，毕竟随风何处？羁凄良苦！算未抵空房，冷香啼曙。今夜天孙，笑人愁似许！
　　【评】谭献曰：逼真北宋慢词。（《箧中词》一）

　　○浣溪沙六首

　　消息谁传到拒霜？两行斜雁碧天长，晚秋风景倍凄凉。银蒜押帘人寂寂，玉钗敲竹信茫茫，黄花开也近重阳。
　　睡起惺松强自支，绿倾蝉鬓下帘时，夜来愁损小腰肢。远信不归空站望，幽期细数却参差，更兼何事耐寻思？
　　谁道飘零不可怜？旧游时节好花天，断肠人去自今年！一片晕红才著雨，几丝柔柳乍和烟，倩魂销尽夕阳前！（《榆园丛书》本别有题云：《西郊冯氏园看海棠，因忆香严词有感》。《才》作《疑》，《几丝》句作《晚风吹掠鬓去偏》。）
　　记绾长条欲别难，盈盈自此隔银湾，便无风雪也摧残。青雀几时裁锦字？玉虫连夜翦春幡，不禁辛苦况相关？
　　谁念西风独自凉？萧萧黄叶闭疏窗，沈思往事立残阳。被酒莫惊春睡重，赌书消得泼茶香，当时只道是寻常。
　　肠断斑骓去未还，绣屏深锁箫寒□，一春幽梦有无间。逗雨疏花浪澹改，关心芳草浅深难，不成风月转摧残。

　　○蝶恋花四首

　　辛苦最怜天上月，一昔如环，昔昔都成块。若似月轮终皎洁，不辞冰雪为乡热。无那尘缘容易绝，燕子依然，软踏帘钩说。唱罢秋填愁未歇，春丛认取双栖蝶。
　　眼底风光留不住，和暖和香，又上雕鞍去。欲倩烟丝遮别路，垂杨那是相思树！惆怅玉颜成间阻，何事东风，不作繁华主？断带依然留乞句，斑骓一系无寻处。
　　又到绿杨曾折处，不语垂鞭，踏遍清秋路。衰草连天无意绪，雁声远向萧关去。不恨天涯行役苦，只恨西风，吹梦成今古。明日客程还几许？沾衣况是新寒雨。
　　萧瑟兰成看老去，为怕多情，不作怜花句。阁泪倚花愁不语，暗香飘尽知何处！重到旧时明月路，袖口香寒，心比秋莲苦。休说生生花里住，惜花人去花无主。
　　【评】谭献曰：势纵语咽，凄澹无聊，延已、六一而后，仅见湘真。（《箧中词》一）

　　○又

　　〔出塞〕
　　今古河山无定据，画角声中，牧马频来去。满目荒凉谁可语？西风吹老丹枫树。从前幽怨应无数铁马金戈，青冢黄昏路。一往情深深几许？深山夕照深秋雨。（榆园本《据》作《数》，下阕首句作《幽怨从前何处诉？》）

　　○河传

　　春浅，红怨，掩双环。微雨花间，书闲，无言暗将红泪弹。栏珈，香销轻梦还。斜倚画屏思往事，毕不是，空作相思字。记当时，垂柳丝，花枝，满庭胡蝶儿。

　　○金缕曲

　　〔赠梁汾〕
　　德也狂生耳！偶然闻缁尘京国，乌衣门第。有酒惟浇赵州土，谁会成生此意？不信道遂成知己。青眼高歌俱未老，向尊前拭英雄泪。君不见，月如水。共君此夜须沈醉。且由倦蛾眉谣诼，古今园忌。身世悠悠何足问，冷笑置之而已！寻思起从头翻悔。一日心期千劫在，从身缘恐结他生里。然诺重，君须记！
　　【评】徐釚曰：词旨崎磊落，不啻坡老、稼轩，都下竞相传写。（《词苑严谈》）

　　○又

　　〔亡妇忌日，有感。〕
　　此恨何时已？滴空阶寒更雨歇，葬花天气。三栽悠悠魂梦杳，是梦久应醒矣！料也觉人间无味。不及夜台尘土隔，冷清清一片埋愁地。钗钿钓，竟抛弃！重泉若有双鱼寄，好知他年来苦乐，与谁相倚？我自终宵成转侧，忍听湘弦重理？待结个他生知己，还怕雨人俱薄命，再缘坚胜月零风里。清泪尽，纸灰起。

　　○秋千索

　　〔渌水亭春望〕
　　药兰摧手销魂侣，争不记看承人处？除向东风诉此情，奈竟日，春无语！悠扬扑尽风前絮，又百五韶光难住。满地梨花似去年，却多了，廉织雨。

　　○菩萨蛮四首

　　问君何事轻离别？一年能几围圆月？杨柳乍如丝，故园春尽时。春归归不得，两桨松花隔。旧梦逐寒潮，号鹃恨未消。
　　催花未歇花奴鼓，酒醒已见残红舞。不忍覆馀觞，临风泪数行。粉香看欲别，空胜当时月。月也异当时，凄清照鬓丝。
　　晶廉一片伤心白，云鬟香雾成遥隔。无语问添衣，桐阴月已西。西风鸣络纬，不许愁人睡。只是去年秋，如何泪欲流？
　　乌丝画作回纹纸，香煤暗蚀藏头字。筝雁十三双，轮他作一行。相看仍似客，但道休相忆。索性不还家，落残红杏花。

　　○清平乐

　　风鬟雨鬓，偏是来无准。倦倚玉兰看月晕，容易语低香近。软风吹遍窗纱，心期便隔天涯。从此伤春伤别，黄昏只对梨花！

　　○临江仙

　　〔寒柳〕
　　飞絮飞花何处是？屡冰积雪催残。疏疏一树五更寒。爱他明月好，憔悴也相关。是是繁丝摇落后，转教人忆春山。湔裙梦断续应难。西风多少恨？吹不散眉弯。

　　○南乡子

　　〔为亡妇题照〕
　　泪咽却无声，只向从前悔薄情。凭仗丹青重省识，盈盈，一片伤心画不成！别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。

　　○沁园春

　　〔丁巳重阳前三日，梦亡妇澹妆素服，执手哽咽，语多不复能记，但临别有云：“衔恨愿为天上月，年年犹得向郎圆。”妇素未工诗，不知何以得此也？觉后感赋。〕
　　瞬息浮生，薄命如斯，低徊怎忘？记绣榻闲时，并吹红雨；雕栏曲处，同倚斜阳。梦好难留，诗残莫续，赢得更深哭一场。遣容在，只灵飙一转，未许端详。重寻碧落茫茫，料短发朝来定有霜。便人间天上，尘缘未断；春花秋叶，触绪还伤。欲结绸缪，翻惊摇落，减尽荀衣昨日香。真无奈！倚声声邻笛，谱山回肠。

　　右纳兰性德词二十五首，录自《通志堂词》。

　　【集评】顾贞观曰：容若天资超逸，悠然尘外，所为乐府小令，婉鹿凄清，使读者哀乐不知惋所主，如听中宵梵呗，先凄惋而喜悦。（《通志堂词序》）又曰：容若词一种凄忱处，令人不能卒读，人言愁，我始欲愁。（榆园木《纳兰词评》）陈维崧曰：饮水词哀感顽艳，得南唐二主之遣。（《词评》）周之琦曰：或言：纳兰容若，南唐李重光后身也。予谓重光天籁也，恐非人力所能及。容若长调多不协律，小令则格高韵远，极缠绵婉约之致，能使残唐隧绪，绝而复续，第其晶格，殆叔原、方回之亚乎？（《箧中词》一引）况周颐曰：容若承平少年，乌衣公子，天分绝高。滴承元、明词敝，甚欲推尊斯道，一洗雕虫篆刻之讥。独惜亭年不永，力量未充，未能胜起衰之任。其所为词，纯任性灵，织尘不染，甘受和，白受采，进於沈著浑至何难矣。（《蕙风词话》卷五）王国维曰：纳兰容若以自然之眼观物，以自然之舌言情，此由初入中原，未染汉人风气，故能真切如此，北宋以来，一人而已！（《人间词话》上）

　　●沈雄

　　沈雄字偶僧，江苏吴江人。著有《古今词话》、《柳塘词》。

　　○金明池

　　〔秣陵怀古〕
　　山上围棋，渡头麾扇，那怯寒潮夜雨？重借问繁华六代，又荒堞断碑如许！愿官家世世生来，莫应似衰草斜阳垂暮。欢幕府频移，銮舆潜幸，一任晚风吹去。江左夷吾在何处？便星散云驰，此身无主。问满目虎旅鸳行，还讲得旧时门户？最伤心烟柳台城，尽巷口乌衣，兴亡难诉。但万里长江，未销离恨，一派涛声犹怒。
　　【评】叶恭绰曰：亦兴亡之感。（《广箧中词》一）

　　右沈雄词一首，录自《柳塘词》。

　　●陈崿

　　陈崿字咸京，号岞岚，晚号慧香，江苏华亭人。贡生，以荐充篡修诗经馆分校，议叙知县。遽乞归，杜门著述。著有《祖砚堂集》、《呵壁词》。

　　○大

　　〔王府基怀古〕
　　记白驹兵，齐云火，一晌繁华何处？宫基春草绿，任莺双花笑，更无人妒。石马苔缠，铜仙泪滴，麋鹿也曾游否？英雄消沈尽，问当年割据，霸园谁误？但赢得凄凉，五更霜角，满城风絮。乾坤真逆旅！看濠泗楼橹横江渡。又转眼灰飞玉座，雨冷金沟，叹神京不堪重顾。万朵愁云涌，还悄把将陆遮住。接直北煤山路。兴亡弹指，何况张王非故？江南庚郎一赋。

　　右陈崿词一首，录自《呵壁词》。

　　●厉鹗

　　厉鹗字太鸿，号樊榭，浙江钱塘人。康熙庚字（一七二○）举於乡。将入都，道经天津，查莲坡（为仁）留之水西庄，同撰周密《绝妙好词笺》。乾隆初举鸿博，报罢。客扬州，有马氏藏书最富，延主其家，尽探其秘牒。大江南北，主盟坛坫，凡数十年。性耽闻静，爱山水，尤工诗馀，擅南宋诸家之胜。（《国朝先正事略》卷四十一《文苑传》）生於康熙三十一年（一六九二），乾隆十七年（一七五二）卒。著有《宋诗纪事》、《樊榭山房集》等。朱孝臧题共《樊榭山房词》云：“南湖隐，心折小长芦。拈出空中传恨语，不知探得颔珠无？神悟亦区区！”（《彊村语业》卷三）厉氏固浙西词派之中坚人物也。

　　○齐天乐

　　〔吴山望隔江霁雪〕
　　瘦筇如唤登临去，江平雪晴风小。湿粉楼台，酽寒城阙，不见春红吹到。微茫越峤，但半互云根，半销沙草。为问鸥边，而今可有晋时棹？清愁几番自遣，故人稀笑语，相忆多少？寂寂寥寥，朝朝暮暮，吟得梅花俱恼。将花插帽，向第一峰头，倚空长啸。忽展斜阳，玉龙天际绕。
　　【评】谭献曰：顿挫跌宕。（《箧中词》二）

　　○百字令

　　〔丁酉清明〕
　　春光老去，恨年年心事，春能拘管，永日空园双燕语，折尽柳条长短。白眼看天，青袍似草，最觉当歌嫩。愔愔门巷，落花早又吹满。凝想烟月当时，饧箫旧市，惯逐嬉春伴。一自笑桃人去后，几叶碧云深浅。乱掷榆线，细垂桐乳，尚惹游丝转。望中何处？那堪天远山远！
　　【评】谭献曰：忍俊不禁。（《箧中词》二）

　　○疏影

　　〔湖上见柳影，因赋此阕。〕
　　轻阴冉冉，正嫩苔弄碧，庭宇深掩。千缕柔魂，摇荡如烟，无端忽度栏槛。章台路暗人归处，看足了斜阳浓淡。又几痕水际低窥，近日楚腰全减。依约匀梳月底，乱云铺满径，笼住文章。欲结同心，空试荑苗，作就三分销黯。寒添白袷清明后，扫不尽随风微敛。最镜中再写秋疏，记得踏枝鸦点。

　　○眼儿媚

　　一寸构波惹春留，何止最宜秋。妆残粉薄，矜严清尽，只有温柔。当时底事匆匆去？悔不载扁舟。分明记得，吹花小径，听雨高楼。

　　○玉漏迟

　　〔永康病中，夜雨感怀。〕
　　薄游成小倦。惊风梦雨，意长笺短。病与秋争，叶叶碧梧声颤。湿鼓山城暗数，更穿入溪云千片。灯晕翦，似曾认我，茂陆心眼。少年不负吟边，几熨帛光阴，试香池馆。欢境消靡，尽付砌虫微叹。客子关情药里，竟何地烟林疏散？怀正远，胥清晓喧枫岸。
　　【评】陈廷焯曰：此词似周草窗，而骚情雅意，更觉过之。（《白雨斋词话》卷四）谭献曰：柔厚幽淼。（《箧中词》二）

　　○百字令

　　〔月夜过七里滩，光景奇绝。歌此调，几令众山皆响。〕
　　秋光今夜，向桐江，为写当年高躅。风露皆非人世有，自坐船头吹竹。万籁生山，一星在水，鹤梦重续。轻音遥去，西严渔父初宿。心忆汐社沈埋，清狂不见，使我形容独。寂寂冷萤三四点，穿过前湾茅屋。林净藏烟，峰危限月，帆影摇空绿。随风飘荡，白云还卧深谷。
　　【评】陈廷焯曰：无一字不清俊。又曰：练字练句，归於纯雅，此境亦未易到。（《白雨斋词话》卷四）谭献曰：与于湖：《洞庭词》，壮浪幽奇，各极其胜。（《箧中词》二）

　　○忆旧游

　　〔辛丑九月既望，风日清霁，唤艇自西堰桥，沿秦亭、法华，湾洄以达於河渚。时秋芦作花，远近缟目。回岭峰，苍然如出晴之上。庵以《秋雪》名，不虚也。乃假僧榻，偃仰终日，唯闻棹声掠波往来，使人绝去世俗营竞所在。向晚宿西溪田舍，以长短句纪之。〕
　　朔溪流云去，树约风来，山翦秋眉。一片寻秋意，是凉花载雪，人在芦碕。楚天旧多少，飘作鬓边丝。正浦溆苍茫，闲随野色，行到禅扉。忘机，悄无语，从雁底焚香，蛩外弦诗。又送萧萧响，尽平沙霜信，吹上僧衣。凭高一声弹指，天地入斜晖。已隔断尘喧，门前弄月渔艇归。
　　【评】谭献曰：白石却步。（《箧中词》二）

　　○齐天乐

　　〔秋声馆赋秋声〕
　　簟凄灯暗眠还起，清商几处催发？碎竹虚廊，枯莲浅渚，不辨声来何叶？桐飙又接。尽吹入潘郎，一簪愁发。已是难听，中宵无用怨离别。阴虫还更切切。玉窗挑锦倦，惊响檐铁。漏断高城，钟疏野寺，遥送凉潮呜咽。微吟渐怯。讶篱豆花开，雨筛时节。独自开门，满庭都是月。
　　【评】谭献曰：词禅。（《箧中词》二）

　　○八归

　　〔隐儿山楼赋夕阳〕
　　初翻应背，旋催鸦翼，高树半挂微晕。销凝最是登楼意，当对乱波红蘸，远山青■〈礻亲〉。不管长亭歌欲断，渐照去鞭痕将隐。想故苑燕麦离离，满地弄金粉。何况春游乍歇，花愁多少，只恼黄昏偏近。冷和帆落，惨连笳起，更带孤烟斜引。误雕栏倚遍，霁色明朝也应准。无言处，望中容易，下却西墙，相思人老尽。
　　【评】谭献曰：无垂不缩。（《箧中词》二）

　　○摸鱼儿

　　〔芜城清明〕
　　杏饧香闹花门巷，家家风外晴稳。来时犹道江程短，定不短如愁鬓。飞絮近，作酒恶寒轻，只是无人问。红丝砚润。便杜老伤春，江郎赋别，难写此时恨。西湖路，最爱山聊眉晕。游船曾记归尽。绿杨栏角听莺坐，知我平生疏俊。情一寸，回首处，云容水态还相引。天涯自哂。绕九里街中，三分月底，谁与寄芳信？

　　○扫花游

　　〔乙已三月二十三日，客扬州，空斋积雨，孤愁特甚，问人，始知是春尽日也。黯然於怀，赋寄尺凫。〕
　　折花泛舸，又夜浅灯孤，绿阴如许！旧游间阻。听檐声压酒，醉醒无据。落魄多愁，尚记罗裙雁柱。向南浦，讶杨柳今朝，腰瘦庸舞。行遍深院宇，已负了春来，忍教春去？笑人易误，似山中枕石，顿忘时序。小榼樱桃，更忆西园胜聚。寄情处，画当年满湖烟雨。

　　○谒金门

　　〔七月既望，湖上雨后作。〕
　　凭画槛，雨洗秋浓人淡。隔水残霞明冉冉，小山三四点。艇子几时同泛？待折荷花临鉴。日日绿盘疏粉艳，西风无处减。
　　【评】陈廷焯曰：中有怨情，意味便厚，否则无病呻吟，亦可不必。（《白雨斋词话》卷四）

　　右厉鹗词十二首，录自《樊榭山房词》。

　　【集评】徐紫珊曰：樊榭词生香异色，无半点烟火气，如入空山，如闻流泉，真沐浴於白石、梅溪而出之者。陈玉几曰：樊榭词清真雅正，超然神解；如金石之有声，而玉之声清越；如草木之有花，而兰之味芬芳。赵意田曰：“琴雅（樊榭词一题《秋林琴雅》）一编，节奏精微，辄多弦外之响，是谓以无累之神，合有道之器者。”（以上并见《艺蘅馆词选》谭献曰：填词至太鸿，真可分中仙、梦窗之席。世人争赏其餖飣窳弱之作，所谓《微之识碔砆》也《乐府补题》，别有怀抱。后来巧构形似之言，渐忘古意，竹坨、樊榭，不得辞其过。浙派为人诟病，由其以姜、张为止境，而又不能如白石之涩，玉田之润。绿乾隆以来词慎取之。（《箧中词》二）陈廷焯曰：历樊榭词，幽香冷艳，如万花谷中，难以芳兰，在国朝词人中，可谓超然独绝者矣！论者谓其沐浴於白石、梅溪，（徐紫珊语）此亦皮相之见。大抵其年、锡鬯、太鸿三人，负其才力，皆欲於宋贤外别开天地，而不知宋贤范围必不可越，陈、朱固非正声，樊榭亦属别调。樊榭词拔帜於陈、朱之外，窈曲幽深，自是高境。然其幽深处在貌而不在骨，绝非从楚骚来，故色泽甚饶，而沈厚之味终不足也。樊榭措词最雅，学者循是以求深厚，则去姜、史不远矣。（《白雨斋词话》卷四）

　　●蒋士铨

　　蒋士铨字心馀，一字苕生，号清容，江西铅山人。乾隆丁卯（一七四七）举人，丁丑（一七五七）进士，授编修，在官八年，归主葺山，崇文、安定三书院。风神散朗，激扬风义，甄拔寒酸，有古烈士风。工诗词，尤长剧曲。（《国朝先正事略》卷四十一《文苑》）以乾隆四十九年（一七八四）卒，距生雍正三年（一七二五），年六十一。著有《忠雅堂集》、《铜弦词》、《藏园九种曲》等。词格与陈维崧为近，亦一时风气使然也。

　　○百字令

　　〔蔡文姬擘阮圆〕
　　书中人面，坐胡床摘阮，双雏侍侧。貂帽蛮靴垂辫发，绝代春风颜色。旃帐魂孤，兜离语异，猎骑如云黑。阏氏年少，此时应也头白。当日一样还朝，姜见泪洒，不若苏通国。留取馀生埋卫冢，蓬首翻求国贼。虎士如林，龙骧满既，都尉何恩德？那堪再误？胡笳不用多拍。

　　○水调歌头

　　〔舟次感成〕
　　偶为共命鸟，都是可怜虫。泪与秋河相似，点点注天东。十载楼中新妇，九载天涯夫婿，首已似飞蓬。年光愁病里，心绪别离中。咏春蠢，疑夏雁，泣秋蛩。几见珠围翠绕，含笑坐东风？闻道十分消瘦。为我两番磨折，辛苦念梁鸿。谁知千里夜，各对一镫红！
　　【评】谭献曰：生气远出，善学坡仙。（《箧中词》二）

　　右将士铨词二首，录自《铜弦词》。

　　●吴翌凤

　　吴翌凰字伊仲，号枚庵，江苏吴县人。乾隆七年（一七四二）生。嘉庆诸生，客游楚南，垂老始归。筑室曰《归云航》，奉母著书其中，手钞书数千百卷，多藏书家所未见。嘉庆二十四年（一八一九）座。所撰《吴梅村诗集笺注》，能正旧注之失，盛行於世。别有《与稽楼丛稿》、《曼香词》等书。

　　○玉楼春

　　空园数日无芳信，恻恻残寒犹未定。柳边丝雨燕归迟，花外小楼帘影静。凭栏渐觉春光暝，怅望碧天帆去尽。满隄芳草不成归，斜日画桥烟水冷。
　　【评】谭献曰：俊绝。（《箧中词》三）

　　○桂枝香

　　〔壬辰秋，蒙泉有湘中之游，蠡槎歌此调送之，邀予同作。〕
　　频风吹晚，送两将寒潮，去程同远。多少江南旧恨，客怀难遣。楚天归梦沈沈阔，琐窗寒静随宵掩。微霜影里，香销烛烬，乍闻新雁。念自昔红亭翠馆，怅十载盟鸥，便教飞散。数遍乱山荒驿，甚时重见？乡关此后多风雪，怕黄昏画角吹怨。相思空记，寒梅一树，和香同翦。
　　【评】谭献曰：善用逆笔。（《箧中词》三）

　　右吴翌凰词二首，录自《曼香词》。

　　●左辅

　　左辅字仲甫，一字蘅友，号杏壮，江苏阳湖人。乾隆十六年（一七五一）生。以进士分发安徽，任知县，治行素著，能得民心。嘉庆间，官至湖南巡抚。道光十三年（一八三三）卒。著有念宛斋诗、词、古文、书牌等五种。

　　○浪淘沙

　　〔曹溪驿折桃花一枝，数日零落，里花片投之涪江，歌此送之。〕
　　水轻栌声柔，草绿芳洲，碧桃几树隐红楼。者是春山魂一片，招入孤舟。乡梦不曾休，惹甚闲愁？忠州过了又涪州。掷与巴江流到海，切莫回头！
　　【评】谭献曰：所感甚大。（《箧中词》三）

　　○南浦

　　〔夜寻琵琶亭〕
　　浔阳江上，恰三更霜月共潮生。断岸高低向我，渔火一星星。何处离声刮起？拨琵琶千载胜空亭。是江湖倦客。飘零商妇，於此汤精灵。且自移船相近，绕回栏百折觅愁魂。我是无家张俭，万里走江城。一例苍茫吊古，向荻花枫叶又伤心。只琵琶响断，鱼龙寂寞不曾醒。
　　【评】谭献曰：濡染大笔，此道隧尊。（《箧中词》三）

　　右左辅词二首，录自《箧中词》。

　　●张惠言

　　张惠言字皋文，江苏武进人。嘉庆四年（一七九九）进士，官编修，七年（一八○二）卒。）距生乾隆二十六年（一七六一），年四十二。少为词赋，尝拟司马相如、扬雄之文。深於易学。又尝辑《词选》，为常州词派之开山。（《国朝先正事略》卷三十六《经学传》）著有《茗柯文集》及《茗柯词》。其《词选序》略云：“词者，盖出於唐之诗人，采乐府之音，以制新律，因系其词，故曰词。其缘情造端，兴於微言，以相感动，极命风谣里巷男女哀乐，以道贤人君子幽约怨悱不能自言之情，低徊耍眇，以喻其致，盖诗之比兴，变风之义，骚人之歌，则近之矣。”自张选出而词体遂尊。朱孝臧题其《茗柯词》云：“回澜力，标举选家能。自是词源疏凿手，横流一别见淄渑。异议四农生。”（《彊村语业》卷三）四农为潘德舆字，尝谓：“张氏词选，抗志希古，标高揭己，宏音雅调，多被排摈，五代、北宋，有自昔传诵，非徒只字之警者，张氏亦多恝然置之。”（《与叶生书》）要之清词至常州派出而体格一变，实受此选之影响，馀波至晚近，犹未尽绝，真所谓《词源疏凿手》也。惠言甥董士锡，字晋卿，能传其学。至周济《宋四家词选》出，加以扩充，而词派以成，此清词之一大关键也。（参考拙作《论常州词派》）

　　○木兰花慢

　　〔杨花〕
　　尽飘零尽了，何人解当化看？正风避重帘，雨回深幕，云护轻幡。寻他一春伴侣，只断红相识夕阳间。未忍无声委地，将低重又飞还。疏狂情性，算凄凉耐得到春栏。便月地和梅，花天伴雪，合称清寒。收将十分春恨，做一天愁影绕云山。看取青青池畔，泪痕点点凝斑。
　　【评】谭献曰：撮两宋之菁英。（《箧中词》三）

　　○水调歌头五首

　　〔春日赋示杨生子〕
　　东风无一事，妆出万重花。闲来阅遍花影，惟有月铭斜。我有江南铁笛，要倚一枝香雪，吹彻玉城霞。清影渺难即，飞絮满天涯。飘然去，吾与汝，泛云槎。东皇一笑相语：芳意在谁家？难道春花开落，更是春风来去，便了却韶华。（榆案：依律应上二下三，此句作上一下四，殊为不合。）花外春来路，芳草不曾遮。
　　百年复几许？慷慨一何多！子当为我击筑，我为子高歌。招手海边鸥鸟，看我胸中云梦，带芥近如何？楚越等闲耳，肝胆有风波。生平事，天付与，且婆娑。几人尘外相视，一笑醉颜酡。看到浮云过了，又恐堂堂岁月，一掷去如梭。劝子且秉烛，为驻好春过。
　　疏廉卷春晓，胡蝶忽飞来。游丝飞絮无绪，乱点碧云钗。肠断南春思，黏著天涯残梦，胜有首重回。银蒜且深押，疏影任徘徊。罗帷卷，明月入，似人开。一尊属月起舞，流影入谁怀？迎得一钩月到，送得三更月去，莺燕不相猜。但莫凭栏久，重露湿苍苔。
　　今日非昨日，明日复何如？朅来真悔何事，不读十年书。为问东风吹老，几度枫江兰径，千里转平芜。寂寞斜阳外，渺渺正愁予！千古意，君知否？只斯须。名山料理身后，也算古人愚。一夜庭前绿遍，三月雨中红透，天地入吾庐。容易众芳歇，莫听子规呼。
　　长鑱白木柄，刮破一庭寒。，三枝两枝生绿，位置小窗前。耍使花颜四面，和著草心千朵，向我十分妍。何必兰与菊，生意总欣然。晓来风，夜来雨，晚来烟。是他酿就春色，又断送流年。（榆案：此句句律误同前。）便欲诛茅江上，只恐空林衰草，憔悴不堪怜。歌罢且更酌，与子绕花间。
　　【评】谭献曰：匈襟学问，酝酿喷薄而出，赋手文心，开倚声家未有之境。（《箧中词》三）陈廷焯曰：皋文《水调歌头》五章，既沈郁，又疏快，最是高境。陈、朱虽工词，究曾到此地步否？不得以其非专门名家少之。热肠郁思，若断仍连，全自风、骚变出。（《白雨斋词话》四）

　　○相见欢

　　年年负却花期！过春时，只合安排愁绪送春归。梅花雪，犁花月，总相思。自是春来不觉去偏知。
　　【评】谭献曰：信手拈来。（《箧中词》三）

　　○木兰花慢

　　〔游丝同舍弟翰风作〕
　　是春魂一缕，销不尽，又轻飞。看曲曲回肠，愁侬未了，又待怜伊。东风几回暗翦，尽缠绵未忍断相思。除有沈烟细袅，闲来情绪还知。家山何处？为春工容易到天涯。但牵得春来，何曾系住？依旧春归。残红更无消息，便从今休要上花枝。待祝梁间燕子，卫他深度帘丝。
　　【评】谭献曰：屈曲洞达。（《箧中词》三）

　　○玉楼春

　　一春长放秋千静，风雨和愁都未醒。裙边馀翠掩重帘，钗上落红伤晚镜。朝云卷尽雕栏暝，明月还来照孤凭。东风飞过悄无踪，却被杨花微送影。
　　【评】谭献曰：善学子野。（《箧中词》三）

　　○风流子

　　〔出关见桃花〕
　　海风吹瘦骨，单衣冷四月出榆关。看地尽塞垣，惊沙北走，山侵溟渤，叠障东还。人何在？柳柔摇不定，草短绿应难。一树桃花，向人独笑；颓垣短短，曲水弯弯。东风知多少？帝城三月暮，芳思都删。不为寻春较远，辜负春栏。念玉容寂寞，更无人处，经他风雨，能几多番？欲附西来驿使，寄与春看。

　　右张惠言词十首，录自《茗柯词》。

　　●张琦

　　张琦字翰风，江苏阳湖人。初名翊，号宛邻。嘉庆十八年（一八一三）举人，历署匈平、章邱、馆陶知县，所至有政绩。工诗、词、古文及分隶，尤精舆地之学，兼善医。词与兄惠言齐名，以乾隆二十九年（一七六四）生，道光十三年（一八三三）卒。著有《战国策释地）、《素问释义》、《宛邻文集》、《立山词》等书。

　　○摸鱼儿

　　渐黄昏楚魂愁断，号鹃早又相唤。芳心欲寄天涯路，无奈水遥山远！春过半，看丝影花痕，罥尽青苔院。好春一片，只付与轻狂，蜂儿蝶子，吹送午尘暗。关山客，漫说归期易算，知他多少凄怨？不曾真个东风妒，已是燕残莺嫩。春腕晚，怕花雨朝来，一霎方塘满。嫣红谁伴？尽倚遍回栏，暮雲过尽，空有泪如散。
　　【评】谭献曰：风刺隐然。（《箧中词》三）

　　○南浦

　　惊回残梦，又起来清夜正三更。花影一枝枝瘦，明月满中庭。道是江南绮陌，却依然小阁倚银屏。怅海棠已老，心期难问，何处望高城？忍记当时欢聚，到花时长此托春醒。别恨而今谁诉？梁燕不曾醒。帘外依依香絮，算东风吹到几时停？向鸳衾无奈，唬鹃又作断肠声。
　　【评】谭献曰：所谓《深美闳约》。（《箧中词》三）

右张琦词二首，录自《立山词》。

　　【集评】谭献曰：翰丰与哲兄同撰《宛邻词选》，虽町畦未尽，而奥突始开。其所自为，大雅遵逸，振北宋名家之绪。其子仲远序《同声集》有云：《嘉庆以来名家，均从此出，》信非虚语。周止斋贫穷正变，潘四农又持异论，要之倚声之学，由二张而始尊耳。（《箧中词》三）

　　●严元照

　　严元照字修能，一字九能，浙江归安人。乾隆三十八年（一七七三）生。十岁能作四体书，有奇童之目。致力经传，经意仕进，於声音训诂之学，多所阐发。嘉庆二十二年（一八一七）卒。著有《尔雅匡名》、《娱亲雅言》等书，及《柯家山馆词》。朱孝臧题云：“娱亲暇，馀事作词人。廿载柯家山下客，空斋画扇亦前因，成就苦吟身。”（《彊村语业》卷三）亦见其品格之高矣。

　　○念奴娇

　　红楼珠箔，护轻寒四面，垂垂不卷。鸳甃几番连夜雨，添了晓妆春倦。柳待摇波，梅还坚雪，未觉东风輭。横塘路回，踏青情绪先懒。望极迢递春江，归帆何处？芳草和天远。欲寄天涯无好梦，梦与行云都断。惊镜尘昏，献炉香冷，蕉萃无人管。西园华事，一年判付莺燕。
　　【评】谭献曰：过变以下，沈郁顿挫。（《箧中词续》二）

　　○定风波

　　〔拟六一词〕
　　一寸光阴一寸金，养华天气半晴阴。莫管新来人渐老，还耍，玉觞华下十分深。往事分明还记得，倾国，清歌一曲堕瑶簪。几日恹恹成酒病，休问，去年华放到而今。
　　【评】顾翰曰：深情以浅语出之，使人低回不尽。（〖箧中词续》二引）

　　右严元照词二首，录自《柯家山馆词》。

　　●邓廷桢

　　邓廷桢字ㄍ筠，江苏江宁人。嘉庆进士，道光间官两广总督。时值禁烟，与英人六接战，英船皆伤退，终其任不得入虎门。后调闽浙。坐事戍伊黎。旋召回，官至陕西巡抚，精吏治，有神明称。道光二十六年（一八四六）卒。距生乾隆四十（一七七五）年，年七十二。著有《诗双声叠韵谱》、《说文解字双声叠韵谱》等书。宋翔凤序其《双研斋词》云：《先生持节数省，洁清自守，居处饮食，一如寒素，胸次坦白，耆欲尤鲜。惟於音律，殆由夙授，分刊节度，有顾曲风，而於古人之词，靡不博综。其自制词则雍容和谐，写其一往。织掣之音，逖滥之响，与尘坌而共洗，偕风露而俱清，虽所存无多，而所托甚远。》颇能道出解筠词之深致。

　　○买陂塘

　　〔赎裘〕
　　悔残春炉边买醉，豪情脱与将去。云烟过眼寻常事，怎奈天寒岁暮！寒且住！待积取叉头，还尔绨袍故。喜馀又怒。怅子母频权，皮毛细相，斗擞已微蛀。铜斗熨，皱似春波无数，酒痕襟上犹涴。归来未负三年约，死死生生漫诉。凝睇处，叹毳幕氇卢，久把文姬误。花风几度？怕白袷新翻，青蚨欲化，重赋赠行句。
　　【评】谭献曰：姿态横生。（《箧中词续》）

　　○高阳台

　　〔玉泉山燕集〕
　　经转疏花，畦连寒菜，篮舆一路秋光。琴筑声清，冷泉缓泻鸳浆。凭高莫向阑干倚，倚栏干容易斜阳。写闲情，细把金英，浅醉瑶觞。欃枪未扫铙歌唱，叹军符憔悴，战垒苍凉。饮至筵开，愁听满耳伊凉，却怜老圃霜华重，怕孤他晚节幽香。乍归来，镫火城南，澹月昏黄。
　　【评】谭献曰：竞有新亭之泪。（《箧中词续》）

　　○好事近

　　云母小窗虚，窗滤金波疑湿。摇曳柳烟如梦，汤一丝寒碧。天涯犹有未归人，遥夜耿相忆。料得平沙孤艇，听征鸿嘹呖。
　　【评】谭献曰：韵胜。（《箧中词续》）

　　○水龙吟

　　〔雪中登大观亭〕
　　关河冻合梨云，冲寒犹试连钱骑。思量旧梦，黄梅听雨，危栏倦倚。披氅重来，不分明处，可怜烟水算变巫万里，金焦两点，谁说与，苍茫意？却忆蛟台往事，耀弓九舳舻天际。而今胜了，低迷鱼艇，模黏雁字。我辈登临，残山送暝，远江延醉。折梅花去也，城西炬火，照琼瑶碎。

　　○换巢变凤

　　〔少穆（林则徐）留镇两粤，而余承乏三江，临行赋此。〕
　　梅岭烟宵，正南枝意懒，北蕊香饶。甚因催燕睇？底事趁鸿遥？头番消息恰春朝。蓼汀杏梁，青云换巢。离亭柳，漫绾线系人兰棹。思悄，波渺渺。箫鼓月明，何处长安道？洗手谙姑，画眉询婿，三日情怀应恼。新妇无端置车帷，故山还许寻芳草。珠瀛清，者襟期两地都晓。

　　○酷相思

　　〔寄怀少穆〕
　　百五佳期过也未？但笳吹，催千骑。看珠盈分两地。君住也，缘何意？侬去也，缘何意？召缓徵和医并至。眼下病，肩头事，怕愁重如春担不起。侬去也，心应碎！君住也，心应碎！
　　【评】谭献曰：三事大夫，忧生念乱，《敦我》之叹，其气已馁。（《箧中词续》）

右邓廷桢词六首，录自江宁邓氏精刊本《双砚斋词》。

　　【集评】谭献曰：邓ㄍ筠督部《双研斋词》，宋于廷序之。忠诚悱恻，咄昔乎骚人，徘徊乎变雅，将军白发之章，门掩黄昏之句，后有论世知人者，当以为欧、范之亚也。（《复堂日记》）

　　●董士锡

　　董士锡字晋卿，一字损甫，江苏武进人。嘉庆副贡生，候选直隶州州判。从其舅张惠言学，工古文、诗、赋，兼善填词，精虞氏易。河督黎世序聘修《续行水金鉴》。著有《齐物论斋集》。

　　○木兰花慢

　　〔武林归舟中作〕
　　看斜阳一缕，刚送得，片帆归。正岸绕孤城，波回野渡，月暗闲提。依稀是谁相忆？但轻魂如梦逐烟飞。赢得双双泪眼从教涴尽罗衣。江南几日又天涯，谁与寄相思？怅夜夜霜花，空林开遍，也只侬知。安排十分秋色，便芳菲总是别离时。惟有醉将醽醁，任他柔橹轻移。

　　○疏影

　　〔庭中桂华盛开，因忆往岁偕亡友江安甫吴山之游，感而赋此。〕
　　香林映月，有黄英数树，金粟重叠。见说亭皋，斜倚晴空，依稀此地离别。西风一夜窗前度，乍变了霜痕叶叶。是耶非？吹到空山，已误再来时节。堪笑年年焦顇，鬓丝换几缕？长共愁绝。自是花工，解释秋情，染就千枝绛雪。明朝试与簪花去，怕满镜星星华发。莫等闲消受黄昏，断送玉颜香骨。

　　○风入松

　　〔感逝〕
　　碧林风树夜争鸣，离绪最先惊。分明付与人肠断，为秋声怕听春声。却是清商送我，谁人解道愁生？莫须收汝泪纵横，馀恨更难平。断魂化作蛛丝去，向檐前黏住红英。怎祝东风一夜，和他尘梦吹醒？

　　○菩萨蛮

　　〔湖上送别〕
　　西风日日吹空树，一林霜叶浑无主。山色接湖光，离情自此长。离情随绿草，绿遍江南道。他日望君来，相思又绿苔。

　　○江城子

　　〔里中作〕
　　寒风相送出层城。晓霜凝，画输轻。墙内乌啼，墙外少人行。折尽垂杨千万缕，留不住，此时情。红桥独上数春星。月华生，水天平。镜里夫容，应向脸边明。金雁一双飞过也！空目断，远山青。
　　【评】谭献曰：格高。（《箧中词》三）

　　○虞美人

　　韶华争肯偎人住？已是滔滔去。西风无赖过江来，历尽千山万水几时回？秋声带叶萧萧落，莫响城头角。浮云遮月不分明，谁挽长江一洗放天青？

　　○忆旧游

　　〔寄题《落花人独立，微雨燕双飞》卷子。〕
　　怅韶华逝水，万点胭脂，零乱成堆。花面非人面，早芹泥送冷，独下空阶。燕儿似惜花落，双影尚徘徊。又暗雨如丝，和愁织遍，凄绝池台！萧斋怨离阻，盼旧侣归时，与诉春怀。泪眼无睛日，有当年笑口，知为谁开？买欢胜买肠断，从此怕衔杯。算好梦偏遥，东风惯带幽恨来。
　　【评】谭献曰：郁勃无端。（《箧中词续》二）

　　○兰陵王

　　〔江行〕
　　水声咽，中夜兰桡暗发，残春在，催暖送晴，九十韶光去偏急。垂杨手漫折，难结，轻帆一叶。离亭远，归路渐迷，千里沧波楚天阔。除寒乍消歇。胜雾锁花魂，风砭诗骨。茫茫江草连云湿。怅绿树莺老，碧栏蜂瘦，空留樯燕似诉别，向人共愁绝！重叠，浪堆雪。坐缥缈浮槎，烟外飞越。衔山一寸眉弯月，照枉渚疑镜，乱峰如发。扁舟独自，记旧梦，忍细说？

　　右董士锡词八首，录自江阴缪氏本《齐物论斋词》。

　　【集评】沈曾植曰：《齐物论斋词》为皋文正嫡。皋文疏节阔调，犹有曲子律缚不住者。在晋卿则应徽按柱，敛气循声，兴象风神，悉举骚雅古怀，纳诸令慢。标碧山为词家四宗之一，此宗超诣，晋卿为无上之乘矣。玉田所谓“清空骚雅”者，亦至晋卿而后尽其能事。其与白石不同者，白石有名句可标，晋卿无名句可标，其孤峭在此，不便摹拟亦在此。仲修仆识渊源，对之一辞莫赞，毗陵词人亦更无能嗣响者，可谓门庭峻绝！（《菌阁琐谈》）

　　●周济

　　周济字保绪，江苏荆溪人。一字介存，晚号止庵。嘉庆十年（一八○五）进士，官淮安府学教授。少与同郡李兆洛、泾县包世臣以经世学相切劘，兼通兵家言，习击刺骑射。淮北枭徒为乱，制府畀以侦缉之任，屡败擒之。以所得赀购所姬，养豪客，意气盛极一时。后悉弃去，隐居金陵春水园，潜心著述。所著《晋略》八十卷，论者谓借史事自抒猷画，非徒考据而已。生於乾隆四十六（一七八一）年，以道光十九年（一八三九）卒。济承张惠言之馀绪，又曾从董士锡共商词学，所辑《宋四家词选》及《词辨》，附《介存斋论词杂著》，独具手眼，为世所宗。其《味隽斋词》自序云：“吾郡自皋文、子居两先生开辟榛莽，以国风、离骚之指趣，铸温、韦、周、辛之面目，一时作者竞出，晋卿集其成。余与晋卿议论，或合或否，耍其指归，各有正鹄，倘亦知人论世者所取资也？”於此足其造诣之一斑。朱孝臧题云：“金针度，词辨止庵精。截断众流穷正变，一灯乐苑此长明，推演四家评。”《彊村语业》卷三）其推许周氏论词之作，可谓至矣。《味隽斋词》刊於道光癸未（一八二三），而谭氏《箧中词》所选十首不在其中，当别有止庵词刊本耶？往年得《存审轩词》钞本，一时无从觅校。

　　○渡江云

　　〔杨花〕
　　春风真解事，等闲吹遍，无数短长亭。一星星是恨，直送春归，替了落花声。凭栏极目，荡春波万种春情。应笑人春粮几许？便要数征程。冥冥，车轮落日，散绮馀霞，渐都迷幻景。，问收向红窗画箧，可算飘零？相逢只有浮云好，奈蓬莱东指，弱水盈盈。休更惜，秋风吹老莼羹。
　　【评】谭献曰：怨断之中，豪宕不减。（《箧中词》三）

　　○满庭芳

　　〔犁花〕
　　珍重经年，玲珑数朵，楼前越样丰姿。东君著意，开比海棠迟。烂漫群芳似锦，深宵露洗尽燕支。无人见，亭亭顾影，明月过墙时。浑疑，逢洛浦，凌波佩解，天慰相思。正圊圆果就，怎说将离？一翦红襟斜度，窥鸳枕云想轻移。年年约，湔裙俊侣，沈醉碧颇黎。
　　【评】谭献曰：逋峭。（《箧中词》三）

　　○蝶恋花

　　柳絮年年三月暮。断送骂花，十里湖路。万转千回无落处，随侬只恁低低去。满眼颓垣欹病树。纵有馀英，不直封姨妒。烟里黄沙遮不住，河流日夜东南注。
　　【评】谭献曰：浑灏。（《箧中词》三）

　　○蝶恋花

　　络纬唬秋唬不已。一种秋声，万种秋心里。残月似嫌人未起，斜光直透罗帏底。唤起闲庭看露洗。薄翠疏红，毕竟能馀几？记得春花真似绮，谁将片片随流水？

　　右周济词四首，录自谭氏《箧中词》三。

　　【集评】蒋敦复曰：借得先生《存审轩词》一卷，读之，是真得《意内言外》之旨。盖先生少年时，与张皋文、翰风兄弟同里相切劘，又与董晋卿各致力于词，启古人不传之秘。近来浙、吴二派俱宗南宋，独常州诸公能辨香周、秦，以上窥唐人微旨，先生其眉目也。（《芬陀利室词话》卷一）谭献曰：《茗柯词选》出，倚声之学，日趋正鹄。张氏甥董晋卿，造微踵美，予未得其全集。止苍切磋於晋卿，而持论盆精。其言曰：“慎重而后出之，驰骋而变化之，胸金酝酿，乃有所寄。”又曰：“词非寄託不入，专寄托不出。一物一事，引伸触类，意（感偶生），假类必达，斯入矣。万感横集，五中无主，”赤子随母笑号，野人缘剧喜怒，能出矣。”以予所见周氏撰定《词辨》、《宋家词筏》（案即《宋四家词选》），推明张氏之旨而广大之，此道遂与於著作之林，与诗赋文笔同其正变也。止苍自为词，精密纯正，与茗柯把臂入林。（《箧中词》三）又曰：《四家词选》为后来定本，陈义甚高，胜於《宛邻词选》，即潘四农亦无可诋其矣。《以有寄托入，以无寄托出》，千古文章之能事尽矣，岂独填词为然。（《复堂日记》）

　　●周之琦

　　周之琦字稚圭，号退庵，河南祥符人。嘉庆十三年（一八○八）进士，由翰林院编修，累官广西巡抚，以病乞休。生於乾隆四十七年（一七八二），同治元年（一八六二）卒。辑有《心日斋十六家词选》。谭献称其《截断众流，金咸度与，虽未及皋文、保绪之陈义甚高，要亦倚声家疏凿手》。（《箧中词》三）其自为词有《心日斋词》四种。朱孝臧题云：“舟如叶，著岸是君恩。一梦金梁馀旧月，千年玉笥有归云，片席蜕严分。”（《彊村语业》卷三）其词格故与元张翥为近也。第一种为《金梁梦月词》，有写刻本，绝精。

　　○好事近四首

　　〔舆中杂书所见，得四阕。〕
　　杭苇岸才登，行入乱峰层碧。十里平沙浅渚，又渡头人立。笋将摇梦上轻舟，舟尾浪花湿。恰好乌篷小小，载一肩秋色。（自获鹿至井陉，日三四问渡。）诗句夕阳山，扇底故人曾说。好是固关西去，看万山红叶。翠蛟潭上认题名，屐齿为君折。蓦地鲜花浓处，出一双胡蝶。（陈受笙画扇赠行，题诗有《好山都在固关西》之句。）峻坂怯肩与，引绠雨行犹弱。几日牵船岸上，只薄帆难著。一声璧月大堤头，旧梦定谁托？何似春风天半，挽秋千红索？（入太行道中，舆前以索挽之。）引手摘星辰，云气扑衣如湿。前望翠屏无路，忽天门中辟。等闲鸡犬下方听，人住半山侧。行蹋千家檐宇，看炊烟斜出。（南天门尤陡峻，人多凿窯而居。）

　　○蹋莎行

　　劝客清尊，催诗画鼓，酒痕不管衣襟污。玉笙谁与唱消魂？醉中只想懵腾去。绮席频邀，高轩惯驻，闷来却觅栖鸦语。城头一角晋阳山，怪他青到无人处。

　　○思佳客

　　巴上新题闲旧题，苦无佳句比红儿。生怜桃萼初开日，那信杨花有定时？人悄悄，书迟迟，殷勤好梦托蛛丝。绣帏金鸭薰香坐，说与春寒总未知。
　　【评】谭献曰：唐人佳境，寄托遥深，珠玉、六一之遗音也。（《箧中词》三）

　　○三姝媚

　　〔海淀集贤院，有水石花柳之胜，余岁或数十信宿。戊寅春暮，独游池畔，万物赋情，弁阳翁所谓《薄酒孤吟》者也。〕
　　交枝红在眼。荡廉波香深，镜澜痕浅。费尽春工，占胜游惟许，等闲莺燕。朱履廊回，盈退粉蛛丝偷罥。小影竛竮，冷到梨云，便成秋苑。容易题襟催散。又酒逐花迷，梦将天远。系马垂杨，但翠眉远识，旧时人面。暗数韶华，空笑我樱桃三见。胜有盈盈胡蝶，西窗弄晚。
　　【评】谭献曰：工力甚深。（《箧中词》三）

　　○瑞鹤仙

　　〔四月六日出都，小憩芦沟桥，偶述。〕
　　柳丝征袂绾。试锦羽初程，玉总犹恋。铜街佩声远。向天边回首，故人如面。藤阴翠晚，但怪得琴尊梦短。有游蜂知我心期，刚是褪红曾见。还看，珠巢题字，墨晕初乾，酒痕微泫。晴云乍展，春已在，驿桥畔。问柔波一样，仙源流下，为底人间较浅？要重寻京邑尘香，素襟漫浣。
　　【评】谭献曰：促宣灞岸之篇。（《箧中词》三）

　　○青衫湿遍

　　〔道光已丑夏五，余有骑省之戚，偶效纳兰容若词为此。虽非宋贤遗谱，音节有可述者。〕
　　瑶簪堕也！谁知此恨，只在今生？怕说香心易折，又争堪烬落残灯。忆兼旬病枕惯懵腾。看宵来一样恹恹睡，尚猜他梦去还醒。泪急翻嫌错莫，魂消直恐分明。回首并禽栖处，书帷镜槛，怜我怜卿。暂别常忧道远，况凄然泉路深启。有银笺愁写座花铭。漫商量身在情长在，纵无身那便忘情？最苦梅霖夜怨，虚窗递入秋声。

　　○夜半乐

　　〔夜趋剑关，中途大雷雨，侵晨始抵宿处。〕
　　墓天畏景将下，轻阴城郭，催唤雕鞍去。到万笏尖峰，晚凉佳处。坏云渐展，狂风骤发，片时丹嶂冥迷，绛河倾注。更迎面砰击震雷鼓。闇中磴道曲折，蚁磨惊旋，马蹄愁误。怕小小篮舆，山灵留住。乱流趋壑，崩崖转石，一肩稳载吟魂，等闲偷度。哓钟外羊肠忍回头？卧想今夕，犯险虚劳，快心终阻。行不得空惭鹧鸪语，耐炎曦休恨汗湿齐纨缕。还偻指几日消烦暑，邵平瓜买青门路。

　　右周之琦词十首，录自《心日斋词》

　　【集评】黄燮清曰：《梦月词》浑融深厚，语语藏锋，北宋瓣香，於斯未坠。（《词综续编》）

　　●龚自珍

　　龚自珍字璱人，号定庵，浙江仁和人。更名巩祚。道光九年（一八二九）进士，授内阁中书，升宗人府主事，寻改礼部，告归不复出。博学，负才气，於经通《公羊春秋》，於史长西北舆地，晚尤好佛乘。其文道源周、秦诸子，沈博奥衍，自成一家。生於乾隆五十七年（一七九二），以道光二十一年（一八四一）卒。生平著作甚富，已刊者有《定盫诗文集》及《定盫词》等。

　　○浪淘沙

　　〔写梦〕
　　好梦最难留，吹过仙洲，寻思依样到心头。去也无踪寻也惯，一桁红楼。中有话绸缪，灯火帘钩，是仙是幻是温柔。独自凄凉还自遗，自制离愁。

　　○如梦令

　　紫点红愁无绪，日暮春归甚处？春更不回头，撇下一天浓絮。春住！春住！黦了人家庭宇。

　　○鹊踏枝

　　〔过人家废园作〕
　　漠漠春无芜不在。藤刺牵衣，碍却行人路。遍是无情遍解舞，濛濛扑面皆飞絮。绣院深沈谁是主？一朵孤花，墙角明如许！莫怨无人来折取，花开不合阳春暮。

　　○减兰

　　〔偶检丛纸中，得花瓣一包，纸背细书辛幼安：《更能消几番风雨》一阕，乃是京师悯忠寺海棠花，戊辰暮春所戏为也，泫然得句。〕
　　人天无据，被侬留得香魂住。如梦如烟，枝上花开又十年！十年千里，风痕雨点斓斑里。莫怪怜他，身世依然是落花。

　　○摸鱼儿

　　〔二月八日，重见於红茶花下，拟之明月入手，彩云满怀。〕
　　笑银红一花宵绽，当筵即事如许！我侬生小幽并住，悔不十年吴语。凭听取，算未要量珠，双角山头路。生来蓬户，只阿母憨怜，年华娇长，寒暖仗郎护。筝和笛，十载教他原误，人生百事辛苦。五侯门第非侬宅，胜可五湖同去。卿信否？便千万商量，千万依分付。花间好住！倘燕燕归来，红帘双卷，认我写诗处。

　　○浪淘沙

　　〔书愿〕
　　云外起朱楼，缥缈清幽，笛声叫破五湖秋。整我图书三万轴，同上兰舟。镜槛与香篝，雅怛温柔。替侬好好上帘钩。湖水湖风凉不管，看汝梳头。

　　○卜算子

　　江上有高楼，可似湖楼回？楼外文波曲曲通，不驻惊鸿影。频叶弄斜晖，兰蕊雕明镜。翦尽秋花漠漠寒，人卧江南病。

　　○南浦

　　〔端阳前一日，伯恬填词题驿壁上，凄魂曼绝，余亦继声。〕
　　羌笛落花天，办香鞯雨雨，愁人归去。连夜梦魂飞，飞不到天堑东头烟树。空垂古戍，一灯败壁然诗句。不信黄尘，消不尽摘粉搓脂情绪。登车切莫回头，怕回头还见，高城尺五。城里正端阳，香车过多少青红儿女？吟情太苦！归来未算年华误。一剑还君君莫问，换了江关词赋。

　　○人月圆

　　绿珠不受珊瑚树，情愿故侯家。青门何有？几堆竹素，二顷梅花。急得料理，成都贳酒，阳羡栽茶。甘心费尽，三生慧业，万古才华。

　　○定风波

　　燕子矶头■〈扌厌〉笛吹，平明沈明玉大王祠。无数峨眉深院里，晏起，晓霜江上阿谁知？山诡湖奔千万变，当面，身轻要唤鲤鱼骑。蓦地江悲催我去，飞渡，樽前说与定何时？

　　右龚自珍词十首，录自《定盫词》

　　【集评】谭献曰：定公能为飞仙、剑客之语，填词家长爪梵志也。昔人评山谷诗，《如食蝤蛑，恐发风动气》，予於定公亦云。（《箧中词》四）又曰：阅定盫诗词新刻本，诗佚宕旷邈，而豪不就律，终非当家；词县丽飞扬，意欲合周、辛而一之，奇作也。（《复堂日记》）

　　●项廷纪

　　项廷纪原名继章，又名鸿祚，字莲生，浙江钱塘人。道光壬辰（一八三二）举人，春官不第。越二年（一八三五）卒，距生嘉庆三年（一七九八），年仅三十八岁。著有《忆云词甲乙丙丁稿》，其自序云：“生幼有愁癖，故其情艳而苦，其感於物也郁而深；连峰巉巉，中夜猿啸，复如清湘戛瑟，鱼沈雁起，孤月微明；其窅敻幽凄，则山鬼晨吟，琼妃暮泣，风鬟雨鬓，相对支离；不无累德之言，抑亦伤心之极致矣！”（《甲稿序》）又云：“不为无盆之事，何以遣有涯之生？时异境迁，结习不改，霜花腴之胜稿，念奴娇之过腔，茫茫谁复知者？”（《丙稿序》）又云：“当沈郁无憀之极，仅托之绮罗乡泽以■〈氵曳〉其思，盖辞婉而情伤矣！”（《丁稿序》）於此略见作者之情趣。朱孝臧题云：“无盆事，能遣有涯生。自是伤心成结习，不辞累德为闲情，兹意了生平。”（《彊村语业》卷三）亦约廷纪自序言之也。

　　○绮罗香

　　〔感旧〕
　　帘影移香，池痕浸绿，重到藏春朱户。小立墙阴，犹认旧题诗句。记西园扑蝶归来，又南浦片风初去。料如今尘满窗纱，佳期回首碧云暮。华年浑似流水，还怕啼鹃催老，乱莺无主。一样东风，吹送雨边愁绪。正画栏红药飘残，是前度玉人凭处。胜空庭烟草凄迷，黄昏吹暗雨。

　　○减字木兰花

　　〔春夜闻隔墙歌吹声〕
　　栏珊心绪，醉倚绿琴相伴住。一枕新愁，残夜花香月满楼。繁笙脆管，吹得锦屏春梦远。只有垂杨，不放秋千影过墙。

　　○湘月

　　〔壬午九月，避喧於南山之甘露院，就泉分茗，移枕看山，相羊浃旬，尘念都净。出院不百步，越小岭，即虎跑也。尝月夜独游，清寒特甚，赋《念奴娇万指声》一阕纪之。〕
　　绳河一雁，带微云澹月，吹堕秋影。风约疏钟，似唤我同醉寺桥烟景。黄叶声多，红尘梦断，中有檀栾径。空明积水，诗愁浩荡千顷。乘兴欲叩禅关，残萤几点，风寒星不定。清夜湖山，肯付与词客闲来消领？跨鹤天高，盟沤缘浅，心事塘蒲冷。朔风狂啸，满林宿鸟都醒。

　　○清平乐

　　〔池上纳凉〕
　　水天清话，院静人销夏。蜡炬风摇帘不下，竹影半墙如画。醉来扶上桃笙，熟罗扇子凉轻。一霎荷塘过雨，明朝便是秋声。

　　○太常引

　　〔客中闻歌〕
　　杏花开了燕飞忙，正是好春光。偏是好春光，者几日风凄雨凉。杨枝飘泊，桃根娇小，独自个思量。刚待不思量，吹一片箫声过墙。

　　○百字令

　　〔将游鸳湖，作此留别。〕
　　啼莺催去，便轻风东下，居然游子。我似春风无管束，何必扬舲千里？官柳初垂，野棠未落，才近清明耳。归期自问，也应芍药开矣。且去范蠡桥边，试盟沤鹭，领略江湖味。须信西冷难梦到，相隔几重烟水。翦烛窗前，吹箫楼上，明日思量起。津亭回望，夕阳红在船尾。

　　○三犯渡江云

　　〔余今年二月客山阴，三月客禾中，四月七月一再至吴门，遂北渡扬子，游金、焦两山，留维扬六日。羯来故山，焉如梦。尘衣未浣，又为豫章之行。登舟惘惘，扣舷而歌，弥觉旅怀之凄黯矣！〕
　　断潮流月去，柁楼碎语，侵晓挂风初。一行沙上雁，又被西风，吹影落江湖。红墙渐远，拂征衣自叹清臞。最凄凉疏萍胜梗，飘泊意何如？愁余！黄花旧径，修竹吾卢，是离魂来处。料此后诗边酒冷，梦里灯孤。停船莫近投书浦，况路长容易无书。归便早，今年总负鲈鱼。

　　○水龙吟

　　〔秋声〕
　　西风已是难听，如何又著芭蕉雨？冷冷暗起，澌澌渐紧，萧萧忽住。候馆疏甚，高城断鼓，和成凄楚。想亭皋木落，洞庭波远，浑不见，愁来处。此际频惊倦旅，夜初长归程梦阻。砌恐自叹，边鸿自泪，翦灯谁语？莫更伤心，可怜秋到，无声更苦。满寒江胜有，黄芦万顷，卷离魂去。

　　○八声甘州

　　〔黄叶楼赋夕阳〕
　　界斜红风出晚晴天，相看转凄然！甚匆匆只是，横催雁陈，低照沤眠？树外山眉■〈礻亲〉黛，远道草芊芊。一段苍茫意，都付樊川。汉阙秦宫何处？送几声画角，吹老华年。尽欢游长好，到此黯流连。倚江楼玉人凝望，带西风帆影落窗前。愁无限，近黄昏也，新月笼烟。

　　○玉漏迟

　　〔冬夜闻南邻笙歌达曙〕
　　病多欢意浅，空篝素被，伴人凄惋。巷曲谁家，彻夜锦堂高宴。一片氍毹月冷，料灯影衣香烘软。嫌漏短，漏长却在，者边庭院！沈郎瘦已经年，更懒拂冰丝，赋情难遣。总是无眠，听到笛慷箫倦。咫尺银屏笑语，早檐角惊鸟啼乱。残梦远，声声晓钟敲断。

　　○临江仙

　　〔拟南唐后主〕
　　乱红窣地春无主，宿寒犹恋屏帏。梦中何日是归期？玉台金屋，空逐彩云飞。烟月不知人事故，夜深来照花枝。蕙炉香烬漏声迟。栏珊灯火，残醉欲醒时。

　　○竭金门

　　〔拟孙光宪〕
　　留不得！留也不过今日。今日云帆天咫尺，明朝何处觅？江上湖平风急，吹断几声残笛？独倚小楼寒恻恻，欲眠灯又黑。

　　右项廷纪词十二首，录自《榆园丛刻》本《忆云词》。

　　【集评】谭献曰：莲生，古之伤心人也！荡气回肠，一波三折，有白石之幽涩而去其俗，有玉田之秀折而无其率，有梦窗之深细而化其滞，殆欲前无古人。其《乙自序》：“近日江南诸子，竞尚填词，辨韵辨律，翕然同声，几使姜、张兆首。及观其著述，往往不逮所言。》云云，婉而可思。又《丙稿序》云：“不为无盆之事，何以遣有涯之生？”亦可以哀其志矣。以成容若之贵，项莲生之富，而填词皆幽艳哀断，异曲同工，所谓别有怀抱者也。（《箧中词》四）

　　●陈沣

　　陈沣字兰甫，广东番禺人，原籍上元。道光壬辰（一八三二）举人，六应会试，不售，官河源县学训导。泛览群籍，凡天文、地理、乐律、算术、古文、骈体文、填词、篆、籀、真、行书，无不精究。先后主讲学海堂及菊坡精舍。所著书：《汉儒通义》、《东塾读书记》，力排汉宋门户之见。又有《声律通考》、《切韵考》等。生於嘉庆十五年（一八一○），卒於光绪八年（一八八二）。所为《忆江南馆词》一卷，朱孝臧题云：“甄诗格，凌沈几家参。若举经儒长短句，岿然高馆忆江南，绰有雅音涵。”（《彊村语业》卷三）余尝见其手批《山中白云词》，并从其门人汪兆镛处传录所翻白石：《暗香》、《疏影》二曲谱，亦足略窥其所宗尚矣。

　　○水龙吟

　　〔壬辰九月之望，吾师程春海先生，与吴石华学博，登粤秀看月，同赋此调，都不似人间语，真绝唱也！今十五年，两先生皆化去。余於此夜，与许青皋、桂皓庭登山，徘徊往迹，淡月微云，增我怊怅，即次原韵。〕
　　词仙曾驻峰头，鸾吟缥缈来天际。成连去后，冰弦弹折，百重云水。碧月仍圆，苍山不敢，旧时烟翠。只长林坠叶，西风过处，都吹作，秋声起。此夜三人对影，倚高寒红尘全洗。珠江滚滚，暗潮销尽，十年心事。欲问青天，素娥却似，雾迷三里。胜出山回望，镫明佛屋，有闲僧睡。

　　○齐天乐

　　〔十八滩舟中夜雨〕
　　倦游谙尽江湖味，孤篷又眠秋雨。碎点飘镫，繁声落枕，乡梦更无寻处。幽蛩不语，只断苇荒芦，乱垂烟渚。一夜潇潇，恼人最是绕堤树。清吟此时正苦！渐寒生竹簟，秋意如许！古驿疏更，危滩急溜，并作天涯离绪。归期又误！望庾岭模糊，湿云无数。镜里明朝，定添霜几缕。

　　○摸鱼儿

　　〔东坡《江郊诗序》云：“归善县治之北，数百步抵江，少西有磐石小潭，可以垂钓。”余访得之，题以此阕。〕
　　绕城阴雁沙无际，水光摇漾千顷。苍崖落地平於掌，湿翠倒涵天镜。风乍定，看绝底明漪，曾照东坡影。林烟送暝。只七百年来，斜阳换尽，一片古苔冷。幽寻处，付与牧村樵径。江郊诗句谁省？平生我亦烟波客，笠屐倘堪持赠？云水性，便挈惊提鸥，占取无人境。商量画帧。向碎竹丛边，荒芦叶畔，添个小渔艇。

　　○甘州

　　〔惠州朝云墓，每岁清明，倾城女士，酹酒罗拜。坡公诗云：“丹成逐我三山去，不作巫阳云雨仙。”余谓朝云倘随坡公仙去，转不如死葬丰湖耳。〕
　　渐斜阳淡淡下平堤，塔影浸微澜。问秋坟何处？荒亭叶瘦，发碣苔斑。一片零钟碎梵，飘出旧禅关。杳杳松林外，添做萧寒。须信竹根长卧，胜丹成远去，海上三山。只一坏香冢，占断小林峦。似家乡水仙祠庙，有西湖为镜照华鬘。休肠断，玉妃烟雨，谪堕人间。

　　○高阳台

　　〔元日独游丰湖，湖边有张氏园林，叩门若无人者，遂过黄塘寺，啜茗而返。忆去年此日，游南昌螺墩，不知明年此日，又在何处也？〕
　　新曙湖山，严寒城郭，钓船犹阁圆沙。短策行吟，何曾负了韶华？虚亭四面春光入，爱遥峰绿到檐牙。欠些些，几缕垂杨，几点桃花。去年今日螺墩醉，记石苔留墨，窗竹摇纱。底事年年，清游多在天涯？平生最识闲中味，觅山僧同说烟霞。却轮他，斜日关门，近水人家。

　　○百字令

　　〔夏日过七里泷，飞雨忽来，凉沁肌骨。推篷看山，新黛如沐，岚影入水，扁舟如行绿颇黎中。临流洗笔，赋成此阕。偿与樊榭老仙倚笛歌之，当令众山皆响也。〕
　　江流千里，是山痕寸寸，染成浓碧。雨岸画眉声不断，催送薄帆风急。叠石皱烟，明波蘸树，小李将军笔。飞来山雨，满船凉翠吹入。便欲舣棹芦花，渔翁借我，一领闲蓑笠。不为鲈香兼酒美，只爱风光呼吸。野水投竿，高台啸月，何代无狂客？晚来新霁，一星云外犹湿。

　　右陈沣词六首，录自广州刊本《忆江南馆词》。

　　【集评】谭献曰：兰甫先生，孙卿、仲舒之流，文而又儒，粹然大师，不废藻咏。填词朗诣，洋洋乎会於风雅，乃使绮靡，奋厉两宗，废然知反。（《箧中词续》二）

　　●许宗衡

　　许宗衡字海秋，江苏上元人。嘉庆十六年（一八一一）生。咸丰进士，官至起居注主事。同治八年（一八六九）卒。著有《玉井山馆文略》、《玉井山馆诗馀》。

　　○西窗烛

　　〔寒月，和青耜。〕
　　蓟门烟树，照影苍凉，唬鸦惊拍风翅。茫茫千里关山白，似雪路冰河，欲归无地。忆旧游梦里箫声，良夜欢棕如坠。和愁睡。玉字琼楼，人间天上，都是寻常事。便教万古转栾好，恐耐到难鸣，也非容易。忍思量金粟前身？冻合三生清泪。
　　【评】谭献曰：骨折魂惊，语语沈痛。（《箧中词》四）

　　○中兴乐

　　〔初秋同人登龙树寺凌虚阁，依李德润《琼瑶集》体。〕
　　绕楼一带薜萝墙，西风瑟瑟横塘。眼前春色，垂柳垂杨。芦花容易如霜。雁声长，几时飞到？高城远树，乱堞斜阳。十年冠剑独昂藏，古来事事堪伤。孤狸谁问？何况豺狼！蓟门山影茫茫。好秋光！无端孤负，栏干倚遍，风物苍凉。
　　【评】谭献曰：止葊《词辨》所谓：“既成格调求实，实则精力弥满”者也。（《箧中词》四）

　　○百宜娇

　　〔道光乙酉秋日，雨中与西涧饮扬州湖舫。〕
　　倚帽愁烟，泊舟疑梦，凄绝那知游后？远树遮楼，望中人杳，落叶满天残恨。谁从吟处，尚记得湖山春影。蓦孤篷点点秋声，与君宜醉休醒。空惆怅酒杯易暝。云色作浓阴、暮晴无准。三月桃花，一隄杨柳，箫鼓当时曾听。荒园废冢，怕此后莺声难问。趁羁孤百感茫茫，雨斜风整。
　　【评】谭献曰：宋玉微词，兰成小赋。（《箧中词》四）

　　右许宗衡词三首，录自《玉井山馆诗馀》。

　　【集评】谭献曰：海秋先生，伤心人别有怀抱，胸襟酝酿，非寻常文士，度越少鹤通政，为近词一大宗。（《箧中词》四）

　　●蒋春霖

　　蒋春霖字鹿潭，江苏江阴人。父尊典，官荆门州。春霖以嘉庆二十三年（一八一八）生，随侍任所。尝登黄鹤楼，赋诗，老宿敛手，一时有《乳虎》之目。父殁，家中落，奉母游京师。既连不得志於有司，乃弃举业，就两淮嵯官，非其志也。咸丰壬子（一八五二），权富安场大使。丁已（一八五七）遭母忧，始去官，挈家扬州之东台，居焉。庚辛之际，兵事方急，徐沟乔松年、嘉善金安清，先后争致之。春霖抵掌陈当世利弊甚辩，骞侃奋发，不以属吏自挠。上官亦礼遇之，不为牾也。同治戊辰（一八六八）冬，将访上元宗源瀚於衢州，道吴江，舣舟垂虹桥，一夕而卒，年五十一。姬人黄婉君殉焉。春霖故力於诗，中岁悉摧烧之，一意於词。晚年删存数十阕，为《水云楼词》二卷，杜文澜刻之《曼陀罗阁丛书》中。源瀚为刊补遗一卷。江阴金武祥复刻其遗诗，入《粟香丛书》，题曰《水云楼烬馀稿》。（节录武祥所著《蒋春霖传》）

　　○木兰花慢

　　〔江行晚过北固山〕
　　泊秦淮雨霁，又镫火，送归船。正树拥云昏，星垂野阔，暝色浮天。芦边夜潮骤起，晕波心月影烫江圆。梦醒谁入楚些？冷冷霜激哀弦。婵娟，不语对愁眠，往事恨难捐。看莽莽南徐，苍苍北固，如此山川！钩连更无铁锁，任排空墙舻自回旋。寂寞鱼龙睡稳，伤心付与秋烟。
　　【评】谭献曰：子山、子美，把臂入林。（《箧中词》五）

　　○浪淘沙
　　雲气压虚栏，青失遥山。雨丝风絮一番番。上已清明都过了，只是春寒。华发已无端，何况华残？飞来胡蝶又成团。明日朱楼人睡起，莫卷帘看。
　　【评】谭献曰：郑湛侯为予言：“此词本事，盖感兵事之连结，人才之惰窳而作。”（《箧中词》五）

　　○柳梢青

　　芳草闲门，清明过了，酒滞香尘。白栋花开，海棠花落，容易黄昏。东风阵阵斜曛，任倚遍红栏未温一片春愁，渐吹渐起，恰似春云。
　　【评】谭献曰：自然。（《箧中词》五）

　　○踏莎行

　　〔癸丑三月赋〕
　　叠砌苔深，遮窗松密，无人小院织尘隔。斜阳双燕欲归来，卷帘错放杨华入。蜨怨香迟，骂嫌语涩，老红吹尽春无力。东风一夜转平芜，可怜愁满江南北。

　　○甘州

　　〔甲寅元日，赵敬甫见过。〕
　　又东风唤醒一分春，吹愁上眉山。趁晴梢胜雪，斜阳小立，人影珊珊。避地依然沧海，险梦逐潮远。一样貂裘冷，不似长安。多少悲笳声里，认忽忽过客，草草辛盘。引吴驹不语，酒罢玉犀寒。总休问杜鹃桥上，有梅花且向醉中看。南云暗，任征鸿去，莫倚栏干。
　　【评】陈廷焯曰：鹿潭深於乐笑翁，故措语多清警，最豁人目。此篇情味尤深永，乃真得玉田神理，又不仅在皮相也。（《白雨斋词话》五）

　　○忆旧游

　　记星街掩柳，雨径穿莎，悄叩闲门。酒态添华活，任翩翻燕子，偷啄红巾。篆销万重心字，窗影护憨云。甚飞絮年光，绿阴满地，断送春人？痴魂，正无赖，又琵琶弦上，迸起烟尘。鸿影惊回雪，怅天寒竹翠，色暗罗裙。黛蛾更羞重斗，避面月黄昏。教说与东风，垂杨淡碧吹梦痕。

　　○鹧鸪天

　　杨柳东塘细水流，红窗睡起唤晴鸠。屏间山压眉心翠，镜里波生鬓角秋。临玉管，试琼瓯，醒时题恨醉时休。明朝华落归鸿尽，细雨春寒闭小楼。
　　【评】谭献曰：字字用意，气体甚高，不易到也。（《箧中词》五）

　　○角招

　　〔壬子正月，游慈慧寺。舟穿梅华林，曲折数里而至。石峰峭碧，沙水明洁，佛楼藏松阴中，清凉悦人。十年后与郭尧卿复过其地，则夕烽不远，寺门阒然闭，梅树半摧为薪，存者亦蕉萃如不欲华。尧卿谓：“白石正角招谱，后罕有和者，曷倚新声纪今日事？”余既命笔砚，尧卿声节而歌，盖凄然不可卒听也！〕
　　暮寒际，谁家尚遣扁舟，去看烟水？舻枝沙外倚，忘却那回，华下游事。山灵倦矣！渐露出双峰憔悴。十里寒香何在？胜千万树梅魂，伴铜仟垂泪。还喜，梵王殿址，松梢塔影，陈迹残僧指。四栏仍画里。戍角声声，当年无此。霜枫满地，更懒问归人归未？月上西风又起。怕潮落石桥湾，愁难洗。

　　○虞美人

　　水晶帘卷澂浓雾，夜静凉生树。病来身似瘦梧桐，觉道一枝一叶怕秋风。银潢何日销兵气？剑指寒星碎。遥凭南半望京华，忘却满身清露在天涯。
　　【评】谭献曰：“斜阳烟柳”，谢其温厚。（《箧中词》五）

　　○卜算子

　　燕子不曾来，小院阴阴雨。一角栏干聚落华，此是春归处。弹泪别东风，把酒浇飞絮：化了浮萍也是愁，莫向天涯去！
　　【评】陈廷焯曰：鹿潭穷愁潦倒，抑郁以终，悲愤慷慨，一发於词，如《卜算子》云云，何其凄怨若此！（《白雨斋词话》五）

　　○唐多令

　　枫老树流丹，芦华吹又残。系扁舟同倚朱栏。还似少年歌舞地，听落叶，忆长安。哀角起重关，霜深楚水寒。背西风归雁声酸。一片石头城上月，浑怕照，旧江山。

　　○台城路

　　〔金鹿生自金陵围城出，为述沙洲避雨光景，感成此解。时画角咽秋，灯焰惨绿，如有鬼声在纸上也。〕
　　惊飞燕子魂无定，荒洲坠如残叶。树影疑人，号声幻鬼，剞侧春冰途滑。颓云万叠。又雨击寒沙，乱鸣金铁。似引宵程，隔溪磷火乍明灭。江间奔浪怒涌，断笳时隐隐，相和呜咽。野渡舟危，空村草湿，一饭芦中凄绝。孤城雾结。胜罗网离鸿，怨啼昏月。险梦愁题，杜鹃枝上血。
　　【评】陈廷焯曰：状景逼真，有声有色。（《白雨斋词话》五）

　　○台城路

　　〔易州寄高寄泉〕
　　两年心上西窗雨，栏干背灯敲遍。雪拥惊沙，星寒大野，马足关河同贱。羁愁数点。问春去秋来，几多鸿雁？忘却华颠，昔时颜色梦中见。青衫铅泪似洗，断笳明月里，凉夜吹怨。古石欹台，悲风咽筑，酒罢哀歌难遣。飞华乱卷。对万树垂杨，故人青眼。雾隐孤城，夕阳山外远。
　　【评】谭献曰：豪竹哀丝，一时并奏，《马足》句千古。（《箧中词》五）

　　○琵琶仙

　　〔五湖之志久矣！羁累江北，苦不得去。岁乙丑，偕婉君泛舟黄桥，望见烟水，盆念乡土，谱白石自度曲一章，以空侯按之。婉君曾经丧乱，歌声甚哀。〕
　　天际归舟，悔轻与故国梅华为约，归雁唬入空侯，沙洲共飘泊。寒未减，东风又急，问谁管沈腰愁削？一舸青琴，乘涛载雪，聊共斟酌。更休怨伤别伤春，怕垂老心情渐非昨。弹指十年幽恨，损萧娘眉萼。今夜冷，篷窗倦倚，为月明强起梳掠。怎奈银甲秋声，暗回清角！
　　【评】谭献曰：屈曲洞达，齐、梁书体。（《箧中词》五）

　　右将春霖词十四首，录自曼陀罗华阁本《水云楼词》。

　　【集评】李肇增曰：君为诗恢雄肮脏，若《东淘杂诗》二十首，不减少陵秦州之作。乃易其工力为长短句，镂情剧恨，转豪於铢黍之间，直而致，沈而姚，曼而不靡，呜呼！君之词亦工矣。君尝谓：“词祖乐府，与诗同源。偎薄破碎，失风、雅之旨。情至韵会，溯写风流，极温深怨慕之意，亦未知其同与异否也。”故以此悉力於词，登山临川，伤离悼乱，每有感慨，於是乎寄。（《水云楼词序》）谭献曰：文字无大小，必有正变；必有家数。水云楼词，固清商变徵之声，而流别甚正，家数颇大，与成容若、项莲生，二百年中，分鼎三足。咸丰兵事，天挺此才，为倚声家杜老，而晚唐、两宋一唱三叹之意则已微矣！或曰：“何以与成、项并论？”应之曰：阮亭、葆■〈香分〉一流为才人之词，宛邻、止庵一派为学人之词，惟三家是词人之词，与朱、厉同工异曲，其他则旁流羽翼而已。（《箧中词》五）又曰：水云楼词，婉约深至，时造虚浑，要为第一流矣。（《复堂日记》）陈廷焯曰：蒋鹿潭《水云楼词》二卷，深得南宋之妙，於诸家中尤近乐笑翁。竹坨自谓学玉田，恐去鹿潭尚隔一层也。又曰：词至国初而盛，至眦陵而后精。近时词人，庄中白敻乎不可尚已。谭氏仲修，亦駸駸与古为化。鹿潭稍逊皋文、庄、谭之古厚，而才气甚雄，亦铁中诤诤者。（《白雨斋词话》五）朱孝臧曰：水云词，尽人能诵其隽快之句，嘉、道间名家，可称臣擘，宜复翁仰倒赏击，而有会於冰叔（李肇增）之言也。顾其气格骏而不纯，比之莲生差近之，正惟其才仅足为词耳。（手批《箧中词》）

　　●薛时雨

　　薛时雨字慰农，晚号桑根老农，滁州全椒人。嘉庆二十三年（一八一八）生。道光二十三年（一八四三）举於乡，以母病，不应礼部试。至咸丰三年（一八五三）始成进士，出知嘉善，迁杭州府，兼署督粮道，代行布政、按察两司事。以疾归，主杭州崇文、江宁尊经、惜阴三书院。光绪十一年（一八八五）卒於江宁。著有《藤香馆集》附词二种：一曰《西湖舻唱》，一日《江舟欸乃》。其自序云：“律疏而语率，无柔肠治态以荡其思，无远韵深情以媚其格，病根仍是犯一直字。”亦可略窥其词格矣。

　　○临江仙

　　〔大风雨，过马当山。〕
　　雨骤风驰帆似舞，一舟轻度溪湾。人家临水有无间。江豚吹浪立，沙鸟得鱼闲。绝代才人天亦喜，借他只手回澜。而今无复旧词坛。马当山下路，空见野云还。
　　【评】谭献曰：结响甚遵。（《箧中词》四）

　　右薛时雨词一首，录自《藤香馆词》。

　　●俞越

　　俞越字荫甫，号曲园，浙江德清人。道光元年（一八二一）生。以进士官编修，提督河南学政。罢归，侨居苏州。自少至老，著述不倦。主讲杭州诂经精舍至三十一年，为一时朴学之宗。光绪三十二年（一九○六）卒，年八十六。著有《春在堂全集》，凡五百馀卷，附《春在堂词录》。

　　○金缕曲

　　〔次女绣孙，倚此咏落花，词意凄惋。有云：“叹年华、我亦愁中老。”余谓少年人不宜作此，因广其意，亦成一阕。〕
　　花信匆匆度。算春来瞢腾一醉，绿阴如许！万紫千红飘零尽，凭仗东风送去。更不问埋香何处？却笑痴儿真痴绝，感年华写出伤心句：“春去也，那能驻？”浮生大抵无非寓。漫流连鸣鸠乳燕，落花飞絮。毕竟韶华何尝老，休道春归太遽。看岁岁朱颜犹故。我亦浮生蹉跎甚，坐花阴未觉斜阳暮。凭采笔，绾春住。

　　右俞越词一首，录自《春在堂词录》。

　　●张景祁

　　张景祁字蘩甫，一字韵梅，浙江钱塘人。道光七年（一八二七）生。（据《新蘅词》卷八《六十初度词》，越二年为光绪乙丑，以此上推，当生是年。）为薛时雨门下士。光绪间成进士，以庶常改知县。晚岁由福建渡台湾，宦游淡水、基隆等地。著有《新蘅词》九卷，外集一卷。

　　○一枝春

　　〔落梅〕
　　不管清寒，问东风忍把高枝轻扫？瑶台梦杳，未许探芳重到。生涯惯冷，任离落水边都好。谁会得千种飘零，并入笛声凄调。仙云甚时流照？叹珠尘半委，萼华空老。无言更苦，肯怨早春啼鸟？关山去也，又蹴损马号多少？还盼取点额人归，翠尊共倒。
　　【评】谭献曰：茵溷飘零，感均顽艳。（《箧中词续》二）

　　○小重山
　　几点疏雅眷柳条。江南烟草绿，梦迢迢。十年旧约断琼箫。西楼下，何处玉总骄？酒醒又今宵。画屏残月上，篆香销。凭将心事记回潮。青溪水，流得到红桥。
　　【评】谭献曰：高寻欧、晏，参异已之长。（《箧中词续》二）

　　○双双燕

　　〔秋燕〕
　　玳梁对语。叹门巷乌衣，旧家谁主？巢痕刚暖，又触故园离绪。漫约催归伴侣，看玉翦将飞还住。自怜瀚海飘零，也学年年羁旅。辛苦！天涯倦羽。怕负了深闺，寄书香缕。重帘空卷，咫尺画堂何处？容易流光梦雨，便消瘦红襟如许！何况万里西风，更送玉关人去？
　　【评】谭献曰：缭曲往复，不数梅溪。（《箧中词续》二）

　　○望海潮

　　〔基隆为全台锁论。春初海警狎至，上游拨重兵堵守。突有法兰兵轮一艘入口游奕，传是越南奔北之师，意存窥伺，越三日始扬帆去，我军亦不之诘也。〕
　　插天翠壁，排山雪浪，雄关险扼东溟。沙屿布棋，飚轮测线，龙骧万斛难经。笳鼓正连营。听回潮夜半，添助军声。尚有楼船，鲎帆影里矗危旌。追思燕颔勋名，问谁投健笔，更请长缨？警鹤泪空，狂鱼舞月，边愁暗入春城。玉帐坐谈兵。有獞花压酒，引剑风生。甚日炎洲洗甲，沧海浊波倾？

　　○酹江月

　　〔法夷既据基隆，擅设海禁。初冬余自新竹旧港内渡，遇敌艘巡逻者驶及之，几为所困。暴风陡作，去帆如马，始免於难，中夜抵福清之观音澳，宿茅舍，感赋。〕
　　楼船望断，叹浮天万里，尽成鲸窟。别有仙槎凌浩渺，遥指神山弭节。琼岛生尘，珠厓割土，此恨何时雪？龙愁鼍愤，夜潮犹助呜咽”回忆呜镝飞空，猋轮逐浪，脱险真奇绝。十幅布帆无恙在，把酒狂呼明月。海鸟忘机，溪云共宿，时事今休说！惊沙如雨，任他窗纸敲裂。

　　○曲江秋

　　〔马江秋感〕
　　寒潮怒激。看战垒萧萧，都成沙碛。挥扇渡江，围基赌墅，诧纶巾标格。烽火照水驿。问谁洗鲸波赤？指点鏖兵处，墟烟暗生，更无渔笛。嗟惜，平台献策，顿销尽楼船画鹢。凄然猨鹤怨，旌旗何在？血泪沾筹笔。回望一角天河，星辉高拥乘槎客。算只有鸥边，疏荭断蓼，向人红泣。

　　○秋齐

　　〔基隆秋感〕
　　盘岛浮螺，痛万里胡尘，海上吹落。锁甲烟销，大旗云掩，燕巢自惊危幕。乍闻泪鹤、健儿罢唱《从军乐》。念卫、霍，谁是汉家图书社麟阁？遥望故垒，毳帐凌霜，月华当天，空想横槊。卷西风寒鸦陈黑，青林凋尽怎栖托？归计未成情味恶。最断魂处，惟见莽莽神州，暮山衔照，数声哀角。
　　【评】谭献曰：笳吹频惊，苍凉词史，穷发一隅，增成故实。（《箧中诗续》二）

　　○齐天乐

　　〔台湾自设行省，抚藩驻台北郡城，华夷辐凑，规制日廓，洵海外雄都也。赋词纪盛。〕
　　客来新述瀛洲胜，龙荒顿闻开府。画鼓春城，环灯夜市，娖队蛮■〈韦华〉红舞。莎茵绣土。更车走奇肱，马徕瑶圃。莫讶琼仙，眼看桑海但朝暮。天涯旧游试数。绿无环废垒，唬鵙凄苦。绝岛螺盘，雄关豹守，此是神州庭户！惊涛万古。愿洗净兵戈，卷残楼橹。（近闻埤南嘉彰，土寇窃发。）梦踏云峰，曙霞天半吐。

　　○浣溪沙

　　寂寂纹窗黯碧纱，瑶琴弹折落梅花，飘零杨柳怨栖鸦。对影春衫销旧酒，误人尘镜换朝霞，十年心事雨天涯。

　　○清平乐

　　春雷殷地，玉女投壶戏。一朵红云飞不起，压著蟠根仙李。百年乔木谁栽？迎风廉莫轻开。燕子不知人世，犹寻旧日楼台！

　　右张景祁词十首，录自百亿梅花仙馆刊本《新蘅词》。

　　【集评】叶衍兰曰：《新蘅词》选调必精，离辞必练，有石帚之清峭而不偏於劲，有梅溪之幽隽而不失之疏，有梦窗之县丽而不病其秾，有玉田之婉约而不流於滑，寻声於清浊高下之别，审音於舌腭唇齿之分，剖析微茫，力追正始。（《新蘅词序》）谭献曰：韵梅早饮香名，填词刻意姜、张，研声刊律，吾党六七人奉为导师。故山兵劫，同好晨星。乱后重见，君已摧锋落机，谢去斧藻。中年哀乐，登科已迟；复屈承明之著作，走海国之靴板，不无黄钟瓦击之伤；倚声日富，规制盆高，駸駸乎北宋之坛宇；江东独秀，其在斯人乎？外集集古，多长篇奇制，如《洞仙歌》、《解连环》之组纟川石帚，真无缝天衣，当以全集沾被艺林，不悉登也。。（《箧中词续》二）

　　●庄棫

　　庄棫字中白，江苏丹徒人。治易、春秋，兼通纬候。先世业嵯，后家中落，校书淮南、江宁各官书局，以光绪四年（一八七八）卒。著有《蒿庵遗稿》，词甲、乙稿及补遗附马。棫自序谓：“向从北宋溯五代十国，今复下求南宋得失离合之故”，足见其词学渊源所自。与谭献齐名。朱孝臧合题二家词集云：“皋文说，沆瀣得庄、谭。感遇霜飞怜镜子，会心衣润费炉烟，妙不著言诠。”（《彊村语业》卷三）据此，知二氏固常州派之后劲也。

　　○思佳客二首

　　〔春雨〕
　　一曲歌成酒一杯，困人天气好亭台。沈沈春昼斜飞雨，寂寂闲门乱点苔。花几簇，锦千堆，落红成阵映香腮。不如却下帘儿坐，自看同心七宝钗。
无赖今年又晚春，一春风雨倍销魂。梁间归燕空留客，叶底流莺解骂人。飞絮绕，落频，佩环摇荡梦中云。闭门已过春三月，莫向青郊问画轮。

　　○高阳台

　　〔长乐渡〕
　　长乐渡边，秦淮水畔，莫愁艇子曾摧。一曲西河，尊前往事依稀。浮萍绿涨前溪遍，问六朝遗迹都迷。映玻璃，白下城南，武定桥西。行人共说风光好，爱沙边鸥梦，雨后莺啼。投老方回，练裙十幅谁题？相思子夜春还夏，到欢闻先已凄凄。更休提，烟外斜阳，柳外长堤。
　　【评】谭献曰：骀荡怨抑之境，为前人所未开。（《箧中词》五）

　　○蝶恋花四首

　　城上斜阳依绿树。门外斑骓，见了还相顾。玉勒珠鞭何处住？回头不觉天将暮。风里馀花都散去。不省分开，何日能重遇？凝睇窥君君莫误，几多心事从君诉。
　　百丈游丝牵别院。行到门前，忽见韦郎面。欲待回身钗乍颤，近前却喜无人见。握手匆匆难久恋。还怕人知，但弄团团扇。强得分开心暗战，归时莫把朱颜变。
　　绿树阴阴晴昼午。过了残春，红萼谁为主？宛转花幡勤拥护，帘前错唤金鹦鹉。回首行云迷洞户。不道今朝，还比前朝苦。百草千花羞看取，相思只有侬和汝。
　　残梦初回新睡足。忽被东风，吹上横江曲。寄语归期休暗卜，归来梦亦难重续。隐约遥峰窗外绿。不许临行，私语频相属。过眼芳华真太促，从今望断横波目。
　　【评】陈廷焯曰：蒿庵：《蝶恋花》四章，所谓托志帷房，眷怀身世者。首章《回头》七字，感慨无限，下半声情酸楚，却又哀而不伤。次章心事曲折传出；下半韬光匿采，忧谗畏讥，可为三叹。三章词殊怨慕；次章盖言所谋有可成之机，此则伤所遇之卒不合也。故下云：“回首行云迷洞户，不道今朝，还比前朝苦。”悲怨已极。结云：“百草千花羞看取，相思只有侬和汝。”怨慕之深，却又深信而不疑；想其中或有谗人间之，故无怨当局之语；然非深於风骚者，不能如此忠厚。四章决然舍去，中有怨情，故才欲说便咽住；下半天长地久之恨，海枯石烂之情，不难得其缠绵沈厚，而难得其温厚和平。（《白雨斋词话》五）

　　○相见欢二首

　　春愁直上遥山，绣帘闲。赢得蛾眉宫样月儿弯。云和雨，烟和雾，一般般。可恨红尘遮得断人间。
　　深林几处唬鹃，林如烟。直到梦难寻处倍缠绵。蝶自舞，莺自语，总凄然。明月空庭如水似华年。
　　【评】陈廷焯曰：二词用意、用笔，超越古今，能将骚、雅真消息吸入笔端，更不可以时代限也。（《白雨斋词话》五）

　　○定风波

　　为有书来与我期，便从兰杜惹相思。昨夜蝶衣刚入梦，珍重，东风要到送春时。三月正当三十日，占得，春光毕竟共春归。只有成阴并结子，都是，而今但愿著花迟。
　　【评】陈廷焯曰：蒿庵词有看似平常，而寄兴深远，耐人十日思者，如《定风波》云云，暗含情事，非细味不见。（《白雨斋词话》五）

　　○凤凰台上忆吹箫

　　瓜渚烟消，芜城月冷，何年重兴清游？对妆台明镜，欲说还羞。多少东风过了，云缥缈何处勾留？都非旧，君还记否？吹梦西洲。悠悠，芒辰转眼，谁料到而今，尽日楼头。念渡江人远，侬更添忧。天际音书久断，还望断天际归舟。春回也！怎能教人，忘了闲愁？
　　【评】谭献曰：清空如话，不至轻僄，消息甚微。（《箧中词》五）陈廷焯曰：纯是变化风、骚，温、韦几非所屑就，尚何有於姜、史？（《白雨斋词话》五）

　　右庄棫词十一首，录自《蒿庵遗集》。

　　【集评】谭献曰：闺上之思，灵均之遗则，动於哀愉而不能自己，中白当曰：《非我佳人，莫之能解也。》（《箧中词》五）陈廷焯曰：蒿庵词穷源竟委，根柢盘深，而世人知之者少。余观其词，匪独一代之冠，实能超越三唐、两宋，与风、骚、汉乐府相表里，自词人以来，罕见其匹。而究其得力处，则发源於国风、小雅，胎息於淮海、大晟，而寝馈於碧山也。（《白雨斋词话》五）

　　●谭献

　　谭献初名廷献，字仲修，号复堂，浙江仁和人。道光十二年（一八三二）生。同治六年（一八六七）举人，纳赀为县令，历署歙县、全椒、合肥知县。旋归隐，锐意撰述，为一时物望所归。光绪二十七年（一九○一）卒，年七十。工骈体文，於词学致力尤深，选清人词为《箧中词》六卷，续三卷，至精审，学者奉为圭臬。又曾评点《骈体文钞》及周止庵《词辨》，皆能度人金针者，亦近代词坛之一大宗师也。

　　○青门引

　　人去栏干静，杨柳晓风初定。芳春此后莫重来，一分春少，减却一分病。离亭薄酒终须醒，落日罗衣冷。绕楼几曲流水，不曾留得桃花影。
　　【评】陈廷焯曰：透一层说更深，即《相见争如不见》意。又曰：此词凄婉而深厚，纯乎骚、雅。（《白雨斋词话》五）

　　○蝶恋花

　　庭院深深人悄悄。埋怨鹦哥，错报韦郎到。压鬓钗梁金凤小，低头只是闲烦恼。花发江南年正少。红袖高楼，争抵还乡好？遮断行人西去道，轻躯愿化车前草。
　　玉颊妆台人道瘦。一日风尘，一日同禁受。独掩疏栊如病酒，卷帘又是黄昏后。六曲屏前摧素手。戏说分襟，真遣分襟骤。书札平安君信否？梦中颜色浑非旧。
　　【评】陈廷焯曰：“庭院深深”阕，上半传神绝妙，下半沈痛已极，所谓《情到海柘石烂时》也。《玉颊妆台》阕，上半沈至语，殊觉哀而不伤，怨而不怒，下半相思刻骨，寤寐潜通，顿挫沈郁，可以泣鬼神矣！（《白雨斋词话》五）。叶恭绰曰：正中、六一之遗。（《广箧中词》二）

　　○金缕曲

　　〔江干待发〕
　　又指离亭树。恁春来消除愁病，鬓丝非故。草绿天涯浑未遍，谁道王孙迟暮？肠断是空楼微雨。云水荒荒人草草，听林禽祗作伤心语。行不得，总难住。今朝滞我江头路。近篷窗岸花自发，向人低舞。裙■〈礻义〉芙蓉零落尽，逝水流年轻负。渐惯了单寒羁旅。信是穷途文字贱，悔才华受风尘误。留不得，便须去。
　　【评】叶恭绰曰：如此方可云《清空不质实》。（《广箧中词》二）

　　○鹧鸪天

　　绿酒红灯漏点迟，黄昏风起下帘时，文鸳莲叶成漂泊，幺凤桐花有别离。云澹澹，雨霏霏，画屏闲煞素罗衣。腰支眉黛无人管，百种怜侬去后知。

　　○一萼红

　　〔吴山〕
　　黯愁烟，看青青一片，犹认旧眉山。花发楼头，絮发陌上，春色还似当年。翠苔畔曾容醉卧，听语笑风动画秋千。一曲琴丝，十三筝柱，原是人间。细数总成残梦，叹都迷踪迹，只有留连。动换红羊，巢空紫燕，重来步步回旋。尽消受云飞雨散，化胡蝶犹绕旧栏干。不分中年到时，直恁荒寒！

　　○洞仙歌

　　〔初秋〕
　　杨枝弄碧，系天涯心眼，几日凉风便零乱。画桥边，一片流水无声，人独立，暮角将愁吹断。春城烟雨里，如梦帘栊，曾拂檐花笑相见。我已厌闻歌，玉笛苍凉，又吹起十年清怨。问采采夫容隔西洲，却树下门前，为谁留恋？

　　○渡江云

　　〔大观亭同阳湖赵敬甫、江夏郑赞侯。〕
　　大江流日夜，空亭浪卷，千里起悲心。问花花不语，几度轻寒，恁处好登临？春幡颤里，怜旧时人面难寻。浑不似故山颜色，莺燕共沈吟。销沈，六朝裙屐，百战旌旗，付渔樵高枕。何处有藏鸦细柳，系马平林？钓矶我亦垂纶手，看断云飞过荒浔。天未暮，帘前只是阴阴。
　　【评】叶恭绰曰：曲而有直体。（《广箧中词》二）

　　○桂枝香

　　〔秦淮感秋〕
　　瑶流自碧，便作就可怜，如许秋色，祗是烟笼水冷，后庭歌歇。帘波澹处留人景，里西风数声长笛。彩旗船舫，华灯鼓吹，无复消息。念旧事沈吟省识。问曾照当年，惟有明月。拾翠汀洲，密意总成萧瑟。秦淮万古多情水，奈而今秋燕如客。望中何限，斜阳衰草，大江南北。

　　○临江仙

　　〔和子珍〕
　　芭蕉不展丁香结，匆匆过了春三。罗衣花下倚娇憨。玉人吹笛，眼底是江南。最是酒栏人散后，疏风拂面微酣。树犹如此我何堪？离亭杨柳，凉月照毵毵。
　　【评】陈廷焯曰：语极清隽，琅琅可讽，《玉人吹笛》二语，尤为警绝。（《白雨斋词话》五）

右谭献词十首，录自《复堂类集》本《复堂词》及《白雨齐词话》。

　　【集评】陈廷焯曰：复堂词品骨甚高，源委悉达，其胸中、眼中，下笔时独不屑为陈、朱，尽有不甘为梦窗、玉田处，所传虽不多，自是高境。余尝谓近时词人，庄中白尚矣，蔑以加矣，次则谭仲修，鹿潭虽工词，尚未升风、骚之堂也。又曰：仲修小词绝精，长调稍逊，盖於碧山深处，尚少一番涵咏功也。（《白雨斋词话》五）叶恭绰曰：仲修先生承常州派之绪，力尊词体，上溯风、骚，词之门庭，缘是盆廓，遂开近三十年之风尚，论清词者，当在不祧之列。（《广箧中词》二）

　　●王鹏运

　　王鹏运字幼遐，自号半塘老人，晚号惊翁，广西临桂人，原籍浙江山阴。道光二十八年（一八四八）生。同治庚午（一八七○）举人，历官内阁侍读、监察御史、礼科给事中。庚子（一九○○）八国联军侵入北京，鹏运与朱祖谋、刘福姚集宣武门外教场头条胡同寓宅，相约填词，成《庚子秋词》二卷。光绪二十八年（一九○二）南归，主扬州仪董学堂。三十年（一九○四）六月，卒於苏州，年五十六。鹏运内性淳笃，接物和易，能为晋人清谈、东方滑稽，往往一言隽永，令人三日思不能置。尝汇刻《花间集》以迄宋、元诸家词为《四印斋所刻词》。其词学承常州派之馀绪而发杨光大之，以开清季诸家之盛。自刻所作词曰《袖墨》、《虫秋》、《味梨》、《蜩知》等集，以丙、丁、戊题稿，缺甲稿，以生平未登甲科为憾也。其后删订为《半塘定稿》，附胜稿，祖谋为刻於广州，并题词云：“香一瓣，长为半塘翁。得象每兼花外永，起孱差较茗柯雄，岭表此宗风。”（《望江南》）亦见其倾倒之至矣。（参阅况周颐》半塘老人传》及余旧作《清秀四大词人》）

　　○念奴娇

　　〔登明台，上绝顶，望明陵。〕
　　登临纵目，对川原绣错，如接襟袖。指点十三陵树影，天寿低迷如阜。一霎沧桑，四山风雨，王气销沈久！涛生金粟，老松疑作龙吼。惟有沙草微茫，白狼终古，滚滚边墙走。野老也知人世换，尚说山灵呵守。平楚苍凉，乱云合沓，欲酹无多酒。出山回望，夕阳犹恋高岫。

　　○八声甘州

　　〔送伯愚都护之任乌里雅苏台〕
　　是男儿万里惯长征，临歧漫凄然。只榆栏东去，沙虫猨鹤，莽莽烽烟。试问今谁健者？慷慨著先鞭。且袖平戎策，乘传行边。老去惊心击鼓，欢无多哀乐，换了华颠。尽雄虺琐琐，呵壁问苍天。认参差神京乔木，愿锋车归及中兴年。休回首，算中宵月，犹照居延。

　　○祝英台近

　　〔次韵道希感春〕
　　倦寻芳，慷对镜，人倚画栏暮。燕妒莺猜，相向甚情绪？落英依旧缤纷，轻阴难乞，枉多事愁风愁雨。小园路，试问能几销凝？流光又轻误。联袂留春，春去竟如许！可怜有限芳菲，无边风月，恁都付等闲风絮。

　　○玉漏迟
　　望中春草草，残红卷尽，旧愁难扫。载酒园林，往日游情倦了！几点飘零花絮，做弄得阴晴多少？归梦好，宵来犹记，骖鸾空到。尾长翼短如何？算愁里听歌，也伤怀抱。烂锦年华，谁信春残恁早？留取花梢日在，休冷落旧家池沼。吟思悄，此恨鹧鸪能道。

　　○点绛唇

　　〔钱春〕
　　抛尽榆钱，依然难买春光驻。钱春无语，肠断春归路。春去能来，人去能来否？长亭暮，乱山无数，只有鹃声苦。

　　○南乡子

　　斜月半胧明，冻雨晴时泪未晴。倦倚香篝温别语，愁听，鹦鹉催人说四更。此恨拼今生，红豆无根种不成。数遍屏山多少路，青青，一片烟芜是去程。

　　○浣溪沙

　　〔题丁兵仆丈画马〕
　　苜蓿栏干满上林，西风残秣独沈吟，遗台何处是黄金？空阔已无千里志，驰驱枉抱百年心，夕阳山影白萧森。

　　○减字木兰花

　　婆娑醉舞，呵壁无灵天不语。独上荒台，秋色苍然自远来。古人不见，满目荆榛文字贱。莫莫休休，日凿终为浑沌忧。

　　○沁园春

　　〔岛佛祭时，艳传千古。八百年来，未有为词修祀事者。今年辛峰来京度岁，倡酬之乐，雅擅一时。因於除夕，陈词以祭，谱此迎神。而以送神之曲属吾弟焉。〕
　　词汝来前！酹汝一杯，汝敬听之。念百年歌哭，谁知我者？千秋沆瀣，若有人兮。芒角撑肠，清寒入骨，底事穷人独坐诗？空中语，问绮情忏否？几度然疑。玉梅冷缀莓枝，似笑我吟魂荡不支。叹春江花月，竞传宫体，楚山云雨，枉托微词。画虎文章，屠龙事业，凄绝商歌入破时。长安陌，听喧阗箫鼓，良夜何其？
　　【评】叶恭绰曰：奇情壮采。（《广箧中词》二）

　　○又

　　〔代词答〕
　　词告主人：君一觞，吾言滑稽。叹壮夫有志，雕虫岂屑？小言无用，刍狗同嗤。寿麝尘香，赠兰服媚，烟月文章格本低。平生意，便俳优帝畜，臣职奚辞？无端惊听还疑，道词亦穷人大类诗。笑声偷花外，何关著作？情移笛里，聊寄相思。谁遣方心，自成沓舌，翻讶金荃不入时！今而后，倘相从未已，论少卑之。

　　○摸鱼子

　　〔以汇刻宋、元人词赠次珊，承赋词报谢，即用原调酬之。〕
　　莽风尘雅音寥落，孤怀郁郁谁语？十年铅斩殷勤抱，弦外独寻琴趣。堪叹处，恁拍到红牙，心事粉如许！低徊吊古。试一酹前修，有灵词客，知我断肠否？文章事，覆瓿代薪朝暮，新声那辨钟缶？怜渠抵死耽佳句，语便惊人何补！君念取，底断谱零缣，留得精神住？伫辛伫苦。且醉上金台，酣歌击筑，杂沓任风雨。

　　○临江仙

　　〔枕上得《家山》二语，漫谱此调。梦生於想，歌也有思，不自知其然而然也。〕
　　歌哭无端燕月冷，壮怀销到今年。断歌凄咽若为传。家山春梦里，生计酒杯前。茆屋石田荒也得，梦归犹是家山。南云回首落谁边？凝呵湘水壁，一问左徒天。

　　○三姝媚

　　〔次珊读唐人《息夫人不言赋》，有感於《外结舌而内结肠，先箝心而后箝口》之语，赋词索和，聊复断声，亦《盍各》之旨也。〕
　　蘼芜春思远。采芳馨愁贻，黛痕深敛。薄命怜化，倚东风罗袖，泪珠偷泫。瞑入西园，容易又林禽声变。那得相思，付与青蘋，自随蓬转。惆怅罗衾捫遍。便梦隔欢期，旧恩还恋。芳意回环，认鸳机锦字，断肠缄怨。继继丝丝，弃袅尽香心残篆。漫想歌翻壁月，临春夜满。
　　【评】叶恭绰曰：缠绵往复。（《广箧中词》二）

　　○玉楼春

　　好山不入时人眼，每向人家稀处见。浓青一桁拨云来，沈恨万端如雾散。山灵休笑缘终浅，作计避人今未晚。十年缁尽素衣尘，雪鬓霜髯尘不染。

　　○浪淘沙

　　〔自题《庚子秋词》后〕
　　华发对山青，客梦零星，几寒濡句慰劳生。断尽愁肠谁会得？哀雁声声。心事共疏檠，歌断谁听？墨痕和泪渍清冰。留得悲秋残影在，分付旗亭。

　　○满江红

　　〔朱仙镇谒岳鄂王祠，敬赋。〕
　　风帽尘衫，重拜倒朱仙祠下。尚彷佛英灵接处，神游如乍。往事低徊风雨疾，新愁黯淡江河下。更何堪雪涕读题诗，残碑打！黄龙指，金牌亚。旌旌影，沧桑话。对苍烟落日，似闻悲咤。气讋蛟鼍澜欲挽，悲生笳鼓民犹社。抚长松郁律认南枝，寒涛泻。（道光季年，河决开封，举镇惟岳祠无恙，壬午扶护南归，曾梦游祠下。）

　　○鹧鸪天

　　〔登玄墓还元阁，用叔问《重泊光福里》韵。〕
　　云意阴晴覆寺桥，秋声瑟瑟径萧萧。五湖新约尊前订，十月轻寒画里销。凭翠槛，数烟桡，一楼人外万峰高。青山阅尽兴亡感，付与松风话市朝。

　　右王鹏连词十七首，录自《半塘定稿》。

　　【集评】朱祖谋曰：君词导源碧山，复历稼轩、梦窗以还清真之浑化，与周止庵氏说契若针芥。《半塘定稿序》）叶恭绰曰：幼遐先生於词学独探本原，兼穷蕴奥，转移风会，领袖时流，吾常戏称为桂派先河，非过论也。彊村翁学词，实受先生引导。文道希丈之词，受先生攻错处，亦正不少。清季能为东坡、片玉、碧山之词者，吾於先生无间焉。（《广箧中词》二）

　　●沈曾植

　　沈曾植字子培，号异斋，晚号寐叟，浙江嘉兴人。道光三十年（一八五○）生。光绪庚辰（一八八○）进士，官至安徽布政使。清亡，侨寓上海，为一代儒宗。学识淹博，尤精於西北史地。所居海日楼，中外学人争往质疑问字，座客常满。民国十一年（一九二二）卒，年七十三。所著书已刊行者有《蒙古源流笺证》、《元秘史注》、《海日楼诗》、《曼陀罗呓词》等，尚不及全书十之一二云。

　　○渡江云

　　〔赠文道希〕
　　十分春已去，孤花隐叶，怊怅倚栏心。客游今倦矣！珍重韶光，还共醉花阴。长亭短堠，向从来雨黯烟沈。人何处？匣中宝剑，挂壁作龙吟。登临，秦时明月，汉国山河，尽云寒雁噤。行不得鹧鸪啼晚，苦竹穿林。寻常总道归帆好，者归帆愁与潮深。苍然暮，高山流水鸣琴。

　　○临江仙

　　〔沪上与子封同居作〕
　　倦客池塘残梦在，秋声不是春声。小屏风上数行程。三危玄趾，关塞不分明。楼阁平芜天远近，长宵圆月孤清。夜栏珍重短檠灯。对床病叟，欹枕话平生。

　　○前调

　　〔彊村词来，调高意远，讽味不足，聊复继声。〕
　　西北浮云车盖去，晚来心与飘风。高楼独上与谁同？名随三老隐，声在九歌终。不是凭栏无下意，新来筋力添慵。江心桃竹倚从容。音书迟雁字，经本閟龙宫。

右沈曾植词三首，录自《曼陀罗呓词》。

　　●文廷式

　　文廷式字道希，号芸阁，江西萍乡人。咸丰六年丙辰（一八五六）生。以父星瑞官高廉兵仆道，侨居广州。光绪壬午（一八八二）中式顺天乡试举人，庚寅（一八九○）成进士，殿试一甲第二名及第，授职编修，擢侍读学士。以盛名抗直，为忌者所中，罢官。戊戌（一八九八）政变，几陷不测。东走日本，为彼邦学者内藤虎等所推重。返国后盆潦倒，以光绪三十年甲辰（一九○四）座於萍乡，年四十九。廷式博学强识，慷慨有大志，尤长史部，著《纯常子枝语》，积稿数十册，近岁有人始为其整理完竣雕版行世。其门人徐乃昌刻其《云起轩词钞》一卷於《怀幽杂俎》中，与后来江宁王氏影印手稿本，互有出入，予曾辑录为《重校集评云起轩词》。文氏於清代浙西、常州两词派之外，独树一帜。朱孝臧题其词集云：“闲金粉、曹、郐不成邦。拔戟异军成特起，非关词派有西江，兀傲故难双。”（《彊村语业》卷三）亦可见其推许之至矣。（参阅沈曾植撰《文云阁暮表》及《昭萍志略》、《人物志》本传。）

　　○贺新廊

　　别拟西洲曲，有佳人高楼窈窕，靓妆幽独。楼上春云千万叠，楼底春波如毂。梳洗罢卷帘游目。采采芙蓉愁日暮，又天涯芳草江南绿。看对对，文鸳浴。侍儿料理裙腰幅，道带围近日宽尽，眉峰长蹙。欲解明聊寄远，将解又还重束。须不羡陈娇金屋。一霎长门辞翠辇，怨君王已失苕华玉。为此意，更踯躅。
　　【评】叶恭绰曰：何减东坡《乳燕飞华屋》。（《广箧中词》一）

　　○临江仙

　　〔壬午广州作〕
　　岭表寻春春色异，木棉处处开花。橹声人语共咿哑。蛮神依柽栝，水市足蚝虾。一曲招郎才调好，（道光间，招子容孝廉作《粤讴》，词甚凄丽。）闲听蜑女琵琶。剪风丝雨送归鸦。近来情性别，不员《素馨斜》。

　　○蝶恋花

　　九十韶光如梦里。寸寸关河，寸寸销魂地。落日野田黄蝶起，古槐丛荻摇深翠。惆怅玉箫催别意。蕙些兰骚，未是伤心事。重叠泪痕缄锦字，人生只有情难死！
　　【评】叶恭绰曰：沈痛。（《广箧中词》一）

　　○水龙吟

　　落花飞絮茫茫，古来多少愁人意！游丝窗隙，惊飚树底，暗移人世。一梦西来，起看明镜，二毛生矣！有葡萄美酒，芙蓉宝剑，都未称，平生志。我是长安倦客，二十年輭红尘里。无言独对，青灯一点，神游天际。海水浮空，空中楼阁，万重苍翠。待骖鸾归去，层宵回首，又西风起。
　　【评】王瀣曰：思涩笔超，后片字字奇幻，使人神寒。（手批《云起轩词钞》）叶恭绰曰：胸襟兴象，超越凡庸（《广箧中词》一）

　　○鹧鸪天

　　〔即事〕
　　劫火何曾燎一尘？侧身人海又翻新。闲拈寸砚磨龙世，醉折繁花点勘春。闻拆夜，警鸡晨，重重宿雾锁重闉。堆盘买得迎年菜，但喜红椒一味辛。

　　○浣溪沙

　　〔旅情〕
　　畏路风波不自难，绳床聊借一宵安，鸡鸣风雨曙光寒。秋草迷前日渡，夕阳红入隔江山。人生何事马蹄间？（用山巨源语）

　　○永遇乐

　　落日幽州，凭高望处，秋思何限？候雁哀鸣，惊麏昼窜，一片飞蓬卷。西风万里，逾沙越漠，先到斡难河畔。但苍然平皋接轸，玉关消息初断。千秋只有，明妃冢上，长是青青未染。闻道胡儿，祁连每过，泪落笳声怨。风霜未改，关河犹昔，汗马功名今贱。惊心是南山射虎，岁华易晚。
　　【评】王瀣曰：此作极以曹珂雪《和竹鬯雁门关》一首，其用意、用笔，各有独到处。又曰：后遍源出稼轩。（手批《云起轩词钞》）

　　○祝英台近

　　剪鲛绡，传燕语，黯黯碧云暮。愁望春归，春到更无绪。园林红紫千千，放教狼藉，休但怨连番风雨。谢桥路，十载重约钿车，惊心旧游误。玉佩尘生，此恨奈何许！倚楼极目天涯，天涯尽处，算只有濛濛飞絮。
　　【评】王瀣曰：此作得稼轩之骨。又曰：《愁望》以下，其怨愈深，后遍讽刺不少。（手批《霎起轩词钞》）叶恭绰曰：与稼轩《宝钗分》，同为感时之作。（《广箧中词》一）

　　○八声甘州

　　〔送志伯禺侍郎赴乌里雅苏台参赞大臣之任，同盛伯义祭酒、王幼霞御史、沈子培刑部作。〕
　　响惊飙越甲动边声，烽火彻甘泉。有六韬奇策，七擒将略，欲画凌烟。一枕瞢腾短梦，梦醒却欣然。万里安西道，坐啸清边。策马冻云阴里，谱胡笳一阕，凄断哀弦。看居庸关外，依旧草连天。更回首淡烟乔木，问神州今日是何年？还堪慰，男儿四十，不算华颠。
　　【评】王瀣曰：后遍豪宕而神色愈凄。（手批《云起轩词钞》）叶恭绰曰：有关掌故。（《广箧中词》一）

　　○摸鱼儿

　　〔惜春〕
　　恁啼鹃苦催春去，春城依旧如画。年年芳草横门路，换却王孙总马。春思乍，甚絮乱丝繁，又过寒食也！残阳易下。好飞盖西园，玉觞满引，秉烛共游夜。琼楼回，孤负缄词锦帕，铜仙铅泪休泻。落红可及庭阴绿？付与流清话。歌舞罢，便熨体春衫，今日从弃舍。雕鞍斩卸。纵行遍天涯，梦魂惯处，犹恋旧亭榭。
　　【评】王瀣曰：精粹之作，后遍尤深婉。读此，觉北宋稍率，南宋稍弱矣。（手批《云起轩词钞》）叶恭绰曰：回肠荡气，忠受缠绵。（《广箧中词》一）

　　○西江月

　　削竹闲栽菊枕，煮茶自洗椰瓢。一镫摇梦雨萧萧，苔院更无人到。世医已除眼缬，愁尘不上眉梢。布衣来往秀江桥，休问五陵年少。
　　【评】王瀣曰：句特疏秀。（手批《云起轩词钞》）

　　○翠楼吟

　　〔岁暮江湖，百优如■〈扌寿〉，感时抚已，写之以声。〕
　　石马沈烟，银凫蔽海，击残哀筑谁和？旗亭沽酒处，看大艑风墙轲峨。（王校：古歌辞有《大艑珂峨头》。手稿原作《轲峨》，徐刊作《峨轲》，岂知《峨》作《平》，不知《二十哿》原有《峨》作《仄》耶？）元龙高卧。便冷眼丹霄，难忘青琐。真无那！冷灰寒柝，笑谈江左。一笴，能下聊城，算不如呵手，试拈梅朵。茹鸠栖未稳，更休说山居清课。沈吟今我，只拂剑星寒，欹瓶花妥。清辉堕望穷烟浦，数星渔火。
　　【评】叶恭绰曰：气象颖异，彊村所谓“兀傲固难双”也。（《广箧中词》一）

　　○鹧鸪天

　　〔赠友〕
　　万感中年不自由，角声吹彻《古梁州》。荒苔满地成秋苑，细雨轻寒闭小楼。诗漫与，酒新萏，醉意世事一沧沤。凭君莫过荆、高市、滹水无情也解愁。
　　【评】叶恭绰曰：神似稼轩。（《广箧中词》一）

　　○好事近

　　〔湘舟有作〕
　　翠岭一千寻，岭上彩云如幄。云影波光相射，荡楼台春绿。仙撩鬓倚双扉，窈窕一枝玉。日暮九疑何处？认舜祠丛竹。
　　【评】玉瀣曰：秾绝！（手批《云起轩词钞》）

　　○忆旧游

　　〔秋雁  庚子八月作〕
　　恨霜飞榆塞，月冷枫江，万里凄清。无限凭高意，便数声长笛，难写深情。望极云罗缥渺，孤影几回惊。见龙虎台荒，凤凰楼回，远感飘零。梳翕，自来去，叹市朝易改，风雨多经。天远无消息，问谁裁尺帛，寄与青冥？遥想横汾箫鼓，兰菊尚芳馨。又日落天寒，平沙列幕边马鸣。

　　○南乡子

　　〔病中戏笔〕
　　一室病维摩，且喜闲庭掩雀罗。煮药■〈纟番〉书浑有味，呵呵！老子无愁世则那？莽莽旧山河，谁向新亭泪点多？惟有鹧鸪声解道：哥哥，行不得时可奈何！

　　右文廷式词十六首，录自文氏手写《云起轩词》及南陵徐氏《怀幽杂俎》本《云起轩词钞》。

　　【集评】夏敬观曰：近人惟文道希学士，差能学苏。（手批《东坡词》）冒广生曰：道希论本朝入词，谓：“曹珂雪有俊爽之致，蒋鹿潭有深沈之思，成容若学阳春之作而笔意稍轻，张皋文具子瞻之心而才思未逮。”又言：《自朱竹坨以玉田为宗，所选《词综》，意旨枯寂。后人继之，尤为冗漫，以二窗为祖祢，视辛、刘若仇仇，家法若斯，唐非巨谬！》（榆案：以上见《怀幽杂俎》本文氏《云起轩词钞自序》。）故其所作《云起轩词》浑脱浏漓，有出尘之致，亦可谓出其馀事，足了千人者矣。（《小三吾亭词话》卷一）胡先曰：《云起轩词》，意气飙发，笔力横恣，诚可上拟苏、辛，俯视龙洲。其令词秾丽婉约，则又直入《花间》之室。盖其风骨遵上，并世罕睹，故不从时贤之后，局促於南宋诸家范围之内，诚如所谓美矣善矣。（《学衡杂志》第二七期《评云起轩词钞》）

　　●郑文焯

　　郑文焯字小坡，一字叔问，号大鹤山人，又号冷红词客，奉天铁岭人，隶汉军旗。其自称高密郑氏者，诡托於康成之后也。咸丰六年（一八五六）丙辰生。父瑛棨，官陕西巡抚。一门鼎盛，兄弟十人，裘马丽都，惟文焯被服儒岈。中光绪乙亥（一八七五）举人，官内阁中书。旅食苏州，为巡抚幕客，四十余年。善诙谐，工尺牍，兼长书、画。雅慕姜变之为人，又精音律，深明管弦声数之异同，上以考古燕乐之旧谱。白石自制曲，其字旁所记音拍，皆能以意通之。民国七年戊年（一九一八）卒，年六十三，葬邓尉。所著词有《瘦碧》、《冷红》、《比竹余音》、《苕雅余集》。朱孝臧题云：“招隐处，大鹤洞天开。避客过江成旅逸，哀时无地费仙才，天放一闲来。”（《彊村语业》卷三）后删存为《樵风乐府》九卷，仁和吴昌绶并其所撰《词源斡律》等，合刊为《大鹤山房全集》。（参阅戴正诚撰：《大鹤山人年谱》及余旧撰《清季四大词人》。

　　○留春令

　　〔中秋夜，红楼离席。〕
　　镜华空满，怨红都在，旧时罗巴。早是销凝泪无多，怎留向临歧洒？枕上阳关催夙驾，忍今宵歌罢。从此西楼翠尊空，愿明月无圆夜。

　　○虞美人

　　镜屏香冷芙蓉荐，花趁人凝澹。问谁下马看梳头？长是画帘高卷卧清秋。宿妆留得新眉在，人意依前改。一沟脂水绕楼东，中有几行闲泪往来红。

　　○玉楼春

　　梅花过了仍风雨，著意伤春天不许。西园词酒去年同，别是一番惆怅处。一枝照水浑无语，日见花飞随水去。断红还逐晚潮回，相映枝头红更苦！

　　○采桑子

　　凭高满面东风泪，独立江亭，流水歌声，销尽年涯不暂停。归来自掩香屏卧，残月新莺，梦好须惊，知是伤春第几生？

　　○湘春夜月

　　最销魂，画楼西畔黄昏。可奈送了斜阳，新月又当门。自见海棠初谢，算几番醒醉，立尽花阴。念隔帘半面，香酬影答，都是离痕。哀筝自语，残灯在水，轻梦如云。凤帐笼寒，空夜夜报君红泪，销黯罗襟。蓬山咫尺，更为谁青鸟殷勤？怕后约误东风一信，香桃瘦损，还忆而今。

　　○谒金门

　　钗凤坠，人意不如初会。圆月后逢歌舞地，断肠明镜里。早是君心难恃，恨不玉颜先悴。恩重娇多情易费，枕函花有泪。

　　○浣溪沙

　　〔从石楼、石壁，往来邓尉山中。〕
　　一半梅黄杂雨晴，虚岚浮翠带湖明，闲云高鸟共身轻。山果打头休论价，野花盈手不知名，烟峦直是画中行。

　　○谒金门

　　行不得！黦地衰杨愁折。霜裂马声寒特特，雁飞关月黑。目断浮云西北，不忍思君颜色。昨日主今日客，青山非故国。
　　留不得！肠断故宫秋色。瑶殿琼楼波影直，夕阳人独立。见说长安如奕，不忍问君踪迹。水驿山邮都未识，梦回何处觅？
　　归不得！一夜林鸟头白。落月关山何处笛？马嘶还向北。鱼雁沈沈江国，不忍闻君消息。恨不奋飞生六翼，乱云愁似幕。
　　【评】叶恭绰曰：沈痛。（《广箧中词》二）

　　○迷神引

　　看月开帘惊飞雨，万叶战秋红苦。霜飙雁落，绕沧波路。一声声，催笳管，替人语。银烛金卢夜，梦何处？到此无聊地，旅魂阻。眷想神京，缥缈非烟雾。对旧河山，新歌舞。好天良夕，怪轻换华年柱。塞庭寒，江关暗，断钟鼓。寂寞衰灯侧，空泪注。苕苕云端隔，寄愁去。

　　○安公子

　　急雨惊鸣瓦，转檐风叶粉如酒。闭户青山飞不去，对沧洲屏画。换眼底衰红败翠供愁写。窥冷檠半落吟边ㄠ。正酒醒无寐，怊怅京书题罢。到此沈沈夜，为谁清泪如铅泻？梦想铜驼歌哭地，送西园车马。叹去后栏干一霎花开谢，空怨啼望帝春魂化。算岁寒南鹤，解道尧年旧话。

　　○六丑

　　〔芙蓉谢后作〕
　　又年芳催老，悄立遍栏干危碧。怨花后期，无言花暗泣，黦地谁惜？更洒黄昏雨，水环风佩，数断红消息。罗裳自染秋江色。繐帐才遮，珠茵旋积。盈盈怎堪攀摘？只轻朱薄粉，愁上簪帻。西园霜夕，照清池宴席。步绮凌波地，成往迹。曾前换尽吟客。纵仙城梦见，玉颜非昔。钗钿坠似曾相识。终不向一镜东风媚晚，鬓边狼藉。飘零恨独在江国。怕旧题锦段重重泪，无人赠得。

　　○庆春宫

　　〔冬绪羁吟〕
　　红叶家林，苍烟邻寺，岁残未了秋声。门柳鸦寒，庭莎蚕老，浸霜月气冥冥。夜窗灯晕，镇摇落山川旧情。伤心年事，何限繁华，不抵飘零。追思结客幽并，连骑云骄，看剑星横。谁分萧条，哀时词赋，过江无泪堪倾。暮鸿天远，奈重拍燕歌自惊。一生怊怅，拼与江南，空老兰成。

　　○前调

　　〔同羁夜集，秋晚叙意。〕
　　霜月流阶，芜烟衔苑，戍笳愁度严城。残雁关山，寒蛩庭户，断肠今夜同听。绕栏危步，万叶战风涛自惊。悲秋身世，翻羡垂杨，犹解先零。行歌去国心情，宝剑凄凉，泪烛纵横。临老中原，惊尘满目，朔风都作边声。梦沈云海，奈寂寞鱼龙未醒。伤心词客，如此江南，哀断无名。
　　【评】叶恭绰曰：长歌当哭。（《广箧中词》二）

　　○永遇乐

　　〔春夜梦落梅，感忆，因题。〕
　　江驿迢迢，片时枕上，春事如许！乱插晴宵，低横野水，凄断东风主。枝北枝南，眼看摇落，不为翠禽啼住。揽遣芳璚瑰满抱，觉来顿成今古！虚堂酒醒，倾城消息，误尽故山风雨。玉砌雕栏，伤心还见，系马郊园树。人间空有，晓寒一曲，谁信隔纱烟语？恁凄凉南楼夜笛，送春旧处。
　　【评】叶恭绰曰：故国之思。（《广箧中词》二）

　　○杨柳枝八首录五

　　〔赋小城梅枝〕
　　谁家笛里返生香？货国风流解断肠。头白伤春无限思，不应此树管兴亡。
　　到地春风不肯闲。南枝吹尽北枝残。吴宫多少伤心色，占得墙东几尺山！
　　采香径里晚烟空，濯粉池边晓露丛。一样故宫春寂寞，可怜无地著东风！
　　缟衣月下见前身，隔世惊逢绝世人。怊怅溪南数枝雪，为谁开落与江春？
　　万枝寒玉照溪桥，鹤语今年雪未销。自占东风故城曲，凄凉烟月属前朝。

　　右郑文焯词二十一首，录自仁和吴氏双照楼刊本《樵风乐府》。

　　【集评】俞樾曰：论其身世，微类玉田，其人与词，则雅近清真、白石。又曰：群词体洁旨远，句妍韵美。（《瘦碧词序》）文良曰：从弟小坡，少工侧艳，而不尽协律。南游十年，学琴於江夏李复翁，讨论古音，乃大悟《四上竞气》之■〈忄旨〉，於乐纪多所发明。故其为词声出金石，极命风谣，感兴微言，深美闳约，如杨守斋所讥《转折怪异，成不祥之音》者，庶几免与。（《箧中词续》三）易顺鼎曰：追扌覃雨宋，精辨七始，扶微蹄奥，梳栉披奏，听於无声，眇忽成律，使乐官比响，不累於咏歌，文士离华，靡淆於弦笛，故能郁伊善感，和平荡听。（同上）谭献曰《瘦碧词》研讨声律，辟灌光气，梦窗善学清真。（同上）又曰：《瘦碧词》持论甚高，离藻绮密，由梦窗以清真，近时作手，颇难其匹。（《复堂日记》）冒广生曰：铁岭郑叔问舍人，为兰坡中丞之子。家世兰錡，累叶通显。叔问独羁栖吴下，为东诸侯宝客。其神致清朗，怀抱冲远，真卫洗马一流人物。所著《瘦碧》、《冷红》诸词，规抚石帚，即制一题，下一字，亦不率意。本朝词家虽多，若能研究音律，深明管弦声数之异同，以上考古燕乐之谱者，凌次仲外，此为仅见。（《三小吾亭词话》卷二）叶恭绰曰：叔问先生，沈酣百家，撷芳漱润，一寓于词，故格调独高，声采超异，卓然为一代作家。读者知人论世，方盆见其词之工。（《广箧中词》二）

　　●夏孙桐

　　夏孙桐字闺枝，一字悔生，晚号闺庵，江苏江阴人。咸丰七年（一八五七年）四月二十二日生。光绪王辰（一八九二）进士，授编修，历任湖州、宁波、杭州知府。民国初入清史馆，嘉、道、同四朝臣工列传及循吏、艺术两汇传，凡一百卷，并出其手。又佐徐世昌辑《晚晴移诗汇》及《清儒学案》。民国三十年（《一九四一》十二月二十二日卒，年八十五。著有《观所尚斋文存》及《悔龛词》二卷。（以上据关赓麟撰行状）孙桐与朱祖谋为儿女亲家，祖谋尝言其从事倚声，实由孙桐诱导云。《悔龛词》收入《沧海遗音集》，续稿有龙氏忍塞应刊本。

　　○绛都春

　　〔分咏京师词人第宅，得纳兰容若渌水亭。〕
　　莲凋渚晚。问缑岭堕音，吹笙人远。豹尾退闲，蜗角幽栖依琼苑。重光词笔同凄怨，恁抱膝繁华轻遣。倚栏曾是，梨花落后，望春深浅。一片，璇流漱碧，绕鸳甃似带萝眷空眷。花底著书，席上题襟多英彦。鸟衣三度朱门换，只谢墅巢痕寻燕。邈然裙屐承平，梦华痕断。

　　○瑞龙吟

　　〔崇效寺看牡丹，用清真韵。〕
　　城南路，还见绣陌横芜，绀墙欹树。名花遍傍空王，石坛净扫，来寻胜处。小延伫，无恙笑春人面，暖风当户。酣香染彻仙衣，弹烟簇簇，翩翻欲语。多少繁华姚、魏，酒栏云散，销歌沈舞。难得过门相呼，游侣如故。钿车锦障，都入伤心句。僧寮外茶烟歇影，苔茵迟步。寸寸斜阳去。何人向说，凭栏意绪？春事留残缕。休更问明朝无端风雨，对花慰藉，燕雏相絮。

　　○南楼令

　　〔秋怀次韵〕
　　残叶下寒阶，秋风震旅怀。话莼鲈空自低回。莽莽神州兵气亘，听不得，泽鸿哀。夕照澹金台，销沈几霸才。对霜天尊酒悲来。丛菊漫词客泪，偏多傍，战场开。右夏孙桐词三首，录自《悔龛词》及《悔龛词续》。

　　●朱孝臧

　　朱孝臧一名祖谋，字古微，号沤尹，又号彊村，浙江归安人。咸丰七年（一八五七）丁已七月二十一日生。举光绪壬午（一八八二）乡试，明年、成二甲一名进士，改庶吉士，授编修，屡擢至侍讲学士、礼部侍郎。甲辰（一九○四），出为广东学政，与总督龃龆，引疾云。回翔江海之间，揽名胜，结儒彦自遣。民国辛未年（一九三一）十一月二十二日，卒於上海，年七十五。归葬吴兴道场山麓。孝臧始以能诗名，及官京师，交王鹏运，叶而专为词，勤探孤造，抗古迈绝，海内归宗匠焉。晚处海滨，身世所遭。与屈子泽畔行吟为类。故其词独幽忧怨悱，沈抑县邈，莫可端倪。尝校刻唐、宋、金、元人词百六十余家为《彊村丛画》，又辑《湖州词徵》二十四卷，《国朝湖州词徽》六卷，《沧海遗音集》十三卷，学者奉为宝典。其自为词，经晚岁删定为《彊村语业》二卷，身后其门人龙榆生为补刻一卷，入《疆屯遗书》中。（参阅《彊村遗书》附录陈三立撰：《朱公墓志铭》及夏孙桐撰行状。）

　　○鹧鸪天

　　〔九日，丰宜门外过裴村别业。〕
　　野水斜桥又一时，愁心空诉故鸥知。凄迷南郭垂鞭过，清苦西峰侧帽窥。新雪涕，旧弦诗，愔愔门馆蝶来稀。红萸白菊浑无恙，只是风前有所思。

　　○〔本事〕

　　龙榆生曰：此为刘光第被祸后作。刘为六君子之一，死戊戌之变。（《词学季刊》第一卷第三号）

　　○乌夜啼

　　〔同瞻园登戒坛千佛阁〕
　　春雲深宿虚坛，磬初残，步绕松阴双引出朱栏。吹不断，黄一线，是桑乾，又是夕阳无语下苍山。

　　○鹧鸪天

　　〔庚子岁除〕
　　似水清尊照鬓华，尊前人易老天涯。酒肠芒角森如戟，吟笔冰霜惨不花。抛枕坐，卷旧嗟，莫嫌啼煞后栖鸦。烛花红换人间世，山色青回梦里家。

　　○声声慢

　　〔辛丑十一月十九日，味聃赋《落叶词》见示，感和。〕
　　鸣螀颓墄吹蝶空枝，飘蓬人意相怜。一片离魂，斜阳摇梦成烟。香沟旧题红处，弃禁花憔悴年年。塞信急，又神宫凄奏，分付哀蝉。终古巢鸾无分，正飞霜金井，抛断缠绵。起舞回风，才知恩怨无端。天阴洞庭波阔，夜沈沈流恨湘弦。摇落事，向空山休问杜鹃。

　　○〔本事〕

　　龙榆生曰：此为德宗还宫后卹珍妃作。《金井》二句谓庚子西幸时，那拉后下令推堕珍妃於宫井，致有生离死别之悲也。（《彊村本事词》）

　　○木兰花慢

　　〔送陈伯弢之官江左〕
　　听枯桐断语，识君恨，十年迟。正溅泪花繁，迷归燕老，春去多时。相摧，梦华故地，怪单衣无路避尘缁。锦瑟看承暂醉，白头吟望低垂。差差，津馆柳成丝，离绪费禁持。问何计消磨，夕阳宦味，逝水心期？鸱夷，旧狂漫理，已沈阴江表杜鹃啼。莫上吴台北望，斜烟乱水凄迷。

　　○阮郎归

　　〔月夜维舟楞伽峡，山水幽忧。孟东野《石龙涡诗序》云：“四壁千仞，散泉如雨。”仿佛遇之。〕
　　千蕖无蒂著岩坳，飞帘啧雪消。湿云双束怒厓高，春湍不敢豪。烟橹阁，水镫飘，幽猨三两号。骖鸾仙路夜谁招？月华摇凤箫。

　　○烛影摇红

　　〔晚春过黄公度人境卢，话旧。〕
　　春瞑钩帘，柳条西北轻云蔽。博劳千啭不成晴，烟约游丝坠。狼藉繁樱划地，傍楼阴东风又起。千红沈损，鹎鵊声中，残阳谁系？容易消凝，楚兰多少伤心事。等闲寻到酒边来，滴滴沧洲泪。袖手危栏独倚，翠蓬翻冥冥海气。鱼龙风恶，半折芳馨，愁心难寄。

　　○摸鱼子

　　〔梅州送春，时得辇下故人三月几望书。〕
　　近黄昏悄无风雨，蛮春安稳归了。匆匆染柳熏桃过，赢得锦笺凄调。休重恼，问百五韶光，酝造愁多少？新颦旧笑，有拆绣池台，迷林莺燕，装缀半残稿。流波语，飘送红英最好，西园沈恨先扫。天涯别有凭栏意，除是杜鹃能道。归太早！何不待倚帘人共东风老？消凝满抱。恁秉烛呼尊，绿成阴矣，谁与玉山倒？

　　○浣溪沙

　　翠阜红厓夹岸迎，阻风滋味暂时生，水窗官烛泪纵横。禅悦新耽如有会，酒悲突起总无名，长川孤月向谁明？

　　○唐多令

　　廊荫转疏槐，圆蟾明上阶，倚空尊凉梦徘徊。多少清湘瑶瑟怨，几曾有，鹤飞来？镫萼半成灰，短书千里回，报岩扃晚桂都开。前度凭栏人换尽，问何事，恋天涯？

　　○减字木兰花八首录二

　　〔舟溯湟江，风雨凄戾，交旧存没之感，纷有所触，辄缀短韵，适踵《八哀》，非事诠择也。〕
　　盟鸥知否？身是江湖垂钓手。不梦黄粱，卷地顺秋涛殷卧床。楚宫疑事，天上人间空雪涕。谁诏巫阳？被发中宵下大荒。（富顺刘裴村光第）
　　剑头微吷，海水刺天漂热血。惨月中庭，谁解张弦受广陵？富春一角，零乱岩花朱鸟啄。白首何归？山色无人问是非。（桐卢袁重黎昶）

　　○夜飞鹊

　　〔香港秋眺，怀公度。〕
　　沧波放愁地，游棹轻回，风叶乱点行杯。惊秋客枕，酒醒后，登临倦眼重开。蛮烟荡无霁，飐天香花木，海气楼台。冰夷漫舞，唤凝龙直视蓬莱。多少红桑如拱，篝笔问何年，真割珠厓？不信秋江睡稳，掣鲸身手，终古徘徊。大旗落日，照千山劫墨成灰。又西风鹤中唳，惊笳夜引，百折涛来。

　　○祝英台近

　　〔钦州天涯亭梅〕
　　掩峰屏，喧石濑，沙外晚阳敛。出意疏香，还门岁华艳。暄禽啼破清愁，东风不到，早无数繁枝吹淡。已凄感，和酒飘上征衣，莓鬟泪千点。老去难攀，黄昏瘅云黯。故山不是无春，荒波哀角，却来凭天涯栏槛。

　　○清平乐

　　〔夜发香港〕
　　舷镫渐灭，沙动荒荒月。极目天低无去鹘，何处中原一发？江湖息影初程，舵楼一笛风生。不信狂涛东驶，蛟龙偶语分明。

　　○庆春宫

　　〔结草庵拜半塘翁殡宫作〕
　　颓堞衔烟，昏钟阁水，野鹃唤近清明。华表羁魂，黄垆吟伴，暗尘房槛深扃。断云玉笥，感词客依稀有灵。新腔愁倚，一■〈王戋〉泉华，还荐芳馨。哀弦冻折谁听？凄唳修罗，山鬼逢迎。蓬岛尘狂，芝田日晏，梦游翻羡骑鲸。泪珠千斛，弃一向寒原纵声。孤留何事？知世浮沤，休问残僧。

　　○洞仙歌

　　〔丁未九日〕
　　无名秋病，已三年止酒，但买萸囊作重九。亦知非吾土，强约登楼，闲坐到淡淡斜阳时候。浮云千万态，回指长安，却是江湖钓竿手。衰鬓侧西风，故国霜多，怕明日黄花开瘦。问畅好秋光落谁家？有独客徘徊，凭高双袖。

　　○小重山

　　〔戊申中秋作〕
　　翠湿篁阴小阁寒。酒消浑不耐，越罗单。水薲风起烛枝残。惊禽去，捎响碧琅玕。投老卧云关。眼中尘事满，素心难。天涯作计理孤欢。无情月，三度病中看。

　　○月下笛

　　〔闻促织感赋〕
　　冷月墙阴，凄凄碎响，替秋言语。羁人听汝，咽愁丝，黯无绪。空阶都是伤心地，恁禁得衰镫断雨。正宵碪四起，霜弦孤曳，宛转催署。愁误，金笼住。伴落叶长门，枕函慵诉。回纹罢织，旧家零乱机杼。西风凉换人间世，问憔悴王孙几度？等闲是变了潘郎发，梦寄谁去？

　　○洞仙歌

　　〔过玉泉山〕
　　残山胜帻，悄不成游计。满马西风背城起。念沧江一卧，白发重来，浑未信禾黍离离如此！玉楼天半影，非雾非烟，消尽西山旧眉翠。何必更繁霜，三两栖鸦，衰柳外斜阳作几？还肯为愁人住些时，只呜咽昆池，石鳞荒水。

　　○水龙吟

　　〔麦孺博挽词〕
　　峨如千尺崩松，破空雷雨飞无地。京华游侠，山林栖逐，斯人憔悴。一瞑随尘，九州来日，谅非吾事。正苍黄急劫，推枰撒手，浑不解，茫茫意。也识彭殇一例，怆前尘飙轮弹指。长城并马，沧溟击楫，穷秋万里。归卧荒江，中宵破梦，惨春衰涕。更《大招》愁赋，湘魂纵返，甚人间世？

　　○高阳台

　　〔花朝渝楼，同蒿叟作。〕
　　短陌飞丝，长波皱曲，市帘江柳争青。中酒年光，买春犹是旗亭。彩幡长记花生日，甚绿窗儿女心情。尽安排、画桁吴缣，钿阁秦筝。白头未要相料理，要哀吟狂醉，消遣馀生。无主东风，博劳怨不成声。朦胧几簇东栏雪，算今年又看清明。怕相逢，社燕归来，还诉飘零。

　　○摸鱼子

　　〔马鞍山访龙洲道人墓。山在昆山县西北隅。〕
　　占城阴颓云一角，有人持恨终古。书生满眼神州泪，凄断海东烟雾。坟上土，怕有酒能浇，蹋遍桥南路。英游迟汝。向笙鹤遥空，不逢骞、广，心事更谁诉？天难问，身世儒冠误否？凭渠笔力牛弩。铜琶无分《中兴乐》，消受此生栖旅。凭吊处，腾破帽疲驴，怅望千秋云。啼鹃最苦！要无主青山，有灵词客，来听断肠语。（自注：“行到桥南无酒卖，老天犹困英雄。”龙洲词断句也。苏绍叟忆刘改之词：“任槎上张骞，山中李广，商略尽风度。”

　　○好事近

　　〔灵隐夜归蒋氏湖庄作〕
　　湖气郁衣巾，步入宝坊林月。耐得山亭泉冷，信肝肠如雪。出山十里蟪蛄声，闻根甚时歇？据槁安心随地，又南邻钟发。

　　○摸鱼子

　　〔龙华看桃花〕
　　懒能探劫余芳信，年年闲了游骑。只林依旧霞千树，娇入上春罗绮。红十里，还一掩一层，淡沱烟光里。东风旋起。悄不似仙源，将家小住，便作避秦计。玄都梦，消兴金门游戏，梦回惆怅何世！华鬘天也无香色，说甚道场兴废？空徙倚，愉轻薄芳姿，未省伤春意。刘郎倦矣！任题遍花笺，都无好语，胜溅感时泪！

　　○小重山

　　〔晚过黄渡〕
　　过客能言隔岁兵，连村遮戍垒，断人行。飞轮冲暝试春程。回风起，犹带战尘腥。日落野烟生。荒萤三四点，淡於星。叫群创雁不成声。无人管，收汝泪纵横。

　　○齐天乐

　　〔乙丑九日，庸庵招集江楼。〕
　　年年消受新亭泪，江山太无才思。戍火空村，军笳坏堞，多难登临何地？霜飙四起，带惊雁声声，半含兵气。老惯悲秋，一尊相属总无味。登楼谁分信美，未归湖海客，离合能几？明日黄花，清晨白发，飘渺苍波人事。茱萸旧赐，望西北浮云，梦迷醒醉。并影危栏，不辞轻命倚。

　　○隔溪梅令

　　〔已已元日，赋示诘禅。〕
　　换年箫鼓沸邻东，故情空。镜里凋颜不媚烛花红，思悲今已翁！闲门芳信比人慵。问东风：留命伤春深浅酒杯中，去年同不同？

　　○木兰花慢

　　〔感春和苍虬〕
　　问东兰瘦雪，尚消得，几清明？是拆绣楼台，差池燕羽，佻巧鸠鸣。金铃未知系处，更苍苔颠倒藉红英。禁断寻芳意绪，交加中酒心情。多生，有客惜香盟，愁检痤花铭。潮数尽番风，强扶倭堕，还忍伶俜。阴晴，问春未准，怕到头开落总无声。梦里催归杜宇，香车不劝逢迎。

　　○南乡子

　　病枕不成眠，百计湛冥梦小安。际晓东窗鶗鴂唤，无端，一度残春惘然！歌底与尊前，岁岁花枝解放颠。一去不回成永忆，看看，唯有承平与少年。

　　○浣溪沙

　　〔元夕枕上作〕
　　连夕东风结苦阴，通明帘幕却偎衾，病躯无复酒怀侵。止药强名今日愈，探芳越减去年心，月华人意雨冥沈。

　　○汉宫春

　　〔真茹张氏园，杜鹃盛开。后期而往，零落殆尽，歌和榆生。〕
　　凄月三更，有思归残魄，啼噣能红。伤春几多泪点，吹渲栏东。绡巾揾湿，试潮妆微发琼钟。新敕赐，一窠瑞锦，昭阳临镜犹慵。携榼却悭才思，惹津桥沈恨，撩乱花茸。芳华惯禁闲地，不怨东风。鹤林梦短，委孤根竹裂山空。三嗅拾馨香细泣，何时添谱珍丛？

　　○渡江云

　　〔望苍虬不至，倚此致怀。〕
　　春装喧远素，倚楼倦睫，雁外数南程。旧京花事减，去住无端，坐阅柳条青，催人怨鴂，背夜月啼到无声。何计寻？白头料理，聚散隔年情。消凝，炉烟依恋，药里流连，分萍逢不定。浑未忘延秋湖舸，话雨床镫。心魂老去须相守，办岁寒尊酒平生。吟望苦，终期共惜伶俜。

　　右朱孝臧词三十三首，录自《彊村遗书》本《彊村语业》。

　　【集评】张尔田曰：先生所为词，跨常迈浙，凌厉跞朱，逌然而龙鸾翔，鬯然而兰苕发。似之有宋，声与政通，如范、如苏、如欧阳，深文而隐蔚，远旨而近言，三薰三沐，尤近觉翁。（《彊村遗书序》）又曰：侍郎词晚年颇取法於苏。（《龙榆生忍寒词序》）又曰：古丈晚年词，苍劲沈著，绝似少陵变州后诗。（《与龙榆生论彊村词书》）夏敬观曰：侍郎词蕴情高忧，含味醇厚，藻采芬湓，铸字造辞，莫不有来历，体涩而不滞，语深而不晦，晚亦颇取东坡以疏其气。（《忍寒词序》）王国维曰：近人词如复堂词之深婉，强村词之隐秀，皆在半塘老人上。彊村学梦窗，而情味较梦窗反胜，盖有临川、庐陵之高华，而济以白石之疏越者，学人之词，斯为极则。然古人自然神妙处，尚未见及。（《人间词话》下）冒广生曰：归安朱古微侍郎，中岁始填词，而风度矜庄，格调高简。王幼遐云：“世人知学梦窗，知尊梦窗，皆所谓但学兰亭之面；六百年来，真得髓者，古微一人而已。（《小三吾亭词话》卷二）叶恭绰曰：彊村翁词，集清季词学之大成，公谕翕然，无待扬榷。余意词之境界，前此已开拓殆尽，今兹欲求於声家特开领域，非别寻涂径不可。故彊村翁或且为词学之一大结穴，开来启后，应有继起而负其责者，此今日论文学者所宜知也。（《广箧中词》二）

　　●况周颐

　　况周颐原名周仪，字变竹，号蕙风，广西临桂人，原籍湖南宝庆。咸丰九年（一八五九）九月初一日生。以优贡生中式光绪五年（一八七九）乡试，官内阁中书。嗜倚声，与同里王鹏运共晨夕，於所作多所规诫，自是寝馈其间者五年。南归后，两江总督张之洞、端方先后延之入幕。晚居上海，以写文为活。民国十五年丙寅（一九二六）七月十八日卒，年六十八。葬湖州道场山。有词九种，合刊为《第一生修梅花馆词》，后又删定为《蕙风词》一卷，其门人赵尊狱为刊於《蕙风词话》后。周颐以词为专业，致力五十年，特精评品。所为词话，朱祖谋推为绝作云。（参阅冯开《况君墓志》及余旧撰》清季四大词人》。

　　○苏武慢

　　〔寒夜闻角〕
　　愁入云遥，寒禁霜重，红烛泪深人倦。情高转抑，思往难回，凄咽不成清变。风际断时，迢递天涯，但闻更点。枉教人回首，少年丝竹，玉容歌管。凭作（去）出百绪凄凉，凄凉惟有，花冷月闲庭院。珠帘绣幕，可有人听？听也可曾肠断？除却塞鸿，遮莫城乌，替人惊惯。料南枝明月，应减红香一半。
　　【评】王国维曰：境似清真，集中他作，不能过之。（《人间词话》下）叶恭绰曰：《珠帘绣幕》三句，乃夔翁所最得意之笔。（《广箧中词》二）

　　○摸鱼儿

　　〔咏虫〕
　　古墙阴夕阳西下，乱虫萧飒如雨。西风身世前因在，尽意哀吟何苦？谁念汝？向月满花香，底用凄凉语？清商细谱。奈金井空寒，红楼自远，不入玉筝柱？闲庭院，清绝却无尘土，料量长共秋住。也知玉砌雕栏好，无奈心期先误！愁谩诉，只落叶空阶，未是消魂处。寒催堠鼓。料马邑龙堆，黄沙白草，听汝更酸楚。

　　○水龙吟

　　〔已丑秋夜，赋角声《苏武慢》一阕，为半唐所击赏。乙未四月，移寓校场五条胡同，地遍宵警，呜呜达曙，凄彻心脾。漫拈此解，颇不逮前作，而词愈悲，亦天时人事为之也。〕
　　声声只在街南，夜深不管人憔悴，凄凉和并，更长漏短，彀人无寐。灯炧花残，香消篆冷，悄然惊起。出帘栊试望，半珪残月，更堪在，烟林外！愁入阵云天末，费商音无端凄戾。鬓丝搔短，壮怀空村，龙沙万里。莫谩伤心，家山更在，杜鹃声里。有啼乌见我，空阶独立，下青衫泪。

　　○减字浣溪沙（九首录二）

　　〔余赋樱花词屡矣，率羌无故实。偶阅黄公度《日本杂事诗注》及日人原善公道《先哲丛谈》，再占此九调。时乙犯大暑前一日。〕
　　万里移春海亦香，五云扶艦渡花王，从教彩笔费平章。萼绿华尤标俊赏，（绿者尤娟倩。）藐姑射不竞浓妆，遍翻芳谱只寻常。
　　舜水祠堂璨雪霞，广平铁石赋梅花，葛薇身世一枯槎。红树仙源仍世外，彩幡春色换邻家，过墙蜂蝶近纷。

　　○定风波

　　未问兰因已惘然，垂杨西北有情天。水月镜花终幻迹，赢得，半生魂梦与缠绵。户网游丝浑是罥，被池方锦岂无缘？为有相思能驻景，消领，逢春惆怅似当年。

　　○曲玉管

　　〔忆虎山旧游〕
　　两桨春柔，重闉夕远，尊前几日惊鸿影。不道琼箫吹彻，凄感平生。忍伶俜。杳杳蘅皋，茫茫桑海，碧城往事愁重省。问讯寒山，可有无限伤情？作钟声。换尽垂杨，只索损天涯丝鬓。那知倦后相如，春来苦恨青青。楚腰擎。抵而今消黯，点检青衫红泪，夕阳衰草，满目江山，不见倾城。
　　【评】叶恭绰曰：末三句亦所最自赏。（《广箧中词》二）

　　○西子妆

　　蛾蕊颦深，翠茵蹴浅，暗省韶光迟暮。断无情种不能凝，替消魂乱红多处。飘零信苦，只逐水沾泥太误。送春归，费粉娥心眼，低徊香土。娇随步。著意怜花，又怕花欲妒。莫辞身化作微云，傍落英已歌犹驻。哀筝似诉，最肠断红楼前度。恋寒枝昨梦，惊残怨宇。
　　【评】叶恭绰曰：怨断凄凉，意内言外。（《广箧中词》二）

　　○减字浣溪沙

　　〔听歌有感〕
　　惜起残红泪满衣，它生莫作有情痴，人天无地著相思。花若再开非故树，云能暂驻亦哀丝，不成消遣只成悲。

　　○前调二首

　　风雨高楼悄四围，残灯黏壁淡无辉。篆烟犹袅旧屏帏。已忍寒欺罗袖薄，断无春逐柳县归，坐深愁极一沾衣。
　　一乡温存受落晖。伤春心眼与愁宜，画栏凭损缕金衣。渐冷香如人意改，重寻梦亦昔游非，那能时节更芳菲？

　　右况周颐词十一首，录自惜阴堂刊本《蕙风词》。

　　【集评】王国维曰：蕙风词小令似叔原，长调亦在清真、梅溪间，而沈痛过之。彊村虽富丽精工，犹逊其真挚也。天以百凶成就一词人，果何为哉？（《人间词话》下）叶恭绰曰：夔笙先生与幼遐翁崛起天南，各树旗鼓。半塘气势宏阔，笼罩一切，蔚为词宗，蕙风则寄兴渊微，沈思独往，足称巨匠；各有真价，固无庸为之轩轾也。（《广箧中词》二）

　　●汪兆镛

　　汪兆镛字伯序，号憬吾，广东番禺人，原籍浙江山阴。咸丰十一年（一八六一）生。光绪十五年（一八八九）举於乡，两应礼部试，不售，遂南归，为人佐治。辛亥后侨居澳门，闭户撰述。尝受业陈澧门下，治经、治史，一以师说为归。民国二十八年（一九三九）卒，年七十九。著有《晋会要》、《碑传集三编》、《微尚斋诗文集》、《雨屋深镫词》等。（参阅张尔田撰：《汪君墓志铭》）

　　○忆旧游

　　〔登韶州九成台〕
　　隐林梢半角，危榭荒台，蹋碎凉烟。无限苍茫意，恰冷冷虚籁，飞到吟边。晚风暗吹双鬓，秋影不堪怜念津鼓敲寒，垂镫煮梦，销损华年。留连，感今古，问法曲南薰，遗响谁传？胜平芜残照，添数丝柳，摇落山川。枨触天涯情绪，凄咽答幽蝉，休更计明宵，疏篷冻雨人独眠。
　　【评】叶恭绰曰：神似玉田。（《广箧中词》三）

　　○柳梢青
　　雨暗烟昏，故园何处？花落成茵。几日离愁，闲抛笛谱，懒拂筝尘。尽教燕去莺嗔，休忘却东风旧因。梦里还寻，愁边独写，忍说残春？
　　【评】叶恭绰曰：欲言不尽。（《广箧中词》三）

　　○蝶恋花

　　〔榆生以咏木棉词见示，奉和一阕。（广州北城，跨粤秀山，山多红棉，暮春花时，照耀雉堞间，伟丽绝胜。闻山中人云：“二十年来，林壑多贸，非承平日风景矣！”）〕
　　霸气销沈山■〈田带〉嵲。望极愁春，春酿花如血。照海烧空夸独绝，东风笑客谁堪折？一片芜城都饱阅。火树年年，摇落清明节。听取鹧鸪啼木末，画情空忆山樵说。（木棉一名烽火树。乾隆间，粤人郭乐郊善画木棉鹧鸪，黎二樵喜作红棉碧嶂图，一时齐名。）

　　右汪兆镛词三首，录自《雨屋深镫词》及《词学季刊》。

　　【集评】夏敬观曰：憬吾词致力姜、辛，自抒怀抱，其品概亦今日之广阝湛若也。（《忍古楼词话》）

　　●俞陛云

　　俞陆云字阶青，浙江德清人。同治七年戊辰（一八六八）三月十七日生。祖樾，近代经师。陆云承家学，光绪戊戌（一八九八）科会试成进士，殿试一甲三名及第，授编修。壬寅（一九○二）出任四川乡试副考官，著《入蜀驿程记》。辛亥后，寄寓北京，一九五○年十月十二日卒，年八十三。刊有《乐静词》。

　　○浣溪沙

　　风皱柔怀水不如，碧城消息近来疏，嫩凉人意倦妆梳。锦幄明灯鸳索梦，文梁斜日燕窥书，瞢腾浑不信当初。
　　莫向流萍托爱恨，侵阶罗礼怨黄昏，单衾残烛与温存。风定流尘栖绣榻，街空斜月掩朱门，秾华如水澹留痕。

　　○高阳台

　　辛已岁，先室绚华，侍祖外舅彭刚直公归衡阳。时余年十四，妇年十六。舟发胥江，依依惜别，为第一度分襟处。三十年来，伤离感逝之怀，为得逢人而语？黄陵瑶瑟，飚乘仙女之踪；元武明珠，泪结相思之字。野水孤帆，城阴一角，夕阳无语，离思当年，低回独喻云。
　　崎岸无人，乱山如梦，重来尽耐思量。乍展情芽，娇憨骑竹年光。关河未识天涯远，只难禁酸沁回肠。掩离觞，忍泪低鬓，已湿罗裳。嘘寒问暖寻常语，到临歧嘱付，垂老难忘。小坐迁延，一双人影斜阳。卅年绮恨飘风过，剪秋灯谁话沧桑？向横塘，淡月昏烟，独雁回翔。

　　○浣溪沙

　　〔重过陶然亭〕
　　山色林光一碧收，小车穿苇宛行舟，退朝裙屐此淹留。衰柳有情还系马，夕阳如梦独登楼，题墙残字鲜花秋。（庚寅春，偕宗子戴、姜颖生诸君来游，见西墙有雪珊女史题句云：“柳色随山上鬓青，白丁香折玉亭亭。天涯写遍题墙字，只怕流莺不解听。”三十载重游，旧题已漫漶矣。）

　　○前调

　　〔忆苕溪旧游〕
　　偃月桥西曲港通，贪看山色屡支篷，轻衫凉约野塘风。采陇割苗环稚子，蔗田舞杖醉村翁，近乡人语乐年台。
　　数点频花映钓矶，几弯桑径隐柴扉，溪中云影逐帆飞。秋水黄欹渔断竹，朝阳红丽舵楼衣，乡园风物总依依。薄晚轻舟任所之，沿流村屋上灯迟，归鸦占尽绿杨枝。芳草久荒高士宅，残花犹发女郎祠，夕阳吟望自移时。

　　右俞陆云词七首，录自家刊本《乐静词》。

　　●赵熙

　　真熙字尧生，号香宋，四川荣县人。同治六年丁卯（一八六七）九月十三日子时生。光绪庚寅（一八九○）进士，授编修，转江西道监察御史，以抗直敢言，著称清季。工诗，善书，间亦作画。诗篇援笔立就，风调冠绝一时。偶撰戏词，传播妇孺之口。喜奖掖后进，不为岸岸。蜀中遭乱，寇盗不敢侵，人以拟之《郑公乡》云。民国三十七年（一九四八）九月二十七日（阴历八月二十五日申时）卒於故里，年八十二。熙素不填词，壬子自沪归里后，於六百日中，成《香宋词》三卷，丁已（一九一七）刊於成都，自后绝不复作。诗篇随手散落，有手写《峨眉纪行诗》，曾影印行世，传本甚稀。近由其门人周善培、江庸等辑录遗稿，排印为《香宋诗前集》二册，亦非其全也。

　　○三姝媚

　　〔下平羌峡〕
　　凉烟秋满灞，出平羌山光水光如画。近绿遥青，■〈礻亲〉小滩蓑笠，夕阳桑柘。雁路高寒，闲动了江湖情话。半世天涯，无福移家，海棠香社。前渡嘉州来也！指竹里龙泓，酒乡鸥榭。一段天西，想万苍千翠，定通卬雅。断塔林梢，诗思在乌尤山下。淡淡青衣渔火，寒钟正打。
　　【评】叶恭绰曰：诗人之词。（《广箧中词》三）

　　○甘州

　　〔寺夜〕
　　任西风吹老旧朝人，黄花十分秋。自江程换了，斜阳瘦马，古县龙游。归梦今无半月，蔬菜满荒丘。笠青山影，留我僧楼。次第重阳近也！记去年此际，海水西流。问长星醉否？中酒看吴钩。度今宵雁声微雨，赖碧去红叶识乡愁。清钟动，有无穷事，来日神州。
　　【评】叶恭绰曰：苍秀入骨。（《广箧中词》三）

　　○婆罗门令

　　〔雨月来蜀中化为战场，又日夜雨声不绝，楚人云：“后土何时而得乾也！”山中无歌哭之地，黯此言愁。〕
　　一番雨滴心儿碎，番番雨便滴心儿碎。雨滴声声，都妆在心儿里。心上雨干甚些儿事？今宵滴声又起，自端阳已变重阳味。重阳尚许花将息，将睡也，者天气怎睡？问天老矣，花也知未？雨自声声未已，流一汪儿水，是一汪儿泪！

　　右赵熙词三首，录自《香宋词》。

　　【集评】夏敬观曰：香宋词芬芳悱恻，骚、雅之遗，固非詹詹小言也。（《忍古楼词话》）

　　●桂念祖

　　桂念祖一名赤，字伯华，江西德化人。同治八年（一八六九）生，与夏敬观同师皮锡瑞，经词章，根柢深厚。光绪丁酉（一八九七）上副举。以甲午（一八九四）受刺激，戊戌（一八九八）从康、梁变政，主沪萃报馆。梁启超离湖南，举念祖代时务学堂讲席。未行而难作，念祖匿於乡，旋趣金陵，依杨文会学佛。嗣后留学日本十余年，以民国四年（一九一五）三月五日客死。临终，自撰挽联云：“无限惭惶，试回思囊日壮心，只余一恸。有何建白？惟收拾此番残局，准备重来。”（参考《忍古楼词话》及欧阳渐撰：《桂伯华行述》。）遗词收入《艺蘅馆词选》者三首，连《忍古楼词话》所载，共六首而已。

　　○临江仙

　　落尽红英千点，愁攀绿树千条。云英消息隔蓝桥。袖间今古泪，心上往来潮。懊恼寻芳期误，更番怀远诗敲。灵风梦雨自朝朝。酒醒春色墓，歌罢客魂消。
　　【评】叶恭绰曰：语含哲理，诗杂仙心。（《广箧中词》二）

　　○菩萨蛮

　　〔读小山词〕
　　才华已为情锁损，那堪又被多情困？珠玉女儿喉，新词懒入眸。清愁消不得，梦入莲花国。方信断肠痴，断肠天不知。

　　右桂念祖词二首，录自《艺衡馆词选》，依《广箧中词》及《忍古楼词话》校正。

　　●张尔田

　　张尔田一名采田，字孟劬，浙江钱塘人。同治十三年（一八七四）正月二十九日生。父上和，曾从蒋春霖受词学，又与郑文焯为词画至交，侨寓苏州，著有《吴沤烟语》。尔田治史学及《俱舍论》甚深。清季官候补知府。民国初建，预修《清史》，旋任北京大学教授，晚为燕京大学国学总导师。以民国三十四年（一九四五）阴历正是初七日卒，年七十二。著有《史微》、《玉溪生年谱会笺》、《清史后妃传》、《遯盫文集》等书。《遯盫乐府》一卷，刻入《沧海遗音集》。余为别刊二卷本，最为完仆。（参阅《词学季刊》尔田撰：《大鹤山人逸事》及夏敬观著：《忍古楼词话》。）

　　○烛影摇红

　　〔晚春连雨，感怀。〕
　　轻暖轻寒，谢巢愁损双栖燕。东风只解绊杨花，往事和天远。半镜流红涴遍，荡愁心伤春倦眼。数峰窥户，约略残颦，一眉新怨。寥落空尊，少年曾预西园宴。流光销尽雨声中，此恨凭谁遣？容易林禽又变，绿尘飞蔷薇弄晚。恹恹睡起，澹日花梢，无人庭院。

　　○三姝媚

　　〔中秋夜，感遇成歌。〕
　　西堂残烛ㄠ。荡帘波沈沈，镜天无罅。细浪芳尊，绕桂丛犹记，赏秋栏夜。露脚飞迟，双鬓安花飘凉麝。望里琼空，依约年时，半镫蛩话。春老兰情衰谢。欢旧箧题香，怨红销帕。扇底圆姿，问故山眉意，澹蛾谁画？倦眼霄程，还自觑仙軿来下。那更苍龙侵晓，瑶台梦惹。

　　○木兰花慢

　　〔尧化门车中作〕
　　倚轮天似醉，问何地，著羁才？看乱雪荒壕，春鹃泪点，残梦楼台。低徊笛中怨语，有梅花休傍故园开。燕外寒欺酒力，莺边暖阁吟怀。惊猜，鬓缕霜埃。杯暗引，剑空埋。甚萧瑟兰成，江关投老，一赋谁衰？秦淮旧时月色，带栖乌还过女墙来。莫向危帆北睇，山青如发无涯！

　　○采桑子

　　〔史馆秋蓼〕
　　旧家池馆栽无地，一角墙东，画出霜容，澹到秋心不许红。夕阳著意相怜藉，媚尽西风，蝶梦烟空，明日登楼送塞鸿。

　　○玉漏迟

　　〔古微丈逝世海上，读弁阳翁吊梦窗《锦鲸仙去》句，怆怀万端，即用其调，以当哀些。〕
　　乱离词客少！锦鲸仙去，鹤归华表。把酒生平，都是旧时言笑。零落霜腴润墨，流怨入江南哀调。春恨渺，十年心事，残鹃能道。白头饱阅与亡，又浅到红桑，海尘扬了！万里吞声，凄绝杜陵愁抱。归唱水云夜壑，料应比人间春好。鸥梦觉，沈沈卞峰残照。

　　○声声慢

　　〔闲步郊原，追念彊村翁，凄然成咏。〕
　　碧将山断，红带霞分，登临何限沾衣？醉后羊昙，西园处处花飞。芒洲已无杜若，便涉江欲采贻谁？还解佩，甚楚兰盈把，都化相思？怕听黄垆碎语，几夜窗秉烛，惊梦犹疑。旧隐鸥边，如今应怅人非。飘零坠梅怨曲，尚泠泠海上心期。愁更远，抚霜鸿弹断素徽。

　　○鹧鸪天

　　〔六十自述〕
　　六十明朝过眼新，镜中吟鬓老於真。寄生槐国原无梦，避世桃源岂有津？苍狗幻，白鸥驯，安排歌泣了闲身。百年垂死今何日？曾是开天乐世人！

　　○石州慢

　　〔《上彊村授砚图》，为榆生题。〕
　　蜕后哀蝉，珍重瓣香，词老亲敕。高情无著庵中，梦冷闲鸥成忆。药炉禅榻，几人夜半传衣，踏天直割蟾蜍月。彩笔素心违，想吟边头白。休说，薰香红袖，谏草青蒲，旧家遗直。■〈纟番〉谱新声，流怨云腴能识。劝君携取，萧条异代吾师，晴窗长伴研朱滴。泼墨《霅川图》，满空江烟阔。

　　○木兰花令

　　繁华催送，人世恍然真一梦。何处笙歌？水殿风来散败荷。饥乌啄肉，回首都亭三日哭。国破城空，残照千山泪点红。

　　○满庭芳

　　〔丁丑九月，客燕京，书感。〕
　　照野江烽，连天海气，物华卷地休休！残阳一霎，怎不为人留？几点昏鸦噪晚，荒村外鬼火星稠。伤高眼，还同王粲，金难强登楼。惊弓如塞雁，林间失侣，落影沙洲。便青山纵好，何处吾丘？夜夜还乡梦里，分飞阻重到无由？空城上，戍旗红闪，白日淡幽州。

　　○浣溪沙

　　著意人前晕翠螺，娇多贪耍不成歌，长裙出水碾新荷。斗帐罢熏添古刺，香轮催发响摩托，月明归路奈君何？

　　○渡江云

　　〔僦园杂时花木，颇有终焉之志，赋示榆生、瞿禅。〕

　　溪堂何处好？杂花手植，背郭俯晴郊。十年云海卧，自断音书，泛宅到渔樵。舟横野彴，渐梦落江雨春潮。兰径深，隔怜疏援，紫蔓上藤梢。无聊，墙东遗世，塞北为家，任旁人一笑。休更惊羌村烽火，投老安巢。绿阴满地初宜夏，步水曲山鸟相招。沈醉语，生涯换得枯瓢。

　　右张尔田词十二首，录自忍塞卢刊本《遯盫乐府》。

　　【集评】夏敬观曰：君自遘世蹇屯，盆励士节，勤撰述。其寓思於词也，时一倾吐肝肺芳馨，微吟斗室间，叩於窈冥；诉於真宰，心癯而文茂，旨隐而义正，岂馀子所能几及哉？（《遯盫乐府序》）叶恭绰曰：孟劬词渊源家学，濡染甚深，与大鹤研讨，复究极幽微，故所作亦具冷红神理。（《广箧中词》三）

　　●陈洵

　　陈洵字述叔，广东新会人。少有才思，游江右十余年。晚岁教授广州中山大学。归安朱孝臧见其词，甚加推许，尝称新会陈述叔、临桂况夔笙为《并世两雄，无与抗手》。又为校印所著《海绡词》，并题句曰：《雕虫手，千古亦才难。新拜海南为上将，试要临桂角中源，来者孰登坛？》亦见其推许之至矣。其后复收入《沧海遗音集》，共二卷。洵生性孤峭，少与顺德黄节善。番禺梁鼎芬每为扬誉，并称《陈词黄诗》。以同治十年（一八七一）生，民国三十一年（一九四二）五月初六日卒於广州，年七十二。（参考黄节《海绡词序》及《同声月刊》第二卷第六号予所撰《陈海绡先生之词学》）尚有遗词一卷，待刊。

　　○六丑

　　〔木棉谢后作〕
　　正朱华照海，带碧瓦参差楼阁。故台更高，无风花自落，一梦非昨。过眼千红尽，去来歌舞，怨粉轻衣薄。青山客路鸪啼恶。泪断香县，灯收雨箔。颓然旧游城郭，尚幢幢日盖，残霸天邈。川盘岭礴，算孤根易托。顿有离家恨，何处著？争枝又闹群雀。似依依念定，惹茸曾约。芳韶好柳黄初啄。得知道一样天涯化絮，到头漂泊。山中事分付榴萼。笑燕子尚恋西园夜，春归未觉。

　　○长亭怨慢
　　〔谭子端家燕巢复毁，再赋。〕
　　正飞絮人间无主，更听凄凄，碧纱烟语。梦迹空梁，泪痕残照有今古。托身重省，都莫怨狂风雨。自别汉宫来，眄故国平居何处？且住？甚寻常客恨，也到旧家闲宇？天涯又晚，恐犹有野亭孤露。漫目断黯黯云樯，付村落黄昏衰鼓。向暗里销凝，谁念无多桑士？

　　○瑞龙吟

　　〔庄头村花田，自五代迄今，盖亦地之韵者。余既来游，感欢今昔，托之於音。〕
　　是何世？依旧占水耕花，就桥通市。朝朝簪约裾盟，有情未免，多才尽费。凝愁睇，惰共露晞平晓，梦痕清眦。分携敛日垆烟，步波皱损，娇尘漫委。遍称天涯芳怨，眼中今古，秋声还起。谁惜故山衰迟，吟畔憔悴。鲛绡罢织，愁迸蛮珠碎。伤心到无人为省，荒村年岁。换劫鬘华坠。海风卷尽，宫斜废隧。须信吾乡美，终未比仙源桃花春水。感时倦客，空抛铅泪。

　　○虞美人

　　芳菲冉冉辞鶗鴂，又作人间别。黄昏楼殿月冥濛，一夜高寒相望断天风。宫衣瘦尽苕华在，不信连环解。无情辽水自年年，只有雁飞犹见旧山川。

　　○前调

　　〔夜栏炳烛，聊复命题。〕
　　兰成先自吟魂断，雁塞龙沙远。炉烟销尽始孤明，恰称天涯今夜此时情。凄花飐飐流尘泊，惜别心如昨。曙窗谁为唤啼红？故国新霜帘幕梦华中。

　　○风入松

　　〔重九〕
　　人生重九且为欢，除酒欲何言？佳辰惯是闲居觉，悠然想今古无端。几处登临多事，吾卢俯仰常宽。菊花全不厌衰颜，一岁一回看。白头亲友垂垂尽，尊前问心素应难。败壁哀蛩休诉，雁声无限江山。
　　【评】叶恭绰日：沈厚转为高浑，此境最不易到。（《广箧中词》三）

　　○水龙吟

　　〔丁卯除夕〕
　　春来准拟开怀，是谁不放残年去？寒更灯火，断魂依在，严城戍鼓。天北天南，一声归雁，有人愁苦。算寻常经过，今年事了，都休向，明朝语。光景花前冉冉，倚东风从头还数。因循却怕，登临无地，夕阳如故。烂醉生涯，颓然自卧，懒歌慵舞。待鸣难唤起，白头簪胜，尽平生度。

　　○南乡子

　　〔已已三月，自郡城归乡，过区华吾西园话旧。〕
　　不用问田园，十载归来故旧欢。一笑从知春有意，篱边，三两余花向我妍。哀乐信无端，但觉吾心此处安。谁分去来乡国事，凄然，曾是承平两少年？

　　○烛影摇红

　　〔沪上留别彊村先生〕
　　鲈脍称杯，树声一夜生离怨。趁潮津月向人明，还似当时见。芳草天涯又晚，送长风萧萧去雁。凄凉客枕，宛转江流，朅来孤馆。头白相看，后期心数逡巡遍。此情江海自年年，分付将归燕。襟泪香兰暗泫，两无言青天望眼。老怀翻怕，对酒听歌，吴姬休劝。

　　○宴山亭

　　〔辛未九日，与风余诸子风雨登高。〕
　　闲梦东篱，栖绝素心，暝色相携高处。残照翠微，旧月黄昏，佳约有时风雨。漫惜多阴，知道是秋光谁主？凝伫，曾旧识江山，看人无语。还喜，身健登临，且随分清尊，慰秋良苦。漉巾爱酒，岸帻簪花，商略较谁风度？尽日停云，休更忆昔年亲故。迟暮，须料理幽居词赋。

　　○玉楼春

　　〔酒边偶赋，寄榆生。〕
　　新愁又逐流年转，今岁愁深前几浅。良辰乐事苦相寻，每到会时肠暗断。山河雁去空怀远，花树莺飞仍念乱。黄昏晴雨总关人，恼恨东风无计遣。

　　右陈洵词十一首，录自《沧海遗音集》本《海绡词》及未刊稿。

　　【集评】朱孝臧曰：海绡词神骨俱静，此真能火传梦窗者。又曰：善用逆笔，故处处见腾踏之势，清真法乳也。又曰：卷二多朴之作，在文家为南台，在诗家为渊明。（彊村老人手批：《海绡词》）张尔田曰：比阅近代词集颇多，自当以樵风为正宗，彊村为大家也。述叔、吷盫，各有偏胜，无伤词体。阳阿才人之笔，苍虬诗人之思，降而为词，似欠本色。又曰：苍虬颇能用思，不尚浮藻，然是诗意，非曲意，此境亦前人所未到者。述叔、吷盫，皆从词入，取径自别，但一则运典能曲，一则下笔能辣耳。（《与龙榆生论词书》）叶恭绰曰：述叔词最为彊村翁所推许，称为一时无两。述叔词固非襞积为工作者，读之，可知梦窗真谛。（《广箧中词》三）

　　●梁启超

　　梁启超字卓如，号任公，广东新会人。清同治十二年（一八七三）正月二十六日生。为南海康有为弟子。光绪间，与有为鼓吹变法，世号《康梁》。戊戌政变后，亡命日本。民国初，一任财政总长，旋复漫游欧陆。晚岁主讲清华大学研究院，台意著书。民国十八年（一九二九）一月十九日卒於北平，年五十六。有《饮冰室全集》，卷帙浩繁，附词一卷。

　　○金缕曲

　　〔丁未五月归国，旋复东渡，却寄沪上诸子。〕
　　瀚海飘流燕，乍归来依依难认，旧家庭院。唯有年时芳寿在，一例差池双剪。相对向斜阳凄怨。欲诉奇愁无可诉，算兴亡已惯司空见。忍抛得，汪如线。故巢似与人留恋。最多情欲黏还坠，落泥片片。我自殷勤卫来补，珍重断红犹软。又生恐重帘不卷。十二曲栏春寂寂，隔蓬山何处窥人面？休更问，恨深浅。
　　【评】叶恭绰曰：“深心托豪素。”（《广箧中词》二）

　　右梁启超词一首，录自《艺蘅馆词选。》

　　●易孺

　　易孺号大厂，又号韦斋，广东鹤山人。同治十三年（一八七四）三月十三日生。原名廷熹，字季复。早岁疑业广雅书院，为陈澧再传弟子。中年游学日本，习师范。旋从杨文会学佛。工诗、词、书、画，尤精篆刻。历任北京高等师范学校、上海音乐院教授。与萧友梅合作新体乐歌，盛行於民国初年。晚岁穷愁潦倒，以民国三十年（一九四一）十一月初九晬於上海，年六十八。孺填词务为生涩，爱取周、吴诸僻调，一一依其四声虚实而强填之，用心至苦，自谓“百涩词心不要通”云。有写本《大厂词藁》行世。遗制《和玉田词》一卷，渐趋疏隽，待刊。

　　○霜花腴

　　〔九日浦江园〕
　　怨潮暮咽，对莽苍迢迢，胜写心枯。衰草烟冥，碧天去皱，秋花未引清娱。乱蓬已疏，奈泪深先沐茱萸。怕残蝉做足销凝，梦凄声晚渺寒芜。仙客醉枫山路，竞分笺刻烛，记在西湖。佳节都过，闲情依旧，而今悲迹全孤。据愁槁梧，恼暗茸羞帽微乌。更沧溟雁远帆迟，几人知寓书？

　　○满江红

　　〔不匮词翁、忍寒教授皆肠和拙作《满江红》之阕，驩感何既？别触怆伤，更次前韵，分呈诲督。〕
　　一叶与舆，惨换了几分颜色。谁忍问二陵风雨，六朝城阙。雨粟哭从仓颉后，散花妙近维摩侧。因不成《鬲指念奴娇》，声声歇。尘根断，无生灭。山河在，离言说。胜仓皇辞庙，报君以血。蜀道鹃魂环佩雨，胡沙马背琵琶月。莽乾坤今日竟如何？同倾缺。

　　○虞美人

　　霜中枫冷犹红舞，樵笛凭谁谱？不求老屋得三间，让与枯僧和饿占名山。幽兰自尔能心素，休作倾城顾。水清拈取一枝看，忍向春风为伴卷帘寒。

　　右易孺词三首，录自《厂词稿》及《和玉田词》。

　　【集评】叶恭绰曰：大庵词审音琢句，取径艰涩。兹绿其较疏快之作，解人当不难索也。（《广箧中词》三）

　　●夏敬观

　　夏敬观字剑丞，号盥人，又号吷庵，江西新建人。光绪元年（一八七五）王月初十日生於长沙。甲午（一八九四）举人，历任三江师范学堂、复旦、中国公学监督，江苏巡抚参议，署提学使。民国初，任浙江教育厅长。旋退隐沪西，叶室康家桥，小有花木之胜。家精庖馔，恒与词流啸咏其间。通经、史、工诗、词。晚岁斥卖旧宅，以鬻书自给。一九五三年五月十四日（农历四月初二日）卒，年七十九。著有《汉短箫铙歌注》、《词调溯源》、《忍古楼词话》、《忍古楼诗集》、《吷庵词》等书。

　　○解连环

　　〔溪花零落，秋意渐深。偶溯旧游，不胜迟暮之感，因赋此解，以遣愁怀。〕
　　后溪灯阁，迎发萤度水，乱投帘幕。待兔影才转高梧，听斜透楼钟，四鸣街柝。綷■〈纟蔡〉衣声，误风卷叶啼廊角。早空梁射眼，照见玉人，粉泪双落。苍苔印残绣屩，记银屏抱汲，秋断栏索。翠带压千叠愁香，绕衰柳弯堤，恨阻幽约。几日惊飙，对万顷疏红残萼。问谁知？素娥耐冷，夜情似昨。

　　○徵招

　　〔花朝社集，追念沤翁下世，各拟輓章。五旦徵调最哀，为燕乐所不备。白石寻韵作谱，音响巉峭。覆杯堕泪，漫倚此声。〕
　　温风不解哀弦冷，冷冷霅溪霜水。缥缈鹤归云，断词仙游戏。舜韵潜在耳，念遗响紫霞能记。痛绝人琴，折杨难继，玉桐教碎。眼底破家山，空凭吊，凄凉故人身世。帝所奏钧天，唤颓魂不起。为君图玉笥，问谁识女罗山鬼？强持酒一酹荒邱，奈谷兰春萎！

　　○石州慢

　　〔自题填词圆〕
　　花底清歌，尊畔坠欢，那与头白？谁呼醉席魂馨？起拂砚埃教惜。笺天有恨，试遣谱入宫商，娲皇兹竹皆陈迹。宛转诉愁环，听秋虫虚织。岑寂！好山来梦，荒谷行吟，念中泉石。凭仗吴装，替写林岚苍碧。敲残柳瘿，送老久厌名场，闲讴莫付南楼笛。曙海汤行襟，澹业悲余忆。

　　○乌夜啼

　　玉绳初挂墙东，去花丛，遮莫圆如秋扇感西风。银汉转，众星见，暗帘栊，无奈寒萤三两露华中！

　　○小重山

　　人事支离到岁残。梦程天样阔，枕难安。纠纷心目是关山。宵来雪，未比晓晴寒。身世寄危栏。楼台嘘蜃现，不堪看。西飞多少雁声酸。沧洲畔，沧洲畔，闲地可容宽？

　　○八声甘州

　　听愁霖一阵打窗来，层阴黯重轩。任皋雷殷地，梅风拂渡，莫扫蛮烟。江拥涕洟入海，楚梦总无边。谁管汤汤水？渐蹴吴天。廿载萍浮南北，问故乡何所？能守田园。睹啮根桑尽，本不植高原。对沧洲潮吞汐卷，恐陆沈深恨有难言。空凝望，止狂流驻，休涨前川。

　　右夏敬观词六首，录自《吷庵词》及《词学季刊》。

　　【集评】叶恭绰曰：鉴丞平生所学，皆力辟径涂；词尤颖异，三十后已卓然成家。今又二十余载矣！词坛尊宿，合继王、朱固不徒为西江社里人也。（《广箧中词》四）

　　●王国维

　　王国维字伯隅，号静安，浙江海宁人。光绪三年（一八七七）生。以诸生留学日本。早岁治词曲，晚乃专力经史。适古文字器物出土者日多，因以其学识理董之，遂发前人所未发，为世推重。晚主清华大学研究院，以民国十六年（一九二七）自沈万寿山昆明湖以卒，年五十。身后遗著，汇刊为《观堂全书》，其《观堂集林》则手定本也。又有《人间词话》，别徵卓识，为学者所称。其《观堂长短句》一卷，经朱孝臧删定，刊入《沧海遗音集》。国维论词“於五代喜李后主、冯正中，於北宋喜永叙、子瞻、少游、美成，於南宋除稼轩、白石外，所嗜盖鲜矣。尤痛诋梦窗、玉田，谓梦窗砌字，玉田垒句，一雕琢，一敷衍，其病不同，而同归於浅薄。六百年来，词之不振，实自此始”（樊志厚序）云。

　　○蝶恋花

　　百尺朱楼临大道。楼外轻雷，不间昏和晓。独倚栏干人窈窕，闲中数尽行人小。一霎车尘生树杪。陌上楼头，都向尘中老。薄晚西风吹雨到，明朝又是伤流潦。

　　○浣溪沙

　　掩卷平生有百端。饱更忧患转冥顽，偶听啼鴂怨春残。坐觉无何消白日，更缘随例弄丹铅，闲愁无分况清欢！

　　○蝶恋花

　　窗外绿阴添几许？胜有朱樱，尚系残红住，老尽莺雏无一语，飞来衔得樱桃去。坐看画梁双燕乳。燕语呢喃，似惜人迟暮。自是思量渠不与，人间总被思量误！

　　右王国维词三首，录自《观堂长短句》。

　　【集评】樊志厚曰：群词往复幽咽，动摇人心，快而能沈，直而能曲，不屑屑於言词之末，而名句间出，往往度越前人。至其言近而指远，意决而辞婉，自永叔以后，殆未有工如君者也。（《观堂长短句序》）

　　●邵瑞彭

　　邵瑞彭字次公，浙江淳安人。光绪十四年戊子（一八八八）生。清秀入浙江省优级师范学堂，精研齐诗、淮南子及古历算学。民国初，被选为众议院议员，嗣以反对曹锟贿选，著声於世。其后历任北京师范大学、河南大学教授。晚岁寓居开封，穷愁潦倒，於民国二十七年（一九三八）一月四日卒。旋值倭乱，遗稿散佚，仅有《泰誓决疑》及所为词曰《扬荷集》四卷、《山禽余响》一卷，已於生前刻版行世。

　　○绮罗香

　　〔晚过神武门，残荷欲尽，秋意可怜。〕
　　汎瑟烟昏，欹盘露冷，一镜愁漪低护。梦堕瑶台，长恐万妆争妒。念佳人路隔西风，思帝子讯沈北渚。怕相逢恨井秋魂，月明遥夜耿无语。宫沟谁写泪叶？回首霓裳换叠，繁华轻误。玉簟香销，零落袜尘残步。便立尽门外斜阳，又暗惊晚来疏雨。问涉江此际闻歌，断肠君信否？

　　○夜半乐

　　〔戊辰中秋〕
　　素商荏冉行迈，青天碧落，凉露方诸泻。应令节年年，月轮斜挂。绛河卷夕，金风汤暑，望中千里清光，凤城如画，照绣陌香尘暗随马。故人此际引领，刻烛吟成，弄珠游罢。帘暮外重重仙云争迓。旧情偷药，新愁倚树，为谁起舞霓裳，广寒宫下？年吹笛高楼怨遥夜。向晓惆怅，桂魄难修，翠鬟空亚。换小劫山河又衰谢，举琼杯深恨万古常娥寡。浓梦里那有驩虞话？蓟门秋好终无价。

　　○西河

　　〔十八年前，曾和美成《金陵怀古》，今再为之。〕
　　征战地，繁华事去难记？临春殿阁委蒿莱，夜潮怒起。数声钟笛响秋风，哀歌人在云际。露台上，和泪倚，辘轳古井绳系。降幡又出石头城，梦沈故垒。送他六代好江山，秦淮依旧烟水。蜃楼过眼散雾市，访龙幡羞认闾里。袖手夕阳时世，共齐、梁四百僧房闲对，零落丹枫霜天里。

　　○木兰花慢

　　〔彊村师挽词〕
　　倚栏干望远，乱山外，暮云横。讶海水禁寒，江关促梦，凄咸平生。冷冷，楚歌旧谱，把商弦弹绝更谁听？过眼完人有数，到头天意无凭。严城，鼓角夜三更，孤月此心明。话别殿春雷，空林夏雪，一例吞声。骑鲸，归来甚日？又要离冢畔草青青。忍对琼楼玉宇，重招河狱英灵。

　　○浣溪沙

　　〔榆生得顾太清《东海渔歌》卷二孤本，亡友诸贞壮钞本也。因忆昔年读书醇邸，花时吟赏，屡兴雍门之感。灵芬触手，盆难为怀。赋短拍，寄榆生。〕
　　湖上春来翠作漪，楼头人去柳垂丝，欲邀缺月酹蛾眉。寒汇沿街更定后，凉风吹面酒醒时，沧桑残怨费相思。
　　乔木平泉已就荒，一春烟雨困丁香，当年闲气在闺房。过眼青山销粉黛，谁家玉笛唱伊凉，阻风中酒事寻常。

　　○木兰花慢

　　〔邺城怀古〕
　　渡黄河北去，鞭不起，古漳流。，想万里风烟，三更灯火，残霸中州。对侯壮心在否？听西陵歌舞使人愁。高树闲栖乌鹊，空阶长卧貔貅。平畴，落日下荒邱，忼慷看吴钩。问倾泪移盘，沈沙折戟，谁记恩仇？回头，汉家宫阙，胜鸳鸯瓦冷雉媒秋。欲唤南来王粲，为君重赋《登楼》。

　　○秋思

　　〔樊楼秋感，和梦窗。〕
　　嘶马樊楼侧，驻梦华前事，废池苔色。高树汴堤，乱莎梁苑，云遏天窄。谱哀曲山亭，候虫吟恨掩更抑。漾市帘，秋谈碧。把万叠关河，六更风露，付与翠绡封泪，耐人寻忆。听彻，谁门弄，箭波锦绣慷饰。画屏瑶瑟，匆匆催遍，谢郎发白。渐月落参横，夜栏征雁沈去翼。念故国，空记识。问换劫寒尘，沧桑何计避得？望切旌旗向北。

　　○蝶恋花四首

　　十二楼前生碧草。珠箔当门，围扇迎风小。赵瑟秦筝弹未了，洞房一夜乌啼晓。忍把千金酬一笑？毕竟相思，不似相逢好。锦字无凭南雁杳，美人家在长干道。
　　东去伯劳西去燕。织女黄姑，岁岁还相见。玉露无声银烛短，有人遥夜停鍼线。二十四栏闲倚遍。河汉盈盈，争似红墙远？井上朱丝牵不断，中庭谁唱《双蕖怨》？
　　目极梁王台畔路。千里浮云，一夜西窗雨。倘使行人留得住，不辞化作长亭树。弹绝幺丝声更苦！红蓼花残，河水东流去。锦带吴钩携手处，小屏山上燕支暮。
　　冉冉中原歌舞地。叠鼓垂灯，夹道车如水。把酒劝君须著意，人生难得花前醉。看遍千门桃与李。牵动游人，隔岸抛莲子。一路秋虫啼未已，汝南遥夜鸡声起。

　　○齐天乐

　　〔南海木县，花瓣作呈红色。榆生赋小令见示，报以此解。〕
　　天花飞下兜罗手，朦胧绛云盈岸。梦蝶新巢，呼惊旧里，匀作珠房娇面。关河路远。听刀尺高楼，唾茸缄怨。泪迸征袍，故人心事岁寒见。江南柳绵渐少，乱山烽火里，虫语凄变。镜槛凝尘，机丝引月，禁得回肠千转。珊瑚捣遍。怕弹彻哀筝，洗多红浅。待叩通明，为君晴到晚。

　　右邵瑞彭词十三首，录自《杨荷集》及《词学季刊》。

　　【集评】夏敬观曰：次公为词，宗尚清真，笔力雄健，藻彩丰赡。近自中州寄示所作五词，则体格又稍变，运用典实，如出自然，博综经籍之光，油然於词见之，盖托体高，乃无所不可耳。（《忍古楼词话》）叶恭绰曰：次公词清浑高华，工於容剪。残膏剩馥，正可沾溉千人。（《广箧中词》四）

　　●吴梅

　　吴梅字瞿安，号霜崖，江苏长洲人。光绪十年（一八八四）七月二十二日庚午生。专究南北曲，制谱、填词、按拍，一身兼擅，晚近无第二人也。历任北京大学、中山大学、中央大学教授，凡二十余年。抗战军兴，转徙湘、桂间，以民国二十八年（一九三九）阴历正月二十七日辛未卒於云南大姚县，年五十六。著有《霜崖三剧》，旁级音谱，镂版行世。乱中删定《霜崖诗录》、《霜崖词录》有石印本流传。

　　○翠楼吟

　　〔秦淮遇京华故人〕
　　月杵声沈，霜钟响寂，今宵故人无寐。湖山沦小劫，正风鹤长淮兵气。南云凝睇，又水国阴晴，千花弹泪。情难寄，庚郎凭处，自伤憔悴。可记残粉宫城？指暮虹亭阁，治春车骑。玉京芳信阻，怕丝管经年慵理。人间何世？待冷击珊瑚，西台如意。秋心碎，板桥衰柳，莫愁愁未？

　　○临江仙

　　短衣羸马边尘紧，五年三渡桑乾。漫天晴雪扑归鞍。邮亭呼酒，黄月大如盘。苦对南雲思旧雨，杏花消息栏珊。新词琢就付双鬟。紫箫声里，但看六朝山。

　　○清平乐

　　〔题郑所南画栏，次玉田韵。〕
　　骚魂呼起，招得灵均鬼。千古伤心留一纸，认取南朝天水。北风吹散繁华，高邱但有残花。花是托根无地，人远浪迹无家。

　　○桂枝香

　　〔题龚半千画〕
　　凭高岸帻。爱面郭小楼，红树林隙。妆点晴峦古画，二分秋色。高人去後栏干冷，笑斜阳往来如客。野花盈路，当时后侣，梁燕能识。但破屋西风四壁。对如此江山，谁伴幽寂？湖海元龙未老，醉嫌天窄。笛中唱到《渔歌子》，胜无多金粉堪惜。暮寒人远，何时重认，旧家裙履？（《词录》题作：《登扫叶楼倚王介甫体》，文句亦多窜易，此从《广箧中词》。）

　　右吴梅词四首，录自《广箧中词》及《忍古楼词话》。

　　【集评】夏敬观曰：瞿安为曲家泰斗，其词亦不让遗山、牧庵诸公。近得其《霜崖读画录》，题郑所南画兰次玉田韵《清平乐》、题龙半千画《桂枝香》题王东庄画《长亭怨慢》诸词，豪宕透辟，气力可举千钧。予尝谓元初词得两宋气味，不似明、清诸家堕入纤巧。曲盛词衰，实在明代。元曲高过后来，正由继两宋后，词尚未衰也。（《忍古楼词话》）叶恭绰曰：瞿庵为曲学专家，海内推把。词其余事，亦高逸不凡。（《广箧中词》三）

　　●黄侃

　　黄侃字委刚，湖北蕲春人。光绪十二年（一八八六）生。精究《尔雅》、《说文》、《广韵》之学，为余杭章炳麟高第弟子。早岁游日本，入同盟会。归国后，历任北京大学、武昌高等师范、南京中央大学教授。民国二十四年（一九三五）秋卒於南京，年五十。侃博学而不轻易著书，所批注《说文》、《广韵》，身后原凝由商务印书馆以手稿影印，以倭难作，未果。传世有《日知录校记》（龙氏忍寒卢刊本》、《文心雕龙札记》（业社印本）、《携秋华室词》（金陵大学排印本）。

　　○西子妆

　　〔二月二十三日，社集北湖祠楼，感会有作。〕
　　江草绿齐，井桃红嫩，共说寻春非晚。偶来高阁认前题，欢昔游岁华空换。沧泪溅，算留得闲愁未断。凭曲栏，讶瘦杨如我，难招惊燕。追欢宴，却恨东风，搅起花一片。酒痕唯解渍青衫，比当时醉情终浅。残阳看倦，倩谁慰天涯心眼？待重来，又怕平芜絮满。

　　○小重山令

　　〔二月二十五日寒食，游高座寺。〕
　　马脑冈头石径微。寂寥高座寺，掩禅扉。种松几度旋成围。人何在？春物镇芳菲。青史事多违。梅陵留庙祀，也崔巍。野棠如雪落远飞。南朝梦，一例付斜晖。
　　【评】叶恭绰曰：高华。（《广箧中词》三）

　　右黄侃词二首，录自《广箧中词》。

　　●吕碧城

　　吕碧城字圣因，安徽旌德人。光绪九年（一八八三）生。姊妹三人，并工文藻。碧城与长姊惠如兼善填词，早岁为樊增祥所激赏。中年去国，卜居瑞士雪山中，专以扬佛法为务。然兴之所寄，不废倚声。第二次世界大战起，始经美洲归香港，民国三十二年（一九四三）一月二十四日病卒，年六十。（据《觉有情》半月刊龙健行撰：《吕碧城女士传》。）遗命火化，骨灰和面为丸，投诸海中，结缘水族，初刊《信芳词》行世。晚年复自删订，盆以后来所作，汇印为《晓珠词》四卷，卷尾自识云：“慨夫浮生有限，学道未成，移情夺境，以词为最。风皱池水，狎而玩之，终必沈溺，凛乎其不可留也！”亦足觇其志趣。

　　○祝英台近

　　缒银瓶，牵玉井，秋思黯梧苑。蘸绿搴芳，梦堕楚天远。最怜娥月含颦，一般消瘦，又别后依依重见。倦凝眄，可奈病叶惊霜，红兰润泣骚畹？滞粉黏香，绣屟悄寻遍。小栏人影凄迷，和烟和雾，更化作一庭幽怨。
　　【评】樊增祥曰：稼轩《宝钗分，桃叶渡》一阕，不得专美於前。

　　○玲珑玉

　　〔阿尔伯士雪山，游者多乘雪橇，飞越高山，其疾如风，雅戏也。〕
　　谁斗寒姿？正青素乍试轻盈。飞云溜屟，朔风回舞流霙。羞凝凌波步弱，任长空奔电，姿汝纵横。峥嵘，诧遥峰时自送迎。望极山河幕缟，惊梅魂初返，鹤梦频惊。悄碾银沙，只飞琼惯履坚冰。休愁人间途险，有仙掌为调玉髓，池逦填平。怅归晚，又谁楼红烂冻檠。

　　○泪罗怨

　　〔过旧都作〕
　　翠拱屏嶂，红逦宫墙，犹见旧时天府。伤心麦秀，过眼沧桑，消得客车延伫。认斜阳门巷乌衣，匆匆几番来去？轮与寒鸦，占取垂杨终古。闲话南朝往事，谁踵清游，采香残步？汉宫传蜡，秦镜萤星，一例秾华无据？但江城零乱歌弦，衰入黄陵风雨。还怕说花落新亭，鹧鸪啼苦。

　　○陌上花

　　〔木棉花作猩红色，别名烽火树，和榆生教授之作。〕
　　丹砂抛处，峰回粤秀，茜云催暝。绚入遥空，漫认霜天枫冷。长堤何限红心草，犹带烽烟余恨。又花凄蜀道，鹃魂惊化，泪绡痕凝。料吴蠢应妒，三军挟纩，不待娇丝缫损。脸晕浓酲，艳锁猩屏人影。鄂君绣被春眠暖，谁念苍生无分？待温回黍谷，消寒同赋，绛梅芳讯。

　　○瑞鹤仙

　　〔予昔有《齐天乐》雪山观日出之词。今游炎峤，观海日将沈，奇彩愈烈，更赋此词，而感慨深矣！〕
　　瘴风宽蕙带。又瘦影扶筇，楚香闲采。登临感清快。对层云曳缟，乱峰横黛。搴裳步隘，正雨过湍奔石濑。战松林万翠鸣秋，并作怒涛澎湃。凝睐，阴晴弄暝，愁近黄昏，蜃华催改。明霞照海，泻异艳，远天外。站丹轮半弹，迅颓义驭，哀入骠（平）姚壮采。渺予怀，此意苍凉，更谁暗解？

　　右吕碧城词五首，录自《晓珠词》。
