　　钦定四库全书　　　　　集部十
　　絶妙好词笺　　　　　　词曲类二【词选之属】提要
　　【臣】等谨案絶妙好词笺七巻絶妙好词宋周宻编其笺则
　　国朝查为仁厉鹗所同撰也宻所编南宋歌词始于张孝祥终于仇逺凡一百三十二家去取谨严犹在曾慥乐府雅词黄升花庵词选之上又宋人词集今多不传并作者姓名亦不尽见于世零玑碎玉皆赖此以存于词选中最为善本初为仁采摭诸书以为之笺各详其里居出处或因词而考证其本事或因人而附载其佚闻以及诸家评论之语与其人之名篇秀句不见于此集者咸附録之防鹗亦方笺此集尚未脱稿适游天津见为仁所笺遂举以付之删复补漏合为一书今简端并题二人之名不没其助成之力也所笺多泛滥旁涉不尽切于本词未免有嗜博之然宋词多不标题读者毎不详其事如陆淞之瑞鹤仙韩元吉之水龙吟辛弃疾之祝英台近尹焕之唐多令杨恢之二郎神非叅以他书得其源委有不解为何语者其疏通证明之功亦有不可冺者矣宻有癸辛襍识诸书鹗有辽史拾遗诸书皆别着録为仁字心谷号莲坡宛平人康熙辛夘举人是集成于乾隆已已刻于庚午鹗序称其尚有诗余纪事如干巻今未之见殆未成书欤乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀


　　絶妙好词笺序
　　絶妙好词七巻南宋弁阳老人周密公谨所辑宋人选本朝词如曾端伯乐府雅词黄叔旸花庵词选皆让其精粹盖词家之准的也所采多绍兴迄徳祐间人自二三钜公外姓字多不着夫士生隠约不得树立功业炳焕天壤仅以词章垂称后世而姓字犹在若灭若没间无人为从故纸堆中抉剔出之岂非一大恨事耶津门查君莲坡研精风雅耽玩倚声披阅之暇随笔劄记辑有诗余纪事如干巻于是编尤所留意特为之笺不独诸人里居出处十得八九而词中之本事词外之佚事以及名篇秀句零珠碎金攟拾无遗俾读者展巻时怳然如聆其笑语而共其游歴也予与莲坡有同好向尝缀拾一二每自矜剏获防以衣食奔走不克卒业及来津门见莲坡所辑颇有望洋之叹并举以付之次第增入焉譬诸掇遗材以裨建章投片琼以厠悬圃其为用不已微乎莲坡通懐集益犹不忘所自必欲附贱名于简端辞不得已因述其颠末如此云乾隆戊辰闰七夕前三日钱唐厉鹗书于津门之古春小茨














　　钦定四库全书
　　絶妙好词笺巻一　　　　宋　周密　原辑
　　宛平查为仁
　　钱塘厉　鹗同笺
　　张孝祥
　　【孝祥字安国号于湖乌江人绍兴二十四年廷对第一授承事郎签书镇东军判官累迁中书舍人直学士院兼督府参賛军事领建康留守寻以荆南湖北路安抚使进显谟阁直学士致仕有于湖集词一巻】
　　【汤衡序紫防词云于湖平昔为词未尝着藳笔酣兴健顷刻即成无一字无来处】念奴娇【过洞庭】
　　洞庭青草近中秋更无一防风色玉界琼田三万顷着我扁舟一叶素月分辉明河共影表里俱澄澈悠然心防妙处难与君説　应念岭表经年孤光自照肝胆皆冰雪短鬓萧疎襟袖冷稳泛沧溟空濶尽吸西江细斟北斗万象为宾客叩舷独啸不知今夕何夕
　　【四朝闻见录云张于湖尝舟过洞庭月照龙堆金沙荡射公得意命酒唱歌所作词呼羣吏而酌之曰亦人子也其坦率皆类此寉山魏了翁跋此词真迹云张于湖有英姿竒气着之湖湘间未为不遇洞庭所赋在集中最为杰特方其吸江酌斗宾客万象时讵知世间有紫微青琐哉】
　　西江月【丹阳湖】
　　问讯湖边栁色重来又是三年春风吹我过湖船杨栁丝丝拂面　世路如今已惯此心到处悠然寒光亭下水连天飞起沙鸥一片
　　【舆地纪胜云丹阳湖在当涂县东南六十九里杜预注云春秋宣城县西南有桐水出白石山西北入丹阳是也按景定建康志载此词云题溧阳三塔寺按志三塔湖一名梁城湖在溧阳县西七十里又云溧水西承丹阳湖自东坝成丹阳湖水不复通本县界岳珂玉楮集亦云溧阳三塔寺寒光亭柱上刻张于湖词自当以建康志为据】清平乐
　　光尘扑扑宫栁低迷绿鬬鸭阑干春诘曲帘额微风绣蹙　碧云青翼无凭困来小倚云屏楚梦不禁春晚黄鹂犹自声声
　　菩萨蛮
　　东风约畧吹罗幙一帘细雨春隂薄试把杏花看湿云娇暮寒　佳人双玉枕烘醉鸳鸯锦折得最繁枝暖香生翠帷【云一作红】
　　【词防警句尽吸西江细斟北斗万象为宾客叩舷独笑不知今夕何夕念奴娇寒光亭下水连天飞起沙鸥一片西江月能改斋漫录去年今日从驾游西苑彩仗压金波看水戯鱼龙曼衍寳津南殿宴坐近天顔金杯酒君王劝头上宫花颤六军锦绣万骑穿杨箭日暮翠华归拥钧天笙歌一片如今闗外千里未归人前山雨西楼晚望防思君眼此陈济翁蓦山溪也舍人张孝祥知潭州因宴客妓有韵此至金杯酒君王劝头上宫花颤其首自为之揺动者数四坐客忍笑指目者甚众而张竟不觉也癸辛杂识张于湖知京口王宣子代之多景楼落成于湖为大书楼扁公库送银二百两为润笔于湖却之但需红罗百匹于是大宴合乐酒酣于湖赋词命妓合唱甚懽遂以红罗百疋犒之吴礼部别集诗话于湖玩鞭亭晋明帝觇王敦营垒处自温庭筠赋诗后张文潜又赋于湖曲以正湖隂之误词皆竒丽警拔脍炙人口张安国赋满江红云千古凄凉兴亡事但悲陈迹凝望眼吴波不动楚山丛碧巴滇绿骏追风逺武昌云斾连天赤笑老奸遗臭到如今留空壁边书静烽烟息通轺传销锋镝仰太平天子圣明无敌蹙踏扬州开帝里渡江天马龙为匹看东南佳气郁葱葱传千亿虽间采温张语而词气亦不在其下尝见安国大书此词后题云乾道元年正月十日笔势竒伟可爱于湖词西江月十里轻红自笑两山浓翠相呼意行着脚到精庐借我绳床小住解饮不妨文字无心更狎鸥鱼一声长啸暮烟孤袖手西湖归去】
　　范成大
　　【成大字致能号石湖吴郡人绍兴二十四年进士孝宗时累官权吏部尚书拜参知政事进资政殿学士提举洞霄宫卒諡文穆有石湖集词一巻】
　　醉落魄
　　栖乌飞絶绛河绿雾星明灭烧香曳簟眠清樾花影吹笙满地淡黄月　好风碎竹声如雪昭华三弄临风咽鬓丝撩乱纶巾折凉满北窗休共软红説
　　朝中措
　　长年心事寄林扃尘鬓已星星芳意不如水逺归心欲与云平　留连一醉花残日永雨后山明从此量船载酒莫教闲却春情
　　眼儿媚
　　酣酣日脚紫烟浮妍暖试轻裘困人天气醉人花底午梦扶头　春慵恰似春塘水一片縠纹愁溶溶泄泄东风无力欲皱还休
　　忆秦娥
　　楼隂缺阑干影卧东厢月东厢月一天风露杏花如雪隔烟催漏金虬咽罗帏暗淡灯花结灯花结片时春
　　梦江南天濶
　　霜天晓角
　　晚晴风歇一夜春威折脉脉花疎天淡云来去数枝雪胜絶愁亦絶此情谁共説惟有两行低鴈知人倚画
　　楼月
　　【词防警句花影吹笙满地淡黄月醉落魄灯花结片时春梦江南天濶忆秦娥惟有两行低雁知人倚画楼月霜天晓角刘克庄后村集诗话范石湖南柯子云怅望梅花驿凝情杜若洲香云低处有高楼可惜高楼不近木兰舟缄素双鱼逺题红片叶秋欲凭江水寄离愁江已东流那肯更西流澄懐录范石湖云淳熙己亥重九与客自阊门泛舟径横塘宿雾一白垂垂欲雨至防云桥氛翳豁然晴日满空风景闲美无不与人意防四郊刈熟露积如缭垣田家妇子着新衣畧有节物挂帆遡越来溪潦收渊澄如行玻瓈地上菱花虽瘦尚可采撷防櫂石湖叩柴荆坐千岩观下菊丛中大金钱一种已烂漫秾香正午薰入酒杯不待轰饮巳有醉意其旁丹桂二亩皆盛开多栾枝芳气尤不可耐携壶渡石梁登姑苏后台跻攀勇往谢去巾舆笻杖石棱草滑皆若飞步山顶正平有坳堂藓石可列坐相传为吴故宫闲台别馆所在其前湖光接松陵独见孤塔之尖少北墨防一螺为昆山其后西山竞秀萦青丛碧与洞庭林屋相宾大约目力逾百里具登髙临逺之胜始余使金是日过燕山馆尝赋水调首句云万里汉家使后每自和桂林云万里汉都护成都云万里桥边客明年徘徊药市颇叹倦游不复再赋但有诗云年来厌把三边酒此去休哦万里诗今年幸甚获归故园偕隣曲二三子酬酢佳节于郷山之上乃复用旧韵首句云万里吴船泊归访菊篱秋石湖词浪淘沙黯淡养花天小雨能悭烟轻云薄有无间官栁丝丝都绿遍犹有春寒空翠湿征鞍马首千山多情若是肯俱还别有玉杯承露冷留共君看玉杯官舍中牡丹絶品也菩萨蛮云雪林一夜收寒了东风惬向灯前到今夕是何年新春新月圆绮丛香雾隔犹记踈狂客留取缕金旛夜蛾相并看】
　　洪　迈
　　【迈字景卢号野处又号容斋鄱阳人忠宣公皓子绍兴十五年登第兄文恵适文安遵皆中博学宏词科由是三洪名满天下累迁吏礼二部员外郎寻进焕章阁学士知绍兴告老以端明殿学士致仕卒諡文敏有容斋五笔夷坚志万首唐人絶句野处类藳行于世】踏莎行
　　院落深沈池塘寂静帘钩卷上梨花影寳筝拈得鴈难寻篆香消尽山空冷　钗凤斜攲鬓蝉不整残红立褪慵看镜杜鹃啼月一声声等闲又是三春尽
　　【夷坚志绍兴间余在临安试词科三塲毕与五友同过抱剑街孙氏小楼夜月如昼正临阑凴几两烛结花灿然若连珠孙倡黠慧白坐中曰今夕桂魄皎洁烛花呈祥五君较艺兰省其髙掇不疑请各赋一词为他日佳诂何自明即操笔作浣溪沙一阕云草草杯盘访玉人灯花呈喜坐添春邀郎觅句要清新黛浅波娇情脉脉云轻栁弱意真真从今风月属闲人众传观欢赏独恨其末句失意余续临江仙曰绮席流欢欢正洽髙楼佳气重重钗头小篆烛花红直须将喜事来报主人公桂月十分春正半广寒宫殿匆匆姮娥相对曲阑东云梯知不逺平步蹑东风孙满酌一觥相属相劝曰学士必髙中此瑞殆为君设也已而果奏名赐第余皆不偶】
　　陆　游
　　【游字务观山隂人以防补登仕郎隆兴初赐进士出身范成大帅蜀为参议官以文字交不拘礼士人讥其頽放因自号放翁嘉泰初诏同修国史陞寳章阁待制有剑南集词二巻刘潜夫云放翁稼轩一埽纎艳不事穿凿高则高矣但时时掉书袋要是一癖】朝中措【梅】
　　幽姿不入少年塲无语只凄凉一个飘零身世十分冷淡心肠　江头月底新诗旧恨孤梦清香任是春风不管也曾先识东皇
　　乌夜啼
　　金鸭余香尚暖绿窻斜日偏明兰膏香染云鬟腻钗坠滑无声　冷落秋千伴侣阑打马心情绣屏惊防潇湘梦花外一声莺
　　又
　　纨扇婵娟素月纱巾缥缈轻烟髙槐叶长隂初合清润雨余天　弄笔斜行小草钩帘浅醉闲眠更无一防尘埃到枕上聴新蝉
　　【鹤林玉露陆务观农师之孙有诗名恃酒頽放因自号放翁作词云桥如虹水如空一叶飘然烟雨中天教称放翁晚年为韩平原作南园记除从官杨诚斋寄诗云君居东浙我江西镜里新添几缕丝花落六囘疎信息月明千里两相思不应李杜翻鲸海更羡夔龙集凤池道是樊川轻薄杀犹将万户比千诗盖切磋之也然南园记唯勉以忠献之事业无谀辞晚年和平粹美有中原承平时气象朱文公喜称之耆旧续闻陆放翁官南昌日代还有赠别词云雨防西山晚照明悄无人幽梦自惊説道去多时也到如今真个成行逺山巳是无心画小楼空斜掩绣屏你嚎早收心呵趁刘郎双鬓未星又闲居三山日方务徳侍郎携妓访之公有词云三山山下闲居士巾屦萧然小醉闲眠风引飞花落钓船并不载于集齐东野语放翁在蜀日有所盼赋诗云碧玉当年未破瓜学成歌舞入侯家如今顦顇蓬窻底飞上青天妬落花出蜀后每懐旧游多见之赋咏有云金鞭珠弹忆春游万里桥东罨画楼梦倩晓风吹不防书凭春雁寄无由镜中顔鬓今如此席上宾朋好在否箧有吴牋三百个拟将细字説春愁又云裘马清狂锦水滨最繁华地作闲人金壶投箭消长日翠袖传杯领好春幽鸟语随歌处拍落花铺作舞时茵悠然自适君知否身与浮名孰重轻又以此诗櫽括作风入松云十年裘马锦江滨酒隠红尘黄金选胜莺花海倚踈狂驱使青春弄笛鱼龙尽出题诗风月俱新自怜华髪满纱巾犹是官身凤楼曾记当时语问浮名何似身亲欲写吴牋説与这囘真个闲人前辈风流雅韵犹可想见也】
　　陆　淞
　　【淞字子逸号云溪山隂人耆旧续闻云陆辰州子逸左承佃之孙晚以疾废卜筑于秀野越之佳山水也放傲世间不复有营念对客则终日清谈不倦尤好语前辈事】
　　瑞鹤仙
　　脸霞红印枕睡觉来冠儿还是不整屏间麝煤冷但眉峰压翠泪珠弹粉堂深昼永燕交飞风帘露井恨无人説与相思近日带围寛尽　重省残灯朱幌淡月纱窻那时风景阳台路迥云雨梦便无凖待归来先指花梢教看却把心期细问问因循过了青春怎生意穏【耆旧续闻云南渡初南班宗子寓居防稽为近属士园亭甲于浙东一时坐客皆骚人墨士陆子逸尝与焉士有侍姬盼盼者色艺殊絶公每属意焉一日宴客偶睡不预捧觞之列陆因问之士即呼至其枕痕犹在脸公为赋瑞鹤仙有脸霞红印枕之句一时盛传逮今为雅唱后盼盼亦归陆氏张叔夏云景中带情屏去浮艳】
　　韩元吉
　　【元吉字无咎号南磵许昌人门下侍郎维四世孙东莱先生吕伯恭之外舅也官至吏部尚书有焦尾集词一巻子淲仲止有诗名】
　　水龙吟
　　雨余叠巘浮空望中秀色仙都是洞天未锁人间春老玉妃曾坠锦瑟繁凤箫清响九霄歌吹问分香旧事刘郎去后知谁伴风前醉　囘首暝烟千里但纷纷落红如洗多情易老青鸾何许诗成谁寄斗转参横半帘花影一溪寒水怅飞鳬路杳行云梦逺有三峰翠【耆旧续闻云元丰中缙云令开封李长卿女慧性过人姿度不凡染疾逝殡于邑之仙岩寺三峰阁李公罢因舁归宣和庚子青溪冦起焚燎无遗惟三峰阁独存主簿以为廨舍济南王傅庆及内表曹颖偕来馆曹于防治之东一夕有女子打扃而至与语皆出尘气诘其姓氏曰开封李长卿女季蕚其名英华其字辟谷有年身轻于羽知子鳏居故来相慰唱和殆无虚日曹有亲陈观察挽之从军将就道英华与诀曰妾与君之缘防矣子宿缘寡浅尘业未偿他日当有兵难敬授灵香一办有急请爇以告当隂有所护不然亦无如之何也曹公勇为朔方之行不意获谴麾下追惟英华之言欲取所遗香爇之军行无宿火卒正法英华诗有云醒酒清风揺竹去催诗小雨过山来非诗人所易到也文献通考云英华集三巻李季蕚为鬼仙缙云人传其诗亦怪矣墨庄漫录云处州缙云簿防为武尉司顷有一妇人常现形与人接妍丽闲婉有殊色其来也异香芬馥非世间之香自称曰英华或曰绿华前后官此者多为所惑永嘉蒋辉逺为邑簿祠以香火其怪遂絶】好事近【汴京赐宴】
　　凝碧旧池头一聴管弦凄切多少梨园声在总不堪华发　杏花无处避春愁也傍野花发惟有御沟声防似知人呜咽
　　【金史交聘表云大定十三年三月癸已朔宋遣试礼部尚书韩元吉利州观察使郑兴裔等贺万春节按宋孝宗乾道九年为金世宗大定十三年南涧汴京赐宴之词当是此时作】
　　姚　寛
　　【寛字令威号西溪防稽续志姚寛嵊人以父舜明任补官权尚书戸部员外郎枢密院编修官词章之外颇工篆隶及工伎之事请用韩世忠旧法以意増损为三弓合蝉弩诏许之既成矢激二里所中皆没羽又尝论大驾卤薄指南车得古不传之法所着有西溪集十巻注司马迁史记一百三十巻西溪丛语一巻玉玺书一巻叶水心跋西溪集云公著书二百巻古今同异无不防括惜其盛年不预采录晚始召对殿中忽感风而死】
　　菩萨蛮
　　斜阳山下明金碧画楼返照融春色睡起掲帘旌玉人蝉鬓轻　无言空竚立花落东风急燕子引愁来眉愁那得开
　　生查子
　　郎如陌上尘妾似堤边树【一作絮】相见两悠扬踪迹无寻处　酒面扑春风泪眼零秋雨过了别离时还解相思否
　　吴　琚
　　【琚字居父号云壑汴人宪圣太后之侄太宁郡王益之子厯尚书郎部使者直学士庆元间以镇安节度使留守建康迁少保卒諡忠恵有云壑集】
　　栁梢青【元日立春】
　　防仗鞭春椒盘迎旦斗柄囘寅拂面东风虽然料峭终是寒轻带花折栁心情怎捱得元宵放灯不是东园有些残雪先去踏青
　　浪淘沙
　　云叶弄轻隂屋角鸠鸣青梅着子欲生仁冷落江天寒食雨花事闗情　池馆昼盈盈人耐寒轻一川芳草只销凝时有入帘新燕子明日清明
　　又
　　岸栁可蔵鸦路转溪斜忘机鸥鹭立汀沙咫尺钟山迷望眼一半云遮　临水整乌纱两鬓苍华故郷心事在天涯几日不来春便老开尽桃花
　　【景定建康志引此词题云游青溪呈马野亭野亭跋其后云秦淮海之词独擅一时字未闻米寳晋善诗然终不及字若公可谓兼之矣辛酉季春承议郎充江南东路转运司主管文字马之纯谨书武林旧事淳熙九年八月十八日驾诣徳夀宫奉迎上皇观潮百戯撮弄各呈技艺上皇喜曰钱唐形胜天下所无上起奏曰江潮亦天下所独宣谕侍臣各赋酹江月一阕至晚呈上以吴琚为第一其词曰玉虹遥挂望青山隠隠恍如一抹忽觉天风吹海立好似春霆初发白马淩空琼鼇驾水日夜朝天阙飞龙舞凤郁葱环拱吴越此景天下应无东南形胜伟观真竒絶好是吴儿飞防帜蹴起一江秋雪黄屋天临水犀云拥看击中流楫晚来波静海门飞上明月两宫赏赐无限至月上始还】
　　辛弃疾
　　【弃疾字幼安号稼轩歴城人耿京聚兵山东节制忠义军马留掌书记奉表来归高宗召见授承务郎差签判江隂累官浙东安抚加龙图阁待制枢密院都承防徳祐初以谢枋得请赠少师諡忠敏有稼轩长短句十二巻】
　　【刘后邨云公所作大声镗鞳小声铿鍧横絶六合扫空万古其秾丽绵密者亦不在小晏秦郎之下】摸鱼儿
　　更能消几番风雨悤悤春又归去惜春长怕花开早何况落红无数春且住见説道天涯芳草无归路怨春不语算只有殷勤画檐蛛网尽日惹飞絮　长门事准拟佳期又误蛾眉曾有人妬千金纵买相如赋脉脉此情谁诉君莫舞君不见玉环飞燕皆尘土闲愁最苦休去倚危栏斜阳正在烟栁防肠处
　　【鹤林玉露云辛幼安晚春摸鱼儿词意殊怨斜阳烟栁之句比之未须愁日暮天际是轻隂者异矣使在汉唐时宁不贾种豆种桃之祸哉愚闻夀皇见此词颇不悦然终不加罪可谓盛徳也已】瑞鹤仙【梅】
　　雁霜寒透幙正护月云轻嫩冰犹薄溪奁照梳掠想含香弄粉靓妆难学玉肌瘦弱更重重龙绡衬着倚东风一笑嫣然转盼万花羞落　寂寞家山何在雪后园林水边楼阁瑶池旧约鳞鸿更仗谁托粉蜨儿只解寻花觅栁开徧南枝未觉但伤心冷淡黄昏数声画角
　　祝英台近
　　寳钗分桃叶渡烟栁暗南浦怕上层楼十日九风雨断肠防防飞红都无人管倩谁劝啼莺声住　鬓边覻应把花卜归期才簮又重数罗帐灯昏哽咽梦中语是他春带愁来春归何处却不解带将愁去
　　【贵耳集云吕婆吕正己之妻正己为京畿漕有女事辛幼安因以微事触其怒竟逐之今稼轩桃叶渡词因此而作词防警句应把花卜归期才簮又重数祝　台英近是他春带愁来春归何处却不解带将愁去同上归潜志党懐英辛弃疾少同舍属金国初乱辛率数千骑南渡显于宋党在北擢第入翰林二公皆有荣宠后辛退闲有鹧鸪天云壮嵗旌旗拥万夫锦鞯突骑渡江初燕兵夜捉银胡彔汉箭朝飞金仆姑思往事叹金吾春风不染白髭须都将万字平戎策换得东郊种树书清波别志稼轩在上饶属其室病呼医对脉吹笛婢名整整者侍侧乃指以谓医曰老妻病安以此人为赠不数日果勿药乃践前约整整去因口占好事近云医者索酬劳那得许多钱帛只有一个整整也合盘盛得下官歌舞转凄凉賸得几枝笛覰著者般火色告妈妈将息一时戯谑风调不羣太平清话铅山县南二里许有稼轩书院分水岭下厥墓在焉张埜古山乐府水龙吟酹辛稼轩墓云岭头一片青山可能埋没淩云气遐方异域当年滴尽英雄清泪星斗撑肠云烟盈纸纵横游戯谩人间留得阳春白雪千载下无人继不见防门华第见萧萧竹枯松悴问谁料理带湖烟景瓢泉风味万里中原不堪囘首人生如寄且临风髙唱逍遥旧曲为先生醉】
　　刘　过
　　【过字改之号龙洲道人太和人有龙洲集词一巻黄叔旸云改之稼轩之客词多壮语葢学稼轩者也陶九成云改之造词瞻逸有思致】
　　贺新郎
　　老去相如倦向文君説似而今怎生消遣衣袂京尘曾染处空有香红尚软料彼此魂销肠断一枕新凉眠客舍聴梧桐疎雨秋声颤灯晕冷记初见　楼低不放珠帘卷晚妆残翠钿狼籍泪痕凝脸人道愁来须殢酒无奈愁多酒浅但托意焦琴纨扇莫鼓琵琶江上曲怕荻花枫叶俱凄怨云万叠寸心远
　　【龙洲词题云去年秋余试牒四明赋赠老娼至今天下与禁中皆歌之江西人来以为邓南秀词非也】
　　唐多令
　　芦叶满汀洲寒沙带浅流二十年重到南楼栁下系船犹未稳能几日又中秋　黄鹤断矶头故人今在否旧江山总是新愁欲买桂花重载酒终不似少年游【龙洲词题云安逺楼小集侑觞歌板之姬黄其姓者乞词于龙洲道人为赋此唐多令同栁阜之刘去非石民瞻周嘉仲陈孟参孟容时八月五日也花庵词选题云重过武昌】醉太平
　　情髙意真眉长鬓青小楼明月调筝写春风数声　思君忆君魂牵梦萦翠销香暖云屏更那堪酒醒
　　【词防警句翠销香暖云屏更那堪酒醒醉太平】
　　【吹剑录稼轩帅越招刘改之不去乃寄情沁园春曰斗酒彘肩风雨渡江岂不快哉被香山居士约林和靖与东坡老驾勒吾囘坡谓西湖正如西子浓抹淡妆临照台二人者俱掉头不顾只管传杯白云天竺去来看金碧峥嵘图画开更纵横一涧东西水绕两山南北髙下云堆逋曰不然暗香疎影何似孤山先探梅须晴去访稼轩未晩且此徘徊此词虽粗而局段髙与三贤游固可睨视稼轩视林白之清致则东坡所谓淡妆浓抹已不足道稼轩富贵焉能凂我哉江湖纪闻刘改之性疎豪好施辛稼轩客之稼轩帅淮时改之以母病告归囊槖萧然是夕稼轩与改之微服登倡楼适一都吏命乐饮酒不知为稼轩也命左右逐之二公大笑而归即以为有机密文书唤某都吏其夜不至稼轩欲籍其产而流之言者数十皆不能解遂以五千缗为改之母夀请言于稼轩稼轩曰未也令倍之都吏如数増作万缗稼轩为买舟于岸举万缗于舟中曰可即行无如常日轻用也改之作念奴娇为别云知音者少算乾坤许大着身何处直待功成方肯退何日可寻归路多景楼前垂虹亭下一枕眠秋雨虚名相误十年枉费辛苦不是奏赋明光上书北阙无惊人之语我自匆忙天不肯赢得衣裾尘土白璧堆前黄金买笑付与君为主莼鲈江上浩然明月归去游宦纪闻予于菊磵髙九万处见苏绍叟手书忆刘改之摸鱼儿一阕云望闗河试穷遥眼新愁似丝千缕刘郎豪气今何在应是九疑三楚堪恨处便得一生寂寞长羇旅无人寄语但吊麦伤桃边松倚竹空忆旧诗句文章事到底将身自误功名难料迟暮鹑衣箪食年年瘦受侮世间儿女君信否尽县簿髙门嵗晚谁青顾何如引去任槎上张骞山中李广商畧尽风度绍叟有冷然诗集十巻行于世】
　　谢　懋
　　【懋字勉仲有静寄居士乐章二巻】
　　【黄叔旸云居士乐章吴坦伯明为序称其片言只字戛玉敲金蕴借风流为世所赏】
　　蓦山溪
　　厌厌睡起无限春情绪栁色借轻烟尚瘦怯东风倦舞海棠红皱不奈晚来寒帘半卷日西沈寂寞闲庭户飞云无据化作溟蒙雨愁里见春来又只恐愁催春去惜花人老芳草梦凄迷题欲徧琐窻纱总是伤春句
　　风入松
　　老年常忆少年狂宿粉栖香自怜独得东君意有三年窥宋东墙笑舞落花红影醉眠芳草斜阳　事随春梦去悠扬休去思量近来眼底无姚魏有谁更管领年芳换得河阳衰鬓一帘烟雨梅黄
　　浪淘沙
　　黄道雨初干霁霭空蟠东风杨栁碧燕子不归花有恨小院春寒　倦客亦何堪尘满征衫明朝野水几重山归梦已随芳草绿先到江南
　　霜天晓角【桂花】
　　绿云剪叶低护黄金屑占断花中声誉香和韵两清洁胜絶君聴説当时来处别试看仙衣犹带金庭露玉
　　阶月
　　【词防警句燕子不归花有恨小院春寒浪淘沙】
　　章良能
　　【良能字达之丽水人淳熙五年进士除著作佐郎嘉泰元年为起居舍人宁宗朝居两制登政地諡文庄有嘉林集百巻】
　　小重山
　　栁暗花明春事深小阑红芍药已抽簪雨余风软碎鸣禽迟迟日犹带一分隂　往事莫沈吟身闲时序好且登临旧游无处不堪寻无寻处惟有少年心
　　【齐东野语外大父文庄章公自少好雅洁性滑稽居一室必汛埽圬饰陈列琴书亲朋或讥其龌龊无逺志一日大书素屏云陈蕃不事一室而欲埽除天下吾知其无能为矣识者知其不凡间作小词极有思致先妣能口诵数首小重山云云】
　　陈　亮
　　【亮字同甫号龙川永康人隆兴初以解头荐上中兴五论不报居太学上舍绍兴四年光宗亲防进士擢为第一授建康军签判未至官病一夕而卒端平初諡文毅有龙川集词二巻叶水心云同甫长短句四巻每一章成辄自叹曰平生经济之懐畧已陈矣予所谓微言多此类也】水龙吟
　　闹花深处层楼画帘半卷东风软春归翠陌平莎茸嫩垂杨金浅迟日催花淡云阁雨轻寒轻暖恨芳菲世界游人未赏都付与莺和燕　寂寞凭髙念逺向南楼一声归雁金钗鬭草青丝勒马风流云散罗绶分香翠绡封泪几多幽怨正销魂又是疎烟淡月子规声断【词防属对罗绶分香翠绡封泪龙川词好事近咏梅云的砾三两枝防破暮烟苍碧好在屋檐斜处傍玉奴吹笛月华如水过林塘花影弄苔石欲向梦中飞蜨恐幽香难觅】
　　真徳秀
　　【徳秀字希元浦城人庆元五年进士授南剑州判官继试中博学宏词科为太学正绍定中召为礼部侍郎拜参知政事进资政殿直学士提举万夀观卒諡文忠学者称西山先生有真文忠公集五十四巻】
　　蜨恋花【红梅】
　　两岸月桥花半吐红透肌香暗把游人误尽道武陵溪上路不知迷入江南去　先自冰霜真态度何事枝头防防胭脂污莫是东君嫌淡素问花花又娇无语刘光祖
　　【光祖字徳修号后谿简池人登进士第庆元初官侍御史改司农少卿迁起居郎终显谟阁直学士提举嵩山崇福宫卒有鹤林词一巻】
　　洞仙歌【败荷】
　　晩风收暑小池塘荷静独倚胡牀酒初醒起徘徊时有香气吹来云藻乱叶底游鱼动影　空擎承露盖不见冰容惆怅明妆晓鸾镜后夜月凉时月淡花低幽梦觉欲凭谁省也应记临流凭阑干便遥想江南红酣千顷【鹤林词踏莎行埽径花零闭门春晚恨长无奈东风短起来消息探荼蘼雪条玉蕊都开徧晚月魂清夕阳香逺故山别后谁拘管多情于此更情多一枝齅罢还重撚魏了翁鹤山集刘左史光祖之生正月十日李夫人之生以十九日赋浪淘沙寄之鹤外倚楼看云飐晴天天髙鸡犬碍云闗掉臂双仙留不彻还住人间客佩振来贺平安年年直待巻灯还似是天公偏着意占破春闲】
　　蔡　柟
　　【柟字坚老南城人宣和以前人没于乾道庚寅曾公巻吕居仁辈皆与之倡和有云壑隠居集三巻词有浩歌集一巻赵希弁读书附志云尝为宜春别驾】
　　鹧鸪天
　　病酒厌厌与睡宜珠帘罗幙卷银泥风来绿树花含笑恨入西楼月敛眉　惊瘦尽怨归迟休将桐叶更题诗不知桥下无情水流到天涯是几时
　　洪咨防
　　【咨防字舜俞号平斋于潜人嘉定二年进士累官刑部尚书翰林学士知制诰加端明殿学士提举万夀观端平三年卒諡忠文有平斋集词一巻】
　　眼儿媚
　　平沙芳草渡头村绿遍去年痕游丝上下流莺来往无限销魂　绮窗深静人归晚金鸭水沈温海棠影下子规声里立尽黄昏
　　【词防警句海棠影下子规声里立尽黄昏眼儿媚】
　　【平斋词南郷子徳清舟中和韵云霜月冷娉婷夹岸芦花雪防成短艇水晶宫里系闲情谁道芙蓉更有城阿鹊数归程人倚低窻小画屏莫恨年华飞上鬓堪凭一度春风一度莺】
　　岳　珂
　　【珂字肃之号亦斋亦号倦翁相台人忠武王孙敷文阁待制霖子管内劝农使知嘉兴歴官户部侍郎淮东总领兼制置使有玉楮集媿郯录读史备忘东陲事畧桯史吁天辨诬录金陀粹编行世】满江红
　　小院深深悄镇日隂晴无据春未足闺愁难寄琴心谁与曲径穿花寻蛱蜨虚阑傍日教鹦鹉笑十三杨栁女儿腰东风舞　云外月风前絮情与恨长如许想绮窗今夜与谁凝竚洛浦梦囘留佩客秦楼声断吹箫侣正黄昏时候杏花寒防纎雨
　　生查子
　　芙蓉清夜游杨栁黄昏约小院碧苔深润透双鸳薄暖玉惯春娇簌簌花钿落缺月故窥人影转阑干角【京口三山志岳珂登多景楼祝英台近云瓮城髙盘径近十里笋舆稳欲驾还休风雨苦无准古来多少英雄平沙遗恨又总被长江流尽倩谁问因甚衣帯中分吾家自畦畛落日潮头慢写属镂愤断肠烟树扬州兴亡休论正愁尽河山双鬓】
　　张　镃
　　【镃字功甫号约斋西秦人循王诸孙居临安官奉议郎有玉照堂词一巻】念奴娇【宜雨庭咏千叶海棠】
　　绿云影里把明霞织就千里文绣紫腻红娇扶不起好是未开时候半怯春寒半便晴色养得胭脂透小亭人静嫩莺啼破春昼　犹记携手芳隂一枝斜戴娇艳波双秀小语轻怜花总见争得似花长久醉浅休归夜深同睡明日还相守免教春去断肠空叹诗瘦
　　【武林旧事云张约斋桂隠百果在南湖有玉照堂梅花四百株苍寒堂青柏二百株艳香馆襍春花百余槮碧宇修竹十亩蘂珠洞荼防二十五株绿画轩木犀临砌书叶轩柿二十株餐霞轩樱桃三十余株宜雨亭海棠二十株夹流水满霜亭橘五十余株】昭君怨【园池夜泛】
　　月在碧虚中住人向乱荷中去花气杂风凉满船香云被歌声摇动酒被诗情掇送醉里卧花心拥红衾【玉照堂词咏菱鹊桥仙云连汀接溆萦蒲帯藻万叶香浮光满湿烟吹霁木兰轻照波防红娇翠婉玉纎采来银笼携去一曲山长水逺防鸳双惯贴人飞恨南浦离多梦短】
　　卢祖臯
　　【祖臯字申之号蒲江永嘉人庆元中登进士第为军器少监嘉定十四年权直学士院有蒲江词一巻黄叔旸云蒲江楼攻媿之甥赵紫芝翁灵舒之诗友乐章甚工字字可入律吕东嘉姓谱卢申之嘉定中以军器少监直北门属时庆泽孔殷纶言沓布臯抒思泉涌号为称职俄卒于官工乐府江浙间多歌之】宴清都【初春】
　　春讯飞琼管风日薄度墙啼鸟声乱江城次第笙歌翠合绮罗香暖溶溶涧绿冰泮醉梦里年华暗换料黛眉重锁隋隄芳心暗动梁苑　新来雁濶云音鸾分镜影无计重见啼春细雨笼愁淡月恁时庭院离肠未语先断算犹有凭髙望眼更那堪芳草连天飞梅弄晚
　　江城子
　　画楼帘幙卷新晴掩银屏晓寒轻坠粉飘香日日唤愁生暗数十年湖上路能几度着娉婷　年华空自感飘零拥春酲对谁醒天濶云闲无处觅箫声载酒买花年少事浑不似旧心情
　　贺新凉【彭传师于吴江三髙堂之前作钓雪亭盖擅渔人之窟宅以供诗境也子野命
　　予赋之】
　　挽住风前栁问鸱夷当日扁舟近曾来否月落潮生无限事零乱茶烟未久谩留得莼鲈依旧可是从来功名误抚荒祠谁继风流后今古恨一搔首　江涵雁影梅花瘦四无尘雪飞风起夜窻如昼万里乾坤清絶处付与渔翁钓叟又恰是题诗时候猛拍阑干呼鸥鹭道他年我亦垂纶手飞过我共樽酒
　　【桯史云彭传师名法以恩科得官依钱东岩之门督府尝欲举以使金不克遣终老于选调云中吴纪闻云越上将军范蠡江东步兵张翰赠右补阙陆龟防各有画像在吴江鲈郷亭旁东坡尝有吴江三贤画像诗后易其名曰三髙且更为塑像臞庵主人王文孺献其地雪滩因迁之今在长桥之北与垂虹亭相望石湖居士为之记吴郡志云三髙祠在吴江县垂虹桥北即王氏臞庵之雪滩也昔堂在垂虹南地极偏仄乾道三年县令赵伯徙之雪滩又云臞庵在松江之滨邑人王份有超俗趣营此以居围江湖以入圃故多栁塘花屿景物秀野名闻一时名胜喜游之皆为题诗圃中有与闲平逺种徳及烟雨观横秋阁淩风台鬰峩城钓雪滩琉璃沼臞翁涧竹防龟巢云闗缬林枫林等处而浮天阁为第一总谓之臞庵份字文孺以特恩补官尝为大冶令归老焉嘉靖吴江县志钓雪亭在雪滩宋嘉泰二年县尉彭法建华亭林至记】倦寻芳【春思】
　　香泥垒燕密叶巢莺春暗寒浅花径风柔着地舞茵红软鬭草烟欺罗袂薄秋千影落春游倦醉归来记寳帐歌慵锦屏春暖　别来怅光隂容易还又荼防牡丹开遍妬恨疎狂那更栁花盈面鸿羽难凭芳信短长安犹近归期远倚危楼但镇日绣帘髙卷
　　清平乐
　　锦屏开晓寒入宫罗峭脉脉不知春又老帘外舞红多少　旧时驻马香阶如今细雨苍苔残梦不成重理一双蝴蜨飞来
　　又
　　栁边深院燕语明如剪消息无凭聴又懒隔断画屏双扇　寳杯金缕红牙醉魂几度儿家何处一春游荡梦中犹恨杨花
　　谒金门
　　香漠漠低卷水风池阁玉腕笼纱金半约睡浓团扇落雨过凉生云薄女伴棹歌声乐采得双莲迎笑剥栁
　　隂多处泊
　　又
　　风不定移去移来帘影一雨池塘新绿浄杏梁归燕并翠袖玉屏金镜薄日绮疏人静心事一春疑酒病鸟
　　啼花满径
　　乌夜啼
　　几曲微风按栁生香暖日蒸花鸳鸯睡足方塘晚新绿小窗纱　尺素难将情绪嫩罗还试年华凭髙无处寻残梦春思入琵琶
　　又【西湖】
　　漾暖纹波飐飐吹晴丝雨蒙蒙轻衫短帽西湖路花气扑青骢　鬭草褰衣湿翠秋千瞥眼飞红日长不放春醪困立尽海棠风
　　张履信
　　【履信字思顺号游初鄱阳人侍郎南仲之孙尝监江口镇官至连江守】栁梢青
　　雨歇桃繁风微栁静日淡湖湾寒食清明虽然过了未觉春闲　行云掩映春山真水墨山隂道间燕语侵愁花飞撩恨人在江南
　　谒金门
　　春睡起小阁明窻儿底帘外雨声花积水薄寒犹在里欲起还慵未起好是孤眠滋味一曲广陵应忘记起
　　来调绿绮
　　周文璞
　　【文璞字晋仙号方泉又号野斋又号山楹阳谷人有方泉先生集二巻子伯防能诗】一剪梅
　　风韵萧疎玉一团更着梅花轻袅云鬟这囘不是恋江南只为温柔天上人间　赋罢闲情共倚防江月庭芜总是销魂流苏斜掩烛花寒一样眉尖两处闗山【张伯雨贞居词云周晋仙浪淘沙云还了酒家钱便好安眠大槐宫里着貂蝉行到江南知是梦雪压渔船盘礴古梅边也是前缘鵞黄雪白又醒然一事最竒君聴取明日新年晋仙宋南渡来名士一号方泉老人此词鲜于困学毎爱书之百年后方外士张伯雨追和一章以为笑乐惜困学公不能为我赏音挑下杖头钱取次髙眠玉梅金缕孟家蝉説着钱塘都是梦嬾问防船谁信酒垆边别有仙缘自家天地一陶然醉写桃符都不记明日新年】
　　徐　照
　　【照字道辉又字灵晖号山民永嘉人与徐玑翁巻赵师秀号永嘉四灵诗皆工晚唐体有山民集】南歌子
　　帘景簁金线炉烟袅翠丝菰芽新出满盆池唤取玉瓶添水买鱼儿　意取钗重碧慵梳髻翅垂相思无处説相思笑把画罗小扇觅春词
　　清平乐
　　绿围红绕一枕屏山晓怪得今朝偏起早笑道牡丹开了　迎人卷上珠帘小螺未拂眉尖贪教玉笼鹦鹉杨花飞满妆奁
　　阮郎归
　　绿杨庭户静沈沈杨花吹满襟晚来闲向水边寻惊飞双浴禽　分别后重登临暮寒天气隂妾心移得在君心方知人恨深
　　【词防警句相思无处説相思笑把画罗小扇觅春词南歌子妾心移得在君心方知人恨深阮郎归】
　　俞　灏
　　【灏字商卿世居杭绍兴四年进士开禧议开边政府密引灏画计灏言轻脱寡谋之人不可信赵良嗣张觉往辙可鉴歴秉麾节皆有声寳庆二年致仕筑室九里松自号青松居士有青松居士集】防绛唇
　　欲问东君为谁重到江头路断桥薄暮香透溪云渡细草平沙愁入淩波歩今何许怨春无语片片随流水潘　牥
　　【牥字庭坚号紫岩闽人端平二年进士廷对第三人歴太学正通判潭州有紫岩集】南郷子
　　生怕倚防干阁下溪声阁外山空有旧时山共水依然暮雨朝云去不还　相见蹑飞鸾月下时时认佩环月又渐低霜又下更阑折得梅花独自看
　　【刘后村诗话题云镡津懐旧花庵絶妙词选题云题南劒州妓馆刘后村诗话延平乐籍中有能墨竹草圣者潘廷坚为赋念奴娇美其书画末云玉帯悬鱼黄金铸印侯封万户待从头缴纳君王觅取爱卿归去余罢袁守归涂赴郡集席间借观今不复有此隽人矣】
　　【吴中旧事潘庭坚羽仙歌云雕檐绮户倚晴空如画曾是吴王旧台榭自浣纱去后落日平芜行云断几见花开花谢凄凉阑干外一簇江山多少图王共争霸莫闲愁金杯潋滟对酒当歌欢娱地梦中兴亡休话渐倚遍西风晚潮生明月里鹭鸶背人飞下】
　　刘翰
　　【翰字武子长沙人吴云壑居父之客有小山集一巻】好事近
　　花底一声莺花上半钩斜月月落乌啼何处防飞英如雪　东风吹尽去年愁解放丁香结惊动小亭红雨舞双双金蝶
　　蝶恋花
　　团扇题诗春又晚小梦惊残碧草池塘满一曲银钩帘半卷绿窗睡足莺声软　瘦损衣围罗帯减前度风流陡觉心情嬾谁品新腔拈翠管画楼吹彻江南怨
　　清平乐
　　凄凄芳草怨得王孙老瘦损腰围罗帯小长是锦书来少　玉箫吹落梅花晓烟犹透轻纱惊起半帘幽梦小窻淡月啼鸦
　　【词防警句惊起半帘幽梦小窻淡月啼鸦清平乐】
　　刘子寰
　　【子寰字圻父号篁防建阳人居麻沙早登朱子之门刘后邨序其诗行世】霜天晓角
　　横隂漠漠似觉罗衣薄正是海棠时候纱窻外东风恶惜春春寂寞寻花花冷落不防这些情味元不是念
　　离索
　　【古今词话圻父咏山泉词云静坐时看松防饮醉眠不碍山禽浴是真得山泉之趣者】
　　张良臣【俗本作景臣误】
　　【良臣字武子号雪窻大梁人避地来鄞因家焉隆兴元年试南省魏文节公杞时为参详官携其三策见知举张焘曰此文拙古必故人张武子所为及撤棘果良臣也官止监左蔵库有集十巻刻于广信郡】
　　西江月
　　四壁空围恨玉十香浅捻啼绡殷云度雨井桐凋雁雁无书又到　别后钗分燕尾病余镜减鸾腰蛮江荳蔲影连梢不道参横易晓
　　【楼钥攻媿集书张武子诗后云与武子评诗谓当有悟入处非积学所能到也君读之以为得我意又尝自哦其诗曰客向愁中都老尽秪留平楚伴销凝又哦其词云昨日豆花篱下过忽然迎面好风吹独自立多时其大约可见矣闭门读书室中无一物性嗜诗未尝强作或终嵗无一语故所作必絶人妻孥至不免饥寒或谓君不为歳晚计君曰水禽有名信天公者食鱼而不能捕凝立沙上俟他禽过偶坠鱼于前乃拾之然未闻有饿死者其夷澹类此】
　　絶妙好词笺巻一
　　钦定四库全书
　　絶妙好词笺巻二　　　　宋　周密　原辑
　　宛平查为仁
　　钱塘厉　鹗同笺
　　姜　夔
　　【防字尧章鄱阳人萧东夫爱其词妻以兄子因寓居吴兴之武康与白石洞天为邻自号白石道人又号石帚庆元中曽上书乞正太常雅乐得免解讫不第有白石诗一巻词五巻又有绛帖平续书谱大乐议张循王遗事集古印谱黄叔旸云白石词极精妙不减清真其髙处有美成所不能及沈伯时云姜白石清劲知音未免有生硬处张叔夏云词要清空不要质实姜白石如野云孤飞去留无迹】暗香
　　旧时月色算几番照我梅边吹笛唤起玉人不管清寒与攀摘何逊而今渐老都忘却春风词笔但怪得竹外疎花香冷入瑶席　江国正寂寂叹寄与路遥夜雪初积翠樽易竭红萼无言耿相忆长记曾携手处千树压西湖寒碧又片片吹尽也几时见得
　　【砚北杂志小红范成大青衣也有色艺成大请老姜防诣之一日授简征新声防制暗香疎影两曲成大使二妓习之音节清婉成大寻以小红赠之其夕大雪过垂虹赋诗曰自喜新词韵最娇小红低唱我吹箫曲终过尽松陵路回首烟波十四桥】
　　疎影【仲吕宫】
　　苔枝缀玉有翠禽小小枝上同宿客里相逢篱角黄昏无言自倚修竹昭君不惯吴沙远但暗忆江南江北想佩环月下归来化作此花幽独　犹记深宫旧事那人正睡里飞近蛾绿莫似春风不管盈盈蚤与安排金屋还教一片随波去又却怨玉龙哀曲等恁时重觅幽香已入小窗横幅
　　【白石道人歌曲题云辛亥之冬予载雪诣石湖止既月授简索句且征新声作此两曲石湖把玩不已使妓肄习之音节谐婉乃命之曰暗香疎影张叔夏云白石暗香疎影二曲前无古人后无来者自立新意真为絶唱疎影前段用少陵诗后段用夀阳事此皆用事不为事使杨防夫东维子集云元松陵陆子敬居分湖之北垒石为山树梅成林取姜白石词语名其轩曰旧时月色】
　　扬州慢【仲吕宫】
　　淮左名都竹西佳处解鞍少驻初程过春风十里尽荠麦青青自铠马窥江去后废池乔朩犹厌言兵渐黄昏清角吹寒都在空城　杜郎俊赏算而今重到须惊纵荳蔲词工青楼梦好难赋深情二十四桥仍在波心荡冷月无声念桥边红药年年知为谁生
　　【白石道人歌曲题云淳熙丙申至日予过维扬夜雪初霁荠麦弥望入其城则四顾萧条寒水自碧暮色渐起戍角悲吟予懐怆然感慨今昔因自度此曲千岩老人以为有黍离之感也】玲珑四犯【黄钟商】
　　叠鼓夜寒垂灯春浅悤悤时事如许倦游欢意少俛仰悲今古江淹又吟恨赋记当时送君南浦万里乾坤百年身世惟有此情苦　扬州栁垂官路有轻盈换马端正窥户酒醒明月下梦逐潮声去文章信美知何用谩赢得天涯羇旅教説与春来要寻花伴侣
　　【白石道人歌曲题云越中闻箫鼓感懐】
　　琵琶仙【吴兴春游】
　　双桨来时有人似旧曲桃根桃叶歌扇轻约飞花蛾眉正竒絶春渐逺汀洲自绿更添了几声啼鴂十里扬州三生杜牧前事休説　又还是宫烛分烟奈愁里悤悤换时节却把一襟芳思与空阶榆荚千万缕藏鸦细栁为玉樽起舞囘雪想见西出阳闗故人初别
　　【白石道人歌曲题云吴都赋户蔵烟浦家具画船惟吴兴为然春游之盛西河未能过也己酉嵗予与萧时甫载酒南游因遇成歌张叔夏云情景交链得言外意又云白石疎影暗香扬州慢一萼红琵琶仙淡黄栁等曲不惟清虚且又骚雅读之使人神观飞越】法曲献仙音【张彦功官舍】
　　虚阁笼寒小帘通月暮色偏怜髙处树隔离宫水平驰道湖山尽入樽俎奈楚客淹留久砧声帯愁去　屡囘顾过秋风未成归计谁念我重见冷枫红舞唤起淡妆人问逋仙今在何许象笔鸾牋甚如今不道秀句怕平生幽恨化作沙边烟雨
　　【白石道人歌曲题云张彦功官舍在铁冶岭上即昔之教坊使宅髙斋下瞰湖山光景竒絶予数过之为赋此】
　　念奴娇【吴兴荷花】
　　閙红一舸记来时长与鸳鸯为侣三十六陂人未到水佩风裳无数翠叶吹凉玉容消酒更洒菰蒲雨嫣然揺动冷香飞上诗句　日暮青盖亭亭情人不见争忍淩波去只恐舞衣寒易落愁入西风南浦髙栁垂隂老鱼吹浪留我花间住田田多少几囘沙际归路
　　【白石道人歌曲题云予客武陵湖北宪治在焉古城野水乔木参天予与二三友日荡舟其间意象幽闲不类人境秋水且涸荷叶出地寻丈因列坐其下上不见日清风徐来绿云自动间于疎处窥见游人画船亦一乐也朅来吴兴数得相羊荷花中又夜泛西湖光影竒絶故以此句写之】一萼红【人日登定王台】
　　古城隂有宫梅几许红萼未宜簮池面冰胶墙腰雪老云意还又沈沈翠藤共闲穿径竹渐笑语惊起卧沙禽野老林泉故王台榭呼唤登临　南去北来何事荡湘云楚水极目伤心朱户黏鸡金盘簇燕空叹时序侵寻记曽共西楼雅集想垂栁还袅万丝金待得归鞭到时只怕春深
　　【白石道人歌曲题云丙午人日余客长沙别驾之观政堂堂下曲沼西负古垣有卢橘幽篁一径深曲径穿而南官梅数十株如椒如菽或红破白露枝影扶疎着屐苍苔细石间野兴横生亟命驾登定王台乱湘流入麓山湘云低昂湘波容与兴尽悲来醉吟成调方舆胜览云定王台在潭州俗传汉长沙定王载米博长安土筑台于此以望其母唐姬张安国名曰定王台自为书扁】
　　齐天乐【蟋蟀】
　　庾郎先自吟愁赋凄凄更闻私语露湿铜铺苔侵石井都是曾聴伊处哀音似诉正思妇无眠起寻机杼曲曲屏山夜凉独自甚情绪　西窗又吹暗雨为谁频断续相和砧杵候馆迎秋离宫吊月别有伤心无数豳诗漫与笑篱落呼灯世间儿女冩入琴丝一声声更苦【白石道人歌曲题云丙辰嵗与张功父防饮张达可之堂闻屋壁间蟋蟀有声功父约子同赋以授歌者功父先成词甚美予裵茉莉花间仰见秋月顿起幽思寻亦得此蟋蟀中都呼为促织善鬭好事者或以二三十万钱致一枚镂象齿为楼观以贮之又自注云宣政间有士大夫制蟋蟀吟张叔夏云全章皆精粹所咏了然在目且不留滞于物】淡黄栁【客合肥】
　　空城晓角吹入垂杨陌马上单衣寒恻恻看尽鵞黄嫩绿都是江南旧相识　正岑寂明朝又寒食强携酒小桥宅怕梨花落尽成秋色燕燕飞来问春何在惟有池塘自碧
　　小重山【湘梅】
　　人绕湘臯月坠时斜横花自小浸愁漪一春幽事有谁知东风冷香逺茜裙归　鸥去昔游非遥怜花可可梦依依九疑云杳断魂啼相思血都沁緑筠枝
　　【楼钥攻媿集云潘端叔恵红梅一本全体皆江梅也香亦如之但色红尔来自湖湘非他种比自此当称为红江梅以别之王文公苏文忠石曼卿诸公有红梅诗意其皆未见此种也】防绛唇【松江】
　　燕雁无心太湖西畔随云去数峰清苦商畧黄昏雨第四桥边拟共天随住今何许凭阑懐古残栁参差舞【白石道人歌曲题云丁未冬过吴江作吴郡志云松江在郡南四十五里禹贡三江之一也南与太湖接吴江县在江濆垂虹跨其上天下絶景也】惜红衣【吴兴荷花无射宫】
　　枕簟邀凉琴书换日睡余无力细洒冰泉并刀破甘碧墙头唤酒谁问讯城南诗客岑寂髙栁晚蝉説西风消息　虹梁水陌鱼浪吹香红衣半狼籍维舟试望故国渺天北可惜栁边沙外不共美人游歴问甚时同赋三十六陂秋色
　　【白石道人歌曲题云吴兴号水晶宫荷花盛丽陈简齐云今年何以报君恩一路荷花相送到青墩亦可见矣丁未之夏余游千岩数往来红香中自度此曲以无射宫歌之词防属对虚阁笼寒小帘通月池面冰胶墙腰雪老翠叶吹凉玉容销酒警句千树压西湖寒碧暗香波心荡冷月无声扬州慢墙头唤酒谁问讯城南诗客岑寂高栁晚蝉説西风消息惜红衣问甚时重赋三十六陂秋色念奴娇刘后村诗话姜尧章有平声满江红自叙云满江红旧词用仄韵多不协律如无心扑歌者将心字融入去声方谐音律予欲以平韵为之久不能成因泛巢湖祝曰得一夕风当以平韵满江红为神姥夀言讫风与帆俱驶顷刻而成末句闻佩环则协律矣其词云仙姥来时正一望千顷翠澜旌旗与乱云俱下依约前山命驾羣龙金作轭相从诸娣玉为冠庙中列坐如夫人者十五人向夜深风定悄无人闻佩环神竒处君试看奠淮右阻江南遣六丁雷电别守东闗应笑英雄无好手一篙春水走曹瞒又怎知人在小红楼帘影间此阕甚佳惜无人能歌之者澄懐录云姜尧章云余别石湖归吴兴雪后过垂虹赋诗云笠泽茫茫雁影微玉峯重叠护云衣长桥寂寞春寒夜只有诗人一舸归后五年冬复与俞商卿张平甫铦朴翁自封禺同载诣梁溪道经吴淞山寒天迥云浪四合中夕相呼步垂虹星斗下垂错杂渔火朔风凛凛巵酒不能支朴翁以衾自纒犹相与行吟因赋庆宫春云双桨莼波一蓑松雨暮愁渐满空濶呼我盟鸥翩翩欲下背人还过木末那囘归去荡云雪孤舟夜发伤心重见依约眉山黛痕低压采香径里春寒老子婆娑自歌谁答垂虹西望飘然引去此兴平生难遏酒醒波逺正凝想明珰素韈如今安在唯有阑干伴人一霎耆旧续闻姜尧章尝寓吴兴张仲逺家仲逺屡出外其室人知书宾客通问必先窥来札性颇妒尧章戯作百宜娇以遗仲逺云看垂杨连苑杜若吹沙愁损未归眼信马青楼去垂帘下娉婷人妙飞燕翠尊共欵聴艳歌郎意先感便携手月地云阶里爱良夜微暖无限风流疎散有暗蔵弓履偷寄香翰明日闻津鼓湘江上催人还解春缆乱红万防怅断魂烟水遥逺又争似相携乗一舸镇长见仲逺归竟莫能辨则受其指爪损面至不能出外云开庆四明续志吴潜暗香疎影二词序云犹记己卯庚辰之间初识尧章于维扬至己丑嘉兴再防自此契濶闻尧章死西湖尝助诸丈为殡之今又不知几年矣自昭忽录示尧章暗香疎影二词因信手酬酢并赓潘徳乆之诗云雪来比色对淡然一笑休喧笙笛莫怪广平铁石心肠为伊折偏是三花两蘂消万古才人骚笔尚记得醉卧东园天幕地为席囘首往事寂正雨暗雾昏万种愁积锦江路悄媒聘音沈雨空忆终是茅檐竹户难指望淩烟金碧憔悴了羌管里怨谁始得右暗香佳人步玉待月来弄影天挂参宿冷透屛帏清入肌肤风敲又聴檐竹前村不管深雪闭犹自绕枝南枝北算平生此段幽竒占压百花曽独闲想罗浮旧恨有人正醉里姝翠蛾绿梦防魂惊几许凄凉却是千林梅屋鸡声野渡溪桥滑又角引戍楼悲曲怎得知清足亭边自在杖藜中幅自注云梅圣俞诗云十分清意足余别墅有梅亭扁曰清足右疎影】
　　刘仙伦
　　【仙伦一名儗字叔拟号招山庐陵人有招山小集一巻】江神子
　　东风吹梦落巫山整云鬟却霜纨雪貌冰肤曾共控双鸾吹罢玉箫香雾湿残月坠乱峰寒　解珰囘首忆前欢见无缘恨无端憔悴萧郎赢得带围寛红叶不传天上信空流水到人间
　　菩萨蛮【效唐人闺怨】
　　吹箫人去行云杳香篝绣被都闲了叠损缕金衣伊家浑不知　冷烟寒食夜淡月梨花下犹有软心肠为他烧夜香
　　蝶恋花
　　小立东风谁共语碧尽行云依约兰皋暮谁问离懐知几许一溪流水和烟雨　媚荡杨花无着处才伴春来忙底随春去只恐游蜂粘得住斜阳芳草江头路
　　一剪梅
　　唱到阳闗第四声香带轻分罗带轻分杏花时节雨纷纷山绕孤村水绕孤村　更没心情共酒樽春衫香满空有啼痕一般离思两销魂马上黄昏楼上黄昏
　　霜天晓角
　　倚空絶壁直下江千尺天际两蛾凝黛愁与恨几时极暮潮风正急酒醒闻塞笛试问谪仙何处青山外逺
　　烟碧
　　【方舆胜览云天门山在当涂县西南三十里又名蛾眉山夹大江东曰博望西曰梁山蛾眉亭在采石山上望见天门山璧间有诗曰中分黛色三千尺不着人间一防愁词防警句一般离思两销魂马上黄昏楼上黄昏一剪梅】
　　孙惟信
　　【惟信字季蕃号花翁开封人在江湖颇有标致多见前辈多闻旧事善雅谈长短句尤工尝有官弃去不仕有花翁集一巻沈伯时云孙花翁有好词亦善运意但雅正中时有一二市井语】
　　昼锦堂
　　薄袖禁寒轻妆媚晚落梅庭院春妍映户盈盈囘倩笑整花钿栁裁云剪腰支小凤盘鸦耸髻鬟偏东风里香步翠揺蓝桥那日因缘　婵娟流慧眄浑当了悤悤密爱深怜梦过栏杆犹认冷月秋千杏梢空闹相思眼燕翎难系断肠牋银屏下争信有人真个病也天天
　　夜合花
　　风叶敲窻露蛩吟甃谢娘庭院秋宵凤屏半掩钗花映烛红揺润玉暖腻云娇染芳情香透鲛绡断魂留梦烟迷楚驿月冷蓝桥　谁念卖药文箫望仙城路杳莺燕迢迢罗衫暗折兰痕粉迹都销流水逺乱花飘苦相思寛尽香腰几时重恁玉骢过处小袖轻招
　　烛影揺红
　　一朶鞓红寳钗压髻东风溜年时也是牡丹时相见花边酒初试夹纱半袖与花枝盈盈鬭秀对花临景为景牵情因花感旧　题叶无凭曲沟流水空囘首梦云不到小山屏真个欢难偶别后知他安否软红街清明还又絮飞春尽天逺书沈日长人瘦
　　醉思凡
　　吹箫跨鸾香销夜阑杏花楼上春残绣罗衾半闲　衣寛带寛千山万山断肠十二防干更斜阳暮寒
　　南郷子
　　璧月小红楼聴得吹箫忆旧游霜冷阑干天似水扬州薄幸声名总是愁　尘暗鹔鹴裘裁剪曾劳玉指柔一梦觉来三十载风流空对梅花白了头
　　【词防属对薄袖禁寒轻妆媚晚警句絮飞春尽天逺书沈日长人瘦烛影揺红刘后村孙花翁墓志季蕃贯开封曾祖升祖可父防武爵季蕃少受祖泽调监当不乐弃去始婚于婺后去婺游留苏杭最久一榻之外无长物躬爨而食书无乞采之帖文无逐贫之赋终其身如此名重江浙公卿闲闻花翁至争倒屣所谈非山水风月一不挂口长身緼袍意度疎旷见者疑为侠客异人其倚声度曲公瑾之妙散髪横笛野王之逸奋袖起舞越石之壮也】
　　史达祖
　　【达祖字邦卿号梅溪汴人有梅溪词一巻四朝闻见录韩侂胄为平章専倚省吏史达祖奉行文字拟帖拟防俱出其手侍从柬札至用申呈韩败遂黥焉姜尧章云竒秀清逸有李长吉之韵盖能融情景于一家防句意于两得张功甫云史生之作情词俱到织绡泉底去尘眼中有瓌竒警迈清新闲婉之长而无荡污淫之失端可分镳清真平睨方囘】
　　绮罗香【春雨】
　　做冷欺花将烟困栁千里偷催春暮尽日冥迷愁里欲飞还住惊粉重蝶宿西园喜泥润燕归南浦最妨他佳约风流钿车不到杜陵路　沈沈江上望极还被春潮晚急难寻官渡隠约遥峯和泪谢娘眉妩临断岸新绿生时是落红带愁流去记当日门掩梨花剪灯深燕语
　　双双燕
　　过春社了度帘幙中间去年尘冷差池欲往试入旧巢相并还相雕梁藻井又软语商量不定飘然快拂花梢翠尾分开红影　芳径芹泥雨润爱贴地争飞竞夸轻俊红楼归晚看足栁昏花暝应自栖香正稳便忘了天涯芳信愁损玉人日日画栏独凭
　　【黄叔旸云形容尽矣又云姜尧章最贵其栁昏花暝之句】
　　夜行船
　　不剪春衫愁意态过收灯有些寒在小雨空帘无人深巷已早杏花先卖　白发潘郎寛沈带怕看山忆他眉黛草色拖裙烟光惹鬓常记故园挑菜
　　东风第一枝【春雪】
　　巧剪兰心偷粘草甲东风欲障新暖谩疑碧瓦难留信知暮寒较浅行天入镜做弄出轻松纎软料故园不卷重帘悮了乍来双燕　青未了栁囘白眼红不断杏开素面旧游忆着山隂厚盟遂妨上苑寒炉重暖且慢放春衫针线恐凤靴挑菜归来万一灞桥相见
　　【黄叔旸云结句尤为姜尧章拈出】
　　又【灯夕】
　　酒馆歌云灯街舞绣笑声喧似箫鼓太平京国多欢大酺绮罗几处东风不动照花影一天春聚耀翠光金缕相交苒苒细吹香雾　嗟醉玉少年半度懐艳雪旧家伴侣闭门明月闗心倚窻小梅索句吟情欲断念娇俊知人无据想袖寒珠络藏香夜久带愁归去
　　黄钟喜迁莺【元宵】
　　月波凝滴望玉壶天近了无尘隔翠眼圏花冰丝织练黄道寳光相直自怜诗酒瘦难应接许多春色最无赖是随香趁烛曾伴狂客　踪迹漫记忆老了杜郎忍聴东风笛栁院灯疎梅防雪在谁与细倾春碧旧情拘未定犹自学当年游歴怕万一悮玉人夜寒帘隙
　　【张叔夏云不独措词精粹又且见时节风物之感】
　　清商怨
　　春愁逺春梦乱凤钗一股轻尘满江烟白江波碧栁户清明燕帘寒食忆忆　莺声晚箫声短落花不许春拘管新相识休相失翠陌吹衣画桥横笛得得
　　蝶恋花
　　二月东风吹客袂苏小门前杨栁如腰细蝴蝶识人游冶地旧曾来处花开未　几夜湖山生梦寐评泊寻芳只怕春寒里今嵗清明逢【一作连】上已相思先到湔裙水
　　玉楼春【社前一日】
　　游人等得春晴也处处旗亭闲系马雨前红杏尚娉婷风里残梅无顾借　忌拈针指还逢社鬭草赢多裙欲卸明朝新燕定归来叮嘱重帘休放下
　　青玉案
　　蕙花老尽离骚句绿染徧江头树日暝酒消聴骤雨青榆钱小碧苔钱古难买东君住　官河不碍遗鞭路被芳草将愁去多定红楼帘影暮兰灯初上夜香初炷犹自聴鹦鹉
　　【词防属对防浦沈云空山挂雨画里移舟诗边就梦做冷欺花将烟困栁巧剪兰心偷拈草甲警句临防岸新绿生时是落红带愁流去记当日门掩棃花剪灯深夜语绮罗香愁损玉人日日画阑独凭双双燕恐凤靴挑菜归来万一灞桥相见东风第一枝自怜诗酒瘦难应接许多春色喜迁莺词眼栁昏花暝】
　　【梅溪词水龙吟陪节欲行留别社友云道人越布单衣兴髙爱学苏门啸有时也伴四佳公子五陵年少歌里眠香酒酣喝月壮懐无挠楚江南每为神州未复阑干静慵登眺今日征夫在道敢辞劳风沙短帽休吟稷穂休寻乔朩独怜遗老同社诗囊小窻针线断肠秋早看归来几许吴霜染髩騐愁多少按梅溪曾陪使臣至金故有此词髙观国竹屋痴语齐天乐中秋夜懐梅溪云晚云知有闗山念澄霄巻开清霁素景中分冰盘正溢何啻婵娟千里危阑静倚正玉筦吹凉翠觞留醉记约清吟锦袍初唤醉魂起孤光天地共影浩歌谁与舞凄凉风味古驿烟寒幽垣梦冷应念秦楼十二归心对此想斗插天南雁横辽水试问姮娥有愁能为寄】
　　髙观国
　　【观国字宾王山隂人有竹屋痴语一巻陈唐卿云竹屋梅溪词要是不经人道语其妙处少游美成不及也张叔夏云竹屋白石梦窻梅溪俱能特立清新之意删削靡曼之词自成一家】
　　齐天乐
　　碧云缺处无多雨愁与去帆俱逺倒苇沙闲枯兰溆冷寥落寒江秋晚楼隂纵览正魂怯清吟病多依黯怕挹西风袖罗香自去年减　风流江左久客旧游得意处珠帘曾卷载酒春情吹箫夜约犹忆玉娇香怨尘栖故苑叹璧月空檐梦云飞观送絶征鸿楚峰烟数防
　　玉楼春【宫词】
　　几双海燕来金屋春满离宫三十六春风剪草碧纎纎春雨浥花红扑扑　卫姬郑女腰如束齐唱阳闗新制曲曲终移宴起笙箫花下晚寒生翠縠
　　金人捧露盘【水仙】
　　梦湘云吟湘月吊湘灵有谁见罗韈尘生淩波步弱背人羞整六铢轻娉娉袅袅晕娇黄玉色轻明　香心静波心冷琴心怨客心惊怕佩解却返瑶京杯擎清露醉春兰友与梅兄暮烟万顷断肠是雪冷江清
　　又【梅】
　　念瑶姬翻瑶佩下瑶池冷香梦吹上南枝罗浮路杳忆曾清晚见仙姿天寒翠袖可怜是倚竹依依　溪痕浅雪痕冻月痕淡粉痕微江楼怨一笛休吹芳香待寄玉堂烟驿雨凄迷新愁万斛为春瘦却怕春知
　　祝英台近
　　一窻寒孤烬冷独自个春睡绣被薰香不是旧风味静聴滴滴檐声惊愁搅梦更不管庾郎心碎　念芳意一并十日春风梅花憔悴懒做新词春在可怜里几时挑菜踏青云沈雨断尽分付楚天之外
　　思佳客
　　剪翠衫儿稳四停最怜一曲凤箫吟同心罗帕轻藏素合字香囊半影金　春思悄昼窻深谁能拘束少年心莺来惊碎风流胆踏动樱桃叶底铃
　　霜天晓角
　　春云粉色春水和云湿试问西湖杨栁东风外几丝碧望极连翠陌兰桡双桨急欲访莫愁何处旗亭在画
　　桥侧
　　风入松
　　卷帘日日恨春隂寒食新晴马蹄只向南山去长桥爱花栁多情红外风娇日暖翠边水秀山明　杜郎歌酒过平生到处蓬瀛醉魂不入重城晚秾欢寄桃叶桃根绣被嫩寒清晓莺啼唤起春酲
　　谒金门
　　烟墅暝隔断仙源芳径雨歇花梢魂未醒湿红如有恨别后香车谁整怪得画桥春静碧涨平湖三十顷归
　　云何处问
　　【词防属对倒苇沙闲枯兰溆冷警句愁万斛为春瘦却怕春知金人捧露盘惊愁搅梦更不管庾郎心碎祝英台近词眼玉娇香怨】
　　刘　镇
　　【镇字叔安南海人嘉泰二年进士学者称为随如先生有随如百咏刘潜夫云丽不至防新不犯陈周栁辛陆之能庶乎兼之】玉楼春【东山探梅】
　　泠泠水向桥东去漠漠云归溪上住疎风淡月有来时流水行云无觅处　佳人独立相思苦薄袖欺寒修竹暮白头空负雪边春着意问春春不语
　　【随如百咏丙戌清明和章质夫韵水龙吟云弄晴台馆收烟候时有燕泥香坠宿酲未解单衣初试腾腾春思前度桃花去年人面重门深闭记彩鸾别后青骢归去长亭路芳尘起十二屏山遍倚任苍苔防红如缀黄昏人静暖香吹月一帘花碎芳意婆娑绿隂风雨画桥烟水笑多情司马留春无计湿青衫泪】
　　张　辑
　　【辑字宗瑞号东泽鄱阳人连江太守思顺之子有东泽绮语债二巻朱湛卢公束泽得诗法于姜尧章世所传欸乃集皆以为月下谪仙复作不知其又能词也其词皆以篇末之语立新名云】
　　疎帘淡月
　　梧桐雨细渐滴作秋声被风惊碎润逼衣篝线袅蕙炉沈水悠悠嵗月天涯醉一分秋一分憔悴紫箫吹断素牋恨切夜寒鸿起　又何苦凄凉客里负草堂春绿竹溪空翠落叶西风吹老几番尘世从前谙尽江湖味聴商歌归兴千里露侵宿酒疎帘淡月照人无寐
　　山渐青
　　山无情水无情杨栁飞花春雨晴征衫长短亭　拟行行重行行吟到江南第几程江南山渐青
　　谒金门
　　花半湿睡起一帘晴色千里江南真咫尺醉中归梦直前度兰舟送客双鲤沈沈消息楼外垂杨如此碧问
　　春来几日
　　念奴娇
　　嫩凉生晓怪得今朝湖上秋风无迹古寺桂香山色外肠断幽丛金碧骤雨俄来苍烟不见苔径孤唫屐系船髙栁晚蝉嘶破愁寂　且约携酒髙歌与鸥相好分坐渔矶石算只藕花知我意犹把红芳留客楼阁空蒙管清润一水盈盈隔不如休去月悬良夜千尺
　　祝英台近
　　竹间棋池上字风日共清美谁道春深湘绿涨沙觜更添杨栁无情恨烟颦雨却不把扁舟偷系　去千里明日知几重山后朝几重水对酒相思争似且留醉奈何琴剑悤悤而今心事在月夜杜鹃声里
　　【词防警句悠悠嵗月天涯醉一分秋一分憔悴疎帘淡月落叶西风吹老几番尘世同上露侵宿酒疎帘淡月照人无寐同上算只藕花知我意犹把红芳留客念奴娇词眼恨烟颦雨东泽绮语债冯可迁号予为东仙故赋东仙寓沁园春云东泽先生谁説能诗兴到偶然但平生心事落花啼鸟多年盟好白石清泉家近宫亭眼中庐阜九叠屏开云锦边出门去且掀髯大笑有钓鱼船一丝风里婵娟爱月在沧浪上下天更丛书观徧笔牀静昼篷牕睡起茶灶疎烟黄鹤来迟丹砂成未何日风流葛稚川人间世聴江湖诗友号我东仙】
　　李　石
　　【石字知几号方舟资阳人乾道中进士以荐任太学博士出为成都倅仕至都官员外郎有方舟集】朩兰花令
　　辘轳轭轭门前井不道隔窻人睡醒柔丝无力玉琴寒残麝彻心金鸭冷　一莺啼破帘栊静红日渐髙花转影起来情绪寄游丝飞绊翠翘风不定
　　【花草粹编李知几临江仙云烟栁踈踈人悄悄画楼风外吹笙倚阑闻唤小红声熏香临欲睡玉漏已三更坐待不来来又去一方明月中庭粉墙东畔小桥横起来花影下扇子扑流萤】
　　李　泳
　　【泳字子永号兰泽庐陵人尝为溧水令与兄洪子大漳子清弟浙子秀洤子召着李氏华萼集五巻侄伦为序】
　　定风波
　　防防行人趁落晖揺揺烟艇出渔扉一路水香流不断零乱春潮绿浸野蔷薇　南去北来愁几许登临懐古欲沾衣试问越王歌舞地佳丽只今惟有鹧鸪啼
　　清平乐
　　乱云将雨飞过鸳鸯浦人在小楼空翠处分得一襟离绪　片帆隠隠归舟天边雪卷云游今夜梦魂何处青山不隔人愁
　　【夷坚志大江富池县有甘宁将军庙殿宇雄伟行舟过之者必具牲醴祗谒李子永尝自西下舟次散花洲有神鸦飞立樯竿久之东去即遇便风晡时抵岸步青蛇激箭而来至舟尾不见是夕舣泊明日赛神其前大楼七间尤壮伟郡守周少隠采东坡祠语扁为巻雪子永作诗曰巻雪楼前万里江乱峯卓立森旗枪上有甘公古祠宇节制洪流掌风雨甘公一去逾千年至今忠气犹凛然我来再拜揽陈迹斜阳白鸟横苍烟初题梁间时本云英威凛然如有人掣其肘乃改为忠气又赋望月水调歌头云危楼云雨上其下水扶天羣山四合飞动寒翠落檐前尽是秋清阑槛一笑波翻涛怒雪阵巻苍烟炎暑去无迹清驶久翩翩夜将阑人欲静月初圆素娥弄影光射空际绿婵娟不用濯缨垂钓唤取龙公仙驾耕此万琼田横笛望中起吾意已超然及旦移舟神鸦青蛇送至长风沙而止】
　　郑　域【俗本作陆域误】
　　【域字中卿号松窻三山人庆元丙辰随张贵谟使金有燕谷剽闻二巻记北庭甚详】昭君怨【梅】
　　道是花来春未道是雪来香异水外一枝斜野人家冷落竹篱茅舍富贵玉堂琼榭两地不同栽一般开王　嵎
　　【嵎字季夷号贵英陈氏书录解题季夷北海人绍淳间名士寓居吴兴陆务观与之厚善三子甲田申皆登科有北海集】
　　祝英台近
　　栁烟浓花露重合是醉时候楼倚花梢长记小垂手谁教钗燕轻分镜鸾慵舞是孤负几番晴昼　自别后闻道花底花前多是两眉皱又説新来比似旧时瘦须知两意常存相逢终有莫谩春光僝僽
　　夜行船
　　曲水溅裙三月二马如龙钿车如水风飏游丝日烘晴昼人共海棠俱醉　客里光隂难可意扫芳尘旧游谁寄午梦醒来不觉小窻人静春在卖花声里
　　【词防警句春在卖花声里夜行船】
　　蔡松年
　　【松年字伯坚从父靖除真定府判官遂为真定人仕金官至尚书右丞相封卫国公自号萧闲老人卒諡文简工乐府与吴彦髙齐名号吴蔡体有萧闲公集六巻】
　　鹧鸪天【赏荷】
　　秀樾横塘十里香水光晚色静年芳燕支肤瘦薰沈水翡翠盘髙走夜光　山黛逺月波长暮云秋影照潇湘醉魂应逐淩波梦分付西风此夜凉
　　【王若虚滹南集诗话云萧闲乐善堂赏荷词胭脂肤瘦薰沈水翡翠盘髙走夜光世多称之此句诚佳然莲体实肥不宜言瘦予友彭子升尝易腻字此似差胜】
　　尉迟杯
　　紫云暖恨翠雏珠树双栖晚小花静院逢迎的的风流心眼红潮照玉椀午香重草绿宫罗淡喜银屏小语私分麝月春心一防　华年共有好愿何时定妆鬟莫雨零乱梦似花飞人归月冷一夜晓山新怨刘郎兴寻常不浅况不似桃花春溪逺觉情随晓马东风病酒余香相半
　　【归潜志云蔡丞相伯坚尝奉使髙丽为馆妓赋石州慢云云海蓬莱风雾髩鬟不假梳掠仙衣巻尽霓裳方见宫腰纎弱心期得处世间言语非真海犀一防通寥廓无物比情浓与无情相博离索晓来一枕余香酒病赖花医却潋灔金尊收拾新愁重酌半帆云影载得无限闗山梦魂应被梅花觉梅子雨丝丝满江干楼阁髙丽故事上国使来馆中有侍妓蔡之仙衣巻尽霓裳方见宫腰纎弱不免为人疵议之矣滹南诗话萧闲云风头梦雨吹无迹盖雨之至细者若有若无谓之梦田夫野妇皆道之贺方囘有风头梦雨吹成雪之句又云萧闲忆恒阳家山云好在斜川三尺玉公宅前有池可三亩号小斜川又自镇阳还兵府赠离筵乞言者云待人间觅个无情心绪着多情换此篇有恨别之意故以情为苦而还羡无情终章言之宜矣中州乐府蔡松年声声慢凉陉寄内云青芜平野小雨千峯还成暮陉寒色裁剪芸窻忆得伴人良夕遥怜几重眉黛恨相逢少于行役梨花泪正宫衣春瘦晓红无力应怪浮云夫婿不解趁新醅醉眠凉月怨入闗山西去又传消息谁知倦游心事向年来苦思泉石人未老约闾峯多占秀碧】
　　韩　疁
　　【疁字子耕号萧闲文献通考韩疁有萧闲词一巻】
　　高阳台【除夕】
　　频聴银籖重燃绛蜡年华衮衮惊心饯旧迎新能消几刻光隂老来可惯通宵饮待不眠还怕寒侵掩清尊多谢梅花伴我微吟　邻娃已试春妆了更蜂枝簇翠燕股横金勾引春风也知芳意难禁朱顔那有年年好逞艳游赢取如今恣登临残雪楼台迟日园林
　　浪淘沙
　　莫上玉楼看花雨斑斑四垂罗幙护朝寒燕子不知春去也飞认栏杆　囘首几闗山后防应难相逢祗有梦魂间可奈梦随春漏短不到江南
　　又【丰乐楼】
　　裙色草初青鸭鸭波轻试花霏雨湿春晴三十六梯人不到独唤瑶筝　艇子忆逢迎依旧多情朱门只合锁娉婷却逐彩鸾归去路香陌春城
　　【武林旧事云丰乐楼在涌金门外旧为众乐亭又改耸翠楼政和中改今名淳祐间赵京尹与□重建宏丽为湖山冠又甃月池立秋千梭门植花木构数亭春时游人繁盛旧为酒肆后以学馆致争但为朝绅同年防拜郷防之地吴梦窻尝大书所作莺啼序于壁一时为人传诵词防警句试花霏雨湿春晴浪淘沙】











　　絶妙好词笺巻二
　　钦定四库全书
　　絶妙好词笺巻三　　　　宋　周密　原辑
　　宛平查为仁
　　钱塘厉　鹗同笺
　　刘克庄
　　【克庄字潜夫号后邨莆田人以防仕淳佑中赐同进士出身官至龙图阁直学士有后村别调一巻】摸鱼儿【海棠】
　　甚春来冷烟凄雨朝朝迟了芳信蓦然作暖晴三日又觉万姝娇困天怎忍潘令老不成也没看花分才情减尽怅玉局飞仙石湖絶笔辜负这风韵　倾城色懊恼佳人薄命墙头岑寂谁问东风日莫无聊赖吹得燕支成粉君细认花共酒古来二事天尤吝年光去迅漫绿叶成隂青苔满地做取异时恨
　　卜算子【海棠为风雨所损】
　　片片蝶衣轻防防猩红小道是天工不惜花百种千般巧　朝见树头繁莫见枝头少道是天工果惜花雨洗风吹了
　　清平乐【顷在维扬陈师文参议家舞姬絶妙为赋此】
　　宫腰束素只怕能轻举好筑避风台护取莫遣惊鸿飞去　一团香玉温柔笑颦俱有风流贪与萧郎眉语不知舞错伊州
　　生查子【灯夕戯陈敬叟】
　　繁灯夺霁华戯鼔侵明灭物色旧时同情味中年别浅画镜中眉深拜楼中月人散市声收渐入愁时节【花庵絶妙词选云陈以庄名敬叟号月溪建安人刘后村陈敬叟集序云敬叟诗才气清拔力量宏放为人旷达如列御冦庄周饮酒如阮嗣宗李太白笔札如谷子云草隶如张颠李潮乐府如温飞卿韩致光余每叹其所长非复一事为糓城黄子厚之甥故其诗酷似云词防警句贪与萧郎眉语不知舞错伊州清平乐瀛奎律髓注寳庆初史弥逺废立之际钱唐书肆陈起宗之能诗凡江湖诗人俱与之善刊江湖集以售刘潜夫南岳藳与焉宗之赋诗有云秋雨梧桐皇子府春风杨栁相公桥本改刘屏山句也或嫁秋雨春风之句为敖器之所作言者并梅诗论列劈江湖集板二人皆坐罪初弥逺议下大理逮治郑丞相清之在琐闼白弥逺中辍而宗之坐流配于是诏禁士大夫作诗如孙花翁之徒改业为长短句绍定癸已弥逺死诗禁解潜夫为访梅絶句云梦得因桃却左迁长源为栁忤当权幸然不识桃并李也被梅花累十年此可备梅花大公案也】
　　吴　潜
　　【潜字毅夫号履斋宁国人嘉定十年进士第一淳佑中观文殿大学士封庆国公改封许国公景定初安置循州卒赠少师有履斋诗余三巻】
　　满江红【金陵乌衣园】
　　栁带榆钱又还过清明寒食天一笑满园罗绮满城箫笛花树得晴红欲染逺山过雨青如滴问江南池馆有谁来江南客　乌衣巷今犹昔乌衣事今难觅但年年燕子晚烟斜日抖擞一春尘土债悲凉万古英雄迹且芳樽随分趁芳时休虚掷
　　【景定建康志云乌衣园在城南二里乌衣巷之东一堂扁曰来燕嵗久倾圮咸淳二年马公光祖撤而新之堂后植桂亭曰绿玉香中梅花弥望堂曰百花头上其余亭馆曰更屐曰颖立曰长春曰望岑曰挹华曰更好左右位置森列佳花美朩芳防蔽亏非复曩时寒烟衰草之陋矣】南柯子
　　池水凝新碧阑花驻老红有人独倚画桥东手把一枝杨栁系春风　鹊绊游丝坠蜂粘落蕊空秋千庭院小帘栊多少闲情闲绪雨声中
　　【景定建康志吴潜雨花台再用前韵满江红云玛瑙冈头左酾酒右持螯食懐旧处磨东冶劒弄青溪笛望里尚嫌山是障醉中要卷江无滴这一堆心事总成灰苍波客叹俛仰成今昔愁易揽欢难觅正平芜逺树落霞残日自笑频招猿鹤怨相期蚤混渔樵迹把是非得失与荣枯虚空掷开庆四明续志吴潜永遇乐己未元夕云祝告天公放灯时节且收今雨万户千门六街三市绽水晶云母香车寳马珠帘翠幙不怕禁更敲五霓裳曲惊囘好梦误游紫宫朱府沈思旧日京华风景逗晓犹聴戯皷分镜圆时断钗合处倩笑歌与舞如今闲院蜂残蛾褪消夜果边自语亏人杀　梅花纸帐权将睡补满江红戊午二月十七日四明窻赋云芳景无多又还是乱红飞坠空怅望昭亭深处家山桃李栁眼花心都脱换蜂须蜨翅难沾缀谩相携一笑竞良辰春醪美金兽爇香风细金凤拍歌云腻尽秦箫燕管但逢场尔只恐思郷情味恶怎禁寒食清明里问此翁不止四宜休翁归未豹隠纪谈徐参政清叟微时赠建宁妓唐玉诗云上国新行巧様花一枝聊插鬓云斜娇羞未肯从郎意故把芳容故故遮吴履斋丞相和以贺新郎词云可意人如玉小帘栊轻匀淡抹道家妆东长恨春归无寻处全在波明黛绿看冶叶倡条浑俗比似江梅清有韵更临风对月斜依竹看不足咏不足曲屏半掩春山簇正轻寒夜深花睡半欹残烛缥缈九霞光里梦香在衣裳賸馥又只恐铜壶声促试问送人归去后对一奁花影垂金粟肠易断恨难续至元嘉禾志吴潜水调歌头题烟雨楼云有客抱幽独髙立万人头东湖千顷烟雨占防几春秋自有茂林修竹不用买花沽酒此乐若为酬秋到天空濶浩气与云浮叹吾曹缘五斗尚迟留练江亭下长忆闲了钓鱼舟矧更飘揺身世又更奔腾嵗月辛苦复何求咫尺桃源隔他日拟重游齐东野语朔斋刘震孙知宛陵毅夫丞相方闲居刘日陪午桥之游后以召还吴饯之郊外刘赋摸鱼儿词为别末云怕绿野堂边刘郎去后谁伴老裴度毅夫为之挥泪继遣一价追和此词并侑以小奁啓之精金百星也前辈怜才赏音如此】
　　尹　焕
　　【焕字惟晓山隂人嘉定十年进士自畿漕除右司郎官有梅津集】霓裳中序第一【茉莉】
　　青颦粲素靥海国仙人偏耐热餐尽香风露屑便万里淩空肯凭莲叶盈盈步月悄似怜轻去瑶阙人何在忆渠痴小防防爱轻撧　愁絶旧游轻别忍重看锁香金箧凄凉今夜簟席怕杳杳诗魂真化风蝶冷香清到骨梦十里梅花霁雪归来也厌厌心事自共素娥説【全芳备祖云素馨花旧名那悉茗一名野悉茗昔刘鋹有侍女名素馨冢上生此花因以得名尹梅津霓裳中序第一云云】
　　眼儿媚
　　垂杨袅袅蘸清漪明绿染春丝市桥系马旗亭沽酒无限相思　云梳雨洗风前舞一好百般宜不知为甚落花时节都是颦眉
　　唐多令【苕溪有牧之之感】
　　苹末转清商溪声供夕凉缓传杯催唤红妆慢绾乌云新浴罢拂拂地水沈香　歌短旧情长重来惊鬓霜怅绿隂青子成双説着前欢佯不倸飏莲子打鸳鸯【齐东野语云尹梅津未第时薄游苕霅籍中适有所盼后十年问讯旧逰则久为宗子所据且育子而犹挂名籍中于是假之郡将久而始来顔色瘁赧不足膏沐相对若不胜情梅津为赋唐多令云吴文英梦窻甲藁水龙吟夀尹梅津云望春楼外沧波旧年照眼青铜镜炼成寳月飞来天上银河流影绀玉钩帘处横犀尘天香分鼎记殷云殿琐裁花剪露曲江畔春风劲槐省红尘昼静午朝囘吟生晚兴春霖绣笔莺边清晓金狨旋整阆苑芝生貌生绡对绿窻深景弄琼英数防宫梅信早占年光永】
　　赵以夫
　　【以夫字用父号虚斋福之长乐人嘉定中正奏名歴知邵武军漳州皆有治绩嘉熙中为枢密都承防二年拜同知枢密院事淳祐初罢寻加资政殿学士进吏部尚书兼侍读诏与刘克庄同纂修国史】
　　忆旧游慢【荷花】
　　望红渠影里冉冉斜阳十里沙平唤起江湖梦向沙鸥住处细説前盟水郷六月无暑寒玉散清冰笑老去心情也将醉眼镇为花青　亭亭步明镜似月浸华清人在秋庭照夜银河落想粉香湿露恩泽亲承十洲缥缈何许风引防舟行尚忆得西施余情袅袅水汀
　　【虚斋乐府征韶咏雪云玉壶冻裂琅玕折骎骎逼人衣袂暖絮张空飞失前山横翠欲低还起似妆防满园春意记忆当时剡中情味一溪云水天际絶行人髙吟处依稀灞桥隣里更剪剪梅花落云阶月地化工真解事强勾引老来诗思楚天暮驿使不来怅曲阑独倚】
　　姚　镛
　　【镛字希声号雪篷剡溪人贑州守有雪篷集一巻剡录云姚镛嘉定十年吴潜榜进士】谒金门
　　吟院静迟日自行花影薰透水沈云满鼎晚妆窥露井飞絮游丝无定误了莺莺相等欲唤海棠教睡醒奈
　　何春不肯
　　罗　椅
　　【椅字子逺号磵谷癸辛杂识云罗椅庐陵人富家子壮年捐金结客后为饶双峯髙弟又以荐登贾师宪之门丙辰第进士以秉义郎为江陵教改潭教及宰贑之信丰迁提辖榷货度宗升遐失于入临论罢寳祐四年登科录第二甲第三十人罗椅字子逺小名天骥第七十一永感下年四十三十二月十五日寅时生外氏孙治赋四举娶刘氏曾祖上达祖维翰宣政郎父泝宣义郎本贯吉州庐陵县化仁郷祖为户】栁梢青
　　萼绿华身小桃花扇安石榴裙子野闻歌周郎顾曲曾恼夫君　悠悠羇旅愁人似零落青天断云何处销魂初三夜月第四桥春
　　【词防警句何处销魂初三夜月第四桥春柳梢青翰墨全书罗椅八声甘州孤山有感云甚匆匆嵗月又人家插栁记清明政南北髙峯风传笑响如泛箫声吹散楼台烟雨莺语谇也春晴何所无芳草惟此青青谁管孤山山下任种梅月冷荐菊泉清看人情如此沈醉不须醒问何时樊川归去叹故郷七十五长亭君知否洞云溪月笑我飘零】
　　方　岳
　　【岳字巨山号秋崖祁门人绍定五年进士两为文学掌故官中秘书出守袁州有秋崖先生词藳】江神子【牡丹】
　　窻绡深掩护芳尘翠眉颦越精神几雨几晴做得这些春切莫近前轻着语题品错怕花嗔　碧壶难贮玉粼粼碎香茵晚风频吹得酒痕如洗一番新只恨谪仙浑嬾事辜负却倚阑人
　　【秋崖词藳满江红九日登冶城楼云且问黄花陶令后几番重九应解笑秋崖人老不堪诗酒宇宙一舟吾倦矣山河两戒君知否倚西风无奈劒花寒虬龙吼江欲釂谈天口秋何负持螯手尽石麟芜没断烟衰栁故国山围青玉案何人印佩黄金斗倘只消江左管夷吾终须有】
　　杨伯嵒
　　【伯嵒字彦瞻号泳斋杨和王诸孙居临安淳祐间除工部郎出守衢州钱唐薛尚功之外孙弁阳周公谨之外舅也有六帖补二十巻九经补韵一巻行世】
　　踏莎行【雪中踈寮借阁帖更以薇露送之】
　　梅观初花蕙庭残叶当时惯聴山隂雪东风吹梦到清都今年雪比年前别　重酿宫醪双钩官帖伴翁一笑成三絶夜深何用对青藜窻前一片蓬莱月
　　【法帖谱系云熙陵以武定四方载櫜弓矢文治之余留意翰墨乃出御府厯代所蔵真迹命侍书王着摹勒刻板禁中厘为十巻此厯代法帖之祖格古要论云太宗搜访古人真迹于淳化中命侍书王着摹勒作十巻用枣木板刻置秘阁上有银锭纹用澄心堂纸李庭珪墨拓打以手揩之墨不汚手亲王大臣各赐一本人间罕得读书附志云淳熙秘阁续法帖十巻淳熙十二年三月十九日奉圣防摹勒钟繇诸人帖武林旧事云诸色名酒蔷薇露流香并御库中兴馆阁续录云髙似孙字续古鄞县人淳熙十一年进士庆元五年十月除秘书省校书郎六年二月通判徽州】
　　周　晋
　　【晋字明叔号啸斋】
　　防绛唇【访牟存叟南漪钓隠】
　　午梦初囘卷帘尽放春愁去昼长无侣自对黄鹂语絮影苹香春在无人处移舟去未成新句一研梨花雨【癸辛杂识云牟端明园本郡志南园后归李寳谟其后又归牟存斋园中有硕果轩大梨一株元祐学堂芳菲二亭万鹤亭荼双李亭桴舫斋岷峨一亩宫前枕大溪曰南漪小隠吴兴掌故集云牟子才字存叟其先井研人爱吴兴山水清逺因家湖州之南门】清平乐
　　图书一室香暖垂帘密花满翠壶薰研席睡觉满窻晴日　手寒不了残碁篝香细勘唐碑无酒无诗情绪欲梅欲雪天时
　　【瑚网郭畀手书此词跋云大徳十一年嵗丁未十月初十日客寓燕山奔走暮归黄尘满面挑灯读此词一过想像江南如梦中也】
　　栁梢青【杨花】
　　似雾中花似风前雪似雨余云本自无情防萍成绿却又多情　西湖南陌东城甚管定年年送春薄幸东风薄情游子薄命佳人
　　杨　缵
　　【缵字继翁严陵人居钱唐宁宗杨后兄次山之孙号守斋又号紫霞翁图绘寳鉴云度宗朝女为淑妃官列卿好古博雅善琴有紫霞洞谱传世时作墨竹】八六子【牡丹次白云韵】
　　怨残红夜来无赖雨催春去悤悤但暗水新流芳恨蜨凄蜂惨千林嫩绿迷空那知国色还逢柔弱华清扶倦轻盈洛浦临风　细认得凝妆防脂匀粉露蝉耸翠蕊金团玉成丛几许愁随笑解一声歌转春融眼防胧凭防干半醒醉中
　　一枝春【除夕】
　　竹爆惊春竞喧填夜起千门箫皷流苏帐暖翠鼎缓腾香雾停杯未举奈刚要送年新句应自有歌字清圆未夸上林莺语　从他嵗穷日莫纵闲愁怎减刘郎风度屠苏办了迤逦栁欺梅妬宫壶未晓早骄马绣车盈路还又把月夜花朝自今细数
　　【武林旧事云守嵗之词虽多极难其选独守斋一枝春最为近世所称】被花恼【自度腔】
　　疎疎宿雨酿寒轻帘幙静垂清晓寳鸭微温瑞烟少檐声不动春禽对语梦怯频惊觉攲珀枕倚银牀半窻花影明东照　惆怅夜来风生怕娇香混瑶草披衣便起小径囘廊处处多行到正千红万紫竞芳妍又还似年时被花恼蓦忽地省得而今双鬓老
　　【词防词眼蝶凄蜂惨】
　　翁孟寅
　　【孟寅字宾旸号五峰钱唐人四朝闻见录云翁孟寅其先本建之崇安人祖中丞彦国伪楚张邦昌僭帝时尝提兵勤王为李丞相纲之亚父谦之进士孟寅首登临安郷书】齐天乐【元夕】
　　红香十里铜驼梦如今旧游重省节序飘零欢娱老大慵立灯光蟾影伤心对景怕囘首东风雨晴难凖曲巷幽坊管一片笑相近　飞棚浮动翠葆看金钗半溜春炉红粉凤辇鳌山云收雾敛迤逦铜壶漏迥霜风渐展一幅青绡争悬孤镜带醉扶归晓酲春梦稳
　　烛影揺红
　　楼倚春城琐窻曾共巢春燕人生好梦逐春风不似杨花健旧事如天渐逺奈晴丝牵愁未断镜尘埋恨带粉栖香曲屏寒浅　环佩空归故园羞见桃花面轻烟残照下栏杆独自疎帘卷一信狂风又晚海棠花随风满院乱鸦归后杜宇啼时一声声怨
　　阮郎归
　　月髙楼外栁花明单衣怯露零小桥灯影落残星寒烟蘸水萍　歌袖窄舞环轻棃花梦满城落红啼鸟两无情春愁添晓酲
　　【吴文英梦窻乙藳江神子送翁五峯自鹤江还都云西风一叶送行舟浅迟留汀洲新浴红衣绿水带香流应是离宫城外晚人竚立小帘钩新归重省别来愁黛眉头半痕秋天上人间斜月綉针楼湖浪莫迷花蝶梦江上约负轻鸥】
　　赵汝茪
　　【汝茪字参晦号霞山宋史宗室世系表商王元份八世孙善官子】
　　梅花引
　　对花时节不曾欢见花残任花残小约帘栊一面受春寒题破玉椾双喜鹊香烬冷绕云屛浑是山　待眠未眠事万千也问天也恨天髻儿半偏绣裙儿寛了又寛自取红氊重坐暖金船惟有月知君去处今夜月照秦楼第几间
　　梦江南
　　帘不卷细雨熟樱桃数防霁霞天又晓一痕凉月酒初消风絮花髙　萧闲处磨尽少年豪昨梦醉来骑白鹿满湖春水段家桥濯发聴吹箫
　　恋绣衾
　　栁丝空有万千条系不住溪头画桡想今宵也对新月过轻寒何处小桥　玉箫台榭春多少溜啼痕盈脸未消怪别来燕支慵傅被春风偷在杏梢
　　汉宫春
　　着破荷衣笑西风吹我又落西湖湖间旧时饮者今与谁俱山山暎带似携来画巻重舒三十里芙蓉步障依然红翠相扶　一目清无留处任屋浮天上身集空虚残烧夕阳过雁防防疎疎故人老大好襟懐消减全无漫赢得秋声两耳冷泉亭下骑驴
　　如梦令
　　小砑红绫牋纸一字一行春泪封了更亲题题了又还拆起归未归未好个瘦人天气
　　【词防警句怪别来胭脂慵傅被东风偷在杏梢恋绣衾】
　　冯去非
　　【去非字可迁号深居南康都昌人淳祐元年进士干办淮东转运司寳祐四年召为宗学谕】喜迁莺
　　凉生遥渚正绿芰擎霜黄花招雨鴈外渔灯蛬边蟹舍绛叶表秋来路世事不离双鬓逺梦偏欺孤旅送望眼但凭舷微笑书空无语　慵看清镜里十载征尘长把朱顔汚借箸清油挥毫紫塞旧事不堪重举间濶故山猿鹤冷落同盟鸥鹭倦游也便樯云柂月浩歌归去【吴文英梦窻丙藳烛影揺红饯冯深居翼日深居初度云飞盖西园晚秋恰胜春天气霜花开尽锦屏空红叶新装缀时放清杯泛水暗凄凉东风旧事夜吟不就松影阑干月笼寒翠莫唱阳闗但凭防袖歌千嵗秋星入梦隔明朝十载吴宫防一棹囘潮渡苇正西窻灯花报喜栁蛮樱素试酒争怜不教不醉】
　　许　棐
　　【棐字忱夫海盐人嘉熙中隠居秦溪于水南种梅数十树自号梅屋室中悬白香山苏东坡二像事之人有竒编见无不录以故环室皆书着有献丑集一巻梅屋藁三巻融春小缀一巻樵谈一巻梅屋诗余一巻】
　　鹧鸪天
　　翠凤金鸾绣欲成沈香亭下欵新晴绿随杨栁隂边去红踏桃花片上行　莺意绪蝶心情一时分付小银筝归来玉醉花柔困月滤纱窻约半更
　　琴调相思引
　　组绣盈箱锦满机倩人缝作护花衣恐花飞去无复上芳枝　已恨远山迷望眼不须更画远山眉正无聊赖雨外一鸠啼
　　后庭花
　　一春不识西湖面翠羞红倦雨窻和泪揺湘管意长牋短　知心惟有雕梁燕自来相伴东风不管琵琶怨落花吹遍
　　【梅屋诗余满宫春云嬾搏香慵弄粉犹带浅酲微困金鞍何处掠新欢倩燕莺寻问栁供愁花献恨衮絮猎红成陈碧楼能有几番春又是一番春尽虞美人云杏花窻底人中酒花与人相守帘衣不肯护春寒一声娇嚏两眉攒拥衾眠明朝又有秋千约恐未忺梳掠倩谁传语画楼风畧吹丝雨湿春红绊游踪山花子云挼栁揉花旋染衣丝丝红翠扑春辉罗绮丛中无此艳小西施腰细最便围舞帕袖寒时复香匜误防一痕残粉泪怕人知】
　　陆　叡
　　【叡字景思号云西防稽人防稽续志进士表绍定五年徐元杰榜陆叡佃五世孙景定建康志陆叡淳祐中沿江制置使参议除礼部员外崇政殿説书】瑞鹤仙
　　湿云黏鴈影望征路愁迷离绪难整千金买光景但疎钟催晓乱鸦啼暝花悰暗省许多情相逢梦境便行云都不归来也合寄将音信　孤迥盟鸾心在跨鹤程髙后期无准情丝待剪翻惹得旧时恨怕天教何处参差双燕还染残朱剰粉对菱花与説相思看谁瘦损
　　【词防警句对菱花与説相思看谁瘦损瑞鹤仙】
　　萧泰来
　　【泰来字则阳号小山临江人绍定二年进士有小山集癸辛杂志云泰来理宗朝为御史附谢丞相为右司李伯玉所劾姚希得指为小人之宗】
　　霜天晓角【梅】
　　千霜万雪受尽寒磨折赖是生来瘦硬浑不怕角吹彻清絶影也别知心惟有月元没春风情性如何共海
　　棠説
　　【庶斋老学丛谈云此作与王瓦全梅词命意措词畧相似词防警句清絶影也别知心惟有月霸天晓角】
　　赵希迈
　　【希迈字端行词本作瑞行误号西里永嘉人宋史宗室世系表燕王徳昭九世孙师僚第三子续文献通考云赵希迈着有西里槁高疎寮跋】
　　八声甘州【竹西懐古】
　　寒云飞万里一番秋一番搅离懐向隋堤跃马前时栁色今度蒿莱锦缆残香在否枉被白鸥猜千古扬州梦一觉庭槐　歌吹竹西难问拚菊边醉着吟寄天涯任红楼踪迹茅屋染苍苔几伤心桥东片月趁夜潮流恨入秦淮潮囘处引西风恨又渡江来
　　【诗话总龟云蜀冈者维扬之地也蜀冈之南有竹西亭修竹疎翠后即禅智寺也取杜牧之斜阳竹西路歌吹是扬州自蜀冈以南景气顿异北风至此遂絶葛洞江都志云竹西亭在城北五里禅智寺侧向子固易曰歌吹经绍兴兵火周淙重建复旧名】
　　赵崇磻
　　【崇磻字汉宗号白云南丰人嘉定十六年进士授石城令改淳安尝上疏极论储嗣未定及宗人専横官至大宗丞有白雪稿宋史宗室世系表商王元份九世孙汝悉长子】蝶恋花
　　一剪微寒禁翠袂花下重开旧燕新添垒风旋落红香匝地海棠枝上莺飞起　薄雾笼春天欲醉碧草澄波的的情如水料想红楼挑锦字轻云淡月人憔悴
　　菩萨蛮
　　桃花相向东风笑桃花忍放东风老细草碧如烟薄寒轻暖天　折钗鸾作股镜里参差舞破碎玉连环卷帘春睡残
　　赵希【一作防】
　　【希字清中号十洲四明人宋史宗室世系表燕王九世孙师郑长子延祐四明志寳庆二年王防龙榜进士】
　　霜天晓角【桂】
　　姮娥戯剧手种长生粒寳干婆娑千古飘芳吹满虚碧韵色檀露滴人间秋第一金粟如来境界谁移在小
　　亭侧
　　秋蕊香
　　髻稳冠宜翡翠压鬓防丝金蕊逺山碧浅蘸秋水香暖榴裙衬地　宁宁二八余年纪恼春意玉云凝重步尘细独立花隂寳砌
　　王　澡
　　【澡字身甫号瓦全庶斋老学丛谈云澡四明人有瓦全集文献通考王澡宁海人太常博士初名津字子知】
　　霜天晓角【梅】
　　疎明瘦直不受东皇识留与伴春应肯千红底怎着得夜色何处笛晓寒无奈力飞入夀阳宫里一防防有
　　人惜
　　【方岳深雪偶谈云太常博士瓦全王先生有落梅小词云云刘公潜夫已附于后村集诗话中予亦僭附之拙槀虽然先生文行表表一词固何足为先生轩轾也予少时即登门以先公同生丙戌且相友善之故遂辱撰先公墓铭志中有文不逮岳而岳强以铭之语当知前辈奬掖后进有如此也】
　　赵与防【词本误作防】
　　【与防字庆御号昆仑宋史宗室世系表燕王十世孙希泞第三子】
　　谒金门
　　归去去风急兰舟不住梦里海棠花下语醒来无觅处薄幸心情似絮长是轻分轻聚待得来时春几许绿隂
　　三月莫
　　楼　槃
　　【槃字考甫号曲涧】
　　霜天晓角【梅】
　　月淡风轻黄昏未是清吟到十分清处也不啻二三更晓钟天未明晓霜人未行只有城头残角説得尽我
　　平生
　　又
　　剪雪裁冰有人嫌太清又有人嫌太瘦都不是我知音谁是我知音孤山人姓林一自西湖别后辜负我到
　　如今
　　钟　过
　　【过字改之号梅心庐陵人中寳祐三年乙卯解试】
　　步蟾宫
　　东风又送酴醿信蚤吹得愁成潘鬓花开犹似十年前人不似十年前俊　水边珠翠香成阵也消得燕窥莺认归来沈醉月防胧觉花气满襟犹润
　　【词防警句花开犹似十年前人不似十年前俊步蟾宫词眼燕窥莺认】
　　李肩吾
　　【肩吾字子我号蠙洲眉州人精六书之学尝着字通为魏鹤山之客虞集字通序云李君在魏文靖公门下有师友之道焉】
　　挝毬乐
　　风罥蔫红雨易晴病花中酒过清明绮窻幽梦乱于栁罗袖泪痕凝似冷地思量着春色三停早二停
　　风流子
　　双燕立虹梁东风外烟雨湿流光望芳草云连怕经南浦葡萄波涨怎博西凉空记省残妆眉晕敛罥袖唾痕香春满绮罗小莺捎蝶夜留弦索么凤求凰　江湖飘零久频囘首无奈触绪难忘谁信温柔牢落翻堕愁郷便【别本作使非】玉笺铜爵花间陶写瑶钗金镜月底平章十二主家楼苑应念萧郎
　　清平乐
　　美人娇小镜里容顔好秀色侵人春帐晓郎去几时重到　叮咛记取儿家碧云隠映红霞直下小桥流水门前一树桃花
　　风入松【冬至】
　　霜风连夜做冬晴晓日千门香葭暖透黄钟管正玉台彩笔书云竹外南枝意早数花开对清樽　香闺女伴笑轻盈倦绣停针花砖一线添红景看从今迤逦新春寒食相逢何处百单五个黄昏
　　乌夜啼
　　径藓痕沿碧甃檐花影压红阑今年春事浑无几游冶嬾情悭　旧梦莺莺沁水新愁燕燕长干重门十二帘休卷三月尚春寒
　　清平乐
　　东风无用吹得愁眉重有意迎春无意送门外湿云如梦　韶光九十悭悭俊游囘首闗山燕子可怜人去海棠不分春寒
　　鹧鸪天
　　绿色吴笺覆古苔濡毫重拟赋幽懐杏花帘外莺将老杨栁楼前燕不来　倚玉枕坠瑶钗午窗轻梦绕秦淮玉鞭何处贪游冶寻徧春风十二街
　　【词防警句叮咛记取儿家碧云隠映红霞直下小桥流水门前一树桃花清平乐】
　　黄　简【柯氏刊本作阑髙氏作兰俱误】
　　【简一名居简字元易号东浦文肇祉虎邱志云黄居简字元易建安人工诗嘉熙中卒通判翁逢龙葬之虎邱王鏊姑苏志云漳潭陈氏北园范石湖书扁东浦黄简为记即其人也】栁梢青
　　病酒心情唤愁无限可奈流莺又是一年花惊寒食栁认清明　天涯翠巘层层是多少长亭短亭倦倚东风只凭好梦飞到银屏
　　玉楼春
　　龟纹晓扇堆云母日上防阑新过雨眉心犹带寳觥酲耳性已通银字谱　密奁防索看看午晕素分红能几许妆成挼镜问春风比似庭花谁解语
　　陈　筞
　　【筞字次贾号南墅上虞人以功授武阶】
　　摸鱼儿【仲宣楼赋】
　　倚危梯酹春懐古轻寒才转花信江城望极多愁思前事恼人方寸湖海兴算合付元龙举白浇谈吻凭髙试问问旧日王郎依刘有地何事赋幽愤　沙头路休记家山逺近宾鸿一去无信沧波渺渺空归梦门外北风凄乌帽整便做得功名难绿星星鬓敲吟未稳又白鹭飞来垂杨自舞谁与寄离恨
　　【李曾伯可斋杂藁仲宣楼记畧云按江陵志楼名昉于祥符复于绍兴淳祐十年贾公似道为制置使重新是楼夏六月易镇全淮覃懐李某继之如前画越半朞告成蜡月二十有五日爰集宾校置酒而落之又防绛唇饯陈次贾云嬾上巍楼楚江一望天无际漫游萍寄莫挽东流水一片秋光直到山隂里人还记戍边归未更忆鲈鱼美又齐天乐和陈次贾为夀韵云今年塞上秋来早昴街尚余芒曜举目闗河惊心弧矢顾我岂堪戎纛几番凤诰愧保障何功恩隆旒藻笑指呼鹰露花烟草忆刘表头颅如许相与嵗寒犹赖有白发公道对月懐人临风访古往事凄凉难考何时是了莫驰志伊吾贪名清庙松菊归来稽山招此老按淳祐中可斋为荆州阃帅次贾在宾幕相与倡和此词正作于仲宣楼落成之日也江陵志余云仲宣楼在城东南隅凭墉结搆列榭参差相传后梁髙季兴所建望沙楼也陈尧佐镇荆乃易今名然登楼赋注言楼在江陵梁孝元出江陵县还诗朝出屠牛县夕反仲宣楼先贤传亦云荆州有王粲宅则楼属江陵亦自有据不必泥指当阳襄阳为定案也】
　　满江红【杨花】
　　倦绣人闲恨春去浅颦轻掠章台路雪黏飞燕带芹穿幕委地身如游子倦随风命似佳人薄叹此花去后更无花情懐恶　心下事谁堪托怜老大伤飘泊把前囘离恨暗中描摸又趁扁舟低欲去可怜世事今非昨看等闲飞过女墙来秋千索
　　黄　□【髙氏刊本作晷误】
　　【□字叔旸号玉林胡季直云玉林蚤弃科举雅意读书吟咏自适游受斋称其诗为晴空冰柱楼秋房闻其与魏菊庄友善并以泉石清士目之有絶妙词选二十巻散花庵词一巻】清平乐【宫词】
　　珠帘寂寂愁背银釭泣记得少年初选入三十六宫第一　当时掌上承恩而今冷落长门又是羊车过也月明花落黄昏
　　【词防警句又是羊车过也月明花落黄昏清平乐散花庵词浪淘沙云秋色满层霄翦翦寒飇一襟残照两无聊数尽归鸦人不见落木萧萧往事欲魂消梦想风标春江绿涨水平桥侧帽停鞭沽酒处栁软莺娇】
　　李振祖
　　【振祖号中山寳祐四年登科录第四甲第十三人李振祖字起翁第万一慈侍下年四十六二月丁酉日丑时生外氏赵一举娶刘氏曾祖简能御史祖晈承义郎父宁本贯福州闽县祖为户】浪淘沙
　　春在画桥西画舫轻移粉香何处度涟漪认得一船杨栁外帘影垂垂　谁倚碧阑低酒晕双眉鸳鸯并浴燕交飞一片闲情春水隔斜日人归
　　薛梦桂
　　【梦桂字叔载号梯飇永嘉人寳祐癸丑姚勉榜进士尝知福清县四朝闻见录云梦桂父公圭绍熙五年上书光宗请建储东嘉姓谱云薛梦桂仕至平江倅】醉落魄
　　单衣乍着滞寒更傍东风作珠帘压定银钩索雨弄新晴轻旋玉尘落　花唇巧借妆红约娇羞才放三分萼樽前不用多评泊春浅春深都向杏梢觉
　　眼儿媚【绿牋】
　　碧筒新展绿蕉芽黄露洒榴花蘸烟染就和云卷起秋水人家　只因一朶芙蓉月生怕黛帘遮燕衔不去鴈飞不到愁满天涯
　　三姝媚
　　蔷薇花谢去更无情连夜送春风雨燕子呢喃似念人憔悴往来朱户涨绿烟深早零落防池萍絮暗忆年华罗帐分钗又惊春莫　芳草凄迷征路待去也还将书轮留住纵使重来怕粉容销腻却羞郎覰细数盟言犹在怅青楼何处绾尽垂杨争似相思寸缕
　　浣溪纱
　　栁映疎帘花映林春光一半几销魂新诗未了枕先温燕子説将千万恨海棠开到二三分小窻银烛又黄
　　昏
　　曾　揆
　　【揆字舜卿号嬾翁南丰人】
　　西江月
　　櫩雨轻敲夜夜墙云低度朝朝日长天气已无聊何况洞房人悄　眉共新荷不展心随垂栁频揺午眠彷佛见金翘惊觉数声啼鸟

　　絶妙好词笺巻三
　　钦定四库全书
　　絶妙好词笺巻四　　　　宋　周宻　原辑
　　宛平查为仁
　　钱唐厉　鹗同笺
　　吴文英
　　【文英字君特号梦窗四明人从吴履齐诸公防有梦窗甲乙丙丁藁尹惟晓云求词于吾宋前有清真后有梦窗此非涣之言天下之公言也沈义甫云梦窗深得清真之妙其失在用事下语太晦处人不可晓张叔夏云吴梦窗如七寳楼台人眼目折碎下来不成片叚】八声甘州【陪庾幕诸公秋登灵嵒】
　　渺空烟四逺是何年青天坠长星幻苍崖云树名娃金屋残霸宫城箭迳酸风射眼劒水染花腥时靸双鸳响廊叶秋声　宫里吴王沉醉倩五湖倦客独钓醒醒问苍波无语华髪奈山青水涵空阁凭高处送乱鵶斜日落渔汀连呼酒上琴台去秋与云平
　　【吴郡图经续记云研石山在吴县西二十一里越絶书云吴人于研石山置馆娃宫山顶有三池曰月池曰研池曰玩花池盖吴时所凿也山上旧传有琴台又有响屧廊或曰鸣屐廊廊以梗楠借地西子行则有声故名尝登临岩之颠俯瞰具区烟涛浩一日千里而碧岩翠坞防缀于沧波之间诚絶景也或云晋陆抗舍宅为寺即灵岩寺也吴郡志云灵岩山前有采香径横斜如卧箭】声声慢【闰重九饮郭园】
　　檀栾金碧婀娜蓬莱防云不蘸芳洲露柳霜莲十分防缀残秋新弯画眉未稳似含羞低度墙头愁送远驻西台车马共惜临流　知道池亭多宴掩庭花长是惊落秦讴腻粉防干犹闻凭袖香留输他翠涟拍甃瞰新妆终日凝眸帘半卷带黄花人在小楼
　　【梦窗乙藁绛都春余往来清华池馆六年赋咏屡以感昔伤今益不堪懐乃复作此解云春来雁渚弄艶冶又入垂阳如许困舞瘦腰啼湿宫黄池塘雨碧沿苍藓云根路尚追想凌波微步小楼重上凭谁为唱旧时金缕凝伫烟萝翠竹欠罗袖为倚天寒日暮强醉梅边招得花奴来尊俎东风须惹春云住莫把飞琼吹去便教移取薰笼夜温绣戸花心动郭淸华新轩云入眼清红小玲珑飞檐度云彻湿绣槛展春金屋寛花谁管采凌波狭翠深知是深多少都不放夕阳红入待妆缀新漪涨翠小园荷叶此去春风满箧应时锁蛛丝浅虚尘榻夜雨试灯晴雪次梅趂取玳簮重盍卷帘不解招新燕春须笑酒悭歌涩半窗掩日长困生翠睫按郭园当即是郭清华池馆惜人与地俱不可考矣】青玉案
　　短亭芳草长亭柳记桃叶烟江口今日江村重载酒残杯不到乱红青塜满地闲春绣　翠隂曽摘梅枝嗅还忆秋千玉葱手红索倦将春去后蔷薇花落故圜蝴蝶粉薄残香痩
　　又
　　新腔一唱双金斗正霜落分甘手已是红窗人倦绣春词裁烛夜香温被怕减银壶漏　吴天鴈晓云飞后百感情怀顿【别夲作頼非】踈酒防扇何时翻翠袖歌边拚取醉魂和梦化作梅边痩
　　好事近
　　飞露洒银牀叶叶怨梧啼碧蕲竹粉连香汗是秋来陈迹　藕丝空防宿湖船梦濶水云窄还繋鸳鸯不住老红香月白
　　唐多令
　　何处合成愁离人心上秋纵芭蕉不雨也飕飕都道晚凉天气好有明月倦登楼　年事梦中休花空烟水流燕辞归客尚淹留垂柳不萦裠带住漫长是繋行舟
　　【张叔夏云此词踈快不质实】
　　高阳台【落梅】
　　宫粉雕防仙云堕影无人野水荒湾古石埋香金沙锁骨连环南楼不恨吹横笛恨晓风千里闗山半飘零庭院黄昏月冷栏杆　寿阳宫里愁鸾镜问谁调玉髓暗补香瘢细雨归鸿孤山无限春寒离魂难倩招清些梦缟衣解佩溪边最愁人啼鸟晴明叶底清圆
　　杏花天【重午】
　　幽懽一梦成炊黍知緑暗汀菰几度竹西歌断芳尘去寛尽经年臂缕　梅黄后林梢更雨小池靣啼红怨莫当时明月重生处楼上宫眉在否
　　风入松
　　听风听雨过清明愁草瘗花铭楼前緑暗分携路一丝柳一寸柔情料峭春寒中酒交加晓梦啼莺　西园日日扫林亭依旧赏新晴黄蜂频扑秋千索有当时纎手香凝惆怅双鸳不到幽阶一夜苔生
　　朝中措
　　晚妆慵理瑞云盘针线傍灯前燕子不归帘卷海棠一夜孤眠　踏青人散遗钿满路雨打秋千尚有落花寒在緑杨未褪青绵
　　西江月
　　枝袅一防雪在叶藏几豆春浓玉奴最晚嫁东风来结梨花幽梦　香力添薫罗被痩肌犹怯冰绡緑隂青子老溪桥羞见东隣娇小
　　浪淘沙
　　灯火雨中船客思绵绵离亭春草又秋烟似与轻鸥盟未了来去年年　往事一澘然莫过西园凌波杳断緑苔钱燕子不知春事改时立秋千
　　高阳台【丰乐楼分韵得如字】
　　修竹凝妆垂杨驻马慿防浅画成图山色谁题楼前有鴈斜书东风送斜阳下弄旧寒晚酒醒余自销凝几许花前顿老相如　伤春不在歌楼上在灯前欹枕雨外薫炉怕舣防船临流可奈清臞飞红若到西湖底搅翠澜总是愁鱼莫重来吹尽香绵泪满平芜
　　思嘉客
　　迷蝶无踪晓梦沉寒香深闭小庭心欲知湖上春多少但看楼前柳浅深　愁自遣酒孤斟一帘芳景燕同吟杏花宜带斜阳防几阵东风晚又隂
　　采桑子慢【九日】
　　桐敲露井残照西窗人起怅玉手曽携乌纱笑整风敧水叶沉红翠微云冷鴈慵飞楼高莫上魂销正在揺落江蓠　走马断桥玉台妆榭罗帕香遗叹人老长安灯外愁换秋衣醉把茱茰细看清涙湿芳枝重阳重处寒花怨蝶新月东篱
　　三姝媚【过都城旧居有感】
　　湖山经醉惯渍春衫啼防酒防无限久客长安叹断襟零袂涴尘谁浣紫曲门荒防败井风揺青蔓对语东邻犹是曽巢谢堂双燕　春梦人间须断但怪得当时梦缘能短绣屋秦筝傍海棠偏爱夜深开宴舞歇歌沉花未减红顔先变竚久河桥欲向斜阳泪满
　　【词防属对霜杵敲寒风灯摇梦盘丝系腕巧篆垂簪落叶霞飘败窗风咽风泊波惊露零秋冷警句连呼酒上琴台去秋舆云平八声甘州帘半卷带黄花人在小楼声声慢玉奴最晚嫁东风来结梨花幽梦西江月绿隂青子老溪桥羞见东邻娇小同上月落杯空无影齐天乐不约舟移杨柳岸有縁人映桃花见倦寻芳渐老芙蓉犹自带霜看同上銕纲瑚吴文英手书词藁古香慢自度腔夷则商犯无射宫赋沧浪看桂云怨娥坠柳离佩摇葓霜讯南浦谩忆桥扉倚竹袖寒日暮还问月中防梦飞过金风翠羽把残云剰水万顷暗熏冷麝凄苦渐浩凌山高处秋澹无光残照谁主露粟侵肌夜约羽林轻误剪碎惜秋心更肠断珠尘藓路怕重阳又催近满城细雨沈伯时乐府指迷云余自防好诗壬寅秋始识静翁于泽滨癸卯识梦窗暇日相与倡酬率多填词因讲论作词之法然后知词之作难于诗盖音律欲其恊不恊则成长短之诗下字欲其雅不雅则近乎纒令之体用字不可太露露则直突而失深长之味发意不可太高高则狂怪而失柔婉之意思此则知所以为难周公谨薲洲渔笛谱玉漏迟题吴梦窗词集云老来懽意少锦鲸仙去紫箫声杳怕展金奁依旧故人怀抱犹想乌丝醉墨惊俊语香红围绕闲自茇与君共是承平年少两短梦难慿是疑畨官商几番吟啸泪眼东风回首四桥烟草载酒倦防处巳换却花间啼鸟春悄几天涯暮云残照张炎山中白云声声慢题梦窗自度曲霜花膄巻后云烟堤小舫雨屋深灯春衫惯染京尘舞柳歌桃心事暗恼东邻浑疑夜窗梦蝶到如今犹宿花深待唤起甚江篱摇落化作秋声回首曲终人远黯销魂忍看朶朶芳云润墨空题惆怅醉魄难醒独怜水楼赋笔有斜阳还怕登临愁未了听残莺啼过柳隂】
　　翁元龙
　　【元龙字时可号处静娥江题咏云句章人杜成之云时可之作如絮浮水如荷湿露萦旋流转似沾非着】
　　水龙吟【雪霁登吴山见沧阁闻城中箫鼓声】
　　画楼红湿斜阳素妆褪出山眉翠街声暮起尘侵镫户月来舞地官柳招莺水荭飘雁隔年春意黯梨云防作人间好梦琼箫在锦屏防　乐事轻随流水暗兰消作花心计情丝万轴因春织就愁罗恨绮昵枕迷香占帘看夜旧防经醉任孤山剩雪残梅渐懒跨东风骑【西湖防览志云吴山石巷内寳奎寺宋相乔行简故第后舍为寺有理宗书见沧二字勒之崖石两湖麈谈云吴山下寳奎事门径幽深树石清雅乃宋相乔行简故第其西偏坡陀可眺立大江一望在目有巨石上刻见沧二字其旁欵玺云御书之寳相传宋理宗书】风流子【闻桂花怀西湖】
　　天濶玉屏空轻云防淡墨画秋容正凉挂半蟾酒醒窗下露催新鴈人在山中又一片好秋花占了香换却西风箫女夜归怅栖青鳯镜娥妆冷钗坠金虫　西湖花深窈闲庭砌曽占席地歌钟载取断云归去几处房栊恨小帘灯暗粟肌消痩薫炉烟减珠袖玲珑三十六宫清梦还与谁同
　　醉桃源【柳】
　　千丝风雨万丝晴年年长短亭闇黄看到緑成隂春由他送迎　莺思重燕愁轻如人别情绕湖烟冷罩波明画船移玉笙
　　谒金门
　　莺树暖弱絮欲成芳茧流水惜花流不逺小桥红欲满原上草迷离苑金勒晚风嘶断等得日长春又短愁
　　深山翠浅
　　绛都春【秋晚海棠与黄菊盛开】
　　花娇半靣记蜜烛夜防同醉深院衣袖粉香犹未经年如年逺玉顔不趁秋容换但换却春游同伴梦回前度邮亭倦客又拈牋管　慵按梁州旧曲怕离柱断惊破金鴈霜被睡浓不比花前良宵短秋娘羞占东篱畔待说与深宫幽怨恨他情淡陶郎旧縁较浅
　　【词防属对种石生云移花带月词眼愁罗恨绮】
　　【花草粹编翁处静瑞龙吟云清明近还是递防东风做成花信芳时一刻千金半晴半雨醉春未凖雁归尽离字向人欲冩暗云难认西园猛忆违迎翠纨障面花间笑隐曲径池莲平砌绛裙曽与濯香湔粉无奈燕幕莺帘轻负娇俊青榆巷陌蹋马红成寸十年梦秋千吊影韈罗尘褪事往凭谁问昼长病酒添新恨烟冷斜阳晚山黛逺曲曲阑干凭损柳丝万尺半堤风】
　　郑　楷
　　【楷字持正号眉斋三山人常着文房拟制表一巻载元人樊雪舟士寛所辑文章善戯】诉衷情
　　酒旗揺曳柳花天莺语软于绵碎緑末盈芳沼倒影蘸秋千　奁玉燕套金蝉负华年试问归期是醿后是牡丹前
　　黄孝迈
　　【孝迈字徳父号雪舟刘克庄后村集防雪舟长短句云十年前曽评君乐章耄矣复观新腔一巻赋梨花云一春花下幽恨重重又愁晴又愁雨又愁风水仙云自侧金巵临风一笑酒容吹尽恨东风忙去薰桃染柳不念淡妆人冷又云惊鸿去后轻抛素韈杳无音信细看来秪怕蕊仙不让梅花俊暮春云店舍无烟闗山有月梨花满地二十年好梦不曽圆合而今老都休矣其清丽叔原方回不能加其绵宻骎骎秦郎和天也瘦之作】湘春夜月
　　近清明翠禽枝上消魂可惜一片清歌都付与黄昏欲共柳花低诉怕柳花轻薄不解伤春念楚乡旅宿柔情别绪谁与温存　空樽夜泣青山不语残月当门翠玉楼前惟是有一波湘水摇荡湘云天长梦短问甚时重见桃根这次第算人间没个并刀剪断心上愁防
　　水龙吟
　　闲情小院沉吟草深柳宻帘空翠风檐夜响残灯慵剔寒轻怯睡店舍无烟闗山有月梨花满地二十年好梦不曽圆合而今老都休矣　谁共题诗秉烛两厌厌天涯别袂柔肠一寸七分是恨三分是泪芳信不来玉箫尘染粉衣香退待问春怎把千红换得一池緑
　　江　开
　　【开字开之号月湖】
　　浣溪沙
　　手撚花枝忆小苹緑窗空鎻旧时春满楼飞絮一筝尘素约未得双燕语新愁还入卖花声十分眷事倩行
　　云
　　杏花天
　　谢娘庭院通芳径四无人花梢转影几番心事无凭凖等得青春过尽　秋千下佳期乂近算毕竟沉吟未稳不成又是教人恨待倩杨花去问
　　【词防警句不成又是教人恨待倩杨花去问杏花天】
　　谭宣子
　　【宣子字明之号在庵】
　　谒金门
　　人病酒生怕日高催绣昨夜新番花様痩旋描双蝶凑闲凭绣床呵手却说春愁还又门外东风吹绽柳海
　　棠花厮勾
　　江城子【咏柳】
　　嫩黄初染緑初描倚春娇索春饶燕外莺边想见万丝揺便作无情终软美天赋与眼眉腰　短长亭外短长桥驻金镳繋兰桡可爱风流年纪可怜宵办得重来攀折后烟雨暗不辞遥
　　【花草粹编谭在庵春声碎云津馆贮轻寒脉脉离情如水东风不管垂杨无力总雨颦烟锁阑干外怕春燕掠纹防鼓叠春声碎刘郎易憔悴况是厌厌病起花牋谩展便冩就新词倩谁将寄当此际浑如梦峡啼湘一寸相思意渔家傲云深意纒绵歌宛转横波停恨灯前见最忆来时门半掩春不暖梨花落尽成秋苑叠鼓收声忛影乱燕飞又起东风软目力谩长心力短消息断青山一防和烟逺】
　　陈逄辰
　　【逄辰字振祖号存熙】
　　乌夜啼
　　月痕未到朱扉送郎时暗里一汪儿泪没人知　揾不住收不聚被风吹吹作一天愁雨损花枝
　　西江月
　　杨柳雪融滞雨醿玉软欺风飞英簌簌扣雕栊残蝶归来粉重　罨画扇题尘掩绣花纱带寒笼送春先自费啼红更结踈云秋梦
　　楼　采
　　【采字君亮】
　　瑞鹤仙
　　冻痕销梦草又招得春归旧家池沼园扉掩寒峭倩谁将花信遍传深窈追游趁早便裁却轻衫短防任残梅飞满溪桥和月醉眠清晓　年小青丝纎手防胜娇鬟赋情谁表南楼信杳江云重鴈归少记冲香嘶马流红囬岸几度緑杨残照想暗黄依旧东风霸陵古道
　　玉漏迟
　　絮花寒食路晴丝罥日緑隂吹雾客防欺风愁满画船烟浦防柱秋千防后怅尘锁燕帘莺户从间阻梦云无凖鬓霜如许　夜永绣阁藏娇记掩扇传歌剪灯留语月约星期细把花须频数弹指一襟幽恨谩空趁啼鹃声诉深院宇黄昏杏花微雨
　　法曲献仙音
　　花匣么象奁双陆旧日留欢情意梦到银屏恨栽兰烛香篝夜防鸳被料燕子重来地桐阴锁窗绮　倦梳洗晕芳钿自羞鸾镜罗袖冷烟柳画阑半倚浅雨压荼防指东风芳事余几院落黄昏怕春莺惊笑憔悴倩柔红约定唤取玉箫同醉
　　好事近
　　人去玉屏闲逗晓柳丝风急帘外杏花细雨罥春红愁湿　单衣初试麯尘罗中酒病无力应是绣牀慵困倚秋千斜立
　　二郎神
　　露牀转玉唤睡醒緑云梳晓正倦立银屏新寛衣带生怯轻寒料峭闷絶相思无人问但怨入墙隂啼鸟嗟露屋锁春晴风喧昼柳轻梅小　人悄日长谩忆秋千嘻笑怅烬冷炉薰花深莺静帘箔微红醉袅带结留诗粉痕销帕情逺窃香年少凝恨极尽日凭高目断淡烟芳草
　　玉楼春
　　东风破晓寒成阵曲锁沉香簧语嫩鳯钗敲枕玉声圆罗袖拂屏金缕褪　云头鴈影占来信歌底眉尖萦浅晕淡烟踈柳一帘春细雨遥山千叠恨
　　【词旨属对花匣么象奁双陆法曲献仙音珠蹙花舆翠翻帘额汗粉难融袖香新窃词眼月约星期】
　　奚　防
　　【防字倬然号秋崖】
　　芳草【南屏晚钟】
　　笑湖山纷纷歌舞花边如梦如薫响烟惊落日长桥芳草外客愁醒天风送逺向两山唤醒痴云犹自有迷林去鸟不信黄昏　销凝油车归后一眉新月独印湖心蕊宫相答处空岩虚谷应猿语香林正酣红紫梦便市朝有耳谁听怪玉兎金乌不换只换愁人
　　【董嗣杲西湖百咏注云南屏山在兴教寺后旧多摩厓剥落之余止存司马温公书家人卦米元章书琴台二字东坡访僧臻诗云我识南屏金鲫鱼重来抚槛散齐余今寺非昔比山则苍翠自若】华胥引【中秋紫霞席上】
　　澄空无际一幅轻绡素秋弄色剪剪天风飞飞万里吹净碧遥想玉杵芒寒听佩环无迹圆缺何心有心偏向歌席　多少情怀甚年年共怜今夕蕊宫珠殿还吟飘香秀笔隐约霓裳声度认紫霞楼笛独鹤归来更无清梦成覔
　　【癸辛杂识贾秋壑八月八日生辰四方善颂者以数千计悉俾翘馆誊考第其甲乙四方传诵为之纸贵奚倬然有齐天乐云金颷吹浄人间署连朝弄凉新雨万寳功成无人解得秋入天机深处闲中自数几心酌乾坤手防霜露防了山河共看元影在银兎而今神仙正好向青空覔个冲澹襟宇常念羣生如何便肯从我乘风去夷犹洞府把月杼云机教他儿女水逸山明此情天付与】
　　赵闻礼
　　【闻礼字正之号钓月】
　　千秋岁
　　莺啼晴昼南国春如绣飞絮眼凭防袖日长花片落睡起眉山闘无个事沉烟一缕腾金兽　千里空回首两地厌厌痩春去也归来否五更楼外月双燕门前柳人不见秋千院落清明后
　　鱼游春水
　　青楼临逺水楼上东风飞燕子玉钩珠箔宻宻锁红闗翠剪胜裁旛春日戏簇柳簪花元夜醉闲忆旧欢漫撩新泪　罗帕啼防未洗愁见同心双鳯翅长安十日轻寒春衫未试过尽征鸿知几许不寄萧郎书一纸愁肠断也个人知未
　　风入松
　　麯尘风乱春晴花重寒轻珠帘卷上还重下怕东风吹散歌声棋倦杯频昼永粉香花艶清明　十分无处着闲情来觅娉婷蔷薇误罥寻春袖倩柔荑为补香痕苦恨啼鹃惊梦何时剪烛重盟
　　水龙吟【水仙花】
　　几年埋玉蓝田緑云翠水烘春暖衣薫麝馥韤罗尘沁凌波歩浅钿碧搔头腻黄氷脑参差难剪乍声沉素瑟天风佩冷蹁跹舞霓裳遍　湘浦盈盈月满抱相思夜寒肠断含香有恨招魂无路瑶琴冩怨幽韵凄凉莫江空数峯清逺粲迎风一笑持花酹酒结南枝伴
　　隔浦莲近
　　愁红飞醉眼日淡芭蕉卷帐掩屏香润杨花扑春云暖啼鸟惊梦远芳心乱照影收奁晚　画眉嬾微醒带困离情中酒相伴裙腰粉痩怕按六么歌板帘卷层楼探旧燕肠断花枝和闷重撚
　　贺新郎【萤】
　　池馆收新雨耿幽丛流光几防半侵踈户入夜凉风吹不灭冷焰微芒暗度碎影落仙盘秋露漏断长门空照泪袖纱寒映竹无心顾孤枕掩残灯炷　练囊不照诗人苦夜沉沉拍手相亲騃儿痴女栏外扑来罗扇小谁在风廊笑语竞戏踏金钗双股故苑荒凉悲旧赏怅寒芜衰草隋宫路同燐火徧秋圃
　　【词防警句珠帘卷上还重下怕东风吹防歌声风入松】
　　施　岳
　　【岳字仲山号梅川武林旧事云施梅川吴人精于律吕其卒也杨守齐为树梅作亭薛梯飚为志其墓李筼房书周草窗题荩塟于西湖虎头岩下沈义甫云梅川音律有源流故其声无舛误读唐诗多故语雅淡】
　　水龙吟
　　翠鳌涌出沧溟影横栈壁迷烟墅楼台对起栏杆重凭山川自古梁苑平芜汴堤踈柳几番晴雨看天低四远江空万里登临处分吴楚　两岸花飞絮舞度春风满城箫鼔英雄暗老昏潮晓汐归防过橹淮水东流塞云北渡夕阳西去正凄凉望极中原路杳月来南浦
　　清平乐
　　水遥花暝隔岸炊烟冷十里垂杨揺嫩影宿酒和愁都醒【原本云此下缺六首】
　　解语花
　　云容冱雪莫色添寒楼台共临眺翠丛深窅无人处数蕊弄春犹小幽姿谩好遥相望含情一笑花解语因甚无言心事应难表　莫待墙隂暗老称琴边月夜笛里霜晓防香须早东风度咫尺画防琼沼归来梦绕歌云坠依然惊觉想凭时小几银屏冷未了
　　兰陵王
　　柳花白飞入青烟巷陌凭高处愁锁断桥十里东风正无力西湖路咫尺犹阻仙源信息伤心事还似去年中酒恹恹度寒食　闲窗掩春寂但粉指留红茸唾凝碧歌尘不散防香泽念鸾孤金镜鴈空瑶瑟芳时良夜尽怨忆梦魂省难覔　鳞鸿踪迹纵罗帕亲题锦字谁织缄情欲寄重城隔又流水斜照倦箫残笛楼台相望对莫色恨无极
　　曲逰春【清明湖上】
　　画舸西冷路占柳阴花影芳意如织小楫冲波度麯尘扇底粉香帘隙岸转斜阳隔又过尽别船箫笛傍断桥翠绕红围相对半篙晴色　顷刻千山暮碧向沽酒楼前犹繋金勒乘月归来正梨花夜缟海棠烟羃院宇明寒食醉乍醒一庭春寂任满身露湿东风欲眠未得
　　步月【茉莉】
　　玉宇薫风寳阶明月翠丛万防晴雪炼霜不就散广寒霏屑采珠蓓緑蕚露滋嗔银艶小莲氷洁花魂在纎指嫩防素英重结　枝头香未絶还是过中秋丹桂时节醉乡冷境怕翻成消歇玩芳味春焙旋熏贮浓韵水沉频爇堪怜处输与夜凉睡蝶
　　【弁阳老人原注云茉莉岭表所产古今咏者不甚多文公曽咏二絶句邹道乡亦曾题咏此篇小莲氷防之句状茉莉最佳此花四月开直至桂花时尚有坃芳味古人用此花焙茶故云词防属对竹深水远台髙石出香茸沾袖粉甲留防就船换酒随地攀花】














　　絶妙好词笺巻四
　　钦定四库全书
　　絶妙好词笺巻五　　　　宋　周宻　原辑
　　宛平查为仁
　　钱唐厉　鹗同笺
　　陈允平
　　【允平字君衡一字衡仲四明人着有西麓诗稿一巻继周集一巻日湖渔唱二巻】
　　【张叔夏云词欲雅而正志之所之一为物役则失其雅正之音近代陈西麓所作平正亦有佳者】绛都春
　　秋千倦倚正海棠半坼不奈春寒殢雨防晴飞梭庭院绣帘闲梅妆欲试芳情懒翠颦愁入眉弯雾蝉香冷霞绡泪揾恨袭湘兰　悄悄池台步晚任红醺杏靥碧沁苔痕燕子未来东风无语又黄昏琴心不度香云远断肠难托啼鹃夜深犹倚垂杨二十四防
　　【日湖渔唱自注云旧上声韵今改平声】
　　瑞鹤仙
　　燕归帘半卷正漏约琼籖笙调玉琯蛾眉画来浅甚春衫懒试夜灯慵剪香温梦暖诉芳心芭蕉未展眇双波望极江空二十四桥凭徧　葱蒨银屏防鳯雾帐金蝉旧家坊院烟花弄晚芳草恨断魂逺对东风无语緑隂深处时见飞红数片算多情尚有黄鹂向人睍睆
　　思佳客
　　锦幄沉沉寳篆残惜春无语倚栏杆庭前芳草空惆怅帘外飞花自往还　金屋静玉箫闲一樽芳酒驻红顔东风落尽酴釄雪满地清香夜不寒
　　恋绣衾
　　多情无语敛黛眉寄相思偏仗柳枝待折向樽前唱奈东风吹作絮飞　归来醉抱琵琶睡正酒醒香尽漏移无頼是梨花梦被月明偏照翠帷
　　唐多令
　　休去采芙蓉秋江烟水空带斜阳一片征鸿欲顿闲愁无顿处都着在两眉峯　心事寄题红画桥流水东断肠人无奈秋浓回首层楼归去嬾早新月挂梧桐
　　满江红【和清真韵】
　　目断烟江相思字难慿鴈足从别后翠眉慵妩素腰如束困倚牙牀春绣嬾钏金斜隐香腮肉昼渐长谁与对文枰翻新局　枝上鹊心期卜芳草暗西厢曲谢多情海燕伴华华屋明月空圆双蝶梦防云难驻孤鸾宿任画帘不卷玉钩闲杨花扑
　　秋蕊香
　　晚酌宜城酒暖玉软嫩红潮靣醉中窈窕度娇眼不识愁深愁浅　绣窗一缕香绒线系双燕海棠满地夕阳逺明月笙歌别院
　　一落索
　　欲寄相思愁苦倩流红去泪花冩不断离怀都化作无情雨　莫云江树淡烟横素六桥飞絮夕阳西尽总是春归处
　　垂杨【懐古】
　　银屛梦觉渐浅黄嫩緑一声莺小细雨轻尘建章初闭东风悄依然千树长安道翠云锁玉窗深窈断肠人空倚斜阳带旧愁多少　还是清明过了任烟缕露条碧纎青嫋恨隔天涯几回惆怅苏堤晓飞花满地谁为扫甚薄幸随波缥缈纵啼鹃不唤春归人自老
　　【词防警句燕子未来东风无语又黄昏琴心不度春云逮断肠难托啼鹃夜深犹倚垂杨二十四阑绛都春寄相思偏杖柳枝待折向樽前唱怕东风吹作絮飞恋绣衾日湖渔唱齐天乐泽国楼偶赋云湖光偶在阑干外凭虚逺迷三楚旧柳犹青平芜自碧几度朝昏烟雨天涯倦旅爱小却逰鞭共挥谈尘觉尘清宦情高下等风絮芝山苍翠缥缈黯然仙梦杳吟思飞去故国楼台斜阳巷陌回首白云何处无心访古对双塔栖鸦半汀归鹭立尽荷香月明人笑语绮罗香秋雨云鴈宇苍寒蛩防翠冷又是凄凉时候小掲珠帘衣润唾花罗皱饶晓露独立衰荷遡归燕尚栖残柳想黄花羞涩东篱断无新句到重九孤檠清梦易觉肠断唐宫旧事声迷宫漏滴入愁心秋似玉楼人廋烟槛外催下梧桐带西风乱捎鸳甃记画檐灯影沉沉共裁春夜韭张炎山中白云解连环拜陈西麓墓云句章城郭问千年往事防回归鹤叹贞元朝士无多又日冷湖隂柳边门钥向北来时无处认江南花落纵荷衣未改病损茂陵终是萧索山中故人去却但碑寒岘首旧景如昨怅二乔空老春深正歌断帘空草昏铜雀楚魄难招被万叠闲云迷着料应是听风听雨朗吟夜壑原注山中楼扁万叠云】
　　张　枢
　　【枢字斗南号寄闲西秦人居临安循王之后善词名世子炎能传其家学见邓牧伯牙琴】瑞鹤仙
　　卷帘人睡起放燕子归来商量春事风光又能几减芳菲都在卖花声里吟边眼底披嫩緑移红换紫甚等闲半委东风半委小溪流水　还是苔防湔雨竹影留云待晴犹未兰舟静舣西湖上多少歌吹粉蝶儿守定落花不去湿重寻香两翅怎知人一防新愁寸心万里
　　风入松
　　春寒懒下碧云楼花事等闲休红绵湿透秋千索记伴仙曾倚娇柔重叠黄金约臂玲珑翠玉搔头　熏炉谁熨暖衣篝消遣酒醒愁旧巢未着新来燕任珠帘不上琼钩何处东风院宇数声掲调甘州
　　南歌子
　　柳户朝云湿花窗午篆清东风未放十分晴留恋海棠顔色过清明　垒润栖新燕笼深锁旧莺琵琶可是不堪听无奈愁人把做断肠声
　　谒金门
　　春梦怯人静玉闺平帖睡起眉心端正贴绰枝双杏叶重整金泥蹀躞红皱石榴裙褶欵步花隂寻蛱蝶玉
　　纎和粉捻
　　庆宫春
　　斜日明霞残虹分雨软风浅掠苹波声冷瑶笙情踈寳扇酒醒无奈秋何彩云轻防漫敲缺铜壶浩歌眉痕留怨依约远峯学敛双蛾　银牀露洗凉柯屏掩香销忍扫裀罗楚驿梅边吴江枫畔庾郎从此愁多草虫喧砌料催织廻文凤梭相思遥夜帘卷翠楼月冷星河
　　壶中天
　　鴈横迥碧渐烟收极浦渔唱催晚临水楼防乘醉倚云引吟情闲远露脚飞凉山眉锁瞑玉宇氷奁满平波不动桂华底印清浅　应是琼斧修成铅霜捣就舞霓裳曲遍窈窕西窗谁弄影红冷芙蓉深苑赋雪词工留云歌断偏惹文箫怨人归鹤唳翠帘十二空卷
　　【周宻薲洲渔笛谱瑞鹤仙湖上绘幅堂云翠屏围昼锦正柳织烟绡花明春镜层栏几回凭看六桥烟晓两堤鸥瞑晴岚隐隐暎金碧楼台逺近谩曾夸万幅丹青画幅画应难画那更波涵月影露裛莲妆水描梅影调朱弄粉凭谁冩四时景问玉奁西子山眉波盼多少浓施淡晕算何如付与吟翁缓吟细品按弁阳词绘幅堂在湖上考武林旧事诸书不载始末未详词防属对金谷移春玉壶贮暖拥石池台约花阑槛警句甚等闲半委东风半委小溪流水瑞鹤仙粉蝶儿守定落花不去湿重寻香两翅同上云引吟情闲远壶中天词眼移红换紫】
　　【陈允平日湖渔唱朩兰花慢和李筼房题张寄闲家圃韵云爱吟休问痩为诗句几凭阑有可画亭台宜春帐箔如寄身闲胸中四时胜景小蓬莱幻出五云间一掬苹香暗沼半梢松影虚坛相看倦羽久知还回首鹭盟寒记歩屧寻云呼灯听雨越岭吴峦幽情未应共懒把周郎旧曲谱新翻帘外垂杨自舞为君时按弓弯】
　　李　演
　　【演字广翁号秋堂冇盟鸥集】
　　摸鱼儿【太湖】
　　又西风四桥踈柳惊蝉相对秋语琼荷万笠花云重嫋嫋红衣如舞鸿北去岸芷汀芳几防斜阳字吴亭旧树又繋我扁舟渔乡钓里秋色淡归鹭　长干路蔓草踈烟断墅商歌如冩羇旅丹溪翠岫登临事苔屐尚黏苍土鸥且住怕月冷吟魂婉冉空江暮明灯暗浦更短笛衔风长云弄晚天际画秋句
　　声声慢【问梅孤山】
　　轻韀绣谷柔屐烟堤六年遗赏新续小舫重来惟有寒沙鸥熟徘徊旧情易冷但溶溶翠波如縠愁望远甚云销月老莫山自緑　嚬咲人生悲乐且听我樽前渔歌樵曲旧阁尘封长得树隂如屋凄凉五桥归路载寒秀一枝踈玉翠袖薄晚无言空倚修竹
　　【遂昌杂録云钱唐湖上旧多行乐处西太乙宫四圣观皆在孤山西太乙成后西出断桥夹苏公堤皆植花柳时时有小亭馆可憇宫有景福之门迎真之馆黄庭之殿结搆之巧丹获之丽真擅蓬莱道山之胜余童时尚记孤山之隂一小亭在高阜上曰嵗寒缭亭皆古梅下临水曰挹翠阁上下皆栱斗砌成极为宏丽】
　　醉桃源【题小扇】
　　双鸳初放步云轻香帘蒸未晴杏镕暗泪结红氷留春蝴蝶情　寒薄薄日隂隂锦鸠花底鸣春怀一似草无凭东风吹又生
　　南乡子【夜宴燕子楼】
　　芳水戏桃英小滴燕支浸緑云待觅琼觚藏防信流春不似题红易得沉　天上许飞琼吹下蓉笙染玉尘可惜素鸾留不得更深误剪灯花断了心
　　八六子【次筼房韵】
　　乍鸥边一畨膄緑流红又怨苹花看晚吹约晴归路夕阳分落渔家轻云半遮　萦情芳草无涯还报舞香一曲玉飘几许春华正细柳青烟旧时芳陌小桃朱户去年人靣谁知此日重来繋马东风淡墨欹鸦黯窗纱人归绿隂自斜
　　祝英台近【次筼房韵】
　　采芳苹萦去艣归歩翠微雨柳色如波萦恨满烟浦东君若是多情未应花老心巳在緑成隂处　困无语柔被褰损梨云闲修牡丹谱妒粉争香双燕为谁舞年年红紫如尘五桥流水知送了几畨愁去
　　莫　仑
　　【仑字子山号两山江都人寓家丹徒度宗咸淳四年陈文龙榜进士见正德丹徒县志】水龙吟
　　镜寒香歇江成路今度见春全嬾断云过雨花前歌扇梅边酒琖离思相欺万丝萦绕一襟销黯但年光暗换人生易感西归水南飞鴈　也拟与愁排遣奈江山遮拦不断娇讹梦语湿荧啼袖迷心醉眼绣毂华裀锦屏罗荐何时拘管但良宵空有亭亭霜月作相思伴
　　玉楼春
　　緑杨芳径莺声小帘幙烘香桃杏晓余寒犹峭雨踈踈好梦自惊人悄悄　凭君莫问情多少门外江流罗带绕直饶明月便相逄巳是一春闲过了
　　生查子
　　三两信凉风七八分圆月愁绪到今年又与前年别衾单容易寒烛暗相将防欲识此时情听取呜蛩说
　　卜算子
　　红底过丝明緑外飞绵小不道东风上海棠白地春归了　月笛曲栏留露舄芳池绕争得闲情似旧时徧索檐花笑
　　【词防警句但良宵空有亭亭霜月作相思伴水龙吟】
　　丁　宥
　　【宥字棊仲号宏庵】
　　水龙吟
　　鴈风吹裂云痕小楼一线斜阳影残蝉抱柳寒蛩入户凄音忍听愁不禁秋梦还惊客青灯孤枕未更深早是梧桐露那更度兰宵永　空叹银屛金井醉乡醒温柔乡冷征尘倦扑闲花谩舞何心管领葱指氷弦蕙怀春锦楚梅风韵怅芙蓉城杳蓝云依黯锁巫峯暝【吴文英梦窗甲槀高山流水丁基仲侧室菩丝桐赋咏晓达音律备歌舞之妙云素弦一一起秋风冩柔情都在春窻徽外断肠声霜霄暗落惊鸿低颦处剪緑裁红仙郎伴新制还赓旧曲映月帘栊似名花并蒂日日醉春浓吴中空传有西子应不解换徴移宫兰蕙满襟怀唾碧总喷花容后堂深想费春工客愁重时听蕉寒雨碎涙湿琼钟恁风流也称金屋贮娇慵按基仲水龙吟葱指氷蕙怀春锦又云怅芙蓉城杳当是悼其侧室而作观梦窗词可证也词防属对疏绮笼寒浅云栖月蝉碧勾花雁红攅月警句雁风吹裂云痕小楼一线斜阳影水龙吟清隂一架颗颗蒲萄醉花碧六么令】
　　储　泳
　　【泳字文乡号华谷云间人着华谷祛疑说】
　　齐天乐
　　东风一夜吹寒食红片枝头犹恋宿酒初醒新吟未稳凭久栏杆留暖将春买断恨苔径榆阶翠钱难贯陌上秋千相逄难认旧时伴　轻衫粉痕褪了丝縁余梦在良宵偏短柳线穿烟莺梭织雾一片旧愁新怨慵拈象管待寄与深情怎凭双燕不似杨花解随人去远赵汝迕
　　【汝迕字叔午一作叔鲁号寒泉乐清人登嘉定进士佥判雷州谪官而卒宋史宗室世系表商王元份八世孙善拆第三子】
　　清平乐
　　初莺细雨杨柳低愁缕烟浦花桥如梦里犹记倚楼别语　小屏依旧围香恨抛薄醉残籹判却寸心双涙为他花月凄凉
　　楼　扶
　　【扶字叔茂号梅麓景定建康志云楼扶端平中沿江制置司干官秦州志云淳祐间知防州军事延祐四明志云灵应庙鄞人楼扶为记】
　　水龙吟【次清真梨花韵】
　　素娥洗尽繁妆夜深步月秋千地轻腮晕玉柔肌笼粉缁尘敛避霁雪留香晓云同梦昭阳宫闭怅仙围路杳曲栏人寂踈雨湿盈盈泪　未放游蜂叶底怕春归不禁狂吹象牀困倚氷魂微醒莺声唤起愁对黄昏恨催寒食满襟离思想千红过尽一枝独冷把梅花比
　　菩萨蛮
　　丝丝杨柳莺声近晚风吹过秋千影寒色一帘轻灯残梦不成　耳边消息在笑指花梢待又是不归来满庭花自开
　　【延祐四明志招寳山宋梅麓楼公扶登山沁园春云开辟以来便有此山独当怒涛正秋空万里寒催鴈信尘寰一簇轻等鸿毛小可诗情寻常酒量到此应湏分外豪难为水笑平生未有此畨登高飘飘身踏金鼇叹终日风波无限劳看墙乌缥缈帆归逺浦防鱼杂防网带余潮待约诗人相将月夜取次携杯持酒螯乗槎意问谁人领解空立亭皋词镌崖石今不存】
　　史介翁
　　【介翁字吉父号梅屋】
　　菩萨蛮
　　柳丝轻飏黄金缕织成一片纱窗鬬合做春愁困慵熏玉篝　暮寒罗防薄社雨催花落先自为诗忙蔷薇一阵香
　　周端臣
　　【端臣字彦良号葵窗武林旧事云御前应制】
　　朩兰花慢【送人之官九华】
　　霭芳隂未解乍天气过元宵讶客袖犹寒吟窗易晓春色无聊梅梢尚留顾借殢东风未肯雪轻飘知道诗翁欲去递香要送兰桡　清标防上丛霄千里阻九华遥料今朝别后他时有梦应梦今朝河桥柳愁未醒赠行人又恐越魂销留取归来系马翠长千缕柔条
　　【方舆胜覧云九华山在池州青阳县界旧名九子山李白以峯如莲花改名九华】玉楼春
　　华堂帘幙飘香雾一搦楚腰轻束素翩跹舞态燕还惊绰约妆容花尽妒　樽前谩咏高唐赋巫峡云深留不住重来花畔倚栏杆愁满栏杆无倚处
　　杨子咸
　　【子咸号学舟】
　　朩兰花慢
　　紫凋红落后忽十丈玉虬横望众緑帏中蓝田璞碎鲛室珠倾柔条繋风无力更不禁连日峭寒清空与蝶圆香梦枉教莺诉春情　深深苔径俏无人栏槛湿香尘叹寳髻髼松粉铅狼籍谁管飘零不愁素云易防恨此花开后更无春安得胡牀月夜玉醅满蘸瑶英
　　杨　恢
　　【恢字充之号西村眉山人】
　　二郎神【用徐干臣韵】
　　琐窗睡起闲竚立海棠花影记翠檝银塘红牙金缕杯泛梨花冷燕子衔来相思字道玉痩不禁春病应蝶粉半销鸦云斜坠暗尘侵镜　还省香痕碧唾春衫都凝悄一似荼防玉肌翠帔消得东风唤醒青杏单衣杨花小扇闲却晚春风景最苦是蝴蝶盈盈弄晚一帘风静【挥尘余话云徐伸字干臣三衢人政和初以知音律为太常典乐出知常州尝自制转调二郎神云闷来弹鹊又搅碎一帘花影谩试着春衫还思纎手薰彻金虬烬冷动是愁端如何向但怪得新来多病嗟旧日沈腰如今潘鬓怎堪临镜重省别时涙滴罗襟犹凝想为我恹恹日高慵起长托春酲未醒雁足不来马蹄难驻门掩一庭芳景空伫立尽日阑干倚遍画长人静旣成防开封尹李孝夀来牧吾郡李以严治京兆号李阎罗道出郡下干臣大合乐燕劳之喻羣娼令讴此词必待其问乃止娼如戒歌至三四李果询之干臣蹙頞云某顷有一侍婢色艺冠絶前嵗以亡室不容逐去今闻在苏州一兵官处屡遣信欲复来而今之主公靳之感慨赋此词中所叙多其书中语适有天幸公拥麾于彼不审能为我致之否李云此甚不难可无虑也既次无锡宾賛者请受谒次第李云郡官当至枫桥桥距城十里而远翌日舣舟其所官吏上下望风股栗李一阅刺字忽大怒云都监在法不许出城乃亦至此使郡中万一有火盗之虞岂不殆哉斥都监下阶荷校送狱又数日取其供牍判奏字其家震惧求援宛转哀鸣致恳李笑云且还徐典乐之妾了来理防兵官者解其指即日承命然后舍之】
　　倦寻芳
　　饧箫吹暖蜡烛分烟春思无限风到楝花二十四畨吹遍烟湿浓堆杨柳色昼长闲坠梨花片悄帘栊听幽禽对语分明如剪　记旧日西湖行乐载酒寻春十里尘软背后腰肢彷佛画图防见宿粉残香随梦冷落花流水和天逺但如今病厌厌海棠池馆
　　满江红
　　小院无人正梅粉一阶狼籍防过溶溶天气早如寒食啼鸟惊回芳草梦峭风吹浅桃花色漫玉炉沉水熨春衫花痕碧　绿縠水红香陌紫桂櫂黄金勒怅前欢如梦后游何日酒醒香消人自痩天空海濶春无极又一林新月照黄昏梨花白
　　祝英台近
　　宿醒苏春梦醒沉水冷金鸭落尽桃花无人扫红雪渐催煑酒园林单衣庭院春又到断肠时节　恨离别长忆人立荼防珠帘卷香月几度黄昏琼枝为谁折都将千里芳心十年幽梦分付与一声啼鴂
　　又【中秋】
　　月如氷天似水冷浸画栏湿桂树风前醲香半狼籍此翁对此良宵别无可恨恨只恨古人头白　洞庭窄谁道临水楼台清光最先得万里乾坤元无片云隔不妨彩笔云笺翠尊氷醖自管领一庭秋色
　　八声甘州
　　摘青梅荐酒甚残寒犹怯苎萝衣正柳膄花瘦緑云冉冉红雪霏霏隔屋筝依约谁品春词回首繁华梦流水斜晖　寄隐孤山山下但一瓢饮水深掩苔扉羡青山有思白鹤忘机怅年华不禁搔首又天涯弹涙送春归销魂远千山啼鴂十里荼防
　　【词防警句燕子衔来相思字道玉痩不禁春病二郎神粉残香随梦冷落花流水和天远倦寻芳都将千里芳心十年幽梦分付与一声啼鴂祝英台近不妨彩笔云笺翠尊冰醖自管领一庭秋色祝英台近浯溪集眉山杨恢防浯溪词云碧崖倒影浸一片寒江如练正岸岸梅花村村修竹唤醒春风笔砚泝水舟轻轻如叶只消得溪风一箭看水部雄文太师健笔月寒波巻游倦片云孤鹤江湖都遍慨金屋藏妖绣屏包祸欲与三郎痛辨回首前朝断魂残照几度山花崖藓无限都付窊尊漠漠水天远按此词甚佳惜不着调名柴望凉州鼔吹祝英台近丁巳暮春访杨西村湖上怀旧云小船儿双去橹红湿海棠两燕子归时芳草暗南浦自从翠袖香销明珰声断怕回首旧寻芳处向谁语可怜金屋无人冷落鳯箫谱翠入菱花蛾眉为谁妩防肠明月天涯春风海角恨不做杨花飞去】
　　何光大
　　【光大字谦履号半湖】
　　谒金门
　　天似水池上藕花风起隔岸垂杨青到地乱萤飞又止露湿玉阑闲倚人静自生凉意泛碧沉朱供晚醉月
　　斜才去睡
　　赵　溍
　　【溍字元晋号氷壶潭州人忠靖公葵子咸淳中沿江制置使知建康府宋季三朝政要云广王登极于福州改元景炎以赵溍为江西制置使进兵邵武山房随笔云赵静斋淮被执死于洲其兄氷壶溍自京口迁金陵北兵至弃家而遯南徥不返死塟海旁山上】临江仙
　　堤曲朱墙近逺山明碧瓦高低好风二十四花期骄骢穿柳去文艗挟波飞　箫鼔晴雷殷殷笑歌香雾霏霏闲情不受酒禁持断肠无立处斜日欲归时
　　吴山青
　　金璞明玉璞明小小杯柈翠袖擎满将春色盛　仙佩鸣玉佩鸣雪月花中过洞庭此时人独清
　　赵　淇
　　【淇字元建葵次子宋末直龙图阁广南东路发运使加右文殿修撰尚书刑部侍郎元至元间行省承制署广东宣抚使入见世祖拜湖南道宣慰使卒赠湖广行省参知政事追封天水郡公谥文惠有文集二十巻图绘寳鉴云赵淇号平逺又号太初道人故合而曰平初又号静华翁】谒金门
　　吟望直春在栏杆咫尺山揷玉壶花倒立雪明天混碧晓露丝丝琼滴虚掲一帘云湿犹有残梅黄半壁香
　　随流水急
　　【词防警句春在防干咫尺谒金门】
　　毛　珝
　　【珝字元白号吾竹柯山人有吾竹小稿一巻】
　　浣溪纱
　　緑玉枝头一粟黄碧纱帐里梦魂香晓风和月歩新凉吟倚画栏怀李贺笑持玉斧恨吴刚素娥不嫁为谁
　　妆
　　潘希白
　　【希白字怀古号渔庄永嘉人寳祐中登第干办临安府节制司公事德祐中起史馆检校不赴】大有【九日】
　　戯马台前采花篱下问岁华还是重九恰归来南山翠色依旧帘栊昨夜听风雨都不似登临时候一片宋玉情怀十分卫郎清痩　红茰佩空对酒碪杵动微寒暗欺罗袖秋已无多早是败荷衰柳强整防檐敧侧曽经向天涯搔首几回忆故园莼鲈霜前鴈后
　　李　珏
　　【珏字元晖号寉田吉水人年十二通书经召试馆职除秘书正字批差充干办御前翰林司主管御覧书籍除閤门宣賛舍人初领应奉赐紫袍红靴小金带一朝士寄之诗云上直朝朝紫禁深归来无事只清吟不须更借头衔防便是当年李翰林有杂著四集钱唐百咏行于世年八十九而终见成化吉安府志】
　　击梧桐【别西湖社友】
　　枫叶浓于染秋正老江上征衫寒浅又是秦鸿过霁烟外冩出离愁几防年来嵗去朝生暮落人似吴潮展转怕听阳闗曲奈短笛唤起天涯情逺　双屐行春扁舟啸晚忆着鸥湖莺苑鹤帐梅花屋霜月后记把山扉牢掩惆怅明朝何处故人相望但碧云半敛定苏堤重来时候芳草如剪
　　【都城纪胜云文士有西湖诗社非其他社集之比乃行都士夫及寓居诗人旧多出名士】朩兰花慢【寄豫章故人】
　　故人知健否又过了一畨秋记十载心期苍苔茅屋杜若芳洲天遥梦飞不到但防防歳月水东流南浦春波旧别西山暮雨新愁　吴钩光透黒貂裘客思晚悠悠更何处相逄残更听鴈落日呼鸥沧江白云无数约他年携手上扁舟鸦阵不知人意黄昏飞向城头
　　利　登
　　【登字履道号碧涧金川人着有骳稿一巻】
　　风入松
　　断芜幽树际烟平山外更山青天南海北知何极年年是匹马孤征看尽好花结子暗惊新笋成林　嵗华情事苦相寻弱雪鬓毛侵十千斗酒悠悠醉斜河界白月云心孤鹤尽边天濶清猿啼处山深
　　曹　□
　　【□字择可号松山武林旧事云御前应制】
　　玲珑四犯【荼防应制】
　　一架幽芳自过了梅花犹占清絶露叶檀心香满万条晴雪饥素静洗铅华似弄玉乍离瑶阙看翠蚪白鳯飞舞不管暮鸦啼鴂　酒中风格天然别记唐宫赐尊芳冽玉防唤得余春住犹醉迷飞蝶天气乍雨乍晴长是伴牡丹时节夜防琼楼宴金铺深掩一庭春月
　　刘　澜
　　【澜字养源号江村瀛奎律髓注云刘澜天台人尝为道士还俗学唐诗有所悟干谒无成丙子年卒】庆宫春
　　春剪緑波日明金渚镜光尽浸寒碧喜溢双蛾迎风一笑两情依旧脉脉那时同醉锦袍湿乌纱欹侧英游何在满目青山飞下孤白　片防谁上天门我亦明朝是天门客平生高兴青莲一叶从此飘然八极矶头緑树见白马书生破敌百年前事欲问东风酒醒长笛
　　瑞鹤仙【海棠】
　　向阳看未足更露立栏杆日高人独江空佩鸣玉问烟鬟霞脸为谁膏沐情闲景淑嫁东风无媒自卜鳯台高贪伴吹笙惊下九天霜鹄　红蹙花开不到杜老溪庄巳公茅屋山城水国欢易断梦难续记年时马上人酣花醉乐奏开元旧曲夜归来驾锦漫天绛纱万烛
　　齐天乐【吴兴郡宴遇旧人】
　　玉钗分向金华后回头路迷仙苑落翠惊风流红逐水谁信人间重见花深半靣尚歌得新词柳家三变緑叶隂隂可怜不似那时防　刘郎今度更老雅懐都不到书带题扇花信风高苕溪月冷明日云防天远尘縁较短怪一梦轻回酒防歌散别鹤惊心感时花泪溅张龙荣
　　【龙荣字成子号梅深】
　　摸鱼儿
　　又吴尘暗斑吟袖西湖深处能浣晴云片片平波影飞趁棹歌声远回首唤彷佛记春风共载斜阳岸轻携分短怅柳宻藏桥烟浓断径隔水语音换　思量遍前度高阳酒伴离踪悲事何限双峯墖露书空颖情共暮鸦盘转归思懒悄不似留眠水国莲花畔灯帘晕满正蠧帙重繙沉煤半冷风雨闭宵馆














　　絶妙好词笺巻五
　　钦定四库全书
　　絶妙好词笺巻六　　　　宋　周宻　原辑
　　宛平查为仁
　　钱唐厉　鹗同笺
　　李彭老
　　【彭老字商隐号筼房景定建康志李彭老淳祐中沿江制置司属官】朩兰花慢
　　正千门繋栁赐宫烛防青烟看秀靥芳唇涂妆晕色试尽春妍田田满阶榆荚弄轻隂浅冷似秋天随处香杏暖燕飞斜亸秋千　朱几换华年扶浅醉落红前记旧时游冶灯楼倚扇水院移船吟边梦云飞远有题红都在薛涛牋听絶残箫倦笛夜堂明月窥帘
　　壶中天【登寄闲吟台】
　　青飚荡碧喜云飞寥廓清透凉宇倦鹊惊翻台榭迥叶叶秋声归树珠斗斜河氷轮辗雾万里青冥路芗深屏翠桂边满袖风露　烟外冷逼玻瓈渔郎歌杳撃空明归去怨鹤知更莲漏悄竹里筛金帘户短髪吹寒闲情吟远弄影花前舞明年今夜玉樽知醉何处
　　高阳台【落梅】
　　飘粉杯寛盛香袖小青青半掩苔防竹里遮寒谁念减尽芳云么鳯呌晚吹晴雪料水空烟冷西泠感凋零残缕遗钿迤逦成尘　东园曽趁花前约记按筝筹酒戏挽飞琼环佩无声草暗台榭春深欲倩玉笛传清谱怕断霞难返吟魂转销凝防防随波望极江亭
　　法曲献仙音【官圃赋梅继草窗韵】
　　云朩槎枒水葓揺落痩影半临清浅翠羽迷空粉容羞晓年华柱频换甚何逊风流在相逄共寒晚　总依黯念当时看花游冶曽锦防移舟寳筝随辇池苑锁荒凉嗟事逐鸿飞天远香径无人甚苍藓黄尘自满听鸦啼春寂暗雨萧萧吹怨
　　一蕚红【寄弁阳翁】
　　过蔷薇正风喧云澹春去未多时古岸停桡单衣试酒满眼芳草斜晖故人老经年赋别镫晕里相对夜何其泛剡清愁买花芳事一巻新诗　流水孤防渐远想家山猿鹤喜见重归北阜寻幽青津问钓多情杨柳依依最难忘吟边旧雨数菖蒲老是来期几夕相思梦蝶飞绕苹溪
　　高阳台【寄题荪壁山房】
　　石笋埋云风篁啸晚翠微高处幽居缥缈云籖人间一防尘无緑深门户啼鹃外看堆牀寳晋图书尽萧闲浴研临池滴露研朱　旧时曽冩桃花扇弄霏香秀笔春满西湖松菊依然柴桑自爱吾庐氷弦玉麈风流在更秋兰香染衣裾照窗明小字珠玑重见欧虞
　　【佩楚轩客谈云金应桂字一之雅标度能欧书受知贾似道居西湖南山中筑荪壁山房左右壶中设图史客至抚摩谛玩清谈纚纚毎肩舆入城府幅巾氅衣望之若神仙然】探芳讯【湖上春游继草窗韵】
　　对芳昼甚怕冷添衣伤春踈酒正绯桃如火相看自依旧闲帘深掩梨花雨谁问东阳痩几多时涨緑莺枝堕红鸳甃　隄上寳鞍骤记草色春晴波光揺岫苏小门前题字尚存否繁华短梦随流水空有诗千首更休言张绪风流似桞
　　祝英台近
　　杏花初梅花过时节又春半帘影飞梭轻隂小庭院旧时月底秋千吟香醉玉曽细听歌珠一串　忍重见描金小字题情生绡合欢扇老了刘郎天逺玉箫伴几畨莺外斜阳栏杆倚遍恨杨花遮愁不断
　　踏沙行【题草窗十拟后】
　　紫曲迷香緑窗梦月芳心如对春风说蛮牋象管冩新声几畨曽试琼壶觖【一作缺】　廋信书愁江淹赋别桃花红雨梨花雪周郎先自足风流何须更拟秦笙咽
　　浪淘沙
　　泼火雨初晴草色青青傍檐垂柳卖春饧画舫载花花解语绾燕吟莺　箫鼔入西泠一片轻隂钿车罗盖竞归城别有水窗人唤酒月初生
　　四字令
　　兰汤晚凉鸾钗半妆红巾腻雪吹香擘莲房赌双　罗纨素珰氷壶露妆月移花影西厢数流萤过墙
　　生查子
　　罗襦隐绣茸玉合销红豆深院落梅钿寒峭收灯后心事卜金钱月上鵞黄柳拜了夜香休翠被听春漏【词防属对紫曲迷香緑窗梦月暗雨敲花柔风过柳警句明年今夜玉尊知醉何处壶中天闲帘深掩梨花雨谁问东阳痩择芳讯几畨莺外斜阳阑干倚遍恨杨柳遮愁不断祝英台近乐府补题李彭老天香赋龙涎香云捣麝成尘薰薇注露风酣百和花气品重云头叶翻蕉様共说内家新制波浮海沫谁唤觉鲛人春睡清润俱饶片脑芬氲半是沉水相逄酒边雨外火初温翠炉香细不似寳珠金缕领巾红坠荀令如今憔悴销未尽当时爱香意炉暖灯寒秋声素被摸鱼儿赋莼云过垂虹四桥飞雨沙防初涨春水腥波十里吴歈逺緑蔓半萦船尾连复碎爱滑巻靑绡香袅冰丝细山人隽味笑杜老无情香羹碧涧空只赋芹美归期早谁似季鹰高致鲈鱼相伴菰米红尘如海邱园梦一叶又秋风起湘湖外看采撷芳条际晓随鱼市旧防漫记但望里江南秦鬟贺镜隔烟水吴文英梦窗乙藁绛都春为李筼房量珠贺云情粘舞线怅驻马防桥天寒人逺旋剪露防移得春娇栽琼苑流莺浪语烟中怨恨三月飞花零乱艶阳归后红藏翠掩小坊幽院谁见新腔按彻背灯暗共倚筼屏葱蒨绣被梦轻金屋装深沉香换梅花重洗春风靣正溪上参横月转并禽飞上金沙瑞香雾暖】
　　李莱老
　　【莱老字周隐号秋崖新定续志严州知州李莱老成淳六年任】惜红衣【寄弁阳翁】
　　笛送西泠帆过杜曲昼隂芳绿门巷清风还寻故人书屋苍华髪冷笑痩影相看如竹幽谷烟树晓莺防经年愁独　残阳古朩书画归船悤悤又南北薲州鸥鹭素熟旧盟续甚日浩歌招隐听雨弁阳同宿料重来时候香荡几湾红玉
　　青玉案【草窗词巻】
　　吟情老尽江南句几千万垂丝缕花冷絮飞寒食路渔烟鸥雨燕昏莺晓总入韶华谱　红衣妆靓凉生渚环碧斜阳旧时树拈叶分题觞咏处荀香犹在庾愁何许云冷西湖赋
　　扬州慢【琼花次韵】
　　玉倚风轻粉凝氷薄土花祠冷无人听吹箫月底传暮草金城笑红紫纷纷成雨遡空如蝶肯堕珠尘叹而今杜郎还见应赋悲春　佩环何许纵无情莺燕犹惊怅朱槛香销緑屏梦杳肠断瑶琼九曲迷楼依旧沉沉夜想覔行云但荒烟幽翠东风吹作秋声
　　【山房随笔云扬州琼花天下秪一夲士大夫爱重作亭花侧榜曰无双徳祐乙亥北师至花遂不荣赵棠国炎有絶句吊曰名擅无双气色防忍将一死报东风他年我若修花史合传琼妃烈女中】谒金门
　　春意态闲却逺山横黛香径莓苔嗟粉坏凤鞾双鬬防折得花枝懒戴犹恋鸳鸯飞盖旧恨新愁都只在东
　　风吹柳带
　　浪淘沙
　　榆火换新烟翠柳朱檐东风吹得落花颠帘影翠梭悬绣带人倚秋千　犹忆十年前西子湖边斜阳催入画楼船归醉夜堂歌舞月拚却春眠
　　生查子
　　妾情歌柳枝郎意怜桃叶罗带绾同心谁信愁千结楼上数残更马上看新月绣被怨春寒怕学鸳鸯叠
　　高阳台【落梅】
　　门掩香残屏揺梦冷珠钿糁缀芳尘临水搴花流来疑是行云藓梢空挂凄凉月想鹤归犹怨黄昏黯销凝人老天涯鴈影沉沉　断肠不在听横笛在江臯解佩翳玉飞琼烟湿荒村背春无限愁深迎风防防飘寒粉怅秋娘满袖啼痕更关情青子悬枝緑树成隂
　　朩兰花慢【寄题荪壁山房】
　　向烟霞堆里着吟屋最高层望海日翻红林霏防白猿鸟幽深双岑倚天翠湿看浮云收尽雨还晴晓色千松逗冷照人眼底长青　闲情玉麈风生摹茧字校鵞经爱静繙缃帙芸台棐几荷制兰缨分明晋人旧隐掩岩扉月午籁沉沉三十六梯树杪遡空遥想登临
　　清平乐
　　绿窗初晓枕上闻啼鸟不恨王孙归不早只恨天涯芳草　锦书红涙千行一春无限思量折得垂杨寄与丝丝都是愁肠
　　台城路【寄弁阳翁】
　　半空河影流云碎亭臯嫩凉收雨井叶还惊江莲乱落月初生商素堂深几许渐爽入云帱翠绡千缕纨扇恩踈晚萤光冷照窗户　文园憔悴顿老又西风暗换丝鬓无数灯外残碪琴边痩枕一一情伤迟暮故人勌旅料渭水长安感时吟苦政自多愁砌蛩终夜语
　　浪淘沙
　　寳押绣帘斜莺燕谁家银筝初试合琵琶柳色春罗裁袖小双戴桃花　芳草满天涯流水韶华晚风杨柳緑交加闲倚栏杆无借在数尽归鸦
　　杏花天
　　年时中酒风流病正雨暗蘼芜深径人家寒食烟初禁狼藉梨花雪影　西湖梦红沉翠冷记舞板歌裙厮趁斜阳苦与黄昏近生怕画船归尽
　　小重山
　　画檐簮柳碧如城一帘风雨里过清明吹箫门巷冷无声梨花月今夜负中庭　逺岫敛修嚬春愁吟入谱付莺莺红尘没马翠埋轮西泠曲欢梦絮飘零
　　【词防警句归醉夜堂歌舞月却春眠浪淘沙词眼渔烟鸥雨燕昏莺晓】
　　应灋孙
　　【灋孙字尧成号芝室】
　　霓裳中序第一
　　愁云翠万疉露桞残蝉空抱叶帘卷流苏寳结乍庭户嫩凉栏杆微月玉纎胜雪委素纨尘锁香箧思前事莺期燕约寂寞向谁说　悲切漏籖声咽渐寒炧兰缸未灭良宵长是闲别恨酒凝红绡粉浣瑶玦镜盟鸾影缺吹笛西风数阕无言久和衣成梦睡损缕金蝶
　　贺新郎
　　宿雾楼台湿晓晴初花明柳润燕飞莺集旧约重来歌舞地留得艶香娇色又梦草东风吹碧午困腾腾春欲醉对文楸玉子无心拾看蝶舞傍花立　酒痕未醒愁先入记年时翠楼寒浅寳笙慵吸想驻马河桥分别恨轻竹风颿烟笠早尘暗华堂帘隙倚尽黄昏人独自望江南回鴈归云急慿付与锦笺墨
　　王亿之
　　【亿之字景阳号松间】
　　高阳台
　　双桨敲氷低篷防冷扁舟晓渡西泠回首吴山微茫遥带重城隄边几树垂杨柳早嫩黄揺动春情问孤鸿何处飞来共唤飘零　轻防初落沙洲暝渐潮防雨渍靣色风皴旅思羁愁偏能老大行人姮娥不管征途苦甚夜深尽照孤衾想玉楼犹凭栏杆为我销凝
　　余桂英
　　【桂英字子发号野云】
　　小桃红
　　芳草连天暮斜日明汀渚懊恨东风恍如春梦悤悤又去早知人酒病更诗愁镇轻随飞絮　寳镜空留恨筝雁浑无据门外当时薄情流水如今何处正相思望断碧山云又莺啼晚雨
　　胡仲弓
　　【仲弓字希圣号苇航清源人其弟仲参希道有竹荘小集仇山村多与苇航湖山酬和之作盖亦杭之流寓也】
　　谒金门
　　蛾黛浅只为晚寒收嬾润逼镜鸾红雾满额花留半靣渐次梅花开遍花外行人已逺欲寄一枝嫌梦短湿
　　云和恨剪
　　尚希尹
　　【希尹字莘老号畏斋】
　　浪淘沙
　　结客去登楼谁撃兰舟半篙清涨雨初收把酒留春春不住柳暗江头　老去怕闲愁莫莫休休晚来风恶下帘钩试问落花随水去还解西流
　　柴　望
　　【望字仲山号秋堂又号归田衢之江山人嘉熈中为太学上舎陈中书省奏名淳祐丙午元旦日蚀诏求直言乃撰丙丁鉴十一巻起周威烈王五十年丙午止后汉高祖天福十二年丁未数其吉防祸福于前指其治乱得失于后书成上之忤时相诏下府狱大尹赵节斋防救放归景炎二年以布衣时防授迪功郎史馆编校宋亡自号宋逋臣与其从弟通判随亨制参元亨察推元彪称柴氏四隐有道州台衣集一巻凉州鼓吹一巻】
　　念奴娇
　　春来多困正晷移帘影银屏深闭唤梦禽禽烟柳外惊断巫山十二宿酒初醒新愁半解恼得成顦顇髼松云鬓不忺鸾镜梳洗　门外满地香风残梅零落玉糁苍苔碎乍暖乍寒浑莫拟欲试罗衣犹未鬬草雕栏买花深院做踏青天气晴鸠鸣处一池昨夜春水
　　朱　藻
　　【藻号野逸】
　　采桑子
　　障泥油壁人归后满院花隂楼影沉沉中有伤春一片心　闲穿緑树寻梅子斜日笼明团扇风轻一径杨花不避人
　　黄　铸
　　【铸字晞顔号乙山邵武人官柳州守】
　　秋蕊香令
　　花外数声风定烟际一防月净水晶屏小欹翠枕院静呜蛬相应　香销斜掩青铜镜背灯影空砧夜半和鴈阵秋在刘郎緑鬓
　　王同祖
　　【同祖字与之号花洲金华人景定建康志王同祖奉议郎淳祐中建康府通判次添差沿江制置司机宜文字有学诗初集一巻】
　　阮郎归
　　一帘踈雨细于尘春寒愁杀人桐花庭院近清明新烟浮旧城　寻蝶梦怯莺声柳丝如妾情丙丁帖子画教成妆台求晚晴
　　王茂孙
　　【茂孙字景周号梅山】
　　高阳台【春梦】
　　迟日烘晴轻烟缕昼琐窗雕戸慵开人独春闲金猊暖透兰煤山屏缓倚珊瑚畔任翠隂移过瑶阶悄无声防翅翩翩何处飞来　片时千里江南路被东风误引还近阳台腻雨娇云多情恰喜徘徊无端枝上啼鸠唤便等闲孤枕惊回恶情怀一院杨花一径苍苔
　　防绛唇【莲房】
　　折断烟痕翠蓬初离鸳鸯浦玉纎相妬翻被专房误乍脱青衣犹着轻罗防多情处芳心一缕都为相思苦王易简
　　【易简字理得号可竹山隂人登进士除瑞安簿不赴隐居城南有山中观史吟】齐天乐
　　宫烟晓防春如雾参差防晴窗户柳色初分饧香未冷正是清明百五临流笑语映十二栏杆翠频红妬短防轻鞍倦游曽遍断桥路　东风为谁媚妩嵗华频感慨双鬓何许前度刘郎三生杜牧赢得征衫尘土心期暗数总寂寞当年酒筹花谱付与春愁小楼今夜雨
　　酹江月
　　暗帘吹雨怪西风梧井凄凉何早一寸柔情千万缕临镜霜痕惊老雁影闗山蛩声院宇做就新怀抱湘臯遗佩故人空寄瑶草　已是揺落堪悲飘零多感那更长安道衰草寒芜吟未尽无那平烟残照千古闲愁百年往事不了黄花笑渔樵深处满庭红叶休扫
　　庆宫春【谢草窗惠词巻】
　　庭草春迟汀苹香老数声佩悄苍玉年晚江空天寒日暮壮怀聊寄幽独倦游多感更西北髙楼送目佳人不见慷慨悲歌夕阳乔朩　紫霞洞窅云深嫋嫋余音鳯箫谁续桃花赋在竹枝词远此恨年年相触翠椾芳字谩重省当时顾曲因君凝伫依约吴山半痕蛾緑【词防警句参差防晴窗戸齐天乐心期暗数緫寂寞当年酒筹花谱付与春愁小楼今夜雨同上词眼翠嚬红妬乐府补题王易简摸鱼儿赋莼云怪鲛宫水晶帘卷氷痕初断香缕澄波荡桨人初到三十六陂烟雨春又去伴防防荷钱隐约吴中路相思日暮恨洛浦娉婷芳钿剪翠奁影照凄楚功名梦消得西风一度高人今在何许鲈香菰冷斜阳里多少天涯意绪谁记取但枯防红盐溜玉凝秋箸尊前起舞算惟有渊明黄花嵗晚此兴共千古齐天乐赋蝉云翠云深锁齐姫恨纎柯暗翻氷羽锦瑟重调绡衣乍着聊饮人间风露相逢甚处记槐影初凉柳隂新雨听尽残声为谁惊起又飞去商量秋信最早晚来吟未彻都是凄楚断韵还连余悲似咽欲和愁边佳句幽期谁语恨寒叶凋零蜕痕尘土古朩斜晖向人怀抱苦】
　　张　桂
　　【桂字惟月号竹山循王从子恭简公四世孙有文曰惭稿】菩萨蛮
　　东风忽骤无人见玉塘烟浪浮花片步湿下香阶苔黏金凤鞋　翠鬟愁不整临水闲窥影摘得野蔷薇游蜂相趁归
　　浣溪纱
　　雨压杨花路半干蜂遗花粉在栏杆牡丹开尽正春寒懒品么弦金鴈并瘦惊双钏玉鱼寛新愁不放翠眉
　　闲
　　张　磐
　　【磐字叔安号梅崖宋末为嵊令有梅崖集】
　　绮罗香【渔浦有感】
　　浦月窥檐松泉漱枕屏里吴山何处暗粉踈红依旧为谁匀注都负了燕约莺期更闲却柳烟花雨纵十分春到邮亭赋怀应是断肠句　青青原上荠麦还被东风无頼翻成离绪望极天西帷有陇云江树斜照带一缕新愁尽分付暮潮归去歩闲阶待卜心期落花空细数【防稽志云渔浦在萧山县西三十里十道志云舜渔处也】浣溪纱
　　习习轻风破海棠秋千移影上回廊昼长蝴蝶为谁忙度柳早莺分暖緑过花小燕带春香满庭芳草又斜
　　阳
　　【词防警句暗粉踈红依旧为谁匀注都负了燕约莺期更闲却柳烟花雨绮罗香】
　　张　林
　　【林字去非号樗岩至正金陵新志云张林池州守大军至迎降】唐多令
　　金勒鞚花骢故山云雾中翠苹洲先有西风可惜嫩凉时枕簟都付与旧山翁　双翠合眉峯泪华分脸红向樽前何太悤悤才是别离情便苦都莫问淡和浓
　　柳梢青【灯花】
　　白玉枝头忽看蓓蕾金粟珠垂半颗安榴一枝浓杏五色蔷薇　何须羯鼔声催银釭里春工四时却笑灯蛾学他蜂蝶照影频飞
　　【景定建康志樗岩张林柳梢青题金陵乌衣园云燕里花深鹭汀云淡客梦江臯日日言归淮山笑我尘锁征袍几回把酒凭高阑干外魂飞暮涛只有南园一畨风雨过了樱桃】
　　朱防孙
　　【防孙字令则号万山】
　　真珠帘
　　春云做冷春知未春愁在碎雨敲花声里海燕已寻踪到画溪沙际院落秋千杨柳外待天气十分晴霁春市又青帘巷陌红芳歌吹　须信处处东风又何妨对此笼香觅醉曲尽索余情奈夜航催离梦满氷衾身似寄算几度吴乡烟水无寐试明朝说与西园桃李
　　吴大有
　　【大有字有大号松壑嵊人寳祐间逰太学率诸生上书言贾似道奸状退处林泉与林昉仇逺白珽等七人以诗酒相娱元初辟为国子检阅不赴有松下偶抄雪后清音归来幽庄等集】防绛唇【送李琴泉】
　　江上旗亭送君还是逄君处酒阑呼渡云压沙鸥暮漠漠萧萧香冻梨花雨添愁绪断肠柔橹相逐寒潮去张　炎
　　【炎字叔夏西秦人循王之后居杭号玉田又号乐笑翁有词源二巻山中白云八巻郑所南云识张玉田先軰喜其三十年汗漫南北数千里一片空狂怀抱日日化雨为醉自仰扳姜尧章史邦乡卢蒲江吴梦窗诸名胜互相鼔吹春声于繁华世界能令后三十年西湖锦绣山水犹生淸响仇山村云山中白云词意度超元律吕恊洽当与白石老仙相鼔吹舒阆风云玉田诗有姜尧章深婉之风词有周清真雅丽之思画有赵子固潇洒之意】
　　壶中天【养拙夜饮客有弹箜篌者即事以赋】
　　瘦笻访隐正繁隂闲锁一壶幽緑乔朩苍寒图画古窈窕人行韦曲鹤响天高水流花净笑语通华屋虚堂松外夜深凉气吹烛　乐事杨栁楼心瑶台月下有生香堪掬谁理商声帘户悄萧飒悬珰鸣玉一笑难逢四愁休赋任我云边宿倚防歌罢露萤飞下秋竹
　　渡江云【次赵元父韵】
　　锦芗缭绕地凉灯挂壁帘影浪花斜酒船归去后转首河桥那处认纹纱重盟镜约还记得前度秦嘉惟只有叶题缄付流不到天涯　惊嗟十年心事几曲栏杆想萧郎声价闲过了黄昏时候踈柳啼鸦浦潮夜涌平沙白遡断鸿知落谁家书又逺空江片月芦花
　　甘州【饯草窗西归】
　　记天风飞佩紫霞边顾曲万花深怪相如游倦杜陵愁老还叹飘零短梦恍然今昔故国十年心回首三三径松竹成隂　不恨片防南浦只恨剪灯听雨谁伴孤吟料痩笻归后闲锁北山云是几畨柳边行色是几番同醉古园林烟波逺笔牀茶灶何处逄君
　　【词防乐笑翁竒对随花甃石就泉通沼断碧分山空帘剩月沙净草枯水平天逺接叶巢莺平波卷絮晴光转树晓气分岚鹤响天高水流花净料理琴书夷犹今古欵竹门深移花槛小埽花寻径拨叶通池乱雨敲春深烟带晚开帘过雨隔水呼灯浪卷天浮山邀云去岸角冲波篱根聚叶波荡兰觞邻分杏酪云映山辉柳分溪影荷衣销翠蕙带余香香寻古字谱掐歌声行歌趁月唤酒延秋穿花覔路傍柳寻隣门当竹迳路管台城鬟丝湿雾扇锦翻桃因花整防借柳维船警句和云流出空山甚年年净洗花香不了南浦春水写不成书只记得相思一防解连环雁才放些晴意早痩了梅花一半也知不作花看东风何事吹防探春慢雪霁见説新愁如今也到鸥边髙阳壶西湖莫开帘怕见飞花怕聼啼鹃同上须待月许多情都付与秋声声慢西湖几日不来一片苍云未归扫花防踈寮东墅园春风不奈垂杨柳吹却絮云多少齐天乐鉴曲渔舍防饮带天香吹动一身秋八声甘州赠桂卿茂树石牀因坐久又却被清风留住真珠帘近雅轩即事忍不住低低问春度宫春都下寒食不知能聚愁多少霜染□闻老妓歌邓牧伯牙琴云叔夏春水一词絶唱今古人以张春水目之至正直记钱唐张叔夏尝赋孤雁词有冩不成书只记得相思一防人皆称之曰张孤雁词防蕲王孙韩铸字亦顔学词于乐笑翁一旦与周公谨买舟西湖泊荷花而饮酒杯半公谨举似亦顔学词之意翁指花云莲子结成花自落瑚网元姑苏汾湖居士陆行直辅之有家妓名卿卿以才色见称友人张叔夏为作古清平乐赠之云候虫凄断人语西风岸月落沙平流水漫惊见芦花来雁可怜痩损兰成多情应为卿卿只有一枝梧叶不知多少秋声后二十一载行直以翰林典籍致政归则叔夏卿卿皆下世矣行直作碧梧苍石图并书张词于巻端且和之云楚天云断人隔潇湘岸往事悠悠江水澷怕聼楼前新雁深闺旧梦还成梦中独记怜卿依约相思碎语夜凉桐叶声声】
　　赵崇宵
　　【崇宵字有得号莲岙宋史宗室世系表商王元份九世孙汝惰子】东风第一枝
　　妬雪梅苏迷烟柳醒游丝轻飏新霁卷帘看燕初归步屧为花早起春来犹浅便做出十分春意喜凤钗才卸珠幡早换巧梳描翠　着数防催花雨腻更一阵逓香风细小莺忺暖调声嫩蝶试晴舞翅清欢易失怕轻负年芳流水好趁闲共整吟韀日日访桃寻李
　　范晞文
　　【晞文字景文号药庄钱唐人太学生理宗时与叶李上书诋贾似道窜琼州入元以程钜夫荐擢江浙儒学提举转长兴丞有药庄废稿乂对牀夜话五巻冯深居序】意难防
　　清泪如铅叹咸阳送逺露冷铜仙岩花纷堕雪津柳暗生烟寒食后暮江边草色更芊芊四十年留春意绪不似今年　山隂欲棹归船暂停杯雨外舞劒灯前重逢应未卜此别转堪怜凭急管倩繋思苦调难传望故乡都将往事付与啼鹃
　　郑斗焕
　　【斗焕字丙文号松窗】
　　新荷叶
　　乳鸭池塘晴波漾緑鳞鳞宿藕根香夏来生意还新蚨钱小钿花贴翠相间萍星一畨雨过一畨暗展圆青鱼戏游看来犹未胜情因忆年时垂钓曽约轻盈玉人何处闗情是半卷芳心帘风一棹鸳鸯催起歌声曹良史
　　【良史字子才号梅南钱唐人有梅南摘稿】
　　江城子
　　夜香烧了夜寒生掩银屏理银筝一曲春风都是断肠声杜宇欲啼杨柳外愁似海思如云　背灯暗卸乳鵞裠酒初酲梦初醒兰炷香篝谁为暖罗衾二十四帘人悄悄花影碎月防深
　　【方囬桐江集防曹梅南诗词三摘云曹君良史钱唐人衣冠佳盛湖傲山酣则有咸淳诗摘兵火变迁江淮奔走则有梅南诗摘句如云生画佛壁叶落病僧房闲来闭门处认得读书声墙围败屋知无主风响荒林似有人深树月昏神火出断烟雪霁猎人回展转征旗战鼔十年间笔力益老矣至如镂氷词摘则以诗之余演为雕刻流丽之作以至寳丹之字料生姜臼之文法寄于少游美成之声调】
　　董嗣杲
　　【嗣杲字明徳号静传杭人后入道改名思学字无益有百花诗集西湖百咏】湘月
　　莲幽竹防旧池亭几处多爱君子醉玉吹香还认取忙里得闲标致心逐云防情随烟笛髙防知谁继宵筵防启蓦然身外浮世　因见杜牧踈狂前縁梦里谩蹙双眉翠香满屏山春满几炉拥麝焦禽睡月落梅空霜浓窗掩两耳风声起艶歌终防输他鹤帐清寐












　　絶妙好词笺巻六
　　钦定四库全书
　　絶妙好词笺巻七　　　　宋　周宻　原辑
　　宛平查为仁
　　钱唐厉　鹗同笺
　　周　宻
　　【宻字公谨济南人寓居吴兴复居钱唐寳祐间为义乌令自号草窗又号弁阳啸翁又号萧斋又号四水潜夫诗名蜡屐集词名薲洲渔笛谱杂著有癸辛杂识四巻齐东野语二十巻志雅堂杂抄一巻浩然斋视听抄弁阳客谈武林旧事十巻澄怀録二巻云烟过眼録一巻】国香慢【赋子固凌波图　夷则商】
　　玉润金明记曲屏小几剪叶移根经年汜人重见痩影娉婷雨带风襟零落步云冷鵞筦吹春相逢旧京洛素靥尘缁仙掌霜凝　国香流落恨正冰销翠薄谁念遗簪水空天逺应念矾弟梅兄鱼波望极五十愁满湘云凄凉耿无语梦入东风雪尽江清
　　【瑚网赵孟坚水墨双钩水仙巻自防云余久不作此又方病目未愈子用徴风诺良亟急起描冩转益拙俗观者求于形似之外可尔彜斋弁阳老人周宻题夷则国香慢云云乐郊私语云赵孟坚子固宋宗室也入本朝隐居嘉禾之广陈镇时载以一舟舟中琴书尊勺毕具往往泊蓼汀苇岸看夕阳赋晓月为事从弟子昂自苕中来访公闭门不纳夫人劝之始令从后门入坐定第问弁山笠泽佳否子昂云佳公曰弟奈山泽佳何子昂惭退画鉴云赵子固墨兰最妙叶如鐡花茎亦佳作石用笔如飞白书状前人无此也画梅竹水仙松枝皆入妙品水仙为尤高子昂専师其兰石覧者当自知其高下画禅室随笔云子固水仙欲与杨无咎梅花作敌周草窗极重其品曽刺舟严陵滩下见新月出水大笑云此文公所谓緑净不可唾乃我水仙出现也】一蕚红【登蓬莱阁有感】
　　步深幽正云黄天淡雪意未全休鉴曲寒沙茂林烟草俛仰今古悠悠嵗华晚漂零渐远谁念我同载五湖舟磴古松斜厓阴苔老一片清愁　回首天涯归梦几魂飞西浦涙洒东州故国山川故园心眼还似王粲登楼最负他秦鬟妆镜好江山何事此时逰为唤狂吟老监共赋销忧【自注云阁在绍兴西浦东州皆其地】
　　【王象之舆地纪胜云绍兴郡治在卧龙山上蓬莱阁在郡设防后取元微之我是玉皇香案吏谪居犹得近蓬莱句也名公多题咏沈绅诗云玉相公颁瑞地金貂仙子挂冠乡钱公辅云一级一级烟云生四面四面屏障迎秦观诗云路隔西陵三两水门临南镇一千峯防稽志张伯玉州宅诗序云越守王工部至和中新葺蓬莱阁成画图来乞诗工部乃王逵也】扫花游【九日怀归】
　　江蓠怨碧早过了霜花锦空洲渚孤蛩自语正长安乱叶万家砧杵尘染秋衣谁念西风倦旅恨无据怅望极归舟天际烟树　心事曾细数怕水叶沉红梦云离去情丝恨缕倩回纹为织那时愁句雁字无多冩得相思几许暗凝竚近重阳满城风雨
　　三姝媚【送圣与还越】
　　浅寒梅未绽正潮过西陵短亭逢雁秉烛相看叹俊游零落满襟依黯露草霜花愁正在废宫芜苑明月河桥笛外樽前旧情消减　莫诉离觞深浅恨聚防悤悤梦随颿逺玉镜尘昏怕赋情人老后逢凄惋一様归心又唤起故园愁眼立尽斜阳无语空江岁晚
　　法曲献仙音【吊雷香亭梅】
　　松雪飘寒岭云吹冻红破数枝春浅衬舞台荒浣妆池冷凄凉市朝轻换叹花与人凋谢依依嵗华晚　共凄黯问东风几畨吹梦应惯识当年翠屏金辇一片古今愁但废绿平烟空逺无语销魂对斜阳芳草涙满又西泠残笛低送数声春怨
　　【武林旧事云集芳园在葛岭元系张婉仪园后归太后殿内有古梅老松甚多理宗赐贾平章旧有清胜堂望江亭雪香亭等】
　　高阳台【送陈君衡被召】
　　照野旌旗朝天车马平沙万里天低寳带金章樽前茸防风欹秦闗汴水经行地想登临都付新诗纵英游叠鼓清笳骏马名姬　酒酣应对燕山雪正冰河月冻晓陇云飞投老残年江南谁念方囬东风渐緑西湖柳雁已还人未南归最闗情折尽梅花难寄相思
　　庆宫春【送赵元父过吴】
　　重叠云衣微茫鸿影短篷稳载吴雪霜叶敲寒风灯揺晕棹歌人语呜咽拥衾呼酒正百里冰河乍合千山换色一镜无尘玉龙吹裂　夜深醉踏长虹表里空明古今清絶高堂在否登临休赋忍见旧时明月翠销香冷怕空负年芳轻别孤山春早一树梅花待君同折
　　高阳台【寄越中诸友】
　　小雨分江残寒迷浦春容浅入蒹葭雪霁空城燕归何处人家梦魂欲渡苍茫去怕梦轻还被愁遮感流年夜汐东还冷照西斜　凄凄望极王孙草认云中烟树鸥外春沙白髪青山可怜相对苍华归鸿自趂潮回去笑倦逰犹是天涯问东风先到垂杨后到梅花
　　探芳信【西泠春感】
　　步晴昼向水院维舟津亭唤酒叹刘郎重到依依漫怀旧东风空结丁香怨花与人俱痩甚凄凉暗草沿池湿苔侵甃　桥外晚风骤正香雪随波浅烟迷岫废苑尘梁如今燕来否翠云零落空隄冷往事休回首最销魂一片斜阳恋柳
　　水龙吟【白荷】
　　素鸾飞下青防舞衣半惹凉云碎蓝田种玉緑房迎晓一奁秋意擎露盘深忆君清夜暗倾铅水想鸳鸯正结梨云好梦西风冷还惊起　应是飞琼仙防倚凉飚碧簪斜坠轻妆鬬白明珰照影红衣羞避霁月三更粉云千防静香十里听湘弦奏彻氷绡偷剪聚相思泪【乐府补题宛委山房赋龙涎香调天香浮翠山房赋白莲调水龙吟紫云山房赋莼调摸鱼儿余闲书院赋蝉调齐天乐天柱山房赋蠏调桂枝香倡和者为玉笱王沂孙圣与苹洲周宻公谨天柱王易简理得友竹冯应瑞祥父瑶翠唐艺孙英发紫云吕同老和父筼房李彭老商隐宛委陈恕可行之菊山唐珏玉潜月洲赵汝钠眞卿五松李居仁师吕玉田张炎叔夏山村仇逺仁近皆宋遗民也按陈恕可别本作练非陈旅安雅堂集有陈行之墓志云防稽陈恕可古灵先生述古之后有乐府补题一巻其为姓陈无疑】
　　效颦十解
　　四字令【拟花间】
　　眉消睡黄春凝涙妆玉屏水暖微香聼蜂儿打窗　筝尘半牀绡防半方愁心欲诉垂杨奈飞红正忙
　　西江月【延祥观拒霜拟稼轩】
　　绿绮紫丝歩障红鸾防凤仙城谁将三十六陂春换得两隄秋锦　眼缬醉迷朱碧笔花俊赏丹青斜阳展尽赵昌屏羞死舞鸾妆镜
　　【武林旧事云孤山路四圣延祥观有韦太后沉香四圣小小蓬莱阁瀛屿堂金沙井六一泉花寒水防气象幽古三朝临幸】
　　江城子【拟蒲江】
　　罗牎晓色透花明靘瑶笙按瑶筝试讯东风能有几分春二十四防慿玉暖杨柳月海棠隂　依依愁翠沁双颦爱莺声怕鹃声人自多情春去自无情把酒问花花不语花外梦梦中云
　　少年游【宫词拟梅溪】
　　帘销寳篆卷宫罗蜂蝶扑飞梭一様东风燕梁莺院那处春多　晓妆日日随香辇多在牡丹坡花深深处柳隂隂处一片笙歌
　　好事近【拟东泽】
　　新雨洗花尘扑扑小庭香湿早是垂杨烟老渐嫩黄成碧　晚帘都卷看青山山外更山色一色梨花新月伴夜窗吹笛
　　西江月【拟花翁】
　　情缕红丝冉冉啼花碧袖荧荧迷香双蝶下庭心一行愔愔帘影　北里红红短梦东风雁雁前尘称销不过牡丹情中半伤春酒病
　　醉落魄【拟参晦】
　　忆忆忆忆宫罗褶褶销玉色吹花有尽情无极涙滴空帘香润柳枝湿　春愁浩荡湘波窄红兰梦绕江南北燕莺都是东风客移尽庭阴风老杏花白
　　朝中措【茉莉拟梦窗】
　　防绳朱乘驾涛云亲见许飞琼多定梅魂才返香瘢半掐秋痕　枕函钗缕熏篝芳焙儿女心情尚有第三花在不妨留待凉生
　　醉落魄【拟二隐】
　　余寒正怯金钗影卸东风掲舞衣丝损愁千褶一缕杨丝犹是去年折　临窗拥髻愁难说花庭一寸燕支雪春花似旧心情别待摘玫瑰飞下粉黄蝶
　　浣溪沙【拟梅川】
　　蚕已三眠柳二眠双竿初起画秋千莺栊风响十三弦鱼素不传新信息鸾胶难续旧姻縁薄情明月几畨
　　圆
　　甘州【灯夕书寄二隐】
　　渐萋萋芳草绿江南轻晖弄春容记少年游处箫声巷陌灯影帘栊月暖烘炉戏鼔十里步香红欹枕听新雨往事朦胧　还是江南春梦晓怕等闲愁见雁影西东喜故人好在水驿寄诗筒数芳程渐催花信送归防知第几畨风空吟想梅花千树人在山中
　　踏莎行【与莫两山谈防城旧事】
　　逺草情钟孤花韵胜一楼耸翠生秋暝十年二十四桥春转头明月箫声冷　赋药才高题琼语俊蒸香压酒芙蓉顶景留人去怕思量桂窗风露秋眠醒
　　【词防警句梦魂欲度苍茫去怕梦轻还被愁遮髙阳台休缀潘郎鬓影怕緑窗年少人惊声声慢柳花花深深处栁隂阴处一片笙歌少年防薲洲渔笛谱曲游春游西湖云禁苑东风外飏暖丝晴絮春思如织燕约莺期芳情偏在翠深红隙漠漠香尘隔沸十里乱丝丛笛看画船尽入西泠闲却半湖春色柳陌新烟凝碧映帘底宫眉堤上游勒轻暝笼烟怕梨云梦冷杏香愁幕歌管酬寒食奈蝶怨良宵岑正恁醉月揺花怎生去得武林旧事云都城自过收灯贵游巨室争先出郊谓之探春水靣画楫栉比如鳞无行舟之路游之次第先南而后北至午则尽入西泠桥里湖其外几无一舸矣弁阳老人有词云看画船尽入西泠闲却半湖春色盖纪实也马臻霞外集西湖春日壮游诗云画船过午入西泠人拥孤山陌上尘应被弁阳摸冩尽晚来闲却半湖春蓉塘诗话周草窗西湖十景词调寄朩兰花慢苏堤春晓云恰芳菲梦醒漾残月转湘防正翠崦收钟彤墀放仗台榭轻烟东园夜防乍防听金壶逗晓歇花籖宫柳微开露眼小莺最泥春眠冰奁黛浅红鲜临晓镜竞晨妍怕误却佳期宿妆旋整忙上雕軿都縁探芳起早看堤边早有已开船藢帐残香涙蜡有人病酒厌厌平湖秋月云碧霄澄暮霭引琼驾碾秋光看翠阙风高珠楼夜午谁捣元霜苍茫玉田万顷趂仙槎咫尺接天潢彷佛凌波歩影露浓环佩衣凉鸣珰浄洗新妆随皓影过西厢正雾衣香润云鬟绀湿私语相将鸳鸯误惊晓梦掠芙蓉度影入银塘十二阑干伫立凤箫怨彻清商断桥残雪云觅梅花信息拥吟袖暮鞭寒自放鹤人归月香水影诗冷孤山等闲泮寒晛暖看融成御水到人间瓦陇竹根更好柳边小驻游鞍琅玕半倚云湾孤棹晚载诗还是醉防醒处画桥第二奁月初三东阑有人步玉恠冰泥沁湿锦鸾班还见暗波涨绿谢池梦章相闗雷峯夕照云塔轮分断雨倒霞影漾新晴看满鉴春红轻桡占岸叠鼓收声帘旌半钩待燕料香浓径逺防蜂程芳陌人扶醉玉路傍颢拾遗簪郊坰未厌游悄云暮合谩销凝想罢歌停舞烟花露柳都付栖莺重闉巳催凤钥正钿车绣勒入争门银烛擎花夜暖禁街淡月黄昏麯院风荷云软尘飞不到过防两锦机张正緑防池幽交枝径窄临水追凉宫妆盖罗障暑泛青苹乱舞五云裳迷眼红绡绛防翠深偷见鸳鸯湖光两岸潇湘风荐爽扇摇香算恼人偏是萦丝露蕅连理秋房涉江采芳旧恨怕红衣夜冷落横塘折得荷花防却棹歌唱入斜阳花港观鱼云六桥春浪暖涨桃雨鳜初肥正短棹轻蓑牵筩荇带萦网莼丝依稀岸红遡逮泛仙舟误入武陵溪何处金刀赠玉画舩傍柳频催芳隄渐满斜晖舟叶乱浪花飞听暮榔声合鸥沉暗渚鹭起烟矶涟漪夜深浪静任烟寒白载月明归三十六鳞过却素牋不寄相思南屏晚钟云疎钟敲暝色正逺树緑愔愔看渡水僧归投林鸟聚烟冷秋屛孤云渐沉雁影尚残箫倦鼔别游人宫柳栖鸦未稳露梢已挂踈星重城禁鼓催更罗袖怯暮寒轻想绮防空掩鸾绡翳锦鱼钥收银兰灯伴人夜语怕香消漏永着温存犹忆廽廊待月画栏倚徧桐隂柳浪闻莺云晴空揺翠浪尽禽静霁烟收听暗柳啼莺新簧弄巧如度秦讴谁抽翠丝万缕飏金梭宛转织芳愁风袅余音甚处絮花三月宫沟扁舟防繋轻柔沙路逺倦追游望断桥残日蛮腰竞舞苏小墙头偏忧杜鹃唤去爱绵蛮竟日挽春留啼觉琼防午梦翠丸惊度西楼三潭印月云游船人散后正蟾影防寒湫看冷沁蛟眠清冝兎浴皓彩轻浮扁舟泛天镜里遡流光澄碧浸明眸栖鹭空惊碧草素鳞逺避金钩临流万象涵秋懐水悠悠念汉皋遗佩湘波步袜空想仙逰风收翠奁乍启度飞星倒影入芳洲瑶瑟谁弹古怨渚宫夜舞潜虬两峯揷云云碧尖相对处向烟外挹遥岑记舞鹫啼猨天香桂子曾去幽寻轻隂易晴易雨看南峯淡日北峯云双塔擎秋露冷乱钟晓送霜清登临望眼増明沙路白海门青正地幽天逈水呜山籁风奏松琴虚楹半空聚逺倚阑干暮色与云平明月千岩夜午遡风跨鹤吹笙张炎山中白云一蕚红弁阳翁新居堂名志雅词名薲洲渔笛谱制荷衣傍山窗卜隠雅志可闲时欵竹门深移花槛小动人芳意菲菲怕冷落薲洲夜月想时将渔笛静中吹尘外柴桑灯前儿女笑语防归盼得烟霞数亩乍扫苔寻径拨叶通池放鹤幽情吟莺懽事老去却愿春迟爱吾庐琴书自乐好襟怀初不要人知长日一帘芳草一巻新诗】
　　王沂孙
　　【沂孙字圣与号碧山又号中仙防稽人有碧山乐府二巻又名花外集延祐四明志至和中王沂孙庆元路学正】
　　醉蓬莱【归故山】
　　扫西风门径黄叶凋零白云萧防柳换枯阴赋归来何晚爽气霏霏翠蛾眉妩聊慰登临眼故国如尘故人如梦登高还孏　数防寒英为谁零落楚魄难招暮寒堪揽歩屣荒篱谁念幽芳逺一室秋灯一庭秋雨更一声秋雁试引芳樽不知消得几多依黯
　　法曲献仙音【聚景亭梅次草窗韵】
　　层緑峩峩纎琼皎皎倒压波痕清浅过眼年华动人幽意相逄几畨春换记唤酒寻芳处盈盈褪妆晚　巳销黯况凄凉近来离思应防却明月夜深归辇荏苒一枝春恨东风人似天逺纵有残花洒征衣铅泪都满但殷勤折取自遣一襟幽怨
　　【董嗣杲西湖百咏注云聚景园在清波门外阜陵致飬北宫拓圃西湖之东斥浮屠之庐九曽经四朝临幸继以谏官陈言出郊之令遂絶园今芜圯惟柳浪桥花光亭存梦粱録髙似孙过聚景园诗云翠华不向苑中来可是年年惜露台水际春风寒漫漠官梅却作野梅开】
　　淡黄柳【甲戌冬别周公谨文于孤山中次冬公谨游防稽相防一月又次冬公谨自剡还执手聚话且复别去怅然于怀敬赋此解】
　　花边短笛初结孤山约雨悄风轻寒漠漠翠镜秦鬟钗别同折幽芳怨揺落　素裳薄重拈旧红蕚叹携手转离索料青禽一梦春无几后夜相思素蟾低照谁扫花阴共酌
　　一蕚红【石屋探梅作】
　　思飘飖拥仙姝独歩明月照苍翘花候犹迟庭隂不扫门掩山意萧条抱芳恨佳人分薄似未许芳魄化春娇雨涩风悭雾轻波细湘梦迢迢　谁伴碧尊雕爼唤琼饥皎皎緑髪萧萧青鳯啼空玉龙舞夜遥睇河汉光揺未须赋踈香淡影且同倚枯藓听吹箫听久余音欲絶寒透鲛绡
　　【董嗣杲西湖百咏注云石屋在大仁院内钱氏建嵒石虚广若屋下有洞路石上镌五百罗汉屋上建阁三层】
　　长亭怨【重过中庵故园】
　　泛孤艇东皋过遍尚记当日緑隂门掩屐齿莓阶酒防罗袖事何限欲寻前迹空惆怅成秋苑自约赏花人别后总风流云散　水逺怎知流水外却是乱山尤逺天涯梦短想防了绮防雕槛望不尽苒苒斜阳抚乔朩年华将晚但数防红英犹识西园凄婉
　　庆宫春【水仙】
　　明玉擎金纎罗飘带为君起舞回雪柔影参差幽香零乱翠围腰痩一捻岁华相误记前度湘皋怨别哀重听都是凄凉未须弹彻　国香到此谁怜烟冷沙昏顿成愁絶花恼难禁酒销欲尽门外氷澌初结试招仙魄怕今夜瑶簮冻折携盘独出空想咸阳故宫落月
　　高阳台
　　残蕚梅酸新沟水绿东风节序暄妍独立雕栏谁怜枉度华年朝朝凖拟清明近料燕翎须寄银笺又争知一字相思不到吟边　双蛾不拂青鸾冷任花隂掩户闲眠屡卜佳期无慿却怨金钱何人寄与天涯信趁东风急整归船纵飘零满院杨花犹是春前
　　西江月【为赵元父赋雪梅图】
　　褪粉轻盈琼靥防香重叠氷绡数枝谁带玉防描夜夜东风不扫　溪上横斜影淡梦中落寞魂销峭寒未肯放春娇素被独眠清晓
　　踏莎行【题草窗词巻】
　　白石飞仙紫霞凄调断歌人听知音少几畨幽梦欲回时旧家池馆生青草　风月交游山川怀抱凴谁说与春知道空留离恨满江南相思一夜苹花老
　　醉落魄
　　小窗银烛轻鬟半拥钗横玉数声春调清真曲拂拂朱帘残影乱红扑　垂阳学画蛾眉緑年年芳草迷金谷如今休把佳期卜一掬春情斜月杏花屋
　　【词防警句一掬春情斜月杏花屋醉落魄一室秋灯一庭秋雨更一声秋雁醉蓬莱采碎花心吟碎淡黄雪醉落魄翠簟一池秋水半牀露半牀月霜天睨角恰似断魂江上柳越春深越痩谒金门词眼挑云研雪花外集八六子云扫芳林几畨风雨囱囱老尽春禽渐薄润侵衣不断嫩凉随扇初生晚窗自吟沉沉幽径芳寻晻霭苔香帘净萧踈竹影庭深谩淡却蛾眉晨妆慵扫寳钗虫拆绣衾鸾破当时暗水和云泛酒空山留月听琴料如今门前数重翠隂一蕚红赤城山中题梅花巻云玉婵娟甚春余雪在犹未跨青鸾踈蕚无香柔条独秀应恨流落人间记曽照黄昏淡月渐痩影移上小阑干一防清魂半枝寒色芳意斑斑重省嫩寒清晓过断桥流水问讯孤山冰骨防销尘衣不浣相见还误轻攀未须讶东南倦客掩铅涙看了又重看故国吴天树老雨过风残前调初春怀旧云小庭隂有苍苔老树风物似山林侵戸清寒捎池急雨时听飞过鸣禽埽花迳残梅似雪甚过了人日更多阴压酒人家试灯天气相次登临犹记旧游亭馆正垂杨引缕嫩草描簪罗带同心泥金半臂花气低唱轻斟又争信风流一别念前事空惹恨沉沉野服山笻醉赏不似如今踈影咏梅云琼妃卧月任素裳痩损罗带重结石迳春寒碧藓参差相思曽步芳屧篱根分破东风恨又梦入水孤云濶算如今也厌娉婷带了一痕残雪犹记氷奁半掩冷枝画未就归棹轻折几度黄昏忽到窗前重想故人初别苍虬欲卷涟漪去谩蜕却连环香骨早又是翠防防茸不似一枝清絶声声慢云迎门高髻倚扇清吭娉婷未数西洲浅拂朱铅春风二月梢头相逄靓妆俊语有旧家京洛风流断肠句试重拈防苇与赋闲愁记凌波去后问明珰罗袜却为谁留枉梦相思几囬南浦行舟莫辞玉尊起舞怕重来燕子空楼漫惆怅抱琵琶闲过此秋乐府补题主沂孙天香赋龙涎香云孤峤蟠烟层涛蜺月骊宫夜采铅水汛逝槎风梦深薇露化作断魂心字红瓷候火还乍识氷环玉指一缕萦帘翠影依稀海山云气几回殢娇半醉剪春灯夜寒花碎更好故溪飞雪小窗深闭荀令如今顿老总防却尊前旧风味慢惜余薰空篝素被摸鱼儿赋莼云玉帘寒翠丝微断浮空清影零碎碧芽也抱春洲怨双巻小缄芳字还又似繋罗带相思几防青田缀吴中旧事怅酪乳争竒鲈鱼谩好谁与共秋醉江湖兴昨夜西风又起年年轻误归计如今不怕归无凖却怕故人千里何况是正落日垂虹怎赋登临意沧浪梦里纵一舸重游孤怀暗老余恨烟水齐天乐赋蝉云緑隂千树西窗晓厌厌昼眠惊起嫩翼风微流声露悄半剪氷牋谁寄凄凉倦耳谩重拂琴丝怕寻冠珥梦短宫深向人犹与防憔悴残虹收尽过雨晚来频断续都是秋意病叶难留纎柯易老空忆斜阳身世山明月碎甚巳絶余音尚余枯蜕鬓影参差断魂青镜襄周宻薲洲渔笛谱题中山词巻云结客千金醉春双玉旧游宫柳蔵仙屋白头吟老茂陵西清平梦逺沉香北玉笛天津锦囊昌谷春红转眼成秋緑重翻花外侍儿歌休听酒边供奉曲张炎山中白云琐窗寒玉碧山又号中仙越人也能文工词琢句峭防有白石意度今絶响矣余悼之玉笋山所谓长歌之哀过于痛哭断碧分山空帘剰月故人天外香留酒殢蝴蝶一生花里想如今醉魂未醒夜台梦语秋声碎自中仙去后词牋赋笔便无清致都是凄凉意怅玉笥埋云锦袍归水形容憔悴料应也孤吟山那知人弹折素黄金铸出相思泪但柳枝门掩枯阴候虫愁暗苇】
　　赵与仁
　　【与仁字元父号学舟宋史宗室世系表燕王徳昭十世孙希挺长子入元为辰州教授】柳梢青【落桂】
　　露冷仙梯霓裳防舞记曲人归月度层霄雨连深夜谁管花飞　金铺满地苔衣似一片斜阳未移生怕清香又随凉信吹过东篱
　　琴调相思引
　　氷箔纱帘小院清晴尘不动地花平昨宵风凉到朩樨屏　香月照妆秋粉薄水云飞佩藕丝轻好天良夜闲理玉鞾笙
　　西江月
　　夜半河痕依约雨余天气溟蒙起行微月遍池东水影浮花花影动帘栊　量减难追醉白恨长莫尽题红鴈声能到画楼中也要玉人知道有秋风
　　清平乐
　　柳丝揺露不绾兰舟住人宿溪桥知那处一夜风声千树　晓楼望断天涯过鸿影落寒沙可惜些儿秋意等闲过了黄花
　　好事近
　　春色醉茶防昼永篆烟初絶临水杨花千树尽一时飞雪　穿帘度竹弄轻盈东风老犹劣睡起凭阑无绪听几声啼鴂
　　【词防警句昨宵风雨凉到朩樨屏琴调相思引】
　　仇　逺
　　【逺字仁近号山村钱唐人居白龟池上入元仕为溧阳州学正张翥张雨莫维贤皆出其门有名当世有兴观集一巻】
　　生查子
　　钗头缀玉蚕耿耿东窗晓京洛少年逰犹恨归来早寒食正梨花古道多芳草今夜试青灯依旧双花小
　　八犯玉交枝【招寳山观月上】
　　沧岛云连緑瀛秋入暮景却沉洲屿无浪无风天地白听得潮生人语擎空孤柱翠倚高阁慿虚中流苍碧迷烟雾惟见广寒门外青无重数　不知是水不知是山是树漫漫知是何处倩谁问凌波轻步谩凝伫乘鸾秦女想庭曲霓裳正舞莫须长笛吹愁去怕唤起鱼龙三更喷作前山雨
　　【延祐四明志云招寳山在定海县东北八里一名候涛山为海控扼吴莱甬东山水古迹记云庆元东偪海有招寳山或云他处见山有异气疑下有寳或云东夷以海货来互市必泊此山前至峡口怪石嵌险离立南曰金鸡北曰虎蹲又前为蛟门峡东浪激或大如五石斗瓮跃入空中却堕下碎为雰雨或逺如雪山氷岸声势崩拥秋风一作海水又壮排空触岸杳不知舟楫所在乐府补题仇逺齐天乐赋蝉云夕阳门巷荒城曲清音早鸣秋树薄剪绡衣凉生鬓影独饮天边风露朝朝暮暮奈一度凄吟一畨凄楚尚有残声蓦然飞过别枝去齐宫往事谩省行人犹与说当时齐女雨歇空山月笼古柳彷佛旧曽听处离情正苦甚嬾拂氷笺倦拈琴谱满地霜红浅莎寻蜕羽花草粹编仇山村瑶华谩咏雪云踈踈宻宻纷纷漠漠乍舞风无力残甎断础转眼化作方珪图璧非花非絮似逞巧先投窗隙立小楼不见青山万里鸟飞无迹休怜冻梗氷苔但飞入平林都是春色年华婉娩谁信道老却梁园词客踏青近也且一白何须三白把一白分与梅花要防寿阳妆额张翥蜕庵词最高楼为山村仇先生寿云方寸地七十四年春世事几浮云躬行斋内蒲团稳耆英防里酒杯频日追逰时啸咏任天真喜女嫁男婚今巳毕便束帛安车那肯出无一事挂闲身西湖鸥鹭长为侣北山猿鹤莫移文愿年年汤饼防乐情亲】

　　絶妙好词笺巻七
