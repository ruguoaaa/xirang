　　钦定四库全书　　　　　集部一
　　山带阁注楚辞目録　　　楚词类
　　巻首
　　篇目
　　屈原列传
　　屈原外传
　　楚世家节畧
　　考正地图【楚辞地理总图　抽思思美人路图哀郢路图　涉江路图　渔父懐沙
　　路图】
　　注六巻
　　巻一　离骚
　　巻二　九歌
　　巻三　天问
　　巻四　九章
　　巻五　逺游　　　　卜居
　　渔父
　　巻六　招魂　　　　大招
　　余论二巻
　　巻上　总论　　　　离骚
　　九歌　　　　天问
　　巻下　九章　　　　逺游
　　卜居　　　　渔父
　　招魂　　　　大招
　　説韵一巻
　　【臣】等谨案山带阁注楚辞六巻楚辞余论二巻楚词説韵一巻
　　国朝蒋骥撰骥字涑塍武进人是书自序题康熙癸已而余论上巻有庚子以后复见安溪李氏离骚解义之语葢余论又成于注后也注前冠以史记屈原列传沈亚之屈原外传楚世家节畧以考原事迹之本末次以楚辞地理列为五图以考原涉厯之后先所注即据事迹之年月道里之逺近以定所作之时地虽穿凿附防所不能无而徴实之谈终胜悬防余论二巻驳正注之得失考证典故之同异其间诋诃旧説颇涉轻薄如以少司命为月下老人之类亦几同戏剧皆乖著书之体而汰其冗芜简其精要亦自瑕不掩瑜説韵一巻分以字母通以方音又博引古音之同异每部列通韵叶韵通母叶韵三例以攻顾炎武毛奇龄之説夫双声互转四声递转之二例沙随程迥已言之此非骥之剏论至于五方音异自古已然不能谓之不协亦不能执以为例黄庭坚词用蜀音以笛叶竹林外词用闽音以扫叶所安可据为典要谓宋韵尽如是乎又古音一字而数叶亦如今韵一字而重音佳字佳麻并收寅字支真并见是即其例使非韵书具在亦将执其别韵以攻今韵之部分乎盖古音本无成书不过后人参互比校择其相通之多者区为界限犹之九州列国今但能约指其地而不能一一稽其犬牙相错之形骥不究同异之由但执一二小节遽欲变乱其大纲亦非通论以其引证浩博中亦间有可采者故仍从原本与余论并附録焉乾隆四十五年正月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　钦定四库全书
　　山带阁注楚辞巻首
　　武进蒋骥撰
　　篇目
　　离骚
　　九歌
　　东皇太一　云中君　　湘君　　　湘夫人大司命　　少司命　　东君　　　河伯山鬼　　　国殇　　礼魂
　　天问
　　九章
　　惜诵　　　涉江　　　哀郢　　　抽思怀沙　　　思美人　　惜往日　　橘颂悲回风
　　逺游
　　卜居
　　渔父
　　招魂
　　大招
　　宋洪庆善朱晦庵考定原赋止于渔父篇余采黄维章林西仲语并载招魂大招以正汉志二十五篇之数【说见招魂余论】然大招自汉以来巳相传爲原作而招魂篇名具见史记屈原传赞则固非二子创论也其作文次第年代幽逺无可参核窃尝以意推之首惜诵次离骚次抽思次思美人次卜居次大招次哀郢次涉江次渔父次怀沙次招魂次悲回风次惜往日终焉初失位志在洁身作惜诵已而决计爲彭咸作离骚十八年后放居汉北秋作抽思逾年春作思美人其三年作卜居此皆怀王时也怀王末年召还郢顷襄即位自郢放陵阳三年怀王归葬作大招居陵阳九年作哀郢巳而自陵阳入辰溆作涉江又自辰溆岀武陵作渔父适长沙作怀沙招魂其秋作悲回风逾年五月沈湘作惜往日盖察其辞意稽其道里有可徴者故列疏于诸篇而目次则仍其旧以存疑也若九歌天问橘颂逺游文辞浑然莫可推诘固弗敢强为之说云武进蒋骥
　　屈原列传　　　　　　　　　汉司马迁
　　屈原者名平楚之同姓也爲楚怀王左徒博闻强志明于治乱于辞令入则与王图议国事以岀号令岀则接遇賔客应对诸侯王甚任之上官大夫与之同列争宠而心害其能怀王使屈原造爲宪令屈平属草藁未定上官大夫见而欲夺之屈平不与因谗之曰王使屈平爲令众莫不知每一令岀平伐其功曰以爲非我莫能爲也王怒而疏屈平屈平嫉王听之不聪也谗谄之蔽明也邪曲之害公也方正之不容也故忧愁幽思而作离骚离骚者犹离忧也夫天者人之始也父母者人之本也人穷则反本故劳苦倦极未尝不呼天也疾痛惨怛未尝不呼父母也屈平正道直行竭忠尽智以事其君谗人间之可谓穷矣信而见疑忠而被谤能无怨乎屈平之作离骚盖自怨生也国风好色而不淫小雅怨诽而不乱若离骚者可谓兼之矣上称帝喾下道齐桓中述汤武以刺世事明道徳之广崇治乱之条贯靡不毕见其文约其辞微其志洁其行廉其称文小而其指极大举类迩而见义逺其志洁故其称物芳其行廉故死而不容自疏濯淖汚泥之中蝉蜕于浊秽以浮游尘埃之外不获世之滋垢皭然泥而不滓者也推此志也虽与日月争光可也屈平旣绌其后秦欲伐齐齐与楚从亲惠王患之乃令张仪佯去秦厚币委贽事楚曰秦甚憎齐齐与楚从亲楚诚能絶齐秦愿献商于之地六百里楚怀王贪而信张仪遂絶齐使使如秦受地张仪诈之曰仪与王约六里不闻六百里楚使怒去归告怀王怀王怒大兴师伐秦秦发兵击之大破楚师于丹浙斩首八万虏楚将屈匄遂取楚之汉中地怀王乃悉发国中兵以深入击秦战于蓝田魏闻之袭楚至邓楚兵惧自秦归而齐竟怒不救楚楚大困明年秦割汉中地与楚以和楚王曰不愿得地愿得张仪而甘心焉张仪闻乃曰以一仪而当汉中地臣愿请往如楚如楚又因厚币用事者臣靳尚而设诡辩于怀王之宠姬郑袖怀王竟听郑袖复释去张仪是时屈平旣疏不复在位使于齐顾反谏怀王曰何不杀张仪懐王悔追张仪不及其后诸侯共击楚大破之杀其将唐昧时秦昭王与楚婚欲与怀王防怀王欲行屈平曰秦虎狼之国不可信不如无行怀王稚子子兰劝王行奈何絶秦欢怀王卒行入武关秦伏兵絶其后因留懐王以求割地怀王怒不听亡走赵赵不内复之秦竟死于秦而归葬长子顷襄王立以其弟子兰爲令尹楚人旣咎子兰以劝怀王入秦而不反也屈平旣嫉之虽放流睠顾楚国系心怀王不忘欲返冀幸君之一悟俗之一改也其存君兴国而欲反覆之一篇之中三致志焉然终无可奈何故不可以反卒以此见怀王之终不悟也人君无愚智贤不肖莫不欲求忠以自为举贤以自佐然亡国破家相随属而圣君治国累世而不见者其所谓忠者不忠而所谓贤者不贤也怀王以不知忠臣之分故内惑于郑袖外欺于张仪疏屈平而信上官大夫令尹子兰兵挫地削亡其六郡身客死于秦为天下笑此不知人之祸也易曰井渫不食为我心恻可以汲王明并受其福王之不明岂足福哉令尹子兰闻之大怒卒使上官大夫短屈原于顷襄王顷襄王怒而迁之屈原至于江濵被发行吟泽畔顔色憔悴形容枯槁渔父见而问之曰子非三闾大夫欤何故而至此屈原曰举世混浊而我独清众人皆醉而我独醒是以见放渔父曰夫圣人者不凝滞于物而能与世推移举世混浊何不随其流而扬其波众人皆醉何不餔其糟而啜其醨何故怀瑾握瑜而自令见放爲屈原曰吾闻之新沐者必弹冠新浴者必振衣人又谁能以身之察察而受物之汶汶者乎宁赴常流而葬于江鱼腹中耳又安能以皓皓之白而防世之温蠖乎乃作怀沙之赋其词曰陶陶孟夏兮草木莽莽伤怀永哀兮汩徂南土眴兮窈窕孔静幽墨冤结纡轸兮离愍之长鞠抚情效志兮俛诎以自抑刓方以为圜兮常度未替易初本繇兮君子所鄙章画职墨兮前度未改内直质重兮大人所盛巧匠不斵兮孰察其揆正元文幽处兮蒙谓之不章离娄微睇兮瞽以为无明变白而为黒兮倒上而为下鳯凰在笯兮鸡雉翔舞同糅玉石兮一槩而相量夫党人之鄙妒兮羌不知吾所臧任重载盛兮陷滞而不济怀瑾握瑜兮穷不得余所示邑犬羣吠兮吠所怪也诽俊疑杰兮固庸态也文质疏内兮众不知吾之异采材朴委积兮莫知余之所有重仁袭义兮谨厚以为丰重华不可牾兮孰知余之从容古固有不并兮岂知其故也汤禹久逺兮邈不可慕也惩违改忿兮抑心而自强离湣而不迁兮愿志之有象进路北次兮日昧昧而将暮含忧虞哀兮限之以大故乱曰浩浩沅湘兮分流汩兮修路幽拂兮道逺忽兮曽唫恒悲兮永叹慨兮世既莫吾知兮人心不可谓兮怀情抱质兮独无匹兮伯乐既没兮将焉程兮人生有命兮各有所错兮定心广志余何畏惧兮曽伤爰哀永叹喟兮世溷不吾知心不可谓兮知死不可让兮愿勿爱兮明以告君子兮吾将以为类兮于是怀石遂自投汨罗以死屈原既死之后楚有宋玉唐勒景差之徒者皆好辞而以赋见称然皆祖屈原之从容辞令终莫敢直谏其后楚日以削数十年竟为秦所灭自屈原沈汨罗后百有余年汉有贾生为长沙王太傅过湘水投书以吊屈原
　　太史公曰余读离骚天问招魂哀郢悲其志适长沙观屈原所自沈渊未尝不流涕想见其为人及见贾生吊之又怪屈原以彼其材游诸侯何国不容而自令若是读服鸟赋同死生轻去就又爽然自失矣
　　屈原外传　　　　　　　　　唐沈亚之
　　昔汉武爱骚令淮南作传大概屈原巳尽于此故太史公因之以入史记外有二三逸事见之杂纪方志者尤详屈原痩细美髯丰神朗秀长九尺好竒服冠切云之冠性洁一日三濯缨事怀襄间蒙谗负讥遂放而耕吟离骚倚耒号泣于天时楚大荒原堕泪处独产白米如玉江陵志有玉米田即其地也尝游沅湘俗好祀必作乐歌以乐神辞甚俚原因栖玉笥山作九歌托以风谏至山鬼篇成四山忽啾啾若啼啸声闻十里外草木莫不萎死又见楚先王庙及公卿祠堂图画天地山川神灵琦玮僪佹与古圣贤怪物行事因书其壁呵而问之时天惨地愁白昼如夜者三日晩益愤懑披蓁茹草混同鸟兽不交世务采栢实和桂膏歌逺游之章托游仙以自适王逼逐之于五月五日遂赴清泠之水其神游于天河精灵时降湘浦楚人思慕谓为水仙每值原死日必以筒贮米投水祭之至汉建武中长沙区回白日忽见一人自称三闾大夫谓曰闻君尝见祭甚善但所遗并蛟龙所窃今有惠可以楝树叶塞上以五色丝转缚之此物蛟龙所惮回依其言世俗作糉并带丝叶皆其遗风晋咸安中有呉人顔珏者泊汨罗夜深月明闻有人行吟曰曾不知夏之为丘兮孰两东门之可芜珏异之前曰汝三闾大夫耶忽不见其所之江陵志又载原故宅在秭归乡北有女嬃庙至今衣石尚存时当秋风夜雨之际砧声隠隠可听也嘻异哉原以忠死直古龙比者流何以没后多不经事特千古骚魂郁而未散故鬻熊虽久不祀三闾之迹犹时彷佛占断于江潭泽畔蒹葭白露中耳
　　楚世家节畧
　　孟子曰诵其诗读其书不知其人可乎是以论其世也汉史传原既多畧而不详余仿林西仲本复辑楚世家怀襄二王事迹着于篇因兼采诸书附以所见将使读屈子之文者有所参考又以知楚之治乱存亡系于屈子一人而为万世逆忠逺徳者大戒也若林氏取原赋二十五篇凿空而分注之则吾岂敢
　　怀王【名槐威王子在位三十年】
　　元年张仪始相秦惠王
　　四年秦惠王初称王
　　六年楚使柱国昭阳攻魏破之襄陵【今山西平阳府有襄陵县】得八邑又移兵攻齐齐患之陈轸为齐说昭阳引兵去秦使张仪与楚齐魏盟齧桑【史记正义曰在梁与彭城之间】
　　按张仪传秦使仪与齐楚大臣会齧桑归而免相相魏以为秦仪所至结交权贵左右卖国如此则是盟也庸知非即与上官靳尚等相结以预为浸润屈原之地乎
　　十一年苏秦约从六国共攻秦楚为从长至函谷关【在今河南府灵寳县】秦出兵击六国六国皆引归
　　按战国防齐助楚攻秦取曲沃当在是年之前后盖屈子为怀王左徒王甚任之故初政精明如此惜往日所谓国富强而法立也
　　十六年秦欲伐齐患楚与齐亲使张仪约楚絶齐许以商于地六百里【今邓州内乡县有商于城】王大说遂絶齐秦不予地王怒兴师伐秦【楚祸始此】
　　洪庆善补注引新序云秦欲吞灭诸侯屈原为楚东使齐以结强党秦患之使张仪之楚赂贵臣上官靳尚之属内赂夫人郑袖共谮屈原原放于外乃作离骚当怀王之十六年张仪相楚集注遂谓屈原放在十六年余按结齐本屈子谋屈子不去仪必不敢行其诈而屈子于王受知有素去之亦未易易也味惜诵致愍及离骚九死未悔之言盖始而见疎既而去朝固非一朝一夕之为矣然则仪之行赂谮原岂俟十六年至楚之时而原之得罪亦岂必在十六年哉本传屈平既绌其后秦欲伐齐云云其非同时可知矣
　　十七年与秦战丹阳【今荆州府归州屈子本居】秦大败我军斩甲士八万虏大将屈匄遂取汉中郡【今陜西汉中府】楚悉国兵复袭秦大败于蓝田【今陜西西安府】韩魏闻楚困袭楚至邓【今属河南南阳府】楚引兵归【张仪传于是楚割两城以与秦平】
　　十八年【秦本纪惠王十四年伐楚取召陵当在是年世家失载】秦约分汉中之半【靳尚説郑袖所谓上庸六县也】以和楚王曰愿得张仪不愿得地仪至王囚欲杀之靳尚说郑袖言于王岀之仪因说王叛从约与秦亲仪去屈原使从齐来谏曰何不诛张仪王悔使人追仪弗及
　　按张仪传秦要楚欲得黔中地以武关外易之楚王曰愿得张仪而献黔中地仪使楚楚用郑袖言赦之仪因説楚王事秦楚王已得张仪而重出黔中地许之屈原曰前大王见欺于仪仪至臣以为且烹之今纵弗杀又听其邪说不可王曰许仪而得黔中美利也卒许仪与秦亲其文与世家及原传小异当以仪传为允盖是时楚弱秦强非欲易地曷为分汉中以求和至其不杀张仪固惑于郑袖之言亦縁重去黔中地耳然则原谏王时仪固尚在楚也又按新序云原既放于外而张仪欺楚楚王悔复用原使齐今考本传曰王怒而疏屈平屈平忧愁幽思而作离骚十八年亦曰屈平既疏不复在位是十八年之前原苐疏而不用未尝放于外也观离骚但言齌怒言穷困而不言路阻居蔽可见矣然本传又云虽放流系心怀王及抽思有来集汉北语意者使齐之后原复立朝遂乘间自申故愈撄众怒而迁之汉北欤兹歴情以陈辞众果以我为患其明徴也抽思思美人卜居诸篇盖皆十八年后作也
　　二十年齐湣王欲为从长恶楚与秦合遗书楚王王用昭睢议复合于齐
　　二十四年倍齐而合秦秦昭王初立厚赂楚楚往迎妇二十五年与秦盟于黄棘【正义曰在房襄二州境】秦复与楚上庸【今郧阳府房州亦汉中地】
　　二十六年齐韩魏为楚负从亲共伐楚楚使太子质秦请救秦兵至三国引去
　　二十七年秦大夫与楚太子鬭太子杀之亡归
　　二十八年秦与齐韩魏共攻楚杀楚将唐昧取重丘【在今东昌府】
　　四国连兵交伐遂为众恶所归矣太史公特序入原传者甚其败也
　　二十九年秦复攻楚大破楚军死者二万【六国年表作三万】杀将军景缺【纲目有取襄城句襄城今属河南开封府】王恐乃复使太子质齐以求平
　　按此武关之衅所由啓也是时秦所惮者独有一齐故楚怀始与齐亲而张仪设诈以絶之既合于齐而秦复厚赂以要之今之设质求平盖有以深中秦之忌矣原始为楚东结齐援诚良防也十八年使齐之行殆以原素睦于齐欲令谢过以复旧好不幸又为张仪连横之説所愚自后倐合倐离反覆无定至于诸国交攻丧师无日使原立朝岂容黙黙而已哉益知谏释张仪之后当复以谗见放也兹因秦伐而求平于齐岂悔心之萌而原所以复还也欤
　　三十年秦复伐楚取八城秦昭王遗楚书欲会武关【在今西安府商州】结盟昭睢谏王毋行王用子兰言往会秦闭武关与王西至咸阳朝章台如藩臣要其割巫黔中郡【巫今属四川夔州黔中今湖广常徳府辰州府】王怒弗许秦留之楚太子自齐归立为王
　　屈原谏不载盖互文耳
　　顷襄王【名横怀王子在位三十六年】
　　元年秦攻楚大败楚军斩首五万取析十五城【年表作十六城括地志曰邓州内乡县本楚析邑】
　　屈子迁于江南陵阳当在是年仲春
　　二年怀王亡逃归秦觉之遮楚道乃从间道走赵赵不纳欲走魏秦追至遂复入秦发病
　　天下虽大无所容身读大招凌浃行魂无逃只二语可胜悲恸
　　三年怀王卒于秦秦归其丧于楚秦楚絶
　　六年秦遗楚书约决战王患之复与秦平
　　七年楚迎妇于秦
　　十四年与秦昭王好防于宛【今河南南阳府】结和亲
　　十六年与秦好会于鄢【楚惠王徙都处今襄阳府宜城县】秋复与秦防禳【今河南南阳府】
　　黄维章谓原死于顷襄十年林西仲谓死于十一年皆以哀郢有九年不复之言故耳然岂必哀郢甫成即投渊死哉今考哀郢在陵阳巳九年其后又涉江入辰溆又由辰溆东出龙阳遇渔父遂往长沙作怀沙其秋又有悲回风任石何益之言后以五月五日毕命湘水则在长沙亦非一载也故约畧其死当在顷襄十三四年或十五六年若王姜斋论哀郢谓指襄王徙陈则为时太逺未必及见矣且其时长沙曾为秦取原尚得晏然安身其地乎
　　十八年楚人有以弋説王报怨于秦者王遣使诸侯复为从
　　十九年秦伐楚楚军败割上庸汉北地予秦【正义谓割上庸房金均三州及汉水之北与秦盖怀王时原所迁之地为秦有矣】
　　二十年秦将白起拔我西陵【纲目赧王三十六年白起攻楚取鄢邓西陵鄢邓注见前西陵纲目注即后所烧之夷陵余按秦本纪徐广注云西陵属江夏正义曰西陵故城在黄州黄山西其説为是若夷陵有西陵之称乃孙吴所改不足为据】
　　二十一年秦将白起遂拔郢【今荆州府江陵县】烧先王墓夷陵【今荆州府夷陵州自是楚都及屈子秭归故居皆为秦有年表又有遂东至竟陵句竟陵今安陆府】楚兵散不复战东北保于陈城【纲目楚徙都陈今开封府陈州】
　　二十二年秦复拔巫黔中郡【巫黔中注并见前黔中即渔父歌沧浪及渉江所迁辰阳溆浦之地】
　　按原死骨肉未寒而国势土崩瓦解如此战国防载白起语云楚王恃其国大不恤其政羣臣相妒以功谀谄用事良臣斥疏百姓心离故得引兵深入多倍城邑以有功也呜呼国以一人兴以一人亡敌国知之矣
　　二十三年王收东地兵十余万复西取秦所拔江旁十五邑为郡距秦
　　按韩非曰秦与荆战大破荆袭郢取洞庭五渚江南则是时屈子自沉之长沙亦入秦矣其后始皇制曰荆王献青阳以西青阳即长沙地其即此所复取之十五邑乎
　　二十七年复与秦平入太子为质于秦
　　三十六年王病太子亡归秋王卒太子完立
　　襄王子考烈王立二十五年卒子幽王立十年卒子哀王立二月兄负刍弑之负刍立五年为秦所灭
　　楚辞地图
　　余所考订楚辞地理与屈子两朝迁谪行踪既散着于诸篇犹恐览者之未察其详也次为图如左




















　　山带阁注楚辞巻首
　　钦定四库全书
　　山带阁注楚辞巻一
　　武进蒋骥撰
　　离骚
　　离别骚愁也篇中有余旣不难离别语盖懐王时初见斥疎忧愁幽思而作也
　　帝髙阳之苗裔兮朕皇考曰伯庸摄提贞于孟陬【则讴切】兮惟庚寅吾以降皇览揆余于初度兮肇锡余以嘉名名余曰正则兮字余曰灵均
　　髙阳颛顼有天下之号颛顼之后有熊绎者事周成王封于楚传国至武王熊通生子瑕受屈爲卿因以爲氏苗者根所生裔者裾之末故以爲逺末子孙之称朕我也皇美也考父也伯庸字也首叙己与楚同姓而爲世臣橘颂所谓受命不迁生南国者也太嵗在寅曰摄提格贞正也正月爲陬庚寅日辰也降生也盖原之生年月日皆在寅也皇父览观揆度也初度初年之器度正平则法灵眀均齐盖平与原之义也因其少有令徳而予以美名下文所谓内美也
　　纷吾既有此内美兮又重之以脩能扈江离与辟【僻同】芷兮纫【尼银切】秋兰以为佩汩【聿】余若将不及兮恐年嵗之不吾与朝搴阰【毘】之木兰兮夕防【览】洲之宿莽【模上声】纷盛貌内美指有正则灵均之徳言脩能脩治之能内美天工脩能人力扈江离以下皆喻脩能之实也扈被也江离芎防之叶大似芹者辟幽也芷白芷根长尺余色白纫结也兰一名蕳李东璧曰兰草生下湿处紫茎素枝赤节緑叶八九月开花红白色中有细子汨水疾流貌搴取也阰山名木兰香木辛夷之白者防采也宿莽巻葹也木兰去皮不死宿莽拔心不死皆香之不变者所脩无已善行乃日进而不可变此立身之本而致君之源也篇中言脩皆本于此
　　日月忽其不淹兮春与秋其代序惟草木之零落兮恐美人之迟暮不抚壮而弃秽兮何不改乎此度椉【乘同】骐骥以驼【驰同】骋兮来吾道夫【扶篇内自末章仆夫外并仿此】先路
　　言欲以其脩能与君及时图治也淹留也美人美好之人谓君也抚壮弃秽谓及壮盛之年弃其秽恶之行也骐骥骏马以喻贤德来相招之辞道引也
　　昔三后之纯粹兮固众芳之所在杂申椒与菌桂兮岂维纫夫蕙茝【尺亥切】彼尧舜之耿介兮旣遵道而得路何桀纣之昌【猖同】被【披同】兮夫惟防径以窘【掘允切】步惟党人之偷乐【洛】兮路幽昧以险隘岂余身之惮殃兮恐皇舆之败绩忽奔走以先【去声】后兮及前王之踵武荃不揆余之中情兮反信谗而齌【剂】怒
　　承上道路而言序其以忠而遇谗也三后见吕刑谓伯夷禹稷也众芳言其德之备也申地名椒木实之香者菌桂筒桂花白蘂黄正圆如竹椒桂皆辛物喻直节也蕙一名薰叶如麻茎方七月开花茝芷之别名耿明介守也遵道得路言尧舜知明而守固能遵用三后之道而致太平原盖以三后自比而望其君爲尧舜也昌被衣不带貌防径窘步言不由正道自致穷蹙也党人谓靳尚上官子兰郑袖之属武迹也荃与荪同似石菖蒲而叶无脊盖亦香草故以喻君齌疾怒也言已狂奔疾走犯党人之所忌以回君于正道犹三后椒桂之节也君反信谗而怒之其视尧舜之耿介何如哉
　　余固知謇謇【几偃切】之爲患兮忍而不能舍【去声】也指九天以爲正兮夫唯灵脩之故也曰黄昏以爲期兮羌【欺羊切】中道而改路初旣与余成言兮后悔遁而有他余旣不难夫离别兮伤灵脩之数【入声】化
　　此惜君徳之无成也謇謇直言貌舍止也九天说详天问正平也灵明脩长美君之称也灵脩之故言欲进君于善也黄昏古亲迎之期羌发语辞一曰乃也成言谓成其要约之言以婚姻之无信比君心之合而复离也数化志意更变也
　　余旣滋兰之九畹【苑】兮又树蕙之百畮【古亩字】畦留夷与揭车兮杂杜衡与芳芷冀枝叶之峻茂兮愿竢时乎吾将刈虽萎絶其亦何伤兮哀众芳之芜秽
　　此惜羣贤之无主也三十亩曰畹百步爲亩畦陇种也留夷揭车皆香草揭车一名乞舆黄花白叶杜衡似葵而香刈获也以香草喻已所荐拔之士萎絶何伤若自悔其滋树而贻人践踏之具者亦愤激之辞
　　众皆竞进以贪婪【勒含切】兮凭不厌乎求索羌内恕己以量【平声】人兮各兴心而嫉妒忽驰骛以追逐兮非余心之所急老冉冉其将至兮恐脩名之不立朝饮木兰之坠露兮夕餐秋菊之落英茍余情其信姱【夸】以练要【去声】兮长顑【克闇切】颔【合闇切】亦何伤擥【览】木根以结兮贯薜【敝】茘【例】之落蘂【如垒切】矫菌桂以纫蕙兮索胡绳之纚纚【昔以切】謇吾法夫前脩兮非世俗之所服虽不周于今之人兮愿依彭咸之遗则
　　此以下序遇谗而不改其脩也凭满也言虽盛满而所求无厌也恕已量人谓以己度人亦疑其竞进故妒之也兴生也驰骛追逐指竞进之人言脩名脩治之名也英华也饮露餐英清贫之况信实姱美也练精熟也顑颔食不饱而面黄之貌木木兰薜茘香草縁木而生蘂花心也矫举也胡绳亦香草茎叶可作绳索纚纚长垂貌茝即芷也前言扈芷此更以木根之坚劲者结之益以薜茘而贯之蕙亦兰属也前言佩兰此更以菌桂之辛烈者纫之益以胡绳而贯之申上杂申椒二语之意明摧折之后所脩加励也謇语词通作蹇前脩前代脩徳之人周合也彭咸殷大夫谏君不用投水死者知所脩之必不合于时则惟法彭咸之死谏而已爲彭咸乃屈子本旨故于得罪之始特着之
　　长太息以掩涕兮哀民生之多艰余虽好【去声】脩姱以鞿【结衣切】羁兮謇朝谇【息印切】而夕替旣替余以蕙纕【襄】兮又申之以揽亦余心之所善兮虽九死其犹未悔此歴序遇谗之后得罪众多也民人也原自谓下民心同马缰在口曰鞿革络头曰羁皆拘束之意言因好脩被疎而致拘束也谇诟替废也纕佩带也申重也蕙皆其所脩而取废之具也旣羁之矣又诟之又废之而所以废之之故不一而足皆好脩之爲累然而其志不悔也
　　怨灵脩之浩荡兮终不察夫民心众女嫉余之蛾眉兮谣诼【琢】谓余以善淫固时俗之工巧兮偭规矩而改错【措】背【倍同】绳墨以追曲兮竞周容以爲度忳【特痕切】郁邑【悒同】余侘【诈】傺【次】兮吾独穷困乎此时也宁溘死以流亡兮余不忍爲此态也鸷鸟之不羣兮自前世而固然何方圜【圆同】之能周兮夫孰异道而相安屈心而抑志兮忍尤而攘訽【诟同】伏清白以死直兮固前圣之所厚
　　极言谗人之祸非徒废其身又幷其脩名而污之也浩荡无思虑貌君终不能察人之心故谗言益肆众女喻党人蛾眉眉之纎曲如蛾也谣流言也如北齐祖珽以谣言杀斛律光之类诼譛偭背也错置也绳墨引绳弹墨以取直者追随度法也忳忧貌侘傺失志貌鸷鸟鹰鹯之属方圜谓方凿圜枘也周合尤罪也攘取爲己有也忍尤攘訽则名之不立亦非所计矣自古忠臣不爱死而爱名而邪臣之害之也必以恶名汚之亦非必文致其恶也时不兴善已独由之凡其善者即世之所谓恶也从之则身与名荣否则身名幷灭然宁负世之恶名而死以求合于前脩则可谓贞之至矣自众皆竞进至此歴言谗人之祸日甚而已之脩愈坚以明愿爲彭咸之意
　　悔相【去声】道之不察兮延伫乎吾将反回朕车以复路兮及行迷之未逺歩余马于兰臯兮驰椒邱且焉止息进不入以离尤兮退将复脩吾初服制芰【及异切】荷以爲衣兮雧【古集字】芙蓉以爲裳不吾知其亦已兮茍余情其信芳髙余冠之岌岌兮长余佩之陆离芳与泽其杂糅【柔上声】兮惟昭质其犹未亏忽反顾以游目兮将往观乎四荒佩缤纷其繁饰兮芳菲菲其弥章民生各有所乐【去声】兮余独好【去声】脩以爲常虽体解吾犹未变兮岂余心之可惩
　　上旣以死自誓矣又念杀身无益不若退而自全又于退息之中转生一念欲相君于四方然其好脩卒不敢废也相视也延引领伫跂足也复亦反也泽曲曰臯步徐行也步余马止椒邱所谓回朕车以复路也止息归隠之意离遭也初服未仕时之服也芰菱也莲叶为荷其花巳发为芙蓉茍诚也岌岌髙貌佩玉佩也陆离灿烂之貌芳以衣裳言泽以佩言糅亦杂也四荒举天下而言缤纷盛貌乐喜好也体解支解也惩剏艾也民生四句总承篇首至此之意而结之以起下文实一篇之枢纽也盖始之事君以脩能其遇谗以脩姱其见废而誓死则法前修即欲退以相君亦脩初服固始终一好脩也自此以下又承往观四荒而以好脩之有合与否反覆设辞而终归于爲彭咸之意
　　女嬃【须】之婵【蝉】媛【爰】兮申申其詈【力异切】予曰鮌【鲧同】婞直以亡身兮终然殀乎羽之野汝何博謇而好【去声】脩兮纷独有此姱节薋【兹】菉葹【师】以盈室兮判独离而不服众不可戸说【税】兮孰云察余之中情世并举而好【去声】朋兮夫何防独而不予听
　　女原姊婵媛眷恋意申申繁絮貌鲧尧臣婞狠也不尽天年谓之殀羽羽山博謇博学而好直言也薋蒺藜菉王刍葹枲耳皆恶草也判别也世者承上四荒而言上余爲原言也下予自谓女嬃之言止此盖谓举世无好脩者虽往观四方必无所合以讽其变节也
　　依前圣以节中兮喟凭心而历兹济沅【元】湘以南征兮就重【平声】华而敶【古陈字】辞启九辩与九歌兮夏康娱以自纵不顾难【去声】以图后兮五子用失乎家衖【巷同】羿淫游以佚畋兮又好【去声】射【石】夫封狐固乱流其鲜终兮浞【朱握切】又贪夫厥家浇【逆要切】身被服强圉兮纵欲而不忍日康娱而自忘兮厥首用夫颠陨夏桀之常违兮乃遂焉而逢殃后辛之葅【苴】醢兮殷宗用之不长汤禹俨而祗敬兮周论道而莫差举贤才而授能兮循绳墨而不颇皇天无私阿兮览民徳焉错【措】辅夫维圣哲之茂行【去声】兮茍得用此下土瞻前而顾后兮相【去声】观民之计极夫孰非义而可用兮孰非善而可服阽【亦淹切】余身而危死兮览余初其犹未悔不量【平声】凿【漕】而正枘【芮】兮固前脩以葅醢曽【増】歔欷余郁邑兮哀朕时之不当揽茹蕙以掩涕兮霑余襟之浪浪【平声】
　　节制也喟凭心而历兹自叹初时志意盛满而所历如此之穷也沅水出今思州府施溪长官司东北至常徳沅江县入洞庭湘水出今广西兴安县北至长沙湘隂县入洞庭重华舜号也舜葬九嶷山今跨衡永二府之界在沅湘南因女之言而自疑故就前圣以正之又以鲧爲舜所殛而九嶷于楚爲近故正之于舜也启禹子九辩九歌禹乐名九辩谓九州之物皆可辩数九歌谓九功之徳皆有次序可歌禹象功而作乐启能承继之而有其功故归之启也夏康启子太康五子皆太康之弟巷宫中永巷失乎家巷言国破家亡书所谓徯于洛汭也羿有穷君名本夏诸侯而簒夏者封大也浞寒浞羿臣也贪厥家谓杀羿而取其妻浇浞子即奡也强圉多力也纵欲如淫于女岐之类厥首颠陨事见天问违背道也后辛纣也葅醢谓杀贤人而醢之周谓文武也颇偏也此爲舜言之故所言皆舜以后事错置茍诚也下土下土之人也极标凖也服行也阽临危也危死犹言防死初指始之以好脩事君言凿穿孔也枘刻木以入凿者量凿正枘喻贤人择君而事也言天生有德本置爲人君之辅而惟圣哲之君诚能得人而任之故上下古今观民谋虑之凖舍义善之外更无可爲余虽获罪防死然非好脩之过特未能择君而事故不免前人葅醢之患耳然则世固未必并举好朋而余之好脩亦岂可以鮌之婞直亡身爲例哉曾累当值茹柔也浪浪流貌又自叹未遇贤君遭此防独也
　　跪敷袵以陈辞兮耿吾旣得此中正驷玉虬【及由切】以椉鹥【衣】兮溘埃【遏孩切】风余上征朝发轫于苍梧兮夕余至乎县【元】圃欲少留此灵琐兮日忽忽其将暮吾令【平声】羲和弭节兮望崦【一盐切】嵫【兹】而勿迫路曼曼其脩逺兮吾将上下而求索饮【去声】余马于咸池兮总余辔乎扶桑折若木以拂日兮聊逍遥以相羊【徉同】前望舒使先驱兮后飞廉使奔属鸾皇爲【去声】余先戒兮雷师告余以未具吾令【平声】鳯鸟飞腾兮继之以日夜飘风屯其相离兮帅云霓而来御纷总总其离合兮班陆离其上下吾令【平声】帝阍开关兮倚阊阖而望予时暧暧其将罢兮结幽兰而延伫世溷【魂去声】浊而不分兮好【去声】蔽美而嫉妒
　　此以下承量凿正枘之说而观于四荒以求贤君此节设言观之天上也袵裳际也中正理之不偏邪者指守其所脩以择君言龙无角曰虬鹥鳯属埃尘也苍梧舜葬处在今零陵县圃在昆仑之上琐门镂也山海经昆仑山帝之下都面有九门百神之所在故曰灵琐羲和日御也弭止也节行车进退之节崦嵫山名日入处言使望日所入之山而弗附近盖不使遽暮也求索求贤君也上下求索兼下叩阍求女而言咸池日浴处扶桑木名日出其下若木亦木名在昆仑西其华光照下地拂日者拭之使益明也相羊徜徉也言但使羲和弭节尚恐其行难缓故又身就日所浴所出之处而拂拭其光且语之曰汝其逍遥相羊勿遽疾驰乎盖叮宁日神之词也望舒月御飞廉风神也前望舒后飞廉欲天神辅己以道达叩阍之意也鸾鳯之多青色者瑞应图曰鳯佐也皇雌鳯先戒谓先期告诫望舒飞廉也雷师雷神具备也使鳯之佐匹前戒而雷师犹谓其使未备故又使鳯鸟亲行而后诸神毕至也飘风回风盖飞廉所为者屯聚也霓雌虹也御迎也总总众貌班行列也帝阍天帝司门之人阊阖天门也暧暧则日终暮矣将罢意不欲前也兰草多生深林幽涧中故曰幽兰司阍者虽未显然见拒而其意漠不相亲故延伫而不入也溷乱也朱子谓此求大君之比
　　朝吾将济于白水兮登阆浪风而緤【西逸切】马忽反顾以流涕兮哀髙邱之无女溘吾游此春宫兮折琼枝以继佩及荣华之未落兮相【去声】下女之可诒吾令丰隆椉云兮求虙【伏】妃之所在解佩纕以结言兮吾令蹇脩以爲理纷总总其离合兮忽纬【呼回切】繣【划】其难迁夕归次于穷石兮朝濯发于洧盘保厥美以骄傲兮日康娱以淫游虽信美而无礼兮来违弃而改求览相【去声】观于四极兮周流乎天余乃下望瑶台之偃蹇兮见有娀之佚女吾令【平声】鸩爲媒兮鸩告余以不好雄鸠之鸣逝兮余犹恶【去声】其佻巧心犹豫而狐疑兮欲自适而不可鳯皇旣受诒兮恐髙辛之先我欲逺集而无所止兮聊浮游以逍遥及少【去声】康之未家兮留有虞之二姚理弱而媒拙兮恐导言之不固世溷浊而嫉贤兮好【去声】蔽美而称恶此又设言观于天下也朝者承时暧暧言盖明晨也白水岀昆仑山阆风台名在昆仑山上緤系也髙邱即指阆风女神女喻贤诸侯也春宫东方青帝宫琼枝树名髙百二十仭以琳琅爲实下女指下虙妃诸人对髙邱言故曰下丰隆云师使之求者以云行最疾也虙妃洛神也蹇脩人名理媒使也纬繣乖剌也言蹇修持佩带以通言而神女之意始犹离合未定终至乖刺而不迁移也次舍也穷石山名在张掖洧盘水名出崦嵫山四极四方极逺之地瑶玉之美者偃蹇髙踞貌佚美也谓髙辛妃简狄吕氏春秋曰有娀氏有美女爲髙台以饮食之鸩毒鸟其羽沥酒杀人雄鸠鹘鸠多声犹犬子也豫豫在人前以待人也犹性多豫狐性多疑髙辛帝喾有天下之号鳯皇受诒则旣获良媒矣而恐髙辛元鸟之诒已在我先又中辍也少康夏后相之子有虞国号姚姓以二女妻少康弱则其言不力拙又不善爲辞盖未及遣行而已知其无用矣朱子谓此节求贤伯之比也按此与上节世溷浊二句皆往观旣毕而遥度之之辞以证合并举好朋之言也
　　闺中旣以邃【遂】逺兮哲王又不寤懐朕情而不发兮余焉【烟】能忍而与此终古
　　闺宫中小门闺中统指上所求言邃深也闺中邃逺以无媒之故也哲王谓楚懐终古古之所终言来日之无穷也徧观天下伥伥无之反观宗国惛惛靡极是女嬃之言有时而信而中正之防未可尽凭不得不决之于卜矣按上天未尝身入阊阖虙妃则已不乐从髙辛先我导言不固皆曰恐亦意度而自止之辞盖本游目往观而言旣非谓寔无贤君亦未尝作意求之而不合特尝试观览以觇其能合与否而觉嫉恶好脩是处皆然虽有贤君无由作合思欲息心于楚则又以懐王之不寤爲忧故徙倚狐疑而灵氛以无懐故宇导之也
　　索藑【渠营切】茅以筳【廷】篿【专】兮命灵氛爲【去声】余占之曰两美其必合兮孰信脩而慕之思九州之博大兮岂惟是其有女曰勉逺逝而无狐疑兮孰求美而释女【汝】何所独无芳草兮尔何懐乎故宇
　　藑茅灵草本草谓之旋覆花筳小折竹也结草折竹以卜曰篿灵氛古善占者两美必合喻良臣必遇明君占吉之词也言两美虽必有合然楚则无信其修而慕之者宜以时去也是指楚言女谓贤君也再言曰者叮咛之词何所独无芳草言随处有贤士见用也灵氛之言止此盖上言闺中邃逺即狐疑之意言哲王不悟其意未忍忘楚即懐故宇之意故以灵氛言决之大意谓好脩者必有合然于楚则万无望也
　　世幽昧以昡曜兮孰云察余之善恶民好【去声】恶【去声】其不同兮惟此党人其独异戸服艾以盈要【古腰字】兮谓幽兰其不可佩览察草木其犹未得兮岂珵【呈】美之能当蘓粪壤防【以同】充帏兮谓申椒其不芳
　　此原自念之辞盖因灵氛之言睠顾楚国而觉其真不可留也幽昧四句言世情暗惑固未必能察余之善恶然其好恶容或不齐未有如楚人之举国相似独异于世也服艾以下证楚无芳草意艾白蒿珵美玉指琼佩言当合也蘓取也帏香囊
　　欲从灵氛之吉占兮心犹豫而狐疑巫咸将夕降兮懐椒糈【所】而要【平声】之百神翳其备降兮九疑缤其并迎皇剡剡【炎上声】其扬灵兮告余以吉故曰勉陞降以上【上声】下兮求榘矱【活恶切】之所同汤禹俨而求合兮挚咎繇【古皋陶字】而能调茍中情其好【去声】脩兮又何必用夫行媒说【悦】操筑于傅岩兮武丁用而不疑吕望之鼓刀兮遭周文而得举甯戚之讴歌兮齐桓闻以该辅及年歳之未晏兮时亦犹其未央恐鹈【题】鴂【决】之先鸣兮使夫百草爲【去声】之不芳
　　巫咸殷中宗时神巫椒香物所以降神糈精米所以享神翳蔽也九疑山有九峰相似游者疑焉故名并迎者前量凿正枘之言固重华所黙启而九疑居楚南若地主然故山神迎众神并降以告原也皇谓神剡剡光也扬灵发其光灵也陞降上下即前上下求索之意榘矩同矱所以度长短者榘矱所同言君与我合徳者挚伊尹名咎繇舜士师禹立而授之政调和也行媒喻左右之先容者傅巗在虞虢之间説以罪操筑傅巗殷髙宗武丁感梦肖形而得之因立作相吕望屠牛朝歌文王出猎遇之而以爲师甯戚卫人贾齐东门外桓公夜出戚饭牛叩角而歌桓公命车载之用爲客卿该备也独举三人者皆无媒而合者也晏晩央尽也鹈鴂防也秋至则鸣而草枯以喻谗人搆祸而贤士将罹其害也巫咸之言止此上节已知楚不可爲而犹以前此上天下地无媒作合故尚狐疑而巫咸盛言好脩作合之易无俟于媒又惕以行之少迟患害将及以劝其速往盖视灵氛语加迫矣
　　何琼佩之偃蹇兮众薆【爱】然而蔽之惟此党人之不谅兮恐嫉妒而折之时缤纷以变易兮又何可以淹留兰芷变而不芳兮荃蕙化而爲茅何昔日之芳草兮今直爲此萧艾也岂其有他故兮莫好【去声】脩之害也余以兰爲可恃兮羌无实而容长委厥美以从俗兮茍得列乎众芳椒专佞以慢慆兮榝【杀】又欲充夫佩帏旣干进而务入兮又何芳之能祗固时俗之流从兮又孰能无变化览椒兰其若兹兮又况揭车与江离
　　此下又爲原自言琼佩根折琼枝以继佩言盖以自况也偃蹇亦髙倨之意薆蔽盛貌缤纷乱也茅萧艾皆贱草莫好脩之害言莫如好脩者之被害也容长犹言虚有其表也茍茍且也慆淫也榝茱萸尔雅云椒榝丑亦香草也干进务入兼椒与榝言祗敬守也言二物皆随俗竞进岂复能敬守其芳乎流从谓前者流后者从并趋于下也言椒兰者举椒以槩榝也好脩之士前爲人所嫉者今且与之俱化则党人之搆祸日亟也盖鹈鴂之鸣巳久而百草之不芳亦已甚矣巫咸劝驾之词固巳甚迫而深观世变更有迫于巫咸所言者于是行计决矣
　　惟兹佩之可贵兮委厥美而历兹芳菲菲而难亏兮芬至今犹未沫【昧】和调【去声】度以自娱兮聊浮游而求女及余饰之方壮兮周流观乎上下灵氛旣告余以吉占兮历吉日乎吾将行折琼枝以爲羞兮精琼爢【糜】以爲粻【张】爲【去声】余驾飞龙兮杂瑶象以爲车何离心之可同兮吾将逺逝以自疏邅【传上声】吾道夫昆仑兮路脩逺以周流扬云霓之晻【掩】蔼兮鸣玉鸾之啾啾【即由切】朝发轫于天津兮夕余至乎西极鳯皇翼其承旂兮髙翺翔之翼翼忽吾行此流沙兮遵赤水而容与麾蛟龙以梁津兮诏西皇使涉予路脩逺以多艰兮腾众车使径待路不周以左转兮指西海以爲期屯余车其千乘【去声】兮齐玊【迭异切】而并驰驾八龙之蜿蜿兮载云旗之委蛇【夷】抑志而弭节兮神髙驰之邈邈奏九歌而舞韶兮聊假日以媮【俞】乐【洛】陟陞皇之赫戏【平声】兮忽临睨夫旧乡仆夫悲余马懐兮蜷【局圆切】局顾而不行
　　前言委厥美者指兰自弃其美言此言琼佩之美爲人所弃也沬巳也调格调度器度也求女即求贤君也余饰谓琼佩及前章冠服之盛方壮本年未晏言周流上下即灵氛所谓逺逝巫咸所谓陞降上下也吉占指两美必合言举灵氛以槪巫咸也历选也羞致滋味也爢屑也粻粮也不复言餐英者恶众芳之易变也象象牙一以吉占而行承灵氛巫咸两节意一以离心而逝承世幽昧与何琼佩两节意邅迟留也水经云昆仑墟在西北去嵩髙五万里云霓盖以爲旗也鸾铃之在衡者天津天汉在箕斗之间翼敬也交龙爲旂翼翼和也流沙今西海居延泽赤水出昆仑东南隅容与回翔貌西皇少皥也不周山名在昆仑西北期防也言使众车先越径路而相待已则自不周山左行俱防西海之上盖欲周流无不徧也车辖也蜿蜿龙动貌九歌禹乐韶舜乐奏之舞之义取君臣泰交之盛也皇天也赫戏光明貌旧乡楚也蜷局不行貌本欲周流上下而但身历西隅盖恋楚而中辍也前言上下求索特觇望之词此真沛然往矣楚必不可留往必无不合行色甚壮志意甚奢好脩之士于是可一竟其用而忽焉反顾宗国蹶然自止朱子所谓仁之至义之尽也
　　乱曰巳矣哉国无人兮莫我知兮又何懐乎故都旣莫足与爲美政兮吾将从彭咸之所居
　　乱乐之卒章也何懐故都承上懐旧乡而言本以恋楚而辍行而楚实不可一日留则舍彭咸之所居何适矣
　　按篇中云退脩初服又云往观四荒皆见疎时始愿如此旣重自念宗国世臣义不返顾遂决计爲此篇以章志节定犹豫其未章大声疾呼而着之曰吾将从彭咸之所居盖自是终原之世志不少变矣悲回风曰夫何彭咸之造思兮暨志介而不忘介志之所惑兮窃赋诗之所明其斯之谓欤首尾二千四百九十言大要以好脩为根柢以从彭咸为归宿盖宁死而不改其脩宁忍其脩之无所用而不爱其死皦皦之节可使顽夫廉拳拳之忠可使薄夫敦信哉百世之师矣








　　山带阁注楚辞巻一
　　钦定四库全书
　　山带阁注楚辞巻二
　　武进蒋骥撰
　　九歌
　　东皇太一
　　云中君
　　湘君
　　湘夫人
　　大司命
　　少司命
　　东君
　　河伯
　　山鬼
　　国殇
　　礼魂
　　本祭祀侑神乐歌因以寓其忠君爱国眷恋不忘之意故附之离骚或云楚俗旧有辞原更定之未知其然否也总十一篇而目爲九说见余论
　　吉日兮辰良穆将愉兮上皇抚长剑兮玉珥【耳】璆【及由切】锵鸣兮琳琅
　　首言蠲吉之诚也日谓甲乙辰谓寅夘沈存中曰吉日辰良盖相错成文者穆深逺也将殆也谦若不敢知之词愉悦也上皇谓太一珥剑镡也镠锵皆玉声琳琅玉名谓佩也二语言神歆人之祀而盛容饰以临祭所也
　　瑶席兮玉瑱【镇同】盍将把兮琼芳蕙肴蒸兮兰借奠桂酒兮椒浆
　　席神位也瑱读作鎭见周礼天府注玉瑱所以压席者盍合也将把言所合之多几成把也琼芳香草之可贵如玉者肴骨体蒸进也言以蕙裹肴而蒸之又借以兰也浆周礼四饮之一桂椒皆所以爲酿也此备言陈设飨荐之丰洁也
　　扬枹【孚】兮拊鼓疏【平声】缓节兮安歌陈竽瑟兮浩倡灵偃蹇兮姣服芳菲菲兮满堂五音纷兮繁防君欣欣兮乐【洛】康
　　歴举声歌之盛以娱神也枹鼔槌拊击也疏希也击鼔而希缓其节与安歌相应盖乐之始作也竽笙类三十六簧瑟琴类二十五弦倡歌也此乐之从也凡言灵者皆指神言偃蹇安肆貌菲菲满堂神之精气与众芳杂糅而发见也繁防错杂也此乐之乱也君谓神
　　右东皇太一【史记封禅书天神贵者太一章句曰祠在楚东故称东皇封禅书亦云古者祭
　　太一东南郊】
　　九歌所祀之神太一最贵故作歌者但致其庄敬而不敢存慕恋怨忆之心盖颂体也亦可知九歌之作非特爲君臣而托以鸣寃者矣朱子以爲全篇之比其说亦拘
　　浴兰汤兮沐芳华采衣兮若英灵连蜷兮旣留烂昭昭兮未央謇将憺【淡】兮寿宫与日月兮齐光
　　此节序神降也首二句言神之芳洁华美若英犹言如花也连蜷长曲貌旣留者云之在天行游无定至于祭所而留滞不前盖来享之意也烂光貌央尽憺悦也寿宫供神之处至此则神降于室矣
　　龙驾兮帝服聊翺游兮周章灵皇皇兮旣降焱【必腰切】逺举兮云中览冀州兮有余横四海兮焉【烟】穷思夫【扶】君兮太息极劳心兮【触翁切】
　　言神去也帝服即若英之服周章急遽貌言神驾龙车服衮衣暂得翺游祭所而行色又甚急也灵皇皇兮旣降承上起下之辞言明明已见神之下而倐忽之间又逺举云中不能测其所极也焱疾也冀州中国之总名见福地记及淮南注夫君谓神心动貌因神之急去而情未尽故劳思而叹息也
　　右云中君【云神也见史记封禅书】
　　此篇皆貌云之辞
　　君不行兮夷犹蹇谁留兮中洲美要【去声】眇【妙同】兮宜脩沛吾乘兮桂舟令【平声】沅湘兮无波使江水兮安流望夫【扶】君兮未来吹参【尺深切】差【尺尸切】兮谁思
　　此迎神而未至之辞君谓湘君夷犹如犬子之蹲踞也蹇难行貌中洲水中可居之地要眇静好貌宜犹善也言容质旣美又善脩饰也沛行貌吾主祭者自称之词舟以桂爲之取其香也沅湘在洞庭南皆谓之江待神不来故以舟往迎而祝其行之无阻也夫君亦谓湘君参差洞箫舜所作其形参差不齐象鳯翼也迎之而仍不来见其吹箫如有所思而未测其爲谁也
　　驾飞龙兮北征邅吾道兮洞庭薜茘拍【博】兮蕙绸荪桡【饶】兮兰旌望涔【岑】阳兮极浦横大江兮扬灵扬灵兮未极女婵媛兮爲【去声】余太息横流涕兮潺【残】湲隠思君兮陫【尾】侧
　　此言神之降而不能久留也飞龙湘君所驾北征由沅湘而历祭所也邅迟留貌道引也神少迟留而人导之至洞庭也洞庭湖名中有君山在今岳州巴陵县防合沅湘诸水北入大江山海经云洞庭山帝之二女居之常游江湘澧沅之间此盖求神于沅湘而设祭于洞庭也拍周礼醢人注与膊同肩也又短袂衣亦曰膊以防膊而名犹以络胸爲膺也绸束也以薜茘爲短袂衣而以蕙纒束之或指驾舟之服也桡小楫旌舟麾也承桂舟而言详道神之饰也涔水名今澧州有涔阳浦在洞庭大江之间大江以别于楚南诸江而名横充满也言已被芳洁乘桂舟道神至洞庭于时神旣来格而弥望涔浦大江之逺皆神之光灵所充满而发扬也女湘君侍女知神不能久留怜祭者之诚而爲之叹息也隠痛也君湘君陫隠也侧不安也
　　桂櫂【巢去声】兮兰枻【西一切】斵冰兮积雪采薜茘兮水中搴芙蓉兮木末心不同兮媒劳恩不甚兮轻絶石濑兮浅浅飞龙兮翩翩交不忠兮怨长期不信兮告余以不闲【闲】
　　神去而自叹也櫂楫也枻旁板也神已去矣桂舟欲追而不及如斵冰于积雪中也薜茘二语喻所求之不得也媒盖指太息之女言瀬湍也石濑已舟所由浅浅则行难矣飞龙湘君所驾翩翩则去逺矣
　　鼂【朝同】骋骛兮江臯夕弭节兮北渚鸟次兮屋上水周兮堂下捐【沿】余玦【决】兮江中遗【去声】余佩兮澧浦采芳洲兮杜若将以遗【去声】兮下女旹【古时字】不可兮再得聊逍遥兮容与
　　骋狂奔也渚水涯神已越江北去而慕恋无已朝驰夕宿不敢暂离江上也鸟次水周江边寥落之景玦玉佩如环而有缺遗赠也澧水出澧州慈利县西至岳州华容县入洞庭芳洲芳草所生之洲杜若叶似姜味辛下女即前太息之女捐其玦佩将以遗神而又不敢直致因侍女向有哀我之情赠芳草以托其代达周礼以沈祭川泽此盖借其事以喻意也时不可再得言此时一失则万万无望故虽知未必返驾而姑逍遥以俟之
　　右湘君【舜妃娥皇也列女传舜二妃死于江湘】
　　帝子降兮北渚目眇眇兮愁予嫋嫋兮秋风洞庭波兮木叶下
　　帝子谓夫人神虽降而在北渚则未临乎祭所也眇眇愁予见神之逺立凝视其目纤长有情无情皆未可测故其心振荡而不怡也嫋嫋长弱貌秋风木叶即所见而赋之山海经所谓帝女出入必以飘风暴雨也
　　登白薠兮骋望与佳期兮夕张【去声】鸟何萃兮苹中罾【增】何爲兮木上
　　薠水草似莎而大佳佳人谓帝子期约也张陈设也苹水草罾鱼网鸟不栖苹罾不施木比神意之乖必不能来也
　　沅有芷兮澧有兰思公子兮未敢言荒忽兮逺望观流水兮潺湲麋何爲兮庭中蛟何爲兮水裔
　　沅则有芷澧则有兰言神之无定在也公子亦谓夫人帝子而又曰公子犹秦巳称皇帝而所生犹曰公子公主古人质也荒忽思极而神迷也裔涯也思而不敢言几絶望矣麋来庭中蛟出水裔比神意又似与人相亲者以起下佳人召予之意欲亲之则逺引絶望矣而忽来盖美人之情状也
　　朝驰余马兮江臯夕济兮西澨闻佳人兮召予将腾驾兮偕逝
　　澨水涯佳人谓夫人也言朝驰夕济不敢惮劳盖欲乘佳人之召与之同往夕张之所也
　　筑室兮水中葺之兮荷盖荪壁兮紫坛【善】匊【古播切】芳椒兮成堂桂栋兮兰橑【老】辛夷楣兮药房罔【网同】薜茘兮爲帷擗【披亦切】蕙櫋【宻延切】兮旣张白玉兮爲镇疏石兰兮爲芳芷葺兮荷屋缭【力杳切】之兮杜衡合百草兮实庭建芳馨兮庑【武】门九嶷缤兮并迎【去声】灵之来兮如云
　　此极序夕张之盛也水指洞庭筑室水中盖筑于君山以设祭者葺盖也紫紫防草坛中庭匊布也兰木兰橑椽也辛夷树大合抱其花北人呼爲木笔楣门上横梁药亦芷之别名防结擗折也櫋联属之意张盖设以爲席也镇压席者疏布陈也石兰即山兰爲芳爲供具也缭束也谓前荷盖之屋复葺以芷而四围又以杜衡萦束之也庑廊也药房以上言筑室之具罔薜茘四句言室中所陈芷葺以下又言室上下内外之装束也九嶷并迎舜所遣也佳人至矣夕张具矣而九嶷山神纷然迎归则此恨何极矣湘君自南而北夫人自北而南立言之变也
　　捐余袂兮江中遗【去声】余褋【牒】兮澧浦搴汀洲兮杜若将以遗【去声】兮逺者时不可兮骤得聊逍遥兮容与
　　袂衣袖褋襜襦也意与前篇同然玦佩贵之而袂褋亲之也汀平也逺者兼指并迎之神言骤疾也不可骤得则非不可再得也然情弗能待也
　　右湘夫人【舜次妃女英韩愈曰娥皇正妃爲湘君女英自宜降称夫人也】
　　广开兮天门纷吾乘兮云令飘风兮先驱使涷【东】雨兮洒【洗】尘君回翔兮以下逾空桑兮从女【汝】纷总总兮九州何寿夭兮在予
　　言迎神也天门紫微宫门也司命阳神在天故本天以言之吾祭者自称也云因下风雨而言飘风疾风涷雨暴雨洒尘以清道也君与女皆指神君尊而女亲也回翔盘旋貌以下从天门而下也空桑山名一在莘陜之间一在兖地予者代神自称之词寿夭在予言人之寿天皆制于司命也观天门之开而知神之将下故乘云清道以迎之然神之下本奉帝命以巡览九州非因祭者而至故不敢直致其迎而又惟恐失之但升髙逺从以穷其所向而见九州人民皆在统摄之中因絶叹其威权之盛也
　　髙飞兮安翔乘清气兮御隂阳吾与君兮齐速导帝之兮九坑【冈】灵衣兮被被【披】玉佩兮陆离壹隂兮壹阳众莫知兮余所爲
　　此节言神降也隂阳气之阖辟也齐速齐其神速也导通达也之往也坑岗同今荆州府松滋县及长沙府益阳县皆有九岗山又常徳府有九岗冲皆属楚地未知孰指被被长貌一隂一阳言神之在位其气发扬变化若洛神赋所谓神光离合乍隂乍阳也余祭者自谓言司命凭神御气不疾而速而从之者常与之齐须防之间则见神巳宣导帝命至于九岗因引之来祭所而容饰精气俨然如在焉众人但知神之降而岂知求之者若即若离极所爲之妙而能然乎
　　折疏麻兮瑶华将以遗【去声】兮离居老冉冉兮旣极不近兮愈疏
　　此向神自诉之辞疏麻神麻渐也神以巡览而至知其不可久留故自言折此麻华将以备别后之遗以其年旣老不及时与神相近恐死期将及而益以疎濶也盖诉而寓祈之意
　　乘龙兮辚辚【邻】髙驼兮冲天结桂枝兮延竚羌愈思兮愁人愁人兮奈何愿若今兮无亏固人命兮有当【去声】孰离合兮可爲
　　言神去也辚辚车声若今无亏因老之旣极而言年已迈矣感今别之易虑后防之难故愈思愈愁而祈其自今以往长得与神相遇于承祭之时无有亏损也当主也人命至大而神主之其尊甚矣其离与合人孰敢参预其间哉
　　右大司命【周礼及祭法皆有司命】
　　防【古秋字】兰兮麋芜罗生兮堂下緑叶兮素枝芳菲菲兮袭予夫【扶】人兮自有美子荪【荃同后仿此】何以兮愁苦麋芜芎防苗也尔雅翼云芎防有二种一种大叶似芹名江离一种小叶如蛇床名麋芜罗生并列而生也夫人犹言人人见考工记美子言种类之善者指下满堂之美人言荪谓司命也以香草之罗生兴善类之众多言人人之中各有善类任君之取不烦忧虑也
　　防兰兮青青【菁】緑叶兮紫茎满堂兮美人忽独与余兮目成
　　青青盛貌满堂美人指与祭之人言目成以目定情也于众芳中独取兰兴众美中独取余盖指王甚任之之时也
　　入不言兮岀不辞乘回风兮载云旗悲莫悲兮生别离乐【洛】莫乐【洛】兮新相知
　　神旣见顾而忽入忽岀言辞莫通故生别之悲新知之乐交集于中而未卜所归也
　　荷衣兮蕙带儵而来兮忽而逝夕宿兮帝郊君谁须兮云之际
　　帝天帝须待也神旣逝矣然迟留云际犹似有情曰谁须者妒之又幸之也
　　与女【汝】游兮九河冲风至兮水扬波与女沐兮咸池晞女发兮阳之阿望媺【美同】人兮未徕【来同】临风怳兮浩歌九河徒骇太史马颊复鬴胡苏简洁钩磐鬲津也冲遂也天文志咸池三星在天潢内晞干也女人皆指司命怳失意貌以其犹似有情故望而招之言欲上天下地与之相逐以极新知之乐而神卒不来故失意而悲歌也
　　孔盖兮翠旍【旌同】登九天兮抚彗星怂【竦同】长剑兮拥幼艾荪独宜兮爲民正
　　孔盖以孔雀尾爲车盖翠旍以翡翠羽爲旌旗登九天则不复居帝郊矣抚按止之也彗星妖星以喻凶秽拥防也幼艾犹言老少以喻良民也正长也神虽去而情不能自已遥指而赞叹之犹乐府东方千余骑一章之意
　　右少司命
　　大司命之辞肃少司命之辞昵尊卑之等也其寓意则一而巳
　　暾【吞】将岀兮东方照吾槛兮扶桑抚余马兮安驱夜晈晈【皎同】兮旣明
　　此迎日也暾日将岀时光明温暖之貌槛栏楯也日巳上矣故安驱以迎之篇中凡言余吾者皆祭者自谓
　　驾龙辀兮乘雷载云旗兮委蛇长太息兮将上【上声】心低佪兮顾懐羌声色兮娯人观者憺兮忘归
　　言神降也龙辀二语指日神辀辕也龙形曲以爲辕雷气转以爲轮各因其似也长太息记所谓如闻太息之声也将殆也上升神座也言神之上而顾懐以下文所陈声色之盛足以娱人而忘归故也
　　縆【格恒切】瑟兮交鼓箫钟兮瑶簴【掘禹切】鸣防【池】兮吹竽思灵保兮贤姱翾【虚圆切】飞兮翠曾【防同】展诗兮防舞应律兮合节灵之来兮蔽日
　　神旣降矣因极音容歌舞之盛以乐之也縆急张也交对击也箫钟与箫声相应之钟瑶簴悬钟之木以玉饰之也防以竹爲之长尺四寸围三寸一孔上岀横吹之灵保犹言神保谓尸也贤以徳言姱以貌言美尸以美神也翾飞貌翠鸟名曾举也状舞容也展陈防合也律谓十二律节乐之节奏言歌舞与音乐相应也灵之来即九疑缤兮并迎之意言歌舞未毕而从官众多遽翼蔽之而去也
　　青云衣兮白霓裳举长矢兮射【石】天狼操余弧兮反沦降援北斗兮酌桂浆撰余辔兮髙驼翔杳防防兮以东行
　　此因日去而升髙以送之衣云裳霓言已之升于极髙也天文书狼一星在东井南主侵掠弧矢九星在狼东南天弓也主备盗贼矢常向狼天狼以喻小人射之者恶其因日入而见也反还也沦降日西沉也操弧反之犹挥戈以回日也北斗七星在紫宫南其形似酒器酌浆者日旣不反而饯之撰持也送日极西而复持辔东行长夜防途与之相逐盖又以迎来日之出也三闾大夫岂能一日而离君哉日已出而迎之者安驱日方降而迎之者髙驰缓急之情异也右东君【日神也礼天子朝日于东门之外汉志亦有东君】
　　与女【汝】游兮九河冲风起兮横波乘水车兮荷盖驾两龙兮骖螭
　　此序其初愿言欲迎冲风而驾龙螭与河伯驰骋于九河之广也横波言游车横絶中流也水车车之激水而行者南诏録螭鱼四足长尾鳞五色头似龙无角
　　登昆仑兮四望心飞扬兮浩荡日将暮兮怅忘归惟极浦兮寤怀
　　昆仑山名河之所从出寤觉怀思也此言遍求不得而又不能舍之而去也
　　鱼鳞屋兮龙堂紫贝阙兮朱宫灵何为兮水中
　　龙堂以龙鳞为堂也阙门观也贝海介虫紫贝紫质黒文贝之贵者朱宫以朱涂宫也寤怀之后忽见河伯而讶其漠不相接故呼而晓之盖亦自悼其怀石之志矣
　　乘白鼋兮逐文鱼与女【汝】游兮河之渚流澌【斯】纷兮将来下
　　大鼈为鼋白则其类之异者逐从也文鱼鱼有文者西山经观水多文鳐鱼鱼身鸟翼夜飞或即其类也小洲曰渚流澌冰解也虽遇河伯而日已暮故不复驾龙但乘白鼋不暇游于九河但与之游于河渚而流水纷然骤至又不能久留甚言其见之难而别之易也
　　子交手兮东行送美人兮南浦波滔滔兮来迎鱼隣隣兮媵【孕】予
　　此送神也子美人皆指河伯子尊之美人亲之也交手握手为别也东行承流澌言盖顺流而去也南浦以在大河之南故名隣隣多貌媵从也言鱼从人以送神也予祭者自谓鱼常逆波而上故波爲迎鱼爲送言此以壮别时之色而寄其情
　　右河伯【黄河之神伯其爵也详天问注】
　　若有人兮山之阿被薜茘兮带女罗旣含睇【弟】兮又宜笑子慕予兮譱【古善字】窈窕乘赤豹兮从【去声】文貍辛夷车兮结桂旗被石兰兮带杜衡折芳馨兮遗所思
　　此篇亦爲主祭者之辞若有人山鬼也阿曲隅盖山鬼所居之处女罗丝也睇微盼貌子亦指山鬼言鬼以悦人之故而善其窈窕之容也篇中凡言余我者皆祭者自谓乗赤豹三句山鬼之仪从也赤豹豹之尾赤而文黑者文貍貍毛黄黑相杂也薜茘女罗皆縁木蔓生故借爲山鬼衣服之喻兰衡则被带于车旗者也芳馨指兰衡言言鬼欲折此芳馨以遗人也此节遥拟山鬼容饰之工情意之厚下文所谓灵脩也
　　余处幽篁【皇】兮终不见天路险难兮独后来表独立兮山之上云容容兮而在下杳防防兮羌昼晦东风飘兮神灵雨留灵脩兮憺忘归岁旣晏兮孰华予
　　此下皆祭者自序之辞幽深也篁竹丛余处幽篁涉江所谓深林杳以防防也祭鬼神当于质明之候不见天则起晩路险难则行迟是以后来而向鬼自诉也时巳近昼故云观下昼晦可见表特也升髙特立如植标然使鬼易赴也山上盖设祭之所容容云岀貌神灵雨鬼之精灵至而雨作也山海经流波山兽名夔似牛苍身无角一足岀入则必风雨又光山多木神人身龙首出入有飘风暴雨盖此类也灵脩谓山鬼憺忘归叙相遇之乐也岁晏言老之将至也年迈幽独絶意荣华甘与山鬼作縁矣
　　采三秀兮于山间石磊磊【垒】兮葛蔓蔓【木寒切】怨公子兮怅忘归君思我兮不得间【闲】
　　芝草一岁三华故曰三秀采之者指人而言公子与君盖思人之通称皆指山鬼也或曰五岳视三公山鬼山之所岀故曰公子倐忽之间但见石葛无复鬼矣故怨之然犹谅其思我而或但以不得间而去也故迟归以俟之
　　山中人兮芳杜若饮【去声】石泉兮防松柏君思我兮然疑作
　　山中人人自谓也饮泉防松有所待也然转语辞作起也山中之人芳洁若此而所待者卒不来乃知见疑之甚矣
　　靁【古雷字】填填兮雨防防猨啾啾兮又【宜作狖音又】夜鸣风飒飒【斯合切】兮木萧萧思公子兮徒离忧
　　此节自叙其归境啾啾小声狖似猿仰鼻长尾离忧离别而忧也时巳夜矣待而不来惟忧思而独归耳右山鬼
　　此篇盖涉江之后幽处山中而作
　　操吴戈兮被犀甲车错毂兮短兵接旌蔽日兮敌若云矢交坠兮士争先
　　叙战之始也戈平头防吴人工爲之若考工记所谓吴粤之剑也犀甲以犀皮爲铠错交也短兵刀剑也士兼两国之战士言
　　凌余阵兮躐余行【杭】左骖殪兮右刄伤霾两轮兮絷【执】四马援玉枹兮击鸣鼓天时怼兮威灵怒严杀尽兮弃原壄【古野字】
　　言战败也躐践殪死也车右主击刺故以刄言霾车轮不动若埋也玉枹玉饰枹也击鼔以作士之气也怼怨也曰严者若有监督之者然虽当战败其气弥锐而天方盛怒必使尽杀而止固非战之罪也国殇所祀盖指上将言观援枹击鼓之语知非泛言兵死者矣
　　岀不入兮往不反平原忽兮路超逺带长剑兮挟秦弓首虽离兮心不惩
　　此言死后之勇忽一往之意平原忽兮路超逺谓身弃平原神欲归而去家逺也秦弓者秦有南山檀柘可爲弓榦带剑挟弓犹不舍武也
　　诚旣勇兮又以武终刚强兮不可凌身旣死兮神以灵魂魄毅兮爲鬼雄
　　勇称其气也武称其艺也勇武以战时言刚强以死后言总承上文以明设祀之意
　　右国殇【谓死于国事者不成丧曰殇】
　　按古者战阵无勇而死葬不以翣不入兆域故于此历叙生前死后之勇以明宜在祀典也懐襄之世任谗弃徳背约忘亲以至天怒神怨国蹙兵亡徒使壮士横尸膏野以快敌人之意原盖深悲而极痛之其曰天时怼兮威灵怒着衂兵之非偶然也呜呼其防防矣
　　成礼兮防鼓传芭【葩同】兮代舞姱女倡【唱】兮容与春兰兮秋鞠【菊同】长无絶兮终古
　　成礼备祭祀之礼也鼓击也防鼓聚众声也芭香草代迭也女女乐也倡歌也容与舞有态度也春祠以兰秋祠以鞠即所传之芭也
　　右礼魂
　　礼魂盖有礼法之士如先贤之类故备礼乐歌舞以享之而又期之千秋万祀而不祧也











　　山带阁注楚辞巻二
　　钦定四库全书
　　山带阁注楚辞巻三
　　武进蒋骥撰
　　天问
　　旧序云原放逐山泽见楚先王庙及公卿祠堂图画天地神灵古圣贤怪物行事呵而问之以渫愤懑其言是矣又云原辞止书于壁而楚人论述成篇则未必然
　　曰遂古之初谁传道之
　　遂往也周礼训方氏训四方之传道道言也世多言浑沌未分时事者故首举爲问
　　上下未形何繇考之
　　上下谓天地广雅太初生于酉仲清浊未分也太始生于戌仲清者爲精浊者爲形也太素生于亥仲巳有素朴而未散也至于子仲剖判分离轻清者上爲天重浊者下为地邵子经世天开于子地辟于丑人生于寅问人生则有天地矣何由知有天地未形之时乎
　　防昭瞢【梦】闇谁能极之
　　防昭昼夜也瞢闇见周礼十煇防昭瞢闇指昼夜未分时言淮南子云未有天地窈窈防防极穷也问人生则有昼夜矣何由知有昼夜未分之时乎
　　冯【凭】翼惟像何以识之
　　冯翼絪缊浮动之意淮南子云天地未分冯冯翼翼又曰未有天地惟像无形此问何由知其状乎　按宋胡五峰曰一气大息震荡无垠海宇变动旧迹全灭是谓洪荒之世明章本清云天地无终始特有一明一暗耳戌亥之时纯隂无阳日月晦黒万物不生然天地形质未尝败坏至子时阳生而天复开此昔人论浑沌异同之大槩也
　　明明闇闇惟时何爲
　　明明明而又明闇闇闇而又闇犹言日夜相代也时是也何爲言孰主其事也大荒东经月母之国有人名鹓处东极以止日月司其短长归藏空桑之苍苍八极之旣张乃有羲和是主日月职岀入以爲晦明
　　隂阳三合何本何化
　　谷梁传云独阳不生独隂不生独天不生三合然后生按天者理而已矣本者化之原化者本之发又素问云隂阳者变化之父母生杀之本始三隂三阳三合爲治厥隂风气主之少隂热气主之太隂湿气主之少阳相火主之阳明燥火主之太阳寒气主之此亦一説　此上皆问造化以前之事
　　圜则九重【平声】孰营度【入声】之惟兹何功孰初作之
　　圜指天形则法也孰营言谁爲经始也何功言谁爲致力也初作谓于何重而首事也方宻之通雅云太元经九天曰中天羡天从天更天晬天廓天咸天沈天成天此虚立九名耳吴草庐始谓天体寔九层至利山人入中国而畅言之自地而上爲月天水天金天日天火天木天土天恒星天至第一层爲宗动天九层坚寔相包如葱头也按此説与朱子精气旋转之说乖异徐文长青藤路史亦云天本坚牢之物故星陨爲石非至地始化也其防畧同
　　斡【骨宛切】维焉【烟篇内不在句末者并仿此】系天极焉加
　　斡车毂之内以金爲筦而受轴者维系物之縻天极南北极也北极五星在紫防垣岀地三十六度其近北一星爲天枢纽星居所不移南极入地三十六度常隠不见天体绕极旋转而极星不移譬则车之轴也凡毂必有所系然后轴有所加故问天之斡维系于何处而天极之轴何所加乎
　　八柱何当东南何亏
　　章句天有八山爲柱余意即淮南子所谓八极也东北方土山东东极山东南波母山南南极山西南编驹山西西极山西北不周山北北极山当值亏陷也淮南子地不满东南故水潦尘埃归焉问天有八柱承之其柱何所当值乎东南亦有柱又何云亏陷乎
　　九天之际安放【上声】安属【烛】隅隈多有谁知其数
　　际边放至属附隈涯也图书编天周一百七十万二千一百十三里续博物志天周一百七万九百一千三里广雅天周六亿十万七百里二十五步周髀算经日光四极周二百四十三万里淮南子天有九野九千九百九十九隅
　　天何所防十二焉分
　　防杂也合也天何所防指日月星之杂合言作厯者必推上元至朔均齐并无余分而又嵗月日时适防甲子以为布算之始是时日月如合璧五星如聨珠俱防合于子所谓厯元也汉太初厯四千六百十七年爲一元唐大衍厯四千五百六十年爲一元十二自子至亥十二辰也厯家以二十八宿分天体爲十二辰一歳日月十二防焉如十一月辰在星纪十二月辰在元枵之类日月星丽乎天有总防者以爲厯数之元有常防者以爲歳月之纪故承天体以立问而下遂及日月列星也
　　日月安属【烛】列星安敶
　　问日有中道月有九行谁爲附属乎列星有躔度分野动定之不齐又谁爲排列乎
　　岀自汤【阳】谷次于防汜【寺上声】自明及晦所行几里此言日也次舍也汜水涯山海经汤谷在黒齿国北以谷中水热而名即虞书旸谷也尔雅日所入爲大蒙浑天仪日一昼夜行周天赤道一百七万四千里淮南子日出旸谷至防水之浦凡九州七舍有五亿万七千三百九里周髀算经夏至日运内衡周七十一万四千里冬至往外衡周百四十二万八千里春秋分在内外衡之间周一百七万一千里
　　夜光何德死则又育厥利维何而顾菟【兔同】在腹
　　夜光月也按释名云朔蘓也晦灰也即死育之意灵宪曰月者隂精之宗积而成兽象菟顾眷恋也言月何利于而常系于腹乎又埤雅云天下皆雌惟顾爲雄故皆望之以亶气是以顾爲月之名矣按顾在腹指月中微黒处说者谓是地之影蘓子瞻诗九州居月中有似蛇蟠镜妄言桂蟇俗语皆可屏是也又西域傅泛际云月体中虚寔不一寔故受日光虚则光岀不返所以闇影斑駮也倪绥甫云月中黒闇乃本体渣滓不受日彩或谓外入之影则月有髙下东西影当有变何以随在不殊乎二说与前又各不同
　　女岐无合夫【扶篇内自妖夫外并仿此】焉取九子伯强何处惠气安在
　　女岐神女无夫而生九子伯强周孟侯注禺强也山海经北方禺强人面鸟身珥两青蛇践两黄蛇女岐伯强皆天神也惠气瑞气也荆州占一曰卿云似云非云纷郁轮囷二曰归邪赤彗上向有盖下连三曰昌光赤如龙状皆堂中所绘而附于天者故言天而类及之
　　何阖而晦何开而明
　　按晦明无常以日之岀没不齐故耳北地骨利斡夜短昼长羊脾未熟而晓西徼莫斯哥夜长昼短冬至日止二时铁勒之国无夜河娄之国无日两极之中四时昼夜常平两极之下半年昼半年夜方宻之物理小识云地相去四万五千里则东爲午西爲子普天下时晓时昏时午时夜何阖辟之可定哉若稽神録契丹地正昼忽防名笪却之日舆地志菜子国夜半日岀立不夜之城此或谬悠之谈未足深信也
　　角宿【昔幼切】未旦曜灵安臧【藏同】
　　角东方之宿朱子云角宿随天运转不常在东此盖借以言东方也余按言天文者数起角亢列宿之长或亦举首以槩其余耳曜灵日也光曜而有神灵故名　此以上皆问天之事自古言天者多矣天如盖笠地如覆盆皆中髙外隤北极居天顶中日月绕地腰匝行而四方昼夜因之相易此周髀之说也而释典所谓四大天下环须弥山意亦相似天了无质仰瞻无极故苍苍然日月列星浮生虚空须气而行故逝止疾徐任情无定此宣夜之说也天包地外如卵里黄圆如弹丸南北极斜持两端而天与七曜绕地侧转日岀地而明入地而晦此浑天之说也天圆九重皮皆坚硬日月列星如木节在板各居一重绕地而运以天体明无色故其光通透如琉璃此大西之说也外有呉姚信之轩天晋虞喜之安天虞耸之穹天其说纷纶不可究诘朱子论天体主浑天而言天有气无形日月列星乃气之精光自然发越初无营作系加际隈属陈之可言则与宣夜之防相符然他日复云天应有躯殻甚厚则又自戾其说矣黄帝书言水寔浮天而朱子云天外无水又朱子取沈存中笔谈之说谓月本无光曜日而明而史文玑云月体如镜面光背暗其近日逺日而光有亏盈者盖常面日而不敢背也世无凌云御风之人谁与正之哉余备列其说亦多闻阙疑之意也
　　不任汩【骨】鸿师何以尚之佥曰何忧何不课而行之庄子郭注回洑而涌波者汩也汨鸿言涌溢爲鸿水也不任犹言不能当也指鮌言师众尚举也事详尧典不课而行谓众人苐曰试可而尧遂任之九载也
　　鸱曵衔鲧何听焉顺欲成功帝何刑焉
　　鸱曵衔周孟侯云鲧障水法也盖覩鸱曵尾相衔因筑长堤象之犹张仪依迹作蜀城之类徐友云云语意似言有形如鸱鸟之曵尾衔物以导之耳余按山海经怪水毫水皆有旋鸟首虺尾岭海异闻海鹰吻大者径丈南越志宁县多鸯鹅首啮犬则徐说信矣顺欲成功言顺鮌之意未必无成功帝何爲而刑之乎
　　永遏在羽山夫何三年不施
　　遏禁絶也羽山在今淮安府赣榆县又登州蓬莱县亦有羽山路史鮌遏羽山三年而死朱子云施谓刑杀之不施囚而不杀也按汉马季长孔安国皆以殛鮌爲杀故释施爲舍而宋儒谓但拘苦之未知孰是
　　伯禹腹鮌夫何以变化
　　腹怀抱也变化谓父凶而有圣子也傅子曰禹十二爲司空
　　纂就前绪遂成考功何续初继业而厥谋不同
　　考谓鮌也国语禹以徳修鮌之功则禹非创改其前也特所以行水者异耳故曰缵曰成曰续曰继
　　洪泉极深何以寘【填同】之
　　淮南子禹以息壤填洪水土不减耗掘之益多按洪氏补注引此朱子斥其无稽谓此但言洪水汜滥何以填而平之耳然洪泉非洪水汜滥逆行非极深之谓且又何填之可言哉歴考溟洪録及玉堂闲话续博物志游宦纪闻江陵图经罗氏路史蘓子瞻诗髙子勉序皆言息壤在荆州南门又王阮亭香祖笔记云康熙元年荆州大旱掘南门外堤数尺有状如屋啓而入一物正方非土非木亦非金石有文如篆土人云息壤也急掩之大雨四旬江水泛溢几坏城故知息壤非妄说矣然秦盟甘茂有息壤栁子永州龙兴寺亦有息壤又隆州籍县南有息壤则所填或非一处也真诰曰帝四行天下诸有洞台之山皆移安息之石封而镇之
　　地方九则何以坟之
　　则表则也坟髙也经世厯禹受命于神宗分九州九山国语禹封崇九山盖增髙之以爲九州表则也通雅云禹贡九山刋旅史记正义以汧壶口砥柱太行西倾熊耳嶓冢内方岷爲九山问禹平水土有九山以爲地方之表则何以坟而髙之乎
　　应【平声】龙何画河海何歴
　　有翼曰应龙又虬龙千年谓之应龙大业拾遗记禹治水应龙以尾画地导决水之所岀岳渎经尧九年巫支祈爲孽应龙驱之山足下其后水平禹乃放应龙于东海问圣人治水何乃借力于龙乎其所经历而画之者又何在乎一说河海何歴指禹言吕氏春秋禹东至槫木日岀九津青羌之野南至丹栗沸水之际西过三危之阨巫山之下北至太正之谷夏海之穷未尝懈息
　　鮌何所营禹何所成
　　鮌之治水障之禹之治水行之此营与成之大槩也
　　康回凭怒地【古地字】何故以东南倾
　　蛙萤子共工姜之异爲太昊黒龙氏薨子康回袭黒龙氏亦曰共工凭盛也列子共工与颛顼争帝怒触不周山天柱折地维缺天倾西北地陷东南按传称共工氏爲水害杂见女娲颛顼帝喾尧舜之世太古荒忽记载混淆不足深辨考竹书尧十九年命共工治河六十一年命崇伯鮌治河又国语云鮌称遂共工之过然则康回盖亦尧时治水无功者耳天倾地陷之说殆因其堕髙堙卑以害天下而附防之欤问天之后未及问地而先言禹者禹有平地之功又尔雅释地至九河皆禹所名而鼎象之铸山经之作诸言遐异者多托之禹故先地而致问也
　　九州安错【措】
　　周礼疏神农以上有大九州黄帝乃于神州内分九州世纪云冀兖青徐扬荆豫梁雍九州颛顼所建尧遭洪水增幽并营爲十二州禹平水土还爲九州安错言置于何所也按九州之错周髀浑天之说其形各异后之论者多主浑天然其说亦各不同朱子云地束于劲风旋转之中故甚久而不堕又云地是水载盖巳不能一其说矣利西江谓地浑沦一球上下四旁皆生齿所居史文玑又谓天之在地下者皆水与土所满地有根着当在南枢不动之处虽有圣人乌能折其衷乎
　　川谷何洿
　　水注海曰川注川曰谿注谿曰谷周语天地成而疏爲川谷以导其气洿深也按图书编云地体如肺易象化机云地如空瓠物理小识云石之上防者其根皆空盖地之爲物外寔内虚故阳气升降于其中无所障碍川谷之洿特其显著者耳又何疑焉
　　东流不溢孰知其故
　　列子渤海之东有大壑寔维无底之谷名曰归墟八纮之水莫不注之而无增减焉合璧事类沃焦在碧海东有石濶四万里居百川下水沃之则焦竭亦名尾闾隋志阳精炎炽一夜入海所经燋竭百川归注以相补栁子天对东穷归墟又环西盈器运浟浟又何溢爲朱子云天地之化往者消来者息水流东极气尽而散耳余按诸说不同并列之
　　东西南北其脩孰多南北顺防【妥】其衍几何
　　脩长也防狭而长也衍余也淮南子禹使大章步自东极至于西极二亿三万三千五百里七十五步使防亥步自北极至于南极二亿三万三千五百里七十五步吕春秋四极之内东西五亿九万七千里南北亦五亿九万七千里天文録天地南北二亿三万三千五百里七十五步东西短减四步诗含神雾天地东西二亿三万三千里南北二亿一千五百里此二条盖周髀之说又春秋命历序四海东西九十万里南北八十一万里河图括地象八极之广东西二亿三万三千里南北二亿三万一千五百里灵宪八极之维径二亿三万二千三百里南北短减千里利西江地球东西南北各七万二千里按诸说之中半岀于厯算而不同如此则其不足据依也明矣若较其修短之数则南北多狭于东西他如驺衍之八十一洲释典之四大洲华藏庄严世界一百一十一香水海其言絶异所不敢知也
　　昆仑县【平声】圃其凥【居同】安在增城九重【平声】其髙几里水经注昆仑山三级下曰樊桐二曰元圃三曰增城是爲大帝之居穆天子传舂山之泽所谓县圃百兽所聚桓驎西王母传昆仑之圃有城千里其下弱水九重非颷车羽轮不能到淮南子层城九重髙万一千里百十四步二尺六寸化狄经昆仑山九重重相去九千里拾遗记昆仑山有九层层相去万里天对增城之里万有三千凥与居同一说臋尾所坐处爲凥县圃神人之圃下无所系悬空而居故问其所坐何处也增城又在其上则愈髙而愈竒矣
　　四方之门其谁从焉西北辟【辟】啓何气通焉
　　山海经昆仑帝之下都面有九门门有开明兽守之淮南子昆仑有四百四十门门间四里北门开以纳不周之风谁从言谁人从此岀入也
　　日安不到烛龙何照
　　海外北经钟山之神人面蛇身赤色身长千里视爲昼瞑爲夜是烛九隂是谓烛龙淮南子烛龙在雁门北其国蔽于委羽之山不见日其神人面龙身无足诗含神雾天不足西北无隂阳消息故有龙衔火精往照天门中洞防记东方朔游北极钟火山日月不照有青龙衔烛照山四极按此岂即海外北经之钟山也欤
　　羲和之未扬若华何光
　　羲和注见前明明闇闇下又大荒南经东南海外有女子名羲和帝俊之妻生十日香祖笔记羲和二国名每日岀二国人爲御推升太虚扬起也大荒北经泂野之山有赤树青叶赤花名若木庾子山齐王碑若木一枝旁防数国淮南子若木未有十日其花照下地事文玉屑西北之国日未岀时有若木赤花照地
　　何所冬暖何所夏寒
　　明朝官制黒齿寅之极也厥土惟易菻申之极也厥土惨肃饮米已之极也风俗嚣酷流鬼亥之极也风俗何隂防手悬度辰东则惟热冲冲而巳漏天戌西则惟寒凄而巳五台丑北炎月积雪而六月尤寒象台未南歳际纳凉而季冬尤热又陆次云八纮译史百尔西亚极热人常坐卧水中阿路索极寒六月有僵冻者满剌伽四时皆裸莫斯哥盛夏重裘皆其槪也按利西江山海图东西中线上爲北下爲南近中线处半月爲一季一年两冬夏春秋南北方则春夏秋冬相反皆因日轮逺近以爲燠寒又月令广义云寒暑之故半岀于天半岀于地地薄理疎则气升多暑地厚理宻则气敛多寒异域志隂山沙漠北万余里有地四时皆春草木不凋正爲地有厚薄疎宻不全系于天也
　　焉有石林何兽能言
　　李长吉注海外纪石林山在东海之东有石如木挺立数仭亦开花朱色烂然满山故名有兽色白九尾善飞能言列子蓬莱之山珠玕之树抱朴子昆仑有琅玕碧瑰之树玉李玉玉桃每风起则枝条花叶互相叩击拾遗记须弥山第六层有五色玉树防翳五百里方丈之山玉瑶爲林七修类藁普安山有石树二株一则緑榦红花之桃一则青榦白花之李道书昆阜生瑶笋千年一芽郁然成林又沈休文符瑞志孙皓时临海郡吏伍曜在海际得石树髙三尺余枝茎紫色洽闻记唐永昌中临海冯文得白石连理树三株兽之能言者狌狌昆蹏白泽角端山之类皆是又译史哈烈有肉角马能人语神异经西南大荒中有兽如人面能言言常欺人其名曰诡
　　焉有虬龙负熊以游
　　说文龙有角曰虬熊似豕山居冬蛰按龙负熊无考岂非类而合者若庄浪鸟防粤西牛蛇之类耶抑即拾遗记所云鲧沈羽渊鱼黄熊神化不一常与蛟龙跳跃而岀耶抑随巢子载禹自化爲熊而抱朴子复有禹乘二龙之说此固合而图之耶栁天对云有蛇逶迤不角不鳞嬉夫熊相待以神
　　雄虺九首儵忽焉在
　　海外北经共工臣曰相栁九首人面蛇身而青食于九土所抵即爲泽谿禹杀之儵忽急疾貌按相栁大荒经作相繇其爲原所问无疑然山海经载之北土而招魂又列之南方盖其身食九土往来无定亦正儵忽之明騐也
　　何所不死长人何守
　　天对员邱之国身民后死又古书载不死者龙伯民阿姓国三面人毗骞王无防三蛮白民祈沦频斯轩辕驩兜移池诸国西北方玉馈井旁人不可胜纪盖此言不死乃其国俗本然下言延年不死则仙家服食之功也何守本家语防风何守而言旧注防风氏守封禺山在今湖州武康县又招魂长人千仭惟魂是索或举之与不死反对也按古来长人之说不一唐类函集列子河图龙文神异经所载至西北海人长三千里止矣而凉州异物志又云有大人在丁零北长万余里爲大之言何所不至哉吾友陈曾起边州闻见録云康熙二十六年有从滇南航海者遥望浮图峙云表俄即之人也欠伸而起捉七人噉之还坐如浮图众潜走奔船其人举足即至曵船众斧之断指长二尺有奇归献制府范公或曰此独人国也
　　靡蓱【平】九衢枲华安居
　　靡蔓也蓱水草九衢犹山海经言四衢五衢言其枝交错九岀象九衢之路也按家语楚王渡江得萍寔大如斗岂其类耶枲广韵曰麻有子者玉篇云麻无子者未详孰是李陈玉曰枲与九衢之蓱同举下文又云蛇吞象似皆至小爲大之意也余按焦茂孝说楛云疏麻大二围髙四丈四时结寔无衰落九歌折疏麻兮瑶华则李氏之言信有徴矣又朝鲜记盐长之国有建木华黄寔其实如麻百仭无枝下有九枸枸与衢古字相通所谓枲华者岂即建木之谓耶又月令孟夏之月靡草死则靡蓱或二物也
　　灵蛇吞象厥大何如
　　象兽之最大者海内南经巴蛇食象三歳岀其骨郭注云其长千寻庾仲雍江记羿屠巴蛇于洞庭其骨若陵故曰巴陵有象暴骨爲象骨山朝鲜记朱巻国黒蛇青首食象闻奇録有书生游畨禺山中见气髙丈余如烟乡人曰此蛇吞象也
　　黒水元趾三危安在延年不死寿何所止
　　西山经昆仑西北隅黒水岀焉元趾承黒水言路史余论注黒水染足渉者其色黝黒入肤是也通鉴前编沙州炖煌县卑羽山三峰峭絶人以爲三危延年不死本黒水三危而言山海经黒水之前有大山曰昆仑有人戴胜虎齿豹尾穴处名西王母三危山三青鸟居之爲西王母取食朝鲜记黒水之间有不死之山穆天子传黒水之阿爰有木禾食者得上夀拾遗记勃鞮国人夀千歳食黒河水藻淮南子三危之国石城金室饮气之民不死之野
　　鲮【陵】鱼何所鬿【及移切】堆焉处
　　南越志鲮鱼鲤也形似蛇而四足能陆能水尾大能穿穴又临海异鱼赞吞舟之鱼其名曰鲮背腹有刺如三角菱又禽虫述陵鱼手足人面而鱼身东山经北号山有鸟状如鸡白首防足虎爪食人名鬿雀杨诚斋天解云堆当作雀李给谏笔记崇祯甲戌鳯阳有鸟数万头鸡身防足味美犯其骨立死考其状疑即鬿堆也
　　羿焉彃【毕】日乌焉解羽
　　羿有穷之君善射彃射也世纪大荒中旸谷上有扶桑九日居下枝一日居上枝皆载乌王注淮南言尧时十日并岀草木焦枯命羿仰射中其九日日中乌尽死堕其羽翼今按广舆记谓潞安府三嵕山即羿射乌处然淮南子无乌死堕羽之文盖叔师增饰之辞也又栁子厚云乌当作鸟大荒北经有大泽方千里羣鸟所解则与上句各一事也又拾遗记尧时祗支国献重明鸟状如鸡音如鳯时解落毛羽以肉翮飞能搏逐妖恶兽或因射日同在尧时而类问之欤余按以上皆举地上之遐异者以穷之焉彃焉解皆问其地也
　　禹之力献功降省下土方焉得彼嵞【涂同】山女而通之于台桑
　　力献功谓勤力献进其功也下土方用商颂语涂山在今鳯阳府怀逺县世纪涂山氏合昏于台桑之野太康地纪涂山西南台桑地也问禹方经营水土何暇合昏于台桑乎通谓昏姻之礼也
　　闵妃匹合厥身是继胡爲嗜不同味而快鼂【朝同】饱闵忧也呉越春秋禹年三十未娶自恐时暮祝曰娶必有应乃有白狐九尾造焉于是娶于嵞山吕春秋禹娶嵞山女自辛至甲四曰复往治水同齐一也不同味言所嗜不齐顷刻而变也言禹忧无妃匹而野娶者急爲后嗣计耳胡爲又止四日而别如食味者所嗜忽变但快一朝之饱乎
　　启代益作后卒然离蠥【孽同】何启惟忧而能拘是达皆归防【射同】鞠【鞠】而无害厥躬何后益作革而禹播降
　　益禹贤臣此段文义多不可晓按通释云竹书纪年益代禹立拘启禁之启反杀益以承禹祀离去蠥害也卒然离蠥言忽然攻益而去其害也忧忧思也能拘是达言被拘而能出也防弹射也鞠讯鞠也作起播传降下也言启之党皆为益之所排击而不能为害于启何益已革夏命而禹之统绪复能流传于下乎
　　启宾商九辩九歌何勤子屠母而死分竟地
　　大荒西经启上三嫔于天得九辩九歌以下朱子云棘当作梦商当作天盖篆文相似之误谓启梦上宾于天而得帝乐以归也随巢子禹治水自化为熊以通轘辕之道涂山氏见而慙遂化为石禹曰归我子于是石破北方而生启穆天子传注启母在嵩山化爲石今有启石问启能通于天爲圣王何生而屠疈其母乎
　　帝降夷羿革孽夏民胡防【石】夫河伯而妻【去声】彼雒嫔夷羿氏也朝鲜记帝俊赐羿彤弓素缯羿是始恤下地之百艰革除孽害也抱朴子冯夷以八月上辛溺河上帝署爲河伯洛嫔如淳曰伏羲女溺洛而死爲洛水神章句云传曰河伯化爲白龙游于水旁羿射之眇其左目羿又梦与洛神交言帝本使羿除民害何乃多行不义乎又按竹书夏帝芬十六年雒伯用与河伯冯夷鬭盖河洛皆古诸侯国名伯其爵嫔其妃耳
　　冯【凭】珧【遥】利决封豨【希】是防何献蒸肉之膏而后帝不若
　　冯引满也尔雅弓以蜃者谓之珧决象骨为之着右大指以钩者孙子羿得寳弓犀质玉文曰珧弧随巢子奚禄山崩天赐玉决于羿宫淮南子尧使羿禽封豨于桑林蒸一作烝冬祭也献膏以豕膏祭天也若顺也问封豨食人羿射杀之正除民害者何献肉而帝反不顺乎又按路史注以封豕爲乐正夔之子则献膏殆宋公用人之意故帝弗顺欤
　　浞娶纯狐妻爰谋何羿之防革而交吞揆之
　　按路史浞寒君伯明氏之谗子弟也羿簒夏自立任以爲相浞烝取羿室纯狐内媚外赂娯羿于畋因与家众共杀羿又湘烟录纬书嫦娥小字纯狐则妻爰谋盖言浞本惑爱羿妻而造谋故杀羿而取其妻也射革犹言贯革交吞揆谓并进而吞谋之
　　阻穷西征岩何越焉化爲黄熊巫何活焉
　　左传尧殛鲧羽山其神化爲黄熊入于羽渊十道志羽潭东有羽山羽渊固在山之西也言鲧永遏之后巳絶西行之路何复能越山而入羽渊乎黄熊国语作黄能能鼈之三足者旧谓熊兽非入水之物故是能也按汲冢琐语晋平公梦朱熊窥屏子产曰共工之卿浮游自沉于淮其色赤状如熊则水之有熊久矣又述异记熊神兽入水陆居曰熊水居曰能盖一物也又江淮中有名熊蛇之精冬化爲雉春复爲蛇巫神医也活指化熊言按山海经灵山有十巫百药爰在窫窳蛇身人面爲贰负之臣所杀帝怜其无罪使六巫夹其尸掺不死之药以距之窫窳复活变爲龙首居弱水中由此推之鮌之变化意亦巫之所
　　爲故以爲问欤
　　咸播秬【巨】黍莆【蒲同】雚【丸】是营何繇并投而鲧疾脩盈秬黒黍也黍禾属而粘者蒲水草有脊可爲席雚方茎白花一名益母一名蓷疾咎脩长盈满也言鮌欲使民播种故于雚蒲之地营筑爲堤其心非有不善何与四凶并投而咎罚又特重乎然则巫之活之盖有由矣按详此二节则殛当从杀爲是一説西征并投指三苗言盖舜诛四凶以轻重爲序此举其重者以相较也言舜阻絶有苗于极西之地何以逾三危之崄而过乎杀鲧于羽山之地巫何以从而活之乎三苗志在作乱而鲧志在救民何与三苗幷窜而罸更重乎　以上皆问夏事
　　白蜺婴茀【弗】胡爲此堂
　　蜺防蝀也赤白爲虹青白爲蜺海外东经虹虹在君子国北各有两首盖虹神也按古书载饮薛愿之酒淫陈济之妻又客中闲集伍均泽行陇间见双虫岀树下首尾皆蛇腹如鳖四足并行至树巅昻首嘘气一红一緑成虹亘天有顷下树虹渐散边州闻见録纪白虹湖州寄书事虹且有父子则虹固寔有其物矣婴萦绕也茀云之逶迤似蛇者堂原所见之祠堂也
　　安得夫良药不能固臧【藏同】
　　谓月神也淮南子羿请不死之药于西王母姮娥窃以奔月怅然无以续之灵宪嫦娥羿妻也窃药将奔月枚筮之于有黄吉遂托身于月爲蟾蜍通雅隂宗之精爲蟾蜍三足司太隂之行度
　　天式从【足翁切】横阳离爰死大鸟何鸣夫焉丧【去声】厥体西山经钟山之神曰鼔与钦防杀葆江于昆仑之阳天帝戮之钦防化爲大鹗音如晨鹄鼓亦化爲鵕鸟其音如鹄式法也言天之法令纵横莫御阳神一离则死矣何复化爲大鸟而不能亡其身乎旧注自白蜺婴茀至此引列僊传泰山崔文子学仙于王子乔子乔化爲蜺持药与之文子惊引戈击蜺堕其药俯视之子乔尸也须防化爲大鸟飞去按其文与此八句曲折相符疑子政因此而设爲之
　　蓱号【平声】起雨何以兴之
　　此雨师也捜神记雨师一曰屏翳一曰号屏郁离子蓱号行雨按此则蓱号皆雨师名金楼子雨师龙也开山图雨师似蛹又如蛭诗云兴雨祁祁
　　撰体胁鹿何以膺之
　　谓风伯也后汉书明帝迎飞廉幷铜马置上西门外三辅黄图飞廉鹿身头如雀有角蛇尾豹文能致风气撰具胁腋也膺受其形也
　　鼇戴山抃【卞】何以安之释舟陵行何以迁之
　　鼇巨抃拊手也中记巨灵之背负蓬莱山而抃列子东海五山相去七万里随潮往来不得暂峙仙圣毒焉帝命禺强使巨鼇十五举首戴之五山始峙俄而龙伯之国有大人焉一钓而连六鼇合负而归于是岱舆员峤二山流于北极沈于大海仙圣之播迁者巨亿计按此节疑指此事而言舟喻鼇之在水负山如舟之载物也陵山也行移也释舟陵行谓鼇去而山移也迁播迁也二之字皆指仙圣言问旣爲仙圣何以待鼇而后安何以去鼇而遂迁乎自白蜺婴茀至此皆物类之神者错见于斯岂以鲧神化黄熊寔爲夏郊而以类图之故递以爲问乎
　　惟浇在戸何求于嫂何少【去声】康逐犬而颠陨厥首女岐缝裳而馆同爰止何颠易厥首而亲以逢殆
　　浇寒浞因羿室所生者女岐浇嫂也沈休文竹书注少康使女艾谍浇初浞娶纯狐氏有子早死其妇曰女岐寡居浇往至其戸阳有所求女岐爲之缝裳同舍而宿女艾夜入袭断其首则女岐也艾乃田猎放犬逐兽因嗾浇颠陨斩之盖亦因此文而附防之辞殆危也浇巳幸免而卒诛女岐诲淫而先死此又天道之最灵者矣
　　汤谋易旅何以厚之覆舟斟寻何道取之
　　朱注汤字盖康字之误谓少康也史记禹后分封有斟寻氏在今山东登州府左传夏后相失国依于二斟浞使浇杀斟灌以伐斟寻灭夏后相后缗方娠逃归有仍生少康长爲虞庖正有田一成有众一旅能布其徳而兆其谋收二国之烬卒灭浞浇竹书相二十七年浇及斟寻大战于潍覆其舟灭之问康始爲一旅之主今欲易而爲王何以厚集其众乎斟寻之国久巳覆灭何复能取其众而用之乎　此两节终前羿浞之事
　　桀伐防山何所得焉妺【末】嬉【喜】何肆汤何殛焉
　　防山国名妺嬉桀妃列女传桀日夜与妺嬉饮酒听用其言忤喜者死世纪汤伐桀桀败与妺嬉浮海奔南巢之山以死旧注桀伐防山得妺嬉因肆其情意而爲汤所殛故指而问之一说竹书帝癸十四年伐岷山得二女曰琬曰琰爱之而弃其元妃妺嬉于洛以与伊尹交遂亡夏岷山一名鸿防岂防山所得本指琬琰而曰何所得何肆何殛乃爲妺嬉释冤乎
　　舜闵在家父何以鱞尧不姚告二女何亲
　　闵忧也鱞本虞书有鱞在下而言问舜孝如此父何以不爲娶乎姚瞽防姓二女尧女娥皇女英也问尧未告瞽防何遂以二女妻舜乎　二节一以妇人而亡一以妇人而兴故问之
　　厥萌在初何所意【古亿字】焉璜台十成谁所极焉
　　亿度也璜美玉成重也旧注纣爲象箸而箕子叹曰彼爲象箸必爲玉杯玉杯必盛熊蹯豹胎如此则必崇广宫室纣果作玉台十成以至于亡问纣始有奢侈之萌何遂能亿之而知其所极乎世纪纣作琼室饰以美玉七年乃成大十里髙千丈多发美女以充之十成之谓也
　　登立爲帝孰道尚之女娲【古华切】有体孰制匠之
　　上二句谓女娲也黄维章云上先言初萌后言十成此先言登立后言女娲皆倒句也路史伏羲没女弟防娲立三坟又云伏羲后也问自古无女子爲帝者以何道而尊尚之乎河图挺佐辅女娲牛首蛇身宣发中一日七十化释文黑白杂爲宣匠营治也问女娲有奇异神变之体谁制而造之乎淮南子黄帝生隂阳上骈生耳目桑林生臂手女娲所以七十化也　二节一宠妇人行侈而亡一尊妇人爲帝而王故类举之
　　舜服厥弟终然爲害何肆犬豕而厥身不危败
　　旧说服事也言舜服事其弟弟终欲杀之也余按文势似谓象已服舜而犹谋害者盖指四岳荐舜巳言象蒸乂不格奸而犹爲谟盖之举也肆犬豕指欲杀兄妻嫂而言不危败谓不诛而封之有庳一说不危败指舜言谓焚廪揜井终不能害也
　　吴获迄古南岳是止孰期去斯得两男子
　　旧说以两男子爲太伯仲雍今姑仍之吴越春秋古公病泰伯仲雍知父欲立季历托名采药于衡山遂之荆蛮断发文身示不复用自号勾吴迄及也去避也言让国乃唐虞古风吴得近古之人止于南岳孰与期防而避地于此使荒逺之地得此两男子乎二节一以弟而杀兄一以兄而让弟皆相形之辞
　　缘鹄饰玉后帝是飨何承谋夏桀终以灭丧【去声】
　　吕春秋伊尹说汤以至味汤曰可爲乎对曰君爲天子然后可具独异志伊尹负鼎干汤汤令调味甚甘得进见汤问之答曰使臣调国亦如是矣遂以爲相鹄玉皆鼎俎之饰也承进也言与汤进谋夏桀而灭之也后帝谓汤史记夏商之君皆称帝
　　帝乃降观下逢伊挚何条放致罚而黎服大说【悦】帝即汤降观即后东巡也不意中得一良相故曰逢挚伊尹名鸣条在今解州安邑县北二十里史记桀走鸣条放而死吕春秋汤爲天子夏人大说如得慈亲黎众也
　　简狄在台喾【科斛切】何宜元鸟致贻女何嘉
　　帝喾即髙辛也简狄喾次妃元鸟燕也吕春秋有娀氏二女居九成之台帝令燕往视二女爱而搏之覆以玉筐发之燕遗卵北飞符瑞志简狄从帝祀郊禖浴于元邱之水有元鸟遗卵坠地吞之生契按详文义及思美人髙辛灵晟二语盖谓狄在母家帝遣元鸟致聘而成妃匹与吕春秋之説畧符世所传吞卵孕契之事皆非原指也　此因汤而及其先世也
　　该秉季徳厥父是臧胡终于有扈牧夫牛羊
　　洪注有扈以禹传子不义伐启启灭之有扈遂爲牧防该载秉持季末臧善也夫禹以启能秉持其徳而传以天下胡终不能服有扈之心至于甲兵顿而仅乃得胜乎有扈夏同姓国地在今西安府鄠县
　　干恊时舞何以怀之平胁曼肤何以肥之
　　虞书禹伐有苗班师振旅舞干羽于两阶而有苗格按钱氏谓此章指禹徳言舞干格苗禹佐尧之事胁平曼肤状民之肥盖文徳诞敷之效然则言此似形启之未能持禹徳也兵则逺不能怀民不能肥矣
　　有扈牧防云何而逢击牀先岀其命何从
　　淮南子有扈氏爲义而亡云何而逢叹其所遭之不幸也启攻扈时亲击之于牀上而有扈巳先岀矣问此何所逃其命乎
　　恒秉季徳焉得夫朴牛何往营班禄不但还来
　　按恒秉承该秉言则此节似亦谓启也竹书启六年伯益薨祠之越絶书益死后启歳善牺牲以祠之故曰启献牺于益朴大营求班布禄福也言启常守禹荐益之徳故益虽死犹歳以大牛往祠此何从而得之乎其往祠也又必求其锡福非徒祠毕而归生夺之死祈之又何说也　自该秉季徳至此皆据图以问而不着其名故说者多异今按牧防之说与少康爲有仍牧正相合击牀先岀与女岐易首事相合故朱子谓此篇所问扈浞事多混而王叔师直以有扈爲浇国或自有据也尝即此意推之季幼也该秉季徳言少康幼有今徳也厥父是臧黄氏云美干蛊也有扈谓浇牧牛羊为牧正也终极也言极爲有扈所困也干协二句言浇之凶暴非干羽可怀也平骈通浇才力勇武故以骈胁曼肤目之牧防指康言云何而逢言浇与康何地而相逢也其命何从谓击牀而得女岐首浇独何从而岀也按姚伯审训纂云户扈鄠一也故路史以有扈爲户氏然则惟浇在戸殆即扈耳朴黄氏云鞭朴也朴牛犹云牧牛言少康常持其幼徳而不变可谓贤矣然本由牧防而兴未尝问学何以得此乎往营班禄指逐犬事言钱氏云古者田猎获禽三杀上供之外余皆比禽大小班诸执事言少康之畋本以班禄而往何遂能因以灭浇乎不但还来不但成猎事还也并疏之以俟知者　按夏初之事篇中屡见盖以世道升降之原惟此时爲甚故三致意焉又以爲汤武征诛起例也
　　昏微遵迹有狄不宁何繁鸟萃棘负子肆情
　　章句人循闇微之道爲戎狄之行者不可安其身晋大夫解居父过陈见妇人负子欲与之淫妇人引诗刺之曰墓门有棘有鸮萃止言棘上有鸮以愧之也盖因列女传陈辨女之事而附防之朱子固訾其迂曲无据矣惟钱氏谓匹夫匹妇防于墙隂之事似爲近之昏防黄昏隠防之地也遵迹谓相随而行有狄不宁言夷狄禽兽之行于理不安也下二句盖淫佚之境特无所考其事耳
　　弟并淫危害厥兄何变化以作诈而后嗣逢长此节亦未知何指按公羊传鲁公子庆父公子牙通于哀姜以胁公与此絶相类盖二子皆庄公母弟而有后于鲁者逢长谓逢季友而立后也言二子惑其嫂并爲淫乱旣谋弑兄又杀其兄之二子何变诈多端若此而犹得延其后乎　二节皆壁上所绘淫乱之事如青藤路史所载蜃画盖三代前已有之也亦因同馆击牀之事而类记之
　　成汤东巡有莘爰极何乞彼小臣而吉妃是得
　　有莘国名今开封府陈留县极至也曰东巡者汤居西亳爲今河南府偃师县在有莘之西也小臣谓伊尹世纪汤梦人抱鼎俎对已而笑寤而求伊挚于有莘之野其君留而不遣汤乃求昏于有莘遂嫁女于汤以挚爲媵臣列女传有防之妃汤也统领九嫔咸无妒媢卒致王功故曰吉妃也
　　水滨之木得彼小子夫何恶【去声】之媵有莘之妇
　　小子谓伊尹吕春秋伊尹母居伊水上孕梦神曰臼岀水东走无顾明日视臼岀水告其邻东走十里顾其邑尽爲水因化爲空桑有女子采桑得婴儿空桑中献之有之君命烰人养之故曰伊尹尚书大传伊尹母行汲化爲空桑父寻至水滨见桑穴中有儿取归养之恶之谓有莘恶其从木中岀因以送女也
　　汤岀重【平声】泉夫何辠【古罪字】尤不胜心伐帝夫谁使挑之太公金匮桀怒汤用赵梁计召而囚之均台寘之重泉汤行赂桀释之前汉志左冯翊有重泉帝谓桀也不胜心伐帝言伐桀非汤本心有挑之者谓尹也
　　防鼂争盟何践吾期苍鸟羣飞孰使萃之
　　防朝本诗防朝清明而言盖羣后以师毕防之朝也史记武王伐纣渡江诸侯不期而防孟津者八百余国汲冢周书武王曰自发生六十年飞鸿满野天不享殷按扬子云方言南楚谓鸿雁爲苍鵞即苍鸟也何践吾期指人心言孰使萃之指天事言
　　列击纣躬叔旦不嘉何亲揆发定周之命以咨嗟列齐揆度也叔旦武王弟周公发武王名列击指大防孟津言洪注六韬云武王与周公旦望纣之陈引军止之太公曰君何不驰周公曰天时不顺燋不兆星变又防何可驱也故曰叔旦不嘉余按吕春秋武王胜殷恐惧流涕命周公旦进殷遗老而问民所欲又韩诗传武王伐纣太公曰咸刘厥敌靡使有余武王曰呜呼天下未定也周公曰使各度其宅佃其田武王曰呜呼天下定矣岂所谓咨嗟定命者耶
　　授殷天下其位安施反成乃亡其罪伊何
　　施与也言天始授殷以天子之位安所见而予之乎因其有罪又反其所以成之者而亡之其罪果何在乎按纣之罪明见下文此虚作诘问者盖叮咛感慨之意
　　争遣伐器何以行之并驱击翼何以将之
　　牧誓称尔干比尔戈立尔矛所谓争遣伐器也六韬翼其两旁疾击其后诗云时维鹰扬所谓并驱击翼也何以行何以将防辞也与所谓倒戈攻北者矛盾矣一説兵法水战有三翼舸顔延年诗千翼泛飞浮击翼犹言击檝师尚父所谓总尔众庶与尔舟檝也自成汤东巡至此类举放伐之事
　　昭后成游南土爰底厥利维何逢彼白雉
　　昭后康王子名瑕成遂底止也利言其心所贪也竹书纪年云昭王末年荆人卑词致于王曰愿献白雉乃宻使汉滨之人胶船以待王遂南巡狩抵汉中流胶液船解与祭公辛余靡皆溺
　　穆王巧挴【每】夫何周流环理天下夫何索求
　　穆王昭王子名满挴贪也竹书注穆王北征流沙西征昆仑环履天下亿有九万里穆天子传天子大朝宗海乃里西土之数注计其道里也即环理之意言穆王巧于贪求其周流岂无故乎环理天下徒手而归何所索求乎又挴王本作拇徐友云云足指也巧好也按此则巧拇疑即利趾捷足之意
　　妖夫曳【】何号【平声】于市周幽谁诛焉得夫褒姒幽王名宫涅宣王子褒姒幽王嬖妾国语夏之衰也二龙止于庭言曰余褒之二君也夏后请其漦藏于椟至周厉王末发之漦流于庭化爲鼋入王后宫童妾遭之孕当宣王时生女弃之先是童谣曰檿弧箕服寔亡周国有夫妇鬻是器者王执之夜逸去闻所弃女号取之奔褒及幽王时褒人有狱入之是爲褒姒王嬖之废申后及太子宜臼而立爲后遂爲申侯犬戎所杀褒国名姒姓今爲汉中府褒城县曳负物卖也谁诛言天之生此久矣非人之罪也
　　天命反侧何罚何佑齐桓九合卒然身杀【弑】
　　齐桓名小白国语桓公任管仲兵车之防三乘车之防六九合诸侯一匡天下管子管仲卒桓公用易牙堂巫防刁开方期年作乱围公一室饥不得食渴不得饮援幭裹首而絶故曰身杀也　自防鼂争盟至此历问周事而春秋所最著者莫如齐桓故特举焉然桓公之死盖因不从辅弼之言内多惑乱外用谗谄故也故下文纣之乱惑因类及之
　　彼王纣之躬孰使乱惑何恶【去声】辅弼谗谄是服比干何逆而抑沈之雷开何顺而赐封之
　　乱惑即下文所云殷有惑妇也比干纣诸父韩诗传纣爲炮烙刑比干諌纣杀之剖其心大纪雷开进防言纣赐金玉而封之按纣以好色用谗弃贤而亡此盖原伤今怀古痛哭流涕之言也
　　何圣人之一徳卒其异方梅【去声】伯受醢箕子详【佯同】狂方术也史记九侯有好女入之纣女不喜淫纣杀之而醢九侯鄂侯争之彊并脯鄂侯梅伯即鄂侯也箕子纣诸父韩诗传比干谏死箕子曰知不用而言愚也杀身而彰君恶不忠也遂被发佯狂而爲奴按史记本纪世家载箕子事与比干死互有先后未知孰是
　　稷维元子帝何竺【竹】之投之于冰上鸟何燠之
　　史记后稷名弃母有邰氏曰姜嫄爲帝俈元妃岀野见巨人迹践之而孕生稷弃之冰上飞鸟以翼覆之以爲神遂收养之诗曰先生如达稷本元妃首生之子故曰元子也帝帝俈也竺一作笃按古竺笃毒三字通用西域天竺亦曰天毒书天毒降灾史记作天笃下灾此文竺笃宜皆从毒解言稷爲元子帝当爱之何爲而毒苦之耶
　　何冯【凭】弓挟矢殊能将之旣惊帝切激何逢长之月令仲春鸟至之日祀髙禖后妃率嫔御乃礼天子所御带以弓韣授以弓矢于髙禖之前所谓冯弓挟矢也史记稷爲儿时屹如巨人之志其游戏好树麻菽麻菽美所谓殊能也冯弓引满也将予也帝亦谓喾也帝之弃稷不一而足非惊怪激切不至此逢长如牛羊饲之之类言所逢皆防惜长育之也言冯弓挟矢亦祈子之常何遂有奇才以予之乎惊帝见弃滨死者数矣何所至皆延长之乎
　　伯昌号衰秉鞭作牧何令彻彼岐社命有殷国
　　伯西伯也昌文王名号衰号令于殷衰也周礼冢宰施典于邦国而建其牧秉鞭本牧义而言竹书文丁四年命季历爲牧师文王盖承季历而爲牧伯也说见孔丛子彻通也岐在今凤翔府岐山县汲书诸侯受命于周乃建大社于周中其壝东青土南赤土西白土北骊土中央舋以黄土将建诸侯凿取其方之土苞以黄土苴以白茅以爲土封所谓通社于天下也言文王秉鞭作牧特爲商诸侯耳何以能代商而通岐社于天下乎
　　迁藏【去声】就岐何能依殷有惑妇何所讥
　　呉越春秋古公杖策去邠邠人扶老携幼揭釜甑而从之藏府藏也雍録邠去岐二百五十余里易益四爻利用爲依迁国言太王迁府藏就岐下何所依倚而立国乎惑妇指妲巳何所讥言有何事爲人所讥议也
　　受赐兹醢西伯上告何亲就上帝罚殷之命以不救受纣名西伯谓文王也吕春秋纣杀梅伯而遗醢文王文王貌受以告诸侯上告未详旧说纣以梅伯醢赐诸侯文王以祭告上帝乃亲致纣之罚也
　　师望在肆昌何识鼔刀扬声后何喜
　　韩诗传太公屠于朝歌天热肉败章句吕望鼔刀列肆文王往问之吕望曰下屠屠牛上屠屠国文王喜载与归扬声古者屠刀柄首有铃也
　　武发杀殷何所悒载尸集战何所急
　　汲书武王至纣死所射之三发击以轻吕斩以黄钺折其头县大白之旗尸子武王亲咋纣头手污于血不温而食犹猛兽然淮南子武王伐纣载尸而行海内未定故不爲三年之丧悒不快也言何所恨怒而若此乎何所急盖父死不葬爰及干戈之意　前巳类叙汤武放伐之事自王纣至此复取商周兴废之原而申问之犹前言妺嬉简狄之意也
　　伯林雉经维其何故何感天抑墬【古地字】夫谁畏惧旧说谓晋太子申生也伯林或曰地名或曰申生字也国语申生雉经于新城之庙释名屈颈闭气曰雉经如雉之爲也抑塞也言其冤可以动天塞地何所畏惧而不自明乎王姜斋曰申生之死骊姬贼之也篇中于女戎之祸三致意焉盖深痛郑褎之祸楚也余按伯林之爲申生无据且详上下文势当指殷周之世言不宜忽入晋事也然未有所考姑仍其旧
　　皇天集命惟何戒之受礼天下又使至代之
　　言天集命与王者何不常有以戒之乃方爲王而受天下之礼又使他姓至而代之乎此综三代之事而浩叹之又以哀后人也
　　初汤臣挚后兹承辅何卒官汤尊食宗绪
　　史记伊尹去汤适夏旣丑有夏复归于亳承进也承辅言进爲桀辅也官汤复爲汤臣也尊食宗绪言尹配享于商庙如周书所谓以功作元祀也世纪沃丁八年伊尹卒葬以天子之礼祀以太牢吕春秋汤祖伊尹世世飨商言伊尹巳爲夏臣何卒事汤而佐命乎
　　勲阖梦生少【去声】离散亡何壮武厉能流厥严
　　旧説勲功也阖呉王阖闾也梦阖闾祖夀梦夀梦卒阖闾之父太子诸樊立诸樊传弟余祭夷昧及夷昧子僚阖闾不得立故曰少离散亡离罹也伍子胥进专诸弑王僚阖闾立以子胥爲将相三年将呉兵复讐破楚严威严也谓能任子胥而流播其威严也壮者对少而言　二节独类言汤阖者皆用敌国之臣以立功也贤才向背爲天命去留之本故承皇天集命之后而致意焉
　　彭铿斟雉帝何飨受夀永多夫何长
　　神仙传彭祖名铿至殷末年七百六十七歳而不衰彭国名地在今徐州方言斟协汁也谓和协滋味也旧説铿好和滋味进雉羮于天帝帝飨而锡以夀一说铿斟雉羮献于帝尧尧享之夀百余歳则受夀永多盖指尧也路史彭祖以斟雉养性事放勲
　　中央共牧后何怒蛾【古蚁字】微命力何固
　　列子四海之齐谓中央之国帝王世纪禹防诸侯于涂山执玉帛者万国汤受命存者三千余国周克商封者凡千七百七十三国春秋时有千二百国至于战国存者十余埤雅居如台蚁居如楼抱朴子蜂有兼弱之智蚁有攻寡之计通雅云经传多书蚁作蛾省文也言中央列土共治其民天何怒之而败亡相续乎蜂蚁至防犹有战守之方而人反不如乎二节言天意之不可知也
　　惊女采薇鹿何祐北至回水萃何喜
　　陆元恪云薇茎叶味皆似小荳蔓生可作羮亦可生食回水回疾之水也亦见渉江萃聚也章句昔有女子采薇有所惊而走北至回水之上止而得鹿家遂昌炽不知何据按谯允南古史考夷齐采薇有妇人谓之曰子不食周粟此亦周之草木也于是饿死类林夷齐弃薇不食有白鹿乳之列士传夷齐隠首阳山采薇而食有王摩子入山难之曰君不食周粟而食周薇奈何二人遂不食薇七日天遣白鹿乳之此问夷齐采薇惊闻女子之言甘心饿死何以得鹿而祐之乎管子齐桓北伐孤竹去卑耳溪十里有人长尺右祛衣走马前管仲曰此登山神俞儿也霸王之君兴则见走马者导也右祛衣示前有水从右涉也行至卑耳溪左深及冠右及膝从右涉果大济按孤竹今爲永平府地居北边疑因夷齐而类及之也问桓公北渡回疾之水何以遇神而见喜乎
　　兄有噬犬弟何欲易之以百两【去声】卒无禄
　　章句兄秦景公也弟公子鍼也秦伯有囓犬鍼欲以百两之车易之秦伯不听遂逐鍼而夺其禄　二节言或以无意而遇之或用意求之而不获人事之不可料者也又因夷齐兄弟让国而类及之
　　薄暮雷电归何忧厥严不奉帝何求
　　求犹责也此二句不知何指按金縢周公居东二年天大雷电以风禾尽偃大木斯拔邦人大恐越絶书成王夜迎周公涕泣而行似与此合言感天变而夜迎周公以归果何所忧惧乎使成王不奉天之明威而不还周公天又将何所诛责之乎此引成王以动君而悼己之不得归也
　　伏匿穴处爰何云荆勲作师夫何长
　　此歴叙楚开国之贤君见楚之可有爲也左传楚先王熊绎辟在荆山筚路篮缕以处草莽又若敖蚡冒筚路篮缕以启山林所谓伏匿穴处也云称也言楚之先虽僻陋而世有贤君其可称者何事乎又左传楚武王荆尸授尸孑焉杜注尸陈孑防也盖楚始防用防爲陈所谓荆勲作师也楚自武王始大故曰荆勲犹吴言勲阖之意问武王用兵开国其所长者何在乎
　　悟过改更【平声】又何言呉光争国久余是胜
　　左传呉入楚昭王奔随蓝尹亹不与王舟及楚宁王欲杀之子西曰子常惟思旧怨以败君何效焉王使复其所子西迁都于鄀而改纪其政所谓悟过改更也言楚人之言也呉光阖闾名久犹惯也余楚人自谓左传吴师在陈楚大夫皆惧曰阖闾惟能用其民以败我于柏举今闻其嗣又甚焉将若之何所谓言吴光争国久余是胜也言楚旣能知过而改其政又何复以呉之常胜爲言而惧之乎按又何言至是胜爲一句而于争国畧读爲是旧本又何言爲句非
　　何环穿自闾社丘陵爰岀子文吾告堵敖以不长左传鬬伯比淫于防子之女生子文防夫人使弃于梦中虎乳之防子田见之惧而归夫人以告遂使收之楚人谓乳爲谷谓虎爲于菟故名谷于菟寔爲令尹子文环穿指防子至虎乳之所言岀取之而岀也堵敖楚文王子在位三年其弟成王弑之而自立成王八年以子文爲令尹言防夫人弃子文隠僻如此而卒不死防子又深入其地而岀之则子文之爲天所启久矣而堵敖不用有以知其不久也　上节望君之改过此节悼君之弃贤
　　何试上自予【与同】忠名弥彰
　　左传鬻拳强谏楚文王弗从临之以兵惧而从之鬻拳遂自刖也文王卒鬻拳自杀君子曰鬻拳可谓爱君矣试上谓以兵尝试其君也自予谓自是其言强君以必从也与吕春秋葆申笞王事畧同此盖原自喻以死殉忠之意又通释云试上自予谓试以上位自予也指楚昭王奔随子西爲王服国于脾泄之事言忠臣茍利社稷无不可爲哀今王之信谗而多忌也亦通　自伏匿穴处至此盖推究楚之故寔以寓意之辞旧説直以爲原之自序不复作诘问古先语于文爲失体矣















　　山带阁注楚辞巻三
　　钦定四库全书
　　山带阁注楚辞巻四
　　武进蒋骥撰
　　九章
　　惜诵
　　涉江
　　哀郢
　　抽思
　　懐沙
　　思美人
　　惜往日
　　橘颂
　　悲囘风
　　原既得罪触事成吟后人辑之共得九章合为一巻非必一时一地之言也
　　惜诵以致愍兮发愤以抒情所非忠而言之兮指苍天以为正令【平声】五帝以折中兮戒六神与向服俾山川以备御兮命咎繇【古臯陶字】使听直
　　惜痛也诵増韵公言之也通作讼愍即后篇离愍之愍谓忧困也盖原于懐王见疏之后复乗间自陈而益被谗致困故深自痛惜而发愤为此篇以白其情也所者誓辞正谓平其是非也五帝五方之帝太一之佐也折中辨析事理而取其中道也六神日月星水旱四时寒暑也向对服事也言对质其事也山川山川之神也御侍也听直听其説之曲直也原以自陈而获罪必有谓其不忠而谗之者故因而誓之曰使吾言而不忠则天地神寔昭鉴之愤极之辞也
　　竭忠诚而事君兮反离羣而赘肬【尤】忘儇【虗圆切】媚以背【倍】众兮待明君其知之言与行【去声】其可迹兮情与貌其不变故相【去声】臣莫若君兮所以证之不逺吾谊先君而后身兮羌众人之所仇也専惟君而无他兮又众兆之所讐也壹心而不豫兮羌不可保也疾亲君而无他兮有招祸之道也
　　离羣赘肬盖在朝而无职如赘肉之无所用而为人所憎也儇轻利也谊与义同怨偶曰仇惟思念也讐谓怨之当报者不豫不犹豫也此一节盖诵言之防而欲正之天神者言始以尽忠而失职皆因与众异趋之故所以欲诵之明君而待其能知也且人臣之言行情貌莫逃君鉴证而相之岂难知哉吾义先君则尽力事君而与众背矣专惟君则尽心事君而与众背矣惟専惟君则其心果决而不犹豫义先君则其事急疾而不顾私故身不可保而祻至无期此皆言行情貌之可证而冀明君之能知者也
　　思君其莫我忠兮忽忘身之贱贫事君而不贰兮迷不知宠之门忠何辜以遇罚兮亦非余之所志也行【去声】不羣以颠越兮又众兆之所咍【黒哀切】也纷逢尤以离谤兮謇不可释也情沉抑而不逹兮又蔽而莫之白也心郁邑余侘傺兮又莫察余之中情固烦言不可结而诒兮愿陈志而无路退静黙而莫余知兮进号【平声】呼又莫余闻申侘傺之烦惑兮中闷瞀【茂】之忳忳
　　莫我忠不以我为忠也贱贫指前已被疏而失禄位言遇罚即所谓致愍也咍啁笑也离丽也謇语辞烦言烦乱之言瞀乱也忳忳忧貌此节言致愍之寔也言念君未知我之忠故忘其被斥而乘间自申其所以事君者不敢二心从俗固非以为邀宠之门也然至于无罪被罚亦岂所及料哉盖至罚至而颠陨失所则益快众心而共笑之矣是以尤谤纷至则祻不可解也情志沉抑又无人代言也心之郁邑君又不察也言之烦乱己又无可陈也进退无门烦郁转甚岂诵言之始念哉按呼号莫闻则所谓致愍者盖非徒前此之失职且斥之不复在朝矣
　　昔余梦登天兮魂中道而无杭吾使厉神占之兮曰有志极而无旁终危独以离异兮曰君可思而不可恃故众口其铄金兮初若是而逢殆惩热羮而吹【即伊切】兮何不变此志也欲释阶而登天兮犹有曩之态也众骇遽以离心兮又何以为此伴也同极而异路兮又何以为此援【去声】也晋申生之孝子兮父信谗而不好【去声】行□【婞同】直而不豫兮鲧用功而不就吾闻作忠以造怨兮忽谓之过言九折臂而成医兮吾至今乃知其信然申言已之始终遇困皆由于竭忠也杭航同方两舟而并济也厉神殇盖死而附神于占梦者极至旁辅也自有志至不可恃三句皆占梦之辞盖以志有所至而无旁辅示登天无航之象而断其终之无成又戒以人臣之义虽当一心念君然不可専恃君恩而忘众患也再言曰者叮咛告戒之词众口铄金美金见毁众共疑之数被镕而销铄也初谓失职之始殆危也凡醢醯所和细切为羮热而冷人有为热羮所灼者其心惩防见冷而犹吹之畏祻而变志之喻也释阶登天谓不求援而自诵于君也同极犹言同至一处谓同事一君也原之始本恃王之信任而背众竭忠故被谗而见疏然终不肯变志以从众而自诵于君故众益骇而莫为之援以致斯愍也申生事详春秋传九折臂而成医谓人九折臂久厯方药则知所以疗人也今指诵以致愍之后言
　　矰弋机而在上兮罻【慰】罗张而在下设张辟【辟同】以娱君兮愿侧身而无所欲儃【氊】佪以干傺兮恐重【去声】患而离尤欲髙飞而逺集兮君罔谓女【汝】何之欲横奔而失路兮盖坚志而不忍背【贝】膺牉【判】以交痛兮心郁结而纡轸【祷】木兰以矫蕙兮糳【昨】申椒以为粮播江离与滋菊兮愿春日以为糗芳恐情质之不信兮故重【平声】着以自明挢【几杳切】兹媚以私处兮愿曽【増】思而逺身
　　此序抒情之由而归于洁身以避患也矰射鸟短矢也弋缴射也机张机以待发也罻罗揜鸟网也辟开也或云弩背也言谗人隂设机械张布开辟以娱诱其君使贤人欲避祻而无处也儃佪迟留貌傺方言逗也谓住也干傺求住也重増益也逺集谓逺适他国也君罔谓汝何之谓君得毋责其欲去而何往也横奔失路从众变志之喻膺胸也牉半分也三者皆不可为则胸背一体而中分之其交为痛楚有不可言者矣舂也矫犹糅也糳精细米也播种也糗干饭屑也春日新蔬未可食以此芳香为糗言不变其守也重着承诵辞言恐君终不信我之忠故前诵言虽不见察而复着此篇以自抒其情也挢举也媚爱也谓所爱之道也曽重也逺身隠居以避祻也右惜诵
　　惜诵盖二十五篇之首也自骚经言从彭咸之所居厥后厯懐襄数十年不变此篇曰愿曽思而逺身则犹囘车复路之初愿余固知其作于骚经之前而经所云指九天以为正殆指此而言也旧解颇多谬误皆由未得诵字之意余本抽思厯情陈辞惜往日陈情白行之义疏之通体似为融贯其末章曰重着以自明未尝不三复流涕也夫身将隠矣焉用文之然必自明而后逺身夫岂惟不欲以身之察察受物之汶汶乎盖庶防君之闻其言证其行而鉴其忠则荪美可完犹诵之之意也指九天以为正兮夫惟灵修之故经固自言之矣
　　余幼好【去声】此竒服兮年既老而不衰带长铗【夹】之陆离兮冠【去声】切云之崔嵬【桅】被明月兮佩寳璐世溷浊而莫余知兮吾方髙驼而不顾驾青虬兮骖白螭吾与重【平声】华逰兮瑶之圃登昆仑兮食玉英吾与天地兮比夀与日月兮齐光
　　竒服与世殊异之服喻志行之不羣也七十曰老铗劒把也切云髙冠之名在背曰被明月夜光珠也璐美玉名玉英玉苗也仙家采为服食首序已志行髙洁逺追圣帝足以光四表而垂万世以起下莫知之意也
　　哀南夷之莫吾知兮旦余将济乎江湘乘鄂渚而反顾兮欸【哀】秋冬之绪风步余马兮山臯邸余车兮方林椉舲【灵】船余上【上声】沅兮齐吴榜【去声】而击汰船容与而不进兮淹囘水而凝滞朝发枉陼【渚】兮夕宿辰阳茍余心之端直兮虽僻逺其何伤入溆浦余儃佪兮迷不知吾所如深林杳以防防兮乃猨狖【又】之所居山峻髙以蔽日兮下幽晦以多雨霰雪纷其无垠【银】兮云霏霏其承宇南夷斥楚人济江湘者原自陵阳至辰溆必济大江而厯洞庭也按湘水为洞庭正流故水经以洞庭为湘水济洞庭即济湘也鄂渚今武昌府济江而西道经武昌其自陵阳可知欸唉同叹声绪余也谓初春而秋冬余寒未尽即招魂所谓献嵗发春也邸与抵同史记河渠书西邸瓠口为渠是也方林地名此又舍舟登陆也今自武昌陆行过咸宁蒲圻至岳州凡五百里舲舟有窗者上溯流而上也沅水东入洞庭而原西向故溯而上之齐并举也榜櫂也吴人善为櫂故以为名汰水波也囘水水之湍急囘流也自方林以下当复从舟入湘以逹于沅不言湘者已见上文也枉陼地名今属常徳府辰阳溆浦亦地名今并属辰州府水经云沅水东迳辰阳县合辰水又东厯小湾谓之枉陼又云溆水出大溆山西流入沅自江而湘而沅而枉而辰而溆皆自东至西之路也霰雨冻如珠将为雪者垠涯也按辰州志溆浦在万山中云雨之气皆山岚烟瘴所为也是时黔粤未通中国辰州于楚最为西南苗猺之境非人所居原之往此岂圣人浮海居夷之意钱氏所谓处人世而不见知不如身处絶人之地者欤
　　哀吾生之无乐【洛】兮幽独处乎山中吾不能变心以从俗兮固将愁苦而终穷接舆髠首兮桑扈臝【裸同】行忠不必用兮贤不必以伍子逢殃兮比干葅醢与前世而皆然兮吾又何怨乎今之人余将董道而不豫兮固将重【平声】昏而终身
　　接舆楚狂也被发佯狂后乃自髠桑扈即子桑伯子臝行家语所谓不衣冠而处也以亦用也伍子吴相伍员也逢殃谏夫差而被杀也与犹合也董正也重昏以深入无人之境言董道不豫即所谓髙驼不顾也重昏终身则于天地日月似不能比夀齐光矣然所负者如彼则所遇者如此其事固相因而其意不相悖也
　　乱曰鸾鸟鳯皇日以逺兮燕雀鸟鹊巢堂坛【善】兮露申辛夷死林薄兮腥臊并御芳不得薄【波恶切】兮隂阳易位时不当兮懐信侘傺忽乎吾将行兮
　　日以逺谓始迁陵阳而今入溆浦去君愈逺也露申未详或曰即瑞香花亦名露甲丛木曰林草木交错曰薄御用也薄附也隂阳易位喻小人在朝君子在野也懐信懐抱忠信也总言己之去君日逺由君侧之多小人也忽乎将行应前将济之意
　　右涉江
　　涉江哀郢皆顷襄时放于江南所作然哀郢发郢而至陵阳皆自西徂东涉江从鄂渚入溆浦乃自东北往西南当在既放陵阳之后旧解合之误矣其命意浩然一往与哀郢之呜咽徘徊欲行又止亦絶不相侔盖彼迫于严谴而有去国之悲此激于愤懐而有絶人之志所由来者异也抑惜往日云愿陈情以白行兮得罪过之不意或者九年不复之后复以陈辞撄怒而再摘辰阳故其词弥激欤篇中曰将济曰将行又曰将愁苦而终穷将重昏而终身盖未行时所作也
　　皇天之不纯命兮何百姓之震愆民离散而相失兮方仲春而东迁去故乡而就逺兮遵江夏以流亡出国门而轸懐兮甲之鼂吾以行
　　此以下皆追叙初放之时纯不杂而有常也不纯命谓天福善祻滛而今使善者防祻是其命不常也震愆震惧于愆罪也百姓与民皆呼天自指之辞原以忠获罪于君而归其咎于天又若泛言百姓者逊辞也离散相失谓与亲族相诀别也东迁者原迁江南而至陵阳其地正在郢之东也江大江也夏水名出江入汉其水冬竭夏流故谓之夏轸痛也甲日辰也
　　发郢都而去闾兮怊【超】荒忽其焉【烟】极楫亝【齐同】扬以容与兮哀见君而不再得望长楸而太息兮涕滛滛其若霰过夏首而西浮兮顾龙门而不见心婵媛而伤懐兮眇不知其所蹠顺风波而流从兮焉【如字】洋洋而为客凌阳侯之汜滥兮忽翺翔之焉【烟】薄【波恶切】心絓【古话切】结而不解兮思蹇产而不释
　　此下纪东迁之实郢楚都在今荆州府江陵县闾里门也怊悲也楸梓也长楸所谓故国之乔木令人顾望而不忍去者滛滛流貌夏首夏水发源于江之处西浮舟行之曲处路有西向者龙门郢城东门水经云夏水出江流于江陵县东南是则夏首去郢絶近然郢城已不可见故其心伤懐而不已也眇逺蹠践也洋洋无所归貌阳侯伏羲臣淮南注陵阳国侯也国近江溺死其神能为大波汜滥波貌薄止絓悬也蹇产诘曲貌
　　将运舟而下浮兮上洞庭而下江去终古之所居兮今逍遥而来东羌灵魂之欲归兮何须臾而忘返背夏浦而西思兮哀故都之日逺登大坟以逺望兮聊以舒吾忧心哀州土之平乐【洛】兮悲江介之遗风
　　下浮顺江而东下也洞庭入江之口在今岳州巴陵县上洞庭而下江上下谓左右礼东向西向之席俱以南方为上今自荆逹岳东向而行洞庭在其南故以洞庭为上而江为下也浦水涯也夏水东迳沔阳入汉兼流至武昌而防于江谓之夏口背夏浦则过夏口而东去郢愈逺矣西思指郢都言水中髙者曰坟介侧畔也遗风谓故家遗俗之善州土平乐江介遗风皆先世所养育教诲以贻后人者故对之而愀然増悲焉
　　当陵阳之焉【如字】至兮淼【宻杳切】南渡之焉【如字】如曽【层】不知夏之为邱兮孰两东门之可芜心不怡之长久兮忧与忧其相接惟郢路之辽逺兮江与夏之不可涉忽若去不信兮至今九年而不复惨郁郁而不通兮蹇侘傺而含慽
　　陵阳在今宁国池州之界汉书丹阳郡陵阳县是也以陵阳山而名至陵阳则东至迁所矣淼滉漾无涯貌南渡者陵阳在大江之南也夏即夏水也在江之北邱邱陵也孰沈韵何也两东门郢之东闗二门也言己摈逐陵阳不得越江而北虽夏水化为邱陵且不能知何有于郢之城阙或者荡为芜秽乎甚言己居陵阳年深地僻与郢隔絶也忽若犹忽然也忽若去不信者言身忽已去国而其心依恋郢都殊不自信也复反也洪注原初被放在懐王十六年至十八年复召用之有使齐之行三十年有防武闗之谏而懐王不从卒死于秦顷襄王立复放屈原然则懐王于原屡黜屡用其迁于江南九年不复固当在顷襄之世也郁郁不通谓有懐而不能自逹也
　　外承欢之汋【绰】约兮谌【忱】荏弱而难持忠湛湛【谗上声】而愿进兮妒被【披】离而鄣之彼尧舜之抗行【去声】兮了【力杳切】杳杳其薄【波恶切】天众谗人之嫉妒兮被以不慈之伪名憎愠【上声】惀【敛】之修美兮好【去声】夫【扶】人之忼慨众踥【妾】蹀【牒】而日进兮美超逺而逾迈
　　承上郁郁不通而言既以自哀不得不深恨党人也汋约侧媚之态谌诚也荏亦弱也湛湛重厚貌被离众盛貌言小人饰为媚态以承君欢诚使人心意愞弱不能自持是以懐忠愿进者皆为所壅蔽而不得通也了明也不慈因尧舜不以天下与子而言憎好皆指君心愠惀烦愦貌又六书故云忠悃貌忼慨激昻之意踥蹀行貌美即指修美之君子迈往也言君子深忧逺虑而君故憎之小人喜为浮説而君故好之是以小人日进而日亲君子愈疏而愈逺也此又因谗人之见用而进咎君心也
　　乱曰曼【万】余目以流观兮冀壹反之何时鸟飞返故乡兮狐死必首【去声】邱信非吾罪而弃逐兮何日夜而忘之曼引也首邱谓以首枕邱而死不忘所自生也申明不能忘郢之意
　　右哀郢
　　旧説顷襄迁原于江南而不着其地今按发郢之后便至陵阳考前后汉志及水经注其在今宁池之间明甚以地防楚东极边而奉命安置于此故以九年不复为伤也然其末年遂厯庐江鄂渚涉湘沅过梦泽而至辰阳已复出龙阳适长沙沉汨罗徬徨踯躅防徧大江以南乃知原虽羁迹陵阳实亦听其自便所谓江与夏之不可涉者特逐之江外不得越江而北耳或曰原之徧厯江南由谗人播弄其身窜逐非一所也故虽九年不复而拳拳思返犹未有慨然引决之意迨至屡黜屡迁情穷理极而始毕命汨罗姑两存其説以志疑焉
　　心郁郁之忧思兮独永叹乎増伤思蹇产之不释兮曼遭夜之方长悲秋风之动容兮何囘极之浮浮数【上声】惟荪之多怒兮伤余心之懮懮【忧】愿遥赴而横奔兮览民尤以自镇结微情以陈辞兮矫以遗【去声】夫【扶】美人秋风动容言寒风袭人而体栗色变也囘极天极囘旋之枢轴浮浮动貌言秋风之狂使天之枢极亦为浮动也杜诗风连西极动即此意数频惟思也荪指懐王懮懮愁貌遥赴横奔不俟命而趋君所也尤罪也君方多怨故民动而见尤镇止矫举也美人谓君言己身系汉北而心不忘君欲违命至郢以陈其志又见民之罹罪者多而知危自止但结情于辞举以告君则此篇之所为作也
　　昔君与我成言兮曰黄昏以为期羌中道而囘畔兮反既有此他志防【骄】吾以其美好兮览余以其修姱与余言而不信兮盖为【去声】余而造怒愿承间【闲】而自察兮心震悼而不敢悲夷犹以冀进兮心怛伤之憺憺兹厯情以陈辞兮荪详【佯同】聋而不闻固切人之不媚兮众果以我为患
　　此追序立朝时防谗被放之事也防矜览示也不信不以诚相告也造作也始见君之怒而未测及观其于已矜能以相炫饰伪以相欺与昔之成言意甚相背乃知其衔怒在已也史记懐王使屈平造为宪令上官大夫心害其能因谗之曰平以为非我莫能为也王怒而疏屈平盖懐王为人矜名好胜而谗人之言有以深中其忌故其于原口不言而忿日深其所矜示者亦因疑原之自伐而与之相竞耳宋真宗夜召杨亿入禁中以文藁示之曰此皆朕所为非臣下代作也亿皇恐再拜而出知必有谮之者事与此同而懐之昏愎殆有甚焉原所以不免于流放也间闲暇也察明也冀进欲进其言也憺憺动貌苏孝友曰陈留人谓恐为憺厯犹列也切人不媚恳切之人不能逊辞也言欲及君之暇以自明而始则心惧而不敢言继则欲言而心益惧及其言也君方置若罔闻而众已虑其伤亡此其所以斥之于汉北也
　　初吾所陈之耿着兮岂不至今其庸亡何独乐【洛】斯之蹇蹇兮愿荪美之可完望三五以为像兮指彭咸以为仪夫【扶】何极而不至兮故逺闻【去声】而难亏善不由外来兮名不可以虚作孰无施【去声】而有报兮孰不实而有获庸字之义与宁相近亡忘同言初之所陈岂不至今犹耿着而宁遂忘之耶三五三皇五帝也像形模也仪法也责于君者以三皇五帝为模矢于已者以彭咸死谏为法君能希圣臣能竭忠以相砥于其极然后善至而名随之譬则施之有报实之有获不可强求而幸致故欲完君美者不得不为此蹇蹇也此又举上厯情陈辞之实而反覆着明之犹幸君之徐绎而有悟也吁其志可悲矣
　　少【去声】歌曰与美人之抽思兮并日夜而无正防吾以其美好兮敖朕辞而不听
　　少歌乐章音节之名茍子佹诗亦有小歌盖总前意而申明之也抽拔也抽思犹言剖露其心思即指上所陈之耿着言并日夜言旦暮如一也无正无与平其是非也
　　倡【唱】曰有鸟自南兮来集汉北好姱佳丽兮牉独处此异域既惸【防同】独而不羣兮又无良媒在其侧道卓逺而日忘兮愿自申而不得望北山而流涕兮临流水而太息望孟夏之短夜兮何晦明之若嵗惟郢路之辽逺兮魂一夕而九逝曽不知路之曲直兮南指月与列星愿径逝而不得兮魂识路之营营何灵魂之信直兮人之心不与吾心同理弱而媒不通兮尚不知余之从【促翁切】容
　　此叙谪居汉北以后不忍忘君之意也倡亦歌之音节所谓发歌句者也鸟盖自喻汉北今郧襄之地原自郢都而迁于此犹鸟自南而集北也异域指汉北言惸独不羣言禀性孤独也良媒指左右之贤臣其侧君侧也日忘言君不复忆已也北山汉北之山章首言秋风而此云孟夏者追序之词望犹视也郢在汉北之南故其路曰南指营营频往来貌信直信情而直行也从容安舒貌既歴序谪居之后魂梦常依郢都而又若呼而怪之曰何灵魂之信情直行而迫欲归郢也当此人我异心良媒中絶正使得归当复何用余从容听之久矣魂尚未之知耶盖嬉笑之言甚于痛哭矣
　　乱曰长濑湍流沂江潭兮狂顾南行聊以娱心兮轸石崴【威】嵬蹇吾愿兮超囘志度行隠进兮低徊夷犹宿北姑兮烦寃瞀容实沛徂兮愁叹苦神灵遥思兮路逺处幽又无行媒兮道思作诵聊以自救兮忧心不遂斯言谁告兮
　　此序作赋时从汉北而南行之事也濑水浅处湍急流也长濑湍流指由汉逹江之水而言沂向也潭深渊也狂顾左右疾视也汉水南通江夏涉汉沂江则逹郢矣然君不反己则今之南行岂真能至郢哉特姑以快其南归之思耳轸之为言方也周礼注轸之方以象地轸石方崖也崴嵬髙貌九懐覩轸邱兮﨑倾意与此同超越囘反也隠进进而不觉也言山水之竒足以适愿故举前忧思之志度超越而囘反之而其行程进而不觉也北姑盖地之近汉北者瞀容瞀乱之意见于容貌也方欲快意南行而地有所限仅宿北姑而止其心之烦乱实欲沛然而水之南流也灵灵魂道思述其心也救解遂逹也告谓告君也灵魂无日不思郢都而媒絶路阻如此则其结情陈辞亦姑以自解耳所谓矫以遗夫美人者谁遗之而谁告之哉盖终首章之意
　　右抽思
　　此篇盖原懐王时斥居汉北所作也史载原至江滨在顷襄之世而懐王之放流其地不详今观此篇曰来集汉北又其逝郢曰南指月与列星则汉北为所迁地无疑黄昏为期之语与骚经相应明指左徒时言其非顷襄时作又可知矣原于懐王受知有素其来汉北或亦谪宦于斯非顷襄弃逐江南比故前欲陈辞以遗美人终以无媒而忧谁告盖君恩未逺犹有拳拳自媚之意而于所陈耿着之词不惮亹亹述之则犹幸其念旧而一悟也视涉江哀郢惜往日悲囘风诸篇立言大有迳庭矣集注多误解林西仲辨之颇当别有余论
　　滔滔孟夏兮草木莽莽伤懐永哀兮汩【聿】徂南土眴【瞬同】兮杳杳孔静幽黙郁结纡轸兮离愍而长鞠抚情放志兮寃屈而自抑
　　此原遇渔父之后决计沉湘而自沅越湖而南之所作也滔滔水大貌莽莽茂宻貌汩行貌南土指所懐之沙言今长沙府湘隂县汨罗江在焉其地在湖之南也眴目数揺动貌孔甚也杳杳则无所见静黙则无所闻盖岑僻之境昏瞀之情皆见于此矣纡屈轸痛离丽愍忧鞠穷抚循效騐抑按也言循省其情攷验其志虽遭屈而自抑遏盖不敢怨人而増修其徳也
　　刓【玩平声】方以为圜兮常度未替易初本迪兮君子所鄙章画志墨兮前图未改内厚质正兮大人所晠【盛同】巧倕【垂同】不斵兮孰察其揆正
　　刓圜削也言欲变节从时而常法具在不敢废也易初本迪谓变易其初时本然之道也章明也画规画也志念也墨绳墨也前度前人之法度也画与墨皆其所受于前人以为常度本迪者章而志之正不敢刓与易之实行也倕舜共工名性巧言守其画墨而内自厚其质直正大之情此大人所晠美也然贤而不试则譬有巧匠而不使之斵亦安知其度物之正哉此本上抚情效志而言以起人莫能知之意
　　文处幽兮蒙瞍谓之不章离娄微睇兮瞽以为无明变白以为黒兮倒上以为下鳯皇在笯【奴】兮鸡鹜【谟斛切】翔舞同糅玉石兮一槩而相量【平声】夫【扶】惟党人之鄙固兮羌不知余之所臧
　　黒也有眸子而无见曰曚无眸曰瞍离娄古之明目者微睇谓畧加睇盼已无不见也瞽无目者笯笼也槩平斗斛木臧善也因巧倕不斵而进言之黒文之处暗本似无文而以蒙瞍视之则益不知其章矣离娄之畧观本似未审而以瞽者视之则益不知其明矣贤者之不试本似无才而以鄙固者视之则益不知其善矣或倒而置之或杂而糅之贤者所为寃屈也
　　任重载盛兮陷滞而不济懐瑾握瑜兮穷不知所示邑犬羣吠兮吠所怪也非俊疑杰兮固庸态也文质疏内兮众不知余之异采材朴委积兮孰知余之所有重【平声】仁袭义兮谨厚以为丰重【平声】华不可遌【悟】兮孰知余之从【促翁切】容古固有不并兮岂知其何故汤禹久逺兮邈而不可慕
　　此详举不知所臧之实盛多滞留也言己材力可胜重任而陷没沉滞不能有济也瑾瑜美玉不知所示人皆不识无可举示也非毁也知过千人谓之俊十人谓之杰庸厮贱之人也文质文之不者疏内疏通于内也材朴材之不者委积积而不用也袭亦重也丰富也遌逢也从容道足于已而安舒自得之貌古有不并叹贤臣圣主不并世而生也任载言其力之厚瑾瑜言其质之美文质言其学之蕴材朴言其艺之优仁义谨厚言其徳之备从容言其养之纯此惟重华汤禹乃能知之岂所语于党人之鄙固哉
　　惩违改忿兮抑心而自强离慜【愍同】而不迁兮愿志之有像进路北次兮日昧昧其将暮舒忧娱哀兮限之以大故
　　惩违不敢悖理也改忿不敢疾人也强强于为善也不迁不改其为善之节也像犹三五为像之像有像欲法彭咸之死也北次谓向郢都限期也大故死亡也时尚未至南土故言从此北行向郢以行其道固所乐也然举世溷浊如日之将暮终无望矣将欲舒忧娱哀亦惟期之死后冀其一瞑而无所知而已此所以有懐于沙而就死也言此以深着徂南之意
　　乱曰浩浩沅湘分流汩【骨】兮脩路幽蔽道逺忽兮懐质抱情独无匹兮伯乐既没骥焉【烟】程兮民生禀命各有所错【措】兮定心广志余何畏惧兮曽【増】伤爰哀永叹喟兮世溷浊莫吾知人心不可谓兮知死不可让愿勿爱兮明告君子吾将以为类兮
　　此总前意而申言之时方自沅入湘故兼沅湘而言汩疾流貌言沅湘之水分流入湖其行迅疾也修长也幽蔽逺忽即杳杳静黙之意匹合也伯乐善相马者喻重华汤禹也程较量才力也错置也定心则不为患难所揺广志则不以穷蹙自阻爰牵引也谓告语也让逊避也君子指彭咸言乘疾流之水而行幽逺之路盖以明王不兴无所取正故至此夫祻福有命固非所惧而举世莫知诚为可伤所以发愤自强而忍死以与彭咸为类也
　　右懐沙
　　史记于渔父问答后即继之曰乃作懐沙之赋今考渔父沧浪在今常徳府龙阳县则知此篇当作于龙阳启行时也懐沙之名与哀郢涉江同义沙本地名遯甲经沙土之只云阳氏之路史纪云阳氏神农氏皆宇于沙即今长沙之地汨罗所在也曰懐沙者盖寓懐其地欲往而就死焉耳原尝自陵阳涉江湘入辰溆有终焉之志然卒返而自沉将悲愤所激抑亦势不已若拾遗记及外传所云迫逐赴水者欤然则奚不死于辰溆曰原将下着其志而上悟其君死而无闻非其所也长沙为楚东南之防去郢未逺固与荒徼絶异且熊绎始封实在于此原既放逐不敢北越大江而归死先王故居则亦首邱之意所以惓惓有懐也篇中首纪徂南之事而要归誓之以死盖原自是不复他往而懐石沉渊之意于斯而决故史于原之死特载之若以懐沙为懐石失其防矣且辞气视涉江哀郢虽为近死之音然纡而未郁直而未激犹当在悲囘风惜往日之前岂可遽以为絶笔欤
　　思美人兮擥涕而竚眙【勅试切】媒絶路阻兮言不可结而诒蹇蹇之烦寃兮陷滞而不发申旦以舒中情兮志沉菀郁而莫逹愿寄言于浮云兮遇丰隆而不将因归鸟而致辞兮羌迅髙而难当
　　此亦懐王时斥居汉北之辞盖继抽思而作者也美人即抽思所欲陈词之美人谓君也擥犹收也竚久立眙直视也蹇蹇烦寃皆见抽思发起也陷滞不起盖居汉北已久下文厯年离愍是也申旦犹言旦旦舒中情所谓道思也菀结也云鸟以喻行媒丰隆云师将送当值也媒絶二句本抽思卒章而言蹇蹇以下申媒絶路阻之意也言己因蹇蹇而致此烦寃不意一陷而不复起虽有道思作颂之篇而路逺处幽莫能自逹欲寄托以告君而又无行媒是以擥涕而竚眙也言辞皆指抽思篇言
　　髙辛之灵晟【盛同】兮遭鸟而致诒欲变节以从俗兮媿易初而屈志独厯年而离愍兮羌冯【凭】心犹未化宁隠闵而夀考兮何变易之可为知前辙之不遂兮未改此度车既覆而马颠兮蹇独懐此异路勒骐骥而更【平声】驾兮造父【上声】为【去声】我操之迁逡次而勿驱兮聊假日以须峕指嶓【波】冢之西隈兮与纁黄以为期
　　承上言所处虽穷然节不可变而设言宁守道以俟时也冯心初时盛满之愿也夀考犹没世也言己不幸无髙辛之遇然欲贬道求合义不忍为是以久困而初心不变而又将誓之以没世也异路与俗殊异之路造父周穆王时善御者操之执辔也迁犹进也逡次犹逡巡也明知前志之不得行本縁不改此度之故然虽车倾马仆而所由之度终不能忘故更驾骏马择良御弥节徐行以俟时至而得遂其志也嶓冢山名汉水发源之处在今汉中府宁羌州楚极西地原居汉北举汉水所出以立言也纁浅绛色日将入色纁且黄也嶓冢僻逺之境纁黄日入之时喻言没身由此异路也
　　开春歳兮白日出之悠悠吾将荡志而愉乐【洛】兮遵江夏以娯忧擥大薄之芳兮搴长洲之宿莽惜吾不及古之人兮吾谁与玩此芳草解篇【必衍切】薄与杂菜兮备以为交佩佩缤纷以缭转兮遂萎絶而离异吾且儃佪以娱忧兮观南人之变态窃快在其中心兮扬厥凭而不竢芳与泽其杂糅兮羌芳华自中出纷郁郁其逺烝兮满内而外扬情与质信可保兮羌居蔽而闻【去声】章此承假日须时而畅言之白日悠悠犹言春日迟迟也江夏在汉北之南去郢为近遵以娱忧须时之意也大薄大丛也不及谓生不并时也解拔取之意篇篇蓄似山梨赤茎有节篇薄萹蓄之成丛者交合也缭转固结之意南人指郢中之人扬舒发也厥冯芳泽之盛满也萹薄四语承谁与玩此芳草言即下所云南人变态也萹菜皆不芳而可食以喻中材可用之人然向之佩之者或忽焉委而去之盖时俗之流从如是况能玩此芳草哉我是以徐观其变态窃自快芳草之盛美而无俟乎人之玩也郁郁盛貌烝芳气之逺闻也满内承厥冯言保恃也闻名誉也居蔽闻章则虽终不遇时亦奚憾乎经所谓不吾知其亦已兮茍余情其信芳即此意也
　　令【平声】薜茘以为理兮惮举趾而縁木因芙蓉以为媒兮惮褰裳而濡足登髙吾不説【悦】兮入下吾不能固朕形之不服兮然容与而狐疑广遂前画兮未改此度也命则处幽吾将罢【去声】兮愿及白日之未暮也独焭焭【防同】而南行兮思彭咸之故也
　　薜茘四句申前媿易初而屈志之意薜茘芙蓉喻旧交在位者登髙承縁木言入下承濡足言服习也内美既充诚足自快若欲因人求合则必不肯为盖疎傲之形固未尝习惯也容与狐疑以下承上而转计之广遂四句狐疑之实也画与懐沙章画之画同前画犹前辙也处幽即居蔽意南行指遵江夏言思彭咸欲以死諌君也朕形不服则保美须时无可疑矣然不能无疑者盖欲大就其前辙则今之未改此度依然如故道必不合也欲遂居蔽以安命则日未纁黄尚冀有为情又安能已乎葢变莭固有所不为而须时又不能复待则惟效彭咸之死諌犹幸君之一悟而已然则今之遵江夏以南行者岂真为娱忧计哉盖思彭咸之故而欲至郢以谏君也
　　右思美人
　　此篇大防承抽思立説然抽思始欲陈词美人终曰斯言谁告此篇始言舒情莫逹终欲以死諌君夫乍困者气雄而渐沮久淹者心郁而逾激势固然也两篇皆作于懐王时与骚经皆以彭咸自命然湘渊之沉乃在顷襄十数年后盖为彭咸非徒以其死以其諌耳誓死以諌君諌而用则可以无死不用而尚可諌犹弗死也至于万不可諌而后以死为諌此造思不忘之防岂易为俗人道哉
　　惜往日之曽【层】信兮受命诏以昭时奉先功以照下兮明法度之嫌疑国富强而法立兮属【烛】贞臣而日娭【嬉同】秘宻事之载心兮虽过失犹弗治【平声】
　　昭时昭著于时政也先功犹言祖制嫌疑事有同异而可疑者祖制则遵奉无违国法则防微必当此原立国之本所由与心治者异也贞臣原自谓日娭所谓逸于得人也载心藏于心也过失弗治极形懐王之宠遇与后无辜见尤相反原所为系心不忘者也
　　心纯厐而不泄兮遭谗人而嫉之君含怒以待臣兮不清澂【澄】其然否蔽晦君之聪明兮虚惑误又以欺弗参騐以考实兮逺迁臣而弗思信谗谀之溷浊兮晠【盛】气志而过之
　　厐厚也谗人谓上官大夫靳尚之徒史记懐王使原造为宪令上官大夫欲夺之而弗与因谗之王即纯厐而见嫉之事也清澂犹者察也弗思不复忆念也过督责也言君始已信谗而见怒而谗人又虚饰其罪状以惑误君听而欺之故至逺迁既迁而谗言之溷浊日甚故君益信之而督过无已也此兼懐襄之世言
　　何贞臣之无辜兮被讟【读】谤而见尤惭光景之诚信兮身幽隠而备之临沅湘之渊兮遂自忍而沉流卒没身而絶名兮惜廱【古壅字】君之不昭
　　光景诚信谓日往月来信寔有常也备防也无辜防垢己自慙见光景而君怒未怠虽窜斤幽隠犹日防患之至故自忍而沉渊也观此则原之死盖亦有大不得已者矣昭察也言沉流之后己之身名俱不足惜独惜吾君不能昭察蔽廱之人此篇之所为作也
　　君无度而弗察兮使芳草为薮幽焉【烟】舒情而抽信兮恬死亡而不聊独鄣廱而蔽隠兮使贞臣而无繇闻百里之为虏兮伊尹烹于庖厨吕望屠于朝歌兮戚歌而饭【上声】牛不逄汤武与桓缪兮世孰云而知之吴信谗而弗味兮子胥死而后忧介子忠而立枯兮文君寤而追求封介山而为之禁兮报大徳之优防思久故之亲身兮因缟素而哭之
　　度心中分寸也无度则不知长短故不能察芳草喻贤人薮幽薮泽之幽暗也抽信拔出诚心以示人也不聊不茍生也无由无路自逹也晋献公灭虞虏其大夫百里奚以为秦缪夫人媵缪公与语国事大説授以国政子胥伍员字事吴王夫差为太宰嚭谗而死弗味弗玩味子胥之忠諌也介子名推晋文公出奔子推从道乏食割股肉以食之文公得国赏从行者不及子推子推入绵上山中文寤而求之子推不出因烧其山子推焚死遂封绵上之山禁民樵采号曰介山使奉推祀又变服而哭之优游言徳之大也久故犹言故旧言君之不明而贤人见斥无可告诉甘就死亡皆由谗人壅蔽其君无由进逹之故也幸而复遇知己则为百里诸人不幸则为子胥身死国亡矣若介子死而文君寤又其不幸中之幸者故于文之加礼子推亹亹述之盖忍死而惓惓有望也
　　或忠信而死节兮或訑【拖】谩而不疑弗省察而按实兮听谗人之虚辞芳与泽其杂糅兮孰申旦而别之何芳草之早殀兮微霜降而下戒谅聪不明而蔽廱兮使谗谀而日得
　　承上言自古忠臣之死未有不由信谗者訑欺罔也聪不明见易噬嗑夬爻象辞得得行其志也
　　自前世之嫉贤兮谓蕙若其不可佩妒佳冶之芬芳兮【谟】母姣而自好虽有西施之美容兮谗妒入以自代愿陈情以白行【去声】兮得罪过之不意情寃见之日明兮如列宿【昔幼切】之错置
　　前世指懐王时嫫母或云黄帝妻貌甚丑西施越之美女白明也不意出于意外也情寃真情与寃状也列宿错置言着而且多也自懐至襄屡诉而屡获罪于斯可见
　　椉骐骥而驰骋兮无辔衔而自载乘汜【泛】泭【孚】以下流兮无舟檝而自备背【倍】法度而心治兮辟【譬同】与此其无异宁溘死而流亡兮恐祸殃之有再不毕辞以赴渊兮惜廱君之不识【入声】
　　此骐骥但取其疾足言汜泭编竹木以渡水者载乘也自备自为备御也骐骥之行本疾而无以制之则其颠蹷倍速矣汜泭之质本轻而无以御之则其沉溺尤易矣心治以私意为治也祻殃有再谓国亡身虏也识知也君信谗人而背法度皆由不知之故故临死昌言其恶以动君听焉按原之死大约在顷襄十五六年及二十一年而秦拔鄢郢取洞庭五湖江南沅湘元渊亦为秦有祻殃有再之言不旋踵騐矣右惜往日
　　惜往日其灵均絶笔欤夫欲生悟其君不得卒以死悟之此世所谓孤注也黙黙而死不如其已故大声疾呼直指谗臣蔽君之罪深着背法败亡之祸危辞以撼之庶防无弗悟也茍可以悟其主者死轻于鸿毛故畧子推之死而详文君之悟不胜死后余望焉九章惟此篇词最浅易非徒垂死之言不暇雕饰亦欲庸君入目而易晓也呜呼又孰知佯聋不闻也哉
　　后皇嘉树橘徕服兮受命不迁生南国兮深固难徙更壹志兮绿叶素荣纷其可喜兮曽【层】枝剡圆果抟【团同】兮青黄杂糅文章烂兮精色内白类任道兮纷緼宜修姱而不丑兮
　　后后土皇皇天也服习也言天地生植嘉树惟橘服习楚之水土史记所谓江陵千树橘也受命言橘之性深固言橘之根不迁者列子云橘逾淮而北为枳也难徙者通释云橘之成实者移之则不实也言其性宜楚地既不迁于他方而根本深固即一处亦难移种更见其志之専一也素荣白华也曽枝枝之重也剡棘棘之利也果橘实抟圆也青实未熟时黄已熟时也内白兼皮里瓤子三者言言橘之果实外则先青后黄其文交错灿烂而其精纯之色蕴于内者无非洁白又似任道者之不为物累也纷緼盛貌橘宜年年芟繁去蠧与他树不同故曰宜修丑恶也厯言橘之美以自况不迁喻其不适于他邦难徙喻其不逐于污俗花叶以喻文艺枝棘以喻廉隅圆果以喻实徳文章喻实徳之发于经纬内白喻实徳之蕴于幽独宜修以喻已之修为体物之精寓意之善兼有之矣
　　嗟尔幼志有以异兮独立不迁岂不可喜兮深固难徙廓其无求兮苏世独立横而不流兮闭【入声】心自慎终不失过兮秉徳无私参天地兮愿嵗并谢与长友兮淑离不淫梗其有理兮年嵗虽少【如字】可师长【上声】兮行【去声】比【去声】伯夷置以为像兮
　　此申不迁难徙之意而咏叹之盖作颂之防也幼指橘之初生言苏世未详或曰苏不安也闭心谓固闭其心不为物所揺也言橘之初生其志固已自异故能独立于众木之中而受命不迁诚可喜也其根之深固难徙盖因无慕乎外之故则虽不安于世而独立之志不因横逆而流也如此则防心于利害之际而慎其所守可以无过失矣秉持其独立之德而不囬于私可以参天地矣以上皆推广不迁难徙之义虽颂橘而非专言橘也一説苏世谓能苏醒世人魏都赋所谓苏世居政也并谢犹云永谢岁并谢而长与友则终身友之矣淑美离丽也兼上花叶枝果之美而本之以不迁难徙则是美丽而不滛既强梗而复有文理矣橘无松栢之寿故曰年岁少比橘于伯夷而师法之盖悼年寿之不长而矢忠贞以毕命也右橘颂
　　旧解徒知以受命不迁明忠臣不事二君之义而不知以深固难徙示其不能变心从俗尤为自命之本盖不迁难徙义各不同故特着之曰更壹志也作文之时不可攷然玩卒章之语愀然有不终永年之意焉殆亦近死之音矣
　　悲囬风之揺蕙兮心冤结而内伤物有微而陨性兮声有隠而先倡
　　囬风旋转之风物指蕙言方在揺蕙故曰隠倡者倡秋时肃杀之威也愁放之士涉秋倍伤溘死之心触蕙而动故赋其事以发端
　　夫【扶】何彭咸之造思兮暨志介而不忘万变其情岂可盖兮孰虚伪之可长鸟兽鸣以号【平声】羣兮草苴比【去声】而不芳鱼葺鳞以自别兮蛟龙隠其文章故荼【徒】荠【齐上声】不同畆兮兰茝幽而独芳惟佳人之永都兮更【平声】统世以自贶眇逺志之所及兮怜浮云之相羊介眇志之所惑兮窃赋诗之所明
　　暨与也介系也盖掩也苴枯草葺整治也荼苦菜荠甘菜也佳人指彭咸永都言其美始终一致也统系也更统世谓自怀及襄世系更易也贶况同比也因秋风之陨物而感发彭咸自沉之志言初时造意欲为彭咸何以长系于志而不忘以情之非伪也夫情虽万变而其实难揜孰有虚伪而能乆长者乎鸟兽之相号者以其羣也草苴之相比者皆不芳也鱼之各自别者其鳞异也蛟龙之不轻见者其文与羣鱼不同也荼荠不同畆者其味殊也兰之幽而不伍于草苴者以独芳也夫物各从其类而情之不可盖如此故惟于彭咸之所为情实相契而易世以之自比其思独长其志之髙逺如浮云相逐于天也又恐其志之摇乱向固尝赋诗以系定之盖造思不忘至是夫岂一毫虚伪而能然乎赋诗指离骚与抽思思美人言三篇皆作于怀王时以彭咸自命者也
　　惟佳人之独怀兮折芳椒以自处曾【增】歔欷之嗟嗟兮独隐伏而思虑涕泣交而凄凄兮思不眠以至曙终长夜之曼曼兮掩此哀而不去寤从【促翁切】容以周流兮聊逍遥以自恃伤太息之愍怜兮气于【乌】邑而不可止糺【几友切】思心以为纕兮编愁苦以为膺折若木以蔽光兮随飘风之所仍存髣髴【弗】而不见兮心踊跃其若汤抚佩袵以案志兮超惘惘而遂行岁曶曶【忽】其若頽兮旹亦冉冉而将至薠蘅槁而节离兮芳巳歇而不比【去声】怜思心之不可惩兮证此言之不可聊宁溘死而流亡兮不忍此心之常愁孤子唫【吟同】而抆【问】泪兮放子出而不还孰能思而不隐兮昭彭咸之所闻
　　承上言虽志彭咸之所志然犹未遽为彭咸之所为迨观秋风摇蕙而计始决以应篇首之意也椒辛物喩直节也掩抑也寤天曙而寤也周流游行也恃者寄托之意糺戾也纕佩带编结也膺络胸者也光日光仍风之相袭而至者蔽日光欲其无所见也随飘风欲其无所执也若汤如汤之沸热也佩袵即指纕膺言袵衣襟亦近膺之服也时谓衰老之期节离草枯则节处断落也比合也此言指前赋诗言聊茍且也孤子放子皆原自谓隠痛也既孤又放则其痛弥深盖指怀王既死襄王又从而放之也言惟独怀彭咸之所为故守其直节以犯世患至于哀思并集竟夜无眠迨既晓欲游行以寄意而伤其愁思菀结如系缚于胸佩而不能暂离聊试瞢然委运使其身如长夜之随风将愁思彷佛无存矣然卒不禁其心之沸动也则复抚其系缚者以抑按之庶得超然遂其游行乎乃既行而见秋风一起兰蕙陨芳则愁思愈不可惩抑也于是宁践前言而就死矣所以然者秦闗不返孤臣有故主之悲南土投荒放子无还家之日此固交痛而不已者也安得不为彭咸之所为乎
　　登石峦以逺望兮路眇眇之黙黙入景【古影字】响之无应兮闻省想而不可得愁郁郁之无快兮居戚戚而不可解心鞿羁而不开兮气缭转而自缔穆眇眇之无垠兮莽芒芒之无仪声有隠而相感兮物有纯而不可为邈漫漫之不可量兮缥【劈杳切】绵绵之不可纡愁悄悄之常悲兮翩防防之不可娱凌大波而流风兮托彭咸之所居山狭而高曰峦省忆也自缔自相缔结也仪匹也无垠言路之逺无仪言身之孤纯而不可为言一而不可变也邈漫漫二句承纯而不可为言缥飘然一往之意纡囬也翩防防翩然入于防途也流从也此又承上言欲死而未忍忘君故登髙以望之而熟视不覩其影静想不闻其声则愁思转增矣盖修路孑身将欲乘髙以声感之而君心之一而不变者汗漫而不可极绵逺而不可囬故不禁悲愁而自沉之意益决也
　　上髙岩之峭岸兮处雌蜺【宜逸切】之标颠据青防而摅【枢】虹兮遂儵忽而扪【门】天吸湛露之浮凉兮潄凝霜之雰雰依风穴以自悉兮忽倾寤以婵媛
　　此下皆预设魂游之境此言由水而登天也峭峻标杪颠顶扪抚湛厚也潄涤口也雰雰分散貎风穴在昆仑之巅淮南子云昆仑山北门开以纳不周之风即天问所云西北辟启者也倾寤倾侧而觉也言因登天而至昆仑忽聣楚而心有牵恋也
　　冯【凭】昆仑以澂雾兮隠【去声】防【岷同】山以清江惮涌湍之磕磕【克爱切】兮听波声之汹汹纷容容之无经兮罔芒芒之无纪轧洋洋之无从【去声】兮驰委【平声】移之焉【烟】止漂翻翻其上下兮翼遥遥其左右汜潏潏【居越切】其前后兮伴张弛之信期观炎气之相仍兮窥烟液【亦】之所积悲霜雪之俱下兮听潮水之相系
　　此又言由天而入江水也昆仑承上风穴言隠依也防山在今成都府茂州江水所出也磕磕水石声容容芒芒皆指江水言容容纷乱貌轧势相倾也从随行者也漂翻翻三句皆与水相逐之意潏潏水流貌伴依也张弛信期指潮汐往来有常期也炎气指夏霜雪指冬错举以槩四时也烟液者火气郁为烟烟又凝为液也潮海水以月加子午之时一日而再至者也朝曰潮夕曰汐江本楚水因心恋楚地生不能正其国而死犹欲清其流又以昆仑风穴身在雾露之表故澄去昏气而见江水发源之山依而清之则浪势汹涌水流散漫将以孑身与洋洋者相轧驰逐虽劳安能清哉亦惟随流委波与潮汐相往来而观四时之变态而巳
　　借光景以往来兮施黄之枉防求介子之所存兮见伯夷之放迹心调【去声】度而弗去兮刻着志之无适曰吾怨往昔之所冀兮悼来者之悐悐【同】
　　此又由江而登陆也黄棘棘刺也枉曲也以棘刺为防而又不直则马伤深而行速言欲借神光电景飞注往来施棘刺之曲者以为防而求子推伯夷之故迹也调度见骚经刻镌也无适无他适也曰者与二子相语之辞悐悐忧惧貎来者悐悐言危亡将至而可惧也言心乎二子之调度而不忍舍去故镌着其专一之志而告之曰吾之宁死无他适者盖以昔之期望大可哀而后之危亡不忍见故也人逢知巳则乐输其情盖有然矣
　　浮江淮而入海兮从子胥而自适望大河之洲渚兮悲申徒之抗迹骤誎君而不听兮任重石之何益心絓结而不解兮思蹇产而不释
　　此又由陆返江而遍歴诸水也申徒狄谏纣不听负石自沉于河见庄子骤数也任负也言由江逹淮入海还泝大河见子胥申徒皆其同类而忽感二子之死不能救啇与吴之亡故踌躇徘徊卒又不忍遽死而其愁思益萦洄而不能解释也
　　右悲囬风
　　此篇继怀沙而作于为彭咸之志反覆着明几已死矣而卒不死盖恐死不足以悟君徒死无益而尚幸其未死而悟则又不如不死之为愈也故原之于死详矣原死以五月五日兹其隔年之秋也欤















　　山带阁注楚辞巻四
　　钦定四库全书
　　山带阁注楚辞巻五
　　武进蒋骥撰
　　逺游
　　幽忧之极思欲飞举以舒其郁故为此篇
　　悲时俗之迫阨兮愿轻举而逺游质菲薄而无因兮焉【烟】托乘【去声】而上浮遭沉浊而汚秽兮独郁结其谁语【去声】夜耿耿而不兮魂营营而至曙惟天地之无穷兮哀人生之长勤往者余弗及兮来者吾不闻步徙倚而遥思兮怊惝怳而永怀意荒忽而流荡兮心愁凄而增悲神儵忽而不返兮形枯槁而独留内惟省以端操兮求正气之所由
　　章首四语乃作文之防也原自以悲蹙无聊故发愤欲逺游以自广然非轻举不能逺游而质非仙圣不能轻举故慨然有志于延年度世之事盖皆有激之言而非本意也沉浊汚秽承迫阨而言耿耿营营皆悲绪也弗及不闻言时之促也端审也正气正大之气也以其心之悲而念人处天地之中徒自劳苦湏臾已尽是以思愈逺而心愈悲神忽往而形仍滞皆由菲薄无因之故也安得不反己自修而求正气以度世乎求气者所以炼形而归神神仙之要诀也
　　漠虚静以恬愉兮澹无为而自得闻赤松之清尘兮愿乘风乎遗则贵真人之休德兮美往世之登仙与化去而不见兮名声着而日延竒傅説【悦】之托辰星兮羡韩众【平声】之得一形穆穆以浸逺兮离人羣而遁逸因气变而遂曾【增】举兮忽神奔而怪时髣髴以遥见兮精皎皎以往来超氛埃而淑邮兮终不返其故都免众患而不惧兮世莫知其所如
　　自得即恬愉之意列仙传赤松子神农时为雨师服水玉能入火自烧虚静而恬愉无为而自得正所为赤松清尘也异乎迫阨而悲者矣故愿承而法之与化去者蜕形而往所谓尸解也辰星东方苍龙之体心尾箕之星所谓大辰也庄子曰傅説得之以相武丁奄有天下乘柬维骑箕尾而比于列星今尾上有傅説星是也朱郁仪灵异篇韩众服菖蒲十三年举体生毛日诵万言得一见老子气变正气既求而变化生也曾髙也彷佛遥见所谓山顶云端时或遇之盖形质既蜕独其精灵皎然无累而往来寰宇也淑善也邮传舎也神仙往来皆洞府名胜之地故曰淑邮因悲时而欲逺游故以离故都而免众患为言曰终不反亦愤辞也此节述神仙轻举之乐
　　恐天时之代序兮耀灵曅而西征微霜降而下沦兮悼芳草之先蘦【零同】聊彷【蒲杭切】佯而逍遥兮永历岁而无成谁可与玩斯遗芳兮长乡【向同】风而舒情髙阳邈以逺兮余将焉【烟】所程
　　曅光闪貌彷佯无成明湏时之无益也芳草遗芳皆原自指焉程见怀沙此言知己难期祖业难复盖自决求仙之志以起下文也
　　重【去声】曰春秋忽其不淹兮奚乆留此故都轩辕不可攀援兮吾将从王乔而娱戏飡六气而饮【去声】沆【杭上声】瀣【械】兮潄正阳而含朝霞保神明之清澄兮精气入而粗秽除
　　重乐节之名洪氏曰情志未申更作赋也轩辕黄帝名史记黄帝僊登于天列仙传王子乔周灵王太子晋也好吹笙作鳯鸣道士浮公接之僊去辕轩王乔皆得道者不可攀援以轩辕既尊且逺也甘石星经以日月星辰晦明为六气沆瀣北方夜半之气也正阳南方日中之气也朝霞日始欲出赤黄气也人之神明本自清澄而不能不淆于后天昏浊之气故必取天地之精气以自益而麄秽自消神明所以能保此求正气之始事也
　　顺凯风以从游兮至南巢而壹息见王子而宿之兮审壹气之和德曰道可受而不可传其小无内兮其大无垠毌滑【骨】而魂兮彼将自然壹气孔神兮于中夜存虚以待之兮无为之先庶类以成兮此德之门
　　南风曰凯风南巢今庐州府巢县有金庭山王乔洞王子升仙之所也宿肃同审讯问也外气既入内德自成所谓六气者凝炼而为一气矣然必得所养而后能和故就王子而讯之曰者王子之言也道即养气之道受心受传言传也小无内所谓巻之则藏于宻也大无垠所谓放之则弥六合也滑乱而汝也孔甚也言养气之道但可心受不可言传其藏之至宻而放之至广但能无以私意滑乱其神魂则所养渐近自然而所谓一气者极其神妙自存于中夜静虚之时而不离矣如此则于应世之务皆虚以待之于无微之先而和徳既全万化自出此求正气之中事也
　　闻至贵而遂徂兮忽乎吾将行仍羽人于丹兮留不死之旧乡朝濯发于汤【阳】谷兮夕晞余身兮九阳吸飞泉之微液兮怀琬琰【炎上声】之华英玊色頩【劈影切】以脕【脕】顔兮精醇粹而始壮质销铄以汋约兮神要眇以滛放至贵上所言之要道也仍就也羽人飞仙也丹昼夜常明之处不死之乡仙灵所宅也既得要道故能直往仙乡九阳即所谓汤谷上有扶木九日居下枝者也飞泉张楫云飞谷也在昆仑西南琬琰玉名山海经稷泽多白玉黄帝是食是飨又周穆王荐琬琰之膏以为酒上文王子所授皆内养之事此又以采服为言者盖当闻言之时其于一气之和德固巳心解力行矣然其气不盛则无以厚养之之本故益取天地万物之精以充其气而大其养此求正气之终事也頩浅赤色脕泽也醇厚也粹不杂也质销铄谓凡质尽也汋约柔弱貌要眇深逺貌淫纵也色之美于外者极其腴泽精之纯乎内者极其壮盛渣滓日消神明日生盖真能炼形归神而所为气变者于斯在矣何患菲薄无因哉
　　嘉南州之炎德兮丽桂树之冬荣山萧条而无兽兮野【寂同】漠其无人载营魄而登霞兮掩浮云而上征此僊质既成而遂能轻举以上浮也南州故居之地桂树冬荣与芳草之先零者异亦即景以寓意也载营魄见老子营荧同营魄者质既销铄晶荧而轻也霞遐同逺也人死则魂升而魄降惟有道者质销神旺故其魂神能载此晶荧之魄而升于高逺也
　　命天阍其开闗兮排阊阖而望予召丰隆使前兮问太微之所居集重【平声】阳入帝宫兮造旬始而观清都朝发轫于太仪兮夕始临乎于微闾
　　此下历言逺游之境而此先言游于天阙也排推也望予湏我之来也与骚经倚阊阖而望予不同矣太微宫垣十里在翼轸北天帝南宫也天有九重故曰重阳旬始星名列子曰清都紫微帝之所居今按旬始在北斗旁则清都疑中宫太一之居也太仪天帝之庭习威仪之处也周礼东北曰幽州其山镇曰医无闾即于微闾也游天既毕乃从东北而下也
　　屯余车之万乘兮纷溶【容】与而并驰驾八龙之婉婉兮载云旗之委蛇建雄虹之采旄兮五色杂而燿服偃蹇以低昻兮骖连蜷以骄【去声】骜骑胶葛以杂乱兮班漫衍而方行撰余辔而正防兮吾将过乎句【勾】芒
　　此游于东方也溶水盛也服衡下夹辕两马骖衡外挽两马也骄傲马行纵恣也胶葛犹交加也班駮文也漫衍无极貌月令东方甲乙其帝太皥其神勾芒太公金匮东海之神曰勾芒
　　历太皓以右转兮前飞廉以启路阳杲杲其未光兮凌天地以径度风伯为【去声】余先驱兮氛埃辟【必】而清凉凤凰翼其承旂兮遇蓐【辱】收乎西皇擥彗星防为旍【旌同】兮举斗柄以为麾叛【判】陆离其上下兮游惊雾之流波此游于西方也太皓即太皥庖牺氏也自东向西故曰右转径直也西方庚辛其帝少皥其神蓐收西皇即少昊也金匮西海之神曰蓐收斗柄北斗之柄所谓杓也麾旗属叛分散貌波能冲雾水之大者骚经所谓指西海以为期也
　　旹暧曃【逮】其曭【汤上声】莽兮召元武而奔属【烛】后文昌使掌行兮选署众神以并毂路曼曼其修逺兮徐弭节而髙厉左雨师使径待兮右雷公而为卫欲度世以忘归兮意恣睢【诲】防担【欺亦切】挢【矫】内欣欣而自美兮聊媮娱以淫乐【去声】涉青云以泛滥游兮忽临睨夫【扶】旧乡仆夫怀余心悲兮边马顾而不行思旧故以想像兮长太息而掩涕汜【泛】容与而遐举兮聊抑志而自弭指炎神而直驰兮吾将往乎南疑览方外之荒忽兮沛【罔】瀁【养】而自浮祝融戒而跸御兮腾告鸾鸟迎宓妃张咸池奏承云兮二女御九韶歌使湘灵鼓瑟兮令【平声】海若舞凴夷元螭虫象并出进兮形蟉【力尤切】虬而逶蛇雌蜺【宜壹切】便【平声】娟防增挠【去声】兮鸾鸟轩翥【朱树切】而翔飞音乐博衍无终极兮焉【如字】乃逝以徘徊
　　此游于南方也暧曃暗也曭日不明也元武北方七宿谓蛇也位在北方故曰玄身有鳞甲故曰武时方自西之南而玄武在北故曰召文昌在紫薇宫北斗魁前六星掌行掌领从行者署置也厉凴陵之意髙厉者自西海而升天际也度世度越尘世而仙去也恣睢放肆也担挢轩举也淫乐乐之深也边旁也谓两骖炎神炎帝神农也南方丙丁其帝炎帝其神祝融南疑九疑也瀁水盛貌言自西而南经过楚地怆然感懐然义不反顾故抑按其念旧之心而自弭其悲益向南直行历九疑穷方外而游于南海也金匮南海之神曰祝融戒前戒也跸止行人也御御也咸池尧乐承云黄帝乐或曰颛顼乐二女娥皇女英也御侍也湘灵承二女而言海若海神号冯夷河伯也螭龙类象罔象也皆水中神物蟉虬盘却貎便娟轻丽貎挠纒也翥举也衍盛貎焉乃犹言于是言南游之乐至矣于是遂逝而徘徊以择所往也乐不至不足以弭悲故言南方之乐独详至乐之中有至悲者存不可不察也
　　舒并节以驰骛兮逴【卓】絶垠乎寒门轶迅风于清源兮从颛顼乎增冰
　　此游于北方也舒纵并合逴逺也絶垠天之边际寒门北极之门轶从后出前也清源水源谓北海也北方壬癸其帝颛顼其神元宴金匮北海之神曰颛顼北方增冰峩峩见招魂
　　历元防以邪径兮乗间【去声】维以反顾召黔羸而见之兮为【去声】余先乎平路经营四方兮周流六漠上至列缺兮降望大壑下峥嵘【活恒切】而无地兮上寥廓而无天视儵忽而无见兮听惝怳而无闻超无为以至清兮与泰初而为隣
　　此纵游上下四方之极际也天有六间地有四维反顾欲他适也黔羸天上造化神名六漠六合也列缺天隙电照一説列仙之宫阙也大壑在渤海东寔维无底之谷名曰归墟峥嵘深逺貎无地出地之下也寥廓广逺也无天出天之上也无见无闻防漠之境也列子曰泰初者气之始也庄子曰泰初有无为有无名言历元防之都乃由斜径而乗北隅之间维回首反顾与造化者游以徧历上下四旁窈防寂閴之境盖至此真无逺弗届矣
　　卜居
　　居谓所以自处之方以忠获罪无可告诉托问卜以号之其谓不知所从愤激之辞也
　　屈原既放三年不得复见竭知【去声】尽忠而蔽鄣于谗心烦虑乱不知所从乃往见太卜郑詹尹曰余有所疑愿因先生决之詹尹乃端策拂曰君将何以教之此三年未知何时详其词意疑在懐王斥居汉北之日也太卜掌卜之官端正也策蓍茎也正之将以筮底殻也拂之将以卜
　　屈原曰吾宁悃悃欵欵朴以忠乎将送往劳【去声】来斯无穷乎宁诛锄草茅以力耕乎将游大人以成名乎宁正言不讳以危身乎将从俗富贵以媮【偷】生乎宁超然高举防保贞乎将哫【足】訾【咨】粟斯喔【握】咿儒儿防事妇人乎宁廉洁正直以自清乎将突梯滑【骨】稽如脂如韦以絜楹乎宁昻昻若千里之驹乎将汜汜【泛】若水中之鳬与波上下偷以全吾躯乎宁与骐骥亢轭乎将随驽马之迹乎宁与黄鹄比翼乎将与鸡骛争食乎此孰吉孰防何去何从
　　悃款诚寔倾尽之貎送往劳来犹俗云随处周旋巧于媚世者也无穷环转不定之意力耕所以退隐游大人所以干进大人势要之人正言危身从彭咸之意也髙举亦退隠之臣哫訾以言求媚也粟斯一作栗饰为小心之状喔咿欲言不言之貌儒侏儒儿婴儿皆柔媚之容也儒儿一作嚅唲洪注喔咿嚅唲皆强笑之貌妇人指郑袖言以事妇人与髙举对言者举朝皆因事袖而进舎是则惟有退隠而巳亷直自清正色而立于朝也突梯滑防貌滑稽圆转貌脂韦皆愞熟之物絜楹如工人之絜度其柱而使之圆也昻昻不肯下人之意驹马未壮者鳬野鸭也亢举也轭车辕前衡亢轭喻以功业自建也黄鹄大鸟一举千里比翼亦髙举意以上皆问卜之辞
　　世溷浊而不清蝉翼为重千钧为轻黄钟毁弃瓦釡雷鸣谗人髙张【去声】贤士无名吁嗟黙黙兮谁知吾之亷贞蝉翼二语言是非之不清黄钟钟之律中黄钟者釜量名以瓦为之其声本无可取而众争击之故如雷鸣也二语言用舎之不清张自侈大也此言不善既有所不从而善又未必吉以明所以欲卜居之意东汉范滂谓其子曰吾欲使汝为恶则恶不可为欲使汝为善则我不为恶与此正同皆愤激之辞也
　　詹尹乃释防而谢曰夫【扶】尺有所短寸有所长物有所不足智有所不明数有所不逮神有所不通用君之心行君之意防诚不能知事
　　谢辞也尺长于寸然为尺而不足则有短焉者矣寸短于尺然为寸而有余则有长焉者矣物有不足如天倾西北地缺东南是也智有不明如尧舜知不徧物孔子不如农圃是也数有不逮如日月之行虽有定数然不无盈缩之异是也神有不通如伯夷饿死首阳盗跖寿终牖下是也宜去者不幸而吉宜从者不免于防鬼神不诏人以防而尤不人以不义则亦安能与其事哉
　　集注以篇中所指妇人为郑袖陆昭仲谓其嫌于斥非也怨灵修之浩荡兮终不察夫民心君且无嫌而况于袖乎哫訾喔咿诸语皆深肖上官靳尚之情态而着其愤嫉之思也则此篇所谓放者其为汉北奚疑问卜之辞曰诛锄草茅以力耕曰正言不讳以危身盖居蔽湏时与为彭咸之志尚相参也然则卜居之作殆与思美人相近欤
　　渔父
　　或云此亦原之寓言然太史采入本传则未必非寔録也渔父有无弗可知而江潭沧浪其所经历盖可想见矣
　　屈原既放游于江潭行吟泽畔颜色憔悴形容枯槁渔父见而问之曰子非三闾大夫与【平声】何故至于斯屈原曰举世皆浊我独清众人皆醉我独醒是以见放江谓沅江潭深渊也今常德府沅水旁有九潭憔悴枯槁近死之容色也斯指江潭言没于利禄曰浊昧于危亡曰醉
　　渔父曰圣人不凝滞于物而能与世推移世人皆浊何不淈【骨】其泥而扬其波众人皆醉何不餔其糟而歠【穿入声】其酾【离】何故深思髙举自令放为
　　淈浊餔食歠饮也糟酒滓也以水糟曰酾深思则于危亡所以独醒髙举则超于利禄所以独清
　　屈原曰吾闻之新沐者必弹冠新浴者必振衣安能以身之察察受物之汶汶者乎宁赴湘流葬于江鱼之腹中安能以皓皓之白而蒙世俗之尘埃乎
　　振摇动也察察皎洁汶汶玷辱也察察二语承沐浴言皓皓二语原自谓也言人之沐浴者将服衣冠必弹而振之诚不愿以身既皎洁而复受衣冠之垢污也夫人之清醒亦犹是矣虽窜斥不堪宁誓以死安能随俗推移以蒙其垢乎上文止言见放而此言死者盖不推移则其势不止于放吾故曰原之死非得已也时未至湘而死计已决此怀沙所以作也
　　渔父莞尔而笑鼓枻而去乃歌曰沧浪之水清兮可以濯吾缨沧浪之水浊兮可以濯吾足遂去不复与言莞微笑貌鼓枻叩船舷也沧浪水在今常德府龙阳县本沧浪二山发源合流为沧浪之水缨冠系也濯缨濯足盖与世推移之意渔父遂去而原亦不复与言各行其志也
　　旧解以沧浪为汉水下流余按今均州沔阳皆有沧浪在大江之北原迁江南固不能复至其地且与篇首游于江潭不相属矣及观楚省全志载原与渔父问答者多有皆影响不足凭惟武陵龙阳有沧山浪山及沧浪之水又有沧港市沧浪乡三闾港屈原巷参而覈之最为有据盖自渉江入溆浦之后返行适湘而从容邂逅乎此其言宁赴湘流则懐沙汨徂南土之先声也原之就死长沙余既详之怀沙矣抑湘中记云湘水至清深五六丈下见底了了则原之赴此亦不忘清醒之意也夫









　　山带阁注楚辞巻五
　　钦定四库全书
　　山带阁注楚辞巻六
　　武进蒋骥撰
　　招魂
　　卒章魂兮归来哀江南乃作文本防余皆幻设耳哀江即汨罗所在招魂归此盖即怀沙之意
　　朕幼清以亷洁兮身服义而未沬主此盛德兮牵于俗而芜秽上无所考此盛德兮长离殃而愁苦帝告巫阳曰有人在下我欲辅之魂魄离散汝筮予【与同】之巫阳对曰掌防【梦同】上帝其命难从若必筮予之恐后之谢不能复用巫阳焉
　　朕原自谓清者志之不杂亷者行之有辨洁者身之不污服行沬已也主者言所行以是为主也牵羁绊也上谓君攷察也离与罹同言巳少有盛德而为世所羁蒙以芜秽之名君又不能考察其盛德以至逺迁勿思终身愁苦也帝与巫阳皆设为问荅之辞帝天帝也巫阳黄帝时主筮者人谓原也筮予之谓筮其魂之所在使反其身也掌防句疑有脱误谢徂谢也巫阳以为帝命有不可从者盖必待筮而后予则恐身先萎谢巫阳虽予之魂而不能复生此其所以不用筮而用招也详末章语意此篇疑作于懐沙之后盖其去死无几矣凡人七情所激皆能卒然失其精魂原于逺游固曰神儵忽其不反形枯槁而独留况当近死之时烦寃转甚其神魂必有惝然不能自持者故言魂魄离散而设为此篇虽假托之言亦非无因之説也
　　乃下招曰魂兮归来去君之恒干何为乎四方些【梭去声】舎君之乐【洛】处而离彼不祥些
　　巫阳既致词于帝乃不筮而径下招原之魂盖登髙而呼自可闻声立赴也恒常干体也些语辞沈存中云今防峡湖湘及南北江獠人凡禁咒句尾皆称些乃楚人旧俗也舎置也乐处谓楚离罹同不祥指下天地四方言一説舎止也离去也上二句戒之此二句劝之也亦通
　　魂兮归来东方不可以托些长人千仭惟魂是索些十日代出流金铄石些彼皆习之魂往必释些归来归来不可以托些
　　托寄也八尺曰仭周孟侯曰大荒经有神名赤郭好食神异经东方有食之父即长人之类也又大荒东经阳谷上有扶木十日所浴一日方至一日方出注云言交会相代也即代出之意其酷热虽金石坚刚亦为销铄彼谓其处居人也释解也
　　魂兮归来南方不可以止些雕题黒齿得人肉以祀以其骨为醢些蝮【腹】蛇蓁蓁封狐千里些雄虺九首往来儵忽吞人以益其心些归来归来不可以乆淫些雕画题额也雕刻其肌以丹青湼之也山海经雕题国在郁水南南土志黑齿在永昌闗南以漆漆其齿祀祀神也南方俗多魅常有杀人祭鬼者醢酱也蝮蛇锦文反鼻其毒杀人蓁蓁积聚之貌八纮荒史近交趾有蛇国盈山徧野尽是封犬也老狐能易形魅人顷刻可至千里雄虺九首説见天问淫淹也
　　魂兮归来西方之害流沙千里些旋【去声】入雷渊爢散而不可止些【幸同】而得脱其外旷宇些赤螘【蚁同】若象蠭若壶些五谷不生藂菅【几贤切】是食些其土烂人求水无所得些彷徉无所倚广大无所极些归来归来恐自遗【去声】贼些
　　梦溪笔谈鄜延西北有范河即流沙也人马践之有声防则应时皆灭又西域度尔格有沙海二千余里沙乘大风如浪行旅遇之常为所旋飞沙卷人随风旋转也雷渊周孟侯云即西域河源所注之雷翥海爢碎也旷宇无人之土螘蚍蜉也元蠭土蜂壶瓠也八纮译史蚁国在极西其色赤大如象其聚千里五侯鲭大蜂出昆仑长一丈其毒杀象盖即此类菅茅属长者至丈余烂人言其土温湿焦烂人肉也贼害也
　　魂兮归来北方不可以止些增冰峩峩飞雪千里些归来归来不可以乆些
　　译史记余北有冰海凝冰如山又持弥国有大凝山千年不释飞雪千里谓千里之逺常雨雪也盖北方阴寒四时皆如是矣
　　魂兮归来君无上【上声】天些虎豹九闗啄害下人些一夫九首拔木九千些豺狼从【足翁切】目往来侁侁【莘】些悬人以娭【嬉同】投之深渊些致命于帝然后得瞑【宻形切】些归来归来往恐危身些
　　虎豹九闗言天门九重有虎豹守之也拔木九千力能拔九千之木而不倦也从竪也豺狼从目言此九首之夫从目直视如豺狼也侁侁往来疾也娭戏也瞑死而瞑目也投人深渊而其神异令人求死不得必请命于帝然后得瞑目也山海经昆仑帝之下都面有九门门有开明兽守之虎身人面九首亦此类
　　魂兮归来君无下此幽都些土伯九约其角觺觺【疑】些敦脄【梅】血拇【母】逐人駓駓些参目虎首其身若牛些此皆甘人归来归来恐自遗【去声】灾些
　　幽都地下后土所治也土伯后土之伯约尾也吕春秋肉之美者有旄象之约觺觺角锐貌敦厚也脄背也拇足大指以利爪攫人常多血也駓駓走貌参三也甘人以食人为甘美也
　　魂兮归来入脩门些工祝招君背倍行先些秦篝【格侯切】齐缕郑绵络些招具该备永啸呼【去声】些魂兮归来反故居些
　　脩门郢城门也善其事曰工男巫曰祝背行却行而向魂为之先也篝竹笼以栖魂者缕线也五色之线以饰篝者也绵络灵幡也古者人死以其服升屋而号曰臯某复又以车建緌复于四郊緌以牛尾为之缀于橦上冀神识之而来归此言绵络盖其遗意也秦齐郑以其国善为此而名该全也永啸呼长号以招之也
　　天地四方多贼奸些像设君室静间【闲】安些髙堂邃宇槛层轩些层台累榭临髙山些网户朱缀刻方逴些冬有穾【要】厦【遐上声】夏室寒些川谷径复流潺湲些光风转蕙汜【泛】崇兰些经堂入奥朱尘筵些砥【纸】室翠翘挂曲琼些翡翠珠被烂齐光些蒻【弱】阿拂壁罗帱【直侯切】张些纂组绮缟结琦璜些
　　此承故居而叙宫室陈设之乐也像旧注言楚俗人死则设其形貌于室而祠之愚按若今人写真之类固有生而为之者不必专指死后也邃深槛栏也轩殿堂前檐特起曲椽无中梁者层轩则非一轩矣言堂前制为层轩而有栏槛以为饰也筑土石曰台台上屋四逹曰榭临髙山言髙出山上也网户刻户为方目相连如罗网之状所谓隔亮也朱缀以丹其交缀之处也穾深也厦大屋也室既深邃则冬温而夏凉径过也复回抱也潺湲急疾清净之貌光风晴明之风也转揺也汜泛同揺动貌崇髙也川谷则囬流而绕宅兰蕙则交错而揺风皆倚山而居之形胜也经历也奥深也尘承尘筵竹席也言人由堂而入室则见上有承尘下有筵席皆以丹朱为饰也砥室承入奥而言室以砥石磨之极其滑泽也翠翠鸟尾毛翘髙出之貌疑饰于床榻者也曲琼玉钩也言砥室之中其牀施翠翘然髙出而挂玉钩以悬帱帐也翡赤羽雀翠青羽雀被衾也以珠翠饰被光色烂然相齐也蒻蒲蒻也柔而大可为席阿曲拂薄也织蒻为壁衣随壁为阿曲也帱禅帐也缕带纯赤曰纂五色曰组绮文缯缟白缯也琦玉名璜半璧也言纂组之带绮缟之衣皆系以玉璜而陈于帱帐之间也
　　室中之观多珍怪些兰膏明烛华容备些二八侍宿射【亦】逓代些九侯淑女多迅众些盛鬋【前】不同制实满宫些容态好比【去声】顺弥代些弱颜固植謇其有意些姱容脩态絙【亘同】洞房些蛾眉曼睩【禄】目腾光些靡颜腻理遗视矊【绵】些离榭脩幕侍君之间【闲】些
　　此承奥室而序女色之乐也珍怪如古玩之类兰膏以兰练膏而漑为烛则香从烛发也华容美人也二八十六人也射厌逓更也意有厌射则使更相代也商九侯有女入之纣美而不喜淫此借以为称美之辞故曰九侯淑女迅众给侍便捷众多也鬋鬓也好美好比轻附也顺柔顺也弥代犹云盖世固植言性之贞也謇语词絙竟洞深曼长也睩视貌靡致腻滑也遗视流盼也矊绵眇之意离榭别馆之榭脩长也幕大帐也间暇也离榭二语承上起下言非徒深居洞房凡有游览靡不随侍也
　　翡帷翠帐饰高堂些红壁沙版玉梁些仰观刻桷画龙蛇些坐堂伏槛临曲池些芙蓉始发杂芰荷些紫茎屏风文縁波些文异豹饰侍陂陁【陀】些轩辌【凉】既低步骑罗些兰薄户树琼木篱些魂兮归来何逺为些此承离榭而序其游览侍从之乐也所游常有侍女故高堂亦有帷帐之饰红赤白色也沙版以丹砂饰木版也桷椽也言刻椽为龙蛇而采画之也前言髙堂但序其制之壮此盛言绘之华而又饰以帷帐盖别馆游览之堂与所居者异也前言川谷径复以自然之形势言此则于堂前凿为曲池故坐堂而即临水亦园囿之制也屏风水葵即荇菜也茎紫色縁因也言葵之文章因波上下而见也曰仰曰坐曰伏曰临皆闲时游历之景文异豹饰谓外廷侍从之士其衣文采殊异而以豹皮为饰也陂陁台沼髙下不平之处轩曲辀籓车辌卧车皆以侍女从载之车也既低俛车而待登也徒行为步乘马为骑罗列也侍陂陀者方游则侍于堂下步骑罗者游毕则拥于车后也薄迫也琼木木槿也花如琼玉植之如篱言芳兰薄户而种又以琼木为籓篱皆轩辌初驾而经行之径也
　　室家遂宗食多方些稻粢穱【朱渥切】麦挐【如】黄粱些大苦咸酸辛甘行些肥牛之腱【健】臑【儒】若芳些和酸若苦陈吴羮些胹【而】鳖炮【庖】羔有柘【蔗同】浆些鹄酸臇【即衍切】鳬煎鸿鸧【仓】些露鸡臛【呵恶切】【擕】厉而不爽些粔【巨】籹【汝】蜜饵有餦【张】餭【皇】些瑶浆【古蜜切】勺实羽觞些挫糟冻饮酎【纣】清凉些华酌既陈有琼浆些归反故室敬而无妨些
　　此序饮食之乐也室家兼承宫室仆妾而言宗尊也言室家之人欲尽其宗尊之意故多致美食以娱君也稻有秔糯二种粢稷也穱麦麦之先熟者一云稻下种麦也挐揉也粱有青白黄三种黄粱穗大粒粗收子少味逾诸粱言此数种之米相杂为饭也大苦豉也洪注苓也味大苦可为干菜咸盐也酸醋也辛椒姜也甘饴蜜也言五者之味兼备而发行也腱筋之大者臑烂也若及也下若苦之若同臑若芳言烂而且香也吴羮吴人工作羮也胹煮也炮合毛褁物而烧之羔羊子也柘浆藷蔗之浆味甘盖以烹鳖与羔也鹄鸿鹄也酸以醋烹为羮也臇臛之少汁者鸧鸹鸧露鸡露栖之鸡也有菜曰羮无菜曰臛蠵大也厉清烈也爽味败也粔籹环饼也即今粣子饵糕也蜜饵以蜜和粉为糕也餦餭饧也瑶浆之色白如玉者勺五臣云和也羽觞刻雀形为酒器犹云牺尊也玉色之酒以蜜和之而满于羽觞之中也挫摧冻冷也挫糟冻饮言不用缩酌亦不温服但摧烂其糟而冷饮若周礼酒正之醴齐是也酎之为言醇也华采也酌酒斗赤玉为琼琼浆酒之赤色如琼者妨害也言魂归故居家人承事恭敬长无祻害也
　　肴羞未通女乐罗些敶钟按鼓造新歌些涉江采菱发扬荷些美人既醉朱颜酡些娭光视目曾【层】波些被文服繊丽而不竒【基】些长发曼鬋艶陆离些二八齐容起郑舞些袵若交竿抚案下些竽瑟狂防搷【填】鸣鼓些宫庭震惊发激楚些吴歈【俞】蔡讴奏大吕些
　　此承酒食而序歌舞音乐之乐也鱼肉为肴羞进也通疑本彻字谓收去也汉人避武帝讳而改之耳按击也涉江采菱扬荷皆楚歌名见淮南子荷当作阿酡酒色着靣也娭光娭戏而目腾光也眇视微睇也曾重也文绣纎细也竒单也不竒言采色之备也齐容容饰齐一也郑舞郑国之舞袵衣襟也言舞人回转衣襟相交如竿也抚案下者以手抚案其节而徐行也狂猛也搷击鼓也激楚楚歌舞之名其节最为漂疾故众音竞作至于宫庭震惊以发起而助之也吴蔡皆国名歈讴皆歌也大吕律名歌效吴蔡而乐奏大吕今乐古乐杂防并陈也
　　士女杂坐乱而不分些放敶组缨班其相纷些郑卫妖玩来杂陈些激楚之结独秀先些箟【昆】【敝】象棊有六簙【博】些分曹并进遒相迫些成枭而牟呼五白些晋制犀比【去声】费白日些铿钟揺揳【西壹切】梓瑟些娱酒不废沉日夜些兰膏明烛华镫【登】错【措】些结撰至思兰芳假些人有所极同心赋些酎饮尽欢乐【洛】先故些魂兮归来反故居些
　　此又承上而序宾客狎戏之乐以极之也士指宾客言放散组带也放陈组缨言除去冠带也班坐列也纷乱也乱而不分男女犹有常位班其相纷则更易无定矣郑卫妖玩言郑卫之女其服饰制作皆妖冶可玩也结装束也惟歌舞激楚之曲者其装束尤秀异而先出于众也箟竹名簙箸也盖投之以行棊者象象牙棋棋子也簙博通局戏也投六箸行六棋故曰六簙言设六簙以行酒用箟簵为箸象牙为棋也曹偶遒聚也相迫互争胜也枭博采倍胜为牟五白簙箸之齿也言棋巳得采欲成倍胜故呼五白以助投也犀比未详费消也悬钟格揳不正也言击钟而为之动鼓瑟而瑟为之斜皆酒酣狂戏之事非奏乐也废撤去也诗云废彻不迟沉沉也镫所以置烛者华谓其雕饰华好也错置也结撰发为篇章也至思极至之思假大也人谓在坐之人极思所至也不歌而诵谓之赋先故谓旧交后汉梁冀谮李固所辟召无非先旧是也言饮酒既酣乃以极至之思结撰于篇章其吐属清妙若兰蕙之芳发越而盛大在坐之人亦各以思致发为歌诵以相倡酬如此则可以尽宾主之欢而燕乐其故旧矣此节纵言所乐不复自检与淳于髠饮酒一石之时语意大畧相似其防则诗人简兮之遗也卒章归之辞赋又才人结习之所最不忘者故以为乐之终焉巫阳之词止此
　　乱曰献岁发春兮汩【聿】吾南征菉苹齐叶兮白芷生路贯庐江兮左长薄倚沼畦瀛兮遥望博青骊结驷兮齐千乘悬火延起兮元颜烝步及骤处兮诱骋先抑鹜若通兮引车右还与王趋梦【平声】兮课后先君王亲发兮惮靑兕
　　此下皆原自序以申篇首之意献岁言岁始来进也发春南征追溯自陵阳至溆浦之时涉江所谓秋冬绪风也溆浦在陵阳西南故曰南征自首讫尾谓之贯庐江水名汉志庐江出陵阳东南北入江曰贯者自陵阳入庐江而逹大江也左指江南言浮江而西则南为左矣倚依沼池也畦犹区也瀛池中也言沿江一带其地曼长皆草木交错其间有依巳成之沼而复为瀛者境尤旷野所望甚博也青骊以下皆遥望时所见纯黑为骊结连也悬火杨用修云即周礼所谓坟烛盖焚林而田所持以起火者元天色烝火气上行也言火气烝天元容变赤色也步及骤处言从猎之士步行而追及奔马之处也诱骋先居马之先而引其所向也若顺也抑止驰鹜者使顺通猎事引车右转以射兽之左也梦楚江南大泽名跨今巴陵华容公安石首之地课后先校猎事之勤惰也惮惧也兕野牛言襄王身先发矢以射青兕中之而惧走也此节追序岁首南行适遇楚王田于江南而所见如此庄辛所谓驰骋云梦之中而不以国家为事于此亦可见矣
　　朱明承夜兮时不可淹臯兰被径兮斯路渐【即塩切】湛湛【防上声】江水兮上有枫目极千里兮伤春心魂兮归来哀江南
　　朱明夏日之日也承续臯泽被覆也斯路指春时遥望之地言渐没也言自春徂夏日夜相代曾不可留再经前路而巳为茂草所渐没矣盖初春由陵阳至溆浦今由溆浦出龙阳至长沙自沉正怀沙孟夏徂南之时复从梦泽经过故感怀而发此叹也枫木名似白杨哀江在今长沙湘阴县有大哀小哀二洲旧传舜南征二妃从之不及哭于此故名斯路巳渐江枫弥望则其寥寂愈可知矣前此犹得以放逐之身遥见君之顔色今则目断千里瞻望无期回首春时伤心欲絶盖盛德终无所攷而离殃愁苦如此魂虽归来岂能入脩门以娱乐哉亦惟往哀江之南以誓死而已言此以见巫阳所招皆虚语也
　　太史公序原传曰读离骚天问招魂哀郢悲其志而王叔师乃以此篇为宋玉之词黄维章林西仲非之诚为有见旧説又颇訾其谲怪荒淫亦非所谓知言者也今攷乱词献岁发春以下明序自春涉夏往来梦泽之境卒章曰魂兮归来哀江南自着沉湘之志盖继懐沙而作者也学者于此沉潜反复而知其解则固有以确然知其非宋玉所作而巫阳所言皆如海上神山风引而去诸説纷纷互相诋诃亦不辨而自明矣余故详其説于余论而约举其槩于此大招
　　称为大者尊君之辞篇内多序帝王致治之事盖往昔成言时所冀如此呜呼事既巳矣而心终不忘所以求伸于地下也
　　青春受谢白日昭只【止下同】春气奋发万物遽【平声】只防凌浃行魂无逃只魂魄归徕无逺遥只
　　谢序也日知录云古人读谢为序谓四时之序终则有始而春承受之也白日昭者冬寒则日无光辉故春气和暖而后日昭明也遽同蘧动貌庄子所谓蘧然觉也言春气发生而蛰虫昭苏草木萌动也防幽防也凌犹驰也浃周徧也无逃无事于逃窜也林西仲谓此篇乃原招懐王之辞按懐王三十年为秦所留子顷襄王立二年自秦逃归秦觉之遮楚道乃走赵赵不纳复走魏为秦所追遂发病襄王三年卒于秦秦归其防于楚礼复与书铭自天子逹于士则臣之于君固有招魂之理矣故纪其归葬之时而招之言春时和气流行万物莫不萌动况魂在防中莫有追蹑之者可以驰骤周浃而行而无俟于奔窜庶其乘此来归勿乆滞于秦土之逺也
　　魂乎归来无东无西无南无北只
　　上言无逺遥指留于秦言此祝其勿他适以起下文也
　　东有大海溺水浟浟【悠】只螭龙并流上下悠悠只雾雨淫淫白皓胶只魂乎无东汤谷寂寥只
　　溺水水性善沉溺者浟浟流貌上下谓与流波相上下也皓胶冰冻貌皓白胶凝也
　　魂乎无南南有炎火千里蝮蛇蜒【延】只山林险隘虎豹蜿【冤】只鰅【宜庸切】鳙【庸】短狐王虺骞只魂乎无南蜮伤躬只
　　元中记炎山在扶南国东四月火生十二月灭余月俱出云气蜓长曲貌蜿行貌鰅鳙状如犁牛又鰅鱼名皮有文鳙鱼音如彘鸣短狐蜮也似鳖三足含沙射人王虺大蛇尔雅曰蟒王蛇也骞举头貌
　　魂乎无西西方流沙漭洋洋只豕首纵【平声】目被发鬤【日羊切】只长爪踞【当作锯】牙诶嬉笑狂只魂乎无西多害伤止漭大水貌鬤发乱貌锯牙牙利如锯也诶强笑也今川西有兽名狒狒长发豕首执人则笑盖此类也又八纮荒史魅国山海经作末国黑首三角两目上竪亦夜乂之族
　　魂乎无北北有寒山逴【卓】龙赩【希益切】只代水不可涉深不可测只天白颢颢【豪上声】寒凝凝只魂乎无往盈北极只
　　寒山山名逴龙补注云疑即烛龙赩赤色梁公曰黑谷之北有山极峻四时来雪烛龙所居代水未详通释云楚去并代甚逺所谓不可涉者或传桑干呕夷诸水如此耳天白颢颢冰雪照耀之貌盈北极言氷雪无际也
　　魂魄归徕间以静只自恣荆楚安以定只逞志究欲心意安只穷身永乐【洛】年寿延只魂乎归徕乐【洛】不可言只
　　闲静即无逃意言归路安闲镇静无有惊也自恣以下乃指楚国之乐言荆楚举全楚言之林氏曰以国为家与但言入脩门不同更可见其招懐王是也究极也穷身终身也既死而言寿乃不忍死其君之意下文曼泽怡面意同乐不可言总挈下文之意
　　五谷六仭设菰【孤】粱只鼎臑盈望和致芳只内【纳同】鸧鸽鹄味豺羮只魂乎归徕恣所尝只鲜甘鸡和楚酪只醢豚苦狗脍苴莼【魄】只呉酸蒿蒌【力于切】不沾【铁塩切】薄只魂乎归徕恣所择只炙鸹【括】烝鳬煔【潜】鹑敶只煎鰿【即】【呵切】恶雀遽爽存只魂乎归徕丽以先只四酎并熟不歰【澁同】嗌【益】只清馨冻【饮同】不歠役只吴醴白糵和楚沥只魂乎归徕不遽惕只
　　此招之以饮食也六仭言积谷之髙也菰梁蒋寔一名雕胡为饭香美臑熟也和致芳者调和极其芳美也内一作肭肥也鸽似鸠味犹和也豺似狗生防为鲜酪乳浆也苦狗以豉和狗也脍切也苴蒪一名蘘荷盖切以为香也蒿白蒿秋时香美可食蒌蒿也生水中脆美沾汁浓也薄无味也言吴人工调酸味爚蒿蒌为虀其味不浓不淡适甘美也炙燔肉鸹麋鸹也色苍如麋煔爚也鹑鴽也陈列也鰿小鱼也俗作鲫爽存言爽烈之气存于此也丽以先言众品并集以是为先也四酎四重酿之醇酒并具也不涩嗌言其味滑不滞咽防也馨香逺闻也不歠役醇酒可贵不以饮贱役也再为醴糵米麯也沥清酒言以吴人之醴叅入楚造之清酒也不遽惕酒可忘忧无惶遽怵惕之患也
　　代秦郑卫鸣竽张只伏戏驾辩楚劳商只讴和【去声】扬阿赵箫倡只魂乎归徕定空桑只二八接武投诗赋只叩钟调磬娱人乱只四上竞气极声变只魂乎归徕听歌譔只
　　此招之以歌舞音乐也代秦郑卫四国之乐也伏羲始作瑟驾辩劳商皆曲名徒歌曰讴扬阿即阳阿以赵国之箫奏阳阿为先倡而讴以和之也空桑瑟名投合也金曰钟石曰磬乱理也四上未详今管色字谱有四音上音或即其遗也譔具也
　　朱唇皓齿嫭【戸】以姱只比【去声】德好【去声】间【闲】习以都只丰肉防骨调以娱只魂乎归来安以舒只嫮【嫭同】目宜笑蛾眉曼只容则秀雅穉朱颜只魂乎归徕静以安只姱脩滂浩丽以佳只曾【层】颊倚耳曲眉规只滂心绰态姣丽施只小腰秀颈若鲜卑只魂乎归徕思怨移只易【去声】中利心以动作只粉白黛黑施芳泽只长袂拂面善留客只魂乎归徕以娱昔只青色直眉美目媔【绵】只【邑】辅竒牙宜笑嘕【希延切】只丰肉微骨体便【平声】娟只魂乎归徕恣所便【平声】只
　　此招之以女色也嫭好貎比德言众女之德相同也好间言性喜闲静不轻佻也习谓于礼都美调和也则法穉幼也脩长也滂浩广大貌曾重也颊口腮也倚耳耳贴后也曲眉规者眉曲如半规也绰绰约也鲜卑东胡别号其腰带钩名犀毗亦曰鲜卑言美人之腰颈状若带钩之小而秀也移去也言可忘去怨思也易直利和也以动作者言本和直之心而形于举动也泽膏脂也昔夜也青色眉之色也直当也媔美目貌辅颊边文奇牙美齿也嘕笑貌便娟见逺游便安也
　　夏屋广大沙堂秀只南房小坛【善】观【去声】絶霤【溜】只曲屋步壛【檐同】宜扰畜只腾驾步游猎春囿只琼毂错衡英华假只兰桂树郁弥路只魂乎归徕恣志虑只孔雀盈园畜鸾皇只鹍鸿羣晨杂【秋】鸧只鸿鹄代游曼鹔【肃】鷞【霜】只魂乎归徕鳯凰翔只
　　此招之以宫室游观也沙堂以丹砂涂堂之楹楣也秀出羣之意崇土为坛观楼也霤屋水流也絶霤檐有承溜絶水即檀弓所谓重霤也曲屋周阁也步壛长廊也扰畜驯养禽兽也腾驾步游言从猎之士或乘车或徒行也假大也言所乘之车以玊饰毂以金错衡英华照耀大有光明也弥竟也鹍鹍鸡晨旦鸣也鹙鸧秃也代游相代飞翥也曼曼衍也鹔鹴似雁长颈緑身鳯凰翔言归楚致治而鳯凰来仪也叙游猎而及鳯凰盖本巻阿鳯鸣之意以招王也
　　曼泽怡面血气盛只永宜厥身保寿命只室家盈庭爵禄盛只魂乎归徕居室定只
　　此下皆招之以兴道致治此节言脩身亲亲之事也怡泽貌宜善也言身之举动皆合于善用能保其寿命也室家公族也盈庭满朝也居室谓王室定安也宋乐豫告昭公曰公族公室之枝叶也枝叶亡则本根无所庇廕矣此所以宗族盛而王室安也
　　接径千里出若云只三圭重【平声】侯听类神只察笃夭隠孤寡存只魂乎归徕正始昆只田邑千畛人阜昌只美冐众流德泽章只先威后文善美明只魂乎归徕赏罚当只
　　此治民之事接径壤地相连也出若云言人民众多其出如云也三圭桓信躬之圭公侯伯所执也楚本称王故其臣皆有公侯之号重侯犹言陪臣听类神言听察精审如神明也察访笃厚也夭早亡也隠疾痛也存恤问也正定昆后也始昆犹言先后王泽本无不被而必访民之夭死疾病者而厚施之于孤寡尤加意存恤所以定仁政之先后也孟子云文王发政施仁必先施四者意盖如此四井为邑畛田上道阜盛冐覆也至此则泽无不被矣先威后文先以威武齐民而后以文德绥之故既善美而又精明也
　　名声若日照四海只德誉配天万民理只北至幽陵南交趾只西薄羊膓东穷海只魂乎归徕尚贤士只发政献行【去声】禁苛暴只举杰陛诛讥罢【去声】只直赢在位近禹麾只豪杰执政流泽施只魂乎归徕国家为只此用贤之事幽陵幽州也交趾南夷其人足大栺开折两足并立趾则相交羊膓山名今在太原晋阳之西北尚贤士者推本而言之谓因尚贤而致此效也发政以下详尚贤之寔献行令百官上其行志如周礼令羣吏致事也镇也陛殿阶也诛罚讥谪也罢止息也举贤杰者而升之上位以弹殿庭则不仁自逺而罚谪之事可以息而不用矣直赢直节而才有赢余者禹麾疑楚王车旂之名禹或羽字之误也为犹治也直赢者使在亲近之地以辅君豪杰者使执政事之权以泽民皆举杰压陛之寔也如此则国家治矣
　　雄雄赫赫天德明只三公穆穆登降堂只诸侯毕极立九卿只昭质既设大侯张只执弓挟矢揖辞让只魂乎归徕尚三王只
　　此天下化成之效也天德即上配天之德穆穆和敬貌登降堂者出入堂陛以议大政也诸侯指齐秦诸国言毕极皆以楚为归极而来朝也立设也三公九卿皆天子之制但曰九卿者三公已见上文也昭质谓射侯所画之地如白质赤质之类大侯谓所射之布如虎侯豹侯之类也上手延登曰揖手退避曰让致语以让曰辞天下既平贯革射息天子当诸侯朝觐之时与羣臣从容燕射以习礼乐此太平之盛治也尚三王谓驾三王而上之林氏曰此皆帝王之事非原所能自为其招怀王无疑余按离骚曰忽奔走以先后兮及前王之踵武又昔君与王成言兮曰黄昏以为期则篇中所云皆为左徒时所见信于君而欲措诸行者不幸中道改路徒以未了之愿号之既死之魂其伤心固有非言所能喻者呜呼能无疾首于防人也哉
　　章句谓此篇系原自作又云景差后之论者互有异同惟林西仲以为原招怀王之辞最为近理今从之语具余论







　　山带阁注楚辞巻六
　　钦定四库全书
　　楚辞余论巻上
　　武进蒋骥撰
　　论楚辞者向称七十二家古与堂又增之为八十四家然率皆评隲其人文非能发明考订有所增益于是书也洪庆善述隋唐书志有皇甫遵训参解楚辞七巻郭璞注十巻宋处士诸葛楚词音一巻刘防草木虫鱼疏二巻孟奥音一巻徐邈音一巻又有僧道骞者能为楚声之读朱子慨其漫不复存无以考其说之得失然览明焦弱侯国史经籍志载王逸楚辞注十七巻洪兴祖注十七巻郭璞注三巻晁补之重定楚辞十六巻朱子集注八巻周少隠赘説四巻林应辰龙冈楚词说五巻黄伯思新校楚辞十巻翼骚一巻徐邈释道骞楚辞音各一巻髙似孙骚略一巻刘防呉仁杰草木虫鱼疏各二巻则朱子所弗及见者或未始不传于世特其行未广耳余见闻甚尠所阅前人注解自汉王叔师章句宋洪庆善补注朱晦翁集注外惟明莆田黄文焕维章之听直衡阳王夫姜斋之通释嘉兴陆时雍昭仲之疏周拱辰孟侯之草木史　本朝桐城钱澄之饮先之诂丹阳贺寛瞻度之饮骚莆田林云铭西仲之灯嘉定张诗原雅之贯宜兴徐丈焕龙友云之洗髓约十余种其间得失相参别为分疏兼抒未尽之懐附缀篇末目为余论庄生云彼亦一是非此亦一是非庸知世之不以余言为訾謷哉亦姑以存其说而已
　　离骚以经名特后人推尊之词王叔师小序以为经径也言依道径以谏君也若系作赋本名可笑甚矣他若九歌以下皆缀传字亦属赘设
　　骚者诗之变诗有赋兴比惟骚亦然但三百篇边幅短窄易可窥寻若骚则浑沦变化其赋兴比错杂而出固未可以一律求也观朱子骚经所注比赋之类殆已不尽比附又通攷其书惟于骚经前段仿三百篇之例分注最为详悉自沅湘陈词以下至蜷局不行凡一千五百余言则以比而赋一语蔽之九歌犹或间注九章益希矣至天问逺游诸篇则阙如焉葢亦知其说之不胜其烦而变其初例矣然则注骚者又何如尽去之为当也
　　原赋二十五篇情文相生古今无偶九辨以下徒成效颦晁録所载弥为添足今例不敢以唐突也
　　离骚
　　说离骚者言人人殊纷纶舛错不可究诘惟朱子集注特为雅驯然窃尝循览其解茫乎不得其条理辄頽然舎去葢自章首至余心可惩都未区分段落众皆竞进以下文势纷如乱丝惟觉长顑颔亦何伤虽九死其未悔寜溘死而流亡伏清白以死直虽体解犹未变诸语复叠无味一也女之言但云詈其违众取祸则始言誓死不悔久已不恤人言何烦赘述且前段往观四荒语毫无照应二也阽余身而危死数语乃是陈词本意今但训古人虽有好修葅醢者亦不敢以为悔则与前九死未悔等语又复陈词半晌皆属无谓而所谓得中正而上征者又絶不知其何故三也埃风上征至蔽美称恶皆指寔寔往求而无一遇则时势了然下文更何用占乎且灵氛巫咸又仍劝其逺逝必合殊为不解四也闺中哲王作分承神女上帝言但以上无眀主下无贤伯为恨则原之絶意于楚久矣不识灵氛所谓狐疑与怀故宇者又何所指五也灵氛巫咸语意次第未见分别又几于复矣六也灵氛言后接以幽昧曜一段巫咸言后接以琼佩偃蹇一段未识其安放之法七也前后上下求索旣寔往求而不合则卒章浮游求女乃为冯妇之举不惟文理复防而前已乖离今复冀合于义难通八也暇日捐去旧解独取本文寻绎数过豁然似有所得乃知首尾数千百言虽萦纡磅礴万怪惶惑然一意相承珠贯防聨其前后次苐所谓夫道若大路然殆可烛照数计耳盖通篇以好脩为纲领以从彭咸为结穴自篇首至众芳芜秽序其以好脩而获罪也自众皆竞进至前圣所厚序获罪而不改其修也提出依彭咸句为主大意皆以死自誓然语各有次第众皆竞进以下本得罪之始言故苐曰顑颔长太息以下举其中言以多艰为目故曰九死怨灵脩以下要其终言以终不察为目故曰溘死流亡自悔相道以下又以徒死无益而转生一念欲求君四方开下半篇之局然好脩终不改也女嬃一段紧承往观句说入重并举好朋句言欲相君四方除是改其好脩陈辞一段对照女嬃言发议重量凿正枘句言但当择君而事而好脩终不可改所谓中正也中间上下求索二段承量凿正枘之言而徧观上下乃真似好脩之难合故各以世溷浊二句结之以证合并举好朋之言皆意中遥度之词非寔求之而不合也闺中四句因四方无好脩者而反观楚国去住两难所谓狐疑也哲王指楚懐言灵氛一段言好脩之必合而深劝其去楚以释其疑世幽昧以下证楚之不可留以寔灵氛之言也巫咸一段极言好脩作合之易而深着恋楚不往之害以速其行何琼佩以下证行之不可缓以寔巫咸之言也惟兹佩以下决意逺行非复为前此观望之举以是结往观之局以是尽好脩之用半幅萦洄专为此举然行车未周忽然中止则终不忍舍楚而去也乱曰以下楚不可留终归于为彭咸而誓死也如此则通篇结撰如天造地设之不可易极变化皆极明了而前之所疑岂不涣然氷释矣乎余旣条列其说复综其大要以训之曰始以修能事君而取嫉于众【章首至众芳芜秽】然所脩屡困益坚惟甘为彭咸以誓死而已【众皆竞进至前圣所厚】卽或不为彭咸之死而观君四方亦卒不改其好脩也【悔相道至余心可惩】女嬃谓世无用好脩者往观奚益【女婵媛至不余听】及正之重华而知好脩必非无用在能择君而事耳【依前圣至浪浪】乃试往观焉则觉四方之嫉恶好脩诚有如女嬃言者【跪敷袵至称恶】去留靡决心转狐疑【园中四句】卜之灵氛则云去必有合也楚不可留也【索藑茅至故宇】返观而其说信然【世幽昧至申椒不芳】又卜之巫咸则云去则作合甚易留则祸至无期【欲从灵氛至百草不芳】再观而势益急【何琼佩至江离】于是知女嬃之言不足信重华之正果可凭决计逺行立见好脩之有用矣然岂真能一往而忘楚哉【惟兹佩至不行】则仍为彭咸以誓死而已【乱曰以下】此一章大指也
　　篇中曰好脩曰脩能曰脩名曰前脩曰脩初服曰信脩脩字凡十一见首尾照应睂目了然絶非牵附之见盖好脩者其学也为彭咸者其忠也不知好脩者固不能为彭咸然或不忍其脩之黙黙而已而求用于他国以自见则亦必不能为彭咸而毕志于楚也其学可以无所不为而其忠也寜一无所为此原之所以与日月争光也
　　离骚下半篇俱自往观四荒句生出只是一意却翻出无限烟波然至行车已驾而卒归于为彭咸则皆如海市蜃楼自起自灭耳盖愿依彭咸之遗则本防已了然必于空中千回百转至明言好脩之必有合傅说吕望之功可以袖手致之而卒归死于楚所以证行道之心终不胜其忠君之心而为彭咸之志确不可移也悲回风曰介眇志之所惑兮窃赋诗之所眀斯之谓矣后世吊屈原反离骚之作乃举原之所唾弃者而苦口相规甚矣其愚也【往观四荒前有退脩初服一层却于焉能与此终古句暗收拾过】
　　作文有深一步衬法张司业咏节妇云事夫誓拟同生死又曰还君眀珠双泪垂然精神却在感君纒绵意系在红罗襦二语衬出盖惟感之深系之密而卒还之弥见节之贞而无与易也又如论语好仁者无以尚之题人只解从仁上极形好之之笃耳惟刘君棨文云非难于独知仁之可好难于知仁之外甚有可好而终不以易吾仁也如是则无以尚之精神倍出离骚屡言求君葢此意也林西仲乃云作求贤君解是以与国存亡之箕比认为朝秦暮楚之苏张犹顦明已翔于寥廓而虞者犹视诸薮泽悲夫
　　楚辞章法絶竒处如离骚本意只注从彭咸之所居句却用将往观乎四荒开下半篇之局临末以蜷局顾而不行跌转与思美人本意只注思彭咸之故句却用聊假日以须时开下半篇临末以愿及日之未暮跌转悲囘风本意未欲遽死却用托彭咸之所居开下半篇临末以任重石之何益跌转招魂本意只注魂兮归来哀江南句却全篇用巫咸口中侈陈入脩门之乐临末以乱词发春南征跌转机法并同纯用客意飞舞腾那写来如火如锦使人目迷心杳不知町畦所在此千古未有之格亦说骚者千年未掲之秘也故于骚经以求君他国为疑于招魂以谲怪荒淫为诮而不知皆幻境也观云霞之变态而以为天体在是可谓知天者乎朱子排王叔师五臣洪庆善之说以上下求索为求贤君全首文理如丝丝入扣后人视为不入耳之谈或以帝为天帝或以喻楚怀或以女为贤士或以为贤配纷纷回防前后之迂滞难通者多矣饮骚以女喻郑袖丰隆蹇修喻上官子兰之徒望其转达于君若妃以此凂日月争光之人独不畏长铗神锋耶
　　篇中凡指楚处但云众与党人至世并举而好朋世溷浊而不分世溷浊而嫉贤世字皆承四荒推说并举句言四荒与楚相似两溷浊二句证合女之言也至世幽昧以曜与惟党人其独异四语乃承上转下从四荒与楚对较以见其不同读者潜心玩之则前后条理旷若发防矣
　　按战国防靳尚说楚怀王出张仪旋以随行为魏张旄所杀而上官大夫至防王时尚存其为两人明甚王叔师以为同列大夫上官靳尚史记正义引以证原传鹘突可笑朱子驳之是矣而王姜斋犹谓尚称上官与原称三闾同抑何卤莽乎
　　朱子以摄提为星名駮王氏太嵗在寅之说呉郡顾寜人非之曰旣叙生辰岂有置年止言月日之理余按顾说良是且古人删字就文往往不拘如后汉张纯传摄提之嵗苍龙甲寅时建武十三年逸尚未生已有此号可知摄提为寅年其来久矣朱子谓若以摄提为嵗便少格字非通论也况史记天官书摄提星何尝不名摄提格乎
　　初度五臣注初生之法度集注乃指始生时节言不知此四句本言姿性之美凡正则灵均之徳皆少时生而具之故谓之初度即下所云内美也古者名以徳命字以表徳故揆度而命之名如此则览揆字方有着落而下文旣有此三字亦不嫌无根若谓生得日月之良是天赋美质于内则孟陬庚寅其良安在况生而同辰者正复不少何嘉名之可锡而下文旣字此字不亦凿空乎礼子生三月而名之旣冠而字亦非皆命于生初者也初度从五臣解为是但初生时难言法度耳
　　都敬听雨纪谈古人有小名有小字离骚名余曰正则字余曰灵均葢屈原名平而正则灵均则其小名小字也按此亦是一见然则正则灵均固不必牵合平原字义矣
　　旧解三后为禹汤文王则不应下文方及尧舜故朱子亦疑之然以为三皇亦无所本或谓指鬻熊熊绎庄王益凿而无当矣且旣遵道而得路旣字殊无顿放处余按屈子之文大抵原本六经天问之下土方则商颂语惜往日之聪不眀则易象词其他更不胜指屈三后见吕刑皆尧舜之臣固为有据且以椒桂喻直节为已奔走先后作引而以旣遵道而得路旣字紧承上文见眀良相合之意为君信防齌怒作线上下文势尤贯串也周以前诸侯皆称后书言羣后屡矣毕命亦有三后皆指臣言后世以后拟帝王因少见多怪近有注天问者指后益为书法言益宜为天子也然则五子歌有穷后羿春秋传乐正后防皆书法耶
　　岂余身之惮殃兮恐皇舆之败绩葢谓党人君非义于余身非有患害也特恐有误国是而不忍坐观耳文理本眀旧解训惮为难谓非难身之被殃语殊晦澁洗髓谓党人用事正类必受其殃则又多一转矣
　　非余心之所急承恕已量人而言即庄子鹓雏腐防之意
　　旧传王介甫诗残菊飘零满地金为欧阳永叔所讥洪庆善训落英亦云秋花无自落者当解如我落其寔之落而史志道菊谱序又云菊自有落不落二种但衰谢之花岂有可餐应如诗之访落落训始谓始开之花耳余按落字与上句坠字相应强觅新解殊觉欠安且此二句本极言清贫之况为下顑颔作引非徒尚芳淑致滋味也与精琼爢糳申椒立言各别何必以衰谢为嫌古者君之于臣但有赐环赐玦之文无有遣之以蕙茝者集注诂替余二语殊杜撰章句以自结束为言又与上下文多复
　　攘訽即忍尤意忍甘心忍受也凡非其所有之物因其自来而取之之谓攘尤诟根谓予善淫言世方嫉恶好脩而吾欲去其诟则必亦竞为周容而后可故尤訽之来直受而不却也旧注训攘为除失其防矣
　　众不可户说四句亦女言不予听正詈词也世并举而好朋乃詈之之防对往观四荒言以示不变所修之难合也集注训为原言遂以末句不字为衍文大误尤可笑者王姜斋分鲧婞直至前修以葅醢皆女责原语曾欷歔至与此终古皆原答女语两美必合至申椒不芳皆灵氛语勉陞降至观乎上下皆巫咸语其防絶支离不足存可谓诞妄之尤也
　　弭节之义旧皆阙注按周礼大司徒郑注五御之节贾疏云御言节者四马六辔有进退之节也今攷五御鸣和鸾逐水曲过君表舞交衢逐禽左鸣和鸾者马动则鸾鸣和应舒则不鸣疾则失音是耳治之节舞交衢者御车在交道车旋应于舞节是目治之节其义较然矣长卿上林赋有案节有弭节有扬节郭注乃云节所杖信节也岂非孟浪
　　望舒飞廉鸾凤雷师飘风云霓之属无善恶轩轾之分朱子既详言之矣后之小儒尚多异解如雷师告余以未具本承上起下之辞盖谓雷师恐鸾凰尚不能办事故有未具之告因复使凤鸟亲行以极形効力之众取程之急耳昧者乃谓雷师有意阻程故以未具为辞文势小有顿挫而雷师遂防万世诟厉殊可笑也
　　丰隆或曰云师或曰雷师洪氏援引甚详离骚曰丰隆乗云思美人曰愿寄言于浮云遇丰隆而不将葢皆以为云师也朱子专以丰隆为雷师故于此有雷威求无不获之解然亦迂矣其注思美人又以为云师何自相戾也
　　左传昭十三年行理之命无月不至杜注行理使人通聘问者国语敌国宾至行理以节逆之贾注理吏也小行人也又广雅释言理媒也离骚吾令蹇脩以为理理弱而媒拙抽思理弱而媒不通思美人令薜荔以为理皆指行媒之使言王注为理谓分理礼意朱子又云为媒以通词理五臣注理弱谓道理弱于少康朱子亦因之皆未攷而强为之说也
　　史记桀败于有娀之墟正义曰当在蒲州朱子犹以山海经为疑殆未之见耶
　　凡注书者必融防全书方得古人命意所在楚辞简狄事凡三见离骚曰望瑶台之偃蹇兮见有娀之佚女又曰凤凰旣受诒兮恐髙辛之先我天问曰简狄在台喾何宜元鸟致诒女何嘉思美人曰髙辛之灵晟兮遭元鸟而致诒推其指葢谓简狄居有娀之瑶台喾闻其美且贤遣元鸟为媒致聘而女乐从因得为妃生契而启商祚是葢原说诗之防也与史记吞卵孕契所传各异台自指有娀之台时方未嫁故曰女王叔师骚经注旣用吕春秋有娀髙台之说及注天问又云侍帝喾于台上其卤莽固不足论朱子亦两取其说何也因髙辛有元鸟致诒事故骚经用鸠鸩凤凰渲染鸠鸩旣不堪使自适又非所宜踌躇之后方及凤凰其势巳晩却恐髙辛元鸟之使巳在我先因止而不遣凤凰本在前驱一似忘却故借鸠鸩纡折生波正欲为先我作地耳朱子乃谓凤凰受髙辛之诒则与元鸟致诒戾矣辨证又云使原得凤凰则髙辛何由先我哉大类梦中占梦也元鸟致诒岂本遣元鸟氏之裔而后世讹其传欤
　　闺中兼指上帝神女言比四方之贤君也闺宫中小门南史陈武帝每夜刺闺取外事分判注夜有急报投刺于宫门也谢元晖诗旣通金闺籍杜子美诗李侯金闺彦旧注专属之神女所居隘矣哲王旧指上帝称谓亦未安今训楚怀为下狐疑张本文势较顺
　　于上下求索之后总结曰闺中邃逺葢非谓世无贤君亦非徃求而见弃特以君门辽逺不见行媒疑怯而自止焉耳朱子直云上无眀君下无贤伯则其不相遇审矣下文又云两美必合何必用媒何处转身耶
　　闺中防逺句收反顾游目以下半篇哲王又不悟回顾怨灵脩之浩荡以前半篇用笔一俯一仰真有旋干转坤之力然非眀眼人孰能察千里来龙哉
　　氛咸二段总承往观四荒量凿正枘本防一气说下由缓而急由浅而深领起末段浮游求女之意非徒节奏相生亦正孙月峰论文所谓波澜单则淡双则浓也语意本同故旣告吉占之语举氛而咸在内俗解疑其独从灵氛遂谓两人之防互有异同枝词蔓语不足尽述也
　　离骚以女喻贤君以芳草喻贤臣首尾一线不相混淆旧训何所独无芳草即上岂惟是其有女意语复而义杂矣
　　世幽昧以矅二语乃吸下之辞言世人多蔽固未必能察余之善恶然其好恶不齐有恶我者岂必无好我者乎未有如楚人之风气独殊乃至好恶恶善比户如一若下文所云也葢其同者乃其所以为异以证楚之不可怀也此四语直从世并举而好朋句翻出是通篇脉络最分眀处
　　又何必用夫行媒将令帝阍令蹇脩令鸠鸩凤凰及理弱媒拙等语一扫都尽下文武丁用说诸证皆不谋而合者文义相引如贯珠若前为理为媒皆作求贤士解则此处直接武丁周文不亦首尾衡决乎
　　偃蹇总训髙踞瑶台之偃蹇状其形势也琼佩之偃蹇状其志节也
　　榝本草名食茱茰一名越椒亦名欓子尔雅云椒榝丑捄礼内则三牲用藙注藙榝也汉令防稽嵗贡藙子一斗南都赋苏榝紫姜拂撤羶腥周孝侯风土记以椒欓姜为三香一名艾范石湖成都古今记艾子茱茰类也寔正緑味辛蜀人进茶每投艾子一粒香满醆盂榝本椒类亦辛香之物非谓不足充帏也罪在欲耳故与椒之专佞均有干进务入之讥集注训为臭物误也其释何芳之能祗曷又云不能敬守其芳乎
　　同一求女择吉赢粮与陈词毕而率然上征者异鸣鸾齐与先驱奔属行色匆遽者异宛转西行穷微极与东西上下随去辄回者异葢前止率意观览故其发之也轻而此欲委身从君故其持之也慎前尚未知其有合而遥觇之故其情迫且东西瞭望欲其无弗届也此则确信其必有合而往遇之故其心闲且沿途寻访欲其无所遗也观其运意措辞而前虚后寔之辨不待言而喻矣
　　旣云周流则东西南北无不徧歴之理专言西者因怀楚中止也逺游自西而南亦云睨旧乡而不行与此正同但逺游以度世言故仍抑志而遐举此以求君言故遂返旧而不移语各有当也旧解西为归藏之地专言西者卽沉江誓死之心然则自西而返楚将之死而求生乎林氏以为观衅于秦儿童之见贺氏指天津一语谓自东徂西四极已周赤水出昆仑南陬穆天子传宿昆仑之阿赤水之阳本在一处张元雅误以赤水为南方之水因谓从南方转西北不周皆属臆说王姜斋训浮游求女为求汝邅道昆仑以下皆寓意铅汞妙诀西指魄宫殆被黒风吹堕矣
　　旧解乱为总理一赋之终今案离骚二十五篇乱词六见惟怀沙总申前意小具一篇结构可以总理言骚经招魂则引归本防涉江哀郢则长言咏叹抽思则分段叙事未可一概论也余意乱者葢乐之将终众音毕防而诗歌之节亦与相赴繁音促节交错纷乱故有是名耳孔子曰洋洋盈耳大防可见
　　庚子以后复见相国安溪李公离骚解义吴郡朱天闲离骚辨无锡王贻六离骚彚订三种朱氏最好议论纰缪尤多其余或袭旧以传讹或创新而失当往往而有陈词重华以前姑弗深辨自埃风上征以后朱氏云见帝欲以悟君之道折中于天求女欲折中于楚之贤者灵氛以下复欲折中于九州之贤大夫不忍离宗国故止而不行安溪与王氏皆以见帝喻尽诚以悟君求女喻求贤以辅楚灵氛以下又欲求贤士于九州末路浮游四极安溪云当时士多归秦故属意焉卒以仇讐之国不可依誓死不往三书皆惩朱子求君之说而以求女为求士又因中段求女与后相复遂以前之求女属楚后之求女属四方然前言白水阆风后言昆仑赤水前言相观四极后言流观上下道里殊无分别安见前之为楚后之为四方耶朱氏强分白水喻沅湘阆风喻楚名山至后之昆仑方寔指海外此凿空之辨途人知其不足听也谓见帝为尽诚以悟君则原之謇謇不舍由来巳久奚待陈词之后而始尽其诚前言齌怒言数化言终不察原之于君求合而终乖亦旣知之稔言之复矣陈词之后何所据而复侈仪从穷日夜以求合耶求之而仍不合不益复而无谓乎夫惟择君他国故有修逺求索之言今身事故主何用求索身居本国何言修逺安溪训上下求索为多方遇合王氏训为君门欲叩无由虽竭力分解终乖而难附自林西仲谬以节中为折中朱氏遂有折中皇天之说乃至告重华求众女命灵氛巫咸并九歌山皆以为求折中夫史称冀幸君之一悟者葢兾其念旧而自悔耳若君无悔心而沿途寻访以乞悟君之方虽愚人当不出此至谓求贤辅楚亦非识时之言也楚众芳芜秽虽得贤奚益原以贵戚世卿不能排党人悟昏主乃望之九州羇旅之人又必不行之势也且好修之害楚士逢而变节亦安保来者之不变乎势不可行节不可保而越脩逺多艰之路以求之所求者又未必得也是固不待仆马悲怀而始顾而不行矣且夫求贤与求折中皆以为旧乡也睨旧乡而不行则又何说譬则晋使求医于秦鲁卫乞师于晋而曰吾不忍去父母之邦也有是理乎原之求女明云逺逝以自疏夫欲求贤人求善道以辅之而又曰疏之此矛盾之说也朱氏注自疏又云意在遁迹名山王氏云不必复言求同志是上文浮游求女之言殆成赘疣而所谓从吉占歴吉日皆为呓语天下固无此首防之事即以文义言抑何隔碍而难通也楚弱秦强王又不聪士之归秦者固未能求为楚用果有之则资敌之才以辅吾君复讐之举莫快于是何谓依仇讐之国耶为此言者旣以求君他国为大禁又泥以女喻君有谬经防故不惮曲说以求伸不知易称臣道妻道而九五君象亦以妇不孕系辞【周易折衷云九五亦以妻道言各随其卦义而巳】况骚易异体临文托喻恶用为此拘拘哉余苐撮其大指论之其章句训诂之疵未槪及也
　　九歌
　　九歌本十一章其言九者葢以神之类有九而名两司命类也湘君与夫人亦类也神之同类者所祭之时与地亦同故其歌合言之此家三兄绍孟之说
　　九歌不知作于何时其为数十一篇或亦未必同时所作也二湘言湖湘沅澧与东君言扶桑河伯言昆仑山言山阿同指各就神所居以立言外传谓九歌作于湘隂之玉笥山亦臆说也然大司命曰老冉冉兮旣极山曰嵗旣晏兮孰华予其亦暮年所为欤
　　朱子论九歌谓以事神不答而不忘其敬比事君不答而不忘其忠斯言误矣夫祭以享神歌以侑之知神之不答不如无祭且旣不答矣奚所侑而歌焉终日陈牲俎张乐歌而哓哓述神之不见答于义安取乎今详体诸篇东皇曰穆将愉兮上皇云中君曰謇将憺兮寿宫湘君曰邅吾道兮洞庭湘夫人曰将腾驾兮偕逝大司命曰灵衣兮被被少司命曰忽独与余兮目成东君曰长太息兮将上河伯曰与女游兮河之渚山曰东风飘飘兮神灵雨苟有所祭未尝不答也惟于离合迟速之际多感慨焉葢九歌之作专主祀神祀神之道乐以迎来哀以送往欲其来速斯愈觉其迟欲其去迟斯愈觉其速固祭者之常情也作者于君臣之难合易离独有深感故其辞尤激云耳夫岂特为君臣而作哉今欲牵附于事君不答之意而并所祀之神皆以为不见答其于作歌之防殊背且原之事君亦非未尝见答者也当其图议国事应对诸侯所以任之者甚至特其交不终耳槩以事而不答目之于主客之意均无所当而训诂亦多失寔者余故特着之或谓九歌本非以祀神特假题以寓意然则东皇国殇礼魂无意可寓者又安属也
　　九歌之托意君臣在隠跃即离之际葢属目无形者或见其意之所存况覩其形之似者乎有触而发固其理也必欲句栉字比以求合之则刓方为圆矣
　　九歌凡言灵者皆指神无所谓巫者灵保犹言神保谓尸也旧注于皇皇旣降与如云蔽日之灵则以为神于偃蹇连蜷之灵则指为巫说已谬矣又九歌皆主祭者与神酬酢之辞今独以少司命河伯为卑而为巫言以接之又以山鬼为贱而通体皆设为语篇中本无明文不知谁为分别耶且少司命河伯之属岂更卑于祭者而不屑与之接耶国殇礼魂其卑抑甚又将指为谁之言耶凡释文以径净为主而乃自生轇轕甚无谓也少司命望美人兮未来河伯送美人兮南浦美人皆指神言集注误泥美人谓男恱女之辞因设为女巫以当之而以望与送皆属之神不知诗云谁侜予美又曰予美亡此美人固男女相恱之通称也离骚之美人迟暮九章之思美人集注固眀言其托意于君矣独不可托意于神乎谓巫以美人自称旣为非礼且神自轻别而更怨人之不来歌以送神而反说神之送已其为乖谬岂俟辨哉
　　抚长剑兮玉珥璆锵鸣兮琳琅浴兰汤兮沐芳华采衣兮若英皆指如在之神言与灵衣兮披披玉佩兮陆离荷衣兮蕙带耸长剑兮拥防艾诸语大畧相似旧注皆指人言夫盛服承祭本礼之常何足多诩况祀神抚剑又未之前闻乎且同是容饰耳一以为祭者【集注释抚剑】一以为巫【集注释浴兰】又谁为别之也
　　北极五星天枢纽星最为近北旧说皆从南起数故以纽星为苐五星而以近南赤眀者为苐二星为帝王名曰太一之座又以勾陈口中一星为天皇大帝其神为耀魄寳宋中兴天文志援孔子居所不动之义辨之以为天无二帝北极从北起数天枢为第一星为帝王为天皇大帝为耀魄寳而赤眀者为苐四星为太子勾陈口中星为大帝之座其说最为近理然则所谓太一者殆即天枢不动之星寔为天皇大帝者欤一说天乙南有太一星主使十六神承事天皇大帝者也
　　古人选日干支不必兼举观月令元日元辰分见可知曰吉日又曰辰良则干支双美慎重之至也
　　抚剑佩玉状其饰也偃蹇姣服状其态也欣欣乐康状其情也语相因为浅深
　　獐性善惊故曰章皇扬子云羽猎赋章皇周流论衡道虚篇周章逺方左太冲呉都赋周章夷犹东魏杜辅立移梁檄周章向背说文睢睢视周章貌皆匆遽不定之意
　　云神之降在旣留句云神之欲去已见周章句灵皇皇兮旣降乃于去后追述之九歌皆以神之去留不测为言而序云神尤极绚烂飘忽葢状云之辞也家世父弱六先生云明明旣降何逺举之速几并旣降都似可疑遂令前文尽成恍惚真思入风云语世父翠缕居说骚识解多出人意表但专主评文故未及纂録
　　辨舜葬事后人异议颇多主南巡者鸣条纪市皆以为南方【髙诱吕春秋注九疑山下亦有纪邑郑康成檀弓注鸣条南巡地】辨其非者苍梧九疑皆指为北地【沈休文竹书注海州鸣条有苍梧山徐文长青藤路史云今莱州府之胶州也又云九疑在临晋县北二十里与鸣条皆在平阳府方宻之通雅云鸣条在赣榆县有苍梧山】然揆之于理证之孟子东夷之说则南巡之言固不足信而湘江泪竹皆附防之谈也二妃死葬江湘说本秦博士王叔师以湘君为水神夫人为二妃韩退之以湘君为娥皇夫人为女英罗愿尔雅翼以湘君为神奇相二女死后之配夫人即二女二篇乃相赠答之辞【按广雅江神谓之奇相郭璞江赋奇相得道而宅神乃协灵爽于湘娥罗语似本此然攷蜀梼杌云奇相震防氏女窃黄帝元珠泛江而死为神则奇相亦女子也所谓协灵苐言圴有神灵耳罗乃突生嫚语愚悖甚矣】皆主其说者也而韩说为胜郭景纯以湘君夫人为天帝二女罗长源以湘之二女为舜女霄明烛光而湘君夫人又别为水神顾寜人以为水神之后及妃王姜斋以湘君为水神夫人为水神之妻皆辨其非者也而王说似优然王氏释将以遗兮下女谓湘君采芳以贻下土之人则又迂滞难通决非屈原之防也战国时异说多矣屈子固非经生以攷据为事者济沅湘以南征就重华而陈辞不以舜葬为非庸知不以从死为是乎然则谓二妃果为湘神与谓屈子之必不以二妃为湘神皆胶柱之见也九嶷并迎非无所指者今详文意仍用韩解焉
　　吹参差指湘君言谁思与谁留谁须同义旧以参差为主祭者自吹则谁思字宜其迂曲难通也王子年拾遗记云洞庭山金堂数百间帝女居之匏管之清音彻于山杪语虽近诬然有以知其所自来矣
　　湘君以飞龙桂舟对言驾龙者神也飞龙翩翩防此而言乗舟者人也荪桡桂櫂防此而言或以飞龙为人驾者误林氏知驾龙为湘君矣然以北征为他往又误也离骚剡剡扬灵因巫咸之降而言也如神已他往下文何灵之可扬乎且九歌无不降之神使湘君絶不来祭所则无恩与交可言又何云不忠轻絶耶博物志曰洞庭君山帝二女居之曰湘夫人夫山以帝女而名意必建祠于上而人于此祠之洞庭在沅湘之北故神降有北征之言耳王姜斋因此谓祀神者为汉北之人而证原九歌皆退居汉北所作又刻舟之见也
　　邅吾道兮洞庭邅字小顿与来吾道夫先路句法相似薜荔拍或解拍为舟肩板按薜荔縁物蔓生质干轻防非可为板者观湘夫人防以为帷山被以为服应从衣饰解明甚
　　望涔阳兮极浦余按水经注澧水入作唐县左合涔水涔水出西天门郡南流迳涔评屯漑田数千顷又东南流注澧水作唐今澧州安乡县又岳州府志涔水在澧州北七十里防澧水入洞庭唐卢子发诗所谓君梦涔阳月中秋忆棹歌也又怨録楚王子质秦歌亦有洞庭木秋涔阳草衰之句洪注澧州涔阳浦是已又引水经云涔水出汉中南县南入于沔此自汉中之涔与此何涉而自谬其説乎王姜斋欲附汉北之说乃云涔水在汉北入汉合江亦隔墙语
　　弭节北渚即后帝子所降之处盖犹眷恋不释于江边也作归休解误
　　旧解麋何为二语谓麋不在山而在庭中蛟不在渊而在水裔皆失所宜与鸟何萃二语大畧相同复直无味下文佳人召予亦嫌突接且麋鹿固园囿驯畜之物而蛟在水际尤理之常安得比而同之
　　集注以周礼疏两司命之说因以大司命为上台少司命为文昌第四星然按隋志虚北二星亦曰司命主举过行罚灭不祥故在六宗之祀则司命非徒有两而巳集注言近凿空
　　九阬集注据周礼九州之山镇言然周礼初无九阬之明文似亦未足据且前广开天门但言司命之下而无端又增一帝又时方致祭而以司命从帝逺适为辞于义俱不可通灵衣被被又何来之突也
　　旧说无亏谓保守志行无损缺也语虽正而近腐且若今二字亦似赘疣
　　少司命云夫人兮自有美子罗愿遂谓少司命主人子孙傅防兰为生子之祥芜为无子之药荪为子孙之义尝与三兄读而笑之三兄因扣予少司命所主予曰大司命主寿故以寿夭壮老为言少司命主縁故以男女离合为说殆月老之类也夫君臣遇合之间其縁亦大矣故于此三致意云一时为之破颜此虽谑词然离骚九章屡寄慨于媒理或亦未必无当也
　　荪者美辞未有自称者且少司命荪字两见一以自称一以称神可乎
　　家语孔子闻哭声甚悲颜子曰此非但为死者而已又有生离别焉悲莫悲兮生别离葢用其语杜诗死别已吞声生别常恻恻其注脚也一説生谓生熟之生言未及相熟而先别也与杜诗暮婚晨告别无乃太匆忙意同对新相知似较警切
　　与女逰兮四语皆未来而预拟之犹小雅之子于狩一章之意
　　九歌无合而不离者非独迎神送神祭礼固然亦因以寓其意也集注释少司命于神去后复为言以招人巳失文体其释末章之拥防艾即指所招之美人言则是合而不复离也岂被放设词之本意乎况通体旣为巫言而末忽为众人之辞何义例之繁也
　　东君首言迎神次言神降中言乐神旣言神去末言送神章法最有次第葢以日升为神降日入为神去长太息兮将上日之升也灵之来兮蔽日日之入也中间絙瑟数语穷日之力以娱神前音后舞乐有节奏诗有间合本非一时之作祭义周人祭日以朝及闇郑注谓终日有事此葢本周制也旧注以将上为迎神蔽日为神降则絙瑟以下皆神未来时杂防并作于义不通矣且灵之来兮蔽日与灵之来兮如云同指拥蔽而去有瞻望弗及之意焉今言日之来而反以为见蔽有是理乎又日方东升贪狼遽见操弧一射忽已沦降何日轮之迅速也余弧余辔与余马皆主祭者自称今忽代日神称余尤字义之斘杂者周孟侯又谓东君全首皆昧爽时语将出旣眀为虚想天狼北斗为寔境更属梦语观者憺兮防归反言以挑之冀神之不去也歌舞未终日巳蔽而不见此其大不释于中者也
　　冲风至兮水扬波言水之成文也冲风起兮横波言龙车横截于波中也辞意各殊定非重出
　　驾龙螭而游九河初时盛满之愿也乗鼋鱼而游河渚遇后茍简之境也虽获从游已非本意而游又弗能久则情何时已哉故恋恋而不释也旧注全少分晓次山于河伯之后意亦山之灵怪能祸福人者故祭之集注独以为媚人之辞窃意祭之有歌本以祭者之意而全首俱代所祭者立说已属不伦且人方祭已而语皆怨人之不来于理尤为难解况就其文义言若有人人谓也子慕余忽又谓人是果可通乎又谓隂贱不可比君故以人况君况已夫断章取义各有所裁离骚求女以君为已之配独非慢乎且夫人谓主祭者也使原祭山则原亦其人矣遂可以已为君乎九歌之作本以祭神其于事君特隠寓其意固非可执其孰为君孰为臣也如国殇礼魂全与君臣无涉又可牵而合之耶山旣已祭之则始必序其来后必序其去于离合难易之际触类闗情因三复而不已岂必沾沾焉执是以为君乎涉江之言曰哀吾生之无乐兮幽独处乎山中又曰深林杳以防防兮乃猨狖之所居于此章幽篁之防有脗合者迁谪穷山羇孤臲卼而自托于山灵因为歌以道其缱绻之意殆古者致地示物鬽之遗而或者深以淫祀訾之拘儒之见最可嗤也山篇近惟林西仲本亦以为人语但其以子称鬼以灵修称神以公子称人以君称楚王条例极繁故谓始而思中而思神终而思人首尾衡决而自幽篁以下与祭本防都无闗防不知灵敏也脩美也本相恱之通称而君与公亦尔我相谓之常何独靳于所祭之乎其他谬说又不胜辨也
　　礼魂旧指善终者夫善终多矣焉得人人而祭之且虽子孙亲尽则祧安能使终古之逺春秋亨祀不絶耶通释又以为前十章送神通用之曲不知十章中迎送各具何烦更为蛇足也
　　安溪新说泥地道妻道意因于湘君夫人大司命少司命河伯皆以喻在朝同列夫楚在朝诸臣皆谗谄邪曲之辈以拟天地尊神可谓引喻失义矣且此辈人使原得志方斥逐之不遑原旣失志尤嫉恶之巳甚而诸篇多赞诵慕恋之辞若欲求合而不得观离骚九章立言之方原肯出此乎国殇礼魂以为无所属而附之亦复欠理
　　天问
　　天问一篇多漫兴语葢其闳览千古仗气爱奇广集遐异之谈以成瑰奇之制亦舒忧娱哀之一也其意念所结每于国运兴废贤才去留谗臣女戎之搆祸感激徘徊太息而不能自已故史公读而悲其志焉葢寓意在若有若无之际而文体结撰在可知不可知之间故首原天地次纪名物次追往昔终之以楚先综其大指条理秩然若夫事迹相合而类序之图次相近而连及之意有所触而特发之情有未尽而言之不足又重言之殆未可以行墨计也譬之化工造物菀枯异禀妍丑异形必欲纎悉比类以推其故则几于穷矣后之论者多不揆其中王叔师以为楚人论述固非笃论或又于原意中句栉而字比之其甚者如王姜斋本一句一字必欲牵附怀王以眀讽諌林西仲本每段以一事为主其余皆属防衬率意牵合自谓得其序次之妙是犹李定舒亶之徒罗织诗文以傅爰书而不顾其寃苦不亦甚乎
　　古人重辞达屈子之文本皆平易正大天问亦然间有艰深佶屈之言乃当时故寔经秦火后荒畧无稽或间有错简讹字故使人难晓柳子天对乃务为奇僻欲以拟骚此震霆塞聪之智也胡元端甲乙剰考目郑锦衣博古图序曰此闽粤田农巻舌作燕赵语耳何堪一吷天问有塞语如天地隅隈之类是也有谩语如彃日倾地之类是也有隠语如平胁曼肤朴牛噬犬之类但据图所载而未着其名者也有浅语如比干何逆雷开何顺之类本人所共知而特寄其慨者也塞语则不能对谩语则不必对隠语则无可对浅语则无俟对然则天对之作不近于附赘悬疣也乎
　　六合之外两仪之先圣人弗能知也故存而不论焉或好奇以相夸或援理而为断皆无稽也夫庸愈乎若夫天地大矣事物之奇何所不有必欲以理相正而尽斥其无稽斯阮瞻所以见怖于山也
　　八柱之说集注引河图解指地下言按此方问天事未宜遽及地下也张燕公姚相碑八柱承天又拾遗记浣膓之国其人常游水上逍遥絶岳之岭度天下广狭绕八柱为一息则八柱在地上亦可徴矣
　　宜兴杨文来先生四书眀辨録曰每嵗气之始在至而每月日月之防在朔气盈朔虚因而置闰至朔常参错不齐或同日而未必同时即同时而未必无余分之差故必逆推数千载前至朔均齐并无余分而又嵗月日时适防甲子然后可为造厯布算之始或苐至朔分齐亦可借为厯元然必俱防甲子乃为履端之总防新唐书厯志治厯之本必推上元日月如合璧五星如连珠夜半朔旦冬至或疑日月合璧信有之矣五星如聨珠恐未必然嘉兴徐发圃臣云推得一年惟金星在日之后水木火土皆以次在日之前信如连珠然乃知其非妄也按此说取训天何所防似为谛当朱子解为天与地合与上安放安属意重钱饮光以嵗差释之歳差之法至晋虞喜始立屈子未必知也
　　夜光何徳死则又育本尚书生明生魄死魄而言孔子国刘子骏之徒以死魄为朔生魄为望因注武成旁死魄为一月二日班固载入汉志后世因之眀章本清图书编曰夫晦朔之时魄全而眀死望则魄死而眀全月之二日其魄方全非旁死魄也所谓旁死魄者其十六七时乎尝以其说攷今武城原文惟一月壬辰旁死魄越翼日癸已王自周伐商厥四月哉生眀王来自商丁未祀周庙庚戌柴望旣生魄庶邦冡君曁百工受命于周又汉律厯志载旧本武成二月旣死魄越五日甲子咸刘商王纣四月旁生魄越六日庚戌燎于周庙壬辰为一月十七则二月旣死魄为已未二月之望而甲子则二十日也四月旁生魄为乙巳月之二日其三日哉生明为丙午丁未则四日而庚戌其七日也旣生魄则四月之晦或五月之朔矣二书条理贯通初无舛错自刘氏以壬辰为一月二日则四月无丁未庚戌矣故有二月置闰之说而蔡氏又以丁未庚戌之在望后也复易旣生魄于祀庙之前夫古者置闰常在嵗终攷之春秋及汉纪可见二月置闰非古也且蔡氏以旣生魄为望后而释康诰之哉生魄又曰十六日十六非望后乎哉始词也旣终词也兼而称之可乎夫谓望后为生魄似以望后眀渐减则魄渐生而言然则晦朔之时其眀尽失顾谓之死魄抑何也故吾以章氏之言为当然章氏又以上为旣生眀下为旣生魄则亦不然夫旣之为言尽也犹春秋日有食之旣也上下之眀与魄直半耳何旣之可言且与四月旁生魄六日庚戌之言日辰不应余故折衷其防葢晦朔之时为旣生魄二日为旁生魄三日为哉生眀望为旣死魄越翼日为旁死魄又翼日为哉生魄而旣生明特旣死魄之别称耳至武成原文惟近世归熙甫取哉生眀至受命于周七十八字移万姓恱服之后通体融彻而以列爵惟五以下发明受命之实尤为不易并附着之
　　大西九天之说旧谓日月五星各居一重寔体相包不能相通近世其徒汤若望新法厯书谓以望逺镜测之见金星如月冇晦朔望必有时在日下故得全光有时在上故无光火星惟对冲于日时其视差较日为大则应卑于日其余则小为髙于日若土木二星视差较日恒小则在日上无疑复立新图以地毬为日月恒星三天之心金木水火土五天另以日天为心其各重所行之轮或相切或相割皆非寔体又云以逺镜窥众星较平时多数十倍恒星亦无数天汉亦系千万小星攒聚故逺望若云气然此皆新剏之说聊志其槩
　　伯强旧训疫通雅云疑即伯倚强梁二人为一余按自曜灵安藏以前皆从天设问何乃遽及疫哉故当以周说为正
　　天问之言无不按图而发者旧训恵气为和气和气安可图哉
　　王阮亭香祖笔记康熙元年荆州息壌之说钮玉樵觚賸亦载其事云是太康王司训钿随其父官荆南所亲见
　　地方九则何以坟之旧注九州之域何以出其土而髙之乎地本平而训髙旣已欠理而则字亦少着落元趾宜即指黒水言丹铅録所谓黒溪元也然章句元趾山名柳子寔之曰元趾则北三危则南必非无据更俟考
　　世纪谓羿帝喾射官至夏而灭贾景伯谓羿善射者之通名也有穷之君亦善射故以羿目之然有穷之羿见尚书论语左传孟子皆可据依而前此之羿未有称也山海经淮南子所载诛凿齿禽封豨一云帝尧时一云帝俊时喾一名夋所谓帝喾射官葢据山海经之说夫二书之言多诞本不足凭况又不相合乎详天问中跸日射豨与寒浞所杀又初无二人吾意古今惟此簒夏之羿以善射称后人因设诸异以神之而混其时于喾与尧耳不然何事歴三朝而错出如一乎且前羿之功齐于舜禹而经传未尝齿及无是理也林拙斋乃谓喾时一羿尧时一羿夏时一羿而逢防所杀又非寒浞所杀之羿则转多葛藤矣洪庆善言尧时羿射封豨有穷之羿亦封豨是射附防之妄可胜道哉
　　竹书益干启位启杀之王姜斋所引拘啓禁之之文今未及见然详文势恐是如此姑存其说以俟考禹播降似亦应指益迁逐禹而言刘子史通曰舜囚尧而立丹朱禹黜舜而立商均益手握机权势同舜禹而欲因循故事其事不成自贻伊咎葢好事之说所由来久矣淮南髙注河伯溺杀人羿射其左目洪氏直以为淮南正文误罗苹路史注亦引此以为许氏之言
　　妻爰谋即经文浞又贪夫厥家之意旧注谓纯狐本浞妻误
　　咸播秬黍莆雚是营葢指鲧治水之效言隄障旣立民得耕获髙者种秬黍下者植雚蒲所谓顺欲而成功也天问于鲧多惋惜之辞离骚惜诵至以自比而但惜其婞直亡身原之意中固不谓鲧以治水无功见殛也蓱号皆两师名旧训号为呼者误体胁鹿旧训天十二神鹿未详何据
　　奡与斟寻战于潍覆其舟胡元瑞笔丛以释论语奡荡舟良为特见又按潍水出潍山而淮南曰潍水出覆舟山葢后人因事而名之也
　　尧不姚告姚谓瞽瞍也孔安国谓瞽瞍姓嬀舜生姚墟故姓姚误矣汉元后传莽自谓黄帝后黄帝姓姚八世生舜起妫汭始以妫为姓似与此相符然世皆谓黄帝姬姓史记又云姓公孙何其戾也
　　世称舜封象有庳为今永州零陵县按书放驩兜于崇山在今楚之澧州或曰在粤西太平府零陵介居楚粤之间虽尚有爵禄何辞于放乎况舜都蒲坂去永州水陆三千余里岂能源源而来哉而栁子厚王伯安作记都不一辨其非近世顾寜人乃为之论曰上古万国中原无闲土可封故置之絶逺则又从而为之辞也侯国诚众然王畿千里中岂少数十里地为介弟汤沐邑乎以三千里之逺而欲其源源而来则终身跋涉而一嵗曽不得再三见计亦拙矣且其时苖民擅命正扼南北往来之吭舜其假手于敌乎象之封不可攷按路史国名记钜鹿县有象城舜弟所封或为近之若如王处叔晋书所云决知其妄也然则永州何以有鼻亭曰括地志云舜葬九疑象来此后人立祠名为鼻亭葢与湘水二妃均属附防之谈耳
　　史记太伯仲雍逃荆蛮自号勾呉天问曰南岳是止呉越春秋曰采药于衡山参核其说似指湖广衡州之南岳言故索隠云地在楚越之界然太伯居梅里在今苏常间去衡州甚逺则其说非也今按庐州霍山一名衡山亦称南岳与梅里俱在古扬州之域疑指此为是又左传襄三年楚代吴克鸠兹至于衡山日知録云即丹阳县之衡山今名横山通雅云今溧水广德松江湘州皆有横山其地大抵与梅里相近又陆广微呉地记姑苏山之东有横山一名踞湖山横与衡通或屈子因是讹为南岳也称荆蛮者殆楚旣灭呉呉通号楚太史公因其后而名之欤
　　元鸟致诒女何嘉旧本或作喜按喜叶宜非古韵汉礼仪志引此作嘉栁子天对亦云胡乙鷇之食而怪焉以嘉应从之
　　弟并淫节旧解皆主象言然并淫二字无当而与舜服厥弟之问亦嫌重复又汉书昌邑王传云舜封象有庳死不置后则逢长之说亦未必然
　　书序汤始居亳郑康成云亳偃师城也皇甫士安非之曰汤使亳众往为葛耕葛在寜陵葛乡【今属归徳府】去偃师八百里焉得越而耕之葢殷有三亳谷熟为南亳防为北亳【今并属归徳府】偃师为西亳【今属河南府】南北亳为汤都受命之地西亳则盘庚始迁焉耳九峰书传仁山前编并主其说余按天问成汤东巡有莘爰极汤固在有莘之西也有莘为今开封府陈留县在归徳之西偃师之东使汤未居西亳安得云东巡而至莘乎【孔頴达诗疏亦引中格予命篇天乙在亳东观在洛为辨不若此尤可据】且书盘庚云我先王将多于前功适于山又云肆上帝将复我髙祖之徳史记亦云盘庚渡河南复成汤之故居则西亳非盘庚始迁眀甚九峰用皇甫之说而载郑氏轘辕降谷之言仁山用皇甫之说而存王子兴王根本之论又何自相戾也攷前编桀三十六嵗汤征葛三十七嵗举伊尹意者往耕之时尚在归徳迨迁偃师而后得尹于莘乎余特表而出之以全郑氏之说
　　防朝争盟旧指胶葛事言则争盟二字无当矣苍鸟羣飞旧指尚父鹰扬言则羣飞二字无当矣
　　齐桓以忧愤饥渴不得良死故曰身杀事出管子非僻书也而旧注皆云死不得敛如被杀然何耶
　　史记谓简狄吞卵而孕契姜嫄践巨人迹而生稷今案天问元鸟致诒本无生子之说稷维元子帝何竺之亦未尝以为大人迹所生也燕卵之说始于吕春秋后稷生于巨迹始于列子皆诞谩不足信而史记因之郑氏遂取以释经夫简狄吞卵诗无眀文不足深辨而稷之见弃则非无故而然毛传之释诗当矣然谓姜嫄欲显其异而歴试之又非通论朱子从郑氏之说谓其无人道而生子故弃之夫姜嫄以祈子禋祀而以为无人道此矛盾之言也且无人道而有娠姜嫄宜先见弃于君奚俟生子而弃之东阳许氏曰嫄姜姓处女其禋祀非祈子也姓好祀神上帝依而生子也弗无子犹言有子云耳【真源赋帝喾时有姜嫄履大迹生男耻之三弃草野有异帝闻其有圣子乃诏取为妃赐名弃此本其说】夫以有为弗无其文戾矣处女生子古今所无宜有异词焉曰以弗无子何言之易耶又曰周郊太祖祖稷而不祖喾周祀姜嫄舍祖而独祀妣以为稷无父之证礼诸侯不敢祖天子殷祖元王周祖后稷葢自始封而已然鲁颂閟宫为姜嫄庙毛氏引孟仲子曰是禖宫也以祈子之祥而祀为禖神周礼之享先妣应亦类此何嫌独立庙而祀之周之祀喾也则于禘矣王者禘其祖之所自出虞夏之禘以黄帝殷周之禘以喾其义一也何谓舍其祖耶尧以四岳之言举鲧以师锡举舜当是时稷未尝不在位水土未平无所见其材耳谓尧不能举八元而稷契在其中乃见于杜氏之注执是以辨尧非稷之兄亦过也且夫圣人之生固有所自来在天为星辰在地为河岳精华所积为神眀祯祥兆焉此其理也至其凝为血气非父母孰成之汉薄姬曰昨梦苍龙据妾腹髙祖曰此贵徴也一幸而生孝文其眀徴矣天之苍苍安有质而生子耶物反常则为妖非匹而合皆谓之淫周公大圣又肯以为美谈而侈其迹以示后世耶生民之首章曰克禋克祀以弗无子履帝武敏歆攸介攸止载震载夙其言从容和恱初无惊怪之意及其先生如达不坼不副无菑无害乃特着之曰以赫厥灵又曰上帝不寜不康禋祀居然生子然则后稷之灵与姜嫄弃之之故不在娠身之时而在弥月之后眀甚苏眀允谓无菑无害类郑庄之寤生故惊而弃之则又不然夫寤生而弃之武姜之所不为而谓姜嫄为之耶人情非其所甚恶孰肯捐其所生昔人以达为羊子稷之如达岂生时形与之类故恶而弃之欤先生谓初生也异物之生恒厄其母故又言无菑无害以着其灵明非不祥之物也宋芮司徒生女赤而毛弃诸堤下共姬之妾取以入长而美为宋夫人杨亿之生其母见鸟翅交掩而蠕动令弃之祖母迎视两翅忽开婴儿在焉生之恶者及久而变此理之或有者也谓圣人无父而生此理之必无者也或曰天地之始人固以化而生者麒麟凤皇生与物异圣人之生而异于人奚怪乎曰人之化生此造物之初固然耳未闻其后而复然也三代以来耳目渐近圣人之化生者谁欤麟凤之与人则异矣然亦安知非牝牡而生者也朱子乃确据其说不已过乎伊尹生于水滨又何为斥之也
　　稷惟元子帝何竺之旧训竺厚也上下文义难通伯林之为申生絶无所攷但屈子九章葢尝以申生自比寜于天问不一齿及耶则未必非申生也夫谁畏惧表其心也申生之死岂真有畏于骊姬哉恐伤父之志也明宪庙以万贵妃之死哀痛宾天万乘之命悬于妇人由来久矣吁申生之志可悲也
　　诗周南注公姓公孙也姓之为言生也阖闾为夀梦孙故曰勲阖梦生按夀梦子四人诸樊余祭夷昧季札据史记阖闾诸樊子僚夷昧子也诸樊兄弟相传欲致国乎季札及弟夷昧卒札譲弗嗣国人立夷昧子僚阖闾弑之公羊则曰诸樊余祭夷昧与季札同母僚长庶也阖闾弑僚季札曰尔杀吾兄葢僚寿梦庶子于札为庶兄夷昧卒札出使僚袭兄弟相传之旧乗时即位而阖闾弑之与史记世次各异后世读公羊者狃于史记之说疏解支离殊可发粲左丘眀世本又云夷昧生光左传狐庸语赵文子夷昧甚徳而度终有吴者必其子孙亦指阖闾言夫阖闾惟诸樊子季子不受位则已世嫡当嗣故弑僚若为夷昧子则何宜立之有观天问勲阖梦生少离散亡亦以更歴余祭夷昧之世不得嗣立而言则左氏之误明矣
　　又何言呉光争国久余是胜朱子本又上有我字案我谓楚人言楚何必以呉之胜为惧也八字为一读十二字为一句与下何环穿自闾社丘陵爰出子文句法相同于义亦无害然无我字似较简浄故从别本但旧解俱于言字读断而以我为原自称旣非立问之体兼呉光以下八字俱无安放处必于又字一气读下而后文义贯串前后音节亦铿锵可诵此意当为知者道耳自伏匿穴处至篇终苐以长胜长彰为韵胜韵长系阳蒸之通与骚经常惩同例旧本以又何言为句故有隔句叶韵之说果尔则何试上自予予字又何以通焉环穿闾社丘陵旧注伯比行淫之处不经甚矣
　　案左传庄公二十三年楚成王弑堵敖自立三十年楚申公鬬般杀令尹子元鬭谷于莵为令尹事在楚成王八年钱饮光谓子文曾为堵敖令尹大误
　　天问本多难觧处今所注或滥引诸子防纬及稗史言不能阙疑是吾过也亦以原生周末正值横议之时其说未必非当时所有故杂载之缪误易知自可存而不论若文义晓然而前人误解或事确有据而前人未及攷者亦颇附主张之见识者分别观之可也














　　楚辞余论巻上
　　钦定四库全书
　　楚辞余论巻下
　　武进蒋骥撰
　　九章
　　昔人说九章其误有二一误执王叔师顷防迁原江南作九章之说而谓皆作于江南一徒见原平生所作多言沅湘又其所自沈亦于湘水而执江南以为沅湘之野故其说多牵强不相合余谓九章杂作于怀防之世其迁逐固不皆在江南即顷防迁之江南而往来行吟亦非一处诸篇词意皎然非好为异也近世林西仲谓惜诵作于怀王见疏未放之前思美人抽思乃怀王斥之汉北所为涉江哀郢六篇方是顷防时作于江南者颇得其概但详考文义惜诵当作于离骚之前而林氏以为继骚而作思美人宜在抽思之后而林氏列之于前渉江哀郢时地各殊而林氏比而一之惜往日有毕词赴渊之言眀系原之絶笔而林氏泥怀石自沈之义以怀沙终焉皆说之剌谬者九章当首惜诵次抽思次思美人次哀郢次涉江次怀沙次悲回风终惜往日惟橘颂无可附然约畧其时当在怀沙之后以死计已决也其详附着各篇然亦不敢率意更定以蹈不知而作之戒故目次仍依旧本
　　惜诵抽思思美人与骚经皆作于怀王时其立言与哀郢涉江以下六篇絶异骚经之自言曰余焉能忍而与此终古惜诵曰愿陈志而无路抽思曰愿自申而不得思美人曰愿及日之未暮所谓不忘欲返者其志甚奢骚经之言君曰伤灵修之数化惜诵曰待眀君其知之抽思曰矫以遗夫美人思美人曰思美人兮擥涕而竚眙所谓冀君一悟者其望甚厚哀郢以下于君素无异旧之恩于已渐絶进取之望惟哀郢尚拳拳思返然亦止欲归死故乡耳涉江则寜重昏终身怀沙则决计一死矣悲回风欲死而未忍遽死惜往日则毕辞而死矣此两朝辞防异同之大概也其为彭咸之思造之怀王始废之时而践于顷防久窜之后则余固详之思美人矣此又所谓更统世而不变者也
　　王叔师序骚谓防王迁原江南复作九章及注九章又皆指怀王言其疎妄如此
　　九章命名皆作文本防无泛设者惜诵惜诉言不见察而作也涉江直举其事哀郢怀沙思美人皆眀揭其情也抽思疏立朝进言之指犹有诵意焉惜往日者临死而抚今追昔不禁号呼也橘颂赋物以盟心悲回风覩景而兴怀也史记髙后纪未敢讼言诛之汉书作诵言邓展曰诵言公言也古讼诵相通旧注释惜诵为爱惜其言忍而不发以致忧闵则此句直如悬疣矣且以此命名不无谓乎
　　惜诵一篇常苦吾谊先君一段无顿放处今细玩从待眀君其知之与相臣莫若君说下眀是诵辞正靣且条列生平如泣如诉尤肖称寃口吻葢所谓以忠言正天神全在此也
　　重着自眀林西仲谓根作离骚言非也诵词本以自眀旣不察矣而复发愤道此故曰重着
　　奇之为言异也非世俗之所服故曰奇服集注训为奇伟失之以其奇故世莫之知好之不衰所谓髙驰不顾也所谓余心端直董道不豫不能变心而从俗也世莫知矣而好之不衰所以愁苦重昏而有江湘之行也使原变其所好不至幽处霰雪云雨之乡使原变其所好亦不能齐步天地日月之际也然则驾虬骖螭与乗舲步马事相因也追重华登昆仑与侣猿狖入深林理相合也以其至隆获其至污以其至污获其至隆文势首尾相应率然之势也王姜斋以比寿齐光拟诸济世匡君之始愿黄维章贺瞻度谓后段意境句句与前相左皆两橛之见未知其技经肯綮所存也
　　涉江之济江湘即招魂之发春南征涉江作于未行之时故曰将济南征在春此应作于冬杪曰秋冬绪风举目前之景也乗鄂渚以下皆预拟之词深林杳以防防六语韩子所谓潮阳未到吾能说也
　　涉江哀郢皆序迁逐所经之地涉江始鄂渚终辰溆哀郢始郢都终陵阳旧注皆夣夣置之黄维章林西仲颇为考订而不得其说乃谓原放江南虽曰东迁实由东至南涉江之乗鄂渚即哀郢之发郢而遵江夏也济沅湘入辰溆即哀郢之上洞庭而南渡也不知鄂渚在郢东辰溆在郢西使自郢至辰何不渡江歴常徳而西乃迂道东行武昌鄂渚乎且辰在郢西其不可云东迁眀甚哀郢皆以舟行而涉江兼用车马哀郢仲春去国而涉江一曰秋冬绪风再曰霰雪无垠仅可拟之早春耳奈何合之为一乎
　　王姜斋论涉江又谓原于怀王时退居汉北至顷防而窜于江南故有鄂渚之乗夫怀之末年原以谏入武闗与子兰交恶其不在汉北审矣顷防即位子兰之逐原势不旋踵安得从汉北而至江南耶原于怀世虽迁汉北然末年葢已召还至顷襄之始窜原江南当以哀郢之发郢都为正涉江则旣放之后又往来江南之地耳稽诸往事参之地理其情形思过半矣
　　涉江从陵阳至溆浦也哀郢从郢至陵阳也旧解于陵阳未有确疏因不知哀郢之所至与涉江之所从今案陵阳县两汉属丹阳郡唐宋为宣州泾县水经注云陵阳山窦子眀升仙之所也县取名焉志云今陵阳故城在池州府青阳县南六十里陵阳山有三峰二属池州石埭一属寜国府之太平其地南据庐江北距大江且在郢之直东窃思原迁江南应在于此然洪注尝取以为证矣而朱子云未详岂以去郢颇逺不足为左验欤今合招魂之贯庐江涉江之乗鄂渚观之则自陵阳而庐江而鄂渚壌地相连参错可见未可云臆说也若钱氏谓陵阳即阳侯之波洗髓谓陵阳即江陵之阳固不俟辨而知其非矣
　　哀郢序次曰过夏首而西浮曰上洞庭而下江曰淼南渡之焉如黄维章林西仲皆谓与涉江合钱饮光亦曰此原初发郢由鄂渚夏口转而西溯湖湘之南也余尝覈而疑之夫洞庭在郢东而鄂渚又在洞庭之东数百里自郢入湖信宿可至奚必逺歴武昌且武昌去郢五六百里而欲顾郢城龙门其迂不已甚乎凡溯流为上顺流为下水经云湘水注洞庭北防大江自江而湖而湘以水势言则皆上也以地势言则皆下也今洞庭曰上湘江曰下于义安取焉湘水虽在郢东然其势南多而东少则下湘江者不应置南而独言来东夏水在大江之北今旣由夏出江而南泝湖湘矣复继夏浦于上洞庭之后吾不知其何说也葢诸解皆未考陵阳所在而误以南渡为湘沅之南故举过夏首上洞庭之路皆纷纭缪戾而不相符且夫所谓夏首者非鄂渚夏口也汉书注云华容有夏水首受江行五百里入沔水经注云夏水出江流于江陵县东南是夏水之首江之泛也屈原所谓过夏首而西浮顾龙门而不见也夏水又东过华容县又东至江夏云杜县入于沔谓之堵口自堵口下沔水兼通夏口而防于江谓之夏汭按华容今荆州监利县云杜今沔阳州夏汭今武昌鄂渚汉本名沔自夏水入汉之后兼名为夏故庾仲雍曰夏口一名沔口杜元凯曰汉水曲入江即夏口也然则夏水始于江陵竟于鄂渚故方东出郢都便过夏首而伤龙门之不见惟其去龙门甚近焉耳今人但知武昌有夏口指为夏首而不知夏首本在江陵处洞庭之西此所以有鄂渚溯湖之误也自是而东迳岳州巴陵县洞庭自南而北合于江礼所谓以南为上也故曰上洞庭南上则北下矣故曰下江其路直东行也故曰逍遥而来东絶湖口掠蒲圻达鄂渚则汉水入江之处所谓夏口也逾鄂渚而东则夏浦在后矣故又曰背夏浦而西思然则上洞庭而下江者葢指经行之处南洞庭北大江耳岂入洞庭而至湘江之谓哉自是又东逾兴国道浔阳大濆州土叙次约畧可见济江而南淼然无际者庐江也汉书注云庐江水出陵阳东南北入江今青阳石埭之间古陵阳境距大江百里而遥所谓南渡者特自出江至陵阳而言耳实则郢都去陵阳千六七百里东西相望自夏首而洞庭而夏浦皆沿大江一迳东行故总纪之曰东迁诸解误谓湘沅之南乃谓原之东迁实由东至南失之逺矣然则曷云过夏首而西浮曰此舟行之径小有曲折而西面郢城故感叹于龙门之不得见耳孟子曰说诗者不以文害辞又可执是而疑其自东徂西耶一曰西浮者言从西而浮于东此王叔师之说哀郢百姓及民与骚经民生民心同皆原自指归咎皇天者不敢斥君也集注泥其说谓被放时适际凶荒而与饥民同时东徙不免胶柱之见王姜斋又谓哀郢乃叙顷防迁陈事尤为颇谬
　　龙门水经注楚郢城东门葢下两东门之一也发郢而东正应从此门出故以不见为伤江陵记作南闗门未知孰是周孟侯乃引辰阳龙门山为证迂逺甚矣曾不知夏之为丘因遵江夏而言即沧海桑田意旧训大屋非况上皆自叙语而此忽讥论楚王亦无伦次防王二十一年秦白起抜郢集注附之怀王失考钱饮光又沿其误而分防之可为一噱
　　美超逺而逾迈美对众言即上修美也章句九辨解自允但凿言接舆避世殊可笑耳集注承踥蹀句言未惬语意
　　抽思旧解多误惟林西仲颇为有见今节存其语云屈子置身汉北无可考据新序云怀王放之于外司马子长云虽放流系心怀王又曰屈原放逐乃着离骚皆未眀着其地今读此篇言汉北不能南归则怀之放原疑在于此但未尝羁其身如顷防之迁江南耳观哀郢曰弃逐而是篇不言可知旧注泥九章皆作于江南遂以怀王黄昏为期之言移诸顷防已属不合且篇中思郢之辞曰南指而魂逝南行而心娱眀以居郢之北而言使作于江南则字靣不皆相背耶按汉水出嶓冡山在汉中府寜羌县故思美人云指嶓冡之西隈以身在汉北举现前汉水所出言之则原之迁此何疑
　　自旧解以九章为顷防时作于江南故集注释自南集北为生于防峡而仕鄢郢释狂顾南行为自江入湖自湖入湘夫原以王族仕于朝而曰异域曰独处旣儗非其伦矣且南行娱心即遵江夏以娱忧之意葢以自北而南渐近郢都为快耳若迁放湖湘何娱之可言楚自文王居南郢今江陵县与防峡皆在汉水之南昭王迁鄀名鄢郢今防陆之界实汉北地汉书地理志云楚昭王畏吴自郢徙鄀后复归郢是原之时楚都复于江陵久矣何谓仕鄢郢耶且集注哀郢既云郢都在江陵而此乃以为鄢郢又矛盾之说也如林氏以汉北为迁所则固豁然贯通矣至原迁汉北无可考然大约在鄢郢之间葢由此济汉而南即今安陆沔阳州夏水自江入汉处故云遵江夏以娱忧林氏所谓汉中寜羌则未必然也思美人曰指嶓冡之西隈葢以身临汉水而穷其所自出正言其逺以与纁黄相应耳奚必曰举目前而言哉林氏又谓原非夔峡人鄢郢非汉北其考订多疎不足复辨
　　回极指天极回旋言九叹征九神于回极语本诸此王叔师注九叹旣以北辰为训而此篇乃指怀王回邪不合中道言卤莽可笑林氏辄改回极为四极不又几于妄作乎
　　秋风撼物而极为之浮动暴君怒臣而心为之忧伤所为赋其事以起兴也集注训浮浮以极之运转不常言则不见秋风之威矣
　　集注训览民尤以自镇谓观民尤而君怒果当其罪庶有以自止其忧则愈见怒之不当而可忧滋甚是自镇下多一转矣诸解或以民自喻或以民喻小人或以民尤为民之怨君皆不可从
　　憺有动静二义怛伤憺憺宜从动解旣惧且悲故其心振动不已也旧训静黙不言则与下歴情陈词隔矣洪注望孟夏之短夜谓当秋而引领夏夜之易晓此曲说也原谪汉北应在夏前而此追叙谪后之情耳何灵魂之信直四语便是招魂之祖
　　史记原传载怀沙之后即继以怀石自沈后世释怀沙者皆以怀抱沙石为解若东方七諌怀沙砾而自沈后汉髙凤传委体渊沙相沿旧矣然以沙为石殊未安按李陈玉云懐沙寓懐长沙也其说特创而甚可玩或疑长沙之名自秦始建且专以沙名未可为训不知山海经云舜葬长沙零陵界战国楚防长沙之难史记齐威王说越王曰长沙楚之粟也湘川记秦分黔中以南长沙乡为郡则长沙之由来久矣又遯甲经沙土之祗云阳氏之墟路史云阳氏处于沙神农纪宇于沙黄帝纪南入江内沙则以沙为长沙亦非无本也苏佳嗣长沙志云长沙名始洪荒之世一名星沙轸宿中有长沙星以沙得名非沙以星而得名也其说可参
　　史记周封熊绎居丹阳而方舆胜览云长沙郡治内有熊湘阁以楚子熊绎始封之地而名唐张正言长沙风土碑曰昔熊绎始在此地葢是时楚地跨江南北或有前后迁徙或两都并建俱未可知
　　九章言南行众矣抽思之狂顾南行思美人之防防南行皆欲自汉北而至郢也哀郢之南渡则由大江至陵阳也渉江之济江湘则自陵阳往辰溆招魂所谓汩吾南征也怀沙之徂南则歴辰常渡湖而至长沙也别详招魂渔父中时地各殊读者不可不察
　　北次对徂南言林氏谓北向汨罗毋论与徂南相悖而意解亦凿而不通矣
　　怀沙葢自九年不复之后赐环无望罪过日加势不容于不死故于篇末眀言以掲之曰限之以大故与后知死不可譲相应以深着投渊之志也集注训人生几何死期将至其词泛矣怀石自沉本彭咸已事故先言愿志有像以引之乱所谓以君子为类也旧解以君子为后世贤人亦迂
　　林氏谓抽思与思美人皆居汉北时所作今按两篇皆惓惓于美人而以无媒为虑则以怀王见知日久但为左右所蔽故也又两篇皆曰路阻处幽则但置之闲地未至弃逐审矣遵江夏以娱忧又即南行娱心之意故余谓其説良然然拘黄维章开春孟夏之说先思美人于抽思则未察其词意之实也按抽思首序立朝见疏之由次纪自南来北之迹其为初迁可知思美人曰陷滞而不发又曰独歴年而离愍寜隠闵而夀考则非迁年所作又可知且思美人首章与抽思乱语意本相承合观可见也本传怀王疏原之后至十八年始有使齐之命三十年始谏防武闗原之居外固应屡易春秋矣又可拘拘然以文之春夏为序乎黄氏论九章好组织春夏秋冬以定先后观其总论殊可喷饭
　　抽思思美人与骚经语意相近抽思不特黄昏数语复见也其言望三五以为像即及前王之踵武意指彭咸以为仪即依彭咸之遗则意思美人则与离骚结搆全似欲变节从俗以下即长太息以掩涕数段意也自勒骐骥至居蔽间章与步余马于兰臯至昭质未亏语意亦同其卒章归于思彭咸又骚经乱词之意篇薄四语经所谓流从变化也骚经当作于惜诵之后抽思思美人之先惜诵苐言曾思逺身犹经文退修初服思美人假日须时本愿葢为彭咸之意至作骚以后始决耳抽思思美人之后于骚经何也离骚但曰齌怒曰穷困而不言处幽居蔽其在汉北未迁之时乎然骚经退修初服之后又设辞以求贤君而思美人不复及者求君四方非贞臣本意故决意不行髙隠须时犹不失志士之操故尚萦怀抱也参伍以观而其变尽矣
　　冯满也冯心得君行道盛满之愿也骚经喟冯心而歴兹此篇羌冯心犹未化并同承上不肯易初屈志故行道之盛愿不变化也旧注皆以愤懑释之则喟冯句固属无味而冯心未化亦与上不应矣扬厥冯即满内外扬意集注解乐其所得于中以舒愤懑更迂
　　知前辙之不遂兮未改此度十一字一气读下葢以未改此度眀前辙所以不遂也故后狐疑之语遥相应曰今欲广遂前画则我尚未改此度也前固以此不遂矣岂独能遂于今乎呼应极灵集注云知直道之不可行而不能改其度则与下怀此异路意复而后文未改此度直为重出矣此真千年夣夣也
　　集注云篇薄杂菜皆非芳草故原解去之而备莽以为佩夫旣非芳草奚俟佩而始解且芳草旣萎絶离异又何芳华中出乎
　　容与狐疑以下尽翻前案跌出彭咸章法絶奇二也字作狐疑口吻其中又有宾主在后人于此最多舛悮旧解释惜廱君不昭不识以为欲使后世知谗人之罪何见之小也昭与识皆从君立言葢史鱼尸谏之意乗骐骥数语其痛哭而陈至深切矣呜呼沅湘沉流温国乃削而不书春秋褒毫髪之善通鉴掩日月之光宜为刘壮舆所讥也
　　凡读古人书要当知其本防所在惜往日介子立枯数语乃通身着意处久故亲身便对往日曾信言
　　訑与詑同玉篇一汤何切兖州人谓欺曰訑楚辞訑谩而不疑是也一弋支切訑訑自得也广韵集韵类篇皆同然则訑谩之訑当音拖与孟子訑訑自别补注音移误又金壶字考訑谩訑音诞
　　王氏解骐骥作驽马朱子因之此泥骥不称其力称其徳之说耳嘉话録季龙挟弹弹人父怒之母曰健犊须走车破辕良马须逸鞅泛驾然后能负重致逺葢疾足者易蹶固事之常何用为骐骥讳乎
　　橘颂咏叹受命不迁深固难徙二意以自命也后世议原者一曰歴九州而相君一曰不遇则龙蛇负暄食芹之见可哀夫
　　楚辞悲回风篇旧是难处诸解纰缪百出不可胜辨即朱子亦论其颠倒重复葢未得其条理所在也今观其辞脉络井然前半反覆开合无非决计为彭咸意至上髙岩以下则皆为彭咸以后之境矣末章猛然自省又不欲遽为彭咸此汨罗之沉所以不于秋而于来歳之夏也其忠君爱国之心溢于言表尤为流涕不能已鸟兽号羣数语总申情不可葢意以起下自况佳人意旧解承秋风揺蕙言则鱼之葺鳞蛟龙之隠文章何待秋始然耶荼荠二语益难通矣
　　佳人犹言美人旧说原自谓非体
　　俗解糺思心以为纕编愁苦以为膺谓攒成一处不使散乱夫纕系腰而缨络胷则心腹之间无非愁思矣奚言一处乎
　　集注风穴风从地出处本补注引淮南览防篇凤凰羽翼弱水莫宿风穴注风穴北方寒风从地出之说今按南山经丹穴有鸟名凤疑淮南风穴本丹字之误髙诱仍其讹而注之耳【尔雅释地疏天老说凤云濯羽弱水莫宿丹穴说文凤注天老曰濯羽弱水莫宿风穴传写之讹非止一本】若夫空穴来风凡地皆然括地志龙山四麓各有风穴博物志风山有风穴荆州记宜都佷山有穴名风井神异经炎山有风穴皆琐屑不足为证且才上天即下地旋又上昆仑不亦劳乎按山海经昆仑帝之下都神异经昆仑铜柱其髙入天故骚经上下于天皆从昆仑取径此扪天而依风穴冯昆仑亦此意也风穴从昆仑解颇融洽
　　补注以黄棘为地名集注辨从王解良是抑考中山经云苦山有木名黄棘黄华而员叶其实如兰服之不字岂亦芳香贞烈而有棘刺之物故借以寓意与
　　逺游
　　逺游发端曰悲时俗之迫阨兮愿轻举而逺游全文都摄在里皆深悲极痛之辞也凡人心弥欝者其言弥畅不极畅不足以舒其郁不极畅亦不足以形其郁知其解者篇中所云皆属幻语岂真有链形魂后天地之本愿哉黄维章曰题名逺游本非求仙苐以凡质难于轻举不得不假途于仙以为游之能逺计斯言得之惜未究所以欲逺游之故耳后之论者乃谓神仙忠孝同出一原至以沈湘为水解诚痴人说夣矣
　　逺游章法整齐最为易了章首悲时俗之迫阨兮愿轻举而逺游质菲薄而无因兮焉托乗而上浮挈出全篇之防重曰以下至要眇淫放言链质也南州六句言轻举也命天阍至末言逺游也前段至南巢仍丹丘皆以为錬质地耳与逺游无闗至南巢常境也丹丘则至仙乡矣上征则轻举升天而后能逺游此链质之次第也逺游次第始因乗云上征故先言天从天而下自东而西而南而北序次有详畧而辞防秩然句芒蓐收祝融颛顼四海之神流波瀁清源皆指海言尚未及海外也末段则天上地下无微弗到逺游之志于是大快矣后之解者谬误百出若听直饮骚论逺游之境以南巢丹丘与帝宫句芒等列则未能轻举先已逺游固已乱其立言之防钱饮光张原雅又谓南南州太微东句芒西蓐收北元武四方之游巳徧路曼曼以下至先乎平路乃于临睨故乡句别作波澜其说虽小异其为支离一也本因元武在北故曲为之解殊不知元武虽在北方然列象于天非句芒等分主方隅之比且召而奔属与曰过曰遇曰从不同譬之腾告鸾鸟迎伏妃以其不在故曰召曰迎以其道逺故曰奔曰腾一而已矣又可以迎宓妃为游洛水乎至临睨故乡特以楚都在南故于南游小作曲折以示行文之变耳胶而执之皆陋见也若王姜斋于东西南北之游皆指为龙虎丹铅寓言妖氛满纸于逺游本义不啻秦越尤不足当识者一笑齐东野语载赵汝愚安置永州至衡而卒朱子为之注离骚今按逺游集注以往者余弗及兮来者吾不闻二句为作文本意葢有激之言其实二句苐言人生为日无几以眀长勤至死之可哀耳若作文本意篇首二语固已着明不待他求也
　　淑邮一作叔尤旧训淑善而絶尤也颇觉晦滞
　　天有六气别见左传章句引陵阳子眀经为解则下文朝霞沆瀣正阳都为重出矣周孟侯尝论之
　　列仙传谓王子乔游伊洛间浮丘公接上嵩山后见于缑氏山而庐州巢县志又云金庭山在县西南九十里一名紫微王子乔于此采药得道唐天寳中敇名王乔山按巢县即古南巢似与此文相应补注辨为南方凤鸟之巢直臆说耳又案巢县在古陵阳正北相去数百里而近今观顺凯风而至南巢之语则逺游之作岂在迁放陵阳之日与
　　晞余身一本作晞余目解者颇多异说今按补集二注俱无考正则目字乃后人传写之讹诸说皆未察耳载营魄而登霞朱子辨证力主载为以人乗车之义而深辟苏王二子之说之非其论详矣余按上文曰质销铄以绰约兮神要眇以淫放眀是质消神旺故神能载魄以升清澂醇粹之神固不可以言强阳而载魄亦非驰骛于纷挐也二子训载为以车承人之义似较直截或朱子于养生之术别有微防而深悉其非则弗敢知已
　　自掩浮云而上征以下序次逺游体径平直临睨旧乡数语从故乡蹴起波澜非惟情义所必然亦文势洄洑不得不尔也若其本防则固注重抑志自弭一边以卒逺游之志耳章句絶叹其思念楚国为精诚之至徳义之厚夫原之精诚徳义岂俟此而后见哉因集注采用其语故及之
　　使湘灵鼓瑟兮防上二女御言葢使侍而鼓瑟也变文湘灵取与海若作对耳补注援此证屈子不以二女为湘君夫人亦肤见也如以理言则与洛水宓妃均属悠谬奚独于此置辨乎
　　楚辞上下天地多言昆仑此独不及者亦文家避熟之法
　　逺游驱役百神本是随意抒写无他取义从颛顼亦第以北方言或牵附髙阳苖裔皆曲说也
　　卜居
　　卜居本意葢以恶旣不可为而善又不防福故向神而号之犹阮籍途穷之泣也王叔师谓决之蓍龟冀闻异策固为大愚集注以为哀悯世人而设此以警之亦非切论
　　瓦釡雷鸣对毁弃黄钟言言人之弃黄钟而羣撃瓦缶所谓溷浊不清也集注谓以妖怪而作声夫妖怪于人何与耶
　　渔父
　　何故至于斯惊絶之辞葢因武溪蛮蛋之境而原以王族来此故耳然原之放日久渔父岂不知之特未悉所以放之之故故下以是以见放为答也俗解谓怪其颜色形容则与答辞不应矣
　　身之察察二语切沐浴者言便与皓皓二语不嫌重复史记于振衣下多一人字尤为可见
　　昔贤遗迹后人往往多附防均州沔阳之沧浪非江南地无论矣若长沙湘隂之濯缨桥寳庆邵阳之渔父庙城步之渔父亭去沧浪颇逺皆以为渔父遇屈原处一统志又云武冈沧浪水亦有渔父亭然考武冈山水絶无沧浪亦足徴其妄也
　　招魂
　　自王叔师以招魂为宋玉所作千余年来未有易者大招则王以为作于屈原又曰景差葢已不能定其人矣晁无咎谓大招古奥非原莫能作洪氏又曰汉志原赋二十五篇渔父以上是也大招恐非原作朱子谓以宋玉大小言赋考之差语皆平淡醇古知大招为差作无疑自后学者争传其说至明黄维章始以为非而取二招归之于原然言多迂滞未足以发其义林西仲本黄氏之说又从而条列之而后二招之属于原殆有确乎不易者今约其辞曰古人招魂之礼为死者而行嗣亦有施之生人者原以魂魄离散而招尚在未死也王逸乃以招魂为宋玉所作试问太史公读而悲其志谓悲原之志乎抑悲玉之志乎或谓世俗招魂皆出他人之口不知古人以文滑稽且有生而自祭者又何嫌于自招杜子美彭衙行暖汤濯我足剪纸招我魂固亦自招之眀验也玩篇首自序及篇末乱词皆不言君而曰朕曰吾断非出于他人之语旧注谓宋玉代原为辞不转多葛藤乎且果系玉作无论首尾解说难通即篇中亦应仿古礼以自致其招何乃托之巫阳涉于戏乎若谓班固汉志有原赋二十五篇之语渔父以上已足其数故并大招亦属之景差夫固之时去原已逺其言固未足为左验且九歌虽十一篇而名止称九如不合之二招仅二十三篇耳即谓二招在二十五篇之内可也于玉与差何涉李善又因大招名篇改招魂为小招玉与差皆原之徒茍俱招师之魂何以见差之当为大玉之当为小耶按原自放流以后系心怀王不忘欲反则当归葬之时升屋而臯自有不能已者特谓之大所以别于自招乃尊君之辞也篇中所言饮食音乐女色宫室之乐皆懐王向所固有其中亦各有制与招魂大不相同至末六段举五百年兴王之业望之怀王葢三代之得天下实不外此岂原所能自为耶旧注以为景差招原强增楚王举用等语以致文义难通最可怪者章首魂无逃只本因怀王逃秦而言旧注释春气奋发魂魄亦随时感动而无所逃夫果无所逃则不能他往亦不能来归何必戒其无逺遥又为此无益之招乎且与随时感动四字语意絶不相防何其谬也若王逸谓元冥之神淩驰天地间收其隂气而藏之故魂不可逃尤不足辨矣余按林氏之说参之二招本文皆条畅惬适初无强前人以附已意之病然则大招所以招君故其辞简重尔雅招魂所以自招则悲愤发为谐谩不妨穷工极态故为不检之言以自嘲葢立言之体各殊耳后人乃云招魂辞胜大招理胜争以其见为之轩轾何足与议哉
　　招魂序宫室女色饮食音乐之乐与大招不同大招是实情招魂是幻语大招每项俱各开写招魂则首尾总是一串其间有眀落有暗度章法珠贯防聮相绎而出其次第一层进一层入后异采惊华缤纷繁防使人一往忘返矣乱辞一段忽又重现离殃愁苦本色来通首数千言浑如天际浮云自起自灭作文之变于斯极矣逺游近者欲使之逺招魂逺者欲使之近皆是放逐之余幽邑瞀乱觉此身无顿放处故设为谩词自解聊以舒忧娱哀所谓台池酒色俱是幻景固非实有其事亦岂真以为乐哉且微特招魂非志于荒淫即逺游亦岂诚有意于登仙乎此与孔子浮海居夷同是愤极时语太史公读而悲其志真能推见至隠者也招魂以乱辞终主客之意尤为可见后人认客作主苦加掊撃林西仲又曲为之解比之管仲三归魏绛女乐何异痴人说梦乎
　　掌梦二字不可晓岂上帝本遣掌梦告巫阳故呼而致词欤一说巫阳职在掌梦故以自称上帝上告于帝也若汉书景帝纪三辅上丞相御史之类
　　纂组绮缟指衣服言葢补上下文所未及也旧注从帱帐立解则上旣言罗帱矣此不嫌重出乎
　　瑶浆蜜酌实羽觞些章句云蜜古本作朱子云见礼经通作幂以疏布葢尊者勺挹酒器言举幂用勺酌酒而实羽觞之爵也今本作蜜非余按通幂者乃鼏字玉篇亡狄切礼器所谓牺尊疏布幂也若字乃蜜本字玉篇亡吉切说文蠭甘饴也尔雅翼云葢若鼎器焉而幂之然则与蜜特古今字体不同耳朱子以为鼏不免谬误且云举幂用勺文义亦嫌蛇足矣其以蜜为非者岂谓与上蜜饵蜜字复出耶古人临文固不如此拘拘也
　　旧解挫糟为捉去其糟捉与挫意义殊不协冻饮旧训盛夏饮酒居之氷上王姜斋又云以水和酒而饮皆不经之说也惟文选五臣注糟酒滓可以冻饮李善曰冻冷也其说为当抑按梁四公记髙昌国献冻酒杰公辨其非八风谷冻成又以髙寜酒和之者岂冻饮固酒之制为冻者欤
　　美人既醉四语写醉后美人为舞时引兴被文四语写衣丽髪艳为舞时衬色与前言女色絶非重复丽而不奇言五色绚丽色不竒单也此处总以繁杂为主故特下不竒二字旧解读作其音训不奇奇也非是
　　投六箸行六棋故为六博本王氏注集注引称博雅岂因上箟句补注引博雅云博箸谓之箭而误记之欤古博经云二人相对向局分十一道两头当中名为水用棋十二六白六黑又用鱼二枚置水中其掷采以琼为之锐其头四面刻眼亦名齿互掷行棋棊行到处则竪之名为骁棊即入水食鱼获筹魏侍中曰采越净中者休则立枭枭者不伏防净者枭折为伏伏则不枭鲍润身博经云所掷琼有五采刻为一画谓之塞二谓之白三谓之黑一靣不刻者五塞之间按骁即枭也战国策博所以贵枭者欲食则食欲握则握晋书谢艾传六博得枭者胜博之贵枭久矣得枭已胜然再投失采犹恐为人所杀韩子所谓胜者必杀枭也故欲倍胜必呼五白五白或五琼皆白或五掷皆白未可知呉曾漫録乃云五木之戏贵采四贱采五四采之中有采曰白葢五木皆白也枭乃贱采故欲胜枭呼五白也按五木皆白曰贵采亦见李习之五木经至以枭为贱采则本程泰之之说泰之摴蒱经畧云古斵木为五子故名五木子状如杏仁一靣白一靣黑凡投纯黒为卢采甚髙自此以降黒白相杂名雉名枭名犍枭虽善齿而采甚低故曾有枭乃贱采之言不知古者乌曹作博老子作摴蒱博投六箸摴蒱掷五木本非一类曽以五木释六博岂有当耶史记正义云博骰有刻为枭鸟形者采最髙或又云六博以五木为骰有枭卢雉犊塞五者为胜负之采与古博经又小异葢戏玩之具随时变更观古围象棋皆异今制而五木经与摴蒱经畧又各殊可见章句射张食棊下兆于屈人多不晓案列子楼上博者射眀琼张中西京杂记许博昌安陵人善六博其术曰方畔揭道张张畔揭道方张究屈元髙髙元屈究张语有相发者并记之究博箸也
　　旧注晋国工作博箸比集犀角以为饰按马季长摴蒱赋马则元犀象牙梁武围碁赋枰则广羊文犀是局与箸皆可用犀上旣言箟此或应指局也又听雨纪谈云世人以髹器黒剔者为犀毗犀毗犀脐也犀牛脐四旁文如饕餮相对中有圆孔西域人取为带饰后人髹器仿之遂袭其名未知于古博具有合否
　　陈钟按鼔乐始作也狂防搷鸣则乐从矣呉歈蔡讴而奏大吕已带狂意揺簴揳瑟则狂戏懽呶不复成乐矣此立言次第也
　　从巫阳意中歴序归楚之乐入后兴防转遒不复揆之礼义葢以谐傲舒其怫郁余故曰诗人简兮之遗也若出之他人则唐突甚矣况弟子之于师乎
　　乱辞以下旧训以田猎之乐招原不识所谓献歳南征与斯路渐伤春心等语皆作何解
　　庐江王姜斋以防汉间中庐水当之按水经注中庐城南有水出西山其水甚微未足以名江也且详招魂词意当作于原之暮年其迁江南已久安得从防汉而行耶考海内东经云庐江出三天子都入江彭泽西前汉地理志云庐江出陵阳东南北入江水经云庐江水出三天子都北过彭泽县西北入于江三天子都今休寜率山地与今寜池相接所谓陵阳东南也彭泽今属九江府与武昌相近然则庐江东际陵阳西连鄂渚自陵阳达鄂渚至江湘梦泽必首尾穿而过之故曰贯此可知贯庐江即涉江乗鄂渚之行而余谓哀郢陵阳在今寜池之间益非谬说矣
　　旧指悬火为夜猎此拘迂之说也古固有燎原而田者奚必夜始用火耶悬火葢若今之火把杨用修引古诗赋猛烛猛炬及周礼坟烛相儗为近之
　　今岳州华容有巴丘湖即古梦泽在洞庭西风土记云夏秋水涨则与洞庭为一所谓湛湛江水也葢自陵阳往辰溆与自辰溆返长沙皆所必由之境
　　按防王父讐不报国蹙不恤方春和时但与幸臣驰逐荒野以骋其能原以放废之身冷眼遥望本是极伤心事然今再过之余即欲遥望亦不可得则伤心之中殆有甚焉故曰目极千里兮伤春心
　　哀江南旧解以为哀此江南之地尝考其说多不可通今览图经湘隂有大小哀洲二妃哭舜而名又长沙湘隂志云哀江在县南三十五里正与汨罗相近固知其所指乃言哀江之南以见入修门之为虚而沉湘之为实此一篇结穴也【或云图经县志皆后世附防之谈未足为据余以为若附防舜事则与舜陵湘女同出屈子之前若云附防楚词则二书固未尝以此释招魂也余以其闇合故取之】
　　发春南征而遥望博朱眀承夜而斯路渐则春夏之往来梦泽可知所以知春之南征为自陵阳至辰溆者庐江与陵阳接壌而涉江秋冬绪风正合发春之时自是而过鄂渚济江湘则固梦泽所在以渉江考之知其往辰溆也其后知为自辰溆至长沙者以哀江即长沙之地而朱眀承夜正与怀沙滔滔孟夏之时相应也若其自辰溆啓行余固详之渔父矣过龙阳而东则为梦泽亦至长沙所必经之路则原之往来固已了然而涉江渔父怀沙招魂皆作于半歳之中其次第亦可考矣然原之涉江曰将重昏而终身乃不数月而卒就死长沙者岂悲愤之情非逺遁所能解欤抑亦严谴所迫势不容于不死欤【尔雅春为青阳夏为朱眀】
　　大招
　　林氏谓魂无逃只因怀王逃秦而言是也其谓毋乃禁止词则不然怀本以欲归而逃今禁之是禁其归乎本意乃言此番之归不用如生前之逃耳凡惊畏而死者虽死亦怯故言此以壮其气慰其心也
　　古弱水亦名溺水然弱水在西而此列之于东当别是一水也
　　吾邑唐荆川先生稗编云管色字谱五凡工尺上四六一勾合合字为黄钟正声下四大吕髙四太簇下一夹钟髙一姑洗上字仲吕勾字防宾尺字林钟下工夷则髙工南吕下凡无射髙凡应钟六字黄钟清下五大吕清髙五太簇清紧五夹钟清此十字载籍无可考惟楚辞大招曰四上竞气极声变只旧注未详今按招魂呉歈蔡讴奏大吕些大吕为宫其谱上四仲吕为角其谱上字四上竞气谓宫角相应也余少读大招即以管色立解览是编乃叹所见不谋而合然管色之目秦汉以来罕有论著梁王暕观乐诗参差陈九夏依迟纷四上或苐袭楚词成语耳唐贺怀智琵琶谱序始有管色定之说至宋沈存中朱晦庵蔡元定而其义始详竟未知于楚辞有当否姑存其疑以俟多识者
　　又按西河毛大可竟山乐録云二八四上古乐经也二八者人声也人声十六故曰二八四上者笛声也笛色谱四上尺工六为宫商角徴羽四上宫与商也大招曰讴和扬阿赵箫倡只言和扬阿之歌当以箫为倡凡匏钟磬皆从箫倡之故又曰定空桑只言自此可定也犹今调琴瑟者必吹笛以奠其声也二八接舞【王逸本武作舞】言人声十六可继舞而歌也四上竞气极声变只言宫声由商而争上至极而变则四清声生焉葢五音之上又加四声为九声即变声也八音革木皆主节乐无与五声金石司五声而编钟编磬专一难转以一丝典一声犹之金与石也惟竹兼匏土以篪箫笛管而兼埙簧于其间其于五音之留转逓代环至不竭了无扞格而神眀变化足为乐凖故黄帝制乐断自伐竹而舞乐之妙称为箫韶也按此以四上为宫商与旧乐书微异其疏解颇有发眀故备録之
　　礼器或素或青夏造殷因郑康成云变黒为青者秦赵髙欲为乱以青为黒民从之至今语犹存也余按以黒为青今北人犹尔然大招云青色直睂青亦指黒固非始于秦时髪美者言青丝青绺皆以青黒相近耳尝论阮步兵青白眼青亦应指黒眸言白眼则转眸不视惟存白耳
　　檀弓池视重霤疏云重霤者屋之承霤以木承于屋檐水霤木中又从木而霤于地故曰重霤天子之屋四注四面皆有重霤诸侯四注而重霤去后大夫惟前后二士惟一在前此言絶霤葢用天子制也
　　旧训正始昆谓正其始以及后人语冗而滞
　　诛讥罢只旧解罢音皮谓诛责众所讥诮罢软之人则讥罢二字生澁甚矣
　　诸侯毕极立九卿只谓朝诸侯定官制也当时七雄并争此意自不可少旧解诸侯位次三公其班旣絶乃使九卿立其下其义旣隘而解毕极益复欠理
　　自曼泽怡靣以下皆帝王致治之事永宜厥身则本身之治也室家盈庭则劝亲之经也正始必自孤寡文王治岐之所先也阜民必本田邑周公七月之所咏也发政而禁苛暴省刑薄敛之功举杰而诛讥罢举直错枉之效也直嬴者使近禹麾所以承弼厥辟豪杰者使流泽施所以阜成兆民也末章归之礼射则深厌兵争之祸而武王散军郊射之遗意也于此可以见原志意之逺学术之醇迥非管韩孙呉及苏张庄恵游谈杂霸之士之所能及而所谓望三五以为像指彭咸以为仪其梗概畧具于此夫岂宋玉景差之徒好辞而不敢直谏者所能彷佛其万一哉且大小言赋本皆玉所着意在假人以已长固未必果出于诸人之口即所谓差语亦徒以谩词相竞未见所谓平淡闲退也又可以是而决此篇为差作乎









　　楚辞余论巻下
　　钦定四库全书
　　楚辞説韵
　　武进蒋骥撰
　　离骚
　　庸【一】降　名【二】均　能【三】佩　与【四】莽　序　莫
　　度　路　在【五】　路【六】步　隘【七】绩　武【八】怒
　　舍　故　路　他【九】化　畮【十】芷　刈　秽　索【十一】妒　急【十二】立　英【十三】伤　蕋【十四】纚　服【十五】则　艰【十六】替　【十七】悔　心【十八】淫　错【十九】度　时【二十】态　然【二十一】安　訽【二十二】厚　反【二十三】逺　息【二十四】服　裳【二十五】芳　离【二十六】亏　荒【二十七】章　常　惩　予【二十八】埜　节【二十九】服　情【三十】听　兹【三十一】词　纵【三十二】衖　狐【三十三】家　忍【三十四】陨　殃【三十五】长　差【三十六】颇　辅【三十七】土　极【三十八】服　悔【三十九】醢　当【四十】浪　正【四十一】征　圃【四十二】莫　迫【四十三】索　桑【四十四】羊　属【四十五】具　夜　御　下　予　伫　妒　马　女　佩【四十六】诒　在　理　迁【四十七】盘　游【四十八】求　下【四十九】女　好【五十】巧　可【五十】我　遥【一五】姚　固【十二】恶　寤　古　之【五十】之　女【三五】女　宇　恶　异【十四五】佩　当【十五】芳　疑【五十】之　迎【六五】故　同【十七】调　媒【五十八】疑　举【五十】辅　央【九六】芳　蔽【十六】折　留【十一】茅　艾【六十】害　长【二六】芳帏【十三】祗　化【六十】离　兹【四六】沬　女【十五六】下　行【十六】粻　车【六十】防　流【七六】啾　极【十八】翼　与【六十】予　待【九七】期　驰【十七】蛇　邈【十一】乐　乡【七十】行　都【二七十】居
　　九歌
　　良【三】皇　琅　芳　浆　倡　堂　康
　　右东皇太一
　　芳【七】英　央　光　章　降【十】中　穷　
　　右云中君
　　犹【四】州　舟　流　来【七】思　征【十】庭　旌　灵
　　极【五】息　侧　枻【七】雪　末　絶　浅【十】翩　间
　　渚【六】下　浦　女　与
　　右湘君
　　渚【一】予　下　望【二】张　上　兰【三】言　湲　裔【四】澨　逝　盖　堂【五】房　张　芳　衡　门【六】云浦【七】者　与
　　右湘夫人
　　门【一】云　尘　下【二】女　予　翔【三】阳　阬　被【四】离　爲华【五】居　防　辚【六】天　人　何【七】亏爲
　　右大司命
　　下【一】予　苦　青【二】茎　成　辞【三】旗　离【四】知带【五】逝　际　河【六】波　池　阿　歌　旍【七】星正
　　右少司命
　　方【一】桑　明　雷【二】蛇　怀　归　鼔【三】簴　竽姱　舞　节【四】日　裳【五】狼　降　浆　翔　行右东君
　　河【一】波　螭　望【二】荡　归【三】怀　堂【四】宫　中鱼【五】渚　下　浦　予
　　右河伯
　　阿【一】萝　笑【二】窕　貍【三】旗　思　来　下【四】雨
　　予　间【五】蔓　间　若【六】栢　作　防【七】鸣　萧【八】
　　忧
　　右山鬼
　　甲【一】接　云【二】先　行【三】伤　马【四】鼓　怒　埜
　　反【五】逺　弓【六】惩　凌　雄
　　右国殇
　　鼔【一】舞　与　古
　　右礼魂
　　天问
　　道【一】考　极【二】识　爲【三】化　度【四】作　加【五】亏
　　属【六】数　分【七】陈　汜【八】里　德【九】育　腹　子【十】
　　在　明【十】藏　尚　行　听【一】刑　施【十】化　功【二十】同　寘【三】坟　画【十】厯　营【四】成　倾　错【十】洿故　多【十】何　在【九】里　从【二十】通　到【二十】照　扬【一二】光　暖【十二】寒　言　虬【二十】游　首　在　死　守衢【三二】居　如　趾【十四】在　死　止　所【二十】处　羽方【五二】桑　继【十】饱　蠥【六二】达　躬【十七】降　歌【二十】地民【八二】嫔　射【十九】若　谋【三十】之　越【三十】活　营【一三】盈堂【十二】臧　死【三】体　兴【十三】膺安【三十】迁嫂【四三】首止【十五】殆　厚【三十】取　得【六三】殛鱞【十七】亲　意【三十】极尚【八三】匠　害【十】败　止【九四】子飨【十四】防挚【十一】说宜【四十】嘉臧【二四】羊怀【十三】肥　逄【四十】从牛【四四】来寜【十五】情　兄　长　极【四】得　子【十六】妇尤　之期　之　嘉【四十】嗟　施　何　行【七四】将底【十八】雉流【四十】求　市【九五】姒　佑　杀【十五】惑【十一】服　沈【五十】封方【二五】狂　竺【十】燠　将【三五】长　牧【十四】国依【五十】讥告【五五】救　识【十六】喜　悒【五十】急　故【七五】惧戒【十八】代辅【五十】绪　亡【九】严　飨　长　怒【六十】固　祐【六十】喜欲【一六】禄　忧【十二】求　长【六十】胜　长　彰
　　九章
　　情【一】正　服【二】直　肬【三】之　变【四】逺　仇【五】雠
　　保【六】道　贫【七】门　志【八】咍　释【九】白　情【十】路
　　闻【十】忳　杭【一】旁　恃【十】殆　志　态　伴【二】援好【十】就　言【三】然　下【十】所　尤【四】之　忍【十】轸粮【五】芳　明【十六】身
　　右惜诵
　　衰【十】嵬　璐【七】顾　圃　英【十】光　湘　风【八】林
　　汰【十】滞　阳【九】伤　如【二】居　雨　宇　中【十】穷
　　行　以【二】醢　人【十】身　逺【一】坛　薄【一】薄　当【二】行
　　右涉江
　　愆【三】迁　亡【四】行　极【五】得　霰【六】见　蹠【七】客
　　薄　释　江【八】东　反【九】逺　心【十】风　如【十】芜
　　接【一】涉　复【十】慼　持【二】之　天【十】名　慨【三】迈时【一】丘　之
　　右哀郢
　　伤【一】长　浮【二】懮　鎭【三】人　期【四】志　姱【五】怒
　　敢【六】憺　闻【七】患　亡【八】完　仪【九】亏　作【十】获
　　正【十】听　北【一】域　侧　得　息　歳【十】逝　星【二】营　同【十】容　潭【三】心　愿【十】进　姑【四】徂　思【十】媒　救【五】告
　　右抽思
　　莽【十】土　黙【六】鞠　抑　替【十】鄙　改　晠【七】正
　　章　明　下【十】舞　量【八】臧　济【十】示　怪【九】态
　　采　有　丰【二】容　故【十】慕　强【一】象　莫【二】故
　　汩【三】忽　匹　程【四】错　惧　喟【五】谓　爱　类右怀沙
　　眙【六】诒　发【七】达　将【八】当　诒【九】志　化【十】爲
　　度【十】路　之【一】时　期　悠【十】忧　莽【二】艸　佩【十】
　　异　态　竢　出　扬【三】章　木【十】足　能【四】疑度【十】莫　故
　　右思美人
　　时【一】疑　娭　治　之　否　欺　思　之　尤
　　之　流【二】昭　幽　聊　由　厨　牛【三】之　忧
　　求　游　之　疑　辞　之　戒【四】得　佩【五】好
　　代　意　置　载　备　异　再　识
　　右惜徃日【通首一韵亦】
　　服【可】国　志【一】喜　搏【二】烂　道【三】丑　异【四】喜
　　求【五】流　过【六】地　友【七】理　长【八】像
　　右橘颂
　　伤【九】倡　忘　长　芳　章　芳　贶　羊　明
　　处【一】虑　曙　去　恃【二】止　膺【三】仍　汤【四】行
　　至【五】比　聊【六】愁　还【七】闻　黙【八】得　解【九】缔
　　仪【十十】爲　纡【一十】娯　居　巅【二十】天　雰　媛　江【三十】汹　纪【四十】止　右　期　积【五十】击　防　迹　适悐　适　迹　益　释
　　右悲回风
　　逺游
　　游【一】浮　语【二】曙　勤【三】闻　怀【四】悲　留【五】由
　　得【六】则　仙【七】延　一【八】逸　怪【九】来　都【十】如
　　征【十】蘦　成　情　程　居【一】戏　霞　除　息【十】德　【二】垠　然　存　先　门　行【十】乡　阳
　　英　壮【三】放　荣【十】人　征　予【四】居　都　闾驰【十】蛇　燿【五】骜　行【十六】芒　路【十七】度　凉【十八】皇麾【十九】波　属【二十】毂　厉【二十】卫　挢【一二】乐　乡【十二】行涕【二十】弭　疑【三】浮　妃【二十】歌　夷　蛇　飞　徊门【四二】氷　顾【十五】路　漠【二十】壑　天【六二】闻　邻
　　卜居
　　忠【十】穷　耕【七】名　身　生　真　人　清　楹
　　驹【二】躯　轭【十】迹　翼　食　凶【八】从　清【二】轻
　　鸣　名　贞　长【十】明　通　意【九】事
　　渔父
　　清【三】醒　移【十】波　酾　爲　衣【三】汶　埃　清【十】
　　缨　浊【五】足
　　招魂
　　沬【一】秽　苦【二】下　辅　予　从【三】阳　方　祥
　　托【四】索　石　释　托　止【五】齿　祀　醢　里
　　心【六】滛　里【七】止　宇【八】壶　食【九】得　极　贼
　　止【十】里　久　天【十】人　千　侁　渊　瞑　身
　　都【一】觺　駓　牛　灾　门【十】先　络【二】呼　居奸【十】安　轩　山　连　寒　湲　兰　筵　琼【三】光　张　璜　怪【十】备　代　众【四】宫　代【十】意房【五】光　【十六】闲　堂【十七】梁　蛇【十八】池　荷　波陁　罗　篱　爲　方【十九】粱　行　芳　羮浆
　　鸧　爽　餭　觞　凉　浆　妨　罗【二十】歌　荷
　　酡　波　竒　离　舞【二十】下　鼔　楚　吕　分【一二】纷　陈　先　簙【十二】迫　白　日【二十】瑟　夜【三】错假　赋　故　居　征【二十】生　薄【四二】博　乗【十五】烝先【二十】还　先　兕　淹【六二】渐　枫【十七】心　南
　　大招
　　昭【一】遽　逃　遥　西【二】北　浟【三】悠　胶　寥蜒【四】蜿　骞　躬　洋【五】鬤　狂　伤　赩【六】测凝　极　静【七】定　安【八】延　言　粱【九】芳　羮尝　酪【十】莼　薄　择　敶【十一】存　先　嗌【十二】役沥　　张【十三】商　倡　桑　赋【十四】乱【读治】变【十五】譔姱【十六】都　娱　舒　曼【十七】顔　安　佳【十八】规　施卑　移　作【十九】泽　客　昔　媔【二十】嫣　娟　便秀【二十一】霤　畜　囿　假【二十二】路　虑　皇【二十三】鸧　鷞翔　盛【二十四】命　盛　定　云【二十五】神　存　昆　昌【二十六】章　明　当　海【二十七】理　趾　海　士　暴【二十八】罢麾　施　爲　明【二十九】堂　乡　张　譲　王
　　自律韵旣兴古韵遂废学者求其故而不得久矣余以爲古恊音本于转音转音本于方音音何以云转也凡言出于口有防牙舌齿唇之辨见于者爲见溪羣疑诸母见于收者爲东冬江阳诸部凡同母同部之字其音至变而各以类辗转相生虽有逺近之殊呼之未尝不相应故曰转音转音之本于方音何也五方之人有风土刚柔燥湿之不同而声气亦异盖有同指一字而各殊其音者然所言本同则音虽殊而相应者故在钱唐毛扆再枪榆杂録曰凡五方之语字同音异者其母异则韵必同或韵异则母必同是也古恊音之本于方音何也曰方音之转天地自然之韵也圣人本天而合之以人书曰予欲闻六律五声八音以出纳五言古者讴衢祝华各以其方言爲韵太史采之而音之相转者杂陈于前圣人以爲是天籁所发也择其雅驯者存之其自爲诗歌亦参用其音以成倡和之文而播之管弦被之天下后世故其音虽与今殊而在当时未尝不较然画一盖周礼七年属象胥谕语言九年属瞽史谕书名其博采约收必有成书而今亡矣是故收音之转最近者全部皆通渐逺者字叶相通收音不转者同母间通夫音三十六母或爲防牙舌齿唇正音或爲齿舌半音见于等韵详矣收音之转则毛大可本郑庠古音辨之说以东冬江阳庚青蒸爲防音眞文元寒删先爲牙音侵覃盐咸爲唇音支【脂之在内】防齐佳灰爲齿音鱼虞歌麻萧肴豪尤爲舌音而鱼虞歌麻尤又爲齿舌半音凡齿舌音十三部皆连环通转安溪李相国云东冬江阳庚青蒸爲一部眞文元寒删先一部侵覃盐咸一部佳灰一部萧肴豪尤一部以上推之声气之元乃一气所生用以叶歌曲则收声必同故也至支【脂之在内】防齐鱼虞歌麻七韵又五部生音起韵之根应爲一类而通用之歌麻鱼虞能生萧肴豪尤其收声亦同支防齐能生佳灰其收声亦同皆可通用二说大畧相同于古韵殆十得八九然征之古诗文其离合出入之数犹有未尽符者古今异时南北异地固未能一一相比也今即诗易楚辞综其通叶之迹列于后其周秦以上凡有韵之文可类推焉
　　东冬【钟】董肿　送宋【用】屋沃【烛】
　　通　江部蒸部　侵部
　　叶　疆皇【周颂烈文辟公恵我无疆维皇其崇之继序其皇之】堂【河伯鱼鳞屋兮龙堂紫贝阙兮朱宫灵何爲兮水中】长【卜居寸有所长知有所不明神有所不通】阳【招魂掌梦其命难从不能复用巫阳焉】上【桑中期我乎桑中要我乎上宫送我乎淇之上矣】成【讼彖传刚来而得中也讼不可成也】行【涉江固将愁苦而终穷桑户臝行】明【卜居见上】正【豫象传志穷凶也以中正也】骖【小戎骐駵在中騧骊是骖】南【招魂湛湛江水兮上有枫魂兮归来哀江南】
　　【同母】叶　频【召旻不云自频不云自中】援【皇矣以尔钩援以伐崇墉】反【賔筵温温其防威仪反反】天【文王无遏尔躬有虞殷自天】骞【大招王虺骞只蜮伤躬只】务【常棣外御其务烝也无戎】父【常武太师皇父以修我戎】载【剥象传民所载也终不可用也】事【丰象传不可大事也终不可用也】后【瞻卬无不克巩式救尔后】调【车攻弓矢旣调射夫旣同离骚求榘矱之所同挚臯陶而能调】
　　江　讲　绛　觉
　　通　东冬部
　　叶　皇【烈文无封靡于尔邦继序其皇之】狼浆【东君举长矢兮射天狼操余弧兮反沦降
　　援北斗兮酌桂浆】两【南山葛屦五两冠緌双止】
　　【同母】叶　字【生民诞寘之隘巷牛羊腓字之】
　　阳【唐】养【荡】漾【宕】药【铎】
　　通　庚青部
　　叶　中宫【风桑中河伯】公崇【烈文】通【卜居】从梦【招魂　并见东冬部】双【南山】邦【烈文】降【东君　并见江部】惩【离骚余独好修以爲常岂余心之可惩】胜【天问久余是胜吾告堵敖以不长】薪【车牵陟彼髙冈析其柞薪】莘【大明命此文王纉女维莘】芬【信南山是烝是享苾苾芬芬】分【噬嗑彖传刚柔分雷电合而章】训【烈文四方其训之呜呼前王不忘】
　　【同母】叶　单【公刘相其隂阳其军三单】完【抽思岂不至今其庸亡愿荪美之可完】瞻【桑柔人民所瞻考愼其相】严【殷武下民有严不敢怠遑天问少离散亡能流厥严】
　　庚【耕清】梗【耿静】敬【诤劲】陌【麦昔】
　　通　阳青部
　　叶　中【讼彖传】凶【豫象传】穷【涉江】通【卜居　并见东冬部】腾【十月不宁不令百川沸腾】今【抑其在于今兴迷乱于政】仁【齐风卢令令其人美且仁】申【采菽天子命之福禄申之】莘【大明于周于京纉女维莘】人【巻阿维天子命媚于庻人革彖传天地革而四时成顺乎天而应乎人逺游丽桂树之冬荣野寞其无人淹浮云而上征卜居以保贞乎以事妇人乎】民【屯象传志行正也大得民也观象传观民也志未平也节彖传天地节而四时成不伤财不害民】均【离骚肇余以嘉名字余曰灵均】身【惜诵故重着以自明愿曾思而逺身卜居以危身乎以媮生乎】信【蝃蝀大无信也不知命也坎彖传水流而不盈行险而不失其信】吝【姤彖传志不舍命也上穷吝也】芬【信南山苾苾芬芬祀事孔明】分【噬嗑彖传刚柔分动而明】君【皇矣其徳克明克长克君革象传其文炳也其文蔚也顺以从君也】顚【东方倒之顚之自公令之车邻有马白顚寺人之令】年【江汉自召祖命天子万年】天【干彖传六位时成时乗六龙以御天文言以御天也天下平也哀郢了杳杳其薄天被以不慈之僞名】渊【讼彖传尚中正也入于渊也】贤【大畜彖传大正也养贤也】蔚【革象传见上】极【未济象传亦不知极也中以行正也】
　　【眞文先与庚青易书几于无别而诗不常通故从叶例】
　　【同母】叶　瞽【周颂有瞽有瞽在周之庭】故【离骚九嶷缤其并迎告予以吉故】路【惜诵又莫
　　察予之中情愿陈志而无路】错【懐沙骥焉程兮各有所错兮】
　　青　迥　径　
　　通　阳庚部
　　叶　榛【简兮山有榛隰有苓】训【烈文四方其训之百辟其刑之】天【干彖传乃统天品物流形】
　　巅【唐风采苓采苓首阳之巅】
　　蒸【登】拯【等】证【嶝】职【德　广韵去声有证嶝二部系蒸之转平水刘渊并证嶝入径部最
　　爲无理然刘韵上声犹有拯部与等同用后人又删并入迥部
　　尤狂瞽之甚者今从毛大可通韵改正】
　　通　东冬部
　　叶　常【离骚】长【天问　并见阳部】令【十月】正【未济象传并见庚部】音【小戎载寝载兴秩秩徳音】心【大明维予侯兴无贰尔心】綅【閟宫贝胄朱綅烝徒增增】臻【菀柳于何其臻居以凶矜】问【女曰鸡鸣杂佩以赠之杂佩以问之】门【逺游逴絶垠乎寒门从颛顼乎増氷】渊【小旻战战兢兢如临深渊如履薄氷】塡【桑柔仓兄塡兮寜不我矜】
　　侵　寝　沁　缉
　　通　东冬部　覃盐咸部
　　叶　政【抑见庚部】兴【小戎大明】増【閟宫　并见蒸部】
　　【同母】叶　犹【小旻不我告犹是用不集】
　　覃【谈】感【敢】勘【阚】合【盍】
　　通　侵盐咸部
　　叶　中【小戎】枫【招魂　并见东冬部】
　　盐【添严】琰【沗俨】艳【防酽】叶【帖业】
　　通　侵覃咸部
　　【同母】叶　相【桑柔见阳部】
　　咸【衔凡】豏【槛范】陷【鉴梵】洽【狎乏】
　　通　侵覃盐部
　　【同母】叶　遑【殷武】亾【天问　并见阳部】
　　眞【谆臻殷】轸【准隠】震【稕焮】貭【术栉　广韵殷在文后与文皆独迄　　用礼部韵畧始以殷与文
　　同用平水从而并之然唐诗往往眞殷相通而文则
　　未有今并殷入眞亦本通韵】
　　通　文元寒删先部
　　叶　岗【车牵】王【大明　并见阳部】令【卢令】京【大明】平【观象传】盈【坎彖传】成【革彖传节彖传】名【离骚】明【惜诵】荣征【逺游】生贞【卜居】命【蝃蝀采菽巻阿姤象传】正【屯象传　并见庚部】苓【简兮见青部】矜【菀柳见蒸部】
　　【同母】叶　中【召旻见东冬部】替【召旻彼防斯粺胡不自替职兄斯引】旂【夜如何其夜向晨言
　　观其旂】粺【召旻见上】有【甫田终善且有农夫克敏】
　　文　吻　问　物
　　通　眞元寒删先部
　　叶　忘【烈文】章【噬嗑彖传】享【信南山　并见阳部】明【信南山皇矣噬嗑彖传】炳
　　【革彖传　并见庚部】刑【烈文见青部】赠【鸡鸣见蒸部】
　　【同母】叶　迩【杕杜卜筮偕止防言近止征夫迩止】旂【夜如何其庭燎有煇言观其旂采菽言采其芹言观其旂泮水同】衣【渔父新浴者必振衣受物之汶汶者乎防世之尘埃乎】偕【杕杜见上】埃【渔父见上】
　　元【魂痕】阮【混狠】愿【慁恨】月【没】
　　通　眞文寒删先部
　　叶　氷【逺游见蒸部】
　　【同母】叶　防【賔筵】墉【皇矣　并见东冬部】娑【东门南方之原市也婆娑】萎【谷风维山崔嵬
　　无木不萎思我小怨】嵬【谷风见上】
　　寒【桓】旱【缓】翰【换】曷【末】
　　通　眞文元删先部
　　【同母】叶　阳【公刘】亡【抽思　并见阳部】赋【大招投诗赋只娯人乱只】
　　删【山】澘【产】谏【裥】黠【辖】
　　通　眞文元寒先部
　　【同母】叶　替【离骚哀民生之多艰蹇朝谇而夕替】
　　先【仙】铣【狝】霰【线】屑【薛】
　　通　眞文元寒删部
　　叶　令【东方车邻】成【干彖传】平【干文言】名【哀郢】命【江汉】正【讼彖传大畜彖传并见庚部】苓【采苓】形【干彖传并见青部】兢冰【小旻】矜【桑柔　并见蒸部】
　　【同母】叶　躬【文王大招见东冬部】瑕【思齐肆戎疾不殄烈假不瑕】泚弥【新台有泚河水弥弥蘧除不鲜泚弥支齐并见】洒【新台有洒河水浼浼籧除不殄】兕【招魂与王趋梦兮课后先君王亲兮惮青兕】浼【新台见上】卣【江汉秬鬯一卣告于文人】
　　鱼虞【模】语麌【姥】御遇【暮】屋沃觉药
　　通　麻部　尤部
　　叶　戏【逺游奚久留此故居吾将从王乔而娯戏】之【惜往日伊尹烹于庖厨世孰云而知之】觺【招魂君无下此幽都些其角嶷嶷些】士【常武王命卿士太师皇父】草【思美人搴长洲之宿莽吾谁与玩此芳草】昭【大招白日昭只万物遽只】
　　【同母】叶　戎【常棣常武见东冬部】庭【有瞽】迎【离骚】情【惜诵】程【怀沙　并见庚部】乱
　　【大招见寒部】
　　麻　马　祃　陌药
　　通　鱼虞部　支歌部
　　叶　地【斯干载寝之地载弄之瓦】戒【小雅大田多稼旣种旣戒】界【思文无此疆尔界陈常于
　　时夏】大【丰彖传尚大也宜照天下也】暴【大招禁苛暴只诛讥罢只】
　　【同母】叶　殄【思齐见先部】
　　歌【弋】哿【果】个【过】药陌
　　通　支麻部
　　叶　衣【豳风七月流火九月授衣】妃【逺游腾告鸾鸟迎宓妃二女御九韶歌】苇【风七月流火八月萑苇】穉【大田无害我田穉秉畀炎火】地【天问九辨九歌何勤子屠母而死分竟地橘颂终不失过兮防天地兮】
　　【同母】叶　原【东门见元部】
　　支　纸　寘　质　【质物月曷黠屑陌职九韵杂附支脂之防齐佳灰】
　　通　歌麻部
　　叶　居【逺游见鱼虞部】揥【葛屦宛然左辟佩其象揥是以为刺】帝【文王克配上帝峻命不易】涕【逺游长太息而掩涕聊抑志而自弭】归【东君载云旗兮委蛇观者憺兮忘归】飞【逺游令海若舞冯夷形蟉虬而委蛇鸾鸟轩翥而翔飞】尾【汝坟鲂鱼頳尾王室如燬】谓【家人彖传女正位乎内男正位乎外天地之大义也父母之谓也】夷【逺游见上】佽【车攻决拾旣佽助我举柴】几【行苇莫逺具尔或授之几】地【斯干载寝之地无非无仪】偕【枤杜卜筮偕止征夫迩止】佳【大招丽以佳只曲眉规只】怀【东君驾龙辀兮乗雷载云旗兮委蛇心低徊兮顾怀】嵬【谷风维山崔嵬无木不萎】雷【东君见上】内外【家人彖传见上】妹【归妹彖传天地之大义也所归妹也】始【归妹彖传天地之大义也人之终始也】
　　【同母】叶　近【枤杜见文部】怨【谷风见元部】鲜【新台有泚见先部】
　　齐　荠　霁【祭】屑
　　通　防脂佳灰部
　　叶　辟剌【葛屦】弭【逺游】易【文王　并见支部】右【竹竿淇水在右逺父母兄弟】茍
　　【抑无曰苟矣言不可逝矣】饱【天问厥身是继胡为嗜不同味而快鼂饱】
　　【同母】叶　引【召旻见眞部】艰【离骚见删部】殄【新台有洒见先部】
　　防　尾　未　物
　　通　齐脂佳灰部
　　叶　歌【逺游】火【七月　并见歌部】蛇【东君逺游】燬【汝坟】义【家人彖传并见支部同母】叶　晨【夜如何其见真部】煇【夜如何其】芹【采菽泮水】汶【渔父　并见文部】
　　脂　防　至　质
　　通　齐防佳灰部　之尤部
　　叶　瓦【斯干见麻部】歌【天问逺游】火【大田】过【橘颂　并见歌部】仪【斯干】蛇【逺游】
　　尔【行苇】柴【车攻　并见支部】饱【权舆每食四簋每食不饱】
　　【同母】叶　先【招魂见先部】
　　佳【皆】蟹【骇】卦【怪夬】黠
　　通　齐防脂灰部
　　叶　稼【大田】夏【思文】下【丰彖传　并见麻部】蛇【东君】规【大招】迩【枤杜并见支部】
　　疑【旣济象传惫也有所疑也】事【遯象传有疾惫也不可大亊也】
　　【同母】叶　引【召旻见眞部】近【枤杜见文部】
　　灰【咍】贿【海】泰队【代废】曷　【礼部韵合并同用平上各三十部去多一部顾寜人毛大可以
　　泰卦二部俱为佳去元刘鉴以泰部并队为灰去今从刘】
　　通　齐防脂佳部　之尤部
　　叶　萎【谷风】蛇【东君　并见支部】义【家人归妹彖传】好【惜徃日谓蕙若其不可佩嫫母
　　姣而自好】
　　【同母】叶　用【剥象传见东冬部】汶【渔父见文部】怨【谷风见元部】殄【新台见先部】
　　之　止　志　职
　　通　脂灰尤部
　　叶　厨【惜往日】都【招魂】父【常武　并见鱼虞部】义【归妹彖传见支部】惫【遯旣济象传见佳部】呶【賔筵载号载呶屡舞僛僛】道【恒彖传久于其道也恒久而不巳也】好【枤杜中心好之曷饮食之】造【思齐小子有造誉髦斯士】
　　【同母】叶　用【丰象传见东冬部】巷【生民见江部】
　　尤【侯幽】有【厚黝】宥【侯幼】屋沃
　　通　鱼虞部　脂之灰部　萧肴豪部
　　叶　弟【竹竿】逝【抑　并见齐部】
　　【同母】叶　巩【瞻卬见东冬部】敏【甫田见眞部】田【江汉见先部】集【小旻见侵部】
　　萧【宵】肴豪　篠【小】巧晧　啸【笑】效号　觉药屋沃通　尤部
　　叶　莽【思美人】遽【大招　并见鱼虞部】罢【大招见麻部】继【天问见齐部】簋【权舆见脂部】佩【惜性日见灰部】僛【賔筵】士【思齐】已【恒彖传　并见之部】食【枤杜】
　　【同母】叶　同【车攻离骚见东冬部】
　　以上诸韵相通者如江转工蒸转中之类本系同收而转音最近故古之临文者矢口辄合焉江本东冬谐声字阳则异矣然其音相近而庚又通阳故东冬江叶阳兼叶庚【句】眞文元先与庚青与蒸与侵音亦相近然非同收也故八韵互相叶东通侵而叶覃【句】阳通庚而叶眞文【句】鱼虞通麻而叶支通尤而叶之叶萧肴豪【句】歌麻通支而叶脂防佳【句】萧肴豪通尤而叶麻叶脂齐叶之灰凡云叶者转音稍逺而用者较希矣其东冬与侵【句】尤与之异收而相通支与脂防齐之同音而仅为叶鱼通麻而未尝叶歌【句】之通脂灰而未尝叶防齐此又古今音读之异有不可齐者若其旁见侧出纷挐杂防虽素不相涉之音或比而同之无他同母在未有声之前韵虽逺而所出不殊方音亦因之相转如天问严叶遑则见之朱子説诗严读昻皆疑母也渔父衣叶汶则见之郑氏注礼衣读殷皆影母也推之离骚迎叶故则迎应读遻抽思完叶亡则完应读黄若同调暴罢同母相叶又无论矣他如畿读近【周礼大司马郑注】皆羣母疑读凝【庄子乃疑于神读凝】皆疑母同读谈【史记袁盎传赵同汉书作谈】皆定母南读奈【梵书南无读奈】皆泥母命读慢【大学郑注命作慢声之悮】皆明母风读分皆非母读藻【音总周礼巾车注杜子春读藻】皆精母惨读懆【诗劳心惨兮张防五经文字作懆】皆清母西读先【文选李注西施为先施】皆心母韩读何【昌黎集何于韩同姓为近】皆匣母戎读汝皆日母此数者以今律部通叶程之岂不甚怪其于古人则皆本方音之通而无以异也惟分韵者散入素不相通之部故以为怪耳古韵相通者多本谐声之字【东冬与江部蒸部阳与庚青部侵与覃盐咸部眞文与元寒删先部虞鱼与麻部尤部支与歌麻部脂与防齐佳灰部之与灰部尤与萧肴豪部】盖因言得声因声立字而韵即存乎其间其原一也今字书近古者仅有许氏説文各韵通部在説文如邦丰声雄肱声唐庚声闇音声淡炎声顚眞声防文声都者声防豆声移多声排非声配已声贿有声雕周声【每韵举以槩之】　之类指不胜屈若凤凡声柯拘声侮每声呶奴声之属谐声在叶例者音渐逺则字亦间出焉若讲遘声浼免声允防声敏每声衮公声祼果声晖军声旂斤声堙西声短豆声之属音类相去絶逺而字体相因则皆方音同母之转也故古韵之源流逺矣律韵旣兴不惟古文词难读而语音字体俱裂矣然説文所注某声岂必声之画一哉亦取其相应者耳故命之曰谐声郑康成与许同时説文近斤声而郑读近为其説文能防声而郑云耐古能字可知古读非一音矣【郑渔仲谐声制字圗云凡谐声之道有同声者则取同声而谐无同声者则取叶声而谐无叶声者则取正音而谐无正音者则取旁音而谐所谓声者四声也音者七音也制字之本或取声以成字或取音以成字按七音即等韵诸母是】
　　通之异于叶何也通者概及全部叶惟古人已用者可凭盖通转本于方音叶例所用者少则所未用者不必皆古方音之通也同母叶之异于叶何也叶者非同收则音相近故可互改其音或各用其本音同母叶则其音逺矣方音或一二字转入他韵而未可互改他韵之音也如常棣之务常武之祖父皆叶戎字剥象传之载丰象传之事皆叶用字改东冬以就鱼虞灰之则可改鱼虞灰之以就东冬则不可然而互注之何也其间当改音之字或有未定所属者存疑也通部如东冬通江又通蒸通侵【句】鱼虞通麻又通尤之类盖以东虞诸韵有此三音两音之故若江与蒸侵【句】麻与尤即有合用者亦叶耳非通也其采取诗文要以周秦为限凡所叶字自可如例増入西汉虽近古然易林太元之类已多险怪东汉之季韵法转厐故魏晋齐梁不得不变为声类者势也唐宋以来古韵久废作者或掇拾遗文以规橅之要皆揣籥扣之见不必引为证也
　　论古韵之道如行水然其所通者行乎所当行所不通者止乎不得不止顺其自然而无容心焉盖其离合之数错不齐必欲条列部分以画一之此崇伯障川之智矣毛大可古今通韵广设通转以彚不齐之音以喉牙舌齿唇五收未能尽一古韵也于是又有两界有两合有叶周章收拾而网漏犹复不少且如东冬一韵从毛氏论例已合江阳庚青蒸为一部又与眞文元寒删先侵覃盐咸为两界之通又与鱼虞萧肴豪尤为两合之通是所不通者特支防齐佳灰歌麻耳然观易丰象传不可用叶不可大事汉铙歌芝生铜池中叶延夀万千歳则支防齐又通剥象传不可用叶民所载古艳歌行载至洛阳宫上叶防下叶材则佳灰又通易林暌之离商伯有功叶长安无他【又见巽之姤】则歌麻又通偶举一韵而二百六部无弗通者不识何法以收之又有为同入相转之説者【如东冬与鱼尤同入眞文与支防同入之类】以前言推之其误亦不辨自明矣若诸暨陈法子诗经古韵本呉才老韵补之説而小变之【岐歌于麻合麻于鱼支防齐佳灰并元寒删先覃盐咸为一】其论叶韵亦以转音为言然谓转音非古音特作诗者不得已用之其轻量古人甚矣又漫无考据直谓古人以音之相似者为韵此乃中原音韵洪武正韵变易律韵之防以之趋时可耳而欲彷佛古人犹却行求前也是故东冬江韵阳庚韵萧肴豪尤韵歌麻韵眞文元寒删先韵侵覃盐咸韵之尤韵当合而反分江阳韵庚青蒸眞文魂侵韵佳麻韵支脂之防齐灰鱼虞韵元寒删先覃盐咸韵当分而反合试证之古人然乎否近又有窃毛氏之通叶而小异以自文者【如谓阳尤无通之类】弥为首防无据又毛氏之罪人也而其书方盛行噫识眞者少自古然矣
　　近世考校古音最称精博者莫若顾寜人音学五书凡一字出入靡不研悉源流其大要主陈季立古无叶音之説于古韵有异者辄云古音某今人误入某部遂致天【汀】地【沱】马【姥】牛【疑】言言变叫如毛大可所讥盖亦智者之凿也夫古叶无定读以其皆合于自然之音也如惟庚寅吾以降旧叶降乎攻反以就庸安见庸不可叶亦腔反乎今闽人读中庸音近丁巷亦其证矣且如中字旱麓韵降召旻韵频桑中韵上蒙彖传韵应讼彖传韵成比象韵禽小戎韵骖虽欲比而同之万万不能顾氏诗易本音皆注无韵又云方音未足为据夫诗易不可据天下更有可据之书耶季立论易谓天必读汀行必读杭庆必读羗明必读芒周代音寔然非叶也不知文王有虞殷自天已韵躬矣抑顺德之行已韵心矣九章重着以自明已韵身矣刺客传庆卿已谓之荆卿矣若母必读米而蝃蝀逺兄弟父母与雨为韵稼必读故而小雅大田多稼与戒为韵谁非周代书乎顾氏音论谓古音止有十部一东冬钟江二脂之防齐佳皆灰咍三鱼虞模侯四眞谆臻文殷元魂痕寒桓删山先仙五萧宵肴豪幽六歌戈七阳庚八耕清青九蒸登十侵覃谈盐添咸严凡所着唐韵正分支部半入脂之防齐佳灰【如知提儿疵斯徙卑禠祗类】半入歌戈【如羲离罹蛇为施移规池并脂部地类】分麻部半入歌戈【如加花他类】半入鱼虞【如下瑕车类】分庚部半入阳唐【如行羙明衡卿类】半入耕清青【如平惊争类】分尤侯部半入支防【如母谋有紑絿牛久富祐裘类】半入鱼虞【如茍侯后类】半入萧肴豪【如游茂收悠觩柔休咎忧由浮夀牡求逑类】遂于家人彖传天地之大义韵内外谓归妹彖传天地之大义韵始韵妹斯干载寝之地韵禓观彖传中正以观天下韵化皇矣其德克明韵君抑顺德之行韵心商颂亦有和羮韵平常武震惊徐方韵惊青部抑克共明刑韵王巷伯谁适与谋韵虎抑无曰茍矣韵逝常武有严天子韵游召旻草不溃茂韵止瞻卬女反有之韵收其诗易本音皆指为非韵于载驰之侯悠丝衣之紑絿牛觩柔休小弁之提罹则截而韵之逺游之妃歌夷蛇则错而韵之于礼其仪一兮作也逸诗辔亦不柔韵疑则以为方音无据固已不胜枝蔓又云老子之能无离能无为始与儿疵为韵九辨之黯黯而有瑕始与加为韵庄子之剖斗折衡始与争为韵临彖传消不久始与道为韵然则所据为古者不过西周以上其可据者有几耶况夫子临河歌风扬波韵施荀子成相百里徙韵施名不移韵师少司命生别离韵知大招丽以佳韵规若鲜卑韵移晏子春秋禾不获韵何荀子注蟹蜾者宜禾韵车岣嵝碑辅佐卿韵门丹书不强则枉韵正招魂挂曲琼韵光乐记百度得数而有常韵成耳目聪明韵平大戴礼东有开明韵兴武王杖铭辅人无茍韵咎屦铭愼之劳韵富仪礼礼仪有序韵祐左传惟其儒书韵忧胜之不可保韵后惜往日使贞臣而无由韵厨逺游吾将往乎南疑韵浮华封人祝词使圣人富韵夀韵子其分入之韵在三代前甚错不齐将何自而分合之耶至説文禠虒声读若池而分禠入脂之分池入歌戈论语多见其不知量正义云多古祗字而分祗入脂之説文牡上声而分牡入萧肴又古谐声字常以类从而分裘俅入脂之分求絿逑入萧肴分蚪枓鲰入鱼虞分﨣紏趣入萧肴分萎瑞入脂之委揣入歌戈皆所谓诐词之蔽也人声至变从古以然而直谓三代以前无麻部音其果于自用甚矣巻阿君子之车六句一韵系支歌麻之通今删去麻部以车马入鱼虞遂区一章为两韵无亦割裂乎顾韵补正讥呉才老庚耕清青蒸登侵七韵皆通眞以为长于采收短于甄别不知才老所短在未审古人常用偶用之分而槩以为通且唐宋诗文一例采收駮杂无据若诗易楚辞七韵通叶见于前所列者不一而足而强甄别为非韵正恐才老欲轩渠地下耳毛氏于顾掊击殆无余力而所考覈或踈而未宻【如耕部萌甿顾巳云宜并入唐而又引为耕通阳唐之证尤部驺邹顾已云宜改入虞而又引为尤通鱼虞之证】或混而难凭【如商颂黄耉无疆可从下锵叶不必定韵平争左传一薫一莸可从下臭叶不必定韵渝羭】甚者割裂散文以为韵【如谓大禹谟汝惟不矜与莫与汝争能叶伊训比顽童与时谓乱风叶】且引据者滥及魏晋隋唐顾氏有知应更为齿冷也【毛辨李氏古韵纲鱼不通尤之説冇云春秋题词曰州之为言殊也释文以洲为聚礼记扬休山立休音嘘肌求虫名即肌居也鲁有子服湫读子服租蜀本草香薷与香葇同虞书宵中星虚史记注虚音丘孟子众楚人咻之一本作煦之夏后氏母追即牟追列子伯昏无人亦作谋人汉书儒林传丘葢即区葢曲礼不讳嫌名郑注以丘与区当之此数条特精覈兼可正顾氏之失附録之】
　　余于楚辞诸篇但条韵类不注协音盖以古韵之通如支防齐与佳灰【句】眞文与元寒删先向来论古韵者于兹数部固未尝改音即律韵中如支之规虞之模齐之圭元之翻痕先之传儇其音颇异未尝不同列一部今诸韵之转音通叶犹是也故京自可韵堂韵将不必读疆马自可韵组韵黼不必读姥何也惟皆本方音之转也以为方音之无定则互改其音可以为方音之相应则各仍其音可顾氏论简狄在台喾何宜元鸟致诒女何嘉后人改嘉为喜而不知古读宜为蛾正与嘉为韵招魂飞雪千里不可以久后人改为不可以久止而不知古读久为几正与千里为韵余以为后人之改古字诚昧古而妄作而顾氏之斥今音亦泥古而失眞也且顾氏谓十八忧部俱通萧肴豪而不必改音何独于他部之今音而尽斥为误耶
　　大招无东无西无南无北通韵引莲叶曲西北相叶为例此本四声之通故概不载他若賔筵筵叶秩即先眞相通出车来叶牧正月辐叶载意大东来叶服楚茨大田祀叶福小宛克叶富即之灰尤互通亦如之庚部炳叶蔚犹庚之叶文也【革上象炳叶蔚君本庚文叶例顾氏不晓于易音尽删之】正叶极犹庚之叶蒸也尤部犹叶集与伍子胥河上歌同忧相救叶相随而集同北人集就同音故韩诗亦作是用不就后人分集入缉为闭口之通未可绳古人也又今北人未习四声则平上去入每多混用古人亦然但就语气言平仄终自有别故不尽混耳后人于古四声之词必欲叶为一声是缀草衣为缝掖也
　　诗三百篇自商及春秋更涉千余年不为不久罗列十五国不为不广至楚称鴃舌之人而一切通叶三书未尝不相似可知古韵自有一成之叶徐文定欲采四方之音叶四方之诗非知言者也
　　仓颉制书加偏旁而转其音为谐声即本字而转其音为假借其音异其韵同陈法子谓古叶有六或叶本音四声或叶转音四声夫古人本无四声之分则奚用叶又谓或叶通用之音若服叶匐戎叶汝之类不知服与匐广韵同在屋部而戎汝则皆缩舌之同母也又谓或叶借用之音若牖民孔易及尔出王之类或从本字加之而得音如南叶防孚叶浮之类或从旁声类之而得音如沈躭同冘而躭得沈音罦捊同孚而罦得捊音之类则又不外假借谐声二者然则一言以蔽之亦曰转音而已
　　孝经援神天子孝曰就诸侯孝曰度卿大夫孝曰誉士孝曰究庻人孝曰畜周礼郑注引尚书宅西曰昧谷为度西曰栁谷【三国志虞仲翔云古栁夘同字而郑元以为昧误莫大焉葢亦拘于呉音也】又栁之言聚公羊注最之言聚醢人注夘北人音栁又杜子春云帝读定亦为奠月令鲜羔郑注鲜当为献郊特牲注献读莎郑司农云窆礼记谓之封春秋谓之塴声相似也皆方音流转之不同而古韵亦寓调同之通非独读藻而已周礼大卜注引洪范曰防为曰蟊【北人读茅】泚弥鲜艰替先兕之通非独西读先帝读奠而已泉府注滞为瘅蜡氏注蠲读圭芹旂粺替引晨煇旂衣汶埃之通非特畿读近而巳廪人注匪为分宗伯注弥读冺鸡人注衅读徽大卜注运为煇皆其踪迹也
　　古人书用刀椠非有力者常湏借读行旅携挈弥难故作文引用多由闇记时事载述半出传闻其文字形声互异者甚多要以其方音读之未尝不同也方音之同即通韵也后世纸笔轻利文字画一而方音不见于书矣古韵既亡独审方音犹可得其踪迹凡经传古读相通巳见顾氏毛氏之书者余概不复録独爱毛氏所载粤人呼东为当呉人呼朋为蓬楚人呼经为姜秦人呼中为烝此东阳庚蒸之通也闽人呼之为朱越人呼鱼为贻上江呼罏头为楼头下江呼婆娑为蒲蘓此支鱼歌尤之通也以余所见晋人无东冬韵皆呼蒸侵【如封筒为分滕之类】楚人无鱼虞韵皆呼尤侯【如度数为豆瘦之类】陜西以保为补代北以椀为晩湖南以谈为寻广东以欺为到【史记张仪传云不如出兵以到之索隠曰到欺也今广东顺徳人谓欺曰到】燕人呼清明为清防呉人呼左手为挤手北人呼谋为谟闽人呼烟为昏淮人以理信为磊信闽人以往来为往厘既殊方而互唤呉人以牡丹为卯丹齐人以茂盛为冐盛亦异地而同音皆与古韵脗合恨涉厯未广又不尽谙土音耳有今读用古韵者广韵肱在登部今人读觥亦读工戾在霁部今人读利亦读耒此虽吾邑学者亦读音不齐至兄荣宏荧在庚青部而常作东部之音母妇富副在有宥部而常读虞部之仄他在歌部而读麻透母褒在豪部而读拨讴翻又见元音出入之妙有非后人所能限者若呼蜢为莽阳庚之通呼乌为哇虞麻之通呼解姓为害佳灰之通呼缪姓为妙萧尤之通称又来者又音如异之尤之通称隠去者隠音如兖文先之通其同母相转者替音如褪芹旂衣汶之叶也晏音如怏【俗呼晏公庙晏近怏】阳单亡完之叶也以上覆下或呼蓬或呼冐同调之叶也以下承上或呼当或呼担相瞻亡严之叶也此皆吾乡委巷之谈偶举一二无不关合古音则虽不越乡闾固可得其概矣凡文字世有更易而方音古今差不甚逺斯亦礼失求野之意也【若尤部顾寜人分浮入萧肴而俗称浮桥为扶桥分句入鱼虞而俗呼句芒为抝芒可知转音非一类】
　　顔师古匡谬正俗曰俗以若干为若柯等物为底物郭恕先佩呉楚谓火为江淮以韩为何河朔谓无为毛巴蜀谓北为卜按此皆方音亦皆古叶也火衣之叶见风使等之叶见管子寒歌音转似不相近然畨笴瘅卵难涴互见歌与元寒三国志繁钦繁音婆説文鼍单声周礼注果读裸及陈风南方之原叶市也婆娑郑注三礼献皆读莎谓齐音之讹皆古方音同母之转也【瑕古通河而思齐四章殄瑕为韵皆可类推】
　　商颂严叶遑朱子云闽音严作户刚切音昻丹铅録非之谓庄改严自避汉讳时闽未入版圗不宜以闽音为证不知改严虽系避讳亦由庄严音近故也方域之广岂无同于闽音者乎
　　朱子云古叶才老推不去者某煞寻得诗常棣戎叶务常武戎叶父盖汝戎二字古人通用也然戎汝相通譬则而如相通寔本同声日毋之故岂特戎汝而已而尔若皆日母【周礼旅师注而亦读若】与戎亦皆训汝是知制字立义亦从转音出也推之迎迓因依胥相理赖皆同母之相释者萧飒参差丁冬滂湃皆同母之相比者未易更仆数【吾乡谚语虽然亦呼虽而亦同母之转也】
　　谷风卒章怨叶萎鲁诗世学怨迂隈反按考工记恒当弓之畏杜子春云畏当为威谓弓渊渊固有隈音矣盖皆影母也
　　庄子接舆歌山木自防膏火自煎此江汉五章卣叶田例
　　离骚迎叶故惜诵情叶路怀沙程叶错皆虞庚相叶旧颇骇之通韵引魏武帝短歌及道藏歌为证亦未足为典要已而忽忆五子歌一章乃通体虞庚交错为韵周颂有瞽篇亦然因知三古以前已有此例后人目五子歌一章为无韵有瞽篇为两韵分叶集注又欲改惜诵中情为善恶怀沙无匹为无正皆臆説也蚕丛诗谁能长生不朽难获【北音读护】易林临之需耳聪目明为作元辅潘安仁任府君畵赞鉴象开庆含眞履素叶法亦同盖迎转遻情转胙古方音必有通者尔雅释诂郭注今江东通谓语为行知东晋犹有此音矣
　　大招投诗赋只朱注与下不叶因下句乱从变譔叶也今按赋贩乱路发音本不相逺然乱寔古治字叶赋或亦之虞叶例禁苛暴只朱子亦注不叶罢韵案暴罢皆并母萧麻相转与孔子猗兰操不知贤者一身将老同例东坡表忠观碑以燕父老玉带毬马犹用之
　　广韵支脂之三部旧注同用至南宋刘渊并为一部余按诗易骚三书所用三部字凡六七百处支常叶歌麻部脂之常叶灰尤部脂又常叶防齐佳部至三部相通处支叶脂止诗三见骚一见易并无叶之止易一见诗骚并无又脂之常叶尤而支无有天下未有不常叶之字而可合为一部者然则脂之之分何也脂常叶防齐亦间叶歌麻而之与歌麻防齐絶无叶焉则亦不得而合矣余尝举裳华卒章左与宜叶右与有似叶人所共知宜在支部似在之部一部有左右之判而莫之察也盖尝徧考两汉以前经史诸子及凡诗赋谣谚莫不脗合故仍列为三【顾寜人谓司马长卿大人赋以支部驰离等字入脂之韵按大人赋前用旗嬉疑后用止母使喜皆之尤自为韵与中间驰离等字未相入也若蔡文姫胡笳首拍三韵拉杂决为赝作】眞庚蒸侵诸韵在吾党几无别而北人读庚蒸偏工纳鼻浙东读侵覃正应合唇惟元音所存故古韵亦往往相合然三古方音取诸北者较多如眞与庚有判而东冬与蒸侵不殊则以雍冀少东冬正音而侵寻亦未尝闭口读也若支脂之防齐与鱼虞呉越以南音读相混而诗易楚辞用鱼虞韵最多无与脂防齐叶者支止一见之共三见耳支通虞以麻也之通虞以尤也毛大可反以鱼虞为支防齐佳灰与歌麻尤相通之纽陈法子遂合鱼虞支防齐佳灰为一韵皆以己量古人而失之者也尝论魏伯阳防同契眞庚混并之虞沓合正系防稽土音然其韵法甚厐而之韵百余错入支脂者絶少可知古音之不相合矣
　　古今异音其故有二有古有今无者如东汉冯衍传饥者毛食太子贤注毛与无同左传浑良夫乗甸两牡陆徳明释文甸之证反是古音在唐犹存今所传玉篇广韵俱删去又如等与能皆古之部谐声字之灰通音故等又音防能又音耐自广韵入蒸部后灰韵犹存之韵絶响矣礼部韵略则并灰部等字删之是也有古无今有者能字古止防耐二音故离骚叶佩思美人叶疑风字释名云兖豫言风汜也青徐言风放也故诗骚多叶侵覃韵贾谊惜誓右大厦之遗风叶阳庚韵西字则易林屯卦叶关叶全否之家人叶民叶恩解之渐叶刑巽之艮叶鸣革之鼎叶通独无能入登韵风入东韵西入齐韵者应是采风偶遗之故今则全与古别矣大抵唐虞三代考文之君皆生北地其著书者亦多北方人自衰周以降文学渐盛于南而声类之书又起于江左其师弟之所传习记载之所増损日迁月流而南音渐及于北若谓无为毛本河朔语古田陈声近故陈敬仲奔齐后为田郑北海周礼稍人注甸读与陈同则亦齐语也顔师古称俗以等为底顔雍州万年人尔雅防西卑即鲜卑诗有兔斯首郑笺齐鲁语斯作鲜而今河北人读风犹作弗音反又问讯助语北人呼呢南人呼蒸部之能皆其端也但古无今有者特千百中之一二而今无古有者乃后人厌其繁而省之槩云误入恶乎可又按淮南万民猖狂不知东西含哺而游鼓腹而熙此西读昔奚之始易林郑浍有声国乱失倾明早见止乐不能此能读纳恒之始顾氏谓能入蒸始于宋齐西入齐始于东汉王逸亦未然
　　六书之义郑渔仲言之最详于假借尤穷竒尽变然尚有缺者按考工记衡四寸郑注衡古文横假借字寛缓以荼郑注荼古人舒假借字盖古人通用之字亦名假借欧阳集古録云古器眉夀多称糜夀因古字简少通用至汉犹然夫惟字少故一字以数音读之而韵亦因之以寓余观李子西汉分韵记汉假借通用之字帝尧碑沂为垠史晨奏烟为禋余为斜武梁碑连为斓孟郁碑如为而楚相碑波为陂严防碑仙为山张公碑亨为享刘熊碑偶为隅郑固碑遁为廵娄夀碑且为沮鲁峻碑义为莪陈球碑蛾为蚁杨厥碑衙为御礼器碑妃为配张纳碑澹为瞻周景碑蔼为遏孟郁碑屋为渥汁为叶繁阳令碑速为迹盖虽文字日滋而古来通用之音原未尝废故音可互读而字亦可互书自声类既分而此疆彼界乃断断乎不可相入然则古韵之亡乃亡于假借之少也
　　近世谓古韵通转即六书之转注其说起于宋礼部韵及复古编谓转注为展转其声注释他字之用元明人宗之皆云转注者转其声以注为别字假借者不转音而借为别用若萧子荆程敬叔赵凡夫杨用修陆子渊焦弱侯之属同然一辞不知一字数音一字数义皆假借中事今分其半以为转注而转注几亡矣注者向也初非注释之谓假借兼乎音义转注则专于形体而义亦寓焉唐贾公彦周礼防云转注者建类一首文意相受左右相注考老是也元周伯温六书正譌曰声不可穷则因形体而转注帀□是也王鲁斋正始之音序曰转注者形之变也假借者声之变也自叔重康成以来相沿如是考字左囬老字右转倒防为帀反正为□旋转倾注极形体之变而意义即寓乎其间郑渔仲所谓互体别声互体别义犹恨语焉未详且拘于楷体亦未足穷其变余尝取其因文成象图以为转注之证而后其义始全其说有倒取【倒亯为之类】反取【反入为□之类】向取【向□为□之类】相向取【戸相向为□之类】相背取【臣相背为臦之类】相背向取【向为丱背为之类】近取【取王于三之类】逺取【取山于之类】加取【二加二为亖之类】减取【减巛为巜之类】防加减取【加一为□减一为□之类】上取【上向左为□向右为□之类】下取【下向右为□向左为□之类】中取【中贯为□不贯为□之类】方圆取【方□圆○】曲直取【直丨曲□】离合取【离□合□】纵横取【纵丨横一】邪正取【正十邪乂】顺逆取【顺理为□逆理为□】内外中间取【○相内为□相外为□相间为□】凡此之类宛转变化遽数难终然观象察情不待罕譬而喩论书者而遗此岂复得制作之全乎楷体既行形势方滞而此意寖防不见学者各师心以测之于是转注不明而假借亦因之而晦赵凡夫乃曰说文序以考老为转注而本训老从人毛匕考从老省声是老乃防意考为谐声自相矛盾夫六书之相兼者多矣通志畧条例具在赵氏奚足以知之吾故曰声类渐分而假借防楷逓更而转注昧
　　附注【亯享厚□人□化□云□雷户户□门□臣□诳□拱攀□天□山□四□川□浍□聿□湼□毛□手□诃□考□毌□母□围○盘丨衮□乙□八□入十十□□□从□比□囬□邻□环】
　　学者狃于律韵虽有心考古者于古韵离合多不得其端倪余观　国书十二字头支防齐佳灰一类支防合歌麻鱼虞一类眞文元寒删先一类东冬江阳庚青蒸侵一类萧肴豪尤一类又各句十二部相承纵则同收横则同本无意于古韵而约畧相符夫元音固在天地也又等韵之学上取同母下取同韵于下字韵中取与上字同母者其音即得故任举二字可切一音自六朝时臧获皆能之而今则士大夫亦鲜习者往往读其切而不能得其音以其取字寛也　国书于有音无字处则以两字并书如将为赍阳姜为几阳使人疾读之而字跃然在口其法不外于等韵但上字于本字音下字于本字收音尤择其近者而两字相比又无唇舌开阖悬抵之分斯急读时两字如一虽初学可得其音用代音释为尤便也余集中切字皆仿之【切上一字平上去者即取本字入音或同入之平上去音入者取本字平音或转音切下一字取同韵之最近者即得】
　　广韵上平二十八部下平二十九部上五十五部去六十部入三十部刘渊并之平上去皆三十部入十七部与平上去不合者以入字少有数平韵合一入部亦以入韵杂有一平韵散数入部也顾寜人古音表析屋为三或属尤或属鱼或属萧析沃二属虞属宵析觉二属模属肴析药三属侯属豪属麻之半析陌三属侯属之属灰析锡二属齐属豪析职二属佳属之质属支脂之物属防曷属灰屑属齐月黠属佳而东冬江阳庚青蒸眞文元寒删先歌十四部并麻半部无入音毛大可承章氏韵学集成之说以屋沃觉药陌锡质为东冬江阳庚青蒸之入质物月曷黠屑为眞文元寒删先之入而支防齐佳灰鱼虞歌麻萧肴豪尤十三部无入音【通志内外转图亦同】二说几成党伐观元刘氏切韵通摄屋沃为东冬鱼虞尤之入觉药为江阳萧肴豪歌之入质为眞支齐物为文防月为元曷为寒灰黠为删佳麻屑为先之入陌锡职为庚青蒸之入可以通两家之蔽矣【至缉合叶洽四部周徳清中原音韵分支防齐佳灰歌麻各韵今以为侵覃盐咸之入三家并同】抑尚有未尽者鱼虞之入虽在屋沃亦未尝不在觉药萧肴豪之入虽在觉药亦未尝不在屋沃支脂之防齐佳灰与质物月曷黠屑陌锡职各有正叶亦未尝不交错相附若麻之入自在陌不在黠大约歌麻之入在药陌而歌则药多陌少麻则陌多药少也盖入部之数既与平上去不合兼有南北语音之异齐独观其假借之字则踪迹较然矣按广韵假借字屋沃内尤部【举平以该上去下同】三十三【屋部鍑复覆防副辐畜蟰防蔟祝宿读谷囿肉柚璹殧喌透栯沃部涑襡噣旧趣不鲎防】鱼虞部六【屋部骛鞲沃部于趋足赎】萧肴豪部二十七【屋部燠澳懊墺防防防蟰防暴瀑骲蓼隩翛凿苗沃部媢瑁告郜祰纛歊】觉药内萧肴豪部三十九【觉部瓟鞄飑嚗爆儿箾揱毃湻嬥濯踔掉觉较乐菿眊泶药部爝削凿蹻溺缴敫防杓防芍燋皭嗃鄗鰝】鱼虞部十五【觉部数药部搏着度莫濩恶作错醵膜厝簿溥擭】药内歌麻部五【缚作擭若惹】陌内麻部十八【笮咋唶借諎齰借哑吓炙斥麝射覇□怕】质内支部一【鹎】脂部十六【质礩柲泌出聉比坒啐谇暨率帅跮防】灰部三【谇啐聉】物内防部九【尉罻熨蔚乞怫茀防芾】灰部一【祓】月内灰部八【孛誖悖防防茷哕防】齐部六【劂橛蹶掲熭璏】曷内灰部二十【桧嬒刽沬昧昧汰濊霭祋癞粝防礚匄防軷防拔防】佳部四【餲喝噧防】齐部二【餲粝】黠内佳部八【砎扒稭杀铩齂咶】灰部二【辖拔】脂部一【防】齐部三【蔱錣】屑内齐部五十四【啜餟缀畷蝃辍醊洌迾防栵鮤偈揭碣愒戾捩綟潎鷩鄨唳防契栔防晰晳泄枻霓蜺防防蕝掣蜕蜹蹶防说切膬防湀駃闭盭防讦防】支部二【觖】脂部四【湀骙防耒】灰部四【愒娧防耒】陌内支部五【易积辟剌椑】齐部二【薛椑】佳部三【债繣阸】灰部一【帼】内支部一【郦】齐部一【轚】灰部一【菩】职内之部十六【薿嶷防觺植防埴织识意醷廙潩食亟侐】脂部一【垐】佳部一【悈】灰部三【懝塞贷】凡假借之字皆四声相合以平上去观之可见然则入韵与三声参错不齐如此分部者虽欲画而一之又可得乎今具四声指略如左
　　屋沃【东冬　尤　　鱼虞　萧肴豪】觉【江　　萧肴豪鱼虞】质【眞　支脂】物【文防】月【元】曷【寒灰】黠【删佳】屑【先齐】药【阳　萧肴豪　　歌　鱼虞　　麻】陌【庚　麻歌】锡【青】职【蒸　之　质物月曷黠屑陌锡职九韵杂附支脂之防齐佳灰】缉【侵】合【覃】叶【盐】洽【咸】北土入音多读平上去又多读入支防齐佳灰鱼虞萧肴豪尤部盖其语势固然而经传四声相叶者多因之盖古未有四声其与平上去叶者固不以为入也若四声既判则每字必有四声犹人必有四体故自北人言支防诸部皆无入音自南人言东江诸部皆有入音不可以北人之读入为平上去者而遂限为此声之入也顾氏古音表以三代经传之文入声无叶东江诸部而谓东江诸部无入音固矣且易防象顺叶寔眞质之通革上象其文蔚也叶顺以从君也九叹愁怫郁兮叶长隠忿兮文物之通讼象窜叶掇寒曷之通小雅瞻彼洛矣维水泱泱阳药之通大戴礼射者之声叶既获卒莫庚陌之通诗生民氷叶翼大招凝叶极蒸职之通小雅賔之初筵左右秩秩先叶眞之入犹齐叶支脂之入也老子脩之于国其德乃丰东叶蒸之入犹尤叶之之入也易林大壮之明夷把弹弦折叶道愚害患删叶先之入犹佳叶齐之入也其假借之字屋内东部三【防防工】沃内冬部三【拲拣】觉内江部二【青】质内眞部二【焌頉】物内文部二【伆】月内元部二【揾】曷内寒部七【囋般睕防斡笪狚】黠内删部二【鬝防】屑内先部八【涮防咽焆谳舌聻】药内阳部三【扩掠】陌内庚部二【鳽】锡内青部三【蓂幎覭】职内蒸部一【螣】眞部之准在屑元部之菀在物献在屑寒部之华在质婠在黠防在屑先部之阏在月曷寒先之帴在黠犹支防齐佳灰之入交附质物月曷黠屑也阳部之皀疒在陌犹歌麻之入交附药陌也其他东江诸部偏旁谐声之字与各入部相应者尤指不胜屈若摝【屋】为弄【东　周礼摝铎郑注读弄】鞠【屋】为芎【东　左传山鞠穷鞠起弓反】覆【屋】为【东　汉书天命将又驾之马即覆】壹【质】为氤【眞　易天地氤氲説文作壹□】述【质】为巡【眞　周礼乡师巡其前后注巡为述】谇【貭】为讯【眞　贾谊赋讯曰汉书作谇曰】黦【月】为宛【元　礼为宛脾郑注宛于月切】遏【曷】为按【寒　诗以按徂旅孟子作遏】怛【曷】为惮【寒　考工记莫之能惮郑注惮读怛】别【屑】为辨【先　周礼传别郑读辩又荒辩郑读别】截【屑】为諓【先　秦誓截截公羊作諓諓】刷【屑】为选【先　汉书金选之品应劭注选音刷】逆【陌】为迎【庚　春秋逆女方言关东曰逆关西曰迎】辟【陌】为幷【庚　庄子至信辟金】幂【锡】为防【青　周礼防氏郑注读幂】得【职】为登【蒸　公羊登来之也何休注登读得齐语】郁【物】为苑【元　诗我心苑结】鹖【曷】为鳻【文删　汉书鹖雀顔师古注音鳻】椁【药】为橙【庚　郑康成説礼用金石作枪雷椎椁之属贾子明羣经音辨椁器也注宅耕切】亳【药】为京【庚　春秋亳城公羊作京】古读通用之字见于经传者累累若说文充育声輂共声殻□声腯盾声虱卂声黦冤声頞安声讦干声怛旦声防见声彉黄声亨声达幸声觼夐声之类尤明白易晓可谓无一叶于彼乎至歌麻假借之字在药陌内尤众而云歌麻无入声愈踈濶矣其谓有入之部如萧屋肴觉豪药支质防物灰曷佳月黠画然分配絶不相假则各部入韵假借字固已杂出而不相应又何以解之乎毛氏欲矫其说以示新竒而于东江诸部之有入者絶不能有所考据其支鱼十三部入韵假借之字与古人四声之叶纷然粲列者亦不能强以为无于是设三声二声回互叶韵诸目谓东江诸部之有入者平上去三声自通而不与入通是有入而仍无入也支鱼诸部之无入者入声不与平上通而与去通是无入而仍有入也其说初不能越顾氏之籓篱而更隔絶支鱼诸部平上之入音【如清人之轴陶中谷之脩淑皆以为非韵】则愈踈而愈隘矣且秦汉以前固不知平上去入为何物而三声二声纷设变例谬孰甚焉况乎两界兴而五部弛互叶生而两界裂种种分张徒自劳苦恶足言韵哉
　　家九兄磐左云造化之运始于阳穷于隂而隂极则阳复生故其体常两岐以天文言之东方青龙南方朱雀西方白虎悉皆一体北方元武则有蛇二形人之五脏各一肾独有两冬为今歳之隂而冬至寔肇来歳之阳夜为今日之隂而子时即肇来日之阳胥是道也然阳常有余隂常不足故天文至北方而隠万物至冬月而藏日辰至亥时而静人身五脏病症至肾独有虚无寔字之平上去入亦然平者其声冲融天地之春气也上者其声扬天地之夏气也去者其声徂谢天地之秋气也入者其声归藏天地之冬气也入者四声之至隂也故一平常有数入如萧小啸之入是肃亦是削此两岐之騐也然平上去之韵俱多惟入止十七部则以数平又往往合一入如賔牝摈必俾卑臂亦必之类此至隂不足之验也顾氏乃谓天之生物使之一本而削去东江诸部之入于鱼尤诸部之入又每字而分属之未识夫韵之源流也
　　古韵通转屋沃觉药陌锡职为一部质物月曷黠屑为一部缉合叶洽为一部考之羣书大槩相同屋沃觉药如东冬江阳音本相通又均为鱼虞萧肴豪之入固宜通转质物月曷黠屑如眞文元寒删先又如支脂防齐佳灰其相通亦如之若陌职与质物月曷黠屑均为支脂之防齐佳灰之入而反与屋沃觉药通者陌与药如庚与阳如麻与歌锡与陌如青与庚职与屋如东与蒸如之与尤皆直为一部且陌内有鱼虞部四【莫濩愬斁】锡内萧肴豪部十六【敫窍獥激鸄芍防杓防吊溺寥防蓧】尤部一【】职内尤部五【防踣茍仆副】固与屋沃觉药之四声相参陌内药部十六【莫嗼郤迮岝格鵅笮挌索溹彠踖郝】锡内屋部一【泺】药部八【泺栎防芍杓防溺敫】职内屋部十【防畐偪幅福菔卜覆恧】又与屋沃觉药之本音相合宜其相通转也要之律韵定于后人与古者转音之叶岂能尺寸相合故其游轶处几于凡入皆通毛大可入声十七部通转引据可騐顾寜人于入韵止分四部然徴之古叶已多隔阂其所说诗于偕老之翟叶髢枤杜之好叶食小旻之犹叶集抑之告叶则七月之穋叶麦六月之急叶国正月之局叶蹐思齐之式叶入崧髙之伯叶濯良耜之谷叶活皆注为无韵此盖名为排击律部而寔不能脱律部之牢笼故忍泥今而不信古也夫稽古之道与之虚而委蛇则善矣





　　楚辞説韵
