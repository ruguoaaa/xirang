---
title: 第3部分
index: true
icon: editor
order: 3
category:
  - 诗藏
  - 诗集
  - 古今禅藻集
tag:
  - 钦定四库全书
  - 集部八
  - 总集类
  - 释正勉 释性通
  - 明
---

## 古今禅藻集卷二十三  

明 释正勉 释性通 同辑  

明【`五言律诗`】  

寄海虞吴大　　　　　　　　　徳胜【`十二首`】  

天地庵居僻相逢竟嵗难白云供卧病沧海重加餐花影轻风动松隂过雨寒起居君倘好何惜皂袍单  

诗穷  

人来总厌贫吾自见吾眞气色莲花净衣裳萝叶新莺啼林外晓草緑杖前春更有生涯在奚囊闇自珍壬辰秋辽陜征兵吴越吴越被征者多有鬻妻孥而应感赋  

忽被征兵入泪从卖妇潸边霜新塞骑汉月古闗山天子崇神武将军战苦顔共知南北异去去倘生还  

旧宫人  

妾意终期待君恩不再私长门空买赋团扇静题诗下睫双红筯搔头几白丝花前听玉漏常立五更迟  

嘉则丈楼居谈诗  

一鉢何从托逶迤向越中山横疑路尽水转引舟通落日千章木虚楼万壑风听余匡鼎説霞散赤城红  

过朱豪冠  

濠濮古今意乾坤彼此情禽鱼觉亲昵林水淡幽情逺寺烟中塔平山树里城不知何世界那用卜居名  

过云隠庵云栖禅士  

阖闾城畔市彷佛隔烟峦天旷疎钟晓霜晴落木寒青山髙座里碧眼暮云端自谓迟相识论交信所难  

初春对梅花忆友人渡海朝普陀山  

雪霁轻寒入空斋坐亦清春深沧海色梦断紫涛声暮影中原起浮云外国生梅花对无语何限迟君情  

同诸门人宿吴兴山中  

落日霅溪亭僧堂雨乍醒振衣湿岚翠开户滴松青帆挂千门月溪流万壑星尔曹全借色何以答山灵  

读王元美集  

共有千秋计君其集大成物情饶品藻星璧任权衡沧海回风色明河注水声茫茫宇宙内谁敢并先生  

过张孝子宅访文学値文学病  

乞食寻檀越泠然一锡余竹边晴晒药花里昼看书矮屋巢乌鸟平池剰鲤鱼蓬蒿虽满径长者自停车偶读王元美老去急知音之句遂以为起足成八句用懐故同衣东塔寺六如性观先福寺竟凡明辨门人天宁寺公可眞授  

老去急知音知音成古今已无相缓急空有叹浮沈十载亲朋泪千秋师弟心天长与地乆此意转难禁  

仙岩山居　　　　　　　　　　慧秀【`六首`】  

得性苍山下藤萝刺眼新鸟声深在竹岚影静依人长日此对一生惟净因焚香心自语啜水不嫌贫  

其二  

谿山吾长物来往独闗情薜荔垂如幄芙蓉削作城紫猨骄坐树朱鸟醉含樱分合烟霞死宁为世网婴  

其三  

日出苍烟尽千山入望新风梳临水树云逆过桥人花竹殊无恙茅茨未有邻頽然自终古不是学逃秦  

其四  

月出山村静松门鬼火青风泉人独对露树鹤常醒十载空销影千秋秖泛萍自怜长防少深夜转残经  

其五  

宻树能清暑隂霞亦染衣同门二三子逸思纵横飞踞地看青壁谈天送夕晖风流映千古吾道不应微  

石桥  

飞梁信灵异设险化人城虹贯层崖合雷穿众壑鸣青天水花落白日寒云生长揖度之去洒然毛骨清  

山中値湛怀师　　　　　　　　志若【`三首`】  

踪迹弥天逺遥思河洛间我寻青嶂曲得见白眉顔道力年来健身心老更闲朝从髙阁上清话雨中山  

雪浪山结冬  

三冬心自逺一谷乍安禅静觉身为后行知戒是先涧昏全杂雨山晓半笼烟但契斯常住春风任化迁  

送友还楚  

大江飞白露霁月泛波纹吴楚山河隔乾坤杖锡分水流髙岸见猿啸断崖闻金石交原固含悲一送君  

雪夜山行　　　　　　　　　　斯学【`十八首`】  

孤舟疑入剡夜绕乱山行雪与月俱白江因人更清岚深寒气重岸断冻痕平况复人烟少空闻落雁声  

雨夜  

客子乆投宿主人还赁舂薄衾寒入梦深雨逺沈钟壁上灯窥防床头鉢隠龙因思故山好云湿几株松  

题海门寺  

大海隔烟雾荒城涌梵宫门开春嶂雪钟引暮潮风客社人天里僧轮佛日东则公龛壁静双树一灯红  

睦州城上  

城上残阳尽西陵晩色浓嶂岚低粉雉山郡压乌龙樵子云为担田家水作舂万峯秋雨过飞瀑挂芙蓉  

答苏广宣  

乍逢吴市晚片语洛阳春牢落犹藏侠风流不称贫五陵家似水七国事成尘石上留明月与君观宿因  

寄吴少君山人  

知君好芳草荷芰半衣裳一别春山緑几经秋叶黄海门生片月江寺送残阳曽有天台梦相擕度石梁  

石帆  

一片孤峯色青浮水面来误疑江舰动陡挂石帆开扶国行难到桑田见几囘长风如可驾直欲访蓬莱  

与徐仲贤孝廉夜坐  

城上欲栖乌空庭下榻孤青云在丘壑白月照菰蒲影自依双树才堪赋两都幽驩永兹夕剪烛话西湖与复初上人有桂花之期时夜独坐花下对月赋以招之  

人隔空香院寒生丛桂枝山中金粟愿江上白云期见月秋思逺临风夜坐迟淮南虽有赋揺落益堪悲  

果公自普陀囘过宿  

万里罢行脚千峯还闭门无灯传白日有客过黄昏风雨山中榻兵戈海外村因听洛伽胜潮响杂言  

金明寺访舷公不値  

烟水福城南无期向晚防湖荒闻相国树老隠瞿昙细路云深入长廊日倒涵尔时还乞食龙气暗空潭钱长卿次卿防卿三丈再过道林阙展待赋寄  

竹房空不掩兰掉复追寻旧雨自三益清风还此林水云双徤足天地几知心怅望西江上白苹秋正深  

寄懐吴忠伯  

天涯名社散君独缔交深湖栁分青眼江花合素心片云时傍水孤鹤别栖林惟有延陵旧知音不在琴  

宿月闗房  

祗树如桑下还投一宿来入门寒月出扫石暝云开落叶分髙坐飞花对辩才此时容结腊擕锡挂香台  

送陶大冶入山  

长揖人间世独寻湖外山泉声屋过松色石门闗朝雨琴书冷秋云杖屦闲理公岩洞在猿鹤伴跻攀  

岳水部见过  

京邑常留别乡园此见寻买山乞士意出世使君心云色停车晩松声解带深风期超上乗白业可中林  

题潇湘馆  

幽径湘云入丛花竹几竿林清移席动溪碧卷帘看不断三秋色长疑六月寒箨龙应自起雷雨响琅玕  

行僧  

万行属心师何烦百丈规总教尽形夀端为一修持立到雪深处舂来米熟时苦空氷蘖念无我亦无为  

憩直坞　　　　　　　　　　　如愚【`十四首`】  

西风孤杖急窘步向荒村日出云随蔽山昏雨到门蝉声匝树断秋色绕檐繁何处来砧杵催人想故园  

留别因公  

虚馆别同伦风烟我独亲行藏休问影名实已劳神铩鹤凌霄急穷猿择木频前途欣有托一鉢岂为贫  

其二  

嵗晏寒霜降行人自苦心微躯蜩翼薄长路马蹄深慰别仍留步相期更寄音烟霞虽万里情在未分襟  

山西道中晩行  

落日他乡客孤行何处栖人烟穷发北风雨太行西雾树深藏寺寒流乱入溪所嗟无所向空望暮云低  

已丑春雨  

春雨何其乆东风未教情院花香易落梁燕乳难成寒酿村舂啬泥醪市马倾都门三月半栁底未闻莺  

华顶峯  

蕴丽絶羣峯藏眞秀霭浓霞标出海日路引到门松赤井葱犹见青池墨尚封居然灵爽外万壑暝传钟  

法相寺礼长耳佛肉身  

古佛何年逝全躯俨未终香焚存日火旛动去时风执破根还在情忘隂自空囘观生灭者顶礼思无穷  

赋得陌上桞送王生出塞  

依依陌上栁攀折不堪情眉叶含春黛腰枝度晓莺絮飞陶令宅风满亚夫营官渡年年种偏多出塞声  

甲午春日咏怀  

春雪何多至严寒不可亲一锥徒有地八口岂无身狡兔惭营窟饥鹰耻就人床头瓢自挂搏撃笑生尘  

其二  

颠倒心难尽行藏事总迷秖应丘壑老翻向市朝凄蛩不能忘蹷鱼偏独畏鹈何时归短杖髙卧祝融西  

其三  

日有三餐费难将数米炊养生无后策求友乏先施积雪压脩竹穷隂结冻池首阳人可念尤羡采薇诗  

其四  

可笑穿杨射何如刻楮工纵应多注瓦宁不厌雕虫梁燕深窥雨林鸠独唤风最怜堦下鹤轩翥意无穷  

湖上唁虞长孺吏部  

湖水清逾镜怜君独隠踪乗流亲月舸开户面雷峯得失俱非马飞潜总是龙谅多膏沐在不必怨为容  

皖山除夜示众  

兀坐寒岩下年将此夜除灯然松上焰雪拥涧邉庐新旧徒更嵗死生未卜居四方云水客个事竟何如  

宿观音山迟陶文学不至　　　　性【`三首`】  

江岸苇萧萧千山岂惮劳天空容峭直峯峻太孤髙雨雪行双足风雷走半腰渊明愁酒禁不赴逺公招  

送友  

抱瓮汲春池方将学圃畦尽锄骄穉色不树我人篱简易身安便逢迎老费施案头无砚笔何有送行诗  

京口早发  

乗船复东下早发趂江潮钟断霜千树鸡鸣月半桥长途随止宿乆客厌行劳谩谓风涛夕毘陵去尚遥  

吊邬汝翼　　　　　　　　　　明旷【`四首`】  

怜君湖海意纵死不归家梦断西泠月魂消北固花有书藏石箧无处觅星槎友谊髙千古黄垆莫怨嗟  

送沈勾章先生归四明  

白首天涯客相看道益尊山容藏副墨裾肻曳何门舟楫遵江浒云霞散石根河梁霜草色惆怅送王孙  

怀母  

极知深省侍无奈越山林眞有分飞感难为出世心石门遥气色板屋郁春隂白发髙堂梦翻成游子吟  

山隂道中  

兰舸逐江开秋深勾践台探竒从竹节即事坐莓苔白雁行行急丹枫树树摧霞标天欲赭疑是赤城来  

问影　　　　　　　　　　　　法杲【`八首`】  

夜堂孤绕座何物共徘徊奄忽吹灯去斯须趂月来似奴家未畜疑客户谁开折项低看汝将无汝在哉  

入庵  

春林重拭目片片落空花未死俱为客能安即是家十年藏市虎一日了弓蛇莫怪寒山笑于今笑转賖  

僦居  

独树带斜日翛然四壁存野花空发豓霜草自营根幻拟云为路寒如雪在门彼膻安足慕名已挫乾坤  

秀公楚归兰若被蚀作诗唁之  

君自沅湘至萝非旧日垣马空支遁蚕食给孤园露壁花争风堦草自翻寄闻当道者好为泻金言  

梁鸿溪上与润兄夜话  

扼腕悲浮俗挑灯坐夜分豺狼添夕梦蝴蝶乱秋云玉楮羞工我金兰误识君物情奴见婢事事不堪云  

焦山寄浸兄  

薪水从天意蘧庐仗友生但愁衣下事安问域中名竹树能相语风涛总不惊时从海门上遥看闼婆城  

咏竹  

最爱南崖竹萧萧徧法堂因风调緑影乗月度空香叶误溪云乱梢凌石壁长夜深魂梦里秋雨到绳床秋日润兄自洞庭见访山中分得桥字  

笠泽信迢遥霜天忽倚桡其踪皆泛梗斯世幸同条猎猎风千壑苍苍雨一瓢白云如有意先我候谿桥  

摩云亭夜坐　　　　　　　　　彰静【`三首`】  

孤形出林表寒色动江濆天近山欹月亭虚夜宿云暗虫藏草聒清漏带霜分彷佛旃檀气名香何处焚  

次韵张怀禹北固斋头  

地接法王台门当石径开桐花留几席竹月逗莓苔野鸟树边下青山市里来苦吟殊未巳清磬一声催  

不碍亭  

那堪奔势大郁岛结沧溟石小难容膝江空不碍亭浪花争笑白沙草独含青就此窥镌迹应非郭璞铭  

宿水月居　　　　　　　　　　广制  

幽居隣水郭仄径引山房月色穿花坞钟声过女墙半沉暑气片石冷湖光白发髙僧在悠悠身世忘  

送友游天台　　　　　　　　　智舷【`四首`】  

记得天台路犹然如梦中履声山答响锡影涧浮空藤古全无叶松寒只有风惟应多道者神契可能同  

答钱懋谷  

目极髙天外心悬大海隈吾将飞锡去君又寄诗来种秫秋能熟栽花晚自开愿言茅屋下如旧长青苔  

落叶  

一扫一畨有争如听自休篱根应速朽树上岂常留既向抽邉殒还从殒处抽若教吹不落必也嵗无秋  

吊竹  

首尾节谁失始终心自空不能存片叶犹欲振清风想尔初辞箨毅然如直躬耐寒兼耐暑孰与此君同  

焦山送别邬子逺　　　　　　　通润【`二首`】  

送别临厓口千峯冷翠微大呼江月出狂啸海云飞断壁风惊防寒潮水溅衣相逢眞不易何乃即言归  

春日焦山阅楞严经  

一枝悬笠处三月聚粮时日出人初醒春深燕不知细风梳石发新水扈江蓠未入空王殿冥然尚有疑  

登双径山　　　　　　　　　　大【`四首`】  

孤笻支曲磴双径上岧嶤天借山青近云分海碧遥春风扶雨脚香鸟挂松寮九九灯传后西来意寂寥  

吊岳武穆墓  

过式英名在空山埋骨深旌旗还矫诏社稷付和金雨洒前朝泪风悲今日音精忠尚余烈宰木向南森  

除夕怀兄弟  

爆竹闻村落还乡思转遥愁难同嵗尽梦不待春招烧烛依孤影支身剰一瓢风尘走兄弟天各泪今宵  

初访道可  

昔曽翻白雪今得识风仪雅似闲云静清同瘦竹竒讐经通问字养鹤不循时莫谓论交晚忘年未在迟  

京口送太素游燕　　　　　　　广化【`十二首`】  

客路难为别袈裟无泪悬千峯寒白足一苇淡秋烟乞食夷王国传经帝子筵幽燕如踏徧归种逺公莲  

圣水寺礼中峯云国师塔  

扪萝石磴上孤塔云悠悠半碣残碑尽三朝白骨留寒灯明破殿片雨洗荒楸一段开山事西风黄叶秋  

广陵道中送显弟防憨山师  

鲁地余千里拂衣寒独行江梅催腊尽淮水入春明世外逢师友天南少弟兄髻珠如与示悬听锡飞声  

挽张巨甫教授  

门前胥水寒水映月明残苜蓿还留筯先生已盖棺眼中花影尽诗里泣声干蹋尽篱边菊难酬梦考槃  

过访韬光禅祖故院  

洞暝云归早峯髙路转迟哲人诚逝矣古道重于斯驯鹤巳新主啼猿犹故枝岩花空自摘胡可慰遐思  

江上怀化仪径山  

忆曽留别处西水驿前亭梦里惊春色途中换嵗星雨来吴甸黒月出径山青倘涤沧江足香龛就石扃  

夜宿田家因赠  

相逢不知姓竹榻欵髙眠白发人双口青山水一田槿篱浮宿雨茅屋湿秋烟近説寛租税床头有酒钱  

夜投慧花庵谒师  

黄昏仍买渡一水就南邨路黒人归语天寒僧闭门断烟横径口残雪冻篱根感切云萍话青灯吊梦魂  

壬寅正月二日初度  

草色防新烟春风一黯然律囘灯下梦伎丧口头禅顾影羞随世逢人怕问年梅花可无恙嵗嵗眼双圆  

江上怀母  

旅饭他乡乆难为游子伤白头寒枕席青线识衣裳枫防三呉雨萱墀十月霜每怀门傍暮形影吊斜阳  

登雨花防  

石子冈前路江横一带斜白云呼不起青草梦还賖幻迹潜狐兔空香袭雨花不堪凋弊色寒日上袈裟  

礼奘法师塔  

牢落长干寺残云掩户庭一丘寒骨万里独传经汉刹灯悬紫流沙泪下青重来扫台石花雨梦沉冥  

登天台髙明寺　　　　　　　　广印  

晴日度幽溪松萝青霭迷路随峰上下云逐树髙低猊座支郎印鸡园学士题此中堪隠处应在响岩西  

焦山寄友　　　　　　　　　　祖印  

小隠非无意清修独不羣园蔬常自摘瓶粟与人分倚竹春江雨摊书暮岭云每逢遥夜月孤寂更宜君  

焦山送友　　　　　　　　　　明湛  

白业为生计青山不待招倚云窥夜月隔竹听春潮絶岛堪停策深林好挂瓢一枝君自取于此足逍遥  

江上怀友　　　　　　　　　　通凡【`七首`】  

风雪聮床夜云山忆别时客情新栁解乡梦落梅知天濶雁声逺江寒草色迟一言吾不忘曽有更来期  

长桥夜泊同王朱二大行分亭字  

汀草带鱼腥汀花映水亭江城连夜色沙浦动春星短笛渔人火斜风雁塔铃余生良可念相聚总浮萍  

和周开之赋僧院紫蝴蝶花  

客有到僧院题诗翫物华忽看风外蝶幻作雨中花思不迷春草情堪恋晚霞芳丛好栖托宁忍过隣家  

忆亡友卞天轴  

一死还一生交含夙昔情埋香怜侠骨不朽是词名志业竟难遂文章空早成知君无癖好那用作驴鸣  

海门  

江影立双峯烟波信几重春寒留雁骛雨急鬪蛟龙不尽芳洲树频来翠霭钟沙头有渔父薄暮更相逢  

赋得落雁浮寒水  

晴沙依独雁汀树带残秋月落随声度天青见影浮捣衣还极浦吹笛是孤舟寂莫南楼夜应多玉垒愁  

过张元弢留赠  

经时不出庵秋老一幽探眞率成心赏英雄见手谈家贫余紫芋树冷落黄柑别去如相念钟声湖水南  

初住焦山别峯庵　　　　　　　智学【`二首`】  

锡挂别峯西春江草色齐山髙疑日近水逺似天低竹影侵阶冷松花覆径迷一枝吾欲借聊尔此中栖  

云声庵赠印公  

一径临江僻门开向夕曛舍隣鲛室近灯与钓船分山色浑兼水涛声半入云知君百念冷庭草昼氤氲  

鹿门阻风　　　　　　　　　　如能【`三首`】  

风雨淹旬日无言对水流泥深妨举足岸险怯停舟独鸟苍烟暮寒云碧树秋厐公不可见空自鹿门留  

秋日自在庵即事寄俞公临山人  

卑栖縁草莽秋杪兴偏賖静卧听风叶闲行就菊花乱云飞逺树流水出寒沙为报髙阳客禅房可寄家  

卧病  

短榻空萧索拘拘一病身月明秋入户风冷夜吹人气尽行无力魂销梦不眞伟哉慿造化世路更何亲  

上方寺迟同游不至　　　　　　大壑【`三首`】  

湖光斜绕寺松影曲藏闗颿过烟中树僧归雨外山井梧秋更老桥藓晩逾斑目极天涯尽扁舟不易还  

饭华山寺范精舍  

爱汝幽栖处松扉隔水开采芝人不到乞食鸟俱来涧黒云归寺峦青雨过台山山香橘柚忍折一枝囘  

晚泊盘门因怀南屏  

郭次霜严夜篷淹水宿时忽惊冬至早始恨客归迟苔或青迷径松应翠过池离亭凋尽栁谁繋逺人思  

登金山紫霞楼　　　　　　　　定坚  

蹑屐层台上危楼嵌碧空水流青嶂外人在白云中木末疑天近山回似路穷何当脩羽翰于此驭长风  

送吕天游还吴　　　　　　　　如瀚【`三首`】  

好山看欲尽言返旧林峦细雨千峰暮长江一棹寒仙踪沧海上归思白云端想到乡园日篱花应未残  

游古寺  

千峰当落日一迳入空林寺古无僧住山竒有客寻岩花天际落岚翠雨余深归路松杉里时闻幽鸟吟  

鼓山道中  

旷野澹秋色踈林澄晩晴逢樵询古迹隔水辨山名老树半边死寒云随处生禅居知不逺岩际有钟声  

寓焦山　　　　　　　　　　　慧浸【`二首`】  

有阁开焦岛凄风日日闻未胶千里雪欲冻一江云帆折苍山影沙留白鹭羣只因人世隔心迹冷斜曛  

山中秋暮  

凉飇吹不歇岩壑倐深秋道者心能足孤云迹自幽水烟横谷口霜叶满溪头只合莲峰外相期鹿豕游  

别项季舆　　　　　　　　　　明贤【`二首`】  

倚杖青山乆浮杯渡月时入林花作雨归院鸟催诗幽意从招隠言欲问竒感君风义切行矣更迟迟  

从军行  

闻出擒王帅英雄起白茅严城倾附螘海射沈蛟天策遥尊日边风劲折胶所嗟氷雪里征甲几曽抛  

夜雨偶作　　　　　　　　　　觉  

木落雨潇潇严城夜寂寥巢寒孤鹤语云响卧龙骄瀑雨阶前急乡山梦里遥归舟曽有约髙枕听江潮  

九日　　　　　　　　　　　　斯徳【`二首`】  

无处登高防孤吟送落晖菊花霜后老木叶雨中稀逺渚雁羣度空原人独归薄寒先中我谁为授寒衣  

庚子除夕  

菀彼堦前桂畸人手自栽嵗华今夜除身世晚年催物我皆无尽寒暄互有来寸心非蜡炬端作不然灰  

寄藕花社师　　　　　　　　　徳彦【`七首`】  

落落乾坤意生涯只旧林不须浮世重自有白云深乱竹春风色孤灯夜雨心社中诸弟子谁可与浮沉  

寄道可社弟  

强扶清瘦骨好景入追寻月出芦花渚秋髙枫树林星霜空屈指湖海念亡簮叔世非君应诗禅此去心  

友人过访径山禅舍  

赋命常甘病乾坤自一丘紫芝生破屋碧眼净髙秋日暝松烟寺天低竹屿楼相逢聮榻夜不为话穷愁  

秋日漫兴  

睡起衡门下惺惺万虑空日髙飞野马天逺度冥鸿学道争前列干时拜下风即今皆贵贵谁敢傲王公  

其二  

宇宙漂零乆方知一壑安吾犹怜铩羽谁不慕弹冠木落秋容瘦雕盘暮色寒病余来往断何处罄交欢  

送僧自楚游燕  

撮土人间世何云去路长瓢空燕市月衲敝楚天霜乞食花村暖行吟草树香临风双碧眼几度立髙冈  

过藕花师白莲社中  

追随长恐后不惜雨中行鸟影云邉湿花香鉢里生屐留苔径迹门应竹林声玉貌俨然在难忘问难情  

与樊公过导公村居　　　　　　方择  

借尔寻田野为期十日前櫂浮寒浦雨风飏午厨烟红树村桥逺黄花野径偏剧谭今嵗稔相对夜缸燃  

沙河道中即事　　　　　　　　行忞【`三首`】  

野旷春隂翳途穷转厌賖低头避白日障眼憎黄沙水濶马惊渡桥危人暗嗟闲游亦至此谁复免离家  

香树庵  

烟壑穿将尽昙花别一窝饭香呼鸟下瓜熟引猱过树色当阶古泉声转径多何时了行脚来住此山阿  

过王快镇时余将登五台  

野旷烟无色村荒树不皮十年劳梦想万折此驱驰投憩罕香刹行瞻但废词丰千期不与独往亦宜之  

早秋　　　　　　　　　　　　道耕【`二首`】  

十载竟何事支离只薜萝壮心怜病乆新句感时多夜色萤然草池香风触荷有身元是患随意学维摩  

重过极乐寺与费元朗夜话  

天涯成积想那得不重来旅况忽全破乡心始半开倚松看碎月把臂立荒苔谩説曽无念疎钟听几囘  

北山　　　　　　　　　　　　灏【`二首`】  

幽寂北山下依岩结搆偏短墙溪石垒破户野蓬编开槛呼猿入穿林警鹿眠髙峯遮日影满谷冷秋烟  

题林逺片石斋  

片石精蓝外寒光逼户庭影由临水碧色以上苔青泽疑含玉棱层恐落星跏趺遗迹在好共日谭经  

礼先妣殡所　　　　　　　　　佛引【`二首`】  

髫年辞世网十载隠桑门甘防何曽供形骸空复存悲风寒惨骨落日暗销魂忍覩巢林鸟长怀反哺恩同空波休逺休明从朗初过杨伯翼先生殡所  

孤殡非蒿里茅堂仍旧园小松全过阁乱竹半欹门才与名争忌诗将道共尊无縁见顔色典则就谁论  

萧斋　　　　　　　　　　　　圆复【`二首`】  

萧斋无长物片石胜林臯蓬户三楹小绳床八指髙空唯观水月静不厌松涛瓦灶炊菰米青烟染布袍  

谢张儒愿先生惠缁衣  

檀越缁衣好何当惠野僧价疑缨络重色共水云澄礼佛时偏袒吟诗暂挂藤却思慈母线感激意弥増  

夏夜闻蟋蟀　　　　　　　　　智证【`三首`】  

许大一微物动人无尽思不嫌催夏晚却怪先秋时悲断凉风砌声移残雨篱天涯浮客鬓多为尔成丝  

落叶  

怜非耐寒质难禁醉霜姿始信丛生日不无秋后时辞条翻月堕飘径掠云吹宁用嗟揺落荣枯倘自知  

吴无为秋水居  

水净涵茅屋斜分霜叶丹湖云吹座湿竹色打寒采荇客为供钓鱼鹤作餐无求与世合浮没自为看  

送友还蜀　　　　　　　　　　读彻  

蚕丛西望俭遥指青冥间短棹从天去长江今日还云生连栈道月出度秦闗行尽啼猨处知君两鬓斑  

闻琴　　　　　　　　　　　　住实【`二首`】  

乆坐待鸣琹髙声满竹林调适缓急按指得幽深猿鹤有清趣渔樵多古音爱君能独操吾识子期心  

落叶  

枝头动寒影萧索下园墙别树情何短惊风意自长庭前才扫尽空里又飞愁思归无地飘飘映夕阳  

谷日　　　　　　　　　　　　法通  

谷日飘风急髙斋篱落寒一鸠云外唤万树雨中看白防山人发青登野菜盘嘉辰幸无事良乆即庭兰  

过伍将军庙有感　　　　　　　正勉【`九首`】  

古庙蝉声里秋风肃将旗野花窥木主山鸟啄苔碑恨未収江赋忠曽入楚词存吴应有策欲问恐还疑  

寒食礼衣鉢师塔有感  

灵塔香云埒披榛作礼迟酬恩身负土颂徳口为碑十载依慈父千秋失导师大招魂不返松树老西枝弱龄送桑梓瓠落自逃禅病得医王疗才为伯乐怜谈经当爱日执绋又重泉痛抚堦前树星霜四九年村坞逢寒食孤坟觅化城时来春又去人死草还生水月遗眞性烟萝入妄情萧萧松栢后疑有锡归声  

卜居  

谩説岩阿好随縁应反招寸心忘宠辱尺地尽逍遥道丧无长策诗穷有破瓢春风吹竹坞满志在鹪鹩  

其二  

茅屋带沙村僧贫道自尊浮沉身是海祸福口成门用拙轻全瓠时危失大樽滔滔天下事和俗且吹壎  

其三  

愚公不牧马无慧辨妍媸应世浑占梦翻经若问竒人情新槖籥吾道旧鑪锤即使同朝荣枯亦有时  

其四  

风雨暮林开双溪春水来浮天缺舟楫缩地老莓苔毁璞翻髙价全樗故不材即今愼移竹桃李莫同栽  

其五  

善却螳螂臂逃禅学解牛物情钟海藏生事托云浮薜茘香堪把梅花冷结愁前途当草昩流落鳯凰洲  

湖上晩眺　　　　　　　　　　眞泽  

晚来秋气爽触处道机生僧老情尘薄交疎性地清峯髙双塔逈灯逺六桥明带月归林壑何妨猨鹤惊  

秋水　　　　　　　　　　　　文贞【`二首`】  

汨汨流无极当秋也暂平鱼鳞分仔细鸥掌辨纵横涌练月孤皎沈珠星互明虽非沧海量一倍胜澄清  

萤火  

凉天黒月夜防防乱星荧雨打犹难灭风吹转自明低移流水细淡挂小桥横莫笑光微末能成车名  

题聊斋　　　　　　　　　　　通衡  

隠居知有道髙躅与谁同栁识先生致梅兼处士风衡门莲浦接茅阁板桥通杖履从兹惯相过兴不穷  

和聊斋　　　　　　　　　　　大壑【`四首`】  

结庐遂幽栖聊复遗世情岩寒夏木长湖緑秋莼生日夕狎鱼鸟淩厉搴芳英吾贵适吾意岂必希尘缨  

荪谷  

曲磴余苍藓危梁度碧云山深溪屡合树密径斜分佛火寒犹见僧钟昼不闻空留争席处野老自为羣  

爽阁为吴中秘徳聚赋  

飞阁俯濠梁翳然林木苍峰髙来积翠梅早度空香鱼鸟亲行乐琴书适坐忘昙花应爱客挥麈落胡床黄仪部贞父昔招同游黄山以病不果有怀  

春期虚折简囘首旷前期洵美宜今夕从游岂昔时谿云愁不散山雨梦相思谁谓情空尽今犹怅别离  

聊斋次韵　　　　　　　　　　照初  

卜筑闲林下翛然寄逺情种鱼春水至移栁暮烟生一槛来千嶂朱防媚紫英看君幽兴发啸咏适簮缨  

聊斋次韵　　　　　　　　　　大善  

暂隠隣湖曲幽然逺世情中片水浄门外两峯生塔影冩青案山光澹紫英天心在萝薜何用谢簮缨  

聊斋次韵　　　　　　　　　　契灵  

门当垂栁径居称逸人情鹤听书声惯鱼惊客影生防香持众偈索茗赋羣英云浄湖天暮长歌一振缨  

为聊斋主人赋　　　　　　　　性  

志士恃趋操湖南繋一瓢紫竹花篱落朱栏木板桥雪防石飞瀑风寒松弄潮半间茅屋里独坐听萧萧  

## 古今禅藻集卷二十四  

明 释正勉 释性通 同辑  

明【`七言律诗`】  

晓过西湖　　　　　　　　　　梵【`十一首`】  

船上见月如可呼爱之且复留斯须青山倒影水连郭白藕作花香满湖仙林寺逺钟巳动灵隠塔髙灯欲无西风吹人不得寐坐听鱼蠏翻菰蒲  

圯桥  

子房三世相韩家辛苦椎秦博浪沙不上青天扶日月便归丹壑老烟霞圯桥进履心长在汉室封侯鬓已华惟有当时书一卷奈何人世事如麻  

赠王使君  

君持使节过绳桥已遣蛮夷感圣朝良将未夸班定逺大臣犹数盖寛饶川香野马衔青草雪暗天鵞避皁雕西出阳闗九千里归来莫惜鬓萧萧  

相家夜宴  

璧月未出金风凉羣乌哑哑鸣苑墙西山髙居帝左右北斗正挂天中央绣衣执乐三千指朱火笼纱十二行坐待更阑賔客散萧斋自炷辟邪香  

赠西山隠者  

花边亭子水边楼宰相归来秉烛游茅屋道人深夜坐桂枝明月满山秋尽教万马千车逺消得三平二满休谁不愿持生煞柄独夸疏傅有深谋  

八月十五夜翫月  

无根车毂是谁推不嫁姮娥岂用媒八月正当三五夜几人曽赏百千回旋抽蓂荚初盈数新酿葡萄正泼醅避暑归来宫殿冷君王且进紫霞杯  

都下春兴  

陌头杨栁未全遮青草萋萋带玉沙才子百篇敷锦绣帝京三月绕烟花曹瞒叵信刘徳管仲深知鲍叔牙自古君臣不虚应分明合曲奏琵琶  

余尝梦至一山闻杜鹃且约雪南还  

出郭寻春不见春东华踏徧软红尘不知蝴蝶化为我何处杜鹘来唤人笋蕨过时惟恐老樱梅如豆正尝新及今无事早归去莫待秋风江上莼  

梁山泊  

天畔青青芦叶齐晩来戞戞水禽啼一钩惨淡衔山月五色弯环跨海霓新摘莲花堪酿酒旧闻荇菜可为北人大抵无髙韵零落梭船傍栁隄  

再过圯下怀子房  

衮衣有缺尔能缝天遣勋劳刻鼎钟太子身令为国本君王手自择留封桥边老父存黄石物外山人号赤松今夜孤舟载明月不妨髙卧想仪容  

湖上追忆香山居士  

苏州刺史尽横金磊落无人似醉吟为郡三年沧海上画船十只太湖心春归紫翠莺花坞秋着丹青橘柚林山水不随潮水变直从开辟到如今  

病中作　　　　　　　　　　　宗泐【`十一首`】  

身老那堪病更纒小斋欹枕秖髙眠阶前秋雨连三日篱下黄花自一年摩诘不知除病法嵇康空着养生篇尚方再赐千金药惭愧皇恩下九天  

和程续古秋日见过兼次韵  

上方髙处古禅闗一曲清溪万叠山松树不嫌僧共老菊花应笑客能闲西风岸口孤帆转落日林边独鸟还一自兵余行乐少且须今日尽欢顔  

入栎山写呈无极老禅  

干戈扰扰客难禁避地来依碧嶂深乱里独惊浮世事难中多见故人心千章古木羣峯合一径长松十里隂更欲移茅入重崦白云无路可追寻  

和张光弼留别  

老来心事向谁论且对青山酒一尊湖上梦醒思旧将江西书去问诸昆可怜汉祖今无庙还喜留侯尚有孙手把过眉笻竹杖与僧闲步出松门  

钱塘怀古  

欲识钱塘王气徂紫宸宫殿入青芜朔方銕骑飞天堑师相楼船宿里湖白鴈不知南国破青山还傍海门孤百年又见城池改多少英雄屈壮图  

天地无情日月徂凤凰山下乆榛芜独怜内殿成荒寺空见前山映后湖塞北有谁留一老海南无处问诸孤蓬莱阁上秋风起先向燕京入画图  

送宪上人归临海龙华寺  

菊花开日问归舟三载钱塘已倦游旧业池台因梦去异乡风土为谁留白云山寺枫林晩黄橘人家海岸秋珍重而翁好怀抱几时同倚夕佳楼  

送福长老  

五载西行同苦辛扶持老病最情眞千山雨雪独骑马万里沙场不见人京国归来天阙近乡闾去建法幢新今朝相见仍相别目断孤云碧海濵  

送徐生之蜀省亲  

春风初起送江船西上迢迢路八千巫峡波涛通七泽成都花栁接东川元戎号令飞荒徼公子才华骋少年遥想峩眉山上月夜深应照防衣筵  

偶作次王以中韵  

拄笏髙人塘外居作诗直与古人如偶从荷芰香边得闲向筼筜节上书白露湿阶凉气早青灯照壁雨声踈晓来不署金吾事带劒承明去直庐  

送曹国公北征  

上将提军事北征旌旗百万出南京直教大漠销边警岂但先锋破敌营瀚海无氷堪饮马天山有石可镌名由来卫霍多勲业从此沙场不用兵  

次见心韵送济上人归省　　　　万金【`四首`】  

苦学不躭春夜眠思家却泛春江船褰衣逺道草头露濯足故山花下泉黄鹄方怀少年志白云偶赋归来篇再看入室领防何限天香浮月边  

吴越两山亭为萧山尹尹本中赋  

单父弹琴宓子贱萧然作亭尹大夫吴山越山若可揽王业覇业谁能图一江潮生白缥缈万壑云起青糢糊自公退食乐登眺只喜政成民力苏  

锦庄渔隠图为医士作  

锦庄园林锦不如幽深彷佛神仙居舍南舍北賸栽杏水落水生惟钓鱼严陵终辞光武禄郭玉素受涪翁书眼前生意日已广桃源鸡犬同村墟  

送王宗礼尚书督漕还朝  

尚书持节下青防漕粟千艘拱使星万里非夸轻海道一言端可重朝廷宫衣宠制黄金字官酒恩沾白玉瓶曳履不妨频入奏圣心虚伫为生灵  

陆良贵顾仲瑛过绰墩夀宁寺有作次韵赋寄【`寺乃  

梁僧繇画龙防眼飞去之所`】　　　　　　　时蔚  

禅榻经余思二妙舟楫逺劳相问寻虎头善画称絶笔放翁吟诗多雅音枇杷当户花如雪橘子带霜香满林招提嵗晏肻频过莫将清兴阻山隂  

游石湖兰若二首　　　　　　　来复【`十八首`】  

荷花荡湖水深上有兰若当髙岑客吟时见猨鸟下僧定不闻钟磬音雨香秋林橘子熟云落空涧棠梨隂闲来扫石坐竹里静与山人论素心  

五龙之峯云作屏双厓削出芙蓉青何人涧防拾瑶草有客松间采茯苓林风不惊虎卧石山雨忽来龙听经吴王台榭今寂寞秋香薜茘花冥防  

奉寄元璞琦禅师  

我昔巢松茂苑东白云清赏此心同芭蕉树下吟春雨薝卜花前立晓风乱后溪山谁作主愁来江海成翁相思欲借峯头鹤骑向龙门问逺公  

野轩为海昌李茂才赋  

海城车马往来稀独爱寒轩傍翠防春雨一村桑柘緑秋风万井稻粱肥灯前教子惟书卷座上论交尽布衣昨日南邻邀社饮醉骑黄犊月中归  

送徐诚中入闗  

十载移家住越州声名早已动诸侯千金不受淮南聘一骑还为塞北游潮落鱼龙沧海夜风髙鹰隼太行秋防边有策应须献好慰苍生社稷忧  

送儒医陈仲靖归天台  

白发侯门懒曳裾买山东向赤城居折腰五斗辞防禄繋肘千金得异书玉洞桃花和露种石田芝草带云锄也知医国终为用四海疮痍待扫除  

送吕尚书两淛运使  

虎节光华下九天鹾台出使重承宣御沟栁色新亭酒官浦荷香醉李船赤卤夜熬连万灶白粮秋饷给三边遥知为政多清暇细读夷吾海上篇  

瞽者龙翔卖卜养亲  

卖卜都门养母慈白头重际太平时地生蓍草春云暖座映萱花昼日迟目有神光应内照心无私欲可前知逢人但自谈忠孝何必金钱重决疑  

听竹轩为陆隠君题  

爱竹闲同阮借期竹声遥听静偏宜一林苍雪停琴处三径微风驻履时寒带松涛翻夜壑清随荷雨响秋池无闻早已忘喧寂截管谁将古调吹  

送张佥事之山西  

遥瞻使节碧云中骢马西行驿路通水合九河多禹迹地连三晋有尧风边头露下葡萄紫原上霜清枸杞红问俗也知劳抚字可无优政起疲癃  

送西域丁鹤年兵后归武昌省墓  

燕云何处是并州黄鹤矶头问去舟海濶山长羁旅梦天荒地老死生愁他乡寒食身千里故垅斜阳土一坏为语东归华表鹤英雄遗骨几人収  

送钱子予新除博士致政还越中  

脩髯如雪面如丹芰制新成野服寛湖近季眞期卜宅寺依灵彻话休官霜红柿叶樽前写月白荷花镜里看有约沃州骑鹤去卧云不畏碧山寒  

烟波钓客为张道士赋  

长镵懒斸紫芝田独向沧洲作浪仙半世乾坤孤艇外五湖风月白鸥前菱租嵗熟堪为馔鱼脍秋肥不取钱借有眞同雅调都将吟啸寄闲年  

送偰尚书致政归溧阳  

紫诰新题御墨香溧阳归老问山庒地幽多识云霞气天近还依日月光华防泉鸣舂药碓竹间风扫读书床从来相业传家旧勲烈应看纪太常  

甲寅嵗病中述怀  

嗒然枯坐竹方床懒慢无心百虑忘雨后摘蔬莴苣緑风前晒药茯苓香飞蛾夕掩铜盘烛饿防朝窥瓦缶粮幻世有生皆旅泊归休何地是吾乡  

送郑秋岩知府之青州  

江驿梅花映玉珂都人祖帐动离歌六龙驭日南瞻阙五马迎春北渡河沃野平连燕蓟逺好山青入鲁齐多明时为政看髙节秋色千岩翠不磨  

次韵卫府纪善危朝瓛见寄  

尔谈东鲁我谈禅淮海相闻叹暮年刘向才名遗説苑杨雄词赋重甘泉収来柿叶朝频写吟到梅花夜不眠早晚定逢濠上寺三生旧话得重圆  

耕隠为南昌万用中赋  

山庄别筑楚城西百畆桑隂水一溪莎草雨晴黄犊卧稻花风暖白鸠啼沽来官酒春祈社读罢农书晓灌畦孝悌力田新有诏姓名还向御前题  

金山寺　　　　　　　　　　　昙噩【`二首`】  

峥嵘两岸市防开爱静人寻此处来水防有天行日月山中无地着尘埃塔擎灯影明云杪船载钟声出浪堆自信平生有仙骨好风吹上妙髙台  

山隂舟中  

平明饭罢促髙梢撑出五云门外桥离越王城一百里到曹娥渡十分潮白翻晴雪浪花舞緑弄晚风蒲叶揺西北隂沉天欲雨卧听篷韵学芭蕉  

次韵奉和见心师游石湖兰若　　妙声【`六首`】  

楞伽峯如九叠屏何年截取匡庐青方同楚客赋招隠不学山人吟采苓僧蹊尽种苾蒭草梵荚徧写多罗经诸天只在雨花外音乐六时来窈防  

近闻移居湖水头兰若下瞷苍波流猕猴夜偷锡杖去鸥鸟日傍防干浮扬州月照五湖白洞庭木落三山秋相望只隔半江水安得赠之双佩钩  

次韵答沈行恕回京之作  

客舍春寒树影稀青山迎我入王畿云开雉堞瞻金榜日射龙章识衮衣御果近从仙苑赐天花多傍讲筵飞圣恩特许兼旬住防得香烟满袖归  

游石湖次韵  

黄山髙人之所居金沙花明白石渠无钱爱养方外客有口懒读人间书采来青菌总堪食种得黄精还有储郭西十里不一到题诗为问今何如  

题虎丘寺  

有客题诗海涌峯髙怀托防鸿勾吴伯业荒烟外梵塔觚棱杳霭中石坐千人亭可月劒埋三尺水还风目前无限登临意古木苍藤呌郭公  

小瀛洲  

鳌海晴分五色霞鳯池多隠列仙家黄封日送宫壶酒青鸟时衔御苑花云外佩銮闻步辇月中河汉见乗槎君王旧听尚书履囘首银屏隔绛纱  

秋日归虎丘　　　　　　　　　良琦【`二首`】  

虎寺共作五年留几度相防上小舟杨栁春桥半塘寺芙蓉夜月百花洲长林放寉闲支遁一室编蒲老睦州此日独归怀往事空山草色不胜秋  

次韵答见心和尚  

龙门茅屋涧之隈乱后山花只自开数片白云同散去十年金锡不归来月明老鹤啼春涧日落饥乌集古台嵗晚相期仍结社西湖賸觅白莲栽  

送仁一初上人游武林　　　　　怀渭  

舞鳯飞龙若个边天涯送逺独凄然江山南渡降王宅风雨西陵过客船踏雪马塍春买树鬬茶龙井夜分泉落花寂寞东归日烟屿冥防呌杜鹃  

应制题江东桥　　　　　　　　溥洽【`二首`】  

西出都门见石桥虎城千雉共岧峣浮鼋晓渡江流穏役鹊晴瞻汉影遥华表月明清露湿防干日近彩云飘四方车骑多如雨举目应思答圣朝  

应诏放水灯因赋  

持节冯夷向夕过逺分灯火出官河斗牛光动天垂野风露声沉水息波海族楼台休罢市鲛人机杼不停梭九泉无复悲长夜莫问南山白石歌  

应制赋金陵春晓　　　　　　　半间  

五云深防鳯凰城海宇清宁旦气平锦绣山河霞彩动金银宫观日华明御沟垂栁双莺啭官道飞花万马鸣试向西虹桥上望分明遐思接蓬瀛  

客山隂寄湖上诸友　　　　　　守仁【`六首`】  

兰亭燕罢送羣贤独客归来闭户眠夜壑有声都是雨春山无处不啼防放歌强挹浮丘袂乗兴难回剡曲船因念少游平昔语孤灯相对益凄然  

湘湖漫兴寄猎微生  

兰堂客散酒船空湖上清游孰与同五月秋声梅子雨一天凉思藕花风烟将白鸟沈沙际云带青山落镜中自是儋翁阻杭越谁教天堑限西东  

题云门翠防深处  

谿阁重重翠崦遮无时云气湿袈裟千峯树色藏朝雨六寺钟声送晚霞笔塜天寒収柿叶茶坛风落扫松花倦游每忆消闲地早晚扁舟向若耶  

寄海上令祝良英  

堂上琴声乆不闻江花江草思纷纷珠光夜净浮沧海蜃气秋髙化白云汉室将军双玉斗郭家天马五花文上书欲叩天王陛愿与吴民借冦君  

寄汤徳师  

月旦曽评物外游衣冠合数晋风流宁知后世非房琯郤讶前身是惠休黄鸟催人歌伐木青山满眼赋登楼多情惟有花谿水不厌年年送客舟  

七月十八日重过何氏山林与张守约同赋  

南坞新秋谷正花步从眞侣入烟霞山林重过将军宅天汉初囘奉使槎满地江湖身是客终宵风雨梦还家十年为説灯前事郤望青云路转賖  

过彭蠡湖舟中次韵简见心师　　希能  

杨栁青青闻櫂歌东风三月放船过山浮空翠湿烟雾江出大鱼吹浪波上疏无因继嵩琏论诗漫自儗隂何同防不负淩霄约清梦时时绕薜萝  

寄见心和尚　　　　　　　　　元旭  

曽共湖山作胜游杖藜来往更风流一时俛仰成陈迹千里飘零尽白头落日青天无过雁秋风沧海有闲鸥好泉闻道甘于醴安得同消万古愁  

次韵游石湖兰若　　　　　　　守道  

郡城西来山水深石湖倒浸青瑶岑溪云十里防僧舍天乐六时鸣梵音下界尘埃日滚滚上方殿阁秋隂隂吴王旧迹眼中见万古事往伤人心  

羊祜庙【`庙在吴城南`】　　　　　　道衍【`九首`】  

探环桑下悟前身幼节知君不酖人只使才谋扶晋室肻施徳泽被吴民荒祠积雨垆生藓古屋无风壁受尘今日经过思岘首旧碑剥落泪沾巾  

京口览古  

谯防年来战血干烟花犹自半凋残五州山近朝云乱万嵗楼空夜月寒江水无潮通銕瓮野田有路到金坛萧梁事业今何在北固青青客倦看  

再寄王耕云  

凤皇山下足栖迟袍笏盈床想旧时青李朱禽曽有帖白沙翠竹岂无诗烧畬蓺黍开黄壤凿涧分泉贮緑池却与野僧情最厚常时来往不相期  

京都送云海上人还山  

朝辞魏阙返家林秋半江南尚緑隂钟阜云归山寺近石城湖落海门深僧中不有兴亡事世上寜存去住心此别似难期后防且留茶坐抚孤琴  

十月一日金陵发船之北平  

石头城下水茫茫独上官船去逺方食宿自怜同卫士衣盂谁笑杂军装夜深多橹声揺月晓冷孤桅影带霜厯尽风波艰苦际无愁应只为賔王  

寄虎丘蟾书记  

闻道蟾公似賛公一瓶一鉢寄山中云封萝屋长疑雨泉响松岩半是风履破只縁行脚乆囊空非为作诗穷遥思短簿祠前夜共听寒钟出涧东  

题平坡寺  

平坡杳杳挹西湖径断樵行败叶铺泉落石河声愈急云归沙树逺疑无夜堂风静纾帷幔晓井霜寒响辘轳那得余生辞世网卷衣来此日跏趺  

舟中送戴伯兼还金华省亲  

呉中山水旧同游上国辞归复共舟青邑数家烟火夕黄河两岸荻花秋素弦声带离鸿惨杜酒香消逺客愁明日归家想欢庆双亲华发未盈头  

春雪寄友  

春酿微寒作雪飘化工浑似剪鲛绡雨兼蔌蔌穿櫺响风飏轻轻到地消粉蝶扑人成队乱玉尘逐马去程遥欲呼郑谷同吟赏且与隣沽酒一瓢  

送王宗礼尚书趣运还京　　　　昙埙  

转海云涛万里賖长风指日望京华南州已入诸侯贡北极初囘奉使槎内宴宫花迎马酒御沟官栁拂龙沙从容好奏安时策还见车书混一家  

秋日送二徒之京　　　　　　　笑堂  

客路逢秋意惨凄吴歌楚些听如迷海天一色雁双去山月半规猨自啼心动故园频入梦诗因佳景易成题落霞孤鹜西风外更向何山问托栖  

退隠惠山听松庵次王达善韵　　普眞  

泉上归来巳一年万松隂里屋三椽坐残白日浑无事买断清风不费钱猨堕山厓寻果树鹤穿林径避茶烟王猷识我平生意时寄新诗一两篇  

南屏道中　　　　　　　　　　永  

五月雨声连六月南屏云气拥柴扉林峦有穴山精出严谷无人石燕飞诗句偶从行处得家乡都在梦中归朝来杖策溪南路新水溶溶没钓矶  

琴月轩为闵东鲁作  

玉壶清露洗乾坤手拂丝桐月到门春蝶梦残疑白昼秋鸿飞尽又黄昏魄沉湘水终留怨影落梅花欲断魂喜有鸾胶能续响广寒歌舞不堪论  

晓发  

东风卷雨晓云収两岸鸡声送客舟柔橹不惊沙上鴈残灯犹照驿边楼天连野水浮空阔斗转银河拂地流遥望吴城何处是青山数防落长洲  

为蔡用强题石城山房  

石城环绕读书房竹色松隂覆短墙半坞白云行路断一溪流水落花香阳坡牧马余春草秋阁然藜取夜光俊逸尽随徴诏起秖留猨鹤共徜徉  

送王希説还姚江和南仲法师韵  

吴越云山两地情暮年相见五茸城人民已觉今非昔骨肉难忘弟与兄秋水半陂莼菜美凉风千里葛衣轻明朝又作东西别柔橹声声栁外鸣  

题梅  

罗浮仙子雪为顔一笑相逢大树间淡抹长烟拖素练瘦横落日写清湾玉龙吹彻肠空断翠羽啼来梦忽还彷佛花光三昩手嫩寒清晓到孤山  

寄龙井和庵　　　　　　　　　大冏【`三首`】  

一从龙井过东州几度令人忆故丘湖上好山频入梦松南古塔独闗愁春归栁色开青眼月到梅花照白头十载倦游天上客何时买得浙江舟  

寄演福和尚  

雨红烟緑莫春时独客终朝有所思白水沙金错落青山浮几玉参差一帘花妥莺啼缓千里书成鹤去迟后夜更看湖上月满怀愁绪散如丝  

寄心印法师  

山房深夜冷于秋银烛蟠烟吐玉虬情逐断流归浦口梦随飞雨到湖头土苔凝紫花龛静春草生香竹径幽千里怀情殊不恶坐来翻觉迥添愁  

分题得朱雀桥冶城送戴司训　　觉澄【`五首`】  

朱雀桥成晋武年行人一过一留连豪华寂寞沉秋水野草凄凉起暮烟王谢燕来巢已废刘郎诗在世空传先生此别堪题柱相与推轮送上天  

和杜牧之九日登髙  

九日登髙鴈正飞马嘶山郭晓风微菊花烂漫堪幽赏尊酒留连尽醉归几处园林澄夕霁千家幙卷晴晖今逢诗客多才思不让当年杜绣衣  

雷公晚照  

雷公古庙倚嵯峨风景偏宜晚照多野鹤巢边松偃翠黒龙潭上水生波疎暮卷千家雨短笛晴吹万顷禾归到故山行乐处诗成还下夕阳坡  

永思堂为朱良玉赋  

几年不着老莱衣膝下承欢事总违每忆深防流血泪难将寸草报春晖梦囘残月初欹枕愁对斜阳半掩扉俯仰为君歌此曲异乡令我念庭闱  

过比干庙  

匹马东风古道傍忠臣此地有祠堂犯顔竟不辞君去剖腹寜堪为国亡铜柱沉沙芳草合钜桥流水野花香褒封祀典神犹在细读残碑欲断肠  

游五台山次韵　　　　　　　　觉同【`二首`】  

北来乗兴上崔嵬天外扪萝鸟径回寒谷未秋先落叶隂厓不雨自生雷低悬银汉星千防俯视沧溟水一杯笑指曼殊栖迹处几经劫火不曽灰  

陪苏州黄琮游灵隠寺  

攀萝蹑履上丹梯身在层霄斗柄低嵗乆洞猿随物化春来花鸟向人啼蟾宫桂子飘云外鹫岭莲华竺西谢客亭边遗迹冺年来芳草与堦齐  

挽史友桂　　　　　　　　　　本源【`二首`】  

木叶霜飞五夜残薤歌声断涕汍澜问梅人去山亭冷钓月船空野水寒别馆瑶琴无复奏东篱黄菊有谁看不堪翘首斜阳外马鬛新封土未干  

过岳武穆墓  

出师频捷报君恩十二金牌下帝阍岂料浮云遮白日空怀鋭气复中原湖山共绕千年恨草木长含万古寃百战英雄今已矣独留忠节照乾坤  

和杨主事春日早朝　　　　　　文湛【`三首`】  

西山月落漏声残阊阖门开拥百官莺啭帝城春色晓烛揺宫扇曙光寒九天韶乐云中度万树仙花仗外看独有相如多渇病朝朝清露滴铜盘  

紫阳道院和张天锡韵  

闲向蓬莱顶上行道人相见话长生岩扉半掩云霞色石屋惟闻涧水声隂洞草香春走鹿灵源花发晓啼莺如何不见辽东鹤千古江城月自明  

酬周梦椿  

故园东望思依防满目西风客未归江上鸿声惊别梦天涯草色上征衣身随逺浪同飘梗家在空山独掩扉明日一竿沧海去白鸥应笑未忘机  

秋兴二首　　　　　　　　　　广澉【`四首`】  

夕阳楼上倚防时举目江湖有所思蓟北山川燕故国钱塘城郭宋遗基鴈来不带中郎信木落空歌武帝辞万里风烟秋一色杜陵何事不胜悲  

长空万里见秋毫独自吟诗向泬寥秋水芙蓉空烂漫晚霜枫叶尽飘飖七松处士甘肥遯五栁先生懒折腰尚頼四方英俊在野人空老圣明朝  

青塜  

泪眼盈盈出汉庭君王空惜玉娉婷名因图画终难易怨入琵琶不可听天上一轮同皎洁眼前诸物尽羶腥当时若赂丹青手争得胡天墓草青  

田家即事  

四月农家事事忙晓分陂水灌新秧鸡初鸣际争炊黍蚕未眠时且问桑处处薫风催麦秀村村烟火焙茶香可怜赋外徴求急多少饥氓泣两行  

楚江秋晓次沈石田韵　　　　　明秀【`十四首`】  

草寒霜渚梦悠悠衡岳西风落木秋病里断猿司马泪吟余残月仲宣楼自怜江汉犹迟暮谁采芙蓉寄逺游鸿雁一行斜不度水光山色满汀洲  

山川揺落露华晞野寺鸣钟破曙晖千里人烟江郭静数声渔笛水禽飞寒催刀尺风霜早日逺闗河信息稀丛菊又开身在客长沙谁念未成衣  

寄陈句溪  

故人病卧寒无毡明月防影箕山泉自搔短发向天笑开过黄花对雨眠海防珊瑚岂无树床头琼瑶知有篇栩然昨夜入我梦握手柴门落日边  

送祚长老还北京  

山水南行又北归着来寒衲换春衣桃花笑雨机先悟栁絮沾泥锡自飞明月一单栖海寺白云千里忆京圻江东芳草牵诗梦况値潮生采石矶  

仲秋泛澉溆湖董萝石许东山朱西村陈句溪许九杞孙太白沈紫峡同赋  

人物百年沧海上钓竿袅袅拂珊瑚前峯吹笛月在水中流放歌秋满湖夜静鱼龙回浦溆天低星斗动菰蒲山川胜槩自今昔天柱洞庭还有无  

怀孙太白山人  

堦前黄叶堆欲满湖上白云闲自来千里秋风悲断鴈两峯寒日忆登台未能明月同移棹想见黄花独举杯吟徧长松千万树南屏落日寺门开  

感兴用王履吉韵  

江边雨色晚寒轻昨夜柴门水又生桃叶隔溪犹唤渡梨花沽酒正闻莺何人得似张平子有客眞如阮歩兵富贵浮云歌一放玉壶还对美人倾  

挽渊湛空【`渊云南人终于杭之佛国山`】  

大千沙界空无住坐破蒲团不露机万里秋风吹落日一龛野色上闲扉袖中山海家何在世路干戈道不违悬想精魂似圆泽葛洪川畔作云归  

次韵答友  

庐山髙兮黄河深短发素袍仍此心抱瓮眞如汉隂老卜居亦有杜陵吟寄书鸿鴈秋天雨把酒花枝春日隂准拟残年载江雪钓舟重为故人寻  

尝茶  

小堂春晚正寥寥洗水尝茶带雨烧病起不知红叶老开门忽报白云招松边落日明虚阁梦里西山度野桥我已慵书今数月怪来幽思在芭蕉  

九日  

重阳独坐西岩雨落木秋风吹布袍聊对江山呼浊酒自披云雾读离骚杜陵白发穷愁在彭泽黄花想像髙于我惭无一字补朝廷功业有英豪  

顾子重陈南賔沈懋学吴天泽九日防酒胜果山登髙  

越王台上送长歌落日秋风感慨多草莽野烟诸寝殿寺门黄叶旧山河髙江舟楫来鸿鴈絶顶罇罍上薜萝此日相逢总陶谢风流文彩复如何  

中秋泛湖  

寺门湖水清如镜不与游人照白头岂独尊前千顷月更怜笛里满湖秋苹花洗盏香堪把荷叶拂衣凉未収此夜潇湘洞庭上放歌谁得坐轻舟  

甲午嵗四月湖上感事  

皂盖朱幡簇仗齐西湖日月夜归迟断桥岂是长春地精舍多妨结夏时朱阁卷惊燕子画船呼烛照花枝玉壶美酒民膏血只有城中太守知  

寄徐丰崖先生初任桐城教谕　　永瑛【`六首`】  

秦驻西边落日斜楚江南望白云遮草香泮水菁莪雨春满琴坛杏子花天阔乡心传海鴈官闲诗梦破林鸦胸中知有五色线补衮终当用帝家  

寄刘海村挥使  

射策谈兵属老成辕门文武冠时名战袍旧卸团花锦牙帐新辞细栁营星斗中宵悬劒气江山春日蔼诗情骚坛虎踞夸余勇赋就铙歌颂圣明  

寄沈紫峡【`沈居邻葛洪井顾况书台`】  

三年不见沈山人江水迢迢怅望频细雨别来黄菊候髙风长在白纶巾书台深处谁相过丹井西边独隠沦云木两峯无暑到不知城市有红尘  

赠镃可简住持永祚即归妙光  

寺门钟皷动秋山晓日辉辉上竹闗黄叶千峯初出定白云半榻又飞还水归沧海知宗花发寒岩识道顔去住无心随所遇鑪薫贝叶嵗华闲  

寄孙白峯【`时为江西教谕`】  

忽忆孙登我欲求海天明月独登楼髙吟尚想西岩雪一别俄惊八月秋万里烟尘悲戍皷三江风浪阻渔舟何时得共鸥波里薄采江篱慰逺愁  

与隣僧夜坐  

草庐溪上净春花衲子谈夜煑茶遁迹不逢秦二世安贫宁识鲁诸家水风凉荐荷衣爽山月低穿薜荔斜裘马故人休问及数函经卷是生涯  

送金丰村侍御兄北上　　　　　法聚【`八首`】  

锦帆髙日动江千用世宁为惜别难多略拟闻新諌草一贫应识旧郎官云鳬紫阙同仙侣池草青春梦懒残苍鬓易为忧国短更须退食谩加餐  

西湖次钱学士韵  

大隄回接鳯山遥金勒东风细马骄芳草不知埋帝舄栁枝犹自学宫腰天空水月三千顷春老莺花十二桥见説楼船醉妍少平章独免紫宸朝  

越王台  

越王台上客登眺范蠡湖头草正新敌国荒凉吴鹿豕故宫行在宋君臣杖藜逺塞风烟暮花木深城雨露春往事不须悲落日髙歌独立恐伤神  

同丰村兄沈竹石初夏江村泛舟用杜韵  

挂席緑隂溪水生桑梓暮云俱故情白首无何野老在青春几负江花明题诗欲扣水西寺问酒复欵湖南城月明夜乆坐不寐吹篴栁堤星斗横  

白溪赠禅友  

鸥波十里草堂前水观明通静里禅云母夜光沉贝馆鲛绡秋泪泣珠渊影空不见双林鹤香度应知九品莲两岸月明吹笛里芦花飞落钓鱼船  

吴山秋望呈张侍御  

子胥庙前江日晡越王城头云有无故宫台榭几黄叶南度寝园今緑芜长笛闗山瞻北固清樽鱼鸟傍西湖萧萧落木苍郊外几处寒烟破屋孤  

礼中峯塔  

玉柱峯髙生翠寒寳龛丹几一灯悬万方龙象袈裟下百亿山河拄杖前幻住早知心已了活埋犹喜法无传瓣香合爪春风里一夜梅花月在天  

石城夜泊  

石城山势郁岧嶤燕子矶寒落晚潮云际楼台开佛界水边岩洞繋鱼舠龙蟠凤翥留双阙草色江声漫六朝形胜不磨伤往事短篷春雨夜潇潇  

人日　　　　　　　　　　　　祖福【`四首`】  

鸳央湖头春水生白龙祠前风日晴梅花作意开自好柏叶向人殊有情南国十年多羽檄北山此日有柴荆杖藜物色总春事囘首江湖眼独明  

对雨用何仲黙韵  

城上云霾朝不散江门雨脚晚犹垂天寒花鸟只欲暮日逺江湖空自悲芳草山川迷客路中原宫阙湿军麾美人何处音书絶寂寞柴荆有所思  

九日奉答云谷见招  

招邀己负重阳客乗兴应怜此日游南国黄花仍卧病西风白鴈重悲秋乆慙龙劒韬尘匣且得鱼竿伴野鸥日莫登台频怅望江门落木暗孤洲  

杪秋墨山先生过访龙渊山阁  

晚风江郭动髙寒山阁坐深城漏残隔嵗酒杯方晤语几囘秋月得同看谩言舟楫临河别须信风尘防面难道在沧洲君自适鹪鹩吾分一枝安  

江上　　　　　　　　　　　　士墨  

春江春草生蘼芜不尽王孙情青山影带杖藜逺落日光动渔蓑明鸥鹭羣飞下浅渚林原野哭闻孤城人事时忧不自理长歌清泪时纵横  

春日寄何令升　　　　　　　　僧悦【`四首`】  

梅花溪上见寒松遥忆君家桂树丛曙色乍开伊阙下春光犹在宛阳东髙吟无那多逢雨短翮何由得御风嵗月依稀黄曲老独留青镜照虚空  

望寳所塔灯同泛枯舟分赋  

塔涌芙蓉寳炬然星河灿灿共诸天蛟龙乍起眞珠映风雨时惊舍利悬浮影半侵隄上水飞光遥隔望中烟湖山莫辨归来夜香雾铃音自一船  

唐藩送汪元伯博士奉使还朝  

青云翠盖促轻尘马上看山二月春雨色一鞭花外晓鸡鸣千树陇头新懽成不拟梁中使怨别空贻休上人独有夜来松际月清光犹照宛城闉  

吊孔炎宗侯  

月照楼台玉树残啼乌夜夜独含酸魂归大梦星初殒名在中原骨未寒掩泪不堪秦失吊开弦已絶广陵弹今将半偈留君墓莫作延陵一劒看  

## 古今禅藻集卷二十五  

明 释正勉 释性通 同辑  

明【`七言律诗`】  

住五峯答次向九龙韵　　　　　佛峒  

躭幽喜住碧山中万叠烟霞隠乱峯日色遥传髙阁磬潮音初散讲堂钟焚香静夜还挥麈下榻兼旬为听松海内只今闲谢屐独怜猨鹤伴仙踪  

咏苔　　　　　　　　　　　　道干  

翠色遥连薜茘隂红尘一防未能侵沾泥曽上登山屐带雨常縁挂壁琴曲径蜗涎凝处湿闲庭鹤迹印来深青钱满地从教拾难当游人贳酒金  

赋得古村赠友　　　　　　　　景昂【`二首`】  

竹门菊径緑溪濵笔架书籖四座陈旧隠合名厐徳里髙风奚减上皇人秋登场圃鸡豚散寒入园林橘柚新静夜窅然忘去住青灯聮榻重相亲  

赋得潜西赠友  

了翁家住瀼田西占断风光花满堤岩桂香浮秋气肃江枫红映夕阳低浩歌闲引林间鹤沉醉犹闻午后鸡更喜嵗丰新酿熟时邀六逸过潜溪  

九日太史邢公宴集　　　　　　果斌  

山中风景最宜秋丛桂霏香满竹楼忽讶北扉客至共看西嶂白云浮坐临小圃苔侵屐话到真空石防头无那夕阳归思起可能明发更追游  

白鹿【`胡总制耀兵越中获白鹿以献`】　　　　　　方泽【`四首`】  

元戎出猎野云空白鹿银腾耀武功堕角或从瑶水上食苹应在雪山中狼归漫纪千年瑞雉献还闻九译通何似两阶干羽动跄跄应舞玉墀风  

赋得闰七夕  

星槎傍月沸笙歌银汉仍传帝女过乌鹊桥边重驻辇凤凰机上两停梭香浮翠幄宵方永罗结蛛丝巧遂多自笑空山云卧者漫同词客赋明河  

除夜对雪  

江城燎火正凝霞宻雪旋迷十万家却向罏边飞作雨偶经灯畔落成花力侵衣絮心同冷光映窓纱发并华诘旦祝禧先有瑞防从龙象曳袈裟  

吊岳武穆  

庙门松桧昼森森风起如闻鼓角音日月犹悬南返驾闗山未死北征心云来朔漠隂长惨潮至钱塘势自深栖鸟似知千载恨含啼飞度碧湖浔  

送林平厓之京　　　　　　　　正念【`二首`】  

八月髙槐树树花平桥流水逐溪斜比来北雁无音问望入南云有嵗华灯火几羣鰕菜市朋从何处斗牛槎酒杯碁局平生事白首都城别是家  

芦洲  

八月九月芦花明大洲小洲风露盈舟人渔子自相向江吟岸笛时争清当轩襟带鸥鸟近亚席灯火鱼龙惊直看玉树过千尺长使蒹葭左右横  

答友惠菊　　　　　　　　　　圆戒  

空山揺落闭门时忽喜余芳寄逺思雅质向人浑欲语寒香绕榻讶催诗神超色相元无染节抱风霜益自竒爱尔乞归陶处士白头三径结幽期  

龙南山中喜恒吾衡石过访　　　圆珂【`二首`】  

扁舟出郭北风寒入社还寻贝叶看过去道安终莫及再来何逊见应难未忘月影先忘水只爱梅花不爱官麟凤此时虽得意汉家肯放网罗寛  

朱石门何恒吾泛雪而至赋赠  

玉人歌扇扑杨花门外时来问鹿车冻壑偶携双杖入寒梅共折一枝斜心安慧可曽忘臂兴尽王猷欲返槎此去不知东郭履明朝踏雪过谁家  

重登南张祠感旧　　　　　　　圆理【`三首`】  

苍龙桥畔暮维舟斜日荒烟欲唤愁华表更无归鹤下庙门空有断碑留笙歌几处来青舫钟梵何人对白鸥重倚囘阑覩陈迹却怜身在梦中游  

挽月泉聚禅师  

闻説天池罢讲帏狮林从此大音稀天花自防跏趺石谷鸟犹窥补衲衣涧防月来空有像幡头风动寂无机从教语落诸方去惆怅令人对夕晖  

春暮彭冲溪徐峤项少岳严少渠过翫雨中牡丹分得芳字  

尊俎临轩午正长数枝留得雨中芳空余兴庆池边色不是平章宅里香云捧髻鬟娇欲堕腻流脂水淡成妆品题独许隂何辈挥洒争传寡和章  

谒文太史征仲　　　　　　　　戒襄  

先生曽作秘书郎三径归来鬓未霜江海有心悬魏阙烟霞无梦入明光吴城白酒春长醉茂苑黄花晩益香独向门墙窥藻翰晋家墨史汉文章  

留别龙华月清上人　　　　　　徳清【`八首`】  

树下逢君已廿年眼前四世总如然此心直入云霄外往事都归幻化边筋骨纵销肝胆在闗山虽隔塞鸿连分携莫洒临岐泪尚有龙华未了縁  

南州张相国丁大防囘舟中述怀  

江洲芳草正萋萋已到津梁路不迷万里乾坤孤杖外片帆风雨大江西蹔容踪迹同鱼鸟终是形骸似木鸡遥望五湖烟浪阔不堪囘首白云低  

信宿皷城洪福寺怀达观禅师【`有引`】  

余法罹难蒙恩贬窜岭海辱达师北走视余乆迟此间及至师已买舟南矣余信宿于此感而赋诗  

天涯何处问同游津济先登彼岸头尘世大都俱浪迹乾坤从此任虚舟怀人梦彻三更月去国心悬万古愁百战空衰草徧黄河不尽水东流  

端州庆云书院怀制府大司马陈公  

花宫髙倚七星傍门对江流万里长桂树婆娑寒自影珠玑错落夜生光山围城郭森如防月照庭除白似霜囘首蓬莱天际逺不堪道路满甘棠  

奉赠制府戴公累捷特进大司马  

幕府霜威皷角清彤弓元自重专征夜郎初防蛮夷垒瘴海旋收草木兵扫荡几空封豕穴招徕连筑受降城悬知早晩趋丹陛帝识尚书曳履声  

甲辰曹溪奉台檄还戍  

十年混迹走风尘着处难容自在身拟向深山寻鹿豕翻令下里厌阳春谁知瘴海从戎客倒是江湖没事人莫谓塞翁悲失马从来祸福未堪论  

秘魔岩  

羊肠百折任青藜草莽萧萧仄径迷絶壁倚天应隘日断厓无路只飞梯依人野鹤寻常下逐客山猨日夜啼自是烟霞随去住到来元不费招携  

登凌霄峯絶顶  

独上髙峯倚杖藜侵人空翠转凄迷西来二目如鹏翼东去千山似马蹄岩壑乆称狮子窟山林终许象王栖吾来欲説无生法麈尾才挥万象低  

九日友人约登髙阻雨　　　　　希复【`二首`】  

聮翩鸿雁下寒塘不道西风遽已凉客有穷愁闗晚节菊无嘉色豓秋阳侵灯细雨窓交暗匝树浓云水共长此日登髙空我望篮舆那得出柴桑  

送尤六村赴河南潘陈州之招  

千里辞家问故人路岐不惮朔风频心衔潘岳称知已梦入陈州似比隣江色逺浮霜峤冷雁声初动稻粱新一觞出祖非专别为订归来及早春  

送赵仁甫扶父榇还闽　　　　　眞谧【`四首`】  

游丝撩乱落花时送客西征怅别离讵谓藏舟连壑逝那堪扶榇入闽驰凄清夜月猨啼早鸣咽春流鹢去迟礼戒过伤应自惜不须苦诵蓼莪诗  

送黎太博擢黄安令  

饯别离筵绣水西垂杨繋马只频嘶云将飞舄悬青汉天赐除书带紫泥墨绶生香江草緑春风入楚县花齐郎官旧有名湖在公暇能无一品题  

奉送龚郡侯入觐  

何人不説少卿贤解劒民风望自偏五马如云驰禹甸孤心捧日觐尧天彤墀肃穆鸣珂里玉殿絪緼曳佩前虚席定应劳圣主苍生遥待赐金还  

将之金陵答姚山人叔信  

浮身踪迹似飘云此别宁愁落叶分未到西山寻古寺却逢白月话离羣荒途拄杖横烟水逆旅箪瓢挂夕曛帝里得逢猿鸟便尺书那惜寄征君  

同诸君集鳯凰台得中字　　　　洪恩【`八首`】  

紫鳯青莲足并雄登台犹想异时风山开晚霁收残雨日射寒烟挂断虹畴昔齐梁词较靡当筵枚马赋偏工萧萧落木无穷思六代豪华感慨中  

赠朱处士  

阖户常多载酒徒北髙卧着潜夫弢中矢下聊城约袖里锤骄晋鄙符满架琴书供啸傲到门松菊岂荒芜长安自爱韩康隠何事扁舟去五湖  

枕流阁为吴防安赋  

青溪曲曲栁条条小阁琴书慰寂寥钟阜云来春带雨秦淮月落夜通潮观风上国唯尊鲁洗耳中流岂避尧南郭东山相映发不须重忆武陵遥  

晓发箭阙  

台榭参差出万松海门初日上髙春石穿乍可縁飞骑箭阙齐谐事祖龙半岭云生空翠合满林花散曙烟封因贪隔岸湖光秀行尽春山七十峯  

登淮南怀柔阁  

向洋新涨一登楼云里飞湍挂碧流不为钓矶思漂毋空余残垒説韩侯傍淮野色寒相映近海明霞夜不收信美怀柔终异土平原无限夕阳秋  

重阳前二日姚使君招集绮霞阁送吴叔嘉北上  

刺史招防兴不孤观风吴季酒频呼未逢九日酬黄菊且对千山进紫茰阁倚西南当胜地江盘东北下长途知从燕市寻豪侠岂问金台筑有无  

元旦  

莲华峯下两安居昨夜人言是嵗除齿发有衰过半百山河无改只须防风疎梅蕚香仍结雨洗苔茵翠欲舒石上寒松闲倚杖相随流水出行厨  

秋日过吴氏经阁  

谁向空门学布金新开龙藏树只林衣裁薜茘头陀制人类莲华不染心旛影到溪成梵字经声出阁总潮音氤氲细细灵香散识得诸天莫外寻  

寄云东　　　　　　　　　　　法生  

十年沧海共离羣三月风尘信未闻芳草闭门春苒苒落花啼鸟暮纷纷嵗华江上看流水世事人间喻薄云鴈宕天台何处所采芝扪葛幸同君  

新栁　　　　　　　　　　　　智舷【`四首`】  

谩説隋堤鬬早春还应妬杀楚宫人一时看去青于眼几处愁来翠欲颦夜雨尚怜胜不得东风只管舞教频更堪亭外旋攀折那有长条拂水濵  

送友  

去年九月辞山径是日迎霜叶尽飞预采蕨薇为旅食更裁薜荔作征衣芒鞋整后犹沾藓隣舍行时为掩扉春仲烦君到湖寺梅花开过栁依依  

其二  

煮石樵青隠鹿田毁垣破屋住多年微吟看落松边月闲坐听飞竹外泉何处世间堪逺客谁家林下接髙贤知君虽未还山窦肯放尘游野服前  

送谷响入匡庐  

飘然汝去蹑何峯六月匡庐雪尚封芒履不妨江路草净瓶将挂石门松云开岭外逢僧影日落岩前见虎踪闻道逺公莲再发须知元不异禅宗  

春日寄赠屠长卿　　　　　　　徳胜【`八首`】  

纵谪人间气色豪何须献纳白云曹文章一代老青鬓日月双精夺彩毫夜雨梦醒呉地冷春风望断越山髙河沙藤葛忘言话一转何妨片语劳  

腊日对雪得表弟防州书答此  

鼻观寒林满雪香忽惊游子恋他乡梅花寂寂枝空白杨栁依依叶故黄万里封书来震泽一宵飞梦过浔阳防南越北论兄弟兄自晨参弟自商  

落花流水  

落花流水自春秋冷看人生暗白头齐相不知称后裔汉家何事在前筹年华渐去真难挽风月时逢只暂留所以贵他贤达者不将身世事穷愁  

病鹤  

林公不铩总难飞玉砌瑶阶伴侣稀曽是缑山仙跨去那容华表病来归清霜瘦怯丹砂顶明月寒生白氅衣倦翮暂教栖蕙帐九霄无用战能肥  

答道可佛可八月十八日同诸友人海上看潮有懐之作  

沧溟八月大风高此际还能念郁陶避世真应惭尔辈望洋空拟向吾曹五山徒步齐羣圣几锡聮飞驻六鳌何处得来龙颔物开缄犹带海门涛  

读近时诸名家集有感  

普天无事日讴吟谁道新书事若林贞烈偏多生绣閤忠良不尽出黄金人人卿相归田老处处将军入虏深竞有文章攻左马也应微念董狐心  

寄题芙蓉窟  

髙阳池馆逺嵳峩问道芙蓉窟里多霞晕越溪晴浣水月明洛浦夜凌波浑惊玉女笑开口忽讶天孙偷渡河尽着容华曽不忌杨家姊妺奈君何  

友人园居咏梅花  

千树梅花凿石栽枝枝相亚玉徘徊野人不作罗浮梦地主何如水部才自恐飘零呵冻折若为衰老寄春来杖头多挿殊无恙嵗嵗年年访雪开  

过金泽寺次韵　　　　　　　　福聚  

只园萧瑟建何年径转松萝惨暮烟堂上乆无谈白法池中犹自吐青莲数声清磬出林杳一防孤灯耿夜悬不有支郎肥遯在那令此地得随縁  

冬望　　　　　　　　　　　　慧秀【`六首`】  

倚杖髙原白日斜隂风猎猎起江沙草枯平野来轻凖叶尽孤村集乱鸦映郭暮云全似雪隔峰寒烧半成霞谁家茅屋临溪住门揜庭梅一树花  

春晚觉公具舟邀到王太古游惠山时寺新燬  

舍筏春郊步轻风流支遁爱山行云连锦树花齐发火灭金田草细生石底寒泉供砺齿枝头慧鸟若闗情王珣佞佛心偏重落日空岩礼化城  

行药梅花下  

病里逢春剧可怜梅花开徧石防前淡因日上微矜色瘦恐风吹不驻年静爱寒香浮药椀逺惊长笛度江烟凄凉此际巡檐索黙黙相看病入禅  

小姑山  

江中片石障彭湖翡翠衣裾像小姑九洪涛香泽水千秋明月晚妆图娇非行雨通君梦神自分风任客呼过舫可能无顾盻莫教烟霭便糢糊  

竹间听反舌鸟  

细霭轻岚散竹林搘頥小坐听晨禽未蒸花气机偏涩乍冩春声意独深缓引易调多种舌琐言难竟一生心何如隠忍过残腊末路风烟恐不禁  

金山  

江天楼阁映虾髯独虑清寒不虑炎霞散雁王开寳藏月来龙女抱香奁蒜山风隠渔舟集浦潮回水怪烟景饱看禅定后此生绥福恐难兼  

雨夜有感　　　　　　　　　　法济  

寒林疎雨夜潇潇独向松坐寂寥隣烛有光难借照庭花无实果何聊年华竟逐东流逝鬓雪那教烈日消闻説沃州山可往驾言归去是明朝  

得养性书  

故人寄我白云牋梦里身谈去住縁萍散偶随鸥浪逺松髙难免丝纒乱猨晚啸千岩月孤鹗秋横万里天悬想已知湖海味归来看取在山泉  

聊斋诗为谭梁生　　　　　　　圆信  

扫除蓬径延清壑茅屋竹椽非世情湖面香轻荷叶放山腰澹去树烟生两峯断塔山流影一槛新红春醉英诗酒百篇偿宿债雪音曲曲被华缨  

季弟忆母有作代母次韵答之　　大  

白发毰毸病骨寒朝来扶杖倚门看风吹栁絮惊春去月落堦除忘夜防萍迹难缝游子线梦魂空识仲由冠一从暗掷金钱后鎭日依依少进餐  

五台山折斗峰　　　　　　　　斯学【`十五首`】  

楼台萧飒雪防岏襥被来登六月寒古殿西风吹铁瓦长空北斗挂防干太原山绕中条近小有天通上界寛欲向隂厓振鸣策恐惊林下黒龙蟠  

还山答姚叔祥  

桑干会渡大河浑万里归来海上村姚合诗名从正变贾公禅理岂旁门深秋落叶青山晚近寺寒潮白日昏五浊世间悲未已试拈游道与君论  

丙申春日沈士英为我冩照赋赠  

梅花千树曽相访风雨孤舟复见寻草坐麻衣空有相岩栖云物无心禅兼绘理怜摩诘貌得冥观媿道林今日分身应别去三洲一鉢是知音  

送姚叔祥从沈开府入秦  

潼闗万里度征人马首萧萧不见春已逐塞云过陇汉更驱朔雪下岷劒花夜幕占军气檄草寒原散战尘自是冯郎凭轼意五羊何事欲干秦  

姑苏怀古  

客游春艸暗天涯晩色枫桥繋短槎防伯庙荒惟古木吴王台废自昏鸦风回沙岸潮初上云度山城日易斜满目兴亡千载事不堪惆怅对江花  

送徐君实林居  

齐女城头日欲曛戴颙宅畔一寻君南州几榻花隂下东壁图书夜色分刻漏尽催池上月袖衣堪卧石边云小山乆已闻招隠桂树青青白鹤羣  

过陈泰初读书霑云寺  

山中芳艸欲生庭有客移舟江上停一水到门容问字千花拥帐过谈经维摩对处开禅月太史占来聚徳星今日津梁疲卧者赖君物外眼双青  

屠长卿仪部过山  

海内怜君故倦游家徒四壁茂陵秋拂衣岂恋青山卧撃劒空令白日愁万事尘埃归放达千金词赋足风流相逄萧寺莲花晩更乞明珠照沃洲  

自适  

天风吹带倚长松落日临流见逺峯塞外何心穷失马人间无技学雕龙僧来黄叶鸣秋锡鸟散苍烟起暮钟夜浄沙头凉可适月明一片白芙蓉  

寄董宰吉士  

十年清誉下帷闻晋室风流汉代文匣内双龙偏吐色人间万马欲空羣鳯池彩笔春烟散秘阁青藜夜雨分韦杜城南天尺五怀君芳树有停云  

别陈叔灌  

曽记空山对雨时论交已是十年期笔花照夜神飞动衣蘂惊秋佩陆离传舍有鱼长铗在故园无雁尺书迟萧萧燕市临风别脉脉何劳问所思  

郭外次李环卫遥字  

连钱寳马绮尘消出郭方知逺市朝大块不迷羣圣辙小山应为八公招临风野鸟当歌起带雨岩花惬赏娇题就鹤书那可寄西方落日美人遥  

送李白甫归吴门  

同病秋风吹客衣临髙其奈送先归劒歌燕市千金尽帆指吴门匹练飞黄叶初来南国雁白云应老北山薇知君家在沧浪曲依旧寒星绕钓矶  

送何侍御谪武昌  

一去江湖自有星三看杨栁映都亭骊歌别酒分燕市雁影征帆过楚汀报国烟霜孤劒白接天云树九峯青湘南从古多才子词赋还应问独醒  

过强善长山楼题赠  

城上山光半入楼翳然林水即沧洲淋漓醉墨花间雨萧飒幽情竹里秋白日风流消蜡屐清时云卧卜莬裘僧来饭罢还移坐貌得生公石防头  

留别李越石　　　　　　　　　如愚【`四首`】  

我去君留计不同含情人逐路西东秋髙霜落依城树日冷砧催出塞鸿息影自当丘壑内全生惟在斗升中风尘此防知何地防手临岐叹转篷  

同友人防集王云泽少保园林赠执之任子并怀少保  

尚书府第即园林公子邀欢兴更深向日黄柑三寸摘当风緑蚁十分斟湖光欲暮云铺雨天色将寒霜傲隂潦倒嗟余方外客滥防八座盍朋簮  

同郭仰甫游禹门宿王元执悬榻处  

深更共拟宿王家小阁青镫映绛纱奴子畏寒烧豆蔲主人怜客咏蒹葭霜髙色萎先开菊城近声喧后至鸦一榻乆悬曽未下今宵全许借袈裟  

方康侯孝亷见过谈及金陵旧隠  

江介茅庵榆栁环矮篱深径门常闗煮茶正熟来新客作揖未完问旧山浴鹭梳翎求日曝虚舡搁浆背风湾野烟荒景非佳趣嬴得樗庸逺市寰  

过本觉寺三过堂　　　　　　　本中  

文公兰若接村墟满径蒿莱嵗月余塔涌寳光含舍利池涵新水浸芙蕖疎林禽语和清梵古壁蜗涎学篆书寂寂空堂无过客去来今事总成虚  

送夏少尹还古棠　　　　　　　明旷【`五首`】  

风尘防扈见君豪别赋兼秋转自髙傲骨一生堪鹤驭雄心多半付渔舠芙蓉泽国经霜老鸿雁江淮过雨号千里送归杨子渡怀人空复恋绨  

秋日同吴公治明府沈孺真沈稚圭沈伯龙李莫胜郭张虚诸丈结社大雅山堂得书字  

竹掩西园引鹿车傍城丘壑混樵渔霜芜半蚀林堂屐风箨时侵石几书白社多情髙士驾青山无恙道人裾不縁湖海成嘉防那得骊珠薄紫虚  

送郭少叅之晋阳  

西风千骑散骊歌綉毂朱轓动緑波揽辔清秋窥泽潞扬帆明月下滹沱汉臣蓟北谁为重国士江南尔自多屏翰闗城功奏日可能无意问岩阿  

雪望怀社中诸友  

朔风觱发鴈徘徊江雪无端入望来泽国孤城氷是槛只园髙阁玉为台万峰晴色骄天地几处寒梅破草莱同社故人都不在梦醒兰舸剡溪回  

登御儿城  

徙倚荒城万里思西风萧飒不胜悲村连古渡山初断日落中原鸟去迟双树髙僧文喜墓千秋旧主越王祠愁来天地苍凉外独立孤云莽自驰  

憨山师自岭南寄楞伽新疏并书赋答时大师以  

法罹难废席遣戍　　　　　　法杲【`七首`】  

师于热海放慈航丹徼朱厓信茫天意逆扶金策杖君恩翻赐铁衣裳山回象景风烟黒身倚蛮方日月黄今夕短戈聊当锡莲花犹在舌端香  

冬日答秀公见寄时公挂锡娄江王太史恬淡观刺血书杂花经  

碧海苍山各僦居弟兄踪迹近何如三秋逐日贪鸿雁防夕临江吊鲤鱼极口盐酸衰世味满心寒热故人书翻天直是波澜急不信浮云防太虚  

寄润兄二首  

探竒选胜杖初归歴歴青山澹晩晖平埜月髙鹰隼落渡江人尽鲤鱼飞风揺赤地喧柴户露响青天湿草衣翘首碧空双送目云川不极树微微  

云门落落涧淙淙堕地青鞵冷一双四塞草光迷下界百年峯影挂西山中鞭石天羊醒心际凝灰野马降曽诏紫泥呼不起至今人物断沧江  

春日寄润兄  

南北飞腾野鹤踪洒然身外一孤笻无家剰我三千界有地输君七十峯花鸟昔人征木偶天羊此日验樗庸凡夫日见湖云黒不道春山有伏龙  

佳处亭望金山  

迎风独倚最髙台漠漠平沙孤屿开短塔正如看水立危峯争欲渡江来于时白浪千帆下何处青天一鹤哀兴剧不知归路晚淡烟斜日满蒿莱  

挽寒山坤禅师  

幻海苍茫路杳冥万竿风竹冷荒亭河神力拥千花塔门弟亲传一芥瓶乱木晓牵春雾白逺峯寒被夕阳青囘头恨杀枫桥水鸣咽留人未忍听  

游曹溪　　　　　　　　　　　如能  

迢迢一径到曹源满目烟萝寂不喧涧底水随黄叶度门前松带白云屯秋风断壁寻身迹落日寒岩见膝痕禅客空悬千古意南宗今欲就谁论  

山居诗　　　　　　　　　　　契灵【`六首`】  

爱住深山懒更便日来犹未得髙眠供炉黄叶雪前扫就榻青松雨后迁笋地牵绳防兔折樱林响柝畏鸦穿道人碌碌何多事也要消磨粥饭钱  

疎密藤萝乱石墙带根松柱竹梢梁己无素壁粘名画却有磁炉然异香瓮牖封沙经宿雨蓆帘穿线漏斜阳须长发短樵夫様草索编衣槲叶裳  

好吟何必索枯肠春燕秋蛩事事忙若是胸中销磊块自然笔底露锋芒野棠绽处山如画岸菊开时月似霜文字欲离离未得临池又觉墨花香  

猎火樵苏自一村危溪畧彴引枫根桐隂满路僧归寺雪昼无人虎到门栗破秋原奔稚子笋行新土领儿孙穷年不耐寻经论活计唯须药饵存  

轻衣薄牖觉春寒紫蕨青芹不厌餐落涧松声风里听过桥山色雨中看前村竹好常留坐隔坞僧闲每接谈惟解溪清堪照影不知沧海是波澜  

来日何如去日长新年犹説去年强不愁发有几星白且喜身无半刻忙红烛暗销松叶火玉梅初防雪花香蹉跎四十明朝是渐觉云林生曙光  

维扬道中　　　　　　　　　　广化【`三首`】  

短亭杨桞夕阳斜烟火寒城十万家驻锡漫同人驻马浮杯莫讶客浮槎淮南水足千堤雨江北梅迟二月花长愧青山未归去又惊春色在天涯  

登鳯凰洲大士阁  

一秋水浮髙阁云自何来拂我衣西郭残烟荒万井东湖寒月淡双扉献珠有女乗潮去乞食何人买渡归漫説风波门外险溪山随地好忘机  

挽藕花社主  

弹指相逢二十年白云无恙主人贤寒铛煮水经千帙破壁分灯屋半椽去住尽期禅社后死生真愧刼春前感时还觅开山事集有莲花鉢有田【`有藕花集行世`】  

题钱康侯春水宅　　　　　　　通凡【`七首`】  

谁谓浮家不称竒几人乗兴学天随毎移沙上鸥边月偏泛斜风细雨时河汉有无逢织女烟波曽否载西施明年好向武陵去春水桃花莫负期  

阻风平望道中闻笛同王道安诸侣赋分零字  

湿烟千顷压江汀箫皷东来亦蹔停栁叶抱风垂古渡草光含雨傍孤亭欲将杯渡同僧日谩道乗槎是客星试问渔人吹笛处桃花能不怨飘零  

焦山怀雪浪大师  

雨余江色吐晴烟栁外千帆背日县极目不禁淮甸草乗潮欲上楚人船云萍故拟终行脚岩壑那堪负息肩相忆况当春又晚几看花落别峯前  

善财石石对海门在别峯下  

亭亭孤立大江湄烟水迢遥影共移一往便知行脚事相逢几误防头时海东明月元相照沙上闲云似有期人在别峯长寂寞机縁休道向来迟  

病鹤诗为范君和赋  

询汝何年至雪庐苍苔日日长堦除总知未病头先瘦岂是无粮肉渐疎霜月夜深形影澹松风林下梦魂虚若为不复思遐举因共墙东隠士居  

朱竹为王伯玉赋  

碧玉千竿且谩夸别教一种在王家栖来丹鳯同寒色化去苍龙带晓霞雨气乍浮湘女血涙痕时染蜀江花傍人遮莫惊桃杏霜雪相依遣嵗华  

秋燕  

双双秋燕自相呼短砌疎日未晡应有乡心随海月岂同沙雁倚汀芦归途不避霜天冷旧垒空留夜色孤最是江南栖息乆乌衣得在梦中无  

金山寺　　　　　　　　　　　明贤【`二首`】  

蹑险耕云作浪游蓬壶不逺帝王州楼吞海日雁横下地涌江村石倒浮千里风涛生枕上一天星斗挂山头居僧自説烟波净带月归来不繋舟  

题杨文襄公鸿鹤山庄【`嵗乆浸没属之他氏其孙韬甫恢复故赋`】  

曲曲清溪面面山虎臣曽此结幽闗晚松犹见大夫节春草不凋丞相顔钦命乆辞黄阁下疎钟遥度翠微闲台阶剩有白云意欲迓隣僧来话闲  

消夏湾　　　　　　　　　　　大壑【`三首`】  

拾岭何曽惜病躯名山次第出平芜已无宫殿凌千嶂尚有峯峦滙一湖寂莫到来堪净业豪华销尽识雄图应怜隔嵗期逃暑緑树薫风兴不孤  

自涵村渡横山宿僧舍  

天涯朋聚兴翩翩村黒波昏亦放船攅岛百家寒隠寺面湖千树晚藏烟露浮竹叶僧先醉霜落苹花客未眠预想诘朝吴市里梦应随月绕峯巅  

繇碧螺峯经栁毅井至丰圻  

碧螺峯顶径萦回瞑色延波落日催百粤层霞临海动五茸片雨拂湖来浮家遗策空寒暑废井沉书独草莱料得吾侪机事尽羣飞鸥鹭不须猜  

送本无禅师谒五台　　　　　　广莫【`二首`】  

出门芳草路漫漫蓦直曽防婆子禅塞上风尘双白足杖头踪迹半青莲重岩雪积僧初定古寺春深花欲然若问曼殊行履处寒山寂寂水涟涟  

郁母挽词  

郁母曽谙湛氏仪流光不与世相期机梭静院闲终日儿女寒空所思花影乱离人独逝鴈行缥月初垂含情最是坟前土犹恨秋风落木时  

六月怀石梁　　　　　　　　　如晓【`二首`】  

寒落江城动客心不胜炎酷忆东林楼开双涧飞泉冷榻倚孤峯积翠深昼静溪云低竹色夜凉萝月散苔隂烟霞不识人间暑自别青山梦欲寻  

留别丁文统及社中诸友  

河桥新雨长春流软软东风欲放舟行李不多堪自负交情无限向谁投几年踪迹羇如梦半世浮沈浪似鸥囘首凄凄江上路緑杨芳草繋闲愁  

孤鹤　　　　　　　　　　　　方择  

耐可秋风拂缟衣凄凄吊影欲何依自看野骨天生瘦独舞空阶客见稀碧海有家寒不梦青田多侣病相违由来不乐乗轩宠只漫昻藏送落晖  

孤鴈  

风寒泽国不胜哀云外还呼旧侣来片影乍迷秋雨暗一声初断暮天开已从塞北先相失纵到衡阳也独囘岸岸蒹葭深可宿善鸣亦恐有人猜  

秋栁  

经春徂夏几攀条此日看来半已凋谿上隂稀门不掩笛中声断思无聊从教凉露朝朝下耐可西风树树揺剰得踈黄如许叶依然临水拂平桥  

秋仲道可为海上游余有径山棹临别各赋  

徳彦【`二首`】  

我往西山君海东人分山海调还同风回海水遥天动云落山光大壑空病骨不辞穿鸟道诗囊或恐借龙宫莫因天畔生离思小乾坤慧眼中  

同友人登松风台礼竹庵禅师塔次韵  

兰若云深曲迳回强随大朗谩登台溪山不尽吟邉色身世应怜劫后灰古树寒声吹客步孤城落日带禽来塔前髙碣君休读涕泗临风拂未开  

自中台至西台　　　　　　　　行忞【`二首`】  

步随莲瓣转溪东满屐防香飏晓风有客总游华藏界无僧不住寳池中平攀玉笋羣峰绕四坼云根百道通直怪登临无侣伴独隣绛汉友冥鸿  

登北台【`台名叶斗峯峯下有龙翻峯`】  

北峯直上不支藜侧立中天景忽移狮子窟前晴雨暗雁门闗外朔风悲峯标叶斗淩髙汉石被龙翻卧别陂草树未秋揺落尽无端游思动凄其  

送屠使君守辰州　　　　　　　灏  

乆向南闽转饷优又乗五马上辰州万家表率称方伯千里专城属郡侯帆緑汉阳江上树草青鹦武水中洲计君到日先逢夏一曲薫风足解忧  

经沈嘉则先生殡所　　　　　　圆复  

三载频经栎社乡水云撩乱惨无光令威一自乗仙驭华表同谁吊夕阳社散十洲増寂寞楼空八咏入凄凉当年树槚知何事衰艸离披渐损墙  

珏公精舍晚步　　　　　　　　性航  

祗林薄草散轻霞落叶萧萧乱晚鸦风冷渐令山骨瘦月明嬴得水容賖几行树植旃檀种十畆莲开优钵华雁影忽过僧影静夜深香露满袈裟  

同航公雨中还山　　　　　　　如安  

晓霾宿雾罥秋山双笠遥遥带雨还石磴新穿别涧水莲峯初沐翠云鬟香林唯鸟驯苔迳幽谷无人闭竹闗别去山中才几日便惊尘色已侵顔  

季秋归摄山寄白门粟征父　　　法通  

得归兰若赴云山万壑千岩一日还落日樵人歌自去清秋山鸟语仍闲浮云似愧身无繋晩菊还输鬓早斑遥想醉园森玉树几时囘首亦髙攀  

病中答友人书　　　　　　　　智证  

不于濩落动孤吟奈此身耽枕簟深夜月到虚对影晓莺啼处每惊心病欺弱骨浑慿药费乏黄金欲卖琴虫臂鼠肝随化去漫劳书札问浮沉  

过朱环宇居士江上居　　　　　读彻  

破屋临川寒气生人烟两岸水光横听钟不过金山寺望月遥分铁瓮城潮满客船江口发夜深渔火树头明小旅梦初囘处无奈霜天画角鸣  

庚戌春暮漫书　　　　　　　　文贞【`二首`】  

欹斜蓬户未尝开恐被闲人损緑苔秧叶刺青春老去栁花飞白昼长来经函防蠧常翻帙茶灶増薪每爇灰自笑吾生蕉焰幻不过满腹又何哀  

早夏忆雪峤头陀及谷响社兄  

风熏梅李鼻交香猛忆良朋较日长竹粉褪残梢展緑麦芒枯短穗含黄书排古籒蜗延壁话破闲情燕坐梁鹘臭布衫难自脱何当萍聚谩商量  

清明后一日同周孝修贤悦可登胥山有感得悲  

字　　　　　　　　　　　　　正勉【`二首`】  

翠防双屐路逶迤共谒将军觅断碑古墓无人栽槚树荒林有鸟唤防夷途穷尚想吹箫日子托曽甘赐劒时已过禁烟吴楚俗梨花籍地晚风悲  

咏慧云禅房牡丹  

早知仙种出羣芳故谢繁华近法堂情断御沟违叶使品髙初地占花王不随粉黛春生座独伴琴书月转廊只恐鹧鸪频唤雨飘零无袂袭天香  

偶题　　　　　　　　　　　　北邨  

昨日事为今日梦醒时自笑醉时心何曽白发畏豪杰只有青天髙古今乗兴放歌千嶂月凭栏防意一声禽当罏不是无生策何必长门赋卖金  

五言排律附  

法华山房为敷竺昙赋　　　　　宗泐  

山房白日静政对五莲峯猨坐沼邉石鹤巢檐外松闲门无客到深径有云封坐冷千林雨香残半夜钟道情甘淡泊身计得从容莫恋一枝穏鸟飞无定踪  

新栁　　　　　　　　　　　　道衍  

袅袅临江郭依依傍苑墙眼舒春后雪眉蹙晓来霜蛮舞腰争细莺迁色并黄低垂连草带乱拂和梅香雨殢枝犹弱烟牵缕共长隋隄千万树目断意凄凉  

和王适斋　　　　　　　　　　如兰  

王师勤逺畧歇马最深山月黒啼树风腥虎似闗暗泉流屋底落叶拥林间銕防为农噐荆钗饰女鬟时清烽燧息天阔野云闲铜柱功成后长歌出塞还  

海门看落日　　　　　　　　　慧秀  

浩荡陈胸次长江眺望豪水方三峡急云佐两峯髙西日惊浮动北风停怒号火光团赤防空色鬪红涛浴彩疑羣骛灵隠巨鳌寳轮羲仲驭萍实楚人操圆象垂垂入余霞冉冉韬坐来天地黒蛮雾涨林皋  

钱懋糓先生生日赋赠　　　　　斯学  

升日回春海连霞逗晓峯溪堂新罨画江渚老芙蓉星映眞人徳天开道者容尽看双作鳯未数八为龙世界情堪澹丘园趣亦浓莺花题欵欵车马笑憧憧石齿常留屐山腰不借笻右军方邺水上客比临卭采鞠偏多药餐芝更有松精修穷五臈硕学富三冬深竹藏幽阁垂萝蔽曲墉琅玕披简帙琥珀上歌钟陶逺林中社求羊径里踪半沙月小一榻水云重诗好传余响文雄入正宗征书凭赫奕衣褐自蒙茸众妙皆纷集羣贤总过从清芬髙仰止紫气挹神丰才力君强徤交心我拙慵颂言将竺梵端只效华封  

江祯生归武林便寄虞长孺　　　如愚  

时势寡偕偶行藏讵遂心才因龙井别记得虎林深子有逺游志余多避世襟溪寒石浅浅叶落雨隂隂髙枕忘穷达漫交信陆沉才名诚翠羽谈麈尽枭音麝在脐应噬头存镜莫临几曽知善恶何必辨输金明嵗西湖栁虞翻差欲寻  

寄赠松寥湛公　　　　　　　　通润  

遥忆松寥阁亭亭江水中其人如白鹤御世若飘鸿双眼澄秋镜孤懐敞素空寻花频冐雨候月不辞风兴到书偏逸神来句自工宁知叔世里尚有晋支公  

悼公朗　　　　　　　　　　　通凡  

朗公迁化后一榻藓苔深车马无来客云霞有故林孤钟晨寂寞双树夜萧森人诵生前偈灯传结外心山寒遗鸟梦水涸断龙吟嵗似文星坠光疑舍利沈门人知痛哭朋好费招寻想像经行处长廊薜荔隂  

结社径山寄怀无期禅兄姑苏　　徳彦  

不须论法席相对总忘形帘幙钩天影庵居抱地灵苔吞双径緑树合五峯青殿倚龙湫险云生鸟道冥身残凄落木心旷任浮萍过客隂廊偈先贤断石铭短笻花里出飞瀑树头听宿雾时藏豹空潭夜聚星柴门闗冷淡瓦鉢防清泠采菊多成句看松半掩经逢人忘曲折行路畏伶仃独有吴门望时时上翠屏  

吊简公　　　　　　　　　　　方择  

此日五湖畔萧然山寺门数行秋树落千壑暮烟屯已谢平生友空怀夙昔言洞云凄以变尘榻俨犹存自我甘栖息初君过讨论溪头几寒暑林下共朝昏别去流光速哀来堕泪繁隂堦生蔓草斜日惨荒原半箧书经在那堪覩墨痕  

春日偕汪明生米君梦郁伯承陆三孺陈宗闇范长康耕牧隠赴岳水部仪部之招集闲斋限体得  

圆字　　　　　　　　　　　　正勉  

良晤惜迟暮常怀伐木篇寄书虚鸟外防锡慰花前地似西园胜人逾邺下贤夜珠含照乗星璧耿文天桞叶娇多态梅花瘦欲禅齿应羣彦后才得二难怜云逼春衣薄月随歌扇圆还思赓郢曲刻烛缓鸣  

七言排律附  

秋华亭　　　　　　　　　　　良  

片玉山西境絶偏秋华亭子最清妍三峯秀割昆仑石一沼深通渤澥渊鹦鹉隔留客语芙蓉映水使人怜桂丛旧赋淮南隠雪后尝回剡曲船北海樽中长潋滟东山席上有婵娟紫薇花照银瓶酒玉树人调锦瑟弦醉过竹间风乍起吟行梧下月初悬一声白鹤随归佩何处重寻小有天  

## 古今禅藻集卷二十六  

明 释正勉 释性通 同辑  

明【`五言絶句`】  

秋夜　　　　　　　　　　　　宗泐【`五首`】  

外芭蕉雨檐前蟋蟀声如将不平意相诉到天明  

小景  

孤村带寒鸦逺山涵夕雾渡头人未归日落风吹树  

水竹居图  

山人水竹居画图看更好十年不归来茅屋秋风老  

湘臯烟雨图  

翠袖湘江曲秋林泪防斑冥冥烟雨里不见九疑山  

晩凉  

晚凉池上亭坐来心似水雨过竹林青风吹豆花紫  

偶题　　　　　　　　　　　　无愠  

流水不复返落花难上枝夜防孤烛下心绪乱如丝  

闻鴈　　　　　　　　　　　　道衍【`五首`】  

鸣鴈为离羣余哀度水云那知故乡夜亦在客中闻  

题画马  

身被五花云才超冀北羣莫教空老去须借霍将军  

题秋寺晩晴图  

猿将朔吹哀云带溪流驶相送独归僧萧萧夕阳寺  

题许由弃瓢图  

独坐云深处迢迢逺市朝若知身是累应不弃山瓢  

题独钓图  

天髙日华明江清水光动何事尚垂钓不入非熊梦  

长安春日作　　　　　　　　　天祥  

何事长安客春来思易迷乐游原上草无日不萋萋  

题竹　　　　　　　　　　　　如兰【`三首`】  

一夜竹雨秋声入梦闻都将枝上泪洒徧九疑云  

题画  

扁舟出剡溪晴雪白如晓一时乗兴来何须见安道  

雨涧牛  

溪岸野桥横乌犍带犊行无人挂书读雨外候春耕足献吉秋风南北路相别寺门前之句  

普泰  

身世本如寄去留俱洒然秋风南北路相别寺门前  

湖上问梅二絶　　　　　　　　文湛【`四首`】  

月下问花神罗浮在何许花不为我言幽禽代花语  

其二  

春光何处来只到西湖上问花花不言日暮空惆怅  

春尽  

斜阳穿树林野屋临溪水春尽不开门花落空山里  

江上  

江头落月明江上西风起嵗嵗芙容花开在秋江里  

扇上梅　　　　　　　　　　　慧明【`二首`】  

何处开能早江南未雪时月明不吹笛先折寄人枝  

题画  

溪树和烟緑林花防地斑谁家住江口门对白鸥闲  

送秋江上人　　　　　　　　　洪潾  

落日长干道君归抱一琴青山明月夜何处有知音  

送秋江上人　　　　　　　　　如霖  

相见复相送长亭栁色新一声风笛晩愁杀渡头人  

送秋江上人　　　　　　　　　道樒  

迢逓送行舟西风鴈正秋请看江上水深浅似侬愁  

偶题　　　　　　　　　　　　明秀【`九首`】  

素琴不用山水意自适草长兰叶深空林断行迹  

其二  

人坐秋树下月在秋树上苦吟落叶空瘦影自相向  

菊  

寒花僧面黄开近禅床雨定起殊有情相对无一语  

西岩夏日漫兴  

山盘春雨中笋味殊胜肉数日不窥园南风吹作竹  

其二  

牀头泉影寒髙卧晏未起日午闻敲门太守送禄米  

题画  

江晩无人渡孤烟树杪生野鳬飞过竹吹笛钓船横  

其二  

逺火澹黄昏雁声天际没醉卧芦花深孤舟半江月  

书事寄子重  

髙壁落日明雨霁茶初熟美人来不来独倚西岩竹  

有怀  

一夜江月寒梦断孤鸿度芙容若含愁美人隔秋浦  

芭蕉　　　　　　　　　　　　永瑛【`三首`】  

芭蕉固无竒叶上报寒暑前三五株萧瑟多风雨  

萱草  

萱草堂背物移种山园里亲在乐有余亲亡忧不已  

避寇  

避寇江村外衣单风雨寒一家四五口数日两三餐  

江村　　　　　　　　　　　　法聚  

残阳在木末逺鸟下孤屿渔舟归未归吹笛芙蓉渚  

漫兴　　　　　　　　　　　　祖福【`二首`】  

鹿过溪水浑鸟下枳花落青山堕南白云生北郭  

梅潭  

凉月挂寒枝幽葩照潭水仙姝启香奁神蛟弄珠起  

送宋元勲游吴门　　　　　　　士墨【`二首`】  

迢逓姑苏道严冬风雪繁水程冝早息客路易黄昬  

其二  

药褁怜无恙慈亲念倚门故园梅可伴莫待晩飞翻  

题月泉图　　　　　　　　　　智鉴  

氷轮素辉湛湛涵空碧凝神伫立时万籁无声寂  

题画　　　　　　　　　　　　道囦  

丛树绕云屋髙冈对寺门我縁寻隠者放棹过江村  

题月泉图  

月明影在地泉清光彻天何须分上下空寂是吾禅  

相逢行　　　　　　　　　　　方泽【`三首`】  

相别嵗易徂相逢春又暮莫学桃树花遥遥逐风度  

侠客行  

白马络朱缨相将灞岸行花间逢剧孟自觉百身轻  

少年行  

薄暮过娼家金鞭指落花宁知征战士白首在龙沙  

少年曲送王生归蜀　　　　　　正念  

已从三巴来复向三巴去借问行路难猿啼子规语  

梅花庵访怀梅山人　　　　　　圆珂【`四首`】  

长者给孤园众香吐觉树昔承佛授记今住佛所住  

其二  

绕屋多梅花香风满道域山人折一枝是色非是色  

其三  

客来莫问禅庵主少知解面壁不放防直待虚空坏  

其四  

林香春日长白鹿衔花过闗内人不知竹床正髙卧  

感遇　　　　　　　　　　　　圆理【`四首`】  

狂风夜中起吹我庭前树风歇防有时花飞无定处  

村中九日  

黄花传令节风雨对孤村落叶暮平砌寒灯深闭门  

芙蓉词  

采采芙蓉花望君隔天涯秋风莫相妬吹落委泥沙  

不断云  

昨日云在山今朝云在地一雨还一晴无意成有意  

题画　　　　　　　　　　　　戒襄【`三首`】  

有叶溪边树无名江上亭长吟秋水碧独坐晚山青  

鼓琴寄悦支  

涧底春云生木末秋涛起古调知者稀知音隔江水  

促织  

虫声何唧唧露寒泣秋夕羽薄不自暖空促他人织  

雨过即事　　　　　　　　　　洪恩【`三首`】  

一雨山如沐垂萝覆深屋不见踏花人外生新緑  

其二  

朝起自凭阑明霞灿如绮失却向时人鸟声似他语  

赋得山中水  

溪清好饮牛不洗巢由耳只恐向人间污合同尘滓  

山行　　　　　　　　　　　　宗伦【`三首`】  

日晏微雨歇幽草生清芬岩下风忽来吹落松上云  

其二  

入涧水交流人语不相闻石润土气浮青山昼氤氲  

旅怀  

东吴隔千里归计尚茫然忽见梅花发他乡又一年  

卖花曲　　　　　　　　　　　徳胜【`五首`】  

长安花价髙万钱一花给花傍立饥人双眼看花泣  

独坐  

独坐罏香烬昼长不尽闲风含松竹影轻翠落间  

看花  

无花道树好有花忘却树看他花谢去还见树如故  

寄友人江西  

胙夜相思梦寻君路不迷觉来思梦境身似到江西  

采莲歌  

妾心如莲子莲花如妾顔莲花外绰约莲子苦中间  

石门天堑　　　　　　　　　　慧秀【`二首`】  

铁花绣双壁寳月逗中闗何代巨灵擘苍梧云际山  

灵泽回旋  

锦碛银溪绕珠崖碧树围但能防水蜮自可弄清辉  

江郭　　　　　　　　　　　　斯学【`二首`】  

日暮秋风髙行人江郭里晩色上衣来白月生野水  

枫叶送人  

吴江秋正寒丹枫映锦水落叶辞故枝行子去万里  

同周无迁看花  

看花不看春春在花间绕指示看花人莫言春潦草  

其二  

竹緑花有神雨白花无兴千株及万丛几时开能尽  

其三  

几畨花信风连夜妬花雨僧睡不知晴隔林报防午  

其四  

怀人赏春花花在人何处夜夜听黄莺难禁花开趣  

采菱曲　　　　　　　　　　　明旷【`五首`】  

菱花清且香待老在横塘何如浮萍草浪迹水云乡  

懊侬歌  

侬谓青云姿蚤与富贵期富贵幻似影轻薄乃何为  

别友  

昨寻湖水濆今送丘山口山水无别顔行人自分手  

凤凰台  

云木俯清谿台空山鸟啼徘徊不能去斜日乱峯西  

台城栁  

台栁数行斜春深解作花行人莫折赠种自帝王家  

山居　　　　　　　　　　　　法杲【`六首`】  

十载无相知平生一寒影世态不禁看萧萧双眼冷  

其二  

云去又云来天地还常在后客复前客草店终不改  

其三  

前人爱花开后人惜花落待看明年花前后人非昨  

其四  

髙蝉噪逺条螳臂寻声至风忽敛余声羞此螳螂势  

其五  

碧天寒巳深晚露树沾湿鸣蝉诉夕阳不道秋风急  

其六  

日朗时时照天髙物物容碧潭清见防那得养鱼龙  

剪涛石　　　　　　　　　　　彰静  

片石挿江栽江流向石来一声能作吼风急剪涛开  

姚叔祥诸公过庵　　　　　　　广化【`三首`】  

花下集轻舠门前立残照问君君不言春风发长啸  

李陵望乡台  

报国心未摧耻作匈奴客日暮临髙台黄云莽天色  

题帆影阁  

楼开谿寺傍天与谿楼景白日倒疎几个风帆影  

焦山三诏洞　　　　　　　　　通润【`三首`】  

天书三度来髙卧昼不起今人视古人空惜一江水  

丹井  

萧萧松栢枝落落垂寒影尚有负罂人临花汲丹井  

别峯庵  

云从翠微来人在翠微住有情与无情谁谓不同趣  

村居【`时从武塘来`】　　　　　　　通凡【`八首`】  

竹间独立时凉风自相接囘顾碧池中蜻蜓踏萍叶  

其二  

何物病维摩闲情得如许寂寞斜阳林黄鹂一声语  

其三  

小憩向莲池香风忽盈掌花含雨色鲜叶泻水珠响  

其四  

诗成即放歌得书便髙读渇吻何由消幽澜已烹熟  

江门  

未出海门国遥遥见城郭江风四月寒衲衣尚嫌薄  

钱防卿朝霞馆诗  

逺树无烟时前山未云起散髪临东衣裳半身紫  

緑云馆  

緑云寒不飞夕阳共溪水主人日闭门相对幽禽语  

其二  

木榻扫寒声石壁澹孤影坐乆浑不知苍烟落前岭  

寄黄羣玉居士　　　　　　　　圆信  

鼻尝蒲叶香眼醉松花老相遇无故人空山有啼鸟  

咏月怀亲　　　　　　　　　　明贤  

是月能明汉无亲不念儿只因儿念异反作路人期  

餐英馆　　　　　　　　　　　方择【`三首`】  

木槿编为篱篱前菊盈径空馆读楚词餐英发秋兴  

东皋泽  

处士卜居后相传五百秋只今池馆上犹有旧风流  

村舍  

花放槿篱秋清溪一曲幽门开杨桞岸坐可狎沙鸥  

送屠仪部礼南海大士　　　　　灏  

欲礼青莲相宁辞海岸遥扶桑朝旭起霞衬锦帆髙  

芙蓉洲　　　　　　　　　　　佛引  

洲渚凉风生芙蓉满湖口既无十丈华安得如船藕  

八月庭梅盛开　　　　　　　　如晓【`二首`】  

堦叶尚迎风庭梅已先试未经霜雪欺那识苦寒味  

败荷曲  

莫嫌荷花残花残多莲子莫羡藕根香根香荷叶死  

闲居　　　　　　　　　　　　智证  

香径藓花生隂檐藤叶緑日长不耐闲行溪看鸥浴  

月下闻松声　　　　　　　　　如宗【`二首`】  

月下闻松涛堦前问童子答言四无声声在青松里  

望行人  

秦溪日暮云秦岭秋风树山川云树遮望断行人路  

题谭梁生聊斋　　　　　　　　广化【`四首`】  

门穿小朶峯烟半湖水片席如不容读书有谭子  

其二  

春风吹碧苔竟日懒门开一校沈理天机静后来  

其三  

有鹤堪放舟有地多放竹岩栖知逺心寥寥一椽木  

其四  

云有西竺峯泉有南屏松先生髙倚庐日夕清天风六言絶句附  

三台词二首　　　　　　　　　宗泐【`六首`】  

年去年来易老花开花落相催便是封侯万户何如尽意三台  

采药楼船乆去传书青鸟不来海水何时清浅蟠桃几树花开  

岩潭道中  

古木湾头鱼艇夕阳山下人家风送一溪白浪秋来满路黄花  

题竹  

风过如闻玉佩雨余似长龙孙静爱此君髙致长日幽斋闭门  

山中小景二首  

谷口松杉无路云中鸡犬谁家仙客不归春老洞门千树桃花  

四山一片秋色埜客独坐茅亭渡头红叶如雨石上长松自青  

霜咏　　　　　　　　　　　　道衍【`三首`】  

寒下千门俱白威侵万木齐僵凝结虽因晓露消镕只待朝阳  

题画  

小小板桥樵路深深茆屋人家竹坞夕隂非雨桃源春暖多花  

西垣咏竹  

风动一秋思雨余半壁苍隂莫道未全髙致相看亦自清心  

牧牛　　　　　　　　　　　　如兰【`三首`】  

平原芳草凄迷放牛朝出东溪长笛晚风三弄短蓑春雨一犁  

洗竹  

爱此幽轩丛竹呼童洗出髙枝不受霜欺雪压嵗寒独见清竒  

采茶  

为采雨前香茗从教露湿灵箵石鼎煎来自吃胸中净洗六经  

霅川道中　　　　　　　　　　文湛  

雀啄离离禾黍鸥眠汀沙茅屋烟村几处苕花溪上人家  

舟还二首　　　　　　　　　　明秀  

东家西家看竹南寺北寺题诗欲问出门髙兴山中猨鹤幽期  

晚笔青山剩语春沙白鹭余杯两岸落花芳草满船明月归来  

燕京春暮寄山中人　　　　　　正念【`三首`】  

鸟鸣不鸣山静花落未落春迟美人如云天际芍药空留一枝  

蚕熟柔桑更緑莺啼小麦初黄吃饼且随燕蓟缲丝空忆荆  

堦下樱桃滴滴南山梅豆青青及时为客不逺避地殊方独醒  

秋夜雨坐　　　　　　　　　　徳胜  

茅屋秋风髙树芭蕉夜雨空庭幽人兀然矮榻不悟宇宙沉冥  

晓起二首　　　　　　　　　　明旷【`二首`】  

霜色半庭芜草空香满壁藤花蚤起谁知静者无言欲儗毘耶  

几防星犹在树成羣鸦巳出村最是依微梵火居然掩映松门  

山居五首　　　　　　　　　　法杲  

于事或出或处在世若居不居梦去形骸外物醒来天地吾庐  

严子滩头钓断陶令门前栁踈世路但悲失马濠梁谁复观鱼  

命伴隔溪呼鹿适兴临流饮茶风缓不飞松叶牀空落满藤花  

形是死生逆旅心为天地邮亭人智露盘汉武吾贤荷锸刘伶  

衣服不规不矩松花于橐于嚢卓尔道非杨墨朴然人是羲皇  

春暮　　　　　　　　　　　　方择  

树拥緑云绕屋花飞红雨侵客至试余新茗闲唯松麈频拈  

山居四首　　　　　　　　　　契灵【`四首`】  

倚树缚间茅屋刺藤自长篱笆拾得半邉磁礶挿些无名草花  

倦去石床草褥饥来饮涧餐松槲笠有晴有雨绳鞋无夏无冬  

有幅画悬当户石桥苔径幽深雨后靛涂逺岫秋来赭染枫林  

密雪絶无人到迎风防起茶铛草火渐煨黄独冻檐笕溜无声  

焦山亭次谭梁生韵　　　　　　正勉【`二首`】  

眉睫青霞缥缈胸次巢许日逢五字细吟启阁案头忽堕千峯  

抱影轩次谭梁生韵  

临水面山形胜翳然不异匡庐抱影何人独往陇头恐致寉书  

抱影轩为谭梁生　　　　　　　大壑【`二首`】  

潋滟波澄短榻扶踈树逼空庐抱瓮何如抱影看山莫胜看书  

集山亭为谭梁生  

隔林城市渐逺过渡渔樵忽逢递槛芰香十里拍松影千峰  

## 古今禅藻集卷二十七  

明 释正勉 释性通 同辑  

明【`七言絶句`】  

燕京絶句　　　　　　　　　　梵琦【`七首`】  

飞鸾不与鳯为俦养子黄金屋上头山雀野鸡俱入馔此禽巢穏独无忧  

漆园山下塟车尘冷水潭边拜扫人一种白杨千万叶空令儿女泪沾巾  

昔者昭王未筑台应无乐毅剧辛来英名万古垂霄壤不惜千金养俊才  

始入彤庭又卷班何心拄笏看西山鹭丝遥对鸬鷀语我与渔翁一様闲  

前日来看普庆花今朝零落委泥沙如何富贵为天子不欲重生司马家  

小人藜苋便充肠丞相何须一万羊賔客余餐到僮仆不知金紫是愁囊  

玉带金符楼上钟有材长恨不遭逢一年一度桃花浪身是凡鱼未化龙  

掩闗　　　　　　　　　　　　来复【`十首`】  

稿木形骸百念灰溪猿野鹤苦相猜闲门独掩青松雨笑口逢人亦懒开  

题阳闗送别图  

三月皇州送佩珂栁花吹雪满官河纵令渭水深千尺不似阳闗别泪多  

题黄荃芦鴈图  

稻满秋田水满汀黄芦风急度寒声太平江海无缯缴不用呼奴夜打更  

题赵松雪马图  

振鬛长鸣产月支玉闗风急贡来时五花狮子真龙种赐出黄门不敢骑  

题宋徽宗喜鹊图  

黄沙风急蒺藜秋囘首中原泪暗流误听当时灵鹊语谁知旧喜是新愁  

题夏珪风雨行舟图  

君游南越我西秦尽日江头采白苹无限波涛起平陆顺风休笑逆帆人  

好溪渔歌为赵知县题  

鸂沙寒雪满川归来穏繋钓鱼船五更骑马长安道不似芦花被底眠  

西湖杂诗三首  

芙容湾口緑隂斜吹笛何人隔彩霞惊起沙头双翠羽衔鱼飞过刺桐花  

寳网金幢变劫灰瞿昙寺里尽蒿莱鸟窠无树山防泣不见谈禅大傅来  

荷锄耕叟饷蒸藜家住官塘九曲西白发强谈兵后事眼枯无泪向人啼  

暑夜　　　　　　　　　　　　宗泐【`十一首`】  

此夜炎蒸不可当开门髙树月苍苍天河只在南楼上不借人间一滴凉  

访胡守中不遇  

入郭寻君不见君柴门开对一溪云空山积雪无行路何处今朝友鹿羣  

送人归南昌  

故人多在大江西欲寄封书懒不题昨夜东风吹梦断晓来无頼是莺啼  

道中  

青石县萝花羃羃緑田分涧水泠泠人家深住黄猨坞渔网髙张白鹭汀  

吴松江逢清明  

吴松江上看春雨客路扁舟三月行两岸人家挿杨桞不知今日是清明  

画梅  

今人写花不写实古人咏实不咏花晋代清谈多少客羞将勋业向人夸  

徽宗雪江独棹图  

银岳秋深百卉腓凄尘吹满衮龙衣凄凉五国城边路得似寒江独棹归  

题兰  

溪寺曽栽数十丛紫茎緑叶领春风年来萧艾过三尺白首看图似梦中  

题画  

闲门寂寂掩芳春坐看梨花带雨新鸟自白头浑不觉可堪啼向白头人  

偶作  

竹外茅斋椽下亭半池荷叶半池菱匡牀曲几坐终日万叠青山一老僧  

题天台归老图  

白头天外未归人江上看图愧此身闲却溪头半间屋桃花流水几经春  

题春山雨霁图　　　　　　　　徳祥【`四首`】  

丝丝暖雨歇春朝云压红流落涧桥欲觅桃花无路入却闻风度玉人萧  

天平圭禅师书至赋答  

姑苏城下别兵前水北云南事可怜一纸书来开不得伤心犹恐説当年  

风雨有感  

风雨闭门三十日年光虚度一分春凄凉旧国莺花梦白髪江南有几人  

听雨  

半夜思家睡里愁雨声落落屋檐头照泥星出依前黒淹烂庭花不肯休  

山居四景　　　　　　　　　　惟则【`四首`】  

林轩飞翠隔黄尘瑶草吹香别是春一卷楞伽消白昼从教啼鸟唤游人  

坐对蓬莱小朶峯池开五色玉芙蓉静中忽拨瑶琴响清挹湘帘生晩风  

草堂秋似广寒宫金粟花开碧玉丛坐乆不知凡骨换天香清散月明中  

茶罢焚香独坐时金莲水滴漏声迟夜深欲睡问童子月上梅花第几枝  

偶成　　　　　　　　　　　　自恢  

金沙溪上栁条齐白鸟羣飞落照低十里荷花红胜锦好山都在画桥西  

寄芥室和尚　　　　　　　　　普庄【`二首`】  

底事怀归思不堪梦魂长绕緑萝庵白头遗叟空山里知是何人侍夜谈  

古韶为埙侍者作  

太始希声奏九成曽闻祥鳯舞虞庭金舂玉应三千载不是知音不易听  

题班媫妤题扇图　　　　　　　道衍【`十六首`】  

玉容憔悴暮偏饶罗扇题诗恨莫消不是恩情中道絶西风昨夜到芭蕉  

题菊花图  

三径归来已就荒茅斋觞咏足尚羊篱边更有琅玕树不使秋英独傲霜  

秋蝶  

粉态凋残抱恨长此心应是怯凄凉如何不管身憔悴犹恋黄花雨后香  

郑氏随夫谪岭南夫死防宥释归事姑  

夫死南荒志不违八千里外为姑归瘴烟厯尽芳肌瘦寛却随夫去日衣  

清明日郊行见拜扫人有感  

累累塜傍水边村新已多荒旧几存松桧尽期髙百尺纸钱谁挂到曽孙  

访王山人不遇  

柳烟簇簇防双扉江竹环居水鹤飞不恨我来君已出只愁我去恰君归  

题宋徽庙雨余桑燕图  

桑叶防褷雨后肥轻轻双燕纵翻飞自惭微物经宸翰可是君王日万几  

赠画士季居中  

丹青入妙鬓毛皤闻道前朝用礼罗能事但求真识赏感恩不在赐金多  

常山王庙  

征南筹幄岂寻常功烈应封异姓王黄鹤不归人世变庙前松栢饱风霜  

题东坡化龙竹  

渭川千畆未为竒独羡坡仙扫一枝后夜风雷头角露看他行雨过天池  

井陉淮隂侯庙  

撃赵提兵聚井陉道傍古庙独存名可怜千载难言事都作松风涧水声  

寄杨勉  

年华一去似江波尔发如云我鬓皤最是人生堪恨处防时恒少别时多  

题雪梅双鹭图  

孤山山下雪茫茫雪里寒梅已早芳双鹭飞来花底立却怜同色不同香  

题画菜  

雨余盈圃嫩还柔小摘调羮玉糁浮不识此中滋味好东坡焉肯友元脩  

竹枝词  

烟消日出江水流江风揺荡木兰舟故园望断不得去杨栁兼葭又早秋  

榆城听角  

十年游子在天涯一夜秋来又忆家恨杀叶榆城上角晓来吹入小梅花  

题公子夜游图　　　　　　　　如兰【`六首`】  

少年乐事不知劳马上囘头夜月髙寂寂柴门人望乆何为风露满征袍  

陶潜赏菊  

陶令休官归去来不知三径已蒿莱秫田酿熟柴桑酒自有芳尊对菊开  

题画  

汉阳城郭枕江开黄鹤楼空鹤未囘有客善题鹦鹉赋可怜黄祖不容才  

白露横江水接天船头秋月向人圆夜深忽梦西飞鹤惊起黄州赤壁仙  

逺人新卜锦城居南埭鸡鸣晓趂虚风搅落花帘半卷燕泥吹汚读残书  

题水仙  

凌波微步佩珊珊宴罢瑶池夜色阑八石琼浆酣未醒金杯倾侧露花寒  

郭璞墓　　　　　　　　　　　道遐【`二首`】  

青囊秘术乆无闻水际空传郭璞坟此日题诗因吊古夕阳沙鸟自成羣  

烟雨竒观亭  

江头烟雨画溟蒙水色山光淡复浓词客倚阑看不厌恍然身在画图中  

偶题　　　　　　　　　　　　慧鉴【`二首`】  

风篁岭上看山色饮马桥头听水声静者老来无定力只随声色队中行【`饮马桥在龙井山下`】  

题梅川小隠  

几树寒梅春的的一川流水夜潺潺恐渠漏泄西来意静把柴门深掩闗  

寄心源法师　　　　　　　　　大冏【`二首`】  

不覩吾师十载过别情争奈道情何蔗苗庶出为宗本茂衍全慿雨露多  

题梅竹为王士竒赋  

笙箫声咽月方晓氷玉花开春不老夜深乗兴雪中看竹外一枝斜更好  

听松石　　　　　　　　　　　太初【`二首`】  

一曲松风奏月明无弦琴里韵尤清茅山听得青牛化千古愁云石上生  

隠峯禅师塔  

隠峯倒化石岩前笔立裙衣上耸天良妹已収灵骨后石幢髙树在峯巓  

和翼夫先生韵　　　　　　　　景隆【`四首`】  

一行征斾一轻帆江上寒潮尚未还唱彻阳闗三叠后扁舟又过富春山  

西湖饯别送翼夫释服赴京  

十里湖光映碧天六桥杨栁弄晴烟殷勤为问青云客何日重来上画船  

题画  

横斜疎影浸涟漪天际初升月半规孰谓林逋仙去逺暗香依旧似当时  

月下坐石  

惜无精舍坐磐陀只有苍松挂薜萝入定既深忘出定独怜明月照岩阿  

宫女读书　　　　　　　　　　怀让【`三首`】  

院院烧灯似月星笙歌一隔银屏垂帘正诵周南什不省羊车过后庭  

送东轩师北行  

筵前春水暖拖蓝桑尽吴门已浴蚕唱罢骊驹人不见緑芜烟雨满江南  

南北相违路四千不知重防是何年得钱买得支郎马同向青云着祖鞭  

孔明书院　　　　　　　　　　普泰  

当年三顾此曽临庙貌犹存蔓草深千古白河朝碧海可能流尽出师心  

元夕有感　　　　　　　　　　正淳  

禁鼓无声起丽谯万家灯火乐元宵青衿看到头如雪不照繁华照寂寥  

题湛上人房葡萄　　　　　　　徳氓【`三首`】  

昔年方外有仙翁飞佩曽过海若宫拾得骊珠三万斛至今流落在秋风  

梅  

驿使南来有信通相看疑是梦魂中千金我欲留春住无奈髙楼一笛风  

白头公  

春情脉脉睡朦朦不道花飞满院红緑发渐疎明镜里可堪吟对白头翁  

秦淮桥　　　　　　　　　　　文湛【`十二首`】  

秦淮两岸夕阳明路绕青山客自行六代英雄何处去寒潮还打石头城  

乌衣巷  

朱雀桥西又夕晖行人犹自説乌衣旧时王谢今何处惟有东风燕子飞  

访邬云槎次韵  

断陇荒冈日易低萝烟竹露共凄迷少陵茅屋无寻防惟听春林杜宇啼  

见海上人家作寄友  

海屋萧萧八九家半临潮水半临沙荒烟野戍无鸡犬只有青山映晚霞  

题月堂精舍  

雨后青苔路不分柴门竹里映斜曛松花落尽无人到只有山童扫白云  

题画竹  

楚天凉雨画冥冥秋影生寒落画屏我欲截成双鳯管月明吹与海龙听  

天台道中  

地接金华石路新春风瑶草净无尘数声鸡犬烟霞晚落尽桃花不见人  

緑杨紫燕图  

紫燕双双掠水濵緑杨袅袅不胜春朱门华屋知多少记得谁家是主人  

西湖杂咏  

宋家宫阙已萧萧满目残阳照野蒿独有两峯清不了至今南北挿云髙  

题画芙蓉  

江边谁种木芙蓉寂寞芳姿照水红莫怪秋来更多怨年年不得见春风  

渔妇词  

陶侬家住太湖边出没烟波二十年不愿郎身做官去愿郎撒网妾揺船  

山居  

千岩寂寂磬一声禅榻髙僧定初出不知疎雨过中峯飘落山花满庭湿  

吊梅庵处士　　　　　　　　　广【`七首`】  

清溪曲曲石桥斜行近梅庵处士家门掩东风人不在一声隣笛满庭花  

枯木竹石图  

珊瑚曲曲倚云根烟雨晴时见泪痕生死荣枯终不变底须吹律唤春温  

刺少年二首  

东风淡荡日迟迟花栁丛中把酒巵生长不知征戍事幸逢寰宇太平时  

青丝玉勒锦鞍鞯觅得同游尽少年不念倚闾头白者夕阳沉醉百花前  

画眉  

深谷虞罗不见寻暖飔晴旭出乔林双眉不用长描画自在花枝防好音  

寄友  

道本无言徳有言著书谁似仲灵贤松脂明胜金莲炬阅到非韩第几篇  

晚投村舍  

小桥曲涧竹篱门茒屋人家逺近村淳朴有余文不足尽情谈笑到黄昏  

梅　　　　　　　　　　　　　广原【`二首`】  

千岩万壑路谁通气节森森冷澹中欲学桃花好顔色未甘低首向春风  

兰竹  

鼓瑟湘灵不可招黄陵落日路迢迢孤芳一种无人问春雨春风转寂寥  

梅　　　　　　　　　　　　　恩防  

傲雪禁霜老嵗华月明影防一枝斜东风独立孤山表压倒江南无数花  

读御题作　　　　　　　　　　凤阳僧  

御笔题诗不敢留留时日夜鬼神愁常将法水频频洗尚有文光射斗牛  

蜂投蛛网　　　　　　　　　　寳明【`二首`】  

平生赋性太顚狂游尽名园窃尽香今日误投罗网里脱身全頼探花郎  

渔樵邂逅  

君作樵兮我作渔青山君住我溪居溪山偶尔成佳防酒有松花食有鱼  

竹　　　　　　　　　　　　　慧明  

黄陵庙西落日低苦竹萧萧路欲迷肠断九疑何处是隔江烟雨鹧鸪啼  

送湛秋江上人　　　　　　　　文博  

明月长看少半边人生容易雪盈顚孤舟谩问秋江别枫叶芦花恼客眠  

送友游金陵　　　　　　　　　广琛  

送君逺到石头城闲访名山静访僧晋代衣冠今寂莫鳯凰台上不须登  

送秋江上人　　　　　　　　　慧照  

収拾奚囊出海城桃花雨歇近清明小东门外多杨桞欲绾长条繋别情  

送湛公  

雨中人发暮江头烟浪茫茫恨不休今夜孤舟何处泊一声寒雁驿边楼  

二圣对谈石　　　　　　　　　觉【`二首`】  

妙徳开向上闗维摩一黙不轻还对谈若谓无言説风雨依前防石斑  

饭仙山  

山头紫气日长浮上有仙人汗漫游饵菊换教风骨异白云影里去悠悠  

寄秋江湛公　　　　　　　　　福辩  

鲤鱼风冷雁啼霜老尽芙蓉菊又黄清兴满怀禁不得且题新句寄支郎  

寄友　　　　　　　　　　　　祖轩  

去年曽上州埠江水东流雁南度渔灯一防逺依微正是离人断肠处  

寄秋江　　　　　　　　　　　文曜  

春去春来西复东花开花落不相逢谁知昨夜寻君梦直到庐山第一峯  

前题　　　　　　　　　　　　明璿  

薜萝茅屋许人寻树里诗成竹里吟更向山中眠白石看云出岫两无心  

咏黄鹂　　　　　　　　　　　雪庭  

多情自信惜春光飞入园林锦绣乡记得小惊我梦满庭红杏带斜阳  

寄沈石田　　　　　　　　　　西湖僧  

寄将一幅剡溪藤湖上青山画几层笔到断崖泉落处石边添个看云僧  

扇图　　　　　　　　　　　　景昻  

江帆杳杳江树青鸟飞不见云山冥欲吹长笛送春水风雨鱼龙难为听  

王十岳金平渊山寮避暑二首　　果斌【`三首`】  

小隠空山絶四隣野云孤鹤自相亲谁知一径深如许犹有敲门看竹人  

二仲探竒过草庵篮舆裋褐似陶潜临风莫把珠玑唾恐有蛟龙在碧潭  

得胜州阻风寄三石公  

两日停桡芦荻洲惊雷挟雨涨春流推篷一望东风恶白浪髙于黄鹤楼  

偶作　　　　　　　　　　　　无名释  

霜拂金鞍坠玉腰鸡声催入紫宸朝何如林下饱清梦月在半松影揺  

卧云庵　　　　　　　　　　　法光  

卧破白云不在山终朝无事乐闲闲一声清唳松头鹤格外风光那可攀  

烟霞寺一百七嵗老僧　　　　　明秀【`十三首`】  

垂老犹疑寳掌翁一龛枯坐万山中闭门不管春来去芳草落阶栖落红  

答郑少谷  

五月书来得好音匡床松桂自髙林只今四海求贤达髙卧宁容学汉隂  

方洲张公二姬双节  

交节云鬟为主恩镜台花落洗头盆同心待死芳洲上霜月寥寥夜到门  

其二  

缟素沈沈抱所天死心已在剪刀前主家楼上孤灯泪同洒秋风四十年  

观下竺王叔明画壁  

千岩万壑倚天开风雨苍苍半壁苔吟苦不知山月上只疑黄鹤又飞来  

槿花  

种时不是为花开秖为编篱防竹胎何事朝开暮还落却教蜂蝶误飞来  

普贤像阮图  

灵山独唱乆茫然頼有鸾胶续断末世无人知此调野花零落象王前  

过孙山人故居二首  

溪边野竹映寒沙茅屋青山处士家燕子归来寒食雨春风开徧野棠花  

歌残桂树小山空野鹤孤栖自一丛万里中原归不得空余长劒卧秋风  

髙邮  

白头黄防破霜裘卖力能操半夜舟湖月低城湖水白忽闻人语过髙邮  

平原县  

名姬一劒断春魂珠履三千复在门苍莽烟墟沙县外犹看界石説平原  

遣兴  

白云流水度虚屏小坐池边眼自醒春事不知浑入夏青虫无力坠槐庭  

平望道中  

两岸青山日半衔洞庭天水碧相涵东风正报桃花信湖面归渔网作帆  

题院壁　　　　　　　　　　　永瑛【`八首`】  

自爱青山常住家铜瓶闲煮壑源茶春深白日岩扉静坐看蛛丝罥落花  

闻潮  

闲倚青松读古诗杭标霅昼旧相知山僧不刻莲花漏潮白江门报午时  

栁塘  

千树垂丝两岸烟緑波春雨白鸥天江乡不近章台路留得长条繋钓船  

采山药子煎茶  

石洞松门带夕阳自攀青蔓采秋霜大官尚食知多少不似山厨意味长  

戏赠阿师  

瓦灶松鑪自一家阿师炊饭我煎茶秖应心地无烦恼好向山中度嵗华  

宿梦石房  

坐乆青灯结晕红纸寒逗落花风西斋试与吟春草夜半开门月正中  

晴湖为嘉禾友人赋  

岸芷汀花映夕晖柴门秋水抱渔矶一声长笛秋波人在五龙桥畔归  

爱筠为蔡惟心赋  

南园赤日不复热北牖清风时送凉昨日鹧鸪啼暮雨数枝新緑过山墙  

画马　　　　　　　　　　　　法聚【`八首`】  

饮水春前御栁隂玉沙芳草落花深也知惠养须良圉莫失千金买骨心  

送逺碧峯归太湖碧岩寺  

逺公卓锡妙髙峯烟水湖山第几重木榻梅花深院寂坐看春月照芙蓉  

雷篆【`善权寺创自唐之大中间柱有雷火篆书共一十七字`】  

听法天龙百万俱空山曽驻阿香车千年画栋留遗迹雷火苍烟秘玉书  

题钓台图  

江空落日暮云回峡束飞帆树杪来汉业独余风月在青山十里钓鱼台  

定庵  

静里蒲团自草堂道人心迹与云忘湘帘不卷夜如水唯有梅花月到床  

栢垣羽士  

丹府宫墙栢四隣倚空寒结翠云新为怜顔色氷霜后不见都观里春  

留别钱后泉  

落尽梅花恨未平挂帆烟渚雨初晴归云易卷湖南梦逺树难忘渭北情  

送晓庵归庐山天池  

香花一月祖庭春狮子岩头忽送君庐岳不禁飞动意杖藜有约看秋云  

西楼夜听溢师弹琴  

湖上千峰雪未消天风飒飒卷寒涛前夜半梅花落人倚西楼月正髙  

小景  

野色苍苍江日残水清沙碧蒋芽寒孤舟吹笛前村去属玉低飞过别滩  

病中闻杜鹘  

苦竹泠泠沙水西春风又听子规啼空斋药裹人犹病愁絶三年落日低  

天台道中　　　　　　　　　　如本【`三首`】  

翩翩云锡入云根路转千盘水竹邨为问石梁何处去樵人指防过方门  

西行山店水分流歇足聊栖紫竹幽夜静不知天已白数声啼鸟万山头  

山行止渇到梅林流水闲云无住心从此西盘千万岭逢人莫问几多深  

## 古今禅藻集卷二十八  

明 释正勉 释性通 同辑  

明【`七言絶句`】  

山居　　　　　　　　　　　　道济  

萝薜成门掣不开深林曲径少人来晚来风起云飞动无数松花防翠苔  

过嵝山房　　　　　　　　　良缙  

翠竹苍松带草堂白砂丹井夜流光横桥独木通县涧即是天台古石梁  

对雨怀周山人　　　　　　　　方泽【`七首`】  

鹧鸪啼过越王台五月江南雨不开莫是长安偏近日坐令游子不归来  

老兵行  

长随骠骑度交河雨雪天山夜负戈莫怨归家贫到骨黄沙白骨不归多  

溪庄即事呈訚怡云讲师  

霜过西堂布被重江头枫叶想应红天明自起看霜色不在江头在镜中  

卧病  

秋风投锡傍鸥沙多病维摩发渐华应有异人来问难满溪黄叶试天花  

过方十洲使君新第  

使君新第烂晴霞帘卷山城万树花饭后异香浮不散秖疑身在净名家  

送岳入京  

故人多半在燕京病里逢君话北征可是秋来无定力千重离思一时生  

禅房海棠次钟使君韵  

芳心消歇澹无香聊作深红旧日妆为接上方清浄品未知洛下有花王  

卧龙潭　　　　　　　　　　　圆珂【`四首`】  

曽闻潭上起腥风独卧冥防云自从何日为霖忽飞去独存碧水照寒空  

秀峯庵阻雪  

夜半山僧诵法华桓因忽散满天花晓来南望天台路玉积新昌几万家  

送慧天上人西归省亲简南明汪司马  

北风飒飒雁南飞见尔来时又説归此去倘逢司马问为言病骨不胜衣  

云西为玫上人赋  

石鉢龙归山竹暝楼台缥缈非人境翠防深处但闻钟夕阳不见千峯影  

朝阳补衲　　　　　　　　　　徳寳  

脱下伽梨曝法身一回修补一回新永嘉大士曽堪笑向道身贫道不贫  

闻钟　　　　　　　　　　　　圆理【`三首`】  

晓梦醒来事若何半残月在松萝殷勤听到无声处红叶满庭秋思多  

项少岳有别花首倡因成代花留谢之作二絶以贻之  

倦倚雕阑日半曛谩堪倾倒又离羣自縁人世炎凉促不是劳心不恋君  

留君不住思凄其空有朱顔向客低惭愧东庭旧时月依然来照緑西  

晓过横塘　　　　　　　　　　戒襄【`四首`】  

半幅蒲帆九里汀石湖秋水接天青舟人指防防芜外一带青山是洞庭  

即景  

乆雨苔痕上衲衣緑隂深处闭岩扉鸟衔果核当檐落蜂抱花须出苑飞  

早夏  

四月松花开满山隂隂榆荚覆柴闗苍苔庭径青春晚紫燕翻帘白日闲  

山家即事  

残碑有字封苔藓古屋无茅补薜萝昨夜千山风雨过朝来一迳落花多  

咏庭前牡丹　　　　　　　　　隆渊  

自入空门不染尘翻嫌富贵俗花神魏姚黄紫今何在不及禅房别一春  

牵牛花　　　　　　　　　　　祩宏【`六首`】  

朝着青衫午着绯夕阳无复午时衣荣光过眼真成梦巢父从来不饮溪  

陶朱  

战罢潢池鬓已皤緑蓑青箬任烟波功成莫谓长安乐安乐须知患更多  

留侯  

魂惊博浪命如丝谁料终成帝者师万户满心方解组赤松嫌我巳归迟  

穆生  

鲸肠鼹腹量难平常感君王设醴情故谷小溪春溜碧欲烹新茗涤余酲  

子陵  

不脱芒鞋入帝阍一衾春梦眷怀深星台秖恐章频上未必时时念故人  

渊明  

尘网依依三十春昨非今是不须论息交岂独忘知已为爱吾庐夏木隂  

重游光徳庵　　　　　　　　　真可【`六首`】  

流水桃花大士家道人曽此泛仙槎白牛塘上闲吹笛归去儿童日已斜  

赠聊城姚国宾  

柱史归来一箧霜其谁问疾到东昌汾河片影巢陵月千里闗山不尽光  

过天目山活埋庵  

自古名髙累不轻饮牛终是上流清吾师未死先埋却又向巢由顶上行  

礼髙峰祖师塔  

二十余年抱死闗那来魂梦落青山临行白骨无藏处掷向金毛舌上安  

过楞严废寺有感  

百花丛里画楼新玉女凭栏天上春明月一轮外冷夜深曽照坐禅人【`诗传诵乆之后感郡守恢复焉`】  

昙旭铸法华钟成赋赠  

沿门乞得万斤铜次第灵文铸七重一撞一声经一部天寒莫怯五更风  

大姑山　　　　　　　　　　　徳清【`十一首`】  

霞带云裳月偃眉江湖满目少相知寒流彻底心如洗莫问夫君是阿谁  

舟抵南安  

五云一水入南安万叠山回六百滩行到水穷山尽处梅花无数岭头看  

抵雷阳戍所  

瘴海岚烟日夜浮龙蛇气吐混清流到来尽是无生国愈见君恩不易酬  

忆庐山  

东林白社许谁开三笑行踪长緑苔但使莲花根蒂在他年应自有人栽  

望夫江【`在英徳传云昔有丈夫入京不归其妻每望江头竟死化石沉江至今在水`】  

自君一去望神京每日江头涕泪倾身化石头心似水至今呜咽断肠声  

军中吟  

铁甲天教当敝裘从军元不为封侯身经赫日如炉冶傲骨而今链已柔  

缁衣脱却换戎始信随縁是道纵使炎天如烈火难消氷雪冷心肠  

忆家山  

万竿竹绕旧庵居楼上仍悬读徧书梦见四檐青不改何来霜雪满头颅  

军中喜得胶西赵仲子书却寄  

白雪飞来入瘴乡洒教毛骨顿清凉却怜万里炎荒外俨对松隂坐石床  

示云中逺禅人  

当年一鉢走云中别后音书乆不通遥忆故人相对处此心一片付归鸿  

示若野禅人从黄梅走南岳复防经山  

逺从南岳觅行踪喜得黄梅一线通别向五峯相见处万山雪拥白头翁  

不二楼　　　　　　　　　　　鎭澄【`二首`】  

谈经人在翠微中缥缈烟霏隔几重欲寄此心无可托长随片月挂西峯  

兰若寺  

清凉北极太行峯望入烟霄紫翠重日暮白云飞不尽几囘敲断夕阳钟  

吊梅花道人墓　　　　　　　　如海  

小池雨后水蛙鸣如对梅花话道情我亦乗闲来到此折松拂石坐听声  

答马行素　　　　　　　　　　真谧【`二首`】  

春风吹雪满空山树下头陀独闭闗有客到门眉尽白乍看难辨季常顔  

秋日过旧里  

苹风蓼水进轻舟茅屋田家具黍留鬬草旧时童子伴相看白发较春秋  

送静渊秀公北上应南宫劄　　　洪恩【`五首`】  

日丽莺花雪正消緑杨新水映河桥支公忽下云中诏苜蓿初肥去马骄  

送怡舟上人入洛省觐二首  

风落疎林木脱稀十年飞梦向庭闱一声清磬能相唤衲带寒云片片归  

寒雨孤舟恋别时千山遥慰倚门思怀中自解神珠用不羡园林橘柚垂  

送门人月公  

黄梅初熟子规啼忆尔轻帆到九溪有梦不须桃叶渡青山应待白云栖  

送徒从师还蓟北  

寒梅未放雪先飞送尔从师蓟北归万里洪流终到海此心相向不曽违  

送无相慧庵二公归白门　　　　如愚【`四首`】  

中年薄技忌时名纵有髙言世所轻君去好看融道者献花岩畔鸟犹鸣  

江边  

一江流水半江烟春色芬菲盛眼前上下风帆争爱寺寺僧又爱往来船  

过广印庵  

云归逺壑鸟归村僧过桥头寺掩门风雨夜来上下鬬溪边流水积花痕  

程野樵山居【`野樵新安人善岐黄术及丹青词赋云`】  

草虫松防窃葡萄写出翩翩适兴髙更喜天晴游翰墨牀头月上防离骚  

郊居九日　　　　　　　　　　斯徳  

闲门秋艸澹霜华断岸浮桥夹水涯空外忽闻先到雁篱边聊采未开花  

栽桃栁偶成三首　　　　　　　僧悦【`四首`】  

不学黄梅老种松桃花犹惜一时秾偶移春色青苍下笑杀磐陀石上容  

灌木还同抱瓮人不将机事乱吾真云中一色桃源路风景依稀似避秦  

一枝一叶栁如烟妬杀桃花色可怜正是春光好时节无人问字到门前  

怀古  

清秋何负碧云期上蔡东门忆李斯独向夕阳千载墓西风黄叶使人悲  

嘉禾与化兄话别　　　　　　　广询  

长水逢君君更贤武林犹记説周旋土桥一片清秋月曽向幽居几度圆  

题钓鱼图　　　　　　　　　　徳胜【`九首`】  

江湖天地别逍遥来往舟随进退潮错饵扱纶尽成贯岂知君不钓鱎  

闰九日  

漫兴重逢九日豪三秋怀抱两登髙菊花着意聊生事留得余黄照皂袍  

寄友  

一方卑湿数椽居风雨床头破壁余客到自嫌吾品俗嵇康何用絶交书  

谢友人绘藕花社图  

道人精舍藕花深细水凉风淡拂襟彷佛攅眉来作怪悔教形胜似东林  

补海汛词三首【`有引`】  

定海闗外杨周等山守汛诸兵风境凄感古今词客多有出塞凉州等作而畧东南边海之苦余窃不满聊补古人之缺题故云补海汛情见乎辞  

百万人看青海月两三冦啸白旗风洪涛怒激雪山立落日夷歌别岛中  

羽书南海报猖狂守汛楼船黒水洋忽听岛夷螺哽咽气衰一夜鬓如霜  

万艘斥候海天愁惨惨隂风夜不收骸骨入闗生死愿汉家无地尽封侯  

送友归南京  

苹花江上暮帆开归去三山二水隈若到家乡消息定望君千万寄书来  

送陆二西赴洛阳吴明府聘  

十月寒风霜正华君今书劒又离家洛阳富贵原如锦好赋春来万树花  

答道可　　　　　　　　　　　徳彦  

缓急无才不必论岂能一诺重乾坤诗禅自是同方外何事绨袍世路恩  

过嘉则先生故居　　　　　　　佛引  

花坞萋萋草乱生林间拄锡不胜情寒郊向晩松风起都作山阳笛里声  

山居迟休明不至　　　　　　　圆复  

茅庵寄在白云曲十畆长松挂朝旭问君何事负幽期望断江干秋水緑  

雪中送悟虚师　　　　　　　　如晓【`九首`】  

满船风雪一溪水渔入深芦钓不能两岸青山供冷笑夜寒落魄独归僧  

春暮  

雨过郊原尽落红桞丝无力系东风春归何处迷双燕寂莫梨花小院中  

阅史  

风暖云轻独浣纱一溪流水殢桃花蚤知不是真相识何事寻春到若耶  

醉卧王氏梅花亭  

独领东风向客开满亭香气袭苍苔醉看月下疎疎影疑是孤山放鹤来  

赠崔潜叔读书蕉居  

负笈西来借一枝满生意许谁知欲穷千古男儿志正在芭蕉着雨时  

宿碧桐馆期毛脩之不至  

山馆寥寥梦未成半孤影一灯清不知今夜寒多少数尽床头落叶声  

对雪  

千峯积雪景糢糊谩启山写画图半防墨痕消不得拟将何地下工夫  

抱影轩  

幽怀絶胜不可数空翠满接平楚把书髙枕春不知借宿白云暂相许  

焦山亭  

众峯环绕亭石孤登临宛若羣仙呼振衣翘首一抚掌松头栖鹤归来无  

山居　　　　　　　　　　　　法杲【`六首`】  

霜侬易使繁华老垂名何似藏名好年来踪迹万峯深四壁寒云一庭草  

青溪緑树横紫烟春将尽时花倍妍举世都称眼能视几人看到飞花边  

何处轻舟破逺烟晚来横泊寺门前可能趂此南风便送我江头摘水仙  

春风处处闻啼鴂须防蚤晚春风歇欲落不落莺自知一树桃花过三月  

人生百嵗讵无涯老去何当事若麻春日不消头上雪春空又赠眼中花  

才见黄鹂又暮春竹门我闭亦经旬多情最是溪头水流出桃花引世人  

辞沈中丞　　　　　　　　　　傅如  

不解谈禅不解文支頥兀坐对斜曛年来病骨千金重出岫无心愧白云  

过郭次甫故居　　　　　　　　明贤【`五首`】  

昨夜江风散白云蓬莱宫阙路氤氲道人何处吹长笛翠栢空留鹤一羣  

髙阁云烟路几层半空斜月挂枯藤依依白石空余字洞口跏趺是老僧  

送僧归梁溪  

峯烟漠漠水云低欲挂轻颿日已西江月照人人不住随风一夜到梁溪  

石梁洞  

长虹斜挂紫云端拂槛飞流六月寒谩道石梁余虎鬬至人皆作石头看  

卓笔峯  

孤根独立向天中神斧何年截管筒淡墨毎含云气湿防成星斗散虚空  

咏上眞宫古松　　　　　　　　大壑【`八首`】  

为爱孤松立讲台防天寒影落苍苔自怜万壑千峯里莫引秦皇避雨来  

自富春渚至新安舟中即事  

空林霜叶绚朝霞掩映丹山碧海斜两岸落红髙一尺前溪莫近武陵花  

帆帆背雨入云峯处处迎谿急暮防乡客满船看欲笑自言生长不曽逢  

十日篷栖水宿寒溪山犹未入新安不知今夕天涯梦飞过前峯第几滩  

自九龙潭渡苦竹溪出汤口  

洞寒潭碧云出竒湍激石梁山亦移赤脚欲践磴藓滑长啸忽惊龙背驰  

花源竹坞稀人烟烧梨斫木年复年地灵乆秘若有待重来吾欲栖其巅  

鹤羣冲起寒相呼欲雪未雪天糢糊蓬壁忽髙一万丈烟书云篆今有无  

金光草嫩玉芝肥石髓泄云时溅衣三十六峯行欲徧温泉独澡夜忘归  

惠香　　　　　　　　　　　　广化【`五首`】  

鉢云龙宿水沉沉月上磐陀树里隂夜半心空人坐起不知身入众香林  

答友惠酒颂新刻  

何处春风扑我怀梨花字字吐香来野僧翻笑禅无力五戒无端酒戒开  

晚次毘陵驿  

城边暮雨掩残罾野店黄昏飐客灯风俗他乡曽不识隔溪人指是毘陵  

夜泊浒墅  

落日寒桥不放船緑杨渔火夜炊烟云萍固是僧行脚闗吏何曽索渡钱  

昭闗【`子胥度处`】  

江边流水岸头山夜半萧萧窃度闗谁谓将军身便死白云生气庙门间  

灵光殿　　　　　　　　　　　慧秀  

绣柱盘龙玉作榱锦云封绕碧琉璃千秋壮丽传词赋此日灵光照黍离  

范蠡湖  

霸越吞吴计万全不图分土不寻仙如何只载西施去髙积黄金陶水边  

题千指庵　　　　　　　　　　如竒  

劈面羣峯白云卷霄汉欲平分就中古曲谁能唱千指头陀坐晩曛  

赠缪太质　　　　　　　　　　方择【`三首`】  

从教海内尽称狂纵酒科头自不妨醉倒几竿秋竹下醒来斜月半林塘  

题画  

槛前竹色带疎篱老树茒堂落照移风送櫂歌何处去萧萧芦荻满江湄  

新秋  

草暗檐前萤火稀树间孤鸟宿还飞空庭坐乆宵将半不畏寒生露湿衣  

山口鎭　　　　　　　　　　　性【`二首`】  

一湖緑水浸秋山破屋编茅止半间旧住老僧爱闲静闭门经月不开闗  

过于庵  

冈峦深隠一茅茨小径行来草露滋苍翠逼人松竹防緑杨堤畔藕花池  

四月村行　　　　　　　　　　契灵【`六首`】  

闷雷焦日穿衣恶飞鸣扑眼虫无数新笋参差直上天野桑稠密遮行路  

江上竹枝词  

惊鸿嘈杂芦苇津飘叶短风吹角巾轻舟抢入渌波去渔笛一声江月新  

湖上竹枝词  

西湖杨栁拂烟轻根在道旁随处生一夜花飞来水面许多团菜化浮萍  

春晚村行  

青桐柴笋髙低岸茅屋板桥三四家蹇犊自归春巷晚小童斜挿野藤花  

山中仲夏有客见访  

兴到寻山不待秋溪深五月正披裘孤松落日苍苔上对坐无言看水流  

孤山吊古  

梅花寒月影离离香暗黄昏总自知只今半作桃花色不是先生放鹤时  

山居　　　　　　　　　　　　圆信【`三首`】  

秋光一度已将残野菊无香木叶干入骨半寒雨过愁人不在布衣单  

青山茅屋洞云齐石壁烟萝鸟合栖谁道我年三十五一身禅病烂如泥  

青山木叶落秋风防防东篱菊未丰竹户夜来云共榻想渠也爱草庵中  

山居　　　　　　　　　　　　祖印  

相忘栖息在寒岩草长深深曽未芟当见海门天色好晴沙逺树数风帆  

花朝日与云声庵印公　　　　　明湛  

春风满径竹为闗短策扶云任尔攀海色朝飞青玉坞江潮夜潄碧桃湾  

赠遵上人　　　　　　　　　　广制  

朗公性爱烟霞好数树烟霞伴公老一片闲情忘是非庭前白云常不扫  

月夜　　　　　　　　　　　　广莫【`二首`】  

潭上秋光白露繁月明僧静敞前轩西风不解空人意吹送猿声到荜门  

万竹山房同朗公坐雨  

凉飇踈雨带秋声竹里幽人眼倍青世上而今浑似醉逢人休説独为醒  

清明　　　　　　　　　　　　文贞【`二首`】  

笙歌声杂哭声边细栁柔桑织暮烟旧塜未荒新塜起年年只见减平田  

杨若木自京师归又往新城赋寄  

杨子无心赋逐贫天涯书劒尚随身舌端傥自余三寸莫学荆山泣刖人  

檇李值妙源上人　　　　　　　智证  

天涯飘泊几经春今日逢君栁色新未问预知乡国寺云山依旧碧嶙峋  

过新乡访郭原仲庶子先寄此诗　行忞  

栁色萋迷路不分飞沙半叠马头云到来莫讶轻相访未过黄河已识君  

江上怀徒静观　　　　　　　　觉【`二首`】  

兼葭苍苍露未晞汉江秋色逺霏防此时囘首新丰道宛见松门一衲衣  

重过梅溪侄女家【`其夫善卜`】  

记得梅花溪水濵乗槎何必问通津吾家为有支机石重访成都卖卜人  

山居　　　　　　　　　　　　了证  

山居检防惜秋光黄叶盈堦诗满床篱菊半开犹未晩寒蛩何事预凄凉  

题风光太子楼【`楼在水西寺有唐宣宗遗像`】　　正勉【`三首`】  

翠华曽逐白云留佛界中分帝子楼像外风光不殊昔爽溪寒带去龙愁  

咏新燕  

江海秋风自忆归杨花春社又飞飞托身亦爱茅堂穏不傍朱门振紫衣  

暮春送埋庵游武林  

桃花落尽栁花飞江草萋萋送衲衣君去西湖春欲暮胜游几日又东归  

售房别榴花　　　　　　　　　大  

楼前榴树昔亲栽同厯氷霜几嵗来品物也知新易主故含秋色向人开  

和雪大师新秋之作　　　　　　持衡  

豆花放白栁踈黄水面风来心骨凉日落秋声何处起江天吹断鹭鸶行  

题野航　　　　　　　　　　　智舷【`二首`】  

泛艇秋湖渔者稀船头船尾雪鸥飞偶然放到茅庵畔载得白头僧共归  

新笋  

茅屋斜连竹径开年年春笋破堦苔请看檐外千竿玉若个不从土里来  
