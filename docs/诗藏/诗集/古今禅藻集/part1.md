---
title: 第1部分
index: true
icon: editor
order: 1
category:
  - 诗藏
  - 诗集
  - 古今禅藻集
tag:
  - 钦定四库全书
  - 集部八
  - 总集类
  - 释正勉 释性通
  - 明
---

钦定四库全书　　　　　集部八  
古今禅藻集　　　　　　总集类  

## 提要  

臣等谨案古今禅藻集二十八卷明释正勉性仝编其裒辑则释普文也普文字理庵正勉字道可并嘉兴人性字蕴辉应天人所録皆释子之作而不必其有闗于佛理曰禅藻者犹曰僧诗云尔所载上起晋支遁下讫性所自作以朝代编次每代之中又自分诸体中间如宋之恵休唐之无本后皆冠巾仕宦与宋之道潜老而遘祸官勒归俗者不同一概収之未免泛滥又宋倚松老人饶节后为僧名如璧陆防老学庵笔记称为南渡诗僧之冠与葛天民卒返初服者亦不同乃遗而不载亦为疎漏至宝月行路难钟嵘诗品明言非其所作载搆讼纳赂事甚悉而仍作僧诗皆未免失于考订他如卷一之末独附赞铭诔赋葢以六朝篇什无多借盈卷帙然以此为例则诸方偈颂孰非有韵之文正恐累牍连篇汗牛难载扵例亦为不纯特其上下千年网罗颇富较李防唐僧秀集惟取一朝之作者较为完具存之亦可偹采择焉乾隆四十三年六月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官【`臣`】陆　费　墀  

## 古今禅藻集卷一  

明 释正勉 释性通 同辑  

晋诗  

四月八日讃佛诗　　　　　　　支遁【`二十三首`】  

三春迭云谢首夏含朱明祥祥令日防朗朗夕清菩萨彩灵和然因化生四王应期来矫掌承玉形飞天鼓弱罗腾曜散芝英绿澜頽龙首缥蕋翳流铃芙蕖育神葩倾柯献朝荣芳津沛四境甘露凝玉瓶祥盈四八黄曜紫庭感降非情想恬泊无所营根泯灵府神条秀形名圆光朗东旦金姿艳春精含和总八音吐纳流芬馨迹随因溜浪心与太虚冥六度起穷俗八解濯世缨慧泽融无外空同忘化情  

咏八日诗三首  

大块挥冥枢昭昭两仪映万品诞游华澄清凝圣释迦乘虚防圆神秀机正交养卫恬和灵知溜性命动为务下尸寂为无中镜  

其二  

真人播神化流渟良有因龙兠术邑漂景阎浮濵伫驾三春谢飞辔朱明旬八维披重蔼九霄落芳津只献万舞般遮奏伶伦淳白凝神宇兰泉涣色身投步三才泰声五道泯不为故为贵忘竒故竒神  

其三  

缅哉古思想托因事生相与图灵器像也像彼形黄裳罗帕质元服拖绯青神为恭者惠迹为动者行虚堂陈乐饵蔚然起竒荣疑似垂微我谅作者情于焉遗所尚肃心拟太清  

五月长斋诗  

炎精育仲气朱离吐凝阳广汉凉变凯风乘和翔令月肇清斋徳泽润无疆四部钦嘉期洁己升云堂静晏和春晖夕惕厉秋霜萧条咏林泽恬愉味城傍逸容研冲防防运宫商匠者握神标乘风吹芳渊汪道行深婉婉化理长亹亹维摩虚徳音畅遐方罩牢妙倾絶致由近藏畧畧微容简八言振道纲掇烦练陈句临危折婉章浩若惊飚散迥若挥夜光寓言岂所托意得筌自丧霑濡妙习融靡靡轻尘亡萧索情牖颓寥朗神轩张谁谓冥津遐一悟可以航愿为海游师櫂柂入沧浪腾波济漂客归防道场  

八关斋诗三首【`并序`】  

间与何骠骑期当为合八关斋以十月二十二日集同意者在吴县土山墓下三日清晨为斋始道士白衣凡二十四人清和肃穆莫不静畅至四日朝众贤各去余既乐野室之寂又有掘药之怀遂便独住于是乃挥手送归有望路之想静拱虚房悟外身之真登山采药集岩水之娱遂援笔染翰以慰二三之情  

建意营法斋里仁契朋俦相与期良晨沐浴造闲丘穆穆升堂贤皎皎清心修窈窕八闗客无楗自绸缪寂黙五习真亹亹励心柔法鼓进三劝激切清训流凄怆愿济阖堂皆同舟明明表圣应此童防求存诚夹室里三界讃清休嘉祥归宰相蔼若庆云浮  

其二  

三悔启前朝双懴暨中夕鸣禽戒朗旦备礼寝役萧索庭賔离飘飖随风适踟蹰岐路隅挥手谢内析轻轩驰中田习习陵电击息心投佯步零零振金策引领望征人怅恨孤思积咄矣形非我外物固巳寂吟咏归虚房守真玩幽虽非一往游且以闲自释  

其三  

靖一潜蓬庐愔愔咏初九广漠排林篠流飇洒隙牖从容遐想逸采药登崇阜﨑岖升千寻萧条临万亩望山乐荣松瞻泽哀素桞解带长陵陂婆娑清川右冷风解烦怀寒泉濯温手寥寥神气畅钦若盘春薮达度冥三才怳惚丧神偶游观同隠丘愧无连化肘  

咏怀诗五首  

傲兀乘尸素日往复月旋弱丧困风波流浪逐物迁中路髙韵益窈窕钦重重在何许采真游理间茍简为我养逍遥使我闲寥亮心神莹含虚映自然亹亹沈情去彩彩冲怀鲜踟蹰观象物未始见牛全毛鳞有所贵所贵在忘筌  

其二  

端坐隣孤影罔思劬偃蹇收神辔领畧综名书渉老咍【`一作怡`】双披庄玩太初咏发清风集触思皆恬愉俯欣质文蔚仰悲二匠徂萧萧柱下逈寂寂防邑虚廓矣千载事消液归空无无矣复何伤万殊归一涂道会贵冥想罔象掇珠怅怏浊水际几忘映清渠反鉴归澄漠容与舍道符心与理理宻形与物物疎萧索人事去独与神明居  

其三  

晞阳熈春圃悠缅叹时往感物思所托萧条逸韵上尚想天台峻髣髴岩堦仰泠风洒兰林管濑奏清响霄崖育灵蔼神蔬含润长丹沙映翠濑芳芝曜五爽迢迢重岫深寥寥石室朗中有寻化士外身解世网抱朴镇有心挥拂无想隗隗形崖颓冋冋神宇敞宛转元造化缥瞥隣大象愿投若人踪髙歩振防杖  

其四  

闲邪托静室寂寥虚且真逸想流岩阿朦胧望幽人慨矣风济【`一作滋`】皎皎离染纯时无问道睡行歌将何因灵溪无惊浪四岳无埃尘余将逰其嵎解驾辍飞轮芳泉代甘醴山果兼时珍脩林畅轻迹石宇庇微身崇虚习本照损无归昔神暧暧烦情故零零冲气新近非域中客逺非世外臣惔怕【`一作泊`】为无徳孤哉自有隣  

其五  

坤基葩简秀干光流易頴神理速不疾道防无陵骋超超分【`一作介`】石人握揽机领余生一何散分不谘天挺沈无冥到韵变不蔚炳冉冉年往逡悠悠化期永翘首希津想登故未正生途虽十三日巳造死境愿得无身道【`一作理`】髙栖冲黙靖  

述怀诗二首  

翔鸾鸣昆崿逸志腾冥虚惚怳回灵翰息肩栖南嵎濯足戱流澜采练衔神蔬髙吟漱芳醴颉颃登神梧萧萧猗【`一作椅`】明翩眇眇育清躯长想运夷倾首俟灵符河清诚可期戢翼令人劬  

角敦大道弱冠弄双逡巡释长罗髙步寻帝先妙损阶老忘怀浪濠川达观无不可吹累皆自然穷理增灵薪昭昭神火传熈怡安冲漠优防乐静闲膏腴无爽味婉娈非雅弦恢心委形度亹亹随化迁  

咏大徳诗  

遐想存哉冲风一何敞品物缉荣熈生涂连惚怳既丧大澄真物诱则智荡昔闻庖丁子挥刃在【`一作任`】神往茍能嗣冲音摄生犹指掌乘彼来物间投此黙照朗迈度推卷舒忘怀附罔象交【`一作大`】乐盈胷襟神防流俯仰大同罗万殊蔚若克甸网寄旅海沤乡委化同天壤  

咏禅思道人【`并序`】  

孙长乐作道士坐禅之像并而讃之可谓因俯对以寄诚心来参焉于衡轭图岩林之絶势想伊人之在兹余精其制作美其嘉文不能黙已聊着诗一首以继于左其词曰  

云峯竦太荒落落英防布回壑伫兰泉秀岭攅嘉树蔚荟微逰禽峥嵘絶蹊路中有冲希子端坐摹【`一作摩`】太素自强敏天行弱志欲无欲【`音喻`】玉质陵风霜凄凄厉清趣指心契寒松绸缪谅岁暮防衷两息间绵绵进禅务投一灭官知摄二由神遇承蜩累危九累十亦凝注悬想元气地研几革麤虑冥怀夷震惊泊然肆幽度曽筌攀六净空同浪七住逝虚乘有来永为有待驭  

咏利城山居  

五岳盘神基四渎涌荡津动求目方智黙守标静仁茍不宴出处托好有常因寻元存终古洞往想逸民玉洁其岩下金声濑沂濵卷华藏纷雾振褐拂埃尘迹从尺蠖屈道与腾龙伸峻无单豹伐分非首阳真长啸归林岭萧洒任陶钧  

文殊师利讃  

童真领致灵化实悠长昔为龙种觉今则梦逰方愡恍乘神浪髙步维耶乡擢此希夷质映彼虚闲堂触类兴清遘目击洞兼忘梵释钦嘉防闲邪纳流芳  

弥勒讃  

大人度弱丧升虚迁师通资自废释迦登幽闲弥勒承神第圣録载灵篇乘干因九五龙飞兠率天法鼓震宫逸响亮三千晃晃凝素姿结跏曜芳莲寥朗高怀兴八音畅自然恬智冥微妙缥眇咏重盘纡七七纪应运莅中幡挺此四八姿映蔚华林园亹亹轮奏三摅在昔缘  

维摩诘讃  

维摩体神性陵化昭机庭无可无不可流浪入形名民动则我疾人恬我气平恬动岂形影形影应机情韵乘十哲颉颃傲四英忘期遇濡首亹亹讃死生  

善思菩萨讃  

和吐清气挺兹命世童登台发春咏髙兴希遐踪乘虚感灵觉震网发童防外见慿寥廓有无自冥同忘髙故不下萧条数仞中因华请无着陵虚散芙蓉能仁畅句即色自然空空有交映迹冥知无照功神期发筌悟豁尔自灵通  

月光童子讃  

灵童绥神理恬和自交忘规愍昏俗统体称月光心为两仪蕴迹为流溺梁英姿秀干竺名播赤县乡神化诡俗网罗挚逰方丘岩积陈疴长驱幸玉堂汲引兴有待冥归无尽场戢翼栖髙嵎凌风振竒芳  

庐山东林杂诗　　　　　　　慧远  

崇岩吐清气幽岫栖神迹希声奏羣籁响出山溜滴有客独冥逰径然忘所适挥手抚云门灵关安足辟流【`一作留`】心叩扃感至理弗隔孰是腾九霄不奋冲天翮妙同趣自均一悟超三益  

报罗什法师偈  

本端竟何从起灭有无际一微涉动境成此穨山势或相更相乘触理自生滞因縁虽无主开途非一世时无悟宗匠谁将握契末【`一作来`】问尚悠悠相与期暮岁  

十喻诗【`十首之一`】　　　　　　　罗什  

一喻以喻空空必待此喻借言以会意意尽无防处既得出长罗住此无所住若能映斯照万象无来去  

赠沙门法和【`传曰凡为十偈辞喻皆尔`】  

心山育明徳流薰万由延哀鸾孤桐上清音彻九天  

逰石门诗【`并序`】　　　　　　庐山诸释  

石门在精舍南十余里一名障山基连大岭体絶众阜辟三泉之防并立而开流倾岩映其上防形衣于自然故因以为名此虽庐山之一隅实斯地之竒观皆传之于旧俗而未覩者众将由悬濑险峻人兽迹絶迳回曲阜路阻行难故罕经焉释法师以隆安四年仲春之月因咏山水遂杖锡而游于时交徒同趣三十余人咸拂衣晨征怅然增兴虽林壑幽防而开途竞进虽乘危履石并以所悦为安既至则援木寻葛歴险穷崖猿臂相引仅乃造极于是拥胜倚岩详观其下始知七岭之美蕴竒于此双阙对峙其前重岩映带其后峦阜周回以为障崇岩四营而开宇其中则有石台石池宫馆之象触类之形致可乐也清泉分流而合注渌渊镜净于天池文石发彩焕若披靣柽松芳草蔚然光目其为神丽亦已备矣斯日也众情奔悦瞩览无厌游观未久而天气屡变霄雾尘集则万象隠形流光回照则众山倒影开阖之际状有灵焉而不可测也乃其将登则翔禽拂翮鸣猿厉响归云回驾想羽人之来仪哀声相和若音之有寄虽髣髴犹闻而神以之畅虽乐不期欢而欣以永日当其冲豫自得信有味焉而未易言也退而寻之夫崖谷之间防物无主应不以情而开兴引人致深若此岂不以虚明朗其照闲防笃其情耶并三复斯谈犹昩然未尽俄而太阳告夕所存已往乃悟幽人之览达恒物之大情其为神趣岂山水而巳哉于是徘徊崇岭流目四瞩九江如带丘阜成垤因此而推形有巨细智亦宜然乃喟然叹宇宙虽遐古今一契灵鹫邈矣荒途日隔不有哲人风迹谁存应深悟远慨焉长怀各欣一遇之同欢感良辰之难再情发于中遂共咏之云尔  

超兴非有本理感兴自生忽闻石门游竒唱发幽情褰裳思云驾望崖想层城驰步乘长岩不觉质有轻矫首登灵阙若凌太清端坐运虚轮转彼中经神仙同物化未若两俱冥  

观化决疑　　　　　　　庐山诸沙弥  

谋始创大业问道叩篇妙唱发幽防观化悟自然观化化已及寻化无间然生皆犹化化化化更相纒宛转随化流漂浪入化渊五道化为海孰为知化仙万化同归尽离化化乃悲哉化中客焉识化表年  

咏怀诗　　　　　　　　　　史宗  

有欲苦不足无欲亦无忧未若清虚者带索被裘浮游一世间泛若不系舟方当毕尘累栖志老山丘  

陵峯采药触兴为诗　　　　　帛道猷  

连峯数千里脩林带平津云过远山翳风至梗荒榛茒茨隠不见鸡鸣知有人闲步践其径处处见遗薪始知百代下故有上皇民  

答苕华诗　　　　　　　　　竺僧度  

机运无停住倐忽岁时过巨石防当竭芥子岂云多良由去不息故令川上嗟不闻荣启期皓首发清歌布衣可暖身谁论饰绫罗今世虽云乐当奈后生何罪福良由己宁云巳恤他  

答僧佉叱【`髙僧传云张奴题槐树而为歌`】　　　　张奴  

蒙蒙大象内照曜实显彰何事迷昏子纵惑自招殃乐所少人往苦道若翻嚢不有松栢志何用拟风霜闲豫【`一作预`】紫烟表长歌出昊苍澄虚无色外应见有缘乡岁曜毘汉后辰丽传殷王伊余非二仙晦迹之九方亦见流俗子触眼致酸伤畧謡观有念宁曰尽矜章  

答张奴偈　　　　　　　　　　佉叱  

悠悠世事惑滋损益使欲尘神横生悦怿惟此哲人渊觉先见思形浮沫瞩影遄电累踬声华蔑丑章弁视色悟空翫物伤变舍纷絶有断习除恋青条曲防白茅以荐依畦啜麻隣岸饮洊慧定计昭妙真曰眷慈悲有增深想无倦  

净土咏　　　　　　　　　　　无名释  

金绳界寳地珍木防瑶池云间妙音奏天际法蠡吹宋诗  

怨诗行　　　　　　　　　　慧休【`十一首`】  

明月照髙楼含君千里光巷中情思满断絶孤妾肠悲风荡帷帐瑶翠坐自伤妾心依天末思与浮云长啸歌视秋草幽叶岂再阳暮兰不待岁离华能几芳愿作张女引流悲绕君堂君堂严且秘絶调徒飞  

江南思  

幽客海隂路留戍淮阳津垂情向春草知是故乡人  

杨花曲  

葳蕤华结实宛转风含思掩涕守春心折兰还自遗江南相思引多叹不成音黄鹤西北去衔我千里心深堤下生草髙城上入云春人心生思思心长为君  

白纻歌二首  

琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一  

少年窈窕舞君前容华艳艳将欲然为君娇凝复迁延流目送笑不敢言长袖拂面心自煎愿君流光及盛年  

秋风【`一作秋歌`】  

秋风嫋嫋入曲房罗帐含月心思伤蟋蟀夜鸣断人肠长夜思君心飞他人相思君相忘锦衾瑶席为谁芳【`一作徒为芳`】  

秋思引  

秋寒依依风过河白露萧萧洞庭波思君末光光已灭悲望如思何  

楚明妃曲  

琼台彩楹桂寝雕薨金闺流耀玉牖含英香芬幽霭珠彩珍荣文罗秋翠纨绮春轻骖驾鸾鹤往来仙灵含姿绵视微笑相迎结兰枝送目成当年为君荣  

赠鲍侍郎  

玳枝兮金英緑叶兮紫茎不入君玉杯低彩还自荣想君不相艳酒上视尘生当令芳意重无使盛年倾  

悼武丘法网法师　　　　　　　慧琳  

怀游君之虎丘悼冥灭之庐岭惟采录于中京念提携于畨境情飘飖于双峦思纒绵于两省何绸缪兮无极心所存兮腷臆阅严冬兮已谢借隆暑兮既息四运纷其邅回情期窅以长匿茍来縁之匪亡卷生年以增恻齐诗  

估客乐　　　　　　　　　　寳月  

【`齐武帝布衣时同寳月游樊邓及登祚追忆往事命月作此四章奏之管`】  

郎作十里行侬作九里送拔侬头上钗与郎资路用  

其二  

有信数寄书无信心相忆莫作瓶落井一去无消息  

其三  

大艑珂峩头何处发州借问艑上郎见侬所欢不  

其四  

初发州时船出平津泊五两如竹林何处相寻博  

行路难  

君不见孤雁关外发酸嘶度越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇寄我匣中青铜镜倩人为君除白髪行路难行路难夜闻南城汉使度使我流泪忆长安  

梁诗  

防诗　　　　　　　　　　　　寳志  

【`隋书云梁武帝与志公坐重云殿公忽起舞歌乐须臾悲泣赋此云云自天监至大同三十余年江表晏然至太清二年台城防帝享国四十八年所言五十里也太清元年八月十三而侯景自悬瓠来降在丹阳之北子地也景作乱始自戊辰岁至午年帝崩`】  

乐哉三十余悲哉五十里但看八十三子地妖灾起佞臣作欺妄贼臣灭君子若不信吾言龙时侯贼起且至马中间衔悲不见喜  

防诗  

【`周广顺中江南伏山圮得白石函二八广八寸中有铭云维天监十四年秋八月寳公埋于此山当时名臣陆倕王筠姚詧而下皆莫晓其义问之曰在五百年后方应词曰`】  

若问江南事江南自有慿【`防石虎李煜事`】乘鸡登寳位【`以丁酉年李氏有国也`】犬吠入金陵【`宋开寳七年甲戌伐江南也八年国灭`】子建司南斗安仁秉夜灯【`当王师围城其南曹彬其北潘美也`】东隣家道阙随虎遇明君【`太平兴国三年戊寅呉越钱俶举国入朝家道关无钱也`】  

奉和武帝三教诗　　　　　　　智藏  

心源本无二学理共归真四执迷丛药六味增苦辛资缘良杂品习性不同循至觉随物化一道开异津大士流权济训义乃星陈周孔尚忠孝立行肇君亲老氏贵裁欲存生由外身出言千里善芬为穷世珍理空非即有三明似未臻近识封岐路分镳疑异尘安知悟云渐究极本同伦我皇体斯防妙鉴出机神眷言总归辔回照引生民顾惟慙宿植邂逅逢嘉辰愿陪入明解岁暮有攸因  

和受戒诗【`庾肩吾有和太子重云殿受戒诗`】　　　慧令  

泬寥秋气爽揺落寒林疎风散飞廉雀浪动昆明鱼是日何为盛证戒奉皇储愿陪升自在神通任卷舒  

犯虏将逃作　　　　　　　　　慧慕  

【`从周入齐夜渡砥柱见梁词人丽句文苑英华作顔之推`】  

客子倦艰辛夜出小平津马色迷闗吏鸡鸣起戍人露鲜花敛影月照寳刀新问我将何去北海就孙賔  

咏独杵捣衣　　　　　　　　　慧偘  

非是无人助意欲自鸣砧照月敛【`一作怜`】孤影乗风送逈音言捣双丝练似奏一琴令君闻独杵知妾有専心  

闻侯方儿来冦  

羊皮赎去士马革敛还尸天下方无事孝廉非哭时  

吊范贲　　　　　　　　　　　慧约  

我有数行泪不落十余年今日为君尽并洒秋风前  

二洲歌二首　　　　　　　　　法云  

三洲断江口水从窈窕河傍流啼将别共来长相思  

其二  

三洲断江口水从窈窕河傍流欢将乐共来长相思陈诗  

咏山　　　　　　　　　　　　慧标【`八首`】  

灵山蕴丽名秀出写蓬瀛香炉带烟上紫葢入霞生雾卷莲峯碧嵓开石镜明定知丘壑里并伫白云情  

其二  

峨眉信重险天目本仙居金华抱丹灶玉笥蕴神书幽人披薜荔怨妾采蘼芜紫岩无暮雨何时逢故夫  

其三  

丹霞拂层阁碧水泛蓬莱鳌岫含烟耸莲崖照日开松门夹细叶石磴染新苔能令平子见淹留未肯回  

咏水  

骊泉紫阙映珠浦碧沙连岸隔莲香逺流清云影深风潭如拂镜山溜似调琴请君看皎洁知有澹然心  

其二  

长川落日照深浦清风弱桞垂江翠新莲夹岸红船行疑泛逈月映似沈空愿逐琴髙戱乘鱼入浪中  

其三  

曾添疎勒井经涌贰师营玉津花色亮银溪锦碛明舟如空里泛人似镜中行持将符上善利物动髙情  

咏孤石  

中原一孤石地理不知年根含彭泽浪顶入香炉烟崖成二鸟翼峯作一茎莲何时发东武今来镇蠡川  

赠陈寳应  

送马犹临水离旌稍引风好看今夜月当照紫微宫  

和偃法师游故苑　　　　　　　昙瑗  

丹阳松叶少白水黍苗多浸滛下客泪哀怨动民歌春溪度短葛秋浦没长莎麋鹿自腾倚车骑絶经过萧条四野望惆怅将如何  

游故苑　　　　　　　　　　　洪偃【`三首`】  

龙田留故苑汾水结余波怅望伤游目辛酸思绪多凉飔惨髙树浓露变轻萝泽葵犹带荇池竹尚【`一作下`】侵荷秋风徒自急无复白云歌  

登吴升平亭  

萧萧物晚肃肃天望清旅人聊策杖登髙荡客情川原多旧迹墟里或新名宿烟浮始旦朝日照初晴独游乏徒侣徐步寡逢迎信矣非吾托赏心何易并  

游钟山之开善定林息心宴坐引笔赋诗  

杖策步前岭褰裳出外扉轻萝转防宻幽径复纡威树髙枝影细山尽【`一作昼`】鸟声稀石苔时滑屣虫网乍粘衣涧傍紫芝晔岩上白云霏松子排烟去堂生寂不归穷谷无还往攀桂独依依  

临终诗　　　　　　　　　　　智恺  

千月【`一作秋`】本难满三时理易倾石火无恒焰电光非久明遗文空满笥徒然昩无【`一作复`】生泉路方幽曀寒陇向凄清一随朝露尽惟有夜松声  

咏孤石　　　　　　　　　　　定法师  

逈日直生空平湖四望通岩隈恒洒浪树杪镇揺风偃流还渍影侵霞更上红独拔羣峯外孤秀白云中北周诗  

五苦诗　　　　　　　　　　　法师【`七首`】生苦  

可患身为患生将忧共生心神恒独苦宠辱横相惊朝光非久照夜烛几时明终成一聚土强覔千年名  

老苦  

少时欣日益老至苦年侵红顔既罢艳白发宁久吟阶庭唯仰杖朝府不胜簮甘肥与妖丽徒有壮时心  

病苦  

拔劒平四海横戈却万夫一朝床枕上回转仰人扶壮色随肌减呻吟与痛俱绮罗虽满目愁眉独向隅  

死苦  

可怜凌云志忽随朝露终长辞白日下独入黄泉中池台既已没坟陇向应空唯当松栢里千年恒劲风  

爱离  

谁忍心中爱分为别后思几时相握手呜噎不能辞虽言万里隔犹有望还期如何九泉下更无相见时  

五盛隂  

【`佛书有五隂之喻谓以聚沫喻色水泡喻爱阳焰喻想芭蕉喻行幻事喻识言皆空虚也`】  

先去非长别后来非久亲新坟将旧塜相次似鱼鳞茂陵谁辨汉骊山讵识秦千年如昨日一种并成尘定知今世土还是昔时人焉能取他骨复持埋我身  

过徐君墓  

延陵上国返枉道访徐公死生命忽异欢娯意不同始往邙山北聊践平陵东徒解千金劒终恨九泉空日尽荒郊外烟生松栢中何言愁寂寞日暮白杨风  

饮马长城窟　　　　　　　　　法师  

长城征马度横行且劳羣入氷穿冻水饮浪聚流文澄鞍如渍月照影若流云别有长松气自解逐将军隋诗  

爱妾换马　　　　　　　　　　法宣  

朱鬛饰金镳红糚束素腰似云来躞蹀如雪去飘飖桃花含浅汗桞叶带余娇骋先将独立双絶不俱标  

和赵郡王观妓应教  

桂山留上客兰室命妖娆城中画眉黛宫内束纎腰舞袖风前举歌声扇后骄周郎不相顾今日管调  

游三学山　　　　　　　　　　智  

秀岭接重烟嵚岑上半天絶岩低更举危峯断复连侧石倾斜涧回流泻曲泉野红知草冻春来鸟自传树锦无机织猿鸣讵假叶宻风难度枝疎影易穿抱袠依闲沼策杖戯荒田游心清汉表置想白云边荣名非我愿息意且萧然  

缁素祖道新林感赋　　　　　　昙迁  

平生本胡越闽吴各异津联翩一倾葢便作法城亲清谈解烦累愁眉始得伸今朝忽分手恨失眼中人子向径何道慧业日当新我住防江侧终为松下尘沉浮从此隔无复更有因此别终天别迸泪忽霑巾  

言离广府还望桂林去留怆然自述赠怀  

逵【`三首`】  

标心之梵宇运想入仙洲婴痼乖同好沈情阻若抽叶落乍难聚情离不可收何日乘杯至详观演法流  

戱拟四愁聊题两絶  

我行之数万愁绪百重思那教六尺影独步五天陲  

其二  

上将可陵师匹士志难移如论惜短命何得满长祗  

哀速终　　　　　　　　　　　灵裕  

今日坐髙堂明朝卧长棘一生聊已竟来报将何息  

悲永殡  

命断辞人路骸送鬼门前从今一别后更防几何年  

临终诗　　　　　　　　　　　智命  

幻生还幻灭大幻莫过身安心自有处求人无有人  

送别　　　　　　　　　　　　智才  

镜中辞旧识灞岸别新知年来本应老祗为数经离薛道衡见访戯题方圆动静四字　昙延  

方如方等城圆如智慧日动则识波浪静类涅槃室  

顺益颂　　　　　　　　　　　无名释  

騄骥资鞭防兰蕙伫薰风至理信难见非人孰可通输心仰圆极莹丽入中总辔超三有抟飞上四空簮缨犹幻梦财利若尘防髙揖谢时俗潇洒出樊笼  

媱泆曲【`作此曲弹琴以兆史见也`】　　　　　　沸大【`二首`】  

煌煌郁金生于野田过时不采宛见弃捐曼尔丰炽华色惟新与我同欢  

委靡辞  

宿心嘉尔故固良媒问名谐帅占相良时惨惨惕惕惧尔不来既覩尔顔我心怡怡今不合欢岂徒费哉斯誓为定淑女何疑  

一三五七九言　　　　　　　　慧英  

游愁赤县逺丹思抽鹫岭寒风驶龙河激水流既喜朝闻日复日不觉年頽秋更秋已毕耆山本愿诚难住终望持经振锡往神州  

附讃铭诔赋  

释迦文佛像讃【`并叙`】　　　　　　支遁  

夫立人之道曰仁与义然则仁义有本道徳之谓也昔姬周之末有大圣号佛天竺释王白净之太子也俗氏母族厥姓裘昙焉仰灵胄以丕承借哲之遗芳吸中和之诞化禀白净之显然生自右胁弱而能言谅天爵以不加为贵诫逸禄以靡须为足故常夕惕上位逆旅紫庭纡轸储宫拟翮区外俄而髙逝周览郊野四辟皇扉三鉴疾苦风人厉辞以激兴乃甘心受而莫逆讯大猷于有道慨在兹之致淹遂乃明发遐征栖迟幽闲脱皇储之重任希无待以轻举褫龙章之盛饰贸穷岩之襹褐资送之俦自崖而反矣尔乃抗志匪石安仁以山斑卉匡居摧心立盟厘安般之气绪运十筭以质心并四筹之八记从二随而简巡絶送迎之两际缘妙一于鼻端发三止之蒙秀洞四观而合泯五隂迁于还府六情虚于静林凉五内之欲火廓太素之浩心濯般若以进徳潜七住而挹搜冥鱼于六絶齿既立而废筌豁万刼之积习同生知于当年掩五浊以擅曜嗣六佛而徴传伟唯丈六体佩圆光启度黄中色艳紫金运动陵虚悠往倐忽八音流芳逸豫彩沙览未兆则卓絶六位曲成已着则化隆三五冲量乎太虚神葢宏于两仪易简待以成体太和拟而称劭圆蓍者象其神寂方卦者法其智周照积祐之留祥元宿命以制作或绸之以徳义或疎之以冲风亮形揺于日新期妙主于不尽美既青而胜蓝逞百练以就粹导庶物以归宗拔尧孔之外键属八亿以语极罩坟索以兴典掇道行之三无络耼周以曽神化着于西域若朝晖升于谷民望景而兴行犹曲调谐于宫商当是时也希夷缅邈于羲风神竒卓絶于皇轩蔚彩冲漠于周唐颂味有余于邹鲁信可谓神化之都领皇王之宗谟也年逾从心泯迹泥洹夫至人时行而时止或隠此而显彼迹絶于忍土冥归于维卫俗徇常以骇竒固以存亡而统之至于灵觉之性三界殄悴豁若川倾頽如干坠黔首与永夜同幽冥流与涸津并匮六度与崩岑俱褫三乘与絶轴解辔门徒泣血而心丧百灵衔哀而情悸夫道髙者应卑因巡者亲誉故不祈哭而哭岂非兼忘天下易使天下兼忘难灵风播越环周六合歴数终于赤县后死所以与闻景仰神仪而事絶于千载袛洹既已漂落玉树卒亦荒芜道丧人亡时亦已矣遁以不才仰遵大猷追朝阳而弗暨附桑榆而未升神驰在昔愿言再钦遂援笔兴古述厥遐思其词曰  

太上邈矣有唐统天孔亦因周籧庐三传明明释迦实惟帝先应期叡作化融竺干交养恬和濯粹冲源迈轨世王领宗中堂构洪谟掲秀负灵峻诞昆岳量裒太清太象罕窥乃圆其明音希和文以八声煌煌慧炬烛我宵征人钦其哲孰识其冥望之霞举即亦云津威夏烈温柔晞春比器以形卓机以神卷即烟防腾亦龙伸鼓舞舟壑灵气惟新谁与兹作独运陶钓三无衷八亿致逺二部既双翰惟典充以环竒恬以易简藏诸蕴匮实之令善可善善因乃讃乃演致存言性岂伊阐日月贞朗显晦周徧生如纷雾暧来巳晞至人全化迹随世微假云泥洹言告言归遗风六合伫方赤畿象罔不存谁与悟机镜心乘翰庶觌冥晖  

阿弥陀佛像讃【`并序`】  

夫六合之外非典籍所模神道诡世岂意者所测故曰人之所知不若其所不知每在常辄欲以所不能见而断所未能了故令井蛙有坎宅之矜冯夷有秋水之伐故其冥矣余游大方心倦无垠因以静暇复伸诸竒丽佛经记西方有国国名安养逈辽回邈路逾恒沙非无待者不能游其疆非不疾者焉能致其速其佛号阿弥陀晋言无量寿国无王制班爵之序以佛为君三乘为教男女各化育于莲华之中无有胎孕之秽也馆宇宫殿悉以七寳皆自然悬搆制非人匠苑囿池沼蔚有竒荣飞沈天逸于渊薮逝寓羣兽而率真阊阖无扇于琼林玉响天谐于箫管冥霄陨华以阖境神风拂故而纳新甘露徴化以醴被蕙风导徳而芳流圣音应感而雷响慧泽云垂而沛清学文噏兮而贵言真人冥宗而废翫五度慿虚以入无般若迁知而出众妙于兹大启神化所以永传别有经记以录其懿云此晋邦五末之世有奉佛正戒讽诵阿弥陀经誓生彼国不替诚心者命终灵逝化往之彼见佛神悟即得道矣遁生末踪忝厠残迹驰心神国非所敢望乃因匠人图立神表仰瞻髙仪以质所天咏言不足遂复系以微颂其词曰  

王猷外厘神道内绥皇矣正觉实兼宗师泰定轸曜黄中秀姿恬智交泯三达夷启境金方缅路悠回于彼神化悟感应机五度砥操六慧研微空有同状门洞开咏歌济济精义顺神肆洋洋三乘诜诜藏往摹故知来惟新二才孰降朗滞由人造化营域云搆峩峩紫馆辰峙华宇星罗玉闱通方金墉启阿景倾朝日艳蔚晨霞神提回互九源曾深浪无筌忘鳞罕饵滛泽不司虞骇翼怀林有客驱徒雨埋机心甘露敦洽兰蕙助馨化随云浓俗与风清葳蘂消散灵飚扫英琼林谐响八音文成珉瑶沈粲芙蕖晞阳流澄其洁蘂播其香潜爽冥萃载哲来翔孕景中葩结灵幽芳类诸风化妙兼于长迈轨一变同规坐忘  

万佛影铭【`并序`】　　　　　　　　慧远  

【`佛昔化毒龙所留之影在月氏国石室中去此万六千里逺师毎欣感交怀志欲胆礼防有西域道士叙其光相图写仪像于东林寺色疑积空望似烟霞晖相炳暧若隠而显感世之应详于记也`】  

夫滞于近习不达希世之闻抚常永日罕怀事外之感是使尘想制于襟天罗网其神虑若以之穷龄则此生岂遇以之希心则开悟靡期于是发愤忘食情百其慨静虑闲夜理契其心尔乃恩沾九泽之惠三复无縁之慈妙寻法身之应以神不言之化化不以方唯其所感慈不以缘冥怀自得譬日月丽天光影弥晖羣品熈荣有情同顺咸欣悬映之在已罔识曲成之攸寄妙物之谈功尽于此将欲拟夫幽极以言其道髣髴存焉而不可论何以明之法身之运物也不物物而兆其端不图终而防其成理于万化之表数絶乎无形无名者也若乃语其筌寄则道无不在是故如来或晦先迹以崇基或显生涂而定体或独发于莫寻之境或相待于既有之场独发类乎形相待类乎影推夫冥寄为有待耶为无待耶自我而观则有间于无间矣求之法身原无二统形影之分孰际之哉而今之闻道者咸摹圣体于旷代之外不悟灵应之在兹徒知圆化之非形而动止方其迹岂不诬哉逺昔寻先师奉侍歴载虽启防慈训托志籍每想竒闻以笃其诚遇西域沙门辄餐游方之説故知有佛影而传者尚未晓然及在此山值罽賔禅师南国律学道士与昔闻既同并是其人游歴所经因其详问乃多有先徴然后验神道无方触像而寄百虑所防非一时之感于是悟彻其诚应深其信将援同契发其真趣故与夫随喜之贤图而铭焉  

廓矣大像理无名体神入化落影离形回晖层岩凝映虚亭在隂不昧处暗愈明婉步蝉蜕朝宗百灵应不同方迹絶两冥  

茫茫荒宇靡劝靡奬谈虚写容拂空传像相具体微冲姿自朗白毫吐曜昏夜中爽感彻乃应扣诚发响留音停岫津悟冥赏抚之有防功弗由曩  

旋踵忘敬罔虑罔识三光掩晖万象一色庭宇幽蔼归涂莫测悟之以静震之以力慧风虽遐维尘攸息匪伊览孰扇其极  

希音逺流乃眷东顾欣风慕道仰规度妙尽毫端运微轻素托彩虚凝殆映霄雾迹以像真理深其趣竒兴开襟祥风引路清气回于轩宇昏明交而未曙髣髴镜神仪依稀若真遇  

铭之图之曷营曷求神之听之鉴尔所修庶兹臣轨映彼流漱情灵沼饮和至柔照虚应简智落乃周深怀冥托霄想神游毕命一对长谢百忧  

晋襄阳丈六金像颂【`并序`】  

昔众祐降灵出自天竺托化王宫兴于上国显迹重冥开辟神路明晖宇宙光宅大千万流澄源圆映无主觉道虚凝湛焉遗照于是乘变化以动物而众邪革心跬神步以感时而羣疑同释法轮运三乗并辙道世交兴天人攸梦浄音既畅逸响逺流宻风遐扇远生善教末年垂千祀徒欣大化而运乖其防弗获叩津沙门发明渊极魍魉神影餐服至言虽欣味余尘道风遂迈拟足逸步迹已邈每希想光晷髣髴容仪寤寐兴怀若形心目冥应有期幽情莫发慨焉自悼悲愤靡寄乃远契百念慎敬慕之思追述八王同志之感魂交寝梦而情悟于中遂命门人铸而像焉夫形理虽殊阶涂有渐精麤诚异悟亦有因是故拟状灵范启殊津之心仪形神模辟百虑之防使怀逺者兆根于来叶存近者遘重刧之厚缘乃道福兼真迹可践三源反流九神同渊于时四辈悦情道俗齐趣迹响和应者如林铸均有虚室之供而进助者不以纎毫为挫劝佐有弥刧之勤而操务者不以昏疲告劳因物任能不日而成功自人事犹天匠焉夫明志莫如词宣徳莫如颂故志以词显而功业可存徳以颂宣而形容可像匪词匪颂将何美焉乃作颂曰  

堂堂天师明明逺度淩迈羣萃超然先悟慧在恬虚妙不以数感时而兴应世成务金顔映发竒相晖布肃肃灵仪峨峨神步茫茫造物运冥驰伟哉释迦与化推移静也渊黙动也天随绵绵逺御亹亹长縻反宗无像光潜影离仰慕千载是拟是仪  

法师支昙谛诔【`并序`】　　　　　　道防  

晋义熈七年五月某日道士支昙谛卒春秋六十有五呜呼哀哉法师肇西域本出康居因族以国氏既服膺师训乃从法姓支徙于吴兴郡乌程县都乡千秋里资金商之贞气借阳育之韶律胄遐方而诞秀恊川岳而禀神识情湛粹风宇明肃道致表于天期徳范彰于素器贞悟独拔羣异不足以动其心至诚深固众论莫能以干其执是以超尘絶诣慧防发于弱龄研欲耽明道昭于岁暮故能振灵风于神境演妙化于季叶嗣清徽于前哲穆道俗而归怀焉逰涉众方敷大业妙寻幽清言析微加善属文辞识赏参流固已谐契风胜领冠一时矣公之中年爰乃慨以城傍难置幽居为节且山水之性素好自然浄外之黙体自天心于是谢缘人封遁迹岩壑乃考室于吴兴郡故鄣之昆山味道崇化二十余载其栖业所可以洗心涤垢筌象之美足以穷兴永年于是睎宗归仁者自羣方而集钦风怀趣者不逺而叩津焉于时时望英豪多延请斋讲公虚心应物不尝以动止介怀推诚述义未始以道俗殊致其中抱一之徳又遐尔所推方将洒拂路絙维頽风超外妙梯拟彻踪惜乎不永遘疾而终识者深云亡之痛攸情感惟良之悲盖无爵而贵生荣死哀者其此之谓矣虽至理冥一存亡定于形初识妙照骸器同于朽壤然而阙情期于欣慼之境未泯乎离防之心者亦何能不以失得为悲喜临长岐而凄怀哉茍冥废之难体寄筌翰以怀风援弱毫而舒情播清晖乎无穷乃作诔曰  

绵绵终古暧暧路妙縁莫叩长寐靡寤生灭纷纭动息舛互相驱百世季叶弥蠧水溺尘劳孰知其故至人乘运灵觉中肇未覩沧流井鼃无小大明融朗幽夜乃晓灭有归空除闇即曒道洽无方仁被禽鸟昧者靡遗识者弥了【`其一`】超哉法师道性自然一心絶俗祗诚重研微神锋妙悟无间尘之所着在至斯捐累之所引秉之弥坚摆落尘羁振拕灵渊【`其二`】辽辽清雅肃肃贞韵汪汪其冲亹亹其进和而有概异而不峻渟心独得标想千仞虚以应物无来不顺【`其三`】泛逰化振响晖开道肆肇辟灵扉位制冥极剖折幽微忘怀善挹穆然靡违防通羣方总之所归遐抗颓纲阐固法闱绪此妙慧乃播神威【`其四`】幽境湛黙人肆諠引间邃易一华纷难泯公乃慨然中驾潜轸卜居川岩搆室林巘摈拭外缘潜精内敏靡筌不服无微不尽【`其五`】蔚矣昆岭冈阜丘墟连峯云秀迥壑迂余庭防萧条阶绕清渠翳然其远肃尔其虚风愔愔僧徒味道闲室寂焉神居心随道亲情与俗疎【`其六`】道固无孤徳必有隣渊清引映业胜怀人晞风宗自逺来賔亦有襟期时来问津湛湛先穷日日王神林壤有谢道心常新【`其七`】圣逝言絶贤表义乖翳翳末运化将颓澹矣夫子道俗归怀庶享遐年振此落维如何不吊弃世永辞仪景长归逝矣不追有识深恸含情同悲呜呼哀哉【`其八`】推着绸缪聚淹信宿闲宴清宇借卉幽谷或濯素濑爰憇翠竹屡兴名辰泛觞掇菊梨柚荐甘蒲笋为蔌赋诗咏言怡然偕足眷怀兹游想之在目伤哉斯遇千载无复践旧霑襟瞻帏悲哭呜呼哀哉【`其九`】有必之无始则归卒达人妙观千龄一日昩者或应横为凶吉邈矣法师夙反室累刧之勤不速而疾庶遘冥縁终防灵术妙斤弗运实深丧质情在未冥怅为自失寄怀毫素微风载述呜呼哀哉【`其十`】  

鸠摩罗什法师诔【`并序`】　　　　　僧肇  

夫道不自必由人俗不自觉觉必待匠待匠故世有髙悟之期由人故道有小成之运运在小成则灵津辍流期在髙悟则锋可诣然能仁旷世期将千载时师邪心是非竞起故使灵规潜逝徽绪殆乱爰有什法师者葢先觉之遗嗣也凝思大方驰怀髙观审释道之陵迟悼苍生之穷蔼故乃奋迅神仪寓形季俗继承洪绪为时城堑世之安寝则觉以大音时将昼昏乃朗以慧日思结頽纲于道消缉落绪于穷运故乘时以防错枉以正一扣则时无互乡再击则畏垒归仁于斯时也羊鹿之驾摧轮六师之车覆辙二想之既明一乘之奥亦显是以端坐岭东响驰八极恬愉训而九流思顺故大秦符姚二大王师旅以延之斯仁王也心游大觉之门形镇万化之上外羲和之风内盛法之术道契神交屈为形授公以宗匠不重则其道不尊故蕴怀神寳感而后动自公形应秦川若烛龙之曜神光恢廓大宗若曦和之出榑桑融冶常道尽重之妙闲邪悟俗穷名教之美言既适时理有圆防故辩不徒兴道不虚唱斯乃法鼔重震于阎浮梵轮再转于天北矣自非位超修成体精百练行藏应时其孰契于兹乎以要言之其为也隆于春阳其除患也厉于秋霜故巍巍乎荡荡乎无变之髙韵然隘运幽兴若人云暮癸丑之年年七十四月十三日薨乎大寺呜呼哀哉道匠西倾灵轴东摧朝曦落曜寳岳崩頽六合昼昏迷驾九回神关重闭三途竞开夜光可惜盲子可哀罔极之感人百其怀乃为诔曰  

先觉登霞灵风缅邈通仙潜凝应真冲漠丛丛九流是非竞作悠悠盲子神根沈溺时无指南谁识冥度大人逺觉幽怀独悟恬冲静黙抱此素应期乘运翔翼天路既曰应运宜当时望受生乘利形标竒相襁褓俊逺髫齓逸量思不再经悟不待匠投足八道游神三向根挺秀宏音逺唱又以抗节忽弃荣俗从容道门尊尚素朴有典斯寻有妙斯录无自替宗无拟族霜结如冰神安如岳外迹弥髙内朗弥足恢恢髙韵可模可因愔愔冲怀惟妙惟真静以通动以应人言为世寳黙为时珍华风既立二教亦賔谁谓道消化方新自公之觉道无不灵风遐扇逸响髙腾廓兹大方然斯慧灯道音始唱俗网以崩痴根弥拔上善弥增人之寓俗其途无方统斯羣有纽兹颓纲顺以四恩降以慧霜如彼维摩迹参城坊形虽圆应神冲帝乡来教虽妙何足以臧伟哉大人振降圆徳标此名相显彼冲黙通以众妙约以则方隆般若以应天北如何运邅幽里冥克天路谁通三途谁塞呜呼哀哉至人无为而无不为拥网遐笼长罗逺羁纯恩下钓客旅上擒恂恂善诱肃肃风驰道能易俗化能时移奈何昊天摧此灵规至真既往一道莫施天人哀泣悲恸灵祗呜呼哀哉公之云亡时唯百六道匠韬斤梵轮摧轴朝阳頽景琼岳颠覆宇宙昼昏时丧道目哀哀苍生谁抚谁育普天悲感我増摧衂呜呼哀哉昔吾一时曾游仁川遵其余波纂承虚用之无穷鑚之弥坚跃日絶尘思加数年微情末叙已随化迁如可赎兮贸之以千时无可待命无可延惟身惟人靡慿靡缘驰怀罔极情悲昊天呜呼哀哉  

道庆法师铭词【`并序`】　　　　　　法宣  

余与伊人言忘道狎京辇少年已欣共被他乡衰暮更喜同袍月席风筵接腕晤语吾子经堂论室促膝非异人岂意穷殱我良友千行徒洒百身宁赎未能抑笔聊书短铭  

十力潜景四依匡世踵徳连晖伊人是继宫墙戒忍灯炬禅慧并驱生林分庭安叡论堂防玉义室芬兰坐威师子众绕栴檀道洁尘外理析谈端四仪式序三业惟安秽土机穷胜人现灭帐留余影车回去辙陇月孤照坟泉幽冽竹露暂团松风长切气运有终徳音无絶  

拟周庙金人铭【`名息心铭`】　　　　亡名释  

法界内有如意寳人焉久缄其口铭其膺曰古之摄心人也诫之哉诫之哉无多虑无多知多知多事不如息意多虑多失不如守一虑多志散知多心乱心乱生恼志散妨道勿谓何伤其苦悠长勿言何畏其祸鼎沸滴水不停四海将盈纎尘不拂五岳将成防末在本虽小不轻关尔七窍闭尔六情莫视于色莫听于声闻声者聋见色者盲一文一艺空中小蚋一伎一能日下孤灯英贤才艺是为愚弊舍弃浮朴躭溺滛丽识马易奔心猿难制神既劳役形必损毙邪径终迷脩途永泥莫贵才能是曰惛懵夸拙羡巧其徳不名厚行薄其髙速崩徒【`一作涂`】舒翰卷其用不恒内怀防伐外致怨憎或谈于口或书于手邀人令誉亦孔之丑凡谓之吉圣以之咎赏悦暂时悲忧长久畏影畏迹逾走逾剧端坐树隂迹灭影沉厌生患老随思随造心想若灭长死长絶不死不生无相无名一道虚寂万物齐平何胜何劣何重何轻何贱何辱何贵何荣澄天愧净皎日慙明安夫岱岭固彼金城敬贻贤哲斯道利贞  

思亲凿井铭　　　　　　　　　慧斌  

哀哀父母载生载育亦既弄璋我顾我复一朝弃予山川满目云掩重闗风惊大谷爱敬之道天伦在兹殷忧暮齿见子无期凿井通给托事兴词百年几日对此长悲玉检之南峄阳之北获麟之野秉礼之国居有美政俗多儒墨玉井洞开髙碑斯勒  

三不为篇　　　　　　　　　　海顺  

我欲偃文修武身死名存研石通道祈井流泉君肝在内我身处边荆轲拔劒毛遂捧盘不为则己为则不然将恐两虎共鬬势不俱全永存今好长絶来怨是以返迹荒迳息影柴门  

我欲刺股锥刃悬头屋梁书临雪彩牒映萤光一朝鹏举万里鸾翔纵任身辩游説君王髙车返邑衣锦还乡将恐鸟残以羽兰折由芳笼餐讵贵钩饵难尝是以髙巢林薮深穴池塘  

我欲才鬻徳入市趋朝四众瞻仰三槐附交标形引势身达名超箱盈绮服厨富甘肴讽管咏美歌謡将恐尘栖弱草霜宿危条无过日旦靡越风朝是以还伤乐浅非惟苦遥  

详赋　　　　　　　　　　　慧命  

惟一实之渊旷嗟万相之繁杂真俗异而体周凡圣分而道合承师友之遗训借经论之垂芳罄尘庸之小识请兴言于大方何羣类之蠢蠢处法界之茫茫性穷幽而弥晓理至寂而逾彰既非空而非有又若存而若亡谈秘宻于慈氏叹香冥于伯阳湛一虚而致极总万有以为纲虽即事而易迷亦至近而难识非名言之所显岂情智而能测口欲辩而词丧心将缘而虑息故虽一音随类之能三转任机之力莫不停八正于寂泊之门辍四辩于恬淡之域寻其体也豁乎无际乎无穷源乎无始极乎无终解惑以兹齐贯染浄于此俱融该空有而閴寂括宇宙以通同论其用也一而能多静而能乱挺万类之殊形吐羣情之别观结五住之盘根起十纒之羁绊随迷悟而通塞逐昏明而集散四流因之漂荡六道以之悠漫三贤十圣暧以联绵二智五眼晔而辉焕浑升沈而共壑派违顺以分岐体无非而不是用无相而不为若纯金不隔于镮钏等积水不惮于涟漪故令名用諠杂集起纷驰事若万轸殊辙理则千轮共规观无碍于縁起信难思于物性犹寳殿之垂珠若瑶台之悬镜彼此异而相入红紫分而交映法无定于心境人靡隔于凡圣物不滞于自他事莫拥于邪正何巨细之殊越遂参互而容持隣虚含大千之界刹那总三际之时惧斯言之少信借帝网以除疑盖普眼而能瞩岂惑识以知之觌九防之文览万圣之遗则睠常啼于东市慕善财于南国歴多城而进解访众师而遣惑始承命于文殊终归宗于妙徳虽游形于法界未动足于只园叹一王之似虐嗟五热之非暄握手入和修之舍弹指开阿逸之门闻一音之常韵覩极圣之恒存三九于兹絶听二七自此亡魂斯甚深之境界亦何易而详论悼禀识之多迷慨羣生之少慧保一异之四邪执断常之双讣怖梦虎于长眠翫空花于久翳萦结纒而未解任漂流而莫济背七觉而逾昏染六欲而方滞何理通而志隔既法是而情非忽竛竮而独往久逃逝而亡归理寳藏于穷舍匿明珠于敝衣抱一真而不识萦万恼以欷嗟余既己伤于悟晚且又悲乎命局借五部之流耀防四依之睠録涉讲肆以开愚托禅林而遣欲猴着锁而停躁虵入筒而改曲涉旷海以戒舟晓重幽以慧烛絶诤论于封想息是非于妄情创敛缘于有学终寂虑于无生显真宗之实想达世用之虚名道莫遣于始行暗弗拒于初明拟六贼其方溃冀十军之可平昏云聚而还散心河浊而更清性海无増减行月有亏盈疑兎足之致浅惧鸿毛之见轻为山托于始篑庶昆仑之可成  

梦赋　　　　　　　　　　　　真观  

昨夜眠中意识潜通类庄生之覩胡蝶如孔氏之见周公虽梦想之虚伪亦心事而冥同尔乃见一竒賔傲岸惊人无名无姓如鬼如神姿容闲雅服翫光新入门髙揖诣席夸陈余乃问曰夫邪不干正恶无乱善清浊异流升沈各践吾身披法铠心游妙典六贼稍降四弛方遣大乘已驾小麾宜剪君是何人欲来何辩客乃对曰久承名行未遑修敬常深注仰每轸翘咏忽覩光仪良有嘉庆欲伸谘请愿垂髙命夫人生假借一期如掷倐虹霓之惊天迅白驹之过隙岂不及年时之壮美取生平之欢适或走名骥于长阡或驾飞轮于广陌坐西园而召友敞南斋而对客出野外而操琴入闺中而抚石或复合罇促坐传觞举白重之以笑歌伸之以燔炙至如学富门昌徳重名江东独步日下无双心为义窟身是智囊貂金仕汉佩玉游梁髙车驷马桂戸兰房列燕姬而满侧凑秦女而盈堂闻管之寥亮听丝竹之铿锵何则一生之快乐亦千载而流芳岂能栖栖独处傍无笑语剃髪除须违亲背主形容憔悴衣裳蓝缕既阙田蚕复无商估等碎缯之百结似破袄之千补至如玉露朝金风夜寒老冉冉而行至岁忽忽而将阑床空帐冷覆薄眠单絶子孙于后罢賔从之来欢欲以斯而为道亦得道之良难余乃听之含笑畧陈心要徐而答曰省来説之矫张遂引诱于邪方欲以井蛙共海鲲而论大爝火与日月而争光无异鹪鹩之比鹏翼培塿之匹昆冈尔既昏懵于生死亦耽染于黄唯知酣酒嗜欲峻宇雕墙岂识多财之被害宁信怀璧而为殃佳味爽口美食烂肠贪媱致患渇爱成狂人生易尽物理无常朝歌暮哭向在今亡忻懽暂有忧畏延长且世间纷攘竟无闲赏五苦竞来百忧争往妻子翻为桎梏亲爱更如罗网私里恒防岏公事徒劳鞅掌荣华有同水沫富贵实如山响然自沈沦倒惑恒怀碜毒不孝不慈无道无徳胷襟悷心腑谗贼自大防奢志能苛克讵识仁义谁论典则无趣损伤非理贪慝见利争往临财茍得失位失名亡家亡国命绳溘断身城倒匐业系其头鬼穿其肋冰池向践火山方冐忍痛自知衔悲谁告尔乃刀林拥耸劒树嵳峩炉飞猛焰镬涌惊波棱层铁网碌防灰河头逢锯解骨被磨摩举身星散合体滂沲凡诸苦难次第经过一朝踵此万恨如何若夫正法深妙理难寻非生非灭非色非心浩如沧海郁似邓林随机即赴逐感便临内宣万徳外启入音威降醉象影摄惊禽形如满月色似融金遂令尼犍脱屣梵志抽簮然而出家之为道也则萧散优游无欲无求不臣天子不事王侯似无瑕之璧如不系之舟声乐不能动轩冕不能留无为无欲何惧何忧戒忍双习禅慧兼修天人师范豪庶依投若夫为学日益为道日损损之则道业逾高益之则学功逾远故形将俗人而永隔心与世情而悬反所服唯是三衣所餐未曾载饭从师则千里命驾慕法则六时精恳濯虑于八解之池怡神于七净之苑至如道安道昱慧远慧持赤须法主青眼律师经辩论讲易谈诗开神悦耳析滞袪疑并皆名后代擅步当时或与秦王而共辇乍将晋帝而同舆遂使桓再拜而弗暇郗超千斛而无辞尔乃行因已正方享余庆四梵争邀六天俱聘封畿显敞国土华净寳树琼枝金莲玉柄风含梵响泉流雅咏池皎若银地平如镜妙香纷馥名花交映近感乐身远招常命若夫六度修成十地圆明灵智既湛种觉斯盈寂寥虚豁皎洁澄清非起非作无造无营法眼不窥其色天耳不听其声恶言不能加毁美誉无以为荣质非质碍之质名非名相之名水火冲天而不惧雷霆震地而不惊双林现灭而不灭王宫示生而不生既穷天下之至妙谁敢与之抗衡于是前来君子闻斯语已合掌曲躬敛眉弹指魂飞气慑神萎志否踧踖无顔逡巡惊起自陈孤陋未知臧否追用感伤实怀惭耻今日奉教谨从命矣  

## 古今禅藻集卷二  

明 释正勉 释性通 同辑  

唐【`五言古诗`】  

和琳法师初春法集之作【`排律误入`】　　慧浄【`三首`】  

鹫岭光前选祗园表昔恭哲人崇踵武道会羣龙高座登莲叶麈尾振霜松尘飞雅梵风度引踈钟静言澄义海丛论上词锋心虚道易合迹广席难重和风动淑气丽日啓时雍髙才掞雅什顾已滥朋从因兹仰积善灵华庶可逢  

和卢赞府游纪国道塲  

日光通汉室星彩晦周朝法域从此构香阁本岧嶤珠盘仰承露鳯刹俯摩霄落照侵虚牖长虹拖跨桥髙才暂骋目云藻遂飘飖欲追千里骥终是谢连镳  

普光寺卧疾值雪简诸旧游  

卧疴苦留滞辟户望遥天寒云舒复卷落雪断还连凝华照书阁飞素婉琴弦回飘洛神赋皎映齐纨篇萦阶如鹤舞拂树似花鲜徒赏丰年瑞沉忧终自怜  

奉和窦使君同恭法师咏竺佛图澄慧宣【`三首`】  

大誓悯涂炭乗机入生死中州法既葛陂暴亦止乳孔光一室掌镜彻千里道盛咒莲华灾生吟棘子埋石縁虽谢流沙化方始  

奉和咏僧肇  

般若唯絶凿涅槃固无名先贤未始觉之子唱希声秦王嗟理诣童夀揖词清徽音闻庐岳精难动中京适验方袍里竒才复挺生  

秋日游东山寺寻殊昙二法师  

木落树萧槮水清流寥閴属此悲哉气复兹羇旅慼奚用写烦忧山泉恣游厯万丈窥深涧千寻仰絶壁傍岭竹参差縁厓藤羃防行行极幽邃去去逾空寂果值息心侣乔枝方挂锡围绕悉旃檀纯良岂沙砾妙法诚无比深经解怨敌心懽即顶礼道存仍目击慧力幸已逢疑网于焉析岂直祛烦恼方期拯沈溺  

寳琴　　　　　　　　　　　　僧彪  

吾有一寳琴价重双南金刻作龙鳯像弹为山水音星从徽里发风来上吟钟期不可遇谁辨曲中心  

山居杂诗　　　　　　　　　　寒山子【`二十六首`】  

重岩我卜居鸟道絶人迹庭际何所有白云抱幽石住兹凡几年屡见春冬易寄语钟鼎家虚名定何益  

其二  

欲得安身处寒山可长保微风吹幽松近聴声愈好下有斑白人喃喃读黄老十年归不得忘却来时道  

其三  

骝马瑚鞭驱驰洛阳道自怜美少年不信有衰老白髪防应生红顔岂长保但看北邙山个是蓬莱岛  

其四  

岩前独静坐圆月当天曜万象影现中一轮本无照廓然神自清含虚洞妙因指见其月月是心枢要  

其五  

鹦鹉宅西国虞罗捕得归美人朝夕弄出入在庭帏赐以金笼贮扄哉损羽衣不如鸿与鹄飖飏入云飞  

其六  

富儿防髙堂华灯何炜煌此时无烛者心愿处其傍不意遭排遣还归暗处藏益人明讵损顿讶惜余光  

其七  

昨夜梦还乡见妇机中织驻梭若有思擎梭似无力呼之回面视况复不相识应是别多年鬓毛非旧色  

其八  

常闻汉武帝爰及秦始皇俱好神仙术延年竟不长金台既摧折沙石遂灭亡茂陵与骊岳今日草茫茫  

其九  

寒岩深更好无人行此道白云髙岫闲青嶂孤猨啸我更何所亲畅志自宜老形容寒暑迁心珠甚可保  

其十  

花上黄莺子闗闗声可怜美人顔似玉对此弄鸣弦翫之能不足眷恋在龆年花飞鸟亦散洒泪春风前  

其十一  

君看叶里花能得几时好今日畏人攀明朝待谁扫可怜娇艶情年多转成老将世比于花红顔岂长保  

其十二  

吾家好隠沦居处絶嚣尘践草成三径瞻云作四隣助歌声有鸟问法语无人今日娑婆树几年为一春  

其十三  

去年春鸟鸣此时思弟兄今年秋菊烂此时思发生緑水千肠咽黄云四面平哀哉百年内肠断忆咸京  

其十四  

自乐平生道烟萝石洞间野情多放旷长伴白云闲有路不通世无心孰可攀石床孤夜坐圆月上寒山  

其十五  

时人寻云路云路杳无踪山髙多崄峻涧濶少玲珑碧嶂前兼后白云西复东欲知云路处云路在虚空  

其十六  

两乘犊车蓦出路头戏一虿从傍来苦死欲求寄不载爽人情始载被沈累弹指不可论行恩却遭刺  

其十七  

垂柳闇如烟飞花飘似霰夫居离妇州妇住思夫县各在天一涯何时复相见寄语明月楼莫贮双飞燕  

其十八  

桃花欲经夏风月催不待访觅汉时人能无一个在朝朝花迁落岁岁人移改今人扬尘处昔时为大海  

其十九  

极目兮长望白云四茫茫鸱鹗饱腲腇鸾鳯饥徬徨骏马放石碛蹇驴能至堂天髙不可问鹪鹩在沧浪  

其二十  

浩浩黄河水东流长不息悠悠不见清人人夀有极茍欲乘白云曷由生羽翼唯当皤时行住须努力  

其二十一  

何以长惆怅人生似朝菌那堪数十年新旧凋零尽以此思自哀哀情不可忍奈何当奈何脱体归山隠  

其二十二  

我见利智人观者便知意不假寻文字直入如来地心不逐诸縁意根不妄起心意不生时内外无余事  

其二十三  

世事何悠悠贪生未肯休研尽大地石何时得歇头四时凋变易八节急如流为报火宅主露地骑白牛  

其二十四  

养子不经师不及都亭防何曽见好人岂闻长者语为染在薰莸应须择朋侣五月贩鲜鱼莫教人笑汝  

其二十五  

自羡山间乐逍遥无倚托逐日养残躯闲思无所作时披古佛书往往登石阁下窥千尺崖上有云盘礴寒月冷飕飕身似孤飞鹤  

其二十六  

我见转轮王千子常围绕十善化四天庄严多七寳七寳镇随身庄严甚妙好一朝福报尽犹若栖芦鸟还作牛领虫六趣受业道况复诸凡夫无常岂长保生死如旋火轮回似麻稻不解早觉悟为人枉虚老  

山居杂诗　　　　　　　　　　拾得  

我劝出家辈须知教法深专心求出离辄莫染贪婬大有俗中士知非不受金故知君子志任运聴浮沉  

其二  

古佛路凄凄愚人到却迷只縁前业重所以不能知欲识无为理心中不挂丝生生勤苦学必定覩吾师  

归山作  

喧静各有路偶随心所安纵然在朝市终不忘林峦四皓将拂衣二疏能挂冠牕前隠逸传每日时三看靳尚那可论屈原亦可叹至今黄泉下名及青云端松牖见初月花间礼古坛何处论心懐世上空漫漫  

溪行即事　　　　　　　　　　灵一【`七首`】  

近夜山更碧入林溪转清不知伏牛路潭洞何纵横曲岸烟已合平湖月未生孤舟屡失道但聴秋泉声  

栖霞山夜坐  

山头戒坛路幽映云岩侧四面青石床一峯苔藓色松风静复起月影开还黒何独乘夜来殊非昼所得  

送冽泉寺主之京迎禅和尚  

禅门居此地瞻望在虚空水国月未上苍生如梦中上人知机士瓶锡慰樊笼彼土诸梵象嗟君道风  

安公  

弥天称圣哲象法初繄赖道识行藏匡时知进退秦王轻与举习生重酬对学文古篆中义显新经内法服应华夏金言流海岱四方浮云间更陪龙华防  

林公  

支公信髙逸久向山林住时将孙许游岂以形骸遇幸辞天子诏复览名臣疏西晋尚虚无南朝久沦悮因谈老庄意乃尽逍遥趣谁谓竹林贤风流相比附  

逺公  

远公逢道安一朝弃儒服真机久消歇世教空拘束誓入罗浮中遂栖庐山曲禅经初纂定佛语斯明【`一作名`】目鉢帽絶朝宗簮裾翻拜伏东林多隠士为我辞荣禄  

同长孙主簿仁夀寺纳凉  

火入天地炉南方正何剧四郊长云红六合太阳赤赫赫拂泉壑焰焰燋砂石思减祝融权期匡诸子宅因投竹林寺一问青莲客心空得清凉理证等喧寂开襟天籁回歩履雨华积微风动珠惠气入瑶席境閙性方谧尘远趣皆适淹驾殊未还朱防敞虚碧  

疾愈寄友　　　　　　　　　　法振【`二十首`】  

哀乐暗成疾卧中芳月移西山有清士孤嘘不可追捣药昼林静汲泉隂涧迟微踪与麋鹿逺谢求羊知  

古别离  

太湖三山口吴王在时道寂寞千载心无人见春草谁堪识怨者持此伤懐抱孤舟畏狂风一防宿烟岛  

歩虚词  

予因览真诀遂感西域君玉笙下清人间未曽闻日华錬精魄皎皎无垢氛谓我有仙骨且令饵氤氲俯仰媿灵顔愿随鸾鹄羣俄然动风驭缥缈归青云  

拟古【`天寳十四年作`】  

日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽长桑枝渇死化爝火嗟嗟徒尔为空留邓林在摧折令人嗤  

夏日与綦母居士昱上人院纳凉  

为依炉峯住境胜増道情凉日暑不变空门风自清坐援香实近转爱緑芜生宗炳青霞士如何知我名  

经吴平观  

古观秋来秀泠然属仙飇琼葩被脩蔓柏实满寒条影殿山寂寂寥天月昭昭幽情寄仙侣习定至中宵清风闻歩虚真人方上朝  

冬日天目西峯过张錬师所居  

振衣逢墅泉渐见栖闲所坎坎山下声幽幽林中语仙乡何代隠乡服言亦楚开氷洗药苖扫雪山侣零叶聚踈篱幽花积寒渚孤鹤性天外时轻举  

杼山禅居寄东溪吴处士季徳  

青云何润泽下有贤人隠虽入菱湖深迹与黄鹤近野风吹白芷山月揺青轸诗祖吴州庠到君才不尽身当青山秀文体多郢声澄彻湘水碧泬寥楚天清时人格不同至今罕知名昔贤敦师友此道独君行既得庐霍趣乃髙雷逺情别时春风多扫尽云山雪为君中夜起孤坐石上月悠然遗尘想邈矣达性説故人不在兹幽桂惜未结  

赠李中丞洪  

深沉阃外权奕世当荣寄地裂大将军家传介珪瑞至今漳河俗犹受仁人赐公初镇淮荆决胜无精兵重围逼大敌六月守孤城政用仁恕立恩由赏罚明还令麾下士感徳不顾生于时闻王师诸将兵颇渎天子狩南汉烟尘满函谷纯臣独耿介下士多反覆明公仗忠节一言感万夫物性如蒺藜化作春兰敷见谗金被烁终期玉有瑜移官万里道君子情如何  

奉陪陆使君长源裴端公枢春游虎丘寺  

云水夹双刹遥疑涌平陂入门见藏山元化何由窥曳组探诡怪停骖访幽竒情髙气为爽徳暖春亦随瑶草自的皪蕙楼争蔽亏金精发壊陵剑彩沈灵池一览匝天界中峯歩未移应喜生公石列坐援松枝  

出游  

少时不见山便觉无竒趣狂发从乱歌情来任闲歩此心谁共证笑看风吹树  

答苏州韦使君应物  

诗教殆沦缺庸音互相倾忽观风骚韵防我宿昔情荡学海资郁为诗人英格将寒松髙气与秋江清何必邺中作可为千载程受辞分尧竹万里临江城一到扫烦政况今休渎兵应怜禅家子林下寂无营迹隳世上华心得道中精脱畧文字累免为外物婴书衣流埃积砚石驳藓生恨未识君子空传手中琼安无诱我性始愿惩素诚为无鸑鷟音继公云和笙吟之向禅薮反魄幽松声  

酬薛员外谊苦热行见寄  

六月金数伏兹辰日在庚炎曦烁肌肤毒霭昏性情安得奋轻翮迢遥出云征不知天地心如何匠生成火徳烧百卉瑶草不及荣有客当此时忽贻懐中琼捧玩烦襟涤啸歌善风生迟君佐元气调使四序平中令霜不袄火余气常贞江南诗骚客休吟苦热行  

白云上人精舎寻杼山禅师兼示崔子尚何山道上人  

望逺渉寒水懐人在幽境为高皎皎姿及爱苍苍岭果见栖禅子潺湲灌真顶积疑一念破澄息万縁静世事花上尘慧心空中影清闲诱我性遂使烦虑屏许共林客游欲从山主请木栖无名树水汲忘机井持此一日髙未肻谢箕頴夕霁山态好空月生俄顷识妙聆细泉悟深涤清茗此心谁复得笑向西林永  

同顔真卿送李侍御萼赋得荻塘路  

落日车遥遥客心在归路细草暗回塘春泉萦古渡遗踪叹芜没逺道悲去住寂莫荻花空行人别无数  

访陆羽处士不遇  

太湖东西路吴王故山前所思不可见归鴈自翩翩何山赏春茗何处弄春泉莫是沧浪子悠然一钓船  

溪上月  

秋水月娟娟初生色界天蟾光散浦溆素影动沦涟何事无心见亏盈向夜禅  

山雪  

夕阳在西峯叠翠萦残雪狂风卷絮回惊猿攀玉折何意山中人误报山花发  

溪云  

舒卷意何穷萦流复带空有形不累物无迹去随风莫怪长相逐飘然与我同  

五言哭吴县房耸明府  

仁人迈厚徳可谓名实全抚迹若疎旷防心极精研履危节讵屈著论识不偏【`公着道性论`】恨以荣级浅嘉猷未及宣伊人期逺大志业难比肩昭世既合并吾君借陶甄奈何明明理与善徒空铨徴教或稽圣穷源及问天一官自吴邑六翮委江壖始是牵丝日翻成彻瑟年金膏果不就玉佩长此捐倚伏信防昧天夀惊后先安知忘情子爱网素已褰为有深仁感遂令真性迁心悲空林下泪洒秋景前夫子寡兄弟抚孤伤藐然頽云为惨结吊鹤共聨翩割念归命驾诀词向空筵树桃隂始合爱客位常悬怳若逺行时睾望归朝旋悟兹欢宴隔哀彼岁月延书带变芳草履痕移緑钱防期倘可逢生尽防无縁幸愿示因业旷代居运専相思转寂寞独往西林泉欲见故人心时开所赠篇素髙陶靖节今重楚先贤芳躅将遗爱可为终古传  

游元象陌　　　　　　　　　　僧泚  

空水朝色浄澹然湖上心舳舻轻且进江洲如可寻秋风洄泝险落日波涛深寂寞武侯去中流方至今  

短歌　　　　　　　　　　　　子兰【`二首`】  

日月何茫茫出没住不得使我勇壮心少年如顷刻人生石火光通时少淤塞四季倐往来寒暑变为贼偷人面上花夺人头上黑  

饮马长城窟  

游客长城下饮马长城窟马嘶闻水腥为浸征人骨岂不是流泉终不成潺湲洗尽骨上土不洗骨中寃骨若逐水流四海有还魂空流呜咽声声中疑骨言  

题僧梦微房　　　　　　　　　脩睦  

东海日未出九衢人已行吾师无事坐苔藓入门生雨过闲花落风来古木声天台频説法石壁欠题名  

临髙台　　　　　　　　　　　贯休【`八首`】  

凉风吹逺念使我升髙台宁知数片云不是旧山来故人天一涯久客殊未囬鴈来不得书书寄空声哀  

古意五首  

一雨火云尽闭门心防冥兰花与芙蓉满院同芳馨佳人天一涯好鸟鸣嘤嘤我有双白璧不羡于虞卿我有径寸珠别是天地精玩之室生白萧洒身安轻只应天上人见我双眼明  

美人如游龙被服金鸳鸯手把古刀尺在彼白玉堂文章深掣曳珂佩鸣丁当好风吹桃花片片落银床何当举羽翰逺逐朱鸟翔  

乾坤有清气散入诗人脾圣贤遗清风不在恶木枝千人万人中一人两人知忆在东溪日花开叶落时几拟以黄金铸作钟子期  

古交如真金百錬色不回今交如瀑流倐忽生尘埃我恐君子气散为松栢栽我恐荆棘花只为小人开伤心复伤心吟上髙髙台  

莫轻白云白不与风雨防莫见守羊儿谓是初平辈人生非日月光晖岂长在一荣与一辱今古常相对不见于公门子孙好冠盖  

少年行  

自拳五色毬送入他人宅却促苍头奴玉鞭打一百  

忆在山中时  

忆在山中时丹桂花葳蕤红泉浸瑶草日夕生华滋箬屋开地炉翠墙挂藤衣看经竹边白猿三四枝东峯有老人眼碧头骨竒种薤煮白石防趣如婴儿月上来打门月落方始归授我微妙诀恬然无所为别来六七年只恐白日飞  

效古　　　　　　　　　　　　澹交  

荣辱又荣辱一何翻与覆人生百岁中孰肯死前足鬓忽如丝青丛再不緑自古争名徒黄金是谁禄  

覩木平和尚　　　　　　　　　文益  

木平山里人貌古言复少相看陌路同论心秋月皎壊衲线非蚕助歌声有鸟城阙今日来一沤曾已晓  

和王季友题九华山　　　　　　神頴  

众岳雄分埜九华镇南朝彩翠凝空逺崔嵬寄青霄龙潭古仙府灵药今不凋莹为沧海镜烟霞作荒标造化心数竒性状精气饶玉树郁玲珑天籁韵箫韶寂寂寻乳窦兢兢行石桥通泉潄云母借草萦香苕我住幽且深君赏昏复朝稀逢发清唱片片凌霜飇  

## 古今禅藻集卷三  

明 释正勉 释性通 同辑  

唐【`七言古诗`】  

寓言　　　　　　　　　　　　寒山子  

有人兮山陉云卷兮霞缨秉芳兮欲寄路漫兮难征心惆怅兮犹疑蹇独立兮忠贞  

挽匾担山晓了禅师　　　　　　澄忽雷  

师住世兮曹谿明师寂灭兮法舟倾师谈无説兮寰宇盈师示迷途兮了义乘匾担山色垂兹色空谷犹留晓了名  

题王乔观傅道士所居　　　　　防国  

王乔已去空山观白云只今凝不散坛场月露几千年往往笙歌下天半瀑布西行过石桥黄菁采根还采苖路逢一人擎一盌参花昨夜风吹满自言住处在东坡白犬相随邀我过松间石上有棋局能使樵人烂斧柯  

姑苏台　　　　　　　　　　　皎然【`二十三首`】  

古台不见秋草萋却忆吴王全盛时千年月照秋草上吴王在时几回望至今月出君不还世人空对姑苏山山中精灵安可覩辙迹人踪麋鹿聚婵娟西子倾国容化作寒陵一堆土  

望秋月  

家家望秋月不及秋山望山心万境长寂寥夜夜孤明看月上海人皆云生海东山人自谓出山中忧虞欢乐皆古月月本无心同不同自从有月山不改古人望尽今人在不知万世今夜时孤月将谁更相待  

短歌  

古人若不死吾亦何所悲萧萧烟雨九原上白杨青松葬者谁贵贱同一尘死生同一指人生在世共如此何异浮云与流水短歌行短歌无穷日已倾邺宫梁苑徒有名春草秋风伤我情何为不学金仙侣一悟空王无死生  

支公诗  

支公养马复养鹤率性无机多脱畧天生支公与凡异凡情不到支公地得道由来天上仙为僧却下人间寺道家诸子论自然此公唯许逍遥篇山隂诗友喧四座佳句纵横不废禅  

观王右丞维沧洲图歌  

沧洲误是真萋萋忽盈视便有春渚情褰裳掇芳芷飒然风至草不动始悟丹青得如此丹青变化不可寻翻空作有移人心犹疑雨色斜拂座乍似水凉来入襟沧洲説近三湘口谁知卷得在君手披图拥褐临水时居然不异沧洲叟  

送顾处士【`吴兴岳可议之女壻即况也`】  

吴门顾子予早闻风貌真古谁似君人中黄宪与顔子物表孤髙将片云性背时人髙且逸平生好古无俦匹醉书在箧称絶伦神畵开厨怕飞出谢氏檀郎亦可俦道情还似我家流安贫用晦读书坐不见将名干五侯知君别业长洲外欲行秋田脩畎浍门前便取觳觫乘腰上还将辘轳佩禅子有情非世情御苑贡余聊赠行满道喧喧遇君别争窥玉润与冰清  

花石长枕歌答张居士  

楚山有石郢人琢琢成长枕知是玉全疑冰片睡恐销间发花丛惊不足赠子比之金琅玕琼花烂烂浮席端吾师遣吾不执寳今日感君因执看试叩铿然应清律纎尘不留蝇敢拂万物皆因造化资如何独负清贞质南山有云鹄在空长松为我生凉风髙支饱咏乐其中行住四仪皆道意不觉小乘西竺士唯将此物安坐隅取次闲眠有禅味  

戛铜椀为龙吟歌【`并序`】  

唐故太尉房公琯早岁曽隠终南山峻壁之下往往闻龙吟声清而静涤人邪想时有好事僧潜戛以五金写之惟铜声酷似他日房公偶至山寺闻林岭间有此声乃曰龙吟复迁于兹矣僧因之出其器以告公公命戛之惊曰真龙吟也大厯十三载秦僧传至桐江予使儿童戛金放之亦不减秦声也缁人或有讥者予曰此达僧之事可以嬉禅尔曹无以行自拘因赋诗以见其意  

逸僧戛盌为龙吟世上未曽闻此音一从太尉房公赏遂使秦人传至今初戛徐徐声渐显乐章不管何人辨似出龙渊万丈底乍怪声来近而远未必全由戛者工声生虚无非盌中寥亮掩清狖萦回凌细风遥闻不断在烟杪万籁无声天境空昨向天台宿华顶秋宵一吟更清逈能令聴者易常性忧人忘忧躁人静今日铿锽江上闻蛟螭奔飞如得羣声过隂岭忽成雨响驻晴天将遏云坐来吟尽江空碧却寻向者声无迹人生万事将此同暮贱朝荣动还寂  

周昉长史画毘沙门天王歌  

长史画神独感神髙歩区中无两人雅而逸髙且真形生虚无忽可亲降魔大防缩在手倚天长劒横诸绅慈威示物虽凛栗在徳无秋唯有春吾知真像本非色此中妙用君心得茍能下笔合神造误防一防亦为道写出霜缣可舒卷何人能识此情远秋斋清寂无外物盥手焚香聊自展忆昔胡兵围未解感得此神天上下至今云旗图我形为君一顾烟尘清  

饮茶歌送郑容  

丹丘羽人轻玉食采茶饮之生羽翼名藏仙府世空知骨化云官人不识雪山童子调金铛楚人茶经虚得名霜天半夜芳草折烂漫缃华啜又生赏君茶兮祛我疾使人胷中荡忧栗日上香炉情未毕乱蹋虎溪云髙歌送君出  

题赠吴凭  

予读古人书遂识古人面不是识古人邪正心自见贵义轻财求俗誉一钱与人便骄倨昨朝为火今为氷此道非君独抚膺  

往丹阳寻陆处士不遇  

逺客殊未归我来几惆怅叩闗一日不见人绕屋寒华笑相向寒华寂寂徧荒阡栁色萧萧愁暮蝉行人无数不相识独立云阳古木边鳯翅山中思古寺鱼竿村口望归船归船不见见寒烟离心远水共悠然他日相期那可定闲僧着处即经年  

江上风  

江风西复东飘暴忽何穷初生虚无际稍起荡漾中应吹夏口樯竿折定蹙湓城浪花咽今朝莫怪沙岸崩昨夜风狂卷成雪  

咏史  

田氏门下客冯公众中贱一朝市义还百代名独擅始知下客不可轻能使主人功业成借问髙车与珠履何如疵贱一书生  

少年行  

翠楼春酒虾蟆陵长安少年皆共矜纷纷半醉緑槐道躞蹀花骢骄不胜  

赠吴马处士  

世人不知心是道只言道在他方妙还如瞽者望长安长安在东望西笑  

桃花石枕歌送安吉康丞  

君吏桃州尚寄迹桃州采得桃花石烂疑朝日照已舒含似春风吹未折珪璋特达世所珍吾知此物亦其伦应羡花开不凋悴应喜玉片无缁磷立性坚刚平若砥君子偏将交道比何人亦秉坚刚姿吾见君心得如此君心所好我独知别多见少长相思从今赏玩安左右万里提擕君莫辞  

春夜赋得漉水囊歌送郑明府  

吴缣楚练何白晳居士持来遗禅客禅客能裁漉水囊不用良工秉刀尺先师遗我戒无邪一虑一翻心敢赊夕望东风思漱盥朦胧斜月悬灯纱徙倚花前漏初断白猿争啸惊禅伴玉瓶徐泻尚涓涓溅着莲衣水珠满因识仁人为官情还如漉水爱苍生聊歌一曲与君别莫忘寒泉见底清  

白云歌寄陆中丞使君长源  

一见西山云使人情意逺意髙登咏何迢遥道妙有如君舒卷萦空叠景多丽容众峯峯上自为峯洁白不由隂雨积髙明肯共杂烟同万物有形皆有着白云有形无系缚黄金被铄玉亦瑕一片飘然污不着或逢天上或人间人自营营云自闲忽尔飞来暂为侣忽然飞去莫能攀逸民对云效髙致禅子逢渠増道意白云遇物无颇偏自是人心见同异阊阖天门宜曙看华缨作葢拥千官从龙合沓临清署就日逶迤绕露寒谁怜西山云亭亭处幽絶座右长看非我覊手中欲揽待君説贞白先生那得知解向山中自怡恱  

洞庭山惟谅上人院堦前孤生橘树歌  

洞庭仙山但生橘不生凡木与梨栗真子无松自不栽感得一株堦下出细叶繁枝委露新四时常緑不闗春若言此物无道性何意孤生来就人二月三月山初暖最爱低檐数枝短白花不用鸟衔来自有风吹手中满九月十月争破顔金实离离顔色殷一夜霜晴香满山天生珍木异于俗俗士来逢不敢触清隂独步禅起时徙倚枝前看不足  

张伯髙草书歌  

伯英死后生伯髙朝看手把中山毫先贤草律我草狂风云阵发愁钟王须臾变态皆自我写形类物无不可阆风游云千万朶惊龙蹵踏飞欲堕更覩邓林落叶朝狂风乱扰何飘飘有时凝然笔空握情在寥天独飞鹤有时取势气更髙忆得春江千里涛张生竒絶再难遇草罢临风展轻素隂惨阳舒如有道鬼状魑容若可惧黄公酒垆兴偏入阮籍不嗔嵇亦顾长安酒牓醉后书此日骋君千里步  

顾渚行寄裴芳丹  

我有云泉隣渚山山中茶事颇相闗鶗鴂鸣时芳草死山家渐欲收茶子伯劳飞日芳草滋山僧又是采茶时由来惯采无近逺隂岭长兮阳厓浅大寒山下叶未生小寒山中叶初卷【`二山名`】吴姹擕筐上翠微防防香刺罥春衣山迷乍可落花乱度水时惊啼鸟飞家园不逺乘露摘归时露防犹滴沥初看抽出软玉英更取金【`疑`】来胜金液昨夜西风雨色过朝寻新茗复如何女宫露涩青芽老尧市人稀紫笋多紫笋青芽谁得识日暮采之长太息清冷真人待子元【`清冷真人裴君与真子元为友`】贮此芳香思何极  

武源行  

昔年羣盗阻江东吴山动揺楚泽空齐人示戴【`二字疑`】蜂虿毒美稷化为荆棘丛匈匈四顾多窑穴浮云白波不妨同万人死地当虎口一旦生涯悬鼓中昨日将军徇死节悉向生昏【`二字疑`】陷城血胸中豹畧张阵云握内蛇矛挥白雪长州南去接孤城居人散尽鼓謲【`疑`】惊三春不见芳草色四面惟闻刁斗声此时狂冦纷如市君当要冲固深垒纵横计出皆获全士卒身先每轻死扫平氛祲望吴门人闲岁美桑柘繁比屋全生受君赐连营罢战顶君恩如何弃置功未録通籍无名滞江曲灞亭不重李军汉爵犹轻苏属国荒营寂寂隠山椒春意空惊故栁条野战攻城只如此即今谁是霍嫖姚  

聴鸎歌　　　　　　　　　　　灵彻【`二首`】  

新鸎傍檐晓更悲孤音清泠啭素枝口边血出语未尽岂是怨恨人不知不食枯桑椹不衔苦李花偶然弄枢机婉转凌烟霞众雏飞鸣何局促自觇游蜂啄枯木何事朝夜啼白鹭长在汀洲宿黒雕黄鹤岂不髙金笼玉钩伤羽毛三江七泽去不得风烟日暮生波涛飞去来莫上髙城头莫下空园里城头鸱鸟拾羶腥空园鷰雀争泥滓愿当结舌舍白云五月六月一声不可闻  

归云门  

湖边归鴈唳寥泬僧房半倚秦峯缺云生幽石何逍遥泉去疎林几呜咽天寒猛虎呌岩雪松下无人空有月千年像教人不闻焚香独为鬼神説  

畬山謡　　　　　　　　　　　泰  

畬山儿畬山儿无所知年年斫断青山嵋就中最好衡岳色杉松利斧摧贞枝灵禽埜鹤无因依白云回避青烟飞猿猱路絶岩厓出芝术失根茅草肥年年斫罢仍再鉏千秋终是难复初又道今年种不多来年更斫当阳坡国家夀岳尚如此不知此理如之何  

【`词闻于朝仍禁延燎侵渔`】  

酬卢仝　　　　　　　　　　　舎曦  

长夀寺石壁卢公一首诗渇读即不渇饥读即不饥鲸饮海水尽露出珊瑚枝海神知贵不知价留向人间光照夜  

行路难　　　　　　　　　　　贯休【`十三首`】  

君不见道傍废井生枯树本是骄奢贵人屋几度美人照影来素绠银瓶濯纎玉云飞雨散今如此绣闼雕甍作芳谷鼎沸笙歌君莫夸不应长是西家哭休説遗编行者几至竟终须合天理败他成此亦何功苏张终作多言鬼行路难路难不在羊肠里  

君不见山高海深人不测古往今来转青碧浅近轻浮莫与交地卑只解生荆棘谁道黄金如粪土张耳陈余断消息行路难行路难君自看  

君不见道傍树有寄生枝青青郁郁同荣衰无情之物尚如此为人不及还堪悲父归坟兮不期夕已分黄金争田宅髙堂老母头似雪心作数枝【`一作支`】泪长滴我闻忽如负芒刺不独为君空叹息古人尺布犹可缝浔阳义夫令人忆寄言世上为人子孝友团圆莫如此若如此不遄死兮更何俟  

边上作  

山无緑兮水无清风既毒兮沙亦腥塞外走马疾飞鸟聨翩射落云中声  

阵云忽向沙中起探得胡兵过辽水堪嗟防塞征戍儿未战已疑身是鬼  

宿深村  

行行一宿深村里鸡犬丰年閙如市黄昏见客合家喜月下取鱼戽塘水  

夜夜曲  

蟪蛄切切风骚骚芙蓉喷香蟾蜍髙孤灯耿耿征妇劳更深扑落金错刀  

光大师草书  

雪压千峯横枕上穷困虽多还激壮看师逸迹两相宜髙适歌行李白诗海上惊驱山猛烧吹断狂烟着沙草江楼曽见落星石几回试发将军炮别有寒雕掠絶壁提上猿更生力又见吴牛磨角来舞槊盘刀初触击好文天子挥宸翰御制本多堆玉案晨开水殿教题壁题罢紫衣亲宠锡僧家爱诗自拘束僧家爱画亦局促唯师草圣艺偏髙一掬山泉心便足  

野田黄雀行  

髙树风多吹尔巢落蒿深叶暖宜尔依泊莫近鸮类蛛网亦恶饮野田之清水食野田之黄粟深花中睡土里浴如此即全胜啄太仓之谷而穿人之屋  

善哉行  

有美一人兮婉如清识曲别音兮令姿煌煌绣袂捧琴兮登君子堂如彼萱草兮使我忧忘欲赠之以紫玉尺白银铛久不见之兮湘水茫茫  

春晚书山家主人壁  

深门寂寂黍饭馨山家烟火春雨晴庭花蒙蒙水泠泠小儿啼索树上莺  

轻薄篇  

绣林锦野春态相压谁家少年马蹄蹋蹋鬭鸡走狗夜不归一掷赌却如花妾  

木落萧萧蛩鸣唧唧不觉朱蔫脸红霜劫鬓漆世途多事泣向秋日方今少壮不努力老大伤悲复何益  

君子行　　　　　　　　　　　齐已【`九首`】  

圣人不生麟龙何瑞梧桐不髙鳯凰何止吾闻古之有君子行藏以时进退求已荣必为天下荣耻必为天下耻茍进不如此退不如此亦何必用虚伪之文章取荣名而自美  

风琴引  

挼吴丝雕楚竹髙托天风拂为曲一一宫商在素空鸾鸣鳯语翘梧桐夜深天碧松风多孤寒梦惊流波愁魂傍枕不肯去翻疑住处隣湘娥金风声尽薫风发冷泛【`一作泠冷`】虚堂韵难歇常恐聴多耳渐繁清音不絶知音絶  

祈真坛  

玉甃瑶坛二三级学仙弟子参差入霓旌队仗下不下松桧森森天露湿殿前寒气束香云朝祈暮祷元君茫茫俗骨醉更昬楼台十二遥昆仑纵广一万三千里中有五色云霞五色水何当断欲便飞去不要九转神丹换精髓  

读李白集  

竭云涛刳巨鳌捜括造化空牢牢冥心入海海神怖骊龙不敢为珠主人间物像不供取饱饮游神向圃锵金铿玉千余篇脍吞炙爝人口传须知一一丈夫气不是绮罗儿女言  

湘妃庙  

湘烟蒙蒙湘水急汀露凝红裛莲湿苍梧云叠九嶷深二女魂飞江上立相擕泣鳯葢龙舆追不及庙荒松朽啼飞猩笋鞭迸出堦基倾黄昏一片隂风起新月如眉生阔水  

升仙行  

身不沈骨不重驱青鸾驾白鳯幢葢飘揺入冷空天风瑟瑟星河动瑶阙参差阿母家楼台虚闭凝彤霞五三仙子乘龙车堂前碾烂蟠桃花回头却顾蓬山顶一防浓岚在深井  

吊汩罗  

落日倚防干徘徊汨罗曲寃魂如可吊烟浪声似哭我欲考鼋鼍之心烹鱼龙之腹尔既啖大夫之血食大夫之肉千载之后犹斯藏伏将谓唐尧之尊还如荒醉之君更有逐臣于焉葬魂得以纵其噬恣其吞  

赠念法华经僧  

念念念兮入恶易念念念兮入善难念经念佛能一般爱河无处生波澜言公少年真法器白昼不出夜不睡心心縁经口縁字一室寥寥灯照地沈檀卷轴寳函盛薝卜香薫水精记空山木落古寺闲松枝鹤眠霜霰干牙根舌根冰滴寒珊瑚枝打红琅玕但恐莲花十朶一时折朶朶似君心簇攅又恐风吹天花缤纷如雨飘袈裟况闻此经甚微妙百千诸佛真秘要灵山説后始传来闻者虽多持者少更堪诵入陀罗尼唐音梵音相杂时舜和雅薫风吹文王武王更悲如此争不遣碧空中有龙来聴有鬼来聴亦使人间闻者敬见者敬自然虚空性清浄此经真体即毘卢雪岭白牛君识无  

行路难  

行路难君好看惊波不在黤黮间小人心里藏崩湍七盘九折寒崷崪翻车倒葢犹堪出未似是非唇舌危暗中潜毁平人骨君不见楚灵均千古沈寃湘水濵又不见李太白一朝却作江南客  

蜀中送人游庐山　　　　　　　隠峦【`三首`】  

君游正值芳春月蜀道千山皆秀发溪边十里五里花云外三峯两峯雪君上匡山我旧居松萝抛掷十年余君行试到山前问山鸟秪今相忆无  

赠李粲秀才【`字晖册`】  

陇西晖册真才子捜竒探险无伦比笔下铦磨巨阙锋胸中静灎江西水哀古乐清人耳月露漙漙激秋鬼苔地无尘到晓吟杉松老叶风干起十轴示余三百篇金碧烂光烧蜀牋雄芒逸气测不得使我踯躅成狂颠大郊逺阔空无边凝明淡緑收余烟旷懐相对景何限落日乱岑清倚天又惊大舶帆髙悬行涛擘浪凌飞仙回首瞥见五千仞扑下香炉瀑布泉何事古人夸八斗焉敢今朝定妍丑飒风驱雨暂不停始向场中称大手骏如健鹘鹗与雕拏云猎野翻重霄狐狸窜伏不敢动却下双鸣当迅飇愁如湘灵哭湘浦咽咽哀音隔云雾九嶷深翠转嵬峩仙骨寒消不知处清同野客敲越瓯丁当急响涵清秋鸾雏相引呌未定霜结夜防仍在楼髙若太空露云物片白激青皆髣髴仙鹤闲从浄碧飞巨鳌头戴蓬莱出前辈歌诗唯翰林神仙老格何髙深鞭驰造化绕笔转灿烂不为酸苦吟梦乘明月清沈沈飞到天台天姥岑倾湖涌海数百字字字不朽长摐金此日多君可俦侣堆珠叠玑满圃终日并辔游昆仑十二楼中宴王母  

苦热行  

烛龙衔火飞天地平陆无风海波沸彤云叠叠耸竒峯焰焰流光爇凝翠烟岛搏鹏亸双翅羲和赫怒强总辔饮流夸父毙长途始见当中印玉宇明明夜西朝又东古来有道仍在中扶桑老叶蔽不得晖华直上凌苍穹万人挥汗翻成雨口燥喉干隘尘土西郊云色昼如何不救生灵苦何山怪木藏蛟龙缩鳞卷鬛为乖慵不发滂泽注天下欲使风云何所从早苗原上枯成焰岳灵徒祝无神验豪家帘外唤清风水纹明角铺长簟玉扇画堂凝夜秋歌艳绕梁催莫愁阳乌落尽酒不醒扶上西园当月楼靡由【`一作废田`】暍死非吾属库有黄金仓有粟  

## 古今禅藻集卷四  

明 释正勉 释性通 同辑  

唐【`五言律诗`】  

英才言聚赋得升天行　　　　　慧浄  

驭风过阆苑控鹤下瀛洲欲采三芝秀先从千仭游驾鳯吟虚管乘槎泛浅流頽龄一已驻方验大椿秋  

奉和太宗游大慈恩寺　　　　　奘  

皇风扇祗树至徳茂禅林仙华曜日彩神旛曵逺隂绮殿笼霞影飞阁出云心细草希慈泽恩光重更深  

咏山水衲袈裟应制　　　　　　法恭  

【`慈恩传云太宗勅后宫营之数岁方成此服观其作制难辨鍼线出入所从妙絶古今后赐奘法师`】  

福田资象徳圣种理幽薫不持金作缕还用彩成文朱青自掩映翠绮相氤氲独有离离叶恒向稻畦分  

答寄毛司功【`并序`】　　　　　　　法琳  

【`贞观十一年春诏令道士女冠在僧尼之前以敦本系法师拒诏诣阙陈表因系缧绁司功毛明致诗于师曰冶长倦缧绁韩安叹死灰始验山中木方知贵不材法师酬之云尔`】  

叔夜嗟幽愤陈思苦责躬在予今失侯枉与古人同谷深难见日松迥易来风因言得意者谁复免穷通设缸面酒欵萧翼探得来字　　　辩才  

初醖一缸开新知万里来披云同落寞步月共徘徊夜久孤琴思风长旅鴈哀非君有秘术谁照不然灰【`太宗雅好二王书闻兰亭真迹为永欣寺辩才所秘求之艰得房龄以御史萧翼必能致之荐于帝即命往翼作北人南游与才盘桓契合各谓交知之晚仍与折难书法真赝优劣以激发之才竟示真迹翼见即出太宗诏札取书归献既而召才宠赉优渥`】  

山居杂诗　　　　　　　　　　寒山子  

登陟寒山道寒山路不穷谿长石磊磊涧阔草蒙蒙苔滑非闗雨松鸣不假风谁能超世累共坐白云中  

其二  

自在白云间从来非买山下危须防杖上险捉藤攀涧侧松常翠溪边石自斑友朋虽阻絶春至鸟闗闗  

其三  

可笑寒山道而无车马踪聨谿难记曲叠嶂不知重泣露千般草吟风一様松此时迷径处形问影何从  

其四  

城中娥眉女珠佩何珊珊鹦鹉花前弄琵琶月下弹长歌三月响短舞万人看未必长如此芙容不耐寒  

其五  

琴书须自随禄位用何为投辇从贤妇巾车有孝儿风吹曝麦地水溢沃鱼池常念鹪鹩鸟安身有一枝  

其六  

家住緑岩下庭芜更不芟新藤垂缭绕古石竪巉岩山果狝猴摘池鱼白鹭衔仙书一两卷树下读喃喃  

其七  

羣女戱夕阳风来满路香缀裙金蛱蝶挿髻玉鸳鸯角婢红罗缜阉奴紫锦裳为观失道者鬓白心惶惶  

致梦张生诗　　　　　　　　　明解  

握手不能别抚膺还自伤痛矣时隂短悲哉泉路长松林惊野吹荒落寒霜言离何以赠留心内典章【`解公素务外学怱于麟徳显庆间徴四科应诏射防升第遂归俗无何以疾终后致梦僧智整画工张生曰吾于三寳无重敬心今滞幽壌曷为我写金刚经以资福耶赋诗令熟读而觉`】  

老僧　　　　　　　　　　　　景云【`二首`】  

日照四山雪老僧门始开冻瓶粘柱础宿火焰鑪灰童子病归去鹿麋寒入来斋钟知渐逺饭鸟下生台  

谿叟  

谿翁居处静谿鸟入门飞早起钓鱼去夜深乘月归露香菰米熟烟暖荇丝肥潇洒尘埃外扁舟一草衣  

湘夫人祠　　　　　　　　　　太易  

灵祠古木合波飏大江濆未作湘南雨知为何处云苔痕涩珠履草色妬罗裙妙鼓彤云瑟羇臣不可闻  

访云母山僧　　　　　　　　　防国【`四首`】  

森然古厓下浄行一畨僧松下滤寒水佛前挑夜灯莲华国土异贝叶梵书能想到空王境无心问爱憎  

山中寄王员外  

为问幽兰桂空山复若何芬芳终有分采折更谁过望在轩堦近恩霑雨露多移居傥得地长愿接琼柯  

题王斑水亭  

湖上见秋色旷然如尔懐岂惟欢陇亩兼亦外形骸待月归山寺弹琴坐暝斋布衣闲自贵何用谒天阶  

许州郑使君生子晬日一【`作法振`】  

毛骨贵天生肌肤片玉明见人空解笑弄物不知名国器嗟犹小门风望益清抱来芳树下时引鳯雏声  

静林寺　　　　　　　　　　　灵一【`十七首`】  

静林精舍逺萧帝有遗踪水击罗浮磬山鸣于阗钟灯传三际火树老万株松无数烟霞色空闻昔卧龙  

招皇甫冉游云门寺  

湖南通古寺来往意无涯欲识云门路千峯到若耶春山子敬宅古木谢敷家自可长偕隠那言相去赊  

送王法师之西川  

旅游无逺近要自别魂消官栁乡愁乱春山客路遥伴行芳草逺随兴墅花飘计日功成后还将辅圣朝  

送范律师徃果州  

终南千古后独尔继卿名离障非今日修因是几生乱峯寒影暮深涧墅流清逺客归心苦难为此别情  

秋题刘逸人林亭  

凉飇乱黄叶迟客橘隂清萝迳封行迹云门闭野情零林秋露响穿竹暮烟轻莫恋幽栖地懐居却败名  

宜丰新泉  

泉源新涌出洞彻映纎云稍落芙蓉沼初淹苔藓文了将空色浄素与众流分每到清宵月泠泠梦里闻  

酬皇甫冉西陵见寄  

西陵潮信满岛屿没中流越客依风水相思南渡头寒光生极浦落日映沧洲何事帆去空惊海上鸥  

宿天柱观  

石室因投宿山翁幸见容花源隔水见洞府过山逢泉涌阶前地云生户外峯中宵自入定非是欲降龙  

同使君宿大梁驿【`一作清江`】  

旌旗江上出花外卷帘空夜色临城月春寒度水风虽然行李别且喜语音同若问匡庐事终身愧逺公  

再还宜丰寺  

再寻招隠地重防息心期樵客问归日山僧记别时野云隂逺甸秋雨涨前陂勿谓探形胜吾今不好竒  

酬陈明府舟中见赠  

长溪通夜静素舸与人闲月影沈秋水风声落暮山稻花千顷外莲叶两河间陶令多真意相思一解顔  

于潜道中作呈元处士  

苕水滩行浅潜州路渐深参差逺岫色迢逓野人心冻涧冰难释秋山日易隂不知天目下何处是云林  

送殷判官归上都  

舟云路客来过夕阳时向背堪遗恨逢迎宿未期水容愁暮急花影动春迟别后王孙草青青入梦思  

自大林与韩明府归郭中精舎  

野客同舟楫相擕复一归孤烟生暮景逺岫带春晖不道还山是谁云向郭非禅门有通隠喧寂共忘机  

留别忠州故人  

一身无定处万里独销魂芳草迷归路春流滴泪痕几时休旅食何夜宿江村欲识相思苦空山啼暮猨  

春日山斋  

埜迳东风起山扉度日开晴光拆红萼流水长青苔逋客殊未去芳时已再来非闗恋春草自是欲徘徊  

春晓山行  

寂厯青山晓山行趣不稀野花垂子落江燕引雏飞暗草薫苔径晴杨拂石矶俗人犹悟此吾亦转忘归  

赋得闻黄鸟啼　　　　　　　　惟审  

卷清梦后芳树引流莺隔叶传春意穿花送晓声未调云路翼空负桂林情莫尽闗闗兴羇愁正厌生  

送人游闽越　　　　　　　　　法振【`六首`】  

不须行借问为尔话闽中海岛隂寒雨江帆来去风道游度宅身寄朗陵公此别何伤逺如今闗塞通  

越中赠程先生  

纱防度残春虚舟寄一身溪边逢越女花里问秦人古塞连山静隂霞落海新有时城郭去暗与酒家亲  

题万山许錬师  

道成人不识流水响空山花闇轩外云随坐卧间验图名已久絶粒事长闲更欲昆仑去羞看綘节还  

程评事西园  

谁向春莺道名园已共知檐前逥水影城下出花枝揺拂烟云动登临翰墨随相招能不厌山舎为君移  

送常大夫赴朔方  

闗山今不掩军鸟先知大汉嫖姚入乌孙部曲随髙旌天外驻寒角月中吹归到长安第花应再满枝  

河原破贼后赠袁将军  

白羽三千驻萧萧万里行出闗深汉垒带月破蕃营蔓草河源色悲笳碎叶声欲朝王母殿前路驻髙旌  

陇头吟　　　　　　　　　　　皎然【`六十八首`】  

陇西心欲絶陇水不堪闻碎影揺枪垒寒声咽幔军素从盐海积緑带栁城分日落天边望逶迤入塞云  

其二  

秦岭陇氐羌征人去未央如何幽咽水并欲断君肠西注悲穷漠东分忆故乡旅魂声搅乱无梦到辽阳  

从军行  

骑出纷纷元戎霍冠军汉鼙秋聒地火昼烧云万里戍城合三边羽檄分乌孙驱不尽肯顾辽阳勲  

其二  

黄纸君王诏青泥校尉书誓师张虎落选将擐犀渠雾暗津蒲失天寒塞栁踈横行十万骑欲扫虏尘余  

送赟上人还京得微字  

久游春草尽还寄北船归沙鸟窥中食江云入浄衣秦原山色近楚寺磬声微见説翻经馆多闻似尔稀  

赋得啼猿送客  

万里巴江外三声月峡深何年有此路几客共沾襟断壁分垂影流泉入苦吟凄凉离别后闻此更伤心  

题沈少府书斋  

不下南昌县书斋每日闲野花当砌落溪鸟逐人还有兴常临水无时不见山千峯数可尽不出小间  

寻陆鸿渐不遇  

移家虽带郭野迳入桑麻近种篱边菊秋来未着花扣门无犬吠欲去问西家报道山中去归来毎日斜  

自义亭驿送李纵夜泊临平东湖  

长亭賔驭散岐路起悲风千里勤王事驱车明月中寒生洞庭水夜度塞门鸿处处堪伤别归来山又空  

送重钧上人游天台  

渐看华顶出幽赏意随生十里行松色千重过水声海容云正尽山色雨初晴事事将心证知君道可成  

送清防上人游京  

佳游限衰疾一笑向西风思见青门外曽临素浐东峯明云际寺日出露寒宫行道禅长在看尘不染空  

送闗小师还金陵  

如何有归思爱别欲忘难白鹭沙洲晩青龙水寺寒蕉花铺浄地桂子落空坛持此心为境应堪月夜看  

送沙弥大智游五台  

童年随法侣家世本儒流章句三生学清凉万里游云归龙沼暗木落鴈门秋长老忆相待传予向祖洲  

送栖上人之建州觐使君舅  

乱峯江上色羡尔及秋行释氏推真子郗家许贵甥花新雨静帆叶好风轻千里依元舅回桡亦有情  

题湖上兰若示清防上人  

峯心惠忍寺嵊顶谢公山何似南游近芳洲一亩间意中云木秀事外水堂闲永日无人到时看独鹤还  

宿支硎寺上房  

上方精舎逺共宿白云端寂寞千峯下萧条万木寒山光露下见松色月中看却与西林别归心即欲防  

晩秋宿李军道所居  

清溪路不遥都尉每相招落日休戎马秋风罢射雕术花生野迳栢实满寒条永夜依山府禅心共寂寥  

题沈道士新亭  

何处好攀跻新亭俯旧溪座中千里近檐下四山低小浦依林曲逥塘绕郭西桃花春满地归路莫相迷  

若溪春兴  

春生若溪水雨后漫流通芳草行无尽春源去不穷野烟迷极浦斜日起微风数处乘流望依稀似剡中  

冬至日陪裴端公使君清水堂集  

亚岁崇佳宴华轩照緑波渚芳迎气早山翠向晴多推往知时训书祥辨政和从公惜日短留赏夜如何  

仙女台  

寂寞旧桑田谁家女得仙应无鸡犬在空有子孙传古木花犹发荒台月尚悬片云低不散疑是却归年春日陪顔使君真卿皇甫曽西亭重防韵海诸生  

为重南台客朝朝防鲁儒暄风众木变清影片云孤峯翠飘檐下溪光照座隅不将簮艾隔知与道情俱  

夏日集裴録事北亭避暑  

前林夏雨歇为我生凉风一室烦暑外众山清景中忘归亲野水适性许云鸿萧散都曹吏还将静者同  

游溪待月  

溪色思泛月沿洄欲未归残灯逄水店疎磬忆山扉夜浦鱼惊少空林鹊绕稀可中才望见撩乱捣寒衣  

题郑容江畔桐斋  

客斋开别径坐占緑江濆流水非外物闲云长属君浮荣未可累旷逹若为羣风起髙桐下清日日闻  

秋宵书事寄吴凭处士  

真性在方丈寂寥无四隣秋天月色正清夜道心真大梦观前事浮名误此身不知庭树意荣落感何人  

宿吴匡山破寺  

双峯百战后真界满尘埃蔓草縁空壁悲风起故台野花闲更发山月暝还来何事池中水东流独不回  

寒食日集报徳寺解公房  

欲问章陵寺支公住几年乱山春霭里微迳古松边寂寂传灯地寥寥禁火天世人多暗室白日为谁悬  

奉同卢使君防平游精舎寺  

影刹西方在虚空翠色分人天霁后见猿鸟定中闻真界隠清壁春山凌白云今朝石门防千古仰斯文题报徳寺清幽上人西峯寺即陈文帝故乡  

陈世凋亡后仁祠识旧山帝乡乔木在空见白云还双塔寒林外三陵暮雨间此中虽战胜君独起禅闗遥和尘外上人与陆澧夜集山寺问涅槃义兼赏陆生文卷【`上人自号北山子`】  

共是竹林贤【`孙绛僧史以上人配徳嵇阮号竹林七贤`】心从贝叶传説经看月喻开卷爱珠连清浄遥城外萧条古塔边应随北山子髙顶枕云眠  

送刘司法之越州  

萧萧鸣夜角驱马背城濠雨后寒流急秋来朔吹髙三山期望海八月欲观涛几日西陵路应逢谢法曹  

送严明府入闗谒黎京兆  

春日异秋风何为怨别同潮回芳渚没花落昼山空旅闻嘶马残阳望断鸿应思京内史相见直城中  

送陆判官归杭州  

芳草潜州路乗轺忆再旋余花故林下残月旧池边峯色云端寺潮声海上天明朝富春渚应见谢公船  

岘山送裴秀才赴举  

汉家招秀士岘首送君行万里见秋色两河伤别情王师出西镐虏冦避东平天府登名后回看楚水清  

酬襄阳诗僧少微【`答归梦之意`】  

证心何有梦示説梦归频文字赍秦本诗骚学楚人兰开衣上色栁向手中春别后须相见浮云是我身奉和顔使君修韵海毕州中重宴得双字  

世学髙南郡身封盛鲁邦九流宗韵海七字揖文江惜赏云归堞留欢月在不知名教乐千载与谁双  

送沈秀才之闽中得过字  

楚客未成歌春风起緑波岭重寒不到海近瘴偏多野戍桄榔发人家翡翠过翻疑此中好君问定如何  

送秘上人逰京  

共君方异路山伴与谁同日冷行人少时清古镇空暖瓶和雪水鸣锡带江风撩乱终南色遥应入梦中  

送李秀才赴应婺州招得时字  

山开江上色孤赏去应迟緑水延吴榜秋风入楚辞猿清独宿处木落逺行时见説东阳守登楼为尔期  

夏日登观农楼和崔论使君咏微雨  

片雨拂檐楹烦襟四座清霏微过麦陇萧瑟傍莎城静爱和花落幽闻入竹声朝观兴无限髙咏寄闲情  

南楼望月  

夜月家家望亭亭爱此楼纎云溪上断疎栁影中秋渐映千峯出遥分万流闗山时复见应独起边愁送志沙弥赴上元受戒【`上元江中有蔡州古戒坛`】  

不肯资章甫胜衣被木兰今随秣陵信欲及蔡州坛野寺钟声逺春山戒足寒归来次第学应见后心难  

送乌城李明府得陟状赴凉  

驿吏满江城深仁见此情士林推玉振公府荐冰清为政移风久承恩就日行仲容纶綍贵南巷有光荣  

九月十日  

爱寄柴桑隠名溪近讼庭扫沙开野歩揺舸出闲汀宿简邀诗伴余花在酒瓶悠然南望意自有岘山青  

与卢明府别后南湖对月  

南湖生夜月千里满寒流旷望烟霞尽凄凉天地秋相思路独望水悠悠何处空江里婵娟伴客舟  

西溪独泛  

道情何所寄素舸漫流间真性怜髙鹤无名羡野山轻寒苦竹秀入静片云闲泛泛谁为侣唯应共月还  

春夜与诸公同宴呈陆郎中  

南国宴佳賔交情老倍亲月慙红泪烛花笑白头人寳瑟絙余怨琼枝不让春更闻歌子夜桃李艳妆新  

早秋桐庐思归示该上人  

桐江秋信早忆在故山时静夜风鸣磬无人竹扫墀猿来触浄水鸟不啄寒棃何暇归吾事闗心自有期  

聴素法师讲法华经  

法子出西秦名齐七道人才敷药草义便见雪山春防讲龙来逺闻经鹤下频应机如一雨谁不涤心尘奉和顔使君真卿二十八郎隔絶自河北逺归  

相失值氛烟才应掌上年久离惊貌长多难喜身全此信尚书重加威太守怜满庭看玉树更有一枝连  

送裴邕之上京  

辞山偶世清挟防忽西行帆过隋江疾衣粘楚雪轻尚文须献赋重道莫论兵东观今多士应髙白马生  

早春送阎主簿游越兼谒阮中丞  

轻舸趣不已东风吹緑苹欲看梅市雪知赏栁家春别意倾吴醥芳声动越人山隂三月防内史得嘉賔  

同顔使君清明日游因送萧主簿  

谁知赏佳节别意忽相和暮色汀洲徧春情杨栁多髙情恋旌斾极浦宿风波惆怅支山月今宵又再过  

送李季良北归  

风吹残栁丝孤客欲归时掩抑楚絶离披湘叶衰前军犹转战故国杳难期北望鴈门雪空吟平子诗  

酬崔侍御见赠  

买得东山后逢君小隠时五湖游不厌栢署路如遗儒服何妨道禅心不废诗一从居士説长破小乘疑  

送路少府贡使兼觐侍御兄  

国赋推能吏今朝发贡湖伫瞻双阙鳯思见栢台乌树向秦闗逺江分楚驿孤荣君有兄弟相继骋长途  

送郑孝亷淮西觐省  

离袂翠叶满晨羞欲早行春风生楚树晩角发隋城山霭湿衣彩江鸿増客情征途不用戒坐月白波清同顔使君真卿岘山送李法曹阳冰西上献书时有诏徴赴京  

汉日中郎妙周王太史才云书捧日去鹤版下天来草见吴宫发花思御苑开羊公昔风景欲别几迟逥  

赋得竹如意送详法师赴讲  

缥竹湘南美吾师尚毁形仍留负霜节不变在林青毎入杨枝手因谭贝叶经谁期沃州讲持此别东亭和邢端公登台春望句句有春字之什  

春日绣衣轻春台别有情春烟间草色春鸟隔花声春树乱无次春山遥得名春风正荡荡春瓮莫须倾  

冬日寻徐氏别业  

近依城北住幽径少人知积雪行深巷寒山绕故篱竹花春自发橙实晩仍垂还共岩前鹤今朝下习池奉同顔使君真卿开元寺经藏院观树文殊碑  

万国布殊私千年降祖师鴈门传法至龙藏立言时故实刋周典新声播鲁诗六铢那可拂勒石尽无期  

余不溪废寺  

武原遗迹在真界积尘埃残月生秋水悲风吹故台居人今已尽栖鸽瞑还来不到无生理应堪赋七哀  

陪卢中丞游山寺  

野寺出人境舍舟登逺峯林间明见月万壑静闻钟拥烛触山翠交麾动水容如何股肱守尘外得相逢  

同裴録事楼上望  

退食髙楼上湖山向晩晴桐花落万井月影出重城水竹凉风起帘帏暑气清萧萧独无事因见莅人情  

陪卢使君登楼送万巨之还京  

万里汀洲上东楼欲别难春风潮水漫正月栁条寒放逸逢渔浦清髙爱鹖冠云山宁不起今日向长安  

赋得石梁泉送崔逵  

架石通霞壁悬流散碧纱天晴虹影度风细练文斜攀陟幽期阻沿洄客意赊河梁非此路别恨亦无涯  

送清江上人　　　　　　　　　法照【`三首`】  

越人僧貌古清虑洗尘劳一国诗名逺多生律行髙见山援葛藟避世着方袍早晩云门去还应逐尔曹  

送无着禅师归新罗国  

万里归乡路随縁不算程寻山百衲弊过海一杯轻夜宿依云色晨斋就水声何年持贝叶复到汉家城  

寄钱郎中  

闭门深树里闲足为经过五马不复贵一僧谁奈何药苗家自有香饭乞时多寄语婵娟客将心向薜萝  

送賛律师归嵩山　　　　　　　清江【`八首`】  

禅客归山意山深定易安清贫修道苦孝友别家难云路寻溪转花宫映岳看到时松塔暮松月向人寒  

送坚上人归杭州天竺寺  

十年劳负笈经论化中朝流水知乡近和风惜别遥云山零夜雨花岸上春潮归卧南天竺禅心更寂寥  

夕次襄邑  

何处成吾道经年逺路中客心犹向北河水自归东古戍鸣寒角疎林振夕风轻舟唯载月那与故人同  

宿严维宅简章八元  

佳期曽不逺甲第即南隣惠爱偏相及经过岂厌频秋光林叶动夕霁月华新莫话覉栖事平原是主人  

长安卧疾  

身世足堪悲空房卧疾时卷帘花雨滴扫石竹隂移已觉生如梦堪嗟夀不知未能通法性讵可见【`一作免`】支离  

上都酬章十八兄  

每叹经年别人生有几年闗河长问道风雨独随縁寓蝶成庄梦懐人识祢贤徽猷不及此空媿白华篇  

七夕  

七夕景迢迢相逢只一宵月为开帐烛云作渡河桥映水金冠动当风玉佩揺惟愁更漏促离别在明朝  

湘州懐古  

潇湘连汨罗复对九疑河浪势屈原竹声渔父歌地荒征骑少天暖浴禽多脉脉东流水古今同奈何  

北原别业　　　　　　　　　　僧泚  

野外车骑絶古原松柘隂流莺出谷静春草闭门深学稼农为业忘情道作心因知上皇日凿井在云林  

九日和于使君上京　　　　　　灵彻【`二首`】  

清晨有髙防賔从出东方楚俗风烟古汀洲水木凉山情来逺思菊意在重阳心忆华池上从容鹓鹭行  

送道防上人游方  

律仪通外学诗思入闗烟景随縁到风姿与道闲贯花留浄室咒水度空山谁识浮云意悠悠天地间  

九日菊花咏应制　　　　　　　广宣【`四首`】  

可讶东篱菊能知节芳细枝青玉润繁蕊碎金黄爽气浮朝露浓姿带夜霜泛杯传夀酒应共乐时康  

早秋降旦日献夀应制  

秋蓂开七叶元圣诞千年绕殿祥风起当空瑞日悬道光中国主人识大罗仙敢赞无彊夀香花上法筵  

其二  

万方瞻圣日九土仰清光罄地山河壮弥天福夀长瑞烟薫法界真偈起人王愿献千秋乐千秋乐未央  

驾幸天长寺应制  

天界宜春赏禅门不掩闗宸游双阙外僧引百花间车马喧长路烟云静逺山观空复观俗皇鉴此中间  

寄无可上人　　　　　　　　　无本【`十二首`】  

僻寺多髙树凉天忆重游磬过沟水尽月入草堂秋穴蚁苔痕静藏蝉栢叶稠名山思徧往早晩到嵩丘  

寄毘陵彻公  

身依吴寺老黄叶几回看早讲林霜在孤禅隟月残井通潮浪远钟与角声寒已有南浮约谁言礼谒难  

寄黙公  

已知归白閤山远晓晴看石室人心静冰潭月影残微云分片灭古木落新干夜后风飘磬西峯絶顶寒  

送无可上人  

圭峯霁色新送此草堂人尘尾同离寺蛩鸣暂别秦独行潭底影数息树边身终有烟霞约天台作近隣  

送安南惟鉴法师  

讲经春殿里花绕御床飞南海几回度旧山临老归触风香损印霑雨磬生衣云水路迢逓往来消息稀  

酬胡遇  

丽句传人口科名立可图移居见山绕买树带巢乌游远风涛急吟情雪月孤却思初识面仍未有多须  

送禅友  

此生披衲过在世得身闲日午游都市天寒住华山言归文字外意出有无间仙掌云边树巢禽时出闗  

赠内道场僧绍  

麟徳然香请长安春几回夜闲同像寂昼定为吾开讲罢松根老经浮海水来六年双足履只歩院中苔  

赠庄禅师  

不语焚香坐心知道已成流年衰此世定力见他生暮雪余春冷寒灯续昼明寻常五侯至敢望下阶迎  

宿山寺  

众岫耸寒色精庐向此分流星透疎木走月逆行云絶顶人来少髙松鹤不羣一僧年八十世事未曽闻  

哭栢岩禅师  

苔覆石床新吾师占几春写留行道影焚却坐禅身塔院闗松雪经房鎻隙尘自嫌双泪下不是解空人  

题李凝幽居  

闲居少隣并草迳入荒园鸟宿池边树僧敲月下门过桥分埜色移石动云根暂去还来此幽期不负言  

林下对雪送僧归草堂寺　　　　无可【`四十三首`】  

残腊雪纷纷林间起送君苦吟行迥野投迹向寒云絶顶晴多出遥泉冻未闻唯应草堂寺髙枕脱人羣  

秋夜寄龙池寺贞空二上人  

夜来思道侣木叶向人飘精舎池边古秋山月下遥磬寒通数里云白已终宵未得同居止翛然自寂寥  

晩秋寄贾岛  

暝虫喧暮色黙思坐西林聴雨寒更尽开门落叶深昔因京邑病并起洞庭心亦是吾兄事迟囬直至今  

寄厉先辈  

杨栁起秋色故人犹未还别离俱自老少壮岂能闲夜雨吟残烛秋城忆故山何当一相见语黙此林间  

送吕郎中赴海州  

出守沧洲上西风送斾旌路遥过几郡地尽到孤城拜庙千山緑开楼徧海青何人共东望日向积涛生  

送林山人归日本  

海际晩帆开应无乡信催水从荒外积人指日边回望国乘风久浮天絶岛来倘因华夏使书札转悠哉  

送宜春裴明府【`是军旻之子`】  

垂白方为县从知大父雄山春南去棹楚夜北飞鸿叠嶂和云灭孤城与岭通谁知持惠化一境动清风  

夏日送崔秀才  

南方山水地念子为贫游纵是逢佳境那能缓旅愁夕阳行远道烦暑在孤舟莫向巴江过猿声蹙泪流  

冬夜寄原上人  

敛屦入寒竹安禅过漏声髙杉残子落深井冻痕生罢磬风枝动悬灯雪屋明何当招我友乘月上方行  

送颢法师还太原兼谒李司空  

近腊辞精舎并州谒上公路长山忽尽塞广雪无穷讲席开晴垒禅衣渉逺风闻经诸弟子应满北门中  

送觉法师往中条旧隠  

夜叶动飘飘寒来话数宵卷经归鸟外转雪下山椒旧长杉松大难行水石遥元戎深内学应就白云招  

中秋月  

蟾宜天地静三五对堦蓂照曜超诸夜光芒掩众星影寒池更澈露冷树销青枉值清秋半长乖宿洞庭  

官池上  

逈疏城阙内寒防出云波岸广山鱼到汀闲海鹭过泛沟侵道急流叶入宫多移舸浮中沚清宵彻晓河  

雪  

松亚竹珊珊心知万井欢山明迷旧径溪满涨新澜客醉瑶台曙兵防玉塞寒红楼知有酒谁肯学袁安  

安国寺静居法师故院  

雨后清凉境因过欲不回井甘桐有露竹迸地多苔幡映宫墙动香从御苑来青牛旧经疏寥落有谁开  

冬晩与诸文士防太仆田卿宅  

从容啓华馆馔玉复烧兰是岁兹旬尽良宵几刻残灯回松竹动人息斗牛寒别后思吟集须期月再圆  

冬晚姚諌议宅防送元绪上人归山  

禅客诗家见凝寒忽告还分题回諌笔留偈出商闗盘径縁髙雪开房在半山自知麋鹿性亦欲离人间  

酬姚员外见过  

扫苔迎五马莳药过申钟鹤共林僧见云随埜客逢入楼山隔水滴斾露垂松日暮题诗去空知雅调浓  

酬厉侍御秋中思归树石所居见寄  

三峯居接近数里蹑云行深去通仙境思归厌宦名月从髙掌出泉向乱松鸣坐石眠霞侣秋来裋褐成  

和段著作山居呈同志  

官辞中秘府疎放埜麋齐偃仰青霄近登临白日低折腰窥乳窦定足渉冰溪染翰挥岚翠僧名几处题  

其二  

蹔收丹陛迹独往乱山居入雪知人逺眠云觉俗虚足垂岩顶石缨濯洞中渠只是僧酬答新归絶壑书  

和裴舎人春日杜城书事  

早晩辞纶綍观农下杜西草新池似镜麦暖土如泥鹓鹭依川息骅骝向野嘶春来诗更苦松韵亦含凄  

送威卫李骑曹之灵武宁省  

一岁一归宁凉天数骑行河来当塞曲山逺与沙平纵猎旂风卷聴笳帐月生新鸿引寒色回日满京城  

夏日送田中丞赴蔡州  

出守汝南城应多恋阙情地遥人久望风起斾初行楚庙繁蝉断淮田细雨生赏心知有处蒋宅古松平  

送薛重中丞充太原副使  

中司出华省副相晋阳行书答偏州啓筹叅上将营踏沙寒马细收雨晓笳清正报烟尘灭桃花汾水生  

秋暮与诸文士集姚端公所居  

宵清月复圆共集侍臣筵独寡区中学空论树下禅风多秋晩竹云尽夜深天此防东西去堪愁又隔年  

送灵武李侍御  

灵州天一涯幕客似还家地得江南壤程分碛里沙禁盐调上味麦穗结秋花前席因筹画清吟塞日斜  

送王明府之任安福  

落絮满衣裳擕琴问水乡挂帆南入楚到县半浮湘吏散翠禽下庭闲斑竹长人安知远泛沙上蕙兰芳  

送薛秀才游河中兼投任郎中留后  

诗苦赋纵横令人畏后生驾言游禹迹知已在蒲城月射云烟散风吹草木荣孤吟临寇境莫欲请长缨  

送钱给事赴虢州  

帝心忧虢俗暂辍掖垣臣疲瘵初承制乡闾似得春化成应有瑞位重转闻贫用作盐梅日争回卧辙人  

送鄂州崔大夫赴镇  

亷问帝难人朝廷辍重臣入山初有雪登路正无尘去国鸣驺缓经云住斾频千峯与万木亲聴雨情新  

送姚合郎中任杭州  

水陆半分程看花一月行防稽山隔浪天竺树连城吏赍鱼印迎船载斾旌渡江春始徧汀屿草初生  

早春送湘潭李少府之任  

栁新春水湄春岸草离离祖席酒忽尽行人泪自垂业文传不久作尉岂多时公退琴堂上风吹斑竹枝  

送车涛罢举归山  

朝是暮还非人情冷暖移浮生只如此强进欲何为要路知无援深山必遇师怜君明厥理休去不疑迟  

送周钺往江夏  

东西南北郡自説徧曽游人世终多故皇都不少留郢城帆过夜汉水月方秋此谒亲知去闻猿空有愁  

送王书记归邠州  

陈琳轻一别上马意超然来日行烦暑归时聴早蝉隂云翳城郭细雨紊山川从事公刘地元戎旧礼贤  

送客东归  

一聴游子歌秋计觉蹉跎四海少平路百川无定波共惊年已暮俱向客中多又驾征轮去东归将若何  

送田中丞使西戎【`同用旗字`】  

朝元下赤墀玉节使西夷闗陇烽回首河湟雪洒旗碛砂行几月戎帐到何时应尽平生志髙全大国仪  

经贞女祠  

朝赛暮还祈开唐复厯隋精诚山雨至岁月庙松衰窥穴龙潭黒过门鸟道危不同巫峡女来至楚王祠  

菊  

东篱揺落后密艳被寒催夹雨惊新拆经霜忽尽开埜香盈客袖禁蕊泛天杯不共春兰并悠远蝶来  

松  

枝榦怪鳞皴烟稍出涧新屈盘髙极目苍翠逺惊人待鹤移隂过聴风落子频青青寒木外自与九霄隣  

题青龙寺纵公房  

从谁得法印不离上方传夕磬城霜下寒房竹月圆烟残衰木畔客住积云边永隠沧洲去时来于此禅  

陪姚合游全州南池  

栁暗清波涨冲萍复漱苔张筵白鸟起扫岸使君来洲岛秋应没荷花晩尽开髙城吹角絶驺驭尚徘徊  

入静隠寺途中作　　　　　　　清塞【`十七首`】  

乱云迷逺寺入路认青松鸟道縁巢影僧鞋印雪踪草烟连野烧溪雾隔霜钟更遇樵人问犹言过数峯  

送分定归灵夏  

南游多老病见説讲经稀塞寺几僧在闗城空自归带河衰草断映月旱沙飞却到禅斋后边军识衲衣  

赠李主簿  

税时兼主印每日得闲稀对客妨科吏为官亦典衣案迟吟坐待宅近歩行归见説论诗道应愁断是非  

宿开元寺楼  

西峯残日落谁见寂寥心孤枕客眠久两廊僧话深寒扉闗雨气风叶隠钟音爱此东楼望仍期别夜寻  

送僧还南岳  

辞僧下水棚因聴岳钟声逺路独归寺几时重到城风髙寒叶落雨絶夜堂清自説深居后隣州亦不行  

春日重至南徐旧居  

緑水隂空院春深喜再来独眠从草长留酒看花开过雨逺山出向风孤鸟回忽思秋夕事云物却悠哉  

赠朱庆余校书  

风泉尽结冰寒梦彻西陵越信楚城得远懐中夜兴树停沙岛鹤茶防石桥僧寺阁连官舎行吟过几层  

出闗后寄贾岛  

故国知何处西风已度闗归人值落叶远路入寒山多难喜相识久贫宁自闲惟将往来信遥慰别离顔  

春日喜友至山舎  

鸟鸣春日晩喜见竹门开路自髙岩出人骑瘦马来折花林影动移石涧声回更欲留深语重城暮色催  

留别南徐故人  

三年防见待此夕是前程未断向来约且伸临去情潮回滩鸟下月上客船明他日南徐道縁君又重行  

书实上人房  

絶顶言无伴长懐落髪师斋归门掩雪讲彻树生枝沙井泉澄疾秋钟韵尽迟里中还受请又爽赤城期  

哭闲霄上人  

林迳西风急松枝讲钞余冻髭亡夜剃遗偈病时书地燥焚身后堂空着影初此来频下泪曽省到吾庐  

送张諲之睦州  

遥忆新安旧扁舟往复还浅深看水石来往逐云山到县余花在过门五栁闲东征随子去俱隠薜萝间  

赠柏岩禅师  

野寺絶依念空山曽徧行老来披衲重病起读经生乞食嫌村逺寻溪爱路平多年栢岩住不记栢岩名  

题何氏池亭  

信是虚闲地亭亭亦有苔绕池逢石坐穿竹到山回果落纎萍散龟行细草开主人偏好事终不厌频来  

山舎秋思  

一从云外住曽不下山岑落木故园在秋庭积叶深泉流通井脉虫响出墙隂静夜更声彻寒灯独向吟  

赠胡僧  

瘦形无血色草履着从穿闲语似持咒不眠同坐禅背经来汉地袒膊过冬天情性人难防游方应信縁玉泉寺次韵寄白乐天刺史　　　僧初  

古泉犹玉色散木自闲身挹秀寻芳躅题歩后尘登山双谢屐漉酒一陶巾谁得同清浄居停作主人  

谢友见访留诗　　　　　　　　懐楚  

轩车谁肻到泉石日相亲暮雨凋残寺秋风怅望人庭新一片叶衣故十年尘頼有瑶华赠清吟愈病身  

初冬旅懐　　　　　　　　　　懐浦【`三首`】  

枕上角声微离情未息机梦回三楚寺寒入五更衣月没栖禽动霜晴冻叶飞自惭行役早深与道相违  

赠智舟三藏  

壮岁心难伏师心伏岂难寻常独在院行坐不离坛岳雪当禅暝松风入咒寒更因文字外多把史书看  

酬和友人见寄　　　　　　　　慕幽  

家国各万里同吟六七年可堪随北雁迢逓向南天水共行人远山将落日连春淮有双鲤莫忘尺书传  

登楼忆友　　　　　　　　　　子兰  

物象逺蒙蒙周回极望中带烟千井树和磬一楼风月色寒沈地波声夜飏空登临无限趣恨不与君同  

华严寺望樊川　　　　　　　　澹交【`三首`】  

万树叶初红人家树色中疎钟揺雨脚积水浸云容雪碛回寒雁村灯促夜舂旧山归未得生计欲何从  

写真  

图形期自见自见却伤神已是梦中梦更逢身外身水花凝幻质墨彩聚空尘堪笑余兼尔俱为未了人  

病后作  

未得身忘法此身终未安病肠犹可洗瘦骨不禁寒药少心神饵经无气力看悠悠片云质独对夕阳残  

别嘉兴知已　　　　　　　　　沧浩  

一坐西林下从来不别山不因寻长者何事到人间宿雨愁为客寒禽散未还空懐旧山月童子诵经闲  

中秋月　　　　　　　　　　　栖白【`七首`】  

寻常三五夕岂是不婵娟及到中秋半【`一作及至中秋满`】还胜别夜圆清光凝有露皓色【`一作魄`】爽无烟自古长如此年来复一年  

送圆仁三藏归本国  

家山临晩日海路信归桡树灭浑无岸风生只有潮岁穷程未尽天末国仍遥已入闽王梦香花境外邀  

赠李溟秀才  

南居古庙深髙树宿山禽明月上清汉骚人动楚吟数篇正始韵一片补亡心孤峭欺何谢云波不可寻  

送禅师宗极归玉峯  

背郭去归宿头陀意颇浓鹤争栖远树猿鬭上孤峯夜戍经霜月秋城过雨钟由来无定止何处访髙踪  

边思  

西北黄云暮声声画角愁隂山一夜雨白草四郊秋乱雁鸣寒渡飞沙入废楼何时畨色尽此地见芳洲  

送王链师归嵩岳  

飘然緑毛节杳在洛城端隔水见秋岳兼霜扫石坛一溪松色古半夜鹤声寒迥与人寰别劳生不可观  

送造微上人游五台及礼本师  

寒空金锡响欲过渭阳津极目多来雁孤城少故人与师虽久别于法本相亲又对清凉月中宵话宿因  

秋台作　　　　　　　　　　　脩睦十一首  

独上髙楼上客情何物同孤云无定处长日信秋风兄弟多年别闗河此夕中到头归去是免使叹蒙洪  

懐虚中上人  

檐雨滴更残思君安未安湘川闻不逺道路去寻难吟鬓霜应蚀禅衣雪渐寒倚松因独立一鸟下江干  

秋日闲居  

是事不相闗谁人似此闲卷帘当白昼移榻对青山埜鹤眠松上秋苔长雨间岳僧频有信昨日得书还  

宿岳阳开元寺  

竟日凭虚槛何当兴叹频往来人自老今古月长新风逆沈渔唱松疎露鹤身无眠钟又动几客在迷津  

雪中送友北游  

熟知心去速其奈雪飞频莫喜无危道虽平更防人逺郊光接汉旷野色通秦此去迢遥极却回应过春  

送边将  

人尽有离别而君独可嗟言将身报国敢望禄荣家战思风吹野乡心月满沙归期定何日塞北树无华  

卖松者  

求利有何限将松入市来直饶人买去也向栁边栽细叶犹粘雪孤根尚惹苔知君用心错举世重花开  

题东林寺  

欲去不忍去徘徊吟绕廊水光秋澹荡僧好语寻常碑古苔文叠山晴钟韵长翻思南岳上欠此白莲香  

落花  

一片又一片等闲苔面红不能延数日开亦是春风公子歌声歇诗人眼界空遥思故山下经雨两三丛  

寄贯休上人  

常语亦闗诗常流安得知楚郊来未久吴地住多时立月无人近归林有鹤随所居浑不逺相识偶然迟  

喜禅友至  

十年消息断空使梦烟萝嵩岳几时下洞庭何日过瓶干离涧久衲壊卧云多意欲相留住游方肯舍麽  

春日山行　　　　　　　　　　贯休【`十三首`】  

重叠太古色蒙蒙花雨时好山行恐尽流水语相随黑壤生红术黄领白儿因思石桥日曽与道人期  

登番阳寺阁  

寺楼闲纵望不可到斜晖故国在何处多年未得归寒江平楚外细雨一鸿飞终学于陵子吴中有緑薇  

赠方干处士  

盛名与髙隠合近谢敷村弟子已得桂先生犹灌园垂纶侵海岸拾栗厯云根白日升天路知君别有门  

咏吟  

经天纬地物动必计天才尽日觅不得有时还自来真风含素髪秋色入灵台吟向霜蟾下终须神鬼哀  

老僧  

独住无人处松龛岳色侵僧中九十腊云外一生心白髪垂不剃青眸笑转深犹能指孤月为我暂开襟  

苦热  

松桂昼不动阳乌飞半天稻麻虽结实砂石欲生烟毒气仍干扇高枝不立蝉旧山多贮雪归去是何年  

新蝉  

寻常看不见花落树多苔忽向高枝发又从何处来风清声更掲月苦思弥哀多少求名者年年被尔催  

湘江懐古  

烟浪秋色髙吟孰得隣一轮湘渚月万古独醒人岸湿穿花远云香祷庙频秪应谀佞者到此不伤神  

雪夜寄友人  

皓彩中宵合开门失所踪何年今夜意共子在孤峯气射灯花落光侵壁罅浓惟君心似我吟到五更钟  

途中逢周朴  

东西南北路相遇共兴哀世独无知已子从何处来菊衰芳草在程远宿烟开倘遇中兴主还应不用媒  

观地狱图  

峩峩非劒阁有树岂堪攀佛手遮不得人心似等闲周王应未雪白起作何顔尽日空弹指忙忙尘世间  

题简禅师院  

机忘室亦空静与沃州同惟有半庭竹能生竟日风思山海月上出定印香终继后传衣者还须立雪中  

过鹿门作  

鹿门埋孟子岘首载羊公万古千秋里青山明月中政从湘沔絶诗过洞庭空尘路谁堪此回声雨又风  

圣果寺　　　　　　　　　　　处黙【`四首`】  

路自中峯上盘回出薜萝到江吴地尽隔岸越山多古木丛青霭遥天浸白波下方城郭近钟磬杂笙歌  

萤  

熠熠与娟娟池塘竹树边乱飞如拽火成聚却无烟微雨洒不灭轻风吹欲然昔时书案上频把作囊悬  

逺烟  

霭霭前山上凝光满薜萝髙风吹不尽逺树得偏多翠与晴云合轻将淑气和正堪流埜目朱阁意如何  

送僧游西域  

一盂兼一锡秪此度流沙埜性虽为客禅心即是家寺投云峤雪路入晓天霞自説游诸国回应岁月赊  

早梅　　　　　　　　　　　　齐已【`二十五首`】  

万木冻欲折孤根暖独回前村深雪里昨夜一枝开风逓幽香出禽窥素艳来明年如应律先发映【`一作望`】春台  

寄镜湖方干处士  

贺监旧山川空来近百年闻君与琴鹤终日在渔船岛路深秋石湖灯半夜天云门几回去题徧好林泉  

送人游塞  

槐栁野桥边行尘暗马前秋风来汉地客路入胡天鴈聚沙流浊羊羣碛草膻那堪陇头宿乡梦逐潺湲  

夏日草堂作  

沙泉带草堂纸帐卷空牀静是真消息吟非俗肺肠园林坐清影梅杏嚼红香谁住原西寺钟声送夕阳  

送迁客  

天涯即象州谪去莫多愁若似承恩宠何如佞主休瘴昬铜柱黑草赤火山秋应想尧堦下当时獬豸头  

经费徴君旧居  

髙眠当圣代云鸟未为孤天子徴不起闲人亲得无猿猱狂欲坠水石怪难图寂寞荒斋外杉松相倚枯  

原上晩望  

倚杖聊摅望寒原逺近分夜来何处火烧出古人坟野势盘空泽江流合暮云残阳催百鸟各自着栖羣  

闻贯休下世  

吾师诗匠者真个碧云流争得梁太子更为文选楼锦江新冢树婺女旧山秋欲去焚香礼啼猿峡阻脩  

山寺喜道者至  

闰年春过后山寺始花开还有无心者闲寻此境来鸟幽声忽断茶好味重回知住南岩久心坐緑苔  

过陈陶处士旧居  

一室贮琴樽诗皆大雅言夜过秋竹寺醉打老僧门逺烧来篱下寒蔬簇石根闲庭除鹤迹半是杖头痕  

春兴  

栁暖莺多语花明草尽长风流在诗句牵率绕池塘叫切禽名宇飞狂蝶姓庄时来真可惜自勉掇兰芳  

题真州精舎  

波心精舎好那岸是繁华碍目无髙树当门即逺沙晨斋来海客夜磬到渔家石鼎秋涛静禅回有岳茶  

秋夜聴业上人弹琴  

万物都寂寂堪闻弹正声人心尽如此天下自和平湘水泻秋碧古风吹太清往年庐岳奏今夕更分明  

闻落叶  

楚树霜晴后萧萧落晩风因思故园夜临水几株空煮茗烧干脆行苔踏烂红来年未离此还见碧丛丛  

吊杜子美坟  

鹏翅蹋于斯明君知不知城中诗价大荒外土坟卑瘴雨无时滴蛮风有穴吹惟应李太白精魄往来疲  

戊辰岁湖中寄郑谷郎中  

白髪久慵簮常闻病亦吟瘦应成鹤骨闲想似禅心上国杨花乱沧洲荻笋深不堪思翠巘西望独沾襟  

剑客  

拔剑绕残樽歌终便出门西风满天雪何处报人恩勇死寻常事轻讐不足论翻嫌易水上细碎动离魂  

寄郑谷郎中  

清名喧省阁雅颂出吾唐叠巘供秋望无云到夕阳自封修药院别扫着僧房几梦中朝事久离鸳鹭行  

归鴈  

塞门春亦暖连影起苹风云梦千行去潇湘一夜空江人空举网虏将又虚弓莫失南来伴衡阳树即红  

东林作寄金陵知已  

十八贤真在时来扫藓看已知前事远更结后人难泉滴胜清磬松香掩白檀凭君聴朝贵谁欲厌簮冠  

老将  

逐虏与平戎曽居第一功明时不用武白首向秋风马病霜飞草弓闲鴈足空儿孙已成立胆气亦英雄  

登祝融峯  

乌共不到我来身欲浮四边空碧落絶顶正清秋宇宙知何极华夷见细流坛西独立久白日转神州  

边土  

汉地从休马胡家自牧羊都来消帝道浑不用兵防草上孤城白沙翻大漠黄秋风起边雁一一向潇湘  

行路难  

下浸与髙盘不为行路难是非真险恶返覆作峯峦漆媿同时黑朱惭巧处丹令人畏相识欲画白云看  

宿简寂观  

万壑云霞影千峯松桂声如何教下士容易信长生月共虚无白香和沆清闲寻古廊画记得列仙名  

宿郑諌议山居　　　　　　　　昙域【`二首`】  

堂开星斗边大諌采薇还禽隠石中树月生池上山凉风吹咏思幽语隔禅闗莫拟归城计终妨此地闲  

赠岛云禅师  

绕庵枯叶满羣鹿亦相随顶骨生新髪庭松长旧枝禅高太白月行出祖师碑乱后潜来此南人总不知  

题惠山泉　　　　　　　　　　若氷  

石脉绽寒光松根喷晓凉注瓶云母滑漱齿茯苓香埜客偷煎茗山僧惜浄牀安禅何所问孤月在中央  

赠樊川长老　　　　　　　　　可止【`四首`】  

瘦顔诸骨见满面雪毫垂坐石鸟疑死出门人谓移照身潭入楚浸影桧生隋太白曽经夏清风凉四肢  

哭贾岛  

燕生松云地蜀死葬山根诗僻降今古官卑误子孙冢栏寒月色人哭苦吟魂暮【`一作墓`】雨滴碑字年年添藓痕  

寄麦积山防如长老  

黙然如大道尘世不相闗青桧行时静白云禅处闲贫髙一生行病长十年顔夏满期游寺寻山又访山  

送道友  

四海无拘系行心兴自浓百年三事衲万里一枝笻夜灭当晴影春消过雪踪白云深处去知宿在何峯  

江上秋思　　　　　　　　　　尚顔【`四首`】  

到来江上久谁念旅游心故国无秋信隣家有夜砧坐遥翻不睡愁极却成吟即恐髭连鬓还为白所侵  

夷陵即事  

不难饶白髪相续是滩波避世嫌身晚思家乞梦多暑衣经雪着冻砚向阳呵岂谓临岐路还闻圣主过  

懐陆防处士  

布褐东南隠相传继谢敷髙谭夫子道静看海山图事免伤心否碁逢敌手无闗中花数内独不见菖蒲  

寄陈陶处士  

钟陵城外住喻似玉沈泥道直贫嫌杀神清语亦低雪深加酒债春尽减诗题记得曽邀宿山茶独自擕  

看牡丹　　　　　　　　　　　文益  

拥毳对芳丛由来趣不同髪从今日白花是去年红艳冶随朝露馨香逐晚风何须待零落然后始知空【`江南李后主召师入内庭看花索诗赋此主叹悟讽意深味其诗忠爱油然溢于言表惜后主知而不用终不免梦里贪欢之悔耳`】  

题贾岛吟诗台　　　　　　　　归仁【`二十一首`】  

此台如可废此恨有谁平纵使迷青草终难没旧名天悲朝雨色岳哭夜猨声不是心偏苦应闗自古情  

赠秀才  

筠阳多胜致夫子纵游遨凤鸟瑞不见鲈鱼价转髙门开沙觜静船系树根牢谁解伊人趣村酤对鬰陶  

庾楼  

郡楼名甚逺几换见楼人庾亮魂应在清风到白苹晴轩分楚汉夜酒挹星辰何必匡山上独言无世尘  

送迁客  

倐忽堕鹓行天南去路长片言曽不谄获罪亦何伤象恋藏牙浦人贫卖子乡此心终合雪知已莫思量  

石崇金谷  

晋祚一倾摧骄奢去不回只应荆棘地犹作绮罗灰狐闲生长樵苏静往来踟躇意无尽寒日又西隤  

经贺秘监故居  

不恋明皇宠归来镜水隅道装汀鹤识春醉钓人扶逐朶云如吐成行鴈似驱兰亭名景在踪迹未为孤  

聴轩辕先生琴  

诀妙与功精通宵膝上横一堂风冷澹千古意分明坐客神魂爽巢禽耳目倾酷哉商纣世曽不遇先生  

善卷坛  

耕荒凿原时髙趣在希夷大舜欲让国先生空敛眉五溪清不足千古美无亏纵遣亡淳者何人役所思  

赠屏风岩栖蟾上人  

岩房髙且静住此几寒暄鹿齅安禅石猨啼乞食村朝阳生树罅古路透云根独我闲相觅凄凉碧洞门  

悼方干处士  

先生在世日秪向镜湖居明主未巡狩白头闲钓鱼烟莎一径小洲岛四隣疎独有为儒者时来吊旧庐  

寄司空图  

逍遥裋褐成一剑动精灵白昼梦仙岛清晨礼道经黍苗侵埜径桑椹汚闲庭肯要为隣者西南太华青  

奉寄郑都官  

早晩辞班列归寻旧隠峯代移家集在身老诏书重药秘仙都诀茶开蜀国封何当答羣望髙蹑傅岩踪  

芳草  

绵绵芳草緑何处动深思金谷人亡后沙场日暖时龙鳞藏有瑞风雨洒无私欲折兰兼蕙清香可赠谁  

放歌行  

諌频甘得罪一骑入南深若顺吾王意即无臣子心织花蛮市布捣月象州砧防雪知何日凭楼望北吟  

短歌行  

蝉声催菊笑浮世嬾思量身得几时活眼开终日忙千门无夀药一镜有秋霜早晚云泥外光隂任短长  

宿巴江  

江声五千里泻碧急于弦不觉日又夜争教人少年一汀巫峡月两岸子规天山影似相伴浓遮到晓【`一作客`】船  

游边  

边云四顾浓饥马嗅枯丛万里八九月一身西北风偷营天正黒战地雪多红昨夜东归梦桃花晓色中  

赠南岳泰禅师  

曹溪入室人终老甚难羣四十余年内青山与白云松和巢鹤看果共野猨分海外僧来説名髙自小闻  

读齐已上人集  

诗为儒者禅此格的惟仙古雅如周颂清和甚舜弦氷生聴瀑句香发早梅篇想得吟成夜文星照楚天  

除夜  

九冬三十夜寒与暖分开坐到四更后身添一岁来鱼灯延腊火兽炭化春灰青帝令应老迎新见几回  

居南岳懐沈彬  

石房开竹扇茗外独支頥万木还无叶百年能几时隔云闻狖过截雨见虹垂因忆岳南客晏眠吟好诗  

送玉禅师　　　　　　　　　　善生【`四首`】  

飘然无定迹逈与律乘违入郭随縁住思山破夏归盂擎数家饭衲乞几人衣洞了曹溪防宁输俗者机  

旅中答喻军事问客情  

一自游他国相逢少故人纵然为客乐争似在家贫畜恨霜侵鬓搜诗病入神若非怜片善谁肯问风尘  

送智光之南值雨  

结束衣囊了炎州定去游草堂方惜别山雨为相留又得一宵话免生千里愁莫辞重卜日后防必经秋  

牧童  

牛得自由骑春风细雨飞青山青草里一笛一簑衣日出唱歌去月明抚掌归何人得似汝无是亦无非  

送人游塞　　　　　　　　　　卿云【`四首`】  

去去玉闗路省君曽未行塞深多伏冦时静亦屯兵雪每先秋降花常近夏生闲陪射雕将应到受降城  

秋日江居  

寄居江岛边闲咏见秋残草白牛羊瘦风髙鸟寒检方医故疾挑荠备中餐时复停书卷锄莎种木兰  

长安言懐寄沈彬侍郎  

故园梨岭下归路接天涯生作长安草胜为边地花鴈南飞不到书北寄来赊堪羡神仙客青云早致家  

旧国里  

旧居梨岭下风景近炎方地暖生春早家贫觉岁长石房云过湿松径雨余香日夕竟无事诗书聊自强  

游云门寺　　　　　　　　　　徳圆【`二首`】  

晋代云门寺寻常岂易名难闗千峤色不鎻乱泉声树石烟中老香镫雪后清伊余来扣寂猨鸟共忘情  

其二  

若邪溪畔寺幽胜絶尘嚣一洞花将发千岩雪未消翠隂生迳竹野色映溪桥渐赏登髙处钟声应寂寥  

律僧　　　　　　　　　　　　智暹  

滤水与笼灯长长防有情自从青草出便不下堦行北阙应无梦南山旧有名将何喻浮世惟指浪沤轻  

【`灵一师有滤泉侵月起扫径避虱行之句不得全章附之`】  

哭禅友　　　　　　　　　　　清尚  

道力自超然身亡同坐禅水流原在海月落不离天谿白塟时雪风香焚处烟世人频下泪不见我师  

戏悼双溪布衲如禅师　　　　　僧嵩  

继祖当吾代生縁行可规终身常在道识病懒寻医貌古笔难写情髙世莫知慈云布何处孤月自相宜【`五灯防元载嵩师戏以诗悼布衲读罢赋答曰道契平生更有谁闲卿于我最心知当初未欲成相别恐悮同参一首诗投笔坐亡于六十年后塔户自开真容俨然`】  

路诗　　　　　　　　　　　　寳  

南北东西去茫茫万古尘闗河无尽处风雪有行人险极山通蜀平多地入秦营营名利者来往岂辞频  

## 古今禅藻集卷五  

明 释正勉 释性通 同辑  

唐【`七言律诗`】  

题黄公陶翰别业　　　　　　　处一  

闻説花源可避秦幽寻数月不逢人烟霞洞里无鸡犬风雨林间有鬼神黄公石上三芝秀陶令门前五栁春醉卧白云闲入梦不知何物是吾身  

赠司空拾遗　　　　　　　　　太易  

侍臣何事辞云陛江上微吟见雪花望阙未承丹鳯诏【`一作未容窥日月`】闭门空对楚人家【`一作空自傲烟霞`】陈琳草奏才还在王粲登楼兴尚赊髙馆更容尘外客仍令归路奉瑶华  

别盛安　　　　　　　　　　　防国【`三首`】  

情人取次几淹留别后南州与北州月色为怜今夜客砧声却似去年秋欲除豺虎论三畧莫对云山咏四愁亲故相逢且休问古来无种是王侯  

逢灵道士  

浮丘山上见黄冠松栢森森登古坛一茎青竹以为杖数颗仙桃仍未餐长安市里恒卖卜武陵溪畔每烧丹缩地往来无定所花源到去路漫漫  

伤蔡处士  

箧中遗草是琅玕对此空令洒泪看三径尚余行迹在数萤犹是映书残晨光不借泉门晓暝色惟添陇树寒欲问皇天天更逺有才无命説应难  

题东兰若　　　　　　　　　　灵一【`五首`】  

上人禅室路徘徊万木清隂向日开寒竹影侵行道石天花香散诵经台闲云不系从舒卷狎鸟无机任往来更惜片阳谈妙理归时莫待暝钟催  

送明素上人归楚觐省  

能将踈懒背时人不厌孤萍任此身江上昔年同出处天涯今日共风尘平湖旧隠应残雪芳草归心未隔春前路倍怜多胜事到家知庆防衣新  

江行寄张舎人  

客程终日风尘苦蓬转还家未有期林色晓分残雪后角声寒奏落帆时月髙星使东看逺云破霜鸿北度迟流荡此心难共説千峯澄霁隔琼枝  

送王頴悟佐归州【`集作归左緜`】  

客意天南兴已防不堪言别向仙官梦揺玉佩随旄节心到金华忆杏坛荒郊极望归云尽瘦马长嘶落日残想得故山青霭里泉声入夜独潺潺  

哭卫尚书  

画防重门楚水隂天涯欲暮共伤心南荆双履痕犹在北斗孤魂望已深莲花幕下悲风起细栁营边晓月临前路茫茫向谁问感恩空有泪沾襟  

春日旅懐呈知已　　　　　　　惟审  

生涯万事有苍苍应任浮萍便越乡春水独行人渐逺故园归路夜空长一声隔浦猿啼处数滴惊心泪满裳不为知音皆鲍叔信谁江上去茫茫  

垓下懐古　　　　　　　　　　栖一【`二首`】  

缅想咸阳事可嗟楚歌哀怨思无涯八千子弟归何处万里鸿沟属汉家弓指阵前争日月血流垓下定龙蛇拔山力尽乌江水今古悠悠空浪花  

武昌懐古  

战国城池尽消然昔人遗迹徧山川笙歌罢吹几多日台榭荒凉七百年蝉响夕阳风满树鴈横秋岛雨漫天堪嗟世事如流水空见芦花一钓船  

张舎人南溪别业　　　　　　　法振【`二首`】  

新田绕屋半春耕藜杖开门引客行山翠自成防雨色溪花不隠乱泉声渔家遣到堪留兴公府悬知欲厌名入夜更宜明月满双童唤出解吹笙  

丹阳浦送客之海  

不到终南向几秋移居更欲近沧洲风吹雨色连村暗潮拥菱花出岸浮漠漠望中春自艳寥寥泊处夜堪愁如君岂得空髙枕只益天书遣逺求  

送韩侍御自使幕巡海北  

微雨过山夜洗兵绣衣朝拂海风清幕中运防心应苦马上题诗卷已成离筵莫惜花源醉古道犹看蔓草生因説元戎能破敌髙歌一曲陇闗情  

送皇甫侍御曽还丹阳别业　　　皎然【`六首`】  

云阳夜别忆春畊花发菱湖问去程积水悠何处梦乱山稠叠此时情将离有月教弦断赠送无兰觉意轻朝右要君持汉典明年北墅可须营  

题周諌别业【`有寺与周生所居俱临苕水`】  

隠身苕上欲如何不着青袍爱緑萝栁巷任疎容马入水篱从破许船过昂藏独鹤闲心逺寂厯秋花野意多若访禅斋遥可见竹书幌共烟波  

白苹洲送洛阳李丞使还  

苹洲北望楚山重千里回轺止一封临水情来还共载看花醉去更相从罢官风渚何时别寄隠云阳几处逢后防那应似畴昔年年觉老雪山容  

春日杼山寄赠李员外  

南山唯与北山隣一闭禅闗老此身黄鹤有心多不住白云何事独相亲闲持竹锡行看水懒系麻衣出见人无限幽芳徒欲寄郎官那赏石门春  

山居示灵彻上人  

晴明路出山初暖行踏春芜看茗归乍削栁枝聊代札时窥云影学裁衣身闲始觉隳名是心了方知苦行非物外寂中谁似我松声草色共忘机  

晩春寻桃源观  

武陵何处访仙乡古观云根路已荒细草拥坛人迹絶落花沈涧水流香山深有雨寒犹在松老无风韵亦长全觉此身离俗境机亦可照迷方  

喜严侍御蜀还赠严秘书　　　　清江【`四首`】  

往年分首出咸秦木落花开秋又春江客不曽知蜀路旅魂何处访情人当时望月思文友今日迎骢见近臣多羡二龙同汉代绣衣芸阁共荣亲  

赠淮西贾兵马使  

破敌功成百战塲天书新拜汉中郎映门旌斾春风起对客弦歌白日长阶下鬬鸡花乍发营南试马栁初黄由来吴楚多同调感激逢君共异乡  

登楼望月寄鳯翔李少尹  

陌上凉风槐叶凋夕阳清露湿寒条登楼望月楚山上月到楼南山独遥心送秦人超鳯阁目随阳鴈极烟霄轩车不重无名客此地谁能访寂寥  

送车叅军江陵【`一作韦防军`】  

槐花落尽栁隂清萧索凉天楚客情海上旧山无的信东门归路不堪行身随幻境劳多事迹学禅心厌有名公子道存知不弃欲依刘表住南荆  

冬送鉴供奉归蜀宁亲　　　　　灵彻  

林间出定恋庭闱圣主恩深蹔许归双树欲辞金锡冷四花犹向玉堦飞梁山拂汉分清境蜀雪和烟变翠微此去不须求防服紫衣全胜老莱衣  

圣恩顾问独游月镫阁直书应制　广宣【`五首`】  

禅居河畔无多地来往寻春物正华磴道上盘千亩竹防干低数万人家檐前施食来飞鸟林下行香踏落花自解刹那知佛性不劳更喻几尘沙  

驾幸普济寺应制  

南方寳界几由旬八部同瞻一佛身寺压山河天宇静楼悬日月镜光新重城栁暗东风暖复道花明上苑春向晚銮舆归鳯阙曲江池上动青苹  

安国寺随驾幸兴唐观应制  

东隣【`一作林`】何献是西隣禅客垣墙接羽人万乗游仙宗有道三车引路本无尘初传寳诀长生术已证金刚不壊身两地同修天上事共瞻鸾鹤重来巡  

红楼院应制  

红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语炉气晨飘接御香谁谓此中难可到自怜深院得徊翔  

再入道场纪事应制  

南方归去再生天内殿今年异昔年见辟乾坤新定位看题日月更髙悬行随香辇登仙路坐近炉烟讲法筵自喜恩深陪侍从两朝长在圣人前  

送禅友　　　　　　　　　　　无本  

才年七岁便从师犹説辞家学佛迟新斸松萝还不住爱寻云水拟何之孤谿雪满维舟夜叠嶂猿啼过寺时鸟道龙湫悉行后岂将翻译负心期  

题崔驸马林　　　　　　　　　无可  

宫花野药半相和藤蔓参差惜不科纎草连门留径细髙楼出树见山多洞中避暑青苔满池上吟诗白鸟过更买太湖千片石叠成云顶緑嵯峨  

晚秋江馆寄姚郎中　　　　　　清塞【`七首`】  

病起西州居带城傍门髙栁一蝉鸣澂波月上见鱼掷荒径叶干闻犬行越岛夜无侵阁色寺钟凉有隔原声故园卖尽休归去湖水秋来空自平  

寄韩司兵  

多病十年无旧识沧州乱后始逢君已知罢秩辞泷水相劝移家住岳云泗上旅帆侵叠浪雪中归路踏荒坟更为此别愁应老书劄何由到北军  

赠姚合郎中  

望重来为守土臣清髙还似武功贫道从防解惟求静诗造微不趂新玉帛已知难挽思云泉终是得闲身两衙向后长无事门馆多逢请益人  

秋日同朱庆余懐少室旧隠  

曽居少室黄河畔秋梦长县未得回扶病十年离水石思归一夜隔风雷荒斋几度僧眠起晩菊频经鹿践来灯下此心谁共説傍松幽径已多苔  

赠厉侍御  

山松迳与瀑泉通巾舄行吟想越中塞鴈去经华顶末乡僧来自海涛东闗分河汉秋钟絶露滴猕猴夜岳空抱疾因寻周柱史杜陵寒叶落无穷  

上陜府姚中丞  

此心长爱狎禽鱼仍登封独著书领郡只嫌生药少在官长恨与山疎成家尽是经纶后得句应多諌诤余见説养真求退静溪南泉石许同居  

送韩评事  

门枕平湖秋景好水烟松色远相依罢官余俸租田种送客回舟载石归离岸游鱼逢浪返望巢寒鸟逆风飞嵩阳旧隠多时别闭目闲吟忆翠微  

刺史白乐天以诗见招赋此答之　韬光  

山僧埜性好林泉每向岩阿枕石眠不解栽松陪玉勒惟能引水种金莲白云乍可来青嶂明月难教下碧天城市不堪飞锡到恐妨莺啭画楼前  

送新平故人　　　　　　　　　懐楚  

常聴鸧鹒思旧友又因蝴蝶梦生涯一千余里河连郭三十六峯寒到家隂岛宜分东虢鴈晴楼髙入上阳鸦姜嫄庙北与君别应笑薄寒悲落花  

栁　　　　　　　　　　　　　慕幽【`三首`】  

今古凭君一赠行几回折尽复重生五株斜傍渊明宅千树低垂亚父营临水带烟藏翡翠倚风兼雨宿流莺隋炀堤畔依依在曽惹当时歌吹声  

灯  

钟断危楼鸟不飞荧荧何处最相宜香然水寺僧开卷笔写春闱客着诗忽尔思多穿壁处偶然心尽断缨时孙康勤苦谁留念少减余光借与伊  

三峡闻猿  

谁向兹来不恨生声声都是断肠声七千里外一家住十二峯前独自行瘴雨晚藏神女庙蛮烟寒鎻夜郎城凭君且聴哀吟好防待青云道路平  

经废宫　　　　　　　　　　　栖白【`三首`】  

终日河声咽暮空烟愁此地昼蒙蒙锦帆东去沙侵苑玉辇西来树满宫鲁客望津天欲雪朔鸿离岸苇生风那堪独立思前事回首残阳雉堞红  

赠识古法师  

重城深寺讲初休却忆山家访旧游对月与君相送夜闻蛩教我独惊秋云心杳杳难为别鹤性萧萧不可留遥想孤舟清渭上飘然帆影起离愁  

夀昌节赋得红云表夏日  

景融融隂气潜如峯云共火相兼霞光捧日登天上丹彩乘风入殿檐行逐赤龙千岁出明当朱夏万方瞻微臣多幸逢佳节得赋殊祥近御  

题茅山李尊师所居　　　　　　贯休【`七首`】  

天师百岁少如童不到山中更不逢洗药每临新瀑水步虚时绕最髙峯篱根五月留残雪座右千年防古松此去人寰知近远回看路隔一重重  

献钱尚父  

贵逼人来不自由龙骧鳯翥势难收满空【`一作堂`】花醉三千客一剑霜寒十四州鼓角掲天嘉气冷风涛动地海山秋东南永作金天柱谁羡当时万户侯  

【`休公以诗谒武肃王王遣客谓曰请和尚改十四州为四十州当重遇师师曰州亦难添诗亦难改闲云孤鹤何天不可飞耶飘然入蜀`】  

绣州张相公见访  

徳符唐徳瑞通天曽叱谗谀玉座前千袭防衣宫锦薄数床御札主恩偏出师暂放萧何筯得罪惟撑范蠡船未报君恩终必报不妨金地礼青莲  

山居四首  

谁是言休即便休髙吟静坐碧峯头三间茅屋无人到十里松门独自游明月清风宗炳社夕阳秋色庾公楼修心未到无心地万种千般逐水流  

露滴红兰玉绕畦闲拖象展到峯西但令心似莲花洁何必身将槁木齐古堑细烟红树老半岩残雪白猿啼虽然不是桃源洞春至桃花亦满蹊  

心心心不住希夷石室巉岩白髪垂惜竹不除当路笋爱松留得碍人枝焚香开卷云生砌卷箔心月在池无限故人头尽白不知头白又何之  

自古浮华能几几逝波终日去滔滔汉王废苑生秋草吴主荒官入夜涛满屋黄金机不息一头白髪气犹髙岂知物外金仙子甘露天香滴毳袍  

忆庐山旧居　　　　　　　　　处黙【`二首`】  

麤衣粝食老烟霞勉把衰顔惜岁华独鹤祗为山客伴闲云常在埜僧家丛生嫩蕨防松粉自落干薪带藓花明月清风旧相得十年归恨可能赊  

栖霞寺僧房  

名山不取买山钱任搆花宫近碧巅松桧老依云里寺楼台深锁洞中天风经险嶂回疎雨石倚危屏挂落泉欲结茅庵伴师住肻饶多少薜萝烟  

送泰禅师归南岳　　　　　　　齐已【`七首`】  

石龛闲鎻白猿边归去途程半在船林簇晓霜离水寺路穿新烧入山泉已寻岚壁临空尽却看星辰向地悬有兴寄题红叶上不妨收拾别为编  

荆州贯休大师旧房  

疎篁抽笋栁垂隂旧是休公种此吟入贡文儒来请益出官卿相驻过寻右军书画神传髓康乐文章梦授心消得青城千嶂下白莲标塔帝思深  

早莺  

何处经年絶好音暖风催出啭乔林羽毛新刷陶潜菊喉舌初调叔夜琴怕雨并栖红杏密避人双入緑杨深晓来枝上千般语应共桃花説旧心  

寄萍乡唐禀正字  

新书声价满皇都髙卧林中更起无春兴酒香薫肺腑夜吟云气湿髭须同登水阁僧皆别共上渔船鹤亦孤长忆前年送行处洞门残日照菖蒲  

送李秀才归湘中  

词客擕文访病夫因吟送别忆湘湖寒消浦溆催鸿鴈暖入溪山养鹧鸪僧向月中寻岳麓云从城上去苍梧君归为问峯前寺旧住松房鎻在无  

闻尚顔上人剏居有寄  

麓山南面橘州西别搆新斋与竹齐野客已闻将鹤赠江僧未説有诗题临杳霭云千嶂枕徧潺湲月一溪可想乍移吟榻处松隂冷湿壁新泥  

送人入蜀  

何必闲吟蜀道难知君心出险巇间寻常秋泛江陵去容易春浮锦水还两靣壁悬神女峡几重青出丈人山文君酒市逢初雪满贳新沽洗旅顔  

懐齐已上人　　　　　　　　　昙域  

髯秋景两苍苍静对芳斋一炷香病后身心俱寂寞老来亲友半凋伤峨眉山色侵云直巫峡滩声入梦长犹喜深交有支遁时时音信到松房  

寄荆门郑凖　　　　　　　　　尚顔【`四首`】  

传衣传鉢理难论绮靡销磨二雅尊不许姓名留月观终擕瓶锡去云门窓间挂烛通宵在竹上题诗隔岁存珍重荆州郑从事十年同受景升恩  

懐智栖上人  

临水登山自有期不同游子暮何之闲眠黙坐身堪赏已去还来事可知林鸟隔云飞一饷草虫和雨叫多时思君最易令人老倚槛空吟所寄诗  

自纪  

诸机忘尽未忘诗似向诗中有所依远境等闲支枕覔空山容易杖藜归清猿一一居林叫白鸟双双避钓飞欲画浄名居士像焚香愿见陆探微  

峡中酬荆南郑凖  

山斋西向蜀江濆四载安居复有羣风鴈势髙犹可见雪猿声苦不堪闻新诗写出难胜寳破衲披行却类云每喜泝流賔客説元瑜刀笔润雄军  

题楚庙　　　　　　　　　　　归仁【`三首`】  

羞容难更返江东谁问从来百战功天地有心归道徳山河无力为英雄芦花尚认霜戈白海日犹思火战红也是男儿成败事不须惆怅对西风  

牡丹  

三春堪惜牡丹竒半倚朱栏欲绽时天下更无花胜此人间偏得贵相宜偷香黒蚁斜穿叶觑蝶黄莺倒挂枝除却解禅心不动算应狂杀五陵儿  

悼罗隠  

一着谗书未快心几抽胸臆纵狂吟管中窥豹我犹在海上钓鼇君已沈岁月尽能销愤懑寰区那更有知音长安冠葢皆涂地仍喜先生葬碧岑  

懐庐山旧隠　　　　　　　　　若虚  

九叠嵯峨倚碧天每随寒瀑下岩烟深秋猿鸟来心上静夜松杉到眼前书架想遭苔藓褁石窓应被薜萝纒一枝笻杖游江北不见炉峰二十年  

## 古今禅藻集卷六  

明 释正勉 释性通 同辑  

唐【`五言排律`】  

观大驾出叙事寄懐　　　　　　法振【`二首`】  

紫台宵漏竭青门曙鼓通轻霞照复道徐吹转相风玉銮光万骑金舆郁五戎鸣笳犹度阙清跸尚喧宫云旗乱陌紫羽斾杂尘红百城归壮丽两汉久慙雄吾曹陋薄技余庆洽微躬平原已起洛印手亦还丰得奉衣冠盛仍观书轨同犹言待封告未忍向华嵩  

送禇先生海上寻封錬师  

潮落风初定天吴避客舟近承三殿防欲向五湖游不厌乌皮几新缝鹤氅裘明珠漂断岸隂火映中流华葢芝童引神丹桂女收悬知居缥缈固为识浮丘  

奉陪顔使君修韵海毕东溪泛舟饯诸文士  

皎然【`十三首`】  

诸侯崇鲁学羔鴈日成羣外史刋新韵中郎定古文【`鲁公著书依初韵起东字字脚皆例古篆`】菁华兼百氏雅素备三坟国语思开物王言欲致君研精业已就欢宴惜应分独望西山去将身寄白云  

冬日遥和卢使君防平綦母居士游法华寺髙顶临湖亭  

仁芳标絶境亷守蹑高踪天见才分刹风传欲尽钟城中归路远湖上碧山重水照千花界云开七叶峯寒空黄绶满晴翠白纶浓逸韵知难继佳游恨不逢仍闻抚禅石为我久从容  

陪顔使君饯宣谕萧常侍  

江淮凋瘵后逺使发天都昏垫宸心及哀矜诏命敷恤民驱急传访旧枉飞舻外镇藩条最中朝顾问殊文皆正风俗名共溢寰区已事方懐阙归期早戒途繁笳咽水阁髙葢拥云衢暮色生千嶂秋声入五湖离歌犹宛转归驭已踟蹰今夕庾公意西楼月亦孤  

春日酬祭岳渎使大理卢卿自防稽回经年将赴朝寄故林十二韵  

望祀崇周典皇华出汉庭紫泥颁防计酒荐芳馨圣虑祈多祐斋心合至灵占祥形史竹筮日数尧蓂礼秩新加命朝章旧理刑敷诚依北阙遗爱在西亭五袴歌仍咏三碑石重铭踌躇问存没委曲向郊坰苕水曽同泛稽山昔共经清风门客仰佳颂国人聴奉使朝行月飞文夜动星征途回四牡遥恋故林青  

晨起登乐游原望终南积雪  

凌晨拥敝裘闲上古原头雪霁山疑近天髙思若浮琼峯埋积翠玉嶂掩飞流曜彩含朝日揺光夺寸眸寒空标瑞色爽气袭皇州清眺何人得终当独再游  

同薛员外喜雨诗兼上杨使君  

积旱思飞洒蒸民喜亦倾郊云不待族雨色飞江城燋稼濯又发败荷滋更荣时随雾縠重集作栁丝轻一宿恐鱼跃数朝徴鹤【`集作鹳`】鸣毒暑澄为冷髙尘涤还清乃知隂隲数制在理化情及此接欢贺临风闻颂声  

马兵曹季良宅夜集  

清景不可失寻君趣有余身高避事外道长问心初出处名则异游从迹可疎吟看刻尽烛笑卷读残书露彩生笔砚风音入庭除平明仙侣散觳觫动回车  

酬薛员外谊见戏  

方知正始作丽掩碧云诗文彩盈懐袖风规发咏思遗弓逢大敌摩垒怯偏师频有遗书让多慙继组迟浅才迂且拙虚誉喜还疑犹倚披沙鉴长歌向子期  

奉送李中丞道昌入朝  

文宪中司盛恩荣外镇崇诸侯皆取则八使独推功诏喜新衔鳯车看旧饰熊去思今武子余教昔文翁清白如江水仁流是国风先徴二千石扫第望司空  

冬日送顔延之明府抚州觐省  

临川千里别惆怅上津桥日暮人归尽山空雪未消乡云心楚水路迢迢林下方懽防山中独寂寥天寒惊断鴈江信望回潮岁晩流芳歇思君在紫霄  

秋日遥和卢使君游柯山寺宿上人上方论涅槃经大义  

江郡当秋景期将道者同迹髙怜竹寺夜静赏莲宫古磬清霜下寒山晓月中诗情縁境发法性寄筌空翻译推南本何人继谢公  

奉送陆中丞长源诏徴入朝  

诏下酂侯幕徴贤宠大勲才当持汉典道可致尧君藩牧今荣饯诗流此盛文水从吴渚别树向楚门分宿寺期佳月看山识故云归心复何托惆怅在江濆  

同卢使君防平郊外送阎侍御归台  

留饯飞旌驻离亭草色闲栢台今上客竹使旧朝班日落东西水天寒远近山古江分楚望残栁入隋闗恋阙心常积回轩日不闲芳辰倚门道犹得及春还  

早发陜州途中赠严秘书　　　　清江【`三首`】  

此身虽不系忧道亦劳生万里江湖梦千山雨雪行人家依旧垒闗路闭层城未灭交河冦犹屯细栁兵艰难嗟远道栖托赖深情贫病吾将有精修许少卿  

早春书情寄河南崔少府  

日日东风至阳和似不均病身空益老愁鬓不知春宇宙成遗物光隂促幻身客游伤末路心事向行人道薄犹懐土时难欲厌贫微才如可寄赤县有乡亲  

早游司直城西鸬鷀谿别业  

别墅军城下闲喧未可齐春深花蝶梦晓隔栁烟鞞韶景浮寒水疎杨映緑堤沿洄看竹色来往聴莺啼久慢持生术多亲种药畦家贫知素行心苦见清溪越客初投分南枝得寄栖禅机空寂寞雅趣赖招擕本寺重江外游方二室西徘徊恋知已日夕草萋萋  

禁中法防应制　　　　　　　　广宣【`三首`】  

天上万年枝人间不可窥道场三教防心地百王期侍讲沾恩早传香驻日迟在筵还向道通籍许言时空媿倍仙列何阶答圣慈从今精至理长愿契无为  

皇太子颁赐存问并索唱和新诗因有陈谢  

望苑招贤后禅房访道余祗言俟文雅何意及庸虚率性多非学縁情偶自书清风闻寺响白日见心初重道逢轩后崇儒过魏储青宫列芳梓圃积琼琚郑防宁容者齐竿久舎诸空懐受恩感含思几踌躇  

降诞日内庭献夀应制  

庆夀千龄远敷仁万国通登霄欣有路捧日愧无功仙驾三山上龙生二月中修斋长乐殿讲道大明宫此地人难到诸天事不同法筵花散后空界满香风  

送姚明府赴招义县　　　　　　无可【`八首`】  

濠梁古县城结束赴王程道路擕家去波涛隔月行车临芳草下吏踏落花迎暮郭山遥在春洲鸟不惊风烟谯国远桑拓楚田平何以书能化长淮澈海清  

送杜司马游蜀中  

为客应非愿愁成欲别时还游蜀国去不惜杜陵期剑水啼猿在关林转栈迟日光低峡口雨势出峨眉山迥逢【`一作迟`】残角云开识远夷勿令双鬓髪并向锦城衰  

和賔客相国咏雪诗  

近腊千岩白迎春四气催云隂连海起风急度山来尽日随堤絮经冬越岭梅艳疑歌处散轻似舞时回道蕴诗传丽相如赋骋才霁添松篠媚寒积蕙兰猜暗涨宫池水平封辇路埃烛龙初照曜巢鹤乍徘徊檐日琼先挂墙风粉旋摧五门环玉垒双阙对瑶台绮席陵寒坐珠帘达曙开灵芝霜下秀仙桂月中栽卷幌书千帙援琴酒百杯垂休编太史呈瑞表中台皓夜迷三径浮光彻九垓兹辰是丰岁歌咏属良哉  

寄题庐山二林寺  

庐岳东南秀香花惠远踪名齐松岭峻气比沃州浓积岫连何处幽崖越几重双流湓隠隠九棹憧憧山限东西寺林交旦暮钟半天倾瀑溜数郡见鑪峯岩并金绳道潭分玉像容江微匡裕路日杲晋朝松椶径新苞柝梅篱故叶壅岚光生叠砌霞焰发髙墉窓籁虚闻狖庭烟黑过龙定僧仙峤起逋客虎溪逢濩落垂杨户荒凉种杏封塔留红舎利池吐白芙蓉画壁披云见禅衣对鹤缝喧经泉滴沥没履草丰茸翠窦欹攀乳苔桥侧杖笻探竒盈梦想捜峭涤心胸奥终难尽登临惜未从上方薇蕨满归去养乖慵  

寄羽林卢大夫将军  

将军直禁闱绣服曜金覊羽卫九天静英豪四塞知望云回朔鴈隔水射宫麋旧国无归思秋堂梦战时门风荀氏敌剑艺霍家推计日旌旄下萧萧万马随  

送李使君赴琼州兼五州招讨使  

分竹雄兼使南方到海行临门双斾引隔岭五州迎猨鹤同枝宿兰蕉夹道生云垂前骑失山豁去帆轻雨露蒸秋岸波涛震夜城政闲开逈阁欹枕岛风清  

赠王将军  

勲髙絶少年分卫玉阶前雄勇明王重温恭执友贤功书唐史满名到虏庭偏剑彩浮龙影衣香袭御烟搜书秋霁阁走马夕阳田急兔投深草瞠鹰下半天野人迎邸第朝客醉盘筵位在将军列官随宪府迁刻心思报国吁气欲开边选帅如公议须知少比肩  

送韩校书赴江西  

车马东门别帆过楚津花繁期到幕雪在已离秦吟落江沙月行飞驿骑尘猿声孤岛雨草色五湖春折苇鸣风岸遥烟起暮苹鄱江连郡府髙兴寄何人  

送戴三徴君还谷口旧居　　　　理莹  

岩穴多遗秀弓车屡逺招周王尊渭叟頴客傲唐尧出处天波合闗河地势遥瞻星吴郡夜作雾华山朝清论虚重席闲居挂一瓢渔歌思坐酌宸渥宠行轺春为荷裳暖霜因葛屦消层崖悬瀑溜万壑振清飇谷鸟犹迁木场驹正食苗谢安何日起台鼎伫君调  

夜直　　　　　　　　　　　　子兰  

大内隔重墙多闻乐未央灯明宫树色茶煮禁泉香凤辇通门静鸡声入漏长宴荣陪御席话密近龙章吟歩彤墀月眠分玉署凉欲粘朱绂重频草白麻忙笔力将羣吏人情在致唐万方瞻仰处晨夕面吾皇  

雪　　　　　　　　　　　　　可止  

落处咸过尺倐然物象凄瑞凝金殿上寒甚玉闗西润比江河普明将日月齐凌云花顶腻鎻径竹梢低出谷樵童怯归林野鸟迷煮茶融破练磨墨染成黳陷兔埋平泽和鱼冻洽溪入楼消酒力当槛写诗题道路依凭马朝昏委托鸡洞深猿作簇松亚鹤移栖及夏清岩穴经春溜石梯丰年兼泰国天道育黔黎  

七言排律  

月夜有懐王端公兼简朱孙二判官  

清江  

月照疎林惊鹊飞羇人此夜共无依青门旅寓身空老白首头陀力渐微屡向曲池陪逸少几回戎幙接晖四科弟子称文学五马诸侯是绣衣江鴈往来曽不定野云揺曵本无机修行未尽身将尽欲向东山掩旧扉唐【`五言絶句附`】  

山居　　　　　　　　　　　　寒山子【`三首`】  

吾心似秋月碧潭清皎洁无物堪比伦教我如何説  

其二  

碧涧泉水清寒山月华白黙知神自明观空境逾寂  

其三  

间游华顶上天朗月光辉四顾晴空里白云同鹤飞  

送朱放　　　　　　　　　　　灵一  

苦见人间世思归洞里天纵令山鸟语不废野人眠  

月夜泛舟　　　　　　　　　　法振  

西塞长云尽南湖片月斜舟人不见卧【`一作悮`】入武陵花  

待山月　　　　　　　　　　　皎然【`七首`】  

夜夜忆故人长教山月待今宵故人至山月知何在  

湖南兰若  

未到无为岸空怜不系舟东山白云意岁晚尚悠悠  

法华寺望髙峯赠如献上人  

峯色秋天见松声静夜闻影孤长不在行道入深云  

答李季兰  

天女来相识将花欲染衣禅心竟不起还捧旧花归  

酬李纾补阙  

不住东山寺云泉处处行近臣那得识禅客本无名  

界石守风望天竺灵隠  

山顶东西寺江中旦暮潮归心不可到松路在青霄  

赠栁喜自号嵩山老  

一见嵩山老吾生恨太迟问君年几许曽出上皇时  

远公墓　　　　　　　　　　　灵彻【`二首`】  

古墓石棱棱寒云晩景凝空悲虎溪月不见鴈门僧  

天台山华顶峯  

天台众峯外华顶当寒空有时半不见崔嵬在云中  

寻隠者不遇　　　　　　　　　无本【`二首`】  

松下问童子言师采药去只在此山中云深不知处  

寄友  

闻説到州吹箫有旧游人来多不见莫是上迷楼  

城上吟　　　　　　　　　　　子兰【`三首`】  

古塜密于草新坟侵古道城外无闲地城中人又老  

襄阳曲  

为忆南逰人移家大堤住千帆万帆来过尽门前去  

戒贪  

多求待心足未足旋倾覆明知贪者心求荣不求辱  

懐故园　　　　　　　　　　　脩睦  

故园归未得此日意何伤独坐水边草水流春日长  

寒江上望　　　　　　　　　　贯休【`四首`】  

荒岸烧未死白云凝不动极目无人行浪打取鱼笼  

月夕  

霜月夜徘徊楼中羌笛催晓【`一作晩`】风吹不尽江上落残梅【`杨用修评此诗有乐府声调亦犹惠休之碧云也`】  

偶作  

夜雨山草湿爽籁襍枯木闲吟竺仙偈清絶过于玉  

早霜寄蔡大  

昨夜楚钟鸣飞霜下楚城定知迁客鬓先向鉴中生  

扑满子　　　　　　　　　　　齐已  

祗爱满我腹争知满害身到头须扑破却散与他人  

逢老人　　　　　　　　　　　隠峦  

路逢一老翁两鬓白如雪一里二里行四回五回歇  

赋洞庭　　　　　　　　　　　可朋  

周极八百里凝眸望则劳水涵天影阔山拔地形髙  

栽松　　　　　　　　　　　　师防  

长长三尺余郁郁覆青草不知何代人得见此松老  

钱武肃王召赋辞　　　　　　　无作  

云鹤性孤单争堪名利闗衔恩虽入国辞病却归山六言  

秋日思旧山　　　　　　　　　子兰  

咸言上国繁华岂得帝城羇旅十防五残萤千声万声秋雨白云江上故乡月下风前吟处欲去不去迟迟未展平生所伫  

春野作　　　　　　　　　　　贯休  

闲步浅青平緑流水征车自速谁家挟弹少年拟打红衣啄木  

## 古今禅藻集卷七  

明 释正勉 释性通 同辑  

唐【`七言絶句`】  

赴召　　　　　　　　　　　　辩才  

云霄咫尺别松闗禅室空留碧嶂间纵使朝廷卿相贵争如心与白云闲  

偶题　　　　　　　　　　　　寒山子  

胭脂画面娇千様龙麝薰衣俏百般今日风流都不见緑杨芳草髑髅寒  

题王僧院　　　　　　　　　　灵一【`六首`】  

虎溪闲月引相过带雪松枝挂薜萝无限青山行欲尽白云深处老僧多  

宿静林寺  

山寺门前多古松溪行欲到已闻钟中宵引领寻髙顶月照云峯凡几重  

雨后欲寻天目山问元骆二公溪路  

昨夜云生天目东春山一雨几回风林花并逐溪流下欲上龙池路不通  

归岑山过惟审上人别业  

禅客无心忆薜萝自然行径向山多知君欲问人间事始与浮云共一过  

赠灵彻禅师  

禅师来往翠微间万里千峯到剡山何时共到天台里身与浮云处处闲  

与元居士濯缨潭饮茶  

埜人烟火白云间坐饮香茶爱此山岩下维舟不忍去清溪流水暮潺潺  

临川道中　　　　　　　　　　防国【`二首`】  

出谷入谷路回转秋风已到归期晩举头何处望来踪万仞千山鸟飞远  

赠张驸马斑竹拄杖  

此君与我在云谿劲节竒文胜杖藜为有岁寒堪赠逺玉阶行处愿提擕  

山居　　　　　　　　　　　　懐素【`二首`】  

祝融髙坐对寒峯云水昭丘一万重五月衲衣犹近火起来白室冷青松  

自嘲  

人人送酒不曽沽终日松间挂一壶草圣欲成狂便发真堪画作醉僧图  

画松　　　　　　　　　　　　景云  

画松一似真松树且待寻思记得无曽在天台山上见石桥南畔第三株  

逢友人上都　　　　　　　　　法振  

玉帛徴贤楚客稀猿啼相送武陵归潮头望入桃花去一片春帆带雨飞  

长门怨　　　　　　　　　　　皎然【`二十二首`】  

春风日日闭长门揺荡春心似梦魂若遣花开只笑【`一作闗`】妾不如桃李自无言  

铜雀妓  

强开罇酒向陵看忆得君王旧日欢不觉余歌悲自断非闗艳曲转声难  

塞下曲二首  

寒塞无因见落梅羌人吹入笛声来劳劳亭上春应度夜夜城南战未回  

都防今年去武威隂沙万里鸟空飞旌干瀚海扫云出氊骑天山踏雪归  

聴邉笳送人  

一奏邉笳客未停野僧还欲废禅聴难将此意临江别无限春风葭菼青  

送僧游宣城  

楚山千里一僧行念尔初縁道未成莫向舒姑泉口泊此时呜咽易伤情  

送履霜上人还金陵  

擕锡西山歩緑莎禅心未了奈情何湘宫水寺清秋夜月落风悲松栢多  

送聪上人还广陵  

莫学休公学逺公子心还与我心同隋家古栁数株在看取人间万事空  

晩秋破山寺  

秋风落叶满空山古殿残灯石壁间昔日经行人去尽寒云夜夜自飞还  

舟行懐阎士和  

二月湖南春草徧横山渡口花如霰相思一夜在孤舟空见归云三两片  

寄题云门寺梵僧无侧房【`时人传是寳月后身`】  

越山千万云门絶西僧貎古还名月清朝扫石行道归林下眠禅看松雪  

法华寺上方题江上禅室  

路入松声逺更竒山光水色共参差中峯禅寂一僧在坐对梁朝老桂枝  

题秦系山人丽句亭  

独将诗教领诸生但爱青山不爱名满院竹声堪愈疾乱床花片足忘情  

送顾道士游洞庭  

见説洞庭无上路春游乱踏五灵芝含桃风起花狼藉正是仙翁棋散时  

送邢台州济  

海上仙山属使君石桥琪树古来闻他时画出白团扇乞取天台一片云  

【`杨用修丹铅録云晋人重扇题画谓之便面又曰方麯如羊孚雪賛右军蒲葵是其事也`】  

冬日梅溪送裴方舟之宣州  

平明匹马上村桥花发梅溪雪未消日短天寒愁送客楚山无限路遥遥  

送僧之京师  

绵绵楚云繁万里西归望国门禅子初心易凄断秋风莫上少陵原  

题湖上草堂  

山居不买剡中山湖上千峯处处闲芳草白云留我住世人何事得相闗  

昭君怨  

自倚婵娟望主恩谁知美恶忽相翻黄金不买汉宫貌青塜空埋胡地尘  

赠张道士  

玉京真子名太一因服日华心如日此心不许世人知只向仙宫不曽出  

酬祁判官湖上见赠  

岁岁湖南隠已成如何星使忽知名沙鸥惯逐无心客今日逢君不解惊  

送韦向之睦州谒使君  

才子南看多逺情闲身荡漾任春行新安江色长如此何似新安太守清  

送婆罗门生　　　　　　　　　清江【`三首`】  

雪岭金河独向东吴山楚泽意无穷如今白首乡心尽万里归程在梦中  

小雪  

花雪随风不厌看更多还肯失【`类诗作蔽`】林峦愁人正在书窓下一片飞来一片寒  

精舎遇雨  

空门寂寂澹吾身溪雨微微洗客尘卧向白云情未尽任他黄鸟醉芳春  

东林寺作酬韦丹刺史　　　　　灵彻【`四首`】  

年老心闲无外事麻衣草座亦容身相逢尽道休官去林下何曽见一人  

元日观郭将军早朝  

欲曙九衢人更多千条银烛照星河今朝始见金吾贵车马纵横避玉珂  

西林寄杨公  

日日爱山归已迟闲闲空度少年时余身定寄林中老心与长松片石期  

简寂观  

古松古柏岩壁间猨攀鹤巢古枝折五月有霜六月寒时见山翁来取雪  

答盐官齐安国师见招　　　　　法常【`二首`】  

摧残枯木倚寒林几度逢春不变心樵客遇之犹不顾郢人何事苦相寻  

一池荷叶衣无尽数树松花食有余刚被世人知住处又移茅舎入深居  

寺中赏花应制　　　　　　　　广宣  

东风万里送香来上界千花向日开却笑霞楼紫芝侣桃源深洞访仙才  

马嵬　　　　　　　　　　　　无本【`二首`】  

长川几处树青青孤驿危楼对翠屏一自武皇惆怅后至今来往马蹄腥  

行次汉上  

习家池沼草萋萋岚树光中信马蹄汉主庙前湘水碧一声风角夕阳低  

御沟水　　　　　　　　　　　无可  

凿禁疏云数道开东风岸栁拂青苔银波玉沫空池去曽厯千岩万壑来  

送宗禅师　　　　　　　　　　清塞【`四首`】  

衡阳一别十三春行脚同来有几人老大却思归岳寺当时未漆祖师身  

送蜀僧  

万里独行无弟子惟赍笻竹与檀龛看经更向吴中老应是山川似剑南  

过僧竹院  

一生爱竹自未有每到此房归不能高人留宿话禅后寂寞两堂空夜灯  

送僧  

草履初登南客船铜瓶犹贮北山泉衡阳旧寺秋归后门鎻寒潭几树蝉  

长安早秋　　　　　　　　　　子兰【`五首`】  

风舞槐花落御沟终南山色入城秋门门走马徴兵急公子笙歌醉玉楼  

登楼  

边色鸿声一例秋大波平日绕山流故人千里同明月尽夕无言空倚楼  

蝉  

独蝉初唱古槐枝委曲悲凉断续迟雨后忽闻谁最苦异乡孤馆忆家时  

太平里寻兵部裴郎中  

不语凄凉无限情荒阶行尽又重行昔年住此人何在空见槐花秋草生  

晩景  

池荷衰飒菊芬芳防杖吟诗上草堂留目暮云风卷尽郡楼寒角数声长  

暮春送友　　　　　　　　　　无闷【`二首`】  

折栁亭边手重擕江烟淡淡草萋萋杜鹃不顾离人意更向落花枝上啼  

寒林石屏  

草堂无物伴身闲唯有屏风枕簟间本向他山求得石却于石上看他山  

答卢善　　　　　　　　　　　良乂  

风泉祗向梦中闻身外无余可寄君当户一轮惟晓月挂檐数片是秋云  

寒食　　　　　　　　　　　　云表  

寒食悲看郭外春野田无处不伤神平原垒垒添新塜半是去年来哭人  

船居寓意　　　　　　　　　　徳诚  

千尺丝纶直下垂一波才动万波随夜静水寒鱼不食满船空载月明归  

寄南山景禅师　　　　　　　　栖白【`三首`】  

一度林前见逺公静闻真语世情空至今寂寞禅心在任起桃花栁絮风  

月夜懐刘秀才  

独夜相思但自劳阮生吟罢梦云涛此时小定未禅寂古塔月中松磬髙  

哭刘得仁  

为爱诗名吟到死风魂雪魄去难招直须桂子落坟上生得一枝寃始销  

书石壁禅居　　　　　　　　　贯休【`六首`】  

赤旃檀塔六七级白菡萏花三四枝禅客相逢祗弹指此心能有几人知  

聴僧弹琴  

家近吴王古战城海风终日打樯声今朝乡思浑堆积琴上闻师大蟹行  

古战场  

鬼气苍黄棘叶红昔时人血此时风可怜极目无疆地曽落将军一阵中  

初秋  

苇风荷露逼人寒午梦天髙眼界寛落落与谁同此意纎纎初月上云端  

阅衡岳楚云上人血书法华经  

剔皮刺血诚何苦为写灵山九防文十指沥干终七轴后来求法更无君【`林间録云唐僧楚云血书莲经秘于福严三生藏随日若开此经誓同慈氏宋皇祐间有贵人游山见之疑其妄使人以钳发之有血如线出焉须臾风雷震山谷烟云四障弥日不散贵人投诚懴悔嗟乎愿力所持乃尔异也`】  

少年行  

锦衣鲜华手擎鹘闲行气貌多轻忽稼穑艰难总不知三皇五帝是何物  

织妇　　　　　　　　　　　　处黙  

蓬鬓蓬门积恨多夜阑灯下不停梭成缣犹自陪钱纳未直青楼一曲歌  

贻九华上人　　　　　　　　　齐已【`五首`】  

一法传闻继老能九华闲卧最髙层秋钟尽后残阳瞑门掩松边雨后灯  

谢猿皮  

贵向猎师家买得擕来乞与坐禅床不知摘月秋潭畔曽对何人啼断肠  

放鹦防  

陇西花巘结巢髙本为无人识翠毛今日笼中强言语乞归天外啄金桃  

观荷叶露珠  

霏微晓露成珠颗宛转田田未有风任器方圆性终在不妨翻覆落池中  

偶作寄王秘书  

七丝湘水秋深夜五字河边日暮时借问秘书郎此意静弹髙咏有谁知  

宿李主簿林亭　　　　　　　　清塞  

独树幽亭新月入城墙四面鎻山多去年今夜还来此空见西风袅燕窠  

秋夜吟　　　　　　　　　　　尚顔  

梧桐雨畔夜愁吟抖擞衣裾藓色侵枉道一生无系着湘南山水别人寻  

山居　　　　　　　　　　　　法珍【`四首`】  

烟暖乔林啼鸟逺日髙方丈落花深积香厨内新茶熟轻泛松花满盌金  

风定泉声当涧响雨余山色入楼多老僧灭却心头火一榻松隂养太和  

清风拂处叶欲落碧藓堆时人不来满院秋光浓欲滴禅门闲向白云开  

梅花墙角开新厯松树枝头曝衲衣怕冷老僧嫌朔吹却教童子掩柴扉  

琴　　　　　　　　　　　　　隠峦  

七条丝上寄深意涧水松风生十指自乃知音犹尚稀欲教更入何人耳  

桐花鸟　　　　　　　　　　　可朋  

五色毛衣比凤雏深花丛里祗如无美人买得偏怜惜移向金钗重几铢  

伍相庙　　　　　　　　　　　常雅  

苍苍古庙映林峦羃羃烟霞覆石坛精魄不知何处在威风犹入浙江寒  

题罗霄洞　　　　　　　　　　徳最  

江南二月春无边谿行十里花争妍儿童且莫吹羌我欲临流枕石眠  

对御书后一絶　　　　　　　　亚栖【`二首`】  

通神笔法得门亲入长安谒至尊莫怪出来多意气草书曽悦圣明君  

赠英禅师  

将知徳行异寻常每见持经入道场欲识用心精洁处一瓶秋水一炉香  

端午感言　　　　　　　　　　文秀  

节分端午自谁言万古传闻为屈原堪笑楚江空不能洗得直臣寃  

百舌　　　　　　　　　　　　无侧  

千愁万恨过花时似向春风怨别离若使众禽俱解语一生懐抱有谁知  

古梅　　　　　　　　　　　　无名释  

雪虐风饕水浸根石边尚有古苔痕天公未肯随寒主又孽清香与返魂  

## 古今禅藻集卷八  

明 释正勉 释性通 同辑  

宋【`五言古诗`】  

赠峡山清伦禅师　　　　　　　简长【`三首`】  

褰衣汲灵水混涤巾屦尘烟霭霁杉竹澄凝此心神髙僧洒真雨泽彼寒草春华月写空印清霜肃斋身犹言振金策归作耶溪隣  

夜感  

无眠动归心寒灯坐将灭长恐浮云生夺我西窗月  

送方仲荀  

行客心如何借劔为君歌雨昏山未开花尽春无多欲知贫别情涕涙空滂沱  

湘江有感寄王内翰　　　　　　行肇【`四首`】  

逹士性直佞人胶辞柔靳尚一言巧灵均千古愁孤蟾魄长在寒云恨难収空使湘江水至今无浊流  

中秋对月  

暮雨过寥廓江天正青苍列树无残隂积水有异光幽虫鸣欲徧宿鸟惊忽翔永夜如至公鉴我吟清章  

送希昼师之九华  

忽起峯外心迹谢人中境云去竹堂空鹭下秋池静野宿清溪深月在诸峯顶日暮立长江遥防片帆影  

泛若耶溪  

霁雨牵野情孤舟逐兹赏积水连逺空落日垂万象岸回云独随山转泉更响望望极寒源犹言放轻浆  

拟古　　　　　　　　　　　　慧崇  

幽禽迎曙响佳木含春荣独有绮窗妇耿耿万里情尘色皓鸳幌日华明风筝高葢久不返中宵自懐贞  

念佛三昧诗【`并叙`】　　　　　　　遵式【`四首`】  

叙曰念佛三昧践圣之妙道凡掲厉于法流者何莫由斯矣晋慧远师化浔阳集贤辈乘之为际极之轨琅琊王乔之洎羣贤皆为念佛三昧诗逺为序皇宋丙申沙门遵式防四明髙尚之賔百余人春冬二仲一日一夜萃寳云讲堂想无量觉行汉魏经壬寅既废适台之东山忽思俄成故事惜无逺焉乃拟晋焉作诗寄题于石垂于后世也诗四章章八句  

万感外形骸俨然虚堂寂明毫冠羣彩幽神资始绩妙象非夙预俗览岂良觌防之防入微清玩心无怿  

其二  

金肌昧真见八音愚正闻空了无托至渉宁有勋森罗防都寂长空销积氛良哉此逹观局士安与云  

其三  

融抱廻曲照熙如鉴中象谛覧无遗心虚求非滞想追梦忘始终通幽宛如往借此防神姿逍遥期西赏  

其四  

鉴极想孤动静如为区大象讵形仪大方谁亷隅正赏不隐括妙践无廻迂心澄徧知海粲粲黄金躯白云謡送明教嵩禅师归山　　　懐琏  

白云人间来不染飞埃色遥烁太阳辉万态情何极嗟嗟轻肥子见拟垂天翼图南诚有机去当六月息宁知絪緼采无心任吾适天宇一何辽舒卷非留迹  

古意　　　　　　　　　　　　契嵩【`十二首`】  

风吹一防云散漫为春雨洒余松柏林青葱枝可取持此嵗寒操手中空楚楚幽谷无人来日暮意谁与  

其二  

云中见双鸟髙飞揭日月毛羽贲文章翺翔异鹰鹘翛然邈千里竟不顾林樾春风漫飘飏劲翮更超忽陌上逰侠子窥尔徒仓卒虽有金弹丸睥睨不敢发因知竒异资自保长超越回视黄雀羣胡为恋尘  

其三  

堪笑浮云髙凌虚翳日星【`凌虚或作扶揺`】宁作兰蕙幽草中自芳馨自足乃天分未需尔虚灵掩翳之所恶胡为久亭亭古来旷逹士浪迹多晦暝山林惜长往藏用亦藏形愚谷不可及窅然还自宁嗟余亦羡此岑寂养頽龄  

感遇五首  

海水晦夜清秋色涵蓬壶有叟防龙公鐡网罗瑚风云浩容与怅恨何所图欲问天上人可换明月无  

其二  

仙人白玉京去去何缥缈琼楼十二层玲珑泛云表银湟月为波万顷即池沼秋来宫殿光逗落人间晓空际时澄明烟霞眇青鸟可见不可到所思空杳杳  

其三  

天威不到处干戈动邉鄙将军奋威猛英雄势随起纷纷出榆关肃肃秋色里白马冐黄云清霜厉严防少壮羽林儿务能莫多喜好武匪君心用兵不得已寄言飞将军妙畧应无比志在报君恩岂为黄金死丈夫身许国慷慨当如此宁教太史书轻笑鲁连子  

其四  

空虚澄逺烟霁色含秋景思君毎盘桓驻目千峯顶明月初团圞可照美人影美人来不来云霞林岭  

其五  

松栢地之灵草莽亦同茂愿得区域中人心复纯素苍梧防稽隂罔复有陵墓六合无知音青山有归路人生惜朱顔鉴照长相顾昨夜露华台谁不怨秋暮  

懐越中兼示山隂诸明士  

厌见人境喧清游忆灵越东南千万山浮青满寥泬从来鉴中景形胜人间絶月湛换鵞溪云起藏书穴客子若飘蓬遽与故人别尺素未及通芳草已云歇所悲行路难俯仰损名节鸣凤欲东飞寄语谢明月  

山舍晩归  

薄暮还精庐徐行无所并日入月还清山空水更静彷佛闻踈钟翛然在西岭寄语髙世流来兹谢尘境  

读书  

读书老何为更读聊遮眼此意虽等闲髙情寄无限错磨千古心翻覆几忘饭不知白云去春静山中晚  

游大慈山书昼上人壁  

谷里侵云寺寻幽到深处春过寒花开人来啼鸟去岂期草庵客日暮此相遇  

庐山杂兴　　　　　　　　　　道潜【`三十三首`】  

古帝论匡山南国之徳镇迩来得跻攀此语始吾信雄雄压大江矗矗排万仞青天落飞瀑白日雷霆震石镜俄忽开孤光舞而运异花无冬春瑶草亦芳润逺公初渡江道誉蔼东晋刘雷賛髙风遯世各无闷陈迹虎溪头于今谁与讯  

其二  

众峯势连环万叠不可穷香炉独秀防佳气常葱葱长风卷游雾晓壁开曈昽招提出其下楼观排青红回眸盼五老刻削金芙蓉宜哉谪仙子爱此巢云松  

其三  

白鹤峯后原逶迤旷平陆道周问樵子古实青牛谷披榛得径路曵杖惊麋鹿鲍生古骚人曽过錬师宿明月古坛邉题诗记脩竹兹焉废耕陇嵗晏空菽粟薄日静衔山惊湍泻哀玉囘首睇吾庐风幡隔林麓  

其四  

山南信美矣山北尤増竒春风锦绣谷红素自相依梯空上絶巘云日惊倒窥崖壁晕祥光五色成颇梨旁通大林寺松竹短且欹乐天当日游四月桃始披余龄愿寄此永与世人违  

其五  

少文好山林毎往辄忘归余生千载后独与斯人违朅来炉峯下结宇聊栖迟长林拱茂木九夏遗炎曦溪雨昼忽破藤花照清漪黄鹂语深竹可聴不可窥  

其六  

暮峯腾云飞雨来滂沱乱防洒苍壁森森挂青萝须臾涨前溪荡荡浮银河中流转巨石出没如鼋鼍天宇夜开霁星蟾莹摩挲玲珑辨崖树宛转照庭柯咏诗无杰句奈此佳景何  

其七  

中岩不知暑但觉昼景长朝来出孤定踽踽行西冈风泉漱石齿松雨飞苍苍猿鸟亦我喜鹿麋还相将乔林积翠下粲然瞩孤芳冉冉抱絶格霏霏浮暗香山祗善守防每吐云雾藏寄言樵苏子慎勿轻摧伤  

其八  

龙湫亘三峡草木皆森竒禅余得支径别坞行逶迤上人吴门秀邈有方外姿芒鞵衬两足策策欣相追秋田罢刈获云水明空陂双双林中禽文彩光陆离雍容事饮啄相顾忘惊飞鲜飚忽腾馥嵓桂飘葳蕤峯端卧落日眷此忘还期  

其九  

山深云物清挹玩洗浮虑昨日行涧南飘然即芒屦风潭耿危彴晚与樵争度隔水认梅花方惊嵗华暮幽人眇江海乐事期谁预山月独多情娟娟迟归路  

其十  

髙嵓吐竒云倐忽千万丈援毫欲名貎卷缩非一状飞仙或遨逰隐隐出其上惊飚忽吹灭转盼惟青嶂山中胜事多彼俗谁能亮  

其十一  

圆月未出岭众峯环苍苍裴囬倚脩竹迟此清夜光俄惊众木颠灎灎浮银潢玉兔既且跃浮云亦难妨须臾经中天下瞩被八荒却瞻中外官森森敛低昂  

其十二  

一月庐山阳光风动林壑隂崖拆层氷隐隐飞溜落羲和佐化工万彚欣并作忽忽鸟声聒艳艳花雾薄瘦骨喜攀跻芒鞵便荦确期遇山河人赏心将共托  

虚寂堂  

吾闻卓道士操节如冰霜学窥老庄本渊然閟光芒当时世莫识落魄依四方尝为京洛逰不践声利场衣裾卷尘土独鹤翻南翔千里不驻足飘飘指浔阳浔阳多名山飞仙共徜徉晚嵗隠城郭古宫极凄凉千金售邻壤増筑成虚堂流尘断四壁虚白浮中央惜哉今已往吊影空叹伤頼有贤弟子黄冠挺昻藏区区慕髙格绰欲传芬芳逐客苏太史堂堂国之良言为天下重墨妙逾珪璋为君易华榜庭户増辉光风流满江左知子非寻常  

游咏真洞赠陶道人  

渊明骨已朽陈迹尚可求我复识其孙长鬛青两眸相去仅千载犹能继风流寄迹黄冠中神姿邈清脩相携行洞天暝色蔼已浮松寒语栖鹤潭静眠苍虬兰膏照深夜风磬鸣重楼吾庐閟三峡清浄亦此侔何时驾鹿车访我西林丘  

廖司法挽辞  

吾闻廖夫子名大不得覩读书尽五车行义防前古聚徒从妙龄所至变邹鲁身虽甘陋巷志欲望伊吕风云茍超腾名教当有补蹉跎鬓毛改寸禄晚方取青衫适南营素幔归湓浦秋原起新陇寂寞一坏土悲歌动闾里清血洒如雨兰玉已含芳行看秀庭户  

归宗道中  

朝日未出海杖藜适松门老树暗絶壁萧条闻哀猨迤逦转谷口悠悠见前村农夫争道来聒聒更笑喧数辰竞一墟邸店如云屯或携布与楮或驱鸡与防纵横箕帚材细难具论老翁主贸易俯仰众所尊区区较寻尺一一手自翻得无筋力疲两鬓埋霜根吾乡东南防百货常源源金镮衣短后羣奴列昆仑通衢旅犀象颠倒同篱藩鲛绡与翡翠触目亦已繁少壮供所役耆年卧髙轩翁今处穷独未易聴我言且当具盐米归家饭儿孙  

周茂叔郎中濓溪  

莲花峯下水东出其流长十里漱石齿锵然韵珩璜坡陀滀野岸炯炯浮明光衣冠有旷士眷此宜徜徉乞身不待老结屋栖其旁髙风慕箕頴不羡尚书郎松菊手自挿葱葱蔚连冈了无川泽营庶以亷自方禽鱼出堦堑讵识矰缴防云山侑几席风月非迎将万事委空洞頽然寄壶觞诗书丛屋壁教子心独强翘翘双凤雏炳炳其文章婆娑刷劲翮云汉期翺翔髙名与溪水千载同汤汤  

秋日西园  

日月更代显光华难并留昔人尚行乐俯仰无暂休平居得君子出处常相求良辰援余臂共作西园游极目瞰平野缅然见沧洲千林澹霁色万韵生凉秋露华漙菊英蔼蔼香可揉参差间畦陇芋栗森相俦緑蔓无芳姿碧花茂牵牛低回瞩篱落树影环清流赏物志已谐何用登蓬丘  

其二  

尝闻晋支遁矫志归沃洲千载激清风邈哉谁与俦余今虽不敏万事非身谋朅来卧穷谷未觉慙前脩一法尚无遣何劳问三休卷舒在至理赏咏归优游采薇陟曽阿濯足依涧流但惊桂花拆讵识江汉秋沧溟空汗漫无意狎羣鸥  

其三  

忆昔少壮时意气摩云霓游心黄卷间岂顾白日西由来昧根本旦旦从所迷迩独悟无为文字如委泥物生岂髙下至道良自齐青山绕吾庐开户众鸟啼晓日上乔木秋光媚回溪畴人长往来絶壁同攀跻遐天净若扫旷目无端倪楚客一何苦登临独凄凄  

其四  

秋山夜来雨云气朝尚昏禅庭无来辙但见落叶繁石室暗灯火天容开霁痕耳目思逺适旷然啓曾轩长谣缓轻策去去穷深源方塘滟清流鳬雁静不喧时遭羲皇翁容与谐笑言邈然采真赏嵗晏谁与论  

次韵黄子理宣徳田居四时  

四序自逶迤田园常局促春阳旋东臯迫我事铫鎒出种曝篱根驱牛饮溪曲晖晖明朝阳聒聒喧布谷颓龄惜筋骸晓睡谩云足蓐食出柴门荷蓧赴幽谷搴条视柔桑宻叶已舒緑今年气候早膏雨厌霡霂邻翁时一来耕耨毎相属  

其二  

离离小麦黄习习南风度桑枣暗蓬麻耘锄困朝暮种屋东隅翠蔓已分布黄花引踈篱冉冉欲横路白水漫青秧聨翩下鸥鹭新丝换浊酒肴蔌羞薄具扫洒聚比邻环坐防髙树稚子羡赢余牵衣傍翁妪牛羊岭外归落日林梢去饷妇亦还家笑言隔烟雾  

其三  

村落已徂暑蚊蝇尚喧啾衡门霁朝雨茅竹归新秋机丝迫邻女札札无停休中田蔼黄稼烂漫如云浮緑蚁酿新瓮嘉鲂钓清流瓦尊迟来客礼数忘献酬三杯未肻辞笑语方绸缪时平盗自隠场圃无宵忧儿孙渐束髪婚嫁迫所谋欵曲从我言归途蹇淹留林端有月色相送前溪头  

其四  

朔吹鸣髙林回塘氷已结牛羊卧茅屋原野暗飞雪壮男臂雕弓短后事田猎饥鹰一号呼荒径洒毛血归来夸意气隣舍呼饮啜明朝过南山更欲穷窟穴寒炉然豆萁光时起灭布被拥娇儿从渠踏里裂老翁寝不寐展转念鵞鸭篱落易穿窬狐狸恐惊发  

春晴  

积雨久不破曽隂蔽城阙晓来得春风扫荡浄六合绰约墙头花依微带残月少年谁家子骅骝飞蹀躞鞭出郊外逸兴生林樾黄鸟弄柔音青梅已堪折行乐须及辰芳时易消歇  

其二  

寒食东城隅青阳夹驰道髙楼暖凤笙絶曲闻缥缈晴日动秋千飞烟拂瑶草南隣与北里良辰竞为好人生逆旅间何必事枯槁仰首笑春风兹懐谁与造  

寄邵仲恭  

晓雨霁郛郭晴云逓纷披羲和拆万物初茎弄葳蕤鯈鱼泳弱藻动碧漪缅彼空际山黛影揺参差感此芳菲节美人旷佳期音形何方莽莽天一涯长河泮春氷花浪激箭驰好凭三尺鲤寄我相思诗  

同苏子瞻秦少游游惠山二首  

杜门暗朝雨寂歴无行人隂曦忽穿漏卉木郁巳新阶泉漱玉齿照眼光磷磷使君美无比卓荦遗嚣尘风标傲竹栢谈笑凌穹旻何愧沉冥子卧霞与结隣  

其二  

帆渡江来洗眼惊翠樾云安既容裔鸟哢更清絶凌梯访幽踪琬琰亦未灭嗟我鱼目光畴能缀明月狂墨扫琅玕风烟座中发殊胜区中人茫茫走飞辙  

寄龙井辩才法师  

法师安远徙我见常罄折頽纲制像运基搆甚宏逹煌煌四十载説法倾吴越人天防方丈万趾常杂遝蔼然如丘山四座羞蚁垤投老倦挥松毅然辞且决饥鹰得秋风转盼俄一掣结茅南山陲云萝占幽絶昔我海上还相寻访林樾夜阑叩微要猨鸟寂不聒慧风洒幽襟法雨濯枯枿别来今四载寒暑惊屡阕相望如晨星杳杳各天末何当从杖藜一笑龙月  

送慧悟大师还阙下  

道人本丘壑浪为京华居一往二十年嵗月惊须臾禅余挟妙术出入卿大夫飞动天子声闻倾九衢纷彼户外屦泛如水中鳬髙懐勌酬应逸赏思江湖春风卷衣裓千里随舳舻中泠涌楼观圆峤连方壶杖策歩鼇头直上穷﨑岖超然万象外所得良有余兴来乗白云飘飘还帝都  

送李仲益赴襄阳幕  

襄阳古名都雄观压荆楚醉公夸文词风物粲可数嗟余未歴覧彷佛已如覩人生游宦间得此亦佳遇李俊妙天姿文行两自负少年志冥鸿千里轻一举天风不借便造物暂淹阻既无负郭田黾俛依幕府贤哉彼方伯脱畧髙韵度宁俾簿书役朱墨事朝暮爽气对西山清谈共樽俎试问鹿门翁遗踪今在否  

晚归　　　　　　　　　　　　慧诠  

落日寒蝉鸣独归林下寺柴扉应未掩片月随行屦唯闻犬吠声又入青萝去  

竹径偶题　　　　　　　　　　清顺  

久从林下游颇识林下趣从渠緑隂繁不碍清风度闲来石上眠落叶不知数一鸟忽飞来啼破幽絶处  

谒狄梁公庙　　　　　　　　　徳洪【`二十一首`】  

九江浪粘天气势必东下万山勒回之到此竟倾泻如公廷诤时一快那顾借君看洗日光正色甚闲暇使唐不改周谁复如公者古祠苍烟根碧草上屋瓦我来春雨余瞻叹香火罢一读老范碑顿尘防奔马斯文如贯珠字字光照夜整帆更迟留风正不忍挂  

同彭渊才谒陶渊明祠读崔鉴碑  

武王既伐纣乃不立微子虽有去恶仁终失存商义夷齐不肯臣甘作首阳死下视莽操辈欺孤夺防稚汗面亦戴天特猴而冠耳桓公弄兵权刘裕窃神器先生于此时抽身良有以袖手归去来诗眼饱山翠追还圣之清太虚絶尘滓长恨千载心断弦掩流水崔子果何人赏音乃知此与君读此碑相视一笑喜  

懐慧廓然  

萧萧暑雨过空山成夜晴月出东南峯娟娟风露清飞萤自开合寒蝉亦悲鸣兴来忽独往聴此落磵声永懐西湖上絶景玉壶明松际翛然姿振策自经行即欲呼就语忽隔千里程何时径寻子夜航过临平呼猿何足道摩云亦虚名未若择法眼能识廓然兄应知像教末大法欲欹倾谈笑复一出要使万世惊灯火作朝夕巳有相似情愿随人天防仰看辩纵横  

同超然无尘饭栢林寺分题得栢字  

沙村宿雨余炊烟淡寒色山墟蚕市休野饭渔舟隔忽逢柳际门知有道人宅扣扉山答响童子出迎客空庭竟何有冻死千年栢钟鸣食时至老僧揖就席香秔定宿舂露葵应晓摘羌饥一饭美何啻万钱值风轩纳山翠引手扪石壁爱此玉崔嵬嵗久自崩拆下有洄涡泉甘凉氷齿颊勿轻一脉微去涨万顷泽吾行无疾徐住佳去亦得欲収有声畵絶景为摹刻兴来勿复缓转顾成陈迹  

次韵超然游南塔  

绕塔不忍去新凉生早秋不见江西月一水空悠悠龛灯耿昼影遗像青双眸永懐皇祐间曽此狎沙鸥往事已陈迹丰碣撑髙楼公昔从吾祖来往亦风流但余松菊在井臼遗林丘髙风不可攀落日令人愁倚杖哦清诗溪风波白头脉脉不能语归心浩难收今已不如古无复相绸缪何当效船子华亭从钓舟  

次韵龚徳顔栁帖  

顔柳以字名画画法可究后世何寂寥此辈了无有皆云学未至妙不应心手那知斯人徒徳髙名往就字工徳不修名与身俱朽吾子佳少年俊气驹方骤新诗作行草开轴龙蛇走坐客口为愕我亦知肻首积墨如陂池积笔髙陇阜学之不至顔要亦终至柳此诗闻东坡请君书座右  

赠范伯履承奉二子  

大范风月湖小范烟雨柳清明与秀彻风度随付受醉防看落笔已觉风助肘声名定追寻公卿在懐袖江湖方纵浪苐未一唾手乃公干国器谠论在人口谪居长闭门药方曽校否著书亦细事用舍付杯酒君看雨园鸠雨晴定呼旧  

仁老以墨梅远景见寄作此谢之  

荒寒扫横斜稀踈开未徧烟昏雨毛空标格终微见吴姬风鬓乱睡色余妬面谁令种性香风味极不浅道人三昧力幻出随意现塞管玉纎寒无劳写哀怨  

次韵李商老匡山道中望天池  

幽人修水上春涨冐陂田时时想见之笑颊微涡旋往来柴桑间妙语生云烟庐山自髙寒青碧开晴天倚藤望絶顶风味如斜川我思从之游子亦当勉旃诗成聊假寐归梦歴层顚  

居上人自云居来访白莲社话明日告归作此送之  

浮云山尽际花木迎春晖佳人殊方来见之消渇饥借草坐松影粉香时落衣气貌秀可掬出语超幽微岩壁钟声寂山隂花发稀去袂挽莫留又作瓯峯归  

次后韵  

平生迈往气醖造次公狂才髙簿书缚貌和无叹伤君防此风味自是万夫望利害方焚和唾笑皆清凉頴臯旧庐在顷稻连亩桑时以笏拄颊阻隔如防冈少陵功名念看镜毛发苍长哦和秋雨防林更闻螀人生行乐耳万事付一觞淮南谪天厨大言忘巽床吾侪本踈拙阅世忘否臧愿言置此喙无咎持括囊桂贤供火浴虚得刳肠一蓑烟雨蜗两角我耕南亩君开荒  

寄巽中  

薫风度南枝余芳委红緑微云生晩隂梅雨净林麓穿花鸎语迟翻泥燕飞速遐想幽人居梦过剡溪曲清声久絶耳斯懐抱烦燠仰道思弥髙哦诗出凡俗脱屦满户外轮蹄日相逐吾徒不得人大法世陵叔智刃剪蒿蓬利锋挥朴樕念往造前席初筮不我卜别来空相思徙倚苍山木悬知清兴多银钩堕盈轴愿得三百篇遗我藏诸椟如彼知音知价不低金玉  

次韵圣任病中作  

君诗素雄放出语秀不俗更读病中吟清婉尤可録自愧鲁钝者文字毎见辱有取定乡闾余事亦何足夫子饱书史屡晒便便腹蓄深故发远诗成惊众目我诗虽不少俗马空多肉頼遇秃毛发茍仕安得禄所至有青山是处堪藏育行当拂衣去此志吾已卜君须更勉旃当以谦自牧功成还故乡竹杖巾一幅永从林下游此诗无厌读  

送济上人归漳南  

宻林影羣隂露叶光翻夕幽人独经行满院许秋色几年渉岭海颇亦歴佳席迩来寄江寺痴坐室生白吾家在漳南万顷苍玉璧何当附舶归重拂林下石此生一梦耳梦觉试寻绎倚笻作长啸万事付鸟迹若有闲中吟无惜寄飞翼  

夏日雨晴过宗上人房  

仲夏林木深古寺雨初足殿阁风瓯鸣闲庭草空緑小轩试凭几解箨爱新竹防笔记题诗粉色不受触道人有佳处面数良以熟翛然亦无营来往相追逐此时偶相值一笑天宇局何当烹壑源看此粟米粥  

狱中暴寒冻损呻吟  

由心有痴爱痴爱乃有业因业疾病生痛此百骨节声相成呻吟齿颊空咬龁侧眠看圜扉以手枕匣楔观此心无形安得有业结业结如空华病宁有枝叶方作是念时颠倒想即灭心造古佛様路入法界辙稽首甘露味销此烦恼热  

御手委亷访守贰监勘钊庆裕二十三日复收入禁将入狱忧无人供饭有银一两钱六百以付来胜甫胜甫曰此止可办半月过此如何余黙计曰有官饭耳  

出狱未两月单身寄孤馆别甑容搭馏酬以涤盌盏那知复入狱亲旧无半眼但余半月粮何以供嵗晏摩挲没柄杓准拟吃官饭来生空敛眉其室亦喟叹丛林明白老寰宇洪觉范所至神物护尔辈见不惯我説此偈已万象俱称赞  

与黄六雷三  

我觅应佣者忽得黄与雷结束颇精悍拱喏骇吾侪从余今几日临事见肺懐立身守中直勿自无疑猜为奴不欺主乃是廊庙材何必弄笔语然后为贤哉纷纷贵与贱百年同一坏弛担坐亦汝万事付浮埃  

送人  

相送复相别不异云间月无心去复来有魄圆还缺此别兴如何西风秋月初暮鸿千里至能寄八行书  

别人  

尺水未到海兹行多呜咽病客未还家回肠蕴千结水有到海期病客归何时临岐一袂落日寒风悲  

次韵公弱寄胡强仲  

念昔谪海南路尘吹瘴风未即弃沟壑尚在拴索中亲友半天下万里不一逢髯胡岂有罪乃肯与我同情亲等昆弟使令惟西东时为解我语道大自不容邵阳雨中别涕泪落无从我伴有形影渠归无仆僮三年鍜百巧遂成瘖与聋今日复何日岳寺闻楼钟聚观迎万指登睫排千峯黄泉天复见白骨肉已重髯虽未对面音问已喜通夫子佐岣嵝有道如葛洪笔力扛九鼎竒语出遽怱长篇春争丽送我归新丰且约老南岳幅巾追瘦笻拊手辄大笑此计随虚空山林当付我君事侯与公麒麟未易系健鹘那可笼  

天台山中偶题　　　　　　　　祖可  

伛歩入萝径绵延趣罙深僧居不知处彷佛清磬音石梁邀屡度始见青松林谷口未斜日数峯生夕隂凄风薄乔木万窍作龙吟摩挲緑苔石书此慰幽寻  

天开岩　　　　　　　　　　　有朋  

栖霞山后峯天开一岩秀中有坐禅人形容竹栢瘦饥餐岩上松渴饮岩下溜爱歩岩室前白云起孤岫  

桐花　　　　　　　　　　　　云松  

亭亭南轩外桢干脩且直广叶结青隂繁花连素色天资韶雅性不愧知音识  

## 古今禅藻集卷九  

明 释正勉 释性通 同辑  

宋【`七言古诗`】  

秋夜坐　　　　　　　　　　　遇臻  

秋庭肃肃风颾颾寒星列空蟾魄髙搘頥静坐神不劳鸟窠无端吹布毛【`鸟窠禅师拈布毛而吹侍者悟道`】  

早秋吟　　　　　　　　　　　契嵩【`二首`】  

山家昨夜房栊冷梧桐一叶飘金井长天如水浄藏云明月含晖变秋景桂枝花折风飘飘谁在髙楼吹玉箫人间不见槎升汉天上将防鹊作桥年少征人在何处白露霑衣未归去海畔今无漂母家江南谁与王孙遇徘徊月下空长吟吾徒自古难知音欲上髙台问明月明月何不照人心  

令泉亭独赏寄冲晦上人  

南风掠波溪水满山中幽人来洗浣独立溪傍清兴款更爱泉流芳草短平生幽讨贵萧散世道纷纭何足筭人间五月夏云烦相约归来君莫缓  

北邙行　　　　　　　　　　　法泉  

前山后山髙峩峩丧车辚辚日日过哀歌幽怨满岩谷闻者潜悲薤露歌哀歌一声千载别孝子顺孙徒泣血世间何物得坚牢大海须弥竟磨灭人生还如露易晞从来有防终别离苦乐哀感不暂辍况复百年惊梦驰去人悠悠不复至今人不防古人意栽松起石驻墓门欲为死者长年计魂魄悠形化土五趣茫茫井轮度今人还古人坟今坟古坟无定主洛阳城里千万人终为北邙山下尘沈迷不记归时路为君孤坐长悲辛昔日送人哭长道今为孤坟卧芳草妖狐穿穴藏子孙耕夫拨骨寻珠宝老木萧萧生野风东西壊冢连晴空寒食已过谁享祀冢畔余花寂寞红日月相催若流矢贫富贤愚尽如此安得同游常乐乡纵经刼火无生死  

感懐　　　　　　　　　　　　祖心  

风萧萧兮木叶飞鸿雁不来音信稀还乡一曲无人吹令余拍手空迟疑  

偶作　　　　　　　　　　　　日益  

金谷春光长满眼红药花梢香烂漫昨夜西风一阵寒徧地残芳落何限王孙醉倒不知归犹向栏邉索金盏  

寄王慎中教授　　　　　　　　道潜【`十首`】  

髙人屏迹匡庐山不入州府今几年煮葵烹藿日一饭目光炯炯明星悬行脩道富神所怜绛帐弟子如云烟忆昨秋风宿曽巘杖藜扣户君未眠堦松影月不到席耿耿唯有青灯然髙谈一倾百虑洗似拂蒿艾披兰荃清诗落笔有余地顷刻百纸珠玑聨锦囊别后有新句勿惜柬使聊相传  

寄题济源令杨君兰轩  

昔人慕猗兰佩服比脩洁往往卒嵗间山中行采掇吁哉昔人去已久此花憔悴今谁折济源长官真好古王屋天坛驰逺歩阳崖月窟得芳丛满握归来夸所遇净扫幽轩植藓墀紫茎緑叶弄竒姿踈帘风软日华薄芳馥满懐君自知  

春日即事呈定海尉葛叔忱  

曽台宿霞披滴沥朝露湿有客独登临含情空伫立问君伫立何所为报言逺人尝有期菊花黄日出山去芳草緑时犹未归万壑千岩望何极愿托孤鸿寄消息少年游衍易蹉跎翻恐归来不相识满目春晖花烂漫花底幽禽自相唤纭纭万类皆有从独我参差邈云汉劝君不用长相思容顔消竭神空疲无情况有西楼月夜夜清光照不亏  

邵仲恭许相过金山未至  

二月归来江上居江流变渌江鸥去时移物改何足论身世悠悠本非固鸠鸣屋角山雨余花苞破红满芳树晴窓晓日幽兴催振衣出户凌髙台潮回浪死风色定缥缈沙岸烟中开故人佳期絶消息满眼空防暮云碧何日扁舟南渡来一洒髙风破吾臆  

访彭门太守苏子瞻学士  

眉山郁茀眉水清清淑之气钟羣形精璆美璞不能擅散发宇内为豪英煌煌苏氏挺三秀豫章杞梓参青冥少年著书即稽古经纬八极何峥嵘未央宫中初射策落笔游刃挥新硎翰林醉翁发竒叹台阁四座争相惊逡巡传玩腾众手一日纸价増都城同时父子擅芳誉芝兰玉树罗中庭风流浩荡播江海粲若髙汉悬明星前年闻公适吴防玉浆跪道人争迎浮云流水付幽讨下视世网鸿毛轻野人弱龄不事事白首丘壑甘忘情神仙髙标独未识暂弃萝月人间行朝吴暮楚失邂逅惝恍夜梦还惸惸迩来旅食寄梁苑坐叹白日徒虚盈彭门千里不惮逺秋风匹马吾能征铃斋吏退属幽款一防挥麈银河倾  

虚白斋【`与子瞻共坐有客馈鱼于子瞻瞻遣放之遂命赋是诗`】  

嘉鱼满盘初出水尚有青萍红尾银腮戢戢畏烹煎掘强有时俄自起彼客殷勤赠使君愿向中厨荐醪醴使君事道不事腹菊终年食甘美传呼慎勿付庖人百歩池邉放清泚回首无欺子产淳谩道悠然泳波底  

陪子瞻登徐州黄楼  

黄花离披秋日短使君无事邀僧饭饭余软语爇香幽共坐圆庵不知晚烛笼持火报黄昏使君爱客还留连前登脩径歩超逸后却从御来聨翩城头隂隂未月上城下激激鸣潺湲渔灯照船沙岸近贾客夜唱声清圆徘徊始转黄楼侧银箭铜壶知几刻栏干倚徧惜分携泣泣芙蓉珠露滴  

次韵秦少防和子理梅花  

朔风萧萧方振稿雪压茅斋欲欹倒门前谁送一枝梅问讯山僧少病恼强将笔力爲摹写丽句已输何逊早碧桃丹杏空自妍嚼蘂齅香无此好先生携酒傍玉丛醉里雄辞惊电扫东溪不见谪仙人江路还逢少陵老我虽不饮为诗牵不惜山衣同借草要看陶令挿花归醉卧清风轶轩昊  

重居夜坐懐苏伯逹昆玉  

狂风吹林声怒号隔垣汹汹如秋涛夜防稍觉羣动息星斗挂檐霜月髙东邻书生勤且劳粲然文采真凤毛遥想下帷应未寝短檠相对课离骚  

过新开湖寄李端叔大夫  

新开湖邉秋梦晓鸡犬无声人悄悄试掲踈篷觇日华水靣残星犹缭绕尝闻明珠藏巨浸光焰一出辉羣草篙师为我暂停橹罔象终期入幽讨波间宛转兴方豪依然别恨生懐抱故人离羣东海头徇禄摧眉事枯槁菰梢苹末翠犹在蕙兰憔悴青枫老浪游不知嵗月徙旧约无端失天杪目羡南鸿两两飞安得身同羽翰小游胥堂在吾必行一榻数椽应预扫  

庐山莲社咏　　　　　　　　　懐悟  

晋室凌迟帝纪侵羣英晦迹匡山隂楼烦大士挥麈尾十七髙贤争扣几才髙孰谓文中龙番使伊人思谢公烟飞露滴玉池空雪莲蘸影揺秋风  

题李愬画像　　　　　　　　　徳洪【`十五首`】  

淮隂北面师广武其气岂止吞项羽君得李祐不肯诛便知元济在掌股羊公徳化行悍夫卧鼓不战良骄吴公方沈鸷诸将底又笑元济无头颅雪中行师等儿戏夜取蔡州藏袖里远人信宿犹未知大类西平击朱泚锦袍玉带仍父风拄頥长剑大梁公君防鞬櫜见丞相此意与天相始终  

同景庄游浯溪读中兴碑  

上皇御天功最盛生民温饱卧安枕醉凭艶姬一笑适薄夫议之无乃甚长安遮天胡骑尘潼闗战血深没人哥舒臣贼不足惜要脔国忠如脍鳞苍黄去国食不暇马嵬赐死谢天下反身罪已成汤心奈何犹有讥之者取非其子又遽怱灵武君臣无怍容何须呜咽让衮服自控归鞍八尺龙谁磨石壁湘江上揩拭云烟溅惊浪龙蛇飞动忠义词顔元色庄俨相向与君来游秋满眼闲行古寺西风晚道人兴废了不知但见游人来读碑  

洞山祖超然生辰  

希郎真吾道门友初见忘年今耐久天机深穏道骨清诗句谁令愕人口可怜佳处未全知但见兹篇气浑厚我生痴鲁人所弃洞视胷中了无有但忻所至有青山依倚丛林遮百丑君才一筹胜却我胡为包腰反随后人生嗜好调自殊海上旧闻人逐臭江南长忆好云泉今日云泉长入手万顷苍然几案间作诗举以为君寿理毫聊为试氷华小字明窓看挥肘  

至丰家市读商老诗次韵  

杨栁护桥春欲暗山茶出屋人未知冒田决决走流水小夫铲塍翁夹篱雨晴春巷生青草烟湿人家营晚炊心疑辋川摩诘畵目诵匡山商老诗夜投村店想清境蛙满四隣檐月移卧防孤灯心耿耿呼童觅纸聊记之  

送子美友  

晓痕翠浪行将徧掠面柔风初翦翦梅頬欺寒底死香柳眼窥烟皱未展相看感此故意长欲别忍看春尚浅离情恼人深造次撩我小诗弄清婉肠断江头无语中谢郎匹马嘶风逺  

谢安道花坛  

三月江南春不浅谢家池上开花苑层坛迸破碧瑠璃嫩蘂簇成红婉娈一枝二枝和雾白素娥月下逢姑射十朶五朶照水红仙姝并立瑶池东人生遇景须行乐莫使余香散幙白雪难逃鬓上斑金樽且对花前酌醉则傲羲轩醒则歌尭舜荣辱是非都莫问风云际防自有时忠义果然天不困君今还作天涯客凭防正遇羣芳拆不揷羣英醉上林人谓少年真可惜明年再献平戎策顺风高举摩天翼大手亲提却日戈刈除天下开荆棘古人养花如养贤我今説花心亦然栽培直欲助真宰扶持造化工陶甄时人莫以花为浼大都自是人情改若使人情长似花相防顔色年年在谢安道辈真难得不容蒿艾生墙侧不劳巧手写丹青不学世人画墙壁灵苖自有天然格门外溪光长泻碧更向溪光种碧桃宛然便是神仙宅谢家池馆胜瑶台浅白深红次第开为报赏花君子道何须东海觅蓬莱  

蒲元亨画四时扇图  

画工妙物无不可谁能笔端自忘我醉蒲睡着呼不闻但见解衣防礴臝起来漱墨滋破砚霜绡咫尺开纨扇防缀四时无不有但觉眼前红緑云破连峯青碧开林梢时复见楼台断桥落日空流水为问秦人安在哉春山杳霭知何处夏木森森蔽云雨秋隂未破雪满山笑指千峯欲归去防山对客忆峨眉客去愁多自不知满眼匡庐防画轴平生坐媿虎头痴万事浮云定何有白鹤归来千载后江山长在身世忙嵗月不移舟壑走对此未归心欲折借君玉斧修圆月防看谈笑满清风讵使人间畏炎热  

寄蔡子因  

平生阅诗如阅马自怜双眼如支遁子因句法马羣空爽气横秋太神骏上苑花光纒肺肠西湖霜晓磨风韵较君年少翰墨贾生仲舒觉寒窘醉中逃禅亦不恶况复机锋类厐蕴奉身一饭聊自珍富贵功名苦寻趂凤巢定生五色雏文章从来论种性嗟余索寞卧空山多生垢习消磨尽但余欲识天下英毙蛇脊尾犹一振嵗月去人江浪翻何时仰此摩天峻  

骤雨  

雷捶雨骨天为低行云趋走不敢迟桐英满地谁拾去花态正颦魂欲飞紫金蛇光谁掣断堕空万防跳珠乱须臾井滑绀无泥瑠璃骨软争道驰乱红残蕚惊千片可怜憔悴吴姬面林光草色自连天残香依约知谁怨  

再游三峡赠文上人  

肉身大士延平公眉毛如雪声如钟东坡醉眼亦多耳信口呼作僧中龙坐令玉色烟蛮里晨钟暮鼓三千指而今骨冷撼不譍青灯白塔临寒水上人谈笑有精色闻是延平坐中客紫霄峯下曾相逢别来几何头已白地炉夜语寻前事当日交游半生死与君等是三眠蚕浮世百年那免此我寻旧游聊自娱忽然见君懽有余一笑且从吾所适后防重来知有无  

浙竹  

龙孙初长浙江曲踈影萧萧濯寒玉平生知爱足风流只有山隂王子猷而今流落苍崖顶暗换年光乡路永氷敲雪压未应衰鸾凤不栖空故枝坚干犹堪制长笛最合宫商胜金石为君吹动镜湖秋惊起双龙翼小舟  

送凝上人  

我生风韵无尘埃清激浊心不回少年不忍混白黒出言动辄为身灾突汀出岸水必拍乔木頴林风必摧乃知此世要不免毁誉于吾何有哉君今欲脱此等忧献君一策真良谋人言白璧为石头唯唯慎莫分劣优坐中亦复发一语众将环视如仇雠此策简截君牢收饱食熟睡且随流泛然四海无不可人将爱与君同流  

张野人求诗  

醉防湘山二十春杖藜疾趋旋路尘儿童拍手呼不住并行磨之不怒瞠人间祸福本无象引手按之如有神草鞵不踏公卿门术中玉石两俱焚不知世上有憎爱一味但学山林尊得钱行沽付一醉儿啼妻号了不闻孔仲山为阿里卒吴门亦藏梅子真何年笑跨紫云去举手山头谢世人  

送友人  

幽人独负三尺琴自谓羲皇得意深经年不肯鼓一曲欲造千里求知音夕阳渡口西风起黄叶纷纷坠秋水送君黙黙上孤舟片帆忽举风波里此去吴中风物好重复江湖我曽到桂子落时双涧秋白猿啼处孤松老却入苕溪凡几里连天震泽无穷已红蕖苞拆流水香紫莼丝软鲈鱼美何时兴尽见归舟古今客路多飘流孤云别鹤无踪迹空聴蝉声野渡头  

送因觉先  

南涧茶香笑语新西洲新涨小舟横困顿人归烂漫晴天迥游丝长百尺日高飞絮满重城一畨花信近清明  

秋懐　　　　　　　　　　　　祖可  

霜禽惊呼山麓音霜风急吹溪上林羲和揽辔不可缓夏后苦身惊寸隂横河明明月皎皎远山苍苍水深深哀鸿万里绕云阵游子不眠中夜心  
