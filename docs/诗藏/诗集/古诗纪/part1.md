---
title: 第1部分
index: true
icon: editor
order: 1
category:
  - 诗藏
  - 诗集
  - 古诗纪
tag:
  - 钦定四库全书
  - 集部八
  - 总集类
  - 冯惟讷
  - 明
---

钦定四库全书　　　　　集部八  
古诗纪　　　　　　　　　总集类  

## 提要  

【`臣`】等谨案古诗纪一百五十六卷明冯惟讷撰惟讷字汝言临胊人嘉靖戊戌进士官至光禄寺卿其书前集十卷皆古逸诗正集一百三十卷则汉魏以下陈隋以前之诗咸在焉外集四卷旁采仙鬼之作别集十二卷则前人论诗之语也时代緜长采摭繁富其中真伪错杂以及抵牾舛漏所不能无故冯舒作诗纪匡谬以纠其失然上薄古初下迄六代有韵之作无不兼收溯诗家之渊源者不能外是书而他适固亦采珠之沧海伐木之邓林矣厥后臧懋循古诗所张之象古诗类苑梅鼎祚八代诗乗相继而出总以是书为蓝本然懋循书虽称补此书之阙而捃拾繁猥珠砾混淆又割裂分体不以时代为次使阅者茫无端绪不能得其正变源流之象书又以题编次竟作类书仅汉魏全録晋宋以下皆从删节已非完备之观而所载汉魏诗中如苏武妻诗之类至今为艺林之笑故独惟讷此编为诗家圭臬初太原甄敬为刋板于陕西一依惟讷原次而剞劂甚拙复间有舛讹此本为吴琯等重刋虽去其前集正集外集别集之名合并为一百五十六卷而次第悉如其旧较讐亦较甄本为详故今从吴本録之不复别分门目惟讷别有风雅广逸十卷核其所载即此编之前集葢初辑古逸诸篇先刋行世后乃续成汉魏以下并为一编实非有二今惟别存其目而其书则不复録焉乾隆四十六年正月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官【`臣`】陆　费　墀  

## 古诗纪原序  

右诗纪前集十卷诗纪百三十卷外集四卷诗话及识遗为别集十二卷北海少洲冯先生所纂辑也先生以隽才大雅高歩一时见世之为诗者多根柢于唐鲜能穷本知变以窥风雅之始乃隋而上极于黄轩凡三百篇之外逸文断简片辞只韵无不具焉秦汉而下词客墨卿孤章浩帙乐府声歌童谣里谚无不括焉七略四部之所鸠藏齐谐虞初之所志述无不搜焉始事于甲辰之冬集成于丁巳之夏嵗凡十四稔先生宦迹且徧四方矣遇通儒博士无不出而订焉骤见之编郡邑之载金石之刻无不取而覈焉呜呼先生之加意斯篇其可谓勤且笃矣方甲辰始事先生时守河中维与分讐之列兹当告成敢续言于末简曰诗之道尚矣夫人哀乐之心感而歌咏之声发永言嗟叹成文谐音盖自结绳之代巳固然矣然情以人生文由代变古诗自宣尼删后罕有存者其轶文略备于斯是以质文之变莫得而详焉汉风所宗造端苏李东京扬其流波建安备其气质逮于江左托意虚继以齐梁绮缛陈隋轻艳而诗之变极矣中间作者若张蔡曹刘潘陆顔谢江沈徐庾莫不虎视蛟腾抗心特异思以驾前贤之逸轨障当世之頽澜然而繁音曲节每变益工品格风标沿时递下岂所谓声音之道关乎世运者耶代歴既遐流风寖沫后之学者莫得渉其津涯先生于是会萃遗失裒为成书诗以人系人以代分代以时次火齐明月的皪错陈镛磬柷敔翕如并奏使艺林之士因诗考人因人论世得以绎祖述之渊源第古今之优劣猎皇王之菁华而穷性术之变化也岂不伟哉明兴诗人承宋元余习颇乏远调治间北地李先生献吉始以唐风为天下倡一时人士宗之文体一振焉及其敝也株守名家矜其学歩千金享帚斯不远览之过尔余故谓先生是编之集大有功于雅道云承事郎河中张四维撰  

## 古诗纪凡例  

一是编原以古逸为前集汉魏以至陈隋为正集似觉牵合今取古逸与各代之名与数疏之于首而以诗纪卷数綂之于下窃取刻史记国语之例  

一是编冯公攟摭有年几乎无遗矣然有未覩诸书如古今风谣等及金石中流传于世者间有未尽今别辑一编曰拾遗以附于后  

一是编刻于关中刻旣不佳校多遗误今悉取冯公引用诸书酌量改易至有彼此俱不可解者姑且存疑不敢妄加臆见也  

一如以东昏时歌误置北齐纪中又以长夀误为隋年而隋纪收郑蜀賔之类今但附注其误于下不敢辄为删去  

一诸人集中附载赓答之作今取特列寥寥数语亦以存一时作者之名  

一目录原分于各代之前然而卷帙既殊考索不易今则綂列于前  

一上古迄秦以箴铭颂诔备载与后例颇不同又古作者多不详名氏今故以类分凡为类十一为卷十【`以下悉是冯公旧例`】  

一汉以后篇什广矣观史传所载歴代作者其集动若干卷今所录千百之一尔将以着诗体之兴革观政俗之升降资文园之博综罗古什之散亡故备录之不暇选择若必云本道徳之防叶风雅之音叅校论叙成一家之书尚有望于大雅君子焉  

一乐府所载晋宋以后郊庙燕射乐歌旧辑诗者咸析入各家集内然此乃一代之典章非一人所得専也且其作之有宫征其肄之有条贯似不宜分置今悉依郭茂倩旧次总列各代之末而以作者名氏系之题下云【`汉魏郊庙歌不多而无燕射之乐且已刋布今不更易也`】  

一鼔吹曲辞舞曲歌辞凡奏之公朝列在乐官者亦如前例编录于郊庙燕射之后其自相拟作不入乐府者仍存本集  

一汉以后诗人先帝王次诸家以世次为序次爵里无考者次方外次闺秀次无名氏  

一诗人有歴数朝者从其所终之代若一人止一诗而知其为何时之作则从其作诗之代操懿为魏晋之祖故以冠二代不称帝者未即位且非正也嵇阮入魏渊明入晋前贤巳有定论至于刘昶萧综之奔魏萧祗之奔齐萧防之归周背本入夷咸夷之矣其他亡国为俘有可伤者焉  

一作者氏系歴履行谊封諡俱查史传书其要略着于名氏之下庶观者有考焉  

一诗人有名氏而不知世代及乐府无名氏诗不可考其为何代之作者别为一卷附于末  

一各家成集者编法先乐府次诗各分四言五言六言七言杂言齐梁以下诸体渐备【`如四韵者律也二韵者絶句也又有三韵谓之半体`】今各以体相从而诸体之中又各以类相附【`一人诗止数首者不能尽如此例或分其体裁要在均调伦类而巳`】  

一艺文类聚初学记所载诗多系摘句今择其阙文诗各载于后其虽似阙略犹能成章者仍存正集阙疑也【`阙文诗亦有附从各体之后者`】  

一各史列传所载诗全文者入正集阙文者入别集【`曰志遗`】  

一诗互见各书而所载诗人名不同者择其有证据者从之题下注云某书作某人今从某书作某人若无所考订则二处并存之于甲乙互笺见所出之籍  

一诗数见而句字不同者叅校其义稍长者为正文余分注其下云一作某或某书作某  

一联句诗旧见某人集者因之同赋诸人集中不复录也  

一艺文类聚初学记二书所载其诗题明白者则仍其题如曹植鬬鸡陈琳宴会之类亦有引诗不明着其题则止云阙题题下注见某书某部庶不失作者之意【`如王粲从军诗而艺文载游览部刘桢赠从弟而载松部明帝猛虎行而在桐部后人皆因其分部为题误矣`】  

## 古诗纪卷一  

明　冯惟讷　撰  

古逸第一  

歌上  

弹歌  

【`呉越春秋曰越王欲谋复呉范蠡进善射者陈音音楚人也越王请音而问曰孤闻子善射道何所生音曰臣闻弩生于弓弓生于弹弹起于古之孝子不忍见父母为禽兽所食故作弹以守之歌云云○刘勰云黄歌断竹质之至也又曰断竹黄歌乃二言之始○黄黄帝也`】  

断竹续竹飞土逐宍【`宍古肉字今呉越春秋作害非`】  

皇娥歌  

【`王子年拾遗记曰少昊以金徳王母曰皇娥处璇宫而夜织或乗桴木而昼游经歴穷桑沧茫之浦时有神童容貌絶俗称为白帝之子即太白之精降乎水际与皇娥防戏竝坐抚桐峯梓瑟皇娥倚瑟而清歌云云白帝子答歌云云及皇娥生少昊号曰穷桑氏`】  

天清地旷浩茫茫万象回薄化无方浛天荡荡望沧沧乗桴轻漾着日傍当期何所至穷桑心知和乐悦未央  

白帝子歌  

四维八埏眇难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息  

击壤歌  

【`帝王世纪曰帝尧之世天下太和百姓无事有八九十老人击壤而歌○风土记壤以木为之前广后鋭长三四寸形如屐腊节童少以为戏分部如摘博艺经云长尺四阔三寸将戏先侧一壤于地遥于三四十歩以手中壤击之中者为上古野老戏也`】  

日出而作日入而息凿井而饮耕田而食帝何力于我哉【`力字为韵一作帝力于我何有哉`】  

箕山歌  

【`古今乐録曰许由者古之贞固之士也尧时为布衣以清节约闻于尧尧乃遣使禅为天子由喟然叹曰匹夫结志固如磐石采山饮河所以养性非以贪天下也尧既殂落乃作箕山之歌云云○博物志曰司马迁云无尧以天下让许由事扬雄亦云夸大者为之`】  

登彼箕山兮瞻望天下【`古音虎`】山川丽﨑万物还普日月运照靡不记睹游放其间何所却虑【`叶`】叹彼唐尧独自愁苦劳心九州忧勤后土谓予钦明传禅易祖我乐何如盖不盼顾河水流兮缘高山【`叶`】甘瓜施兮叶绵蛮【`叶`】高林肃兮相错连居此之处傲尧君【`叶`】  

虞帝歌  

【`虞书帝庸作歌曰敕天之命惟时惟几乃歌云云臯陶拜手稽首飏言曰念哉率作兴事慎乃宪钦哉屡省乃成钦哉乃赓载歌云云○史记以敇天之命二句作歌辞风雅逸篇曰乃歌曰乃者继事之辞歌巳复歌曰乃`】  

股肱喜哉元首起哉百工熈哉  

臯陶赓歌【`赓即古文续字见説文`】  

元首明哉股肱良哉庶事康哉  

臯陶又歌【`史记作舜又歌曰`】  

元首丛脞哉股肱惰哉万事隳哉  

卿云歌【`三章○玉海逸诗`】  

【`乐府集载尚书大传云舜将禅禹于是俊乂百工相和而歌卿云帝唱之八伯咸进稽首而和帝乃再歌○尚书大传曰维五祀奏钟石论人声乃及鸟兽咸变于前秋养耆老春食孤子乃浡然招乐兴于大麓之野报事还归二年□然乃作大唐之歌歌者二年昭然乃知乎王世明有不世之义招为賔客而雍为主人始奏肆夏纳以孝成舜为賔客而禹为主人乐正进赞曰尚考大室之义唐为虞賔至今衍于四海成禹之变垂于万世之后帝乃唱之云云八伯咸进稽首云云帝乃载歌云云于时八风循道卿云蕞藂蟠龙愤信于其藏蛟龙跃踊于其渊龟龙咸出于其穴迁虞而事夏也`】  

卿云烂兮糺【`今诸本作礼误`】缦缦兮日月光华旦复【`一作或`】旦兮  

八伯歌  

明明上天【`叶`】烂然星陈日月光华于【`乐书作宏予`】一人  

帝乃载歌  

日月有常星辰有行【`叶`】四时顺经【`叶`】万姓允诚【`叶`】于予论乐配天之灵【`叶`】迁于贤善【`一作圣`】莫不咸聴【`叶`】鼚乎鼔之轩乎舞之菁华巳竭褰裳去【`叶上声`】之  

涂山歌  

【`吴越春秋日禹年三十未娶行涂山恐时之暮失其度制乃辞云吾娶也必有矣乃有白狐九尾造于禹禹曰白者吾之服也九尾者王之证也于是涂山之人歌之禹因娶涂山谓之女娇`】  

绥绥白狐九尾厐厐我家嘉夷来賔为王成子室家我都攸昌【`一作成家成室我造彼昌`】天人之际于兹则行【`叶`】明【`叶`】矣哉【`吕氏春秋曰禹年三十未娶行涂山有白狐九尾造禹涂山人歌曰绥绥白狐九尾厐厐成子家室乃都攸昌禹遂娶之`】  

五子歌【`五章`】  

【`夏书大康尸位以逸豫灭厥徳黎民咸贰乃盘游无度畋于有洛之表有穷后羿因民弗忍距于河厥弟五人御其母以从徯于洛之汭五子咸怨述大禹之成以作歌`】  

皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬训有之内作色荒外作禽荒甘酒嗜音峻宇雕墙有一于此未或不亡  

惟彼陶唐有此冀方今失厥道【`左传作行`】乱其纪纲乃底灭亡  

明明我祖万邦之君有典有则贻厥子孙【`叶`】关石和钧王府则有荒坠厥绪覆宗絶祀【`叶养里反`】  

呜呼曷归予懐之悲万姓仇予予将畴依郁陶乎予心颜厚有忸怩弗慎厥徳虽悔可追  

夏人歌  

【`韩诗外传云桀为酒池糟隄纵靡靡之乐一鼓而牛饮者三千人羣臣皆相持而歌`】  

江水沛【`叶`】兮舟楫败【`叶`】兮我王废兮趣【`音促`】归于薄【`一作亳`】薄亦大兮  

乐兮乐兮四牡蹻【`叶`】兮六辔沃【`叶`】兮去不善而从善何不乐兮【`尚书大传曰夏人饮酒醉者持不醉者不醉者持醉者而歌曰盍归乎薄薄亦大矣伊尹退而更曰觉兮较兮吾大命格兮去不善而从善何不乐兮薄汤之都也`】  

麦秀歌【`二见`】  

【`史记箕子世家云箕子朝周过故殷墟感宫室毁坏生禾黍箕子伤之欲哭则不可欲泣为其近妇人乃作麦秀之诗以歌之云云○琴集伤殷操微子所作也尚书大传亦云防子作`】  

麦秀渐渐兮禾黍油油【`古音又`】彼狡童兮不与我好【`叶许候反`】兮【`见史记`】  

麦秀蔪蔪【`蔪麦芒也`】禾黍油油彼狡童兮不我好仇【`见尚书大传`】  

采薇歌  

【`史记曰武王巳平殷乱天下宗周而伯夷叔齐耻之义不食周粟隠于首阳山采薇而食之及饿且死而作歌云云○琴集作采薇操亦曰晨逰髙举`】  

登彼西山兮采其薇矣以暴易暴兮不知其非矣神农虞夏忽焉殁兮我适安归矣吁嗟徂兮命之衰矣【`史记伯夷传睹轶诗可异焉即此诗也`】  

哀慕歌  

【`古今乐录曰周太伯者太王之长子也太王有子三人太伯虞仲季厯季歴之子昌即文王也太王寝疾欲传季厯以及昌于是太伯与虞仲去被发文身托为王采药后闻太王卒还犇防哭于门示夷狄之人不得入王庭季厯谓太伯长子也当立垂涕而留之终不肯止遂委而去适于呉是后季厯作哀慕之歌章曰`】  

先王既徂长霣【`音允`】异都哀防腹心未冩中懐【`懐音窠冲波传人知其一不知其他子生三年然后免于父母之懐`】追念伯仲我季如何梧桐萋萋生于道周【`周淳于切三国志季兴表孔明闾文汉髙归防于丰沛太公五世而反周想魍魉之彷佛冀影响之有余`】宫馆【`风雅逸篇作舒云舒古榭字一作观`】徘徊台阁既除何为逺去使此空虚支骨离别垂思南隅瞻望荆越涕泪交流伯兮仲兮逝肯来游自非二人谁诉此忧  

梦歌【`一作琼瑰歌`】  

【`左传曰声伯梦渉洹或与已琼瑰食之泣而为琼瑰盈其懐从而歌之云云惧不敢占也还自郑至于貍脤而占之曰余恐死故不敢占今众繁而从余三年矣无伤也言之至暮而卒`】  

济洹之水赠我以琼瑰归乎归乎琼瑰盈吾懐【`叶`】乎  

去鲁歌【`一作师乙歌`】  

【`史记曰孔子相鲁齐人遗女乐季桓子受之三日不聴政郊又不致膰爼于大夫孔子遂行宿乎屯而师已送曰夫子则非罪孔子曰吾歌可夫歌云云桓子闻之曰夫子罪我以羣婢故也○史记乐书仲尼正乐以诱世作五章以刺时索隠曰孔子诗曰优哉防哉聊以卒嵗此五章之刺`】  

彼妇之口可以出走彼妇之谒可以死败【`叶蒲昧反`】盖【`家语无盖字`】优哉游哉维【`家语作聊`】以卒歳【`王肃曰言妇人之口请谒足以忧使人死败故可以出走也仕不遇故且优游以卒歳`】  

临河歌【`见水经注`】  

【`孔子适赵临河不济叹而作歌`】  

狄水衍兮风扬波【`叶班麋反`】舟楫颠倒更相加【`叶居之反`】归来归来胡为斯【`狄水名在临济旧作秋误`】  

楚聘歌【`一作大道歌`】  

【`孔丛子曰楚王使使奉金币聘夫子宰予冉有曰夫子之道至是行矣遂请见问曰太公勤身苦志八十而遇文王孰与许由之贤子曰许由独善其身者也太公兼利天下者也然今世无文王虽有太公孰能识之乃歌曰○楚王昭王也`】  

大道隠兮礼为基贤人窜兮将待时天下如一兮欲何之  

丘陵歌【`陆贾新语作丘公陵歌`】  

【`孔丛子曰哀公使以币如卫迎夫子而不能赏故夫子作丘陵之歌○注言昏主之道难且险若丘陵然故作是歌以托意`】  

登彼丘陵峛崺其阪【`峛崺﨑岖也丘陵既高且险其阪又﨑岖相属丘陵谓王室也阪指诸侯`】仁道在迩【`一作近`】求之若逺遂迷不复自婴屯蹇喟然回虑题彼泰山【`题顾也泰山谓鲁也言歴诸国既无所用复顾鲁`】郁确其高梁甫回连枳棘充路陟之无縁将伐无柯患兹蔓延惟以永叹涕霣潺湲【`言公室既郁确而险大夫又乱如枳棘欲伐去又无斧柯梁甫太山之下小山指三桓也`】  

蟪蛄歌  

【`诗含神雾曰孔子歌云云政尚静而恶哗也`】  

违山十里蟪蛄之声犹尚在耳  

鸧鸹歌  

【`冲波传有鸟九尾孔子与子夏见之人以问孔子曰鸧也子夏曰何以知之孔子曰河上之歌云云○罗端良曰鸧警霜鹤警露`】  

鸧兮鸹兮逆毛衰兮一身九尾长兮  

孤鹣歌  

【`类要曰孔子游于隅山见取薪而哭长梓上有孤鹣乃承而歌之`】  

彼鸣鹣在岩山之唫【`叶其淹反`】  

获麟歌  

【`孔丛子曰叔孙氏之车子鉏商樵于野而获麟焉众莫之识以为不祥弃之五父之衢冉有告曰身而肉角岂天之妖乎夫子徃观焉泣曰麟也麟出而死吾道穷矣乃歌云`】  

唐虞世兮麟鳯游今非其时来何求麟兮麟兮我心忧  

曳杖歌【`一作梦奠歌亦见家语`】  

【`檀弓曰孔子蚤作负手曳杖消揺于门歌云云既歌而入当户而坐子贡闻之曰泰山其頺则吾将安仰梁木其壊哲人其萎则吾将安放遂趋而入夫子曰予畴昔之夜梦奠于两楹之间夫明王不兴而天下其孰能宗予予殆将死也盖寝疾七日而终`】  

泰山其頽乎梁木其坏【`叶`】乎哲人其萎乎  

原壤歌  

【`礼记檀弓曰孔子之故人曰原壤其母死夫子之沐椁原壤登木曰久矣予之不托于音也歌云云夫子为弗闻也而过之○或曰此即射义所谓貍首逸诗也`】  

貍首之斑【`叶卑连反`】然执女手之卷然【`貍首之斑言木文之华也卷与拳同如执女手之拳言沐椁之滑腻也`】  

南蒯歌【`一作乡人饮酒歌`】  

【`左传曰鲁昭公十二年季平子立而不礼于南蒯南蒯以费叛将适费饮乡人酒乡人或歌云云○南蒯遗之子季氏费宰`】  

我有圃生之杞乎从我者子乎去我者鄙乎倍其邻者耻乎已乎已乎非吾党之士乎【`圃以殖蔬菜枸杞非可食之物圃不宜生以喻蒯也从我谓为鲁不去也子男子之美称邻亲也已乎决绝之辞也`】  

成人歌  

【`礼记檀弓曰成人有其兄死而不为衰者闻高子臯为成宰遂为衰成人歌曰`】  

蚕则绩而蟹有匡范则冠而蝉有緌兄则死而子臯为之衰【`成鲁邑名匡蟹背殻似匡也范蜂也緌谓蝉喙长在腹下此嗤兄死者其衰之不为兄也`】  

黄鹄歌  

【`列女传曰鲁陶婴者陶明之女也少寡养防孤无彊昆弟纺绩为产鲁人或闻其义将求焉婴闻之恐不得免乃作歌明已之不更二庭也鲁人闻之遂不敢复求`】  

悲夫黄鹄之早寡兮七年不防【`叶`】宛颈独宿兮不与众同夜半悲鸣兮想其故雄天命早寡兮独宿何伤寡妇念此兮泣下数行呜呼哀哉兮死者不可忘飞鸟尚然兮况于贞良虽有贤雄兮终不同行【`叶`】  

宋城者讴【`即华元歌`】  

【`左传郑公子受命于楚伐宋宋华元乐吕御之战于大棘宋师败绩囚华元获乐吕宋人以兵车百乗文马百驷以赎华元于郑半入华元逃归宋城华元为植巡玏城者讴以讥之华元亦作歌使骖乗者答之役人又复歌之○宣公二年`】  

睅其目皤其腹弃甲而复于思于思【`音腮或如字则来叶黎`】弃甲复来【`叶睅出日也皤大腹也于思多须貌思古腮字`】  

骖乗答歌  

牛则有皮【`叶蒲波反`】犀兕尚多弃甲则那【`那犹何也虽弃甲何害`】  

役人又歌  

从其有皮【`叶`】丹漆若何【`言虽有皮无丹亦不能成甲也岂可弃之哉`】  

泽门之晳讴【`一作筑者歌`】  

【`左传宋皇国父为太宰为平公筑台于门妨于农收子罕请俟农功之毕公弗许筑者讴曰○襄公十七年`】  

泽门之晳实兴我役邑中之黔【`音琴`】实慰我心【`泽门宋东城南门也皇国父白晢而居近北子罕黒色而居邑中`】  

野人歌  

【`左传宋朝与卫夫人南子会于洮野人歌之`】  

既定尔娄猪【`古音遮`】盍归吾艾豭【`娄猪求子猪以喻南子艾豭喻宋朝艾老也豭音加牡豕也`】  

乌鹊歌【`二首见彤管集一作青陵台歌见九域志止前一首`】  

【`韩凭战国时为宋康王舍人妻何氏美王欲之捕舍人筑青陵台何氏作乌鹊歌以见志遂自缢死`】  

南山有乌北山张罗乌自高飞罗当奈何  

乌鹊双飞不乐鳯凰妾是庶人不乐宋王  

韩凭妻答夫歌  

其雨淫淫河大水深日出当心【`康王得书以问苏贺贺曰雨淫淫愁且思也河水深不得徃来也日当心有死志也俄而凭自杀妻亦死`】  

饭牛歌【`三见　一作南山歌`】  

【`淮南子曰甯越欲干齐桓公困穷无以自达于是为商旅将任车以商于齐莫宿于郭门外桓公郊迎客夜开门辟任车爝火甚众越饭牛车下击牛角而疾商歌桓公闻之曰异哉非常人也命后车载之因授以政○越一作戚蜩笑外稿云此歌不类春秋时人语盖后世所拟者高诱注吕氏春秋谓戚所歌乃诗硕防之辞虽未见所据亦可验南山白石之歌诱初未之见也然其辞亦激烈足以动人`】  

南山矸【`音岸叶鱼战反`】白石烂【`叶郎甸反`】生不逢尧与舜禅短布单衣适至骭【`音干叶同矸`】从昬饭牛薄夜半【`叶彼卷反`】长夜漫漫何时旦【`叶都卷反`】  

沧浪之水白石粲中有鲤鱼长尺半弊布单衣裁至骭清朝饭牛至夜半黄犊上坂且休息吾将舍汝相齐国出东门兮厉石斑上有松柏青且阑麤布衣兮緼缕时不遇兮尧舜主牛兮努力食细草【`叶脞五反`】大臣在尔侧吾当与尔适楚国【`此首见刘向别录`】  

齐民歌【`见艺文类聚`】  

【`齐桓公饮酒醉遗其冠耻之管仲曰公不雪之以政公曰善因发仓赐贫穷三日而民歌之曰`】  

公胡不复遗其冠乎  

齐台歌  

【`晏子春秋曰景公起大台之役歳寒不巳国人望晏子晏子见公廼坐饮酒乐晏子曰君若赐臣臣请歌之歌曰庶民之言云云歌终喟然流涕公止之曰子殆为大台之役夫寡人将速罢之`】  

冻水洗我若之何太上糜散【`古转入铣`】我若之何【`广文选载此诗曰庶民之馁我若之何奉上糜弊我若之何`】  

穗歌  

【`晏子春秋曰景公为长庲庲舍也将欲美之有风雨作公与晏子入坐饮酒致堂上之乐酒酣晏子作歌云云歌终顾而流涕张躬而舞公遂废酒罢役不果成长庲`】  

穗乎不得获秋风至兮殚零落风雨之弗杀【`叶所例反`】也太上之靡弊也  

齐役者歌  

【`晏子春秋曰景公筑长庲之台晏子侍坐觞三行晏子起舞云云舞三而涕下沾襟景公慙焉为之罢长庲之役`】  

岁巳暮矣而禾不获【`叶胡化反`】忽忽矣若之何岁已寒矣而役不罢惙惙矣如之何  

莱人歌  

【`左传哀公五年秋齐景公卒冬十月公子嘉公子驹公子黔奔衞公子鉏公子阳生来奔莱人歌之`】  

景公死乎不与埋【`叶陵之反`】三军之士乎不与谋【`叶谟杯反`】师乎师乎何党之乎【`师众也党所也之徃也此哀羣公子失所`】  

齐人歌  

【`左传鲁哀公二十一年公与齐侯邾子盟于顾齐人责稽首因歌之○责十七年齐侯为鲁公稽首不见答`】  

鲁人之臯【`叶居号反`】数年不觉【`去声`】使我高蹈唯其儒书以为二国忧【`叶衣虗反○臯缓也高蹈犹逺行也言鲁人臯缓数年不知答齐稽首使我高蹈来为此会二国齐邾也言鲁据周礼不肯答稽首令齐邾逺至`】  

菜芑歌  

【`史记田常成子与监止俱为左右相相齐简公田常心害监止监止幸于简公权弗能去于是田常复脩厘子之政以大斗出贷以小斗收齐人歌之`】  

妪乎菜芑归乎田成子【`刘知几史通曰田常见在而遽呼以諡此之不实昭然可见`】  

弹铗歌【`三章○一作长铗歌`】  

【`史记孟尝君传冯驩见孟尝君居传舍十日孟尝君问传舍长曰客何所为答曰冯先生甚贫惟有一剑耳又蒯缑弹其剑而歌云云孟尝君迁之幸舍食有鱼矣日又问传舍长答曰客复弹剑而歌云云孟尝君迁之代舍五日孟尝君复问传舍长答曰先生又尝弹剑而歌云云于是孟尝君不悦○蒯苦怪反茅之类可为绳言其剑把无物可装以小绳纒之也缑音侯谓把剑之处也`】  

长铗归来乎食无鱼  

右一  

长铗归来乎出无车  

右二  

长铗归来乎无以为家【`叶政乎反`】  

右三  

松柏歌  

【`战国防秦使陈驰诱齐王建入秦迁之共处之松柏之间饿而死齐人怨建聴奸人賔客不蚤与诸侯合从以亡其国歌之云`】  

松邪柏邪建共者客邪【`一本作住建共者客邪共地名属河内`】  

## 古诗纪卷二  

明　冯惟讷　撰  

古逸第二  

歌下  

狐裘歌【`一作狐裘诗`】  

【`左传晋侯使士蒍为二公子筑蒲与屈不慎置薪焉夷吾诉之公使让之士蒍对曰臣闻之无防而慼忧必讐焉无戎而城讐必保焉寇讐之保又何慎焉诗曰懐徳惟宁宗子维城君其脩徳而固宗子何城如之三年将寻师焉焉用慎退而赋曰`】  

狐裘尨茸一国三公吾谁适从【`尨茸乱貌言贵服多也公与二子为三适专主也言城不坚则为公子所诉为公所让坚之则为固讐不忠故不知所从`】  

暇豫歌  

【`国语曰晋优施通于姬姬欲害申生而难里克优施乃饮里克酒中饮优施起舞云云里克笑曰何谓菀何谓枯优施曰其母为夫人其子为君可不谓菀乎其母既死其子又有谤可不谓枯乎枯且有伤里克惧乃定中立之计`】  

暇豫之吾吾【`读如鱼`】不如鸟乌人皆集于菀【`音鬰`】巳独集于枯【`暇闲豫乐也吾吾不敢自亲之貌言里克欲为暇豫事君之道反不敢自亲吾吾然其智曾不如鸟乌菀茂木也已里克也喻人皆与奚齐克独与申生也`】  

龙蛇歌【`五见`】  

【`史记文公重耳奔狄其后反国赏从亡未及介子推子推欲隠从者怜之乃悬书宫门文公出见之曰此介子推也使人召之亡入緜上山中于是文公环緜上山而封之以为介推田号曰介山琴集曰士失志操介子推所作也一曰龙蛇歌○吕氏春秋刘向新序皆以为子推自作诗辞竝小异皆录于后`】  

有龙矫矫顷失其所五蛇从之周徧天下【`叶后五反`】龙饥无食一蛇割股龙返其渊安其壌土四蛇入穴皆有处所一蛇无穴号于中野【`见説苑`】  

有龙矫矫遭天谴怒【`上声`】三蛇从之一蛇割股二蛇入国厚防爵土余有一蛇弃于草莽  

有龙于飞周徧天下五蛇从之为之承辅龙反其乡得其处所四蛇从之得其露雨一蛇羞之桥死于中野【`叶上与反见吕氏春秋`】  

龙欲上天五蛇为辅龙巳升云四蛇各入其宇一蛇独怨终不见处所【`见史记`】  

有龙矫矫将失其所有蛇从之周流天下龙既入深渊得其安所蛇脂尽干独不得甘雨【`见新序`】  

舟之侨歌  

【`説苑曰晋文公出亡舟之侨去虞而从焉文公反国擢可爵者而爵之擢可禄者而禄之舟之侨独不与焉文公酌诸大夫酒酒酣文公曰二三子盍为寡人赋乎侨曰君子为赋小人请陈其辞云云遂厯阶而去文公求之不得`】  

有龙矫矫顷失其所一蛇从之周流天下龙反其渊安宁其处一蛇鬐干独不得其所  

河激歌  

【`列女传曰女娟者赵河津吏之女也简子南击楚津吏醉卧不能渡简子怒欲杀之娟惧持檝走前曰愿以防躯易父之死简子遂释不诛将渡用檝者少一人娟攘拳操檝而请简子遂与渡中流为简子发河激之歌简子归纳为夫人`】  

升彼河兮而观清水扬波兮窅冥冥祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归呼来櫂兮行勿疑  

段干木歌  

【`吕氏春秋曰魏文侯过段干木之闾而轼之其仆曰君胡为轼曰此非段干木之闾欤段干木盖贤者也吾安敢不轼其仆曰然则君何不相之于是君请相之段干木不肯受则君乃致禄百万而时徃馆之人相与诵之曰`】  

吾君好正段干木之敬吾君好忠段干木之隆  

邺民歌【`一作魏河内歌一作漳水歌`】  

【`史记曰魏襄王以史起为邺令引漳水溉邺以富魏之河内而民作歌云云○风雅逸篇云史起魏文侯时人`】  

邺有贤令兮为史公【`叶姑黄反`】决漳水兮灌邺旁终古舄卤兮生稻粱  

楚人诵子文歌  

【`説苑曰楚令尹子文之族有干法者廷理闻其令尹之族也释之子文召廷理而责之遂致其族人于廷理曰不是刑也吾将死廷理惧遂刑其族人国人闻之曰若令尹之公也吾党何忧乎乃与作歌曰`】  

子文之族犯国法程廷理释之子文不听【`平声`】恤顾怨萌方正公平  

楚人歌  

【`説苑曰楚庄王筑层台延石千里延壤百里大臣谏者七十二人皆死矣有诸御已者远楚百里而耕谓其耦曰吾将入谏王委其耕而入见庄王遂解层台而罢民楚人歌之曰`】  

薪乎菜【`叶此礼反`】乎无诸御巳讫无子乎菜乎薪乎无诸御巳讫无人乎  

优孟歌  

【`史记滑稽传楚相孙叔敖病且死属其子曰若贫甪若往见优孟居数年其子穷困负薪逢优孟曰我孙叔敖子也父死时属我贫困往见优孟孟即为孙叔敖衣冠抵掌谈语岁余像孙叔敖楚王置酒优孟前为夀庄王大惊以为孙叔敖复生也欲以为相优孟曰楚相不足为也孙叔敖为楚相尽忠为亷王得以伯今死其子贫困负薪以自饮食必如孙叔敖不如自杀因歌云云庄王乃召孙叔敖子而封之寝立`】  

山居耕田苦难以得食起而为吏身贪鄙者余财不顾耻辱身死家室富又恐受赃枉法为奸触大罪身死而家灭贪吏安可为也念为亷吏奉法守职竟死不敢为非防吏安可为也【`风雅逸篇曰按此无音韵章句而史以为歌者不可晓岂当时括转换借歌声以成之欤史不能述其音但记其义也又曰刘子讥此事之妄幻然此传以滑稽名乃优孟自为寓言尔`】  

忼慨歌【`一作楚商歌`】  

【`文章流别孙叔敖碑曰叔敖临卒将无棺椁令其子曰优孟曾许千金贷吾孟故楚之乐长与相君相善虽言千金实不贷也卒后数幸庄王置酒以为乐优孟乃言孙君相楚之功即忼慨高歌涕泣数行下若投首王王心感动觉悟问孟孟具列对即求其子而加封焉`】  

贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富廉吏常苦贫【`叶频眠反`】独不见楚相孙叔敖廉洁不受钱  

接舆歌【`二见`】  

【`论语楚狂接舆歌而过孔子○列仙传曰陆通者楚狂接舆也好养生游诸名山尝遇孔子而歌云云后入蜀在峩賔山中也`】  

凤兮凤兮何徳之衰往者不可谏来者犹可追巳而巳而今之从政者殆而【`殆叶养里反`】  

【`庄子曰孔子适楚楚狂接舆游其门曰`】  

凤兮凤兮何如徳之衰也来世不可待往世不可追也天下有道圣人成焉【`谓可以成功`】天下无道圣人生焉【`全生而巳`】方今之时仅免刑焉福轻乎羽【`叶羽轨反`】莫之知载祸重乎地莫之知避巳乎巳乎临人以徳【`叶都木反巳止也以徳自尊而临人也`】殆乎殆乎画地而趋【`古音促言自拘束`】迷阳迷阳无伤吾行吾行却曲无伤吾足【`困学纪闻曰胡明仲云荆楚有草丛生脩条野人呼为迷阳其肤多刺故曰无伤吾行无伤吾足`】  

孺子歌【`二见○文章正宗作沧浪歌`】  

【`孟子曰有孺子歌云云孔子曰小子听之清斯濯缨浊斯濯足自取之也○楚辞载此为渔父歌`】  

沧浪之水清兮可以濯我缨沧浪之水浊【`叶厨玉反`】兮可以濯我足  

又沧浪歌【`见文子`】  

混混之水浊可以濯吾足乎泠泠之水清可以濯吾缨乎  

申包胥歌  

【`呉越春秋曰子胥以呉兵伐楚入郢昭王出奔申包胥乃之秦求救倚哭于秦庭七日七夜口不絶声哭巳歌云云哀公大惊曰楚有贤臣若此呉犹欲灭之寡人无臣若斯者其亡无日矣为赋无衣之诗出师而送之`】  

呉为无道封豕长蛇以食上国欲有天下政从楚起寡君出在草泽【`叶直扢反`】使来告急  

被衣歌  

【`庄子曰齧缺问道乎被衣被衣曰若正汝形一汝视天和将至摄汝知一汝度神将来舍神将为汝美道将为汝居汝瞳焉如新生之犊而无求其故其言未卒齧缺睡寐被衣大説行歌而去之○尧之师曰许由许由之师曰齧缺齧缺之师曰王倪王倪之师曰被衣`】  

形若槁骸心若死灰真其实知不以故自持媒媒晦晦无心而不可与谋【`叶蒲杯反`】彼何人哉【`叶戕西反故事也物不入于心故曰不以故自持媒媒晦晦芒忽无见也`】  

杨朱歌  

【`杨朱之友曰季梁疾大渐其子环而泣之请医季梁谓杨朱曰汝奚不为我歌以晓之杨朱歌云云俄而季梁之疾自瘳`】  

天其弗识【`叶施灼反`】人胡能觉匪祐自天弗孽由人我乎汝乎其弗知乎医乎巫乎其知之乎  

引声歌  

【`古今乐录曰庄周者齐人也隐于山岳湣王遣使赍金百镒聘以相位周谢使者去引声歌曰`】  

天地之道近在胸臆呼噏精神以养九徳渴不求饮饥不索食避世守道志洁如玉【`叶鱼律反`】卿相之位难可直当岩岩之石幽而清凉枕块寝处乐在其央寒凉回固【`一作周`】可以久长  

王子思归歌【`怨录`】  

【`楚之王子质于秦作`】  

洞庭兮木秋涔阳兮草衰去千乗之家国作咸阳之布衣【`庾信哀江南赋灞陵夜猎犹是旧时将军咸阳思归无复当时王子盖用此事`】  

渔父歌【`三章○一作渡伍员歌`】  

【`呉越春秋曰伍子胥逃楚与楚太子建奔郑晋顷公欲因太子谋郑郑知之杀太子建伍员奔呉追者在后至江江中有渔父子胥呼之渔父欲渡因歌云云子胥止芦之漪渔父又歌云云既渡渔父视之有饥色曰为子取饷渔父去子胥疑之乃潜防苇之中父来持麦饭鲍鱼羮盎浆求之不见因歌而呼之云云子胥出饮食毕解百金之劔以赠渔父不受问其姓名不答子胥诫渔父曰掩子之盎浆无令其露渔父诺胥行数步渔者覆船自沈于江`】  

日月昭昭乎寖巳驰与子期乎【`一作兮`】芦之漪【`越絶载渔父歌云日昭昭侵以施与子期甫芦之碕`】  

右一  

日巳夕兮予心忧悲月巳驰兮何不渡为事寖急兮将奈何  

右二  

芦中人芦中人岂非穷士乎【`合上章为韵`】  

右三  

庚癸歌  

【`左传鲁哀公十三年公会单平公晋定公呉夫差于黄池呉申叔仪作歌乞粮于公孙有山氏有山氏对曰梁则无矣粗则有之若登首山以呼曰庚癸乎则诺○注军中不得出粮故为私隐庚西方主谷癸北方主水传言呉子不与士共饥渴所以取亡也`】  

佩玉橤兮余无所系之防酒一盛兮余与褐之父睨【`去声`】之【`橤然服饰偹也巳独无以为系佩言呉王不恤下一盛一器也褐寒贱之人言但视不得饮`】  

紫玉歌  

【`搜神记曰吴王夫差小女名玉悦童子韩重欲嫁之不得乃结气而死重游学归知之徃吊于墓侧玉形见顾重延颈而歌云`】  

南山有鸟北山张罗意欲从君谗言孔多悲结成疹殁命【`一作身`】黄垆命之不造寃如之何羽族之长名为凤凰一日失雄三年感伤虽有众鸟不为匹防故见鄙姿逢君辉光身逺心近何曾暂忘  

徐人歌  

【`刘向新序曰延陵季子将聘晋带寳劔以过徐君徐君观劔不言而色欲之季子未献也然其心巳许之使反而徐君巳死季子于是以劔带徐君墓树而去徐人为之歌`】  

延陵季子兮不忘故脱千金之劔兮带丘墓【`刘向新序曰季子以劔带徐君墓树徐人嘉而歌之曰延陵季子不忘旧故千金之劔以带丘墓`】  

越人歌  

【`刘向説苑曰鄂君子晢泛舟于新波之中乗青翰之舟张翠盖会钟鼓之音毕榜枻越人拥楫而歌于是鄂君乃揄修袂行而拥之举绣被而覆之○鄂君楚王母弟也`】  

今夕何夕兮搴洲中流今日何日兮得与王子同舟防羞被好兮不訾诟耻心几烦而不絶兮得知王子山有木兮木有枝心説君兮君不知  

越谣歌  

【`风土记曰越俗性率朴初与人交有礼封土坛祭以犬鸡祝曰`】  

君乗车我带笠他日相逢下车揖君担簦我跨马他日相逢为君下【`一本作卿虽乗车我戴笠后日相逢下车揖我歩行卿乗马后日相逢君当下`】  

河上歌  

【`呉越春秋曰楚白喜奔呉呉王阖闾以为大夫与谋国事呉大夫被离问子胥曰何见而信喜子胥曰吾之怨与喜同子不闻河上歌乎`】  

同病相怜同忧相捄惊翔之鸟相随而集瀬下之水因复俱流胡马望北风而立越燕向日而熈谁不爱其所近悲其所思者乎  

乌鸢歌【`二章`】  

【`呉越春秋曰越王将入呉与诸大夫别于浙江之上羣臣垂泣越王夫人顾乌鹊啄江渚之虾飞去复来因歌曰`】  

仰飞鸟兮乌鸢凌虚兮号翩集洲渚兮优恣啄虾矫翮兮云间任厥性兮往还【`音旋`】妾无罪兮负地有何辜兮谴天颿独兮西往孰知返兮何年心惙惙兮若割泪兮防悬  

彼飞鸟兮鸢乌已回翔兮翕苏心在专兮素虾何居食兮江湖徊复翔兮游飏去复返兮于乎始事君兮去家终我命兮君都终来遇兮何辜离我国兮去呉妻衣褐兮为婢夫去冕兮为奴岁遥遥兮难极冤悲痛兮心恻肠千结兮服膺于乎哀兮忘食愿我身兮如鸟身翺翔兮矫翼去我国兮心遥情愤惋兮谁识【`风雅逸篇注曰呉越春秋作于后汉人所载事多不实此歌依托无疑`】  

采葛妇歌  

【`呉越春秋曰越王自呉还国劳身苦心悬胆于户出入尝之知呉王好服之被体使国中男女入山采葛作黄丝之布以献之呉王乃増越之封赐羽毛之饰几杖诸侯之服越国大悦采葛之妇伤越王用心之苦乃作若之何诗云`】  

葛不连【`一作延`】蔓棻台台我君心苦命更之尝胆不苦甘如饴令我采葛以作丝女工织兮不敢迟弱于罗兮轻霏霏号絺素兮将献之越王悦兮忘罪除【`叶鱼覊反`】呉王欢兮飞尺书【`叶商之反`】增封益地赐羽奇几杖茵蓐诸侯仪羣臣拜舞天顔舒【`叶同书`】我王何忧能不移  

若何歌【`一作采葛妇歌`】  

尝胆不苦味若饴今我采葛以作丝  

离别相去辞  

【`呉越春秋曰越王伐呉国人各送其子弟于郊境之丄作离别相去之辞曰`】  

跞躁摧长恧兮擢防驭殳所离不降兮以泄我王气苏三军一飞降兮所向皆殂一士判死兮而当百夫道祐有徳兮呉卒自屠雪我王宿耻兮威振八都军伍难更兮势如貔防行行各努力兮于乎于乎  

河梁歌  

【`呉越春秋曰越句践既灭呉覇诸侯号令于齐楚秦晋皆辅周室秦厉公不如命句践乃选呉越将士西渡河以攻秦秦人惧自引咎越乃还军军人悦乐作河梁之诗曰`】  

渡河梁兮渡河梁举兵所伐攻秦王孟冬十月多雪霜隆寒道路诚难当陈兵未济秦师降【`胡江反`】诸侯怖惧皆恐惶声传海内威逺邦称伯穆桓齐楚庄天下安宁夀考长悲去归兮河无梁  

渡易水歌【`一曰荆轲歌`】  

【`史记曰燕太子丹使荆轲刺秦王太子及賔客知其事者皆白衣冠以送之至易水之上既祖取道高渐离击筑荆轲和而歌为变征之声士皆垂泪涕泣又前而为歌云云复为羽声忼慨士皆瞠目髪尽上指冠于是荆轲就车而去`】  

风萧萧兮易水寒【`叶`】壮士一去兮不复还【`音旋`】  

祠洛水歌【`一作秦始皇歌`】  

【`古今乐录曰秦始皇祠洛水有黑头公从河中出呼始皇曰来受天之寳乃与羣臣作歌`】  

洛阳之水其色苍苍祠祭大泽倐忽南临【`一作征征古转入汤`】洛濵醊祷色连三光  

秦始皇时民歌【`见水经注`】  

【`杨泉物理论曰秦筑长城死者相属民歌云○魏陈琳饮马长城窟行内四语与此同`】  

生男慎勿举生女哺用脯不见长城下尸骸相支拄  

甘泉歌【`二见`】  

【`三秦记曰始皇作骊山陵周回跨隂盘县界水背陵鄣使东西流运大石于渭北渚民怨之作甘泉之歌云`】  

运石甘泉口渭水不敢流千人唱万人讴金陵余石大如塸【`亦见博物志`】  

运石甘泉口渭水为不流千人一唱万人相钩金陵下余石大如土屋【`见关中记`】  

巴谣歌  

【`茅盈内传曰秦始皇三十一年九月庚子茅盈高祖蒙于华山之中乗云驾鹤白日升天先是时有巴谣歌云云始皇闻谣歌而问其故父老具对曰此仙人之谣歌劝帝求长生之术于是始皇欣然乃有寻仙之志因改腊曰嘉平`】  

神仙得者茅初成驾龙上升入太清时下洲戏赤城继世而往在我盈帝若学之腊嘉平  

## 古诗纪卷三  

明　冯惟讷　撰  

古逸第三  

谣【`吟附`】  

康衢谣【`一作康衢歌`】  

【`列子曰尧治天下五十年不知天下治与不治与亿兆愿戴巳与乃防服游于康衢闻童儿谣云云尧喜问曰谁教尔为此言童儿曰闻之大夫大夫曰古诗也`】  

立我烝民莫匪尔极不识不知顺帝之则  

殷末谣  

帝惑妲己玉马走【`叶养里反`】  

绥山谣  

【`列仙传曰葛由者羌人也周成王时好刻木羊卖之一旦骑羊而入西蜀蜀中王侯贵人遣之上绥山随之者不复皆得仙道故里谚云`】  

得绥山一桃虽不得仙亦足以豪  

黄泽谣  

【`穆天子传曰天子东游于黄泽使宫乐谣云`】  

黄之池【`一作陀`】其马歕沙【`歕鶾也善问切沙叶音莎`】皇人威仪【`叶音俄`】黄之泽【`叶达各反`】其马歕玉【`叶音珏`】皇人受【`补注作夀`】谷【`叶同玉谷生也`】  

白云谣【`三章`】  

【`穆天子传曰乙丑天子觞西王母于瑶池之上西王母为天子谣云`】  

白云在天山防【`陵`】自出【`叶尺为反`】道里悠逺山川间之将子无死尚能复来【`叶陵之反将请也尚庶几也`】  

【`天子答之云`】  

予归东土和治【`一作洽`】诸夏【`叶后五反`】万民平均吾顾见女比及三年将复而野【`叶上与反顾还也复反此野而见汝也`】  

【`天子遂驱升于弇山乃纪丌迹于弇山之石而树之槐眉曰西王母之山还归丌世民作忧以吟云○弇山弇兹山日所入也`】  

比徂西土【`徂往也`】爰居其野虎豹为羣于【`读曰乌`】鹊与处嘉命不迁【`言守此一方`】我惟帝【`帝天帝也`】天子大命而不可称顾世民之恩流涕芔陨吹笙鼓簧中心翔翔【`忧无薄也`】世民之子唯天之望【`所瞻望也`】  

西王母吟【`见海外经`】  

徂彼西土爰居其所虎豹为羣乌鹊与处嘉命不迁我惟帝女彼何世民又将去予吹笙鼓簧中心翺翔世民之子维天之望  

周宣王时童谣【`史记作童女谣`】  

【`史记曰夏后氏之衰也有二龙止于帝庭而言曰予褒之二君夏帝卜藏其漦歴夏殷莫敢发至厉王之末发而观之漦化为鼋以入后宫童女遭之而孕生女惧而弃之宣王之时童女谣云云适有夫妇卖是器者宣王使执之逃于道见郷者所弃妖子哀而收之犇于褒褒人有罪请入弃女于王以赎是为褒姒幽王嬖之`】  

檿弧箕服【`叶`】实亡周国【`山桑曰檿弧弓也箕木名服矢房也○列子良弓之子必学为箕箕盖矢房旧説以为簸箕之箕非`】  

鸜鹆谣  

【`汉书五行志曰左氏传鲁文成之世童谣也至昭公时有鸜鹆来巢公攻季氏败出奔齐居外野次干侯八年死于外归葬鲁昭公名稠公子宋立是为定公`】  

鸜之鹆之公出辱之鸜鹆之羽公在外野【`叶`】往馈之马【`叶牡`】鸜鹆跦跦【`音诛叶周`】公在干侯徴褰与襦鸜鹆之巢逺哉遥遥稠父防劳宋父以骄鸜鹆鸜鹆往歌来哭【`跦跦跳行貌褰袴也襦在外短衣也稠父昭公死外故防劳宋父定公代立故以骄往歌来哭谓昭公生出歌死还哭也`】  

鲁童谣  

【`家语曰齐有一足之鸟飞集于公朝止于殿前舒翅而跳齐侯怪之使使聘鲁问于孔子子曰此鸟名商羊水祥也昔童儿屈脚振肩而跳且谣云云今齐有之其应至矣急告民趋治沟渠修隄防将有大水为灾顷之大霖雨水溢泛诸国伤害民人唯齐有备不败`】  

天将大雨商羊鼔儛  

晋献公时童谣  

【`左氏传曰晋献公伐虢围上阳问于卜偃曰吾其济乎偃以童谣对曰克之十月丙子旦日在尾月在防鹑火中必是时也冬十二月丙子朔晋灭虢虢公丑奔京师○汉书五行志曰周十二月夏十月也言天者以夏正`】  

丙之晨龙尾伏辰均服振振取虢之旂鹑之贲贲【`音奔`】天策焞焞火中成军虢公其奔【`龙尾尾星也日月之会曰辰日在尾故尾星伏不见均同也戎事上下同服振振盛貌鹑鹑火星也贲贲鸟星之体也天防传説星时近日星微焞焞无光耀也言丙子平旦鹑火中军事有成功也`】  

晋惠公时童谣  

【`汉书五行志曰晋惠公赖秦力得立立而背秦内杀二大夫国人不説及更葬其兄恭太子申生而不敬故诗妖作也后与秦战为秦所获立十四年而死晋人絶之更立其兄重耳是为文公遂伯诸侯`】  

恭太子更葬【`叶滋郎反`】兮后十四年晋亦不昌昌乃在其兄【`叶虗王反`】  

赵童谣  

【`史记赵幽缪王迁五年代地大动六年大饥民譌言云云七年秦人攻赵赵大将李牧将军司马尚将击之李牧诛司马尚免赵忽召齐将顔聚代之赵忽军破顔聚亡去以王迁降○风俗通曰赵迁信秦反闲之言杀其良将李牧而任赵括遂为所`】  

赵为号秦为笑【`平声`】以为不信视地上【`一作之`】生毛  

楚昭王时童谣  

【`家语曰楚昭王渡江江中有物大如斗圆而赤直触王舟舟人取之王怪之使使聘于鲁问于孔子孔子曰此萍实也可剖而食之吉祥也唯覇者为能获焉使者反王遂食之大美使来以告鲁大夫大夫因子游问曰夫子何以知其然曰吾昔之郑过乎陈之野闻童谣云云此楚王之应也是以知之`】  

楚王渡江得萍实大如斗赤如日剖而食之甜如蜜  

楚人谣  

【`史记曰楚懐王为张仪所欺客死于秦至王负刍遂为秦所灭百姓哀之为之语曰`】  

楚虽三户亡秦必楚【`亡秦汉高帝楚人也`】  

呉夫差时童谣  

【`述异记呉王夫差立春宵宫为长夜之饮造千石酒钟又作天池池中造青龙舟日与西施为水嬉又有别馆在句容楸梧成林乐府云云是也`】  

梧宫秋呉王愁  

灵寳谣  

【`灵寳要畧曰昔太上以灵寳五篇真文以授帝喾帝喾将仙封之于钟山至夏禹廵狩度弱水登钟山遂得是文后复封之包山洞庭之室呉王阖闾出游包山见一人自言姓山名隐居阖闾扣之乃入洞庭取素书一卷呈阖闾其文不可识令人赍之问孔子孔子曰丘闻童谣云云阖闾乃尊事之`】  

呉王出游观震湖龙威丈人山隐居北上包山入灵墟乃入洞庭窃禹书天地大文不可舒此文长传百六初若强取出防国庐  

包山谣【`见杨方呉越春秋`】  

【`沈懐逺南越志曰牛女之分杨州之末土也爰有太山寔曰秦望又有石篑峻起立内有金简玉字`】  

禹得金简玉字书藏洞庭包山湖  

攻狄谣  

【`战国防曰田单攻狄三月而不克齐婴儿谣云`】  

大冠若箕脩剑拄頥攻狄不能【`叶年题反`】下垒【`一有千字`】枯丘【`叶袪其反大冠武冠也垒枯丘谓空守一丘为垒説苑作梧丘地名也通鉴云攻狄不能下垒枯骨成丘`】  

秦人谣【`见张衡西京赋注`】  

【`虞喜志林曰秦穆公梦之天帝所奏钧天乐赐以金防祚世之业当时有谣云`】  

天帝醉秦防金误陨石坠【`风雅逸篇注曰张平子曰昔者天帝説秦穆公而觐之飨以钧天广乐帝有醉焉乃为金防赐用此土而剪诸鹑首即此説也盖愤乱疾世若诗所谓视天梦梦者`】  

泗上谣  

【`水经注周显王四十二年九鼎沦没泗渊秦始皇时见于泗水始皇大喜使数千人入水系而行未出龙齿啮断其系故泗上为之谣云`】  

称乐太早絶鼎系  

三秦记民谣  

武功太白去天三百孤云两角去天一握山水险阻黄金子午蛇盘乌栊势与天通【`水经注道谣禉溪赤木蛇七曲盘羊乌栊势与天通`】  

河图引蜀谣  

汶阜之山江出其腹帝以会昌神以建福  

列女传引古谣  

食石食金盐可以支常久食石食玉防可以得长夀诵【`文心雕龙曰颂主告神义必纯美晋舆之称原田鲁民之刺裘鞾直言不咏短辞以讽丘明子高竝谍为诵斯则野诵之变体寖被乎人事矣`】  

有焱氏颂  

【`庄子天运篇北门成问于黄帝曰帝张咸池之乐于洞庭之野云云帝曰天机不张而五官皆备此之谓天乐无言而心説故有焱氏为之颂曰`】  

听之不闻其声视之不见其形充满天地苞裹六极【`注此乃无乐之乐乐之至也`】  

舆人诵  

【`国语曰晋惠公入而背内外之赂舆人诵之云云○惠公献公庶子夷吾也外秦内里丕也舆众也不歌曰诵`】  

佞之见佞【`叶称因反`】果防其田【`音与陈同`】诈之见诈【`叶庄助反`】果防其赂得国而狃终逢其咎防田不惩祸乱其兴【`佞谓里丕诈谓秦见佞见诈俱谓惠公也防田防赂谓不得其赂地狃也咎谓惠公败于韩不惩谓丕郑复欲与秦共纳重耳惠公杀之`】  

恭世子诵  

【`国语晋惠公改葬共世子臭达于外国人诵之曰○共世子申生也献公时申生葬不如礼故改葬之惠公烝于献公夫人贾君故申生臭达于外不欲为无礼者所葬也`】  

贞之无报【`叶敷救反`】也孰是人斯而有是臭也贞为不听信为不诚国斯无刑媮居幸生不更厥贞大命其倾威兮怀【`叶胡威反`】兮各聚尔有以待所归兮猗兮违兮心之哀【`叶于希反`】兮岁之二七其靡有微兮若翟公子吾是之依兮镇抚国家为王妃兮【`贞正也以正葬之而不见聼也信心行之不见诚也刑法也言惠公偷窃居位徼幸而生威畏也怀思也言国人畏惠公思重耳也猗叹也违去也二七十四岁也微亡也靡有微者亦亡谓子圉也翟公子指重耳时出居于翟也言重耳当覇诸侯为王妃耦`】  

舆人诵【`一作歌`】  

【`左传晋侯宋公齐国归父崔夭秦小子憖次于城濮楚师背酅而舍晋侯患之聼舆人之诵云云○酅尸圭反丘陵险阻名晋侯恐众畏险故聼其歌诵`】  

原田每每【`平声`】舍其旧而新是谋【`音媒高平曰原喻晋军羙盛若原田之草每每然可以谋立新功不足念旧惠`】  

朱儒诵【`一作歌`】  

【`左传襄公四年邾人莒人伐鄫臧纥救鄫败于狐骀国人诵之曰`】  

臧之狐裘【`叶渠之反`】败我于狐骀【`叶盈之反`】我君小子朱儒是使朱儒朱儒使我败于邾【`狐裘大夫之服襄公防弱故曰小子臧纥短小故曰朱儒`】  

子产诵【`二章○一作歌`】  

【`左传曰郑子产从政一年舆人诵之云云及三年又诵之`】  

取我衣冠而褚之取我田畴而伍之孰杀子产吾其与之【`褚衣囊也衣冠非法者收之不敢服`】  

又诵  

我有子弟子产诲【`古叶志`】之我有田畴子产殖【`叶时吏反`】之子产而死谁其嗣之  

孔子诵【`二章○辞亦见家语孔丛子`】  

【`吕氏春秋曰孔子始用于鲁鲁人鹥诵之云云及三月政成化既行又作诵云云`】  

麛裘而鞸【`叶毗臂反孔丛子作芾下同`】投之无戾鞸之麛裘投之无邮【`麛鹿子也其皮以为裘加褐衣以朝天子也芾小貌投弃也戾邮皆罪也`】  

又诵  

衮衣章甫实获我所章甫衮衣惠我无私【`衮衣公侯服也章甫儒冠也`】  

齐人颂【`七略作齐语`】  

【`史记荀卿赵人年五十始来游学于齐驺衍术迂大而闳辨奭也文具难施淳于髠乆与处时有得善言故齐人颂曰`】  

天口骈谈天衍雕龙奭炙毂过髠【`史记无天口骈三字骈田骈也驺衍所言五徳终始天地广大故曰谈天驺奭衍之文饰若雕镂龙文故曰雕龙过字作輠輠者车之盛膏器也炙之虽尽犹有余流言淳于髠智不尽如炙輠也`】  

## 古诗纪卷四  

明　冯惟讷　撰  

古逸第四  

琴操  

神人畅  

【`古今乐录曰尧郊天地祭神座上有响诲尧曰水方至为害命子救之尧乃作歌谢希逸琴论曰神人畅尧帝所作○风俗通曰凡琴曲和乐而作命之曰畅忧愁而作命之曰操`】  

清庙穆兮承予宗百寮肃兮于寝堂醊祷进福求年丰有【`响`】在坐防予为在中钦哉昊天徳不隆承命任禹写中宫【`堂徒红切呉才老韵引杨谏议铭太尉在汉四世以公于陵正直仆射于唐唐可叶公则堂亦当为此叶○害一本作害`】  

南风歌【`玉海逸诗`】  

【`家语曰昔者舜弹五弦之琴造南风之诗其诗云云乐书舜歌南风而天下治太史曰南风者生长之音也舜乐好之乐与天地同意得万国之驩心故天下治也`】  

南风之薰兮可以解吾民之愠兮南风之时兮可以阜吾民之财兮【`愠叶平声财叶前西反`】  

南风操  

【`琴操以为舜作`】  

反彼三山兮商岳嵳峩天降五老兮迎我来歌有黄龙兮自出于河负书图兮委蛇罗沙案图观谶兮闵天嗟嗟击石拊韶兮沦幽洞微鸟兽跄跄兮鳯凰来仪凯风自南兮喟其增悲  

思亲操  

【`古今乐录曰舜游歴山见鸟飞思亲而作此歌`】  

陟彼歴山兮崔嵬有鸟翔兮高飞瞻彼鸠兮徘徊河水洋洋兮清泠深谷鸟鸣兮嘤嘤设罝张罥兮思我父母力耕日与月兮往如驰父母逺兮吾将安归  

襄陵操【`一曰禹上会稽`】  

【`书曰汤汤洪水方割荡荡懐山襄陵浩浩滔天古今乐录曰禹治洪水上会稽山顾而作此歌`】  

呜呼洪水滔天下民愁悲上帝愈咨三过吾门不入父子道衰嗟嗟不欲烦下民【`古音黎`】  

箕子操【`一曰箕子吟`】  

【`古今乐录曰纣时箕子佯狂痛宗庙之为墟乃作此歌后传以为操`】  

嗟嗟纣为无道杀比干嗟重复嗟独奈何漆身为疠被发以佯狂今奈宗庙何天乎天哉欲负石自投河嗟复嗟奈社稷何  

岐山操  

【`琴苑要录曰岐山操者周太王之所作也太王居邠狄人攻之事之以珠玉犬马皮币狄侵不止问其所欲得土地也太王曰土地所以养万民也吾不争所用养而害吾所养遂防杖而去之逾梁山而邑乎岐山喟然叹息援琴而鼓之`】  

狄戎侵兮土地迁移邦邑适于岐山烝民不忧兮谁者知嗟嗟奈何兮予命遭斯  

拘幽操  

【`古今乐录曰拘羑里者谓纣拘文王于羑里也`】  

殷道溷溷浸浊烦【`叶分沿反`】兮朱紫相合不别分【`叶肤眠反`】兮迷乱声色信谗言兮炎炎之虐使我愆兮【`古今乐录作阎阎之虎使我褰兮虎盖谓崇侯也`】幽闭牢穽由其言兮遘我四人忧勤勤【`叶音防`】兮【`四人谓大颠闳夭防宜生南宫适求美女寳玉白马朱鬛以献于纣纣立出西伯○两山墨谈曰此操见通鉴外纪详其辞意怨诽浅激非文王语也`】  

文王操【`玉海作文王鳯凰歌`】  

【`琴操曰纣为无道诸侯皆归文王其后有鳯凰衘书于郊文王乃作此歌`】  

翼翼翺翔【`一作翔翔`】彼凤【`一作鸾`】凰兮衘书来游以会【`一作命`】昌兮瞻天案图殷将亡兮苍苍之【`一作昊`】天始有萌兮五神连精合谋房兮【`一作精连神合谋于房兮`】兴我之业望来羊兮  

克商操【`一曰武王伐纣`】  

【`谢希逸琴论曰克商操武王伐纣时制`】  

上告皇天兮可以行【`古叶先韵`】乎  

越裳操【`琴操作越尝操`】  

【`琴操曰越尝操周公所作也周公辅成王成文王之王道越尝重九译而来献白雉周公乃援琴而歌之遂受之献于文王之庙`】  

于戏嗟嗟非旦之力也乃文王之徳也【`一无二也字`】  

神凤操【`一曰鳯凰来仪玉海作周成王仪鳯歌`】  

【`古今乐录曰周成王时鳯凰翔舞成王作此歌`】  

凤凰翔兮于【`玉海云一作舞`】紫庭予何徳兮以感灵赖先人兮恩泽臻于胥乐兮民以宁【`初学记引此宋符瑞记亦载此臻字作辏`】  

履霜操  

【`琴操曰尹吉甫之子伯奇无罪为母所谗而见逐乃集芰荷以为衣采楟花以为食晨朝履霜自伤见放于是以援琴鼓之而作此操○吉甫周宣王时人`】  

履朝霜兮采晨寒【`叶胡千反`】考不明其心兮聴谗言孤息别离兮摧肺肝【`叶经天反`】何辜皇天兮遭斯愆痛没不同兮恩有偏谁能流顾兮知我寃  

别鹤操  

【`崔豹古今注曰别鹤操商陵牧子所作也娶妻五年而无子父母将为之改婴其妻闻之中夜起倚戸而悲啸牧子闻之怆然而悲乃援琴而鼔之`】  

将乖比翼兮隔天端山川悠远兮路漫漫揽衣不寐兮食【`或作辰`】忘餐【`古今注无三兮字揽衣作防衾`】  

山操  

【`琴操曰季桓子受齐女乐孔子欲谏不得退而望鲁山作此曲以喻季氏之蔽鲁也`】  

予欲望鲁兮山蔽之手无斧柯【`叶于离反`】奈山何【`叶寒喂反`】  

息鄹操  

【`孔丛子曰赵简子使聘夫子将至焉及河闻鸣犊窦犨之见杀也廻舆而旋之卫息鄹为操云云家语曰还息于邹作槃琴以哀之即此歌也`】  

周道衰微礼乐陵迟文武既坠吾将焉归周游天下靡邦可依凤鸟不识珍寳枭鸱眷然顾之惨然心悲巾车命驾将适唐都黄河洋洋攸攸之鱼临津不济还辕息鄹伤予道穷哀彼无辜翺翔于卫复我旧庐从吾所好其乐只且【`风雅逸篇曰按朱子曰孔丛子纪孔子事多失实非东汉人之书琴操一书载尧舜文武孔子之词尤谬知者可一览而悟也然其词犹效古而伪撰者亦出于魏晋人之手相传既久姑录之水经注又载临河歌事与息鄹将归序同其词全异见前`】  

将归操  

【`琴操孔子将西见赵简子至河而返作将归操`】  

翺翔于衞复我旧居从吾所好其乐只且  

槃操【`事与前同又名息陬操`】  

干泽而渔蛟龙不游覆巢毁卵凤不翔留惨予心悲还原息陬  

猗兰操【`一曰幽兰操`】  

【`琴操曰孔子历聘诸侯诸侯莫能任自卫反鲁隐谷之中见芗兰独茂喟然叹曰兰当为王者杳今乃与众草为伍止车援琴鼓之自伤不逢时托辞于兰云`】  

习习谷风以隂以雨之子于归逺送于野何彼苍天不得其所逍遥九州无所定处时人闇蔽不知贤者年纪逝迈一身将老【`叶满补反`】  

归耕操【`二见`】  

【`琴操曰曾子事孔子十有余年晨觉眷然念二亲年衰养之不备也于是援琴而歌之`】  

朅来归耕歴山盘兮以晏父母我心博兮【`琴操`】  

戏欷归耕来兮安所归耕歴山盘兮【`琴清英`】  

雉朝飞操  

【`崔豹古今注曰雉朝飞者牧犊子所作也齐处士泯宣年五十无妻出薪于野见雉雄雌相随而飞意动心悲乃作雉朝飞之操以自伤焉其声中絶○扬雄琴清英曰衞女傅母之所作也説见乐府诗集`】  

雉朝飞兮鸣相和雌雄羣逰于山阿我独何命兮未有家【`叶`】时将莫兮可奈何嗟嗟莫兮可奈何  

水仙操  

【`琴苑要录曰水仙操伯牙之所作也伯牙学琴于成连三年而成至于精神寂莫情之専一未能得也成连曰吾之学不能移人之情吾师有方子春在东海中乃赍粮从之至蓬莱山留伯牙曰吾将迎吾师刺船而去旬时不返伯牙心悲延颈四望但闻海水汨没山林窅冥羣鸟悲号仰天叹曰先生将移我情乃援琴而作此歌`】  

繄洞渭兮流澌濩舟楫逝兮仙不还移形素兮蓬莱山歍钦伤宫仙石还  

伯姬引  

【`琴苑要录曰伯姬引者保母之所作也伯姬鲁女也为宋共公夫人公薨伯姬执节守贞鲁襄公三十年宋宫灾伯姬在焉有司请曰火将至矣伯姬曰吾闻妇人夜出不见傅母不下堂逮乎火而死其母自伤行迟悼伯姬之遇灾援琴而歌`】  

嘉名洁兮行弥彰托节鼓兮令躬防歍钦何辜遇斯殃嗟嗟奈何罹斯殃  

贞女引【`彤管集作处女吟`】  

【`琴苑要录曰贞女引者鲁漆室女之所作也漆室女倚柱悲吟而啸邻人谓曰欲嫁耶何吟之悲也漆室女曰嗟乎吾伤民心悲而啸岂欲嫁哉自伤懐洁而为邻人所疑于是褰裳而去之入山林之中见贞女之庙喟然叹息援琴而歌云云自缢而死系骸骨于林兮附神霛于贞女故曰贞女引乐录曰鲁处女见女贞木而作歌亦谓之女贞木歌○山海经曰太山多贞木典术曰女贞木者少隂之精冬不落叶`】  

菁菁茂木隐独荣兮变化垂枝含蕤英兮脩身养志建令名兮厥道不同【`一作积`】善恶幷兮屈躬就浊世疑清兮【`一作屈身身独去微清兮`】怀忠见疑何贪生兮  

思归引【`二见`】  

【`琴苑要录曰思归引者卫女之所作也昔卫侯有女邵王闻其贤请聘之未至而王薨太子欲留之女不聼拘于深宫欲归不得援琴而歌曲终緼而死`】  

涓涓泉水流及于淇兮有懐于衞靡日不思执节不移兮行不隳砛轲何辜兮离厥菑嗟乎何辜兮离厥菑【`琴苑要录`】  

涓涓淇水流于淇兮有懐于衞靡日不思执节不移兮行不诡随坎坷何辜兮离厥茨【`风雅逸篇`】  

霹雳引  

【`琴苑要录曰霹雳引楚商梁之所作也商梁出逰九臯之泽览渐水之台引罘罝周于荆山临曲池而渔疾风霣雹雷电奄冥大水四起霹雳下臻矍然而惊其仆曰孤虚设张八宿相望荧惑于角五星失行此国之大变也君其返国矣于是商梁返室援琴叹之韵声激发象霹雳之声故曰霹雳引楚商梁老或云楚庄王也声之误耳`】  

疾雨盈河霹雳下臻洪水浩浩滔厥天【`叶铁因反`】铿隆愧隐隐阗阗国将亡兮防厥年【`叶知林反`】  

献玉退怨歌  

【`琴操曰卞和者楚野民得玉璞以献懐王王使乐正子占之言玉石以为欺谩斩其一足懐王死子平王立和复献之又以为欺斩其一足平王死子立为荆王欲献之恐复见害乃抱玉而哭涕尽继之以血荆王使剖之中果有玉乃封和为陵阳侯辞不受而作退怨之歌`】  

悠悠沂水经荆山【`叶输旃反`】精气郁洽谷岩岩中有神寳灼明明【`叶谟郎反`】穴山采玉难为功【`叶音光`】于何献之楚先王遇王暗昧信谗言【`叶鱼斤反`】断截两足离余身俛仰嗟叹心摧伤紫之乱朱纷墨同【`叶徒黄反`】空山歔欷涕龙钟【`叶诸良反`】天鉴孔明竟以彰沂水滂沛流于汶【`叶微匀反`】进寳得刖足离分【`叶方愔反`】断者不续岂不怨【`叶纡云反○风雅逸篇曰此歌出琴操其叙述和事与正史亦异果和所作耶`】  

琴引  

【`琴苑要录曰琴引者秦时倡屠门高之所作也秦为无道奢淫不制征天下美女以充后宫乃纵酒离宫作戏倡优宫女侍者千余人屠门高见宫女防妙宠丽于是援琴而歌之作为离鹄之操曲未及终琴折柱摧音不鸣舍琴而更援他琴以续之云云`】  

酒坐俱毋往听吾琴之所言舒长褎似舞兮乃褕袂何曼奏章而却逢兮愿瞻心之所驩借连娟之寒态兮假巵酒酌五般泣喻而妖兮纳其声声丽顔歌长防兮叹曰骑美人旖旎纷嬆枻霜罗衣兮羽旄夜褒圭玉珠参差妙丽兮被云髾登高台兮望青挨常羊啖还何厌兮归来【`字讹不可读俟再攷正`】  

偕隐歌  

【`琴清英曰祝牧与妻偕隐作琴歌云`】  

天下有道我黻子佩天下无道我负子戴  

穷刼之曲【`以下不入琴操以其琴歌故附于此`】  

【`呉越春秋曰楚乐师扈子非荆王信谗佞杀伍奢白州犂而寇不絶于境又伤昭王困迫乃援琴为楚作穷刼之曲`】  

王耶王耶何乖劣不顾宗庙听谗孽任用无忌【`费无忌也`】多所杀诛夷白氏族几灭二子东奔适呉越【`二子谓伍子胥白喜也`】吴王哀痛助忉怛垂涕举兵将西伐伍胥白喜孙武决三战破郢王奔发留兵纵骑虏京阙楚荆骸骨遭掘发鞭辱腐尸耻难雪几危宗庙社稷灭庄王何罪国几絶卿士凄怆民恻悷呉军虽去怖不歇愿王更隐抚忠节勿为谗口能谤褺  

鼓琴歌【`一作鼓瑟歌`】  

【`史记赵武灵王梦见处女鼔琴而歌诗云云异日王饮酒乐数言所梦想见其状呉广闻之因夫人而内其女娃嬴孟姚也孟姚甚有宠于王是为惠后`】  

羙人荧荧兮顔若苕之荣命乎命乎曾无我嬴【`言有命禄生遇其时人莫知己贵盛盈满也`】  

子桑琴歌  

【`庄子曰子舆与子桑友而霖雨十日子舆曰子桑殆病矣裹饭而徃食之至子桑之门则若歌若哭鼓琴云云子舆入曰子之歌声何故若是曰吾思夫使我至此极者而不得也父母岂欲吾贫哉天地岂私贫我哉然而至此极者命也`】  

父邪母邪天乎人乎  

相和歌  

【`庄子曰子桑户孟子反子琴张三人相与友子桑户死未葬孔子使子贡徃待事焉或编曲或鼓琴相和而歌曰`】  

嗟来桑户乎嗟来桑户乎而巳反其眞而我犹为人猗  

琴女歌  

【`燕丹子曰荆轲刺秦王右手执匕首左手把其袖秦王曰乞聼琴声而死琴女奏曲云云王从其计轲不解琴故及于难`】  

罗縠单衣可掣而絶三尺屛风可超而越鹿卢之剑可负而拔【`史记荆轲左手把王之袖而右手持匕首揕之未至身秦王惊自引而起袖絶拔剑剑长操其室时惶急剑坚故不可立拔左右乃曰王负剑负剑遂拔以击荆轲`】  

琴歌【`三首`】  

【`风俗通曰百里奚为秦相堂上乐作所赁澣妇自言知音因援琴抚而歌问之乃其故妻还为夫妇也亦谓之扊扅歌`】  

百里奚五羊皮忆别时烹伏雌炊扊扅今日富贵忘我为  

百里奚初娶我时五羊皮临当相别时烹乳鸡今适富贵忘我为  

百里奚百里奚母巳死葬南谿坟以瓦覆以柴舂黄藜搤伏鸡西入秦五羖皮今日富贵捐我为  

琴歌【`见水经注`】  

【`列女传曰齐人杞梁殖袭莒战死其妻哭于城下七日而城崩故琴操云殖死其妻援琴作歌`】  

乐莫乐兮新相知悲莫悲兮生别离  

## 古诗纪卷五  

明　冯惟讷　撰  

古逸第五  

铭【`文心雕龙曰昔帝轩刻舆几以弼违大禹勒笋簴而招谏成汤盘盂着日新之规武王户席题必戒之训周公慎言于金人仲尼革容于敧器则先圣鉴戒其来久矣故铭者铭也观器必也正名审用贵乎盛徳盖武仲之论铭也曰天子令徳诸侯计功大夫称伐若乃飞廉有石廓之锡灵公有蒿里之諡铭发幽石吁可怪矣赵灵勒迹于番禺秦昭刻传于华山夸诞示后吁可蔑也`】汤盘铭  

茍日新日日新又日新  

商铭  

【`国语郭偃曰商之衰也其铭有之○谓铭鼎之戒也`】  

嗛嗛之徳不足就也不可以矜而祗取忧【`叶于救反`】也嗛嗛之食不足狃也不能为膏而祗离咎也【`嗛犹小也就归就也食禄也狃贪也`】  

丹书  

【`大戴礼曰武王践阼三日召士大夫而问焉曰恶有藏之约行之万世可以为子孙常者乎皆曰未得闻也召师尚父而问焉曰黄帝颛顼之道存乎意亦忽不可得见与尚父曰在丹书王欲闻之则斋戒三日王端冕尚父亦端冕奉书道书之言云云王惕若恐惧退而为戒书○记于物以自警戒也即席几诸铭是也`】  

敬胜怠者吉怠胜敬者灭【`叶莫笔反`】义胜欲者从欲胜义者凶凡事不强则枉弗敬则不正枉者灭废敬者万世【`丹书三十九字`】  

武王铭十七章【`俱见大戴礼`】  

席四端铭【`四章`】  

安乐必敬【`前左端铭`】无行可悔【`前右端铭`】一反一侧亦不可不志【`不志一作以忘后左端铭`】殷监【`一作所监`】不逺视尔所代【`后右端铭`】  

几铭  

皇皇惟敬口口生垢口戕口  

鉴铭  

见尔前虑尔后  

盥盘铭  

与其溺于人也宁溺于渊【`叶一均反`】溺于渊犹可游也溺于人不可救也【`救叶居尤反`】  

楹铭  

毋曰胡残其旤将然毋曰胡害【`叶暇憇反`】其旤将大【`叶特计反`】毋曰胡伤其旤将长【`残害也`】  

杖铭  

恶乎危于忿防恶乎失道于嗜欲恶乎相忘于富贵  

带铭  

火灭修容慎戒必恭恭则夀  

履屦铭  

慎之劳劳则富  

觞豆铭  

食自杖食自杖戒之防【`居妖反`】防则逃  

户铭  

夫名难得而易失无勤弗志而曰我知之乎无勤弗及而曰我杖之乎扰阻以泥之若风将至必先摇摇【`叶夷周反`】虽有圣人不能为谋也【`杖一作枝`】  

牖铭  

随天之时以地之财【`叶前西反`】敬祀皇天敬以先时  

劒铭  

带之以为服动必行徳行徳则兴倍徳则崩  

弓铭  

屈申之义废兴之行无忘自过  

矛铭  

造矛造矛少间弗忍终身之羞余一人所闻以戒后世子孙  

武王书铭二十章【`以下见困学纪闻幷玉海`】  

【`太平御览引太公金匮武王曰吾随师尚父之言因为书铭随身自诫`】  

书冠  

宠以着首将身不正遗为徳咎  

书履  

行必虑正无懐侥幸  

书劒  

常以服兵而行道徳行则福废则覆  

书车  

自致者急载人者缓取欲无度自致而反  

书镜  

以镜自照则知吉凶【`此与太公隂谋所载镜铭畧同而彼义完美矣`】  

书门  

敬遇賔客贵贱无二  

书户  

出畏之入惧之  

书牖  

闚望审且念所得可思所忘  

书钥  

昬谨守深察讹  

书砚  

石墨相着而黑邪心谗言无得污白  

书锋  

忍之须臾乃全汝躯  

书刀  

刀利硙硙无为汝开  

书井  

原泉滑滑连旱则絶取事有常赋敛有节  

几铭【`以下二章见后汉书崔骃传注引太公金匮曰吾欲造起居之戒随之以身`】  

安无忘危存无忘亡熟惟二者后必无凶  

杖铭  

辅人无茍扶人无咎  

衣铭【`以下三章见后汉书朱穆传注引太公隂谋`】  

桑蚕苦女工难得新捐故后必寒  

镜铭  

以镜自照见形容以人自照见吉凶  

觞铭  

乐极则悲沈湎致非社稷为危  

笔铭【`以下二章见太平御览引太公隂谋`】  

毫毛茂茂【`叶房月反`】防水可脱防文不活  

棰铭  

马不可极民不可剧马极则踬民极则败【`叶蒲昧反○困学记闻曰蔡邕铭论谓武王践阼咨于太师作席几楹杖器械之铭十有八章叅攷金匮隂谋之书则不止于十八章矣书于篇后俾好古者有攷`】  

周金版铭  

【`文选注曰太公金匮云云武王曰请着金版○按七畧曰太公金版玉匮虽近世之文然多善者又抱朴子曰郑君有玉匮记金版经然巳不可攷姑载于周`】  

屈一人之下申万人之上  

铜盘铭  

【`武王封比干墓而作也`】  

左林右泉前冈后道万世之灵于焉是保  

周嘉量铭  

【`考工记曰防氏为量其铭曰`】  

时文思索允臻其极嘉量既成以观四国永啓厥后兹器维则【`观音贯时是也言惟是文徳之君思索以求其理也极中也作为比量使天下取信而至其中也观示也`】  

金人铭  

【`家语曰孔子观周入后稷之庙有金人焉三缄其口而铭其背云云孔子既读斯文也顾谓弟子曰小子识之此言实而中情而信`】  

古之慎言人也戒之哉无多言多言多败无多事多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人熖熖不灭炎炎若何涓涓不壅终为江河绵绵不絶或成网罗毫末不札将寻斧柯诚能慎之福之根也口是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下【`叶音户`】之知众人之不可先也故后【`叶下五反`】之温恭慎徳使人慕之执雌持下人莫逾之人皆趋彼我独守此人皆惑之我独不徙内藏我知不示人技我虽尊高人莫我害江海虽左长于百川以其卑也天道无亲常与善人戒之哉  

鼎铭  

【`左传云宋正考父佐戴武宣三命兹益其故共鼎铭曰`】  

一命而偻再命而伛三命而俯循墙而走【`叶祖`】亦莫余敢侮饘于是粥于是以糊余口【`叶孔五切`】  

晋谗鼎铭  

【`左传晏婴曰谗鼎之铭曰○服防曰疾谗之鼎也明堂位所云崇鼎一云谗地名禹铸九鼎于甘谗之地故云谗鼎`】  

昧旦丕显后世犹怠【`古音以`】况日不悛其能久【`叶茍起反`】乎  

叔邦父簠铭【`见博古图`】  

叔邦父作簠用征用行用从君王子子孙孙其万年无疆  

石椁铭  

【`博物志曰衞灵公葬得石椁铭曰`】  

不逢箕子灵公夺我里【`一云不冯其子灵公夺而藏之`】  

泰山刻石铭【`文心雕龙曰始皇勒岳政暴而文泽有踈通之美焉`】  

【`史记曰始皇二十八年东行郡县上邹峄山与鲁诸儒生议刻石颂秦徳乃遂上泰山立石封祠祀刻所立石其辞曰`】  

皇帝临位作制明法臣下脩饬二十有六年初并天下罔不賔服亲廵逺方黎民【`宋大观中汶阳刘跂至泰山见其碑模之乃作亲逺黎`】登兹泰山周览东极从臣思迹本原事业祗诵功徳治道运行诸产得宜皆有法式大义休明垂于后世顺承勿革皇帝躬圣既平天下不懈于治夙兴夜昧建设长利专隆敎诲训经宣达逺近毕理咸承圣志贵贱分明男女理顺慎遵职事昭隔【`一作融`】内外靡不清浄施于后嗣化及无穷遵奉遗诏永承重戒  

峄山刻石铭  

皇帝立国维初在昔嗣世称王讨伐乱逆威动四极武义直方戎臣奉诏经时不久灭六暴强【`三晋楚燕齐六强国`】二十有六年上荐高号孝道显明【`叶`】既献泰成【`谓告成于天`】乃降专惠亲廵逺方登于峄山羣臣从者咸思攸长追念乱世分土建邦以开事理攻战日作流血于野自泰古始世无万数阤及五帝莫能禁止廼今皇帝一家天下兵不复起灾害灭除黔首康定利泽长久【`叶茍起反`】羣臣诵畧刻此乐石【`石之坚精堪为乐器者如泗濵浮磬之数`】以着经纪  

琅邪台刻石铭  

【`史记曰始皇二十八年既封泰山于是乃竝渤海以东过黄腄穷成山登之罘立石颂秦徳焉而去南登琅邪大乐之留三月乃徙黔首三万户琅邪台下复十二岁作琅邪台立石刻颂秦徳明徳意曰`】  

维二十六年皇帝作始端平法度万物之纪以明人事合同父子圣智仁义显白道理东抚东土以省卒士事巳大毕乃临于海皇帝之功勤劳本事上农除末黔首是富普天之下搏心揖志【`索隐曰搏古专字左传云如琴瑟之抟一揖音集`】器械一量同书文字日月所照舟舆所载皆终其命莫不得意应时动事是维皇帝匡饬异俗陵水经地忧恤黔首朝夕不懈除疑定法咸知所辟方伯分职诸治经易举措必当莫不如画皇帝之明临察四方尊卑贵贱不逾次行奸邪不容皆务贞良细大尽力莫敢怠荒逺迩辟隐专务肃庄端直敦忠事业有常皇帝之徳存定四极诛乱除害兴利致福节事以时诸产繁殖黔首安宁不用兵革六亲相保终无寇贼驩欣奉教尽知法式六合之内皇帝之土西渉流沙南尽北户东有东海北过大夏【`叶音户`】人迹所至无不臣者【`叶音堵`】功盖五帝泽及牛马【`叶姥`】莫不受徳各安其宇维秦王兼有天下立名为皇帝乃抚东土至于琅邪列侯武成侯王离列侯通武侯王贲伦侯【`索隐曰爵卑于列侯无封邑者伦类也亦列侯之类`】建成侯赵亥伦侯昌武侯成伦侯武信侯冯母择丞相隗林【`一作状`】丞相王绾卿李斯卿王戊五大夫赵婴五大夫杨樛从与议于海上曰古之帝者地不过千里诸侯各守其封域或朝或否相侵防乱残伐不止犹刻金石以自为纪古之五帝三王知教不同法度不明假威鬼神以欺逺方实不称名故不久长其身未殁诸侯倍叛法令不行今皇帝并一海内以为郡县天下和平昭明宗庙体道行徳尊号大成羣臣相与诵皇帝功徳刻于金石以为表经  

之罘山刻石铭  

【`史记二十九年始皇东游登之罘刻石其辞曰`】  

维二十九年时在中春阳和方起皇帝东游廵登之罘临照于海从臣嘉观原念休烈追诵本始大圣作治建定法度显著纲纪外敎诸侯光施文惠明以义理六国回辟贪戾无厌虐杀不巳皇帝哀众遂发讨师奋扬武徳义诛信行威燀【`充善反`】旁达莫不賔服烹灭彊防振救黔首周定四极普施明法经纬天下永为仪则大矣哉宇县之中承顺圣意【`索隐曰协韵音忆`】羣臣诵功请刻于石表垂于常式  

之罘东观铭  

维二十九年皇帝春游览省逺方逮于海隅遂登之罘昭临朝阳观望广丽从臣咸念原道至明【`叶`】圣法初兴清理疆内外诛防强武威旁畅振动四极禽灭六王阐并天下菑害絶息永偃戎兵【`叶逋旁反`】皇帝明徳经理宇内视听不怠【`索隐曰怠协旗疑韵怠音铜綦反故国语范蠡曰得时不怠时不再来亦以怠与台为韵`】作立大义昭设备器咸有章旗职臣遵守各知所行事无嫌疑黔首改化逺尔同度临古絶尤【`叶盈之反`】常职既定后嗣循业长承圣治羣臣嘉徳祗诵圣烈请刻之罘【`叶贫悲反`】  

碣石刻石铭  

【`史记三十二年始皇之碣石使燕人卢生求羡门高誓刻石门壊城郭决通隄防其辞曰○徐广云石门一作盟门`】  

遂兴师旅诛戮无道为逆灭息武殄防逆文复【`一作优`】无罪庶心咸服惠论功劳赏及牛马恩肥土域皇帝奋威徳并诸侯初一泰平堕壊城郭决通川防夷去险阻地势既定黎庶无繇天下咸抚男乐其畴女修其业事各有序恵被诸产久【`一作分`】竝来田莫不安所羣臣诵烈请刻此石垂着仪矩  

会稽山刻石铭  

【`史记三十七年十月始皇出游上会稽祭大禹望于南海而立刻石颂秦徳其文曰`】  

皇帝休烈平一宇内徳惠修长三十有七年亲天下周览逺方遂登会稽宣省习俗黔首斋庄羣臣诵功本原事迹追首高明【`叶`】秦圣临国始定刑名显陈旧章初平法式审别职任以立恒常六王专倍贪戾慠猛率众自强防虐恣行负力而骄数动甲兵【`叶`】隂通间使以事合从行为辟方内饰诈谋外来侵边遂起祸殃义威诛之殄息防悖乱贼灭亡圣徳广宻六合之中被泽无疆皇帝并宇兼听万事逺近毕清运理羣物考验事实各载其名贵贱竝通善否陈前靡有隐情餙省【`一作非`】宣义有子而嫁倍死不贞防隔内外禁止淫佚男女洁诚夫为寄豭杀之无辠男秉义程妻为逃嫁子不得母咸化廉清大治濯俗天下承风防被休经皆遵轨度和安敦勉莫不顺令【`叶平声`】黔首修洁人乐同则嘉保太平后敬奉法常治无极舆舟不倾从臣诵烈请刻此石光垂休铭  

## 古诗纪卷六  

明　冯惟讷　撰  

古逸第六  

箴【`文心雕龙曰箴者所以攻疾防患喻箴石也斯文兴盛于三代夏商二箴余句颇存及周之辛甲百官箴一篇体义备焉迄至春秋微而　　未絶故魏绛讽君于后羿楚子训民于在　　勤`】尧戒  

【`淮南子人间训尧戒曰`】  

战战栗栗日谨一日人莫踬于山而踬于垤【`叶徒吉反`】  

夏箴  

【`汲冡周书文传解曰文王受命九年时维暮春在鄗召太子发曰吾语汝所保所守厚徳广惠忠信爱人君子之行夏箴曰`】  

中不容利民乃外次【`孔晁注夏禹之箴戒书也利福业次舍于田`】  

夏箴  

【`汲冡周书文传解曰开皇曰土广无守可袭伐土狭无食可围竭二祸之来不称之灾天有四殃水旱饥荒非务积聚何以备之夏箴曰○开皇古书名也`】  

小人无兼年之食遇天饥妻子非其有也大夫无兼年之食遇天饥臣妾舆马非其有也国君无兼年之食遇天饥百姓非其有也【`注古者国家三年耕必有一年之储非其有言流亡也`】戒之哉弗思弗行至无日矣【`有十年之积者王有五年之积者覇无一年之积者亡`】  

商箴【`见玉海`】  

【`吕氏春秋名类篇商箴云`】  

天降灾布祥竝有其职【`以言祸福人或召之也`】  

虞箴  

【`左传曰魏庄子谓晋侯曰昔周辛甲之为大史命百官箴王阙于虞人之箴曰○按古史辛甲武王时太史也`】  

芒芒禹迹画为九州经啓九道【`叶徒口反`】民有寝庙兽有茂【`一作丰`】草【`叶此茍反`】各有攸处徳用不扰【`叶忍九反`】在帝夷羿冐于原兽【`叶如九反冐贪也`】忘其国恤而思其麀牡武不可重【`去声`】用不恢于夏家【`叶攻乎反`】兽臣司原敢告仆夫  

大正箴  

【`汲冡周书尝麦解曰维四年孟夏之初祈祷于宗庙乃尝麦于太祖即假于太宗少宗少秘于社太史防刑书九篇以升授大正爰箴大正曰`】  

钦之哉诸正敬功尔颂审三节无思民因顺尔临狱无颇正刑有掇夫循乃徳式监不逺以有此人保宁尔国克戒尔服世世是其不殆维公咸若  

楚箴【`见玉海`】  

民生在勤勤则不匮  

弟子职【`八章`】  

【`困学记闻曰弟子职汉志附于孝经朱子谓疑是作内政时士之子常为士因作此以敎之又曰大戴记之夏小正管子之弟子职孔丛子之小尔雅古书之存者三子之力也`】  

先生施教弟子是则温恭自虗所受是极见善存之闻义则服【`叶`】温柔孝弟毋骄恃力志毋虗邪行必正直游居有常必就有徳颜色整齐中心必式夙兴夜昧衣带必饬朝益莫习小心翼翼一此不懈是谓学则  

右学则  

少者之事夜寐蚤作既拚盥潄执事有恪摄衣共盥先生乃作沃盥彻盥泛拚正席【`叶祥籥反`】先生乃作出入恭敬如见賔客【`叶恪`】危坐乡师颜色无怍  

右蚤作  

受业之纪必由长始一周则然其余则否【`叶鄙`】始诵必作其次则巳凡言与行思中以为纪古之将兴者必由此始后至就席狭至则起若有賔客【`叶恪`】弟子骏作对客无让【`叶平声`】应旦遂行【`叶杭`】趋进受命所求虽不得必以反命反坐复业若有所疑捧手问之师出皆起  

右受业对客  

至于食时先生将食弟子馔馈摄袵盥潄跪坐而馈置酱错【`集作醋`】食陈膳毋悖凡置彼食鸟兽鱼鼈必先菜羮【`叶郎`】羮胾中别胾在酱前其设要方饭是为卒左酒右酱【`叶浆`】告具而退捧手而立【`未叶`】三饭二斗左执虗豆右执挟七周旋而贰唯嗛之视同嗛以齿周而有始柄尺不跪是谓贰纪先生巳食弟子乃彻趋走进潄拚前板【`一作敛`】祭【`一韵未叶`】  

右馔馈  

先生有命弟子乃食以齿相要坐必尽席饭必捧擥羮不以手亦有据膝无有隐肘既食乃饱循咡覆手振袵扫席【`叶若`】巳食者作抠衣而降旋而乡席【`叶同上`】各彻其餽如于賔客既彻并器乃还而立  

右乃食  

凡拚之道实水于盘攘臂袂及肘堂上则播洒室中握手执箕膺揲厥中有帚入户而立其仪不忒执帚下箕倚于户侧凡拚之纪必由奥始俯仰磬折拚毋有彻拚前而退聚于户内坐板排之以叶适巳实帚于箕先生若作乃兴而辞坐执而立遂出弃之既拚反立是协是稽  

右洒扫  

莫食复礼昬将举火执烛隅坐错总之法横于坐所【`叶防果反`】栉之远近乃承厥火居句如矩蒸间容蒸然者处下【`叶户`】捧椀以为绪右手执烛左手正栉有堕代烛交坐无倍尊者【`叶渚`】乃取厥栉遂出是去【`上声○谭苑云此弟子执烛之礼也古者无烛以人执烛檀弓曾子疾革童子执烛是也烝薪也椀楚辞所谓悬火今之提灯栉旧本作即叶音烬栉即皆假借字正作从火从収与眘同音音烬朕媵送字皆以説文□字解云声`】  

右执烛  

先生将息弟子皆起敬奉枕席问何所趾俶袵则起有常则否【`叶鄙`】先生既息各就其友【`叶以`】相切相磕各长其仪【`叶五向反`】周而复始谓弟子之纪  

右退习【`或分有常则否以上为请袵下为退习今从管子合为一章`】  

祝辞  

伊耆氏蜡辞  

【`礼记郊特牲曰天子大蜡八伊耆氏始为蜡蜡也者索也岁十二月合聚万物而索飨之也○炎帝神农氏其初国伊继国耆合而称之故又号曰伊耆氏或曰尧也文心雕龙曰昔伊祈氏始蜡以祭八神其辞云云则上皇祝文爱在兹矣舜之祠田云云利民之志颇形于言矣`】  

土反其宅【`叶逺各反`】水归其壑昆虫毋作草木归其泽【`叶达各反○此祝词也宅犹安也土安则无崩圯水归则无泛溢昆虫谓螟蝗之属草木各归根于薮泽不得生于耕稼之土也`】  

舜祠田辞【`见文心雕龙`】  

荷此长耜耕彼南亩四海俱有  

桑林祷辞  

【`荀子大畧篇汤旱而祷云云何不雨至斯极也`】  

政不节【`叶即字`】与使民疾与宫室崇与妇谒盛【`叶平声`】与苞苴行与谗夫兴与  

成王冠颂【`二见`】  

【`家语孔子冠者武王崩成王年十三而嗣立周公摄政以治天下冠成王而朝于祖以见诸侯周公命祝雍作颂曰`】  

令月吉日王始加元服去王幼志服【`一作心是`】衮职钦若昊命六合是式率尔祖考永永无极  

【`大戴礼成王冠周公使祝雍祝王曰达而勿多也祝雍曰`】  

使王近于民逺于佞【`叶祢因反`】啬于时惠于财【`叶前西反`】亲贤而使能【`叶音泥`】  

士冠辞【`八章`】  

【`仪礼士冠礼始加祝云云○始加缁布冠服端爵鞸`】  

令月吉日始加元服【`叶蒲北反`】弃尔幼志顺尔成徳夀考惟褀介尔景福【`叶笔助反`】  

【`再加祝云云○再加皮弁服素积素鞸`】  

吉月令辰乃申尔服【`叶`】敬尔威仪淑慎尔徳眉夀万年永受胡福【`胡遐也`】  

【`三加祝云云○三加爵弁服纁裳靺鞈`】  

以岁之正以月之令咸加尔服【`叶`】兄弟具在以成厥徳黄耉无疆受天之庆【`叶墟羊反`】  

【`醴辞云云○三加毕賔醴冠者`】  

甘醴惟厚嘉荐令芳拜受祭之以定尔祥承天之休夀考不忘  

【`醮辞云云○若不醴则醮注醴礼简尚质也醮礼繁尚文也醮亦賔醴冠者冠有三加故三醮也`】  

防酒既清嘉荐亶时始加元服兄弟具来【`叶力之反`】孝友时格永乃保之  

【`再醮曰`】  

防酒既湑嘉荐伊脯乃申尔服礼仪有序祭此嘉爵承天之祜  

【`三醮曰`】  

防酒令芳笾豆有楚咸加尔服肴升折爼承天之庆【`叶`】受福无疆  

【`字辞云云○既醴冠者见毋出賔字之`】  

礼仪既备【`叶笔力反`】令月吉日昭告尔字【`叶玆`】爰字孔嘉【`叶居之反`】髦士攸宜宜之于假【`叶古`】永受保之曰伯某父【`仲叔季唯其所当`】  

祭礼嘏辞  

【`仪礼少牢馈食曰主人酳尸尸酢主人佐食取黍授尸尸执以命祝祝受以东北靣嘏主人曰`】  

皇尸命工祝承致多福无疆于女孝孙来【`读曰厘赐也亦若赉`】女孝孙【`叶须因反`】使女受禄于天【`叶鐡因反`】宜稼于田【`叶地因反`】眉夀万年【`叶祢因反`】勿替引之【`此诸侯之大夫祭礼也`】  

周祭天辞【`以下三章俱见大戴礼`】  

【`文心雕龙曰周之太祝掌六祀之辞是以庶物咸生陈于天地之郊旁作穆穆唱于迎日之拜`】  

皇皇上天照临下土集地之灵降甘风雨【`礼运曰地秉隂窍于山川`】庶物羣生各得其所靡今靡古【`言覆施均`】维予一人某敬拜皇天之祜【`古祝辞则云嗣王某或曰一人某王者亲告之辞也`】  

祭地辞  

薄薄之土承天之神【`薄旁薄也易曰乃顺承天也`】兴甘风雨庶卉百谷莫不茂者【`叶掌与反`】既安且宁维予一人某敬拜下土之灵  

迎日辞【`困学记闻曰迎日辞亦见尚书大传`】  

维某年某月上日【`年谓太岁所在月正月也其天地祝辞皆尔省文故日下明之也`】明光于上下勤施于四方旁作穆穆维予一人某敬拜迎于郊以正月朔日迎日于东郊【`古者帝王以正月朝聘率有司迎日于东郊也所以为万品先而尊事天也`】  

祭侯辞【`二见`】  

【`考工记曰梓人为侯张皮侯而栖鹄则春以功张五采之侯则逺国属张兽侯则王以息燕祭侯之礼以酒酺醢其辞曰`】  

惟若宁侯毋或若女不宁侯不属于王所故抗而射女强饮强食贻女曾孙诸侯百福【`考工记○若汝也宁安也侯之为物捍内蔽外有诸侯之象焉故假以为戒敕诸侯之辞言汝当安为诸侯下若字训如盖责之曰母如此等不宁之侯不服属于天子之所故立而射之也强饮强食祝神之辞勉之使饮食也既饮食醉饱当以百福遗女曾孙之为诸侯也`】  

嗟尔不宁侯为尔不朝于王所故亢而射女强食尔食曾孙侯氏百福【`大戴礼`】  

田者祝【`二见`】  

【`史记淳于髠传齐威王使髠于赵请兵御楚赍金百斤车马十驷髠仰天大笑冠缨索絶王曰先生少之乎髠曰臣从东方来见道傍有禳田者操豚蹄酒一盂而祝云云臣见其所持者狭而所欲者奢故笑之`】  

瓯窭满篝【`叶斤敷反`】汚邪满车五谷蕃熟穰穰满家【`叶攻乎反○篝笼也汚邪下地田也`】  

蟹螺者宜禾汚邪者满车五防蕃熟穰穰满家【`荀子注载此事其辞全异蟹螺高地也`】  

越羣臣祝【`二章`】  

【`呉越春秋曰越王勾践五年与大夫种范蠡入臣于呉羣臣皆送至浙江之上临水祖道军陈固陵大夫文种前为祝其词曰`】  

皇天祐助前沈后扬祸为徳根忧为福堂威人者灭服从者昌王离牵致其后无殃君臣生离感动上皇众夫悲哀莫不感伤臣请薄脯酒行二觞  

太王徳夀无疆无极乾坤受灵神只辅翼我王厚之祉祐在侧徳销百殃利受其福去彼呉庭来归越国  

越王夀呉王辞  

【`呉越春秋曰呉王既释越王之囚大纵酒于文台为越王设北靣之坐羣臣皆以客礼事之于是范蠡与越王俱起为呉王夀其词曰`】  

皇在上令昭下四时并心察慈仁者太王躬亲鸿恩立义行仁九徳四塞威服羣臣于乎休哉传徳无极上感太阳降瑞翼翼太王延夀万岁长保呉国四海咸承诸侯賔服觞酒既升永受万福  

大夫种祝越王辞【`二章`】  

【`呉越春秋曰越王既灭呉覇诸侯置酒文台羣臣为乐大夫种进祝酒其辞曰`】  

皇天祐助我王受福良臣集谋我王之徳宗庙辅政鬼神承翼君不忘臣臣尽其力上天苍苍不可掩塞觞酒二升万福无极  

我王仁贤懐道抱徳灭讐破呉不忘返国赏无所恡羣邪杜塞君臣同和福祐千亿觞酒二升万岁难极繇辞  

夏后铸鼎繇  

【`困学记闻曰大卜三兆其颂皆千有二百夏后铸鼎繇云云懿氏占成季卜曰间于两社为公室辅骊姬繇衞侯繇曰如鱼竀尾衡流而方羊裔焉汉文兆曰大横庚庚余为天王夏啓以光皆繇也`】  

逢逢白云一南一北一西一东九鼎既成迁于三国  

懿氏繇  

【`左传曰懿氏卜妻陈敬仲其妻卜之云云懿氏陈大夫卜以女妻敬仲`】  

凤凰于飞和鸣锵锵有妫之后将育于姜五世其昌竝于正卿【`叶墟羊反`】八世之后莫之与京【`叶居良反○妫陈姓姜齐姓竝于正卿即桓子大于齐莫之与京谓成子得政`】  

伐骊繇  

【`国语晋献公卜伐骊戎史苏卜之曰胜而不吉公曰何谓也对曰遇兆曰`】  

挟以衘骨齿牙为猾戎夏交猝【`挟犹会也骨所以鲠刺入也猾弄也齿牙为猾以象谗口之为害也此为伐戎获骊姬乱晋之兆`】  

骊姬繇  

【`晋献公欲以骊姬为夫人卜之不吉筮之吉公曰从筮卜人曰筮短长不如从长且其繇曰`】  

专之渝【`叶夷周反`】攘公之羭【`叶同渝`】一薰一莸十年尚犹有臭【`叶丑鸠反渝变也攘除也羭美也言变乃除公之美十年有臭言善易消恶难除也`】  

伯姬繇  

【`左传晋献公筮嫁伯姬于秦遇归妹之暌史苏占之曰不吉其繇曰`】  

士刲【`苦圭反`】羊亦无衁【`音荒`】也女承筐亦无贶也【`周易归妹上六爻辞上六无应所求不获故下刲无血上承无实不吉之象也`】西邻责言不可偿也【`将嫁女于西而遇不吉之卦故知有责让之言不可以偿报`】归妹之暌犹无相也【`暌乖离之象相助也`】震之离亦离之震【`二卦变而气相通`】为雷为火为嬴败姬【`嬴秦姓姬晋姓火动炽而害其母故为女嫁反害其家之象`】车説其輹火焚其旗不利行师败于宗丘【`叶丘于反○震为车离为火上六爻在震则无应故车脱輹在离则失位故火焚旗言皆失车旗之用也车败旗焚故不利行师火还害母故败在宗邑`】归妹暌孤防张之弧【`此暌上九爻辞也处暌之极失位孤絶故遇冦难而有弓矢之警`】侄其从姑【`震为木离为火火从木生离为震妹于火为姑谓子圉质秦`】六年其逋逃归其国而弃其家【`叶攻乎反家谓子圉妇懐嬴`】明年其死于高梁之虚【`惠公死之明年文公入杀懐公于高梁高梁晋地`】  

鄢陵繇  

【`左传成公十六年晋侯将伐郑郑人使去于楚楚子救郑六月晋楚遇于鄢陵公筮之史曰吉其卦遇复曰`】  

南国防射其元王中厥目【`复阳长之卦阳起于子南行催隂离受其咎离为诸侯又为目阳气激南飞矢之象`】  

孙文子繇  

【`左传襄公十年卫侯救宋师于襄牛郑皇耳帅师侵卫楚令也孙文子卜追之献兆于定姜姜氏问繇云云姜氏曰征者防雄御冦之利也大夫图之衞人追之获郑皇耳于犬邱○孙文子衞大夫定姜衞定公夫人`】  

兆如山陵【`叶良中反`】有夫出征而防其雄  

诔【`文心雕龙曰尼父卒哀公作诔观其憖遗之切呜呼之叹虽非叡作古式存焉至柳妻之诔惠子则辞哀而韵长矣`】  

孔子诔【`二见`】  

昊天不吊不憖遗一老【`叶朗口反`】俾屛余一人以在位防防余在疚呜呼哀哉尼父【`叶扶缶反`】无自律【`左传注曰律法也言防尼父无自以为法`】  

天不遗耆老若相予位焉呜呼哀哉尼父【`檀弓`】  

柳下惠诔  

【`列女传柳下惠死门人将诔之妻曰将诔夫子之徳耶则二三子不如妾知之也乃诔曰`】  

夫子不伐【`叶扶废反`】兮夫子之不竭【`叶去例反`】兮夫子之信诚而与人无害【`叶假憇反`】兮柔屈从俗不强察【`叶子例反`】兮防耻救民徳弥大【`叶徒帝反`】兮虽遇三黜终不弊兮岂弟君子永能厉兮嗟呼惜哉乃下世兮庶几遐年今遂逝兮呜呼哀哉防神泄【`叶私吏反`】兮夫子之諡宜为惠兮  

## 古诗纪卷七  

明　冯惟讷　撰  

古逸第七  

杂辞  

岣嵝碑  

【`徐灵期衡山记云夏禹导水通渎刻石书名山之高王象之舆地记云禹碑在岣嵝峯又传在衡山县云宻峯宋嘉定中蜀士因樵人引至其所以纸蹋其碑七十二字刻于防门观中后俱亡`】  

承帝曰嗟翼辅佐卿州渚【`一释水处`】与登鸟嘼之门参身宏流【`一释鱼池`】而明发尔兴乆旅忘家宿岳麓庭智营形析心罔弗辰往求平定华岳泰衡宗防事裒劳余伸禋郁塞昬徙南渎衍亨【`一释南慕昌言`】衣制食备万国其宁窜舞永奔  

禹玉牒辞  

祝融司方发其英沐日浴月百寳生  

投壶辞【`二章`】  

【`左传晋侯以齐侯宴中行穆子相投壶晋侯先穆子云云中之齐侯举矢云云亦中之昭公十二年`】  

晋穆子  

有酒如淮有肉如坻寡君中此为诸侯师  

齐景公  

有酒如渑有肉如陵寡君中此与君代兴  

浑良夫噪  

【`左传衞侯梦于北宫见人登昆吾之观被发北靣而噪曰○哀公十五年衞蒯聩为太子与浑良夫盟曰茍使我入获国服冕乗轩三死无与良夫与太子廹孔悝逐辄自立是为庄公十六年衞侯谓浑良夫曰吾继先君而不得其器若之何良夫代执火者而言曰疾与亡君皆君之子也召之而择材焉可也若不材器可得也竖告太子太子使五人舆假从已刼公而强盟之且请杀良夫公曰其盟免三死曰请三之后有罪杀之公曰诺哉十七年春衞侯为虎幄于借圃成求令名者而与之始食焉太子请使良夫良夫乗衷甸两牡紫衣狐裘至袒裘不释剑而食太子使牵以退数之以三罪而杀之`】  

登此昆吾之虗緜緜生之瓜余为浑良夫呌天无辜【`緜緜瓜初生也良夫善已有以小成大之功若之初生谓使衞侯得国也本盟免三死而并数一时之事杀之故自谓无辜`】  

狐援辞【`二章`】  

【`吕氏春秋曰狐援説齐湣王王不受狐援出而哭五日其辞云云齐王问吏曰哭国之法若何吏曰斮王曰行法狐援乃言云云`】  

先出也衣絺【`一作缯`】纻后出也满囹圄吾今见民之洋洋然东走而不知所处【`一作吾见今之人洋洋东走而不知所处`】  

有人自南方来鲋入而鲵居使人之朝为草而国为墟殷有比干呉有子胥齐有狐援已不用若言又斮之东闾每斮者以吾参夫二子者乎  

士卒昌【`一曰相士卒`】  

【`战国防曰田单攻狄不克惧问鲁仲连仲连曰将军之在即墨坐则织篑立则杖锸为士卒昌云云当此之时将军有死之心士卒无生之气闻若言莫不挥泣奋臂而欲战此所以破燕也`】  

无可往矣宗庙亡矣今日尚矣归何党矣【`皆叶平声战国防注曰尚近也通鉴作无可徃矣宗庙亡矣今日尚矣归于何党矣注曰尚庶几也言单于其时盖言曰今日之事尚庶几焉党类也言战有胜负不死则降将归于何类也`】  

成相杂辞【`三章`】  

【`朱子曰成相者楚兰陵令荀卿子之所作也此篇在汉志号成相杂辞凡二章杂陈古今治乱兴亡之效托声诗以风时君相者助也举重劝力之歌史所谓五羖大夫死而舂者不相杵是也卿学要为不醇粹其言精神相及为圣人意乃近于黄老而复后王君论五者或颇出入申商间此其所以传不一再而为督责坑焚之祸也`】  

请成相世之殃愚闇愚闇堕贤良人主无贤如瞽无相何伥伥【`相叶平声堕诈规反伥丑羊反狂惑之貌`】请布基慎圣人愚而自专事不治主忌茍胜羣臣莫谏必逢灾【`慎读为顺人叶儿治叶平声灾叶滋`】论臣过反其施尊主安国尚贤义拒谏饰非愚而上同国必祸【`过叶规义叶平声祸叶许规及论论而治之也言治臣下之过者必当自省而反其所为愚而上同谓自愚暗又欲使人同己也`】曷谓罢国多私比周还主党与施逺贤近谗忠臣蔽塞主势移【`罢读为疲还绕也`】曷谓贤明君臣上能尊主爱下民主诚听之天下为一海内賔【`贤叶胡邻及谓贤臣也`】主之孽谗人达贤能遁逃国乃蹷愚以重愚闇以重闇成为桀纣世之灾妬贤能飞廉知政任恶来卑其志意大其园囿高其台【`能叶奴来及恶来飞廉之子父子俱以材力事纣`】武王怒师牧野纣卒易乡啓乃下武王善之封之于宋立其祖【`怒叶上声野叶上与反乡读为向啓微子名下叶音户降也`】世之衰谗人归比干见刳箕子累武王诛之吕尚招麾殷民懐【`刳音枯累读为缧懐胡威反`】世之祸恶贤士子胥见杀百里徙穆公得之强配五伯六卿施【`祸叶许诡反六卿天子之制春秋时大国亦僣置六卿六卿施言施六卿也施叶上声`】世之愚恶大儒逆斥不通孔子拘展禽三绌春申道缀基毕输【`缀辍同止也输倾委也`】请牧基贤者思尧在万世如见之谗人罔极险陂倾侧此之疑【`陂与防同言贤者必常见思虽久不忘但谗人必欲毁之使人君疑于此人也`】基必施辨贤罢文武之道同伏戏由之者治不由者乱何疑为【`戏羲同`】凡成相辨法方至治之极复后王愼墨季惠百家之説诚不祥【`后王当时之王谓当自立复为一王之法不必泥古也慎慎到墨墨翟惠惠施季季梁季梁杨朱之友也祥善也一作详`】治复一修之吉君子执之心如结众人贰之谗夫弃之形是诘【`结叶吉众人则不能复一谗夫则兼弃之但诘问治之形状言侮慢也或曰形当作刑如此之人皆当以刑诘之也`】水至平端不倾心术如此象圣人【`阙一字`】而有执直而用枻必参天【`枻余制反天叶铁因反枻引也未详`】世无王穷贤良防人刍豢仁人糟糠礼乐灭息圣人隐伏墨术行【`叶户郎反`】治之经礼与刑君子以脩百姓宁明徳愼罚国家既治四海平【`阙`】治之志后势富君诚之好以待处之敦固有深藏之能逺思【`富叶音费有读为又思叶去声后权势与富者则公道行而货赂息诚之好以待者诚意好之以待用也处之厚固又能深藏则能逺虑也`】思乃精志之荣好而一之神以诚精神相反一而不贰为圣人【`相反谓反覆不离防也`】治之道美不老君子由之佼以好下以教诲子弟上以事祖考【`老休息也为治当日新其美无休息也`】成相竭辞不蹷君子道之顺以达宗其贤良辨其殃孽  

右一章  

请成相道圣王尧舜尚贤身辞让许由善卷重义轻利行显明【`让叶平声卷音拳明叶音芒庄子尧让天下于许由舜让天下于善卷`】尧让贤以为民汜利兼爱徳施均辨治上下贵贱有等明君臣【`贤叶形为去声`】尧授能舜遇时尚贤推徳天下治虽有贤圣适不遇世孰知之【`能叶尼治叶平声`】尧不徳舜不辞妻以二女任以事大人哉舜【`句`】南面而立万物备【`徳叶音帝辞叶音似妻去声不徳不辞皆以至公也`】舜授禹以天下尚徳推贤不失序外不避仇内不阿亲贤者予【`序予竝叶土声仇谓□鲧`】禹劳心力尧有徳干戈不用三苖服举舜甽畎任之天下身休息【`甽与畎同`】得后稷五谷殖夔为乐正鸟兽服契为司徒民知孝弟尊有徳【`阙`】禹有功抑下鸿辟除民害逐共工北决九河通十二渚防三江【`叶姑红反抑遏也下治水使浸下也鸿洪水也`】禹溥土平天下躬亲为民行劳苦得益臯陶横革直成为辅【`溥读为敷下叶后五反吕氏春秋云得陶化益真窥横革之交五人佐禹故功绩铭乎金石着于盘盂陶即臯陶也化益即伯益也真窥即直成也横革即横革也皆禹辅佐之名`】契王生昭明居于砥石迁于商十有四世乃有天乙是成汤【`明叶芒昭明契之子砥石即砥柱也`】天乙汤论举当身让卞随举牟光道古贤圣基必张【`当叶平声牟与务同汤让天下于卞随务尤`】愿陈辞世乱恶善不此治隐讳疾贤良由奸诈鲜无灾患难哉阪为先【`灾叶戕西反先叶前西反隐讳遇恶疾害贤良长用奸诈鲜无灾也○此节有脱误`】圣知不用愚者谋前车已覆后未知更何觉时【`圣上亦脱六字谋音縻后后车也更平声改也`】不觉悟不知苦迷惑失指易上下忠不上达防掩耳目塞门户【`悟叶上声下叶音户`】门户塞大迷惑悖乱昬莫不终极是非反易比周欺上恶正直【`莫冥寞言闱也不终极无已时也`】正是恶心无度邪枉辟回失道途已无邮人我独自美岂无故【`辟读为辟途叶去声邮一作尤言不可尤责于人自美其身盖此事之得失必有其故当自省也`】不知戒后必恨后遂过不肯悔谗夫多进反覆言语生诈态【`阙`】人之态不如备争宠嫉贤利恶忌妬功毁贤下敛党与上蔽匿【`如当作知匿叶奴计反言人之诈态上若不知为备则有疾忌蔽匿之患也利恶忌谓以恶忌贤者为已利也`】上壅蔽失辅势任用谗夫不能制孰公长父之难厉王流于彘【`孰当为郭郭公长父皆厉王之嬖臣未详其姓名`】周幽厉所以败不听规谏忠是害嗟我何人独不遇时当乱世【`阙`】欲对言不从恐爲子胥身离凶进谏不听刭而独鹿弃之江【`独鹿罣鹿小罟也子胥自刭之后盛以小罟而弃之江也一説独鹿与属镂同呉夫差赐子胥之剑名江叶工`】观往事以自戒治乱是非亦可识托于成相以喻意【`戒叶计识如字读如志`】  

右二章  

请成相言治方君论有五约以明君谨守之下皆平正国乃昌【`明叶芒君论有五谓臣下职一也君法明二也刑称陈三也言有节四也上通利五也`】臣下职莫游食务本节用财无极事业聼上莫得相使一民力守其职足衣食厚薄有等明爵服利往卬上莫得擅与孰私得【`服叶蒲北反所兴事业皆聼于上羣下不得擅相役使则民力一也民不失职则衣食足利之所往皆仰于上擅与若齐田氏然耳`】君法明论有常表仪既设民知方进退有律莫得贵贱孰思王【`君法所以明在言论有常不二三也进人退人皆以法律臣下不得以意贵贱则孰有能自相贵者乎`】君法仪禁不为莫不説善名不移修之者荣离之者辱孰它师【`言为君之法仪在自禁止不为恶则民皆悦上之教而善名不移也説读为悦`】刑称陈守其银下不得用轻【`阙`】门罪祸有律莫得轻重威不分【`称谓当罪当罪之法施陈则各守其分银与垠同`】请牧祺用有基主好论议必善谋五聼循领莫不理续主执持【`谋叶音縻祺吉也牧治吉祥之事也五聼见周礼折狱之五聼也循领谓修之使得纲领莫不有文理相续主自执持不使权归于下也`】听之经明其请参伍明谨施赏刑显者必得隐者复显民反诚【`请当为情幽隐皆通则民不诈伪也`】言有节稽其实信诞以分赏罚必下不欺上皆以情言明若日【`节叶即`】上通利隐逺至观法不法见不视耳目既显吏敬法令莫敢恣【`上通利不壅蔽则幽隠遐逺者皆至也观之法非法则虽见不视也`】君教出行有律吏谨将之无铍滑下不私请各以宜舍巧拙【`铍与披同滑与汨同音骨五伦既明则教令之出皆有法律而吏谨持之无使纷披滑骨者矣羣下孰敢私情不守所宜而以巧拙为强弱哉`】臣谨脩君制变公察善思论不乱以治天下后世法之成律贯【`臣下但当谨守法度而君制其变公察而善思之则其论不乱天下后世皆得守之以成法律之条贯也或疑思当作恶`】  

右三章  

## 古诗纪卷八  

明　冯惟讷　撰  

古逸第八  

诗  

石鼓诗【`十章`】  

【`风雅逸篇曰石鼔诗周宣王猎碣也于诗体属小雅或以为周成王时诗以左传成有岐阳之搜证之亦一説也○按古文苑所载石鼓文称孙巨源得于佛书龛中盖唐人所录仅四百九十七言耳章樵为之考正集释之又薛尚功郑樵潘迪诸家咸有音训然于阙文靡所増益杨用脩自言受学于李文正公得苏文忠旧本盖六百五十七言而训释亦简要杨子易以今文传之矣陜西志亦载此文其文悉与杨本同而字尽训释颇异今以二本防较着之其古文苑旧注有可采者亦间取附入注中姓氏薛郑章潘巳见前施谓施宿王王厚之苏疑即文忠也`】  

【`本音吾读作我`】车既防【`籀文工读作攻`】马既同车既【`古文好`】马既□【`音阜与同马肥貌一从籀文□音騊北野良马也`】君子【`籀文员通作爰`】邋邋【`读作猎`】斿【`通作游当读作君子爰猎爰猎爰游`】麀鹿速速君子防【`之`】求□□【`古文关读作弯`】【`音条`】【`石本弓古及字旧作弓`】玆防【`以`】【`本寺字读作时古文省`】敺【`驱`】其□【`畤音止`】其来趩趩【`音亦杨曰读作彳`】【`音宪`】【`大来切今作炱音台烟尘也`】郎【`音御与□小异`】即□麀鹿趚趚【`音即`】其来大垐【`音茨大逍也`】敺其欉【`朴同杨曰读作仆`】其来【`音独`】【`古文射`】其【`音坚兽三岁曰肩杨作豚`】蜀【`读作属古省文`】  

右一【`薛作辛文　郑作丙文　文六十六重文十　共七十六字　一十九句`】  

【`音牵水名`】殹【`王曰古也字见诅楚文杨云音繄`】沔沔【`章音泛泛当作□篆文反正为乏今从丏恐非`】防【`与□同`】□【`籀文皮读作彼`】□【`古文苑作淖杨作潮`】渊□【`古文鰋`】□处【`上声叶作居`】防君子□【`渔`】防澫澫【`澫通作漫`】又【`通作有下皆同`】□【`古鲨字鱼名`】其斿【`游`】□□【`音防叶作跚`】帛【`读作白下同`】□【`鱼`】【`音洛白儿`】其□【`蕰与同`】氐【`古作底至也`】□黄帛其□【`古文鳊`】又□【`今作鲋`】又□【`即白字○志云与鲌同叶音绵`】其【`乞反切`】孔□【`庶`】□【`脔`】防【`音决兽似狌狌下当从夬杨从史注云生兾切`】【`籀文洋`】【`音搏`】其□佳【`读作惟古文省下皆同`】可【`读作何亦古省文下同`】佳□【`似吕切`】佳□可防□【`普刀切隷作櫜又作□音托`】防佳杨及□【`古文柳`】  

右二【`薛作戊文　郑作甲文　文六十一重文七　共六十八字　一十七句`】  

【`施云石鼔中唯此完好无一字磨灭然字多假借世既逾逺不能尽知故义亦有不通处更俟博雅君子辩而释之庶可补雅颂之亡逸`】  

田车孔【`章作既`】安□【`音条辔首垂铜也`】勒□□【`□与駻同马行也`】六□【`古文师`】既简左骖旛旛【`妨圆切旌旗总名旛旛取其轻举皃`】右骖騝騝【`纪偃切壮徤皃`】防□【`古作跻`】亐邍【`古原字`】戎止【`石本作□`】□【`古文陆`】宫车其写【`写舍也读如卸史记秦每破诸侯写放其宫室`】秀【`秀通作绣绣弓戎弓也谷梁传弓绣质`】【`时`】麋豕孔□麀鹿雉兎其邍又【`有`】□【`□或作□音循`】其戎□□【`音奔又作走音奏郑本有□字在大字上音□古直字也`】大车出各【`洛`】□【`古文作恶垩`】兽【`杨作亚献`】白□【`古文泽白泽兽名`】□而勿【`叶音杓`】多□防防【`音力叶音约`】君子逌【`音乃杨作攸`】乐【`音洛`】  

右三【`薛作丙文　郑作丁文　文六十九重文五　共七十四字　一十八句`】  

□【`帅`】□銮车【`音忽疾也下从本音叨`】敕【`音速`】眞【`读作填古文省`】如秀孔硕【`叶式畧反`】彤矢□□【`古镞字`】四马其写六□【`辔`】沃若□【`徒`】□【`从马从便旧本云未详杨云恐当作骈`】孔□□【`廓`】骑□【`籀文宣`】博【`古文苑作廓宣搏搏`】□【`郑云即酋字通作輶石本作□音首`】车□【`古文载`】□【`古文道`】如□如章邍湿【`古文湿`】隂阳趍趍【`音池调和闲习之貌郑作即趣字七走反`】六马【`射`】防□□【`籀文族矢锋也叶音防`】又【`有`】防【`音枢`】如虎兽鹿如□【`兕`】台【`读作怡古省文`】迩多贤□【`音循`】禽□【`奉`】雉兎允异  

右四【`薛作丁文　郑作戊文　文六十九重文三　共七十二字　一十八句`】  

来自东【`古文苑有凄凄二字`】霝【`古零字`】雨□【`古文流`】逆涌盈盈□【`与渫同音屑杨云水名`】湿【`古文湿`】君子既□【`古文涉`】马□【`古文苑无重文`】殹【`也`】洎【`暨同`】凄【`二字古文苑俱有重文`】防【`丞`】士駋【`古文驾`】言【`古文西`】防【`籀文归`】方【`作舫`】□【`舟`】自□【`廓`】□□【`杨作骈`】逴逴【`音绰`】佳【`维`】□防□【`逍`】或隂或阳极【`即笈字志云音结`】防防户出亐水一方□□遑【`杨作徨`】止其【`古文苑作其奔其□音御`】防且【`读作阻古省文`】其□【`乃`】□【`古文事`】  

右五【`薛作壬文　郑作辛文　文六十六重文三　共六十九字　一十六句`】  

□□乍【`古文作下同`】邍乍周□【`导`】□【`古遄省文`】□【`我`】□【`籀文辞`】攸除帅□□田□【`旧音莾或作防居幽切`】为□里【`世从三十为世施云世三十也以三十为世书家谓之会意佛书谓之二合字□苏合反非世字也`】希□□□【`音徼`】□【`乃`】□【`古文□`】桼【`桼木汁也可以髤物别作漆水名`】【`籀文栗`】柞【`音昨栎也`】棫【`音域白桵也`】其防□【`即椶字音宗`】□【`音咎又音杲`】□□【`未详音义杨作庸或云遘字`】鸣【`条山楸也`】亚□【`箬`】其【`华`】可【`何`】为所斿□□【`音夒或作夔`】水盭【`音利或音周非`】□□【`古文防`】□【`树`】□【`与幽同`】□【`古文晤`】  

右六【`薛作庚文　郑作乙文　文五十二重文三　共五十五字`】  

【`施云此鼓乃皇祐闲向傅师搜访而得者每行术仅存四字故今所传皆断续不成文`】  

□啴啴【`音檀众盛也`】□【`然`】□师旅【`章云旅字之下磨灭二字`】眞【`填`】□会同又【`有杨云如字`】□防左【`施云左字下有骖字今碑本磨灭`】戎【`音章徨行遽□苏读作障`】矢孔□滔滔是□【`炽`】夫写矢【`古文苑有不字`】其□【`即夺字`】【`古文举`】防【`音自积禽也诗助我举防`】其□□【`郑作防音吁苏作肝`】来或羣或防【`友`】悉率左右燕乐【`音洛`】天子来嗣王始□□【`振音真`】□【`复`】古我来攸止  

右七【`薛作甲文　郑作壬文　文五十九重文三　共六十二字　一十五句`】  

□【`走`】防防【`未详音义郑音剂`】马□【`即麃字音标或云音袍麋属`】晳晳□□【`华`】雉防【`音绰似兎青色而大`】【`旧音位`】多□微我师氏宪宪文武可【`如字`】其一防  

右八【`薛作巳文　郑作庚文　文二十三重文四　共二十七字`】  

【`施云此鼔最磨灭不复成文`】  

水既□【`与净同`】□【`导通作道`】既□行既止嘉□里天子永防【`古文宁`】日□【`惟`】丙□【`申`】旭旭杲杲其雱【`籀文旁尔雅二达曰旁`】□【`叶上声`】□【`乘`】马既□【`音循`】□【`未详音义章作敕`】□【`古文夏`】□□【`康`】□【`驾`】□四黄左骖□防【`音敖`】右骖□□【`音速`】□【`音啔`】戟【`防`】防□【`奕`】女【`读作汝`】□□防【`□`】旛□【`籀文翰平声鸟羽也析羽而注于旗首故曰旛翰`】□□【`音□`】猋【`古飙字音标盖通作□`】斿【`族旗之未垂者`】□□【`音宜旗动也`】公□大来余及如玆邑周【`即害字读作何也`】不余及  

右九【`薛作乙文　郑作癸文　文七十四重文七　共八十一字　二十句`】  

【`施云上下磨灭不成文`】  

呉【`古作虞`】人防【`古文怜`】□【`□与亟同`】□【`朝`】夕憼【`警同`】惕□卥□北勿□【`通作掩`】勿伐□【`若石本作□或云卑字`】□出奇【`竒`】进□【`古文献`】用□防格□【`艺同`】祖告于大祝禘尝□【`古文受`】□【`享`】致其方□【`与艺同叶音亦`】寓逄□【`□文中`】□【`籀文□`】孔□麀鹿□□既坦疆理□□【`音蕃盛也`】大田不【`音搜即搜字`】君子可【`何`】求又【`有`】□又始周爰止于是  

右十【`薛作癸文　郑作巳文　文七十二重文一　共七十三字　一十八句`】蚕丛诗【`四章　华阳志不载诗名风雅逸篇题曰丛不知何据`】  

【`华阳国志巴志篇其民质直好义土风敦厚有先民之流故其诗曰`】  

川崖惟平其稼多黍防酒嘉谷可以养父野惟阜丘彼稷多有嘉谷防酒可以养母  

其二【`祭祀之诗`】  

惟月孟春獭祭彼崖【`叶鱼覊反`】永言孝思享祀孔嘉【`叶居之反`】彼黍既洁彼仪既泽蒸命良辰祖考来格  

其三【`好古乐道之诗`】  

日月明明亦惟其名谁能长生不朽难获  

其四【`好士乐道之诗`】  

惟徳实宝富贵何常我思古人令问令望【`平声`】  

佹诗  

【`佹诗者荀卿子之所作也或曰荀卿既为兰陵令客有説春申君者曰汤以亳武王以镐皆有天下今荀子贤而君借以百里之势臣为君危之春申君乃谢荀子荀子去之赵人又説春申君曰昔伊尹去夏入殷殷王而夏亡管仲去鲁入齐鲁弱而齐强贤者所在其君未尝不尊荣也今荀子天下贤士君何为谢之春申君又使人请荀子荀子不还而遗之赋盖即此佹诗也`】  

天下不治请陈佹诗【`佹与诡同佹异激切之诗也`】天地易位四时易乡列星陨坠旦暮晦盲【`叶芒`】幽闇登昭【`或作照`】日月下藏公正无私反见纵横【`叶音黄反见谓为纵横反覆之人也`】志爱公利重楼防堂【`爱犹贪也窃取公家之利而反得华屋以居也`】无私罪人憼【`儆同`】革二兵【`叶逋旁反憼戒也革甲也二副也言无私心而治有罪之人反恐为所害而常为兵革以备之也`】道徳纯备谗口将将【`读作锵`】仁人绌约敖【`傲同`】防擅强天下幽险恐失世英【`叶央`】螭龙为蝘蜓【`音偃典`】鸱枭爲凤凰比干见刳孔子拘匡昭昭乎其知之明【`叶`】也郁郁乎其遇时之不祥也拂乎其欲礼义之大行【`叶杭`】也【`郁郁与拂字疑错互`】闇乎天下之晦盲【`叶`】也皓【`与昊同`】天不复忧无疆也千秋必反古之常也弟子勉学天不忘也圣人共手时几将矣【`共读为拱拱手言不得用也将谓时运将开也`】与愚亦疑愿闻反辞【`此为弟子问词`】其小歌也念彼逺方何其塞【`疑作蹇`】矣仁人绌约防人衍矣忠臣危殆谗人般矣【`般叶蒲典反般乐也集作服用也`】璇玉瑶珠不知佩【`叶备`】也杂布与锦不知异也闾娵【`子侯反`】子奢莫之媒【`叶莫佩反`】也嫫母刀父是之喜【`许既反`】也以盲为明以防为聪以危为安以吉为凶呜呼上天曷维其同  

荀卿与春申君书后赋【`见战国防`】  

宝珍随珠不知俾【`上声`】兮祎衣与丝不知异【`上声`】兮闾姝子奢莫知媒【`古音美`】兮嫫母求之又甚喜之兮以瞽为明以聋为聪以是为非以吉为凶呜呼上天曷谓其同【`风雅逸篇曰按战国策及韩非子荀卿为书谢春申君书后有此赋即荀子书中佹诗之少歌也佹诗其为春申君作乎又按春秋后语载苏秦上秦王书书后亦有韵语后世类书引之以为苏秦之诗秦语今附此后`】  

苏秦上秦惠王诗  

言语相结【`卢藏用春秋后语注曰结音吉古韵叶也`】天下为一合从连横【`音黄`】兵革不藏文士竝饬诸侯乱惑万端俱起不可胜理科条既备民多伪态【`音替`】书防稠浊【`厨玉反`】百姓不足上下相愁民无所聊【`音留`】明言章理甲兵愈起辩言伟服【`蒲北反`】战攻不息繁称文辞天下不治【`平声`】舌敝耳聋不见成功行义约信【`音新`】天下不亲  

游南岳讃  

【`王子年拾遗记曰舜葬苍梧之野有鸟如雀常游丹海之际时来苍梧之野衘青砂珠积成垄阜名曰珠丘冥珠轻细风吹如尘起名曰珠尘今苍梧之外山人采药时有青石圆洁如珠服之不死故仙人方廻游南岳有七言讃○刘向列仙传曰方防尧时隐人`】  

珠尘圆洁轻且明有道服者得长生  

游海诗  

【`十真记曰寗先生者古之神仙在黄帝之前常逰昆丘之外有兰沙之地去中都万里其沙如细尘风吹成雾泛泛而起有石蓝之花轻而坚劲千年一随风霏霏名曰青蓝花又有鱼鼈龙蛇飞于尘雾中先生常逰其地食飞鱼而死卧沙百余年蹶然而起形容复故乃作逰海诗○列仙传曰寗封子黄帝时人`】  

竒蓝灼灼千载舒百龄暂死食飞鱼  

采药诗  

【`拾遗记曰闇河之北有紫桂成林其实如枣羣仙饵焉韩终采药四言诗云`】  

闇河之桂实大如枣得而食之后天而老  

时俗四言诗  

【`拾遗记曰成王五年因只之国去王都九万里其丈夫勤于耕稼一日锄十顷之地贡嘉禾一茎盈车故时俗四言诗云`】  

力勤十顷能致嘉颖  

## 古诗纪卷九  

明　冯惟讷　撰  

古逸第九  

逸诗【`上`】  

支【`玉海逸诗`】  

【`国语卫彪傒曰武王克殷作此诗以为饫歌名之曰支以遗后人使永监焉夫礼之立成者为饫昭明大节而已少曲与焉是以为之日惕欲其教民戒也○韦昭注曰立成为立行礼不坐也又曰立曰饫坐曰晏`】  

天之所支不可坏也【`叶胡隈反`】其所坏亦不可支也  

辟雍【`二见凡三章`】  

【`困学纪闻曰大传引乐曰舟张辟雍鸧鸧相从乐乐经也`】  

舟张辟雍鸧鸧相从八风回回凤凰喈喈【`叶坚奚反尚书大传`】有昭辟雝有贤泮宫田里周行济济锵锵相从执质有族以文  

敕尔瞽率尔众工奏尔悲诵【`音容`】肃肃雝雝无怠无凶【`周官注`】  

貍首【`二见`】  

【`礼记射义诸侯以貍首为节诗云`】  

曾孙侯氏四正具举大夫君子凡以庶士小大莫处御于君所以燕以射则燕则誉【`见礼记○曾孙者诸侯推本始封之君故以曾孙言也四正谓举正爵以献賔献君献卿献大夫凡四也四献皆毕然后射处谓处其职而不来也以燕以射先行燕礼而后射也则燕则誉燕安也言君臣上下以射而习礼乐则安乐而有名誉也`】  

质防既设执旌既载【`叶子计反`】干侯既抗中获既置弓既平张四侯且良决拾有常既顺乃让【`叶如阳反`】乃揖乃让乃跻其堂乃节其行【`叶寒刚反`】既志乃张射夫命射射者之声御车之旌既获卒莫【`见火戴礼投壶篇困学纪闻曰此命射之辞也`】  

黄竹诗【`三章○玉海逸诗`】  

【`穆天子传曰丙辰天子游黄台之丘猎于革泽有隂雨天子乃休日中大寒北风雨雪有冻人天子作诗三章以哀民`】  

我徂黄竹【`缺一字`】员閟寒帝收九行【`行道也言收罗九域之道里也`】嗟我公侯百辟冡卿【`叶`】皇我万民【`皇正也`】旦夕勿忘【`恒念之也`】我徂黄竹【`缺一字`】员閟寒帝收九行嗟我公侯百辟冢卿皇我万民【`叶谟郎反`】旦夕勿穷【`叶渠王反令无困也`】  

有皎者【`乌名音洛`】翩翩其飞【`叶匪眠反`】嗟我公侯【`缺一字`】勿则迁居乐甚寡不如迁土【`居无求安`】礼乐其民【`叶弥延反○言当以礼乐化其人也本传注曰自侯以下似当云百辟冡卿皇我万民○勿则迁`】  

祈招【`音韶`】诗【`玉海逸诗`】  

【`左氏传昔穆王欲肆其心周行天下将皆必有车辙马迹焉祭公谋父作祈招之诗以止王心是以获没于只宫其诗曰○谋父周卿士祈父周司马招其名也祭公方谏游行故指司马而言`】  

祈招之愔愔式昭徳音思我王度式如玉式如金形民之力而无醉饱之心【`愔愔安和貌金玉取其坚重形谓量其力而赋役之如制器者各随其形也家语作刑谓虐用民力而不知厌也`】  

徴招角招【`见孟子`】  

【`招与韶同齐有韶音之遗故孔子在齐闻韶`】  

畜君何尤  

无射  

【`汲冡周书晋平公使叔誉于周见太子而与之言五称而五穷归告公曰太子晋行年十五而臣弗能与言君请归声就复与田师旷曰不可请使瞑臣师旷见太子三称三告善王子曰请入坐遂敷席注瑟师旷歌无射乃注瑟于王子王子歌峤`】  

国诚宁矣逺人来观【`转音光`】脩义经矣好乐无荒  

峤  

何自南极至于北极绝境越国弗愁道逺  

辔之柔矣  

【`汲冡周书曰师旷见周太子晋归太子赐乗车驷马曰太师亦善御之对曰御吾未之学也王子曰汝不为夫时诗云云以是御之`】  

马之刚矣辔之柔矣马亦不刚辔亦不柔志气麃麃【`叶必幽反`】取与不疑【`叶疑尤反左传国子赋辔之柔矣注云义取寛政以安诸侯若柔辔之御刚马`】  

骊驹  

【`汉书儒林传王式曰客歌骊驹主人歌客无庸归骊驹者客欲去歌之也`】  

骊驹在门仆夫具存骊驹在路仆夫整驾  

白水【`二见`】  

【`寗戚每之见管仲也亟称曰浩浩乎儵儵乎管子不觧归而不怡有少妾问焉仲曰非而与知也妾曰毋少少毋贱贱仲以语之妾曰寗子殆欲室也古有白水之诗云`】  

浩浩白水儵儵之鱼君来召我我将安居国家未立从我焉如【`列女传`】  

浩浩者水育育者鱼未有室家而召我安居【`水浩浩然盛大鱼育育然相与而游其中喻时人皆得配偶以居其室寗戚有伉俪之思故陈此诗以见意`】  

鼔缶【`淮南子`】  

君子有酒小人鼓缶虽不见好亦不见丑  

【`以上逸诗篇名断章存者凡十一篇`】  

逸诗【`下`】  

左传【`八章`】  

翘翘车乗招我以弓岂不欲往畏我友朋【`陈敬仲引逸诗庄二十二年`】  

我无所监夏后及商用乱之故民卒流亡  

俟河之清人夀几何兆云询多职竞作罗【`子驷引周诗兆卜询谋职主也言以兆询于多人则各执一见相竞而罗列`】  

虽有丝麻无弃菅蒯虽有姬姜无弃蕉萃凡百君子莫不代匮【`蕉萃即憔悴古蕉字音憔`】  

周道挺挺我心扃扃讲事不令集人来定【`挺挺正直也扃扃明察也讲谋也言谋事不善当集贤人以定之`】  

礼义不愆何恤乎人言【`子产引逸诗`】  

淑愼尔止无载尔伪  

我之怀矣自诒伊慼  

论语【`二章`】  

巧笑倩兮美目盼兮素以为绚兮  

棠棣之华偏其反而岂不尔思室是逺而【`晋书亦载作唐棣唐棣郁李也毛诗有两棣唐棣之华鄂不韡韡彼尔维何维常之华鹊巢唐棣之华与此棠棣不同黄公绍曰唐棣赤棣也棠棣白棣也反逺二字亦两读一读反逺皆如字陆佃云其花反向后合凡木之华皆先合后开此华先开后合一读反与翻同言花之摇动也逺叶于元反`】  

礼记【`二章`】  

昔吾有先正其言明且清国家以宁都邑以成庶民以生谁能秉国成不自为政卒劳百姓【`见缁衣篇注云昔吾有先正五句逸诗也下三句见小雅节南山之篇李善文选注引首四句云子思子诗`】  

相彼盍旦尚犹患之【`见防记篇注云盍旦夜鸣求旦之鸟患犹恶也言盍旦欲反夜作画求所不当求者人尚恶之况人臣而求犯其上乎盐铁论亦载此盍旦作鳱旦月令作鹖鴠或作渴旦`】  

大戴礼【`二章`】  

东有开明于时鸡三号以兴庶虞庶虞动蜚征作民啬执功百草咸淳【`见四代篇困学纪闻注曰开明避景帝讳也景帝讳啓庶虞盖山虞泽虞之属马融广成颂用飞征`】  

鱼在在藻厥志在饵【`用兵篇注曰由心在于利用兵以取危盖逸诗也`】  

孔子家语  

皇皇上天其命不忒天之以善必报其徳【`説苑皇皇上帝其命不忒天之与人必报有徳`】  

管子  

鸿鹄将将唯民歌之济济多士殷民化之【`歌音基淮南子良马易道使人欲驰饮酒而乐使人欲歌化山宜切周易神而化之使民宜之皆古音也`】  

晏子春秋  

乐矣君子言是务  

墨子【`二章`】  

必择所堪必谨所堪  

鱼水不务陆将何及  

荀子【`六章`】  

如霜雪之将将如日月之光明为之则存不为之则亡国有大命不可以告人妨其躬身  

凤凰秋秋其翼若干其声若箫【`叶踈鸠反`】有凤有凰乐帝之心【`秋秋犹跄跄谓舞也干楯也帝盖谓尧也尧时凤凰巢于阿`】  

长夜漫兮永思骞兮太古之不慢兮礼义之不愆兮何恤人之言兮  

涓涓源水不壅不塞毂既破碎乃大其辐【`叶笔力反`】事以败矣乃重太息  

墨以为朗【`叶卢当反`】狐狸而苍【`墨谓闭塞也狐狸而苍言狐狸之色居然有异君以蔽为明则臣下诳君言其色苍然无别犹指鹿为马者也`】  

列子  

良弓之子必先为箕【`叶渠尤反`】良冶之子必先为裘【`箕矢房也注曰学者先攻其所易然后能成其所难`】  

庄子  

青青之麦生陵之陂生不布施死何含珠为【`庄子曰儒以诗礼发家一作冡大儒胪传曰东方作矣事之何若小儒曰未解裙襦口中有珠诗固有之云云接其鬓擪其顪儒以金椎控其頥徐别其颊无伤口中珠司马注云此逸诗刺死人也`】  

吕氏春秋【`四章`】  

将欲毁之必重累之将欲踣之必高举之  

君君子则正以行其徳君贱人则寛以尽其力  

唯则定国【`此亦见左传然非诗也`】  

于嗟□兮【`吕览`】  

战国防【`五章`】  

行百里者半于九十  

服乱以勇治乱以智事之计也立傅以行教少以学义之经也【`风雅逸篇曰此全与古诗体裁不同姑依本文有诗曰字录之战国防注作谚语`】大武逺宅不渉【`威武之大者逺安定之不必渉其地也`】  

木实繁者披其枝披其枝者伤其心大其都者危其国尊其臣者卑其主【`注云非必逸诗古有此语耳披褫也`】  

树徳莫如滋除害莫如尽【`注云泰誓树徳务滋除恶务本一本作书云此亦见左传然本文非诗也`】  

淮南子  

掩雉不得更顺其风  

史记  

得人者兴失人者崩  

汉书【`二章`】  

四牡翼翼以征不服  

九变复贯知言之选【`变一作辨`】  

后汉书  

皎皎练丝在所染之【`杨终传`】  

晋书  

羽觞随波【`晋书束晳传曰武帝尝问三日曲水之义晳曰昔周公城洛邑因流水以泛酒故逸诗曰羽觞随波一作羽觞随波浮`】  

说苑  

緜緜之葛在于旷野【`叶上与反`】良工得之以为絺纻良工不得枯死于野  

徐干中论  

相彼鸟止于陵阪仁道在近求之无逺  

集韵  

佞人如  

## 古诗纪卷十  

明　冯惟讷　撰  

古逸第十  

古谚  

太公兵法引黄帝语  

日中不彗是谓失时操刀不割失利之期执斧不伐贼人将来【`叶陵之反`】涓涓不塞将为江河荧荧不救炎炎奈何两叶不去将用伐柯为虺弗摧行将为蛇【`叶唐何反○贾子书引止日中必彗操刃必割二句其余见太公兵法即汉蓺文志黄帝巾机铭也`】  

六韬  

天下攘攘皆为利往天下熙熙皆为利来  

管子【`二章`】  

不行其野不违其马【`讽桓公○言马以行野虽不行野亦不可不调习也`】  

墙有耳伏冦在侧  

孔子家语  

相马以舆相士以居  

曾子  

人莫知其子之恶莫知其苖之硕  

孟子【`二章`】  

吾王不游吾何以休吾王不豫吾何以助一游一豫为诸侯度【`夏谚○刘熈曰春行曰游秋行曰豫左传季氏有嘉树韩宣子誉之服防曰誉与豫同游于树下也唐宋之问诗春豫临池会`】  

虽有智慧不如乗势虽有镃基不如待时【`齐人有言○贾达曰镃基耨也吕氏春秋曰耨六寸所以间稼`】  

左传【`二十二章`】  

山有木工则度之賔有礼主则择之【`度音宅○鲁羽父引周谚隐十二年`】匹夫无罪怀璧其罪【`虞叔引周谚桓十年`】  

心茍无瑕何恤乎无家【`晋士蒍引谚闵元年`】  

辅车相倚唇亡齿寒【`虞宫之竒引谚僖五年○辅颊也车牙车又曰颔车牙上骨之名也辅为外表车是内骨`】  

心则不竞何惮于病【`郑大夫孔叔言于郑伯僖七年○言心既不能自强何畏难于卑弱之病即齐景公所云既不能令又不受命也左传既不能强又不能弱`】  

庇焉而纵寻斧焉【`文二年宋昭公欲去羣公子乐豫曰公族公室之枝叶也葛藟犹能庇其本根况君子乎谚所谓云云者也注八尺曰寻所以量木也借木之庇而纵放寻以量之斧以伐之`】畏首畏尾身其余几【`郑子家引古言文十七年`】  

鹿死不择音【`同上○言当作防□防也`】  

虽鞭之长不及马腹【`言非所当击晋伯宗引古言宣十五年`】  

高下在心川泽内汚山薮藏疾瑾瑜匿瑕国君含垢【`谚同上○汉书亦引此无高下在心一句`】  

民之多幸国之不幸也【`羊舌职引谚宣十六年`】  

杀老牛莫之敢尸【`晋韩厥引古言晋栾书中行偃执厉公召韩厥厥辞曰古之人有言云云而况君乎成十七年`】  

非宅是卜维隣是卜【`晏子引谚昭三年`】  

挈缾之知守不假器【`晋人来治杞田季孙将以成与之谢息为孟孙守不可曰人有言曰虽有云云礼也昭七年`】  

其父析薪其子弗克负荷【`子产引古言昭七年`】  

室于怒市于色【`楚令尹子瑕谏归蹶由昭十二年○战国防怒于室者色于市`】  

臣一主二【`晋人执季孙意如子服惠伯私于中行穆子曰鲁兄弟也土地犹大所命能具若为夷弃之使事齐楚其何瘳于晋谚曰云云吾岂无大国昭十三年`】  

无过乱门【`子产引谚昭十九年○昭二十三年宋人对楚防越曰人有言曰惟乱门之无过国语太子晋谏壅谷洛人有言曰无过乱人之门`】  

嫠不恤其纬而忧宗周之陨为将及焉【`子大叔对范献子人亦有言云云昭二十四年`】  

唯食忘忧【`魏子引谚昭二十九年○国语作唯食可以忘忧`】  

民保于信【`戏阳速引谚定十五年`】  

飞矢在上走驿在下【`兵交使在其闾今语两国兵交不罪来使`】  

国语【`十章`】  

兄弟谗防侮人百里【`周语富辰谏以翟伐郑人有言曰云云周文公之诗曰兄弟防于墙外御其侮`】  

兽恶其网民恶其上【`周语晋克楚使郤至告庆于周召桓公与之语至自称功伐召桓公以告单襄公公曰君子不自称也恶其盖人也其抑下滋甚故圣人贵让且谚曰云云`】  

兵在其颈【`同上单襄公曰人有言云云其郤至之谓乎`】  

佐雝者尝焉佐鬬者伤焉【`周语太子晋谏壅谷洛人有言云云今俗语助祭得食助鬬得伤`】  

祸不好不能为祸【`同上财色之祸生于好之`】  

众心成城众口铄金【`周语伶州鸠对景王引谚`】  

从善如登从恶如崩【`周语衞彪傒引谚`】  

黍稷无成不能为荣黍不为黍不能蕃膴稷不为稷不能蕃殖所生不疑惟徳之基【`晋语晋公子过郑郑文公不礼叔詹谏不聼曰若不礼焉则请杀之谚云云注为黍为稷之为成也所生谓种黍得黍种稷得稷唯在所树言祸福亦犹是也`】狐埋之而狐搰之是以无成功【`吴语吴伐越越使诸稽郢行成于吴云云今天王既封殖越国又刈亡之虽四方诸侯则何实以事吴`】  

觥饭不及壶飱【`越语越将伐吴数问于范蠡范蠡曰未可也王姑待之王曰谚有之云云今嵗晚矣子将奈何注盛馔未具不如壶飱之救饥疾也`】  

说苑  

囊漏贮中【`邹穆公引周谚`】  

列子【`三章`】  

生相怜死相捐【`杨朱篇引古语`】  

人不防宦情欲失半人不衣食君臣道息【`古语`】  

田父可坐杀【`周谚云云晨出夜入自以性之恒啜菽茹藿自以味之极一朝处以柔毛绨幕荐以梁肉兰橘心痛体烦内热生病矣`】  

庄子【`三章`】  

闻道百以为莫己若【`野语`】  

美成在乆【`叶茍起反`】恶成不及改【`叶茍起反○古语`】  

众人重利廉士重名贤士尚志圣人贵精  

荀子【`二章`】  

衣与缪与不女聊【`子道篇引古言与音欤聊音留叶力蚪反言虽衣服我绸缪我而不敬不顺则不聊汝也`】  

欲富乎忍耻矣倾絶矣故旧矣与义分背矣【`大畧篇引民语倾絶谓倾身絶命而求也分背如人分背而行也`】  

鲁定公记载古语  

宁得一把五加不用黄金满车宁得一把地榆不用明月宝珠  

臯鱼引古语  

枯鱼衘索几何不蠧【`索音素古通`】  

愼子【`名到先申韩申韩称之`】  

不聪不明不能为王不瞽不聋不能为公  

韩非子  

奔车之上无仲尼覆舟之下无伯夷【`奔音偾`】  

吕览  

居者无载【`读作防`】行者无埋【`叶陵之反○齐鄙人谚言生不隐谋死不隐忠也`】  

邹子引古语【`名衍齐人`】  

截趾适履孰云其愚何与斯人追欲防躯  

鹖冠子【`楚人居深山以鹖鸟羽为冠`】  

中流失船一壶千金【`船音循释名船循也循水而行也文子曰上下楫而下致船上言若丝下言若纶`】  

鲁仲连引古谚【`汉艺文志有鲁仲连子`】  

百足之虫三断不蹶【`墨子云冯公之虫三不僵冯公虫名僵读鞠躬之躬`】  

鲁连子  

心诚怜白发情不怡艶色媸  

鬼谷子引古语  

女爱不敝席男懽不尽轮【`战国防宠女不敝席宠臣不敝轩`】  

孔丛子  

尧舜千钟孔子百觚子路嗑嗑尚饮十榼【`平原君与子高饮强子高酒曰昔有遗谚云云古之圣贤无不能饮也吾子何辞焉子高曰圣贤以道徳兼人未闻以饮食也`】  

战国策【`十三章`】  

战胜而国危者物不断也功大而权轻者地不入也【`秦防秦攻赵苏秦谓秦王曰语云云`】  

削株掘根无与祸隣祸乃不存【`张仪説秦臣闻之云云`】  

骐骥之衰也驽马先之孟贲之倦也女子胜之【`齐防苏秦説齐湣王曰语云云`】  

见君之乗下之见杖起之【`楚防或谓黄齐曰谚云云今王善富挚而公不善也是不臣也下音户起音去上声`】  

见兎而顾犬未为晚也亡羊而补牢未为迟也【`楚防庄辛对楚襄王曰臣闻鄙语云云牢一本作篱音同`】  

疠疾怜王【`荀卿谢春申君疠疾怜王此不恭之语也虽然不可不审察也此为刼弑死亡之主言也注云疠虽恶犹愈于刼弑故反怜王`】  

以书为御者不尽马之情以古制今者不达事之变【`赵防赵武灵王始出胡服之令羣臣皆谏止王王曰谚云云○亦见史记`】  

借车者驰之借衣者被之【`孟尝君择舍人以为武城吏而遗之曰鄙语岂不云云注云言弗爱也被叶音披`】  

宁为鸡口无为牛后【`韩防苏秦为赵合从説韩曰臣闻鄙语云云颜氏家训曰按延笃战国防音义曰尸鸡中之主从牛子也然则口当为尸后当为从俗写误也`】  

禽困覆车【`韩防向寿为秦守宜阳将以伐韩韩公仲使苏代谓向夀云云譬禽兽得急困犹能抵触倾覆人车○亦见史记`】  

贵其所以贵者贵【`韩防苏代説向寿请母伐韩谚云云注所以贵人所同贵○亦见史记`】仁不轻絶智不轻怨【`燕防燕王喜以书谢乐间曰语云云`】  

厚者不毁人以自益也仁者不危人以要名也【`同上谚曰`】  

史记【`二十二章`】  

死者复生生者不愧【`赵世家肥义谓李兑曰谚云云言不忍负武灵王之属已也`】美女入室恶女之仇【`外戚世家汉武帝幸夫人尹媫妤见邢夫人低头俛而泣自痛其不如也谚云云`】  

蓬生麻中不扶自直白沙在泥与之皆黑【`三王世家引传曰○鲁子书作谚曰`】  

当断不断反受其乱【`黄歇传賛引语`】  

千羊之皮不如一狐之腋【`叶戈灼反`】千人之诺诺不如一士之谔谔【`卫鞅传赵良谓商君云云`】  

积羽沈舟羣轻折轴众口铄金积毁销骨【`张仪传张仪説魏王臣闻云云战国防注云周语也汉中山王传臣闻众口销金积毁销骨丛轻折轴羽翮飞肉`】  

力则任鄙智则樗里【`樗里子传樗里秦惠王异母弟樗里子滑稽多智秦人号曰智囊谚云云`】  

利令智昬【`虞卿传賛引鄙谚`】  

尺有所短寸有所长【`王翦传賛引鄙语`】  

鉴于水者见面之容鉴于人者知吉与凶【`蔡泽传○本武王镜铭`】长袖善舞多钱善贾【`蔡泽传太史公曰韩子称云云韩子韩非子也`】  

白头如新倾盖如故【`邹阳传引古语`】  

千金之子不垂堂百金之子不骑衡【`叶寒刚反○袁盎传盎对文帝臣闻云云服防曰措身不倚衡也如淳曰衡楼殿边栏楯`】  

变古乱常不死则亡【`晁错传賛引语`】  

虽有亲父安知不为虎虽有亲兄【`叶虗王反`】安知不为狼【`韩安国传安国谏梁孝王引语`】  

强弩之极矢不能穿鲁缟冲风之末力不能漂鸿毛【`同上安国与王恢论伐匈奴○汉书曰冲风之衰不能起毛羽强弩之末不能入鲁缟`】  

桃李不言下自成蹊【`李广传賛引谚`】  

家絫千金坐不垂堂【`司马相如谏猎防引鄙谚`】  

人貌荣名岂有既乎【`郭解传賛引谚○徐广曰人以颜状为貌者则貌有衰落矣唯用荣名为饰表则称誉无极也既尽也`】  

千金之子不死于市【`货殖传引谚○尉缭子千金不死百金不刑`】  

百里不贩樵千里不贩籴【`货殖传引谚`】  

以贫求富农不如工工不如商刺绣文不如倚市门【`见货殖传非谚也或末句谚耳一无以贫求富句`】  

汉书【`十五章`】  

有病不治【`平声`】常得中医【`艺文志引谚`】  

狡兎死走狗烹【`叶铺郎反`】飞鸟尽良工藏敌国破谋臣亡【`韩信传六韬作高鸟○史记曰野禽殚走犬烹敌国破谋臣亡`】  

儿妇人口不可用【`王陵传吕太后谓陈平曰鄙语云云顾我与君何如耳无畏吕防之譛`】不习为吏视巳成事【`贾谊引鄙谚○大戴礼不习为吏如视巳事`】  

前车覆后车诫【`同上`】  

欲投防而忌器【`同上里谚`】  

社鼷不灌屋防不薰【`中山王引○韩诗外传作稷蜂不薰`】  

孰为为之孰令听之【`司马迁引谚`】  

良玉不琢【`武帝贤良防问引古语○汉书或曰云云不云古语也`】  

揉曲木者不累日销金石者不累月【`公孙对防书云云夫人之好恶岂比禽兽木石之类哉期年而变臣尚窃迟之`】  

水至淸则无鱼人至察则无徒【`东方朔○列子察见渊鱼不祥知料隐慝有殃后汉书水清无大鱼此见客难不云谚也`】  

以管窥天以蠡测海以莛撞钟【`东方朔引古语史记扁鹊曰以管窥天以隙视文`】  

腐木不可以为柱卑人不可以为主【`刘辅引里语成帝欲立赵媫妤为皇后辅上书陈`】  

千人所指无病而死【`哀帝益封董贤二千户赐三侯国王嘉上封事谏上引里谚`】括糠及米【`汉书引语`】  

后汉书【`九章`】  

人所歌舞天必从之【`王莾遣更始将军廉丹讨山东辟冯衍为椽衍説丹曰将军之先为汉信臣新室之兴英后不附今汉内溃人懐汉徳云云○此本古语人所歌舞天必从之人所咀嚼神必凶之`】贵易交富易妻【`宋燕见上令主坐屏风后上谓曰谚言云云人情乎曰臣闻贫贱之交不可忘糟糠之妻不下堂上顾谓主曰事不谐矣`】  

几事不宻祸倚人壁【`鲍永传荀谏戒鲍永曰几事不宻祸倚人门不谓谚也`】作舍道傍三年不成【`曹褒传显宗引谚`】  

峣峣者易缺皦皦者易汚【`上声`】阳春之曲和者必寡【`叶果五反`】盛名之下其实难副【`音府○黄琼传公车征琼至纶氏称疾不进李固以书逆遗之引谚云云`】  

关东出相关西出将【`虞诩传永初四年羗胡反乱残破并凉大将军欲弃凉州诩説太尉李脩曰谚云云`】  

彀弩射市薄命先死【`李业传刘咸谓李业曰贤者不避害譬犹彀弩射市薄命者先死不云谚也`】  

龙不隐鳞凤不藏羽网罗高悬去将安所【`陈留父老传桓帝世党锢事起外黄令陈留张升去官归乡里道逢友人班草而言父老过之植其杖云云不谓谚也`】  

时无赭浇黄土【`东观汉纪明徳马太后时上欲封诸舅外间白火后曰吾自念亲属皆无柱石之功俗语云云`】  

贾谊书容经篇  

君子重袭小人无由入正人十倍【`叶平声`】邪辟无由来  

刘向别录引古语  

唇亡而齿寒【`叶胡千反`】河水崩其坏在山【`叶输旃反`】  

列女传引古语【`秋胡谓其妻云云不谓谚也传止首二句`】  

力田不如遇丰年力桑不如见国卿刺绣门【`当作文`】不如倚市门  

风俗通【`四章`】  

金不可作世不可度【`一曰金可作世可度`】  

狐欲渡河无奈尾何  

妇死腹悲惟身知之  

县官漫漫怨死者半  

应劭汉官仪引里语  

仕宦不止车生耳【`崔豹古今注曰文武车耳古重较也文官青耳武官赤耳毛苌诗防曰重较卿士之车`】  

王符引谚  

一岁数赦好儿喑哑【`太平御览崔寔政论云云`】  

桓谭引谚  

二人同术谁昭谁冥二虎同穴谁死谁生【`本汲冡周书然非谚也`】人之相去如九牛尾  

桓子新论引谚  

人闻长安乐则出门而西向笑知肉味美则对屠门而大嚼【`新论曰关东鄙语云云又谚曰侏儒见一节而长短可知孔子言举一隅足以三隅反观吾小时二赋亦足以揆其能否`】  

牟子引古谚【`东汉太尉牟融`】  

少所见多所怪【`叶古遗反`】见橐驼言马肿背  

刘子引古谚【`刘画字孔昭`】  

深不絶涓泉稚子浴其渊高不絶丘陵跛羊游其巅  

师春引古语  

斧小不胜柯  

韩婴诗传引古语  

昨日何生今日何成必念归厚必念治生日慎一日完如金城  

诗防【`五章`】  

洛鲤伊鲂贵于牛羊【`洛谚`】  

山上斫檀檖榏先殚【`齐谚○檖音遂榏音兮檀与檖榏三木相似`】  

斫檀不谛【`音提`】得檕【`音谿`】迷檕迷尚可得駮马【`駮马亦木名马音如涂抹之抹檀与檕迷駮马三木亦相似`】  

疲马不渡渑水【`齐语○渑水之流迅疾`】  

问妇人欲买赭不谓灶下有黄土欲买钗不谓山中自有楛【`上党人语`】  

诗正义引语  

四足之美有麃两足之美有鷮  

易纬引古语【`二章`】  

一夫两心拔剌不深  

踬马破车恶妇破家  

春秋纬引古语【`二章`】  

吐珠于泽谁能不合  

月丽于毕雨滂沱月丽于箕风扬沙【`叶桑何反`】  

四民月令引农语【`二章○东汉崔寔撰`】  

三月昬参星夕杏花盛桑叶白  

河射角堪夜作犂星没水生骨  

月令注引里语  

蜻蛚鸣衣裘成蟋蟀鸣懒妇惊  

汜胜之书引古语【`汜胜之成帝时为议郎师古曰刘向别录云使教田三辅有好田者师之徙为御史汜音凡又音敷劔反`】  

土长冐撅陈根可拔耕者急发【`见月令注农书`】  

齐民要术引谚【`五章`】  

智如禹汤不如常耕【`叶舌郎反`】  

耕而不劳【`去声`】不如作防  

子欲富黄金覆【`谓秋锄麦曵柴壅麦根也`】  

夏至后不没狗但雨多湿槖驼五月及泽父子不相借【`积籍二音夏至前种麻良候也`】  

羸牛劣马寒食下【`言其乏食痩瘠春中必死`】  

水经注引谚  

射的白斛米百射的斛米千【`射的山名逺望状若射侯土人以验年之登否的明则米贱的阍则米贵`】  

阚骃十三州志【`阚骃炖煌人沮渠防逊同时`】  

岘山张盖雨滂沛  

方回山经引相冡书  

山川而能语葬师食无所肺腑而能语医师色如土  

文选注引古谚  

越阡度陌互为主客  

蒋子万机论  

猛虎不处卑势劲鹰不立垂枝  

魏武选令引谚  

失晨之鸡思补更鸣  

魏志王昶引谚【`二章○王昶字文舒魏明帝时人戒兄子书引谚云云`】  

如不知足则失所欲  

救寒无若重裘止谤莫若自脩  

梁史  

屋漏在上知之在下  

史炤通鉴疏引谚【`三章`】  

足寒伤心民怨伤国  

妍皮不裹痴骨  

福至心灵祸来神昧  

古谚古语【`载籍通引十八章`】  

终身让车不枉一舍  

莫三人而迷【`又曰莫众而迷`】  

惑者知反迷道不逺  

不斑白语道失  

白刃交前不顾流矢  

堂前不粪除郊草不瞻耘  

一渊不两蛟【`又曰一栖不两雄又曰两雄不竝栖`】  

井水无大鱼新林无长木  

林中不卖薪湖上不鬻鱼  

触露不搯葵日中不煎韭  

乳犬攫虎伏鸡搏狸  

白璧不可为冶容多后福  

将飞者翼伏将奋者足局将噬者爪缩将文者且朴中规不宻用坠祸辟  

铎以声自穴膏以明自铄虎豹之文来射猿之捷来擉  

上求材臣残木上求鱼臣干谷  

遁关不可复亡犴不可再  

无乡之社易为黍肉无国之稷易为求福  

附录  

逸诗篇名  

葛天氏歌八阕【`吕氏春秋葛天氏之乐三人持牛尾投足以歌八阕`】  

载民【`一`】鸟【`二`】遂草木【`三`】奋五谷【`四`】敬天常【`五`】达帝功【`六`】依帝徳【`七`】总万物之极【`八`】  

伏羲驾辩【`楚辞伏羲驾辩楚劳商只注防羲琴曲`】  

网罟【`隋书乐志伏羲有网罟之歌夏侯辩乐论伏羲氏因时兴利敎民田鱼天下归之有网罟之歌`】  

神农氏丰年咏【`辩乐论神农敎民食谷有丰年之咏`】  

黄帝龙衮颂【`乐书`】  

黄帝防鼔曲【`归藏啓筮曰蚩尤出自羊水疏首登九淖以伐穹桑黄帝征之涿鹿之野作防鼓之曲云及云黄帝出师肊鹿絶辔之野以防鼔为警卫其曲有十竝各有辞其辞亡考`】震雷惊【`一`】猛虎骇【`二`】鸷鸟击【`三`】龙媒蹀【`四`】灵防吼【`五`】雕鹗争【`六`】壮士奋怒【`七`】熊罴哮防【`八`】石荡崖【`九`】波荡壑【`十`】  

伶伦渡漳歌【`水经注黄帝令伶伦使于夏作`】  

咸墨九招歌【`刘勰云帝喾之世咸墨为颂以歌九招`】  

虞舜大唐歌【`尚书大传曰维五祀奏钟石论人声然乃作大唐之歌`】  

招　雍　肆夏　孝成【`尚书大传招为賔客雍为主人始奏肆夏纳以孝成`】晳阳　南阳　初虑　朱干　苓落　归来　缦缦【`尚书大传维元祀廵守四岳八伯坛四奥沈四海封十有二山兆十有二州乐正定乐名元祀代泰山贡两伯之乐焉东岳阳伯之乐舞侏离其歌声比余谣名曰晳阳仪伯乐舞鼚哉其歌声比大谣名曰南阳中祀大交霍山贡两伯之乐焉夏伯之乐舞谩或其歌声比中谣名曰初虑羲伯之乐舞将阳其歌声比大谣名曰朱干秋祀柳糓华山贡两伯之乐焉秋伯之乐舞蔡叔其歌声比小谣名曰苓落和伯之乐舞鹤其歌声比中谣名曰归来幽都山贡两伯之乐焉冬伯之乐舞齐落歌曰缦缦○王应麟曰其歌名复阙其一`】  

九徳之歌【`夏禹○周礼`】  

候人兮歌【`吕氏春秋禹行功见涂山之女禹未之遇而廵省南土涂山氏之女乃令其妾候禹于涂山之阳女乃作歌曰候人兮猗实始为南音○二南是其遗声及其变也流为愵音南之为言愵也愵与溺同`】  

九辩　九歌【`啓○山海经啓上九嫔于天得九辩九歌以下`】  

燕往飞歌【`吕氏春秋曰昔有娀氏二女居九成之台饮食必以鼓天帝使燕往视之鸣若諡隘二女爱而搏之覆以玉筐既而发视之燕遗二卯而北飞二女作歌一终曰燕燕作飞实始为北音`】  

破斧歌【`孔甲○吕氏春秋夏后氏孔甲田于东阳萯山天大风晦冥迷入民间之室主人方乳或曰后来乃良日也是必大吉或曰不胜也之子是必有殃后乃携之以归曰以为余子孰敢殃之子长成人幕动折□斧斫斩其足遂为守门者孔甲曰呜呼有疾命矣夫乃作破斧之歌实始为东音`】  

晨露【`汤诗纬曰汤命伊尹振鸟陵歌晨露`】  

淫魄【`师涓为帝辛造`】  

武宿夜【`武王○礼记舞莫重于武宿夜注武曲名○正义武王至商郊停止宿夜士卒皆欢乐歌舞以待旦故名焉`】  

九夏【`周礼注九夏皆诗篇名颂之族类也`】  

王夏【`一`】肆夏【`二`】昭夏【`三`】纳夏【`四`】章夏【`五`】齐夏【`六`】族夏【`七`】裓夏【`八`】骜夏【`九`】  

繁遏渠【`国语先乐金奏肆夏繁遏渠天子所以享元侯也注肆夏一名樊昭夏一名遏纳夏一名渠`】  

采荠【`周礼行以肆夏趋以采荠注逸诗○礼记作采齐`】  

新宫【`仪礼燕礼下管新宫○注小雅逸篇○按左传宋公赋新宫大射义乃管新宫三终注管谓吹荡以□新宫之诗或曰恐即斯干诗`】  

鸠飞【`国语秦伯赋鸠飞注谓小菀之首章`】  

河水【`左传晋公子赋河水国语注河当作沔`】  

明明　崇禹　生开【`逸周书世系篇籥人奏万献明明三终奏崇禹生开三终注诗篇名`】  

辛余靡歌【`吕氏春秋周昭王南征荆右辛余靡长且多力为王右还反渉汉梁败王陨于汉中辛余靡振王北济王乃封之于西翟因追思故处实始为西音○西音在秦为秦声汉赋云起西音于促柱歌江上之余唳江左六朝为清商曲唐有伊州源州皆在西方西属金金主声故乐曲盛于西也`】  

茅鸱【`左传工诵茅鸱注云刺不敬`】  

北里　靡靡【`文中子闻龙舟五更转之曲曰靡靡之音也`】  

激楚【`文选上林赋激楚结风○列女传无盐女谏齐宣王曰聼激楚之遗风`】  

流风  

阳阿  

延露【`梁元帝纂要曰皆古艳曲`】  

折杨　皇荂【`庄子太音不入于俚耳折杨皇荂则嗑然而笑`】  

下里　巴人　阳阿【`又见前`】薤露　阳春　白雪引商　刻羽  

流徴【`宋玉对楚王问`】  

邪许歌【`举众劝力之歌也`】  

嘘歌【`与邪许同○刘画曰伏腊合欢必歌采菱牵石柁舟必歌嘘`】  

渉江　采菱　阳阿【`又见前○楚辞招魂陈钟按鼓造新歌渉江采菱发阳阿涉江果菱阳阿三者皆歌曲名即上句所云造新歌也误作杨发荷解者云涉佊大江入湖池采取菱芰发杨荷此何异儿童之语乎`】  

嗙喻【`司马相如凡将篇淮南郑蔡舞嗙喻嗙喻曲名喻音歈`】  

于遮【`司马相如上林赋淮南于遮注于遮歌曲名`】  

顚歌【`上林赋文成顚歌注文成达西县名其县人善歌颠益州颠县其入能作西南夷歌颠即滇字`】  

凯歌【`周官乐师凡军大献敎觊司马法曰得意则恺所以乐享也汉志作凯`】  

嬥歌【`韩诗内传○巴人嬥歌説文嬥歌巴渝曲也`】  

归邪之曲【`蜀王本纪蜀王妃思其父母归宁蜀王为制归邪之曲`】  

幽魄之曲【`蜀王本纪秦惠以美女遗蜀王不习水土而死葬之石镜王追思之作幽魄之曲`】  

离鸿　去鴈　苹生【`三曲歌春`】  

明晨　焦泉　朱华　流金【`四曲歌夏`】  

商飚　白云　落叶　吹蓬【`四曲歌秋`】  

严凝【`一曰凝河`】流隂　沈灵【`三曲歌冬○王子年曰师涓当衞灵公之世寓列代之声造此诸曲灵公耽而惑之蘧伯玉谏曰此虽发阳气纬终为沈湎糜曼之音无会于风雅灵公乃去新声师涓悔之退而隐`】  

轻风流水之诗  

昭雾秋霜之诗【`王子年曰洞庭二山浮于水上其下金堂数百间帝女居之四时匏管之清音金石之凄唳彻于山杪楚懐王与羣臣环山游宴各举节气以为乐章`】  

## 古诗纪卷十一  

明　冯惟讷　撰  

汉第一  

髙帝【`姓刘氏讳邦字季`】  

大风歌【`一名三侯之章`】  

【`汉书曰髙帝既定天下还过沛留置酒沛宫悉召故人父老子弟佐酒发沛中儿得百二十人教之歌酒酣上击筑自歌令儿皆和习之帝乃起舞慷慨伤怀`】  

大风起兮云飞扬威加海内兮归故乡安得猛士兮守四方  

鸿鹄歌【`古乐府作楚歌`】  

【`汉书曰髙帝欲立戚夫人子赵王如意因而废太子后不果戚夫人泣涕帝曰为我楚舞吾为若楚歌其防言太子得四皓为辅羽翼成就不可易也`】  

鸿鹄髙飞一举千里羽翼巳就横绝四海横絶四海又可奈何虽有矰缴将【`一作尚`】安所施  

武帝【`讳彻景帝子`】  

瓠子歌二首  

【`汉书武帝纪曰元封二年四月作瓠子歌沟洫志曰帝既封禅乃发卒数万人塞瓠子决河还自临祭湛白马玉璧令羣臣从官皆负薪塞决河时东郡烧草以故薪少乃下淇园之竹以为楗上既临河决悼其功之不就为作歌诗二章于是卒塞瓠子筑宫名曰宣房`】  

瓠子决兮将奈何浩浩洋洋【`一作皓皓旰旰`】兮闾殚爲河殚爲河兮地不得寜功无已时兮吾【`音鱼下同`】山平吾山平兮钜野溢鱼弗郁兮栢冬日正道弛兮离常流蛟龙骋兮放【`一作方`】远游归旧川兮神哉沛不封禅兮安知外为我谓河伯兮何不仁【`一作皇为河公兮何不仁`】泛滥不止兮愁吾人齧桑浮兮淮泗满久不返兮水维缓【`齧桑县名`】  

河汤汤兮激潺湲北渡回兮迅流难搴长茭兮湛【`读曰沈`】美玉河伯【`一作公`】许兮薪不属薪不属兮卫人罪烧萧条兮噫乎何以御水隤林竹兮楗石菑【`侧其反`】宣房塞兮万福来  

秋风辞  

【`汉武帝故事曰帝行幸河东祠后土顾视帝京忻然中流与羣臣饮防帝欢甚乃自作秋风辞`】  

秋风起兮白云飞草木黄落兮鴈南归兰有秀兮菊有芳怀佳人兮不能防泛楼船兮济汾河横中流兮扬素波箫鼔鸣兮发櫂歌欢乐极兮哀情多少壮防时兮奈老何  

蒲梢天马歌  

【`史记曰武帝伐大宛得千里马名蒲梢作歌`】  

天马徕兮从西极经万里兮归有徳承灵威兮障外国渉流沙兮四夷服  

李夫人歌  

【`汉书外戚传曰夫人早卒帝思念不已方士齐人少翁言能致其神乃夜张灯烛设帷帐陈酒肉而令帝居帷帐遥望见好女如李夫人之貌还幄坐而歩又不得就视帝愈益相思悲感为作诗令乐府诸音家弦歌之`】  

是邪非邪立而望之翩何姗姗其来迟【`姗姗行歩貌先安反`】  

落叶哀蝉曲  

【`王子年拾遗记曰汉武帝思怀李夫人不可复得时始穿昆明之池泛翔禽之舟帝自造歌曲使女伶歌之时日已西倾凉风激水女伶歌声甚道因赋落叶哀蝉之曲`】  

罗袂兮无声玉墀兮尘生虚房冷而寂寞落叶依于重扃望彼美之女兮安得感余心之未宁  

栢梁诗  

【`汉武帝元封三年作栢梁台诏羣臣二千石有能为七言诗乃得上坐`】  

日月星辰和四时【`帝`】骖驾驷马从梁来【`梁王孝王武`】郡国士马羽林材【`大司马`】总领天下诚难治【`丞相石庆`】和抚四夷不易哉【`大将军卫靑`】刀笔之吏臣执之【`御史大夫倪寛`】撞钟伐鼔声中诗【`太常周建徳`】宗室广大日益滋【`宗正刘安国`】周衞交防禁不时【`卫尉路博徳`】总领从宗栢梁台【`光禄勲徐自为`】平理淸谳决嫌疑【`廷尉杜周`】修饰舆【`一作车`】马待驾来【`太仆公孙贺`】郡国吏功差次之【`大鸿胪壶充国`】椉舆御物主治之【`少府王温舒`】陈粟万石扬防【`一作筥`】箕【`大司农张成`】徼道宫下随讨治【`执金吾中尉豹`】三辅盗贼天下危【`左冯翊盛宣`】盗阻南山爲民灾【`右扶风李成信`】外家公主不可治【`京兆尹`】椒房率更领其材【`詹事陈掌`】蛮夷朝贺常舎其【`典属国`】柱枅欂栌相支持【`大匠`】枇杷橘栗桃李梅【`大官令`】狗逐兎张罘罳【`上林令`】齧妃女唇甘如饴【`郭舎人`】廹窘诘屈防穷哉【`东方朔`】昭帝【`讳弗陵武帝第三子`】  

黄鹄歌  

【`西京杂记曰元始元年黄鹄下太液池帝为此歌`】  

黄鹄飞兮下建章羽肃肃兮行跄跄金爲衣兮菊为裳唼喋【`唼所角反喋直角反`】荷荇出入蒹葭【`叶作藏子虚赋其卑湿则生藏莨蒹葭藏莨音臧郎`】自顾菲薄愧尔嘉祥  

淋池歌【`亦见三辅黄图`】  

【`拾遗记曰昭帝始元元年穿淋池广千歩东引太液之水池中植分枝荷一茎四叶状如骈葢花叶离萎芬馥之气彻十余里宫人贵之每游宴出入必皆含嚼或剪以为衣或折以蔽日以为戏弄帝时命水嬉以文梓为船木兰为柁刻飞鸾翔鹢饰于船首随风轻漾毕景忘归乃至通夜使宫人歌曰`】  

秋素景兮泛洪波挥纤手兮折芰荷凉风凄凄扬棹歌云光开曙月低河万歳爲乐岂云多  

赵幽王友【`髙帝子`】  

幽歌  

【`汉书曰幽王友髙帝之子孝惠时友以诸吕女为后不爱爱它姬诸吕女谗之于太后太后怒召赵王置邸令卫围守之赵王饿乃作歌遂幽死`】  

诸吕用事兮刘氏微廹胁王矦兮彊授我妃我妃既妬兮诬我以恶【`一故反`】谗女乱国兮上曾不悟我无忠良【`史记作臣`】兮何故弃国自决中野兮苍天与【`史记作举`】直于嗟不可悔兮宁早自财爲王饿死兮谁者怜之吕氏絶理兮托天报仇  

朱虚矦章【`齐悼惠王次子吕太后元年入宿卫封文帝二年以诛诸吕功封城阳王`】  

耕田歌【`耕一作种`】  

【`史记曰诸吕擅权用事朱虚矦刘章忿刘氏不得职尝入侍宴太后令为酒吏章自请曰臣将种也请以军法行酒太后曰可酒酣章进饮歌舞请为耕田歌顷之诸吕有一人醉亡酒章追防劔斩之太后大惊业巳许其军法无以罪也`】  

湥耕概种立苗欲疏非其种【`一作类`】者锄而去之  

淮南王安【`厉王长子文帝时封为淮南王好书鼔琴不喜弋猎招致賔客方术之士后与賔客左吴日夜为反谋事觉廷尉逮捕安欲发兵犹豫未决帝使宗正以符节治安未至安自刑`】八公操  

【`一曰淮南操古今乐録曰淮南好道正月上辛八公来降王作此歌`】  

煌煌上天照下土兮知我好道公来下兮公将与予生毛羽兮超腾青云蹈梁甫兮观见瑶光过北兮驰椉风云使玉女兮含精吐气嚼芝草兮悠悠将将天相保兮  

燕刺王旦【`武帝第四子`】  

歌二首  

【`汉书曰昭帝时旦自以为武帝子且长不得立乃与旦姊葢长公主左将军上官桀交通谋废帝迎立燕仓知其谋告之由是发觉王忧懑置酒万载宫会賔客羣臣妃妾坐饮王自歌华容夫人起舞坐者皆泣王遂自杀`】  

王歌  

归空城兮狗不吠鸡不鸣横术何广广兮固知国中之无人  

华容夫人歌【`附`】  

髪纷纷兮寘【`从千反`】渠骨籍籍兮亾居母求死子兮妻求死夫裵囘两渠间兮君子将安居  

广陵厉王胥【`武帝第五子`】  

瑟歌  

【`汉书曰昭帝时胥见帝年少无子有觊觎心迎女巫李女湏使下神呪诅宣帝即位呪诅事发觉胥置酒显阳殿召太子霸及子女等夜饮使所幸鼔瑟歌舞王自歌左右悉涕泣奏酒至鸡鸣时罢`】  

欲乆生兮无终长不乐兮安穷奉天期兮不得须防千里马兮驻待路黄泉下兮幽湥人生要死何爲苦心何用爲乐心所喜出入无悰爲乐亟【`丘吏反`】蒿里召兮郭门阅死不得取代庸身自逝【`叶上列反`】  

广川王去【`缪王齐太子`】  

歌二首  

【`汉书曰广川王去以阳城昭信为后幸姬陶望卿为脩靡夫人主缯帛崔脩成为明贞夫人主永巷后昭信譛望卿失宠去与昭信等饮诸婢皆侍去为望卿作歌曰背尊章竟杀望卿昭信欲擅爱曰王使明贞夫人主诸姬滛乱难禁乃尽闭诸姬舎门上籥于后非大置酒召不得见去怜之为作歌曰愁莫愁按西京杂记作广川王去疾`】  

望卿歌  

背尊章嫖【`匹昭反`】以忽谋屈竒起自絶行周流自生患谅非望今谁怨  

脩成歌  

愁莫愁生无聊心重结意不舒内茀郁忧哀积上不见天生何益日崔隤时不再愿弃躯死无悔  

## 古诗纪卷十二

明　冯惟讷　撰  

汉第二  

项羽【`名籍沛国下相人也先世世为楚将秦乱起兵自称西楚覇王后为汉高帝所灭`】  

垓下歌【`乐府作力防山操`】  

【`汉书曰高祖围项羽垓下是夜闻汉军皆楚歌惊曰汉已得楚乎起饮帐中有美人姓虞氏常从骏马名骓常骑之乃悲歌慷慨自为歌歌数阕美人和之羽泣下数行遂上马溃围南出平明汉军乃觉`】  

力拔山兮气葢世时不利兮骓不逝骓不逝兮可奈何虞兮虞兮奈若何  

四皓【`东园公姓辕名秉字宣明绮里季姓朱名晖字文季夏黄公姓崔名廓字少通齐人甪里先生姓周名述字元道河内人四人俱隠商山`】  

采芝操【`一作紫芝歌`】  

【`古今乐录曰南山四皓隠居高祖聘之四皓不出仰天叹而作歌崔鸿曰四皓为秦博士遭世暗昩坑黜儒术于是退而作此歌亦谓之四皓歌`】  

皓天嗟嗟湥谷逶迤树木莫莫高山崔嵬岩居宂处以爲幄茵晔晔紫芝可以疗饥唐虞往矣吾当安归  

紫芝歌【`一曰四皓歌`】  

莫莫髙山【`一作漠漠商洛`】湥谷逶迤晔晔紫芝可以疗饥唐虞世远吾将何【`一作安`】归驷马髙葢其忧甚大富贵之畏人兮不若贫贱之肆志【`一作冨贵而畏人不如贫贱而轻世`】  

韦孟  

讽谏诗  

【`汉书曰孟鲁国邹人也家本彭城为楚元王傅传子夷王及孙王戊戊荒淫不遵道孟作诗讽諌后遂去位徙家于邹又作一篇孟卒于邹或曰其子孙好事述先人之志而作是诗也`】  

肃肃我祖国自豕韦黼衣朱绂四牡龙旂彤弓斯征抚宁遐荒总齐羣邦以翼大商迭彼大彭动绩维光至于有周歴世会同王赧听谮实絶我邦我邦既絶厥政斯逸赏罚之行非繇王室庶尹羣后靡扶靡卫五服崩离宗周以坠我祖斯微迁于彭城在予小子勤唉【`呼来许其二反`】厥生阨此嫚秦耒耜斯耕悠悠嫚秦上天不宁乃眷南顾授汉于京于赫有汉四方是征靡适不怀万国攸平乃命厥弟建矦于楚俾我小臣惟傅是辅矜矜元王防俭静一惠此黎民纳彼辅弼享国渐世垂烈于后乃及夷王克奉厥绪【`一作次`】咨命不永惟王统祀左右陪臣斯惟皇士如何我王不思守保不惟履氷以继祖考邦事是废逸游是娱犬马悠悠是放是驱务此鸟兽忽此稼苗烝民以匮我王以媮所匪徳所亲匪俊唯囿是恢唯防是信睮睮謟夫谔谔黄髪如何我王曾不是察既藐下臣追欲纵逸嫚彼显祖轻此削黜嗟嗟我王汉之睦亲曽不夙夜以休令闻穆穆天子照临【`汉书作临尔`】下土眀眀羣司执宪靡顾正遐由近殆其怙兹【`文选作兹怙`】嗟嗟我王曷不斯思匪思匪监嗣其罔则弥弥其逸岌岌其国致氷匪霜致坠匪嫚瞻惟我王时【`汉书作昔`】靡不练兴国救颠孰违悔过追思黄髪秦缪以覇歳月其徂年其逮耉于赫【`汉书作普`】君子庶显于后我王如何曾不斯览【`音滥`】黄髪不近胡不时鉴  

在邹诗  

微微小子既耉且陋岂不幸位秽我王朝王朝肃清唯俊之庭顾瞻余躬惧秽此征我之退征请于天子天子我恤矜我髪齿赫赫天子明哲且仁悬车之义以洎小臣嗟我小子岂不怀土庶我王寤越迁于鲁既去祢祖惟怀惟顾祁祁我徒戴负盈路爰戾于邹鬋【`剪同`】茅作堂我从【`一作徒`】我环筑室于墙我既迁逝心存我旧梦我渎上立于王朝其梦如何梦争王室其争如何梦王我弼寤其外邦叹其喟然念我祖考泣涕其涟微微老夫咨既迁絶洋洋仲尼视我遗烈济济邹鲁礼义唯防诵习弦歌异于他邦我虽鄙耉心其好而我徒侃尔乐亦在而  

东方朔【`字曼倩平原厌次人武帝时待诏公车以诙谐自见稍得亲近累迁大中大夫给事中`】  

诫子诗【`汉书取前十句为东方賛`】  

眀者处世莫尚于中优哉游哉于道相从首阳爲拙栁惠爲工饱食安歩以仕代农依隐玩世诡时不逢才尽身危好名得华有羣累生孤贵失和遗余不匮自尽无多圣人之道一龙一蛇形见神藏与物变化随时之宜无有常家  

霍去病【`大将军卫青姊子也善骑射再从大将军为票姚校尉封冠军矦后为票骑将军数征匈奴有功益封万二千户为大司马`】  

琴歌  

【`古今乐录曰霍将军去病益封万五千戸秩禄与大将军等于是志得意欢而作歌按琴操有霍将军渡河操去病所作也`】  

四夷既防【`一作获`】诸夏康兮国家安宁乐无【`一作未`】央兮载戢干戈弓矢藏兮麒麟来臻凤凰翔兮与天相保永无疆兮亲亲百年各延长兮  

司马相如【`字长卿成都人以赀为郎事孝景帝为武骑常侍因病免后武帝召为郎以辞赋得幸常有消渇病既免家居茂陵史称其多识博物蔚为辞章赋颂之首`】  

封禅颂  

【`史记曰长卿病甚武帝使所忠往求其书及至长卿已卒其妻曰长卿未死时为一卷书曰有使来求书奏之其遗札书言封禅事所忠奏焉`】  

自我天覆云之油油甘露时雨厥壤可游滋液渗漉何生不育嘉谷六穂我穑曷蓄非唯雨之又润泽之非唯徧之我【`史记无我字`】泛布濩之万物熈熈怀而慕思名山显位望君之来君乎君乎矦不迈哉般般之兽乐我君圃【`一作囿`】白质黑章其仪可嘉旼旼【`旼音旻`】穆穆君子之能【`汉书作态`】葢闻其声今观其来厥涂靡踪【`汉书作从`】天瑞之徴兹亦于舜虞氏以兴濯濯之麟游彼灵畤孟冬十月君徂郊祀驰我君舆帝用享祉三代之前葢未尝有宛宛黄龙兴徳而升采色炫燿熿【`汉书作焕`】炳煇煌正阳显见觉悟黎蒸于传载之云受命所乗厥之有章不必谆谆依类托寓谕以封峦【`此颂周诗遗轨亦载分四章未知何据按史称相如为词章赋颂之首而世俗所传止琴歌二章殊非雅制此篇典则瑰竒得雅颂遗声故特着之`】  

琴歌二首  

【`汉书曰司马相如客临卭富人卓王孙为具召之相如时从车骑雍容闲雅甚都卓有女文君新寡相如以琴心挑之文君窃从戸窥心悦而好之乃夜亡奔相如相如与驰归成都`】  

凤兮凤兮归故乡遨游四海求其凰时未遇兮无所将何悟今夕兮升斯堂有艳淑女【`玉台有兮字`】在闺房室迩人遐毒我肠何縁交颈爲鸳鸯胡颉颃兮共翺翔  

凤兮鳯兮从我栖得托孳尾永爲妃交情通体【`玉台作意`】心和谐中夜相从知者谁双翼俱起翻髙飞无感我思【`玉台作心`】使余悲  

苏武【`字子卿京兆人武帝天汉二年以中郎将使匈奴十九年不屈节防昭帝与匈奴和亲得归汉拜为典属国宣帝神爵二年卒`】  

诗四首  

骨肉縁枝叶结交亦相因四海皆兄弟谁爲行路人况我连枝树与子同一身昔爲鸳与鸯今爲参与辰昔者常相近邈若胡与秦惟念当乖离恩情日以新鹿鸣思野草可以喻嘉賔我有一尊酒欲以赠远人愿子畱斟酌叙此平生亲  

结髪爲夫妻恩爱两不疑欢娱在今夕燕婉及良时征夫怀往路起视夜何其【`音基`】参辰俱已没去去从此辞行役在战塲相见未有期握手一长叹泪为生别滋努力爱春华莫防欢乐时生当复来归死当长相思【`玉台新咏作畱别妻`】  

黄鹄一远别千里顾徘徊胡马失其羣思心常依依何况防飞龙羽翼临当乖幸有弦歌曲可以喻中怀请爲游子吟泠泠一何悲丝竹厉淸声慷慨有余哀长歌正激烈中心怆以摧欲展淸商曲念子不得归俛仰内伤心泪下不可挥愿为防黄鹄送子俱逺飞  

烛烛晨眀月馥馥我【`补注曰当作秋`】兰芳芬馨良【`一作长`】夜发随风闻我堂征夫怀逺路游子恋故乡寒冬十二月晨起践严霜俯观江汉流仰视浮云翔良友逺别离各在天一方山海隔中州相去悠且长嘉防难再遇欢乐殊未央愿君【`一作言`】崇令徳随时爱景光  

李陵【`字少卿广之孙也为骑都尉天汉中将歩卒五千击匈奴转鬬矢尽遂降虏单于以女妻之立为右校王在匈奴二十余年卒　诗品曰李陵诗其源出于楚辞文多凄怆怨者之流陵名家子有殊才生命不谐声頽身丧使陵不遭辛苦其文亦何能至此`】  

与苏武诗三首  

良时不再至离别在须防屛营衢路侧执手意踟蹰仰视浮云驰奄忽互相逾风波一失所各在天一隅长当从此别且复立斯湏欲因晨风发送子以贱躯  

携手上河梁游子暮何之徘徊蹊路侧悢悢【`一作恨恨`】不能辞行人难乆畱各言长相思安知非日月望自有时努力崇眀徳皓首以爲期  

嘉防难再遇三载爲千秋临河濯长缨念子【`一作别`】怅悠悠逺望悲风至对酒不能酬行人怀往路何以慰我愁独有盈觞酒与子结绸缪  

别歌  

【`汉书曰昭帝即位数年匈奴与汉和亲汉使求苏武等单于许武还李陵置酒贺武曰异域之人一别长絶因起舞而歌泣下数行遂与武决`】  

径万里兮度沙漠爲君将兮奋匈奴路穷絶兮矢刃摧士众灭兮名巳隤老母已死虽欲报恩将安归  

李延年【`中山人故倡也坐法腐刑给事狗监中善歌为新变声所造诗谓之新声曲女弟李夫人得幸于武帝延年由是贵为协律都尉`】  

歌一首  

【`汉书外戚传曰李延年性知音善歌舞武帝爱之延年侍上起舞歌云云上叹息曰世岂有此人乎平阳主因言延年有女弟上召见之实妙丽善舞由是得幸`】  

北方有佳人絶世而独立一顾倾人城再顾倾人国宁不知倾城与倾国佳人难再得  

杨恽【`字子防宣帝时人以兄忠任为郎霍氏谋反恽先以闻封平通矦迁中郎将恽居殿中亷洁无私然伐其行治又好发人隂伏由是多怨与太仆戴长乐相失长乐上书告恽罪免为庶人后坐怨望诛`】  

拊缶歌  

【`汉书恽答孙防宗书云田家作苦歳时伏臈烹羊炰羔斗酒自劳家本秦也能为秦声妇赵女也雅善鼓瑟奴婢歌者数人酒后耳热仰天拊缶而呼乌乌其歌曰`】  

田【`音甸`】彼南山芜秽不治种一顷豆落而爲萁人生行乐耳须富贵何时  

韦成【`字少翁孟六世孙以眀经擢为諌议大夫迁大河都尉后继父爵为扶阳矦累迁太常坐杨恽党友免官`】  

自劾诗  

【`汉书曰成以列矦侍祀孝惠庙当晨入庙天雨淖不驾驷马车而骑至庙下有司劾奏等軰数人皆削爵为关内矦成自伤贬黜父爵作诗自劾责`】  

赫矣我祖矦于豕韦赐命建伯有殷以绥厥绩既昭车服有常朝宗商邑四牡翔翔徳之令显庆流于裔宗周至汉羣后歴世肃肃楚傅辅翼元夷厥驷有庸惟慎惟祗嗣王孔佚越迁于邹五【`汉书作至`】世旷僚至我节矦惟我节矦显徳遐闻左右昭宣五品以训既耉致位惟懿惟奂厥赐祁祁百金洎馆国彼扶阳在京之东惟帝是留政谋是从绎绎六辔是列是理威仪济济朝享天子天子穆穆是宗是师四方遐迩观国之煇茅土之继在我俊兄惟我俊兄是让是形于休厥徳于赫有声致我小子越留于京惟我小子不肃防同媠彼车服黜此附庸赫赫显爵自我队之微微附庸自我招之谁能忍媿寄之我顔谁将遐征从之夷蛮于赫三事匪俊匪作于蔑小子终焉其度谁谓华高企其齐而谁谓徳难厉其庶而嗟我小子于贰其尤队彼令声申此择辞四方羣后我监我视威仪车服唯肃是履  

戒子孙诗  

【`汉书曰元帝即位以成为少府迁太子太傅至御史大夫永光中代于定国为丞相贬黜十年之间遂继父相位封矦故国荣当世焉成复作诗着复玷缺之囏难因以戒示子孙`】  

于肃君子既令厥徳仪服此恭棣棣其则咨予小子既徳靡逮曽是车服荒嫚以队眀眀天子俊徳烈烈不遂我遗恤我九列我既兹恤惟夙惟夜畏忌是申供事靡惰天子我监登我三事顾我伤队爵复我旧我既此登望我旧阶先后兹度涟涟孔怀司直御事我熈我盛羣公百僚我嘉我庆于异卿士非同我心三事惟囏莫我肯矜赫赫三事力虽此毕非我所度退其□日昔我之队畏不此居【`基庶反`】今我度兹戚戚其惧唯【`一作嗟`】我后人命其靡常靖共尔位曕仰靡荒慎尔防同戒尔车服无媠尔仪以保尔域尔无我视不慎不整我之此复惟禄之幸于戏后人惟肃惟栗无忝显位以蕃汉室  

息夫躬【`字子微河阳人哀帝初躬与孙宠诬搆东平王云祠祭咒诅事上擢躬为左曹给事封宜陵矦又歴诋公卿上疏论事语皆险谲丞相御史奏躬辠过免官坐怨恨呪诅系诏狱躬仰天大嘑絶咽而死`】  

絶命词  

【`汉书曰躬初待诏数危言高论自恐遭害着絶命辞后数年乃死如其文`】  

云泱鬰将安归兮鹰隼横厉鸾徘徊兮矰若浮焱动则机兮丛棘栈栈曷可栖兮发忠忘身自绕□兮冤颈折翼庸得往兮涕泣流兮雈兰心结兮伤肝虹蜺曜兮日微孽杳冥兮未开痛入天兮呜嘑冤际絶兮谁语仰天髙兮自列招上帝兮我察秋风为我唫浮云为我隂嗟若是兮欲何畱抚神龙兮揽其湏游旷逈兮反亡期雄失据兮世我思  

唐山夫人【`髙帝姬韦昭曰唐山姓也`】  

安世房中歌【`十六章`】  

【`汉书礼乐志曰汉房中祠乐髙祖唐山夫人所作也周有房中乐至秦改名曰夀人凡乐乐其所生礼不防其本髙祖乐楚声故房中乐楚声也孝惠二年使乐府令夏侯寛备具箫管更名安世乐`】  

大孝僃矣休徳昭明髙张四县【`音悬`】乐充宫庭芬树羽林云景杳冥金支秀华庶旄翠旌  

七始华始肃倡和声神来晏娭【`嬉`】庶防是听粥粥音送细齐【`侧皆反`】人情忽乘靑熈事僃成清思聈聈经纬冥冥  

我定厯数人告其心敕身齐戒施教申申乃立祖庙敬眀尊亲大矣孝熈四极爰轃  

王矦秉徳其邻翼翼显眀昭式淸眀鬯矣皇帝孝徳竟全大功抚安四极  

海内有奸纷乱东北诏抚成师武臣承徳行乐交逆箫勺羣慝肃爲济哉葢定燕国  

大海荡荡水所归高贤愉愉民所怀太行崔百卉殖民何贵贵有徳  

安其所乐终产乐终产世继绪飞龙秋游上天高贤愉乐民人  

丰草葽女罗施善如何谁能回大莫大成敎徳长莫长被无极  

靁震震电耀耀眀徳乡治本约治本约泽大加被宠咸相保徳施大世曼夀  

都荔遂芳窅窊桂华孝奏天仪若日月光椉四龙囘驰北行羽旄殷盛芬哉芒芒孝道随世我署文章【`桂华`】冯冯翼翼承天之则吾易久远烛眀四极慈惠所爱美若休徳杳杳冥冥克绰永福【`美芳　刘奉世曰桂华美芳皆二诗章名本侧注在前篇之末传冩之误遂以冠后后词无美芳亦当作美若`】  

硙硙卽卽师象山则呜呼孝哉案抚戎国蛮夷竭欢象来致福兼临是爱终无兵革  

嘉荐芳矣告灵飨矣告灵既飨徳音孔臧惟徳之臧建侯之常承【`一作永`】保天休令问不防  

皇皇鸿眀荡矦休徳嘉承天和伊乐厥福在乐不荒惟民之则浚则师德下民咸殖令问在旧孔容翼翼【`汉书自浚则以下别为一章今从乐府`】  

孔容之常承帝之眀下民之乐子孙保光承顺温良受帝之光嘉荐令芳夀考不防  

承帝眀徳师象山则云施称民永受厥福承容之常承帝之眀下民安乐受福无疆  

戚夫人  

舂歌【`一作永巷歌`】  

【`汉书外戚传曰髙帝得定陶戚姬爱幸生赵隠王如意惠帝立吕后为皇太后乃令永巷囚戚夫人髠钳衣赭衣令舂戚夫人舂且歌太后闻之大怒曰乃欲倚子邪召赵王杀之戚夫人遂有人彘之祸`】  

子爲王母爲虏终日舂薄暮常与死为伍相离三千里当谁使告汝  

乌孙公主  

悲愁歌  

【`汉书西域传曰武帝元封中遣江都王建女细君为公主以妻乌孙王昆莫公主至其国自治宫室居歳时一再与昆莫防置酒饮食昆莫年老言语不通公主悲乃自作歌`】  

吾家嫁我兮天一方逺托异国兮乌孙王穹庐为室兮氊为墙以肉为食兮酪为浆居常土思兮心内伤愿为黄鹄兮归故乡  

赵飞燕【`本长安宫人属阳阿主家学歌舞成帝过主见而悦之召入为偼伃后立为后`】  

归风送远操  

【`西京杂记曰赵后有寳琴曰凤凰皆以金玉隐起为龙鳯螭鸾古贤列女之象亦善为归风送远之操`】  

凉风起兮天陨霜怀君子兮难望感予心兮多慨慷班媫妤【`左曹越骑校尉况之女少有才学成帝选入宫以为媫妤后赵飞燕譛其呪诅考问之上善其对遂求供飬太后长信宫○诗品曰媫妤诗其原出于李陵团扇短章辞防清防怨深文绮得匹妇之致侏儒一节可以知其工矣`】  

怨歌行  

新裂【`一作制`】齐纨素皎【`一作鲜`】洁如霜雪裁成【`一作为`】合欢扇团团【`一作团圎`】似眀月出入君怀袖动揺微风发常恐秋节至凉飚【`一作风`】敓炎热弃捐箧笥中恩情中道絶  

虞美人  

答项王楚歌  

【`困学纪闻曰太史公述楚汉春秋其不载于书者正义云项羽歌美人和之云云是时已为五言矣五言始于五子之歌行露`】  

汉兵已略地四面楚歌声大王意气尽贱妾何聊生卓文君  

白头吟【`乐府作古辞`】  

【`西京襍记曰司马相如将聘茂陵人女为妾文君作白头吟以自絶相如乃止`】  

皑如山上雪皎若云间月闻君有两意故来相决絶今日酒防眀旦沟水头躞蹀御沟上沟水东西流凄凄复凄凄嫁娶不湏啼愿得一心人白头不相离竹竿何嫋嫋鱼尾何簁簁男儿重意气何用钱刀爲【`右一曲本辞`】皑如山上雪皎如云间月闻君有两意故来相决絶【`一解`】平生共城中何尝酒防今日酒防眀旦沟水头蹀躞御【`一作向`】沟上沟水东西流【`二解`】郭东亦有樵郭西亦有樵两樵相推与无亲为谁骄【`三解`】凄凄重凄凄嫁娶亦不啼愿得一心人白头不相离【`四解`】竹竿何嫋嫋鱼尾何离簁男儿欲相知何用钱刀为如【`如字下或有五字`】马噉箕川上髙士嬉今日相对乐延年万岁期【`五解　右一曲晋乐所奏`】王昭君【`名嫱汉宫人元帝时匈奴入朝以嫱配之号宁胡阏氏`】  

怨诗  

【`汉元帝后宫既多不得常见乃使畵工图其貌按图召幸宫人皆赂畵工昭君自恃其貌独不与乃恶图之及后匈奴入朝选美人配之昭君之图当行及入辞光彩射人悚动左右天子方重信外国悔恨不及穷按其事畵工有杜陵毛延夀弃市籍其赀财昭君在胡作诗以怨思云`】  

秋木萋萋其叶萎黄有鸟处山集于苞桑养育毛羽形【`一作仪`】容生光既得升云上游曲房离宫絶旷身体摧藏志念抑沈不得颉颃虽得委食心有徊徨我独伊何来【`一作改`】往变常翩翩之鷰逺集西羌髙山峩峩河水泱泱父兮母兮道里悠长鸣呼哀哉忧心恻伤  

## 古诗纪卷十三

明　冯惟讷　撰  

汉第三  

灵帝【`讳宏河间孝王之曽孙先封解渎亭侯桓帝薨窦武迎立在位二十二年`】  

招商歌  

【`拾遗记云灵帝初平三年游于西园起裸游馆千间采绿苔而被堦引渠水以绕砌周流澄澈乗船游漾选玉色宫人执篙楫又奏招商之曲以来凉风歌曰`】  

凉风起兮日照渠靑荷昼偃叶夜舒惟日不足乐有余淸丝流管歌玉鳬【`曲名`】千年万歳嘉难逾【`拾遗记渠中植莲大如盖长一丈南国所献其叶夜舒昼卷名夜舒荷`】  

东平宪王苍【`光武子`】  

武徳舞歌诗  

【`东观汉纪曰明帝永平三年八月公卿奏世祖庙舞名东平王苍议以汉制宗庙各奏其乐不皆相袭光武皇帝拨乱中兴武功盛大庙乐舞冝曰大武之舞乃进武徳舞歌诗遂用之于光武庙焉`】  

于穆世庙肃雍显清俊乂翼翼秉文之成越序上帝骏奔来宁建立三雍封禅防山章眀图谶放唐之文休矣惟徳罔射协同本支百世永保厥功  

马援【`字文渊扶风茂陵人为汉伏波将军征交趾縁海而进随山刋道千余里十八年军至始平之封新息侯后征武陵蛮卒于军`】  

武溪深行  

【`崔豹古今注云武溪深马援为南征之所作援门生袁寄生善吹笛援作歌以和之`】  

滔滔武溪一何深鸟飞不度兽不敢【`古今注作能`】临嗟哉武溪【`古今注有兮字`】多毒淫  

梁鸿【`字伯鸾平陵人家贫而尚节介隐居覇陵山中后居吴臯伯通舎之于家鸿潜避著书十余篇卒于吴`】  

五噫歌  

【`后汉书曰梁鸿东出关过京师作五噫之歌肃宗闻而悲之求鸿不得`】  

陟彼北芒【`一作印`】兮噫顾瞻【`一作览`】帝京兮噫宫阙崔巍兮噫民之劬劳兮噫辽辽未央兮噫  

适吴诗  

【`汉书曰鸿易姓运期名燿字侯光与妻子居齐鲁之间有顷又去适吴将行作诗曰`】  

逝旧邦兮遐征将遥集兮东南心惙怛兮伤悴忘【`一作志`】菲菲兮升降欲乗策兮纵迈疾吾俗兮作谗竞举枉兮措直咸先佞兮唌唌固靡慙兮独建冀异州兮尚贤聊逍遥兮遨嬉缵仲尼兮周流傥云覩兮我悦遂舎车兮即浮过季札兮延陵求鲁连兮海隅虽不察兮光貌幸神灵兮与休惟季春兮华阜麦含英兮方秀哀茂时兮逾迈愍芳香兮日臭悼我心兮不获长委结兮焉究口嚣嚣兮余讪嗟恇恇兮谁留  

思友诗【`一作思高恢`】  

【`汉书曰鸿友人京兆高恢少好老子隠于华隂山中及鸿东游思恢作诗二人遂不复相见恢亦高抗终身不仕`】  

鸟嘤嘤兮友之期念高子兮仆怀思想念恢兮爰集兹班固【`字孟坚显宗时除兰台令史迁为郎后迁武司马以母防去官永元初大将军宪征匈奴以为中防军诸子多不遵法宪败免官洛阳令种兢捕系固遂死狱中`】  

眀堂诗  

【`固作东都赋系此五诗`】  

于昭明堂眀堂孔阳圣皇宗祀穆穆皇皇上帝宴飨五位时序谁其配之世祖光武普天率土各以其职猗欤缉熈允怀多福  

辟雍诗  

乃流辟雍辟雍汤汤圣皇涖止造舟爲梁皤皤国老乃父乃兄抑抑威仪孝友光眀于赫太上示我汉行洪化惟神永观厥成  

灵台诗  

乃经灵台灵台既崇帝勤时登爰考休徴三光宣精五行布序习习祥风祁祁甘雨百谷蓁蓁庶草蕃庑【`一作芜`】屡惟丰年于皇乐胥  

寳鼎诗  

岳修贡兮川效珍吐金景兮歊浮云寳鼎见兮色纷緼焕其炳兮被龙文登祖庙兮享圣神昭灵徳兮弥亿年  

白雉诗  

啓灵篇兮披瑞图获白雉兮效素乌嘉祥阜兮集皇都发皓羽兮奋翘英容洁朗兮于纯精彰皇徳兮侔周成永延长兮膺天庆  

郊祀灵芝歌【`见太平御览`】  

【`汉书曰班固颂汉论功歌诗灵芝歌曰`】  

因露寝兮产灵芝象三徳兮瑞应【`一作应瑞`】图延寿命兮光此都配上帝兮象太微参日月兮扬光辉  

咏史【`诗品曰孟坚才流而老于掌故观其咏史有感叹之词`】  

三王徳弥薄惟后用肉刑太仓令有罪就逮长安城自恨身无子困急独防防小女痛父言死者不可生上书诣阙下思古歌鸡鸣【`一作上书诣北阙阙下歌鸡鸣`】忧心摧折裂晨风扬激声圣汉孝文帝恻然感至情百男何愦愦不如一缇萦  

傅毅【`字武仲扶风茂陵人建初中肃宗以毅为兰台令史拜郎中与班固贾逵共典校书后为窦宪记室迁司马卒`】  

廸志诗  

【`汉书曰毅永平中于平陵习章句因作廸志诗`】  

咨尔庶士迨时斯勗日月逾迈岂云旋复哀我经营膂力靡及在兹弱冠靡所树立于赫我祖显于殷国贰迹阿衡克光其则武丁兴商伊宗皇士爰作股肱万邦是纪奕世载徳迄我显考保膺淑懿纉修其道汉之中叶俊乂式序秩彼殷宗光此勲绪伊余小子秽陋靡逮惧我世烈自兹以坠谁能革浊清我濯溉谁能昭闇啓我童昩先人有训我训我诰训我嘉务诲我博学爰率朋友寻此旧则契阔夙夜庶不懈忒秩秩大猷纪纲庶式匪勤匪昭匪壹匪测农夫不怠越有黍稷谁能云作考之居息二事败业多疾我力如彼遵衢则罔所极二志靡成聿劳我心如彼兼听则溷于音于戏君子无恒自逸徂年如流鲜兹暇日行迈屡税胡能有迄宻勿朝夕聿同始卒  

崔骃【`字亭伯涿郡安平人也少游太学与班固传毅齐名窦宪为车骑将军辟骃为掾宪擅权骄恣骃数諌之稍见疎出为长岑长不就永元四年卒于家`】  

安封侯诗  

戎马鸣兮金皷震壮士激兮忘身命被光甲兮跨良马挥长防兮彀【`艺文作廓`】强弩  

张衡【`字平子南阳西鄂人安帝时徴拜为郎中再迁太史令顺帝阳嘉中迁侍中宦官惧其毁已共谗之出为河间王相三年上书乞骸骨徴拜尚书卒`】  

怨篇【`文心雕龙曰张衡怨篇清曲可诵`】  

猗猗秋兰植彼中阿有馥其芳有黄其葩虽曰幽深厥美弥嘉之子之【`一作云`】逺我劳如何  

同声歌  

邂逅承际防得充君后房情好新交接恐栗若探汤不才勉自竭贱妾职所当绸缪主中馈奉礼助烝尝思爲苑蒻席在下蔽匡牀愿为罗衾帱在上衞风霜洒扫淸枕席鞮芬以狄【`一作秋`】香重戸结金扃高下华灯光衣解巾粉御列图陈枕张素女爲我师仪熊盈万方众夫所希见天老教轩皇乐莫斯夜乐没齿焉可忘  

定情歌  

大火流兮草虫鸣繁霜降兮草木零秋为期兮时已征思羙人兮愁屛营  

四愁诗【`并序`】  

张衡不乐乆处机宻阳嘉中出爲河间相时国王骄奢不遵法度又多豪右并兼之家衡下车治威严能内察属县奸猾行巧刼皆宻知名下吏收捕尽服擒诸豪侠游客悉惶惧逃出境郡中大治争讼息狱无系囚时天下渐郁郁不得志爲四愁诗效屈原以美人爲君子以珍寳为仁义以水深雪雰为小人思以道术爲报贻于时君而惧谗邪不得以通其辞曰  

一思曰【`玉台无此三字刘履曰衍文也下放此`】我所思兮在太山欲往从之梁父艰侧身东望涕沾翰美人赠我金错刀何以报之英琼瑶路逺莫致倚逍遥何为怀忧心烦劳  

二思曰我所思兮在桂林欲往从之湘水深侧身南望涕沾襟美人赠我金【`五臣作琴`】琅玕何以报之防玉盘路逺莫致倚惆怅何爲怀忧心烦伤  

三思曰我所思兮在汉阳欲往从之陇阪长侧身西望涕沾裳美人赠我貂襜【`蚩占反`】褕何以报之眀月珠路逺莫致倚踟蹰何爲怀忧心烦纡  

四思曰我所思兮在鴈门欲往从之雪雰雰侧身北望涕沾巾美人赠我锦绣叚何以报之靑玉案路逺莫致倚増叹何爲怀忧心烦惋【`乌玩反`】  

思诗  

【`衡为太史令尝忧及难作思赋系此诗`】  

天长地久歳不留俟河之淸祗怀忧愿得逺度以自娱上下无常穷六区超逾腾跃絶世俗飘飘神举逞所欲天不可阶仙夫稀栢舟悄悄吝不飞松乔高跱谁能离结精逺游使心擕廻志朅来从谋获我所求夫何思李尤【`字伯仁广汉雒人也少以文章显和帝时拜兰台令史后为谏议大夫迁乐安相`】  

九曲歌  

年歳晚暮时已斜安得力士翻日车【`阙`】  

朱穆【`字公叔晖之子躭学鋭意讲诵梁冀素闻穆名辟之使兴兵事拜御史汉桓帝徴拜尚书`】  

与刘伯宗絶交诗  

北山有鸱不洁其翼飞不正向寝不定息饥则木榄饱则泥伏饕餮贪汚臭腐是食塡肠满嗉嗜欲无极长鸣呼凤谓凤无徳凤之所趋与子异域永从此诀各自努力  

王逸【`字叔师南郡冝城人元初中举上计吏爲校书郎累至侍中着楚词章句其赋诔书论及杂文凡二十一篇作汉诗百二十三篇`】  

琴思楚歌  

盛隂脩夜何难晓思念紏戾肠摧绕时节晚莫年齿老冬夏更运去若頽寒来暑往难逐追形容减少顔色亏时忽晻晻若骛驰意中私喜施用爲内无所恃失本义志愿不得心肝沸忧怀感激重叹噫嵗月巳尽去奄忽亡官失禄去家室思想君命幸复位乆处无成卒放弃桓驎【`字元龙沛郡龙亢人桓荣之孙精鉴好学`】  

答客诗  

【`文士传曰桓驎伯父乌官至太尉驎年十二在座乌告客曰吾此弟子知有异才殊能作诗赋客乃作诗驎即应声答云`】  

邈矣甘罗超等絶伦伊彼扬乌命世称贤嗟予惷弱殊才伟年仰慙二子俯媿过言  

客示桓驎诗【`附`】  

甘罗十二扬乌九龄昔有二子今则桓生  

高彪【`字义方吴郡人志尚甚高游太学博览经史善属文`】  

淸诫  

天长而地久人生则不然又不飬以福使全其夀年饮酒病我性思虑害我神美色伐我命利欲乱我真神眀无聊頼愁毒于众烦中年弃我逝忽若风过山形气各分离一往不复还上士愍其痛抗志凌云烟涤荡去秽累飘邈任自然退修淸以净存吾中澄心剪思虑泰淸不受尘恍惚中有物希微无形端智虑赫赫尽谷神绵绵存  

蔡邕【`字伯喈陈留圉人也性笃孝建宁中辟司徒乔府出补河平长召拜郎中校书东观迁议郎灵帝崩董卓为司空辟邕迁尚书侍中及卓被诛王允收邕付廷尉遂死狱中`】  

答对元式诗  

伊余有行爰戾兹邦先进博学同类率从济济羣彦如云如龙君子博文贻我徳音辞之集矣穆如淸风  

答卜元嗣诗  

斌斌硕人贻我以文辱此休辞非余所希敢不酬答赋诵以归  

樊惠渠歌【`幷序`】  

阳陵县东其地衍隩土气辛螫嘉谷不植而泾水长流光和五年京兆尹樊君勤恤民隐乃立新渠曩之卤田化爲甘壤农民怡悦相与讴谈疆畔斐然成章谓之樊惠渠云其歌曰  

我有长流莫或阏之我有沟浍莫或逹之田畴斥卤莫修莫厘【`艺文作治`】饥馑困悴莫恤莫思乃有樊君作人父母立我畎亩黄潦膏凝多稼茂止惠乃无疆如何勿喜我壤既营我疆斯成泯泯我人既富且盈爲酒爲酿蒸彼祖灵贻福惠君夀考且宁  

饮马长城窟行【`文选作古辞玉台作蔡邕蔡集亦载此`】  

靑靑河邉草绵绵思逺道逺道不可思宿昔梦见之梦见在我傍忽觉在他乡他乡各异县展转不可见枯桑知天风海水知天寒入门各自媚谁肻相爲言客从逺方来遗我双鲤鱼呼童烹鲤鱼中有尺素书长跪读素书书中竟何如上有加餐食下有长相忆  

翠鸟  

庭陬【`一作前`】有若榴緑叶含丹荣翠鸟时来集振羽修形容回顾生碧色动揺扬缥靑幸脱虞人机得亲君子庭驯心托君素雌雄保百龄  

琴歌  

【`邕为释诲之文设为胡老援琴而歌`】  

练余心兮浸太淸涤秽浊兮存正灵和液畅兮神气宁情志泊兮心亭亭嗜欲息兮无由生踔宇宙而遗俗兮眇翩翩而独征  

赵壹【`字元叔汉阳西县人也光和元年举郡上计是时司徒袁逢受计逢与河南尹羊陟共称荐之名动京师及西还州郡争致礼命十辟公府竝不就终于家`】  

疾邪诗二首  

【`壹恃才倨傲为乡党所摈后屡扺罪防至死友人救得免壹作疾邪赋中歌此二诗○诗品曰元叔散愤兰蕙指斥囊钱苦言切句良亦勤矣斯人也而有斯困悲夫`】  

河清不可俟人命不可延顺风激靡草富贵者称贤文籍虽满腹不如一囊钱伊优北堂上肮脏倚门邉势家多所宜欬唾自成珠被褐怀金玉兰蕙化爲刍贤者虽独悟所困在羣愚且各守尔分勿复空驰驱哀哉复哀哉此是命矣夫  

郦炎【`字文胜范阳人有文才尚志气灵帝时州郡辟命皆不就炎后风病恍惚性至孝遭母忧病甚发动妻始产而惊死妻家讼之炎病不能理对竟死狱中`】  

见志诗  

大道夷且长窘路狭且促脩翼无卑栖远趾不歩局舒吾凌霄羽奋此千里足超迈絶尘驱倐忽谁能逐贤愚岂常类禀性在清浊富贵有人籍贫贱无天录通塞茍由巳志士不相卜陈平敖里社韩信钓河曲终居天下宰食此万钟禄徳音流千载功名重山岳  

灵芝生河洲动揺因洪波兰荣一何晚严霜瘁其柯哀哉二芳草不植泰山阿文质道所贵遭时用有嘉绛灌临衡宰谓谊崇浮华贤才抑不用远投荆南沙抱玉乗龙骥不逢乐与和安得孔仲尼爲世陈四科【`诗品曰文胜托咏灵芝怀寄不浅`】  

仲长綂【`字公理山阳高平人少好学博渉书记赡于文辞尚书茍彧举为尚书郎后参丞相曹操军事献帝逊位之嵗綂卒`】  

述志诗二首  

飞鸟遗迹蝉蜕亡殻腾蛇弃鳞神龙丧角【`卢谷切`】至人能变逹士防俗乘云无辔骋风无足垂露成帏张霄成幄沆瀣当餐九阳代烛恒星艳珠朝霞润玉六合之内恣心所欲人事可遗何爲局促  

大道虽夷见防者寡任意无非适物无可古来缭绕【`汉书作绕绕`】委曲如琐百虑何爲至要在我寄愁天上埋忧地下叛散五经灭弃风雅百家杂碎请用从火抗志山栖【`一作西`】游心海左元气爲舟微风爲柁翺翔太清纵意容冶【`初学记载四句云春云为马秋风为驷按之不迟劳之不疾`】  

孔融【`字文举鲁国人孔子之后少有重名举高第为侍御史迁虎贲中郎将以忤董卓转议郎出为北海太守累迁大中大夫数以书争曹操为操所害`】  

离合作郡姓名诗  

渔父屈节水潜匿方【`离鱼字`】与峕进止出行施张【`离日字鱼日合成鲁`】吕公矶钓阖口渭傍【`离口字`】九域有圣无土不王【`离或字口或合成国`】好是正直女回于匡【`离子字`】海外有截隼逝鹰扬【`当离乙字恐古文与今文不同合成孔也`】六翮将奋羽仪未彰【`离鬲字`】蛇龙之蛰俾也可忘【`离防字合成融`】珉璇隐曜美玉韬光【`去玉成文不湏合`】无名无誉放言深藏【`离与字`】按辔安行谁谓路长【`离才字合成举`】  

杂诗二首  

岩岩钟山首赫赫炎天路高眀曜云门远景灼寒素昻昻累世士结根在所固吕望老匹夫茍爲因世故管仲小囚臣独能建功祚人生有何常但患年歳暮幸托不肖躯且当猛虎歩安能苦一身与世同举厝由不慎小节庸夫笑我度吕望尚不希夷齐何足慕  

逺送新行客歳暮乃来归入门望爱子妻妾向人悲闻子不可见日已潜光辉孤坟在西北常念君来迟褰裳上墟丘但见蒿与薇白骨归黄泉肌体成尘飞生时不识父死后知我谁孤魂游穷暮飘飖安所依人生图孠息尔死我念追俛仰内伤心不觉泪沾衣人生自有命但恨生日希  

临终诗  

【`融为大中大夫见曹操雄诈渐着频书争之多致乖忤又奏冝凖古王畿之制千里寰内不以封建诸侯操疑其所论建渐广竝惮之郗虑承防以微法免融又令路粹诬奏融下狱弃市`】  

言多令事败器漏苦不宻河溃蚁孔端山坏由猿穴涓涓河汉流天窓通冥室谗邪害公正浮云翳白日靡辞无忠诚华繁竟不实人有两三心安能合爲一三人成市虎浸渍解胶漆生存多所虑长寝万事毕  

六言诗三首  

汉家中叶道微董卓作乱乗衰僣上虐下专威万官惶怖莫违百姓惨惨心悲  

郭李分争爲非迁都长安思归瞻望关东可哀梦想曹公归来  

从洛到许巍巍曹公忧【`一作辅`】国无私减去厨膳甘肥羣僚率从祈祈虽得俸禄常饥念我苦寒心悲  

失题  

归家酒债多门客粲防【`一作成`】行高谈满四座一日倾千觞【`又云座上客长满樽中酒不空`】  

## 古诗纪卷十四

明　冯惟讷　撰  

汉第四  

秦嘉【`字士防陇西人`】  

述昏诗【`二章`】  

羣祥既集二姓交欢敬兹新昏六礼不愆羔鴈总备玉帛戋戋君子将事威仪孔闲猗兮容兮穆矣其言纷彼婚婣祸福之由衞女兴齐褒姒灭周战战兢兢惧徳不仇神唘其吉果获令攸我之爱矣荷天之休  

赠妇  

暧暧白日引曜西倾啾啾鸡雀羣飞赴楹皎皎眀月煌煌列星严霜凄怆飞雪覆庭寂寂独居寥寥空室飘飘桂帐荧荧华烛尔不是居帷帐何施尔不是照华烛何爲  

留郡赠妇诗三首【`并序`】  

嘉爲上郡掾其妻徐淑寝疾还家不获面别赠诗云尔  

人生譬朝露居世多屯蹇忧艰常早至欢防常苦晚念当奉役时去尔日遥远遣车迎子还空往复空返省书情凄怆临食不能饭独坐空房中谁与相劝勉长夜不能眠伏枕独展转忧来如循环匪席不可卷  

皇灵无私亲爲善荷天禄伤我与尔身少小罹防独既得结大义欢乐苦不足念当逺离别思念叙欵曲河广无舟梁道近隔丘陆临路怀惆怅中驾正踯躅浮云起高山悲风激深谷良马不回鞍轻车不转毂鍼药可屡进愁思难爲数贞士笃终始恩义不可促  

肃肃仆夫征锵锵扬和铃淸晨当引迈束带待鸡鸣顾看空室中髣髴想姿形一别怀万恨起坐爲不宁何用叙我心遗思致欵诚寳钗好耀首眀镜可鉴形芳香去垢秽素琴有清声诗人感木乃欲答瑶琼愧彼赠我厚慙此往物轻虽知未足报贵用叙我情  

应亨【`以下爵里无考`】  

赠四王冠诗【`并序`】  

永平四年外弟王景系兄弟四人竝冠故贻之诗曰  

济济四令弟妙年践二九令月惟吉日成服加元首人咸饰其容鲜能离尘垢虽无兕觥爵杯醮传防酒辛延年  

羽林郎  

昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两鬟何窈窕一世良所无一鬟五百万两鬟千万余不意金吾子娉婷过我庐银鞍何煜爚翠盖空踟蹰就我求清酒丝绳提玉壶就我求珍肴金盘鲙鲤鱼贻我靑铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相逾多谢金吾子私爱徒区区  

宋子侯  

董娇娆  

洛阳城东路桃李生路傍花花自相对叶叶自相当春风东北起花叶正低昻不知谁家子提笼行采桑纤手折其枝花落何飘飏请谢彼姝子何爲见损伤高秋八九月白露变爲霜终年防飘堕安得乆馨香秋时自零落春月复芬芳何时盛年去懽爱【`艺文作好`】永相忘吾欲竟此曲此曲愁人肠归来酌美酒挟瑟上高堂  

虎贲郎  

射乌辞  

【`汉明帝东巡有乌飞鸣乗舆上虎贲郎射中之遂作辞云云帝赐钱百万遂令亭壁皆画乌`】  

乌乌哑哑引弓射洞左腋陛下寿万年臣爲二千石白狼王唐菆  

莋都夷歌【`三章`】  

【`莋都夷者武帝所开以为莋都县后汉书西南夷传曰眀帝时益州刺史朱辅宣示汉徳威怀远夷自汶山以西前世所不至正朔所未加白狼槃木等百余国皆举种称臣奉贡白狼王唐菆作诗三章歌颂汉徳辅使译而献之`】  

远夷乐德歌  

大汉是治与天合意吏译平端不从我来闻风向化所见竒异多赐缯布甘美酒食昌乐肉飞屈伸悉备蛮夷贫薄无所报嗣愿主长夀子孙昌炽  

远夷慕德歌  

蛮夷所处日入之部慕义向化归日出主圣徳深恩与人富厚冬多霜雪夏多和雨寒温时适部人多有渉危歴险不逺万里去俗归德心归慈母  

逺夷怀德歌  

荒服之外土地墝埆食肉衣皮不见盐谷吏译传风大汉安乐擕负归仁触冒险狭高山岐峻缘崖磻石木薄发家百宿到洛父子同赐怀抱匹帛传告种人长愿臣仆  

蔡琰【`字文姬邕之女也博学有才辩适河东衞仲道夫亡无子归寜于家兴平中天下防乱姬为胡骑所获没于南匈奴左贤王在胡中十二年生二子曹操痛邕无嗣乃遣使者以金璧赎之而重嫁陈留董祀`】  

悲愤诗二首  

【`后汉书琰归董祀后感伤乱离追怀悲愤作诗二章`】  

汉季失权柄董卓乱天常志欲图簒弑先害诸贤良逼迫迁旧邦拥主以自彊海内兴义师欲共讨不祥卓众来东下金甲耀日光平土人脆弱来兵皆胡羌猎野围城邑所向悉破亡斩【`一作殱`】无孑遗尸骸相撑【`直庚反`】拒马边悬男头马后载妇女长驱西入关迥路险且阻还顾邈冥冥肝脾爲烂腐所略有万计不得令屯聚或有骨肉俱欲言不敢语失意几微间輙言毙降虏要当以亭刅我曹不活汝岂复惜性命不堪其詈骂或便加棰杖毒痛参幷下旦则号泣行夜则悲吟坐欲死不能得欲生无一可彼苍者何辜乃遭此戹祸边荒与华异人俗少义理处所多霜雪胡风春夏起翩翩吹我衣肃肃入我耳感时念父母哀叹无穷巳有客从外来闻之常欢喜迎问其消息輙复非乡里邂逅徼时愿骨肉来迎己巳得自解免当复弃儿子天属缀人心念别无防期存亡永乖隔不忍与之辞儿前抱我颈问母欲何之人言母当去岂复有还时阿母常仁恻今何更不慈我尚未成人奈何不顾思见此崩五内恍惚生狂痴号泣手抚摩当发复回疑兼有同时軰相送告离别慕我独得归哀叫声摧裂马爲立踟蹰车爲不转辙观者皆歔欷行路亦呜咽去去割情恋遄征日遐迈悠悠三千里何时复交防念我出腹子胷臆爲摧败既至家人尽又复无中外城郭爲山林庭宇生荆艾白骨不知谁从横莫覆盖出门无人声豺狼号且吠防防对孤景怛咤糜肝肺登高远眺望魂神忽飞逝奄若夀命尽旁人相寛大爲复彊视息虽生何聊頼托命于新人竭心自勗厉流离成鄙贱常恐复捐废人生几何时怀忧终年嵗嗟薄祜兮遭世患宗族殄兮门戸单身执略兮入西关歴险阻兮之羌蛮山谷眇兮路漫漫眷东顾兮但悲叹冥当寝兮不能安饥当食兮不能餐常流涕兮眦不干薄志节兮念死难虽茍活兮无形顔惟彼方兮逺阳精隂气凝兮雪夏零沙漠壅兮尘冥冥有草木兮春不荣人似禽兮食臭腥言兠离兮状窈停歳聿暮兮时迈征夜悠长兮禁门扃不能寐兮起屏营登胡殿兮临广庭云合兮翳月星北风厉兮肃泠泠胡笳动兮边马鸣孤鴈归兮声嘤嘤乐人兴兮弹琴筝音相和兮悲且淸心吐思兮胷愤盈欲舒气兮恐彼惊含哀咽兮涕沾颈家既迎兮当归寜临长路兮捐所生儿呼母兮啼失声我掩耳兮不忍听追持我兮走防防顿复起兮毁顔形还顾之兮破人情心怛絶兮死复生  

胡笳十八拍  

我生之初尚无爲我生之后汉祚衰天不仁兮降乱离地不仁兮使我逢此时干戈日寻兮道路危民卒流亡兮共哀悲烟尘蔽野兮胡虏盛志意乖兮节义亏对殊俗兮非我宜遭恶辱兮当告谁笳一防兮琴一拍心愤怨兮无人知  

戎羯逼我兮爲室家将我行兮向天涯云山万重兮归路遐疾风千里兮扬尘沙人多防猛兮如虺蛇控被甲兮爲骄奢两拍张弦兮弦欲絶志摧心折兮自悲嗟越汉国兮入胡城亡家失身兮不如无生氊裘爲裳兮骨肉震惊羯羶为味兮枉遏我情鞞鼓喧兮从夜逹眀胡风浩浩兮暗塞营伤今感昔兮三拍成衔悲畜恨兮何时平  

无日无夜兮不思我乡土禀气含生兮莫过我最苦天灾国乱兮人无主唯我薄命兮没戎虏殊俗心异兮身难处嗜欲不同兮谁可与语寻思渉歴兮多囏阻四拍成兮益凄楚  

鴈南征兮欲寄边声鴈北归兮爲得汉音鴈飞高兮邈难寻空断膓兮思愔愔攅眉向月兮抚雅琴五拍泠泠兮意弥深  

氷霜凛凛兮身苦寒饥对肉酪兮不能餐夜闻陇水兮声呜咽朝见长城兮路杳漫追思往日兮行李难六拍悲来兮欲罢弹  

日暮风悲兮边声四起不知愁心兮说向谁是原野萧条兮烽戍万里俗贱老弱兮少壮爲美逐有水草兮安家葺垒牛羊满野兮聚如蜂蚁草尽水竭兮羊马皆徙七拍流恨兮恶居于此  

爲天有眼兮何不见我独漂流为神有灵兮何事处我天南海北头我不负天兮天何配我殊匹我不负神兮神何殛我越荒州制兹八拍兮拟俳优何知曲成兮心转愁  

天无涯兮地无边我心愁兮亦复然生倐忽兮如白驹之过隙然不得欢乐兮当我之盛年怨兮欲问天天苍苍兮上无縁举头仰望兮空云烟九拍怀情兮谁与传城头烽火不曾灭疆场征战何时歇杀气朝朝冲塞门胡风夜夜吹边月故乡隔兮音尘絶哭无声兮气将咽一生辛苦兮縁离别十拍悲深兮泪成血  

我非贪生而恶死不能捐身兮心有以生仍冀得兮归桑梓死当埋骨兮长巳矣日居月诸兮【`一作日月居诸兮`】在戎垒胡人宠我兮有二子鞠之育之兮不羞耻愍之念之兮生长邉鄙十有一拍兮因兹起哀响纒绵兮彻心髓东风应律兮暖气多知是汉家天子兮布阳和羌胡蹈舞兮共讴歌两国交懽兮罢兵戈忽遇汉使兮称近诏遣千金兮赎妾身喜得生还兮逢圣君嗟别稚子兮会无因十有二拍兮哀乐均去住两情兮难具陈  

不谓残生兮却得旋归抚抱胡儿兮泣下沾衣汉使迎我兮四牡騑騑号失声兮谁得与知我生死兮逢此时愁为子兮日无光辉焉得羽翼兮将汝归一歩一逺兮足难移魂消影絶兮恩爱遗十有三拍兮弦急调悲肝肠搅刺兮人莫我知  

身归国兮儿莫之随心悬悬兮长如饥四时万物兮有盛衰唯我愁苦兮不暂移山髙地阔兮见汝无期更深夜防兮梦汝来斯梦中执手兮一喜一悲觉后痛吾心兮无休歇时十有四拍兮涕泪交垂河水东流兮心是思  

十五拍兮节调促气塡胷兮谁识曲处穹庐兮偶殊俗愿得归来兮天从欲再还汉国兮懽心足心有怀兮愁转深日月无私兮曾不照临子母分离兮意难任同天隔越兮如商参生死不相知兮何处寻  

十六拍兮思茫茫我与儿兮各一方日东月西兮徒相望不得相随兮空断肠对萱草兮忧不忘弹鸣琴兮情何伤今别子兮归故乡旧怨平兮新怨长泣血仰头兮诉苍苍胡为生兮独罹此殃  

十七拍兮心鼻酸关山阻脩兮行路难去时怀土兮心无绪来时别儿兮思漫漫塞上黄蒿兮枝枯叶干沙场白骨兮刀痕箭瘢风霜凛凛兮春夏寒人马饥豗兮筋力单岂知重得兮入长安叹息欲絶兮泪防干  

胡笳本自出胡中縁琴翻出音律同十八拍兮曲虽终响有余兮思无穷是知丝竹微妙兮均造化之功哀乐各随人心兮有变则通胡与汉兮异域殊风天与地隔兮子西母东苦我怨气兮浩于长空六合虽广兮受之应不容  

徐淑【`诗品曰夫妻事既可伤文亦凄怨为五言者不过数家而妇人居二徐淑叙别之作亚于团扇矣`】  

答秦嘉诗  

妾身兮不令婴疾兮来归沈滞兮家门歴时兮不差旷废兮侍觐情敬兮有违君今兮奉命逺适兮京师悠悠兮离别无因兮叙怀瞻望兮踊跃伫立兮徘徊思君兮感结梦想兮容晖君发兮引迈去我兮日乖恨无兮羽翼高飞兮相追长吟兮永叹泪下兮沾衣  

苏伯玉妻  

盘中诗  

山树高鸟鸣悲泉水深鲤鱼肥空仓雀常苦饥吏人妇防夫希出门望见白衣谓当是而更非还入门中心悲北上堂西入阶急机绞杼声催长叹息当语谁君有行妾念之出有日还无期结巾【`一作中`】带长相思君忘妾未知之妾忘君罪当治妾有行宜知之黄者金白者玉高者山下者谷姓者苏字伯玉人才多知谋足家居长安身在蜀何惜马蹄归不数羊肉千斤酒百斛令君马肥麦与粟今时人知四足与其书不能读当从中央周四角  

窦妻  

古怨歌  

【`窦状貌絶异天子使出其妻妻以公主妻悲怨寄书及歌与时人怜而传之亦名艶歌`】  

防防白兎东走西顾衣不如新人不如故【`艺文类聚载妻别书一首云弃妻斥女敬白窦生卑贱鄙陋不如贵人妾日以逺彼日以亲何所控诉仰呼苍旻悲哉窦生衣不厌新人不厌故悲不可忍怨不可去彼独何人而居斯处`】  

蜀汉【`附`】  

诸葛亮【`字孔眀琅琊人`】  

梁甫吟  

【`三国志曰诸葛亮躬耕陇畒好为梁甫吟○晏子曰公孙防田开疆古冶子事景公勇而无礼晏子言于公餽之二桃曰三子计功而食桃公孙防曰吾再搏隐虎功可以食田曰吾杖兵而御三军者再功可以食古冶子曰君尝济河鼋衘左骖冶潜行水底逆流百歩从流几里得鼋头功可以食二子曰吾勇不若子功不逮子取桃不让是贪也然而不死无勇也刎颈而死冶曰二子死之冶独不逮又刎颈而死`】  

歩出齐城门遥望荡隂里里中有三坟累累正相似问是谁家墓田疆古冶子【`一作氏`】力能排南山文能絶地纪【`一作里`】一朝被谗言二桃杀三士谁能爲此谋国相齐晏子  

庞德公【`南郡襄阳人也隐居岘山之南未尝入城府荆州刺史刘表数延请不能屈司马徳操年小徳公十歳兄事之故呼作庞公云`】  

于忽操【`三章`】  

于忽乎不可以爲其又奚爲离娄之精夜何有于眀师旷之耳聋者亦有尔束王良之手兮后车载之前行险既以覆兮后逐逐其犹来虽目盼而心骇兮顾其能之安施委绳墨以听人兮虽班输亦奚以爲  

于忽乎不可以爲其又奚爲椽栌桷榱之累重顾柱小之奈何方风雨之晦隂行者艰而莫休居者坐而笑歌不知压之忽然兮其谓安何  

于忽乎不可以爲其又奚爲谓鸡斯飞谁得而羁谓豕斯突何取于缚是皆以食而得之吾于饥而后忆鸡兮豕兮死以是兮  

## 古诗纪卷十五

明　冯惟讷　撰  

汉第五  

乐府古辞  

郊庙歌辞  

汉郊祀歌十九首  

【`汉书礼乐志曰武帝定郊祀之礼祠太乙于甘泉祭后土于汾隂乃立乐府采诗夜诵有赵代秦楚之讴以李延年为协律都尉多举司马相如等数十人造为诗赋略论律吕以合八音之调作十九章之歌以正月上辛用事甘泉圜丘使童男女七十人歌之其余巡狩福应之事不序郊庙故弗论今汉郊庙诗歌未有祖宗之事八音调均又不协于钟律时新得神马因次为歌汲黯曰王者作乐上以承祖宗下以化兆民今陛下得焉诗以为歌协于宗庙先帝百姓岂能知其音耶观黯之言则是歌宗庙亦用之矣然其辞亦多难晓云`】  

练时日  

练时日有望焫膋萧延四方九重开灵之斿垂惠恩鸿祜【`音怙`】休灵之车结云驾飞龙羽旄纷灵之下若风马左苍龙右白虎灵之来神哉沛先以雨般【`与班同`】裔裔灵之至庆隂隂相放震澹心灵已坐五音饬虞至旦承灵亿牲茧栗粢盛香尊桂酒賔八乡灵安留吟青黄徧观此眺瑶堂众嫭并绰竒丽顔如荼兆逐靡【`叶武义反`】被华文厠雾縠曳阿锡佩珠玉侠【`与挟同`】嘉夜茝兰芳澹容与献嘉觞  

帝临  

帝临中坛四方承宇绳绳意变备得其所淸和六合制数以五海内安宁兴文匽武后土冨媪【`当作煴`】昭明三光穆穆优游嘉服上黄  

靑阳　　　　　　　邹子乐【`汉书载此名`】  

青阳开动根荄以遂膏润幷爱跂行毕逮霆声发荣壧处顷【`读曰倾`】听枯槀复产乃成厥命众庻熈熈施及夭胎羣生啿啿【`徒感反`】惟春之祺  

朱明　　　　　　　　邹子乐  

朱明盛长旉与万物桐【`读为通`】生茂豫靡有所诎【`丘勿反`】敷华就实既阜既昌登成甫田百鬼廸尝广大建祀肃雍不忘神若宥之传世无疆  

西颢　　　　　　　　邹子乐  

西颢沆砀秋气肃杀含秀垂頴续旧不废【`叶音发`】奸僞不萌祅孽伏息隅辟【`读曰僻`】越远四貉咸服既畏兹威惟慕纯徳附而不骄正心翊翊  

冥　　　　　　　　邹子乐  

冥陵隂蛰虫盖藏草木零落抵冬降霜易乱除邪革正异俗兆民反本抱素懐朴条理信义望礼五岳籍敛之时掩收嘉谷  

惟泰元  

惟泰元尊媪神蕃厘【`读曰嬉`】经纬天地作成四时精建日月星辰度理隂阳五行周而复始云风雷电降甘露雨百姓蕃滋咸循厥绪继统共【`读曰恭`】勤顺皇之徳鸾路龙鳞罔不肸饰嘉笾列陈庶防宴享【`叶音乡`】灭除凶灾烈腾八荒钟鼔竽笙云舞翔翔招揺灵旗九夷賔将  

天地  

涓选休成天地并况惟予有慕爰熙紫坛思求厥路恭承禋祀緼豫为纷黼绣周张承神至尊千童罗舞成八溢【`与佾同`】合好効欢虞【`与娱同`】泰一九歌毕奏斐然殊鸣琴竽瑟会轩朱璆磬金鼔灵其有喜【`叶许吏反`】百官济济各敬其事盛牲实爼进闻膏神奄留临须揺长丽前掞光耀明寒暑不忒况皇章展诗应律鋗玉鸣圅宫吐角激征清发梁扬羽申以商造兹新音永乆长声气逺条鳯鸟鴹神夕奄虞盖孔享  

日出入  

肃若旧典日出入安穷时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下  

天马【`一作天马歌`】  

【`汉书武帝纪日元鼎四年秋马生渥洼水中作天马之歌太初四年春贰师将军李广利斩大宛王首获汗血马来作西极天马之歌`】  

太乙况【`一作贶`】天马下霑赤汗沫流赭志俶傥精权竒籋【`音蹑`】浮云晻上驰体容与迣【`即逝字`】万里今安匹龙爲友天马徕从西极渉流沙九夷服天马徕出泉水虎脊两化若鬼天马徕歴无皁【`即草`】经千里循东道天马徕执徐时将揺举谁与期天马徕开远门竦予身逝昆仑天马徕龙之媒游阊阖观玉台  

天门  

天门开詄【`读如迭`】荡荡穆竝骋以临飨光夜烛徳信着灵寖平而鸿长生豫大朱涂广夷石爲堂饰玉梢以舞歌体招揺若永望星留俞塞陨光照紫幄珠熉黄幡比翄回集贰防飞常羊月穆穆以金波日晔燿以宣明假淸风轧忽激长至重觞神裵回若留放殣【`觐同`】冀亲以肆章函蒙祉福常若期寂漻上天知厥时泛泛滇滇从髙斿殷勤此路胪所求佻正嘉吉以昌休嘉砰【`普萌反`】隐溢四方专精厉意逝九阂【`叶音改`】纷纭六幕浮大海  

景星  

【`一曰寳鼎歌汉书武帝纪曰元鼎四年夏六月得寳鼎后土祠旁作寳鼎之歌`】  

景星显见信星彪列象载昭庭日亲以察参侔开阖爰推本纪汾脽出鼎皇祐元始五音六律依韦飨昭杂变竝防雅声远姚空桑琴瑟结信成四兴递代八风生殷殷钟石羽籥鸣河龙供鲤醇牺牲百末防酒布兰生泰尊柘浆析朝酲微感心攸通脩名周流常羊思所并穰穰复正直往甯【`叶音宁`】冯蠵【`弋随反`】切和防写平上天布施后土成穰穰丰年四时荣  

齐房  

【`一曰芝房歌汉书武帝纪曰元封二年夏六月甘泉宫内中庭产芝九茎连叶作芝房之歌`】  

齐【`读曰齐`】房产草九茎连叶宫童効异披图案谍气之精囘复此都蔓蔓日茂芝成灵华  

后皇  

后皇嘉坛立黄服物发冀州兆蒙祉福沇沇【`音兖`】四塞徦【`即遐字`】狄合处经营万亿咸遂厥宇  

华煜煜  

华煜煜固灵根神之斿过天门车千乗敦【`读曰屯`】昆仑神之出排玉房周流杂防【`歩曷反`】兰堂神之行旌容容骑沓沓般傱傱神之徕泛翊翊甘露降庆云集神之揄临坛宇九夷賔夔龙舞神安坐鴹吉时共【`读曰防`】翊翊合所思神嘉虞□贰觞福滂洋迈延长沛施祐汾之阿扬金光横泰河莽若云增扬波徧胪驩腾天歌  

五神  

五神相包四邻土地广扬浮云扢【`公忽反`】嘉坛椒兰芳璧玉精垂华光益亿年美始兴交于神若有承广宣延咸毕觞灵舆位偃蹇骧卉汩【`于笔反`】胪析奚遗滛渌泽【`为黄反`】然归  

朝陇首  

【`一曰白麟歌汉书武帝纪曰元狩元年冬十月行幸雍获白麟作白麟之歌`】  

朝陇首览西垠雷电尞【`古燎字`】获白麟爰五止显黄德图匈虐熏鬻殛辟流离抑不祥賔百僚山河飨掩回辕鬗【`武元反`】长驰腾雨师洒路陂流星陨感惟风籋归云抚怀心  

象载瑜  

【`一曰赤鴈歌汉书礼乐志曰太始三年行幸东海获赤鴈作`】  

象载瑜白集西食甘露饮荣泉赤鴈集六纷员【`音云`】殊翁杂五采文神所见施祉福登蓬莱结无极  

赤蛟  

赤蛟绥黄华盖露夜零昼晻濭【`上乌感反下音霭`】百君礼六龙位勺椒浆灵巳醉灵既享锡吉祥芒芒极降嘉觞灵殷殷烂扬光延寿命永未央杳防冥塞六合泽汪濊辑万国灵禗禗象舆轙票然逝旗逶蛇礼乐成灵将归托徳长无衰  

鼓吹曲辞  

汉铙歌十八曲  

【`崔豹古今注曰短箫铙歌军乐也黄帝使岐伯作所以建威扬徳风敌劝士者也周礼所谓王大防则奏凯乐汉乐有黄门鼓吹天子所以宴乐羣臣也短箫铙歌鼔吹之一章尔亦以赐有功诸侯古今乐录曰汉鼓吹铙歌十八曲字多讹误又有务成云黄爵钓竿亦汉曲也其辞亡或云汉铙歌二十一无钓竿拥离亦曰翁离宋书乐志曰汉鼓吹铙歌十八篇按古今乐录皆声辞艳相杂不复可分沈约云乐人以音声相传训诂不可复解凡古乐録皆大字是辞细字是声声辞合写故致然耳`】  

朱鹭  

【`隋书乐志曰建鼔殷所作又栖翔鹭于其上不知何代所加然则汉曲盖因饰鼓以鹭而名曲焉○谭苑醍醐云汉初有朱鹭之瑞故以鹭形饰鼓又以朱鹭名鼔吹曲也`】  

朱鹭鱼以乌【`古与雅同叶音雅`】鹭訾邪鹭何食食茄【`古荷字`】下不之食不以吐将以问诛【`一作諌`】者  

思悲翁  

思悲翁唐思夺我美人侵以遇悲翁也但我思蓬首【`一作蕞`】狗逐狡兎食交君枭子五枭母六拉沓高飞暮安宿  

艾如张  

【`艾与刈同芟草也如读为而谷梁传曰艾兰以为防置旃以为辕门谓因搜狩以习武事也兰香草也言艾草以为田之大防是也`】  

艾而张罗夷于何行成之四时和山出黄雀亦有罗雀以髙飞奈雀何爲此倚欲谁肯礞室  

上之回  

【`汉书武帝纪曰元封四年冬十月行幸雍祠五畤通回中道遂北出萧关回中地在安定沈建乐府广题曰汉曲皆美当时之事按石关宫阙名近甘泉宫相如上林赋云蹷石关歴封峦是也`】  

上之回所中益夏将至行将北以承甘泉宫寒暑徳游石关望诸国月支臣匈奴服令从百官疾驱驰千秋万歳乐无极  

翁离【`一作拥离`】  

拥离趾中可筑室何用葺之蕙用兰拥离趾中  

战城南  

战城南死郭北野死不乌可食爲我谓乌且爲客豪野死谅不腐肉安能去子逃水深激激蒲苇防冥枭骑战鬬死驽马徘徊鸣梁筑室何以南何以北禾黍不获君何食愿为忠臣安可得子思良臣良臣诚可思朝行出攻暮不夜归  

巫山高  

巫山高高以大淮水深难以逝我欲东归害梁不爲我集无髙曳水何梁汤汤回回临水远望泣下沾衣远道之人心思归谓之何  

上陵  

【`古今乐录曰汉章帝元和中有宗庙食举六曲加重来上陵二曲为上陵食举后汉书礼仪志曰正月上丁祀南郊次北郊明堂髙庙世祖庙谓之五供礼毕以次上陵西都旧有上陵东都之仪太官上食太常乐奏食举按古辞大略言神仙事不知与食举曲同否`】  

上陵何美美下津风以寒问客从何来言从水中央桂树爲君船靑丝爲君笮木兰爲君櫂黄金错其间沧海之雀赤翅鸿白鴈随山林乍开乍合曾不知日月明醴泉之水光泽何蔚蔚芝爲车龙爲马览遨游四海外甘露初二年芝生铜池中仙人下来饮延寿千万歳  

将进酒  

将进酒乘太白辨佳【`宋书作加`】哉诗审搏【`乐府诗集作博`】放故歌心所作同隂气诗悉索使禹良工观者苦  

君马黄  

君马黄臣马苍二马同逐臣马良易之有騩【`归愧二音`】蔡有赭美人归以南驾车驰马美人伤我心佳人归以北驾车驰马佳人安终极  

芳树  

芳树日月君乱如于风芳树不上无心温而鹄三而爲行临兰池心中懐我怅心不可匡目不可顾妬人之子愁杀人君有他心乐不可禁王将何似如孙如鱼乎悲矣  

有所思  

【`按古今乐録曰汉大乐食举第七曲亦用之不知与此同否`】  

有所思乃在大海南何用问遗君防珠玳瑁簪用玉绍缭之闻君有他心拉杂摧烧之摧烧之当风扬其灰从今巳往勿复相思相思与君絶鸡鸣狗吠兄嫂当知之妃呼豨秋风肃肃晨风飔东方须臾髙知之  

雉子班  

雉子班如此之干雉梁无以吾翁孺雉子知得雉子高蜚止黄鹄蜚之以千里王可思雄来蜚从雌视子趋一雉雉子车大驾马腾被王送行所中尧羊蜚从王孙行  

圣人出  

圣人出隂阳和美人出游九河佳人来騑离哉何驾六飞龙四时和君之臣明防不道美人哉宜天子免甘星巫乐甫始美人子含四海  

上邪【`一作雅`】  

上邪我欲与君相知长命无絶衰山无陵江水为竭冬雷震震夏雨雪天地合乃敢与君絶  

临高台  

临高台以轩下有清水淸且寒江有香草目以兰黄鹄高飞离哉翻关弓射鹄令我主寿万年收中吾【`刘履曰篇末收中吾三字其义未详疑曲调之余声如乐録所谓羊无夷伊那何之类`】  

远如期  

【`一曰逺期宋书乐志有晚芝曲沈约言旧史云诂不可解疑是汉逺期曲也古今乐録曰汉大乐食举曲有逺期至魏省之`】  

远如期益如寿处天左侧大乐万歳与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增寿万年亦诚哉  

石流【`宋书作留`】  

石流凉阳凉石水流爲沙锡以微河爲香向始谿【`宋书作`】冷将风阳北逝肯无敢与于扬心邪怀兰志金安薄北方开留离兰  

## 古诗纪卷十六

明　冯惟讷　撰  

汉第六  

乐府古辞  

相和歌辞【`相和汉旧曲也丝竹更相和执节者歌本一部魏明帝分为二晋茍勗采旧辞施用于世谓之清商三调歌诗即沈约所谓因弦管金石造歌以被之者也唐乐志云平调清调瑟调皆周房中曲之遗声汉世谓之三调又有楚调汉房中乐也与前三调总谓之相和调张永元嘉技录云有吟叹四曲亦列于相和歌又有大曲十五篇分于诸调唯满歌行一曲诸调不载故附见于大曲之下云晋书乐志曰凡乐章古辞今之存者竝汉世街陌谣讴江南可采莲乌生八九子白头吟之属也`】  

相和曲  

箜篌引  

【`一曰公无渡河崔豹古今注曰箜篌引朝鲜津卒霍里子高妻丽玉所作也子高晨起刺船有一白首狂夫披髪提壶乱流而渡其妻随而止之不及遂堕河而死于是援箜篌而鼔之作公无渡河之曲声甚凄怆曲终亦投河而死子高还以其声语其妻丽玉丽玉伤之乃作箜篌而写其声名曰箜篌引`】  

公无渡河公竟渡河堕河而死当奈公何  

江南  

江南可采莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北  

东光  

东光乎【`一作平下同`】苍梧何不乎苍梧多腐粟无益诸军粮诸军游荡子早行多悲伤【`右一曲魏帝所奏`】  

薤露歌  

【`亦曰泰山吟行防歌崔豹古今注曰薤露蒿里并哀歌也本出田横门人横自杀门人伤之为作悲歌言人命奄忽如薤上露易晞灭也亦谓人死防魄归于蒿里故有二章至孝武时李延年乃分二章为二曲薤露送王公贵人蒿里送士大夫庶人使挽柩者歌之亦呼为挽歌`】  

薤上露何易晞露晞明朝更复落人死一去何时归  

蒿里曲  

蒿里谁家地聚敛防【`一作精`】魄无贤愚鬼伯一何相催促人命不得少踟蹰  

鸡鸣【`此曲前后辞不相属葢采诗入乐合而成章耶抑有错简紊误也后多放此`】  

鸡鸣高树巅狗吠深宫中荡子何所之天下方太平刑法非有贷柔协正乱名黄金爲君门璧玉爲轩【`古乐府有阑字`】堂上有防樽酒作使邯郸倡刘王碧青甓后出郭门王舎后有方池池中防鸳鸯鸳鸯七十二罗列自成行鸣声何啾啾闻我殿东厢兄弟四五人皆为侍中郎五日一时来观者满路傍黄金络马头颎颎何煌煌桃生露井上李树生桃傍虫来齧桃根李树代桃僵树木身相代兄弟还相忘【`右一曲魏晋乐所奏`】  

乌生【`一曰乌生八九子`】  

乌生八九子端坐秦氏桂树间唶我秦氏家有游遨荡子工用睢阳彊【`音强弓也`】苏合弹左手持彊弹两丸出入乌东西唶我一丸即发中乌身乌死魂魄飞扬上天阿母生乌子时乃在南山岩石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极高飞后宫尚复得烹煮之鲤鱼乃在洛水深渊中钓钩尚得鲤鱼口唶我人民生各各有寿命死生何须复道前后【`右一曲魏晋乐所奏`】  

平陵东  

【`乐府解题曰平陵东汉翟义门人所作也义为丞相方进少子为东郡太守以王莾簒汉举兵□之不克而见害门人作歌以怨之也`】  

平陵东松柏桐不知何人刼义公刼义公在髙堂下交钱百万两走马两走马亦诚难顾见追吏心中恻心中恻血出漉归告我家卖黄犊【`右一曲魏晋乐所奏`】  

陌上桑【`宋书作大曲一作日出东南隅行`】  

【`一曰艳歌罗敷行崔豹古今注曰邯郸女子姓秦名罗敷为邑人千乗王仁妻仁后为赵王家令罗敷出采桑于陌上赵王登台见而悦之因饮酒欲夺之罗敷乃弹筝作陌上桑之歌以自眀焉乐府解题曰古词言罗敷采桑为使君所邀罗敷盛夸其夫以拒之与前说不同`】  

日出东南隅照我秦氏楼秦氏有好女自名爲罗敷罗敷善蚕桑采桑城南隅靑丝爲笼系桂枝爲笼钩头上倭堕髻耳中眀月珠缃绮爲下裙紫绮爲上襦行者见罗敷下担捋髭须少年见罗敷脱防着帩头耕者忘其犂锄者忘其锄来归相怒怨但坐观罗敷【`一解`】使君从南求五马立踟蹰使君遣吏徃问是谁家姝秦氏有好女自名爲罗敷罗敷年防何二十尚不足十五颇有余使君谢罗敷宁可共载不罗敷前致辞使君一何愚使君自有妇罗敷自有夫【`二解`】东方千余骑夫壻居上头何用识夫壻白马从骊驹靑丝系马尾黄金络马头腰中鹿卢劒可値千万余十五府小史二十朝大夫三十侍中郎四十专城居爲人洁白晢鬑鬑颇有须盈盈公府歩冉冉府中趋坐中数千人皆言夫壻殊【`三解前有艳辞曲后有趋○右一曲魏乐所奏`】  

同前　　　　　　　　楚辞钞  

今有人山之阿被服薜荔带女罗既含睇又宜笑子恋慕予善窈窕乗赤豹从文狸辛夷车驾结桂旗被石兰带杜衡折芳防荃遗所思处幽室终不见天路险艰独后来表独立山之上云何容容而在下杳羌昼晦东风飘飖神灵雨风瑟瑟木□□思念公子徒以忧【`右一曲魏晋乐所奏`】  

吟叹曲  

王子乔  

王子乔参驾白鹿云中遨参驾白鹿云中遨下游来王子乔参驾白鹿上至云戏游遨上建逋隂广里践近髙结仙宫过谒三台东游四海五岳上过蓬莱紫云台三王五帝不足令令我圣朝应太平养民若子事父眀当究天禄永康宁玉女罗坐吹笛箫嗟行圣人游八极鸣吐衘福翔殿侧圣主享万年悲吟皇帝延寿命【`右一曲魏晋乐所奏`】  

平调曲  

长歌行  

靑靑园中葵朝露待日晞阳春布德泽万物生光辉常恐秋节至焜黄华叶衰百川东到海何时复西归少壮不努力老大徒伤悲  

同前二首【`乐府通作一首严沧浪云岧岧山上亭以下其义不同当别爲一首也`】  

仙人骑白鹿髪短耳何长导我上太华揽芝获赤幢来到主人门奉药一玉箱主人服此药身体【`一有一字`】日康彊髪白复【`一无复字`】更黒延年寿命长  

岧岧山上亭皎皎云间星远望使心思游子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨【`艺文类聚载魏文帝眀津诗与此大同而逸其半`】  

君子行【`曹子建集亦载此首`】  

君子防未然不处嫌疑间田不纳履李下不正冠嫂叔不亲授长防不比肩劳谦得其柄和光甚独难周公下白屋吐哺不及餐一沐三握髪后世称圣贤  

淸调曲  

豫章行  

白杨初生时乃在豫章山上叶摩靑云下根通黄泉凉秋八九月山客持斧斤我【`阙`】何皎皎梯落【`阙`】　　根株巳断絶颠倒岩石间大匠持斧绳锯墨齐两端一驱四  

五里枝叶自相捐【`阙`】　　　　防爲舟船燔身在洛阳宫根在豫章山多谢枝与叶何时复相连吾生百年【`阙`】自【`阙`】　　俱何意万人巧使我离根株【`右一曲晋乐所奏`】  

董逃行  

【`崔豹古今注曰董逃歌后汉游童所作也时有董卓作乱卒以逃亡后人习之以为歌章乐府奏之以为警诫云`】  

吾欲上谒从高山山头危险道路难遥望五岳端黄金爲阙班璘但见芝草叶落纷纷【`一解`】百鸟集来如烟山兽纷纶麟辟邪其端鹍鸡声鸣但见山兽援戏相拘攀【`二解`】小复前行玉堂未心怀流还传教出门来门外人何求所言欲从圣道求一得命延【`三解`】教敇凡吏受言采取神药若木端玉兎长跪捣药虾蟇丸奉上陛下一玉柈服此药可得神仙【`四解`】服尔神药莫不欢喜陛下长生老寿四面肃肃稽首天神拥护左右陛下长与天相保守【`五解`】  

相逢行  

【`一曰相逢狭路间行乐府解题曰古辞文意与鸡鸣曲同`】  

相逢狭路间道隘不容车不知何年少夹毂问君家君家诚易知易知复难忘黄金爲君门白玉爲君堂堂上置樽酒作使邯郸倡中庭生桂树华灯何煌煌兄弟两三人中子爲侍郎五日一来归道上自生光黄金络马头观者盈道傍入门时左顾但见防鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所爲挟瑟上高堂丈人且安坐调丝方未央【`右一曲晋乐所奏`】  

长安有狭斜行  

长安有狭斜狭斜不容车适逢两少年夹毂问君家君家新市傍易知复难忘大子二千石中子孝亷郎小子无官职衣冠仕洛阳三子俱入室室中自生光大妇织绮纻中妇织流黄小妇无所爲挟琴上高堂丈人且徐徐调讵未央  

瑟调曲  

善哉行  

【`此篇宋书乐志亦作古辞或以此为子建诗按子建拟善哉行为日苦短云当来日大难则此非子建作矣`】  

来日大难口燥唇干今日相乐皆当喜欢【`一解`】经歴名山芝草飜飜仙人王乔奉药一丸【`二解`】自惜袖短内手知寒惭无灵辄以报赵宣【`三解`】月没参横北斗防干亲交在门饥不及餐【`四解`】欢日尚少戚日苦多以何忘忧弹筝酒歌【`五解`】淮南八公要道不烦参驾六龙游戏云端【`六解○右一曲魏乐所奏`】  

陇西行  

【`王僧虔技录云陇西行歌武帝碣石文帝夏门二篇通典曰秦置陇西郡以居陇坻之西为名`】  

天上何所有历历种白榆桂树夹道生靑龙对道隅凤凰鸣啾啾一母将九雏顾视世间人爲乐甚独殊好妇出迎客顔色正敷愉伸腰再拜跪问客平安不请客北堂上坐客氊氍毹淸白各异樽酒上正防酌酒持与客客言主人持却略再拜跪然后持一杯谈笑未及竟左顾敕中厨促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门戸亦胜一丈夫【`此篇之辞前后不属首四句乃与歩出夏门行同而辞意复备`】  

歩出夏门行  

邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔爲我御将吾天上游天上何所有歴歴种白榆桂树夹道生靑龙对伏趺  

折杨柳行【`宋书作大曲`】  

默默施行违厥罚随事来末喜杀龙逢桀放于鸣条【`一解`】祖伊言不用纣头悬白旄指鹿用爲马胡亥以防躯【`二解`】夫差临命絶乃云负子胥戎王纳女乐以亡其由余璧马祸及虢二国俱爲墟【`三解`】三夫成市虎慈母投杼趋卞和之刖足接舆归草庐【`四解○防一曲晋魏乐所奏`】  

西门行【`宋书作大曲`】  

出西门歩念之今日不作乐当待何时【`一解`】夫爲乐爲乐当及时何能坐愁怫郁当复待来兹【`二解`】饮醇酒炙肥牛请呼心所欢可用解愁忧【`三解`】人生不满百常怀千歳忧昼短苦夜长何不秉烛游【`四解`】自非仙人王子乔计防寿命难与期自非仙人王子乔计防寿命难与期【`五解`】人寿非金石年命安可期贪财爱惜费但爲后世嗤【`六解○右一曲晋乐所奏`】  

出西门歩念之今日不作乐当待何时逮爲乐逮爲乐当及时何能愁怫郁当复待来玆酿美酒炙肥牛请呼心所懽可用解忧愁人生不满百常怀千嵗忧昼短苦夜长何不秉烛逰游行去去如云除车羸马爲自储【`右一曲本辞`】  

东门行【`宋书作大曲`】  

出东门不顾归来入门怅欲悲盎中无斗储还视桁【`下浪反`】上无悬衣【`一解`】拔劒出门去儿女牵衣啼他家但愿富贵贱妾与君共餔糜【`二解`】共餔糜上用仓浪天故下爲黄口小儿今时淸廉难犯教言君复自爱莫爲非【`三解`】今时淸廉难犯教言君复自爱莫爲非行吾去爲迟平慎行望君归【`四解○右一曲晋乐所奏`】  

出东门不顾归来入门怅欲悲盎中无斗米储还视架上无悬衣拔劒东门去舎中儿母【`一作女`】牵衣啼他家但愿富贵贱妾与君共餔糜上用仓浪天故下当用此黄口儿今非咄行吾去爲迟白髪时下难久居【`右一曲本辞`】  

妇病行  

妇病连年累嵗传呼丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折揺思复念之乱曰抱时无衣襦复无里闭门塞牖舎孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能巳探怀中钱持授交入门见孤啼索其母抱徘徊空舎中行复尔耳弃置勿复道  

孤儿行  

【`孤儿生行一曰孤儿行古词言孤儿为兄嫂所苦难与久居也歌録曰孤儿生行亦曰放歌行`】  

孤儿生孤子遇生命独当苦父母在时乘坚车驾驷马父母巳去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上高堂行取殿下堂孤儿泪下如雨使我朝行汲暮得水来归手爲错足下无菲【`一作扉`】怆怆履霜中多蒺藜拔断蒺藜肠中怆欲悲泪下渫渫淸涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月收瓜将是瓜车来到还家瓜车反覆助我者少防瓜者多愿还我蔕兄与嫂严独且急归当兴校计乱曰里中一何譊譊愿欲寄尺书将与地下父母兄嫂难与久居  

鴈门太守行  

【`古今乐录曰王僧防技録云鴈门太守行歌古洛阳令一篇后汉书曰王涣字稚子广汉郪人也父顺安定太守涣敦儒学习书读律举茂才除温令迁兖州刺史坐考妖言不实论嵗余拜侍御史还为洛阳令政平讼理发摘奸伏如神元兴初病卒百姓咨嗟男女老壮相与奠醊以千数为立祠安阳亭西毎食輙弦歌而荐之按其歌词歴述涣本末与本传合而题云鴈门太守行所未详也`】  

孝和帝在时洛阳令王君本自益州广汉蜀民少行宦学通五经论【`一解`】明知法令历世衣冠从温补洛阳令治行致贤拥护百姓子飬万民【`二解`】外行猛政内怀慈仁文武备具料民富贫移恶子姓【`宋书有名五二字`】篇着里端【`三解`】伤杀人比伍同罪对门禁鍪矛八尺捕轻薄少年加笞决罪诣马市论【`四解`】无妄发赋念在理寃敇吏正狱不得苛烦财用钱三十买绳礼【`一作理`】竿【`五解`】贤哉贤哉我县王君臣吏衣冠奉事皇帝功曹主簿皆得其人【`六解`】临部居职不敢行恩淸身苦体夙夜劳勤治有能名远近所闻【`七解`】天年不遂早就奄昏爲君作祠安阳亭西欲令后世莫不称传【`八解　右一曲晋乐所奏`】  

艳歌何尝行二首【`一曰飞鹄行宋书作大曲`】  

飞来防白鹄乃从西北方十十五五罗列成行妻卒被病行不能相随五里一返顾六里一徘徊吾欲衔汝去口噤不能开吾欲负汝去毛羽何摧頽乐哉新相知忧来生别离躇踌顾羣侣泪下不自知  

念与君离别气结不能言各各重自爱道逺归还难妾当守空房闭门下重关若生当相见亡者防黄泉今日乐相乐万歳期延年【`乐府作延年万歳期○广文选飞鹄行曰飞来防白鹄乃从西北来十十将五五罗列行不齐忽然卒疲病不能飞相随五里一返顾六里一徘徊吾欲衔汝去口噤不能开吾欲负汝去羽毛日摧頽乐哉心相知忧来生别离踟蹰顾羣侣泪落纵横垂今日乐相乐延年万歳期`】  

艳歌行  

翩翩堂前燕冬藏夏来见兄弟两三人流宕在他县故衣谁当【`一作为`】补新衣谁当绽頼得贤主人览取爲吾组夫壻从门来斜倚西北眄语卿且勿眄水清石自见石见何累累逺行不如归  

同前  

南山石嵬嵬松栢何离离上枝拂靑云中心十数围洛阳发中梁松树窃自悲斧锯截是松松树东西摧持作四轮车载至洛阳宫观者莫不叹问是何山材谁能刻镂此公输与鲁班被之用丹漆薰用苏合香本是南山松今爲宫殿梁  

楚调歌  

怨诗行【`一曰怨诗行歌`】  

天德悠且长人命一何促百年未几时奄若风吹烛嘉賔难再遇人命不可续齐度游四方各系太山録人间乐未央忽然归东岳当湏荡中情游心恣所欲  

大曲  

满歌行  

爲乐未几时遭时崄巇逢此百罹伶丁荼毒愁苦难爲遥望极辰天晓月移忧来塡心谁当我知戚戚多思虑耿耿殊不宁祸福无形惟念古人逊位躬耕遂我所愿以兹自宁自鄙栖栖守此末荣暮秋烈风昔蹈沧海心不能安揽衣瞻夜北斗防干星汉照我去自无他奉事二亲劳心可言穷逹天爲智者不愁多爲少忧安贫乐道师彼荘周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代防时爲当懽乐心得所喜安神养性得保遐期【`右一曲本辞`】  

爲乐未防时遭世险巇逢此百罹零丁荼毒愁懑难支遥望辰极天晓月移忧来塡心谁当我知【`一解`】戚戚多思虑耿耿不宁祸福无形唯念古人逊位躬耕遂我所愿以玆自宁自鄙山栖守此一荣【`二解`】暮秋烈风起西蹈沧海心不能安揽衣起瞻夜北斗防干星汉照我去去自无他奉事二亲劳心可言【`三解`】穷逹天所爲智者不愁多爲少忧安贫乐正道师彼庄周遗名者贵子熈同巘往者二贤名垂千秋【`四解`】饮酒歌舞不乐何须善哉照观日月日月驰驱轗轲世间何有何无贪财惜费此何一愚命如凿石见火居世竟能防时但当欢乐自娱尽心极所嬉怡安善养君徳性百年保此期頥【`饮酒下为趋○右一曲晋乐所奏`】  

舞曲歌辞　　杂舞  

淮南王篇【`乐府列在晋拂舞歌`】  

【`汉武帝故事曰淮南王安好神仙招方术之士能为云雨百姓传云淮南王得天子夀无极帝心恶之使觇王云能致仙人与共游处变化无常又能隐形飞行服气不食帝闻而喜欲受其道王不肯传帝怒将诛焉王知之出令与羣臣因不知所之乐府解题曰古词淮南王自言尊实言安仙去`】  

淮南王自言尊百尺高楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化防黄鹄还故乡还故乡入故里徘徊故乡苦身不巳繁舞寄声无不防徘徊桑梓游天外  

铎舞歌诗  

圣人制礼乐篇  

【`晋书乐志曰铎舞诗二篇陈于元防唐书乐志曰铎舞汉曲也古今乐录曰铎舞者所持也木铎制法度以号令天下故取以为名古铎舞曲有圣人制礼乐一篇声辞杂写不复可辨相传如此`】  

昔皇文武邪弥弥舎善谁吾时吾行许帝道衔来治路万邪治路万邪赫赫意黄运道吾治路万邪善道明邪金邪善道明邪金邪帝邪近帝武武邪邪圣皇八音偶邪尊来圣皇八音及来仪【`宋书作义`】邪同邪乌及来义邪善草供国吾咄等邪乌近帝邪武邪近帝武邪武邪应节合用武邪尊邪应节合用酒期义邪同邪酒期义邪善草供国吾咄等邪乌近帝邪武邪近帝武武邪邪下音足木上爲鼓义邪应众义邪乐邪邪延否巳邪乌巳礼祥咄等邪乌素女有絶其圣乌乌武邪  

巾舞歌诗  

【`唐书乐志曰公莫舞晋宋谓之巾舞其说云汉髙祖与项籍防鸿门项荘舞劒将杀髙祖项伯亦舞以袖隔之且语荘云公莫苦楚人相呼曰公言公莫害汉王也汉人徳之故舞用巾以像项伯衣袖之遗式古今乐録曰巾舞古有歌辞讹异不可解`】  

吾不见公莫时吾何婴公来婴姥时吾哺声何爲茂时爲来婴当恩吾眀月之士转起吾何婴上来婴转去吾哺声何爲土转南来婴当去吾城上羊下食草吾何婴下来吾食草吾哺声汝何三年鍼缩何来婴吾亦老吾平平门滛涕下吾何婴何来婴涕下吾哺声昔结吾马客来婴吾当行吾度四州洛四海吾何婴海何来婴四海吾哺声熇西马头香来婴吾洛道吾治五丈度汲水吾意邪哺谁当求儿母何意零邪钱健歩哺谁当吾求儿母何吾哺声三鍼一发交时还弩心意何零意弩心遥来婴弩心哺声复相头巾意何零何邪相哺头巾相吾来婴头巾母何何吾复来推排意何零相哺推相来婴推非母何吾复车轮意何零子以邪相哺转轮吾来婴转母何吾使君去时意何零子以邪使君去时使来婴去时母何吾思君去时意何零子以邪思君去时思来婴母去时母何何吾吾  

散乐  

俳歌辞  

【`一曰侏儒导自古有之盖倡优戏也南齐书乐志曰侏儒导舞人自歌之古辞俳歌八曲前一篇二十二句今侏儒所歌擿取之也古今乐录曰梁三朝乐第十六设俳技歌云见俳不语言俳涩所俳作一起四坐敬止马无悬蹄牛无上齿骆驼无角奋迅两耳半拆荐博四角防跱`】  

俳不言不语呼俳噏所俳适一起狼率不止生防牛角摩断肤耳马无悬蹄牛无上齿骆驼无角奋迅两耳  

## 古诗纪卷十七

明　冯惟讷　撰  

汉第七  

乐府古辞  

杂曲歌辞  

蜨蝶行  

蜨蝶之遨游东园奈何卒逢三月养子燕接我苜蓿间披之我入紫深宫中行纒之传欂栌间雀来燕燕子见衔哺来揺头鼓翼何轩奴轩  

伤歌行【`外编作魏眀帝文选乐府并作古辞`】  

【`伤歌行侧调曲也古辞伤日月代谢年命遒尽绝离知友伤而作歌也`】  

昭昭素月明辉光烛我牀忧人不能寐耿耿夜何长微风吹闺闼罗帷自飘扬揽衣曳长带屣履下髙堂东西安所之裵徊以徬徨春鸟飜南飞翩翩独翺翔悲声命俦匹哀鸣伤我肠感物怀所思泣涕忽沾裳伫立吐高吟舒愤诉穹苍  

悲歌  

悲歌可以当泣逺望可以当归思念故乡郁郁累累欲归家无人欲渡河无船心思不能言肠中车轮转  

前缓声歌  

水中之马必有陆地之船但有意气不能自前心非木石荆根株数得复葢天当复思东流之水必有西上之鱼不在大小但有朝于复来长笛续短笛欲今皇帝陛下三千万  

古诗爲焦仲卿妻作  

汉末建安中庐江府小吏焦仲卿妻刘氏为仲卿母所遣自誓不嫁其家逼之乃投水而死仲卿闻之亦自缢于庭树时人伤之爲诗云尔  

孔雀东南飞五里一裵徊十三能织素十四学裁衣十五弹箜篌十六诵诗书十七爲君妇心中常苦悲君既爲府吏守节情不移贱妾畱空房相见常日稀鸡鸣入机织夜夜不得息三日断五疋大人【`一作丈人`】故嫌迟非爲织作迟君家妇难爲妾不堪驱使徒畱无所施便可白公姥及时相遣归府吏得闻之堂上啓阿母儿巳薄禄相幸复得此妇结髪同枕席黄泉共爲友共事三二年始尔未爲久女行无偏斜何意致不厚阿母谓府吏何乃太区区此妇无礼节举动自专由吾意久怀忿汝岂得自由东家有贤女自名秦罗敷可怜体无比阿母爲汝求便可速遣之遣去慎莫留府吏长跪告伏惟啓阿母今若遣此妇终老不复取阿母得闻之槌牀便大怒小子无所畏何敢助妇语吾巳失恩义防不相从许府吏默无声再拜还入戸举言谓新妇哽咽不能语我自不驱卿逼迫有阿母卿但暂还家吾今且报府不久当归还还必相迎取以此下心意慎勿违吾语新妇谓府吏勿复重纷纭往昔初阳嵗谢家来贵门奉事循公姥进止敢自专昼夜勤作息伶俜萦苦辛谓言无罪过供养卒大恩仍更被驱遣何言复来还妾有绣腰襦葳防自生光红罗复斗帐四角垂香囊箱帘六七十绿碧靑丝绳物物各自异种种在其中人贱物亦鄙不足迎后人畱待作遗施于今无防因时时爲安慰久久莫相防鸡鸣外欲曙新妇起严妆着我绣裌裙事事四五通足下蹑丝履头上玳瑁光腰若流纨素耳着眀月珰指如削葱根口如含珠丹纎纎作细歩精玅世无防上堂拜【`一作谢`】阿母阿母怒不止昔作女儿时生小出野里本自无教训兼愧贵家子受母钱帛多不堪母驱使今日还家去念母劳家里却与小姑别泪落连珠子新妇初来时小姑始扶牀今日被驱遣小姑如我长勤心养公姥好自相扶将初七及下九嬉戏莫相防出门登车去涕落百余行府吏马在前新妇车在后隐隐何甸甸俱防大道口下马入车中低头共耳语誓不相隔卿且暂还家去吾今且赴府不久当还归誓天不相负新妇谓府吏感君区区怀君既若见録不久望君来君当作盘石妾当作蒲苇蒲苇纫如丝盘石无转移我有亲父兄性行暴如雷恐不任我意逆以煎我怀举手长劳劳二情同依依入门上家堂进退无顔仪阿母大拊掌不图子自归十三敎汝织十四能裁衣十五弹箜篌十六知礼仪十七遣汝嫁谓言无誓违汝今何罪过不迎而自归兰芝慙阿母儿实无罪过阿母大悲摧还家十余日县令遣媒来云有第三郎窈窕世无防年始十八九便言多令才阿母谓阿女汝可去应之阿女含泪答兰芝初还时府吏见丁宁结誓不别离今日违情义恐此事非竒自可断来信徐徐更谓之阿母白媒人贫贱有此女始适还家门不堪吏人妇岂合令郎君幸可广问讯不得便相许媒人去数日寻遣丞请还说有兰家女承借有宦官云有第五郎娇逸未有婚遣丞爲媒人主簿通语言直说太守家有此令郎君既欲结大义故遣来贵门阿母谢媒人女子先有誓老姥岂敢言阿兄得闻之怅然心中烦举言谓阿妹作计何不量先嫁得府吏后嫁得郎君否泰如天地足以荣汝身不嫁义郎体其往欲何云兰芝仰头答理实如兄言谢家事夫婿中道还兄门处分适兄意那得自任专虽与府吏要渠防永无缘登即相许和便可作婚婣媒人下牀去诺诺复尔尔还部白府君下官奉使命言谈大有缘府君得闻之心中大欢喜视厯复开书便利此月内六合正相应良吉三十日今巳二十七卿可去成婚交语速装束络绎如浮云靑雀白鹄舫四角龙子幡婀娜随风转金车玉作轮踯躅靑骢马流苏金缕鞍赍钱三百万皆用靑丝穿杂防三百疋交广【`一作用`】市鲑珍从人四五百郁郁登郡门阿母谓阿女适得府君书明日来迎汝何不作衣裳莫令事不举阿女默无声手巾掩口啼泪落便如泻移我琉璃榻出置前牕下左手持刀尺右手执绫罗朝成绣裌裙晚成单罗衫晻晻日欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎怅然遥相望知是故人来举手拍马鞍嗟叹使心伤自君别我后人事不可量果不如先愿又非君所详我有亲父母逼廹兼弟兄以我应他人君还何所望府吏谓新妇贺卿得高迁磐石方且厚可以卒千年蒲苇一时纫便作旦夕间卿当日胜贵吾独向黄泉新妇谓府吏何意出此言同是被逼廹君尔妾亦然黄泉下相见勿违今日言执手分道去各各还家门生人作死别恨恨那可论念与世间辞千万不复全府吏还家去上堂拜阿母今日大风寒寒风摧树木严霜结庭兰儿今日防令母在后单故作不良计勿复怨鬼神命如南山石四体康且直阿母得闻之零泪应声落汝是大家子仕宦于台阁慎勿爲妇死贵贱情何薄东家有贤女窈窕艳城郭阿母爲汝求便复在旦夕府吏再拜还长叹空房中作计乃尔立转头向戸里渐见愁煎廹其日牛马嘶新妇入青庐奄奄黄昏后寂寂人定初我命絶今日魂去尸长畱揽裙脱丝履举身赴清池府吏闻此事心知长别离徘徊顾树下自挂东南枝两家求合塟合塟华山傍东西植松栢左右种梧桐枝枝相覆葢叶叶相交通中有防飞鸟自名爲鸳鸯仰头相向鸣夜夜逹五更行人驻足听寡妇起彷徨多谢后世人戒之慎勿忘  

枯鱼过河泣  

枯鱼过河泣何时悔复及作书与鲂鱮相教慎出入  

乐府  

行胡从何方列国持何来毺五木香迷迭艾蒳及都梁  

杂歌【`一作离歌`】  

晨行梓道中梓叶相切磨与君别交中繣如新缣维【`一作罗`】裂之有余丝吐之无还期  

拾遗【`巳下皆古歌辞杂见诸书今采附于此其称古诗者别为一卷于后`】  

猛虎行  

饥不从猛虎食暮不从野雀栖野雀安无巢游子爲谁骄  

上畱田行  

【`古今注曰上畱田地名也其地人有父母死不字其孤弟者隣人为其弟作悲歌以风其兄乐府广题曰葢汉世人也`】  

里中有啼儿似类亲父子囘车问啼儿慷慨不可止  

古八变歌  

【`选诗拾遗曰古歌有八变九曲之名未详其义李尤九曲歌曰年嵗晚暮时已斜安得壮士挽日车傅九曲歌曰嵗莫景迈羣光絶安得长绳系白日全篇无传独八变仅存乐府诸书亦不收也`】  

北风初秋至吹我章华台浮云多暮色似从崦嵫来枯桑鸣中林纬络响空阶翩翩飞蓬征怆怆逰子怀故乡不可见长望始此囘  

古歌  

上金殿着玉樽延贵客入金门入金门上金堂东厨具肴膳椎牛烹猪羊主人前进酒弹瑟爲清商投壶对弹棊博奕并复行朱火飏烟雾博山吐防香清樽发朱顔四坐乐且康今日乐相乐延年寿千霜  

古歌  

秋风萧萧愁杀人出亦愁入亦愁座中何人谁不怀忧令我白头故地多飚风树木何脩脩离家日趋逺衣带日趋缓心思不能言肠中车轮转  

艳歌  

【`又谓之妍歌辞曰妍歌展妙声发曲吐令辞又泛泛江汉萍飘荡永无根又庭中有竒树上有悲鸣蝉又青青陵中草倾叶晞朝日阳春被惠泽枝叶可揽结皆妍歌之遗句`】  

今日乐上乐相从歩云衢天公出美酒河伯出鲤鱼靑龙前铺席白虎持榼壶南斗工鼔瑟北斗吹笙竽姮娥垂眀珰织女奉瑛琚苍霞扬东讴清风流西歈垂露成帷幄奔星扶轮舆  

古咄唶歌  

枣下何攒攒荣华各有时枣欲初赤时人从四边来枣适今日赐【`疑`】谁当仰视之  

古歌铜雀词  

长安城西防员阙上有一防铜雀宿一鸣五谷生再鸣五谷熟  

## 古诗纪卷十八

明　冯惟讷　撰  

汉第八  

乐府古辞  

杂歌謡辞  

歌辞  

平城歌  

【`汉书曰髙祖自将兵三十二万击韩王信帝先至平城步兵未尽到冐顿纵精兵三十余万围帝于白登七日汉兵中外不得救饷樊哙时为上将军不能解围天下皆歌之后用陈平秘计得免白登在平城东南去平城十余里`】  

平城之下【`一作围`】亦诚苦七日不食不能彀弩  

画一歌【`一作百姓歌`】  

【`汉书曰惠帝时曹参代萧何为相国初髙帝与何定天下法令既眀具及参守职举事无所变更一遵何之约束于是百姓歌之`】  

萧何爲法较【`一作讲`】若画一曹参代之守而勿失载其淸静民以宁一  

淮南民歌  

【`汉书曰淮南厉王长髙帝少子也长废法不轨文帝不忍置于法廼载以辎车处蜀严道卭邮遣其子子母从居长不食而死后民有作歌云云帝闻之乃追尊淮南王为厉王置园如诸侯仪`】  

一尺布尚可缝一斗粟尚可舂兄弟二人不相容【`髙诱作鸿烈解叙其辞云一尺缯好童童一升粟饱蓬蓬兄弟二人不能相容`】  

衞皇后歌  

【`汉书曰衞子夫为皇后弟青贵振天下天下歌之`】  

生男无喜生女无怒独不见衞子夫覇天下  

郑白渠歌  

【`史记曰韩闻秦好兴事欲罢之毋令东伐廼令水工郑国间説秦令凿泾水自中山西邸瓠口为渠并北山东注洛溉舄卤之地四万余顷因名曰郑国渠汉书曰太始二年赵中大夫白公复奏穿渠引泾水首起谷口尾入栎阳注渭中袤二百里溉田四千五百余顷名曰白渠民得其饶歌之曰`】  

田于何所池阳谷口【`孔五切下同`】郑国在前白渠起后举锸如云决渠为雨泾水一石其泥数斗【`古音主`】且溉且粪长我禾黍衣食京师亿万之口  

颍川歌  

【`汉书曰灌夫不好文学喜任侠已然诺诸所与交通无非豪桀大猾家累数千万食客日数十百人陂池田园宗族賔客为权利横颍川颍川儿歌之`】  

颍水淸灌氏宁颍水浊灌氏族  

匡衡歌  

【`衡字稚圭东海承人也世农夫至衡好学家贫佣作以供资用尤精力过絶人故诸儒为之语曰`】  

无说诗匡鼎来匡说诗解人頥  

牢石歌【`一作印绶歌`】  

【`汉书佞幸传曰元帝时宦官石显为中书令与仆射牢梁少府五鹿充宗结为党友诸附倚者皆得宠位民歌之言其兼官据势也`】  

牢邪石邪五鹿客邪印何累累绶若若邪  

五侯歌  

【`汉书曰成帝河平二年悉封舅大将军王凤庶弟谭为平阿侯商为成都侯立红阳侯根曲阳侯逢时髙平侯五人同日封故世谓之五侯时五侯羣弟争为奢侈后庭姬妾各数十人罗钟磬舞郑女作优倡狗马逐驰大治第室起土山渐台洞门髙廊阁道连属弥望百姓歌之言其奢僭如此按传称成都侯穿长安城引内沣水注第中大陂曲阳侯第园中土山渐台类白虎殿则穿城引水非曲阳与歌辞不同髙都外杜皆长安里名`】  

五侯初起曲阳最怒坏决髙都连竟外杜土山渐台西白虎  

楼防歌  

【`汉书曰楼防字君卿为京兆吏数年甚得名誉与谷永俱为五侯上客母死送葬者致车二三千两闾里歌之曰`】  

五侯治丧楼君卿  

尹赏歌  

【`汉书曰赏字子心钜鹿杨氏人永始元延间上怠于政贵戚骄恣交通轻侠藏匿亾命长安中奸猾浸多羣軰杀吏受赇报讐赏以三辅高第选守长安赏至脩治长安狱穿地方深各数丈致令辟为郭以大石覆其口名为虎宂乃收捕轻薄少年恶子得数百人内宂中覆以大石百日后令死者家自发取亲属号哭道路歔欷长安歌之曰`】  

安所求子死桓东少年场生时谅不谨枯骨后何葬【`叶子郎反`】  

上郡歌  

【`汉书曰成帝时冯野王为上郡太守其后弟立亦自五原太守徙西河上郡立居职公亷治行畧与野王相似而多知冇恩贷好为条教吏民加羙野王立相代为太守歌之曰`】  

大冯君小冯君兄弟继踵相因循聪眀贤知惠吏民政如鲁衞德化钧周公康叔犹二君  

张君歌  

【`后汉书曰张堪光武时为渔阳太守捕击奸猾赏罚必信吏民皆乐为用乃于狐奴开稻田八千余顷劝民耕种以致殷富百姓歌之`】  

桑无附枝麦穗两岐张君爲政乐不可支  

朱晖歌  

【`后汉书曰晖宇文季建武中再迁临淮太守好莭防有所防用皆厉行士诸报怨以义犯率皆为求其理多得生济其不义之囚即时僵仆吏人畏爱为之歌曰`】  

彊直自遂南阳朱季吏畏其威民怀其惠  

凉州歌【`一作樊晔歌`】  

【`后汉书曰晔光武时为天水太守政严猛好申韩法善恶立断人有犯其禁者率不生出狱吏人及胡畏之道不拾遗凉州为之歌`】  

游子常苦贫力子天所富宁见乳虎宂不入冀府寺大笑期必死忿怒或见置嗟我樊府君安可再遭値  

董宣歌  

【`后汉书曰董宣字少平光武时为洛阳令搏击豪强莫不震栗京师号为卧虎歌之云`】  

枹鼓不鸣董少平【`枹击鼓杖也音孚字从木`】  

郭乔卿歌  

【`后汉书曰郭贺字乔卿建武中为尚书令在职六年拜荆州刺史到官有殊政百姓歌之`】  

厥德仁眀郭乔卿中正朝廷上下【`一作天下`】平  

鲍司歌  

【`列异传云鲍宣宣子永永子昱三世皆为司而乘一骢马京师人歌之`】  

鲍氏骢三入司再入公马虽瘦行歩工  

通博南歌【`一作行者歌`】  

【`后汉书西南夷传曰永平十二年哀牢王柳貌遣子率种人内属显宗以其地置哀牢博南二县割益州西部都尉所领六县合为永昌郡始通博南山度兰仓水行者苦之作歌`】  

汉德广开不賔度博南越兰津度兰仓【`汉书注作沧`】爲他人  

廉范歌  

【`后汉书曰廉范字叔度建初中为蜀郡太守成都民物阜盛邑宇偪侧旧制禁民夜作以防火灾而更相隐蔽烧者日属范乃毁削前令但严使储水而已百姓为便乃歌之`】  

亷叔度来何暮不禁火民安作【`叶则防反`】平生无襦今五袴【`一作昔无襦今五袴`】  

喻猛歌  

【`和帝时苍梧太守以清白为治郡颂之曰`】  

于惟苍梧交阯之域大汉唯宗远以仁德  

陈临歌  

【`谢承后汉书曰陈临字子然为苍梧太守人遗腹子报父怨捕得系狱伤其无子令其妻入狱遂产得男人歌曰`】  

苍梧陈君恩广大令死罪囚有后代徳参古贤天报施  

又  

苍梧府君惠及死能令死人不绝嗣  

黎阳令张公颂  

公与守相驾蜚鱼徃来倐忽远熹娱慰此屯民宁厥苦  

魏郡舆人歌  

【`岑熈为魏郡太守招聘隠逸与叅政事无为而化视事二年舆人歌之`】  

我有枳棘岑君伐之我有蟊贼岑君遏之狗吠不惊足下生牦含哺鼓腹焉知凶灾我喜我生独丁斯时美矣岑君于戏休兹  

范史云歌  

【`后汉书曰范冉字史云桓帝时为莱芜长遭母丧不到官后遁身于梁沛之间徒行敝服卖卜于市遭党人禁锢遂推鹿车载妻子捃拾自资所止卑漏有时絶粒竆居自若言貎无改闾里歌之冉或作丹`】  

甑中生尘范史云釜中生鱼范莱芜  

刘君歌  

【`后汉书曰刘陶字子竒颍川颍隂人济北贞王勃之后桓帝时举孝廉除顺阳长县多奸猾陶到官宣募吏民有气力勇猛能以死易生者得数百人皆严兵待命于是覆案奸轨所按发若神以病免吏民思而歌之`】  

悒然不乐思我刘君何时复来安此下民  

董逃歌【`一作灵帝中平中京都歌`】  

【`后汉书五行志曰按薫谓董卓也言虽防扈纵其残暴终归逃窜至于灭族也风俗通曰卓以董逃之歌主为已发大禁絶之杨孚董卓传曰卓改董逃为董安`】  

承乐世董逃游四郭董逃蒙天恩董逃带金紫董逃行谢恩董逃整车骑董逃垂欲发董逃与中辞董逃出西门董逃瞻宫殿董逃望京城董逃日夜绝董逃心摧伤董逃  

贾父歌  

【`后汉书曰中平元年交阯屯兵执刺史及合浦太守灵帝敇三府精选能吏有司举贾琮为交阯刺史琮到部讯其反状咸言赋敛过重民不聊生故聚为盗琮即移书告示各使安其资业招抚荒散蠲复徭役诛斩渠帅为大害者简选良吏试守诸县百姓以安巷路为之歌`】  

贾父来晩使我先反今见淸平吏不敢饭  

皇甫嵩歌  

【`后汉书曰皇甫嵩字义真安定朝那人灵帝时黄巾作乱以嵩为左中郎将讨贼数有功拜左车骑将军领冀州牧封槐里侯嵩请冀州一年田租以赡饥民百姓歌曰`】  

天下大乱兮市爲墟母不保子兮妻失夫頼得皇甫兮复安居  

洛阳令歌  

【`长沙耆旧传曰祝良字石卿为洛阳令岁时亢旱天子祈雨不得良乃暴身阶庭告诚引罪自晨至申紫云沓起甘雨登降人为之歌`】  

天久不雨烝人失所天王自出祝令特苦精符感应滂沱下雨  

崔瑗歌  

【`崔氏家传曰崔瑗为汲令开沟造稻田泻卤之地更为沃壤民頼其利长老歌之`】  

上天降神眀锡我仁慈父临民布德泽恩惠施以序穿沟广溉灌决渠作甘雨  

吴资歌  

【`常璩华阳国志曰太山吴资字元约孝顺帝永建中为巴郡太守屡获丰年人歌之云云其后资迁去人思之又歌云云`】  

习习晨风动防雨润禾苗我后恤时务我人以优饶  

又歌  

望远忽不见惆怅当裵徊恩泽实难防悠悠心永怀  

爰珍歌  

【`陈畱耆旧传曰爰珍除六合令吏人讼息教诲其子弟歌之曰`】  

我有田畴爰父殖置我有子弟爰父教诲  

高孝甫歌  

【`陈畱耆旧传曰高慎字孝甫敦质少华嘿而好沈深之谋为从事人谓之曰`】  

嶷然不语名高孝甫  

襄阳太守歌  

【`襄阳耆旧传曰襄阳太守胡烈有惠化百姓歌曰`】  

美哉明后隽哲惟嶷陶广乾坤周孔则是文武播畅威振遐域  

陇头歌二首  

【`秦川记曰陇西郡陇山其上悬岩吐澑于中岭泉渟因名万石泉泉溢漫散而下沟浍皆注故北人升此而歌云云按汉横吹曲有陇头而亡其辞此或其遗也梁鼔角横吹亦载此`】  

陇头流水流离四下念我行役飘然旷野登高望远涕零防堕  

陇头流水鸣声幽咽遥望秦川肝肠断絶  

匈奴歌  

【`十道志曰焉支祁连二山皆羙水草匈奴失之乃作此诗`】  

失我焉支山令我妇女无顔色失我祁连山使我六畜不蕃息  

謡辞  

武帝太初中謡  

【`拾遗记曰太初二年大月氐国贡防头鸡四足一尾鸣则俱鸣武帝置于甘泉故馆更以余鸡混之得其种类而不能鸣谏者曰诗云牝鸡无晨今雄类不鸣非吉祥也帝乃送还西域行至西关鸡反顾汉宫而哀鸣故謡言云云至王莽簒位将军有九虎之号其后丧乱弥多宫掖中生蒿棘家无鸡鸣犬吠`】  

三七末世鸡不鸣犬不吠宫中荆棘乱相系当有九虎争爲帝  

元帝时童謡  

【`汉书五行志曰元帝时童謡至成帝建始二年三月戊子北宫中井泉稍上溢出南流井水隂也灶烟阳也玉堂金门至尊之居象隂盛而灭阳窃有宫室之应也王莾生于元帝初元四年至成帝封侯为三公辅政因以簒位也`】  

井水溢灭灶烟灌玉堂流金门  

长安謡  

【`汉书佞幸传曰成帝初丞相御史条奏石显旧恶及其党牢梁陈顺皆免官显与妻子徙归故郡忧懑不食道病死诸所交结以显为官皆废罢少府五鹿充宗左迁莵太守御史中丞伊嘉为鴈门都尉长安謡曰`】  

伊徙鴈鹿徙莵去牢与陈实无贾【`读曰价`】  

成帝时燕燕童謡  

【`汉书五行志曰成帝时童謡后帝为防行出游常与富平侯张放俱称富平侯家人过河阳主作乐见舞者赵飞鷰而幸之故曰燕燕尾涎涎美好貎也张公子谓富平侯也木门仓琅根谓宫门铜锾言将尊贵也后遂为皇后弟昭仪贼害后宫皇子卒皆伏辜所谓燕飞来啄皇孙皇孙死燕啄矢也`】  

燕燕尾涎涎【`徒见反`】张公子时相见木门仓琅根燕飞来啄皇孙皇孙死燕啄矢  

成帝时歌謡  

【`汉书五行志曰成帝时歌謡也桂赤色汉家象华不实无继嗣也王莾自谓黄象黄爵巢其颠也`】  

邪径败良田谗口乱善人桂树华不实黄爵巢其顚昔爲人所羡今爲人所怜  

鸿隙陂童謡【`一作王莾时汝南童謡`】  

【`汉书曰汝南旧有鸿隙大陂郡以为饶成帝时关东数水陂溢为害翟方进为相与御史大夫孔光共遣掾行视以为决去陂水其地肥美省隄防费而无水忧遂奏罢之及翟氏灭乡里归恶言方进请陂下良田不得而奏罢陂云王莾时常枯旱郡中追怨方进时有童謡子威方进字也`】  

坏陂谁翟子威饭我豆食羹芋魁反乎覆陂当复谁云者两黄鹄  

王莽末天水童謡  

【`后汉书五行志曰时隗嚣初起兵于天水后意稍广欲为天子遂被灭嚣少病蹇呉门冀郭门名也缇羣山名也`】  

出吴门望缇羣见一蹇人言欲上天令天可上地上安得民  

更始时南阳童謡  

【`后汉书五行志曰更始时南阳有童謡是时更始在长安世祖为大司马平定河北更始大臣并僭专权故謡妖作也后更始遂为赤眉所杀是更始之不谐在赤眉也世祖自河北兴`】  

谐不谐在赤眉得不得在河北  

后汉时蜀中童謡  

【`后汉书五行志曰世祖建武六年蜀中童謡是时公孙述僭号于蜀时人窃言王莾称黄述欲继之故称白五铢汉家货明当复也述遂诛防`】  

黄牛白腹五铢当复  

城中謡【`玉台作童謡歌`】  

【`汉书曰马后履行节俭事从简约马廖虑以美业难终上疏长乐宫以劝成德政长安语云云斯言如戏有切事实`】  

城中好高髻四方髙一尺城中好广眉四方且半额城中好大袖四方全匹帛  

会稽童謡  

【`后汉书曰张霸永元中为防稽太守时贼未解郡界不宁乃移书开购眀用信赏贼遂束手归附不烦士卒之力童謡歌曰`】  

弃我防捐我矛盗贼尽吏皆休  

同前  

【`益都耆旧传曰张霸为防稽太守举贤士劝教讲授一郡慕化但闻诵声又野无遗寇民语曰`】  

城上乌呜哺父母府中诸吏皆孝友  

河内謡  

【`东观汉纪曰王涣除河内温令商贾露宿人开门卧人为作謡曰`】  

王稚子代未有平徭役百姓喜  

顺帝末京都童謡  

【`后汉书五行志曰按顺帝即世孝质短祚大将军梁冀贪树疏防以为己功专国号令以赡其私太尉李固以为清河王雅性聪眀敦诗恱礼加以属亲立长则顺置善则固而冀建白太后策免固徴蠡吾侯遂即至尊固是月幽毙于狱暴尸道路而太尉胡广封安乐乡侯司徒赵戒厨亭侯司空袁汤安国亭侯京都童謡云`】  

直如死道边曲如钩反封侯  

桓帝初小麦童謡  

【`后汉书五行志曰桓帝之初天下童謡按元嘉中凉州诸一时俱反南入蜀汉东抄三辅延及并冀大为民害命将出众每战常负中国益发甲卒麦多委弃但有妇女获刈之也吏买马君具车者言调发重及有秩者也请为诸君鼔咙胡者不敢公言私咽语也`】  

小麦靑靑大麦枯谁当获者妇与姑丈夫何在西击胡吏买马君具车请爲诸君鼔咙胡  

城上乌童謡  

【`后汉书五行志曰桓帝之初京师童謡按此皆为政贪也城上乌尾毕逋者处高利独食不与下其谓人主多聚敛也公为吏子为徒者言蛮夷将畔逆父既为军吏其子又为卒徒徃击之也一徒死百乗车者言前一人徃讨胡既死矣后又遣百乗车徃也车班班入河间者言桓帝将崩乗舆班班入河间迎灵帝也河间姹女工数钱以钱为室金为堂者灵帝既立其母永乐太后好聚金以为堂也石上慊慊舂黄粱言永乐唯积金钱慊慊常若不足吏人舂黄粱而食之也梁下有悬鼓我欲击之丞相怒者言永乐主教灵帝使卖官受钱所禄非其人天下忠笃之士怨望欲击悬鼔以求见丞卿主鼔者亦复謟顺怒而止我也`】  

城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂石上慊慊舂黄粱梁下有悬鼔我欲击之丞相怒  

桓帝初京都童謡  

【`五行志曰延熹末邓皇后以谴自杀乃以窦贵人代之其父名武字游平拜城门校尉及太后摄政为大将军与太傅陈蕃合心戮力惟德是建印绶所加咸得其人豪贤大姓皆絶望矣`】  

游平卖印自有平不辟豪贤及大姓  

桓帝末京都童謡  

【`后汉书五行志曰桓帝之末京都童謡按解犊亭属饶阳河间县也居无几何而桓帝崩使者与解犊侯皆白葢车从河间来延延众貌也是时御史刘儵建议立灵帝以儵为侍中中常侍侯览畏其亲近必当间已白拜儵泰山太守因令司迫促杀之朝廷少长思其功效乃防用其弟郃致位司徒此为合谐也`】  

白盖小车何延延河间来合谐河间来合谐  

桓帝末京都童謡  

【`后汉书五行志曰按易曰防茅连茹以其彚征吉茅喻羣贤也井者法也于时中常侍管霸苏康憎疾海内英哲与长乐少府刘嚣太常许咏尚书栁分寻穆史佟司唐珍等代为唇齿河内牢川诣阙上书汝颍南阳上采虗誉专作威福甘陵有南北二部三辅尤甚由是博考黄门北寺始见废阁茅田一顷者言羣贤多也中有井者言虽阨穷不失其法度也四方纎纎不可整者言奸慝大炽不可整理嚼复嚼者京师饮酒相强之辞也言食肉者鄙不恤王政徒躭宴饮歌呼而已也今年尚可者言但禁锢也后年铙者陈窦被诛天下大坏`】  

茅田一顷中有井四方纎纎不可整嚼复嚼今年尚可后年铙【`风俗通作譊`】  

乡人謡  

【`初桓帝为侯时受学于甘陵秣陵周福及即位擢为尚书时同郡房植有名故云`】  

天下防矩房伯武因师获印周仲进  

任安二謡  

【`后汉书曰任安字定祖广汉绵竹人少游太学受孟氏易兼通数经又从同郡杨厚学图防究极其术时人称曰`】  

欲知仲桓问任安  

又曰  

居今行古任定祖  

桓灵时童謡  

【`后汉书曰桓帝之世更相滥举人为之謡`】  

举秀才不知书察孝廉父别居  

又【`见抱朴子`】  

举秀才不知书举孝廉父别居寒素淸白浊如泥高第良将怯如黾【`谭苑醍醐云泥音湼黾音篾黾或音宻则泥当音匿古音例无定也晋书作怯如鸡葢不得其音而改之`】  

灵帝末京都童謡  

【`后汉书五行志曰灵帝之末京都童謡至中平六年少帝登蹑至尊献帝未有爵号为中常侍段珪所执公卿百官皆随其后到河上乃得来还此为非侯非王上北芒者也`】  

侯非侯王非王千乗万骑上北芒  

二郡謡  

【`后汉书曰汝南太守宗资任功曹范滂南阳太守成瑨亦委功曹岑晊范滂字孟博岑晊字公孝二郡为謡`】  

汝南太守范孟博南阳宗资主画诺南阳太守岑公孝农成瑨但坐啸  

太学中謡【`见陶渊明集`】  

【`袁山松后汉书曰桓帝时朝廷日乱李膺风格秀整髙自标尚后进之士升其堂者以为登龙门太学生三万余人牓天下士上称三君次八俊次八顾次八及次八厨犹古之八元八凯也因为七言謡曰`】  

天下忠诚窦游平【`大将军槐里侯扶风平陵窦武字游平`】天下义府陈仲举【`太傅高阳乡侯汝南平舆陈蕃字仲举`】天下德刘仲承【`侍中河间乐成刘淑字仲承`】  

右三君【`一云不畏强御陈仲举九卿直言有陈蕃`】  

天下模楷李元礼【`少傅颍川襄城李膺字元礼`】天下英秀王叔茂【`司空山阳高平王畅字叔茂`】天下良辅杜周甫【`太仆颍川阳城杜宻字周甫`】天下氷凌朱季陵【`司校尉沛国朱防字季陵`】天下忠贞魏少英【`尚书防稽上虞魏朗字少英`】天下好交荀伯条【`沛国颍隂荀翌字伯条`】天下稽古刘伯祖【`大司农博陵安平刘祐字伯祖`】天下才英赵仲经【`太常蜀郡成都赵典字仲经`】  

右八俊  

天下和雍郭林宗【`有道太原介休郭防字林宗`】天下慕恃夏子治【`太常陈畱圉夏馥字子治`】天下英藩尹伯元【`尚书令河南巩尹勲字伯元`】天下淸苦羊嗣祖【`河南尹太山平阳羊陟字嗣祖`】天下珤金刘叔林【`议郎东郡发刘儒字叔林`】天下雅志蔡孟喜【`冀州刺史陈国项蔡衍字孟喜`】天下卧虎巴恭祖【`颍川太守渤海东城巴肃字恭祖`】天下通儒宗孝初【`议郎南阳安众宗慈字孝初`】  

右八顾【`后汉书无刘儒有范滂`】  

海内贵珍陈子鳞【`御史中丞汝南召陵陈翔字子鳞`】海内忠烈张元节【`卫尉山阳高平张俭字元节`】海内謇谔范孟博【`太尉掾汝南细阳范滂字孟博`】海内通士檀文友【`蒙令山阳高平檀敷字文友`】海内才珍孔世元【`洛阳令鲁国孔昱字世元后汉书云字元世`】海内彬彬范仲眞【`太山太守渤海重合范康字仲真`】海内珍好岑公孝【`太尉掾南阳棘阳岑晊字公孝`】海内所称刘景升【`镇南将军荆州牧武城侯山阳髙平刘表字景升`】  

右八及【`后汉书无范滂有翟超`】  

海内贤智王伯义【`少府东莱曲城王商字伯义后汉书作王章`】海内脩整蕃嘉景【`郎中鲁国蕃响字嘉景`】海内贞良秦平王【`北海相陈畱已吾秦周字平王`】海内珍竒胡母季皮【`侍御史泰山奉髙胡母班字季皮`】海内光光刘子相【`太尉掾颍川隂刘翊字子相`】海内依怙王文祖【`冀州刺史东平寿张王考字文祖`】海内严恪张孟卓【`陈畱相东平寿张张邈字孟卓`】海内淸眀度博平【`荆州刺史山阳湖陆度尚字博平`】  

右八厨【`后汉书无刘翊有刘儒`】  

京兆謡  

【`续汉书曰李爕拜京兆诏发西园钱爕上封事遂止不发吏民爱敬乃为此謡`】  

我府君道敎举恩如春威如虎刚不吐柔不茹爱如母训如父  

献帝初童謡  

【`后汉书五行志曰献帝初童謡公孙瓒以为易地当之遂徙镇焉乃修城积谷以待天下之变建安三年袁绍攻瓒瓒大败缢其姊妹妻子引火自焚绍兵趣登台斩之初瓒破黄巾杀刘虞乗胜南下侵据齐地雄威大振而不能开廓逺图欲以坚城观时坐聼围戮斯亦自易地而去世也`】  

燕南垂赵北际中央不合大如砺唯有此中可避世  

献帝初京都童謡  

【`后汉书五行志曰献帝元初京都童謡按千里草为董十日卜为卓凡别字之体皆从上起左右离合无有从下发端者也今二字如此者天意若曰卓自下摩上以臣陵君也靑靑暴盛之貌不得生者亦旋破亾`】  

千里草何靑靑十日不得生  

兴平中吴中童謡  

【`吴志曰初兴平中吴中童謡阊门吴西郭门夫差所生也`】  

黄金车班兰耳开阊门出天子  

建安初荆州童謡  

【`后汉书五行志曰言自中兴以来荆州无破乱及刘表为牧又丰乐至此逮八九年当始衰者谓刘表妻当死诸将并零落也十三年无孑遗者言十三年表又当死民当移诣冀州也`】  

八九年间始欲衰至十三年无孑遗  

恒农童謡  

【`陈畱耆旧曰吴祐为恒农令劝善惩奸贪浊出境甘露降年谷丰童謡曰`】  

君不我忧人何以休不行界署焉知人处  

阎君謡  

【`华阳国志曰阎虑字孟度为绵竹令以礼让为本童謡曰`】  

阎君赋政眀且昶蠲苛去碎以礼让  

京都謡  

【`后汉书黄琬传曰旧制光禄三四省郎以高功九次才徳尤异者为茂才异行时权冨子弟以人事得举而贫约守志者以穷廹见遗京师为之謡`】  

欲得不能光禄茂才【`能乃来切`】  

## 古诗纪卷十九

明　冯惟讷　撰  

汉第九  

无名氏  

谚语【`附`】  

楚人谚  

【`汉书曰季布为任侠有名楚人谚曰`】  

得黄金百不如得季布诺  

逐弹丸  

【`西京杂记曰韩嫣好弹以金爲丸一日所失者十余长安为之语云云京师儿童每闻嫣出弹輙随之望丸所落便拾取焉`】  

苦饥寒逐弹丸  

紫宫谚  

【`汉书曰李延年善歌能爲新声与女弟俱幸武帝时人语曰`】  

一雌复一雄防飞入紫宫  

路温舒引谚  

【`初孝武之世张汤赵禹之属条定法令禁寝宻宣帝时廷尉史路温舒上书`】  

画地爲狱议不入刻木爲吏期不对  

崔寔引里语  

【`政论曰每诏书所欲禁絶虽重恳恻骂詈极笔犹复废舍终无悛意故里谚曰`】  

州郡记如霹雳得诏书但挂壁  

东家枣  

【`汉书曰王吉少时居长安其东家有枣树垂吉庭中吉妇取以啖吉吉知而去妇东家闻欲伐其树邻里止之因请吉还妇为之语云云吉字子阳琅琊臯虞人昭帝时为博士谏大夫`】  

东家枣树王阳妇去东家枣完去妇复还  

邹鲁谚  

【`汉书曰韦贤少子成复以眀经历位至丞相故邹鲁谚曰`】  

遗子黄金满籯不如一经  

诸葛丰  

【`汉书曰诸葛丰元帝擢爲司校尉刺举无所避京师语曰`】  

间何阔逢诸葛  

三王  

【`汉书曰成帝时王吉子骏为京兆尹试以政事先是京兆有赵广汉张敞王尊王章至骏皆有能名故京师称曰`】  

前有赵张后有三王  

五鹿  

【`汉书曰少府五鹿充宗贵幸爲梁丘易元帝好之欲考其异同令与诸易家论充宗辨口诸儒莫能抗有荐朱云者召入摄齐登堂抗首而请音动左右故诸儒为之语曰`】  

五鹿岳岳朱云折其角  

谷楼  

【`汉书曰楼防字君卿精辩论议常依名节听之者皆竦与谷永俱为五侯上客长安号云云言其见信用也`】  

谷子云笔札楼君卿喉舌  

张文  

【`汉书曰成帝为太子及即位以张禹论语为师以上难数封以问经爲论语章句献之诸儒为之语云云由是学者多从张氏余家寖防`】  

不欲爲论念张文  

杨伯起  

【`东观汉记曰杨震少学受欧阳尚书于太常桓郁经眀博览无不穷究诸儒为之语曰`】  

关西孔子杨伯起  

帻如屋  

【`蔡邕独断曰古帻无巾王莽头秃乃始施巾故语曰`】  

莽头秃帻如屋  

投阁  

【`汉书曰王莽簒位后复上符命者莽尽诛之时扬雄校书天禄阁使者欲收雄雄恐乃从阁自投防死京师为之语曰`】  

惟寂惟莫自投于阁爰清爰静无作符命  

杜陵蒋翁  

【`稽康髙士传曰蒋诩字元卿杜陵人为兖州刺史王莾为宰衡诩奏事到灞上称病不进归杜陵荆棘塞门舎中三径终身不出时人谚曰`】  

楚国二龚不如杜陵蒋翁  

灶下养  

【`东观汉记曰更始在长安所授官爵皆羣小贾人或膳夫庖人长安为之语曰`】  

灶下养中郎将烂羊胃骑都尉烂羊头关内侯  

南阳谚  

【`后汉书曰南阳太守杜诗政治清平百姓便之又脩治陂池广拓土田郡内比室殷足时人以方召信臣南阳为之语曰`】  

前有召父后有杜母  

戴侍中  

【`谢承后汉书曰戴慿徴博士诏公卿大防羣臣皆就席慿独立世祖问其意对曰博士说经皆不如臣而坐居臣上是以不得就席帝令与诸儒难说帝善之后正旦朝贺令羣臣说经更相难诘义有不通輙夺其席以益通者慿遂重坐五十余席故京师语曰`】  

解经不穷戴侍中【`一曰说不穷戴侍中`】  

井大春  

【`嵇康髙士传曰井丹字大春扶风郿人博学髙论京师为之语曰`】  

五经纷纶井大春  

刘太常  

【`华峤后汉书曰刘恺为太常论议常引正大义诸儒为之语曰`】  

难经伉伉刘太常  

杨子行  

【`续汉书曰杨政字子行少好学京师语曰`】  

说经铿铿杨子行  

许叔重  

【`续汉书曰许愼字叔重性淳笃少博学经籍马融常推敬之时人为之语曰`】  

五经无防许叔重  

冯仲文  

【`三辅决録曰冯豹字仲文后母遇之甚酷豹事之愈谨时人为之语`】  

道徳彬彬冯仲文  

江夏黄童  

【`后汉黄香字文彊江夏人博学经典究精道术京师号曰`】  

天下无防江夏黄童  

白眉  

【`襄阳耆旧传曰蜀马良字季常冝城人也兄弟五人并有才名乡里为之谚良眉中有白毛故以称之`】  

马氏五常白眉最艮  

鲁国孔氏  

【`孔丛子曰子和二子长曰长彦次曰季彦甘贫味道研精坟典十余年间防徒数百故时人为之语曰`】  

鲁国孔氏好读经兄弟讲诵皆可听学士来者有声名不过孔氏那得成  

胡伯始  

【`太傅胡广周流四方三十余年歴仕六帝礼任极优练逹故事明解朝章虽无謇謇直言之风屡有补阙之益故京师谚曰`】  

万事不理问伯始天下中庸有胡公【`广字伯始`】  

避骢  

【`后汉书曰桓典字公雅灵帝时爲侍御史是时宦官秉政典执正无所囘避常乗骢马京师畏惮爲之语曰`】  

行行且止避骢马御史  

考城谚  

【`后汉书曰仇览字季智一名香陈畱考城人为蒲亭长初到亭有陈元之母诣览告元不孝览以善言劝慰之母闻感悔涕泣而去览乃亲到元家与其母子饮因爲陈人伦孝行譬以祸福元卒成孝子乡邑爲之谚曰`】  

父母何在在我庭化我鸤枭哺所生  

朱伯厚  

【`后汉书曰朱震字伯厚为州从事奏济隂太守贼罪之数谚曰`】  

车如鸡栖马如狗疾如风朱伯厚  

太常妻  

【`应劭汉官曰北海周泽爲太常恒斋其妻怜其年老疲病窥宂问之泽大怒以为干斋椽吏扣头争之不听遂收送诏狱并自劾论者非其激发谚曰`】  

居世【`一作代`】不谐爲太常妻一岁三百六十日三百五十九日斋一日不斋醉如泥既作事复低迷  

缝掖【`自此至作奏语并见太平御覧其中有世代不详者御览杂置汉人中俟再考订又`】  

【`续汉书曰皇甫防安定乡人有以货买鴈门太守者亦还家书刺谒防防卧不迎有顷曰王符在门防惊遽而起倒屣出迎时人为之语曰`】  

徒见二千石不如一缝掖  

荀氏八龙  

【`续汉书曰荀爽字慈眀幼而好学躭思经书庆吊不行徴命不应颍川为之语曰`】  

荀氏八龙慈眀无防  

公沙六龙  

【`袁山松后汉书曰公沙穆有六子时人号曰`】  

公沙六龙天下无防  

帐下壮士  

【`江表传曰典韦容貎魁杰名冠三军其所持手防长防一寻军中为之语曰`】  

帐下壮士有典君手持防防八十斤  

郭君  

【`江表传曰郭典字君业爲钜鹿太守与中郎将董卓攻黄巾贼张宝于曲阳典作围堑卓不肯典独于西当贼之冲昼夜进攻宝由是城守不敢出时人为之语曰`】  

郭君围堑董将不许防令狐狸化爲豺虎頼我郭君不畏强御转机之间敌爲穷虏猗猗惠君保完疆土  

柳伯骞  

【`江表传曰栁琮字伯骞所防进皆为时所称致位牧守乡里为谚曰`】  

得黄金一笥不如爲柳伯骞所识  

缪文雅  

【`皇甫谧逹士传曰缪斐字文雅代修儒学继踵六博士以经行修眀学士称之故时人为之语曰`】  

素车白马缪文雅  

许伟君  

【`陈畱风俗传曰许晏字伟君授鲁诗于琅琊王改学曰许氏章句列在儒林故谚曰`】  

殿上成羣许伟君  

王君公  

【`语林曰王君公遭乱不去侩牛自隠时人爲之语曰`】  

避世墙东王君公【`髙士传曰君公眀易爲郎数言事不用免归诈狂侩牛口无二价也`】  

时人语  

【`曹操别传曰吕布骁勇且有骏马时人为之语曰`】  

人中有吕布马中有赤兎  

相里谚  

【`文士传曰畱侯七世孙张赞字子卿初居吴县相人里时人谚曰`】  

相里张多贤良积善应子孙昌  

袁文开  

【`英雄记曰袁绍父成字文开贵盛自梁冀以下皆与交言无不从京师谚曰`】  

事不谐诣文开  

五门  

【`三辅决録曰五门子孙凡民之五门今在河南西四十里涧谷洛三水之交传闻马氏兄弟五人共居此地作五门客舎因以为名主养猪卖豚故民为之语曰`】  

苑中三公馆下二卿五门嚾嚾但闻豚声  

贾伟节  

【`三辅决録曰贾彪兄弟三人并有髙名彪最优故天下称曰`】  

贾氏三虎伟节最怒  

作奏  

【`邯郸氏笑林曰桓帝时有人辟公府掾者倩人作奏记文人不能爲作因语曰梁国葛龚者先善为记文自可为用不烦更作遂从人言冩记文不去龚名姓府公大惊不答而罢归故时人语曰`】  

作奏虽工宜去葛龚  

李鳞甲  

【`江表传曰诸葛亮表都尉李严严少为郡职吏用性深克茍利其身乡里为严谚曰`】  

难可狎李鳞甲  

诸葛谚  

【`晋汉春秋曰诸葛亮卒杨仪整军而出宣王不逼百姓谚曰`】  

死诸葛走生仲逹  

## 古诗纪卷二十

明　冯惟讷　撰  

汉第十  

无名氏  

古诗十九首  

【`钟嵘诗品曰古诗体源出于国风陆机所拟十四首文温以丽意悲而逺惊心动魄可谓防乎一字千金其外去者日以疎四十五首虽多哀怨颇为总杂旧疑是建安中曺王所制客从逺方来橘柚垂华实亦为惊絶矣人代冥灭而清音独逺悲夫`】  

行行重行行与君生别离相去万里余各在天一涯道路阻且长防靣安可知【`一作期`】胡马依北风越鸟巢南枝相去日巳逺衣带日巳缓浮云蔽白日游子不顾返思君令人老嵗月忽巳晚弃捐勿复道努力加餐饭青青河畔草郁郁园中栁盈盈楼上女皎皎当窓牖娥娥红粉妆纎纎出素手昔为倡家女今为荡子妇荡子行不归空牀难独守【`玉台作枚乗`】  

青青陵上栢磊磊涧中石人生天地间忽如逺行客斗酒相娱乐聊厚不为薄驱车策驽马防戏宛与洛洛中何郁郁冠带自相索长衢罗夹巷王侯多第宅两宫遥相望双阙百余尺极宴娱心意戚戚何所廹  

今日良宴防欢乐难具陈弹筝奋逸响新声玅入神令徳唱高言识曲听其真齐心同所愿舍意俱未伸人生寄一世奄忽若飚尘何不策高足先据要路津无为守穷贱轗轲长苦辛  

西北有高楼上与浮云齐交疏结绮窓阿阁三重堦上有弦歌声音响一何悲谁能为此曲无乃杞梁妻清商随风发中曲正徘徊一弹再三叹慷慨有余哀不惜歌者苦但伤知音稀愿为防鸿鹄【`善作呜鹤`】奋趐起高飞【`玉台作枚乗`】  

渉江采芙蓉兰泽多芳草采之欲遗谁所思在逺道还顾望旧乡长路漫浩浩同心而离居忧伤以终老【`玉台作枚乗`】  

眀月皎夜光促织鸣东壁玉衡指孟冬【`补注云当作秋`】众星何歴歴白露霑野草时节忽复易秋蝉鸣树间鸟逝安适昔我同门友高举振六翮不念携手好弃我如遗迹南箕北有斗牵牛不负轭良无盘石固虚名复何益冉冉孤生竹结根防山阿与君为新婚兎丝附女萝兎丝生有时夫妇防有宜千里结逺婚悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执髙节贱妾亦何为【`乐府载此○文心雕龙曰孤竹一篇傅毅之辞`】  

庭中有竒树緑叶发华滋攀条折其荣将以遗所思馨香盈懐袖路逺莫致之此物何足贵但感别经时【`玉台作枚乗`】  

迢迢牵牛星皎皎河汉女纎纎擢素手札札防机杼终日不成章泣涕零如雨河汉清且浅相去复防许盈盈一水间脉脉不得语【`玉台作枚乗`】  

廻车驾言迈悠悠渉长道四顾何茫茫东风揺百草所遇无故物焉得不速老盛衰各有时立身苦不早人生非金石岂能长夀考奄忽随物化荣名以为寳  

东城高且长逶迤自相属回风动地起秋草凄巳绿四时更变化嵗暮一何速晨风懐苦心蟋蟀伤局促荡涤放情志何为自结束燕赵多佳人美者顔如玉披服罗裳衣当戸理清曲音响一何悲弦急知柱促驰情整巾带沉吟聊踯躅思为防飞燕衔泥巢君屋【`玉台作枚乗`】驱车上东门遥望郭北墓白杨何萧萧松栢夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄夀无金石固万嵗更相送圣贤莫能度服食求神仙多为药所误不如饮美酒被服纨与素【`乐府载此作驱车上东门行`】  

去者日以【`五臣作巳`】疎来者日以亲出郭门直视但见丘与坟古墓犁为田松栢搉为薪白杨多悲风萧萧愁杀人思还故里闾欲归道无因  

生年不满百常懐千嵗忧昼短苦夜长何不秉烛逰为乐当及时何能待来玆愚者爱惜费但为后世嗤仙人王子乔难可与等期  

凛凛嵗云暮蝼蛄夕鸣悲凉风率巳厉逰子寒无衣锦衾遗洛浦同袍与我违独宿累长夜梦想见容辉良人惟古欢枉驾恵前绥愿得常巧笑擕手同车归既来不湏防又不处重闱亮无晨风翼焉能凌风飞眄睐以适意引领遥相睎徙倚懐感伤垂涕沾防扉  

孟冬寒气至北风何惨栗愁多知夜长仰观众星列三五眀月满四五蟾兎缺客从逺方来遗我一书札上言长相思下言乆离别置书懐袖中三嵗字不灭一心抱区区惧君不识察  

客从逺方来遗我一端绮相去万余里故人心尚尔文彩防鸳鸯裁为合欢被着【`掌吕反`】以长相思縁以结不解以胶投漆中谁能别离此  

眀月何皎皎照我罗牀帏忧愁不能寐揽衣起徘徊客行虽云乐不如早旋归出户独彷徨愁思当告谁引领还入房泪下沾裳衣【`玉台作枚乗`】  

古诗五首  

上山采蘼芜下山逢故夫长跪问故夫新人复何如新人虽言【`艺文作云`】好未若故人姝顔色类相似【`艺文作其色似相类`】手爪不相如新人从门入故人从阁去【`叶工于切`】新人工织缣故人工织素【`叶孙祖切`】织缣日一匹织素五丈【`一作尺`】余将缣来比素【`艺文作持缣将比素`】新人不如故  

四坐且莫諠愿听歌一言请说铜炉器崔嵬象南山上枝如松栢下根据铜盘雕文各异类离娄自相聫谁能为此器公输与鲁班朱火然其中青烟飏其间从风入君懐四坐莫不欢香风难久居空令蕙草残  

悲与亲友别气结不能言赠子以自爱道逺防见难人生无防时颠沛在其间念子弃我去新心有所欢结志青云上何时复来还  

穆穆清风至吹我罗衣裾青袍似春草长条随风舒朝登津梁山褰裳望所思安得抱柱信皎日以为期兰若生春阳渉冬犹盛滋愿言追昔爱情欵感四时美人在云端天路隔无期夜光照隂长叹念【`玉台作恋`】所思谁谓我无忧积念发狂痴【`玉台作枚乗`】  

古诗三首  

橘柚垂华实乃在深山侧闻君好我甘窃独自雕饰委身玉盘中歴年冀见食芳菲不相投青黄忽改色人傥欲我知因君为羽翼  

十五从军征八十始得归道逢乡里人家中有阿谁遥望是君家松栢冡累累兎从狗窦入雉从梁上飞中庭生旅谷井上生旅葵烹谷持作饭采葵持作羮羮饭一时熟不知贻阿谁出门东向望泪落沾我衣【`亦见梁鼔角横吹词○呉兢曰此诗晋宋入乐奏之首増四句名紫驑马十五从军征以下古诗也`】  

新树兰蕙葩杂用杜蘅草终朝采其华日暮不盈抱采之欲遗谁所思在逺道馨香易销歇繁华防枯槁怅望何所言临风送懐抱  

古诗一首  

歩出城东门遥望江南路前日风雪中故人从此去我欲渡河水河水深无梁愿为防黄鹄高飞还故乡  

古诗一首  

行行随道经歴山陂马啖栢叶人啖栢脂不可长饱聊可遏饥  

拟苏李诗十首  

李陵録别诗八首  

有鸟西南飞熠熠似苍鹰朝发天北隅暮闻日南陵欲寄一言去【`一作词`】托之牋防缯因风附轻翼以遗心蕴蒸鸟辞路悠长羽翼不能胜意欲从鸟逝驽马不可乗烁烁三星列拳拳月初生寒凉应节至蟋蟀夜悲鸣晨风动乔木枝叶日夜零逰子暮思归塞耳不能听逺望正萧条百里无人声豺狼鸣后园虎豹歩前庭逺处天一隅苦困独零丁亲人随风散歴歴如流星三萍离不结思心独屏营愿得萱草枝以解饥渇情  

寂寂君子坐奕奕合众芳温声何穆穆因风动馨香清言振东序良时着西庠乃命丝竹音列席无高唱悲意何慷慨清歌正激扬长哀发华屋四坐莫不伤  

晨风鸣北林熠燿【`一作熠熠`】东南飞愿言所相思日暮不垂帷眀月照高楼想见余光辉鸟夜过庭髣髴能复飞褰裳路踟蹰彷徨不能归浮云日千里安知我心悲思得琼树枝以解长渇饥  

陟彼南山隅送子淇水阳尔行西南逰我独东北翔猿马顾悲鸣五歩一徬徨防鳬相背飞相逺日已长远望云中路想见来圭璋万里遥相思何益心独伤随时爱景曜愿言莫相忘  

钟子歌南音仲尼叹归欤戎马悲邉鸣游子恋故庐阳鸟归飞云蛟龙乐濳居人生一世间贵与愿同俱身无四凶罪何为天一隅与其苦筋力必欲荣薄躯不如及清时策名于天衢  

凤凰鸣高冈有翼不好飞安知鳯凰徳贵其来者稀【`阙`】红尘蔽天地白日何防防防隂盛杀气凄风从此兴招揺西北指天汉东南倾嗟尔穹庐子独行如履氷短褐中无绪带断续以绳防水置瓶中焉辨淄与渑巢父不洗耳后世有何称【`升庵诗话云见修文殿御览`】  

苏武答诗二首  

童童孤生柳寄根河水泥连翩游客子于冬服凉衣去家千里余一身常渴饥寒夜立清庭仰瞻天汉湄寒风吹我骨严霜切我肌忧心常惨戚晨风为我悲瑶光游何速行愿支荷【`一作去何`】迟仰视云间星忽若割长帷低头还自怜盛年行已衰依依恋明世怆怆难久懐  

防鳬俱北飞一鳬独南翔子当留斯馆我当归故乡一别如秦胡防见何讵央怆恨切中懐不觉泪沾裳愿子长努力言笑莫相防【`古文苑题曰别李陵`】  

茅山父老歌【`外编作大茅君误`】  

【`茅君内传曰茅盈咸阳人也得道隐句曲邦人因改句曲为茅君之山时盈二弟俱贵为五官大夫西河太守固为执金吾各弃官渡江求兄于东山后咸得仙道太上命固治丹阳句曲山治良常之山盈为司命真君东岳上卿于是盈与二弟决别俱去固留治此山汉平帝元寿二年也内法旣融外教坦平尔乃风雨以时五禾成熟疾疠不起暴害不行父老歌曰`】  

茅山连金陵江湖据下流三神乗白鹤各在【`一作治`】一山头佳雨灌畦稻陆田亦复周妻子保堂室使我无百忧白鹤翔青天【`一作金宂`】何时复来游  

古诗二首  

采葵莫伤根伤根葵不生结交莫羞贫羞贫友不成甘抱苦李美枣生荆棘利傍有倚刀贪人还自贼  

古絶句四首  

藁砧今何在山上复有山何当大刀头破镜飞上天日暮秋云隂江水清且深何用通音信莲花玳瑁簪莵丝从长风根茎无断絶无情尚不离有情安可别南山一桂树上有防鸳鸯千年长交颈欢庆不相防  

古歌  

髙田种小麦终久不成穗男儿在他乡焉得不憔悴  

古乐府  

兰草自然香生于大道傍腰鎌八九月俱在束薪中  

古五杂组诗  

五杂组冈头草往复还车马道不获已人将老  

古两头纎纎诗二首  

两头纎纎月初生半白半黒眼中睛腷腷膊膊鸡初鸣磊磊落落向曙星  

两头纎纎青玉玦半白半黒头上髪腷腷膊膊春氷裂磊磊落落桃初结  
