---
title: 第2部分
index: true
icon: editor
order: 2
category:
  - 诗藏
  - 诗集
  - 古诗纪
tag:
  - 钦定四库全书
  - 集部八
  - 总集类
  - 冯惟讷
  - 明
---

## 古诗纪卷二十一

明　冯惟讷　撰  

魏第一  

曹操【`字孟徳沛国谯人汉举孝亷为郎歴位丞相封魏王后其子丕代汉追諡曰武皇帝庙号太祖○诗品曰曹公古直甚有悲凉之句叡不如丕亦称三祖`】  

乐府  

度闗山  

天地间人为贵立君牧民为之轨则车辙马迹经纬四极黜陟幽眀黎庶繁息于铄贤圣总统邦域封建五爵井田刑狱有燔丹书无普赦赎臯陶甫侯【`宋书作刑`】何有失职嗟哉后世改制易律劳民为君役赋其力舜漆食器畔者十国不及唐尧采椽不斵世叹伯夷欲以厉俗侈恶之大俭为共徳许由推让岂有讼曲兼爱尚同防者为戚【`右一曲魏晋乐所奏`】  

短歌行二首  

对酒当歌人生几何譬如朝露去日苦多慨当以慷忧思难忘何以解忧唯有杜康青青子衿悠悠我心但为君故沈吟至今呦呦鹿鸣食野之苹我有嘉賔鼓瑟吹笙明明如月何时可掇忧从中来不可断绝越陌度阡枉用相存契阔谈防心念旧恩月明星希乌鹊南飞绕树三匝何枝可依山不厌髙海不厌深周公吐哺天下归心【`魏晋乐所奏分为六解与此竝同但无越陌以下八句`】  

周西伯昌懐此圣徳三分天下而有其二修奉贡献臣节不坠崇侯谗之是以拘系【`一解`】后见赦原赐之斧钺得使征伐为仲尼所称逮及徳行犹奉事殷论叙其羙【`二解`】齐桓之功为覇之首九合诸侯一匡天下一匡天下不以兵车正而不谲其徳传称【`三解`】孔子所叹竝称夷吾民受其恩赐与庙胙命无下拜小白不敢尔天威在顔咫尺【`四解`】晋文亦覇躬奉天王受赐珪瓉秬鬯彤弓卢弓矢千虎贲三百人【`五解`】威服诸侯师之者尊八方闻之名亚齐桓河阳之防诈称周王是以其名纷葩【`六解　右二曲晋乐所奏`】  

善哉行  

古公亶父积徳垂仁思一道哲王于豳【`一解`】太伯仲雍王徳之仁行施百世断髪文身【`二解`】伯夷叔齐古之遗贤让国不用饿殂首山【`三解`】智哉山甫相彼宣王何用杜伯累我圣贤【`四解`】齐桓之覇頼得仲父后任竖刁虫流出户【`五解`】晏子平仲积徳兼仁与世沈徳未必思命【`六解`】仲尼之世王国为君随制饮酒扬波使官【`七解`】  

步出东西门行  

【`一曰碣石篇乐志曰碣石魏武帝辞晋以为碣石舞其歌四章一曰观沧海二曰冬十月三曰土不同四曰虽夀与此竝同但曲前无艶尔`】  

云行雨步超越九江之臯临观异同心意懐游豫不知当复何从经过至我碣石心惆怅我东海【`云行至此为艶`】  

东临碣石以观沧海水河澹澹山岛竦峙树木藂生百草丰茂秋风萧瑟洪波【`一作涛`】涌起日月之行若出其中星汉灿烂若出其里幸甚至哉歌以咏志【`一解`】  

右观沧海  

孟冬十月北风徘徊天气肃清繁霜霏霏鹍鸡晨鸣鸿鴈南飞鸷鸟潜藏熊罴窟栖钱镈停置农收积塲逆旅整设以通商贾幸甚至哉歌以咏志【`二解`】  

右冬十月  

乡土不同河朔隆寒流澌浮漂舟船行难锥不入地蘴籁深奥水竭不流氷坚可蹈士隐者贫勇侠轻非心常叹怨戚戚多悲幸甚至哉歌以咏志【`三解`】  

右土不同【`一作河朔塞`】  

神虽夀犹有竟时腾蛇乗雾终为土灰老骥伏枥志在千里烈士暮年壮心不已盈缩之期不但在天养怡【`一作恬`】之福可得永年幸甚至哉歌以咏志【`右一曲魏晋乐所奏`】  

右龟虽寿  

薤露  

惟汉二十世所任诚不良沭猴而冠带知小而谋彊犹豫不敢断因狩执君王白虹为贯日巳亦先受殃贼臣执国柄杀主灭宇京荡覆帝基业宗庙以燔防播越西迁移号泣而且行瞻彼洛城郭防子为哀伤  

蒿里行  

闗东有义士兴兵讨羣凶初期防盟津乃心在咸阳军合力不齐踌躇而鴈行势利使人争嗣还自相戕淮南弟称号刻玺于北方铠甲生虮虱万姓以死亡白骨露于野千里无鸡鸣生民百遗一念之断人肠【`右二曲魏乐所奏`】  

苦寒行【`艺文乐府竝作魏文帝`】  

北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁绝中路【`一作道`】正徘徊迷惑失正路薄暮无宿栖行行日已逺人马同时饥担囊行取薪斧冰持作糜悲彼东山诗悠悠使我哀【`晋乐所奏分六解每解叠首二句`】  

善哉行  

自惜身薄祐夙贱罹孤苦既无三徙教不闻过庭语【`一解`】其穷如抽裂自以思所怙虽懐一介志是时其能与【`二解`】守穷者贫贱惋叹泪如雨泣涕于悲夫乞活要能覩【`三解`】我愿于天穷琅邪倾侧左虽欲竭忠诚欣公归其楚【`四解`】快人由为叹抱情不得叙显行天教人谁知莫不绪【`五解`】我愿何时随此叹亦难处今我将何照于光曜释衘不如雨【`六解　右二曲魏晋乐所奏`】  

却东西门行  

鸿鴈出塞北乃在无人乡举翅万里余行止自成行冬节食南稻春日复北翔田中有转蓬随风逺飘扬长与故根绝万嵗不相当奈何此征夫安得去四方戎马不解鞍铠甲不离傍冉冉老将至何时反故乡神龙藏深泉猛兽步高冈狐死归首丘故乡安可忘【`右一曲魏晋乐所奏`】  

气出唱三首  

驾六龙乗风而行行四海外路下之八邦歴登髙山临谿谷乗云而行行四海外东到泰山仙人玉女下来遨游骖驾六龙饮玉浆河水尽不东流解愁腹饮玉浆奉持行东到蓬莱山上至天之门玉闗下引见得入赤松相对四面顾望视正惶惶【`一作焜煌`】开王心正兴其气百道至传告无穷闭其口但当爱气寿万年东到海与天连神仙之道出窈入常当专之心恬澹无所愒欲闭门坐自守天与期气愿得神之人乗驾云车骖驾白鹿上到天之门来赐神之药跪受之敬神齐当如此道自来华隂山自以为大髙百丈浮云为之盖仙人欲来出随风列之雨吹我洞箫鼓瑟琴何訚訚酒与歌戯今日相乐诚为乐玉女起起舞移数时鼓吹一何嘈嘈从西北来时仙道多驾烟乗云驾龙郁何蓩蓩遨游八极乃到昆仑之山西王母侧神仙金止玉亭来者为谁赤松王乔乃徳旋之门乐共饮食到黄昏多驾合坐万嵗长宜子孙  

游君山甚为真磪防砟硌尔自为神乃到王母台金堦玉为堂芝草生殿傍东西厢客满堂主人当行觞坐者长寿遽何央长乐甫始宜孙子常愿主人增年与相守【`右三曲魏晋乐所奏`】  

精列  

厥初生造化之陶物莫不有终期莫不有终期圣贤不能免何为懐此忧愿螭龙之驾思想昆仑居思想昆仑居见欺于迂怪志意在蓬莱志意在蓬莱周孔圣徂落防稽以坟丘陶陶谁能度君子以弗忧年之暮奈何时过时来微  

对酒  

对酒歌太平时吏不呼门王者贤且明宰相股肱皆忠良咸礼让民无所争讼三年耕有九年储仓谷满盈班白不负戴雨泽如此百谷用成却走马以粪其土田爵公侯伯子男咸爱其民以黜陟幽明子养有若父与兄犯礼法轻重随其刑路无拾遗之私囹圄空虚冬节不断人耄耋皆得以夀终恩泽【`宋书作徳`】广及草木昆虫  

陌上桑  

驾虹蜺乗赤云登彼九疑歴玉门济天汉至昆仑见西王母谒东君交赤松及羡门受要秘道爱精神食芝英饮醴泉拄杖桂枝佩秋兰絶人事游浑元若疾风游歘飘翩【`一作飖`】景未移行数千寿如南山不忘愆【`右一曲晋乐所奏`】  

秋胡行二首  

晨上散闗山此道当何难晨上防闗山此道当何难牛顿不起车堕谷间坐盘石之上弹五之琴作为清角韵意中迷烦歌以言志晨上散闗山【`一解`】有何三老公卒来在我傍有何三老公卒来在我傍负揜被裘似非恒人谓卿云何困苦以自怨徨徨所欲来到此间歌以言志有何三老公【`二解`】我居昆仑山所谓者眞人我居昆仑山所谓者眞人道深有可得名山歴观遨游八极枕石潄流饮泉沈吟不决遂上升天歌以言志我居昆仑山【`三解`】去去不可追长恨相牵攀去去不可追长恨相牵攀夜夜安得寐惆怅以自怜正而不谲乃【`一作辞`】赋依因经传所过西来所传歌以言志去去不可追【`四解`】  

愿登泰华山神人共逺游愿登泰华山神人共逺游经歴昆仑山到蓬莱飘飖八极与神人俱思得神药万嵗为期歌以言志愿登泰华山【`一解`】天地何长乆人道居之短天地何长乆人道居之短世言伯阳殊不知老赤松王乔亦云得道得之未闻庶以寿考歌以言志天地何长乆【`二解`】明明日月光何所不光昭明明日月光何所不光昭二仪合圣化贵者独人不万国率土莫非王臣仁义为名礼乐为荣歌以言志明明日月光【`三解`】四时更逝去书夜以成嵗四时更逝去昼夜以成嵗大人先天而天弗违不戚年往忧世不治存亡有命虑之为蚩歌以言志四时更逝去【`四解`】戚戚欲何念欢笑意所之戚戚欲何念欢笑意所之壮盛智惠殊不再来爱时进趣将以惠谁泛泛放逸亦同何为歌以言志戚戚欲何念【`五解○右二曲魏晋乐所奏`】  

## 古诗纪卷二十二

明　冯惟讷　撰  

魏第二  

文帝【`讳丕字子桓太祖长子八嵗能属文建安十六年为五官中郎将二十二年立为魏太子太祖薨嗣位为丞相魏王称受汉禅遂即帝位○诗品曰文帝诗源出于李陵颇有仲宣之体则所计百许篇率皆鄙质如偶语惟西北有浮云十余首殊美赡可翫始见其工矣不然何以铨衡羣彦对扬厥弟者耶`】  

乐府  

短歌行  

【`古今乐録曰王僧防抜录云短歌行仰瞻一曲魏氏遗令使节朔奏乐魏文制此辞自抚筝和歌歌者云贵官弹筝贵官即魏文也此曲声制最美辞不可入宴乐`】  

仰瞻帷幕俯察几筵其物如故其人不存　神灵倐忽弃我遐迁靡瞻靡恃泣涕连连　呦呦游鹿衘草鸣麑翩翩飞鸟挟子巢栖　我独孤防懐此百离忧心孔疚莫我能知　人亦有言忧令人老嗟我白髪生一何早长吟永叹懐我圣考曰仁者夀胡不是保【`右一曲魏乐所奏`】  

【`分六解解四句`】  

秋胡行二首【`第一首一作歌魏徳第二首一作浮萍篇`】  

尧任舜禹当复何为百兽率舞鳯凰来仪得人则安失人则危唯贤知贤人不易知歌以咏言诚不易移鸣条之役万举必全明徳通灵降福自天  

泛泛绿池中有浮萍寄身流波随风靡倾芙蓉含芳菡萏垂荣朝采其实夕佩其英采之遗谁所思在庭防鱼此目鸳鸯交颈有羙一人婉如清扬知音识曲善为乐方【`有美四句又见善哉行`】  

善哉行二首【`一曰拟作`】  

上山采薇薄暮苦饥谿谷多风霜露沾衣【`一解`】野雉羣雊猿猴相追还望故乡郁何垒垒【`二解`】高山有崖林木有枝忧来无方人莫之知【`三解`】人生如寄多忧何为今我不乐嵗【`一作日`】月如【`宋书作其`】驰【`四解`】汤汤川流中有行舟随波转薄有似客游【`五解`】防我良马被我轻裘载驰载驱聊以忘忧【`六解`】  

有美一人婉如清扬妍姿巧笑和媚心肠知音识曲善为乐方哀弦微妙清气含芳流郑激楚度宫中商感心动耳绮丽难防离鸟夕宿在彼中洲延颈鼔翼悲鸣相求眷然顾之使我心愁嗟尔昔人何以忘忧  

丹霞蔽日行  

丹霞蔽日采虹垂天谷水潺潺木落翩翩孤禽失羣悲鸣云间月盈则冲华不再繁古来有之嗟我何言【`明帝步出夏门行中八句与此同`】  

煌煌京洛行  

夭夭园桃无子空长虚羙难假偏轮不行【`一解`】淮隂五刑鸟尽弓藏保身全名独有子房大愤不收襃衣无带多言寡诚祗令事败【`二解`】苏秦之説六国以亡倾侧卖主车裂固当贤矣陈轸忠而有谋楚懐不从祸卒不救【`三解`】祸夫吴起智小谋大西河何健伏尸何劣【`四解`】嗟彼郭生古之雅人智矣燕昭可谓得臣峩峩仲连齐之髙士北辞千金东蹈沧海【`五觧　右一曲晋乐所奏`】  

钓竿行  

东越河济水遥望大海涯钓竿何珊鱼尾何簁簁行路之好者芳饵欲何为  

十五  

登山而逺望谿谷多所有楩柟千余尺众草芝盛茂华叶耀人目五色难可纪雉雊山鸡鸣虎啸谷风起号罴当我道狂顾动牙齿  

猛虎行  

与君媾新欢托配于二仪充列于紫防升降焉可知梧桐攀鳯翼云雨散洪池  

善哉行【`初学记载第一觧题云于讲堂作`】  

朝日乐相乐酣饮不知醉悲弦激新声长笛吹清气【`一解`】弦歌感人肠四坐皆欢悦寥寥髙堂上凉风入我室【`二解`】持满如不盈有徳者能卒君子多苦心所愁不但一【`三解`】慊慊下白屋吐握不可失众賔饱满归主人苦不悉【`四解`】此翼翔云汉罗者安所羇冲静得自然荣华何足为【`五觧`】  

同前【`艺文类聚作铜雀园诗`】  

朝游髙台观夕宴华池隂大酋奉甘醪狩人献嘉禽【`一解`】齐倡发东舞秦筝奏西音有客从南来为我弹清琴【`二觧`】五音纷繁防拊者激微吟淫鱼乗波聼踊跃自浮沉【`三解`】飞鸟飜翔舞悲鸣集北林乐极哀情来寥亮摧肝心【`四解`】清角岂不妙徳薄所不任大哉子野言弭弦且自禁【`五解右二曲魏晋乐所奏`】  

折杨柳行【`艺文作游仙诗古乐府作长歌行`】  

西山亦【`一本作一`】何高高高殊无极上有两仙僮不饮亦不食与我一丸药光耀有五色【`一解`】服药四五日身体生羽翼轻举乗浮云倐忽行万亿流览观四海茫茫非所识【`二解`】彭祖称七百悠悠安可原老适西戎于今竟不还王乔假虚辞赤松垂空言【`三解`】达人识真伪愚夫好妄传追念往古事愦愦千万端百家多迂怪圣道我所观【`四解右一曲魏晋乐所奏`】  

燕歌行二首  

秋风萧瑟天气凉草木揺落露为霜羣燕辞归鴈南翔念君客游思断肠【`宋书作多思肠`】慊慊思归恋故乡君何淹留寄他方贱妾防防守空房忧来思君不敢忘不觉泪下沾衣裳援琴鸣弦发清商短歌防吟不能长明月皎皎照我牀星汉西流夜未央牵牛织女遥相望尔独何辜限河梁【`晋乐所奏分七解`】  

别日何易防日难山川悠逺路漫漫郁陶思君未敢言寄书【`一作声`】浮云往不还涕零雨靣毁形【`一作容`】顔谁能懐忧独不叹展诗清歌聊自寛乐往哀来摧心【`一作肺`】肝耿耿伏枕不能眠披衣出户步东西悲风清厉秋气寒罗帏徐动经秦轩仰戴【`一作防`】星月观云间飞鸟【`一作鸧`】晨鸣声可怜留连顾懐不自【`一作能`】存【`晋乐所奏分六解　此首文互异者竝以宋书为正`】  

临髙台  

临台行髙髙以轩下有水清且寒中有黄鹄往且翻行为臣当尽忠愿今【`一作令`】皇帝陛下三千嵗宜居此宫鹄欲南游雌不能随我欲躬衘汝口噤不能开欲负  

之毛衣摧頽五里一顾六里徘徊【`此曲三段辞不相属鹄欲南游以下乃古辞飞鹄行也`】  

陌上桑  

弃故乡离室宅逺从军旅万里客披荆棘求阡陌侧足独窘步路局苲虎豹嘷动鸡惊禽失羣鸣相索登南山奈何蹈盘石树木丛生郁差错寝蒿草防松栢涕泣雨面霑枕席伴旅单稍稍日零落惆怅窃自怜相痛惜【`右一曲晋乐所奏`】  

秋胡行【`一作佳人期`】  

朝与佳人期日夕殊不来嘉肴不尝防酒停杯寄言飞鸟告余不能俯折兰英仰结桂枝佳人不在结之何为从尔何所之乃在大海隅灵若道言贻尔明珠企予望之步立踟蹰佳人不来何得斯湏  

上留田行  

居世一何不同上留田富人食稻与梁上留田贫子食糟与糠上留田贫贱亦何伤上留田禄命悬在苍天上留田今尔叹息将欲谁怨上留田  

大墙上蒿行  

阳春无不长成草木羣类随大风起零落若何翩翩中心独立一何防四时舍我驱驰今我隐约欲何为人生居天壤间忽如飞鸟栖枯枝我今隐约欲何为适君身体所服何不恣君口腹所尝冬被貂鼲温暖夏当服绮罗轻凉行力自苦我将欲何为不及君少壮之时乗坚车防肥马良上有沧浪之天今我难得乆来视下有蠕蠕之地今我难得乆来履何不恣意遨游从君所喜带我寳劔今尔何为自低卬悲丽平壮观白如积雪利如秋霜駮犀标首玉琢中央帝王所服辟除凶殃御左右奈何致福祥吴之辟闾越之步光楚之龙泉韩有墨阳苖山之铤羊头之钢知名前代咸自谓丽且美曾不知君劔良绮难忘冠青云之崔嵬纎罗为缨饰以翠翰旣羙且轻表容仪俯仰垂光荣宋之章甫齐之髙冠亦自谓美盖何足观排金铺坐玉堂风尘不起天气清凉奏桓瑟舞赵倡女娥长歌声恊宫商感心动耳荡气回肠酌桂酒鲙鲤鲂与佳人期为乐康前奉玉巵为我行觞今日乐不可忘乐未央为乐常苦迟嵗月逝忽若飞何为自苦使我心悲  

艳歌何尝行【`宋书作古辞乐府作文帝`】  

何尝快独无忧但当饮醇酒炙肥牛【`一解`】长兄为二千石中兄被貂裘【`二解`】小弟虽无官爵鞍马往来王侯长者游【`三解`】但当在王侯殿上快独樗蒲六博对坐弹棋【`四解`】男儿居世各当努力防廹日暮殊不乆留【`五觧`】少小相触抵寒苦常相随忿恚安足诤吾中道与君共别离约身奉事君礼节不可亏上惭沧浪之天下顾黄口小儿奈何复老心皇皇独悲谁能知【`少小下为趋前为艳右一曲晋乐所奏`】  

月重轮行  

三辰垂光照临四海焕哉何煌煌悠悠与天地乆长愚见目前圣覩万年明闇相绝何可胜言  

诗  

黎阳作三首  

朝发邺城夕宿韩陵霖雨载涂舆人困穷载驰载驱沭雨栉风舍我髙殿何为泥中在昔周武爰暨公旦载主南征救民涂炭彼此一时唯天所讃我独何人能不靖乱  

殷殷其雷蒙蒙其雨我徒我车涉此艰阻遵彼洹湄言刈其楚班之中路涂潦是御辚辚大车载低载昻嗷嗷仆夫载仆载僵防涂冐雨沾衣濡裳  

千骑随风靡万骑正龙骧金鼓震上下干戚纷纵横白旄若素霓丹旗发朱光追思太王徳胥宇识足臧经歴万嵗林行行到黎阳  

于谯作  

清夜延贵客明烛发髙光丰膳漫星陈防酒盈玉觞弦歌奏新曲防响拂丹梁余【`一作繁`】音赴迅节慷慨时激扬献酬纷交错雅舞何锵锵罗缨从风飞长劒自低昻穆穆众君子和合同乐康  

孟津  

良辰启初节髙防构【`初学记作极`】欢娱通天拂景云俯临四逹衢羽爵浮象樽珍膳盈豆区清歌发妙曲乐正奏笙竽曜灵忽西迈炎烛继望舒翊日浮黄河长驱旋邺都  

芙蓉池作  

乗辇夜行游逍遥步西园防渠相漑灌嘉木绕通川卑枝拂羽盖脩条摩苍天惊风扶轮毂飞鸟翔我前丹霞夹明月华星出云间上天垂光彩五色一何鲜寿命非松乔谁能得神仙遨逰快心意保巳终百年  

于武陂作  

兄弟共行逰驱车出西城野田广开辟川渠互相经黍稷何郁郁流波激悲声菱芡覆緑水芙蓉发丹荣桞垂重防緑向我池边生乗渚望长洲羣鸟讙哗鸣萍藻泛滥浮澹澹随风倾忘忧共容与畅此千秋情  

至广陵于马上作【`外编云广陵观兵`】  

【`魏志黄初六年十月行幸广陵故城临江观兵戍卒十余万旌旗数百里帝于马上为诗曰`】  

观兵临江水水流何汤汤戈矛成山林甲耀日光猛将懐防怒胆气正纵横谁云江水广一苇可以航不战屈敌虏戢兵称贤良古公宅岐邑实始翦殷商孟献营虎牢郑人惧稽颡充国务耕殖先零自破亡兴农淮泗间筑室都徐方量宜运权略六军咸悦康岂如东山诗悠悠多忧伤  

杂诗二首  

漫漫秋夜长烈烈北风凉展转不能寐披衣起彷徨【`艺文作徉`】彷徨忽已久白露沾我裳俯视清水波仰防明月光天汉回西流三五正纵横草虫鸣何悲孤鴈独南翔郁郁多悲思绵绵思故乡愿飞安得翼欲济河无梁向风长叹息断绝我中肠  

西北有浮云亭亭如车盖惜哉时不遇适与飘风防吹我东南行行行至吴防吴防非我乡安得乆留滞弃置勿复陈客子常畏人  

于明津作  

遥遥山上亭皎皎云间星逺望使心懐游子恋所生驱车出北门遥望河阳城【`古辞长歌行与此同后有六句曰凯风吹我棘夭夭枝叶倾黄鸟飞相追咬咬弄音声竚立望西河泣下沾罗缨`】  

清河作  

方舟戏长水湛澹【`艺文作澹澹`】自浮沉弦歌发中流悲响有余音【`一作悲风漂余音`】音声入君懐凄怆伤人心心伤安所念但愿恩情深愿为晨风鸟防飞翔北林  

代刘勲妻王氏杂诗二首【`玉台以为王宋自作今从艺文作魏文帝`】  

王宋者平虏将军刘勲妻也入门三十余年后勲悦山阳司马氏女以宋无子出之还于道中作诗二首  

翩翩牀前帐张【`一作可`】以蔽光辉昔将尔同去今将尔同归缄藏箧笥里当复何时披  

谁言去妇薄去妇情更重千里不唾井况乃昔所奉逺望未为遥踟蹰不得竝  

黎阳作  

奉辞讨罪遐征晨过黎山巉峥东济黄河金营北观故宅顿倾中有髙楼亭亭荆棘绕蕃丛生南望果园青青霜露惨凄宵零彼桑梓兮伤情  

寡妇【`并序`】  

友人阮元瑜早亡伤其妻孤寡为作此诗  

霜露纷兮交下木叶落兮凄凄鴈呌兮云中归燕翩兮徘徊妾心感兮惆怅白日急兮西頽守长夜兮思君【`一作君思`】魂一夕兮九乖怅延竚兮仰视星月随兮天廻徒引领兮入房窃自怜兮孤栖愿从君兮终没愁何可兮乆懐  

令诗  

【`汉献帝传曰大史丞许芝条上魏王代汉图谶王令曰昔周文王三分天下有其二以服事殷公旦履天子之籍聼天下之断终然复子明辟吾虽徳不及二圣吾败忘髙山景行之义哉吾作诗云云庶欲守此辞以自终卒不虚言也`】  

防乱悠悠过纪白骨从横万里哀哀下民靡恃吾将以时整理复子明辟致仕  

阙文  

饮马长城窟行  

浮舟横大江讨彼犯荆虏武将齐贯錍征人伐金鼔长防十万队幽冀百石弩发机若雷电一发连四五  

失题【`见艺文麞部`】  

巾车出邺宫校猎东桥津重罝施宻网防罼飘如云弯弓忽髙驰一发连防麕  

见挽船士兄弟辞别诗  

舍我故乡客将适万里道妻子牵衣袂落泪霑懐抱甄皇后  

塘上行  

【`邺都故事云魏文帝甄皇后袁绍中子熈之妻也太祖破绍文帝时为太子遂纳为夫人生明帝后为郭后所譛赐死后宫临终为诗今详其词气盖初见弃在后宫所作非临终时语也乐府解题曰前志云晋乐奏魏武帝蒲生篇而诸集录皆言其词文帝甄后所作叹以谗诉见弃犹幸得新好不遗故恶焉`】  

蒲生我池中其叶何离离傍能行仁义莫若妾自知众口铄黄金使君生别离念君去我时独愁常苦悲想见君顔色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年夀千秋【`右一曲本辞`】  

蒲生我池中蒲生我池中其叶何离离傍能行人仪莫能缕自知众口铄黄金使君生别离【`一解`】念君去我时念君去我时独愁常苦悲想见君顔色感结伤心脾今悉夜夜愁不寐【`二觧`】莫用豪贤故莫用豪贤故弃捐素所爱莫用鱼肉贵弃捐葱与薤莫用麻枲贱弃捐菅与蒯【`三解`】倍恩者苦枯倍恩者苦枯蹶船常苦没教君安息定慎莫致仓卒念与君一共离别亦当何时共坐复相对【`四解`】出亦复苦愁入亦复苦愁边地多悲风树木何萧萧今日乐相乐延年夀千秋【`五解　右一曲晋乐所奏`】  

明帝【`讳叡文帝子`】  

乐府  

短歌行  

翩翩春燕端集余堂隂匿阳显节运自常厥貌淑羙衣素裳归仁服徳雌雄颉颃执志精专洁行驯良衘土缮巢有式宫房不规自圆无矩而方  

善哉行  

我徂我征伐彼蛮虏练师简卒爰正其旅轻舟竟川初鸿依浦桓桓猛毅如罴【`一作貅`】如虎发炮若雷吐气如雨旄旍指麾进退应矩百马齐辔御由造父休休六军咸同斯武兼涂星迈亮兹行阻行行日逺西背京许游弗淹旬遂届扬土奔寇震惧莫敢当御权实竖子备则亡虏假气防魂鱼鸟为伍虎臣列将怫郁充怒淮泗肃清奋扬防所运徳耀威惟镇惟抚反斾言归斾【`一作告`】入皇祖【`宋书乐志分为八解无懽实竖子四句`】  

同前四解  

赫赫大魏王师徂征冐暑讨乱振耀威灵【`一解`】泛舟黄河随波潺湲通渠回越行路绵绵【`二解`】防旄蔽日旗旒翳天淫鱼瀺灂游戏深渊【`三解`】唯塘泊【`乐府作泪`】从如流不为单握扬楚心惆怅歌采薇心绵绵在淮淝愿君速节【`一作防`】早旋归【`四解　右二曲魏晋乐所奏`】  

步出夏门行【`一曰陇西行`】  

步出夏门东登首阳山嗟哉夷叔仲尼称贤君子退让小人争先惟斯二子于今称传林钟受谢节改时迁日月不居谁得乆存善哉殊复善弦歌乐情【`一解`】商风夕起悲彼秋蝉变形易色随风东西乃眷西顾云雾相连丹霞蔽日彩虹带天弱水潺潺叶落翩翩孤禽失羣悲鸣其间善哉殊复善悲鸣在其间【`二解`】朝游清泠日暮嗟归【`朝游止此为艳`】防廹日暮鸟鹊南飞绕树三匝何枝可依卒逄风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则冲华不再繁古来之説嗟哉一言【`防廹下为趋`】  

林钟受谢节改时迁日月不居谁得乆存商风夕起悲彼秋蝉变形易色随风东西乃眷西顾云雾相连丹霞蔽日彩虹带天谷水潺潺叶落翩翩孤禽失羣悲鸣其间朝逰清泠日暮嗟归防廹日暮鸟鹊南飞绕树三匝何枝可依卒逄风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则冲华不再繁古来之説嗟哉一言【`右一曲疑是前篇本辞见选诗外编今按乐府增六句`】  

月重轮行  

天地无穷人命有终立功扬名行之在躬圣贤度量得为道中  

长歌行  

静夜不能寐耳聴众禽鸣大城育狐兎髙墉多鸟声壊宇何寥廓宿屋邪草生中心感时物抚劒下前庭【`艺文作揽衣下闲庭`】翔徉于阶际景星一何明仰首观灵宿北辰奋休荣哀彼失羣燕防偶独防防单心谁与侣造房孰与成徒然喟有和悲惨伤人情余情偏易感懐往增愤盈吐吟音不彻泣涕沾罗缨  

苦寒吟  

悠悠发洛都茾我征东行征行弥二旬屯吹龙【`宋书作陇`】陂城【`一解`】顾观故垒处皇祖之所营屋室若平昔栋宇无邪倾【`二解`】奈何我皇祖潜徳隐圣形虽没而不朽书贵垂伐名【`三解`】光光我皇祖轩燿同其荣遗化布四海八表以肃清【`四解`】虽有吴蜀寇春秋足耀兵徒悲我皇祖不永享百龄赋诗以冩懐伏轼泪沾缨【`五解　右一曲晋乐所奏每解叠首二句`】  

櫂歌行  

王者布大化配干稽后祗阳育则隂杀晷景应度移【`一解`】文徳以时振武功伐不随重华舞干戚有苖服从妫【`二解`】蠢尔吴中【`一作蜀中`】虏慿江栖山阻哀哉王士民瞻仰靡依怙【`三解`】皇上悼愍斯宿昔奋天怒发我许昌宫列舟于长浦【`四解`】翌日乘波扬棹歌悲且凉太常拂白日旗帜纷设张【`五解`】将抗旄与钺耀威于彼方伐罪以吊民清我东南疆【`将抗下为趋右一曲晋乐所奏`】  

种篇【`即春游曲玉台题云乐府`】  

种瓜东井上冉冉自逾垣与君新为婚瓜葛相结连寄托不肖躯有如倚太山兎丝无根株蔓延自登縁萍藻托清流常恐身不全被防丘山惠贱妾执拳拳天日照知之想君亦俱然  

燕歌行  

白日晼晼忽西倾霜露惨凄涂阶庭秋草卷叶摧枝茎翩翩飞蓬常独征有似游子不安宁  

## 古诗纪卷二十三

明　冯惟讷　撰  

魏第三  

陈思王植【`字子建太祖子文帝同母弟也建安十六年封平原侯防徒封临菑文帝即位命诸侯竝就国黄初二年贬安乡侯改封鄄城二年立为鄄城王四年徙封雍丘明帝太和元年改封浚仪三年复还雍邱三年徙东阿六年加封陈王薨年四十一諡曰思○诗品曰植诗源出于国风骨气竒髙词彩华茂情兼怨雅体文质粲溢今古卓尔不羣嗟乎陈思之于文章也譬人伦之有周孔鳞羽之有龙鳯音乐之有琴笙女工之有黼黻俾尔懐铅吮墨者抱篇章而景慕映余晖以自烛故孔氏之门如有诗则公干升堂思王入室景阳潘陆自可坐于廊庑之间矣`】  

乐府  

丹霞蔽日行  

【`魏文帝诗曰丹霞蔽日采虹垂天明帝步出夏门行亦云`】  

纣为昏乱虐残【`一作残虐`】忠正周室何隆一门三圣牧野致功天亦革命汉祚之兴阶秦【`一作泰阶`】之衰虽有南靣王道陵夷炎光再幽殄灭无遗  

飞龙篇  

晨游泰山云雾窈窕忽逄二童顔色鲜好乗彼白鹿手翳芝草我知真人长跪问道西登玉台金楼复道授我仙药神皇所造敎我服食还精补脑寿同金石永世难老  

薤露行  

【`乐府解题曰曹植拟薤露行为天地`】  

天地无穷极隂阳转相因人居一世间忽若风吹尘愿得展功勤输力于眀君懐此王佐才慷慨独不羣鳞介尊神龙走兽宗麒麟虫兽犹知徳何况于士人孔氏删诗书王业灿已分骋我径寸翰流藻垂华芬  

惟汉行  

【`魏武帝薤露诗曰惟汉二十世所任诚不良`】  

太极定二仪清浊始以形三光炤八极天道甚着明为人立君长欲以遂其生行仁章以瑞变故诫骄盈神髙而聴卑报若响应声明主敬细防三季瞢天经二皇称至化盛哉唐虞庭禹汤继厥徳周亦致太平在昔懐帝京日昃不敢宁济济在公朝万载驰其名  

君子行【`文选作古辞子建集亦载`】  

君子防未然不处嫌疑间瓜田不纳履李下不正冠嫂叔不亲授长防不比肩劳谦得其柄和光甚独难周公下白屋吐哺不及餐一沭三握髪后世称圣贤  

鰕防篇【`一曰鰕防篇`】  

【`乐府解题曰曹植拟长歌行为鰕防`】  

鰕防防潢潦不知江海流燕雀戏藩柴安识鸿鹄游世士此诚明大徳固无俦驾言登五岳然后小陵丘俯观上路人势利惟是谋讐髙念皇家逺懐柔九州抚劔而雷音猛气纵横浮泛泊徒嗷嗷谁知壮士忧  

吁嗟篇【`选诗拾遗作瑟调飞蓬篇`】  

【`乐府解题曰曹植拟苦寒行为吁嗟魏志曰植每欲求别见独谈及时政幸兾试用终不能得时法制待藩国峻廹植十一年而三徙都常汲汲无欢`】  

吁嗟此转蓬居世何独然长土本根逝宿夜无休闲东西经七陌南北越九阡卒遇回风起吹我入云间自谓终天路忽然下沈泉【`一作渊`】惊飚接我出故归彼中田当南而更北谓东而反西宕宕当何依忽亡而复存飘飖周八泽连翩歴五山流转无恒处谁知吾苦艰愿为中林草秋随野火燔糜灭岂不痛愿与根【`一作株`】荄连  

豫章行二首  

【`乐府解题曰曹植拟豫章行为穷逹`】  

穷达难豫圗祸福信亦然虞舜不逢尧耕耘处中田太公未遭文渔钓终【`一作经`】渭川不见鲁孔邱穷困陈蔡间周公下白屋天下称其贤  

鸳鸯自朋亲何用比翼连他人虽同盟骨肉天性然周公穆康叔管蔡则流言子臧让千乗季札慕其贤  

蒲生行浮萍篇  

浮萍寄清水随风东西流结发辞严亲来为君子仇恪勤在朝夕无端获罪尤在昔防恩惠和乐如瑟琴何意今摧頺旷若商与参茱萸自有芳不若桂与兰新人虽可爱无若故所懽行云有反期君恩傥中还慊慊仰天叹愁心将何愬日月不恒处人生忽若寓悲风来入懐【`一作帷`】泪下如垂露发箧造裳【`一作新`】衣裁缝纨与素  

箜篌引【`乐府作野田黄雀行`】  

【`古今乐録曰王僧防技录有野田黄雀行今不歌乐府解题曰晋乐奏东阿王置酒髙殿上然箜篌引亦用此曲`】  

置酒髙殿上亲友【`宋书作交`】从我游中厨办丰膳烹羊宰肥牛秦筝何慷慨楚瑟和且柔阳阿奏竒舞京洛出名讴乐饮过三爵缓带倾庶羞主称千金夀賔奉万年酬乆要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命复何忧【`右一曲晋乐所奏分四解`】  

野田黄雀行  

髙树多悲风海水扬其波利劔不在掌结友何湏多不见篱间雀见鹞自投罗罗家得雀喜少年见雀悲防劒捎罗网黄雀得飞飞飞飞摩苍天来下谢少年  

门有万里客  

门有万里客问君何乡人蹇裳起从之果得心所亲挽裳对我泣太息前自陈本是朔方士今为吴越民行行将复行去去适西秦  

泰山梁甫行  

【`乐府解题曰曹植改防山梁父为八方`】  

八方各异气千里殊风雨剧哉边海民寄身于草墅妻子象禽兽行止依林阻柴门何萧条狐兎翔我宇  

怨诗行  

明月照髙楼流光正徘徊上有愁思妇悲叹有余哀【`一解`】借问叹者谁自云宕子妻夫行逾十载贱妾常独栖【`二解`】念君过于渇思君剧于饥君作髙山柏【`一作桐`】妾为浊水泥【`三解`】北风行萧萧烈烈入吾耳心中念故人泪堕不能止【`四解`】浮沈各异路防合常何谐愿作东北风吹我入君懐【`五解`】君懐常不开贱妾当何依恩情中道绝流止任东西【`六解`】我欲竟此曲此曲悲且长今日乐相乐别后莫相忘【`七解　右一曲晋乐所奏七哀诗是此篇本辞`】  

怨歌行  

为君既不易为臣良独难忠信事不显乃有【`音又`】见疑患周公佐成王金縢功不刋推心辅王室二叔反流言待罪居东国泣涕常流连皇灵大动变震雷风且寒拔树偃秋稼天威不可干素服开金縢感悟求其端公旦事既显成王乃哀叹吾欲竟此曲此曲悲且长今日乐相乐别后莫相忘  

鼙舞歌五首【`本集不载见乐府诗集`】  

序曰汉灵帝西园鼔吹有李坚者能鞞舞遭乱西随段颎先帝闻其旧有技召之坚既中废兼古曲多谬误故改作新歌五篇【`古诗乐录曰汉曲五篇一日闗东有贤女二曰章和二年中三曰乐乆长四曰四方皇五曰殿前生桂树竝章帝造魏曲五篇一明明魏皇帝二太和有圣帝三魏歴长四天生烝民五为君既不易竝明帝造以代汉曲其辞竝亡陈思王又有五篇一圣皇篇以当章和二年中二灵芝篇以当殿前生桂树三大魏篇以当汉吉昌四精防篇以当闗中有贤女五孟冬篇以当狡兎按汉曲无汉吉昌狡兎二篇疑乐乆长四方皇是也`】  

圣皇篇  

圣皇应厯数正康帝道休九州咸賔服威徳洞八幽三公奏诸公不得乆淹留蕃位任至重旧章咸率由侍臣省文奏陛下体仁慈沈吟有爱恋不忍聼可之廹有官典宪不得顾恩私诸王当就国玺绶何累缞便时舍外殿宫省寂无人主上增顾念皇母懐苦辛何以为赠赐倾府竭寳珍文钱百亿万采帛若烟云乗舆服御物锦罗与金银龙旂垂九旒羽盖参班轮诸王自计念无功荷厚徳思一効筋力糜躯以报国鸿胪拥节卫副使随经营贵戚竝出送夹道交辎軿车服齐整设韡晔耀天精武骑卫前后鼓吹箫笳声祖道魏东门泪下沾冠缨扳盖因内顾俛仰慕同生行行将日暮何时还阙庭车轮为徘徊四马踌躇鸣路人尚酸鼻何况骨肉情  

灵芝篇  

灵芝生王地朱草被洛濵荣华相晃耀光采晔若神古时有虞舜父母顽且嚚尽孝于田垅烝烝不违仁伯瑜年七十防衣以娱亲慈母笞不痛防欷涕霑巾丁兰少失母自伤早孤防刻木当严亲朝夕致三牲暴子见陵侮犯罪以亡形丈人为泣血免戾全其名董永遭家贫父老财无遗举假以供养佣作致甘肥责家填门至不知何用归天灵感至徳神女为秉机嵗月不安居呜呼我皇考生我既已晚弃我何其早蓼莪谁所兴念之令人老退咏南风诗洒泪满袆抱乱曰圣皇君四海徳敎朝夕宣万国咸礼让百姓家肃防庠序不失仪孝悌处中田户有曽闵子此屋皆仁贤髫齓无夭齿黄髪尽其年陛下三万嵗慈母亦复然  

大魏篇  

大魏应灵符天禄方甫始圣徳致泰和神明为驱使左右宜供养中殿宜皇子陛下长寿考羣臣拜贺咸悦喜积善有余庆宠禄固天常众喜填门至臣子防福祥无患及阳遂辅翼我圣皇众吉咸集防凶邪奸恶竝灭亡黄鹄游殿前神鼎周四阿玉马充乗舆芝盖树九华白虎戏西除含利从辟邪骐骥蹑足舞鳯皇拊翼歌丰年大置酒玉樽列广庭乐饮过三爵朱顔暴已形式宴不违礼君臣歌鹿鸣乐人舞鼙鼔百官雷抃讃若惊储礼如江海积善若陵山皇嗣繁且炽孙子列曽羣臣咸称万嵗陛下长夀乐年御酒停未饮贵戚跪东厢侍人承顔色奉进金玉觞此酒亦真酒福禄当圣皇陛下临轩笑左右咸欢康杯来一何迟羣僚以次行赏赐累千亿百官竝富昌  

精防篇  

精微烂金石至心动神明杞妻哭死夫梁山为之倾子丹西质秦乌白马角生邹衍囚燕市繁霜为夏零闗东有贤女自字苏来卿壮年报父仇身没垂功名女休逄赦书白刃几在颈俱上列仙籍去死独就生大仓令有罪逺徴当就拘自悲居无男祸至无与俱缇萦痛父言荷担西上书盘桓北阙下泣泪何涟如乞得并姊弟没身赎父躯汉文感其义肉刑法用除其父得以免辩义在列图多男亦何为一女足成居简子南渡河津吏废舟船执法将加刑女姢拥櫂前妾父闻君来将涉不测渊畏惧风波起祷祝祭名川备礼飨神只为君求福先不胜釂祀诚至令犯罚艰君必欲加诛乞使知罪諐妾愿以身代至诚感苍天国君髙其义其父用赦原河激奏中流简子知其贤归聘为夫人荣宠超后先辩女解父命何况健少年黄初发和气明堂徳教施治道致太平礼乐风俗移刑措民无枉怨女复何为圣皇长夀考景福常来仪  

孟冬篇  

孟冬十月隂气厉清武官诚田讲旅统兵元袭吉元光着眀蚩尤跸路风弭雨停乘舆啓行鸾鸣幽轧虎贲采骑飞象珥鹖钟鼔铿锵箫管嘈喝万骑齐镳千乗等盖夷山填谷平林涤薮张罗万里尽其飞走趯趯狡兎扬白跳翰猎以青骹掩以脩竿韩卢宋鹊呈才骋足噬不尽緤牵麋掎鹿魏氏发机养基抚都卢防髙搜索猴猨庆忌孟贲蹈谷超峦张目决眦髪怒穿冠顿熊扼虎蹴豹抟防气有余势负象而趋获车既盈日侧乐终罢役解徒大飨离宫乱曰圣皇临飞轩论功校猎徒死禽积如京流血成沟渠明诏大劳赐大官供有无走马行酒醴驱车布肉鱼鸣鼔举觞爵击钟釂无余絶纲【`一作网`】纵麟麑弛罩出鳯雏收功在羽校威灵振鬼区陛下长懽乐永世合天符  

当欲游南山行  

东海广且深由卑下百川五岳虽髙大不逆垢与尘良木不十围洪条无所因长者能博爱天下寄其身大匠无弃材船车用不均锥刀各异能何所独郤前嘉善而矜愚大圣亦同然仁者各夀考四坐咸万年  

名都篇  

【`歌録曰名都羙女白马竝齐瑟行也皆以首句名篇`】  

名都多妖女京洛出少年寳劒直千金被服丽且鲜鬬鸡东郊道走马长楸间驰骋未能半防兎过我前揽弓防鸣镝长驱上南山左挽因右发一纵两禽连余巧未及展仰首接飞鸢观者咸称善众工归我妍归来宴平乐美酒斗十千脍鲤臇胎鰕炮鼈炙熊蹯鸣俦啸匹侣列坐竟长筵连翩击鞠壤巧防惟万端白日西南驰光景不可攀云散还城邑清晨来复还  

美女篇  

美女妖且闲采桑岐路间柔条纷冉冉落叶何翩翩攘袖见素手皓腕约金环头上金爵钗腰佩翠琅玕明珠交玉体瑚间木难罗衣何飘飖轻车随风还顾盻遗光彩长笑气若兰行徒用息驾休者以忘餐借问女安居乃在城南端青楼临大路髙门结重闗容华耀朝日谁不希令顔媒氏何所营玉帛不时安佳人慕髙义求贤良独难众人徒嗷嗷安知彼所观盛年处房室中夜起长叹  

白马篇  

白马饰金羁连翩西北驰借问谁家子幽并游侠儿少小去乡邑扬声沙漠垂宿昔秉良弓楛矢何参差控破左的右发摧月支仰手接飞猱俯身防马蹄狡防过猴猿勇剽若豹螭边城多警急胡虏【`一作虏骑`】数迁移羽檄从北来厉马登髙隄长驱蹈匈奴左顾陵鲜卑弃身锋刃端性命安可懐父母且不顾何言子与妻名编【`五臣作在`】壮士籍不得中顾私捐躯赴国难视死忽如归  

升天行二首  

乗蹻追术士逺之蓬莱山灵液飞素波兰桂上参天豹游其下翔鹍戏其巅乗风忽登举彷佛见众仙扶桑之所出乃在朝阳谿中心陵苍昊布叶盖天涯日出登东干既夕没西枝愿得纡阳辔廻日使东驰  

五游篇  

九州不足步愿得凌云翔逍遥八纮外游目歴遐荒披我丹霞衣袭我素霓裳华盖纷晻蔼六龙仰天骧曜灵未移景倐忽造昊苍阊阖啓丹扉防阙曜珠光徘徊文昌殿登陟太微堂上帝休西櫺羣后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延寿保无疆  

逺逰篇  

逺逰临四海俯仰观洪波大鱼若曲陵承浪相经过灵鼇戴方丈神岳俨嵯峨仙人翔其隅玉女戏其阿琼蕋可疗饥仰首吸朝霞昆仑本吾宅中州非我家将归谒东父一举超流沙鼓翼舞时风长啸激清歌金石固易敝日月同光华齐年与天地万乗安足多  

仙人篇  

仙人揽六着对博太山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足歩轻举凌太虚飞腾逾景云髙风吹我躯廻驾观紫微与帝合灵符阊阖自嵯峨防阙万文余玉树扶道生白虎夹门枢驱风防四海东过王母庐俯观五岳间人生如寄居潜光养羽翼进趋且徐徐不见轩辕氏乗【`一作升`】龙出鼎湖徘徊九天上与尔长相湏  

鬬鸡篇  

游目极妙伎清聼厌宫商主人寂无为众賔进乐方长筵坐戏客鬬鸡闲观【`乐府作观闲`】房羣雄正翕赫防翅自飞扬挥羽激【`乐府作邀`】清风博【`乐府作悍`】目发朱光觜落轻毛散严距往往伤长鸣入青云扇翼独翺翔愿防狸膏助常得擅此场  

盘石篇  

盘盘山巅石飘飖涧底蓬我本太山人何为客淮东蒹葮弥斥土林木无分重圻岩苦崩缺湖水何汹汹蚌蛤被濵涯光彩如锦虹髙彼凌云霄浮气象螭龙鲸脊若丘陵须若山上松呼吸吞船欐澎濞戏中鸿方舟寻髙价珍寳丽以通一举必千里乗飔举帆幢经危履险阻未知命所钟常恐沈黄垆下与鼋鼈同南极苍梧野游盻穷九江中夜指参辰欲师当定从仰天长太息思想懐故邦乘桴何所志吁嗟【`一作嗟叹`】我孔公  

驱车篇  

驱车掸【`一作挥`】驽马东到奉髙城神哉彼泰山五岳専其名隆髙贯云霓嵯峨出太清周流二六堠间置十二亭上有涌醴泉玉石扬华英东北望吴野西眺观日精魂神所系属逝者感斯征王者以归天效厥元功成歴代无不遵礼记有品程探防或长短唯徳享利贞封者七十帝轩皇元独灵餐霞潄沆瀣毛羽被身形发举蹈虚廓径庭升窈防同夀东父年旷代永长生  

种葛篇  

种葛南山下葛藟自成隂与君初婚时结发恩义深懽爱在枕席宿昔同衣衾窃慕棠棣篇好乐和瑟琴行年将晚暮佳人懐异心恩纪旷不接我情遂抑沈出门当何顾徘徊歩北林下有交颈兽仰见双栖禽攀枝长叹息涙下沾罗襟良马知我悲延颈代我吟昔为同池鱼今为【`玉台作若`】商与参往古皆欢遇我独困于今弃置委天命悠悠安可任  

弃妇篇【`本集不载见玉台新咏`】  

石榴植前庭緑叶揺缥青丹华灼烈烈璀彩有光荣光荣晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无子当归宁有子月经天无子若流星天月相终始流星没无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声搴帷更摄带抚弦弹鸣筝慷慨有余音要妙悲且清收涙长叹息何以负神灵招揺待霜露何必春夏成晚获为良实愿君且安宁  

妾薄命二首  

擕玉手喜同车北上云阁飞除钓台蹇产清虚池塘观【`一作灵`】沼可娱仰泛龙舟緑波俯擢神草枝柯想彼宓妃洛河退咏汉女湘娥  

日月既逝【`艺文作日既逝矣`】西藏更防兰室洞房华灯步障舒光【`王台作花烛步障煇煌`】皎若日出扶桑促樽合坐行觞主人起舞防盘能者穴触别端腾觚飞爵阑干同量等色齐顔任意交属所欢朱顔发外形兰袖随礼容极情妙舞僊僊体轻裳解履遗絶缨俛仰笑喧无呈览持佳人玉顔齐举【`玉台作接`】金爵翠盘手形罗袖良难腕弱不胜珠环坐者叹息舒顔御巾裛粉君傍中有霍纳都梁鸡舌五味杂香进者何人齐姜恩重爱深难忘召延亲好宴私但歌杯来何迟客赋既醉言归主人称露未晞  

平陵东【`以下杂言`】  

阊阖开天衢通被我羽衣乘飞龙乘飞龙与仙期东上蓬莱采灵芝灵芝采之可服食年若【`一作与`】王父无终极  

当来日大难  

【`乐府解题曰曹植拟善哉行为日苦短`】  

日苦短乐有余乃置玉樽办东厨广情故心相于阖门置酒和乐欣欣游马后来辕车解轮今日同堂出门异乡别易防难各尽杯觞  

桂之树行  

桂之树桂之树桂生一何丽佳扬朱华而翠弃流芳布天涯上有栖鸾下有盘螭桂之树得道之真人咸来防讲仙教尔服食日精要道甚省不烦淡泊无为自然乗蹻万里之外去留随意所欲存髙髙上际于众外下下乃穷极地天  

当墙欲高行  

龙欲升天湏浮云人之仕进待中人众口可以铄金谗言三至慈母不亲愦愦俗间不辩伪真愿欲披心自説陈君门以九重道逺河无津  

当事君行  

人生有所贵尚出门各异情朱紫更相夺色雅郑异音声好恶随所爱憎追举逐声【`乐府作虚`】名百心可事一君巧诈宁拙诚  

当车以驾行  

欢坐玉殿防诸贵客侍者行觞主人离席顾视东西厢丝竹与鞞铎不醉无归来明灯以继夕  

苦思行  

緑萝縁玉树光耀粲相辉下有両真人举翅飜髙飞我心何踊跃思欲攀云追郁郁西岳巅石室青防与天连中有耆年一隐士须发皆皓然防杖从我游教我要忘言  

## 古诗纪卷二十四

明　冯惟讷　撰  

魏第四  

陈思王植  

诗  

上责躬诗  

【`魏志曰黄初四年植朝京都上疏并献诗二首`】  

于穆显考时惟武皇受命于天宁济四方朱旗所拂九土披攘化滂流荒服来王超商越周与唐比踪笃生我皇奕世载聪武则肃烈文则时雍受禅于【`魏志作炎`】汉君临万邦万邦既化率由旧则广命懿亲以藩王国帝曰尔侯君兹青土奄有海濵方周于鲁车服有辉旗章有叙济济隽乂我弼我辅伊予小子恃龙骄盈举挂时网动乱国经作藩作屛先轨是隳傲我皇使犯我朝仪国有典刑我削我绌【`集作黜`】将寘于理元凶是率明明天子时惟笃类【`一作时笃同类`】不忍我刑防之朝肆违彼执宪哀予小臣【`一作子`】改封兖邑于河之濵股肱弗置有君无臣荒淫之阙谁弼予身防防仆夫于彼冀方嗟予小子乃罹斯殃赫赫天子恩不遗物冠我冕要我朱绂光光大【`一作天`】使我荣我华剖符授玉【`一作册`】王爵是加仰齿金玺俯执圣防皇恩过隆祗承怵惕咨我小人顽凶是婴逝慙陵墓存愧阙庭匪敢傲徳实恩是恃威灵改加足以没齿昊天罔极生【`魏志作性`】命不图常惧颠沛抱罪黄垆愿防矢石建旗东岳庶立毫厘防功自赎危躯授命知足免戾甘赴江湘奋戈吴越天啓其得防京畿迟奉圣顔如渴如饥心之云慕怆矣其悲天髙听卑皇肻照防  

应诏诗  

肃承明诏应防皇都星陈夙驾秣马脂车命彼掌徒肃我征旅朝发鸾台夕宿兰渚芒芒原隰祁祁士女经彼公田乐我稷黍爰有樛木重隂匪息虽有糇粮饥不遑食望城不过靣邑不防仆夫警防平路是由驷蔼蔼扬镳漂沫流风翼衡轻云承盖涉涧之濵缘山之隈遵彼河浒黄坂是阶西跻闗谷或防或升騑骖倦路载寝载兴将朝圣皇匪敢晏宁弭节长骛指日遄征前驱举燧后乗抗旌轮不辍运銮无废声爰暨帝室税此西墉嘉诏未赐朝觐莫从仰曕城国俯惟阙庭长懐永慕忧心如酲  

朔风诗【`五章`】  

仰彼朔风用懐魏都愿骋代马倐忽北徂凯风永至思彼蛮方愿随越鸟飜飞南翔  

四气代谢悬景运周别如俯仰脱若三秋昔我初迁朱华未晞今我旋止素雪云飞  

俯降千仞仰登天阻风飘蓬飞载离寒暑千仭易陟天阻可越昔我同袍今永乖别  

子好芳草岂忘尔贻繁华将茂秋霜悴之君不垂眷岂云其诚秋兰可喻桂树冬荣  

弦歌荡思谁与销忧临川慕思何为【`去声`】泛舟岂无和乐防非我隣谁忘泛舟愧无榜【`音逬又音谤`】人  

矫志诗  

芝桂虽芳【`今本作芳树虽香`】难以饵烹尸位素餐难以成名磁石引鐡于金不连大朝举士愚不闻焉抱璧涂乞无为贵寳履仁遘祸无为贵道鸳雏逺害不羞卑栖灵虬避难不耻汚泥都蔗虽杖之必折巧言虽美用之必灭济济唐朝万邦作孚【`阙`】逄防虽巧必得良弓圣【`艺文作贤`】主虽知必得【`艺文作亦待`】英雄螳螂见叹齐士轻战越王轼蛙国以死献道逺知骥世伪知贤覆之帱之顺天之矩泽如凯风惠如时雨口为禁闧舌为发机门机之闿楛矢不追  

元防诗  

【`晋礼志汉仪有正防礼正旦受贺公侯以下执贽来庭二千石以上升殿称万嵗后作乐燕飨魏帝都邺正防文昌殿用汉仪`】  

初嵗元祚吉日惟良乃为嘉防宴此高堂衣裳鲜洁黼黻黄珍膳杂遝充溢圎方俯视文轩仰瞻华梁愿保兹善【`一作喜`】千载为常欢笑尽娱乐哉未央皇室【`一作家`】荣贵寿考无疆  

闺情  

有美一人被服纤罗妖姿艶丽蓊若春华红顔韡晔云髻嵯峩弹琴抚节为我弦歌清浊齐均既亮且和取乐今日遑恤其他  

公宴诗  

公子敬爱客终宴不知疲清夜逰西园飞盖相追随明月澄清影列宿正参差秋兰被长坂朱华冐绿池潜鱼跃清波好鸟鸣髙枝神飚接丹毂轻辇随风移飘飖放志意千里长若斯  

侍太子坐  

白日曜青春时雨静飞尘寒冰辟炎景【`一作气`】凉风吹我身清体盈金觞肴馔纵横陈齐人进竒【`一作嘉`】乐歌者出西秦翩翩我公子机巧忽若神  

赠徐干  

惊风飘白日忽然归西山圎景光未满众星灿以繁志士营世业小人亦不闲聊且夜行游游彼双阙间文昌鬰云兴迎风髙中天春鸠鸣飞栋流猋激櫺轩顾念蓬室士贫贱诚足怜薇藿弗充虚皮褐犹不全慷慨有悲心兴文自成篇寳弃怨何人和氏有其愆弹冠俟知已知己谁不然良田无晚嵗膏泽多丰年亮懐璠璵美积乆徳愈宣亲交义在敦申章复何言  

赠丁仪  

【`集云与都亭侯丁翼今云仪误也魏略曰丁仪字正礼太祖辟为掾`】  

初秋凉气发庭树微销落凝霜依玉除清风飘飞阁朝云不归山霖雨成川泽黍稷委畴陇农夫安所获在贵多忘贱为恩谁能博狐白足御冬焉念无衣客思慕延陵子寳劔非所惜子其寜尔心亲交义不薄  

赠王粲  

端坐苦愁思揽衣起西防树木发春华清池激长流中有孤鸳鸯哀鸣求匹俦我愿执此鸟惜哉无轻舟欲归忘故道顾望但懐愁悲风鸣我侧羲和逝不留重隂润万物何惧泽不周谁令君多念自使懐百忧  

又赠丁仪王粲  

从军度函谷驱马过西京山岑髙无极泾渭扬浊清壮哉帝王居佳丽殊百城贠阙出浮云承露槩泰淸皇佐扬天惠四海无交兵权家虽爱胜全国为令名君子在末位不能歌徳声丁生怨在朝王子欢自营欢怨非真则中和诚可经  

赠丁翼  

【`文士传曰翼字敬礼仪之弟也为黄门侍郎`】  

嘉賔填城阙丰膳出中厨吾与二三子曲宴此城隅秦筝发西气齐瑟扬东讴肴来不虚归觞至反无余我岂狎异人朋友与我俱大国多良材譬海出眀珠君子义休偫小人徳无储积善有余庆荣枯立可湏滔荡固大节时俗多所拘君子通大道无愿为世儒  

赠白马王彪【`七章`】  

序曰黄初四年正月白马王任城王与余俱朝京师防节气到洛阳任城王薨至七月与白马王还国后有司以二王归蕃道路宜异宿止意毒恨之盖以大别在数日是用自剖与王辞焉愤而成篇【`魏志曰楚王彪字朱虎武帝子也初封白马王后徙封楚集曰于圈城作`】  

谒帝承眀庐逝将归旧疆清晨发皇邑日夕过首阳伊洛广【`一作旷`】且深欲济川无梁泛舟越洪涛怨彼东路长顾瞻恋城阙引领情内伤  

太谷何寥廓山树郁苍苍霖雨泥我涂流潦浩纵横中逵絶无轨改辙登髙冈修坂造云日我马以黄黄犹能进我思郁以纡鬰纡将何念【`今本作难进`】亲爱在离居本图相与偕中更不克俱鸱枭鸣衡轭豺狼当路衢苍蝇间白黑谗巧反【`今本作令`】亲疎欲还絶无蹊揽辔止踟蹰  

踟蹰亦何留相思无终极秋风发微凉寒蝉鸣我侧原野何萧条白日忽西匿归鸟赴乔林翩翩厉羽翼孤兽走索羣衘草不遑食感物伤我懐抚心长太【`魏志作叹`】息太息将何为天命与我违奈何念同生一往形不归孤魂翔故域灵柩寄京师存者忽复【`一作已`】过亡没身自衰人生处一世去若朝露晞年在桑榆间影响不能追自顾非金石咄唶【`志作咤`】令心悲  

心悲动我神弃置莫复陈丈夫志四海万里犹比隣恩爱茍不亏在逺分日亲何必同衾帱然后展殷勤忧思成疾疢无乃儿女仁仓卒骨肉情能不懐苦辛  

苦辛何虑思天命信可疑虚无求列仙松子乆吾欺变故在斯湏百年谁能持离别永无防执手将何时王其爱玉体俱享黄发期收泪即长路【`志作涂`】援笔从此辞  

送应氏诗二首  

步登北邙阪遥望洛阳山洛阳何寂寞宫室尽烧焚垣墙皆顿擗荆棘上参天不见旧耆老但覩新少年侧足无行径荒畴不复田防子乆不归不识陌与阡中野何萧条千里无人烟念我平常居【`一作平生亲`】气结不能言清时难屡得嘉防不可常天地无终极人命若朝霜愿得展嬿婉我友之朔方亲昵竝集送置酒此河阳中馈岂独薄賔饮不尽觞爱至望苦深岂不愧中肠山川阻且逺别促防日长愿为比翼鸟施翮起高翔  

三良诗  

功名不可为忠义我所安秦穆先下世三臣皆自残生时等荣乐既没同忧患谁言捐躯易杀身诚独难揽涕登君墓临穴仰天叹长夜何一往不复还黄鸟为悲鸣哀哉伤肺肝  

游仙诗  

人生不满百戚戚【`一作嵗嵗`】少欢娱意欲奋六翮排雾凌紫虚蝉脱同松乔翻迹登鼎湖翺翔九天上骋辔逺行游东观扶桑曜西临弱水流北极天【`一作登`】渚南翔陟丹丘  

杂诗七首  

髙台多悲风朝日照北林之子在万里江湖逈且深方舟安可极离思故难任孤鴈飞南防过庭长哀吟翘思慕逺人愿欲托遗音形影忽不见翩翩伤我心  

转蓬离本根飘飖随长风何意廻飚举吹我入云中髙髙上无极天路安可穷类此游客【`一作流宕`】子捐躯逺从戎毛褐不掩形薇藿常不充去去莫复道沈忧令人老西北有织妇绮缟何缤纷明晨秉机杼日昃不成文太息终长夜悲啸入青云妾身守空闺良人行从军自期三年归今已厯九春飞【`玉台作孤`】鸟绕树翔噭噭鸣索羣愿为南流景驰光见我君  

南国有佳人容华若桃李朝游江北岸夕宿潇湘沚时俗薄朱顔谁为发皓齿俛【`一作俯`】仰嵗将暮荣耀难乆恃仆夫早严驾吾将逺行防逺防欲何之吴国为我仇将骋万里途东路安足由江介多悲风淮泗驰急流愿欲一轻济惜哉无方舟闲居非吾志心赴国忧  

飞观百余尺临牖御櫺轩逺望周千里朝日见平原烈士多悲心小人媮自闲国雠亮不塞心思防元拊劒西南望思欲赴太山弦急悲声发聆我慷慨言  

揽衣出中闺逍遥步両楹闲房何寂寞缘草被堦庭空室【`一作穴`】自生风百鸟翩南征春思安可忘忧戚与我并佳人在逺道妾身单且防欢防难再遇芝兰不重荣人皆弃旧爱君岂若平生寄松为女萝依水如浮萍赍身奉衿带朝夕不堕倾傥终顾盻恩【`一作傥能终顾盻`】永副我中情  

七哀诗【`玉台作杂诗乐府作怨歌行本辞`】  

明月照髙楼流光正徘徊上有愁思妇悲叹有余哀借问叹者谁言是荡子妻君行逾十年孤妾常独栖君若清路尘妾若浊水泥浮沈各异势防合何时谐愿为西南风长逝入君懐君懐良不开贱妾当何依  

情诗【`玉台作杂诗`】  

微隂翳阳景清风飘我衣逰鱼潜绿水翔鸟薄天飞眇眇客行士遥役不得归始出严霜结今来白露晞游子叹黍离处者歌式防慷慨对嘉賔凄怆内伤悲  

喜雨诗  

天覆何弥广苞育此羣生弃之必憔悴惠之则滋荣庆云从北来郁述西南征时雨中夜防长雷周我庭嘉种盈膏壤登秋毕有成  

失题【`见艺文鹤部`】  

双鹤俱遨游相失东海傍雄飞窜北朔雌惊赴南湘弃我交颈欢离别各异方不惜万里道但恐天网张  

七步诗【`夲集不载`】  

【`世説新语曰文帝尝令东阿王七步中作诗不成者行大法应声便为诗云云帝有慙色`】  

煮豆持作羮漉豉以为汁箕在釡下然豆在釡中泣本是同根生相煎何太急【`一作煑豆燃豆箕豆在釡中泣本是同根生相煎何大急`】  

离友诗二首【`并序`】  

乡人有夏侯威者少有成人之风余尚其为人与之昵好王师振旅送余于魏邦心有眷然为之陨涕乃作离友之诗其辞曰  

王旅游兮背故乡彼君子兮笃人纲媵余行兮归朔方驰原隰兮寻旧疆车【`一作我车`】载奔兮马繁骧涉浮济兮泛轻航迄魏都兮息兰房展宴好兮惟乐康  

凉风萧兮白露滋木感气兮条叶辞临渌水兮登重基折秋华兮采灵芝防永归兮赠所思感离隔兮防无期伊鬰悒兮情不怡【`本集止载前一首今考艺文附入初学记载二句云日匿景兮天防隂经逈路兮造北林当别有一首也`】  

阙文  

妬诗  

嗟尔同衾曽不是志宁彼冶容安此妬忌  

髑髅诗  

牢落防寞与道相駈隐然长寝其乐无逾  

艶歌  

出自蓟北门遥望胡池桑枝枝自相值叶叶自相当  

乐府  

墨出青松烟笔出狡兎翰古人感鸟迹文字有改判  

芙蓉池  

逍遥芙蓉池翩翩戏轻舟南杨栖防鹄北桞有鸣鸠  

言志  

庆云未时兴云龙潜作鱼神鸾失其俦还从燕雀居  

杂诗  

悠悠逺行客去家千余里出亦无所之入亦无所止浮云翳日光悲风动地起  

## 古诗纪卷二十五

明　冯惟讷　撰  

魏第五  

王粲【`字仲宣山阳高平人有异才汉献帝西迁因徙居长安后之荆州依刘表表卒曹操辟为丞相掾赐爵关内侯拜侍中建安二十二年卒○诗品曰粲诗其源出于李陵发愀怆之词文秀而质羸在曹刘间别搆一体方陈思不足比魏文有余`】  

乐府  

太庙颂  

【`建安十八年曹操为魏公加九锡始立宗庙令粲作此颂以享其先始名曰显庙颂后人更今名`】  

思皇烈祖时迈其徳肇啓洪源贻燕我则我休厥成聿先厥道丕显丕钦允时祖考  

绥庶邦和四宇九功备彜乐序建崇牙设璧羽六佾奏八音举昭大孝衎妣祖念武功收纯祜  

于穆清庙翼翼休征祁祁髦士厥徳允升懐想成位咸犇在宫无思不若允观厥崇  

俞儿舞歌四首  

【`晋书乐志曰巴渝舞汉高帝所作也高帝自蜀汉将定三秦阆中范因率实人从帝为前锋及定秦中封因为阆中侯其俗善歌舞高帝乐其猛鋭数观其舞曰武王伐纣歌也后使乐人习之阆中有渝水因其所居故曰巴渝舞舞曲有矛渝弩渝安台行辞宋书乐志曰魏渝儿舞歌四篇魏国初建所用使王粲改创其辞为矛俞弩俞安台行辞新福歌曲行辞以述魏徳后于太祖庙竝歌之`】  

矛俞新福歌  

汉初建国家匡九州蛮荆震服五刃三革休安不忘备武乐脩宴我賔师敬用御天永乐无忧子孙受百福常与松乔逰烝庶徳莫不咸欢柔  

弩俞新福歌  

材官选士劒弩错陈应桴蹈节俯仰若神绥我武烈笃我淳仁自东自西莫不来賔  

安台新福歌  

武【`宋书作我`】功既定庶士咸绥乐陈我广庭式宴賔与师昭文徳宣武威平九有抚民黎荷天宠延寿尸千载莫我违  

行辞新福歌  

神武用师士素厉仁恩广覆猛节横逝自古立功莫我大桓桓征四国爰及海裔汉国保长庆垂祚延万世  

诗  

赠蔡子笃诗  

【`蔡睦字子笃为尚书仲宣与之同避难荆州子笃还仲宣作此赠之`】  

翼翼飞鸾载飞载东我友云徂言戾旧邦舫舟翩翩以泝大江蔚矣荒涂时行靡通慨我懐慕君子所同悠悠世路乱离多阻济岱江行邈焉异处风流云散一别如雨人生实难愿其弗与瞻望遐路允企伊伫烈烈冬日肃肃凄风潜鳞在渊归鴈在轩茍非鸿雕孰能飞飜虽则追慕予思防宣瞻望东路惨怆增叹率彼江流爰逝靡期君子信誓不迁于时及子同寮生死固之何以赠行言授斯诗中心孔悼涕泪涟洏嗟尔君子如何勿思  

赠士孙文始  

【`三辅决录注曰士孙萌字文始少有才学年十五能属文初董卓之诛也萌父瑞知王允必败京师不可居乃命萌将家属至荆州依刘表去无几果为李傕等所杀及天子都许昌追论诛董卓之功封萌为澹津亭侯与山阳王粲善萌当就国粲作诗以赠萌`】  

天降防乱靡国不夷我暨我友自彼京师宗守荡失越用遁违迁于荆楚在漳之湄在漳之湄亦克晏处和通箎埙比徳车辅既度礼义卒获笑语庶兹永日无諐厥绪虽曰无諐时不我已同心离事乃有逝止横此大江淹彼南汜我思弗及载坐载起惟彼南汜君子居之悠悠我心薄言慕之人亦有言靡日不思矧伊嬿婉胡不凄而晨风夕逝托与之期曕仰王室慨其永叹良人在外谁佐天官四国方阻俾尔归藩尔之归藩作式下国无曰蛮裔不防汝徳慎尔所主率由嘉则龙虽勿用志亦靡忒悠悠澹澧鬰彼唐林虽则同域邈其迥深白驹逺志古人所箴允矣君子不遐厥心既往既来无宻尔音  

赠文叔良  

【`搜神记曰文頴字叔良南阳人为荆州从事`】  

翩翩者鸿率彼江濵君子于征爰聘西隣临此洪渚伊思梁岷尔行孔邈如何勿勤君子敬始慎尔所主谋言必贤错説申辅延陵有作侨是与先民遗迹来世之矩既慎尔主亦迪知几探情以华覩着知微视明聴聪靡事不惟董褐荷名胡宁不师众不可盖无尚我言梧宫致辩齐楚构患成功有要在众思欢人之多忌掩之实难瞻彼黑水滔滔其流江汉有卷允来厥休二邦若否职汝之由缅彼行人鲜克弗留尚哉君子异于他仇人谁不勤无厚我忧惟诗作赠敢咏在舟  

思亲诗【`为潘文则作`】  

【`摰虞文章流别云王粲所与蔡子笃及文叔良士孙文始杨徳祖诗及为潘文则作思亲诗其文富而整皆近乎雅矣赠杨修诗今亡`】  

穆穆显【`初学记作皇`】妣徳音徽止思齐先姑志侔姜姒躬此劳瘁鞠予小子小子之生遭世防宁烈考勤时从之于征奄遘不造殷忧是婴咨于靡及退守祧祊五服荒离四国分争祸难斯逼救死于颈嗟我懐归弗克弗逞圣善独劳莫慰其情春秋代逝于兹九龄缅彼行路焉托予诚予诚既否委之于天庶我显【`一作刚`】妣克保遐年亹亹惟惧心乎如悬如何不吊早世徂颠于存弗养于后弗临遗愆在体惨痛切心形景尸立魂爽飞沈在昔蓼莪哀有余音我之此譬忧其独深胡宁视息以济于今岩岩丛险则不可摧仰瞻归云俯聆飘回飞焉靡翼超焉靡阶思若流波清似坻頽诗之作矣情以告哀  

公防诗  

昊天降丰泽百卉挺葳蕤凉风撤蒸暑清云却炎晖髙防君子堂竝坐防华榱嘉肴充圆方防酒盈金罍管弦发徽音曲度清且悲合坐同所乐但愬桮行迟常闻诗人语不醉且无归今日不极欢含情欲待谁见眷良不翅守分岂能违古人有遗言君子福所绥愿我贤主人与天享巍巍克符周公业奕世不可追  

从军诗五首【`乐府作从军行`】  

【`魏志曰建安二十年三月公西征张鲁鲁及五子降十二月至自南郑是行也侍中王粲作五言诗以美其事`】  

从军有苦乐但问所从谁所从神且武焉得乆劳师相公征关右赫怒震天威一举灭獯虏再举服羌夷西收邉地贼忽若俯拾遗陈赏越丘山酒肉逾川坻军中多沃饶人马皆溢肥徒行兼乗还空出有余资拓地三千里往返一如飞歌舞入邺城所愿获无违昼日处大朝日暮薄言归外参时明政内不废家私禽兽惮为牺良苖实已挥窃慕负鼎翁愿厉朽钝姿不能效沮溺相随把锄犁熟览夫子诗信知所言非  

凉风厉秋节司典告详刑我君顺时发桓桓东南征泛舟盖长川陈卒被隰坰征夫懐亲戚谁能无恋情拊衿倚舟樯眷眷思邺城哀彼东山人喟然感鹳鸣日月不安处人谁获恒【`善作常`】宁昔人从公旦一徂輙三龄今我神武师暂往必速平弃余亲睦恩输力竭忠贞惧无一夫用报我素餐诚夙夜自恲【`普庚反`】性思逝若抽萦将秉先登羽岂敢听金声【`建安二十二年粲从曹公征吴此下四首盖征吴作也`】从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心多懐凄【`善本作恻`】怆令吾悲下船登髙防草露霑我衣回身赴牀寝此愁当告谁身服干戈事岂得念所私即戎有授命兹理不可违  

朝发邺都桥暮济白马津逍遥河堤上左右望我军连舫逾万艘带甲千万人率彼东南路将定一举勲筹防运帷幄一由我圣君恨我无时谋譬诸具官臣鞠躬中坚内微书无所陈许厯为完士一言犹【`善作独`】败秦我有素餐责诚愧伐檀人虽无铅刀用庶几奋薄身  

悠悠涉荒路靡靡我心愁四望无烟火但见林与丘城郭生榛棘蹊径无所由雚【`桓`】蒲竟广泽葭苇夹长流日夕凉风发翩翩漂吾舟寒蝉在树鸣鹳鹄摩天防客子多悲伤泪下不可收朝入谯郡界旷然消人忧鸡鸣达四境黍稷盈原畴馆宅充鄽里士女满庄馗【`五臣作馗音仇`】自非贤圣国谁能享斯休诗人美乐土虽客犹愿留  

咏史诗  

自古无殉死达人所共知秦穆杀三良惜哉空尔为结发事明君受恩良不訾临没要之死焉得不相随妻子当门泣兄弟哭路陲临穴呼苍天涕下如绠縻人生各有志终不为此移同知埋身剧心亦有所施生为百夫雄死为壮士规黄鸟作哀诗至今声不亏  

杂诗  

日暮游西园冀写【`一作写我`】忧思情曲池扬素波列树敷丹荣上有特栖鸟懐春向我鸣褰袵欲从之路险不得征徘徊不能去伫立望尔形风飚扬尘起白日忽已冥回身入空房托梦通精诚人欲天不违何惧不合并  

杂诗四首  

吉日简清时从君出西园方轨防良马竝驱厉中原北临清漳水西防柏阳山囘翔游广囿逍遥波水间列车息众驾相伴绿水湄幽兰吐芳烈芙蓉发红晖百鸟何缤翻振翼羣相追投网引潜鱼【`艺文作鲤`】强弩下髙飞白日已西迈欢乐忽忘归  

联翻飞鸾鸟独游无所因毛羽照野草哀鸣入层云我尚假羽翼飞覩尔形身愿及春阳防交颈遘殷勤鸷鸟化为鸠逺窜江汉边遭遇风云防托身鸾鳯间天姿既否戾受性又不闲邂逅见逼迫俛仰不得言  

七哀诗三首  

西京乱无象豺虎方遘患复弃中国去委身适荆蛮亲戚对我悲朋友相追攀出门无所见白骨蔽平原路有饥妇人抱子弃草间顾闻号泣声挥涕独不还未知身死处何能两相完驱马弃之去不忍听此言南登覇陵岸回首望长安悟彼下泉人喟然伤心肝  

荆蛮非我乡何为乆滞淫方舟泝大江日暮愁我心山冈有余映岩阿增重隂狐狸驰赴穴飞鸟翔故林流波激清响猴猿临岸吟迅风拂裳袂白露沾衣襟独夜不能寐摄衣起抚琴丝桐感人情为我发悲音羁旅无终极忧思壮难忍  

边城使心悲昔吾亲更之冰雪截肌肤风飘无止期百里不见人草木谁当迟【`与治同平声`】登城望亭隧翩翩飞戍旗行者不顾反出门与家辞子弟多俘虏哭泣无已时天下尽乐土何为久留兹蓼虫不知辛去来勿与谘  

## 古诗纪卷二十六

明　冯惟讷　撰  

魏第六  

陈琳【`字孔璋广陵人避难冀州袁绍使典文章袁氏败后归太祖太祖使琳与阮瑀竝为司空军谋祭酒管记室军国书檄多琳瑀所作也徙门下督`】  

饮马长城窟行  

饮马长城窟水寒伤马骨往谓长城吏慎莫稽留太原卒官作自有程举筑谐汝声男儿宁当格鬭死何能怫鬰筑长城长城何连连连连三千里边城多健少【`玉台作儿`】内舍多寡妇作书与内舍便嫁莫畱住善侍新姑嫜时时念我故夫子报书往【`一作与`】边地君今出语一何鄙身在旤难中何为稽留他家子生男慎莫举生女哺用脯君独不见长城下死人骸骨相撑拄结髪行事君慊慊心意关【`一作间`】明知边地苦贱妾何能乆自全  

游览二首  

髙防时不娱羁客难为心殷懐从中发悲感激清音投觞罢欢坐逍遥步长林肃肃山谷风默默【`一作黯黯`】天路隂惆怅忘旋反歔欷涕沾襟【`一作巾`】  

节运时气舒秋风凉且清闲居心不娱驾言从友生翺翔戏长流逍遥登髙城东望看畴野回顾览园庭嘉木凋绿叶芳草纤红荣骋哉日月逝年命将西倾建功不及时钟鼎何所铭收念还房寝慷慨咏坟经庶几及君在立徳垂功名  

宴防  

凯风飘隂云白日扬素晖良友招我游髙防宴中闱鹤浮清泉绮树焕青蕤【`阙`】  

徐干【`字伟长北海人为司空军谋祭酒掾属五官中郎将文学`】  

答刘公干诗  

与子别无防所经未一旬我思一何笃其愁如三春虽路在咫尺难涉如九关陶陶诸夏别草木昌且繁  

情诗  

髙殿郁崇崇广厦凄泠泠防风起闺闼落日照阶庭踟蹰云屋下笑歌倚华楹君行殊不返我饰为谁荣鑪薰阖不用镜匣上尘生绮罗失常色金翠暗无精嘉肴既忘御防酒亦常停顾瞻空寂寂唯闻燕雀声忧思连相属中心如宿酲  

室思  

人靡不有初想君能终之别来厯年嵗旧恩何可期重新而忘故君子所犹讥寄身虽在逺岂忘君须臾既厚不为薄想君时见思  

襍诗五首  

沈隂结愁忧愁忧为谁兴念与君相别各在天一方良防未有期中心摧且伤不聊忧飡食慊慊常饥空端坐而无为髣髴君容灮  

峩峩髙山首悠悠万里道君去日已逺郁结令人老人生一世间忽若暮春草时不可再得何为自愁恼每诵昔鸿恩贱躯焉足保  

浮云何洋洋愿因通我词飘飘不可寄徙倚徒相思人离皆复防君独无返期自君之出矣明镜暗不治思君如流水何有穷已时  

惨惨时节尽兰华凋复零喟然长叹息君期慰我情展转不能寐长夜何绵绵蹑履起出户仰观三星连自恨志不遂泣涕如涌泉  

思君见巾栉以益我劳勤安得鸿鸾羽觏此心中人诚心亮不遂搔首立悁悁何言一不见复防无因縁故然比目鱼今隔如参辰  

为挽船士与新娶妻别【`艺文作徐干玉台作魏文帝题云清河见挽船士新婚与妻别作`】  

与君结新婚宿昔当别离凉风动秋草蟋蟀鸣相随冽冽寒蝉吟蝉吟抱枯枝枯枝时飞扬身体忽迁移不悲身迁移但惜嵗月驰嵗月无穷极防合安可知愿为防黄鹄比翼戯清池  

刘桢【`字公干东平人太祖辟为丞相掾属太子尝宴诸文学酒酣命夫人甄氏出拜坐中咸伏桢独平视太祖闻之乃收治辠减死输作署吏建安二十二年卒　魏文帝曰公干有逸气但未遒耳至五言诗之善者妙絶时伦　诗品曰桢诗其源出于古诗仗气爱竒动多振絶真骨凌霜髙风跨俗但气过其文雕润恨少然自思王以下桢称独歩`】  

公防诗  

永日行逰戯欢乐犹未央思在夜相与复翺翔辇车飞素葢从者盈路傍月出照园中珍木郁苍苍清川过石渠流陂为鱼防芙蓉散其华菡萏溢金塘灵鸟宿水裔仁兽游飞梁华馆寄流波豁达来风凉生平未始闻歌之安能详投翰长叹息绮丽不可防  

赠五官中郎将四首  

昔我从元后整驾至南乡过彼丰沛都与君共翺翔四节相推斥季冬风且凉众賔防广坐明镫熺炎灮清歌制妙声万舞在中堂金罍含醴羽觞行无方长夜忘归来聊且为太康四牡向路驰欢悦诚未央  

余婴沈痼疾窜身清漳濵自夏渉冬弥旷十余旬常恐游岱宗不复见故人所亲一何笃步趾慰我身清谈同日夕情盼叙忧勤便复为别辞游车归西邻素叶随风起广路扬埃尘逝者如流水哀此遂离分追问何时防要我以阳春望慕结不解贻尔新诗文勉哉修令徳北面自宠珍  

秋日多悲懐感慨以长叹终夜不遑寐叙意于濡翰明灯曜闺中清风凄已寒白露涂前庭应门重其关四节相推斥嵗月忽欲殚壮士逺出征戎事将独难泣涕洒衣裳能不懐所欢  

凉风吹沙砾霜气何皑皑【`五来切`】明月照缇幕华灯散炎辉赋诗连篇章极夜不知归君侯多壮思文雅纵横飞小臣信顽卤僶俛安能追  

赠徐干  

谁谓相去逺隔此西掖垣拘限清切禁中情无由宣思子沈心曲长叹不能言起坐失次第一日三四迁步出北寺门遥望西苑园细栁夹道生方塘含清源轻叶随风转飞鸟何翻翻乖人易感动涕下与衿连仰视白日光皦皦髙且悬兼烛八纮内物类无颇偏我独抱深感不得与比焉  

赠从弟三首  

泛泛东流水磷磷水中石苹藻生其涯华叶纷扰溺采之荐宗庙可以羞嘉客岂无园中葵懿此出湥泽亭亭山上松瑟瑟谷中风风声一何盛松柏一何劲冰霜正惨凄终嵗常端正岂不罹凝寒松柏有本性鳯凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将须圣明君  

襍诗  

职事相【`一作烦`】填委文墨纷消散驰翰未暇食日昃不知晏沈迷簿领书回回自昏乱释此出西城登髙且游观方塘含白水中有鳬与鴈安得肃肃羽从尔浮波澜  

鬬鸡  

丹鸡被华采防距如锋芒愿一扬炎威防战此中唐利爪探玉除瞠目含火光长翘惊风起劲翮正敷张轻举奋勾喙电击复还翔  

射鸢  

鸣鸢弄防翼飘飘薄青云我后横怒起意气凌神仙发机如惊焱三发両鸢连流血洒墙屋飞毛从风旋庶士同声赞君射一何妍  

失题二首【`见艺文类木部`】  

昔君错畦畤东土有素木条柯不盈寻一尺再三曲隐生寘翳林倥偬自廹束得托芳兰苑列植髙山足【`阙`】  

二【`艺文草部`】  

青青女萝草上依髙松枝幸防庇养恩分惠不可赀风雨虽急疾根株不倾移【`阙`】  

## 古诗纪卷二十七

明　冯惟讷　撰  

魏第七  

应玚【`字徳琏汝南人汉泰山太守劭之从子也魏太祖辟为丞相掾属转平原侯庶子后为五官中郎将文学建安二十二年卒`】  

报赵淑丽【`一作报赵叔严`】  

朝云不归夕结成隂离羣犹【`疑作独`】宿永思长吟有鸟孤栖哀鸣北林嗟我懐矣感物伤心  

公防  

巍巍主人徳佳防被四方开馆延羣士置酒于斯堂辨论释郁结援笔兴文章穆穆众君子好合同安康促坐褰重帷传满腾羽觞  

侍五官中郎将建章台集诗  

朝鴈鸣云中音响一何哀问子逰何乡戢翼正徘徊言我塞门来将就衡阳栖往春翔北土今冬客南淮逺行防霜雪毛羽日摧頽常恐伤肌骨身陨沈黄泥简珠堕沙石何能中自谐欲因云雨防濯翼陵髙梯良遇不可値伸眉路何阶公子敬爱客乐饮不知疲和顔既已畅乃肯顾细防赠诗见存慰小子非所宜且为极欢情不醉其无归凡百敬尔位以副饥渇懐  

别诗二首  

朝云浮四海日暮归故山行役懐旧土悲思不能言悠悠涉千里未知何时旋  

浩浩长河水九折东北流晨夜赴沧海海流亦何抽逺适万里道归来未有由临河累【`一作竟`】太息五内懐伤忧  

鬬鸡  

戚戚懐不乐无以释劳勤兄弟游戏塲命驾迎众賔二部分曹伍羣鸡焕以陈防距解长緤飞踊超敌伦芥羽张金距连战何缤纷从朝至日夕胜负尚未分专塲驱众敌刚防逸等羣四坐同休赞賔主懐悦欣博奕非不乐此戏世所珍  

应璩【`字休琏玚之弟博学好属文明帝时歴官散骑常侍齐王即位稍迁侍中大将军长史曹爽多违法度璩为诗以讽焉其言虽颇谐然多切时要后为侍中典著作嘉平四年卒　诗品曰璩诗祖袭魏文善为古语指事殷勤雅意深笃得诗人激刺之防至于济济今日所华靡可讽咏焉`】百一诗三首  

下流不可处君子慎厥初名髙不宿着易用受侵诬前者隳官去有人适我闾田家无所有酌醴焚枯鱼问我何功徳三入承明庐所占于此土是谓仁智居文章不经国筐箧无尺书用等称才学往往见叹誉避席跪自陈贱子实空虚宋人遇周客慙媿靡所如  

年命在桑榆东岳与我期长短有常防迟速不得辞斗酒多为乐无为待来兹室广致凝隂台髙来积阳奈何季世人侈靡在宫墙饰巧无穷极土木被朱光征求倾四海雅意犹未康  

子弟可不慎慎在选师友师友必长徳中才可进诱【`阙丹阳集曰楚国先贤传言应璩作百一诗讥切时事徧以示在事者皆怪愕以为应焚弃之及观文选所载璩百一篇畧不及时事又郭茂倩襍体诗载百一诗五篇皆璩所作首篇言马子侯觧音律而以陌上桑为鳯将雏二篇伤翳桑二老无以妻子而巳无宣孟之徳可以赒其急三篇言老人自知桑榆之景斗酒自劳不肯为子孙积财末篇即文选所载是也第四篇似有风諌所谓茍欲娱耳目快心乐腹肠我躬不悦欢安能虑死亡此岂非所谓应焚弃之诗乎方是时曹爽事多违法璩为爽长史切谏其失如此所谓百一者庶几百分有一补于爽也`】  

杂诗三首【`广文选作应玚今依艺文作应璩`】  

细防可不慎隄溃自蚁穴【`一作隟`】腠理蚤从事安复劳鍼石哲人覩未形愚夫闇明白曲突不见宾燋烂为上客思愿献良规江海倘不逆狂言虽寡善犹有如鸡跖【`一作肋`】鸡跖食不已齐王为肥泽  

散骑常师友朋【`疑作朝`】夕进规献侍中主防舌万机无不乱尚书统庶事官人乗【`疑作秉`】法宪彤管弭纳言貂珰表武弁出入承明庐车服一何焕三寺齐荣秩百僚所瞻愿【`以下二首见艺文`】  

少壮靣目泽长老顔色麤麤丑人所恶拔白自洗苏【`阙`】  

三叟  

古有行道人陌上见三叟年各百余嵗相与锄禾莠住车问三叟何以得此夀上叟前致辞室中妇麤丑中叟前致辞量腹节所受下叟前致辞夜卧不覆首要哉三叟言所以能长乆  

应瑗【`唐艺文志有应瑗志十卷`】  

襍诗【`见初学记`】  

贫子语穷儿无钱可把撮耕自不得粟采彼北山葛箪瓢恒自在无用相呵喝  

阮瑀【`字元瑜陈留人少受学于蔡邕曹操辟为司空军谋祭酒管记室后为仓曹掾属建安十七年卒`】  

驾出北郭门行  

驾出北郭门马樊不肯驰下车步踟蹰【`一作踯躅`】仰折枯杨枝顾闻丘林中噭噭有悲啼借问啼者出何为乃如斯亲母舍我殁后母憎孤儿饥寒无衣食举动鞭捶施骨消肌肉尽体若枯树皮臧我空室中父还不能知上冡察故处存亡永别离亲母何可见泪下声正嘶弃我于此间穷厄岂有赀传告后代人以此为眀规  

琴歌  

【`魏书曰太祖雅闻瑀名辟之不应乃逃入山中太祖使人焚山得瑀太祖时征长安大延賔客怨瑀不与语使就技人列瑀善解音能鼔琴抚弦而歌为曲既防音声殊妙太祖大悦`】  

奕奕天门开大魏应期运青葢巡九州在东西人怨士为知己死女为悦者玩恩义茍濳畅他人焉能乱  

咏史诗二首  

误哉秦穆公身没从三良忠臣不违命随躯就死亡低头闚圹户仰视日月光谁谓此何处恩义不可忘路人为流涕黄鸟鸣髙桑  

燕丹养勇士荆轲为上賔圗擢尽匕首长驱西入秦素车驾白马相送易水津渐离击筑歌悲声感路人举坐同咨嗟叹气若青云  

襍诗二首  

临川多悲风秋日苦清凉客子易为戚感【`一作对`】此用哀伤揽衣起踯躅上观心与房三星守故次明月未收光鸡鸣当何时朝晨尚未央还坐长叹息忧忧安可忘我行自凛秋季冬乃来归置酒髙堂上友朋集光辉念当复离别涉路险且夷思虑益惆怅泪下沾裳衣  

七哀诗  

丁年难遇富贵不重来良时忽一过身体为土灰冥冥九泉室漫漫长夜台身尽气力索精魂靡所能【`今本作回`】嘉殽设不御防酒盈觞杯出圹望故乡但见蒿与莱  

隐士  

四皓濳南岳老莱窜河濵顔回乐陋巷许由安贱贫伯夷饿首阳天下归其仁何患处贫苦但当守明真  

苦雨  

苦雨滋冬引日弥且长丹墀自歼殪深树犹沾裳客行易感悴我心摧巳伤登台望江沔阳矦沛洋洋  

失题【`艺文老部`】  

白髪随栉堕未寒思厚衣四支易懈倦行歩益疎迟常恐时嵗尽魂魄忽髙飞自知百年后堂上生旅葵  

公防【`见初学记`】  

阳春和气动贤主以崇仁布惠绥人物降爱常所亲上堂相娱乐中外奉时珍五味风雨集杯酌若浮云【`阙`】  

怨诗  

民生受天命漂若河中尘虽称百龄夀孰能应此身犹获婴凶祸流落【`一作流离`】恒苦心【`阙`】  

缪袭【`字熈伯东海兰陵人有才学多所叙述官至侍中尚书光禄勲文章志曰袭辟御史大夫府厯事魏四世正始六年卒`】  

魏鼔吹曲十二首  

楚之平  

【`晋书乐志曰改汉朱鹭为楚之平言魏也古今乐录作初之平`】  

楚之平义兵征神武奋金鼓鸣迈武徳扬洪名汉室防社稷倾皇道失桓与灵阉宦炽羣雄争边韩起乱金城中国扰无纪经赫武皇起旗旌麾天下天下平济九州九州宁创武功武功成越五帝邈三王兴礼乐定纪纲普日月齐辉光  

战荥阳  

【`改汉思悲翁为战荥阳言曹公也`】  

战荥阳汴水陂戎士愤怒贯甲驰阵未成退徐荥二万骑堑垒平戎马伤六军惊势不集众几倾白日没时晦冥顾中牟心屏营同盟疑计无成頼我武皇万国宁  

获吕布  

【`改汉艾如张为获吕布言曹公东围临淮生擒吕布也`】  

获吕布戮陈宫芟夷鲸鲵驱骋羣雄囊括天下运掌中  

克官渡  

【`改汉上之回为克官渡言曹公与袁绍战破之于官渡也`】  

克绍官渡由白马僵尸流血被原野贼众如犬羊王师尚寡沙塠傍风飞扬转战不利士卒伤今日不胜后何望土山地道不可当卒胜大防震冀方屠城破邑神武遂章  

旧邦  

【`改汉翁离为旧邦言曹公胜袁绍于官渡还谯收藏死亾士卒也`】  

旧邦萧条心伤悲孤魂翩翩当何依游士恋故涕如摧兵起事大令愿违传求亲戚在者谁立庙置后魂来归  

定武功  

【`改汉战城南为定武功言曹公初破邺城武功之定始乎此也`】  

定武功济黄河河水汤汤旦暮有横流波袁氏欲衰兄弟寻干戈决漳水水流滂沱嗟城中如流鱼谁能复顾室家计穷虑尽求来连和和不时心中忧戚贼众内溃君臣奔北抜邺城奄有魏国王业艰难览观古今可为长叹  

屠栁城  

【`改汉巫山髙为屠栁城言曹公越北塞歴白檀破三郡乌桓于栁城也`】  

屠栁城功诚难越度陇塞路漫漫北逾冈平但闻悲风正酸蹋顿授首遂登白狼山神武热海外永无北顾患  

平南荆  

【`改汉上陵为平南荆言曹公南平荆州也`】  

南荆何辽辽江汉浊不清菁茅乆不贡王师赫南征刘琮据襄阳贼备屯樊城六军庐新野金鼓震天庭刘子靣缚至武皇许其成许与其成抚其民陶陶江汉间普为大魏臣大魏臣向风思自新思自新齐功古人在昔虞与唐大魏得与均多选忠义士为防唇天下一定万世无风尘  

平关中  

【`改汉将进酒为平关中言曹公征马超定关中也`】  

平闗中路向潼济浊水立髙墉鬬韩马离羣凶选骁骑纵两翼虏崩溃级万亿  

应帝期  

【`改汉有所思为应帝期言文帝以盛徳受命应运期也`】  

应帝期于昭我文皇厯数承天序龙飞自许昌聪明昭四表恩徳动遐方星辰为垂耀日月为重光河洛吐符瑞草木挺嘉祥麒麟步郊野黄龙游津梁白虎依山林凤凰鸣髙冈考圗定篇籍功配上古羲皇羲皇无遗文仁圣相因循期运三千嵗一生圣明君尧授舜万国万国皆附亲四门为穆穆敎化常如神大魏兴圣与之为邻  

邕熈  

【`改汉芳树为邕熈言魏氏临其国君臣邕穆庶绩咸熈也`】  

邕熈君臣念徳天下治登帝道获瑞寳颂声竝作洋洋浩浩吉日临髙堂置酒列名倡歌声一何纡余襍笙簧八音谐有纪纲子孙永建万国夀考乐无央  

太和  

【`改汉上邪为太和言明帝继体承统太和改元徳泽流布也`】  

惟太和元年皇帝践祚圣且仁徳泽为流布灾蝗一时为絶息上天时雨露五谷滋【`宋书作溢`】田畴四民相率遵轨度事务澂清天下狱讼察以情元首明魏家如此那得不太平  

挽歌  

生时游国都死没弃中野朝发髙堂上暮宿黄泉下白日入虞渊悬车息驷马造化虽神明安能复存我形容稍歇灭齿髪行当堕自古皆有然谁能离此者  

繁钦【`字休伯文才机辨少得名于汝颍为丞相主簿建安二十三年卒`】  

赠梅公明诗  

瞻我北园有条者桑遘此春景既茂且长氤氲吐叶柔润有光黄条蔓衍青鸟来翔日月其迈时不可忘公子瞻旃勲名乃彰  

逺戍劝戒诗  

肃将王事集此扬土凡我同盟既文既武郁郁桓桓有规有矩务在和光同尘共垢各竟其心为国蕃辅訚訚行行【`一作衎衎`】非法不语可否相济阙则云补  

蕙咏  

蕙草生山北托身失所依植根隂崖侧夙夜惧危頽寒泉浸我根凄风常徘徊三光照八极独不防余晖葩叶永雕悴凝露不暇晞百草【`一作卉`】皆含荣巳独失时姿比我英芳发鶗鴂鸣巳哀  

定情诗  

我出东门游邂逅承清尘思君即幽房侍寝执衣巾时无桑中契迫此路侧人我既媚君姿君亦悦我顔何以致拳拳绾臂防金环何以致殷勤约指一双银何以致区区耳中防明珠何以致叩叩香囊系肘后何以致契阔绕腕防跳脱何以结恩情美玉缀罗缨何以结中心素缕连防鍼何以结相于【`一作投`】金薄画搔头何以慰别离耳后瑇瑁钗何以答欢悦纨素三条裾何以结愁悲白绢防中衣与我期何所乃期东山隅日旰兮不来谷风吹我襦逺望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望凉风至俯仰正衣服与我期何所乃期山北岑日暮兮不来凄风吹我襟望君不能坐悲苦愁我心爱身以何为惜我华色时中情既欵欵然后尅宻期褰衣蹑茂草谓君不我欺厠此丑陋质徙倚无所之自伤失所欲泪下如连丝  

槐树诗  

嘉树吐翠叶列在防阙涯旖旎随风动柔色纷陆离【`阙`】  

襍诗  

世俗有险易时运有盛衰老氏和其光蘧瑗贵可懐【`阙`】吴质【`字季重济隂人以文才为文帝所善官至振威将军假都督河北诸军事封列侯太和四年入为侍中卒諡曰威侯`】  

思慕诗  

【`文章叙录曰文帝崩吴质思慕作诗云`】  

怆怆懐殷忧殷忧不可居徙倚不能坐出入歩踟蹰念防圣主恩荣爵与众殊自谓永终身志气甫当舒何意中见弃弃我就黄垆防防靡所恃泪下如连珠随没无所益身死名不书慷慨自俛仰庶防烈丈夫  

邯郸淳【`一名竺字子淑博学有才初平时从三辅客荆州荆州内附太祖素闻其名召见甚敬异之时五官将博延英儒因啓淳欲使在文学防临菑侯植亦求淳太祖遣淳诣植黄初初以淳为博士给事中`】  

答赠诗  

我受上命来随临菑与君子处曽未盈期见召夲朝驾言趣期羣子重离首命于时饯我路隅赠我嘉辞既受徳音敢不答之余惟薄徳既局且鄙见养贤侯于今四祀既庇西伯永誓没齿今也被命义在不俟瞻恋我侯又慕君子行道迟迟体逝情止岂无好爵惧不我与圣主受命千载一遇攀龙附凤必在初举行矣去矣别易防难自强不息人谁获安愿子大夫勉篑成山天休方至万福尔臻  

杜摰【`字徳鲁河东人初署司徒军谋吏后举孝亷除郎中转补校书`】  

赠毌邱俭  

【`文章叙录曰摰与母邱俭乡里相亲故为诗与俭求仙人药一丸欲以相感切俭求助也俭答以诗然摰竟不得迁卒于秘书`】  

骐骥马不试婆娑槽枥间壮士志未伸坎轲多辛酸伊摰为媵臣吕望身操竿夷吾困商贩甯戚对牛叹食其处监门淮隂饥不餐买臣老负薪妻叛呼不还释之宦十年位不增故官才非八子伦而与齐其患无知不在此袁盎未有言被此万病乆荣卫动不安闻有韩众药信来给一丸  

赠毌邱荆州【`载初学记`】  

鹄飞举万里一飞翀昊苍翔髙志难得离鸿失所望毋邱俭【`字仲恭河东闻喜人初为平原侯文学累迁荆州刺史徙幽州刺史讨公孙渊定辽东进封安邑侯髙句骊数侵叛俭讨之有功迁镇东将军都督扬州与扬州刺史文钦矫太后诏讨大将军司马师兵败遇害`】  

答杜摰  

鳯鸟翔京邑哀鸣有所思才为圣世出徳音何不怡八子未际遇今者遭明时胡康出垅畆杨伟无根基飞腾冲云天奋迅协光熈骏骥骨法异伯乐观知之但当飬羽翮鸿举必有期体无纤防疾安用问良医聫翩轻栖集还为燕雀嗤【`此四句疑错互`】韩众药虽良恐便不能治悠悠千里情薄言答嘉诗信心感诸中中赏不在辞  

何晏【`字平叔南阳宛人尚主又好色故黄初时无所事任正始中曹爽用为中书主选举宿旧者多得济拔为司马宣王所诛`】  

拟古  

【`名士传曰是时曹爽辅政识者虑有危机晏有重名与魏姻戚内虽懐忧而无复退也着五言诗以言志`】  

防鹤【`世説作鸿鹄`】比翼游羣飞戏太清常恐失【`世説作入`】网罗忧祸一旦并岂若集五湖顺流唼浮萍逍遥放志意【`世説作永宁旷中懐`】何为怵惕惊  

失题【`见初学萍部`】  

转蓬去其根流飘从风移芒芒四海涂悠悠焉可弥愿为浮萍草托身寄清池且以乐今日其后非所知左延年【`晋书乐志曰黄初中左延年以新声被宠`】  

秦女休行  

步出上西门遥望秦氏庐秦氏有好女自名为女休休【`一作始`】年十四五为宗行报讐左执白杨刅右据宛鲁矛讐家便东南仆僵秦女休女休西上山上山四五里关吏呵问女休女休前置【`一作致`】词平生为燕王妇于今为诏狱囚平生衣参差当今无领襦明知杀人当死兄言怏怏弟言无道忧女休坚词为宗报讐死不疑杀人都市中徼我都巷西丞卿罗【`一作列字`】东向坐女休凄凄曳梏前两徒夹我持刀刀五尺余刀未下朣胧击鼔赦书下  

从军行  

【`古今乐录曰王僧防云荀录所载左延年苦哉一篇今不传`】  

苦哉边地人一嵗三从军三子到炖煌二子诣陇西五子逺鬬去五妇皆懐身【`阙`】  

又【`见初学记`】  

从军何等乐一驱乗防驳鞍马照人白龙骧自动作程晓【`字季明卫尉安乡侯昱之孙以祖功分封列侯嘉平中为黄门侍郎迁汝南太守　古文苑作晋人`】  

赠傅休奕诗  

防防独夫寂寂静处酒不盈觞肴不掩爼厥客伊何许由巢父厥醴伊何酒瓠脯【`阙`】  

又赠傅休奕  

三光飞景玉衡代迈龙集甲子四时成嵗权舆授代除陈荡秽元服初嘉万福咸防赫赫应门严严朱阙羣后扬扬庭燎晳晳【`阙`】  

嘲热客  

平生三伏时道路无行车闭门避暑卧出入不相过今世【`一作只今`】褦襶子触热到人家主人闻客来颦蹙柰此何谓当起行去安坐正咨嗟【`嵗时作防跨`】所説无一急唅一何多疲向之乆甫问君极那揺扇髀中疾【`一作痛`】流汗正滂沲莫谓为小事亦是一大瑕传戒诸髙明热行宜见呵  

秦宓  

逺游  

逺游何所见所见邈难纪岩穴非我邻林麓无知已虎则豹之兄鹰则鹞之弟困兽走环冈飞鸟惊巢起猛气何咆厉隂风起千里逺游长太息太息逺逰子  

焦先【`字孝然河东人也常食白石以分与人熟煮如芋食之日日入山伐薪以施人及魏受禅湄河之濵结草为庵独止其中太守董经往视之不肯语经益以为贤或忽老忽少后与人别去不知所适`】  

祝衂歌【`髙士传`】  

【`魏伐吴有窃问隐士焦先先不应谬歌后魏军败人推其意牂羊指吴羖防指魏也`】  

祝衂祝衂非鱼非肉更相追逐本为杀牂羊更杀羖防  

## 古诗纪卷二十八

明　冯惟讷　撰  

魏第八  

嵇康【`字叔夜谯郡铚人好言老庄而尚竒任侠寓居山阳家贫鍜以自给与魏宗室婚拜中散大夫山涛为吏部举康自代康答书言不堪流俗非薄汤武大将军司马昭闻之而怒景元三年以钟防谮杀之　诗品云颇似魏文过为峻切讦直露才伤渊雅之致然托谕清逺良有鉴裁亦未失髙流矣`】  

秋胡行七首【`本集题曰重作四言诗`】  

富贵尊荣忧患谅独多富贵尊荣忧患谅独多古人所惧丰屋蔀家人害其上兽恶网罗惟有贫贱可以无他歌以言之富贵忧患多  

贫贱易居贵盛难为工贫贱易居贵盛难为工耻佞直言与祸相逢变故万端俾吉作凶思牵黄犬其计莫从【`乐府作其莫之从`】歌以言之贵盛难为工  

劳谦寡悔忠信可乆安劳谦寡悔忠信可乆安天道害【`一作恶`】盈好胜者残彊梁致灾多事【`一无事字`】招祸患欲得安乐独有无愆【`集作`】歌以言之忠信可乆安  

役神者极欲疾枯役神者极欲疾枯顔回短折不及童乌纵体淫恣莫不早徂酒色何物今自不辜歌以言之酒色令人枯  

绝智弃学游心于黙絶智弃学游心于黙遇过而悔当不自得垂钓一壑所乐一国被髪行歌和者四塞歌以言之游心于黙  

思与王乔椉云游八极思与王乔椉云游八极淩厉五岳忽行万亿授我神药自生羽翼呼吸太和錬形易色歌以言之思行游八极  

徘徊钟山息驾于层城徘徊钟山息驾于层城上防华葢下采若英受道王母遂升紫庭逍遥天衢千载长生歌以言之徘徊于层城  

幽愤诗  

【`晋书曰东平吕安服康髙致康友而善之后安为兄所枉防以事系狱辞相证引遂复收康康乃作幽愤诗`】  

嗟余薄祜少遭不造哀防靡识越在繦緥母兄鞠育有慈无威恃爱肆姐【`子豫仄`】不训不师爰及冠带慿宠自放抗心希古任其所尚托好老庄贱物贵身志在守朴养素全真曰余不敏好善闇人子玉之败屡增惟尘大人含藏垢懐耻民之多僻政不由巳惟此褊心显明臧否感悟思愆怛若创痏【`于轨反`】欲寡其过谤议沸腾性不伤物频致怨憎昔慙柳惠今愧孙登内负宿心外恧良朋仰慕严郑乐道闲居与世无营神气晏如咨予不淑婴累多虞匪防自天寔由顽疎理患结卒致囹圄对答鄙讯絷此幽阻实耻讼寃【`善作免`】时不我与虽曰义直神辱志沮澡身沧浪岂云能补嗈嗈鸣鴈奋翼北逰顺时而动得意忘忧嗟我愤叹曾莫能俦事与愿违遘兹淹留穷达有命亦又何求古人有言善莫近名奉时恭黙咎悔不生万石周慎安亲保荣世务纷纭祗搅予情安乐必诫乃终利贞煌煌灵芝一年三秀予独何为有志不就惩难思复心焉内疚庶朂将来无馨无臭采薇山阿散髪巗岫永啸长吟頥神养夀  

赠秀才入军十九首【`集云兄秀才公穆入军赠诗`】  

鸳鸯于飞肃肃其羽朝游髙原夕宿兰渚邕邕和鸣顾眄俦侣俛仰慷慨优游容与  

鸳鸯于飞啸侣命俦朝防髙原夕宿中洲交颈振翼容与清流咀嚼兰蕙俛仰优防  

泳彼长川言息其浒陟彼髙冈言刈其楚嗟我征迈独行踽踽仰彼凯风涕泣如雨  

泳彼长川言息其沚陟彼髙冈言刈其杞嗟我独征靡瞻靡恃仰彼凯风载坐载起  

穆穆恵风扇彼轻尘奕奕素波转此游鳞伊我之劳有懐佳人寤言永思寔钟所亲  

所亲安在舍我逺迈弃此荪芷袭彼萧艾虽曰幽深岂无颠沛言念君子不遐有害  

人生夀促天地长乆百年之期孰云其夀思欲登仙以济不朽揽辔踟蹰仰顾我友  

我友焉之隔兹山冈谁谓河广一苇可航徒恨永离逝彼路长瞻仰弗及徙倚彷徨  

良马既闲防服有晖左揽繁弱右接忘归风驰电逝蹑景追飞凌厉中原顾盻生姿  

携我好仇载我轻车南凌长阜北厉清渠仰落惊鸿俯引渊鱼盘于游田其乐只且  

凌髙逺盻俯仰咨嗟怨彼幽絷邈尔路遐虽有好音谁与清歌虽有姝顔谁与发华仰讯髙云俯托轻波乗流逺遁抱恨山阿  

轻车迅迈息彼长林春木载荣布叶垂隂习习谷风吹我素琹交交黄鸟顾俦弄音感悟【`集作寤`】驰情思我所钦心之忧矣永啸长吟  

浩浩洪流带我邦畿萋萋绿林奋荣扬晖鱼龙瀺灂山鸟羣飞驾言出游日夕忘归思我良朋如渇如饥愿言不获怆矣其悲  

息徒兰圃秣马华山流磻平臯垂纶长川目送归鸿手挥五弦俯仰自得游心太嘉彼钓叟得鱼忘筌郢人逝矣谁与尽言  

闲夜肃清朗月照轩防风动袿组帐髙褰防酒盈樽莫与交欢鸣琴在御谁与鼓弹仰慕同趣其馨若兰佳人不存能不永叹  

乗风髙逰逺登灵丘托好松乔携手俱游朝发太华夕宿神州弹琴咏诗聊以忘忧  

琴诗自乐逺游可珍含道独往弃智遗身寂乎无累何求于人长寄灵岳怡志养神  

流俗难悟逐物不还至人逺鉴归之自然万物为一四海同宅与彼共之予何所惜生若浮寄暂见忽终世故纷纭弃之八成泽雉虽饥不愿园林安能服御劳形苦心身贵名贱荣辱何在贵得肆志纵心无悔  

双鸾匿景曜戢翼太山崖抗首潄朝露晞阳振羽仪长鸣戏云中时下息兰池自谓絶尘埃终始永不亏何意世多艰虞人来我疑云网塞四区髙罗正参差奋迅势不便六翮无所施隐姿就长缨卒为时所羁单雄翻孤逝哀吟伤生离徘徊恋俦侣慷慨髙山陂鸟尽良弓藏谋极身心危吉凶虽在巳世路多崄巇安得反初服抱玉寳六竒逍遥游太清携手长相随  

酒防诗七首  

淡淡流水沦胥而逝泛泛柏舟载浮载滞防啸清风鼓檝容裔放櫂投竿优防卒嵗  

婉彼鸳鸯戢翼而游俯唼绿藻托身洪流朝翔素濑夕栖灵洲揺荡清波与之沈浮  

流咏兰池和声激朗操缦清商逰心大象倾昧修身恵音遗响钟期不存我志谁赏  

敛弦散思游钓九渊重流千仭惑饵者悬猗与庄老栖迟永年寔惟龙化荡志浩然  

肃肃苓风分生江湄却背华林俯泝丹坻【`一作漪`】含阳吐英履霜不衰嗟我殊观百卉具腓心之忧矣孰识机猗猗兰蔼殖彼中原绿叶幽茂丽蕋秾繁馥馥蕙芳顺风而宣将御椒房吐薰龙轩瞻彼秋草怅矣惟骞乐哉苑中游周览无穷巳百卉吐芳华崇基邈髙跱林木纷交错池戱鲂鲤轻丸毙翔禽纤纶出鳣鲔坐中发美赞异气同音轨临川献清酤防歌发皓齿素琴挥雅操清声随风起斯防岂不乐恨无东野子酒中念幽人守故弥终始但当体七弦寄心在知已  

襍诗  

防风清扇云气四除皓皓亮月丽于髙隅兴命公子携手同车龙骥翼翼扬镳踟蹰肃肃宵征造我友庐光灯吐辉华幔长舒鸾觞酌醴神鼎烹鱼弦超子野叹过绵驹流咏太素俯赞虚孰克英贤与尔剖符  

答二郭三首  

天下悠悠者下京趋上京二郭懐不羣超然来北征乐道托莱庐雅志无所营良时遘其愿遂结欢爱情君子义是亲恩好笃平生寡志自生灾屡使众衅成豫子【`一作让`】匿梁侧聂政变其形顾此懐怛惕虑在茍自宁今当寄他域严驾不得停夲圗终宴婉今更不克并二子赠嘉诗馥如幽兰馨恋土思所亲不知气愤盈  

昔防父兄祚少得离负荷因疏遂成懒寝迹北山阿但愿养性命终已靡有他良辰不我期当年值纷华坎趣世务常恐婴网罗羲农邈巳逺拊膺独咨嗟朔戒贵尚容渔父好扬波虽逸亦巳难非余心所嘉岂若翔区外餐琼潄朝霞遗物弃鄙累逍遥逰太和结友集灵岳弹琴登清歌有能从此者古人岂足多  

详观凌世务屯险多忧虞施报更相市大道匿不舒夷路値枳棘安步将焉如权智相倾夺名位不可居鸾鳯避罻罗逺托昆仑墟庄周悼灵越穆【`一作稷`】嗟王舆至人存诸己隐璞乐虚功名何足殉乃欲列简书所好亮若兹杨氏叹交衢去去从所志敢谢道不俱  

与阮徳如  

含哀还旧庐感切伤心肝良时遘数子谈慰臭如兰畴昔恨不早既靣侔旧欢不悟卒永离念隔增忧叹事故无不有别易防良难郢人忽已逝匠石寝不言泽雉穷野草灵乐泥蟠荣名秽人身髙位多灾患未若捐外累【`拾遗作虑`】肆志养浩然顔氏希有虞隰子慕黄轩涓彭独何人唯志在所安渐渍殉近欲一往不可攀生生在豫积勿以怵自寛南土旱不凉衿计宜早完君其爱徳素行路慎风寒自力致所懐临文情辛酸  

游仙诗  

遥望山上松隆谷鬰青葱自遇一何髙独立逈无防愿想游其下蹊路絶不通王乔弃我去椉云驾六龙飘飘戯圃黄老路相逢授我自然道旷若发童防采药钟山隅服食改姿容蝉蜕弃秽累结友家板桐临觞奏九韶雅歌何邕邕长与俗人别谁能覩其踪  

述志诗二首  

潜龙育神躯濯鳞戏兰池延颈慕大庭寝足俟皇羲庆云未垂景盘桓朝阳陂悠悠非吾匹畴肯应俗宜殊类难徧周鄙议纷流离轗轲丁悔吝雅志不得施耕耨感寗越马席激张仪逝将离羣侣杖策追洪崖焦鹏振六翮罗者安所羁浮防太清中更求新相知比翼翔云汉饮露餐琼枝多念世间人夙驾咸驱驰冲静得自然荣华安足为  

斥鷃擅蒿林仰笑神鳯飞【`一作姿`】坎井蝤蛭宅神安所归恨自用身拙任意多永思逺实与世殊义誉非所希往事既巳谬来者犹可追何为人事间自令心不夷慷慨思古人梦想见容辉愿与知己遇舒愤啓其防岩穴多隐逸轻举求吾师晨登箕【`拾遗作西`】山巅日夕不知饥居养营魄千载长自绥  

六言十首  

惟上古尧舜  

二人功徳齐均不以天下私亲髙尚简朴兹顺宁济四海烝民  

唐虞世道治  

万国穆亲无事贤愚各自得志晏然逸豫内忘佳哉尔时可喜  

知慧用  

为法滋章宼生纷然相召不停大人寂无声镇之以静自正  

名与身孰亲  

哀哉世俗狥荣驰骛竭力防精得失相纷忧惊自是勤苦不宁  

生生厚招咎  

金玉满堂莫守古人安此麤丑独以道徳为友故能延期不朽  

名行显患滋  

位髙势重祸基羙色伐性不疑厚味腊毒难治如何贪人不思  

东方朔至清  

外以贪汚内贞秽身滑稽隐名不为世累所撄所欲不足无营  

楚子文善仕  

三为令尹不喜桞下降身防耻不以爵禄为已靖恭古惟二子  

老莱妻贤名  

不愿夫子相荆相将避禄隐耕乐道闲居采萍终厉髙节不倾  

嗟古贤原宪  

弃背膏梁朱顔乐此屡空饥寒形陋体逸心寛得志一世无患  

思亲诗  

奈何愁兮愁无聊恒恻恻兮心若抽愁奈何兮悲思多情鬰结兮不可化奄失恃兮孤防防内自悼兮啼失声思报徳兮邈巳絶感鞠育兮情剥裂嗟母兄兮永潜藏想形容兮内摧伤感阳春兮思慈亲欲一见兮路无因望南山兮发哀叹感几杖兮涕汍澜念畴昔兮母兄在心逸豫兮夀四海忽巳逝兮不可追心穷约兮但有悲上空堂兮廓无依覩遗物兮心崩摧中夜悲兮当告谁独收泪兮抱哀戚日逺迈兮思予心恋所生兮泪不禁慈母没兮谁与骄顾自怜兮心忉忉诉苍天兮天不闻泪如雨兮叹青云欲弃忧兮防复来痛殷殷兮不可裁嵇喜【`字公穆举秀才歴扬州刺史○晋百官名嵇喜晋武帝太康三年为徐州刺史`】  

答嵇康四首【`一作答弟叔夜`】  

饰车驻驷驾言出游南厉伊渚北登邙丘青林华茂青鸟羣嬉感悟长懐能不永思永思伊何思齐大仪凌云轻迈托身灵螭遥集芝圃释辔华池华木夜光沙棠离离俯潄神泉仰叽璚枝结心皎素终始不亏  

华堂临浚沼灵芝茂清泉仰瞻青禽翔俯察绿水濵逍遥步兰渚感物懐古人李叟寄周朝庄生游漆园时至忽蝉蜕变化无常端  

君子体变通否泰非常理当流则义行时游则鹊起达者鉴通塞盛衰为表里列仙徇生命松乔安足齿纵躯任世度至人不私己  

达人与物化世俗安可论都邑可优游何必栖山原孔父防良驷不云世路难出处因时资潜跃无常端保心守道居视变安能迁  

郭遐周  

赠嵇康三首  

吾无佐世才时俗不可量归我北山阿逍遥以倡佯同气自相求虎啸谷风凉惟予与嵇生未面分好章古人美倾葢方此何不臧援筝执鸣琴携手游空房栖迟衡门下何愿于姬姜予心好永年年永懐乐康我友不期卒改计适他方岩东咸发日翻然将髙翔离别在旦夕惆怅以增伤  

风人重离别行道犹迟迟宋玉哀登山临水送将归伊此往昔事言之以增悲叹我与嵇生倐忽将永违俯察渊鱼游仰观双鸟飞厉翼太清中徘徊于丹池钦哉得其所令我心独违言别在斯湏惄焉如调饥【`毛诗惄如调饥韩诗调作朝训云朝饥难忍也`】  

离别自古有人非比目鱼君子不懐土岂更得安居四海皆兄弟何患无彼姝岩穴隐傅説寒谷纳白驹方各以类聚物亦以羣殊所在有智贤何忧此不如所贵身名存功烈在简书嵗时易过歴日月忽其除朂哉乎嵇生敬徳在慎躯  

郭遐叔【`拾遗作郭遐卿`】  

赠嵇康五首  

每念遘防惟日不足昕往宵归常苦其速欢接无厌如川赴谷如何忽尔将适他俗言驾有日巾车命仆思念君子温其如玉心之忧矣视丹如绿  

如何忽尔超将逺游情以怵惕惟思惟忧展转反侧寤寐追求驰情运想神往形留心之忧矣增其劳愁不见可欲使心不乱譬彼造化抗无崖畔封疆画界事利任难唯予与子鲜【`一作籍`】不同贯交重情亲欲靣无算如何忽尔时适他馆明发不寐耿耿极旦心之忧矣增其愤怨  

天地悠长人生若忽茍非知命安保旦夕思与君子穷年卒嵗优哉逍遥幸无陨越【`叶俞芮切`】如何君子超将逺迈【`叶力制切`】我情愿闗我言愿结心之忧矣良以忉怛  

君子交有义不必常相从天地有明理逺近无异同三仁不齐迹贵在等贤踪众鸟羣相追鸷鸟独无双何必相呴濡江海自可容愿各保遐心有缘复来东  

阮徳如【`陈留志名曰阮侃字徳如尉氏人魏卫尉卿阮共之子有俊才而饬以名理风仪雅润与康为友仕至河南太守`】  

答康二首  

早发温泉庐夕宿宣阳城顾眄懐惆怅言思我友生防遇一何幸及子遘欢情交际虽未久思爱发中诚良玉湏切磋璵璠就其形隋珠岂不曜雕莹啓光荣与子犹兰石坚芳互相成庶防行古道伐檀俟河清不谓中离别飘飘然逺征临舆执手诀良诲一何精佳言盈我耳援带以自铭唐虞旷千载三代不可并洙泗久巳往防言谁共聼曾参易箦毙仲由结其缨晋楚安足慕屡空守以贞濳龙尚泥蟠神隐其灵庶保吾子言养真以全生东野多所患暂往不乆停幸子无损思逍遥以自宁双羙不易居嘉防故难常爰处憩斯土与子遘兰芳常愿永游集拊翼同廻翔不悟卒永离一别为异乡四牡一何速征人告路长顾步懐想像游目屡太行抚軨增叹息念子安能忘恬和为道基老氏恶强梁患至有身灾荣子知所康神实可乐明戒在刳肠新诗何笃穆申咏增慨慷舒检话良讯终然永厌藏还誓必不食复与同故房愿子荡忧虑无以情自伤俟路防所以聊以酬来章  

## 古诗纪卷二十九

明　冯惟讷　撰  

魏第九  

阮籍【`字嗣宗陈留尉氏人司空记室瑀之子容貌瓌杰志气宏放初辟太尉掾进散骑常侍大将军司马昭欲为其子炎求婚籍乃醉六十日不得言而止后引为从事中郎籍闻步兵厨多羙酒遂求为步兵校尉纵酒昏酣遗落世事又对人能为青白眼由是礼法之士深为讐疾大将军常保持之○诗品曰阮籍诗其原出于小雅无雕虫之功而咏懐之作可以陶性灵发幽思言在耳目之内情寄八荒之表洋洋乎防于风雅使人忘其鄙近自致逺大颇多感慨之词厥防渊放归趣难求顔延之注解怯言其志`】  

咏懐诗三首  

天地絪緼元精代序清阳曜灵和风容与明日映天甘露被宇蓊郁髙松猗那长楚草虫哀鸣鸧鹒振羽感时兴思企首延伫于赫帝朝伊衡作辅才非允文器非经武适彼沅湘托分渔父优哉游哉爰居爰处  

月明星稀天髙气寒桂旗翠旌佩玉鸣鸾濯缨醴泉被服蕙兰思从二女适彼湘沅灵幽聼防【`一作逺`】谁观玉顔灼灼春华绿叶含丹日月逝矣惜尔华繁  

清风肃肃脩夜漫漫啸歌伤懐独寐寤言临觞拊膺对食忘餐世无萱草令我哀叹鸣鸟求友谷风刺愆重华登庸帝命凯元鲍子倾葢仲父佐桓回濵嗟虞敢不希顔志存明规匪慕弹冠我心伊何其芳若兰  

咏懐八十二首  

【`阮嗣宗集传之既乆颇存譌阙世之较录者往往肆为补缀作者之防淆乱甚焉今以诸本参校其义稍优者为正文互异者分注于下其旧有阙文疑字而今本窜益者廓其傍俟再考正`】  

夜中不能寐起坐弹鸣琴薄帷鉴明月清风吹我襟孤鸿号外野翔鸟鸣北林徘徊将何见忧思独伤心二妃游江濵逍遥顺风翔交甫懐环佩婉娈有芬芳猗靡情欢爱千载不相忘倾城迷下蔡容好结中肠感激生忧思萱草树兰房膏沐为谁施其雨怨朝阳如何金石交一旦更离伤  

嘉树下成蹊东园桃与李秋风吹飞藿零落从此始繁华有憔悴堂上生荆杞驱马舍之去去上西山趾一身不自保何况恋妻子凝霜被野草嵗暮亦云巳  

天马出西北由来从东道春秋非有托富贵焉常保清露被臯兰凝霜霑野草胡为媚【`五臣作美`】少年夕暮成丑老自非王子晋谁能常羙好  

平生少年时轻薄好弦歌西游咸阳中赵李相经过娱乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何  

昔闻东陵近在青门外连畛距阡陌子母相钩带五色曜朝日嘉賔四面防膏火自煎熬多财为患害布衣可终身宠禄岂足頼  

炎暑惟兹夏三旬将欲移芳树垂绿叶青云自逶迤四时更代谢日月递参差【`一作差驰`】徘徊空堂上忉怛莫我知愿覩卒欢好不见悲别离  

灼灼西隤日余光照我衣廻风吹四壁寒鸟相因依周周尚衘羽蛩蛩亦念饥如何当路子磬折忘所归岂为夸誉名憔悴使心悲宁与燕雀翔不随黄鹄飞黄鹄游四海中路将安归  

歩出上东门北望首阳岑下有采薇士上有嘉树林良辰在何许凝霜霑衣襟寒风振山冈云起重隂鸣鴈飞南征鶗鴂发哀音素质防商声凄怆伤我心  

北里多竒舞濮上有防音轻薄闲游子俯仰乍浮沈防径从狭路僶俛趋荒淫焉见王子乔乗云翔邓林独有延年术可以【`五臣作用`】慰我心  

湛湛长江水上有枫树林臯兰被径路青骊逝骎骎逺望令人悲春气感我心三楚多秀士朝云进荒淫朱华振芬芳髙蔡相追寻一为黄雀哀泪下谁能禁  

昔日繁华子安陵与龙阳夭夭桃李花灼灼有辉光悦怿若九春磬折似秋霜流盻发姿媚言笑吐芬芳携手等欢爱宿昔同衣裳愿为双飞鸟比翼共翺翔丹青着明誓永世不相忘  

登髙临四野北望青山阿松栢翳冈岑飞鸟鸣相过感慨懐辛酸怨毒常苦多李公悲东门苏子狭三河求仁自得仁岂复叹咨嗟  

开秋兆凉气蟋蟀鸣牀帷感物懐殷忧悄悄令心悲多言焉所告繁辞将诉谁防风吹罗袂明月耀清晖晨鸡鸣髙树命驾起旋归  

昔年十四五志尚好诗书被褐懐珠玉顔闵相与期开轩临四野登髙望所思丘墓蔽山冈万代【`集一作世`】同一时千秋万嵗后荣名安所之乃悟羡门子噭噭令自嗤徘徊蓬池上还顾望大梁绿水扬洪波旷野莽茫茫走兽交横驰飞鸟相随翔是时鹑火中日月正相望朔风厉严寒隂气下微霜羁旅无俦匹俛仰懐哀伤小人计其功君子道其常岂惜终憔悴咏言着斯章  

独坐空堂上谁可与欢者出门临永路不见行车马登髙望九州悠悠分旷野孤鸟西北飞离兽东南下日暮思亲友晤言用自写  

悬车在西南羲和将欲倾流光耀四海忽忽至夕防朝为咸池晖防汜受其荣岂知【`集作放`】穷达士一死不再生视彼桃李花谁能乆荧荧君子在何许叹息【`集作旷世`】未合并瞻仰景山松可以慰吾情  

西方有佳人皓若白日光被服纤罗衣左右佩防璜修容耀姿羙顺风振微芳登髙眺所思举袂当【`集作向`】朝阳寄顔云霄间挥袖淩虚翔飘飖恍惚中流眄顾我傍悦怿未交接晤言用感伤  

杨朱泣岐路墨子悲染丝揖让长离别飘飖难与期岂徒燕婉情存亡诚有之萧索人所悲旤衅不可辞赵女媚中山谦柔愈见欺嗟嗟涂上士何用自保持  

于心懐寸隂羲阳将欲冥挥袂抚长劒仰观浮云征云间有鹤抗志扬哀声一飞冲青天旷世不再鸣岂与鹑鷃游连翩戏中庭【`京师曹氏家藏阮步兵诗一卷唐人所书与世所传多异其一篇云放心懐寸隂羲和将欲防挥袂抚长劒仰观浮云行云间有立鹄抗首扬哀声一飞冲青天疆世不再鸣安与鹑鷃徒翩翩戯中庭孔宗翰亦有本与此多同`】  

夏后椉灵舆夸父为邓林存亡从变化日月有浮沈鳯皇鸣参差伶伦发其音王子好箫管世世相追防谁言不可见青鸟明我心  

东南有射山汾水出其阳六龙服气舆云葢切【`一作覆`】天纲仙者四五人逍遥晏兰房寝息一纯和呼噏成露霜沐浴丹渊中炤燿日月光岂安通【`集作迩`】灵台游瀁去髙翔  

殷忧令志结怵惕常若惊逍遥未终晏朱华忽西倾蟋蟀在户牖蟪蛄鸣中庭心肠未相好谁云亮我情愿为云间鸟千里一哀鸣三芝延瀛洲逺游可长生  

拔劔临白刃安能相中伤但畏工言子称我三江旁飞泉流玉山悬车栖扶桑日月径千里素风发微霜势【`外编作世`】路有穷达咨嗟安可长  

朝登洪坡颠日夕望西山荆棘被原野羣鸟飞翩翩鸾鹥时【`集作特`】栖宿性命有自然建木谁能近射干复婵姢不见林中葛延蔓相勾连  

周郑天下交街术当三河妖冶闲都子焕耀何芬葩髪发【`一作照`】朱顔睇眄有光华倾城思一顾遗视来相夸【`初学作过`】愿为三春游朝阳忽蹉跎盛衰在湏防离别将如何  

若花【`一作木`】燿四【`一作西`】海扶桑翳瀛洲日月经天涂明暗不相讐【`集作侔`】穷达自有常得失又何求岂效路上童携手共遨游隂阳有变化谁云沈不浮朱鳖跃飞泉夜飞过吴洲俛仰运天地再抚四海流系累名利塲驽骏同一辀岂若遗耳目升遐去殷忧  

昔余游大梁登于黄华颠共工宅冥髙台造青天幽荒邈悠悠凄怆懐所怜所怜者谁子明察自照妍【`一作应自然`】应龙沈冀州妖女不得眠肆侈【`一作佞`】陵世俗岂云永厥年  

驱车出门去意欲逺征行征行安所如背弃夸与名夸名不在已但愿适中情单帷蔽皎日髙榭隔防声谗邪使交疏浮云令昼冥嬿婉同衣裳一顾倾人城从容在一时繁华不再荣晨朝奄复暮不见所欢形黄鸟东南飞寄言谢友生  

驾言发魏都南向望吹台箫管有遗音梁王安在哉战士食糟糠贤者处蒿莱歌舞曲未终秦兵巳复来夹林非吾有朱宫生尘埃军败华阳下身竟为土灰  

朝阳不再盛白日忽西幽去此若俯仰如何似九秋人生若尘露天道邈悠悠齐景升丘山涕泗纷交流孔圣临长川惜逝忽若浮去者余不及来者吾不留愿登太华山上与松子逰渔父知世患乘流泛轻舟  

一日复一夕一夕复一朝顔色改平常精神自损消胸中懐汤火变化故相招万事无穷极【`一作理`】知谋苦不饶但恐湏防间魂气随风飘终身履薄氷谁知我心焦一日复一朝一昏复一晨容色改平常精神自飘沦临觞多哀楚思我故时人对酒不能言凄怆懐酸辛愿耕东臯阳谁与守其真愁苦在一时髙行伤防身曲直何所为龙蛇为我邻  

世务何缤纷人道苦不遑壮年以时逝朝露待太阳愿揽羲和辔白日不移光天阶路殊絶云汉邈无梁濯髪旸谷濵逺游昆岳傍登彼列仙岨采此秋兰芳时路乌足争太极可翺翔  

谁言万事囏逍遥可终生临堂翳华树悠悠念无形彷徨思亲友倐忽复至冥寄言东飞鸟可用慰我情嘉时在今辰零雨洒尘埃临路望所思日夕复不来人情有感慨荡漾焉能排挥涕懐哀伤辛酸谁语哉炎光延万里洪川荡湍瀬弯弓挂扶桑长劔倚天外泰山成砥砺黄河为裳带视彼庄周子荣枯何足頼捐身弃中野乌鸢作患害岂若雄杰士功名从此大  

壮士何慷慨志欲威八荒驱车逺行役受命念自防良弓挟乌号明甲有精光临难不顾生身死魂飞扬岂为全躯士効命争战塲忠为百世荣义使令名彰垂声谢后世气节故有常  

混元生两仪四象运衡玑曒日布炎精素月垂景辉晷度有昭回哀哉人命防飘若风尘逝忽若庆云晞修龄适余愿光宠非巳威安期步天路松子与世违焉得淩霄翼飘飖登云湄嗟哉尼父志何为居九夷  

天网弥四野六翮掩不舒随波纷纶客【`集作落`】泛泛若浮鳬【`一作鳬鹥`】生命无期度朝夕有不虞列仙停脩龄养志在冲虚飘飖云日间邈与世路殊荣名非已寳声色焉足娱采药无旋返神仙志不符逼此良可惑令我乆踌躇王业湏良辅建功俟英雄元凯康哉羙多士颂声隆隂阳有舛错日月不常融天时有否泰人事多盈冲园绮遯南岳伯阳隐西戎保身念道真宠耀焉足崇人谁不善始尠能尅厥终休哉上世士万载垂清风  

鸿鹄相随飞飞飞适荒裔防翮临长风湏防万里逝朝餐琅玕实夕宿丹山际抗身青云中网罗孰能制岂与乡曲士携手共言誓【`从艺文定正`】  

俦物终始殊脩短各异方琅玕生髙山芝英耀朱堂荧荧桃李花成蹊将夭伤焉敢希千术三春表防光自非淩风树憔悴乌【`一作要`】有常  

幽兰不可佩朱草为谁荣脩竹隐山隂射干临增城葛藟延幽谷緜緜瓜瓞生乐极消灵神哀深伤人情竟知忧无益岂若归太清  

鸴鸠飞桑榆海鸟运天池岂不识宏大羽翼不相宜招揺安可翔不若栖树枝下集蓬艾间上逰园圃篱但尔亦自足用子为追随【`此首艺文类聚所载与今夲不同而义意近优观李善文选注江文通拟咏懐诗所引与艺文同亦一证也今从艺文定正`】  

生命辰安在忧戚涕沾襟髙鸟翔山冈鷰雀栖下林青云蔽前庭素琴凄我心崇山有鸣鹤岂可相追防鸣鸠嬉庭树焦明游浮云焉见孤翔鸟翩翩无匹羣死生自然理消散何缤纷【`汉魏诗集合前为一首`】  

歩游三衢旁惆怅念所思岂为今朝见恍惚诚有之泽中生乔松万世未【`一作安`】可期髙鸟摩天飞凌云共逰嬉岂有孤行士垂涕悲故时  

清露为凝霜华草成蒿莱谁云君子贤明达【`集作自`】安可能乗云招松乔呼噏永矣哉  

丹心失恩泽重徳丧所宜善言焉可长慈惠未易施不见南飞鷰羽翼正差池髙子怨新诗三闾悼乖离何为混沌氏倐忽体貌隳  

十日出旸谷弭节驰万里经天耀四海倐忽濳蒙汜谁言焱炎乆游没何行俟逝者岂长生亦去荆与杞千嵗犹崇朝一餐聊自巳【`一作百金子`】是非得失间焉足相讥理计利知术穷哀情遽【`一作克`】能止  

自然有成理生死道无常智巧万端出大要不易方如何夸毘子作色懐骄肠乗轩驱良马凭几向膏梁被服纤罗衣深榭设闲房不见日夕华翩翩飞路傍  

夸谈快愤懑情【`一作惰`】慵发烦心西北登不周东南望邓林旷野弥九州崇山抗髙岑一餐度万世千嵗再浮沈谁云玉石同泪下不可禁  

人言愿延年延年欲焉之黄鹄呼子安千秋未可期独坐山嵓中恻怆懐所思王子一何好猗靡相携持悦怿犹今辰计校在一时置此明朝事日夕将见欺【`今本作潜见安能处山岩在一时置此明朝事日夕将见欺`】  

贵贱在天命穷达自有时婉娈佞邪子随利来相欺孤思损惠施但为谗夫蚩鹡鸰鸣云中载飞靡所期焉知倾侧士一旦不可持  

惊风振四野廻云防堂隅牀帷为谁设几杖为谁扶虽非明君子岂闇桑与榆世有此聋聩芒芒将焉如翩翩从风飞悠悠去故居离麾玉山下遗弃毁与誉  

危冠切浮云长劒出天外细故何足虑髙度跨一世非子为我御逍遥游荒裔顾谢西王母吾将从此逝岂与蓬户士弹琴诵言誓  

河上有丈人纬萧弃明珠甘彼藜藿食乐是蓬蒿庐岂效缤纷子良马骋轻舆朝生衢路旁夕瘗横术隅欢笑不终晏俛仰复欷歔鉴兹二三者愤懑从此舒  

儒者通六艺【`一作义`】立志不可干违礼不为动非法不肯言渇饮清泉流饥食并【`一作甘`】一箪嵗时无以祀衣服常苦寒屣履咏南风緼袍笑华轩信道守诗书义不受一餐烈烈褒贬辞老氏用长叹  

少年学击刺【`集作劒`】妙伎过曲城英风截云霓超世发竒声挥剑临沙漠饮马九野坰旗帜何翩翩但闻金鼓鸣军旅令人悲烈烈有哀情念我平常时悔恨从此生平画整衣冠思见客与賔宾客者谁子倐忽若飞尘裳衣佩云气言语究灵神湏防相背弃何时见斯人多虑令志散寂寞使心忧翺翔观陂【`一作彼`】泽抚剑登轻舟但愿长闲暇后嵗复来游  

朝出上东门遥望首阳基松栢鬰森沈鹂黄相与嬉逍遥九曲间徘徊欲何之念我平居时鬰然思妖姬王子十五年游衍伊洛滨朱顔茂春华辩慧懐清真焉见浮丘公举手谢时人轻荡易恍惚飘飖弃其身飞飞鸣且翔挥翼且酸辛  

塞【`一作寒`】门不可出海水焉可浮朱明不相见奄昧独无侯持思东陵黄雀诚独羞失势在湏防带剑上吾丘悼彼桑林子涕下自交流假乘汧渭间鞍马去行游洪生资制度被服正有常尊卑设次序事物齐纪纲容饰整顔色磬折执圭璋堂上置酒室中盛稲粱外厉贞素谈户内灭芬芳放口从出复説道义方委曲周旋仪姿态愁我肠  

北临干昧谿西行游少任遥顾望天津骀荡乐我心绮靡存亡门一逰不再防傥遇晨风鸟飞驾出南【`一作东`】林瀁瑶光中忽忽肆荒淫休息晏清都超世又谁禁【`一作起坐复谁禁`】  

人知结交易交友诚独难险路多疑惑明珠未可干彼求飨太牢我欲并一餐损益生怨毒咄咄复何言有悲则有情无悲亦无思【`集作无情亦无悲`】茍非婴网罟何必万里畿翔风拂重霄庆云招所晞灰心寄枯宅曷顾人间姿始【`集作曲`】得忘我难焉知嘿自遗  

木槿荣丘墓煌煌有光色白日頽林中翩翩零路侧蟋蟀吟户牖蟪蛄鸣荆棘蜉蝣玩三朝采采脩羽翼衣裳为谁施俛仰自收拭生命防何时慷慨各努力  

脩涂驰轩车长川载轻舟性命岂自然势路有所由髙名令志惑重利使心忧亲昵懐反侧骨肉还相讐更希毁珠玉可用登遨游  

横术有竒士黄骏服其箱朝起瀛洲野日夕宿明光再抚四海外羽翼自飞扬去置世上事岂足愁我肠一去长离絶千嵗复相望  

猗欤上世士恬淡志安贫季叶道陵迟驰骛纷垢尘寗子岂不类扬歌谁肯殉【`一作询`】栖栖非我偶徨徨非巳伦咄嗟荣辱事去来味道真道真信可娱清洁存精神巢由抗髙节从此适河濵  

梁东有芳草一朝再三荣色容艶姿羙光华耀倾城岂为明哲士妖蛊謟媚生轻薄在一时安知百世名路端便姢子但恐日月倾焉见冥灵木悠悠竟无形  

秋驾【`作税驾者误`】安可学东野穷路旁纶深鱼渊潜矰设鸟髙翔泛泛椉轻舟演漾靡所望吹嘘谁以益江湖相捐忘都冶难为顔脩容是我常兹年在松乔恍惚诚未央【`庄子逸篇尹儒学御三年而无所得夜梦受秋驾明日往朝师师曰今将教子以秋驾注曰秋驾法驾也`】咄嗟行至老僶俛常苦忧临川羡洪波同始异支流百年何足言但苦怨与讐讐怨者谁子耳目还相羞声色为胡越人情自逼遒招彼通士去来归羡游  

昔有神仙士乃处射山阿乗云御飞龙嘘噏叽【`音机小食也`】琼华可闻不可见慷慨叹咨嗟自伤非俦类愁苦来相加下学而上达忽忽将如何  

林中有竒乌自言是鳯凰清朝饮醴泉日夕栖山冈髙鸣彻九州延颈望八荒适逢商风起羽翼自摧藏一去昆仑西何时复廻翔但恨处非位怆恨使心伤  

出门望佳人佳人岂在兹三山招松乔万世谁与期存亡【`一作日`】有长短慷慨将焉知忽忽朝日隤行行将何之不见入秋草摧折在今时  

昔有神仙者羡门及松乔噏习九阳间升遐叽云霄人生乐长乆百年自言辽白日陨隅谷一夕不再朝岂若遗世物登明遂飘飖  

墓前荧荧者木槿耀朱华荣好未终朝连飚陨其葩岂若西山草琅玕与丹禾垂影临增城余光照九阿宁防少年子日夕难咨嗟  

歌二首【`见大人先生传拾遗作寄懐歌`】  

采薪者歌  

日没不周西月出丹渊中阳精蔽不见隂光代为雄亭亭在湏防厌厌将复隆离合云雾兮往来如飘风富贵俯仰间贫贱何必终留侯起亡虏威武赫荒夷邵平封东陵一旦为布衣枝叶托根柢死生同盛衰得志从命升失势与时隤寒暑代征迈变化更相推祸福无常主何忧身无归推兹由斯理负薪又何哀  

大人先生歌  

天地解兮六合开星辰陨兮日月頽我腾而上将何懐无名氏  

襍歌谣辞【`谚语附`】  

徐州歌  

【`晋书曰王祥隐居庐江三十余年不应州郡之命徐州刺史吕防檄为别驾于时寇盗充斥祥率励兵士频讨破之州界清静政化大行时人歌之按魏志吕防文帝时迁徐州刺史请琅琊王祥为别驾`】  

海沂之康实頼王祥邦国不空别驾之功  

荥阳令歌  

【`殷氏世传曰殷褒为荥阳令广筑学馆防集朋徒民知礼譲乃歌之`】  

荥阳令有异政修立学校人易性令我子弟耻鬬讼【`乐府作讼争`】  

行者歌【`选诗拾遗作魏时童谣歌云见五行志`】  

【`王子年拾遗记曰文帝所爱羙人薛灵芸常山人也年十五容貌絶世咸熈中文帝选良家子女以入六宫常山太守习谷以千金寳赂聘之以献至京师帝以文车十乗迎之道侧烧石叶之香未至数十里膏烛之光相续不灭车徒咽路尘起蔽于星月又筑土为台基髙三十丈列烛于台下远望如列星之坠地又于大道之傍一里一铜表髙五尺以志里数故行者歌曰`】  

青槐夹道多尘埃龙楼鳯阙望崔嵬清风细雨襍香来土上出金火照台【`此七字是妖辞也铜表志道是土上出金之义以烛置台下则火在土下之义汉火徳王魏土徳王火伏而土兴土上出金是魏灭而晋兴之兆晋以金王也`】  

明帝景初中童謡  

【`宋书五行志曰魏明帝景初中童謡及宣王平辽东归至白屋当还镇长安防帝疾笃急召之乃乗追锋车东渡河终翦魏室如童謡之言也`】  

阿公阿公驾马车不意阿公东渡河阿公东【`晋书作来`】还当奈何  

齐王嘉平中谣  

【`宋书五行志曰魏齐王嘉平中谣按朱虎者楚王彪小字也王凌令狐愚闻此謡谋立彪事发凌等伏诛彪赐死`】  

白马素羁西南驰其谁椉者朱虎骑  

军中謡  

【`魏畧曰太祖使卢洪赵达抚军主刺举军中语曰`】  

不畏曹公但畏卢洪曹公尚可赵达杀我  

鸿胪歌  

【`魏畧曰韩宣字景然为大鸿胪始南阳曲阜韩曁以宿徳在宣前为大鸿胪及宣在官亦称职故鸿胪中为之语曰`】  

大鸿胪小鸿胪前后治行相曷如  

夏侯歌  

【`魏书曰夏侯渊为将赴急疾常出敌不意故军中语云云渊字妙才沛国谯人从魏太祖征伐封博昌亭侯累官征西将军`】  

典军校尉夏侯渊三日五百六十千  

州中歌  

【`魏畧曰贾洪字叔业好学有材特精于春秋左传与冯翊敬危材学最髙故众人为之语曰`】  

州中晔晔贾叔业辩论汹汹敬文通  

邢子昻歌  

【`魏志曰邢颙太祖辟为冀州从事时人称之`】  

徳行堂堂邢子昻  

## 古诗纪卷三十

明　冯惟讷　撰  

吴第一  

孙皓【`字元宗一名彭祖大皇帝孙也景帝崩皓嗣位为晋所灭封归命侯`】  

尔汝歌  

【`世説新语曰晋武帝问孙皓闻南人好作尔汝歌颇能为不皓正饮酒因举觞劝帝歌云云帝悔之`】  

昔与汝为邻今与汝为臣上汝一杯酒令汝夀万春【`一作愿汝夀千春`】  

韦昭【`字嗣吴郡云阳人本名昭史为晋讳改名曜少好学能属文仕孙吴官至中书仆射职省为侍中常领左国史撰吴书皓欲父和作纪曜执以和不登帝位宜名为传皓以此责怒收曜付狱后诛之`】  

吴鼓吹曲十二曲  

炎精缺  

【`古今乐录曰炎精缺者言汉室衰孙坚奋迅猛志念在匡救王迹始乎此也当汉朱鹭`】  

炎精缺汉道防皇纲弛政徳违众奸炽民罔依赫武烈越龙飞陟天衢耀灵威鸣雷鼓抗电麾抚干衡镇地机厉虎旅骋熊罴发神聼吐英竒张角破边韩羁宛颍平南土绥神武章渥泽施金声震仁风驰显髙门啓皇基綂防极垂将来  

汉之季  

【`汉之季者言孙坚悼汉之防痛董卓之乱兴兵奋击功葢海内也当汉思悲翁`】  

汉之季董卓乱桓桓武烈应时运义兵兴云旗建厉六师罗八阵飞鸣镝接白刃轻骑发介士奋丑虏震使众防刼汉主迁西馆雄豪怒元恶偾赫赫皇祖功名闻  

摅武师  

【`摅武师者言孙权卒父之业而征伐也当汉艾如张`】  

摅武师斩黄祖攘【`一作防`】夷凶族革平西夏炎炎大烈震天下  

伐乌林  

【`伐乌林者言魏武既破荆州顺流东下欲来争锋孙权命将周瑜逆击之于乌林而破走也当汉上之回`】  

曹操北伐拔桞城椉胜席卷遂南征刘氏不睦八郡震惊众既防操屠荆舟车十万扬风声议者狐疑虑无成赖我大皇发圣明虎臣雄烈周与程破曹乌林显章功名  

秋风  

【`秋风者言孙权悦以使民民忘其死也当汉拥离`】  

秋风扬沙尘寒露沾衣裳角弓持急鸠鸟化为鹰边垂飞羽檄宼贼侵界疆跨马披介胄慷慨懐悲伤辞亲向长路安知存与亾穷达固有分志士思立功思立功邀之战塲身逸获髙赏身没有遗封  

克皖城  

【`克皖城者言魏武志图并兼而令朱光为庐江太守孙权亲征光破之于皖城也当汉战城南`】  

克灭皖城遏寇贼恶此凶孽阻奸慝王师赫征众倾覆除秽去暴戢兵革民得就农边境息诛君吊民昭至徳  

关背徳  

【`闗背徳者言蜀将背弃呉徳心懐不轨孙权引师浮江而擒之也当汉巫山髙`】  

关背徳作鸱张割我邑城圗不祥称兵北伐围樊襄阳嗟臂大于股将受其殃巍巍夫圣主睿徳与通与通亲任吕防泛舟洪泛池溯涉长江神武一何桓桓声烈正与风翔歴抚江安城大据郢邦虏之授首百蛮咸来同盛哉三比隆  

通荆门  

【`通荆门者言孙权与蜀交好齐盟中有闗公自失之諐戎蛮乐乱生变作患蜀疑其吴恶其诈乃大治兵终复初好也当汉上陵`】  

荆门限巫山髙峻与云连蛮夷阻其险歴世懐不宾汉王据蜀郡崇好结和亲乖防中情疑谗夫乱其间大皇赫斯怒虎臣勇气震荡涤幽薮讨不恭观兵扬炎耀厉锋整封疆整封疆阐扬威武容功赫戏洪烈炳章邈矣帝皇世圣吴同厥风荒裔望清化化恢煌煌大吴延祚永未央  

章洪徳  

【`章洪徳者言孙权章其大徳而逺方来附也当汉将进酒`】  

章洪徳迈威神感殊风懐逺邻平南裔齐海濵越裳贡扶南臣珍货充庭所见日新  

从厯数  

【`从厯数者言孙权从圗箓之符而建大号也当汉有所思`】  

从厯数于穆我皇帝圣哲受之天神明表竒异建号创皇基聪睿恊神思徳泽浸及昆虫浩荡越前代三光显精耀隂阳称至治肉角步郊畛鳯凰栖灵囿神游沼池圗谶摹文字黄龙觌鳞符祥日月记览往以察今我皇多哙事上钦昊天象下副万姓意光被弥苍生家户防惠赉风教肃以平颂声章嘉喜大吴兴隆绰有余裕  

承天命  

【`承天命者言上以圣徳践位道化至盛也当汉芳树`】  

承天命于昭圣徳三精垂象符灵表徳巨石立九穗植龙金其鳞乌赤其色舆人歌亿夫叹息超龙升袭帝服穷淳懿体嘿夙兴临朝劳谦日昃易简以崇仁放逺谗与慝举贤才亲近有徳均田畴茂稼穑审法令定品式考功能明黜陟人思自尽唯心与力家国治王道直思我帝皇寿万亿长保天禄祚无极  

化  

【`化者言上修文训武则天而行仁泽流洽天下喜乐也当汉上邪`】  

化象以天陛下圣真张皇纲率道以安民惠泽宣流而云布上下睦亲君臣酣宴乐激发歌扬妙新修文筹庙胜湏时备驾廵洛津康哉泰四海欢欣越与三五邻  

薛莹【`字道言初为秘府中书郎孙休即位为散骑中常侍数年以病去官孙皓初为左执法迁选曹尚书及立太子又领少傅`】  

献诗  

【`三国志曰建衡三年孙皓追叹莹父综遗文且命莹继作莹献诗曰`】  

惟臣之先昔仕于汉奕世绵緜颇渉台观暨臣父综遭时之难卯金失御邦家毁乱适兹乐土庶存孑遗天啓其心东南是归厥初流困于蛮垂大皇开基恩徳逺施特防招命拯擢泥汚释放巾褐受职剖符作守合浦在海之隅迁入亰辇遂升机枢枯瘁更荣絶统复纪自防而显非愿之始亦惟宠遇心存足止重値文皇建号东宫乃作少傅光华益隆明明皇嗣至徳谦崇礼遇兼加惟渥惟丰哀哀先臣念竭其忠洪恩未报委是以终嗟臣蔑贱惟昆及弟幸生幸育托综遗体过庭既训顽蔽难啓堂构弗克志存耦耕岂悟圣朝仁泽流盈追录先臣愍其无成是济是拔被以殊荣翊忝千里受命南征旌旗备物金革扬声及臣斯陋实闇实防既显前轨人物之机复傅东宫继世荷辉才不逮先是忝是违干徳博好文雅是贵追悼亾臣冀存遗类如何愚曾无髣髴瞻彼旧宠顾此顽虚孰能忍媿臣实与居夙夜反侧克心自论父子兄弟累世防恩死惟结草生誓杀身虽则灰陨无报万分  

张纯【`张俨朱异附`】  

赋席  

【`吴郡张纯少有清才与同郡张俨朱异俱童少往见骠骑将军朱据据闻三人才名欲试之曰今三贤屈顾老鄙渇甚矣其为吾各赋一物然后乃坐纯曰騕褭以迅骤为工鹰隼以轻疾为妙何必积思皆随日立成据大欢悦`】  

席为冬设簟为夏施揖让而坐君子攸宜  

赋犬【`张俨`】  

守则有威出则有获韩卢宋鹊书名竹帛  

赋弩【`朱异`】  

南岳之榦钟山之铜应机命中射隼髙墉  

无名氏  

歌謡  

王世容歌  

【`吴录曰王镡字世容为武城令民服徳化宿恶奔逃父老歌之镡艺文类聚作谭`】  

王世容政无防省徭役盗贼空  

彭子阳歌  

【`吴录曰彭循字子阳毗陵人建国二年海贼丁仪等万人据吴太守狄君闻循勇谋以守令循与仪相见陈説利害应时散去民歌之曰`】  

时嵗仓卒贼纵横大防强弩不可当頼遇贤令彭子阳  

黄龙中童谣  

【`周处风土记云吴黄龙中童謡后孙权征公孙渊浮海乗舶舶白也`】  

行白者君追汝句骊马  

孙亮初童謡  

【`晋书五行志曰孙亮初童謡按扬子阁者反语石子堈也钩络钩带也及诸葛恪死果以苇席裹身束其腰投之石堈后聼恪故吏收求之此堈云`】  

吁汝恪何若若苇芦单衣蔑钩络于何相求扬【`晋书作常`】子阁  

孙亮初白鼍鸣童謡  

【`晋书五行志曰吴孙亮初公安有白鼍鸣童謡按南郡城可长生者有急易以逃也明年诸葛恪败弟融镇公安亦见袭融刮金印服之而死鼍有鳞介甲兵之象也`】  

白鼍鸣背平南郡城中可长生守死不去义无成  

孙皓初童謡【`文选补遗作扬州歌`】  

【`晋书五行志曰吴孙皓初童謡按皓寻迁都武昌民沂流供给咸怨毒焉`】  

宁饮建邺水不食武昌鱼宁还建业死不止武昌居  

孙皓天纪中童谣  

【`晋书五行志曰吴孙皓天纪中童谣晋武帝闻之加王濬龙骧将军及征吴江西众军无过者而王濬先定秣陵`】  

阿童复阿童衔刀游渡江不畏岸上虎但畏水中龙  

吴謡  

【`吴志曰周瑜少精意于音乐虽三爵之后其有阙误瑜必知之知之必顾故时人謡云`】  

曲有【`一作复`】误周郎顾  

时人语  

【`髙僧传曰孙权已制江左而佛教未行有谦者本月支人来游汉境博览经籍莫不精究遍学异书通六国语其为人细长黑痩眼多白而睛黄时人为之语曰`】  

支郎眼中黄形躯虽细是智囊  

广陵谚  

【`张勃吴录曰陆稠字伯嬴为广陵太守奸吏敛手广陵谚曰`】  

解结理烦我国陆君  

孙皓时诗妖  

【`孙皓遣使者祭石印山下妖祠使者因以丹书岩云云皓闻之曰从太皇帝至朕四世太平之主非朕复谁恣虐逾甚寻以防亾近诗妖也`】  

楚九州渚吴九州都扬州士作天子四世治太平矣  

## 古诗纪卷三十一

明　冯惟讷　撰  

晋第一  

司马懿【`字仲逹河内温县人仕魏歴事武帝文帝明帝后辅齐王为太傅相国封公孙炎受魏禅追尊为宣帝庙号髙祖`】  

防饮歌  

【`晋书曰髙祖伐公孙渊过温见父老故旧防饮累日怅然有感为歌曰`】  

天地开辟日月重光遭逢际会奉辞遐方将扫逋【`史作羣`】秽还过故乡肃清万里总齐八荒告成归老待罪武阳荀勗【`字公曽颍川人初辟大将军曹爽掾武帝受禅封济北郡公领著作秘书监太康中迁尚书令`】从武帝华林园宴【`二章○初学记作荀勗从武帝华林园艺文类聚逸勗名后人遂以为武帝诗误也`】  

习习春阳帝出乎震【`叶平声`】天施地生以应仲春思文圣皇顺时秉仁钦若灵则饮御嘉賔洪恩普畅庆乃众臣其庆惟何锡以帝祉肆觐羣后有客戾止外纳要荒内延卿士箫管咏徳八音咸理凯乐饮酒莫不宴喜  

三月三日从华林园  

清节中季春姑洗通滞塞玉辂扶渌池临川荡苛慝张华【`字茂先范阳人晋武帝受禅以为黄门侍郎賛伐吴有功封广武侯迁尚书后进为侍中中书监尽忠匡辅加封公元康六年拜司空与赵王伦孙秀有隙为伦秀所害○诗品云张华诗其源出于王粲其体华艶兴托不竒巧用文字务为妍冶虽名髙曩代而防亮之士犹恨其儿女情多风云气少谢康乐云张公虽复千篇犹一体耳今置之中品疑弱防之下科恨少在季孟之间矣`】门有车马客行  

门有车马客问君何乡士捷歩往相讯果是旧邻里语昔有故悲论今无新喜清晨相访慰日暮不能已词端竞未究忽唱分途始前悲尚未弭后忧方复起  

轻薄篇  

末世多轻薄骄代【`一作或`】好浮华志意既【`一作能`】放逸赀财亦丰奢被服极纤丽肴膳尽柔嘉童仆余粱肉婢妾蹈绫罗文轩树羽盖乘马鸣玉珂横簮刻玳瑁长鞭错象牙足下金鑮履手中防莫耶賔从焕络绎侍御何芬葩朝与金张期暮宿许史家甲第面长街朱门赫嵯峨苍梧竹叶清宜城九醖醝浮醪随觞转素蚁自跳波美女兴齐赵妍唱出西巴一顾城国倾千金寜【`乐府作不`】足多北里献竒舞大陵奏名歌新声逾激楚妙妓絶阳阿鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关賔客不得蹉三雅来何迟耳热眼中花盘案互交错坐席咸諠哗簮珥咸堕落冠冕皆倾邪酣饮终日夜明灯继朝霞絶缨尚不尤安能复顾他留连弥信宿此欢难可过人生若浮寄年时忽蹉跎促促朝露期荣乐遽几何念此肠中悲涕下自滂沱但畏执法吏礼防且切磋  

游侠篇  

翩翩四公子浊世称贤名龙虎相交争七国竝抗衡食客三千余门下多豪英游説朝夕至辩士自纵横孟尝东出关济身由鸡鸣信陵西反魏秦人不窥兵【`艺文类聚作开济彊`】赵胜南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭  

博陵王宫侠曲二首  

侠客乐幽险筑室穷山隂燎猎野兽稀施网川无禽嵗暮饥寒至慷慨顿足吟穷令壮士激安能懐苦心干将坐自【`阙`】繁弱控余音耕佃穷渊陂种粟着劒镡收秋狭路间一击重千金栖迟熊罴穴容与虎豹林身在法令外纵逸常不禁  

雄儿任气侠声盖少年场借友行报怨杀人租市旁吴刀鸣手中利劒严秋霜腰间义素防手持白头镶腾超如激电廻旋如流光奋击当手决交尸自纵横宁为殇鬼雄义不入圜墙生从命子游死闻侠骨香身没心不惩勇气加四方  

游猎篇  

嵗暮凝霜结坚氷沍幽泉厉风荡原隰浮云蔽昊天云晻合素雪纷连翩鹰隼始击鸷虞人献时鲜严驾鸣俦侣揽辔过中田戎车方四牡文轩驭紫燕舆徒既整饬容服丽且妍武骑列重围前驱抗修旃倐忽似回飚络绎若浮烟鼓噪山渊动冲尘云雾连轻缯拂素电纎网防长川游鱼未暇窜归鴈不得还【`一作旋`】由基控繁弱公差操黄间机发应倒一倒连双肩僵禽正狼藉落羽何翻翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刃兽骇挂流矢仰手接游鸿举足蹴犀兕如黄批狡兎青骹撮飞雉鹄鹭不尽收凫鹥安足视日冥徒御劳赏勤课能否野飨会众賔酒甘且旨燔炙播遗芳金觞浮素蚁珍羞坠归云纤肴出渌水四气运不停年时何亹亹人生忽如寄居世遽能几至人同祸福达士等生死荣辱浑一门安知恶与羙游放使心狂覆车难再履伯阳为我诫检迹投清轨  

壮士篇  

天地相震荡回薄不知【`一作可`】穷人物禀常格有始必有终年时俛仰过功名宜速崇壮士懐愤激安能守虚冲乗我大宛马抚我繁弱弓长劒横九野髙冠拂穹慷慨成素霓啸咤起清风震响骇八荒奋威曜四戎濯鳞沧海畔驰骋大漠中独歩圣明世四海称英雄  

萧史曲【`艺文作张华乐府作鲍照然此诗词格不类晋人当是鲍诗也`】  

萧史爱长【`一作少`】年嬴女童顔火粒愿排弃霞雾好登攀龙飞逸【`一作竟`】天路凤起出秦关身去长不返箫声时往还  

励志诗【`九章`】  

太仪斡【`乌括反`】运天廻地游四气鳞次寒暑环周星火既夕忽焉素秋凉风振落熠燿宵流  

吉士思秋寔感物化日与月与【`平声`】荏苒代谢逝者如斯曽无日夜嗟尔庶士胡宁自舍【`去声`】  

仁道不遐徳輶如羽求焉斯至众鲜克举大猷漠将抽厥緖先民有作贻我髙矩  

虽有淑姿放心纵逸出般【`音盘`】于游居多暇日如彼梓材弗勤丹漆虽劳朴斵终负素质  

养由矫矢兽号于林蒲芦萦缴【`职畧反`】神感飞禽末伎之妙动物应心研精躭道安有幽深  

安心恬荡栖志浮云体之以质彪之以文如彼南畒力耒既勤藨【`音镳`】蓘【`音衮`】致功必有丰殷  

水积成川载澜载清土积成山歊蒸郁防山不让尘川不辞盈勉尔【`一作志`】含以隆徳声  

髙以下基洪由纤起川广自源成人在始累【`上声`】防以着乃物之理纆牵之长实累【`上声`】千里  

复礼终朝天下归仁若金受砺若泥在钧进徳修业辉光日新隰朋仰慕予亦何人  

祖道征西应诏诗  

赫赫大晋奄有万方陶以仁化曜以天光贰迹陜西实在我王内饪玉铉外惟鹰扬四牡扬镳辂振绥庶寮羣后饯饮洛湄感离叹凄慕徳迟迟  

祖道赵王应诏诗  

崇选穆穆利建明徳【`一作明明`】于显穆亲时惟我王禀姿自然金质玉相光宅旧赵作镇冀方休宠曲锡备物焕彰发轫上京出自天邑百寮饯行缙绅具集轩冕峩峩冠盖习习恋徳惟懐永叹弗及  

太康六年三月三日后园会【`四章`】  

暮春元日阳气清明祁祁甘雨膏泽流盈习习祥风啓滞导生禽鸟翔逸卉木滋荣纤条被緑翠华含英于皇我后钦若昊干顺时省物言观中园防及羣辟乃命乃延【`一作初筵`】合乐华池祓濯清川泛彼龙舟泝游洪源【`艺文作泝渚游源`】  

朱幕云覆列坐文茵羽觞波腾品物备珍管弦繁会变用奏新穆穆我皇临下渥仁训以慈恵询纳广神好乐无荒化达无垠  

咨予防臣荷宠明时忝恩于外攸攸三期犬马惟慕天实为之灵啓其愿邀愿在兹于以表情爰着斯诗  

上巳篇  

仁风导和气句芒御昊春姑洗应时月元已啓良辰宻云防朝日零雨洒防尘飞轩游九野置酒会众賔临川悬广幕夹水布长茵徘徊存徃古慷慨慕先真朋从自逺至童冠八九人追好舞雩庭拟迹洙泗濵伶人理新乐膳夫然时珍八音硼磕奏肴爼从横陈妙舞起齐赵悲歌出三秦春醴逾九醖冬清过十旬盛时不努力嵗暮将何因勉哉众君子茂徳景日新髙飞舞凤翼轻举攀龙鳞  

答何劭三首  

吏道何其廹窘然坐自拘缨緌为徽纆文宪焉可逾恬旷苦不足烦促每有余良朋贻新诗示我以游娱穆如洒清风焕若春华敷自昔同寮寀【`音菜`】于今比园庐衰疾近辱殆庶几竝悬舆散发重隂下抱杖临清渠属耳听鸎鸣流目翫鯈鱼从容养余日取乐于桑榆  

洪钧陶万类大块禀羣生明闇信异姿静躁亦殊形自予及有识志不在功名虚恬窃所好文学少所经忝荷既过任白日巳西倾道长苦智短责重困才轻周任有遗规其言明且清负乗为我戒夕惕坐自惊是用感嘉贶写心出中诚发篇虽温丽无乃违其情  

驾言归外庭放志永栖迟相伴歩园畴春草郁郁滋荣观虽盈目亲友莫与偕悟物増隆思结恋慕同侪援翰属新诗永叹有余懐  

情诗五首  

清风动帷帘晨月照【`五臣作烛`】幽房佳人处遐逺兰室无容光襟懐拥虚景轻衾覆空牀居欢惜夜促在戚怨宵长拊【`五臣作抚`】枕独啸叹感慨心内伤  

防目四野外逍遥独延伫兰蕙縁清渠繁华防緑渚佳人不在兹取此欲谁与巢居知风寒穴处识隂雨不曽逺别离安知慕俦侣  

北方有佳人端坐鼓鸣琴终晨抚管弦日夕不成音忧来结不解我思存所钦君子寻时役幽妾懐苦心初为三载别于今久滞淫昔邪生户牖庭内自成隂翔鸟鸣翠偶草虫相和吟心悲易感激俛仰泪流衿愿托晨风翼束带侍衣衾  

明月曜清景昽光照墀幽人守静夜廻身入空帷束带俟将朝廓落晨星稀寐假交精爽觌我佳人姿巧笑媚懽【`一作讙`】靥联娟眸与眉寤言増长叹凄然心独悲君居北海阳妾在江南隂悬邈极修途【`一作途逺`】脩山川阻且深承懽注隆爱结分投所钦衘恩【`一作思`】笃守义万里托防心  

感婚诗  

驾言游东邑东邑纷穰穰婚姻及良时嫁娶避当梁窈窕出闺女嬿婉姬与姜素顔发红华美目流清扬韡炜众亲盛于我犹若常譬彼暮春草荣华不再阳  

杂诗三首  

晷度随天运四时互相承东壁正昏中涸隂寒节升繁霜降当夕悲风中夜兴朱火青无光兰膏坐自凝重衾无暖气挟纩如懐冰伏枕终遥夕寤言莫予应永思虑崇昔慨然独拊膺  

逍遥游春空【`一作宫`】容与渌池阿白苹开素叶朱草茂丹华防风揺若増波动芰荷荣彩曜中林流馨入绮罗王孙游不归修路邈以遐谁与翫遗芳伫立独咨嗟荏苒日月运寒暑忽流易同好逝不存迢迢逺离析房栊自来风户庭无行迹蒹葭生牀下蛛蝥网四壁懐思岂不隆感物重郁积游鴈比翼翔归鸿知接翮来哉彼君子无愁徒自隔  

拟古【`见艺文松类有诗无题古遗集云拟古`】  

松生垅坂上百尺下无枝东南望河尾西北隠昆崖刚风振山籁朋鸟夜惊离悲凉贯年节葱翠恒若斯安得草木心不怨寒暑移  

游仙诗三首【`以下阙文`】  

云霓垂藻旒羽袿扬轻裾飘登清云间论道神皇庐萧史登凤音王后吹鸣竽守精味妙逍遥无为墟玉佩连浮星轻冠结朝霞列坐王母堂艶体飡瑶华湘妃咏渉江汉女奏阳阿  

乗云去中夏随风济江湘亹亹陟髙陵遂升玉峦阳云娥荐琼石神妃侍衣裳  

赠挚仲洽诗  

君子有逸志栖迟于一丘仰防高林茂俯临渌水流恬淡养虚沈精研圣猷  

招隠二首  

隠士托山林遁世以保真连恵亮未遇雄才屈不伸栖迟四野外陆沈背当时循名掩不着藏器待无期羲和防六龙弭节越崦嵫盛年俛仰过忽若振轻丝成公绥【`字子安东郡白马人也少有俊才词赋甚丽张华雅重绥荐为太常博士歴秘书郎迁中书郎毎与华受诏并为诗赋泰始九年卒`】  

中宫诗二首【`按乐府载张华晋中宫所歌一首体与此同`】  

殷汤令妃有华之女仁教内修度义以处清谧后宫九嫔有序尹为媵臣遂作元辅【`周诗逸轨作贤明颂`】  

天地不独立造化由隂阳乾坤垂覆载日月曜重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆赖姬与姜关雎思贤妃此言安可忘  

行思【`一云途中作`】  

洋洋熊耳流巍巍伊阙山髙冈碣崔嵬双阜夹长川素石何磷磷水禽何翩翩逺渉许颍路顾思邈绵绵郁陶懐所亲引领情缅然  

游仙诗  

盛年无几时奄忽行欲老那得赤松子从学度世道西入华隂山求得神芝草珠玉犹戴土何惜千金宝但愿垂无穷与君长相保  

## 古诗纪卷三十二

明　冯惟讷　撰  

晋第二  

傅【`字休奕北地泥阳人博学善属文举秀才晋王时为常侍及受禅进爵为子武帝初置谏官以为之迁侍中转司隷校尉免官卒于家追封清泉侯諡曰刚`】  

短歌行  

长安髙城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌中珠何意一朝弃我沟渠昔君与我如影如形何意一去心如流星昔君与我两心相结何意今日忽然两絶  

秋胡行  

秋胡子娶妇三日会行仕宦既享显爵保兹徳音以禄頥亲韫此【`一作比`】黄金覩一好妇采桑路旁遂下黄金诱以逢卿玉磨逾洁兰动弥馨源流洁清水无浊波奈何秋胡中道懐邪美此节妇髙行巍峩哀哉可愍自投长河  

惟汉行  

危哉鸿门会沛公几不还轻装入人军投身汤火间两雄不俱立亚父见此权项荘奋劒起白刃何翩翩伯身虽为蔽事促不及旋张良慴坐侧髙祖变龙顔赖得樊将军虎叱项王前嗔目骇三军磨牙咀豚肩空巵让霸主临急吐竒言威凌万乘主指顾回泰山神龙困鼎镬非哙岂得全狗屠登上将功业信不原健儿实可慕腐儒安足叹  

艳歌行  

日出东南隅照我秦氏楼秦氏有好女自字为罗敷首戴金翠饰耳缀明月珠白素为下裾丹霞为上襦一顾倾朝市再顾国为虚问女居安在堂在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图  

长歌行  

利害同根源赏下有甘钩义门近【`阙`】塘兽口出通侯抚劒安所趋蛮方未顺流蜀贼阻石城吴防冯龙舟二军多壮士闻贼如见雠投身効知己徒生心所羞鹰隼厉天翼耻与燕雀游成败在纵者无令鸷鸟忧  

豫章行苦相篇  

苦相身为女卑陋难再陈男儿当门户堕地自生神雄心志四海万里望风尘女育无欣爱不为家所珍长大逃深室藏头羞见人垂泪适他乡忽如雨絶云低头和顔色素齿【`一作颊`】结朱唇跪拜无复数婢妾如严賔情合同云汉葵藿仰阳春心乖甚水火百恶集其身玉顔随年变丈夫多好新昔为形与影今为胡与秦胡秦时相见一絶逾参辰  

和秋胡行【`一云和班氏诗`】  

秋胡纳令室三日宦他乡皎皎洁妇姿冷冷守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕采柔桑素手寻繁枝落叶不盈筐罗衣翳玉体回目流采章君子倦仕归车马如龙骧精诚驰万里既至【`一作去`】两相忘行人悦令顔借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立呼妇来欢情乐未央秋胡见此妇惕然懐探汤负心岂不慙永誓非所望清浊必异源鳬凤不竝翔引身赴长流果哉洁妇肠彼夫既不淑此妇亦太刚  

饮马长城窟行【`一作青青河邉草篇`】  

青青河邉草悠悠万里道草生在春时逺道还有期春至草不生期【`一作泣`】尽叹无声感物懐思心梦想发中情梦君如鸳鸯比翼云间翔既觉寂无见旷如参与商梦君结同心比翼游北林既觉寂无见旷如商与参河洛自用固不如中岳安回流不及返浮云徃自还悲风动思心悠悠谁知者悬景无停居忽如驰驷马倾耳懐音响转目泪双堕生存无会期要君黄泉下  

放歌行  

灵有枯甲神龙有腐鳞人无千嵗夀存质空相因朝露尚移景促哉水上尘丘冢如履綦不识故与新髙树来悲风松柏垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云  

艳歌行有女篇  

有女懐芬芳媞媞歩东厢蛾眉分翠羽明目【`一作眸`】发清扬丹唇翳皓齿秀色若珪璋巧笑露懽靥众媚不可详令仪希世出无乃古毛嫱头安金歩摇耳系明月珰珠环约素腕翠羽垂鲜光文袍缀藻黼玉体映罗裳容华既已艳志节拟秋霜徽【`乐府作防`】音冠青云声响流四方妙哉羙媛徳宜配侯与王灵应万世合日月时相望媒氏陈束帛羔鴈鸣前堂百两盈中路起若鸾凤翔凡夫徒踊跃望絶殊参商  

墙上难为趋  

【`古今乐録曰王僧防技録云墙上难为趋行荀録所载墙上一篇今不传`】  

门有车马客骖服若腾飞华组结玉佩蘩藻纷葳蕤冯轼垂长缨顾盻有余辉贫主屣履整此蓝缕衣客曰嘉病乎正色意无疑吐言若覆水摇舌不可追渭濵渔钓翁乃为周所谘顔回处陋巷大圣称庶几茍富不知度千驷贱采薇季孙由俭显管仲病三归夫差耽淫侈终为越所围遗身外荣利然后享巍巍迷者一何众孔难知徳希甚美致憔悴不如豚豕肥杨朱泣路岐失道令人悲子贡欲自矜原宪知其非屈伸各异势穷逹不同资夫唯体中庸先天天不违  

怨歌行朝时篇  

昭昭朝时日皎皎晨【`乐府作最`】明月十五入君门一别终华髪同心忽异离旷如【`一作若`】胡与越胡越有会时参辰辽且濶形影虽髣髴音声寂无达纎弦感促柱触之哀声发情思如循环忧来不可遏涂山有余恨诗人咏采葛蜻蛚吟牀下回风起幽闼春荣随路落芙蓉生木末自伤命不遇良辰永乖别已尔可奈何譬如纨素裂孤雌翔故巢星流光景絶魂神驰万里甘心要同穴  

秋兰篇  

秋兰防玉池池水清且芳芙蓉随风发中有双鸳鸯双鱼自踊跃两鸟时廻翔君其【`一作期`】歴九秋与妾同衣裳  

明月篇【`艺文作怨诗一作朗月篇`】  

皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉顔盛有时秀色随年衰常恐新间旧变故兴细防浮萍本无根【`一作浮萍无根本`】非水将何依忧喜更相接乐极还自悲  

前有一罇酒行  

置酒结此会主人起行觞玉罇两楹间丝理东西厢舞袖一何妙变化穷万方賔主齐徳量欣欣乐未央同享千年夀朋来防此堂  

何当行  

同声自相应同心自相知外合不由中虽固终必离管鲍不世出结交安可为  

却东西门行【`乐府不载见初学记以下三首文疑阙`】  

和乐唯有舞运体不失机退似前龙婉进如翔鸾飞回目流神光倾亚有余姿  

羙女篇  

羙人一何丽顔若芙蓉花一顾乱人国再顾乱人家未乱犹可奈何  

飞尘篇  

飞尘秽清流朝云蔽日光秋兰岂不芬鲍肆乱其芳河决溃金堤一手不能障  

董逃行歴九秋篇十二首【`六言　玉台新咏以前十首作梁简文帝今从乐府并为诗选诗拾遗曰乐録云傅作据文选注引之以为汉古辞也`】  

歴九秋兮三春遗贵客兮逺賔顾多君心所亲乃命妙伎才人炳若日月星辰  

序金罍兮玉觞賔主逓起鴈行杯若飞电絶光交觞接巵结裳慷慨欢笑万方  

奏新诗兮夫君烂然虎变龙文浑如天地未分齐讴楚舞纷纷歌声上激青云  

穷八音兮异伦竒声靡靡每新防披素齿丹唇逸响飞薄梁尘精爽眇眇入神  

坐咸醉兮沾欢引樽促席临轩进爵献夀翻翻千秋要君一言愿爱不移若山  

君恩爱兮不竭譬若朝日夕月此景万里不絶长保初醮髪结何忧坐成胡越  

携弱手兮金环上逰飞阁云间穆若鸳凤双鸾还幸兰芳自安娱心乐意难原  

乐既极兮多懐盛时忽逝若頽寒暑革御景廻荣华随风飘摧感物动心増哀  

妾受命兮孤虚男儿堕地称珠女弱虽存若无骨肉至亲更防奉事他人托躯  

君如影兮随形贱妾如水浮萍明月不能常盈谁能无根保荣良时冉冉代征  

顾绣领兮含晖皎日廻光则防朱华忽尔【`一作是`】渐衰影欲舍形髙飞谁言往思可追  

荠与麦兮夏零兰桂践霜逾馨禄命悬天难明妾心结意丹青何忧君心中倾【`选诗拾遗曰此篇髣髴懽慼如在目前经纬情感若探曲宫商曽叠绮绘斐亹其言有文焉其声有永焉惜不知何人之词非相如枚乘其谁能为之走僵李杜不能及矣呜呼羙矣尽矣丽矣则矣当为百世六言之祖也讷按此辞本题曰董逃行歴九秋篇董逃行起于汉末不得谓相如枚乘为之也观其辞体不类二京当以乐録为正`】  

吴楚歌【`七言　一曰燕人羙篇`】  

燕人羙兮赵女佳其室则迩兮限层崖云为车兮风为马玉在山兮兰在野云无期兮风有止思多端兮谁能理【`一作思心多端谁能理`】  

鸿鴈生塞北行  

【`魏武帝却东西门行曰鸿鴈生塞北乃在无人乡`】  

鳯凰逺生海西及时昆山冈五徳存羽仪和鸣定宫商百鸟竝侍左右鼓翼腾华光上熈游云日间千嵗时来翔孰若彼龙与曵尾泥中蔵非云雨则不升冬伏春廼骧退哀此秋兰草根絶随化扬灵气一何忧羙万里驰芬芳常恐物防易歇一朝见弃忘  

白杨行  

【`古今乐録曰王僧防技録有白杨行今不歌`】  

青云固非青当云奈白云骥从西北驰来吾何忆骥来对我悲鸣举头气凌青云当奈此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽懐千里之逸志当时一得施白云彯彯舍我髙翔青云徘徊戢我愁啼上眄増崖下临清池日欲西移既来归君君不一顾仰天太息当用生为青云乎飞时悲当奈何耶青云飞乎  

秦女休行  

厐【`一作秦`】氏有烈妇义声驰雍凉父母家有重怨仇人暴且彊虽有男兄弟志弱不能当烈女念此痛丹心为寸伤外若无意者内潜思无方白日入都市怨家如平常匿劒藏白刃一奋寻身僵身首为之异处仗尸列肆旁肉与土合成泥洒血溅飞梁猛气上干云霓仇党失守为披攘一市称烈义观者收泪竝慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不茍活隳旧章县令解印绶令我伤心不忍听刑部垂头塞耳令我吏举不能成烈着希代之绩义立无穷之名夫家同受其祚子子孙孙咸享其荣今我作歌咏髙风激扬壮发悲且清  

云中白子髙行  

陵阳子来明意欲作天与仙人游超登元气攀日月遂造天门将上谒阊阖辟见紫防绛阙紫宫崔嵬髙殿嵳峩双阙万丈玉树罗童女掣电防童男挽雷车云汉随天流浩浩如江河因王长公谒上皇钧天乐作不可详龙仙神仙教我灵秘八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鼇四足所支齐驾飞龙骖赤螭逍遥五岳间东西驰长【`一作期`】与天地竝复何为复何为  

西长安行  

所思兮何在乃在西长安何用存问妾香橙双珠环何用重存问羽爵翠琅玕今我兮闻君更有兮异心香亦不可烧环亦不可沈香烧日有歇环沈日自深  

车遥遥篇【`乐府作车梁人`】  

车遥遥兮马洋洋追思君兮不可忘君安游兮西入秦愿为影兮随君身君在隂兮影不见君依光兮妾所愿  

昔思君  

昔君与我兮形影潜结今君与我兮云飞雨絶昔君与我兮音响相和今君与我兮落叶去柯昔君与我兮金石无亏今君与我兮星灭光离  

答程晓诗【`四言　休奕诸诗文句多阙不能尽析姑从类次之其不成章者列于卷末`】  

奕奕两仪昭昭太阳四气代升三朝受祥济济羣后峩峩圣皇元服肇御配天垂光伊周作弼王室惟康颙颙兆民蠢蠢戎羶率土充庭万国奉蕃皇泽云行神化风宣六合咸熙遐迩同欢赫赫明明天人合和下罔遗滞焦朽斯华矧我良朋如玉之嘉穆穆雝雝兴颂作歌  

宴会诗  

日之既逝情亦既渥賔委余欢主容不足乐饮今夕温其如玉  

芙蕖  

煌煌芙蕖从风芬葩照以皎日灌以清波隂结其实阳发其华金房緑叶素株翠柯  

杂诗三首【`以下五言`】  

志士惜日短愁人知夜长摄衣歩前庭仰观南鴈翔景随形运流响归空房清风何飘飖防月出西方繁星衣【`一作依`】青天列宿自成行蝉鸣髙树间野鸟号东厢纎云时髣髴渥露沾我裳良时无停景北斗忽低昂常恐寒节至凝气结为霜落叶随风摧一絶如流光  

闲夜防风起明月照髙台清响呼不应景招不来厨人进藿茹有酒不盈杯安贫福所与富贵为祸媒金玉虽髙堂于我贱蒿莱  

鹊巢丘城侧雀乳空井中居不附龙凤常畏蛇与虫依贤义不恐近暴自当穷  

又答程晓  

羲和运玉衡招摇赋朔旬嘉庆形三朝羙徳扬初春圣主加元服万国望威神伊周敷化竝世霑天人洪崖歌山岫许由嗟水濵  

宴诗  

鸾鸟睎凤皇望舒继白日千秋遘嘉会来升君子室华樽享清酤珎肴自盈溢  

天行篇  

天行一何健日月无停踪百川皆赴海【`艺文作赴旸谷`】三辰回泰蒙  

日升歌  

东光升朝阳羲和初揽辔六龙竝腾骧逸景何晃晃旭日照万方皇徳配天地神明鉴幽荒  

三光篇【`初学作刘孝绰`】  

三光垂象表天地有晷度声和音响应形立影自附素日抱鸟明月懐灵兎  

众星诗  

朗月共众星日出擅其明冬寒地为裂春和草木荣阳徳虽普济非隂亦不成  

苦雨  

徂暑未一旬重阳翳朝霞厥初月离毕积日遂滂沲屯云结不解长溜周四阿霖雨如倒井黄潦起洪波湍深激墙隅门庭若决河炊防不复举灶中生蛙虾  

苦热【`艺文热部`】  

朱明运将极溽暑昼夜兴裁动四支废举身若山陵珠汗洽玉体呼吸气郁蒸尘垢自成泥素粉随手凝  

古诗  

东方大明星光景照千里少年舍家游思心昼夜起  

拟四愁诗四首【`并序　以下七言`】  

张平子作四愁诗体小而俗七言类也聊拟而作之名曰拟四愁诗  

我所思兮在瀛洲愿为双鹄戏中流牵牛织女期在秋山髙水深路无由愍余不遘婴殷忧佳人贻我明月珠何以要之比目鱼海广无舟怅劳劬寄言飞龙天马驹风气云披飞龙逝惊波滔天马不厉何为多念心忧泄我所思兮在珠崕愿为比翼浮清池刚柔合徳配二仪形影一絶长别离愍余不遘情如携佳人贻我兰蕙草何以要之同心鸟火热水深忧盈抱申以琬琰夜光宝卞和既没玉不察存若流光忽电灭何为多念独郁结我所思兮在昆山愿为鹿【`一作蛩`】闚虞渊日月廻曜照景天参辰旷隔防无縁愍余不遘罹百艰佳人贻我苏合香何以要之翠鸳鸯悬度弱水川无梁申以锦衣文绣裳三光骋迈景不留鲜似民生忽如浮何为多念秪自愁  

我所思兮在朔方愿为飞燕俱南翔焕乎人道着三光胡越殊心生异乡愍余不遘罹百殃佳人贻我葆羽缨何以要之影与形永増忧结繁华零申以日月指明星星辰有翳日月移驽马哀鸣慙不驰何为多念徒自亏  

两仪诗  

两仪始分元气清列宿垂象六位成日月西流景东征悠悠万物殊品名圣人忧代念羣生【`一作两仪始分元气上清列宿垂象六位时成日月西迈流景东征悠悠万物殊品齐名圣人忧世实念羣生`】  

天行歌【`杂言`】  

天时泰兮昭以阳清风起兮景云翔仰观兮辰象日月兮运周俯视兮河海百川兮东流  

惊雷歌  

惊雷奋兮震万里威陵宇宙兮动四海六合不维兮谁能理  

杂言【`一作雷`】  

雷隠隠感妾心倾耳清听非车音【`一无清字`】  

云歌  

白云翩翩翔天庭流景髣髴非君形白云飘飘舍我髙翔青云徘徊为我愁肠  

莲歌  

渡江南采莲花芙蓉増敷晔若星罗緑叶映长波廻风容与动纤柯  

啄木  

啄木髙翔鸣喈喈飘揺林薄着桑槐縁树间喙如锥嘤喔嘤喔声正悲専为万物作倡俳当此之时乐不可廻  

杂歌  

凤有翼龙有鳞君不独兴必湏良臣  

九曲歌  

嵗莫景迈羣光絶安得长绳系白日  

歌词  

雷师鸣钟鼓风伯吹笙簧西母出穴听王父吟东厢  

失题五首【`见艺文日部`】  

汤谷发清曜九日栖髙枝愿得竝天御六龙齐玉覊  

二【`初学江部`】  

有女殊代生渉江采菱花上翳青云景下凿渌水波  

三【`艺文矟部`】  

弯我繁弱弓弄我丈八矟一举覆三军再举殄戎貊【`四语不韵`】  

四【`艺文庭燎部`】  

元正始朝享万国执珪璋枝灯若火树庭燎继天光  

五【`艺文松部`】  

飞蓬随飘起芳草摧山泽世有千年松人生讵能百傅咸【`字长虞之子也刚简有大节风格峻整识性明悟好属文论虽绮丽不足而言成规鉴颍川庾纯尝叹曰长虞之文近乎诗人之作矣袭父爵拜太子洗马官至司隶校尉`】  

孝经诗【`二章`】  

【`春秋正义曰傅咸七经诗王羲之写然今所存者六经耳`】  

立身行道始于事亲上下无怨不恶于人【`一作不敢恶人`】孝无终始不离其身三者备矣以临其民  

以孝事君不离令名进思尽忠义则不争匡救其恶灾害不生孝悌之至通于神明  

论语诗【`二章`】  

守死善道磨而不磷直哉史鱼可谓大臣见危受命能致其身  

克己复礼学优则仕富贵在天为仁由己以道事君死而后已  

毛诗诗【`二章`】  

无将大车维尘防防济济多士文王以宁显允君子大猷是经  

聿修厥徳令终有俶勉尔遯思我言维服盗言孔甘其何能淑谗人防极有面目  

周易诗  

卑以自牧谦尊而光进徳修业既有典常晖光日新照于四方小人勿用君子道长  

周官诗【`二章`】  

惟王建国【`一作极`】设官分职进贤兴功取诸【`初学作时文`】易直除其不蠲无敢反侧以徳诏爵允臻其极  

辨其可任以告于正掌其戒禁治其政令各修乃职以听王命  

左传诗【`前四首艺文类聚各分二章此首艺文不载以例考之亦当尔也`】  

事君之礼敢不尽情敬奉徳义树之风声昭徳塞违不殒其名死而利国以为己荣兹心不爽忠而能力不为利防古之遗直威黜不端勿使能植  

与尚书同僚诗  

非望之宠谬加于已猥授非据奄司万里煌煌朱轩服骥骖騄晔晔初星肃肃臣仆晖光显赫众目所属斯之弗称匪荣伊辱质弱尚父受任鹰扬徳非樊仲王命是将百城或违无能有匡一州之矜将弛其纲得意忘言言在意后夫惟神交可以长久我心之孚有盈于缶与子偕老岂曰执手出司万【`一作百`】里牧彼朔濵服冕乗轩六辔既均威风先迈百城肃震  

赠褚武良诗  

爰暨于褚惟晋之桢肇振凤翼羽仪上京聿作喉舌纳言紫庭光賛帝道敷皇之明方任之重实在江扬乃授旄钺宣曜威灵悠悠遐迈东夏于征  

赠崔伏二郎诗  

英妙之选二生之授颙颙两城欢徳之茂君子所居九夷非陋无狭百里而不垂覆人之好我赠我清诗示我周行心与道期诚发自中义形于辞古人辞谠岂不尔思  

答潘尼诗【`并序`】  

司州秀才潘正叔识通才髙以文学温雅为博士余性直而处清论褒贬之任作诗以见规虽褒饰之举非所敢闻而斐粲之辞良可乐也答之虽不足以相詶报所谓盍各言志也  

贻我妙文繁春之荣匪荣斯尚乃新其声吉甫作颂有馥其馨寔由樊仲其徳克明授此瓦砾厠彼瑶琼贶非其喻闻宠若惊  

答栾诗【`并序`】  

安乐令栾太傅钜平侯羊公辟未就而公薨后应司州之命举秀才博文通济之士余失和于府当换为护军司马赋诗见赠答之云尔  

钜平作宰是贵是钦弓旌仍招嘉命胥寻鸾凤养仪戢翼幽林未附雅调以和韶音钜平遐逝厉志弥深肃肃京司清风裁迈乃延羣彦龙集凤会亦既斯降万里有赖声发响应好结倾盖  

赠建平太守李叔龙  

道兴化实在良守悠悠建平皇泽未流朝选于众乃子之授南荆注望心乎克副  

赠何劭王济【`并序`】  

朗陵公何敬祖咸之从内兄国子祭酒王武子咸从姑之外孙也竝以明徳见重于世咸亲之重之情犹同生义则师友何公既登侍中武子俄而亦作二贤相得甚欢咸亦庆之然自恨闇劣虽愿其缱绻而从之末由厯试无效且有家艰心存目替赋诗申懐以贻之云尔  

日月光太清列宿曜紫防赫赫大晋朝明明辟皇闱吾兄既凤翔王子亦龙飞双鸾游兰渚二离扬清晖携手升玉阶竝坐侍丹帷金珰缀恵文煌煌发令姿斯荣非攸庶缱绻情所希岂不企髙踪麟趾邈难追临川靡芳饵何为守空坻槁叶待风飘逝将与君违违君能无恋尸素当言归归身蓬荜庐乐道以忘饥进则无云补退则恤其私但愿隆美王度日清夷  

赠太尉司马虞显机  

帝崇元淑妙选其属命子是佐増衮之缛  

失题  

奕奕恒山作镇冀方伊赵建国在岳之阳  

失题【`见初学露部`】  

零露濬江海飞尘崇山岳过谬佐台辅安能任鼎餗  

## 古诗纪卷三十三

明　冯惟讷　撰  

晋第三  

裴秀【`字季彦河东闻喜人也有风操八嵗能着文大将军辟为掾迁黄门侍郎晋受禅封钜鹿公后累迁左光禄司空卒諡元公配食宗庙`】  

大蜡诗  

日躔星纪大吕司辰象改次庶众更新嵗事告成八蜡报勤告成伊何年丰物阜丰禋孝祀介兹万祜【`一作景福`】报勤伊何农功是归穆穆我后矜兹烝黎宣力菑畆沾体暴肌饮飨清祀四方来绥充牣郊甸鳞集京师交错贸迁纷葩相追掺袂成幕连袵成帷有肉如邱有酒如泉有肴如林有货如山率土同懽和气来臻祥风叶顺降祉自天方隅清谧嘉祚日延与民优游享夀万年应贞【`字吉甫魏侍中璩之子举髙第武帝践祚迁给事中初置太子中庶子以贞为之后为散骑常侍`】  

晋武帝华林园集诗【`九章`】  

【`洛阳图经曰华林园在城内东北隅魏明帝起名芳林园齐王芳改为华林干宝晋纪曰泰始四年二月上幸芳林园与羣臣宴赋诗观志散骑常侍应贞诗冣美`】  

悠悠太上民之厥初皇极肇建彛伦攸敷五徳更运膺箓【`晋书作应録`】受符陶唐既谢天厯在虞  

于时上帝乃顾惟眷光我晋祚应期纳禅位以龙飞文以虎变泽滂流仁风潜扇区内宅心方隅回靣天垂其象地耀其文凤鸣朝阳龙翔景云嘉禾重颖蓂荚载芬率土咸序【`晋书作寜`】人胥悦欣  

恢恢皇度穆穆圣容言思其顺貌思其恭在视斯明在聴斯聪登庸以徳明试以功  

其恭惟何昧旦丕显无理不经无义不践行舍其华言去其辩游心至虚同规易简六府孔修九有斯靖【`晋书作来践`】  

泽靡不被化罔不加声教南暨西渐流沙幽人肄【`善作肆`】险逺国忘遐越裳重译充我【`晋书作牣`】皇家  

峩峩列辟赫赫虎臣内和五品外威四賔修【`晋书作顺`】时贡軄入觐天人备言钖命羽葢朱轮  

贻宴好会不常厥数神心所受【`晋书作授`】不言而喻于是肄【`五臣作肆`】射弓矢斯御发彼五的有酒斯饫  

文武之道厥猷未坠在昔先王射【`五臣作躬`】御兹器示武惧荒过亦为失【`叶试`】凡厥羣后无懈于位  

王濬【`字士治农湖人也初辟河东从事歴益州刺史平吴有功迁镇军大将军封襄阳县侯`】  

祖道应令  

侯谁在矣东宫诜诜曰保曰傅道维新前疑协衡顾问翼轮岂伊张仲専美前津涣乎唐徳钦在四隣齐轨上叶永垂清尘  

贾充【`字公闾平阳襄陵人逵之子仕魏累迁中郎将后为文帝大将军司马武帝受禅封鲁郡公转尚书令无公方之操専以佞媚取容守正之士咸共疾之转司空太尉卒赠太宰`】  

与妻李夫人聫句【`一云定情聫句`】  

【`晋书曰充初娶李丰女淑羙有才行丰被诛李氏坐流徙复娶郭配女即广城君后李以赦得还帝特诏充置左右夫人郭怒不许充乃为李筑室于永年里而不徃来李名婉字淑文郭名槐一云名玉璜`】  

室中是阿谁叹息声正悲【`贾`】叹息亦何为但恐大义亏【`李`】大义同胶漆匪石心不移【`贾`】人谁不虑终日月有合离【`李`】我心子所达子心我所【`一作亦`】知【`贾`】若能不食言与君同所宜【`李`】  

枣据【`字道彦颍川长社人善文辞弱冠辟大将军府出为山阳令迁尚书郎贾充伐吴请为从事中郎军还徙黄门侍郎冀州刺史太子中庶子卒`】  

答阮得猷  

友朋顾之贻我良箴玩之无斁终咏斯音燕鼎在舟虽重不沈庶凭嘉谟髙迹可寻  

游览  

矫足登云阁相伴歩九华徙倚凭髙山仰攀桂树柯延首观神州廻睛盻曲阿芳林挺修干一嵗再三花何以济不朽嘘吸潄朝霞重岩吐神溜倾觞挹涌波恢恢大道间人事足为多  

杂诗  

吴防未殄灭乱象侵邉疆天子命上宰作蕃于汉阳开国建元士玉帛聘贤良予非荆山璞谬登和氏塲羊质服虎文燕翼假凤翔既惧非所任怨彼南路长千里既悠邈路次限闗梁仆夫罢逺渉车马困山冈深谷下无底髙岩暨穹苍丰草停滋润雾露沾衣裳林结隂气不风自寒凉顾瞻情感切恻怆心哀伤士生则悬弧有事在四方安得恒逍遥端坐守闺房引义割外情内感实难忘  

失题【`见艺文类聚凤部`】  

有凤适南中终日无欢娱自怨梧桐逺行飞栖桑榆奋迅振长翼俛仰向天衢箫韶逝无闻朝阳不可湏杜育【`字方叔襄城邓陵人防号神童及长美风姿有才藻时人号曰杜圣累迁国子祭酒洛阳将没死于难`】  

赠挚仲洽诗  

之子于归言秣其驹矧乃斯人乃迈乃徂虽非显甫饯彼百壶虽非张仲将鲙河鱼人亦有言贵在同音虽曰翻飞曽未异林顾恋同枝増其慨心望尔不遐无金玉音  

挚虞【`字仲洽京兆长安人也才学通博举贤良歴光禄勲太常卿及洛京荒乱以馁卒`】  

答杜育诗  

越有杜生既文且哲龙跃颍豫有声彰澈赖兹三益如琢如切好以义结友以文会岂伊在髙分定倾盖其人如玉羙彼生刍钟鼓匪乐安用百壶老夫灌灌离羣索居懐恋结好心焉怅如  

雍州诗  

于皇先王经啓九有有州惟雍居京之右土载奥区山包【`一作苞`】神薮嘉生惟繁庶类伊阜悠悠州域有华有戎外接皮服内含岐丰周余既没夷徳未终莫不慕义易俗移风  

刘伶【`字伯伦沛国人也肆意放荡悠焉独畅武帝泰始初对防盛言无为之化以无用罢竟以夀终`】  

北芒客舍诗  

泱漭望舒隠黤黮夜隂寒鸡思天曙拥翅吹长音蚊蚋归丰草枯叶散萧林陈醴发悴顔色歈畅真心緼被终不晓斯叹信难任何以除斯叹付之与瑟琴长笛响中夕闻此消胸襟  

束晳【`字广防阳平元城人汉踈广之后博学多闻性沈退不慕荣利为王戎张华辈所辟用转著作郎博士迁尚书郎赵王伦为相请为记室晳辞疾罢归`】  

补亡诗六首  

序曰晳与同业畴人肄修乡饮之礼然所咏之诗或有义无辞音乐取节阙而不备于是遥想既往存思在昔补着其文以缀旧制  

南陔  

南陔孝子相戒以养也  

循彼南陔言采其兰眷恋庭闱心不遑安彼居之子罔或游盘馨尔夕膳洁尔晨飡循彼南陔厥草油油彼居之子色思其柔眷恋庭闱心不遑留馨尔夕膳洁尔晨羞有獭有獭在河之涘凌波赴汨噬鲂捕鲤嗷嗷林乌受哺于子养隆敬薄惟禽之似勗増尔防以介丕祉  

白华  

白华孝子之洁白也  

白华朱蕚被于幽薄粲粲门子如磨如错终晨三省匪惰其恪白华綘趺在陵之陬【`子沟切`】蒨蒨士子湼而不渝竭诚尽敬亹亹忘劬白华足在丘之曲堂堂防子无营无欲鲜侔晨葩莫之防【`玷同`】辱  

华黍  

华黍时和嵗丰宜黍稷也  

黮黮【`徒感切`】重云习习【`善作辑辑`】和风黍华陵巅麦秀和中靡田不播九谷斯丰奕奕霄蒙蒙甘霤黍发稠华禾【`善作亦`】挺其秀靡田不殖九谷斯茂无髙不播无下不植芒芒其稼参参其穑稸我王委充我民食玉烛阳明显猷翼翼  

由庚  

由庚万物得由其道也  

荡荡夷庚物则由之蠢蠢庶类王亦柔之道之既由化之既柔木以秋零草以春抽兽在于【`善作在`】草鱼跃顺流四时逓谢八风代扇纤阿案晷星变其躔五纬不愆【`善作逆`】六气无易愔愔我王绍文之迹  

崇丘  

崇丘万物得极其髙大也  

瞻彼崇丘其林蔼蔼【`音爱`】植物斯髙动类斯大周风既洽王猷允泰漫漫方舆廻廻洪覆何类不繁何生不茂物极其性人【`五臣作民`】永其夀恢恢大圆茫茫九壤资生仰化于何不养人无道夭物极则长  

由仪  

由仪万物之生各得其仪也  

肃肃君子由仪率性明明后辟仁以为政鱼游清沼鸟萃平【`五臣作于`】林濯鳞鼓翼振振其音賔写尔诚主竭其心时之和矣何思何脩文化内辑武功外悠  

司马彪【`字绍统髙阳王睦之长子也少薄行为睦所责不得嗣由是専精学习博览羣籍泰始中为秘书郎后拜散骑侍郎恵帝末卒`】  

赠山涛  

苕苕椅桐树寄生于南岳上凌青云霓下临千仞谷处身孤且危于何托余足昔也植朝阳倾枝俟鸾鷟今者絶世用倥偬见廹束班匠不我顾牙旷不我録焉得成琴瑟何由扬妙曲冉冉三光驰逝者一何速中夜不能寐抚劒起踯躅感彼孔圣叹哀此年命促卞和潜幽谁能证竒璞冀愿神龙来扬光以见烛  

杂诗  

百草应节生含气有深浅秋蓬独何辜飘飖随风转长飚一飞薄吹我之四逺搔首望故株邈然无由返何劭【`字敬祖陈国阳夏人司空曽之子博学善属文武帝践阼以为散骑常侍永康初迁司徒赵王伦簒位以为太宰永宁元年薨袭封朗陵郡公諡曰康`】  

洛水祖王公应诏  

穆穆圣王体此慈仁友于之至通于明神游宴绸缪情恋所亲薄云饯之于洛之濵嵩崖巗巗洪流汤汤春风动衿归鴈和鸣我后飨客鼓瑟吹笙举爵惟别闻乐伤情嘉宴既终白日西归羣司告旋鸾舆整绥我皇重离顿辔骖騑临川永叹酸涕霑頥崇恩感物左右同悲  

赠张华【`张华答诗见前`】  

四时更代谢悬象迭卷舒暮春忽复来和风与节俱俯临清泉涌仰观嘉木敷周旋我陋圃西瞻广武庐既贵不忘俭处有能存无镇俗在简约树塞焉足摹在昔同班司今者并园墟私愿偕黄髪逍遥综琴书举爵茂隂下携手共踌躇奚用遗形骸忘筌在得鱼  

游仙诗  

青青陵上松亭亭髙山柏光色冬夏茂根柢无雕落吉士懐真心悟物思逺托扬志云际流目瞩岩石羡昔王子乔友道发伊洛迢逓陵峻岳连翩御飞鹤抗迹遗万里岂恋生民乐长懐慕仙类眇然心绵邈  

杂诗  

秋风乗夕起明月照髙树闲房来清气广庭发晖素静寂怆然叹惆怅忽【`选诗作出`】游顾仰视垣上草俯察阶下露心虚体自轻飘飖若仙歩瞻彼陵上柏想与神人遇道深难可期精防非所慕勤思终遥夕永言写情虑王济【`字武子太原晋阳人浑次子也少有逸才善荘老文词秀茂有名当世武帝时尚常山公主起家中书郎至侍中终于太仆`】  

平吴后三月三日华林园诗  

蠢尔长虵荐食江汜我皇神武泛舟万里迅雷电迈弗及掩耳思乐华林薄采其兰皇居伟则芳园巨观仁以山悦水为智欢清池流爵秘乐通脩罾洒鳞大庖妙馔物以时序情以化宣终温且克有肃初筵嘉賔在兹千禄永年  

王浚【`字彭祖母赵氏妇良家女也贫贱出入沈家遂生浚沈薨无子浚嗣拜驸马都尉累转至中郎将都督幽州诸军事因乱结好夷狄拥众自立懐帝即位増封日以彊盛谋将僣号石勒诈而杀之`】从幸洛水饯王公归国诗  

圣主应期运至徳敷彞伦神道垂大教化被无垠钦若崇古制建侯屏四隣皇舆廻羽盖髙会洛水濵临川讲妙艺纵酒钓潜鳞八音以迭奏兰羞备时珍古人亦有言为国不患贫与蒙庙庭施幸得厠大钧羣僚荷恩泽朱顔感献春赋诗尽下情至感畅人神长流无舍逝白日入西津奉辞慕华辇侍衞路无因驰情系帷幄乃心恋轨尘  

李宻【`字令伯犍为武阳人少仕蜀为郎蜀平徴为太子洗马密以祖母刘氏年髙上疏辞召刘终复以洗马出为温令迁汉中太守`】  

赐饯东堂诏令赋诗  

【`晋书曰宻有才能常望内转而朝廷无援乃迁汉中太守自以失分懐怨及赐饯东堂诏普令赋诗末章云云武帝忿之于是都官从事奏免宻官`】  

人亦有言有因有縁官无中人不如归田明明在上斯语岂然【`阙`】  

皇甫谧【`字士安安定朝那人博综典籍沈静寡欲有髙尚之志以著述为务自号晏先生郡国举辟皆不行武帝频下诏敦逼之谧上表辞太康三年卒`】  

女怨诗  

婚礼既定婚礼临成施衿结帨三命丁宁【`阙`】  

## 古诗纪卷三十四

明　冯惟讷　撰  

晋第四  

陆机【`字士衡吴郡人大司马抗之子也少有竒才领父兵为牙门将吴亡入洛太传杨骏辟为祭酒累迁太子洗马著作郎出补吴王郎中令入为尚书郎赵王伦辅政引为叅军太安初成都王颖等起兵讨长沙王乂假机后将军河北大都督因战败绩为颖所害○诗品曰陆机诗其源出于陈思才髙辞赡举体华美气少于公干文劣于仲宣尚规矩不贵绮错有伤直致之竒然其咀嚼英华厌饫膏泽文章之渊泉也张公叹其大才信矣`】  

乐府  

短歌行【`以下四言`】  

置酒髙堂悲歌临觞人夀防何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以防兴悲以别章岂曰无感忧为子忘我酒既旨我肴既臧短歌有咏长夜无荒  

秋胡行  

道虽一致涂有万端吉凶纷蔼休咎之源人鲜知命命未易观生亦何惜功名所叹  

陇西行  

我静如镜民动如烟事以形兆应以象悬岂曰无才世鲜兴贤  

日出东南隅行【`或曰罗敷艳歌以下五言`】  

扶桑升朝晖照此髙防端髙台多妖丽濬房出清顔淑貎耀皎日恵心清且闲羙目扬玉泽蛾眉象翠翰鲜肤一何润秀色若可餐窈窕多容仪婉媚巧笑言暮春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云会佳人一何繁南崖充罗幕北渚盈軿轩清川含藻景髙岸被华丹馥馥芳袖挥泠泠纎指弹悲歌吐清响雅舞播幽兰丹唇含九秋妍迹陵七盘赴曲迅惊鸿蹈节如集鸾绮态随顔变沈姿无定【`一作乏`】源俯仰纷阿那顾歩咸可懽遗芳结飞飚浮景暎清湍冶容不足咏春游良可叹  

挽歌三首  

卜择考休贞嘉命咸在兹夙驾警徒御结辔顿重基龙防【`一作荒`】被广栁前驱矫轻旗殡宫何嘈嘈哀响沸中闱中闱且勿讙【`五臣作喧`】聴我薤露诗死生各异伦祖载当有时舍爵两楹位啓殡进灵轜饮饯觞莫举出宿归无期帷袵旷遗影栋宇与子辞周亲咸犇凑友朋自逺来翼翼飞轻轩骎骎策素骐按辔遵长薄送子长夜台呼子子不闻泣子子不知叹息重榇侧念我畴昔时三秋犹足收万世安可思殉没身易亡杀子非所能含言言哽咽挥涕涕流离  

流离亲友思惆怅神不泰素骖伫轜轩驷骛飞葢哀鸣兴殡宫廻迟悲野外魂舆寂无响但见冠与带备物象平生长旌谁为斾悲风徽【`五臣作鼓`】行轨倾云结流霭振策指灵丘驾言从此逝  

重阜何崔嵬庐窜其间磅礴立四极穹隆放苍天侧聴隂沟涌卧观天井悬圹【`五臣作广`】宵何寥廓大暮安可晨人徃有返嵗我行无归年昔居四民宅今托万鬼隣昔为七尺躯今成灰与尘金玉素所佩鸿毛今不振丰肌飨蝼蚁妍姿【`一作骸`】永夷冺夀堂延魑魅虚无自相賔蝼蚁尔何怨魑魅我何亲拊心痛荼毒永叹莫为陈  

长歌行  

逝矣经天日悲哉带地川寸隂无停晷尺波岂徒旋年徃信【`一作迅`】劲矢时来亮急弦逺期鲜克及盈数固希全容华夙夜零体泽坐自捐兹物茍难停吾夀安得延俛仰逝将过倐忽防何间慷慨亦焉诉天道良自然但恨功名薄竹帛无所宣迨及嵗未暮长歌乘我闲  

君子行  

天道夷且简人道险而难休咎相乗蹑翻覆若波澜去疾苦不逺疑似实生患近火固宜热履氷岂恶寒掇蜂灭天道拾尘惑孔顔逐臣尚何有弃友焉足叹福钟恒有兆祸集非无端天损未易辞人益犹可欢朗鉴岂逺假取之在倾冠近情苦自信君子防未然  

从军行  

苦哉逺征人飘飘【`五臣作飖`】穷四遐南陟五岭巅北戍长城阿深【`五臣作谿`】谷邈【`五臣作深`】无底崇山郁嵳峩奋臂攀乔木振迹渉流沙隆暑固已惨凉风严且苛夏条集【`一作焦`】鲜藻寒氷结冲波胡马如云屯越旗亦星罗飞锋无絶影鸣镝自相和朝食【`一作餐`】不免胄夕息常负戈苦哉逺征人抚心悲如何  

苦寒行  

北游幽朔城凉野多险难【`五臣作艰`】俯入穷谷底仰陟髙山盘凝氷结重磵积雪被长峦隂云兴岩侧悲风鸣树端不覩白日景但闻寒鸟喧【`一作嚾`】猛虎凭林啸猿临岸叹夕宿乔木下惨怆恒鲜欢渴饮坚氷浆饥待零露餐离思固已久【`一作矣`】寤寐莫与言剧哉行役人慊慊恒苦寒  

豫章行  

泛舟清川渚遥望髙山隂川陆殊涂轨懿亲将逺寻三荆欢同株四鸟悲异林乐会良自古悼别岂独今寄世将几何日昃无停隂前路既已多后涂随年侵促促薄暮景亹亹鲜克禁曷为复以兹曽是懐苦心逺节婴物浅近情能不深行矣保嘉福景絶继以音  

长安有狭邪行  

伊洛有岐路岐路交朱轮轻葢承华景腾歩蹑飞尘鸣玉岂朴儒凭轼皆俊民烈心厉劲秋丽服鲜芳春余本倦游客豪彦多旧亲倾盖承芳讯欲鸣当及晨守一不足矜岐路良可遵规行无旷迹矩歩岂逮人投足绪已尔四时不必循将遂殊涂轨要子同归津  

塘上行  

江蓠生幽渚防芳不足宣被蒙风云会移居华池边发藻玉台下垂影沧浪泉霑润既已渥结根奥且坚四节逝不处繁华难久鲜淑气与时殒余芳随风捐天道有迁易人理无常全男懽智倾愚女爱衰避妍不惜防躯但惧【`一作叹`】苍蝇前愿君广末光照妾薄暮年  

折扬栁  

邈矣垂天景壮哉奋地雷丰隆岂久响华光但西隤日落似有竟时逝恒若催仰悲朗月运坐观旋葢廻盛门无再入衰房莫苦开人生固已短出处鲜为谐慷慨惟昔人兴此千载懐升龙悲絶防葛藟变条枚寤寐岂虚叹曽是感与摧弭意无足欢愿言有余哀  

饮马长城窟行  

驱马陟隂山山髙马不前徃问隂山劲虏在燕然戎车无停轨旌斾屡徂迁仰凭积雪岩俯渉坚氷川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没防躯捐将遵甘陈迹收功单于旃振旅劳归士受爵藁街传  

门有车马客行  

门有车马客驾言发故乡念君久不归濡迹渉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亡亲友多零落旧齿皆雕防市朝忽迁易城阙或丘荒坟垄日月多松柏郁芒芒天道信崇替人生安得长慷慨惟平生俛仰独悲伤  

櫂歌行  

迟迟暮春日天气柔且嘉元吉隆初已濯秽游黄河龙舟浮鹢首羽旗垂藻葩乗风宣飞景逍遥戯中波名讴激清唱榜人纵【`一作从`】棹歌投纶沈洪川飞缴入紫霞  

太山吟  

太山一何髙迢迢造天庭峻极周已逺曽云郁梁甫亦有馆蒿里亦有亭幽涂延万鬼神房集百灵长吟太山侧慷慨激楚声  

梁甫吟  

玉衡既已骖羲和若飞淩四运循环转寒暑自相承冉冉年时暮迢迢天路徴招揺东北指大火西南升悲风无絶响云互相仍丰氷凭川结零【`集作寒`】露弥天凝年命时相逝庆云鲜克乘履信多愆期思顺焉足凭慷慨临川响非此孰为兴哀吟梁甫巅慷慨【`一作叹息`】独拊膺  

东武吟行  

投迹短世间髙歩长生闱濯髪冒云冠浣【`一作洗`】身被羽衣饥从韩众餐寒就佚女栖  

班婕妤【`一作婕妤怨`】  

婕妤去辞宠淹防终不见寄情在玉阶托意惟圑扇春苔暗阶除秋草芜髙殿黄昏【`集作昏黄`】履綦絶愁来空雨面  

驾言出北阙行  

【`按艺文类聚题下有驱车上东门五字然则此拟作也`】  

驾言出北阙踯躅遵山陵长松何郁郁丘墓互相承念昔徂殁子悠悠不可胜安寝重防庐天壤莫能兴人生何所促忽如朝露凝辛苦百年间戚戚如履氷仁知亦何补迁化有明徴求仙鲜克仙太虚不【`一作安`】可凌良会罄美服对酒宴同声  

君子有所思行  

命驾登北山延伫望城郭廛里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮窓兰室接罗幕淑貌色斯升哀音承顔作人生诚行迈容华随年落善哉膏梁士营生奥且博宴安消灵根鸩毒不可恪无以肉食资取笑葵与藿  

悲哉行  

游客芳春林春芳伤客心和风飞清响鲜云垂薄隂蕙草饶淑气时鸟多好音翩翩鸣鸠羽喈喈仓庚音【`五臣作吟`】幽兰盈通谷长秀被髙岑女萝亦有托蔓葛亦有寻伤哉客游士忧思一何深目感随气草耳悲咏时禽寤寐多逺念缅然若飞沈愿托归风响寄言遗所钦  

齐讴行  

营丘负海曲沃野爽且平洪川控河济崇山入髙防东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表桓后定周倾天道有迭代人道无久盈鄙哉牛山叹未及至人情爽鸠茍已徂吾子安得停行行将复去长存非所营  

吴趋行  

楚妃且勿叹齐娥且莫讴四坐并清聴聴我歌吴趋吴趋自有始【`一作纪`】请从阊门起阊门何峩峩【`集作嵳峩`】飞阁跨通波重栾承游极回轩啓曲阿蔼蔼庆云被泠泠祥风过山泽多藏育土风清且嘉泰伯导仁风仲雍扬其波穆穆延陵子灼灼光诸华王迹隤阳九帝功兴四遐大皇自富春矫手【`乐府作首`】顿世罗邦彦应运兴粲若春林葩属城咸有士吴邑冣为多八族未足侈四姓实名家文徳熈淳懿武功侔山河礼让何济济流化自滂沱淑美难穷纪商防为此歌  

前缓声歌  

游僊聚灵族髙会层城阿长风万里举庆云郁嵯峨宓妃兴洛浦王韩起太华北徴瑶台女南要湘川娥肃肃宵驾动翩翩翠葢罗羽旗栖琼鸾玉衡叶鸣和太容挥髙弦洪崖发清歌献酬既已周轻举乗紫霞总辔扶桑枝濯足汤【`一作旸`】谷波清辉溢天门垂庆恵皇家  

吴趋行【`此首及饮酒乐乐府不载名氏次陆机之诗诗彚作机诗`】  

蠒满葢重帘唯有逺相思藕叶清朝钏何见早还时  

饮酒乐  

饮酒湏饮多人生能几何百年湏受乐莫厌管歌  

董逃行【`以下六言`】  

和风习习薄林柔条布叶垂隂鸣鸠拂羽相寻仓庚喈喈弄音感时悼逝伤心○日月相追周旋万里倐忽几年人皆冉冉西迁盛时一徃不还慷慨乖念凄然○昔为少年无忧常恡秉烛夜游翩翩宵征何求于今知此有由但为老去年遒○盛固有衰不疑长夜防防无期何不驱驰及时聊乐永日自怡赍此遗情何之○人生居世为安岂若及时为欢世道多故万端忧虑纷错交顔老行及之长叹  

上畱田行  

嗟行人之蔼蔼骏马陟原风驰轻舟泛川雷迈寒徃暑来相寻零雪霏霏集宇悲风徘徊入襟嵗华冉冉方除我思缠绵未纾感时悼逝凄如  

饮酒乐【`乐府作还台乐谓陈陆琼诗误`】  

蒲萄四时芳醇瑠璃千钟旧賔夜饮舞迟销烛朝醒促催人春风秋月恒好驩醉日月言新  

燕歌行【`七言`】  

四时代序逝不追寒风习习落叶飞蟋蟀在堂露盈墀【`一作堦`】念君客【`一作逺`】游常苦悲君何缅然久不归贱妾悠悠心无违白日既没明灯辉夜【`一作寒`】禽赴林匹鸟栖双鸠闗闗宿河湄忧来感物涕不晞非君之念思为谁别日何早会何迟  

猛虎行【`以下杂言`】  

渴不饮盗泉水热不息恶木隂恶木岂无枝志士多苦心整驾肃时命杖防将逺寻饥食猛虎窟寒栖野雀林日归功未建时徃嵗载隂崇云临岸骇鸣条随风吟静言幽谷底长啸髙山岑急弦无懦响亮节难为音人生诚未易曷云开此衿眷我耿介懐俯仰愧古今  

鞠歌行  

序曰按汉宫閤有含章鞠室灵芝鞠室后汉马防第宅卜临道连阁通池鞠城弥于街路鞠歌将谓此也又东阿王诗连骑击壤或谓防鞠乎三言七言虽竒寳名器不遇知己终不见重愿逢知己以托意焉  

朝云升应龙攀乗风逺游腾云端鼓钟歇岂自欢急弦髙张思和弹时希值年夙愆循巳虽易人知难王阳登贡公欢罕生既没国子叹嗟千载岂虚言邈矣逺念情忾然  

顺东西门行  

出西门望天庭阳谷既虚崦嵫盈感朝露悲人生逝者若斯安得停桑枢戒蟋蟀鸣我今不乐嵗聿征迨未暮及时平置酒髙堂宴友生激朗笛弹哀筝取乐今日尽欢情  

日重光行  

日重光柰何天廻薄日重光冉冉其游如飞征日重光今我日华华之盛日重光倐忽过亦安停日重光盛徃衰亦必来日重光譬如四时固恒相催日重光惟命有分可营日重光但【`一作常`】惆怅才志日重光身没之后无遗名  

月重轮行  

人生一时月重轮盛年安可持月重轮吉凶倚伏百年莫我与期临川曷悲悼兹去不从肩月重轮功名不勗之善哉古人扬声敷闻九服身名流何穆既自才难既嘉运亦易愆俛仰行老存没将何所观志士慷慨独长叹独长叹  

百年歌十首  

一十时顔如舜华晔有晖体如飘风行如飞娈彼孺子相追随终朝出游薄暮归六情逸豫心无违清酒浆炙柰乐何清酒浆炙柰乐何  

二十时肤体彩泽人理成羙目淑貌灼有荣被服冠带丽且清光车骏马游都城髙谈雅歩何盈盈清酒浆炙柰乐何清酒浆炙柰乐何  

三十时行成名立有令闻力可扛鼎志干云食如漏巵气如熏辞家观国综典文髙冠素带焕翩纷清酒浆炙柰乐何清酒浆炙柰乐何  

四十时体力克壮志方刚跨州越郡还帝乡出入承明拥大珰清酒浆炙柰乐何清酒浆炙柰乐何  

五十时荷旄仗节镇邦家鼓钟嘈囋赵女歌罗衣綷粲金翠华言笑雅舞相经过清酒浆炙柰乐何清酒浆炙柰乐何  

六十时年亦耆艾业亦隆骖驾四牡入紫宫轩冕婀娜翠云中子孙昌盛家道丰清酒浆炙柰乐何清酒浆炙柰乐何  

七十时精爽颇损膂力愆清水明镜不欲观临乐对酒转无欢揽形【`集作衣`】羞【`集作翛`】髪独长叹  

八十时明已损目聪去耳前言徃行不复纪辞官致禄归桑梓安车驷马入旧里乐事告终忧事始  

九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生泪交挥  

百嵗时盈数已登肌肉单四支百节还相患目苦浊镜口垂涎呼吸嚬蹙反侧难茵褥滋味不复安  

## 古诗纪卷三十五

明　冯惟讷　撰  

晋第五  

陆机【`二`】  

诗  

皇太子宴圃宣猷堂有令赋诗  

三正迭绍洪圣啓运自昔哲王先天而顺羣辟崇替降及近古黄晖既渝素灵承祜乃眷斯顾祚之宅土三后始基世武丕承协风旁骇天晷仰澄淳曜六合皇庆攸兴自彼河汾奄齐七政时文惟晋世笃其圣钦翼昊天对扬成命九区克咸讴歌以咏皇上纂隆经教道于化既丰在工载考俯厘庶绩仰荒大造仪刑祖宗妥绥天保笃生我后克明克秀体辉重光承规景数茂徳渊冲天姿玉裕蕞尔小臣邈彼荒遐弛厥负担振缨承华匪愿伊始惟命之嘉  

皇太子赐防诗  

明明隆晋茂徳有赫思媚上帝配天光宅诞育皇储仪刑在昔徽言时宣福禄来格劳谦降贵肆敬下臣肇彼先驱翻成嘉賔  

赠冯文罴迁斥丘令【`八章`】  

于皇圣世时文惟晋受命自天奄有黎献阊阖既辟承华再建明明在上有集惟彦  

奕奕冯生哲问允廸天保定子靡徳不铄迈心旷矫志崇邈遵彼承华其容灼灼  

嗟我人斯戢翼江潭有命集止翻飞自南出自幽谷及尔同林双情交暎遗物识心  

人亦有言交道寔难有頍者弁千载一弹今我与子旷世齐欢利断金石气恵秋兰  

羣黎未绥帝用勤止我求明徳肆于百里佥曰尔谐俾民是纪乃眷北徂对扬帝祉  

畴昔之游好合缠绵借曰未给【`五臣作洽`】亦既三年居陪华幄出从朱轮方骥齐镳比迹同尘  

之子既命四牡项领遵涂逺蹈腾轨髙骋庆云扶质清风承景嗟我懐人其迈惟永  

否泰有【`善作茍`】殊穷达有违及子春华后尔秋晖逝将去我陟彼朔陲非子之念心孰为悲  

答贾谧【`十一章　幷序`】  

余昔为太子洗马鲁公贾长渊以散骑常侍侍东宫积年余出补吴王郎中令元康六年入为尚书郎鲁公赠诗一篇作此诗答之云尔  

伊昔有皇肇济黎烝先天创物景命是膺降及羣后迭毁迭兴邈矣终古崇替有征  

在汉之季皇纲幅裂大辰匿晖金虎曜质雄臣驰骛义夫赴节释位挥戈言谋王室  

王室之乱靡邦不泯如彼坠景曽不可振乃眷三哲俾乂斯民啓土虽【`一作绥`】难改物承天  

爰兹有魏即宫天邑吴实龙飞刘亦岳立干戈载扬爼豆载戢民劳师兴国玩凯入  

天厌霸徳皇祚告衅狱讼违魏讴歌适晋陈留归蕃我皇登禅庸岷稽颡三江改献  

赫矣隆晋奄宅率土对扬天人有秩斯祜惟公太宰光翼二祖诞育洪胄纂戎于鲁  

东朝既建淑问峩峩我求明徳济同以和鲁公戾止衮服委蛇思媚皇储髙歩承华  

昔我逮兹时惟下僚及子栖迟同林异条年殊志比服舛义稠游跨三春情固二秋  

祗承皇命出纳无违徃践蕃朝来歩紫防升降秘阁我服载晖孰云匪惧仰肃明威  

分索则易防手实难念昔良游兹焉永叹公之云感贻此音翰蔚彼髙藻如玉如兰  

惟汉有木曽不逾境惟南有金万邦作咏民之胥好狷狂厉圣仪刑在昔予闻子命  

赠弟士龙【`十章　见陆士龙集题曰兄平原赠`】  

余弱年夙孤与弟士龙衔防防庭续会逼王命墨绖即戎时并萦髪悼心告别渐厯八载家邦颠覆凡厥同生雕落殆半收迹之日感物兴哀而龙又先在四时廹当祖载二昆不容逍遥衔痛东徂遗情西慕故作是诗以寄其哀苦焉  

于穆予宗禀精东岳诞育祖考造我南国南国克靖实繇洪绩惟帝念功载繁其锡其锡维何冕衮衣金石假乐旄钺授威匪威是信称平逺徳奕世台衡扶帝紫极  

笃生三昆克明克俊遵涂结辙承风袭问帝曰钦哉簒戎列祚双组式带绶章载路即命荆楚对扬休顾肇敏厥绩武功聿举烟煴芳素绸缪江浒昊天不吊胡宁弃予  

嗟予人斯胡徳之防阙彼遗轨则此顽违王事匪盬旍斾屡振委籍旧戈统厥征人祈祈征人载肃载闲骙骙戎马有【`阙`】有翰昔子翼考惟斯伊抚今予小子缪寻末绪  

有命自天崇替靡常王师乗运席卷江湘虽【`阙`】　守守从武臣守局下列譬彼飞尘洪波雷击与众同泯颠跋西夏收迹旧京俯惭堂构仰懜【`艺文类聚作惟`】先灵孰云忍愧寄之我情  

伊我俊弟咨尔士龙懐袭瑰玮播殖清风非徳莫勤非道莫宏垂翼东畿耀颖名邦绵绵洪綂非尔孰崇依依同生恩笃情结义存并济胡乐之悦愿尔偕老防手黄髪  

昔我西征扼腕川湄掩涕即路耀袂长辞六龙促节逝不我待自徃迄兹旷年八祀悠悠我思非尔焉在昔并垂髪今也将老衔哀茹戚契濶充饱嗟我人斯胡防之早  

天歩多艰性命难誓常惧陨毙孤魂殊裔存不阜物没不増壤生若朝风死犹絶景视彼浮游方之侨客眷此黄庐譬之毙宅匪身是亮会伊惜其惜伊何言纡其思其思伊何悲彼旷载  

出车戒涂言告言归蓐食惊驾夙兴宵驰蒙雨之隂炤月之辉陆陵峻岅川越洪漪爰届爰止歩彼髙堂失尔羽迈良愿中荒我心永懐匪悦匪康  

昔我斯逝兄弟孔仁今我来思或雕或疚昔我斯逝族有余荣今我来思堂有哀声我行其道鞠为茂草我履其房物存人亡拊膺涕泣血泪彷徨  

企伫朔路言送尔归心存言宴日想容辉廹彼窀穸载驱东路继其桑梓肆力丘墓婉兮娈兮兴懐罔极眷言顾之使我心恻  

赠潘尼【`广文选作赠潘岳`】  

水会于海云翔于天道之所混孰后孰先及子虽殊同升太舍彼冕袭此云冠遗情市朝永志丘园静犹幽谷动若挥兰  

答潘尼【`集作答潘岳`】  

于穆同心如琼如林我东日徂来饯其琛彼羙潘生实综我心探我玉懐畴尔惠音  

赠冯文罴【`以下五言`】  

昔与二三子游息承华南拊翼同枝条飜飞各异寻茍无凌风翮徘徊守故林慷慨谁为感愿言懐所钦发轸清洛汭驱马大河隂伫立望朔涂悠悠逈且深分索古所悲志士多苦心悲情临川结苦言随风吟愧无杂佩赠良讯代兼金夫子茂逺猷欵诚寄恵音  

于承明作与弟士龙  

牵世婴时网驾言逺徂征饮饯岂异族亲戚弟与兄婉娈居人思纡郁游子情明发遗安寐晤言涕交缨分途长林侧挥袂万始亭伫眄要遐景倾耳玩余声南归憇永安北迈顿承明永安有昨轨承明子弃予俯仰悲林薄慷慨含辛楚懐徃欢絶端悼来忧成绪感别惨舒翮思归乐遵渚  

赠弟士龙  

行矣怨路长惄焉伤别促指途悲有余临觞欢不足我若西流水子为东峙岳慷慨逝言感徘徊居情育安得携手俱契濶成騑服  

赠尚书郎顾彦先二首  

大火贞朱光积阳熙自南望舒离金虎屏翳吐重隂凄风迕时序苦雨遂成霖朝游忘轻羽夕息忆重衾感物百忧生缠绵自相寻与子隔萧墙萧墙阻且深形影旷不接所托声与音音声日夜濶何用慰吾心  

朝游游层城夕息旋直庐迅雷中宵激惊电光夜舒云拖朱阁振风薄绮疏丰注溢修霤潢潦阶除停隂结不解通衢化为渠沈稼湮梁颍流民泝荆徐眷言懐桑梓无乃将为鱼  

赠顾交趾公贞  

顾侯体明徳清风肃巳迈发迹翼藩后改授抚南裔伐鼓五岭表扬旌万里外逺绩不辞小立徳不在大髙山安足凌巨海犹萦带惆怅瞻飞驾引领望归斾  

答张士然  

洁身跻秘阁秘阁峻且终朝理文案薄暮不遑眠【`善作瞑`】驾言廵明祀致敬在祈年逍遥春王圃【`五臣作囿`】踯躅千畆田廻渠绕曲陌通波扶直阡嘉谷垂重颖芳树发华颠余固水乡士总辔临清渊戚戚多逺念行行遂成篇  

赠从兄车骑  

孤兽思故薮离鸟悲旧林翩翩游宦子辛苦谁为心髣髴谷水阳婉娈昆山隂营魄懐兹土精爽若飞沈寤寐靡安豫愿言思所钦感彼归途艰使我怨慕深安得忘忧草言树背与襟斯言岂虚作思鸟有悲音  

为顾彦先赠妇二首  

辞家逺行游悠悠三千里京洛多风尘素衣化为缁修身悼忧苦感念同懐子隆思乱心曲沈欢滞不起欢沈难克兴心乱谁为理愿假归鸿翼飜飞防江泛  

东南有思妇长叹充幽闼借问叹何为佳人眇天末游宦久不归山川修且濶形影参商乖音息旷不达离合非有常譬彼弦与筈愿保金石躯慰妾长饥渴  

为陆思逺妇作  

二合兆嘉偶女子礼有行洁己入徳门终逺母与兄如何躭时宠防宦忘归寕虽为三载妇顾景媿虚名嵗暮饶悲风洞房凉且清拊枕循薄质非君谁见荣离君多悲心寤寐劳【`集作动`】人情敢忘桃李陋侧想瑶与琼  

为周夫人赠车骑【`外编作陆云者非`】  

碎碎织细练为君作繻君行岂有顾忆君是妾夫昔者得君书闻君在髙平今时得君书闻君在京城京城华丽所璀璨多异人男儿多逺志岂知妾念君昔者与君别嵗律薄将暮日月一何速素秋坠堪露堪露何冉冉思君嵗随晚对食不能飡临觞不能饭  

祖道毕雍孙刘邉仲潘正叔  

皇储延髦俊多士出幽遐适值【`一作遂`】时来运与子游承华执笏崇贤内振缨层城阿毕刘賛文武潘生莅邦家感别懐逺人愿言叹以嗟  

赴洛二首  

希世无髙符营道无烈心靖端肃有命假檝越江潭亲友赠予迈挥泪广川隂抚膺解携手永叹结遗音无迹有所匿寂寞声必沈肆目眇不及缅然若双潜南望泣渚北迈渉长林谷风拂脩薄油云翳髙岑亹亹孤兽骋嘤嘤思鸟吟感物恋堂室离思一何深伫立慨我叹寤寐涕盈衿惜无懐归志辛苦谁为心  

羇旅逺游宦托身承华侧抚剑遵铜辇振缨尽祗肃嵗月一何易寒暑忽已革载离多悲心感物情凄恻慷慨遗安豫【`五臣作念`】永叹废寝【`善作餐`】食思乐乐难诱曰归归未克忧苦欲何为缠绵胸与臆仰瞻凌霄鸟羡尔归飞翼  

赴洛道中作二首  

总辔登长路呜咽辞宻亲借问子何之世网婴我身永叹遵北渚遗思结南津行行遂已逺野途旷无人山泽纷纡余林薄杳阡眠虎啸深谷底鸡鸣髙树巅哀风中夜流孤兽更我前悲情触物感沈思郁缠绵伫立望故乡顾影凄自怜  

逺游越山川山川脩且广振防陟崇丘安辔遵平莽夕息抱影寐朝徂衔思徃顿辔倚髙岩侧听悲风响清露坠素辉明月一何朗抚枕不能寐振衣独长想  

吴王郎中时从梁陈作  

在昔蒙嘉运矫迹入崇贤假翼鸣凤条濯足升龙渊冕无丑士冶服使我妍轻剑拂鞶厉【`五臣作砺`】长缨丽且鲜谁谓伏事浅契濶逾三年薄言肃后命改服就藩臣夙驾寻清轨逺游越梁陈感物多逺念慷慨懐古人  

拟行行重行行  

悠悠行迈逺戚戚忧思深此思亦何思思君徽与音音徽日夜离缅邈若飞沈王鲔懐河岫晨风思北林游子眇天末还【`五臣作逺`】期不可寻惊飚褰反信归云难寄音伫立想万里沈忧萃我心揽衣有余带循形不盈衿去去遗情累安处抚清琴  

拟今日良宴防  

闲夜命懽友置酒迎风馆齐僮梁甫吟秦娥张女弹哀音绕栋宇遗响入云汉四座咸同志羽觞不可筭髙谈一何绮蔚若朝霞烂人生无几何为乐常苦宴譬彼伺晨鸟扬声当及旦曷为恒忧苦守此贫与贱  

拟迢迢牵牛星  

昭昭清汉辉粲粲光天歩牵牛西北廻织女东南顾华容一何冶挥手如振素怨彼河无梁悲此年嵗暮跂彼无良縁晥焉不得度引领望大川双涕如霑露  

拟渉江采芙蓉  

上山采琼蕊穷谷饶芳兰采采不盈掬悠悠懐所欢故乡一何旷山川阻且难沈思钟万里踯躅独吟叹  

拟青青河畔草  

靡靡江蓠草熠熠【`一作熠燿`】生河侧皎皎彼姝女阿那当轩织粲粲妖容姿灼灼羙顔色良人游不归偏栖独只翼空房来悲风中夜起叹息  

拟明月何皎皎  

安寝北堂上明月入我牖照之有余辉揽之不盈手凉风绕曲房寒蝉鸣髙栁踟蹰感节物我行永巳久游宦会无成离思难常守  

拟兰若生朝阳  

嘉树生朝阳凝霜封其条执心守时信嵗寒终不雕美人何其旷灼灼在云霄隆想弥年月长啸入飞飚引领望天末譬彼向阳翘  

拟青青陵上柏  

冉冉髙陵苹习习随风翰人生当几时譬彼浊水澜戚戚多滞念置酒宴所欢方驾振飞辔逺游入长安名都一何绮城阙郁盘桓飞阁缨虹带层台冒云冠髙门罗北阙甲第椒与兰侠客控絶景都人骖玉轩遨游放情愿慷慨为谁叹  

拟东城一何髙【`古诗曰东城髙且长`】  

西山何其峻层曲郁崔嵬零露弥天坠蕙叶凭林衰寒暑相因袭时逝忽如頽三闾结飞辔大耋嗟落晖曷为牵世务中心若有违京洛多妖丽玉顔侔琼防闲夜抚鸣琴恵音清且悲长歌赴促节哀响逐髙徽一唱万夫叹再唱梁尘飞思为河曲鸟双游沣水湄  

拟西北有髙楼  

髙楼一何峻迢迢【`善作苕苕`】峻而安绮窓出尘防飞陛蹑云端佳人抚琴瑟手清且闲芳气随风结哀响馥若兰玉容谁能【`五臣作得`】顾倾城在一弹伫立望日昃踯躅再三叹不怨伫立久但愿歌者欢思驾归鸿羽比翼双飞翰  

拟庭中有竒树  

欢友兰时徃迢迢匿音徽虞渊引絶景四节逝若飞芳艸久已茂佳人竟不归踯躅遵林渚恵风入我懐感物恋所欢采此欲贻谁  

拟明月皎夜光  

嵗暮凉风发昊天肃明明招摇西北指天汉东南倾朗月照闲房蟋蟀吟户庭翻翻归鴈集嘒嘒寒蝉鸣畴昔同宴友翰飞戾髙防服美改声听居愉遗旧情织女无机杼大梁不架楹  

招隐诗  

明发心不夷振衣聊踯躅踯躅欲安之幽人在浚谷朝采南涧藻夕息西山足轻条象云搆宻叶承翠幄激楚伫兰林回房薄秀木山溜何泠泠飞泉潄鸣玉哀音附【`附音拊`】灵波頽响赴曽曲至乐非有假安事浇淳朴冨贵茍难图税驾从所欲  

遨游出西城  

遨游出西城按辔循都邑逝物随节改时风肃且熠迁化有常然盛衰自相袭靡靡年时改冉冉老已及行矣勉良图使尔修名立  

园葵诗二首  

种葵北园中葵生郁萋萋朝荣东北倾夕颖西南晞零露垂鲜泽朗月耀其辉时逝柔风戢嵗暮商猋飞曽云无温液严霜有凝威幸蒙髙墉徳景防素蕤丰条并春盛落叶后秋衰庆彼晚雕福忘此孤生悲  

翩翩晚雕葵孤生寄北蕃被蒙覆露恵防躯后时残庇足周一智生理各万端不若闻道易但伤知命难  

赠波丘令冯文罴【`以下阙文`】  

夙驾出东城送子临江曲密席接同志羽觞飞酃渌登楼望峻陂时逝一何速  

赠顾彦先  

清夜不能寐悲风入我轩立影对孤躯哀声应苦言  

赠纪士  

琼瓌俟丰价窈窕不自鬻有羙蛾眉子恵音清且淑修姱协姝丽华顔婉如玉  

赠潘正叔  

过蒙时来运与尔游承华执笏崇贤内振缨曽城阿  

招隠二首  

驾言寻飞遯山路郁盘桓芳兰振蕙叶玉泉涌微澜嘉卉献时服灵术进朝飡  

寻山求逸民穹谷幽且遐清泉荡玉渚文鱼跃中波  

尸乡亭【`诗彚作顔之推者非`】  

东游观巩洛逍遥丘墓间秋草漫长柯寒水入云烟发轸有夙宴息驾无愚贤  

三月三日  

迟迟暮春日天气柔且佳元吉隆初巳濯秽游黄河  

春咏【`亦见鲍明逺集`】  

节运同可悲莫若春气甚和风未及燠遗凉清且凛  

咏老  

软顔收红蘂鬓吐素华冉冉逝将老咄咄柰老何  

## 古诗纪卷三十六

明　冯惟讷　撰  

晋第六  

陆云【`字士龙少与兄机齐名吴平入洛刺史周浚召为从事公府掾太子舍人出补浚仪令后拜吴王晏郎中令成都王颖表为清河内史屡以正言忤旨机败并为颖所害`】  

大将军宴会被命作诗【`六章`】  

皇皇帝祜诞隆骏命四祖正家天禄保【`一作安`】定叡哲惟晋世有明圣如彼日月万景攸正  

巍巍明圣道隆自天则明分爽观象洞陵【`五臣作浚`】风叶极【`一作纪`】絶辉照渊肃雍徃播福禄来臻  

在昔奸臣称乱紫防神风潜骇有赫兹威灵旗树斾如电斯挥致天之届于河之沂有命再集皇舆凯归頽纲既振品物咸秩神道见素遗华反质辰晷重光协风应律函夏无尘海外有谧  

芒芒宇宙天地交泰王在华堂式宴嘉会晖峻朗翠云崇蔼冕弁振缨藻服【`五臣作火`】垂带  

祁祁臣僚有来雍雍薄言载考承顔下风俯觌嘉客仰瞻玉容施已唯约于礼斯丰天锡难老如岳之崇征西大将军京陵王公会射堂皇太子见命作此诗【`六章`】  

芒芒太极化烟煴頽形成器凌象垂文大钧造物庶类羣分先识经始实综彞伦  

惟岳隆周生甫及申天鉴在晋祚之降神邈矣遐风茂徳有邻永言配命唯晋之镇  

厥镇伊何实干心膂文教内辅武功外御淮方未靖帝曰攸序公于出征奄有南浦  

南海既賔爰戢干戈桃林释驾天马婆娑象齿南金来格皇家绝音协徽宇宙告和  

纲峻极天罔既纮文武方升允兹兼峩峩髙夏有肃其凉公侯戾止騄骥龙骧善问如林在会锵锵祝融御节火正缉熙凯风徘徊万物欣时秩秩初筵薄言在兹嘉福介祜万夀无期  

太尉王公以九锡命大将军让公将还京邑祖饯赠此诗【`六章`】  

烈文辟公时惟哲王阐纵绝期平显幽光内实慎徽缉熙有臧出糺方慝间督不扬髙山峻极天造芒芒天子念功大典光备肃肃王命宰臣莅事穆矣渊让遗功遂志思我逺猷徽音孰嗣  

后命既灵王人反斾兴言出祖饮饯于迈旍旐泱泱轺轩蔼蔼和风弭尘清晖暎葢  

思乐中陵言观其川公王戾止有车辚辚伊谁云飨我有嘉賔羽觞举酬酢尔征人  

悠悠征人四牡騑騑发轸北京振策紫防昔乃云来春林方辉嵗亦暮止之子言归道涂兴恋伏载称徽圣泽既渥嘉会愔愔庭旅钟鼔堂有瑟琴飞辔清晖扶桑移防视景秪慕挥袂沾襟娈彼同栖悲尔异林我有旨酒以歌以吟  

大安二年夏四月大将军出祖王羊二公于城南堂皇被命作此诗【`六章`】  

时文惟晋天柞有祥圣宰作弼受言既臧有赫斯庸勳格昊苍景物台晖栋隆玉堂  

惟常思庸大兴光廸圣敬逺跻神道邈思媚三灵诞膺天笃嘉命既辱王人言告  

翼翼王人言告惟慕公舆驾言乃眷斯顾华旂飞藻鸣鸾振路騑騑四牡嘘天载歩  

我有髙夏如云斯荟雕轩戾止薄言嘉防问谁在宴惟俊惟乂丰爼殷荐献酬交泰  

攸攸昊天南正兴言朱明有晔万叶翠繁昌云垂天凯风熙顔王臣在此贻宴于懽  

悬象西頽虞渊纳景嘉乐未晞严驾已整行矣征人身乖路永飞骖顾懐华蝉引领遗思北京结辔台省  

从事中郎张彦明为中护军【`六章`】  

思文有圣叡哲配天功济生黎道合上休命发挥有集惟贤哲彼寤宿澄此在渊  

济济多士实播令闻王曰钦哉余嘉乃勳徽音孔硕恵尔风云穆此芳烈肇扬清芬  

肃肃庶僚袨服宠晖肇被桃虫假翼翻飞出抚邦家入翔紫防有命既集愿言永违  

思乐华堂云构崇基公王有酒薄言飨之景曜徽芒芳风咏时宴尔賔傧具乐于兹  

亹亹我王丰恩允臧我客戾止饮酒公堂自彼下僚聿来有光悲矣永言指途逝将形违殿闼景附华房开国承家勿用小人今我圣宰实蕃斯仁凌渊龙跃披林凤振正直既好嘉礼式陈振我逺徳归于时民  

赠汲郡太守【`八章`】  

奚世都为汲郡太守客将之官大将军崇贤之徳既逺而厚下之恩又隆非此离析有感圣皇既蒙引见又宴于后园感鹿鸣之宴乐咏鱼藻之凯歌而作是诗  

于穆皇晋豪彦实蕃天网振维有圣贞观鸣鸟在林良骏即闲萃彼俊乂时亮庶官  

抑抑奚生天笃其淳芳颖兰挥琼光玉振沈机照物妙思考神思我善问观徳古人  

善问伊何恵音孔韶肇允衡门翻飞宰朝肃雍芳林芬响凌霄穆矣和风育尔清休  

亦既有试出宰邦家之子于行民固讴歌风澄俗俭化静世波芒芒既庶且乐于和  

我有好爵既成尔服入賛崇华遂登帷幄时文圣宰天祚方谷朔风徽止鸿渐云岳  

悠悠斯民三代宜道我求明徳惟奚攸考缉熙晖章天禄来保恵心无兢丰化有造  

乐只君子茂徳攸绥嗟我懐人式是言归聿言来集如翼斯挥日予不恵照尔清晖  

职思既殊亦各有司念我同僚悲尔异事之子之逺悠悠我思虽无赠之歌以言志  

赠顾骠骑二首  

有皇【`八章　并引`】  

有皇羙祈阳也祈阳秉文之士骏发其声故能明照有吴入显乎晋国人羙之故作是诗焉  

有皇大晋时文宪章规天有光矩地无疆神笃斯祜本显克昌载生之隽实惟祈阳哲问宣猷考茂其相于铄祈阳诞钟天笃清辉龙见猷渊嘿沈机响骇幽神广觌和以同人归物时育有大恶盈谦以自牧思我懿范万民来服  

吴未防师天秩有庸渊哉若人弱冠休风俯翼黄门以徳来忠端秀蕃后正色储宫徽音铄颖邈矣遐踪皇维南终旧邦匪歆委弁释位如龙之潜考槃穷谷假乐丰林子虽蔵器钟鼓有音恵风往敬庆问来寻济济元公相惟天子明明辟王思隆多士帝曰钦哉有命集止我咨四方令问在尔以朕大赉乃膺嘉祉聿来胥歩观国之纪  

惟皇建极缉熙清曜我有畯民明徳来照大观在上王假有庙显允顾生金声玉振之子于升利见大人龙辉絶迹有肃清尘  

清尘既彰朝虚好爵敬子侯度慎徽百辟予闻有命徳礼不易嗟我懐人瞻言永锡丰祐束法惟子之绩遵汶渉泗言告同征劲风宵烈湛露朝零云垂蔼下泉冽清泠哀哉行人感物伤情从子亰邑言观厥成天保祚徳式谷以宁  

思文【`八章`】  

思文羙祁阳也祁阳能明其徳刑于寡妻以至于家邦无思不服亦赖贤妃贞女以成其内敎故作是诗焉  

思文祁阳祁阳克峻天锡纯嘏宣兹义问徳音既烈海外有奋既奋斯音祗敬厥徳昭治其家覃及邦国永肇仪刑俾民惟则  

文王在上太姒思齐鲁侯克昌亦赖令妻鉴神有顾苹蘩在斯祁阳载天作之伉俪  

在虞之胄实惟有姚颖艶玉秀华茂桃夭居显祗明在灵格幽清尘熠烁淑心绸缪爰及祁阳惟徳之周其徳伊何和贞防告师民履素言谋虑度钟鼓思乐靖端夙效考休攸嫔来嫁于顾  

羔羊执贽玉帛有辉百两集止之子于归宗姻风从娣侄云回祁阳顾之焕其盈闱  

既曰归止式扬好音言观河洲有集于林思乐葛藟薄采其蕈疾彼攸遂乃孚恵心  

恵心既孚有恪中馈敦此众斯永锡嗣类载延窈窕用和寤寐神之聴之祚来尔  

昔周之隆有任有姒内刑圣教外崇多士今我淑人实亮君子亹亹翼翼亦继斯祉宜尔子孙福禄盈止  

赠鄱阳府君张仲膺【`五章`】  

神林何有竒华妙实皇朝如何穷文极质斌斌君子升堂入室太上有曜子诞其辉知机日难子达其防入辅帏幄出御千里滔滔江汉南国之纪  

谒帝东堂剖符南征天子命我车服以荣何以润之徳被苍生何以济之威振羣城却愚以化崇贤以仁凤舒其翮龙濯其鳞忆彼荒薮莫敢不賔虽云旧邦其命维新  

卞和南金终始一色显允君子穷达一徳仁厉道物究其极古贤受爵循墙防恭今哲居贵履盈如冲接新以化爱旧以丰隆此嘤鸣惇彼谷风  

忠至宠加孝至荣集内崇南芬外清名邑炜炜棠棣夐増其华猗猗桑梓厥耀孔多被绣昼行昔人攸羡阶云飞藻孰与同粲  

人道伊何难合易离会如升峻别如顺淇嗟我懐人曷云其来贡言执手涕既陨之  

赠顾彦先【`五章`】  

黄挺秀诞受至真行该其高徳备其新光莹之伟隋卞同腾都之骏龙凤合尘  

皇皇明哲应期继声华映殊域实镇天庭入辅出辅干干靡宁夏发凉台我雨我暑冬违邦族风霜是处嗟彼独宿谁与晤语飘飖艰辛非禹孰举言念君子怅惟心楚  

悠悠山川骁骁征遐陟升嶣嶤降渉洪波言无不利乗崄而嘉人懐思虑我保其和  

邂逅相遇良愿乃从不逢知己谁济予躬莫攀莫附媿我髙风时过年迈晻冉桑榆晞光赖润亦在斯须假我夷涂顿不忘驱汜予津川桴不失浮无爱余辉遂暗东嵎  

幽幽东嵎恋彼西归瞻仪情感聆音心悲之子于迈夙夜京畿王事多难仲焉徘徊  

答顾秀才【`五章`】  

芒芒上有物有则厥初造命立我艺则爰兹族类有觉先识斯文未防诞育明徳  

允矣顾生载灵之和沈根芳沼濯秀兰波渊翘戢頴景茂凌华惟是徳心是用闲邪  

徳心伊何行归于周希髙仰峻企逺懐悠匪愿在明靡倦斯幽凡我同朋瞻言清休  

慎终于逺俾民归厚言若有行及予携手何以恤我其仁孔有心之云爱隆敬其久  

既迈斯仁亦廸兹文藻不雕朴华不变淳有斐君子如珪如璠仰钦徳类依懐恵诠式扬好问邦家于宣  

答大将军祭酒顾令文【`五章`】  

惟林有鸾惟渊有螭显允明徳实邦之基先后陟降子配于兹遵彼玉堂受言遘之  

中原有轨世鲜克蹈先民有懐子探其妙心犹水鉴函景内照名若振炎摅光外耀  

相彼水鉴民胥攸临矧曰明徳人谁弗钦写我朶頥即尔澄心义隆自古好邈在今  

大人有作兴云自天之子于升亦跃于渊景曵清霄响发鸣义问集淑风载鲜  

企予朔都非子孰念岂无弱翰才不克赡恵音聿来琼华玉艶无徳不报念辞惟忝  

答吴王上将顾处防【`九章`】  

邈矣大昧造化明明物以曲全人以直生类聚百族羣分万形贠渊挺隋方川吐琼  

蔼蔼洪族天禄攸蕃神绥厥本道裕其源条有丰叶波无辍澜烈风时播芳响世繁  

曰繁曰頥载徳于兹克文克敏乃恵乃慈遵彼洪流薄言咏之好是神契聊与之期  

仁勇同宅文武相纷王谓御事谁抚上军于时飜飞虎啸江濆式遏不虞俾也无尘  

三代既逺直道垂音非齿焉尚非徳孰钦鑚仰自古鲜曰在今匪惟形交殷荐其心  

心以殷荐分以道成祗服恵顾畴此深情亦有芳讯薄载其诚岂无春晖兹焉可荣  

大道易闻崇轨难袭孰云匪衍咎尤集敢谢不佞栖山自戢临篇焉愧徳輶辞辑  

翩彼日月逝犹骇电朝华未厌夕风已扇诗亦有悲无几相见懐徳叹心于焉东眷  

平津晚贡贡公后徴陟彼玉阶黄髪来升灵卉三秀芳草秋兴唯頥清神福禄是膺  

赠顾尚书  

五岳降神四渎炳灵两仪钧陶参和大成兆光人伦诞育至英于显尚书实惟我兄行成世则才为时生体道既大徳允明厥依何靡旷不遵厥明伊何靡妙不研无索炤灼有求幽细防不错毫芒以陈积篑为山纳流成渊扶翘布华养物作春所肃以礼所润以仁宣质防行曜文入采坚不可鑚清如凝水方迹迎朖蹈齐阙里晞圣而惟亦顾之子彼弃芝英玩此兰茝异世同芳其馥不已我兰既馥我风载清能芬南岳运芳北征子有其徳人求其馨逝此陋巷薰彼紫庭厥音不已鼓钟有声闻天之聪譬之鹄鸣天聪既招我寔惟彰乗风之凤眷言朝阳披云藻綉来此旧乡谦光自抑厥辉愈扬丽容魋翕孔好已张既照平林具我华英华英巳曜余光难延会浅别速哀以绍欣追旷同涂暂和笑言殊音合奏曲异响连絶我懽条统我思因根分来在爱感徃思我非形景有处有游载离载防且懽且忧感彼逺旷此延娱乐奏声哀言发涕流唯愿我子徳与福俱亦天之祐亦我之私  

答兄平原  

伊我世族太极降精昔在上代轩虞笃生厥生伊何流祚万龄南岳有神乃降厥灵诞钟祖考彻兹神明运歩玉衡仰和太清賔御四门旁穆紫庭紫庭既穆威声爰振厥振伊何播化殊邻清风攸被率土归仁彤弧所弯万里无尘功昭王府帝庸厥勳黄钺授征锡命频繁阚如虣虎肃兹三军光若辰跱亮彼公门仍世上司芳流庆纯云和所产爰育二昆诞丰岐嶷夙迈令闻令闻伊何休音允臧先公克搆乃崇斯堂耀颖上京发迹扶桑戎车山征时惟鹰扬既昭勳庸克迈天子命我镇弼于外在作扞城以表南裔降灾匪蠲景命颠沛惟我贤昆天姿秀生含竒播殊明徳惟馨太阳散气乃禀厥和山川垂度爰则厥遐厥遐伊何惟光惟大惟大伊何如岱如渭恢此广渊廓彼洪懿道惇徳渊哉为器统我先基弱冠慷慨将祖业实崇奕世咨予顽防蕞尔弱才沈耀渚挹庇云淇陶化靡移固陋于兹瞻仰洪范实忝先基巍巍先基重规累构赫赫重光遐风激鹫昔我先公爰造斯猷今我六蔽匪崇克扶悠悠大道载邈载遐洋洋渊源如海如河昔我先公斯纲斯纪今我末嗣乃倾乃圯世业之頽自予小子仰愧灵丘衔忧没齿忧懐惟何顾景惟尘峩峩髙踪眇眇辰明徳继体莫非哲人今我顽鄙规范靡遵仍世载徳荒之子身莫峻匪岳有峻斯登莫髙匪云有髙斯淩矧我成基匪克阶升黄长坂载寐载兴岂敢惮行哀此负乗芒芒髙山自予頽之济济徳义匪予懐之终衔永负于其媿而昔予言旷汜舟东川衔忧告辞挥泪海濵羲阳趣驾炎华电征自我不见邈哉八龄悠思逈望寤言通灵昔我徃矣辰在东嵎今我于兹日薄桑榆衔艰遘愍困瘁殷忧哀矣我世匪蒙灵休开元迄兹震兴迭防弱风隠骇海水羣飞王旅南征阐耀灵威予昆乃播爰集朔土载离永久其毒太苦上帝休命驾言其归多我遘愍振荡朔垂羁系殊俗初愿用违严驾东征肃迈林野夕秣乗马朝整仆旅矫矫乘马载驱载驰漫漫长路或降或阶晨风夙零朝不皇饥倾景儵坠夕不存罢虽有丰草匪释奔驷虽有重隂匪遑遐寐茕茕仆夫悠悠遄征经彼乔木有鸟嘤鸣防物识侪矧伊有情乐兹棠棣实懽友生既至既觐滞思旷年旷年殊域觐未浃辰恨其永懐忧心孔艰天地永久命也难长生民忽霍曷去其常我之既存靡绩靡纪乾坤难并寂焉其巳生若电激没若川征存愧松柏逝惭生灵匪性命寔悼徒生茍克析薪岂惮防防瞻企皇极徼福上天冀我友生要期永年昔我先公邦国攸兴今我家道绵绵莫承昔我昆弟如鸾如龙今我友生凋俊坠雄家哲永徂世业长终华堂倾构广宅頽墉髙门降衡脩庭树蓬感物悲懐怆矣其伤惇仁泛爱锡予好音晞光懐宝焕若南金披华玩藻晔若翰林咏彼清声被之瑟琴味此殊响慰之予心懿忘鄙命之反覆敢投桃李以报宝【`一作珠`】玉冀凭光葢编诸末録  

## 古诗纪卷三十七

明　冯惟讷　撰  

晋第七  

陆云【`二`】  

赠郑曼季四首  

谷风【`五章`】  

谷风懐思也君子在野爱而不见故作是诗言其懐思之也  

习习谷风扇此暮春泽坠润灵爽烟煴髙山炽景乔木兴繁兰波清跃芳浒増凉感物兴想念我懐人习习谷风载穆其音流莹鼔物清尘拂林霖雨嘉播有渰凄隂归鸿逝矣鸟来吟嗟我懐人其居乐潜明发有想如结予心  

习习谷风以温以凉黄交泰品物含章潜介渊跃鸟云翔嗟我懐人在津之梁明发有思凌波褰裳习习谷风其集惟髙嗟我懐人于焉逍遥鸾栖髙冈耳想云韶拊翼坠夕和鸣兴朝我之思之言懐其休习习谷风其音孔嘉所谓伊人在谷之阿虎质山啸龙辉渊蟠维南有箕匪休其和有捄斯毕俾尔滂沱懿厥河汉惟彼太华明发有懐我劳如何  

鸣鹤【`四章`】  

鸣鹤美君子也太平之世君子犹有退而穷居者乐天知命无忧无欲硕人之考槃伤有徳之遗世故作是诗也  

鸣鹤在隂戢其左翼肃雍和鸣在川之侧假乐君子祚尔明徳思乐重虚归于其极嗟我懐人惟馨黍稷鸣鹤在隂其鸣喈喈垂翼兰沼濯清芳池假乐君子其茂猗猗底之瑰寳有餐琼瓌乃振褧裳袭尔好衣嗟我懐人啓襟以晞  

鸣鹤在隂其仪蔼蔼谓天葢髙和音于迈假乐君子笃膺俊乂穆风潜烈兴云戢荟徳茂当年时衍嘉会安得鞶藻改尔缟带嗟我懐人心焉忼忾  

鸣鹤在隂载好其声渐陆仪羽遵渚回泾假乐君子祚之笃生徳耀有穆如瑶如琼安得风防深濯髴灭景遗云雨尔在北防嗟我懐人惟用伤情  

南衡【`五章`】  

南衡美君子也言君子遯世不闷以徳存身作者思其以徳来仕又愿言就之宿感白驹之义而作是诗焉  

南衡惟岳峻极昊苍瞻彼江湘惟水泱泱清和有合俊乂以臧天保定尔茂以琼光景秀蒙泛颖逸扶桑我之怀矣休音峻扬  

穆穆休音有来尔雍沈波涌奥渊芳馥风傃虚养恬照日遗踪考槃遵渚思乐潜龙我之懐矣防尔华宫和璧在山荆林玉润之子于潜清辉逺振克称輶徳作宝有晋和声在林羽仪未变我之懐矣有客来信风云有作应通山渊清琴啓弹宫商乘弦类族知感有命自天夷叔希世犹谓比肩矧我与子姤防斯年我之懐矣在彼北林北林何有于焕斯文琼瑰非宝尺牍成珍丰华非妙得意惟神河鲂登爼遗答清川  

髙冈【`四章`】  

瞻彼髙冈有猗其桐允也君子实宝南江贠规啓俗沈矩履方泳此明流清澜川通陟彼衡林味其回芳馥馥回芳绸缪中原祁祁庶类薄采其芬栖迟泌丘容与衡门声播东汜响溢南云  

穆穆阊阖南端啓籥庶明以庸帝聴式阙有凤于潜在林栖翮非予之柞孰与好爵  

幽居玩物顾景自頥发愤潜惟防佛有思予美忘此终然胥来企予与言惟用作诗  

答孙显世【`十章`】  

邈矣上祖垂休万叶广问被崇轨峻蹑髙山克荒大川利渉繁蔼惟祜风连云接  

大人有作二后利见九功敷奏七徳殷荐鼎实重芳劳烈再扇奕世道天禄来宴  

道振古祚未替今如彼在川亦有浮沈大韶既素响非我音岂曰荒止涂弗克寻  

昌风改物丰水易澜百川总纪四海合源在彼焉取聿来莫观曽是褊心敢忘丘园  

员晖偏照泽谬盈发彼承华顿此増城纪景灵云倦游紫庭匪曰能知实忝长缨  

焕矣金虎袭我皇猷孰云匪仰媿苍流往蹇来反弭迹一丘娈彼东朝言即尔谋  

振振孙子洪族之纪志拟龙潜徳配麟趾引服朗节克明峻轨遵彼中臯于穆不已  

于穆不巳大都是阶之子于命民膺如隤厚徳时迈协风允谐恵此海湄俾也可懐  

乃眷丘林乐哉河曲解绂披褐投印懐玉遗情春台托防寒木言念伊人温其在谷  

道俟人行辞以义辑和容过表余未云执恵音播清风骏集懐徳形怃临篇景立  

失题【`八章`】  

悠悠悬象昭回太素清浊迭兴升降啓度遗和既爽季春告暮朱明来思青阳受煦  

日征月盈天道变通太初陶物造化为功四月惟夏南征观方凯风有集飘飖南窓思乐万物观异知同有渰萋萋甘雨未播黍稷方华中田多稼庭槐振藻园桃阿那薄言观物在堂知化  

蓬户惟情玩物一室明发有懐念昔先哲通梦幽人彷佛遗烈清晖在天孰与永日  

乃啓遗籍思予大观幽居傲物顾景怡顔况惟解舞衡门重关思媚古人有懐良盘沈曦含辉芳烈如兰厥初生民有物有类自古有称大宝以位征徒式好俊奔攸遂啓予有闻诲尔逹贵  

逹贵伊何天爵无荣浑沦大昧混其浊清毁方遯象遗顽履贞道实蔵器景以昭形  

芒芒陋世奚兢奚错牧彼纷华委之冲漠漂志垂天矫心冯阁通好荘聃仪刑有作安得逹人顾予命薄  

同前【`六章`】  

思乐芳林言采其菊衡薄遵涂中原有菽登彼脩峦在林寤宿彷佛佳人清顔如玉  

予美亡此谁为适道容与俟之髪方皓踯躅山阿玩此芳草愿飡其颖庶以遗老  

亹亹嘉时飘忽弃予有瞻逝深永叹潜浒登愿扶桑仰结飞晷伊人匪存遗芳孰与  

精气为物或降或升徂落攸徃神竒有登死生为徒存亡曷胜谓予不信遗籍有徴  

闲居外物静言乐幽绳枢増结瓮牖绸缪和神当春清节为秋天地则尔户庭已悠  

嗟我懐人悠悠其潜念昔先烈有懐所钦骇情玩世堂允南金琼辉邈矣谁适为心明发兴言忼慨芳林  

同前  

美哉良友禀徳坤灵明照逺鉴幽防研精超迹皇英质如瑶琼赠我翰林示我丹诚道同契合体异心并自顷西徂合于五楼迟想欢怃观我良畴亦既至止愿言莫由室迩人鬲中情则忧抱恨东游神往形留何以合忍寄之此诗何以写思记之斯辞我心爱矣歌以赠之无秘尔音不我是贻  

同前  

有美一人芳问芬葩嗟我钦羡梦想光华亦既至止上下欣嘉徳馥秋兰容茂春罗淑似令娣惟予陋何虽有良友杇木难加爱乐朋规赠以斯歌皆能载之其美孔多嗟痛薄祜并罹哀苦堂构既崩过庭莫覩我悴西隣子沈东土契濶艰辛谁与晤语身滞情徃神游影处发梦宵寐以慰延伫  

答兄平原【`以下五言`】  

悠悠涂可极别促怨会长衔思【`善作恩`】恋行迈兴言在临觞南津有絶济北渚无河梁神徃同逝感形畱悲参商衡轨若殊迹牵牛非服箱  

答张士然  

行迈越长川飘飖冒风尘通波激枉渚悲风薄丘榛脩路无穷迹井邑自相循百城各异俗千室非良邻欢旧难假合风土岂虚亲感念桑梓域髣髴眼中人靡靡日夜逺眷眷懐苦辛  

为顾彦先赠妇徃返四首  

我在三川阳子居五湖隂山海一何旷譬彼飞与沈目想清慧姿耳存淑媚音独寐多逺念寤言抚空衿彼美同懐子非尔谁为心  

悠悠君行迈茕茕妾独止山河安可逾永路隔万里京室多妖冶粲粲都人子雅歩擢纎腰巧言发皓齿佳丽良可美衰贱焉足纪逺蒙眷顾言衔恩非望始  

翩翩飞蓬征郁郁寒水萦游止固殊性浮沈岂一情隆爱结在昔信誓贯三灵秉心金石固岂从时俗倾美目逝不顾纎腰徒盈盈何用结中欵仰指北辰星  

浮海难为水游林难为观容色贵及时朝华忌日晏皎皎彼姝子灼灼懐春粲西城善雅舞总章饶清弹鸣簧发丹唇朱弦绕素腕轻裾犹电挥双袂如雾散华容溢藻幄哀响入云汉知音世所希非君谁能讃弃置北辰星问此龙焕时暮复何言华落理必贱  

失题【`见艺文芙蕖部`】  

绿房含青实金条悬白璆俯仰随风倾炜煜照清流【`阙`】  

同前【`见艺文啸部`】  

逍遥近南畔长啸作悲叹【`阙`】  

郑曼季  

答陆士龙四首  

鸳鸯【`六章　并序`】  

鸳鸯美贤也有贤者二人双飞东岳扬辉上京其兄已显登得朝而弟中渐婆娑衡门然其劳谦接士吐握待贤虽姬公之下白屋洙泗之飬三千无以过也乃肯垂顾恵我好音思乐结永好之懽云尔  

鸳鸯于飞在江之涘和音反畅拊翼双起朝游兰池夕宿兰沚清风翕习扇彼兰茝凌云髙厉载翔载止鸳鸯于飞载飞载吟有郁浚薮实惟桂林芳条髙茂华繁垂隂爰翺爰翔爰憩其南有馥清芬协我好音鸳鸯于飞乗云髙翔有嘤其友戢翼未翔澹澹素波容与趋唱虽曰戢止和音逺扬我有好爵与子偕尝鸳鸯于飞徘翩翻载颉载颃命侣鸣羣有郁兰臯冽彼清源驾言游之聊乐我云思与佳人齐懽顺川鸳鸯于飞或飞或游习习谷风扇彼清流春草扬翘鼋沈浮感物兴想我心长忧谁谓河广曽不容舟企予望之搔首踟蹰  

鸳鸯于飞载和其鸣懐尔好音寡我中情人亦有言心得遗形授我木报尔瑶琼匪伊曰报永好千龄  

兰林【`五章　并序`】  

兰林懽至好也有君子世济其美英名光茂遭时暂否福徳衡门頋我殷勤屡辱徳音思与结好以永不刋  

瞻彼兰林有翘有秀有斐君子邦之硕茂厥徳伊何固天攸授如川之源如山之富回流清渊啓襟开裕缙绅睎风民用胥附  

猗猗硕人如玉如金浚其明哲克广徳心习习凯风吹我棘林飞鸮萃至允懐好音悠悠征徒輶徳鲜任嗟我猗人和乐实忱  

在昔延州鹄鸣江涯今我陆子旷世继竒身乖千载徳音并驰渐鸿遵渚宛其羽仪安得髙风腾翮天池飞龙蜿蜒山谷升气猛虎啸吟清风髙厉情同来感数乖身逝夷鲍齐懽専名故世恺悌君子民之攸暨咨予遘时千载同爱  

垂陇之防匪诗不宣嗟我懐人斯恩斯勤徳音来讯有蔚其文菽菽毚兎匪迹不存诚在心徳爱结忘言  

南山【`五章　并序`】  

南山酬至徳也有退仕衡门脩道以养和弃物以存神民思其治士懐其徳或思置之列位或思从之信宿诗人嘉与此贤当年相遇又屡获徳音情懽心至故作是诗焉  

陟彼南山言采其萧乐只君子邦家之翘克茂厥犹輶徳是收聊道以俭广爱以周嗟我懐人永好千秋瞻彼江潭言钓其鱮有美硕人自公退防羔裘逍遥輶徳是举白驹遯时世事孰与思我猗人寘之晋序有客信信独寐寤语  

天髙地卑黄烟煴人道交泰自昔先民耽文合好辅徳与仁管叔罕侨旷世难隣脩组施结弁生尘咨我与子遘防当身琴瑟在御永爱纒绵  

瞻彼江澳言咏其潭所谓伊人在水之隂养和以泰乐道之潜锦衣尚防至乐是躭兴言永思系懐所钦爱而不见独寐寤吟  

诗以言志先民是经乃恵嘉讯徳音惟馨钦咏繁藻永结中情华文伤实世士所营逹人神化反之混交弃其数言取其诚思与哲人独宝其贞  

中陵【`四章`】  

瞻彼中陵兰英猗猗允矣君子乐且有仪沈仁育物聪镜机徳充闱庭名逸南畿祁祁俊友言酌言依鼓钟于宫百里震声亹亹令问归我伟贞厥振伊何骏奔以惊厥问伊何民胥以宁有鸖在隂非子谁鸣我有好爵非子孰盈  

潜龙遯初有凤戢翚王犹未泰彝伦错违臯门重辟资尔启扉庶绩适斁非尔焉绥翼翼京宇俟尔攸晞民之胥望如渴如饥  

徳音来恵覆玩三周沈润渊洞逸藻云浮结心所亲曷变曷渝路隔津梁一苇限殊终朝之思三秋是逾爱而不见兴言踟蹰  

孙拯【`字显世吴郡富春人能属文吴黄门郎入晋为涿令陆机被诬收拯考掠遂死狱中`】  

赠陆士龙【`十章`】  

五龙戢号云鸟纂纪淳化既离义风肃始轩冕垂容文教乃理奕奕英族盛徳丰祀  

于赫皇吴应天统元蒸文烈公光讃懿勲九命重辉恭徳弥勤华黻袭藻金石载振  

渊哉陆生本显洪胄亦崇懿风邈比宏裕无兢惟徳丰光伊茂文以义好施以仁富  

山积惟峻道隆名遐潜景在渊龙跃承华既升尔仪谁不允嘉有漼重渊载清其波  

济济皇朝峩峩髦士序爵以贤惟俊萃止翩翩二官令问不已乃迁华阁皇典斯纪  

思文大谟恢我王猷清风肆穆雅宪允休迈彼江川邈此北流防言兰馥玉藻云浮  

遭时之险虎宰防天凭徳羡重絷此俊贤休否既亨名以徳渊清防伊铄鑚之弥坚  

明明大象鉴照防显允君子求福不回善挹引庆险以徳祈澄浊以静防久不晖  

释彼游寄乐此窈贞形以神和思以道新青云方乗茂饵可捐达观在一万物自賔  

寂寂重门谁和子音瞻彼晨风思托茂林【`阙`】  

## 古诗纪卷三十八

明　冯惟讷　撰  

晋第八  

潘岳【`字安仁荥阳中牟人美姿仪少以才颖发名善属文清绮絶世举秀才为郎迁河阳懐二县令入补尚书郎累迁给事黄门侍郎素与孙秀有隙及赵王伦辅政秀遂诬岳与石崇为乱诛之○诗品曰潘岳诗其源出于仲宣翰林叹其翩翩然如翔禽之有羽毛衣服之有绡縠犹浅于陆机谢琨云潘诗烂若舒锦无防不佳陆文似披沙拣金往往见宝嵘谓益夀轻华故以潘为胜翰林防论故谓陆为深余常言陆才如海潘才如江孙兴公曰潘文浅而净陆文深而芜`】  

关中诗【`十六章`】  

【`恵帝元康六年氐贼齐万年与杨茂于关中反乱既平帝命诸臣作关中诗潘岳上表曰诏臣作关中诗辄奉诏竭愚作诗一篇按汉纪孝明时护羗校尉窦林上降羗颠岸以为羗豪岸兄颠吾复降问事状林对前后两屈坐诬罔下狱死齐万年编户属为日久矣而死生异辞必有讹谬故引证喻以惩不恪`】  

于皇时【`五臣作乃`】晋受命既固三祖在天圣皇绍祚徳愽化光刑简枉错防火不戒延我宝库  

蠢尔戎狄狡焉思肆虞我国眚窥我利器岳牧虑殊威懐理二将无専策兵不素肄  

翘翘赵王请徒三万朝议惟疑未逞斯愿桓桓梁征髙牙乃建旗葢相望偏师作援  

虎视眈眈威彼好畤素甲日耀幕云起谁其继之夏侯卿士惟系惟处别营棊跱  

夫岂无谋戎士承平守有完郛战无全兵锋交卒奔孰免孟明飞檄秦郊告败上京  

周殉师令身膏氐斧人之云亡贞节克举卢播违命投畀朔土为法受恶谁谓荼苦  

哀此黎元无罪无辜肝脑涂地白骨交衢夫行妻寡父出子孤俾我晋民化为狄俘  

乱离斯瘼日月其稔天子是矜旰食宴寝主忧臣劳孰不祗懔愧无献纳尸素以甚  

皇赫斯怒爰整精锐命彼上谷指日遄逝亲奉成规棱威遐厉首防中亭扬声万计  

兵固诡道先声后实闻之有司以万为一纣之不善我未之必虚皛湳徳缪彰甲吉  

雍门不启陈汧危偪观遂虎奋感恩输力重围克解危城载色【`五臣作邑`】岂曰无过功亦不测  

情固万端于何不有纷纭齐万亦孔之丑曰纳其降曰枭其首畴真可掩孰伪可久  

既征尔辞既蔽尔讼当乃明实否则证空好爵既【`五臣作自`】縻显戮亦从不见窦林伏尸汉邦  

周人之诗寔曰采薇北难猃狁西患昆夷以古况今何足曜威徒愍斯民我心伤悲  

斯民如何荼毒于秦师旅既加饥馑是因疫疠滛行荆棘成榛绛阳之粟浮于渭濵  

明明天子视民如伤申命羣司保尔封疆靡暴于众无陵于彊惴惴寡弱如熈春阳  

为贾谧作赠陆机【`十一章`】  

肇自初创二仪絪緼粤有生民伏羲始君结绳阐化八象成文芒芒九有区域以分  

神农更王轩辕承纪画野离疆爰封众子夏殷既袭宗周继祀绵绵瓞六国互峙  

彊秦兼并吞灭四隅子婴面榇汉祖膺图【`五臣作符`】灵献防弱在湼则渝三雄鼎足孙启南吴  

南吴伊何僣号称王大晋统天仁风遐扬伪孙衔璧奉土归疆婉婉长离凌江而翔  

长离云谁咨尔陆生鹤鸣九臯犹载厥声况乃海隅播名上京爰应旌招抚翼宰庭  

储皇之选实简惟良英英朱鸾来自南冈曜藻崇正冕丹裳如彼兰蕙载采其芳  

藩岳作镇辅我京室旋反桑梓帝弟作弼或云国宦【`五臣作官`】清涂攸失吾子洗然恬淡自逸  

廊庙惟清俊乂是延擢应嘉举自国而迁齐辔羣龙光讃纳言优游省闼珥笔华轩  

昔余与子缱绻东朝虽礼以賔情通友僚嬉娱丝竹抚鞞舞韶脩日朗月携手逍遥  

自我【`五臣作成`】离羣二周于今虽简其面分着情深子其超矣实慰我心发言为诗俟望好音  

欲崇其髙必重其层立徳之柄莫匪安【`善作宣`】恒在南称甘度北则橙崇子锋颖不頽不崩  

北芒送别王世胄诗  

朱镳既扬四辔既整驾言饥行告离芒岭情有迁延日无余影回辕南翔心焉北骋  

家风诗  

绾髪绾髪髪亦鬂【`一作鬒`】止日祗日祗敬亦慎止靡専靡有受之父母鸣鹤匪和析薪弗荷隠忧孔疚我堂靡构义方既训家道颖頴岂敢荒寕一日三省  

于贾谧坐讲汉书  

治道在儒儒由人显允鲁侯文质彬彬笔下摛藻席上敷珍前疑惟辨旧史惟新惟新尔史既辨尔疑延我寮友讲此防辞  

离合  

佃渔始化人民穴处意守醇朴音应律吕桑梓被源卉木在野钖鸾未设金石拂举害咎蠲消吉徳流普谿谷可安奚作栋宇嫣然以熹焉惧外侮熙神委命已求多祜叹彼季末口出择语谁能黙识【`艺文作诚`】言防厥所垄畆之谚龙潜岩阻尠义崇乱少长失叙【`思杨容姬难堪`】  

金谷集作诗  

王生和鼎实石子镇海沂亲友各言迈中心怅有违何以叙离思防手游郊畿朝发晋京阳夕次金谷湄回谿萦曲阻峻阪路威夷緑池泛淡淡青栁何依依滥泉龙鳞澜【`一作涧`】激波连珠挥前庭树沙棠后园植乌椑灵囿繁石【`善作若`】榴茂林列芳梨饮至临华沼迁坐登隆坻醴染朱顔但愬杯行迟扬桴抚灵鼓箫管清且悲春荣谁不慕【`五臣作耀`】嵗寒良独希投分寄石友白首同所归  

河阳县作二首  

防身轻蝉翼弱冠忝嘉招在疚妨贤路再升上宰朝猥荷公叔举连【`五臣作违`】陪厠王寮长啸归东山拥耒耨时苖幽谷茂纎葛峻岩敷荣条落英陨林趾飞茎秀陵乔卑髙亦何常升降在一朝徒恨良时泰小人道遂消譬如野田蓬斡流随风飘昔倦都邑游今掌河朔徭登城眷南顾凯风扬防绡洪流何浩荡脩芒郁岧嶤谁谓晋京逺室迩身实辽谁谓邑宰轻令名患不劭人生天地间百年孰能要颎【`五臣作歘`】如槁【`五臣作敲`】石火瞥若截道飚齐都无遗声桐响有余謡福谦在纯约害盈由矜骄虽无君人徳视民庶不恌  

日夕隂云起登城望洪河川气冒山岭惊湍激岩阿归鴈暎兰畤【`五臣作洔音止`】游鱼动圎波鸣蝉厉寒音时菊耀秋华引领望京室南路在伐柯大厦【`五臣作夏`】缅无觌崇芒郁嵯峨总总都邑人扰扰俗化讹依水类浮萍寄松似悬萝朱博纠舒慢楚风被琅邪曲蓬何以直托身依丛麻黔黎竟何常政成在民和位同单父邑愧无子贱歌岂敢陋防官但恐忝所荷  

在懐县作二首  

南陆迎脩景朱明送末垂初服啓新节隆暑方赫曦朝想庆云兴夕迟白日移挥汗辞中宇登城临清池凉飚自逺集轻襟随风吹灵圃耀华果通衢列髙椅瓞蔓长苞姜芋纷广畦稲栽肃芊芊黍苖何离离虚薄乏时用位防名日卑驱役宰两邑政绩竟无施自我违京辇四载迄于斯器非廊庙姿屡出固其宜徒懐越鸟志眷恋想南枝  

春秋代迁逝四运纷可喜宠辱易不惊恋本难为思我来氷未泮时暑忽隆炽感此还期淹叹彼年徃驶登城望郊甸游目歴朝寺小国寡民务终日寂无事白水过庭激绿槐夹门植信美非吾土祗搅懐归志眷然顾巩洛山川邈离异愿言旋旧乡畏此简书忌祗奉社稷守恪居处职司  

内顔诗二首【`广文选作潘尼者非`】  

静居懐所欢登城望四泽春草郁青青桑柘何奕奕芳林振朱荣渌水激素石初征氷未泮忽焉袗絺绤漫漫三千里迢迢逺行客驰情恋朱顔寸隂过盈尺夜愁极清晨朝悲终日夕山川信悠永愿言良弗获引领讯归期沈思不可释  

独悲安所慕人生若朝露绵邈寄絶域眷恋想平素尔情既来追我心亦还顾形体隔不逹精爽交中路不见山下松隆冬不易故不见涧邉栢嵗寒守一度无谓希见踈在逺分弥固  

悼亡诗三首  

荏苒冬春谢寒暑忽流易之子归穷泉重壤永幽隔私懐谁克从淹留亦何益僶俛恭朝命回心反初后望庐思其人入室想所歴帏屏无髣髴翰墨有余迹流芳未及歇遗挂犹在壁怅怳如或存周遑【`五臣作惶`】忡惊惕如彼翰林鸟双栖一朝只如彼游川鱼比目中路析春风缘隟来晨霤承檐滴寝息何时忘沉忧日盈积庶几有时衰荘缶犹可击  

皎皎窓中月照我室南端清商应秋至溽暑随节防凛凛凉风升始觉夏衾单岂曰无重纩谁与同嵗寒嵗寒无与同朗月何胧胧展转眄枕席长簟竟牀空牀空委清尘室【`一作空`】虚来悲风独无李氏灵髣髴覩尔容抚衿长叹息不觉涕霑【`五臣作泪沾`】胷霑胷安能已悲懐从中起寝兴目存形遗音犹在耳上慙东门吴下愧荘子赋诗欲言志此志难具纪命也可奈何长戚自令鄙  

曜灵运天机四节代迁逝凄凄朝露凝烈烈夕风厉柰何悼淑俪仪容永潜翳念此如昨日谁知巳卒嵗改服从朝政哀心寄私制茵帱张故房朔望临尔祭尔祭讵几时朔望忽复尽衾裳一毁撤千载不复引亹亹朞月周戚戚弥相愍悲懐感物来泣涕应情陨驾言陟东阜望坟思纡轸徘徊墟墓间欲去复不忍徘徊不忍去徙倚歩踟蹰落叶委埏侧枯荄带坟隅孤魂独茕茕安知灵与无投心遵朝命挥涕强就车谁谓帝宫逺路极悲有余  

哀诗  

漼如叶落树邈若雨絶天雨絶有归云叶落何时连山气冒冈岭长风鼓松栢堂虚闻鸟声室暗如日夕昼愁奄逮昏夜思忽终昔展转独悲穷泣下沾枕席人居天地间飘若逺行客先后讵能几谁能金石  

思子诗  

造化甄品物天命代虚盈柰何念稚子懐竒陨防龄追想存髣髴感道伤中情一徃何时还千载不复生  

别诗  

【`岳集曰堪为成都王军司马岳送至北邙别作诗`】  

防防髪肤受之父母峨峨王侯中外之首子亲伊姑我父唯舅【`世说曰阮千里姨兄弟潘安仁中外安仁诗所谓子亲伊姑我父唯舅是许允壻`】潘尼【`字正叔少与从父岳俱以文章知名举秀才为太常博士累拜太子舍人出为宛令入补尚书郎齐王冏起义兵引为防军事平封安昌公厯中书令永嘉中迁太常卿`】  

七月七日侍皇太子宴圃  

商风初授辰火防流朱明送夏少昊迎秋嘉禾茂园芳草被畴于时我后以豫以逰  

赠陆机出为吴王郎中令【`六章`】  

东南之美曩惟延州显允陆生于今尠【`五臣作鲜`】俦振鳞南海跃翼清流婆娑翰林容与坟丘  

玉以瑜润随以光融乃渐上京羽【`善作乃`】仪储宫玩尔清藻味尔芳风泳之弥广挹之弥冲  

昆山何有有瑶有珉及尔同僚具惟近臣予渉素秋子登青春愧无老成厠彼日新  

祁祁大邦惟桑惟梓穆穆伊人南国之纪帝曰尔谐惟王卿士俯偻从命奚恤奚喜  

我车既巾我马既秣星陈夙驾载脂载辖婉娈二宫徘徊殿闼醪澄莫飨孰慰饥渴  

昔子忝私贻我蕙兰今子徂东何以赠旃寸晷惟宝岂无璵璠彼美陆生可与晤言  

答陆士衡  

顾兹蓬蔚厠根兰陂膏泽虽均华不足披逮春不茂未秋先萎子濯灵翼我挫羽仪愿言难常载合载离昔游禁闼祗畏夕惕今放丘园纵心夷易口咏新诗目玩文迹予志耕圃尔勤王役慙无琬琰以詶尺璧  

答傅咸诗【`并序`】  

司徒左长史傅长虞会定九品左长史宜得其才屈为此职执天下清议宰割百国而长虞性直而行或有不堪余与之亲作诗以规焉  

悠悠郡吏非子不整嗷嗷众议非子不靖忽荷畧纽握纲提领矫矫贞臣惟国之屏  

皇太子集应令  

圣朝命方岳爪牙司北邻皇储延笃爱设饥送逺賔谁应今日宴具惟廊庙臣置酒宣猷庭击鼓灵沼濵羽觞飞醽醁芳馔备竒珍巴渝二八奏妙舞鼔铎振长袪【`一作袂`】生回飚曲裾扬轻尘  

皇太子社  

太簇协青阳履端发嵗首孟月渉初旬吉日唯上酉我后迩天休设社祈遐耉  

三月三日洛水作  

晷运无穷巳时逝焉可追斗酒足为欢临川胡独悲暮春春服成百草敷英蕤聊为三日逰方驾结龙旂廊庙多豪俊都邑有艳姿朱轩防兰臯翠幙映洛湄临崖濯素手歩水搴轻衣沈钩出比目举弋落双飞羽觞乗波进素爼随【`初学作逐`】流归  

赠河阳诗【`叔潘岳为河阳令`】  

虙生化单父子竒莅东阿桐乡建遗烈武城播弦歌逸骥腾夷路潜龙跃洪波弱冠歩鼎铉既立宰三河流声馥秋兰摛藻艳春华徒美天姿茂岂谓人爵多  

赠侍御史王元贶  

昆山积琼玉广厦构众材游鳞萃灵沼抚翼希天阶膏兰孰为消济治由贤能王侯厌崇礼回迹清宪台蠖屈固小徃龙翔乃大来协心毗圣世毕力讃康哉  

赠长安令刘正伯诗  

逰鸾凭太虚腾鳞托浮霄过防嘉时会假翼陵扶揺疲惫充时乏及余再同僚并迹侍储宫防手登皇朝刘侯抚西都迈绩防豹乔徳厚化必深政明奸自消万寻由积篑千里一歩超尔其骋逸轨逺涂固可要  

赠陇西太守张正治诗  

二八由唐显周以多士隆羣灵感韶运理翮应翔风张生防幽华苹蘩登二宫未几振朱锦剖符抚西戎及子仍同僚赠言贻尔躬威刑有时用唯徳可令终  

赠荥阳太守吴子仲诗  

大晋盛得人储宫畜髦士吴侯降髙质剖符授千里垂覆岂他乡回光临桑梓寮类感岐路黎庶思知耻老氏喻小鳞曹防寄狱士无谓敝邑陋覆篑由兹起  

答杨士安诗  

逝将辞储宫栖迟集南畿不悮百里贱徒惜年志衰踌躇顾城阙怨恋慕端闱俊徳贻妙诗敷藻发清徽媿彼褒崇过感此岐路悲  

送卢景宣诗  

杨朱焉所哭岐路重别离屈原何伤悲生离情独哀知命虽无忧仓卒意低回叹气从中发洒泪随襟頽九重不常键阊阖有时开愧无纻衣献贻言取诸懐  

迎大驾  

南山郁岑崟洛川迅且急青松防修岭緑蘩被广隰朝日顺长涂夕暮无所集归云乘幰浮凄风寻帷入道逢深识士举手对吾揖世故尚未夷崤函方崄澁狐狸夹两辕豺狼当路立翔凤婴笼槛骐骥见维絷爼豆昔尝闻军旅素未习且少停君驾徐待干戈戢  

逸民吟  

我顾傲世自遗舒志六合由巢是追沐浴洪池迅羽衣陟彼名山采此芝薇朝云靉叇行露未晞逰鱼羣戏翔鸟双飞逍遥博观日晏忘归嗟哉四士从我者谁  

释奠诗【`以下阙文`】  

敦书请业研几通理尊师重道释奠崇祀徳成教伦孰云不祉  

送大将军掾卢晏  

赠物虽陋薄识意在忘言琼琚尚交好桃李贵徃还萧艾茍见纳贻我以芳兰  

赠汲郡太守李茂彦  

【`潘尼赠二李郎诗序曰元康六年尚书吏部郎汝南李光彦迁汲郡太守都亭侯江夏李茂曽迁平阳太守此二子皆弱冠知名厯职显要旬月之间继踵名郡离俭剧之勤就放旷之逸枕鸣琴以俟逺致离别之际各斐然赋诗`】  

离索何惆怅后会未可希河朔贵相忘岐路安足悲  

赠刘佐  

要言将谁苦聊以贻友生念我二三贤规我无隠情  

## 古诗纪卷三十九

明　冯惟讷　撰  

晋第九  

左思【`字太冲齐国临淄人也征为秘书郎齐王囧命为记室辞疾不就以疾终　诗品曰左思诗其源岀于公干文典以怨颇为精切得讽谕之致虽野于陆机而深于潘岳谢康乐常言左太冲诗潘安仁诗古今难比`】  

赠妹九嫔悼离诗  

郁郁岱清海渎所经隂精以灵为祥为祯峨峨令妹应期诞生如兰之秀如芝之荣总角岐嶷齓龆夙成比徳古烈异世同声惟我惟妹寔惟同生早丧先妣恩百常情女子有行实逺父兄骨肉之恩固有归寜何悟离拆隔以天庭自我不见于今二龄穆穆令妹有徳有言才丽汉班明朗楚樊默识若记下笔成篇行显中闺名播外藩何以为赠勉以列圗何以为言申以诗书相去在近上下欷含辞满胸郁烦不舒  

咏史八首  

弱冠弄柔翰卓荦观羣书著论准过秦作赋拟子虗边城苦鸣镝羽檄飞京都虽非甲胄士畴昔览穰苴长啸激清风志若无东吴铅刀贵一割梦想骋良图左眄澄江湘右盼定羌胡功成不受爵长揖归田庐  

郁郁涧底松离离山上苖以彼径寸茎防此百尺条世胄蹑髙位英俊沈下僚地势使之然由来非一朝金张借旧业七叶珥汉貂冯公岂不伟白首不见招  

吾希段干木偃息藩魏君吾慕鲁仲连谈笑却秦军当世贵不羁遭难能解纷功成耻【`善作不`】受赏髙节卓不羣临组不肯对珪宁肯分连玺曜前庭比之犹浮云济济京城内赫赫王侯居冠葢防四术朱轮竟长衢朝集金张馆暮宿许史庐南邻击钟磬北里吹笙竽寂寂扬子宅门无卿相舆寥寥空宇中【`一作内`】所讲在虗言论准宣尼辞赋拟相如悠悠百世后英名擅八区皓天舒白日灵景耀神州列宅紫宫里飞宇若云浮峨峨髙门内蔼蔼皆王侯自非攀龙客何为歘来游被褐出阊阖髙歩追许由振衣千仞冈濯足万里流  

荆轲饮燕市酒酣气益震哀歌和渐离谓若傍无人虽无壮士节与世亦殊伦髙眄邈四海豪右何足陈贵者虽自贵视之若埃尘贱者虽自贱重之若千钧  

主父宦不达骨肉还相薄买臣困樵采【`善作采樵`】伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在填沟壑英雄有迍邅由来自古昔何世无竒才遗之在草泽习习笼中鸟举翮触四隅落落穷巷士抱影守空庐出门无通路枳棘塞中涂计防弃不收块若枯池鱼外望无寸禄内顾无斗储亲戚还相蔑朋友日夜疎苏秦北游说李斯西上书俛仰生荣华咄嗟复雕枯饮河期满腹贵足不愿余巢林栖一枝可为达士模  

招隠二首  

杖防招隠士荒涂横古今巗穴无结构丘中有鸣琴白云【`一作雪`】停隂冈丹葩曜阳林石泉潄琼瑶纤鳞或【`善作亦`】浮沉非必丝与竹山水有清音何事待啸歌灌木自悲吟秋菊兼糇粮幽兰间重襟踌躇足力烦聊欲投吾簪经始东山庐果下自成榛前有寒泉井聊可莹心神峭蒨青葱间竹柏得其真弱叶栖霜雪飞荣流余津爵服无常玩好恶有屈伸结绶生缠牵弹冠去竢尘惠连非吾屈首阳非吾仁相与观所尚逍遥撰【`五臣作极`】良辰  

杂诗  

秋风何冽冽【`五臣作烈烈`】白露为朝霜柔条旦夕劲緑叶日夜黄明月出云崖皦皦流素光披轩临前庭嗷嗷晨鴈翔髙志局四海块然守空堂壮齿不恒居歳暮常慨慷  

娇女诗  

吾家有娇女皎皎颇白晳小字为织【`一作纨`】素口齿自清歴鬓发覆广额双耳似连璧明朝弄梳台黛眉类扫迹浓朱衍丹唇黄吻澜漫赤娇语若连忿速乃明防握笔利彤管篆刻未期益执书爱绨素诵习矜所获其娣【`玉台作姊`】字惠芳两目灿如画轻妆喜楼边临镜忘纺绩举觯拟京兆立的成复易玩弄眉颊间剧兼机杼役从容好赵舞延袖像飞翮上下弦柱际文史辄卷襞顾盼屏风画如见已指擿丹青日尘闇明义为隠赜驰骛翔园林果下皆生摘红葩掇紫蔕萍实骤抵掷贪华风雨中倐忽数百适务蹑霜雪戏重綦常累积并心注肴馔端坐理盘槅翰墨戢闲按相与数离逖动为鑪钲屈屣履任之适止为荼菽据吹吁对鼎防【`外编作防`】脂腻漫白袖烟薫染阿锡衣被皆重池【`重池被之心如池也玉台作衣破皆重施误`】难与沉水碧任其孺子意羞受长者责瞥闻当与杖掩泪俱向壁  

张翰【`字季鹰吴郡人有清才纵任不拘时人号为江东歩兵齐王冏辟为东曹掾`】  

周小史  

翩翩周生婉娈幼童年十有五如日在东香肤柔泽素质参红团辅圆頥菡萏芙蓉尔形既淑尔服亦鲜轻车随风飞雾流烟转侧猗靡顾盼【`一作眄`】便妍和顔善笑美口善言  

杂诗二首  

暮春和气应白日照园林青条若总翠黄华如散金嘉卉亮有观顾此难久耽延颈无良涂顿足托幽深荣与壮俱去贱与老相寻欢乐不照顔惨怆发讴吟讴吟何嗟及古人可慰心  

东邻有一树三纪裁可拱无花复无实亭亭云中竦隟禽不为巢短翮莫肯任忽有一飞鸟五色杂英华一鸣众鸟至再鸣众鸟罗长鸣揺羽翼百鸟互相和  

思吴江歌【`一曰秋风歌`】  

【`晋文士传云张翰有清名美望大司马齐王冏辟为东曹掾在洛见秋风起思吴中菰饭莼羮鲈鱼鲙叹曰人生贵得适意尔何能覊宦数千里以要名爵因作此歌遂命驾还`】  

秋风起兮佳景时吴江水兮鲈鱼肥三千里兮家未归恨难得兮仰天悲  

张载【`字孟阳安平人也博学有文章起家佐著作郎累迁农太守长沙王乂请为记室督拜中书  

侍郎复领著作称疾归卒`】  

登成都白莵楼  

重城结曲阿飞宇起层楼【`一作区`】累栋出云表峣临太虗髙轩启朱扉回望畅八隅西瞻岷山岭嵯峨似荆巫蹲鸱蔽地生原隰殖嘉蔬虽遇尧汤世民食恒有余郁郁少城中岌岌百族居街术纷绮错髙甍夹长衢借问扬子宅想见长卿庐程卓累千金骄侈拟五侯门有连骑客翠带腰吴钩鼎食随时进百和妙且殊披林采秋橘临江钓春鱼黑子过龙醢果馔逾蟹蝑芳茶冠六清溢味播九区人生茍安乐兹土聊可娱  

赠虞显度  

畴昔协兰芳缱绻在华年嘉好结平素分着寮友前谓得终遐日绸缪永周旋吾子遭不造遘闵丁忧艰俾我失良朋谁与吐话言一日为三秋岁况乃三年离居一何濶结思如回川  

招隠诗  

出处虽殊涂居然有轻易山林无悔恡人间实多累鹓雏翔穷冥蒲且不能视鹳鹭遵臯渚数为矰所系隠显虽在心彼我共一地不见巫山火芝艾岂相离去来捐时俗超然辞世伪得意在丘中安事愚与智  

七哀诗二首  

北芒【`五臣作邙`】何垒垒髙陵有四五借问谁家坟皆云汉世主恭文遥相望原陵郁膴膴季世【`五臣作叶`】丧乱起贼盗如豺虎毁壤过一抔便房启幽户珠柙【`一作匣`】离玉体珍寳见剽虏园寝化为周墉无遗堵蒙茏荆棘生蹊迳登童竖狐兎窟其中芜秽不复扫頽陇并垦发萌营农圃昔为万乗君今为丘中土感彼雍门言凄怆哀今【`五臣作徃`】古  

秋风吐商气萧瑟扫前林阳鸟【`五臣作乌`】收和响寒蝉无余音白露中【`五臣作朝`】夜结木落柯条森朱光驰北陆浮景忽西沉顾望无所见唯覩松柏隂肃肃髙桐枝翩翩栖孤禽仰听离鸿鸣俯闻蜻蛚吟哀人易感伤触物増悲心丘陇日已逺缠绵弥思深忧来令发白谁云愁可任裵徊向长风泪下沾衣襟  

霖雨【`初学记作张协今从艺文作张载`】  

霖雨余旬朔蒙昧日夜坠何以解愁懐置酒招亲类啾啾丝竹作伶人奏竒秘悲歌结流风逸响回秋气  

拟四愁诗四首  

我所思兮在南巢欲徃从之巫山髙登崖逺望涕泗交我之懐矣心伤劳佳人遗我笥中布何以赠之流黄素愿因飘风超逺路终然莫致増永慕  

我所思兮在朔湄欲徃从之白雪霏登崖逺望涕泗頽【`一作垂`】我之懐矣心伤悲佳人遗我云中翮何以报之连城璧愿因归鸿起遐翮终然莫致増永积  

我所思兮在陇原欲徃从之隔太山登崖逺望涕泗涟我之怀矣心伤烦佳人遗我双角端何以赠之雕玉环愿因行云超重峦终然莫致増永叹  

我所思兮在营州欲徃从之路阻修登崖逺望涕泗流我之怀矣心伤忧佳人遗我緑绮琴何以赠之双南金愿因流波超重深终然莫致増永吟  

述怀诗【`以下阙文`】  

跋陟山川千里告辞杨子哭岐墨氏感丝云乖雨絶心乎怆而  

失题【`见初学记柰部`】  

江南郡蔗酿液丰沛三巴黄甘州素柰凡此数品殊美絶快渇者所思铭之常带  

同前【`见艺文日部`】  

白日随天回暾暾圎如规踊跃汤谷中上登扶桑枝  

同前【`见艺文老部`】  

气力渐衰损鬓发终以皓昔为春月华今为秋日草张协【`字景阳与兄载齐名辟公府掾转秘书郎累迁中书侍郎转河间内史时天下已乱遂屏居草泽以属咏自娱终于家　诗品曰张协诗其源出于王粲文体华浄少病累又巧构形似之言雄于潘岳靡于太冲风流调达实旷代之髙手词采葱蒨音韵铿锵使人味之亹亹不倦`】咏史  

昔在西京时朝野多欢娱蔼蔼东都门羣公祖二疏朱轩曜金城供帐临长衢达人知止足遗荣忽如无抽簪解朝衣散发归海隅行人为陨涕贤哉此大【`选作文`】夫挥金乐当年岁暮不留储顾谓四座宾多财为累愚清风激万代名与天壤俱咄此蝉冕客君绅宜见书  

杂诗十首  

秋夜凉风起清气荡暄浊蜻蛚吟阶下飞蛾拂明烛君子从逺役佳人守防独离居防何时钻燧忽改木房栊无行迹庭草萋以緑青苔依空墙蜘蛛网四屋感物多所怀沉忧结心曲  

大火流坤维白日驰西陆浮阳映翠林回飚扇緑竹飞雨洒朝兰轻露栖丛菊龙蛰暄气凝天髙万物肃弱条不重结芳蕤岂再馥人生瀛海内忽如鸟过目川上之叹逝前修以自朂  

金风扇素节丹霞启隂期腾云似涌烟密雨如散丝寒花发黄采【`五臣作彩`】秋草含緑滋闲居玩万物离羣恋【`五臣作念`】所思案无萧氏牍庭无贡公綦髙尚遗王侯道积自成基至人不婴物余风足染时  

朝霞迎白日丹气临旸【`善作汤`】谷翳翳结繁云森森散雨足轻风摧劲草凝霜竦髙木密叶日夜疎丛林森如束畴昔叹时迟晚节悲年促岁暮怀百忧将从季主卜昔我资章甫聊以适诸越行行入幽荒欧【`五臣作瓯`】骆从祝发穷年非所用此货将安设瓴甋夸璵璠鱼目笑明月不见郢中歌能否居然别阳春无和者巴人皆下节流俗多昏迷此理谁能察  

朝登鲁阳闗狭路峭且深流涧万余丈围木数千寻咆虎响穷山鸣鹤聒空林凄风为我啸百籁坐自吟感物多思情在险易常心朅来戒不虞挺辔越飞岑王阳驱九折周文走岑崟经阻贵勿迟此理着来今  

此乡非吾地此郭非吾城羇旅无定心翩翩如悬旌出覩军马阵入闻鞞鼓声常惧羽檄飞神武一朝征长铗鸣鞘中烽火列边亭舍我衡门衣更被缦胡缨畴昔怀微志帷幕窃所经何必操干戈堂上有竒兵折冲樽俎间制胜在两楹巧迟不足称拙速乃垂名  

述职投边城羁束戎旅间下车如昨日望舒四五圎借问此何时胡蝶飞南园流波恋旧浦行云思故山闽越衣文虵胡马愿度燕风土安所习由来有固然  

结宇穷冈曲耦耕幽薮隂荒庭寂以闲幽【`一作山`】岫峭且深凄风起东谷有渰兴南岑虽无箕毕期肤寸自成霖泽雉登垄雊寒猿拥条吟溪壑无人迹荒楚郁萧森投耒循岸垂时闻樵采音重基可拟志回渊可比心养真尚无为道胜贵陆沈游思竹素园寄辞翰墨林  

墨蜧跃重渊商羊儛野庭飞廉应南箕丰隆迎号屏云根临八极雨足洒四溟霖沥过二旬散漫亚九龄阶下伏泉涌堂上水衣生洪潦浩方割人怀昏垫情沉液潄陈根緑叶腐秋茎里无曲突烟路无行轮声环堵自頽毁垣闾不隠形尺烬重寻桂红粒贵瑶琼君子守固穷在约不爽贞虽荣田方赠慙为沟壑名取志于陵子比足【`五臣作之`】黔娄生  

襍诗  

太昊启东节春郊礼青祗鹰化日夜分雷动寒暑离飞泽洗冬条浮飚解春澌采虹缨髙云文虬鸣隂池冲气扇九垠苍生衍四垂时至万寳成化周天地移  

游仙  

峥嵘圃深嵯峨天岭峭亭馆笼云构修梁流三曜兰葩葢岭披清风縁隟啸【`阙`】  

## 古诗纪卷四十

明　冯惟讷　撰  

晋第十  

夏侯湛【`字孝若谯国人防有盛才文章宏富善搆新词泰始中举贤良拜郎中后转尚书郎出为野王令惠帝即位为散骑常侍元康初卒`】  

周诗  

叙曰周诗者南陔白华华黍由庚崇丘由仪六篇有其义而亡其辞湛续其亡故云周诗也【`世说曰夏侯湛作周诗成示潘安仁安仁曰此非徒温雅乃别见孝悌之性潘因此遂作家风诗`】  

既殷斯防仰说洪恩夕定晨省奉朝侍昏宵中告退鸡鸣在门孳孳恭诲夙夜是敦  

山路吟  

夙驾兮待明陟山路兮遐征冐晨朝兮入大谷道逶迤兮岚气清揽辔兮抑马踟蹰兮旷野旷野兮辽落崇岳兮嵬防丘陵兮连离卉木兮交错渌水兮长流惊涛兮拂石  

江上泛歌  

悠悠兮逺征倐倐兮暨南荆南荆兮临长江临长江兮讨不庭江水兮浩浩长流兮万里洪浪兮云转阳侯兮奔起惊翼兮垂天鲸鱼兮岳跱防芜纷兮被臯陆修竹郁兮翳崖趾望江之南兮遨目桂林桂枝蓊郁兮鹍鸡扬音凌波兮愿济舟檝不具兮江水深沉嗟回盼于北夏何归轸之难寻  

离亲咏  

剖符兮南荆辞亲兮遐征发轫兮皇京夕臻兮泉亭抚首兮内顾按辔兮安歩仰恋兮后涂俯叹兮前路既感物以永思兮且归身乎怀抱茍违亲以从利兮匪曽闵之攸寳视微荣之兮知吾志之愈小独申愧于一心兮慙报徳之弥少  

长夜謡  

日暮兮初晴天灼灼兮遐清披云兮归山垂景兮照庭列宿兮皎皎星稀兮月明亭檐隅以逍遥兮盼太虗以仰观望阊阖之昭晰兮丽紫微之晖焕  

寒苦謡  

惟立冬之初夜天惨懔以降寒霜皑皑以被庭氷溏瀩于井干草槭槭以疏叶木萧萧以零残松陨叶于翠条竹摧柯于緑竿  

王赞【`字正长义阳人也博学有俊才辟司空掾歴散骑侍郎卒`】  

三月三日诗  

招揺启运寒暑代新亹亹不舍如彼行云猗猗季月穆穆和春皇储降止宴及嘉宾嘉宾伊何具惟姻族如彼葛藟衍于樛木郁郁近侍岩岩台岳庻寮鳞次以崇天禄如彼昆山列此琚玉巍巍天阶亦降列宿右载元首左光储副大祚无穷天地为寿  

侍皇太子宴始平王  

亹亹圣继明重体乐此棠棣其甘如荠我有嘉宴以洽百礼煌煌同族蔼蔼王僚惟中惟外如琼如瑶湛湛朝云徳靡不覆黄所缀文成防绣政以神和乐以安奏一人有庆万邦是祐  

侍皇太子祖道楚淮南二王  

于明圣晋仰綂天绪易以明险简以识【`艺文作知`】阻研彼羣虑俾侯授土郁郁二王祗承皇命睹离鉴亲观礼知盛皇储降会延于公姓瞻彼行役并憩同林分涂殊轨靡不廻心  

杂诗  

朔风动秋草边马有归心胡宁久分析靡靡忽至今王事离我志殊隔过商参昔徃鸧鹒鸣今来蟋蟀吟人情怀旧乡客鸟思故林师涓久不奏谁能宣我心  

孙楚【`字子荆太原中都人少负才气多陵傲初为石苞骠骑参军初至长揖曰天子命我参卿军事因此构隙湮废积年后扶风王骏起为征西参军迁卫军司马惠帝初拜冯翊太守卒`】答农故吏民  

昔我先侯迈徳垂化康哉之咏寔由良佐惟余忝辱弗克负荷毎歴贵邦仰瞻泰华追慕先轨感想哀嗟诜诜臣故爰及羣士皓首老成率彼邑里阐崇髙义长防以齿  

除妇服诗  

【`集云妇胡母氏也世说曰孙子荆除妇服作诗以示王武子王曰未知文生于情情生于文览之凄然増伉俪之重`】  

时迈不停日月电流神爽登遐忽巳一周礼制有叙告除灵丘临祠感痛中心若抽  

征西官属送于陟阳候作诗  

晨风飘岐路零雨被秋草倾城逺追送饯我千里道三命皆有极咄嗟安可保莫大于殇子彭犹为夭吉凶如纠缠忧喜相纷绕【`五臣作扰`】天地为我罏万物一何小达人垂大观诫此苦不早乖离即长衢惆怅盈怀抱孰能察其心鉴之以苍昊齐契在今朝守之与偕老  

太仆座上诗【`以下阙文`】  

朝钦厥庸出尹京畿回授太仆四牡騑騑緑耳盈箱翠华葳蕤勲齐庭实増国之辉  

祖道诗  

仰天惟龙御地以骥利有攸徃不期而至  

之冯翊祖道诗  

举翮抚三秦抗我千里目念当隔山河执觞怀惨毒董京【`字威辇不知何郡人初与陇西计吏俱至洛阳被发而行逍遥吟咏常宿白社中时乞于市后数年遁去莫知所之`】  

诗二首  

【`晋书曰京既遁去于其寝处有诗二篇`】  

乾道刚简坤体敦宻茫茫太素是则是述末世流奔以文代质悠悠世目孰知其实逝将去此至虗归我自然之室  

孔子不遇时彼感麟【`旧作麒误`】麟乎麟胡不遁世以存真  

答孙楚诗  

【`晋书隠逸传曰京在洛阳孙楚时为著作郎数就社中与京语遂载与俱归京不肯坐楚贻之书曰今尧舜之世胡为懐道迷邦京答之以诗`】  

周道斁兮颂声没夏政衰兮五常汨便便君子顾望而逝洋洋乎满目作者七岂不乐天地之化也哀乎哉时之不可与对之以独处无娱我以为欢清流可饮至道可餐何为栖栖自使疲单鱼悬兽槛鄙夫知之古之至人藏器如霛緼袍不能令【`当作令暖`】轩冕不能令荣动如川之流静如川之停鹦鹉能言泗濵浮磬众人所翫岂合物情鸟纡幕而不被害鸣隼逺巢咸以欲死盼彼梁鱼逡廵倒尾沉吟不决忽焉失水嗟乎鱼鸟相与万世而不悟以我观之乃明其故焉知不有达人深穆其度亦将闚我颦顣而去万物皆贱惟人为贵动以九州为狭静以圜堵为大  

石崇【`字季伦渤海人年二十余为城阳太守伐吴有功讨安阳乡侯累迁侍中出为南中郎将荆州刺史领南蛮校尉致富不赀后拜太仆卫尉有爱妓緑珠孙秀使人求之不得遂劝赵王伦诛族其家`】  

大雅吟  

堂堂太祖渊其量仁格宇宙义风遐畅启土万里志在翼亮三分有二周文是尚于穆武王奕世载聪钦明冲默文思允恭武则不猛化则时雍庭有仪凤郊有游龙启路千里万国率从荡清吴防六合乃同百姓仰徳良史书功超越三代唐虞比踪  

楚妃叹  

荡荡大楚跨土万里北据方城南接交趾西抚巴汉东被海涘五侯九伯是疆是理矫矫庄王渊渟岳峙冕旒垂精充纩塞耳韬光戢曜濳默恭已内委樊姬外任孙子猗猗樊姬体道履信既绌虞邱九女是进杜絶邪佞广启令割欢抑宠居之不吝不吝实难可谓知防化自近始着于闺闱光佐霸业迈徳扬威羣后列辟式瞻洪规譬彼江海百川咸归万邦作歌身没名飞  

王明君辞【`并序`】  

王明君者本是王昭君以触文帝讳改之匈奴盛请婚于汉元帝以后宫良家子昭君配焉昔公主嫁乌孙令琵琶马上作乐以慰其道路之思其送昭君亦必尔也其造新曲多哀怨之声故叙之于纸云尔  

我本汉家子将适单于庭辞诀未及终前驱已抗旌仆御涕流离辕马悲且鸣哀郁伤五内泣泪沾朱缨行行日巳逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易默默以茍生茍生亦何聊积思常愤盈愿假飞鸿翼乗之以遐征飞鸿不我顾伫立以屏营昔为匣中玉今为粪上英朝华不足欢甘与秋草并传语后世人逺嫁难为情  

思归引【`并序`】  

余少有大志夸迈流俗弱冠登朝歴位二十五年五十以事去官晚节更乐放逸笃好林薮遂肥遁于河阳别业其制宅也却阻长隄前临清渠栢木防于万株江水周于舍下有观阁池沼多养鱼鸟家素习技颇有秦赵之声出则以游目弋钓为事入则有琴书之娱又好服食咽气志在不朽慠然有凌云之操歘复见牵羁婆娑于九列困于人间烦黩常思归而永叹寻览乐篇有思归引傥古人之心有同于今故制此曲此曲有无歌今为作歌辞以述余怀恨时无知音者令造新声而播于丝竹也  

思归引归河阳假余翼鸿鹤髙飞翔经芒阜济河梁整我旧馆心恱康清渠激鱼徬徨鴈惊泝波羣相将终日周览乐无方登云阁列姬姜拊丝竹叩宫商宴华池酌玉觞  

思归叹  

登城隅兮临长江极望无涯兮思填胸鱼瀺灂兮鸟缤翻泽雉游鳬兮戏中园秋风厉兮鸿鴈征蟋蟀嘈嘈兮晨夜鸣落叶飘兮枯枝竦百草零落兮覆畦垅时光逝兮年易尽感彼岁暮兮怅自愍廓羇旅兮滞野都愿御北风兮忽归徂惟金石兮幽且清林郁茂兮芳卉【`一作草`】盈泉流兮萦丘阜阁馆萧寥兮防丛柳吹长笛兮弹五弦【`一本作玉琴`】髙歌凌云兮乐余年舒篇卷兮与圣谈释冕投绂兮希彭超逍遥兮絶尘埃福亦不至兮祸亦不来  

答曹嘉诗【`见魏志注`】  

昔常接羽仪俱游青云中敦道训胄子儒化涣以融同声无异响故使恩爱隆岂惟敦初好欵分在令终孔不陋九夷老氏适西戎逍遥沧海隅可以保王躬世事非所务周公不足梦寂令神王是以守至冲  

赠枣腆  

久官无成绩栖迟于徐方寂寂守空城悠悠思故乡恂恂二三贤身逺屈龙光携手沂泗间遂登舞雩堂文藻譬春华谈话犹兰芳消忧以觞醴娱耳以名娼博奕逞妙思矢威边疆  

答枣腆【`载艺文类聚`】  

言念将别睹物伤情赠尔话言要在遗名惟此遗名可以长生  

曹嘉【`魏楚王彪世子封常山真定王入晋封髙邑公元康中为国子博士后为东莞太守`】赠石崇诗  

【`曹嘉元康中与石崇俱为国子博士后嘉为东莞太守崇为征虏将军监青徐军事屯于下邳嘉以诗遗崇`】  

文武应时用兼才在明哲嗟嗟我石生为国之俊杰入侍于皇闼【`一作闱`】出则登九列威检肃青徐风发宣吴裔畴昔谬同位情至过鲁卫分离逾十载思逺心増结【`音髻`】愿子鉴斯诚寒暑不逾契  

曹摅【`字顔逺谯国人也笃志好学参南国中郎将迁髙密王左司马流人王逌等侵掠城邑遇战军败死之`】  

思友人诗  

密云翳阳景霖潦淹【`五臣作浩`】庭除严霜雕翠草寒风振纤枯凛凛天气清落落卉木疎感时歌蟋蟀思贤咏白驹情随隂滞心与廻飚俱思心何所怀怀我欧阳子精义测神奥清机发妙理自我别旬朔微言絶于耳褰裳不足难清扬未可俟延首出阶檐伫立増想似  

感旧诗  

富贵他人合贫贱亲戚离廉蔺门易轨田窦相夺移晨风集茂林栖鸟去枯枝今我唯困防羣士所【`一作皆`】背驰乡人敦懿义济济防光仪对賔颂有客举觞咏露斯临乐何所叹素丝与路歧  

赠石崇  

涓涓谷中泉郁郁岩下林泄泄羣翟飞咬咬春鸟吟野次何索寞薄暮愁人心三军望衡葢叹息有余音临肴忘肉味对酒不能斟人言重别离斯情效于今  

枣腆【`字方以文章显永嘉中为襄城太守`】  

答石崇诗  

昔我不造备尝颠沛后土倾基皇天陨葢少怀蒙昧长无耿介遗训莫闻出入靡頼我舅敷命于彼徐方载咏陟冈言念渭阳乃泝洪流泛身余艎宵寝晨逝曷路之长亦既至止愿言以写爰有石侯作镇东夏寛以抚戎从容柔雅我闻有言居安思危位极则迁势至必移上徳无欲贵道不为妙识先觉通梦皇羲窃覩堂奥钦蹈明规  

赠石季伦  

深蒙君子眷雅顾出羣俗受寳取诸怀所赠非珠玉凡我二三子执手携玉腕嘉言从所好企予结云汉望风整轻翮因虗举双翰朝游清渠侧日夕登高馆【`初学记载四句曰翕如翔云防忽若惊风散分给怀离析对乐增累叹题云赠石崇`】  

欧阳建【`字坚石渤海人石崇甥为冯翊太守赵王伦之为征西挠乱闗中建毎匡正不从私欲迎楚王伟立之由是有隙石崇劝淮南王诛伦未行事觉伦收崇建及母妻无少长见害`】答枣腆诗【`此诗文义是赠石季伦艺文云答枣腆诗或误也`】  

于铄我舅明徳塞违俾扞东藩在徐之邳载播其惠载扬其威济寛以猛方夏以绥光启先业増耀重晖咨余冲人艰苦攸离过庭无闻顽固匪移寔頼兹诲导之轨仪仰遵嘉训俯蹈明规如葛斯蔓如樛斯垂我遘君子仰之弥高岩岩其高即之惟温居盈思冲在贵忘尊纵酒嘉防自明及昏无幽不研靡奥不论人乐其量士感其敦  

临终诗  

伯阳适西戎孔子欲居蛮茍怀四方志所在可游盘况乃遭屯蹇颠沛遇灾患古人达机兆防马游近闗咨余冲且暗抱责守微官潜圗密巳搆成此祸福端恢恢六合间四海一何寛天网布纮纲投足不获安松栢隆冬悴【`五臣作瘁`】然后知岁寒不渉太行险谁知斯路难真伪因事显人情难豫观穷达有定分慷慨复何叹上负慈母恩痛酷摧心肝下顾所【`五臣作娇`】怜女恻恻心中酸二子弃若遗念皆遘凶残不惜一身死惟此如循环执纸五情寒挥笔涕氿澜  

绍【`字延祖谯国铚人康之子十岁而孤事母孝谨累迁散骑常侍惠帝败于荡隂百官左右皆奔散唯绍俨然端冕以身卫帝兵交御辇飞箭雨集遂以见害`】  

赠石季伦  

人生禀五常中和为至徳嗜欲虽不同伐生所不识仁者安其身不为外物惑事故诚多端未若酒之贼内以损性命烦辞伤轨则屡饮致疲怠清和自否塞阳坚败楚军长夜倾宗国诗书着明戒量体节饮食逺希彭寿虚心处冲默茹芝味醴泉何为昏酒色  

含【`字君道绍从子也好学能属文家巩县亳丘自号亳丘子举秀才除郎中惠帝朝为中书侍郎累官至平越中郎将广州刺史`】  

恱晴  

劲风归巽林云起重基朝霞炙琼树夕景映玉枝【`初学作云芝`】翔凤晞轻翮应龙曝纤鬐百谷偃而立大木颠复持  

伉俪  

余执百两辔之子咏采蘩我怜圣善色尔恱慈姑顔裁彼双丝绢着以同功绵夏揺比翼扇冬卧【`艺文作坐`】蛩蛩氊饥食并根粒渇饮一流泉朝蒸同心【`阙`】暮庖比目鲜挹用合酳受以连理盘朝采同本芝夕掇骈穗兰临轩树萱草中庭植合欢  

阮脩【`字宣子陈留尉氏人好易老善清言琅邪王处仲引为鸿胪丞太子洗马避乱南行为贼所害`】上已会诗  

三春之季岁惟嘉时灵雨既零【`岁时作零雨既蒙`】风以散之英华扇耀祥鸟羣嬉澄澄緑水澹澹其波脩岸逶迤长川相过聊且逍遥其乐如何坐此脩筵临彼素流嘉肴既设举爵献酬弹筝弄琴新声上【`阙`】水有七徳知者所娱清濑瀺灂菱葭芬敷沉此芳钩引彼濳鱼委饵芳美君子戒诸  

闾丘冲【`字宾卿高平人清平有鉴识博学有文义累迁太傅长史光禄勲京邑未溃乗车出为贼所害时人皆痛惜之`】  

三月三日应诏诗二首  

暮春之月春服既成阳升土润氷涣川盈余萌达壤嘉木敷荣后皇宣游既宴且宁光光华辇诜诜从臣微风扇秽朝露翳尘上防丹幄下借文茵临川【`初学作池`】挹盥濯故洁新俯镜清流仰睇天津蔼蔼华林岩岩景阳业业峻宇奕奕飞梁垂防倒景若沉若翔  

浩浩白水泛泛龙舟皇在灵沼百辟同游击櫂清歌鼓枻行酬【`初学作讴`】闻乐咸和具醉斯柔在昔帝虞徳被遐荒干戚在庭苗民【`初学作人`】来王今我哲后古圣齐芳惠此中国以绥四方元首既明股肱惟良乐酒今日君子惟康【`初学云乐只君子今日惟康`】  

招隠诗  

大道旷且夷蹊路安足寻经世有险易隠显自存心嗟哉岩岫士归来从所钦  

周处【`字子隠义兴阳羡人也仕吴为东观左丞入洛迁新平广汉二郡太守寻除楚内史征拜御史中丞凡所纠劾不避宠戚及氐人齐万年反朝臣恶其彊使夏侯骏西征军败死之`】诗一首  

【`晋书曰齐万年屯梁山有众七万夏侯骏逼处以五千兵击之乃攻万年于六陌处军未食梁王肜促令速战而絶其后继处知必败赋诗云云`】  

去去世事巳策马观西戎藜藿甘粱黍期之克令终【`时潘岳奉诏作闗中诗曰周殉师令身膏氐斧人之云亡贞节克举又西戎校尉阎缵亦上诗云周全其节令问不巳身虽云没书名良史`】  

郭泰机【`以下爵里无考`】  

答傅咸  

皦皦白素丝织为寒女衣寒女虽妙巧不得秉杼机天寒知运速况复鴈南飞衣工秉刀尺弃我忽若遗人不取诸身世事焉所希况复已朝餐曷由知我饥  

辛旷  

赠皇甫谧  

颙颙朝士亦孔其依莫不迟想载渇载饥我弓我旌礼亦无违企望高冈来仪来归其归伊何与帝同心明明天子如日之临临照四方探赜幽深山无逸民水无潜鳞爰被【`一作彼`】九臯克量徳音茂哉先生皇实是钦左贵嫔【`名芬思之妹少好学善缀文武帝闻而纳之泰始八年拜脩仪后为贵嫔姿陋无宠以才徳见礼毎有方物异寳必诏为赋颂以是屡获恩赐焉`】  

啄木诗【`艺文类聚曰宋袁淑俳谐集左氏诗彤管集作左九嫔`】  

南山有鸟自名啄木饥则啄树暮则巢宿无干于人唯志所欲性清者荣性浊者辱  

感离诗【`一作离思此答左思赠妹之作`】  

自我去膝下倐忽逾再期邈邈浸弥逺拜奉将何时披省所赐告寻玩悼离词髣髴想容仪欷歔不自持何时当奉面娱目于书诗何以诉辛苦告情于文辞  

緑珠【`石崇妾`】  

懊侬歌  

【`古今乐録曰懊侬歌晋緑珠所作唯丝布澁难缝一曲而已`】  

丝布澁难缝令侬十指穿黄牛细犊车游戏出孟津翔风  

怨诗  

【`王子年拾遗记曰石季伦有爱婢曰翔风魏末于胡中得之年十五无有比其容貌最以文辞擅爱年三十妙年者争嫉之崇退翔风为房老使主羣少乃怀怨而作诗`】  

春华谁不美卒伤秋落时突烟还自低鄙退岂所期桂芳徒自蠧失爱在蛾眉坐见芳时歇憔悴空自嗤  

## 古诗纪卷四十一

明　冯惟讷　撰  

晋第十一  

刘琨【`字越石中山人少以雄豪著名永嘉初为并州刺史建兴二年加大将军都督并州三年进司空四年其长史以并州叛降石勒琨遂奔蓟段匹防因与结婚约以共戴晋室元帝渡江复加太尉封广武侯后其子羣与匹防有隙遂被害諡曰愍○诗品曰太尉刘琨中郎卢谌诗其源出于王粲善为凄戾之词自有清拔之气琨既体良才又罹厄运故善叙丧乱多感恨之词中郎仰之微不逮矣`】  

答卢谌【`八章`】  

琨顿首捐书及诗备辛酸之苦言畅经通之逺防执玩反覆不能释手慨然以悲欢然以喜昔在少壮未尝检括逺慕老庄之齐物近嘉阮生之放旷怪厚薄何从而生哀乐何由而至自顷辀张困于逆乱国破家亾亲友雕残块然独坐则哀愤两集负杖行吟则百忧俱至时复相与举觞对膝破涕为笑排终身之积惨求数刻之暂欢譬由疾疢弥年而欲一丸销之其可得乎夫才生于世世实须才和氏之璧焉得独曜于郢握夜光之珠何得专玩于随掌天下之寳固当与天下共之但分析之日不能不怅恨尔然后知耼周之为虚诞嗣宗之为妄作也昔騄骥倚辀于吴阪长鸣于良乐知与不知也百里奚愚于虞而智于秦遇与不遇也今君遇之矣朂之而已不复属意于文二十余年矣久废则无次想必欲其一反故称指送一篇适足以彰来诗之益美耳琨顿首顿首  

厄运初遘阳爻在六乾象栋倾坤仪舟覆横厉纠纷羣妖竞逐火燎神州洪流华域彼黍离离彼稷育育哀我皇晋痛心在目  

天地无心万物同涂祸淫莫验福善则虗逆有全邑义无完都英蘂夏落毒卉冬敷如彼玉韫椟毁诸刍狗之谈其最得乎  

咨余软弱弗克负荷愆衅仍彰荣宠屡加威之不建祸延凶播忠陨于国孝愆于家斯罪之积如彼山河斯衅之深终莫能磨  

郁穆旧姻嬿婉新婚不虑其败唯义是敦裹粮携弱匍匐星奔未辍尔驾已隳【`五臣作堕`】我门二族偕覆三孽并根长慙旧孤永负寃防  

亭亭孤干独生无伴緑叶繁缛柔条脩罕朝采尔实夕捋尔竿竿翠丰寻逸珠盈椀实消我忧忧急用缓逝将去矣庭虗情满  

虗满伊何兰桂移植茂彼春林瘁此秋棘有鸟翻飞不遑休息匪桐不栖匪竹不食永戢东羽翰抚西翼我之敬之废欢辍职  

音以赏奏味以殊珍文以明言言以畅神之子之徃四美不臻澄醪覆觞丝竹生尘素卷莫启幄无谈賔既孤我徳又阙我邻  

光光段生出幽迁乔资忠履信武烈文昭旌弓骍骍舆马翘翘乃奋长縻是辔是镳何以赠子竭心公朝何以叙怀引领长謡  

重赠卢谌  

握中有璧本自荆山璆惟彼太公望昔在渭滨叟邓生何感激千里来相求白登幸曲逆【`音句遇`】鸿门赖留侯重耳任五贤小白相射钩茍能隆二伯安问党与讐中夜抚枕叹相与数子游吾衰久矣夫何其不梦周谁云圣达节知命故不忧宣尼悲获麟西狩涕孔丘功业未及建夕阳忽西流时哉不我与去乎若云浮朱实陨劲风繁英落素秋狭路倾华【`一作车`】葢骇驷摧双辀何意百链刚化为绕指柔【`晋书曰琨诗托意非常摅畅幽愤逺想张陈感鸿门白登之事用以激谌谌素无竒略以常词詶和殊乖琨心`】  

扶风歌  

朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍髙岳头烈烈悲风起泠泠涧水流挥手长相谢哽咽不能言浮云为我结归【`五臣作飞`】鸟为我旋去家日巳逺安知存与亡慷慨穷林中抱膝独摧藏麋鹿游我前猨猴戏我侧资粮既乏尽薇蕨安可食揽辔命徒侣吟啸絶岩中君子道微矣夫子故【`一作固`】有穷惟昔李骞期寄在匈奴庭忠信反获罪汉武不见明我欲竟此曲此曲悲且长弃置勿重陈重陈令心伤【`乐府毎四句一解凡九解`】  

胡姬年十五  

【`汉辛延年羽林郎曰胡姬年十五春日独当垆○乐府作晋刘琨五言律祖作梁刘琨然晋未有律体律祖或有考也`】  

虹梁照晓日渌水泛香莲如何十五少含笑酒垆前花将面自许人共影相怜回头堪百万价重为时年卢谌【`字子谅范阳人好老庄善属文选尚武帝女荥阳公主后为刘琨主簿转从事中郎琨为段匹防所害谌投段末波后为石季龙所得官至中书监属冉闵诛石氏因遇害`】  

赠刘琨【`二十章`】  

书曰故吏从事中郎卢谌死罪死罪谌禀性短弱当世罕任因其自然用安静退在木阙不材之资处鴈乏善鸣之分卷异蘧子愚殊甯生匠者时眄不免馔宾尝自思惟因縁运会得蒙接事自奉清尘于今五稔谟明之效不着候人之讥巳彰大雅含量包山薮加以待接弥优欵眷逾昵与运筹之谋厠防私之欢绸缪之防有同骨肉其为知已古人防喻昔聂政殉严遂之顾荆轲慕燕丹之义意气之间糜躯不悔虽微达节谓之可庻然茍曰有情孰能不怀故委身之日夷险以之事与愿违当忝外役遂去左右收迹府朝葢本同末异杨朱兴哀始素终墨翟垂涕分乖之际咸可叹慨致感之途或迫于兹亦奚必临路而后长号覩丝而后防欷哉是以仰惟先情俯览今遇感存念亡触物増眷易曰书不尽言言不尽意然则书非尽言之器言非尽意之具矣况言有不得至于尽意书有不得至于尽言邪不胜猥懑谨贡诗一篇抑不足以揄扬美亦以摅其所抱而已若公肆大惠遂其厚恩锡以咳唾之音慰其违离之意则所谓咸池酬于北里夜光报于鱼目谌之愿也非所敢望也谌死罪死罪  

濬哲惟皇绍熈有晋振厥弛维光阐逺韵有来斯雍至止伊顺三台摛朗四岳増峻  

伊陟佐商山甫翼周济艰难对扬王休茍非异徳旷世同流加其忠贞宣其徽猷  

伊谌陋宗昔遘嘉惠申以婚姻着以累世义等休戚好同兴废孰云匪谐如乐之契  

王室丧师私门播迁望公归之视险忽艰兹愿不遂中路阻颠仰悲先意俯思身愆  

大钧载运良辰遂徃瞻彼日月迅过俯仰感今惟昔口存心想借曰如昨忽为畴曩  

畴曩伊何逝者弥疎温温恭人愼终如初览彼遗音恤此穷孤譬彼樛木蔓葛以敷  

妙哉蔓得托樛木叶不云布华不星烛承侔卞和质非荆璞眷同尤良【`尤邮同`】用乏骥騄  

承亦既笃眷亦既亲饰奬驽猥方驾骏珍弼谐靡成良谟莫陈无觊狐赵有与五臣  

五臣奚与契濶百罹【`五臣作罗`】身经险阻足蹈幽遐义由恩深分随昵加绸缪委心自同匪他  

昔在暇日妙寻通理尤彼意气狭是节士情以体生感以情起趣舍同【`李善作防`】要穷达斯已  

由余片言秦人是惮日防效忠飞声有汉桓桓抚军古贤作冠来牧幽都济厥涂炭  

涂炭既济寇挫民阜谬其疲授之朝右上惧任大下欣施厚实祗髙明敢忘所守  

相彼反哺尚在翔禽孰是人斯而忍斯心每凭山海庻觌髙深遐眺存亡缅成飞沉  

长徽已缨逝将徙举收迹西践衔哀东顾曷云涂辽曽不咫歩岂不夙夜谓行多露  

绵绵女萝施于松标禀泽洪干晞阳丰条根浅难固茎弱易雕操彼纤质承此冲飚  

纤质寔微冲飚斯値谁谓言精致其赏意不见得鱼亦忘厥饵遗其形骸寄之深识  

先民頥意潜山隠几仰熈丹崖俯澡緑水无求于和自附众美慷慨遐踪有愧髙防  

爰造异论肝胆楚越惟同大观万涂一辙死生既齐荣辱奚别处其根廓焉靡结  

福为祸始祸作福阶天地盈虚寒暑周回夫差不祀衅在胜齐句践作伯祚自防稽  

邈矣达度唯道是杖形有未泰神无不畅如川之流如渊之量上栋隆下塞民望  

赠崔温【`集曰与温大真崔道儒`】  

逍遥歩城隅暇日聊游豫北眺沙漠垂南望旧京路平陆引长流冈峦挺茂树中原厉迅飚山阿起云雾游子恒悲怀举目増永慕良俦不获偕舒情将焉诉逺念贤士风遂存徃古务朔鄙多侠气岂唯地所固李牧鎭边城荒夷怀南惧赵奢正疆埸秦人折北虑羇旅及寛政委质与时遇恨以驽蹇姿徒烦非子御亦既弛负担忝位宰黔庻茍云免罪戾何暇收民誉倪寛以殿黜终乃最众赋何武不赫赫遗爱常在去古人非所希短弱自有素何以敷斯辞惟以二子故  

答魏子悌  

崇台非一榦珍裘非一腋多士成大业羣贤济绩遇蒙时来会聊齐朝彦迹顾此腹背羽愧彼排虗翮寄身防四岳托好凭三益倾葢虽终朝大分迈畴昔在危毎同险处安不异易俱渉晋昌艰共更飞狐厄恩由契濶生义随周旋积岂谓乡曲誉谬充本州役乖离令我感悲欣使情惕理以精神通匪曰形骸隔妙诗申笃好清义贲幽赜恨无随侯珠以酬荆文璧  

览古诗  

赵氏有和璧天下无不传秦人来求市厥价徒空言与之将见卖不与恐致患简才【`选作之`】备行李圗令国命全蔺生在下位缪子称其贤奉辞驰出境伏轼径入闗秦王御殿坐赵使拥节前挥袂睨金柱身玉要俱捐连城既伪徃荆玉亦眞还爰在渑池会二主克交欢昭襄欲负力相如折其端眦血下霑襟怒发上冲冠西缶终双击东瑟不只弹舍生岂不易处死诚独难棱威章台颠彊御亦不干屈节邯郸中俛首忍回轩廉公何为者负荆谢厥諐智勇冠当世弛张使我叹  

时兴诗  

亹亹圆象运悠悠方仪廓忽忽岁云暮防原采萧藿北逾邙与河南临伊与洛凝霜霑蔓草悲风振林薄摵摵芳叶零橤橤芬华落下泉激洌清旷野増辽索登髙眺遐荒极望无崖防形变随时化神感因物作澹乎至人心恬然存漠  

重赠刘琨  

璧由识者显龙因庆云翔茨棘非所憇翰飞游髙冈余音非九韶何以仪凤凰新城非芝圃曷由殖兰芳【`阙`】  

答刘琨  

随寳产汉滨摛此夜光眞不待卞和显自为命世珍【`阙`】  

失题  

遐举游名山松乔共相追层崖成崇馆岩阿结重闱【`阙`】郭璞【`字景纯河东闻喜人文章冠一时尤妙于隂阳算厯卜筮之术王导引为参军补著作佐郎迁尚书郎以母忧去王敦起为记室参军敦既谋逆使筮璞曰无成寿且不久敦大怒即收斩之及敦平追赠农太守○诗品曰郭璞诗宪章潘岳文体相辉彪炳可玩始变永嘉平淡之体故称中兴第一翰林以为诗首但游仙之作辞多慷慨乖逺宗而云奈何虎豹姿又云戢翼栖榛梗乃是坎咏怀非列仙之趣也`】  

赠温峤  

人亦有言松竹有林及尔臭味异苔同岑言以忘得交以淡成同匪伊和惟我与生尔神余契我怀子情携手一豁安知尘冥  

游仙诗十四首  

京华游侠窟【`五臣作客`】山林隠遯栖朱门何足荣未若托蓬莱临源挹清波陵冈掇丹荑灵谿可濳盘安事登云梯漆园有傲吏莱氏有逸妻进则保龙见退为触藩羝髙蹈风尘外长揖谢夷齐  

青溪千余仞中有一道士云生梁栋间风出窻户里借问此何谁云是鬼谷子翘迹企颍阳临河思洗耳阊阖西南来濳波涣鳞起灵妃顾我笑粲然启玉齿蹇修时不存要之将谁使  

翡翠戏兰苕容色更相鲜緑萝结髙林蒙笼葢一山中有冥寂士静啸抚清弦放情凌霄外嚼蘂挹飞泉赤松临上游驾鸿乗紫烟左挹浮丘袖右拍洪崖肩借问蜉蝣軰宁知鹤年  

六龙安可顿运流有代谢时变感人思已秋复愿夏淮海变微禽吾生独不化虽欲腾丹谿云螭非我驾愧无鲁阳徳回日向三舍临川哀年迈抚心独悲咤  

逸翮思拂霄迅足羡逺游清源无増澜安得运吞舟珪璋虽特达明月难闇投濳颖怨青阳陵苕哀素秋悲来恻丹心零泪縁缨流  

杂县【`音爰`】寓鲁门风暖将为灾吞舟涌海底髙浪驾蓬莱神仙排云出但见金银台陵阳挹丹溜容成挥玉杯姮娥扬妙音洪崖颔其頥升降随长烟飘飖戏九垓竒龄迈五龙千岁方婴孩燕昭无灵气汉武非仙才  

晦朔如循环月盈巳复魄蓐收清西陆朱义将由白寒露拂陵苕女萝辞松柏蕣荣不终朝蜉蝣岂见夕圎丘有竒草钟山出灵液王孙列八珍安期链五石长揖当途人去来山林客  

旸谷吐灵曜扶桑森千【`一作万`】丈朱霞升东山朝日何晃朗回风流曲櫺幽室发逸响悠然心永怀眇尔自遐想仰思举云翼延首矫玉掌啸傲遗世罗纵情在【`一作任`】独徃明道虽若昧其中有妙象希贤宜励徳羡鱼当结网采药游名山将以救年頽呼吸玉滋液妙气盈胸怀登仙抚龙驷迅驾乗奔雷鳞【`初学作鲜`】裳逐电曜云葢随风回手顿羲和辔足蹈阊阖开东海犹蹄涔昆仑蝼【`一作若`】蚁堆遐邈冥茫中俯视令人哀  

破台冠昆岭西海濵招揺琼林笼藻映碧树疏英翘丹泉漂朱沫黑水鼓涛寻仙万余日今乃见子乔振发晞翠霞解褐被绛绡总辔临少广盘虬舞云轺永偕帝乡侣千龄共逍遥  

登岳采五芝渉涧将六草散发荡溜终年不华皓四渎流如泪五岳罗若垤寻我青云友永与时人絶静叹亦何念悲此妙龄逝在世无千月命如秋叶蔕兰生蓬芭间荣曜常幽翳  

纵酒蒙泛滨结驾寻木末翘手攀金梯飞歩登玉阙左顾拥方目右眷极朱发  

赠潘尼  

杞梓生南荆竒才应世出擢颖葢汉阳鸿声骇皇室遂应四科运朱衣耀玉质  

失题【`见艺文春部以下阙文`】  

青阳畅和气谷风穆以温英茝晔林荟昆虫咸启门髙台临迅流四坐列王孙羽葢停云隂翠郁映玉樽  

同前【`见艺文类聚夏部`】  

羲和骋丹衢朱明赫其猛融风拂晨霄阳精一何冏闲宇静无娱端坐愁日永  

同前【`见初学记别部`】  

君如秋日云妾似突中烟髙下理自殊一乖雨絶天  

## 古诗纪卷四十二

明　冯惟讷　撰  

晋第十二  

杨方【`字公回少好学有异才司徒王导辟为掾转东安太守迁司徒参军事补髙梁太守后以年老弃郡归终于家`】  

合欢诗二首  

虎啸谷风起龙跃景云浮同声好相应同气自相求我情与子亲譬如影追躯食共并【`一作同`】根穗饮共连理杯衣共双丝绢寝共无缝绸居愿接膝坐行愿携手趋子静我不动子游我不留齐彼同心鸟譬此【`一作彼`】比目鱼情至断金石胶漆未为牢但愿常无别合形作一躯生为并身物死为同棺灰秦氏自言至我情不可俦磁石引长针阳燧下炎烟宫商声相和心同自相亲我情与子合亦如影追身寝共织成被絮共同功绵暑揺比翼扇寒坐并肩氊子笑我心哂子蹙我无欢来与子共迹去与子同尘齐彼蛩蛩兽举动不相捐唯愿长无别合形作一身生有同室好死成并棺民徐氏自言至我情不可陈  

襍诗三首【`乐府通前作合欢诗今从玉台`】  

独坐空室中愁有数千端悲响答愁叹哀涕应苦言【`玉台作心`】彷徨四顾望白日入西山不覩佳人来但见飞鸟还飞鸟亦何乐夕宿自作羣  

飞黄衔长辔翼翼囬轻轮俯渉渌水涧仰过九层山脩途曲且险秋草生两边黄华如沓金白花如散银青敷罗翠采绛葩象赤云爰有承露枝紫荣合素芬扶疎重清藻布翘芳且鲜目为艳采回心为竒色旋抚心悼孤客俯仰还自怜踟蹰向壁叹揽笔作此文  

南邻【`玉台作林`】有竒树承春挺素华丰翘被长条緑叶蔽朱柯因风吐徽音芳气入紫霞我心羡此木愿徙着予家夕得游其下朝得弄其葩尔根深且坚【`艺文类聚作固`】予宅浅且洿移植良无期叹息将如何  

葛洪【`字稚川丹阳句容人少以儒学知名尤好神仙导养之法元帝辟为掾以平贼功赐爵闗内侯后求为句漏令以就丹砂帝从之`】  

洗药池  

【`在赣州兴国县洪过境见山灵水秀遂结庐筑坛凿池洗药留四言诗一首`】  

洞隂泠泠风佩清清仙居永刼花木长荣  

王鉴【`字茂髙堂邑人父濬御史中丞少以文笔著称初为元帝琅邪国侍郎时杜弢作逆王敦不能制鉴劝帝征之防弢已平拜驸马都尉奉朝请出补永兴令`】  

七夕观织女  

牵牛悲殊馆织女悼【`一作怨`】离家一稔期一宵此期良可【`一作且`】嘉赫奕门开飞阁郁嵯峨隠隠驱千乗阗阗越星河六龙奋瑶辔文螭负琼车火丹秉瑰烛素女执琼华绛旗若吐电朱【`一作彩`】葢如振霞云韶何嘈嗷灵鼓鸣相和停轩伫【`一作纡`】髙盼眷予在岌峩泽因芳露沾恩附兰风加明发相从游翩翩鸾鷟罗同游不同观念子忧怨多敬因三祝末以尔属皇娥  

熊甫  

别歌  

【`晋书曰钱凤为王敦铠曹参军知敦有不臣之心相与朋搆专弄威权参军熊甫谏敦不听遂告归临别歌曰`】  

徂风飚起葢山陵氛雾蔽日玉石焚徃事既去可长叹念别惆怅复防难  

梅陶【`明帝时为尚书`】  

怨诗行  

庭植不材柳苑育能鸣鹤鼓枝游畦畆栖钓一丘壑晨恱朝敷荣夕乗南音客昼立薄游景暮宿汉隂魄庇身防王猷罢蹇反幻迹  

桓温【`字元子谯固龙亢人少有豪迈风气累迁琅邪内史进征西大将军大司马卒諡宣武侯`】八阵圗  

望古识其眞临源爱徃迹恐君遗事节聊下南山石王彪之【`字叔虎初除著作郎累迁吏部尚书后为鎭军将军防稽内史孝武即位迁尚书令卒`】登防稽刻石山  

隆山嵯峨崇峦岧嶤傍觌沧洲仰拂霄文命逺防风淳道辽秦皇遐廵迈兹英豪宅灵基阿铭迹峻峤青阳曜景时和气淳修岭增鲜长松挺新飞鸿振羽腾龙跃鳞  

与诸兄弟方山别诗  

脂车总驰轮泛舟理飞棹丝染墨悲叹路岐杨感悼【`阙`】谢尚【`字仁祖陈郡人累迁尚书仆射出督江淮歴阳扬豫诸军事进号鎭西将军桓温请为司州都督以疾不行卒于歴阳`】  

大道曲  

【`乐府广题曰谢尚为鎭西将军尝着紫罗襦据胡牀在市中佛国门楼上弹琵琶作大道曲市人不知是三公也`】  

青阳二三月柳青桃复红车马不相识音落黄埃中孙绰【`字兴公统之弟博学善属文为著作佐郎累迁散骑常侍转廷尉卿领著作卒`】  

表哀诗【`并序`】  

天地之徳曰生生之所恃者亲亲存则欢泰情尽亲亾则哀悴理极故老莱婆娑于膝下曽闵泣血于终年哀悼之思至矣自然之性笃矣余以薄祜夙遭闵凶越在九龄严考即世未及志学过庭无闻天覆既沦俯凭坤厚殖根外氏頼以成训然以不才不能负荷仁妣母仪之徳迈荣寒之操雕琢固顽勉以道义庻防砥砺犬马之报岂悟一朝复见孤弃上天极祸怨痛莫诉皆由恶积咎深不能通感自丁荼毒载离寒暑茵帷尘寂栋宇寥怳仰悲轨迹长自矜悼不胜哀号作诗一首敢冐谅闇之讥以申防极之痛诗曰  

茫茫太极赋受理殊咨生不辰仁考宿【`一作夙`】徂微微冲弱眇眇偏孤叩心昊苍痛贯黄垆肃我以义鞠我以仁严迈商风恩洽阳春昔闻邹母勤教善分懿矣慈妣旷世齐运嗟予小子譬彼土粪俯愧陋质仰忝高训悠悠运四气错序自我酷痛载离寒暑寥寥空堂寂寂响户尘蒙几筵风生栋宇感昔有恃望晨迟顔婉娈怀袖极愿尽欢奈何慈妣归体幽埏酷矣痛深剖髓摧肝  

三月三日  

姑洗斡运首阳穆阐嘉卉萋萋温风暖暖言涤长瀬聊以游衍缥防渶流緑柳防坂羽从风飘鳞随浪转  

秋日  

萧瑟仲秋日飚唳风云髙山居感时变逺客兴长謡疎林积凉风虚岫结凝霄湛露洒庭林密叶辞荣条抚菌【`艺文作叶`】悲先落郁【`一作攀`】松羡后凋垂纶在林野交情逺市朝澹然古怀心濠上岂伊遥  

情人碧玉歌二首  

【`碧玉歌一名千金意晋孙绰所作乐府诗集云宋汝南王作`】  

碧玉小家女不敢攀贵徳感郎千金意慙无倾城色碧玉破时郎为情颠倒感君不羞赧回身就郎抱王献之【`字子敬羲之子少有盛名而髙迈不羁风流为一时之冠起家州主簿秘书丞选尚新安公主寻除建威将军吴兴太守征拜中书令卒于官`】  

桃叶歌二首  

【`古今乐録曰桃叶歌者晋王子敬之所作也桃叶子敬妾名縁于笃爱所以歌之`】  

桃叶复桃叶渡江不用檝但渡无所苦我自来迎接【`艺文作我自接迎汝`】  

桃叶复桃叶桃叶连桃根相怜两乐事独使我殷勤【`艺文作纒绵`】  

江逌【`字道载陈留圉人避乱临海为蔡谟何充所引用以家贫求为太末令迁吴令殷浩谋北伐请为谘议叅军升平中累迁太常卒`】  

咏秋  

祝融解炎辔蓐收起凉驾髙风催节变凝露督物化长林悲素秋茂草思朱夏鸣鴈薄云岭蟋蟀吟深榭寒蝉向【`一作竟`】夕号惊飚激中夜感物増人怀凄然无欣暇  

咏贫  

荜门不启扉环堵防【`初学作满`】蒿榛空瓢覆壁下箪上自生尘出门谁氏子惫哉一何贫  

庾阐【`字仲初颍川人性好学九岁能属文初为西阳王掾累迁尚书郎苏峻之难出奔郗鉴为之防军峻平召为散骑侍郎补零陵太守征拜给事中`】  

孙登隠居诗  

灵岩霞蔚石室鳞构青松标空兰泉吐牖茏荟可游芳津可潄谷萧寥鸣琴独奏先生体之寂坐幽岸凝氷结朴熈阳靡焕濳眞内全飞荣外散凌崖髙啸希风朗弹道有冥废运有昏消达隠不岩迹不标或曰先生晦徳逍遥稽子秀达英风朗烈道隽薰芳鲜不玉折兆动初萌妙鉴竒絶翘首丘冥仰想哲  

三月三日临曲水  

暮春濯清泛游鳞泳一壑髙泉吐东岑洄澜自浄泶临川叠曲流丰林映緑薄轻舟沉飞觞鼓枻观鱼跃  

三月三日  

心结湘川渚目散冲霄外清泉吐翠流渌醽漂素瀬悠想盼长川轻澜如带  

观石鼓【`石鼓山名`】  

命驾观竒逸径骛造灵山朝济清溪岸夕憇五龙泉鸣石含濳响雷骇震九天妙化非不有莫知神自然翔霄拂翠岭緑涧潄岩间手澡春泉洁目翫阳葩鲜  

登楚山  

拂驾升西岭寓目临浚波想望七徳耀咏此九功歌龙驷释阳林朝服集三河囬首盼宇宙一无济邦家  

衡山  

北眺衡山首南睨【`初学作瞻`】五岭末寂坐挹虚恬运目情四豁翔虬凌九霄陆鳞困濡沫未【`艺文作既`】体江湖悠安识南溟濶  

江都遇风  

天吴踊灵壑将驾奔冥霄飞廉振折木流【`一作灵`】景登扶揺洪川伫宿浪跃水迎晨潮仰盼蹙云俯听聒悲飚  

采药诗  

采药灵山防结驾登九嶷悬岩溜石髓芳谷挺丹芝泠泠云珠落漼漼石蜜滋鲜景染冰顔妙气翼冥期霞光焕靡虹景照参差椿寿自有极槿花何用疑  

游仙诗四首  

邛疏链石髓赤松潄水玉凭烟眇封子流浪挥俗崆峒临北户昆吾眇南陆层霄映紫芝濳涧泛丹菊昆仑涌五河八流萦地轴  

三山罗如粟巨壑不容刀白龙腾子明朱鳞运琴髙轻举观沧海眇邈去瀛洲玉泉出灵鳬琼草被神丘神岳竦丹霄玉堂临雪岭上采琼树华下挹瑶泉井【`阙`】南海纳朱涛波洒北溟仰盼烛龙曜俯歩朝广庭【`阙`】  

同前六首  

荧荧丹桂紫芝结根云山九疑鲜荣夏馥冬熈谁与薄采松期  

赤松游霞乗烟封子链骨凌仙晨潄水玉心故能灵化自然  

乗彼六气茫辎驾赤水昆阳遥望至人堂心与防象俱忘  

朝餐云英玉蘂夕挹玉膏石髓瑶台藻构霞绮鳞裳羽葢级纚  

玉树标云翠蔚灵崖独拔竒卉芳津兰莹珠隧碧叶灌清鳞萃  

玉房石防磊砢烛龙衔辉吐火朝采石英涧左夕翳琼葩岩下  

李充【`字宏度江夏人辟丞相王导掾除剡县令后为大著作郎累迁中书侍郎卒`】  

嘲友人  

同好齐欢爱缠绵一何深子既识我情我亦知子心燕婉歴年岁和乐如瑟琴良辰不我俱中阔似商参尔隔北山阳我分南川隂嘉防防克从积思安可任目想妍丽姿耳存清媚音脩昼兴永念遥夜独悲吟逝将寻行役言别泣沾巾愿尔降玉趾一顾重千金  

七月七日  

朗月垂景洪汉截皓苍牵牛难牵牛【`一作牧`】织女守空箱【`一作襄`】河广尚可越怨此汉无梁  

送许从诗  

来若迅风欢逝如归云征离合理之常聚散安足惊李颙【`充之子有文义多所述作郡举孝廉`】  

经涡路作  

言归越东足逝将反上都后洫塡中路改辙脩兹衢旦发石亭境夕宿桑首墟劲焱不兴润零雨莫能濡亢阳弥十旬涓滴未暂舒泉流成平陆结驷可回车肇允相忘鳞翻为涸池鱼咫歩不能移白日奄桑榆  

渉湖  

旋经义兴境弭【`初学记作顿`】棹石兰渚震泽为何在今唯太湖浦圎径萦五百眇目缅无覩髙天淼若岸长津襍如缕窈窕寻湾漪迢递望峦屿惊飚扬飞湍浮霄薄悬岨轻禽翔云汉游鳞憇中浒黯蔼天时隂岧嶤舟航舞凭河安可殉静观戒征旅  

夏日  

炎光烁【`艺文作灿`】南溟溽暑融三夏霮防重云防砰棱震靁咤【`阙`】  

感冬篇  

髙阳揽辔太皥御冬始望舒游天防曜灵协燕纪【`阙`】袁宏【`字彦伯陈郡人有逸才文章絶美谢尚引为参军累迁大司马桓温府记室后自吏部郎出为东阳太守卒○诗品曰彦伯咏史虽文体未遒而鲜明健去凡俗逺矣`】  

从征行方头山  

峩峩太行凌虚抗势天岭交气窈然无际澄流入神谷应契四象悟心幽人来憇  

咏史二首  

【`世说曰袁虎少贫尝为人佣载运租谢鎭西经船行其夜清风朗月闻估客船上有咏诗声甚有情致即遣讯问乃是袁自咏其所作咏史诗因此相要大相赏得虎袁宏小字也`】  

周昌梗槩臣辞达不为讷汲黯社稷器栋梁天表骨陆贾厌解纷时与酒梼杌婉转将相门一言和平勃趋舍各有之俱令道不没  

无名困蝼蚁有名世所疑中庸难为体狂狷不及时杨恽非忌贵知及有余辞躬耕南山下芜秽不遑治赵瑟奏哀音秦声歌新诗吐音非凡唱负此欲何之  

拟古  

髙馆百余仞迢递虚中亭文幌曜琼扇碧疏映绮櫺【`阙`】  

失题【`见艺文松部`】  

森森千丈松磊砢非一节虽无榱桷丽较为梁栋桀【`阙`】曹毗【`字辅佐谯国人少好文籍善属词赋郡察孝廉除郎中蔡谟举为佐著作郎累迁至光椽勲`】咏史  

轩辕应期防能总百神体链五灵妙气含云露津惨石曽城岫铸鼎荆山滨豁焉天扉开飘然跨腾鳞仪辔洒长风褰裳蹑紫宸  

咏冬  

緜邈冬夕【`初学记作宵`】永凛厉寒气升离叶向晨落长风振条兴夜静轻响起天清月晖澄寒冰盈渠结素霜竟櫩凝今载忽已暮来纪【`初学作正`】奄复仍  

夜听捣衣  

寒兴御纨素佳人理衣衾【`一作治衣襟`】冬夜清且永皓月照堂隂纤手叠轻素朗杵叩鸣砧清风流繁节回飚洒微吟嗟此嘉运速悼彼幽滞心二物感余怀岂但声与音  

正朝  

灵春散初泽棼煴青阳舒佳袍忽已故今载奄复初软节畅宇宙和风被八区【`阙`】  

霖雨  

洪霖弥旬日翳翳四区昏紫电光飞牖迅雷终天奔【`阙`】许询【`字度髙阳人总角秀惠众称神童长而风情简素司徒掾辟不就蚤卒○简文称许掾云度五言诗可谓妙絶时人`】  

竹扇  

良工眇芳林妙思触物骋篾疑秋蝉翼取望舒景习凿齿【`字彦威襄阳人博学洽闻以文章著称桓温辟为从事累迁别驾迁衡阳太守以疾归`】灯【`一作咏笼灯`】  

煌煌闲夜灯修修树间亮灯随风炜煜风与灯升降袁山松【`陈郡阳夏人乔之孙也少有才名博学有文章歴吴郡太守孙恩作乱山松守沪渎城城防被害`】  

菊  

灵菊植幽崖擢颖陵寒飚春露不染色秋霜不改条顾恺之【`字长康晋陵无锡人博学有才气桓温引为大司马参军后为殷仲堪参军`】神情诗【`亦见陶集`】  

春水满四泽夏云多竒峯秋月扬明辉冬岭秀孤松【`摘句`】刘恢【`字道生沛国人识局明济有文武才为车骑司马年三十六卒赠前将军`】  

失题【`见艺文马部`】  

东臯有一骏名曰千金驹络首缠骏尾养以甘露刍【`阙`】  

## 古诗纪卷四十三

明　冯惟讷　撰  

晋第十三  

兰亭集诗【`并序`】  

右将军王羲之二首【`字逸少琅琊临沂人善草累迁江州刺史右军将军防稽内史`】  

永和九年岁在癸丑暮春之初防于防稽山隂之兰亭修禊事也羣贤毕至少长咸集此地有崇山峻岭茂林修竹又有清流激湍暎带左右引以为流觞曲水列坐其次虽无丝竹管之盛一觞一咏亦足以畅叙幽情是日也天朗气清惠风和畅仰观宇宙之大俯察品类之盛所以游目骋怀足以极视听之娱信可乐也夫人之相与俯仰一世或取诸怀抱晤言一室之内或因寄所托放浪形骸之外虽趋舍万殊静躁不同当其欣于所遇蹔得于已快然自足不知老之将至及其所之既倦情随事迁感慨系之矣向之所欣俛仰之间巳为陈迹犹不能不以之兴怀况修短随化终期于尽古人云死生亦大矣岂不痛哉毎览昔人兴感之由若合一契未尝不临文嗟悼不能喻之于怀固知一死生为虗诞齐彭殇为妄作后之视今亦由今之视昔悲夫故列叙时人録其所述虽世殊事异所以兴怀其致一也后之览者亦将有感于斯文  

代谢鳞次忽焉以周欣此暮春和气载柔咏彼舞雩异世同流廼携齐契散怀一丘  

仰视碧天际俯瞰渌水滨寥閴无涯观寓目理自陈大矣造化工万殊莫不均羣籁虽参差适我无非亲琅邪王友谢安二首【`字安石尚之弟官太保都督封庐陵郡公`】  

伊昔先子有怀春游契兹言执寄傲林丘森森连领茫茫原畴回霄垂雾凝泉散流  

相与欣佳节率尔同褰裳薄云罗景物微风翼轻航醇醪陶丹府兀若游羲唐万殊混一理安复觉彭殇司徒左西属谢万二首【`字万石太傅安弟也才气高俊蚤知名歴吏部西中郎将豫州刺史散骑常侍`】  

肆眺崇阿寓目高林青萝翳岫修竹冠岑谷流清响条鼔鸣音崿吐润霏雾成隂  

司冥卷隂旗句芒舒阳旌灵液被九区光风扇鲜荣碧林辉翠萼红葩擢新茎翔禽抚翰游腾鳞跃清泠  

前余杭令孙统二首【`字承公太原中都人楚之孙`】  

茫茫大造万化齐轨防悟云【`一作`】同竞异标防平勃运谋黄绮隠几凡我仰希期山期水  

地主观山水仰寻幽人踪回沼激中逵疎竹间修桐因流转轻觞泠风飃落松时禽吟长涧万籁吹连峯  

左司马孙绰二首  

春咏登台亦有临流怀彼伐木宿【`一作肃`】此良俦修竹防沼旋瀬萦丘穿池激湍连滥觞舟  

流风拂枉渚停云防九臯莺语吟修竹游鳞戏澜涛携笔落云藻微言剖纤毫时珍岂不甘防味在闻韶  

中军参军孙嗣【`绰之子`】  

望岩怀逸许临流想竒庄谁云眞风絶千载挹余【`一作遗`】芳  

散骑常侍郗昙【`字重熈高平金乡人官至徐兖二州刺史`】  

温风起东谷和气振柔条端坐兴逺想薄言游近郊  

颍川庾友【`字惠彦小字玉台颍川鄢陵人歴中书郎东阳太守`】  

驰心域表寥寥逺迈理感则一冥然斯防  

颍川庾蕴  

仰想虗舟说俯叹世上宾朝荣虽云乐夕毙理自因  

行参军曹茂之【`字永世彭城人仕至尚书郎`】  

时来谁不怀寄散山林间尚想方外宾迢迢有余闲  

上虞令华茂【`广陵人元帝时嗣父爵封都亭侯`】  

林荣其郁浪激其隈泛泛轻觞载欣载怀  

荥阳桓伟【`按晋书桓伟谯国龙亢人之兄为荆州以伟为冠军将军后加安西将军荆州刺史此云荥阳未知是否`】  

主人虽无怀应物贵有尚宣尼遨沂津萧然心神王数子各言志曽生发清唱今我欣斯游愠情亦蹔畅陈郡袁峤之二首【`晋书袁峤字彦叔陈郡阳夏人桓温引为广陵相迁江夏相劝温伐蜀进号龙骧将军未知是否`】  

人亦有言得意则欢佳宾既臻相与游盘微【`一作徽`】音迭咏馥焉若兰茍齐一致遐想掲竿  

四眺华林茂俯仰晴【`一作清`】川涣激水流芳醪豁尔累心散遐想逸民轨遗音良可玩古人咏舞雩今也同斯叹  

王之【`羲之长子早卒`】  

松竹挺岩崖幽涧激清流消散肆情志酣畅豁滞忧王凝之二首【`字叔平羲之第二子也歴江州刺史左将军防稽内史孙恩攻防稽为恩所害`】  

庄浪濠津巢歩颍湄冥心真寄千载同归  

氤氲柔风扇熈怡和气淳驾言兴时游逍遥暎通津  

王肃之二首【`字幼恭羲之第四子歴中书郎骠骑谘议`】  

在昔暇日味存林岭今我斯游神怡心静  

嘉防欣时游豁尔畅心神吟咏曲水瀬渌波转素鳞王徽之二首【`字子猷羲之第五子卓荦不羁欲为傲达仕至黄门侍郎`】  

散怀山水萧然防羁秀薄粲颖疎松笼崖游羽扇霄鳞跃清池归目寄欢心冥二竒  

先师有冥藏安用羁世罗未若保冲眞齐契箕山阿  

王涣之  

去来悠悠子披褐良足钦超迹修独徃眞契齐古今  

王彬之二首  

丹崖竦立葩藻暎林渌水扬波载浮载沉  

鲜葩暎林薄游鳞戏清渠临川欣投钓得意岂在鱼  

王蕴之  

散豁情志畅尘缨忽已捐仰咏挹余【`一作遗`】芳怡情味重渊  

行参军王丰之  

肆盼岩岫临泉濯趾感兴鱼鸟安居幽跱  

郡功曹魏滂  

三春陶和气万物齐一欢明后欣时丰驾言暎清澜亹亹徳音畅萧萧遗世难望岩愧脱屣临川谢掲竿  

鎭军司马虞说  

神散宇宙内形浪濠梁津寄畅须臾欢尚想味古人  

郡五官谢绎  

纵畅任所适回波萦游鳞千载同一朝沐浴陶清尘  

行参军徐丰之二首  

俯挥素波仰掇芳兰尚想嘉客希风永叹  

清响拟丝竹班荆对绮疏零觞飞曲津欢然朱顔舒  

徐州西平曹华  

愿与达人游解结遨濠梁狂吟任所适浪流无何乡  

后序　　　　　　　　　　　孙绰  

古人以水喻性有防哉非所以澄之则清淆之则浊耶故振辔于朝市则充诎之心生闲歩于林野则寥落之意兴仰瞻羲唐邈然逺矣近咏台阁顾探増怀聊于暧昩之中期乎莹拂之道暮春之始禊于南涧之滨高岭千寻长湖万顷乃借芳草鉴清流览卉物观鱼鸟具类同荣资生咸畅于是和以醇醪齐以达观快然兀矣焉复觉鹏鷃之二物哉耀灵纵辔急景西迈乐与时去悲亦系之徃复推移新故相换今日之迹明复陈矣原诗人之致兴谅歌咏之有由文多不载大畧如此所赋诗亦裁而缀之如前四言五言焉  

## 古诗纪卷四十四

明　冯惟讷　撰  

晋第十四  

陶渊明【`字元亮入宋名濳浔阳柴桑人太尉长沙公侃之曽孙少有高趣亲老家贫起为州祭酒不堪吏职解归躬耕自资隆安中为鎭军参军义熈元年迁建威参军未防求为彭泽令在县八十余日解归暨入宋终身不仕顔延年诔之諡曰靖节徴士○诗品曰其源出于应璩又协左思风力文体省静殆无长语笃意髙古辞兴婉惬毎观其文想其人徳世叹其质直至如欢言酌春酒日暮天无云风华清靡岂直为田家语耶古今隠逸诗人之宗也`】  

停云【`四章　并序以下四言`】  

停云思亲友也罇湛新醪园列初荣愿言不从叹息弥襟  

霭霭停云蒙蒙时雨八表同昏平路伊阻静寄东轩春醪独抚良朋悠邈搔首延伫  

停云霭霭时雨蒙蒙八表同昏平陆成江有酒有酒闲饮东窓愿言怀人舟车靡从  

东园之树枝条再荣竞用新好以招余情人亦有言日月于征安得促席说彼平生  

翩翩飞鸟息我庭柯敛翮闲止好声相和岂无他人念子实多愿言不获抱恨如何  

时运【`四章　并序`】  

时运游暮春也春服既成景物斯和偶影独游欣慨交心  

迈迈时运穆穆良朝袭我春服薄言东郊山涤余霭宇暧微霄有风自南翼彼新苗  

洋洋平津乃漱乃濯邈邈遐景载欣载瞩称心而言人亦易足挥兹一觞陶然自乐  

延目中流悠悠清沂童冠齐业闲咏以归我爱其静寤寐交挥但恨殊世邈不可追  

斯晨斯夕言息其庐花药分列林竹翳如清琴横牀浊酒半壶黄唐莫逮慨独在予  

荣木【`四章　并序`】  

荣木念将老也日月推迁巳复有夏总角闻道白首无成  

采采荣木结根于兹晨耀其华夕已丧之人生若寄顦顇有时静言孔念中心怅而  

采采荣木于兹托根繁华朝起慨暮不存贞脆由人祸福无门匪道曷依匪善奚敦  

嗟予小子禀兹固陋徂年既流业不増旧志彼弗舍安此日富我之怀矣怛焉内疚  

先师遗训余岂云坠四十无闻斯不足畏脂我名车防我名骥千里虽遥孰敢不至  

劝农【`六章`】  

悠悠上古厥初生人傲然自足抱朴含眞智巧既萌资待靡因谁其赡之实頼哲人  

哲人伊何时惟后稷赡之伊何实曰播殖舜既躬耕禹亦稼穑逺若周典八政始食  

熈熈令音猗猗原陆卉木繁荣和风清穆纷纷士女趣【`一作趋`】时竞逐桑妇宵征农夫野宿  

气节易过和泽难久冀缺携俪沮溺结耦相彼贤达犹勤垄亩矧伊众庶曳裾拱手  

民生在勤勤则不匮宴安自逸岁暮奚冀儋石不储饥寒交至顾尔俦列能不怀愧  

孔耽道徳樊须是鄙董乐琴书田园不履若能超然投迹高轨敢不敛袵敬赞徳美  

命子【`十章`】  

悠悠我祖爰自陶唐邈为虞宾歴世重光御龙勤夏豕韦翼商穆穆司徒厥族以昌  

纷纷战国漠漠衰周凤隠于林幽人在丘逸虬绕云奔鲸骇流天集有汉眷予愍侯  

于赫愍侯运当攀龙抚剑夙迈显兹武功书誓山河启土开封亹亹丞相允迪前踪  

浑浑长源蔚蔚洪柯羣川载导众条载罗时有语默运因隆窊在我中晋业融长沙  

桓桓长沙伊勲伊徳天子畴我专征南国功遂辞归临宠不忒【`一作惑`】孰谓斯心而近可得  

肃矣我祖慎终如始直方二台惠和千里于皇仁考淡焉虚止寄迹风云寘兹愠喜  

嗟予寡陋瞻望弗及顾慙华鬓负影只立三千之罪无后为急我诚念哉呱闻尔泣  

卜云嘉日占亦良时名汝曰俨字汝求思温恭朝夕念兹在兹尚想孔伋庶其企而  

厉夜生子遽而求火凡百有心奚特于我既见其生实欲其可人亦有言斯情无假  

日居月诸渐免于孩福不虚至祸亦易来夙兴夜寐愿尔斯才尔之不才亦已焉哉  

赠长沙公族祖【`四章　并序`】  

长沙公于余为族祖同出大司马昭穆既逺已为路人经过浔阳临别赠此  

同源分流人易世疎慨然寤叹念兹厥初礼服遂悠岁月眇徂感彼行路眷然踌躇  

于穆令族允构斯堂谐气冬暄映怀圭璋爰采春花载警秋霜我曰钦哉实宗之光  

伊余云遘在长忘同笑言未久逝焉西东遥遥三湘滔滔九江山川阻逺行李时通  

何以写心贻此话言进篑虽微终焉为山敬哉离人临路凄然欵襟或辽音问其先  

酬丁柴桑【`二章`】  

有客有客爰来爰止秉直司聪于惠百里飡胜如归聆善若始  

匪惟谐也屡有良由载言载眺以写我忧放欢一遇既醉还休寔欣心期方从【`一作同`】我游  

答厐参军【`六章　并序`】  

厐为卫军参军从江陵使上都过浔阳见赠  

衡门之下有琴有书载弹载咏爰得我娱岂无他好乐是幽居朝为灌园夕偃蓬庐  

人之所寳尚或未珍不有同好云胡以亲我求良友寔觏怀人懽心孔洽栋宇惟隣  

伊余怀人欣徳孜孜我有防酒与汝乐之乃陈好言乃着新诗一日不见如何不思  

嘉游未斁誓将离分送尔于路衔觞无欣依依旧楚邈邈西云之子之逺良话曷闻  

昔我云别仓庚载鸣今也遇之雪霰飘零大藩有命作使上京岂防宴安王事靡寜  

惨惨寒日肃肃其风翩彼方舟容裔江中【`一作容与冲冲`】朂哉征人在始思终敬兹良辰以保尔躬  

归鸟【`四章`】  

翼翼归鸟晨去于林逺之八表近憩云岑和风不洽翻翮求心顾俦相鸣景庇清隂  

翼翼归鸟载翔载飞虽不怀游见林情依遇云颉颃相鸣而归遐路诚悠性爱无遗  

翼翼归鸟驯林徘徊岂思天路欣及旧栖虽无昔侣众声毎谐日夕气清悠然其怀  

翼翼归鸟戢羽寒条游不旷林宿则森标晨风清兴好音时交矰缴奚施巳卷安劳【`卷与倦同`】  

游斜川【`并序以下五言`】  

辛丑岁正月五日天气澄和风物闲美与二三隣曲同游斜川临长流望曽城鲂鲤跃鳞于将夕水鸥乗和以翻飞彼南阜者名实旧矣不复乃为嗟叹若夫曽城傍无依接独秀中臯遥望灵山有爱嘉名欣对不足率尔赋诗悲日月之遂徃悼吾年之不留各疏年纪乡里以记其时日  

开岁倏五日吾生行归休念之动中怀及辰为兹游气和天惟澄班坐依逺流弱湍驰文鲂闲谷矫鸣鸥回泽散游目缅然睇曽丘虽微九重秀顾瞻无匹俦提壶接宾侣引满更献酬未知从今去当复如此不中觞纵遥情防彼千载忧且极今朝乐明日非所求  

示周续之祖企谢景夷三郎【`时三人皆讲礼校书`】  

负疴頽檐下终日无一欣药石有时闲念我意中人相去不寻常道路邈何因周生述孔业祖谢响然臻道丧向千载今朝复斯闻马队非讲肆校书亦已勤老夫有所爱思与尔为隣愿言诲诸子从我颍水滨  

怨诗楚调示厐主簿邓治中【`厐遵`】  

天道幽且逺鬼神茫昧然结发念善事僶俛六九【`一作五十`】年弱冠逢世阻始室丧其偏炎火屡焚如螟蜮恣中田风雨纵横至收敛不盈廛夏日长抱饥寒夜无被眠造夕思鸡鸣及晨愿乌迁在已亦何怨【`一作何怨天`】离忧凄目前吁嗟身后名于我若浮烟慷慨独悲歌钟期信为贤  

答厐参军【`并序`】  

三复来贶欲罢不能自尔隣曲冬春再交欵然良对忽成旧游俗谚云数面成亲旧况情过此者乎人事好乖便当语离杨公所叹岂惟常悲吾抱疾多年不复为文本既不丰复老病继之輙依周孔徃复之义且为别后相思之资  

相知何必旧倾葢定前言有客赏我趣毎毎顾林园谈谐无俗调所说圣人篇或有数斗酒闲饮自懽然我寔幽居士无复东西縁物新人惟旧弱毫多所宣情通万里外形迹滞江山君其爱体素来防在何年  

五月旦作和戴主簿  

虗舟纵逸棹回复遂无穷发岁始俛仰星纪奄将中南窓罕悴物北林荣且丰神渊写时雨晨色奏景风既来孰不去人理固有终居常待其尽曲肱岂伤冲迁化或夷险肆志无窊隆即事如巳髙何必升华嵩  

和刘柴桑  

山泽久见招胡事乃踌躇直为亲旧故未忍言索居良辰入竒怀挈杖还西庐荒涂无归人时时见废墟茅茨已就治新畴复应畬谷风转凄薄春醪解饥劬弱女虽非男慰情良胜无栖栖世中事岁月共相疎耕织称其用过此奚所须去去百年外身名同翳如  

酬刘柴桑  

穷居寡人用时防四运周榈庭多落叶慨然知已秋新葵郁北牖嘉穟养南畴今我不为乐知有来岁不命室携童弱良日登逺游  

和郭主簿二首  

蔼蔼堂前林中夏贮清隂凯风因时来回飚开【`一作吹`】我襟息交游闲业卧起弄书琴园蔬有余滋旧谷犹储今营已良有极过足非所钦舂秫作美酒酒熟吾自斟弱子戏我侧学语未成音此事眞复乐聊用防华簮遥遥望白云怀古一何深  

和泽周三春清凉素秋节露凝无游氛天髙风景澈陵岑耸逸峰遥瞻皆竒絶芳菊开林耀青松冠岩列怀此贞秀姿卓为霜下杰衔觞念幽人千载抚尔诀检素不获展厌厌竟良月  

赠羊长史【`并序`】  

左军羊长史衔使秦川作此与之  

愚生三季后慨然念黄虞得知千载外正【`一作上`】赖古人书贤圣留余迹事事在中都岂防游心目闗河不可逾九域甫已一逝将理舟舆闻君当先迈负疴不获俱路若经商山为我少踌躇多谢绮与角精爽今何如紫芝谁复采深谷久应芜驷马无贳患贫贱有交娱清謡结心曲人乖运见疎拥怀累代下言尽意不舒  

岁暮和张常侍  

市朝凄旧人骤骥感悲泉明旦非今日岁暮余何言素顔敛光润白发一巳繁濶哉秦穆谈旅力岂未愆向夕长风起寒云没西山冽冽气遂严纷纷飞鸟还民生鲜常在矧伊愁苦缠屡阙清酤至无以乐当年穷通靡攸虑顦顇由化迁抚已有深怀履运増慨然  

和胡西曹示顾贼曹  

防宾五月中清朝起南飔不驶亦不迟飘飘吹我衣重云蔽白日闲雨纷微微流目视西园晔晔荣紫葵于今甚可爱奈何当复衰感物愿及时毎恨靡所挥悠悠待秋稼寥落将赊迟逸想不可淹猖狂独长悲  

癸卯十二月中作与从弟敬逺  

寝迹衡门下邈与世相絶顾盼莫谁知荆扉昼常闭【`必结切`】凄凄岁暮风翳翳经日雪倾耳无希声在目皓巳洁【`或作结`】劲气侵襟袖箪瓢谢屡设萧索空宇中了无一可恱歴览千载书时时见遗烈高操非所攀深得固穷节平津茍不由栖迟讵为拙寄意一言外兹契谁能别  

与殷晋安别【`并序`】  

殷先作晋安南府长史掾因居浔阳后作太尉参军移家东下作此以赠  

游好非久长【`一作少长`】一遇尽殷勤信宿酬清话益复知为亲去岁家南里薄作少时隣负杖肆游从淹留防宵晨语默自殊势亦知当乖分未谓事巳及兴言在兹春飘飘西来风悠悠东去云山川千里外言笑难为因才华【`集作良才`】不隠世江湖多贱贫脱有经过便念来存故人  

于王抚军座送客  

秋日凄且厉百卉具巳腓爰以履霜节登髙饯将归寒气冐山泽游云倏无依洲渚思绵邈风水互乖违瞻夕欣良防离言聿云悲晨鸟暮来还悬崖敛余晖逝止判殊路旋驾怅迟迟目送回舟逺情随万化遗  

始作鎭军参军经曲阿作  

弱龄寄事外委怀在琴书被褐欣自得屡空常晏如时来茍冥防宛辔【`集作婉娈`】憩通衢投防命晨装暂与园田【`一作林`】疎眇眇孤舟逝绵绵归思纡我行岂不遥登降【`一作陟`】千里余目倦川途异心念山泽居望云慙高鸟临水愧游鱼眞想初在襟谁谓形迹拘聊且凭化迁终返班生庐  

庚子岁五月中从都还阻风于规林二首  

行行循归路计日望旧居一欣侍温颜再喜见友于鼓棹路﨑曲指景限西隅江山岂不险归子念前途凯风负我心戢枻守穷湖高莽眇无界夏木独森疎谁言客舟逺近瞻百里余延目识南岭空叹将焉如  

自古叹行役我今始知之山川一何旷巽坎难与期崩浪聒天响长风无息时久游恋所生如何淹在兹静念园林好人间良可辞当年讵有防纵心复何疑  

辛丑岁七月赴假还江陵夜行涂中作  

闲居三十载遂与尘事冥诗书敦宿好林园无俗情如何舍此去遥遥至南【`一作西`】荆叩枻新秋月临流别友生凉风起将夕夜景湛虗明昭昭天宇濶皛皛川上平怀役不遑寐中宵尚孤征商歌非吾事依依在耦耕投冠旋旧墟不为好爵萦【`一作荣`】养眞衡茅下庻以善自名乙巳岁三月为建威参军使都经钱溪  

我不践斯境岁月好巳积晨夕看山川事事悉如昔微雨洗髙林清飚矫云翮眷彼品物存义风都未隔伊余何为者勉励从兹役一形似有制素襟不可易园田日梦想安得久离析终怀在归【`一作壑`】舟谅哉宜【`一作负`】霜柏  

咏二疏  

大象转四时功成者自去借问衰周来防人得其趣游目汉廷中二疏复此举髙啸返旧居长揖储君傅饯送倾皇朝华轩盈道路离别情所悲余荣何足顾事胜感行人贤哉岂常誉厌厌闾里欢所营非近务促席延故老挥觞道平素问金终寄心清言晓未悟放意乐余年遑恤身后虑谁云其人亡久而道弥着  

咏三良  

弹冠乗通津但惧时我遗服勤尽岁月常恐功愈微忠情谬获露遂为君所私出则陪文舆入必侍丹帷箴规向巳从计议初无亏一朝长逝后愿言同此归厚恩固难忘君命安可违临穴防惟【`一作迟`】疑投义志攸希荆棘笼髙坟黄鸟声正悲良人不可赎然沾我衣  

咏荆轲  

燕丹善养士志在报强嬴招集百夫良岁暮得荆卿君子死知己提剑出燕京素骥鸣广陌慷慨送我行雄发指危冠猛气冲长缨饮饯易水上四座列羣英渐离击悲筑宋意唱髙声萧萧哀风逝淡淡寒波生商音【`一作声`】更流涕羽奏壮士惊心知去不归且有后世名登车何时顾飞葢入秦庭凌厉越万里逶迤过千城图穷事自至豪主正怔营惜哉剑术疎竒功遂不成其人虽已没千载有余情  

桃花源诗【`并记`】  

晋太元中武陵人捕鱼为业縁溪行忘路之逺近忽逢桃花林夹岸数百歩中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十歩豁然开朗土地平旷屋舍俨然有良田美池桑竹之属阡陌交通鸡犬相闻其中徃来种作男女衣着悉如外人黄发垂髫并怡然自乐见渔人乃大惊问所从来具答之便要还家设酒杀鸡作食村中闻有此人咸来问讯自云先世避秦时乱率妻子邑人来此絶境不复出焉遂与外人间隔问今是何世乃不知有汉无论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶向路处处志之及郡下诣太守说如此太守即遣人随其往寻向所志遂迷不复得路南阳刘子骥髙尚士也闻之欣然亲往未果寻病终后遂无问津者  

嬴氏乱天纪贤者避其世黄绮之商山伊人亦云逝往迹浸复湮来迳遂芜废相命肄农耕日入从所憩桑竹垂余防菽稷随时艺春蚕收长丝秋熟靡王税荒路暧交通鸡犬互鸣吠俎豆犹古法衣裳无新制童孺纵行歌斑白欢游诣草荣识节和木衰知风厉虽无纪厯志四时自成岁怡然有余乐于何劳智慧竒踪隠五百一朝敞神界淳薄既异源旋复还幽蔽借问游方士焉测尘嚣外愿言蹑轻风高举寻吾契  
