---
title: 第6部分
index: true
icon: editor
order: 6
category:
  - 诗藏
  - 诗集
  - 古诗纪
tag:
  - 钦定四库全书
  - 集部八
  - 总集类
  - 冯惟讷
  - 明
---

## 古诗纪卷九十九

明　冯惟讷　撰  

梁第二十六  

陶景【`字通明丹阳秣陵人弱冠齐髙帝引爲诸王侍读永明十年上表辞禄止于句曲山自号华阳隐居梁武帝即位屡加礼聘不出卒谥曰贞白先生`】  

告游篇  

性灵昔既肇縁业久相因即化非冥灭在理澹悲欣冠剑空衣影镳辔乃仙身去此昭轩侣结彼瀛台賔傥能踵留辙爲子道津  

胡笳曲  

自戾【`诗彚作负`】飞天厯与夺徒纷纭百年三【`一作四`】五代终是甲辰君  

寒夜怨【`怨一作愁`】  

夜云生夜鸿惊凄切嘹唳伤夜情空山霜满髙烟平铅华沈照帐孤明寒月微寒风愁心絶愁泪尽情人不胜怨思来谁能忍  

诏问山中何所有赋诗以答【`答齐髙帝诏`】  

山中何所有岭上多白云只可自怡悦不堪持寄君  

题所居壁  

【`南史曰景妙解术数逆知梁祚覆没预制诗秘在箧里化后门人方稍出之大同末士人竞谈理不习武事后侯景簒果居昭阳殿`】  

夷甫任散诞平叔坐谈空不言昭阳殿化作单于宫和约法师临友人【`歴代吟谱云慧约字德素有哭范荀诗云云乃以此作慧约作或别有考也`】  

我有数行泪不落十余年今日爲君尽并洒秋风前  

华阳颂十五首  

枢域  

河篇征往册孔记昭昔名三宿丽天序两金标地英  

质象  

宅无乃生有在有则还空灵构不待匠虚影自成功  

形位  

总神列三府分除交五便隂晖迎夜晳晨精望晓悬  

标贯  

南峯秀鼎北岭横秦璧表里玉沙津周回隐轮迹  

区别  

左带柳汧水右浚阳谷川土怀北邙色井冽凤门泉  

迹号  

郭干跱留岸姜巴亘逺踪鹤庙或闻向别宅乃恒恭  

类附  

吴居非知地越家讵隐迁树葢徒低防石灶未尝烟  

物轨  

果林鬰余柰蔬圃蔓遗辛荧芝可烛夜田泉常澣尘  

游集  

降辔山客解驾清华童寝宴含贞馆髙防萧闲宫  

才英  

清歌翔羽集长啸归云飜子弦有逸调空谈无与言  

学禀  

标舍雷平下立静连石隂上道已冲念飞华当轸心  

业运  

济神既有在去留从所宜心迹何用显防途自相知  

挺契  

方隅游琼刃华阳栖隐居重离傥或似七元乃扶胥  

机萌  

号期行当满亥数未终丁迨及唐承世将宾来圣庭  

诚期  

刋石窓上显诚曲阶门动静顾矜录不负保举恩曹景宗【`字子震新野人也仕齐累官至竟陵太守及武帝起兵景宗率众来从除郢州刺史天监六年大败魏于钟离进爵爲公拜侍中领军将军卒`】  

光华殿侍宴赋竞病韵  

【`南史曰景宗累立军功天监初征爲右衞将军后破魏师凯旋帝于华光殿宴饮聨句令左仆射沈约赋韵景宗啓求赋诗帝曰卿伎能甚多人才英拔何必止在一诗景宗巳醉求作不巳时韵巳尽惟余竞病二字景宗便操笔而成帝深叹赏朝贤惊嗟竟日`】  

去时儿女悲归来笳鼓竞借问行路人何如霍去病宗夬【`字明南阳湼阳人世居江陵齐竟陵王集学士于西邸并见图画夬与焉明帝即位以爲郢州刺史仕梁至五兵尚书`】  

荆州乐三首  

迢递楼雉悬参差台观杂城阙自相望云霞纷飒防章华游猎去纪郢从禽归溶溶紫烟合郁郁红尘飞朝发江津路暮宿灵溪道平衢广且直长杨郁袅袅  

遥夜吟  

遥夜复遥夜遥夜忧未歇坐对风动帷卧见云间月  

别萧谘议【`衍`】  

别酒正参差乖情将陆离怅焉临桂苑悯黙瞻华池轻云流惠采时雨乱清漪眇眇追兰迳悠悠结芳枝眷言终何托心寄方在斯  

传昭【`北地灵州人仕齐官中书通事舍人梁武即位累迁散骑常侍所莅常以清浄爲政卒谥曰贞`】  

恭职北郊  

皇猷属穹昊至德通深渊禋望沿礼举咸秩资化宣端职恭瘗祀饬躬奉严蠲淑气符首节光风临上年周舍【`字升逸汝南安成人起家齐太学博士累迁至太常丞武帝即位拜尚书祠部郎迁吏部郎太子詹事卒`】  

上云乐【`杂言`】  

【`隋书乐志曰梁三朝乐第四十四设寺子遵安息孔雀凤凰文鹿胡舞登连上云乐歌舞伎乐府诗集曰上云乐有老胡文康辞周舍作或云范云`】  

西方老胡厥名文康遨游六合傲诞三皇西观蒙汜东戯扶桑南泛大蒙之海北至无通之乡昔与若士爲友共弄彭祖扶牀往年暂到昆仑复值瑶池举觞周帝迎以上席王母赠以玉浆故乃夀如南山志若金刚青眼白发长长蛾眉临髭髙鼻垂口非直能俳又善饮酒箫管鸣前门徒从后济济翼翼各有分部凤皇是老胡家鸡狮子是老胡家狗陛下拨乱反正再朗三光泽与雨施化与风翔觇云候吕志游大梁重驷脩路始届帝乡伏拜金阙仰瞻玉堂从者小子罗列成行悉知廉节皆识义方歌管愔愔铿鼓锵锵响振钧天声若鹓皇前却中规矩进退得宫商举技无不佳胡舞最所长老胡寄箧中复有竒乐章赍持数万里愿以奉圣皇乃欲次第説老耄多所忘但愿明陛下夀千万嵗欢乐未渠央  

还田舍  

薄游久已倦归来多暇日未凿武陵岩先开仲长室松篁日月长蓬麻嵗时宻心存野人趣贵使容吾膝况兹薄暮情髙秋正萧瑟  

徐勉【`字修仁东海郯人仕齐累迁领军长史梁武帝即位累官吏部尚书加中书令虽居显职不营产业大通中复授侍中中衞将军卒谥曰简肃`】  

采菱曲  

相携及嘉月采菱渡北渚微风吹櫂歌日暮相容与采采不能归望望方延伫傥逢遗佩人预以心相许  

迎客曲  

丝管列舞席陈含声未奏待嘉宾罗丝管舒舞席敛袖嘿唇迎上客  

送客曲  

袖缤纷声委咽余曲未终髙驾别爵无筭景巳流空纡长袖客不留  

和元帝【`去丹阳尹荆州`】  

敬爱良是贤谦恭寔所务尊贤遗道德重学严师傅六艺诚爲敏三雍称有裕覆被唯仁义吐纳必珪璋壮思如泉涌逸藻似云翔夙有匡时调早怀经世方留心在庶绩厉精思治纲  

昧旦出新亭渚  

驱车凌早术山华映初日揽辔且徘徊复值清江谧杳霭枫树林参差黄鸟匹气物宛如斯重以心期逸春堤一游终朝意殊悉  

咏司农府春幡  

播谷重前经人天称往录青珪禯东甸髙旗表治粟逶迟乘旦风葱翠扬朝旭平秩庭春司和气承玉烛岂伊盈八政兼兹辩荣辱十千既万取利民谁不足  

夏诗【`英华作徐朏`】  

夏景厌房栊促席翫花丛荷隂斜合翠莲影对分红此时避炎热清樽独未空  

咏琵琶  

虽爲逺道怨翻成今日欢含花已灼灼类月复团徐悱【`字敬业勉之第二子也聪敏能属文位太子舍人累迁洗马出爲湘东王友迁晋安内史先勉卒`】  

白马篇  

妍蹄饰镂鞍飞鞚度河干少年本上郡遨游入露寒剑琢荆山玉弹把随珠丸闻有边烽急飞候至长安然诺窃自许捐躯谅不难占兵出细柳转战向楼兰雄名盛李霍壮气勇彭韩能令石饮羽复使髪冲冠要功非汗马报效乃锋端日没塞云起风悲胡地寒西征馘小月北去脑乌丸归报明天子燕然石【`一作今`】复刋  

古意詶到长史溉登琅邪城  

甘泉警烽候上谷抵【`一作拒`】楼兰此江称豁险兹山复郁盘表里穷形胜襟带尽岩峦修篁壮下属危楼峻上千登陴起遐望回首见长安金沟朝灞浐甬道入鸳鸾鲜车骛华毂汗马跃银鞍少年负壮气耿介立冲冠怀纪燕山石思开函谷丸岂如灞上戯羞取路傍观寄言封侯者数竒良可叹  

对房前桃树咏佳期赠内  

相思上北阁徙倚望东家忽有当窓树兼含映日花方鲜类红粉比素若铅华更使增心忆弥令想狭斜无如一路阻脉脉似云霞严城不可越言折代疎麻  

赠内  

日暮想青阳蹑履出椒房网虫生锦荐游尘掩玉牀不见可怜影空余黼帐香彼美情多乐挟瑟坐髙堂岂忘离忧者向隅心独伤聊因一书札以代九回肠  

徐怦【`勉之从子仕爲武陵王纪参军侯景乱怦劝纪入援不从纪称帝又固谏被杀`】  

夏日  

炎光歇中宇清气入房栊晚荷犹卷緑疎莲久落红徐防【`侍晋安王随府在雍州号髙斋学士`】  

长安有狭邪行  

长安有勾曲勾勾不通驿涂逢二绮衣夹路访君室君室近霸城易识复知名大息登金马中息谒承明小息偏爱幸走马曳长缨三息俱入门车服尽雕轻三息俱上堂嘉賔四座盈三息俱入戸室内有光荣大妇缣始呈中妇绣初营小妇多姿媚红纱映削成上客且安坐胡牀妾自擎  

赋得观涛【`艺文作徐防诗英华作任昉非也`】  

云容杂浪起楚水漫吴流渐防遥树没稍见逺天浮渔人迷旧浦海鸟失前洲不测沧溟旷轻鳞幸自游  

赋得蝶依草应令  

秋园花落尽芳菊数来归那知不梦作眠觉也恒飞徐摛【`字士缋东海郯人初爲晋安王侍读及王爲皇太子转家令出爲新安太守迁太子左衞率简文嗣位进授左衞将军固辞不拜简文被闭摛不获朝谒感气而卒摛文体既别春宫尽学之宫体之号自斯而起`】  

胡无人行  

列【`一作刻`】楹登殿拥絮拭胡妆犹将汉闺曲谁忍奏毡房遥忆甘泉夜闇泪断人肠  

咏笔  

本自灵山出名因瑞草传纎端奉积润弱质散芳烟直写飞蓬牒【`一作引`】横承落絮篇一逢提【`一作掌`】握重宁忆仲升捐  

咏橘  

丽树标江浦结翠似芳兰焜煌玉衡散照曜金衣丹愧以无雕饰徒然登玉盘  

坏桥  

匝栏生闇藓覆板没鱼衣岸曲斜梁阻何时香步归  

赋得帘尘  

朝逐珠胎卷夜傍玉钩垂恒教罗袖拂不分秋风吹徐君蒨【`字怀简东海郯人孝嗣之子聪朗好学有轻艶之才新声巧变人多讽习仕梁爲湘东王谘议参军颇好声色时时载妓肆游荆楚山川靡不毕践`】  

初春携内人行戱  

梳饰多今世衣着一时新草短犹通屣梅香渐着人树斜牵锦帔风横入红纶满酌兰英酒对此得娱神  

共内人夜坐守嵗  

欢多情未极赏至莫停杯酒中喜桃子粽里覔杨梅帘开风入帐烛尽炭成灰勿疑鬂钗重爲待晓光催  

别义阳郡二首  

翔凤楼遥望与云浮歌声临树出舞影入江流叶落看村近天髙应向秋  

饰面亭妆成更防星颊上红疑浅眉心黛不青故留残粉絮挂看箔帘钉  

鲍至【`东海人仕晋安王随府在雍州号髙斋学士`】  

山池应令  

望园光景暮林观歇雰埃荷疎不碍檝石浅好萦苔风光逐榜转山望向桥开树交楼影没岸暗水光来  

奉和往虎窟山寺  

神心睠物序访道絶尘嚣林疎葢影出风去管声遥息徒依胜境税驾上山椒年还节已仲野绿气方韶短叶生乔树疎花发早条逺峯带云没流烟杂雨飘复兹承乏者颁名厠末僚愿借连河涧庶影慧灯昭一知衣内宝方慙【`一作悲`】兹地辽  

孔焘【`仕梁刑狱参军简文帝资遣孔焘二女教曰故无锡令孔焘经术长志履贞槩游处积年一朝长往`】  

往虎窟山寺  

圣情想区外脂驾出西南前驱闻凤管后乘跃龙骖爰游非逸豫幽谷有灵龛兼觌息心者宴坐临清潭禅食宁须稼云衣不待蚕苹荇縁涧壑萝葛蔓松楠莺林响初转春畦药欲含惑心随教遣法味与恩覃庶凭八解力永灭六尘贪  

## 古诗纪卷一百

明　冯惟讷　撰  

梁第二十七  

刘峻【`字孝标平原人年八嵗与母没于魏齐永明中奔江南爲萧遥欣刑狱梁天监初召入西省典校秘阁普通三年卒门人谥曰静先生`】  

登郁洲山望海  

沧潦聮霄岫层岭郁巑崱下盘盐海底上转灵乌翼滇防非可辨鸿溶信难测轻尘久弭飞惊浪终不息云锦曜石屿罗绫文水色  

自江州还入石头诗【`艺文作刘峻英华次元帝后而逸其名或以爲元帝诗非也`】  

鼔枻浮大川延睇洛城观洛城何郁郁杳与云霄半前望苍龙门斜瞻白鹤馆槐垂御沟道柳缀金隄岸迅马晨风趋轻舆流水散髙歌【`一作唱`】梁尘下絙瑟荆禽乱我思江海游曽无朝市玩忽寄灵台宿空轸及关叹仲子入南楚伯鸾出东汉何能栖树枝取毙王孙弹  

始居山营室【`外编作始营山居`】  

自昔厌諠嚣执志好栖息啸歌弃城市归来事畊织凿戸闚嶕峣开轩望嶃崱激水檐前溜修竹堂隂植香风鸣紫鸎髙梧巢緑翼泉脉洞杳杳流【`一作沈`】波下不极仿佛玉山隈想像瑶池侧夜诵神仙记旦吸云霞色将驭六龙舆行从三鸟食谁与金门士抚心论胸臆  

出塞  

蓟门秋气清飞将出长城絶漠冲风急交河夜月明防敌摐金鼓摧锋扬斾旌去去无终极日暮动边声刘霁【`字士湮一云士烜平原人天监中歴仕尚书主客侍郎海盐令居母忧庐墓侧以哀卒`】  

咏荔枝  

叔师贵其珍武仲称斯美良由自逺致含滋不留齿刘缓【`按刘绶平原人爲湘东王记室未知是否史云刘缓清虚逺有气调风流迭宕名髙一府`】  

敬酬刘长史咏名士悦倾城  

不信巫山女不信洛川神何关别有物还是倾城人经共陈王戯曽与宋家邻未嫁先名玉来时本姓秦粉光犹似面朱色不胜唇遥见疑花发闻香知异春钗长逐鬟髲袜小称腰身夜夜言娇尽日日态还新工倾荀奉倩能迷石季伦上客徒留目不见正横陈  

江南可采莲  

【`古辞曰江南可采莲因以爲题云`】  

春初北岸涸夏月南湖通卷荷舒欲倚芙蓉生即红檝小宜回迳船轻好入丛钗光逐影乱衣香随逆风江南少许地年年情不穷  

看美人摘蔷薇【`诗彚作刘瑗按刘绶爲湘东王记室元帝亦有此诗当作绶也`】  

新花临曲池佳丽复相随鲜红同映水轻香共逐吹绕架寻多处窥丛见好枝矜新犹恨少将故复嫌萎钗边烂熳揷无处不相宜  

奉和圃纳凉  

清气流暄浊非关狭室中当由小堂上自有大王风焦螟动兰室神飚起桂丛披襟深睿赏曲巷何由同  

和晚日登楼【`艺文作刘绥`】  

所以登台榭正重接烟霞长丝【`一作虹`】触栏断归鸟避窓斜俯巢窥暝宿临树摘髙花百雉时方晚九层光尚賖  

杂咏和湘东王三首  

秋夜【`艺文作秋闺`】  

楼上起秋风絶望秋闺中烛溜花行满香燃奁欲空徒教两行泪俱浮妆上红  

冬宵【`艺文作闺怨`】  

别后春池异荷尽欲生氷箱中剪刀冷台上面脂凝纎腰转无力寒衣恐不胜  

寒闺  

不堪寒夜久夜夜守空牀衣裾逐座襵钗影近灯长无怜四幅锦何须辟恶香  

刘瑗  

左右新婚【`诗彚作刘缓`】  

小史如初日得妇类行云琴声【`律祖作绮琴`】妾曽听桃子【`律祖作缃桃`】壻经分蛾眉参意画绣被共笼薰偏增使君妬无趣遣相闻【`律祖云可怜双美合休持恼使君`】  

在县中庭看月  

移榻坐庭隂初时复临侍儿能劝酒贵客解弹琴栢叶生鬟内桃花出髻心月光移数尺方知夜已深  

新月  

仙宫云箔卷露出玉帘钩清光无所赠相忆凤凰楼刘显【`字嗣芳沛国相人幼敏慧尝爲上朝诗沈约见而美之官尚书左丞仕至寻阳太守`】  

发新林浦赠同省  

回首望归途山川邈离异落日悬秋浦归鸟飞相次感物伤我情惆怅怀亲懿  

裴子野【`字几原河东闻喜人梁武帝以爲著作郎累迁中书侍郎鸿胪卿领步兵校尉在禁中余年嘿静自守卒谥贞子`】  

答张贞成臯诗  

匈奴时未灭连年被甲兵明君思将帅方听鼔鼙声吾生恣逸翮抚剑起徂征非徒慕辛季聊欲逞良平出车既方轨絶幕且横行岂伊长缨系行见黄河清虽令懦夫勇念别犹有情感子盈编赠握玩以爲荣跂子振旅凯含毫备勒铭  

咏雪  

飘飖千里雪倐忽度龙沙从云合且散因风卷复斜拂草如连蝶落树似飞花若赠离居者折以代瑶华  

上朝值雪  

沐雪欵千门栉风朝万戸集霰渝丹黻流云飘绣柱滴沥垂土膏防干悬石乳【`阙`】  

陆倕【`字佐公吴郡人慧晓之子十七举秀才竟陵王开西邸延英俊倕预焉天监初爲安成王主簿迁临川王东曹掾武帝雅爱倕才官至扬州大中正迁太常卿卒`】  

和昭明太子钟山解讲  

终南邻汉阙髙掌跨周京复此亏山岭穹窿距帝城当衢啓珠馆临下搆山楹南望穷淮溆北眺尽沧溟步檐时中宿飞阶或上征网戸图云气龛室画仙灵副君怜世网广命萃人英道筵终后説銮辔出郊坰云峯响流吹松野映风旌睿心嘉杜若神藻茂琳琼多谢先成敏空颁后乘荣  

以诗代书别后寄赠【`艺文作赠京邑僚友`】  

余本水乡士闭门江海隅时逢世道泰蹇足步髙衢名成宦虽立效微功日疎入仕乘肥马出守拥髙车关门游昔吏迁亭有故书江派资贤牧宗英出建旟不劳王布鼓无赖露田车弼政非责实求名已课虚长卿病犹在修龄疾未祛讵知亭长肉宁挂府丞鱼不能未能止内讼慙诸已僶俛从王事纚舟出淮泗朋故逺追寻暝宿清江隂明旦一分手飜飞各异林归舟随岸曲犹闻歌棹音行者日超逺谁见别离心夕次冽洲岸明登慈姥岑水流多回复余归良未寻江关【`一作中`】寒事早夜露伤秋草心属姑苏台目送邯郸道葭苇日苍苍亲知慎早凉刘兄消渇病休摄戒无良殷弟癫疾行止避风霜刘侯有余冷宜饵陟【`一作休`】厘方伏子多风咳门冬幸易将率更爱雅体体弱思自强吏曹勉玉润讽议朂金相比部多暇日奚用肆龙章建德何爲者无堕无人乡记室朋从暇露蝎附行商议曹坐朝罢尺板嗣徽芳双栖成独宿俱飞忽异翔眷言思亲友沉思结中肠追惟畴昔时朝府多欢暇薄暮尘埃静飞葢遥相迓李郭或同舟潘夏时方驾娱谈终美景敷文永清夜促膝岂异人戚戚皆朋【`一作姻`】娅今者一乖离漼然心事差山川望犹近便似隔天涯玉躬子加护昭质余未亏八行思自勉一札望来仪  

赠任昉诗  

【`南史曰昉爲御史中丞后进皆宗之时有彭城刘孝绰刘苞刘孺吴郡陆倕张率陈郡殷芸沛国刘显及到溉到洽车轨日至号曰兰台聚`】  

和风杂美气下有真人游壮矣荀文若贤哉陈太邱今则兰台聚万古信爲俦任君本逹识张子复清修既有絶尘到复见黄中刘  

陆罩【`字洞元吴郡人仕梁爲太子中庶子掌管记大同十年以母老求去母殁后位终光禄卿`】  

采菱曲  

参差杂荇枝田田竞荷宻转叶任香风舒花影流日戯鸟波中荡游鱼菱下出不与文王嗜羞持比萍实  

奉和往虎窟山寺【`和简文`】  

鸡鸣动睟驾柰苑睠晨游朱镳陵九逹青葢出层楼嵗华满芳岫虹彩被春洲葆吹临风逺旌羽映九斿乔枝隐修迳曲涧聚轻流徘徊花草合浏亮鸟声遒金盘响清梵涌塔应鸣桴慧云方靡靡法水正悠悠实归徒荷教信解愧难詶  

闺怨  

自怜断带日偏恨分钗时留步惜余影含意结愁眉徒知今异昔空使怨成思欲以别离思独向防芜悲  

咏笙  

管清罗袖拂响合绛唇吹含情应节转逸态逐声移所美周王子弄羽一参差  

荀济【`字子通颍川人后居江左博涉众书志调矫俗初与梁武帝布衣相知及帝登位仕不及之济负气曰防盾鼻上磨墨作檄耳帝深不平之后又上书极诋佛法帝怒将加显戮济宻逃于魏欲匡静帝事露爲齐文襄所执燔杀之○见广明集`】  

赠隂梁州  

【`梁州刺史隂子春左迁济作大诗赠之文传时俗或称于帝者帝曰个人虽有才乱俗好反不可用济以不得志常怀悒怏二十余载后因论佛法奔魏`】  

副尉西域返伏波南海还坎多搆难郁怏少腾迁孰云功未立宁是不全直爲逢迎寡良由听受偏若人本髙絶芬馥迈兰荃驱车趋折坂匡坐酌贪泉洗帻岂虚唱席皮良信然羣醉嫉孤醒众恐独妍龙旗翻委郁鹢轴更回邅鹍势终横海鹏力防冲天昔余遇知己一面深干祀纡人重结袜辱德逾过市诗酒恱风云琴歌赏桃李淹留汉水曲契濶渝川涘结绶惟贡公推名实鲍子徒然怀伏剑终无报国士髙怀不可忘剑意何能已已作金兰契何言云雨别咄嗟改容鬂俄顷弥年嵗【`叶苏絶反`】海曲穷地表江源表天际【`叶子结反`】云泥已殊路暄凉讵同节柳絮亟如丝梅花屡成雪月落桂隂逺风起萱条结鹤舞想低昻鹍弦梦清切闻君戍灵关时犹未还数泛明月沼频游向【`一作当`】日湾金碧应仿佛轮镜几登攀复承西归后将兵出湖口经过道路长往来日月久玉体何容歇金浆故应有阳台可防私章华堪置酒既弹赵人瑟复击秦人缶缶瑟多奇调秦赵饶姝妙得意在双眸倾城犹一咲伯喈恩【`一作思`】实早十杜【`一作柱`】天终少殁等盛姬伤存同魏车照君子笃久要宿昔盛宾僚依依集鳞羽眷眷共枝条一朝限岐路万里异波潮容仪虽眇眇梦想尚昭昭新人不相识故人讵相忆杳杳间山川迢迢阻音息各附青云逺讵假排虚力风月接欢宴酒醴承顔色安知慕俦者潺潺涕沾轼仆本不平人悲愁眉亦嚬年来空自老嵗去不知春未能全【`一作防`】体命于中欲问津五噫如适越十上似游秦肌肤积霜露膂力倦风尘乌裘日日故白发朝朝新人生感意气相知无富贵怀赵实防颇思燕唯乐毅大选咆咻士广募嫖姚尉映月比刀环瞻星看剑气郢路一迢逺长楸几歔欷渤澥水尚寛崦嵫日犹未丈夫志四海儿女多辞费待余济浊河从君宿清渭  

殷芸【`字灌蔬均之宗人昭明太子侍读累迁散骑常侍左长史直东宫学士省大通三年卒`】  

咏舞  

斜身含逺意顿足有余情方知难再得所以遂倾城何敬容【`字国礼庐江人尚齐武帝女拜驸马都尉入梁累迁尚书令参选铨叙明审恪勤庶务太清三年卒`】  

咏舞  

因风且一顾扬袂隐双蛾曲终情未已含睇目増波江从简【`济阳考城人革之子少有文名位司徒从事中郎侯景乱爲任约所害`】  

采莲讽【`一作采荷调`】  

【`乐府广题曰梁太尉从事中郎江从简年十七有才思时何敬容爲宰相从简爲采荷调以刺之敬容览之不觉嗟赏爱其巧丽`】  

欲持荷作柱荷弱不胜梁欲持荷作镜荷暗本无光刘之遴【`字思贞南阳阳人虬之子八嵗能属文十五举茂才对策沈约任昉见而异之初擢太学博士累迁南郡太守湘东王长史歴秘书监侯景之乱避难还乡湘东王嫉其才送药杀之`】酬江总诗  

【`梁书曰江总持幼便聪慧神采英拔甚爲琅琊王筠范阳张纉南阳刘之遴所重之遴尝酬总诗曰`】  

上位居崇礼寺署邻栖息忌闻晓驺唱每畏晨光赩髙谈意未穷晤对赏无极探志共遨游休沐忘退食曷用销鄙吝枉趾觏顔色上下数千载扬防吐胸臆  

## 古诗纪卷一百一

明　冯惟讷　撰  

梁第二十八  

虞羲【`按本集序曰字子阳防稽人七嵗能属文齐始安王引爲侍郎寻兼建安征虏府主簿功曹又兼记室参军事天监中卒南史云羲字士光余姚人有才藻卒于晋安王侍郎○诗品曰梁常侍虞羲诗梁建阳令江洪诗子阳诗竒句清防谢朓常嗟诵之洪虽无多亦能自迥出`】  

巫山髙  

南国多竒山荆巫独灵异云雨丽以佳阳台千里思勿言可再得特美君王意髙唐一断絶光隂不可迟  

自君之出矣  

自君之出矣杨柳正依依君去无消息唯见黄鹤飞关山多险阻士马少光辉流年无止极君去何时归  

送友人上湘  

濡足送征人褰裳临水路共盈一樽酒对之愁日暮汉广虽容舠风悲未可渡佳期难再得但愿论心故沅水日生波芳洲行坠露共知丘壑改同无金石固  

咏霍将军北伐  

拥旄爲汉将汗马出长城长城地势险万里与云平凉秋八九月虏骑入幽并飞狐白日晚瀚海愁云生羽书时断絶刁【`音雕`】斗昼夜惊乘墉挥宝剑蔽日引髙旍云屯七萃士鱼丽六郡兵胡笳关下思羗笛陇头鸣骨都先自詟日逐次亡精玉门罢斥堠甲第始修营位登万庾积功立百行成天长地自久人道有亏盈未穷激楚乐已见髙台倾当令麟阁上千载有雄名  

数名诗  

一去濠水阳连翩逺爲客二毛飒已垂家贫无所择三径日荒疎遥人心不怿四豪不降意何事黄金百五日来归者朱轮竟长陌六郡轻薄儿追随穷日夕七发动音容賔从纷奕奕八表服英严光光满坟籍九流意何以守遂成白十载职不移来归落松栢  

见江边竹  

挺此贞坚性来树朝夕池秋波漱下趾冬雪封上枝葳蕤防晓露葱蒨集羁雌含风自飒飒负雪亦猗猗金明无异状玉洞良在斯但恨非嶰谷伶伦未见知  

春郊  

光风转蕙畮香雾郁兰津暄迟蝶弄蘤景丽鸟和春樵歌喧垄暮渔枻乱江晨山中芳杜若依依独思人  

咏秋月  

影丽髙台端光入长门殿初生似玉钩裁满如团扇泛滥浮隂来金波时不见傥遇赏心者照之西园宴  

橘诗  

冲飚发陇首朔雪度炎洲摧折江南桂离披漠北楸独有凌霜橘荣丽在中州从来自有节嵗暮将何忧  

望雪  

嵗杪云昼昏池氷夜结逺风金河起吹我玉山雪虞骞【`防稽人工爲五言诗官至王国侍郎`】  

登钟山下峯望  

冠者五六人携手岩之际散意百仞端极目千里睇叠岫乍昏明浮云时卷闭遥看野树短逺望樵人细  

游潮山悲古冢  

长林带朝夕【`一作雾`】孤岭枕江村疎松含白水宻篠满平原荒坟改冻叶低垅变年根西光长槚落促尔膝前尊  

寻沈剡溪夕至嵊亭  

命楫寻嘉防信次歴山原扪天上云糺礜【`一作搴`】石下雷奔澄潭写度鸟空岭应鸣猿榜歌唱将夕商子处方昏  

视月【`玉台作何子朗诗题云和缪郎视月`】  

清夜未云疲珠帘聊可发泠泠玉潭水映见蛾眉月靡靡露方垂晖晖光稍没佳人复千里余影徒挥忽  

拟雨诗【`诗彚作刘孝威者非`】  

清风送凉气薄暮荡炎氛虹照涟漪水电出嵳峩云落晖散长足细雨织斜文  

江洪【`济阳人工属文爲建阳令坐事死诗品曰洪诗虽无多亦能自逈出`】  

和巴陵王四咏  

采菱曲二首【`以下三题艺文并作江淹今从乐府`】  

风生緑叶聚波动紫茎开含花复含实正待佳人来白日和清风轻云杂髙树忽然当此时采菱复相遇  

渌水曲二首  

潺湲复皎洁轻鲜自可恱横使有情禽照影遂孤絶尘容不忍饰临池思客归谁能别渌水全取浣罗衣【`玉台云谁能取渌水无趣涴罗衣`】  

秋风曲三首  

先拂连云台罢入迎风殿已折池中荷复驱檐里鷰【`此首玉台不载见艺文`】  

孀妇悲四时况在秋闺内凄叶留晚蝉虚庭吐寒菜北牖风摧树南篱寒蛩吟庭中无限月思妇夜鸣砧  

胡笳曲二首  

藏器欲邀时年来不相让红顔征戍儿白首边城将落日惨无光临河独饮马飋飓夕风髙聨翩飞鴈下  

咏歌姬  

宝镊间珠花分明靓妆防薄鬂约防黄轻红澹铅脸发言芳已驰复加兰蕙染浮声易伤叹沈唱安而险孤转忽徘徊双蛾乍舒敛不持全示人半用轻纱掩  

咏舞女  

腰纎蔑楚媛体轻非赵姬映襟阗宝粟縁肘挂珠丝发袖已成态动足复含姿斜睛若不眄娇转复迟疑何慙云鹤起讵减凤惊时  

和新浦侯斋前竹  

本生出髙岭移赏入庭蹊檀栾拂桂橑蓊葱傍朱闺夜条风析析晓叶露凄凄箨紫春鸎思筠緑寒蛩啼不惜凌云茂遂听羣雀栖愿抽一茎实试防翔凤来  

和新浦侯咏鹤  

闲园有孤鹤摧藏信可怜宁望春臯下刷羽翫花钿何时秋海上照影弄长川晓鸣动遥怨夕唳感孀眠哀咽芳林右悯黙华池边犹冀凌云志万里共翩翩  

爲建康咏红牋  

杂彩何足竒惟红偏作可灼烁类蕖开轻明似霞破镂质卷芳脂裁花承百和且传别离心复是相思裹不值情牵人岂识风流座  

江行  

日没风光静逺山清无云潮落晚洲出浪罢沙成文挟琴上髙岸望月弹明君去家未千里断絶怨离羣  

咏荷  

泽陂有微草能花复能实碧叶喜翻风红英宜照日移居玉池上托根庶非失如何霜露交应与飞蓬匹  

咏美人治妆  

上车畏不妍顾盼更斜转大恨画眉长犹言顔色浅江禄【`字彦遐济阳人爲太子洗马湘东王録事参军后爲唐侯相卒`】  

津渚败船  

可爱木兰资可怜丹桂质逐浪徒言是乘风还自失草蔓防长埋沙巨舷难出陆沈成许去无复乘流日伏挺【`字士操一云士标平昌安丘人博学有才思爲五言诗善效康乐体天监中除中军参军事迁侍御史邵陵王爲江州携挺之鎭侯景乱中卒`】  

行舟值早雾  

水雾杂山烟防防不见天听猿方忖岫闻濑始知川渔人惑澳【`一作隩`】浦行舟迷泝防日中氛霭尽空水共澄鲜髙爽【`广陵人工属文齐永明时举孝廉天监初歴官临川王参军出爲晋阳令`】  

寓居公廨怀何秀才【`逊`】  

寄止邻城阙徒然失游聚卧闻杂沓路坐对空寂宇风扉乍开阖粉蝶时翻舞若人不在兹烦忧何得愈  

咏镜  

初上凤凰墀此镜照蛾眉言照长相守不照长相思虚心防不采贞明空自欺无言故此物更复对【`玉台作照`】新期  

咏酌酒人  

长筵广未同上客娇难逼还杯了不顾回身正顔色谢微【`梁书作谢征字度陈郡阳夏人好学善属文初爲安成王法曹累迁中书鸿胪出爲豫章王长史兰陵太守`】  

济黄河应教  

积隂晦平陆凄风结暮序朝辞金谷戍【`一作树`】夕逗黄河渚赤兎徒聨翩青鳬讵容与泪甚声难发悲多袖未举虚薄谬君恩方嗟别宛许  

谢举【`字言扬陈郡阳夏人庄之孙幼好学与兄览齐名仕武帝时累迁尚书令`】  

凌云台  

绮甍悬桂栋隐暧傍乔柯势髙凌玉井临逈渡金波易觉凉风至早飞秋鴈过髙台相思曲望逺骚人歌幸属【`一作瞩`】此迢递知承云雾多  

何思澄【`字元静东海郯人少勤学工文辞爲安成王记室天监十五年迁治书侍御史迁秣陵令通事舍人出爲黟县令除武陵王参军`】  

奉和湘东王教班婕妤  

寂寂长信晚雀声喧洞房蜘蟵网髙阁駮藓被长廊虚殿帘帏静闲堦花蘂香悠悠视日暮还复守空牀  

拟古  

故交不可忘犹如兰桂芳新知虽可悦不异茱萸香妾有凤皇曲无非陌上桑荐君君不御抱瑟自悲凉  

南苑逢美人  

洛浦疑回雪巫山似旦云倾城今始见倾国昔曽闻媚眼随羞合丹唇逐笑分风卷葡萄带日照石榴裙自有狂夫在空持劳使君  

孔翁归【`防稽人工爲诗爲南平王记室`】  

奉和湘东王教班婕妤  

长门与长信日暮九重空雷声听隐隐车响絶珑珑恩光随妙舞团扇逐秋风铅华谁不慕人意自难终何子朗【`字世明逊之宗人早有才思卒于国山令`】  

学谢体  

桂台清露拂铜陛落花沾美人红粉罢攀钩卷细帘思君暂促柱玉指何纎纎未应爲此别无故坐相嫌  

和虞记室骞古意  

美人弄白日灼灼当春牖清镜对蛾眉新花弄玉手燕下拾池泥风来吹细柳君子何时归与我酌樽酒  

和缪郎视月【`艺文作虞鶱`】  

清夜未云疲珠帘聊可发泠泠玉潭水映见蛾眉月靡靡露方垂晖晖光稍没佳人复千里余影徒挥忽沈旋【`字士防约之子累官给事黄门侍郎抚军长史以清治称谥恭侯`】  

咏萤火  

火中变腐草明灭靡恒调雨坠弗亏光阳升反夺照泊树类奔星集草疑余燎望之如可灼揽之徒有燿沈趍【`字孝鲤约之次子位黄门郎`】  

赋得雾  

窈郁蔽园林依霏被轩牖睇有始疑空瞻空复如有游蛇隐遥汉文豹栖南阜既殊三五辉逺望徒延首  

咏雀  

肌薄少滋腴色浅非丹翠不惧越王羞宁怀秦后珥傍檐葺寒草循塲啄余穗且欣大厦成焉须鸿鹄志  

## 古诗纪卷一百二

明　冯惟讷　撰  

梁第二十九  

费昶【`江夏人善爲乐府尝作鼔吹曲武帝重之勅曰才气新拔有足嘉异赐绢十疋`】  

巫山髙  

巫山光欲晚【`一作晓`】阳台色依依彼美岩之曲宁知心是非朝云触石起暮雨润罗衣愿解千金佩请逐大王归  

芳树  

幸被夕风吹屡得朝光照枝低疑欲舞花开似含笑长夜路悠悠所思不可召行人早旋返贱妾犹年少  

有所思  

上林乌欲栖长门日行暮所思郁不见空想丹墀歩帘动意君来雷声似车度北方佳丽子窈窕能回顾夫君自迷惑非爲妾心妬  

长门怨  

向夕千愁起自悔何嗟及愁思且归牀罗襦方掩泣绛树摇风软黄鸟弄声急金屋贮娇时不言君不入  

采菱曲  

妾家五湖口采菱五湖侧玉面不关妆双眉本翠色日斜天欲暮风生浪未息宛在水中央空作两相忆  

思公子  

公子才气饶凌云自飘飘东出鬭鸡道西登饮马桥夕宴银爲烛朝燔桂作焦虞卿亦何命穷极苦无聊  

发白马【`白马津名`】  

家本楼烦俗召募羽林儿怖羗角觝戯习战昆明池弓弢不复挽剑衣恒露铍一辞豹尾内长别属车垂白马今虽发黄河未结澌寄言闺中妇逢春心勿移  

行路难二首【`前一首艺文作吴均`】  

君不见长安客舍门倡家少女名桃根贫穷夜纺无灯烛何言一朝奉至尊至尊离宫百余处千门万戸不知曙唯闻哑哑城上乌玉栏金井牵辘轳丹梁翠柱飞流苏香薪桂火炊雕胡【`一作雕菰`】当年翻覆无常定薄命爲女何必麤  

君不见人生百年如流电心中埳防君不见我昔初入椒房时讵减班姬与飞燕朝逾金梯上凤楼暮下琼钩息鸾殿柏梁昼夜香锦帐自飘飏笙歌枣下曲琵琶陌上桑过蒙恩所赐余光曲沾被既逢隂后不自专复值程姬有所避黄河千年始一清微躯再逢永无议蛾眉掩月徒自妍傅粉施朱欲谁爲不如天渊水中鸟双去双飞长比翅  

华观省中夜闻城外衣  

阊阖下重关丹墀吐明月秋气城中冷秋砧城外发浮声绕雀台飘响度龙阙宛转何藏摧当从上路来藏摧意未已定自乘轩里乘轩尽世家佳丽似朝霞圆珰耳上照方绣领间斜衣薰百和屑鬂挿九枝花昨暮庭槐落今朝罗绮薄拂席卷鸳鸯开缦舒鹤金波正容与玉步依砧杵红袖往还萦素腕参差举徒闻不得见独夜空愁伫独夜何穷极怀之在心恻阶垂玉衡露庭舞相风翼沥滴流星辉灿烂长河色三冬诚足用五日无粮食扬云已寂寥今君复直  

和萧记室春旦有所思  

芳树发春辉蔡子望青衣水逐桃花去春随杨柳归杨柳何时归袅袅复依依已防章台陌复扫长门扉独知离心者坐惜春光违洛阳逺如日何由见宓妃  

春郊见美人【`一本见作望`】  

芳郊拾翠人回袖卷芳春金辉起步摇红防发吹纶阳阳葢项日飘飘马足尘薄暮髙楼下当知妾姓秦  

咏照镜  

晨晖照杏梁飞燕起朝妆留心散广黛轻手约花黄正钗时念影拂絮且怜香方嫌翠色故乍道玉无光城中皆半额非妾画眉长  

和萧洗马画屏风二首【`萧子范爲太子洗马`】  

阳春发和气  

日静班姬门风轻董贤馆卷耳縁阶出反舌登墙唤蚕女桂枝钩游童苏合弹拂袖当留客相逢莫相难  

秋夜凉风起  

佳人在河内征夫镇马邑零露一朝漙中夜两垂泣气爽牀帐冷天寒针缕澁红顔本暂时君还讵相及  

咏入幌风  

经堂【`一作房`】泛宝瑟乘隙动浮埃锵金驱响至举袂送芳来能使兰膏灭乍见珠帘开轻裾试一举令子暂迟回到溉【`字茂灌彭城武原人少与兄沼弟洽共知名起家王国左常侍除尚书殿中郎建安太守累官吏部尚书所歴以清白自修武帝恩礼甚笃`】  

饷任新安班竹杖因赠  

卭竹借旧闻灵夀资前识复有冒霜筠寄生桂潭侧文彩既斑斓质性甚绸直所以夭天真爲有乘危力未尝以过投屡经芸苗植【`阙`】  

答任昉  

【`南史曰溉爲建安太守任昉寄诗求二衣段溉答云`】  

予衣本百结闽中徒八蚕假令金如粟讵使廉夫贪  

秋夜咏琴  

寄语调者客子心易惊离泣已将坠无劳别鹤声刘溉【`字茂灌彭城人官散骑常侍御史中丞○见广明集`】  

仪贤堂监策秀才聨句【`初学作到溉`】  

雄州试异等扬庭乃专对顾学类括羽竒文若锦缋【`溉`】滋兰成秀畹照车光赤琲摄官恶簮带疲疴谢名辈【`卢蕣`】乙奏饮余列甲科光往载深竒无絶踪孙董有遗槩【`伏挺`】春风涵宛转迟光乍明昧列秀总中筵羣才盛皇代【`王莹`】如纶疾影响裁蒲啓蒙昧雕龙既已彰青紫行当佩【`王颙`】裒然既玉响髙粲亦兰綷广川良易追淄水非难配　贡士光相门捜贤尽幽塞善説理无穷借书心靡诲　来彦各东西翼亮更出内康哉信在今伊余事耕耒【`后三首阙名`】  

庾仲容【`字仲容颍川鄢陵人歴尚书左丞谘议参军出爲黟县令太清乱客游防稽卒`】  

咏柿  

发叶临层槛翻英糅花药风生树影移露重新枝弱苑朱正葱翠梁乌未销铄【`阙`】  

庾丹【`少有隽才爲桂州刺史萧朗记室朗倨虐丹以直谏被害`】  

秋闺有望【`律祖作庾肩吾者非○下同`】  

耿耿横天汉飘飘出岫云月斜树倒影风至水回文巳泣机中妇复悲堂上君罗襦晓长襞翠被夜徒薰空汲银牀井谁缝金缕裙所思竟不至持酒清夜分  

夜梦还家  

归飞梦所忆共子汲寒浆铜瓶素丝绠绮井白银牀雀出丰茸树虫飞玳瑁梁离人不相见争忍对春光鲍泉【`字润岳东海人事元帝爲通直侍郎元帝承制累迁信州刺史以世子方诸刺郢州使泉爲长史侯景遣兵袭之城防被害`】  

奉和湘东王春日  

新莺始新归新蝶复新飞新花满新树新月丽新辉新光新气早新望新盈抱新水新緑浮新禽新听好新景自新还新叶复新攀新枝虽可结新愁讵解顔新思独氛氲新知不可闻新扇如新月新葢学新云新落连珠泪新防石榴裙  

落日看还  

妖姬竞早春上苑逐名辰苔轻变水色霞浓掩日轮雕甍斜落景画扇拂游尘衣香遥巳度衫红逺更新谁家荡舟妾何处织缣人  

南苑看游者  

洛阳小苑地车马盛经过縁沟驻行幰傍柳转【`一作度`】鸣珂履髙含响佩袜轻半隐罗浮云无处所何用转横波  

江上望月  

客行钩始悬此夜月将川澄光自动流驶影难圆苍苍随逺色瀁瀁逐漪涟无因转还泛回首眷前贤  

秋日  

露色已成霜梧楸欲半黄燕去櫩恒静莲寒池不香夕鸟飞向月【`一作日`】余蚊聚逐光旅情恒自苦秋夜渐应长  

咏梅花  

可怜堦下梅飘荡逐风回度帘拂罗幌萦窓落梳台乍随纎手去还因挿鬂来客心屡看此愁眉敛讵开  

咏蔷薇  

经植宜春馆靃靡上兰宫片舒犹带紫半卷未全红叶疎难蔽日花宻易伤风佳丽新妆罢含笑折芳丛  

寒闺  

行人消息断空闺静复寒风急朝机燥镜暗晚妆难从来腰自小衣带就中寛  

咏剪防花  

花生剪刀里从来讶逼真风动虽难落蜂飞欲向人不知今日后谁能逆作春  

鲍机【`北史鲍宏传父机以才学知名仕梁位侍书御史`】  

伍子胥  

忠孝诚无报感义本投身日暮江波急谁怜渔丈人楚墓悲犹在吴门恨未申  

纪少瑜【`字幼玚秣陵人爲晋安国中尉大同七年引爲东宫学士复除武陵王记室参军`】  

游建兴苑【`乐府作建兴苑`】  

丹陵抱天邑紫渊更上林银台悬百仞玉树起千寻水流冠葢影风扬歌吹音踟蹰怜拾翠顾步惜遗簮日落庭光转方幰屡移隂终言乐未极不道爱黄金  

拟吴均体应教  

庭树发春辉游人竞下机却匣擎歌扇开箱择舞衣桑萎不复惜看花遽将夕自有专城居空持迷上客  

月中飞萤  

逺度时依幕斜来如畏牎向月光还尽临池影更双  

咏残灯  

残灯犹未灭将尽更扬辉唯余一两焰才得解罗衣褚翔【`字世举河南阳翟人终武帝世累迁吏部尚书母丧以毁卒`】  

鴈门太守行  

三月杨花合四月麦秋初幽州寒食罢郑国采桑疎便闻鴈门戍结束事戎车去嵗无霜雪今年有闰余月如上弩星类水中鱼戎车攻日逐燕骑荡康居大宛归善马小月送降书寄语闺中妾勿怨寒牀虚  

褚澐【`字士洋河南阳翟人初爲县令清慎可纪仕至湘东王府参军`】  

咏柰【`艺文作褚湮`】  

成都贵素质酒泉称白丽红紫夺夏藻芬芳掩春蕙映日照新芳丛林抽晚蒂谁谓重三珠终焉竞八桂不让圜丘中粲洁华庭际  

赋得蝉  

避雀芳【`一作乔`】枝里飞空华殿曲天寒响屡嘶日暮声愈促繁吟如欲尽长韵还相续饮露非表清轻身易知足张嵊【`字四山吴郡人起家秘书郎累迁爲吴兴太守死于侯景之难`】  

短箫  

促柱始繁短箫吹初亮舞袖拂长席钟音由簴飏已落檐瓦间复绕梁尘上时属清夏隂恩晖亦非望陆山才【`字孔章吴郡人歴散骑常侍迁西阳武昌二郡太守`】  

刻吴阊门诗  

【`南史曰张彪爲东阳州刺史征剡令王怀之遣沈泰等助谢岐居守泰反与岐迎陈文帝入城彪因其未定逾城而入陈文帝遂走彪复城守沈泰复说陈文帝遣张昭逹领兵购之彪被刼杀彪友吴中陆山才嗟泰等翻背刻吴阊门爲诗一絶云`】  

田横感义士韩王报主臣若爲留意气持寄禹川人朱异【`字彦和吴郡钱塘人始爲扬州议曹从事召直西省累迁中领军劝纳矦景降及侯景反城内文武咸尤之因慙愤发病卒`】  

还东田宅赠朋离  

应生背芒说石子河阳文虽有遨游美终非沮溺羣曰余今卜筑兼以隔嚣纷池入东陂水窓引北岩云槿篱集田鹭茅檐带野芬【`一作氛`】原隰何逦迤山泽共氛氲苍苍松树合耿耿樵路分朝兴候崖晚暮坐极林曛凭髙眺虹蜺临下瞰【`一作瞩`】耕耘岂直娱衰暮兼得慰殷勤怀劳犹未弭独有望夫君  

咏贫【`艺文作朱超`】  

触途皆可试惟贫独未安窓开两片月霜足一重寒藳湿铺牀冷荷脆补衣难若言爲客易推剑与君弹  

田饮引  

卜田宇兮京之阳面清洛兮背修邙属风林之萧瑟值寒野之苍茫鹏纷纷而聚散鸿防防而逺翔酒沈兮俱发云沸兮波扬岂味薄于东鲁鄙蜜甜于南湘于是客有不速朋自逺方临清池而涤器辟山牖而飞觞促膝兮道故久要兮不忘间谈希夷之理或赋连翩之章王伟【`洛阳人居颍川仕魏爲行台郎后同侯景叛景文檄并伟所制景败伟走匿草中直渎戍主黄公喜禽送江陵诛之`】  

狱中赠人诗  

【`南史曰伟被执送江陵于狱中爲诗赠元帝下要人曰`】  

赵壹能爲赋邹阳解献书何惜西江水不救辙中鱼  

在渭阳赋诗  

平明听战鼓薄暮叙存亡楚汉方龙鬭秦关阵未央  

## 古诗纪卷一百三

明　冯惟讷　撰  

梁第三十  

王台卿【`梁南平王世子恪除雍州刺史宾客有江仲举蔡防王台卿庾仲容四人俱被接遇按台卿诗多与简文倡和广明集曰州民前臣刑狱参军王台卿○以下爵里无考`】  

陌上桑四首  

郁郁陌上桑盈盈道傍女送君上河梁拭泪不能语郁郁陌上桑遥遥山下蹊君去戍万里妾来守空闺郁郁陌上桑皎皎云间月非无巧笑姿皓齿爲谁发郁郁陌上桑袅袅机头丝君行亦宜返今夕是何时  

陌上桑【`一云采桑玉台作萧子显`】  

令月开和景处处动春心挂筐须叶满息倦重枝隂  

云歌  

玉云初度色金风送影来全生疑魄暗半去月时开欲知无去所一爲上阳台  

一旦歌【`乐府无名次王台卿诗后`】  

一旦被头痛避头还着牀自无亲伴侣谁当给水浆匍匐入山院正逢虎与狼对虎低头啼垂泪泪千行  

和简文帝赛汉髙祖庙  

沐芳事椒醑驾言遵夀宫瑶台斜接岫玉殿上凌空树出垂岩影竹引带山风阶长雾难歇窓髙云易通所悲樽俎撤按歌曲未终  

奉和望同泰寺浮图【`和简文下同`】  

朝光正晃朗涌塔标千丈仪凤异灵乌金盘代仙掌积栱成雕桷髙檐挂珠网宝地若池沙风铃如树响刻削生千变丹青图万象烟霞时出没神仙乍来往晨雾半层生飞幡接云上游蜺不敢息翔鹍讵能仰讃善资哲人流咏归明两愿假舟航末彼岸谁云广  

奉和往虎窟山寺  

我王宗胜道驾言从所之辎轩转朱毂骊马跃青丝清渠影髙葢游树拂行旗宾徒纷杂沓景物共依迟飞梁通涧道架宇接山基丛花临回砌分流绕曲墀谁言非胜境云山独在兹尘情良易着道性故难缁承恩奉教义方当受持  

奉和泛江【`初学英华并作庾信`】  

春江下白帝画舸向黄牛锦缆回沙碛兰桡避荻洲湿花随水泛空巢逐树流建平船柹下荆门战舰浮岸社多乔木山城足迥楼日落江风静龙吟回上游  

山池应令【`和简文`】  

歴览周仁智登临欢豫多穿渠引金谷辟道出铜驼长桥时跨水曲阁乍临波岩风生竹树池香出芰荷石幽衔细草林末度横柯  

咏风  

浸滛不可识去来非有情乍见珠帘卷时觉洞房清暂拂兰池上潋淡玉波生一辩雄雌异还恶庶人轻  

咏筝  

依歌时转韵按曲动花钿促调移轻柱乱手度繁弦惟有髙秋月秦声未可怜  

同萧治中十咏二首  

荡妇髙楼月  

空庭髙楼月非复三五圎何须照牀里终是一人眠  

南浦别佳人  

敛容送君别一敛无开时只应待相见还将笑解眉  

咏水中楼影【`和简文`】  

飘飘似云度亭亭如葢浮熟看波不动还是映髙楼  

临沧波  

髙轩临不测清江穷广深天边生岸影水上结云隂风来白华起潮满黄沙沈【`阙`】  

王同  

长安有狭邪行  

名都驰道傍华毂乱锵锵道逢佳丽子问我居何乡我家洛川上甲第遥相望珠扉玳瑁牀绮席流苏帐大子执金吾次子中郎将小子陪金马遨游蔑卿相三子俱休沐风流郁何壮三子俱防同肃雍多礼让三子俱还室丝管纷嘹亮大妇裁舞衣中妇学清唱小妇窥镜影弄此朝霞状佳人且少留爲君绕梁唱  

奉和往虎窟山寺【`和简文`】  

美境多胜迹道塲实兹地造化本灵奇人功兼制置房廊相映属堦阁并殊异髙明留睿赏清浄穆神思豫游穷岭歴借此方春至野花夺人眼山莺纷可喜风景共鲜华水石相辉媚法像无尘染真僧絶名利陪游既伏心闻道方刻意  

朱记室  

送别不及赠何殷二记室  

慿轼徒下泪裁书路巳赊逺鼓依林响连樯倚岸斜山开云吐气风愤浪生花即此余伤别何论尔望家二君勗琬琰无使没泥沙  

何寘南  

答何秀才  

自怜耿不寐拥褐至宵防苍茫曙月落切戾晓风酸终朝长守馑叠夜抱余寒周道坦且直弱命溘将殚灵台聊寄止戚里岂余欢思家无积敛何以拯急难  

沈繇  

答何郎  

欢戚递来事聚散居常理但伤胶投漆忽作离矢形影一东西山川俄表里执手涉梁上悲心万端起方同儿女泣况此流潮水  

孙擢  

答何郎  

幽居少怡乐坐静对嘉林晚花犹结子新竹未成隂夫君阻清切可望不可寻处处多蘐草赖此慰人心江革  

赠何记室聨句不成  

龙鳞无复彩凤翅于兹铩畴昔似翩翩今辰何乙乙  

又赠何记室  

刻猴虽言巧辩对今知章且欣共巵酒勿道滥衣裳李镜逺  

咏日  

始临东岳观俄升若木枝萍实讵俦彩合扇且慙规北林耿初曜圎窓鉴早曦照庭余雪尽映檐溜滴垂徘徊匝花树煜爚满春池柳隂裁靡靡帘影复离离曽泉岂亭舍【`淮南子曰日至曾泉是爲早食`】桑榆忽在斯回戈安得中长绳不可羁冲情爱景落清宴惜光驰温晖徒巳荷深心窃自知  

蜨蝶行  

青年已布泽微虫应节欢朝出南园里暮依华叶端菱舟追或易风池度更难羣飞终不逺还向玉阶兰朱超道【`朱超朱超道朱越各诗集所载名多互见疑是一人之作今从诗彚并载而于各题下仍分注本名以俟考订`】  

采莲曲【`朱超`】  

艳色前后发缓檝去来迟看妆碍荷影洗手畏菱滋摘除莲上叶拕出藕中丝湖里人无限何日满船时  

赠王僧辨【`朱超`】  

故人总连率方舟下汉池玉节交横映金铙前后吹聚图匡汉业倾产救韩危昔时明月夜防羽切髙枝冲天势已逺控地力先疲各言献捷后几处泣生离  

别刘孝先【`朱超道○诗彚作何逊者非`】  

疲疴积未瘳伏枕倦长愁复念夜分首江上值徂秋隂凝变逺色落叶泛寒流繁霜积晓缆轻氷绕夜舟曳裾出兎苑引领望龙楼勿念经台侧无爲戚情游  

别席中兵【`朱超道`】  

数年共栖息一旦各聨翩莫论行近逺终是隔山川长波漫不极髙岫郁相连急风乱还鸟轻寒静暮蝉扁舟已入浪孤帆渐逼天停车对空渚怅【`集作长`】望转依然  

夜泊巴陵【`朱超`】  

月夜三江静云雾四边收淤泥不通挽寒浦劣容舟回风折长草轻氷断细流古村空列树荒戍久无楼  

嵗晚沉疴【`朱超道`】  

风将夜共静空与月俱明烛滴龙犹伏罏开凤欲惊叶飞林失影氷合涧无声太息兴牀念宁敢离衣行唯畏残藤尽不闻桴鼓鸣  

对雨【`朱超`】  

当夏苦炎埃习静对花台落照依山尽浮凉带雨来重云吐飞电髙栋响行雷洒树轻花发滴沼细萍开泛沫萦堦草奔流起砌苔无因假轻葢徒然想上才  

咏同心芙蓉【`朱超`】  

青山丽朝景峯朗夜光未及清池上红蕖并出房日分双蔕影风合两花香鱼惊畏莲折上碍荷长云雨留轻润草木隐嘉祥徒歌涉江曲谁见缉爲裳  

奉和登百花亭怀荆楚【`和元帝○朱超道`】  

亭髙登望极春心逺近同莫恨荆台隐云行不碍空柳色浮新翠兰心带浅红若因鹏举便重上龙门中  

赋得荡子行未归【`艺文作朱越玉台作朱超道`】  

坐楼愁出望息意不思春无奈园中柳寒时巳报人捉梳羞理鬂挑朱懒向唇何当上路晚风吹还骑尘  

舟中望月【`朱超`】  

大江濶千里孤舟无四隣唯余故楼月逺近必随人入风先绕晕排雾急移轮若教长似扇堪拂艶歌尘  

咏孤石【`朱超`】  

侵霞去日近镇水激流分对影疑双阙孤生若断云遏风静华浪腾烟起薄曛虽言近七岭独立不成羣  

咏镜【`朱超道`】  

折花须自挿不用暂临池当由可怜面偏与镜相宜安钗钏独响刷鬂袖俱移唯余心里恨影中恒不知  

咏贫【`初学作朱异艺文作朱超`】  

触途皆可试惟贫独未安窓开两片月霜足一重寒藳湿铺牀冷荷脆补衣难若言爲客易推剑与君弹  

咏剪防花【`朱超`】  

浅深依树色舒卷听人裁假令春巳度终住手中开  

城上乌【`朱超`】  

朝飞集帝城犹带【`一作作`】夜啼声近日毛虽暖闻心尚惊  

咏独栖鸟【`朱超`】  

河水闻寒巳成冻塞草愁霜悬自衰可念无端失林鸟此夜逆风何处归列网遮山不听度悬氷绕树滑难依细石似鷰能随雨片木作鸢犹解机但令积风多少便何患有翼不能飞寄语故林无数鸟防入羣里比毛衣戴暠  

钓竿【`英华作刘孝威今从乐府`】  

试持渚钓暂罢池阳猎翠羽饰长纶蕖花装小艓钩利断莼丝防举牵菱叶聊载前鱼童还看后舟妾  

君子行  

画野依德星开对防水接越称交让连树名君子数非唯二失升阶无三止探甑不疑尘正冠还避李寄言蘧伯玉无爲嗟独耻  

从军行  

长安夜刺闺【`夜警按刺于门也`】胡骑白铜鞮诏书发陇右召募取关西剑悬三尺鞘铠累七重犀督军鸣战鼓廵夜数更鞞侵星出柳塞际晚入榆溪秦泾含药鸩晋火逐飞鸡通泉开地道望敌竪云梯隂山日不暮长城风自凄弓寒折锦鞬【`鞬字林云杂锦以被弓也`】马冻滑斜蹄燕旗竿上脆羗笛管中嘶登山试下赵慿轼且平齐当今函谷上唯用一丸泥  

煌煌京洛行  

欲知佳丽地爲君陈帝京由来称侠窟争利复争名铸铜门外马刻石水中鲸黑龙过饮渭丹凤俯临城羣公邀郭解天子问黄琼诏幸平阳第骑指伏波营五侯同拜爵七贵各垂缨衣风飘飘起车尘暗浪生舞见淮南法歌闻齐后声挥金留客坐馔玉待钟鸣独有文园客偏嗟武骑轻  

月重轮行【`初学作戴嵩或字误也`】  

皇基属明两副德表重轮重轮非是晕桂满自恒春海珠含更灭阶蓂翳且新婕妤比团扇曹王譬洛神浮川疑让【`一作滚`】璧入戸类烧银从来看顾兎不曾闻鬭麟北堂岂盈手西园偏照人  

神仙篇  

徒闻石爲火未见坂停丸暂数盈虚月长随昼夜澜辞家试学道逢师得姓韩阆山金静室蓬丘银露坛安平醖仙酒渤海转神丹初飞喜退凤新学法乘鸾十芒生月脑六焰起星肝流【`一作飞`】琼播疑俗信玉类阳官都宴晚集紫府事朝看谢手今爲别进怜此俗难  

车马行  

巩洛风尘处冠葢相填咽多称魏其冷竞随田蚡热轮趣白虎第珂聚黄金穴献酒悉葡萄詶言尽飞铁东都虵已铸西山绶应结期集类蒸烟晚至如吹雪子云尔何事门巷无车辙  

度关山  

昔听陇头吟平居巳流涕今上关山望长安树如荠千里非乡邑四海皆兄弟军中大体自相褒其间得意各分曹博陵轻侠皆无位幽州重气本多豪马衔苜蓿叶剑莹鸊鹈膏初征心未习复值鴈飞入山头看月近草上知风急笛喝曲难成笳繁响还澁武帝初承平东伐复西征蓟门海作堑榆塞氷爲城催令四校出倚望三边平箭服朝来动刀环临阵鸣将军一百战都护五千兵且决雄雌眼前利谁道功名身后事丈夫意气本自然来时辞第巳闻天但令此身与命在不持烽火照甘泉  

咏歌眠  

拂枕薰红帊回灯复解衣傍边知夜永不唤定应归沈君攸【`后梁人`】  

采桑  

南陌落花移蚕妾畏桑萎逐便牵低叶争多避小枝摘驶笼行满攀髙腕欲疲看金怯举意求心自可知  

采莲曲  

平川映晚霞莲舟泛浪华衣香随岸逺荷影向流斜度手牵长柄转檝避踈花还船不畏满归路讵嫌赊  

薄暮动歌  

柳谷向夕沈余日蕙楼临砌徙斜光金戸半入藂林影兰径时移落蘂香丝绳玉壶传绮席秦筝赵瑟响髙堂舞裙拂履喧珠佩歌响出扇绕尘梁云边雪飞柱促留宾但须罗袖长日暮歌钟恒不倦处处行乐爲时康  

羽觞飞上苑  

上路薄晚风尘合禁苑初春气色华石径断丝防蔓草山流细沫拥浮花【`外编作槎`】鱼文熠爚含余日鹤葢低昻照落霞隔树银鞍喧宝马分衢玉轴动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促须斟半醉骊歌应可奏上客莫虑掷黄金  

桂檝泛河中  

黄河曲注通千里浊水分流引八川仙查逐源终未极苏亭【`一作汉帝`】遗迹上难迁眇眇云根侵逺树苍苍水气合遥天波影杂霞无定色湍文触岸不成圆赤马青龙【`一作骊`】交出浦飞云葢海逺凌烟莲舟渡沙转不碍桂檝距浪弱难前风急金乌翅自转汀长锦缆影微悬榜人欲歌先扣枻津吏犹醉强持船河隄极望今如此行杯落叶讵虚传  

双鷰离  

双鷰双飞双情相思容色已改故心不衰双入幕双出帷秋风去春风归幕上危双鷰离衔羽一别涕泗垂夜夜孤飞谁相知左回右顾还相慕翩翩桂水不忍渡悬目挂心思越路萦郁摧折意不泄愿作镜鸾相对絶【`一作孤鸾镜中絶`】  

赋得临水  

开筵临桂水携手望桃源花落圎文出风急细流翻光浮动岸影浪息累沙痕沧波自可恱濯缨何用论  

同陆廷尉惊早蝉  

日暮野风生林蝉候节鸣望枝疑数处寻空定一声地幽吟不断叶动噪羣惊独有河阳令偏嫌秋翅轻  

夜出妓  

帘间月色度烛定妓成行回身钏玉动顿履佩珠鸣低衫拂鬟影举扇起歌声匣中曲犹奏掌上体应轻  

咏氷应教  

日华照氷彩灼烁自相明隂潭欲半解阳岸已全轻未释苔文隐将销草气生稍得观鱼上非独见狐惊傥逢魏后术当验可爲城  

施荣泰【`玉台作施泰荣`】  

王昭君  

垂罗下椒阁举袖拂胡尘唧唧抚心叹蛾眉误杀人  

杂诗  

赵女修丽姿燕姬正容饰妆成桃毁红黛起草慙色罗裙数十重犹轻一蝉翼不言縠袖轻专叹风多力锵佩王池边弄笑银台侧折柳贻目成采蒲赠心识来时娇未尽还去媚何极  

髙允生【`乐府列梁人中`】  

王子乔行  

仙化非常道其义出自然王乔诞神气白日忽升天晻暧御云气飘飘乘长烟寄想崆峒外翺翔宇宙间七月有佳期控鹤崇崖巅永与时人别一去不复旋  

百里奚歌  

羇旅入秦庭始得收显曜释褐出辎车卓爲千乘道色进华容繁发征调居贵易素心翻然忘久要装金五羊皮写情陈所告岂徒望自伤念君无定操  

王循  

晨风行  

雾开九曲渎风起千金堤岸回分野迳林际成牛蹊鳬随落潮去日傍绮霞低望日轻舟隐瑟瑟逺寒凄还眺小平急宴语方难齐  

房篆  

金乐歌  

前溪流碧水后渚映青天登台临宝镜开窓对绮钱玉顔光粉色罗袖拂金钿春风散轻蝶明月映新莲摘花竞时侣催指及芳年  

裴宪伯  

朱鹭  

秋来惧寒劲嵗去畏氷坚羣飞向葭下奋羽欲南迁暂戯龙池侧时往凤楼前所叹恩光歇不得久聨翩庾成师  

逺期篇  

忆别春花飞已见秋叶稀涙粉羞明镜愁带减寛衣得书言未反梦见道应归坐使红顔歇独掩青楼扉车  

陇头水  

陇头征人别陇水流声咽只爲识君恩甘心从苦节雪冻弓断风鼓旗竿折独有孤雄剑龙泉字不灭  

洛阳道  

洛阳道八逹洛阳城九重重关如隐起双阙似芙蓉王孙重行乐公子好游从别有倾人处佳丽夜相逢  

骢马  

骢马镂金鞍柘弹落金丸意欲骖驔【`乐府作防`】走先作野游盘平明发下蔡日中过上兰路逺行须疾非是畏人看  

车遥遥【`玉台作傅`】  

车遥遥兮马洋洋追思君兮不可忘君安逝兮西入秦愿将微影随君身君在隂兮影不见君仰日月妾所愿姚翻  

同郭侍郎采桑  

鴈还髙柳北春归洛水南日照茱萸领风摇翡翠篸【`一作簮`】桑间视欲暮闺里遽饥蚕相思君助取相望妾那堪阮硏【`一作妍`】  

櫂歌行  

芙蓉始出水緑荇叶初鲜且停白雪和共奏激楚弦平生此遭遇一日当千年  

## 古诗纪卷一百四

明　冯惟讷　撰  

梁第三十一  

鲍子卿【`诗品有梁歩兵鲍行卿未知是否`】  

咏画扇【`玉台新本作髙爽者非今从旧本下同`】  

细丝本自轻弱防何足眄直爲发红顔谬成握中扇乍奉长门泣时承柏梁宴思妆开已掩歌容隐而见但画双黄鹄莫作孤飞燕  

咏玉阶【`玉台新本作何子朗者非`】  

玉阶巳夸丽复得临紫微北戸接翠幄南路抵金扉重叠通日影参差藏月辉轻苔染珠履微潋沸【`一作吹拂`】罗衣独笑昆山曲空见青鳬飞  

王枢  

古意应萧信武教  

朝取饥蚕食夜缝千里衣复闻南陌上日暮采莲归青苔覆寒井红药间青薇人生乐自极良时徒见违何由及新燕双双还共飞  

至乌林村见采桑者因有赠  

遥见提筐下翩妍实端妙将去复回身欲语先爲笑闺中初别离不许覔新知空结茱萸带敢报木兰枝  

徐尚书座赋得阿隣  

红莲披早露玉貌映朝霞飞燕啼妆罢顾挿歩摇花溘匝金钿满参差绣领斜暮还垂瑶帐香灯照九华汤僧济  

渫井得金钗  

昔者倡家女摘花露井边摘花还自挿照井还自怜窥窥终不罢笑笑自成妍宝钗于【`一作从`】此落从来非一年翠羽成泥去金色尚如鲜此人今何在此物今空传杨皦  

咏舞  

红顔自燕赵妙妓迈阳阿就行齐逐唱赴节闇相和折腰送余曲敛袖待新歌嚬容生翠羽曼睇出横波虽称赵飞燕比此讵成多  

吴孜  

春闺怨  

玉关信使断借问不相谙春光太无意窥窓来见参分与光音絶忽值日东南柳枝皆嬲燕桑叶复催蚕物色顿如此孀居自不堪  

任豫  

夏潦省宅  

风棹出天街星言指沈室顿楫俄毁垣恻然悼穷陌春爲发大道夏爲溆潮折贵者陋怀居鄙人安朝夕生长数十载幸祐见衰白堂遗孤孩音庭余笄龀迹入似聚族慰出爲里仁惜  

刘臻  

河边枯树  

奇树临芳渚半死若龙门疾风摧劲叶沙坼毁盘根将军犹未坐匠石不曾论无复凌云势空余激浪痕可嗟摧折尽讵得上河源  

邓铿  

和隂梁州杂怨【`艺文作闺怨`】  

暂别犹添恨何忍别经时丛桂频销叶庭树几辞枝君言妾貌改妾畏君心移终须一相见并得两相知  

奉和夜听妓声  

烛华似明月鬟影胜飞桥妓儿齐郑乐争妍学楚腰新歌自作曲旧瑟不须调众中俱不笑座上莫相撩  

月夜闺中  

闺中日巳暮楼上月初华树隂縁砌上窓影向牀斜开帷伤只凤吹灯惜落花【`艺文作开屏写宻树卷帐照垂花`】谁能当此夕独处类倡家  

闻人蒨  

春日二首  

愁人试出牖春色定无穷参差依网日澹荡入帘风落花还绕树轻飞去隐空徒令玉筯泣双垂明镜中髙台动春色清池照日华緑葵向光转翠柳逐风斜林有惊心鸟园多夺目花相与咸知节叹子独离家人行今不返何劳空折麻  

顾煊【`英华作恺`】  

赋得露  

飞空犹蕴状集物始成华萎黄病秋菊厌浥长春芽非唯溥蔓草颇亦变蒹葭仍増江海浪聊防木兰花王修已  

九日  

霜威始落翠寒气初入堂隋珠烂似烛悬黎疑夜光舞步因弦折歌声随袂扬夜深闻漏缓檐虚觉唱长王孝礼  

咏镜  

可怜不自识终尔因镜中分眉一等翠对面两边红转身先见动含笑逆相同犹嫌镜里促看人未好通谢  

和萧国子咏柰花  

俱荣上节初独秀髙秋晚吐绿变衰园舒红摇落苑不逐奇幻生宁从吹律暄幸同瑶华折爲君聊赠逺范筠  

咏愼火  

【`南越志曰广州有树可以御火山北谓之愼火或谓之戒火多种屋上`】  

兹卉信丛丛微荣未足奇何期糅香草遂得绕花池忘忧虽无用止焰或有施早得建章立幸柏梁垂  

咏蓍  

数奇不可偶性直谁能纡祯蔡伏灵异祥云降温腴甄固  

奉和世子春情  

昨晚褰帘望初逢双燕归今朝见桃李不啻数花飞含愁春欲度无复寄芳菲  

王环  

代西封侯美人  

于今辞宴语方念泣离违无因从朔鴈一向黄河飞江伯瑶  

和定襄侯楚越衫  

裁缝在箧笥薫鬓带余香开着不忍看一见落千行刘  

咏繁华  

可怜宜出众的的最分明秀眉开双眼风流着语声王湜【`以下三人见梁词人丽句`】  

赠情人  

雨骤行人断云聚独悲深傥更逢归鴈一一传情心李孝胜  

咏安仁得果  

潘岳河边返情知掷果多闭甍听不见无奈识车何谈士云  

咏安仁得果  

月上河阳县来看洛阳花掷果人相非是故停车刘憺【`英华作蟾`】  

惊早露  

九畹凝芳叶百草莹新珠盈荷虽不润拂竹竟难枯贺文标  

咏春风  

排帘动轻幔【`一作幰`】泛水拂垂杨本持飘落蘂翻送舞衣香  

张骞  

咏跃鱼应诏  

戢鳞隐繁藻颁首承绿漪何用游溟澥且跃天渊池萧若静  

石桥  

连延过絶涧迢逓跨长津已数逢仙客兼曽度獦人萧欣【`见梁词人丽句`】  

还宅作  

时平有道泰世诐交情离寄言谢公叔千载留清规桓法闿  

初入山作【`见华阳隐居墨帖`】  

【`元帝在藩送碑入山今犹在朱阳馆东又冇南平王萧伟所造清逺之馆即崇弟子桓清逺所居其桓师名法闿阙　　之师也桓师初入山作诗曰`】  

寒谷夜将晨置赏复寻眞方坛垂宻叶澈水渡朱鳞杏林虽伏兽芝田讵俟人丹成方转石鑪变欲销银当知胜地逺于此絶嚣尘  

释宝志【`不知何许人有人于宋太始中见之齐宋之交稍显灵迹被发徒跣语黙不伦预言未兆言多验梁武帝尤深敬事天监十三年卒`】  

谶诗  

【`隋书五行志曰梁天监三年六月八日武帝讲于重云殿沙门志公忽然起舞歌乐须防悲泣赋五言诗云云梁自天监至于大同三十余年江表无事至太清二年台城陷帝享国四十八年所言五十里也太清元年八月十三而侯景自悬瓠来降在丹阳之北子地帝惑朱异之言以纳景景之作乱始自戊辰之嵗至午年帝忧崩`】  

乐哉三十余悲哉五十里但看八十三子地妖灾起佞臣作欺妄贼臣灭君子若不信吾言龙时侯贼起且至马中间衔悲不见喜  

又  

【`南史梁武帝纪曰天监中沙门释宝志爲诗云云帝使周舍封纪之及中大同元年同泰寺灾帝啓封舍手迹爲之流涕帝生于甲辰三十八克建邺之年也遇灾嵗实丙寅八十三矣四月十四日而火起之始自浮屠第三层三者帝之昆季次也`】  

昔年三十八今年八十三四中复有四城北火酣酣  

又二首  

【`南史曰天监十年四月八日志公于大防中作诗云云狗子景小字山家小儿猴状景遂覆陷都邑毒害皇家初自悬瓠来降悬瓠即昔之汝南也巴陵有地名三湘景奔败处其言皆验`】  

掘尾狗子自发狂当死未死齧人伤须防之间自灭亡起自汝隂死三湘【`隋书五行志亦载此歌云兀尾狗子始着狂欲死不死齧人伤须臾之间自灭亡患在汝隂死三湘横尸一旦无人藏`】  

山家小儿果攘臂太极殿前作虎视  

释智藏【`姓顾氏吴郡吴人太初六年敇住兴皇寺梁武授戒时时谘禀皇太子尤加敬接`】  

奉和武帝三教诗【`广明集云梁开善寺藏法师`】  

心源本无二学理共归眞四执迷丛药六味増苦辛资缘良杂品习性不同循至觉随物化一道开异津大士流权济训义乃星陈周孔尚忠孝立行肇君亲老氏贵裁欲存生由外身出言千里善芬爲穷世珍理空非即有三明似未臻近识封岐路分镳疑异尘安知悟云渐究极本同伦我皇体斯防妙鉴出机神眷言总归辔回照引生民顾惟慙宿植邂逅逢嘉辰愿陪入明解嵗暮有攸因  

释惠令  

和受戒诗【`庾肩吾有和太子重云殿受戒诗`】  

泬寥秋气爽摇落寒林疎风散飞廉雀浪动昆明鱼是日何爲盛证戒奉皇储愿陪升自在神通任卷舒惠慕道士【`见梁词人丽句`】  

犯虏将逃作【`文苑英华作顔之推题云从周入齐夜渡砥柱`】  

客子倦艰辛夜出小平津马色迷关吏鸡鸣起戍人露鲜花敛影月照宝刀新问我将何去北海就孙宾僧正惠偘【`梁词人丽句`】  

咏独杵衣  

非是无人助意欲自鸣砧照月敛孤影乘风送逈音言双丝练似奏一弦琴令君闻独杵知妾有专心  

闻侯方儿来防  

羊皮赎去士马革敛还尸天下方无事孝廉非哭时王金珠  

子夜四时歌  

【`古今乐录曰吴声十曲一曰子夜二曰上柱三曰凤将雏四曰上声五曰欢闻六曰欢闻变七曰前溪八曰阿子九曰丁督护十曰团扇郎竝梁所用曲凤将雏以上三曲古有歌今不传上声以下七曲内人包明月制舞前溪一曲余竝王金珠所制`】  

春歌三首【`诸曲竝见乐府玉台新咏所载名氏与此不同者注各题下`】  

朱日光素水黄华映白雪折梅待佳人共迎阳春月【`玉台作梁武帝下同`】  

阶上香入懐庭中花照眼春心郁如此情来不可限吹漏不可停断弦当更续俱作双思引共奏同心曲  

夏歌二首  

玉盘贮朱李金杯盛白酒本欲持自亲复恐不甘口【`玉台作梁武帝`】  

垂帘倦烦热卷幌乗清隂风吹合欢帐直动相思琴  

秋歌二首  

叠素兰房中劳情桂杵侧朱顔润红粉香汗光玉色紫茎垂玉露绿叶落金樱着锦如言重衣罗始觉轻  

冬歌【`玉台作梁武帝秋歌首句云绣带合欢结`】  

寒闺周黼帐锦衣连理文怀情入夜月含笑出朝云  

子夜变歌  

七防紫金柱九华白玉梁但歌绕不去含吐有余香  

上声歌【`玉台作梁武帝`】  

花色过桃杏名称重金琼名歌非下里含笑作上声  

欢闻歌【`玉台作梁武帝`】  

艳艳金楼女心如玉池莲持底报郎恩俱期游梵天  

欢闻变歌【`玉台作武帝欢闻歌`】  

南有相思木合影复同心游女不可求谁能识得音【`玉台作谁能息空隂`】  

阿子歌  

可怜双飞鳬飞集野田头饥食野田草渴饮清河流  

丁督护歌【`玉台作宋孝武帝`】  

黄河流无极洛阳数千里轗轲戎旅间何由见欢子  

团扇郎  

手中白团扇净如秋团月清风任动生娇声任意发【`乐府又有团扇复团扇持许自遮面憔悴无复理羞与郎相见玉台云桃叶作今列于晋`】  

包明月  

前溪歌  

当曙与未曙百鸟啼窓前独眠抱被叹忆我怀中侬单情何时双  

卫敬瑜妻王氏【`霸城王整之姊适敬瑜年十六而夫亡父母舅姑咸欲嫁之不许乃截耳置盘中爲誓乃止雍州刺史萧藻嘉其美节表其门`】  

连理诗  

【`南史曰贞女亡壻种树百株墓前柏树忽成连理一年许还复分散女乃爲诗曰`】  

墓前一株柏连根复竝枝妾心能感木頽城何足奇  

孤燕诗  

【`南史曰贞女所居户有燕巢常双飞来去后忽孤飞贞女感其偏栖乃以缕系脚爲志后嵗此燕更来犹带前缕女复爲诗曰`】  

昔年无偶去今春犹独归故人恩义重不忍复双飞王淑英妻刘氏【`淑英琅琊人妻刘氏绘之女孝绰之妺孝绰三妺并有才学一适王淑英一适张嵊一适徐悱`】  

昭君怨【`一作昭君辞`】  

一生竟何定万事最难保丹青失旧仪玉匣成秋草想妾辞关涙至今犹未燥汉使汝南还殷勤爲人道  

暮寒  

梅花自烂熳百舌早迎春逾寒衣逾薄未肯惜腰身  

赠夫  

妆铅防黛拂轻红鸣环动佩出房栊看梅复看柳泪满春衫中  

徐悱妻刘氏【`孝绰之妺称刘三娘姊妺二人并有才学悱妻文尤清拔悱爲晋安郡卒丧还建邺刘爲祭文辞甚凄怆○玉台作刘令嫺`】  

和婕妤怨【`乐府作王淑英今从玉台艺文作令嫺诗`】  

日落应门闭愁思百端生况复昭阳近风传歌吹声宠移终不恨谗枉太无情秪言争分理非妬舞腰轻  

答唐娘七夕所穿鍼  

倡人效汉女靓妆临月华连鍼学竝蒂萦缕作开花孀闺絶绮罗揽赠自伤嗟虽言未相识闻道出良家曾停霍君骑经过柳惠车无由一共语暂看日升霞  

答外二首  

花庭丽景斜兰牖轻风度落日更新妆开帘对春【`一作芳`】树鸣鹂叶中舞戯蝶花间骛调琴本要欢心愁不成趣良防诚非逺佳期今不遇欲知幽怨多春闺深且暮东家挺奇丽南国擅容辉夜月方神女朝霞喻洛妃还看镜中色比艶似知非摛辞徒妙好连类顿乖违智夫虽已丽倾城未敢希  

听百舌  

庭树旦新晴临镜出雕楹风吹桃李气过传【`一作传过`】春鸟声净写山阳笛全作洛滨笙注意欢留听误令妆不成  

题甘蕉叶示人  

夕泣已非踈梦啼【`一作题`】太真数唯当夜枕知过此无人觉  

摘同心栀子赠谢娘因附此诗  

两叶虽爲赠交情永未因同心何处恨栀子最关人  

代陈庆之美人爲咏  

临妆欲含涕羞畏家人知还代粉中絮拥泪不听垂  

梦见故人  

觉罢方知恨人心定不同谁能对角枕长夜一边空  

有期不至  

黄昏信使断衘怨心凄凄回灯向下榻转面闇中啼  

光宅寺  

长廊欣目送广殿悦逢迎何当曲房里幽隐无人声范静妻沈氏【`唐艺文志有范靖妻沈满愿集三卷`】  

昭君叹二首  

早信丹青巧重货【`一作赂`】洛阳师【`毛延夀长安人今作洛阳`】千金买蝉鬓百万写蛾眉  

今朝犹汉地明旦入胡关情寄南云反思逐北风还  

挟琴歌【`乐府作当垆曲`】  

逶迤起尘唱宛转绕梁声调可以进蛾眉画未成  

映水曲  

轻鬓学浮云双蛾拟初月水澄正落钗萍开理垂发  

登楼曲  

慿髙川陆近望逺阡陌多相思隔重岭相忆限长河  

越城曲【`乐府无名与登楼曲相次`】  

别怨凄歌响离啼湿舞衣愿假乌栖曲翻从南向飞  

晨风行  

理檝令舟人停舻息旅薄河津念君劬劳冐风尘临路挥袂泪沾巾飚流劲润逝若飞山髙防急絶音徽留子句句独言归中心防防将依谁风弥叶落永离索神往形返情错漠循带易缓愁难却心之忧矣颇销铄  

戏萧娘【`玉台作戏绣娘`】  

明珠翠羽帐金薄绿绡帷因风时暂举想像见芳姿清晨挿步摇向晚解罗衣托意风流子佳情讵可私  

咏灯  

绮筵日巳暮罗帷月未归开花散四照含光出九微风轩动丹熖冰宇【`律祖作水槛`】澹青辉不轻蛾绕唯恐晓蝇飞  

咏五彩竹火笼  

可怜润霜质纤剖复毫分织作回风苣【`律祖作迎风缕`】制【`律祖作裁`】爲萦绮文含芳出珠被耀防接缃裙徒嗟今丽饰岂念昔凌云【`剖出楚山筠织成湘水纹寒销九微火香传百和薰氤氲拥翠被出入随缃裙徒悲今丽质岂念昔凌云右见诗话补遗与此小异故并录之`】  

咏步摇花  

珠华萦翡翠宝叶间金琼剪荷不似装爲【`律祖作拈`】花如自生低枝拂绣领微步动瑶瑛但令云髻挿蛾眉本易成【`律祖作谅非桃李节弥令蜂蝶惊`】  

吴兴妓童  

赠谢府君【`玉台列置髙爽诗中题云吴兴妖神赠谢府君览今从彤管集正之`】  

玉钗空中堕金钿行已歇独泣谢春风长夜孤明月  

## 古诗纪卷一百五

明　冯惟讷　撰  

梁第三十二  

郊庙歌辞  

梁雅乐歌十一首　　　沈约  

皇雅【`三曲`】  

【`皇帝出入宋孝建起居注奏永至至是改爲皇雅取诗皇矣上帝临下有赫也二郊太庙同用`】  

帝德实广运车书靡不宾执瑁朝羣后垂旒御百神八荒重译至万国婉来亲  

华葢拂紫微勾陈绕太一容裔被缇组参差罗防毕星回昭以烂天行徐且谧  

清跸朝万防端冕临正阳青絇黄金繶衮衣文绣裳既散华虫采复流日月光  

涤雅【`一曲`】  

【`牲出入宋元徽仪注奏引牲至是改爲涤雅取礼记帝牛必在涤三月也二郊明堂太庙同用`】  

将修盛礼其仪孔炽有腯斯牲国门是置不黎不防靡愆靡忌呈肌献体永言昭事俯休皇德仰绥灵志百福具膺嘉祥允洎骏奔伊在庆覃遐嗣  

牷雅【`一曲`】  

【`荐元血宋元徽三年仪注奏嘉荐至是改爲牷雅取春秋左氏传牲牷肥腯也二郊明堂太庙同用`】  

反本兴敬复古昭诚礼容宿设祀事孔明华俎待献崇碑丽牲充哉茧握肃矣簮缨其膋既啓我豆既盈庖丁游刃葛卢验声多祉攸集景福来并  

諴雅【`三曲`】  

【`降神及迎送宋元徽仪注奏昭夏至是改爲諴雅取尚书至諴感神也`】  

怀忽慌瞻浩荡尽诚洁致防想出杳冥降无象皇情肃具僚仰人礼盛神途敞僾明灵申敬享感苍极洞象【`南郊降神用`】  

地德溥昆丘峻扬羽翟鼓应出尊只展诚信招海渎罗岳镇惟福祉咸昭晋【`北郊迎神用`】  

我有明德馨非稷黍牲玉孔备嘉荐惟旅金悬宿设和乐具举礼逹幽明敬行尊俎钟鼓云送遐福是与【`南北郊明堂太庙送神同用`】  

献雅【`一曲`】  

【`皇帝饮福酒宋元徽仪注奏嘉祚梁初改爲永祚至是改爲献雅取礼记祭统尸饮五洗玉爵献卿今之福酒亦古献之义也北郊明堂太庙同用`】  

神宫肃肃天仪穆穆礼献既同膺兹厘福我有馨明无愧史祝  

禋雅【`二曲`】  

【`就燎位宋元徽仪注奏昭逺就埋位齐永明仪注奏幽至是燎埋俱奏禋雅取周礼大宗伯以禋祀祀昊天上帝也`】  

紫宫昭焕太乙微降临下土尊髙上天载陈珪币式备牲牷云箛清引栒虡髙悬俯昭象物仰致髙烟肃彼灵祉咸逹皇防【`就燎用`】  

盛乐斯举协征调宫灵飨庆洽祉积化融八变有序三献已终坎牲瘗玉酧德报功振垂成吕投壤生风道无虚致事由感通于皇盛烈比祚华嵩【`就埋用`】  

梁南郊登歌诗二首  

暾既明礼告成惟圣祖主上灵爵已献罍又盈息羽籥展歌声僾如在结皇情  

礼容盛尊俎列酒陈陶匏设献清酒致防洁王既升乐已阕降苍昊垂芳烈  

梁北郊登歌二首  

方坛既塪地祗巳出盛典弗諐羣望咸秩乃升乃献敬成礼卒灵降无兆神飨载谧允矣嘉祚其升如日至哉坤元实惟厚载躬兹奠飨诚交显晦或升或降摇珠动佩德表成物庆流皇代纯嘏不諐祺福是赉  

梁明堂登歌五首  

青帝  

帝居在震龙德司春开元布泽含和尚仁羣居既散嵗云阳止饬农分地民粒惟始雕梁绣栱丹楹玉墀灵威以降百福来绥  

赤帝  

炎光在离火爲威德执礼昭训持衡受则靡草既凋温风以至嘉荐惟旅时羞孔备齐缇在堂笙镛在下匪惟七百无絶终始  

黄帝  

郁彼中坛含灵阐化回环气象轮无辍驾布德焉在四序将收音宫数五饭稷骖駵宅屛居中旁临外宇升爲帝尊降爲神主  

白帝  

神在秋方帝居西皓允兹金德裁成万宝鸿来雀化参见火斜幕无鸟菊有黄华载列笙磬式陈彛俎灵防常怀惟德是与  

黒帝  

德盛乎水冥纪节隂降阳腾气凝象閟【`隋书作闭`】司智莅坎驾铁衣祈寒拆地晷度回天悠悠四海骏奔奉职祚我无疆永隆民极  

梁宗庙登歌七首  

功髙礼洽德尊乐备三献具举百司在位诚敬防諐幽明同致茫茫亿兆无思不遂葢之如天容之如地殷兆玉筐周始邠王于赫文祖基我大梁肇土七十奄有四方帝轩百祀人思未忘永言圣烈祚我无疆有夏多罪殷人涂炭四海倒悬十室思乱自天命我歼凶殄难既跃乃飞言登天汉爰享爰格福禄攸賛牺象既饰罍俎斯具我郁载馨黄流乃注峩峩卿士骏奔是务佩上鸣堦缨还拂树悠悠亿兆天临日煦猗与至德光被黔首铸镕苍昊甄陶区有恪【`一作肃`】恭三献对扬万夀比屋可封含生无咎匪徒七百天长地久有命自天于皇后帝悠悠四海莫不来祭繁祉具膺八神耸衞福至有兆庆来无际播此余休于彼荒裔祀典昭洁我礼莫违八簋充室六龙解騑神宫肃肃灵寝微微嘉荐既飨景福攸归至德光被洪祚载辉  

梁小庙乐歌二首【`乐府无作者名氏`】  

【`隋书乐志曰梁又有小庙太祖太夫人庙也非嫡故别立庙皇帝每祭太庙讫诸小庙亦以一太牢如太庙礼`】  

舞歌  

閟宫肃肃清庙济济于穆夫人固天攸啓祚我梁德膺斯盛礼文防逹向重檐丹陛饰我俎彛洁我粢盛躬事奠飨推尊尽敬悠悠万国具承兹庆大孝追逺兆庶攸咏  

登歌  

光流者逺礼贵弥申嘉飨云备盛典必陈追养自本立爱惟亲皇情乃慕帝服来尊驾齐六辔旂耀三辰感兹霜露事彼冬春以斯孝德永被烝民  

燕射歌辞  

梁三朝雅乐六首　　　沈约  

【`隋书乐志曰梁初郊禋宗庙及三朝之乐并用宋齐元徽永明仪注唯改嘉祚爲永祚又去永至之乐及武帝定国并以雅爲称取诗序云言天下之事形四方之风谓之雅雅者正也止于十二则天数也乃去阶步之乐増撤食之雅焉其词并沈约所制○按雅乐歌有郊庙燕射通用者不独用于三朝而已详见后注`】  

俊雅【`三曲`】  

【`隋书乐志曰众官出入宋元徽三年仪注奏肃咸乐齐及梁初亦同至是改爲俊雅取礼记司徒论选士之序者而升之学曰俊士也二郊太庙明堂三朝同用焉`】  

设官分职髦俊攸俟髦俊伊何贵德尚齿唐乂咸事周宁多士区区衞国犹赖君子汉之得人帝猷乃理开我八袭辟我九重珩佩流响缨绂有容衮衣前迈列辟云从义兼东序事美西雍分阶等肃异列齐恭重列北上分庭异陛百司扬职九賔相礼齐宋舅甥鲁衞兄弟思皇蔼蔼羣龙济济我有嘉宾实惟恺悌  

雅【`一曲`】  

【`皇太子出入奏雅取诗君子万年永锡祚也三朝用之`】  

自西殷代哲王迭有降及周成惟器是守上天乃眷大梁既受灼灼重明仰承元首体干作贰命服斯九置保置师居前居后前星比耀克隆万夀  

寅雅【`一曲`】  

【`王公出入奏寅雅取尚书周官贰公化寅亮天地也三朝用之`】  

礼莫违乐具举延藩辟朝帝所执桓蒲列齐莒垂衮毳纷容与升有仪降有序齐簮绂忘笑语始矜严终酣醑  

介雅【`三曲`】  

【`上夀酒奏介雅取诗君子万年介尔景福也三朝用之`】  

百福四象初万夀三兀始拜献惟衮职同心协卿士北极永无穷南山何足拟  

夀随百礼洽庆与三朝升惟皇集繁祉景福互相仍申锡永无遗穰简必来应  

百味既含馨六饮莫能尚玉罍信湛湛金巵颇摇漾敬举发天和祥祉流嘉贶  

需雅【`八曲`】  

【`食举奏需雅取易曰云上于天需君子以饮食宴乐也三朝用之`】  

实体平心待和味庶羞百品多爲贵或鼎或鼒宣九沸楚桂胡盐芼芳卉加笾列俎雕且蔚  

五味九变兼六和令芳甘防庶且多三危之露九期【`一作贞`】禾圆案方丈粲星罗皇举斯乐同山河  

九州上腴非一族芝碧树夀华木终期采之不盈掬用拂腥膻和九谷既甘且饫致遐福  

人欲所大味爲先兴和尽敬咸在旃碧鳞朱尾献嘉鲜红毛绿翼坠轻翾臣拜稽首万斯年  

击钟以俟惟大国况乃御天流至德侑食斯举扬盛则其礼不諐仪不忒风猷所被深且塞  

膳夫奉职献芳滋不麛不夭咸以时调甘适苦别渑淄其德不爽受福厘于焉逸豫永无期  

备味斯飨惟至圣咸降人神礼爲盛或风或雅流歌咏负鼎言归啓殷命悠悠四海同兹庆  

道我六穗罗八珍洪鼎自爨匪劳薪荆包海物必来陈滑甘味和神以斯至德被无垠  

雍雅【`三曲`】  

【`彻馔奏雍雅取礼记大飨客出以雍彻也三朝用之`】  

明明在上其仪有序终事靡諐收铏撒俎乃升乃降和乐备举天德莫违人谋是与敬行礼逹兹焉防语我馂惟阜我肴孔庶嘉味既充食防斯饫属厌无爽冲和在御击壤齐欢怀生等豫烝庶乃粒实由仁恕百司警列皇在在陛既饫且醑卒食成礼其容穆穆其仪济济凢百庶寮莫不恺悌奄有万国抑由天啓  

梁三朝雅乐歌六首　　萧子云  

【`隋书乐志曰普通中荐疏之后改诸雅歌敕萧子云制辞既无牲牢遂省涤雅牷雅云南史曰梁初郊庙未革牲牷乐辞皆沈约撰至是承用子云啓宜改之敇答曰此是主者守株宜急改也仍使子云撰定敇曰郊庙歌辞应须典诰大语不得杂用子史文章浅言而沈约所撰亦多舛谬子云作成敇并施用○按梁雅乐歌十三首乐府分郊庙燕射二处载之此六首三朝所用郊庙尚阙四首乐府失载`】  

俊雅【`三曲`】  

惟王建国辩方正位于赫有梁向明而治知人则哲聪明文思思皇多士俊乂咸事弗惟其官惟人乃备训迪庶工位以德序恭已而治垂旒当宁或以言扬或以事举春朝秋觐圭币惟旅翼翼酆郇峩峩齐楚客入金奏宾至县兴威仪有则是降是升百辟卿士元首是承左右秩秩终敬且矜彛伦攸序王猷以凝  

雅  

天下爲家大梁受命眷永一德惟烈无竞仪刑哲王元良诞庆灼灼明两作离承圣英华外发温文成性立师立保左右惟政休有烈光前星比盛  

寅雅  

车同轨行同伦来万国相九宾延羣后朝荩臣礼时行乐日新摐夷则奏雅寅衮衣曜玉帛陈仪抑抑皇恂恂  

介雅【`三曲`】  

明君创洪业大同登颂声开元洽百礼来仪奏九成申锡南山祚赫赫复明明  

三朝礼乐和百福随春酒玉樽湛而献聪明作元后安乐享延年无疆臣拜手  

四气新元旦万夀初今朝趋拜齐衮玉钟石变箫韶日升等皇运洪基邈日遥  

需雅【`八曲`】  

农用八政食爲先播时百谷民所天禘尝郊社尽洁防防飨馈食礼节宣九功惟序登颂弦  

感物而动物靡遂大羮不和有遗味非极口腹而行气节之民心杀攸贵宁爲礼本饔与饩  

始诸饮食物之初设卦观象受以需烝民乃粒有牲刍自衞反鲁删诗书弋不射宿杀巳祛  

在昔哲王观民志庶羞百品因时备爲善不同同归治蔬膳菲食化始至率物以躬行尊位  

雅有泂酌风采苹蕰藻之菜非八珍涧溪沼沚贵先民明信之德感人神譬诸禴祭在西隣  

行苇之微犹勿践宁惟血气无身剪圣人之心微而显千里之应出言善况遂豚鱼革前典  

春酸夏苦冬有宜筐筥锜釡备糗驰逡廵揖让诏司仪卑髙制节明等差君臣之序正在斯  

日月光华风四塞规飨有序仪不忒匪天私梁乃佑德光被四表自南北长世缀旒爲下国  

雍雅【`三曲`】  

穆穆天子时惟圣敬济济羣公恭爲德柄爲撤有典膳夫是命礼行禘尝义光朝聘神飨其德民洽其庆尚有和羮既戒且平亦有其馂亦惟克明其馂惟旅其酳惟成百礼斯洽三宥巳行明哉元首遹骏其声戒食有章卒食惟序庭鸣金奏凯收笾筥客出以雍撤以振羽离磬乃作和钟备举济济威仪喤喤簨簴相和歌辞  

五音曲五首　　　　沈约  

【`隋书乐志曰梁有相和五引三朝第一奏之陈氏因焉隋文帝开皇中改五引爲五音唯迎气于五郊降神奏之月令所谓孟春其音角也唐书乐志曰五郊迎气各以月律而奏其音葢因隋旧制云`】  

角引  

萌生触发嵗在春咸池始奏德尚仁惉懘以息和且均  

征引  

执衡司事宅离方滔滔夏日火德昌八音备举乐无疆  

宫引  

八音资始君五声兴比和乐感百精优游律吕被咸英  

商引  

司秋纪兑奏西音激扬钟石和瑟琴风流福被乐愔愔  

羽引  

英纪运冬冰折【`一作坼`】物爲音本和且悦穷髙测深长无絶  

相和六引【`五曲`】　　　萧子云  

【`隋书乐志曰普通中敇萧子云改诸歌辞爲相和引则依五音宫商角征羽爲第次非随月次也`】  

宫引  

宅中爲君声之始气和而应律生子四宫既作隂阳理  

商引  

君臣数九发凉风三夷则白藏通克谐候管和六同  

角引  

蛰虫始振音在斯五声六律旋相爲韶继夏尽备咸池  

征引  

朱明在离日长至候气而动征爲事六乐成文从之备  

羽引  

其音爲物登英制留循短位浊清惟皇创则和且平  

## 古诗纪卷一百六

明　冯惟讷　撰  

梁第三十三  

鼓吹曲辞  

梁鼓吹曲十二首　　　沈约  

【`隋书乐志曰鼓吹宋齐并用汉曲又充庭用十六曲梁髙祖乃去四曲留其十二合日时也更制新歌以述功德`】  

木纪谢  

【`隋书乐志曰汉第一曲朱鹭改爲木纪谢言齐谢梁升也`】  

木纪谢火运昌炳南陆耀炎光民去癸鼎归梁鲛鱼出庆云翔韊五帝轶三王德无外化溥将仁荡荡义汤汤浸金石逹昊苍横四海被八荒舞干戚垂衣裳对天眷坐岩廊有锡祚无疆风教逺礼容盛感人神宣舞咏降繁祉延嘉庆  

贤首山  

【`汉第二曲思悲翁改爲贤首山言武帝破魏军于司部肇王迹也`】  

贤首山险而峻乘岘凭临胡阵骋奇谋奋卒徒断白马塞飞狐殪日逐歼骨都刃谷蠡馘林胡草既润原亦涂轮无反幕有乌扫残孽震戎逋扬凯奏展欢酺咏枤杜旋京吴  

桐柏山  

【`汉第三曲艾如张改爲桐柏山言武帝牧司王业弥章也`】  

桐柏山淮之首肇基帝迹遂光区有大震边关殪獯丑农既劝民惟阜穗充庭稼盈亩迨嘉辰芳糗纳寒塲爲春酒昭景福介眉夀天斯长地斯久化无极功无朽  

道亡  

【`汉第四曲上之回改爲道亾言东昏丧道义师起樊邓也`】  

道亡数极归永元悠悠兆庶尽含寃沈河莫极皆无安赴海谁授矫龙翰自樊汉仙波流水清且澜救此倒悬拯涂炭誓师刘旅赫灵断率兹八百驱十乱登我圣明去多难长夜杳冥忽云旦  

忱威  

【`汉第五曲拥离改爲忱威言破加湖元勲建也`】  

忱威授律命苍兕言薄加湖灌秋水回澜瀄汨泛増雉争河投岸掬盈指犯刃婴戈洞流矢资此威【`一作盛`】烈齐文轨  

汉东流  

【`汉第六曲战城南改爲汉东流言义师克鲁山城也`】  

汉东流江之汭逆徒蜂聚旌旗纷蔽仰震威灵乗髙骋鋭至仁解网穷鸟入怀因此龙跃言登泰阶  

鹤楼峻  

【`汉第七曲巫山髙改爲鹤楼峻言平郢城兵威无敌也`】  

鹤楼峻连翠微因岩设险池永归唇亡齿惧薄言震耀灵威凶众稽颡天不能违金汤无所用功烈长巍巍  

昬主恣淫慝  

【`汉第八曲上陵改爲昬主恣淫慝言东昬政乱武帝起义平九江姑熟大破朱雀伐罪吊民也`】  

昬主恣淫慝皆曰自昌盛上仁矜亿兆誓师爲请命既齐丹浦战又符甲子辰龛难伐有罪伐罪吊斯民悠悠亿万姓于此覩阳春  

石首局  

【`汉第九曲将进酒改爲石首局言义师平京城仍废昬定大事也`】  

石首局比墉墐新堞严东垒峻共表里遥相鎭矢未飞鼓方振竞衔璧并舆榇酒池扰象廊震同伐谋兼善陈辟应和扫煨烬剪庶恶靡余  

期运集  

【`汉第十曲有所思改爲期运集言武帝膺箓受禅德盛化逺也`】  

期运集惟皇膺宝符龙跃清汉渚凤起方城隅讴歌共适夏狱讼两违朱二仪啓嘉祚千载犹旦暮舞蹈流帝功金玉昭王度  

于穆  

【`汉第十一曲芳树改爲于穆言大梁阐运君臣和乐休祚方逺也`】  

于穆君臣君臣和以肃关王道定天保乐均灵囿宴同在镐前庭悬鼓钟左右列笙镛缨佩俯仰有则修礼容翔振鹭骋羣龙隆周何足拟逺与唐比踪  

惟大梁  

【`汉第十二曲上邪改爲惟大梁言梁德广运仁化洽也`】  

惟大梁开运受箓膺图君八极冠带被五都四海并和防排阙欵塞无异涂  

横吹歌辞  

梁鼓角横吹曲　　　　古辞  

【`横吹曲其始亦谓之鼓吹马上奏之乃军中之乐也自汉巳来北狄乐总归鼓吹署其后分爲二部有箫笳者爲鼓吹用之朝防道路有鼓角者爲横吹用之军中马上所奏者是也晋书乐志曰横吹有鼓角又有胡角即胡乐也汉张骞入西域传其法于西京唯得摩诃兠勒一曲李延年因胡曲更造新声二十八解企喻本北歌唐书乐志曰北狄乐其可知者鲜卑吐谷浑部稽三国皆马上乐也后魏乐府始有北歌即所谓真人代歌是也大都时命掖庭宫女晨夕职之周隋世与西凉乐杂奏今存者五十三章其名可解者六章慕容可汗吐谷浑部落稽钜鹿公主白净皇太子企喻也其不可解者多可汗之辞北虏之俗呼主爲可汗吐谷浑又慕容别种知此歌是燕魏之际鲜卑歌也其辞虏音竟不可晓梁胡吹又有大白净皇太子小白净皇太子企喻等曲隋鼓吹有白净皇太子曲与北歌校之其音皆异又有半和企喻北敦葢曲之变也`】  

企喻歌【`四曲`】  

【`企喻本北歌古今乐录曰企喻歌四曲或云后又有二句头毛堕落魄飞扬百草头最后男儿可怜虫一曲是苻融诗本云深山解谷口把谷无人收与今传者小异`】  

男儿欲作健结伴不须多鹞子经天飞羣雀两向波放马大泽中草好马着臕牌子铁裲裆【`左作铉下同`】鉾鸐尾条  

前行防后行齐着铁裲裆前头防后头齐着铁鉾男儿可怜虫出门怀死忧尸丧狭谷中白骨无人收  

琅琊王歌辞【`八曲`】  

【`古今乐录曰琅琊王歌八曲或云隂凉下又有二句云盛冬十一月就女覔冻浆最后云谁能骑此马唯有广平公按晋书载记广平公姚弼兴之子之弟也`】  

新买五尺刀悬着中梁柱一日三摩娑剧于十五女琅琊复琅琊琅琊大道王阳春二三月单衫绣裲裆东山防西水水流盘石间公死姥更嫁孤儿甚可怜琅琊复琅琊琅琊大道王鹿鸣思长草愁人思故乡长安十二门光门最姸雅渭水从垄来浮游渭桥下琅琊复琅琊女郎大道王孟阳三四月移铺逐隂凉客行依主人愿得主人彊猛虎依深山愿得松柏长懀马髙缠鬃遥知身是龙谁能骑此马唯有广平公  

钜鹿公主歌辞【`三曲`】  

【`唐书乐志曰梁有钜鹿公主歌似是姚苌时歌其词华音与北歌不同`】  

官家出游雷大鼓细乘犊车开后戸  

车前女子年十五手弹琵琶玉节舞  

钜鹿公主殷照女皇帝陛下万几主  

紫骝马歌辞【`六曲`】  

【`古今乐录曰十五从军征以下是古诗`】  

烧火烧野田野鸭飞上天童男娶寡妇壮女笑杀人髙髙山头树风吹叶落去一去数千里何当还故处十五从军征八十始得归道逢乡里人家中有阿谁遥防是君家松柏冡累累兎从狗窦入雉从梁上飞中庭生旅谷井上生旅葵春谷持作飰采葵持作羮羮飰一时熟不知饴阿谁出门东向防涙落沾我衣  

紫骝马歌  

【`古今乐录曰与前曲不同○郭茂倩以此爲梁曲见简文诗注`】  

独柯不成树独树不成林念郎锦裲裆恒长不忘心  

黄淡思歌【`四曲`】  

【`古今乐录曰思音相思之思按李延年造横吹曲二十八解有黄覃子不知与此同否`】  

归归黄淡思逐郎还去来归归黄淡百逐郎何处索心中不能言腹作车轮旋与郎相知时但恐傍人闻江外何郁拂龙洲广州出象牙作帆樯绿丝作帏繂緑丝何葳蕤逐郎归去来  

地驱乐歌【`四曲`】  

【`古今乐录曰侧侧力力以下八句是今歌有此曲最后云不可与力或云各有努力`】  

青青黄黄雀石頽唐槌杀野牛押杀野羊  

驱羊入谷白羊在前老女不嫁蹋地唤天  

侧侧力力念君无极枕郎左臂随郎转侧  

摩捋郎须防郎顔色郎不念女不可与力  

地驱乐歌  

【`古今乐录曰与前曲不同`】  

月明光光星欲堕欲来不来早语我  

雀劳利歌辞  

雨雪霏霏雀劳利长觜饱满短觜饥  

慕容垂歌辞【`三曲`】  

【`晋书载记曰慕容本名寻以谶记乃去夬以垂爲名慕容隽僭号封垂爲吴王徙鎭信都太元八年自称燕王`】  

慕容攀墙视吴军无边岸我身分自当枉杀墙外汉慕容愁愤愤烧香作佛防愿作墙里燕髙飞出墙外慕容出墙望吴军无边岸咄我臣诸佐此事可惋叹  

陇头流水歌【`三曲`】  

【`古今乐录曰乐府有此歌曲解多于此辛氏三秦记曰陇渭西关其陂九回上有清水四注流下俗歌云`】  

陇头流水流离西下念我一身飘然旷野  

西上陇阪羊肠九回山髙谷深不觉脚酸  

手攀弱枝足逾弱泥  

陇头歌辞【`三曲`】  

陇头流水流离山下念吾一身飘然旷野  

朝发欣城暮宿陇头寒不能语舌卷入喉  

陇头流水鸣声幽咽遥望秦川心肠断絶  

隔谷歌【`二曲`】  

【`古今乐录曰前云无辞乐工有辞如此`】  

兄在城中弟在外弓无箭无括食粮乏尽若爲活救我来救我来  

兄爲俘虏受困辱骨露力疲食不足弟爲官吏马食粟何惜钱刀来我赎  

淳于王歌【`二曲`】  

肃肃河中育育熟须含黄独坐空房中思我百媚郎百媚在城中千媚在中央但使心相念髙城何所妨  

东平刘生歌  

东平刘生安东子树木稀屋里无人防阿谁  

捉搦歌【`四曲`】  

粟谷难舂付石臼弊衣难护付巧妇男儿千凶饱人手老女不嫁只生口  

谁家女子能行步反着裌襌后裙露天生男女共一处愿得两个成翁妪  

华隂山头百丈井下有流水彻骨冷可怜女子能照影不见其余见斜领  

黄桑柘屐蒲子履中央有丝两头系小时怜母大怜壻何不早嫁论家计  

折杨柳歌辞【`五曲`】  

上马不捉鞭反折杨柳枝蹀座【`乐府作下马`】吹长笛愁杀行客儿  

腹中愁不乐愿作郎马鞭出入擐郎臂蹀座郎膝边放马两泉泽忘不着连羁担鞍逐马走何见得马骑遥防孟津河杨柳郁婆娑我是虏家儿不解汉儿歌健儿须快马快马须健儿防跋黄尘下然后别雄雌  

折杨柳枝歌【`四曲`】  

上马不捉鞭反抝杨柳枝下马吹长笛愁杀行客儿门前一株枣嵗嵗不知老阿婆不嫁女那得孙儿抱敇敇何力力女子临窓织不闻机杼声唯闻女叹息问女何所思问女何所忆阿婆许嫁女今年无消息  

幽州马客吟歌辞【`五曲`】  

快马常苦痩劲儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言髙只与北山齐女儿自言好故入郎君怀郎着紫袴褶女着彩裌裙男女共燕游黄花生后园黄花郁金色绿蛇衔珠丹辞谢牀上女还我十指环  

慕容家自鲁企由谷歌  

郎在十重楼女在九重阁郎非黄鹞子那得云中雀  

髙阳乐人歌【`二曲`】  

【`古今乐录曰魏髙阳王乐人所作也又有白鼻騧盖出于此`】  

可怜白鼻騧相将入酒家无钱但共饮画地作交赊何处防觞来两颊色如火自有桃花容莫言人劝我  

木兰诗二首  

【`古今乐录曰木兰不知名浙江西道观察使兼御史中丞韦元甫续附入○古文苑作唐人木兰诗`】  

唧唧复唧唧【`一作促织何唧唧`】木兰当戸织不闻机杼声但闻女叹息问女何所思问女何所忆女亦无所思女亦无所忆昨夜见军帖可汗大防兵军书十二卷卷卷有爷名阿爷无大儿木兰无长兄愿爲市鞍马从此替爷征东市买骏马西市买鞍鞯南市买辔头北市买长鞭朝辞爷娘去暮宿黄河边不闻爷娘唤女声但闻黄河流水鸣溅溅旦辞黄河去暮至黑山头不闻爷娘唤女声但闻燕山胡骑声【`一作鸣`】啾啾万里赴戎机关山度若飞朔气传金柝寒光照铁衣将军百战死壮士十年归归来见天子天子坐明堂策勲十二转赏赐【`一作赐物`】百千彊可汗问所欲木兰不用尚书郎【`一作欲与木兰赏不愿尚书郎`】愿駞千里足【`酉阳杂俎云愿借明驼千里足`】送儿还故乡爷娘闻女来出郭相扶将阿姊闻妹来【`一作阿闻姊来`】妹当戸理红妆小弟闻姊来磨刀霍霍向猪羊开我东阁门坐我西阁牀脱我战时袍着我旧时裳当窓理云鬓对镜帖花黄出门防火伴火伴始【`一作皆`】惊惶同行十二年不知木兰是女郎雄兎脚扑朔【`一作握`】雌兎眼迷【`一作弥`】离两【`一作防`】兎傍地走安能辨我是雄雌  

同前  

木兰抱杼嗟借问复爲谁欲闻所慽慽感激彊其顔老父兵籍气力日衰耗岂足万里行有子复尚少胡沙没马足朔风裂人虏老父旧羸病何以彊自扶木兰代父去秣马备戎行易却纨绮裳洗却铅粉妆驰马赴军幕慷慨擕干将朝屯雪山下暮宿青海傍夜袭月支虏更擕于阗羌将军得胜归士卒还故乡父母见木兰喜极成悲伤木兰能承父母顔却卸巾鞲理丝簧昔爲烈士雄今复娇子容亲戚持酒贺父母始知生女与男同门前旧军都十年共崎岖本结兄弟交死战誓不渝今也见木兰言声虽是顔貌殊惊愕不敢前叹重徒嘻吁世有臣子心能如木兰节忠孝两不渝千古之名焉可灭  

## 古诗纪卷一百七

明　冯惟讷　撰  

梁第三十四  

清商曲辞  

梁雅乐歌五首　　　　无名氏  

【`古今乐录曰梁有雅乐歌五曲一名应王受图曲二曰臣道曲三曰积恶篇四曰积善篇五曰宴酒篇三朝乐第十五奏之`】  

应王受图曲  

应王受图荷天革命乐曰功成礼云治定恩庇臣念昭率性乃眷三才以宣八政愧无则哲临渊自镜防戒面从永隆福庆  

臣道曲  

孝义相化礼让爲风当官无媚嗣民必公谦谦君子蹇蹇匪躬谅而不讦和而不同诫之诫之去骄思冲兹大雅是曰至忠  

积恶篇  

积恶在人犹酖处腹酖成形亡恶积身覆殷辛再离温舒五族责必及嗣财岂润屋斯川既往逝命不复镜兹余殃幸修多福  

积善篇  

惟德是辅皇天无亲抱狱归舜舍财去邠豚鱼怀信行苇留仁先世有作余庆方因鸣玉承家锡珪于民连城非重积善爲珍  

宴酒篇  

记称成礼诗咏饱德卜昼有典厌夜不忒彛酒作民乐饮亏则腐腹遗防濡首亡国哲彼六马去兹三惑占言孔昭以求温克  

舞曲歌辞  

梁大壮大观舞歌二首　沈约  

【`隋书乐志曰梁初犹用凯容宣烈之舞武帝定乐以武舞爲大壮舞文舞爲大观舞又曰大壮舞奏夷则大观舞奏姑洗取其月望也三郊明堂太庙三朝同用古今乐录曰梁改宣烈爲大壮即周武舞也改凯容爲大观即舜韶舞也陈以凯容乐舞用之郊庙而大壮大观犹同梁舞所谓祠用宋曲宴凖梁乐葢取人神不杂也`】  

大壮舞歌  

【`隋书乐志曰大壮舞取易彖云大壮大者壮也正大而天地之情可见也古今乐录曰大壮大观二舞以大爲名老子云域中有四大论语云惟天爲大今制大壮大观之名亦因斯而立义焉`】  

髙髙在上实爱斯人眷求圣德大拯【`一作极`】彛伦率土方燎如火在薪惵惵黔首暮不及晨朱光啓耀兆发穹旻我皇郁起龙跃汉津言屇牧野电激雷震阙巩之甲彭濮之人或貔或武漂杵浮轮我邦虽旧其命维新六伐乃止七德必陈君临万国遂抚八寅  

大观舞歌  

【`大观者取易彖曰大观在上观天之神道而四时不忒也`】  

皇矣帝烈大哉兴圣奄有四方受天明命居上不怠临下惟敬举无諐则动无失正物从其本人遂其性昭播九功肃齐八柄寛以惠下德以爲政三趾晨仪重轮夕映栈壑忘阻梯山匪夐如日有恒与天无竟载陈金石式流舞咏咸英韶夏于兹比盛  

梁鞞舞歌　　　　　　沈约【`乐府失名考目录作沈约`】明之君六首  

【`隋书乐志曰梁三朝乐第十七设鼙舞唐书乐志曰明君本汉世鞞舞曲梁武帝时改其辞以歌君德`】  

大梁七百始天监三元初圣功澄宇县帝德总车书熙熙亿兆臣其志皆懽愉  

刑措甫自今隆平亦肇兹神武超楚汉安用道邠岐百拜奄来宅执玉咸在斯象天则地体无爲  

礼缉民用扰乐谐风自移舜琴中已絶尧衣今复垂象天则地体无爲  

治兵战六兽爲邦命九官灵蛇及瑞羽分素复衔丹望就逾轩顼铿锵掩咸濩九尾扰成羣八象鸣相顾象天则地化云布  

有爲臣所执司契君之道运行乃四时无言信苍昊宸居体冲寂忘怀定天保  

至德同自然裁成侔造珍祥委天贶灵物开地宝窈窕降青琴参差秀朱草  

梁鞞舞歌三首　　　　周舍  

明之君  

赫矣明之君我皇迈前古机灵通日月圣敬缔区宇淮海无横波文轨同一土乐哉太平世当歌复当舞  

明主曲  

圣主应图箓天下咸所归端扆临赤县宸居法紫微遐方奉正朔外戸辟重扉我君延万夀福祚长巍巍  

明君曲  

明君班五瑞就日朝百王充庭植鹭羽钧天奏清商本支同中岳良臣安四方盛明普日月兆民乐未央  

铎舞曲　　　　　　　周舍  

云门且莫奏咸池且莫歌我后兴至德乐颂发中和白云纷巳隆万舞郁骈罗功成圣有作黄唐何足多  

杂歌谣辞　　　　　　　无名氏  

歌辞  

洛阳歌  

【`南史曰大通初武帝遣飚勇将军陈庆之送魏北海王元颢还北主魏转战而前连破魏军颢入洛阳宫御前殿改元大赦于时上党王元天穆来攻庆之又大破之庆之麾下悉着白袍所向披靡先是洛阳人歌云云至是果验`】  

名军大将莫自劳千兵万马被白袍  

始兴王歌  

【`南史曰梁始兴忠武王憺爲都督荆州刺史时天监初军旅之后公私匮乏憺厉精爲政广辟屯田减省力役供其穷困辞讼者皆立待符教决于俄顷曹无留事下无滞狱后征还朝而民歌之荆土方言谓爹爲父故云`】  

始兴王人之爹徒我反赴人急如水火何时复来哺乳我  

北军歌  

【`南史曰梁临川静惠王宏爲扬州刺史天监中武帝诏都督诸军侵魏宏以帝之介弟所领皆器甲精新军容甚盛北人以爲百数十年所未之有军次洛口前军克梁城诸将欲乘胜深入宏闻魏援近畏懦不敢进召诸将欲议旋师吕僧珍曰知难而退不亦善乎柳玭等不从宏不敢违羣议停军不进魏人知其不武遗以巾帼北军乃歌云云韦武叡也`】  

不畏萧娘与吕姥但畏合肥有韦武  

夏侯歌  

【`梁书曰夏侯防爲豫州刺史于苍陵立堰溉田千余顷境内赖之防兄亶先居此任兄弟竝有恩惠百姓歌之`】  

我之有州赖彼【`一作得`】夏侯前兄后弟布政优优  

鄱阳歌  

【`南史曰陆襄吴郡人爲鄱阳内史先是郡人鲜于琮反攻郡襄遣兵破之生获琮时隣郡按琮党与因求货贿皆不得其实或有善人尽室罹祸唯襄郡枉直无滥人歌之曰`】  

鲜于抄后善恶分人无横死赖陆君  

同前  

【`南史曰郡人有彭李二家先用忿争遂相诬告襄引入内室不加责诮但和言解喻之二人感恩深自悔咎乃爲设酒食令其尽欢酒罢同载而还因相亲厚人又歌曰`】  

陆君政无怨家鬭既罢雠共车  

瞿塘行人歌  

【`南史曰庾子舆新野人有孝性丁母忧哀至輙呕血父卒于蜀子舆哀痛将絶奉丧还乡秋水犹壮巴东有淫预石髙出二十许丈及秋至则才如见次有瞿塘大滩行旅忌之部伍至此石犹不见子舆抚心长呌其夜五更水忽退减安流南下及渡水复旧行人爲之语曰`】  

淫预如幞本不通瞿塘水退爲庾公  

谣辞  

北方童谣  

【`南史曰梁武帝时魏降人王足陈计求堰淮水以灌夀阳足引北方童谣云云帝发淮阳戸丁及战士二十万筑之以康绚督其事南起浮山北抵巉石堰成长九里髙二十丈夹堤并树杞柳军人安堵其上魏军竟溃而归水之所及方数百里魏夀阳城戍稍徙顿八公山`】  

荆山爲上格浮山爲下格潼沱爲激沟并灌钜野泽  

梁武帝时谣  

【`南史曰梁武帝天监元年十一月立长子统爲皇太子时民间有谣按鹿子开者反语爲来子哭也后太子果薨是时长子欢爲徐州刺史以嫡孙次应嗣位而帝意在晋安王犹豫未决及立晋安王爲皇太子而欢止封豫章郡王还任谣言心徘徊者未定也城中诸少年逐欢归去来者复还徐方之象也统即昭明太子也`】  

鹿子开城门城门鹿子开当开复未开使我心徘徊城中诸少年逐欢归去来  

雍州童谣  

【`南史曰萧范梁武帝之从子也都督雍州刺史抚循将士尽得欢心时论者谓范欲爲贼又童谣云云然卒无验`】  

莫怱怱且寛公谁当作天子草覆车边巳  

大同中童谣  

【`南史曰侯景涡阳之败遣人求锦朝廷给之青布其后皆用爲袍色尚青景乗白马青丝爲辔欲以应谣`】  

青丝白马夀阳来  

侯景时童谣  

【`南史曰侯景既克建邺修饰台城及朱雀宣阳等门童谣曰`】  

的脰乌拂朱雀还与吴  

又  

脱青袍着芒屩荆州天子挺应着  

江陵谣  

【`南史曰侯景既诛传首至江陵元帝命枭于市三日然后煑而漆之以付武库先是江陵谣言云云景首既至元帝付李季长宅宅东即苦竹町也既加鼎镬即用市南水焉`】  

苦竹町市南有好井荆州军杀侯景  

梁童谣  

【`南史曰临贺王正德与侯景同逆其后梁室倾覆既由正德百姓至闻临贺郡名亦不欲道童谣云云其恶之如此`】  

宁逢五虎入市不欲见临贺父子  

北童谣  

【`南史曰齐遣柳逹摩领兵侵梁陈霸先命侯安都败之逹摩谓众曰顷在北童谣云云侯景服青巳倒于此今吾徒衣黄岂谣言验邪`】  

石头两裆青复黄  

童谣  

【`南史曰梁兵既胜齐兵中以赏俘贸酒者一人裁得一醉先是童谣曰`】  

虏万夫入五湖城南酒家使虏奴  

梁末童谣  

【`南史曰梁末有童谣及王僧辨灭説者以爲僧辨本乗巴马以系侯景马上郎王字也尘谓陈也江东谓羖羊角爲皁荚隋氏姓杨杨羊也言陈终灭于隋也`】  

可怜巴马子一日行千里不见马上郎但有黄尘起黄尘汚人衣皁荚相料理  

省中语  

【`南史曰贺琛仕梁爲散骑常侍领尚书左丞参礼仪事每进见武帝与语常移晷刻故省中语云云琛容止闲雅故时人呼之`】  

上殿不下有贺雅  

王彬歌  

【`南史曰王彬好文章习篆与志齐名时人爲之语曰`】  

三眞六草爲天下宝  

三何歌二首  

【`南史曰何思澄与宗人逊及子朗俱擅文名时人语云云思澄闻之曰此言误耳如不然固当归逊思澄意谓宜在巳也`】  

东海三何子朗最多  

人中爽爽有子朗【`子朗字世明有才思`】  

鲍佐谣  

【`南史曰鲍正爲湘东王五佐好交游无日不适人人爲之语曰`】  

无处不逢乌噪无处不逢鲍佐  

## 古诗纪卷一百八

明　冯惟讷　撰  

陈第一  

后主【`讳叔宝字元秀宣帝子即位之后荒于酒色不恤政事而盛修宫室刑罚酷滥隋文帝命将南征兵败入隋见宥给赐甚厚仁寿四年终于洛阳`】  

乐府  

采桑【`以下五言`】  

春楼髻梳罢南陌竞相随去后花丛散风来香处移广袖承朝日长鬟碍聚枝柯新攀易断叶嫩摘前萎采蘩钩手弱防汗杂妆垂不应归独早堪为使君知  

日出东南隅行  

重轮上瑞晖西北照南威南威年二八开牖敞重闱当垆送客去上苑逐春归髩下珠胜月牕前云带衣红裙结未解緑绮自难徽  

三妇艳词十一首  

大妇避秋风中妇夜牀空小妇初两髻含娇新脸红得意非霰日可怜那可同  

大妇西北楼中妇南陌头小妇初妆防回睂对月钩可怜还自觉人看反更羞  

大妇主【`一作弄`】缣机中妇裁春衣小妇新妆冶拂匣动琴徽长夜理清曲余娇且未归  

大妇妬蛾睂中妇逐春时小妇最年少相望卷罗帏罗帏夜寒卷相望人来迟  

大妇上髙楼中妇荡莲舟小妇独无事拨帐掩娇羞丈夫应自解更深难道留  

大妇初调筝中妇饮歌声小妇春妆罢弄月当宵楹季子时将意相看不用争  

大妇爱恒偏中妇意常坚小妇独娇笑新来华烛前新来诚可惑为许得新怜  

大妇酌金杯中妇照妆台小妇偏妖冶下砌折新梅众中何假问人今最后来  

大妇怨空闺中妇夜偷啼小妇独含笑正柱作乌栖河低帐未掩夜夜画睂齐  

大妇正当垆中妇裁罗襦小妇独无事淇上待吴姝鸟归花复落欲去却踟蹰  

大妇年十五中妇当春戸小妇正横陈含娇情未吐所愁晓漏促不恨灯销炷  

飞来双白鹤  

朔吹已萧瑟愁云屡合开冬辛苦地白鹤从风催音响已清切毛羽复残摧飞来进【`阙`】　但为失双回傥逢哙参徳当共衔珠来  

采莲曲  

相催暗中起妆前日已光随宜巧注口薄落防花黄风住疑衫宻舩小畏裾长波文散动檝菱花拂度航低荷乱翠影采袖新莲香归时会被唤且试入兰房  

昭君怨  

图形汉宫里遥聘单于庭狼山聚云暗龙沙飞雪轻笳吟度陇笛转出关呜啼妆寒叶下愁睂塞月生只余马上曲犹作别时声  

朱鹭  

参差蒲未齐沈漾若浮緑朱鹭戯苹藻裵徊流涧曲涧曲多岩树逶迤复断续振振虽以明汤汤今又瞩  

巫山髙  

巫山巫峡深峭壁耸春林风岩朝蕋落雾岭晚猨吟云来足枕雨过非感琴仙姬将夜月度影自浮沈  

有所思三首【`选诗拾遗作望逺`】  

荡子好兰期留人独自思落花同泪脸初月似愁睂阶前看草蔓牕中对网丝不言千里别【`一作望`】复是三春时杳杳与人期遥遥有所思山川千里间风月两边时相对春那剧相望景偏迟当由分别乆梦来还自疑佳人在北燕相望渭桥边团团落日树耿耿曙河天愁多明月下泪尽鴈行前别心不可寄惟余琴上弦  

雉子斑  

四野秋原暗十歩啄方前雊声风处逺翅影云间连箭射妖姬笑裘值盛明然已足南皮赏复会北宫篇  

临髙台  

晚景登髙台回望春光来雾浓山后暗日落云傍开烟里看鸿小风来望叶回临牕已响吹极眺且倾杯  

陇头  

陇头征戍客寒多不识春惊风起嘶马苦雾杂飞尘投钱积石水敛辔交河津四靣夕氷合万里望佳人  

陇头水二首  

塞外飞蓬征陇头流水鸣漠处扬沙暗波中燥叶轻地风冰易厚寒深溜转清登山一回顾幽咽动边情髙陇多悲风寒声起夜丛禽飞暗识路鸟转逐征蓬落叶时惊沫移沙屡拥空囘头不见望流水玉门东  

折杨栁二首  

杨栁动春情倡园妾屡惊入楼含粉色依风杂管声武昌识新种官渡有残生还将出塞曲仍共【`玉台作仍作`】胡笳鸣  

长条黄复緑垂丝宻且繁花落幽人径歩隠将军屯谷暗宵钲响风髙夜笛喧聊持暂攀折空足忆中园  

关山月二首  

秋月上中天回【`一作回`】照关城前晕缺随灰减光满应珠圆带树还添桂衔峰乍似复教征戍客长怨乆连翩戍边歳月乆恒悲望舒耀城遥接晕髙涧风连影揺寒光带岫徙冷色含山峭看时使人忆为似娇娥照  

洛阳道五首  

諠哗照邑里遨游出洛京霜枝嫩栁发水堑薄苔生停鞭囘去影驻轴敞前甍台上经相识城下屡逢迎踟蹰还借问只重未知名  

日光朝杲杲照耀东京道雾带城楼开啼侵曙色早佳丽娇南陌香气含风好自怜钗上缨不叹河边草建都开洛汭中地乃城阳纵横肆八逹左右辟康庄铜沟飞栁絮金谷落花光忘情伊水侧税驾河桥傍百尺瞰金埒九衢通玉堂栁花尘里暗槐色露中光游侠幽并客当垆京兆妆向夕风烟晚金羁满洛阳青槐夹驰道御水映铜沟逺望凌霄阙遥看井干楼黄金弹侠少朱轮盛彻侯桃花杂渡马纷披聚陌头  

长安道  

建章通未央长乐属明光大道移甲第甲第玉为堂游荡新丰里戏马渭桥傍当垆晚留客夜夜苦红妆  

梅花落二首  

春砌落芳梅飘零上鳯台拂妆疑粉散逐溜似萍开映日花光动迎风香气来佳人早挿髻试立且裵徊杨栁春楼边车马飞尘烟连娉乌孙伎属客单于毡鴈声不见书蚕丝欲断欲持塞上蕋试立将军前  

紫骝马二首  

嫖姚紫塞归蹀红尘飞玉珂鸣广路金络耀晨辉盖转时移影香动屡惊衣禁门犹未闭连骑恣相追【`一作莫相违`】  

蹀紫骝马照耀白银鞍直去黄龙外斜趋莵端垂鞬还细栁扬尘归上兰红脸桃花色客别重羞看  

雨雪曲  

长城飞雪下边关地籁吟蒙蒙九天暗霏霏千里深树泠月恒少山雾日偏沈况听南归鴈切思胡笳音  

刘生  

游侠长安中置驿过新丰撃钟蒲璧磬鸣杨叶弓孟公正惊客朱家始卖僮羞作荆卿笑捧剑出辽东  

饮马长城窟行  

征马入他乡山花此夜光离羣嘶向影因风屡动香月色含城暗秋声杂塞长何以酬天【`一作君`】子马革报疆塲  

杨叛儿曲【`拾遗作隋越王京洛行`】  

青春上阳月结伴戯京华龙媒玉珂马凤轸绣香车水映临桥树风吹夹路花日昏欢宴罢相将归狭斜  

舞娘三首  

楼上多娇艳当牕并三五争弄游春陌相邀开绣戸转态结红裙含娇拾翠羽留宾乍拂弦托意时移柱淇水变新台春垆当夏开玉靣含羞出金鞍排夜来春日好【`一作多`】风光寻观向市傍转身移佩响牵袖起衣香  

估客乐  

三江结俦侣万里不辞遥恒随鹢首舫屡逐鸡鸣潮  

三洲歌  

春江聊一望细草遍长洲沙汀时起伏画舸屡淹留  

前有一樽酒行  

殿髙丝吹满日落绮罗鲜莫论朝漏促倾巵待夕筵  

自君之出矣六首  

自君之出矣霜晖当夜明思君若风影来去不曽停自君之出矣房空帷帐轻思君如昼烛懐心不见明自君之出矣不分道无情思君若寒草零落故心生自君之出矣尘网暗罗帷思君如落日无有暂还时自君之出矣緑草遍堦生思君如夜烛垂泪着鸡鸣自君之出矣愁顔难复覩思君如蘗条夜夜只交苦  

玉树后庭花【`以下七言`】  

【`隋书乐志曰陈后主于清乐中造黄骊留及玉树后庭花金钗两髩垂等曲与幸臣等制其歌词绮艳相髙极于轻荡男女唱和其音甚哀`】  

丽宇芳林对髙阁新妆艳质本倾城映戸凝娇乍不进出帷含态笑相迎妖姬脸似花含露玉树流光照后庭  

乌栖曲三首  

陌头新花歴乱生叶里啼鸟送春情长安游侠无数伴白马骊珂路中满  

金鞍向暝欲相连玉靣俱要来帐前含态眼语悬相觧【`音蟹`】翠带罗裙入为觧  

合欢襦薰百和香牀中被织两鸳鸯乌啼汉没天应曙只持懐抱送郎去  

东飞伯劳歌  

池侧鸳鸯春日鸎緑珠绛树相逢迎谁家佳丽过淇上翠钗绮袖波中漾雕轩绣戸花恒发珠帘玉砌移明月年时二七犹未笄转顾流盼鬟髩低风飞蕋落将【`一作时`】何故可惜可怜空掷度  

长相思二首【`以下襍言`】  

长相思乆相忆关山征戍何时极望风云絶音息上林书不归回文徒自织羞将别后靣还似初相识  

长相思怨成悲蝶萦草树连丝庭花飘散飞入帷帷中看只影对镜敛双睂两见同见【`玉台作望`】月两别共春时  

古曲  

桂钩影桂枝开紫绮袖逐风回日明珠色偏亮叶尽衫香更来  

独酌谣四首  

序曰齐人淳于髠善为十酒偶效之作独酌謡  

独酌謡独酌且独謡一酌岂陶暑二酌断风飚三酌意不畅四酌情无聊五酌盂易覆六酌懽欲调七酌累心去八酌髙志超九酌防物我十酌忽凌霄凌霄异羽翼任致得飘飘宁学世人醉扬波去我遥尔非浮丘伯安见王子乔  

独酌谣独酌起中宵中宵照春月初花发春朝春花春月正裵徊一尊一当夜开聊奏孙登曲仍斟毕卓杯罗绮徒纷乱金翠转迟囘中心本如水凝志更同灰逍遥自可乐世语世情哉  

独酌謡独酌酒难消独酌三两盌弄曲两三调调忽未毕忽值出房朝更似游春苑还如逢丽谯衣香逐娇去眼语送杯娇余罇尽复益自得是逍遥  

独酌謡独酌一尊酒尊酒倾未酌明月正当牖是牖非圆瓮吾乐非击缶自任物外懽更齐椿菌久卷舒乃一致忘情且十斗宁复语绮罗因情即山薮  

诗  

同江仆射游摄山栖霞寺【`以下五言`】  

时宰磻溪心非关狎竹林鹫岳青松绕鸡峯白日沈天迥浮云细山空明月深摧残枯树影零落古藤隂霜村【`一作月`】夜乌去风路【`一作露`】寒猿吟自悲堪出俗讵是欲【`一作愿`】抽簮  

同平南弟元日思归  

至徳掩羲黄成功迈禹汤仪刑元四海来庭盛万方鸣玉观升降击石乃铿锵三春气色早九疑烟雾长浮云断更续轻花落复香北宫瞻逺岫南服阻遥江尔言想伊洛我思属潇湘  

立春日泛舟圃各赋一字六韵成篇  

【`座有张式陆琼顾野王谢伸禇琢王縘傅縡陆瑜姚察等九人上○以下十六首并见歳时杂咏`】  

春光反禁苑暧日暖源桃霄烟近漠漠暗浪逺滔滔石苔侵緑藓岸草发青袍回歌逐转檝浮冰随度刀遥看栁色嫩回望鸟飞髙自得欣为乐忘意若临濠  

献歳立春光风具美泛舟圃各赋六韵  

【`座有张式陆琼顾野王殷谋陆琢岑之敬等六人上`】  

寒轻条已翠春初未啭禽野雪明岩曲山花照迥林苔色随水溜树影带风沈沙长见水落歌遥觉浦深余辉斜四戸流风飏八音既此留连席道欣放旷心  

上已宴丽晖殿各赋一字十韵  

芳景满辟牕暄光生逺阜更以登临趣还胜袚褉酒日照源上桃风揺城外栁断云仍合雾轻霞时映牖逺树带山髙娇莺含响偶一峯遥落日数花飞映绶度鸟或遛檐飘丝屡薄薮言志递为乐置觞方荐寿文学且迾筵罗绮令陈后干戈幸勿用宁须劳马首  

上已圃宣猷堂褉饮同赋八韵  

绮殿三春晚玉烛四时平藤交近浦暗花照逺林明百戏堦庭满八音调清莺喧襍管韵钟响带风生山髙云气积水急溜杯轻簮缨今盛此俊乂本多名美才尽壮思文彩发雕英乐是西园日欢兹南馆情  

春色褉辰尽当曲宴各赋十韵  

余春尚芳菲中园飞桃李是时乃季月兹日叶上已既有游伊洛可以袚溱洧得性足为娯髙堂聊复拟髙堂亦有趣图缋此芳轨栖遁称式骖善政日驯雉兰桂观往辙簮裾蹑前趾啼禽静或喧花落低还起水雾遥混襍山云逺相似坐客聴一言随吾祛俗鄙  

祓褉泛舟春日圃各赋七韵  

园林多趣赏祓褉乐还寻春池已漫高枝自嵸森日里丝光动水中花色沈安流浅易榜峭壁迥难临野莺添管响深岫接铙音山逺风烟丽苔轻激浪侵置酒来英雅嘉贤良所钦  

上已圃宣猷嘉辰褉酌各赋六韵以次成篇  

【`座有张式陆琼顾野王陆琢岑之敬等五人上`】  

园开簮带合亭迥春芳过莺度游丝断风驶落花多峯幽来鸟啭洲横拥浪波歌声初出牖舞影乍侵柯靣玉同钗玉衣罗异草萝既悦筒畅复欢文酒和  

七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履  

【`座有陆琼傅纬陆瑜姚察等四人上`】  

锦作明玳牀黼垂光粉壁带日芙蓉照因吹芳芬拆【`帐`】织成如缋采琉璃畏风击秦宫得絶超汉座殊斑敌【`屛风`】已罗七爼满兼逢百品易张陈答赠言梁室齐睂席【`案`】蕴仙此还异掌漏翻非役侍臣乃执捧良宾乃投掷【`唾壶`】贤舍观穴踵田覩蹑迹矩歩今有仪用此前嘉客【`履`】  

七夕宴重咏牛女各为五韵  

【`座有刘防安逺侯方华张式陆琼顾野王禇玠谢伸周燮傅纬陆瑜栁庄王瑳等十三人上`】  

明月照高台仙驾忽裵徊雷徙闻车度霞上见妆开房移看动马斗转望斟杯靥色随星去髻影襍云来更觉今宵短只遽日轮催  

同管记陆琛七夕五韵  

亭亭秋月明团团夕露轻凤驾今时度霓骑此宵迎防上采霞动粉外白云生故娇隔分别新欢起旧情含笑不终夜香风空自停  

七夕宴乐脩殿各赋六韵  

【`座有张式陆琼禇玠王琼傅纬陆瑜姚察七人上`】  

秋初芰荷殿寳帐芙蓉开玉笛随上金钿逐照回钗光揺玳瑁柱色轻玫瑰笑靥人前敛衣香动处来非同七襄驾讵隔一春梅神仙定不及宁用流霞杯  

七夕宴圃各赋五韵  

【`座有顾野王陆琢姚察等四人`】  

殿深炎气少日落夜风清月小看针暗云开见缕明丝调听鱼出吹响间蝉声度更银烛尽陶暑玉巵盈星津虽可望讵得似人情  

五言同管记陆瑜九日观马射  

晴朝丽早霜秋景照堂皇榦惨风威切荷雕池望荒楼髙看鴈下叶散觉山凉歇雾含空翠新花湿露黄飞禽接斾影度日转铍光连翻北幽骑驰射西园傍勒移码碯色鞭起珊瑚扬已同过隙逺更异良弓藏且观千里汗仍瞻百歩杨非为从逸赏方追塞外羌  

五言画堂良夜履长在节歌管赋诗迾筵命酒十韵成篇【`得沓合答襍纳飒匝欱拉閤`】  

季冬初阳始寒气尚萧飒原叶或委低岫云时吐欱雕树乍踈回逺峯自重沓云兴四山霾风动万籁答肃肃凝霜下峩峩层冰合复殿可以娱于兹多延纳迢迢百尺观杳杳三休閤前后训导屛左右文卫匝进退簮缨移纵横壮思襍幸矣天地泰当无范雎拉  

同管记陆瑜七夕四韵【`陆瑜王琼等二人上和`】  

河汉言清浅相望限烟霄云生劒气没槎还客宿遥月上仍为镜星连可作桥唯当有今夕一夜不迢迢初伏七夕已觉防凉既引应徐且命燕赵清风朗月以望七襄之驾置酒陈乐各赋四韵之篇  

【`座有张式陆琼顾野王傅纬陆玠等五人上`】  

广席多才俊重合引珠妍管弦檐外响罗绮树中鲜举针还向月上儛复依筵度河将【`阙`】殿相看并是仙  

晚宴文思殿  

晚日落余晖宵园翠盖飞荷影侵池浪云色入山扉萤光息复起暗鸟去翻归乐极未言醉杯深犹恨稀  

宴光璧殿咏遥山灯  

照耀浮辉明飘飖落烬轻枝多含树影烟上带佩生杂桂还如月依栁更疑星园中鹤采丽池上鳬飞惊  

三善殿夕望山灯  

重岫多风烟华灯此岫边涸浦如珠露雕树似花钿依楼杂度月带石影开莲既有常满照羞与晓星连  

入隋侍宴应诏  

【`南史曰后主从隋文帝东巡登芒山赋诗`】  

日月光天徳山河壮帝居太平无以报愿上东封【`一作万年`】书  

幸武湖饯呉兴太守任惠  

寒云轻重色秋水去来波待我戎衣定然送大风歌  

宴詹事陆缮省  

禁闼九重中宴赏三春日云收上树隠叶长宫槐宻水緑已浮苔花舒正含实【`阙`】  

听筝【`杂言　出诗话补遗`】  

文牕玳瑁影婵娟香帷翡萃出神仙促柱防唇莺欲语调系爪鴈相连秦声本自杨家解呉歈那知谢傅怜秖愁芳夜促兰膏无那煎  

附録【`按小説家所载后主炀帝诸诗辞多不类其为后人依托无疑今别附于此以备省览云尔`】  

隋渠诗  

【`海山记曰隋炀帝夕泛舟北海忽见水上有小舟至乃陈后主也帝起迎之后主曰闻陛下开隋渠引洪河之水东游维扬因作诗以奏`】  

隋室开兹水初心谋大赊一千里力役百万民吁嗟水殿不复返龙舟成小瑕溢流随岸浊浪喷黄沙两人迎客至三月栁飞花日脚沈云外榆梢噪暝鸦如今游子俗异日便天家且乐人间景休寻海上槎人喧舟舣岸风细锦防斜莫言无后利千古壮京华  

小牕诗  

【`顔师古隋遗録曰炀帝昏酒尝游呉公宅鸡台忽与陈后主相过后主复诗十数篇帝止记小牕及寄侍儿碧玉诗`】  

午醉醒来晚无人梦自惊夕阳如有意偏傍小牕明  

寄碧玉诗  

离别膓应断相思骨合销愁魂若飞散凭仗一相招  

戏赠沈后  

【`平陈録曰沈后者望蔡侯君理女也以张贵妃权宠动经半年不得御陈主当御沈后处暂入即还谓后曰何不见留赠诗云云后答云云　亦见朝野佥载`】  

留人不留人不留人也去此处不留人自有留人处  

答后主【`附`】　　　　　　　　沈后  

谁言不相忆见罢倒【`一作便`】成羞情知不肯住教道【`一作我`】若为留  

## 古诗纪卷一百九

明　冯惟讷　撰  

陈第二  

隂铿【`孛子坚武威人五歳能诵诗赋日千言尤善五言诗为当时所重仕梁为湘东王法曹行参军陈天嘉中为始兴王中录事参军累迁晋陵太守员外散骑常侍卒`】  

新成安乐宫【`歴代吟谱曰铿赋新成安乐宫援笔便就`】  

新宫实壮哉云里望楼台迢递翔鹍仰连翩贺燕来重櫩寒雾宿丹井夏【`一作夜`】莲开砌石披新锦梁花畵早梅欲知安乐盛歌管襍尘埃  

班婕妤怨  

栢梁新宠盛长信昔防倾谁谓诗书巧翻为歌舞轻花月分牕进苔草共堦生接泪衫前满单瞑【`一作眠`】梦里惊可惜逢秋扇何用合欢名  

蜀道难  

王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要  

和登百花亭懐荆楚  

江陵一柱观浔阳千里潮风烟望似接川路恨成遥落花轻未下飞丝断易飘藤长还依格荷生不避桥阳台可忆处唯有暮将朝  

奉送始兴王  

良守别承明枉道暂逢迎去防收锦防【`一作缆`】归骑指兰城纷糺连山暗潺湲水清桂晚花方白莲秋叶始轻背飞伤客念临岐悯圣情分风不得逺何由送上征  

广陵岸送北使  

行人引去节送客舣归舻即是观涛处仍为郊赠衢汀洲浪已息防江路不纡亭嘶背枥马樯啭向风乌海上春云襍天际晚防孤离舟对零雨别渚望飞鳬定知能下泪非但一杨朱  

江津送刘光禄不及  

依然临送渚长望倚河津鼓声随听絶防势与云隣泊处空余鸟离亭已散人林寒正下叶钓晚欲收纶如何相背逺江汉与城闉  

和傅郎歳暮还湘洲  

苍茫嵗欲晚辛苦客方行大江静犹浪扁舟独且征棠枯綘叶尽芦冻白花轻戍人寒不望沙禽逈未惊湘波各深浅空轸念归情  

渡青草湖  

洞庭春溜满平湖锦防张沅水桃花色湘流杜若香穴去茅山近江连巫峡长带天澄逈碧映日动浮光行舟逗逺树度鸟息危樯滔滔不可测一苇讵能航  

渡岸桥  

画桥长且曲傍险复凭流写虹晴尚饮圗星昼不收跨波连断岸接路上危楼栏髙荷不及池清影自浮何必横南渡方复似牵牛  

游始兴道馆  

紫台髙不极清谿千仭余坛边逢药铫洞里阅仙书庭舞经乘鹤池游被控鱼稍昏蕙叶敛欲暝槿花疎徒教斧柯烂防自不凌虚  

开善寺  

鹫岭春光遍王城野望通登临情不极萧散趣无穷莺随入戸树花逐下山风栋里归云白牕外落晖红古石何年卧枯树几春空淹留昔未及幽桂在芳丛  

罢故章县  

秩满三秋暮舟虚一水滨漫漫遵归道凄凄对别津晨风下散叶岐路起飞尘长岑旧知逺莱芜本自贫被里恒容吏正朝不系民惟当有一犊留持赠后人  

闲居对雨  

四溟飞旦雨三迳絶来游震位雷声发离宫电影浮山云遥似带庭叶近成舟茅檐下乱滴石窦引环流寄言一髙士如何麦不收  

又  

苹藻降灵只聪明谅在斯触石朝云起从星夜月离八川奔巨壑万顷溢澄陂緑野含膏润青山带濯枝嘉禾方合颖秀麦已分岐寄语纷纶学持竿讵必知  

行经古墓  

偃松将古墓年代理当深表柱应堪烛碑书欲有金逈坟由路毁荒隧受田侵霏霏野雾合昏昏陇日沈悬劔今何在风杨空自吟  

和樊晋陵伤妾  

画梁朝日尽芳树落花辞忽以千金笑长作九泉悲镜前尘剧粉机上网多丝戸余双入燕牀有一空帷名香不可得何见返防时  

和侯司空登楼望乡  

懐土临霞观思归想石门瞻云望鸟道对栁忆家园寒田获里静野日烧中昏信美今何益伤心自有源  

登武昌岸望  

游人试歴览旧迹巳丘墟巴水萦非字楚山断类书荒城髙仞落古栁细条踈烟芜遂若此当不为能居  

晚出新亭  

大江一浩荡离悲足几重潮落犹如盖云昏不作峯逺戍唯闻鼓寒山但见松九十方称半归途讵有踪  

晚泊五洲  

客行逢日暮结缆晚洲中戍楼因嵁【`一作碪`】险村路入江穷水随云度黑山带日归红遥怜一柱观欲轻千里风  

咏得神仙  

罗浮银是殿瀛洲玉作堂朝游云暂起夕饵菊恒香聊持履成燕戏以石为羊洪厓与松子乗羽就周王  

游巴陵空寺  

日宫朝絶磬月殿夕无扉网交双树叶轮断七灯辉香尽奁犹馥幡尘画渐防借问将何见风气动天衣  

秋闺怨  

独眠虽已惯秋来只自愁火笼恒暖脚行障镇牀头眉含黛俱敛啼将粉共流谁能无别恨唯守一空楼  

南征闺怨  

湘水旧言深征客理难寻独愁无处道长悲不自禁逢人憎解佩从来懒听音唯当有夜鹊南飞似妾心  

侯司空宅咏妓【`刘删同赋`】  

佳人遍绮席妙曲动鹍楼似阳台上池如洛水邉莺啼歌扇后花落舞衫前翠栁将斜日俱照晚妆鲜  

经丰城劒池  

清池自湛澹神劒乆迁移无复连星气空余似月池夹篠澄深渌含风结细漪唯有莲花蕚还想匣中雌  

西游咸阳中  

【`阮籍咏懐诗曰西游咸阳中赵李相经过`】  

上林春色满咸阳游侠多城斗疑连汉桥星象跨河影里看飞毂尘前听逺珂还家何意晚无处不经过  

观钓  

澄江息晚浪钓侣枻轻舟丝垂遥溅水饵下暗通流歌声时断续檝影乍横浮寄言濯缨者沧浪终滞游  

咏石  

天汉支机罢仙岭博棊余零陵旧是燕昆池本学鱼云移莲势出苔駮锦纹防还当谷城下别自解兵书  

侍宴赋得夹池竹  

夹池一丛竹垂【`一作青`】翠不惊寒叶醖宜城酒皮裁【`一作治`】薛县冠湘川染别泪衡岭拂仙坛欲见葳防色当来兎苑看【`一作欲见凌冬质当为雪中看`】  

雪里梅花  

春近寒虽转梅舒雪尚飘从风还共落照日不俱消叶开随足影花多助重条今来渐异昨向晚判胜朝  

五洲夜发  

夜江雾里阔新月迥中明溜船惟识火惊鳬但听声劳者时歌榜愁人数问更  

咏鹤  

休池屡独舞对影或孤鸣乍动轩墀歩时转入林声  

## 古诗纪卷一百十

明　冯惟讷　撰  

陈第三  

徐陵【`字孝穆东海郯人摛之子初为梁晋安王参军累迁至散骑常侍仕陈歴侍中安右将军光禄大夫太子少傅南徐州大中正建昌县开国侯气局深逺清简寡欲为一代文宗`】  

乐府  

骢马驱【`以下五言`】  

白马号龙驹雕鞍名镂渠【`一作衢`】诸兄二千石小妇字罗敷倚端轻扫史【`一作吏`】召募击休屠塞外多风雪城中絶诏书空忆长楸下连蹀复连  

中妇织流黄  

落花还【`一作飞`】井上春机当戸前带衫行阵口覔钏枕檀【`一作入坛`】邉数镊经无乱新浆纬易牵蜘蛛夜伴织百舌晓惊眠封用黎阳土书因计吏船欲知夫壻处今督水衡钱  

出自蓟北门行  

蓟北聊长望黄昏心独愁燕山【`一作然`】对古刹代郡隠【`一作倚`】城楼屡战桥恒断长冰堑不流天云如地阵汉月带胡秋渍土泥函谷挼绳缚凉州平生燕颔相防自得封侯  

陇头水  

别涂耸千仞离川悬百丈攅荆夏不通积雪冬难上枝交陇底暗石碍波前响廻首咸阳中唯言梦时徃  

折杨栁  

嫋嫋河堤树【`一作栁`】依依魏主营江陵有旧曲洛下作新声妾对长杨苑君登髙栁城春还应共见荡子太无情  

闗山月二首  

闗山三五月客子忆秦川思妇髙楼上当牕应未眠星旗映踈勒云阵上祁连战气今如此从军复几年月出栁城东微云掩复通苍茫萦白晕萧瑟带长风兵烧上郡胡骑猎云中将军拥节起战士夜鸣弓  

洛阳道二首  

绿栁三春暗红尘百戏多东门向金马南陌接铜驼华轩翼葆吹飞盖响鸣珂潘郎车欲满无奈掷花何洛阳驰道上春日起尘埃濯龙望如雾【`一作水`】河桥渡似雷闻珂知马蹀傍幰见甍开相看不得语宻意眼中来  

长安道  

辇道乗双阙豪雄被五都横桥象天汉法驾应坤图韩康卖良药董偃鬻明珠喧喧拥车骑非但执金吾  

梅花落  

对戸一株梅新花落故栽燕拾还莲井风吹上镜台娼家怨【`一作愁`】思妾楼上独裵徊啼看竹叶锦簮【`一作篸`】罢未能裁  

紫骝马  

玉镫绣纒鬃金鞍锦覆幪风惊尘未起草浅埒犹空角弓连【`一作穿`】两兎珠弹落双鸿日斜驰逐罢连翩还上东  

刘生  

刘生殊倜傥任侠遍京华戚里惊鸣筑平阳吹怨笳俗儒排左氏新室忌汉家髙才被摈压自古共怜嗟  

乌栖曲二首【`七言`】  

卓女红籹期此夜胡姬沽酒谁论价风流荀令好儿郎偏能傅粉复薰香  

绣帐罗帷隠灯烛一夜千年犹不足唯憎无赖汝南鸡天河未落犹争啼  

襍曲  

倾城得意已无俦洞房连阁未消愁宫中本造鸳鸯殿为谁新起凤凰楼绿黛红顔两相发千娇百念情无歇舞衫廻袖胜春风歌扇当牕似秋月碧玉宫妓自翩妍绛树新声最可怜张星旧在天河上从来张姓本连天二八年时不忧度旁邉得宠谁相【`一作应`】妬立春厯日自当新正月春幡底须故流苏锦帐挂香囊织成罗幌隠灯光只【`一作秖`】应私将琥珀枕瞑瞑来上瑚牀  

长相思二首【`襍言`】  

长相思望归难传闻奉诏戍臯兰龙城逺鴈门寒愁来痩转剧衣带自然寛念君今不见谁为抱腰看  

长相思好春节梦里恒啼悲不泄帐中起牕前防栁絮飞还聚游丝断复结欲见洛阳花如君陇头雪  

诗  

同江詹事登宫城南楼【`以下五言`】  

元良属上德率土被中孚汉幄朝无怠周门夕复趋桓经既受业贺拜且尊儒壮志谐风雅髙文防斗枢铿锵叶舞蹈炤烂等琨瑜沟水慙雄伯漳川仰大巫鲍鱼宁入爼钓鳖匪充厨叔誉恒词屈防年岂滥诛  

走笔戏书应令  

此日乍殷勤相嫌不如春今宵花烛泪非是夜迎人舞席秋来卷歌筵无数尘曽经新代故那恶故迎新片月窥花簟轻寒入锦巾秋来应痩尽偏自着腰身  

春情  

风光今旦动雪色故年残薄夜迎新节当罏却晚寒竒【`一作故`】香分细雾【`一作篆`】石炭捣轻纨竹叶裁衣带梅花奠酒盘年芳袖里出春色黛中安欲知迷下蔡先将过上兰  

奉和咏舞【`简文有咏舞诗`】  

十五属平阳因来入建章主家能教舞城中巧画妆低鬟向绮席举袖拂花黄烛送空廻【`一作牕邉`】影衫传箧里香当由好留客故作舞衣长  

和简文帝赛汉髙帝庙【`声偶作徐摛诗彚作庾肩吾并误`】  

山宫类牛首汉寝若龙川玉盌无秋酎金灯灭夜烟丹帷廹灵岳绀席下羣仙堂虗沛筑响钗低戚舞妍何殊后庙里子建作华篇  

山斋  

桃源惊徃客鹤峤断来賔复有风云处萧条无俗人山寒微有雪石路本无尘竹径防笼巧茅斋结构新烧香披道记悬镜厌山神砌水何年溜檐桐几度春云霞一已絶宁辨汉将秦  

咏柑【`艺文初学并作徐陵诗刘孝绰集载此或误收也`】  

朱实挺江南苞品擅珍淑上林杂嘉树江潭间脩竹万室拟封侯千株挺荆国绿叶萋以布素荣芬且郁得陈终宴欢良垂云雨育  

侍宴  

园林才有热夏浅更胜春嫩竹犹含粉初荷未聚尘承恩豫下席应阮独何人  

奉和山池【`梁简文有山池诗`】  

罗浮无定所鬰岛屡迁移不觉因风雨何时入后池楼台非一势临翫自多竒云生对戸石猨挂入櫩枝  

山池应令  

画舸图仙兽飞艎挂采斿傍人事金浆钓女饰银钩细萍时带檝低荷乍入舟猿啼知谷晚蝉咽觉山秋  

别毛永嘉【`英华作别毛尚书`】  

愿子厉风规归来振羽仪嗟余今老病此别空长离白马君来哭黄泉我讵知徒劳脱寳劒空挂陇头枝  

秋日别庾正员【`艺文作张正见`】  

征途愁转斾连骑惨停镳朔气凌疎木江风送上潮青雀离防逺朱鸢别路遥唯有当秋月夜夜上河桥  

新亭送别应令  

凤吹临伊水时驾出河梁野燎村田黑江秋岸荻黄隔城闻上鼓廻舟隠去樯神襟爱【`一作忧`】逺别流睇极清漳  

和王舍人送客未还闺中有望  

倡人歌吹罢对镜览红顔拭粉留花称除钗作小鬟绮灯停不灭髙扉掩未闗良人在何处光唯见月还  

为羊兖州家人答饷镜  

信来赠寳镜亭亭似团月镜乆自逾明人乆情愈歇取镜挂空台于今莫复开不见孤鸾鸟香防何处来  

咏织妇  

纎纎运玉指脉脉正蛾眉振蹑开交缕停梭续断丝檐前初月照洞戸朱帷垂【`一作未垂帷`】弄机行掩泪弥令织素迟  

内园逐凉  

昔有北山北今余【`一作来`】东海东纳凉髙树下直坐落花中狭径长无迹茅斋本自空提琴就竹篠酌酒劝梧桐  

鬬鸡  

季子聊为戏陈王欲骋才花冠已冲力芥爪复惊媒鬬凤羞衣锦双鸾耻镜台陈仓若有信为覔寳鸡来  

咏日华  

朝晖烂曲池夕照满西陂复有当昼景江上铄光仪时从髙浪歇乍逐细波移一在雕梁上讵比扶桑枝  

咏雪  

琼林圃叶桂树日南华岂若天庭瑞轻雪带风斜三农喜盈尺六出儛崇花明朝阙门外应见海神车  

春日  

岸烟起暮色岸水带斜晖迳狭横枝度帘揺惊燕飞落花承歩履流涧写行衣何殊九枝葢薄暮洞庭归  

奉和简文帝山斋  

架岭承金阙飞桥对石梁竹宻山斋冷荷开水殿香山花临舞席水影照歌牀【`阙`】  

徐孝克【`陵之弟性至孝能谈理尤精意佛教宣帝时为国子祭酒陈亾入隋授国子博士`】仰同令君摄山栖霞寺山房夜坐六韵  

戒坛青石路灵相紫金峯影尽皈依鸽餐迎守防龙晨朝宣寳偈寒夜敛踈钟鸡兰静含握仁智独从容五禅清虑表七觉荡心封愿言于此处携手屡相逢  

仰和令君  

上宰明四空廻车八道中洞凉容麦气岩光对月宫香来讵经火花散不随风涧松无异聒禅桂两分丛虗薄诚为累何因偶防同蹔此乖山北犹可向墙东  

## 古诗纪卷一百十一

明　冯惟讷　撰  

陈第四  

沈炯【`字初明吴兴武康人约之后有隽才仕梁为呉令侯景之乱景将宋子仙据吴兴逼令掌书记及景东奔炯妻子皆为景害元帝立封原乡侯领尚书左丞魏克荆州被虏授仪同以母在东求归陈武帝以为御史中丞文帝立加明威将军`】  

长安少年行  

长安好少年骢马铁连钱陈王装瑙勒晋后铸金鞭歩揺如飞燕寳劒【`一作劒锷`】似舒莲去来新市侧遨游大道边道边一老翁顔鬓如衰蓬自言居【`一作生`】汉世少小见豪雄五侯俱拜爵七贵各论功建章通北阙复道度南宫太后居长乐天子出回中五辇迎飞燕金山赏邓通一朝复一日忽见朝市空扶桑无复海昆山倒向东少年何假问頺龄值福终子孙冥防尽乡闾复不同泪尽眼方暗髀伤耳自聋杖策寻遗老歌啸咏悲翁遭随各有遇非敢访童防  

独酌謡【`杂言`】  

独酌謡独酌独长謡智者不我顾愚夫余未要不愚复不智谁当余见招所以成独酌一酌倾一瓢生涯本漫漫神理暂超超再酌矜许史三酌傲松乔频烦四五酌不觉凌丹霄倐尔厌五鼎俄然贱九韶彭殇无异塟夷跖可同朝龙蠖非不屈鹏鷃但逍遥寄语号呶侣无乃太尘嚣  

从驾送军  

惟尧称乃武轩后号神兵吊民资智勇治乱属师贞我君膺寳业歴驾视前英蒲海方无浪夷山未有平星光下结斾劒气上舒精云开万里彻日丽百川明抚鼓山灵应诏跸水祗惊  

望郢州城  

防兮何处返非死复非仙坐柯如昨日石合【`一作合石`】未淹年歴阳顿成浦东海果为田空忆扶风咏谁【`一作惟`】见岘山传世变才良改时移民物迁悲哉孙骠骑悠悠哭彼天  

长安还至方山怆然自伤  

秦军坑赵卒遂有一人生虽还旧乡里危心曽未平淮源比桐栢方山似削成犹疑屯虏骑尚畏值胡兵空村余拱木废邑有頽城旧识既巳尽新知皆异名百年三万日处处此伤情  

离合诗赠江藻  

开门枕芳野井上发红桃林中藤茑秀木末风云髙屋室何寥廓至士隠蓬蒿故知人外赏文酒易陶陶友朋足谐晤又此盛诗骚朗月同携手良景共含毫栾巴有妙术言是神仙曹百年肆偃仰一理讵相劳【`闲居有乐`】  

建除诗  

建章连凤阙蔼蔼入云烟除庭发槐栁冠劒似神仙满衢飞玉轪夹道跃金鞭平明尘雾合薄暮风云骞定交太学里射策云台邉执事一朝谬朝市忽崩迁破家徒狥国力弱不扶颠危机空履虎击恶岂如鹯成师凿门去败绩褁尸旋收防不入斗抱景问穹开顔何所说空忆平生前闭门穷巷里静扫咏归田  

六府诗  

水广南山暗杖策出蓬门火炬村前发林烟树下昏金花散黄蕋蕙草襍芳荪木兰露渐落山芝风屡翻土髙行已冐抱瓮忆中园谷城定若近当终黄石言  

八音诗  

金屋贮阿娇楼阁起迢迢石头足年少大道跨河桥丝桐无缓节罗绮自飘飘竹烟生薄晩花色乱春朝匏瓜讵无匹神女嫁苏韶土地多妍冶乡里足尘嚣革年未相识声论动风飚木桃堪底用寄以答琼瑶  

六甲诗  

甲拆开众果万物具敷荣乙飞上危幕雀乳出空城丙魏旧勲业申韩事刑名丁翼陈诗罢公绥作赋成戊巢花已秀满塘草自生已乃忘懐客荣乐尚闗情庚庚闻鸟啭肃肃望鳬征辛酸多悯恻寂寞少逢迎壬蒸懐太古覆妙伫无名癸巳空施位讵以召幽贞  

十二属诗  

防迹生尘案牛羊暮下来虎啸生【`当作坐`】空谷兎月向牕开龙隰逺青翠蛇栁近裵徊马兰方逺摘羊负始春裁【`当作栽`】猴栗羞芳果鸡跖引清杯狗其懐物外猪蠡窅悠哉  

从游天中寺应令  

福界新开草名僧共下筵杨枝生拱树锡杖呪飞泉石座应朝讲山龛拟夜禅当非舍卫国卖地取金钱同庾中庶肩吾周处士让游明庆寺  

鹫岭三层塔庵园一讲堂驯乌逐饭磬狎兽绕禅牀擿菊山无酒燃松夜有香幸得同髙胜于此莹心王  

名都一何绮  

【`陆士衡拟古诗云名都一何绮城郁盘桓`】  

名都一何绮春日吐光辉髙楼云母扇复殿琉璃扉昭仪同辇出髙安连骑归欲知天子贵千门应紫防  

为我弹鸣琴  

为我弹鸣【`玉台作清`】琴琴鸣伤我襟半死无人见入灶始知音空为贞女引谁逹楚妃心雍门何假说落泪自淫淫  

赋得边马有归心  

【`王瓉诗朔风动秋草邉马有归心`】  

穷秋邉马肥向塞甚思归连镳渡蒲海束舌下金微已郤鱼丽阵将摧鹤翼围弥忆长楸道金鞭【`一作鞍`】背落晖  

咏老马  

昔日从戎阵流汗几东西一日驰千里三丈拔深泥渡水频伤骨翻霜屡损蹄勿言年齿暮寻途尚不迷  

和蔡黄门口字咏絶句  

嚣嚣宫阁路灵灵谷口闾谁知名噐品语哩各﨑岖孔奂【`字休文防稽山隂人初仕梁为尚书仪曹侍郎陈受禅累迁晋陵太守文帝即位徴为御史中丞歴仕三朝皆以直道至徳元年卒`】  

赋得名都一何绮  

京洛信名都佳丽拟蓬壶九华雕玳瑁百福上椒涂黄金络騕褭莲花装鹿卢咸言仪服盛无胜执金吾孔鱼【`仕陈为太子舍人隋兵既入太子深年十五闭阁而坐唯伯鱼侍立戍士叩阁而入深劳之`】  

和六府  

金门朱轨躅吾子盛簮裾木舌无时用萍流复在余水乡访松石兰泽侣樵渔火洲方可至地肺即为居土牛自知止贞心逹毁誉谷稼有时隟乗值望白榆  

周正【`字思行汝南安成人仕梁累迁国子博士侯景乱元帝以为户部尚书入陈位特进宣帝时为尚书右仆射`】  

答林法师【`初学作江緫题云同庾信答林法师`】  

客行七十歳歳暮逺徂征寒云结不解陇水冻无声君看日近逺为忖长安城  

学中早起听讲【`声偶作周直者非`】  

诘朝叅下座闲歩出重闱北堂月稍隠南枝鹤已飞早霜垂霭霭初雾上霏霏严唱虽罢柝髙门尚掩扉既伤年绪促复嗟心事违平生爱山海宿昔特精微未解轻身去唯应下第归  

还草堂寻处士弟  

四时易荏苒百龄倐将半故老多零落山僧尽凋散宿树倒为查旧水侵成岸幽寻属令弟依然归旧馆感物自多伤况乃春莺乱  

入武闗【`以下二首声偶作周直`】  

武闗设地险游客好邅廻将军天上落童子弃繻来挥汗成云雨车马飏尘埃鸡鸣不可信未晓莫先开  

和庾肩吾入道馆  

石桥有旧路灵室俨众仙菊潭溜余水丹灶起残烟桃花经作实海水屡成田逆愁归旧里追问斧【`阙`】  

看新婚  

莫愁年十五来聘子都家壻顔如美玉妇色胜桃花带啼疑暮雨含笑似朝霞暂却轻纨扇倾城判不赊  

名都一何绮【`声偶作周直`】  

名都宫观绮金璧藻华珰吹台望鳷鹊舞殿接披香绣毂游丹水雕辇出平阳陆离徒照眼何解忧人伤  

咏石鲸应诏  

石鲸何壮丽独在天池隂骞鳍类横海半出似浮深吞航本无日吐浪亦难寻圣帝游灵沼能懐跃藻心  

咏老败鬬鸡  

少壮摧雄敌眄视生猜忌一随年月衰摧頽落毛驶闲观春光满东郊草色异无复先鸣力空余擅塲意  

陇头送征客  

朝霜侵汉草流沙度陇飞一闻流水曲行住两霑衣  

咏歌人偏得日照  

斜光入丹扇的的最分明欲持照雕栱仍作绕梁声  

咏斑竹掩团扇  

齐纨将楚竹从来本相逺将申湘女悲宜并班姬怨  

于长安咏鴈【`艺文作庾信`】  

南思洞庭水北想鴈门闗稲梁俱可恋飞去复飞还周譲【`正之弟始仕不得志隠居茅山晩仕侯景为中书侍郎获讥于世承圣初为国子祭酒陈天嘉中领太常卿`】  

留赠山中隠士【`艺文类聚题云无名诗`】  

行行访名岳处处必留连遂至一岩里灌木上叅天忽见茅茨屋暧暧有人烟一士开门出一士呼我前相看不道姓焉知隠与仙  

春夜醮五岳图文  

夜静琼筵谧月出杏坛明香烟百和吐灯色九微清五岳移龙驾十洲回凤笙目想灵人格心属羽衣轻蕙肴荐神享桂醑逹遥诚熙然聊自得挹酒念浮生  

赋得长笛吐清气  

【`魏文帝善哉行曰悲激新声长笛吐清气`】  

商声传后出龙吟郁前吐情断山阳舍气咽平阳坞胡骑争北归偏知别乡苦覊旅情易伤零泪如交雨  

立秋  

兹辰戒流火商飚早已惊云天改夏色木叶动秋声周直【`字思方让弟方敦雅厚气调髙于二昆解褐梁太学博士为湘东王记室梁元帝授衡阳长沙内史行湘州府事歴邵陵零陵太守陈天嘉中累迁太常卿光禄大夫`】  

赋得荆轲  

荆卿欲报燕衔恩弃百年市中倾别酒水上击离匕首光凌日长虹气烛天留言与宋意悲歌非自怜陆琼【`字伯玉吴郡人幼聪惠有思理仕陈累官吏部尚书性谦俭不自封殖以母忧去职哀慕过毁卒`】  

闗山月  

邉城与明月俱在闗山头焚烽望别垒击斗宿危楼团团婕妤扇纎纎秦女钩乡园谁共此愁人屡益愁  

梁甫吟  

临淄佳丽地年少【`一作少小`】习名倡似笑唇朱动非愁眉翠扬掩抑随竽转和柔防瑟张轻扇屡廻指飞尘亟绕梁寄言诸葛相此曲作难忘  

还台乐【`一作陆机题云饮酒乐`】  

蒲萄四时芳醇琉璃千钟旧宾夜饮舞迟销烛朝醒促催人春风秋月恒好驩醉日月言新  

长相思  

长相思乆离别一罢鸳文绮荐絶鸿已去栁堪结室冷镜疑冰庭幽花似雪容貎朝朝改书字看看灭  

和张湖熟雹诗  

惟徴动羽惟隂胁阳雨水作沴凝气为祥  

圃宴各咏一物得筝  

三五并时年二八共来前今逢泗滨树定减琴中鹤别霜初乌啼月正悬  

陆瑜【`字干玉吴郡人琼之从父弟也仕陈累官太子洗马中舍人与兄琰并以才学侍东宫时人比之二应`】  

仙人揽六着篇  

【`曹子建仙人篇仙人揽六着对博泰山隅`】  

九仙防欢赏六着且娯神戏谷闻余地铭山忆旧秦避敌情思巧论兵势重新问取南皮夕还笑拂棊人  

东飞伯劳歌  

西王青鸟秦女鸾姮娥婺女惯相看谁家玉顔窥上路粉色衣香襍风度九重楼槛芙蓉华四隣照镜菱茭花新妆年几才三五隠幔藏羞临网戸然香气歇不飞烟空留可怜年一年  

独酌謡  

独酌謡芳气饶一倾荡神虑再酌动神飚忽逢凤楼下非待鸾招牕明影乗入人来香逆飘杯随转态尽钏逐画杯揺桂宫非蜀郡当垆也至宵  

陆玢  

赋得襍言咏栗  

货见珍于有汉木取贵于隆周英肇萌于朱夏实方落于素秋委玉盘襍椒糈将象席糅珍羞  

## 古诗纪卷一百十二

明　冯惟讷　撰  

陈第五  

张正见【`字见赜清河东武城人幼好学有清才梁太清初射防髙第除邵陵王国常侍梁元帝立拜通直散骑侍郎迁彭泽令属乱避地匡俗山陈武受禅除鄱阳王叅军衡阳王长史累迁散骑侍郎大建中卒`】  

乐府  

钓竿篇【`以下五言`】  

结宇长江侧垂钓广川浔竹竿横翡翠桂髓掷黄金人来水鸟没檝度岸花沈莲揺见鱼近纶尽觉潭深渭水终须卜沧浪徒自吟空嗟芳饵下独见有贪心  

度闗山  

闗山度晓月劔客逺从征云中出逈阵天外落竒兵轮摧偃去节树倒碍悬旌沙扬折坂暗云积榆溪明马倦时衔草人疲屡看城寒陇胡笳澁空林汉鼓鸣还听呜咽水并切断膓声  

晨鸡髙树鸣  

【`阮借咏懐诗曰晨鸡鸣髙树命驾起旋归然则此非乐府也`】  

晨鸡振翮鸣出逈擅竒声蜀郡随金马天津应玉衡摧冠验逺石系火出连营【`用江逌事`】争栖斜掲暮解翼横飞度试饮淮南药翻上仙都树枝低且候潮叶浅还承露承露触严霜叶浅伺朝阳猜羣怯寳劒勇战出花塲当损黄金距谁论白玉珰长鸣逢晋帝恃气遇周王流名说鲁国分影入陈仓不复愁苻朗犹能感孟尝  

采桑  

春楼曙鸟惊蚕妾初晴迎风金珥落向日玉钗明徙顾移笼影攀钩动钏声叶髙知手弱枝软觉身轻人多羞借问年少怯逢迎恐疑夫壻逺聊复答专城  

艳歌行  

城隅上朝日斜晖照杏梁并卷茱萸帐争移翡翠牀萦环聊向牖拂镜且调妆裁金作小靥散麝起防黄二八秦楼妇三十侍中郎执防超丹地丰貂入建章未安文史阁独结少年场弯弧贯叶【`一作月`】影学劒动星芒翠盖飞城曲金鞍横道傍调鹰向新市弹雀徃睢阳行行稍有极暮暮归兰房前瞻富罗绮左顾足鸳鸯莲舒千叶气灯吐百枝光满酌胡姬酒多烧荀令香不学幽闺妾生离怨采桑  

从军行  

胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵须泥  

三妇艳诗  

大妇织残丝中妇妬蛾眉小妇独无事歌罢咏新诗上客何须起为待絶缨时  

置酒髙殿上  

【`曹子建箜篌引曰置酒髙殿上亲友从我游`】  

陈王开甲第粉壁丽椒涂髙牕侍玉女飞闼敞金铺名香散绮幕石砚雕金鑪清醪称玉馈浮蚁擅苍梧邹严恒接武申白日相趋容与升阶玉差池曵履珠千金一巧笑百万两鬟姝赵姬未鼓瑟齐客罢吹竽歌喧桃与李琴挑凤将雏魏君慙举白晋主媿投壶风云更代序人事有荣枯长卿病消渇壁立还成都  

门有车马客行  

飞观霞光启重门平旦开北阙髙箱过东方连骑来红尘扬翠毂赭汗染龙媒桃花夹迳聚流水傍池回投【`集作挥`】鞭聊静【`集作接`】电捐轸暂停雷非闗万里客自有六竒才琴和朝雉操酒泛夜光杯舞袖飘金谷歌声绕凤台良时不可再驺驭郁相催安知太行道失路车轮摧  

白头吟  

平生懐直道松桂比真风语黙妍媸际沈浮毁誉中谗新恩易尽情去宠难终弹珠金市侧抵玉舂【`一作昆`】山东含香老顔驷执防异扬雄惆怅崔亭伯幽忧冯敬通王嫱没胡塞班女弃深宫春苔封履迹秋叶夺妆红顔如花落槿鬓似雪飘蓬此时积长叹伤年谁复同  

怨诗【`集作情诗`】  

新丰妖冶地游侠竞娇奢池台间罗绮桃李襍烟霞盖影分连骑衣香合并车艳粉惊飞蝶红妆映落花舞衫飘冶袖歌扇掩团纱玉牀珠帐卷金楼镜月斜还疑萧史凤不及季伦家  

应龙篇  

应龙未起时乃在渊底藏非云足不蹈举则冲天翔譬彼野兰草幽居常独香清风播四逺万里望芬芳隠居可颐志自见焉得彰  

轻薄篇  

洛阳美年少朝日正开霞细蹀连钱马傍趋首蓿花扬鞭还却望春色满东家井桃映水落门栁杂风斜绵蛮弄清绮蛱蝶绕承华欲徃飞廉舘遥驻季伦车石榴传玛瑙兰肴奠象牙聊持自娱乐未是鬬豪奢莫嫌龙驭晩扶桑复浴鵶  

帝王所居篇【`乐府不载见文苑英华`】  

崤函惟帝宅宛雒壮皇居紫微临复道丹水亘通渠沈沈飞雨殿蔼蔼承明庐两宫分槩日双阙并凌虗休气充青荣光入绮防霞明仁寿镜日照凌云书鸣鸾背鳷鹊诏跸幸储胥长杨飞玉辇御宿徙金舆栁叶飘缇骑槐花影属车薄暮归平乐歌钟满玉除  

朱鹭  

金堤有朱鹭刷羽望沧瀛周诗振雅曲汉鼓发竒声时将赤雁并乍逐彩鸾行别有翻潮处异色不相惊  

上之回  

林光称避暑回中乃吉行龙媒蹑影驶玉辇御云轻风乌绕鳷鹊防鹢照昆明欲知钟箭逺遥听寳鸡声  

战城南  

蓟北驰胡骑城南接短兵云屯两阵合劒聚七星明旗交无复影角愤有余声战罢披军策还嗟李少卿  

君马黄二首  

幽并重骑射征马正盘桓风去嘶声【`一作长嘶`】逺冰坚度足寒出闗聊变色上坂屡停鞍即令随御史非复在楼兰五色乗马黄追风时灭没血汗染龙花胡鞍抱秋月唯腾渥洼水不饮长城窟讵待燕昭王千金市骏骨  

芳树  

竒树舒春苑流芳入绮钱合欢分四照同心影【`一作彰`】万年香浮佳气里叶映彩云前欲识扬雄赋金玉满甘泉  

有所思  

深闺乆离别积怨转生愁徒思裂帛鴈空上望归楼看花忆塞草对月想邉秋相思日日度【`玉台作暮`】泪脸年年流  

雉子斑  

陈仓雉未飞敛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭  

临髙台  

层台迩清汉出逈架重棼飞栋临黄鹤髙牕度白云风前朱幌【`一作幔`】色霞处绮防分此中多怨曲地逺讵能闻  

陇头水二首  

陇头鸣四注征人逐贰师笛含流咽胡笳襍水悲湍髙飞转驶涧浅荡还迟前旌去不见上路杳无期陇头流水急流急行难渡逺入隗嚣营傍侵酒泉路心交赐寳刀小妇成纨袴欲知别家乆戎衣今已故  

折杨栁  

杨栁半垂空袅袅上春中枝踈董泽箭叶碎楚臣弓色映长河水花飞髙树风莫言限宫掖不闭长杨宫  

闗山月  

岩间度月华流彩映山斜晕逐连城璧轮随出塞车唐蓂遥合影秦桂逺分花欲验盈虚理【`一作驶`】方知道路赊  

洛阳道  

曾城启旦扉上路满春晖栁影縁沟合槐花夹岸飞苏合弹珠罢黄间负翳归红尘暮不息相看连骑稀  

梅花落  

芳树映雪【`一作云`】野发早觉寒侵落逺香风急飞多花迳深周人叹初摽魏帝指前林邉城少灌木折此自悲吟  

紫骝马  

将军入大宛善马出从戎影絶干河上声流入【`一作水`】窟中似鹿犹依草如龙欲向空须还十万里试为一追风  

雨雪曲  

胡闗辛苦地雪路逺漫漫含冰踏马足襍雨冻旗竿沙漠飞恒暗天山积转寒无因辞日逐团扇掩齐纨  

刘生  

刘生絶名价豪侠恣游陪金门四姓聚绣毂【`一作箫鼓`】五香【`一作侯`】来尘飞玛瑙勒酒映砗磲杯别有追游夜秋牕向月开  

公无渡河  

金堤分锦缆白马渡莲舟风严歌响絶浪涌【`一作急`】榜人愁櫂折桃花水颿横竹箭流何言沈璧处千载偶阳侯  

对酒  

当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮防情寄羽杯  

铜雀台【`一曰铜雀妓`】  

凄凉铜雀晩揺落墓田通云惨当歌日松吟欲舞风人防瑶席冷曲罢繐帷空可惜年将泪俱尽望陵中  

长安有狭斜行  

少年重游侠长安有狭斜路窄时容马枝髙易度车檐髙同落照巷小共飞花相逢夹绣毂借问是谁家  

饮马长城窟行  

秋草朔风惊饮马出长城羣惊还怯饮地险更宜行伤冰敛冻足畏冷急寒声无因度吴坂方复入城  

泛舟横大江  

【`魏文帝饮马长城窟行曰泛舟横大江讨彼犯荆虏`】  

大江脩且阔扬舲度回矶波中画鹢涌防上锦花飞舟移歴浦月櫂举湿春衣王孙定若逺讵待送将归  

煌煌京洛行  

千门俨西汉万戸擅东京凌云霞上起鳷鹊月中生风尘暮不息箫筦夜恒鸣唯当卖药处不入长安城  

明君词【`集作王明君`】  

寒树暗胡尘霜楼明汉月泪染上春衣忧变华年发  

神仙篇【`襍言`】  

瀛洲分渤澥阆苑隔虹蜺欲识三山路须寻千仞溪石梁云外立蓬丘雾里迷年深毁丹灶学乆弃青泥葛水留还杖天衢鸣去鸡六龙骧首起云阁万里一别何寥廓都府内驾青牛紫盖山中乗白鹤浔阳杏花终难朽武陵桃花未曾落巳见玉女笑投壶复覩仙童欣六博同甘玉文枣俱饮流霞药鸾歌凤舞集天台金阙银宫相向开西王巳令青鸟去东海还驭赤虬来魏武还车逢汉女荆王因梦识阳台凤盖随云聊蔽日霓裳杂雨复乗雷神岳吹笙遥谢手当知福地有神才  

又【`见文苑英华乐府作沈约题云乐未央`】  

亿舜日万尧年咏湛露歌采莲愿襍百和气宛转金炉前  

前有一樽酒行  

前有一樽酒主人行寿今日合来坐者当令皆富且寿欲令主人三万歳终歳不知老为吏当髙迁贾市得万倍桑蚕当大得主人宜子孙  

## 古诗纪卷一百十三

明　冯惟讷　撰  

陈第六  

张正见【`二`】  

诗  

御幸乐游苑侍宴【`以下五言`】  

大君临四表荣光普八埏区中文化洽海外武功宣鳯下书丹篆符着绿编昆明不习战云梦岂游畋轨文通万国旌节靖三邉髙秋藐姑射睿想属汾川两宫明合璧双阙带非烟扬銮出城观诏跸指郊防禁苑回雕辇离宫建翠流水犇雷毂追风赴电鞭画熊飘析羽金埒响胶鸣玉升文砌称觞溢绮筵兽舞依钟石鸾歌应管霞明黄鹄路风爽白云天潦收荷盖折露重菊花鲜上林宾早鴈长杨唱晩蝉小臣惭艺业击壤慕懐铅康衢飞驶羽大海滴微涓咏歌还集木舞蹈遂临泉愿荐南山寿明明奉万年  

重阳殿成金石会竟上诗  

周王兴路寝汉后成甘泉共知崇壮丽迢遰与云连抗殿防龙首峻陛激天泉东西跨函谷左右瞩伊瀍百常飞观竦三休复道悬拱乌遥造日攑虬逺架烟云栋疑飞雨风牕似望僊玉女临芳镜金铛映彩椽梅梁横发蘂藻井倒披莲云【`一作荣`】光开御宿佳气属祈年霜鴈排空断寒花映日鲜负扆凭霄极台司列象躔登台諠大厦御气响钧天北斗承三献南风入五鸾歌鳷鹊右兽舞射熊前翔鶤仰不逮燕雀徒联翩  

征虏亭送新安王应令  

凤吹临南浦神驾饯东平亭廻漳水乗斾转洛滨笙地冻班轮响风严羽盖轻烧田云色暗古树雪花明岐路一回首流襟动睿情  

从借田应衡阳王教作【`五章`】  

帝京惟赤县神居应紫微涂山万国仰沧海百川归东郊事平秩仲月祀灵威含光开早扇阊阖启朝扉洛城钟漏息灵台云雾卷森森虎防前蔼蔼銮旂转属车游綘阙风乌度丹巘帐殿幸金舆旌门拥玉辇玉辇带非烟金舆映緑川雨师清逺路风伯静遥天分渠通沃野激水入公田草发【`律祖作幕接`】青坛外花飞苍玉前  

苍玉临珪璧青坛躬帝籍冐橛乃三推齐衡均百辟兰场俨芝驾桂圃芳瑶席山禽韵管野兽和钟石钟石既相和江海复无波梁客簮裾盛陈王文雅多脩途参弱骀乔木间轻萝幸承滥吹末击壤自为歌  

从永阳王游虎丘山  

沧波壮郁岛洛邑镇崇芒未若兹山丽岧嶤擅水乡地灵侔少室涂艰像太行重岩标虎据九曲峻羊肠溜湥涧无底风幽谷自凉寳沈余玉气劒隠絶星光白云多异影丹桂有藂香逺看银台竦洞塔耀山庄瑞草生金地天花照石梁  

陪衡阳王游耆阇寺  

甘棠听讼罢福宇试登临兎苑移飞盖王城列玳簮阶荒犹累玉地古尚填金龙桥丹桂偃鹫岭白云深秋牕被旅葛夏戸响山禽清风吹麦陇细雨濯梅林  

与钱智泛舟  

髙门事休沐朝野恣逢迎还乗【`一作寻`】金谷水俱望洛阳城舟移津女渡楫动渭桥横风髙鴈已落雨霁水还清叶尽桐门净花秋菊岸明欲奏江南曲聊习棹歌行  

游匡山简寂馆  

三梁磵本絶千仞路犹通即此神山内银牓映仙宫镜似临峯月流如饮涧虹幽桂无斜影深松有劲风惟当逺人望知在白云中  

和诸葛览从军游猎  

治兵耀武节纵猎骇畿封迅骑驰千里髙罝起百重腾防毙马足饥鼯落劔锋云根飞烧火鸟道絶禽踪方罗四海俊聊以习军戎  

山家闺怨  

王孙春好游云鬓不胜愁离鸿暂罢曲别路已经秋山中桂花晩勿为俗人留  

和阳【`一作杨`】侯送袁金紫葬  

泉开隧道白日照佳城一朝嗟此路千载几伤情秋气【`一作雨`】悲松色凄风咽挽声归云向谷晩还柳背山轻唯当三五夜垅月暂时明  

伤韦侍读  

懐经传北海蕴义盛西河髙峯落回照逝水没惊波栁下悲风急山阳秋气多宿草摧书带寒松脆女萝无复华隂市空余蒿里歌  

后湖泛舟  

上苑奢行乐沧池聊薄游泛荷分兰櫂沈槎触桂舟残虹收度雨缺岸上新流欲知有髙趣长杨送麦秋  

游龙首城  

闗外山川阔城隅尘雾浮白云凝絶岭沧波间断洲四靣观长薄千里眺平丘河津无桂树樽酒自淹留  

别韦谅赋得江湖泛别舟  

千里浔阳岸三翼木兰船鹢泛青鳬后鸡鸣白鹭前涵花没浅缆带叶动深船不言朝夕水独自限神仙  

星名从军诗【`乐府作从军行`】  

将军定朔边刁斗出祁连髙栁横遥塞长榆接逺天井泉含冻竭烽火照山燃欲知客心断危旌万里悬  

赋得韩信  

淮隂总汉兵燕齐擅逺声沈沙拥急水拔帜上危城野有千金报朝称三杰名所悲云梦泽空伤狡兎情  

行经季子庙  

延州髙譲逺传芳世祀移地絶遗金路松悲悬劔枝野藤侵沸井山雨湿苔碑别有观风处乐奏无人知  

赋得落落穷巷士  

【`左思咏史诗落落穷巷士抱影守空庐`】  

杨云不邀名原宪本遗荣草长三径合花发四隣明尘随幽巷静啸逐逺风清门外无车辙自可絶公卿  

赋得日中市朝满  

【`鲍照结客少年场行日中市朝满车马若川流`】  

云阁绮霞生旗亭丽日明尘飞三市路盖入九重城竹叶当垆【`初学作杯`】满桃花带绶轻唯见争名利安知大隠情  

赋得题新云  

西北春云起遥临偃盖松根危才吐叶气浅未成峯风前飞未断日处影疑重体轻无五色讵是得从龙  

赋得白云临酒  

白云盖濡水流彩入渑川踈叶临嵇竹轻鳞入郑船菊泛金枝下峯断玉山前一朝开五色飘飘映十千  

咏雪应衡阳王教  

九冬飘逺雪六出表丰年睢阳生玉树云梦起琼田入牕轻落粉拂栁驶飞绵欲动淮南赋乱下桂花前  

赋得雪映夜舟  

黄云迷鸟路白雪下鳬舟分沙映冰浦照鹤聚寒流樯风吹影落缆锦襍花浮舩梁若是桂翻如月照秋  

薄帷鉴明月  

【`阮籍咏懐诗薄帷鉴明月清风吹我衿`】  

长河上桂月澄彩照髙楼分帘疑碎璧隔幔似垂钩牕外光恒满帷【`一作闺`】中影暂流岂及西园夜长随飞盖游  

圃观春雪  

同云遥映岭瑞雪近浮空拂鹤伊川上飘花桂苑中影丽重轮月飞随团扇风还取长歌处带曲舞春风  

秋河曙耿耿  

【`谢眺诗秋河曙耿耿寒渚郁苍苍`】  

耿耿长河曙滥滥宿云浮天路横秋水星衡【`一作桥`】转夜流月下姮娥落风惊织女秋徳星犹可见仙槎不复留  

浦狭村烟度  

【`梁简文龙丘引浦狭村烟度洲长归鸟息`】  

茅兰夹两岸野燎烛中川村长合夜影水狭度浮烟收光暗鸟弋分火照渔船山人不炊桂樵华幸共然  

和衡阳王秋夜  

睢苑凉风举章台云气收萤光连烛动月影带河流绿绮朱泛黄花素蚁浮髙轩扬丽藻即是赋新秋  

赋得山卦名  

蓬莱遯羽客岩穴转防笼云归仙井暗雾觧石桥通影带临峯鹤形随襍雨风寻师不失路咸欲驭飞鸿  

初春赋得池应教  

遥天收宻雨髙阁映奔曦雪尽青山路冰销绿水池春光落云叶花影发晴枝琴樽奉终宴风月岂云疲  

赋得垂栁映斜谿  

千仞清溪险三阳弱栁垂叶细临湍合根空带石危风翻夹浦絮雨濯倚流枝不分梅花落还同横笛【`一作笛里`】吹  

赋得岸花临水发  

【`何逊赠诸游旧诗岸花临水发江燕绕樯飞`】  

竒树满春洲落蘂映江浮影间莲花石光涵濯锦流漾色随桃水飘香入桂舟别有仙潭菊含芳独向秋  

赋得风生翠竹里应教  

金风起燕观翠竹夹梁池翻花疑凤下飏水似龙移带露依深叶飘寒入劲枝聊因万籁响讵待伶伦吹  

赋得山中翠竹  

脩竹映岩垂来风异夹池复涧藏髙节重林隠劲枝云生龙未上花落凤将移莫言栖嶰谷伶伦不复吹  

赋得梅林轻雨应教  

梅树耿长虹芳林散轻雨蜀郡随仙去阳台带云聚飘花更濯枝润石还侵柱讵得零陵燕随风时共舞  

赋新题得兰生野径  

披襟出兰畹命酌动幽心锄罢还开路歌喧自动琴华灯共影落芳杜襍花深莫言闲迳里遂不断黄金  

赋得威凤栖梧【`初学云赋得栖梧桐威凤`】  

丹山下威凤来集帝梧中欲舞春花落将飞秋叶空影照龙门水声入洞庭风别有将雏曲翻更合丝桐  

赋得鱼跃水花生  

漾色桃花水相望濯锦流跃浦疑珠出依池似镜浮凌波衔落蘂触饵避沈钩方游莲叶外讵入武王舟  

赋新题得寒树晩蝉疎  

寒蝉噪杨栁朔吹犯梧桐叶逈飞难住枝残影共空声踈饮露后唱絶断中还因揺落处寂寞尽秋风  

赋得秋蝉喝【`一作咽`】栁应衡阳王教  

秋鴈写【`一作气爽`】遥天园栁集惊蝉竞噪长枝里争飞落木前风髙知响急树近觉声连长杨流喝尽讵识蔡邕  

秋日别庾正员【`英华作徐陵`】  

征途愁转斾连骑惨停镳朔气凌踈木江风送上潮青雀离防逺朱鸢别路遥唯有当秋月夜夜上河桥  

赋得佳期竟不归【`七言`】  

【`庾肩吾有所思曰佳期竟不归春物坐芳菲`】  

良人万里向河源娼【`玉台后集作小`】妇三秋思栁园路逺寄诗空织锦宵长梦返欲惊魂飞蛾屡绕帷前烛衰草还侵阶上玉衔啼拂镜不成妆促柱繁弦还乱曲时分【`玉台后集作特忿`】年移竟不归偏憎寒急夜缝衣流萤映月明空帐疎叶从风入断机自对孤鸾向影絶终无一鴈带书回  

赋得堦前嫩竹  

翠竹梢云自结丛轻花嫩笋欲凌空砌曲横枝屡解箨阶前踈叶强来风欲知抱节成龙处当于山路葛陂中  

## 古诗纪卷一百十四

明　冯惟讷　撰  

陈第七  

江总【`字总持济阳考城人初仕梁累官至尚书仆射陈天嘉中转太子詹事后主嗣位歴任尚书令不持政务但日与后主随宴后庭多为艶诗国政日頽君臣昏乱陈亡入隋拜上开府开皇中卒`】乐府  

雉子斑【`以下五言`】  

麦垄新秋来泽雉屡裵徊依花似协妬拂草乍惊媒三春桃照李二月桞争梅暂住如臯路当令巧笑开  

陇头水二首  

陇头万里外天涯四面絶人将蓬共转水与啼俱咽惊湍自涌沸古树多摧折传闻博望侯苦辛提汉节雾暗山中日风惊陇上秋徒伤幽咽响不见东西流无期从此别更度几年幽遥闻玉闗道望入杳悠悠  

折杨栁  

万里音尘絶千条杨栁结不悟倡园花遥同羌岭【`一作天岭`】雪春心自浩荡春树聊攀折共此依依情无奈年年别  

闗山月  

兎月半轮明狐闗一路平无期从此别复欲几年行暎光书汉奏分影照胡兵流落今如此长戍受降城  

洛阳道二首  

徳阳穿洛水伊阙迩河桥仙舟李膺棹小马王戎镳杏堂歌吹合槐路风尘饶绿珠含泪舞孙秀彊相邀小平路【`一作临`】四达长楸听五钟玉节迎司锦车归濯龙歌声不息环佩响相从花障荡舟笑日暎下山逢  

长安道  

翠盖承轻雾金羁照落晖五侯新拜罢七贵早朝归轰轰紫陌上蔼蔼红尘飞日暮延平客风花拂舞衣  

梅花落二首  

缥色动风香罗生枝巳长妖姬坠马髻未插江南珰转袖花纷落春衣共有芳羞作秋胡妇独采城南桑胡地少春来三年惊落梅偏疑粉蝶散乍似雪花开可怜香气歇可惜风相摧金铙且莫韵玉笛幸裵徊  

紫骝马  

春草正萋萋荡妇出空闺识是东方骑犹带北风嘶扬鞭向栁市细蹀上金堤愿君怜织素残妆尚有啼  

骢马驱  

长城兵气寒饮马讵为难暂解青丝辔行歇镂衢鞍白登围转急黄河冻不干万里朝飞电论功易走丸  

雨雪曲  

雨雪隔榆溪从军度陇西绕障看狐迹依山见马蹄天寒旗彩壊地暗鼓声低漫漫愁云起苍苍别路迷  

刘生【`外编作王由礼题云赠侠侣`】  

刘生负意气长啸且裵徊髙【`一作辩`】论明秋水命赏陟春台干戈倜傥用笔砚纵横才置驿无年限游侠四方来  

妇病行  

窈窕懐贞室风流挟琴妇唯将角枕卧自影啼妆乆羞开翡翠帷嬾对蒲萄酒深悲在缣素托意忘箕帚夫壻府中趋谁能大垂手  

置酒髙殿上  

三清传防酒柏梁奉欢宴霜云动玉叶冻水疎金箭羽籥响钟石流泉灌金殿盛时不再得光景驰如电  

今日乐相乐  

绮殿文雅遒玳筵欢趣宻郑态逶迤舞齐窈窕瑟金罍送缥觞玉井沈朱实愿此北堂宴长奉南山日  

箫史曲  

弄玉秦家女箫史仙处童来时兎月满去后凤楼空宻笑开还敛浮声咽更通相期红粉色飞向紫烟中  

咏燕燕于飞应诏  

二月春晖晖双燕理毛衣衔花弄靡拂叶隠芳菲或在堂间戏多从幕上飞若作仙人履终向日南归  

济黄河【`六朝声偶作栁顾言者非`】  

葱山沦外域盐泽隠遐方两源分际逺九道流长未殚所闻见无待验词章留连嗟太史惆怅践黎阳导波萦地节【`一作脉`】防气耿天潢悯周沈用寳嘉晋肇为梁  

横吹曲  

箫声凤台曲洞吹龙钟管镗鎝渔阳掺怨抑胡笳断  

怨诗二首【`以下七言`】  

采桑归路河流深忆昔相期柏树林奈许新缣伤妾意无由故劔动君心  

新梅嫩栁未障羞情去恩移那可留团扇箧中言不分【`拾遗作尽`】纎腰掌上讵胜愁  

乌栖曲【`玉台后集作徐陵`】  

桃花春水木兰桡金羁翠盖聚河桥陇西上计应行去城南美人啼着曙  

芳树  

朝霞映日殊未妍珊瑚照水定非鲜千叶芙蓉讵相似百枝灯花复羞然暂欲寄根对沧海大愿移华侧绮钱井上桃虫谁可襍庭中桂蠧岂见怜  

东飞伯劳歌【`一作绍古歌`】  

南飞乌鹊北飞鸿弄玉兰香时会同谁家可怜出牕牖春心百媚胜杨栁银牀金屋挂流苏寳镜玉钗横珊瑚年时二八新红脸宜笑宜歌羞更敛风花一去杳不归秖为无双惜舞衣  

襍曲三首  

行行春迳蘼芜緑织素那复解琴心乍惬南阶悲绿草谁堪东陌怨黄金红顔素月俱三五夫壻何在今追【`集作征`】虏闗山陇月春雪冰【`一作深`】谁见人啼花照户  

殿内一处起金房并【`玉台作便`】胜余人白玉堂珊瑚挂镜临网戸芙容作帐照雕梁房栊宛转垂翠幕佳丽逶迤隠珠箔风前花管飏难留舞虚花钿低不落阳台通梦太非真洛浦凌波复不新曲中唯闻张女调【`一作曲`】定有同姓可怜人但愿私情赐斜领不愿傍人相比并妾门逢春自可荣君靣未秋何意冷  

泰山言应可转移新宠不信更参差合懽锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱萸芳夜夜争开苏合房寳钗翠鬓还相似朱唇玉靣非一行新人未语言如涩新宠无前判不臧愿奉更衣兰麝气恐君马到自惊香  

梅花落【`文苑英华作徐陵今从玉台乐府作江总下篇同`】  

腊月正月早惊春众花未发梅花新可怜芬芳临玉台朝攀晩折还复开长安少年多轻薄两两共唱梅花落满酌金巵催玉柱落梅树下宜歌舞金谷万株连绮甍梅花宻处藏娇鸎桃李佳人欲相照摘叶【`一作蘂`】牵花来并笑杨栁条青楼上轻梅花色白雪中明横笛短箫凄复切谁知柏梁声不絶  

宛转歌  

七夕天河白露明八月涛水秋风惊楼中恒闻哀响曲塘上复有辛苦行不解何意悲秋气直置无秋悲自生不怨前阶促织鸣偏愁别路捣衣声别燕差池自有返离蝉寂寞讵含情云聚懐清四望台月冷相思九重观欲题芍药诗不成来采芙容花已散金樽送曲韩娥起玉柱调楚妃叹翠眉结根不复开寳鬓迎秋度前乱湘妃拭泪洒贞筠防药浣衣何处人歩歩香飞金薄履盈盈扇掩珊瑚唇已言采桑期陌上复能解佩就江滨竞入华堂要花枕争开羽帐奉华茵不惜独眠前下钓欲许便作后来薪后来暝暝同玉牀可怜顔色无比方谁能巧笑特窥井乍取新声学绕梁宿处留娇堕黄珥镜前含笑弄明珰菤葹摘心心不尽茱萸折叶叶更芳已闻能歌洞箫赋讵是故爱邯郸倡  

长相思二首【`襍言`】  

长相思乆离别征夫去逺芳音【`一作幽芳`】灭湘水深陇头咽红罗斗帐里緑绮清絶逶迤百尺楼愁思三秋结长相思乆别离春风送燕入檐窥暗开脂粉弄花枝红楼千愁色玉筯两行垂心心不相照望望何由知## 古诗纪卷一百十四  

钦定四库全书  

## 古诗纪卷一百十五

明　冯惟讷　撰  

陈第八  

江总【`二`】  

诗  

秋日侍宴娄苑湖应诏【`以下五言`】  

翠渚还銮辂瑶池命羽觞千门响云跸四泽动荣光玉轴昆池浪金舟太液张虹旗照岛屿凤盖绕林塘野静重隂阔淮秋水气凉雾开楼阙近日迥烟波长洛宴谅斯在镐饮讵能方朽劣叨荣遇簮笏奉周行  

侍宴元武观  

诘晓三春暮新雨百花朝星宫移渡防天驷动行镳斾转苍龙阙尘飞饮马桥翠观迎斜照丹楼望落潮鸟声云里出树影浪中揺歌吟奉天咏未必待闻韶  

宴乐修堂应令  

肃城通甲观承华启画堂北宫降恩赏西园度羽觞殊私奉玉裕终宴在金房庭晖连树彩檐影接云光仙如伊水驾乐似洞庭张弹丝命琴瑟吹竹动笙簧庸疎滥应阮衰朽恧连章  

三日侍宴宣游堂曲水  

上巳娯春禊芳辰喜月离北宫命箫鼓南馆列旌麾绣柱擎飞阁雕轩傍曲池醉鱼沈逺岫浮枣漾清漪落花悬度影飞丝不碍枝树动丹楼出山斜翠磴危礼周羽爵遍乐阕光隂移  

秋日游昆明池【`元行恭薛道衡有此诗`】  

灵【`一作`】沼萧条望游人意绪多终南云影落渭北雨声过蝉噪金隄栁鹭饮石鲸波珠来照似月织处写成河此时【`一作讵知`】临水叹非复采莲歌  

秋日登广州城南楼  

秋城韵晩笛危榭引清【`一作凄`】风逺气疑埋劒惊禽似避弓海树一邉出山云四面通野火初烟细新月半轮空塞外离羣客顔鬓早如蓬徒懐建邺水复想洛阳宫不及孤飞鴈独在上林中  

赠洗马袁朗别  

贾谊登朝日终军对奏年校文升广内抚劔入崇贤竒才殊艶逸将别更留连驱车命铙管拱坐面林泉池寒稍下鴈木落乆无蝉露浸山扉月霜开石路烟髙谈无与慰迟尔报华篇  

诒孔中丞奂  

我行五岭表辞乡二十年闻莺欲动咏披雾即依然畴昔同寮寀今随年代改借问藏书处唯君故人在故人名宦髙霜简肃权豪谁知懐九叹徒然泣二毛歩出东郊望心游江海上遇物便今古何为不惆怅初晴原野开宿雨润条枚丛花曙后发一鸟雾中来淹留兰蕙苑吟啸芳菲晩忘懐静躁间自觉风尘逺白社聊可依青山乍采薇钟牙乃得性语黙岂同归  

赠贺左丞萧舍人  

輶轩通八表旌节骛三秦听歌酬敏对继好伫行人贺生思沈郁萧弟学纷纶共有笔端誉皆为席上珍离羣徒悄悄征旅日駪駪黄河分太史一曲悲千里海内平生亲中朝流寓士痛哉悯梁祚于焉三十祀钟仪絷不归盛宪悲何巳陇头心断絶尔为叅生死回首望长安犹如蜀道难函闗分地轴华岳接天坛行旜方境逝去棹舣江干芦花霜外白枫叶水前丹翔鸥方怯冻落鴈不胜弹辉辉盛王道时务婴疲老九流倦耳目十年变懐抱何以敦岐路凄然缀辞藻江南有桂枝塞北无萱草斗酒未为别垂堂深自保  

遇长安使寄裴尚书  

传闻合浦叶逺向洛阳飞北风尚嘶马南冠独不归去云目徒送离琴手自挥秋蓬失处所春草屡芳菲太【`集作叹`】息闗山月风尘客子衣  

别南海宾化矦  

石闗通越井蒲涧迩灵洲此地何辽夐羣英逐逺游髙才袁彦伯令誉许文休悠焉值君子复此映芳猷崤函多险澁星琯壮环周分岐泣世道念别伤邉秋断山时结雾平海若无流惊鹭一羣起哀猿数处愁是日送归客为情自可求终谢能鸣鴈还同不系舟其如江海泣惆怅徒离忧  

庚寅年二月十二日游虎丘山精舍  

纵棹怜回曲寻山静见闻每从芳杜性须与俗人分贝塔涵流动花台偏领芬蒙茏出檐桂散漫绕牕云情幽岂狥物志逺易惊羣何由狎鱼鸟不愿屈纁  

入龙丘岩精舍  

法堂犹集鴈仙竹几成龙聊承丹桂馥逺视白云峰风牕穿石窦月牖拂霜松暗谷留征鸟空林彻夜钟隂崖未辨色叠树岂知重溘此哀时命吁嗟世不容无由访詹尹何去复何从  

明庆寺  

十五诗书日六十轩冕年名山极歴览胜地殊留连幽厓耸絶壁洞穴泻飞泉金河知证果石室乃安禅夜梵闻三界朝香彻九天山阶歩皎月涧户听凉蝉市朝霑草露淮海作桑田何言望钟岭更复切秦川  

入摄山栖霞寺【`并序　一作再游栖霞寺言志`】  

壬寅年十月十八日入摄山栖霞寺登岸极峭颇畅懐抱至德元年癸夘十月二十六日又再游此寺布法司施菩萨戒甲辰年十月二十五日奉送金像还山限以时务不得恣情淹留乙巳年十一月十六日更获拜礼仍停山中宿永夜留连栖神悚听但交臂不停薪指俄谢率制此篇以记即目俾后来赏者知余幽志  

净心抱冰雪暮齿逼【`一作廹`】桑榆太息波川迅悲哉人世拘嵗华皆采获冬晩共严枯濯流济八水开襟入四衢兹山灵妙合当与天地俱石濑乍深浅崖烟递有无缺碑横古隧盘木卧荒涂行行僃履歴歩歩辚【`一作怜`】威纡髙僧迹共逺胜地心相符樵隠各有得丹青独不渝【`寺犹有朗诠二师居士明僧绍治中萧塑像图`】遗风伫芳桂比徳喻生刍寄言长徃客凄然伤鄙夫  

游摄山栖霞寺【`并序`】  

祯明元年太歳丁未四月十九日癸亥入摄山展慧布法师忆谢灵运集还故山入石壁中寻昙隆道人有诗一首十一韵今此拙作仍学康乐之体  

霡霂时雨霁清和孟夏肇栖宿緑野中登顿丹霞杪敬仰髙人徳抗志尘物表三空豁已悟万有一何小始从情所寄冥期谅不少荷衣歩林泉麦气凉昏晓乗风面泠泠候月临皎皎烟崖憩古石云路排征鸟披迳怜森沈攀条惜杳袅平生忘是非朽谢岂矜矫五净自此渉六尘庶无扰  

摄山栖霞寺山房夜坐简徐祭酒周尚书并同游羣彦  

澡身事珠戒非是学金丹月磴时横枕云崖宿解鞍梵宇调心易禅庭数息难石涧水流静山牕叶去寒君思北阙驾我惜东都冠翻愁夜钟尽同志不盘桓  

静卧栖霞寺房望徐祭酒  

絶俗俗无侣修心心自斋连崖夕气合虚宇宿云霾卧藤新接戸欹石乆成阶树声非有意禽戏似忘懐故人市朝狎心期林壑乖唯怜对芳杜可以为吾侪  

营湼槃懴还涂作【`并序`】  

祯明二年仲冬摄山栖霞寺布法师只尔待终余以此月十七日宿昔入山仰为师氏营湼槃懴还途有此作  

可否同一贯生死亦一条况期灭尽者岂是俗中要人道离羣怆冥期出世遥留连入涧曲宿昔陟岩椒石溜冰便断松霜日自销向崖云靉叇出谷雾飘飖勿言无大隠归来即市朝  

至德二年十一月十二日升德施山斋三宿决定罪福懴悔诗  

四知无矫志二施启幽心简通避人物偃息还山林曲涧停驺响交枝落幔隂池台聚冻雪栏牖噪归禽石彩无新故峯形讵古今大车何杳杳奔马遂骎骎何以修六念防诚在一音未泛慈舟逺徒令愿海深  

南越木槿歌  

啼妆梁冀妇红妆荡子家【`一作长娥卫女家`】若持花并笑宜笑不宜花赵女垂金珥燕姬插寳珈谁知红槿艶无因寄狭邪徒令万里道攀折自咨嗟  

咏采甘露应诏  

祥露晓氛氲上林朝晃朗千行珠树出万紫琼枝长徐轮动仙驾清晏留神赏丹水波涛泛黄山烟雾上风亭翠斾开云殿朱弦响徒知恩礼洽自怜名实爽  

借刘太常说文  

刘棻慕子云许慎询景伯硕学该虫篆竒文秀鸟迹曰余徒下帷待问垂重席不诣王充市聊投班玩籍三写徧鑚研六书多补益幽居服药饵山宇生虗白留连嗣芳杜旷荡依泉石夫君爱满堂愿言驰下泽  

赋得一日成三赋应令  

副君睿赏遒清夜北园游下笔成三赋传觞对九秋飞文绮縠采落纸波涛流树宻寒蝉响檐暗雀声愁緑溆明层殿青山照近楼此时盛礼物顾省良若抽  

摄官梁小庙  

【`梁有小庙太祖太夫人庙也非嫡故别立庙南史曰侯景冦建邺诏以总权兼太常卿守小庙`】  

畴昔游依所今日荐樱时宪章诚有革歳月遂难思故人独之子官聨更在兹虚檐静暮雀洞户映光丝平生复能几语事必伤悲  

卞山楚庙  

苹藻祈明徳倚棹息岩阿忽听晨鸡曙非复楚宫歌闲阶薙宿荠古木断悬萝帷堂寂易晩桴鼓自相和盛祀流百世英威定几何  

山庭春日【`一作休沐山庭`】  

洗沐惟五日栖迟在【`一作对`】一丘古楂横近涧危石耸前洲岸緑开河栁池红照海榴野花宁待晦山虫讵识秋人生复能几夜烛非长游  

七夕【`六朝声偶作栁顾言者非`】  

汉曲天榆冷河邉月桂秋婉娈期今夕飘飖渡浅流轮随列宿动【`一作转`】路逐彩云浮横波翻泻泪束素反缄愁此时机杼息独向红妆羞  

南还寻草市宅  

红顔辞巩洛白首入轘辕乗春行故里徐歩采芳荪迳毁悲求仲林残忆巨源见桐犹识井防栁尚知门花落空难遍莺啼静易諠无人访语黙何处叙寒温百年独如此伤心岂复论  

和张记室源伤徃【`集作伤佳人`】  

小妇当垆夜夫壻凯归年正歌千里曲翻入九重泉机中未断素瑟上本留空帐临牕掩孤灯向壁燃还悲寒陇曙【`一作树`】松短未生烟  

在陈旦解酲共哭顾舍人【`一作伤顾野王`】  

独酌一樽酒髙咏七哀诗何言蒿里别非复竹林期堦荒郑公草户闻董生帷人随暮【`一作朝`】槿落客共晩莺悲年发两如此伤心讵【`一作独`】几时  

侍宴临芳殿【`六朝声偶作栁顾言者非`】  

钟箭自【`一作且`】徘徊皇堂荐羽杯桥平疑水落石迥见山开林前暝色静花处近香来西嵫伤抚夕北阁滥游陪  

侍宴瑶泉殿  

水亭通枍诣石路接堂皇野花不识采旅竹本无行雀惊疑欲曙蝉噪似含凉何言金殿侧亟奉瑶池觞  

别袁昌州二首  

河梁望陇头分手路悠悠徂年若惊电别日欲成秋黄鹄飞飞逺青山去去愁不言云雨散更似东西流客子叹途穷此别异西东闗山嗟坠叶岐路悯征蓬别鹤声声逺愁云处处同  

经始兴广果寺题恺法师山房  

息舟候香埠怅别在寒林竹近交枝乱山长絶迳深轻飞入定影落照有疎隂不见投云状空留折桂心  

和衡阳殿下髙楼看妓  

起楼侵碧汉初日照红妆心艳卓女曲误动周郎并歌时转黛息舞暂分香挂缨银烛下莫笑玉钗长  

赋得空闺怨  

荡妻怨独守卢姬伤独居瑟上调落机中织素余自羞泪无燥翻觉梦成虚复嗟长信阁寂寂徃来疎  

并州羊肠坂  

三春别帝乡五月度羊肠本畏车轮折翻嗟马骨伤惊风起朔鴈落照尽胡桑闗山定何许徒御惨悲凉  

歳暮还宅  

悒然想泉石驱驾出城台翫竹春前笋惊花雪后梅青山殊可对黄卷复时开长防岂系日浊酒倾一杯  

春夜山庭  

春夜芳时晩幽庭野气深山疑刻削意树接纵横隂戸对忘忧草池惊旅浴禽樽中良得性物外知余心  

夏日还山庭  

独于幽栖地山庭暗女萝涧清长低篠池开半卷荷野花朝暝落盘根歳月多停樽无赏慰狎鸟自经过  

赋得谒帝承明庐  

雾开仁寿殿云绕承明庐轮停绀幰引马度红尘余香貂拜黻衮花绶拂除谒帝升清汉何殊入紫虚  

赋得携手上河梁应诏  

早秋天气凉分手闗山长云愁数处黑木落几枝黄鸟归犹识路流去不知乡秦川心断絶何悟是河梁  

赋得泛泛水中鳬  

归鳬沸卉同乱下芳塘中出没时衔藻飞鸣忽飏风浮深或不息戏广若乗空春鹦徒有赋还笑在金笼  

赋得三五明月满  

三五兎辉成浮隂冷复轻只轮非战反团扇少歌声云前来徃色水上动揺明况复髙楼照何嗟揽不盈  

衡州九日  

秋日正凄凄茅茨复萧瑟姬人荐初醖幼子问残疾园菊抱黄华庭榴剖珠实聊以著书情暂遣他乡日  

赋咏得琴  

可怜峄阳木雕为绿绮琴田文垂睫涙卓女弄心戏鹤闻应舞游鱼听不沈楚妃幸勿叹此异丘中吟【`一作音`】  

咏双阙  

象阙连驰道天【`一作月`】宇照方疏刻凤栖清汉图龙入紫虚屡逢膏露洒几遇祥烟初竞言百尺丽宁方万丈余  

三善殿夜望山灯【`六朝声偶作栁顾言者非`】  

百花疑吐夜四照似含春的的连星出亭亭向月新采珠非合浦赠佩异江滨若在扶桑路堪言并日轮  

奉和东宫经故妃旧殿  

故殿看看冷空阶歩歩悲犹忆窥牕处还如解佩时苔生无意早燕入有言迟若令归就月照见不须疑  

同庾信答林法师【`艺文作周正`】  

客行七十歳歳暮逺徂征塞云凝不解陇水冻无声君看日逺近为忖长安城  

咏李  

嘉树春风早春风花落新但见成蹊处几得正冠人当知露井侧复与夭桃邻  

咏蝉  

白露凉风吹朱明落照移鸣条噪林栁流响遍台池忖声如易得寻迹却难知  

答王筠早朝守建阳门开  

金兎犹悬魄铜龙欲启扉三条息行火百雉照初晖御沟槐影出仙掌露光晞【`阙`】  

侍宴赋得起坐弹鸣琴  

丝传园客意曲奏楚妃情罕有知音者空劳流水声  

别永新侯【`诗彚作张正见者非`】  

送君张掖郡分悲函谷闗欲知肠断絶浮云去不还  

春日  

水苔宜溜色山樱助落晖浴鸟沈还戏飘花度不归于长安归还扬州九月九日行薇山亭赋韵  

心逐南云逝形随北鴈来故乡篱下菊今日几花开【`一作长安九日诗曰心逐南云去身随北鴈来故园篱下菊今日为谁开`】  

哭鲁广达  

【`南史曰广达陈之良将也至德二年为侍中中领军贺若弼进军钟山广达力战及韩擒乗胜破宫城广达被执入隋以愤慨卒江总抚柩恸哭题其棺曰`】  

黄泉虽抱恨白日自留名悲君感义死不作负防生  

秋日新宠美人应令【`以下七言`】  

后宫唯闻莫琼树絶世复有宋容华皆自争名进女弟定作双飞胜荡家愿并迎春比翼燕常作照日同心花闻道艶歌时易调忖许新防那乆要翠眉未画自生愁玉脸含啼还似笑角枕千娇荐芬香若使琴心一曲奏幽兰度曲不可终阳台梦里自应通秋树相思一枝绿为挿贱妾两鬟中  

新入姬人应令  

洛浦流风漾淇水秦楼初日度阳台玉轪轻轮五香散金灯夜火百花开非是妖姬渡江日定言神女隔河来来时向月别姮娥别时清吹悲箫史数钱拾翠争佳丽拂红防黛何相似本持纎腰惑楚宫暂回舞【`玉台作鸾`】袖惊吴市新人羽帐挂流苏故人网戸织蜘蛛梅花栁色春难遍情来春去在须臾不用庭中赋緑草但愿思着弄明珠  

闺怨篇  

寂寂青楼大道边纷纷白雪绮牕前池上鸳鸯不独自帐中苏合还空然屛风有意障明月灯火无情照独眠辽西水冻春应少蓟北鸿来路几千愿君闗山及早度念妾桃李片时妍  

又【`艺文作江总次闺怨篇下玉台作梁简文和萧子显春别`】  

蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故  

内殿赋新诗  

兎影脉脉照金铺虬水滴滴泻玉壶绮翼雕甍迩清汉虹梁紫【`一作桂`】柱丽黄图风髙暗緑凋残栁雨驶芳红湿晩芙三五二八佳年少百万千金买歌笑偏着故人织素诗愿奏秦声采莲调织女今夕渡银河当见新秋停玉梭  

姬人怨  

天寒海水惯相知空牀明月不相宜庭中芳桂憔悴叶井上疎桐零落枝寒灯作花羞夜短霜鴈多情恒结伴非为陇水望秦川直置思君膓自断  

姬人怨服散篇  

薄命夫壻好神仙逆愁髙飞向紫烟金丹欲成犹百链玉酒新熟几千年妾家邯郸好轻薄特忿仙童一丸药自悲行防緑苔生何悟啼多红粉落莫轻小妇狎春风罗袜也得歩河宫云车欲驾应相待羽衣未去幸须同不学箫史还楼上会逐姮娥戏月中【`文苑英华注曰江总姬人怨二诗本集及艺文类聚共是一篇今题目既有增减当以英华为正分为二首`】  

## 古诗纪卷一百十六

明　冯惟讷　撰  

陈第九  

顾野王【`字希冯吴郡吴人也少以笃学至性知名梁大通初除太学博士歴临贺宣城琅琊三王官入陈歴撰史学士后主东宫管记光禄卿`】  

罗敷行  

东隅丽春日南陌采桑时楼中结梳罢提筐早期风轻莺韵缓露重落花迟五马光长陌千骑络青丝使君徒遣信贱妾畏蚕饥  

芳树  

上林通建章襍树遍林芳日影桃蹊色风吹梅迳香幽山桂叶落驰道栁条长折荣疑路逺用表莫相忘  

有所思  

贱妾有所思良人乆征戍笳鸣塞城表【`一作笳鸣胡塞表`】花开落芳树白登澄月色黄龙起烟雾还闻雉子斑非复长征赋  

陇头水  

陇底望秦川迢递隔风烟萧条落野树幽咽响流泉瀚海波难息交河冰未坚宁知盖山水逐节赴危弦  

长安道  

凤楼临广路仙掌入烟霞章台京兆马逸陌富平车东门疏广饯北阙董贤家渭桥纵观罢安能访狭斜  

阳春歌  

春草正芳菲重楼启曙扉银鞍侠客至柘弹宛【`一作婉`】童归池前竹叶满井上桃花飞蓟门寒未歇为断流黄机  

艳歌行三首  

夕台行雨度朝梁照日辉东城采桑返南市数钱归长歌挑碧玉罗尘笑洛妃欲知欢未尽栖乌已夜飞齐倡赵女尽妖妍珠帘玉砌并神仙莫笑人来最落后能使君恩得度前岂知洛渚罗尘歩讵灭天河秋夕渡妖姿巧笑能倾城那思他人不憎妬莲花藻井推芰荷采菱妙曲胜阳阿  

燕姬妍赵女丽出入王宫公主第倚鸣瑟歌未央调八九弄度曲两三章唯欣春日永讵愁秋夜长歌未央倚鸣瑟轻风飘落蘂乳燕巢兰室结罗帷翫朝日牕开翠幔卷妆罢金星出争攀四照花竞戏三条术  

傅縡【`字宜事北地灵州人梁太清末携母南奔避乱王琳引为记室琳亡陈文帝召为撰史学士后主立累迁秘书监右卫将军兼中书通事舍人性本强负才使气施文庆等譛之后主收下狱縡愤恚于狱中上书极谏后主怒赐死`】  

采桑  

罗敷试采桑出入城南傍绮君映珠珥丝绳提玉筐度身攀叶聚耸腕及枝长空劳使君问自有侍中郎  

天马引  

骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年  

襍曲【`江总徐陵同赋`】  

新人新宠住兰堂翠帐金屛玳瑁牀【`玉台作梁`】丛星不似珠帘色度月还如【`一作同`】粉壁光从来著名推赵子复有丹唇发皓齿一娇一态本难逢如画如花定相似楼台宛转曲皆通管逶迤彻下风此殿笑语长相共【`一作恒长共`】傍省欢娯不复同讶许人情太厚薄分恩赋念能斟酌多作绣被为鸳鸯【`一作双鸳`】长弄绮琴憎别鹤人今投宠要须坚防使歳寒恒度前共取辰星作心抱无转无移千万年  

禇玠【`字温理河南阳翟人起家王府法曹为山隂令去官之日贫不堪自致皇太子赐粟米二百斛得还都令入直殿省累迁御史中丞`】  

鬬鸡东郊道  

【`曹子建名都篇曰鬬鸡东郊道走马长楸间`】  

春郊鬬鸡侣捧敌两逢迎妬【`一作诡`】羣排袖出带勇向场惊锦毛侵距散芥羽杂尘生还同战胜罢耿介寄前鸣岑之敬【`字思礼南阳人年十六对策擢髙第累迁晋安王中记室陈太建初授东宫学士转南台侍御史征南府谘议参军性谦谨士君子以笃行称之`】  

折杨栁  

将军始见知细栁绕营垂悬丝拂城转飞絮上宫吹塞门交度叶谷口暗横枝曲成攀折处唯言怨别离  

洛阳道  

喧喧洛水滨郁郁小平津路傍桃李节陌上采桑春聚车看卫玠连手望安仁复有能留客莫愁娇态新  

对酒  

色映临池竹香浮满砌兰舒文泛玉盌漾蚁溢金盘箫曲随鸾易笳声出塞难唯有将军酒川上可除寒  

乌栖曲  

骢马直去没浮云河渡冰开两岸分鸟藏日暗行人息空栖只影长相忆明月二八照花新当垆十五晩留宾  

当垆曲【`诗话补遗`】  

明月二八照花新当垆十五晩留賔回眸百万横自陈徐伯阳【`字隠忍东海人大同中为官令甚得人和陈天嘉中为矦安都记室参军累迁镇安新  

安王府谘议参军`】  

日出东南隅行  

朱城璧日启朱扉【`玉台云丹城璧日映朱扉`】青楼含照本晖晖逺映陌上春桑叶斜入秦家缃绮衣罗敷妆粉能佳丽镜前新梳倭堕髻圆笼袅袅挂青丝铁钩冉冉胜丹桂蚕饥日晩蹔生愁忽逢使君南陌头五马停珂遣借问双脸含娇特好羞妾壻府中轻小吏即今来徃专城里欲识东方千骑归蔼蔼日暮红尘起  

游钟山开善寺  

聊追邺城友躧歩出兰宫法侣殊人世天花异俗中鸟声不测处松吟未觉风此时超爱网还复洗尘防蔡凝【`字子居济阳考城人天嘉中尚主拜驸马都尉迁给事黄门侍郎后主尝置防羣臣将移燕宏范宫凝不奉诏后主怒之迁晋熙王长史陈亡入隋`】  

赋得处处春云生  

【`谢朓和刘西曹望海台诗曰徃徃孤山映处处春云生`】  

春色遍空明春云处处生入风衣暂敛随车盖转轻作叶还依树为楼欲近城含愁上对影似有别离情蔡君知【`凝之子颇知名`】  

君马黄  

君马经西极臣马出东方防举浮云影珂连明月光水冻恒伤骨蹄寒为践霜踌躇嗟伏枥空想欲从良阮卓【`陈留尉氏人幼聪敏笃志经籍尤工五言性至孝有廉节仕陈为新安王府记室累迁徳教殿学土聘隋还除南海王府谘议参军陈亡入隋`】  

闗山月  

闗山陵汉开霜月正徘徊映林如璧碎侵塞似轮摧楚师随晦尽胡兵逐暖来寒笳将夜鹊相乱晩声哀  

长安道  

长安驰道上钟鸣宫寺开残云销凤阙宿雾敛章台骑转金吾度车鸣丞相来蔼蔼东都晩羣公驺御囘  

咏鲁仲连  

鲁连有髙趣意气本相求笑罢秦军却书成燕将愁聊弃南金赏方从沧海游寄言人世客非君能见留  

赋得风  

髙风应爽节揺落渐疎林吹云旅鴈断临谷晓松吟屡惜【`初学作弃`】凉秋扇常飘清夜琴泠泠随列子弥谐逸豫心  

赋得莲下游鱼  

春色映澄陂涵泳且相随未上龙门路聊戏芙蓉池触浪莲香动乘流叶影披相忘自有乐庄惠岂能知  

赋得黄鹄一逺别  

【`苏武诗黄鹄一逺别千里顾徘徊`】  

霜风秋月映楼明寡鹤偏栖中夜惊月下徘徊顾别影风前凄断送离声离声一去断还续别响时来疎复促聊看逺客赠绫纹弥怨闲宵雅琴曲恒思昔日稲粱恩理翮整翰上君轩独舞轻飞向呉市孤鸣清唳出雷门王子吹笙忽相值自觉飘飖云里驶一举千里未能归惟有田饶解深意  

陈昭【`义兴国山人庆之之子庆之在梁以军功封永兴矦卒昭嗣位`】  

昭君词【`隂铿集亦载此诗今从乐府作陈昭艺文又作陈明疑即昭也`】  

跨鞍今永诀垂泪别亲賔汉地随行尽胡闗逐望新交河拥塞雾陇日暗沙尘唯有孤明月犹能逺送人  

聘齐经孟尝君墓  

薛城观旧迹征马屡徘徊盛徳今何在唯余长夜台苍茫空垄路顦顇古松栽悲随白杨起泪想雍门来泉戸无闗吏鸡鸣谁为开  

陈暄【`昭之弟学不师受而文才俊逸后主在东宫引为学士及即位迁通直散骑常侍与王叔达孔范等入禁中陪宴号为狎客暄通脱以俳优自居为后主侮虐悸死`】  

洛阳道  

洛阳九逵【`一作衢`】上罗绮四时春路傍避骢马车中看玉人镇西歌艳曲临淄逢丽神欲知双璧价潘夏正连茵  

长安道  

长安开绣陌三条向绮门张敞车单马韩嫣乘副轩宠深来借殿功多竞置园将军夜夜返歌着曙喧  

紫骝马  

天马汗如红鸣鞭度九饮伤城下冻嘶依北地风笳寒芳树歇笛怨栁枝空横行意未已羞住毂车中  

雨雪曲  

都尉出祁连雨雪满鸡田雕陵持抵鹊属国用和氊冰合军应渡楼寒烽未然花迷差未着疎勒复经年祖孙登【`仕陈为记室侯安都引以为客`】  

紫骝马【`英华作苏子卿`】  

骑指楼兰长城迥路难嘶从风处断骨住水中寒飞尘暗金勒落泪洒银鞍抽鞭上闗路谁念客衣单  

宫殿名登髙台诗  

独有相思意聊敞凤皇台莲披香稍上月明光正来离鹄【`一作鹤`】将云散飞花似雪回遥思竹林友前牕夜夜开  

赋得司马相如  

雍容文雅深王吉共追寻当垆应酤酒托意且弹琴上林能作赋长门得赐金唯当有汉主知怀封禅心  

咏风  

飖飏楚王宫徘徊绕竹丛带叶俱吟树将花共儛空飘香双袖里乱曲五中试上髙台听悲响定无穷  

咏水  

骊泉紫阙映【`一作龙川紫阁映`】珠浦碧沙沈岸阔莲香逺流清云影深风潭如拂镜山溜似调琴请君看皎洁知有澹然心  

咏栁  

驰道藏乌日郁郁正翻风抽翠争连影飞绵乱上空髙叶临胡塞长枝拂汉宫欲验伤攀折三春横笛中  

赋得涉江采芙蓉  

【`古诗渉江采芙蓉兰泽多芳草`】  

浮照满川涨芙蓉承落光人来间花影衣渡得荷香桂舟轻不定菱歌引更长采采嗟离别无暇缉为裳  

莲调  

长川落照日深浦漾清风弱栁垂江翠新莲夹岸红船行疑泛迥月映似沈空愿逐琴髙戏乗鱼入浪中  

咏城堑中荷  

白水丽金扉青荷承日晖叶似环城盖香乱上桥衣岸髙知水落影合见菱稀犹疑渉江处空望采莲归刘删【`仕陈为长史侯安都为侍中大将军引以为客`】  

泛宫亭湖  

【`荆州记云宫亭湖庙神能使湖中分风而防南北`】  

回舻乗派水举防【`去声`】逐分风滉瀁疑无际飘飏似度空樯乌排鸟路船影没河宫孤石沧波里匡山苦雾中寄谢千金子安知万里蓬  

赋得苏武  

奉使穷沙漠收泪上河梁食雪天山近思归海路长系书秋待鴈握节暮看羊因思李都尉还汉不相忘  

采药游名山  

【`郭璞游仙诗采药游名山将以救年頽`】  

名山本郁盘道士贵黄冠独驭千年鹤来寻五色丸石牀新溜乳金灶欲成丹定知无二价非复在长安  

侯司空宅咏妓【`隂铿同赋`】  

石家金谷妓妆罢出兰闺看花只欲笑闻瑟不胜啼山邉歌落日池上舞前溪将人当桃李何处不成蹊  

赋松上轻萝  

叶绕千年盖条依百尺枝属与松风动时将薜影垂学带非难结为衣或易披山阿若近逺独有楚人知  

赋得马  

独饮临寒窟离羣思北风陈王欲观舞御史自随骢边声陨客泪果下益桃红恒持沛艾影解向平陵东  

赋得独鹤凌云去【`艺文作刘那声偶作刘邦并误`】  

孤鸣思沧海矫翮避虞机怨别凄琴曲凌风散舞衣五里虽回顾千年会欲归寄语雷门鼔无复一双飞  

咏青草  

雨淋三春叶风传十歩香映袍怜色重临书喜带长  

咏蝉  

声流上林苑影入守臣冠得饮天露何辞髙栁寒谢爕【`陈诗太建十二年吏部侍郎缺所司屡誉谢爕等宣帝不用乃中召用萧引`】  

陇头水  

陇阪望咸阳征人惨思肠咽流喧断岸游沫聚飞梁鳬分敛冰彩虹饮照旗光试听铙歌曲唯吟君马黄  

雨雪曲  

朔边昔离别寒风复凄切峩峩六尺冰飘飘千里雪未塞袁安戸行封苏武节应随陇水流几过空呜咽  

明月子  

杪秋之遥夜明月照髙楼登楼一回望望见东【`一作南`】陌头故人眇千里言别歴九秋相思不相见望望空离忧  

方诸曲  

望仙室仰云光绳河里扇月傍井公能六着玉女善投壶琼醴和金液还将天地俱  

早梅  

迎春故早发独自不疑寒畏落众花后无人别意看萧诠【`南史萧诠仕陈为黄门郎`】  

巫山髙  

巫山映巫峡髙髙殊未穷猿声不辨处雨色讵分空悬崖下桂月深涧响松风别有仙云起时向楚王宫  

赋得徃徃孤山映  

青山照落晖映逺望连飞仙峯看玉笥闗路视金微鼓吹声疑尽香炉烟觉稀共君临水别劳此送将归  

咏衔泥双燕  

衔泥金屋外表瑞玉筐中学飞疑汉妾巢幕惮呉宫爪截还犹短窠成新尚空讵竝零陵石飞舞逐春风  

赋得夜猿啼  

桂月影才通猿啼迥入风隔岩还啸侣临潭自响空挂藤疑欲饮吟枝似避弓别有三声泪霑裳竟不穷  

赋得婀娜当轩织  

东南初日照秦楼西北织妇正娇羞绮牕犹垂翡翠幌珠帘半上珊瑚钩新妆入机映春牖弄杼鸣梭挑纎手何曾织素让新人不掩流苏推中妇三日五匹未言迟衫长腕弱绕轻丝绫中转蹑成离鹄锦上回文作别诗不惜绕素同霜雪更伤秋扇箧中辞  

贺彻【`仕陈为左戸郎`】  

采桑  

蚕妾出房栊结伴类花丛度水春衫绿映日晩妆红钏声时动树衣香自入风钩长嫩枝曲叶尽细条空竞采须盈手争归欲满笼自怜公府歩谁与少年同  

赋得长笛吐清气  

【`魏文帝善哉行悲弦激清声长笛吐清气`】  

胡闗氛雾侵羌笛吐清音韵切山阳曲声悲陇上吟栁折城边树梅舒岭外林方知出塞虏不惮武溪深  

赋得为我弹鸣琴  

薄暮髙堂上调琴召美人伯喈声未尽相如曲复新防徽还转弄乱爪更留宾聊持一响杂起艶歌尘贺循【`仕陈为比部郎`】  

赋得夹池脩竹【`初学作贺脩`】  

绿竹影参差葳蕤带曲池逢秋叶不落经寒色讵移来风韵晩迳集凤动春枝所欣髙蹈客未待伶伦吹  

赋得庭中有竒树  

【`古诗庭中有竒树緑叶发华滋`】  

三春节物始芳菲游丝细草动春晖香风飘舞花间度好鸟和鸣枝上飞临池间竹偏增緑依阶映雪纷如玉温室庭前竟不言鼓吹楼中能作曲曾闻逺别旧难思攀折防取赠佳期长条本自堪为带宻叶由来好作帷星稀汉转月轮明徘徊夜鹊屡相惊欲识幽人兰杜迳山牕芳桂复丛生  

李爽【`仕陈为中记室`】  

赋得芳树  

芳树千株发揺荡三阳时气软来风易枝繁度鸟迟春至花如锦夏近叶成帷欲寄边城客路逺讵能持  

山家闺怨  

山中多早梅荆扉达曙开竹巾君自折荷衣谁为裁行云无处所人住在阳台  

萧贲【`字文奂齐竟陵王子良之孙神识耿介幼好学有文才起家梁湘东王法曹参军`】  

长安道  

前登灞陵道还瞻渭水流城形类北斗桥势似牵牛飞轩驾良驷寳劔杂轻裘经过狭斜里【`一作里`】日暮与【`一作且`】淹留  

何胥【`后主时为太常令后主常与宫中女学士及朝臣相和为诗采其尤艶丽者命胥被之管以为新曲`】  

被使出闗【`诗彚作庾肩吾者非`】  

出闗登陇坂回首望秦川绛水通西晋机桥指北燕奔流下激石古木上叅天莺啼落春后鴈度在秋前平生屡此别肠断自催年  

赋得待诏金马门  

汉家一统轨济济万国朝飞缨拂晓雾轻辇逐晨飚槐衢映緑绂日彩丽金貂此时叅待诏谁复想渔樵  

伤章公大将军【`章字上疑有阙文`】  

百万横行罢三千白日新短箫应出塞长笛反惊隣槐庭惨芳树舞阁思阳春所悲金谷妓坐望玉闗人  

哭陈昭  

思人适旧馆寂寞非一源无复酣歌乐空余燕雀喧落晖隠穷巷秋风生故园抚孤空对此零泪欲奚言孔范【`字法言防稽山隂人后主以为都官尚书与江总等并为狎客因与孔贵人结为兄妹宠遇优渥陈亡入隋隋文帝暴其过恶与王瑳王仪沈瓘名为四罪流之逺裔`】  

赋得白云抱幽石  

白云浮逺盖飘飘绕石飞带莲萦锦色拂镜下仙衣阵结香炉隠罗成玉女防能感荆王梦阳台杂雨归  

和陈主咏镜  

虎贲愁兴日龙镜览顔时懐恩未得报空叹发如丝王瑳【`与江总孔范等并为狎客刻薄贪鄙忌害才能陈亡入隋被流逺裔`】  

折杨栁  

塞外无春色上林栁已黄枝影侵云【`一作营`】暗叶彩乱星光陌头藏戏鸟楼上掩新妆攀折思为赠心期别路长  

洛阳道  

洛阳夜漏尽九重平旦开日照苍龙阙烟绕凤皇台浮云翻似盖流水倒成雷曹王鬬鸡返潘仁载果来  

长相思  

长相思乆离别两心同忆不相彻悲风凄愁云结栁叶眉上销菱花镜中灭鴈封归飞断鲤素还流絶  

潘徽【`字伯彦吴郡人初仕陈为客馆令陈灭入隋累迁京兆郡博士杨感兄弟重之感败出为威定县主簿意甚不平发病卒`】  

赠北使【`徽虽入隋此诗盖作于陈故次于此`】  

业定三边静时和四海敦行人仍礼籍使者接輶轩賔荣君享燕客踞我司存既美齐婴学欣逢郑产言琴酒时欢防篇章极讨论回旌逗陇左返轴指河源塞榆行隠路津栁稍垂门日沈山气合潮落水花翻离情欲寄鸟别泪不因猿所可缄懐袖方以代兰萱  

韦鼎【`杜陵人博渉经史明隂阳尤善相术仕梁累迁中书侍郎陈受禅拜黄门郎聘周还为太府卿陈亡入隋授仪同除光州刺史　诗彚作隋`】  

长安听百舌【`艺文曰陈聘使韦鼎在长安听百舌`】  

万里风烟异一鸟忽相惊那能对逺客还作故乡声徐徳言  

破镜诗  

【`古今诗话曰陈太子舍人徐徳言尚叔寳妹乐昌公主陈政衰谓妻曰国破必入权豪家傥情缘未断尚冀相见乃破一照人分其半约他日以正月望日卖于都市及陈亡其妻果为杨越公得之徳言流离辛苦仅能至京遂以正月望日访于都市有苍头卖半照者大髙其价人皆笑之徳言直引至其居出半照以合之仍题诗云云公主得诗悲泣不食素因诘之公主以实对于是召徳言至还其妻后归江南终老云`】  

镜【`一作照下同`】与人俱去镜归人未归无复姮娥影空留明月辉  

乐昌公主  

饯别自解  

今日何迁次新官对旧官笑啼俱不敢方信作人难  

## 古诗纪卷一百十七

明　冯惟讷　撰  

陈第十  

张君祖【`按张君祖庾僧渊诸诗皆恬澹雅逸有晋风歴选陈诗无此作也考髙僧传有康僧渊竺法雅者并在晋成帝时疑即此人欤广宏明集云陈张君祖既不能明姑列于此　以下爵里无考`】咏懐三首  

运形不标异澄懐恬无欲座可栖王侯门可回金毂风来咏逾清鳞萃渊不浊斯乃中子所以矫逸足何必翫幽闲青衿表离俗百龄茍未遐昨辰亦非促曦腾望舒暎曩今迭相烛一世皆逆旅安悼电徃速区区虽非党兼忘混砾玉恪神罔丛秽要在夷心曲  

灵飚起回浪飞云腾逆鳞茍擢南阳秀固集三造宾缅懐结寂夜味藻咏终晨延伫时无遘谁与拂流尘眇情寄极眄萧条独遨神相忘东溟里何睎西朝津我崇道无废长謡想义人  

遥遯播荆衡杖防憩南郢遭动透浪迹遇靖恬夷性拊卷从老语挥纶与庄咏遐眺独缅想萧神飚尘正时无喜恵偶絶韵将谁听习【`一作君`】子茂芳标有欣徽音令颖敷陵霜倩葩熙三春盛拂翮期霄翔岂与桑榆竞我混不材姿遗情忘雕暎虽非峄阳椅聊以翮泗磬  

赠沙门竺法頵三首  

沙门竺法頵逺还西山作诗以赠因亦嘲之省其二经聊为之讃【`頵于伦切`】  

郁郁华阳岳絶云抗飞峯峭壁溜灵泉秀岭森青松悬岩廓峥嵘幽谷正寥笼丹崖栖竒逸碧室禅六通泊寂清神气绵眇矫妙踪止观着无无还净滞空空外物岂大悲独徃非同不见舍利弗【`一作佛`】受屈维摩公至人如影响灵慧陶亿劫应方恢权化兆类防慈恱冥冥积尘昩永在岩底闭废聪无通照遗形不洞灭明哉如来降豁矣啓濳穴幽精沦朽壤孰若阿维察遥谢睎畴何为自矜洁  

邈邈庆成标峨峨浮云岭峻盖十二岳独秀阎浮境丹流环方基瑶堂临峭顶涧滋甘泉液崖蔚芳芝颖翘翘羡化伦眇眇陵岩正肃拱望玅觉呼吸睎龄永茍能夷冲心所憇靡不净万物可逍遥何必栖形影勉寻大乗轨练神超勇猛  

道树经赞  

峨峨王舍国郁郁灵竹园中有神化长空观体善权私呵晞光景岂识真迹端恢恢道明解发至神欢飘忽凌虚起无云受慧难  

三昧经赞  

迹超十二烧戒由三昧成贤行极妙住道志慧以明九本既殊动四禅不同冥渊哉不起灭始自无从生借问道气伦安测泥洹灵  

答庾僧渊  

茫茫混成始豁矣四天朗三辰还须弥百亿同一像灵和陶氤氲防之有妙常【`一作长`】大慈济羣生冥感如影响蔚蔚沙弥众粲粲万心仰谁不欣大乘兆定于曩三法虽成林居士亦有党不见虬与龙洒鳞凌霄上冲心超逺寄浪懐邈独徃众妙常所睎维摩余所赏茍未体善权与子同髴髣悠悠诚满域所遗在废想  

庾僧渊  

代答张君祖  

省赠法頵诗经通妙逺亹亹清绮虽云言不尽意殆亦几矣夫诗者志之所之意迹之所寄也忘妙解神无不畅夫未能冥达通者恶得不有仰钻之咏哉吾想茂得之形容虽栖守殊涂标寄同仰代答之未足尽美亦各言其志也其辞曰  

真朴运既判万象森已形精灵感冥防变化靡不经波浪生死徒弥纶始无名舍本而逐末悔吝生有情胡不絶可欲反宗归无生达观均有无蝉蜕豁朗明逍遥众妙津栖凝于冥大慈顺变通化育曷常停幽闲自有所岂与菩萨并摩诘风微指权遒多所成悠悠满天下孰识秋露情  

又答张君祖  

遥望华阳岭紫霄笼三辰琼岩朗璧室玉润洒灵津丹谷挺樛树季颖奋晖薪融飚冲天籁逸响互相因鸾凤翔回仪虬龙洒飞鳞中有冲漠士耽道玩妙均髙尚凝寂万物息自宾栖峙游方外超世絶风尘翘想睎眇踪矫歩寻若人咏啸舍之去荣丽何足珍濯志八解渊辽朗豁冥神研几通微妙遗觉忽忘身居士成有党顾盻非畴亲借问守常徒何以知反真  

何处士【`广明集云陈从事何处士`】  

春日从将军游山寺  

兰庭厌俗赏柰苑瞩年华始入香山路仍逢火宅车慈门数片叶道树一林花虽悟危藤鼠终悲在箧蛇  

别才法师于湘还郢北  

乗杯事将逺捧袂忽无聊南楚长沙狭西浮郢路遥离庭花已散别戍马新骄明日分千里相思非一条  

敬詶解法师所赠  

道林俗之表慧逺庐之阿买山即髙世乗杯且渡河法雨时时落香云片片多若为将羽化来济在尘罗  

通士人篇  

龙宫既入道凤阙且辞荣禅龛八想净义窟四尘轻香盖法云起花灯慧火明自然忘有着非止悟无生苏子卿  

朱鹭  

玉山一朱鹭万里【`一作容与`】入王畿欲向天池饮还绕上林飞金堤晒羽翮丹水浴毛衣非贪葭下食懐思自逺归  

艾如张  

谁在闲门外罗家诸少年张机蓬艾侧结网槿篱边若能飞自勉岂为缯所纒黄雀傥为诫朱丝犹可延  

梅花落  

中庭一树梅寒多叶未开秖言花是雪不悟有香来上郡春恒晩髙楼年易催织书偏有意教逐锦文回  

紫骝马【`艺文乐府并作祖孙登`】  

骑指楼兰长城迥路难嘶从风处断骨住水中寒飞尘暗金勒落泪洒银鞍抽鞭上闗路谁念客衣单  

南征  

一朝游桂水万里别长安故乡梦中近边愁酒上寛劒锋但须利戎衣不畏单南中地气暖少妇莫愁寒阳缙  

赋得荆轲【`乐府作荆轲歌`】  

函闗使不通燕将重深功长虹贯白日易水急寒风壮发危冠下匕首地图中琴声不可识遗恨没秦宫  

照帙秋萤  

秋牕余照尽入暗早萤来忽聚还同色恒然讵落灰飞影黄金散依帷缥帙开含明终【`律祖作自`】不息夜月空徘徊  

侠客控絶影  

【`陆土衡拟古诗曰侠客控絶景都人骖玉轩`】  

青门小苑物华新花开鸟弄防芳春仙掌层台浮丽日长楸广路起红尘园中追寻桃李径陌上逢迎游侠人游侠英名驰上国人马意气俱相得白玉鹿卢秋水劔青丝宛转黄金勒复有鱼目并龙文蹑影追风本絶羣影入吴门疑曵练形来西北似浮云寄语幽并驰射客未肯推门【`一作名`】持借君  

阳慎  

从驾祀麓山庙  

圣德忧民暇麾斾谒山灵画航泛北渚文马侍东平春浦戈鋋照寒林铙吹鸣依稀长安驿萧条都尉城井泉能共动江防得分行牕幽细网合堦静落花明櫩巢始入燕轩树已迁莺菲菲兰俎馥淡淡桂樽清银塘【`艺文作堂`】日影尽玉座舞衣轻  

贺力牧  

闗山月  

重闗敛暮烟明月下秋前照石疑分镜临弓似引雾暗迷旗影霜浓湿劒莲此处离乡客遥心万里悬  

乱后别蘓州人  

徘徊睇阊阖怅望极姑蘓慨矣嗟荒运悲哉惜霸图子常终覆郢宰嚭遂亡吴石陨星方暗山崩川自枯周京摧棫朴汉社落枌榆宫毁无巢燕城空余堞乌兹邦号端委多士自相趋照庑同燕石光车等魏珠言离已惆怅念别更踟蹰若访任公子求余东海隅  

伏知道  

从军五更转五首  

一更刁斗鸣校尉逴连城遥闻射雕骑悬惮将军名二更愁未央髙城寒夜长试将弓学月聊持劒比霜三更夜警新横吹独吟春彊听梅花落误忆栁园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼  

咏人娉妾仍逐琴心  

春色转相催佳人心自回长卿琴已弄秦嘉书未来挂冠易分绶荐枕缺因媒染香风即度登垣花正开贞楼若髙下如何上阳台  

赋得招隠  

招隠访仙楹丘中琴正鸣桂丛侵石路桃花隔世情薄暮安车近林喧山鸟惊  

毛处约  

雉子斑  

春物始芳菲春雉正相追涧响连朝雊花光带锦衣窜迹时移影惊媒或乱飞能使如臯路相逢巧笑归陆系  

有所思  

别念限城闉还思楼上人泪想离前落愁闻别后新月来疑舞扇花度忆歌尘只看今夜里那似隔河津独孤嗣宗  

紫骝马  

倡楼望早春寳马度城闉照曜桃花迳蹀躞采桑津金羁丽初景玉勒染轻尘逺听珂惊急犹【`一作知`】是畵眉人李燮  

紫骝马  

紫燕忽踟蹰红尘起路隅圉人移苜蓿骑士逐蘼芜三边追黠虏一鼓定彊胡安用珂为玉自有汗成珠  

江晖  

刘生  

五陵多美选六郡尽良家刘生代豪荡标举独荣华寳劒长三尺金樽满百花唯当重意气何处有骄奢  

雨雪曲【`英华作王筠今从乐府作江晖`】  

邉城风雪至游子自心悲风哀笳弄断雪暗马行迟轻生本为国重气不闗私恐君犹不信抚劒一扬眉何楫  

班婕妤怨  

齐纨既逐箧赵舞即凌人履迹随恩故阶苔逐恨新独卧销香炷长啼费锦巾庭草何聊頼也持秋当春萧淳  

长相思  

长相思乆离别新燕参差条可结壶闗逺鴈书絶对云恒忆阵看花复愁雪犹有望归心流黄未剪截  

孔仲智  

羇謡  

芳杜觞春酒髣髴伤山时徒歌不成乐空以羇自悲羇悲懐土心遽复还山路迨及春复时无使春光暮萧有  

射雉  

二月春翚动曹王挟妬媒插翳依花合芟塲向野开隔田闻雉近横溪见影来明青压碎箭落锦衣摧今日如臯路能将巧笑回  

徐湛【`玉台作徐堪`】  

赋得班去赵姬升  

【`鲍明逺白头吟曰申黜襃女进班去赵姬升`】  

班姬与飞燕俱侍汉王宫不意恩情歇偏将衰草同香飞金辇外苔上玉阶中今日悲团扇非是为秋风呉尚野  

咏邻女楼上弹琴  

青楼谁家女开牕弄碧貌同朝日丽装竞午花然一弹哀塞鴈再抚哭春鹃此情人不防东风千里传呉思  

闺怨  

金风响洞房佳人心自伤涙随明月下愁逐漏声长灯前羞独鹄枕上怨孤凰自觉鸳帷冷谁怜珠被凉殷谋  

日出东南隅行  

秦楼出佳丽正值朝日光陌头能驻马花处复添香贾冯吉  

自君之出矣  

自君之出矣红顔转憔悴思君如明烛煎心且衔泪何曼才  

为徐陵伤妾  

迟迟衫掩泪悯悯恨萦胸无复专房日犹望下山逢许倪  

破扇  

蔽日无全影揺【`玉台作迎`】风有半凉不堪鄣巧笑犹足动衣香  

萧驎【`一作隣`】  

咏袙复【`疑即衵服女人脇衣也丹铅余录作咏复裙`】  

的的【`一作皛皛`】金纱净离离寳撮【`一作缝`】分纎腰非学楚寛带为思君  

萧琳  

隔壁听妓  

徒闻管切不见舞腰回唯有歌梁共尘飞一半来陈叔逵  

咏空镜台  

即今妆饰废凋零衢路间嫦娥与明月相共落闗山释惠标【`渉猎有才思陈寳应反以预谋坐诛`】  

咏山三首  

灵山蕴丽名秀出写蓬瀛香鑪带烟上紫盖入霞生雾卷莲峯出嵓开石镜明定知丘壑里并伫白云情娥眉信重险天目本仙居金华抱丹灶玉笥蕴神书幽人披薜荔怨妾采蘼芜紫岩无暮雨何时送故夫丹霞拂层阁碧水泛蓬莱鳌岫含烟耸莲崖照日开松门夹细叶石磴染新苔能令平子见淹留未肯回  

咏水  

曾添疎勒井经涌贰师营玉津花色亮银溪锦碛明舟如空里泛人似镜中行持将符上善利得动髙情  

咏孤石  

中原一孤石地理不知年根含彭泽浪顶入香鑪烟崖成二鸟翼峯作一芙莲何时发东武今来镇蠡川  

赠陈寳应  

【`梁书曰寳应据闽中与镏异潜有异谋遂起兵反沙门慧标作五言诗以送之寳应甚恱慧标赍以示虞寄寄谓所亲曰标公既以此始必以此终后寳应败标从坐伏诛`】  

送马犹临水离旗稍引风好看今夜月当照紫微宫昙瑗【`金陵人以戒律处世住持为要陈宣帝敕瑗通诲国僧以为僧正`】  

游故苑  

【`续髙僧传曰瑗毎上钟阜诸寺修造道贤触兴赋诗览物懐古洪偃法师傲寄泉石偏见朋从把臂郊坰同游故苑瑗题树为诗曰`】  

丹阳松叶少白水黍苗多浸淫下客泪哀怨动民歌春溪度短葛秋浦没长莎麋鹿自腾倚车骑絶经过萧条四野望惆怅将如何  

释洪偃【`俗姓谢氏防稽山隂人风神秀颖弱龄悟道梁太宗在东朝爱其隽秀欲令还俗引为学士偃执志不从防讲重云抗言髙论甚为武帝所优礼梁乱避地于缙云陈武革命乃复出都天嘉五年卒偃始离俗迄于迁化惟学是务毎缘情触兴辄叙其致而文彩洒落罕有嗣者`】游故苑【`禅藻集误作何偃`】  

龙田留故苑汾水结余波怅望伤游目辛酸思绪多凉飔惨髙树浓露变轻萝泽葵犹带井池竹尚【`一作下`】侵荷秋风徒自急无复白云歌  

登吴升平亭【`一作游若邪云门精舍`】  

萧萧物晚肃肃天望清旅人聊策杖登髙荡客情川原多旧迹墟里或新名宿烟浮始旦朝日照初晴独游乏徒侣徐歩寡逢迎信矣非吾托赏心何易并  

游钟山之开善定林息心宴坐引笔赋诗  

杖防歩前岭褰裳出外扉轻萝转防宻幽迳复纡威树髙枝影细山尽鸟声稀石苔时滑屣虫网乍粘衣涧傍紫芝晔岩上白云霏松子排烟去堂生寂不归穷谷无还徃攀桂独依依  

释智恺【`俗姓曹氏住杨都寺与法泰同徃岭表素积道风辞力殷赡卒于陈光大二年`】  

临终诗【`禅藻集作法泰诗题云遘疾并误`】  

千月【`一作秋`】本难满三时理易倾石火无恒焰电光非乆明遗文空满笥徒然昧后生泉路方幽曀寒陇向凄清一随朝露尽唯有夜松声  

髙丽定法师  

咏孤石  

回石直生空平湖四望通岩根恒洒浪树杪镇摇风偃流还渍影侵霞更上红独拔羣峯外孤秀白云中陈少女  

寄夫  

自君上河梁蓬首卧兰房安得一樽酒慰妾九回膓郊庙歌辞  

陈太庙舞辞七首  

【`隋书乐志曰陈初武帝诏求宋齐故事太常卿周让奏曰齐氏承宋咸用元徽旧式宗祀朝飨奏乐俱同惟北郊之礼颇有増益皇帝入壝门奏永至饮福酒奏嘉胙太尉亚献奏凯容埋牲奏幽帝还便殿奏休成众官并出奏肃成此乃元徽所阙永明六年之所加也唯送神之乐宋孝建二年秋起居注云奏肆夏永明中改奏昭夏帝遂依之是时并用梁乐唯改七室舞辞`】  

凯容舞【`皇祖歩兵府君室`】  

于赫皇祖宫墙髙嶷迈彼厥初成兹峻极缦乐简简閟寝翼翼祼飨若存惟灵靡测  

凯容舞【`正员府君室`】  

昭哉上徳浚彼洪源道光前训庆流后昆神猷绵邈清庙斯存以享以祀惟祖惟尊  

凯容舞【`懐安府君室`】  

选辰崇飨饰礼严敬靡爱牲牢兼馨粢盛明明烈祖龙光逺映肇我王风形斯舞咏  

凯容舞【`皇髙祖安成府君室`】  

道遥积庆徳逺昌基永言祖武致享从思九章停列八舞回墀灵其降止百福来绥  

凯容舞【`皇曾祖太常府君室`】  

肇迹缔基义标鸿篆恭惟载德琼源方阐享荐三清筵陈四琏増我堂构式敷帝典  

景德凯容舞【`皇祖景皇帝室`】  

皇祖执德长发其祥显仁藏用懐道韬光宁斯閟寝合此萧芗永昭贻厥还符翦商  

武德舞【`皇考髙祖武皇帝室`】  

烝哉圣祖抚运升离道周经纬功格祗方轩迈扈比舜陵妫缉熙是咏钦明在斯云雷遘屯图南共举大定扬越震威衡楚四奥宅心九畴还叙景星出翼非云入吕徳畅容辞庆昭羽缀于穆清庙载扬徽烈嘉玉既陈丰盛斯洁是将是享鸿猷无絶  

襍歌謡辞  

齐云观歌  

【`隋书五行志曰陈后主造齐云观国人歌之功毕而为隋师所虏`】  

齐云观寇来无际畔  

江东謡  

【`隋书五行志曰陈初有童謡其后陈主果为韩擒所败擒本名擒虎黄斑之谓也破建康之始复乘青骢马徃反时节皆应`】  

黄斑青骢马发自寿阳涘来时冬气末去日春风始  

陈初童謡  

御路种竹篠萧萧巳复起合盘贮蓬块无复扬尘已  

又  

日西夜乌飞拔劔倚梁柱归去来归山下  

张种歌  

【`陈书曰张种少恬静居处雅正不妄交游傍无造请时人为之语曰`】  

宋称敷演梁则卷充清处学尚种有其风  

二贺歌  

【`唐书曰贺临仁越州山隂人在陈与兄徳基师事周正以文辞称人为语曰`】  

学行可师贺徳基文质彬彬贺徳仁  
