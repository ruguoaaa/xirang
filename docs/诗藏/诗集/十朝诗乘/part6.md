---
title: 第6部分
index: true
icon: editor
order: 6
category:
  - 诗藏
  - 诗集
  - 十朝诗乘
tag:
  - 郭则沄
  - 民国
---

## ●卷二一  

景庙之立，固圣母意也。初，穆宗弥留，以手敕授李文正，中及嗣统事，以不合慈恬，湮之，文正不能争。南皮疏语谓“既无委裘植腹之男，又无慰情胜无之女”，为当时传诵。盖小臣中怀欲陈之者，不仅一吴柳堂也。翁文恭和潘文勤诗云：“玉几惊承被冕旒，千艰万阨一时休。微躯甘作兰亭殉，清血徒凭杜宇流。馈奠已更犹似梦，上书无术敢言愁。麻鞋风雪桥山路，早有神光烛帝邱。”言外亦有无穷之痛。醇贤亲王素恭谨，骤闻德宗嗣统，惶恐失措。上疏陈情，请曲全愚拙，为大清留一无用之民，为宣宗留一不肖之子。语极沈挚。又疏言濮园之议非古，恐有小人妄希迎合，请以此疏示之。<勹躬>々如畏，始终不渝。迨己丑大婚，归政，特赐王乘杏黄肩舆。王拜恩後，迄未敢乘用。时人有纪事诗云：“一德亲贤翊紫微，肩舆许用杏黄衣。弓刀并沐金桃宠，珠玉新题御鹤归。大礼深讥明宰辅，画堂仍入汉宫闱。神机十万今神武，齐拥橐鞬听指挥”。结韵谓其久统神机营也。王娴刀法，得自宣宗亲授。尝观神机营将士操练，追忆感赋云：“二百连环法，刀传自内廷。霜锋挥闪铄，宝锷振仪型。上苑松阴碧，离宫草色青。即今须武备，多难此身经。”寔绍先朝尚武之遗，兼启後叶治戎之略。  

定鼎以来，诘戎阅武，史不绝书。迄於同光，犹循家法之旧，穆宗《南苑》诗所谓“防秋略寓貙刘意，家范钦承戒怠荒”者也。备宗亦有《崇雅殿观射》诗云：“侍辇来西苑，清和景物新。蛙鸣青草岸，燕舞绿杨津。破的星腾彩，弯弓月满轮。羽林亲校艺，应有虎罢臣。”崇雅殿在南海丰泽园侧，以上奉慈舆故，但就近苑也。潘文勤尝辑《南苑唱和诗》一卷，盖扈从阅武，与黄孝侯侍郎（钰）、徐颂阁协揆（甫阝）、孙子授侍郎（诒经）、欧阳用甫宫詹（保极）直庐中赓醻之作，犹见澄怀余韵。文勤诗云：“旧院仁虞说定诬，三千海户旧衣租。似闻铁骑从天下，廿四离宫已尽芜。”“御楼天上敞云房，松盖重重倚夕阳。畅好六飞来驻跸，满园林木尽秋光。”“问安中使朝驰骑，进膳园官夕贡鲜。舜日万年真大孝，至尊心在两宫前。”“射熊馆古画阴森，霹雳弓鸣已殪禽。骑射共知家法在，网开三面圣人心。”“撰拟词臣日进笺，大书龙爪细蚕眠。凤河浩渺兰舟稳，丹札亲题一洞天。”“琳宫古鼎焕天章，惜未西清古监详。好古小臣生苦晚，簪毫不及继梁王。”注谓团河行宫，旧传为仁虞院故址，高宗尝有诗辟之。宫分新旧，旧宫有听雨楼，新宫有春望楼，苑柳多乾隆时补植。“一洞天”为御舟名。团河有寺曰德寿，旧存古鼎，曾见高宗御制诗，其地即太宗驻兵处也。孝侯和作，尤工藻绘，其诗云：“衙门新旧接团河，南苑离宫得景多。前路传呼押勒密，清宫使者大鸣锣。”“是处营门漾彩斿，从官肃肃侍宸游。宵分万帐明灯火，圣主传登听雨楼。”“阚勇期门与蹶张，红阳沛艾极腾骧。一声破的天颜喜，马褂新颁杏子黄。”“合围校猎六军陈，数获陈鲜胜八珍。欲例年终废鹿赏，应分一脔到词臣。”後来行殿榛芜，兵戈屡踞，何止“黍离”之感。  

太平湖醇贤亲王旧邸为德宗龙潜之地，旁有适园，池台花木，胜甲城西。李文忠有《游适园》诗六十韵，其记园中题额云：“中开颐寿堂，独表东平书。宣赞高七德，福禄应九如。东西列层楼，雅称仙人居。窗前万竿竹，不羡洋州腴。流觞有曲水，名迹连秦吴。导来凤尾泉，激同龙苜渠。小试神禹功，即此见凿疏。上探星宿源，万派咸东趋。风月更双清，如水明阶除。落落见长松，凡卉皆芟鉏。但存正直意，自有神明扶。空山太古舂，酝酿冰雪敷。筑馆名‘寒香’，岁暮还相於。春秋佳日多，云霞凭写摅。旁入罨画轩，花绮而石癯。别寻小幽趣，逸韵追髯苏。入室得退庵，静坐万缘祛。九州在一室，舒卷常有余。既拟逸少亭，更作渊明庐。二子皆人豪，何止达士模。”园有“宣赞七德”额，为毅皇御书。又，颐寿堂榜为恭邸书。又有东楼、西楼、竹林、修楔亭、问源亭、风月双清楼、抚松草堂、寒香馆、罨画轩、小幽趣、处退庵、陶庐诸胜。又有老梅，旁立鹤像，刻石云“天寒有鹤守梅花”。读此足觇其槩。末又云：“谢傅怀一邱，邺侯访五湖。功名愧昔贤，此志同不渝。东路期岸巾，北门犹建旗。平泉未有庄，石淙行就芜。骠骑不为家，敢谓忧匈奴。南望淮山深，慨然思旧墟。”感事忧时，亦略见焉。文忠久镇北门，以盘敦周旋，为群矢所集，独与王訢合无间，每就商大计。景庙亲政有期，王议建颐和园以奉慈娱，谋诸文忠，文忠曰：“上果亲政，孰匡翊之？”王曰：“我在者，决无虑。”不久王薨。常熟不善调护，致两宫渐睽，政变旋作。文忠固有先见也。  

溯当同治末年，即有修复淀园之议。选侍御（淮）争之不得，游侍御（百川）复争之。穆宗召游入对，谕以“士庶之家，孰无老亲？亲老，欲稍娱游观，为人于者岂忍坚阻？汝疏具见忠鲠，而未喻此中苦衷。故召谕之”。游因言“三海”近在禁城，稍事扫除，即可驻跸，胜别营园工”。慈圣初不知有三海，及临观，良胜，遂修茸徙居，而园工以辍。光绪中，复议兴修。屠梅君侍御累疏谏阻，且严劾枢臣之误国、中官之罔上，疏语涉及宫闱，同列惊其戆直。康长素与契厚，有《赠梅君》五古六章，其二云：“四方际无事，宸居涉豫游。三山修旧苑，长廊闲危楼。圣母经艰虞，晚节娱林邱。下臣岂不谅，顾怀抱薪忧。削牍数千言，痛切涕泗流。下言夷祸鉴，上为国本谋。哀号述无帝，泪血溅松楸。阊阖为动容，土木辍不修。至诚动天地，孰谓直不收。台谏久寂寥，一鹗击高秋。巧宦虽见容，寒蝉良足羞。”其三云：“虹霓蔽白日，太微乱天经。北斗绾枢衡，金镜荡其名。王母宴瑶池，恻怆白玉京。天笼多修罗，狰狞窥太清。仙官三万籍，敛手空屏营。香案有下吏，学道受血诚。绿章夜上奏，欲整三垣星。华盖接勾陈，耿耿露光精。徐徐见贬谪，仍许游赤城。虽插尘寰脚，气象震百灵。多谢紫皇恩，犹作钧天听。”其四云：“君国骨肉际，盈廷莫开口。奏劄愈剀切，忠诚肝肺剖。旷观《先正集》，国朝未之有。惜哉未见行，太平遂刍狗。叔季何多求，圣明顾已厚。”盖分述梅君建言诸事。自园工议起，朝臣交章讽谏，类以轸时艰、恤物力为言。谈时事者，亦怒焉忧之。长沙张文达师在翰林，尝与谢麟伯编修、丁竺云产部游海淀，有诗云：“车驾罢巡幸，封人废扫除。苍梧春不返，离黍感何如。喜抑中官侈，言惩御史书。嗣皇躬节俭，莫更议园居。”李越缦《冬夜读书》诗末首亦云：“昨日中旨下，索钱修离宫。读诏私太息，此举宜从容。圣人秉纯孝，不暇权始终。长乐楼百尺，积庆花千重。取足天下养，承惧良无穷。四海幸平壹，物力犹未充。岛夷怙群丑，鼾睡长安中。诚宜法文景，励治威诸戎。安可舍禁钥，危照甘泉烽。事关国根本，连章期诸公。冗官未食禄，涕泗徒沾胸。”越缦时为散郎，而忧危激切如此。然同治以来，有内府募金之谕，有李光昭报木植虚罔论斩之事，御史德泰且疏请按亩加税以资工用。微圣明鉴烛，正士匡持，其事何所不至！  

德宗亲政有期，醇贤亲王以慈圣深居不乐，谋别拓园苑。或曰，瓮山大报恩寺为乾隆时奉母后祝厘而建，於以绝祖制、奉慈娱，谁曰不宜？费无所出，则醇邸莞海军，以储饷息金，陆续拨用，初未动及正饷。其地旧有玉澜堂诸胜，完者葺之，颓者补之，稍有增建，遂成钜观，即今之颐和园也。光绪甲午，圣母六旬万寿，先期颁诏举庆典，备园亭点景，寻中日衅启而罢。吴挚甫《甲午冬至》诗所谓“可怜榆塞长征士，斥尽瑶池赐宴金”者，指此。黄汉甫有《西苑曲》。西苑者，三海之别名，而寔纪颐和园事，有云：“官家务悦璇闱意，齐囿无妨四十里。画栋回环万寿山，碉廊迤逦昆明水。佛香高阁郁崔嵬，俯视香山翠几堆。重栏不碍金舆出，步屦都随翠盖来。”述其胜也。又云：“党论几掀大局翻，当时首事误推袁。围宫竟欲幽<门舀>后，囊土惊闻杀杜根。临朝一再称承制，瀛台锁恨奈何帝。孤馆悲同复圣年，群僚咸秉宣仁旨。”纪戊戌政变也。又云：“宫市西园供悉索，藉辞防海官储涸。事後徒闻责辅臣，岂知涓滴归将作。”谓移用海军经费也。成澹堪（多禄）《昆明曲》云：“昆明湖边春草生，昆明湖上春波平。一波一草皆春梦，劫灰谁与谈昆明。昆明开凿当全盛，瀛寰风静澄天镜。侧闻车驾骋宸游，南巡归仿西湖胜。西湖胜处对西山，山色湖光缥缈间。偏是鱼龙邀夜舞，也如鹓鹭点朝班。翠华当日流连地，淀北淀南盛车骑。无限嬉春曲水情，却存习战滇池意。玉泉绝顶万泉飞，万寿回看烟雾霏。不独九成夸避暑，年年还打木兰围。仓皇劫火圆明後，明德遂称天下母。侍臣方进《游仙》诗，海客又斟祝厘酒。奇肱车与宛渠船，经营不惜水衡钱。费尽水师四百万，好歌慈寿亿千年。长廊香阁排云殿，宝月琼花开夜宴。歌管《春镫》、《燕子》词，彩缯夜火萤儿苑。濯龙门外好楼台，趋直车声晓若雷。记得羽林仙仗外，曾从舅氏入园来。蓬瀛清浅呼仙吏，几辈金銮留秘记。引见开元各一时，回头二十余年事。宫中歌舞召黄巾，鼓鼙惊破湖天春。秋词那忍谈庚子，国变无端又甲申。六龙归後山河改，空锁离宫对三海。漱玉泉沈石舫迷，渗金山冷铜牛在。我亦茫茫百感增，何须松柏怨山陵。一天春水容消长，百代苍烟阅废兴。”舅氏，谓荣润庭通侯。其诗一唱三叹，托感尤深。园成未久，即值拳乱，幸不为圆明之续。而盛衰转睫，成毁循环。二十年来，锦石苔荒，金铺尘暗。重过连昌，但逢野老。欲谈天窘，并少宫人。俯仰沧桑，惘然如梦。  

王静庵（国维）《赋颐和园宫词》，有“谁知此日新朝主，即是先朝顾命臣”之句，为人传诵。余谓不如其“宣室遗言犹在耳，山河盟誓期终始。寡妇孤儿要易欺，讴歌讼狱终何是”数语意尤深重。诗中述东朝旧事云：“忆昔先皇北狩年，属车嫔御受恩偏。因看批答亲教写，为制金章特与钤。鼎湖一旦归龙驭，天路攀髯不能去。北渚方深帝子愁，南衙复遘丞卿怒。手夷端肃返京师，永念冲人未有知。特简儒臣严启迪，别求名族正宫闱。无端白日西南坠，一纪恩勤付流水。甲观曾无世嫡孙，後宫并乏家人子。提携宗嗣付黄图，劬苦还如同治初。又见法宫凭玉几，更劳武帐坐珠襦。国事中间几翻覆，近来最忆怀来辱。草地闲关下泽车，邮亭仓卒芜蒌粥。上相留都拥大牙，东南诸将翊王家。坐令佳气还金阙，复道都人望翠华。”四十年间成败兴衰略备。又云：“嗣皇上寿称臣子，本朝家法严无比。问膳曾无赐坐时，同怀罕讲家人礼。六王小女最承恩，遣嫁归来侍紫宸。卧起每偕甯寿主，丹青别进缪夫人。尊号珠连十六字，大官加豆依前制。别启琼林贮羡余，更营玉府搜珍异。”述事简聂，亦见阳秋。静庵晚以布衣直南斋，感愤时事，投昆明湖以死，眼中赢苑，遂成泪罗，当时岂自料哉！  

光绪时，有所谓“哥老会”者，散布江湖闲，率多湘军散勇。此辈从征日久，不复能事田亩，谋生事绌，迫而为非，可诛正复可悯。其会寔名“安清”，夏子松侍郎乱後视学吴中，以《拟香山乐府》命题课土。戴子开赋《安清会》云：“安清会，安清会，谬托道友名，‘哥老’自称谓。游民散勇结党援，分则同群聚同类。饥不知耕寒不织，尔独何由裕衣食。行踪诡秘无不为，草窃潜滋除不得。昨者野田中有人，横罹白刃戕其生。又间邻村夜告警，探囊去箧搜金银。比年方息兵戈扰，催科更喜追呼少。胡为伏莽尚兴戎，虎毒狼贪逞牙爪。岂无网与罗，网罗莫致将奈何。亦有法与刑，刑法虽重难具平。我有愚言曰否否，除暴安良属官守。元恶滔天犹削定，何况区区此小丑。法网高张慎勿疏，弭盗良规自古有。”所论犹未抉其源也。彭刚直性廉退，功成乞休，迭授少司马、大司马，皆力辞，而独以长江巡阅自任。所至轻舠微服，遇游勇会匪不法扰民，立斩以徇。尝同时疏劾提督以下一百九十余员。赖其锋厉，江路顿肃。其《六旬生挽》诗有云：“幻海茫茫莫问津，苟余残喘岁行巡。草根不采千年药，花甲犹留百战身。萍泛蓬飘时易迈，桂辛姜辣老难纯。生成拙性多憨直，不与东施共效颦。”盖自纪其实也。外舅乐静翁元配彭夫人为刚直女孙，尝从巡江，见捽一人至，珊冠黄马褂。刚直出立船头，讯数语，即命处斩，不知何官及所犯何罪。退省庵未成时，每过西湖，必止俞楼。尝画梅留赠，题绝句云：“鹊巢底事让鸠居，高踞楼头笑我粗。寄语苕溪贤太史，梅花一幅当房租。”徐花农侍郎为募勒上石，犹见老彭风趣。  

随园广收女弟子，尝绘《湖楼请业图》，为世訾诋。俞曲园先生主讲紫阳甚久，门下多英俊，独不收闺秀。尝有西泠叶墨君女史，过俞楼不遇，留诗四首，末韵云：“斗山望重龙门峻，可许侬家立雪无？”後相遇沪上，复以诗为蛰，固却之。又有张贞竹女史，其父业贸迁，家中落。织造某慕贞竹色，延入署，使授女公子音律。既而谋置簉，使人示意张父。父愤然曰：“吾虽贫，安能鬻女！”斥去之。後贫甚，展转至吴下。先生怜之，割宅後空屋使居，令贞竹授闺媛琴。贞竹感甚，请师事，先生拒之，而贞竹始终执弟子礼。会钱英甫大令丧偶，大令粤人，为徐花农督学所得士，於先生称再传弟子，因为媒合遣嫁。其《右台仙馆遣嫁张贞竹女士》诗云：“洞房酒後集簪缨，一笑来将行辈争。都说曲园女弟子，今朝下嫁小门生。”浙人传为佳话。内子琬君为先生曾孙，其善琴，即贞竹所授。  

京师蓄梅，皆供养土窖中，植以盆盎，余岁首，辇入豪门，为春盘点缀而已。独定王府一树高及檐，然著花必以春仲，寒天则以玻瓈架屋深护之，风雪中不见疏枝冷蕊也。梅为月华贝勒手植，尝著《燕梅花候记》，具言培护之法。每花时，置酒招客赏之。贝勒不以诗名，有《赏梅》诗云：“报道庭梅已半开，东君火速赏春来。莫教零落随风絮，点尽闲阶寸寸苔，”“北地看花客诧奇，小窗二月见横枝。凭君试问春消息，雪北香南立片时。”又，京师蜡悔无成树者，惟城西广济寺有之。其树在佛殿前，北风不到，岁久成丛，花时亦在二月。己亥春，尝与孙惺庵同赏，惺庵诗云：“谁遣佳人降朔方，檀心微吐已回肠。智琼翦蜡应难比，沾到酥黄是佛香。”今定邸易主，梅久萎。广济寺拓建殿宇，瓦砾中亦仅存枯根。追忆惘然。  

明代宫中春帖但录成语，其词近俚。乾嘉以来，内直诸臣，每岁首进宜春帖子，则搞藻扬葩，略如宋贤名制，闲亦关合时事。李文正同治丙寅恭进春帖云：“丙照诚能久，寅恭懔独深。缉熙天子学，兢惕小臣心。”是年甫为穆宗授读也。己巳舂帖云：“烽清畿甸乐销兵，铙吹同声惬圣情。剑戟胥将农器铸，百花香里看春耕。”“不惜金钱百万投，防河帝为兆民谋。桃花浪暖东风早，指日鲸波顺轨流。”则以是年陕西回匪肃清，又有诏拨帑百万潆河也。晚近佳制殊稀。世传长沙张文达光绪辛丑所进春帖云：“禁苑春归上柳条，试灯风里奏宫箫。侍臣新自秦州至，风景毋忘过灞桥。”是年和议成，两宫回跸，深得因事纳规之惜。实章曼仙（华）代撰也。  

廉野云万柳堂在草桥畔，冯益都特袭其名，阮文达题其榜曰“元万柳堂”者，误也。冯墅旧有莲塘、花屿诸胜，光绪中废为寺，仅存小楼一角，上庋诗墨。潘文勤尝招朝士为万柳堂补柳，李越缦纪诗有云：“仁皇御宇滇海平，词科大举罗群英。相公翘材启东阁，城东驿骑纷将迎。竹坨词赋西河舌，迦陵乐府湛园笔。吐茵唾地千万言，虞赵有知应失色。庭前万树堆绿烟，柳花乱扑春酒船。几辈朱衣引驺唱，两行红烛斗新篇。平津老去珠履散，佛火钟鱼一朝换。幸逃马厩朱闳，留得书楼映宸翰。仪徵太傅重停车，山人补柳传画图。亭台倾尽寺田鬻，东风一一摇纤株。侍郎退食命俦侣，载酒招提共延伫。疏畦便插千万枝，顷刻浓阴满庭产。俯仰何胜兴废哀，眼前无数菜花开。荒池水碧犹依旧，更补新荷听雨来”。追述文毅招集词科，衣冠文酒之盛，在当日已不胜感慨。文勤在朝，务宏奖，尝约张文襄同招公车知名士，宴城南龙树院，函札往复，客单至数易。及期，客至，乃未具行厨，仓卒於酒家致之，而座客已枵腹久矣。传以为笑。夏闰枝太守藏文襄与文勤选客手札七通，装潢成册。王佑遐给谏题四绝句云：“槐龙突兀老秋霜，犹护当年选佛场。二十七年谈旧事，依稀墨渖姓名香。”“月旦偏从下第新，尚书冰监重人伦。牛心未啖周郎炙，惭负平生<冒毛><毛>身”。“材用由来为世储，诸贤遭际定何如。可怜憔悴风尘底，付与荆州数鲫鱼”。“益都清讠燕从佳话，吴县风流剩断笺。极目烟尘坛坫冷，朱门槐柳自森然。”今都人茸龙树院，建抱冰堂，奉文襄栗主於此。  

樊云门方伯丁丑通籍，预馆选，作《春明杂事》诗多首，云：“榜花初坼满堂欢，犹锁灵扉十二环。青鸟已衔仙录去，一时传写人间。”谓红录也。写榜时，每一名写竟，则榜吏密写其名系於砖，掷於垣外，外间遂得遍传，谓之“红录”，而泥金之报随至矣。又云：“集英门外缀行齐，内使传呼散御题。引向丹墀三拜起，两行分就殿东西。”“御厨不托镂成花，殿上人人得拜嘉。写到江都第三策，中官传赐雨前茶。”“黄纸丝阑界画匀，舍人填出榜花新。书成五凤楼前挂，三百人皆赐出身。”纪殿试也。试日，策题用黄纸誊刊，与试者拜领，人各一纸。赐食、赐茶，皆是日事。甲第既定，揭以黄榜，由进士或五贡出身之中书四人分写，张於午门外。又云：“赐衣擎出午门边，几费江淮月进钱。莫怪後生材地薄，宫罗都不似从前。”谓新进士例邀赐绢，俗称“表里”，绢薄如，久成具文。又云：“朝天午夜入皇城，内里传筹未六更。见说两宫梳洗漫，玉阶鹄立候天明。”“玉座前头列近臣，绿签名字御前陈。後边隐隐遮宫扇，知有垂帘女圣人。”纪引见也。凡引见，皆用绿头签书衔名呈进，见讫发还。又云：“君恩特敕入槐厅，双鹄花前谢圣明。五色天书侵晓降，玉堂前辈与宣名。”谓述旨也。翰林官初入玉署，於堂墀列跽，学士捧旨口述之。又云：“团司设饮好风光，关宴依稀似李唐。总为桥陵工未讫，教坊不敢奏《伊》、《凉》。”谓团拜也。新进士释褐後，会饮张乐，兼宴师门，曰“团拜”。时在光绪三年春，犹是遏密八音之际。又云：“上学争持一卷书，相公催课又传呼。不知谁是凌云手，许带牟尼百八珠。”谓馆课也。新庶常，例派大臣教习，资深编检分教。到馆日，各携《大学》或《尚书》一部，以取吉兆。馆课试律赋及试帖，首列者直武英殿，得挂朝珠。馆在宣武门内，有老桑，以其叶治目疾奇效。先文安公有诗云：“王人微在诸侯上，殿体摹书愧未工。老托青肓吾亦得，漫思乞叶洗双瞳。”注谓庶常入馆，吏先送认启单，列应谒前辈科分次第，及与中外大僚相见礼节，末有“王人虽微在诸侯上”之语。光宣季年，翰林纷纷奏调，清秩始轻。  

光绪庚辰秋，南苑大阅。时科尔沁亲王伯彦讷谟佑掌神机营，揭举已革骁骑校某罪状，奏诛之。翊日，其母及妻子俱服毒，诣伯王邸门死焉。或云王主操政严，是人以犯令褫革。後求见，搜其衣，挟刃。疑图行刺，杖之垂毙，而後诛之。或曰是人故刁悍，恃为某邸所眷，屡忤犯，故被诛。醇邸以其事上闻，伯王坐撤差，即命醇邸与宝文靖领神机营事。李越缦《咏史》云：“貙刘五柞设和门，神策由来七校尊。虚说霍光搜挟刀，竟闻胡建劾穿垣。南军日造黄笼舰，东府亲持白虎幡。讲武骊山原故事，银刀组甲早承恩。”纪其事也。时京营疲窳，已成锢习。屡谋整饬，以投鼠忌器辄止。虽醇邸以亲贤领之，不能有所更张，是可叹已。其《咏史》诗又云：“捧日黄云宴庆成，无端一疏落华缨。差同儿女嗤临汝，羞见猴舞列卿。故纸赛筵犹有狱，铁檠横膝太无名。乌吹笛偏同坐，举酒吴宫想顾生。”则谓礼邸与侍郎宜公宴互谵被劾事。是年冬，诏遣礼邸等恭赍《穆宗实录》、《圣训》赴盛京尊藏。既抵渖，择期庋藏。先二日，将军以下设宴洗尘。为盛京兵部侍郎，离席与礼邸任意嬉谵。副都统富升据实纠劾，有诏落职，与宴者皆议惩。贵游狎佚，罔知礼法，其时懿纲久坠矣。若叶鞠裳《上公》诗纪某亲贵在十刹海劫夺游女，其事尤异。诗云：“果然好色似登徒，不道罗敷自有夫。彼美何妨超乘视，上公直可折驱。”盖所夺者为辅国公女，亦宗支也。国运之衰，乃生此辈。  

越缦诗多及朝事，有云：“御史大夫称贵︹，连天椒畹皆金张。虏廷屈伏比良嗣，朝议争欲烹弘羊。一朝锒铛入请室，婢子甯相挽衣泣。”谓崇地山也。地山以光绪己卯使俄订约，翰林官联名抗疏，劾其误国，王可庄太守官修撰、伯熙祭酒官庶常、张文襄官洗马，皆列名。然地山虽下狱论罪，次年仍宽释。越缦复有《书感》诗云：“一闻雷翥走艨艟，屡误甘泉报举烽。几辈阙前夸鸷击，有人桥上戏龙锺。狴牢已见归良嗣，狗国何曾敬郭烽。片檄指挥诸将聋，不堪此手只携筇。”“龙锺”句，谓万藕ぎ尚书时亦有所陈奏也。迨壬午京察，藕胎官冢宰，以屡被参奏，众望不孚，甘泉董酝卿司农以年力就衰，同罢免。越缦《後鸡鸣歌》为二公作，云：“君不见眉州相公最恭慎，密缄自署臣安进。异代同姓谁最贤，涎想堂餐摸堂印。廿年尹京铸横财，驯长六官斟斗魁。耐弹差不及刘吉，敝薛道上瞻三台。又不见深源虚负俗流誉，生意娑比枯树。盲人瞎马夜半行，咄咄经年不能去。时过那有风云来，尚恋刍豆群驽骀。毕生已愧太仓鼠，钟鸣漏尽胡为哉。黄颔少年气何盛，对仗弹文读之竟。采藿虚惊猛虎来，扫箨奚烦疾风劲。呜呼，七十致仕称悬车，进退以礼绰有余。朝廷大臣养廉耻，奚待新进来驱除。罢官屡闻蒙正泣，谁似敏中称耐职。悠悠坐令时主轻，伏床熨衣亦何及。膊膊将五更，何不高卧听鸡鸣。”又，董公事兼缘其子牵累，越缦别赋《吁嗟行》云：“吁嗟高昌巧言高安佞，千里之草风不劲。谁何健者出里儒，寒毡雪映甘棠湖。读书所得媚世术，毋乃姓里羞江都。国运中艰饷需急，百万转军竭膏血。谁知仰屋廿载余，自为司农作金穴。和戎大邸开海西，侏亻离上坐班兰衣。王公占嗫独迎笑，亻免侥眉进酌金留犁。赫赫潮沟董世子，织袄打稽五都市。爰书数尺名捕亡，日入西曹夜北里。忽闻告密缇囊投，鲁公罪状出蔡攸。都堂Ф眙却不理，眼前膝上生戈矛。可怜瓜葛尚如此，笼锺夜行不知止。七八十翁何所求，为汝杌作马牛。”其论虽近深苛，要其暮景冥行，昧於止足，殆亦无以自解尔。尔日所目为“清流”者，务抨劾贵臣，以矜风节。甚至毛举细纤，株牵暧昧。茶坊酒肆，大书“免谈国事”。庆吊朋集，遇有霜棱严峭者，则举坐沈默，莫敢发辞。故老遗民，至今犹能道之。  

比为从舅王可庄太守校定遗集，见其劾崇地山一疏，揭地山越权言丁约诸罪状，谓非置之重典，无以谢国人，语甚切直，盖同馆诸公推从舅属草者。梁节庵丈甫入词苑，亦与列名。疏上留中，节庵丈赋《庚辰七夕》诗三首云：“苕苕西北起微云，镜约私谐锦段分。凤轸龙梭都不惜，驾桥灵鹊已殷勤。”“窈窕云扃乞巧多，琼枝消息递微波。天风松却黄金锁，故遣佳人会绛河。”“瓜果金钱绮席开，长安城里笑声来。杜陵善写蛛丝慧，何止孙樵擅赋才。”虽托诸瘦词，而其义自炳。诗成，秘藏箧衍。晚年为人书Ψ，乃稍传於世。节庵丈居焦山，有《谢王二太守送米》诗。迨从舅卒於苏州，丈自鄂赴其丧，途经镇江作《思旧》诗云：“脱叶嘶风正二更，灯船初泊润州城。芳菲一往成凋节，言笑重来已隔生。寒鸟凄凄背江去，疏星落落向人明。此行不敢过衢市，怕听茅檐涕泪声。”沈挚语不可多得。从舅守镇江，尽力民事。其移官也，丹徒令王兰芝诣谒，见乡民数辈哭於郡署前，以为诉冤者，询之，则曰：“闻好官将去，故尔。”芝兰慰之曰：“太守暂去，行且复来。”乃挥涕而去。迨苏州耗至，士辍学、农辍亩、工辍市，若相吊者，结语非漫作也。  

天潢故事用黄带，故俗呼“黄带子”。宝竹坡侍郎系出玉牒，其以使节过江南，遍揽金焦诸胜，因仿东坡轶事，留带於焦山寺。张文襄自楚督移摄两江，重游焦山时，侍郎已前卒。睹其遗带，因题诗云：“玉局开先继石淙，竹坡游戏作雷同。大廷今日求忠谏，魏笏终当纳禁中。”“同姓怀忠楚屈原，湘潭摇落冷兰荪。诗魂长忆江南路，老卧修门是主恩。”侍郎性坦率，官少宗伯，朝服犹假自其友。罢官後，恒往来西山。郑太夷为其壬午闽闱所得土，有《谒侍郎》诗云：“沧海门生来一见，侍郎憔悴掩柴扉。休官竟以诗人老，祈死方知国事非。小节蹉跎公可惜，同朝名德世多讥。西山终岁勤还往，愁绝残阳挂翠微。”光绪之季，文襄入枢府，得拜竹坡墓下，复赋二绝句云：“翰苑风流四谏风，至尊能纳相能容。枫林留得愁吟老，长乐疏星独听钟。”“子政忠言日月光，清贫独少作金方。市楼一戋良乡酒，那得鱼头共此觞。”注谓竹坡贫甚，尝凌晨访之，惟新熟良乡酒一瓮、咸齑一揲，相与对饮，更无鲑菜，其风味可思也。  

仕坡罢官，以纳江山船妓为妾自劾。先是，旗员文某典己卯闽试，途次眷船妓，入闱病痫，不克终场，传为笑柄。次科，竹坡继往，李文正谂其好色，谆勖自爱。宝文靖笑曰：“竹坡必载美归矣。”既而果於桐严舟中昵一妓，归途竟娶之，并载而北。途经袁浦，县令某诘之，不能隐。虑疆吏发其事，乃中途具疏，以条陈船政为名，附片自劾。文靖於政府先睹之，笑曰：“佳文，佳文，名下不虚哉！”文正就阅，始知之，恚甚，强颜曰：“究是血性男子，不欺君父。”然亦无由曲庇。卒里吏议落职。都人为诗嘲之云：“昔年浙水载空花，又见闽襄上使槎。宗室八旗名士草，江山九姓美人麻。曾因义女弹乌桕，惯逐京娼吃白茶。为报朝廷除属籍，侍郎今已婿渔家。”“乌桕”者，谓贺尚书（寿慈）事。时尚书以认书贾李春山妇为义女被劾，诏令自陈，不承，但言演贡日曾往阅书。坐降调，寻补副宪。竹坡复劾罢之，是亦细纤暧昧者矣。竹墟退居，赋《江山船曲》解嘲，有云：“本来钟鼎若浮云，未必裙钗皆祸水。”会有诏求才，尚颂臣阁学首荐之，被严斥。尹仰衡太守诗云：“直言极谏荐宗卿，露竹霜条旧有名。匡济自应求国士，谪居竟为赋《闲情》。”盖犹隐系东山之望。  

江山船通行桐严间，相传为九姓渔产，盖陈友谅余党，明时驱之入江，略同户。船妓相呼以“同年嫂”、“同年妹”。同年者，“桐严”之转音也。竹词云：“冷眠一舸同秋雨，小簟轻衾各自寒。”即桐江舟中作。梁应来《江山船曲》云：“桃根桃叶驾轻艘，高卷珠帘启钿窗。试问随潮来几日，儿家昨夜泊春江。春江明秀春山霁，人物江山并佳丽。朝来妆镜一齐开，要与遥峰斗鬟髻。云鬟雾髻太朦胧，不及儿家粉黛工。此际惺忪离枕席，此时明靓出帘拢。帘拢卷处人如玉，嫂太娇痴妹颦蹙。元稹情知愿作兄，陈平未免难为叔。眉山斜逗脸波横，半是无情半有情。蚁盏频斟千百遍，弦时拨两三声。酒边携袖殷勤问，道是侬家船九姓。上自常山至凤山，来桡去楫浑无定。又言憔悴在江湖，未老年华色已枯。不及苏州嫩如水，妆成闲坐拥薰罅。又言侬本英雄後，明祖龙飞逐江口。点点流如水上萍，青青竟作台边柳。此语凄凉不忍听，浪浪清泪湿枯襟。居然商妇琵琶诉，莫道吴儿木石心。自古韶华不长好，飘茵坠溷知多少。谢王门第半飞花，环燕妆梳今宿草。况教风水遭萍絮，影事前尘渺何据。今日云踪雨迹来，明朝汐影潮痕去。一枝柔舻一疏篷，赢得江山图画，檀板金尊行乐早，莫教纨扇老秋风。”  

扬豫庭观察《感时》诗云：“一画鸿沟记策勋，黄龙盟誓等虚文。乱人恃作逋逃薮，异类难同鸟兽群。萝卜索偿多挟制，耶苏传教更纷纭。全权又袭夷酋号，《十八胡笳》不忍闻。”盖为伊犁事而作。伊整与俄罗斯邻，画界相安者久矣。忽移我界碑，窥我边圉。回逆败，奔入俄境，彼亦曲庇之。迨息衅言和，则挟索兵费甚巨，且立约十八条，逼崇地山书诺。崇时为全权大臣也。朝议既谴崇，代以曾惠敏。争议甚久，卒偿其兵费而收回伊犁。豫庭《志喜》诗云：“白金五百万，饵敌即安民。虏性惟贪利，天朝岂患贫。虽糜防海帑，不失保邦仁。但祝十年後，国家元气伸。”又云：“吾爱贤侯胤，全权操纵神。能令蛇豕伏，真见凤麟伦。和战息群喙，安危资一人。古来柔远事，修德在君臣。”惠敏早岁即潜习蟹行书，郭筠仙为言於文正，俾竟其业，果以折冲著绩。金亚匏明经有诗《送曾袭侯出使》云：“江上逢旌节，中朝第一沆。时名谢安石，先德武乡侯。许国无回顾，弥天此壮游。长风九万里，何止到瀛洲。”“许国”、“弥天”二语，惠敏当之无愧。欧西夙重门阀，故惠敏之使法兰西，其元首於授受国书之际，慰问特厚，且颂及文正治绩。有纪事诗云：“圣泽覃敷大九州，冠裳万国荷天麻。笼闲白难陈螭陛，旗绣青龙照蜃楼。阆苑风随仙露重，敕书香带御烟浮。从来忠信行蛮貊，莫讶戎王问故侯。”其《海外杂感》诸作，则深见临事之艰。如所云：“廿年稽古注虫鱼，搜括赢秦劫火余。为考谐声类隔术，兼通画革旁行书。九千文字成嚆矢，十万程途骋传车。安得上林亲射雁，羝羊未乳返吾庐。”“骥服盐车上太行，眼中驽蹇任超骧。九方皋去心先冷，八尺身存项总强。岂有蔷薇颁皋枥，误寻苜蓿走沙场。何年外阪争途罢，一骋兰筋陟六方。”“朝骖黄鹤上瀛洲，无数仙灵相酢酬。九转成丹无火气，三缄在口是清修。朝从叶县飞双舄，睡倒莲峰合两眸。笑我未谙兜率例，绿章犹抱杞人忧。”“作队长鲸集海东，怪云腥雾掩晴空。《六》、《金版》都陈策，五梁备讨戎。但愿奇功归谢传，自甘无识似桓冲。澶渊一掷诚孤注，莫怪南箕荧帝聪。”私忧窃叹，若有所不足於中者。当日视外使甚轻，而在朝诸臣，类皆鄙亻塞自封，婀相尚。劳臣仗节，困心衡虑，几於无可与言。末首当指会办海军事，谢傅，谓李文忠也。  

郭筠仙以好言洋务致谤，几不容於乡。光绪丙子，将使英吉利。值湘省秋试，举子讹言洋人将至，聚众噪於闱，请兵迎击。又榜通衢，欲毁筠仙家，赖当事防遏以免。其时风气鄙亻塞如是。黄海华太守《寄筠仙侍郎》诗有云：“我皇初政起动旧，洞谙机务洵无两。愤论不恤遭诋排，迂抱谁其谅诚谠。包羞忍诟力本计，兴复升平司覆掌。小夫抚剑虽曰豪，斩鲸辽海孰堪仗。思齐圣母鉴公忠，诏持龙节乘潮往。昨者潭州遍题帖，举子无端哄秋榜。捉风病征吠雪怪，多口纷争难与强。自来功德藉文字，吾曹当作千秋想。飞轮火舶早归来，援古证今诱徒党。”述其前事，且以化俗期之，意至深厚。  

梁文忠官翰林，抗章劾李合肥“十可杀”，坐镌五级调用。《出都留别》诗云：“凄然诸子赋临歧，折尽秋亭杨柳枝。此日觚棱犹在眼，今生犬马恐无期。白云迢递心无往，黄鹄飞骞世岂知。兰佩荷衣好将息，思量正是负恩时。”芳荪悱恻，一时传诵。相传梁舅张太史（鼎华）精命相，谓梁命造主夭折。梁求禳解，谓必有奇厄，乃足当之，故为是举。梁集中《同十六舅游天甯寺》诗有云：“升平已奏三十祀，追论往事同涕沱。屏藩不障犬戎毒，甩德甚厚天所我。此间咫尺判和战，旌旗卷掩鸣单。兵尘洗尽台馆出，但供荒宴陪欢歌。”颇同，感愤。十六舅，即太史也。又，《同十六舅买花因之长椿寺》诗结句云：“无生犹听法，吾意已沧溟。”为上疏前所作。其时，抗言之志已决矣。迨撄谴南归，部下知交竞为诗歌送之，而伯熙祭酒《金缕曲》三阕尤脍炙人口。时梁居楼凤搂，与伯熙意园密迩，过从最狎，其诗所谓“看花意园近，乘暇一经过”也。张字延秋，十三中副榜，十六举京兆，有“璧人”之目，终身不娶，卒时甫逾四十。文芸阁挽诗有云：“金环再世知何地，玉树长埋惜此人。”注谓：“尊甫绐事，与某寺僧善，君生时，见其借宅。又，病危时，梦一船载男女数百往投生，己在其中，云将生崇文门内小京官某家。”来去了了，亦异人也。  

文宗未有公主，孝钦后抚恭邸格格为女，称以“大公主”，时出入椒廷，恩礼甚渥。锡席卿尚书官副宪时，尝遇於途，不及避。公主奴责其犯驺，繁其仆送官，且将捉席卿，谢过乃免。伯熙《捉御史》诗所由作也。其诗云：“车如鸡栖马如狗，绣衣使者蹒跚走。车如流水马如龙，四姓小侯行斗风。黄尘薄日长安路，玉勒珊鞭竞驰骛。驺唱之仪不听前，纷纷旗校影缨怒。乱挝马马横触，进退仓皇真击毂。旋抽左右又参差，我未断鞅君脱辐。大当喊怒坌来前，一僮一仆繁送官。触忤粉侯罪当死，又向车中捉御史。御史觥觥立殿中，南台况复称‘端公’。翁主犹须避赤棒，贵游孰敢干青。千步清道九华盖，王公皆当顿轭待。奈何翻欲截角来，凭藉张皇毋乃太。圣明四海方照临，强宗乃尔相陵侵。朝廷不惜赫赫法，御史偏有休休心。挥鼠辈窜等闲耳，细事何须告天子。旁观父老亦咨嗟，还是大臣知大体。峨冠怒马犹，暂从亭长赦宪臣。亭长叩头还告语，今朝姑纵御史去。”或谓是诗乃张御史观准事。余以闻诸杨雪桥者，证为锡席卿。雪桥与伯熙密厚，其言当有据。  

阮文达每生日避客禅寺，作《茶隐图》，传为故事。丁文诚督川，值六十生日。先期阅兵川边，留居灌县，以避僚友称祝。先辈冲襟，遥遥合契。王壬秋奇诗调文诚云：“雄镇常经武，新恩命撰徒。息民冬蜡乐，观稼夏苗铺。令简稀随吏，心清减驿厨。巡边兼避俗，负弩莫争趋。”“斥恒相笑，霜鹰暂一伸。元枢资长养，国体在平均。还薰风度，停车稻雨新。休瞻雪山峻，高意托れ岷。”“霜鹰”句，当指捕治中官事。生日称觞，余所不取。忆施愚山有《生日宴客》诗云：“庶类皆吾徒，好生帝所与。锋刃更相寻，杀机簇鼎俎。一筵殄群命，所甘能几许。口腹成江河，横流不可御。割鲜日狼藉，惧娱变辛楚。味多礼数烦，伛偻疲客主。何如真率会，高谈送芳醑。”其意偏重戒杀，而道破俗情，思之寔同嚼蜡。桐城张文端生日，辙移梨园宴席费制衣，以济贫寒。近人亦有行之者，可以为法。  

光绪初，有教匪聚於九龙山，挟术扰吴越间，居民往往无故失发辫。又每於空中涅人肌体，或圈或字，赤痕宛然，呼为“打印子”。又或翦纸为人兽形，乘夜出祟人，中者若梦魇，必有人猛吁，助以金声火光，始苏，呼为“压虎子”。久之乃定。是亦白莲余孽也。吴牧驺纪以诗云：“今夏闰五月，两举天中觞。古来尚蒲酒，用以祓不祥。岂知是月恶，三县尽惊惶。妖亦觑闰位，蜂起不可当。髡首发辫失，肌涅文字彰。顾影了不觉，失声已中伤。飞行绝踪迹，出没穷揣量。此事起江左，孳衍及苏杭。吾郡受邑七，邑邑被其殃。六月树鸣蜩，七月砌鸣づ。怪事更咄咄，涅堆若在旁。翦纸逞狡狯，嘘气能蜚扬。漏版指戌亥，街衢罢翱翔。有物蠕蠕出，利爪锐若钢。彭亨猪都腹，ㄦ猫儿眶。试放学蚕蛊，导行随虎伥。挟风产萧槭，吹火灯微茫。垣墉莫能阻，帷帱不可障。如魇乘梦婆，如魔扰睡乡。初缘足与股，欲跃身已僵。旋据胸与腹，欲呼声不张。手捉付乌有，剑斫反受创。惊扌求杂万唤，众咻出一吭。槌床倒衣桁，击钲助铜铛。前呼後共骇，此息彼又攘。五夜少偃仰，四邻疲奔忙。日出走相诉，不异谈狼荒。有司守文法，束手惟包荒。百灵拥位号，高坐任祈禳。走乞村夫子，如遇汉京房。朱文画八卦，黄纸裁千行。比户非改岁，桃符黏辉煌。对坐共秉烛，杂卧必联床。逻察遍街巷，讥诃到舟航。抢攘凡几夕，凛乎临战场。”篇长，节录之，穷摹异状，亦几於然犀铸鼎矣。  

光绪初，四川东乡令孙定扬以加赋激众，涅称民变。统领李有恒奉檄往剿，冤戮数千。事经钦使按治，乃正孙李之罪，大吏且获谴，所谓“东乡钜案”也。渭南严贲园（遨）为渭春中丞犹子，居蜀目睹，作《东乡行》，序其事甚详。谓定扬私加赋，民苦之，邑人袁廷蛟等泣诉於令，触其怒。局绅某复煽之，遂告变请兵。有恒以记名提督统虎威宝营衔，督部文格命驰剿，骈戮数百家，凡三千余命，掠妇女金帛无算。先是，事初起，前督吴勤惠檄总兵谢思友往按。及文继督，谢具陈廷蛟非叛状，拂文意。谢撤任，以有恒代之。又以周瀚代定扬，瀚持剿议尤坚。时廷蛟已北上叩阍，循例归对质。会绐谏吴镇及川人官京朝者有疏，御史李廷箫亦劾文。朝廷丁文诚宿望，移督蜀。文诚素坦直，为幕友芮起豫所惑，竟坐廷蛟弃市，臬使立颐力争不得。寻前江督李公宗羲查奏，具言其冤。张篑斋官侍讲、张文襄官司业，亦先後言之，命大臣赴蜀鞫治。於是文格、周瀚并革职，文旋卒。局绅流，丁降级留任，定扬、有恒处斩候，旋勾决。按其事者，尚书恩承、侍郎童华也。孙李广交游、盛结纳，故伏法後，犹有为之曲讳者。录其诗云：“城郭五稔人肉臭，魑魅叱咤恶枭朱。柱後廷尉觚不觚，鬼雄画登日边呼。轩辕宫闭圣母仁，交章苦诤数小臣。八圣忧民天心复，呜呼乃决二凶狱。垂帘鸿业英皂居，薄海豺狼窥乘舆。伐竹云梦颖荆兔，贪吏姓氏不胜书。名器中兴假人久，爨下羊头材官薮。袖坐旗鼓厌太平，往往戮民若鸡狗。从此海内困兔役，梁州吏更阿堵癖。捐输津贴足岁年，夫马经费倾膏液。文忠政猛勤惠宽，惜忘藏富於山泽。徒令朱绶庆彭亨，天下饕餮得归宅。扬濡浴日湮岷峨，吏治滔滔及文格。光绪纪元新政时，东乡孙今口哆箕。蚊蚋犭夔犭遂媒蘖，耕夫责粟蚕妇丝。空城械系号加赋，杖毙犹呼父母慈。袁氏廷蛟侠客肠，说剑悲歌酒肆凉。侯赢俯首乞奴隶，鲁连把臂骖翱翔。因民弗忍泣请命，吏怒如火曰抗粮。可怜舞文费罗织，羽书宵过云山黑。鉏田里芸芸俦，孙令睚眦皆叛贼。牧伯视民由来贱，虎威军骄况思变。莺花粉黛寿将军，忽倒太阿檄雷电。巴江洗甲遂觞贺，燕市吹箫亡命饿。文官爱钱置罘繁，武夫子女玉帛逻。哀壑槎牙波血冤，欢声头颅三千个。後军蛾眉哭成围，万牛回首邱山货。髑髅髑髅尔不瞑，获罪有司室家破。当时只闻谢总兵，班师归哭元戎座。触崩不周女娲起，惊开阊阖汉廷豸。慨伉四十白衣冠，易水生饯烈士死。岱松晚节中外瞻，制可煌煌丁谓使。汲黯议奈武安横，曲法竟弃灌夫市。临淄渤海赫奕勋，微管翻疑先朝史。皇华四牡丹霄来，北阙春阳一线开。山中宰相扶病对，群阴剥极泰初回。会值婉谏南皮公，伏地赤子求母同。庚辰十月戊申夜，腰斩然脐狡窟穷。道旁尚叹迟俎酝，擢发难数韩彭罪。漏网共传周宝生，捉刀转唾芮少海。文既盖棺丁谪存，问谁秉笔董狐论。二竖暴尸轻一芥，焉能遂偿东乡魂。吾为作歌肝胆露，窃恐雌黄乱掌故。阁道汹汹营室暮，螳螂攘臂群袖赂。後之君子毋为误。”宝生，周瀚字；少海，芮起豫字也。入关，祖训永不加赋。蜀自军兴後，岁随粮附征数百万，曰“捐输津贴”。又，县署徵收供过境差用者曰“夫马”。又，各县皆有三费局，取诸肉厘，以资相念、招解、缉捕之费。避加赋之名而蹈其实，民困久矣。定扬则又别有私加也。或云，是案，有恒自恃宪檄，不服罪。华阳令田秀栗承上官旨，贿所狎伶，以相机剿捕之檄易之，有恒失色，案乃定。详见《洞灵小志》。  

顾<虑力>堂太守《公无渡河》乐府，《自序》谓哀贺定甫。贺名靖南，蒲圻人，以进士知县待次江西。奉檄解京饷，道出山东东平，其城故滨河。故事，解镶不得由水程。州官绐以陆道梗，不得已，易舟。中流舟覆，饷金沈於水。州官畏吏议，诿称私改水程由解官意。定甫如济南，於大吏，不得直。檄令以余金先行小，州官复迫使出境。定甫愤甚，预服毒，驰马至田间，仆地而殒。州官无所忌，竟以畏罪自尽上闻。後数年，州官捧檄赴泰安，撄暴疾道卒，死状略与定甫同，论者谓有阴报。<虑力>堂诗云：“公无渡河，长河之险多风波。济渡日险兮，泛舟则那。嗟君早岁登甲科，卑官僚底鬓易皤。一朝转饷从吴鄱，匆匆策马东平过。狼丁为鬼蜮，蠹吏如妖魔。仆夫不察投网罗，易车而舟逢坎坷。公无渡河兮，公竟渡河。冯夷一怒，神明不诃。惊涛回卷生旋涡，朱提一掷归滂沱。仆夫身殉蛟与鼍，州官肉食冠峨峨。平时佯聋如阿婆，此时心胆惊风波，饰非诿过计则多。大吏不辨莠与禾，深文归狱吏议苛。请谒不见施谯诃，进退维合兮可奈何。呜呼，幸不为灵均兮沈汨罗，胡为同道堇兮栖蒿莪？芙蓉一饮矢靡他，临终张目呼荷荷。灵兮上诉诛谗，惟神正直无偏颇。州官合付泥犁迦，旅邸勾摄兮只刹那。我今捧檄来东阿，招魂请为赓楚歌。翩云车兮从昙摩，九天为正兮君勿憾夫蹉跎。”其事与李毓昌颇类，而国家剖雪不及。  

张篑斋在朝敢言，负时望。政局既变，乃命以卿衔会办闽防，固辞不得。及氵位闽，敌已迫。闽督何小宋本书生，又与篑斋不相谋，临敌几於束手。然我师奋战，犹两坏法舰。卒之策援无方，纵敌深入，遂致丧师。朝让初予薄谴，福建京官合疏切论之，乃夺职遣戍。王敬常县尉（师曾）《甲申感怀》五首云：“沿海烽烟报赤囊，妖星一夕现南荒。寒盟为毁天神像，开衅非关处女桑。玉帛中途回使节，戈船横海寇岩疆。庙谟慎重筹和战，犹是公开政事堂。”“马江隐隐几声雷，十万楼船付劫灰。白面岂娴军旅事，黄须差是出群才。褚渊不死真非福，张畅狂奔亦异才。马邑全师翻受戮，此心何以服王恢。”“遥望南疆寇已深，残兵伏莽又交侵。旧传左相威沙漠，亲见孤儿出羽林。马上红催进战，军门黄纛仗监临。陈涛往事何堪说，日暮伤心臣甫吟。”“事急才颁上将麻，一军先已变虫沙。徒傅摇诼伤明月，真见威声出瞎巴。罗掘早间空鼠雀，公私浑不辨虾墓。基隆山色青依旧，一日三潮事莫夸。”“宰相於今亦太痴，筹边一味解羁縻。不教安国援南越，翻阻陈汤斩郅支。食子本来无下意，威风几许减平时。妄将诚意亲豺虎，绝倒当年秦会之。”诗中“白面”谓何小宋制军。“黄须”谓将军穆图善，扼守长门，犹能轰船克敞。同时王布政（德榜）几罹枉诛，故有“王恢”句。末首则斥合肥之主和。自法越衅起，法将福禄诺屡通议，皆由合肥上陈也。篑斋督兵舰与敌相待，既败，则托词於退守船厂，而督办船政何子峨学士且於事急时回城。李越缦闻之，叹曰：“篑斋休矣！子峨何亦如此。”因赋五律三首云：“谁揖开门盗，虚乘下濑船。单身亡节钺，六殉烟。露布犹驰景，锺宫曲赉钱。始知诛马谡，流涕武乡贤。”“独辟盈廷议，军谘属老成。廿年持节监，百练习流兵。储痔徒赍盗，飞尽结缨。自强原有术，屯戍重农耕。”“争望黄龙舰，清河是水神。旌旗团黑雾，山海乱青磷。见敌思刘秩，临危愧令ど。八闽天险地，太息付斯人。”是役，高参将（腾云）战死，见篑斋奏疏。又，兵船管驾官许寿山、陈英、林森林、叶琛死事皆甚烈，见近人所著《马江纪略》。  

越缦所云“见敌思刘秩”者，谓刘军门（永福）。刘本华籍，入越南，氵存宫专闽，所部称“黑旗军”，皆骁勇健战。其时，王师屡挫，意谓刘宿将可倚也。王敬常《刘将军行》云：“在昔西军卷甲来，三边烽火照尘埃。逢城只用靴尖踢，迎刃真同竹节开。银鹄朝奔都护府，油船夜烬濡须坞。丞相从容但问牛，武人畏敌真如虎。将军起义效盘龙，大呼杀贼气何雄。铁衣突出刀光白，金镝横飞炮火红。军威重振将军树，他人不许澜沧渡。单于早备六赢逃，蕃将难教千里赴。蜻蛉塞远锋如雪，雄心欲扫豺狼穴。汉廷已办弃珠压，安国终难南越。和议朝成暮乞祠，顺昌帜世应知。莫将远主扶余客，当作南朝李药师。”刘部援越，尝奏河内之捷。既而法军陷山西，所部退走，复大挫於宣光，遂退驻保胜。其克镇南关、复谅山者，冯子材、王孝棋军也。诗近浮夸，未免失实。尝见刘所著《越南战略》，颇张皇战功，且深惜议和之失策，故论者多为所荧。李石贞太守（瀚昌）《书越南战略後》云：“黄龙欲饮遽班师，万古英雄泪落时。铜面银泥成画饼，蛮风瘴雨剥残碑。云头乱窗前曰，春色徐窥冻後枝。底事千金求骏骨，盐车老骥问谁知。”亦为扼腕。刘字渊亭，虽出身戎伍，而雅好文翰，与中朝士大夫闲通缟。官越南三宣提督时，尝以扇寄赵介庵廉使索诗，介庵为作长歌云：“日南之邦古献难，圣代绥藩同一视。岛夷狡尔思启疆，搪突藩篱窜蛇豕。黑云压阵亚军来，喋血斑斑战袍紫。视师传檄气喷薄，鬼胆先寒鬼魄褫。我不识君作何状，心知自是奇男子。庙堂柔远冀德化，百年盘敦要难恃。木兰回忆鼎湖痛，中外臣民切深耻。君才杰出正有用，感恩况复怀桑梓。愿君抑塞持定力，坚抱葵心贯终始。指挥白羽扫边氛，他日书名压青史。”越南既并於法，刘遂隶中朝戎籍。甲午台湾事起，谋抗敌保台，事亦不济，傺以终。君子谅其忠，而惜其遇焉。  

刘壮肃（铭传）起自淮军，以武功锡爵，而娴词翰、通政略。其《应募入皖晓行》诗云：“拜别亲朋去故关，举家相送泪潜潜。从戎气庄晨驱马，破晓云开鸟出山。志值壮年当自立，身逢乱世敢偷闲。中兴将帅雄图在，待我功成一蹇还。”具见迈往之槩。甲申，法人犯台湾，壮肃孤军坚守。以台无兵舰，利陆战，诱法军登岸，大败之於基隆，冉挫之於沪尾。法军三犯沪尾，皆败走。然兵单乏援，势岌岌不保。尝寓书交旧，矢一死报国。最後，法军以十七舰力攻基隆。壮肃跣足督战，忍饥冒雨而军心不懈。历五时，大破之，降者千余，坏其三舟，夺炮械无算，台乃获保。其治台，创画百度，精心毅力，疆节中殆罕其匹。梁卓如《游台湾追怀壮肃》诗云：“忆昨甲申之秋方用兵，南斗骚屑桴鼓鸣。海隅倒悬待霖雨，诏遣将军巡边庭。将军功成狎文治，高躅久谢尘轩缨。国家多难敢自逸，笑揖猿鹤飙南征。半天波赤驰长鲸，魑魅甘人白昼行。百年骄虏阮处子，将军飞下万灵惊。鸡笼一战气先王，沪尾设险畴敢撄。其时马江已失利，黑云漠漠愁孤城。忍饥犯瘴五千士，尽与将军同死生。手提百城还天子，异事惊倒汉公卿。来海气千里平，呆呆红日照屯耕。桑麻满地长儿女，举子往往刘其名。将军谋深忧曲突，谓是脆弱前可惩。乃泉乐浪宜置郡，用绝天骄扬汉旌。凿山冶铁作驰道，锁海列炮屯坚营。宅中议设都护府，坐控南北如建瓴。料民度地正疆界，以利庸调防兼并。郑渠邺防随地有，下邑亦满弦歌声。平蛮直穷鸢坠处，要使鹿豕驯且灵。︳谟事事准官礼，边功区区卑李程。中朝大官玩厝火，枋岂喻鹏徙溟。司农出纳吝铢寸，齐威恤邻空典型。轮台已闻罢边议，况乃盈耳来青蝇。将军受事亦六稔，谓糜顶踵酬阙廷。轮车一去留不得，藤蔓啼莺空复情。大潜山下白云横，下有寒湫蛟可罾。手种菜甲日已长，有时南望微拊膺。任尚岂省班超策，辛汤或妒充国能。长城已坏他岂惜，雨抛锁甲苔卧枪。夜来风恶鼍涎腥，上相出莅城下盟。燕云投赠古亦有，珠压弃捐谁输赢。可怜将军卧大床，眼中憧憧百鬼狞。噩梦惊起月坠海，鹿耳鲲身山自青。只今劫火又灰冷，东方千骑来轻盈。将军囊智黠戎窃，竟有竖子名能成。山河锦绣亦增旧，独惜大树空凋零。”盖作於割台之後，有不堪回溯者。张绮年（云锦）尝佐壮肃幕。光绪庚寅，壮肃自将征番，军次苏澳，张橐笔从之，在军凡四十日，有《苏澳从军》四律云：“海滨寻废垒，幕府驻征辕。徵将趋风至，分营偃月屯。胄披生虮虱，笳动啸狙猿。此地犹愁绝，前驱那可言。”“无路荒山峻，参天古木高。修蛇临涧跃，怪鸟绕营号。瘴毒蒸丰草，炊烟热湿蒿。不须言战事，土气已萧骚。”“死边为烈土，搏兔乃戕狮。末将能相殉，忠魂可并祠。捐躯难瞑目，裹革尚存尸。後劲多观望，阴风撼大旗。”“楼船穷海泊，唤渡易轻舟。浪涌如奔马，波回似没鸥。雨风交洒落，性命听沈浮。已济看来处，惊人浩浩流。”第三首谓壮肃部将傅德柯。是役，德柯独当前敌，战甚猛，突飞镖中其目，晕绝。属将某跃而进，夺德柯尸，负之，且战且退，後无策应，亦死於阵。  

衡山李孝笙大令甲申客闽，赋《榕城秋感》八首，具详兵事。录其四首云：“昆明元武肄舟师，盖海青龙制度奇。叵耐霆飞尘雨骤，忍看城压坏云垂。厕床未辨黄公复，剑徒雄隽不疑。十载成劳归逝水，秋风鼓角夜凄其。”“龙节开疆镇重臣，清谈甯复却黄巾。不闻精卫能填石，翻笑文鳐自触纶。Е洞横流凭，苍黄群吏走。谁知绛灌高年外，痛哭陈书大有人。”“蜃市龙宫雾气骄，腥风吹浪闪群妖。翩翻自运扶摇翮，来去如乘早晚潮。空有千金求郭隗，更无一草塞杨么。伏波横海今何在，回首博桑铜柱标。”“蜡丸新调四家军，太乙灵旗簇阵云。福地岂应开战垒，兵家谁解念星文。波回雪练江心静，风急芦笳日暮闻。元老壮猷重拥节，令人却忆武安君。”当日羁迹兵间，目睹诸军之泮涣、大吏之逋亡，言之犹有余慨。或谓孤拔之损，敌舰之沈，亦贪天功，非尽人力，观“文鳐”句可证。“元老壮猷”则谓彭刚直之防粤也。张廉卿《罪言》诗云：“竟触鲸牙捋虎须，咄哉此举谓良图。积薪不解先移突，发弩能禁後脱弧。岂有疗饥餐毒药，可怜从瞽问迷途。噬脐他日甯堪说，十万横磨一掷输。”亦甲申书愤之作。曾李诸公，皆主备兵而不轻用。使秉其成策，养我国威，可数十年无事。惜乎後生之不谅也。  

张文襄与彭刚直初无素，甲申之役，同任粤防，深相引重。文襄所草防海规越、计画兵食及谏阻停战撤兵诸疏，意皆与刚直合。粤海以虎门为第一门户，文襄令淮军守黄浦，以水师提督率粤军守虎门，提督怨之，由是粤淮军交恶。刚直至，乃於虎门外沙角、大角二山筑炮台，自督湘军守之，粤淮两军皆愧服无异辞。文襄挽刚直诗有云：“回忆越昏，炎方门户殆。天降江神尊，气吞海若倍。军离终成睦，民恐顿忘馁。雪涛拥虎门，两角高崔巍。孤军壁其外，免胄不披铠。共苦感士卒，任难服寮き。”皆纪实也。曲园先生闻自刚直者，谓先亲莅测念，知为帆轮必经之路，於此发炮，必命中，故力主扼守大角。甲申冬，警报日至，言明年正月必犯粤。是岁岁除，刚直驻大角，疑似间，施放一炮。嗣闻外国新闻纸咸言大角炮台得形势，不可轻犯，自是，敌舰寂然。意者所施之炮必有中矣。其《军中除夕出海防警》诗云：“独酌戈船酒一卮，海风凛冽冻云痴。旌旗夜整防边旅，刁斗宵严破敌师。烽火远连天尽处，年华直到腊除时。不妨坐岁今从俗，红蜡高烧烛数枝。”当即施炮时作。又，《南海军次病枕孤吟》句云：“老罢坚卧当关路，鬼蜮难窥众志城。”意气激壮乃尔。又云：“五羊尾防宜密，二虎交牙险莫攀。”注谓大虎、二虎两山为要隘，即沙角、大角也。相传刚直有蔬力诋和议，有五不可和、五可战之说。迨和议既定，赋《感事》四律。录其二云：“日南荒微阵云开，喜有将军破敌来。正荡妖氛摧败叶，已寒逆胆夺屯梅。岩廊忽用和戎策，绝域旋教罢战回。不许黄龙成痛饮，古今一辙使人哀。”“撤尽熊罢关外军，藩封拱手让夷獯。日边浊雾凭谁拨，海上愁丝为底棼。政府苦心应有在，廷臣清议竟无闻。中华大地供蚕食，还策澶渊一役勋。”以其时甫奏谅山之捷也。惜同时将帅如刚直者，曾不多观。  

郑业挽文襄诗有云：“越裳我属国，屏蔽西南偏。岛夷肆凭陵，肇衅窥龙编。中朝赫斯怒，雄师出临边。典兵嗟匪材，重关弛扃键。坐令千里内，蹂躏无人烟。诡词飞入告，诿罪偏裨焉。失律有常刑，严旨降自天。桓桓冯与王，百战事戎旃。胡来三字狱，陷法难自全。公时洎本兵，激昂意不然。抗议发覆盆，敷奏如涌泉。主将实怄怯，措施多倒颠。败衄乃自致，部曲洵何愆。天高能听卑，德音幸复宣。重谴坐专阃，此外无株连。一时士气伸，凌厉势无前。谅山遂奇捷，威棱垓埏。彼丑大奔北，蔽野抛戈。神武贵不杀，纳歉许自湔。此日推冯王，论功莫与先。呜呼微两公，谠直回坤乾。将使两粤地，祸至不踵旋。乃知不世人，济变能达权。”谓公与刚直疏劾潘琴轩事也。琴轩以抚臣督师，闻敌至，两日夜驰数百里走南甯，於是龙州、镇南关俱陷。及具奏，诡称苦战受伤，而归咎冯提督（子材）、王布政（德榜），谓坐视不救。有韶俱正法。公与刚直议，谓前敌所恃，惟冯、王，今若此，大局已矣。乃合词电奏，劾琴轩乖谬欺饰状。琴轩夺职，冯、王俱免罪，将士感奋，遂有谅山之捷。时鲍春霆军已自桂林南发，使合师，乘胜长驱而前，越南失地可尽复。而廷议主和，遽罢兵，岂非天哉！故事，武功成者乃谥“襄”，公以保粤功得之。  

光绪壬午朝鲜之乱，叛党攻日本使馆，复围攻王宫，日本藉辞戡乱，将发兵。赖吴武壮率师三千，兼程驰赴，先日兵抵韩，擒叛党百余人，执李罡应，槛送天津。罡应者，国王李熙父，实祸首也。是役，部勒严整，机牙赖以潜戢。厥後，韩社既屋。陈鹤紫有追怀武壮诗云：“风云长畏日车翻，往事填胸试一论。冉冉高牙箕子国，寥寥残泪信陵门。范文祈死原深识，乐毅陈书有罪言。辛苦一编虞氏《易》，白头终见道根源。”武壮深於《易》理，治戎鲜暇，不废韦编，自云“一生治心最坚苦”，盖有得於此。性尤好士，张啬庵《呈吴提督》诗云：“峨峨高节拥辕门，拂拂朱卷阵云。难得名公趋赵壹，况闻揖客重将军。明珠却聘甯无意，宝剑衔知昔所闻。骏骨从来能得马，好收骥共殊勋。”啬庵以诸生客武壮幕，盖亲见其设施。周彦升广文亦从武壮率师入韩定乱，其《留别朝鲜上大夫》诗有云：“檀君废壤开时局，卫满荒营撤旧防。”又云：“徙薪曲突君终谅，揖盗开门我正忧。”逆知韩事未已，尤徵前识。後二十年，朝鲜既亡，武壮孙公木游韩，省武壮祠，留诗祠壁有云：“莲华斜抱汉城开，遥忆元戎小队来。梦里旌旗飘落日，禁中宫阙长荒苔。残民转壑鸡豚少，万骑屯云鼓角哀。往事功名休更说，一回追念一回灰。”为戎之痛已深，救赵之谋何益，沧桑家国，感溢於辞矣。公木父彦复官刑部，主变法，尝疏请归政。  

翁文端、文勤、仲渊殿撰、夫廉使，四世官词苑。文恭典礼闱，殁夫适与分校，世尤荣之。夫自号笏斋，以文勤抚皖，获唐魏文贞遗笏也。笏长周尺二尺四寸有半，其背正书“大唐贞观八年臣徵执”，凡九字。文勤纪诗有云：“百年旧物重鱼须，两朝殊遇跻鼎耳。谥以甘棠比法物，镌之隶古映<角思>理。要从忠孝论世泽，莫侈恩荣夸贵仕。偶然宝物入吾手，顽廉懦立知有以。”洵世臣之言也。夫冫免张雨生作《传笏图》，徵咏。袁沤移诗述文勤事云：“中丞忠鲠无回挠，急敕防江副节使。将军不喜陈汤谏，持节还仗韦。苦战伤亡鼓犹振，饥军激厉甲未弛。焚旗夜照纸鸢飞，碎堞朝看木驴毁。雨矢还披北海书，云颓俄压东城垒。请室旋书牍背辞，糟醪不洗壶头耻。从容柴市诏更生，衔结玉门行万里。花马池边赤绿群，贺兰山下枪幡起。街须再拜恋君恩，手握笏囊耿犹视。孤臣终邀易名典，此笏屡兆门阑喜。惠政犹留召埭祠，前徽足继甘棠美。”绎其所述，则中丞之以皖事获谴，尚非其罪，终殉王事，无忝名宗。  

越南事急，伯熙祭酒严劾恭邸及枢臣之因循误国，於是惊霆骤发，政地一空。樊云门方伯纪诗云：“数行严旨出深宫，同日三公策免同。上意用兵谁决策，中书伴食久无功。清流祸起衣冠尽，甘露时危政府空。至竟圣朝全礼貌，上尊恩礼贯初终。”“左户星郎昔起家，钤山声望满京华。朝廷多事由蓝面，台谏无人裂白麻。海内骚然皆怨苦，人情不近必奸邪。相公不识《周宫》字，自比荆舒意太夸。”次首谓阎文介也。恭邸等既罢，韶以礼邸、额尚书、阎文介、张文达并直枢府。李越缦谓“易中驷以驽产，代芦菔以柴胡”，固宜不餍人望。至枢密大事听於醇邸，尤非所以善处亲贤。或谓政枢之易，醇邸阴主之，故谈者往往有“角弓翩反”之慨。然祭酒疏中所称一日逮两巡抚、易两疆臣，而不见明诏，其为壅蔽讳饰，又何能曲为之辞。宝文靖罢政，有即事之作，锡厚庵次和云：“九十春光太遽，归来转问候门童。林梢仰见初圆月，花信横吹不测风。告免岂同羊舌，知几谁似鹿皮翁。菩提叶上题诗好，早识《心经》五蕴空。”景秋坪尚书同日降调，语人曰：“政府如射之有的，言者期中的耳，於我辈何憾。”其言深得大臣之体。  

伯熙以敢言为朝贵所忌。尝有某学士承要人风忄旨，摭其太夫人集中诗语，谓为忘本，请旨削版，意将以倾伯熙也，疏上留中。伯熙感恩畏谤，不能忘情。值王夫太常（彦威）以节母《焦尾阁遗》乞题，因赋《金缕曲》云：“百拜开吟卷。是当时、风回雪舞，谢家庭院。更有如山如河意，佩珊珊想见。又荻画、中年凄断。偏是孤儿生命薄，奈蓼莪、竟作伊蒿怨。楹书在，泪珠溅。小人有母称班媛。只年来凄凉遗墨，流传残简。地下翻贻身後悔，几作玉台诗案。幸姓氏、宫闱知遍，万劫无忘千言训。骨棱棱、不为风霜换。君试读，《范滂传》。”後见时事日非，遂引退不出。所居城东意园，擅树石之胜。杨雪桥《呈意园》诗云：“五十之年君始满，万方多故竟如斯。沙是求旧风都邈，中垒传经事可知。卧病肯忘经世计，横流何似抗言时。空余南阁称名士，载酒相从许问奇。”伯熙和作有“但知名姓都非隐，欲保身家莫厌贫”之句，盖晚年深悔徇名之非，扫轨息交，自甘孤避。雪桥校刊其遗诗为《郁华阁集》。  

故事，国子生於司成，必以礼谒见。捐纳寝广，其例遂废。伯熙为祭酒，令贡监应京兆试者，考到录取後，一律修谒，以杜假冒，而不取其贽。贡监录科，得凭同乡官印结入场，免其起文本籍。一以名实，一以恤劳费也。其《自纪》诗有云：“久矣春秋榜，私门盛桃李。寥寥六馆生，草草三拜礼。横舍强半虚，姓名一例诡。”盖国学久等具文矣。惟南学赐舍，举人贡监得考取肄业，膏奖颇厚，寒多就之。伯熙任祭酒六年，仿胡安定法，令於经史外兼治天文、舆地、兵事、农政，造就颇众。又尝校正蒋衡《石经》。余於戊戌、己亥间肄业成均，犹闻人述其流风余韵。伯熙既殁，南学生官京朝者，为请宣付国史，列《儒林传》。  

武进屠敬山（寄）文辞渊雅，为当世所推。其诗亦多及时事，《甲申感事》云：“炎暑方未阑，徵兵防八闽。连舫通析木，高锋彗长云。深源盛名上，子房画策臣。违众令独将，不如弃其军。仓黄戒征轴，咫尺帐胡氛。犀甲相耀，龙舻自纷纭。伏波旋空返，赤壁师竟焚。引领海天阔，太息终何云。”刺张篑斋防闽丧师也。又云：“金风何萧瑟，海水扬其波。我军西南征，楼船郁嵯峨。荒荒日南地，窈窈瘴疠多。宵衣湿露，画景流寒莎。燧象走丛薄，飞<鸟>堕<谷间>阿。岩关有列戟，侧径无横戈。地逼寇趋险，粮绝士卧疴。戈船遂沈没，铜柱空摩扌沙。”则述越南兵事之艰。又云：“天马自西极，连翩东南驰。曾食汉苜蓿，不屑黄金羁。高高禺同山，下有昆明池。舳舻纟亘云日，波涛扬旌旗。请缨抑何壮，据鞍亦未衰。忠贞谁能嗣，亮节良易亏。繁华上官日，嗫嚅对簿时。”其时，抚臣徐延旭、唐炯皆以失机系狱论斩，诗当指此。其《边愁》四首云：“西域频年能作梗，班超垂老遂临边。河湟纵复军储耗，弓矢初投部帐迁。草满令居无牧骑，功成都护尚屯田。关山直北归图籍，积厝仍忧虎穴连。”“忆昨狼烽照上都，只今鲛室遍通衢。离宫苜蓿春烟没，飞舶金银海水枯。白难几曾重译献，黄龙安得及时输。汉廷解守和戎策，五利他年恐矫诬。”“羽书日日过龙编，赤子炎方正倒悬。岭峤夕烽惊峒户，瘴江明月静楼船。但期李献输降款，岂有冯唐惜暮年。早晚昆关真奏捷，洗兵银海共归田。”“木千年不改柯，飓风一夕忽扬波。东瀛信有桑田变，南海初无贡舶过。犹忆陈棱开绝岛，未闻张政檄群倭。圣朝今日尊文教，蛮触纷纷奈尔何。”因平回而虑及防边，因互市而忧及筹海；岭峤幸保，烽燧未清；琉球并吞，藩篱顿撤。感时抚事，固非无病之呻。续作《又愁》四首，则重忧朝鲜、台湾。录二云：“句骊首服未穷兵，千古常留衣帻城。别国舟车初互市，中朝职贡但虚名。毋邱刻石将靡泐，杨仆楼船息战争。武德当年容抗礼，诸臣犹恐四夷轻。”“海潮东下赤嵌城，日月苍凉禾黍平。山过鲲身皆列郡，波连熊指忽交兵。千年寂寞明珠贡，百丈岢峨战舰横。欲向蓬莱问徐福，蛟台蜃阁故峥嵘。”後十年，遂有中日之役，谓非先见哉！  

游子岱布政（智开）与朝鲜使臣卞吉云善，吉云携其诗草归，序以付椠，一时传遍三韩。韩事寝亟，子岱识其国相，驰书累千言，勖以自强之策。且以双剑贻韩王，为《双剑行》讽之，云：“斋宿求良冶，候灵铸精铁。双双宝匣间，忽睹明星列。摩扌沙重装饰，缀以黄金屑。凭仗使君贤，进献陈言说。干莫光烛天，匪但蛟可截。连朝淬厉之，一挥敌氛灭。坐抚沧海东，顾盼雄且杰。要之自强术，利器用尤别。柄操掌握中，时局默参阅。廷议多异同，群疑苦纷诘。维王秉神武，从违立断决。狡如倭与俄，闻风默心折。斯剑由神授，安用相彼薛。持此颂名王，累叶昭光烈。大哉宋玉言，倚天信横绝。”韩俗文弱，其王柔ウ，故以箴之。李文忠亦尝劝朝鲜与泰西通商立约，不能用也。林怡庵（葵）甲午前游韩京，所识李鸿胪导观王宫，因赋《感事》绝句多首，有云：“粉泪仓皇闲道驰，珠襦零落出龙墀。军中未遇陈元礼，侥幸梨花尺组时。”“蛾眉制敕宝宫开，将种由来有祸胎。风月外家销歇尽，琼台愁绝凤归来。”盖咏闵妃。妃族多柄政，为大院君所忌。金朴之乱，仅以身免。甲午後，悯王失势，谋去新党，党人挟兵弑之。丁ウ公题其遗像有云：“罪己千言诏令颁，藁街骈首到群奸。可怜食尽鸱枭肉，难赎蛾眉一命还。”其衔冤如汉伏后也。  

京师梨园，初尚昆曲。道光时，始盛行皮黄。秦腔最晚出，俗呼“梆子腔”，繁音促节而多涉俚鄙，盖始盛於光绪初年。李越缦寄陶文冲诗云：“都门广奏百部伎，九衢车马驰阗咽。念奴新声久已绝，昆仑乐器无人传。何来边调杂西鄙，音噍气促行并鲜趼。四座欢娱万人醉，和以乱橐兼繁弦。我闻此曲辄忧叹，得非哀靡愁师涓。”声与政通，审音者已讶其非吉，後果有西狩之事。余闻徐园师言，南皮张文达特嗜秦腔，每门生公宴，辄乐拣靡曼之剧，聆至曲终乃去。赵剑秋太守听《歌绝》句有云：“哀弦急管异天然，谁遣秦腔满四筵。曲子和凝休浪拟，相公倘是柘枝颠。”亦谓文达。或谓好尚关於运遇，然文达以大魁拜相，其抚汴抚苏，及身晏如。公去後，即见兵祸。回翔中外，身名泰然，又何尝以噍杀为累哉？  

刘献廷《广阳杂记》述明季事，谓留都六部，以大司马为第一，班位在冢宰上。相传明时兵尚有“本兵”之目，权位最重。总兵见部员，亦挂佩刀。清制，兵部虽仍掌武选，视昔地望已杀，然仪注犹有沿袭前明者。高蔚然太守（树）久官戌曹，所著《金銮琐记》有诗云：“长壕百步向东南，三角红球费讨探。领队大臣副都统，射完马箭要堂参。”“武弁翩翩骏马骄，花翎红顶直襟袍。郎官端坐容参谒，提镇虽尊要挂刀。”提镇官仍故制，不足异。领队、副都统则当代创设，且限用旗员，而亦如此。盖尊文卑武，重内轻外，立法之初，固有深意。又故事：绿营每三年大阅，以督抚为阅兵大臣，考校而黜陟之。提镇挂刀，副参以下唱名跪迎，典至隆重。末造改练新军，视昔已小异。然杨文敬抚东，於青县简阅新军，有诗云：“八载谈兵事大难，词臣今日始登坛。金钅咸琐碎牛毛细，莫作长枪大戟看。”“金鞍柳叶天方马，宝鞘莲花日本刀。赵北健儿三万骑，一时齐拜将台高。”犹足见疆圻之重。  

新疆之名旧矣。左文襄平西域，始立新疆，视各行省，以迪化为省会。向者旃毳之乡悉置郡邑，同我冠带。杨叔崤阁读闻官军收复准部四城，赋诗纪之。其一云：“见说龟兹国，河源更尽头。羯胡终伏命，龙领会封侯。贰负尸仍梏，休屠像早收。昭陵大小白，连日汗长流。”其二云：“绝域通西极，平时万里疆。天徕汗血马，国集大头羊。水草千夫帐，旌旗六月霜。似闻陈校尉，亲斩郅支王。”其三云：“自拓伊犁地，频年费转输。先朝有深意，北徼绝强胡。异域归盟长，安边守庙谟。明明四夷守，经国意何如。”其四云：“瀚海封疆重，将军号令轻。准回初有议，中外本同情。贵胄仍专闽，獯戎屡畔盟。终朝立行省，藩部比陪京。”其五云：“甲子江南定，西征系圣颜。至今《尧典》在，回忆《禹谟》艰。王者真无战，中原不复关。凄凉告庙日，云气满桥山。”观此，则新疆置省，准回先发其端，至是始成之也。先朝天戈所指，蕲於臣服而不有其土，诚如天之仁，然畔服靡常，屡烦师旅。惟鄂文襄之於黔苗、左文襄之於回疆，因时设治，为一劳永逸之计。  

粤之漓江多滩。明万历时，蔡中丞（应科）所辟，水势绝险，行旅不慎辄坏舟。张文襄督粤，决用泰西机器轰平之，任其事者，陈象九大令、张逸槎二尹也。经始於光绪丁亥，凡十阅月，工竣，糜金四千有奇，於是舟楫往来，夷然无患。象九纪诗云：“漓江多险滩，大小三百六。苍梧至桂林，步步相联续。地势如建瓴，舍此无淳蓄。乱石布纵横，洪波随起伏。罗列若散星，壁立类飞瀑。喧阗十里闻，鼓角鸣山谷。垓下围项羽，昆阳战文叔。剑戟气森森，刀矛光簇簇。令人碎肝胆，何止骇心目。自昔往来船，Лヴ不敢触。倾覆争须臾，舟人歌当哭。岂乏有心人，无策手空束。富平今重臣，救时经济足。辄生捧檄行，谬许形势熟。共济有张骞，凿空不嫌促。摧坚利火攻，椎斧易机轴。事半而功倍，用神乃效速。去其尤，疮疽攻厥毒。訇棱罔两惊，列缺蛟龙蹙。浪花连石飞，光焰半天烛。河伯助余威，阳侯早服。从此庆安澜，一江春水绿。”  

明总督张忠烈（同敞）与瞿留守同殉难桂林，遗墓在临桂县城外十里，光绪辛卯十月二十二日为盗所发，有司逮治盗发者，申抚臣奏闻。诏下三法司议，治罪如律。墓北坐南向，骨殖尚全，县官敛而重葬之。刘裴村时为刑部广西司主事，阅题本稿，谂其事，赋《重葺张忠烈公墓》诗云：“暴雷虺虺风骚骚，督师之头三跃高。血身挺立肉倔强，掉落豪帅手中刀。督师太岳之孙子，与瞿留守同日死。留守还归拂水岩，督师就葬唐家里。当时若无杨艺哭，忠臣肉饱乌鸢矣。里中生员唐兆祺，世传祭田祭督师。自从乾隆赐谥後，赴墓祭扫年年期。日二十五月十一，不知死日是生日。昌平云气郁桥山，荆渚愁波连漆室。何来地下摸金郎，魁气所射绿眼芒。手挥金椎唱‘青麦’，万家兄弟不可当。万髅饮血伤陈魄，忍动文武忠义骨。此骨南撑半壁天，前身北射中原日。汉寝唐陵皆发掘，玉鱼金宛终销缺，青犊赤眉徒哽咽。快哉三贼皆成禽，宝镯依然殉灵窟。忆昔瞿公隔屋囚，四十余日诗相酬。形骸久已外天地，留此大明上一邱。虞山凭吊忠贞墓，陶公种梅赋诗句。欲乞吾师买桂花，补栽忠烈坟前树。”时张安圃督部任桂臬，裴村师也。遗阡重妥，凶逆就诛，其时犹重法纪。  

蒯子范太守久宰长洲，擢权太仓州。州多名迹，皆捐俸修葺，所耗累巨万。毕秋帆园旧有奇峰二，曰“簪云”、曰“侍儿”。园既废，“侍儿”一峰归毕氏篱ペ园，独“簪云”仆卧榛莽间。太守葺王相国南园，以建安道书院。访园故址，得“簪云”。向毕氏索“侍儿峰”，不得，则出百金赎之，命工并植於书院台光阁前。珠还璧合，传为佳话。太守自作《两峰歌》纪之，其述山旧事云：“园当日擅繁华，名胜东南第一家。领取烟云凭供养，幻将石丈唤娇娃。尚书得意工罗置，嘉名分锡饶幽媚。信是三生有夙缘，留与林泉佐游戏。”又述园荒石散云：“无何世代阅沧桑，剩水残山空夕阳。烟际颓鬟谁省识，草间遗珥孰收藏。蓠ペ台榭新修整，吏部风流亦豪骋。艳名有似绿珠求，痴情直作紫云请。千夫辇去惜如珍，一嫁东风又别春。玉埋不起沈幽壤，珠徙难还付别人。”又自记赎石事云：“南园风月多清燕，大好亭台萃群彦。手辟荆榛访故居，依然鬓影参差见。纵教璧毁尚能全，未必镜分仍再圆。浪把黄金拚一掷，又从月里赎婵娟。”颇见风趣。吴下多名石，是亦犹蒋氏之“绣谷”、沈氏之“归云峰”。然尚书品题於前，太守搜访於後。盛衰离合，弥足低徊。子范治吴多惠政，别一事亦艳传於时：同官某早故，其女宝儿为匪人所诱，致沦乐籍。子范悯之，初误召宝珠，因询得宝儿所在，出百金并赎之。以宝珠还其母，为宝儿置奁遣嫁。吴生有句云：“忙煞一双经世手，拨开蛛网救飞英。”尤推风义。  

光绪中，游济南者盛称白妮、黑妮。二妮俱业说书，白妮王姓，名小玉，字雪官，与黑妮为中表姊妹，年相若而白貌较姝。每登场，坐客常满，珠喉一引，万口皆。既负盛名，益高自标置，眉宇间时有恨色。陈冠生殿撰欲纳之，不果。後归楚中一小吏为妻。吴宽仲观察（庆焘）省其叔於座下，闻名，往听之，叹曰：“是真有江南烟水气者。”赋《济南感事》四律云：“风转双轮箭激弦，流光弹指十三年。照人湖水绿依旧，著意霜花红可怜。曼衍鱼龙原近海，飘零鸾凤尚谈天。无端客泪青衫湿，错认琵琶送别船。”“ア粉蜂黄褪却微，鹊华眉黛是耶非。六铢冰凌寒弱，一翦秋波隔坐飞。定有仙根移妙想，莫教胡语学明妃。宝钗紫燕应珍重，好向乌衣巷里归。”“王家昙首妙能歌，我为闻歌唤奈何。修竹最难斜日倚，破瓜已负盛年过。帘衣风紧花如雪，镜槛春深月欲波。便拟扁舟迎接去，只今桃叶亦无多。”“红叶凋残玉水凉，钧天广乐苦荒唐。何来佛座莲花舌，能乱吴儿木石肠。《下里》几人酬《白雪》，上清无计觅元霜。三生艳福谁修得，消受云敖奏八琅。”且系以骈俪小序，有云：“春风小别，易换绿阴；秋气多悲，偏逢翠袖。荡明湖之双桨，杨柳如烟；访历下之七桥，芦花已雪。”哀感顽艳，可见一斑。  

刘裴村光绪中过汤阴，用店壁韵赋三绝句，末首云：“又见金陀撰《粹编》，忠臣子孝更孙贤。颇闻近有汤阴岳，杀马不驮秦涧泉。”相传汤阴令不得用秦裔，否则谒庙立死。秦大士公车北上，过汤阴，不谒岳庙，夫怪之。询知为秦姓，愤然曰：“余岳姓，与君家世仇，不能以车马送君矣。”秦呵斥之，遂杀马於途。不得已，别赁车以行。前人笔记尝载其事，裴村诗固有所本。  

承平时，部胥舞文窃柄，势抗公卿，而富厚或过之。内外交结，辇金络绎，堂上官莫能诘也。孙子授侍郎贰户部，尝劾治一部胥，赃证涉疑似，朝贵阴袒之，胥脱罪，侍郎且部议。寻奉韶毋庸直毓庆宫。以卿贰之尊、师傅之切近，不能治一蠹胥，纲纪尽矣。然鼷满象焚，祸亦及之。光绪中年，范陆二吏缔姻，聘奁竞侈。盗涎之，乘新妇城东观剧归，伺於路，劫以去，尽掠衣饰，委妇冷巷中，遇巡更者为送归。逾月，案始破。盗首，武员工某也。都人有诗曰：“夜半香车出禁阿，何来醉尉一声呵。钗环零落空街冷，去去如间《得宝歌》。”自来吏胥舞文，专恃例案，曹司精者亦能之。贵筑黄琴坞观察，道光中官吏部，与同僚遍稽旧案，分别存销，存者分类入簿。又手抄小册，随检即得，吏不能欺。且屡与堂上官抗争，因有“硬黄”之目。自纪诗云：“蹉跎十九年中事，赢得人呼作‘硬黄’。”又，阮给谏（应商）初官户部，以裘服逾制挞二吏。每判事，勿许亻言，弊亦顿止。迨辛丑回銮後，悉裁书吏，部司创习文法，转以为苦。张广雅嘲以诗云：“劳剧无如画省郎，五更城外蹋靴霜。六房纲目何年定，且劝三杯厚朴汤。”  

盐树奇矣，而更有甘陇之盐池；火山奇矣，而更有巴蜀之火井。二者皆见篇咏。戴裕庵庶常（宽）《盐池篇》云：“筑地作盐池，池光朝艳艳。不闻烟火声，天地自烹链。微风从南来，雪花堆璀璨。上以充天庖，下以供征缮。余波及闾阎，古制良甚善。不知自何年，招集来商贩。骄奢拟王侯，奴隶视州县。计口派食盐，锱铢入奇算。百钱不盈盎，况乃泥居半。哀哀墟里人，味不充藜苋。荷锸者谁子，扌骨扌骨泥没。盐成不敢收，指挥听垄断。两间有美利，本为生民便。安知兼并徒，奇货思独擅。造物忌满盈，朝廷有纲宪。不见囹圄中，囚首发覆面。”其诗刺包商，且哀灶户也。火井则蜀中多有之，所出为阴火，色纯白，无焰。土人以竹筒引之，啣接数里，分装铁管，供民间炊爨。其管以时启闭，极便。南皮张文襄《火井篇》云：“闭关一无求，善国莫如蜀。大利归盐荚，不薪火自足。富媪吐灵怪，光向绛霄烛。一邀葛相窥，再昌炎汉录。当其穿凿始，顽坚百尺。万灶恣煎烹，天餍程郑欲。神愁地脉泄，人畏劫灰促。”盖土人煎盐制糖，恒用井火也。末云：“忆昔南宋季，一镇支全局。缗钱三千万，供军踵相属。固由地产穰，亦恐征敛酷。保民有至道，君子善处沃。”因事托讽，与裕庵诗意略同。汇录之，以代方志。  

邓铁香京卿（承修）初居台谏，著称敢言，屡抨劾贵要。梁文忠贺其擢内阁侍读学士云：“近侍丝纶美，新颁雨露温。直从百僚底，上动九重尊。盛世无朋党，端居念主恩。此身应许国，不独在忠言。”勖勉甚至。後迁鸿胪卿，出为桂边画界大臣。侃直争持，狡谋为戢。事竣还朝，慈圣慰谕之曰：“汝此行辛苦。”铁香益感奋。寻拜命直译署，与同列孙文恪、徐小云论事多忤。尝过梁栖凤楼宅，语梁曰：“吾时与小云争论，不胜愤激，奈何？”梁曰：“君不能和一徐侍郎，更何能制异族耶？”既又忤文恪，乃决引疾。朝旨犹予假慰留，盖慈眷尚渥。而铁香迄不安於位，假满，复乞休，遂归。在乡创设崇雅书院，又於丰湖上辟尚志堂，以启迪後进。凡五年而卒。文忠有《哭邓鸿胪》诗五首，其第二首云：“孤特标一槩，不谐者徐孙。公廷有夔龙，敷奏将何言。涕辞文石陛，身老梅花村。俄充割地使，遂出南关门。冲林截猛虎，木矜故猿。无惧神乃静，有耻命益尊。能使狡暴折，不恤瘴疠屯。辛苦称深宫，硕果迄不存。孰谓山木寿，五载焚其根。”述其事也。相传铁香疏皆李越缦代草，故过从特密。其乞归，越缦尝为文送之，时尚官户部。迨自历谏垣，年已向暮，风棱转减。文忠集中有怀越缦诗，怪其补官三年，未有所言。其诗云：“天街马竞游嬉，六十头颅负此奇。咋舌吞声谁不愧，剖心见血可无时。旧庐漂荡输归计，浮世升沈付小诗。琴上星残教一哭，应从沧海念王尼。”结语自注：“谓铁香也。”  

## ●卷二二  

孝定景皇后系出那拉氏，为都统桂公（祥）女，其於孝钦后为姑侄。中宫之定，寔秉慈旨。光绪己丑正月，大婚礼成，即於是年二月亲政。李越缦侍御於乾清门观迎皇后凤奁，有诗纪之云：“九阊曙色启铜龙，夹道珠灯拱法宫。彩仗千官迎日下，琼函百辇出云中。光华共识天颜喜，朴俭先昭内治风。添得层城王母笑，蓬莱绮映早霞红。”注称帘幕衾褥，俱用绛色，盖从俗也。樊云门方伯是年亦有《纪事》诗云：“又见珠帘撤紫宸，履端归政降鸾纶。金瓯不改山河旧，玉殿重瞻日月新。五柞巡游携嗣主，九莲供奉遍都人。分明记得延英语，社饭香时念老身。”“少长椒庭侍宴游，圣年十八备长秋。官家早已虚金屋，太母欣然赐石榴。班政翟衣临茧馆，问安珠佩过龙楼。女尧坐对皋夔笑，佳妇佳儿共白头。”前首纪归政，次首纪大婚，皆风华典丽之作。是年，屠侍御（仁守）疏言，归政伊迩，时事孔殷，此後密摺封奏，请仍由太后披览施行。懿旨严斥之，并下部议处。夫庶政必由秉命，则撤帘之谓何？太母亦乐观成，诅临朝之有恋？是举也，知之者以为过虑，不知者且疑其迎承。屠亦铮铮，胡为出此？  

文芸阁学士以第二人及第，廷对卷“闾阎”误作“闾面”，当加黄签，而翁文恭力拔之。经御史刘纶襄论劾，读卷大臣俱罚俸。迨大考翰詹，文恭复与覆阅。其日记云：“礼邸、孙莱山传旨细看，除第一及另束五本勿动外，余均可劲。奏事太监传旨，亦然。”其预定第一者，即芸阁卷也。或云芸阁为珍瑾二妃师，妃颇为延誉，以此膺上眷。叶鞠裳学使《大考》诗云：“殿前珠玉落挥毫，阆板苑清班数凤毛。授简终童麟木对，侑觞贵主《郁轮袍》。似闻司马由杨意，又见樊姬荐叔敖。沈宋新诗楼下进，宫闱玉尺正亲操。”即纪其事。“杨意”兼谓闻监也。李文正夙持清议，芸阁尝游其门，且先世有乡举同年之谊，尤相引重。文正薨，芸阁赋诗挽之，序云：“甲午、乙未间，国事危急，公不恤下问，凡所议论，  

公每是之。丙申正月，余以小疾乞假数日，公自园退直，即遣人问曰‘果有疾耶！断勿续假。’盖知余意欲求去也。旋被劾，语侵公，迄未敢通问。比於邸钞见饰终之典，遂作此诗。”当日推挹綦殷，固不仅师生文字之契。其诗曰：“昆阆昭玉英，流彩发龙衮。丰条能霰雪，要在植德本。孰是更治乱，终始笃款悃。尚书果邦彦，嶷若凤立。绿图授神哲，赤县洗昏单。执持魏国琦，风度江夏琬。尽言夙所受，一跌志愈勉。西园公卖鬻，北寺内排扌建。妖氵起海壖，酿乱始闱苑。老成与谋议，王臣仗忠蹇。狐裘政多门，唐棣偏其反。国论时见接，衰泪犹在吻。远猷逊谢安，谅节符卞壶。三古不可作，学校废已远。谬思追周文，宾至我乎馆。涤耻誓尝胆，触邪或裂旱。几同范滂锢，终赖如晦断。修门去俄顷，别抱未及款。硕德不敕遗，仰视白日短。百年论相术，黄发务恪谨。屹然守正道，帝鉴公缱绻。祝宗久有祈，况乃乘真返。魏阙空峥嵘，涕洒马足踠。神州竟安届，中宵叹微管。”读者可以觇朝局焉。芸阁及第时，赴礼部恩荣宴。故事，当叩拜。芸阁力言，古者拜非稽首，引《说文》字义与礼部曹司辩，卒行三揖礼。徐荫轩相国掌院，欲传三鼎甲，谕责之，亦不果。<百百>年来沿袭文物，是时已刍狗视之矣。  

前卷记萍乡文氏事。叔来太守即芸阁之祖，以殉难谥“壮烈”。咸丰时，自惠州守移知嘉应。值寇至，守城力竭，决以身殉。时树臣以同知赴觐，遂遣芸阁母彭夫人挈子走避，仓卒幸免。迨树臣权知罗定州，复值陈金刚之乱，三围州城，皆濒危获保。同治壬戌冬，寇复大至，树臣诣省请饷未归，彭夫人集僚掾议曰：“旦夕寇至，吾家人分无苟免。诸君毋同尽，愿去者，已具舟城东以待，可先行也。”众中惟幕宾李某不去。计州兵可守城者尚千人，因与区画，分遣登陴。夫人撤簪珥犒之。更命悬爆竹於大堂，戒阍者，城破即燃之，俾闻警自裁。既而贼围城，三日不下，竟舍去。後获贼，乃言每夕见城中灯火旗帜，如三四万人，揣不易破，故去之。闻者咸谓忠节所感，以获神佑。芸阁既贵，赋《畅志》诗有云：“微生多忧患，髫实初肇。逶迤兵刃间，得活竞分杪。集枯不羡菀，习苦已甘蓼。家风重名节，十世清德绍。岂敢爱微躯，夙夜思悄悄。”且有序，追述甚详。盖以自幸，且自勖也。芸阁慷慨负志节，在朝屡上封事。甲午，中日事起，与张季直殿撰主战颇力。闻王师挫，和议将成，太息而罢。林晚翠诗云：“都言踏破西山石，我道西山势不行。争怪忧时文学士，但看烟翠亦何情。”即是时所作。  

长沙李亦元比部（希圣）《咏史》云：“窈窕交疏间绮窗，自修水递接吴江。药储乳雀三千两，衣画轻鸾六百双。烧烛代薪施锦帐，列钱衔璧出金釭。化淳不似承恩死，彰德门前舐足降。”刺奄寺也。安得海虽诛，而代者踵起，李莲英势尤盛。朱蓉生侍御一新乙酉典鄂试还朝，疏劾莲英，语切直，坐措词失当左官。王益吾祭酒方督学江南，间其事，奇诗云：“长啸金鹅潭水滨，归来原不为菰莼。及时好补《南陔》咏，未必朝廷舍此人。”“气清骨直应休名，今日翻绿谏得旌。乍了乘轺新事业，来迫折槛旧家声。”先是，醇邸巡阅北洋海军，命莲英随往。事乖祖训，且轻朝廷。蓉生疏言，恐蹈唐代监军覆辙，懿旨命回奏。寻奏入，乃斥其执谬。或云醇邸请以自随，则恭谨之过也。叶鞠裳《御屏》诗纪鲁伯阳之简苏松道云：“御屏姓氏孰先容，惊见除书下九重。阁下黄麻争缴进，宫中墨敕误斜封。匠心刻鹄翻成鹜，掉尾神鱼未化笼。袖里并州藏快翦，悄然江水翦吴淞。”《绣衣》诗纪玉铭之简四川盐茶道云：“绣衣玉斧出长安，朝下恩纶夕罢官。玉杯未堪盛狗矢，粪坻相与弄蜣丸。扫除仅隶黄衣贱，沈顿应怜白屋寒。名器假人原可惜，俨然涂炭坐衣冠。”故事，道员待次者必存记，乃得邀简。伯阳事出内敕，云李文忠荐之枢府。检存记册无其名，行查吏部，则尝以佐贰劳绩得奖，文忠所请也。寻邀特简。抵江，大吏以摄常镇道，不三月免归。玉铭业木商，谢恩日，召对失词，命书履历，不能成一字，即斥罢。二事所由异径，而皆奄竖展转成之。连英有养子三人，皆报捐部郎。又有某太监养子应甲午京兆试，竟获隽。鞠裳诗云：“自昔中涓有象贤，暗中摸索著鞭先。蟾宫名艳《登科记》，蚕室书成《急就篇》。灶下养皆郎将列，当涂高即孝廉船。先生头脑冬烘甚，未觉终南别有天。”先朝驭奄之严，所见远矣。  

醇贤亲王《海口夜泊》诗，盖即巡阅北洋时所作。有“五台旧迹传千古”之句，注谓北洋炮台凡五，以“威”、“镇”、“海”、“门”、“高”为号，咸丰间僧忠亲王创筑，久成废址。迨合肥相国督直，因而葺之，复添营垒为辅。近人纪载所未及也。醇邸典海军，复与合肥增建旅顺炮台，以固近畿门户。甲午之役，旅顺炮台不守。李文石观察诗云：“贤王海上有高台，屹立沧波亦壮哉。岂谓金蛇衔浪舞，翻今铁鹢架天来。轮飞苦恨杨么黠，罂渡终思韩信才。六郡良家同日死，怒涛卷雪使人哀。”贤王，谓醇邸。“罂渡”句用林文忠故事。林守粤，尝募水勇，乘水桶凿沈敌舟，即前卷所纪也。合肥《丙戌四月随醇邸巡阅海防》诗云：“碉弓玉节出天阊，士女如山拥绣裳。照海旌旗摇电影，切云戈槊耀荣光。做飞禁旅严千帐，罗拜夷酋列几行。德协谦尊齐赞颂，力辞黄屋福威扬。”又，醇邸绘《庙岛海市十图》，济宁孙文恪题云：“戈船献巧来凿空，旌旗习战沧溟中。懿亲为国出经武，行部东指桑宫。天吴进舍童律迓，倏忽曼衍呈鱼龙。五城十楼现弹指，壮观压倒眉山翁。群酋水面四罗拜，持较郭今知论证雄。”皆足觇艨幢盛槩。  

篑斋之入赘节府，清议颇薄之。叶鞠裳诗云：“安乐水山作婿乡，粉侯两鬓已如霜。东床坦腹新婚序，北阙批鳞旧谏章。白马清流宜此辈，青蝇吊客畀何方。升沈公亦华胥梦，但恨金是溃蚁防。”调侃之作，语有阳秋。相传甲申马江之败，夫人有诗云：“鸡笼南望泪潸潜然，闻道元戎匹马还。一战岂容轻大计，四边从此失天关。焚车我自宽房琯，乘障人谁惜狄山。宵旰殷勤犹望捷，群公何以慰龙颜。”“痛哭陈辞动圣明，长孺长揖傲公卿。论才宰相笼中物，杀贼书生纸上兵。宣室不曾留贾席，越台何事请终缨。豸冠寂寂犀渠尽，功罪千秋付史评。”诗中颇有恕辞，篑斋引为知己。文忠偶谈及选婿，谓“得婿如君者足矣”。篑斋乘间自媒，婚议遂定。迨居甥馆，文忠以怜才故，颇优容之。其时物论集矢文忠，因并及篑斋。或讥其苍黄翻覆，不知篑斋之倾心合肥，固不自入幕始，其在戍所，已通款曲。故戍归日有《寄谢》诗云：“捐弃明时分所甘，无家何处著茆庵。便凭黄阁筹生计，愿奇沧洲得纵探。水积峨峨几止北，鸢飞跕跕罢征南。负刍越石嗟枯槁，门下虚烦解左骖。”其《读樊川集》云：“能容两党非无术，不作三公为有情。”隐以自况。後从文忠议款，得京卿。文忠殁，张楚宝观察以肃毅刀赠之。刀为光绪壬辰德国格鲁森厂所制，文忠命其监造者。楚宝，文忠甥也。篑斋得刀，赋诗云：“敛尽中原百战锋，晚经锤链壮军容。昆吾大食终何用，神笔凄凉老折冲。”寥寥二十八字，不啻为文忠作传。  

合肥相国久领北洋，屡主和议，京朝官几以汉奸目之。安晓峰侍御（维峻）抗章劾其通倭，谓於海外潜营金穴，其子且为日本国驸马。所言皆{卫言}，坐夺职遣戍，而直声大震。都市大侠王五谂其贫，出金助之，且护送出塞。柯风孙学士《送晓峰出塞》诗云：“昔年胡忠简，抗论绍兴初。四裔知名字，千金购谏书。先生真不忝，世事竟何如。感槩都亭别，犹多长者车。”缪邰生亦赠诗云：“慷慨陈书动紫宸，男儿夙负胆轮。未云折槛心何壮，邹浩投荒节自伸。天下争传真御史，边隅欣遇谪仙人。包容自荷君恩厚，雨露行回塞上春。”一时舆论如此。晓峰亦能诗，尤工集句，《出戍自纪》云：“一封朝奏九重天，万事伤心在眼前。好脱儒冠从校尉，征途行色惨风烟。”後五年赐环，复集句云：“马首东来知是谁，乡书无雁到家迟。陇头流水关山月，准拟人看似旧时。”皆能用古入化。又《次韵答锺愚公》云：“兀自伤秋计已痴，百年世事一枰棋。只应梅福称仙尉，谁道王敦是可儿。梦里狂言犹草疏，春来转瞬即瓜时。天涯亦有濠梁客，话到忘机两不知。”“王敦”谓合肥。“梅福”则谓篑斋之入赘。合肥与高阳、常熟皆不协。篑斋初为高阳所重，穷途失志，乃依合肥篱下。偃蹇余生，益伤积毁，恩牛怨李，自古然矣。  

同光间，荐举使才，多以翰林充选。奉使者，皆进秩视二品以荣之，盖犹册使之假麒麟服也。许文肃以侍讲出使欧洲，习旁行书，未一年，即通晓，因得究心西制，考镜得失。尝著《外国师船表》十二卷。同时洪文卿阁学亦尝奉使英伦，文肃《寄怀文卿》诗云：“满地横流仗一壶，宵分看剑忆风胡。三年泥雪曾如梦，万里星河想不殊。觇国屡询回纥马，筹边待献月支图。灵槎西望多佳气，惭愧飘零到柳蒲。”“直北星躔变旦昏，锋车自此罄黄坤。日南烽火忧时泪，江表弦歌待士恩。早识禁中须颇牧，暂令域外料曹孙。庙堂驾驭增新政，好待归朝借箸论。”文卿尝绘西北舆图进呈，又屡上疏论越南事，故有“筹边”、“忧时”诸语。先後由词臣出使者，若郭筠仙、何子峨、汪芝房、崔惠人，轺车相望。子峨使日本，彼俗歌舞，犹袭唐风，於源桂阁故侯宴坐，赋二绝句云：“轻盈舞袖绾双鬟，洗戋殷勤劝小蛮。含恨低翻旧时曲，一声声是《念家山》。”“宾筵酒馔翻新样，乐府笙歌倚旧声。沿习太平唐代舞，诸伶白首说西京。”一时盛传之。惠人亦使日本，以迂鄙为人疵议。还朝值大考，由庶子降中允，夺二品服。自是皇华之选，罕用儒臣矣。  

光绪季年，以文吏改武者，提督秦炳直、李准其最著也。又，黄泽生以候选道授狼山镇总兵，陈散原赠诗云：“国家积弱由，万辙不一轨。敝制始不返，文武分途始。儒吏束手为，将卒益媮鄙。卤莽而睢盱，遑云袭欧美。方今穷无之，品汇在龙砥。酌剂破藩篱，因君为嚆矢。”诗意以文武互用为创举，不知国初以来此例固多有之。同时宜阳赵劲修（金监），以拔贡作宰蜀中，後从锡清弼督部赴滇，亦由战功改武官，至昭通镇总兵。在军中，有“闲云出谷众山低”之句，为忌者构赞，清弼知之深，不为罪也。劲修少负奇气，赋《少年行》有云：“男儿骨相不封侯，走马射虎南山头。不然东渡辽海开玉帐，草檄破贼边城上。”後来戎马功名，已兆於此。其诗皆称心而出。当屈志百里，颇郁郁不乐，有《即事》诗云：“束带迓上官，肃节江之湄。吏云有成例，不敢玩忽为。叹息古道湮，士节日以卑。衣冠何伟岸，折腰向小儿。缅怀古良宰，岂有悦世姿。勤民尽职守，外此非所知。而我何为者，屏营当路歧。世局苦迫隘，已非黄农时。栖皇奚所求，徒为识者嗤。逝将投绂去，烟雨卧颖箕。傲然睨世间，君知我为谁。”具见蹇兀之致。余谓文武非二事，要得其人。叶名琛、何桂清治戎，弃师而已。若鲍超、陈国瑞柄政，则且覆国，不可以不慎也。  

陶然亭在京师南洼，康熙中，水部郎江藻所建，故亦称“江亭”。亭下有潭日“野岛”，四周皆萑苇。光绪甲午三月，丛苇中忽有怪声如牛鸣，或疑为蛟鼍之属，侦之无迹。市儿妄绘为图，呼以“大老妖”，谓专噬洋鬼。稍有识者，皆晒之。然图说流布大江南北，乃至甘、新，莫知所由。至福文慎（锟）为执金吾，调兵穷搜不得。兵去，声复作。内府官至设坛讽经禳之，扰攘经月始息。顾印伯大今《甲午感事》诗云：“灾异何当问董生，九门宣令止牛鸣。不闻周史夸群望，坐笑班书志《五行》。北斗遐瞻天上象，南洼信有地中声。苇问今日延缘路，旧事苍茫足暗惊。”刺当事之张皇，亦莫究其实。张豫荃（其淦）纪以长歌云：“右安城门当昼晴，野畦池水芦苇平。忽有怪物如牛鸣，路人千万皆闻声。喧传远近草木腥，街衢入夜无人行。或图其状如蛟鲸，似虎摇尾龙转睛。巨鳞修鬣腹彭亨，罔两罔象莫识名。日午健儿敲铜钲，戈矛森立车冲铡。击以巨炮雷霆訇，如临大敌心怦怦。登刀蹋火道侣迎，敕召六甲与六丁。呼星唤鬼与怪争，怪殊不惧反自矜。若鸣得意声无停，健儿咋舌双目瞠。拖泥带水如履水，道人执剑走野亭。护身符呪嗟无灵，我亦随众来郊。凤城景物争春荣，麦芒渐绿柳眼青。轻风转蕙晚照明，莺歇燕语调凤笙。万人如海身伶仃，枳篱薤陇侧耳听。鸣蛙噪蚓集众蝇，心知其诈笑语倾。嗟哉危坐高官形，柳阴歧路支凉棚。更资弹压列阵兵，忽欲纷调神机营。举国若狂谁使令，解人难索系我情。石言蛇斗传所称，妖不自作由人兴，见怪不怪真典型。”庸人自扰，不堪令冷眼者见之。是冬，中日衅起，又数年而拳祸作，盖乱徵也。近见翁文恭日记，亦纪是事，且系以考证，则直以为水怪矣。吁，亦异战！  

宣统初元，郑太夷招都下名士集江亭，有句云：“二月春深犹雨雪，城南水解屡回车。”颇切燕都风物。是日，赵尧生在坐，谈及甲午妖鸣事，因赋长句云：“郑公二月罗群贤，江亭雪霁春一湾。苇芽出土柳条绿，水光氵八氵八收晴峦。各寻雅谑破昼睡，敬举国故光绪年。甲午春三此亭下，传有怪物声振天。略如九牛吼大瓮，或图其状如鼍鼋。作鳞之而旱双目，往揭巷陌人聚观。我时寓层保安寺，杨舍人住官菜园。见怪不怪试一往，自龙泉寺成市厘。美人如花著高屐，燕支涂颊擎双鬟。时逢绣中风走，道旁贫妇争乞钱。前行野潦一团碧，万头攒戢人如山。是时一哄怪乍伏，竞吹苇叶敲铜。蓦然一声殷地发，事果不谬如人传。杨舍人归舌不下，取《五行志》终夜翻。广搜异闻定鼍吼，昆明池内海眼穿。前演水雷失窟宅，径攻地道钻城垣。自余厌胜有万法，内务府设宣经坛。西山老道习雷吼，星冠木剑扬朱幡。金吾福公决大计，谓人有力天无权。调神机营备不测，克日大炮轰重泉。或云城当化为海，五城御史当直言。纷纷弭祸说不一，坎坎应节声愈繁。果然是物召兵象，及秋日本争朝鲜。我方妄言冀妄听，郑公大笑邀凭栏。”杨舍人，谓叔峤也。以叔峤著称淹雅，乃亦决为鼍吼，未免书生之见。  

甲午之役，朝鲜以匪乱乞师。李文忠檄提督叶志超、总兵聂士成率师往。上以绥靖藩服，宜策万全，复饬增调。续发诸军既集，以志超统之。日本窥朝鲜久矣，至是衅启。志超督师久无功，宋庆代之，亦屡挫。驯至犯我辽渖，震及都畿。志超与提督卫汝贵等，俱以失机逮问。其以死绥闻者，则总兵左宝贵死於平壤之战，海军副将邓世昌死於大东沟之战，侍卫永山死於凤凰城之战，提督杨寿山死於盖平之战。威海陷，守将戴宗骞死之；刘公岛陷，水师熠，提督丁汝吕、总兵刘步蟾俱死之；亮甲山告捷，参将刘云桂、守备赵云奇阵殁。於是近畿门户不保，海军精锐俱尽。先文安公题魏默深《海国图志》所谓“一场孤注闽材尽，横海楼船泣水犀”者也。闽厂创议由左文襄，而成於沈文肃。三十年来，管带、驾驶多八闽子弟，死绥将佐若难世昌、若刘步蟾，皆闽籍也，而邓战死尤烈。论者谓是时海军尚不弱，缪邰生（锺渭）《吊邓总兵》诗云：“阴雨黯掺海气黑，王楼船誓杀贼。两军尘战洪涛中，雷霆铿訇天异色。高密後裔真英雄，气贯白日怀精忠。炮石纵击乱如雨，血肉激射鲸波红。敌舰纷纷多击毁，我舟力尽亦沈水。不分猿鹤与沙虫，全军尽葬鱼腹里。将军历险得生出，当留此身待异日。志存减虏图再举，畴谓将军节遽失。将军大呼曰不然，宁为玉碎毋瓦全。誓与士卒共生死，人死我生胡腼颜。呜呼人生孰不死，死亦要贵得其所。重如泰山轻鸿毛，流芳遗臭俱千古。将军视死甘如饴，凛凛大节青史垂。嗟彼军前伏法者，畏敌如虎亦奚为。”余尝见邓公遗象，英姿玉立如书生，而临难勇决乃如是。沈涛园中丞《哀余皇篇》亦甲午年作，其诗云：“城濮之兆报在必阝，会稽已作姑苏地。或思或纵势则悬，後事之师宜可记。昔年东渡主伐谋，严部高垒穷措置。情见势绌不战屈，转以持重腾清议。铁船横海不敢忘，明耻教战陈六事。军储四百饷南北，并力无功感尽瘁。宋人告急譬鞭长，白面将军臣请试。欲矫因循病卤莽，易箦谏书今在笥。蓄艾遗言动九重，因以为功疑可嗣。谁知一举罢珠压，东败造舟无噍类。行人之利致连樯，将作大匠成虚位。子弟河山尽国殇，帅也不才以师弃。即今淮楚尚水炭，公卿有党皆儿戏。水犀谁与张吾军，余皇未还晨不寐。州来在吴犹在楚，寝苫勿忘告军吏。”“东渡伐谋”，谓其尊人文肃公率师渡台事。时在光绪初年，鳃人窥台，邻伺已迫，有猛在山，采藿戢谋。“易箦谏书”，则述文肃遗疏，老成深虑却顾。而二三少年，张皇急功，怂恿一掷，谁秉国钧？何所逃责？  

左冠廷总戎，山东人，固宿将也。平壤一战，独当敌，陷重围中，诸军坐视不扌求，力竭死之。左尝从戎南越，称骁勇，闻者叹惜。胡砚孙观察为赋《左将军歌》云：“东征虎将花门种，白干朱丝号神勇。涅臂长悬报国心，生来惯识祁连冢。幼抱犀渠作健儿，搴早结上公知。红绢抹额黄皮，得意摩天苦战时。论功首重桓虔武，凯歌自和逻ュ舞。莫作寻常蕃将看，哥舒仆固羞为伍。闷杀新娘曹景宗，鼻端出火耳生风。来收拾穿云履，也向天街蹋Й红。百战功名等一掷，枭卢未辨争先得。狂撑大眼睨公卿，酒酣无那肝肠热。空怜岁月去堂堂，揽镜俄惊鹫上霜。携得琵琶红袖妓，夜寒如雪按《伊》、《凉》。此时是壑氛尤恶，海蠕星子纷纷落。铁轨南通俾路芝，越裳甘弃同瓯脱。从此将军气转豪，岛虽重主恩高。不教日压秦长脚，空有天生刘大刀。联枝跗萼称同气，斩关破贼真吾弟。长向朝阳望捷书，可怜夜半凶书至。春风泪洒脊令原，反斗终怀国士恩。只有拊膺长痛哭，不辞翦纸与招魂。忽间传箭追穷寇，困兽凌兢犹苦斗。赤峰明月踏营归，血腥裹甲三重透。碉戈早晚镇高州，都尉连章苦慰留。盼煞桄榔船上客，巫闾目断白云秋。无端骤长邯郸虱，败盟毁约思蚕食。白旄倏遍萨摩州，红帽如闻平秀吉。水犀十万下三韩，列幕连营袖手看。重英不动清人轴，一箭谁登广武坛。将军怒马奔如电，提刀愿识罗浑面。我今一死何重轻，不畏前驱畏後殿。鸭江流水绿汪汪，六月炎蒸鸟不翔。汗雨白沾铜面具，火云红映绿檀枪。酋矛散漫难成列，虎气腾腾呼杀贼。但使连衡共扌寿虚，定教执燧探龙穴。八道花旗迤逦排，红衣炮劈两山开。孤军已被重围合，不见沈舟项羽来。森索妖星迷赤雾，睢坠齿碎天将暮。红灯白酒贺兰营，曲误方矜公瑾顾。月晕重重间楚歌，洞胸犹握鲁阳戈。仲由缨结那惜死，国势不张将奈何。从今狂寇逾三塞，海门不守长城坏，市终悬懦帅头，中原赢得逃兵在。又见长编纪北盟，符离一溃误书生。万金币去龟阴返，只恐忠魂恨不平。”懦帅，谓叶志超、卫汝贵也。平壤一败，敌军遂长驱深入，虽戮叶卫，於事何裨。此诗可作《睢阳传》读。  

甲午，孝钦后六旬万寿，朝鲜犹遣使臣祝嘏。奉使者，判中枢李承纯、户曹闵咏哲也。朱燮辰同在直房，赠诗云：“万国三呼阊阖开，璇宫瑞霭映蓬莱。东藩为效华封祝，累尔梯航献寿来。”未几，中东衅启，藩封遂尽。其端肇於朝鲜东学党崔时亨等之构乱。聂忠节以前锋八百人往驰，至全州，乱党已就抚。忽日军踞韩京，且截我北塘援兵。或谓敌贿北洋电报生，泄师期也。燮辰《牙山》诗有云：“遥传铁象方尘战，诅意多鱼已漏师。”即谓是事。其《南楼集》述甲午战事特详。《东沟诗》云：“鸭头江绿鼓声哀，一炬几同赤壁摧。大树已闻江上折，好花偏向炮中开。”谓丁汝昌以十舰与敌将伊东会江面，相持久，忽“济远”舰乱阵，撞沈“扬威”。时“致远”邓世昌方鼓机力击“吉野”，乃误撞“扬威”，邓愤极投海，我军大乱。又《战金旅》云：“桓桓个将军，扼险振士气。一战歼厥徒，再战摧厥骑。惜哉起追奔，敌忽绕其背。诸侯尽壁观，坐今长城蹶。”谓敌袭金州，徐邦道扼守其东，拒战於土城，迫奔遇伏，乏援致蹶，旅顺遂失。又《战威海》云：“盛山迤东曰溟渤，自古形胜此第一。台垒屹立耀戈，军中使马兼使船。维时阳侯出典兵，谈笑颇欲吞蛟鲸。何图海氛蓦地起，顿教铁锁俱沈底。我原为主敌为客，反客为主事已矣。霹雳横空飞焰红，帐下健儿方醉死。呜呼，阵云咽，旄头折，沙虫猿鹤两漂沦，客卿还献沈舟策。”谓敌踞威海陆地攻刘岛，我军孤无援，德员瑞乃尔进沈舟毁台策，诸军不应，丁汝昌仰药死，道员牛某遂降。是役，海军尚能战，而号令不齐。陆师尤多窳朽，以六万之众攻海城不下，敌军大集，遂至弃辽。燮辰诗所谓“曾无强楚三千甲，空见征辽廿四军”也。东抚李监堂调阎得胜部及青州防兵，遇敌立败，虽斩阎，仍节节退守。燮辰诗所谓“长城轻弃後，契箭误传时”也。又有提督谭桂林，亦湘军故部，自请赴敌，仅赍格林炮四。时曾重伯统防营，假以百兵，战死於牛庄，百兵生还者仅十之二。重伯哀以诗云：“将军殉国兵殉主，楚人忠义懔千古。”其赴敌不可谓不勇，亦人自为战耳。  

周泊园师《书事》云：“兵气缠沃沮，狂飙扇溟渤。东海久不臣，倔强日所出。神柄天使专，贰负岂能桎。雄虺志吞人，往来遂攸忽。凭陵我旧藩，势如风雨疾。朝振仁川航，暮入韩王室。相公事隐忍，间战已寒栗。上策讲和亲，兵机昧先发。桑土夙未谋，东隅看已失。横海五百人，并委蛟龙窟。一旅悬牙山，生还未可必。咸镜道险远，浩荡难超越。散卒如流星，余烬收无术。徵兵会平壤，号令实不一。彼哉败军将，竟秉专征钺。众心未依附，只手难提挈。桓桓左将军，忠勇冠恒碣。慷慨誓偏师，生死拚一决。众溃力不支，呜呼名将蹶。辽左遍烟氛，旧邦正杌涅。山陵固有神，原野已流血。陆惊辎重亡，水骇赊皇夺。兵粮为寇资，山溪徒险设。天子廑宵衣，烽火照城阙。客卿用由余，行人遣卫律。烈士竞请缨，上相虚筹笔。榆关百万师，儿戏不可说。乌合半疲癃，狼贪岂骁桀。北风吹边沙，挟缤肤犹裂。卧鼓无声，驱战不成列。羸卒当精兵，如肉投虎穴。况乃兵家要，信必在赏罚。军政贵森严，天道有肃杀。王法苟不彰，敌锋何由折。但饬政刑明，庶可坚利挞。亡臣与降将，要领诚宜绝。外以示彝戎，内以儆饕餮。汉帝有神灵，海波无荡。不战屈人兵，此义闻前哲。”述甲午军事挫败之由，洞若观火。自来感时诸作，无此痛切。是役，实肇於翁李之隙。宋芸子观察《感旧》诗咏合肥、常垫两相国云：“束人高阁自登楼，庾亮平生俊未休。栋折一言偏悟意，有人廷尉望山头。”注谓：“甲午兵败，合肥为朝士所挤。常熟密查覆奏，谓其心无他。乃解直督，以大学士入阁。余自使间辞归，见常熟，不禁伤瘁，叹曰：‘栋折榱崩。’言末既，常熟曰‘我执其咎。’初言意未指此。既闻，始忆庾亮出奔对戴若思语。亮欲假事诛苏峻，峻曰：‘只能山头望廷尉，岂能廷尉望山头。’遂作难。兵事初起，上书常熟，曾以此为语也。”语出芸子自记，其中窍折具见。合肥既散置，或劝其引退，合肥曰：“吾辈以身许国，旦夕有事，当复相须，尚非高蹈时也。”体国之诚，固异於悻悻者。忆旧作《谒李公祠》句云：“及佐中兴终尽瘁，独支众谤待投艰。”即本是语。  

平壤之败，总兵卫汝贵溃师失律，罪浮於叶志超，故志超处斩候，汝贵立诛。汝贵旧隶周刚敏盛军，氵存保至列镇。所居卫阳，乡人因汝贵事，呼以“卫殃”。周颂无农部为刚敏後人，舟过卫阳，感赋云：“鸺留天半叫黄昏，风雨潇潇过旧村。遗恨空余青坂在，失机难解白奔。衰杨人指条侯冢，丛莠今栖伯有门。岂是罹殃成谶语，淮南犹有未招魂，”败将何心，乃使榆蒙垢。  

当韩事初起，新进喜功者，方以为海军久练，及锋而试，庶振国威。迨於挫创，则又哗然於海军之不堪一战。皆扪之谈也。刘裴村《屯海戍》诗诋海军尤力，其诗云：“驽鸟久不击，金睛倦神霄。龙马絷其足，空阔徒见招。矧兹屯海戍，本自异雄枭。削虽已多，室家且逍遥。军中有妇人，武事空萧条。火炮止虚烟，扬旗惮回飚。一旦飞羽檄，驱之度韩辽。我友充海军，铁舰嬉且遨。独我迫东行，万惨聚府焦。况忍诀妻子，中道相牵号。哭声上干云，下压大海潮。入舟屡回盼，不战心无逃。运船猝被击，溃亦无由跳。可怜罗练躯，挂鲸齿高。空令ヮ妇来，招魂祭波涛。大帅心有在，我方悲汝曹。汝曹死自悲，无为怨圣朝。”绳及死绥，未免深刻。溯当校、厂初设，风气尚亻塞，高第右族罕由之。其异如严又陵、魏季渚辈游学归，又他途自效。人材之难，无足为讳。叶临恭甲午参海上军幕，其《感事》诸作，足资参证。《闻牙山覆军》云：“风声何忍破愁颜，天下观瞻几几间。诸将连船藏旅顺，哀音一夕动牙山。神京原庙应无恙，我国余皇尚未还。日日江头行复望，此书疑似又间关。”又，《海防营次夜坐》云：“疏完兵事又高吟，忧愤还生慰藉心。闻道元戎真不死，可堪逆虏苦相侵。海门禁米云帆少，幕府传书夜鼓沈。终日昏迷策何事，望君一纸抵南金。”当日海军将领类持重，如邓世昌者盖不多睹。然彼己之不明，号令之不一，水陆之不相顾，其咎不专在海军也。临恭又有《沪上夜巡作》云：“萧寺无眠听刁斗，朱墨狼藉污满手。我军昨报抵中和，属国壶浆迎马首。士气骄腾将心锐，朝食何难灭此丑。牙山元戎突围出，万死偏师能断後。帑金两万颁孤城，动地健儿泣拜受。蚕丛平壤峙中间，月圆之夕忽不守。陈涛虽痛无此惨，谋国不臧执其咎。天意何年能悔祸，人心忧愤匪滕口。夜来封事谁主名，切责戎机累佳偶。婿水人居幕府山，析津地异彭田阜。海军退舍叹如鼠，粉饰捷书诳谁某。风声比复过南洋，起占太白在户牖。”注谓左冠廷总戎进攻平坏，敌据险，不得前。因以牛数百头，束香炷角，夜驱而上。敌并力来遏，我军已闲道出其後，遂夺隘，直至中和，援叶志超军出。迨八月望，敌数万扑平壤，冠廷转战而前，深入三十里，叶卫诸军坐视不援，且先溃。冠廷中三炮，犹力战二日，乃殉。事闻，谥忠壮。“封事”句谓合肥被劾，连及其婿张篑斋。前既述之。  

叶鞠裳《甲午》诗云：“珠有诏弃岩疆，慷慨城亡与共亡。黔首共和当璧兆，苍头突起义军张。田横岛上成孤注，韩信军前请假王。千里封畿一叶，闰朝小劫换沧桑。”谓台湾割弃议定，而唐薇卿中丞自举为总统，以抗日本也。台民闻割地之议，愤朝廷相弃，倡议自主。时刘渊亭以南澳镇总兵率师驻台，誓戮力共守。日军至，兵力不敌，卒弃台出走，海南片壤，遂沦异籍。其事不济，其志可哀。黄公度赋《台湾行》云：“城头逢逢擂大鼓，苍天苍天泪如雨，岛人竟割台湾去。当初版图入天府，天威远及日出处。我高我曾我相父，斩刈蓬蒿来此土。糖霜茗雪千亿树，岁课金钱无量数。天胡弃我天何怒，取我脂膏供敌虏。眈眈无厌彼硕鼠，民则何辜罹荼苦，亡秦者谁三户楚，何况阐粤百万户。人人效死誓死拒，万众一心孰敢侮。成败利钝非所睹，一声拔剑起击柱。今日之事无他语，有不从者手刃汝。堂堂蓝旗立黄虎，倾城聚观空巷舞。黄金斗大印系组，直将总统呼巡抚，今日之事民为主。台南台北固吾围，不许雷池越一步。海城五月风怒号，飞来金翅三百艘，追逐巨舰来如潮。前者上岸雄虎彪，後者夺开飞猿揉。村田之铳备前刀，当辄披靡杵血漂。神焦鬼烂城门烧，谁与战守谁能逃。一轮红日当空高，千家白旗随风飘。捂绅耆老相招邀，夹跪道旁亻免折腰。红缨竹冠盘锦绦，青丝辫发垂云髻。跪捧银盘茶与糕，绿沈之瓜紫葡萄。将军远来毋乃劳，降民敬为将军犒。将军日来呼汝曹，汝我同种原同胞。延平郡王人中豪，寔辟此土来分茅。今日还我天所教，国家仁圣如唐尧。抚汝育汝新黎苗，安汝家室毋讠尧讠尧。将军徐行尘不嚣，万马入城风萧萧。呜呼将军非天骄，王师威德无不包。我辈生死将军操，敢不归依明圣朝。”吾国号称“忠义”者，祸福动之，利害挠之，其不足恃，正类此。  

吴清卿中丞尝以京卿督吉林边防，因自负将略。甲申法越事起，即请一鄣立功，蹉跎未遂。甲午抚湘，复自请率师出关。日兵陷牛庄，吴军退走。再陷田庄台，吴遂奔锦州。有诏以师徒挠败，切责之，寻遣回原任。吴夙好金石，军中携以自随。仓皇一溃，珍藏多失。人境庐主人为作《度辽将军歌》云：“闻鸡夜半投袂起，檄告东人我来矣。此行领取万户侯，岂谓区区不余畀。将军慷慨来度辽，飞鞭跃马称人豪。平时搜集得汉印，今作将印悬在腰。将军向者曾乘传，高下勾骊踪迹遍。铜柱铭功白马盟，邻国传闻犹胆颤。自从弭节驻鸡林，所部精兵皆百链。人言骨相应封侯，恨不遇时逢一战。雄关巍峨高插天，雪花如掌春风颠。岁朝大会召诸将，铜炉银烛围红毡。酒酣举白再行酒，拔刀亲割生彘肩。自言平生习枪法，链目链臂十五年。目光紫电闪不动，袒臂示客如铁坚。淮河将帅巾帼耳，萧娘奎姥殊可怜。看余上马快杀贼，左盘右辟谁当前。鸭绿之江碧蹄馆，要令万里销烽烟。坐中黄曾大手笔，为我勒碑铭燕然。么么鼠子乃敢尔，是何鸡狗何虫豸。会逢天幸遽贪功，它它藉藉来赴死。能降免死跪此牌，敢抗颜行聊一试。待彼三战三北余，试我七纵七擒计。两军相接战甫交，纷纷鸟兽空营逃。弃冠脱剑无人惜，只幸腰间印未失。将军终是察吏才，湘中一官复归来。八千子弟半摧折，白衣迎拜秋风哀。”其诗可谓虐而谑矣。王壬秋赋《游仙》诗，隐括甲午事，有云：“新承凤诏发金阊，争看河西坠马郎。幸不倚吴持玉斧，可能窥宋出东墙。劳搓仙带招传燕，只借天钱与办装。曾受茅君兄弟诀，休将十赉损华阳。”十资，亦谓所斋金石也。调侃虽同，而壬秋词特蕴藉。  

台湾抚垦开山之议，创自沈文肃。自台北分设郡邑，民物繁庶，渐侔内地。台绅林时甫太仆（维源）督办抚垦最久。当垦辟时，吴霁轩镇军通路至八同关，时方盛暑，严霜积岭，士皆衣皮，张蘩甫大令诗所谓“独怪严霜飞暑路，八同关外振师还”者也。十年间，狮球通轨，地利渐兴。或谓安平险隘，基隆夷旷，以建治北为失策。蘩甫以进士知县氵位闽，尝宰淡水，有《台疆杂感》诗云：“基隆形势逊安平，使节偏屯北府兵。筹海十年成铸错，东溟从此失金城。”即论建治之失。又云：“皇仁偃武恤疮痍，岂把珠弃若遗。穷发亦知怀汉德，鱼龙队里树旌旗。”“虎符龙节镇重洋，帐下儿曹似将狼。未见寇氛临战垒，忽惊刃血溅公堂。”“岛国新更自建旄，登坛拜印将星高。煌煌露布书犹湿，一叶扁舟唱《董逃》。”“大日落将台孤，半壁支持仗寄奴。犹道越南雄略在，鸦军齐作黑云都。”“绝岛尘生动鼓鼙，闭关难得一九泥。鸡番亦惧刀兵劫，越险争防大甲溪。”“劫夺残伤事可哀，军储百万委蒿莱。摸金校尉知多少，不斩楼兰一级来。”则述台民自主及唐薇卿中丞轶事。薇卿负时望，实不知兵。尝犒师，为中军参将周某乾没泰半。属弁李文魁杀之，遂统其军。割台後，任总统，不十日，事败出走。时刘渊台尚驻守台南，日军进攻，破新竹，各邑生番剽悍者，亦助刘军拒守大甲溪，卒不竞。张在淡水，尝赋《水调歌头》云：“本是蛟龙窟宅，误认金银宫阙，争战几时休。”竟成语谶。林氅云观察（鹤年），壬午孝廉，倜傥好谈兵。中岁渡台，与时甫同筹海防，毁家助饷，世称其勇毅。其《乙未五月二日纪事》云：“天祚扶余未可知，两河忠义盼星旗。陈桥拥赵兵虞变，ガ国封韩帝不疑。执梃降番尊使相，筑台朝汉长蛮夷。五洲琛画图王会，海上楼船望六师。”犹冀台民之能自立也。《丁酉四月七日厦门东望毫澎泣而有赋》云：“海上燕云涕泪多，擎天无力奈天何。仓皇赤壁谁诸葛，还我珠望伏波。怅望临江空击楫，艰难挥日竟沈戈。鲲身鹿耳屠龙会，匹马中原志未磨。”志士仁人，欷虎吟讽而已。  

李文忠以大学士居京师，自以未与文衡，觊一典春，秋试，竟不得。又尝游圆明园，为人抨劾，吏议。是时，圆明虽毁，榛莽间池台树石，尚有存者。王壬秋同治末往游，双鹤斋屹然仅在，勤政、光明诸殿，坏壁犹立。徘徊废基，想像残迹，约略可辨，至是又二十年矣。因忆张篑斋、陈伯潜诸公同在京师，尝请乩，有净名子降鸾，时共酬唱。久之，乃自言为吴竹屿舍人（泰来），盖乾隆间江左七子之一。坛次，赋《重过海淀直庐》排律四十韵，甚工。其诗云：“凤纪跻元会，龙图控大藩。五云金爵踌，八水玉蛟蟠。绮岁吟红药，芳春揽白矾。侍臣绯绶带，卫士紫丝鞬。簪笔趋长乐，投壶笑至尊。校签频入直，掌制独承恩。禁柳含黄影，宫花澹墨痕。璧当寒月悄，珠络晚烟昏。宣索封章秘，传呼卤簿喧。四围铜埒静，十里火城繁。内相令狐楚，诸郎李固言。醍醐霏御露，纶纬下朝暾。老恋鸡栖树，贫归蚕垦村。太湖波浩淼，石屋雨潺。孤梦苹花谢，秋风槲叶翻。不成《居士传》，空署净名轩。竹里闲忘夜，茅墙冷负暄。吴船过白下，匹马入青门。东阁题襟好，西窗翦烛论。同官新节度，名士旧王孙。海外仙龛主，人间杜宇魂。修文登日观，奏事叩雷阍。已乱悲无术，呼天岂有冤。来依元武闼，忍上乐游原。焦上椒兰殿，残砖薜荔垣。深宫思李牧，故国望刘琨。河岳扶冲圣，星辰应上元。中兴周镐洛，再造汉乾坤。封豕知难突，妖墓恨未吞。议和持国体，敌忾备军屯。大局真儿戏，长城少奥援。圣胎春不驻，仙掌古常存。实录三千牍，离宫廿四番。群山衔蓟塞，野水咽金源。话旧人天渺，伤时节义敦。冥冥心岂死，种种发如髡。黯淡神灯出，苍凉海气浑。鼎湖隔樊圃，艮岳接昆仑。倦客沧江燕，啼声蜀峡猿。不堪重有感，佳日玉津园。”昆明劫後，过者伤心，何况令威鹤返耶！  

珍瑾二妃，姊弟也。同镌苕玉，并侍椒风。珍妃明慧，尤承上眷，稍预朝事，为慈圣所忌。妃谪谴，其兄伯愚侍郎亦出为边帅。都人为之谚曰：“一自双妃失宠来，伯愚乌里程苏台。”伯愚之行，意园祭酒赋《八声甘州》送之，亦脍炙人口。叶鞠裳《轮台》诗云：“韶书火速下轮台，惆怅君门首屡回。许史金张原甲第，严徐东马亦清才。椒涂转为承恩误，松漠翻同谪戍哀。欲出国门还惜别，宫中密几传催。”纪伯愚远谪也。又，《钿合》诗云：“钿合缠绵忆定情，蛾眉谣咏不分明。长门欲乞文园赋，织室横蒙祸水名。结绮才人袁大舍，披香博士淖方成。潇湘二女同厘降，不及从姑侄娣行。”则述珍妃之贬。相传妃贬後，寻复位号。德宗喜甚，诣谢，母子欢然。太后曰：“帝近来甚尽孝，果如是，余复何说。其从前疏阂，必有人间之，盂言其人。”意谓常熟也。德宗不忍举常熟，又无以塞慈意，适前日召见侍郎长麟、汪鸣銮，因以二人对。长、汪遂以离间两宫斥谴。召对时，固未及此，亦无由自刮。然上倚常熟甚重，遇事仍就谘，益拂慈圣意。戊戌春，常熟六十赐寿，忽有“开缺回籍，交地方官管束”之谕，前此师辅所未有也。朱古微侍郎《丹凤吟》咏其事有云：“漫托青禽奇语，细认银钩，珠泪潜透贱角。”又云：“旧情未诉，已是一江潮落。”语皆有指。题为《和半塘四月二十七日雨霁》之作，盖托为瘦辞。半塘，即王右遐绐谏，亦赋《鹧鸪天》纪之云：“卅载龙门世共倾，腐儒何意得狂名。武安私第方称寿，临贺严装早办行。惊割席，忆横经，天涯明日是春城。上尊未拜官家赐，头白江湖号‘更生’。”叶伯高《风雷》诗云：“天遣风雷下取将，去天尺五更旁皇。鼓钟宫内声闻外，贺者门前吊在堂。思过自应常闭户，蒙恩犹许放还乡。上东门外停车处，萧寺骊歌怅夕阳。”盖严谴骤加，犹虑不测。庚子，端刚柄政，几为所倾，以朝局旋变得免。其迫纪在朝时除夕、元旦故事二律云：“赐貂温厚服章身，恫酒甘芳饮几巡。祀灶黄羊肥似马，堆盘白面细如尘。荷囊预卜丰年谷，鹓序先推帝室姻。手捧御书春帖子，凤城留钥待归人。”“万户千门总是春，银花火树殿前陈。七重凤温如玉，五色鸾笺福满身。布闿先从畿辅始，献箴每及履端新。是谁补撰《金銮记》，应问钧天梦里人。”固不胜江湖魏阙之感。  

文道希拟古宫词多及二妃事，有云：“鹎デ声催夜未央，高烧银蜡照严妆。台前特设朱墩坐，为召昭仪读奏章。”“富贵同谁共久长，剧怜无术媚姑嫜。房星乍掩飞霜殿，已报中宫撤膳房。”“藏珠通内忆当年，风露青冥忽上仙。重咏量阳宫井句，菱乾月蚀吊婵娟。”此数首，词旨尤显。又云：“月槛风栏拟未央，少游新署艺游郎。一时禁偏抄传，谁是凌云韦仲将。”“九重高会集仙桃，玉女真妃庆内朝。末座谁陪王母席，延年女弟最娇娆。”“诏从南海索鲛珠，更责西戎象载瑜。莫问渔阳鼙鼓事，骊山仙乐总模糊。”“各倚钱神列上台，建章门户一齐开。云阳宫近甘泉比，两度秋风落玉愧。”於园工嬖幸，进奉钻营，咸寓规讽。道希在朝，务抨劾权贵。甲午夏，日布君后银婚，我邦致贺，旋遣使申谢。庆邸领译署，以朝鲜方有事，特请允其觐见，以优异之。是日，道希於文华殿侍直，谓是事读圣躬、失国体，惜不及先知论劾。且为诗有“《》、《任》伫见陈阶下，颇牧终当出禁中”之句，其时已锐意主战。迨兵挫言和，诋合肥尤力。《感事》诗云：“十年输泻空民力。一纸图书信鬼谋。博望槎回应有意，卢龙卖尽始封侯。”几於祢衡之挝。而《庚子秋感》诗则又云：“无分麻鞋迎道左，收京犹望李西平。”仍以匡济许之，足见公论之不可掩。  

翁文恭早岁受知於济甯孙文定，其尊人文端与文定交厚，文恭又与文定子文恪同榜及笃，情谊益笃。玄恭《题孙驾航廉使昆仑题壁图》云：“我欲贻君双玉瓶，夜凉共话囊底厅。平生气谊竹林彦，万里踪迹秋江萍。”注谓厅为莱山新居。莱山，文恪字。驾航，其长侄也。又，迟见和题《昆仑图》韵，述先世旧德，循览泫然，次韵奉酬。迟亦文恪别字。其诗云：“君诗宛转骨节灵，我诗朴直君其聆。头白每说少年事，况有师训常镌铭。我昔分曹莅讼庭，澜翻诵律口不停。师言此事非汝急，勉旃归试秋闱扃。澄怀池馆隔一径，杂花芳草通琏令。叶亭虽小最幽胜，二老同看西山青。君时下帷研众经，我亦未暇扬吴ぎ。玉泉山前殿门下，泥首微带蜗涎腥。丙科联翩对大廷，我车西迈嗟劳形。临分唁君悯君病，麻衣血泪吞声零。沸州访君乞一瓶，杀鸡炊黍山庄厅。潦深桥窄马又蹶，淋漓衫袖黏浮萍。两家先芬播德馨，宜蒙天鉴邀神听。艰难会合不复道，吾侪努力今晨星。”匪惟笃旧，亦见訢契。文恪直枢密十有二年，与许恭慎、徐忠愍同时称恪谨。甲午之役，文恪违众主和，遂与文恭忤，舆论亦诟之，未几乞归。有《归田述感集杜五律》云：“江海三年客，萍蓬无定居。此生遭圣代，高枕乃吾庐。慈竹春阴护，荒城鲁殿余。开襟驱瘴疠，跋涉体何如。”“游子久不至，菁华岁月迁。柴扉临野碓，土锉冷疏烟。自愧无虾菜，人来坐马鞯。四邻何所有，把酒意茫然。”“扶病垂朱绂，低头愧野人。本无轩冕意，直取性情真。忧我营茅栋，呼儿正葛巾。礼宽心有适，对酒满壶频。”“雀争枝坠，春鸥洗翅呼。微生沾忌刻，朗咏划昭苏。失学从儿懒，吟诗信杖扶。百年双白鬓，随意数花须。”末首若有未能忘情者。虽然，李赞皇见斥，或谅公忠；裴中立称贤，亦蒙众谤。一时之是非，奚足据哉！  

醇贤亲王园寝有银杏树甚古，或云有龙气，遂为慈圣所伐。叶鞠裳纪诗云：“五陵王气古来锺，松柏交枝欲化笼。郁郁佳城天子拜，丸九寝庙大夫封。藩垣迫处无滋蔓，堂密相惊有美枞。莫问葛ぱ无纵斧，有如此树翦强宗。”王小航《方家园杂咏》有云：“甘棠余荫犹知爱，柳下遗邱尚禁樵。濮国贤王天子父，南山莫保一株桥。”自注谓：“有英年者，以少府兼步军总兵，习堪舆，尝为慈圣选定万年吉地，即今定东陵也。忽乘间言於太后，谓醇贤工园寝古银杏树高十余丈，荫数亩，形如翠盖。按地理，非帝陵不能当。况俗名“白果”，以“白”加“王”上，是“皇”字也，当伐。太后即命英伐之，戒勿告上。内府密陈於帝，帝坚持不可。诸臣复诣太后劝阻，太后亦坚持。一日，帝退朝，闻内侍言，太后黎明率内府诸臣往伐树矣。上亟命驾出，经红山口，伏舆中大哭，盖往时幢幢如盖者，至此即睹之，今不存矣。抵园寝，太后已去。树身倒卧，数万人方斫其根。周遭十余丈掘为池，以石灰沃水遍灌之，虑滋蘖也。上无语，绕行数周，顿足拭泪而返。”此丙申年事。後数年，拳乱作，英年以袒拳伏诛。小航尝过园寝，闻村人言，其树七人合抱不交，掘根时，出大小蛇千百。或谓拳匪即蛇之附身报复，则齐东野语也。  

西山福顺寺向无僧众，为内监退休之所，俗称“响塘庙”。恭忠亲王为易今名，书额。寺有“退思室”，额亦王手书。贝勒载滢为王次子，有《福顺寺》诗云：“居山最宜深，登山最宜曲。曲则幽趣多，深可远尘俗。我爱福顺寺，柴门隐山麓。盘旋石径长，坦步如平陆。原野望无穷，山景揽全局。最宜首夏天，入户群峰绿。去年初识途，今来踪迹熟。公然作主人，住持皆旧仆。先泽余荫长，名称居士屋。退思伴云霞，幽怀散花竹。得句呈佛看，开窗让云宿。倚石听涧泉，过雨拾园蔌。安排自在身，天假清闲福。知非尚未能，已得从所欲。”又，光绪间宫监擅权者，人但知安、李，而不知有印刘。刘名连印，为总管，声势与莲慕埒。有别墅在西山狮子窠，地当山口，长廊架空，画壁精绝，下瞰玉泉、昆明，如在足底，有“碧云天”三字题额。先文安公《山游》绝句有云：“真见秦头压日偏，孤亭突兀倚层颠。碧云已铲衣冠墓，此地谁知别有天。”即咏其地。今长廊已圮，遗迹犹雄跨山椒。  

乙末和议，成於合肥父子。割地输金，且许朝鲜自主，为国大辱。李道衡《游日本》句云：“恨我此生偏姓李，春帆楼下最伤心。”颇为人传诵。马关春帆楼，是年议约地也。朝鲜既脱属藩，遂进帝号，强邻实主之，以为异日合邦张本。而韩人不知，方且交庆。李亦元《三韩》诗云：“乐浪城外海云低，拜表中朝旧执圭。大郡股肱宜擘画，神京肩背失提携。十年教训归乌喙，百战声名出碧蹄。灭国阴谋君未省，山前泪尽拜摩笄。”末句追惜闵妃，语至沈痛。後果降封“李王”。康长素诗云：“箕子为奴及今裔，汉阳实尽靡余民。”盖向之称藩奉朔者，至是蚕食尽矣。吴岩村（恭亨）《东师》诗石：九伐兵连箕子国，俄闻一旅溃王师。县陈狡发蹊田日，扌求赵谋穷破釜时。未必屈人归不战，终应卷土与持危。七年败局明中叶，往辙相看泪暗垂。”“韩京惊绝失雄屯，号令无闻日月昏。相国总千嗟束手，将军免胄痛归元。已看七十齐城陷，甯问三千越甲存。白马名王半囚虏，南冠多少未招魂。”“峨峨旅顺控甯前，肩背神京势截然。戍列三方各旗鼓，寇来一夕满楼船。小儒漫佐平戎策，战士无忘效命年。俞戚熊袁今有几，长城在昔缅筹边。”“越南沦覆琉球陷，视属藩轻错已深。磨剑横教人藉口，引绳不悟敌生心。诸军灞上怜兄戏，万里神州叹陆沈。无艰难谋战海，茫茫虚牝掷黄金。”痛国事之举棋，感余生之巢幕，正不仅为高丽哀也。  

朝鲜之亡，李完用策元勋，膺上赏，所谓“李王”、“李太王”者，亦乐不思蜀矣。乃有顽民安重根，伺日相伊藤於滨江，途次狙击，立损。以伊藤尝为朝鲜总监，台邦之策，由其秘画也。留侯博浪之後，复见斯人，朝鲜为不亡矣。梁沧江为赋《秋风断藤曲》有云：“皤皤国老定远侯，东方千骑来上头。腰悬相印作都统，手掣彪虎驯飞猱。笑啼不敢奈何帝，问客何能寡人祭。秦庭未返申胥车，汉宫先拥上皇。十万城中赤羽旗，最怜沈醉太平时。蔡州歌舞迎裴度，西域香花拜贰师。不识时务谁家子，热血一腔拚九死。万里穷追豫让桥，千金深淬专诸匕。黄沙卷地风怒号，黑龙江外雪满刀。流血癌大事毕，狂笑一声山月高。前路马声寒特特，天边望气皆成墨。阁门已失武元街，博浪始惊沧海客。万人攒首看荆卿，扬扬对簿如平生。男儿死耳安足道，国耻未雪名何成。独漉独漉水深浊，似水年年恨相续。咄哉勿谓秦无人，行矣方知蜂有毒。盖世功名老国殇，冥冥风雨送归蝗。九重撤乐宾襄老，士女空闾哭武乡。千秋恩怨谁能讼，两贤各有泰山重。尘路恩承晏子鞭，芳邻拟穴要离冢。”诗笔奇壮，足传其人。  

席卿冢宰（珍）承简勤、勤襄门绪，早跻清秩，氵存陟正卿，年未强仕。光绪辛巳，奉使颁韶朝鲜，目睹藩封贫弱，慨然有作云：“营州逾海地东偏，犹是箕封礼俗传。赫赫中天依日月，茫茫下土奠山川。海潮终古无消长，人事於今有变迁。漫说通商因受命，他时涕出更谁怜。”所言竟成先兆，盖为最後天使矣。甲午後，韩王称帝，中朝改遣驻使，如诸友邦之例。初拟张文厚师，师时官编修，以母老力辞。诈太守（台身）、徐京卿（寿朋）先後奉使往，则执使臣朝觐之礼，等王人於诸侯，《职贡》之图犹存，燕飨之仪尽改。吴挚甫《游朝鲜王京》诗云：“攘背言兵议已疏，锐身字小却良图。分民本计适己事，窃帝一时聊自娱。千载箕封遗俗在，九州禹迹远邻无。鲰生目睫疑空论，鲂与枯鱼势故殊。”举目沧桑，何止新亭之感。自来国於宇内，首贵自立。晋之东迁，宋之南渡，虽区片壤，固犹握枢阐极，自保提封。若乃大柄听人，偏轮假我，处幕侪於燕雀，窃位类於鸡魔，曾虞腊之几何，悔陆沈而已晚，若朝鲜者，可哀也巳。  

德意志之犯鲁，尝驻兵即墨，文庙大成殿圣贤偶像皆被毁，见者痛愤。墨宣黄漱兰通政，时就养京邸，作《二木叹》以风有位云：“泰山从古无ㄨ时，良木从古无坏期。天为万世建师表，隆化原不区华夷。鹤而轩，猴而冠，鬼蜮而人面，猥以材荷恩眷。平生亦解谈诗书，肝肠乃为桀大变。岂不闻屏翰固本先苞桑，况复泮林密迩容翔。岂不闻柏署兰台翊风教，况复中兴梁栋推三湘。咄哉单鹰觑我土，匪直蓬莱失左股。嗟彼日月夫何尤，斯文种子忘其祖。我朝岂曰无其人，那堪大道荆榛。束发儿童发上指，恨不匍匐呼帝宸。吁嗟乎，通家绝交辱柱下，蠢顽更有桓司马。幸赖孤桐峙朝阳，远求大木支危厦。我思南山有竹达革深，卫公之灵至於今，何不先射双木偶，更拔长剑诛其心。”二木，谓张中丞（树梅），时官东抚；张侍郎（荫桓），时主持译署。於是事，皆与有责也。通迪先以学士督江学，务搜扬文献。还朝，官兵侍。以言事左官，补银台，权宪副。屡上疏不报，慨然曰：“古人有言责者，不得其言则去。吾其可尸位乎？”即引疾乞休。观此诗，风棱犹昔。  

樵野侍郎起家佐贰，为朝士所轻。自监司入为京卿，以人言斥外，再入为奉常，直译署，氵存擢至卿贰，朝中清流犹嫉之。戊戌五月，翁文恭罢相，樵野亦为台谏纠劾，将籍其家，赖荣文忠营扌求，仅夺职遣戍。或见其为人画便面，滋云欲雨，云中露纸鸢一角，一童子牵丝立危石上。自题句云：“天边任尔风云变，握定丝纶总不惊。”颇见抱负。其遣戍新疆，向日知交及门生故吏，无敢送者，独伶人五九与其子素厚，弃所业，追送至西安乃返。王佑遐纪以《氏州第一》词，同时朱古微、刘伯崇，各倚声和之。王薇隐同年为赋《兰山曲》云：“绿衣宛转闻冤语，连天猛折青鸾羽。兰山西去柳烟寒，啼损樱桃ネ红雨。斑骓相送不辞遥，前路金笳咽玉箫。水性居然将月去，山盟那肯共冰消。繁华如露身如草，花底秦宫梦醒早。酒边愁杀唱《凉州》，一夜红颜为君老。”菊部至今传诵之。此事与《燕兰小谱》载张阿亭事相类。阿亭亦都下歌郎，某大令昵之。某缘事伏法，阿亭自剧场奔赴市曹，为之营殓，一恸几绝。时人有诗云：“树覆巢倾亦可哀，感恩相伴逐舆台。不知金凤飞分後，曾为东楼一恸来。”此辈乃有侠骨，士大夫肺腑论交，而乘危下石者封之，得毋愧杀！  

樵野娴风雅，不知者乃以“伏猎侍郎”目之。自谪戍後，始存诗。《九月晦，渭南道上，得廉生祭酒书，述敝居及儿垲消息，奉答》句云：“覆巢几见能完卵，解网何曾竟漏鱼。”又，《二月廿一日抵戍，示常弟、藩侄、垲儿》诗，末数语云：“远送两三人，昏灯写遗属。理乱暂不闻，余生甘窘辱。”盖自料不复生入玉门矣。谪居累载，朝论亦渐忘之。庚子乱作，忽具疏极言拳匪之不足恃，外衅之不可开，乞新疆巡抚联魁代奏。时端、刚柄政，疏上，触其忌，即矫旨处死。其忠直可并袁、许，而当世罕知之者。集中有《书愤》诗，即庚子夏绝笔之作，痛心拳祸，语挟风霜。疏草虽不传，大旨当即本此。其诗云：“兵气缠三辅，前筹借五军。御戎夸善战，济治首程文。野阔狐嗥火，宵深狗变云。遥看高掌拓，陡觉老拳棼。电线竿频折，飚轮︷骤焚。仓黄连海曲，酝酿始河。到处皆鸡肋，何时洗蛰氛。茄花惊逝水，秃柳偃寒雾。操纵乖长策，安攘侈异闻。石言疑可禳，沙语肯离群。既诩心如铁，无嫌鼻斗斤。不成狮搏免，若为马驱虻。龟坼艰秋获，乌瞻失夏耘。渐愁歌蹙蹙，徒结吠狺狺。杆轴虚东国，干戈迫夕曛。倒绷偏侈老，粥饭却常醺。负乘非黾错，前锋误伍员。荷擎一柱，棋局乱楸纹。大角光常彻，枪力自皲。尤歼仍涿野，巢败在亭云。只合雷霆振，何当畛域分。遐荒传露布，欢谯迈横汾。艺圃休图蔓，歌筵妙转裙。更宜恢玉步，勿使累琴薰。相忍难为鲁，摅谋但束殷。月堂方邃密，海气已烟カ。未厌栖庭树，还应念社。南园谁述德，西第久言勋。蛟色潜流沫，鱼胶岂固筋。不逢东里相，空酹望诸君。戡乱甯无术，艰贞况励勤。舞竽蠲故技，史册颂交欣。”曰“月堂”、曰“南园”者，痛斥徐、崇辈，以林甫、胄喻之。“玉步”、“琴薰”隐谓德宗。诗语具见忠爱。或曰樵野之失慈眷，实中官潜之，事未必然，姑存其说。  

康长素聚徒讲学，创“《公羊》改制”之说，一时才彦多从之。其抗言新政，固不自戊戌始。光绪己丑，方为诸生，即累草万言书，诣都察院上之，所言多主变法，老成斥为“狂{卫言}”。有《己丑出都》诗云：“沧海飞波百怪横，唐衢痛哭万人惊。高峰突出诸山妒，上帝无言众鬼狞。漫有汉廷追贾谊，岂教江夏贬祢衡。陆沈忽望中原叹，他日应思鲁两生。”迨以孝廉上公车，复上书争国是。主春闱者相戒，勿使康某得隽。乙未，徐荫轩、李若农同主试，若农得梁卓如卷以示徐，徐疑为康，抑之。既而揭晓，康列第五，适出徐手。恚甚，欲撤去。同事以卷已进呈，持不可。徐归，戒阍者：康以贽来，勿为通。然康竟得观政工部。时德宗惩甲午之败，谋自强。张樵野密进康所著书，上惊赏，戊戌改制由此。卒以求治太急致败。范肯堂亦主变政者，有《平心》诗云：“平心要讼吾侪过，痛哭诚求或见听。事变原如马生角，文章谁肯凤摧翎。英流诩诩将开化，长由由欲反经。必若相非不相喻，万年犹恐此门扃。”实持平之论。王小航是年以礼部主事条陈变法，为堂上官所搁。上震怒，六堂皆得罪，摧小航京卿。其《方家园杂咏》诗注，谓变法大事，当由帝奉慈圣行之，则朝臣无由持抗。尝以此意言於当事，不能从也。叶伯高所见诗云：“白藤担子到东华，禁语流传自内家。缇骑满街惊避梃，相臣出阁喜宣麻。行筹争起迎王母，炼石重闻降女娲。屏後似闻堂吏说，毳衣如茶已登车。”“朱雀桥南第几街，申夭夫子燕居斋。馆人业屦还存牖，狱吏爰书已应阶。蕉荔香消珠海舶，莓苔迹印鲁风鞋。茫茫不见丧家狗，赐也无须敝盖埋。”“车驱疾过虎坊桥，痛极巫阳正下招。赤帻夏门呼荷荷，素衣易水送萧萧。未闻栾布收彭越，安见杨匡守杜乔。何等腐生潜揽涕，面如瓜削坐皋陶。”第一首言慈圣以朝臣请，再出训政。次首言长素先得密诏，仓皇出都。长素以尼山改制自居，故有“申夭”语。末首则谓六君子之罹法。六君子者，参预新政四卿及杨漪川侍御（深秀）、长素族弟广仁也。又《所闻》诗云：“舜孝刑于逮二妃，足知城颍誓全非。何来密诏藏衣带，别具深谋伏弩机。卖友未堪诬郦寄，拥兵妄欲说陈。寒泉难共莺弁咏，岂有亲恩不可矶。”“宗动高高别有天，夜来权火达甘泉。绿章急奏排青琐，绛帧胪传启翠。铜匦四方容告密，铅刀一割竟摧坚。自来张并牢修狱，不信先生愿执鞭。”“後来此座合推袁，上将钩陈卫帝垣。传箭空烦冲主诏，射钩终仗故人援。未须壮上携朱亥，讵有奸谋伏李园。望散南宫同在列，周家自古颂姜螈。”“世逢尧舜列夔龙，卿辈如何但面从。贾傅洛阳长太息，胡公天下号中庸。摸棱苏相诚无状，盘辟徐生妙善容。凤阁鸾台门下过，未知墨有斜封。”“臣愚息壤早言之，子恶何尝父莫知。郑颢未堪求作相，李峤久已叹无儿。破车快犊难为驾，断尾雄鸡自惮牺。且许还山空抱蔓，黄台不见子离离。”政变之作，由谭复生之召外兵。复生与袁慰庭有旧，慰庭新自臬使擢侍郎，意必感激。其言於慰庭者，谓上有密诏，孤危不自保，命其率所部入围颐和园，效鬻拳兵谏。慰庭佯诺之，以韶示荣文忠，文虚即日诣园告密。次日，训政诏遂下，而缇骑四发矣。其末首归罪於谭，盖史笔也。是年元旦日食，伯熙有诗云：“称贺阴云上寿安，谁吟月食效卢韩。未分光岳吾犹国，不志灾祥史失官。八极黄昏西者灭，一方黑照北中寒。圣人避殿殷忧极，忍使为君独任难。”是日之食，南轻北重，申亏酉复，故腹联云云，不料适为政变之兆。  

汪衮甫参议时以拔贡宫部曹，目睹戊戌政变，赋《有感》三首云：“九县陵迟日，三灵震恸年。徒贻亢龙悔，不见植鳍贤。草木仍摇落，乾坤孰转旋。此时天帝醉，何用诉缠绵。”“几及攀髯痛，甯思折翅伤。谤书连八俊，哀咏动三良。卫国棋无定，周京燎不扬。小臣魂魄散，敢信有巫阳。”“直道今何在，奇穷古未曾。侧身思柱石，雪涕望觚棱。迹方交错，川原况沸腾。诸公行老矣，何语谢长陵。”又：《重有感》十首云：“草堂万木长风烟，高卧南溟几岁年。刘向谈经无百两，牟长著录有三千。连鸡战国纵横策，乘马兵书甲乙篇。从此燕齐迂怪士，颇闻扼腕道神仙。”“莽莽神州有夕阴，萧萧漆室自悲吟。竹林坠简多新论，桑落凄辰见霸心。适野已知吾道绌，叩天不识帝阍深。当关莫恨妨清梦，风雨鸣鸡识此音。”“边尘夕黯海波遒，鸣毂徒增圣主忧。霸越奇才思范蠡，新周经术得何休。升车慷慨倾三辅，倒屣逢迎偏五侯。闻道孔公修荐表，云霄一鹗好横秋。”“风送珂声近玉除，日移花影上华裾。屡闻贾谊叨前席，竞说刘安有外书。反袂伤麟良可已，持刀虎欲何如。孤芳只恐经秋歇，多种江篱与揭车。”“天路新标进善旌，四星高傍帝车明。科条许罢周监谤，典故教修宋迩英。象阙共瞻金布甲，龟书忽失大横庚。汉宫自有家人语，安用《春秋》致太平。”“倦向瑶池听八琅，炉烟扇影不曾忘。金根归驾秋传讯，玉检灵书夜作芒。重起甘龙陈要道，急徵扁鹊进神方。水衡新费云斤技，未许寒鸦度苑墙。”“觚棱回首日西曛，哀痛天书不忍闻。自是桐宫甘罪己，何曾丹穴苦熏君。银铛夜醉开东阁，铁骑朝飞入北军。定策殊勋谁第一，青袍御史气如云。”“十五勾圜夜动摇，绣衣逐捕隶兵骄。杜周刀笔须深刻，陶侃戎衣竟寂寥。坐见刊章收北寺，虚闻对簿就东朝。弋人岂得忘缴，尚有冥鸿在九霄。”“斩关空复破卢罂，早佩灵符辟五兵。即夜珠襦临武帐，平明玉貌去围城。甘泉豹尾萦魂梦，沧海鸱夷变姓名。纟马阆风应返顾，高邱无女泪纵横。”“柏台秋气夜凝霜，白首同归事可伤。黄犬旧游迷上蔡，碧鸡霸业黯陈仓。敢寻韩客论《孤愤》，私托湘汇续《九章》。青史他年有公论，诗成未许下雌黄。”所述皆有事实可指。长素所居为万木草堂，其改制本《公羊》何休说，故有“新周经术”句。他若群公之荐贤、四卿之参政、置散卿以资顾问、破成例以纳︳谋，皆见新政诏旨。“青袍御史”，谓杨莘伯侍御首请训政也。至於徵医而调轩鼎、画地以为尧台、出宫禁之传闻、实臣民之私痛，衮甫别有《太液二律》云：“太液秋光动绿萍，五云楼阁入微冥。玉虹带雨参差影，璧水涵天上下青。作戏鱼龙寒未歇，当关虎豹晓还醒。禁中更拟《南薰》曲，多恐仪鸾不忍听。”“碧海轻桡去似萍，石桥回首浪冥冥。苍凉落日犹凝紫，咫尺神山忽隐青。托月孀娥能不老，隔河灵匹共长醒。瑶池自弄云和管，那识人间掩泪听。”微婉深至，尤见楚骚忠爱之遗。  

四卿中，主锐进者独谭复生，暾谷稍附和之，而所论已有异同。其《示复生》诗云：“愿为君歌千里草，本初健者莫轻言。”“千里草”谓董镇军（福祥），意用袁不如用董也。方事急，大侠王五愿护复生出走，复生谢之曰：“天下岂有无父之国哉！”时复生尊人方抚鄂，虑累及老父，故云。其诗有云：“拔剑长歌仰天笑，去留肝胆两昆仑。”或谓“两昆仑”者，一为长素，一即王五。复生少负奇气，著《仁学篇》，持论多偏宕，所为诗亦排自雄，《汉上纪事》云：“沧海横流日，长城入款年。雁臣皆北向，马市亦南迁。冒顿雄心在，余皇夜语传。耀兵骄未已，江上试投鞭。”“蹈海闻高义，斯人亦壮哉。岂知宾日地，犹有报韩椎。蕞尔蜻蜓国，居然獬豸才。一声燕市筑，千古尚余哀。”诗四首，录二，盖为日本军舰过汉而作。次首似感安重根事，以时计之，则复生不及见，或别有所指。又有《鹦鹉洲吊祢正平歌》云：“云冥冥兮天压水，黄祖小儿挺剑起。大笑语黄祖，如汝差可喜。丈夫╃窳耻偷生，固当伏剑断头死。生亦我所欲，死亦贵其所。侧闻汉水之南，湘水之浒，桂旗靡烟赴箫鼓，若有人兮灵均甫。波底喁喁双鬼语，岁岁江篱哭江渚。江渚去邺城，迢迢复几许。有血不上邺城刀，有骨不邺城上。邺城有人怒目视，如此头颅不敢取。乃汝黄祖真英雄，尊酒相譬意气何栩栩。蜮者谁，彼魏武。虎者谁，汝黄祖。与其死於蜮，孰若死於虎。鱼腹孤臣泪秋雨，蛾眉谣诼不如汝。谣诼深时骨已销，欲果鱼腹畏鱼吐。”诗语奇肆，异日朝衣东市，已於兹兆之矣。  

杨叔峤为张文襄入室弟子。文襄督蜀学，得五少年，叔峤为冠。谭叔裕太史继任，复拔英异者十六人，肄业尊经书院，作《十六少年歌》，其称叔峤云：“宏农博赡谁与侔，手披《七略》函九流。房星降精骋驿骝，蹴踏要到昆仑邱。”推重可谓至矣。叔峤官内阁，文襄有事京师，必以托之。其得与枢直，亦文襄所荐。竟及於祸。伯熙赋《杜鹃行》吊之，云：“杜鹃啼血声不止，白衣少年佐天子。翻云覆雨骤雷霆，竟与逆人同日死。死竟无名世尚疑，朝衣仓卒就刑时。似闻唐代水贞际，刘柳诸人有狱词。经史蟠胸掌故熟，黾氏未诛苏氏族。归隐泉明奔姊丧，解官亦欲持兄服。隐忍徘徊恋主恩，主恩深厚敢轻论。茂陵遗分明在，异议篇篇血泪痕。剧怜六馆夸高第，亦复城南饮文字。黄李当时皆伟人，与尔论交折年辈。万里魂归蜀道难，觚棱晓日自年年。杜陵漫洒云安泪，从此西川有杜鹃。”“黄李”谓漱兰通政、仲约侍郎，皆朝贵之负清望者。叔峤既入直，与同列意不合，将以兄丧乞归，逡巡未果。迨柩归过鄂，梁节庵哭以诗云：“玉屑孤儿消息来，未收悲痛札难开。早知圣主容臣直，每叹同时少此才。破寺凄凉马过，故乡迢递杜鹃哀。人生百岁犹为夭，独往空山数绿苔。”今此诗集中失载。  

刘裴村、杨漪川皆以朴学著。裴村官比部久，尤娴律学，堂上官咸倚重之。方下狱，咸谓必经廷讯。忽传谕索“红绒绳”，众犹懵然，裴村已知之，盖故事诛职官乃用此也。迄於就刑，神色坦然。漪川在狱，犹赋诗，八月十一日云：“久拚生死一毛轻，臣罪偏由积毁成。自晓龙逄非俊物，何尝虎会敢徒行。圣人岂有胸中怒，下士空思身後名。缧纟曳到头真不怨，未知谁复请长缨。”十二日云：“长鲸跋浪足凭陵，靖海奇谋总未能。可耻汉边多下策，当思殷武有中兴。孤臣顷作中鹿，酷吏终羞殿下鹰。平日敢言成底事，覆盆秋水已如水。”十三日诗佚首句，余云：“孤忠毕竟待天扶。丝纶阁下千言尽，车盖旁边一字无。经授都中愧盲杜，诗成狱底学髯苏。朝来鹊喜频频送，尚忆墙东早晚乌。”盖即就刑之日，而狱中犹盼金鸡也。是狱，枢廷本主讯鞫，刚子良协揆谓：“恐廷讯之际，词涉乘舆。”遂不待具狱词，悉诛之。漪川，闻喜人。或传子良扈跸西行，经闻喜，见大鸟惊死，其说无稽。康长素得漪川狱中诗，题其後云：“胶海输人又一年，维新旧梦已沈烟。山河残破成何事，大鸟飞来但黯然。”  

林暾谷早岁孤贫，年十九领解，才名藉甚。沈涛园妻以女，遂依甥馆。陈木庵大令客江淮，多共酬唱。《示暾谷》诗云：“春官势不行，夏课今何有。勿为殿体书，且酌山中酒。”其时暾谷亦致力卷摺也。两试礼闱不第，遂援例得巾书，官京师。戊戌元日游江亭，乞签文昌阁，赋诗自嘲云：“如我闲官何所与，灾祥欲问自疑评。”及得签，乃与後来事悉合。余已於《洞灵小志》纪之。先是，丁酉岁，朝士请乩，暾谷密叩之。乩示诗云：“太息奈何帝，羌无一个臣。到头成狗脚，何事泣龙鳞。”亦隐括戊戌朝事。迨暾谷罹法，严几道有诗哭之，云：“忆昨皂临极，殷忧国命屯。侧身求辅弼，痛哭为黎元。大业方鸿造，奇才各骏奔。明堂收杞梓，列辟贡。岂谓资群策，翻成罪莠言。衅诚基近习，祸已及亲尊。惝移宫狱，呜呼养士恩。”木庵题其《淮雨集》云：“淮雨声声岁又阑，儿嬉造物太无端。读书种断真堪惜，慰友词穷有至难。他日水沈忆西阁，一时元鬓殉南冠。怀王觉寤嗟何及，岂信兴亡属子兰。”语尤深挚。何玉瑜孝廉（尔宾）与其尊人夙好，过从綦密，以暾谷自号“晚翠”，为赋《枇把行》哀之，有云：“灌园老翁闭门日，门内枇把气萧瑟。岂知嘉果早知名，百卉群葩莫能匹。忽有园官天上来，花木簿头题甲乙。莫将蜜父诧无双，总让蜡兄名第一。”谓王季樵学使癸巳按试，暾谷卷已为幕僚所槟，季樵搜遗得之，取以冠军。寻科试，复首列，是科遂领解。季樵适代监临，传为佳话。戊戌登用，亦季樵疏荐也。又云：“逢春草木欣向阳，谁知天上多风霜。风霜一旦摧英物，拉折枝干加斧<片斤>。天翻地覆日月没，山崩石走龙蛇僵。古来怪事乃有此，六贾可材同日死。落叶飘零散藁街，残星践蹋堆柴市。”则伤其罹法，兼吊诸人之同难者。王义门大令（景圻）与暾谷同与“强学会”，及闻新政，其《过菜市吊晚翠》云：“碧化烟消二十年，等闲鸡犬尽升仙。同天独坐成今昔，屈指甘陵让汝贤。”“燕啄龙归事已陈，本初仲颖亦成尘。千秋抉眼东门客，输与焦头烂额人。”盖国变後所作，寓感尤深矣。  

暾谷祖宰皖中某邑，属境有插花地，甲乙二姓争之，挟譬至诬构人命。经令讠凡断，斥其妄，判无罪。池州守吴某入贿驳斥，并解令官。孙谷庭时守安庆，意不平，为上书皖藩，切言之。事闻於江督沈文肃，调邻省仵役揭念得实，吴褫职，而复令官。其《卸事赴省寄孙太守及林司马调阳》诗云：“未必同舟皆按剑，谁知阴雨独吟诗。此心天鉴民无愧，自足无妨睡起迟。”即是时作。暾谷有《述祖德》诗，其述宰邑事云：“吾父曩所述，手泽如新题。先府君年谱，男某谨次排。东流随宦记，言土瘠民疲。粤寇凡三至，城内冢累累。生齿既未复，文教非苟施。邑中邓析子，好持官是非。好召与之语，以酒肉糜。襦尔所利，鞭官有威。感愧或遁去，自此狱无欺。又云戊寅案，文书存可稽。别本逾寸厚，细钞累万微。叙述似未竟，欲传恨不才。童究未省，今知意在斯。犬牙相错地，自古言多违。争桑处女伤，麻吾水兹。寺门夜载，界上晨亡尸。岂尝饱毒手，直是支诬词。阅实赦无罪，涛张谓有私。风流《秋浦》咏，响绝不可追。视钱固甚悦，含怒故多訾。人情易反覆，如萍随风吹。独持南山笔，岳岳难得移。媚人犹及止，杀人奈何哉。安庆孙太守，控告义所希。手录存十纸，兼有当时诗。天知民不愧，睡起心自夷。ヨ如引舟去，寄语泪勿垂。白骨可覆视，黄泉岂遂埋。忝名为父母，那忍事委蛇。民冤苟不雪，罪大亦奚辞。列书达制府，制府惊且疑。为民能如此，岂非良有司。事实良未明，万一亦可危。私谊况桑梓，人言有阶梯。移文召伍伯，破棺求瘢耆。万目见日月，一朝抉云霾。父老喜害去，道路迎公回。还愁升擢去，岂悟运化推。廉吏竟如此，天道谅可知。”暾谷毅身成名，不为夭折。然以廉吏之孙、孝子之子，横尸西市，嗣续并虚，终不能无疑於天道也。  

唐照青推事（ピ），光绪时官刑部，目睹戊戌政变，痛六君子之骈﹃，作《纪事》诗云：“皇帝廿四年，戊戌秋八月。其旬有三日，国乃有大罚。我时官西曹，折狱实滥职。是日天向午，旅进缀班列。突来高车客，并肩趋上谒。密语人不问，掉头即揖别。众僚先屏退，行迟独居末。似传中旨至，满堂气惨栗。处分要异常，举动何仓卒。私心妄惴惴，口语互藉藉。或言事虑囚，或言行伏阙。事在三日前，圣主下天。归政东朝廷，新政宫悉夺。东海大鳗鱼，早惊金钩脱。深宫含盛怒，钩党穷诛灭。罪甚八司马，一一付缧纟曳。众论方快心，有识甘卷舌。外间讠宣噪声，禁旅杂御卒。传呼丞相来，肩舆两飘忽。入门坐堂皇，须张面凛铁。趣召主者至，速缚六人出。敕旨星火催，决不待时毕。狱吏走且僵，伍伯整巾袜。须臾各就缚，衣冠尚绊纟蔡。峨峨四新参，入朝三旬劣。妄思大厦扶，竟触天柱折。其一职监察，抗疏气郁勃。同官侧目久，飞语相诋讦。更有粤布衣，未膺簪与绂。壮志不一伸，连坐太突兀。我时迫近前，木立如朽质。故人乃面之，颜忸心忉怛。传诏官人来，天宪口为述。尔等悉逆党，左右皆曰杀。跪聆宣读毕，臣当伏斧。林君最年少，含笑口微。谭子气未降，余怒街冠发。二杨默无言，俯仰但蹙额。刘子木讷人，忽发大声诘。何时定爰书，何人为告密。朝无来俊臣，安得反是实。抗辩语未终，群隶竞牵摔。但闻官人言，汝去不得活。相将赴西市，生死此决绝。扬扬如平常，目送肠内热。步骑夹道拥，车填咽。丞相亲莅刑，事与往昔别。并有覆巢惧，妻孥不敢诀。引领就白刃，夏侯色可匹。今日身横尸，前朝语造膝。幸赖乔公贤，为收无家骨。吏人讫事返，流涕向我说。役卒呈数纸，云是狱中笔。我时但悯默，反覆难终阅。人生遂到此，顷刻化异物。徒步归寓庐，入门忘饥渴。家人怪我状，疑是感夙疾。约撮告之知，相对亦气噎。嗟我祖宗朝，钦哉惟刑恤。近臣罕刖黥，况此皆才杰。求治或太急，论事或过烈。罪状在疑似，性命快谗嫉。逝者倘有知，叫阍天听彻。”二杨皆照青同年，裴村同官久，尤契，故其诗有激而发。“丞相”谓刚子良，“乔公”谓茂萱提牢也。黄公度诗云：“金瓯亲卜比公卿，领取冰衔十日荣。东市朝衣真不测，南山铁案太无名。”洵堪痛哭！  

大刀王五者，名正谊，字子彬，回教人。少为盗，出没燕、豫、秦、陇间，屡犯劫，官司捕之，莫能得。所取皆非义财，得之则分济贫乏，因有“义侠”名。尝赴官自首，官义之，薄责省释。乃设镖局京师，为人护送辎重，立“子彬旗”，行数千里，无敢犯者。自资送安晓峰出塞，复与谭复生交，士大夫亦渐知其名，後死於庚子之乱。杨云史同年与素识，有《大刀王五诗》云：“长安谁健儿，王五四海友。高颡贯大鼻，河目胆如斗。策马过其门，遮客不得走。壮臂如臣椽，持我坐并肘。呼妻出见客，布衣椎髻妇。杀鸡具面饼，酌我巨觥酒。大声谈刀剑，眼光忽左右。自云少年事，为盗杀人夥。天下多奸吏，安得尽骈首。悖入不悖出，此理天不取。男儿磊落胸，杀人安足丑。英雄如落日，忽焉迫衰柳。我时方冠年，闻言前席久。问以刀剑术，大笑握我手。公子好书生，才智得未有。一人何足敌，六经乃真守。豚儿令读书，君能教之否。世道促浩劫，饥寒十八九。天下一指掌，有事十年後。斯言犹在耳，斯人木已朽。真气见肺肝，愧死肉食臭。乃知山泽间，奇士或一睹。人生共天地，流品何薄厚。苟无礼义心，衣冠有禽兽。”或云王五初擅双镖，自谓海内无敌，江湖无赖争依之。忽一客至，粥粥若无能者。王五轻之，语相忤，遂约角艺。一交手，即掷数十步外。因尽散食客，拜其人为师，改习刀法，自是技精而气益下。常自述其事，以为好胜者戒。  

缠足，汉俗也。国初有诏严禁，以民情不便而止。迨新说兴，论者辄疵议及此，谓为人种积弱之由。康长素於光绪戊戌疏陈新政，亦切论之，谓“髫发未燥，骨节未坚，而横絷弱足，强与缠裹，屈趾使行，拗骨使折。或加药水，日夕熏濡，窄袜紧鞋，夜宿不解。拳挛缩缩，地天。贵闺苦之，贫家尤甚，井臼馈浣，日无停趾，扌门足嗟叹，愁眉掩泣。或登梯而堕命，或楚病而伤生。若水火不时，乱离奔命，扶夫拖子，挟物携衣，绝涧莫逾，高峰前阻，乱石窘步，荆棘钩衣，多有悬树损躯、投流绝命者。”述其流弊，可谓详至。虽当时采行弗及，而天足风尚，寔肇於此。林畏庐徵君有《小脚妇》乐府，亦是时所作。其诗云：“小脚妇，谁家女。裙底弓鞋三寸许。下轻上重怕风吹，一步艰难如万里。左靠嬷嬷右靠婢，偶然蹴之痛欲死。问君此脚缠何时，奈何负痛无了期。妇言奴不知，五岁六岁才胜衣。阿娘做履命缠足，指儿尖尖腰儿曲。号天叫地娘不闻，宵宵痛楚五更哭。儿颠跌，娘惊惶。儿今脚痛入骨髓，儿自凄凉娘弗忙。阿娘转笑慰娇女，阿娘小时亦如汝。但求脚小出人前，娘破工夫为汝缠。岂知缠得脚儿小，筋骨不舒日食少。无数芳年泣落花，一弓小墓闻啼鸟。”尤工道俗。自来细腰高髻，沿习成风，此尤苛虐，而推行最久。近人《咏娘新月》云：“不信江山轻蹋碎，汴州犹学瑞莲妆。”盖此风北宋始盛，人人相效，以不为者为耻。见《辍耕录》。千年陋习，为异族姗笑者，一旦解除，诚为快事。若论国家强弱之源，殆不系此。  

## ●卷二三  

叶鞠裳学使《储徽》诗云：“震象储徽自有真，黄袍末易即加身。渥丹冠制红绒结，幸绿车随绛漆轮。汉有曾孙名病己，晋迎周子逮成人。少阳春陆非常选，特切锺心耀掌珍。”纪端邸子溥亻隽之立为大阿哥也。又云：“妙选宾僚自不凡，一条冰是好头衔。春坊正宇兼新职，大诰金縢启旧缄。谢范刁羊充四友，郭邻蔡霍放三监。东朝济济虽多士，犹咏周京兔舞。”谓高学士（赓恩）等奉命为大阿哥师傅也。国朝自康熙後不立储宫。光绪初元，懿旨於异日继统承祧者，固已权衡至当。至是，东朝再训政，忽别议为穆宗立嗣，盖预为废立地也。近支中惟端王福晋出入椒掖，承眷特隆，吴纲斋宫词所谓“佛香高阁盘旋上，亲挽筷舆有福金”者，即咏其事。溥亻隽得立，实由此。其时朝士虽无敢昌言抗议，而私忧窃叹，每见篇章。黄公度《感事》诗云：“谁知高后垂帘日，又见成王负扆图。”又云：“怪事闻呼奈何帝，假诗敢唱厉怜王。”皆寓讽谏。李亦元《陶然亭题壁》云：“车走雷声不动尘，千门驰道接天津。杜鹃九死魂应在，鹦鹉余生梦尚新。抱蔓黄台成底事，看花紫陌已无春。汉家陵阙都非故，残照西风独怆神。”词婉义严，则《春秋》之笔也。王小航诗注谓：“戊戌政变後，东朝宣言圣躬不豫，造脉案示中外官署及交民巷使馆。外使荐西医入诊，拒之。荣文忠密告刘忠诚，忠诚电奏谓“君臣之分已定，中外之口难防”，事得寝。然徐荫轩、崇文山辈谋之甚力，尝草拟《中外大臣吁请废立疏》，密呈於慈圣。慈圣使就商於荣文忠，以文忠方握兵柄也。徐崇至，述中旨，出疏稾示之。文忠阅未竟，遽投诸炉，以铜筋拨之，焰腾起。徐大怒曰：“中旨交阅，何得乃尔？”文忠曰：“此非太后意也，有罪我自任之。”二人怏怏去。次日，入对痛哭，曰：“各国皆称皇上英主，非臣等口舌可争，废立策行，则太后数十年人望为列邦尊仰者，一旦尽失。万一冒险轻举，致召事变，臣等万死不足惜，如太后何？”言毕，复碰头大哭，慈圣诛而止。端邸等知慈意之刦於外议，於是拳乱以作。然溥亻隽固非可当大位者，鞠裳诗云：“北场南馆好驱车，博簺弹棋乐有余。周鼎重轻君莫问，楚弓得失子原虚。龙潜邸宅堪归否，辞角山川竟舍诸。日月光轮谁望气，贺兰山下白云居。”首二语，述其轶事，固都人所共闻共见者，盖不待撤号归藩，识者知其不称矣。  

德宗自返政东朝後，遂居瀛台。鞠裳《瀛台诗》云：“紫光阁下接螭坳，中峙瀛台水外包。昼地为宫规狴犴，刺闺在户有肃蛸。上书待复房陵辟，演《易》频观羑里爻。试问橐饘谁职纳，瑶池珍馔自充庖。”语虽过情，亦见龙德居潜，敷天共痛。李亦元《西苑》诗则兼及珍丝，云：“芙蓉别殿锁瀛台，落叶鸣蝉尽日哀。宝帐尚留琼岛药，金缸空照玉阶苔。神山已遣青鸾去，瀚海仍闻白雁来。莫问禁垣芳草地，箧中秋扇已成灰。”时有诏示疾，遍徵各行省之善医者，於是陈莲舫、杜子良、周松孙辈，皆以疆吏荐入宫供奉，黄公度诗所谓“九鼎齐鸣惊雉雊，千金悬格购龙医”者也。松孙内直尤久，每为人述深宫服御之菲，有寒素所不堪者，言之涕下。先是珍妃斥贬，寻复位号，至是复降为贵人，无复进御。文芸阁《金缕曲》有云：“太液朝霞和梦远，更微波、隔断鸳鸯语。”为妃作也。时有寇连喜者，以小奄事东朝，忽具疏，请归政於帝，所言非一事，亦不具条理。慈圣面讯之，曰：“祖宗成法，奄寺于政者死，尔不知耶？”连喜对曰：“奴亦知之，顾少日尝读书，以为事君尽忠当如是耳。”遂死杖下。伯高有诗哀之，云：“正可岩岩愧具瞻，张承业後有斯奄。金刚力士年犹少，敫日秋霜义并严。山绕军都围故宅，宫依王母隔堂廉。庐陵史传归何传，《宦者》君真《一行》兼。”诗语奖许甚至，盖外间未见其疏，徒闻其敢言归政也，遂以“张承业”美之。  

林暾谷罹法，其妇为沈涛园女，亦能诗，有《哭外词》传诵於人。涛园亦好谈新政，是年於大沽舟中闻人谈都下近事，因为诗二首见意。云：“事亦有至难，百为无一可。千钧系一发，征澜欲转柁。濯濯少年锐，侧眼自颐朵。出门占《同人》，立谈侈负荷。江湖望南斗，中夜重起坐。之子亦可念，世路殊测叵。痴儿已见几，谓迟恐不果。我倦答痴儿，月固不胜火。”其二云：“灵苗与毒草，辨别几微间。可怜采药人，荷鉏入名山。众中野狐禅，说法亦点顽。白日真飞升，何须论九还。群生无主宰，天寔假神奸。我独念王子，仙骨非等闲。速化尔何心，辛苦方跻攀。既茹不可吐，哽喉难驻颜。”其诗即为暾谷而作。成败得失间，当局者往往昧之。然使黾贾不生，汉史亦无色矣。范肯堂诗云：“势极犹翻手，功高亦转环。”此中固有数在。  

政变既作，保荐康梁诸人皆获咎，徐王静学士坐系狱，李苾园尚书固尝荐康，督过不及逾旬，具疏自劾，亦夺职遣戍。时长沙张文达督粤学，自以尝举康应诏，内不自安，具疏检举，加恩革职留任。说者谓王小航言事见阻，礼部六堂俱罢。毖园擢尚书，子静与王季樵俱擢署侍郎，诸老尤忌之。文达非其比也，然文达感恩畏谤，赋诗以“东坡岭海”自况。刘广文《凤辉》因贻以《居儋录》，且附诗广其意，文达报以二律云：“奇才知遇感先皂，晚岁亻亶回徙瘴乡。万里岭南余涕泪，千秋海外有文章。风手校《居儋录》，醉月心悬载酒堂。一事类公差不恨，七年供奉殿西廊。”“要使天骄识凤麟，读公诗句气无伦。岂期变法纷朝政，差免书名到党人。修怨古闻章相国，推恩今见宋宣仁。过书举烛明何在，削牍真惭旧侍臣。”末语仍以荐举非人，引咎自责。文达久依禁近，类东坡之直延和，与瞿文慎同时召还，将入政府，为忌者所抑，在朝以兴学被谤。晚长邮曹，与侍郎某交忤，上两责之，郁郁以卒，命宫磨蝎，亦相类。生平务宏奖，其殁也，门生故吏醵资建岳云楼祀之。罗掞东同年，亦文达门下士，所赋挽章尤沈痛，其第二首云：“忆昔辛壬间，筹学集众谤。忧危耿不寐，委曲跂一当。积诚恃信主，卓绝赖冥创。于黄文章宗，吴严天下望。汪王号博物，张李寔宗匠。五百识聚贤，时流孰堪抗。辟新惊众聋，露刃森相向。屹立镇骇流，百川此东障。侁侁生徒会，天门开讠失荡。群材待陶甄，皇风日敷鬯。志未竟百一，孤怀冀谁谅。”“于黄”谓晦若、仲弢。“吴严”谓挚甫、又陵。“汪王张李”谓颂年、书衡、小圃、亦元，皆从公治学务者。陈郇庐哭文达诗云：“济乱无长策，忧疑日万端。民愚重贫弱，文胜转艰难。蜀洛非师说，权衡有学官。只今遗疏在，语语见心肝。”兴学苦心，数语尽之。  

戊戌新政，基於湘省之“南学会”。时陈右铭抚湘，江建霞、徐研甫先後为学政，创行《湘报》，延梁卓如主之，风气一变。然湘绅守旧者隐不相容，王祭酒（先谦）、孔观察（宪教）为之砥柱。黄芥沧赋《长沙二松歌》有云：“风涛一夕自天下，警若暮鼓长槌桴。名材异产有呵护，何物贸贸操斧鈇。”谓王孔也。政变後，陈徐皆谴罢，江擢京卿，亦夺职。黄公度《己亥怀人诗》怀右铭云：“白发沧江泪洒衣，别来商榷更寻谁。闲云野鹤今无事，可要篮舆共护持。”怀建霞、研甫云：“南岳云开华路初，归来秋雨卧相如。零星几卷灵鹣阁，只算江郎制锦余。”“臣罪当诛父罪微，呼天呼父血沾衣。白头玄鬓哀蝉曲，减尽维摩旧带围。”时研甫父子静学士方系狱，且丧偶也。章行严亦“南学会”之秀，为人题《戊戌湘报》，言其事历历，有云：“戊戌初变政，湖南首有功。经始时务堂，厥在丁酉冬。义甯为中丞，元和士所宗。湘隽谁举首，岳岳凤皇熊。榜书食蛤蜊，三君坐斋中。诸生就听事，管墨争斗磐。吾年十六耳，伸纸走蛇龙。时见绛袍者，凝意瞰众童。蔡生名艮寅，摄影肩相从。与吾校一岁，弱亦将毋同。炳寰文炳然，气度尤和雍。陈公激赏识，特假词色隆。时余方病疟，细瘦如秋虫。程令重躯干，乃蹈孙山空。新会乍入湘，举邦争迎逢。祠堂一夕宴，裘带殊从容。明年开新黉，综持推钜公。汝南一登呼，万籁若应钟。吾不入梁门，势迫非由衷。题名赫然在，再览神为恫。尔时数湘政，警保堪追崇。嘉应黄公度，智略蟠在胸。会友号南学，房虚递始终。鹿门皮先生，致用经早通。《湘报》罗群言，民气何蓬蓬。浏阳两奇杰，一扫空浮。延年不缠足，载笔赅纤洪。新闻此嚆矢，语语明朴忠。图新卅余载，所志昭宋聋。不知中何梗，视天犹梦梦。既壮倏乃老，不阅於我躬。缅怀先觉士，愧憾兼无穷。“绛袍”谓建霞。蔡生艮寅，後更名锷。李生炳寰，後从“富有会”，与唐才常、何来保俱死於庚子汉口之乱。  

方右铭抚湘，曾重伯太史为文正公孙，亦时与宾座，其《天运篇赠邹价人、向乐谷》述右铭旧事云：“一别湘州事势新，其间岁月颇嶙峋。前辈将才余几个，义甯孤立古君臣。我时谒告游巡署，日接黄（遵宪）梁（启超）一辈人。健者谭（嗣同）唐（才常）时抵掌，论斤麻菌煮银鳞。廖（树蘅）梁（焕奎）诗伯兼攻矿，一洗骚人万古贫。沅水黄（忠浩）熊（希龄）来应梦，双珠（萼生鞠生）盐铁佐经纶。中丞东阁贪宾客，公子西园赏好春。楚士英英多入彀，十梅礼绝平原宾。兰亭醉本搜辛亥，只欠人间一陆云。”当时人物略备。而谭唐先後罹法；黄殉辛亥长沙之难，死事特烈；梁自海外归，於丁巳复辟，举异帜，洼为主谋。其结局又复互异，是岂当日所及料哉！重伯是篇，追慨光宣时事，有云“娲皇遗憾辞华裔，手造中兴成叔季。哭殉尊亲古所希，崇陵野史多同异。海外犹怀赵武灵，殿前已胁柴恭帝。星火初然翼际山，楼船旋失落星湾。外盟北据飞狐塞，雄镇西争倒马关。茂苑吴山俱入手，汉阳纵陷也开颜。八千子弟停桡待，五百童男渡海还。”语挟阳秋，洵为一代诗史。又云：“挑灯重话兴亡史，为言成败皆天意。八十万人围邵州，不及书生数行字。”则词意别有所指。时会趋新，群流竞奋，庸知金堤一决，顿迫横流，遂有载胥及溺之惧耶。  

蒯礼卿京卿，子范太守子也，与赵寅臣同典黔试，得戴寿臣（锡之）卷，礼卿亟赏之，而寅臣意不合，遂各为去取。戴得隽，壬辰，复捷春官，其人贫甚，且拙於书，自分外用。礼卿谓之曰：“寅臣自负工书，乃不入承明，吾当助子馆选以娩之。”为备贽假冠服以谒师门，且使助同年龚某为文，而龚资其旅用。每试，以书劣，皆置下等。迨朝考，龚为分致卷头，戴卷在薛云阶尚书手，已摈落矣，诸公潜移之，遂以高等入翰林。甲午，当散馆，不至；乙未，预托同乡官投卷，及期，复不至。点名官诘具结者，饰言戴临场患病，使馆人结证，事得寝。台谏闻而劾之，兼及朝考关节。命大臣按之，检其卷，则文理草率，书尤拙劣。奏上，阅卷大臣皆夺俸，戴撤销庶吉士，以知县即用。是科胡宗武（嗣芬）入翰林，戴与素契，为《明妃奇汉宫人》诗云：“君似碧桃种天上，我随飞絮落人间。和亲也是君恩重，从此琵琶去不还。”“学画颦眉本未工，承恩偏在画图中。愁心愿化光明烛，夜夜长门照辇红。”颇得风人遗旨。卷头之说，见於赵瓯北《檐曝杂记》，其风相沿久矣。余癸卯通籍，先文安公独不许预送。张冶秋师阅覆试卷，置余前列，谬承奖许。出闱，即诣先公称贺，且索殿试卷头。先公婉谢之，既而诏余曰：“士大夫进身之始，不可苟也。”余谨识之，附录以示子孙。  

白云观，为长春真人羽化之地。每岁正月十九日，四方黄冠毕集。俗传是日有真仙下降，都人联袂往游，宝马斗风，香车塞路，极喤呷之观。是日亦称“燕九节”。钱萚石《白云观》诗云：“岂为南宗别，重寻太极墟。先生蓑好在，止杀语何如。柏子微风际，梅花细雨余。十年登阁意，只益鬓毛疏。”李越缦燕九日游白云观，亦有《忆旧游》词纪之。观中老人堂，耆年修道者所居。有刘老人者，中州人，年百四十矣，须眉奇古。翁文恭见之，赠以诗云：“秋槐古观夕阳黄，偶遇仙踪问禁方。举世但知君子馆，故应遗却老人堂。”“齯齿梨颜百卌翁，掉头万事付虚空。要知揭地掀天业，都在寻常言语中。”光绪季年，住持道士高姓者，结交权贵，能代营竿牍，猎官者骛趋之。余《癸亥春日重游》有句云：“莫问终南前日径，春旗影里乱斜阳。”小劫笼华，非复昔年盛矣。  

殊俗投赠，往古所希。张文襄镇武昌日，适俄罗斯太子来游，置酒晴川阁款之，赠以诗云：“海西飞犬软历重瀛，储贰祥锺比德城。日丽晴川开绮席，花明汉水迓霓旌。壮游雄揽三洲胜，嘉会懽联两国情。从此敦盘传盛事，江天万里喜澄清。”同游者希腊世子，为俄罗斯太子懿戚，文襄亦赠以诗云：“乘兴来搴楚畹芳，海天旌旆远飞扬。偶吟鹦鹉临舂水，同泛葡萄对夜光。玉树两邦联肺腑，瑶华十部富缣缃。汉南司马今衰老，多感停车问七襄。”两诗皆见《广雅集》中，不知当日如何传译。李文忠有《谒英皇奥峙澎行宫》诗，罗稷臣译，竟用杜句书後，云：“西望瑶池见王母，东来紫气满函关。”亦至今传诵。又：周悫慎抚东时，巡海过胶州澳，赋诗云：“朔风雨雪海天寒，满目沧桑不忍看。列国尚尊周版籍，遗民犹见汉衣冠。是谁持算盘盘错，相对枯棋著著难。挽日回天甯有力，可怜筋骨已衰残。”时青岛为德意志租借地，故寓感而作。日本使臣高平译为英吉利文，以致美利坚外部，为其总统罗斯威路特所见，且索原稾互校。盖暄庭星使闻高平言之，为书以告悫慎。悫慎复纪二绝句云：“万里传书为索诗，雅人深致最堪思。巴音那可赓瑶瑟，鸟弄虫吟祗自知。”“东赢明月照西州，为羡乘风快壮游。鸾鹤钧天饶雅奏，采风何意到沙鸥。”篇什流播敦盘间，此尤仅见。後来汶田复返，其诗不为无功。  

黄公度《书愤》句云：“如何盟白马，无故卖卢龙。”谓光绪丙申使俄密约也。又云：“一自珠压弃，纷纷各效尤。”言青岛割借，遂连及旅顺、大连、威海、广南湾也。其时连鸡势成，剥床祸迫，辄以伊川之叹，托诸楚泽之吟。丁叔雅（惠康）《胶州近事》二律尤沈痛，其诗云：“蹙国日百里，匡时徒万言。山河蒙耻事，江海几人存。罢黜伤元老，忧危感至尊。书生亦何补，流涕泣王孙。”“莽苍天仍醉，民劳汔未康。中原还逐鹿，歧路竟亡羊。苌楚欣在隰，苕华嗟已黄。微生亦安有，永夕此彷徨。”其自序有云：“《小雅》失而四夷侵，《春秋》亡则乱臣恣。内治不修，乃构外侮。至今为梗，谁生厉阶。”固当局所厌闻，寔探原之至论也。叔雅为禹生中丞季子，与谭复生、吴彦复、陈伯严同时有“四公子”之目。於时见国纪不张，谋创立“正气会”，以《诗序》为之无导。赍志不酬，且以贫客死，何翙高挽以诗云：“坐脱僧伽月半宵，单衾孤馆极萧条。一寒遂死陈无己，自序颇同刘孝标。朱噣羁魂终雨绝，绛云旧录半烟消。海王村亦西州路，碎器何心问董窑。”“南国朱鸾处士多，百年风雅数潘罗。应知别有伤心事，可是不求闻达科。茛逐花鍼悲目幻，木瓜瓤子问头陀。盘我已输灵运，遗种<门舀>浮唤奈何。”“潘罗”谓孺初、雪谷，皆海南名士。陈鹤柴亦有《哭叔雅》二律云：“戊己天将堕，尘嚣羿彀多。奋心起寒日，高睨狎层波。孤尚事栖Т，佯狂时醉歌。看朱漫成碧，醒眼对山河。”“与世亦多否，能羁讫未归。无家寒食客，有梦故园扉。物外澹生死，尘中荧是非。抱琴终寂寂，辽鹤任长饥。”曩与叔雅共学成均讲舍，槐阴剧谈无间，感音而叹，如见其人焉。  

张文襄之治楚，务舰举新政，亦广罗才彦。尝规设汉阳链钢厂，使徐仲虎观察（建寅）综其事，成绩粗著。值试念药质，突炸发，轰死。仲虎以通西学著称於时，海内闻者咸惜之。文芸阁诗云：“去年尊酒对雍容，送客江边唱《懊侬》。才见玄珠求赤水，惊闻烈火燎黄琮。干将殉剑知何益，绉衍谈天更不逢。雪涕欲书《平子传》，一帘凄雾暗吴淞。”其诗作於沪上旅次。先是，仲虎归自欧洲，尝浼无锡画家华翼纶为作《海外归舟图》，芸阁题云：“徐侯磊落天下奇，学兼中外国良医。歉然不足更远适，穷究政体张纲维。损上益下语英绝，今不能用後世师。如此归来不虚美，明珠大贝空尔为。”所云“损上益下”者，盖用仲虎译《德意志议院章程自序》语。其人不独精於艺，亦政事才也。链钢厂之设，取材於汉阳铁钅广。汉阳、大冶皆产铁，萍乡产煤，二者相因为用。文襄莅鄂，始建议辟汉冶萍钅广，而盛杏孙尚书集资举之。黄陂范眉生（轼）《大冶铁山歌》有云：“传闻此地富珍储，英英云气时呵嘘。一自当年禁掘，山灵守护缄丹书。地不爱宝汁流浦，铁花铁树露三五。苗旺初惊凫雁翔，芒寒微讶虹霓吐。四夷宾服新政平，千夫缒凿声丁丁。不待拣沙游丽水，居然插剑望丰城。大吏殷勤费讨讲，山民焉敢持鹬蚌。矿师远致碧眼胡，火轮近试黄石港。十里五里官符催，千斤万斤载铁回。大别山头驾炉备，朝朝暮暮声如雷。鬼斧神工世罕见，要使精金成百链。为铫为待匐，诅只商民称利便。”盖地利之兴，此为创举。自有明以来，采矿有禁，搏搏宝藏，听其渝，海外巨贾，时复觊觎及之。汪玉泉（泉）《采矿行》云：“虹光夜半冲南斗，陵石见荣神所守。镇州地接昌化军，谁向穷荒挟山走。风轮迅疾云飘开，径从溟渤嘘阴霾。碧眼胡能窥宝气，黄头奴待铸横财。何人竟把卢龙卖，黎婺峰前见光怪。任教铅水位仙人，那识银官分地界。谁期陡触山灵怒，鞭叱蛇作神雾。腰由来铸不成，狼荒毕竟寻无路。”此亦光绪初年事也。若汉冶萍集资邦人，蓝草兴凿，殆不多觏。文襄既去，尚书旋殂，九仞功亏，遂成弩末，惜哉！  

陈右铭中丞抚湘日，尝以官帑创辟宜阳银矿，任其事者为廖荪亥学博（润鸿）。入山躬督凿采，由敲刷淘洗以至水陆起运，悉费人工，一一赋诗纪之。曰《观矿》、曰《明<谷龙>》、曰《挖<谷龙>》、曰《监班》、曰《拖沙》、曰《敲砂》、曰《水夫》、曰《炮夫》、曰《淀夫》、曰《滴金》、曰《烧磺》、曰《运砂》。“淀夫”者，用竹筛承砂，置水桶内，抟洗数转，乃得精砂，谓之“淀”，而淀夫任之。“炮夫”即石工也。《拖沙诗》云：“下缘蚁孔上羊肠，赤体不缠丝一缕。烟煤塞窍苦无风，湿雾蒸肤疑有雨。”《敲砂诗》云：“宜阳小儿泥满膝，旦从老父踏寒日。双瞳翦水辨矿质，但望日落吹筚篥。”《水夫诗》云：“乍前而俯似推毂，忽後而仰若抽椟。十十五五形瑟缩，渴乌侧翅饮崖腹。”《炮夫诗》云：“耳聋目眩驱尘分，摄魄收魂人渐近。不识谁能铸，此身幸免成齑粉。”《烧磺诗》云：“瓦器装排泥作床，熊熊烈焰覃朱光。{艹子}屋尖风火龙怒，炉炷寒泉成沸汤。”人力险艰，可觇其略。茭源银冶，宋明时已重之，至是地利始兴。右铭《酬荪亥见贻石山》诗云：“匡庐五老饶乡思，真面何人写照来。混沌凿开犹有魄，娲皇链後未全灰。虎邱夜气今谁识，鱼浦军屯古所哀。此日济时须楚宝，看君满载万艘回。”“石山”，即常宁矿厂所获也。王湘绮《赠荪亥》诗有云：“谁知百万银铅涌，尽道中丞计画宽。”则当时亦颇有异论。  

戊戌新政，朝臣守旧者虽不悦，腹诽而已，其敢抗言谏阻者，独文仲恭侍御（悌），疏上，以阻挠新政斥罢。慈圣训政，起为南阳守。故事：郡守以下见长吏，必屈膝为礼，寔不载《会典》。仲恭上谒，独长揖，同辈目以为狂。杞县步啸梧司马（翔藻）与仲恭交契，有《庚子秋日和仲恭太守》四律云：“京华旧梦逐朝班，此日相逢一解颜。东道拚为十日饮，西部还望五云间。吴公治行今犹在，汉代官仪去不还。相勖此身同效死，悲风先过北邙山。”“尊前乍浣洛阳尘，乱後堪惭剩此身。自是东山崇赤舄，非关北地起黄巾。奉春终建和戎策，大夏曾忘倚汉亲。海水群飞如鼎沸，折冲御侮问何人。”“填膺热泪浩纵横，慷慨何人赋《北征》。氵厘涧东西遗胜地，山河表里望新城。北来怕过铜驼陌，南渡空怀夹马营。故国岂胜禾黍感，咸阳今日是周京。”“驹隙白日过，惟将痛哭当长歌。渥洼龙种今犹健，篝火狐鸣古未多。贾谊有才空抱策，鲁阳无计可挥戈。伤  

心怕说虫沙劫，何处招魂无定河。”啸梧，乙未进士，廷试未终卷归班。许仙屏督东河，爱其才，赠以巨金，使纳捐知府，啸捂尽挥之歌楼伎馆中。仙屏知之，复奇二千金，劝就知县，仍入河督幕。啸梧厌外吏，乃以中书官京师，後出为漳州同知。太翁里居，以非命死，一恸而殉。生平斥也不羁，而笃於至性如此。  

张季直未第时即负盛名，朝贵争欲罗致之。壬辰会试，闱中得刘葆真（可毅）卷，误以为季直，置首列，寻入词馆。葆真额有恶纹，自恐不得令终，至是，红录误其名为“可杀”，益心恶之。念词臣无犯刑辟理，惟科场法重，然不考差，则赊贷益艰。於是每试皆潦草完卷，不望简，亦终不得简。庚子夏，仓卒南归，途遇拳匪，竟被害。其弟葆良观（树屏）和《金氵桂生》诗有云：“伯氏文章伯，惊心汗漫游。临歧才一句，小别竟千秋。薜荔魂无语，榛荆骨未收。名山倘不朽，遗箧忍重搜。”又云：“风尘正Е洞，畿甸况空虚。白梃交衢乱，红灯闪月疏。虫沙卿相血，豺虎帝王居。重我原痛，张图问野渔。”时未得葆真确耗，方沿途访觅也。其友幼ぎ有《贺新凉》词吊之云：“我欲呼阊阖。问青天、孝标无命，教人咄咄。冠盖京华如昨梦，回首故人长别。更无计、寻消觅息。谶语不祥缘底事，好头颅、镜里常嗟惜。魂归也，枫林黑。枪满地金瓯缺。料英灵、死为厉鬼，定能杀贼。忠愤一腔今已矣，枉向沙场埋骨。知何处、仓皇马革。从此潞河明月夜，剩西风、衰草鹃啼血。真腹痛，黄炉侧。”葆真初名毓麟，以避俗更名，无端成谶。  

祸福倚伏难言哉！当戊戌变法，台臣建言者推杨漪川、宋芝洞。漪川既罹祸，人咸为芝洞危。幸而褫职羁管，久之得释。陈子言（诗）闻其出狱，喜而赋诗云：“不见醴泉今两载，模糊消息使人疑。汉家已赦甘陵狱，坡老曾书元佑碑。放鹤且嬉闲岁月，看花重理旧尊垒。荒冈拥膝还如昨，《梁父吟》成寄与谁。”俞恪士重晤芝洞，亦有诗云：“党论渐宽公亦老，相逢百感到平生。河山已分成孤注，孔墨何曾有定评。元佑声名终盛世，西京文献在荒城。寻碑莫上昭陵望，恫怅明良涕泗横。”王义门尝与间变法，其《赠芝洞》二律云：“东都厨及半漂流，热泪填膺不可收。新鬼《大招》湘水曲，故山归梦华峰头。神羊自昔伤孤角，翩凤何年下九州。好待圣朝宣室问，未容投老觅菟裘。”“白日荒荒下野原，巫咸无地诉烦冤。云阳市上收忠骨，广柳车中出死门，虚惜景光供涕泪，苦防声伎铄精魂。悲秋目断赢台路，肯放闲情到酒尊。”皆有无限感。芝洞晚年重入都门，丰采如故，犹能为人书细楷也。  

先文安公久直枢垣，有《与枢直旧友迫话诸老轶事》诗数首。其云：“图谶说淳风，祸唐知不免。乡曲老书生，乃亦妖梦践。前生故渺茫，置身忽鼎铉。私印默自镌，昼禅且游衍。”谓南皮张文达也。文达微时，尝梦跪大士前，一白猿前跪，与大土言不可辨。大士顾文达曰：“汝善辅之。”又尝梦大学士陆润庠、粤督袁树勋为割地使，二公时犹未贵。又云：“南压非奸相，门下乞削籍。谬种孰流传，亦被《春秋》责。和议处两难，群矢期中的。智哉卫足葵，急流能勇决。”谓济甯孙文恪也。文恪以主和被谤，门生某至绝迹其门，後其人亦为清议所斥，二者非一事也。和议成，文恪遂引退。又云：“烽火照甘泉，宫车急西迈。七十秃老翁，抱印趋行在。八议首懿亲，青蒲偶独对。吕端不糊涂，沈默姑养晦。”谓仁和王文勤也。拳乱时，端邸有疏劾文勤，请正法。慈圣以问荣文忠，文忠曰：“他人臣不敢知，若文勤，则共事日久，臣敢以百口保之。”因得免。文勤同入对，病聋，初不闻，见文忠叩首亦叩首，及退始知之，犹震惧失色。迨端刚斥罢，文忠方留京，文勤独对者兼旬，惩凶诏旨，胥由手定，世以摸棱目之，失文勤矣。又云：“藏地连西南，全蜀藉屏蔽。维州已归顺，庙谟忍轻弃。桑榆犹及收，荐贤亟自代。碧血埋苌宏，谁理西康议。”盖记定兴鹿文端论西事语。“碧血”句，谓伊犁将军志文贞也。又有《过故相荣文忠东厂旧第感赋》云：“沙堤旧迹未全芜，猛忆遗言重感吁。作柱持荷嘲太枉，成围种柳计终迂。蛟龙岂是池中物，蝼岂先为地下驱。今日朱门谁是主，夥颐富贵亦须臾。”自注谓：“项城初任直督，即求兼领山东。公询余故事，余举年羹尧、鄂尔泰、李卫以对，且云：‘此康雍时事，非今日所宜援。’公首肯，因言‘此君志望甚奢，吾常裁抑之，然环顾无人，异日恐终当执持朝局’。”又：卒丑回鸾後，中外复言变法，孝钦亦欲藉是镇群议，时公已抱病，间谈及，谓“兹事体大，非吾力所胜。其成其败，幸病躯当不及见耳。”言次皆叹息不已。此为外人所未尽知者，敬汇纪之。  

庚子四月，有禁逐拳民之旨，以朱古微诗郎疏请也。侍郎时官侍讲学土，其疏谓：“中国自强，固系兵事，然联络邦交，执言一国可也，激犯众怒、构衅寰球不可也。一方受敌，合国力御之可也，八方受敌，分国力应之不能也。且军火何自购，饷源何自筹，势则彼众我寡，理则彼直我屈，纵将其宫商兵卒数千人一时歼尽，其能使彼众不报复耶？其能使我沿边沿海数万里不放一骑一舰阑入耶？逞忿一时，而无以善其後，是直以宗社为孤注，恐不止震惊宫阙、危及乘舆已也。”疏上，因有是旨。次日，刚子良协揆、赵展如尚书自涿州回京，拳民随至，纵火市厘，延烧城阙，遂不可收拾。然慈圣犹召集廷议，亲贵皆袒拳主战。古微班次在後，言拳民、董军皆不可恃，兵事宜用袁世凯，议和则急召李鸿章。张文厚时官奉常，亦稍言之。太后不识古微，问：“高声目者何人？”命移前具对。古微言之益力，卒定议抚拳，遂有戕害德使之事。复疏请“约期停战，护送各使出都”。有诏命枢臣传询方策，古微援笔立对，请依战时公法。荣文忠持以覆奏，良久乃退曰：“幸无事，可归矣。”盖所言忤旨，几获罪，赖文忠力全之。然袒拳王大臣皆侧目，其不从袁许後者，有天幸焉。两宫西幸，古微留滞部下，与王半塘、刘伯崇同居，日课一词自遣，唱和成帙，名以《庚子秋词》。宋芸子检讨题诗云：“大笑苍蝇蚓窍闻，联吟石鼎调翻新。欲言不敢思公子，私泣何嫌近妇人。隐语题碑生石阙，啸声碧火唱秋磷。二豪侍侧何须问，镜里频看却忆君。”古微後迁少宗伯，督粤学，请申禁闱姓赌例，格不行，遂挂冠归。晚岁以词人自鸣，而风节几掩。  

义和团者，初起自山东，自云有异术，枪炮不入，愚民多惑之，寔教匪余孽也。袁慰庭抚东，捕治甚严，乃窜入畿辅，直督裕寿山颇袒之。寿山夙为东朝宠任，故郑太夷诗有云：“戊戌变法际，独宜用裕禄。”其在节署，尝以兴从迎“红莲圣母”，具衣冠谒拜，所属郡邑，遂无敢治拳匪者。独劳王初宰吴桥，博徵旧间，证为邪教，戒绅民勿附匪。是时，匪氛驿骚近畿，吴桥境内，安堵如故。其治邑有惠政，尝作《车厂歌》云：“车厂村，青山为壁溪为门。中有良田畿千亩，父祖畲子孙守。上有租税供天家，下有余粮活子妇。生不见县吏面，老不入县官衙，年年饱看桃源花。一朝部符忽下县，农家田是王家佃。分茅故府有藏书，蕞尔部民敢私擅。赫赫王家奴，巍巍贤令君。红旗耀白日，插头云。峰头云，泪如雨，从此农家无寸土。王家赋重皇家轻，嗟我乃作王家氓。催租吏来谷未熟，鸡飞过篱儿女哭。吞声不敢惹吏瞠，拚向前村卖黄犊。我今捧檄来谘询，村民语我双泪沦。但愿死作皇家鬼，不愿生作王家人。村民村民勿蹙蹙，此日明良正相勖。为尔谱作《车厂歌》，聊当监门图一幅。”入关时，立功王公有近畿圈地之例，故民田多入私邸，此诗极言其病民，寔则贵邸所得亦微，长史中官据为利薮而已。又：《後车厂歌》则自述其平反之绩云：“晴峦抱丛薄，野水萦孤村。驱车荦确中，来款村肆门。坐中一老叟，白发垂缤纷；叩我来何方，问姓惊重陈。曩有劳委员，按事曾来存。今君与同族，彼是君何人。笑言我即是，狂喜如有神。大呼是天降，果是吾神君。吾村昔年狱，家家皆戴盆。鹰一搏击，怨毒从兹伸。荏苒三十年，念诵今犹新。导我还其家，儿女罗饣喜饣奔。偕我涉林麓，指点鸿雪痕。峰岚犹蔼蔼，原隰犹匀匀。老者间我来，重道当日恩。壮者闻我来，缕述儿时间。杂Ш话琐事，语拙情弥真。愧我德凉薄，得此殊不伦。此邦俗良厚，足可称里仁。愿言挈细弱，来结山家邻。”玉初志节卓绝，盖能承其乡“杨园三鱼”之遗绪者，其为政得民，故民信从之，而乱以弭。  

拳乱亟时，匪众口号曰：“必斩一龙二虎。”“二虎”谓荣李二文忠，“一龙”谓德宗也。李文忠先以大学士留京，荣知其不容於众，假监捕康梁为名，荐之督粤，使仍留京者，危矣。董福祥军亦隶武卫，当奉命攻使馆，阴取荣意旨。荣教以向空发枪，但使禁中闻之，故使馆得保。其时保护外使诏旨，及馈使馆瓜果，亦皆荣主之。王壬秋《过荣文忠故宅》诗云：“丞相新居近御垣，当年枢马夜常喧。宫衣一品三朝贵，门客长裾四海尊。调护无惭狄仁杰，池亭今似奉诚园。祗应遗恨持节使，重忆茶瓜感梦痕。”归功调护，实公论也。“东南互保”之约，外则李文忠、刘忠诚协谋定策，而荣文忠、王文勤居中策画，亦力赞厥成，其间往返商榷，胥由先文安公任之，故知之特详。当纵拳毁教诏下，忠诚知拳祸已成，密谘於李文忠，文忠覆云：“此乱命也，粤不奉诏。”忠诚因与文忠谋，权宜订约，两不相犯。张文襄初颇持重，至是亦赞其议。或谓朝廷诏令不行於疆吏，国纪之堕山此，故时人有诗云：“楚襄云雨暗高唐，谊士徵文痛子长。不道范韩兼节钺，却成吴越画封疆。登楼八座惟清啸，吹角三公是拍张。左毂争鸣青史在，君臣大义未销亡。”盖托於《春秋》责贤之义，不知所谓大臣者，首在安宗社，况两宫困於危城，韶令半由矫托，权宜靖变，事岂得已！忠诚之薨，追封男爵，赐其子京卿，以奖成劳，益彰公是。荣文忠挽以联云：“老成谋国，中外同孚，大局倚安危，天许忠诚无愧色；道义订交，初终一致，平生共休戚，我尤凄痛失知音。”对语隐指其同争废立及协筹“互保”诸事。王薇隐《挽忠诚诗》云：“恻怆黄台谏，绸缪《丹扆箴》。抗言惟正色，变局足寒心。君实知名久，夷吾属望深。如何倾一柱；江海未销。”“往者黄巾乱，东南半壁支。画江成奠定，专阃有权宜。读史知周勃，论功首傅岐。分茅公望在，终勒颍川碑。”亦分述二事，语特深重，是可谓知忠诚者。张季直《送新甯督部入都》诗云：“戊己堂堂两奏传，勋名况自中兴年。主恩新锡黄银美，物论终归赤舄贤。岂有皋夔容老退，应无牛李到公前。锋车江上来还日，尧日正满天。”则作於庚子事前，仅即其匡扶皇极者美之。  

李瘦生（佳），丹徒诸生，所作己庚之间新乐府，意以刺刚子良。《括财使》云：“九重之天高漫漫，妖星夜落牛斗寒。怪鸱大鸣鬼聚语，相公轺车入境土。口含天宪恣尊贵，疆吏承迎降心气。借问相公何事来，别有调剂非盐梅。司农仰屋莫愁叹，相公妙才思过半。多取於民不为虐，官之所科谁敢畔。小民忠厚蒙天恩，不惜尽室献至尊。流血成渊骨成岳，相公观之色不作。再拜出境送相公，公之动业无比隆。相公色喜回青聪，江南万户成哀鸿。”时大农告匮，朝廷以子良尝抚苏，特命赴江南清厘财赋，所至搜括，闾厘苦之，光绪己亥事也。又：《吾技神》云：“乱民干纪何纷纷，齐鲁之间多如云。吞刀吐火望不见，贼乃自谓吾技神。黄天当立苍天死，邪党惑民有故智。伪托秦人敌忾忠，富思张角乘时起。小官惶骇飞羽书，大官镇定神豫如。谓此劲卒信可用，以梃挞敌今有余。良金美帛内府出，不赏吾民赏乱贼。贼徒得宠势益骄，辇毂纵横制不得。呜呼宰相须用读书人，此辈何堪典要津。霍光不学诅足惜，可惜齐州化为尘。”是诗刺其袒匪。子良识字不多，有“弄獐伏猎”之诮。拳乱时，与端邸主持最力。“以梃制敌”，用宣战诏中语，连聪叔枢部（文冲）手笔也。又：《杀朝官》云：“承平之世贼畏官，捕获斩杀刑无宽。乱离之世官畏贼，露刃相仇避不得。巍巍尚侍呵殿来，贼徒反眼相嫌猜。并刀一挥断绝，霎时洒血随飞埃。卿寺小官更不计，屠之有若牛羊易。朝堂渐渐晨星稀，名在直班身在地。借问贼胆何敢然，有主此者天潢贤。可怜相公手握禁兵尚千万，鉏乱不啻冰沃炭。为贪禄位习摸棱，坐视神京日糜烂。”此则哀大臣之冤﹃者，而责荣文忠手握重兵，不能戡乱。许袁被戮，犹见矫诏；立徐而後，则并诏旨无之。堂堂重臣，如屠鸡狗，朝纲紊乱，无过此时者矣！荣相虽有曲突徙薪之智，而怀投鼠忌器之嫌，仅得於其间挽旋事机，顾全善类，外间不尽喻也。  

许文肃、袁忠节同直译署。拳乱作，召对廷臣。上以文肃屡使外洋，每特垂谘问。文肃与忠节廷争尤力，以是为端刚辈所深恶。忠节疏凡三上，最後云：“臣明知言出祸随，不敢惜身负国。”语尤激切，益触其忌，遂与文肃同弃市。陈仲英太守与忠节有旧，《读韶感赋》云：“世事江河日夜浮，酒酣怒目看吴钩。椒山抗疏身先死，贾傅忧时涕枉流。万里烟尘魑魅笑，九重宫殿鸟乌愁。庙堂明圣从无阙，此错伊谁铸六州。”会南中有请乩者，忠节降坛，自云：“鲠直为上帝所谅，今为保定府城隍。”留诗而去。仲甚复步其韵为四绝句，云：“谏草留传炳汗青，千秋不朽是忠经。聪明正直天终许，特敕新封下紫廷。”“城狐篝火化磷青，退角妖书语不经。四裔犹知公道在，近闻褒典出尧廷。”“太华三峰未了青，西邮王气此重经。奉春新建陪都策，欲列侯封上汉廷”。“当日逢君眼特青，南楼官烛夜谈经。英灵纵与虫沙尽，终胜长绳系北廷。”末首谓袒拳大臣启秀、徐承煜辈为联军所繁也。袁许罹刑，承煜以少司寇监视，扬扬有得色。不两月，联军请惩祸首，亦就戮於市。冥冥若有因果焉。忠节以江藩入觐，改京卿，见时事日非，隐有退志，尝绘《富春归隐图》，曹东寅参议为赋四言诗，有云：“遐想何为，毕志相从。国步艰，王臣匪躬。无曰《招隐》，有如盟约。归欤孔咏，时哉季诺。”乃终及於难，天哉！金夔伯（石）与忠节初不相识，於其葬也，躬往执绋，有“芳兰益见焚余烈，恨海难从劫後平”之句，一时传诵。古云神交，无此深切。  

柯凤孙学士感忠节事，赋《哀城南》云：“黄尘萧萧晴白日，右翼总兵严队出。道旁观者不敢问，逮捕城南事仓卒。考词未竟狱已决，坡陀西市流冤血。名浇身毁谁能谕，眼中十鼠埋同穴。哀哀寡妇哭向天，数谏不用终可怜。平日能知陶子，今朝肯见孔彦先。读书万卷真何益，台阁声名俱第一。孔翠文章衔羽毛，蚍蜉性命投甘炙。回首城南落日昏，招魂无路入修门。茫茫祸福谁能料，羡汝青山独往人。”“右翼总兵”，谓某亲贵，亦袒拳者，後戍新疆。袁许既斩，越旬余，徐小云、立豫甫两尚书，联仙蘅阁学亦弃市。小云立朝，以和同称，独与徐荫轩不协，其罢枢直，即由荫轩疏劾。仙蘅为过员中健者，寿伯庶常为其女夫，直译署未久，即值拳乱，与袁许连章力谏，遂并撄众忌。郑太重过伯宅，见其夫人，有句云：“不祥名节嗟为崇，一往孤孀渺此才。”兼惜仙蘅也。豫甫久领内府，初无所表见。廷议攻使馆，墓圣曰：“此大事，当决之帝。”上素缄默，乃力言不可。王文勤叩首曰：“圣虑及此，国之福也。”端邸怒叱之。豫甫继言宜先派大员宣谕，不孚，然後图之。慈圣曰：“孰可往者？”端邸奏曰：“立山既主是议，当即派之。”豫甫复请增派徐小云，未及复命，拳匪已集其邸，大肆搜掠，勒令长跪焚表，而缇骑踵至矣。或谓端刚辈目仙蘅、豫甫为满洲汉奸，故必杀之。或云匪众夙涎其富，拦公又与同眷一妓名绿云者，更挟妒倾陷。皆非无因。凤孙赋《哀城西》云：“西安门内酒醋坊，杨家第宅临康庄。连甍累栋郁相望，文皮藉地锦衣墙。蹋筵歌舞罗名倡，百僚上寿争趋跄。两宫恩礼逾寻常，出入禁掖连貂当。祸机猝构谁能量？柴车西市真抢攘。侃侃廷争袁太常，从署牍者两侍郎。老臣无罪尤昂藏，白头饮刃可怜伤。象齿焚身兆厚亡，竟与謇谔同罹殃。秦人不用哀三良，危身奉上名俱彰。”豫甫隶包衣旗籍，原姓杨氏。“两侍郎”谓许联。“老臣”谓小云也。当日朝士传述，几有老韩同传之慨。陈侍御（恒庆）与豫甫交厚，其邸中园亭，即侍御手稿。宅毁後改建家祠，侍御再经其地，有句云：“旧日豪门歌舞地，空余老树噪寒鸦。”盛衰转烛，正不仅凭吊山邱也。  

官吏死於匪者，若唐照青所赋《二哀》可纪也。“二哀”者，为兰午亭明府（维均）、王湘岑参戎（燮）。照青述午亭云：“三辅起暴徒，爬梳不可止。红巾塞里巷，朝人暮犬豕。官吏莫谁何，父老肃拜跽。君曰乃盗耳，蕴祸在内宄。忌者走相告，凶党抽刃俟。俄顷悉坌集，大索不移晷。倔强就执缚，ん呶配酝之已。枯暴原野，家人幸料理。不日渠魁诛，沥血为君祀。”又述湘岑云：“东邻氛正恶，庙堂事倥偬。我适登君堂，独居心有恫。太息事至此，国是尚昏。一战将不国，祸变由斯种。我闻疑信参，君言果亿中。岂料庚子夏，畿近暴徒哄。咄咄密勿臣，乃为市井哄。杀掠遍衢，横流如决壅。君守朝阳门，匹马力制控。鸱叫画日昏，聚凶徒众。乱刃随交下，须臾毕酷痛。白骨荡灰尘，碧血滴乳。妻孥仓皇避，凛凛焚巢恐。书史付一炬，遗稿莫甄综。”午亭，沧州人，以孝廉需次县令，未补官，被劾归，益究心时务。拳乱作，独斥拳为匪，乱众支解之。湘岑，甯河人，小航京卿兄也。少力学，以曾祖刚节公死难，袭轻车都尉，不得已，就武职，教两弟，皆成进士。张勤果奇其才，劝辞京营入幕府，欲为论荐大用，湘岑以母老谢之。乱作初，主剿匪，为匪众所忌，乱刃戕之。是役，北人多惑於匪，二君皆北籍，乃力辟之，以及於祸，可谓佼佼者矣。  

庚子之变，士节未坠，犹多死事者。徐荫轩相国、崇文山上公父子、李监堂制军皆主用拳匪，事败死之。荫轩以道学自许，而不近人情。子承煜，为刑部侍郎，尤乖愎。京师陷，荫轩自裁，承煜逡巡不决，越两月，竟戮於市。何平斋太守追怀荫轩诗云：“蹇蹇平生矢匪躬，颇疑拗癖半山同。污尘每恶元规起，关节从无孝肃通。道学渊源休辨似，老臣愚ウ未忘忠。是非千古原难定，竖子甯真败乃公。”序称其“秉性侃直，不阿权贵”，有恕辞焉。文山为孝哲毅皇后之父，光绪初引退，至是，议为毅皇立嗣，乃复起用。京师陷，西行至保阳，自经於莲池书院。子葆初，袭承恩公，留京师，阖门殉难。叶伯高诗云：“自古求仁竟得仁，登台何异坐燔薪。微臣下报先皇帝，元舅尊为国懿亲。宫掖一门通属籍，河山两界掷陶轮。莲池殉後无遗类，百口《焚椒录》里人。”咏文山父子也。监堂在节镇中颇负清望，以勤王率师北上，与联军战於河西务，兵败自杀。荆门蒋则先刺史有诗纪其事特详。则先名楷，尝客监堂幕。其诗云：“乱民乱兵两不戢，百官狼狈万家泣。於时津沽方陆沈，传召海城尚书入。尚书昔者鹑衣儒，三退三起志不污。长江闻韶走且趋，不知有它知京都。都人梦梦昼亦夜，好沥肝胆向天泻。我有蝥贼我火之，西邻更无口可借。尚书上殿何慨慷，不言蝥贼言豺狼。豺狼怒发蝥贼喜，都人落胆重复张。七月壬子成师出，闻道杨村巳前失。麾兵直向敌来处，敌人已据河西务。癸丑甲寅锋屡交，先锋左军当前茅。晋军同进同败退，陈书未战先魂消。丙辰齐军犹备战，先锋左右军不见。通州城下方不支，通州城上扬白旗。尚书一怒不可遏，北望觚棱心如削。正气浩然还太虚，汝曹胡颜尚苟活。咸丰之季海波沸，忠王虽忠难屏蔽。午年倾国疲一倭，如倭十数当奈何。众寡强弱本不敌，何况壮老在曲直。死者已矣生者悲，方叔召虎今为谁。”监堂初亦主剿拳，既抵京，知其策不能用，乃奋身死敌。当联军犯阙，万众披靡，犹有是军焉。捍大难以勤王事，不可没也。  

先文安公《题芦台聂忠节祠》句云：“鼓鼙今日思应晚，萋菲盈廷死亦休。”伤其以谤死也。忠节统武卫右军，称精锐，知拳匪之不足恃，尝主戡乱保境，言於直督裕公，不能用。拳匪深恨之。未几，联军入犯，谣诼益繁，群指其通敌。忠节愤甚，督师赴敌，力战死，以自明也。诏犹有“多年简练，不堪一战”之语，盖群奸构诬，非出上意。邹崖《庚子围城杂感》有云：“作事使人疑，将军乃死之。罪臣同马谡，朝论比刘。但使心如水，终当革裹尸。健儿分水岭，故垒飒秋ざ。”即述其事。忠节战死，遗蜕杂乱军中，不可得。时两军方鏖战，其部将王懋宣提军（怀庆）乘夜冒锋镝，周涉苇塘，摸索得之。殓以礼，护其丧南归。途经沧州诸坛，犹屡濒於厄。论者并高其风义。先是，甲午之役，忠节军驻朝鲜成欢，以五百卒当日军数千卒，击退之。会高升运船毁，援断粮绝，乃全军从统帅叶曙卿由牙山退至平壤，其勇略可见。周殷慎《闻聂功亭军奏捷志喜》诗云：“出险二千里，艰危一月中。浑身都是胆，绝口不言功。莫补亡羊计，真成搏虎雄。从来多算胜，谁为策元戎。”然则忠节岂怯於大敌者哉！  

京师之陷，两祭酒并殉：福山王文敏（懿荣），满洲熙文贞（元）也。文敏时兼充京师团练大臣，自谓有城守之责；文贞为裕寿山督部子，督部先死天津之难，其死兼以殉亲。都人为立祠国学祀之，张文襄有《拜熙王二公祠兼观石鼓》诗云：“戟门阶下绿苔生，凤翥鸾翔老眼明。人纪未湮文未丧，归然十鼓两司成。”又：竹坡侍郎子伯庶常（寿富）、仲笔政（富寿）同仰药死。文襄拜其墓，有诗云：“赋断《怀沙》不可听，宗贤忠愤薄苍冥。荆高燕市沈沈醉，莫使重泉叹独醒。”意以讽亲贵之用事者。伯承家学，通时政，以是为朝贵所嫉，故其绝命诗末首云：“薰蓿相杂东林党，党祸牵连竟陆沈。今日海枯看白日，二年重谤不伤心。”盖犹自伤积毁。曰“二年”者，谓戊戌以後也。郑太夷壬午领解，出竹坡门下，尝有《伤伯仲》诗，结句云：“莫怪褒忠殊不及，朝衣东市又何人。”亦兼感戊戌事。伯固力主变法者也。诗中又有“高林奋笔倾酸泪，张卓函书带战尘”之句，自注云：“啸桐、琴南、弼俞、芝南与予书，皆以褒却不及为憾。”四君俱竹坡门人。按：伯赠学士，仲却视四品。或当时远道，未及知耳。  

联文直之内召入译署，与袁忠节同时，其在皖同官，亦相契洽。忠节赠诗有云：“妙迹虞艾新柴几，冰衔刘井旧藏山。”谓其由翰林出守，衙斋清寂如僧舍，时手一卷，枯坐其中，日课临庙堂碑半本，风致可想。陈臬时有李唪嗳者，英吉利籍，多为不法，文直逮系之。英领事请其公使胁政府宥释。文直疏请入朝面陈，乃有诏以京堂内用。殁後，其诗不传，仅与忠节酬唱诗附见於《于湖小集》，有《大观亭和袁重黎韵》云：“危亭鹤俯啄，奇石兽仰搏。林衣青缤纷，山果丹崔错。洼疑仰叵罗，凸俨弯繁弱。张之嵇生琴，韵以洞庭乐。佳客赏心同，主人嫌酒薄。湛醪乞芳邻，轰饮吸巨壑。清浊一中之，贤圣欣所托。哦如坚金撞，契比蕤铁跃。浮澜竦层观，胜寄标夙约。未觉秋为气，浮云扫萧索。时乎多忧虞，兴到足斟酌。青鹄瞰楼船，白猿探秘钥。海图开曲纡，善策戒肤廓。东<今戈>思前筹，北拱伟庙略。师以後直强，奕贵先机著。雄藩规朱蒙，铭勒靖松漠。方将封云亭，勿为安蠖。”大观亭踞皖南之胜，其诗刻画幽眇，雅近涪翁。篇末蒿目沧海，思为先事之谋，尤具伟识。  

王伯唐驾部，初颇附和主战，联军陷京师，自缢於米市巷六安馆。其人务仆学，兼精金石，识者谅而惜之。胡夔文（璧城）於广和居酒肆壁上得其遗墨，为题四绝句云：“妖星奕奕照都城，画策狂奴进郭京。太息九门传火饭，犹期六道出神兵。”“儿戏军容事事非，小臣言论本来微。祗今米市东头屋，尚有阴房鬼火飞。”“生气龙蛇未可扪，汉唐金石意犹存。墨光出纸浮深碧，疑是当年化血痕。”“蓬头垢面饿侏儒，坏壁残灯读佛书。欲话牢愁呼酒保，不堪回首广和居。”伯唐能诗，不多见，世传其《和易实甫》二律，云：“才名海内更无兄，汗漫当年谒太清。闲道旧悲经丧乱，新亭还见泣公卿。黄尘夕警甘泉火，白帽云屯左辅兵。仓卒东山安石去，可令回首计苍生。”“怨别伤离真谓何，故应惧喜葬江波。死为厉鬼魂犹毅，命有中年寿已多。尚恐雷霆收震怒，苦因冠带恋委它。来生莫洒英雄泪，可笑荆卿变徵歌。”次首竟似绝命语，盖死志早决矣。临终遗笔云：“铁珊弃母不养十余年，乃千古第一不孝，今主忧臣辱，实不可再活。且以自伏不孝罪，非为效忠也。恐人误曰‘忠’，故辨之。”余初不解其意所在，近见谭复生、唐才常往来函札，痛诋以死报君者，谓自居於宦官妾妇，且谓铁珊甚韪之，乃知耻言效忠者以此。  

广和居酒肆，著称宣南。其南与伏魔寺邻，对宇为严氏听雨楼故址。初名隆盛轩，道光十一年改今名。僻在城西，市侩热客所不至，而文人乐就之，尝有以“朝朝流汗广和居”为试律者。其食谱多传自南客，“潘鱼”属耀如太史（炳年），“吴鱼”属润生舍人（），“江豆腐”属韵涛太守（澍匀）。陶凫侍郎有“清蒸白菜”、“瑶柱肚块”等四种，曰“陶菜”，近惟广和居能之。翁文恭每出城访书画，辄过饮。何诗孙观过其肆，主人与论四世交，盖先世子贞太史居巷南，以为外庖，颇有积逋，岁久不复计矣。夏闰枝太守作《广和居感旧》绝句云：“城南雅集忆承平，近局时时隔巷迎。酒肆未随朝市改，《梦华》故老话东京。”“听雨楼东萧寺北，蜗庐肇自道光年。公卿小巷常停辙，也作贞元轶事传。”“阅世青帘漾冷坊，名流几辈醉鲈旁。东洲诗老留佳话，酒债诸孙尚未偿。”“不为珍错竞肥甘，春韭秋菘味自覃。肉号东坡鱼宋嫂，食单掌故补宣南。”“画壁旗亭结习存，赵行秦草各专门。周髯竟欲移樽避，抹煞颜家屋漏痕。”“四十年来万事非，闭关颂酒抵餐薇。黄公炉下重经过，嵇阮徒悲旧侣稀。”“赵行秦草”，谓尧生、佑衡二君疥壁为多，秦书尤自负。泊园师不喜之，每择坐，室有秦书者不入，传以为谈柄。  

叶鞠裳学使《觏<疒昏>篇》甲乙两集，述庚子拳祸，备详颠末，兹撮录之。其诗有云：“欲将左道作干城，国步蜩螗复沸羹。蝗溃宣房惟一孔，狐鸣篝火正三更。军中蹴踟兼抛，陇上鉏尽辍耕。尝胆卧薪非一日，从今制梃挞坚兵。”“银刀小队赤云都，马足蛛丝已在涂。莠到害苗犹未，草成滋蔓本难图。栖丛社奉淫昏鬼，镇宅家书度索符。一国中风狂且走，石言神降谓非诬。”“扫地为坛启道场，炉香结篆纸焚黄。红灯作罩惊空坠，绛帕跳刀善蹶张。煜烩飞光蚕出蛊，咆哮食肉虎为伥。不须骢马人争避，横绝长安卅六坊。”“烛天光焰忽熊熊，三月阿房一炬红。旧是东林书院地，今为西域化人宫。条衣欲坏呼基督，杯水难施助祝融。犹忆升墟遥望处，南鍼楚室定方中。”言拳匪绿起及焚毁西仕库教堂也。又云：“十字凌空建国徽，铜墙鬼榜郁崔嵬。一丸泥塞偏能固，百道梯冲未易围。虎兕有时排柙出，熊罢空望凯铙归。可怜韦杜城南曲，禾黍荒凉怅夕晖。”“坛坫交邻远赠环，突如竟至死如还。岂堪刺客侔荆聂，安得封侯望傅班。戈或扌舂喉长狄毙，弓谁揎臂越人弯。早知化鹤留华表，悔未开笼放白鹏。”“县贲父诛大书幢，吊<贝冒>临轩遣使艘。阮能文为记室，韩宣观礼到宗邦。但闻丹归神户，未掷金钱卜客窗。似此扬汤求止沸，纤儿能得几回撞。”言拳匪与董军协攻使馆，德使克林德、日本书记官杉山彬先後於途次被戕。後来分遣谢唁专使，且建直林德牌坊也。又云：“旁门开处别开门，黑白谁能定一尊。林鸟池鱼同浩劫，豆兵纸马尽讹言。毒如乌喙还攻毒，元到狐禅又有元。夜半都亭新鬼哭，星陶淑问岂无。”“一鼓填然再鼓哀，曳兵弃甲笑于思。但看绕树惊飞鹊，专待烹桑祸老龟。毁瓦画墁求食耳，投衡拔肺数奔推。八公草木风声恶，到此汪童怯死绥。”言拳匪挟亲贵之势，横戮朝绅，联军一至，相牢溃散也。又云：“鼙鼓声喧可奈何，坚冰天幸合滹沱。长星杯酒先酬汝，寒雨铃当莫怨他。项羽未闻尘钜鹿，郭京早巳溃牟驼。地安门外通秦晋，且驾巾车策健骡。”“行旅仓皇避敌氛，打包僧似趁闲云。吴公洛下逢循吏，桓氏闺中有少君。加璧壶殓从况瘁，鱼轩重锦馈殷勤。故人信有绨袍谊，驻跸归来第一勋。”“銮舆且住亦为佳，周览长安左右街。仃在小朝权设，升中太华特燔柴。重关龟塞难逾海，运道邗沟可达淮。此是神皋天府地，奉春建策早安排。”言两宫间道西幸，怀来令吴永迎驾，得擢车骑，遂由晋入秦也。又云：“中台赤毡裘，风雨横飞自美欧。麦秀黍苗悲故阙，瓜分豆剖视神州。河山忽现新棋局，朝市真成小地球。欲废《周书?王会》解，讴歌讼狱集群侯。”“贾楚今真上大夫，老拳鸡肋饱还无。株连律竟遭笞背，切近灾应筮剥肤。辱国岂惟羞父老，择邻原要远屠沽。相公席上方行炙，饭後钟鸣日已晡。”“等闲奇货笑千金，骏骨频来燕市寻。黑雪狐裘光绊缥，碧霞犀带直ギ琳。天青雨过柴窑片，云转雷回秘殿琴。每到宝山空手返，难禁墨癖与书淫。”言联军据京师，画地分界，朝官徒行辄遭辱。豪门被掠，珍货遍地，几无顾者。盖鞠裳居京师所目击也。又云：“峤南万里玺书徵，奉命登坛若饮冰。退敌老臣无上策，偾军诸将再中兴。河山已碎谁收拾，朝野交讧尚沸腾。免胄望公如望岁，愿间割地献金缯。”“片纸怀中证异同，兔爰不少雉罹。纷纷簿鬼名终点，怏怏钱神路莫通。已见槛车徵窦武，亦如巫蛊责江充。可怜北海孙宾石，百口难全卖饼翁。”“毳衣如槛车收，蒙袂都亭看决囚。天道好还君入瓮，家传良冶学为裘。须知乐魇生怀子，不少元亘讼卫侯。读得尊王金锁匙，未能汉律附《春秋》。”言李文忠奉诏议和，西酋索惩罪魁及徐承煜之就戮也。又云：“臣民中外喜瞻天，龙武钩陈扈跸旋。少室登封开母庙，离宫小驻贵妃泉。二ゾ太华经千里，两置三河复一年。亦有奉春能演策，暂移卧榻等鼾眠。”“高轩过去疾如飞，敕赐鹅黄短後衣。赭马络头嘶辇道，紫貂带素直军机。共迎卤簿呼三祝，恍听《铙歌》杀一围。九陌铜街天上近，龙颜有泪不禁挥。”则纪辛丑回銮，是役枢臣及跸路大臣俱拜黄马褂之赐，故有“敕赐鹅黄”句也。  

周泊园师《庚辛杂感》诗则综括其事云：“妖兴真似蔽天蝗，禁卫传夸蹈火汤。绛帕佩符朝过市，红灯吹剑夜登堂。金人可取祠天帝，铜马何知拱汉皇。赤子潢池原盗弄，那堪儿戏到诸王。”“斗米痴愚召鬼兵，尺书哀痛乞行成。同时覆辙分先後，几道枯棋半死生。遗事怕从开宝说，新诗都作徵商声。白登幸脱高皇，终见龙飞渭水清。”“御床执手涕淋浪，西市朝衣事可伤。楚客苍[A084]甘九死，秦人《黄鸟》痛三良。遗言尚足安天下，精爽终应在帝旁。误国何人夷甫最，不曾身首付排墙。”“见说三秦父老欢，只今近日是长安。金缯络绎来诸道，钟鼓凄凉聚百官。姓字早朝桑版署，羽书宵殿葛灯寒。南中传遍兴元诏。急拂麻衣洒泪看。”“立马山头大有人，责言无已怒西邻。惊传盘剑擎藩邸，屡见灰钉索贵臣。朔雪难寻苏武节，秋风犹起庾公尘。凭谁决志谋兴复，空有风流说扇巾。”“部曲良家尽锦袍，何曾报国有秋毫。《白华》久已成《杨叛》，青草惟间唱《董逃》。舞袖《凉州》歌未毕，藏金坞筑犹高。可怜当日临淮战，命尽靴中暗置刀。”“尺书”谓罪己之诏，鲍枢部（心增）手笔也。时仓卒西狩，枢僚中惟鲍得扈从。其“御床执手”句，则谓许文肃。当御前集议，上顾问文肃，且挥泪引其手。见宋芸子诗注。其诗云：“青蒲造膝泪空挥，荆棘铜驼事已非。到死无言看日影，似闻白首怨同归。”庚子事急，芸子往见文肃问状，文肃曰：“见铜驼於荆棘耳。”且属避去。诗中即用其语。“董逃”谓董提军（福祥）。“临淮”谓李监堂督部，监堂死难，事已见前。董素骄蹇，西酋索罪魁及之，全权大臣力争，乃得从轻遣戍。董犹自谓”奉命驰驱，不当有罪”，意愤愤不平。两宫召对抚慰之，谕以“为国忍辱”，乃俯首听命。其人特绛灌之流，当局欲倚为干城腹心，所见左矣。胡瘦唐诗御亦有《纪事》绝句之作，语尤多讽，云：“四字红幡夜集枭，春灯谜语杂歌谣。可怜一炬成焦土，使相登楼拜火妖。”“捷书一夕奏甘泉，六贵同时拜贺笺。欲倚淮东平寇难，高骈但解媚神仙。”“滦洲灯影幻妖烽，床上痴猪欲化龙。十族牵连同日死，大将军是酒家佣。”“十万缠腰上玉河，沙棠载使荡秋波。嗷嗷野哭多新鬼，《薤露》声中发艳歌。”“宗伯辞官早积疑，当年名在党人碑。荒陵暮雨昌平道，一骑从亡哭路歧。”“朱家结客散黄金，酒後论交一片心。末路惨遭文字祸，空余一剑作龙吟。”“击筑悲歌酒未销，尊前涕泪听童谣。百年文物销沈尽，相宅凄凉卖赐貂。”“艳歌”当指联军统帅瓦德西事。“宗伯”谓寥仲山尚书，尝避地昌平。“朱家”则指王五。先是，甲午後，京师童谣云：“这苦不算苦，二四加一五，满街红灯照，那时才算苦。”及拳乱作，有所谓“红灯照”者，以少女为之，遍体衣红，云“夜挈红灯，能飞翔空际”，童谣竟騐。  

当联军入犯，德宗从慈圣仓皇出居庸关，车从甚简，韶书所谓“素衣豆粥”者，想见鱼服凄凉之况。行抵怀来，知县事者为吴渔川（永）。湘乡曾惠敏婿也，迎两宫至署，稍进服御。启跸时，即命扈从，与岑云阶同任前驱。岑素骄愎，不相能。旋命吴赴鄂，与张文襄商筹运输。受知慈圣，擢至道员。近年尚在，每述当日遭际，辄感慨欷不置。赵坡邻太守为赋《怀来行》云：“荧惑入南斗，天子下殿走。扶持王母车，同出居庸口。孤城蕞尔绾其毂，夜半羽书惊入手。仓皂供帐亟缒城，重门早为黄巾守。泥涂积潦曳朝衣，望拜马前九顿首。翠华惨淡苦无光，中涓意气犹如旧。两宫相见涕沾膺，三日水浆断罂缶。今宵夹道尽焚香，恸哭江山犹在否。三间廨屋住东西，六校军屯护前後。滹沱豆粥逮臣工，旧绣天吴进妃后。明朝万骑复西行，诏令前驱弩先负。赫赫藩侯从陇来，银刀金粟供求取。驿骝开道需此才，某也追随幸无咎。崎岖汾晋达泰中，行殿茅茨罢雕钅口。天书哀痛盼勤王，奉使荆襄谕耆。旋闻除道返銮舆，复见收京赐圭卣。受知从此历监司，十载诸州印悬肘。”盖本渔川自述者纪之。天心未去，坠鼎复完，朝局中乖，袒呼遽尽。坡邻结句云：“兴亡百辈岂人谋，且听长星劝杯酒。”呜呼，岂不系人谋哉！  

入关之始，国纲如茶，谶纬诸书，悉悬厉禁。近代文法寝疏，於是李淳风、袁天罡之《推背图》始传播於世，而青田之歌、黄蘖之诗，同时并出。诠证近事，辄有徵验。邱仓海《己亥秋感》有诗云：“遗偈争谈黄蘖禅，荒唐说《饼》更青田。戴鳌岂应迁都兆，逐鹿休讹厄运年。心痛上阳真画地，眼惊太白果经天。只愁谶纬非虚语，落日西风意惘然。”次年黄巾构乱，銮驭西巡，黄蘖诗所谓“赖有金鳌能戴主，旗开八面下秦州”者，果如合契。士夫蛰处危时，撄心残局，《苕华》、《板》、《荡》，多见咏歌。邝斋诗云：“鸾辂蒙尘虎节斜，不堪回首望京华。坐令韦粲抛忠骨，犹许张骞返汉槎。海内纷纷传羽檄，城头历历起胡笳。长门寂寞宫车去，秋雨秋风长藓花。”“登高忍看旧河山，赵汉旌旗一瞬间。乍报乘舆过陇水，忽传敌骑下秦关。相公议真能事，诸将蒙恩亦厚颜。寥落从臣三五辈，伤心犹白序朝班。”邹崖诗云：“六甲玄符下紫清，宣和北伐太无名。蛮烟瘴雨朝飞舶，落日青磷晚闭城。海外文章成党锢，淮南方伎好谈兵。玉津园外刀如雪，碧血涔涔入敌营。”“讠喜讠喜袄庙委煨尘，景教东来误大秦。两戒河山仍黑劫，一朝忠义属黄巾。朝衣遗恨悲诛错，史墨名言忆降莘。不为旱荒甯有此，燕云赤地尽饥民。”“翠华间道出居庸，河岳风云护六龙。苜蓿万家燕市马，觚棱一点蓟门烽。凄凉夜半滹沱粥，寥落秋深景运钟。宰相新充祈请使，安排清酒誓黄龙。”皆极沈痛。若都人传诵所谓“国自兴亡谁管得，满城争唱叫天儿”者，亦雪香俳体耳。  

西酋之议惩祸首，先及端刚。时端刚尚在政府，慈圣犹豫不发，合肥不得已，使台臣以“迁延误国”劾己，乃得乘以进言。一日，召对枢臣，端刚辈犹持谬论，德宗怒曰：“误国至此，尚不退耶！”即叱去之，命王文勤独留草诏，罢二人枢直，慈圣嘿然而已。论者谓德宗自训政以来，得专断者，独此事耳。先是端刚矫诏，命荣文忠留京办事。文忠已出都，遂逗留途次。至是，始奔赴行在。渐乃诛窜首祸王大臣，而重颁罪己之韶。李亦元《读卒丑十月二十日诏书恭纪》二首云：“世论多翻覆，天心有废兴。仓皇诛管蔡，羽翼失疑丞。国狗应难噬，城狐未可凭。夜来看北斗，佳气满昭陵。”“百万生灵血，东朝悔祸深。易名传玉册，流涕发《金縢》。载笔他年事，逋臣海外心。祖宗遗训在，覆辙莫相寻。”亦元著有《庚子传信录》，纪述尤备。当两宫驻陕，以巡抚署为行宫，以贡院为枢部公廨，供张简率，略同草昧，然以视单车辞阙，荆棘载途，豆粥难求，素衣将敝，固已为小康矣。樊云门时为陕臬，有诗五首纪之，云：“晋阳西指王衣寒，跋履真同蜀道难。虫满液池伤仆柳，马嘶宫禁泣幽兰。嘛鞋间道奔行在，豆粥无人劝御餐。犹有前朝豹房月，居庸夜出揭帷看。”“大同宣府羽书频，郡县交迎玉辂尘。乍进翟辉跸路，渐看豹尾备钩陈。金戈铁马风云惨，紫盖黄旗日月新。不意今年秋社饭，百官齐念老来身。”“宫车晓度雁门深，御宿逶迤白日阴。夜雨淋铃双眼泪，长星劝酒万年心。蛟蟠一峡愁青玉，虎卧重关扼紫金。谁识幽燕诸败将，执戈争拥翠华临。”“太原亦是龙兴地，日角当年此建都。南渡至今悲晋宋，中天真欲返唐虞。已颁北阙求言诏，尽免西巡所过租。好制《浯溪中兴颂》，雪香俳体莫悲吁。”“回首金台落照余，奉先宫殿近何如。太妃两膳开蟾锁，留守双丸走蜡书。畿辅百城等侨置，朝官连日有新除。行宫夜见伤心月，争怪寒簧绿鬓疏。”注谓：联军陷京，问“宫中尚有何人？”守者曰：“有咸同主位在。”“主位”者，妃嫔也。西酋命仍照常进膳。时岑云阶制军以甘藩率师勤王，抵宣化，即扈跸西行，沿途宿卫惟恪，其受知慈圣由此。联军既陷京师，复进踞正定，或谓涎晋省富阜，或谓以晋抚毓贤仇教，图报复，讹言数惊，人心惴栗。江督遣湘军宿将刘光才入卫，驻娘子关，与相持。迨议和使者抵京，西酋力持必撤兵而後开议。使者以间，枢廷莫能决；诏晋抚酌夺，亦莫决；和议遂梗。云阶继抚晋，濒行，以撤兵事请命，不得上旨，疏请亦留中。既就途，念联军果至，刘部岂足敌，径檄令退兵。光才不从，复使部将以令箭往，始退。联军不知也，以我军久不退，复进逼，一战而刘军尽溃。幸退军在前，庆李据以抗争，西酋语塞，於是西军退而和议成。大计所关，相率推诿，可谓朝无人矣。云阶著称粗疏，此举殊有毅力。  

黄公度《闻驻跸太原》诗云：“南海昆明付劫灰，西风汾水雁声哀。勤工莫肯倡先晋，乐祸人犹奉子颓。兵甲谁清君侧恶，衣冠各自贼中来。壶浆夹道民争献，愿祝桥从万里回。”时端刚扈从，朝纲未整也。又：《闻车驾幸西安》云：“群公累月道旁谋，扰扰干戈未肯休。太白去天真一握，裨瀛环海更西流。河山形胜成牛角，神鬼威灵尚虎头。差喜长安今夜月，千年还照帝王州。”车驾初拟久驻太原，闻联军西犯，乃复幸陕。瞿文慎《回銮篇》追纪西幸，述慈圣面谕云：“当其乱初生，匪党倡习拳。讹言御外侮，诡谋肆神奸。从来设厉禁，左道惩白莲。贵近及老成，奈何主其间。为虺不即摧，如螗滋益棼。赤血流波涛，杀人轻草营。火攻藁街馆，儿戏棘门军。朝旨等弁髦，怀柔不得伸。竟戕日本土，又害德使臣。我曲彼有辞，巨衅成兵连。协谋突内犯，长驱入国门。仓卒避非常，蒙难更蒙尘。我为丧胆魄，心痹忧如焚。帝与后妃从，柴车乘短辕。零丁乏扈卫，跋履疲山川。贯市止民家，茹苦亦忘餐。颠沛至怀来，人马略骈阗。日在阽危中，诚不自意全。帛书得息耗，友邦肯联欢。全权始入都，讲款口舌烦。亦悲城下盟，所冀疆宇完。”当日仓皇播越，历历如绘。其述回銮渡河云：“灵只争劝顺，御舟平不颇。”盖河神幻形毕见也。  

文慎先以侍郎督苏学，庚子秋，闻西幸，专摺奔问，得旨嘉慰，寻迭擢总宪、工、尚，其纪恩诗所谓“诏传行在叠殊荣，骤躐穹阶玷六卿”也。迨趋陕，遂入直枢廷，故其诗多详朝政。李文忠之薨，时两宫迥跸在途，电奏至，震悼失声，文慎纪诗云：“元辅骑箕去莫攀，收京方待乘舆还。九重雨泣天容惨，一个山颓国步艰。”盖外廷所不及知者。当六飞驻陕，孝钦后鉴於守旧之失，既次第颁行新政。及还都，益重邦交，於礼见使臣外，且命之挈眷入宫游宴，寔出创举。文慎长译部，每宴必与，尝导使臣入瞻寝宫，有诗纪之。又：尝宴使臣，太后立御案前，亲书丈许长“寿”字，一一分赐。文慎纪诗云：“王会冠裳飨燕开，珠宫奎藻下蓬莱。外臣鹄立惊殊遇，亲见槐眉洒翰来。”尤旷典也。时新政繁兴，海内喁望，而文慎《言臆诗》颇怀忧盛危明之见。论宪政云：“汉家自制度，故步或失真。筑室但道谋，不如求治人。”论科举学校云：“敷教用明伦，旧坊胡可弃。谁言毁郑校，莫忽子衿刺。”论兵柄集中云：“束缚从中枢，号令秉两府。暌孤不用命，仓卒畴御侮。”论计政云：“尽笼天下利，专欲胡为乎。综省烦费，示俭寔远图。”论刑律云：“大法敢轻变，一切纵之出。九章无或畏，五教其奚弼。”於後来流弊，洞若眉，惜一篑江河，且不竟其用。  

拳祸肇端，由於废立。端庶人既谪戍，溥名位如故，廷臣亦无敢议及，虑伤慈圣心。其终废者，则张文襄言之也。《抱冰堂弟子记》云：“文襄密电枢廷，劝其面奏，趁回銮前，以慈断发之，藉全国体，其时尚驻跸大梁。”吴渔川（永）《西狩丛谈》谓：尝将文襄命於奏对时陈及，慈圣沈吟良久，曰：“尔且秘之，俟到汴，即有区处。”王小航诗注则谓：梁文忠应诏赴行在，密语荣文忠、王文勤，谓：“此事外人必干涉，不如自决之。”小航盖闻於梁，其诗有云：“辛苦挥戈盼日中，谈言微中狄梁公。”以梁公喻梁文忠也。是时梁尚官监司，遽陈大计，不无越分。其为述文襄意忄旨，以致於枢府，殆无疑义。端庶人与西蒙阿拉善王有姻连，既减死遣戍，遂往依之，初无异辞。辛亥变作，乃被逐，奔甯夏，见俞恪士《东归杂咏》诗注。其诗有云：“世绝天亲贱，兵荒互市停。凄凉逐客令，十口已伶仃。”谓其事也。  

京师陷，两宫将出走，慈圣召珍妃至，谓：“国难至此，势无苟全。”迫令投井。妃曰：“婢子从太后耳。”牵后衣跽泣，慈圣怒，命内竖推之入井，上饮泣不能顾也。曾<角及>尝赋《落叶》诗多首，托名於其室人，有云：“银床玉露冷金铺，碧化长虹转鹿卢。姑恶声声啼苦竹，子规夜夜叫苍梧。破家叵耐云昭训，殉国争怜李宝符。料得佩环归月下，满身星斗泣红芙。”“朱雀乌衣莽战场，白龙鱼服出边墙。鸥波亭下春光惨，鱼藻宫中秋夜长。水殿可怜珠宛转，冰绡赢得玉凄凉。君王莫问三生事，冷驿梨花梦佛堂。”哀感顽艳，一时传唱。金孙（兆藩）赋《宫井曲》，追述宫史，兼及朝事，有云：“是时长信方虚位，妙选良家循故事。苹涧谘诹季女贤，椒涂郑重君王意。霞帔云拜早朝，双芙蓉压百花娇。绿签当御丹毫染，共识春风属二乔。史臣虚颂宣仁后，调护官家复何有。但冀门楣重外家，几曾钟鼓求嘉耦。手书特下定中宫，以侄从姑礼数隆。仙近瑶池班自贵，娇藏金屋语旋空。”言选后时，上意属妃，而慈意属孝定也。又云：“普天同慑金轮圣，嘉礼初成诏归政。廿年再撤白纱帏，此事朝家未为盛。排云楼阁瞰昆明，却借军兴助水衡。乍可武皇劳习战，竭来文母祝长生。贤妃心沭危机伏，灶臼新来语还恧。昭训何缘忤独孤，樊姬岂敢言孙叔。螟赢由来衅易寻，中宫督过复相侵。佩卖朝正嫌位迫，盟钅义夜半嫉恩深。小印亲钤婕妤赵，慈甯怒却宣华表。罗织《焚椒》一卷成，录中罪状知多少。鞭鸾笞凤肯相宽，座上君王掩面看。兰定当锄珠泪咽，{艹}因屡折玉容残。强颜甘受泥中辱，名花摧折罡风酷。点额何须獭髓医，断肠谁乞鸾胶续。纨扇悲凉感不禁，况教同调累要砧。共看永巷三更月，依旧君王万古心。”历言妃获非之山及瑾妃同贬也。又云：“从此龙颜常不怿，欲还阿柄嗟无策。易得苏张辩士才，难收产禄诸军籍。徙木威轻今不行，投梭谤急事谁明。若为扶得潜龙起，至竟空期画虎成。碧鸾顷刻重回驭，霜晨不许神州曙。紫气争迎西母来，青阳暗逐东皇去。表吁临轩作奏工，内传刑赏出宫中。太液池西显阳殿，寂寥真不减楼东。”述戊戌政变也。又云：“骄王迁怒违言始，欲册王孙作天子。主鬯三朝策定无，叩关六国兵来矣。丁甲神奇戊己屯，并成大错铸蒙尘。从亡已分偕良娣，临发犹能杀太真。拜诏但言赐卿死，阿武相残何至此。自合缣囊扑杀休，初无复壁求生耻。未悲此变起仓黄，但恨他生事渺茫。妾心早办井波定，妾身甘化井泥香。”言庚子变乱及宫井之痛也。回銮後，有诏复妃位号，以礼殡殓，故诗中有云：“经年播越复收京，歌舞斑衣饰太平。彤陛九朝严礼法，黄台一摘噤歌声。太息北宫仍闭置，楚歌楚舞同挥泪。九龙殿侧夕阳中，念奴指点伤心地。趼鲜庭院立多时，落尽桐花断丝。倩影犹疑鉴环佩，血痕那肯作胭脂。万一微波通缱绻，高唐梦亦君王愿。枉费东朝锡隧文，难偿南内闻铃怨。”或谓妃尝降神养心殿，待两宫同赴玉京结案，故诗中有云：“帝江尤惧鬼谋验，黯驱重泉求故剑。身到虞渊判共沈，心知炎井难重焰。上阳病亦向秋孱，先後生天一日间。若使真泠迟旦暮，倘能返照满河山。遗诏同颁事倥偬，里巷相传语尤痛。攀得龙髯证异间，折残鹉翼猜妖梦。碧落还应见玉妃，桥山风雨黯同归。斧声前夕多疑信，史笔他年孰是非。”“斧声”句，则当日别有谣传也。末云：“守祧重赖旁枝续，委裘负戾深相属。邵陵兄弟中外军，会稽父子东西录。殿前钟ね忽苍凉，禅诏无端出未央。姑妇残分胜负，祖孙绣褓论兴亡。沧波留取灵鹣翼，昭阳非复寒鸦色。随例铜作太妃，断肠《玉树》悲亡国。”则谓後来逊政，事由孝定，为妃惜，不仅为妃惜也。王燕泉观亦有《宫井曲》之作，以叙事不详，故舍彼录此。  

仇教矫诏，诸行省皆寝不行。浙抚刘景韩中丞不及察，遽通行各属。恽崧耘方伯与先按察公同谒大府，力争之，已无及，遂有衢郡戕宫戕教之事。衢俗亻塞而悍，闻韶下，揭竿群起，毁教堂，杀教民，城市骚然。西安令吴季清（德氵肃）出弹压，众目为通教，竟缚之，挟至道署，请惩处。时鲍祖龄为金、衢、严道，春霆提军子也，以门阴得官。衢多花船，鲍有所昵，恒微行就之。季清与同乡，不敢面诤，伺其出，辄衣冠迎候，意使知愧，鲍啣之。至是，快其被祸，使人传谕曰：“听若所为。”於是令被戕，复拥入邑署，屠其家属，而教堂、教民俱尽。後鲍坐是谴戍。余旧作《七里泷》记某公事云：“富春江上高舶舟，客来载欢不载愁。夸人载得绣衣使，东船弦管西船醉。出泷复入泷，钓台解意偏成双。下水复上水，七里真成七十里。山城老令迎负弩，讽谏微辞触公怒。市民仓卒拥官来，喋血戟门公不顾。官卑命薄何重轻，荷戈公亦天山行。祸由所溺是足戒，独怪高牙付公辈。”鲍尝乘妓船赴省，途中往复流连，三见钓台，抵省语人，传以为笑。季清以名进士通时务，与乔茂萱交厚，茂萱有《记梦二首哭季清》云：“昨夜梦故人，对案相与坐。右为西安君，曾笃在其左。共话西安事，哭罢俯首卧。嗟我神明衰，梦境亦昏惰。明明西安君，浓须色不挫。却谓是他人，扼腕叹奇祸。无乃示佛谛，曰此非真我。水火与刀锯，皆似空中过。我老心学荒，只有泪雨堕。何当语潍县，谓是何因果。”其二云：“困果谁复识，思君涕重流。堂上有老母，西南驶归舟。儿孙各幼小，劫後嗟遗留。颇闻山中妻，孝爱良独周。我时在官守，俯仰煎沈忧。事后百余日，凶问始见投。我亦愿九死，六驭方悠悠。黾勉循旧职，含泪推疲囚。嘿念平生友，存者各九州。斋居勘真契，只坐不自修。却忆十载前，惧会甯易谋。终须挂冠去，长与亡何游。”时茂萱以提牢留京，目睹劫尘，故言之凄悒。  

当两宫驻陕，留京诸臣累疏请回銮，廷议逡巡莫决，贵近至有主移都襄汴者，独荣文忠力排群议，坚请还京。诏既下，人心始定。胡观察（延）时督办行宫供亿，集所闻见，为《西安宫词》多首。有云：“今年八骏东归日，去岁六龙西幸时。圣主还京天下乐，老臣谋国几人知。”美文忠也。诗中述两宫俭德云：“南院高寒北院低，御厨东设炭房西。日中殿上呼宽达，零落貂瑶总不齐。”“宽达”者，主管太监之称。内监从者不及百人，给事御前者数人而已。“凤池春暖衍恩波，玉纽朱丝字不讹。竹契鱼符遣制在，不愁少府费缗多。”谓慈圣虑中官婪索，凡宫中支一钱一粟，必以朱文小印为信，文曰“凤沼恩波。“玉食何尝备万方，黄绋轻幂试羹汤。大官选得雏盈握，别有金钱出便房。”谓每月茶膳不过四千金，日限鸡三四只，豕肉十斤。若添进时鲜，则别于内司房领价。“几日南薰满汉宫，初看寝殿展凉篷。桃笙象簟何曾见，御褥轻黄葛布蒙。”谓行宫惟寝殿，召见殿设凉棚，御妆茵蓐皆棉，慈圣命以黄葛蒙之，秋后撤去。凡此皆不忘在莒之意。又云：“播迁倍觉君王重，翼蔽方知圣母慈。”谓驾出居庸，上在车内，慈圣坐辕上。突匪弹四起，上固请易位，慈圣曰：“帝关系宗社，余老，殆无妨也。”止孝止慈，见于患难中矣。  

樊云门《彩云曲》，为傅彩云作也。彩云，吴妓，负盛名，洪文卿侍郎纳之，从文卿使海外，摄晕翟。传闻驻英时，尝与女皇维多利亚宴游摄影，《曲》中有云：“深宫欲得皇华使，才地容斋最清异。梦入天骄帐殿游，关氏含笑听和议。博望仙槎万里通，霓旌难得彩鸾同。词赋环球知绣虎，蚁钿横海照惊鸿。双成雅得西王意，出入椒廷整环佩。妃主青禽时往来，初三下九同游戏。凤纸宣来镜殿寒，玻琉取影御妆宽。谁知坤媪山河貌，只与杨枝一例看。”盖闺檐之奇逢，在乐籍为仅见。文卿既还使舶，旋赴玉楼，飘泊狂花，复沦曲部，其诗所谓“章台依旧柳毵毵，琴操禅心未许参。杏子衫痕学宫样，枇杷门榜换冰衔”者，绮梦迷离，不堪回首矣。庚子之变，适寓凤城。联军统帅瓦德西者，夙耳其名。香聪亲访，犹认蓝桥；宝扇迎归，并栖青琐；绸缪星月，依附风云。蛮撩服其微辞，朝吏仰其余息。德军挟愤而来，得稍戢淫威者，彩云力也。后以凌虐养女故，流徙江南。云门复作《后彩云曲》，有云：“柏林当日人争看，依稀记得芙蓉面。隔越蓬山二十年，琼华岛畔邀相见。隔水疑通银汉槎，催妆还用天山箭。”“将军携手下瑶墀，未上迷楼意已迷。骂贼翻嗤毛惜惜，入宫自捌李师师。”“谁知九庙神灵怒，夜半瑶台生紫雾。火马飞驰过凤楼，金蛇炎冉燔鸡树。”盖指仪鸾殿被灾事。或谓瓦酋挈之僭居，塞誓言也。又云：“言和言战纷纭久，街巷虔刘及鸡狗。彩云一点菩提心，操纵撩夷在掺手。胜箧休探赤仄钱，操刀莫逼红颜妇。始信倾城哲妇言，强于辩士苏张口。后来虐婢如虺蛇，此日能言赛鹦鹊。较量功罪相折除，侥幸殊恩免缳首。”述其弭乱保民，语皆纪实。又云：“从此茫茫隔云海，将军也有连波悔。君王神武不可欺，遥识军中妇人在。”则瓦酋亦以是获谴也。时彩云已改名赛金花，袁翟园吏部别赋《赛娘曲》绝句云：“十五盈盈碧玉姿，状元夫胥定情时。蓝桥玉杵盟无准，记取前生负阿儿。”“曾说凭肩誓女牛，海波红处系鸾舟。天魔舞罢春风歇，惆怅人间燕子楼。”“艳帜重张十丈红，渔阳鼓震戏场空。天教老作咽脂虎，保障金城第一功。”“飞絮沾泥太可怜，阖闾门外锁秋烟。云司毕竟多情种，不要儿家买命钱。”相传文卿未贵时，眷一妓，有啮臂盟，既而负之，妓自经死，彩云即其转生。首篇意本此。知其事者谓妓已他适，初未尝投缳，则其说不足信也。今彩云尚在，年已七十，时为人述旧时轶事，贫甚，以芦帘障屋，几如李师师青裙白发，掬饮檐溜时矣。  

拳乱首祸，当推毓贤。毓初任曹州守，曹故多盗，莅官日即置站笼，每捕盗至，辄非法毙之，中多冤死，然盗氛以戢，郡境肃然。由是上官谓其能，累疏荐，氵存擢至鲁抚。鲁民习拳者，以邪术号召，党徒日众。毓独信之，谓可敌枪，揭其帜曰“扶清灭洋”。迨毓移晋抚，鲁境匪氛已遍地。袁慰庭继任，剿平之。其莅晋，复倡集拳民，属境教堂，几无不毁者，戕教士教民无算。三十年来，教民恃势横行，良善多受其害，闻仇教，皆踊跃奔赴，以为快事。西酋请惩罪魁，毓初谴戍，寻正法。临刑坦然，犹自谓以身报国也。张殉卿《纪事》诗云：“冤血当年染赐绯，曹南草木识余威。妖氛坐见吞刀起，天道甯无入瓮讥。磔鼠张皇夸吏术，捶羝仓卒伏戎机。太行山下摧轮处，目极萧萧露冕归。”余于庚秋客太原，闻土人谈拳匪必曰“义民”，无敢诋斥者。时毓已去官，而余威犹著。  

壬寅秋，蜀巾拳匪忽作，突入成都。陈鹿笙布政（橘）方自督署归，遇诸通衢，即率卫卒与战，短兵交绥，擒获泰半。是岁值乡闱，方三场扃试，上吏集者将万人，偏师定变，安堵如故。事闻于朝，赐号“义勇巴图鲁”以旌之。外舅乐静翁副毓少岑学士为主试，躬值其事，有《题庞笙衣冠巷战图》诗，录其三首云：“宿德兼儒将，惟公迥轶伦。英雄犹似昨，图画亦惊人。班剑威仪肃，靴刀壁垒新。囊中余智在，谈笑定黄巾。”“浩气斯无敌，危机总不惊。短兵交狭巷，赤手障全城。圣主褒奇勇，灾黎感至诚。兴酣挥露布，椽笔势峥嵘。”“琐院方求士，潢池遽诘戎。万人俱托命，一骑报成功。隐患机先烛，苍颜气转雄。翦灯重对卷，飒爽见英风。”论者谓鹿笙才能济变，意当大用，乃一摄川督，旋罢。  

外舅乐静翁《蜀辎纪程》有《铁索桥诗》。盘江居川黔间，亦组铁为桥，横亘两崖间，岁久ㄨ坏，蓝镇军（炳堂）镇安义，督部卒重复之，勒石纪事。叶稚侍御督黔学，按试经其地，作歌寄镇军云：“潜蛟生角隘潭穴，击水飞行越危届。浮槎木石互撞秘，严隙冲波半偏裂。长江战衄失首尾，波落江心见丛铁。二三残短远可数，宪窜犹鸣阴雨节。江流入夏悍且深，来一苇愁行人。蹑空诅有鞭石手，骇目更甚缘幢身。健儿触险尔勿矜，善泅常遇龙蛇嗔。冲流祯尾坐太息，延颈望有仁人仁。觥觥镇军顾我语，期我重来兹役举。千金之诺果如响，万口同谵固其所。峰回路转见栏，耸碧流丹映烟雨。导行一骑已欣欣，方驾群绉相衙衙。炉锤百链力无惴，妪泡万钉巧能补。众材骈列直中弦，巨缆下垂勾若股。谛观颇识巧工精，小憩都忘行役苦。昔年当辙弄螳斧，捣穴偏师絷穷虏。飘飘大纛自舒卷，如此釜鱼何足武。牙门分般输籍，次第庀材料山泽。澜沧之制今宛然，更念西征恢旧驿。要令千里通滇池，亭堠画一悬旌旃。建牙出为方面守，古有举者勿废之。利民岂必舰奇绩，凿空不若培其基。知君嘿嘿用此意，实事求是良可师。”篇长节之，是又一铁索桥也。侍御《去年今日》诗云：“凤德栖栖览九州，尊王所以事诸侯。《春秋》独盛《公羊》学，竟取何休说黜周。”“嫌如绛灌阻长沙，不惜任文占禁衙。霜鸯雪眉忧国瘦，委蛇风度激昂差。”亦感戊戌政变。  

电信规行久矣，罕入诗者，唐赞襄明经（际虞）《电线歌》云：“空江忽作惊蛇走，铁索盘旋如贯柳。大驿云连百步杆，机中似有神人守。泰西制电分阴阳，略似磺强水清浏。搅以精插以铜，耀然电气生蚴蟛。蝉联两线递相衔，万里音书才脱口。英吉利接佛兰西，两京机轴成骈拇。陆依车道水通津，筒凿罗轮不停手。彼此钟铃互报声，字文廿六分其母。”刻画神奇，可谓町畦独辟。庚子拳乱，所在电杆，悉力摧毁，误以为西人所设也。蚩蒙无识，正复可悯。  

风会递嬗，不期而然。夏蔚如两作《厂甸竹枝词》，其云：“玻琉一尺亚轻纱，灼灼钗光溜鸯鸦。浪蝶游蜂误相逐，车帘斜插象生花。”光绪中年情事也，迨末年所作则云：“窄袖长袍结束新，蛮靴细碎蹙香尘。女儿爱作男儿样，扑朔迷离辨未真。”“无遮会里竞时新，忉利华现色身。游兴未阑闲斗茗，大家齐上上林春。”“上林春”，茶棚额也。廿年间，迁变如此。甲辰夏，京师瓶设工艺局，附商品陈列所，杂罗百货，纵人游览。汪子贤《陈列所谣》五绝云：“杰阁凌霄汉，经营费万千。何人师卜式，慷慨纳金钱。”“百丈鹅黄锦，千金狐白裘。明珠光百，更列最高楼。”“制器师前代，犹传景泰名。蔚蓝天一色，仿造及东瀛。”“采绿多休暇，同占五日期。游观不辞远，日暮趱城归。”局、所皆隶商部。富绅吴懋鼎输金五万，特擢京卿。  

宣文靖诗云：“雨华峻阁插青冥，法鼓金铙震百灵。佛意去邪期务尽，鸳鸯桥畔撂巴苓。”所谓“撂巴苓”者，宫中年例，腊八日，于中正殿送祟，召喇嘛襄事，铙鼓杂作，排当甚盛，以面作鬼怪状，送至神武门西弃之。盖即驱罗之意。先文安公尝言：“每岁除，循例诣慈圣，行辞岁礼，见庭次堆松枝秫秕，宫女艳妆者数十辈蹋行其上，周绕不已，亦满俗也。”惜无赋之者。  

自摩西教流衍海内，莠民争入教，恃为护符，以恣其毒螯。罹其害者无所控诉，乃迫而横决，故教案无岁无之。光绪乙巳，南昌教案起，赣藩周瀚如绌于才，颇持大体。余尧衢陈桌务锋厉，督县令严切。时宰南昌者为江大令（召棠），与教士抗争不得，又慑于上官，即就教堂自刎。张文襄督鄂，奉诏按其事，檄武昌守梁节庵往赣。详稽博采，具得江死事惨烈状，以覆于文襄。文襄据牍入告，于是褫尧衢官，瀚如旋亦开缺，而节庵颇以江褒雪不及为恨，故其《题江南昌手绘牡丹三绝句》云：“红残绿暗子瞻哀，今见此花哀百回。一夜舂雷兼雨雹，扁舟真恨我迟来。”“沈醉东风弱不禁，蝶蜂杂处更侵寻。如愁如血那堪赋，只有元舆识此心。”“能知芳烈叫天阍，赤豹文狸森在旁。记得百花洲上屋，水窗幽雨助凄凉。”梁与江初无素，其为江扼腕，盖激于当时舆论。后尧衢再起，为法部参议，复为言官追论而罢。当光绪中年，号方正者多主排外，于次棠中丞（荫霖）庚子罢官亦由此，然治鄂有惠政，节庵闻陈提刑（宝箴）、周兵备（懋琦）述之，赋诗云：“觥觥提刑使，用才宝所贻。兵备究官学，握符新莅兹。入稽簿案事，出听闾巷词。吏悚尊神君，民爱泣婴儿。筑堤尧佐惠，讲学安定规。各称所闻见，未毕舌已疲。”具觇公论。又云：“何知世事变，四犬能制罢。”则排外之失也。  

庚子纪事之作夥矣，近见时人俳体绝句百首，所述尤为详尽，著者佚其姓名，盖当日围城中所作。有云：“八戒沙僧与悟空，不教口角透微风。东南三叩喃喃语，瞥见溪姜太公。”“结束登场语同，铁眉铁眼铁肩胸。羽林龙武帧如虎，输与香村五尺童。”若“八戒、悟空”，若“太公”，若“铁眉铁眼”，皆彼中词也。又石：“抹十愁兮改十欢，玉皇把笔坐云端。由来天上人情重，大帝犹将佛面看。”盖团众散布黄单，谓本月有劫，玉帝以观音大士面求而改。又云：“链气三年导引勤，锋刀难入火难焚。自言术是金钤子，不数奇门与《易筋》。”“洪钧老祖降从天，一日燕齐去复旋。宫锦袈裟月牙铲，非僧非佛亦非仙。”“古貌银髯二百秋，新来八老说甘州。自携五百田横士，飞过重瀛蹴墨欧。”“西方佛子大神通，统率兵团奏战功。立马阵前红斗笠，随身还有四金童。”“夫人统率复警兵，来自齐州越禁城。粉黛兜鍪一佳话，白团三万拥银旌。”“传言宝坻大卒庄，拳法相师总姓黄。兄弟六人分领袖，麦花山下是家乡。”盖拳众愚顽，附会神怪。或称“金铃子”，或奉洪钧老祖，或托于黄天霸，甚臣诡托左总兵（宝贵）之夫人，谓兴师复譬，皆村野斓语也。某日，有异人衣袈裟，执铲，入水定门，云“自历下一日而至”。是夕即遍焚教堂。又喧传甘州八老人来都下，将率团渡海，蹂扰欧美。天津开仗时，言有红笠僧策马助战，皆言动之诡异惑众者也。其初，未敢显肆，自刚相奉命往保定察视，沿途遍召渠豪，散给空黄子，以成招抚之议。于是以奉旨治团自居，肆行无忌。诗中所谓“使相巡行历保阳，空名墨散千张。城乡一夕标黄纛，奉旨团民字数行”。纪其实也。至云“肘腋何堪有寇氛，中涓鼠窜忽纷纷。禁中大索威如虎，龙种王孙将北军”，则端邸假名捕奸，且犯及帝宫矣。谁实纵之，至于此极。其诗足资史料者，如纪官兵捉车云：“微调纷纷乱似麻，军符火急捉官车。行人嗟叹穷官乐，十日关门不上衙。”时官兵待发，四出捉车，虽贵家朱轮不免。陈玉苍尚书方以御史巡城，疏请饬大宛令，设官车局，汹汹始定。又纪延烧炉房，维持圜市石：“祝融虐焰上千霄，金店银炉一例烧。比户商民齐束手，市厘景象太萧条。”“深宫不忍苦吾民，百万新颁内帑银。传谕四恒齐复业，大家借绐要均匀。”时团众纵火，焚大栅栏商店，延及巷市城楼，二千家俱烬。炉房既毁，银源顿竭。“四恒”者，恒和、恒利、恒源、恒裕，为钱业巨擘。所颁帑，内府、户部各半，从京尹陈筱石（夔龙）请也。二陈以善后功，并邀殊擢，盖基于此。详见《望堂奏疏》、《庸庵笔记》。  

## ●卷二四  

熙朝科目取士，沿朱明之旧。然国初制艺尚理法，中叶乃尚墨卷，已非先辈风矩。同光以降，国势寝衰，论者始归咎于八股取士之失。慈圣惩庚子之变，谋以新政收人望，乃于行在设政务处，通筹因革。自光绪壬寅乡试，始改试策论，自甲辰会试后，始废科举，以中外大学专门卒业者试之于廷，为举人、进亡，张文襄、袁慰庭力主之也。仁和王文勤晚年在政府，简嘿自晦，独于废科举一事持异议，至以去就争之，世病其迂，及今思之，固有深见。先文安公《题中丞公同治癸西鄂闱拟墨原稾》有云：“模楷非徒多土资，公忠默与古人期。一朝功令兴亡系，绝忆中书抗议时。”“中书抗议”，谓文勤也。中丞公权督两湖时，文勤为鄂臬，尝密疏论荐，不逾年，即开府湘中。文勤生平未掌文衡，惟庚辰、癸卯两与殿试读卷，文安公与不肖适出门下。文字渊源，若有前契。何平斋丈追怀文勤句云：“摸棱莫便腾疑谤，蒙难端应仗老成。”谓其庚子在政府，绸缪大计也。当光绪中年，制义未废，总税务司英人赫德之子承先亦习之，尝吁请以监生应试，不许。虬髯碧眼，且有志观光，何尝以科目为诟病哉！  

赵瓯北《分校杂咏》，皆纪内帘事。樊云门丈《紫泥酬唱集》，补赋外闱琐事诗多首。《印卷》云：“参差鳞籍各分行，细蘸猩泥妥印床。兴嗣《千文》凭识别，茂先万户好关防。一时雪雁都留爪，从此游蜂各认房。莫负钤红珍重意，冠南面至公堂。”《点名》云：“纸上丹毫点注轻，玉阶胪唱此先声。旁行大似《公卿表》，部勒还如子弟兵。何止万人来庇厦，直无一亡不知名。三吴诗礼于今盛，非复前朝复社生。”《封门》石：”一丸泥可闭严关，何况银袍立鹄班。禁断纸鸢通一袋，森沈铜兽哺双鐶。蛾眉春锁三千女，骏足云封十二间。料得风檐动诗兴，隔墙遥见孝陵山。”《归号》云：“一入龙门问导师，条条深巷下帘时。浮屠驻锡无三宿，飞鸟投林各一枝。发箧更无新椠本，拂墙或有故人诗。笑看战士都归伍，胜负兵家未可知。”《发题》云：“翦烛同翻四子书，内帘刊斟费工夫。飞来花叶春应遍，画就葫芦样不殊。武库有兵皆授甲，铨司无吏不分符。不知众乎雷同里，操得科名左券无。”《放牌》云：“博带衰衣纳卷同，上堂已了任西东。王前何必骄卢后，枚速终当胜马工。好放蛟鱼归碧海，莫教鹦鹉怨雕笼。从来兵法兼擒纵，赚得书生入彀中。”《进卷》云：“翠墨丹文各易书，镂箱催进杂瑕瑜。三神山许人人到，万佛场原日日殊。西极频烦供战马，南交络绎贡明珠。官厨日致江东脍，谁解当筵味腹腴。”《弥封》云：“糊名故事起唐时，缄秘真成无缝衣。包老定难关节到，章持或恐姓名非。情同射覆谁当，事等探筹世所讥。常格困人可长叹，别头一试至今稀。”《胜录》云：“滴露研朱几砚春，赐钱深念写官贫。郢书燕说休沿误，晋帖唐临始逼真。南宋词严偷减字，北堂书爱影钞人。只怜三载宾兴典，苦累田间识字民。”《对读》云：“藜火青时太乙临，校警还抱菩提心。脱文细扫林间叶，对语相关枝上禽。画里渔樵常互答，乐中笙磬要同音。斟刊亦是专家事，学派由来出向歆。”是岁，黄子寿护抚监临江南乡试，曰《酬唱集》，即其赓和之作。闱中主司用墨笔，分校用蓝笔，监临、监试、提调用紫笔，誊录用朱笔，对读用黄笔。云门亦分赋之，曰《五色笔》诗。《墨笔》云：“不律亲操典玉衡，黑头争仰古公名。怪来银海明如许，应是东方漆点成。”《蓝笔》云：乌纱头上蔚蓝天，镂管携来点勘严。乞与方袍好颜色，神君柳汁要均沾。”《紫笔》云：“天章颁到紫泥初，操翰依稀在石渠。写上蛮笺修五凤，魏家庭砌牡丹舒。”《朱笔》云：“华屋连云置写官，尽将子墨换朱丹。鬼神暗里传衣易，珠玉光中夺色难。”《黄笔》云：“交交鸟语棘墙阴，卷里檀痕点注深。为语毛生持晚节，重阳还共菊花簪。”足佐棘闱掌故。先是，廷议以江浙士习浇漓，特加意整顿。是科分五路点名，士子鱼贯趋路，场规甚肃。云门《和子寿》诗有云：“锁院经营亦费才，君王特下蓬莱。”即谓其事。末场值秋节，七子多乘月出闱，试院恰近秦淮，诸妓咸手桂花一枝，遇相识者举花迎之。其《咏月华》句云：“正是睾真朝散后，几多霓羽御天风。”想见盛致。  

乡举钜典，若刊题、对卷诸事，试官必躬亲之，凡以杜弊源也。而写榜时典制尤重。是日，试官及监临、监试诸官皆列坐堂皇，由试官亲拆弥封。每拆一卷，审朱墨相符，吏以长笺书其名籍，传观讫，然后书榜。恒有检及疵缪，临时撤换者。闱中设备中卷以此。凡拆封，自第六名始，既讫，乃填五魁，则自第五倒填而上。其时列炬荧煌，堂阶如画。堕园赠写榜某吏诗云：“官烛两行人第一，夜阑回忆抱孙时。”盖其孙适冠武榜也。董觉轩以进士为江西令，与己卯分校，填榜日，赋长篇纪之，有云：“华堂沈沈席三向，群官列坐中西东。重行左右北为上，环而伺者摩肩胸。吏据南案执笔侍，使者手拆糊名封。标签一一认徽记，朱本墨本相符同。长笺三尺涧三寸，姓名籍贯书精工。传观既周乃填榜，抚部逐次亲题红。”述其典式也。又云：“时维九月日卒巳，微雨洒道天冥蒙。堂前森列八巨烛，粗如人臂光熊熊。睾官小休具餐饮，餍妖醉饱多惧惊。仆夫撤筵吏重写，解头一唱收全功。”则言填魁。末云：“睾官起立各相揖，行者送者仪肃雍。辕门鸣健儿奋，护榜而出声殷隆。想当节署三日挂，倾城观览行幢幢。”盖乡试榜，依例张于节署；若会榜，则于礼部门外张之。觉轩与云门丁丑同榜，此诗适补诸咏之阙。  

庚子秋，北事方棘，浏阳唐才常谋发难武汉，其票布为“富有贵为”，盖隐用康长素名，而自托于保皇者。在事如武陵何铁笛、蔡树珊，皆一时才杰。事败，才常及何、蔡俱死。何有《绝命词》云：“银铛铁锁出围墙，亲友纷纷送道旁。三百健儿齐拥护，万头钻孔看何郎。”“北宋党人碑甫毁，东林名士狱旋兴。千秋公论应犹在，两廉孤豚愧未能。”“四万八千虫出入，五宫五脏我原无。无人何苦争恒干，还我清虚一丈夫。”“痛哭君亲恩太厚，百千万劫不能酬。忠臣孝子今生了，且向龙潭掉臂游”。蔡于狱中亦有诗云：“蚁磨盘舒又一年，元黄争战几推迁。寒沙白日淹鸾地，短褐雕弓射虎天。终见蜩螗同水火，那堪环块在风烟。鸡鸣五夜频搔首，看剑挑灯意恫然。”“觚棱萝里寒金雀，谏草堂前起暮鸦。误国千年仇介甫，通藩几道问充华。蜉蝣竟夕成毛羽，螳臂当车挫爪牙。西狩无麟天闰爽，逋逃人海豢龙蛇。”“又闻麻达葛山奇，轻重当年类举。貂珥双簪矜别邸，兰椒三燕拜西闱。酬天祀典怜鸡宝，排日笙歌驾凤蜺。营得菟裘身欲老，克家犹护绿幢儿。”“萧墙旋起八王戈，麾寇其如召寇何。碧海膏流成赤卤，红莲焰结舞妖魔。九朝典册新钤散，千骑宫装老泪多。辜负香衾惊破梦，不因封事动鸣珂。”其诗曰“君亲”、曰“觚棱”，固非谋逆者。蔡诗后二首历述戊戌、庚子事，语有深慨。兰筋未骋，桐尾已焦。生才大难，乃付一掷。  

胡研孙观（延）与樊云门同佐荣文忠幕，云门赠诗有云：“髯短同为入幕宾，岂期家国误黄巾。幸逃白马河中水，重认红羊劫后身。”盖庚子后所作。研孙早岁即有诗名，尝于役蜀道，与西藏贡使同行，感而有作，云：“画旗吹角风参差，翩翩骑马红衣儿。丹顶影缨大堪布，来琛竞裹三千辎。我闻达赖号伽叶，匹者班禅通法偈。西来膜拜天可汗，神京高筑黄金龛。‘怯卢’译字称‘无上’，青青稞米乌斯藏。四骆骏驰为煮茶，二招复沓还输酱。朝廷控驭假班牙，白布红毛休怨嗟。不遣文成通赞普，聊将护国奉思巴。那知天辟三危地，南风吹断芙蓉利。牛粪欺人取道来，横分印度东西帝。昨者强强制吭，不赢不马乌孙王。筹边空建王然策，内附无闻悉怛降。于今环海成庭产，已见岛蜗陈普鲁。铁轨能教阿瓦通，电书那虑流沙阻。云栈萦纡草树春，东风罗勋章陨动行人。行人漆室方长叹，嗟尔嬉嬉燕雀群。”时英人已窥伺西藏。光绪中，英太子游印度，议收回夺颠佛，延西藏班禅活佛主之。事虽未行，其欲假托宗教，牢笼藏众，于此已发其端。后数年，达赖果为所惑，而畔离宗国矣。何翩高郎中（藻翔）官译署最久，其奉使西行，自大吉岭入哲孟雄境，有诗云：“漠北峰峦万马奔，西金锁钥控乌孙。漫山岚涌云成海，惊瀑雷鸣石有门。泰华一九伸右臂，江河两派入中原。恒沙无量胡僧劫，兴废何由间世尊。”西金为阿育王降生地，即夺颠佛教所萃也。末语感叹急劫，与研孙诗意差同。  

洪引之《秦淮感旧》诗云：“恩怨何须抵死分，九原骠勇可知闻。一篇鹦鹉筵前赋，犹作河厅感逝文。”为刘壮肃作，“骠勇”，其勇号也。丑之佐壮肃抚台幕府，壮肃初亦爱其才，乃假公亏帑，且骛桀不堂诘，语侵府主，遂系狱，久之乃释，有《出狱口占》云：“五年眼不见青山，今日看山眼倍馋。人以须眉疑面目，天教闲散作头衔。早拚归路寻黄鹄，空有浮名满赤嵌。从此不愁猿鹤笑，具区西畔好收帆。”《感旧诗》自注谓：“咸同名将帅，惟壮肃一人不以私忿掩公论。”犹见直道。引之为北江元孙，负才气，而坼趾不修边幅，卒不得令终，可为有才无行者戒。  

伯熙祭酒，晚年寄情书画，同时精赏鉴者有李芝陔、李文石、张辟非。一日，集饮芝陔斋，同饮酒看画。文石中酒，朗吟坡句曰：“我虽不善画，晓画莫如我。”意甚自负。伯熙和之，辟非不服。伯毖曰：“此事自有真评，吾亦岂妄许者。”辟非愤然，拉芝陔入室，取一画出，复解所佩玉翁仲置几上曰：“是画款识在下，文石果知是谁笔，即以玉为酬。若谬误者，君等如何？”文石笑曰：“即执蛰门下何如。”于是展画，甫见峰头，文石曰：“此非马远即夏珪。”辟非愕然，徐曰：“究是马是夏，勿摸棱。”文石曰：“更见人物或树木一二株可矣。”又展半幅，至持盖两人，文石径取玉佩之，曰：“禹玉笔无疑。”款见果然。辟非曰：“必待见人物，始知其人，犹非上乘。”伯熙曰：“马夏家法同，所别綦微，能从微处决之，正非好学深思、且多阅古者不能也。”畅饮而罢。文石《论画》诗云：“禹玉秋霖泼墨劳，略无风韵但麓豪。残山剩水吾能识，赢得张髯汉八刀。”自注备述其事。承平朝士，餔风流，致可思也。文石子小石部郎，亦克传家学，著有《八旗画徵》。  

葛勤恪师起家曹部，矫朝士标榜之习，不矜文采，然愤世嫉俗，亦见于诗。《庚子衤集感》云：“南风惊听杜鹃声，万里浮云蔽玉京。共道新人缣胜素，何来匠氏代为楹。乞儿向火中先热，耕父游渊兆已成。拟续通天台上表，自惭才遥沈初明。”“一饮狂泉举国狂，参军、苍鹘竞登场。强教跛鳌追骐骥，谁代冤禽诉凤皇。田彼南山空种豆，行看东海又栽桑。衰庸仰屋惭何补，愿乞留侯辟谷方。”拳变之作，导源于立储，逞争梨夺枣之私，酿剖豆分瓜之祸。诗虽隐约其词，而大旨具见。又：贵阳司徒煜兹广文《龙潜引》亦赋其事云：“西宫日落东宫昏，妖星如月悬宫门。白氛映射红灯出，黑烟冲蔽无中垣。霹雳一震飞雷雨，天吴海童恣狂语。百千甲马皆匿藏，跳荡鲸鳌欲腾举。掉尾喷沫鼓浪浪，尸当蹊闯龙堂。飞而从者多鲤鳍，愿盐龙脑脍龙肠。老龙负子孥云起，敛须弥身为芥子。金银宫阙夜不扃，脱手珠啡散如洗。败鳞残甲侣鱼虾，风波追逐行天涯。睦蛇驾雾尚善幻，蚀月跃起金背墓。灯阑犹幸回光驻，棋输甯止一著差。君不见万里为鱼齐荡产，九朝如梦忽倾家，河山大地铺虫沙。”末数语，竟为海桑之兆。  

章曼仙部郎，弱冠入翰林，尝与枢直。庚子乱作，奉庶母挈弟妹依其兄永甯川署。时晋抚毓贤主仇教最力，曼仙为兄具书上抚部，力辟拳匪之妄，几获罪。及事定，晋之牧令坐纵匪罹咎者数十人，章兄不及，则共服其前识。曼仙客晋，作《咄咄行》云：“方士求神仙，将军典兵戎。两事不相及，有如马牛风。何来蓬山不世术，直以挞伐烦神工。八阵图法联鱼龙，手策天吴鞭祝融。气吞八国不芥胸，马蹄欲踏津门空。帝曰义民天语崇，金钱内府十赍丰。燕齐恢怪纷来从，谁其主之毅与桐。尺布何用缝，斗米何用舂。老弱执干戈，杀人以为功。设坛祈祷百不应，烽火直达甘泉宫。天子蒙尘下殿走，西幸函谷丸泥封。戎马仓皇重供亿，必有凶年山园童。今年西北多道瑾，林泽处处闻哀鸿。金丹已成天不雨，无乃久旱思乾封。我闻客从北方来，海水腾沸战血红。此时神兵避何处，千村万落无人踪。西人罐哗动都市，牢酒唱乐歌哝哝。可怜许史贵游第，女为人妾男为佣。当时按剑叱群策，天下健者惟董公。岂无忠盖抗封奏，尔敢我挠诛戮同。坐令王气三百载，被发野祭胥为戎。六州聚铁孰铸错，信曰人事非天穷。”曼仙有异疾，尝于病中预都戊戌、庚子事变，后乃悉念。黄公度《群公》诗有云：“甲仗空迎回纥马，血衣竟染汉臣鞭。”谓联军入保定，布政廷雍出迎，寻被杀。又：“操戈迫父心先死，按剑何人目尚悬。”谓徐承煜监杀袁许，诏出启秀手。联军将至，承煜且先迫其父自经，后与启秀同斩。又：“各戴头颅万里行，九州无地可偷生。上尊尚拜养牛赐，五鼎先看福鹿烹。”谓庄王在蒲州，赵舒翘、英年在西安，俱赐死。毓贤戍新疆，行至兰州伏法。又：“衔刃尚希忠烈传，盖棺免索太师头。”谓崇文山、李监堂先死难，得免刑戮。首祸略备矣，附赘之。  

山阴秋女士（瑾），湘人王部郎室也。琴瑟仳离，遂东渡游学。后归国，以嫌疑谋乱被戮。或云：徐锡麟戕皖抚恩铭，图发难，秋固与闻。廉惠卿室吴芝瑛与秋素识，为营葬西泠，且于所居小万柳堂筑悲秋阁，作《哀山阴》诗云：“爰书滴滴冤民血，能达君门死亦恩。论到盖棺犹未定，轩亭谁与赋《招魂》。”“天地苍茫百感身，为君收骨泪沾巾。秋风秋雨山阴道，太息难为后死人。”秋被鞫，无狱词，但书“秋雨秋风愁煞人”七字，末语本此。西泠大悲庵尼慧珠，愿割庵旁余地葬秋，事不果。其致芝瑛手札，自述“家本凉州，先世为人保镳，有声江湖间。从父入都，走马卖解，为某邸所赏，量珠聘之。邸老矣，亲授书史，每挈之游西山。拳祸作，一门四散，邸客死草地。衲无所归，爱天竺清幽，故结庵于此。”芝瑛有《与惠卿同访慧珠不遇》诗云：“十年契涧尔何求，潭柘风花不解愁。闻说能文兼好武，剧怜家世本凉州。”“天竺归来不可招，空余烟水思迢迢。钟声隐约斜阳外，知在西泠第几桥。”“道是红羊劫后身，故宫回首泪沾巾。芒鞋蹋遍孤山路，满眼梅花不见人。”“到处逢人说慧珠，岳坟西去冷菰蒲。伤心莫问前朝事，碧血于今有监湖。”秋号“监湖女侠”。  

捐例至秦晋，赈捐减成输金，贬损极矣。其先则有新海防及郑工捐例：“新海防”者，以济军需：“郑工”，则以塞郑州河患。治河之计，恒资国帑，是役需帑钜，乃佐以捐输。释道安有《郑州河决歌》云：“呜呼圣人千载不复生，黄河之水何时清。浊浪排空倒山岳，须臾渝没七十城。蛟龙吐雾蔽天黑，不闻哭声间水声。天子宵衣起长叹，诏起师臣出防捍。帑金万镒掷洪流，黄河之工犹未半。精卫含愁冯夷怒，春泛桃花益汗漫。明廷下诏罪有司，有司椎胸向天悲。”帑绌工鞯，此其崖略。当时猎官者，以为捷径，而罕有不受奖者。独山阴项幼平（文彦）官汶上南旺闸官，值山东河患，官贫无力助赈。夙工画，求者缣素山积，乃鬻画为助。积年余，得千金，悉以输之捐，例得进宫或建坊，皆不欲。大吏以闻，有诏嘉奖。赵菁衫赠诗云：“尊前有佳客，清趣在山阳。粉本芟垂尽，奇峰势莫当。官微多暇晷，名大动宸章。肯似墙东士，津津晚盥堂。”卑官有此，足以风矣。  

昭信股票之策，舰自黄慎之学士，意以仿泰西公债。由户部推行于各行省，更及于所属郡邑，贵绅殷户，摊派靡遗，不足则自大吏至牧令分任之。既而归偿愆期，乃准抵捐实官。末年罢捐纳，至有倍价以求同姓之昭信股票者，迪失初意矣。杨雪沧《昭信票》诗云：“纡难不毁家，思源由饮水。吁嗟昭信票，昨已奉廷旨。伏读甫终篇，泪下不可止。本朝浩荡恩，久浃人肌体。鱼相忘江湖，旷代罕伦比。今乃为此举，诚万不得已。且略分言情，予以券一纸。王公肺附亲，日近天颜喜。同输夹辅诚，非吾言敢拟。自枢臣以下，纡青而拖紫。各各思报恩，恩惠难殚纪。文起家毛锥，武出身弓矢。离疏释层来，大半华门士。全家脱寒饿，不官胡能尔。况乃境益上，颇有亡等侈。或以纳粟登，或因荐牍使。或乞退居身，或食旧德氏。顾己一循涯，畴不蒙帝祉。周急有仁人，河润到乡里。如何君有急，乃亵如充耳。朱门酒肉多，惠且及僮婢。如何君有急，而忍行路视。启口人人忠，誓将躯命委。君曰姑徐徐，观票可知矣。受票拒云忠，其端或在是。有如手捍头，有如唇护齿。戴天履地人，一秉生初理。君臣五伦一，大恩等怙恃。谓物寄瓶中，斯言心早死。人心苟不死，应者必云起。早晚捆载来，睹表可测里。戴神山者鳌，驮粒米者皑。畚土千亿手，刹那五岳峙。观听及海外，聊洒中国耻。俾知孔孟教，虽衰尚有此。方今朝多贤，焉有肉食鄙。贤不仕而商，相率隐于市。欲善谁不如，请从吾党始。作此歌代哭，敬告百君子。”其诗意在申明大义，激发群伦。顾曰“报恩”，则例之捐输；曰“略分”，则等之乞贷；曰“周急分惠”，则又拟之乡里僮婢。虽近譬以晓俗，究原理之未明，聊取其芹献之诚，且以志椎轮之创。  

戊戌新政，经济特科其一也，制视词科，荐者累牍，以政变而罢。辛丑，复有诏举行，则由严范孙学使疏请，而张文襄力主之，于是九卿以上及督、抚、学政复各举所知。癸卯夏，召试于保和殿，文襄适由鄂督入觐，获与阅卷，自纪诗云：“国势须凭杰士扶，大科非比选鸿儒。阮文兆武吾何敢，忠孝专求郑毅夫。”“阮文兆武”者，阮文达于道光十三年以滇督入觐，充会试总裁；兆文襄于乾隆二十六年以定边将军凯旋，充殿试读卷。外吏典文衡，不多觏也，故以为喻。文襄初以召试旷典，力主多取重用，守旧者非之。初试，梁燕孙（士诒）首列，群疑为卓如之族。及覆试，仍首列，杨皙子（度）亚之，皆于揭晓前撤去，而务求其文旨平正者，于是袁树五同年以荣文恪师言拔第一。然燕孙、皙子后以论荐得京卿，骏骏大用。而特科所取二十七人，登用皆不优，庶常免散馆，主事免学习，外吏以原官用而已。先文安公与覆试阅卷，言是日各衙门堂衔多注假，列名者仅八人，遂俱获派。衡文非畏途也，而规避若此，是足觇当日风尚矣。周殷慎子立之观察举特科，覆试落第。悫慎示以诗云：“经济谈何易，高名不可居。荐贤知已误，于尔计非疏。国事椎心日，吾侪尝胆余。春风岂私物，何必问吹嘘。”余获举而未与试，先公谓盛名难窃也。  

悫慎早岁值寇乱，孑身窜走，流寓甚困，挟策干李文忠，遂得从戎幕，积功得官，有《忆昔》诗三首自述。其一云：“忆昔粤寇来，东南沈半壁。一年百窜徙，自分死锋镝。贼至兵先逃，杀掠甚戍狄。贼去兵复来，疮痍苦搜剔。千里荒无人，荆榛杂瓦砾。初乱有人哭，久乱声寂寂。哀哀十二年，有泪无处滴。力弱不能庇，伤哉我亲戚。”其二云：“猝闻贼追来，骇愕弃儿走。逃儿恨无路，情急足愈后。褴褛丛棘中，屏息独掩口。青天惨无色，但闻贼怒吼。连山烟蔽日，十人死八九。夜半忍饥归，生菜烹瓦缶。贼垒巨火明，阴风搜林薮。五更复潜逃，处处惊刁斗。”其三云：“天人逢厄运，祸机触处是。胆落九都山，魂淌皖江水。丈夫草间亡，不如报国死。寸心悲愈奋，两足踏千里。老人哭送儿，劝儿早归里。岂知儿归时，老人叫不起。东流江水深，北山颓云委。见面生无期，魂梦空哀毁。老母今幸健，频年犹客里。承欢惜晷刻，谆谆告妻子。”语语血泪，足觇至性。悫慎后官至兼圻，五子俱官监司，两成进士，年逾八十，晚福之茂，亦当日所不料也。  

光绪甲辰，日本、俄罗斯构兵，画我辽渖为战地。锁钥弛于北门，扉屦疲于东道，而政府方颁布科条，宣言中立，时人《中立诗》云：“眈眈两虎倡阶除，画就辽阳作阵图。争鹿未知谁得者，斗龙何取我观乎。鼎形早失三分二，博局曾徵一注孤。三十五条中立例，春王正月出皇都。”时有关内行商者七百余人，途出康平，日军检其装，见俄罗斯羌帖，疑为间谍，同日坑死于邑廨西垣外。至今丛葬处夏不生草，秋冬地成白色，咸谓冤气所结。张贞午民政巡方经其地，为赋《冤冢》诗云：“死不化秦坑灰，生不作田岛客。七百余人同日死，白日无光血沈碧。范侯为我指其处，一虫一沙一魂魄。吁嗟乎！战祸滔天完卯难，不疑俄奸即日奸。我来但隔一墙宿，夜闻鬼语摧心肝。”当日冤死者，正不止此。程雪楼中丞时以郡悴赴黑龙江自效，值日俄之战。俄军进薄齐齐哈尔，将以巨轰城。程请于将军，单骑赴俄营，百计劝阻，俄酋不听。垂燃矣，程以身覆上，乃止。以功得帮办边务，寻超摄黑龙江将军，盖不次之遇也。未几，改设行省，权巡抚，旋引疾归。张伯翔有诗《送程中丞还山》云：“庚子一变天地震，六飞仓皇幸秦晋。回銮甫定起边氛，墨骑横飞遍锋刃。浩浩战血殷松江，弹花刀雨纷如狂。程公义胆云霄薄，欲挽危劫驯犬羊。轻身一掷见回纥，立马军前气飞越。出死入生百万家，夺隘斩关三寸舌。大吏草疏腾天阊，殊恩诏许同平章。下吏将军指顾顷，二百年来破此荒。”述其事也。雪楼晚节蹉跎，此事固当节取。  

庚子拳乱，矫旨行各将军督抚悉戮外侨。寿山方镇黑龙江，亦袒拳，将奉行之。山阴王黼臣郎中客其幕，力谏不听，拂衣去。或诬王通敌，去且不利于帅。寿惑之，急骑追归，王以为有悔心。既至，乃缚而杀之。初，寿居京师颇困，王与交厚，尝响濡之，至是反颜不顾，君子于此叹交道焉。朱沤尹侍郎为《凤衔杯》词哀之，一时传诵。谢宣枢《哭王黼臣》诗云：“远来消息骇传闻，海沸山倾事正纷。取友纵难窝料此，戕身不悔最悲君。国门悬眼来烽火，江路招魂隔阵云。恩怨回头谁省得，虚夸吊弥有高文。”后寿山获谴，未闻有为王雪冤者。  

奉天靖安之北，有七十七岭，云气中恒见城郭楼阁之状，如登州海市。贞午巡边莅此，有诗纪异，兼赠邑令赵湘岑。云：“七十七岭何宠だ，蜿蜒北入烟云中。阴山勒太寒瘦，别有世界开鸿蒙。楼阁参差城郭丽，博桑日出含瞳胧。或疑黄帝登崆峒，挥斥八极鞭六龙。或疑群仙朝新宫，芙蓉主与桑苎翁。世间朱邸易变减，金阙隐见无由通。赵侯居官耻随俗，一诚已足祈苍穹。我来亲涉洮儿水，但见枯草黏长空。东坡登州祷海市，便膺神贶酬其衷。古今人事两相愧，坐听城角鸣悲风。”时辽东初设行省，靖安亦设治未久。日俄战后，触目萧条。贞午有《登龙首山》绝句云：“北去飞沙扑马头，一杯聊此吊残秋。座中各有新亭泪，进入辽河水不流。”尤为东人传诵。  

袁翟园《珊珊曲》绝句云：“五尺罘ぜ绿树遮，小桃红处是儿家。燕台几许闲钗钏，争及苏台姊妹花。”“三郎得意大罗天，一曲《霓裳》会众仙。爱听吴歌成痼癖，开场不召李龟年。”“封章竟许劾蛾眉，谁遣分司御史知。第一维新称盛事，樊楼先谪李师师。”“一霎飞英坠溷忙，梨花门闭月昏黄。秋司信有新编律，不试奸囚试教坊。”盖咏谢珊珊事。京师初无吴妓，有之，白赛金花始。珊珊北来继之，名藉甚。天潢某尚书，宴城东余园，自登场演剧。珊珊侍侧，为之傅粉。张贞午时为御史，疏劾之。朝旨嘉南床之敢言，而责西邸以改过。尚书寻乞休，珊珊亦厌倦风尘，依人金屋矣。余尝赋《余园曲》云：“余园花草春无价，银荷曾照徵歌夜。凤管吹成旖旎香，龙盘传赐逍遥炙。是时海宇方清晏，洛京初置敦宗院。青琐郎君谀妙年，白头上相论殊眷。八百轻鸾拥钿车，搴帷初识宋尚书。临川声律宜都射，早有才名动玉除。半酣催试山香舞，砑光帽上花如雨。一曲檀槽一束绫，仙韶翻尽开元谱。第一风流数谢娘，亲调粉墨伴诸郎。灯屏时露惊鸿影，镜阁偷摹警鹤妆。妆成一笑搴珠箔，紫兰曲罢添惧谑。压倒同时菊部头，策勋竞进黄金勺。孔江狎客各翩翩，艳曲新填相府莲。行乐浑忘花萼贵，寻春拚放柘枝颠。朱门自昔夸声伎，却话南园骄北里。尽多朝贵拜恩王，一任都人呼浪子。干卿甚事春池皱，封章晓向通明奏。阙下羞看傅粉郎，台端今见埋轮守。谏牍何堪例谤函，鱼头自筑退思岩。红衫更莫招王黼，白笔终应重贺咸。浮名换取金尊酒，旷怀谁似宜城柳。轶事流传《夜宴图》，近时恨少徐黄手。淡粉轻烟一梦阑，珊珊环佩隔蓬山。清元小殿香尘冷，愁煞新丰谢阿蛮。”贞午时奏调巡警部，将序补左丞，遽出为岳州守。  

尚书乞解官疏，相传为杨杏城侍郎手笔，有云：“正恐因循恋栈，贻衰亲后顾之忧；岂惟庸钝无能，负两圣知人之哲。”论者谓其得体。未几，奉使西洲，停朝左辅，复以杨翠喜事为人论劾。翠喜，沽上歌伶，尚书于歌席一见赏之。于是观某君，解美人鹦鹉之绦，补上客鸳鸯之社，以兹结纳，超陟封圻。朝士梯荣，更有赎吴姬洪宝宝，以媚尚书介弟者。时人有诗云：“翠钿宝镜订三生，贝阙珠宫大有情。色不误人人自误，果然难弟与难兄。”“竹林清韵久沈寥，又过衡门赋《广骚》。转绿回黄成底事，误人毕竟是钱刀。”“红巾往事说洪杨，掺黩中原事可伤。一样误人家国事，血花化作口脂香。”“娇痴儿女豪华客，佳话千秋大可传。吹皱一池春水绿，误人多少好因缘。”“竹林”、“衡门”，皆隐当日人名，盖居中而冒名息事者。宣统初，莆阳江杏村侍御复以劾尚书父子，斥回原衙门行走。其疏谓某中丞子为尚书养子，某督部室拜枢邸为父。盖间自同台某君者，非事实也。然当世重其戆直，作《梅阳归养图》，徵题遍都下，时人《广和居题壁诗》有云：“儿自弄璋翁弄瓦，寄生草对寄生花。”即述杳村疏语。  

汪子贤吏部（述祖）《姗姗》、《杨花》两曲，亦为某尚书而作，词特蕴藉。《姗姗曲》云：“有美人兮来姗姗，翠眉黄额颜渥丹。舞衣长袖缝齐纨，腰间玉佩青琅。红牙拍板镂沈檀，清歌转喉气如兰。琼柱金丝取决弹，莲漏丁东宵未阑。满堂珠履坐团乐，酒进葡萄杯合欢。蜡泪凝红堆烛盘，髻蝉钗燕欹臣冠。翩然青鸟来探看，殷勤上诉翔云端。美人愕眙继泪丸，去如惊鸿避金丸。绛河清浅起居难，寄言珍重保玉颜。”《杨花曲》云：“青春二月杨柳花，东风吹入五侯家。侯家帘幞重重护，絮乱丝繁天亦遮。绿杨枝上莺无数，宛转娇啼碧云曙。叵耐东风上下狂，卷帘仍放香帛去。莫言飞絮易飘零，未肯江边化作萍。年少王孙亲折取，章台柳色倍青青。王孙走马章台曲，道上行人目相属。夫婿封侯未可知，陌头杨柳年年绿。杨柳阴阴锁画楼，一番欢笑一番愁。春来杨柳迎风舞，春去杨花逐水流。”前首咏谢珊珊，后首咏杨翠喜。翠喜后归鹾商王某，故日“王孙”。  

赵芷孙提学（启霖）官御史，亦抗章劾枢邸，夺官归。朝士于城南龙树院饯之，皆慷慨叹息。汪衮甫参议赠以二律云：“城阙阴阴白日倾，沧波渺渺客心惊。浊醪一石难成醉，雄剑中宵尚有声。虎豹自依天咫尺，蕙兰宦怯岁峥嵘。长吟径度桑蓝去，万树鸣蜩送汝行。”“缬瑟高堂曲未同，明灯离席思难穷。岂期并世闻鸣凤，长遣行人惜逝聪。左掖花枝迷夜月，洞庭木叶起秋风。天书早晚思遗直，何处山幽问桂丛。”杨昀谷时官水部，亦有诗送芷孙落职南归，云：“玉虬偃蹇楚湘晕，一疏真成博浪椎。宝鼎惜情虚链药，银灯霎霎忍看。穴边旧梦酣蝼蚁，沙外残光恼子规。枉乞灵氛重折竹，凤声飘断日迟迟。”“卧虎虚名并不存，眼枯无泪向乾坤。双龙吼罢青蜺断，睾鹏飞来白日昏。苦忆琼都淹石色，好收玉匣星痕。衡山湘水清寥甚，散发高歌是主恩。”二君诗，皆善学玉溪者。其时朝贵多附枢邸，其显立异帜者，在内惟瞿善化，在外惟岑西林。善化谋易相，屡言于慈圣。慈意韪之，方物色替人，而善化以通报馆、结言官为人劾罢。劾善化者，即龙树院饮饯座中人也。昼化《出都》诗有云：“臣罪邱山负至尊，扪心岂独畏人言。愚忠未效青蒲益，曲贷犹深羽扇恩。”意见言外。芷孙后再起蜀学，亦不  

久于任。  

各行省乡试，惟安徽附江南闱。光绪壬寅，以山西大愿依和约停试，乃以晋闱并附于陕，内外帘皆以东西分界。叶编修（昌炽）时为甘肃学政，有诗纪事云：“长城踢倒一靴尖，洗尽铅华绮语纤。关陇毗连千里驿，晋秦分峙两重帘。煎茶试院珠玑妙，聚米封疆锁钥严。鹑首岂知天已醉，拂衣林下志归潜。”题为《和邃庵前辈》。是年，邃庵为陕西主试也。合闱而分简试官，此为仅见。辛丑和约，凡经拳乱地方，一律停试，故京兆试及会试亦借汴闱，周泊园师与袁季九同与壬寅北闱分校，其《大梁行示季九》有云：“圣朝今日收群英，网罗南北开八弦。诏书晨下促使者，二十二人辎车行。”“二十二人”者，四主司、十八分校也。主司、分校联辔出都，是亦仅见。光绪甲辰，裁学政，改设提学使，学部疏请令新简提学使，咸赴日本考察学制，以三月为期。泊园师由御史提学江苏，与焉，有诗《别陈仁先》云：“无方可活国，兀坐手书囊。海外往求药，南阳迟种桑。兹游诚汗漫，多难正栖皇。笑视蓬莱侣，真仙自有乡。”“周邦新命日，汉社中兴年。风气通三岛，文明共一天。乘流惊海若，赠策得龙川。骝衍言闳大，荒唐未是贤”。是亦所谓临渴掘井也。  

光绪季年，有诏筹备立宪，命泽荫坪上公、那琴轩、徐强斋两相国、端午桥督部、绍越千侍郎周历东西洋诸邦，考察宪政，当日称为“五大臣”者也。时京津已通轨，启行日，甫及车次，突炸药发，从官有受重伤者，五大臣惟越千微伤。暴客吴樾，桐城人，自炸死。杨清丞纪诗云：“龙节东西五使星，征轺临发又回令。城南挟弹谁家子，车下空余碧血腥。”周泊园师以御史充随员，有《八月二十六日纪事》诗云：“蛇年壮月月下弦，绝国使者登华轩。车中有物轰霆发，响若坻ㄨ人沸然。一弹进裂万星落，已有横尸当道边。逻卒兽散达官避，纷纷毁面伤中肩。回旆归来奏天子，斫案拔刀天为起。暴客自毙余党存，诏书大索咸阳市。要离妻子先自燔，聂政面目谁能指。任侠谬欲惊世人，书盗终竟烦良史。讹言日夕满都城，九门警卫罗万兵。沙中似觉短狐出，白昼疑有罔两行。袖中铁椎防不得，头上坛帽空峥嵘。大人作事要定力，常由艰险趋宽平。水蛟陆兕两无畏，焉用咄咄称怪事。”是事起，使节缓行，寻那徐及绍别有简命，改派戴少怀尚书、于晦若侍郎、尚会臣布政偕泽端往，仍足“五大臣”之数。后来宪政编查馆之设，即基于此。张贞午《送泊园长歌》云：“琴瑟不调思更张，治国之道求其良。诏书璀璨宣天阊，封轺接轸驰八荒。紫缰龙衮真天潢，枢臣疆臣纷趋舱。五星出井千丈芒，旁列武曲罗文昌。四十九人辉宸章，如骖有靳鹧有行。”盖是役从使者凡四十九人，颇极一时之选。  

毓月华贝勒奉命赴厦门慰劳美舰，道出金陵，《题莫愁小像》云：“莫愁湖畔柳千条，多少游人惜舞腰。毕竟英雄胜巾帼，江天一阁自苕尧。”用江天阁祀曾湘乡故事也。阁在莫愁湖畔，许督部（振）为江寓布政时所建，题褊曰“江天小阁坐人豪”，并记其缘起云：“此惜抱题中山王旧园句也。咸丰九年，太傅曾文正公驻军临汝，振与合肥傅相、平江次青方伯同居幕下，尝从登晚霞楼，公诵此句，谓‘能写出英雄气象，使江山增重’，若不胜慨慕者。贼平，公来金陵，修复湖楼，祀王像，宛申初恬。薨后十六年，振樟来藩江窜，则公像已并祀王楼，云‘吴民之愿’也。振因为公别建此阁”云云。今此阁尚在。  

皖居南北之冲，故徐锡麟于此发难。厥后朱经田中丞抚皖，忽新军三营骤变，据菱湖火药局以攻省会。时值太湖秋操，劲旅皆调往，守城兵仅三百，计无所出，乃抽调百人，使黄方舟太守（凤岐）将之。黄夙娴戎略，乘不备，夺回菱湖，皖以复安。岳障东赋《黄将军歌》张之，方舟答诗云：“将军得名四十载，儿戏至今犹未改。飞天一作羽林郎，经战陇滇兼桂海，自嘲此腹负乃公，何意高歌青眼待。以我乘夜击菱湖，手提百夫气百倍。收回武库电霜森，不惜淋漓挥藻采。其实老天开生面，何敢贪天抬奏凯。感君长歌挂壁间，比之曹霸丹青在。”意气一何激壮！方舟甲午进士，治兵两粤尤久，其《广南前敌衤集咏》云：“书生赡满躯，予季过我勇。前驱一队兵，尽是徭夷种。夜宿杨柳井，旦走娱蚣箐。雪霜不到处，草木尽疑兵。西洋江水深，来自夜郎国。人马不敢尝，一日变五色。罗贡扼三涂，普厅通八播。早禾兼水禾，瘴气防香糯。八角满山香，山横富州半。一被绿林侵，孔雀皆云散。”亦足考镜异俗。粤中老辈如简竹居、梁节庵，皆与方舟友善。  

京师正阳门城楼，毁于庚子拳乱。是日，赤帕拍张，横行衢市，指挥一炬，灾及高墉。余居城南，躬睹之。乱定兴修，陈玉苍尚书实董其役。汪子贤《城门高》乐府云：“都门夜夜鸣城孤，螵阙一炬惊群乌。讠喜讠喜出出城上呼，虹梁纠柱灰无余。六龙西幸还旧都，旧观规复恢黄图。工师求木走海隅，展转万里连舳胪。大者桡栋小薄栌，施以刻镂朱碧涂。帝恤民力无征输，群臣匡绩来于于。或出金赀佐国储，输将慷慨卜大夫。楼成行赏帝曰俞，穹官显秩纷拜除。金印煌煌佩绯鱼，纡青拖紫及厮舆。吁嗟乎！修城纪功功不虚，守城受赍将何如。”意谓其叙奖之滥。尚书著称精，是役估费省于往时者数倍，即言奖资，视陵殿诸工亦迥不侔矣。其见知慈圣由此。后长邮曹，以用人不谨劾罢。  

董流氵巳滥靡定，不可以桥。桥之，自京汉通轨始。陈槐楼诗所谓“会须满载幽燕客，鹦鹉洲边看落潮”者也。其桥流激沙浮，鞯于树础，鬼工筹度，盖亦屡易其策，而后观成。易实甫兵备作《黄河桥歌》有云：“女娲补天奠六鳌，龙国伯人争效劳。紫髯碧眼头红毛，手运神机如桔槔。鲁班色变公输逃，太乙下照长庚高。长桥峙空几千尺，扶持自是神明力。我来孟秋之六日，犹是星期前一夕。脚根澎湃雪浪黄，头上嵯峨火云黑。一百八孔穿心胸，七十二门生羽翼。从今西北有垂虹，正恐东南失秋色。秦皇不用鞭痴鼍，汉皇不必愁库驼。圣主中兴奋神武，砥平矢直无偏颇。区区一桥奚足多，方从亚细通欧罗。”可谓创作。吾国铁路，舰于光绪中年，然台臣如余（联沅）、屠（仁守）、洪（良品）、游（百川）、皆力言其不可，虽晓事如翁文恭，亦言铁路当罢。虑始之难，自古然矣。  

某君《感事诗》云：“池鱼林木怨殚残，八桂苍苍雾雨寒。毒虺南疆元倏忽，封狼东井更蒙攒。兵家古有马新息，将略今无王伯安。莫使横流溢沧海，书生白面早登坛。”谓张坚白督部。坚白以名孝廉佐岑云阶戎幕，倚任之专，如湘阴之于花县。云阶疏荐，谓“其才胜臣十倍。”超擢挂抚，年甫三十。莅官未久，即值龙州、镇南关之乱，躬画方略，督巡道龙济光、偏将陆荣廷星夜进讨，以七日平之。会陆军小学堂卒业，谍传诸生将乘机举事。坚白部署既定，轻骑莅校颁文凭，图乱者知有备，不敢逞。徐察诸生志行，分别登用，或资遣之，皆就范。复周历筹防，迄于去，桂氛烬不作。其督粤，值辛亥三月之变，衙署灰烬，衢市喋血，艰危坐镇，大难以夷。后两月，水师提督李直绳出谒客，途遇狙击，创伤几殆，其血衣岁久尚在，尝出以示人。坚白追纪诗云：“历历兴亡事，如潮涌眼前。危城共生死，大地忽腥膻。陵谷知何世，衣冠尚昔年。怕翻廉蔺传，存赵愧前贤。”“感事空成恨，扪心只自抨。能将旬日痛，博取百年名。忍死将何待，？舀天势已成。神州有今日，真悔窃余生。”沈痛极矣。尝疏论增练新军之弊，又疏请罢斥亲贵，以挽人心。惜当宁不能用。  

国初沿明制，州县得行取为御史，其时科道犹七品也。后行取例罢，御史需员，由编检及六部郎员中保送，于考试后记名传补，相沿久矣。宣统初，复改由京外大臣保荐。京宫自实缺中书以上，外官州县以上，曾任实缺者，皆得列保。轻朝廷风议之司，开门户党援之渐，甚非立法初意也。于是萧新之同年（丙炎）以中书擢，周熙民师以霸州牧擢，皆绿荐举考用。岑云阶督部举权梧州守高啸桐（凤岐），试列第一，竟不用，盖枢邸忌西林，故并抑之。先文安公《赠啸桐》绝句云：“百蛰乘春得气争，黄鹂紫燕竞新声。岂知戢羽朝阳凤，不露文章世已惊。”又云：“是非青史争何益，朋党中朝去大难。当代南雷人不识，枉将余渖拾翁潘。”时方议亭林、梨洲、船山从祀两庑，其议固发自翁文恭、潘文勤也。陈散原《赠高太守》诗第三首云：“怪事夫何如，狡桧匪细故。行取置谏垣，开国有制度。明诏复其初，外贡治行著。君名列第一，薄海仰嘉誉。仓猝改廷擢，儿戏遣之去。旷典三百年，颠倒徇喜怒。大臣孰尸之，寂未问三疏。出处焉足论，吾为纲纪惧。”言官用舍，权贵持之，君子知朝事之不振矣。太夷《赠啸桐》诗有云：“使子为谏官，奸佞必败露。”其端岂不由此，亦惟太夷能探喉道之。  

光绪丙午，诏王大臣议官制于朗润园，始尽裁九卿，直督袁慰庭更议裁台谏，谓不合宪政，众唯否而己。寿州孙文正师称疾，以书至，曰：“台谏为朝廷耳目，自非神奸臣憝，孰敢议裁？”慰庭为气沮。于是台谏连章劾袁，慈圣召对，举以示之，厉色曰：“速归尔任，言者多，国法在，予不能汝庇也。”慰庭惶恐叩头，即日陛辞出都矣。当时犹见纲纪之重。汪衮甫参议尝预议官制，《与人追话朗润园旧事》诗云：“金銮旧梦总无痕，密记犹余朗润园。倚槛露花秋湿，绕池风叶夜惊喧。太平妄意堪文致，官礼终须有本原。尽道当时新法误，谁知新法已陈言。”是年八月有诏，改巡警部日民政，产部曰度支，兵部曰陆军，刑部曰法部，工部并商部曰农工商，理藩院改为部，大理寺改为院，六科给事中为给事中，各部尚书俱兼参顶政务，即朗润园所定也。  

孔子升为大祀，亦是年事。时以嵬说日滋，乃倡议尊孔，故有是诏。陈庸庵督部纪诗云：“嗟麟叹凤恐非伦，德配天乾与地坤。沧海横流文未丧，崇祠升拊道尤尊。金丝旧出鲁王壁，玉诏今颁尧母门。夫子庙堂碑可续，四朝耆宿曲园存。”时曲园翁尚在，亦有诗纪事也。同光以来，亭林、梨洲、船山之学，渐兴于时。光绪初，陈伯潜阁学尝请以亭林、梨洲从祀两庑，孔学政（祥麟）疏请则兼及船山，下部皆议驳，潘文勤、郭筠仙争之不得。至是，赵芷孙侍御复以为请，下廷议，持论多异同。先文安公时官少宗伯，单衔补疏，具言三儒有功熙朝，足为后学津逮。且时方尊孔，必兼及三儒，乃见圣学之大，遂邀俞旨。先公《追检疏藁》诗有云：“梨洲倡民权，船山区种族。匹夫任兴亡，亭林志尤卓。诸贤生不辰，采薇踵芳躅。危言或有激，大旨无踌驳。礼官议从祀，抗疏纷抵触。吾独不谓然，反复再补牍。专制数千年，本沿秦政酷。世变穷则通，安能终抱蜀。濂洛信正大，学子已倦读。欲振顽懦风，此或置邮速。”原疏大意，略见于此。时张文襄在政府，亦力主之，故得邀允。  

文襄督鄂，士流多归之。署园有十桂，皆老干出云，因以“十桂”名堂，自题额跋云：“树皆旧物，不知为郭华野、孙文定、阮文达、林文忠何人所植，名此以著封殖嘉树之意。”且为楹帖云：“鱼鸟亲人濠濮想，桂山留客《楚骚》辞。”陈散原、顾印愚皆有《十桂堂诗》。梁文忠罢鄂臬，忆与纪香聪、杨叔峤吟眺其间，因寄题云：“桂山留客酒频倾，绝世芳菲不自呈。树木尽凭天长养，楼台全向日光明。投林空笑鸦争暝，临水谁知鹤独清。莫羡希文穷塞主，岁寒心事更峥嵘。”结语以文襄有“寒烟去雁”句，用范文正词意也。后人知“抱冰”，未必知“十桂”矣。相传文襄廷对卷，不依常格，为两宫特拔。癸卯入觐，召对湖园，慈圣对之呜咽，文襄亦泣下。高蔚然纪诗云：“湖园召见上帘钩，年少探花已白头。各有伤心无一语，君臣相对涕横流。”甲辰，东朝七旬万寿，有诏“戒铺张，禁报效”。文襄亦有诗云：“涓埃不及竭心肝，懿训光明戒百官。闻道周公称万寿，但将王业述艰难。”堂廉相得，不亚东坡之于宣仁也。  

文襄《绝笔诗》云：“诚感人心心乃归，君臣末世自乖离。”盖以争亲贵、典兵事与监国忤，愤而致疾。遣疏有“不戢自焚”语，亦本斯意。余《读广雅集》有句云：“末世乖离言绝痛，小忠拾补愿终辜。”诚悲之也。衮甫《题广雅集》绝句云：“玉帐牙旗二十春，江湖不问犊车尘。可怜白首朝天日，惊叹中兴有圣神。”“早年意气盛龙骧，阙下重来朔吹凉。？台术不言言学术，谁知戎首是《公羊》。”“表微自喜多新意，读史偏难恕古人。好把嘉州一杯酒，讥诃屈宋到卿云。”“白头苦费调停策，血泪凄吟讽谕诗。门户化除非易事，君臣遇合信难期。”亦以为君臣也。今文襄集中乃作“君民”，意者恐触忌，故易之。陈伯潜太傅与文襄厚，谓曾见原稿，稿系“君民”，盖别有所为而发，姑并存其说。  

泰西列邦皇子、诸王，皆躬习陆军，受秩校尉，不以为屈，盖尚武之俗然也。有怂恿亲贵典军者，挟是说以进，为之歆动。于是洵邸领海军，涛邸领军谘府，皆监国同怀弟也。同时又选八旗子弟编练之为禁卫军，统以良资臣都护，亦隶于涛邸，盖舰自宣统元年。陈孝起（止）《观镇兵成列》诗云：“乃有两万人，名曰禁卫军。南苑始训练，授帜当兹辰。马步工辎，熠然耳目新。乐歌东西音，载道生风云。中国遂无字，数以西字分。自顶以至踵，色色取诸。直假鳃人服，裹此曼珠身。学羿能殪羿，小耻何足云。但愿心诸夏，誓死答吾君。君王所授帜，仍用满汉文。领之以亲贵，龙骧亦麟振。行法先自近，赳赳敢不驯。持此威四夷，孰敢窥国门。”于颂美中颇寓规讽。是举简白山之健儿，备黑衣之宿卫，爪牙之选，腹心斯奇。使善用之，固足以张国威，巩皇图。即至反戈已兆，睨鼎有人，犹忌虎卧之威，而有狙击之计。其隐系大局者，诅不重哉！惜乎规行已晚，主之者且不得其人也。当庶政聿新，幸门大启，而京师声色之场顿盛，平康之有南妓，即肇于是时。陈彦通尝赋截句云：“休言灭国仗须眉，女祸强于十万师。早把东南金粉气，移来北地夺燕支。”虽属俳谐之作，而追原乱始，所感深矣。  

京师大学堂，并于光绪戊戌冬，寿州孙文正师掌之。厥后增置诸黉，文正挈其纲，而长沙张文达订其目，追溯先河，不可忘也。文正立朝，不务赫赫名，而当大事持正不夺，争议官制事，前已纪之。甲午战败，翁文恭谋迁都，亦以文正言而止。慈圣尝面谕，令入军机，自陈衰聋，力辞。晚年，每使人扶掖，步至正阳门，北仰宫阙，凝望良久，叹息而返。陵谷之变，疑有前知。向来端揆，无不乘肩舆者，文正每出，但以敝车，余追挽诗所谓“杖朝身更健，蹀躞控赢聪”者也。与仁和王文勤、满洲铭将军（安）乡举同年，皆重宴“鹿鸣”。皖人官京师者，醵资具觞，为文正寿，袁瞿园亦皖人，且出门下，呈二律云：“一德钟祥厚，元臣异数叨。中朝此梁栋，式宴又苹蒿。帝命龙三锡，天聪鹤九皋。绿图人望重，同仰寿星高。”“桑梓冠裳萃，笙簧典礼存。诗篇赓鹿野，我辈托龙门。旭日当天丽，春风入座温。隹辰乡饮酒，古谊至今敦。”  

以硕学通儒赐进士者，年甲推王壬秋，特赐检讨。时科举已废，留学生有以牙科进士入翰林者，壬秋《自嘲》云：“赖有牙科称后辈，已无齿录认同年。”时人服其工切。后二年，适乡举重逢，晋秩侍讲，樊山布政贺诗云：“头白湘江理钓纶，主恩偏共岁华新。两朝耆旧谁同榜，三馆文章并洗尘。重照蓬山清浅水，曾经显庙品题人。苹岑即是长生药，并作灵椿万六春。”时编检进为五品，读讲进为四品。瞿文慎以旧用青金顶贻之，且媵以诗，谓曩官学士，服此凡二十四年。壬秋是年七十有六，愿亦如此年数，则期颐之庆也。事亦巧合，谈者美之。  

曾<角及>《游仙》艳体四律云：“楚国佳人号绛霄，芙蓉新殿斗纤腰。不教茅许同珠籍，偏有裴樊渡石桥。芝馆乌龙惊绣榻，桃沥仙犬吠云翘。青童昨夜朝王母，一夕微霜蕙叶凋。”“桂海争传萼绿华，瑶池曾护六萌车。一从月姊承恩泽，多少星娥足怨嗟。谁遣坏陵弹散雪，空持倾国对流霞。三山采药愁真诰，冷尽天台洞口花。”“圣女祠前宝扇回，元君墀下绣帘开。相从诸娣鸾为佩，第一仙人凤作钗。妒雪未消栀子结，行云翻罢牡丹鞋。洛演明月漳滨雨，不蹋金莲不肯来。”“琼岛天风紫电光，上清归路到披香。绮窗本托青飞雀，羽猎偏骑白凤皇。无复银槎开夜宴，悔教菱镜照春妆。华阳不是无丹诀，待得丹成海有桑。”盖分记善化、西林、项城、阳罢官事。善化于枢臣中最柄任。罢官前二日，内廷宴公使夫人。有以枢邸易人为问者，谓见诸报章。慈圣以是事惟善化知之，深怪其不谨。枢邸察知，遂有人受意劾之，竟斥罢。诏旨所谓“私通报馆”，即指此。西林恃慈眷，所至锋厉，劾僚吏无算。以逮治巨绅，忤粤人，不安于粤，调云贵，再凋四川。入觐，遂长邮部，颇锐意整顿。乃复出督粤，旋罢，盖有中伤之者。项城之罢，由监国朱谕，实出孝定后意。原谕“真法”，张文襄力为乞恩，乃改以足疾斥归。埂阳以奉安典礼擅摄照不敬被劾。或云：北洋自李文忠时，积有截旷饷金，数甚巨，历任有挪用者。湮阳欲究其事，忌者因乘机倾之。四公皆矫矫者，方隆而蹶。  

哲布尊丹巴呼图克图驻库伦，为黄教第三支，与达赖、班禅鼎峙。蒙众佞佛成性，《九姓回鹘碑》所谓“登哩罗”者，近之沙毕衙门公文动称“我师哲布尊丹巴之库伦”，屡经驳禁不改。光绪间，达赖氵位库，蒙众礼之如哲布，以宗派在哲布上也。哲布怒，欲以兵力驱之，几肇战端。哲布嗜酒无度，首戾教规，待蒙众苛。蒙俗有三年贡佛之例，谓之“丹书克”。哲布改为一年一贡，群情益愤，西盟札萨克汗首抗之。经部议往复，始仍其旧。活佛向无女侍，哲布则有梵嫂敦都克拉穆者，译称“白菩萨”。哲布既瞽，庶政操于阃内，朝廷因而封之，如忠顺夫人故事，非定制也。六桥都护（三多）为最后驻库大臣，谋练兵改制，蒙情疑惴。时哲布已潜希非分，六桥屡举朝鲜覆辙讽之，不省。辛亥变作，俄人乘而胁之，遂侈然自帝。六桥有《咏哲布尊丹巴呼图克图》四律云：“一出金瓶便独尊，竟忘先辈自西奔。维摩花室方争入，罗什盆缄已早吞。无上上乘新世界，想非非处小乾坤。定边终仗降魔杵，此亦西方不二门。”“总无妙法说哥更，那有慈航度众生。呪钵浪夸莲出现，舐刀还为蜜相争。丹书克欲年年进，般若汤先日日倾。不信金刚身不坏，自家妞笃失双明。”“玉门关外本无春，忉利天边竟有人。云朵白描菩萨面，桃花红现女郎身。色空几辈能持戒，香火前生未结因。一任广长莲舌妙，度辽安稳胜仙真。”“危疆何以转为安，膜拜应惭对可汗。登哩罗曾兼政教，高勾骊合鉴艰难。广参欢喜禅何补，大发慈悲我本宽。倘得横行兵十万，军中自有范兼韩。”六桥初至，哲布以其英年专阃，颇惮之，尝使所谓“白菩萨”者独见，意存蛊惑，六桥不为动，颇以此自矜。余谓拒之宜也。乘其畏威，示以恩信，恩信既洽，乃计兴革，庶几不为异族所乘乎。  

颐和园内，德和园与谐趣园，为慈圣观剧之所。林畏庐作《谐趣秋阴图》，自题诗云：“内宴传呼供奉班，歌台斜面玉泉山。记得浑陀舞，弟子于今改盛颜。”“双垂紫袖列朝仪，日午东朝出殿迟。锦帕御床龙衮侍，天颜憔悴有谁知。”“徵歌多在德和园，《劝善金科》久不存。御辇无声秋草合，西风彻夜霁清轩。”“旧柳萧疏傍岸斜，一泓御水长芦芽。八年玉笛收声久，残谱何从问月华。”承平时，菊部诸伶，咸隶内府，月有廪鲭。每令节圣寿及宫闱庆典，必召入奏技，偶邀宸赏，辙蒙赐赍，或给冠服。宫中剧本，别出内制，有名《劝善金科》者，为张文敏手订。又有《鼎峙春秋》、《忠孝璇图》二谱，则庄恪亲王所制。夏啸盒《乐师曲》云：“瑶池昨夜停歌舞，一尺红氍掩尘土。子晋平抛凤翅笙，双成罢击麟皮鼓。白发青衫老乐师，当年供奉霓裳部。投枭一笑博东王，法曲三千献王母。寻常奏技悦天颜，宫锦缠头掷如雨。闻道宵来罢宴还，门前鹤盖纷无数。忽然一夜紫霜飞，龙驭不留返烟雾。寂寂离宫掩落花，沈沈旧渚迷芳杜。九重梦远渺人天，一曲歌终即今古。凄绝龟年已白头，抱琴独共斜阳语。”盖借抒攀髯之痛。逊政后，值太妃诞辰，犹于漱芳斋传戏，陈伯潜太傅纪诗有云：“相公亦是三朝老，甯见椒风受册时。”谓元和陆文端同治癸酉入都，不及见壬申大婚典礼。又云：“凝碧池边几泪吞，一般社饭味遗言。史家休薄《伶官传》，犹感缠头说报恩。”则谓谭鑫培怀恩辞赍，故特美之。  

李亦元《帝子》诗云：“帝子苔痕玉座青，鹧鸪啼罢雨冥冥。北门剑佩迎蕃使，南极风涛接御亭。江海佳期愁畹晚，水天旧事梦娉婷。秦丝解与春潮语，一曲蘼芜忍泪听。”又《摇落》云：“摇落于今又一时，劝君减思复裁悲。禁寒海燕元无赖，入梦江鸦不自持。石阙衔碑相望入，车轮生角得来迟。茂陵松柏秋萧瑟，留与梁鸿赋《五噫》。”皆隐寓忠爱，盖变《雅》、《离骚》之遗也。景庙居晦终天，乾谟未展，匪独臣民私痛，抑亦国运之屯。汪衮甫所作《景庙挽歌》备括光绪朝事，其述归政及再训政云：“绂冕初亲政，梯航毕贺正。恭逢皇极建，愿睹泰阶平。元菟颓云压，东鳃骇浪并。宸衷越，庙议决惩荆。横海空隋舰，临辽折汉旌。春潮凄勃碣，秋雨黯台澎。启圣资多难，优贤利汇征。霸才求范伯，儒效责孙卿。顾问唐承旨，论恩宋迩英。翻书通绝国，纳谏逮编氓。甲令规闳远，纶言极恳诚。四观奋发，九县想澄清。萁序催摇落，薰弦促改更。圣怀几避席，众口欲烧城。始颂蟠龙贲，终占牝马贞。即时新法罢，从此厉阶生。甘露祥实验，前星曜忽呈。郑闺蛇未入，毫社鸟先鸣。制梃驱都市，传烽逼禁营。藁街齐设垒，稗海尽交兵。容易金城陷，仓皇翠辇行。晋祠屯武帐，秦岭戒严程。倘使玑衡正，何缘匕鬯惊。吾君汹可恃，此举竟无名。鼎沸民方殆，钧旋运庶亨。元凶戮杌，赤眚洗搀枪。木铎频宣诏，珠盘再缔盟。禹汤惟罪已，李郭喜收京。返旆三辰焕，橐弓六合晴。物情思复子，天意阻由庚。养晦知冲挹，思艰恐愤盈。缔衣常泪渍，黄屋本心轻。坐感尧肌腊，还瞻舜目明。车翻愁日落，柱折见天倾。大孝今谁及，奇穷古未撄。含仁能济世，积瘁竟凋荣。”圣德艰贞，昭宣篇什，而不失立言之体。遗诏既布，乃以慈圣命，立醇王子以嗣毅庙，兼承景庙之祧，即宣统帝也。衮甫《恭贺御极》诗云：“千官鸣玉紫宸门，禁树熹微动晓暾。斧扆受朝君介弟，令车嗣服帝曾孙。云台合纪东风瑞，海宇同瞻北极尊。犹有数行宽大诏，万家负曝尽知温。”“回首秋风太液波，云雷事业竟蹉跎。汉家十世逢阳朔，周道中兴属共和。已信庙堂能绍述，敢疑衢巷不讴歌。即看下诏通言路，初政开元未足多。”时南皮、项城同在政府，故以周召共和拟之，不图乃为逊政之兆。衮甫于宣统初直宪政编查馆，新政赞画为多。尝与李柳溪侍郎（家驹）同登泰山草定宪法，宿后石乌，七日草成而返。有《奉诏草宪宿泰山》诗云：“岳色河声目想赊，瞻岩今始遂攀霞。愿书圣德三千牍，来溯灵文七二家。直向九关驱虎豹，迥看大陆起龙蛇。天风习习吹襟袖，乘兴须浮碧汉槎。”“玉宇高寒客梦醒，七星历历在疏棂。栖迟渐欲忘人境，呼吸初疑接帝庭。指掌与谁谈赤县，探怀容我问青冥。欲从阳谷窥朝采，愁绝烟霏十二亭。。草宪为万年大计，其诗亦非隹谶，法典未及颁布，而武汉变起矣。又：宣统辛亥八月，典礼院进国歌云：“巩金瓯，承天畴，民物欣凫藻。喜同袍，清时幸遭。真熙，帝国苍穹保。天高高，海滔滔。”末句亦若兆横流。衮甫有《闻歌》一律云：“萧条汉曲亡《朱鹭》，宛转吴歌《白鸠》。岂有杜夔知雅乐，漫劳王豹试清诬。江南愁唱家山破，代北惊闻《玉树》秋。可惜管弦犹未被，中原真见海横流。”闻歌辞为严又陵所撰，侗厚斋将军制谱。国歌以宫调为正，而误用徵调，当时皆不及察，是亦数哉。  

光绪末年，特诏京外大臣荐举人才，考念擢用。严又陵赋《人才》诗云：“人才鹦鹉能言日，世事蝤蛑换壳时。如此风波行不得，老夫掩泪看残其。”贱子亦尝滥名荐牍，叨先朝记注，读之惭汗。又陵早岁由船政学生资送游学，值郭筠仙侍郎使英，异其才，恒引舆论析中西学术。归国后，降心习举业，屡试不第。宣统初，始以硕学通儒赐进士，《见邸钞感作》云：“自笑衰容异壮夫，岁寒日暮且踟蹰。平生献玉常遭刖，此日闻诏本不图。岂有文章资黼黻，敢从前后论王卢。一流将尽犹容汝，青眼高歌见两徒。”以其邃于哲学，犹复沾沾结习，则夫老师宿儒、槁项黄馘、营营于帖经墨义中者，亦奚足怪。  

京朝士夫，依流平进，相安澹泊者久矣。自曹部增设，纷调外吏，争揽私人，而风气一变。光宣之季，长部者强半宗潢，于是梯名市禄者流，相率骛集权门，蝗缘捷径，而风气又一变。台谏箝其舌，铨司失其柄，荣途既滥，懿纲以陨，非细故也。丁ウ公有《都门秋兴》八首，录其四首，云：“麟趾高华内殿班，丝纶能掌甲能擐。门高江左东西录，花发淮南大小山。夜月簪裾盈邸第，秋风旌旆照瀛寰。亲亲自有先朝法，不在凌烟画像间。”“昔日曹司羡玉堂，只今清秘乞为郎。桓宽盐铁膏腴地，汉武舟车结纳场。杨柳章台春试马，花枝杜曲夜飞觞。一勾倘得希文笔，省却朝来榷算忙。”“舆盖喧阗塞九门，承平无此锦乾坤。匡扶人物羊头烂，谒候筋劳马足烦。人满渐愁都邑小，官多翻觉布衣尊。檐帷一片猩红染，莫是哀鸿血泪痕。”“群议纷纭集似麻，诸天大会启无遮。云霄横厉三秋隼，鼓吹官私两部蛙。国事可知翻掌易，人才祗是脱巾哗。福先祸始凭谁问，起看中天北斗斜。”前三首言亲贵专政，曹司滥官，末首则谓资政院也。ウ公家世清华，独蹭蹬场屋，以明经就礼学馆纂修之聘，目都末季政局，慨乎言之。  

大清律例，沿袭前代之旧，隐与礼教相维。宣统初，规订新刑律，则参酌东西洋成典，法意迥异。其草案出于修订法律馆，经京外各衙门签注定，乃取决于资政院。就中尤为新旧派所力争者，为无夫奸与亲属杀伤罪，而新说终胜。合公《书感》诗云：“在昔秋官几讨论，金科玉律一时尊。汉家今日多仁恕，枭獍残魂亦感恩。”“莺花一梦记模糊，眼底心头意自殊。寄语从今桑濮畔，明珠但莫赠罗敷。”盖主旧说而委婉出之。其时法馆秉笔者多经游学东瀛，ウ公别有《偶成》绝句云：“徐福当年早见几，载书东渡去如飞。谁知异代焚坑祸，转在童男泛海归。”又《即事》云：“刑措垂垂三百年，海涵春育度如天。不须更作埋轮语，但逐狐狸也自贤。”则几于韩非《孤愤》矣。  

徐子静学士之获罪，由保荐康长素也。子静初不识康，其侄由甫与康乡举同年，迹颇密，介以进谒。一见即目为国士，疏请破格擢用。召对后，仅命直译署，颇怏怏，然于子静则深有知己之感。戊申、己酉间，客瑞典，误闻子静死，设祭恸哭，作诗云：“郁邑痛余怀，乃闻明月碎。徐公竟长谢，天乎于此醉。崇陵已笼腾，老臣随波逝。风云皆惨淡，明良失嘉会。耆德不再见，昼日遂永晦。感慨追旧事，崩摧恻肝肺。倾河岂足云，未尽知己泪。”又云：“好士频荐贤，推毂及鄙人。圣主翕受之，辟门大咨询。擢公摄春官，简在属实臣。百日启大业，千秋导维新。钧党大狱作，新参惨冤魂。丈人坐误荐，经年系囚薪。秋风吹银铛，正气郁不伸。夜月照园墙，幽梦徒相亲。夫人方卧疾，惊死泣血频。长公遂哀毁，亡家罹祸辛。哀哉为党祸，寔我杀伯仁。”时子静已先出狱，诣行在自投得释。居杭州，逾十年乃卒。康归国犹及见之，而此诗已流播海内。  

袁慰庭斥逐诏下，即日专车走天津。文襄传语：“宜依例谢恩，勿贻人口实。”乃乘夜折回。次日，谢恩讫，遂出都，隐于洹上，所居日“养寿园”，取宸翰名之者也。日与幕僚纵情诗酒，成《圭塘唱和集》。又尝摄蓑笠刺船小影，萧然若忘世者。铜山徐某赋《养寿园》云：“小拓园林好避贤，镜湖叨赐水衡钱。风风雨雨浑无赖，叶叶花花各自妍。十亩新荷半红白，一池明月两团圆。琼楼玉宇高寒甚，聊此衔杯乞醉眠。”“奇气还应发浩歌，关山直北近如何。逍遥湖上骗堪跨，寂寞门前雀可罗。抚剑长吟追白日，卷帘高卧看黄河。闭门种菜英雄事，岂是寻常安乐窠。”末韵洵能道其心事。相传慰庭有《登台》五律，结句云：“凭栏星斗静，便觉太行低。”颇寓抱负。张某见之，以宋太祖《咏日》相喻，袁正色曰：“吾何敢比于是。”而言外亦殊自喜。  

无文安公总裁《德宗实录》，在馆纪事诗有“清选和声久寂寥”句，盖用光绪初年修《穆宗实录》故事。自丁丑以成书过半入告，定则全书已具。同馆乘暇，遂多唱酬。刘博泉侍郎编次成帙，宝文靖取乐天“纪事之官，一时清选”语意，署曰《清选和声集》。文靖《赠提调官锡厚庵》云：“云篆纱笼定命尊，达夫晚达总天恩。黄杨遇闰区分寸，翠柏经冬链节根。朱蔡至交呼老友，崔卢旧谊齿诸昆。巡檐且共梅花笑，诗满奚囊酒满樽。”厚庵以布政使衔江西粮道，留京充提调，后改用京卿。“云篆”者，其世袭轻车都尉服也。厚庵有句云：“翻教尾中郎将，强对蛾眉供奉班。”亦谓此。集中嵩文恪、孙文恪以下，皆有诗。迨《德宗实录》开馆，中值逊政，总裁始终其事者，惟陈伯潜太传、陆凤石相国、宝瑞臣侍郎及先文安公。经费无出，笔札皆捐资任之，终得成书，尊藏如礼。伯潜太传有《同馆公谯》诗云：“孤臣无分再瞻天，晚直瀛台辄泫然。复土何年稽一哭，细书终老息诸缘。看看兴庆班余几，历历开元事满前。他日《梦华》各成录，能忘此会玉堂仙。”又：《颁赐馆员纱葛恭纪》云：“五日唐宫例赐衣，人间节物奈全非。夙忘宠辱空诸有，老阅寒炎审所依。耕钓分难初服遂，章缝幸未素心违。听钟犹共趋长乐，但觉晨星取决稀。”同馆咸有和作。先文安公又奉命偕陆陈二公覆辑《德宗本纪》，书成，拜御书“温仁受福”四字之赐，恭纪诗云：“篆墓他年或勒珉，传家长物此称珍。寻思往事浑如梦，报答苍穹在一贫。犹胜告身徒换醉，翘瞻天语当书绅。牢愁孤愤都无谓，且养心田盎盎春。”《本纪》，史馆事也，时史臣星散，故兼任之。  

相传陆文端为最后状元宰相，余夙闻之，其时文端尚宫祭酒也。数年间，果大拜。尝抗章论新政弊害，如烛照数计，惜不见用。逊政后，授读毓庆宫如故。既见国论乖漓，私忧窃叹。小极，自处方服之，遽薨，盖不忍都非常之变，悲哉！公生于润州，祖方山先生教授其地，因锡名润庠，且有诗示公父云：“润庠记毓地，聊以命儿名。非幸江山秀，钟此芝兰馨。欲知近圣居，生已殊蚩氓。我苟毕忧患，将偕汝归耕。一编课儿读，孝弟传先型。”文端庚辰分校礼闱，先公出其房；余癸卯朝考，复邀赏拔；两世称师生。吴俗：新状元归第，必以鼓乐导迎状元夫人，文端大魁时亦然，近人日记曾载之。又：文端尝奉命以尚书兼管京尹，实裁缺尚书也。公笑语客曰：“吾忝以部，尚书古有之乎！”客为解颐，虽细事，亦见朝章之紊。  

满汉礼俗之异，三百年未改。光绪季年，始设变通旗制处，赵竺垣侍御复请画一服制，下礼部议。时溥五岑师为尚书，将强汉从满。侍郎张文厚争之不得，以忧去。迨先公继其任，根据经史，以“六不可”之说进，师乃曲从。当宗潢柄政，师独斥外，为察哈尔都统，国变后解官，居易州。其弟负某商多金，弟故，遂控公，至尽斥其产，贫甚，乃易名为岑玉溥，充实录馆供事。久之，益困，与子毓盈同仰药死。常熟张隐南部郎摭其事徵诗，先公挽以五律云：“籍甚天潢亻隽，容台接佩琚。冲怀终受善，忠悃托佣书。竹沪残生痛，鸥波赭汗余。阐幽门下笔，褒衮惜犹虚。”“冲怀”、“忠悃”二语，皆纪实也。当师门盛时，两弟皆贰卿，子亦阁学，列第相望。曾几何时，凋零至此，可慨也已！  

醇邸摄政，别营府第于集灵囿，未成，仍居故邸。一日，自邸趋朝，途有狙击者，就获讯之，则粤人汪某，志乎革命者也，依律当死。肃邸长民部，力主宽大，竟得释。汪为粤旧家，擅文采，狱中赋《杨椒山先生祠树》云：“树犹如此况生平，动我苍茫思古情。千里不堪闻路哭，一鸣岂为使人惊。参天老干无蟠节，掠地西风有恨声。寥寂阶前坐相对，南枝留得夕阳明。”既出狱，粤督张坚白请交粤委用，诏许之。含宏之仁，曩未有也。  

南洋群岛为华侨所萃，以垦以辟，渐成富庶，中朝从未顾及。商部既设，杨杏城侍郎乃以朝命持节往宣慰，其地远居热带，风土迥殊。衡山李孝笙《海国咏》云：“万里长沙外，南洋岛国开。海山高息利，土族聚巫来。树结丁香小，船飞甲板来。鸣钟通夜市，颇误蜃楼台。”“到海奇观尽，新闻海更遥。白烟山有焰，青气电无条。浴水医风痘，飞藤系月桥。猴王人不畏，掷果饵霄霄。”“昆仑奴蹋曲，琴鼓闹龙堂。锦幔缠头白，金花刮手黄。随潮高水稻，过雨堕山香。百玑蔷薇露，诃陵好醉乡。”具徵异俗。《潮音集》所载《番客篇》，则侨民固有笃守华风，不忘故土者，如所述婚礼云：“郎冠珊瑚顶，碎片将玉镶。背后红丝绦，交辫成文章。新制绀绫褂，衣补亦宝装。平头鹅顶靴，学步工趋舱。今行亲迎礼，日吉复辰良。前导红罗缴，后引绛节幢。惊车四骝马，宫灯灿列旁。海笛和云锣，八鸾鸣沧沧。到门爆竹声，群童喜欲狂。二三戴花媪，捧出新嫁娘。腰悬同心镜，衬以紫荷囊。车轮曳踵行，蛮婢相扶将。丹书悬红纸，麒麟与凤皇。一双龙纹烛，华焰光煌煌。第一拜天地，第二礼尊嫜。后复交互拜，于飞燕颉顽。”又：述旧习云：“凡我化外人，从来奉正朔。披衣襟在胸，剃发辫垂索。是皆曼珠装，何曾变服著。初生设汤饼，及死备棺椁。祀神烛四照，宴寅酒三酌。凡百丧祭礼，高曾传矩护。风水讲龙砂，卦卜用龟灼。相法学《麻衣》，推命本《硌碌》。礼俗从同，口述仅大略。千金中人产，咸欲得封爵。今年燕晋饥，捐输颇踊跃。”是皆新学之士所目为固僮者，而侨众守之不渝。然而里闾阂阻，曰归大难。绝域飘零，保约不及，侨不负国，国且负侨。如所云“溯从华海来，大抵出闽骆。传世六七叶，有如花覆萼。富贵归故乡，比骑扬州鹤。岂不念家山，无奈乡人薄。一闻番客归，探囊直启钥。亲戚恣欺凌，吏胥助侵掠。曾有和兰客，携归百囊橐。眈眈虎视者，伸手不能攫。诬以通番罪，公然论首恶。事隔百余年，闻之尚骇愕。谁肯跨海归，走就烹人镬。道咸通商来，虽有分明约。流转四方人，何曾一字著。堂堂天朝语，只以供戏谑。譬彼犹太人，无国足安托。虽则有室家，一家等飘泊。一丁亦不识，况云操笔削。他人殖民地，日见版图廓。华民三百万，反为丛殴雀。”此侨民所引为深痛者。使节氵位临，群望交属，未几而失望随之矣。  

自道光时订约互市，始辟上海为商埠。中更赭乱，东南麋沸，而淞沪一隅独全，盖亦恃有外力。数十年来，侨厘益盛。马龙车水，甲舞丁歌，花月恒春，楼台不夜。无识者视为乐国，乍睹者讶为化城。蒋剑人《上海》诗有“一城脂夜荡花妖”之句。杨雪沧《沪上行》云：“层楼垩白千夫筑，啾啾鬼语满泾渎。铁车如箕走大陆，路上行人各顿足。四山磷火开朱绿，荷钮更欲地根。不须断带向前续，能作通霄十万烛。中有毡裘号司狱，掠人但索金钱赎。嗟尔何稠复，尺土不入官租粟。窄衣舌相追逐，与鬼为市习鬼俗。登堂膜拜曰匍匐，榜书一一占来复。达官惊呼乌啄屋，能事祗求远人睦。高轩驷马拥华毂，至今未洗河山辱。比商女不解哭，缠头潜伴桢窗宿。歌台日夕杂丝竹，犹唱江南《阿蛮曲》。”寄意尤深，昔人所未道也。上海异于内地者，洋楼外惟电灯及西式马车。太夷诗云：“恫恫来经黄浦滩，霜灯照彻月千盘。”暾谷诗云：“雨声月色和同好，马足灯光一并飞。”皆以月喻电灯。若马车，则通衢斗风驰骋为乐。又或约期竞捷，乘坚策肥，御者皆曳华服，远则龙华，近则张园，扬扬往返，极一日之娱。徐贯恂《味莼园》词所谓“卷上百叶帘{龙木}，报钢丝车到，挽住青聪”者也。暾谷《张园观车马》诗云：“春去游龙一晌狂，曼缨御者气扬扬。看街楼阁人垂手，过眼云烟镜眩光。超超散眠芳草地，盈盈归去牡丹坊。难言此日园林价，莫转诗人锦绣肠。”尤刻画尽致。惟黄浦公园独不许华人游止，时人绝句云：“燕子不知巡警例，随风犹得自由飞。”有深慨焉。  

铁路国有之策，盛杏孙尚书主之，而寔出于郑太夷。太夷时官湘藩，以条陈路政留京，居舍饭寺，其《舍饭寺》诗云：“燕市秋衣已化缁，高楼何处问归期。西风落日无人院，付与麓官作住持。”即是时作。又：《杂诗》有云：“官身有束缚，债事非吾谋。长沙获先去，一士天所留。东华再阅月，兵气横穷秋。悲风舍饭寺，独啸哀南州。”亦追纪其事。是策行之泰东西，初非特创，徒以群情怙利，骤为官夺，遂多抗阻。闻是日阁议，枢相译部皆以为条目未协，杏孙就议席改订之，乃议决。既而奏上，仍依原案。监国遽批允，阁邸不敢争也。汉粤贝路集股，以川粤为钜。粤督集议，谓令无反汗，抗者必罪，而民路股金，决不使毫忽受损，众无异辞。川人则争之甚烈，大吏强徇政府意，以严威临之，事乃益棘。时王臣为蜀藩，抗章为民请命，坐夺职。退远白见其疏草，为题诗云：“兴亡指掌具危言，诚感难开八表昏。大厦自倾缘栋折，逆流横搏岂湍喧。心悲业海空皈佛，老恋觚棱尚戴恩。蜀道未平天未厌，知君泪眼望夔门。”徙薪不行，乃至焦烂，复何言哉。  

端忠敏自直督罢归，于西山筑归来庵，若将终隐，固非能忘世者。至是再起，督汉粤川路政。武汉变作，有诏命摄川督，行至资州，军变，与弟叔捆（端锦）俱死。忠敏当官，颇恃才傲物，独敬礼文士。其罹难，人多惜之。李桃源题所葺焦山松寥阁云：“苦爱高官遂不归，独专一壑欲奚为。西山亦有归来路，岂但松寥足泪垂。”李审言明经曾在其江南幕府，见其藏石印本，感赋云：“觥觥含宪出重阍，传命居然奉敕尊。轻薄子玄犹并世，可怜不返蜀川魂。”“脱略曾非礼数苛，上宫有女妒修蛾。濮阳全集儒书客，那得扬云手载多。”又有《悲氵更阳》长古云：“阳好古天下奇，永宁多宝足配之。西园输直忽再出，资州饮刃真堪悲。忆昔长安盛文史，旌旗遍树潘翁垒。东观余论宣和图，孔融尊酒平原履。此时奔走趋声价，此时人物称王霸。波斯大贾碧眼胡，倾倒公卿饱残炙。如君羼厕竹林游，入仕山王亦胜流。监税金钱搜秘册，起家龙节镇方州。方州持节无龃龉，西愿咸秦东吴楚。兼权监铁锡铜山，交会流通夸少府。毕良史与廖莹中，指挥狎客承下风。《清明河图》定窑鼎，争羡门下矜奚童。搏扶九万捧银海，珠盘玉敦凝光彩。百缣密拓沮渠碑，埃及文求五千载。庐陵鄱阳且服膺，何论卞宋两中丞。后生特起白天意，毕令尝水分淄渑。好官滋味崦嵫景，斥去犹能保要领。出山富贵为群奴，交胸铍剑生俄顷。泰山鸿毛有重轻，惜君此死太无名。头颅万里同谭尚，谁是田王涕泪倾。智瑶饮器伤残忍，掷还模糊嗟泯泯。持首无客殉田横，归元有子求先轸。昔为人羡今人怜，纷纷过眼如云烟。精灵啼血时来往，莫使空山化杜鹃。”忠敏初官曹郎，以精能著，顾不解考古。或笑之，愤而殚究，遂为专家。京师言收藏者，必曰端四。身后不数年，所藏已尽。  

辛亥死节者，惟晋抚陆申甫最烈。时晋军骤变，集抚署前，迫胁独立。申甫毅然出，晓谕之，不从；继以训斥，益忤；遂遇害。其次子亮臣侍讲闻变，挺枪出击寇，力竭死之。事闻于朝，申甫谧文烈，亮臣谧文节。先是申甫开藩吴下，其长子静山忽投海死，有《绝命诗》云：“梦中来了梦中还，小谪尘寰陆静山。从此疯魔疯入海，不留遗蜕在人间。”“脱屣妻子未是憨，传家忠孝有人担。死看东海西来舶，化作鲸涛漫虎眈。”所云“传家忠孝”，若预知晋阳结局者，尤奇。王べ君大令（敬铭）《哭静山》诗有云：“君性旷且聪，陶然乐素履。纵有难言隐，未必无生理。胡不避空山，胡不归故里。岂其厄龙蛇，无端折蘅芷。”余亦尝交静山，于其死，诚有百思莫解者。或云：庚子，联军犯阙，申甫方居父忧，闻变，愤欲自裁，于孝带书铭云：“父死成忠，子死成孝。九原相遇，破涕为笑。幸而后死，或至寿考。坚白尔心，以对苍吴。”此带至今尚存其家，“成忠”、“成孝”铭辞竟念，亦不知当日何以作是语也。关颖人《挽亮臣》诗云：“殉孝何妨即殉忠，千秋碧血鬼犹雄。不须帛语翻疑案，从古成仁算考终。”即用是事。亮臣游学日本，习陆军，举事者皆其袍泽。激成此变，固出意表。  

辛亥，闽变作，督部松公鹤龄仰药死。将军仆公率旗兵巷战，兵败被执，不屈，死尤烈。八旗夙多忠盖，二公其后劲矣。孙师郑吏部为赋《褒忠诗》六章，首末两章无关事实，不录。其二章云：“提督孙道仁，本是将家子。外朴而内鸷，拥兵以自侈。闽祸肇自彭，孙与为臂指。鹤翁君子人，卵翼云可使。道仁狎之，谓此尸居耳。将军照如神，烛其鬼蜮诡。屏人进奇谋，何不伏甲士。手刃此纤儿，大祸可立弭。吁嗟言不用，引狼方色喜。”其三云：“老母滞辇下，发白视茫茫。忠孝难两遂，北顾涕沾裳。妻孥遣以归，临别摧肝肠。勉哉代子职，勿使亲心伤。微臣不负国，誓与城存亡。激励万旗丁，执戈效童汪。佐领曰定ピ，骏誉邦之望。命统捷胜营，擐甲屯饣侯粮。明耻以教战，庶几称知方。”其四云：“咄咄徐镜清，脱巾召哗变。道仁矫帅令，中宵急传箭。矫尔万国华，力拒唾其面。八月壬午夕，狂潮沸近县。讹言旗灭汉，激怒众心炫。四更声起，焚掠节楼遍。鹤翁饮鸩甘，画肆孰临奠。将军激忠愤，督兵仍奋战。叛军俱在山，地利假之便。短衣当前锋，雨血俱溅。定ピ遽中，气绝才一晌。余众尚攻坚，奈乏后来援。”其五云：“天或厌周德，孤臣敢恤躬。昆阳屋瓦飞，扪足犹从容。部卒家陋巷，裹伤扶主公。奸人利厚赏，世多吕马童。万户购吾头，终婴桎梏凶。齿碎张睢阳，血进嵇佳中。大臣死吾分，精诚亘九穹。愿见孙都督，舌战谁雌雄。彼哉汗沾帧，胡颜觌元戎。拥至于山巅，乱刃交横纵。陈尸越三日，颜色如常丰。管带张润昌，酹酒戚以恭。始终义不负，棺敛殊息。易名副其实，恩礼中朝隆。千秋于忠肃，事异心则同。”注谓：道仁得松公俩任，誓效死，松信之不疑。将军察其隐，劝设计除之，松曰：“吾遇之厚，必不负。”又请以旗兵一营卫督署，亦却之。道仁所部副将万国华，屯兴化，游击徐镜清，屯延平，矫总督命，并召之。国华先至，谕以举事，拒不从，引去。镜清至，即夕变作。使人扬言旗兵将施轰城，众遂附之。将军欲诣督署，途已梗，即军师与巷战。战败，卧部卒家，有告发者，被执，将军曰：“死则死耳，然必一见道仁。”道仁惭，不见，则大骂曰：“道仁父子，并受国厚恩，纵不知有国，亦不知有父乎！”既又遗书道仁，约相见于山，盖犹冀其悔悟。至，则乱兵集，拥至山巅戕之。事闻于朝，松得谧忠节，朴谧忠肃。子恒协领（长志）隶闽防，从仁山力战。事败，削发为僧，名学真，住持瑞峰灵岩寺。每为人述将军旧事，涕下交睫。章一山检讨《送学真上人归闽》诗云：“时去英雄事苫空，鞋南北薄霜风。台前彩凤晨啣果，壁上神龙昔挂弓。八大逃名仍入市，一壶异趣共孤衷。袈裟愿力邀天鉴，寒夜同看芋火红。”末韵谓翠真入都，尝拜御书“具大愿力”四字之赐，学真亦非常人哉。  

升言甫督部称鲠直。宣统初，抗论新政，斥罢。辛亥，陕西沦陷，奉命摄陕抚，自甘率旧部，大小数十战，先后克长武、永寿、州、醴泉、咸阳诸城，方攻乾州，全陕垂定，而逊政诏下。次年，自陇走库伦，不识道，往往蹑驼粪以行。既至，与宾图王、海山公议，草檄声讨僭闰，以号召忠义，余《挽吉甫》诗所谓“穹庐传檄壮，社稷肯输人”者也。不幸，库伦受俄罗斯煽惑内变，乃取道俄边，东走日本以归。其在尘伦《口占》云：“老臣犹在此，幼主竟何如。若射上林雁，应逢苏武书。”东瀛人士传唱之，且谋梓遗集。吴蔚若侍郎诗云：“东海有人哀马角，北风无力起鸿毛。”亦咏其入蒙事。事虽不成，其艰苦坚卓，固不可没。  

睫焦庵《忠樟诗序》谓：“樟在杭州南高峰法相寺门外，高宗南巡幸寺，凡老树皆赐御牌挂之。经寇乱，毁伐略尽，独是树幸在。辛亥逊政前一日，山中晴朗，忽大风起于殿后，门户砉然洞辟。次日视树髡矣，咸曰此殉国也。”焦庵聆僧言其异，为作长歌，有云：“时维玄冬亥年尾，大风一夕摧殿壁。晨起惊看一叶无，鹏锻龙僵神鬼泣。诘朝传闻哀痛诏，巨猾移天帝逊国。乃知贞柯殉奇变，神物义不丑慝。”余以焦庵言，亦为文赋之，卓哉此树，足不朽矣！近岁汪君刚招同谒寿皇殿，往时尊藏列圣御容于此。闻老监言：曩有娑罗二树甚古，今仅存其一，已半枯，作花犹盛。因言树萎时情事甚悉，吾友兑葺为诗纪之，有云：“天躔有时差，地维有时坼。欣哀纵无与，倚伏尽所愿。一歌下殿走，再奏客星逼。老奴誓不去，气涌血被额。矢将皑命争，庶博黾怒式。不惊走双九，顿伤摧一翼。花如蜀魄冷，根想尧肌腊。至今景山下，两树炯生色。国君殉宗社，奴亦殉所职。”盖当丙寅冬，迫索御容。典守太监张成和效死捍护，以头触树至流血。自是树萎，是亦一忠樟也。其花白色，四出办如蝶，有须颇长，与前人所记娑罗木异。君刚句云：“一花四办香翻蝶，七叶双须嫩妒莺。”刻画绝肖，附记之，以质博物者。  

先文安公庚辰同榜，惟溥玉岑师官至尚书。志文贞早致卿贰，旋出为边帅，亦蹉跌不振。庚戌秋，拜杭州将军，余适任提学，以年家子进谒，为言久主穷塞，不意获近湖山，心焉乐之。廨居有园亭之胜，久荒废，文贞葺治落成，招同僚吟谯竟日。未几，复移镇伊辈，惘然言别，音问遂阻。迨闻授命，余哭以诗，有“投荒原不望生还”之句，盖临分所言如是。比于沽上，晤楚人丁君，谓是年从文贞出关，遇之甚厚。乱将作，劝为备，不省。固劝之，则曰：“吾有恩于众，必不我负。”仓卒兵变，遂及于难。文贞非愤愤者，其死国之志，固早决矣。先公题其《廓轩竹枝词》云：“廿载锋车不暂闲，威名犹在贺兰山。睢阳应誓死为厉，定远再难生入关。玉宇琼楼渺天上，零缣断楮落人间。河梁一别成终古，感旧空余涕泪潸。”其《竹枝词》备详边俗，皆征程目击者。《驾竿车》云：“车前横木索绚穿，驾起浑如器在悬。须识此中风浪少，稳如春水上天船。”注谓：车前横木长丈余，以绳贯于辕，辕外二马，木端置鞍，二人跨之急驰，一时可六十里。车轮以七尺长轴，安于车尾，从无倾覆。《鄂波》云：“叠石层层凸字呈，饮羊歃血此申诚。中攒剑戟如林立，蒙俗由来最重兵。”注谓：“鄂波”者，以山头碎石砌成，如凸字形，实其中，顶则攒聚木，削弓矢剑戟诸器，缠哈达于上，四时礼拜，歃血为祭。《小人草》云：“蕊红办白锦团窠，闻道蒙医唤那何。略有微香根自臭，从来到处小人多。”注谓：张文端（鹏翮）《行程纪载》云：“此草一茎四朵，形如牛赖子，牛马不食，蒙人呼以‘那何’，可治疮疾。”《蒙古求食》云：“进门左足跪如蹲，满面含春笑语温。割取蒸羊分赐与，一家欢喜沐天恩。”注谓：官民男女，入门即跽，候食罢乞余，则喜形于色，谓使臣自天上来，所赐亦天恩也。《蒙古婚嫁》云：“牛羊驼马称家私，愿结朱陈聘不辞。侥幸生男可偕老，三年不育是归期。”注谓：蒙俗聘以牲畜，嫁女不具奁。三年内生子，应得外家财产之半，否则勒令大归，并追原聘。《桃花乞》云：“一座檀庐一守兵，司茶执爨费经营。开言但唤桃花乞，男女齐来应一声。”“桃花乞”者，守兵也，无男丁者，以女代之，胥出创闻。  

许巢云枢部，余僚也，集玉溪多首，纪辛亥之变，有云：“西来双燕信休通，井络天彭一掌中。管乐有才原不忝，韩公本意在和戎。明珠可贯须为佩，彩服何由得尽同。一自《高唐》赋成后，至今云雨暗丹枫。”注谓：川人争路，朝旨屡促赵季和制军绳以峻法。赵电致枢相，力争之，谓：“川中匪氛遍地，长江莠徒，在在思逞，稍一不慎，危及大局，某不敢当此重咎。”执政不纳云云。世皆以卤莽咎赵，观此，足正其失。后成都乱，赵将赴川边，未行遇害，详见别著《洞灵小志》。又云：“湓浦书来急雨翻，紫兰香径与招魂。岩花涧草西泠路，重碇危桥白日昏。过客不劳询甲子，明神司过岂令。汉江远吊西江水，叠嶂千重叫恨猿。”注谓：吊冯星岩中丞。星岩自浙抚调赣，变作，离南昌，行至九江，仰药死。事闻，予┰如例。又云：“得宠忧移失宠愁，欲为东下更西游。枉教紫凤无栖处，猜意雏尚未休。郭令素心非黩武，阿童高义镇连秋。莫经五胜埋香骨，望喜楼中忆闽州。”注谓：吊端忠敏公。公自直督吏议，颇怏怏。是年起督办汉粤川铁路，附和阳湖国有政策。川乱作，鄂防方亟，瑞莘儒制军忌其倡处，力劝督师入川，且以川督钴之。公遂西上，赵季和亦不欲其至，乃徘徊中道。鄂事起，所部皆鄂军，颇有异志，公亦知之，而不能制。急趋资州，卒及于难。又云：“肠断斑骓送陆郎，黄河欲尽天苍苍。空闻虎旅传宵柝，已报周师入晋阳。检与神方教驻景，古来才命两相妨。君怀一匹胡威绢，亦要天花作道场。”注谓：吊陆文烈、文节父子。晋阳之变，文烈被戕，文节殉之，事已见前。又云：“生年二十有重封，百尺方资柱石功。应共三英同夜赏，怜君孤秀植庭中。柔肠早被秋眸割，换骨神方上药通。东有青龙西白虎，碧帘迢递雾巢空。”注谓：吊良资臣军使（弼）。赍臣以宗潢领兵，典禁卫，为当道所忌，被狙击死。又云：“皇天有运我无时，一夕南风一叶危。死忆华亭闻唳鹤，风亭大树撼熊罢。求之流辈岂易得，却是君王未备知。早勒熟庸燕石上，休言圆盖便无私。”注谓：吊仆仁山将军、松鹤龄制军。制军死闽难，将军率驻防兵力战数昼夜，兵败遇害，当时┰谧犹未及。又云：”莫损愁眉与细腰，漳滨卧病意无戮。汉廷急韶谁先入，楚厉迷魂逐恨遥。陂路绿菱香满满，茂陵松柏雨萧萧。鱼游沸鼎知无日，神剑飞来未易销。”言项城再起，以楚督督师，寻遂入阁。又云：“金陵王气应瑶光，虏骑奔腾忽一狂。却笑吃虚隋炀帝，只因无奈楚襄王。空糊桢壤真何益，共助青楼一日忙。心铁已从干镆利，何劳荆棘始堪伤。”注谓：张少轩提督力守金陵，寻权江督，锐图钱定，乃孤军据险，饷援俱绝，中枢寔抑勒之。又云：“临老中原见朔风，潼关地接古宏农。漫夸子真罗汉，本为留侯慕赤松。顾我有怀同大梦，舍生求道是前踪。不堪岁暮相逢处，只在巫山十二峰。”注谓：升吉甫走甘肃，乞师攻陕，进兵至乾州，而闻逊诏。又云：“不问苍生问鬼神，惟书亥字与时人。空留暗记如蚕纸，去作长楸走马身。紫凤放娇衔楚佩，金华归驾冷龙鳞。东西南北皆垂泪，不为君王杀灌均。”则记逊政颁诏事，以抒余感。当武昌告警，朝贵集议，盛杏孙谓：“兵贵神速，亟调姜（题桂）、张（勋）军驰往，旦夕可定。”朗月华贝勒以军谘大臣与议曰：“涛邸未归，孰敢主者？”众嘿然。后数日，涛邸始归，决用新军，以陆军大臣阴昌帅之，迟回始发，复节节阻滞，遂成燎原之势，是得尽诿之气数哉。  

先文安公《癸丑感事》诗，备详国变颠末，诗凡三十首，谨撮录其有关史料者，如：“高拱君门远九重，？引舀江海自朝宗。谁知越国尸居气，错认征南武库胸。乐府乍歌《杨叛曲》，扁舟莫问董逃踪。吴头楚尾风烟接，正似铜山应洛钟。”谓武汉变作，瑞督遽登兵轮遁走，泽公庇之，不加罪，长江诸省，遂望风瓦解。又云：“四贵无王事可知，更堪燕雀处堂嬉。耕奴织婢甯当问，劣虎优龙迥自奇。七载金縢思创业，一门花萼艳连枝。老臣遗疏谁曾省，泪尽香山讽谕诗。”谓亲贵柄政典兵，致召危亡，而惜南皮遣疏之不见纳也。又云：“枢轴无谋坐失机，仓皇遣将咎谁归。只愁淮右躯罢据，肯信河边谷坜飞。往事休歌千里草，成功只待一戎衣。分明破竹堪乘势，垂下齐城又解围。”谓政府以阴昌逗遛无功，特起项城督师，汉阳既下，武昌垂定，而勒兵踟蹰，众皆失望，盖其时已别操秘算矣。又云：“宵衣日盼刺闺书，风鹤惊传岂尽虚。玉几频烦询国是，金花络绎佐军储。拥兵无奈陈元礼，草诏空劳陆敬舆。宫禁岂知帷幄事，区区握玺待何如。”“一家胡越忍相屠，九庙神灵诅可诬。衔命乍闻驰北使，义旗早已建南都。探符盆子真多幸，对局虬髯自泱输。草草敦盘盟约定，三军解甲听欢呼。”谓政府藉口进兵乏娘，迫宫廷出内帑犒师，积储顿尽，继由统兵将领昌言抗命，于是有遣使议和之举。和约曰逊政，不曰逊位，其言于孝定后者谓“宝位无恙，犹泰西之虚君共和。”后误信之，贵近亦无敢驳论者。又云：“一封劝进表初啬，闻说长安笑向西。共都天门开失荡，定知民望慰云霓。虚名多是陈惊座，佐命居然楚执珪。谁料上元灯火夕，渔阳蓦地动征鼙。”谓和议既定，项城奉诏，以全权组织共和政府，而京津忽相继兵变也。又云：“锁钥何人掌北门，龙庭万里昔屏藩。未消内讧金瓯奠，已动边氛羽檄繁。旧德休言天倚汉，奇谈真见佛称尊。请缨壮士知多少，十万横磨敢大言。”谓逊诏既颁，内外蒙古皆独立，而哲布尊丹巴俨然自帝也。又云：“水晶殿阙月轮斜，零落金蝉怨孟家。且幸深居存汉腊，遽惊晚出罢宫车。愁云惨淡苍梧野，泪雨缤纷白柰花。真赝谁明衣带诏，一篇哀诛自高华。”谓孝定后衔痛上宾，而共和政府颂其让德也。又云：“凄凉钟筐忆收京，国耻犹存城下盟。端礼穹碑自深刻，元丰新制但纷更。特科枉复登风汉，武库真成借寇兵。一瞬兴亡儿戏局，只如春草斗输赢。”辛丑，回銮后，规行新政，于兴学练兵尤亟，而魁柄失驭，适伏祸阶。是篇尤寓深感。癸丑，崇陵永安，旧臣恭送者百余人，洎园师未与，有句云：“孤生空下龙髯泪，旧恨谁攀獭尾车。”  

近人有作《咏史》诗者，痛论光宣末年致乱之由，如监写形，如莛见脉，盖恫心于时政者。其一云：“汉文躬俭约，家绐民藏富。明季竭搜括，因之起流寇。舍旧新是谋，瘠终无扌求。外溢既难遏，中乾亦孔疚。锱铢复泥沙，水多卮愈漏。有国未必肥，吾民已尽瘦。习尚竞侈靡，否则谧之陋。不俭必不廉，攘窃俨白昼。”其二云：“君子知怀刑，圣人重言礼。无礼即戾刑，拒在残肢体。天秩掌春官，朝制累承递。当夫教化行，儒效亦济济。此职视具文，赘疣供丑诋。名存尚可复，一废伊胡底。廉耻久道丧，扫地荡如洗。谁则扶名教，蔑礼自殿陛。”其三云：“生财别有道，昔见西园市。运动为美名，昌言曾不愧。贸易习为常，相蒙交征利。得之有何恩，去之亦甚易。平日食蛤蜊，何必管许事。所以际仓卒，人人无固志。币聘与弓招，求才原佐治。明良古己遥，道揆上先异。”其四云：“国君殉社稷，庄烈独冠冕。乃者知难退，厥终诅非善。享祚等朱明，康乾治最显。懿亲戒干政，先矩乃越亻面。儿戏岂能军，自焚惧不免。一言公天下，天位任人践。所有诸钜艰，局外看施展。大难民去思，感多怨者鲜。”嗟乎！士无固节，人有幸心。以奔竞为能，以诡随为智。侈饴釜蜡薪之习，不俭胡廉；效裂冠毁冕之风，积非为是。灼龟有兆，奚止履霜；穴蚁无端，坐看沈陆。天耶人耶，其国运耶！  

国家褒忠之典，不遗下僚，独辛亥事变仓皇，奏报既疏，采访不及，其湮没者多矣。以余所知，则有攸县胡琼笙司马。司马以举人大挑，得知县，宫滇南。初摄弥勒令，邑境二十八寨，有钜盗，三年易八令，不能治。司马至，谓守将曰：“捕盗而请兵，盗得为备。今当乘不意往擒，吾请先行，君继之。”遂乘夜袭寨，擒盗首况国至等诛之，辖境肃然。有隶受民钱二百，杖而返其钱。胥役千人，逡巡自引去。补江川令，擢大关同知，摄弥勒如故。变作，司马先以修墓告归，既受代，闻警，遣家属先归，寄书其子曰：“九月初十交卸，闻省城先夕失守，世方伯被杀，余无殉者。臣子之义，万古维昭。余虽卸职，乃实官也。俟北信，当死以明志。汝不必来。”发书后十三日，讹传京师破，即戒从者治装，期明日行。质明，汲者见井上双履，告后令，索之，则司马死焉。案置遗函三，背书：“自缢不死，又复投井。”后令杨宗熙棺殓之，其子庶华奉以归葬，士民请封其井，题曰“胡公井”。朱鹤巢吊以诗云：“一哄碎乾纲，节度且从逆。愚哉胡大夫，去官乃死职。勿云胡公愚，大节炳然立。臣子义则然，岂系守城责。其先犹有待，果矣倾北极。井波誓不回，千载沈湘魄。坏阑见遗履，流涕为辍汲。人生孰无死，死所贵自择。堂堂示子书，天地鉴忠赤。至今胡公井，石铭沁深碧。此水即虞泉，照临有寒日。”方伯名增，赠巡抚，谧忠愍。同时死滇难者，钟统制麟同，谧忠壮。  

湘省死难者有总兵黄公（忠浩）、长沙令沈公（瀛）。时新军怀异志，托言请穿城出。众谓恐不测，抚臣竟许之。入城骤变，总兵率所部与战，力竭死，沈令俱殉。郑太夷《哀沈长沙》诗云：“吴儿轻靡尽随风，九鼎吾终重此公。势不两全能自决，人皆一死未为穷。交期太浅真相失，节义何常或可同。他日私成黄沈传，还从鬼录想双雄。”黄沈，兼谓总兵也。又杨和甫大令（调元）以丁丑庶常宰陕西泪南，值变作，叛军拥入署，胁和甫从叛。和甫誓不屈，乘间投廨后井死。邑有武进士韩有书者，与和甫善，痛其死，遣私党执张士原戮之。士原，即勾结叛军、迫胁县官者也。为和甫卜葬东郊毕家愿如礼。未几，乱军大至，韩亦被杀。和甫子尹村赴陕收骨，至则已葬，仅得遗篆四种、《帛桐馆词》一卷以归。陈鹤柴纪诗云：“渭南令，殉于秦。葬者谁，渭南民。朱邑桐乡古有此，杨侯麾日日不起。臣心湛湛盟止水，鸿文缪篆民宝持。中有千哀谁复知，渭河宛演吾过之。伤今慨往声以诗，令子摹拓珍鼎彝。乾州有羁扶纲维，王室板荡同所归。”“乾州”句，指张仁甫廉使。仁甫名毅，天津人，福建布政梦元子，以门阴官部曹，出为甘凉道。辛亥，擢皖臬，道出腔，遇乱，滞留乾州。守将张某，迫使为参谋。不屈，亦赴井死，距和甫之死仅两月。鹤柴又《题和甫手迹》云：“秦兵夜一呼，忠魄委榛芜。酒水矜游侠，吾歌韩有书。”“洒水”，在渭邑西门外，有书家所在也。杨张殉国，韩殉友，皆卓荦可传。  

前明尚气节，其亡也，儒衿死烈者指不胜屈。晚近人纪渝胥，而辛亥之变，犹有殉国之三秀才，是足为国史增重矣。三秀才者，湘潭何性存（承鑫）、香山李郇雨（泽霖）、江阴赵焕文（彝鼎）也。辛亥国难作，何客粤，佐提督秦公幕，闻变，自经死。李居邑城南，为童子师，闭户绝粒五日死。赵遘变绝食三日未殊，手书绝命辞，具述国恩，斥异说，书毕，至三贤庙自经死。是皆诸生耳，身未登仕籍，而大节凛凛如此。番禺汪孝廉（兆镛）为作《三秀才行》云：“油莫老记室，白屋村夫子，藐然青青一衿耳，临难谁能责以死，伟哉乃有三义士。何生橐笔细柳营，妖氛忽犯循州城，城亡义不图苟生，碧磷夜照丰湖清。同时李赵二文学，陡闻暴民之兴大诧愕，蔑弃礼教曷为国，志士岂忘在沟壑，毕命辞成万夫却，绝粒投缳神自若，得此烦池芹藻不寂寞。呜呼兴亡自古何代无，痛绝晌息海水枯。长白山隶汉版图，东塾著说徵班书，妄辨种族欺瞽愚，九域从此流瘩痛。三子一瞑翔霄衢，蝉蜕不受滓浊，愧死印毕绶若卿大夫，圣清三百年养士之泽报区区。”诗巾结语，即本赵生绝命辞大旨。三君授命当末造，朝廷褒┰不及，私家著述亦罕载，仅见于仁和吴子修学使之《蕉廊脞录》，亟录之，以附阐幽之义。  

兜鍪之雄，心乎故国者，独张绍轩。绍轩曾备宿卫，感先朝恩遇，潜图匡复，故所部皆蓄辫，有“辫子军”之目。尝集各重镇来使于徐州，定约签名无异辞。丁巳夏，以调停国事至京师，意遭回有待。急功者力怂恿之，一夕间仓卒定策，次日向曙，九城龙旗遍布矣。后二日，异军突起。张部驻京仅二千人，余留徐，策应不及，驯致喋血禁城，窜身使馆，识者悲之。夏啸盒《丁巳感事》诗云：“歌管华堂露未，登场袍笏太迷离。花从优钵开原幻，酒醉钧天醒复疑。竟掉孤舟航绝港，判敲一劫了残其。虞渊落日垂垂尽，抵死挥戈事亦奇。”林畏庐亦有《丁巳五月廿四日纪事》诗云：“夜色模糊天欲曙，窗扉震震车举。梦中已识定武军，果以孤豚齿乳虎。祈年殿外千岁柏，森严扃镯视宫篥。三千健卒竟入居，酽酒割鲜置砧釜。外兵啣蹑起深黑，潜若狸狸扑窠鼠。雉堞列尽内向，主兵上仰客则俯。御碑坛树半溅血，呼声动天过项羽。连环如听鸳鸯铰，巨弹错综间三五。是日奇酷汗气蒸，遥想血花喷红雨。南河火燕东华门，朝车当日攒文武。六年让政久相安，夺门失计危冲主。人心嚣动万卒叫，区区乃用千夫御。煤山置亦何济，流弹入宫甚伏弩。群奄奔走卫三宫，少帝仓皇吁列祖。我处围城屹无动，祈天愿勿惊钟钟。为君为国漫不计，但觉眼鼻自酸楚。此军再挫清再亡，敢望中兴作臣甫。”是役曾与内直者为言，顽老尸居，纤奴儿戏，置冲人于孤注，忘卧榻之群鼾。长缨上殿，迥越侯王；败纸书名，便为卿佐。衣冠草昧，曾未检宣统捂绅；禁筑仓黄，更有甚道光教匪。君子知其不竞，遣臣于以累欷矣。  

曾<角及>盒《纥干山歌》，亦纪丁巳年事，其述张绍轩云：“别殿仙人号丽华，连天姓氏出兵家。天教艳绝还招妒，地为恩殊每自夸。十二玉书逢内召，三千犀甲拥如花。新妆竞羡宫衣好，深抱谁知春带赊。水殿阿姨随水佩，云廊彩伴逐云车。笙歌未彻《霓裳》月，浮白犹倾九酝霞。争知事势朝来异，河婺星娥满元会。红粉初披雉尾开，紫袍已捧鸾舆至。瑶电俄通四大洲，签名最近重瞳字。”张虽效忠故主，鉴于时势，亦颇知持重。前一夕，公宴宣南，夜深归，遽入朝颁诏，盖有激动之者。又述复辟事云：“老子西行去不回，山人南海闻风起。寺主鸳鸯且等闲，侍郎碧落先除拟。一经两海旧封疆，八座三貂议宪章。广召散仙登秘殿，还将十赍宠华阳。顷刻桃花求圣解，逡巡枣果觅灵香。谁知天上乌蟾速，更比人间钟漏促。逡巡造酒酒难香，顷刻开花花不馥。几处黄旗举未成，几家丹黾烧初熟。”则谓墨灶争封，鹤书求旧，事机未熟，劫局已翻。又云：“卫贾相争因五可，尹邢互妒为偷窥。明明如月言犹在，暮暮为云梦更迷。羽书迫处颦双翠，粉镜抛时杀一围。”则谓徐州歃血，转眼食言，锋钅是横加，仓皇决战。其云“锦帕封题密密藏，花笺细字层层贮”者，亦谓当日誓书也。绍轩密置枕函，云当排天阍诉之。  

大清皇帝，依优待条件，居颐和园。当局虑湖园僻远，或有他虞，故得久居大内。甲子，某军嗾政府擅改优待条件，胁少帝仓猝出宫，遂奔北邸。两太妃初誓死不出，内府诸臣婉劝之，又旬余，乃出，别赁邸以居。龙穴俄空，鸾舆不返。叹黍离之再觊，问弓玉而全非。孙师郑倡为“落叶”之吟，一时耆旧争和之。严蝉香侍郎《感事》诗云：“翠辇仓皇出上阑，池殃奚恤旧盟寒。辟人铁骑排阍入，委地铜驼忍泪看。扃镝重重九天阖，觚棱黯黯五云端。可怜日下黄金阙，独照西风承露盘。”即甲子冬作。同时顾寿人前辈（祖彭）赋长歌云：“手执钢刀九十九，荧惑入斗天子走。六玺平津不自随，大家空为他人守。吾皇逊国一星终，长白山头紫气空。荆棘铜驼秋拂雨，纥干冻雀晓呼风。三百年来多少事，武功磊磊轩天地。白莲川陕烟尘生，黄巾发捻衣冠异。三户亡秦信有徵，闰年八月武昌城。轰天雷起龙蛇蛰，动地风生草木兵。拔帜壁空招讨使，卷堂星散打包僧。母后深居忧漆室，王公袖手无颜色。可怜诳楚计无成，黄屋虚尊同敌国。阙鸾书已改丹，侍中貂尾犹从黑。佳节千秋展庆辰，慈甯门外拥周轮。闯然陛戟传呼里，三鞠躬来数外臣。从此深宫惨不乐，良工难觅忘忧药。临御传闻顾命言，国亡母死何人托。龙辅凄凉殡景山，月华门掩风萧索。尘扬海水日昏昏，定武将军偶夺门。自是石亨希上赏，非关少帝欲称尊。苍天未立黄天死，刘蹶赢颠刚一纪。添都仅见有靡臣，大婚粗备天家礼。试访东京相国廊，球图卖入波斯市。下策居然用火攻，奈何卧榻不相容。黄巢下第倾唐室，梁道生兄有贾充。”谦让之隆，光垂盟府，激而攘赦，谁实为之。寿人又有《山陵》诗云：“段家岭过是三河，万骑千官剑佩过。┕戟老郎零落甚，独揩泪眼话沧波。黄泉涸尽冷鱼灯，尺木蟠龙势欲腾。写照尚书犹白简，争教坏上犯长陵。”盖距出宫后四年，而有裕陵、定东陵之灾，遣民痛之。变既闻，少帝命载泽、溥忻、溥侗、恒煦及大臣宝熙、耆龄、陈毅同往履勘。毅字诮重，湘人，原官邮传部参议，赋《东陵道》诗纪事，节录之云：“凄恻别行在，鸾镳随众发。迢遥抵桥山，麻鞋展只谒。孝钦富兴圣，衣不存短相。无怪市间，早闻珠襦出。册年母天下，曾不若穷孑。失声为一哀，尊养念往日。高宗今周王，横被乐水啮。同输桔槔智，五日水始竭。元宫扉洞开，关钥扇扇夺。兕椁饮烧锯，褶衾饱泉沫。帝共后姬六，躯惟完其一。伤哉十全主，遗骸不免析。”盖僧伽、温韬之祸，于兹再睹。掺黩情况，砒笔难述。诣重偕诸臣收骨复安，乃返。其诗所谓“帝孙奉五髅，异姓理章黻”者也。悲哉！  

御苑绛雪轩前，有太平花一树，每初夏著花，浅红四办，密蕊联缀，酸香斐然。相传出西蜀青城山中，初名“丰瑞”，宋天圣中献汴都，赐名“太平瑞圣花”。曾见范石湖题咏。余为赋律句云：“年芳一往凄，吹香成雪雪成泥。问名岂合危时见，留谱端应御爱题。旧苑流尘惊梦断，小栏微雨背春啼。赵昌花好何人赏，满眼残山剧鼓鼙。”是花传间为平金川时所进。忆光绪甲午，圆明园旧殿基上，忽自生一树，德宗侍慈圣往观，为之欣赏，南斋诸臣，各赋诗纪之。吴侍郎（树梅）诗云：”寿宇如天万物苏，天教珍卉献祥符。铜墀雪映抽浓蕊，瑶殿风薰展细跌。瑞冠汴都杨巽赋，名同益部赵昌图。繁香上贿长春残，韶奏龙楼正赐酮。”翁文恭《日记》载：“丁酉重午后一日，恭忠亲王曾折数枝供瓶，赠之张曜仙比部（鋈衡），感其事，作《太平瑞圣花赋》。”其述是花云：“钿朵晨抽，琼枝夕冱。傍玉殿之基，近铜铺之旧庑。办四出而香霏，蕊连蜷而粉鞋。”又咏甲午事云：“昔钦圣兮在东朝，介曼龄兮际周甲。锡天家之纯嘏，隆孝养为治法。止孝止慈，洪亮鸿业。惟瑞荫之应期，俨尧之祥荚。霞绚云蒸，敬颂翔洽。昭景圣之渊纯，斯舄弈之式惬。”呜呼！甲午以来，政变迭兴，驯至移国，是何“花瑞”，谓之“花妖”可也。  

有清监于往代，若汉唐之外戚宦官，宋明之门户党援，惩毖綦严，垂为典训。外之若蒙古、若回纥，曩为逞患者，亦既龛削而臣服之。其盛也，拓土万里，宾及四裔，宜若可长治久安者。道咸以降，寰海棣通，西力东渐，挟科学之锋，以与骑射帖括争利。于是乎屡挫，于是乎变法。然法宪未布，倾覆随之，是岂变法之咎哉？抑变之未得其道也？事变何穷，今之恃科学者，或亦有时而黜。瑞安孙仲容（诒让），琴西太仆之子，里居讲学，尝著《变法条议》，自题四绝句云：“《六典?周官》炳揭橥，辅轩绝域更书。中西政法原同贯，始信荆公太阔疏。”“刻舟瞀论陋儒冠，属草奇觚急就难。纵是屈平能制法，却愁腾怨到椒兰。”“党狱纷纷士气伤，秋茶禁网到文章。兰陵祭酒严门久，犹有新书法后王。”“午贯姑榆戟教宗，漫天飞苦连烽。杀机金父终当尽，要看潜霆起蛰龙。”自注云：“午贯姑榆”，见《秋官?壶涿氏》，景教十字与相类，盖中西大方术家皆有之。又曰：“火器之烈，于今已极。天时人事，必有废绌之日。其在电学发微，黄种将兴之际乎，臆见如是”云云。今泰西诸邦，渐捻科学流弊，方盛倡东方哲学，尊尼父而黜卢梭，息壤在兹，请以觇诸异日。  

辛亥国变，遗臣逸老翕集于青岛一隅，抗志避居，绸缪故国。假息壤于瓯脱，拟孤蹈于首阳。其志节坚定，百折不回者，首推劳玉初京卿（乃宣）、刘幼云侍郎（廷琛）。玉初力倡复辟，著为论说。袁项城当国，名捕之，郁郁以卒。纽云与奉新张忠武同里，屡走徐州，说忠武，责以大义。丁巳复辟之举，亦以幼云促迫成之。事败，名捕诸当事，幼云与焉。避归青岛，坐卧一楼，屏绝人事。又十余年，乃卒。同时耆旧若张宣圃制军、于晦若侍郎、陈贻重京卿、吕镜宇尚书，皆尝居青岛，后乃徙去。黄公渚（孝纾）奉亲居此，感慨前事，为《岛上流人篇》，凡二十余首，其述玉初云：“韧叟隐劳山，与山同姓氏。遗世岂无功，抱道立人纪。讲《易》究天心，默识消长理。化行左衤任俦，瓯脱即槐市。布算为畴人，冠述亦天士。语谐八方音，识综五官技。微言秦烬明，大义周粟耻。流传复辟书，群淆定一是。”玉初精《易》学，兼娴天算。岛居时，德意志人尉礼贤尝从受《易》。诗中所云“化行左衤任”者，谓此。述幼云云：“南皮晚当国，颇欲直前慢。侧席正学人，于公有殊眄。文章陆敬舆，岳岳群僚冠。贤王摄政初，首被讲官选。抗希贞观政，绸缪出讽谏。雅望兼官师，成均起群彦。明伦具深心，独立群阴战。挂冠去堂堂，洪流无畔岸。一楼学龙潜，木榻穿一半。争王梦九回，乞师足重趼。疾风知劲草，器之真铁汉。”宣统初，选廷臣才学素著者十四人，轮日编进讲义，幼云其一也。援古纳规，多所匡正。“乞师”句，则谓其屡诣忠武也。当项城秉政，起用故僚，安圃、晦若皆峻辞不可。诗中述安圃云：“疾恶如风，义不恕亲昵。皇皇却聘书，庶以惩不壹。”述晦若云：“峥嵘高邱哀，无女分憔悴。折坠摧桑经，诱之欲其至。”皆谓是事。其诗不独虞山吾炙之遗，抑亦“南烬遗闻”之录也。故撮纪之。  

## ●后序  

乙亥仲夏，余自旧都南归，道天津晤郭君蛰云。君语余有《诗乘》之作，且曰：“吾旧史氏也，於历朝掌故，固习闻之矣。又尝与选诗之役，有清一代，诗人之诗，涉目者泰半。是编所辑，以事为，而以诗证之。其事之击於治乱兴亡之大者，反覆其褒讥讽论，多足与官书相发明。或为官书所讳，而因诗以得其情者，亦十常三四焉。盖始辑於辛、壬之际，二十年来，迭有增缀，因循未定，意固有待。今史局讫矣，身且浸衰，诚惧并此散佚，乃恃其犹可自力於文字也而勉成之，子幸为之序。“嗟夫！诗之为史也，由来久矣。《诗》三百篇，大抵王者之迹之所存也。孟子曰：”王者之迹熄而《诗》亡，《诗》亡然后《春秋》作。“盖古者遒人采诗，进於王朝，以考风俗之美恶，念政教之得失。诗人之以诗谏者，虽发端比兴，而缠绵悱恻、忠爱无已之情，皆可以感观兴起，故诗之道尊。自庠序之制废，民失其学，村谣里讴，荐绅先生所不道，於是诗一出於士大夫。而文纲严密，其托於讽刺者，大都谬悠离乱，其辞致不可究诘，而诗遂等於雕刻纂组、图书玩好之物，世轻之，以为无用。文人之无行者，又往往出其才藻，缘饰故实以自文，故诗之道日卑。蛰云所为书，余未得悉睹，要其意，则固以诗为史之遗也。知其人，论其世，因其行事，以考其所言，岂徒一代之典章文物与夫政教隆赖之以著，即诗人之贤不肖，亦有不可得而掩者焉。夫使贤人君子忠孝笃斐之忱，有以自见於百世之下，而倾邪讠皮险者，无所遁其形，世之人将不复比诗为末技，而诗道复尊，非《诗乘》为之乎！故乐为赘言於末。湘潭袁思亮。  

## ●跋  

三代以前，《诗》、《书》皆史也。而采风掌於太史，以觇政教之隆、民俗之醇漓，故诗与史尤切。中经秦火，所谓记言、记动者，简册俱佚，而国政兴衰之大者，犹赖《三百篇》以传。周之兴也，基於文王之伐密伐崇；其衰也，肇於幽王之宠褒姒。事莫大於此矣，而《尚书》不载，独载之於《诗》。宣王之伐犭严狁，为中兴鸿略，时则六月，将则吉甫，见於《诗》者，何其详且也，乃《尚书》与迁《史?周本纪》俱失载。故欲究三代之史者，不可不诵其诗，《诗》即史也。自春秋之世，而诗教衰。汉晋以降，华篇竞出，类不外应制、纪游、赠别、遣兴之作。虽若杜少陵、元遗山辈伤时感事，形诸咏歌，当世号为“诗史”，然作者特一二人，所征遗闻轶事，亦不过一二朝已耳。昭代右文之治，度越前古，即诗学亦然。诸家集，恒有纪事之作。盖值文纲荼密，士大夫於时政得失，不敢有所掇述，则往往於诗发之。其美刺讽颂者，犹不失《葩经》遗指。萃而存之，亦三百年兴替之史也。顾非具司马氏之三长，而又见闻赅博，断制谨严者，不足语此。蛰云学使幼即侍宦京邸，甫冠，入翰林，获窥秘籍，又遍交同时材彦，以是熟於掌故。比岁退居，痛国史之不足传信，间及闾巷节行，则历代以来所创见者。昔裴氏松之有言：“绘以众色成文，蜂以兼采为味。”古人集众史以为史，君则集众诗以为史，征引满千家，α辑逾廿卷，列朝文献，粲然具备，何其致力勤而用志专也。吾闻孔子东周之志不行，乃退而订《诗》，是岂陶冶性情已哉。风雅之正变，国家之治乱判焉。治者足以法，乱者足以戒。矧时至近代，良史之亡久矣，举一代之公是公非，而听诸悠悠者之论断，恒失之偏；就当日士大夫之论断，而证其公是公非，则庶几不失其正。於其盛，则如读大《大明?皇矣》，穆然於缔告之降；於其衰，则如读《匪风?下泉》，然於陵夷之感。笔削托於是，衮钺寓於是，夫岂非尼山之徒也欤。天既置君於华阀清阶，使之殚洽见闻；又使生贞元代谢之世，得综揽一代之简篇，以伸其论断。且又穷其所志，资之以闲，使舍此无以自寄。则是书之成，固有数焉。数年前，《史稿》告成，颇有疵议之者，君尝语余，约其为《清鉴》。今读君是编，即《清鉴》也，何待更作。昔宋之亡，董文炳曰：“国可灭，史不可灭。”遂以史馆记注，尽归於元都。君今者以存诗者存史，文炳之志，即君之志，且即余之志也，则余又乌可以无言！猥属校定，乃撮叙而赘於未。  

丙子夏五，济宁许钟璐谨识  
