---
title: 第1部分
index: true
icon: editor
order: 1
category:
  - 诗藏
  - 诗集
  - 十朝诗乘
tag:
  - 郭则沄
  - 民国
---

**十朝诗乘** 民国 郭则沄 撰  

## ●序  

古者輶轩采风，诵诗知政。《诗》亡迹熄，《春秋》廼作。诗与史之关击大矣。盖政教之兴替、风俗之醇漓，史册所未能备者，征之歌谣而可见。而人事蕃变、是非得失，亦往往於学士大夫讽咏所及，有以得其委折始末之真。此论世知人，尤所赖以考证者也。自来从事於斯者，略分二途：一则以史证诗，就作者出处、时事，以求寄托之所在，然后兴、观、群、怨之旨明。以诗为主，笺注家之事也。一则以诗证史，藉当时见闻与论，以阐纪载之所隐，然后褒贬、美刺之义显。以史为主，掌故家之事也。二者之中，以证史之所关为尤重。有清三百年，国史备矣，而载笔棋严，官中档籍之外，不得泛涉。又屡兴文字之狱，私家著述，忌讳孔多，不及前代野史之夥。惟是诗人讽论，言隐志微，虽非尽据事直书，或感时述志，或引古譬今，其足以补佚闻而资定论，视他纪载，转多据。然览者苟非习谙掌故、胸有鉴衡，不能於传闻异辞，折衷求是。亦如作史者，备才、学、识之长，而后可与言斯事也。啸麓提学，乔木世家，早应史职，继复敭历中外，文章政事，彪炳一时，洵所谓擅九能而兼三长者。比年退居沽上，殚心纂述，於是成《十朝诗》乘廿有四卷。其托体虽仍诗话，实为补史而作。近代诗话，以《静志居》、《蒲褐山房》二者并号翔实。第因选诗而备载作者遗事，事仅击於一人。最近，杨子勤前辈撰《雪桥诗话》，所载多关掌故，尤推博赡。然其本旨犹在传人，以事为纬，取材特善。今是书专重纪事，取义似更有别，而博赡则同。同时媲美，足掩前人，非过誉也。缅惟先德文安公，曩以先朝耆献，膺脩史之聘，惜未竟其志。又佐东海公辑清诗，曾撰《论诗绝句》百首，综括一代，论断精严，有裨风教。孙桐於是二役皆忝陪末席，熟聆绪论，得奉指归，私以为幸。今复睹提学是书之成，渊源家学，推衍庭闻，古所称鲁国韦氏之传《诗》，扶风班氏之传史，於是兼之。他日倘议重脩清史，必赖是书补阙订讹，得折衷之助，与寻常诗话之只谭风月，固不可同日语尔。敢摅斯义，用质来者。乙亥六月，江阴夏孙桐序。  

## ● 序  

蛰云女夫纂《十朝诗乘》，凡二十四卷。曰“十朝”者，断自定基，逮於守府。博蒐丛什，参镜轶闻。酌群言於大雅，如缀郑笺；勒一代之鸿篇，即为蒋历。削稿既竟，属序於余。余给輶轩有采，寔太史之司；康衢著谣，说大夫所诵。是故四始通於国政，五际验乎天钧。其盛也，则《车攻》蹈历夫周京；其衰也，则《苕华》欷歔夫王迹。诗为史辅，伊古然矣。班马以降，纪载迭详。然汉史证楚戊荒嬉，则录韦贤这讽；《宋书》述湘州怨望，则征《五君》之吟。他若杜陵《诸将》之咏，规及军麾；道州《舂陵》之行，恫於民瘼。胥关史料，并重辞林。惟是灵珠散见於诸家，碎金靡镕於一冶。求其萃丛残、穷端委，变唐贤诗话之格，代宋世史鉴之编，则是书其创例也。蛰云起山王之右宗，冠严徐之清选。公卿讶贾生年少，先帝识苏轼奇才。云霄垂上，阻健翮於回风；陵谷多悲，托柔毫而送日。纲罗见闻於千百家之作，编次事实於廿馀年之中。述闻有自，奉顾悌之先徽；考事必精，黜王沈之曲笔。综其美备，可得而详：在昔释奠纪晋，赖潘颂以耀文；纳谏称唐，著杜诗之折槛。奏凯河东之日，范果陈章；求贤渭水之同，佺期播咏。鸿藻即畅，懿矩斯尊。推至逾沙请吏，颜延年之英辞；辇羽轮珍，杜正元之盛扌勾。凡此雅管风琴之奏，类为羲绳陶象所宣。兹编旨寓归仁，义宗宣德。阐绩於冰天桂海，读者犹睹休明；披祥於紫脱朱英，序之即为谟典。是曰存美，其善一也。又若相公忠孝，或讽洛阳之花；司空退潜，或诋终南之径。自非操觚之助，几沿执简之疏。况乎台记注，忌讳良多；竹素流传，是非滋紊。叔夜不闻臣马而误入《晋书》，幼安何曾仕曹而率登《魏志》。袭讹类此，更仆难终。兹编以述者自名，必言之有本。平亭丹素，自成季野阳秋；剖抉条流，不废卞彬指刺。是曰纠舛，其善二也。又若猜忌兴於同列，则海燕成吟；谗扌勾以坏长城，则符鸠腾唱。公是讵无隐蔽，微辞要有折衷。自来沙泥易混，冰炭何常。拾遗笃友，浪传严武操戈；义山见疏，乃赋山公把酒。徒悬疑论，孰抉秘缄？兹编析文鱼纲，握契骊珠。於辞无假，譬明镜之照形；其事可征，匪契舟而求迹。是曰表微，其善三也。花卿不传谑，则壮略将湮；鲁达倘失题棺，则丹心亦泯。元遗山之表节一集，端藉《中州》；寇莱公之怀清片什，以闻《北使》。世方尊夫目论，中亦等於官书。故羽陵公之怀清片什，以闻《北使》。世方尊夫目论，史亦等於官书。故羽陵之坠简，有待补苴；铜川之小言，每资采摭。兹编简金有得，积玉以成。韩悲白乐，殚求於《泊宅》之篇；衢泣鲂歌，悉著为《潜夫》之论。是曰蒐轶，其善四也。惟兹四善，寔具三长。盖扬棻铺藻者，声府之钜观；而比事属辞者，中家之遗直。蛰云於此，致力勤而用心苦矣。犹忆汉渚腾锋，淞江扫轨。数晦潇者经岁，共冰玉者一楼。桑海留命，心击衰亲；桂山怀归，目穷故垅。念沸鳞之焉托，抱虫简以为缘，左椠右铅之侧，藜榻任穿；霜钞星纂之馀，管城屡秃。然而崦晖尚驻，忍拟永初；流人信穷，终怀典午。纵谋掇拾，甯免亻亶回。迨夫河阳寄居，荒它已伤於旧陌；平津出狩，寒乌且恋於行朝。瞻佳气而犹疑，冀横流之不极。乃至挽河力尽，算海劫穷。痛龙穴之既徙，泗鼎犹沦；悲麟经之云亡，秦灰畴检。於是命辞子墨，役志汗青。传音鸣节，裘并集夫千狐；准古申今，衡亦齐於六燕。金鉴斯炳，胜谢希深都厅之谈；铁函有传，寓郑所南本穴之痛。为中氏者，宜置之座右；言诗学者，殆莫与比肩。假以名山事业，政坐虞卿穷愁；存兹清庙典型，庶见魏征简正。仆也早直东观，惭无紬史之功；旧梦西冷，长忆谈诗之乐。接珠玑於元节，我愧刘撝；阐虹日於明昌，今推韩玉。敢云授砚，如披丹篆之奇；决为传书，待补墨庄之录。乙亥夏五，乐静老人俞陛云。  

## ●卷一  

古者诗掌于太史，诗亦史也。且若武丁之伐荆楚，周宣之平独狁，削乱定倾，为国大政，乃《尚书》失纪，迁《史》亦阙，微《雅》、《颂》宣阐，则鸿烈几于不彰。汉魏以降，代有专史，然油素竞掇，汗青滋淆，参证坠闻，犹资篇什。梁史谓司空图躁进，稍抑其锐，愤愤引归。读其题亭之作，旨归忍辱。又奔问归山，诗云：“多病形容五十三，谁怜借笏趁朝参。”清直畏慎，其人自见，夫岂居山钓名者。《通鉴唐昭宗纪》谓贞元之末，宦者典兵，崔胤极论其失。而昌黎《永贞行》云：“北军百万虎与貔，天子自将非他师。”直如韩公，奚至为中奄曲笔，则其事亦不能无疑。又《唐书?严武传》谓武厚杜甫，亦屡欲杀之。证诸甫与武诗，殊不尽然。《王珪传》谓珪微时与房杜善，母李预识二君公辅。按之杜子美送王砾诗语，亦复互异。他若鲍明远、刘后村辈，《文苑》不载，并赖遗篇以传，其例殆难弹举。不佞，旧史官也，一朝信史，志焉未逮。光宣，所见也；咸同，所闻也；上溯以至顺康，则所传闻也。所见所闻巳异辞，况所传闻者乎！兰台纪载，宜若可徵，乃观孙琴西太仆《初入史馆诗》有云：“大师祭酒称老儒，奋笔似学东家书。岂无缺陋袭讹谬，气严不受人支吾。”史中安有南董哉！无已，则求之于诗。于其盛也，以知治具所由举；于其衰也，以知乱源所自生。三百年间，连会之升降，人才之消长，文教之隆替，亦备见焉。义从识小，事期徵实。何平斋丈《读史稿》句云：“辞荣一代完朝局，传信千秋望史臣。”异日补史，或当有取。  

《雅》、《颂》之作，嗣音殆希，惟唐虞世南、陈子昂辈，咏扬君德，为后世传诵。盖由时逢贞观，其盛业足以副之，非苟谀也。昭代系出金源，自始祖布库里雍顺定三姓之乱，众奉为贝勒。至景祖始大。再传至太祖，奏萨尔浒之捷，归附益众，始即位定都。迨及太宗，允文允武，犹屈意行成于明。贻谋世祖，擞讪大业。自是贤圣累作，区夏归仁。读全谢山《三后圣德诗》，乃知受命之符，力征匪尚。其诗述圣德者，曰“不杀”、曰“愍亡”、曰“大度”、曰“孝治”、曰“却贡”、曰“久道”。《不杀》篇云：“上帝好生，有时当厄。粤若明之衰，丧乱尤亟。横纵群盗，并为二贼。二贼尤无赖，茶毒中原。杀人以食，杀人以眠。茫茫九有，莫洗此冤。上帝潸然，谓孑遗可念。乃命圣人，翦此僭滥。手持天浆，以消凶焰。圣人潸然，恭承明命。是余之罪，方州在阱。愿无血刃，指挥以定。七萃所临，窦窬崩剥。至仁无战，坐消百恶。搏桑东升，搀枪夜落。枯杨自生，野禾自稼。草木訢訢，向荣观化。乃告上帝，燔柴肆赦。在昔定天下，所嗜归不杀。苟其违之，莫立莫达。上帝监观，岂徒事挞伐。于维我先皇，允矣大慈。佛所不能救，而克援之。遂持威斗，惠我嘉师。岂庙及身，种之世世。文子文孙，守兹勿替。君子亲贤，小人乐利。”注谓：“古来创业之主，未有如世祖仁慈者。故臣下多疑为佛之后身。圣祖克肖，尝曰：‘朕生平未尝妄杀一人。’大哉斯言，天命笃焉矣。”《愍亡》篇云：“古今兴废，何代蔑有。天之所弃，善者莫守。成败论人，雷同百口。明有烈帝，手钮凶人。励精明作，薄视汉唐曰未醇。薄海望治，胡竟不振？上帝之眷，方临东土。大厦将危，绸缪莫补。内奸外寇，乃崩裂以仆。至竟临难，犹复堂堂。国君死社稷，于古蔚有光。贞臣十九，攀髯旁皇。圣人曰噫，兹家遘阳九。于志则资，于义不疚。莫为表之，何以示厥后？爰加诛谧，慰其瞑魂。爰降奎墨，碑其寝园。爰褒忠节，庙祀国门。南渡荒王，虽遭天绝。亦有贤督相，报国无阙。廪其耄亲，大义烈烈。底须辨亡，定论嵯峨。谁称废陵，天子所诃。遗民感泣，没世不磨。”注谓：“明思宗碑文出自世祖御制，称其非亡国之君。又礼葬熹宗后、神宗妃。有称‘明废陵’者，圣祖斥曰：‘彼身为天子，谁其废之！’甲申诸忠，既予庙祀，复给其家田各七十亩。又赐史阁部母宅廪，以终其身。皆旷古盛举也。”《大度》篇云：“伯夷采薇，定不可臣。商容长往，式间空勤。成周之世，遐哉逸民。黄绮出山，终有德。良党入朝，斯遭论劾。乃知冥鸿，大半避弋。亦有谢生，死于燕山，亦有戴生，死于长干。兴王之势，抗之则难。新朝大定，搜罗耆宿。良马素丝，遍于空谷。谓宜翩然，风云是逐。何期石隐，自外阳春。题诗义熙，纪历咸淳。长哦老妇，或被吏嗔。天子莞尔，‘其无强起。士各有志，谅难羁縻。朕有外臣，亦朕所喜。’土室李生，风裁何峻。翘弓不出，属车下问。少微护之，罔遭悔吝。千仞德辉，在蛊之上。不有大度，谁成天旷。上尧下由，千古相望。”注谓：“开国之初，遗臣尽登启事。其不出者，亦不强。圣祖再徵陕布衣李颐不至，及西巡，特赐存问。类此者不能悉举。”孝治篇云：“大孝惟舜，达孝惟禹。谁其参之，曰我圣祖。睹怀至德，不分今古。溯厥嗣统时，问年尚少。虽曰守文，事同缔造。神器克艰，敬承有道。克肖于天，天眷始深。先皇所未竟，弥高且壬。以此慰圣善，圣善惬心。慈云疃瞳，孺慕融融。一日三朝，定省两宫。莱衣之舞，乃在九重。四方玉食，问膳已甘之；时巡所得，驿进必兼之。日加飧矣，斯乐且湛矣。泫然念臣僚，亦怀毛里。胡驱驰疆场，而墨衰非礼？其令解官，广孝之纪。乃开明堂，严父配天。万国懽心，荐之豆篷。陋彼石台，书何足传。太岁在元枵，甲子重遭。日‘有怀先皇，朕心郁陶。吁嗟孺慕，万古为昭。”注谓：“康熙六十年，臣下请行庆典。谕曰：‘是皇考宾天之岁也。朕心戚焉，其勿庆。’又尝以四川提臣何传疏请，特许武臣终制。”却贡篇云：“维帝之初载，西旅献珍禽。雕笼熠然，贮以南金。请悬丹墀，以表媚兹心。珍禽能言，兼之殊色。以写闲情，未伤盛德。宫门聚观，曰百鸟之特。圣质不好弄，得之自天。底须师保，加以防闲。煌煌明韶，一何凛然：‘谘尔虎臣，岩疆所倚。职在缮军，以消烽燧。朕不贵异物，莫酧尔意。’百僚在列，闻之惊愕。鸾集于廷，凤巢于阁。共卜太平，万物其育。汉文返马，史传令名。晋武焚裘，世曰矫情。何如吾皇，得之冲龄。是后诸臣工，莫敢进奉。国有常司，地有常贡。六十余年，不启淫壅。”注谓：“是事在康熙二年。”按，《本纪》失载。《久道》篇云：“三百有一帝，享国谁久长。所虞历年，或以耄荒。始终一德，曰惟仁皇。谓六十年，忧勤如一日。体元已久，便安莫即。闻之《尚书》，‘所其无逸’。谓始勤终替，功或一篑亏。鸿业所系，燕游可危。菁华易竭，莫过时而萎。谓兢业依然，不知老将至。前途之计，后世之寄。耿耿此心，明命是提。谓《易?遯》六爻，罔及大君。乃知乘龙者，焦劳没身。遗世息肩，古所未闻。仰瞻桥山，遗弓在望。圣谟洋洋，读之增怆。悬知精爽，于昭陟降。”注谓：“本圣祖御制《七询》及遣诏也。”其述圣治者，曰“平赋”、曰“驭奄”、曰“尊经”、曰“观天”、曰“视河”、曰“综聂”。《平赋》篇云：“昔明增辽饷，骤至八百万。未裕边防，反成寇患。暂累吾民，岂知滋蔓。乃有真天子，应运而生。十三戎甲，所向无坚城。曰‘朕知天意，将以苏疲氓。’章皇入关，爰授元辅。首收图籍，祛兹疾苦。惟正有旧章，以告太府。民惟邦本，斯王政之先。所以受命，夫岂偶然。本支百世，何必更卜年。东南重征，相承累代。史贾以来，茧丝为害。烈烈宪皇，蠲除清汰。世世有仁君，以覆我穷黎。三江五湖，草木尽酣嬉。前此《食货志》，似此者希。”“元辅”谓范文肃（文程）。范本传载：师入北京，收诸曹册籍，布文告、给军需，事无钜细，悉与议。明季赋额屡增，籍皆毁于寇，存者惟万历故册。或欲于直省求新册，文肃不可，曰：“即此为额，犹恐病民，岂可更求哉！”由是民获苏息。宪皇蠲汰之举，谓豁免浮赋，并禁清查逋赋扰民也。驭奄篇云：“曰‘厂’曰‘卫’，明政之慝。‘厂’蚀膏盲，‘卫’为之翼。宫邻金虎，逞其大逆。烈帝甫临朝，退黜一空。俄不自持，死灰复融。竟以致败，论世有余恫。天子东来，大反罢政。妖鸟之巢，扫除必净。廓然宫府，一体无竞。流落十常侍，尚有余枭。累降不耻，日故司礼曹，希图得闲，列于新朝。汝幸免诛夷，尚不自愧。更论论讹讹，其又奚为？并彼卫人，游魂共弃。如闻滇王，尚宠王坤。不覆车之戒，而故辙之循。固宜爝火，不克自存。至今奄寺，薄充洒扫。虽有巷伯，亦安枯稿。殿陛雍雍，亲宦官之日少。”注谓：“司礼，指曹化擅。化涪，明故奄。率党来降，意不失富贵，竟摈不用。且鉴于明代汪魏覆辙，命干政者凌迟处死，立铁牌为戒。是二事，皆有明秕政，首除之，观听一振。”《尊经》篇云：“昔汉诸宗，石渠觥觥。博士在列，各有师承。犹参纬候，择焉未精。唐之贞观，始作《正义》。孔贾尸之，《释文》陆氏。或嫌专门，多所芟萝。天水新学，出于荆舒。牵以《字说》，附会有余。以致杨陈，抨剥纷如。降而《大全》，采摭荒隘。尊经不善，适以滋害。圣学兴衰，上关运会。圣皇在御，奎、娄降祥。祖濂弥洛，宗朱社张。六经心得，岂徒表扬。乃简侍臣，大披甲部。苍萃菁华，爬梳错互。虽主宋儒，所戒在固。墨守既除，诸家便便。有所未决，质之帝前。析疑纠缪，其言粹然。书成斋沐，虔告北辰。以示南车，正学所遵。郢脊放之，燕说焚之。皇皇四编，兼车莫竟。其芒则贤，其色斯正。但留《三礼》，以需嗣圣。。注谓：“圣祖推崇朱子至矣，而论经间有异同。世宗亦然。”按：康熙时尝纂定七经及《周易折中》、《诗》、《书》、《春秋》传说。所云“大披甲部”谓此。《观天》篇云：“哲后聪明，得之天授。洞幽察微，靡所不究。乃至奥学，一空前后。《周髀》、“宣夜”，自古纷然。周公不作，商高失传。遂令历象，仍世谬鲁。上国乏材，求之海外。蚝镜侨夷，自称津逮。高坐灵台，五官下拜。间有学者，思综中西。所见则是，其力莫几。三历同异，孰窥藩篱。哲后日‘吁！朕足了之。周商之学，西人窃剿之。假而不返，莫探讨之。爰持玑衡，筹称舂容。测圆割圆，以次折衷。二十八宿，扪于朕胸。’则有布衣，召对宣室。所见与天同，奏其著述。益喜不孤，重黎叹绝。布衣之老，谁受遗书。有孙茫然，哲后为吁：‘朕其授汝，即侍石渠。”注谓：“少宰梅彀成事。彀成祖定九，名文鼎，精于天学。以李文贞荐，召对称旨。壳成未得祖传。圣祖召入南斋，一一授之。后官至都御史，谧文穆。是二事兼见圣学。”《视河》篇云：“谊辟爱斯民，首谘沟洫。河防在望，时蒿其目。支祈虽絷，疏瀹恐未足。由宋以来，水道一变。合淮于黄，漕卒之便。所关在太仓，以粒我畿甸。载稽明史，曰宋曰潘。大小清河，定赖以安。其谁嗣之，春流秋泛念狂澜。帝累南狩，岂以事游豫。四渎混三条，职恩其惧。‘朕将荒度，缵禹之绪。昔我有臣辅，于兹宣劳。三犀未泯，祀以中牢。乃相度高下，庶遏狂？舀。’河臣瞿瞿，凛遵天语。堤斯隔斯，不滥不淤。帝频临之，二十余年庆安处。沮洳父老，感诵神功。岂若汉武帝，负薪歌。遂探禹穴，以观浙塞。”注谓：“河臣张鹏翮治河奏绩，胥秉圣训。详见世宗所撰《圣德神功碑》。‘臣辅’谓故河臣靳文襄。圣祖三巡江南还，有韶奖其遗绩，追赠宫衔世职，且敕建祠河干祀之。”末为《综覆》篇，则颂世宗之饬法云：“昭代鸿业，三叶加隆。章皇定之，仁皇充之。丰亨豫大，天下攸同。萌牙之生，每于极盛。敦裕之余，渐亦为病。道在更弦，因时立政。张而不弛，莫克久持；弛而不张，驯至陵迟。一张一弛，文武之归。泰陵曰‘都，整我天宪。虺潜蠹伏，朕所毕见。’谓姑容之，且成鱼烂。监于前王，亦岂有遍。以殷之肃，济周之宽。水火互乘，补其间。欺妄除矣，奸宄惧矣。门户苞苴，渐以去矣。泰陵曰‘俞，宜加雨露矣。惟辟作福，惟辟作威。威之所董，福即随之。民亦有言，吾今始知。政之未协，得《易》之《震》。亦既澄清，有孚勿问。’圣人陶陶，援琴解愠。”诸诗，留姹《诗话》仅载其目，先文安公手评，以未录全诗为憾。兹备录之，循先志也。一代之兴，其所以衍洪绪、承天麻者，岂偶然哉！  

国俗尚武。创造以来，武义璜璜。四征不忆，炳在史册。其萃为歌颂者，亦惟谢山之《圣清戎乐词》。词凡十六章，一日《长白云》，志受命之始云：“长白山，云茫茫。飞度结岱宗，万古表东方。朱果之祥自吴苍，笃生圣人，六十三姓附以昌。会明政，渐不纲。至孝大复譬，义师何堂堂，抚帧一鼓崩角降。桓桓杜与刘，老罢未可当。竟不支，喋血成濠骨成冈。遂日辟百里，关门烽火昕夕忙。中原党祸正披猖，‘大东小东’国论狂。谁知帝星朗，乃在大束荒。况自隳长城，前熊后袁横被戕，日益溃裂无完疆。圣人念民力，欲以和媾罢戎行。嗟明尚自大，往复徒诗张。欲仍龙虎节，而臣视兴皇。命则不受，谋则不臧。重围困四度，致长驱直达淮之阳。援兵十八万，逡巡晋州旁。始叹天所兴，莫能婴其。太史日可矣，犹然谦让谓未遑。还军长白下，有待始垂裳。”注谓：“明时有‘大小东’之说。大东，神庙东宫也。小东，东林也。不谓东土龙兴，适如先兆。”二曰《俘插部》，志西略云：“彼插汉，蒙古余。因缘避俺苔，来傍蓟西居。羁縻在明代，几度劳翦除。叛服靡常，其心频渝。既明衰，为所愚。欲仗其力，以捍东隅。岂知不足恃，翻令多所需，玉帛货贿动兼车。饿狼饥豹有挟趋，叩关而索纷莫驱。饱则扬去，曷尝奉简书？乃知三娘子，末世所无。晒督抚，真虚拘。东帝正当涂，天下之力，莫能支吾。彼插汉，胡为乎？插始犹大言，谓我水滨渔猎徒。欲争广离，恫吓夸诬。既远保河西，所部日龃龉。乃诡东附，亦复怀次且，希反覆，恣所如。帝曰‘吁，有是夫！阴阳向背多狡图。’大师西徂抵兀苏，前援天矛后天弧。瓦刺诸部，稽首来孚。插震而逋，四十万众，渊鱼丛爵赴上都，鸠亦复来哺雏。玉玺动地，出贡其贞符。”按：玉玺得自元裔察哈尔林丹汗，为历代传国宝。督抚虚拘，谓明尚书王象乾主用插汉也。三日《宥朝鲜》，志东征云：“朝鲜父师后，尚有礼教遗。昔在明中叶，日域恣侵欺。神宗用大师，为之振式微。以此恤附庸，效忠亦其宜。真人起建州，所至凛天威。下国昧时务，不如早自归。区区小草力，欲以挽落晖。毛镇因之起，椅角成连鸡。天子嘻其笑，是亦何能为。独念卧榻旁，不容小腆窥。初犹薄问罪，谕以择木栖。终不悛眷恋，崦嵫情依依。整军下平壤，如山压卵风卷灰。国王窜江渚，世子遭囚羁。应痛奎氏殄，弹指悔莫追。谁料如天德，贰则有讨服舍之。原汝心，未为非，但愿汝事我，亦如事明无猜携。宥汝罪，不汝隳，朝鲜臣民感涕渎，生死肉骨古所稀。大朝存我，敢不革心备藩篱。亦足以谢明，皮岛援绝空献欷。至今高丽荏，连车贡彤墀。”注谓：“太祖削平诸部，始于扈伦四国，乃以次臣服诸蒙古。至太宗时，凡十六国四十九贝勒毕归。然后收服朝鲜，而塞外无不臣者矣。”四曰《大讨贼》，志取北都云：“天下丧乱，将以启圣人。谓予不信，试观诸甲申。残明烈帝非荒君，十七载，何忧勤。其奈生逢阳九辰，五十揆席多贼臣。驯令米脂贼，涂炭斯民。赤者眉，黄者巾，遂污神器遭鬼嗔。先皂赫斯怒，愍兹云雷屯。前箸曰叔父，为我讨贼清乾坤。嗤贼狃累胜，岂识天兵如天神。望风不战走，封狐十丈化游魂。燕人望师如拯焚，一朝快复警，壶浆夹道出九门。来迎天子，惊见冲龄未十春。累朝创业，未之或闻。负康委裘，皇皇懋亲。翦商已再世，一朝唾手志竟申。奠九鼎，定八垠，非天私我，曰惟积功与累仁。”五曰《飞渡江》，志定南国云：“半壁堑江东，虽小亦足王。辛苦诸遣臣，立君非孟浪。晋宋有前车，负荷良所望。大朝隆继绝，或亦邀保障。天之弃明如啬夫，重以彼昏速沦丧。‘虾蟆’自结绮来，‘蝗蝻狱’自同文上。三案纷如，六宫淫放。贼不讨，君谁葬。耆老翩翩尽拂衣，但闻南斗亦北向。戾园谳，由佞相；晋阳甲，由悍将。烈皇恭王旁午来，妖人百辈从天降。相传福世子，旧是黎邱鬼所诳。冒龙种，负乘应无状。吾当此一方，岂可姑容酿板荡。天兵飞渡江，蒋山王气黯惆怅。青盖来板矶，孝陵泪逐江流涨。吴头楚尾盈甲帐，贤王受降阅军仗。”其时睿王摄政，定北都。李白成西走，豫英二王戡平之。复命豫王移师南伐，明总兵黄得功战死，田雄、马得功执福王以降，江左擞讪。此顺治二年事也。六日《七闽来》，志郑芝笼之降云：“赧王禽，唐始绍。无诸郡，冀自保。莫陋兹蛇乡，扬越河山尚不小。王颇谙文词，《登极》三篇出手草。朝之右，多故老。大布冠衣志矫矫，其如干署则已少。天教魁枋在盗臣，莫化鸱为凤鸟。蒲黄遗种别有传，生来不道忠贞好。有兵长嬉，有饷浪饱。首鼠几徘徊，重关之备一夜扫。王旅既来临，弃君入穷岛。九龙五指双迢迢，死耶生耶谁复晓。尔亦自崩离，大小赐姓分飞杳。天子薄降蛮，縻来京枉潦倒。七闽地，如振槁，共看日出扶桑早。言采清人茶，荐之九庙馨祖考。”注谓：“芝龙之降，郑宏逵有子称小，赐姓，从成功遁去。详见《明唐王始末》。”七曰《再平鲁》，志张名振之走云：“鲤鱼飞，谶在鲁。断吴山，画越浦。六家军，鸣戍鼓。士各为其主，斯志亦良苦。奈与闽，自龃龉。辅车乖，竟何补。王益孱，困不武。马阮伏戎，莫敢膏斧。方王养疽，莫能御侮。六月潮枯马无阻，列营星散如避虎。乘桴往，无寸上。三年飘泊得翁洲，重凭黑子安军伍。波臣骄，藐楼橹。谓天险，聊安处。但内讧，忘外侮。忽然反风兼迷雾，螺头门外闻招抚。震霆临，压其户。急扬帆，落棠粤田空无无。乃知皇眷殷，鲛人蛋儿皆归我天府。浙之东，永笃祜。”按：此指明鲁王彝垓据浙江事。马土英余孽犹结营佐之，迄顺治四年始平。宁实人所为赋海上行者也。名振窜翁洲，终归殄减。原注谓：“六家军，指孙、熊、钱、沈、于、郑。”八曰《檄缅人》，志孙李交攻云：“西充殪长蛇，巴蜀见天日。如何剩遗，尚存逆孽。曰明固未亡，从之求湔祓。桂世子，在西粤。虽处流离，颇叶云物。瞿何章堵，尽瘁扶累蹶。湘澧虽亡，滇竹未失。自受降，反增疾。未收铜马功，先流青犊血。秦兄晋弟力则埒，旷林之戈分队出。谁顺谁逆纷衡决，坐看二鼠斩一穴。江洱海并愁绝，大兵乘之，各瓦解以裂。历劫火，同澌灭。三宣六慰竞来归，投命缅人希苟活。天所废，畴能脱？明亡一十有七年，四王之起亦飘忽，景炎祥兴所未及，到头莫与新命争，只合黼爵臣周室。”自明亡，宗支纷起。四王外，若永宁、潞安、瑞昌诸王，荆、衡世子，乘时举帜者，殆不可胜纪。麋沸云扰，识者决其无成。九曰《三孽除》，志诸逆之殪云：“溯甲申之役，明有塞上臣。国难既震，家祸复因。稽首我先皇，感之为酸辛。七日倚墙，虽非其人。以扶大义，岂惜袍泽勤。功成来归，带砺策动。赐券礼视宗王亲，有儿尚主侍期门，倘非木石谅感恩。何期天狼终不驯，负心卖故主，思踞滇海长子孙。犹以蒙段为未足，直登衡岳窥汉津。蠢兹二裨王，从之偕狺狺，更有叛将起三秦。碧鸡一旦遭妖氛，南天如沸重纷纭。天吏不嗜杀，醢彭从布非乐闻。置逆雏，犹望尔更新。乃怙终，无赦在鬼神。天兵动地至祝融，为犒乘韦殷。贼致死，紫盖飞沙褫其魂。始日蹙，负蜗守余屯，如她倒退缩不申。老雄死，竖子安辞头足分。保窖解纲，革心归命及苴民。二裨王，久矣辅败无完唇。五华山宫祝万寿，药酱百瓮贡至尊。”注谓：“三桂用固山杨坤策，以兴缅甸之役。详见《南天笔记》。”十曰《六旬克》，志歼布尔尼云：“太宗西讨日，青吉思部几无遗。颇怜其裔，尚以贵主嗣藩维。位冠四十九贝勒，属国孰与齐。又不禄，再续绝世宠爵之，斯恩斯德宵有涯。岂期一传，骄不自持。诏书锢之北，更立汝儿，将以待改行，带砺固不移。乃踵逆，思奋飞。申原有乱臣，不过布与稀。孰克长世，孰克乘时。汝乃不择音，乌合相因依。召之不至，畔奂辽西。嗟汝亡国余，妄思抗天威。孤恩背德，上帝不宥神不绥。皇皇禁旅，如虎如罢，六旬饮至告清夷。渠魁就殄，胁从罔治。犹闻以礼葬林丹，泉下感且唏。”按：逆藩之叛，布尔尼应之，两月而平。今察哈尔都统所辖，即其地也。十一曰《长鲸归》，志入台云：“东宁在南海，邃古所未通。及明为盗窟，澎湖如挂弓。郑人此发迹，得称绝峤雄。晚节竟涂地，有子不从。遥遥奉天，进取志则浓。一败始改计，觅地图养锋。轻兵掩荷兰，樵牧及鸡笼。自谓欲待时，不学虬髯翁。此郎雅难制，未肯尸居终。填海虽不遂，余部仍汹汹。适乘逆藩难，觊收渔人功。动犹托故国，思以惑群蒙。天子大一统，荒服何不容。得民岂加庶，得赋岂加充。所恶附名义，窥伺我提封。玺书下制府，克日捣贼丛。七馄身则险，八桨船自工。间使时出没，吹散彼沙虫。沙虫骇以散，长鲸计斯穷。天威广无外，海潮送长风。自去延平爵，来朝未央宫。澶漫数千里，疆索昭大同。”是役用闽督姚启圣策，而靖海侯施琅功最著。台湾之入版图自此始。十二曰《画雅库》，志讨俄罗斯云：“藐雅库，极朔汉。层冰干尺经三伏，鼢鼠千斤穿绝谷。虎狼姿，兼以火器恣狂毒，四十年来未臣伏。彼索伦，我之属。岁贡貂，称恭肃，乃遭吞噬一何酷。哲后嫌佳兵，累书戒迷复。充耳若不闻，始出轻兵到桦屋。敌援自水来，乘筏沿江速。五白扌扁刀飞入江，滚牌所至指可掬。不降且燎原，编菅秉杆各一东。贼乃鼠谷。虎狼姿，兼以火器恣狂毒，四十年来未臣伏。彼索伦，我之属。岁贡貂，称恭肃，乃遭吞噬一何酷。哲后嫌佳兵，累书戒迷复。充耳若不闻，始出轻兵到桦屋。敌援自水来，乘筏沿江速。五百掮刀飞入江，滚牌所至指可掬。不降且燎原，编菅秉杆各一束。贼乃鼠窜，输其城郭，‘大帽’凯旋不遗镞。贼尚狡，恋残局。几林之屯更迭前，倔强安得保种族。自今朝，黼座船厂，声灵远赫濯。”注谓：“俄罗斯初以顺治十七年入贡。至是，忽筑城索伦境，夺其贡貂。索伦告急，韶书屡谕之，不顾。康熙二十四年，始决用兵。大将林兴珠别领藤牌兵五百，败其援兵江中。敌惊曰：‘此大帽军也。’兴珠乘胜登陆，欲焚其城，俄罗斯弃城走。是役仅以病故损五人，称奇捷。次年，俄酋复筑城，诏江北屯兵，更番前逼。又逾年，复出师，而别遣使臣张鹏拨等往谕之，始归我侵地及城，画雅库以守。寻遣使入朝。后厄鲁特叛，乞援于俄，俄拒之。盖输诚效顺，同我藩屏矣。”十三日《瀚海清》，志败厄鲁特云：“皇威正远畅，一酋忽自迷。称兵瀚海外，虔刘我属夷。沙陀故穴，兼复附黄衣。用计亦颇狡，将以挑六师。谓当更番至，使我奔命疲。或得间，逞其私。圣人投袂起，此行诛穷奇。谁谓瀚海远，平行枕席路不帜。飞龙所经过，百神护旌麾。漫天穹庐下，黄人捧日随。贼出不意，瞻碎而飞。欲确阙，先狂驰。诸将分道截，虽令突去将安归。乞援望已绝，乞降事已迟。部曲竞前詈，逆天戚自贻。蒙面竟仰药，投骨和死灰。沿边各来贺，争道圣人与天齐。勤三驾，绥七脐。不然绝域父老安得望须眉。中有老胡公，其人善滑稽。弹筝侑《大酗》，以手指而嘻，感叹神武谁能几。所谓大丈夫，岂不当如斯。”注谓：“七旃者，喀尔喀部落也。初，喀尔喀来宾，而未纯执臣礼。盖故察哈之属，至是将为厄鲁持所灭，乃来归附。康熙三十五年，上幸克鲁伦；其冬，幸鄂尔多斯；明年，幸狼居胥山。凡三驾而底定。‘老胡公，语见《北征效谕》。”十四曰《恢喇藏》，志绥黄教云：“三危于我如内臣，虽宗黄教，曾从开国知圣人。滇黔不逞，力能式遏靖妖氛。年来效命，赤手诛妖髡。贼乃乘彼髦，结为昏姻，一朝掩袭残其民。眈眈土伯特，欲恣鲸吞。先皂存亡国，西顾而吨。打箭炉前誓六军，长驱鸷击无逡巡。谁言瘴云黑，一朝化云。洋洋三藏，前茅后劲如有神。左屠右翦，且剿且抚声雷殷。招招之像，重见唐时庙貌新。嗣皇善继志，使者下紫宸。筑庐舍，相度勤，流泉夕阳生阳春。永为藩卫，膜拜谢恩。”注谓：“妖髡，指第巴。”按：西藏平定，事在康熙五十九年。嗣皇，指世宗。事在雍正七年。十五曰《浇河清》，志西宁之胜云：“固始种，居皇卑禾。密迩甘凉，番羌部落森星罗。汉之金城唐湟中，自古为国藩屏多。有明置四卫，亦复不与瓯脱科。天朝沛殊泽，兄弟八王并。将以縻狼子，洮漓湟溅成恬波，俾之食德还饮和。皇恩浩荡，贼乃乘间集么麽。扬氛祁连山，投鞭浩蜜河。阿干塞下骤马过，西王母神唤奈何。天子命虎臣，出塞奋碉戈。麾兵入贼巢，耄母乞命如虫螺。凯旋数馘，后舞前歌，五花毡好被明驼。”按：罗卜藏丹津叛，擅执使臣，因命将致讨。事在雍正元年。次年三月，岳锺琪军破逆巢，逆酋遁，获其母以归。十六日《疆有苗》，志八万古州之捷云：“有苗后，最回互。各称洞主，莫肯内附。其人如猱，其毒如雾。莫轻小丑，颇能跋扈。岑杨奢安，迭出为明蠹。及将亡，国赋中露。大朝垂百年，荒服恩四布。礼乐所沾濡，洗心识王路。彼蛮儿，乃内妒。谓尧民，美无度。不须蒙骞及相如，甘心自拔首输赋。突有黎平种，轩然独负固。县官大戎，驱我熊罢翦狐兔。神兵焚鬼方，宿莽咸惊怖，方知汉大天所祚。送降幡，陈计簿。摇猹拎狍，司徒分北登名数。岩疆，成坦步。”按：征苗用总督鄂尔泰策。自雍正四年迄七年，改土归流，苗疆悉平。诸诗皆首见《谢山集》中。谢山通籍不仕，或疑其菲薄本朝，观此足辟其妄。且其继室为春台学士（锡祺）女，满汉缔昏，当时尤罕。  

吴汉槎《兆骞》（燕支山辞），为科尔沁汗奥巴作也。奥巴先诸蒙古入朝。天命初，指婚贝勒舒尔哈齐女孙，授额驸，潜借约通明。天聪初，征喀尔喀，徵其兵不至，使侍卫索尼、阿珠祜齐诏卖之。既至，先谒公主，奥巴别居，扶掖至。索尼等谓“尔有罪，当绝”，不顾而出。奥巴恐，使台吉请其事，始示以玺书，乃使大臣环跽请罪。翊日，称足疾，欲令台吉代谢。索尼不可，曰：“吾岂取台吉来耶！”又使人请，曰：“上怒，应肉袒谢，惧不容耳。”索尼曰：“上覆载如天地。汝果入朝，虽有罪，必蒙恤。”乃决入朝，恩礼如初。其诗云：“燕支山色青崔嵬，翠盖雕轮夹道开。天畔银河公主第，边头金帐单于台。乌孙千马亲呈聘，鸾钗九女争来媵。售匹由来缔贺兰，和亲谁是因娄敬。筑馆王庭奉义成，葳蕤绿绶耀丹缨。目有威仪尊凤女，特分汤沐在龙城。蛩蛩毡幞开行殿，紫驼白豹穷惧宴。金笳激调劣吹箫，珠帽流光罢遮扇。从官新给羽林郎，挟弹呜鞭绣毂旁。旌飘兰叶银平脱，马簇桃花锦桶裆。射生女骑何轻利，翠羽红妆映天地。窄袖鸦青缀北珠，轻华鸭绿装西。羌管胡琴昼夜喧，貂袍三袭不知温。自矜帝子金乡贵，不羡名王玉塞尊。名王旧是呼韩裔，尚主中朝称爱婿。好猎频徵呜镝儿，酣歌遍惜琵琶伎。琵琶小伎珊瑚唇，歌舞朝朝粉态新。祭马每陪青海月，射雕常从雪山云。可敦娇妒还猜忍，同昌那得犀蠲忿。帐下才惊一骑来，杯中已见双蛾陨。短辕彳  亍恨驱牛，肠断狂夫泪莫收。自甘赘面哀红袖，不念同心叹白头。荆棘满怀相决绝，双垂玉筋沾襟血。龙种宁同葱薤捐，燕飞欲作东西别。妾意君情各自流，鸳鸯文彩掩衾。却分蕃部西楼去，别是秋风北渚愁。黄砂深碛连天色，可怜相望谁相忆。千里金河怨别离，经年银汉无消息。八月穹庐白雪高，玉花寒枕梦魂劳。贩珠无复求朱仲，绿帧宁闻待馆陶。海西沙门术何秘，白马迎来布金地。畏吾字译贝多经，龟兹乐奏莲花偈。灼烁禅监著曙明，仙梵风飘夜夜声。《黄鹄歌》中思故国，青鸳塔畔忏他生。妆殿何心理残黛，空王皈礼应憔悴。已分猜嫌任狡童，谁怜调护来诸妹。弱妹盈盈隔瀚源，黄云千骑拥朱轩。判翼每嗟鸾凤侣，回肠遍系原。锦车银碛何迢递，姊妹相逢自衔涕。为叹垣娥奔月来，却教须女骖星至。相劝殷勤向玉真，莫将浊水怨清尘。苦辛应忆回心院，妩婉须怜结发人。故人欢爱从今始，五色罗襦织连理。重画修蛾待粉侯，休吹《别凤》悲箫史。愿作流苏结不开，酡酥双劝合欢杯。五部大人齐入贺，万年公主竟归来。从此欢娱莫相弃，上如青天下如地。入贡还修子婿恩，降嫔莫负先皇意。回忆先皇草昧年，旌旗北届阻柔然。欲将玉女倾城色，远靖金戈绝塞天。绝塞西来平若水，三朝屡订施衿礼。异锦葡萄出汉家，名驹苜蓿通燕市。今上弥敦兄弟欢，迎归旌节长安。龙首贵宫申绮宴，螭头中禁并雕鞍。千秋天属恩宁歇，赐予年年下双阙。沁水园中歌吹尘，祁连山下氍毹月。氍毹宝幄映重重，贵主繁华乐未穷。莫道芳菲边塞少，春风弄玉在楼中。”诗述公主与奥巴离合之。奥巴叔父莽古斯孙满珠习礼尚郡主，所谓“姊妹相逢”者也。奥巴为右翼中旗，莽古斯为左翼中旗，所谓“瀚源之隔”也。科尔沁列内盟札萨克二十四部之冠，与天家世为昏。厥后每大征伐，如剿策妄阿喇布坦、罗卜藏丹津、噶尔丹、策凌、达瓦齐诸役，皆以兵从，历著勋绩。高宗入《科尔沁境》诗云：“塞牧虽称远，姻盟向最亲。嗣徽彤管著，泽砺山申。设堠严喧沓，清尘奉狩巡。敬诚堪爱处，未忍视如宾。”“嗣徽彤管”，谓孝端文皇后以次列朝后妃，多选自科旗者。礼崇懿亲，谊笃肺附，他部莫能及焉。  

太祖削平诸部，始于扈伦四国。叶赫，其一也。叶赫属那拉氏。明初，星恳达尔汉尝内附中国。六传至养汲弩，第三子为金台什。其女弟为太祖后，富生太宗。太祖受命图明，而叶赫为。屡遣使谕导，不从。初，用兵叶赫。叶赫告急于明，明遣使解之。天命四年秋，复征叶赫，破之。命四贝勒谕降金台什，终不从，乃执而缢之，叶赫遂亡。笃念旧谊，仍存世祀。方沃园中翰早岁从父戍边，有《叶赫城》诗云：“道旁立两城，残堞冷朝雨。传言古王居，兵车盛旄羽。山上复山下，兄弟各分主。其地界喉舌，其官拜龙虎。国家初开疆，三战戒流杵。维时九部落，力靡识真主。云从破坚墉，长驱廓海宇。杀王俘民人，规模益雄武。苗裔仍轩裳，境邑但垣堵。过客流播伤，不暇哀曩古。空城草木长，狐狸自悲语。史臣颂功动，沧桑漏应补。”叶赫城有二：金台什守东城，为叶赫那拉氏；其弟布扬古、布尔杭古守西城，为乌拉那拉氏。亦称叶赫为北关，乌拉为南关。金台什既陨，布尔杭古降。布扬古不逊，亦死。今镇北堡即故北关地，太宗每行猎于此。有清开国，以叶赫那拉后，迨孝定景皇后逊政，亦叶赫那拉氏。盛衰循环，岂前定耶！  

松杏二山为辽左要塞。崇德六年，太宗率师破明经略洪承畴军于此。承畴拥兵十三万，屯松山，所部六总兵皆骁将。太宗驻跸松杏间，先遣兵截其镶道。承畴将遁，伏兵乘之，遂溃。六总兵者，皆潜师奔。次年春，师克松山，擒承畴，锦州亦降。命以俘获军器贮松山城，表战绩也。论史者谓翦商大业，自兹肇之。张文贞《松山》诗云：“古戍春深晓飞霰，马首云低拥征传。松杏山经百战余，旧闻历历眼中见。坡陀隐伏雉堞陨，层峦拔地何崔嵬。弯弓带甲十三万，曾此空誊委尘埃。红罗山头归路绝，青海障处战流血。角声入云锦水枯，湘垒迎降气呜咽。脱囚释缚居上筵，丰貂翠幂鹊印悬。南冠稽首纷雨泣，效死誓日旌门前。开天神武渺众虑，四海英雄归驾驭。衮衮将相图丹青，奕奕驿骝竞骞翥。于今亭堠生蓬萧，平芜沙狐兔骄。往事侵寻四十载，共驱耕犊来春樵。想像山城仗黄钺，虎豹经营几岁月。万年形胜收雄关，千里边云抚溟渤。朝陵两度辇路平，百灵跛翼随行旌。经过铁马金戈地，时作潇潇风雨声。”塞晓亭《杏山行》云：“杏山山上石兀噶，杏山山下水渗。山前山后沙土红，疑是当年覆军血。忆昔将军初上马，羽檄交驰天下。貔貅十万出雄关，遮日旌旗隘原野。画鼓三通不交战，篥声中辙先乱。二千铁骑俨天人，大箭长弓一当万。霜摧败叶草偃风，血流海色波涛红。功成不坑长平卒，祗今竹帛褒元功。吁嗟推毂竟何补，献俘解缚拜圣主。有人东望尚招魂，衣冠昔葬燕山土。”承畴既俘，誓死不屈，感太宗厚睐，乃归命。两诗皆归美太宗之能得士，而晓亭诗于承畴有微辞焉。初，讹传承畴战死，明思宗恩恤优渥，赐祭十三坛。未竟，而生降报至，乃罢。相传京师正阳门瓮城大士祠，初以祀承畴，闵降乃撤。全谢山《谒大士祠》绝句云：“当年谕祭十三坛，东向招魂泪未乾。岁晚辽阳讶归鹤，须眉犹是发肤残。”“松杏沦亡罪岂轻，汇臣分应死危城。偷生视息非无为，欲报吾皇香火情。”“头颅业已付欧刀，谁料风云自此邀。十月功宗酹元老，丛祠只合付僧寮。”尝见承嚼奏对笔记，世祖命内史选录以授摄政工者、因事敷陈，多关治要。盖天遗材彦，以佐兴朝。《贰臣传》中，固当弁冕。  

盛京二陵，曰福陵，在天柱山，太祖陵也；曰昭陵，在隆业山，太宗陵也。昭陵前立仗石马二，曰大白、小白，皆太宗战骑。久从征伐，所向披靡。最著者为松山、杏山之战，疾驰六昼夜以下锦州。高宗有《昭陵石马歌》纪之。盛京故宫实胜寺，尊奉太祖所御甲胄，数人莫能举。又，太宗遗弓甚巨，大力者莫能开。矢长四尺余，想见神武。二陵之间，武勋王扬古里、直义公费英东、宏毅公额亦都诸墓在焉，皆开国勋贤也。圣祖平滇次年东巡，谒告陵庙。御制《福陵恭述诗》云：“瑞霭钟灵阙，晴烟绕宫。万山皆拱北，百水尽洄东。夭峤盘峰秀，纡回磴道通。俯看环众象，遥睇极高崇。松柏丸丸直，冈峦面面同。恢宏思祖烈，建树本神功。战术无前略，谟谋启后衷。挥蛇曾握剑，定鼎有遗弓。展礼威仪整，申诚俎豆丰。车书叨继统，藐尔愧微躬。”义，《昭陵恭述诗》云：“盛德兼三代，威名定四方。文谟真显赫，武烈寔飞扬。包并收群国，虚谦集众长。纲罗来俊彦，缔造辟洪荒。卜世周垂历，开基汉启疆。灵山佳气迪，寝庙瑞云张。旷远临平陆，幽深逼上苍。汗尝趋石马，歌欲奏芝房。洱海销兵战，炎洲绝叛狂。功成昭默佑，告祀肃诚将。微念通层构，含情望两厢。千官遵大典，进退尽锵锵。”奎藻昭垂，益光鸿烈。新城王文简《上陵歌应制》云：“两京相望海云开，驰道如弦候骑催。金马碧鸡新奏捷，太平天子上陵来。”“金支回合万重山，闪日旌旗虎豹闲。东望风云过沛县，西来车骑出萧关。”“辽水东迥北镇斜，龙蟠虎踞帝王家。依依最是关门柳，十二年前拂翠华。”“艰难王业本岐丰，扶杖来观父老同。诏赐大醋还给复，一时歌舞遍辽东。”盖亦是时所作。北镇为医巫间山，在广宁县。乾隆中，成哲亲王《北镇庙陪祭》诗云：“六重作镇倚孱颜，碧殿朱扉步武间。玉帛昔登虞帝祀，纪纲长总蓟门山。凉云有影秋朝阙，细雨无声夜守关。此日群灵清辇路，太平天子上陵还。”又赋《昭陵石马》云：“战马犹然蒙爱惜，诸臣谁不愿驱驰。即今对立松楸路，想像横摩壁垒时。旧日辔街藏府库，元勋坟墓近山陂。抚心报效当何似，人指双龙有涕演。”以有关国故，汇录之。  

顺治二年，大同总兵官王永强叛，自延安下蒲城，高有才附之，以恢复号召，顽民皆壶浆迎候。且于明伦堂设明思宗位，父老白衣冠。举哀毕，设宴相庆。会吴三桂兵至，战于流曲川，呼声震屋瓦，父老意必胜。是日，吴军果挫。明日复战，佯北，遗甲械于野。王部卒争夺之，吴军乘乱急击，王大败走，死城中，高竟拔营去。三桂围城不攻，语守者曰：“汝不闻梁晋交兵乎？姑降我。彼果至，再降未晚。”父老始知是三桂，指而詈曰：“国家何负汝，而反覆如是？”且发大击之，几中。三桂怒，力攻屠之，死者十余万人，终无屈志者。屈悔翁（复）于康熙丙寅过其地，赋《流曲川》云：“回风陷日天如萝，流曲川平暮尘涌。行人马嘶古道旁，离离禾黍旌朴诏。杀气腾浚古战场，前啼鸺鸥后鸪鹞。降将云台曾未闻，三边侠骨空白香。岂知到海泾渭血，寒潮不上天山雪。井底蛙声竟何在，十万游魂哭夜月。满地闲花落新愁，至今河汉皆束流。同入蒲城化为碧，仙人掌上芙蓉秋。”是川属富平县辖，距蒲城西六十里。  

三桂为包胥之乞师，非本志也。先是，北都陷，其父襄在贼中，以家书招降。既许之矣，闻妾陈氏为自成所据，愤而与父诀，擞讷叩关。塞既遇害，而三桂兵至。陈语自成曰：“三桂之来，为妾也。不如留妾，以缓追军。”乃得镜合。吴梅村《圆圆曲》云：“鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒讠燕。电扫黄巾定黑山，哭罢君亲再相见。”又云：“相约恩深相见难，一朝蚁贼满长安。可怜思妇楼头柳，认作天边粉絮看。索绿珠围内第，强呼绛树出雕栏。若非壮士全师胜，争得蛾眉匹马还。”又云：“尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。”皆有史笔。圆圆，陈字也。三桂蓄异谋，圆圆窥其微，以齿衰请为女道士。滇南平，籍其家，独得免。钮玉樵《觚胜》称其“遇乱能全，捐荣不御。”则胜三桂多矣。  

摄政睿忠亲王与史合部往复两书，为世传诵。相传史书出侯雪苑手笔，又或谓王纲、黄日芳所作，未知孰是。睿邸书则李舒章（雯）捉刀也。舒章旧与陈卧子齐名，为“云间六子”之一，以荐授中书舍人。作《东门行》寄卧子，其词甚哀。吴日干（骐）书后云：“《胡笳》曲就声多怨，《破镜》诗成意自斩。庾信文章真健笔，可怜江北望江南。”盖深惜之。时日千在南都，其《感时书事寄计子山、陆孝曾》有云：“庙略灵武，军声谢朔方。元臣夸定策，列帅许勤王。好爵娱姻姬，官评视篚筐。帘编青鸟骨，玉断辟邪香。冠盖晨先集，笙歌夜未央。水蚕裁宝帐，堕马阙新妆。营窟谋初遂，凭城气转扬。荆牛烹可往，国狗噬何狂。铁券封苏峻，丹书锡董昌。中朝容桀暮，群丑益鸱张。百里无烟火，千村绝稻粱。军行咸拥妇，鬼哭暗闻殇。朽索饥难驭，开笼饱欲扬。先须忧辇毂，莫道划沮漳。每作蛇虫阙，深虞鹬蚌亡。内暌戎伏莽，外侮剥侵。剧盗锋初退，函关势尚强。雾迷黄帝阵，彗集紫微房。造次分旄节，安危作栋梁。诸公咸倚重，吾意独旁徨。厚宠离三锡，雄图愧一匡。藩篱殊未固，肘腋况难防。邯败惟降楚，温强且叛唐。养蛇将螫手，笑库遂探囊。”述宏光时宫府荒嬉，纲维弛ル，不留余渖。又嘉兴王介人《南山杂兴》云：“长城万里羡当年，楚泽军容盖世传。三月晴风高战鼓，九江春水下楼船。韩彭心事应难论，李郭功名不易全。复道勤王师独正，江南处处起烽烟。”“投袂无端只读《骚》，伤心野老属吾曹。干官远扈思秦驻，一旅先驱作董逃。周道秋风吹黍稷，汉宫春雨蔽蓬嵩。化龙五马知何处，海燕东飞问伯劳。”前首刺左宁南，后首感行朝事。后来追讠永者，以厉樊榭四律为最。其诗云：“佳丽江山入暮秋，秦准从古擅风流。残阳半隔乌衣巷，绿水斜通白鹭洲。事去兴平空拜爵，天亡归命不成侯。当年大有伤时语，一曲清歌在漏舟。”“回首中原接战尘，但夸天堑渡无因。阿谁肯堕新亭泪，有客犹寻旧院春。会冠莲台王学士，名喧桃叶顾夫人。蛾眉前后皆奇绝，莫怪群公欠致身。”“南都近事阙妍华，北里妆成胜若耶。妙妓新裙吟《峡蝶》，君王特敕问虾蟆。忽忽时节争钩党，草草兵戈散内家。赢得渡头残柳在，瘦腰无力倚风斜。”“女墙东畔足流连，只少刘郎好句传。长板桥空余旧月，回光寺古剩寒烟。荒畦尽种瓢儿菜，乐府新停《燕子笺》。闻道樵童闲换酒，井中淘得坠金钿。”当日主孱臣佞，将帅相倾，半壁燕嬉，盈廷独阙，盖不待王师飞渡，识者已知南风之不竞矣。  

顾宁人，固心乎故国者。其《感事》末首云：“自昔南朝地，常称北府雄。六军多垒日，万国鼓な中。听律音非吉，焚旗火乍红。恐闻刘展乱，父老泣江东。”亦预知闰朝之必覆。时于永绶等马兵驻镇江，兵攘小儿瓜，伤儿额。浙都司黄之奎兵缚而掷之，马兵呼党忿攻，途遇浙营李大开，怒射之，中数人。马兵益忿，群起射杀，遂掠焚民居。祁彪佳擐甲往镇压，乃定。军律不肃，此其一端。又，《金陵杂诗》有云：“正殿虚椒寝，苍生望母仪。《国风》思窈窕，《小雅》梦熊罢。中使频传敕，台臣早进规。愿辟姜后戒，仍及会朝时。”谓福王旧妃童氏至，命付锦衣狱。妃言入宫日月、相离情事甚悉，刘良佐、马士英皆谓非假冒。宏光命严刑拷讯，寻死狱中。而中贵四出，强取民女以备宫闱，致少女自刎投井。伶官供奉内苑，教坊出入朝房，几于不成国体。虽故老遗臣，不能为尊者讳也。又《秋山》诗云：“秋山复秋山，秋雨连山殷。已闻右甄溃，复见左拒残。旌旗埋地中，梯街舞城端。一朝长平败，伏尸冈峦。”则大军南指，沈犹龙、孙志尹诸将相继战殁，而江南悉平矣。其曰“归元贤大夫，断ㄕ良家子，”则谓江阴阎应元、昆山朱集璜守城殉节。而绅衿死义者，不可弹纪，亦烈矣哉！  

明福王即位南都，徵及遗逸，或遥授官职。其时马阮柄政，纲纪陵夷，有识者皆望望然去之。黄九烟，本湘人，家居金陵。宏光徵之，不答。流寓江浙间，授徒为业。叶学山赠诗云：“埋名人说蒋山佣，去国携家岁转蓬。筋力有余追笔虎，情怀无奈托雕虫。频年仰屋筹难借，往日临轩事已空。门下即今谁将相，河汾容易老王通。”九烟，崇祯庚辰进士也，后竟投秦淮以死。又宣城昝仅斋（宏祖），前明诸生，其姑为阮大铖母。大铖用事南都，以姑命召致，欲官之。谢归，隐居梅渚。五十后，避地龙山。生时大雪，殁日，亦大雪，拥被起曰：“吾来去光洁中，至乐也。”遂瞑。其子元彦作《抱雪图》，梅勿庵题诗云：“人禀阴阳精，于类各有合。众人登春台，熙熙逐生灭。贞操不泥滓，独守岁寒节。西北气尊严，飞霰于焉集。纤尘绝太空，宇宙但纯白。君子惬生平，爱此寒光洁。一笑谢人间，浩然返真宅。披图仰遗轨，炎生凛烈。冰心藉表传，永以启来哲。”大钹附马士英，为正士所鄙，乃私亲亦鄙之，是可见是非之公矣。高蹈者尚复有人，姑纪二贤，以存其概。  

南都既覆，遗民逸士纷纷拥戴明裔，遍隅之地，旋起旋蹶，殆不可胜纪。惟鲁王彝垓据浙、唐王聿钊据闽，历时稍久。鲁王部将方国安、王之仁辈，声势颇壮，为大军累挫，张名振以舟师扈之入海。颅宁人《海上行》所谓“或言有巨鱼，身如十洲长。几化为龙不可当，一旦失水愁旁徨”者也。后展转入闽，卒于台湾。查伊璜尝被徵为兵部郎，其《海若爰书》亦为鲁王入海而作。诗云：“海若能无赖，姑容荒避儿。箕狂作客后，连蹈帝秦时。浪拍穷边动，风衰水族疑。长才无不可，竟尔叛时宜。”其二云：“望叹汪洋在，鲛人故不平。生魂依屈子，死党结田横。犯法逋蓬考，痴心待鼎烹。匹夫不解事，沟壑欲成名。”其三云：“虞兮久不腊，天尚存年。孤竹原无粟，蓬莱不见仙。为贪一是字，错读《六韬》篇。此案安能没，由他百世传。”其四云：“棹歌六合外，痼疾一身中。潮弩终无力，蜃楼久白空。气曾腧北固，天不与东风。未审王磐句，谁存雍齿功。”其五云：“求药三山去，俄挥落日戈。人虽工击楫，海竟不扬波。颠覆从崖岛，从容共汨罗。黄冠如可活，其奈古人何。”其六云：“自负潢池大，不知雨露宽。天南谁起霸，波底欲遍安。或附睢阳谱，私题武穆看。十年流水事，东望祗漫漫。”“睢阳”句谓张苍水。苍水以孤岛抗王师，盖知其不可而为之。当日海内骚然，生民未尝不厌兵革。此数诗掩抑吐吞，意在言外。  

唐王据闽，称“监国，”与鲁王同。时黄石斋佐之，出兵图皖，为大军所获。端重亲王博洛、昭勋公圈赖既定渐东，分兵进取，迭克浦坡、建宁、延平。唐王走汀州，阿济克尼堪等追斩之，擞讪汀。漳、兴、泉，进克福州，悉降其众。顺治三年事也。昆山叶文敏赋《海氛清》云：“巨浸稽天，滔滔如何。天吴蛔象，倚以为家。有鲸有锷、有鲛有鼍。摧台泱帆，血人于牙。中国有圣人，尔独扬其波。（一解）蠢兹有鼍，亦杂此处。曰予胜国后。诞敢继其绪。藉瑕蹈衅，伺窥肘腋。结连蜂螫，载逞凶慝。离间我臣仆，盗据我疆场。《二解》于兴于泉，于汀于漳。乃扬沸汤，乃噪蜩螗。我有城郭，倏为沮洳。我有民人，倏为鳍鳄。忍死须臾。后来其苏。三解王承帝命，建大将军旗鼓。我冠带之国，忍鳞介是伍。据我上游，张我。与子偕作，与子同仇。悉率左右，歼此群丑。四解暨暨藩臣，一心一德。讨贼自赎，不印已恤。堑山堙谷，马腾舟驶。亲董其旅，以临蒙汜。陛下曲赦臣，臣敢不效死。《五解》将土和睦，有见在藻。既获贼师，如饥斯饱。或拔其角，或脱其距，或斧其吭，或截其膂。贼穷见窘，无地自处。（六解）彼强者跳，我攘我逐；彼黠者穷，我殄我戮。神之毒，鬼速其覆。如探毂乌，如振槁木。非我黩武，取彼残已足。（七解）前后既奔，凶渠东手。计无复之，狼奔鼠走。茫茫烟岛，为逋逃薮。仁无必取，义不尽杀。屏诸穷发，无污我王钅戊铁。（八解）四州十兵，来迎王旅。君子维何，元黄在篚。小人维何，饔飧在。复为王臣，以耕以仕。歌帝之德，诵王之武。九解帝德溥将，涵负吐纳。百谷来王，天与地沓。何人不绥，何物不怀。何戾不蠲，何善不嘉。皇仁熙熙，云胡不来。（十解）皇帝在位，受天之录。东西朔南，无思不服。其有不服，自婴显戮。献馘于泮，献俘于庙。武功既昭，文德用绍。史臣奏雅，来哲是诏。十一解”是役，唐王以下擒斩者，尚有阳曲、西河、松滋、西城诸王，俘斩巡抚杨文忠等。有韶祭告坛庙，大赦天下。文敏是作，盖以久乱思治，人有同情，不仅铺扬功烈也。顾客人精卫诗云：“我愿平东海，身沈心不改。大海无平期，我心无绝时。”亦是时作。或云，代唐王死者为张致远，王禀未死，后为僧于五指山。  

南都立君之议，发自史忠正。钱牧斋与东林诸人，谋拥立潞王。迨豫邸定江南，牧斋首倡迎降。时潞王在武林，复遗书诱之使降，故为清议所斥。高消邢孟贞《乙酉读祖心再变记漫述》五古有云：“白头老宗伯，作事弥狡犹。捧献出英皇，笺记称再拜。”可谓董狐之笔。华亭王僧士（云）《虞山行》云：“虞仲山上柳垂丝，虞仲山下唱《柳枝》。行人折柳相视笑，借问道旁唱者谁。为言山中旧宗伯，吴越琼林名藉藉。艺苑敦狎主盟，江左风流光夺席。汉家下诏徵贤良，公孙龟董群翱翔。春殿传胪榜花艳，吴兴占得状元郎。吴兴早恨江潭放，虞山独立凤池上。禁苑惊看峡蝶飞，清流笑逐桃花浪。鸣珂委佩登玉京，一点青蝇白璧轻。东国人伦疑月旦，西州豪杰漫齐名。世路险嵫羊肠狭，宦海风涛起苕书。世仪满腹空精神，太真行酒多鳞甲。明王有梦行旁求，好将名姓覆金瓯。雷霆一震白麻坏，胥靡仍向岩间游。岩间高卧休惆怅，且在山中作宰相。丝竹亭台别样新，虞山顿负东山望。闲来画舫五湖滨，烟月风花是主人。长把清尊倾北海，自开东阁傲平津。门前忽有停车客，群玉山前未曾识。安仁掷果何处来，叔宝神清欣入室。室中幻出天女花，粲然一笑摩登伽。天花不落柳花落，飞来飞去到君家。君家红楼矗天起，尽楝珠廉高莫比。安妃搞得绛霎蹄，紫薇喜唱齐牢礼。楼上眉霎欲浮，楼下新歌霎不流。夜珠遽自鲛宫至，鸿寅先从蛤枕收。朝朝暮暮欢未了，温柔娜襄真堪老。仙舟惟兄望麈多，龙门共幸登堂早。萝断春明十七年，霞光此日尚巍然。吴与状元蹄宿草，吴兴宰相随寒堙。轩辕台崩天柱折，金陵王氯半明减。未及江干奉代来，已见秩宗跻九列。舜华有女赋同事，正是河东营校害。桃叶渡头来迎汝，莫愁湖上欲愁予。舄啼哑哑白门柳，博山香暖畏携手。蜃市楼台曾几峙，青溪小姑复何有。一朝铁骑横江来，荧惑入斗天门开。群公蒲伏迎狼纛，元臣拜舞下鬻台。推冠戴笠薰凰襄，耳后生凰色先喜。牛渚方蒙青盖尘，更向能潭趵龙子。名王前席拂朱缨，左拍宗伯右忻城。平吴利得逢双亻隽，报漠何曾有少卿。靡靡北道岁云暮，朔凰吹出蚩尤露。超朝且脱尚书履，洛中那得司空坐。回首先朝一萝中，黄扉久朗沙提空。终朝褫带嗟何及，挂冠归去及秋风。风景不殊红颜在，重吟《白头》双鬓改。南国常年国已倾，佳人今日人难再。再到山中问草堂，猿悲鹤怨生凄凉。麻姑有爪堪搔背，碧海熬麈谁棰桑。虞山复皋束山宴，巢由稷契重相见。拂水严前洗耳麈，芙蓉壮上分娇面。晚年携杖照青藜，梵爽诗簸次第齐。校譬遍纪词臣字，彤管织织手自题。路旁女于相遇，云往束海糜家去。雨师凰伯勤地来，绛霎缥缈归何处。吁嗟盛名古难成，子鱼佐命褚渊生。生前莫欲鸟程酒，死来休兄石颐城。死生恩怨同蕉鹿，空向兴亡恨失足。诗卷终当覆酒瓿，山邱何用嗟荤屋。可怜薄命度残春，终随飞絮委芳麈。山上虽无望夫石，谷中遗有堕楼人。泉路悠悠朝露重，宗伯前行少埽送。他日应题燕子楼，从今醒却巫山萝。君不兄东皋草堂千载悲，岭头碧血[口]子规。年年柳枝怨雕别，惟有虞山似营晴。”莳中“龙子”，指潞王事。雨“宜典，”一谓韩敬与牧齐争状头，一谓温醴仁与牧齐争枚卜。体仁讦其典试事，坐罢归。“东皋草堂”为瞿忠宣别业。忠宣，牧齐门人也。方牧齐里居，秦淮姑柳如是以儒服造谒，因倾心事之，褐河东君。牧齐卒，后嗣为族人所凌，柳自经，事以得白。朱厚章《题柳河东初访半野堂小像》云：“蘼芜脉脉柳疏疏，想见文君放诞初。谁识秋风摇落后，独将一死报尚书。”嗟乎！牧斋不独对东皋，其视河东君何如耶？  

瞿忠宣殉节，其子元钅育往桂林，不得达而返，亭林赠诗所云“不成南去又东还”者也。后长孙寿民结死友，代父往求尸以归，遇某帅留繁，展转脱难。著《粤行纪事》，方密之书后有云“遍安在岭长，剡圭冕用惊。纽绶何汇汇，荐绅毋乃亵。太兴殊宽容，元康未综覆。安仁枉望尘，大连惜刚讦。痛饮哀顾荣，贾祸怜郝絮。柔善衔矢，鬼蜮互蒙蠛。客谁赠扑满，器谁鉴饕餮。民苦南塘出，又伤西柄揭。荒断牛犊，被野网蟊鳢。”迹其朝野紊乱，殆甚于宏光之时。末述瞿氏世德云：“瞿氏在天下，泰山峙庞刿。文章与事功，后代称殊绝。西粤有天柱，作屏开灌柳。留此虞帝祠，奇功比禹高Ι。天自祚本朝，沸海会澄澈。元勋第一家，祖孙盛阀阅。东堂兴礼乐，抱经讲绵莼。请为知己言，吹剑首者[口]。长啸掩秋笳，唾壶不待缺。但书忠孝字，此字定不灭。”桂世子由榔监国，忠宣与丁魁楚寔主之。时何腾蛟握兵柄，忠宣临力策画，粤西全省暑定。大军下灵川，郝永忠溃师奔还，挟由榔走柳州。忠宣与腾蛟守桂林拒战，屡危获全。严关既破，诸将纷纷弃城走，独忠宣誓死不去，与督部张同敞俱殉。贞心亮节，当之无愧。密之后为僧，居桐城浮槎山。怛化后，家人迎遗蜕归葬，其弟子于庐山、浮山各建爪发塔奉之。朱竹君《浮山拜无可大师像》诗云：“悲顷锤沈沧海底，笑来帽脱宰官身。秉忠夜语难成佛，丞相乡归若有神。”无可即密之法名也。  

顾宁人传闻诗云：“传闻西极马，新已下湘东。五岭遮天雾，三苗落木风。间关行幸日，瘴疠百蛮中。不有三王礼，谁收一战功。”“廿载河桥贼，于今伏斧パ。国威方一震，兵势已遥临。张楚三军令，尊周四海心。书生筹往略，不觉泪痕深。”盖纪永明王兵事。永明即桂世子也。大兵下桂林，永明板报大恐，自梧州奔南宁。孙可望遣兵入卫，遂为所制。间关奔窜，止于肇庆，使人密召李定国以制司望。目足孙半互阅，以迄于败亡。伏首则谓李字定圆陌全州，定南王孔有德以精骑三千搏战，败缤，阖门自焚死。有德，初亦明降将，故于其死若快心焉。永明窃踞西南，凡四大战：一即李定国军全州之战；一为刘文秀军保密之战，吴三桂大挫之；一为车桥之战，亦李定国军，敬谨亲王尼堪以轻骑战殁；一则孙李二军接战交水，自相残缪．孙败来归。于是王师克贵阳、永昌，破磨盘岭，永明走缅甸，而滇疆底定矣。彭禹峰有四战歌纪之。其一云：“褒斜左担蜀山路，杜鹃啼血鬼哭雨。锦江玉垒蜡虱丛，割据白帝藏金虎。平西十万走成都，内江外江一时渡。是时孙渠据南中。拔剑斫案气如虹。为遣三军毅甲胄，凿出凶门刘文秀。昼夜兼行三百里，堑山堙谷筑壁垒。穷追麈战保宁城，千山落日草木腥。南兵带甲卷土来，黄金を匝锦云堆。北军籍篥呼风雷，虎豹战栗终南摧。元戎搦马亲接战，朔方健儿好弓箭。西洋火武刚车，迅扫南兵如飞电。南军象马积如陵，夔门剑合积尸平。君不见甲申大战山海日，唾手堪禽李白成。呜呼一战兮战正酣，应凭长剑扫云南。”其二云：“独秀参天天尺五，黄沙白画飞霹雳。猡猡跨象涌山东，一只可当万人敌。飞弩毒矢如风疾，铜骑金甲山街日。名王剧战铁衣红，宫人火烈星流空。孤城援绝城已摧，实玉金章付劫灰。左嫔右嫱同时死，岭南真见铁汉子。呜呼二战兮战数奇，千古英魂百粤陲。”其三云：“祝融南去雁峰回，蒸湘水对寺门开。月冷草枯霜华夜，白骨乌乌逼人来。使君问前路，乃是南北交锋旧战处。我马踯躅掘地呜，我仆胆悸不欲行。使君子细听，耳边微闻刀槊剑戟百万金铁人马踏籍之行声。忆昔两军相当时，旌旗闭天闪踊距。南鬼烦冤北鬼哭，交趾母象大如屋。百粤鸟枪三韩箭，狮子吐火元黄战。飞镞蝗雾卷长沙，乌食人肉乱如麻。东珠璀璨嵌兜鍪，干金竟购大王头。呜呼三战兮战不利，南楚赖有长江蔽。其四云：“郭李白相倾，陈张乃终隙。二物不并大，神位生巨慝。中原自失咸阳鹿，么麽余子相征逐。西川割据彼何人，腰领灰灭窆碌碌。孙李抱头如窜鼠，穴此西南一块土。不甘老死棘爨中，假借朱陵拱共主。胖舸江上竖壁垒，十年喝断五溪水。人谓葛相将复生，岂知朱温特未死。囚系安笼空怨嗟，后世莫生帝王家。刎颈忽尔结深仇，二子治兵交水头。大儿侧目云南府，手屠龙孙炮龙子。次儿挥刀板桥东，誓死不肯误乃公。虎豹股栗天地点，秦工晋王来酣战。一成一败彼此分，十万枯骸人命贱。遗矢断戟沙场铁，斑花上绣壮士血。停车下马系长亭，道旁遗老为我说。是日东南风正急，秦军大衄宝刀折。秦王帐下曹无伤，夜半曾将军情氵曳。秦王塌翼望东行，晋亦跋马回昆明。呜呼四战兮战相戕，滇黔万里归职方。”秦晋二王，谓琢李也。可望之降，诏封义王，后亦削夺。吴梅村《咏古》第五首刺可望，至以姚苌喻之，盖斥其迫胁永明。诛心之论，知其事者谓非过刻。  

孔定南于天聪时来归，给都元帅印，赐号“天佑兵”。顺治元年从入关，佐豫王平定江南、豫、陕。六年，封定南王，镇粤西。李定国兵陷桂林，定南手刃妻子，自焚其宝玉，乃就死。赐谧武壮，诏工部为造坟立碑。遗一女四贞，留养禁中，视公主。履端亲王《过定南墓》云：“反侧行看尽，功名惜未终。盟无带砺，军竟化沙虫。”三百年中，汉大臣于京师立祠致祭者，惟定南及合肥李文忠而已。同时平乐守尹明廷亦死难。明廷字萁阶，吴县人，成顺治己丑进土，即除知府。定国既陷桂，兵将及平乐。施尚白奉使过境，萁阶置酒送之，曰：“君，使客也，宜亟行。某守是死矣。”乃募死土守城。城陷，胁降不屈，支解之。事闻，赠太仆卿。尚白怀以诗云：“我行已仓皇，君意反缱绻。中厨呼酒浆，妻孥泪如霰。饯我登竹舸，挥涕苦相劝。封疆我则死，风鹤子当远。诀别水声中，缆解急飞箭。瘴云落日昏，耳目骤惊眩。但见逋逃人，男女相蹂践。别来断消息，枯蓬各飘转。苍梧杀气高，铜柱妖氛缠。巢卯得无覆，颈血恐已溅。”时尚未得其死耗也。后其子正始间道负骨归，尚白为铭其墓。其时殉桂难者，尚有李懋祖、周永绪、沈伦、涂起鹏、泰澜，附记之，以存遗烈。  

顾景范《甲辰九日感怀》云：“萧飒西风动客愁，停尊无处漫登楼。赭衣天地骊山道，白袷亲朋易水秋。征雁南飞无故国，啼猿北望有神州。菜萸黄菊寻常事，此日催人易白头。”为怅苍水被逮而作也。苍水举兵事败，尽散卒伍，独居南田之悬山恩。门有两猿守之，有警，猿辄跳踯哀鸣，得脱避。赵清献得其故校。使居翁洲之补陀为僧，定以伺苍水。会有告猡舟出，夺得之，乘夜取山背僻径以入，猿不知也，遂执之，其受刑为甲辰九月七日。景范闻而系之，故有是作。  

史忠正守维扬，归尔德昭佐其戎幕，震川先生曾孙也。城破从殉，其弟恒轩收骨葬之。恒轩，复社之傍，与顾石产齐名，称“归奇颠怪”。尝与同邑顾端木举兵，不济，瑞木死之。其子天逵、天遴被执亦死。恒轩佯狂，行逊得免。石产《吴兴行》云：“三年干戈暗乡国，有兄不得归茔域。高堂有母儿一人，负米百里伤战贫。比来海虞两月日，裁得白金可半镒。归来入门不暇餐，直走山下求兄棺。湖中雪满七十峰，江山对君凝愁容。冬尽月向晦，慈亲倚门待。果见兄骨归，心悲义以喜。君向余太息，此事不足言。遥望天寿山，须在浮云间。”即纪恒轩葬兄事也。恒轩有《寄石户》诗云：“知君已谢鲁朱家，此去无烦广柳车。城阔山河千古壮，可怜不是旧京华。”恒轩殁，石户哭以诗。有云：“郦生虽酒征，亦能下齐军。发愤吐忠义，下笔驱风云。平生慕鲁连，一矢解世纷：碧鸡竟长呜，悲哉君不闻。”二君患难之交，故其言深切如是。相传《万古愁》曲子恒轩手制，藉寓陵谷之感。后傅入禁巾，为世祖称赏，每命乐工歌之。以《采薇》悲讴入新朝声府，有史以来，此为仅见。  

相传忠贞有弟仕清，时人举“南枝向暖北枝寒”之句以拟文山兄弟，摄政睿邸致忠贞书谓“识介弟于清班”，其事益成铁案。盖谓蘧庵庶常（可程），忠贞之问祖弟也，近人沈太件笔记述，蘧庵一宁赤豹，崇祯进土。明亡后，奉母家居板四十年，实未尝仕清。且引其《与顾宙人》句云：“饥来四方走，避惠如避钳。”又。《奉答寓人旅居平阳见怀》云：“怀古遥怜处处同，青鞍布袜御长风。犹闾采蕨思殷社，漫道歌薰入舜宫。山色万重遮蓟北，河流千里下蒲东。看君行迈劬劳甚，庑下谁知《五噫》鸿。”心迹嚼然可见，不类屈身二姓者。按：顾诗元谱载可程癸未改庶常。京师陷，降贼。贼败南归，忠贞请置之法。福王以忠贞故，令闲居养母，阅四十年乃卒。则时贤疵议，岂曰无因。太侔但据其诗，或未之深孜也。宁入《答史庶常》诗云：“伊尹适有夏，太公之朝歌。吾侪亦此时，将若苍生何。跨驴入长安，七贵相经过。不敢饰车马，资用防其多。岂无取诸人，量足如饮河。颅视世间人，夷清而惠和。丈夫各有志，不用相讥诃。古人尚酬言，亦期相切磋。愿君无受惠，受惠难负荷。愿君无倦游，倦游意蹉跎。”此云“受惠”，彼云“避惠”，适成铡对。首二语亦见蘧庵出处。然事非本志，终能以养母自全，君子固当谅之。  

宏光四镇，刘泽清其一也。泽清将暑无所长，务贿赂权贵、结纳宾客，部兵所至焚掠。史忠贞谋恢复，遣高杰趋河南檄泽清防河，不应。比杰死，复与二镇谋分其众。迨扬州告急，命泽清往援。泽清已潜谋输款，率所部北降。顺治五年，复勾结曹县叛首李名让、李化鲸、张学允等谋乱，伏诛。颅宜人为赋《准东篇》云：“准东三连城，其北旧侯府。昔时王室坏，南京立新主。河上贼帅来，东南费撑拄。诏封四将军，分割河淮上。侯时拥兵居，千里暂安堵。促觞进竿瑟，堂上坎坎鼓。美人拜帐中，请作便旋舞。为欢尚未毕，羽檄来旁午。扬龄出庙湾，欲去天威怒。举族竟生降，一旦为俘虏。传车诣幽燕，犹佩通侯组。长安九门市，出入黄金坞。故侯多嫌猜，黄金为祸胎。白日不尔待，长夜来相催。旁徨阙门前，一时下霆雷。法吏逢上意，罗织及婴孩。具狱阿房宫，腰斩咸阳市。踟蹰念‘黄犬’，太息罅诸子。父子一相哭，同日归蒿里。有金高北邙，不得救身死。地下逢黄侯，举手相揶。我为天朝将，尔作燕山俘。俱推凶门毂，各河山符。嗟公何不死，死在准东郛。一死留芳名，一死骨已枯。奇语后世人，观此两丈夫。”当泽清至北部，赐居第衣服，授一等子爵，恩遇犹厚。使守分知命，未尝不可终其余年。乃与李化鲸等通书谋逆，事发，磔于币，亲属流徙。泽清固多金，而不仅多金为罪也。黄侯，谓靖南侯得功？大兵渡江，福王潜入其营。得功方摩所部八总兵迎敌，而刘良佐已先归命，大呼招降，得功怒叱之，忽飞矢中喉左，知不可为，拾所拔箭刺吭死。其妻亦自经以殉。固与泽清同时列镇分茅者也，均之一死，何止泰山鸿毛之判。  

宜人《淄川行》刺孙之獬云：“张伯松，巧为奏，大纛高牙拥前后。罢将印，归里中，东国有兵鼓逢逢。鼓逢逢，旗猎猎，淄川城下围三匝。围三匝，开城门，取汝一头谢元元。”之獬，淄川人，明天启壬戌进土。媚奄得官侍讲，名在逆案。入国朝，为礼部侍郎。顺治二年，擢兵部尚书，总督军务，招抚江西，乞归。值土寇丁可泽勾引叛首谢迁等陷淄川，擒之，支解死。之獬归附时，有韶，衣冠礼乐，暂仍明制。独先萝发，男妇悉效满装。故清议尤鄙之。末云“取汝一头谢元元”，意者居乡不德，樱众怒耳。与刘泽清事，皆足为鉴。  

## ●卷二  

国朝以忠厚开基。入关之始，为明庄烈帝发丧，祭葬悉从帝礼。复有诏，设置明陵员户，春秋致祭。顺治时，有倡开煤之议者，意以窥孝陵，江甯守林公恶而杀之。见蜀人李长祥集。而魏禧所述，则己亥海师至金陵，陵木为之一空。以复明为帜者，乃如是耶？全谢山《蒋山曲》备述其事云：“神烈遗髯久寂寥，卫官老死卫户，曲阿王气黯然消。衣冠纵出游，但有秋风号。频闻降新诏，群牧无许来山椒。阿谁凶谬希温韬，贤太守，一剑枭，珠襦玉匣幸不摇。岂期故国遗，反容猪突恣焚烧，高皇嗔之跳而逃。中天六驭至，神光迓旌旄。盛德斯捣谦，旁行九顿不惮劳。睹兹弓剑地，穹碑奎墨何于昭。谓是贤主朕所豪，三百年祚非浪邀，忍令薪木萧条。咨史臣，漫以深文嘲。中山感叹开平泣，不独秣陵父老戒采樵，吁嗟圣德如天高。”圣祖南巡，躬祭明孝陵，行九叩礼。祭文出御制，推崇甚至。且御书“德迈唐宋”四字，勒石为坊。查初白《扈从纪诗》云：“明代山陵在，天家祀典昭。千官随虎旅，万乘驻鸾镳。风雨东来近，江关北睇遥。石城蟠脉厚，灵谷蓄泉饶。狐兔何曾窟，松楸竟一凋。运虽经鼎革，诏特禁刍莞。下马坊犹耸，棱恩殿忍烧。遣民安率土，圣主念前朝。本以仁除暴，还同舜绍尧。统传心有契，社废庙无祧。陵户烦增置，神宫俨旧寮。霸图卑六代，园寝任萧条。”谢山诗所云“盛德捣谦，”即指其事。“史臣深文”一语，则谓修《明史》时，熊文端进所撰本，于明高皇有贬词，圣祖特斥之。尤见如天之度。顾黄公有《圣驾恭谒孝陵纪盛》诗，汤圣宏有《奉命祭明孝陵敬赋盛典》诗。钱捧石重谒明孝陵诗云：“宝城享殿犹樵禁，圣祖神孙几酹杯。自是本朝鸿泽至，军都诸寝总无摧。”盖纪实也。嘉庆己卯，仁宗六旬万寿，遣京堂以上官分祭历代帝王陵寝。于前明孝陵，特命明裔袭侯朱毓瑞往祭。王篑山时摄江甯布政使，得与陪祀。纪诗云：“落日荒荒白下门，冬青几树黯朝昏。唐陵汉寝今仍在，几处清明见子孙。”自昔礼遇胜朝，无如是恩礼兼尽者。  

明代自成祖以降，陵寝皆在昌平州，称“十三陵”。设置员户，犹沿旧制，由明裔朱侯春秋致祭。其往也，必诣朝请训，归而覆命。赵吉土（恒夫）《谒明陵》诗云：“堪与胜气半空腾，天外云霞大壑蒸。银嶂虚明撑铁壁，玉鱼永夜伴金锾。行厨野爨烟千缕，老衲危樵翠几层。太息定陵遭劫火，止留断碣卧荒藤。”“山迥水绕冢晕繁，阴殿群灵俨在兹。赤脚园公怀庆层，白头宫监说光熹。曾探石匮来三浙，似向苍梧吊九疑。碣署龟跌无一字，千秋金监景纶丝。”“直北云山十六州，霸昌清望冠诸侯。先公密奏存遗祀，胜国幽陵守一杯。谁禁鸠来寝殿，自然龙虎抱明楼。可怜南渡冬青树，朽骨何曾瘗故邱。”“深深阴坞半蒙茸，石径烟村过虎踪。夜午红灯朝二井，天中紫极削三峰。谁攀列帝龙髯堕，止剩前朝马鬣封。传说锦屏常驻跸，荒陵酹酒泣怀宗。”盖国初时作。定陵毁于寇乱，后修复如制。其余见于篇什者，如周东冈怀陵诗云：“新朝置冢户，奉帖归陵旁。元年赐供田，割麦荐飨堂。”刘杜三《呈王敬哉宗伯》云：“听说寝园沾圣泽，冬青无用布衣栽。”李容斋《景帝废陵》诗云“悠悠二百年，坏道余乔松。我皇行见之，积敝怆宸衷。置守禁樵采，毅魄仍幽宫。”异喙同声，洵非阿颂。咸丰时，吴子珍待韶赋《京邸感秋》诗有云：“艰难王业感前明，十载高皇马上争。后叶有时鱿燕逸，中原无地不戈兵。胜朝失鹿悲禾黍，真主乘龙致治平。二百年来劳使节，箫陵时祭冷榛荆。”时方寇乱，俯仰哀盛，托感深矣。  

入关，恩韶前明宗室投诚者，仍予禄养，其时未有虞宾之封也。雍正二年，始封明裔正定守朱之琏为一等侯，编入正白旗汉军，世奉明祀。全谢山《置恪》诗云：“三统之礼，发自遗经。以存三微，其义最精。况复前代，系谱所敬承。圣祖晚，燕居咄咄。云‘明未置后，大典有阙。安得象贤，朕心嘉悦。惟十有三陵，昌平在望。宗支十万，夷于里巷。毫社之灵，谁其主鬯。’宪皇体此，亟颁命圭。咨尔礼臣，选定宗枝。玺书宠锡，故国之辉。国有五等，皆由勋阀。礼所不臣，孰与侯埒。徵文徵献，尚无灭没。肃肃振鹭，贞白乃襟。侯其敬哉，嘉命是钦。以报天子，以慰祖考心。”是年十月，吏部带领明裔六人引见。奉诏，以之琏膺爵。之琏原隶镶白旗汉军，阿思哈尼哈番廷赦之嫡孙也。世宗是举，谓本于圣祖遗谕，盖善则归亲之义。迄于光宣，沿袭弗替。  

明思陵长公主，当国变时，思陵挥刃斫之，断臂，展转民间。顺治时访得之，公主先已许字。为合乐昌之镜，仍畀平之磴，农华下嫁，礼视帝姬，亦本朝盛德事也。蒋苕生谱《帝女花》传奇纪之。梅挝所赋挽词，哀感顽艳，当时传诵。篇中有云：“元主甘从殉，君王入禾央。抽刀凌左阖，申脰就干将。睫血彤闱地，横尸紫箩汪。绝吭甦又咽，瞑睫倦微扬。裹褥移私第，沾胸进勺浆。誓肌封断骨，茹戚吮残创。死早随诸妹，生犹望二王。股肱羞魏相，肺腑恨周昌。”述甲申出宫事也。其云：“浩劫归空壤，浮生寄渺茫。玉真图下发，申伯劝承筐。沅浦余尧女，营邱止孟姜。君臣今世代，甥舅即丞尝。汤沐乡亭秩，家门殿省郎。凄凉脂粉磴，零落绮罗箱。”则言公主上书，请归空门，世祖不许，仍令周世显尚主，赐以土田邸第也。又云：“壮丽成焦土，榛芜拱白杨。麋游鹊观，苔没阙鸡坊。荀灌心惆怅，秦休志激昂。崩城身竟殒，填海愿难偿。命也知奚憾，天乎数不臧。累献箦语，即窆寝园旁。半体先从父，遗骸始见娘。黄泉母子痛，白骨弟兄殇。”述甲申以后事，迄于天殁。“即窆”以下五句，其遗言也。末云：“自古遭兵扰，遍嗟拥树妨。鲁元驰孔亟，芊季负仓皇。漂泊悲临海，包含耻溧阳。本朝端闸闽，设制胜岩疆。处顺恭俭，时危植纪纲。英声超北海，雅操迈东乡。新野坟松直，招只祠柏苍。《薤歌》虽惨澹，汗简自辉煌。谧号千秋定，铭旌百礼彰。秦箫吹断续，楚挽哭沧浪。”述饰终恩礼，有余喟焉。张宸《长平公主诔》云：“泉途已宫，龙髯脱而剑远；兰薰罢殿，蕙性折而神枯。乘皇扇引，定情于改朔之朝；金犊车来，降礼于故侯之第。”盖言胜国则可痛，而在兴朝则可传矣。诛称都尉旦君世显为“太仆公子。”《明史》谓长平公主，当明亡，年已十六，选周显尚主，其名小异。  

国朝编定《明监》，诏以宏光及唐、鲁、永明诸王并附于后，所以尊前统也。殉节明臣并予褒谥，凡追赐专谧者三十三人。其通谧曰忠烈、曰忠节、曰烈愍、曰节愍，至八百二十八人。标风义，励彝伦，猗欤盛矣。冯玉圃纪诗云：“雍齿侯原假，韩通传竟遗。由来亡国社，未得表忠碑。河岳精灵迪，《春秋》义例垂。赐名洵旷典，异代疾风思。”其二云：“明政嗟解纽，难迥宝鼎沦。三方无半壁，万死有完人。顽懦遗风激，贤奸定论真。阐幽干载事，大义在君臣。”稽诸往代，惟唐太宗之于尧君素，宋太祖之于韩通，偶褒遗烈，已称盛事。若追录幽贞，普加崇奖，有史以来仅见也。此所以昭兴朝之大。  

孝感程端伯，入国朝为少司空。有《孟冬词》云：“钟鸣凤阁午门开，鼓乐声阗动地来。万国车书颁玉历，一人黼绣上瀛台。”“宫云五色出长杨，旌旆风摇日月光。驯象两班乘大辖，官虾一簇拥诸王。”“朝衣蜀锦覆羊羔，金爪龙鳞海獭毛。万岁山高风色冷，夜来亲赐讲宫袍。”“中左门前挂宝弧，将军翠羽坐红毹。紫磨金色提梁注，稽首呼嵩饮酪酥。”“虾”者，满语侍卫之称。读之犹见开基盛况。初，章服未定，汉人投诚者，萝发与否任便。朝会中，犹有服冠博带者，上顾而笑之，不责也。嗣乃严萝发之令，志士，相率遁入缁黄矣。邢孟贞《哭麻孟璇》诗云：“笑看头颅只自如，冲冠发在蜕形初。乡人莫话琴高事，不学长川跨鲤鱼。”李杲堂《同周甓堂过宿东皋草堂》云：“忆昔始识君，君年十八九。随为万里行，茫然隔杯酒。岂知再值君，髭髫各钳首。移监重黯然，开颜自知厚。”又，顾黄公《对酒当歌行》云：“我初二十发垂踝，长啸每效孙公和。绿丝鬃去十存一，一绺二毛鼢尾拖。”皆感萝发事而作。《牧斋集?为少年张五犀昭题扇》有云：“一翦金刀满镜愁，青春和发水东流。明年娶得桃花女，十五盈盈并上头。”注谓：“张五每自笑十三剃发，待明年娶妇，好并上头也。”尤足け噱。当日令出惟严，民无敢抗，而以俗尚之异，饮恨吞声。乾嘉教匪，每以术翦人辫发，或亦由此。  

国初宣力文臣，范文肃居首。王师西征，首定大计，诏敕檄论胥出其手。又建议曰：“兵者，圣人不得已而用之。欲统一区夏，非又安百姓不可。”扶病随征，申严纪律，秋毫无犯，妄杀者罪之。燕京既下，为明帝发丧，易梓宫、备仪卫、议谧号，亦文肃主之。疏请抚遗黎、起废斥、定册籍、减赋额，尽除明季厂卫诸弊政，斯所以弼成丕基也。文肃及事太祖、太宗，太宗尝曰“范章京，朕之心膂”而不名。顺康两朝，眷倚尤笃。殁，赐祭葬加等，勒御制碑，以“元辅高风”额其祠。韩东升《谒文肃墓》诗云；“辽左龙兴日，灵钟佐命英。襟期原远大，干翮独峥嵘。派衍苏台久，支迁鸭绿清。乘时才弱冠，济美起诸生。扼腕怜涂炭，填胸富甲兵。密谋参御幄，珥笔领仙瀛。心膂君臣契，河山带砺盟。入关驰汉檄，跃马定燕京。蛾贼歼三辅，鸿图扩八纮。屯田储食用，策士启文明。岂独韬钤熟，休言谶纬精。累朝频晋秩，列圣不呼名。引疾恩调药，图形宠赐茔。穹碑书爵里，宅兆俨天平。高义先芬诵，孤忠国史评。一门敦孝友，奕叶绍簪缨。小子扮榆后，文孙故旧情。因之怀往烈，泥首拜幽城。”“孤忠”，谓文肃次子忠贞殉闽藩之难。“文孙”，谓云岩员外，与东升友善。文肃墓在红螺寺畔，东升诗所谓“僧为元勋护墓田”也。文肃尝言，天下治安，惟在得贤。庶宫中有一眚不掩者，悉为湔祓，后皆称职。于直臣善类，尤力保全。器量宏深，人莫能及。  

太宗始释奠文庙，即立文馆、筑翔凤阁，以译书史、储典籍，是为国朝文治之初基。翁正三诗所谓“要与麟台添故事，更瞻凤阁溯兴京”也。顺治中，特旨修建文庙，两幸大学。李文勤《康熙癸卯文庙春祭追述》云：“开国崇经术，投戈自得师。即今丹膜迹，犹是治平基。故老悲轩鼎，诸生泣频池。翠华曾莅止，两度见鸿仪。”顺治九年，驾幸辟雍，命司成进讲乾象、《尧典》，颁赐圣裔及太学诸生甚渥。桐城何敬与（采）恭纪云：“南北瞻丰镐，东西作涧沪。衮衣亲主鬯，朱绂悉陈篷。酬酢存兢业，威容中折旋。工规无逸诵，盥荐有孚挛。设几尊彝贵，行厨茧栗栓。躬桓欣凤附，冠带庆蝉联。门辟环桥列，池登映璧圆。藜然光倍炯，薪烬火犹传。责及先师裔，施于博士员。大成侔覆载，远泽被曾玄。曩感章缝遇，兹看祖桓延。准今惟酌古，裕后实从先。更老勤从政，公孤领集贤。天心垂《易》象，峻德述尧篇。绿字超黄绢，丹书焕彩笺。禹皋谟自典，君父道兼乾。至治民为监，微辞理易诠。盈虚严剥复，箴范戒风愆。观昔曾题虎，堂甯独梦鲈。履祥仍蜜蜜，膺服愈拳拳。有位咸咨尔，诸生共勉旃。春温敷黍谷，朝旭到寒毡。启笥颁宫锦，充楹捧赐钱。终身期可荷，翘首亦维虔。在频应俘馘，临雍更献研。屯营授经艺，羽猎息游畋。齿胄尊胶序，勤农首藉田。灾荒无壅听，恩纬屡俞蠲。方富如冈算，惟觇卜历绵。缉熙徵穆穆，骏惠槟谗谗。月属庚辛令，星消彗孛躔。中阿艽械朴，时夏戢戈蜒。氛静绥黔蜀，声驰定粤滇。搜遗藏匮室，阐秘略筌。辄允昌言拜，能令异教捐。是皆堪鼓吹，所重檩水渊。盛事端难朽，嘉仪已告竣。舄穿松牖过，脐向筑林还。鹓旅连辰拱，鱼丽指斗边。荣分齐胙赐，美讵颖羹专。甘露浮盘，青丝贮笼鲜。怨盛清醴溢，簋馈御庖全。浃日赓《周颂》，瞻云拂舜弦。笙镝谐节族，翟龠舞蹁跹。昭代隆儒术，微官近讲筵。步趋丞相后，侍坐圣人前。肯构绳武，循情愿仔肩。懿宣怀史克，献赋薄陈骞。”时敬舆以词臣扈从，躬亲其盛也。康熙己酉，圣祖临雍。文勤复有诗恭纪云：“八载垂裳玉烛调，临雍盛典肇熙朝。云开御幄瞻周鼓，风引仙音奏舜《韶》。释奠已忻光璧水，横经更亲听圜桥。叨陪剑履随雕辇，不羡崆峒扈跸遥。”自来制治经邦，必先尊师重道。汉明帝之御讲堂，唐太宗之观释菜，厉贤崇化，播嫩史篇，太平之原，罔不由此。  

饬廉励俭，必始于宫廷，故汉文戒雕缘之华，晋武绝缣纶之贡。世祖清德，允堪媲嫩。尝诏停陕西织造羰羯妆蟒，却江西造进龙怨，又以督催织造，官役骚扰，递罢之。曹木欣学士纪诗云：“卢桥新传罢汉中，尚衣闻道减花绂。诸州节使休蠲助，圣主清心在合宫。”吴梅村《闻撤织造志喜》云：“春日柔桑士女歌，东南杼轴待如何。千金织绮花成市，万岁迥文月满梭。恩诏只今怜赤子，贡船从此罢黄河。尚方玉帛年来盛，早见西川濯锦多。”长沙赵灵伯尚书（开心）亦和梅村韵云：“兰卜郊原听蹋歌，诏随春布意如何。承筐非复波臣贡，恤纬无忧织女梭。新涣丝纶昭日月，好持节俭挽山河。从今曳地宫衣少，四野机声轧轧多。”明季，宫中脂粉钱四十万两，供应数百万两，宫人九千人，内监十万人。熙朝入关，悉从节缩，各宫服用，不及明时妃嫔一宫之数。又，明季置教坊司，妇女入宫承应。顺治八年停止，雍正元年除乐户籍，七年改教坊司为和声署，由内府承直。俞理初《新乐府咏教坊》云：“我朝初亦历代沿，康熙年间，其数不盈千。雍正时，其数更减十之七。乾隆无一女乐，逮今四十年。”是虽细事，亦徵盛德。至道光时，南府伶工并罢。  

清律略仍明代之旧，而除贯耳、穿鼻、割脚筋诸苛刑。明制廷杖臣工，有乖“刑不上大夫”之义，并罢之。世祖尤兢兢于刑狱，以宝坻杜文端为大司寇。每谳重辟，必反覆求生，得则退有喜色，不得则日中不出署，抵暮归，或竟忘食。尝入对，既出，世祖顾左右曰：“尔等识此人乎？此新授刑部尚书杜某也。不贪一钱，亦不妄杀一人。”其见知若此。康熙八年大拜，每赐宴内廷，特命入坐殿内。汉大学士入殿坐，自公始。以疾，未与升平宴，遣中使窗酒喂，即家赐之。予告归里，赐诗有“方倚盐梅略，难违邱壑情”之句，并刊“怡情洛社”印章以赐，谓合臣如杜某，真不愧古大臣。桐城姚士堂诗云：“十载忧劳天下计，一生精白圣人知。”纪实也。子恭俊，官广信守，尝迎驾三河。上询文端葬所，赐御书“永言惟旧”四字表其阡。恭俊以好义著，父子并祀乡贤，人谓恤刑之报。  

陈彦升相国，前代词臣，躐居鼎席，政令因革，多所参画。顺治癸巳任司农，乙未入相，未一载，以原宫发邃阳居住。其冬，令回京入旗。又四年，以贿结内监下请室，全家徙边，家产籍没。世祖恩威不测每如此。其先赐环，赋《入塞》诗云：“已分沙场骨，今朝入汉关。功高惟计杀，身贵却愁闲。手抉边云出，髯携塞雪还。中宵惊梦觉，鼙鼓震阴山。”再经谴谪，不复生入玉门。厥配徐湘苹疏请归骨。吴梅村诗云：“妻子几随关外去，都人争拥路旁看。”悲其初谪也。又有云：“君恩未许夸前席，世路谁能脱左骖。”则哀其窜死荒徼也。彦升子直方为梅村女夫。方彦升全家发遣，直方以眇目得赎，后复与诸兄弟同遣。梅村《寄直方》诗云：“汉法三冬系，秦关万里流。可怜诸子壮，不料阖门收。要路冤谁救，宽恩病独留。栖骑瘦马，风雪阻他州。”盖作于议赎之时。世传彦升所作宫词云：“紫殿钟传五夜时，朱扉犹未锁葳蕤。君恩圆缺如明月，再照长门未可知。”又《宫怨》云：“荷香槐影满南宫，玉殿高云暑气空。已自君心厌纨扇，帘前犹未起秋风。”芙蓉花落冷银塘，鸳瓦长凝五夜霜。秋老不知伤寂寞，入宫原未识君王。”一则犹存望泽之思，一则已有弃轨之恐，所作或非一时。彦升尝买吴中拙政园，初羁政府，继沦谪籍，迄不得一日居。有《怀湘苹》诗云：“比翼连枝十载余，暂分香袂亦踌躇。那堪茂苑愁中月，接到云阳道上书。”不著谪感，而言外凄绝。  

彦升虽窜死塞外，其末路犹较胜陈百史。百史，溧阳人，顺治二年赴大名投诚，以巡抚王文本疏荐起用。初直史馆，寻超擢少宰，后三年进冢宰。又三年大拜，仍筅铨衡，眷遇优渥。十一年，大学士甯完我劾其结党怀奸，会勘论斩，加恩处绞，子掖臣逮治杖戍。当行刑时，无敢收敛者。张吏部（新标）时为中书舍人，集同志醵金，命老仆张胪具棺敛之。顾黄公诗所谓“盘剑养牛同日赐，残毡敝笈暮年悲”者也。王僧士为赋《濑上篇》云：“昔日伍大夫，乞食过楚关。道逢濑上女，一饭沈朱颜。水犀三千覆楚还，大譬已报恩如山。鸱夷投江江涛怒，至今濑水悲潺。我来渡水增叹息路旁凄凉故相宅。当年汉帝徵贤良，金门前献《天人策》。奉诏常校东观书，殊恩兼摄黄门籍。至尊挥泪御平台，论兵夜半犹前席。一朝国事误黄巾，鼎湖龙去哭风尘。劝进不烦新佐命，启事仍看旧侍臣。待当少卿思报汉，败来蛾贼竟奔秦。铜驼陌上风云别，朱雀桁前气象新。此日南朝初拥立，此日新亭堪饮泣。归国谁怜庚信哀，钩党方求张俭急。亡命交游孙赵稀，望门兄弟褒融执。丈夫一身将安之，摇摇万里嗟何及。吴山楚水何绵连，狐号鬼啸黄河边。江左未传建武号，北地新编居摄年。须如胃毛鸯半秃，故人握手情依然。使相归来临魏博，侍臣重去到幽燕。燕京风景今朝变，亲王自御光明殿。有旨传呼上殿来，满朝争识南人面。紫貂手解称身裁，杏酪亲调催赐宴。昨岁闲关去国人，今日回翔少阳院。三台旬日贰孤卿，王师已报江南平。闻道妻孥尚无恙，不堪回首痛分羹。上书请急辞凄恻，诏给锋车许独行。先朝党籍销金匮，故国烽烟暗石城。石头城下江流急，濑水无人更呜咽。华表重惊辽鹤飞，墨缭尽点孤儿血。已嗟松柏付平陵，无奈江湖悬魏阙。当门谁今种芳兰，留宾空自谈风月。摄皇七载握太阿，入则造膝出鸣珂。谬拟新丰乐事少，晚出宫车遗恨多。庙中尚议追崇礼，地下先操同室戈。外廷那识汉宫事，南人塌翼北人歌。宫家冲龄矜睿智，温室绸缪恩不异。入纶扉侍御书，出掌文昌抡大吏。侯王把臂尽交罐，丰沛群雄皆执辔。龙门竞望李膺尘，牛衣独洒王章泪。君家儿郎亦太奇，少年任诞靡不为。论交浊世佳公子，走马长安轻薄儿。程李一钱曾不值，屈宋衙宫更有谁？门生争颂山公度，狎客旋吟韦氏诗。自谓千秋垂带砺，那知转盼多崇替。姬旦勋劳野草荒，卢绾亲臣请室系。数卷图书一轴车，宰相承恩归赐第。朝内犹颁令尹禄，门前已失翟公势。官家圣度如天崇，尝称裴令本清通。有诏统均还会府，有日传官入禁中。市交悔结萧朱绶，蜚语还飘苏暴风。势成骑虎终难下，时无狡兔莫论功。可怜都市横尸日，十载君恩一旦失。田宅曾无半顷余，县官符下诛求密。既遣狂兄戍乐浪，复见寡妻输织室。警家[口]尚未消，故旧咨嗟自此毕。土墙三尺昼掩扉，风吹蔽蔽雨霏霏。残卷半钤故相印，易粟聊充并日饥。谁其叩门邻家子，昨日新从辽左归。寄得儿郎书半纸，阿母开缄泪满衣。门前八绉呵殿者，扬鞭不下青聪马。昔日公卿皆扫门，今日宾客成飘瓦。高堂有梦到元菟，旅殡无魂归白下。自是蝇营怨毒多，非关乌喙君恩寡。古来恩怨几时平，覆楚复楚皆成名。晁公死后亡袁盎，田相生前见卖婴。君不见天寿山前飞鬼火，蒋陵枯树起秋声。世人漫说‘投金濑’，沧海茫茫尘亦生。”百史初得罪，解宏文院任，犹给全俸，所谓“朝内犹颁令尹禄”也。“投金濑”用梅村诗语，其诗云：“投金濑畔敢安居，覆楚奔吴数上书。手把属镂思往事，九原归去遇包胥。”亦咏百史事。甯完我原疏，首揭百史言留头发、复衣冠，则天下太平矣，此自书生之见。即所称结党行私各节，如减轻科臣魏象枢处分，固不失为护持善类。惟其子恃势横行，为人指目，故僧士诗亦以“少年任诞”薄之。其登用，本由摄政特达之知，朝局既更，忌者乃得以中之。祸福倚伏，讵不然哉！  

龚芝麓在朝，务保全士类。故虽身事二朝，而论者犹谅之。阎古古尝参史阁部军事，致刊章名捕，芝麓为营以免。其在芝麓座上赋诗有“螳螂误入琴工指，鹦鹉虚传鼓吏名”之句，一时名流，咸为敛手。当芝麓以言事左官上林监，使粤，严子餐（沆）赠诗云：“直节争傅亚相贤，投闲上苑领林泉。容栖莲勺回中日，去问梅花庾岭天。”梅村诗云：“亦知穷老应自疏，识君意气真吾徒。门前车马多豪俊，蹑衣上坐容衰鸯。”可想见其丰采。姜西溟《咏史诗?自序》谓：“芝麓司马欲告假，而其子尼之，余为此诗以讽。”适钱饮光持以示龚，龚谓是有心人。数日，遂以病告。其诗借二疏事托讽有云：“今人爱金复爱官，只为子孙去官难。移文不愧北山石，对仗空劳柱后冠。二疏子孙亦人耳，未闻无金冻饿死。寥寥古今惟二疏，所以感泣盈路街。”观此，则芝麓腼颜再出，亦正坐室家之累耳。其后人至今为合肥望族，县城西故宅尚在。李郊云（经达）《过龚端毅故居》诗云：“城西楼阁何迤逦，百年甲第连云起。竭来怀旧金斗门，惟问先朝尚书里。里门废础渍苔黄，禾黍高低巷陌荒。石兽有神栖故土，铜锷无迹掩斜阳。声华早荣簪笏，鹊起山王由世阀。美政曾行江汉风，壮怀一醉秦淮月。蕲春寇警传烽发，猛将连城徒拥铍。小试才难困士元，雄辩人犹惊景略。万家生佛拜霓旌，惆怅棠阴树未成。入侍柏台除佞相，烽烟三月蔽神京。鼎湖龙去重氛里，首阳薇蕨风高矣。投阁扬雄枉解嘲，趋朝危素还听履。公孤养望际承平，百粤重持使节行。荆契总联吴祭酒，花封新拜顾眉生。岂无门生与故吏，嘘枯植朽平生意。东山裙屐北海樽，藉甚乡园飞盖地。主人别墅擅平泉，堂构经营不记年。画栋晓开春郭雨，歌楼秋拥碧溪烟。珠颜玉貌藏金屋，得老温柔乡亦足。妙腕图成楚畹香，修眉夺得吴山绿。行酒灯屏事有无，锦冠豸服照氍毹。人传门第推司马，天遣才人典内枢。宦游梦滞东华路，故林猿鹤思归误。沧桑变态宛浮云，朱门草没伤零露。今日重经瓦砾余，定山堂刻已无书。芳郊莫问佳人冢，古木寒鸦绕故居。”郊云，文忠犹子，亦合肥人。相传芝麓论交满天下，其殁也，独吴园次为治其丧。李笠翁诗云：“官居八座有簟瓢。”竹诧《挽芝麓》诗云：“寄声逢掖贱，休作帝京游。”皆有深慨。  

园次名绮，初以拔贡授中书舍人，奉诏谱杨椒山传奇。既进呈，特擢武选司员外郎，盖即以椒山原官官之。《入署》诗云：“闲拂案尘摊好句，一杯凉雪祭椒山。”为时传诵。后以工部郎出守湖州，擒治巨猾，与诵翕然。汤文正《赠吴湖州》诗云：“仙郎起草最知名，几载褰帷书上行。按部雨余香稻晚，劝农花发晓云轻。南宫书画添新，李相亭台续旧盟。闻道宾朋常满座，清尊真见古人情。”  

罢官，贫甚，留滞吴兴，购废圃以居。梅村集中《家园次罢官有感》云：“世路嗟谁稳，栖迟可奈何。官随残梦短，客比乱山多。闭合凝香坐，行厨载酒过。却听渔唱响，落日有风波。”又云：“枉殉千金诺，空酬一饭恩。只今求国土，谁与报王孙。强闷裁诗卷，长歌向酒尊。古人高急难，叹息在夷门。”园次轻官爱客，而不得其报，诗若为之扼腕者。晚年两目失明，方青来以金铁治之而愈，食报或当在此。  

掖县李琳枝侍御，即逮治歌郎王紫稼者也。在谏垣负风骨，尝疏劾冯铨父子贪秽及其党孙之獬、李若琳辈，请肆铨市朝。坐戆直削籍。世祖亲政，复官，寻巡按苏松，雪狱，惩豪猾，多可称者。为蜚语所中，有诏逮问，未几复任。许竹隐赠诗云：“三仕期年内，埋轮御史风。九重容白简，四海识青聪。宦迹水霜后，臣心社稷中。可怜吴父老，流涕望江东。”又龚孝升诗云：“亲见攀辕泪万行，金阊城下水茫茫。图书静对三吴雪，缇骑惊无一鹤装。河内火甯烦汲黯，都亭轮久惮张纲。战余民力还深惜，阊阖春开待阜囊。”皆足见其清风亮节。同时杨以斋侍郎亦以敢言著，在谏垣三载，疏数十上。国初沿明季旧习，文社林立，习为觚排。以斋疏言朋党之祸，当塞其源，有韶饬学臣严禁。其以少司马乞养归，嘉善魏禹平（坤）赠诗云：“行诣谁从未俗论，性情今见衮衣人。喜当海宇销兵日，许乞林泉将母身。得失不须分出处，去留总为恋君亲。马蹄笃速行何亟，肯待河流泮早春。”子中讷，为朱竹姹弟子，官至中允，世称晚研先生。  

国初直谏之臣，尤推二季。二季者，天中给谏（开生）、沧苇侍御（振宜）兄弟也。天中以建言忤旨下狱，旋谪戍邃左，姜西溟称为本朝第一谏官。当赴狱时，门人趋问，犹谈《诗》、《骚》及汉魏源流，不辍，若忘其身在患难者。有《关前志别》句云：“今日玉关无内外，临歧执手莫潜然。”《在戍所送左大来葬》云：“未遂首邱须浅葬，好留枯骨待恩波。”迨世祖赐环命下，天中已前卒。特诏归葬，竟成诗谶。沧苇巡按山西盐课，弹章数十上。天中枢归，沧苇方系诏狱，梦寐中与兄絮语。寤后述为长歌，奇奠天中枢前，云：“呼兄兄呼弟，相见甚相喜。携持各一手，分明见十指。颜色非生平，无复旧冠履。长跪问我兄，胡为瘦至此。兄云尔不知，我今长矣。形骸关塞外，目闭黄泉里。朋友宿草尽，耶娘四千里。耶喜精神健，娘食无甘旨。三妹又长逝，白发将谁倚。汝嫂目失光，石英觅燕市。从来敬寡嫂，青乌化童子。莫我儿饥寒，我儿方生齿。我闻泪下雨，长跪不能起。我欲有所启，收泪复长跽。白马真死友，弟曾无钱纸。烽火连破冢，足兄焉恃。兄云尔不知，夜毫无晓理。欲行我自行，欲止我白止。圣主复我官，旅榇归桑梓。所遗七八口，汝当速经纪。寄语掌史官，慎勿挂青史。”精神相感有如此者，使人增手足之重。  

同时台谏，如姜定庵、田兼善、徐山琢皆有声，而定庵尤鲠直。由县令行取入台，尝劝世祖以宽大为政。时土疆新辟，多逋赋，有司并新旧徵之，定庵力言其不可。又因请恤旱灾，备言酷罚之弊。又言官吏不当以捐俸得纪录，逆贼归命不当授显职。皆切时弊。后宫至府丞。梁蕉林相国《送定庵还越》句云：“禁阖谁能忧国切，朝端共识谠言多。”又云：“《上林》谏猎文章贵，海国移军战鼓闻。”时越氛未靖也。又冀公冶尚书官都宪时，疏请申明内外职要，严有司初授之法，请除蹬政之害民者，请禁奴仆首主。又言狱讼繁兴，皆由于砌款黏单，豪猾罗织富民，以媚贪吏。一状装十数事，一事累数十人，借惩奸之名，行择肥之计。至有革兵砌克饷以倾将领，游棍砌横征以诬牧令。请除所告不准外，仍治以违例之罪。后擢大司空。罢归，蕉林赠诗云：“水尚书振袂行，重开三径向秋清。漫将薄谴论荣辱，只惜仙班去老成。廿载缁尘歧路话，一尊凉雨故人情。每怜拙宦称同调，愁听《阳关》第二声。”公冶初守襄阳，郡民王宣治夫妇夜被杀，不得贼。梦人语云：“小东门失火。”再梦如前。顷之，果得报。策马往，适逻卒获盗衾者，公心动，叱曰：“盗衾小事，毅某夫妇者汝也。”其人怖服，一郡以为神。  

武进孙风山检讨，弱冠入翰林，条奏巡方、科场事，皆剀切尽言。自请为奉县令，以疾放归。其《德州道中怀季天中》云：“逐客飘零返旧疆，垒臣踪踪去遐荒。同膺迁谪怜君远，共效愚忠独我狂。那禁旅魂驰塞北，悬知归梦绕江乡。一时俱抱寒蝉舌，补牍逡巡负圣皇。”时天中方戌关外也。汪舟次《赠风山》诗云：“孙侯真伟人，二十称名臣。抡才不识公子贵，上殿屡遭丞相嗔。是时天子最明圣，日照兰台光四映。凤鸾原与鹰隼殊，苦抱封章效廷诤。臣语羞雷同，臣心耻奔竞。愿辞承明庐，赐臣官武进。会稽争望买臣来，茂陵遍说相如病。十年尽瘁十年闲，归拜双亲鸯未斑。灯火依然开万卷，杖藜一任篇三山。丈夫进退理应尔，百尺青松笑桃李。彩衣日日舞春风，会有祯祥传孝子。君不见，高风堂下丹泉水。”“抡才”一语，当有事实可指，亦见风节。风山归里，构园亭娱亲，有泉源涌出，人呼“丹泉”，谓为孝行所感。  

熙朝律令，寔出桐城姚端恪手订，以宽平为主，其不以满俗移华风，用心尤苦。端恪少与兄觐侯、集侯同擅文誉，称“三姚”。其弟驾侯、夏侯既长，亦相颉顽。初成崇祯癸未进士，改庶常，其以荐仕者，盖为亲而屈。《忆邵村》诗云：“生别已肠裂，生聚更呜咽。兄弟四五人，尽倚寒边月。双亲亦从行，眼暗发垂雪。甘旨弗能供，菽水艰一啜。老兄素滑稽，诙谐能中节。舞衣百结余，戏作老莱跌。破彼万古愁，赚此片晷悦。穷边大孝心，事与前贤别。苦地无闲身，预恐炊薪缺。荷斧笑辞亲，上山泪流血。”其二云：“死苦一朝毕，生苦浩茫茫。怀乡与惜别，身外总不遑。昼饥望昼短，夜寒苦夜长。边夜一晨昏，海水三为桑。回首造化恩，豢尔四十霜。生平悲歌心，百思无一当。七尺未遽朽，万苦听所将。其中有真人，冲然广莫乡。弦望自有时？北斗低复昂。万一金鸡鸣，甘霖洒大荒。”是为未仕时转徙穷边所作。其人笃于情性，略见篇什。在台谏，尝请令都察院甄别各巡抚；请免负罪大臣锁禁城门之例；请禁川楚诸省官吏借采木为名，搜取民间屋材墓树。皆得旨允行。久长刑部，务慎刑恤狱，所全活甚众。尝刑一人，于法为不应，争之不得，退而炷香长跪，自责者久之。其刻己恕物多类此。国初，于明代进士、举人一体授官。白东谷与端恪癸未同年，入国朝亦官至大司寇。有《闻大同叛将姜镶授首志喜》诗云：“幸喜云中捷，元凶已受诛。神功收不战，仁泽到无辜。草窃终难久，余氛会一苏。有家见天日，歌舞山隅。”后缘事左官通政使。  

顺治初，贼陷西安，延安推官顾端木咸正率众登陴，众溃被执。吴三桂兵入秦，秦人多应之。韩城推端木为主，既而知为大清兵，遂全发归，初未尝抗命也。顾甯人诗云：“当年关中陷，九野横虹霓。日光不到地，哭帝苍山蹊。君持苏生节，冒死决蒺藜。挥刀斩贼徒，一炬看燃脐。东虞势薄天，少梁色悲凄。遂从黄冠归，闲关策青骊。”即咏其事。后执至江甯，督臣洪承畴问曰：“汝知史可法在乎，不在乎？”端木曰：“汝知洪承畴死乎，不死乎？”洪默然。与二子俱被杀。其二子天逵、天遴，先以藏匿陈卧子俱死，仅存一孙。甯人《哭端木》诗所云“旦日追吏来，君遂见囚系。槛车赴白门，忠孝辞色厉。竟作戎首论，卒践宿生誓。”固深痛之。端木与谋举事，义有可死。而坐以戎首，则承畴恚愤所为也。其时延平窃踞，故遗民犹悬余望。  

蓟州李潜翁（孔昭），明末进士。明亡，奉母居盘山。妻殉难，不再娶，踪迹隐秘。末文尘抚直，荐于朝，遣吏持书币往迎，遍走山中不可得。少时与同邑杜文端同学同年，称莫逆。后文端告归，里中拨役伺文端门，隶派及之。潜翁以力不胜役辞，请出资雇人为代。明日，文端首出拜潜翁。隶大惧，叩头乞勿言，笑遣之。集中《酬杜纯一年兄久别相见赠言》云：“宇内甚旷远，日月一何速。久别十余年，容颜易昔夙。把酒话浮沈，世事良反覆。感君云霄客，谆谆念朴檄。薄才安蹇劣，非能爱林麓。况值愁病侵，甘心学草木。所恃有故人，脱蓑方秉轴。立贤远迩，造我苍生福。四海息兵荒，野老乐耕读。转旬功成时，偕手说蕉鹿。”即是时作。高蹈不矜，益见学养。卢素存《赠潜翁》句云：“徵士潜辞称进士，道冠常著混儒冠。勤为樵采缘将母，誓报科名耻受官。”足潜翁生平矣。  

孙夏峰，值国变，屡聚乡兵，以保州郡，晚乃屏迹耕桑。有问学者，各导以性之所近。所居苏门山田庐，为水部郎马光裕所奉，筑兼山堂，读《易》其中。每春深花放，邻村争置酒相邀，咸知爱敬。曹博庵（尔埏）《苏门访夏峰不遇》诗云：“大雅久沈沦，老成俱寂寞。当代仰哲人，此地宗伊洛。弱冠扬骏声，幽奥穷坟索。文藻丽班扬，风流迈李郭。德辉固冲潋，高怀复磅礴。素履难具陈，古人恨不作。岁晚慕隐沦，散发卧邱壑。变化叹犹龙，腾骞<辶凡>孤鹤。讵意勋华时，未遂颖箕乐。远谢苏门隈，燕蓟暂栖泊。山木失主人，孤云将焉托。遥望子云亭，松花自开落。”时夏峰方有都门之行也。顺治初，祭酒薛所蕴具疏让官，以元许文正相拟，诏以祭酒徵。有司敦促，夏峰固辞。嗣侍郎刘余、巡按御史柳寅东、陈蜚交章荐，仍坚卧不起，盖所谓矫矫尘外者。博庵诗所云，犹未深知夏峰也。李天生《答孙隐君》云：“世变纷相乘，民劳日以亟。积霖生涂潦，真宰久旷职。饥溺如当平，敢云一士力。其咨呼仁人，孰是益与稷。邈彼孙登游，高踪众莫识。苍蝇闻凤喊，大笑乃滋惑。”推许夏峰，可谓至矣，而富无溢美。  

天生，明季诸生。见天下乱，走塞上，访求奇杰士，与杀贼报国，无应者，归而键户穷经。举鸿博，固拒。母劝之行，试授检讨。甫就职，即具疏乞归养，格于通政司。乃自厨疏，跪午门外三日，遂得俞旨。疏词悱恻动人，为本朝有数文字，毛西河诗所谓“一旦上省养，孝感动圣明”者也。顾甯人《酬李处士》云：“三晋防河山，登览苦不畅。我欲西之秦，潜身睨霸王。一朝得李生，词坛出飞将。撝呵斗极迥，含吐黄河涨。上论周汉初，规模迭开创。以及文章家，流转各宗匠。道术病分门，交游畏流宕。朋党据国中，雌黄恣腾谤。吾道贵大公，片言折邪妄。论事如造车，欲决南辕向。观人如列鼎，欲察神奸状。稍存俞瞬词，不害于喁唱。君无曲学阿，我弗当仁让。”其以古道相砥厉，盖有镞石之契焉。天生得请归养，《上高阳相国》诗有云：“正色群僚右，和衷独座前。雍容瞻物表，敏捷洞几先。左序钟初彻，东方旭未延。极宸森列仗，间阖静鸣鞭。特诏趋承谨，当时应对专。至尊频造膝，长日数移厘。渐睹皇威霁，难闻密语悬。输诚通肺腑，布泽满陬埏。往聚滇池甲，俄高楚塞烟。飞输连栈骑，铲障截江船。骇落狂涛莽，欢来急羽骈。奔犭爰甯假木，涸鲋已盈筌。胜算挥师次，英谋授庙埂。那须名出己，真少议随肩。”述其绸缪密勿之功，房谋杜断，固无多让。文勤早达，大拜时，年甫三十有四，老成持重，内介外和，朝野推服。圣祖冲龄时，辅政大臣多专决，票拟或失当，每于谈笑间，婉言曲喻，徐使更易。中值三藩及察哈尔之变，一应戎机方略，皆面承起草。每入直，辄夜分始出，或留宿阎中。有问者，默不应。其恪恭忠谨，三十余年如一日也。鸿博召试，文勤与阅卷，故天生有知已之感。  

顾甯人负用世之略，既著书详郡国利病，所至辄小试之，垦田度地，累致千金，故随寓即饶足，然亦颇为所累。居济南，有人谋夺其田，牵连涉讼，且讦其勾结海上事，坐逮系。久之，乃得释。天生尝驰视之。事解，重晤蓟门，答诗及济南事云：“远道蒹葭隔，周行坎窗并。莒莱矜野语，虞芮乱嚣声。饮棹江波大，潜扬海汐轻。群疑纷所出，众口漫多惊。智勇微夫子，艰危诅此行。奋身甘下吏，微服耻为氓。易彖繇斯防，《骚》歌比类明。”盖谓其处难若夷。又云：“年华穷不减，《日录》老逾精。”其时已成《日知录》也。昆山徐立斋尚书兄弟为甯人甥，未遇时，甯人尝振其乏。至是鼎贵，甯人《答徐甥》诗所谓“孤单苦忆难兄弟，薄劣频呼似舅甥”者也。累书迎请南归，愿居以别业，迄不至。汪钝翁谕经学修明者，以甯人、天生并称。当贞元绝续之会，抱残订坠，以贻来者，有足多焉。  

忠孝之际，或难兼全。郭斯士值甲申之变，欲赴水，闻父呼声而止。沈白凄题其遗像云：“意拚抱石从亡国，未免牵裾为老亲。”吴梅村守志不屈，以太翁命出山，故其诗多隐痛。将至京师，寄当事诸老云：“柴门秋色草萧萧，幕府惊传折简招。敢向烟霞坚笑傲，却贪耕凿久逍遥。杨彪病后称遗老，周党归来话圣朝。自是玺书修盛举，此身只合伴渔樵。”“莫嗟野老倦沈沦，领略青山未是贫。一自弓旌来退谷，苦将行李累衰亲。田因买马频书券，屋为牵船少结邻。今日巢由车下拜，凄凉诗卷乞闲身。”匹马天街对落晖，萧条白发怅谁依。北门待韶宾朋盛，东观趋朝故旧稀。雪满关河书未到，月斜宫阙雁还飞。赤松本是留侯志，早放商山四皓归。”“平生踪迹尽繇天，世事浮名总弃捐。不召岂能逃圣代，无官敢即傲高眠。匹夫志在何难夺，君相恩深自见怜。记送铁压诗句好，白衣宣至白衣还。”四首结语，皆申意乞归。迄不得自脱，再起登朝，世祖命纂修《孝经衍》义，借伯父无子为之后以乞休。其时倾轧之风甚盛，奏销案既牵及，且有陆銮者上书诬以社党，赖圣明眷睐获全。其《临终诗》云：“忍死偷生廿载余，而今罪孽怎消除。受恩欠债应填补，总比鸿毛也不如。一岂有才名比照邻，发狂恶疾总伤神。丈夫遭际须身受，留取轩渠付后人。”“胸中恶气久漫漫，触事难平任结蟠。块垒怎消医怎识，惟将痛苦进丸澜。”“奸党刊章谤告天，事成糜烂岂徒然。圣朝反坐无狱，纵死深恩荷保全。”身世积感，溢于言外，读者哀之。  

洪文襄幕客陈乃锡（宏范）者，异人也。初为明诸生，明亡，与陶仲调、朱子昭辈相结纳，毁家养士，志图匡复。既知乾祚已定，乃幡然变计，佐文襄戎幕，招抚黄州山砦。论功授遍沅副将，辞归，以诗酒自娱。其家藏有手书诗册，皆五言近体。六世孙本钦持入京师，博徵题咏。林文忠题云：“拓戟军门为受降，功成长揖卧湘江。书生一掬沧桑泪，进入吟筒健笔扛。”“五字长城抵劫灰，何年击筑吊西台。将军揖客相知晚，不救松山十万哀。”松山一役，论者皆责备文襄。梅村诗云：“出身忧劳致将相，征蛮建节重登坛。还忆往时旧部曲，喟然叹息摧心肝。”当时之阳秋也。祝趾堂诗云：“华盖蟠云此誓师，桓桓四面列熊罢。桥山弓剑瞻今日，涿鹿车旗忆往时。新命本由苍纬授，神机亲秉白旄麾。十三万众虫沙化，试问当年主将谁。”后世之斧铁也。又，趾堂《讠永大凌河》云：“末路纵缘心力尽，甲编难恕姓名收。”则深慨投诚诸将终不免列传《贰臣》。高宗御制诗注谓：“承畴虽贰于明，而我朝平江南等处，寔资其运筹转镶之力。”薄其节而不没其功，诚千秋之公论哉。  

旃饷创自洪文襄，计口授食，禁其营业，京营兵并不得出京，著为定制。其时入关伊始，兵气方张，阳示优崇，隐寓箝东，盖有深意存焉。三百年来，未有发其覆者，独盛意园祭酒《为廉南湖题小万柳堂图卷》有云：“我朝起东方，出震日方旦。同此神州民，昏姻柯叶遍。小哉洪南安，强分满蒙汉。生齿滋，农猎本业断。计臣折扣余，一兵钱一串。饮泣持还家，当差赎弓箭。乞食不宿饱，敝衣那蔽。壮夫犹可说，市门娇女叹。奴辈恣挥霍，一筵金大万。从龙百战余，幽絷同此难。异学既公言，邪会真隐患。兴凯入彼界，铁轨松花岸。北归与南渡，故事皆虚愿。圣人方在御，草茅谁大谏。起我黄帝胄，海宇归清宴。大破旃民界，谋生皆任便。能使手足宽，转可头目捍。”诗作于光绪中年，意园目击心伤，故慨乎言之。伏读国初诏旨，严诫旃丁，勿染汉习。岐丰旧壤，封禁尤严，睿见至为深远。庸知陵谷递迁，形势大异，天下事固恒出于所备之外，又岂文襄所及料哉。  

顺治丁酉、戊戌间，苏抚上绅衿逋粮者悉削籍，虽锱铢不宥。时谚所谓“探花不值半文钱”者，感叶文敏事而作。梅村感事诗云：“不事扶风掾，难井好峙田。老知三尺法，官为五铢钱。筑土惊传箭，呼门避棹船。此身非少壮，休息待何年。”盖家居见录，就其身历者言之，即所谓“奏销案”也。娄县曹季服（允武），是年得岁贡，年六十矣。及冬，按及逋粮，蠹胥误列五厘之欠，亦里部议。《漫书示儿延懿》云：“吾年六十一，才得免儒冠。疾书手腕脱，凝视目背酸。青衿四十年，历试名不刊。所愧才技拙，不遂扶摇搏。迄今齿发衰，何能走长安。计年七十五，可望苜蓿盘。从今十五载，寿命甯未弹。所以鸡肋名，视如东逝湍。得亦不足欣，失亦不足叹。何妨功令严，不怨胥吏奸。免我桑榆人，出嗟行路难。”其诗具见涵养。熙朝屡蠲逋赋，务纡民力，何至绳及锱铢，毋乃计臣之过欤！  

海盐查樊村（诗继）宰霍邱，有惠政。上官督催科甚迫，题元道州《春陵行》以进，有“民命真当惜，守官良独难。不因两税缓，那得一州安”之句，为时传诵。其诗集不传，仅见旧钞残本。有《马草行》云：“铁甲三千动地来，马蹄杂沓如轰雷。军有供顿马有谷，县官奔走如奴仆。刍茭比屋困诛求，府胥索钱不即收。君不见江山城头新鬼哭，招魂无人乌啄肉。”《后马草行》云：“四百八十夫行，马草十万连催征。县官怜民省民解，牌差敛费纷纵横。前年解钱塘，今年解信安。信安山多稻草少，户口流亡断飞鸟。营盘草多要折钱，解吏索钱还索草。去年湿草烂江干，草户于今杖血丹。安得马嘶息海岸，樵歌出村闻夜半。”《夫行》云：“十月王师捕山贼，县官追呼夫急。一卒当头领雇夫，百夫押以衙兵十。此行只向乌伤去，不比骊山送徒戍。况复王官如父兄，蓑笠锻粮为尔具。恶少奸胥暗结连，一夫索钱八十千。讹言街巷声喧阗，幕府飞箭龙旗鲜。阴雨泥泞满天黑，村邻有夫招不得。素封华屋尚张皇，小户单丁躯命逼。县官见此中心哀，走谒太守申藩台。输金雇役从民愿，税户欢呼打桨回。记得前年十月半，仓前粮艘帆影乱。只今米烂未输租，又值役夫连海岸。父母咨嗟望太平，少年喜见烟尘生。衣租食税寻常事，拜将封侯无尔名。”《后夫行》云：“岁暮喧喧夜捉人，当门县尉点行频。押送江干下江舶，王牌忽下哀筏民。蒙恩罐噪声动地，得钱脱役夸乡邻。谁知羽书传旦暮，王师仓卒西兴渡。桃符竹爆空酸辛，菜饵钉盘将不去。雨雪江山烟火稀，白骨支撑满前路。行到金华呈太守，幕府无文停待久。白昼呼群掠远村，醉围解尉攒拳殴。解尉獐徨无羽翰，科钱营脱离险艰。黠徒乘机从此逝，追至菌遥半不还。县差承帖追逋目，鞭笞狼藉空劳鹿。归时老幼尽欢欣，重去难将消息闻。男儿轻死贵死敌，何不弓剑学从军。”时方用兵，民苦徭役，是诗亦《舂陵行》类也。黄梨洲谓其“忧以思，勤而不怨，得《小雅》、《国》、《风》之遣意焉”。  

顺治戊子，西江兵变，十一月始平。获废印数百，存南昌节署，皆兵间所获也。长汀黎愧曾参政士宏作印无数篇云：“亦何累累，亦何辈辈。大者丞相、尚书、御史大夫章，捆琐参军、丞、簿、尉。大笥小簏声琅琅，还想当时尽朝贵。画书生白面朝典铨，夕卷黄河拥高旆。豪奴干指坐索人，巨室高门闲过醉。一九已堕睥睨墙，烧烛豪家方嫁妹。楚猴虽沐冠常裂，《春秋》大义应书贼。岂有中心事主为国恩，日日雕铜分暴客。生不足怜死不惜，阴风吹满秋监湿。狼藉头颅杂土飞，独余废印高屋脊。”盖刺当日举事者。又《记家弟破贼大桥》云：“南塘小儿弄兵戏，抹额红巾等山魅。夜切人肝作脯甘，对裂轻缯如破絮。杀人不死还等闲，更上军门求补吏。山中日日报揭竿，百道军书勒簿尉。簿尉何能令请行，牙兵几队趋山际。昨日书来珍重看，云已破贼数十辈。留之不可诛不胜，细作爰书别党类。我闻此语心独欢，贤者甯不当如是。呜呼！作贼不死死者民不作贼将徒然。”集中先有《送家弟宣岩之任寿春》诗，此当即寿春事也。当日中原未定，伏莽纵横，如愧曾《永新道中》诗所云“嵯峨望城郭，中多蓬与蒿。鸡犬不闻声，灯焰空寂寥”，正有举足榛芜之慨。  

顾甯人诗云：“北去三百舸，舸舸好红颜。吴口拥橐驼，鸣笳入燕关。”王师所至，首禁扰民，而将悍兵骄，诘察不及，事亦有之。如世所传卫琴娘、叶子眉、王素音诸诗，薄命飘零，俱堪扼腕。乌程姚象悬（延著），顺治己丑进士，秉臬江南。值大军凯旋，掠民间妇女闭大舟中，强令作闽语。闲有嗫嚅者，露刃恐之，不敢张。象悬亲诣河干，计遣守卒，无使至前。获一少妇，作吴语，诘得实，大书其父兄姓名于榜，疾呼得之，给票遣归。邻舟妇相率号呼，并使其家杂认之，遣归者凡千七百人。又，海氛犯金陵时，居民有登高者，为逻骑所执。提督某命斩以徇，象悬力争得释。“羊尾党”之狱，株连数百人，白督府郎公，勿兴大狱摇人心。郎以付司，悉纵之。擢河南右布政，未行，忌者文致其罪，坐死。康熙丁未，子陟山参议（漓焘）以进士宫中书，伏阙诉。格前议，迄不得白。其孙聚中明经（德奎）《述德》诗云：“圣治广大，钦恤广皇仁。惟慈故能勇，百折必蕲伸。袁安释楚系，于公理海滨。欧阳夜折狱，求生常达晨。得情则弗喜，大德体阳春。及观吾祖迹，此理乃弥真。两粤安反侧，岭海无民。陈臬江南时，平反活万人。往旗讯难妇，一一归其亲。悍帅恣报复，飞语遭遭屯。遭屯非所避，予辜良苦辛。自昔逢百罹，茶蓼靡所底。今上未亲政，无由吁司匦。迢迢历数载，严亲出从仕。对策登贤良，侍从凤池里。两上书讼，部查奉俞旨。廷论皆云遇，终格前议止。犹闻蒙难初，里巷皆罢市。桐乡在冶城，庚桑祀畏垒。是非死乃定，天高听如咫。”同时臬使余应魁、毕振姬承问失出降官，皆以事在赦前，免议。独象悬不得援减，盖忌者持之。全活千万人，而不得保其首领，宜子孙之有余痛也。  

国初，兵事未戢，奸宄捏词倾害，所在多有。郭日燧为台州守，颇凌侮士绅。临海诸生忿具退状，遂兴大狱，被逮者六十八人，俱戍尚阳堡，阅廿年乃得赦归。章亦至《读晤蕉集菌草》云：“来贯索妒文星，慧业齐教隶北庭。六十八人同放逐，九干余里各飘零。生还屈指谁能健，死痉伤心骨尚停。检罢遗编增浩叹，专诸何事剑锋青。”晤蕉，张姓，名人纲，与潘玉虎（震雷）、陈霞西（大捷）、何若涟（志清）、蔡芥轩（础），皆案中著名者。太平谢国隆《寄董少尹》句云：“未闻黄绶严钩距，不许苍生效质成。”望其营救也。仙居张木生《赠鬼薪吴道文》云：“落叶萧萧风晚急，愁云怨雾争相位。忽闻剥啄启柴扉，有客仓皇随雨入。客自新安千里行，蜚语遭诬遣赤城。赤城新经百战后，惟见山高溪水清。朱家侠气今何有，柳车空载山中酒。如我鹧鹑栖未安，新炊仅摘荒园韭。忆昔当年相逢时，耳热尊前唱《柘枝》。檀板轻敲云度缓，银筝慢拨月归迟。世上风波真莫测，鸿飞冥冥人犹弋。赭衣忽尔作黥徒，江南花鸟俱无色。新安家学教商山，节义文章不等闲。胥靡已入君王梦，莫遣青衫泪尽斑。”亦是时作。当日通海有禁，讥及逆书，文字之祸已萌矣。  

渠县李梅岑（晋）、公执（珪）兄弟皆能诗。梅岑句云：“汉廷近诏宽三甲，蜀郡何年凿五丁。”又云：“将军自许标铜柱，长吏谁曾过石壕。”皆感叹蜀中兵事。公执《闻官军收复汉中成都》云：“天险谁终踞，先声已不支。传闻收宋建，遂已殪姜维。王者师无战，流人喜可知。翻愁云栈路，雨雪担簦迟。”其二云：“已分归无计，朝来涕泪新。谁传今日信，吾是再生身。月冷疮痍色，花殷鼓角春。安危争抚虐，肢望转伤神。”诗作于顺治九年。乱极思治，情见乎词，意境于少陵为近。  

吾乡林西仲（云铭）以诗名，官徽州悴。值海氛告警，有《登陴纪事》诗云：“万物当刍狗，海波传警息。己亥夏六月，蹂躏江南北。官民不知兵，相继自顿踣。延及宛与池，闻风堕疆域。新安失唇齿，讹言相煽惑。强者思走险，弱者竞逃匿。我为新安吏，蒿目徒恻恻。七月方上旬，防兵反攻倡。骁骑薄西城，飞矢流如织。空拳宿城头，有气难吞贼。海谍七人来，诡辞夸战克。廿三抵郡内，狼狈为鬼蜮。歼之演武场，观者无人色。相挈避挑衅，半城生荒棘。叛兵拔营行，所至掠新特。更闻祁门令，邑陷奔劣勋。万山尽伏莽，民心多反侧。纷纷羽书驰，军情何其亟。议战苦无兵，议守忧无食。书生何所能，惟有死报国。”既而援兵至，围得解。任新安九年不调，以汰冗裁缺归里。值耿藩变作，逮系狱，籍其产，事平始释。叶横山《赠西仲》诗所谓“著作穷愁奇此生，风波悟得死生情”者也。晚流寓杭州，有《客杭书怀》之作，位傺以老。  

江南兵后，经界冒乱，有司从事丈量，胥役乘之，弊端丛出。时广甯秦瑞寰中丞（世祯）巡按吴中，令里长编制鱼鳞册，召田主自任丈量，悉复其旧。往者州县徵赋多溢额，至是畀民“易知单”，示以科则定数。又，每甲汇列输户赋额为滚单，里长按户递传。既输，则注之，违则送县官追比。令下，吴民大便之。于是条列上闻，通行各行省州县，著为式。又，往时殷户充粮长，为漕卒侵凌。当者，家立破。瑞寰议改官收官兑，其弊亦息。巡抚土国宝私徵赋税，动至巨万，瑞寰劾之，诏与督臣会讯。国宝畏罪自裁，因奏免所徵诸税。后擢浙抚以去。梁玉立赠行诗有云：“墨吏已闻争解绶，万家弦管江东。”又云“惠文弹事冠中朝，拥节东南促去辎。”皆指其事。  

国初，科场条律己严。张评事（我朴），顺治丁酉与北闱分校，蜚语里及，为人谕劾，坐弃市，全家谴戍。妻朱氏又贞请捐躯为舅姑赎罪，后为尼。有《泣怀》四言诗自述云：“魏里我朱，世称名德。父举孝廉，仪型南国。先慈割股，善为内则。八兄二弟，甲科连捷。犹子繁衍，勤书晨夕。父半百年，始生又贞。弱女非男，训护慰情。稍读经史，志古闺英。十五而笄，清河于归。十五遵教，姑嫜是随。操持佐枪，夙夜无违。熊罢三梦，今始一垂。绿林不靖，湖渚锋镝。囊为盗裔，牛衣相泣。良人砥志，下帷屏迹。瑶章珠赋，声动京邑。戊子之秋，幸宴鹿鸣。长歌远寄，珍重前盟。壬辰登第，筮仕廷评。继美释之，张先后称。丁酉维夏，泛舟来都。相敬未暖，旅魂乍苏。忽忝分闱，检校群儒。维我夫子，能文有耻。秉矢公明，冰寒立志。上严功令，下畏多士。勤慎勿懈，月余竣事。岂知同宗，贪心败类。庸违象恭，富怀狂悖。群凶飞语，如霾如彗。缇骑在门，去不及诀。五毒倍至，百喙莫雪。事若风影，罪不例律。严行示惩，西市引决。祸起党同，古今一辙。余念致命，割血流裾。九闾闲隔，囚安上书。七人同尽，遑辨真虚。家产寥寥，鸡犬尽没。桑榆老亲，亦旦暮活。相逐边塞，念此神夺。求荣反辱，遂付鬃发。绣衣永离，袈裟相接。拔幽报存，叩金经力。嗟乎薄命，家乡万里。身独囚，饥寒流涕。南望白云，遥遥待徙。不如鸟雀，去来迤逦。我思刑书，国之钹斧。虚实按情，轻重有故。雷霆振声，顷刻雨露。同罪诸臣，悉蒙恩宥。嗟我所天，先受刑苦。圣人刑法，万世则祖。雷不崇朝，岂忍终怒。用法有律，手足乃措。皇皇百执，矫矫直臣。一夫不获，亦疾于心。有此沈，充耳不闻。折槛回天，佑我后昆。夫纵有罪，死即平允。老亲独，周文所悯。茫茫关塞，坎坎艰顿。行同飘蓬，到亦颠殒。枯穷至此，死之安忍。”语质词哀，使读者泪坠。科场立法虽严，及身而止，此或沿前明之旧。张朱皆嘉善人也。  

吴汉搓亦以顺治丁酉举人坐科场事，遣戍甯古塔。梅村赋悲歌赠之，有云：“仓颉夜哭良有以，受患只从读书始。”徐原一尚书《怀汉槎在狱》云：“吴郎才笔胜诸昆，多难方知狱吏尊。谁为解骖存国士，可怜一饭困王孙。蝉吟织室秋声静，剑没丰城夜气昏。闻道龙沙方议谴，圣朝解网有新恩。”盖遣戍已从宽典也。在戍所，适朝鲜李云龙来互市。闻其才，索制《高丽王京赋》，汉槎援笔立就。寓书顾梁汾，自谓彷佛班扬。梁汾寄诗云：“万里谁能忆，《三都》只自伤。声名箕子国，词赋夜郎王。泪尽临关月，心摧拂镜霜。李家兄妹好，倘复惜班扬。”名扬异域，而屈于王廷，甯非命蹇？后纳兰容若以梁汾请，为营救得归。其与梁汾酬唱《金缕曲》，至今传诵。同时陆子元（庆曾），亦以科场案牵连戌辽。梅村《赠陆生》诗云：“嗟君时命剧堪怜，蜚语牵连竟配边。木叶山头悲夜夜，春申浦上望年年。”其诗作于辛亥。子元以事至京师，酒阑长歌，梅村作此赠之，慷慨泣下。篇末云：“从他罗隐舆方干，不比如君《行路难》。只有一篇《思旧赋》，江关萧瑟几人看。”是科中式诸生于瀛台覆试，至用护军持枪夹立，前此所未有也。  

明崇祯末，有人书状云：“谨具大明江山一座、崇祯夫妇二口，奉申蛰敬。晚生文八贬顿首拜。”贴于朝堂，盖愤时者所为也。吕晚村推卫其语，作《真进士歌赠黄九烟》云：“仕宦重科目，莫与进土比。进士尔何能，能作八股耳。其中并多不能者，一行作吏无须此。三百年来几十科，科数百人印累累。如今知有几人名，大约尽同蝼蝗死。人言蝼皑可怜虫，吾言凶恶过虎兕。谨具江山再拜上，崇祯夫妇伴缄贶。解者云彼多小官，甯使镇遣列副使。不知持囊挈棱皆此辈，虽不与名定所事。此曹面目人人殊，吾今略得悉数之。胸著不满芝苏监，句读不断打油诗。一自分符试郡县，便曼天眼剥地皮。善事上官及权贵，好官得钱自我为。亦有假廉徼初誉，依傍门户求嘘吹。欲取姑与祖机智，后来贪黩无人疑。赭衣满道盗满谷，吏部年年转资禄。万金钦取入台垣，千金行取亦部属。几迁几擢几州陷，一转一升一路哭。笑指铜驼卧棘间，直是过眼之云烟。归仍不失富家翁，出仍不失说事钱。官仍不失士夫体，私仍不失热客缘。出我当时阿堵物，利市三倍岁十千。天下空多闲笑骂，人生须有好园田。君不见伯颜已至临平市，奉亭山下青烟起。临安犹自辇黄金，甲科榜中买姓氏。初疑此计太痴颠，事后方能悟其旨。大元法度尽宽仁，犹得例称前进士。以今较之若合符，持筹握算皆其徒。其徒所憎有数事，第一最憎孔孟儒。儒来辄败乃公事，安得横财卅六炉。其次大部线装书，读之令人发狂迂。坐使后生失儇巧，不肯抄掇从时趋。其三同年及寮曹，一见便须饬中厨。若复痛饮且善瞰，所入何足供屠酥。其四憎好诗词者，文字之祸多连株。支扉石块苦不巨，自讳昔曾识之无。其五贫土尤可憎，来非乞食即索逋。见之先当道贫苦，若待开口难枝梧。凡此数者皆深恶，锺山黄公一身具。况复叩门拙言词，以是十往九不遇。怪尔亦曾同出身，进士当存进土度。行须张盖坐华堂，胡为嫩办走霜露。饿死杜甫穷死韩，虽有高名何足慕。”《晚村集》为禁本，近年始出。语多激宕，终以贾祸。此诗穷形尽相，不堪使帖括中人见之。昭代沿明制，以八股取土。圣祖尝废八股，改策论，旋复其旧。二百余年，勋贤辈出，非八股之能得士，士非八股无由登进，故材彦亦降心为之。世变相寻，八股遂为集矢之的。严几道题苏戡方伯八股旧云：“读书志禄仕，道已成禽犊。彼哉东方生，文史三冬足。魏晋用九品，隋唐取书牍。词赋复求才，犹网张一目。美意制十科，迂论司马涑。已而程经义，作计非不熟。尔来九百年，奚翅亿管秃。得者矜文儒，旅进犹凫骛。假令长闭关，千世用一律。岂知天运改，因应纷万族。瞠目倚虚侨，旧学等无术。往者经世谈，洎今令人恧。回思赵幽州，‘半部’语真毒。乃今又一变，龙蛇起新陆。《论语》供烧薪，六经任生醭。渡海求羊皮，归为五毁鬻。挟瑟吹笙竽，所志皆食肉。侈侈输文明，尽成果赢祝。始知用法令，真无与清浊。夫惟大雅姿，于法靡所宿。当为彀中游，已褰方外躅。斟酌新旧间，缘此为经督。读君制艺文，同时须膺服。”几道以船政学生游学归，幡然就举业，屡试不第。其论取士之法，平亭新旧而互究其得失，亦公论也。  

国初，《御史题名录》列赵继鼎，武进人，传者谓即赵恭毅父止安先生。孙怀玉引汪尧峰文辨之，谓有德州籍者，名姓适同而误。止安先生字取新，明崇祯庚辰进土。甲申国变，以车驾主事在籍。避地村野，有族人挟隙相持，遂变姓名，走扬州卖卜。既而事白，还乡课子，终不仕，里居贫甚。一夕遇盗，穷搜无所得，大怒而去，曰：“吾未见世间有如此穷进土。”传以为笑。汤狷庵赠诗云：“生计萧然四壁空，破衫尽在旧箱中。绿林豪客纷嗔怒，不信人间进士穷。”进土亦有奇穷者，晚村诗未免抹煞。  

镇国殷厚公（高塞），太宗第六子也。于开国时，已宏奖风雅。常熟孙赤崖（阳），以科场事，遣戍甯古塔，留邸中，遇赦始归。武进蒋驭鹿（锐）亦尝为其门客，阎古古诗所谓“西风吹散梁园客，独有枚皋哭孝王”者也。厚又与剩和尚交契。剩和尚名函可，南海人，明尚书韩日钻子，以洪文襄弹事牵连谪戍。集中《悼剩和尚》诗云：“一叶流东土，花飞辽左山。同尘多自得，玩世去人间。古塔烟霞在，禅关岁月闲。空悲流偈处，今日共跻攀。”殷厚尝读书医巫阎山中，胸有泉石，故能略分下交。赤崖后复受知圣祖，南巡屡询及，因有“君王犹记小臣名”之句，盖自幸也。  

李自成起自椎埋，毒痛京阙，盖应劫而生者。方贼氛初炽，或传其祖墓有异祥。顺天边太守（大绶）为米脂令，集众掘之，中有异蛇。杀蛇伐树，平其墓，掩以灰秽，军民称快。及贼犯北都，边以母在，不得逃，为贼所得，将缚献自成。中途，逻骑懈，得脱。后入国朝，官知府。袁随园赋《虎口行》云：“入虎穴，登虎口，吾戴吾头虎牙走。欲不，虎不如狗。君不见太原守，姓边名大绶。公顺天人，宰米脂，闯贼故乡公所治。欲斩此贼，计不得施。不知若祖若父作何状，生甯馨儿。急掘土中尸，我欲见之。壬午正月九日，雪花如矢。称娓前行，到三子。二十三坟宰如也，金椎丁丁启。扑面一条惊蛇翔，张口呀呀吞日光。髑髅青铜声，骨节黄毛长，四山妖云毒雾天茫茫。碎其骨，伐其树。腊其蛇，平其墓。纯灰潴沃雄黄烧，马通熏荡牛溲浇。军民声如雷，指日灭黄巢。贼姻艾朝栋，报贼贼大惊，登时一矢贯目睛。公还乡，贼入京。旁人劝公逃，公曰老母在，何能行。一路哭矣，贼来捉矣，骑簇簇矣。母妻子女，齐入狱矣。缚公上马，献闯王麾下。万目睽睽，看掘坟者。公自念，丈夫死耳何悲哀。但不知，抽肠钉舌，千灾五毒如何来。过获鹿，出固关，猜猜闯至黄衣冠。一骑牵公上，一骑摇手言。大王屡败眠不安，莫遽奏王，伤王心肝。再驰再驱，日至寿阳。逻骑十人，渐不成行。一骑大笑，汝何不亡。公乃狂窜，转觉心战。打背大呼，惊贼追逋，回身面之是伧父。持Θ想剥衣裾，赠之以敝襦。昼伏夜趋，百险千虞，而反其居。打阿妹门，疑阿兄魂。抱老母恸，母云是梦。‘闯贼口小哆，万头一齐堕。汝何人斯，交臂而遇？’圣朝擢公，五马轩轩。梨园演公，观叹纷纷。富贵寿考，子姓如云。公书其事记辛苦，我歌为诗告千古。但凭天，莫畏虎。”说者谓闯贼窃位不成，功在乎墓。是虽不尽然，特其履险成夷，若关天意，固可纪也。  

相传张献忠入成都，毁古塔，得石碣，有字云：“修塔于一龙，拆塔张献忠。吹箫不用竹，一箭贯当胸。”后献忠与肃武亲王战，中箭而殪，以为应谶。盖天运早定，若闯献辈皆埽除，区宙以待圣人者也。肃武亲王从入关，转战著功，为开国八王之一。其墓在都城西，有古松，荫数十丈外。法梧门歌云：“岂有吹箫不用竹，碣语分明我王属。一百三十六营贼，争向将军马头哭。功成身殁何忧劳，毅魄上烛星辰高。惟有坟旁老松树，郁勃时藉风悲号。”又云：“偶遭风雪皮肉坏，苍髯翠鬣仍支离。”盖松经某岁大雪，高枝微损，而葱郁如故。过其地者，徘徊遗荫，犹想见金戈铁马、纵横风雨时也。  

江南既定，聘越中遣逸六人，周忠介、祁忠惠与焉，皆抗节死。忠惠为忠介弟子。宏光时，忠介不附马阮，为刘泽清所劾，连及忠惠。至是，忠惠避居梅市寓山园。临命，见隔江山色，叹曰：“山川人物，皆为幻境。今山川如故，而人生又一世矣。”傅补堂明经《谒忠惠祠》诗云：“骑箕人去剩祠堂，遗像堪争日月光。无复牲牢修汉腊，空留城郭梦辽阳。两京没后烟尘满，一水秋来蓝若香。报国有心臣力竭，还将四负问苍苍。”“四负”为忠惠所居堂名。李越鳗侍御，会稽人，于《寓山四负堂谒忠惠像》有云：“中台入长十三道，逆党汗流观谏草。仓皇请急归倚庐，四负名堂待终老。”盖劾阉乞归，始有是堂也。又云：“南都草创吴民骄，公还持斧锄其豪。三弊上言仅报可，擢公开府苏台高。奄儿案翻水火急，副相出都国人泣。弹章并列三贤名，师弟相随返乡邑。”述其与忠介同危于马阮也。又云：“同文狱起城社倾，兴朝帝子安车迎。殉国义同高刘死，观时耻逐姜商生。一泓清绝寓园水，角巾屹然水中止。讲学同源幸得人，柳桥携手王元趾。”则述其被徵不屈，自投于水。元趾，谓王正义（毓蓍），同为忠介弟子，闻忠介绝粒，投柳桥死。又云：“画江犹子更从戎，巢覆孤儿缧绍同。”谓其从子鸿孙，鲁王时将兵北上被执。余题史合部遗书云：“亡国一何壮，令人思有明。”观忠介、忠惠事，益用慨叹。兴朝礼聘于前，易名于后，亦以励士节也。  

忠惠子理孙、班孙，皆克秉先志。居山阴梅墅，中多复壁大隧。倾家结客，兼及屠沽市贩，与张用宾（宗观）、朱伯虎（士稚）、钱允武（霍）、魏楚白（耕）、陈雪客（三岛）尤莫逆。朱竹姹、屈翁山亦往来其间。翁山尝读书祁氏寓山园，不下楼者五阅月。其集中有《题山阴祁五祁六藏书楼》、《客山阴赠二祁子》诸作，竹姹亦有《寓山访屈五》诗，皆作于是时。厥后用宾遇害，雪客、伯虎以忧卒。而郑成功事败，允武、楚白被逮罹法，理孙贿免，班孙亦戍辽。于时竹诧走瓯，翁山返粤。竹诧《送屈五还罗浮》有“罗浮道士思幡然，忽忆朱明旧洞天”之句，翁山亦有《别朱十》诗，所谓“素丝亦易染，孤凤难为音”者。其别祁丈季超云：“赖有二三友，金玉同坚贞。鼋鼍互变化，神龙丧其形。岂不思奋翼，上天无雷霆。风雪历四载，谋深竟难成。”词意尤显。其时宙合垂定，而欲借台澎蜗角，以图兴复，亦可哀已。  

吾合于明末国初慷慨死难者，亦大有人在。如侯官林子野（姿），崇祯进士，宰海甯。甲申，北都陷于闯寇，杖绋麻绳，恸踊狂走。南都立君，上书马士英，规责中兴要略，不报。未几，金陵破，林与绅民议固守。适鲁藩入浙，唐藩入闽，相持水火，遂决归闽。黄石斋疏荐，授御史，改文选郎。唐藩兵溃，潜隐福清山中。会鲁藩自海道至，乃哭告其父曰：“忍死偷生久矣，今其死所，愿父自安。”举头自咏云：“种种数茎休见德，此头尚在亦吾仇。”又赋诗云：“一瞑已矣复何求，魂往千山只带愁。易舍妻孥惟有父，无肤发但多头。报仇到底落人后，做鬼应居最下流。门外长江知我恨，年年风卷海涛秋。”投笔起，荷戈集徒旅迎战，被数创，矢贯喉，阵死。时顺治丁亥九月也。又，永福岁贡鄢德都（正畿），唐王时授兵科给事。数上疏，忤当事意，投劾归。大兵入闽，德都诀妻子，正衣冠，自经家庙。其弟德端从林师稷兴兵，殁于阵。德虞赋《伤怀》诗，自沈于月州溪。及德都正命，弟德铨为作《三愚传》，削发为僧。季弟正亨隐于农。有《哭金陵》诗云：“遗来巾帼不胜羞，虎寰中坐沐猴。国破待谁盟马革，官多空讠主烂羊头。乾坤一线英雄泪，南北二京草莽邱。莫道僻隅容偃卧，每当深夜炯双眸。”既败才云感慨深，当年万口一齐喑。换来冠带金银气，卖去朝廷狗彘心。四面江淮奔浊浪，二陵风雨闭幽岑。人生何事堪歌哭，泪血沾裳不忍吟。”一门忠义，人以方黄陶庵之兄弟对缢，皆可纪也。  

顺治十八年，闽中学变惨案，亦钜案也。海滨外史记其颠末甚详，云：“生员邓撰欠盐商举人陈殿邦银，殿邦兄忠升出名，贿运司王志佐指作盐饷，施赞以板责。十学诸生林芬等数百人激公愤，哭于文庙。又抱先贤牌位入运司署，毁其公座。督抚令司道就明伦堂会讯，复板责赞，赞挟刃自刎。诸生狂哭，以瓦掷伤司道颅，踉跄散。寻赴按抚恕，途遇司道，执陈元铉等三人，皆列名者。时按臣范平丁忧在署，微行赴郡学，见赞死状，乃逮忠升等十一人，而释元铉等，并疏劾志佐。司道挟忿，复加士子以殴官、鼓噪罢市之罪，林芬等十七人当之。督臣李率泰自漳州回，与抚臣徐永祯议，以新旨有绅衿欠粮解京之谕，遂合疏谓欠粮者皆林芬等殴官所致。于是执芬等十七人监禁，并褫革撰弟邓志衣巾。寻按臣疏下，陈忠升等斥革，王志佐削职究问，诸生行学戒饬，而责率泰、永祯违旨徇私。新抚许世昌行刑厅，究问志佐。各官承率泰风旨，为志佐脱罪，终不释诸生。学臣陆密庵（求可）将考校，特请发落，俾入试。率泰不可，竟提出林芬等斥革棍责，林肇震、张星立毙，余亦重伤舁归。郑鳌毓、林芬、林晟未几亦病死。然忠陛升、志佐及同时司道多死者，而率泰亦死于闽，或谓有天道焉。卢黄仲（灼）亦以是案下狱。事平，绝意仕进，遁居武夷。有《野田黄雀行》述学变事云：“黄雀食稻粱，志尝在千里。胡为避赠缴，反入牢笼裹。长安美少年，挟弹游都市。怜此瑶光姿，赎以明珠珥。白玉作巾箱，黄花亲摘饲。一朝羽毛新，奋翼随鹏徙。古来重结交，急难恒相倚。生死且不辞，贫贱焉足耻。翟公门下客，交情徒尔矣。慷慨魏侯嬴，一剑酬知己。”“白玉”、“黄花。句谓按臣范平。范称爱士，是疏力持公论，闽人尤德之，后入祀名宦祠。又，陈章家私祀其主，嗣移之入台江书院，祀于文昌神之旁。黄祗永题楹联云：“一疏力扶芹泮士，千秋同荷柏台恩。”谓是事也。其疏亦载于前人笔记。独怪李文襄乃疏揭提学宋祖法，不能约东诸生，下其章于督部。适使率泰假之，逐一熬审，竟致诸生死罪。微范公在朝力言之，则且骈首街，不待棍责矣。闽士之祠祀范公，不亦宜哉！  

黔省镇远、贵阳间有诸葛洞，相传是武侯运粮故道。为横江巨石所阻，其外鸟道险绝，多豺虎，行者罕得生还。国初用兵，甚苦之。有王将军（可就）者，隶洪文襄部，使略滇、黔地。经是洞，见江中怪石屹数丈，叹曰：“阻我军需，而坐长西南骄气者，此物也欤。”念石上有字云：“若要此？同开，除非诸葛来。”又云：“为汝碍舟分田者，丁口京边九十功。”与己姓名适合。于是障水椎石，匠工毕集。夜闻风雨运石声，次日乃豁然开朗。工竣，万众欢呼，咸谓诸葛复生。黄菊人（曾）尝见其《开洞图》，题长古云：“将军起家自孤竹，白马红衣走荆蜀。双弧腰下作月鸣，仰射天狼断狼角。天朝开国剿抚兼，王师凿道通滇黔。鬼蒙肆逆未授首，兵下西南如下天。贵臣率旅越山谷，貔貅如虱缘巅。万夫喘汗运刍粟，七百里路米一肩。草间亡命利盗劫，豺虎食肉流饥涎。十人裹粮九不返，大军待铺肠雷煎。往昔武侯运输有故道，遍桥镇远一水连。忽然突起鸟笼江中卧虎石，从此隔断舟楫逾千年。除非一脚踢翻视作鹦鹉洲，依旧扬帆安稳直达黄平州。果然石刻摩压搜，分田丁口名姓留。当时缺陷未开凿，此功若待将军收。百夫运土千夫绳，铁椎入水水沸腾。凿之许许彻昼夜，千秋顽魄销峻峭。有神三目指挥疾，驱山之鞭色尽赤。巨灵掌底莲花开，放出江光一线白。万艘载粟街尾来，黄头唱歌摇急。如云战士尽夙饱，取次渠魁就俘馘。”事固前定，亦足见神功待集、百灵效顺也。  

## ●卷三  

朝鲜首隶藩封，明代有贡鹰之例。国初特诏罢之，不尚远物，足昭圣德。王西樵歌云：“真人御极临八荒，百蛮九译皆享王。西旅之獒越裳雉，贡物各各因其方。海东俊鸟好毛质，铁爪金眸猛无匹。九都作贡来天家，特受鞲镟佐罘单。晾鹰台上秋天高，刈兰驱兽行搜苗。羽骑骖驿翠辇至，星旃云罕纷周遭。蒙鹳射熊未足羡，跂犀殪兕劳遮邀。是时摘绦试一纵，万人昂首瞻青霄。飞鸟狡兔失巢窟，委身洒血填君庖。至尊往往动颜色，玉虬迥辔鸣萧萧。柔远犹然动睿旨，韶罢奇毛自此始。行苇兼存践履慈，茁葭漫赋春田美。圣神举动殊寻常，此事悠悠古谁比。君不见虬髯天子英雄人，佳鹞犹遣怀中死。”又，琉球称产马，明洪武初，遣使求之，后遂为常贡，国初亦罢。汪舟次使琉球，作《马耕田歌》，其国俗然也。中及停罢贡马事云：“今制三年两入贡，使者执鞭大夫控。天子垂裳顾曰嘻，此物何烦跨海送。异域从教宝辅骗，天家绝不求麟凤。”昔天马之至，播为声歌；鹦鹉之贡，见于贺表。史家不以为德也。其视此何如耶？  

康熙丁未，圣祖始亲政，荷兰国进千里马，以远邦输诚，不忍拂其意，特受之。叶宗山舍人（舒崇）歌云：“皇帝御宇之六载，负扆致政归彤墀。大开明堂治六服，万国会同车马驰。海波不扬通远道，纷纷重译来京畿。九州之外荷兰国，人物窈窕言兜离。一朝稽颖表忱悃，驿骝作贡称珍奇。雄姿逸态世罕有，奔腾千里犹嫌迟。骄嘶自许邀宠眷，不惮跋涉经睑。牵来独立玉阶下，遂令凡马皆惊疑。姬王讵必重八骏，汉帝安用遣贰师。那知至尊方偃武，端拱南面垂裳衣。诏谓圉人归下，予以街勒聊鞿羁。鸾旗在前属车后，朕乘此马将安之。圣朝岂复畜奇兽，留兹用慰遐方思。”又，西洋贡狮为康熙戊午年事。宋西洲（祖昱）《西洋狮子歌》云：“九重天子垂衣裳，异物远致繇遐荒。自昔康熙岁戊午，狻猊入贡来西洋。大勾胪唱千官入，两阶干羽如山立。舞蹈争看回鹘装，梯航倏至波斯客。崔巍铁柱双铜环，玉除丹陛蹲狮蛮。猛气潜消殿庭下，声犹撼云霄间。踞地迥身时一吼，白象摧藏老熊走。俄惊瓦震昆阳城，复睹风驰土囊口。锯牙钩爪见分明，曾向乌丸识旧名。小苑银墙高置砦，上林金锁怒攀楹。从来此物称难得，万里追风犹咫尺。条支海上夜观兵，榆叶关头晓驰驿。重译朝时不计程，月支使者忆随行。盛来巨槛干人护，携出雕笼百兽惊。皇仁不绝殊方畜，莫遣山林更驰逐。玉辇时从虎圈游，庖人自给官厨肉。《羽猎》、《长杨》事有无，从禽往往鲜欢娱。谠言早已旌家令，廷论何曾重啬夫。圣明留意安区夏，奇祥异瑞升闻寡。绝域甯须贡白狼，新声无复歌《天马》。鼓罢南薰雅乐成，遥瞻率舞在虞廷。重瞳御世康民物，一奏《箾韶》咏太平。”两诗导扬圣德，托指略同。毛西河有《奉诏观西洋所贡狮子因获阅虎圈诸兽长句呈高阳相公》云：“从容槛致射熊馆，不为珍禽为怀远。虎落时看接上林，鹰房秋到移南苑。廷臣侍从欲赋诗，皇恩有诏徐观之。圆目昂鼻有筋力，悬星掣电无雄雌。独怜形发未卷曲，曳尾绁绁若散丝。衣被欲成鞠色见，牙龈不使钩形施。”泰西狮子与中土旧画状态迪殊，曾惠敏有诗论之。西河此作，可谓善于体物。  

顺治初，都统谭泰从豫王取金陵，发箭及太平门，岁久尚在，吴人误传为澹台箭。成哲亲王诗云：“天堑长江雾杳冥，豫王夜渡北关扃。早惊剧镇兵戈乱，苦望先陵涕泪零。叔党漫能穿甲札，伯棼只有贯丁甯。太平门上将军箭，铁叶于今饮赤翎。”谭泰阿附摄政睿王，颇跋扈，希文简素轻之，因有隙，泰弟副都统谭布诣文简，文简曰：“日者，大学士范文程以‘堂餐华侈’语我，我对曰：‘吾侪儒臣也，非功勋大臣比，安得盛馊若此。’遂偕往启王，王然予言，且自咎曰：‘吾过矣。’”布退以语泰，讦之法司，坐伪传王言、诋馒大臣、欲构衅乱政，论死。王令免死，夺职，籍其家。世祖亲政，冤乃雪。泰以党附睿王伏法。功在开国，而不得令终，盖不学之过也。  

睿忠亲王居负戾之重，手定国基，厥功独懋。臣僚具启，皆称“皇叔摄政王”，而内阁所藏国初进士廷试卷，有称“皇父摄政王”者，人以为疑。意者当日负不赏之功，有骖乘之畏，而虑及睨鼎之萌，名出非常，事匪得已。观王身后追封帝号，备极推崇。诏墨未乾，爰书已布，褫封夺爵，并绝宗支。渊默雷声，恩威不测，其故可深长思矣。乾隆戊戌，有诏复爵加谧，配享太庙，补入玉牒。京师南池喇嘛庙藏其遣甲及弓矢。郑慎亲王诗云：“男儿弧矢当如是，勋业都凭国史传。西指旌旗收玺日，南来舟楫报书年。明臣羞却金与迓，圣世恩教铁甲悬。生我遍迟百载后，犹思负弩效王前。”  

礼烈亲王从征哈达、辉发、叶赫、乌喇喀、扎鲁特及伐明诸役，历著勋勤。其后人藏有《饺箭图》，盖烈王从征所用。嘉庆中，宋焕襄获见之，题诗云：“礼烈亲王箭，传观血尚浓。乾坤方失鹿，风雨正从龙。霹雳掣天一，飕扬穿甲重。当时萨尔浒，仗此最摧锋。七叶传孙子，河山纪尔庸。凌烟大羽箭，洛诰古功宗。世守刀同赤，言藏弓并彤。还闻有战马，曹霸亦遭逢。”大浚河之战，生擒明盐军道张春者，即烈王也。其骹箭，胞头围九寸，六觚皆穿。姚伯昂题图长句，尤推杰作，诗云：“烈王大箭无碧卢，刳木九寸穿六觚。开图睥睨天门躯，两眼不敢相合闸。我王大野横碉弧，长镝一吼山谷驱。黑云退飞逃讷隅，海水倒立失蓬壶。贲育咋舌心辘炉，挟簳夜走养大夫。松山杏山雪模糊，一镞能使万骨枯。长城洞开日月扶，帝曰奇勇王拜呼，投弓一笑天下。忆昔太祖射洞城，栋鄂胆裂金镇明，神武天纵非人能。超轶万古王克承，锡以彤弓载以铭。森閟武库鬼莫撄，王攀龙髯上太清。王遗白羽杀搀枪，饿鹃夜叫秋风惊。骹箭犹在王如生，嗟尔天狼敢横行。”王系出太祖。太祖善射，尝洞城之野，有栋鄂部善射人钮翁锦佩弓矢过，太祖召至，指百步外柳命射。发五矢，中三矢，上下相错。太祖亲射，五矢皆中。众视之，五矢所集仅五寸许，共惊神武。王盖仰承遗法。厥后崇尚骑射，遂成国俗。有称十五善射者，选羽林健儿，命大臣校之。陈云伯诗云：“长楸玉埒声珑珑，细缬龙文韬宝弓。一声明月裂金镞，百步随声下花鹘。薰罗袴褶花盘云，万人压场看冠军。中使传宣尚方赐，雀尾摇摇丽金翠。”咏十五善射也。宗支及岁例当校射，优者有翎枝之赐，寔本祖制。  

烈王所乘克勒马，称神骏。国语“克勒”，谓枣骝而阜青骊尾者。腹下有旋毛如鳞，趟捷倍常，所向如志。萨尔浒之战，尽覆明师，深得其力。尝病，自掘地出泉，洗创辄愈，人目为圣水泉。王薨，马绝食以殉。汪苕文为作《克勒传》，张船山补图，一时名流，题咏殆遍。汤文端诗有云：“王之踊勇人莫当，汗马百战先戎行。鱼皮乌拉叶赫疆，大纛奕奕夜生光。萨尔浒山吉林冈，明兵号二十万强，翦灭此食五日粮。马前所向皆披攘，有如骏驳吞虎狼。鼓鼙之声罐雷琅，火牛燧象走且僵。腾槽跃极独奋扬，鬣尾森竖目裂眶。横突铁骑冲刀枪，浚躐压涧犹康庄。”述其战绩也。翁覃溪诗有云：“时无画者今补画，枣骝色异尾与骏。腹间旋毛鳞甲动，耳夹肉角筋垂虹。”纪其异状也。陈恭甫编修诗云：“烈王骨性真龙种，天马天生佐神勇。肝胆如人貌不成，但见丹青发梢动。其修丈咫高七尺，鳞甲生胸角生额。国初驾驭皆英雄，蹴蹋风云百灵役。乌拉叶赫三韩东，王来破竹成奇功。明师五日萨尔浒，二十万众为沙虫。此马所向一敌万，出入百战如游龙。自跑圣水洗疮痏，夕阳岩液流淙淙。万里归来沫流赭，锦鞯罗杷华轩下。忽闻金鼓误军声，犹想奔虹天际行。王生尔生死尔死，世上孤忠有如此。可怜人马两神奇，白山草木呼风起。迩来陇汉旌旗殷，马贼万骑尘埃间。星精何由降太乙，元西踣巴夔山。大宛青海历无草，岁贡岂免参鱼间。许眠帛齿金门式，愿铸驿骝立九关。”时方有川楚教匪之役，故篇末云云。杨蓉裳、吴兰雪皆有诗，不备录。  

昭代开基，已尚火器。钱漳石《圣武诗》纪行猎云：“建子月戊子，日吉辰且良。晾鹰台峨峨，飞放泊泱泱。圆幄御甲胄，弯弧叠贯中（陟良切）。天矢不虚发，于焉靖天狼。诏大司马进，巡阵龙媒骧。升黄幄观，海螺以次鸣（谟郎切）。满汉步骑陈，火器营列行。虎臣其桓桓，虎士其。如一雪组练，逾万铁桶裆。雕弓元纳辗，楛矢欲出房。红旗一风飐，巨礟夹鸟枪。九进而十成，环连而雷娘。”盖八旗别有火器营，虽行围亦用之。掉石《天佑助威大将军歌》为纂修《续文献通考》时所作。“天佑助威”者，即“红衣大将军”礟。制成于天聪五年正月壬午，督造者总兵额驸佟养性，为满洲制礟之始。歌中有云：“其年即奏浚河功，维大将军拜封号。”盖功在利器也。崇德时，复制“神威大将军”，重三千八百斤。康熙时，制“神威无敌大将军”，重二、三千斤不等。又，“红衣”礟重至五千斤，“武成永固大将军”重至七千斤，为最巨。若火枪之制，圣祖则有虎神枪，高宗则有花准神枪、旧准神枪，仁宗则有准捷交枪。见《历朝御制诗》。他若火枪、禽枪、大准枪、自来火枪，“准正”、“神正”之殊，“威赫”、“威捷”之辨，或云“赛海青”，或云“胜鸦鹊”，其名之著于兰锜者，且不可殚纪。高江村诗云：“鸟嘴金枪内制稀，轻丸散处落双飞。周庐夜久重炊火。赐出围中野鸭肥。”肄勤校猎，如见攻同之盛。  

京师火器营隶籍者，皆八旗子弟。练三单之虎土，建百世之鸿基，期于致效大齐，诚至计也。初置营城内，乾隆时，虑兵士习染纷华，且节其赁僦之费，乃移营西郊河岸。其制，特简满洲大员统之，每五年大阅一次，车驾亲涖，校其勤惰优绌而施以赏罚。后来之精锐营，即由此中挑选。凡校阅，率以首夏中旬。乾隆壬寅，既举大阅。次年癸卯，因满大臣贵山述职入觐，复率同往观，盖出特典。高宗御制《阅武》排律纪之云：“长河右岸畔，火器建兵营。俾以隔城市，因之致锐精。每缘途便阅，亦欲赏兼行。恰值贵山觐，携观广甸呈。旌旗壮风色，组练耀曦明。三进轰雷发，双驰雄电争。无过行队试，非谢远人惊。然寓诘戎意，毋忘保泰情。”结韵安不忘危，具见宸衷乾惕。又《庚戌首夏阅武》一律云：“城内移来火器营，聚居训练艺图精。纷华习令远诸市，赁僦费仍省众兵。子弟八旗教养，本根百世示权衡。五年一阅原非数，技熟因之命赏行。”创画精心，备宣篇什，其激励戎众、垂训后王者深矣。道咸以降，旧制寝敝，复有神机、虎神诸营之设，惜所用者撞枪、小枪而已，迄不能因时制宜，以尽火器之利。迨合肥李文忠奏设铁厂、机器局，始有开花礟队及洋枪队，然论者犹以“用夷变夏”讥之，抑何寡识。  

董觉轩《番部合乐辞》详于掌故，有云：“天命真人起大东，辽东旧域早从风。旅獒、哨鹿诸蕃部，娶妇来京宴镐丰。”谓国初长白二部、南北关四部、东海二部，皆辽金故壤，编入满洲。惟混同江南使犬之赫哲部，江北使鹿之奇勒尔部、费雅喀部不编佐领，同于羁縻。每来京娶妇，礼部光禄寺供筵宴，工部供薪刍，盖其俗荒陋，使通亲以化之也。又云：“库页孤悬海岛长，健丁西渡有舟航。貂牲贡道殊辽隔，使者权停普禄乡。”谓库页岛在吉林东海，广千里。天聪十年，遣舟师取其壮丁，自是修贡。然道远不能达甯古塔，例于六月集普禄乡，将军遣章京往取之。又云：“书称‘不谷’表称‘臣’，统辖三韩旧比邻。庄穆入朝班第一，古来箕子本王宾。”谓朝鲜初为兄弟之邦，奉书称‘不毂’。崇德元年，太宗亲征，入其都，始称臣纳贡。庄穆王李惊朝于三田渡行幄，位在亲王上。又云：“毡车岁岁入关来，贡物频闻定数裁。锡宴上元循故事，使臣恩许右班陪。”谓朝鲜一年四贡，以年终并进。历朝迭经减免，视崇德旧额仅存什一。陪臣入都，许预上元宴，位西班末。又云：“元朝支裔龙荒，南部弓刀察罕强。亲献累朝传国玺，帝教执梃冠诸王。”谓汉南蒙古林丹污雄甲诸部，为王师所灭。其子赫哲奉传国宝来归，太宗封为亲王，位冠诸贝勒。传弟布尔尼，以叛诛。又云：“金币分颁礼数殊，秾华屡降肃雝车。狮龙七宝归天上，犹想当年奉慰书。”谓科尔沁世姻帝室，屡尚主，其亲王俸，视他部特优。太祖崩，科尔沁上书奉慰，“狮龙七宝”，其书中语也。又云：“吉兰花马拥盐池，元吴遗封列九旗。应笑三边筹战戍，胜朝蒿目望西陲。”谓河套部七旗有花马池，贺兰部二旗有吉兰池，听边人购监而徵其税，其地即西夏故域也。又云：“和林南界接平沙，回纥王庭此建牙。骏马明驼输九白，北天星斗拱中华。”谓元起和林为回纥旧治，今漠北蒙古喀尔喀皆元裔。每入贡，以白驼一、白马八，谓之“九白”。又云：“宫殿新开塔密河，侍姬舞剑侍臣歌。一门三世称勋阀，功比西京卫霍多。”谓赛音诺颜为喀尔喀西部，其王策浚屡败准噶尔，威震漠北。世宗诏筑城塔密尔河畔，建宫室如京师，赐第。王有侍卫绰克浑，能一日夜行千里，屡立功。王与饮酒，绰曰：“请王侍姬为奴舞剑，奴为王歌。”乃歌《朔风高》一阕。王大喜，以姬赐之。世子成衮扎布嗣守西藩，弟车布登扎布、子那旺多尔济，并以武功膺勋资，外藩莫与京焉。又云：“五千甲骑势腾骞，两月经行塞外天。俘得阿娘诸眷属，岳家军唱肉飞仙。”谓青海蒙古罗卜藏丹滓叛，将军岳锺琪讨之，以遍师疾捣其巢，俘逆酋母等，斩级八万，逆酋衣妇人衣遁入准噶尔。又云：“万木森森古战氛，秦军西上寇西奔。阏氏先占登山著，不殪名王殪可敦。”谓西域准噶尔蒙古世强盛，其酋噶尔丹据漠北，屡扰边。圣祖再驾亲征，逆酋走昭莫多。将军费扬古以西师截之，麾步骑先据小山，而以奇兵袭其后。逆酋大败，丧厥妃阿努。“昭莫多”，蒙语大树林，明成祖败阿鲁台，即其地也。又云：“大渠前导树降旖，两路旌旗出玉关。二十五人宵突阵，天风一扫格登山。”谓乾隆初准夷相继篡夺，酋长萨喇尔、阿睦尔撒纳等叩关降。高宗命将军班第、永常两路出师，以阿酋副班第，萨酋副永常，建旧纛先行，诸部望风归附。其汗达瓦齐拥万人保格登山，侍卫阿玉锡率二十五骑夜袭其帐，横矛大呼，逆众瓦解，降者七千人。达瓦齐走乌什，为回酋霍古斯擒献。又云：“狼子何能格野心，渔当竭泽猎焚林。乌孙城郭轮台戍，炎暠全消积雪阴。”谓准地初平，分建四部，以降酋阿睦尔撒纳为杜尔伯特汗、噶尔藏为绰罗斯特汗、巴雅尔为辉特汗、沙克都为和硕特汗。已而阿酋先叛，噶酋、巴酋继之。高宗命诸将分道出师，禽馘无孑遗。沙克都不从乱，先为雅尔哈善所坑。遂开新疆，建伊犁、迪化诸城，兴屯列戍，同于内地。又云：“犹拥单于旧号尊，天山遣种此孤存。东迁庐帐原行国，禾稼兼收塞外屯。”谓阿酋既叛，以杜尔伯特故部封三车棱为汗，独抗节不贰。迁其帐于科布多之东，凡十四旗。蒙古，故行国，专游牧，惟杜尔伯特兼资耕稼，有屯田之利。又云：“枵腹间关绕道行，衣粮络绎庆生成。开都河畔多青草，牧马春深两岸平。”谓土尔扈特本准夷旧部，乾隆中，伊犁甫定，其汗乌锡巴以十六万口南行，为哈萨克布鲁特所截，改道循戈壁，绝水草，旬日始至伊辈，所存仅七万余口。诏给马牛羊二十六万，粮茶裘布毡棉称是。画哈拉沙为其牧地，在开都河两岸。又云：“一家经呪出天方，伯克司城岁纳粮。万里尽归都护节，三通三绝笑延光。”谓回部在天山南，乾隆中平定西域，设西四城、东四城、最东三城，皆以大臣镇之。回目称阿奇木伯克，自三品至七品，凡五等。又云：“玉山玉水孕奇胎，自昔于阗采玉来。不道莎车新建阃，河神受享亦呈材。”谓和阗，古于阗，产玉甲天下。叶尔羌为古莎车，自办事大臣祭河神，产玉顿盛。嘉庆四年，其地获大王，重者至万余斤，向未有也。又云：“牲币交通互市初，暑寒徙帐本康居。还看捐毒循休境，大勇鸿仁拜献书。”谓哈萨克左右三部为古康居，布鲁特西二十部为古捐毒，循休，悉通贡市，为新疆外藩。西部长阿济毕《奉将军书》有云：“如素资满佛之鸿仁，鲁斯坦之大勇。”二人为回部旧汗之贤者，故举以相况。又云：“岭外星罗小国君，大宛、乌柱、月氏分。束来一例颁文绮，慰尔关河使节勤。”谓《会典》列朝贡之国，在葱岭西者，以霍罕、拔达克山、爱乌罕为著，余皆附庸。霍罕，古大宛；拔达克山，古乌柱；爱乌罕，古月氏。今悉为邻所亻并。又云：“雪山禅榻证前因，不愧金刚大士身。西北蕃侯无异教，熬茶齐祝再来人。”谓西藏达赖、班禅世世转生，前因不昧。太宗遣使存问，称曰“金刚大士”，为本朝通藏之始。后达赖于顺治中入觐，班禅于乾隆中入觐，皆蒙殊礼。蒙古人多入藏熬茶，膜拜顶礼，各部落咸建寺庙，奉大喇嘛居之。又云：“勒铭温雅最高巅，乐队新来震旦天。束部朝鲜西悉立，百番歌舞应宫悬。”谓廓尔喀为古悉立国，在西藏以西，过温雅山即其都城。乾隆中，将军福康安征之，献乐工、象、马，纳款军前，乃摩压纪功而还。今殿廷燕享有朝鲜俳舞、廓尔喀乐舞，盖东西极边之乐也。又云：“白象金楼黑水邦，老官屯外奉书降。穹碑重读前朝誓，石烂江枯尔渡江。”谓缅甸初未受封，自称“西南金楼白象主”，金沙江由其国入海，或谓即《禹贡》梁州之黑水也。乾隆中，经略傅恒征缅，围老官屯，其酋以贝叶书乞降。“石烂江枯，尔乃得渡”，明靖远伯王骥与缅人誓语。又云：“远拓南洋第一洲，三方鼎峙屡寻仇。尉佗本是中原产，北面输忱恋首邱。”谓暹罗王郑昭为永历遗臣，后与缅甸、安南皆世仇，事天朝特恭谨。又云：“万寿筵开万国春，代身不敢贡金人。滦河亲预山庄宴，十阕登歌乐府新。”谓安南阮光平夺黎氏国，乾隆五十五年，祝嘏入朝，与宴热河山庄，班亲王下、郡王上，赐冠带，受封，光平制颂诗十章以献。又云：“新阮十二秋，黎甥依旧复交州。越南改赐涂金印，上药名香岁贡修。”谓阮光平子光瓒为农耐王阮福映所灭。福映故黎氏甥，世守越裳地，号“旧阮”。至是，请以“南越”名国。朝议嫌与尉佗同，改为“越南”。外藩印惟朝鲜用金，余皆银质涂金。又云：“吕宋文莱错壤区，土生斑竹水生珠。风帆不避重洋险，五载修笺贡上都。”谓苏禄在东南洋，旧分三部，明永乐中，东王、西王、垌王俱来朝。今并为一，定五年一贡。又云：“中山一境最文柔，侍子频来太学游。三十六家官世守，大夫名号古诸侯。”谓琉球尚文，王子及大臣子弟请入国子监读书，五年遣归。明初，以闽人三十六姓赐其国，国之大夫、长史多属其后。又云：“绝岛舟航泊虎门，涔勺水旧知恩。预防鲸鳄无恬浪，圣祖煌煌宝训存。”谓西洋诸国贡道，胥由虎门。“涔勺水”，荷兰国表中语也。圣祖有言，岛国互市，百年后必为中国之患。又云：“邓至高昌蕞尔城，巡边使节例郊迎。前朝卫所俱停袭，关陇诸羌尚故名。”谓甘肃、青海、西藏番目称指挥、千百尸，世世承袭。使者巡边，不论阶秩，俱跽迎境上。又云：“王师深入两金川，岂比寻常蜀道难。宝爨至今归版册，西封奚藉一泥丸。”谓大小金川在川边，地绝险。乾隆中，再举平定，番部震慑，百年驯伏。有清一代控制藩眼，略备于此。若黔、粤、苗、摇、台湾番社，虽存异俗，久隶职方。原诗附述，兹皆从略。  

昭代抚驭边藩，通其情而不易其俗，故久而益固。末世欲保蒙、藏，先以改制驻军，于是番众惊疑，强邻转因而饵之。得失略可睹矣。全谢山《大护法篇》云：“诸藩之俗，黄教最尊。活佛出世，咳唾俱珍。天子从俗，亦称护法。即以化之，胜残去杀。活佛有言，天降文殊。为我天子，仁方隅。嗟尔诸藩，为国门户。尚其一心，如子事父。由来文殊，欲见则难。岂期今日，高坐九关。活佛有言，昔我本师。早知大朝，天命临之。于今果信，相期干载。长荷声灵，阐教薄海。兴州之东，招提嶙峋。诸藩诵经，曰以《溥仁》。亦有《汇宗》，年年赐械。诸藩奉之，风雨和会。有善必录，达赖所以蒙褒嘉。有罪必诛，喇藏所以歼第巴。活佛教忠，用报天子。方知法王，功在梵史。”注谓《溥仁》乃诸藩所建，以祝圣祖者。《汇宗》乃圣祖所建，以集诸藩者。按：活佛上表，称“文殊菩萨莲花座下”，犹见于内府档册。圣祖洞明正觉，固生有自来，而寔以维系藩情，增其信仰，非汉唐好佛之主所可比也。又谢山《来朝篇》云：“荒服如近圻，振古所未有。每当来朝期，分道入诸口。理藩有大卿，早已命候人。沿途置供顿，直至芦沟滨。官家正崇俭，不须诸方物。元狐少为贵，黑貂或数袭。劾曰天潢中，是多尔昏媾。其应为主人，燕私昭亲厚。劾曰勋侍中，亦有尔种落。其应寻宗盟，相于互酬酢。朝宁观威仪，上林观台池。太常奏诸乐，以次观百嬉。有时集郊关，大阅陈我武。方知禁军雄，有力尽如虎。诸藩稽首去，何幸见长安。长安如日近，祝天子万年。”《时巡篇》云：“兴安控北门，诸藩仰都府。时闻我官家，轻行来避暑。岂徒谋避暑，即以当省方。大渠闻驾近，踊跃争来王。巍巍天可汗，不识状何似。于我为丈人，敢忽牧圉事。何以进行幄，桐酒兼黄羊。贵主亲上酪，一一含笑尝。何以充洁供，有花亦异姿。其名长十八，父老乞御诗。何以奉土音，《劾勒歌》了亮。用取备骑吹，其容良激壮。诏命大合围，远祖古搜苗。和风护豹尾，天亦为之高。莽莽白龙堆，牛羊漫川谷。属以夸富强，即此徵茂育。暑退拟回銮，诸藩依恋多。天子曰往哉，朕其再来过。”时巡，指行幸木兰，其地当四十八部道路之中。圣祖始建山庄，岁必驻跸。庄有温泉，上试之，谓少暖更佳，已而果暖。谢山《热河汤泉曲》所谓“风生云护神周旋”者也。大君首出，川岳效灵，汹非虚语。董觉轩诗云：“秋弥滦河马正肥，风驰云骤壮军威。群藩张幕观行猎，天子亲临大合围。”盖寓建威销萌之意焉。  

国初，行时造历，参用西法。汤道未若望顺治二年掌钦天监事，累迁至太常卿。南敦伯（怀仁）康熙九年任监副，寻擢监正，累迁至工部侍郎。皆西洋人也。道未官监正时，尝以天变陈言。百史《石云居集》有《西洋汤道未先生来访》诗云：“一日两命驾，过我松亭前。执手慰老颜，不若人相怜。沧海十万里，来任《天官》篇。占象见端委，告君忧未然。”时百史当国，道未当有所讽，惜其不悟。道未又尝请宽窝逃连坐之律，圣祖顾辅臣曰：“一逃人连坐十家，今逃旗万人，连及十万家。苦吾民矣。”遂令独罪窝家，永为例，魏念庭诗所谓“发语旋十万人”者也。二事不意于西洋人得之。敦伯屡移官，仍领钦天监事。田山姜有《南太常园亭歌吴青坛赠诗》云：“圣朝文德遍鸡林，九万束来远献琛。治历能占天道远，考工还拜主恩深。”康熙三年，杨长公上言，《时宪》书面不宜大书“依西洋新法”，并附呈《摘谬十论》、《辟邪三论》，汤等坐罢。即授杨监副，擢监正。以不知推步之数，五辞职，不许，后坐罪道死。自辑所撰状疏，题曰《不得已》，见者笑之。  

碧云寺魏忠贤墓为其生圹，后伏诛，不果葬。甲申后，其党为置衣冠墓。王瑁湖相国游西山，尝赋《魏墓歌》。王横云《碧云寺》诗亦云：“安得五丁手，铲此北邙冈。一洗奄骨秽，永昭佛日光。”犹以为忠贤葬此。康熙中，张蘧若（瑗）由词曹迁谏议，巡城过碧云寺，见魏墓有碑，备载官阶，且著其字日完吾，碑后刊孝官、孝孙等六七十入。遂疏请毁墓，并划其碑，一时称快。蘧若有诗纪事云：“彰瘅表天道，诛赏昭王纲。伊谁寔职之，兰台横秋霜。道惟锄奸迹，庶以全善良。奉命咨民事，巡思激扬。揽辔出郭门，陟睇西山冈。庐舍匝阡陌，各各营耕桑。厥俗一以朴，民气尤悦康。榛莽化兰蕙，无复嗥虎狼。寻古佛刹，绀碧何辉煌。背负诸墓碣，晕晕如北邙。异哉碧云寺，封树皆貂。魏奄冢腧制，陵园相颉顽。穹碑矗霄汉，长松缭垣墙。以彼稔凶恶，万死乌足偿。搏噬纵鹰犬，汤镂烹鸾凰。天地尽冥晦，白日无辉光。古多内侍祸，兹祸逾汉唐。国步倏О，社稷随沦亡。彼身已寸磔，墓胡留山阳。父老切齿言，竖党皆儿郎。以其生前圹，封之为幽堂。惜无勇敢士，掊之使其僵。我间发上指，冠冲心激昂。及此不椎萝，无乃忤苍苍。缮疏请明旨，圣德奋乾纲。碑仆墓亦毁，狐兔安所藏。尧舜除四凶，海宇称平章。诛恶及胜国，来者心自臧。岩壑湔秽浊，草木回芬芳。聊以佐史笔，宪纪于焉张。”后有沈侍御（廷芳）疏请毁明奄王振像及其功德碑。二事可并传。  

孟心亭尚书少不羁，尝夜取父马渡河，匿杜氏，遂走京师。鸣弓击剑，断鸡走马，与诸勋戚小侯狎处。大兵入关，仗策谒军门，屡从征伐。其追讨李自成，西出崤函，底定雍凉，重开井络，厥功尤伟。遍裨多至大将，或爵通侯。顺治九年，由陕督入觐，赐乘御马，行驰道，尤为异数。魏敏果赠诗云：“督府从龙彦，三边叩阙臣。苍生劳白发，紫塞断青磷。不有麒麟画，焉知锁钥人。当年兵入置，谈笑大河滨。”心亭不甚读书，每令人诵文书于侧，坦腹听之，鼾睡如雷。偶误一字，辄惊寤曰：“误矣！”天生王佐，寔具异禀。卒谧忠毅。  

敏果由庶常授给谏，称敢言。其大者，《请慎起居》一疏，辞迫辅臣。又因灾变陈言，历举近时颠倒旨意、轻重纶言诸事，语侵权贵尤亟。疏下廷议，特命公与议。与诸大臣侃侃抗争，在廷为仄目。独范文肃心识之，曰：“此国家任事臣也。”陈百史得罪，咎言官不先纠发，降公詹事府主簿，稍迁光禄丞，乞养归。梁慎可兵备（廷枢）《送环极给谏归养》云：“锡类逢英辟，恩俞省侍行。养亲须令子，名世尚清卿。忠孝传家谱，文章狎主盟。追锋何日驾，舆望有余情。”圣祖即位，以冯文肃疏荐再召，乃还朝，累擢至尚书，留都御史任。值地连震，公入对，伏地涕泣，请屏左右，极言索额图、明珠植党市权，排忠引佞，以剥黎之应。未几，二相先后罢。厥后圣祖以公面对语谕群臣，乃知二相之黜，公首发之。其以荐再起，度俸入不足日给，徘徊不欲出。李恒岳者，其妻兄弟也，为日任一金，遂行。叶稚侍御诗云：“毋忧十口忧天下，意与寻常赖蝉殊。”即咏是事。公在官得尽心国事，恒岳力也。  

世祖知敏果至深，故虽为朝贵所嫉，犹得善全。敏果毕生衔感，于世祖升遐暨壬寅、癸卯、甲辰正月七日，遇忌皆有集杜诗。其《世祖升遐志感》四律云：“万象皆春气，危楼望北辰。鼎湖龙去远，象阙宪章新。今日看天意，中原仗老臣。向来忧国泪，怀旧益沾巾。”“万岁蓬莱日，艰危衮职陪。一朝自罪己，白首独余哀。松柏瞻虚殿，文章列上台。不材甘朽质，莫使栋梁摧。”凤历轩辕纪，王春度玉墀。赋诗拾翠殿，教练羽林儿。自罢千秋节，到今耆旧思。君王自神武，不愧史臣辞。”天属遵《尧典》，乾坤绕汉宫。忽闻哀痛诏，已作白头翁。热业青冥上，园林白露中。眼前今古意，忍对百花丛。”顺治甲午春分，敏果陪祀，朝日坛，犹著绯衣侍班候驾。世祖顾之大笑，迄未易。后乞告家居，从州官朝贺，犹著之。开国之初，务从宽大，于此可见。  

佟氏为国懿亲，其初名养性者，始归本朝。坐是族人监军道卜年等，皆系狱以死。儒斋先生家辽阳，为捕按者构陷罹法，父子祖孙同尽。忠烈公（养正）亦来归，后殉难辽阳镇江堡，长子从殉。独勤襄公（图赖）寄养同宗，幸免于难。以经略三楚功，康熙中追封一等公，赐“功宗元祀”匾额。勤襄孙桐轩尚书《读伯祖卜年幽愤录》云：“吾姓明初始著佟，两朝开拓振关东。攀鳞直遂英雄志，殉节难忘国土风。身后文章犹砥柱，生前骨肉尽飘蓬。藁街百口当年惨，痛仰精诚异代中。”其二云：“清门祸及在谁躬，曾祖缘亲实路穷。抚顺全家悲失散，镇江举室奋孤忠。天哀遗孑能传业，地定流人喜再逢。孝友转思先大父，伤心把卷诵难终。”其三云：“旷代名儒竟不伸，冤歌聊达性情真。浮生只此留天地，已死犹堪泣鬼神。家法似将遗后辈，少陵终不愧前人。浣花欲卜他时老，汩汩风埃未有因。”至性至情，可歌可泣。卜年临难时，以诰命遣文付故吏。后三十年，其子汇伯中丞街命抚闰，道过南皮，故吏以献。顾黄公于闽中见之，为二律书其后，云：“尝从舆论仰宗风，实录三朝苦未公。蓟北孤军前化鹤，辽东王气巳成龙。覆军岂谓同房，托国何妨有茂弘。父老浆双涕泪，廿年今得拜新宫。”“公子南皮昨驻辕，马头故吏泣何言。螭碑未仆前朝物，龙诰犹藏旧主恩。饮恨代间多意外，孤忠地下莫声吞。数行遣墨分明在，青史他年仗讨论。”时卜年主已祀于南皮学宫也。族姓支繁，岂无泾渭，而旧律每严。连坐之刑，至国朝中叶始革。如天之仁，其泽溥矣！  

方苏翁（拱乾），顺治时与子邵村侍郎（亨咸）、梅冈学士（孝标）俱谪戍关外。翁有《广甯》诗云：“医巫闾是望中山，指点残黎落照间。北镇祀谁凭享殿，南冠人尚恋榆关。光熹往事伤心久，刘杜征魂带血还。愧高冈祠李靖，纪功碑断藓花斑。”“刘杜”谓刘艇、杜松。刘为明山海关总兵，殁于萨尔浒山之战。杜为明邃阳总兵。殁于栋鄂路之战。康熙元年，邵村兄弟请修正阳门城楼自赎。得赦归。周釜山赠句云：“岳中拔取双龙剑，天上修成五凤楼。”述其事也。梅冈后入滇，受吴三桂伪翰林承旨。吴败，首先迎降，得免死。所为诗多涉怨诽，吾友李小石藏国初名流赠孙怀丰诗册中，有梅冈自书拟古乐府三首。《王昭君》云：“后宫轻一入，哀乐即由人。早织田家素，甯蒙塞上尘。漠恩终不薄，胡地亦生春。易妒蛾眉分，何悲画未真。”《玉阶怨》云：“花冷御沟烟，春宵影自怜。君心甯易地，妾命遂占天。新法严霜立，深恩皎日迁。但求中外事，一一竟甯前。”《白头吟》云：“爱妾非徒貌，怜郎不在金。如何才子意，亦若世人心。犊鼻忘当日，凰音悔至今。始知秦氏女，真识使君深。”身世之悔，语意显然。或谓梅冈自塞外赦归，所亲有官黔者，因往揽黔中山水，三桂叛，游客皆遮留。梅冈伴狂蠡划面，易僧服逃归。初未受伪职，其受伪职者，乃伪相子方学诗。满文“诗”、“士”同字，致讹，姑并存其说。  

梅冈以撰《滇黔纪闻》，身后戮尸，且株连同族。时桐城方氏，文学称盛，鑫山、南堂、扶南并负诗名。南堂牵连遣戌，有《寄内》诗云：“君恩纵有归还日，只恐相逢是白头。”或闻于禁中，圣祖批其诗后云：“许尔黑头相见。”因得赦。望溪侍郎时官编修，亦及，且尝为戴名世集作序。圣祖知其文学，免罪编入旗籍，寻直南斋，又直蒙养斋，编校《御制乐律》、《算法》诸书。世宗嗣位恩诏，凡族人罪犯牵连入旗者，赦复籍。戴案原谳，不得邀赦，刑部特请，得蒙恩宥。召对，谕云：“先帝执法，朕原情，汝老学，当知此意。”未几，授中允，氵存擢少宗伯。尝密荐魏廷珍、劾任兰枝，退即告人。又，庶吉士散馆，既奏定人数，临期复为吴乔龄补请与试，所居宅即吴产。上察知之，落职，赏侍讲街回籍，遂不复出。刘才甫《过望溪龙潭别墅》云：“醉过西州涕泪并，鸟啼花落总关情。关西伯起殊多难，江左夷吾诅瞰名。誓欲相从九死，空闻会葬忝诸生。只今卮酒论经处，更得何人一字评。”姚石甫《赋望溪端砚》有云：“国朝文章公最殊，骖腓似并欧阳驱。圣皇知遇亦已极，为公特免全族诛。白衣犹与承明直，世庙时容参密勿。伉直不顾权贵惊，声名况已倾同列。有文如公不修史，当时相国原同里。竟遗班固识崔瑗，太息鄂相临川李。”同里相国，谓张文和也。  

王文简访孙豹人，先以诗云：“焦获奇人孙豹人，新诗雅健出风尘。王宏不见陶潜迹，端木甯知原宪贫。”豹人于明末散财募勇士，欲杀贼自效，事败坠深堑中，幸不死。走江都学贾，三致千金，皆散去，筑溉堂以老。尝举词科，以老病辞。不许，强入试，不终卷而出。有旨，与试年老者，给街回籍。吏部集念，不往，敦迫乃至。主者顾见须眉皓然，曰：“君老矣。”豹人曰：“吾年四十即如此。且吾前以老求免试，而公等壮之；今不欲以老得官，而公又老之。何也？”陆嘉淑赠诗有“增年辞试减辞官”句，谓此。部拟司经局正字，诏特予中书。赋诗云：“一官如笼鹤，万里本浮鸥。献赋曾非晏，童年又异刘。山人今上路，小妇免登楼。临水看蝌蚪，惟添错字愁。”拟授正字时所作也。怀丰，豹人子也。多与当时贤士游，克世其学。  

长洲宋文恪幼时，父学朱巡按山东，城破遇难。公奔走上书，事乃得白，官大司寇。时惠元龙以诗为寿，追述其事云：“先朝陵替时，青齐敌充斥。谁挑马来，不战先辟易。凛凛先中丞，虬髯怒张戟。陆沈有同恨，安问封疆责。剡蒿登空城，拔剑斩叹瞄。白徒那可用，首鼠助作逆。牙折枭不鸣，戴头入锋镝。蒲身无人续，魂断南山石。公时年十六，徒跣走百驿。上书动玉宸，洒血一披沥。及夫南奔后，陈情愈敦迫。庸臣与孱主，闻见生感激。赫下中书，浮议遂冰释。昔观泉明传，与公似一迹。所遇异昭昏，难易究什百。将来传忠孝，先后照史籍。”盖当时疑巡按公有异志也。又云：“敬和青云姿，抱病委乡里。孤琴伴灵，万事付流水。肠断乡书中，泪洒金门里。悔为一官误，乞假与经纪。吾闻同产忧，弃官古有是。曹全彼何人，故事在青史。后世礼教衰，留禄弗为鄙。廉顽仗吾公，不独风义归。”谓在都闻弟丧，弃官兼程奔赴也。二事皆见至性。文恪立朝著风节，康熙十七年，疏言统兵王大臣玩寇殃民，或掠买妇女，请旨严禁。又，东帅柯永蓁纵兵鼓噪，疏劾逮京讯治。元龙诗所云“年来正用兵，驾驭事藏疾。将骄兵士怒，白刃起相掣。忧端不在大，瞬息判治忽。片言动天威，低首就纪律。圣心初有凭，跋扈气尽夺。功应奕世存，庆可及身必。”犹昵括言之也。文恪诸子皆从元龙游，故相知最切。  

龚端毅《大风行》，为周烁园（亮工）作也。砾园于顺治初都转两淮，迁闽臬，晋布政。在闽屡疏言兵事，以招抚郑成功为非策，请立斩郑芝龙。芝龙诛，擢贰户部。先是，烁园秉臬闽中，以武举王国弼、贡生马际昌等立社结党，白大吏勘明定罪。书党人姓名，勒石南台，所获党人毙于狱。会督臣佟岱莅任，死者亲属状诉砾园贪酷诸款。佟以闻，命解任赴质。值海寇围福州，抚臣宜永贵从士民请，使梁园守西门，独当射乌楼。手发大礟，殪三贼，渠贼解围去。而臬使田起龙等坐烁园得赃，拟斩。及质问，皆不实。大吏疑推官贿徇，并逮送部，下法司详讯，罪如前。以恩诏减等，戍宁古塔，未行遇赦。栎园治闽有惠政，方狱事急，闽人奔走呼吁，朝论亦冤之，故端毅有是作。其诗云：“长安大道尘拍天，朔风乍号何怒颠。传闻汉廷方虑狱，都人观者纷骈阗。侍郎摹梏叫闾阖，累累木索同钩连。一言脱口黄沙起，万事苍茫争片纸。瞳咙日出轩辕宫，忍照孤臣戴盆死。诸老逡巡视牍背，或复义声呜慷慨。谦让移时议忽同，奋笔大书法当贷。其时群口欢如雷，今日始逢天眼开。金水桥边昼漏静，浮云散尽终风回。初闻督府腾谤书，重瞳读之知子虚。闽海焚香万人哭，高旖急鼓随槛车。射乌城头海月昏，手飞铁礟鲸鲵奔。幕府上封曰臣亮，功大不可以罪论。出之缧演须臾耳，独挈完城报天子。仆射军中若父兄，官罢人情乃如此。上党观察陈谊高，同时五贤郡法曹。对案流涕辄不食，不白此狱非人豪。六人逮系三广柳，生者三人复囚首。已分杨匡都市缚，谁纵虞卿解印走。我皇仁圣真如天，文书乙夜披甘泉。四十五牍同日上，满车薏苡消秋烟。今年盛夏雨泽枯，桑林步祷临天衢。韶下公车求谠直，请剑有人当陛呼。亚夫大截胜赐块，饱澍倾盆洗蒸热。敢云不雨烹宏羊，无乃为霖期傅说。七月十月曾几时，风翻雨骤何相随。天心倚伏殊有意，冰山毒雾空尔为。阴阳休咎关三府，人果回天天不怒。吁嗟乎，五风十雨亦何奇！君不见，侍郎之风相公雨。”砾园在狱中，与黄山吴冠五拥絮狂吟不辍。对簿时，从榜笞呼眷中借伍伯笔，作《送人》二十绝句，其洒脱如此。圣祖御极，念守城功，谕铨曹叙授，起青州海防道，调江安粮道。与漕督帅颜保忤，帅劾其纵役侵扣，逮问论绞，复遇赦得释。盖其铮铮之性，屡折不挫。王君彦《题梁园遗墨》云：“抱坚终不回，入毫尚刚劲。”可想见其人矣。  

郑芝龙未败时，经海上，见双浮凫，讶曰：“海安得有凫？”击之，忽不见。使善泅者索之，得二刀，有文，一曰“钴吾”，一曰“掣电”，异邙宝之。每出阵，使亲军负以从。及败，负刀者亦死。李亢宗提督浙军，欲求宝刀，命工冶铁为之，皆不可用。军校吴英因言是刀之异，且云：“亲军母尚在，求之或可得。”遂命之往。逾年，果负二刀至。刀长四尺，本半之，其光眩目，以甲覆牛头试之，立断，亦宝藏于家。英后平耿、郑，以战功显。亢宗侄《君作钴吾掣电二刀歌》云：“山海不足厌金气，往往百尺飞精芒。苍龙白虎故有兆，刀今且幻双鸳鸯。清冰截然湛其理，若灭若没当秋阳。海中安得有此物，此物毋乃更兴亡。风涛一旦肆腾踔，九龙失守徒仓皇。呜呼！刀有碧血慎莫洗，意者山旧从死。”且为文记其事甚详。方大军入闽，郑氏子弟皆劝芝龙入海，而芝龙恋闽广田园，不能听，竟上表降。顾甯人诗所谓“名王白马江东去，故国降族海上来”者也。铁君诗末用山事，盖隐惜其晚节之不终，以寄遥慨。  

高阳李文勤居宰辅二十七年，其授大学士，由秘书院学士超耀，年甫逾三十。人第羡其遭遇之隆，而忧谗畏讥，亦于诗中见之。其《拟宫词》云：“惆怅楼束薄命吟，昭阳日影梦中沈。当熊辞辇恩难恃，落叶哀蝉忆反深。自昔丹青能易貌，何人词赋可回心。春风著意鸣题，红雨飘零怨不禁。”“新缣故剑易生疑，浊水清尘两不期。为问绛纱初系日，何如金屋退闲时。照颜不夜珠无色，树背忘忧草有知。纵道君恩深似海，波澜洄使人悲。一皓齿争妍满六宫，专房分席几人同。蝶随香袂时时改，柳引羊车处处通。欢极那知莲漏促，宠移不待玉尊空。当筵一奏秋风曲，始信君王是化工。””洛浦明珠郑国兰，千秋长拟奉君欢。同游正堕云间翼，独舞俄羞镜里鸾。七宝台高终怯步，六铢衣薄诅胜寒。铅华不是承恩具，斟酌蛾眉画愈难。”文勤枚卜，次年坐票拟失误左官，未几复相。此四诗或自抒锻鸾之感，或感于溧阳、海昌事，而有焚芝之叹，虽不可知，而箧扇易捐，宫眉难画，含毫往复，托恬显然。得君如文勤，犹不免惴惴自危，是可叹已。  

吴梅村《茸城行》，刺松江提督马逢知也。袁随园谓为将军马进宝作，逢知当即进宝字。诗中述逢知豪侈贪虐云：“不知何处一将军，到日雄豪炙手薰。羊侃后房歌按队，陈稀宾客剑成群。刻金为漏三更箭，错实施五色文。异物江淮尝月进，新声京雒白天闻。承恩累赐华林宴，归镇高谈横海勋。未见尺书收草泽，徒夸名字得风云。此地江湖绾锁钥，家擅陶朱户程卓。千箱布帛运朝车，百货鱼盐充邸合。将军一一数高赀，下令搜牢墟落。非为仇家告并兼，即称盗贼通囊橐。望屋遥窥室内藏，算缙似责从前诺。敢信黔娄脱网罗，早看猗顿填沟壑。窟室飞觞传箭催，博场戏责横刀索。纵有名豪解折行，可堪小户胜狂药。将军沈湎不知止，箕踞当筵任颐指。拔剑公收伍伯妻，鸣髀射杀良家子。江表争猜张敬儿。军中思缚卢从史。枉破城南十万家，养士何无一人死。贪财好色英雄事，若辈屠沽何足齿。”状其横暴，类皆纪实。若苍水《将军行》所云“诛杀聊快意，人命如菅茅”，犹不足以尽其罪。后为钱塘成给谏（肇毅）纠劾，置诸法。董闽石别作《将军行》云：“强非虎，贪非狼。临津有小吏，与之弓，不能张。胡为弃所事，潜身窜边疆。投充骑都尉，先驱效戎行。（一解）左吹悲笳右击鼓，穷寇势将遁，我军色如土。明晨去之二百里，杀戮平人，上功幕府。（二解）一年十夫长，二年历参戎，三年握兵符，尊严亚王公。将军拊髀坐帐中，何时金印盘蟠龙，裹当与南山同。（三解）将军起甲第，内列十二楼。楼下铺氍毹，粉黛居上头。四角夜光珠，管弦闲清妪。捧觞进酡酥，将军大醉喜复怒，拔剑斫断珊瑚钩。（四解）辇黄金，募壮士。尺书走海岛，东西同日起。麾下健儿能射生，弯弓夜夜南塘行。（五解）新天子，垂旒坐明堂。收拾支党，毋令猖狂。艳妻配家奴，少女发教坊。将军若卢出，缇骑刀如霜。解衣恐怖叩头泣，父子狼藉东市旁。哀哉将军，不如为吏，可以久长。（六解）参绎板石诗语，则逢知不独贪暴，且通寇矣。近传张青碉（宸）笔记，谓世祖升遐，释刑狱，惟逢知舆张缙彦不赦，籍产悉入内库。  

顺治丁西冬十一月，郑成功自台湾入犯，攻澄海之鸥汀堡。士绅据险固守，邻村入堡避难者且七万余人，堡破，同日受屠。僧某悯之，丛痉于陇子原，题其碣曰“同归域”。章纯儒能诗，堇浦弟子也。经其地，赋诗吊之。堇浦和云：“闻道鸥汀战火红，万人同日殉臧洪。游魂假息天威外，害气禁消佛力中。日落饥鸢翻白骨，雨深冤鬼泣青枫。书生也植如竿发，杀贼思弯两石弓。”按：成功于顺治四年据南澳；五年陷同安；七年寇广东，遂据厦门、金门；八年寇潮州，再陷同安及漳浦、诏安、南靖、平和、海澄、长泰；十二年陷舟山；十三年犯福州，转掠温台：十四年陷台州；十五年陷温州；十六年腧崇明、陷镇江、犯江甯。展转窜扰，几于无岁无之。此当是顺冶八年辛卯事。成功冒称明裔，抗命遍隅。谕者多与之，乃凶残屠戮至此，其与闯、献何异哉！  

恽南田入国朝，鬻画养亲，终身不仕。父逊庵，尝从闽中诸故老举兵复明，事败遁走，南田追从相失，总督陈锦得而子之。从寄母礼佛灵隐，于众僧中遇逊庵。因属寺僧，诡言是儿福薄寿促，宜出家，遂归僧。逊庵携以还，奉父至老。沈白搂《赠昆陵恽正叔》诗本具自述语，云：“忆年在申酉，变乱生两都。吾父一缝掖，忠愤郁不舒。跳身浙东走，台顶茅可诛。维时我；八龄，寔与仲兄俱。钱塘潮水竭，北马纷腾趋。仓皇复南窜，岭崤经崎岖。转入瓯闽国，遍安犹一隅。吾父迫际会，从王曾执殳。皇天必翦灭，事败只须臾。由兹托方外，岩谷长逃逋。州县义兵起，歃盟村墟。主将辱推戴，揭竿厉缜钮。建甯王阁部，旗帜明火茶。远迎帝室胄。草草称乘与。贻书语同乡，要父同谋谟。小子奉严命，侦察前趄。此地尚全盘，兵强富储胥。窃观王公为，魁杰富丈夫。一见厚款遇，开筵倾玉壶。幕府幸无事，日惟饮醍醐。高会宾明列，歌舞红氍毹。中表逢龚生，相留但欢娱。岂知仙霞破，突骑忽长驱。身居围城里，矢石交体肤。杀声动天地，拒守百日余。士卒多勇敢，大将亲援袍。吾父外请救，羽毛急军符。一朝黄雾塞，对面迷双瞠。敌军遂登陴，谁复能枝梧。短刀夹长戟，格断血流渠。烈火复四起，烟焰连街衢。满城百万户，无一存妻孥。我年才十五，被执为囚俘。膻酪不能咽，饥肠日空虚。彳  亍行伍间，乃见侯门姝。青楼旧相识，怜我千金躯。引入将军帐，余餐赐盘盂。后归陈制府，收拔称掌珠。装我紫貂冠，饰我绣罗襦。出入照路光，蹀躞乘龙驹。自古有养子，乱离迹难拘。所痛我两兄，荆榛没枯颅。自与吾父别，信宿各涧疏。一纸偶得书，存亡问何如。他日倘相见，会须还故吾。开缄却远望，不识父焉居。制府旋遇难，万里回丧车。我从阿母行，道出灵山区。山寺闻神僧，族幢开给孤。母设布地金，云堂款伊蒲。众中得吾父，变服已浮屠。欲认不敢前，形势反多虞。业为制府郎，母威剧于菟。家将绕四旁，臂弓腰鹿卢。密约得私见，哭罢交持扶。神僧为设法，乞母凤皇雏。此子年命短，宜作释迦徒。阿母恋不舍，鸡鸣戒前途。提携便北去，京国高门板。谓当袭遗瘤，横玉纡青朱。长跪向母告，富贵非吾须。愿终云水游，佛祖言不诬。宗枋自有主，其立亲贤且。母意竟感悟，兴辞拜阶除。飘然一身归，奉父寻故庐。曾传训戒切，幸未蒙簪裾。旨甘且尽养，手自亲中厨。承欢二十年，奄忽终桑榆。回头念往事，魂梦惨模糊。”恽鹤田作《南田翁家传》，所述略同。按：所称“王阁部”为金坛人王祈。时唐王被执，死：鲁王败走海外；湖广何腾蛟、江西杨廷麟等先后破灭，而明遣臣民尚拥残旅，遥奉永明。祈聚众人，建甯属邑多响应。于是建阳士民迫逊庵出佐祈军，非其初志也，祈败死，逊庵收散卒，走广信，入山中。数月粮尽，喟然曰：“天下事败坏久矣！以庄烈帝殉社樱，薄海茹痛，小臣愚妄，冀效尺寸，可延天命。今至此，徒毒百姓，何益。”遂散众，独归常州。既而张煌言与郑成功军薄金陵，败走。讹传煌言弟凤翼从逊庵匿居，县官将收捕，逊庵泰然曰：“死，吾分也。”未几事解。终身僧服，言学者多宗之。此为白凄诗所末及者。  

吴陋轩（嘉纪）居泰州安丰场，炊烟时绝，把卷不辍。近海多暴风疾雨，所居污洼，每水至，恒及半扉，井龟尽塌。陋轩诗云：“绝无暇日临青镜，频过凶年到白头。海气荒凉门有燕，溪光摇荡屋如舟。”盖纪实也。其人笃于性情。兄嘉经为仇者所杀。值国变，仇不得报，为立嗣。越二十余年，始得收骨归葬。有诗纪事云：“二兄呼五弟，荷Θ随我发。尔我将老死，应收三弟骨。行行见废墟，荆棘何翳郁。饥鸢啄狸骼，野蔓牵人膝。二十八年来，始有家人迹。朽榇在何处，形骸杂土木。肢体拾容易，砂砾乱爪脊。拨剔到天暝，全躯乃无缺。呜呼甲申岁，兄祸生仓卒。身饱强横手，命尽少壮日。官长来相视，行路色惨戚。磊磊譬人头，指日白刃割。哀笳忽四起，铁骑来万匹。野积战士尸，城流杀人血。群凶出狱门，亦各操钹。依倚猛虎区，见者咸竦栗。饮恨归去来，待时卧蓬摹。次男名瑶琴，  

襁褓兄爱惜。众谋立为嗣，此支庶不歇。四岁离所生，命仰伯母活。不悟大人心，怜女不怜侄。绮襦拥外孙，儿也足无袜。弱肤受风霜，毵发丛蠛虱。惫极走还归，持抱生母泣。我时实贫窘，寸心与谁说。今年儿齿壮，摧残膺疾。媒妁不议昏，徭役长被责。敢望吾宗大，仍愁兄祀绝。冤魂久飘零，今日就窀穸。菱菱乡树近，沃沃水茭碧。死者抱痛眠，生者吞声哭。报警事已矣，斜阳阡陌。”陋轩诗多质语，此篇尤宇字血泪。  

越甑底山有乡塾师，佚其姓氏，乡人但称日“先生”。顺冶丙戌，王师入越，与乡人约曰：“吾不复食矣，当活埋我，若等为备两缸覆之。”乡人贻曰“诺”！越日索缸，乡人犹置之，以为戏也。先生遽命于山阳辟圹，置缸端坐，令封好。乡人如其言。又越日，乡人呼“先生”，犹应诺。乡人曰：“为先生出之。”曰：“入，不可复出矣。”连呼五日皆应，至六日，遂绝声。越人称之日“甑山高土”。黄梨洲赋《甑山士》云：“甑山士，甑山士，甑底山头授书史。人生何用读五车，但须一识忠孝旨。轺车北来饮江水，金凫银雁飞都市。越国风尘高蔽天，两缸覆我甑山前。上有碧落下黄泉，冥冥长夜年复年。普天绝无乾净地，甑山犹存土一篑。”又，郑婴垣者，年八十一，无妻兼无食，性高介，不干俗，冻死雪中。李潜初与之友，赋诗伤之云：“贫居傲性不干人，楚楚衣冠回绝尘。昨夜雪中骑蝶去，白云堆裹一遗民。”二者皆奇节也。潜初明亡后避居龙湫，亦往往绝粮。绩梭鞋，俟天目僧至，偿其直，易去。康熙十一年卒，年八十一，预知卒日。乡人私谧“介节先生”。  

梨洲早岁袖长椎入都，为父忠端讼冤，锥奄党，杀狱卒。迨马、阮骤起南都，为奄党劾逮，大兵南下得免。佐鲁王军事，事败名捕，幸不死，乃归里著书。康熙戊午举词科，掌院叶公方霭以诗劝驾，谢之。后叶公监修《明史》，复徵，以母耄辞。然史局大议必咨之，《麻志》经其手定。朱竹坨议仿《宋史》立《道学传》，以其言而止。所居两遇火，在一年中。《二月遇火次渊明韵》云：“长松缚茅字，乱石开南轩。夜半有明烛，停午无烟燔。三载镂头滑，花药满春前。坎止复流行，心迹异方圆。年荒避盗贼，旧居姑且还。春风吹野火，红焰涨遥天。新诗焦泥壁，老树夭长年。颓园寒瀑响，上锉月中闲。遂令长往计，牢落难贞坚。故书出焰中，叶叶如荷田。惜此复幸此，不废食与眠。吾当訾遗山，卖书乃买园。”《五月复遇火叠韵》云：“局促返旧居，鸡犬共一轩。缩头下雨，眯眼龟中燔。南风怪事发，正当子夜前。排墙得生命，再拜告九圆。臣年已五十，否极不终还。发言多冒人，举足辄违天。半生滨十死，两火际一年。莫言茅屋陋，宾客非等闲。鬼目不相，而逊华堂坚。其理不可解，辨说空田田。作者刘伯绳，为我不安眠。仆本方外人，岂终保邱园。”颇似东坡和陶之作。梨洲与苍水契，《哀苍水》诗云：“廿年苦节何人似，得此全归亦称情。废寺醵钱收弃骨，老生秃笔尚琴声。遥空摩影狂相得，群水穿礁浩未平。两世雪交私不得，只随众口一闲评。”沈挚未可多得。其于遗民皈佛者有贬辞，曰：“是不甘为异姓臣，而反为异姓子也。”故所许止四明周囊云一人。  

李公（振磬）仕明为御史，巡按湖广，城陷被执。闯贼与同里同姓，称以“长兄”，必欲降之，迄不屈，遂遇害。《明史》谓其降贼。康熙三十年，陕西学政许孙荃奏自其事甚详，且请入祀乡贤，《陕西通志》亦记其被执不屈及裕州遇害事。《志》成于雍正十三年，而乾隆四年告戒之《明史》乃沿讹书之，后来陈鹤《明纪》亦沿袭，未及订正。陕人近有《表忠录》之作，邓守瑕（）题其后云：“仙李蟠根共米脂，一家跖惠各分支。冤如通敌袁经略，志在成仁史督师。衮锁从来无信史，辎轩已请祀乡词。堂堂忠义关公论，续笔何人更正之。”史之不足凭如是。  

相传三月十九日为太阳生日，盖遗民故老以是日为明思宗殉国之辰，相率私祭而隐饰其词。常熟陈芳绩（亮功）父鼎和，避地语濂泾，尝与顾宁人结邻。鼎和与其室先后即世，皆以三月十九日。芳绩有《追痛》诗，极悲恻，宁人依韵和之云：“一生愁恨集今辰，尚有微躯系五伦。泪尽宛诗言我日，悲深鲁史笔王春。山头马鬣封孤子，犬上龙髯从二亲。留此一丝忠孝在，三纲终古不曾沦。”“帝后登遐一忌辰，天仇国耻世谁伦。那知考妣还同日，从此河山遂不春。宏演纳肝犹报主，王哀泣血敢忘亲。人寰尚有遣民在，大节难随九鼎沦。苏州徐文靖明季殉节，二子昭法、贯时俱守父志不仕。尤西堂为贯时作传，言其少时自称“三十六帝外臣”，与芳绩相类。有明一代，宋学最盛，故多气节之士。而昭代于采薇抗节者，涵容无闲，亦往史所稀也。  

陆翼王徵土，学本黄陶庵，己未举鸿博入都，梦陶庵手书“碧血”二字以示，醒而愧悟。入试不终卷，以违式罢。徐健庵赠句云：“早年讲舍依黄宪”，谓陶庵也。居京师时，内直诸臣每徵问故实不能对，辄就翼王询之，检对无一误。故李汤孙《送翼王南归》诗有云：“山中大隐徵宏景，海内奇书问邺侯。”翼王少师侯雍瞻，陶庵授命，侯亦被逮。翼王急挟其孙檠出，且检取侯氏先著及雍瞻兄弟著作凡数十束，载小舟入越。事平，乃与檠俱返。周子仿赠诗云：“君是左徒门下士，来相对哭途穷。遗孤袁粲萦愁日，亡命王成赁保中。书馆三余淹夜雨，客颜一瘦怯秋风。结交世上黄金满，四海何曾及此翁。”即谓是事。张朴村为翼王志墓，具纪之。  

或赠李映碧诗云：“孜献徵文重石渠，蒲轮远贲定何如。班彪自昔能编史，范粲终知不下车。北部姓名钩党后，东京人物《梦华》余。惟应独拜江边榻，公论凭开井底书。”时徵映碧修《明史》也。映碧仕明为御史，有直声。徵书至，坚辞不赴。是诗若微讽之。李ウ章为明诸生，甲申之变，北向痛哭，焚其青衿，自号“汾曲逸民”。国初徵遣逸，有欲论荐者，赋《处子吟》谢之。其诗云：“东邻有处子，夙明《烈女篇》。字人尚未嫁，而乃失所天。痛兹生命薄，守贞期自全。毁容绝膏沐，矢志穷益坚。爱人贵以德，姑姊莫相怜。”廊庙求贤之盛，山林抗节之贞，论者两美之。  

吴县潘文勤得《顺治捂绅录》，为纪文达旧藏。李越鳗侍御题长古云：“章皇御宇十八载，百官名簿犹流传。河间好事广文献，袭以锦韬函以檀。覃溪梧门各孜索，如摘经史争钩元。或据庶常殿辛丑，或证西樵居学官。互相参订决龙纪，孝陵代嬗重光年。侍郎癖古甚前哲，得之不啻珍珠船。竭来示我发函读，官制半与明相沿。我稽圣祖初继极，勋戚备政颇自专。复改殿阁为三院，学士称大仅六员。又停御史出巡按，尽畀督抚一事权。此册殿合辅臣九，聊城去位衔犹联。内外台列按臣职，姓名无一留雕镌。援以定岁更知月，实在夏季秋以前。只惜涿州长揆席，黑头奄孽犹余坛。次辅吴江亦媪相，《贰臣传》里徒赧颜。一丞一令落岭崤，清端忠毅名长悬。岂非爵秩本外事，不因贵贱分愚贤。”“涿州”谓冯铨，“吴江”谓金文通，“丞”、“今”谓傅忠毅为韶州同知、于清端为罗城令也。是录异于后来官制者：大学士九，学士二十四，分殿、合、院，列内阁后；各督、抚、巡按，并附列都察院；巡按虽裁，尚存其衔；太常少卿兼满祭酒，常丞兼满司业，为顺治十六年奏定。裁蒙占祭酒、司业，设满监丞，为十七年奏定。又，武进士选侍卫，亦派大教习。记之以资孜证。  

归安严修人（允肇）《河夫行》云：“山东六郡良家子，一日长驱走千里。问言河决淮泗间，点取兵夫城市。郡符昨下点行频，欲行不行官吏嗔。耶娘妻子走相别，分别督送黄河津。去年地震河岸塌，白日波涛没城郭。浮尸漂骨委道旁，可惜淮南万村落。今年南国太阴雨，翻江掣海风潮恶。此邦之人遍苦早，上脉如焚废耕作。纵有锄犁少壮丁，那堪老椎填沟壑。嗟哉河夫汝勿忧，官给汝直惟汝求。美酒百斛羊万头，上田下田皆有秋，归来积栗如山邱。君不见宣房筑宫瓠子塞，穿渠溉田到南北。”河夫之制防自明，其法，沿河按户出夫，始由愈派，继乃折银，闾阎苦之。国初兼行召募法，量绐工食。顺治九年封邱之决，以工钜，故行愈派，且协徵邻省，所集大名、东昌、兖州及河南了夫以数万计。康熙九年，以大修，用夫三万余，由江南、山东愈派协济。十二年，以抚臣佟勤僖奏，专停河南佥派河夫。厥后裁减岁夫，广增兵额，一切以河兵任之。民脱其累，工收其益，则河臣靳文襄倡之，而于襄勤成之也。  

于清端官牧令，即以廉吏著称。其自罗城移官合州，资斧无所出。一瞽者相从不去，以卖卜所得资其行。沈确士纪诗云：“合州最遥远，有如上天去。官橐无一钱，那能达前路。愚民业卖卦，得钱助长官。长官不我嗔，送官到双关。”清端传，瞽者亦传矣。其督两江，骑一马赴官，别无慊从。齐次风题其《单骑赴官图》云：“曾闻于谨赴朝参，慊从无过骑两三。千载文孙持虎节，一僮一马向江南。”在官好微行，遇白须伟貌者，群相指自慑，官吏望风改操。确士诗云：“金陵帝王州，繁华甲诸郡。莠民杂其间，奸宄日豪横。长官惟营私，有罪何暇问。公来迅疾行雷霆，强梁恶少难藏形。巨魁投窜余谴责，儿童妇女称神明。公从何处得踪迹，传说市肆常微行。戟门晨开喧角吹，聪马行来众人避。愚民争看真青天，咄咄如闻诧奇事。白须桢颜一老翁，前宵共饮屠沽中。”清端周知民隐以此。然行之久，亦易涉遍听。圣祖于召对时谕之曰：“为政当知大体，小聪小察不足为。”睿见远矣。  

顾黄公《赠于太守》五言排律有云：“仓卒炎方变，奔逃隘路尘。荏苻何反覆，山砦本嶙峋。深入腾单骑，旁搜借两甄。汾阳铁面具，诸葛白纶巾。苦志扶颠沛，奇谋动鬼神。群凶嫠面服，开府受降频。慷慨孤忠泪，艰难百战身。论兵从白发，拜命且朱轮。”谓清端守郡剿寇事也。初守武昌，有大冶贼黄金龙者，通吴藩构乱，匿故役刘君孚家。事泄，君孚恐，遂反。其党多椎埋亡命，官兵为所败。清端知众未协，驰往，近贼巢止宿，榜示胁从自首免罪，投首日千人。贼势孤，欲降不决。忽传呼“太守来救山中人”，清端单骑入贼巢，坐定，问：“君孚老奴安在？山中雨水禾稼若何？若良民，何为从贼取屠戮？时酷暑，若父母妻子匿何所？得无苦耶？”众皆罗拜泣。既而曰：“热甚！”索枕，鼾如雷。寤，又嫂骂：“老奴何为久不出？客至，乃不设酒脯。”君孚初惧见绐，匿山后，伏弩待。至是，出叩头受抚，即日降其众数千。询知金龙在望花山，即令导行，掩不备，擒斩之。嗣移守黄州，贼目何士荣等拥众数千逼郡城，驻军皆赴湘，无可守。清端知贼众仰士荣进止，集乡兵得二千先攻，擒次目陈鼎业。士荣大举来犯，分两翼夹战，自以锐卒冲其中坚，火及须不避，径夺贼旗，贼大溃。士荣左臂断，就擒。得贼名籍，悉焚之，贼党解散。于是，股匪悉平。自誓师至是，仅二十有四日耳。尝自直抚入觐，召对询及，公对曰：“臣惟宣布威德，无他能也。”圣祖南巡回銮，赐诗云：“服官敦廉隅，抗志尚孤洁。”清端当之无愧。  

襄勤与清端同姓名，其在直隶、江南皆同官。襄勤由通州牧擢江甯守，以清端荐举也。其洁己爱民类清端，而治河绩特著。乔学斋庶常（崇烈）《呈于公成龙》诗云：“惟帝建极洪化成，天下刑措歌《由庚》。惟河不冶娱蛟鲸，山盐江泰高宝兴。帝尤念之心怦怦，捐振恩莫京。海口不浚民不生，我公衔命来东瀛。冶河使某穷心兵，曰田可夺民可亢。如虎负岖孰敢撄，公捋其鬓人为惊。两议下询九卿，佥曰河使议莫更。乃召面折声如钅黄，明日帝复咨殿楹。与九卿议还同声，家公珥笔殊。十万不值鸿毛轻，会帝顾问乃摅诚。‘四不可议’文峥嵘，河使语塞双目瞠。诏下卒如公议行，到今比户炊香亢。”河使，谓靳文襄。文襄大治堤坝时，襄勤任皖臬。奉诏督治下河，得专摺言事。襄勤请浚海口故道，文襄则请于下河筑长是，束水注海。诏询诸臣，籍淮、扬者，皆主襄勤议。尚书萨穆哈奉命往询居民，还奏谓浚河口无益。廷议未能决。而襄勤迁巡抚，侍郎孙在丰继督下河。襄勤入觐，上以文襄请开中河并筑高家堰外重堤疏示之。襄勤奏下河宜浚，重堤不宜筑；若开中河无益，反为民累。上允其开中河，命尚书佛伦等同总督、漕督会勘。佛伦等谓文襄议是，而漕督慕天颜、侍郎孙在丰、御史郭诱劾文襄兴电累民，文襄亦劾天颜等附和阻挠。诏文襄、襄勤同入对，议仍不合。于是罢文襄任，以闽督王新命代之，别遣部臣代孙在丰。后卒用襄勤策。学斋父子静侍郎在朝列，入对，力主之也。是诗足见襄勤风骨。襄勤父得水尝官参领，就养江寅。康熙甲子南巡，召对，赐貂裘，奖其义方，谕八旗教子弟者当以为法。尤称异数。  

靳文襄束水注海之议，乔石林侍读充讲官，亦疏言其害，与李子静论同。叶横山赠石林句云“万言终纳孤臣贾”，即谓其事。方廷议纷纭，上意未定，汤文正内召入对，亦如襄勤言，于是有侍郎孙在丰往浚下河之命。石林身退而言终见用也。翁文端《题全城图》云：“廷议给纭未息争，筑堤疏浚两无成。文襄徂谢襄勤去，又听哀鸿乱嚣声。”《全城图》者，为金鲁山别驾而作。康熙丙子，秋霖累旬，河水暴涨薄城，岌岌不可保。鲁山捐俸购木，选健卒，悬重赏，率吏民坚筑两阙，上下闱，巡行泥淖中凡三昼夜。城卒赖以全。又设厂煮米，散振灾黎，全活无算。乃以河事累，罢官不复，知者咸为扼腕。同时尽瘁协恭者，太守谢晋石、营备马子襄也。文端诗有云：“村墟卷尽吏民奔，河伯西来气欲吞。留得州城如斗大，有人屹立似王尊。”可想见拮据挡持之况。使中朝早定策，未雨圆之，当不至此。文襄受世祖之知，官至右通政，氵存陟总河。尝进《冶河八疏》，圣祖排群议用之，故益感奋自厉。其治河，矫贾让言，专主筑堤束水，幕客布衣陈潢实佐之。上阅工时，尝询及僚佐，文襄以潢对，赐佥事道街。至是文襄罢，潢亦夺秩。迨中河工竣，学士开音布等往勘称善。圣祖有诏褒之，骏骏再起，已逼桑榆矣。  

相传世祖悼董鄂妃之逝，遂皈佛五台。吴梅村《清凉山赞佛》诗辞旨隐约，有云“王母携双成，绿盖云中来。漠主坐法宫，一见光徘徊。结以同心合，授以九子钗。”又云：“携手忽太息，乐极生微哀。千秋终寂寞，此日谁追陪。陛下寿万年，妾命如尘埃。愿共南山椁阝，长奏西宫杯。”言妃之承宠结誓也。又云：“伤怀惊凉风，深宫鸣蟋蟀。严霜被锦树，芙蓉凋素质。可怜千里革，萎落无颜色。孔雀蒲桃锦，亲自红女织。殊方初云献，知破万家室。瑟瑟大秦珠，珊瑚高八尺。割之施精蓝，千佛庄严饰。持来付一炬，泉路谁能识。红颜尚焦土，百万无窖惜。小臣助长号，赐衣或一袭。只愁许史辈，急泪难时得。”言妃饰终之盛也。又云：“天地有此山，苍压阅兴毁。我佛施津梁，层台簇莲蕊。龙象居虚窆，下界闻阅蚁。乘时方救物，生民难其已。澹泊心无为，怡神在玉几。臣以兢业心，丁彼清净理。”或谓隐指世祖之倦勤皈佛也。程迓亭原笺谓是诗为皇贵妃董氏而作。妃之丧，世祖哀悼过情，追谧“端敬皇后”。议徽号，自四字递加至十字，犹以无“天圣”二字为歉。奉移日，命八旗官二、三品者，更番恭舁金棺。票本用蓝墨，自八月至十二月尽，乃复易朱。见张青碉笔记。妃薨于顺治十七年八月壬寅，程笺谓在是年七月七日，且指梅村《七夕感事》律句所云“天上人间总玉京”者亦为妃作，误矣。次年正月丁巳，世祖崩于养心殿，遗韶省躬责己，犹及端敬后丧礼腧滥。来去湛然，初无淹疾，故有“行避”之讹。青周笔记云：“是岁正月二日，上幸悯忠寺，观内吴良嗣祝发。后二日，九卿大臣问安，始知圣躬不豫。初七日传谕，禁民间炒豆、燃灯、泼水，始知上疾为出痘。次日即板遗诏矣。”青碉时宫部曹，就见闻所及者记之，其述病状亦不详。又述奉移景山典礼，谓梓宫后为贞妃柩，妃亦栋鄂氏，或云即端敬后之妹从殉先帝者。按国史《后妃传》，端敬后，栋鄂氏，为内大臣鄂硕女；贞妃，栋鄂氏，为一等阿达哈哈番巴庆女。曰“董妃”者，即“栋鄂”译音，是宫中不仅一董妃也。梅村《读史有感》绝句云：“弹罢薰弦便《薤歌》，南巡翻似为湘娥。当时早命云中驾，谁哭苍梧泪点多。一重璧台前八骏蹄，歌残《黄竹》日轮西。君王纵有长生术，忍向瑶池不并栖。”“昭阳甲帐影婵娟，惭愧恩深未敢前。催道汉皇天上好，从容恐杀李延年。”“铜雀空施六尺床，玉鱼银海自茫茫。不如先拂西陵枕，扶下君王到便房。”肮其词意，似咏贞妃事。当时英皇并膺殊宠，中宫坐废，亲贵侧目，妃之殉主，或有所迫而然。后来附会，谓董妃即小宛，被掠入宫，实谬妄之谈。冒钝宦为巢民裔，作咏史诗辟之云：“清凉山色佛狸祠，白发江南祭酒诗。千里青青河畔草，建文踪迹至今疑。”“铜雀何曾锁二乔，汉宫别有董娇娆。梅花万树坟三尺，足解诸郎柰苑嘲。”注谓小宛葬如泉，其墓至今尚在。  

亲王福晋，曩未有选自汉女者。独顺治时，豫王福晋刘氏为吴中名族。适某氏，生一女而寡。大兵下江南，女于乱军中相失，刘失女方懊恨，乃为王挟去。初以死拒，王曲喻恩意，允为寻女，且许以嫡礼，遂委身从王。王未有子，得刘后，始占兰梦。寻从至京师，出入宫禁，从容中礼，东朝称之。时人作《过墟志》纪其事。丁ウ公明经赋《黄鹄云中曲》，述其与下相遇，以至育男正嫡云：“亲贤开国马蹄劳，淮海南来仗节旄。叔父忠勤诸路定，天人光气五云高。帐中一瞥惊鸿影，翦烛停觞问乡井。东风著意惜名花，风自温存花自冷。扶归别院劝加餐，欲得婵娟破笑难。火急军符寻弱息，书来才得展眉看。此际啼痕断还续，此时心事舒还蹙。何意哀蝉落叶声，恰成羯鼓催花曲。一笑先除白柰簪，两行旁引金莲烛。彩云华月照朱楼，玉蕊琼枝喜并头。银漏替流甄氏泪，翠螺轻扫宋樟愁。歌翻昆莫宫中调，寒赐明妃马上裘。江海风情归节铍，香车并载朝金阙。棣棣山河翟弗光，垂垂雨露兰芽发。称觞圣母会朝参，特赐宫花手自簪。笑语金钗诸戚畹，果然春色在江南。”篇长不悉录，亦一时奇遇也。又，《题过墟志后》绝句有云：“高绝江束刘孝绰，不来帝里看椒花。”盖其母家兄弟终耻其事，屡招不至。又云：“衍出宗潢麟趾盛”，则豫邸裔皆刘所出云。  

梅村《听女道士卞玉京弹琴歌》云：“中山有女娇无双”，谓福王所聘徐后也。又云：“依稀记得祁与阮，同时亦中三宫选。可怜俱未识君王，宫府钞名被驱遣。”注谓：“南都既下，三宫皆被掠北去，而不言所终。”丁合公尝孜证其事，谓徐氏经钱牧斋作合，归洪文襄。见《邃怀堂文集》。阮氏即大镞侄女，牧斋得之以献豫王，王以与孔有德。见《有台集》。惟祁氏失孜。而章有豫《一瓢集》载福王嫡妃黄氏早卒，及践位，封妃父以信圭，子某袭爵。后入浙，主山阴祁家，彪佳以其女妻之，疑即三宫之一。又，邓漠仪记彪佳三，不及黄，或因曾入宫选，故讳之也。樊云门为各赋一律，《徐氏》云：“艳如花蕊想容光，系出中山异姓王。将相两朝郎罢贵，明清一老蹇修忙。女戎早召倾城衅，男色今思疗妒方。城北掌珠多得，始于永乐殿文襄。”《阮氏》云：“《春灯》、《燕子》说家声，满汉鸳鸯续订盟。两贵妃原空注籍，二和尚已别锺情。依稀邢女偕三桂，简择孙郎嫁四贞。圆海仙霞如不死，平南门下任纵横。”《祁氏》云：“山阴好女婿皇亲，绛缕曾封幸未嫔。遂使旧姻作新特，可怜才子是佳人。越中薇蕨存嘉耦，洛下蓬蒿葬故君。当日三宫两花诰，兰亭独出女遗民。”《咏徐氏》“男色”句，注谓：“文襄初决死，太宗为致所眷伶，乃降。”可破齐东谬说。  

## ●卷四  

世祖天纵多能，几余，兼娴绘事。尝画牛，用指上螺纹印成，奇肖。承子久《观傅雯指墨佛像》诗云：“国朝论画首指墨，开辟造化从章皂。奎藻赫奕秘天府，昭回日月同光芒。前朱后瑛尽苍秀，师法未变高辽阳。雯也奇崛迥出意匠外，使指如笔穷微茫。”朱、瑛皆精于指画者，辽阳则谓高且园司寇也。且园《述画诗》云：“吾画以吾手，甲肉掌背俱。手落尚无物，物成手却无。人甫具两睫，便见双瞳珠。情性本万殊，所事因相符。贵之料不慕，贱之甯受呼。易老在用智，不老缘其愚。于我画可见，非我手可摹。”画中三昧，非能者不能道也。世祖是画以赐中官某，后归末牧仲。王渔洋为题诗云：“章皇握乾符，武功惮旁魄。孚斋春昼长，游艺睹图籍。泉壑穷窈窕，烟云罗幽赜。宝绘赐近臣，往往等球璧。常从青箱堂，奎藻睹赫奕。营邱及河阳，到眼堪一掷。想见忧勤暇，胜情寄山泽。戏作渡水牛，生态妙盘辟。肉怒垂星围，筋突阴虹直。似满黄锺，角堪叩白石。弹指九牛毛，森疏如刻画。水波稍演迤，浮鼻未没脊。仿佛绿杨风，掩映春芜碧。神武十八载，文教洽重译。干戈与弓矢，包用黄牛革。《小雅》赓宣王，尔牛何湿湿。腕旗牧人梦，考牧周官职。应知翰墨余，与世登衤任席。龙髯去已远，讽思荒僻。《云汉》烂天章，典谟布方策。圣主念绍庭，率由正无射。小臣沐皇风，流涕记飞白。”渔洋与牧仲知名、论交皆最早，渔洋晚年《寄牧仲》所云“谁识朱颜两年少，王扬州与宋黄州”也。是诗虽非渔洋称意之作，而刻画殊工。  

赵秋谷生平服虞山冯氏定远，称私淑弟子。而于渔洋不相下，著《谈龙录》以贬之。秋谷固渔洋甥也，《四库提要》谓因求作《观海集》序屡失约，渐相诟厉，譬隙终身。然集中《送冯大木》及《七夕饮松亭舍人》二篇，论诗皆隐诋渔洋。其《平原道中咏东方朔》云：“却忆汉廷人，齐国何草草。孙宏儿宽田舍翁，臣才兼之羞与同。”语尤刻露。其诗皆在《观海集》之前，盖与渔洋相轻久矣。沈确士袒渔洋，谓秋谷奔放有余，不取酝酿，要亦其遇之抑塞为之，未可据为轩轾。渔洋以诗受知，由部郎改翰读，洊跻通显。故事，乡、会闱试律，皆以唐宋诗命题。独渔洋诗曾经钦命，诗人遭际为独优矣。《谈龙录》何足病哉！  

渔洋不独工诗，其官司寇，多乎反冤狱。陆坡星诗云：“奉使非徒作赋才，久留世泽在三槐。圣朝刑措超文景，为有苏公敬慎来。”初官都宪，兼督捕侍郎。与人书云：“九卿会议，三法司会题，无一事敢唯诺澳。于督捕，不令株连，兼培元气。”“苏公敬慎”，容或过之。起家司理，复以大司寇致政，与刑官相终始。其治狱，必多方以求其生。尝议闵焕、郭振羽、窦子章狱，三人皆以救父故，持金刃杀伤人，拟重辟，为原情，得改缓决。任副宪，争杨成之狱；贰户部，争聊城于相元、太平王训、齐河房得亮狱，俱减等。而于衡阳左道萧儒英。则争而必致之法。徐起龙为妻曹氏所诬，则释杏邙罪曹，案其所与私者皆伏法。其明慎而兼果决如此。明珠称寿，有大僚手金笺乞诗，渔洋曰：“曲笔以媚权贵，君子不为也。”力却之。风节归然，乃为诗名所掩。  

秋谷以爨演《长生殿》传奇，为黄给事（六鸿）论劾罢官。都人嘲以俳体云：“国服虽除未满丧，如何便入戏文场。自家原有些儿错，莫把弹章怨老黄。”“秋谷才华迥绝俦，少年科第尽风流。可怜一曲《长生殿》，断送功名到白头。”先是，给事以诗集贻台馆，秋谷甫展卷，立还其使，故衔之次骨。摭是事，腾章入告，连及同座。秋谷至考功独任之，同座者得薄谴而已。洪防思以诗词游公卿间，坐是遭放逐。秋谷《怀旧诗序》云：“《长生殿》传奇，余寔助成之。而言者独劾余，盖挟隙相倾，意固不在余子也。”其《怀防思》诗云：“每笑苏子美，终身惟一蹶。永抛梦华尘，长啸沧浪月。千秋觅同调，舍我更何人。高骞云中鹤，俯视爨下薪。当时共造迷，鬼神富假手。委曲以相成，君无道斩负。群儿旁快意，一网尽无余。借问即陆者，谁能免渝胥。”其罗织情事，略可见矣。罢官后，益放情诗酒。余于六桥都护斋头，见所藏秋谷手书词册，皆旅游赠妓之作，诧傺无戮，托于丝竹。非其志也。凌东园太守《吊秋谷》诗云：“一曲《长生》院本工，谁知一网尽英雄。红牙子弟风流散，白首诗人坎埙终。少日盘空如俊鹊，老来负气更《谈龙》。不缘故勘新城误，要返开元大历风。”是又袒秋谷者。其《饴山堂集》多激楚之音，与渔洋之和声鸣盛者，故当殊轨。  

《渔洋集》中刻露之作惟《张鹤洲义赢行》。鹤洲官行人，坐事逮系西曹。债户索逋急，以常所御赢抵之。赢悲鸣不食，一日自逸归。渔洋兄西椎，与同患难，目击其事，因作《义赢行》。渔洋和作云：“我闻名驹太乙生渥洼，又闻皇人之马欢玉沙。汝赢品流不及此，乃能与人同生复同死。新主甲第高峨峨，黄金作埒白蜃珂。旧主失势困泥淖，但有青蝇日相吊。甯教困饿乌啄创，不忍雕鞍绣毂交辉光。吁嗟赢乎赢乎汝知免，独不见袁粲门生不如犬。”篇末诋嫫世态，如闻祢生之挝。又，王古亭义虎事尤奇诡。古亭为左宁南幕客，好结交豪俊，尝于汉皋风雪中拯一人死，且倾囊资之。后古亭令龙岩，值海氛作，登陴血战，其人乘闲窃帑数千金遁去。越数年，其人复至榕城，为虎所攫，掷林箐间不食，但断其首，若为古亭雪愤者。蕲水陈深亭作《义虎行》云：“吁嗟乎！吾闻猛虎之啖人，眼中所见非人身。人身俨然胡弗见，骷髅面孔随心变。见说闽山白额生，垂头终日空山行。一声咆哮穿重雾，攫得人如狡兔。脰血淋淋弃道旁，居人莫识行人伤。久之知是龙岩客，贮金负义离乡陌。游魂只逐鹧鸪啼，羞对龙池月影西。于今一饭无寻处，饥则依人饱则去。吁嗟乎！丈夫看剑为知恩，琐琐黄金安足论。”桑海以来，世路陨，人情倾诈，且无义赢，安得义虎。  

钱塘梁应来（绍壬）《题马容海绘绉云石》云：“一片玲珑石，风流说到今。才人知己感，名将报恩心。”石即吴六奇将军辇赠查伊璜者。六奇本将家子，贫而行乞。伊璜见而异之，呼入共醉，赠以裘。春暮，见于湖上，劝其奋志功名，赠金遂别。后伊璜坐私史下狱，六奇已提督粤军，为营救得释。迎至粤，赠遗周至，世两贤之。蒋苕生为谱《雪中人》传奇，杨雪沧歌其事有云：“一宵酣唱别河梁，玺书已进元戎秩。昔为贱丐今将军，酬恩敢与淮阴匹。”同治时，丁绍芗司马（溥）见绉云石于石门福缘寺，盖由海昌马氏园展转移此。时薛慰农守杭，作歌云：“男儿第一快心事，手挈黄金报知己。黄金容易掷东流，未若此石常千秋。”又云：“传呼忽报贵宾来，将军倒屣营门开。酬恩未计千万镒，痛饮先尽三百杯。哀丝豪竹鸣如雷，后堂莺燕争追陪。陡见此石叫奇绝，激赏欲抵千琼瑰。将军慷慨告石友，我受此君知遇厚。尔今亦受此君知，尔我酬知同不朽。”述六奇赠石之由也。六奇性任侠，贵而犹然。明遗臣杏诩宪《孚远》乘桴廿年从亡，道梗，尝至安南，安南王要以臣礼，不屈而归。从郑延平入台，延平败，乃往依六奇碣石镇所，六奇始终庇全之。全谢山赋《碣石行》云：“孑遗孤臣头雪白，不死东甯死碣石。吾戴吾头吾知免，一枝幸藉将军力。冥鸿何处觅安宅，老罢帐下堪避弋。鸱不敢加弹射，几社故人最生色。夏公感叹何公喜，更有陈公同太息。谓斯人者从何来，古心所照天地碧。”观此，则六奇固有心人也。然伊璜《敬修堂偶记》谓世传六奇报恩，寔无其事。其年谱载被难时有人营捄，自疑为陆晋所为。陆时官提督，亦微时受惠者。姑并纪之。  

溧阳伊密之负盛名，有仇人讦故家十姓蓄异志，密之与焉。傅相国（以渐）夙受其殊惠，为营得免。其事与伊璜、六奇相类而尤奇。先是，密之在明季著称豪放，尝以三千金买姬王氏名素云，色艺俱绝。傅时尚为白丁，自山左徒步至，叩门请见。阍者却之，固言有要事。及见，不及他言，但求一见素云。密之讶甚，曰：“君远来，臣小坐。”傅曰：“可否，请一言决之，无事过留也。”密之见其意切，乃命出见。傅平良久，叹曰：“果绝色，此来不虚矣。”即辞别。固留之，径去不顾，密之怏怏如失。明日，乘快马追及，与俱归，款遇益厚。夜引入内室，陈设都丽。傅愕然，密之曰：“此来亦有天缘，今以素云为赠，请即夕成礼。”傅犹逊谢，侍者已导姬出拜。留腧月，供给周至。及归，赆以数千金，奁物亦千余，傅以骤裕。入新朝，应试得大魁，十年间，遂至宰辅。密之遘难，窜伏萑苻中。浼举子入都者，附书致傅。傅时扈跸，素云先启之。迨傅归，佯为忧戚状。问之，对曰：“妾有心疾，不知母家何在。”傅笑曰：“伊密之非夫人母家耶？”又曰：“君寒士，得专心举业以致青云者，谁之力欤？”傅曰：“伊密之也。”曰：“设其人尚在，可以报德而累及君，则奈何？”傅曰：“苟可报之，身且不恤。”素云乃出手书与傅，谋三日，计不遂，誓翦发事佛。傅感之，遍谋同列，欲同申奏。会讦告谋逆者事多虚，上意渐悟，傅乘间白之，于是十姓皆赦，密之得出山返里矣。傅专书邀至京，答云：“前后之事既奇，彼此之心各尽。自兹君为重臣，吾为逸士，各行其志，勿劳相见也。”傅为叹息。桐城刘明东（开）为赋《素云曲》有云：“公子豪名冠千古，甲第连云压开府。聘取红闺绝代姿，金钗十二教歌舞。歌舞朝朝春正酣，才华色艳动东南。一门占尽人间秀，消息春风到处探。山左布衣大奇幻，陡然叩门造庭院。自云今代有倾城，不辞间关来一见。主人不拒言笑欢，珠筵命酒促杯盘。灯烛四围河夺月，侍儿列队锦成团。传呼良久人方至，髻挽盘龙簇珠翠。海棠睡起娇难胜，半面微红羞欲避。见罢筵前即起辞，得睹玉颜无憾矣。苦留不顾拂衣行，蹋过蘼芜三十里。只身来去为看花，匹马追回遂连理。华堂设宴吹鸾笙，洞房引入光鲜明。素云见赠无他意，为感天涯徒步行。仓卒陈辞言未竟，红氍拥拜立云英。不因此际成奇遇，那识他时托死生。”述赠姬也。又云：“此时前度受恩客，登朝已冠贤良策。孙仅抡元及盛时，张苍作相承殊泽。黄阁风高北斗秋，红楼烟暗西山夕。异乡萍水同鸳帐，当年良会原非望。半世恩情疑梦中，一生遭际真天上。重提往事共欷献，世变人亡感旧居。尊前已抱重泉恸，意外惊来一纸书。相公扈跸夫人收，归来持读喜还忧。沈吟岂是心推避，计到深时却费筹。闺中拥髻言何激，誓翦乌云碎妆饰。此人尚在救不成，英雄儿女俱无色。负义贪荣妾不能，毁容事佛君毋惜。相公感此泪交流，倾家问策商王侯。十辰竭尽纶扉力，天日方能转凤楼。赦书星夜下江关，避罪人才返故山。燕子旧巢余宿土，梅花阁阎长苔斑。”述其营救也。又云：“故人垂盼在苍，吐气成霞势绝伦。谁言佳丽能妨福，不信男儿易致身。施恩报德两奇绝，寸衷各尽他何说。见面翻多难尽怀，从此便宜长诀别。却还来使谢京华，书将心事辞明月。”述其报书也。傅为顺治开科状元，相业不著，而此事至今传播人口。  

宋荔裳尝为怨家告讦，逮系狱，非其罪也，知交袖手。刘雪舫与无素，独诣狱慰视，载酒相饷。荔裳德之，酬诗云：“平生金石交，弃我如蜣蛞。之子未谋面，顾予临上穴。问答未终词，执手但呜咽。侧闻甲申春，哲兄仗奇节。百口尽祝融，义比昆冈烈。南州有王生，椽笔直如铁。作传表英风，快事称双绝。中夜鬼神泣，毛发森凛冽。闻君隐甓湖，躬耕种瓜瓞。今我被谗口，辱亲愧阀阅。载见忠孝裔，心伤内如蒸。”雪舫为明新乐侯文炳弟，甲申变作，文炳与弟文耀择一大井，驱子孙男女及妹凡十六人，尽投其中，纵火焚赐第，投身火中以死。雪舫屏居山泽，盖亦志节士也。其与荔裳周旋急难中，足见肝胆。  

施愚山与荔裳交契，而皆工诗，有“南施北宋”之目。荔裳狱中赠愚山长歌，方以谢宣城，时愚山方奉使西粤。粤乱后，愚山以祖母忧归。荔裳已脱狱，自吏部郎出巡陇西。赋《陇西行》寄之，有云：“闻君腾踏黄金台，离愁乍破欢颜开。陇头流水忽呜咽，西方千骑远徘徊。李密回车泪空尽，昭州断魂招不来。愿逐西风堕尔侧，弹筝夜醉葡萄杯。”昭州，谓尹太守明廷，亦荔裳友，时已前卒。诗语凄恻，盖伤时惜别而发。后荔裳提刑川中，值滇蜀叛，道梗留滞，忧愤以殁，若有先兆。愚山见其遗诗，有作云：“好客乎生酒不空，高歌零落痛无穷。西川终古流残泪，东海从今少《大风》。国土魂销多难后，离人望断九原中。张堪妻子应谁托，巢卵长抛虎豹丛。”荔裳有女，甫及笄，流落入滇，适王氏，寻寡，遂与其婢俱为尼。未几，滇乱复作，避兵山中，为悍卒所掠，挟之东下，迫令蓄发。女出匕首椹胸，几殒。卒度不可夺，委以去。二人谋往省溪庵，就旧侣海成。途遇浙人董某同行，抵铜仁，为逻卒所获。太守叶滋斋廉得其实，欲送还乡。女泣曰：“妾生不辰，横遭颠踬，何颜归对桑梓，但得一茆庵奇迹足矣。”杨自西抚黔，饬郡从其请，查悔余舍人所为赋《中山尼》者也。巢卵长抛，岂独故人感喟。  

愚山以文学著，政事亦有可传者。分守吉、临、袁三郡，值西南用兵，转镶方急，按部督促，蒿目焦心，作《湖西行》云：“节使坐徵敛，此事旧所无。军糈日夜急，安敢久踟蹰。昨日令方下，今日期已逾。揽辔驰四野，萧条少民居。荆榛蔽穷巷，原田一何芜。野老长跪言，今年水旱俱。破壁复何有，永诀惟妻孥。岁荒复难鬻，泣涕沽敝襦。肠断听此语，掩袂徒惊吁。所嗟务敲扑，以荣不肖躯。国恩信宽厚，前此已蠲逋。士卒待晨炊，孰能缓须臾。行吟重呜咽，泪尽空山隅。”行部，复作《弹子岭》、《大坑叹》、《竹源防风阬》诸篇。其《卖船》诗自述宦况，尤见清节。渔洋题其后云：“是时宛陵公，持节吉临交。为政贵简易，洁己先清修。放衙苔藓净，飞鸟营其巢。赋诗《弹子岭》，慷慨同《石壕》。白鹿与青牛，斯道谁鼓囊。公独奋百世，皋比陈唐尧。廉耻存纲维，义利穷毫毛。兰芷变荆棘，孔鸾革鸱枭。汝曹即不仁，甯终肆辟号。七载一舸归，无物充官艘。两部万黔首，留公但号眺。读公《卖船诗》，中心何忉忉。”愚山以裁缺去官，例得序补，刘安邱在政府，与有夙嫌，特抑之，故久不得官。后举词科，授侍讲，终于词臣。妾徐珠渊，维扬人，能诗。愚山和其《寄镜诗》云：“白头相许伴青山，天意驱人不放闲。寄到菱花将锦字，断肠独自照离颜。”愚山卒，朝夕哭奠，五年如一日，悒郁亦卒。曹实庵《拜愚山旅殡》诗云：“杜宇声中飞纸仄，野棠开处长青苔。荒林寂寞应含笑，白发门生镜具来。”身后萧寥可叹。宋于廷广文《闻张竹溪谈愚山轶事》诗云：“著作谁能步后尘，衣冠犹可想先民。才知地域《周官》法，料有诗书发冢人。”“同时尺牍皆名手，记客鸠兹展巨编。往日添香忆红袖，家书一卷落谁边。”则谓遗冢为人盗发，其朋辈往来尺牍及寄姬人珠渊手书，皆展转鬻于人也，视荔裳尤不幸矣。  

宋文恪墓在苏州阎门外。光绪季年，苏沪通轨，墓当其冲，竟毁。俞曲园先生诗云：“世事茫茫不可论，一重公案此中存。请开海禁宋文恪，今日轮车走墓门。”时当叔季，外侮方迫，盖有激之谈。文恪主弛海禁，意在抚恤流移。大军平西南，俘获妇女无算。尝疏言妇女何罪，宜听收赎，得赎者数千人。论其立朝匡画，亦无贤相先哲。邱垅所在，官斯土者，乃不能抗议保全，是固有负其责者。世变滔滔，硕年前岂逆睹耶。  

皇屋洪边门外二里许有“王坟”者，相传为孙可望墓。可望始从张献忠痛蜀，献忠败后，窃踞黔省。从永历，请封秦王，旋为李定国所败。诣长沙投诚，世祖封以义王。曰“王坟”者，沿其故也。贝子木（青乔）游黔，访其墓，基址宏壮，巨碑中断，约略有“大清诰封一晶夫人”诸字，扪之可辨。据其碑文，则是归命后还黔葬母，非可望墓也。子木有诗云：“何物老妪一杯土，相宝山前屹千古。路逢樵牧话斜阳，指是孙王埋骨处。孰知窀穸荒荆榛，中惟鬼母驱秋磷。龙也大泽一尤物，五华髻邢夫人。我闻李张余孽散如蛊，流毒西南无定所。吹灯既斩米脂蛇，贯箭徒蹲蜀山虎。凶锋虐焰荡无遗，怪此崇封犹若斧。丰碑篆迹蟠古苔，淫魄永妥蛮云隈。脱非叛王终效顺，除龇早巳扬其灰。”可望反覆虺蛇，犹知有母。独怪忠坟不保，而奸迹长遗，使人不能无疑于天道焉。  

《明史》谓孙白谷尚书战殁，不能得其尸。梅村《雁门尚书行》、《序》云：“潼关陷，公独身冲贼阵以殁。”与本传合。吕元素《郏县行》咏尚书事云：“郏县城南飞老乌，夜啼荒冢饥相呼。啄尽当年战场肉，只今尚有髑髅枯。崇祯年间何事无，关西寇盗纷驰驱。燎原初起可扑灭，车箱一战歼无余。推毂者谁由议抚，中原忍见血模糊。雁门尚书大都督，手提宝剑名‘昆吾’。部下健儿一敌万，尚书料敌如孙吴。惜哉朝廷为计疏，催战不肯缓斯须。霖雨洗兵天亦酷，百万貔貅化为鱼，不然贼已伏天诛。嗟哉尚书烈丈夫，黄涛白马从伍胥。洛阳帝子死社稷，孝陵松柏同邱墟。五十年来说轶事，老翁为我泣城隅。”诗为康熙时作。自注谓相传孙司马白谷战败，投黄河死，与史传异。《明史》载笔者，犹多前朝旧臣，不当疏舛至此。而元素新安人，距郏邑、潼关密迩，所言亦必非无据。是亦青史一疑案也。  

国初科名宦达推昆山三徐，立斋相国受知特厚。官修撰，每召对移晷。从幸西苑，尝赐乘御马，命学士折库纳为执。以馆师辞不敢受，乃改命侍卫。晚对便殿，夜分赐馔，问从者：“得毋饥乎？”复命侍卫赐之。其略分如此。立斋诗有云：“空传枚马金门侍，只倚雕虫事武皇。”又，康熙时，随扈孝陵。诗有云：“惟将廿载攀髯泪，并洒桥陵松柏中。”皆追感世祖恩遇而作。平生汲引土类，为物望所归。而左右或招摇不检，时论尤集矢健庵，赖圣祖深知得全。健庵以尚书里居被逮，门生故旧相率避匿，独韩慕庐宗伯以小舟送至淮上。秦小岘《过昆山》诗有云：“平生师友一长洲，患难周旋共白头。”指此。姜西溟《苦寒行》谓立斋身后营葬，亲故无视窆者。其诗云：“君不见徐相国，一朝抱恨返故乡，经得疾归蒿里。卖得遗庄营墓田，葬在虎邱山绿墅。虎邱山寺游人，会葬曾无一近亲。就中何物最情殷，朝闻鹃啼暮愁狈。劝君闻此休叹息，是年向尽无气力，那得青蝇为吊客。”死生贵贱间，世态如此。邹小山致仕归里，郭门外相送者，只翁覃溪。小岘闻自覃溪，故其《致仕》诗云：“短长亭畔长新荑，蹀躞平芜信马蹄。绝胜吾乡老宗伯，都门相送只覃溪。”盖亦送者寥寥，引以自解。  

健庵为钠兰容若师，容若事之甚谨。其得罪，则明珠党构之。健庵结纳汤睢州，有《送文正抚苏》文，且为作神道碑，直书不讳，以是为科尔坤、佛伦等所嫉。王横云、高江村皆与徐氏有连，横云且出健庵门，亦构之甚力。乞归后，总督傅腊塔摭细事牵及其子侄，劾健庵并及立斋，健庵夺职，立斋亦罢相。佛伦为山东巡抚，犹劾之。甲子京兆试，健庵子侄皆取中，以磨勘兴大狱，则江村所为，秦小岘《遂园修禊图书后》述其本末颇详。小岘为徐氏甥，故有诗迫感健庵事云：“玉峰如画草堂前，外氏风流付逝川。安石身名重江左，街公花木记平泉。蛇杯南国张弧日，蠹简西山设局年。破帽青衫余宅相，夕阳影裹系吴船。”“蠹简”句谓健庵归里，犹以书局自随也。闻内府密档，江左士庶攻昆山徐氏不下数十起，罗织罪案涉及赃私，微圣明鉴照，殆必无幸。健庵知推重睢州，何至有篮簋之耻。铄金多口，可为寒心。其与明党相忤，容若已前卒矣。  

宋牧仲尤早贵，年十四，即以大臣子列宿卫。从世祖渡桑乾，水涧数丈，跃马过之，赐雕翎箭五。晚年有诗云：“雕弓羽箭拜天家，曾猎甘泉逐翠华。老冉冉来怀抱改，焚香扫地是生涯。”以尝拜御书“西陂”二字之赐其别业所在也，故亦号西陂。官赣抚，尝疏请定给解犯口粮。又以漠军文武官解任裁缺者，立限还旗，逐程取结递念，等于罪犯，请旨宽免。抚苏尤久，请豁太湖坍地粮银，请减轻经徵不及处分。皆仁政也。三值南巡，每召对，必温谕移时，宠责不可胜纪。以吏部尚书致仕，赐诗有“久任封疆事，苏台净点尘”之句。吴中碧螺春在灵源寺后，产野茶。山民朱正元采制，味胜常茗。牧仲抚吴时，曾以呈进。谢默卿观察《茶巢岭》诗云：“君谟进龙团，彦国惜其人。如何商邱叟，亦贡‘碧螺春。’区区岩阿产，草野安足珍。罢献屏异物，大哉天心仁。”盖附于责贤之义。篇末云：“后来有尊官，乃贡太湖尊。”则谓邹弘志事。太湖采尊，自明万历时邹舜五始。弘志，其孙也。康熙三十八年南巡，以所种尊四缸，附《贡尊诗》二十首以献。后入书馆，叙劳，得山西岳阳令，时人目为“尊官”。  

傅青主负志节，明亡后，黄冠衲衣，奉母居土室。申凫盟《怀青主》句云：“晋国山川空白发，中原天地此黄冠。”逦状其遗世独豆之。康熙戊午，李给事（宗孔）举应鸿博，固辞不得，乃称疾。有司令役夫舁其床以行，将至京师三十里，以死拒不入城。公卿皆诣之，魏环溪以其老病上闻，诏免试放还。与杜微君（越）俱以笃老加中书舍人，冯益部劝入谢，坚不可，复称疾笃。使人舁以入，望见午门，涕涔涔下。益都强掖之使谢，则仆于地。环溪进曰：“是即谢矣。”翊日复归，黄冠衲衣如故。有称以“舍人”者，不应也。惠研溪赠诗云：“维昔逃诖，党祸炽毒羞。吁嗟袁使君，无罪婴木索。买彪一西行，正议夺谣诼。归来嘿无言，抱影窜邱壑。家贫意弥安，身老志愈殷。荷筱先春耕，腰镰待秋获。乌犍驱一具，史传挂两角。欣然足平生，俯仰幸不作。何图天网张，纵獠到山泽。罘罾捎凤皇，笼置群鸟雀。敦促使就途，携无一钱橐。饥寒引百病，浸淫及腰脚。不堪蹈踔行，穴版卧缠缚。沈疴势延绵，芦酒御不软。至尊问起居，宰相给医药。遗之不言谢，问之徒唯诺。我时客京师，朱门绝芒层。一心敛英风，比日请尤数。先生为我起，意色都不恶。吐口一开怀，片言得大略。”当日情事自见，青主家传禁方，资以自沽。尝为人视疾，走平定山中，失足堕崩压，仆惊且哭。青主见风峪甚深，入之，有高齐石柱，书佛经，摩扌沙忘返。顾甯人称其“萧然物外，自得天机”，洵不虚也。  

同时关西之贤，李二曲并著。举隐逸，不起；再举词科，当道必欲致之，拔刃自刺乃免。甯人诗所谓“从容怀白刃，决绝谢华轴”者也。大吏请主关中书院，以谋为冯恭定设俎豆，勉就之。既而深悔，急舍去。父信吾，从军为材官。临发，抉一齿留于家，竟从监纪孙兆禄战死。后二十九年，二曲徒步二千里，至襄城死事处，遍觅遗蜕不得，祷于社，设招魂之祭，号哭不辍。襄城令张允生为立信吾祠，祠成默祝，愿以五千国殇魂同返。夜宿祠下，鬼声大作，于是设祭，及死事者，招其魂以归。甯人《襄城纪异》诗云：“踯躅荒郊酒一尊，白杨青火近黄昏。终天不返收崤骨，异代仍招复楚魂。少室愁云随独雁，颖桥哀水助啼犭爰。五千貂锦皆忠义，孰似南山孝子门。”后圣祖西巡，闻其名，将召见，命陕督传旨。二曲惊泣曰：“吾其死矣！”辞以废疾，不至。遣子慎言诣行在，进所著书。上为嗟叹，赐御书“关中大儒”四字以褒之。当时国生学者称“三李”，谓三曲与富平李因笃、县李柏也。  

武林陆丽京，馄庭兄弟也。鲲庭以进士官行人，殉南都之难。丽京隐于医，以养母。母卒，为“庄史”案里及，弃妻孥入山。先是，馄庭授命，留书别母及兄。丽京装潢成卷，附以倪鸿宝、陈木叔、董石斋诸君子往还诗札，题日《孤忠遣翰》，善藏之。罹难时，吏籍其家，得卷，将裂而毁之。其妻弟孙宇台奔入曰：“此无用物，盍畀我。”吏笑许之。事解，以归诸丽京。丽京子寅以其辞家书及小像并附卷后。寅字冠周，康熙二十七年进士。既释褐，微服往寻父，愿十余年，终不得。或云丽京弃家游岭南依僧舍，梦入太和山琳宫，遂易黄冠。往访，竟不知所终。冠周有《零丁篇》，为朱竹姹代作，云：“寅也敬白，零丁尺半纸，敢告行路诸君子。有父有父，一去故乡，不知日月几千里。日月逾迈，二十五年矣。请说躯体颜色皮，轩眉广赖丰两颐，口辅鬃鬃微有髭。去时牡齿尚未落，肩胛尚亦肥。平生不怒多笑嬉，目无邪视头无供，周尺一寻长过之。请说裳衣少新制，大布宽袍泪长渍，带断续绳衫裹臂。孙孙子子叽虱萃，有时扪之掷在地。两裆敝袴双足扉，寒肌生粟暑生痹。婆留乡语听易分，问以经术辞纷纶。至若说《易》尤专门，方州家味《易》根。囊中口谱，可等金匮文，方不自秘恒活人。不昧财，不逐祸，缁衣黄冠无不可。惠而能以消息闻，为德者君报者我。”是亦宇宙间有数文字也。因二曲寻父事，类及之。  

赣人盛传“孝眼先生”，事可纪也。先生熊姓，名迎龙，南昌人。康熙初，金声桓叛，据南昌，居人争走避。熊以父病不得行，使弟负母出，已独居守。一日外出，有饿贼至，执其父将烹之。熊归，拥父颈，求以身代。贼怒，以刃刺其左目，熊濒死，终不释手。一贼义之，父子俱获免。熊死两日复苏，左目明如故。自云冥中遇乡贤吴公，饮以杯茗，故瞳坏复完。乡人因有是称。齐次风歌云：“天有眼乎应曰有，请看孝眼熊先生，异事至今在人口。当时群盗剧纵横，入市白昼持短兵。锲输磨牙虎摇吻，肉肥肯释趟长乎。空城出避走村坞，病翁独留守门户。已令江革负母逃，世甯不去随闷父。辛勤求菜供晨餐，归见霍霍刀光寒。彭修叱贼不顾死，惜无寸铁摧心肝。哭祈饿贼身愿代，叩头千百颅将碎。贼刃刺眼血淋漓，临危尚拥而翁背。从旁一贼怜潘琮，掷刀却立为改容。手挥徒党出门去，翁翻哭子悲填胸。创深仆地呼不起，血渍衣衫黯深紫。属缤空余一目瞑，讵有仙丹能返死。自古福善由皇天，人死复活真稀传。先生复活双瞳炯，梦中香茗贻先贤。居然秋水凝眶滑，细辨蝇头工笔札。士燮曾吞董奉贤，张元虚说金锻刮。可知至性通神明，匹夫决烈天亦惊。君不见，唐时敬儒断指指复长。又不见，宋时杨庆割乳乳复平。报施若道天无眼，请看孝眼熊先生。”熊氏初本寒微，迎龙孙晖吉始贵，官至大理卿。  

茶陵自李怀麓后，至康熙时，彭石原协揆（维新）始以文采耀世。其《题青墩卷》云：“一束枯骸尽泪痕，崎岖招得未归魂。北邙高冢麒麟卧，输尔农家有子孙。”“泉下团乐宿恨蠲，墓门夜半罢啼鹃。即今寒食青墩路，水木迷蒙六十年。”咏秦世瑛事也。世瑛，山东人，世为农。其祖佣耕塞上，为豪家所害而匿其尸。父某出塞寻访，豪家又欲甘心。遁归，愤郁以殁。遗言，必父骸归，乃葬。世瑛感泣，佻身赴塞，百计赚祖骸，数千里负归，与父共葬青墩。距祖殁甲子一周矣。一时土大夫义之，争为诗歌纪其事，曰《青墩纯孝卷》。又《赠姜渔台》诗云：“累月经年悭一画，画成著墨却无多。由来能事参元化，山吐云岚水涌波。”曾闻还绢恼金吾，亡命束瓯几载逋。毕苋恕先难免俗，当人犹得《放鸢图》。”《序》谓渔台名璜，自云蜀人，嗜酒放旷，工诗画，善自矜贵。客京师，某金吾方赫奕，致币求画，久不与，使人索之。值醉，麾币骂使，还其绢。金吾怒，欲中以事。渔台遁入浙东雁宕山，籍贯姓名，更易无定。迨金吾败，乃归。其画或经年不作，酒后乘兴辄十数纸，皆活泼有奇气。尝作《龙雁图》，恐人攫取，题诗其上，诡署“姜璜赠渔台”，尤奇。二人者，一以孝行，一以风骨，皆卓荦可传。  

圣祖屡幸五台。或云世相入山驻锡，为省觐而至，其说无稽。然以世祖聪明天纵，固必生有自来者。秦留仙《恭纪世祖遗事》诗凡十首，录其四云：“千骑传呼簇玉鞍，平明西苑朔风寒。合围亲射双雕落，不许降王仰面看。”“离宫阅武及初冬，清问还闻下九重。闽粤军输忧告匮，亲将节省命司农。”“封章夕奏早批朱，清昼谈经到日哺。讲幄新移弘德殿，天人称绝黄江都。”“御笔锺王叹逼真，不将戈法借儒臣。亲摹文敏书千幅，小玺朱钤掌内人。”仰见圣德圣学之茂，即寻常游艺，亦度越前古。台书相国《奉颁抚刻董帖恭纪》云：“熙朝文治启芳规，旧墨新缣别殿披。游艺偶然供藻鉴，怜才何必在同时。”盖世祖特赏文敏书法，乙览所及，晶藻精微，而昭代文明之治亦肇基于此。其扶述圣武者，如冯文毅《芦沟绝句》云：“銮与翠盖出西城，月满芦沟照御营。十万貔貅齐勒马，亲看拜纛至尊行。”“亲王捧膝动龙颜，辛苦长征万里还。日丽河山增气象，铙歌直入五云间。”“千官锦绣凤城西，朱鹭声迟晓色齐。天语遥闻加慰藉，欢呼雷动马长嘶。”犹见凯旋盛况。时有韩生者，善平话，供奉内廷。王子柢诗云：“政平如水先皇日，行乐时时觚戏传。江上逢君道遗事，断肠如遇李龟年。”即赠韩之作。  

满俗重跳佛，以驱疠迎祥，有乡罗遗意。入关后，宫中犹行之。每跳神，必召王公大臣上殿侍坐，食肉。食毕，赐币赐果而退。全谢山《跳神曲》云：“跳神东国俗，不载旧礼经。虽非祠部掌，要亦关献徵。力能消灾诊，道在凛神灵。是以主鬯者，卜日眠事必竭诚。堂堂白虎君，午夜来降庭。一尊汤子酒，酿比黄流清。飞石黑阿峰，粢饵有佳名。女巫选宗妇，距跃击鼓兼振铃。余期餍妖，即以饱明馨。礼白天子达，亦复亲割牲。礼成还拜赐，福胙大充盈。笃祜我宫府，余泽及公孤卿。”后来所谓“坤甯宫食肉”，即神胙也。其在满洲士大夫之家，岁杪跳神毕，亦延客食肉，谓之“食神余”。祭以夜，延客以黎明。客至，设筵于炕，列临酱蒜韭之属，肉切白片，贮于盘，联翩进，以客多食为吉。客去不谢，谢则犯忌。何平斋丈官京师时，尝应同官之招。有诗云：“择肥全豕剥皮蒸，列俎神余香始升。贺客登筵盘膝坐，老馋不取主人憎。”今其风久废。  

故事，礼部每于冬季演《庆隆舞》，即所谓“莽式。也。略如古者之陈百戏，多象关外旧俗。新年大宴，则于太和殿前奏之。曹升六《观乐行》云：“高歌不复辨宫商，似为艰难王业奏。”盖所以述鸿业、扬耿光也。吴元朗《礼部观乐歌》《序》谓：“丙寅冬至前一日，礼部莽式。尚书、左右侍郎南向坐，有公卿服紫貂者二人东向坐。堂下金鼓杂作。少焉，陈百戏于庭。执红编竹器，状如小箕，而左右向者数人；骑而披甲载兵，手旌旄弓矢之属者八人；戴赤色假面，披黑羊裘，横刀而前者五六人。进退止齐如战阵。俄而骑者胜，横刀者败，执馘献丑如受俘然。既退，复有彩色戎衣，持一险竿而趋者一人；随而腾身跳踔，往来如飞者数人。询之堂吏，曰此高丽筋斗法。又有二童子，各首戴慈盆，口衔一小竹枝，上下俯仰，以竹叩盆，铿然可听。凡所为悦心骇目者，不可胜纪。顷之，本部梨园子弟上堂奏伎，彷佛类元人院本。曲终，二人揎袖起舞，动摇顿挫，皆按节拍，与堂右一人歌呜呜之声相应。视之，则服紫貂而束向者也。”其诗云：“黄花十月罢冬狩，天门万乘争飞扬。朱鞲侧目海青倦，鹰人夜闭天鹅房。大庖充盈从臣醉，紫驼出釜烧黄羊。由兹三冬例修谯，玉阶奔走仪曹郎。数人执旄导且立，中权后劲参颜行。三声譬篥枞鼓动，松山千骑骄腾骧。飚如陷阵蔽原野，欢如获丑献庙廊。虎臣稽首卣赐，绿沈赤葆交旗枪。须臾参差手伎入，高丽筋斗各断强。锦华绛蛛往来便，翻身如电摇朱光。花瞿头戴口街竹，翻覆不坠声铿锵。《清商》别部更前奏，曲终为乐歌泱泱。公卿揎袖起且舞，银貂垂手纷低昂。回旋顿挫巧伸缩，睥睨惊座须眉张。”写来声容并茂。是举示子孙以创业所自，用意至深，同光后犹沿袭不废。先文安公在礼曹，尝目睹之。  

吉林，邻岐旧邦，风物纯朴。江行，冬以“爬狸”，夏以“威瓠”。“爬狸”如车无轮，驾以快马，行冰上，日可二三百里。“威瓠”，刳独木为舟，狭而长，虽巨流可济，冯文肃《吉林道中》诗所云“双轮不碾辎车异，一木孤浮渡艇长”也。方凫宗《今乐府》咏“威瓠”云：“脑温江边‘威瓠’渡，江口行人日来去。不问江岸集乌樯，但向山中刳独树。独树刳成似叶轻，长身窄腹波上行。不帆不桨一篙水，破月飘烟纵复横。有时纵横撒大纲，网得大鱼供客饷。有时并榜过轻车，车轮缚木篙徐徐。朝朝暮暮涛声里，秋风吹雪江冰起。几日江冰冻不开，曳君长卧枯篙底。”文肃《东行杂诗》详及风土，录其四首云：“寒色带新霜，行人总急装。茅柴团废堡，斥堠上层冈。戍卒兼农事，居民半异乡。山巅还驻马，帆色在重洋。”“四海为家久，留都记始兴。战尘销百载，佳气郁三陵。煮海人无禁，烧田赋未增。五侯闲子弟，霜野竞呼鹰。”冰雪兼泥淖，暄寒觅路行。盘雕翻日影，归衲赴钟声。垦野新增户，分边旧驻兵。古墙人拆尽，犹号勾骊城。”“草屋平无脊，泥墙缺作门。经营兼父子，偃息共鸡豚。沙井空心木，牛车曲项辕。客来容借宿，三户老民村。”“老民”者，土著之称，其时已多客户。  

吴江吴柳堂（祖修）《圣德诗》云：“百氏秦燔古制更，汉文有道视还轻。欲终丧礼君王圣，无数廷臣上殿争。”颂圣祖圣孝也。孝庄后崩，圣祖欲于宫中行三年丧。群臣集议，以为天子一身，宗庙社稷所托，祭为吉礼，必除服举行，不可使神灵失歆。且君臣兆庶一体，若君上持服宫中，臣民安可即吉，上不从。后太学生刘枝桂等五百余人固请循古制，以日易月。裕王福全、恭王常颖亦力言，始曲从之。孝庄后于开国之初佐定大业，深知治体。故事，后妃及王、贝勒福晋，贝子、公夫人，皆有命妇更番随侍，自后始罢。宫中遵祖制，不畜汉女。世祖尝秉慈训，述《内则衍义》。圣祖命儒臣译《大学衍义》以进，后善之。尝言“人君遇灾，固当修省；亦在平日用人行政，敬承天麻。”圣祖命《起居注》录之。临危，语圣祖曰：“昭陵久，不可启。我千秋万岁后，魂魄依汝父子。”故营葬吕瑞山，称昭西陵。自后，后殁于帝后者，皆异葬。徐乾学《大行太皇太后挽词》云：“惊辖丹旒结，龙轴缟驷齐。愁云扶海旭，泪雨合春泥。万树槐风里，千门柳た西。倾宫车辇出，隐隐凤城堤。”其二云：“祖奠辞宫阙，从宫立堵墙。天颜渝啐穆，玉趾践冰霜。御辂杯初酹，铜街泪万行。孝思宜备记，勉矣起居郎。”其三云：“金与来洽渭，宝历定岐丰。地表曾沙庆，天资钅柬石功。丝纶三殿发，哀慕万方同。乍睹春晖丽，寥寥长信宫。”其四云：“恭俭先臣庶，全胜马邓名。痼疗劳夙夜，燕翼起平。缟素纷同轨，风云驭太清。两朝尊养备，犹未慰皇情。”其五云：“宝镜尘碉几，珠襦黯缚帷。一辞天下养，长忆万年悲。素柰簪成撤，朱樱荐及期。他时采甘露，应向寝园枝。”其六云：“黄屋犹庐次，重华孺慕同。青蒲陈自切，素痛无穷。空复劳愚虑，无缘慰圣衷。徒李百药，献谏太安宫。”时有三媪请殉，特旨不许。李文定诗云：“追随王母瑶池会，罢殉恩纶感睿慈。”国朝从无殉葬之例，而释行《侍香纪略》妄谓端敬后崩茆溪森开堂，宫中请免殉葬多人之死。世宗特谕斥之，并查毁其书。观此，可徵家法。  

熊文端为侍读时，应诏陈言，语颇侵鳌拜。鳌拜欲绳以罪，赖圣祖全之。时权奸当国，擅黜陟生杀，举朝侧足。文端以一词臣，谕事侃侃无所避。用是直声震朝列。尝谏阻巡幸塞外，请缓图撤藩。又请慎选儒臣记言动、资启沃，屡言圣学为第一要务。圣祖称其日以内圣外王之道、正心修身之本，直言谠论，务得至理。盖明良之契深矣。徐健庵为公门下士，其《送座主孝感熊公省觐》云：“孝感先牛天人姿，泰山岩阿长桂枝。汪汪干顷标襟期，横经身为帝王师。九重圣德今娲羲。时时召对铜龙墀，殿高语细人莫知。下朝双藤当户搐，焚香瞑坐到日胧。学也立雪闲披帷，难字进问扬亭隈。奥篇隐帙厂不疑，窃喜马郑亲规随。先生正色还相诋，谓此章句胡尔为。渊源当溯洛与伊，慎勿误蹈荀卿疵。小子再拜敢自隳，拟策驽钝烦箝钅追。一朝北堂劳梦思，拜表屡颔天子颐。建章闩影摇罘恩，温诏暂许归南陲。锋车刻日来休迟，赐天飞龙骑。珠鞍金络光陆离，道旁观者争叹欷。更闻上林果晕晕，赤瑛盘为高堂遗。绯袍彩袖正相宜，臣忠子孝兼得之。古来盛事谁如斯，先生遭逢一何奇。”文端时为讲官，日进讲弘德殿，故归省恩责特渥。公与李安溪同时负理学名，而俱不免谤毁。门户倾轧之习，犹似前明。读安溪《榕村语录》，可觇其。  

忠直如汤文正，犹被众谤，圣祖且疑其怨讪，盖执政倾之。文正治吴多惠政，而吴人尤传其毁五通祠事。华亭许鹤沙《睢阳行》云：“睢阳学士金闺彦，夜深常侍明光殿。金符大旆挟风霆，冰心苦节绥南甸。长空明月照江涛，于菟出走苍狼逃。木石之怪夔罔两，犹向人间索五牢。中丞飞檄榜通衢，沈其土偶庐其居。故鬼彳  于新鬼窜，阴霾扫荡天清虚。君不见，狄梁公、西门豹，水沈三老焚袄庙。又不见，旌阳尹、昌黎伯，斩蛟驱鳄服以德。从来忠信孚豚鱼，千秋史铭金石。公今入朝带剑履，前席殷勤报天子。玺书赫濯神只惊，日丽中天民受祉。”诗作于康熙丙寅，文正方以宫僚内召也。周恒轩明经（龙藻）《楞伽山》诗亦咏其事云：“先王定秩祀，赫赫祭义悬。岂容淫昏鬼，得以非族干。世衰道始丧，恢诡滋神奸。咄哉楞伽山，蒙诟数百年。冈峦非不美，有孽凭于巅。其事俚且诞，意出《妖巫传》。公然饰屋宇，金碧穷芳妍。木偶杂男女，佩玉而纡鬟。部卒侍两旁，肖像青红填。遂令无知辈，瞽聋自欺馒。石湖水清驶，什五排画船。牲牢必修洁，箫鼓仍喧阗。虽值风雨夕，奔走惧少延。妇人尤噶哨，语恶不忍宣。心邪乘隙入，梦寐生狂颠。动云神所致，祷赛宜加虔。妖巫既得志，吠声益狺狺。鼓舞数邑民，真如蝇慕膻。每当婚礼成，先期陈几筵。乡村真可笑，立庙溪谷边。高广仅盈尺，尊奉同帝天。屈指百里中，日费千金钱。岂惟膏脂竭，风俗因之迁。阴霾蔽白日，沈痼无由痊。自昔守土吏，往往多名贤。逡巡惮摘发，半为祸福牵。汤公中州起，绝学今伊川。仗节抚吴会，变俗以身先。痛兹淫祀炽，是使民德愆。上章罗罪状，正气回两间。一朝纶言降，尽取投深渊。震雷忽破蛰，荒秽快洗湔。山灵亦生色，草木增葱芊。政成甫期月，玺书徵何遄。一老天不遗，骑箕归星厘。我闻公去后，群小复煽言。望祭伺昏夜，稍稍酒食骈。死灰倘不戒，虐焰恐再然。我愿献此诗，片石山头镌。”楞伽山即上方山，五通祠所在也，邪神是凭，蚩蚩惑之。少女幼妇感疾，巫蚬辄言神娶为妇，往往瘵死。前之大吏欲撤其祠，遇祟死。公奏于朝，毁祠沈像，勒石永禁，患遂绝。当官务持正。监生王某仆窃赀逃，忽引弓刀二十骑，称鬻身王府，诟詈索金。公立擒之，治如律。又常熟某氏奴，挟其主所得《隆武》，迫主遁，谋据主妇。公追燔之，毙奴杖下。刁俗一变。其卒也，吴人巷哭。恒轩挽诗云：“定论中朝在，遗哀南国殊。街恩倪耄，会哭尽生徒。”相传公自奉俭，每采野荠和豆羹。方槐江《讠永豆腐》有“常伴中丞退食余，名高十八种尚书”之句，其清亦不可及。  

立斋相国《二给事》诗，《孙君蕙》云：“元叔赋《疾邪》，发音何煌煌。休琏感时俗，陈辞慨以慷。伊人负奇姿，奕奕黄门郎。激昂论意气，恺恻上封章。嫉恶有本性，见之若探汤。作诗寓孤愤，属兴深且长。此意谁实谅，读之增感伤。”《任君辰旦》云：“谀巧日以工，直谠道不存。圣明忠易效，曷不顾国恩。之子奋百里，高步登掖垣。职思在献纳，天关于欲扪。登祀谅非古，违众进苦言。艰哉松山役，慷慨声不吞。碌碌彼徒尔，遇合乌足论。”孙任俱以县令行取入台。系屡劾贵幸，任尝疏论封惮之非，又奏请收瘗关外明时战骨。有旨诘问，令驰往勘视。人皆为之危，任意气自若，盖戆直之士也。又，立斋《江南三学使》诗云：“人心日已蝓，士耻日已忘。郁彼礼义府，俄成赇赂场。绞梓谁为收，筐箧厚自将。因缘书上考，意气何轩昂。安知抱五客，掩涕徒浪浪。吴都信多幸，街使交琳琅。刘君奋才杰，高自镖门墙。所过列巾卷，训饬故百方。田君夙英挺，若渴勤搜扬。文体一以变，流风为之吕。弭节未淹，矫矫立士坊。继以连城璧，温雅彰令望。采深渊藻，灼灼茂林芳。人思肄朱弦，产有陈青箱。彼皆奋东国，身近邹鲁乡。圣泽虽已远，笃生尚材良。教术岂苟同，同于厉冰霜。足令振陨俗，姓氏余辉光。”三学使者，刘果、田雯、赵仑，皆山东人。田即山姜侍郎，后抚吴，兴水利，革漕弊，民尤德之。  

张朴园侍郎为学使，亦著清望。阎百诗性简傲，于时贤多疵议，独服膺黄太冲、顾甯人，而于朴园推许甚至。庚午端阳，朴园以学士督楚学，百诗招宴武昌城西湖上。湖故无名，百诗笑谓：“此学士湖也。”因举太白《沔州》诗为起句，赋诗赠之。朴园答云：“郎官爱此水，因号郎官湖。吾来客楚州，迹与曩哲殊。三年愿传舍，炎雪劳驰驱。瓜期偶息影，得闲亦须臾。主人敬爱客，放棹携百壶。绣幕漾云水，牙樯狎鸥凫。纷纷角黍筵，画舫凌虚无。灵均日已远，节物留欢娱。欢娱亦何有，清赏在吾徒。谈笑惬素心，至乐非笙竿。主人今谪仙，胸有骊龙珠。乃援沔州例，标此名胜区。我名以湖传，佳境恐厚诬。虽为香案吏，本是山泽癯。家园滏水阳，三径行就芜。中宵剧归梦，援鹤勤招呼。身随彩丝系，病藉艾草苏。笑此朱夏天，清霜点考须。虚名重刻画，丽句属操觚。君诗勿传播，冯夷恐揶揄。”朴园名榕端，一字子大，磁州人也。  

李子静司农（仙根）《安南使事纪》要作于康熙七年。时安南王黎维禧逐都统莫元清，夺高平，元清奔入滇境。司农以侍读街命往谕，杨又仁驾部（兆杰）副之。比至，引据律典，责维禧出郭拜迎，帖然奉诏。移元清南甯，还朝报命。许竹隐《守思南遇子静途次赠句》云：“读罢安南纪使略，普天齐识漠廷尊。”谓所著《纪要》也。程周量《送杨职方》诗云：“安南君长处炎徼，北面久已输忠诚。前年玺书予封爵，吾宗学士曾南征。归来陈风对宣室，为言此地无兵争。鹦鹉鱼游浪泊水，庵罗果熟安阳城。今年羽书忽驰至，族类不合仇相倾。蛮王更制略下邑，都尉倔起投昆明。凭陵三郡势莫敌，女无线茧男无耕。触蛮之断岂足计，只怜蹂躏忧苍生。相如谕蜀有往事，诏旨特简才臣行。”“学士”，谓杨立庵，曾充册封使也。汪舟次亦于康熙中充册封琉球正使，渡闽海，遇神风，三日而至。与国王改言了典礼，藩情悦洽。礼成将归，长史郑绍良将国王命，请为舟次画像，留国中供奉。舟次答诗云：“岂是中朝第一流，偶持龙节拂麟洲。大名那得齐诸葛，遗像何劳比益州。稍喜文章能报国，谁凭骨相取封侯。灵台一片真堪状，多谢传神顾虎头。”凡册封使，多用翰林官，假一品麒麟服，使归缴还，著为定制。  

外藩使臣朝见毕，例赐宴于礼部。康熙时，朝鲜、安南、琉球、荷兰、西洋土鲁番、暹罗喇嘛阿罗斯喀尔凯，皆遣使入贡。徐健庵时贰春官，陪宴日，携客禹之鼎橐笔入，叠小方纸粗写略，退而图之，衣冠剑履、毛发神采毕肖。取《汲冢周书》之义，命名曰《王会图》。吴元朗长歌纪之，后为曾寅谷所得。毛生甫题云：“往者禹子趋明光，曾见重译朝遐荒。镂颊冒形图豪芒，是皆圣祖泽雨阳。再传神武辟万方，增绘《王会》何煌。仁风惠气汰沃疆，海繁鳞甲山牛羊。偶有桀骛俘其王，龙庭鸡鹿成康庄。沙碛赤柳秋不霜，波漂谷耀鹦鹉翔，想见岛屿如银潢。单于乌桓鲜卑羌，吐蕃回鹊氏高昌，数疲汉魏晋与唐。曷若至德消搀枪，亿万里图咸冠裳。瑟瑟为柱金为堂，金龙激水旃檀香。或驱犀象璎珞长，梯山航海不敢康。巍巍双阙犬中央，朝暾欲上辉天阊。奔走郊时为常，至今日出闻歌章。嗣皇仁圣献令臧，鼓车驾者皆龙骧。瑰丽不竭外国藏，乐彼川谷勤耕桑。飞云入吕望气黄，身热坂久增清凉。公昔朝正铿明，目观鳞集如图详，作诗赋笑夸长杨。旃蒙作噩日斗旁，我更歌德书阳。”时为道光乙酉，海宇犹全盛也。史纪属藩，此为极轨。  

海澄公之封，始自黄忠恪。忠恪初为郑氏部将，顺治十三年，斩伪总兵华栋等，率众以降，屡讨贼建功。施靖海，其所荐举也。子芳度袭爵，斩耿藩伪将刘豹等，伪与郑成功和。耿郑通好，芳度谋拽，守漳州，被围年余。叛将吴淑引贼陷城，巷战力竭，投开元寺井死，母妻族从同殉者三十余人。事闻，赠郡王，谧忠勇，以忠恪兄子芳世袭爵。乾隆丁亥，特准以公爵世袭罔替。盐官陈守谦《题海澄忠勇王殉难录》云：“麟阁奇功旧绘形，无端大树忽飘零。城中碧井还留血，海外孤军竟堕星。部将奸谋恩已背，全家从死骨同馨。断头报国千秋事，佳传忠贞胜勒铭。”后芳世兄弟在粤，为叛镇马雄等诱附吴逆，不从，乘闲脱走，以陷贼始末上陈。上嘉之，加太子太保，仍镇漳州。闽事平，富宗麓宗伯衔命还乡赐祭。冯益都有诗送之云：“闽海惊看昼锦开，旌忠纶绰下三台。枫宸眷注沾松柏，宗伯威仪慰草莱。问事挽须嗔自少，引杯话旧客能来。疮痍莫厌谘询苦，入告还同父老裁。”宗伯亦闽籍也。忠恪以墓遭残毁，得追谧、赠秩。忠勇弟芳名、芳声赠太常少卿，从父枢赠佥事。  

吴三桂未败时，于属吏任意题补，尽破铨法，谓之“西选”。杨筠湄中丞官御史，抗疏论之。疏下部议，寻出为川北道。三桂啣之，劾其意存隐射，语伏危机，诏令回奏。筠湄自陈为防微杜渐，期该藩为盛世纯臣而已，坐纠奏不实罢。三桂败，郝恭定诸人交章论荐，累迁宪副。出抚安徽，劳介虾送以诗云：“惟君夙荷主知深，徙薪谠论骇朝簪。严弹早落强藩胆，薄谪终非圣主心。人生一事堪不朽，谏书廿载传人口。才拜新纶尹上京，张纲轮欲埋都城。长安重睹乘聪使，江国旋移开府旌。”纪其实也。当三桂势盛，方镇皆委蛇其间，独甘忠果思患预防，吴亦严惮之。然忠果欲引用材勇备缓急，皆格于部议，不行。丁内艰，乞终制，不许，仅予假归葬。迨墨赴黔，而乱谋已著，提臣李本深、抚臣曹申吉皆附逆。不得已，趋镇远，谋守黔门户。镇将亦叛，遂不可为矣。其墓在京师西郊斗府闸，益亭中允《过忠果墓下》诗云：“谒庙经过迥，观碑取径迟。孤坟当直道，劲节照清池。苍藓侵春蚓，贞珉灿色丝。如闻詈贼语，想见奋髯时。颈血焉能惜，臣心誓不移。”犹见视死如归之概。镇远吉祥寺为忠果缢死处，舒铁云（位）佐幕入黔，过是寺，《吊甘尚书》诗有“杀妾张巡更有情”之句，谓忠果下镇远，尝杀妾飨士，其语当有所本。  

平湖陈国政有《纪间四律》述三藩之变云：“分茅胙土锡恩殊，异姓真王近代无。出镇梯航供翡翠，归朝薏苡拟明珠。忽嘶战马云中草，竞弃书生塞上。谁料九重亲降诏，犹烦叹啃护兵符。”“粤王原系谨廷臣，复领貔貅作汉寅。扉屦巳闻过庾岭，巢乌犹自噪羊城。铙歌休赋辽东曲，舞队空思《乐浪春》。试听海涛疑战鼓，令人千载笑卢循。”“无诸台畔促戎装，猛士歌风入建章。瓯越江清归汉吏，乌桓海涧镇名王。承恩旧日联宫禁，赐履新教食帝乡。莫怪榕城多寂寞，三干歌吹在辽阳。”“元功归国万人欢，威重名全自古难。战伐几年开六诏，提封今日属三韩。帆扬巴水波涛涧，兵到营州宇宙宽。远却泸江烦熟地，松山五月朔风寒。”三藩分镇，财赋积耗。尚可喜引疾，愿移藩辽东，诏许之。三桂亦诡请移藩，廷臣多主留镇，米思翰、明珠谓当如所请，遂命撤归锦州。三桂闻命，阳定行期，潜蓄发易衣冠，约合平南、靖南及黔、蜀、楚、秦旧吏，发兵反帜，自称“天下兵马大元帅”，进陷辰沅，所至煽动。闽则耿精忠，桂则孙延龄、马雄，川则郑蛟麟、吴之茂、谭洪，陕则王辅臣，并附三桂，据地叛。尚可喜卒，子之信亦附三桂。嗣抚远将军图海征陕，招降王辅臣；康亲王征闽，招降耿精忠。之信知势危，亦通款。三桂渐孤，犹僭称帝号，建元昭武，寻病噎死，孙世嗣。征南将军资塔奉诏，自桂入滇，连克石门坎、新城所、黄草坝诸隘，进抵曲靖，遂会彰泰、蔡毓荣、赵良栋军合攻云南城，伪将何进忠等擒世以献。其经黄草坝以入滇者，即三桂征永历故道也。故金陵邵为章《题云南五华山故宫》有云：“百万雄师睥睨间，先朝一脉绝南蛮。擒人即是人擒路，谁道天公不好还。军威南朔枉称雄，转眼兴亡一瞬中。他日龙门成纪传，君臣父子总无公。”三桂立意殄灭桂王，发“三患二难”之议。即后之进兵檄缅甸、驱李定国、降白文选，亦悉出三桂之力。论者但责其倾覆故主，功新朝。高宗览《明监》附载唐桂二王本末，谓三桂彼时已欲据有滇黔，故必翦除余孽，非实为我国家也，睿见尢切。逆魄有知，何以自解？  

三桂子应熊，尚主留京，廷议请逮治。有诏暂予拘禁，朝臣顾忌，莫敢尽言。王文靖独具密疏，请立诛逆子，传首川湘，以寒老贼之胆而绝群奸之望。乃命应熊及其子世霖处绞，幼子免死入官。三桂惊出不意，竟以是发疾，先正冥诛。甘道源《拜文靖墓》句云：“一语安危系，千秋智勇全。”谓是事也。李文定《秋怀》五律十首，纪撤藩事尤详。其诗云：“盛世怀柔意，流言惑远迁。妖氛迷鬼国，杀气暗蛮天。庄乔疆空拓，韦皋策未全。碧鸡金马路，迢递使星悬。”“行祖名藩贵，期门突骑优。山移惊赤羽，水战习黄头。应运陶公甓，甯轻叔子裘。铜千方设险，辛苦众通侯。一寞窳干尧纪，菁茅黩禹谟。输诚初送质，亡命尚稽诛。乐正腾封豕，襄阳窜短狐。风尘方Е洞，何限鞠菊呼。”“闽乱钱无铬，诛求女顾山。输将穷蜃市，旅伍杂鱼蛮。鲋入儿方合，鸠居鹊自攀。相图应不远，何待水师环。”“桂管权游胥，殊恩视子侯。鸱张轻带砺，狐媚老兜鍪。忽作苍梧瘴，平翻赤水流。荏苻亡赖薮，面首列青鞲。”“连云欲傅天，峻岭列星悬。烽暗鱼见火，炊残雀鼠烟。量沙都养匮，裹革使君坚葭萌恨，忠魂泣杜鹃。”“推毂军容盛，金支扬秀华。元戎开制府，列校启高牙。久练骖骠骑，新成霹雳车。霜天吹角晓，令肃市无哗。”“侍子忘婚媾，称兵鸭绿江。宗英谋勿贰，元老士无双。倍道晨增龟，悬军夜受降。要荒犹振落，嗟尔谷蒲邦。”“逋悬牢禀绝，三阵趣重关。俞骑繁华子，参军供奉班。驱蛟归大壑，放虎卫空山。血污游魂敛，龙涓水欲殷。”“在在多忠烈，天成不朽名。奸心原已死，正气自如生。有志怀凭轼，无才为请缨。会看蛾贼靖，长共享乎。”前二首言三桂用兵苗蛮，第三首谓永历事，第四首谓耿郑事，第五首谓孙延龄。延龄妻四贞，孔有德女也，感旧恩，谋归顺，三桂使从孙世琮诱延龄杀之。第八首谓布尔尼兴兵应三桂事。余述戎绩、褒忠烈而已。有释石铭者，俗姓车，上虞人，早隶三桂麾下，屡立功。见三桂谋叛，遂入南海为僧。有诗云：“海风吹雪下残更，寒气棱棱逼短檠。犹记黑山宵射虎，一枝箭作饿鹃鸣。”不图兜鍪中有此明哲。  

文定《秋怀》第六首，当为王忠毅而作。忠毅名之鼎，以甲喇章京从征，累功跻专阃、封伯爵。撤藩变起，初拜定海将军，改四川提督，移驻永甯卫。其地扼黔蜀之冲，誓死捍守，力竭粮尽，犹裹创督战。城陷，巷战死之。黄冈陈仲夔与其子布政毓贤善，为赋《永甯行》云：“永甯城外落日黄，帚星下射垂妖芒。老濞稔恶魄久丧，如伥跳梁鱼游汤。城中一将何堂堂，从龙之彦官龙骧。虎符金印来遐方，黔蜀要害锁钥长。危疆授事急履霜，军府倥偬无宿粮。东南半壁资遮防，誓与此城共存亡。疲兵百战更裹创，云梯地道攒飞虻。援军断绝势莫当，提戈巷战挥鲁阳。手刃悍寇如羊，大呼骂贼贼抢攘。遍裨十二皆国殇，慷慨不数南与臧。”呜呼，烈矣！王辅臣则流贼也，在贼中号“马鹞子”，投诚入姜镶营。英亲王克大同，奇其勇，擢为侍卫，从入都。世祖赏之，命随洪文襄规取云贵，遂隶三桂部曲。其以陕西提督驻平凉，尝遣义子继贞举三桂逆书入告。予子爵，授继贞京卿。吴日千《塞下曲》云：“固原城郭控西秦，久戍经今二十春。家在洛阳城下住，经年不见洛阳人。”“使者乘朝出玉门，诏持绘帛赐乌孙。为言侍子今无恙，初在京师读《鲁论》。”为辅臣作也。三桂叛状既著，诏以大学士莫洛经略陕蜀，檄辅臣随征。行次甯羌，突纠众逼经略营，莫洛中枪娼。王文靖《夜间秦警》诗所谓“共道祭遵忧国久，惊传来歙陨星新”者也。事闻，遣使驰问，复遣继贞裔谕之。辅臣痛哭，具疏谢而留继贞于军，陇右诸郡相继沦陷。黎愧曾诗云：“一夜军声溃两河，秦亭诏下肯回戈。韩皋竟自归江表，陆贾安能说尉佗。”知辅臣终有异志，而惜朝廷之曲法滥恩，盖出公论。圣祖亦悟，乃命大学士图海讨之，败辅臣于虎山墩，穷蹙归命，诏复其官，从图海驻汉中。后五年云南平，辅臣从图海入觐，至西安以厥死闻。邵子湘书事云：“帝京六鹉退飞劳，狼角依然紫极高。肃慎几时供矢，离宫何处种葡萄。孤儿跃马骄珠勒，相国行边赐锦袍。自古秦关夸百二，惊心烽火过临洮。”咏图海出师事也。二王者，泾渭殊流，不当同传。以辅臣之反覆涛张，而终不免于死，故附揭之，以示泰山、鸿毛之辨。彼为将者当何从焉。  

三桂在滇，拥盐井铜山之利，厚自封殖，所居五华山故宫增饰崇丽，豪奢无度。顾赤方《平西宝床》诗有云：“昆明五百里，宫殿居上头。玲珑启八牖，飞层楼。下建五丈旗，榈牙拂飞脖。春风送脆管，散落莲花洲。连畴作武帐，纟失合如云浮。缓金缫孔翠，映耀珊瑚钩。君王且端坐，宝焰生琳球。锥色射璧月，彩女光中游。妖姬奉秘药，照骨黄银妪。有时玉如意，误破脉脂顺。平明令旨出，风火驰蛮陬。边功动天子，逸气浚诸侯。当时七星关，黑旆前滤滤。将军实戮力，相国多奇谋。众宝尽庄严，不足为汝酬。朝廷正宽大，少僭不见尤。胄宋小臣，微财皆赂赇。一床奉阿母，何用官家收。人生恣行乐，性命同蜉蝣。为惧尽今日，遑恤他年忧。”固逆知其必败。滇沐氏有勋庄，明洪武时所赐。传至沐天波，从永明入缅遇害。三桂上疏乞之，自委管庄人，与县令抗礼，恃势颇为民患。赤方有乐府《何尝行》，即借明定远王沐晟事讽之，云：“何尝快，独无忧。父为王，子为侯。五月渡泸水不流，炎蒸箐瘴猿猱愁。手辟三府开两州，日南底定归黄图。赐倾天府意未足，锦标钱库持牙寿。水庄三百余六十，日食其一可周。昆池周遭五百里，敕赐离宫连洱水。西南君长献奇琛，豹尾龙亭迎令旨。后宫眉黛可千人，翠凤织衣黄锦茵。阉奴皇扇从雕轮，貂蝉右插金铛横。驼鸡犁尾猩猩唇，晶半朱瓮赤玉罂。罗番铜鼓悬两楹，妖姬起和春莺声。辟邪假兽师子缨，蛮儿舞不得停。行省中丞咋舌语，十万强师如禁旅。贩商徵匠满江湖，执政不许长秋许。麓川烽火接腾冲，遍师偶蹶捐全功。红旗阵阵催金齿，白施翩翩出楚雄。独无忧，何尝快，铁瓦金书复谁在。苴兰古道杜鹃啼，时有行人下马拜。”末二语隐指桂藩也。吴牧骗《沐氏勋庄歌》述庄奴骄侈云：“藩王曾拜平西爵，县宫花草频开落。八千子弟护金墉，十万良田连水郭。从此鱼盐擅富强，广罗金帛资挥霍。陌上衣香走钿辕，别开绮阁贮婵媛。青山环绕近浦，绿水索洄安。咄嗟豆粥官厨进，馔玉炊珠天不吝。米敕松田选细腰，罂倾竹叶供香酝。绣鞍小吏索租庸，锦袖豪奴催饷婶。酒浆佩琏困鞭笞，那顾穷氓暑雨咨。共詈尉佗专帝制，忽惊吴濞弄潢池。”三桂败，勋庄变价归民，在罗次者附三乡为三尾甲，土人犹能指其遗迹。  

郝雪海巡按四川，密陈三桂罪状。三桂摭保甯城守事，诬劾其冒功。渔洋诗所谓“血战蚕丛日，愁云压闽中。谤书翻置狱，刀笔敢论功”者也。世祖烛其冤，从宽流徙盛京。在戍所廿年，读书不辍。同戍者赠以诗云：“只愁深夜里，冻杀蠢书虫。”三桂败，复召用，官至粤抚。其《吊明蜀抚葆一张公》诗有云：“浴也叱驭人，志在遵前轨。遗民一何寡，交以生为累。蜀使一何弱，争以黜为喜。吏民亦人情，致此良有以。师行动以万，邑民百十止。岂暇事耕耘，不足供驱使。况复滇黔间，伏莽丛奸宄。永甯未遽入，渝城师暂已。赖有保甯捷，经略从兹始。”浴，其名也。即按川时作。以生为累，以黜为喜，其时蜀事可想。  

张襄壮时为甘肃提督，王辅臣以三桂逆书诱之，襄壮立斩其使，朝命为靖逆将军。屡败吴之茂叛军，遂佐图文襄钱定关陇。昆山叶方敏赋《关陇平》乐府云：“关岭茫茫，陇流汤汤。纡徐逶迤，峥嵘睑帜。面蜀肘凉，辅车相将。狡焉启疆，震惊我一方。关岭兀兀，陇流浦谲。彼泾启戎，乃蠢兹蟊贼。为虺为蜴，为螟为媵。昂首张臆，助逆抗有德。如蝈之集，如稀之突。泾原既清，群贼大震。睢睢盱盱，延旦夕之命。帝命臣海，为陇民徙灾。帝命臣勇，师出自西陲。帝诏臣海，汝速入坂。出彼朝邮，为勇军援。椅之角之，沓之蹙之。除民之慝，俾妇子恬适，尚嘉乃绩。海涉河泾，言腾灞渡。泰山矗突，崎陇坂。腧那越凉，飞旖扬旆。扶舆猗靡，云罕绊缭。雍部阻长，敢惮痛瘩。式遏寇虐，以甯尔室家。勇自河西，街枚疾指。来从酒泉，转战天水。矫矫虎臣，一乃心力。摧坚挫锋，荡彼蟊贼。兵车百万，汹汹雷震。横会方州，为行为阵。东西合围，贼在釜底（平声）。其智斯竭，其魄斯夺。勇率其麾，崖诛谷讨。日臣思克，曰臣进宝。赳赳奋武，为王干城。勇实帅之，桓桓于征。于征何所，于巩于临。道阻且长，蔽亏岑。深入其阻，禽草。申用三驱，根株断刈。余贼窜蜀，游魂犹悸。西夏以绥，贺兰其义。胁从蚩蚩，亦孔之哀。宽其诛钮，予以惠来。维海维勇，刚克柔克。勇也帅师，为辟为祓。海也敉民，为揉为活。北地上郡，稽颡归命。如旱望霓，海寔绥之。义威戢武，奠我西陲。剖蜩斯蝈，人畏以怀。秦民嘘呵，化为讴。殄熄暴悖，克广德心。经战伐区，蠲除租赋。问孤吊死，起乃沈痼。廓我皇恩，义声先路。帝德振振，陇山既平，陇流既清，维天子之祯。陇山既伏，次黔粤滇蜀，敢不服。如翰如飞，万福来威。”海者，文襄名也；勇者，襄壮名也。所部二将，则孙思克、王进宝也。大军至平凉，贼众震慑，诸将请乘势攻城，文襄曰：“仁义之师，先招怀而后征伐。吾奉天威讨凶竖，无虑不克。顾念城中数十万生灵，皆朝廷赤子，遭劫掠至此，覆巢之下，杀戮必多。俟其向化归诚，乃不悖圣主好生之德。”城中军民闻者皆感泣，思自拔，辅臣势日蹙。擞卺虎山邀，绝其饷道，辅臣降。于是振穷乏，掩骼，老弱不能归者，遣将士分送。复奏蠲被兵及转饷各州县赋税，远近帖然，颂声大作。诗语皆纪实也。  

曹澹余抚黔，逆藩变作，陷贼中以死。有传其降贼者，国史列之《逆臣传》。李武曾初佐其幕，知将乱，力辞归。闻黔变，作《鹧鸪怨》哀之云：“山川何处险，乃在西南陲。剑错互勋劣，羊肠自委蛇。鹧鸪一小鸟，其声如有知。荒荒云木暗，听者生嗟咨。美人昔同车，揽袂前相持。但歌《行路难》，诅识别离时。瘴雨方毒淫，一朝限天涯。年华同逝水，会合未有期。平生苦忆往，髻鬃梦见之。鹧鸪忽告我，声较昔年悲。亦知行不得，醒泪如悬丝。”其二云：“鹧鸪飞以南，鸿雁飞以北。相逢愿有违，彼固非俦匹。冥冥岂不怀，天长来弋。缠烽蛋烟紫，洗兵蛮雨黑。锻羽亮所甘，需时或良策。稻粱今满地，秋风扫荆棘。江湖多故群，引吭长相忆。寄声择木心，努力当举色。”其三云：“鹧鸪尔勿悲，我怨殊未央。王路直如矢，何为隔岩疆。下看江浩浩，仰视天苍苍。扬风横南来，恶木蔽春阳。香草独无依，折随路旁。终知非故土，素意不相忘。托迹危疑问，谁能喻中肠。皇天感德泽，零露回严霜。荣悴固有时，毋使根株伤。”本传称三佳死，贼党白相屠戮，申吉不知所终。绎诗语，则其人亦非甘心从逆，惜不能抗节自决也。  

马文毅抚桂，为叛将所执，坚不屈。幽挚中，著《汇草辨疑》。侍姬顾氏亦能书，奉公手笔，标识而缄庋之，得传于世。钱摔石诗云：“圣朝忠节襄平公，公所撰书惜未见，公自作歌蒙难中。维时十有二年癸丑冬，三桂叛，延龄从。广西巡抚铁男子，御衣御著何从容。遗之大帽发冲怒，沥血缒城达三疏。自经不得又复引佩刀，镇粤公能邀一顾。闪首排阎击笏楼，疾风授命乌金铺。阖门百口视如归，白日青磷莽回互。拘闪方四年，幽愤草圣传。钩抚十二帙，草字衤集体无斯全。斯非皇象《急就篇》，又岂浮屠水素能专前。正书况释顾姬笔，姬亦从公奋死归于天。呜呼！瘗骨处，广福寺：黑塔村，碑御制。抚蛮灭寇又死傅宏烈，巡远双忠祠。”“八桂铁男子，不怕死延龄”，谓公语也。与文毅同絷遇害者，文毅以下十二人：别居而自杀者，夫人李氏以下七人；后此死公难者，主仆男妇十九人；先此冻饥死囚所者十三人。又材官唐正发负公子入都，其家被杀者三人。凡殉节五十四人。沈归愚诗云：“臣死国，子死父，妻妾死夫仆死主。一门尽节今古难，饮食如饴视刀俎。”题遗著，因阐奇烈也。相传公被押至乌金铺，先戕其二幼子，公骂益厉，曰：“三桂能舍父，我独不能舍子耶！”手夺两儿头击贼，遂遇害。尸暴露月余，贼将赵天元敛痉之。贼平，公子世济宫廷尉，奉其丧归。桂林双忠祠，祀公及傅宏烈，郝雪海请也。  

水月老人者，异人也。范忠贞抚浙，诣之，谈甚契。临分，谓忠贞曰：“耳边火发时，须有主意。”后迁闽督，殉耿藩之难，人服其前知。吴西林咏老人故居云：“松塘九里江之隈，百年称说中丞来。八驺两旗道旁立，竹间亲叩柴门开。草庐中人老且丑，一日声名动南斗。小堂密语人莫间，但道别来久。”述忠贞也。忠贞值耿乱，劝降不屈，亦久絷。幕客嵇留山同在絷中，忠贞以炭画纸，书颜杲卿、伯夷、苏武三古人相询，留山答以诗云：“常山舌既乾，两耳了不闻。声留白刃间，迟回遏阴云。首阳腹已馁，薇蕨徒芳芬。精气弥豪放，鼎食安足云。维彼苏属国，持节牧羌膻。十年如一日，冰雪嚼缤纷。求死既不得，坚志豺虎群。从容与激烈，大道原无分。上林附雁札，终得达圣君。愿言励忠悃，天心将罢军。”序谓：“蒙谷欲择一为决绝地，但被执大骂，求死不得；十日绝水浆求死，又不得。是呆卿、伯夷，天已不欲令其继之。无已，请学苏武。”蒙谷，忠贞字也。忠贞蒙难，尝著《蒙谷自序》、《百苦吟》、《武夷歌》以见志。狱中传闻王师已腧仙霞，耿刘初拟泛海遁，继以众情不顺，始议投诚。守卒侦知之，密为公贺。公笑曰：“二逆即投诚，终不免，然必先杀我，以灭口也。”因口占云：“一笑襟开万怒平，龙兴有寺葬真卿。执旗厉鬼争前导，尽扫穿墙穴壁<鼠生>。”遇害时，亲属、家丁、隶卒同死者五十三人。幕客留山及会稽王龙光、华亭沈天成俱死。泰甯骑兵许鼎夜负尸，焚骸藏之，后归葬京师。忠贞有《武彝曲》赠许云：“三月十五鸡[口]晨，辕门甲士往来频。气色非常人尽骇，城头雷[口驳]崩苍云。苍云未散挝鼍鼓，天吴欲沸刑天舞。直凭谈笑折狂锋，刀戟如林何足睹。刀比霜兮戟作林，两廊杀气遏飞禽。君恩臣节当今日，后上皇天鉴此心。此心久许主人死，谁解全躯保妻子。可怜相向大中丞，俯首无言但尔尔。一身九锁声郎当，鬼火空房澹日黄。百计劝餐罗粪土，踢翻几案蟪飞扬。”自述难中情事也。又云：“武彝武彝古人风，慨吟包胥赋孤忠。秦庭七日能完楚，君更余三‘将毋同’。君何不忍须臾死，未必天心遽如此。怀光希烈真奇凶，终须斩馘献天子。”则述许乞援事，并慰勉之。又云：“垢面蓬头欷复献，满前异类总狂且。生何为兮死有恨，朔望踉跆拜帝书。”自注谓：“难中一切非旧，独获署内御历一册，朝夕捧对。每逢君亲吉旦，以至朔望讳辰，濯体斋心，五夜强起，著我衣裳，倩人扶掖，荷械北向拜叩，示坐卧不离汉节之意。”自署“大清康熙十五年二月初五日作”。又有《勾留吟》，隐同难者里族名字，篇长失录。  

忠贞子自牧尚书，痛心父仇，誓手刃耿逆。耿逮至京师，将行刑，泣请于官，手自寸磔，取其心以归，设忠贞位拜祭。佟俨若诗云：“白马霜快似飞，见君今日复譬归。刀才饱啖渠魁肉，血尚淋漓孝子衣。河岸鸟声喧秃树，城根人影倒斜晖。出门更向深松去，酽血高原泪乱挥。”俨若祖方年，为文肃尊人范楠女夫。方年战死，俨若父国正甫六龄，依外家以生。其于范氏，谊同骨肉，故有此沈痛之作。忠贞幕客同殉，杨中丞熙为疏请赠街，格于例。康熙四十九年，自牧专疏谓马文毅幕友孙成等生归，尚蒙议叙，死者更望加。乃比照生员魏栋殉难例，赠助教。严藕渔《读留山遗》诗云：“一编血碧为知希，枉落廷评有是非。我忆田横门下士，挽歌凄断誓同归。”盖深慨之。留山后人文敏、文恭，两世宰辅，郁而弥光，允彰遗烈。武康高东井《嵇公祠》诗云：“弓刀一跨便从军，草檄才名入幕寅。岂谓黑头公辅器，翻成碧血侍中身。”嵇祠盖文敏贵后所建。乌程董芝筠明经亦受知忠贞，特荐以科道用，为忌者所中，放归。其《谒忠贞祠》绝句云：“握机密启意踌躇，箧有《阴符》返五湖。却悔囊锥犹未试，女墙空见夜啼乌。”自注谓：“癸丑八月，公将赴闽督，时在京邸，密陈数事，谓可安八闽。因某遽归，不及随行赞助为恨。”其相厚亦不亚留山。  

殉耿藩之乱，与忠贞、文毅媲烈者为陈忠毅（丹赤），时官温处道。镇将祖宏勋有异志，拥兵观望，忠毅趣使济师。宏勋恐，设计要公计事。左右或沮之，公不顾，至则慷慨陈说大义，闻者皆感动。一将弁自怀中出帛书，耿藩招宏勋献城檄也。公正色曰：“吾辈受国厚恩，誓死不贰，此物奚自至哉？”宏勋执公手，劝为阖城生灵计。公色益峻，曰：“吾知以死报国耳，不知其他。”起裂之。宏勋使千总某持斧拥公出，公骂曰：“逆贼杀我，朝廷必寸磔汝。”擞谙臂遇害。永嘉令界马抗声曰：“擅杀道臣，竟反矣！”亦被戕。事间，赠官予谧，建双忠祠祀之。渔洋陈命宪殉节诗云：“争飞海水动妖氛，大节堂堂独不群。真见司农生击贼，还同车右死呜君。赤城地远埋残骨，朱乌魂归哭阵云。他日东瓯应庙食，灵旗风雨夜深闻。”又沈麟洲《咏马令》云：“一官迢递到岩疆，阖海烽烟正扰攘。此日陈稀终负漠，同时南八自忠唐。三年乱定闻家祭，两字名尊慰国殇。庙社灵旗应俨在，清魂千古恋桐乡。”马令子陈情行在，得谧忠勤，亦异数也。同时殉闽难者，汀漳道陈公启泰。亦谧忠毅。又总兵吴万福，福州守卫之仪，建昌守高天爵，及知府张瑞于，同知喻三畏，高举龙，知县李埙，刘嘉献，千总廖有功，闽人立九忠祠，与范忠贞合祀。天爵字君宠，铁岭人，文恪父也。宋牧仲诗云：“壮士隐忍欲有为，不成死耳肯作贼。”盖建昌守将叛，被执入闽就死。其拒守抗逆者，则崔莲生之今开化、锺子佳之守廉州。开化将弁潜通寇，莲生率义勇御之，毅数十人，余党遁，城获全。有《越西行》纪事云：“狂氛一夜吹黑云，闽关以北无坚屯。国家承平三个载，猝见烽火皆崩奔。弹丸小邑千废底。踣之直用靴尖耳。城存与存亡与亡，不死犹图报天子。奔走风尘万岭间，啮指血溅蟠桃山。浮图一矢贺兰志，誓不与贼生同天。仰天叩心天鉴此，收城岂雪生民耻。百里提封谢主恩，孤臣待罪甘心矣。”子佳有《城楼抗逆》诗云：“寸衷方欲固危疆，岂料群谋尽虎狼。溅血自甘同太尉，矢心甯便让睢阳。”清苑陈棋公与子佳同年成进士，官广西参议。其之官粤西，竹姹赋《金缕曲》送之，有“才子从军由来事，况是黄金悬肘”之句。逆寇破梧州，迫以宫，不受，幽抑以卒。事闻，优恤。兹汇纪之，以彰忠盖。若土林不受伪爵者，孜《合志》所载，则有李锺广、邵伯荫、陈学夔、吴士宏。又，陈沩潢字悟山，窜身不应召，逆平，荐授兴平令；林焕于逆藩之变，匿不出，后授邵武教授，擢彭泽令。二君俱康熙举人，而志传不及。何肖逸《里居杂诗》云：“长蘅但解尊彭铁，谁识孤忠有悟山。”谓泻潢也。  

宋牧仲于康熙癸巳入朝祝嘏，御制《赠行诗》宠之，有“拔才吁俊入新篇”之句，谓乙西南巡，牧仲疏荐吴会人才，以十五子诗进呈。列集中者，后多橐笔禁近，独张朴村（云章）负才名，不与其列。王文简讶而询之，牧仲曰：“是我老友，故引嫌耳。”仆村《都门赠别管青村（抡）》诗云：“当年江左论才子，十五争歌大国风。愧我商邱呼老友，至今名不挂吴中。”即述其事。青村亦十五子之一，武进人，少育于外家杨氏，随舅观察名大馄者，扼逆藩吴三桂别将于贵西，叙功授余干令，在官有惠政。误去任，邑父老为刊“遗爱碑”，文为蔡立先广文所撰。青村赋诗答之，结句云：“故老莫瞻双柏拜，使君无意下南州。”盖邑署有双柏，柏下有轩，为文谯之所。青村《双柏行》所谓“余干衙斋两古柏，并驾层霄列双戟。高者孥云营鹳巢，低者拳曲瘦蛟脊”者也。后起官普安，其地民苗杂居，为立学舍，布文治。每岁首，持牛酒历十二土司，宣德通情，苗众悦服。其《普安灯词》云：“五色花樯巧翦裁，三蟾百榈火丛开。出无与载行无盖，露冕看山长今来。”“蛮娘曳袖采存云，窄袖长衫窄地裙。唱遍秧歌余自解，蛮方应不愧参军。”即行春苗硐时作。又有《夜观烧山》七古述其状云：“始焉一二星成行，乍隐乍见光微茫。忽焉彗孛厘天长，弧矢夜落奔天狼。丞相火城晨夜张，牛车[口享] [口享]紫步障。天风吹荡随低昂，惊走虎豹眠牛羊，乌鹊突起还栖藏。”盖蛮荒草木营翳，漫山蔽路，行旅苦之。故及冬令，施以火攻，赤螵烛空，禽兽嗥窜，亦奇观也。青村厅宰新昌，擢姚州，调师宗，乃以卓荐入觐。赋《马车行》有云：“京华雪后徒步难，西瞵借马能朝天。自陈逞荒一末吏，胸臆未诉重瞳前。”又云：“男儿五十犹卑位，车前那有八鞠骑。群公衮衮满天关，一官重落西南治。”出都日，知交竞为诗送之，朴村诗盖作于是时。  

当青村宦黔时，苗疆甫平，郡邑新立，丽目击徭役之烦，赋《点夫行》、《索夫谣》纪之，论者方之少陵、次山。其《索夫谣》有云：“短衣匹马何其雄，手持旗布三尺红。传闻一片使差至，奔走妇女号儿童。翻身下冈三十里，疾若过鸟追飙风。入门大吼震山谷，呼鸡盈盘酒盈斛。从奴十人装，列坐弹筝并吹竹。明朝清晓将出门，与骑杂沓阗城闽。余威鞭马复鞭卒，背似土牛著鞭裂。”读之使人惊心动魄。其时暹罗产象，例有贡期，青村赴普安道中适遇之。贡象凡六，领以象官，浴象于湟池中，所至观者立堵，因赋《观象歌》，其篇末有云：“黄须奚官尔何人，绿鞲锦鞭稳称身。论车载米兼载酒，计船输料还输薪。须臾率向县庭去，诉尔横将公事误。鞭挞吏卒其谁何，ㄏ头压项一何怒。”以贡象之盛而扰累有司，以夷官之微而陵蔑守吏，此为京朝贵人所不及知者。青村别有句云：“邑小夫徭横，民稀龟火清。”二语尽之矣。  

江都张涤园（瑾），康熙癸卯举人。官云南昆明令，有惠政。时逆潘初平，疮痍未复。涤园招集流亡，给其牛粮，期年垦田千三百余亩，三年垦数千亩。旧例，邑民日供十金，涤园曰：“令食禄于君，不食佣于民。”力却之。有抚军仆，掠夺生员妻，讼于邑。涤园庇生员，使就公庭合卺，抚仆露刃于门，不敢发。会有讹言起，大吏将出甲不威，檄毁云津桥南北民房，民哗甚。涤园从容白大吏曰：“以六千甲拥出于一门，不如分出四门，使观者莫测其数。”大吏喜从之。其持正爱民多类此。及卒，民谓好官必再生，不听殡，将绘遗像，一民持家来献曰：“昔有讼，公不直我，继思之，乃直我一生也。故私图公，岁时祀之。”同里梁五（嘉稷）从姜青藜将军在滇，哭之以诗。其第二首云：“昨过山城暂解鞍，曾闻明府下车难。抗章力减徵徭苦，破镜重谐妇孺欢。野径桑麻争蓊翳，公门桃李尽孤寒。泉台此去君休恨，万口吞声哭好官。”“破镜”句，即谓某生员事也。涤园论滇事，尝叹曰：“雪冤狱易，减徭赋难。”可与青村《点夫》、《索夫》诸诗参证。  

孙延龄之叛，遣将围富川，富川令刘江屏（钦邻）力拒死之。李文定《刘富川死事》诗，有“自有精灵能杀贼，不教海岛遁孙恩”之句，一时传诵。先是，江屏以进士养母家居，强起为令。伪将至，围城说降，力拒之，以乱民有内应者，城遽陷。江屏被执，迫以伪官，奋掷其印，赋《绝命》诗云：“反覆南疆远，辜恩逆丑狂。微臣犹有舌，不肯让睢阳。”遂缢死。事闻，赠官予恤，特谧“忠烈”。同时名彦，多有挽章。陶南村（监）诗云：“书生办贼事分明，变起南荒鼓角声。绝命大书‘清进士’，毁符羞作伪公卿。白头万里心难死，碧血千年气尚生。持此区区堪报国，笑他身外总浮名。”“白头”句，谓其老母尚在也。王文简诗云：“白沙江上别苍茫，忆尔庐陵节义乡。万里青连桂管，三年碧血照青湘。乌啼溅泪逢寒食，马革惊心裹战场。望断铭旌何处是，苍梧愁绝暮云黄。”哀感苍凉，尤推绝唱。江屏，庐陵人也。  

国初从龙人物以义州为盛，杨敏壮捷其一也。初为江南宝应人，以军功，籍隶义州，承先烈，从军旅。方世祖入关定鼎，敏壮年未三十，即以武略知名。身经数十战，所向必克。官江南提督，值康熙甲子南巡，迎跸，赐御书、御制诗云：“岐阳方较猎，要裹尽龙媒。仗—卜黄金勒，横秋号逸才。”纸尾书“咏马”二字，隐若相况。张文贞撰其墓志云：“天子修时巡之典，公迎觐，余忝扈从。尝与公并骑行，睹公顾盼矍铄，冠剑甚伟。及沿江而下，公独乘小艇，携两健卒，晏坐于惊风白浪之中。一时丰镐旧勋，咸指目叹羡。余因举昔人诗所云‘精神如破贝州时’者，谓公庶几似之。”即此数语，可想见其人。后来论名将者，盛推昭勇、果勇为“二杨”，顾罕及杨敏壮者，何耶？又杨提督（恺）以武进土起家，受知圣祖，尝召入南书房，与何义门、蒋南沙诸文臣同校书史。后以两湖提督归老。许登瀛赠句云：“天禄校书名进土，岳阳持节老将军。”武榜能文，致身中秘，尤仅见也。  

韩心康中丞官铨曹日，手不释卷。与同曹孙虞桥尤善。偶为虞桥讲史，至汉光武出猎夜还，郅惮拒关不纳，明日诏惮受上赏故事，虞桥曰：“是君是臣，俱传千古矣。”相与赞叹。既而有侍卫至部，传上意，授某官，韩日未见旨，持不可，以是失世祖意，召对面责之，然其事竞寝。后江南巡抚缺员，部列应署之名以进，韩名次在后。上指其名曰：“是前不肯署某官人耶？”遂命抚江南。时虞桥已告归，韩过高邮访之，曰：“当日不肯署某官时，意中有郅惮故事也。不意以是竟受上知。”孙举手加额曰：“公为名臣，忻逢圣主，汉事不足道矣。”后有《寄心康中丞》诗云：“从来圣主得贤臣，大节嶙嶙始可亲。谁识当年鱼水合，却缘武帝闭关人。”病中引左手书之，且为子弓安详述其事，弓安跋尾记之。其时小臣守职，鲠直不阿；圣主用人，风节是尚。所以建一代之鸿基者，非偶然也。  

粤疆始定，平南、靖南两邸对峙，供亿烦苛，民不堪命。嗣乃移耿藩于闽，以杨自西（雍建）疏也。先是，自西宰粤之高要，邑有星岩，产百石。值靖南建府，檄取是石，制门前镇狮，斧斤丁丁，昼夜不息，仅获胚石二，运经峡口，舟不胜重，遽沈。复命更取，督促愈急，藩官日喧于堂，今隐忍而已。及擢兵科，遂有是疏。其府今为将军署，石狮尚在。陈希复《粤游》杂诗有云：“嵯峨霸府镇南疆，狞石无言藓雨荒。功罪销沈恩怨在，行人指点话名王。”即咏其事。又藩邮辟厩养马，民间庐墓多被摧毁。梁药亭赋《养马行》云：“贤王爱马如爱人，人与马并分皇仁。王乐养马忘辛苦，供给王马王之民。马日水草百斤，大麦小麦十斗匀。小豆、大豆驿递频，马夜龄豆仍数巡。马肥王喜王不嗔，马瘦王怒王斩人。束山教场地广阔，筑厩养马凡千群。北城马厩先为坟，马厩管领王官军。城南马厩近海滨，马爱饮水海水清。西关马厩在城下，城下放马马散行。城下空地多草生，马头食草马尾横。王谕养马须得马性情，马来自辽左，马不轻。人有齿马，服以上刑。白马王络以珠勒，黑马王络以紫缨，紫骝马以‘桃花’名。王日数马点了，一马不见，王心不宁。百姓乞为王马，王不应。”观此可知建藩累民。而当日撤藩之计，讵得已哉。  
