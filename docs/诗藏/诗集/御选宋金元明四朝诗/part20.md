---
title: 第20部分
index: true
icon: editor
order: 120
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷一  

帝制  

太祖皇帝  

神凤操  

钧天奏兮列丹墀俄翩翩兮凤凰仪敛翺翔兮栖梧枝彼观徳兮真为我辞  

钟山赓吴沉韵  

嵯峨倚空碧环山皆拱伏遥岑如劔防迩洞非茅屋青松秀紫崖白石生谷岩畔毓灵芝峯顶森神木时时风雨生日日山林沐和鸣尽啼莺善举皆飞鹄山中道者禅陇头童子牧试问几经年荅云常辟谷  

又赓载安韵  

旭日射山岩岚光加翠色鸣凤在髙梧育雏傍崖侧风来楸叶红寒鴈起塞北江流防周回天澄云影碧磅礴气氤氲鸿蒙太古积灵秀峙嵯峨仰瞻常晨夕倚天来  

何时孰谓题名籍朱湖洞中仙蟠桃径一尺  

赓僧韵  

天台五百尊方寸皆明月月影弥千江何曾有暂歇为斯妙用通今古长不灭昔当悬挂时诚非凡可越住世及应真几度阿僧刼假锡作梯航泛海涛如雪一旦杳无踪暂与沙门别儵忽羣禅中孰能为机泄禅心旷无迹如海亦何竭僧本具他心宗门常合辙  

寳光废塔  

寳塔摩青苍招提嵗久荒秋髙栖俊隼夜深月影长寂寂星揺荡飞霞入栋梁守僧都去尽萤火作灯光鬼哭思禅度遗经风日张独有来巢燕呢喃似宣扬停骖伤古意云合草头黄闻説当年盛钟鱼彻上方  

春日钟山行  

我爱山松好云埋常不老几度春风吹更緑胜似蓬瀛羡三岛石径闻蕊馨流泉潄春草草青啼鸟涧边幽鹤摩空来晨早锦衣队列出山阿饮客婆娑归更饱山清水清我亦清有秋足我斯民寳  

莺啭皇州  

絮飞莺啭栁垂青春雨过时天正晴新涧水流闻鼔韵旧崖松埽聼琴声神州气象寰中盛天阙风光世上明犹有上林花似锦殿阶仙乐凤笙鸣  

大祀  

晨驾旌旄列队行龙旗遥映凤城明防霜云外天顔碧笼水烟边山色青新嵗野郊春气霭今朝村市晓晴生鞠躬稽首参天处四海讴歌贺太平  

闻人岭南郊行  

极目山云杂晓烟女萝遥防岭松边陆行尽服岚霞气水宿频吞虬蜃涎晨仰际峯观拥日暮看临海泊来船信知百越风尘异黑髪人居不待年  

咏南越  

边邑深隍嵌叠峰土民食粟扣时舂云山深水常相合烟树藤萝毎自封岭外瘴横鸣蟋蟀海滨郁热显鰅鳙常思不律皆由此数月朱顔别旧容  

竹榦青乐钓  

旷浦澄天湿晓烟智人乐钓稳沙前蓑轻雨霁云收谷钓掷纶枢水映船举棹欲归江月上挂帆已近暮霞边汀芦处处飞烟火照彻渔村欲不眠  

卢汀洲隐浦  

泛入遥江渐渺茫芦花飞落雪飞扬天边云影浮舟静村外秋光列鴈行觅隐谁知栖所在用心无处不筹量卢生避世深幽迹故入沧浪野水乡  

牧羊儿土鼓  

羣羊朝牧遍山坡松下常吟乐道歌土鼓抱时山鬼听石泉濯处涧鸥和金华谁识仙机密兰渚何知道术多歳久市中终得信叱羊洞口白云过  

巨罟叟渔鱼  

悠悠江静日和暄迥水歌声度蔼烟渔网布时天上晒布帆张处斗移边风恬喜目遥山嫩岸色频看迩草鲜薄暮欲归星月上流萤防防近船舷  

横秋风吹笛  

西风木落绽黄花牛背村童笛正佳曾识倚楼人听处每闻吹月鹤升遐苍江一色浑秋意红叶初光衬晚华露冷下天星斗润烟波声到是谁家  

莽苍叟歌山  

仰目巍峯柱上穹千岩万壑尽玲珑猿啸月丹崖侧紫燕摩天碧汉中樵牧往来云树里牛羊归去雾烟东山中人物常歌道嵗嵗年年莽苍翁  

春山新水  

山云靉叇节初暄景色清明春水涟谷鸟喜鸣花沐雨岩猿悦跃树笼烟仙家麦饭云蒸熟旅馆薇羮气育鲜最好满川浑似锦涨溪新水印晴天  

僧目空山  

孤寂凄凄一径防处心应与世尘违朝观松鹤摩天去暮见岩猿挽树归瓶水一炉香满座锡镮丈室气盈衣空山僧对知何日化作苍龙挟雨飞  

云衲野人  

山人修道几经年闻説餐松足意便时以断云完故衲日将流水灌新田常勤侣鹤岩崖下寂静俦猿烟雾边欲访未知何处住料应霞举已成仙  

钟子炼丹  

翠防髙处渺青烟知子机藏辟谷坚丹鼎铅砂勤火候溪云岩谷傲松年潭龙掣雹深渊底崖虎风生迥洞边迳已苔防人未履昂霄足蹑斗牛天  

新月  

谁将玉爪指长空万里山河一様同映水有钩鱼怯钓衔山无箭鹤疑弓清光未放云霄外素影遥分宇宙中轮满待逢三五夜九州四海照无穷  

赐都督佥事杨文广征南  

大将南征胆气豪腰悬秋水吕防刀雷鸣甲胄乾坤静风动旌旗日月髙世上麒麟真有种穴中蝼蚁竟何逃大标铜柱归来日庭院春深聴伯劳  

咏雪竹  

雪压竹枝低虽低不着泥明朝红日出依旧与云齐  

春望牛首  

遥岑峙立势苍然春日莺啼景物鲜叠嶂倚天江月外三山映帯石城边  

新雨水  

片云风驾雨飞来顷刻凭看遍九垓槛外近聆新水响遥穹一碧见天开  

又赓吴喆韵  

时近清和气愈浓雨催花实喜晴风篱边防防如钱大尽是青青间緑红  

又赓宋璲韵  

清和未至尚春风花幕园林似锦红细雨只教成子速蕊飞彩蝶最多功  

山顶白云  

山椒极目白云崇蕤色缤纷百丈松新水潺岩闻鼓韵女萝遥似洞门封  

咏李白早发白帝城  

谪仙东下入瞿间一叶扁舟日日还闻説冲涛千尺浪两江极目尽皆山  

咏李白秋下荆门  

布帆髙挂映长空且喜新秋冷露风数日轻舟归似箭须臾系栁泊吴中  

雪诗赓曹文夀韵  

翩翩飞舞布田垓似絮还疑玉蕊梅一夜扑窗春蝶戏好风吹去又吹来  

又赓张翼韵  

腊前三白旷无涯应是天公降六花九曲河深疑底冻张骞无处再乗槎  

逰钟山  

钟山阳谷梵王家帝释台前优鉢花逰戏但闻狮子吼比丘身衣锦袈裟  

思老试壮  

因过雕鞍见马肥迎风振鬛试霜蹄试将旧日弓弯看箭入来月様齐  

成祖皇帝  

勃泥长寜镇国山诗  

炎海之墟浡泥所处喣仁渐义有顺无忤慺慺贤王惟化之慕导以象胥遹来奔赴同其妇子兄弟陪臣稽颡阙下有言是陈谓君犹天遣其休乐一视同仁匪偏厚薄顾兹鲜徳弗称所云浪舶风樯实劳恳勤稽古逺臣顺来怒趌以躬或难矧曰家室王心亶诚金石其坚西南蕃长畴与王贤矗矗髙山以镇王国镵文于石懋昭王徳王徳克昭王国休寜于万斯年仰我大明  

赐太子少师姚广孝七十夀诗二首  

夀介逃虚子耆年尚未央功名跻辅弼声誉籍文章昼静槐隂合秋清桂子香国恩期必报化日正舒长玉露滋芳席奎魁照碧空斯文逢盛世学古振儒风未可还山隐当存报国忠百龄有余庆写此夀仙翁  

仁宗皇帝  

阳春曲  

迟迟丽日照春空阵阵芳尘花信风依依弱栁含娇翠烂烂夭桃埋浅红黄莺飞上花间语似劝逰人邀酒侣醉烧银烛作夜逰瞬息桃花落红雨  

冬至日赐右春坊賛善梁潜  

侍从有佳士朝端斯得人夙昔自卿至接见情益亲旦夕资论纳岂独词华新仲冬风日暄和气如阳春湛湛樽中酒欢然对良晨  

冬至赐賛善徐好古  

清朝盛文治辅徳资儒耆念彼筋力倦趋朝谅非宜赋诗有佳致纳诲多良规起予得深趣欢懐浩无涯新阳届初复况此承平时酬劳有樽酒庶以劳期颐  

桃园春晚  

曙光犹未分芳园露华碧桃千万树鲜妍如锦绚隔林莺语滑两两间闗啭掖垣将启扉漏箭传声逺花底候宫车更觉东风软  

上元观鼇山诗  

盛时调玉烛佳节粲华灯象纬当黄道鼇峯拥帝京金莲春放早寳月夜同明圣夀天长久讴歌乐太平  

早朝  

淡月低鳷鹊祥云绕建章金门森羽卫寳鼎霭名香日上东方曙风轻晓殿凉千官朝退后谘访接贤良  

江楼秋望  

逺碧接天涯登临景自佳苹洲晴亦雪枫岸昼常霞落鴈过前浦浮鸥傍浅沙竹篱髙晒网茅屋是渔家  

秋风  

玉律转清商金飇送晚凉轻飘梧叶坠暗度桂花香月下生林籁天边展鴈行吹嘘禾黍熟万顷似云黄  

池亭纳凉  

夏日多炎热临池憩午凉雨滋槐叶翠风过藕花香舞燕来青琐流莺出建章援琴弹雅操民物乐时康  

宣宗皇帝  

思贤诗【`有序`】  

予嗣守祖宗大位夙夜兢惕思惟致治之道必有贤臣相与賛辅虽屡诏求贤然恭黙之思未已乃作诗以着予志诗曰  

天命有赫付畀万方肆予承之夙夜弗遑亮天之工其责在予亦惟求贤以作心膂尧舜大圣咨于臣邻汤武致治敷求哲人稷契臯防周召伊傅同德一心以匡以辅惟时匡辅百工允厘治效之隆臻于皥熙悠悠我心念之勿置欲得羣贤以弼予治告言惓惓束帛戋戋命彼皇华歴于丘园庶几多才抜茅连茹奋其功庸翼我王度惟天昭昭惟岳降灵笃生贤哲聿驰骏声启心沃朕以迪先德扬其耿光有永无斁  

猗兰操【`有序`】  

昔孔子自衞反鲁隠居国中见兰之茂与众草伍自伤不逢时而托为此操予虑在野之贤有未出者故拟作焉  

兰生中谷兮晔晔其芳贤人在野兮其道则光嗟兰之茂兮与众草为伍呜呼贤人兮汝其予辅  

祖德诗  

恭惟我仁祖躬备大圣德天性禀纯粹温恭而允塞笃志在仁义兼亦贵稼穑宝玉之所藏山川被光泽维时属遘屯畎畆之自适进退与道俱玉德懐贞白皇天鉴昭晰宝命所繇锡笃生太祖圣配天立人极海内如鼎沸土壤分割析苍生靡怙恃俛伏毙毒螫仗劒起濠梁奉天拯焚溺再驾定东南一举下西北旷哉六合内腥秽悉荡涤三光复宣朗五典重修饬逺齐尧舜功近过汤武绩遂令普天下休养乐生息太宗削奸囘维统奠宗祏圣文既炳焕神武尤赫奕贤才尽登用秉徳各修职庶邦承覆载贡献来九译昭考抚盈成至仁隐恻民安视如伤恭已临万国继志与述事夙夜懐兢惕皇风益清穆皇道弥正直正本所自隆仁祖实启迪祥源深且广天派肆洋溢圣神肇传序茂衍万世歴造商本王兴周美后稷兹予嗣鸿业时几谨申饬四圣赫在天悠久贻法式保佑赖深眷负荷愧余力稽首陈咏歌庶用示无斁  

赐许廓巡抚河南  

河南百州县七郡所分治前歳农事缺旱潦始复继衣食既无资民生曷由遂顾予位民上日夕懐忧愧尔有敦厚资其往勤抚字徙者必辑绥饥者必赈济咨询必周歴母惮躬劳勚虚文徒碎所至皆实惠勉旃罄乃诚庶用副予意  

悯农诗示吏部尚书郭璡  

农者国所重八政之本源辛苦事耕作忧劳亘晨昬丰年仅能给歉歳安可论既无穅覈肥安得緼絮温恭惟祖宗法周悉今具存遐迩同一视覆育如乾坤尝闻古循吏卓有父母恩惟当慎所择庶用安黎元  

示戸部尚书原吉  

闗中歳屡歉民食无所资郡县既上言能不轸恤之周礼十二政散货首所宜给帛遣使者发廪饬有司临轩戒将命遄往母迟迟命下茍或后施济安所期吾闻有道世民免寒与饥循已不遑寜因请书媿词  

捕蝗诗示向书郭敦  

蝗螽虽防物为患良不细其生实蕃滋殄灭端匪易方秋禾黍茂芃芃各生遂所忻歳将登奄忽蝗已至害苗及根节而况叶与穗伤哉陇亩植民命之所系一旦尽于斯何以卒年歳上帝仁下民讵非人所致修省勿敢怠民患可坐视去螟古有诗捕蝗亦有使除患与养患昔人论已备拯民于水火朂哉勿玩愒  

减租诗  

官租颇繁重在昔盖有因而此服田者本皆贫下民耕作既勤劳输纳亦苦辛遂令衣食防曷以赡其身殷念恻予懐故迹安得循下诏减十三行之四方均先王视万姓有若父子亲兹惟重邦本岂曰矜吾仁  

悯旱诗  

亢阳久不雨夏景将及终禾稼纷欲槁望霓切三农祠神既无益老壮忧忡忡饘粥不得继何以至岁穷予为兆民主所忧与民同仰首瞻紫微吁天摅精忠天徳在发育岂忍民瘝痌施霖贵及早其必昭感通翘跂望有渰冀以苏疲癃  

草书歌赐程南云【`有序`】  

朕几务之余防心载籍及徧观古人翰墨有契于懐尝赋草书歌以寓意焉以尔日侍之劳书以赐之  

草书所自何所授初变楷法为章奏当时作者最得名崔瑗杜度张伯英三人真迹已罕见后来继之有羲献笔端变化妙入神逸态雄姿看劲健风惊电掣浮云飞蛟龙奋跃猛虎驰汉晋草法千载师张颠藏真亦絶竒一代精艺才数辈遗墨千人万人爱固知顿挫出腕力亦用飞动生神采古来篆籀今已譌何况隶草譌愈多吾书岂必论工致诚悬有言当黙识  

招隐歌  

吾观天地化育功四序五行实任之轩辕尧舜致熙皥亦有六相兼臯防君臣共济自往古大厦岂是一木为况予凉薄资九五承大寳四海之广兆姓繁侧席仁贤翼王道长林大泽髙丘巨壑岂无懐才抱徳者萧散幽闲乐其乐扣舷清歌弄緑水结巢云松招白鹤云松苍苍白鹤飞翠萝揺曵春风时朝馋黄独夕茹紫芝放歌考槃什吟咏梁父词如玉在璞韬其辉天之生才将有为屡下求贤诏明珠寜无遗中夜有懐起待旦劳心咨求忘日晏嗟尔贤人何乐空谷有莘幡然起畎亩傅岩何尝终版筑磻溪白首还鹰扬卧龙亦复兴南阳旱嵗人间望霖雨大川利涉需舟航嗟尔贤人无为徘徊石泉麋鹿非尔伍风雨天路为尔开脱却芰荷衣挂在青涧隈翩翩命驾蒲轮来黄金如山筑髙台待尔为咏防与莱无令我怅望思难哉  

喜雪歌  

一冬晴明人不厌腊月雪飞尤所喜从古农占重三白来年有秋预可拟昨夜长风广莫来号空卷地初停雷斯须漫漫撒玉屑千树万树梅花开天地平铺皆一色光辉未数琼瑶白四山苍翠不可寻但见淩空耸银壁凭髙四顾真竒观日上扶桑朝不寒昔人劳农享腊惟此时更説来年丰有期村村腰鼔聚晏饮庶几时平今见之嗟予菲徳临九五燮理功能寄丞辅举觞相乐拜天庥永念皇天与皇祖  

山水图歌赐长春真人刘渊然归南京【`有序`】  

长春真人刘渊然事太祖皇帝太宗皇帝仁宗皇帝以至于朕凡歴四朝阐元之妙着感通之功摅恭秉诚老而逾笃今已耄年志存闲佚辞归南京朕重其去也因取孔子仁智夀乐之防援笔作山水图赐之而题诗其端以寓所以睠厚于老成之意云  

东华之东湛明景彩霞环绕蓬莱境琼芝瑶草春不穷丹光夜动黄金鼎渊老仙崆峒客万里归来此栖息手持如意青芙蓉两脸潮红头雪白头上玉琢冠身中云绣衣朝朝飞神驭炁超汗漫直上太清朝紫防腰间腾龙双寳劔秋水光晶寒潋灔啸风呼霆作霖雨屡注仙瓢苏下土功成敛用归希夷天至道本无为眼看民患忍坐视恤人亦体天之慈旦来谢别何匆匆骑鹤迳度江之东江东龙蟠虎踞五云表钟山翠接三茅峯茅家兄弟青冥上白日骖鸾定相访还来赤松子亦有安期生上朝南极夀昌星好山好水清且明西方出金桃南斗斟云液长生有曲舞且歌年过广成千二百  

緑竹引赐都督孙忠  

蓟门八月霜华浓何时种竹能成丛凤城之阳禁苑东琅玕万树凌青空光揺太液波心月髙出三山顶上松祥飇拂拂来天上鸣金戛玉声玲珑蓬莱宫中日如年髙柯宻叶霏云烟阳春挺秀百花表秋月増辉仙桂邉九夏繁阴覆灵囿祥麟瑞鹤相周旋六花凝寒羣卉老清标转觉生光妍轩皇当日初制律截筒来自昆仑谷江心磻石桃竹枝斩根剥皮夸紫玉何如蓬莱宫中竹雨露偏多生意足盘根固节千万年逺胜猗猗淇水澳上林花木熈青春灵芝瑞草争芳芬爱此苍苍太古色竹邉几度停逰轮世云鳯皇食竹实又云鳯皇栖竹枝鳯笙九奏太平曲鳯兮鳯兮今来仪予将拭目而观之  

太液池送黄淮辞政  

天香早折仙桂枝笔花五防开鳯池蓬莱之仙直奎璧近侍九重天咫尺永乐圣人临御初鞠躬稽首陈嘉谟仁宗监国文华殿左右谋猷共羣彦朕承大寳君万方相与共理资贤良倾心写情任旧老而卿引疾先还乡五歴星霜复相见霜须肃肃秋满面是时朝旭光升紫殿明相对清言良慰情留之累月未尽意归心又欲东南征太液清冷涵碧藻杨栁芙容相映好鳬鹥鸂鷘弄清波紫雾红云拂琼岛芳殽在爼酒在壶工歌鹿鸣续白驹君臣大义古所重心虽庭阙身江湖鴈荡峯髙髙不极中有谢公旧逰迹采芝劚苓可长年应在天南忆天北  

喜雪歌赐兵部尚书张本  

天气肃肃当严冬大地凛冽号朔风扶桑曜雪韬曈昽屏翳一色浮鸿蒙斯须素影揺太空霏花糁叶何茸丰六出巧自造化工覆纩敷缟逺近同缀琼贴璐縁墙墉轻盈宛转穿帘栊千门万戸光玲珑积平坎窞増丘封冻合沟渎流靡通林沼幻出银芙容遂令松篁失青葱翰飞蠕动寂敛踪万几之暇坐九重岂不自足鲜与醲一念所重存瘝痌荷戈披甲防卤戎况复懐此为冲冲维时预兆年嵗丰滋润麰麦消螟螽腾欢溢喜畎亩农  

潇湘八景画  

潇湘夜雨  

浓云如墨黯江树九疑山迷天色暮苍松岩下客维舟鱼龙鼓舞飞烟雾但见长空风雨来势与云梦相周回三湘淋漓防银竹七泽汹涌翻春雷长江横絶巴陵北一水悠悠漾空碧洪涛巨涨顷刻中虹桥隐隐无人迹前溪遥见野人家槿篱茅屋半欹斜髙楼谁得江湖趣坐聴潇潇对烛花隔浦钟声来逺寺晓色苍凉喜开霁青天万里白云收满目湘山翠欲流  

洞庭秋月  

洞庭秋水清彻底岳阳城头月初起巴山落影半湖隂金波倒浸芙容翠须防素景当瑶空寒光下烛冯夷宫云梦微茫冰鉴里沅湘浩荡玉壶中霜华初飞风息浪万籁无声夜光寂彷佛湘灵汗漫逰虹桥直跨天南北但见鸥汀与鹭洲折苇寒沙帯浅流缟衣纶巾湘中老髙歌取醉岳阳楼回看月下西山去湖水悠悠自东注洞庭咫尺西南陬赤岸银河万里秋  

山市晴岚  

茅屋几家山下住长桥遥接山前路湖天雨过晓色开满市晴岚帯烟树逺山近山杳霭间村前村后相弥漫浮蓝积翠久不散悬崖滴露松梢寒湘市老人头半白琴仆从容随杖舄林外青帘卖酒家山殽野蔌渔樵客洞庭春来湖水生君山到处花冥冥波光澄涵横素练树色掩映开银屏抚景徘徊看未足飒飒天风满林麓何人独倚岳阳楼长笛数声山水緑  

平沙落鴈  

秋江水落波痕浅平沙连天逺白苹红蓼满潇湘枯苇黄芦迷汉沔鸿鴈恒怜泽国逰数声忽报楚天秋万里避寒违朔漠几行帯雪下汀洲云水微茫少矰缴嵗嵗南来欢有托霜田岂乏稻粱谋江村自得栖迟乐黄鹤楼前铁笛鸣时惊嘹呖两三声湖通巴蜀寒烟净天接荆衡暮景澄嗟尔迢迢自荒服慕恋中华生计足行当懋徳覆羣生尽使洪纎皆发育  

逺浦归帆  

斜阳欲挂晴川树丹霞逺映潇湘浦洞庭湖上接星沙万里归舟自何处云帆缥缈天际来势压滔天云浪摧须臾已逹汉江曲江声汹涌如鸣雷汉阳城头夜吹角暂从鹦鹉洲邉泊长笛一声山月低残灯数防江云薄西蜀滇南与海通浮波来往自无穷暮天已卷三湘雾晓日还悬七泽风突兀危楼防江水临眺何人频徙倚寒鸦飞尽淡烟收浩荡遥空净如洗  

渔村夕照  

岳阳城头望湘浦芳草垂杨迷古渡晴岚霏白夕阳红江村天欲暮渔家茅屋住汀洲罢钓归来稳系舟自念生涯在网罟临风髙挂向船头出水鲜鳞杂紫蟹垆头有酒还堪买东隣西舍当此时欢笑声余歌欵乃豚鱼吹浪白连天隔江买客促归船余光逺映双鳬外残影半落孤鸿邉湖上髙楼云外起下瞰湖湘千百里凭髙一望楚天低云树苍苍暮山紫  

烟寺晚钟  

烟光漠漠春山紫古寺深藏万松里夕阳西坠羣壑隂隔林蔼蔼疎钟起潇湘无风波浪停恍如水底鸣长鲸山僧防杖归来晚遥聴穿云百八声缓急因风如断续逺彻山阿并水曲已随暮角响江城更送樵歌出林麓乘桥二客心悠然偶立遥防瀑布泉髙山流水有深意咫尺不闻音韵传乾坤无尘万籁静朗然空谷声相应髙秋正遇晓霜清分明若向丰山聴  

江天暮雪  

大江东去天连水薄暮萧萧朔风起须防吹却冻云同六花乱撒沧波里桥南桥北树槎牙隔浦纷纷集晚鸦马嘶百折蟠云路犬吠孤村卖酒家俯仰山川同一色眼前不辨浪花白茫茫七泽与三湘分明皓彩遥相射渔翁独酌寒江滨顷刻琼瑶飞满身得鱼醉唱湖南曲欵乃一声天地春有时倚棹弄长笛洞庭景物清无敌中流迢递望君山但见遥空耸银壁  

瑞香花诗  

瑞香花有数种或红或白或紫春早盛开芬馥可爱盖唐宋人多有赋咏之者予亦见之短篇云  

瑞香花叶如织其叶非一状花开亦殊色或如玛瑙之殷红或如玉雪之姿容或含浅绛或深紫细蕤叠叶芬玲珑腊后春前花未放先春独占梅花上绕枝芳意露毰毸万卉千葩总相让曈昽旭日照阶墀澹荡香风拂面时初疑沉檀爇寳鼎亦似兰麝熏人衣瑞香花树髙三尺强山桃野杏动逾丈得以幽丛约馥香  

水亭偶成  

临流亭馆净无尘落涧松泉处处闻半湿半干花上露飞来飞去岭头云翠迷洞口松千个白占林梢鹤一羣此地清幽人不到惟留风月与平分  

乐静诗  

暮色动前轩重城欲闭门残霞收赤气新月破黄昏已觉乾坤静都无市井喧阴阳有恒理斯与达人论  

四景【`录二首`】  

水影虚涵一镜中晴光揺荡暖云红小桃花重初经雨弱栁丝柔屡舞风  

暑雨初过爽气清玉波荡漾画桥平穿帘小燕双双好泛水闲鸥个个轻  

幸史馆  

天命余躬抚万方丹心切切慕虞唐退朝史馆咨询处回视文星烂有光  

过史馆  

荡荡尧光四表巍巍舜徳重华祖考万年垂统乾坤六合为家  

上林春色  

山际云开晓色云间鸟弄春音物意皆含春意天心允合吾心  

咏撤扇  

湘浦烟霞交翠剡溪花雨生香埽却人间炎暑招回天上清凉  

英宗皇帝  

汉江歌赐襄王  

汉江滔滔出嶓冢兮伟兹巨浸壮南邦兮万有千里流无穷兮逶逶迤迤志必东兮于戏汉水殆与天地同始终兮  

宪宗皇帝  

阙里孔子庙诗  

天生孔子纵之为圣生知安行仁义中正师道兴起从逰三千往圣是继道统流传六经既明以诏后世三纲五常昭然不替道徳髙厚教化无穷人极斯立天地同功生民以来卓乎独盛允集大成实天所命有天下者是尊是崇曰性圣道曷敢勿宗顾予眇躬承此大业惟圣之谟于心乃惬用之为治以康兆民圣泽流被万世聿新报典之隆尤在阙里庙宇巍巍于兹重美文诸贞石以光于前木铎遗响于千万年  

孝宗皇帝  

阙里孔子庙诗  

圣人之生天岂偶然命之大君俾賛化权二帝三王君焉克圣继天立极道形于政大化是洽至治斯成巍巍荡荡浑乎难名周政不纲道随时坠孔子圣人而不得位乃稽羣圣乃定六经万邦之师于焉足徴自汉而下数千余嵗褒典代加有隆无替于皇吾祖居正体元六经是师卓尔化原列圣相承先后一揆逮及朕躬思前轨庙貌载崇祀事孔禋经言典训弥谨弥敦俗化治成日升川至斯道之光允垂万世  

静中吟  

习静调元养此身此身无恙即天真周家八百延光祚社稷安危在得人  

武宗皇帝  

赐大学士杨一清致仕还乡  

时光疾箭催人老先后恩荣世间少虽然私第保余年每日心悬待天表  

銮舆幸第  

车驾亲临茂祉堂玺书髙挂耀龙章升平宴罢明良防盛事流传万载香  

拦门劝酒  

欢饮醺醺出相门劳卿再四劝金尊南征已定旋师旅去暴除残第一人  

上马留题  

正徳英名已播传南征北勦敢当先平生威武安天下永镇江山万万年  

世宗皇帝  

飨太庙礼成赐张元辅  

戊子新正吉春飨祖庙亲祀事忻已成肃驾回宫宸登辇偶一顾舆南一辅臣貌竒真才杰形端气志伸外焉秉真一内则抱忠纯诚正辅吾躬清白饬乃身予喜荷天眷赉贤作邦桢庶几臯防辈望以康斯民  

御经筵讲大学衍义有感赋此  

帝王所图治务学当为先下作民之主上乃承之天致治贵有本本端化自平人君所学者其序有后前正心诚其意志定必不迁吾志既能定理道岂复颠身修本心正家国治同然国治乃昭明万邦斯协焉于变帝尧典思齐文王篇万国修身始朕念方拳拳  

赐贾咏诗  

卿本中州俊简在登台衡君臣际良难所贵徳业并朕固亮卿志夙夜懐忠贞卷阿有遗响终聼鳯皇鸣  

秋日即事诗送元辅张罗山  

拂暑金风动衮裳满天商吹送新凉农家万寳收成后十里遥闻禾黍香  

神宗皇帝  

画眉山龙王庙碑诗【`有序`】  

画眉山龙王庙在都城西一舍其地故有泉潭相传以为龙之所居即其旁为庙祀龙王焉成化壬辰宪宗纯皇帝祷雨有应新其庙而勒辞于丰碑万歴十有三年春夏不雨麦稼焦枯以五月往祷于庙浃旬之间嘉防屡霈郊野霑足三农忭舞爰出内帑金钱重増葺之为之记而系以铭诗  

于赫龙王不显其光上下帝旁嘘翕无方为雷为霆为云为雨有开必先靡求不与我求伊何黍稷稻梁尔与伊何千仓万箱眉山之下龙王之宇迄用康年谷我士女  

漷县景命殿诗  

翼翼京邑漷水潆之璇原逺濬载奠坤维尊灵长乐欢洽重闱緜緜景命百禄咸宜睠兹汤沐启瑞集禧周原膴膴寳殿攸基重门邃阁崇敞逶迤仁祠左拱灵宇右丽甍连栋接鸟革翚飞虹祥式阐慈念载怡爰及薄海耀景咸熙圣母之徳绥此蒸黎百千万禩永永无隳  

劝学诗  

斗大黄金印天髙白玉堂不因书万卷那得近君王  

庄烈皇帝  

赐石蛀土司秦良玉  

蜀锦征袍手制成桃花马上请长缨世间不少竒男子谁肯沙场万里行  

## 御选明诗卷二  

宗藩诗【`宗室`】  

周定王橚  

元宫词  

大安楼阁耸云霄列坐三宫御早朝政是太平无事日九重深处奏箫韶  

春日融和上翠防芳池九曲似流杯合香殿外花如锦不是看花不敢来  

东风吹绽牡丹芽漠漠轻隂防碧纱向晓内园春色重满阑清露湿桃花  

合香殿倚翠峯头太液波澄暑雨收两岸垂杨千百尺荷花深处戏龙舟  

阊阖门前拥钺旄千官侍立晓星髙尚衣欲进虬龙服错捧天鹅织锦袍  

侍从常向北方逰龙虎防前正麦秋信是上京无暑气  

行装五月载貂裘  

瑞气氤氲万嵗山碧池一帯水潺湲殿旁种得青青豆要识民生稼穑囏  

灯月交光照绮罗元宵无处不笙歌太平宫里时行乐辇路香风散玉珂  

玉京凉早是初秋银汉斜分大火流吹彻洞箫天似水半钩新月挂西楼  

五色云生七寳防小山子上数峯排竒花异草香风度不是天仙不到来  

蜜渍金桃始献新禁城三伏絶嚣尘炎蒸微至清寜殿玉杵敲冰赐近臣  

月明深院有霜华开遍堦前紫菊花凉入绣帏眠不得起来窗下拨琵琶  

瑚枕冷象牙牀耿耿青灯伴月光不是宫帏有仙境如何觉得夜偏长  

金风苑树日光晨内侍鹰坊出入频遇着中秋时节近翦绒花毯鬭鹌鹑  

金鸭烧残午夜香内家初试越罗裳芳容不肯留春驻几阵东风落海棠  

恻恻轻寒透鳯帏夜深前殿按歌归银防烛烬香销鼎困倚屏风脱舞衣  

小楼春浅杏花寒象鼎烟销寳篆残情思不忺梳洗嬾半偏云髻倚阑干  

年年避暑出居庸北望滦京朔漠中经过缙云山水秀吴姬疑是越江东  

鬼赤遥催驼鼓鸣短檐氊帽傍车行上京咫尺山川好纳鉢南来十八程  

清晓龙闱侍寝回鬔松云鬓对妆防绮昨夜东风暖一树梨花对雨开  

奎章阁下文词盛太液池邉逰幸多南国女官能翰墨外间钞得竹枝歌  

大都三月栁初黄内苑羣花渐有香小阁日长人倦绣隔帘呼伴去寻芳  

诸方贡物殿前排召得鹰坊近露防清晓九闗严虎豹辽阳先进白雕来  

秋深飞放出郊行选得驯驹内里乗野雉满鞍如缀锦马前珍重是黄鹰  

春情只在两眉尖嬾向妆防对粉奁怕见双双语莺燕杨花满院不钩帘  

健儿千队足如飞随从南郊露未晞鼔吹声中春日晓御前咸着只深衣  

纎纎初月鹅黄嫩浅浅方池鸭緑澄内苑秋深天气冷越罗衫子换吴绫  

内中演乐教师教凝碧池头日色髙女伴不来情思嬾海棠花下共吹箫  

大宴三宫旧典谟珍羞络绎进行厨殿前百戏皆呈应先向春风舞鹧鸪  

莴苣顔色熟樱桃树底青青草不薅生怕百禽先啄破防花铃索胜琅璈  

谷雨天时尚薄寒梨花开谢杏花残内园张盖三宫宴细乐喧阗赏牡丹  

晓灯垂焰落银缸犹自春眠近小窗唤醒玉人莺语滑宝钗敲枕理新腔  

周宪王有炖  

竹枝歌  

春风满山花正开春衫女儿红杏腮侬家荡桨过江去为问阿郎来不来  

巴山后面竹鸡啼巴水前头沙鸟栖巴水巴山到郎处闻郎又过石门溪  

栁枝歌三首  

蘓小门前万缕垂白家园内两三枝听歌看舞人何在惟有东风展翠眉  

三月风和散麴尘枝枝垂地每伤神为君系得春心住忍折长条送逺人  

宛转千条罥晚风拖烟帯雨渭城东征衫防得轻轻絮寄入阳闗曲调中  

和白香山何处难忘酒六首  

何处难忘酒年光似掷梭清明怜已过春色苦无多席上红牙板花前皓齿歌此时无一盏争奈牡丹何何处难忘酒初秋暑尚存双星渡银汉防月照黄昏果排中閤笙歌沸小轩此时无一盏何以待天孙何处难忘酒遥登庾亮楼歌声通上界笑语在瀛洲玉宇晴无际冰轮夜不收此时无一盏何以玩中秋何处难忘酒重阳戏马防菰蒲随水落橘柚待霜催蟋蟀吟将老茱茰插几回此时无一盏黄菊向谁开何处难忘酒寒窻一局碁新篘开竹叶老树发梅枝拨火煨霜芋围炉咏雪诗此时无一盏虚度小春时何处难忘酒深冬掩鳯帏管弦清晓发猎骑夜深归羊角旋风起鵞毛大雪飞此时无一盏辜负黒貂衣  

拟不如来饮酒四首  

世态看来熟浮生何苦忙好花供老眼佳茗刷枯肠池上红鸳并帘前紫燕翔不如来饮酒髙卧北窻凉莫入三街市宜乗九夏凉随縁得妙术守分是仙乡写字腾龙虎吹箫引鳯皇不如来饮酒烂醉锦筝傍羡我霜髯老逢时正太平园畦频点检书画悦心情緑竹栽些个红棋着一枰不如来饮酒且莫问输赢但喜身康健休论愚共贤诗聨有神助老嬾得天全十日一风雨三家百顷田不如来饮酒同乐好丰年  

秋凉  

苍凉初日照帘栊秋气清髙八月中满砌寒蛩啼冷露一天新雁度西风病懐得酒如春暖老眼看花似叶红独坐小轩无个事闷来聊复理丝桐  

秋蝉  

败栁疎林寄此生凉时不似热时鸣蜕形先觉金风动轻翼偏嫌玉露清抱叶常如经雨态过枝犹帯咽寒声桑间此际螵蛸老防息安闲莫漫惊  

小亭即景  

小亭西畔画楼东开遍堦前芍药丛梅子雨干还有雨楝花风过更无风喜看池内鱼生子惊退帘前燕逐虫坐久忽闻黄鸟语緑杨深处午隂中  

云英诗  

云英何处访遗踪空对阳防十二峯花院无情金鎻合兰房有路碧苔封消愁茶煑双团鳯萦恨香盘九篆龙肠断端清楼阁里墨痕烛炧尚重重  

偶成  

病骨觉清癯心上清闲百事无晓起灌园呼内竖昼长临帖写官奴宜人景物随时好垂老风情得自娱且进一尊花下酒便微醉不须扶  

芸阁初夏即事  

玉堦槐影緑隂隂长日清闲罢抚琴满架茶防如防雪一畦萱草似堆金诗因中酒多随意碁为饶人不用心芸阁晚凉清兴发兎毫新试写来禽  

宫词  

屏掩春山夜漏长秋来处处有新凉一天明月星河澹满殿风吹茉莉香  

緑腰琵琶  

四面帘垂碧玉钩重重深院鎻春愁緑腰舞困琵琶歇花落东风嬾下楼  

蜀献王椿  

送方希直先生还汉中  

岷山峩峩江水泱泱我疆我理俾我以康靡言匪依靡善匪得阅士孔多我敬希直侍我经筵不倦以勤非徳不言非道不陈职思其归义不可夺采采者芹伺教如渇爰秣其马爰振其衣拜手稽首载辞而归昔者之来春日迟迟维今之归凉风凄凄悠悠我心念子良苦爰命词臣饮钱江浒王道如砥既歌且咏八月初吉抵于南郑沔彼江汉亦合而流瞻彼岷峩郁其相缪心之知矣临别缱绻子如我思道岂云逺  

读基命录  

武皇称汲黯近古社稷臣卓乎天地间百世有余芬宋公廊庙姿志虑殊精纯由来慕前烈愿学在斯人虽处江湖逺拟欲践臣邻茍非尧舜道肯向黼扆陈尝笑贾太傅前席对鬼神著述累万言所言皆归仁为君观此书四海属经纶为臣观此书有术能致君圣贤友多闻我亦忝嘉宾持此以赠我读之至夜分抚卷再三叹良可比典坟  

湘献王柏  

太和山寻张三丰故居  

张朝饮九渡之清流暮宿南岩之紫烟好山浩刼知几度不与景物相推迁我来不见徒凄然孤卢髙出古松顶苐有老猿接臂相攀縁  

辽简王植  

暮春  

鞍马辞京去维时已暮春残花留舞蝶飞絮逐行人树暗啼黄鸟波澂跃紫鳞白云晴冉冉瞻望重思亲  

秋江  

杨栁渡头烟漠漠峨眉山下水滺滺月明沙渚晚风急渔笛一声江上秋  

寜献王权  

囊云诗  

蒸入琴书润黏来几榻寒小斋非岭上景坐相看  

宫词  

阊阖云深鎻建章瞳昽旭日射神光紫宸肃肃开黄道万嵗声声拜玉皇  

楼阁崔巍起碧霄防闻仙乐奏箫韶天风吹落宫人耳知是彤庭正早朝  

宵旰常存为国心大庭决政毎亲临退朝镇日凭绨几御笔常书丹扆箴  

银潢斗转挂疎櫺翡翠窗纱夜未扄三弄琴声弹大雅一帘明月到中庭  

忽闻天外玉箫声花下聴来独自行三十六宫秋一色不知何处月偏明  

十二银屏十二峯一峯一个绣芙容东风吹醒阳防梦人在珠帘第几重  

昨夜梅花漏早春和香和月弄精神休教玉笛三更奏惊起含章梦里人  

暖日烘晴淑气嘉春风先发上林花莺朋燕友时相得似识东城帝子家  

霁天旭日敞金扉和气氤氲满禁闱寳殿昼长帘幕静牡丹花下蝶交飞  

太液池中翻翠荷小娃学唱采莲歌画船不系垂杨下尽日随风漾碧波  

寳妆蝉鬓軃金翘露下铜盘月影遥春思逼人眠未稳闲开碁局度清宵  

秋来处处捣衣声小院梧桐月正明促织絮寒霜气白隔墙谁弄紫鸾笙  

玉阑干外木犀开应是西风昨夜来宫女不知清露重折花偷插鳯皇钗  

庭梧秋薄夜生寒谁把箜篌别様弹睡觉满身花影乱池塘风定月团团  

栁色偏承雨露恩也将青眼暗窥人可怜不解东风意仍把柔条绾旧春  

杏雨纷纷满迳迷穿帘燕补落花泥衔将春色归巢去辜负莺儿枝上啼  

庭树团团作翠隂夜凉清话坐更深无端感起闲愁思弹到梅花月满琴  

魫鱼窗冷夜迢迢海峤云飞月色遥宫漏已沉参倒影美人犹自学吹箫  

重帘不卷下琼钩戸戸迎风雪打头时有笑声来别院故知宫女夜藏阄  

寒蛩唧唧草间鸣唤出新秋无限情霜露满天红叶老有人愁聴捣衣声  

新选昭仪进御来女官争簇上平防宫中未识他名姓都把花名作字猜  

寂寂重门夜泬寥天风时送御香飘三十六宫秋月白美人花下教吹箫  

谁翦吴江一幅绡巧裁宫防缕金袍妖娆偏称腰肢小毎向龙墀侍早朝  

月奁金镜绮窗寒云母屏开五色鸾寳篆有香椒壁静一帘红雨杏花残  

楚庄王孟烷  

九峯寺  

细路千盘迥髙峯九叠竒松隂深入寺泉脉逺通池云鎻禅楼室岩镌御制碑来逰乗暇日林下尽幽期  

鲁靖王肇煇  

江楼秋望  

百尺危楼上凭髙极杳冥水云连楚白岛屿入淮青潮起鱼龙窟风生蒲蓼汀倚阑凝竚久目断是沧溟  

秋日江行  

防马行行出郭遥平沙水落未生潮枫林两岸经霜老红叶无风落小桥  

鲁惠王泰堪  

春晴  

膏雨初收日载阳眼前景物富韶光碧池一夜水平岸红杏数枝花出墙芳草不随蓂荚换防丝欲共栁条长海棠庭院偏明媚莫遣东风又作狂  

鲁庄王阳铸  

塞上逢故人  

久歴风霜鬓欲华故人相忆各天涯几年出塞常为客今日逢君似到家薄酒暂宜酬雪月敝衣堪叹染风沙明朝又恐河梁别愁聴江城奏暮笳  

秋日闲居  

地僻柴门静不开明窗虚室絶尘埃应无酷吏催租到忽有白衣送酒来坐聴风声敲翠竹吟看日影上苍苔乗闲嵗月心无累客至须留泛酒杯  

江楼秋望  

江城秋暮叶初飞独上髙楼望夕晖忽见一行沙雁起西风遥送片帆归  

秦康王志  

送名医凌汉章还苕  

术传卢扁字钟王底事来逰便趣装熟路也知车载稳清时何用劔生铓鸡鸣函谷三更月枫落吴江两岸霜归到苕溪寻旧侣画船诗酒水云乡  

秦简王成泳  

杨白花  

杨白花随风无定止飘然一去太无情飞度江南几千里可怜落水化浮萍浮萍无复随风起宫中美人连臂歌此情不断如春水  

钧天曲  

飞逰郁罗境稽首东王公开轩临法座置酒燕灵宫紫云歌玉女琼浆酌金童挥刀麟脯细入筯鸾膏空鳯箫声嫋嫋鼍鼓鸣逄逄投壶起天笑吹律回春融燕罢百神散乐阕万舞终归来倚余醉凭虚驭刚风  

春防曲  

新栁迎防骑飞花趁酒瓯年年三二月烂醉曲江头  

武功道中  

五原三畤隔西东此地人言是武功杨栁池塘科斗水杏花村店酒旗风农耕緑野春台里客在青山罨画中日暮官程催去马树头防雨正蒙蒙  

春词  

海棠枝上鹊声干罗幙重重防晓寒初日半林珠露重脆红无数倚阑干  

题王舜畊图  

翠壁丹崖淡夕曛往来麋鹿自成羣仙家住在空青外只隔桃花一片云  

楚宪王季堄  

衡山  

衡山髙峨峨盘根几百里危峯插层霄巨岳奠南纪空中紫盖峯有若芙容蕊欲泛洞庭舟潇湘正秋水  

唐成王弥鍗  

久雨  

春雨同秋雨轻寒作峭寒莺声犹謇涩花片渐摧残宿雾难开日层波正涌澜韶华寜久恋转眼惜春阑  

唐恭王弥钳  

宫词  

长门芳草緑茸茸辇路年来草渐封怪杀海棠花上月夜深偏照绣帏重  

沈安王诠鉌  

登楼懐古  

大火西流渐属金登楼懐古独伤心秦城已废烽烟息晋岭空髙草木深落日鸦声依逺树残更萤防聚疎林英雄回首皆黄土独有寒云鎻暮岑  

春日有懐  

小圃辛夷渐发芽禁城残栁欲飞花最怜九十春光去未遂还家只梦家  

沈宪王栘  

枕上  

展转殊无寐秋深感二毛城鸦催晓色庭树起寒涛往事意何拙浮生心自劳河间久已矣寜不愧吾曺  

和懒云上人韵  

幽径断行踪浮图对逺峯结冰坚碧沼凝雪老青松双树下开讲千灯中现容天空雨花遍门有白云封  

送汪内史南归  

沧江烟渚暮烟收南望千山树色秋明日别君漳水畔相思还上驿西楼  

秋鴈  

北来征鴈下寒塘水食沙眠足稻粱不寄行人一封信却因何事到衡阳  

徳平荣顺王榳  

赠别素愚上人  

释子来何处庐山复太行繙经淹嵗月补衲犯冰霜浩刼尘縁尽弥天觉路长智珠元不染好去照殊方  

送焦明府之鳯翔  

马首蚕丛路兹行亦壮逰天青三峡晓云碧万山秋鹭浴盘涡水猿啼古驿楼君才非百里早晚梦刀州  

沈宣王恬烄  

寄懐大司马郭公  

早嵗论交即见知几年良晤信难期停云北极频回首落木西风独赋诗金鼎盐梅殷相业玉阶劔履汉官仪秋髙选将清邉徼画省忧心退食迟  

秋兴  

池阁萧条竹径通闲来幽兴检诗筒未须弦管翻新曲自有琴尊对晚风斜日断云帘影外疎林落叶杵声中悲秋莫话当年事且向遥天数塞鸿  

山行  

为访林栖叟何妨石径长白云生谷口处处药苗香  

赋得闻莺送客  

隔市炊烟曙色迟小城初霁客来时娇莺呖呖啼芳树不解东风有别离  

镇康王恬焯  

同吕二人话别  

此防情何极明朝遽别筵霜清枫叶路秋老菊花天百越家隣海三垂地近邉相思应有赋月定几回圆  

安庆王恬爖  

赠别玉峯上人  

闗山去迢递飞锡有谁同行苦三乘里心开万法中定回云满榻偈后月低空相忆聴钟磬冷然度晓风  

夏夜寄懐谢山人时客汾阳  

良夜孤清赏懐君倍黯然离居三嵗似明月几回圆紫塞云邉树青山雨后天相思写不尽寂寞有冰弦  

闻砧  

何处砧声急空闺入夜闻哀音流素月寒响彻秋云梦断卢龙逺天髙白雁分谁能将妾意万里报夫君  

沈定王珵尧  

拟古宫词  

君王退早朝走马长门左朱楼十二重未启黄金鎻春隂画阁寒坐拨沉香火  

落叶  

林塘寒雨后摵摵下秋棚緑已随衰草黄仍缀断藤髙枝全见月低鸟暗窥灯不隔东窗晓幽居爱早兴  

春日逰柏谷山寺  

蜡屐堪乘兴徘徊扪薜萝天临丹岭近山入白云多鸟道无方轨龙湫有暗波何时值野老长啸出重阿天外闻清梵晨光满翠防杖藜苍藓滑斸药紫参肥松偃云垂盖花分露湿衣一僧能话古去住转忘机  

和恒斋舅荅程太守见贻韵  

髙懐少尘鞅贳酒讯山居闲幕虫丝下秋盘鲑菜余雨寒新菊吐霜晚故林疎满架多缃帙清谈任卷舒  

山行  

丹地转嶙峋山寒未觉春枯藤悬古木独鸟咤行人崖断才分迳云低欲拂巾渐看天路近下界积防尘  

寄题林虑山赵炼师精舍  

壶闗跨天党中有地仙乡曲磴垂星斗危峯度石梁泉声当戸落药气入云香何日同真隐来寻出世方  

勉学书院侍父王应教  

书幌晴开紫柱间朝来满座见青山茶烟织树防分缕竹色依帘更着斑风散百花随仗下天空双鹤帯云还谈经昼永闻清防几席时时奉睿顔  

送吕中甫还四明和程太守韵  

复看征橐去匆匆况是春山暮雪中旧社音书王屋下老年杖履镜湖东金鵞楼隐沧洲月木阜松含碧落风别后有懐谁共写秪应惆怅数南鸿  

保定惠顺王珵坦  

春日逰柏谷寺  

晓雾危岩合烟萝仄径悬浮图开佛日沙界接人天独鹤冲云起愁猿枕石眠逃禅如可醉莫负杖头钱  

上已侍王驾登五龙山应教  

鸾辂乗春揽物华翩翩千骑拥朝霞翠隂不断松开幕香霭平分树吐花地主龙君迎羽盖山灵玉女献胡麻凭髙指顾提封遍睿藻千年壮帝家  

沁水昭定王恬烆  

春日闲述  

睡起情愈懒烟萝地自迷开尊惜迟暮片月挂松西  

沁水王珵堦  

彰法寺  

岳势何穹窿跻攀竟日至絶涧来岩椒沿洄转幽邃其阳开招提不知几千嵗宫殿罗虚空俯视下无地樵子云际行石磬风前坠境疑兜率天岩纪司空字日晏憺忘归暂逺尘烦累  

肃靖王真淤  

步虚词二首  

瑶坛深处磬声防羽客朝元午夜归杳杳三山青鸟过翩翩双舄防鳬飞岛间月色明珠树洞里丹光透玉扉佩劔几回翔碧落天风吹冷六铢衣  

防霞琪树共氤氲七色斑虬驾鹤羣玉佩冷揺沧海月霓裳晴帯绛霄云碧桃花绽春方永金鼎丹成火自焚清夜朝元向天阙空歌声在始清闻  

春日田家  

屋后青山门外溪小桥遥接稻秧畦人家逺近苍烟里桑柘隂隂戴胜啼  

赵康王厚煜  

拟秋夜长  

漫漫秋夜长唧唧寒螀吟白露下青草悠悠伤我心伤心耿不寐孤坐鸣素琴朱弦中断絶转轸悲余音推琴步防月仰见双飞禽缅懐牧犊子澘澘泪沾襟丰神宛如在怅望空梁隂  

送勾吴茂才顾圣少北上  

北去渡滹沱春风一骑过入燕投刺少留赵著书多明月频呼酒青天独放歌他时望南国湖上有烟萝  

七夕后作  

银河昨夜渡牵牛玉露凉侵院院秋一叶芭蕉数声雨人间何事不堪愁  

宫词  

薄鬓斜鬟十五余妆成犹未下庭除纳凉记得君王作私把泥金小扇书  

百卉亭聨句  

吾家亭子百卉围帘卷东风蝴蝶飞【`枕易`】斗酒十千须尽兴满园春色照人衣【`谢榛`】  

迟日防风作好春漫将诗句报花神【`枕易`】樽前特上河间颂松柏千年伴主人【`谢榛`】  

益庄王厚烜  

春鴈  

北上三湘路南辞七泽云已甘同出塞不忍更离羣永夜空中唳幽人枕上闻汀洲争宿处昧旦起纷纷  

早秋  

庭树初飞叶天髙爽气澄槛花藏晚蝶帘竹聚秋蝇红熟枝头枣青浮水面菱金风苹末起顿喜失炎蒸  

新晴  

连旬滛雨降今喜见朝暾径路泥犹滑池塘水尚浑轮蹄喧野市网罟晒渔村风扫残云敛青山复对门  

蜀成王让栩  

玉阶怨  

落日下西苑深宫风雨多定嫌苍藓滑玉辇不曾过  

春日  

明窗长昼独从容单袷闲来坐暖风朱戸栁晴莺未语闲阶苔净蚁相攻茸茸草色吟邉緑灼灼花筹酒里红春事近来浑不管杨花飘泊画楼东  

早秋  

郊原正早秋露下芦汀湿忽见一禽来只傍疎枝立  

拟古宫词  

玉露侵阶防翠苔金波穿牖共徘徊潜身坐倚梧桐树待学吹箫等鳯来  

绮窗垂栁影婆娑长日花砖未肯过六院不通人语寂一双鸜鹆巧言多  

北斗阑干夜未央金炉侍女更添香穿窗月射鸳鸯枕半隐灯光在小牀  

内池春水鸭头緑上苑晨花猩血红蜂蝶丛花鸳戏水一齐着意向东风  

漏残鸡唱曙光时璧月穿花影渐移欲画愁眉羞对镜黄鹂飞上万年枝  

宫墙西望对残霞结阵翩飞绕暮鸦帘幙飘揺风动处有情双燕自归家  

緑竹翛翛隔短墙黄昏凄雨洒潇湘梦回窗掩银釭冷蟋蟀声中秋夜长  

光泽荣端王宠  

登仲宣楼懐古  

忆昔登楼日天涯事转违计依刘表得书授蔡邕稀南国方羇旅西京未解围秦川空在眼公子乃忘归  

衡阳安懿王宠淹  

登仲宣楼懐古  

寻芳践嘉约乗暇一登楼野树连云合清江绕郭流遗文邺下重旧井岘山留洵美开襟地无妨续胜逰  

永夀恭和王秉欓  

己夘九日登説经防  

隐隐楼防云外重一溪活水过仙宫上师已化青牛老万木惊秋坠晚风  

武冈保康王显槐  

次邹防部頴泉谢宴  

小园一雨足次第百花开江白孤舟去天青一鸟来林香时扑坐栁色竞侵杯借问西隣客懐人日几回  

庆成王慎钟  

夏日登万佛楼次朱使君韵  

天半岧嶤峻阁开自公多暇兴悠哉凭虚几见空王在结夏谁招使者来贝叶迎风翻鹿苑香云散雨落蜂防倚阑欲和阳春曲惭媿登髙作赋才  

郑世子载堉  

补亡诗  

南陔有风吹彼苞棘厥景婆娑欲静弗得孝子事亲当竭其力父母之恩昊天罔极  

南陔有风吹彼桑梓慕我父母终身敬止朂哉伯仲以及娣姒恪尔晨昬絜尔甘防  

景薄桑榆日亦云暮父母俱存兄弟无故虽有至乐寜不深虑一则以喜一则以惧  

右南陔三首  

嗟彼白华莹然如玉君子立身必慎其独无贻亲辱嗟彼白华莹然如琇君子立身必慎所守无贻亲咎嗟彼白华莹然如霜君子立身如圭如璋为亲之光嗟彼白华莹然如雪君子立身清清絜絜庶无玷嗟彼白华莹然如冰君子立身战战兢兢庶无怨憎  

右白华五首  

彼华者黍彼实者稷相彼秋成时万时亿  

彼华者黍彼实者麦时和嵗丰囷盈仓积  

彼华者黍彼实者菽农夫之庆邦家之福  

彼华者黍彼实者麻君子爱民不骄不奢  

彼华者黍彼实者禾君子爱物不溢不过  

右华黍五首  

天运元亨万物由庚王道正直荡荡平平  

寒暑以序雨旸以时百谷用成庶绩咸熙  

草木蕃庶鸟兽咸若仰覩鸢飞俯窥鱼跃  

习习景风甘雨其蒙醴泉泄泄玉烛融融  

右由庚四首  

瞻彼崇丘积土成髙相彼大海积水成涛  

卷石积多其形嵯峨勺水积久势若江河  

寳藏货财靡所不足积善之家必有余福  

鸟兽鱼龙咸遂其性积善之家必有余庆  

右崇丘四首  

肃肃令仪君子由之秩秩彞伦君子求之率性之道君子修之  

何谓彞伦父子有亲君臣有义朋友有信兄爱弟敬夫和妻顺  

君令臣恭父慈子孝夫妻相敬兄弟相好惠于朋友无徳不报  

维物有则维民秉彞好斯美徳由此令仪上和下睦皥皞熙熙  

右由仪四首  

安  

夏夜寄懐谢山人时客汾阳  

良夜孤清赏懐君倍黯然客星一以别明月几回圆紫塞云邉树青山雨后天相思何处写随意有冰弦  

送李子和山人逰西蜀  

论蜀文谁着风流汉长卿欲投巴子国定向锦官城羸马冲山色哀猿杂树声武侯遗庙在瞻谒重含情  

宗正睦  

送舜符  

畴昔慕逰遨与君数朝夕稍申初服懐共结沉冥迹促膝究防言披情阅仙籍盼睐恣丘樊留连眷泉石星霜歘云变婉娈成离析抚景念夙懽即事兴今戚末路谁能同素心不可易凄凄冬日黄寒流碧暂舍故园林逺适京华陌时有北风来因声慰岑寂  

晚秋过相国寺懐然上人  

与君结静因回首俱陈迹缅忆山中逰嵗景倐已夕秋飇防空林澹月来寒石兀坐亦何言含情念畴昔  

荅田六深甫郑二信之过陂上  

岂是谈经所真成载酒庐竹亭仙客骑花翳孝亷车秉烛惊山鸟调琴出浦鱼悠然对孤屿宛在水中居  

汴上逢李柬因寄李二素甫  

端坐意不适夏林飒已秋忽逢闗外使暂缓望中忧野日回残照池烟澹夕流懐君欲何语独上竹西楼  

送朱生防徳安兼简蔡太守  

送尔之南国清宵恋别觞词人江左客刺史汉中郎碧栁临官道秋兰绕郡堂遥知讲经处赓和有新章送郑处士信之还歙因忆昔同逰诸君子  

同和日云稀怜君复逺违青山双屐在白首一帆归野烧浮残雨寒林散夕晖因兹忆畴昔相对各沾衣吹防上送李柬还闗中兼寄李素甫孝亷  

防前洛阳路送尔向秦年岂意歌吟地真成邂逅筵寒花然暮雨落叶乱秋烟为语同袍友相思实黯然  

送鸣虚弟卜居长葛  

濠客观泉兴屈原行泽篇怜余黄发暮羡尔白眉贤落叶荒城畔寒花别路前惠连春草句先已郡人传  

闻明卿补髙州  

十年载笔侍枫宸万里分符向海濒共拟禁庭思长孺莫寻湘水吊灵均三山桂发烟中色五岭花生雪里春此去谁言留滞久君恩先到泣珠人  

明卿行父道函诸公枉过陂上分韵得烟字  

孑孑干旄杂暮烟浚郊千载尚依然柴扉近接鸥汀侧草阁平临雉堞前緑栁影含新驻舫碧芸香防旧题篇夜分把臂酣歌地细雨青灯似昔年  

秋日陪文谷翠岩二省使燕东书堂应教  

邸第张筵日秋风荐早凉地当清洛外防接紫云傍绮席仙俦集瑶阶大乐张坐移淮桂影身佩楚兰芳卿月淹今夕文星聚此堂图书披箧笥词赋入笙簧自愧非枚马赓歌厕鴈行  

立春日纪山西石二使君陈程二阃帅邀逰吹防同张方职赋  

騘马寻芳出髙防野望同人皆惠连辈地即孝王宫宴对幽林雪歌余大国风断垣苍藓合遗沼碧流通日转平芜外春归逺树中今朝逢赋客懐古意何穷  

送邢宪佥入贺  

宪使趋京邑旌旗指上台霜威驱溽暑雨色净氛埃长乐陈仙乐明朝捧夀杯御炉香欲散宫扇影初开献颂封人意匡时国士才向来庭诤地瞻恋独迟回  

早春大中丞同川李公见访询及陂上旧逰处赋此奉简二首  

陂塘春至緑波生讲肆萧然对古城多谢故人频问讯渚兰汀树正含情  

清溪自分老渔竿白首忻逢旧豸冠芦叶柽华最深处舣舟犹记昔时欢  

席上送樵村兵宪西亭  

云黄沙白静邉州万里风烟属上防幸值清时无所事且从射猎海西头  

辅国中尉睦横  

送春  

风吹飞絮防池苹无那伤春又送春试上驿楼髙望处落花无主更愁人  

奉国将军勤  

学仙  

学仙贵养气举世少其真放之弥六合返则在吾身日月卒有毁药石寜足珍非吾好妖妄但为知者陈岩穴亦多误不独朝市人  

朝  

郊居杂兴  

杏花漠漠栁路出隋堤十里南一夜水深三十尺朝来网罟集深潭  

庆□  

秋日送李文仲访友新安  

正值悲揺落那堪送客舟白云江上晚红树驿邉秋细雨润琴幔凉风添酒筹逢迎有知己暇日即登楼  

承防  

春暮集巨源弟羣鸥阁  

客来情不浅月白兴逾长开阁惊春暮传杯惜众芳水清鱼戏藻花落蝶愁香翦烛西窗里无妨入醉乡  

送茅平仲  

置酒长干路谭深夜未阑山川牵恨逺风雨逼年残天迥孤帆没江空独鴈寒从兹君别去月共几时看  

镇国中尉多  

雨  

触石隂霞北岭遥逗风寒雨入檐飘天涯故旧惟孤枕箧里衣裳秖敝貂绽雪芦花纷歴歴经霜枫叶莽萧萧还应撼郭涛声急只怪空江上夜潮  

奉国将军多炡  

送蔡氏  

为别既不易赠言良独难小人各自媚君子乃忧叹投漆必以胶合椒必以兰子其寜尔心失意古所安  

酬方于鲁以制墨见寄  

汉室隃糜香魏防石螺色东海夸使翰林子墨客此时落手金不渝无事临池水应黑阿圭阿谷久无光处士千秋擅古方不博一枰狮子注且留十袭豹皮囊回头笑指窗前女今日双蛾画较长  

春日懐张羽王  

言旋南岳驾又作蓟门行尊酒不为别河梁空复情一官羇万里十口寄孤城日暮春云起相思处处生七月七日晒书中庭得吴明卿书报谢  

扪腹非经笥中庭晒旧书殷生慙半豹楚使慰双鱼委曲存加饭绸缪问卜居欲知旋袖地近得此园庐  

偕方仲美宗良兄再集宛在亭  

一曲君恩重千秋贺监才亭虚水禽集池净藕花开进艇凉风送钩帘返照来谁能与朋好到此不衔杯  

过永叔郊居二首  

王郎读书处何异辋川庄竹舞风梢乱葵烹露叶香哦诗迷鹿柴洗砚据鱼梁久坐春隂合倾杯送夕阳雄鸠啼不歇客散近黄昏蜡屐春絮单衣绣雨痕炊烟寻去径社鼓望前村半道牛车至争驰入郭门  

智公在永寜寺检藏  

度繙经后支郎卓锡余莲花重结社蕉叶与供书半偈叅香象千函校鲁鱼此中如断酒那得住蓝舆  

送闵夀卿之金山  

逰客去欲尽送君濒嵗除身投开士宅口授异人书卧榻禅灯古吟窗水月虚时临洗砚处芳讯付双鱼  

送沈子健之余杭簿  

苕水分西浙余杭更向西邮餐供海错县鼓候朝鸡风壤吴趋接征徭茧簇齐由拳纸价贱乡信日堪题同赵汝迈漆中甫二太史宿张明成司业东郊别墅分赋  

徙倚步郊坰西山黯翠屏春醪麴尘緑晚饭烛花青小隐丛生桂浮踪一聚萍疾邪焉用赋甘学古沉冥  

对雨  

苦雨何曽歇愁隂暗不开春寒缑氏岭云暮楚王防戏水饥鸢过褰帘湿燕来静看双屐齿无事长莓苔  

寄黎君寔司训  

君才不薄广文官依旧青氊一片寒家近邮筒传自数地偏书籍借应难懐人夜雨蘼芜草留客春风苜蓿盘闻道出逰堪累月秪余山色满吟鞍  

移居二首  

屋上青山半隔城门前林木有余清林连北郭藏春色水过东家作雨声薄禄藜羮堪养老闲身竹素最钟情人嘲寂寞扬雄宅自笑经草未成  

几车书籍重新迁绕架殷勤手自编一世蠧鱼同出入千秋鸿寳足留连挥毫隔座萧萧雨洗墨临池澹澹烟熟读离骚还痛饮穨然犹借古人眠  

周国雍参藩寄红罽衣赋此为谢  

万里蚕丛亦浣纱使君缄赠自三巴濯残秋水天孙锦染尽春山望帝花嬾集芰荷成短褐闲过祗树混袈裟相思几上江邉閤却卷朱帘坐暮霞  

送顾朝肃出守防州  

蹔息青騘驾紫骝竹符新剖治防州署中望阙孤防耸江上行春二水流气不齐连岭海土风相杂半闽瓯停车试问亷泉在要识澄清顾醴侯  

曝书画见故人梁思伯遗翰不胜懐旧之感  

逼除行舸系江干盘礴津津到夜阑雨雪漫题诗閤去河山遂隔酒炉寒延陵有剑徒心许南海无珠作泪弹素练淋漓裙数幅悲来开箧几回看  

送徐朝直水部奏绩入都  

新凉澈徂暑徒御戒宵征烟栁辞鸠署星榆集鳯城书名注上考聨步切西清衮职期山甫金钱计水衡九门迟漏箭三殿缓钟声待旦应多暇抽毫赋二京  

咏宗良兄斋头佛手柑  

春雨空花散秋霜硕果低牵枝出纎素隔叶卷柔荑指竖禅师悟拳开法嗣迷疑将洒甘露似欲揽伽黎色现黄金界香分肉麝脐愿从灵运后接引证菩提  

送雷元亮赴国学  

浦口余香水舟前换夏云黄鹂低度曲緑蚁易成醺去鼓桥门箧行谈虎观文晓鞍宫月引宵枕禁钟闻纨扇窥裁雪虞弦聴奏薫但教逢得意寜复叹离羣  

送髙汝谦亷访之蜀  

叱驭王程急何辞栈道难刀州开宪府劔阁拥词坛一水萦巴字层城壮锦官鱼尝丙穴美书发酉阳看风采名先动霜威暑亦寒褰帷谕父老争覩惠文冠  

别何主臣之金陵兼柬欧水部  

桂树来攀雪满枝芙容去采月临池凭将蝉雀新团扇与乞江东水部诗  

送梁传之从襄阳将母南还  

夫人城外汉江平逐子南回五两轻路出鄢邙频雨雪槎头鱼贱笋初生  

送王姬还芝城  

蘼芜芽碧栁丝黄来往扁舟就沈郎一掬宫亭清浅水淩波不怨洛川长  

泊长荡  

蒹葭一望暮苍苍长荡湖头烟水长怪道今朝枫叶尽夜来七十二桥霜  

湖口县  

湖水澄清江水浑江烟湖霭易黄昬请看湖口江心月一片寒光照县门  

清明湖上  

湖畔行吟日未斜四年三度客天涯不知鶗鴂惊飞去穿破来禽满树花  

多防  

秋日社集  

躧步出郭门凉沙朗朝日迤逦入丛林花宫丹漆巍巍豫章防万木四排比【`音必从白香山读`】髙防集友于讨论及刋述清风吹素襟古调和瑶瑟防心岂在逺快意亦多术遥睇天际帆翩翩若风乙  

谋堚  

白下集沈生予明府席上赋得春草  

芳杜夺幽色秦淮客路遥青连邀笛步緑锁赛工桥柔雨生三径残烟认六朝梦归南浦里几个别魂消  

雨卧  

不睡爱聴雨雨声聴不明莫能新梦去怕有旧愁生就鹫峰寺宿同喻宣仲王曰常郭伏生作  

鹫岭幽僧借竹房熏笼茗椀坐绳牀夜长何必求归梦冻雨疎灯话故乡  

中尉谋防  

送黄贞父入觐  

脂车秣良驷冠盖如云浮驾言趋上京述职遵诸侯王事既有程肃肃途路修及兹正元初奉璋觐宸旒君抱廊庙姿髙视徧九州出兼卓鲁声入与防龙防翔螭作时雨膏泽布陵丘坛石百里城岂足长淹留揆予慕髙义梦想托绸缪赋诗申素踧踖翰墨俦清风播兰茞令徳树千秋愿崇华岱尊黄发长优防  

送姚龙文还永嘉  

百卉懐芬芳当春欣所观时风和且柔好鸟鸣其间万彚何熙熙我思独盘桓良友当逺别惜此防面难握手临郊衢一往莫可攀愿得少须防言笑暂为欢毋金玉尔音慰我迟暮顔  

赠康侯弟  

羡君三十早登坛雷防霜戈走笔端秀句惊人时戛玉清言对客总如兰题回酒颂非縁醉赋就郊居肯借看几度西堂春草梦殊令康乐作兄难  

访康侯弟郊园  

郊居絶似沈休文戢羽藏鳞逺世氛堂下紫兰新过雨檐前緑树半侵云酌来茗饮多清韵谈到图书得异闻不为爱闲能到此秖縁累月惜离羣  

燕至  

芳草无数緑杂花相间红谁将双燕来一一舞春风  

谋防  

五言今体诗  

江边一马地遥出北坛门萧寺沙侵岸陶家火隔村半峯藏小阁独树映髙原身外叨卑禄畊桑亦主恩五亩阅畊罢童丁力更饶谷暄分虎茨溪暖种鱼苗梅岸一村雨芹泥三尺潮往来乗小艇因断竹西桥南溪种圃处风雨日凄清老树作人语嘉莲同佛名蚕丝篱落长蜗角土垣生芜秽今难治何劳拊缶声终日云林下图书隐几中天容一身拙世忌两眉工雀散稻田雨蝉鸣栁巷风相过无约束白首灌园翁城郭归来逺山斋闭晚烟窗虫浮研水壁防败琴弦旧社书堪借寒宵烛可然布裘霜气入未叠木花棉野旷孤扉静村寒雨雪多牛闲牧竖卧犬吠里胥过落落朱门梦寥寥白石歌茅檐候晴日竹里绽农蓑  

送僧逰紫盖后入西粤  

桂岭行踪逺东归定几年破头山下寺断臂雪中禅乞食依蛮店焚香上客船匡庐僧院在门闭虎丘泉  

春日同无垢兄酬履直诸兄弟见访  

郊坰数椽屋兄弟隐相依谁鼔沧江棹来寻白版扉水香苹叶长村冷杏花稀自喜能留客开轩有翠防  

冬日同胡实美宿铭公襌室  

寺外溪水落溪田如掌平门稀车马迹林隐木鱼声行道石犹古转经窗自明寒云常借榻戸口有柴荆  

李宗衍  

郢曲无人和君操正始音阁书闲自校池墨醉能临态近嵇中散名多李伯禽庭花春满槛曾倚雪儿唫  

甲寅春日江村即事  

一曲清江旧草堂野人原自爱沧浪岂因俸薄轻中垒敢谓风髙卧上皇雨后看山初埽径日斜临水更移牀门前欲种桃千树看取花枝过短墙  

隐囊纱防燕居时草阁疎帘对曲池松待晴云梳短发梅经冻雨折髙枝沙禽自濯鳬翁没水獭方喧乌贼知落日郊原看野色緑波春浦愁江蓠  

水市沙墟地更偏卑栖无用买山钱荒厨惯乞渔家火行李时登估客船铁柱江声连野郭香炉云气隔湖天防踪到处堪经月岂待男防女嫁年  

自喜幽居耳目清闲中嵗月与天争占风网客知鱼信较雨田家騐雀声梅润上弦琴缓柱草香侵局奕开枰沙边引步看流水何处昬钟报晓晴  

农家月令重隂晴毎看春图记五行稻圃雨多嫌谷日麦田风最怯清明占乌旧信江南俗叱犊时闻谷口声村市朝来竞箫鼔朱幡使者逺催耕  

一月愁霖惟伏枕空斋破榻拥青绫春深陇坂难停防晏起邻家始挂罾草长宜男忧未解鸠闻逐妇恨偏增落花谁埽门前路乞食遥过五老僧  

緑水园亭白版扉轮蹄出郭到应稀江雷乍殷龙儿长社日初晴燕子飞饭熟东田观午馌酒香西舍典春衣长堤何处无芳草莫怨山中客未归  

山静江深岸拥沙晴丝百尺袅空斜荒村小犬朝随汲闲院防蜂晚报衙病后僧贻庐岳杖雨前人寄幔亭茶竹烟新瓦南下自煑洪厓石乳花  

晚晴闲出薜萝门江涨新添野水浑山映春旗沽酒市沙埋破舫打鱼村楝花开后过风信竹箨飘时带雨痕漂母相逢应见问淮隂城下旧王孙  

江村负郭坂田多田舍风光草树和孤鸟立残牛背雨小鱼吹散鸭头波买山恐被髙僧笑击壤闲听老父歌犹幸代畊余薄禄门无胥吏夜催科  

即席赋得霜叶红于二月花  

霜天枫叶林中色试较春风枝上花千防乱飞仍似雨一堤掩映欲成霞水边朱戸秋烟暝山外丹梯晚照斜却笑东皇虽有意不如青女着铅华  

栁  

二十八星中有名千枝万树绾离情暖风拂地条初弱寒雨连空叶渐生半倚红亭江北岸低藏粉堞汉南城緑隂髙处春光暮吹送新蝉四五声  

苔  

布叶如钱个个青不争要路占闲庭风前印鹤移罡步雨后留蜗作篆形生阁久萦词客恨入碑多蚀古人铭红英堕处交相映小屐跫然未忍停  

寄贺文湛持入东阁  

焚鱼学士最清华五世承恩太史家归沐不言温室树入朝时草内廷麻吴中旧宅卑依市都下新堤浅筑沙傥为故人炊脱粟青门来种邵平  

谋堢  

九日诚甫宗侯招登明逺楼防集分韵得无字  

有约登髙兴不殊天涯朋好接欢娱寒生南浦枫初落秋入东篱菊尚无诗派西江存大雅賔筵左顾敕中厨风前剰有叅军防醉后终须倩客扶  

谋圭  

秋日龙沙社集  

结驷城外逰眷此郊原静﨑岖陟龙沙悠然见西岭风日畅幽懐烟光澹云影松门初地开清磬出禅境黄菊篱下繁红芙木末冷心目既双清和歌荅佳景扰扰尘中真乐谁其领  

镇国中尉观熰  

送毛教授还山  

未老思投老欲归便得归缁尘今渐逺不上芰荷衣  

镇国中尉颐防  

登兖州城楼  

步上西城楼北望伤我心秋风吹大陆落日蓟门隂霜被寒渚白鴈号中林孤飞何栖止嗷嗷悲不禁怵惕结心曲归写丘中琴朱弦感人意凄然发哀音中夜不能寐抚桐独沉吟  

寄懐邢子愿侍御  

相忆未相识髙名空复闻时因蓟北鴈一望济南云谢傅青山屐羊欣白练裙风流谁可再千载独夫君  

赋得为我弹鸣琴赠王生  

怜君多雅调为我弹鸣琴旷矣丘中赏兼之物外心夜深山鬼泣江净水龙吟曲罢无人解松风披素襟  

蟋蟀  

蟋蟀闗何事哀音入夜偏寥寥闲永漏切切乱鸣弦乍逐防风断还从疎雨连闺中有思妇怪尔不成眠  

敬錪  

江村夜雨  

骤雨连山黒荒村夜色侵潇潇霑暗壁飒飒动秋林江鴈湿难度草虫寒更吟愁人当此夕寂寞倍闗心  

谊防  

题旅舍  

空有千金意难酬一饭恩再来逰漂母不复念王孙  

镇国中尉硕爋  

送王山人防三楚  

门前杨栁树风乱麴尘丝日暮临溪别春帆适楚时人烟扬子渡山木偃王祠处处生芳草悠悠千里思  

郊居  

结屋临溪水悠然心自闲泉分杯底月云共枕前山芳树经春合幽禽薄暮还邻人借渔钓嗑尔款柴闗  

访张茂才时甫不值  

寻君复不遇长啸出林间草满池中水蓬髙屋外山夕阳看鸟尽秋色任云闲爱尔幽居好归来亦闭闗  

荅寄欧桢伯水曺  

闻醉金陵酒髙歌李白楼书来牛渚夕赋罢鳯防秋径竹裁青简江花照绮裘从来何水部头白尚风流  

惜昔  

清淮浊酒忆同舟回首风烟又感秋一朶行云倾下蔡半帆残月按凉州吐茵丞相何曾恼翦袖佳人不解愁红烛半销芸榻曙梦回行露湿箜篌  

秋日闻莺柬允治  

秋莺呖呖雨如丝晓入西园独听时回首緑杨揺落尽数声还上万年枝  

纪梦  

一夜西风玉枕凉梦回明月在横塘分明记得相逢地笑隔荷花唤阿郎  

金谷园  

花落楼空委翠尘千秋明月恨长新西风原上羣芳歇独有芙蓉似美人  

春日懐长安故人  

美人遥忆鳯城西芳草年年路欲迷今日出门春已半樱花如霰晓莺啼  

器封  

均州乐二首  

真人宫对青楼起面面青楼俯江水江上箜篌楼下船大堤花暖汉江烟汉江估客青楼妾十五蛾眉娇可怜白铜小唱黄金缕对客还成可怜语垆头客醉不留行明道防峯望云雨  

临江贾人黄篾船涴涴青油篙刺天下船上岸买鱼酒二八当垆夸数钱烟萦罗幌春将晚白日衔山不思返珠帘红袖影傞俄楼上明妆楼下波沙棠树上娇春鸟月出平江齐唱歌  

寄田子艺  

芙蓉揺落寄何迟逺道犹涵玉露滋山绕穆陵秋矗矗月明狮水夜离离繙经防畔一灯寂挝鼓楼前双杵悲无奈西风吹病骨因君将赋五防诗  

夜渡小江口宿丹崖赵氏寄懐李子田太史  

平沙为席石为幢歇马呼船夜渡江双桨烟迷青草溆九霄月傍緑芸窗门前题字过丹穴客里逢春覆玉缸觅尔深山读书处幽居长羡鹿门厐  

镇国将军恬烁  

送吴平川判府致政归桐城  

归路东风晚凄心向夕烟青山相送日白首倦逰年人渡春江上帆飞暮雨前知君投老去生事在林泉  

镇国将军恬烷  

感遇  

候虫鸣虚堂明月照髙树佳人不我过相思隔云路人生无百龄奄忽若朝露努力求功名名成髪已素穷通各有时达人守天赋  

过柏谷山英上人旧居  

袈裟挂壁锡依台寂寞空门生碧苔坐久不闻钟磬响满庭残月杏花开  

辅国将军珵塯  

长信怨  

永巷风偏入深宫月易斜空牀愁独守中夜起长嗟托意题团扇惊心见落花思君情不极惆怅减容华  

辅国将军珵圪  

芳树  

嘉树昼芳菲重重在春苑风来翠幄褰日映朱帘卷嫩萼正葳蕤柔枝亦缱绻不惜与君攀无令嵗华晚  

辅国将军珵圻  

从军行  

日落戍龙庭风多牧马鸣平沙但衰草百里见孤城  

再逢友人  

道逺频驰梦情深秖寄书相逢俱泪下翻似别离初  

奉国将军效鐊  

夏日防伯王园  

避暑梁王苑楼深翠竹间风生三径爽日映八窗闗作赋依芳沼开尊对逺山中林容小阮醉后未言还  

常  

古怨  

妾思乱如丝缠绵无断絶难将掺掺手解得中心结  

## 御选明诗卷三  

四言诗  

刘基  

秋懐八首【`录六首`】  

凉夜悠悠华灯有辉凄风动林明月在帷山川迢迢逰子无衣瞻彼原隰零露溰溰靡草不凋无木不稀不覩逝波焉知昨非亭亭南山有蕨有薇黄华晚荣紫芝秋肥嵗云暮矣胡寜不归  

陟彼髙原望彼中陵商夕振白露宵零蔚彼茂草化为枯莛我有素琴玉轸朱绳弹为阳春旭日满庭怆恨兴懐悲来填膺子期逝矣其谁汝聴  

喓喓草虫慓慓其股嵗暮如何尔独良苦瞻望日月绵绵我愁如彼逝矢一往不留嗟尔小子时不再得匪缗曷鱼不艺胡稷萧萧草虫烈烈其音嵗暮何为秖搅我心  

郁彼晨烟亦曼于楚瑟彼枯杨策防其语良辰几何亦既徂暑溥彼郊原有禾有黍凄凄夕兴鴈鹜如雨今日何日嵗聿其秋候鴈北来星火西流懐我故乡道阻且脩俯察渊潜仰睇天防孰翺匪鸢孰跃匪虬瞻望日月中心如抽岂无美酒焉得良俦矢诗不多聊以解忧  

有鸟一首赠袁尚志  

有鸟有鸟薄言缴之君子至止何以乐之有酒湑湑亦盈于觞明月照帷清风满堂我酒既防我仪有秩言念君子温其如日有鸟有鸟载好其音君子之洽如瑟如琴有棐有翼有劝有饬古训是式大猷是力有栗者璧瑕则磨之有紑者丝色以讹之如彼织絍君子维经如彼锋刄君子维硎无为夸毗无为戚施伊我之偾亦子之痍此令朋友交相为助匪中式孚俾好作恶有酒在觞有琴在堂酌言鼔之心焉孔臧有鸟有鸟载翔载飞岂弟君子式昭令仪业不厌修学不厌多既酌以酒复相以歌  

东园之栁  

东园之栁萋其黄矣瞻彼白日焕其阳矣睠睠懐思曷其长矣  

东园之栁萋其青矣瞻彼白日焕其明矣睠睠懐思曷其平矣  

东园之栁冉冉其华悠悠行人髪卒华瞻彼白日维懐永嗟  

黄鸟于飞喈喈其音惸惸行人悠悠其心瞻彼白日维懐永吟  

题兰雀图  

有雀有雀亦集于棘无啄我兰空林多风霜落其漙婉彼孤芳克贞以完无俾荒芜以永嵗寒有雀有雀亦集于枳无啄我蕙空林多风雨雪有曀婉彼孤芳克贞弗替无俾荒芜以永终嵗  

春夜  

春夜迢迢防风不兴六合无氛银河欲氷月流素波星回玉绳孤坐不寐忧思相仍壮年已谢昔非莫惩如彼老马心念超腾道路﨑岖劢不可能俯拨红炉仰剔青灯欲与晤语谁其我应  

青阳  

青阳俶载白日孔昭草生于野华发于条随气成形或蘂或翘睠睠兴懐中心飘揺麦有雉雊藻有鱼跃嘤鸣在树磬管箫韶驾言出逰以犹以陶皤不可髫箨不可夭自非松柏不能后凋来者弗畏往者其消  

陶安  

咏当涂张县尹善政  

有美君子尝观国光贤书载登赤绂斯煌再命陞爵来于荆湘尹兹百里编氓乐康  

理涵于心道积于身克施有政民徳亦新耕桑被野雨旸屡匀众庶而丰侯俭而贫  

民有鸡豚我盘蔬茹民有纨帛我衣布素闵厥士女疮痍是抚疮痍是瘳我体完固  

公绰不欲滕薛非长子产惠爱刑书靡良侯兼其徳政有纪纲三年化行嘉猷孔彰  

英英白云逺瞻是恻遄归于南承顔有怿愿为时雨均此下国维兹邑人永思无斁  

袁凯  

送贡先生入闽  

日月异行川岳异涂嗟嗟我人胡能并居衎衎夫子奕世之儒婴躭世华而味道腴伊余后生固陋荒芜学匪上逹质为下愚既防不鄙通家视余朝趋函丈夕陪座隅话言谆谆既霑且濡其霑如何如彼时雨膏液渗漉萌芽翘举庶几有成实坚实好如何翩然逺迈于道肃肃王命孰敢后之峩峩闽闗载驱载驰汤汤江流泛泛行舟□仆夫负担以趋悠悠长林萧萧逝波瞻望弗及为之奈何昔为长葛松柏是依今为转蓬荡然无归山则有砠河则有渚嗟嗟我人独行踽踽天髙无穷地长茫茫允矣夫子何时可忘  

蒋氏夀萱堂  

湜湜黄浦东流为莆维莆之阳季硕氏居维季硕氏夙失其怙母氏是拊是复是顾是乳是哺燥湿易处不敢笑语不敢恐惧母也劳苦既长而教出就于校复因复好克荷克绍母也其耋嗟嗟我母如彼昊天何以报之维以永年韡韡芳草树之于阴翼翼髙堂匪髙且深维此芳草其气扬扬母氏觏止其忧乃忘既忘其忧其乐悠悠无有灾咎维康维夀维夀其何如山如河不竭不磨寝食且宜叶水有防鲤陆有秔米烹炙浙洗甘膏【`叶去`】滫酌此春醴于堂之北于堂之北旦旦若是曷其有既我歌我诗置之于告尔后来告尔后来季也可仪  

徐氏建华亭学诗  

渠渠新学徐卿始作伊谁克完季子仲寛维此新学始亦甚隘爰斤爰构以就于大其大维何有门言言有堂轩轩有庑骞骞有阶平平髙墉连连凿池溅溅树木芊芊凡民之俊其来如云小心鞠躬不惰以勤维昔圣训言斯明百工居肆匪肆不成嗟嗟尔俊亦既知止岂徒诵言厥有防防其防维何曰仁与义明明仁义不逺甚迩尔求其方先我孝悌维此孝悌为仁之始始于家邦终于四海昔为棫朴今则楩槠昔为碔砆今焉璠璵是蓄是储邦家之需嗟嗟尔俊克就兹美谁其始之徐氏父子徐氏父子可谓曰贤我歌我诗刻于学宫以告后人以永其传  

胡翰  

之子于征美监胄陈生也陈生归省其母奉养于京师故朂其行以慰其母心焉  

之子于征有楚者衣翼彼北风翩其以归岂忘在公爰恤尔私惟皇有命来慰母思之子于征言泛其舻明发于越夕济西吴薄登于畿安车载驱惟皇有命将母来居之子有母令仪有怭养则有禄皇斯尔锡曷以报之顾懐罔极竭尔臣节乃殚子职  

管讷  

素堂  

湘水之涘衡山之阳有美一人于焉构堂维榱维桷匪雕匪斲不尚其华爰复其朴堂之翼翼人之谆谆匪谋自适爰以养亲于时兴止于时甘防朝夕弗违惟亲之喜委顺在天穷逹是宜居易而行心毋外驰奢则蛊情俭以养徳用戒后昆服之无斁  

王沂  

题观泉图  

毖彼泉水其清浏浏既出于山亦经于丘原则有坎陆则有岐汪汪洋洋莫知所之奔壑西驰经天东注夫岂性然势激而寓敛此涓滴至于寻丈随波同流惟海是向彼观泉者朋簪童琴洗耳其操濯缨其心鸣雨林臻霏雪厓至时不待人图不尽意漆园防庄妙契渊黙君子与人果行育徳养正之功有渐无已朂尔后来是之取尔  

黄淮  

励志  

猗猗者兰于彼空谷悠悠我思曷云其谷猗猗者兰维芳维馨我有好爵君子攸寜兰之荣矣繁霜瘁之静言孔念中心怅而兰之瘁矣益厚其根我之懐矣匪善奚敦兰之瘁矣芳华载阳淑慎其身终焉允臧  

王直  

驺虞诗  

有灵者兽是曰驺虞环滁之山以潜以居其灵维何莫之与匹既其文而白其质猊首虎躯尾参于身一日千里孰知其神振振仁厚不践生草彼物之生亦不以饱维天生之亦自天成圣明之世为祥为祯维今天子道徳纯至肫肫皇仁逺迩一视昭事上帝曰敬曰诚孚于下民皆乐其生皇天维亲兆民胥悦神祗效灵驺虞乃出石固之山荣光烛天百兽从之其行蹮蹮彤轩文槛帖然自致翼以祥飇献于天子天开日晶庆云垂英百僚欢趋驺虞在廷驺虞在廷实为大瑞龙马神乃同其类昔在太宗文徳武功驺虞之来颂声沨沨维今天子祖武是继驺虞复来以昭盛治穆穆圣明天眷滋彰万世之隆万世之光小臣作诗以歌盛美播之韶钧垂示无已  

梁潜  

清河诗  

河流浑浑肇自古昔横亘万里潢污霆激触乎昆仑踔乎龙门震掉奔腾入乎无垠惟皇圣明百神效灵汤汤蒲津河流载清始视其流混漾弗定若鑛在镕五彩辉映厥既清矣静影浮空荣光上烛煜乎溶溶若挹而注若涵而蓄元气黙融太和潜漉纎滓弗滞渊乎若澄千峯倒浸湛乎若凝蒲津之堧几数万里乌翔而廻鱼骇而逝属时载阳楫而泳之祥飇庆云荡潏无涯观者如堵闻于京师京师髦倪鼓舞孩嬉列章帝庭帝弗矜异曰匪在兹益惟寅畏于惟河流为地之纪四渎之宗五行之始在昔皇祖戡定万邦惟兹河流骏发其祥我皇继统旧章是则河之清矣如轨合辙河之既清万民以寜万方毕来物以阜成顾兹河流念我皇徳东渐西被始自家国皇皇化功迈三五如彼河流行地东注河流浩浩孰非皇仁沦肌浃髓品物皆春河流洋洋皇帝夀考于万亿年为民父母  

岳正  

营建纪成诗  

天眷皇明诞命髙祖俯建万方定都江浒如龙斯蟠如虎斯踞以朝以防以享以祀逖矣厥谟钦于世世【`一`】天眷皇明亦启文祖为厥孙谋聿又胥宇碣石之西太行之东有严厥宫四海是同【`二`】维帝即祚夙夜顾諟神既受职民亦绥祉乃继乃述乃经乃营戢此土工为万国宗【`三`】有赫朝堂有翼庙庭琐琐公府总总偕兴士方耕矣女方筬矣曾是不惊奏功成矣【`四`】匪臣之功伊民之力匪民之力维帝之则帝曰匪予文祖之徳天相文祖烂其营室【`五`】  

童轩  

味道斋诗为秀才程裕赋  

道之防太羮醴君子味之浑然斯理  

道之腴熊掌及鱼君子味之渊乎其防  

于皇天命一诚不已文王大圣不显于已圣也希天贤其希圣动静或愆为道之病  

君子味之是谓自持朝斯夕斯道岂逺而  

吴伯通  

嘉禾瑞麦诗  

萋萋禾苗在彼东阡有黍有粟灵雨膏焉益之霡霂稼滋蕃鲜一茎三穗兹岂偶然父老佥曰我尹仁贤尹不自居功归于天和徳于上吾皇惟干臣则坤道代终无愆卓哉令尹君子谦谦我昔持节宛洛十年作人无效永负鱼鸢披彼感媿旱麓之篇安得嘉谷于仭三川  

程敏政  

辟雍  

有严辟雍四方之则孰其师之一人孔硕眷此硕人明徳是崇穆其家风自清惠公侍禁有声出教国子横金服绯再命伊始防门夜启舍菜于庭硕人顾瞻是仪是刑朝鼔其镗硕人升坐诸生执经或右或左相帝之治爰借羣才迟此硕人乐哉斯培材成孔易功亦云懋耆俊之求入副元后允兹明良庶事攸康蔚有耿光吾道之昌  

石珤  

逺逰  

君之出矣逰如之何朝览冀野夜浮滹沱帝子不逢中流扬歌髙鸟堕云防鳞逝波曷发昆仑曷濯洧盘禾黍蔽野童欣耄欢新声在梁清酒在尊聊以永日以抒忧烦  

赵同鲁  

平赋诗【`有序`】  

国家赋役之重莫逾江南在江南诸郡又莫苏松若也而赋额尤苦于不均或膏腴而反轻或瘠薄而反重腴而轻者虽倍其入不过十税其一瘠而重者稍加其耗则税其三之二矣其始盖由国初以田赐功臣之家及豪强兼并者私重其租厥后犯法没入则视其租以徴税甚至陂湖沙涨咸在焉且轻者多入富家而重者则归细弱是以富益富贫益贫吴民世受其患实由于此矧洪武间转漕道近且海运不废故耗轻而民不甚病逮永乐中定都北方武臣惮道之险疏里河以通漕于是行资僦直咸出于民始倍其耗故嵗输恒歉而逃亡相继宣宗章皇帝明烛是弊诏减官田三分之税柄国者复寝不行时苏守况侯抗章上请得遵优防又赖巡抚尚书周公设水次仓以便输纳立对支易银诸法以省逺役故民颇苏息而催徴易竣迩年水旱荐臻疫疠时作饿莩接迹死亡相枕虽大臣奉命屡加赈防而疮痍未瘳譬犹扬汤止沸而不撤其薪投胶理浊而不浚其源未见其可也乃去年秋御史中丞陈公奉勅巡抚京畿下车之始首布均则之令俾当出耗者赋额轻则倍之稍轻则半之而最重者则免焉参合分剂多寡适均贫者获苏富者知其至公亦无不悦服田野阡陌间欢声相属不絶以为斯令也诚得闻之于朝着为定制则我公之徳将与皇明之运同垂于无穷矣若是而颂声不作非在下者之责欤同鲁跧伏草野亲沐膏泽有不容嘿者谨撰平赋诗一篇庸纪其实俾来者无忘焉  

于赫皇明奄有万方贡赋包篚罔不来王矧兹畿甸扬州之野厥土涂泥厥田下下因地制赋初匪不均末流敝刓轻重攸分或轻而腴或重而瘠富食其利贫罹其厄宣皇悯焉明诏是颁十宥其三民用乂安逮乎迩年嵗祲疠作老弱叠叠填沟委壑事既上闻屡下优诏亟命大臣抚绥慰劳赈之虽至民则未苏继命我公我公曰吁盍澄其源盍正其本不厘尔赋曷救尔窘轻重参停各尽其情如鉴之公如衡之平若解倒悬若拯焚溺讴歌鼔舞道路充斥譬彼雪壑释然春融谁其致之实惟我公何以报之愿公受祉母久贤劳归相天子天子元首我公股肱一徳交孚福我苍生野人作颂敢告太史祝我皇朝亿千万祀  

戴冠  

女萝篇  

瞻彼女萝托身乔木朝兮烟绾夕兮云矗嫋嫋千尺下引深谷斧不可施斤不可劚岂无桃李懐此幽独相依万年惟日不足媿彼兔丝蔓于春緑不慎所从其能有淑  

早发顺承门外  

车人聼鸡起整戎索轳轳辘辘言出京都三星在天明月未落霜风徐来客子衣薄  

许赞  

池有荷  

池有荷懐友也  

池有荷其叶祁祁君子至止伫立以思懐我良朋在天之涯  

池有荷其花灼灼君子至止眷言有约笃我良朋其在西郭  

池有荷其实离离嗟我懐人眷兹盛时逺想其风近挹其仪维金维玉我心则怡  

唐寅  

送文温州  

日月徂暑时风布和逺将仳离抚筵悲歌左右行觞缉御猥多墨札参横冠帯崔峩絙弦嘈嘈嘉木婆娑孔雀西南止于丘阿我思悠悠慷慨奈何  

陆深  

修竹篇三章  

瞻彼修竹薄言睠之依依庭除托植在兹我悦我亲以况其仪竹之苞矣以慰我思  

瞻彼修竹其色如玉眷言顾之岂曰空谷出则尔恭入则尔复君子之居清风穆穆  

瞻彼修竹鳯皇于飞嵗聿云暮泥泥有辉崇是正直以保中虚君子万年神明所依  

李梦阳  

和方山子歌  

饯者在郊黄鸟交交杨栁防车有酒有肴  

何景明  

原有楚赠韩子也  

原有楚隰有苦子车驷牡驾言徂矣见子之父  

原有杻隰有蓼子车驷駵驾言逰矣见子之母  

原有桑隰有唐子车驷黄驾言行矣见子之兄  

子涉渭矣渭水滺滺我思见子安得北流  

王九思  

渭川懐康子也  

渭川有竹其叶翛翛繄彼美人于焉逍遥爱而弗觌我心揺揺  

渭川有竹亦滨于水繄彼美人莫我肯迩愿言卜筑于子之里  

渭川有竹风以散之繄彼美人何日见之何日见之中心恋之  

谢承举  

四言  

一丘一壑一笠一裘日朝月夕无春无秋春日而防秋月而休花开鸟啼山空水流  

张时彻  

彭彭者车  

彭彭者车于彼河洲有美丹漆不以饰辀彼君子兮使我心忧  

彭彭者车于彼河侧矫矫骐馵不以服轭彼君子兮使我心恻  

李攀龙  

效阮公二首  

太清孔扬元气絪緼灵曜悬鉴列宿垂文威鳯振羽神龙作鳞蕙兰幽郁松桂轮囷  

日照月临天髙气清金支秀华羽林翠旌六驾龙秋四牡鸾鸣濯缨云汉晞发増城  

王世懋  

农诗  

清晨脂车发自陜疆峻彼两崖夹毂周行载驰载西划然中明汤汤洪河忽置我傍悬流飞沫既翕且张终南在南中条在北首阳冠之蒲人所宅粤有太华苍然四塞芙蓉目成揽之弗得前琮后璜遗珠在侧崤函既穷防同三方防我驷马陟彼髙冈谁谓晋逺一苇可杭谁谓闗长一丸可望凌厉顾盼天风吹裳昔在战国角险竞雄狡焉之辱山川是防赫赫皇明车马来同虽有天险恃徳弗庸灵蟠瑞凝乃生钜公翊我泰阶郁若髙墉皇皇者华曰有奔走观风自东获我良觏既嘉既乐土风之厚哀彼营窟亦孔之疚小臣咨诹敢告良守庶无西顾以摅我后  

李维桢  

甘露  

甘露瀼瀼于彼蘐草君子之泽无忧用老  

英英白云为此防酒拜献于公以祈黄耉  

天降膏泽汜布濩之彼君子兮载覆露之我歌且謡以永誉之  

冯行可  

鳬飞二章  

鳬飞为鸿云渰成嶂寸失于尺铢失于两逺则宜然近何以爽子而不知孰也予谅  

母憎我言言则子药母恶我攻攻则子错母曰不灼母曰可畧蔂则成城针则成幕  

原田  

原田不耨维草其宅美稷不获维禽其食我有灵渊曷为堙塞尘坌汨意美好乱色日居月诸如如翼愚者恋嵗君子懐徳高山易树卑渚易荻我思古人心如结织奉以周旋庶几无慝  

我行  

蓬生依麻蔹蔓于野我行思子山川伊阻  

念子浮海忧心如舂谁同流水日月朝宗  

鴥彼晨风依其在林之子一去邈若飞沈  

陈第  

北征道中四篇  

翩翩五两载发载逺沙滩累累溪流反反临此劔津伊思塞苑我有所懐遥展嬿婉  

秋风拂拂杨栁凄凄商羊为虐树沙栖泥四野萧飒几乏遗黎羁人夜泊蟋蟀宵啼  

四望茫茫原隰膴膴乱江涉淮云戾徐土我授我衣复越齐鲁家鲜担储忧我父母  

天邉鸣雁行列丽丽伊谁云从实维我师我师元老壮志不萎过古战塲忾然嗟思  

冯时可  

南陔  

循彼南陔原田毎毎我黍既成我酒既醅葡萄初泼酌以金罍驻我慈顔庶几不頽  

我昔于役登山采杞王事靡盬不遑将母今我闲居吴江之涘山畔有莼涧滨有芷屑屑斗筲能夺甘防  

孙髙士  

灵岩抗云石室逼霄松韵笙簧石潄琼瑶先生处兹名理自超髙迈匪隐迹非标神龙变化大鹏逍遥笑彼下士雀附菱苕  

邹元标  

客行  

有客有客言白其马于以系之空谷之下  

有客有客言载其舟酌彼金罍以咏以逰  

白驹皎皎辉谷孔多何以赠之解我佩珂  

子启旧育于南林为之赋有鳯  

有鳯有鳯栖彼枳林谁之懐矣遗我好音  

有鳯有鳯徳音不己言顾旧庐载翔载止  

髙攀龙  

水居  

薄暮登楼四望逺畴时雨既降农人乍休乳燕来止鯈鱼出逰万族有乐吾亦何忧  

陈荐夫  

大防邻霄防  

今日何日陟彼崇阿曰有防酒载咏载歌四海之内弟兄孔多今我不乐去矣如何  

范鳯翼  

买山清凉山逰憇志喜  

伊予夙好养姿林麓如彼倦羽靡思出谷虽乏山资微尚弥笃惠儌灵丘睠言相属峰势却畧松风清穆森阁冠岭直造云族日月旉华旷朗心目钟竒争售江练如束户庭黝窈悠然静肃我友胜侣共禀清淑载商崇搆载骋遐瞩亦既乐止谓予愿足野夫托体洵石与木于焉用晦兹幽独优防舒啸爰伸偃蹙  

公鼐  

唐防有丝  

唐防有丝不可以缝戴星有谷不可以舂天有匏其谁食之海有昆布其谁衣之飞鸟依人不可与语嘉树蔽身不可与处鹤飞于天其鸣在隂鱼沈于渊其潜在深  

张鼐  

春雪饮红梅花下漫咏  

我闻花灾风欺霜妬惟其争妍故有销堕寒梅孤特傲然风霜白惟素质红则浅妆一枝雪态万防春光谁为清伴疎竹两行澹影无声氷肌有骨鹤举逍遥龙潜孤寂冷韵一庭浮香四壁乗时得气杲日东生雪消水来大地成春万紫千红缤纷献开落无言梅花斯贵  

焦竑  

宗人时中之南鸿胪索余诗为韦之佩作此与之  

炎帝开天垂仁创制爰及西周眷彼苗裔实始焦城离疆启世维陜有焦古曰名都胙土命氏此其权舆有棼孙子棊跱星敷代易世疎本根一气譬若千江同源派异念兹厥初慨焉以喟猗猗令族来从宛陵有璧在懐和风郁蒸匪我则阿实宗之英观光上京音徽日振遨逰冬春载觞载咏岂无他人不如同姓携手亡何周南以迁孰是典司曰胪句传何时复来一别三年汉有延夀经学之宗亦有孝然飞声青龙和谈遂饮奕叶清风峩峩徳素开我后人庶其绳之以慰所亲匪仁曷仗匪善曷敦一篑非防为山可至千里虽难脂车策骥华胃遥遥孰敢不厉  

戴九  

三月三日同社修禊东湖  

暮春其柔元已维朝招我友朋薄言临流兰旉其英栁滋其条川鸟羣飞渊鳞载浮服我春服泛彼轻舟羣动咸熙于焉遨逰  

娄坚  

祁之栁二章分寄君实伯隅  

祁之栁其叶油油自我送子于祁之洲伫立望之莫知我愁岂不能言以写绸缪我言斯永我心则忧乃如之人洵美且修我之所臧人以为尤  

祁之栁其叶烂烂自我送子于祁之畔伫立望之莫知我怨岂不能言以写嘅叹我言之长我心则乱乃如之人洵美且灿人之所荣子以为患  

陈继儒  

新开园圃  

行髙初筮节甘暮年爱素好古辞事就闲裂石介道植竹引泉少时繁宻有若自然谁美同此山癯列仙  

书壁二章  

衡门之下有琴有书载弹载咏爰得我娱岂无他好乐是幽居朝为灌园夕偃蓬庐  

人之所寳尚或未珍不有同爱云何以亲我求良友实觏懐人欢心孔洽栋宇谁邻  

钟惺  

自题深山图  

争日分烟草木昭晦寒吹暄肃风泉斯籁壁岸无阶衡庐若对石走波停缓急时防﨑岖抵触两存无碍寻梁契集坦步人外谁谓山空中有啸欬往来非无灭迹轻霭辟彼禽鱼丛渊之内匪莫能图耻躬不逮  

阮大铖  

田野  

豹叔瑕仲较书逺塾晤言成阻秋野屏居触情宵旦难已于懐  

萧萧田野矫矫修林旸雨夜涤山气朝深婆娑一室有觞有琴弄琴衔觞爰写我心田野萧萧修林矫矫村静鸣鸡天长归鸟明月宵盈轩墀净皎偶影其间羣象载悄迢迢星宇夜境其幽虫声喓喓若或相求园列静杂籁交流我思君子饥劬曷酬良夜有灿良辰有撰霞冠鲜姿飇回余善与子逰般期罔或倦岂无他人懐我亲串  

侯恪  

题曹元芝山川卷子  

緑树苍苍白石粼粼闲云野鹤山髙水深结庐独处中有幽人晏然不事鹿处为羣春日鸟鸣其气氤氲载往载来以酌以斟扁舟明月孤棹长吟湘兰九畹花可为茵丹经玉术延寿万年笑彼人士牢役风尘安知空谷鸾鳯之音  

梅守箕  

送潘景升北逰  

郁郁寒云兴于崦嵫白露既下严霜戒之水归其壑荣变而衰时之方殷如何弗悲  

薄言送之于江之滨弓矢在御佩服孔明百里旋风千里异云如何良友遂此离分  

顾瞻帝京宫阙峩峩左肩沧海右带浊河太行接辇凭嵩界华建瓴之势万国是仪  

七国雄门五陵侠士羃雾连云星流电驶载尘康庄扬风易水恻惜荆髙经过赵李歴歴天上不暇有咫娱心极宴聊乐我止  

髙骛逺眄至彼朔方烟尘野合闗塞悠长接流瀚海托邻氊乡悲笳夜呼春草旦黄坚氷蔽道车顿马伤言念君子忧心不忘  

熠熠飞鸟振翮愿升去其南陵集于北陵耻与黄口附风超腾鹤鸣在臯鴚惨于氷翼彼南风亦懐其乗我思伊人终莫可胜  

我有斗酒好与君期徴歌鼔瑟以乐斯须来兹未明去日难追勉防周道毋以后时  

郑鄤  

赋得威仪棣棣二章  

雒水之濡有马负图云章炳炳洵美且都盍亦觏止君子之符  

岐山之阳有鳯言翔瞻顾容与鸣于髙冈盍亦觏止君子之章  

赋得山有榛隰有苓二章  

采彼榛兮在山之阿山中无粮芝田玉禾凉飔清发念子实多欲往从之慨当以歌  

采彼苓兮在山之隰山中无裳云绡霜褶白露既零箫声何急欲往从之慨当以泣  

张采  

相陟二章【`咏学也相水陟山若或喻焉作相陟`】  

相彼流水滔滔何极上下下上舟泛鱼宅毋以盈坎昧厥防出  

陟彼髙山与天地通维岩有涂跬步可从曷云石顽草木丰隆  

陈子龙  

上已同王太守毕郡丞李别驾脩禊兰亭效古  

嘉辰载阳良俦孔多停云冠岭轻风扇柯我懐先民在此山阿散髪涧浮羽澄波  

朱朝瑛  

过沈闻大葭庄  

伊人何在在芦之漪有堂有亭有林有池【`一`】为丘不髙为壑不深其室则迩而有遐心【`二`】策杖以防遵彼一曲钓纶可垂巾酒可漉【`三`】与子分手于今六年百尔所思不如晤言【`四`】  

朱积  

南山三章题画册  

田于何所南山之南淮水汤汤白石巉巉我欲从君道阻且长  

中田有庐南山之下既悬我车亦秣我马我欲从君息驾于野  

陟彼髙冈北风烈烈我山我阿我陵我阙惟尘冥冥忧心如惙我欲从君言采其蕨  

张若羲  

晨起  

扶桑未出咸池防寒残月在天疎星犹攒井梧一叶风篁数竿寂无人声流水潺潺  

宵坐  

明月当窗清风入坐流萤防防落星几个浮云顿开虚空何大我于此间遂不能卧  

杂感  

汤汤者何无伤我禾民之所天畏彼滂沱  

驹有空谷鸟有集木我无干止无伤我屋  

古柏郁翳防我丘垄叹彼飘零俾我神悚  

琅玕翠竹中养鳯皇何不顾惜任彼飘扬  

冯鼎爵  

题菊  

凡草则靡凡香则佞独禀金精坤黄居正肃然其枝挺然其性长松子男酣枫婢媵叶缜以清跗贞而静殿彼羣芳陶我晚兴  

郭金台  

山居  

頽唐土室补苴则已幽映山窗容膝则止维条伊干株隂桐蘂方塘停淤春鱼弥弥斗酒夜劳门光星起主詶旅亚嗿馌布来牧饲牛摩挲湿耳鸡犬孳息山家福履岂敢席丰农夫之喜室家终勤小人乐只  

沈章  

示弟琏  

蠭则有蛹蚕则有绩矧伊人兮胡不尔徳【`一解`】昔我先人实懋厥功靡不夙夜克缵其宗【`二解`】伊余懐兮程是稼穑一经不遗以永朝夕【`三解`】朝斯夕斯日月言迈令闻或忒我心匪懈【`四解`】人亦有言声类是求相彼苍鹰气化为鸠【`五解`】渊氷在前惕焉戾止绳墨在御敢以朂子【`六解`】  

华淑  

杂诗  

斲木为车其半为轮车自招揺轮何苦辛  

自悦  

雩咏亭续兰亭会补任城吕系诗  

畴昔有懐隂雨翳霄尤尔居室忽焉终朝际此晴焕防豁林郊潜鱼泳波游羽鸣条  

福报  

雩咏亭续兰亭会补彭城曹諲诗  

晴云冉冉幽草茸茸羣贤戾至衎乐攸同芳葩泛艳翔羽遡风亦有防酒可以从容  

如阜  

雩咏亭续兰亭会补任城令吕本诗  

迟迟春阳蔼蔼兰苕乐尔嘉宾以宴以遨静观物化防懐逍遥一觞一咏庶水终朝  

妙声  

蒲庵  

循彼南涧言采其蒲采之何为滫是图彼蒲之良利用为屦载缉载捆如蓻稷黍我思古人维睦之陈克用是道甚宜其亲我行四方十年于今母实有命予何弗钦乃筑我居于越之野悠悠我思朝夕于楚乱离孔怃山川邈悠岂不懐归水无行舟爰有清泉在居之侧既浸既灌蒲叶嶷嶷蒲叶嶷嶷蒲生日多母氏燕喜我劳其何  

方孟式  

四牡夫子行役志思也二章章六句  

翩翩者鵻肃肃其羽王事靡盬以风以雨琴瑟在右我心悲苦  

檀车幝幝悲风四起父母既逺维予与子相隔千里共饮江水  

武氏  

赠外  

林端緑雪水际红霞诗香思酒笔藻梦花  

四月维夏  

四月维夏居也二章章四句  

四月维夏濬室闲居户庭緑重可以诗书  

四月维夏百卉俱开清风直入语鸟不猜  

夏之日  

夏之日防也二章章四句  

夏之日媺人倦起小院间窗风揺帘子  

夏之日重槐轻栁燕子唤人园林宜酒  

素带  

四言  

郎明日别妾心惙惙愿作郎车与郎俱歇  

## 御选明诗卷四  

乐府歌行一  

刘基  

艾如张  

有菀者林众鸟萃之我欲张罗榛楛翳之既砺我斧又饬我徒孰是奥秽而不剪除爰升于虚以相乃麓有条我纲载秩我目有鸟有鸟五采其章喈喈率彼髙冈张之弗获忧心且伤寤寐怀思曷云能忘有鸟五采亦既来止昭其德音以相君子君子岂弟其仪是若艾而张矣云胡不乐  

圣人出  

圣人出临万方赤若白日登扶桑阴灵韬精星灭芒羣氛辟易归大荒晻暧寒谷熙春阳枯根发茁畅幽藏潜鱼跃波谷鸟翔花明草暖靑天长靑天长圣人寿北斗轩辕调气候北辰中居环列宿八风应律九歌奏圆方  

交格神灵辏圣人出阳道开亿万年歌康哉  

钓竿  

斫竹作钓竿抽茧作钓丝沧洲日暖波涟漪绿蒲茸茸柳叶垂钩纎饵香鱼不知石鳞激水溪毛动玉燕回翔竿尾重大鱼入馔腮颊红小鱼却放渊沄中更祝小鱼知我意长逝深潭莫贪饵  

思美人  

雨欲来风萧萧披桂枝拂菱苕繁英陨鲜叶飘扬烟埃靡招揺激房帷发绮绡中发肤憯寂寥思美人隔靑霄水渺茫山岧嶤云中鸟何翛翛欲寄书天路遥东逝川不可要芳兰华日夜雕掩瑶琴闲玉箫魂睘睘心揺揺望明月歌且謡聊逍遥永今宵  

懊憹歌  

白鸦养雏时夜夜啼达曙如何羽翼成各自东西去  

君子有所思  

晨上龙首山徘徊望咸京交衢错万井甲第连公卿鞍马相照曜冠盖如云行扈从金宫归赐酒银瓮盈前庭列驺骑后苑罗倾城宠极妬心起欢余骄气生田窦巧相夺萧韩互摧倾快意在一时报复延戈兵范雎掉柔舌穰侯去彊嬴宁知幽燕客接踵夸雄鸣茫茫前车辙遗迹犹未平何为不自悟坐使忧患并二疏独何人千载垂令名  

上山采蘼芜  

上山采蘼芜山峻路迢递下山逢故夫悲风生罗袂忆昔结髪时愿得终百年变故不可期中道相弃捐莲实生水中石榴生路侧未尝挂齿牙中心岂能识上山采蘼芜罗袖生芳菲因君赠新人莫遣秋霜霏落叶辞故枝不寄别条上白日无回光谁能不惆怅  

双桐生空井  

双桐生空井井空桐叶稀叶稀不自蔽凤鸟将安归双桐生空井井泥泉不出桐根日夜枯何由伐琴瑟  

玉阶怨  

长门灯下泪滴作玉阶苔年年傍春雨一上苑墙来  

长门怨  

白露下玉除风淸月如练坐看池上萤飞入昭阳殿  

东飞伯劳歌  

南飞鹧鸪北飞鹄黄昏鸡鸣白日烛瑚石上栽兔丝鸳鸯独宿枯桑枝永夜凉蟾入罗幕蝉翼不如秋髩薄寒塘露莲千叶红可怜零落空随风  

白苎词二首  

铿华钟伐灵鼓靑娥弹丝白苎舞文竿迎风雉振羽长袖奋迅若云举博山雾合春蒙蒙玉釭揺火生长虹翠荡红翻如梦中  

暖香结暝娇靑春翠钗珠压光照人凤箫十二烟雾匀鸿惊燕娇波龙鳞玉觞交飞酒如沼门外斜阳在林杪宫中沈沈天未晓  

江上曲  

江上风吹沙石走江中涛浪如牛吼鄂君绣被寒无香江水不如残夜长  

莲塘曲  

落日下莲塘轻舟赴晚凉偶然花片落飞出两鸳鸯  

逺游篇  

三山六鼇背翠水扶桑东鸡鸣上海日海面玻瓈红仙人骑鸾凤呼我游云中云中有金阙谓是天帝宫明星列两藩琪树花玲珑太一坐端门白髪映靑瞳授我玉篆文赤蛇蟠九虹出入元化先寿命齐老童因逢靑鸟使遂造东王公素女如莲华歌喉弦管同顾盼动环佩振迅若轻鸿化为五色光倐然随长风  

畦桑词  

编竹为篱更栽刺髙门大写畦桑字县官要备六事忙村村巷巷催畦桑桑畦有增不可减准备上司来计防新官下马旧官行牌上却改新官名君不见古人树桑在墙下五十衣帛无冻者今日路傍桑满畦茅屋苦寒中夜啼  

琅琊王歌  

骏马须好鞍强弓须劲箭将军不知兵健儿空自健  

夜夜曲  

冬夜恒苦长夏夜恒苦短短长相蔽亏殷勤望推挽纫茅作防绳易断汲水作池池易旱故镜尘昏难逺照故衣絮敝无新暖西风嫋嫋吹桂枝白露防苔黄叶满  

思归引  

山髙髙兮可以望四方胡跻尔巅兮不见我故乡岁云暮兮无衣裳车罢马羸兮仆夫顿僵水有蛟鳄兮陆有虎狼吁嗟奈何兮惟怀永伤  

雪鹤篇赠詹同文  

有鹤有鹤丁令威碧玉为骨霜衣层城十二身所依千年伐毛一度归洗髓织女黄姑矶瑶台雪花大十围食之神爽肉不肥乗风振羽芳菲菲丹砂结顶有辉咳唾璀错生珠玑朝游明星夕大騩腾光蹑景超巍巍滕六骖乗虹蜺騑蕊宫仙娥顼帝妃镕云链雨成琼葳晃昼夺扶桑辉离眸闪烁不可睇回猋摐摐翼缟旂白虎觳觫艮厥腓鸾鹓乌鸿鹑鹄翚鹭鹗鹳鹊鷢与鵗局促缩胸潜崿﨑惟有皓鹤从之飞竦翮夜过东皇畿玲珑琪树戛金徽砉然长鸣惊海圻海波喷作烟雾霏马衔罔象蹲若鞿鲲鲸天矫相嘘欷银河腹坚胶蜄豨王母桃花冻不绯五色石裂女娲譩祝融上诉开九扉帝命养之靑锁闱赐以沆瀣怜其饥朝朝暮暮朝太微翅翎披拂天香馡北斗粲烂星依稀翠赮抱日露未晞圆肮脩趾逸且颀跄跄蹈舞霍以挥散仙引领空相希嗟哉淸峻天下稀勿叹辽东城郭非桂华窅窐甘露溰味美逺胜商山薇撷英为羞堪咀叽比之琅玕亦庶几盘空硬语去脂韦歌以赠君君莫讥  

宋濂  

越歌  

劝郎莫食鉴湖鱼劝郎莫弃别时衣湖中鲤鱼好寄信别时衣有万条丝  

恋郎思郎非一朝好似并州花剪刀一股在南一股北几时裁得合欢袍  

越王台下是侬家一尺龙梭学织纱愿郎莫栽梨子树遮却房前夜合花  

兰花篇  

阳和煦九畹晴芬溢靑兰潜姿发麝幽蘤凝紫檀緑萝托芳邻白谷挹髙寒圣未成调湘累久长叹菉葹虽外蔽贞洁终能完岂知生平心卒获君子观杂以靑瑶芝承以白玉槃灵风晓方荐淸露夜初漙此时不见知骈罗混荒菅春风桃杏华烂若霞绮攒徒媚夸毗子千金买歌欢弃之不彼即要使中心安愿结媺人佩把玩日忘餐  

陶安  

秋风辞送梁生  

凉飇荡原野逺送宾鸿翔萧萧西北来草木忽变黄不惜草木衰寒入客子裳晓窗凋髩影夜堂揺烛光值此素节晏令人怀故乡援琴赋将归苦雨菊有芳盼望埽积阴下土见太阳明当吹羽翰髙飞戾穹苍  

王祎  

江上曲  

木兰船系门前树阿郎今朝棹船去去时为问几时归约道归时日须暮江上风水不可期日暮不知归不归  

忆别曲  

低低门前两桑树忆君别时桑下去桑树生叶靑复靑知君顔色还如故桑叶成蚕蚕作丝络丝织作绫满机欲将裁作君身衣恐君得衣不思归  

汪广洋  

东吴擢歌三首  

太湖茫茫水拍天吴侬只惯夜行船竹枝歌罢灯将灭风雨潇潇人未眠  

艇子抢风过太湖水云行尽是东阿阿谁坐理靑丝网遮得松江巨口鲈  

玻璃冷浸洞庭山雪竹攒靑橘柚斑白髪吴姓笑相语官船不似钓船闲  

兰谿棹歌三首  

凉月如睂挂栁湾越中山色镜中看兰溪三日桃花雨夜半鲤鱼来上滩  

野鳬晴踏浪梯平越上人家住近城箬叶裹鱼来换米松舟一个似梭轻  

棹郎歌到竹枝词一寸心肠一寸丝莫倚官船听此曲白沙洲畔月明时  

淳安棹歌  

淳安县前江水平越女唱歌兰叶靑山禽只管唤春雨不道愁人不愿听  

哀蛩吟  

西风院落无人语白露泠泠滴秋宇仰见月明河汉髙咿轧哀蛩弄机杼咿轧咿轧机杼鸣绮窗飞度玉梭轻同声合奏思无限万绪千端织不成芳兰夕气浮金井寳鸭沈烟翠衿冷荡子从军去不归妾身抱恨愁孤影此时此夜闻此声更长梦短难为情银釭暗击玉钗碎锦瑟斜移金鴈横金鴈斜横飞不起漫索余音满入耳梨云化作阳台梦家书望絶湘江鲤湘江水流东复深荡子不归劳妾心故将鲛人万斛泪写入哀蛩肠断吟  

孙炎  

迎日词  

凤炙兮麟脯瑶席兮桂俎乐万舞兮如云吹笙竽兮龙二女干孑孑载以舆六苍虹歴天衢云霈霈兮夜未艾执长辔兮久相待  

宛转词  

流黄机响春闺织成幼时华防衣玉为容水为瞳二十嫁与梁家鸿妾鼓瑟郎鼓琴海枯石烂同一心云母屏夜向冥郎是明月妾是星鞭瑚障流苏郎骑髙马妾坐车女萝枝延兔丝绵纒到老郎自知径寸珠水中居团圆到老妾不如  

张以宁  

倦绣篇为云中吕遵义作  

蘼芜叶暗江云暖翡翠单飞怨春晚陈女多情玉镜分陆郎薄幸斑骓逺寳鸭团炉百和香锦鸳方褥五文章阴阴垂柳笼书幌防防飞花落绣牀双鸾欲寄金倩燕月吴云不相见柔肠万转逐回文乱绪千条萦弱线女贞枝上燕双栖夜合花前思欲迷停针嘿嘿无人会但觉春山两叶低晓嘶绣勒门前路夜炙银灯帐中语指防香茸旧唾痕见妾朝朝断肠处  

朱善  

逺别辞送余干令李谦山  

风淅淅兮云悠悠木叶落兮天宇秋君胡为兮不返嗟久客兮淹留揽西山兮秀色泛东湖兮弄明月乐莫乐兮新知心奚忍兮轻别山有虎兮湫有龙劳余思兮忡忡眇余干兮何许挥五弦兮送孤鸿父老兮扶藜儿童兮竹马侯之去兮我心悲侯之来兮我忧写桂櫂兮兰舟掺子袪兮夷犹南州虽好兮不可以久处嗟子去兮何以慰我之离愁  

詹同  

淸江曲  

淸江水淸峡水黄清江之上多緑杨浣花女儿立沙际靑裠白足如秋霜蜀山雪消十日雨一夜扁舟欲齐树两岸猨声不肯休送君流过峡川去  

秋夜吟  

桂树丛丛月如雾山中故人读书处白露湿衣不可去  

袁凯  

杨白花  

杨白花飞入深宫里宛转房栊间谁能复禁尔胡为髙飞渡江水江水在天涯杨花去不归安得杨花作杨树种向深宫飞不去  

竹枝歌十一首【`并序　录四首`】  

马益之邀陈子山应奉秦景容县尹江上看花二公作竹枝歌予亦作数首  

吴淞江上好春风水上花枝处处同得似鸳鸯与鸂鶒时时来徃锦云中  

江水东流更不回行人白发苦相催只恐明朝风雨恶夜深灯烛亦须来  

吴姬玉手好琵琶少小声名到处夸但使主人能爱客年年来此看江花  

松江水碧碧如天水上行人坐画船记得吴儿竹枝调为君髙唱百花前  

髙啓  

折杨栁歌词二首  

髙枝拂翠幰低枝垂绮筵春风千万树此树妾门前江头横吹悲北客休南去闻道武昌门愁人无别树  

将进酒  

君不见陈孟公一生爱酒称豪雄君不见扬子云三世执防徒工文得失如今两何有劝君相逢且相寿试看六印尽垂腰何似一巵长在手莫惜黄金醉靑春几人不饮身亦贫酒中有趣世不识但好富贵亡其真便须吐车茵莫畏丞相嗔桃花满溪口笑杀醒游人丝绳玉缸酿初熟揺荡春光若波緑前无御史可尽欢倒着锦袍舞鸜鹆爱妾已去曲池平此时欲饮焉能倾地下应无酒垆处何苦寂寞孤平生一杯一曲我歌君续明月自来不须秉烛五岳既逺三山亦空欲求神仙在杯酒中  

罗敷行  

陌上三月时柔桑多緑枝携筐行采叶日暮畏蚕饥君来驻车马相逢在桑下谩说同心言不是知音者君贵多辉光妾贱无红妆自信田间妇难从天上郎长安画楼宇无限如花女使君当早归莫共罗敷语  

古词  

妾刀不断机郎行当早归还将机中锦作郎身上衣  

乌夜啼  

啼乌惊多栖未久半夜疎桐上髙栁灯下佳人颦浅睂机中少妇停纤手月入空闺夜欲深数声犹似听君琴  

行路难  

君不见盘中鲤暂失风涛登俎几君不见枝上蜩才出粪壤凌云霄推移变化讵可测勿谓明日同今朝出乗髙车入大马半是当年徒步者悠悠行路莫相欺为雌为雄未可知  

堂上歌行  

堂上歌歌南山主人为欢仰客顔翠帷夜卷出两鬟移尊更饮花树间花树间有明月客不醉歌不歇  

少年行  

下直平明出禁门笑提博局伴王孙宝刀不敢将输却明日沙塲欲报恩  

相逢行  

沽酒渭桥边平陵侠少年相逢各有赠寳劒与金鞍  

君马黄  

君马黄我马君马金匼匝我马锦连干两马喜遇皆嘶鸣何异主人相见情长安大道可并辔莫夸得意争先行揺鞭共踏落花去燕姬酒垆在何处  

杨白花  

杨白花太轻薄不向宫中飞却度江南落美人踏踏连臂歌山长水阔奈尔何奈尔何春欲晓何不飞去仍飞返洛阳树多啼鸦愁杀人杨白花  

櫂歌行  

溶漾汉潭淸搴荷趂浪平船轻知体弱簪滑见鬟倾落日悬江思浮云结浦情去从千叶隐归爱一花迎吴歈并子夜谁似棹歌声  

襄阳乐  

门前黄栁鸦雏宿罗幌低垂婢擎烛悬珰结佩畧妆成日暮相邀汉江曲水静花寒月小明舟中楼上鬬歌声肠断年年大堤路南商行过北商行  

长安道  

长乐钟声动平津树色开中郎长防衞丞相小车来新成赐将第更筑候神台谁念公车客空懐作赋才  

白纻词  

白纻出自吴女工着来色与素体同舞时偏向江渚宫长袖拂起微有风觞催管促四座中揽裾徘徊惨曲终玉阶夜寒零露浓  

江南意  

妾本南国姝父母爱如珠貎岂慙明镜身才称短襦学成采莲唱晓出横塘上舟小复身轻随风两揺荡归时曲岸傍恰见贵游郎辍歌欲转棹花浅不堪藏将嗔却成哂相问那能隐虽怜郎意深终嫌妾家近回首各盈盈南湖月又生烟波三十里都是断肠情  

猛虎行  

阴风吹林鸟鹊悲猛虎欲出人先知目光燑燑当路坐将军一见弧矢堕几家揷棘髙作门未到日没收猪豚猛虎虽猛犹可喜横行只在深山里  

湘中弦  

凉风嫋嫋月粼粼竹色兰香秋水滨一夜猿声流泪尽黄陵祠下泊舟人  

凉州词二首  

蓬婆城下净无花惨惨黄云漠漠沙卷叶谁将番曲奏白头都防亦思家  

关外垂杨早换秋行人落日斾悠悠陇山髙处愁西望只有黄河入海流  

当垆曲  

光艳动春朝妆成映洛桥钱多自解数筝涩未能调花如秦苑好酒比蜀都饶深谢诸年少来沽不待要  

竹枝歌  

江水出峡过防州长流直到海东头郎行若有思家日应教江水复西流  

踯躅花红鹎鵊飞黄牛庙下见郎稀大艑摊钱卖盐去短钗簪叶负薪归  

枫林树树有猿啼若个听来不惨凄今夜郎舟宿何处巴东不在定巴西  

秋江曲送顾使君  

秋江月满秋潮大江上行人待潮过别离休说渡江难半日顺风船稳坐楚江茫茫葭菼平使君来时雄雉鸣子弟从军隔江去几家犹住夕阳城水田虽荒饭常足芡米夜舂二十斛谁道繁华不及前户无征税官无狱渡江渡江君莫留江北乐似江南秋  

秦筝曲  

娇弦细语发砑罗臂动玉钏鸣相和关云陇月愁思多愁思多听此曲停蜀琴罢燕筑  

城虎词  

候潮门开啼早鸦有虎忽入居人家母儿畏窜鸡犬伏排篱突户谁能遮狞风动树初哮吼惊起东营捉生手怒防长戈试一舂目光落地伥魂走南山藜藿深冥冥白日横行谁敢撄何为离窟来城市牙爪虽全不能恃君不见壮士遭急缚失路穷时亦如此  

子夜四时歌  

白白复朱朱芳条罥绣襦摘来随女伴赛鬬不曾输红妆何草草晚出南湖道不忍便回舟荷花似郎好堂上织流黄堂前看月光羞见天孙度低头入洞房空帏拥罏坐夜冷微红灭郎意似残灰无因得重热  

寒夜吟  

月下冻痕生緑井隔林霜片飞无影树枝风息转迎寒愁人如鸟栖未安夜短夜长应独觉荧荧残烛呜呜角  

小长干曲  

郎采菱叶尖妾采荷叶圆石城愁日暮各自拨归船  

春江行  

春江南北疑无岸緑草緑波连不断一女红妆出浣纱恰如镜里见桃花裌衣犹冷过寒食云度春阴半江黑浦口风多潮正深轻舟揺荡愁人心鹧鸪暮啼归路逺飞絮茫茫楚王苑  

牧牛词  

尔牛角弯环我牛尾秃速共拈短笛与长鞭南陇东冈去相逐日斜草逺牛行迟牛劳牛饥唯我知牛上唱歌牛下坐夜归还向牛边卧长年牧牛百不忧但恐输租卖我牛  

捕鱼词  

后网初沈前网起夫妇生来业淘水忽惊网重力难牵打得长鱼满船喜不教持卖去南津且向江头祭水神愿得年年神作主无事全家卧烟雨不论城中鱼贵贱换得酒归侬不怨  

养蚕词  

东家西家罢来徃晴日深窗风雨响二眠蚕起食叶多陌头桑树空枝柯新妇守箔女执筐头发不梳一月忙三姑祭后今年好满簇如云茧成早檐前缲车急作丝又是夏税相催时  

射鸭词  

射鸭去淸江曙射鸭返回塘晚秋菱叶烂烟雨晴鸭羣未下媒先鸣草翳低遮竹弓彀水冷田空鸭多瘦行舟莫来使鸭惊得食忘猜正相鬬觜唼唼毛褷褷潜机一发那得知  

打麦词  

雉雏髙飞夏风暖行割黄云随手断疎茎短苦牛尾垂去冬无雪不相疑塲头负归日色白穗落连耞声拍拍呼儿打晒当及晴雨来怕有飞蛾生卧驱鸟雀非爱惜明年好收从尔食  

采茶词  

雷过溪山碧云暖幽丛半吐枪旗短银钗女儿相应歌筐中摘得谁最多归来淸香犹在手髙品先将呈太守竹炉新焙未得尝笼盛贩与湖南商山家不解种禾黍衣食年年在春雨  

卖花词  

緑盆小树枝枝好花比人家别开早陌头担得春风行美人出帘闻叫声移去莫愁花不活卖与还传种花诀余香满路日暮归犹有蜂蜨相随飞买花朱门几回改不如担上花长在  

惜花叹  

惜花不是爱花娇赖得花开伴寂寥树树长悬铃索防丛丛频引鹿卢浇几回欲折花枝嗅心恐花伤复停手毎来花下每题诗不到花前不持酒准拟看花直尽春春今未尽已愁人才留片萼依前砌全落千英过别邻懊恼园中妬花女画旛不禁狂风雨流水残香一夜空黄鹂魂断无言语纵有星星在藓衣拾来已觉损光辉只应独背东窗卧梦里相随髙下飞  

田家行  

草茫茫水汨汨上田芜下田没中田有禾穗不长狼籍只供鳬鴈粮雨中摘归半生湿新妇舂炊儿夜泣  

忆逺曲  

杨子津头风色起郎帆一开三百里江桥水栅多酒垆女儿解歌山鹧鸪武昌西上巴陵道闻郎处处经过好樱桃熟时郎不归客中谁为缝春衣陌头空问琵琶卜欲归不归在郎足郎心重利轻风波在家日少行路多妾今能使鸟头白不能使郎休作客  

金并怨  

照水羞见影汲水嫌手冷闲立梧桐阴乌啼秋夜永  

新弦曲  

旧弦解新弦张氷丝牵愁六尺长寛急频从指边听金鴈参差移不定新弦响髙调勿促不如旧弦弹已熟怜新厌旧妾恨深为君试奏白头吟他日愁如旧弦弃泣向罗裠帯头系  

照田蚕词  

东村西村作除夕髙炬千竿照田赤老人笑祝小儿歌愿得宜蚕又宜麦明星影乱栖乌惊火光辟寒春已生夜深然罢归白屋共说丰年真可卜  

吴趋行  

仆本吴乡士请歌吴趋行吴中实豪都胜丽古所名五湖汹巨泽入门洞髙城飞观被山起游舰沸川横土物既繁雄民风亦和平泰伯德让在言游文学成长沙啓伯基异梦表休祯旧阀凡几家奕代产才英遭时各建事狥义或腾声财赋甲南州词华并西京兹邦洵多美麤举难备称愿君听此曲此曲非夸盈  

王敬伯歌  

舟初维琴始荐驿亭边夜相见词宛转情绸缪解环佩弹空矦调易阑情难歇江波寒堕明月緑壶再倾芳音欲违譬彼林鸟逢晨各飞罗衣沾霜城乌忽起明日相思孤棹千里  

杨基  

长洲春  

谷波流暖云花光艳緑薲津头洗红女蝴蜨上罗裠罗裠秋水上明珰揺白桨飞下双鸳鸯溘溘潮水响  

横塘晚  

川气夕氤氲愁云凝晚緑兰舟荡秋水东向横塘宿横塘花正开红桃间竹栽谁家织白苎机声度水来  

梧宫夜  

桐阶白露下湿萤光炯炯铜盘烧蜡黄秋衾梦魂冷粉泪铅华滴云髩秋蝉整何处玉銮声芙蓉笑孤影  

枫陵秋  

枫树落淸晓野烟结愁阴声传烧竹火人语沧波深鳬飞秋水黑蛩吟凉露白江月参差光芙蓉照芳魄  

绮川游  

川水东北流川花照靑楼龙船载凤吹日来川上游沙明属玉止苕香翡翠留渔郎蒲叶底网得双吴钩  

春愁曲  

小楼十日听雨卧春云作团拂帘过金黄杨栁晓初匀雪白梨花春半破东家胡蜨飞无数西邻燕子归两个玉关万里尺书稀春风不似春愁大  

毬塲曲  

软红十里平如掌马蹄踏沙轻不响金袍玉帯五陵儿飞骑击毬珠作赏身轻擘捷马游龙防仗低昂一防红倐忽飞星入云表据鞍回袖接春风有时随地香尘滚杨花乱扑桃花粉就窝夺得笑归来月牙轻旋骊珠稳一生娇贵厌朝天不信人间有倒悬但得花间风月好打毬塲上自年年  

废宅行  

弓刀挂墙旗拂瓦行人过门须下马日暮将军纵酒归白棒横街人乱打朱门一闭春草积官印斜封泥涴壁守卒收虾屋后池邻翁晒麦堦前石帘幕当年尽绮罗网丝颠倒腐萤多杏梁风雨丹靑湿时有野鸠来做窠楼台易成还易废前年犹是桑麻地  

陌上桑  

靑靑陌上桑叶上帯春雨已有催丝人咄咄桑下语  

君莫疑赠薛起宗  

有弓莫朝射有劒莫夜舞舞劒空惊半夜鸡射弓须射南山虎当年意气双白虹三尺寳劒两石弓平沙软草马蹄疾仰面射落南飞鸿归来面皱头雪白鱼皮包劒弓挂壁逢君一笑杯酒空怜我衰颜手无力手无力眼有眵作歌赠君君莫疑英雄老去众所薄何独区区杨去非【`先生年五十更名日去非`】  

张羽  

吴宫春词拟王建  

馆娃宫中百花开西施晓上姑苏台霞裠翠袂当空举身轻似展凌风羽遥望三江水一杯两防微茫洞庭树转面凝眸未肯回要见君王射麋处城头落日欲栖鸦下堦戏折棠梨花隔防行人莫偷盼干将莫邪光粲粲  

楚宫夏词拟张籍  

渚宫四面芙蓉开碧水晴揺氷井台玉壶蔗浆光满满当昼君王频赐来云绡半幅凉钗滑援琴向风弹白雪冷玉屏开十指寒输却鸾箆戏相夺吴绫画扇镇长新肯信年年有炎热不愿生入蓬莱峰愿妾世世居王宫  

秦宫秋词拟李贺  

凉波翠湿南山影露滴金人光炯炯君王夜半卷衣回楼壁斜开蜀云冷西宫桂熟离离子海童不归海尘起蟪蛄啼老不胜秋小玉采香惜香死胭脂影破澄潭白菱角尖尖怎堪摘鲜红皱緑来满船楼前凉月光团团  

汉宫冬词拟温庭筠  

石鲸呿浪揺金池吹尽宫梅如雪枝避风台髙风不到寳帐熟眠人未知象炉红炽狻猊影毺软翠鸳鸯并李娘唤春春为回笑却人间求火井椒房小妓起常先玉瓶暖手濯温泉白头臣朔寒无履待诏金门霜满天  

松阴梦词  

阳坡碧草秋芊绵疎影漏衣团緑烟龙枝无声山日午仙骨蜕空神悄然氷魂微回海山小泠泠鹤语靑林表俯视黄尘盖九州悠悠凡梦何时晓  

徐贲  

靑靑水中蒲  

靑靑水中蒲织作团团扇不肯赠傍人自掩春风面  

猛虎行  

尔虎从何来据住三义口昨日啖东家猪今日噬西家狗山中百兽不敢鸣白杨黄竹阴风生邻家少年凭意气弯弓挂箭巡山行夜深月黑候虎出明朝荒草余白骨  

栁短短送陈舜道  

栁短短春江满兰渚雪融香东风酿春暖山长水更遥浩荡木兰桡兰桡向何处送君南昌去离愁落日烟中树  

白苹花送王汝器  

白苹花緑蘼草南风吹碧波五月湘江道行人劝酒离绪多櫂女櫂郎歌櫂歌黄鹂啼时风景好大堤日落奈君何君今去不可留山疉叠水悠悠  

神弦曲  

灵风飐旗日光黑灯影半明斜照壁湘筠飒飒泣惨凄翠裾香帯兰叶齐跳梁绛防舞碧鸡神鸦飞出寒烟啼纸钱啸火髙悬树千轮万马登天去  

渔父篇赠瞿敬夫  

君本烟波一钓徒载得全家入五湖耽诗毎笑唐髙士致产能轻越大夫徃来不向州城住朝泊西岩夜东渚笔牀茶灶何用将篷底惟留钓鱼具第四桥头春水多朝朝暮暮自经过绿蓑常帯桃花雨白桨频翻荇叶波春风秋月年年好铜斗歌中髩华老闲愁总在醉中消乐事从教行处少但取鱼来不论迟黄粱绿竹手亲炊饱时把钓醒时唱世事于君定不知  

刘崧  

秋夜长  

月出乌啼城上头闺中美人生逺愁银河迢迢当北楼褰帷弄影扬淸讴月光如水地上流珠箔微茫悬两钩罗衣半卷凉飕飕起坐数尽寒更筹更筹数尽明不发明月镜中生白发  

织女吟赠黄进贤  

忆昔束发初娇倚云锦机折花事戏剧笑诧身上衣一从十五时学向机中织丝短愁苦长梭缓心转急永夜兰灯悬洞房门前梧叶零秋霜霜寒手冻丝绪乱络纬悲啼金井牀春花更疉黄金缕花底靑鸾蹴烟雾东风何日天上来拟奉瑶池宴歌舞十日满匹恒苦迟一夕停梭生网丝持刀沈吟剪秋水粉泪欲落秋风吹逺怀素心人邈在千里道何由托交欢持此永相保东邻小姬昔同年至今盛饰为母怜几回月髙鸣杼轴正是他家夜弹曲  

秋夜词  

林鸟夜啼金井西蟋蟀在户声相齐中天无云白露下渐见梧桐靑叶低幽居此时愁独晓兰灯双照蛾睂小歌声恐逐回风髙掩抑氷弦破淸悄弦中语语心自伤低头却看明月光罗衣一夜惜颜色庭草明日霑秋霜甘心霜下草秪在堦庭好不作白杨花飞飞洛阳道  

芳树篇  

芳树好容华深深映狭斜二月三月时千枝万枝花夜舞留琼佩春游碍寳车折荣遗逺者含思独咨嗟  

东方行  

东方闪闪啼早鸦美人愁眠隔窗纱桐华树下人来徃银牀辘轳梦中响  

江南弄  

江浦晴云作水流鸳鸯哺雏花满头沙堤十里寒溘溘湘娥踏桨揺春愁菖蒲叶齐寳刀緑佩鱼双剪琪花玉酸风吹雨不见人一夜啼痕绣丛竹  

照镜曲  

蟠螭双衔锦帯红妆台刻玉秋玲珑防云忽开紫鸾舞明月夜堕香奁中美人妆罢房栊杳鹦鹉呼寒帐中晓拍簇花迎笑靥开低飞黛緑秋蛾小满庭桃李各娇春顾影含羞便恼人愁来独掩云屏宿手持寳钗扣寒玉吴锦蜀粉暗消磨泪满菱花奈别何不知昨夜愁深浅但觉朝来华发多  

叹息行赠别胡思齐  

叹息复叹息志士恒苦辛少日不得意暮年愧其身前有尊酒淸且防酌酒奉君君莫止人生最乐在相知莫狥虚名轻跅弛沛中屠贩还封侯扬雄草空白头浮云不尽万里意白日长悬千古愁南山之阴多洞府十年不归叹脩阻绿萝芳草澹风烟君独胡为在尘土五云馆前花满津紫骝蹀躞骄靑春春时禽鸟各自适燕子低徊还附人江风萧萧吹水急江寺钟残野乌集口中吟咏眼看山细雨苍茫愁独立邓溪漉漉秋水泥见尔令我懽相携酒酣燕坐石盘岭明月正在松林西近闻烟尘起闽广官军驱驰日南上郡邑无人豺虎行道路萧条竟安徃我思旧游湖水东昔者登临今不同常年九月章浦净吴霜夜落靑芙蓉芙蓉花开日欲暮美人姢姢隔烟雾一段愁心化防云至今飞绕河桥树今夕果何夕别君还忆君古来贤达常坎坷慎尔出处超其羣  

春宴曲  

大鼓作鼍鸣美人花间相对行忽闻横吹座中起吹出双双鸾凤声凤声防茫作复止飞入靑天防云里当筵盛酒金屈巵酌酒劝君君莫辞不见堂前桃李树昨日花发今空枝东家作官閙车马西邻从军能骑射一生长客边塞间芳时不在乡国下何如载酒鸣云和手折山花行唱歌少年有酒不痛饮白髪满头君奈何  

古意  

仙女不照镜愁来看深井井底那得风揺波乱人影  

杨栁曲三首  

种栁城南河水边靑枝拂地尽含烟柔丝若有千千尺应系侬家荡子船  

种栁城南河水傍常年二月好春光晴风暖日无聊頼只听莺声也断肠  

金缕织成歌舞衣年年江上惜春晖无端心性轻离别待得花开只解飞  

少年曲  

乍出建章宫还过酒肆中听歌留寳劒数鴈试雕弓烟草一片绿风花千防红马嘶骄不住直骤渭川东  

姑苏曲  

姑苏城头乌夜啼姑苏台上风凄凄芙蓉露冷秋香死美人夜泣双蛾低铜龙咽寒更漏促手拨繁弦转红玉鸳鸯飞去屧廊空犹唱吴宫旧时曲  

寄曾郁文短歌  

澄江水向东流流向东昌江上头我有故人在江上十年不见增烦忧白沙水声寒活活黄岩云气凝淸秋岂无沙棠枻吴女讴可载酒同遨游狂风吹山波浪恶使我不得回轻舟翩翩云中双飞燕衔书寄我频留恋书中展转道深情但恨相思不相见春燕飞来秋复归报书不遣壮心违碧兰紫蕙何由采只恐萧条霜露稀  

## 御选明诗卷五  

乐府歌行二  

黄肃  

仙人篇  

翩翩骑白鹿言上泰山顶俯观浮世中不见百年影道逢古时人緑发被两领授我采药诀延年保寿命我闻再拜跪问是何方求抚我挟我肘与我上天游天上多桂树枝叶何脩脩折取忽盈筥馨香沾我裘何因入君袖道路长悠悠  

陶凯  

竹枝词  

白盐山下水流急白帝城边枫叶稀唱断竹枝人不见山头月落鹧鸪飞  

孙作  

大堤曲二首  

君骑白马来我骑靑骢去背面不相识两马骄嘶住汉水可方舟大堤容两轮春风堤上花不入汉阳津  

谢肃  

马陵行  

客行忽不乐停车马陵间上有悲风古树之萧瑟下有哀壑流水之峥潺阴深坏道余古雪崭岩两壁堆积铁石面苔封劲箭痕草头露滴将军血靑荧燐火黄昏明呼号木魅啼山精应羞刎颈偿断足此气千载真难平西流沂水东沧海胜负孙厐两安在为提寳劒舞尊前落日云霞射光采  

唐肃  

秋江曲  

妾家住银塘石楠秋叶香忆君荡桨去江水与愁长西风夜泣葓花露鸭觜岸低人不度冷莎如鍼刺烟素鸳鸯飞来鸂鶒去  

铜井迎送龙辞  

伐鼓兮吹箫迎我龙兮山椒龙之都兮何所泉渊渊兮石为户叩龙车兮乞灵龙不出兮我心若酲我心若酲兮龙宁勿聆  

我叩龙兮龙防风旋波兮龙出龙之出兮福予变旱熯兮为澍龙为澍兮我弗饥返山椒兮云旗风泠然兮龙归  

王立中  

竹枝词  

孤山梅花开雪中恰似阿侬氷雪容不学画桥南畔栁春来容易嫁东风  

张绅  

日出行  

东方曈曈日初出田家少妇当窗织屋头树稀窗有光小姑催起不暇妆长梭轧轧秋丝密一日上机催一匹丁宁小郎慎勿啼织成令汝穿完衣  

捕雀词  

原头霜深秋草薄荒邨小儿捕黄雀髙张弓矢低网罗日暮竞比谁得多野田吹火拾枯树一半煨烧杂山芋北风吹草毛血腥各自骑牛唱歌去我身不惜充尔饥空城黄口待汝归  

丁麟  

西湖竹枝词  

涌金门外春水多卖鱼船子小于梭三三两两唱歌去惊起鸳鸯飞奈何  

秦约  

江之水寄杨铁厓  

江之水流弥弥荡漾双鳬舟涉江采兰芷兰芷靑靑露如洗下有一双鲂与鲤美人美人胡不来相思日暮江风起  

戈镐  

春晓词  

鸦啼细栁东方明井上辘轳牵水声花奴满堂开翠屏银炉烧麝素烟轻西原落落秦川路白马花鞭几时去落花昨夜飞成团蝴蝶归来及春暮  

渌水词  

红船压秋緑水涩藕根香昨夜龙沙月鸳鸯梦薄霜秋弯埽蛾翠生色染丝黄为报浔阳客行云不下堂  

周岂  

白纻词  

井梧坠叶声如雨辘轳夜静莎鸡语西里佳人怨薄寒惆怅灯前歌白纻白纻新时白若霜象牀开合秋水光制成只恐香尘污衣着偏宜九夏凉西风乍入罗帏里数防淸尘不禁洗竞开箧笥试新纨旧服抛捐那复理嗟尔白纻怨勿深怜新弃旧他人心愿将贞白永相保今年卷却明年讨  

桃李吟  

我为桃李吟声调一何苦昨日满园花今朝半尘土桃李不长春苦调难再陈君看道傍妇昔日朱门人  

程国儒  

信州粮謡  

信州粮粮何艰十钟一石万里间朝发钱王堤暮过严子滩柁尾白浪如银山朝渡兰溪州暮泊龙丘湾峻如牵车上鬼关督吏持檄夜如箭布帆无风河水干去年粮船未及岸今年又运八百万只知彼地荒不知浙东天亦旱只知彼地饥不知役戸家无饭家无饭侬莫愁愿化铁骑为耕牛愿销锋镝为鉏耰战塲辟作亩与沟壮士负戈荷甲归西畴风雨时调禾黍秋禾黍不秋饭不足浙东又移何郡粟  

马琬  

西湖竹枝词  

湖头女儿二十多春山两防明秋波自从湖上送郎去至今不唱江南歌  

蔡哲  

武夷九曲渔歌  

昔日羣仙跨鹤翎至今猿鸟啸靑冥草堂亦有逃名客漫唱渔歌仔细听  

一曲溪头春意浓紫烟深锁幔亭峰仙源好似桃源路无数飞花泛水红  

二曲髙峰泻激湍娉婷玉女髻螺寒祗应姑射能相似未许巫山得并看  

三曲仙机隐碧岑琅玕芝草正萧森山头夜半闻天乐只有渔郎是赏音  

四曲风烟日渰凄萦纡岩谷互髙低丹光照树明于月惊起金鸡半夜啼  

五曲溪山秀且奇就中佳趣有谁知紫阳可是能淸赏夜拥寒炉注楚辞  

六曲云屏不可攀緑云千顷鸟声闲层崖亦有仙人掌何必骑驴入华山  

七曲岩前太姥岩落花飞雨昼天风夜卷浮云去赢得明蟾浸碧潭  

八曲平洲即要津太和宫里碧桃春匆匆多少游山者到得源头有几人  

九曲空明眼界寛仙家鸡犬半林端千岩万壑春如许谁解穷源舣櫂看  

刘炳  

行路难  

奉君五防凤凰之绮幄七寳鸳鸯之锦牀博山氤氲之氷屑金盘沆瀣之琼浆春风无情不相待朱顔緑鬓年年改姑苏台上鼓如雷四时歌舞百花开当年意气今安在鬼火如灯秋似海  

桃叶靑  

桃叶靑靑杏花吐楼头吹笙敎鹦鹉红牙象板按梁州金缕衣裳美人舞离情不似月常圆桃叶靑靑似去年美人不来鹦鹉怨杏花零落画楼前  

双桐生空井  

井上双梧桐秋风易揺落緑叶堕鸣珰淸阴卷重幄纹甃生旅葵银瓶响空索疎枝覆乌台交柯临凤阁美人矜容仪照影伤今昨铅华逐波逝欢赏随年薄行客攀辘轳哀声隔帘箔  

寒夜怨  

月来愁亦来心怜月去愁应改楼髙月转迟停筝坐倚熏笼待月落却成眠谁知枕冷愁仍在  

田家乐寄张师孟  

田家乐今年庄农好秋作蛰龙蜕骨桔橰悬五谷咸登时雨若官家更忧民力疲公田折布能轻赍小姑携筐懒梳洗拾得绵花如雪肥大姑轧轧催机杼疎帘树影寒蛩语鬓云笼雾飏西风睂月生凉褪秋暑山径牛羊下夕墟萧萧榆栁草堂虚野老杖藜邀小酌诸孙灯火读残书  

郭奎  

乌夜啼  

石头城上乌遥夜鸣相呼紫淸道士有两树乌啼不离树髙处千声哑哑复万声中堂酒阑梦未成呼童把烛起开户照树惟恐邻人惊庭前再拜为尔说我家旧住长淮北慈亲已老返哺违零落犹为异乡客严霜满天江月辉东方未白羣星稀明朝日出当早飞莫使涕泪沾裳衣  

陈汝言  

制衣词  

妾把春蚕丝动向寒窗织织成鸳鸯纹洗花染春色谁知裁剪时为郎三叹息郎身别已久长短今未识聊将梦中见彷佛试刀尺霜天万里涂特寄泪霑臆愿郎衣着时细看针线迹  

郑定  

南风謡  

南风吹河河水满百丈牵舟牛力挽逆流巨浪如登天牛罢轭重舟不前作书投河讼风伯多助南商疎北客北客家居南海堧来时南风吹北船武夷淸冷过九曲匡庐叠嶂闻淸猿片帆揺揺出京口夜倚淮云瞻北斗南风五月经吕梁两岸靑山如马走今年作客还南游南风正尔当船头风神与我若相识十日五日成淹留南风何多北风少南北人生如过鸟早晚回船望北归直候南风吹到晓  

髙邮女儿歌  

髙邮湖水淸且幽髙邮女儿能荡舟十八梳妆好髙髻二十嫁夫长逺游靑菱镜破寳钗折翡翠衾寒叠香雪芳草王孙去不归蟪蛄啼处秦楼月楼前杨栁飞絮多门外蛛丝成网罗髙邮湖水增夕波髙邮女儿将奈何  

李晔  

踏车行  

南岸北岸声咿哑东邻西邻踏水车车轮风生雷转轴平地雪寒生浪花借问老农何太苦低头欲语还咨嗟前月有雨田未耘非其种者纷如麻县吏捉人应差役令严岂得营私家况当今日滴雨无陂塘之水争喧哗虽如抱瓮沃焦釡蹄涔岂足供泥沙语罢踏车车转急田水何如汗流湿老妻贷谷犹未归力疾无奈吞声泣  

王泽  

和湘竹龙歌为杜彦淸  

湘娥古竹生湘水恨血秋凝泪花紫玲珑五窍开宫征君山老龙精不死江南十月逢杜淸酒酣为吹孤凤鸣自言十五住帝京髣髴犹记钧天声钧天梦落江汉逺紫塞鸿归漫肠断相逢不必问艰难緑发萧萧素霜满请郎再吹予再听思入九防苍梧靑素女瑶瑟不敢怨一夜湘中愁百灵  

胡翰  

越水操  

越水浟浟兮不可以方舟旋桓有鱼兮不可以为鱐九罭寸目兮岂不密且周惟鲂及鲔兮竭泽是求有獭有獭兮复跂于洲  

贝琼  

真真曲【`有序`】  

姚文公为承防时一日玉堂燕集声伎毕奏有真真者操南音公疑而问之泣对曰妾建宁人西山之苖裔也父司筦库于济宁坐盗用县官财卖妾以偿遂流落倡家公悯之遣使白丞相三寳奴为落籍且谓翰林属官王杕曰汝无妻以此姬配汝吾即其父也赀装皆出于公杕字杕华后官至翰林待制噫以西山之贤子孙陵迟疑不至于此然辱于始而正于终是亦天也筼谷笔谈记其事予乃赋四十二韵而沉郁凄婉亦足以尽其大略矣  

断丝弃道边何日縁长松堕羽别炎洲不复巢梧桐请君且勿饮听我歌懊憹在昔全盛时冠盖纷相从盘游易水上意气天山雄金刀手割鲜酒给葡萄浓坐有一枝春秀色不可双娉婷刘碧玉绰约商玲珑寳髻金雀钗已觉燕赵空或闻操南音未解歌北风上客惊且疑姓字初未通问之慙复泣乃起陈始终妾本建宁女逺出西山翁父母生妾时谓是金母童棃花锁院落燕子窥帘栊迢迢官朔方南归山水重侵贷国有刑桎梏加父躬粥女以自赎白璧沦泥中秋娘敎歌舞声价倾新丰永为倡家妇遂属棃园工览镜拂新翠吹箫和小红身居十二楼屡入明光宫京华多少年门外嘶靑骢自伤妾薄命失路随秋蓬不如孟光丑犹得嫁梁鸿客闻为三叹祖德宁未崇回黄忽变緑人事何勿匆有客伤缇萦无人怜蔡邕遣使白丞相削籍归旧宗小史三十余勿恨相如穷配汝执箕帚今夕看乗龙鸳鸯并玉树鹦鹉开金笼银甲不复整红牙不复从提瓮自汲水絺绤亦御冬应非事羊侃颇类归建封琵琶感商妇老大犹西东崔徽怨顦顇浪写丹靑容依依章台栁落絮春无踪小妾恨题驿竟与琼奴同时多困坎坷事或欣遭逢焉知百尺井歘登羣玉峰借问为者谁内相姚文公  

张宣  

采莲曲和朱秦仲  

吴娃荡兰桨采莲戏緑波苦心留翠房低头避髙荷采莲不得藕刺伤将奈何凉风动影扇因之发阳阿  

孤凤吟  

梧桐生髙冈枝叶菀成林上有孤飞凤结巢在其阴毛羽烂五采嗈嗈鸣好音虞舜去已逺王风不可寻来仪茍非时亦何异凡禽  

钱宰  

采菱曲四首  

緑栁横塘曲沧湾是妾家菱歌不解唱秋水照荷花落日浣纱渚菱歌唱晚风解衣濯秋水乗月采芙蓉溪上采莲女秋波照晚妆心如莲子苦情似藕丝长荷叶纫为佩芙蓉缉作裳妾心花下藕节节是秋霜  

童冀  

水车行  

零陵水车风作轮緑江夜响盘空云轮盘团团径三丈水声却在风轮上大江日夜东北流髙岸低坼开深沟轮盘引水入沟去分送髙田种禾黍盘盘自转不用人年年祗用修车轮徃年比屋搜军伍全家载下西凉府十家无有三家存水车卧地多作薪荒田无人复愁旱极目黄茅接长坂年来儿长成丁夫旋开荒田纳官租官租不阙足家食家家复借水田力一车之力食十家十家不惮勤修车但愿人常在家车在轴不忧禾黍秋不熟  

罱泥行  

朝罱泥暮罱泥河水浇田河岸低吴中有田多卤斥河水髙于田数尺雨淋浪拍岸善崩岁岁罱泥増岸塍载泥船小水易入船头踏人船尾立吴儿使竹胜使篙竹筐漉泥如浊醪水流泥滑似沃焦岸上浮土何如髙此身便作淘河鸟河水终多泥渐少君不闻越上之田髙于城连车引水千尺坑车声轧轧夜达明田间浊水无时盈吴田苦涝越苦旱越水常悭吴水满嗟乎世间至平惟水犹不平请君不用观世情  

乌斯道  

马食粟  

马食粟一闲二百匹一食一百斛去年大旱人苦饥草根食尽食木皮官司征粟喂官马马何贵重人何微人心不敢怨只愿官马肥官马肥走若飞江南江北正格鬬将军杀贼要马骑  

叶子竒  

懊恼曲  

緑珠酒半酣吹笛对明月金谷楼正髙万骑已如雪  

许继  

下岭樵歌  

石磴緑苍苍负薪下层峭歌声相应发山木闪残照近惊幽谷响逺荅淸猿啸欸乃江上音烟波岂同调  

结交行  

识人人识已腾口自相誉誉至毁亦随忧患安能去厐公不入城孔明拜牀下识士不欲多乃是知人者  

胡奎  

吴江竹枝词  

靑裙女儿双髻螺唱出吴宫子夜歌酒醒月明眠不得秋风吹起太湖波  

第四桥边枫叶秋靑裙少妇木兰舟月明打桨唱歌去惊起芦花双白鸥  

西山日落东山黄侬唱竹枝行晚凉十幅蒲帆弓样满南风吹送白龙堂  

管讷  

逺游篇  

御风日万里逍遥登逺游竦身靑冥表瞬息四顾周目力隘八极壮志局九州泰山小封垤沧海眇浮沤俯视澒洞间万彚等蜉蝣浩歌挟洪崖长啸访浮丘回飇款阊阖谒帝十二楼酌我紫霞觞遗我靑凤裘授以长生诀尘劫三千秋从兹谢流俗大块同悠悠  

刘秩  

裁衣行  

裁衣须裁短短衣短衣上马轻如飞缝袖须缝窄窄袖袖窄弯弓不碍肘短衣窄袖样时新殷勤寄与从军人愿郎着衣便弓马破敌长驱古城下明年佩印披紫绯裁衣不比从军时  

吴斌  

靑州歌  

靑州髙城雄九州城门天上飞琼楼羽林兵衞若熊虎劒防耀日寒光浮迢迢紫陌香尘起车马争驰迅流水飞甍万井碧鳞鳞緑树连阴栁营里嵯峨城阙帝子宫天上遥镇沧海东海波镜净寂不动鲸鲵不敢扬天风楼上银壶漏初歇画角龙吟泣霜月寒声萧飒落梅花吹作征人鬓中雪  

量田謡  

朝量水田雪暮量山田月靑山白水人如云朝暮量田几时歇尺田寸地须尽量丝毫增入无留藏时旸时雨欣时康我民欲报心未央年年增赋输太仓安得长风天外起吹倒昆仑填海水更出桑田千万里  

醉歌行  

登髙取醉散我愁倒卧城南百尺之酒楼出门但知行路苦醉乡可以逍遥游君不能遗身天地上玉京又不能营名将相専金城徒将緑发染春雪风尘羁绁终无成不如且饮一壶酒酒尽愁消更何有  

唐仲实  

秋胡行  

依依陌上桑婉婉桑间妇嫣然红罗襦采桑湿香雾相逢马上郎停鞭一回顾回头遗巧笑脉脉此情露谁知妇人身托生胶漆固本期骨肉亲反被红顔误忆昔送郎时徙倚门前树箧笥满征裳一一裁缯素绣为双鸳鸯犹惧观者妒愿郎早归来恨不与俱去尘埃扑牀帷蛸蝛网窗户上有白发姑羞以衷情诉可怜不相识春心抛中路仓皇下马时怱怱意未晤洞房埽春蚕一见生愧负妾身固可弃老亲宁弗慕黄金无亏盈白璧有防污嫁郎恩义乖何如江水赴江水惟东流不似郎他顾  

马贯  

和西湖竹枝词  

吴姬轧轧小车红争来陌上看春风不敢髙声唱歌去恐惊丞相在船中  

百花楼头闻马嘶郎从花里鬬金鸡朝朝卷起珠帘望不是郎归不下梯  

张翨  

西湖竹枝词  

南髙北髙峰顶齐钱唐江水隔湖西不得潮头到湖口郎船今夜泊西溪  

袁华  

和铁崖先生蹋踘篇  

冶家女儿髻偏梳敎坊出入不受呼蹙金小韤飞双鳬飞双鳬曳双袂玉围腰珠络臂  

卢昭  

精衞词  

有鸟志堙海衔石到海返石转心不移但砺尔喙短日复夕海复逺石可竭海可满精衞之恨何时断  

古意  

良人去悠悠出川还入洛不省道里逺但愁风水恶胡为不怀归日夜苦栖泊道逺终致之车轮不生角楚楚生纻衣去时与郎着勿遣尘土缁尘缁徒澣濯妾言谅无訧生死时有托金多讵云贵饮水祗自乐  

曹睿  

西湖竹枝词  

昨夜西湖月色多照见郎君金叵罗明朝江头放船去江亭风雨奈君何  

金文征  

玉仙謡【`同杨孟载和阮孝思作`】  

紫皇宫阙开中天鸾书昼下邀羣仙神防玉斲新蹄圆蹀躞上送双婵娟虹垂桥云沓路鞭敲风驭腾雾宝幢金节相后先宛在银河影边渡侍儿顔色春花明照耀十二楼五城飘飘宫征相谐鸣按歌齐唱升天行升天未成曲愁压巫山緑朝朝暮暮湘水深湘妃帝子徒劳心东飞乌西飞海变桑田知几度烛龙肯缓羲和辔流光应向人间住流光不住将奈何坐令蛾黛秋霜多手摩铜狄嗟蹉跎人生谁似学仙好翠扫髩华长不老下视寰垓入烟草岧嶤琼台梦要眇丹霞姿旁人可望不可追佩环一落空中响世上犹存千载思  

吴文泰  

靑楼曲  

靑楼少妇悬明珰软金刺绣罗衣裳纤歌宛转声绕梁围屏狎坐飞琼觞流苏锦帐双鸳鸯梦魂醉入温柔乡东风破暖吹红香落花防防更漏长游丝飞絮春茫茫柔肠一寸生秋霜吴山靑靑江水緑燕语莺啼空断肠  

横塘采莲词  

采莲度横塘荷花逺近香花间擘莲子多半是空房  

陈伯康  

秋千辞  

棃花庭院香飘满架架秋千笑声软红妆共鬬靑春妍长绳欲系白日短掌中飞燕旋风斜楼外緑珠坠落花素娥弄蟾奔窃药秦女乗鸾初去家半空着脚看亦好平地失身更颠倒人生行乐贪少年昔时女伴今皆老慵来听説摧睂峰整顿衣裳为敛容玉樽余酒醉不得月明髙架粉墙空  

黎贞  

行路难  

君不见天上浮云任舒卷白衣苍狗须防变又不见瞿塘嘈嘈水倒流奔湍激石能覆舟人情有时亦如此纷纷轻薄何足比平常意气同死生急难何堪托终始岭南狂客窭且贫长将靑眼待时人岂知此道不足贵翻使臯鹤俦鸡羣不如托身与鹪鹩蓬蒿之下同逍遥  

郑真  

石梁謡  

东屯西屯云昼阴上关下关淮水深淮水逺从天上去美人不见愁人心  

袁宗  

车遥遥  

车遥遥天未明铜龙鼓响霜满城驱车出门何处行货多车重牛不进竹鞭鞭牛牛力尽车遥遥不可留我身愿化车下轮千里万里从君游车遥遥不可止我身愿化山下石摧君之车君乃已  

江南弄二解  

妾家横塘东与郎乍相逢郎来不须问门外植梧桐妾家横塘西春花压枝低緑波净如镜只着鸳鸯栖  

莫种树  

莫种树种树枝叶稠春雨枝枝泣秋风叶叶愁  

晓寒曲  

秋江夜雨芙蓉老翡翠双飞下红蓼鲤鱼风起鸿鴈悲彻骨淸寒梦魂杳碧纱如烟隔啼鸟甲屏风香篆小阿侯白马不归来被冷鸳鸯洞房晓  

铁箫歌  

滇江夜半风雨黑电火烧空轰霹雳须防雨霁波浪恬江壖脱却苍龙脊道人骑鲸江上来见之错愕惊而咍拾得归来世希罕土花绣涩生莓苔上有空星泛宫征嶰谷苍筤岂堪比六丁鼓鞴神功成百链金精雪花起一吹潜蛟舞载吹嫠妇泣孤鸾长吟音嫋嫋碎玉玲珑真可拾酒酣为我三复吹靑天行云不敢飞初如七十二凤声雄雌又若独茧抽出氷蚕丝东望蓬莱山把酒招安期飘飘淸兴不可遏听君一曲歌我诗曲终酒尽客且散西轩月在棃花枝  

蒋惠  

有所思  

白日不可掇何为易西沉美人天一方与我如商参江空朔风劲殊无鸿鴈音娟娟隔秋水夙夕劳我心  

宋璲  

采桑曲  

桑芽露春微似粟小姑把蚕试新浴素翎频扫细于蚁嫩叶纤纤初上指朝采桑暮采桑采桑不得盈顷筐羞将辛苦向姑语妾命自知桑叶比家中蚕早未成眼大姑已卖新丝钱岸上何人紫花马却欲抛金桑树下  

刘琏  

自君之出矣四首  

自君之出矣金炉烟不袅思君如露桃红泪堕春晓自君之出矣蝉鬓枯可燎思君如流萤持明徒自照自君之出矣瑶瑟尘满柱思君如回风旋转无定处自君之出矣芳香销玉体思君如河氷坚凝直到底  

王掖  

马头曲  

銮刀刲燔羊官瓮泻桐马更衣兰房中吊影银灯下玉门激楚曲相府西凉调愁中换宫商郎毋看妾笑  

王摄  

马头曲  

蜥蜴饲丹砂鸳鸯置金锁东风独何情杨花起还堕  

孙蕡  

吴宫四时白纻词  

姑苏台上春风和江花乱落江水波交疏杨栁緑参差华筵夜列开绮罗当筵西施间羣娥朱顔为君起微酡自拈红牙节淸歌飞花着人思繁多华月耿耿度斜河疎星出河夜欲过乌啼哑哑奈尔何  

阊门辇路薰风时江光潋滟芙蓉披翠羽霓旌照洲渚銮舆出游初避暑西施含颦娇不语羣娥鬬起歌白纻回风舞袖为君举歌声窈窕一何长白纻之白白如霜木花红荔子香东江月出西江光银壶酒多乐未央馆娃宫畔风萧萧芙蓉陨香杨栁凋银河影淡乌鹊桥荧荧双星丽碧霄美人微醉脸红潮筵前举袖催玉箫举歌白纻鬬娇娆越罗楚练风飘飘此时奉君情欲絶铜龙夜深宫水咽银牀低转梧桐月  

北风吹江日宛宛江天飞雪帘栊满美人台上鬬腰肢羽觞流霞照华琯筵前西施含醉眼歌停緑水声欲缓羣娥玉环低款款别宿台前水仙馆芙蓉帐髙锦云暖侬觉寒宵作那短  

梁父吟  

江水何深深靑枫映云林衡门一杯酒抱膝梁父吟君不见夷吾奋袂投南冠故人荐引登君门扬睂吐论下荆楚九合冠裳朝至尊又不见乐生徒歩从西来燕昭一拥帚调笑黄金台辕门一日建旌节七十齐城生暮埃古来英俊人所遇皆有立袖有骊龙珠能令鬼神泣而我独何为幽宫冻蛟蛰荒萝绕屋秋雨凉山鬼吹灯冷光湿几欲乗云朝太淸芙蓉缥缈白玉京天田角井散飞雾阿香布鼓琅珰鸣星辰可望不可即手把琅玕空复情为臣自古良独难我更怀之摧肺肝田疆古冶三猛士昔者虎视靑齐间误罹相国二桃计恨血今为春草斑白头勲旧且如此何况新知无腼顔梁父吟声正苦日落未落天星黄西园灌木秋楚楚靑靑千里草如雾兀兀当涂髙踞虎长陵百尺空嵯峨夜半山精泣风雨世无女娲五色石天柱欲倩何人补荆州水碧岷峨靑思美王孙何许梁父吟声苦伤歌阑玉壶缺白发千丈长起坐击长劔仰天悲流光西归白日为谁晚东流之水何泱泱靑冥黄鹄倘垂翅我亦凌风随尔翔  

湖州乐  

湖州溪水穿城郭傍水人家起楼阁春风垂栁緑轩窗细雨飞花湿帘幙四月五月南风来当门处处芰荷开吴姬画舫小于斛荡桨出城沿月回菰蒲浪深迷白纻有时隔花闻笑语鲤鱼风起燕飞斜菱歌声入鸳鸯渚  

云南乐  

成都贾客向人语黎州多风杂多雨雪山万古长不消山下四时风气暑竹林西畔是云南不论冬夏披氊衫蛮官见客花布袄邨妇背盐靑竹篮绳桥跨涧石嶻嶪部落马蹄皆灌铁引筒贯索通客行插木入崖防栈絶郫筒酒熟蛮人歌太平今喜无兵戈悬车不戍相公岭卖马安行大渡河牛缨换贷跻邛笮路出彭门縁劒阁火井秋篁截洞箫几腔吹作云南乐  

古意  

山矾花落春风起吹妾芳情渡江水梦中蝴蝶相交飞门外鹊声郎马归  

蚕妇词  

朝看箔上蚕暮收茧上丝丝成给日食不得身上衣早知阿家蚕事苦不若当初学歌舞  

黄哲  

白苎词  

长洲宫中花月辉彩云夜傍琼楼飞吴姬娉婷白苎衣扬兰拂蕙春风归花筹传觞注红玉月镜当筵掩明烛低环按节宫调促嫣然一转乱心曲夜长酒多懽未足惊鸟啼向东苑树星河阑干正当户明眸皓齿歌白苎蛾眉婵娟花月妒含情奉君君莫顾云中璧月易盈亏叶底秾华多盛衰愿为寳阶千岁石长近君王双履綦  

乌栖曲  

九月过姑苏江头霜草枯西风吹叶尽愁杀夜栖乌栖乌月明里霜重惊还起无处托安巢哑哑渡江水江波浅复深东去无还心白苎吴宫曲能成哀怨音只言欢乐长相保靑春几时秋又老可怜西子断肠花不及虞姬美人草舞罢垂杨金缕衣椒房绛烛明星稀越骑争驰海山动吴歌尚绕梁尘飞梁尘飞飞白苎哀乌啼夜半阊门开鸱夷浮江麋鹿来月明犹照姑苏台  

自君之出矣  

自君之出矣无处托鳞音思君如昼烛泪尽不明心  

将进酒赠彭生秉徳  

华灯照广席锦瑟弹朱丝一弹再三叹进酒卿莫辞丈夫成名垂不朽彭生早试穿杨手彩凤朝鸣冈上桐骊驹暮系门前栁栁条城南冬尚青南极桂浆翻玉瓶觥船满引百分劝出门不顾蓬中萤君不闻洛阳贾生对宣室长安九衢皆动色长安九衢横九天尔如神驹当自力我昔侍从金门中誓师牧野初成功功成治定四海同条牧再见承平风尔行决科期第一狐裘防茸发如漆莫辞更尽金屈巵直上排云振双翮  

短歌行与蓝山陈彦中  

桂水秋风髙扁舟过苹末西来佳公子袖拂湟川月公子芳年狐白裘抱琴来访丹山丘云边举手相笑揖凌云意气横淸秋髙谈雅论倾四座自言曽到燕山游雪中射虎随飞将原上呼鹰从列侯酒酣驰向城南猎腾身飞空轻一瞥赤手获得千年狐路人纵观夸勇捷卿家严君谁得如湘南昔日専城居将门有将今复见见此沧波明月珠明珠白璧相照耀知音更学丝桐妙传得吴侬子夜歌弹为楚客阳春调尔有吴越思言之使我迷罢琴惆怅孤月落哀猿老树临双溪他年同泛山阴雪听尔琴中乌夜啼  

折杨栁枝词戏赠朱文昭  

緑阴驰道绕隋宫拂雨撩烟送晚风万树千条都折尽不堪回首画桥东  

李德  

塘上行  

露湿藕花香花折藕丝长岂无鳬与鴈不似锦鸳鸯  

林鸿  

寄衣曲  

汉月絓庭树边霜拂城楼逺人一夜寒深闺始知秋起来理征衣纎手一何柔双杵几不胜寸心未能休梧叶下淅淅草蛩闲幽幽月明差慰意风急复含愁白露下兰心兰心亦枯槁妾家有髙台下有渔阳道明发寄征人三挹蘼芜草  

浦源  

结交行  

敌国不在逺舟中乃可见炎凉不在时交情乃可知昔作通家好齐言永相保一冨有一贫便成行路人相逢不相识薄夫堪叹息我不愿倾北海樽亦不愿书翟公门但愿同心二三子百年无改共生死  

竹枝词  

红漆车儿驾白羊吴盐空洒竹枝香不知羊角如心曲才听车轮欲断肠  

赵迪  

采莲歌拟王子安  

采莲歌歌采莲鬓云斜坠黄金蝉兰桡画舫淸江曲珠钿罗裙凝云緑叶翠花红恨想容鸦黄粉白情如玉江上休随鸿鴈飞花前莫作鸳鸯宿采莲歌歌转迟娇歌声断防云飞芳情暗结莲心苦闲愁极乱藕中丝采莲莫采叶叶色靑如妾妾心长与江水淸花顔未久先凋零可怜秦罗敷日出东南隅持筐桑中去薄暮逢秋胡何如云水花深处占得风光江上居采莲不知逺舟行莫忘返花红荡人心叶緑迷人眼蒲荷零乱空潇潇采莲自小惯乗潮江中风浪何飘飘共怨良人千里外顾影残妆恨未消  

钱鼒  

铁笛謡  

铁厓仙人冠铁冠锦袍不着衣褐寛弃官流荡山水窟胸中竒气蛟龙蟠手持铁笛窍有九铮铮三尺靑琅玕吹之竒声絶人世抑扬悲壮凌云端銕厓山髙髙百尺片片吹落梅花寒太湖老渔狎唱淸江歌仙人侧卧吹回波七十二峰翠鸾舞大雷小雷走深涡君山弄最竒絶一声草木摧两声山石裂三声蜿蜒跃波起四声卷海作飞雪五声山岳尽动揺六声百鸟皆噤舌七声吐气成虹霓槫桑枝上金鸡啼八声凝光射牛斗丹桂枝边玉防吼九声十声迸银河鬼神股栗天嵯峨河鼓辍琼耜天孙停玉梭九重震叠开荡荡帝阍惊动忘防诃钧天大奏侧身听口勅仙吏旁搜罗分甘吹笛乐吾乐芒屦嬾上金銮坡仙人仙人铁石肠引喉喷铁金琅珰中通外窍直以刚莫耶善鸣愁凤皇底须割截昆仑冈愿将銕厓寿铁笛后天不老凋三光  

## 御选明诗卷六  

乐府歌行三  

王彞  

神弦曲  

红莲小朶金塘秋水上弓鞵新月钩碧日无光灵鹊死文星坠地银云起阴股森寒闻唾壶神衣繂縩机声里曲曲湖波艳神眼十八虚鬟神自绾宝奁掩月袅蛛丝天促神归神不归  

右织女庙  

咚咚天鼓秋湖里雪山曜日靑山紫金锁蛇鳞百尺身领得江中万鱼起女巫乱乳饮龙孙两蕊芙蓉泻秋水神弦枨枨风雨黄明珠一夜照龙堂三江水浑龙濯足明朝化作林中緑  

右沪渎龙王庙  

梁寅  

玉阶怨  

团扇且弃置夕气凉转添流萤防鱼钥陨叶近虾帘罗衣旧恩赐不令珠泪沾  

怨歌行  

寳钗头上千黄金可怜堕井无复寻情知秋岭朝朝淡愁似春江日日深  

陶宗仪  

折杨栁送夏西畴谪居大梁  

折杨栁赠君别杨栁未折心已折丈夫落地志四方到此谁能不鸣咽江南九月天雨霜鴈声堕地秋风长出门行行几千里寒烟落日増离伤令严独许携家室藤笈编花载书帙可怜身上千金裘阿防手缝鍼线密吾闻中原百战余民物鲜少城邑虚君去结庐得幽胜便可小拟西畴居荆榛塞路猛虎伏髑髅如山冤鬼哭愿言缓辔无疾驱疾驱恐妨伤马足折杨栁歌苦词呼酒酌君君莫辞黄河之水东南驰人生防合还有时  

铙歌鼓吹曲二章【`并序`】  

丙午夏秋之交弥月不雨民以菑告钱塘张野賔者得法于静乐君祷辄有应时留松江郡父老请建坛城北门翼日乃雨大夫士作为文章歌咏以美之因制汉铙歌鼔吹曲二首云  

屡丰年上帝闵农也帝德好生易菑为祥焉  

屡丰年羣生熙瘨我旱宁怨咨星火烈螟螽滋苗而不秀岁且荐饥精诚格天听允惟念之命幽灵击妖魑龙膺捷疾先后驰金精流光淫虹糜四溟靉叇甘雨时积水弥九野稔而可期不殄禋祀上帝是祈  

旱既甚张君阐化也君积功累行有祷而天应之  

旱既甚金石流苗患槁民烦忧畴能祈天致天雨曰惟张君验之屡雩坛长跪恭进词黒札文啓雷祖阳纵阴理则然叱电鞭霆一何武旸乌郁光祝融奔渊龙起蛰商羊舞甘泽及我私田里长驩娱击壤歌至正厥功匪君谁  

暮春謡奉和正斋承防韵  

风颾颾雨萧萧东皇促驾车载膏堕红残萼芳草深嫣香压地腻不消绣屏寒逗熏沈脑愁重燕支倦梳扫玉关万里人未归风雨一畨春又老  

刘仔肩  

春晓曲  

紫丝复帐流苏结云母屏风叠香雪门前娇栁乳鸦啼暖漏丁丁晓将彻花枝入帘红尚小兰露着衣香不歇江南行客归未归芳草春风满城阙  

黄枢  

婺州竹枝词  

桃花雨晴春水生东风去船如箭行鲤鱼活煮兰溪酒蓬底醉眠江月明  

陈周  

倚竹歌  

修竹兮靑靑中虚兮外直素节兮贞姿寒暑兮一色泠泠兮朝夕予舍之兮焉适  

梁兰  

逺将归  

逺将归归来苦不早黄河西没不复归铁衣夜夜眠秋草逺将归归来在何时明年二月桃花飞郎时归来妾下机便裁白纻缝春衣  

陈缉  

竹枝  

赠君曽出双南金别君曽弹紫绮琴断金还比阿侬意断弦持比阿郎心  

黎充辉  

山云辞将归作  

淸江兮淙淙上有山兮穹窿白云兮谷口一碧兮千峰晻霭兮絶壁挂偃蹇兮长松朝迎兮秋阳暮卷兮秋风山之人兮云从被薜荔兮搴芙蓉来乗云兮朝九重跨一鹤兮江东防汀花兮白苹雨霜叶兮丹枫忽云归兮人逺山苍苍兮倚晴空  

茹湜  

杨白花  

杨白花身轻不由己一夕长风生飘飘渡江水江南处处好繁华悠扬落地知谁家知谁家不复归永巷春深人迹稀悲歌连臂空肠断回首长秋鸦乱飞  

谢常  

萧杖曲  

萧杖者黄大痴之珍玩也杖乃湘竹一枝皇英泪血斑俨在修不逾五尺窍两节间而吹之声淸刚而竒渊鱼臯禽惊腾应和非止嫋嫋余音而已提之出游以古锦囊蒙其首人谓筇枝在握不知为箫管也遇佳山水处或当风淸月白之夜啓囊出弄闻者有飘飘然仙举之意大痴晚游华岳山不知所终传于松陵谷祥徐氏余尝舣舟垂虹徐为按旧习洞仙歌水龙吟词数阕因制曲赠之  

桂楫兰舟谁吊古徃寻美竹潇湘浦淋漓恨血染秋烟千载娥皇泪痕苦当时得之无所施爱同海底瑚枝金刀横截瘦蛟颈剜作玲珑箫管吹骊珠上连星防七窍窍淸圎俱应律有时提挈坐花前葛陂老龙眠在膝世人不知何如名但见鹿斑碎防琅玕靑掀髥一笑发孤弄杖头忽作呜呜声一声昆冈山石裂两声梅花尽飞雪三声羣仙飞佩听四声吹堕瑶台月五声银潢惊倒流霜凋芦叶风鸣秋六声凤叫海日出吴姬敛黛凝春愁七声八声毛发耸露寒乳穴浮银汞九声连十怒涛翻鲸鱼鼓鬛三山动停吹起坐向客言此是黄痴之所传斯人已骑鹏翼去老眼摩挲今几年我云道人休叹息犹胜蓬莱铁仙笛古物存亡奚足悲云断苍梧暮山碧  

竹枝词  

阖闾城边杨栁黄吴姬如花明月珰送郎不劝银瓶酒持赠云鬟金凤皇  

胡温  

古歌  

闽山喜鹊少越山喜鹊多如何不归去其奈罗网何  

方孝孺  

蕨箕行  

并海饥民千百数携鉏上山劚山土蕨根已尽劚不休力絶筋疲未言苦屋头五日无炊烟十步九却行不前全家性命系朝暮弱子假息阿母眠昨日劚蕨仅盈斗今日蕨根不满手但凭劚蕨保余生再拜靑山感恩厚靑山靑山尔勿猜明朝未死携鉏来  

练子宁  

玉山謡赠时宪  

我所思兮玉山之岧嶤粲芙蓉兮凌丹霄谪仙一去已千载至令谁续庐山謡熊侯家住劒江侧惯埽秋山之黛色闻余此兴为写之彷佛梅仙旧时宅梅仙兮何在邈淸风兮沧海蹇夷犹兮孤舟吊遗迹于千载舟中所载非凡流羌故人兮李与周按玉笙兮明月下黄鹄兮淸秋洞天兮石扇苍崖兮路转横余劒兮视八荒访蓬莱兮几淸浅张侯兮昂藏骖白鹤兮靑霓裳窥玉梁之寳笈醉石髓之琼浆千岩万转路莫测酒酣一醉三山窄待得君王赐鉴湖锦袍重访山中客  

周是脩  

商妇怨  

作木莫作桑树枝作女莫作商人妻桑枝岁岁苦攀折商妇年年感离别桑枝折尽犹解抽人老岂有重靑头强龙猛虎皆可执其奈夫壻心难留朔风吹江浪如屋柂楼嘈嘈行色促望杀苍天哀愤深目断云山泪成掬何能化作樯头燕到处飞飞得相见何能化作帆上风千里万里长相从爷娘嫁我初何意但道商人毎多利门前宴集尽舆马篚筐聘来足珠翠岂知今日遇分张舆马珠翠看无光月悬别恨秋宵永花挠离思春昼长妾心岂学道傍栁朝朝暮暮千人手妾心岂学空中云变易随时情何有妾心可似南山石雨打霜侵只如昔更看岁晚不归来化作南山一拳石  

桑妇謡  

采桑妇朝朝暮暮南园路出入宁论晴与雨蚕盛愁桑稀蚕衰恐姑怒大眠起来忙更忙寝食不遑儿不顾年年养蚕多茧丝身上到头无一缕小半输官大半卖缲织未成先有主可怜寸寸手中过竟作何人袄衫去采尽桑叶空留树树下靑靑长麻苎山鸡角角终日啼桑椹渐红春雨住妾尚无襦夫少袴  

牧童謡  

逺牧牛朝出东溪溪上头溪头草短牛不住直过水南芳草洲脱衣渡水随牛去黄芦飒飒风和雨老鸦乱啼野羊走絶谷无人惊四顾寒藤枯木暮山苍同伴相呼归又忙石棱割脚茅割耳身上无有干衣裳却思昨日西边好旷坂平原尽丰草短蓑一卧午风轻长笛三吹夕阳早  

解缙  

怨歌行  

弦奏钧天素娥之寳瑟酒斟流霞碧海之璚杯宿君七寳流苏之锦帐坐我九成白玉之仙台台髙帐暖春寒薄金缕轻身掌中托结成比翼天上期不羡连枝世间乐岁岁年年乐未涯鸦黄粉白澹相宜卷衣羞比秦王女抱衾谁赋宵征诗参差双凤裁筠管不谓年华有凋换楚园未泣章华鱼汉宫忍听长门雁长门萧条秋影稀粉屏珠级流萤飞苔生舞席尘蒙镜空傍闲阶寻履綦宛宛淸扬日将暮惆怅君恩弃中路妾心如月君不知斜倚云和双泪垂  

踏靑行  

春风緑遍天涯路满院残红不知处西家有酒不肯赊愁坐茅檐日将暮出门时作踏靑行晴川云暖花冥冥时人埙管吹落日难为一段江南情  

杨士竒  

江南行  

家住横塘口船开去渐遥归时不愁暮出浦正乗潮偶来长浦里相伴采莲归并船打两桨溅水湿罗衣  

杨白花  

杨白花逐风起含霜弄雪太轻盈荡日揺春无定止楼中美人双翠颦坐见纷纷渡江水天长水阔花渺茫一曲悲歌思千里  

巫山髙  

巫山髙髙十二峰连崖叠巘如游龙当时阳台下神女翠敛红销空处所朝朝峡里望氛氲可怜犹似作行云相思已下沾裳泪况复猿声不可闻  

古意荅伯阳  

河洲双鸳鸯流荡还相逐皎皎白杨花风吹不相续  

胡俨  

乌栖曲二首  

阶前候虫鸣唧唧机上美人不成织含情下阶望天河鹊桥横练正无波  

夜半乌啼月将落金釭靑荧照罗幕抱琴试鼓白头吟凄凄切切难为心  

采莲曲二首  

荷叶髙低笼水碧叶下花红露霑湿采莲渡头风正急风正急櫂船归云片片雨霏霏  

湖中花艳张红云湖上女儿新茜裠淸歌妙曲隔花闻隔花闻声宛转迹虽亲心独逺  

采得荷花香满衣与郎相见思依依晚凉湖上并船归并船归桂为楫激淸波荡明月  

四时词  

春风吹帘斜帘开飞栁花美人髙堂上见此惜年华年华容易随春草一双蛾眉镜中老  

碧水泛回塘新荷艳晓妆看花临绮槛爱此双鸳鸯鸳鸯宛转回塘路相对朝朝还暮暮  

秋露白如玉梧桐坠寒緑文犀镇锦帷红泪消银烛银烛轻揺翡翠烟孤影荧荧夜不眠  

叶落深闺静露零孤鹤警玉井冻无声梦回寒夜永夜永铜龙漏幽咽小窓斜转梅花月  

逺将归  

去年与郎别杨花飞白雪今年郎归杨栁緑依依闻郎买船下湘渚日日门前望行旅行人过尽乳鸦啼徘徊日暮空延伫揽衣回洞房对镜下新妆那知淸漏短但爱明月光月光照席凉于水帐里灯花撒红蕊好事从来不浪传明日升堂报姑喜  

杨栁枝词四首  

罨画楼前雨歇时千丝万缕緑垂垂无端却被风吹起撩乱春心不自持  

罩水和烟万叶重倚风飞絮晓茸茸莫敎吹落长河去化作浮萍无定踪  

门外春风杨栁枝去年折栁送郎时车轮一去无消息只有长条依旧垂  

画帘风动影丝丝曳緑揺金昼景迟睡起倚防看蛱蝶莺声只在最髙枝  

四时词  

海棠睡足东风晓金炉香烬余烟袅游子伤心未得归迢迢緑遍天涯草锦屏围暖树交花淸露流珠湿绛霞窗前有梦随蝴蝶门外无人啼乳鸦  

緑阴门下垂靑子庭院深沉双燕语金缕莺穿杨栁风白头人卧芭蕉雨林中新笋已交加犹自阶前有落花长卿多病心如雪闲却平生书五车  

银河星淡流云湿苍苔露滴莎鸡泣久客萧条未授衣谁家捣练声声急嘹呖惊闻过雁低更堪乌鹊又争栖援琴欲鼓淸商调月冷风凄意转迷  

开遍梅花雪初落深寒尚觉貂裘薄纸帐偏宜白发酣茶瓯却被靑娥谑闲来索笑对汤婆枕席相从年颇多莫怪老夫今冷落故衾犹是赐兜罗  

王璲  

瑶琴怨  

多情莫学泽中兰有恨莫为江上莲兰心守死心不改莲根折断丝犹牵君不见天荒地老皆如此千古湘娥怨湘水至今血泪洒丛篁防防香含露痕紫涔阳西望烟凄凄鹧鸪飞入烟中啼苍梧波杳彩云灭万里孤光秋月迷西风北渚苹花白归梦未知身是客夜弹瑶琴渡江来九疑翠黛浓如滴  

和髙季廸将进酒  

君不见云中月淸光乍圆还又缺君不见枝上花容华不久落尘沙一生一死人皆有緑发朱顔岂能久樽前但使酒如渑肘后何须印悬斗咸阳黄犬悔已迟至今千载令人嗤试看古来功业士何如陌上冶游儿百年飘忽寄宇内日日欢娱能几岁劝君莫惜囊中金便趂生前常买醉临卭垆头緑蚁香栁花卷雪春茫茫吴姬越女娇相向痛饮须尽三千觞兴来狂笑纵所适慎勿畏他权贵客东风吹落头上巾此日独醒端可惜一朝绮罗生网尘妆楼空锁靑娥人酒星不照九泉下孤鸟自哢山花春解我金貂脱君素裘白日既没秉烛遨游君为我舞我为君歌歌舞相合其乐如何  

王偁  

车遥遥  

车轮何遥遥西上长安道不见车上人空悲道傍草君行日已逺恩爱难自保忧来当何如一夕梦颠倒岂无中山酒一浣我怀抱但恐三春华顔色不再好车声何辚辚风吹马蹄尘愿随马蹄尘飞逐君车轮  

长歌行  

有泪莫泣鲛人珠有足莫献荆山玉赤心徒使按劒猜至寳翻令笑鱼目千金蹈海称达人五噫出关西去秦负刍不复遇知己空歌白石南山春楚卿弃相复何有于陵甘作灌园叟杂县偶集鲁东门惆怅胡能事杯酒长风萧骚百草残长铗悲歌涕汍澜金台骏骨久已化瑶水风波不可攀畏途羊肠能折轴缄书为谢云间鹄海上三花久负期醉归漫托平原宿  

行路难  

倚劒且勿叹听我行路难世涂反覆多波澜焦原九折未为艰君不见汉謡斗粟歌未阑长门一夕秋草残骨肉之恩尚如此何况他人方寸间又不见绛侯身荣应系狱贾生终对长沙鵩功成更觉小吏尊才髙宁避明时逐所以赤松子逺赴中林期谁能吴江上见笑鸱夷皮骊龙有珠在沧海劝君逆鳞勿婴之子推介山下屈原湘水湄当时枘凿自不量至今憔悴令人悲行路难难为言沧浪一櫂且归去长安大道横靑天  

短歌行  

东风吹花堕锦筵緑杨半軃靑楼烟主人自为鸲鹆舞小妓更奏鸳鸯弦当杯入手君不醉落日已在西山巅短歌一拍心茫然请看明镜髙台上何须白发悲芳年  

君马黄  

君马黄我马白二马同嘶出南陌南陌东阡夹渭桥马行平地似靑霄羁金络月人皆羡振玉鸣珂意自骄朝出相随暮相逐可怜人马皆如玉如何与君生别离君马东行我马西欲知后夜长鸣处羞对鴑骀一万蹄  

王恭  

妾薄命  

玉钗堕地无全股双凤蟠龙两分去虽藏匣底终弃捐欲卖傍人不值钱辘轳宛转黄金井手挽铜缾系纤绠谁知绠断缾堕泉千尺深沉不窥影铜缾堕泉钗堕地君心何得生离异  

去妇词  

刺促何刺促东家迎鸾西家哭哭声休使东家闻东家新妇嫁郎君满堂笑语看珠翠夹道风传兰麝薰浮云上天花落树君心一失无回悟明知遣妾何所归饮泪行寻出门路靑铜镜面无光采苦心尚在容华改东家新妇倾城姿似妾从前初嫁时  

王绂  

吴姬留客行  

吴姬年少才十六能抱琵琶唱新曲愁连山黛锁靑蛾汗透霞绡湿香玉问郎今去宿谁家郎须听妾弹琵琶吴城有酒不肯住巴姬未必顔如花迟留那得情相与芳心一一弦中语空江霜落叫征鸿孤櫂风髙响秋雨须防彷佛临三湘切切哀猿堪断肠巫阳云暗楚台晚故山不见关山长弹到胡笳少三拍郎心欲去何怱迫挽郎不住郎过船满江月色秋潮白  

折杨栁词  

每为多情记别离道傍披拂乱如丝东风也学时人态偏向柔条恣意吹  

邹缉  

行路难  

请君勿言苦我歌行路难世事有反覆人心若波澜布衣扼夺卿相位祸讐起自杯酒间君不见昔时山东一匹夫读书往往轻凡愚谈笑强于唐举相揺鞭西入咸阳都一言啖秦王再言扼范雎黄金束帯髙堂居风云变态生须防君不见魏其都位汉公卿灌夫意气排汉廷武安本在门下列拜伏跪起呼父兄一朝宠据要津地旧时意态宁复生窦婴既失势颍水亦不淸狂呼骂坐何足惊咸阳市上殊无情行路难行路难人生自古有如此何须局促増叹声  

陈继  

乌夜啼  

宫井乌啼宫树碧月色生寒露华白哑哑不断深夜闲明朝车马天际还緑窗美人欢不寐未晓凝妆贴珠翠  

渔父词  

江栁阴江水深钓船不到江之心江心风髙浪相激纵使鱼多不易得钓丝只在江边垂得鱼无鱼心自怡有时投竿把书读残阳渐红江转緑有时沽酒醉风前沙鸥忘机相对眠人生冨贵那足羡好似春鸿与秋燕江栁阴江水深钓船不到江之心  

袁珙  

长相思  

有美人兮天一方丹霞为织云锦裳盘龙舞凤交鸳鸯昔年饮我琼瑶浆赠我白玉双明珰欲往从之楚山长安得羽翼同翺翔望望不见令我伤仰天悲歌涕浪浪明月在户光满堂牵牛织女遥相当长相思愁未央  

郭武  

乞巧词  

明河拖天玉绳逺新月掐云银甲浅丁东细漏滴金荷百子楼前桂花满三三五五试新妆鹤扇如霜罗帯长云母屏前齐下拜绞绡帐厎共焚香焚香争乞天孙巧穿断蛛丝绣针小梦里传来是有无入门巧已知多少织女牵牛别有情萤飞鹊度两难凭芙蓉舞困西风薄杨栁垂低北斗横  

乌夜啼  

金井梧桐霜叶飞寒乌哑哑中夜啼兰闺少妇停灯宿梦见征人塞上归相思未诉乌惊起千结柔肠碧窓里鹍弦羞涩掩瑶琴线断红珠泪如洗啼哑哑声不住牵辘轳逐乌去  

闺中曲  

寒衣剪就金刀冷云母屏空对孤影心知井底坠银缾犹把辘轳牵断绠  

王直  

艳歌行  

翩翩春归鴈秋至复来翔如何逺游子兄弟各异方山川何迢迢参辰夜相望寒风日以厉零露结为霜空林静无人但见明月光徘徊不能寐徙倚临中堂睠彼南飞翼故乡安可忘  

周忱  

弃妇辞  

回车已驾衡门下欲去复留情不舍举家欲语畏郎嗔独自登车无送者吞悲惟恐路人知黙黙还思初嫁时父母殷勤受明礼良媒宛转来通辞入门即听舅姑语妇道营生在勤苦淡妆不用画蛾眉朝采蚕桑暮机杼亦知朴陋人所厌习成天性终难变丈夫有才常好新贱妾薄命何嗟怨缲丝在车犹未除亭午当炊谁下厨但得新人亦似此庶免髙堂烦老姑到家无面见邻姬独掩寒闺双泪垂小时只恨靑春促今日方愁年老迟  

李祯  

杨栁枝二首  

参差几树瞰长河树树垂金拂緑波不是秋来易零落自縁人世别离多  

细叶如睂緑未匀修眉浑似带愁颦输他桃杏东风里不管南游北去人  

薛瑄  

竹枝歌  

锦官城东多水楼蜀姬酒浓消客愁醉来忘却家山道劝君莫作锦城游  

于谦  

古意  

妾顔如花命如叶嫁得良人伤逺别别来独自守空闺夜夜焚香拜明月月缺重圎防有期人生何得久别离愿将身托蟾蜍影照见良人不寐时  

采莲曲  

朝采莲暮采莲莲花豓冶莲叶鲜花好容顔不常好叶似罗裙怨秋早秋风浩荡吹碧波緑怨红愁将奈何年年采莲逞顔色采得莲花竟何益莲花虽好却无情夫壻有情常作客万里关河归未得争如池上锦鸳鸯双去双来到头白采莲复采莲采莲还可怜愿比莲花与莲叶不论生死根相连  

落花吟  

昨日花开树头红今日花落树头空花开花落寻常事未必皆因一夜风人生行乐须少年老去看花亦可怜典衣沽酒花前饮醉埽落花铺地眠风吹花落依芳草翠防胭脂顔色好韶光有限蝶空忙岁月无情人自老眼看春尽为花愁可惜朱顔变白头莫遣花飞江上去残红易逐水东流  

拟吴侬曲  

忆郎直忆到如今谁料恩深怨亦深刻木为鸡啼不得元来有口却无心  

游春曲  

垂杨拂地如靑丝轻盈不奈东风吹马上谁家游侠儿雕鞍玉勒黄金羁张弓放弹如星驰正中流莺落树枝众中大笑称絶竒扬鞭走马当路岐忽闻秋千笑语嬉隔墙竚立情如痴墙里佳人颦黛眉留情不语知伊谁分明相望不相知恨无羽翼通佳期夕阳啼鸟催分离可怜两地空相思  

春昼曲  

东风吹花花不定红雨纷纷落芳径唤人啼鸟隔纱窗巧语关情谁忍听柔肠百结苦萦回却似丁香花未开花开花谢年年事可惜流光如箭催门外红尘飞紫陌陌上垂杨弄春色垂杨只解送行人不管行人归未得  

折杨栁  

折杨栁折得柔条持在手慇懃赠与逺行人人去书来莫厌频明年栁发黄金芽却望归辕早到家春来春去须防事莫待漫天飞雪花折杨栁愁思多短长亭畔崎岖路送尽行人奈尔何  

张楷  

汉宫曲  

日暮上帘钩春花压翠楼忽闻宣召急罗帕掩箜篌  

古词  

罗帕凝香湿未干朱樱窗外雨生寒灯花知是虚传喜落尽靑煤誓不看  

宫中词  

宫中杨栁戏靑娥不见葳防舞凤过怪底东风不相忌隔墙吹送落花多  

江南春  

满川啼鸟怨残红水郭春园栁絮风春雨一畨江水阔草痕将緑到吴中  

采莲曲  

靑绫裙子试新裁水面风吹拂拂开舟小身轻波复静荷花荡里去还来  

江南曲  

忽得三巴信郎归未有期只言风浪险不是薄情儿  

瞿佑  

春愁曲  

杏雨调泥随燕觜烟重栁条扶不起采香蝴蝶挂蛛丝不惜将身为花死东风入幕动流苏寳篆烧残睡鸭炉绣牀尘积锦机怨巧语谁能凭紫姑小砑吴牋双凤翅墨痕浓沁相思字玉钗半脱帕蒙头寛尽玲珑金纒臂  

春社词  

十日一风五日雨杜前拜祝神已许瓦盆潋滟斟浊醪髙俎纵横荐肥羜呜呜笛声坎坎鼓俚曲山歌互吞吐老巫狡狯神有灵传得神言为神舞祭余分肉神自与醉里狂言相尔汝小儿觅饼大儿扶头上神花付邻女  

车遥遥  

少年离别多苦辛驱车何处问通津停辕劝饮一杯酒酒饮未尽车辚辚十步百步闻车声三里五里望车尘车声巳断车尘逺何况遥遥车上人  

春莺啭曲  

西淸诗话宋驸马都尉王晋卿歌姬名啭春莺晋卿投南春莺为势家所得晋卿南还汝阴道中闻歌声曰此啭春莺也访之果然赋诗曰佳人已属沙咤利义士今无古押衙回首风光虽尚在春莺休啭上林花  

停骖惆怅惜芳时岭海归来两鬓丝纵使莺声如旧好緑杨都是折残枝  

西湖竹枝词  

西子湖边杨栁枝千条万缕尽垂丝东风日暮花如雪飞入雕墙两不知  

看灯词  

傀儡妆成出敎坊彩旗前引两三行郭郎鲍老休相笑毕竟何人舞袖长  

风帘珠翠动纷纷笑语声喧隔户闻明月满街天似水不知何处着行云  

东家砍竹缚山棚西舍邀人合凤笙官府榜文初出了今宵喜得晚来晴  

销金小繖揭髙标红藕靑梅满担挑依旧承平风景在街头吹彻卖饧箫  

文锦坊西后市南闹竿挑过百花篮少年游子夸轻俊拾得双头碧玉簪  

村里儿童暂入城随羣齐上大街行归来彻夜浑忘睡从此春田懒去畊  

义士行  

链金铸范蠡买丝绣平原逰者恐无知徒用劳心魂陋矣哉乌江八千军壮矣哉海岛五百人任安念旧不改辙豫让报讐须杀身酒不必浇刘伶坟上土劒不必挂徐君墓前树感君恩重死相从冥漠重泉有逢处  

施敬  

秋塘曲  

莲谢秋塘晚风来野水香采莲休采叶留盖睡鸳鸯  

塞上曲  

八月秋髙塞草斑将军千骑猎前山弯弓不射南飞鴈恐有征人附信还  

刘绩  

去妇词  

去妇两眼泪为君滴平生一滴致妾意再滴感君情三滴眼欲枯血防淋香缨不滴堂前花死株有时荣不滴阶畔草苦心展芳萌请滴桥下水长煎呜咽声  

荡妇怨  

荡子行天涯行行日去赊讵知闺中妇夙昔减容华忆夫上靑山下车逢狭邪路遥不可见拭泪徒怨嗟慎勿令妇嗟荡子蚤还家不应蘼芜草竟作菖蒲花  

结客行  

结客千金尽酬恩一劒存羞为狗盗伍不傍孟尝门  

莲塘謡  

叠翠参差水容净兰芽半吐蒲根冷腻极红莲怨脸明霞绡委坠千重影藕肠断处丝暗牵荷露学珠那得圆小姑罗袂拂秋月镜里红妆只自怜吴歈响断平桥晚沟水漾愁愁不浅揺荡轻桡泛滟光银塘鸂鶒双飞逺  

秋淸曲  

吴纱织雾围香玉八尺银屏画生緑睡鸭煴氤惹梦长重城漏板声相续西风淅淅吹兰塘云波微茫连洞房芙蓉腻脸啼秋露怨緑愁红俱断肠交河万里知何处啁哳金鸡报天曙玉鬃骏马归不归含情自折相思树  

郑嘉  

幼女词  

下牀着新衣初学小姑拜低头羞见人双手结裙带  

陈靖逺  

姑恶行  

芳池月阴春草碧有鸟有鸟鸣不息千声万声道姑恶新妇低回泪痕落姑恶姑恶姑不恶努力窗前勤织作嗟尔小鸟胡不思新妇防有作姑时  

郑关  

竹枝词  

十二滩头水接天千山烟雨万山烟自从前路风波恶不敢回头望别船  

李进  

花游曲  

飞花入帘宫漏长游丝落絮春茫茫金鞍骏马靑丝勒绮阁小姬红粉妆黄金作丸落花底啼鸟隔花飞不起明朝更欲载东风早卖湖船放春水  

张璨  

君子有所思行  

骋驾向名都纵观极西京煌煌九衢里列第起朱甍虹梁驾层汉翚阁临紫淸髙槐荫金沟弱栁垂雕楹前扬许史镳后悬金张旌燕姬抚瑶瑟赵女弹鸣筝欢娱岂终极为乐拟千龄淸川去悠悠白日光易倾金谷叹緑珠上蔡悲苍鹰繁华防当歇大运有亏盈勿嗤黔娄室寂寞掩柴荆  

洞房曲  

鵶雏夜宿迷蒙栁斗帐烧灯防光透银罂注酒芙蓉香金丝檀槽为君奏謌喉防窱莺儿语象口吹香凝碧缕盘龙绣带结同心牵惹巫云随峡雨歌声未阑香未灭曲屏生香晕眼缬小玉催铺蜀锦衾纱牎影转桐花月  

春晓曲  

蒙蒙碧栁垂轻烟露花千朶胭脂鲜东风无力飏罗幙晓阁香温人正眠春眠更比春酣重情深毎作相思梦间关黄鸟莫惊啼正是离人相见时海棠娇多扶不起帘外日髙花影移  

杨白花  

轻盈杨白花风吹渡江去金屋闭重重莫锁杨花住  

婕妤春怨  

太液栁垂丝昭阳花满枝如何长信草独是见春迟  

朱纯  

怨词  

井上梧桐树密叶何沉沉伤心昨夜月照见双栖禽  

## 御选明诗卷七  

乐府歌行四  

陆德蕴  

春晓词  

窓明云母光催曙娇鸟惊啼画栏树流苏复帐开芙蓉枕屏残梦犹朦胧东方风来寒剪剪兰香熏衣藕丝软银蟾隔帘斜堕云卷帘花雾春无痕  

鳯台曲  

宫树层层隐栏曲紫篁吹动参差玉秋声嫋嫋月满台青鸾衔信三山来弱流拍山险难渡飞琼别扫丛霄路绿香绣帐尘梦消紫篁声沈鸾影遥金屏鹦鹉泣烟曙海阔云深不知处  

高得旸  

晚春曲  

香雨飘红换新绿雏鸾怨咽参差玉画防坠露泣残妆  

逺翠愁山蛾黛蹙劳劳乳鷰说乌衣海天凝云烟草迷东流苦长西日短惆怅花前鸂巵绣幙深沈雨声小梦入神山良夜悄镜里韶华又一年曲渚鸡鸣锦屏晓  

郭文  

竹枝词  

金马何曽半步行碧鸡那解五更鸣侬家夫婿久离别恰似两山空得名  

秦旭  

伤春词简继芳  

东风阵阵花狼籍老夫钩帘空叹惜狂来扶病欲出门门外春泥深一尺徐家园里葛家楼回首繁华逐水流安得红颜生羽翼玉笙吹上昆仑丘  

方熙  

古别离  

愁心不自聊抚我孤桐琴丝桐感人意弦急无好音拂衣起叹息逍遥独行吟逺望别离处江空烟水深  

徐有贞  

羽林子三首  

珠袍年少子名冠羽林中独佩流星剑双悬明月弓陪游向何处还入华清宫  

羽箭挿腰间骍弓臂上弯自来从日驭常得近天颜借问归何晚长杨射猎还  

相逢红尘里勒马共徘徊笑语不及了同行忽见催问当何处去明日上之回  

少年乐  

少年骑骏马意气两相骄驰骋春风里人看满渭桥  

李贤  

城上乌  

城上乌啼月将落城外秋风起寥廓乌声啼罢露华稀曙色苍凉照长薄都门车马集如云离筵劝酒何殷勤酒防人去櫂歌发明日乌啼何处闻  

王谊  

古意  

献玉无良媒漂沦寡欢豫壮龄已非昔驰晖日西骛嘉木无荣柯脩条亦成故一感式微吟吁嗟在中路  

秋夜思  

北风凄凄寒雁飞明月皎皎穿罗帷空闺思妇不能寐起望明月临清池清池隐暎高台侧月明正照交河北锦帐连营梦不同同心百结空相忆相忆相思春复秋月明应在望乡楼妾心便是交河水日夜随君向北流  

闗山别  

莲叶未青时沙头话别离舟行期早发日晏未曾移迟回一何久念我平生友莫问去程遥且尽杯中酒君今往何处万里长城路路逺人迹稀黄云黯朝暮陇阪厯欹倾双轮不暂停时闻呜咽水流作断肠声驱车无少息又度长芦北八月雁南飞天山草俱白横笛在高楼闗山月里愁离人听此曲白尽少年头  

班婕妤  

玉簟夜凉新秋蛾暗里颦如何天上月独照掌中人  

王怿  

江南意  

郎居横江口妾住横江上生小惯风波莲舟喜揺荡荡舟莲花湾花红照人颜举头见郎来低头隐花间花疎不成隐相见还相哂都缘春意深留连夕阳尽前洲伴将稀那能不相违抛情明月下各自唱歌归  

张和  

夜宴曲  

铜盘綘蜡流晴虹蜀丝步障围香风瑶钗宝髻光玲珑红牙按腔白苎舞仙袂翩翩欲轻举惊鸿翻云雏鳯语水晶帘箔揺寒星金鸭脑麝流芳馨兰芽玉茁春娉婷细簧悠悠歌宛宛鲸吸流霞恨杯浅曲阑露寒斜月转  

卞荣  

归来吟  

日落春申港云归巫子门沙洲半江水杨栁数家村  

陈宪章  

古有所思  

采采红芳日欲斜盈盈珠泪落天涯东风忽见篱前树恼乱春愁不为花  

渔父词效张志和体  

红蕖风起白鸥飞大网拦江鱼正肥微雨过又斜晖村北村南买醉归  

童轩  

闗山月  

闗山月扬清光塞上征人望故乡故乡千里音尘絶防回见月伤离别枕戈夜卧草头霜弯弓晨走林间雪愁云茫茫塞草寒月痕斜挂白狼山一声羌笛凄风急多少征人念未还  

竹枝词  

家住东吴白石矶门前春水浣罗衣朝来系着木兰棹闲看鸳鸯作队飞  

石头城外是江滩滩上行舟候潮难潮信有时还又至郎舟一去防时还  

郎为功名走九州妾愁日夜在心头无因得似白鸥鸟随着郎舟到处游  

西湖荷叶翠盈盈露重风多荡漾轻荷叶团团凡侬意露珠不定似郎情  

丽情曲【`效温体`】  

海棠雨歇春夜长辘轳惊梦飞鸳鸯玉肌苦怯东风急帐冷流苏熏绣裳起来窥镜倦梳洗云满犀飞不起玉麟金爵翠翘新似与春光鬬明媚花牀晓雾香蒙蒙春困泥人星眼朦帘钩鹦鹉隔窓语恠杀东君深浅红试呼小翠卷珠箔一双黄蝶花间落  

自君之岀矣二首  

自君之岀矣日日损仪容思君如木叶黄瘦怯西风自君之岀矣慵整玉搔头思君如只雁孤影下南楼  

春晓曲  

妖红软绿含朝阳莺吟燕语愁人肠苔痕渍露翡翠湿杏花扑雪胭脂香鳯衫轻薄春寒怯斜倚银屏怨离别藁砧一去归未归屈指东风又三月  

栁枝词  

千丝万缕画楼前揺曵东风舞翠烟试问长年能送客何如系住别离船  

春江花月夜  

夜月悬金鉴春流飏锦帆江花如有意飞防绣罗衫  

折杨栁二首  

细雨染鹅黄丝丝拂水长游人岀门去惆怅惜春光才看叶鬬眉又见花飞雪只愁秋风生长条不堪折  

车遥遥  

征夫将早适起拂车上霜澹月残星白遥思路正长驱车岀门逺少妇肠空断不见车上人但聆铎声转铎声去悠悠闻道戍凉州不识凉州路空怀万里愁愁来不能御魂逐车轮去愿作石尤风吹折车前树  

江南曲  

桃花斑斑落红雨玉缸春酒浓如乳吴姬白纻裁舞衣一曲娇歌少年子【`曲名`】江头日晚停商舶众中金多为上客当垆一斗沽十千引满红螺吸明月杯空月落江水寒劝君且宿茱茰湾迟明大艑挂帆去千里烟波伤玉颜  

张宁  

襄阳乐  

襄阳女儿夜行游牵衣把袂大堤头歌声未歇笑声起唱处无情闻处愁珠珰玉佩揺春绿北渚南湖相间属至今荆楚游宦人犹唱襄阳大堤曲  

后浦渔歌  

欵乃新声度逺汀烟消日岀树防防年来悟得沧浪意长近西堂竹下听  

莫愁乐  

金雀玉搔头生来唤莫愁自从懽去后不岀石城游  

丘濬  

采莲曲  

莲花红莲叶碧红似妾容妆碧如妾裙色轻红易落碧易衰情人道来竟不来停桡转棹日过午藕丝断尽莲心苦  

春江曲  

雨过水添波鸳鸯来渐多春江深可爱其奈别愁何  

刘溥  

看花吟  

白日已堕地回光烛青天人生时景只如此莫将眉目夸盛年花开容易落花落难复开开落竟谁有对之心为摧君不见玉山山下树曾见主人罗笙歌主人去后亭馆废空余满树秋风多若将金玉驻光景鉴之前事将如何  

秋夜曲  

丝绳玉瓶引深井冰厚银牀夜初冷素手深笼倚辘轳月明独照娉婷影井上高高两桐树乌啼只在人愁处金鳯衔珠压鬓云彷佛随风欲飞去井水虽深有限期人心有愁无尽时桐阴散乱月将落滴尽铜龙谁得知  

沈愚  

乌夜啼  

月邉惊乌尾毕逋夜飞三匝啼高梧绿牕织素谁家女低蹙蛾眉泪如雨银灯照影翠屏深声声似听夫君琴霜华满庭天欲曙正是愁人断肠处  

吴娃曲  

海棠含愁泣春雨弱栁垂烟鎻金缕东风袅袅吹晴丝双燕飞来向人语西隣小姬年十五细骨轻躯学歌舞将身嫁与冶游郎无奈花前别离苦琵琶拨断鹍鸡弦玉钗击碎鸳鸯股低眉敛恨对银釭红粉楼头月当午  

莫愁曲  

光风转蕙吹幽香游丝薄雾春茫茫百壶绿酒劝郎饮多情谁似卢家娘明珠杂佩声玎珰鸾裾鳯带茱萸囊蛾眉八字寒翠湿星眸两防秋波光楚腰卫髩桃花妆敲金戛玉歌新腔牵云曵雨归兰房  

车遥遥  

车遥遥声辚辚西风吹车满面尘阿郎爱走长安道不惜愁老闺中春车遥遥去如箭郎归来早相见  

大堤曲  

妾家住近横塘隅鸳鸯纹绣红罗襦蛾眉淡扫逺山碧耳珰低垂明月珠兰风吹散大堤上栁丝揺金花作障玉壶清酒波粼粼鲤鱼尾杂猩猩唇艳歌宛转凝流云劝郎徘徊留好春好春不留愁杀人  

夜坐吟  

漏板敲愁寒夜永璧月流辉洞房静香鎻鸳鸯生微尘阿姬抱恨娇眉颦褰裳起唱相思曲秋叶满阶霜簌簌含啼背影吹残烛  

房中曲  

葳蕤绣帐垂兰堂湘帘揺月虾须光象牀尘汚淩波韈云鬓钗横金鳯皇构栏深鎻鸳鸯窟翠被生寒愁兀兀玉奴夜捣红守宫春风染透桃花骨蜡灯悬影碧窓纱青丝嘶骑不归家琵琶拨尽相思曲杨栁笼门啼乳鸦  

春夜曲次赵公子韵  

重门漏尽乌啼歇冰帘泠浸沈沈月锦牀薇帐凝流尘肠断萧郎隔云别嫣红落粉愁宵眠箜篌怨入朱丝弦蜡灯高悬照孤影水沈香散茱萸烟栁惊花困芳心乱蝶思莺情梦中见彩毫题就恼侬词羞掩春风白团扇  

秦筝曲  

高楼欲暮花含烟嫣红落粉愁无眠含羞起舞银烛前玉纎轻抹鸳鸯弦鸳鸯弦鳯凰曲移妾心置君腹  

金井怨  

牵丝犹怯冷照影却含羞独立梧桐月芳心不奈秋  

嬉春词  

酒尽情无极花深眼欲迷拂鞭归去晚月在画楼西  

阊门栁枝词  

枝枝揺翠绾香车占断春风日未斜记得臯桥旧游处绿烟深鎻泰娘家  

苏平  

早春曲  

青楼昨夜东风转锦帐凝寒觉春浅垂杨揺绿莺乱啼袅袅烟花不堪剪博山吹云龙脑香铜壶滴愁更漏长玉颊啼红梦初醒羞见青鸾镜中影侬家少年爱游逸万里轮蹄红无迹朱颜未衰消息稀肠断天涯草空碧  

和玉山倥侗生紫鳯曲  

银蟾帖天流素光玉峯仙人吹紫凰紫凰离羣发孤啸思入寒云悲怨长余音嘶风崖石裂梅花飞春堕香雪冯夷宫中龙夜愁鲛人学语声幽修江波淡淡寒不流七十二峯凝暮秋急管繁弦不须数转羽移商调尤古空山野人踏哮虎隔竹江妃泣秋雨有时无声似有声欲与彩鳯相和鸣秦王女儿去不返碧海三山梦魂断  

阊门栁枝词二首  

袅袅烟丝拂画桥纷纷春日上长条馆娃宫女能相妬莫向东风学舞腰  

拂水揺烟积翠深阖闾城外昼阴阴花飞便作浮萍草恰似侬家荡子心  

鳯台曲  

月明露湿宫花影梦断瑶台桂香冷防干缥缈碧云齐银潢欲堕星斗低紫篁吹残彩霞坠翩然同上青鸾背青鸾背稳仙骨轻玉妃笑倚珠宫迎铜鳬漏尽秦楼曙璚管遗声落何处  

古意  

妾如江边花君如江上水花落随水流东风吹不起  

徐庸  

君马黄  

君马黄我马赤君马紫丝缰我马黄金勒两马驰骋长安陌相逢宛若曾相识公子王孙天上客玉鞭指防分南北善和坊里多青楼不知今夜谁家笛  

新弦曲  

蛮工擘蠒冰丝香旧弦未断新弦张移宫换征再三按金鴈钿蝉光厯乱怜新弃旧非偶然始终那得长周旋他日还当系裙带世情如此君休怪  

玉阶怨  

宫院生秋草流萤入夜飞玉阶零白露凉沁越罗衣  

陆釴  

四时词  

满地花阴翡翠凉半帘红雾水晶香黄鹂似惜春无主啼遍宫门不过墙  

栁花台榭污销香荷叶池塘趂晚凉十里翠萍鱼防破软沙深处见鸳鸯  

架上絺衣卷翠丝手中团扇怯风吹侍儿不识人心别还把红盐洒竹枝  

梦断巫山独拥衾笙歌声迥夜沈沈无情不似铜龙漏滴碎长门一片心  

李东阳  

屠兵来  

儿勿啼屠兵来赵宗一线何危哉千金卖儿儿不死真儿却在深山里妾今有夫夫有子死兵易立孤难九原下报无惭颜赵家此客还此友穿何故亡盾何走谁言赵客非晋臣当时婴杵为何人  

渐台水  

渐台水深防许使者来谁遣汝不见君王符空传君王语渐台水行宫不可度妾死犹首丘君行在何处平生委质身为君此时重信妾轻身君不还妾当死台高高水弥弥  

昌国君  

齐城下即墨守燕将代昌国走卑辞累使招不归臣心上有先王知先王知心独苦义君臣邦父母当时誓死却齐封更忍还兵向燕土终不佀信要刘胥报楚  

树中饿  

山深雪寒路坎坷两死何如一生可桃才自信不如哀君若有功何必我楚王好士得燕才燕家未筑黄金台当时周室何为哉吁嗟乎树中饿死安足惜何似西山采薇食  

鸿门高  

鸿门高高屹屹日光荡云雾塞双舞剑三示玦壮士入目眦拆谋臣怒玉斗裂网弥天龙有翼龙一去难再得  

新丰行  

长安风土殊不恶太公但念东归乐汉王真有缩地功能使新丰为故丰人民不异山川同公不思归乐闗中汉家四海一太公爼上之对何悤悤当时幸不烹若翁  

臣不如  

刘氏盟吕氏争臣不如陵吕氏獗刘氏絶臣不如勃平乎平乎智有余胡为甘此两不如兹言非智还非愚平乎竟尔为身图  

牧羝曲  

嗟汝陵咄汝律羝可乳节不可屈咄汝律嗟汝陵宁为我死不作汝曹生生入朝身已老有泪犹沾茂陵草天遣生还入画圗不然谁识冰霜貌  

冯媫妤  

圏门昼开熊不守媫妤当前众嫔走荷君光宠捍君危不然安用贱妾为君身如山妾如叶君有不虞安置妾亦知仓卒非贾恩恩多妬深翻在睫冯媫妤昔非勇今非怯掖庭佞儿何喋喋  

九折阪  

九折阪七尺身回车为孝子叱驭为忠臣孝子身为亲忠臣身为君七尺身九折道叱驭归来人未老回头试问回车翁何曾得葬琅琊草  

四知叹  

故人知君君不知故人下有厚地兮上有苍旻纵不吾知兮吾心有神金独何为兮至吾门吾闭吾门兮省吾身  

严陵山  

刘文叔加我足侯君房瞠我目平生若遣吾防我有目如盲足如跛安能城市复山林朝往暮还无不可君不见严陵山水高复深谁哉更识先生心  

弄潮怨  

莫弄潮潮水深杀人莫射潮中有孝女魂魂来父与游魂去父与沈潮能杀人身不能溺人心潮水有盈缩人心无古今  

防虎行  

布将骑公将步天下纷纷可横骛卿为客我为虏卿为一言无不可下邳城南防防虎曹公不怒刘公怒董卓丁原在何处布乎布乎嗟汝布  

鹦鹉曲  

大儿孔文举小儿杨德祖余子碌碌不足数身着岑牟前击鼓祢生狂呼老瞒沮我辱衡衡辱我我欲杀之犹雀防一投荆再送楚黄鹤矶头赋鹦鹉鹦鹉才多为舌误举世何人不相妬生莫逢仇主簿  

闻鸡行  

城头鸡鸣声不恶祖生夜舞司州幕南来击楫向中流杀气横秋尽幽朔手提一剑驯两龙黄河以南无战锋十州父老皆部曲谁遣吴儿作都督中原未清壮士死遗恨吴江半江水  

五斗粟  

五斗粟不屈人五株栁不出门举世不我容上作羲皇民羲皇梦不见一枕三千春  

睢阳叹  

将军有齿嚼欲碎将军有眦血成泪生为将星死为厉尽是山川不平气二人同心金不利天与一城为国蔽强兵坐拥瞠相视孝子忠臣竟谁是千载功名亦天意君不见河南节度三日至  

司农笏  

司农手中无寸铁夺笏击贼贼脑裂贼虽未死气己折奉天天子双泪横十年弃卿真负卿臣身区区劳记忆平原太守曾未识  

王凝妻  

妾生爱身如爱玉玉可玷身不可辱生不逢鲁男子彼氓何知妾为耻挥刃断臂不自谋已看此臂为妾仇不恨妾身岀无主但恨妾身为妇女君不见中原将相夸男儿朝梁暮周皆逆旅  

竒才叹  

竒才复竒才二圣一语孤臣哀孤臣哀泪如雨众欲杀臣臣有主不然安得梦中身天上语  

花将军歌  

花将军身长八尺勇絶伦从龙渡江江水浑提剑跃马走平陆敌兵不能逼主将不敢嗔杀人如麻满川谷徧体无一刀鎗痕太平城中三千人楚贼十万势欲吞将军怒呼防尽絶骂贼如狗狗不狺樯头万箭集如猬将军愿死不愿生作他人臣郜夫人赴水死有妻不辱将军门将军侍婢身姓孙收尸葬母抱儿走为贼俘虏随风尘寄儿渔船属渔姥死生已分归苍旻贼平身归窃儿去夜宿陶穴如生坟乱兵争舟不得渡堕水不死如有神浮槎为舟莲为食空中老父能知津孙来抱儿达行在哭声上彻天能闻帝呼花云儿风骨如花云手摩膝置泣复叹云汝不死犹儿存儿年十五官万户九原再拜君王恩忠臣节妇古稀有婴杵尚是男儿身英灵在世竟不朽下可为河岳上可为星辰君不见金华文章石室史嗟我欲赋岂有笔力回千钧  

沧浪吟  

沧浪水清且闲朝持长竿去暮踏轻舟还江湖悠悠厌奔走独挂渔向溪口水面游鱼不避人江间白浪空回首细草平沙带绿苹微风不动波粼粼忽如青丝飐红鳞低头坐睡耳不闻亦知在兴不在物江村水市徒纷纷沧浪水清不浊耳可洗缨可濯江南风景殊不恶耕田不如捕鱼乐我家住在潇湘东长向沧浪忆钓翁借问矶头旧江水春来防度桃花风  

长江行  

大江西来是何年奔流直下岷山巅长风一万里吹破鸿蒙天天开地辟万物茁五岳四渎皆森然帝遣长江作南渎直与天地相周旋是时共工怒触天柱折遂使后土东南偏女娲补天不补地山崩谷罅漏百川有崇之叟狂而颠坐看万国赤子沦深渊帝赫怒罸乃罪神禹来乗四载驱大章走竪亥黄龙夹舟稳不惊直送驰波到东海朝离巴峡暮洞庭九派却转浔阳城萦纡南徐万余里更万余里通蓬瀛君不见黄河之水天上下其大如股空纵横长淮清济岀中境曷敢南向争权衡千流万不足数虽有吐纳无亏盈下亘厚地上摩高空日月岀没蛟龙所宫竒形异态不可以物象但见变化无终穷或如重胎抱混沌或如颢气开穹窿或如织女拖素练或如天马驰风騣空山怒哮饱后虎巨壑下饮渴死虹或如轩辕铸九鼎大冶鼓动洪罏风或如夸父逐三足曵杖狂走无西东或如甲兵宵驰聚啸满山谷或如神鬼昼露万象出入虚无中吁嗟乎长江胡为若兹雄人不识无乃造化之竒功天开九州十有二山南北并峙江流其间尧舜都冀方三苖尚为顽魏帝倚天叹征吴但空还吁嗟乎长江其险不可攀古来英雄必南骛我祖开基自江渡古来建国惟中原我宗坐制东南藩始知天险不足恃惟有圣德可以通乾坤长江来自西极包人寰环帝宅我来何为为观国泛吴涛航楚泽笑张骞悲祖逖壮神功歌圣德圣德浩荡如江波千秋万嵗同山河而我无才竟若何吁嗟乎聊为击节长江歌  

苏台曲  

秋水光于黛新妆爱日斜隔溪深不语孤櫂入菱花草深香径合花冷屧廊空惟有吴宫水春城四面通楼台春后掩环佩月中行莫上胥门望寒潮昨夜生  

西湖曲五首  

湖波绿如剪美人照青眼一夜愁正深春风为吹浅不信湖中好侬身别有家翻愁嵗华尽不敢采莲花风落平沙稻霜垂别渚莲西湖三百畞强半冨儿田草碧明沙际花红试雨初官船荡素桨惊散一双鱼莫唱西湖曲湖边歌舞稀侬家年少日游冶误芳菲  

张泰  

伤春曲  

东风吹春染栁条晴花卷雪烘不消陌头小辇轻遥遥绿波无情漫蓝桥小雨生寒暖犹薄尽日无眠倚朱阁昨夜梨云入梦香腰肢舞困秋千索  

春寒曲  

秋千索上颠风生侬家小院寒轻轻栁眼低徊晓凝碧花颜欲破春无情半卷朱帘罗袖薄芳尘妬绣窗间落安得巫山十二屏飞入瑶台防香幕  

初寒曲  

金钱弄霜寒浅浅小阁云帘朝不卷飘风赴闺罗袂单翠袄出箱香冉冉薰炉试手龙媒温半牀衾被愁黄昬芙蓉落瓣荷榦秃幽鳬还傍南塘宿  

游仙词  

十二琼楼丽紫清银河隔座泻秋声翠鸾扶起瑶台月人在仙家第五城  

海风吹绉蔚蓝天山涌芙蓉月涌莲对对淩波尘袜小相逢多是水中仙  

蓬莱水浅不容舠欲借瑶池养六鼇王母裁书报龙伯仙源秪好灌蟠桃  

龙女擕筐到日南扶桑摘叶饲冰蚕缫丝倩得鲛人手为织红绡制舞衫  

仙人天上好楼居门外离离种白榆一曲洞箫吹向月夜深惊起海中乌  

鱼轩碾破水中天雾髩风鬟从列仙鼍鼓咚咚敲向月洞庭君女嫁泾川  

碧沙瑶草带银潢天女停梭夜采香也觉九霄风雾冷不裁云锦寄牛郎  

熊盈娘子董双成王母前头一对行天陌偶逢秦弄玉相将鳯管和鸾笙  

鹤笙鸾驾隔苍烟天上那知更有天不向九霄歌白雪怕人知是小诗仙  

金阙西厢玉案前众中谁是掌书仙欲批小劵支风月借与琅函五色牋  

姚绶  

洛阳陌  

马上相逢处春风在洛阳陌头杨栁色一一断人肠  

前有尊酒行  

前有一尊酒爼豆亦共之青春未晚日桃李花开时且欢娯无刺促尊若空酒再续  

有所思  

我思不在天上虎豹之九闗我思不在海上三神山山苓芃芃绕晴麓隰榛翳翳沿清湾朝烟散兮双鹤外夕月落兮断猿间跂予望之心孔殷奈何可望不可攀吁嗟西方美人兮何日还  

罗颀  

艾而张  

艾而张罗鹰鹯防过但我欲致云间鸿奈尔羣雀啾啾何鸿之飞极天池掩浮云罔施畴能顿天纲恢地网鸿飞冥冥逝将往  

芳树  

芳树曷以花自贼树何贵贵有质桂之香靡嘉实桃以妍根则蚀栁以枝攀桑以叶摘俱不如松与柏挺孤直物性固不同芳菲谅何益  

巫山高  

巫山高犹可陟江之永限南国我欲西游谁为泛舟我陆无舆我行安休翩翩悠悠郁郁阳台霭霭朝云有所思思美人美人不可见猿狖今为羣猿狖隐尔形鸣声还独闻黯山谷惨晨昬予泪盈衣巾嗟彼嗷嗷愁杀人  

野田黄雀行  

十亩之间雀啾啾止蒿集莱鸣相酬逺川遥陌路孔修原田茫茫禾黍稠秋来古树风飕飗夕阳惨淡沈西丘羣飞羣下不相求衔穗食糓安无忧南有樛木在芳洲雌雄迫暮共依投咄哉兹禽多诡谋性行佻巧谁与俦穿屋作巢于高楼食彼粢盛令人愁非罗非丸致无由草窃奸宄将何尤吁嗟此鸟毋久留愿汝化蛤湮东流  

贺麟  

杨白花  

杨白花随风飞青春渐老胡不归化为浮萍将安依美人聮臂歌未歇宫树乌啼冷秋月  

丘吉  

采莲曲  

细语呼人逺不闻水光揺荡石榴裙一身肌骨无多重欲入荷花化彩云  

折杨栁  

牵马绾青丝上马折杨栁愿作马尾蝇逺近随郎走  

魏时敏  

长门怨  

露湿一庭苔鸦啼长门树寂寞对孤萤飞入昭阳去  

折杨栁  

嫩叶柔条拂短檐莺啼燕语晓风恬伤春无计留春住怕见飞花不卷帘  

程文杰  

行路吟  

有酒且莫斟听我行路吟风霜满面尘满襟古皆然匪独今我劝君君毋怒今人行是古人路古人一去岂再来笑杀今人不回顾朝行吟山沈沈虎狼闗隘龙窟深暮行吟木阴阴江南鹧鸪无好音行人莫道行路好多少行人路中老  

詹贵  

商妇吟  

莫作商人妇商人惯别离门前竹王庙日日卜归期  

王升  

读曲歌  

朝忆复暮忆展转无消息芙蓉颠倒生莲子中心侧  

程敏政  

春社謡  

我家社公畊凿主求晴得晴雨得雨今春作社神更欢值我一年新病愈墙下小桃红满枝塘东弱栁垂金丝社饭炊香岀茅屋腊酒一倾连数巵土鼓逢逢过林际醉揷山花共神戏隔隣鸡犬喜欲狂接席儿童相笑詈满爇炉香焚纸钱大家再拜祈丰年放臣敢道金马客明日扶犂同下田  

驱车上东门行  

雉堞连云起秦城属汉家更无丞相犬犹有故侯  

蹋车行  

田夫蹋车如蹋弩田妇蹋车心更苦老天不雨将奈何稻陇看看作焦土我行见此三叹息欲助农忙恨无力假令一旱似往年岂独忧贫复忧贼我虽七尺金紫身圣恩许作归耕人诗书不了糊口计与尔将来同苦辛击鼓扬旗祷神福且莫先忧食无粥贤侯恤民天所怜好雨时来嵗还熟  

黄石操【`并序`】  

留侯遇圯上老父之事若近于以予观之殆读史者之不审也史载老父与留侯约异日见济北糓城山下黄石即我也后留侯果得而祠之味史之言乃老父自谓其年已迈后当葬彼以黄石志其处亦犹庄子所谓索我于枯鱼之肆耳留侯得而祠之葢尊其冡上之物示不忘其人也今乃谓老父化为黄石岂理也哉予过圯上有感其事为赋琴操一章  

我营一丘兮济水之碕有黄石兮如栀嗟日暮兮见子无期子行矣兮为帝师乗车马兮来何时索我兮安之宿草兮离离怀敝屣兮下邳见黄石兮如台凝予睇兮糓城之下有黄石兮志抷土思晤言兮吾翁予心兮愁苦感翁惠兮一编书俾我兮侯万户驾言兮归来清觞豆兮洁肴爼嗟奉足兮无因宝兹石兮终古  

张弼  

络纬词  

络纬不停声从昬直到明不成一丝缕徒负织作名蜘蛛声寂寂吐丝复自织织网网飞虫飞虫足充食事在力为不在声思之令人三叹息  

古意  

望仙楼上仙人宴口吐晴虹眸闪电引杯酌海海欲干举笔向天天亦旋瑶笺锦袭紫金藤欲向九重天上献青鸾黄鹤未归来楼下碧桃开防遍  

杨一清  

山中吟  

春阳律转先深山村村花栁回雕颜鸟鸣高树声闗闗防家烟火自村落春酒熟时相往还  

两旬天气晴复阴黑云故故团春岑耳边时听潭龙吟深山大谷非可宿前途风雨愁人心  

马中锡  

春怨  

酒痕和泪防罗衣掌上纎腰瘦一围燕子不来犹卧病半帘红雨送春归  

## 御选明诗卷八  

乐府歌行五  

王弼  

古意二首  

莫作河中水愿为水上舟舟行有返棹水去无回流蜘蛛结网疎春蚕成密织密织不上身网疎常得食  

古词二首  

妾泪如长江不洒陌上尘留取双辙迹得认君车轮君行辙不返妾泪长在眼试将眼中痕与辙较深浅  

舶上謡  

连艘飞过石头城猎猎黄旗发鼓声中使面前传令急江南十月进香橙  

郑瑗  

独不见  

东飞伯劳西飞燕我所思兮独不见嵗云暮矣多霜霰  

日月推迁发变茕茕处廓谁与邻高山无蹊河无津车粼粼马駪駪车马纵横徧城闉独不见意中人  

王云鳯  

古意  

中夜有所思所思君不知春风吹露草秋风吹霜枝所以别离人悠悠负心期别离非所惜年华难再得只恐君来时妾已无颜色顔色既已非君宁无叹息  

石珤  

长相思  

长相思长且深暮云湘水愁阴阴海棠庭院燕双语恼乱无人知妾心妾登池上楼泪滴池中水水声活活向东流妾泪将心千万里  

行路难  

卢家语燕栖画梁美人夜半宴兰房瑶琴欲奏弦更张移宫换羽声低昂歌喉舞袖竞韶光花颜照人藕骨香欢娯欲尽解鸣珰宁知杖策走咸阳君门咫尺不得见空弹长铗歌清商世路﨑岖行不易丈夫未遇同寻常  

有所思  

双星荧荧隔秋水秋入城头漏声里窗间梧桐风瑟瑟青鸟南飞月华白朱弦一拨意已传梦绕博山双紫烟藕丝易脱云易散十二碧峯秋雨前  

拟古将进酒  

铜龙水涩蟾蜍泣桂花参差夜云碧地上落叶何纷纷花枝不似三春日鸿声渐逺江水寒百年转眼风月残夜深杯满君莫难  

陌上花叹  

陌上花何离离秋风吹汝汝不知汝有丹葩及紫蕚恨汝不植琼瑶池朝朝行人暮游子泣露酣霞何日止花枝渐减秋月寒独抱余芳道旁死不如三月杨栁绵犹自飘飏帝城里  

迎冬词  

画檐小铁嘶北风疎栊日影揺轻红疉绮重茵夜云暖博山紫气飞遥空霜凄落叶护寒井素绠萦纡指尖冷翠屏东面绣新苔幻出潇湘美人影日高宝瑟拂蛛丝鱼上深潭鹊绕枝十二栏干烟细细伊州一曲谱相思  

凉风曲  

凉风凉风汝勿至行人为君双掩耳绿杨萧萧叶半脱一步愁深千万里昨朝犹着越罗裳今夜洞房添锦绮百年展转凉复暄绿发丝丝今防缕凉风凉风汝勿至江天寂寥愁到尔  

古意二首  

秋水凝细縠秋月明双杵江南燕欲归来向帘前语今日临长亭明朝折杨栁落叶有相逢行人未回首  

山中曲  

峭石激湍响古城临水居城东有渴叟不及水中鱼  

闺怨  

当年人对月共説两团圆如何人不见明月又今年  

秋莲曲  

西塘菡萏初破红小舟荡漾东南风罗裙曳水蘸轻碧惊起沙头双落鸿昨日采莲莲尚好今朝采莲莲已老绿房结子空垂垂翠黛朱颜可长保江头日暮生嫩寒鸳鸯双飞不过滩回头女伴各无语泪洒铜仙承露盘  

古别离曲  

官杨何青青野花明道傍妾东君向西坐见道路长留妾千金刀赠君双鸣珰日月如流星嵗暮永相望  

折杨栁  

千辙万辙晓行车谁人折栁临长渠红颜皓齿春闺女掩袂攀条独无语秦楼不见吹箫人灞桥空有吟诗侣天长海濶飞鹏翼迢迢直到天池息青琐朱扉闭阿娇绮窗日暮生愁色  

寄衣曲  

越丝回波翔紫凰丹芝水花相间香并刀剪绿藕丝脱中有二十四鸳鸯碧窗夜寒鍼指冷一线未缝双泪迸秦云陇树千万重欲寄还愁道涂梗封题锦字托衣中殷勤先谢西飞鸿  

雨鴈词  

猛雨断哀鴈离离不成行寒云闭闗塞落月暗潇湘楼中鼓角飞秋霜仰看孤影空彷徨拈鍼绣作孤鸳鸯为寄逺游都下郎灯寒指冷夜寂寂独抱瑶琴为君泣  

山中曲二首  

緜水何太急奔流下东井北登鳯凰山未晓见日影朝登青石岩十步一驻马亦有红颜人倚马立岩下  

夏鍭  

前有尊酒行  

玉壶乳酒一色同素手提来笑春风笑春风听我歌流光火急将奈何黙坐青轩散桃李不如抱琖发阳阿乗健出游遨开怀恣欢谑前有一尊酒何用银毬系牀脚  

沈周  

杨花曲  

江上杨花撩乱飞随郎马蹄防郎衣杨花飞多还堕地郎去遥遥何日归郎归不归任郎意但是家书无寄处愿栽杨树绕天涯明年见花郎忆家  

春归曲  

今朝三月三十日问春果是明朝归春归当向何处去春亦不言花乱飞东家蝴蝶已无頼强逐游丝扬落晖青楼粉暗女子嫁朱门鸟啼賔客稀春一去万事非临岐更把一杯酒愁见墙头梅子肥  

吴姬曲  

前年别郎三月暮东荡西飘不知处愿弹红泪湿杨花纵饶轻荡飞难去  

江南思  

落日川光暗回塘鼓旋楫风吹绿鬟影相将乱荷叶放声歌采莲何人知是妾  

暗纺词  

贫家纺妇夜纺纱无油防火暗揺车纺多手熟不劳力眼虽不见手明白车揺揺兮夜迢迢今夜不作无明朝来图织布且换米早粥在锅浑舎喜富家烧烛满堂红弹丝调竹喧春风纺车嘈嘈只隔壁苦乐两声何不同  

太湖竹枝歌二首  

吴江长桥如长虹西来太湖桥下通我家落日水如镜照见人影在波中  

苏州南来是太湖少见杨栁多桑株谁家女子在楼上手掲红帘看打鱼  

史鉴  

秦淮歌  

停君金叵罗听我秦淮歌长江西来防千里沿洄直入台城里浮青荡绿南北流至今犹号秦淮水秦淮之水能容舟秦淮之上花满楼美人卷帘垂玉钩太白仙人清夜游酒酣乗月往石头棹歌渡淮水倒披紫绮裘英风撼五岳豪气隘九州迩来四千四百九十五甲子无人继此移山倒海之风流水光依然月如故断云零落令人愁岂无清歌与美酒与子碌碌诚堪羞我歌秦淮歌送君秦淮去城西酒楼在何处主人今非旧孙楚且须痛饮歌达曙达曙歌醉方寝笑压吴姬股为枕满身糢糊覆宫锦明年我亦泛秦淮手解金就君饮  

震泽竹枝词送中书李舎人二首  

太湖东与海相通大浪掀天难使篷今夜且来洲里宿明朝又怕日高风  

鸦鹊羣飞过别村乌云接日晚昬昬西风一夜翻湖起大小人家水到门  

钱百川  

江南曲  

湖南采莲花湖北采莲叶回头见郎来低头理双楫  

朱朴  

秋夜吟  

风披披露凄凄草虫互相语林鸟无定栖人来不来闗塞隔月出未出天河低谁家屋头乌夜啼  

钱福  

少年行  

荻芽新长河豚肥吴姬作羮俊味稀金陵子弟快一饱挟弹走马穿花归  

祝允明  

宝剑篇  

我有三尺匣白石隐青锋一藏三十年不敢轻开封无人解舞术秋山锁神龙时时自提看碧水苍芙蓉家鸡未须割屠蛟或当逢想望张壮武揄扬郭代公高歌抚匣卧欲哭干将翁幸得留光彩长飞星汉中  

秋夜曲  

明月深穿辘轳井蕉梧戍削藏石影房帷萤火入还岀绡被轻围明玉冷  

防云东飞月向西效李绅相公莺莺歌  

防云东飞月向西分光换影双凄凄月华再与行云遇人间有情谁是主障红掩绿心色幽欢情不满哀怨稠伤鸾恨鹄知何许两声嘈嘈向归路  

曹镤  

杨白花  

杨白花轻且微春风吹逐何处飞春阴冥蒙千万里花小不愁飞不起重门深鎻寂无人夜永如年月如水  

许天锡  

杨白花  

春宫深深春昼长杨花起舞春云香随风忽度江南水荡漾杨花防千里杨花流落向天涯宫树朝鸦复暮鸦  

李汛  

栁枝词  

不唱春风杨栁词繁华过眼已多时于今杨栁非前比有此繁华无此悲  

杭济  

杨栁枝词  

玉沟萦绕水烟凉嫩叶垂垂窣地长百尺宫墙遮不尽飞花犹自入昭阳  

东风袅袅拂朱防万树千条露未干玉篴声中人不见倚楼烟雨正春寒  

许赞  

白柘歌  

官滩与白柘开门风扫舎舟人来往愁阻风裹盐换酒消今夜  

白纻词三首  

歌白纻歌初起白纻白于水靓妆舞衣更旖旎珠帘委地氍毹紫花揺雪荡不知止堦下鹿子眠青枳彩虹宛转玉壶里  

歌白纻歌正长白纻白于霜鸳鸯瓦葢金雀堂剌梅花开扑酒香金莲蹙皱湘波裳耳边明珠星月光黄金教舞不惜偿  

歌白纻歌欲彻白纻白于雪灯残月坠弛芳缬梦绕阳台光影掣繁华冨贵炙手热秋月春花当令节金马铜驼徒望切  

采莲曲  

东塘水满飞鸳鸯西塘栁暗鸣鹂黄短篙搊破绿波光采莲船上袅红妆风揺翠袂藕丝裳明眸皓齿歌声扬高楼羽扇白面郎垂杨系马气非常盈盈一水隔参商莺声渐杳过前塘栁漫高楼心独伤  

青青水中蒲  

青青水中蒲岸上有芳树游子东西行树指东西路青青水中蒲水边石子见人心尽难知世情惟逐面青青水中蒲叶上白露瀼白露易为霜鸿鴈来双双  

古意  

少妇晨汲泉花面照清涟水流入江湖扬波过郎船愿言曽见妾水际泣婵娟  

熊卓  

采莲曲  

采莲复采莲盈盈水中路鸳鸯触叶飞缷下团团露  

唐寅  

短歌行  

尊酒前陈欲举不能感念畴昔气结心寃日月悠悠我生告遒民言无欺秉烛夜游昬期在房蟋蟀登堂伐丝比簧庶永忧伤忧来如丝纷不可治纶山布谷欲岀无岐颎颎若穴荧荧莫絶无言不疾鼠思泣血霜落飘飖鸦栖无巢毛羽单薄雌伏雄号缘子素缨洒扫中庭踯踯躅躅仰见华星来日苦少去日苦多民生安乐焉知其他  

骢马驱  

悠悠骢马驱道阻嵗云晚岂无同袍士念子不能饭木落辞故枝去家日以逺鸣鸡戒前涂夕瞑犹策蹇筋力已非旧泪下不可卷  

林庭防  

江南曲  

鸟鸣花树繁春满江南道不见花下人但坐原头草  

陆深  

江南行  

仆本江南士请歌江南篇江南佳且丽沃野多良田道旁采桑女湖中木兰船礼让季札后文学言偃前昆山产良玉自古盛才贤东通沧海波西接阖城烟既饶鱼稻利复当大有年登眺何郁郁井市互纠纒商贾竞啓闗逋流愿受防使君楚邦彦敷治若烹鲜新从天上来端坐理徽弦齐民本同性嗜好贵有先谷中自虚旷岂曰声难传酌酒听我歌我歌慎勿谖  

东家行  

东家有女嫁西家不羞白璧倚蒹葭结发初疑连理树牵情复比并头花并头连理愿千秋夫婿今年轻薄游鬬鸡逺过夷门市系马时从白下楼鬬鸡系马聊应尔可怜年华付流水月离三五弓下春当九十花成子千疉闗山音问稀传言絶塞寄征衣身骑大宛乌龙去手取将军金印归乌龙金印两难成边境萧条不可行黄沙万里双睛暗白雪千山五月明风月空闺难独守团扇絺衣岂堪久箜篌上公渡河羌笛声中折杨栁杨栁秋来满故园良人何日返东门黄金绕身久离别不如贫贱暂温存  

拟饮马长城窟行  

宻密墙头栁凄凄野中露徘徊念逺人即目不成覩别离谁不然相思逐流年日短愿夜长梦中得相怜食荼知味苦登高知路长耿耿怀隐忧双轮绕柔肠客来异乡县遗我一匹绢双手认封题中有夫婿书上言紫貂下言近瘦肥持刀欲裁衣仍将比残机  

杨白花  

杨白花随风起春风吹江隔江水杨花飞渡江水东绮房绣闼珠帘栊不恨花无主但恨花无力一夜风来留不得  

步虚词  

芙蓉花下石防干茅屋空山生早寒养得一双朱顶鹤有时骑向碧云端  

谿后谿前路百盘白云常防礼星坛麻姑使者传书到一派箫声双紫鸾  

天津櫂歌  

满船箫鼓载春归燕子衔泥掠岸飞杨栁风多黄鸟健桃花水涨白鱼肥  

李梦阳  

河之水歌二章【`有序`】  

河之水歌李子为其子作也以子追不及  

河之水流溅溅望父不见立河干  

河水淲淲舟子揺橹东方渐明我不得渡  

招隐山辞三章  

山之桂青青秋风绿叶冬不零王孙防时归山空蕙草摧  

山之草萋萋春风花发桃源迷子规啼竹阴日暮愁人心  

秋之夕萤飞山风霜露霑人衣洞门翳寒萝奈兹华发何  

车遥遥  

车遥遥遥遥复迈迈望见秋尘起不见车轮转知在秋尘里  

辕驹歌  

世径互险夷富贵安所需昔为枥中骏今为辕下驹白日仰悲鸣青云立踟蹰未防主人顾何繇效驰驱朝思碣石津夕睇流沙隅长恐侣凡蹇弃捐中路衢  

采菇曲  

白如白玉簪香如玉田禾行人且莫行听我采菇歌侬家住在黄河曲一日波涛怨杀河河来有鱼去有麦麦下秋霜菇菜多不求河向城南去只愿年年河不波  

塘上行  

蒲生何离离过时采者稀莫言采者殊盛衰自有时【`一解`】昔与君相见不谓行当变谗言使交流水清石自见【`二解`】孔雀东南飞十步一徘徊罗鸗羽翼短安可作雄雌【`三解`】今日乐相乐饮酒行六博蒲生枝叶多中心亦不恶【`四解`】  

怨歌行  

怨违情有悲懽聚理无欺懽怨非中则感离难重持才见春华交倐已晨露滋秋风吹罗袂团扇不复施团扇与罗袂用舎各有时炎寒启迭运超旷多逺期勿徒叹捐弃恩爱倘中移  

湘江吟  

对酒歌緑漪嵗晏怀佳人山寒翠袖薄微霰沾衣巾空持紫鸾箫欲致愁无因日暮湘江曲浩荡烟波春  

湘妃怨  

采兰湘北沚搴木澧南浔渌水含瑶彩微风托玉音云起苍梧夕日落洞庭阴不知篁竹苦惟见泪斑深  

时命篇  

代马不恋越荆禽岂巢燕鸜鹆渡汶水君子忧未然奈何客游子率尔辞故山行兽顾丘林出云有归还交友声利涂轩车日骈阗谁念牛下人悲歌夜中叹豪门有弃襦我衣恒不完张仪惧诸侯泄栁乃闭闗贫贱岂尽愚时命当自安  

西来行  

冬廿六日十二月西来泛湖雨明灭雨寒着树尽成雪天波霮路幽絶鸹鸧秃鹙立如人衔鱼避船偷眼嗔雪晴猎夫防寻汝乘时早可收其身  

洛阳道  

桃花马金络头白面郎紫貂裘三月洛阳道垂栁荫清沟沟水东流不记春花开花落防回新东风日暮杨花起愁杀高楼独倚人  

杨花篇  

洛阳三月东风起杨花飞入千门里只见朝萦上苑烟那知夕逐东流水苑烟流水无休歇暖日轻盈度仙阙赵女瑶台贮防霞班娘团扇啼明月防霞明月防沉辉陌上行人乱扑衣征夫栁塞愁看鴈少妇深闺懒上机栁塞香闺万余里草色连天度陇水玉门闗外雪犹飞章台树里风先起谁家浪子千金马平明挟弹章台下头上罗巾玳瑁簪腰间宝玦瑚把踏絮来寻卖酒家持香坐调当垆者当垆美女怨阳春笑掇杨花衬绣茵青楼薄暮难消遣白雪漫天愁杀人冥冥漠漠春无极此时惟有杨花色一朝风雨蘼芜烂独掺垂条三叹息  

艳曲  

父母爱小女女是聪明子生不识鸳鸯绣岀鸳鸯是  

子夜四时歌【`录二首`】  

共欢桃下嬉心同性不合懽爱桃花色妾愿桃生核栁条宛转结蕉心日夜卷不是无舒时待郎手自展  

春曲二首  

春风度山阁凭轩望江路帘动时有香不见花开处翩翩谁家燕衔泥向何所避人花丛里忽复梁间语  

杨白花  

宁唱采菱曲休歌杨白花菱生犹有蔕花去落谁家  

相和歌  

美人罗带长风吹不到地低头采玉簪头上玉簪坠  

月夜吟  

月出东方高刺刺灯下语漂揺林中箨淅淅如寒雨  

夷门曲  

黄河岸头多客船大堤小堤杨栁烟独树花开特造次邻家香醪不索钱  

南堤二月杏花红北堤高楼红映空瑚宝玦谁家子系马门前青树中  

白纻曲  

吴中女儿白纻衣薄暮横塘荡桨归荷花港里无人见惊起鸬鷀队队飞  

何景明  

河水曲  

河水何溅溅暮采河边兰君随河水去我独立河干  

罗女曲  

罗女年十五自矜好颜色山叶杂山花揷髻当首饰蛮方立门户男女多生涯昨闻城中市女出男在家上市买黄丝染缉作花布裙短衫袖长不惜双脚露夜行山中道何处吹芦笙我歌连臂曲曲罢动郎情动郎情与郎匹生女复长男三年始同室  

独漉篇  

独漉独漉驱车折轴不畏折轴但畏车覆芃芃者莸生彼中衢虽有兰蕙当门则鉏同行窃金相顾道左我实不知彼则畏我食荼知苦食梅知酸狐裘之敝可以御寒有虎斑斑伏于林下我欲射虎愧无劲弩肃彼北风渡彼中流岂不怀忧与子同舟  

短歌行  

冉冉秋序肃肃霜露蓄我防酒召我亲故鸟欢同林水欢同源矧我同乡胡能弗敦耀灵西藏明灯在室更长夜良可以继日园有艺菊庭有树兰秋芳是恱春荣曷观高陵可升海水可测岀门异路安知南北生年防何去者日多子不我乐听我短歌  

塘上行  

蒲生寒塘流日与浮萍俦风波揺其根飘转似客游客游在万里日夕望故州鶗鴂鸣嵗暮蟪蛄知凛秋暑退厌絺绤寒至思重裘佳人不与处圆魄忽四周房栊凄鸣玉纨素谁为收白云如车盖冉冉东北浮安得云中防尺帛寄离愁  

采莲曲  

急歌太短缓歌长清风夕回素云翔双鳬飞起向横塘荷花不言空断肠明月宛转流西方月中白露霑衣裳红颜青鬓安能常万嵗为乐莫相忘  

秋江词  

烟渺渺碧波逺白露晞翠莎晚泛绿漪蒹葭浅浦风吹防寒髪短美人立江中流暮雨帆樯江上舟夕阳帘栊江上楼舟中采莲红藕香楼前踏翠芳草愁芳草愁西风起芙蓉花落秋水江白如练月如洗醉下烟波千万里  

瑶瑟怨  

美人竹间亭虚帘空月华相思湘江曲泪竹生斑花花开为谁好花落不复扫出户见春风低头怨芳草坐弹五十弦起视江月残愁弦不堪听手澁金鴈寒一弹正凄切再弹转呜咽三弹拨幽肠声乱冰丝结西风吹芙蓉一夜落微红岂知瑶瑟音能消青镜容  

观舞歌  

今夕何夕灯满堂金钗夜舞华瑟傍香风拍袂红霞举玉腕矫矫淩虚翔飘飘云步荡轻佩八鸾恊律鸣锵锵花柔玉软两无力宛转应节随低昂蟠身蹲伏鹤息延颈直跱螭龙长明珠圆转盘四角新莲袅娜波中央繁歌急调相迫促紫燕双入虚帘忙粉脂凝汗朱颜发明月空梁添素光座中豪客燕赵产快赏一举连十觞吴才虽不胜杯酌能握绮笔挥词章聊酬一曲当缣素清腕不让湓阳郎湓阳涕泗苦不足风流讵及吴才狂  

白纻歌  

手中色丝旧所治青红碧绿当自知众中不语心向谁感君厚恩私念之东流之水不西驰泰山在前不可移红颜白首奚足辞  

行路难二首  

牀有织绮箧有织素请君视绮还视素怜新不如莫弃故樽中有酒盘有餐听我为歌行路难众中欢乐多志气岂知他人不得意白日有时不照地安得保君常不弃  

天河荧荧西北转织女牵牛不相见由来天上亦别离何怪人间有悲怨世情磷薄恶衰贱驾车骑马有人羡少年不得君爱惜红颜胜人亦何益  

侠客行  

朝入主人门暮入主人门思杀主仇谢主恩主人张灯夜开宴千金为寿百金饯秋堂露下月岀高起视廐中有骏马匣中有宝刀佩刀跃马门前路投主黄金去不顾  

车遥遥二首  

寒鸡喔喔知夜半邻翁舂梁妇炊饭仆夫闻鸡趣车起欲明未明行十里火轮飞岀扶桑霞羲和骑龙鞭日车君看日亦无间时我车安得常在家  

车遥遥望望行尘灭但闻上车语不得下车别  

双燕篇  

双燕何翩翾飞去仍徊翔依依止画阁缱绻鸣东厢昔来届阳节今去易寒凉祗恐秋风高海路多烟霜双飞入君户双栖在君梁被蒙君仁惠弹射不相妨养雏毛羽成送雏还故乡虽无黄雀报嵗愿巢君堂  

种麻篇  

种麻冀满丘种葵冀满园孤生易憔悴独立多忧患当行思故旅当食思故欢先机失所豫临事多嗟叹升萧艾乃至鉏桂致伤兰物理有相附畴能识其端断金俟同志抱玉难自宣交结良匪易君当圗未然  

邯郸行  

邯郸道上车马多行人夜火渡漳河邯郸女儿年十五能弹琵琶善歌舞青灯朱户夜当垆垆头酒熟唤客沽玉壶青丝为君系不妨醉向邯郸途君不见邯郸市昔日繁华安可拟鸣銮佩玉青云间鬭鸡走马红尘里平原门前客如云千载凄凉竟何是黄金白璧成飞灰歌楼舞榭空流水伤心万事俱可嗟草长丛台白日斜废苑当时在何处旧宫今日作谁家古来富贵俱寂寞有酒樽前胡不乐  

大梁行  

朝登古城口夕借古城草日落独见长河流尘起遥观大梁道大梁自古号名区富贵繁华代不殊高楼歌舞三千戸夹道烟花十二衢合沓轮驺交紫陌鸣钟暮入王侯宅红妆不让掌中人珠履皆为门下客片言立赐万黄金一笑还酬双白璧带甲连营杀气寒君王推毂将登坛弯弧自信成功易拔劒那知报怨难已见分符连楚越更闻飞檄救邯郸一朝运去同衰贱意气雄豪似惊电杨花飞入侯嬴馆草色凄迷魏王殿万骑千乗空云屯绮构朱甍不复存夜雨人归朱亥里秋风客散信陵门川原百代重回首宋寝隋宫亦何有游鹿时衔内苑花行人尚折繁台栁繁台下接古城西春深桃李自成蹊朝来忽见东风起薄暮飞花满故堤  

艳曲三首  

御沟连上苑大道接平沙紫陌三千骑青楼十万家城中杨栁树风起暮飞花  

高堂临万户朱构耀城隈共借鸳鸯绮双持鹦鹉杯春风楼下度一夜百花开  

粲粲东城子盈盈南陌姝自矜夫婿贵翻笑使君愚日暮采桑去空回五马车  

白雪曲二首  

暗逐梁尘起潜随烛影流似怜歌舞处故故入高楼梅花开雪中相看鬬竒絶常教雪似花莫遣花成雪  

竹枝词  

十二峯头秋草荒冷烟寒月过瞿塘青枫江上孤舟客不听猿声亦断肠  

徐祯卿  

游侠篇  

四牡饬朱轩侠气何翩翩夕骛邯郸道朝驰函谷闗千金饰冠剑宝服芳且鲜徒御若云浮周道直如堂中养死士被服皆珠纨枥马厌梁肉贝甲委如山片言倾五岳万乘慕其贤诸侯奉白璧为寿巵酒前合从连赵魏驾毂岀齐燕仗剑归质子矫节夺兵权皦皦日中议歃血重一言鸡鸣脱虎口狗盗乃获全天地相荡蚀四海如沸渊凭轼一抵掌解纷谈笑间纵横负竒节逸气盖八埏慷慨功名防何言七尺捐防勲山河溢流光竹帛镌何为坎防士抚剑独长叹  

苦寒行  

澟澟朔气运悠悠象驰北鄙何萧条漠野恒凄其崇霜依岫结峨冰凭岸滋飞砂塞门来胡马厉长悲漂漂密雪兴靉靉繁云垂穷兽啼原泽饥乌号树枝无衣叹秦风卒嵗咏豳诗伊予炎荒士飘飖寄边陲风土有本性狐貉非所宜饮浆岂执热怀纩犹抱絺处燥常畏疡久凉诚恶痹寄谢父与母游子难久居  

白纻歌二首  

三星烁烁花满堂素腕盈盈岀洞房垂罗映縠耀明妆皦若云中开月光流情盻君君莫忘停歌节舞进玉觞愿君安坐夜未央  

防酒千壶列东厢美人如花娇北堂齐歌合舞圣世昌愿得欢娯永未央脂车秣马且踟蹰百年之防忽须防东流之水西飞乌今我不乐何为乎  

鹞雀行  

白鹞捉黄雀斜盘下九天岂知南山侧复有虞人一发中双翼忽毙青云端行人皆抚掌仰视落飞翰弓矢悬马头少年坐雕鞍持归咸阳市百鸟争聚观美酒白玉缸肉腊黄金槃乐哉今日宴四座争万年  

青门歌送吴郎  

吴郎醉嗜长安酒落魄自言为客久走马频看上苑花回鞭防折青门栁青门曈曈鱼钥开乳燕游丝相逐来栁下雕鞍留别袂花间酒琖覆苍苔浮云去去辞城阙芳草连天那可歇野店春风听早莺闗河晓树悬新月千里淮流双画桡广陵驿前逢暮潮落日帆归扬子渡青山家对伯通桥吾家流水原非隔宛转胥台通巷陌草长难寻仲蔚居林深不辨陶潜宅清溪屋下可垂纶复有莼羮足献亲君归傥食冰丝脍为念羇栖塞北人  

落花怨  

青枝参差露华浥落花辞春不能泣芳闺年少对踌躇有情无言空怏悒落花含羞拟谢问颜色与卿不相及江上横波暮转深江干燕泥生紫苹前程零落不可保多谢娇痴薄命人  

榆塞叹  

榆塞西来草似烟洛阳东望月如钱回肠时时辘轳转兰心夜夜膏火然虫吟下牀露入幔天河沈沈云曼曼青桐玉井一叶秋满城寒砧星物换空传草草一行书谁寄遥遥千里叹防日苦少别离长人生失意恒过半  

楚妃怨  

緑戸朝寒掩高阁冉冉东风暗吹幕美人春倦烟梦长深鎻青苔任花落  

结客少年场行  

雪刃亲将报不平千金购首未分明醉游酒市无人识自鬻朱门变姓名  

大道曲  

长安楼阁互相望户户珠帘十二行绿水过桥通酒市春风下马有垂杨  

从军行二首  

从军去国心千里逺梦经年不到家老望乡闗怜泪尽西风吹恨过龙沙  

青天碛路挂金微明月洮河树影稀胡鴈哀鸣飞不渡黄云戍卒防时归  

古意  

我有木兰舟欲作三湘客不愁湘水深但畏湘中石  

拟萧子显春别曲  

杂草积色满河塘杨栁覆额映娇黄春心春望不可极陇北辽阳俱断肠  

雾里纎纎新月光机中少妇织流黄可怜断丝不如泪零落时续不能长  

江南乐八首代内作  

生长在江南不爱江北住家在阊门西门垂双栁树阳春二月时桃李花参差寄言诸姊妹莫遣恶风吹还乡信自乐望近转于邑阿母见儿归定自持侬泣野鳬生雏时乃在河沚中可怜生羽翼各自恋菰丛橘生江上洲过江化为枳情性本非殊风土不相似人言江南乐江南信自乐采桑作蚕丝罗绮任侬着与郎计水程三月定到家庭中赤芍药烂漫齐作花江南道里长荆襄在何处闻郎昨夜语五月潇湘去  

陇头流水歌三疉代内作  

陇水呜咽流各自东西下生男不下堂生女弃中野下陇磨剪刀刀涩指爪柔将刀断割水那用东西流陇水鸣不止似闻阿儿语岀门不见人肝肠断絶汝  

## 御选明诗卷九  

乐府歌行六  

康海  

邯郸美人歌  

兰氏小姬名凤笙邯郸美人独擅名等闲一见万金贱何况逍遥翡翠屏精神婉娈性情适自恨生身杨栁陌陌上羞防冶逰郎镜中愁作当眉碧学得秦筝不肯弹却将针指凑齐纨鸳鸯刺就肠先断掩却银牀独自叹  

有所思  

有所思兮乃在天一方徘徊不可见反复令心伤秋雨霏霏庭院空思逢君兮君莫逢流苏罗帯那复展堦下梧桐生悲风  

王九思  

南山操【`并序`】  

渼陂子既老栖于南山之阿作南山之操五首月  

夜独坐被之丝桐抒情素焉  

我栖兮南山有佩其兰兮有芝可餐绮皓逝矣谁与我兮盘桓  

南山之陬兮我憩我游桂树丛生兮其叶飕飕王孙归来兮与尔淹留  

倚桂树兮浩歌有樵夫兮云中过招我采苓兮山之阿山之阿兮采苓上有怪松兮偃蹇而蟠屈苍虬之形安得驾此苍虬兮横四海兮观八溟  

山霭霭兮出云风萧萧兮凉发时雨降兮霏霏芳草茁兮勃勃恍须防兮明晦见斗柄兮夕掲荡吾神兮天游足不履兮散髪濯涧水兮冷冷弄团团兮明月忽浩浩兮长啸舞濳蛟兮幽窟  

水有蛟兮山有虎我与游兮不我有怒山有魑魅兮啮人与我游兮不啸以嚬嗟嗟南山兮既幽且好絷我白驹兮栖吾身以终老  

秋泉歌  

山人好弄秋泉月白髪垂肩脚不袜髙眠悠悠枕碧石长啸时时绕清樾芝山李生挥彩笔画出秋泉影突兀泉影盈盈月在天山人坐弄年复年为我一赋秋泉篇  

王廷相  

杨花篇  

广陵三月可怜春青青杨栁蘸湖新长条不绾思归客散作飞花愁杀人浣纱艳艳吴江女拾取香毬连袂举花防轻狂只欲飞徒使多情乱心绪吴宫堕苑烟袅袅别有豪华竞春早飞璚流雪洒行旌日暮迷却长杨道江头一树白离离打阵随风趂落晖漫天扑地何时住困入沧波却怨谁  

宣州歌  

河沥溪头伐鼔行五湖渡口棹歌声怪来画舸如飞去一百八滩春水生  

强半峰峦帯碧流行人犹说古宣州双悬日月青莲赋独占江山谢朓楼  

栁枝词  

休种江头栁长条空自妍春来郎别妾不系木兰船  

同声歌  

花艳芳春林淑气流中堂翩翩引上賔兰芷献椒浆赵女挥五弦托意陌上桑非君一回首谁说慢声长  

游猎篇  

列骑晨出城日照紫罗巾翩翩鬬趫防翻身射行云野鼓何填填泽火入层是右驰羽林郎左旋龙武军不知中军谁袍花紫锦麟细马防妖姝行厨罗天珍鼓吹振莽苍帐幙蔽惊尘防骑出平原呼鹰过重津飞捎鸧鹄阵奔殪熊麋羣中黄报举积羽角车云屯仰兹皇图昌游乐良及辰鸣桡载路转清歌翻声新入门选胜客夜宴金堂春  

双燕篇  

双燕双飞尾涎涎入阁穿帘毎相见谁家绣幙黄金牀对此踌蹰空断肠春花秋月一回改别去人间复相待遥天逺海不作难年年社日卷帘看荡子出门如泛梗憔悴孤鸾镜中影  

巴人竹枝歌四首  

江草江花满眼新不知郎处几多春愁来欲上东峰望上到东峰愁杀人  

郎在荆门妾在家年年江上望归查荼防种得髙如妾纵有春风枉却花  

野鸭唼唼一双飞飞到侬池不肯归莫共鸳鸯鬬毛羽鸳鸯情性世间稀  

蒲子花开莲叶齐闻郎船已过巴西郎防明月似侬意到处随郎郎不知  

阆中歌  

天濶浮烟迥沙平落照低春江同在眼只觉异巴西  

江南曲二首  

采蘅金陵江徃来石城道不问江南人安识江南草江上杨栁花袅袅不肯住随燕入帘栊因风复飞去  

芳树  

芳树不自惜与藤相萦系岁久藤枝繁见藤不见树  

春草謡  

塘上草离离照妾春罗衣待君君不来满庭萤火飞  

宫怨  

夜辇昭阳月春筵上苑花不成供奉日枉自学琵琶  

汉上歌  

宜城出美醖载入习家池山公去已久醉杀襄阳儿  

朱应登  

社燕吟  

不忍轻飞去低回绕井栏情知归计决只为别巢难  

顾璘  

登髙丘而望逺海  

登髙而望逺不见天地端日月互上下东西如跳丸长风自何起瀛海翻波澜六鼇正忭舞五岳无时安恍惚青天中仙人跨飞鸾邀我谒帝室金门郁盘桓青龙对人怒玉女倾笑欢彷徨返故路北斗方防干坐地仰天叹三日不能餐  

独漉篇  

独漉独漉水多泥滑泥滑道阻伤我车毂持膏作烛将以照夜虚花掩光不逮盘下猛虎在山百兽畏威陷穽三日垂首诉饥铁生矿中入冶为器劔负威神锤则委地男儿生身万事纲纪突梯无施不如女子  

塞下曲  

千里骅骝丈八矛男儿画地取封侯黄昏塞上传烽火一夜吹笳坐戍楼  

古壮士歌  

山西壮士何才雄虬须燕颔生英风青春挟槊三邉外白昼探丸九市中一身列侍麒麟殿跨出龙驹万人羡狐腋朝裁赵客裘鹈膏夜淬吴王劔生年十五事横行肯学操觚记姓名当衢贾勇万乘避临危重义一身轻田文鸡狗真余子有足不曳春申履眼前国士稍倾心慷慨桥隂为君起  

长相思曲  

长相思在何处吴岫云深隔江树江树临春花正荣人今已向天涯去璚楼绣户横兰烟中有緑鬟金骨仙星河隐约秋期杳坐卷朱帘望月圆  

懊恼曲效齐梁体四首  

小时闻长沙说在天尽处人言见郎船已过长沙去家鸡各有埘海燕各有窠郎家扑天屋作底爱风波玉刻莲花斚碧酒湛若空与郎双杯送出门耐霜风春风上燕京秋风下湘渚黄鹄有六翮定自不及汝  

王韦  

栁枝词二首  

却笑梁园事已非梁王去后燕空归可怜园上多情树风絮纷纷学雪飞  

渭水西来万里遥行人归去水迢迢垂杨不系离情住只送飞花过渭桥  

左国玑  

清夜吟  

清夜沉沉漏将换东方月髙银河淡美人调筝促金雁清歌一曲行云断四座賔客不肯散时时顾影流清盼主人更催着舞衣毺花乱银烛辉支拂地鸾孤飞钟残漏尽未忍归问言乃知窦氏女昔日掌中今是非  

寒夜吟赠吴江主人  

昏钟夜定华月髙霜气入室风萧颾主人下帘执明烛玉壶防出香葡萄氷河赤鲤价重万洞庭黄柑初破苞解我吴钩佩着我赤霜袍当杯更发鹧鸪调意气落魄无辞劳白日营营苦多务吃饭梳头日云暮不来清夜与尔遭枉使黄金满箱库当年平乐宴賔客十千五千更不顾如花少女劝酒歌醉没西山月华素吴江主人逸兴清寒夜好客欢相迎红炉暖炙薫空焰不怕河氷冻玉成  

孙一元  

白苎词  

江上睡鸭烟草肥江南白苎催换衣雨声四月不知暑过尽樱桃人未归  

自君之出矣  

自君之出矣冷暖何所依不能见君面但见箧中衣  

杨白花  

帘幕闭重重六宫春已暮金梭万丈丝不挽杨花住  

古别离  

有酒复有酒饯子河梁路离情不可整风乱道傍树  

吴女词  

开帘日晷欹剪花金刀冷脉脉情转深谁牵辘轳绠当窗织锦字抛梭声咿哑阿弟不肯闲折我牵牛花燕尾剪空寒花苞才小吐吟成春恨词隔窗教鹦鹉  

春江曲  

家在银塘住微茫隔烟雾春水新生偶没篙鸭嘴岸崩人不渡问船尽日澹无归拥衣夜宿青汀露  

采莲曲  

越女顔如玉和歌行晚风举头乍相识棹入莲叶中莲叶翻乱红正在若耶曲愿见隔溪上对坐鬬眉緑  

郑善夫  

竹枝词二首  

西涧西邉东涧东千山不断万山通谢豹见春啼似血王孙上树防如风  

棃岭遥于枫岭遥小关髙比大关髙佣夫过岭如平地一岁来回一百遭  

短歌行  

驱马出郭门马疾不俟鞭长跽叩君马听我歌一言凉风戒芳树白露栖寒蝉君子有所思逺游及幽燕在家人所爱去家人所怜朝饔不及餐岂得恋膝前下有黄口儿上有苍浪天今时方清亷尽室难逺迁独行多辛苦加餐以延年  

子夜变歌  

我欲渡螺江螺女不可遇人知子夜来不知子夜去  

櫂歌  

青螺江头游子吟黄金台上秋云深风尘一别一万里美人驾车伤我心  

景旸  

噪鹊行  

鹊鹊复鹊鹊春明飞向深树落树邉人家懐抱恶去年征夫从卫霍邉头烽火接囬中羽书昼警清夜同一自将军度河曲天山万里风云空邉头战血赤河水战士磨刀寒落指天子深坐甘泉宫回头北顾常拊髀树头鹊噪如有知朝来蟢子檐前垂夫君封侯应有期凤奁鸾镜当窗移  

韩邦靖  

采莲曲  

江南七月莲花开江上女儿采莲来桃颊双垂映秋水菱歌一曲望春台春台一望隔千山征客秦关更楚关妾意如舟元不定郎行似水何时还若耶溪云门岛江水何茫茫江风何浩浩暮雨朝云江上楼春兰秋蕙江邉草逺树千重属目频归帆一片忧心一片归帆望不来谁家箫鼓画船开还看柁底鸳鸯宿又见樯头鸿防回一溪还一曲采莲采未足水清石磊磊采莲意已怠越女长歌不肯休吴姬辍棹犹相待去年侬采莲今年莲复采年年江上花朶鲜岁岁花中苦心在中有苦心君不知请君但看并头枝可怜片片同心蕊但作悠悠藕内丝官道采桑劳妾身西湖采莲伤妾神云窗织罢愁长日烟屿歌残望逺人逺人不可见且唱采莲歌桂檝兰桡下极浦青楼朱箔此山阿芙蓉苑外金鞍度杨栁隄邉玉骑过红尘驻马非无意白露沾裳将奈何将奈何采莲归明月前溪一镜飞珠翠绮罗纷照耀吴讴越吹相因依明年倘若莲花发荡子关山莫更违  

戴冠  

明月曲  

明月入我帷徘徊不能语腹中生车轮鸡鸣向何处  

胡纉宗  

上之回  

上之回自回中陇山晴秋云空上之回自终南罢期门调云骖上之回自岱宫帯三观盘六龙上之回自汾河泛楼船横櫂歌上之回自灊岳射赤蛟导神雀上之回自大宛驾龙驹飞凤幰居九重垂衣裳一人端拱千祀无疆  

东飞伯劳歌  

东飞伯劳西飞雀佳人两两春相约长安游子紫霓裳垂栁飞花空断肠墙头桃李争红白朱甍翠槛谁家宅雨余缓辔踏芳辰急管緐弦无那春紫骝嘶入晴烟去窈窕秦娥隔花语  

自君之出矣  

自君之出矣明月满中堂天外孤云白君行何处乡自君之出矣庭草日霏霏千里春云薄双双鸿防飞自君之出矣竟日掩金扉杨栁楼头緑知君归未归  

子夜歌  

流霞飞白鹇月出杏花湾系船阊门道春归人未还  

曽屿  

南洲歌  

南洲春早江蓠生南洲日长沙鸟鸣郎君莫向北湖去不似南洲烟水平  

杨慎  

双燕曲  

有鸟名飞燕雄雌自相将饮君玉池水巢君文杏梁美人当轩坐恐涴罗衣裳请君驱除之君怜不忍伤雏生八九子娇爱比凤凰鸣声何啾啾闻我庭东厢习飞还不逺堕坠双扉傍主人戒庐儿毛羽无摧戕不啄五株桃不啑五畞梁秋风从西起翩翩向南翔昔为黄口儿今为乌衣郎辞巢谢主人华屋恩难忘愿主寿千岁岁岁巢君堂  

扶南曲四首  

美人辞曲房罗绮杂花香逺思河邉草柔情陌上桑归来庭下路羞见紫鸳鸯  

清歌开笑齿一夜足欢娯誓好同心结迎祥百子图千金当一刻城上莫啼乌  

游赏上春时踟踌望所思花娇初学脸栁浅未成眉问讯沟头水微波可致辞  

淇上轻盈侣巫阳缥缈仙晚归因鬬草春困为秋千罗帐含双笑灯昏尚未眠  

垂杨篇【`楚雄苴力桥有垂栁一株婉约可爱徃来行此赋以志感`】  

灵和殿前艳阳时忘忧馆里光风吹千门万户旌旗色九陌三条雨露滋苍凉苑日笼燕甸缥缈宫云覆京县芳树重重归院迷飘花防防临池见临池归院縂仙曹应制分题竞彩毫诏乗西第将军马诗夺东方学士袍金明緑暗留烟雾旧燕新莺换朝暮只知眉黛为君颦肯信肢有人妬从此沉沦万里身可怜憔悴四经春支离散木甘时弃攀折荒亭委路尘揺落秋空上林逺婆娑生意华年晚肠断关山明月楼一声横笛清霜坂  

明月篇  

桂树生银汉菱花挂玉台山明姑射雪川静海童埃北户烛龙蛰南枝乌鹊来清光殊窈窕流影自徘徊楼上盈盈女樽前灔灔杯孤桐不须荐锦瑟正相催  

大堤曲  

大堤二三月垂杨千万把上枝堪藏鸦下根堪系马藏鸦系马晚楼邉沉水香焚清酒传红霞宛宛歌声外汉水团团明镜前夜饮朝眠欢不足秋去春来芳草緑只知郎槖尽黄金不道妾顔销白玉江有方洲岸有沙牙樯丝缆各天涯钗横花困惊残梦不信行人不忆家  

出塞  

烽火照甘泉刁斗出祁连锦车冲鸟穴翠眊度鸡田髙栁分斜月长榆合逺天交河冰正结心断玉门前  

楚江曲  

巫山花已红楚水波新緑两两浣纱人照影鬬妆束笑问竹枝词何如采莲曲  

竹枝词八首  

防州府城白帝西家家楼阁层层梯冬雪下来不到地春水生时与树齐  

日照峰头紫雾开雪消江面緑波来鱼腹浦邉晒网去麝香山上打柴回  

江头秋色换春风江上枫林青又红下水上风来徃惯一年长在马船中  

最髙峰顶有人家冬种蔓菁春采茶长笑江头来徃客冷风寒雨宿天涯  

清江白石女郎神门外徃来祈赛频风飐青旗香雨歇山姜花开瑶草春  

红妆女伴碧江濆蓪草花簮茜草裠西舎东邻同夜烛吹笙打鼓赛朝云  

上峡舟航风浪多送郎行去为郎歌白盐红锦多多载危石髙滩稳稳过  

无义滩头风浪収黄云开处见黄牛白波一道青峰里听尽猿声是峡州  

滇海曲  

碧鸡金马古梁州铜柱铁桥天际头试问平滇功第一逢人惟说颍川侯  

化城楼阁壮人寰泽国封疆镇两关云气开成银色界天工斵出防苍山  

湖荡鱼虾晨积场市桥灯火夜交光油窗洞户吴商肆罗帕封颐僰妇妆  

苹香波暖泛云津渔枻樵歌曲水濵天气常如二三月花枝不断四时春  

寄逺曲  

濯锦江头烟水緑相思万里人如玉瑶琴别后不曽弹今朝才理将归曲  

拟青青河畔草  

河水清且涟河上多芳草春风二月时千里交河道交河汉家营荒莽少人行日暮凄风起黄沙与云平云间有孤防附书自乡县翩翩欲下来闻弦却惊散草青防北飞草枯防南归防飞有归时征人无还期  

南枝曲【`并序`】  

防川五里坡猡猡哨邉有古梅一株婆娑防映形如曲盖封藓斑駮文如篆籀盖数百年物也予平生所见梅树此为冠絶惜乎生于穷山絶域而不得髙人韵士之赏也玩叹之余作此曲焉  

我渡烟江来瘴国毒草岚丛愁箐黑忽见新梅粲路傍幽秀古艳空林色絶世独立谁相怜解鞍借草坐梅邉芬蒀香韵风能递绰约仙姿月与传根地锦苔迷蚁缝树杪黄昏惊鸟梦飘英防缀似留人顾影徘徊若相送焦桐椽竹亦何心中郎一见两知音谁谓南枝无北道愿谱金徽播玉琴  

伯劳吟  

南中有鸟名伯劳禽经羽族称雄豪曽九苞来拣竹耻随百舌绕蓬蒿青春受谢四月维夏茂树薫风长林短夜伊伊喔喔未有声架架格格先鸡鸣堦前停蚓笛江上住鼍更熠燿収灯火蟋蟀罢秦筝村妇侵星提瓮汲山农帯月架犂耕戴胜降桑人共羡鶗鴂歇芳君不见寄信难凭北去鸿单栖肯逐西飞燕故乡迢递水云深客逰闻此几惊心何时髙枕松窗下细听桐花小凤吟  

齐之鸾  

拟古少年行  

马首青丝络腰间百寳刀旗捎霜叶下剪拂岭猿号意气轻儒吏飞扬见尔曹谁知杜武库谈笑静江涛  

常伦  

采莲曲  

素月开歌扇红蕖艳舞衣隔江闻笑语隐隐棹歌归棹发千花动风传一水香傍人持并蒂含笑打鸳鸯  

唐臯  

杨白花  

杨白花飘飘落谁家渡江江水濶江岸多泥沙归来旧时树不妨旧栖鸦杨花不来杨叶愁江水昼夜随东流  

林炫  

伤歌行  

楚人不识凤谓是五色鸡鲁人不识麟谓是麕而蹄天时茍不值贤圣终见嗤爰居避海风享祀将奚为寄言明哲士乐命安蓬闺  

李濓  

苦寒行  

长安列绣衢青楼是倡家重闺隐鸳鸯暖幕霏烟霞密霰岂能入回飚无奈何紫貂邯郸儿登楼拉双娥赵舞小垂手吴歈扬秀蛾酒酣呼六博枭采明如花厌厌翡翠帐冉冉春风和笑问楼上人今年寒讵多  

大堤曲  

汉江游女花艳竒靓妆连袂江之湄人生不向襄阳去寜信春风断肠处  

蒋山卿  

乌夜啼五首  

门前杨栁树借汝乌夜栖郎眠夜未半无奈汝争啼郎起见月光绮窗白如曙侬欢不成寐郎起渡江去月明潮欲生三江风浪恶劝郎且迟留莫便将衣着长帆百幅余大舸夹双橹回头歘不见侬心苦更苦从欢出门去天寒独自宿门外单栖乌夜夜啼上屋  

采菱曲  

骛舲乗滉漾弭櫂弄涟漪拾叶萦荷盖牵丝乱荇枝比镜那能照爲盘讵易持望美徒延伫日暮重相思新妆丽且鲜越女鬬婵娟飘风落红粉溅水湿花钿紫茎牵更直碧叶聚能圆采摘将谁寄私心只自怜  

从军行  

雪岭愁云冻不飞黄沙白草路人稀邉城春色惟看栁看到青时春已归  

薛蕙  

君子行  

君子思危惧不终日众人居安没齿自逸君子思退如廹于渊众人思进如逐于田损益之变何其相反茍非明智孰能及逺人知其终莫知其始吉凶之萌鲜不由已上天无私何怨何亲福不择家祸不索人道有险易事有从违呜呼小子慎尔所之  

鸡鸣篇  

鸡初鸣日东御月徘徊招揺下鸡再鸣日上驰登蓬莱辟九闱鸡三鸣东方旦六龙出五色烂  

赵瑟曲  

春风初防花半落美人挟瑟坐重幄促柱催弦劝君酌劝君酌为君歌君不饮奈愁何  

折杨栁  

三月卢龙塞沙中雪未干朝来折杨栁春色忆长安  

莫愁曲  

侬家住石头緑水绕歌楼不是工娯客何縁字莫愁江水映江花春光满狭斜金陵众年少争到莫愁家  

逺游曲  

五岳之山君遍过名山不比浙江多赤城直上仙人阙天姥斜连织女河  

太白仙人髙士流十年不出卧沧洲尔去相逢托相讯南来傥许共扁舟  

越中防稽天下无金庭玉室是仙都即向山隂觅芝草还从禹穴探灵符  

镜湖緑水画难成五月南风菡蓞生越女舟中歌白苎道人醉卧酒船行  

宝劔篇  

昔闻欧冶铸寳劔冶中蛟龙欻挥霍冶开火歇蛟龙失黯黯青云吐芒锷赤山丹液气郁勃白帝金精气萦薄翠珉磨出冰洞明寳鞘装成金错落鸊鹈膏莹科斗字鹿卢玉映芙蓉萼坐上传看疾风起尊前防舞惊虹跃蚩尤苍黄化石陨天吴避易随潮却果然魑魅忌精爽坐令神物藏冥漠由来世事不可测须防沦落丰城侧玉珥雕零苔藓昏雪花蠧蚀尘沙黒当年得意断犀象今朝失路埋荆棘地底龙眠鬼犹泣斗间气腾人未识泥涂汚辱君勿悲风云变化时将逼掘狱重开双寳刀入市争酬万金直自古英雄毎如此平生蹉趺长叹息哀歌谩作行路难髙飞自有横天翼  

张治道  

青楼曲  

长安狭邪绿水濵青楼罗绮暗生春碧纱窗外东风起飘落杨花不着人  

舒芬  

青青麦【`并序`】  

枣林泊舟登岸观麦时四月而麦尚青也赋青青麦  

青青麦四月天平田万顷浮緑烟农家铚艾翘首待风苗露粒珠玑圎  

秋雨古词  

西风一夜雨新凉入单被不管客中人寒衣未曽寄  

胡侍  

采莲曲  

棹讴宛转发中川队队红妆竞采莲欲就前溪问名姓莲花当住木兰船  

王廷陈  

白纻词  

髙堂防宇施翠帷兰膏明烛散朱辉二八接武歩舒迟被服姣丽光陆离弹筝鸣瑟商羽移喜溢欢恣不自持转盻含嬉属所私累觞劝君君自知主人既醉客不辞烛灭缨絶珠履遗  

投君汉濵之玉佩献君洛浦之明珰感君提擕祝夀昌舜日尧年乐未央为君楚舞纨防扬乍开乍合低复昻矫若白鹄云中翔雕楹绮阁廻素光竽瑟防节间笙簧乐极悲来起徬徨共指皎日输肝肠乌白马角誓不忘  

楚岸吟寄牟子  

楚岸长杨垂至地百鸟娇啼春自醉晴丝冉冉堕碧空风光颇为游人媚我家黄子国君住鄂王城大江东下云雾接滔滔应防故人情忆初同领南宫宴白马青袍花映靣本期霄汉并翺翔宁知世故多更变我归十年前君归十年后荣华顚倒若梦中人情翻覆无不有安能顾堕甑自令心不开隂岩积古雪白日何当来我将振衣从子游请君洒埽鹦鹉洲迟日经行桃竹杖烟波揺漾木兰舟须令汉水变春酒更遣大别为糟丘蛟龙自吟鹤自舞仙人铁沈髙楼留连坐待明月上翠娥劝饮来沙头竹林诸贤真髙阳酒徒安足俦吁嗟此防难即得使我怅望无时休君不见楚宫寂莫台殿荒岁岁东风开野棠三闾顦顇行吟处千古犹传杜若香丈夫眼底安足计君行采采莫相忘  

妾薄命  

春风转蕙披兰高台曲榭中连经堂入奥张筵秦筝赵瑟俱前鸣弦度曲双妍轻举纨防宛若游龙翔鸾翠盘金爵防干呈能角技为欢种种厌射更端眼看阳景西驰髙张兰烛承晖车倦马怠不辞但歌不醉无归夜深坐促尊移含悰送意向谁众中色授君知愿言并蔕双栖恶闻易别轻离伫立不胜彷徨独宿寤言难忘何以报君明珰起视银河烂光牛女咫尺相望终夜不成报章  

子夜春歌  

初华锦绣舒千林望如一怀春废机杼缣素难成匹  

子夜秋歌  

贪看秋月光夜久不成寝四顾寂无人玉阶有双影  

对酒歌  

人生禀静躁物则凖方圆锥刀各有能情好各自妍隂霁难并祈恩怨岂两全于此虽不容于彼获所安人无亿万身何能徧周旋兼济圣不赡荣枯有自然富而如可求尼父愿执鞭  

许相卿  

古意  

新月生西岭明河低逺林坐见大火中秋序忽见侵感叹老将至徘徊劳我心劳心复谁语聊抚东厢琴调髙曲未竟寡和难为音矫首文江子何时宣此襟  

杨士云  

四望謡  

望蓬莱驾苍龙枣如瓜献木公  

望昆仑骖白虎觞九霞进王母  

黄佐  

淡交行  

琼楼十二中天起弱栁崇桃鬬青紫鱼钥初开鹤盖来平头奴子皆珠履主人爱客名讴出象琯鹍弦满人耳臛蠵脍鲤腾羽觞文笙黼帐春风里当筵意气何所如以漆投胶差可拟舞罢阳阿花作阵歌残子夜霞成绮岂知戈防在谈笑回看堂上生荆杞雨云翻覆噫吁嚱前有张陈后苏史君不见君子之交淡如水  

西清词四首  

碧殿峥嵘槩泰清飇台时送歩虚声流铃掷火飞章地一片云遮翡翠城  

辇道隂森万栁齐水晶帘幙动晴霓六龙行处金蜩合冉冉红云阆苑西  

红叶飘飖出御沟银屏金屋不知秋侍臣鹄立空翘首日色曈昽满凤楼  

减却云鬟带玉冠紫烟衣薄露光寒歩虚声里琪花落赢得君王转盻看  

采莲曲  

隔花相见两徘徊荡浆底头笑不来双栖白鹭忽惊起遥见浮萍一道开  

张含  

龙池春游曲  

红心草茁红桃开龙池淼淼春水来春鸟啼不歇春燕语更切少妇踏春游伤春无限愁红蕖蹀躞曳罗袜罗袜尘生暗香发宻意难传陌上郎含羞折花空断肠跢伫路侧盼斜阳  

董谷  

临清栁枝词二首  

春早持斋一月余罗衣初试觅香车丁宁夫婿严斋禁顶上归来始破除  

结束腰肢细可怜女奴相送上秋千风光又是清明近堕却金钗记去年  

文征明  

次韵吴尚德先生江南弄  

烟霏晓色彤楼开美人倚醉临妆台韶华孰驻顔如玉镜里年光转朱毂春风江岸蘼芜緑落尽闲花绮尘馥翠屏自度春寒曲帘箔重重燕双宿  

春晓曲  

翠尘沃日烟霏霏彤光飞上千罘罳谁家髙楼鎻春色金铺约户蟠双螭东风掠幌鸾绡动瑶鸭兰温睡初重起来临镜悄无言含情自理双莺何梦回生帕守宫残卷袖移韝独自看燕子衔春欲飞去海棠犹自勒轻寒帘幕垂寒朝不卷绮疏结香春较浅欲裁罗段作春衫自爇薫炉熨金剪  

蔡羽  

捣衣篇  

夜迢迢草白露寒衣未曽絮碧杵白玉牀桂花新水香长廊曳屧踏月光莎鸡出户萤入房金井梧桐生夜凉凉风起声转促绣阁璚窗灭明烛凄凄玉关情秋来乱心曲乱心曲其奈何银河咫尺愁风波何况桑乾道路多  

尊中有明月歌  

尊中有明月琴上有素弦美人能弹客能饮玉壶正傍花枝邉皓齿对婵姢清辉相共怜红顔笑桃李独立无比妍月不常圆花易落蛾眉却怕秋霜薄良防难须行乐为君髙歌劝君酌酌未终歌转哀金壶银箭急相催春光今夕争时刻倾尽车渠三百杯  

秋千怨  

丹楯朱干傍花砌青丝流苏两头系葡萄结束相思帯玉钗斜挽盘龙髻对对来寻花下绳双双去作云间戏难销寂寂玉楼情可惜青青芳草地玉楼易断肠芳草令心乱空上秋千架春愁未曽断  

蛱蝶篇  

西园蝶丛丛映花叶十五佳人二八妾鸳鸯帯长芳草贴妾靣如花歩轻防粉蜨纷纷上眉颊长安踏青天气和千丛万丛情绪多蹴得游丝落钗翠牵来草露湿衣罗游丝乱草露长美人欲行空断肠緑潭紫磵回花房银钱琐碎杂柘黄飞入桃李花落地亦成香花落留胭脂蝶香无断时相邀入罗扇起舞嚬蛾眉蛾眉转低草转碧日暮江天欲何适梁园应有未归人章台岂少思家客思家未归春已残悠悠蛱蝶空合欢芳草年年成永叹  

谢承举  

古意  

峩峩石头城下有长短亭城前江茫茫亭邉栁青青行人重离别词客倾醁醽东望莫愁湖西连白鹭汀华辀送叠鼓危橹挂飞舲隔岸商女歌歌声君莫聼  

自君之出矣  

自君之出矣开遍芙蓉花思君如花枝严霜脆秾华自君之出矣月圆十五回思君月掩云狂风吹不开  

吴歌  

秦淮女儿歌柘枝隔淮吴儿唱新词声声互答緑杨里正是离人肠断时  

离人莫聼女儿歌盈盈一水滞天河两星低望不可渡河上无梁空掷梭  

美人隔秋水  

美人隔秋水可望不可即空有木兰舟未得西风力维舟杜若州汀花好顔色见花如美人采采转忧恻我心伤所思耿耿情何极水流深且长安能有羽翼佳期防当来惟以永相得  

金銮  

采菱曲  

采菱秋水旁惊起双鸳鸯独自唱歌去风吹荇帯长  

竹枝词  

春雨春风花意狂谁家溪上浣花娘水流不管花心乱花落能教水靣香  

春城曲  

雨余芳草逺萋萋春暖游人信马蹄日暮画楼归去晚落花香里路东西  

邢参  

竹枝词  

家住东吴白石矶门前春水浣罗衣朝来系着木兰櫂闲看鸳鸯作对飞  

## 御选明诗卷十  

乐府歌行七  

王宠  

阳春词  

春到江南春可怜东郊西郭得春先初飞蛱蝶犹疑梦忽见梅花各问年鹦鹉洲邉芳草积鳯凰楼下百花然王孙拾翠争相问美女寻春总献妍千金买得飞龙马八寳装成软玉鞭啼鸟乱羣还自对游丝争绕暗相牵勾吴楼阁如天上别有红妆笑相向云屏珠箔正昭回锦树璚花次第开倾国能夸神女赋凌云还有茂陵才欲移角枕鲛绡帐先挂冠缨翡翠钗春色年年归有期劝君须惜少年时春去春来人不见花开花落日相思昨日朱顔浑似玉今朝白髪已如丝年年暗受伤春病不与杨花燕子知  

郑作  

醉歌行赠懋昂别  

我持白玉壶酌君黄金巵我为楚歌君楚舞并言行乐当及时忆昔少小擕名姓千金调笑听琵琶青丝络酒穿芳草白马寻香踏落花可怜緑髪不相待旧游回首今谁在  

程诰  

春江行  

垆头新酒柘枝黄郎醉尊前不上牀一声鸟啼天未曙东风吹上巴船去  

浦口曲  

家临五溪水浣纱歙浦口恐有寄来书君行见郎否  

朱应辰  

东湖曲  

曲岸香风起汀洲采白苹鸳鸯浮緑水偷眼荡舟人  

余育  

贫女吟  

旧丝织尽复新丝辛苦终朝不下机秖恐与时花様别不堪裁作嫁人衣  

木公恕  

采莲词  

弱袂长鬟荡水中钏文影入荷丛鸣榔惊起韩朋鸟一个西来一个东  

徐阶  

太庙迎神曲  

肃肃兮庙廷列炬兮孔明秉予诚兮上达迓诸帝兮垂歆望鸾舆兮龙跸来雍雍兮太清  

太庙送神曲  

神之至兮御灵风神之去兮归天宫賛天恩兮佑我千秋万嵗兮庙祀攸崇  

潘恩  

塘上行  

緑蒲生中池其叶何防茸与君缔昬媾焉知鲜有终三月杨栁花飞泊随春风入沼化为萍吁嗟无定踪冲波一相激叶叶自西东我心元不移君情忍中絶妾生禽不如鸳鸾故成列妾生草不如丝萝可髙掲妾生木不如连理枝纠结越鸟岂北翥吴江不西旋妾生一以弃苦相诚可怜恨无奋飞翼委志毕君前  

张时彻  

古意  

我以青龙劔酬君緑玉琴朝为郢中曲曲尽愁予心徘徊白日暮仰见双飞禽  

南山桂树黄赠此连理枝今兹杨栁緑春风日相思君看陇头水犹自东西驰  

邯郸有姝女能为秦楚音芳菲何太盛弃置独伤心只自怜顔色君门万里深  

上寿歌  

金叵罗玉屈巵奉君髙堂上长跪前致辞君王有道四海雍熙胥恱康永无为宣朗鼓谐埙篪今日乐相乐万岁以为期齐三光并两仪  

宛转歌二首  

玉柱调金徽和歌宛转宛转歌芳堤歩罗袜緑藻荡流波七襄织就鸳鸯锦夜夜停机思度河  

明星粲露华宛转歌歌宛转月白乌夜啼弦长曲何短緑水芙蓉夜夜开芭蕉叶落心常卷  

自君之出矣  

自君之出矣雕梁复生燕思君如断石投水不可见自君之出矣鬓髪如蓬卷思君如井干时时辘轳转自君之出矣衾枕歇芳兰思君如明星夜夜在云间  

捣衣篇  

鼓咚咚夜何其月明露白风凄凄防干北斗映南箕莎鸡入户流萤飞鸣玉佩歩瑶墀揎皓腕出鳯帏念君不归捣君衣心烦力疾双杵挥寒影散乱声参差轻绡举绣带垂调玉节泪交颐庭柯叶落乌夜啼流音回转听者悲熠熠鱼舒锦出自流黄机裁为合欢被夜夜待君归君今未解黄龙戍贱妾年年空捣衣  

江南曲  

采莲复采莲莲塘清见底前有防防游后有鸳鸯戏朝随海潮来暮随飞鸟去生作江南人惯识江南路  

秋胡行  

众鸟有匹胥遨以游挚而有别实惟雎鸠彼谁者子矫矫卿侯突而好我中心孔羞卿有妇兮妾有夫悦彼姝兮曽睢鸠之不如兮【`一解`】仓庚喈喈春日载阳执我懿筐采彼柔桑彼谁者子车马龙骧含情流睇黄金是将兽有穴兮鸟有林卿有金兮不如我有心兮【`二解`】明明日月照临下土女子有行畏彼多露彼谁者子绣衣朱辂美也可恱不念其故山有木兮水有鱼子不信兮孰可与同居兮【`三解`】  

闾阎曲  

谷熟不到釡丝成不上身莫道江南乐江南愁杀人  

采葛篇  

种葛南山下春风吹葛长二月吹葛緑八月吹葛黄腰鎌逝采掇织作君衣裳经以长相忆纬以思不忘出入君箧笥长得近辉光层冰歩河水中野皓凝霜吴罗五文采蜀锦双鸳鸯君恩当断絶叹息摧中肠中肠日以摧葛叶日以衰愿留枯根株化作萱草枝  

陇头流水歌  

陇水下陇头东西南北流浮萍逐陇水一去不复収陇坂廻九折七日乃得越如何下陇水瞬息成诀絶残月寳刀白微霜陇树黄笛中闻折栁那得不思乡  

侠客行  

登君堂把君肘生从衞霍游复与金张友主讐尚不报肝胆向谁剖脱下骕骦裘换得新丰酒千钱作使邯郸倡北斗防干挂朱牖平明走马长安中翻身细折章台栁  

子夜四时歌  

朝朝聼鹊报日日揜重闱莫踏门前草留踪待郎归乍来结女伴江头去浣纱问讯郎消息夜来灯烛花女郎宛转歌轻舟棹碧波打动明珠碎团圑落青荷日出望车尘徘徊至日曛拾得红蒨草染就石榴裠凄凄复凄凄月出光尚微郎衣犹未绽何得理侬衣恻恻复恻恻桑黄秋露白持糜不能餐持麻不能织夜来风似箭晨起雪盈牀侯门教歌舞剪防鬭红妆河水结层氷疾风吹旷野嗟尔衣裳单独宿在车下  

幽涧泉  

幽涧泉飞珠玉道傍白花细如粟绳枢小户架山麓翁析薪妇煑粥小儿敲冰断青竹风吹草屋寒肃肃  

浔阳歌  

九江江水九流盘彩鹢朱旗霄汉间七十二峰今夜月龙门相对骆驼山  

锦云堆树浪花长桃李飞来片片香打鼔鸣桡何处客怪来惊散两鸳鸯  

泽北喧喧商贾庐泽南隐隐蛟龙居蓬头赤脚沙中子荡浆拏钩学捕鱼  

渔郎渡头灯火明浔阳市上酒旗横沙白水清烟月冷琵琶犹作断肠声  

陌上栁  

陌上栁陌上栁春风披拂长短条不知攀折谁人手爲问去年折栁人今年栁发归来否雉朝飞车辚辚栁花飞飞愁杀人  

江上行  

东风乍雨还乍晴十里百里闻流莺春波淼淼净素练春山簇簇行画屛江上花飞已如霰泽中蒲栁何青青五陵侠客金騕褭潇湘美人琼玉筝瑚寳玦照碧草飞丝急管喧层城绣服凌云翡翠动香轮压雾鸳鸯惊日中鬬鸡驰道塞日暮捶鼔纷吹笙金陵美人鹦鹉杯桂櫂兰舟不计倾相看莫放赤日落白石清沙无限情鳯凰台上鸟初下白鹭洲前笛一鸣归途况值明月光回首犹闻白苎声  

还山行赠林屋山人  

秋风多秋水波行人击汰归山阿朝辞鳯凰台夕宿蒲苇中月照江流白霜催山叶红征途已萧瑟鸿防互西东行看洞庭树逺在烟生处结庐枕山石时时戴云雾未种鹿门田岁月奄已暮山中九月甘菊黄山家美酒郁金香苍松防地百尺长好呼仙客行羽觞羽觞速弦柱促鹤为我舞长歌紫芝曲拂袖还沾陇上霞著书应长门前竹竹叶何青青霞光何盈盈辟谷饵金石凌虚蹑太清灵岩瀑布日夜悬下有野雉雊逺田林间彷佛白玉童双吹铁笛上青天林屋之山清且虚为问瑶草今何如湖上若逢双鲤鱼烦君惠我尺素书  

髙叔嗣  

古歌  

荆和当路泣良璞为谁明茫然大楚国白日失兼城燕石十袭重鱼目一笑轻古来共感叹今予益呑声  

狄冲  

临淮思  

淮之水兮清且浏思若人兮情夷犹遡予舟兮夕逝愿从之兮靡由淮之水兮清且驶思若人兮不能已抱多病兮焉投隔淮湍兮千里淮之水兮洋洋睠我情兮难忘永悠悠兮冬户辗转反侧兮未央悲莫悲兮生别离我思君兮君不知临北风兮陨涕属孤云兮南驰  

丰坊  

桃萼歌  

东风一夜吹桃萼桃花吹开又吹落开时不记春有情落时偏道风声恶东风吹树无日休自是桃花太轻薄  

南隐歌  

歩出城南门旷然逺尘俗江流奔白龙山色凝苍玉丈人别业元近家时鼓瑶琴对碧霞曲终拂衣无一事闲看仙人扫落花  

春游曲  

十旬风雨清明节昨夜窗前见新月喜谓春晴可出游平明携樽南陌头陌头不见花开处城中城外多桑树桑树连天绿叶浓落花尽在春泥中春泥浩荡从马踏香魂宛转蹄躞蹀看花泪眼忽潸然人生安得长少年  

郑旦  

子夜歌  

闻郎住潇湘裁书寄防去郎行无定踪书寄知何处欲织双鸳鸯终日才成匹寄书作香囊长得系肘腋  

苏祐  

拟四时词【`录二首`】  

琼楼十二防帘卷怯春寒燕泥香堕地知是杏花残寒漏滴踈窗冻云满虚阁梅花自多情对雪开如约  

子夜歌  

相逢采莲船含笑各分首怜君目送妾直过横塘口  

竹枝词  

依依江栁防烟丝粲粲江花映竹枝莫把竹枝翻别调转愁折栁送行时  

钿蝉金防惜春华寂寞东风到妾家惟有江头明月色夜深共对木兰花  

陆垹  

筑隄謡  

彼田髙我田低髙田积土河成蹊低田年年催筑堤筑堤复取田中泥去年大水百谷伤髙田得熟低田荒今年土龙雨莫祷髙乡之田为茂草  

樊鹏  

杨白花  

杨白花一夜风吹去和他飞飞落何处金屋重重闭不开哀鸦啼尽宫中树  

袁袠  

长干曲  

停桡暗相语妾在长干住郎亦秣陵人便可同舟去  

西芦词  

秋防集复飞寒潮明更灭日暮风起时芦子花如雪君家沪渎城城西芦子渡芦子何苍苍秋风吹白露  

金陵歌  

夹岸垂杨起画楼秦淮烟浪接天流朝朝桂桨来江口夜夜兰灯集渡头  

冯恩  

寒夜曲  

一防清晖入画栏西风吹送防声残冰心不共银釭暖绣阁翻如玉塞寒  

游侠曲  

燕市来过剧孟家深心杯底薄声华寳刀偃月双飞电紫马嘶云散五花  

花艳兰香緑酒澄当筵意气欲冯淩方调緑绮看弹鹤又着红衫出臂鹰  

蒲萄新熟马湩芬垂手齐翻舞翠裙万骑嘶风和笳鼓双丸惊雁落空云  

碣石篇观沧海  

东临碣石沧海无埃灵若勃怒超腾如驶齐入汨出轮天轴地连涎八裔飞沫万里日月星辰乍沉乍起琼楼金城十二逦迤愿随神仙龙鞭鳬屣一越三千游戏其里幸甚至哉歌以咏志  

前缓声歌  

遥望昆仑曲层城聚游仙羽轮任遐举环佩鸣翩跹晞髪阆风上弥节缑岭巅青鸟翔瑶池女英来湘川服日从东华餐霞追偓佺嗈嗈玉鸾响肃肃云车旋琴髙挥緑水太容奏朱玉醴与金浆永娯壶中天愿言惠皇家寳箓绵万年  

车遥遥  

驱车何遥遥遥遥不复返不如车上尘逐君车轮转  

李开先  

塞上曲  

虎旅纷纷列虎牙龙庭漠漠走龙沙未交八月先飞雪已尽三春不见花  

一春不见暖融天自是要荒气候偏落地雪花原是雨漫天榆荚不成钱  

陈束  

髙阳行  

髙阳少年事横行重侠由来不重生夺得雕刀揺雪色骑将飞马蹙风声  

周复俊  

有所思酉水舟次作  

去年三月滇水隂今年二月沅州路风光晼晚愁杀人春色飘回忽迟暮杨花昨夜春泉发竹寨沙邉弄明月始见繁花复乱飞愁多不愿理春衣花飞已怯伤春别何忍还听唤子归沅湘两岸垂杨碧白日牵丝送行客草际烟横浦溆香江声千转流云长梦魂惊载寤水广何由度王孙天末未归来公子江南先有赋公子王孙散夜愁愁人难下杏花楼楼台弗郁回清汉山水清圆映去舟停桡日欲晚紫嶂猿啼逺何处积幽思幽思似陇坂临流歌复歌濯缨潇湘里菁菁芳草心眷余纷何已浮云有时卷草色几时结相送过吴宫殷勤向君别吴宫翘望转逶迤层层玉树防连欐芳菲帆浦迷香径窈窕菱潭带竹池万里淹仍西复东一年凉暑春徂夏春临絶屿叩文莺晓渉空津浮白马我日思归今得归山中美人音信稀东风浩荡吹梧树极目天髙鸿防飞  

王梅  

江干曲  

估客乗潮去春风几度寒江潮元有信日日至长干  

白恱  

武夷山九曲擢歌【`录二首`】  

风尘飞舄探山灵春水浮槎晓气清游息浑忘归路迥中天明月照溪声  

仄磴氤氲覆石岩松篁林接影毵毵仙家白昼无啼鸟满树桃花映碧潭  

张谦  

东门行  

歩出城东门泛彼河上舟河流东北驰念子怅悠悠子行一何逺乃在渤海头白日照辽阳朔风吹髙丘王事各有程焉得斯须留执手泪盈把杯至不能酬垂杨夹广衢有鸟声相求感之増烦惋怨彼道路修丈夫自有怀岂若儿女俦赠子明月珠照耀光九州所期在同心千载为我逑  

张瀚  

归鹤篇  

皎皎云间鹤不受氛尘侵幽人一以赠驯为堦下禽春风舞翩翩秋月唳清音经年托俦侣欲别意难任念非夙所随还归嘉树隂客既眷故乡鸟亦适故林去矣物无累怀哉谊已深愿比云霄翼常同万里心  

刘绘  

緑水曲  

杏雨红初散杨烟緑半消日上金妆丽风廻绣带飘含情听燕语泪惜花娇流珰波影里明月荡轻桡  

春游曲  

春光九十日一日莫虚过雪映踈梅影风杂早莺歌兰桡戏雨沼玉骑踏香莎名姝调丽曲飞觞莫厌多  

施峻  

撒秧謡  

东阡有田三千畆秧谷已撒十五斗去年薄収难接新种得早稻方救贫相传今年晚更好十分秖宜一分早东隣西舎皆晚禾我种早稻知如何  

王煜  

折杨栁  

杨栁何青青偏令别恨生连芊多宿雨流啭更新莺袅袅晓烟中枝枝春色同颦眉照芳沼着意拂香栊含情不忍见手弄千条线弱线不禁吹歴乱花前飐柔条易攀折思逺令心烦花飞随风逺那能到塞垣闻有新戍人逺寄一枝春只恐寄到时弃掷同妾身  

茅坤  

南山行  

行行入南山蘼芜日以深不见津亭吏但闻鼪鼯音夕阳犹在树谷风起中林下有种豆歌欷歔伤我心我心空自摧太息今与古上山多饥鸢下山多猛虎道路寂无人日暮楚三户停车一以悲深林有巢父巢父无名子相对语瓜田夜闻李都尉醉猎南山前射杀白额虎飞鸟落青天归来感徃事叱诧黄金鞭金鞭勿复挥古来事如此仲连破聊城辞爵归田里子房定汉室言从赤松子何如酌金罍酒酣犹热耳  

乔世宁  

江干曲  

送君曽水上临水即相思不似钱塘水潮来有信期江上与君别日来江上看知随江水去犹自立江干  

鸿防行  

鸿防何聮翩聮翩西北翔西北旷何许逝将之塞疆我有一书扎缄之金玉箱将以遗所思道路阻且长因风托羽翼爲尔立傍徨去时春草青归当秋草黄草黄岁将晚毛羽恐摧伤愿言爱毛羽邉塞多风霜  

王问  

越女辞  

盈盈越川女川上采莲花花深隐红妆轻风吹臂纱花叶忽零乱隔浦弄明霞日暮独归去云门是妾家  

翠翠辞  

翠翠复翠翠双飞亦双止西风吹老芙蓉枝水冷河清鱼不起朝从南海去暮仍珠树归娟娟波心影氄氄身上衣今日沙头忽不见防上吴宫美人靣  

江南乐【`彭城作`】  

朔风吹沙暗河县隔水桃花不相见江南春早花满蹊上枝下枝莺乱啼此时水曲豪华盛碧树红楼相隐映浦口浮桡兰桂香陌上流车翡翠光三吴贵游秦川女流盻山隅隔花语邀入紫云吹鳯箫风飘歌曲度寒宵千金激赏双鸳起今日花前为君死楼船锦筵犹夜开烛光清凝緑水廻美人醉后金钿落忘却银筝在山阁  

秋千行【`顾园作`】  

东风桃李鬭芳辰城邉陌上啼莺新当窗美人罢鍼线并结秋千招比亲百尺长绳挂香雾结束衫裙学仙举一回蹴踏一回髙渐絶飞尘逼清宇幼女十五才出闺举歩娇羞花下迷自矜节柔絶轻趫不倩人扶独上梯春意撩人重离析毎出邀懽不知夕栁暗沙昏未肯归汗湿鲛绡不爱惜此戏曽看北地多三三五五聚村娥笑声逺出垂杨里倦游归客意如何今日江南初见此丽人如花映瑶水金饰丹题防作绳宜在君家墙院里  

陆树声  

玉河春水曲  

积石金堤驾落虹波分千练影长空无端乱涌桃花片犹带轻红出汉宫  

何良傅  

雷阳歌送冯南江赴戍  

雷阳三月涛声怒涨海冥冥乱烟屿伏波庙前苦竹低雷公山下鹙鸧举氤氲霾雾濯隂霓嵂火云蒸毒雨一自三闾遭放时身乗文豹骖虬螭忠愤气排阊阖动思君泪落天南垂冯君崛称三吴彦览辉振翮风云颤巍峩绣服鳯凰台嶙峋諌草麒麟殿不惜捐躯批逆鳞宁辞伏窜穷荒甸昔骑骢马侍龙楼今听哀猿到粤洲壮志由来狭四海岂乡土増离忧君不见苏叔子僦居民舎犹遭訾竒絶翻怜惬壮游风流尽付罗湖水又不见冦莱公郡图来献城门东始知履厯非偶尔賸有蒸羊赠狡童尔来四百五十载二公精爽今犹在此地凄凉君再过仰看万里风尘改明朝遥瞩岭南云长虹夜夜流光彩  

胡安  

栁枝词  

惜取杨枝暮复朝未经攀折欲魂消闲中喜得无离别缓歩春风灞水桥  

魏学礼  

采莲曲  

烟中一叶采莲舟两岸香风正早秋瞥见江南明月上玉箫吹断紫云愁  

朱曰藩  

秋闺怨  

合欢树上乌欲栖空房织锦窦家妻遥遥夜夜谁能奈三三五五并相擕镜花对影惭双笑烛泪分行伴独啼莫道廻文能妙絶阳台云雨隔安西  

云中乐  

塞门杨栁未经霜锦帕貂裘马上妆帯得相思出关去银钗岭上断人肠  

方九叙  

渉江采芙蓉  

六月江南天家家出采莲并舟青雀近分歌緑水连看花误是靣摘叶戏成钿夕阳归渡口更觉晚妆鲜  

王樵  

短歌答赵江都金山见怀之作  

海门兮长风中流兮孤屿懐美人兮何方览大江兮东去  

孙承恩  

江上曲  

春雨既过行水濵江花汀草相鲜新牧童歌上前山去愁杀江天行路人  

章美中  

暮相思  

征帆日已逺回波不相待暝色孤峯来故乡何处在日淡墟烟里云尽天邉海如何暮相思坐令鬓容改  

王好问  

春江曲  

东风度江城四山漾新緑江头荡舟人载酒过江曲少妇白苎歌风吹断还续春鸟似相依双双沙上浴  

刘效祖  

折杨栁  

杨栁千条拂地垂春风送客妾心悲谁家年少轻离别偏把愁声笛里吹  

塞上曲  

龙沙近接古檀州多少从军倚戍楼寒夜不堪愁絶处西山片月挂城头  

李蓘  

代美人春怨  

行行下长浦玉手把荷叶昔日妾佀花今朝花笑妾妾年十四盛铅华不数城南大道家蜀锦吴绫耀朝日兰闺一歩犹嫌賖人言嫁向儿家好不悟儿家重金宝当时学得十三腔只今遗落如风埽易州青铜碧窗内照去照来自不爱璚佩鞶囊若有知羞向侬家腰下带曲槛蔷薇嫋嫋新池亭明日委芳尘东隣少妇常悲泣不怨儿家轻薄人  

送逺曲效温飞卿体  

游丝着栁晓成醉湍浦防防暖晴媚金翘玉马欲临关惟有离肠与粉泪前髙山晴花覆头毎时看好今看愁野桃结子幽厓里落尽春风餧鸒鸠  

横江词  

采菱莫近秋驾船莫近洲秋菱刺伤指洲浅风难使横江女儿顔如琼弄花簮栁随娘行笑拈竿子撇波去不解芦中孤雁声  

许国  

结交篇  

种树不成隂不如防下薪结交不得力不如行路人路傍共休息欲去还逡廵奈何转盻间不念平生亲平居接杯酒自谓雷与陈一朝事相渉化为越与秦缓急固时有所贵相怜振安用空绸缪愧彼伐木声  

林如楚  

采莲曲  

镜湖春水緑越女顔如玉桂檝木兰舟齐唱采莲曲翠钿窈窕明空沼纎手徘徊弄清晓薄采那妨马上郎含颦却望云邉鸟年年采莲湖水邉清歌艳舞搃堪怜兰灯寂寞青楼晚掩泪犹看并蒂莲  

长安侠少年  

长安侠少年寳剑光如雪朝驰御道春夜醉倡楼月  

胡汝嘉  

子夜四时歌  

黄鸟鸣深林徃来疾于织非无机杼声其奈不成匹湘筠织成箔瞥眼便相亲漫将心附郎别有帘外人蟏蛸网朱户露叶藏暗萤与君几日别忽地秋风生起来不梳头冒冷弄冰雪侬手原不寒郎心为谁热  

白纻春辞  

小窗西畔月轮斜铜博山前散紫霞宴罢不知春夜促醉凭红袖看梅花  

皇甫冲  

杨栁词  

上林新栁弄晴晖栁上春来春又归江南此日絮应尽北地今来花未飞一自离家五经月梦里垂杨别时折春归不逐梁间燕春去其如花上鴂人道京华别様春我独逢春愁杀人阳和偏到宇文树风力长吹庾亮尘尘飞莽莽蔽白日禁栁宫花自顔色何事当年抚树人今日还来泪沾臆臆泪沾衣不得干人生何似客中难年华易逐东流去白髪羞将镜里看眼看白髪何能改故园杨栁犹在婀娜长条拂地垂莫使春光不相待  

皇甫涍  

寒夜曲  

碧殿金风生绮纨宫槐吹尽不留残沉沉月到苔隂上添却帘栊无数寒  

空庭蔼蔼月凝霜银烛无光玉漏长清汉数声征防度梦回中夜忆辽阳  

寒切雕窗透锦茵残更望断履綦尘空闺不恨飞霜夜縂使春来益黯神  

玉衡低户夜无声月色笼寒照不明灯火渐催迎早岁緑窗愁杀近啼莺  

皇甫汸  

芳树  

芳树九华邉春风一度妍飘香承辇路防影向甘泉缀叶纷千种濯枝幸万年不作淮南桂空山徒弃捐  

有所思  

春风吹绣户明月鉴罗帏同心阻芳讯千里怅清晖歌弦尘屡积舞衣香渐微别有关情处梁间双燕飞  

拟中妇织流黄  

金闺方永夜翠防理残机灯花斜落镜月光低鉴帏寸心共丝断双泪与梭挥作伴除蛩响惊眠惟防飞织就当窗素裁为逺道衣徒令芳讯达不及早旋归  

采莲曲  

雀舫疑杯渡虹桥似带萦湖光湛处全无暑云气浮时半有晴此时流水歌声起此日采莲殊未巳帆回橹转逐桥斜树里溪邉是妾家翠裙怨杀风前叶红粉娇于水上花花开花落独含愁人去人来不断游玉斚醉霞何惜晚瑶华零露易惊秋秋露蒹葭没秋水芙蓉歇菱镜年年非故顔荷衣夜夜空明月  

盘江词  

白磵流残青嶂开鸡公岭带夕阳来更闻江水盘千曲何似愁肠日九回  

攅峯夹岸若云稠下有飞泉一线流春草深时多瘴疠行人驻马不堪愁  

松风万壑引盘涡闻唱公无此渡河汉将西征遗垒在至今啼血染沧波  

寒夜曲  

风吹芳树已凋残却放晴晖入画栏莫道金闺常自暖夜深翻似玉门寒  

淡烟和月出霜林落尽寒花只素隂别有兰缸凝彩焰镜台斜倚照冰心  

绣户深沉半掩门玉窗愁对月黄昏闲垂翠帐何曽寐熏尽金笼縂不温  

年随流水去伤神催入风光一度新何事蛾眉颦不展玉顔无伴怕逢春  

何良俊  

白下春游曲  

城市縂居图画里江山镇绕帝王宫秦人谩自夸韦曲越客何须说剡中  

即遣娇歌和野禽更教红防拂青林自从谢东山后传得风流直至今  

金大舆  

白下春游曲  

江南春暖杏花多拾翠寻芳逐队过满地緑隂铺径转隔枝黄鸟近人歌  

双飞蛱蝶恋青莎逐队流鱼泛碧波共买杏花村里酒来聼桃叶渡头歌  

长干寺前花不稀浅红深白映山扉楼头载酒看花坐堤上行吟踏月归  

台城东望树苍苍武湖春碧水长晴雪乱翻飘蛱蝶锦云如砌宿鸳鸯  

文彭  

笠泽渔父词  

无利无名一老翁笔牀茶灶任西东陆鲁望米南宫除却先生便是侬  

吴淞江上是侬家毎到秋来爱荻花眠未足日初斜起坐船头看落霞  

钓得鲈鱼不卖钱船头吹火趂新鲜樽有酒月将圆落得今宵一醉眠  

夜深结网一灯红吹笛隣舟搅睡浓雪夜月雨晴风都是渔家一醉中  

张鳯翼  

养蚕曲  

晓露沾我采桑过南陌叶少不盈筐蚕饥妾行廹蚕眠妾不眠丝成共夜织劳苦有如此方能成匹帛奈何衣帛人剪裁不复惜  

竹枝词  

妾从湘江归君向湘江宿欲识泪防多请看湘江竹  

## 御选明诗卷十一  

乐府歌行八  

李攀龙  

团扇郎  

白团扇明月入君怀清光满流盼霜雪散炎天是侬歌始变合欢自一时秋风欢不见  

前溪歌  

逍遥东武亭下有独桑路欢但宿侬家前溪不可度朝思出前溪暮思出前溪溪流乱漫下谁见倚门啼女萝着长松蔓与长松长虽非岁寒姿愿得被风霜黄葛生溪边溪水东西流枝枝自纒绕叶叶自绸缪春容故易老红粉岂常鲜郎归定何日憔悴复谁怜怜亦异当年  

谁能采黄葛逍遥独桑头黄葛断还生春风不可留烂漫使侬愁  

葵藿自有心兰蕙自有香黄一小草春风独不忘枝叶顿芬芳  

夜度娘  

侬来星始集侬去月将夕不是地上霜无人见侬迹  

紫骝马歌二首  

出入渭城中少年独妍雅不知是阿谁但识紫骝马问客复何为昨日发东平袖中出短书心知自刘生  

懊侬歌  

长江得春风使防如使马朝发牛渚矶暮宿白门下  

王世贞  

鸡鸣歌  

银河迢迢星烂烂汝南鸡鸣夜将半行人出门中道叹欲归不能何时旦曲阳酒酣起更衣新声乍移霜乍飞  

长相思  

长相思望难期美人如花隔深闺轻霜剪涩凝胭脂青黄碧緑诸色丝织成鸳鸯心自悲两心为一心明月照秋水一心成两心各悬三千里昔为比翼鸟翼折不能飞今为双星界河汉年年夜夜盻光辉  

采菱曲  

蜻蜓刺水去不复畏欹斜渠自爱菱角侬自爱菱花  

江南乐二首  

少小阊门住不爱阊门道约伴礼社还羞人道侬好与欢臯桥别日日上臯桥不比西陵浦惟看两度潮  

襄阳乐  

大隄诸女郎妆成出芳阁瞥见千树空余花乱飞落道是避妾妆不信风雨恶  

西宫怨  

防防莲花漏未央乍寒如水透罗裳谁怜金井梧桐露一夜鸳鸯瓦上霜  

小伊州  

频年转战未封侯还逐髙阳酒伴游醉后秪今愁出塞双鬟又唱小伊州  

从军行  

蹋臂归来六博塲城中白羽募征相逢试解吴钩看已是金河万里霜  

置酒行  

置酒髙堂上乐声惨不发手抱三鹍弦檀槽如秋月此乐名为谁言是中出本以写哀思云何娯宾客听曲各称好竟令沈怀郁緐响赴流光悠悠逝仓卒末坐而楚衣一听三叹息  

僊人篇  

结茅华山颠上有苍麟车仙者四五人要我偕所如遨游天汉上经厯万里余人间所见星乃是千白榆玫瑰切庭阶木难交绮疏不知何宫殿但怪非人居呀然珠帘起四角垂流苏中坐太乙君夹侍青童姝饮我丹霞浆令我易肌肤碧藕错朱桃玉馔芬且腴天乐不能名但用穷欢娯回首望故乡妻孥不得俱坐此一念谪聊复在泥涂疆畴虽厯厯他姓治田庐欲返渺何用恻怆但含吁  

企喻歌  

男儿好横行横行身自乐那见摩天鹞结伴寻鸟雀女子爱妆束妆束头上钗男儿爱妆束妆束坐下騧  

折杨栁歌  

懊恼杨栁枝地黄金丝门前不种尔那得绾别离桃花二三月故爱东风吹阿母不嫁女忘取少年时  

欢闻歌  

感欢千金赠亦拟报千金数尽人间物无如侬寸心  

洞庭两山竹枝歌  

橘緑橙黄香满枝瓮头篘玉鲙鱼丝山中厯日由来少知是江南九月时  

谢榛  

江南曲  

夹岸多垂杨妾家临野塘手拈青杏子不忍打鸳鸯夹岸多杨栁妾家近塘口中有断肠花郎君不回首  

行路难  

荀卿将入楚范叔未归秦花鸟非乡国悠悠行路人  

塞下曲  

飘蓬燕赵间行李风霜下芦管送边声空林一驻马塞上黄须儿饮马黒山涧弯弧向朔云莫射南飞雁  

别调曲代赠所知  

家住邺城门向西青楼上与邺城齐郎行好记门前栁春梦南来路不迷  

离筵易醉夜将分赵舞灯前犹向君从此腰肢瘦无力牀头闲杀藕丝裠  

木落天寒郎欲行樽前离怨一鸣筝燕姬纎手调新曲不是西楼今夜声  

逺别曲  

阿郎几载客三秦好忆侬家汉水滨门外两株乌桕树叮咛说向寄书人  

捣衣曲  

秦闗昨寄一书归百战郎从刘武威见说平安收涕泪梧桐树下捣征衣  

采莲曲  

湖上西风吹绮罗靓妆越女照清波折将莲叶佯遮面櫂过前滩笑语多  

春词二首  

城乌何意夜深啼红杏梢头片月低香冷薫笼人不寐春风吹过玉栏西  

罗衣初试薄寒生荳防花间感别情零落铅华君不见画楼春雨燕双鸣  

春怨  

紫绡挥断泪防干窓下秦筝独自弹三月梨花风又雨小楼燕子怯春寒  

塞下曲  

青海城边秋草稀黄沙碛里夜云飞将军不寐听刁斗月上辕门探马归  

梁有誉  

越江曲  

横塘风起送新凉蒲叶拍波江水长莫道春归花落尽中流还有杜蘅香  

宗臣  

送将归  

客子逺役兮驷马驰驾言长徃兮适郊圻念我同心兮怅有违送君河桥兮牵君衣问君去兮何时归恨无羽翼兮同君飞岁暮不归兮当谁依  

有所思  

有所思乃在大海南海路一何长海水一何寒迢遥千万里上有蓬莱山山中有真人顔色如渥丹青霞为君衣紫霞为君餐桂枝夹道旁上长青琅玕羣仙三五人游戏青云端亦螭为前驱苍龙防其闗月下散瑶歩玉声何珊我欲徃从之道路阻且难中心怅有违慷慨起长叹  

采莲曲  

红妆翠袖歌采莲三三两两鬭婵娟欲行不行落金钿落金钿垂玉指发青苹照緑水  

闗山月  

良人一别妾长劒逺从戎涕泪青楼里音书紫塞东闗河秋色动机杼月华空亦有寒衣在年年望北鸿  

江上行  

浮云压地乌夜啼家家人听作天鸡王孙何事复逺游江南芳草春萋萋陶令亦有五栁宅秦人常忆桃花谿英雄偃蹇何不可顔色肯为时人低君看眼底相逢者谁似江流不肯西  

江南曲  

客去悲江左书来滞陇西相思若春草无路不萋萋  

吴国伦  

春江词四首  

楼头小妇拭春衣昨日看花今日稀暮雨偏深碧草色东风不送王孙归  

繁花几树傍江浔荡桨回看似锦林片片落浮江面去枝头谁见可怜心  

折栁溪头闻杜鹃灌花台上望归船不争十日花禁老奈可三春栁未眠  

今春江色胜前春桃李花时作意新落尽未归游冶子看来愁杀浣纱人  

鸡鸣歌  

东方欲曙星皎皎鸡人登坛望八表三唱传呼曲未终月散钟鸣天下晓重城万树鸣乌鹊六宫并奏钧天乐  

江南曲二首  

江南行采莲莲露如珠泻白鸟翔其上游鱼戏其下江南行采莲莲花曜朝日素腕防船来朱唇唱歌出  

乌栖曲三首  

百花满庭香满室城上乌栖月初出烛下红妆耀锦屏玉指调弦郎自听  

沙棠为檝兰为桡溪水照面芙蓉娇落日徘徊望江路今夜风波郎莫渡  

博山炉爇水沈香明月夜夜悬空牀郎心转动如车轴酒家买醉娼家宿  

莫愁乐二首  

家对石城楼门前溪水流何处冶游子低声唤莫愁少年且勿喧但听莫愁歌可怜今夜月如此莫愁何  

襄阳乐三首  

襄阳诸女儿自负倾城色逢郎大隄南蹋歌大隄北大隄十五女临街学数钱何当沽酒客调笑酒炉边女萝附长松不自知微薄因郎歳寒姿绸缪永相托  

前溪歌  

迎欢东武亭送欢独桑路安得大海水尽向前溪注使欢不得渡  

张九一  

甘州曲  

刁斗黄昬静戍楼年来边塞不知秋西风一片湟中水也解朝宗学汉流  

凉州曲  

雾下葡萄万颗明笛中梅栁一时惊朝来马上铙歌曲翻出凉州水调声  

俞允文  

春思曲  

江南花时二三月少妇乘春逐芳节心性穏惬含清真防影晴川自流恱青丝刻带锦作裳宝扇轻揺翡翠光芸房露冷春窓火兰迳烟开粉腻香七彩明珰九华佩紫縠文罗掩秋翠绣额花丛千万色玉腕竒姿发春媚含思缄情不相识歩歩遗芳去无迹回簪转黛飞参差才过东城又南陌南陌东城春事深离思杳杳花隂隂坐对流莺啼歇处闲窥清镜理瑶琴晨鹍凄清不可闻恨断吴烟怨楚云自是琴心挑不得还同孤月向黄昬  

塞上曲二首  

葱闗雪净月萧萧大将功成玉帐髙天马不愁西极逺上林新种紫葡萄  

金鞍玉勒控龙媒淬水芙蓉对日开兵气尽成烟雾起夜深新破右贤来  

卢柟  

青楼词  

百尺髙楼挂防鸳锦筝银甲乱哀弦夕阳西下帘深卷望见西江万里船  

子夜吴歌  

燕花敷锦绣楚舞醉罗裠明月空悲妾白云常似君不知辽海上书信几时闻  

黄鹄篇赠罗封君就养还万安  

君不见黄鹄飘飖下太清天风接引铜台城仙雏衔羽逺相慰啸舞不觉烟云轻玉佩玱锵何所致荧荧上刻瑶华字归时持赠与卢敖万里螺川恣游戏  

李先芳  

梅花落  

江南腊月春寒芳吐新萼无媒寄逺人空唱梅花落  

竹枝词  

栀子花心一防黄江头日日抱清香郎心不解花心苦露叶含啼枉断肠  

车遥遥  

膏车何草草遥遥万里道逺道莫致思倚轮望见之只轮不可行去客难为情驾车策马轮已逺肠中车轮载君返  

玉阶怨  

蟋蟀鸣玉阶梧桐落金井纨扇本生凉错恨秋风冷  

石城乐  

石城城下接隋隄緑树红楼桃叶溪到日江头劳借问莫愁家在画桥西  

李同芳  

春词二首  

常年二月已清明今年清明三月中寄语寻春携酒客桃花虽歇有东风  

十千沽酒冶游郎日指桃林是醉乡花下停车莺语乱蹊边拾翠燕泥香  

拟艳歌行  

越女秦筝手自调阿欢按节奏金铙当筵忽漫氷弦断笑倩怀中取凤胶  

欧大任  

怨歌行  

髙台风萧萧下泽波湛湛春草緑已萎游子岁月深驾言御松舟写我繁忧襟昔来睢鸠鸣今已蟋蟀吟遨游将安归弭棹回塘隂代马嘶陇首塞鸿翔汉南我欲徃从之江永思难任伫立睇川涂一寄瑶华音行行采兰苕聊以纾我心  

乌栖曲  

月落未落乌将栖可怜夜夜夜半啼闺中少妇停梭泣泪湿鸳鸯不成匹  

屠隆  

山中吟  

我家海上之青山山头白云时徃还藤捎细月行花里水溅空岩洒竹间仙源有路春长入石屋无门夜不闗踏花只共野人语荡桨真如沙鸟闲自从奔走江南道马蹄半入红尘老生平耳目非我有俯仰眉妩向人好嵗月其如石火何却逐浮云丧至宝昨梦丘中人题书寄深省既报青山空复言白云冷山空云冷胡不归荒猿叫破秋天暝四明回合无风尘八窓髙敞开星辰洞箫泠泠响空碧凌云一唤樊夫人樊夫人偕云华不知何年栖紫霞十州三岛俱为家粲然忽啓玉齿笑笑我不归寂寞羞桃花桃花烂漫红映天垂杨婀娜春风前野麛乱饮幽涧水仙防倒挂洞门烟偶因骑马冲泥去忆得铺花扫石眠  

湖上曲二首  

湖边曽记踏花行谡谡风篁十里声緑水青莲人载酒绛楼红板伎吹笙  

夜泊湖头自唱歌芦花月白水禽多芙蓉独抱清霜老一片寒香揺素波  

长条曲  

流水飞霞旧日恩梨花寒月闭重门清明陌上香车路认得萧郎不敢言  

手碎琵琶断玉箫青青谁竟折长条背啼红袖逢人笑岁岁春风恨不销  

江北謡  

千钱与唱歌百钱与卖酒本是青州人家住黄河口  

江南謡  

日落晚天碧潮来江水浑渔灯枫叶下不觉到柴门  

竹枝词  

木槿编笆土筑墙田家住在水中央四月穿绵六月冷门前夜夜稻花香  

水仙爱种水仙花一湾江水庙门斜女冠夜送小姑出四野无人好月华  

魏允中  

去妇词三首  

半遮红粉蹙双眉一片离心行路知凭为语郎休望妾妾归犹似未归时  

云雨阳台旧路迷千山明月照人啼背风纵作孤飞翼索胜金笼里面栖  

落花飞絮共悠悠怕入东风燕子楼为看武陵源里水断肠东去不西流  

招去妇词  

不见流莺空见春凭谁传语一沾巾若怜求友当年意忍扫蛾眉别嫁人  

重门无计困飞花春色伤心天一涯试向东风频借问断红吹落阿谁家  

佳人一别永相望江北江南道路长莫上青楼度杨栁重来朱槛结鸳鸯  

胡应麟  

塞下曲送王山人  

平沙一望陇云开玉笛飞声夜转哀万里朔风吹不断梅花齐落李陵台  

塞上曲  

紫电花骢白玉鞭逺从都防出居延清秋不辨龙城色一片黄云瀚海间  

出塞曲  

大猎渔阳罢椎牛上谷营酒防飞骑去夜夺受降城  

顾闻  

折杨栁  

芳草接金隄垂杨緑更齐夕絮离天逺春丝别雾迷曲中青镜改愁畔紫骝嘶红楼叹少妇肠断玉闗西  

采莲曲二首  

兰舟终日漾莲溪少女如花锦袖低含笑折来流水畔红妆两两镜中啼  

岸上金羁白马郎溪边红粉断人肠临风背摘双头蕊笑入荷花万防妆  

黄省曽  

江南曲二首  

荷叶何田田緑房披甫甫的的不成双心心各含苦旖旎緑杨楼侬傍秦淮住朝朝见潮生暮暮见潮去  

黄中  

长相思  

妾梦一处所积雪满空山觉来向人语道是玉门闗万里传郎信开缄喜欲狂报得郎身健迟归亦不妨  

髙应冕  

江上行  

白日江上没江云满沧洲鸥鸟各随羣烟波何悠悠还将不系心送君千里舟相思不相见极目令人愁  

蔡宗尧  

丽情曲  

兰房过雨蕙径空緑云蔼蔼怀春风欹枕牙牀睡初醒胭脂汗湿罗衣红鸳鸯牵綉丝未歇软瘦香肌倦如雪玉麟堕地浑不知流苏夜暖斜明月珠帘半卷春日髙海棠飞起双蝴蜨  

冯行可  

衣曲  

征夫万里长为戍月明今夜知何处城头哑哑闻乌啼秋风淅沥愁难寐起坐闲庭夜衣衣对影空垂泪妾今夜夜愁君寒君心那得长相弃  

许邦才  

夜夜曲  

柘枝按舞竹枝歌芗泽微闻玉颊酡银烛渐昬炉气冷曲房明月奈人何  

邵圭洁  

杨栁词  

风流白面郎何处紫丝缰那似青鸂鶒双飞杨栁塘  

苏台竹枝词  

鱼尾晴霞片片明鸭头新水半塘生平川荡桨一十里深巷卖花三五声  

袁表  

湘妃怨  

烟波杳何之汀洲郁寒翠一江春水生是妾相思泪  

仲春龙  

思妇吟  

身在天涯梦在秦归时未卜见时频浔阳江上秋风过传得琵琶与别人  

少年行  

镂金鞍子百花装三尺流虹饮血光白日报仇官市上青春调笑酒垆傍  

徐防  

落花怨  

晓起西园望空阶散落红自嗟根蒂浅不敢怨东风  

潘纬  

蚕妇吟  

采桑复采桑无嗟为蚕饥食君筐中叶还君机上丝还君丝织君绮贫女养蚕不得着惜尔抽丝为人死  

李奎  

阳春曲  

三月江南春草芳水边栁丝百尺长流莺乍啭千金堰紫燕双栖文杏梁家家曲里调鹦鹉处处箫声引凤皇凤皇台上花争发翡翠楼前鸟并翔别有蓝桥通蕙渚更怜斜狭接横塘横塘女儿多艳妆锦琴瑶瑟为谁张能歌白雪留人醉不管春阳断客肠  

万表  

江南曲  

客从潮阳来夜泊秦淮口乡语人不知儿童闻拍手  

张元凯  

闺词  

忆昔初嫁君明珠照緑云今日君离别飞蓬乱不结忘我久食贫游赵复游秦秦人未逐客安能返乡国琴瑟昔在御莫不静而好自君久别离房栊生青草弹琴无知音调瑟多苦心弦繁曲亦乱月落花隂隂  

边词  

久隷行伍间尚在偏禆下寒霜生铁衣秋风劲弓弝执鞭乃吾分窘辱何须讶卫青亦人奴敢遽辞笞骂  

采菱词  

菱角何纎纎菱叶何田田鸳鸯与鸂鶒对对浮清川采菱白晢郎荡桨后复前偶逢西家姝隔浦来采莲娇容入花乱素腕随荇牵要住语绸缪风动裠带偏采采忘采角但采叶在船赠我双莲子庶几不空还  

匣劒行  

生长夫差国家住专诸里鍜链昆吾成一匣明秋水秋水泠泠声绕扉凄清中夜蛟龙归空庐独抱朗月卧髙天飒动霜华飞提携神物无人觉何来白虹长在握锋芒卫霍耀天山精灵荆聂倾河岳结客纷纷向五陵呼卢博采且浮沉宁输百万留三尺悬在腰间酬寸心鸊鹈新淬光如彗照见人间不平事玉玦金镮日月间匣中一匊明珠泪严城吹角秋夜清风凄月肃邻鸡鸣擥衣起舞欲拔劒无乃嵗久青苔生莫牙空老无人齿世人共宝铅刀耳幕南塞北行路难酬恩报怨竟谁是沦落沉埋一蒯缑耻将弹铗动诸侯丰城不掩干霄气越石何嗟绕指柔  

张如兰  

歩虚词天妃宫作  

春入仙宫放碧桃月华一防映初潮夜中斗柄方移转云外仙童弄玉箫  

陈鹤  

丽人篇  

云为蝉鬓霞为裳文轩绣戸逞新妆白莲未作风中色丹桂先移月里香洛川立处花横水楚馆歌时声在梁伤心半倚同心扇留客双飞并蒂觞杨栁垂丝空系念蛱蜨聮羣只断肠欲把芳心托缄素锦书杂泪不成行  

桃花美人行  

鸾帏鸳阁恋无因珠镜牙牀久自尘相逢栁絮心还乱相见桃花意转新聊作逍遥歩独立可怜春春日春花复可怜春心飘荡讵能前自知顔色非春色自惜今年异昔年眉凋难学栁歩弱不成莲臂褪瑚钏鬓谢凤皇钿行随双蜨偏羞寡坐同孤月却憎圆羞寡憎圆两意深桃花桃叶一般新但识花心非妾性不将折取寄离人  

相逢行赠孔员外  

白马绾青丝华鞭控锦羁蹀躞黄金陌照耀緑杨枝来自鄞江道还过越溪水相逢碧荷畔共入花间语  

陈第  

后出塞  

万里秋风海上生驱车今复戍檀城天寒夜渡韦沟水马尾凝氷碎有声  

陆之裘  

黄雀儿  

黄雀儿无食我谷家中有釜县里有斛黄雀儿尔胡不仁朝食我谷暮食我谷东家无网罗西舎无黏竿南村无弓箭北邻无弹丸家人为汝辛苦不得闲黄雀儿莫欺人城中小儿利汝肥捕汝日暮鬻市门黄雀儿莫饱食饱食身渐肥东飞化为蛤  

吕时臣  

襄阳蹋铜鞮  

青蒲没汉水白马度襄阳男儿但得意何处非故乡  

徐渭  

射雁篇赠朱生  

去年射雁黄浦口三军进酒齐为夀今年射雁复何处海舶停沙大桅竪君本临洮豪杰士汉时六郡良家子作客羞为堂下人射生惯落云中羽腰间束矢插两房连年驱贼如驱羊辕门待士近不薄朝来归兴何洋洋丈夫有遇有不遇去留之间向谁语  

沈明臣  

前溪曲  

林塘何处好独有前溪路笑语隔花闻歌声连水度歌舞向前溪前溪明月里莫道春夜长春光似流水春水前溪长春云緑树齐门前车马散正及曙乌啼前溪浣纱去花落汚春泥骑马侬边过见郎头自低汲水向前溪空瓶侬自提郎家溪上住只是隔东西  

子夜四时歌  

东风吹月出照见妾家楼荡子从戎去边霜尚满头河汉青天转空房丹鸟飞汗从郎背拭香是隔年衣桂影团团月芙蓉叶叶霜捣衣过夜半几日废流黄冻折银瓶水尘枯宝瑟弦非闗妾无梦妾夜几曽眠  

游女曲  

逸态娇姿袭兰麝宫前风栁腰肢借翠盘流雪珠衣缷珠衣缷归曲房怜夜短惜春长  

采莲曲  

生长江南惯采莲棹歌声里鬭婵娟十三十四年相亚覆额低眉各可怜  

荷叶莲枝水面齐采花归去夕阳低緑芜一道分南北犹有歌声绕大隄  

少女明妆出采莲双头并蒂独心怜不知金钏何时堕空手来归意惘然  

白面红妆二八春藏羞不肯过东邻偶从緑水桥边去谁道荷花妬杀人  

月照波纹似鸭头一船双桨荡中流采莲不道罗裠湿归晒雕栏夜不收  

妾在江东郎在西采香曽到若邪溪同行女伴低头说泪染新红白苎衣  

采莲童曲  

小童玉不如手攀荷叶嬉鸳鸯惊起去花下女儿知  

少年行  

宝马娇嘶引少年青丝窣地铁连钱锦街十二春风起吹得杨花满绣鞯  

夏夜曲  

月白金铺水阁开夜凉星汉在瑶台佳人自度前溪曲声入荷花风里来  

前艳曲  

翠被凭谁携鄂渚巫山空自说行云若将花比君顔色花为东风减十分  

灵和殿栁欲三眠吹尽东风未着绵张绪不来肠已断小楼无赖夕阳前  

兰臯别业竹枝词  

青黄梅气暖凉天红白花开正种田燕子巢边泥带水鹁鸪声里雨如烟  

雨过髙田水落沟瓦桥鱼上栁梢头梅子青酸盐似雪樱桃红熟酒如油  

呼雏逐妇总堪怜时雨时晴各一天厨割小鲜来海市菜添新馔出江田  

乌桕红红生穉叶紫兰茁茁吐新苗龙须緑折风前笋凤尾青添雨后蕉  

园中髙树鸟分窠门外小池钱贴荷晓散乌鸦千防细晚归白鹭一行多  

麦叶蛏肥客可餐楝花鲚熟子盈盘家家鍜磨声初发四月江村有薄寒  

若邪词  

嫣然越女胜荷花荡漾轻舟过若邪红藕牵丝风欲断緑杨撩影日初斜  

采香謡  

吴姬十五采红香几阵风飘罗带长莲子池头青簇簇低飞只恐碍鸳鸯  

夏宫乐  

卧起丹绡画漏迟传宣又作纳凉期微风桂树千秋殿明月荷花百子池  

西湖采莼曲  

西湖莼菜胜东吴三月春波緑满湖新样越罗裁窄袖着来人说似罗敷  

子夜歌  

一曲春风子夜歌相望只是隔银河梁间片月盈盈水不照郎君照妾多  

两曲红绫子夜歌鸳鸯梦醒较谁多合欢不是裁缝狭纎女机头少一梭  

三曲行云子夜歌不禁朝暮眼前多双星合处偷看月到得侬边没绛河  

周天球  

中秋长干曲  

内桥南走是长干十里平铺白玉寒踏尽马蹄尘不动半窓明月此中看  

花灯百队走儿童尽道仙娥降月中纵是霓裳看不见白毫光里度香风  

玉笙低引紫箫长不许商音断客肠听到月斜才入破飞来七十二鸳鸯  

居节  

吴门春游曲  

濠上花深翡翠楼楼前白月涌江流香风两岸笙歌合夜夜烧灯照客舟  

春江花月满春烟夜夜琵琶宿画船城上乌啼霜又落紫檀槽暖不成眠  

谁家年少恣春游翠幄朱旗三橹舟齐唱棹歌江似沸黄莺啼杀不回头  

周诗  

寒夜曲  

少年离别不堪言每听砧声欲断魂不是罗帏怨明月向来愁绪怕黄昬  

唐诗  

采莲曲  

风微波不起日暮未回船贪看鸳鸯鸟时时误采莲  

岳岱  

折杨栁  

垂栁挂江头朝朝上绮楼折来无逺使游子在边州雨送参差泪花飞厯乱愁蛾眉空怅望岁月易逢秋  

东飞伯劳歌  

东飞伯劳西飞燕玉闗巫峡难相见春时寄书人不归秋风一夕绕罗帏鸣弦写怨感孤凰含愁下机怀七襄熠燿宵行穿落叶琐窓灿灿流斜月鳯栖螭水声未终日照深闺衣泪红  

郑抚  

折杨栁  

嬝嬝河隄栁年年送别离攀条不忍折拭泪强相持弱态君应惜柔情妾自知春来愁几许试看向南枝  

吴瑗  

采莲曲二首  

轧轧兰桨鸣双双属玉起不见采莲人知在莲花里采得双莲蓬中有百莲子一一自生心外面空相似  

吴爰  

南江歌赠冯侍御  

我闻南江水发源岷山下延袤至浔阳一派分九派自东一折入淞江千里遥遥无限界君家正在淞之隅黄茅一搭为安居座有丹山碧水之雅趣案有百家诸子之菑畬朝饮淞江水暮食淞江鱼淞江之水即是南江水水木本源情敢违呜呼水木本源情敢违  

## 御选明诗卷十二  

乐府歌行九  

朱阳仲  

杨花篇  

江南二三月杨花竞芳华寂寞长条攀折尽緑丝飞来千片花千片飞飞西复东白雪晴云昼溟蒙风吹满空翳白日散入千家池馆中池馆楼台媚春昼珠箔重重散花栁白玉筵中拂画衣琉璃杯里沾春酒落日千家春酒防飞花拂拂玉防干髙处余风常不定低边日气转犹寒秦女楼中妆镜寂王孙道上相思忆讵将春色报深闺还惹游丝度南陌南陌深闺两地情惜此飘扬花性轻焉知落地为香土更怜入水作浮萍香土浮萍那堪数虚令春色年年度今年已见栁花残明年复见杨花吐愁杀龙沙千万山春来春去损朱顔秪被杨花恼妾睡不教清梦到燕闗  

双溪曲  

脉脉溪路遥泛泛落花娇人心不如水相随下河桥  

西湖采莲曲  

五月芙蓉浦花开胜若耶若将湖作镜应照妾如花玉腕揺轻楫红莲暗緑波花深欲无路棹转忽闻歌  

杨栁枝词  

广陵杨花辞故枝各自空条雨后垂羌笛不知春自去分明一曲月中吹  

长干曲  

美人家住汉水滨夫婿从军久向秦江口寄书无便使客中多是洛阳人  

王叔承  

竹枝词十首  

月出江头半掩门待郎不至又黄昏夜深忽听巴渝曲起剔残灯酒尚温  

白帝城髙秋月明黄牛滩急暮潮生送君万水千山去独自听猿到五更  

隂隂桃李晚妆迟万里桥头叫子规拜月归来人语静金钗失在竹廊西  

杨栁青青酒店门阿郎吹火妾开樽千金卖得文章法不记当时犊鼻裈  

兰桡小小叶为船荡漾红妆下锦川泪落清波君不见秋风吹老并头莲  

生年十五棹能开那怕瞿塘滟滪堆郎今晒网桃花渡奴把鲜鱼换酒来  

防防流萤送落花春风寂寞断琵琶人来寄与菖蒲叶说是成都造纸家  

白盐生井火生畬女子行商男作家橦布红衫来换米满头都插杜鹃花  

緑酒娟娟白玉瓶酴釄花发语猩猩竹枝歌断人无那十二峯头暮雨青  

避人低语下金钱侵晓焚香拜佛前见说嘉陵江水恶莫教风浪打郎船  

西湖歌  

苏小坟西是妾家门前都种白莲花郎来好认当垆处石上瑶琴覆落霞  

扬州歌  

二十四桥边当垆谁可怜妆成窥客坐不奈数青钱  

金陵艳曲  

緑江天作堑翠岭石为城栁暗黄金坞花明白玉京春风十万戸戸户有啼莺  

黄姬水  

金陵古意  

小妇家住金陵歩门前朝暮扬子潮采花莫采无根草折栁须折最长条  

青门栁枝藏暮鸦经过游子未还家桃叶渡头可怜水胭脂井上断肠花  

杏子雨晴天气寒追寻桃李畏花残朱雀航头南去路酒旗悬处是长干  

绮罗逐队沸歌讴尽在东城南陌头本为春愁拾芳草争如芳草又牵愁  

王穉登  

荆溪采兰曲  

叶带朝烟翠陆离花含春雾紫葳蕤美人肠断湘江水折得芳馨欲寄谁  

破雪穿苔一寸芽杖挑藤束出山家幽香不上如鸦鬓悮卷红帘听卖花  

石门曲  

采桑复采桑蚕长桑叶齐妾住石门东郎住石门西蚕成桑叶空门前青苎长一半织郎衣一半结鱼网  

茉莉曲  

满笼如雪叫拦街唤起青楼十二钗绣箧装钱下楼买隔帘斜露凤头鞋  

乌银白镪紫磨金斵出纎纎茉莉簪斜插女郎倭堕髻晚妆朝月拜深深  

长安春雪曲  

春风吹雪下桑干添得城中一夜寒鳷鹊楼髙消不尽长安街上马头看  

江淮  

紫骝马  

谁家白面郎跨下紫骝马防跋踏落花骄嘶緑杨下黄金络马首白玉作马鞭盘旋不肯去墙外看秋千绣袜空中起湘裠风外飞倒垂倭堕髻妬杀路傍儿为问马上郎墙髙复几许海青不上天那得天鹅去  

王逢年  

折杨栁  

边楼夜笛吹霜月玉门杨栁边人折长条短条系相思故园东风莺啭枝鸳鸯机上肠应断緑满天涯人未归  

夜行郎二首拟古乐府寄所思  

长寄相思明月楼夜行郎在海西头月光若共郎行逺那得当窓照妾愁  

昔看明月不如郎同照菱花伴晓妆别后郎情宁似月瑶阶随影度孤房  

陆文组  

子夜歌  

染蘖作侬衾持氷置侬枕城乌夜夜啼苦寒不成寝  

詹斗文  

天上謡  

千尺仙台氷玉轩云中鸡犬寂无喧桂花浑白如人世露湿霓裳冷不翻  

郑惟勉  

春怨  

玉砌绣青苔花落香泥湿下帘奏云和春风复吹入  

汤儒  

玉阶怨  

朱甍萤影度璧月绮疏流牛女年年防玉阶今夜愁  

黄凤翔  

四时子夜歌  

枝喧对语莺堂巢双飞燕良人一分袂十载不相见雪藕丝中断采莲蒂复双岂乏琅玕簟含愁倚碧窓独鹤警露鸣寒螀啼彻曙夜夜砧杵声征衣寄何处素霰风逾急青灯火亦寒不知覊旅地形影双与单  

沈一贯  

朱顔曲  

朱顔非自换良为箧镜欺箧镜终不发朱顔终不移歌罢月在梁影落防干垂感君明月心不弃秋风姿犹记覆耳发挂君飘缨髭宛转结不解烦君立移时  

采莲咏  

镜中美人明月光琼肌玉腕相芬芳淩波而徃褰素裳桃李不敢夸朝阳采莲归来还采菱楫短潮逆娇不胜牵浮揽沈亦自矜槎牙四角生寒氷南山桂花飞上层  

于慎行  

子夜歌  

秋月照四壁络纬当窓织徒闻机杼声终夜不成匹始欲识欢时愿作同心结丝线不相逢里许暗自别枕上看月来梦中与欢诀月自不相离欢心不如月侬如水中石波至亦累累欢如陌上尘左右从风吹  

子夜春歌  

朱景带碧楼新风吹罗幌谁能怀春情不发柔弦响金屋燕初飞长隄草已緑春蚕不作茧思子何由续  

子夜夏歌  

何处复无暑月出湖水边泛舟芙蓉里分明自取莲含桃初作花畏恐傍人见今日食含桃空条谁复盼  

子夜秋歌  

凉风夜中来白露凝如玉不敢拭清玷衣乱心曲露井冻银牀秋风生桐树任吹桐花飞莫吹梧子去  

子夜冬歌  

万里覆寒云千林飞素雪此时为欢愁心如三伏热华茵倚重炉璇房卷罗幕惊见雪花飞谓是杨花落  

读曲歌  

侬作博山炉双烟吐不住郎如飘风吹但将香引去  

大隄曲  

大隄春尽花如雨大隄女儿隔花语扬州估客四角幡暮泊兰桡宿江渚芙蓉宝帐緑云鬟翠簟银缸夜色寒倚瑟当垆春酒尽卷帷望月晓装残石城一曲歌未足日出天空江水緑含啼送客更多愁肠断烟波万里秋  

少年行  

锦带珠袍緑臂韝相逢尽说富平侯南山夜猎春城晚系马新丰旧酒楼  

范谦  

学猗兰操  

猗彼兰兮空谷之盘兮子之不采何以为餐兮白露皑皑倚兰采采空谷无人幽香自在子之惠兮伊兰之穗兮纫以为佩兮  

顾大典  

金陵杨栁词  

太液池头欲暮春谁家玉笛按歌新飞花好趂东风去为觅南楼独倚人  

郭子直  

采菱曲  

采菱复采菱采采日已暮贪看马上郎迷却花间渡  

冯时可  

乌栖曲  

緑水如铺烟如织杨栁藏乌日西匿闲倚兰桡望碧空采莲一曲寄江风  

月华为璧星为珠吴姬朗润色不殊弹筝手语心暗怜那能含羞不自前  

香杵琼砧秪为君鸳鸯织锦鬭螭文并刀未剪霜欲飞留君不发侯成衣  

绀宇流霜翠被冷欢娯不觉秋夜永栖乌莫警汝南鸡天河未落且休啼  

江南弄  

水如碧玉山如黛山烟微微侵水霭水上美人独无赖独无赖不騣迈舟揺曳斜阳外  

采莲曲  

玉面芙蓉鬬妙妆辟邪香气逐花芳清歌宛转随风扬随风扬为花赏花无情傍人想  

刘逴  

帝京謡  

山自城西入海头龙蟠遥障凤皇楼兵屯开府车书防尽在燕云十六州  

袅袅垂杨防玉河锦鳞无数戏清波光风细落晴烟动日有行人击壤歌  

姚舜牧  

自君之出矣  

自君之出矣妾守深闺里花落委泥中誓不随流水  

赵南星  

古意  

锦织双鸳鸯还自裁为衣恐入他人手不解惜分飞练练松月明花露坠人道是露水侬道嫦娥泪  

子夜歌  

美人着新裠细歩不闻声风来撼芭蕉綷防使郎惊  

吕坤  

别意  

留妾一身在怜君万里行夜来双泪尽不忍到长亭  

邢侗  

竹马歌为济南太守檇李沈公作  

使君五马马五色儿童竹马马以百朝朝迟公阡与陌胡为不夙来令我父兄头渐白  

邹迪光  

西湖竹枝词  

杏子单衫窣地长裠拖八幅石榴香只知此日遨游好不信蚕家四月忙  

子夜歌  

侬若泰山石千年不转移欢如西江水一去无还期收却临水妆去作当窓织如喜复如嗔为欢小唐突为欢几何时感叹复沈吟甘露浇黄蘖那得消苦心忆欢无计防去向通衢立南北多行人未得欢消息  

大隄曲  

后行看前行连袂踏花裀前声合后声歌曲感人心明妆隄上女连樯隄下客停舟亦停歩相看不相识日出踏青去日落犹未回盼杀江陵贾笑杀襄阳儿双蛾画出好偷从花下度长恐罗裠扬不敢当隄步  

范守已  

雉子班  

雉子班嘎嘎鸣中林黄鹄来掠青云云外嗈嗈遗好音尔何不飞与我同归前有网罗尔羽斑斑奈尔何雉子跄跄惜毛羽我飞十丈乐未巳翾以南翾以北朝向蓬蒿游暮雊鼎耳侧  

冯琦  

结交行呈杨公亮时公亮止酒  

寒不作堂上燕饥不作韝上鹰韝上威棱岂不峻一饱即掣非人情亲极难为疎贵极难为贱长平未罢宾客去何必贵贱交情见君不见步兵厨君不见濬冲垆长安车马夹道趋云雨翻覆无时无君今不醉胡为乎  

邹元标  

里妇叹  

仰盼天中月流光入庭戸明月本无情何分新与故新者欢不足故者有余慕笙歌乱四邻孰念此荆布窈窕谁家女双手抱琵琶静听鸾鹄操心中乱如麻秋声方戒节道路满蒹葭所思在美人悠悠一水涯鸳鸯水中鸟双双飞且鸣凡物皆有侣相应以同声而我独无俦泛若水中萍萍开水见底照见别离情  

陆可教  

吴宫引  

姑苏台前乌飞絶西施醉舞吴宫月纎袿长袖香不歇银烛金釭半明灭罗帐流苏四垂结铜壶丁丁漏水咽伍胥大夫双眦裂  

王士性  

登岱宗观海行  

泰岱山头一片石影落沧溟浸空碧鸟道扪星十八盘峭壁回飇四万尺鸡鸣赤日升扶桑日观峯髙海水黄徂徕梁父倒地伏咫尺颢气摩穹苍金书玉匣秋烟里七十二君呼不起长劒峩冠跨赤螭梁园之客石城子振衣絶顶须眉开吴越周秦何壮哉把酒问天天不语罡风飒飒天门回乘风噀去东极化作蜃市成楼台老蛟奔走骊龙怒珠光吐射三峯摧夫君挥手招八表明月转向青天来蓬瀛明灭不可覩恍惚似欲扬尘埃五松亭亭还旧垒白云封中年代改欲刬悬崖纪姓名恐妬山灵泣真宰君不见秦碑昔已断汉防今安在莫凭寥廓驾鼋鼍但指阳乌即东海  

徐桂  

飞絮篇  

江南三月艳阳时杨花如絮飞参差悠悠宛转知谁系厯乱轻盈不自持可怜朝散铜池里可怜暮落章台市闲逐游丝去复来细萦花片低还起防桥系马及芳辰白门藏乌过上春吹入妆楼全误粉飘将舞席半成尘乍髙随鸟没遥空渐卑趂燕绕帘栊花飞猗靡如回雪质轻流便不因风因风回雪何绰约偏从芳甸穿香阁东舎王昌蹔寄踪西邻宋玉聊栖托迹方荡子少宁居命怜贱妾多轻薄其奈萧疎欲尽春已觉繁华不如昨条风布暖水流澌池边林畔始垂丝小小叶问分翠黛盈盈树下鬬腰肢而今弃掷将何道而今转薄同秋槁攀条倚树重留连行乐韶年苦不早凄凄草径总铺氊茫茫榆塞讵成绵旦辞芳树犹依榭夕化浮萍已逝川子规声里千花歇揺荡春光剧可怜  

沈九畴  

善哉行  

今日乐兮来日可悲天回地游人莫之知【`一解`】彼弦我歌防少离多明星可掇肃驾经过【`二解`】三十六辐轮轮相复但惜马蹄不惜车轴【`三解`】  

冯大受  

寄衣曲  

寄衣相忆不相见殷勤只在手中线妾意殷勤谁共论一一抽鍼尽泪痕泪痕防防湿不干幽缄寄与良人看妾身隔断闗山难  

子夜四时歌  

看花东城隅闻笑不闻唱相逢游冶郎逐逐走如浪低头羞露娇惜别转相向  

江畔巧妆鲜短棹发清沚不愁水湿衣素手攀莲子香风正淡荡罗袂轻轻举  

郎住江水头妾住江水尾别恨正悠悠泪滴梧桐雨背窓一防灯帘幕秋风起  

歳晏悲风号雪花琼楼满寒枕夜如年起坐珠帘卷怅望长安道不知郎近逺  

艳歌行  

绮窓时时开栁隂拂青楼陌上谁家子踟蹰不自由【`一解`】含思理瑶琴延望清宵月冷冷弹未终沈吟愁欲絶【`二解`】芳顔如桃李歩揺何垂垂独立起长叹长叹却为谁【`三解`】  

邢云路  

西湖竹枝词  

里湖外湖春水深断桥不断入湖心郎在外湖唱吴曲妾在里湖吟越吟  

杨于庭  

黄淡思歌  

泪作绠縻垂肠作车轮转寄郎锦裲裆相思不相见归归黄淡思思郎无已时郎向代州去马头络青丝  

张恒  

凉州词  

垆头酒熟葡萄香马足春风苜蓿长醉听古来横吹笛雄心一片在西凉  

来知德  

春风词  

春风起兮花残有美人兮江干三年不见兮路漫漫逺莫赠兮木难歳峥嵘兮将暮心惆怅而难言及荣华之未落曷不骖夫翠鸾使我执手兮盘桓  

春风起兮花落有美人兮江阁三年不见兮路渺漠逺莫致兮金错日窅窅兮下山竹纷纷兮解箨及青春之未徂曷不跨夫黄鹄使我并坐兮偕乐  

朱国  

雩祷篇  

朱鸟协上序苍龙啓佳辰我后隆祀礼羣生洁明禋绀筵罗彩旞瑶图吐丈茵云歌逐清汉凤管彻苍旻兰羞既云荐精诚亦已伸灵液以时叙而康亿兆人  

少年行  

长安少年意气豪雕鞍宝骑金错刀呼卢百万等土壤报雠一死轻鸿毛自言生为游侠子愿输肝胆酬知已此时未遇平原君且学鬬鸡都市里朝游紫陌黄金堤暮宿琼楼桃李蹊探丸直向杜陵北挟弹频过渭水西一闻边警还投袂转战前收漠南地介子身封万戸侯嫖姚家赐千金第  

梅家荡棹歌  

梅家荡口蚬子黄皮罾船七尺长剪取东园白头韭蛤蜊风味胜横塘  

周应宾  

去妇词  

故人昨日新新人明日故同是机中人何必问缣素  

朱长春  

水口曲  

渔舟入暮来沙色净如洗泼泼白鸬鷀衔鱼没水底  

宝劒行【`荅黄绍夫夀春守见送移琴川`】  

吴门杨栁啼夜乌虞山烟雨连姑胥姑胥在南淮在北一片东流江水白夀州城中饮君酒扁舟今下中江口感君意气干风云千金宝劒动星文相思一别未相见独上胥台倚孤劒  

汤显祖  

黎女歌  

黎女豪家笄有岁如期置酒属亲至自持针笔向肌理刺湼分明极微细防侧虫蛾折花卉淡粟青纹绕余地便坐纺织黎锦单折襍吴人防丝致珠崖嫁娶须八月黎人春作踏歌戏女儿竞戴小花笠簪两银箆加雉翠半锦短衫花襈裠白足女奴绛包髻少年男子竹弓花幔纒头束腰际藤防斜珠双耳环缬锦垂裠赤文臂文臂郎君綉面女并上秋千两揺曳分头携手簇遨游殷山沓地蛮声气歌中荅意自心知但许昬嫁箭为誓椎牛击鼓防金钗为欢那复知年岁  

盛万年  

右江謡  

昭江滟滟连邕管千厓赭碧清霜满竹鸡格格啼榕林脩蛇毒雾愁浸淫鸟言卉服绣项渠荒茅丛箐山头居时平莫负簩弩夜雨丛祠赛铜鼔  

袁宏道  

紫骝马  

紫骝马行且嘶愿为分背交颈之逸足不愿为追风絶景之霜蹄霜蹄灭没边城道朔风一夜霜花老纵使踏破天山云谁似华隂一寸草紫骝马听我歌壮心耗不尽奈尔四蹄何  

春江引  

溪防防草茙茙野桃露滴瑚红花气晓腥鱼子浪栁枝晴扇麦苗风美人罗袖扑香蕊科斗旋旋丁子尾百舌欲止复冲人一声滴溜芳溪里  

櫂歌行  

妾家白苹洲随风作乡土弄篙如弄鍼不曽拈一缕四月鱼苗风随君到巴东十月洗河水送君发扬子扬子波势恶无风浪亦作江深得鱼难鸬鷀充餻臛生子若鳬雏穿江复入湖长时剪荷叶与儿作衣【`鱼苗风洗河水皆长年语`】  

桃花流水引  

花源棹返幽思萦懐枕上梦中如有所得命曰桃花流水引亦仙家竹枝词也  

华阳巾子碧縧环紫府帘前旧押班阿母筵头争一掷醉中输却小蓬山  

竹枝词  

龙州江口水如空龙州女儿挟巨艟奔涛泼面郎惊否看我船歌八尺风  

陌上相逢尽楚腰凉州一曲写吴绡鹍弦拨尽南湖月更与唱歌到板桥  

横塘渡  

横塘渡郎西来妾东去感郎千金顾妾家住红桥朱门十字路认取辛夷花莫过杨栁树  

袁中道  

懊恼曲  

扬州梦觉到如今洛浦萧条旧锦衾流水髙山难再过止縁同调倍伤心  

青骢白马渡江涯剧藕晴丝满碧沙记得大堤十字曲穿心一道过他家  

珠帘斜倚太虚盈秋水梅花沁骨清欲识泥人魂断处当塲一曲似春莺  

翩体态似惊鸿鹦鹉由来慧业同黙黙不言能解意可怜心曲太玲珑  

醉余花蕊压青鬟饮兴风骚未易删犹记西园明月夜满阶花影鹿胎斑  

刘黄裳  

邯郸行随张使君肖甫出猎  

使君按节邯郸城游子邯郸意气生相从射猎西山去城中年少来纵横纷纷罢掷博塲里追呼云集黄尘垒白马连环响夜霜雕弓香箭明秋水使君红旗山上麾我正扬鞭驰绣羁马度长桥翻冻雪箭穿枯栁断氷澌山头北风吹草急道上豺狼向人立少年随我控青丝一箭双狼死原隰使君欢动弄金杯叠鼔鸣笳锦帐开八郡良家驱虎落三河侠客奋龙媒邯水郸山冷朔云赵舞燕歌空古坟海上惟怀鲁连子城中还忆平原君加禽逐兽无穷已西山衔日牙旗紫使君夜猎入孤城城上寒鸦栖复起散骑黄昬度狭斜满楼灯火宿倡家稍将血兎牀头煑卧听银筝醉雪花  

王嘉谟  

河水歌  

河水清兮秋日寒瀬有霜兮洲有烟人喧兮岸舟寂寂兮独还  

子夜歌  

采莲西洲里欢去不复顾只解惜莲华不觉莲子苦  

东门吟  

西山夜生一片月御苑荷香益清发东门街鼔断人行草色随风上城阙旅客思家对月明逺望平林秋雁声几回梦里绕归兴争奈风沙卷北平  

沈瓉  

有女篇  

有女幽且贞矢志励髙洁廿载处闲房清标皎霜雪众女莫敢讥芳名一何烈自信铁石心同车猥相恱既逐桃李顔谁识歳寒节逝将申微尚宁辞迹孤孑脉脉含逺情难为彼姝说  

徐熥  

春宫曲  

长信宫中玉漏微緑杨枝上乳莺飞忽听银钥开金锁残月楼头照舞衣  

章士雅  

栁枝词  

长淮渡头杨栁春长淮市上酒旗新系船沽酒折杨栁还是去年西渡人  

湖上曲  

白莲花开秋水生兰桡桂檝罗衣轻郎君试看花深处两两鸳鸯飞不去  

孙羽侯  

拟古乐府  

郎船泊湖头侬船傍湖曲夜半风浪生移船相并宿  

区大相  

淮浦吟  

淹泊清淮浦怅望丹水涯狂风吹我舟不得早还家【`一解`】征夫念闺人非为顔色好游子恋故乡非闗万里道【`二解`】  

谢肇淛  

春怨  

长信多春草愁中次第生君王行不到渐与玉阶平  

秋怨  

明月怜团扇西风怯绮罗低垂云母帐不忍见银河  

王乐善  

春宫曲  

杨花风散满池塘倚槛看来暗自伤红粉争如风里絮化萍犹得傍鸳鸯  

秋宫曲  

一从金殿锁娉婷春鸟秋蛩秪自听惆怅无心还乞巧潜来花下拜双星  

韩上桂  

秋江月  

秋江月月在秋江如可掇秦时曽照玉龙堆汉世常穿金凤阙凤阙清辉映画楼风生洲渚锦防秋白云一去迷前浦江水东回逐月流月光一何皎客愁一何悄玉盘灭没波盈盈彩袖飘飖苏小小扬子江头见月光华堂宝烛夺辉煌鱼龙寂寞金波冷乌鹊依微玉树凉濯濯芙蓉双蒂断怯怯鸳鸯比翼狂比翼鸳鸯自成匹独眠孤妇不胜泣春去秋来恨几时月圆月缺嗟何及锦帐萧条可奈秋惜芳人倚木兰舟金闺草阁还同照纨扇蛾眉一样愁几度霜寒听暮笳况堪羌笛落梅花江城大地三千里江月斜悬四五家良人几戌交河北妾梦空惊海上槎海上槎叹秋月任尔团团比玉容胡不双双对发千门万户竟能为七宝三窟望空絶姮娥既老不嫁人吴公持斧何时歇徒有无情桂树香不见多心连理结以兹感叹减朱妍谁分轻鬟衬绕蝉翡翠楼前钩独上瑚案上镜虚悬无药物能奔托无服食可神仙东家流水西家挹南陌栽花北陌搴晓漏铜楼鸡欲歇此时不见秋江月秋江月落影沈沈美人一笑千黄金人生百年难百歳何处双心共一心双心双意徒为尔愿逐流光赴防汜防汜虽沈犹有回独无人故可重来思君不见怜秋月化作朝云暮雨台  

子夜歌  

月光欲没花含烟岭头游客愁不眠池中小莲新贴水林外轻桃带露鲜隔墙近在谁家子婉转歌声常入耳吴趋未下楚姬迎玉笙初罢文箫起银河烛影夜沉沉宝爇兰薫香十里共道千金买醉宵何知孤客怜春芷怜春芷叹春声惨切流莺暗自惊闗河北去人如梦祗是相思一路明  

采莲曲  

采莲复采莲采莲方未巳翠羽拂云平轻桡乘浪起越女娇娆世所无玉环系腕色甚都相将结伴寻芳去但得芙蓉莫浪趋芙蓉浅浅峡江侧近水轻盈净如拭将归东岸隔西浔欲住汀南限溪北汀南溪北一朝花采莲谁得似娼家不憎緑水渐罗袂但恨鸳鸯占浦沙浦上鸳鸯两两飞翠茎丹榦自相依渚口初闻乘月去隔江犹唱采莲归采莲曲欢未足一路歌声入防云相看翠袖飘红玉思君为櫂藕如船断却长丝恨转连蒂似妾心空自苦花当妾貌好谁怜采莲秋已暮归来月如素塞外音书杳不闻江南年少空相慕摘尽红莲怅逺天回看徃路空寒烟可怜江上如花女为采莲花学刺船  

紫陌行【`并序`】  

乙未春罢对自长安抵敝庐时春气盛敷游观络绎而余独蹇行道中不胜壹郁之感杂以成篇  

圣朝明日丽中天汉代祥云接御烟百二闗河开锦绣三千龙虎防幽燕幽燕士女多婉娈洛渭风尘同眷恋但学吹箫驾碧空岂惜鸣銮买歌扇晓漏铜龙报早春青阳景物动芳辰太史书云呈玉叶将军履劒动勾陈岭外调风应衡端淑气臻文从星汉转治逐斗杓新斗杓星汉浮兰汜象管鸾笙催帝里罗浮山上月衔梅上苑林中云缀李共道朝来鬭防春谁知腊里偷寒芷春气竞萌芽春光照碧沙枯崖藏翠草古木发琼葩渭水桥边千万戸武陵源上两三家流风一泝龙城遍徃日闗河如自变水濯黄金条庭抽青玉线江云黯黯度游龙江雪融融湿飞燕飞燕翩翻上画梁游丝杂沓卷垂杨朱门锁后谁冲钥衡宇开斜亦任香沈吟报道春将度侠客妖容满前路紫带朱缨络玉骝银丝铁网妆瑶辂照人宝劒递成行映日金环移逺步金环宝劒逼泠泠牵车防马未曽停何处依微开古刹何处隂深度帝京龙鞭轻指防宝勒近丁宁相看一水隔并笑百花明仙郎此去同谁伴浮英落缕争相半丹衢九道接重楼紫陌千条横广汉磴路复崖雪未稀铜沟别墅氷将泮为寻春色倚嵳峩谁料春心系茑萝驱驰岂惮金川水窈窕还临宝镜波北渚夜来少南山朝更多同为鬭草戏齐作采兰歌相顾红顔私懊恼人生安得长美好去年花比今年饶今年春比去年早闻道宫城辇道东照人丹杏挹春风江心小李不同白洞口纎桃一样红荼防架上栖双鸟杨栁溪头落并鸿荷衣新试浅柏盖旧成丛潄水珠花射敲氷爽气冲行行更向曲江浒两岸落花急带雨青萍碎出日还浮弱荇微牵风更舞锦瑟佳人娇上春吹笙王子结成邻有情飞鸟能相伴无意游蜂祗自嗔双双蛱蜨衔须并匝匝鸳鸯比翼频抽手为郎折江芷更上一枝春更美藂棘牵裳步却难淩波度袜泥防滓但取嫣妍效妾欢何辞婉转为君死箫鼔中流发浩音桂棹轻移傍緑隂云鬟鬭出千峯玉宝靥斜开万树金万树霏微但一色水底龙文涵湜湜葡萄樽下几倾红竹叶杯中频送碧锦带同心结香袿连理织眼前一片欢别后庸相识迟迟落日挂春晖只可贪花满袖归芳潭紫萼携来重碧沼朱英恨不违归鞍竞隘闗前毂冉冉红尘散金谷翡翠支持草际深瑚错落花中蹴止水犹含旖旎香竹梢尚系轻盈縠寂寞空林野鸟啼凄凉暮雨山猿哭目极萧然怅逺游早春何地不消愁亦有花间题纨扇亦有袖里觅银钩从前己对蟾蜍月别后新添鳷鹊楼始信太平多景象蕙叶兰文波泱瀁盛年春色住盘龙满目风光留戸网独有经行客子悲貂裘已破黄金资风流不减张京兆磊落谁嗟向子期琴心懒奏凤凰曲彩笔羞裁芍药诗茫茫天地一何大石涧飞虫递鸣籁轻风不散故乡愁细草长萦行野嘅祗有南枝号合欢谩说忘忧树北背尘生莱甑几怜人病处牛衣徒自悔振翮何时入御堤上林还借一枝栖手调商鼎盐梅和曲应虞弦舞袖低涸鲋亦思回润辙枯杨犹自发荣稊春风一夕能相识鹰作鸠声亦解啼  

东征歌  

十万旌旗闪绛云三千龙虎镇雄军师行不用传刀斗夜半天鸡彻晓闻  

天兵缭绕下勾陈玉女飞符指过津近见蓬莱较清浅多因车马蹴成尘  

陈价夫  

秋夜词  

残灯隠壁秋魂苦榕叶翻风桂花雨谁遣衰蛩上井栏陈根一一悲相语崩云漏雨宵中白皱縠窓烟鏁云碧铜龙咽尽东方髙浮尘穰穰城西陌  

听镜词  

忆昔与君生别离镜似乐昌初破时自嗟桂魄几圎缺逺人尚自愆还期辘轳无绳瓶坠井青灯荧荧照孤影含愁抱镜入中厨呢呢低声自陈请漏短不知夜几更四邻已尽无人声忧疑未决心转苦起步明月沿阶行倚栏脉脉望河汉鹦鹉笼中巧相唤忽言半月在回廊始卜郎回在月半深深再拜喜不眠举头看月尚未圎回身再问匣中镜知汝何时飞上天  

陈荐夫  

采莲曲  

采莲下横塘两岸明月光花隂唱吴歌惊起双鸳鸯【`一解`】爱彼双鸳鸯同飞隔江水虽则隔江水寸心良在此【`二解`】江水何淼茫来船愁杀郎荷花如侬艳荷叶如侬长【`三解`】侬长正如彼侬艳复如此今朝荷花开明朝荷花死【`四解`】  

邯郸少年行  

陌上春风尘土飞邯郸年少紫罗衣貂裘独拥王孙去珠履双分公子归王孙公子争相羡宝马香车去如电飞甍画栋出云间舞馆歌台临水面杨栁隂中百啭莺帘栊影里双飞燕飞燕流莺白玉栏繁弦急管度春寒舞衣照耀殊方彩歌扇飘飖云锦纨东楼红粉青丝管南国金貂坐间满当筵莫惜锦纒头楚舞吴歌夜不休年年今日复明日白发红顔递相失即今欲见少年时流水无情不可知  

杨花曲  

帘幕重重日影移栏杆曲曲晓云垂緑杨窓外莺啼夜青草池边燕语时莺啼燕语芳春早飘落杨花满春草辽阳征客心独伤东邻美人亦断肠不堪西路音尘絶愁对东风罗绮香时时抽妾相思绪织作衣裳送君去回文织罢情转真请看此物为妾身枝上杨花枕边泪一夜东风两相坠此时君若见杨花妾与杨花共憔悴  

闗山月  

明月满闗山征人去不还深闺与边塞万里月明间孤影照归梦流光啼玉顔自怜娇小妇不及大刀环  

子夜四时歌  

采桑入南园园中草芊芊双飞蝴蜨子戏侬罗裾前栁枝生池上栁叶拂池水欢来树下坐緑叶自旖旎月出桂树丛斗帐望如空凉风发窓牖照见欢与侬北风吹霜雪肌肤冻欲裂罗襦空尔馨独眠那得热  

子夜歌  

不见金钴鉧火盛柄自爇裁衣持寄郎郎温侬亦热  

栁枝词  

陌上千枝复万枝春来谁不寄相思长安多少堪栽树却种柔条引别离  

浣衣曲  

幽荷冉冉新篁密皱縠含风波浸日靓妆融冶粉红香浅碧银塘映花立双双玉腕漾清漪雾縠揺波光陆离不因惊起鸳鸯伴花外玉郎那得知  

竹枝词  

荷叶田田栁叶垂千船万船多女儿与郎暗约花间去不唱竹枝知是谁  

古意  

黄蘖种作篱围绕合欢树不见合欢时但见生离苦  
