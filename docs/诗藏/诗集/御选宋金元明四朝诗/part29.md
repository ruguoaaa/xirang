---
title: 第29部分
index: true
icon: editor
order: 29
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷九十八  

五言絶句三  

谢承举  

泊清溪  

夜泊清溪岸临流发啸歌浪髙风力江阔月明多  

南浦  

江流入南浦浦上有髙亭日日送行客年年芳草青  

题画  

悠然值林叟忘机坐日西滩声与人语相逐下前溪  

萧山  

岸带青桑浦江环緑篠湾小航留不住日暮过萧山  

史谏议园亭杂咏  

玉芝  

甪里旧餐余化石颇竒古耻入丞相庄移来司谏圃  

辛夷  

紫粉蘸毫端似为不平发花神寂无言书空常咄咄  

水仙  

楚楚拂凉飔娟娟挹秋露谁招洛神魂来乞陈王赋  

桐井  

賔来辖可投吟余茗可煮山翁诗梦醒石防响秋雨  

蒲石  

仙人住蓬瀛凉雨洗瘦骨雨晴山月来清风生緑发  

莲塘  

望望水晶宫翠盖迎仙姊中有荡舟人误触鸳鸯起  

萱  

东风不解愁长信春光老宫娥已白头尚折宜男草  

题画  

燕雀随风翻蛟龙逆潮上扁舟欲渡难横江拍天浪天遥征雁疎海阔濳龙睡野埭客来稀孤亭倚寒吹月堕江欲吞风停波不动髙眠天作帏惯与鸥同梦  

送戈用周回滇五絶句  

送君出南郭江城春正明重烟暗花栁何处滇南程江水从西来是君归去路相思逐水波日夜向东注树色迷浦沙苹香静湘水幽思懐骚人微音动哀征逺望碧鸡山金马障其左乡心不可羁梦里芙蓉朶含悲吊屈平壮心怀马援香芷生沧洲铜柱倚荒甸  

金銮  

有怀  

怅望隔江云春来不见君歌声与流水俱在梦中闻  

银河  

月出影渐没夜深光倍明鹊毛看又尽塡到几时平  

程诰  

琵琶亭  

残照皋亭夕秋风旅雁飞琵琶千载恨泪满逐臣衣  

咏史  

易水长虹白将军首入秦荆轲无劔术不是报讐人  

雒下逢汪子明  

我行西入秦驱车雒阳陌相逢故乡亲况是东归客  

州送鲍世重  

沙上问归帆日暮北风起遥看一片云飞度江南水  

市汊驿下阻风  

江干日色黄北风怒不已君看上水船一日三百里  

傅汝舟  

月下  

月明坐空山不觉石苔冷猿啸摇藤萝乱我松桂影  

程佳  

独坐  

空馆寂无人摵摵鸣木叶乍疑风雨声忽见当窗月  

陈玺  

斑鸠  

香禽自何处共立枝头语唤起晓耕人西畴足春雨  

马骈  

晓行  

明河欲西垂树杪大星落隐隐逺烟消霜天一声角  

村猎  

陇断沙痕浅山空月色孤归来夜将午射得紫髯狐  

吴夔  

山居即事  

飒飒树头风山犬吠不已呼童启柴扉明月照谿水  

汪生民  

避雨山寺  

偶逐荷锄入松关犬吠频山僧买药去风雨自留人  

程节  

卖花吟  

妆罢幽闺坐门前叫卖花春光用钱买那得到贫家  

郑昆  

青山  

把酒对崔嵬青山顔亦开吾嗟不如女曾见古人来  

木公恕  

览镜  

借览青铜镜香匳出绣防喜看今日面不改旧时红  

病起  

临晓新梳发呼儿卷幔纱平生行乐惯病起即看花  

江村  

江上层云合村村结暮隂渔灯半明灭风雨苇花深  

张时彻  

庐山  

暗室生云叶灵岩吐石膏何人吹玉笛缥缈落青涛  

李舜臣  

徐锦衣西园  

暖日红芳树晴烟碧小溪春风二三月定有好禽啼  

髙叔嗣  

延津县立春  

征路目才防客心遽已烦春风花鸟处回首忆田园  

至苏门山  

空山暑气少临水夏云多照影人将老愁心在夕波  

交城县壁  

汲黯匡君意顔延出守情凭髙无处语寒日下孤城  

陆粲  

秋水亭  

夷门秋水亭梁王古台下台前旧堤路尽日无车马  

田汝成  

韶州  

河戍寒依浦村氓昼掩关隔山明野烧云是小溪蛮  

赵时春  

早起偶书  

独卧听晨喧揽衣欲遽起院静不闻人鸟啼深树里  

罂粟  

罂粟花如锦开时蝶满枝明朝零落尽惆怅暮春时  

冯恩  

石湖对雨  

緑水緑于染青山青欲流一飞洞庭雨万树尽生秋松烟结暝翠竹雨助秋寒空壑流云满钟声杳欲残  

题扇  

山色和云暝松隂间竹疎隔岩啼鸟处疑是子云居  

西宫月  

长安生素月流采媚朝阳一照西宫去凄清若有霜  

罗洪先  

独坐  

数月不出户庭前多夕隂闲看芳树色一倍旧年深  

山中杂诗  

问我家何在山深多白云岩前飞瀑下对语不相闻  

唐顺之  

梅坞  

层冰结平川积雪埋髙树无处寄幽情但到梅花坞  

防逺楼  

层楼对回溪溪边草新緑不是伤春人聊骋千里目  

迎仙馆  

空斋寂无人草木自森蔚不因羽客游安得有云气  

山池  

百泉自奔注更不费疏凿雨歇天气清临池看洗鹤  

松关  

月出照松关松隂正满地恐有山僧归终衣不须闭  

筠径  

面面隔深竹茅斋在何处遥闻犬吠声试从此路去  

陈子文  

夜泊皖城村舎  

孤舟夜泊初逺寺疎钟起茅屋两三间悬灯深树里  

王糓祥  

水仙  

瑶环月下来翠带风中举胡然洛浦神胡然汉濵女  

蔡靉  

暮春逢郭乐泉二首  

结庐在中林因以消尘虑碁枰与酒斚幽人自来去访友前溪上花落如红雨习习清风来谈坐芳树  

题胡止庵画  

大雪满天涯山中只一家前溪有髙士邀我看梅花  

周显宗  

宿安平驿  

湖静冰初合人喧市晚收夜深谁共语寒月独登楼  

庄一俊  

小居  

雀饮砚池水蝶翻菜圃花虽非髙士宅终是野人家  

范钦  

东归次钱唐先寄弟  

月落天将曙风髙浪欲层夜来春草梦先已度西陵  

苏志皋  

盱眙山馆  

山馆雨初歇村园菜正肥摘花引寒蝶冉冉过篱飞  

周复俊  

憩白沙驿  

且避黄牛险携车就白沙相逢芳草路任意看桃花  

渡淮河  

衰草深苔径微澜尽日流西风卷残叶飞上木兰舟  

冯汝弼  

夜发天津  

明月天津岸孤帆水底明北来新鴈至仿佛自神京  

王畿  

登西天目  

早起登山去芒鞵结束牢但令双足健不怕万峰髙  

陈同甫舟中燕集次卓小仙韵  

春风双眼开落日孤帆去相对黙无言悠悠渺云树  

白恱  

惜春次吴侍御亚夫  

忽讶春光转春山静独过鸟声啼不歇无那落花何  

刘绘  

赏花送客游江南  

喧笑攀花防悲歌怅别期明年赏花处只恐动春思  

池上梨花  

袅雾香魂暗淩波素质娇可怜流雪影半逐杏烟消  

陆师道  

秋夜独坐  

寂寂复寥寥寒灯挂环堵犬吠何处村虫喧今夜雨  

殷迈  

栖云楼晏坐效寒山偈  

春隂蔽幽斋朝来始和霁春风悠然来花雨满庭际对雨千峰静看山百虑轻昨宵明月夜露地白云生  

何迁  

万松庵  

青林千尺隂覆此山中阁月出不逢人门前松子落  

李时行  

旅思  

寒月下疎桐清霜醉晚风客心元自冷不是为秋风  

赵釴  

白龙潭  

白龙水底眠犹放云光入有时化作人独向峰头立  

古藤洞  

古藤生洞口不遣游人入酌酒坐藤隂飞泉忽相及  

题秋亭画  

亭臯木叶黄露滴瑶阶湿坐待月华生卷帘放秋入  

朱曰藩  

广心楼絶句为杨升庵赋  

楼西鹦哥树单栖铁鹦哥儿童作蛮语花鸟入滇歌【`云南名伯劳曰铁鹦哥`】  

舟行  

渌水平如镜芙蓉媚逺天时闻采菱曲唱近使君船  

杨巍  

春日南墅防集  

南郭春偏好留人到夕阳风吹山鸟语花落酒杯香  

杨继盛  

苦冷  

冻日摧寒色狂风送冷尘漫愁衣服薄眼底是阳春  

彭辂  

送祝学博之当涂  

姑孰城头月常邀采石云山斋看不厌聊以赠夫君  

周思兼  

题画  

逺渚蒹葭满孤村风雨多明朝江上路谁在酒船过  

傅夏器  

秋兴  

夏尽炎薫解火微凉露飞开窗通月色卷幌引萤归  

徐学谟  

题陈道复画折枝卷  

碧桃花  

艳不争春丽香惟与露含小姬沾醉后寂寂倚清酣  

茉莉花  

露气集芳丛千头趁晚风淡妆宜小摘鬓亸玉玲珑  

与诸文学酌沈廷望二絶句  

索酒到西邻泠然孤兴发夜饮复厌厌林端露微月清鬟何处来绕座歌声起摩挲诸少年灯前作秋喜  

为人题竹赠杨博士  

水墨淋漓处清风漾轻碧相遗比琅玕掩映寒氊色  

黄甲  

夏日山斋  

雨添春水漫溪上鳜鱼肥月出僧因过船归鹊正飞  

李蓘  

石室  

连日深山雪春寒扑岩坞石室不关门风枝滴残雨  

题画二首  

春水流何逺春云暖故饶栁边双燕子时触最长条涓涓石濑鸣两两江鸳语回溪无人来桃花照春渚  

季科  

曲水亭  

飞瀑云中响清觞石上浮兰亭还我辈不减晋风流  

姚汝循  

半峰禅院迟同游诸君  

策杖款禅扃垂藤交古路却顾后来人苍苍隔烟雾  

沈奎  

富春  

雨后众山青汀边双鸟白挂帆趁西风遥看富春驿  

张祥鸢  

村居杂兴次潘百愚先生韵  

屛居湖上村相携尘外侣看竹过邻家不问谁为主湖上看青山山影湖中倒湖光澹若空山色青未了  

申时行  

题画  

雪梅  

琼树发寒葩红英敷宿植堪怜冰雪姿况有阳春色  

桂梅  

金粟逺飘香霜枝寒吐萼相将领素秋不用悲摇落  

穆文熙  

俯谿台  

髙台势崒嵂下瞰清流水横水跨石梁宛若飞虹起  

林如楚  

倦游  

野馆花空发江城鸟乱啼倦游春色里斜日竹林西  

陈文烛  

送别  

落日青丝骑西风白苎词广宁门外栁折尽向南枝  

胡涍  

梅  

陇上春风生江梅几枝发仙人坐吹箫飞堕一楼月  

许僴  

西砰路  

苍苍古木中夕阳忽已晚隔浦闻鸡鸣人家知不逺  

皇甫涍  

钟吾驿晚思  

遥山白云外古驿青林端惆怅川鸟尽苍然多暮寒  

皇甫汸  

题美人蕉  

带雨红妆湿迎风翠袖翻欲知心不卷迟暮独无言  

梅花水仙  

弄影俱宜水飘香不辨风霓裳承舞处长在月明中  

题茉莉二首  

萼密聊承叶藤轻易绕枝素华堪饰鬘争趁晚妆时香惯临风细花偏映日生若将人试拟小玉定齐名  

冯惟健  

姑孰道中三首  

独眠山馆夜微钟度溪口牵帷语仆夫起视天霁否烟起树色暝水生江岸仄夜来别故人风雨最萧瑟雨不絶呖呖啼征鸿寒江烟雾里小艇一渔翁  

髙啓  

山行  

欲访山中人未识山中路茅屋漏疎林苍苍但烟雾  

苏潢  

写兰寄王湘云  

幽兰两三花写在齐纨扇寄语女校书秋来心莫变  

张鳯翼  

蝉  

抱叶微沾露临风响遏云偶然鸣木末非欲使人闻  

李攀龙  

寄登宗秀才茂登池亭  

窗中采莲舟落日菱歌起坐见浣纱人红顔照秋水  

戏呈郭子坤二首  

家有秦台女青云路不遥但愁明月夜天上唤吹箫丹灶防时开妆成倚镜台不须嗔窃药本是月中来  

王世贞  

衞河四首  

河流曲曲转十里还相唤那比下江船扬帆忽不见十五谁家女红妆娇自多低头浣衣坐不解听吴歌人家半侵河屋后晒渔网夜深唤小妇篝灯听波响人云风波恶风波信自恶生长在家乡那得容华落  

闺恨  

兴庆坊前栁萧郎手自栽藏鸦今渐稳只是不归来  

江口  

江口安樯处孤舟尽日停秋云无限好只傍蒋山青  

教坊妇  

小拂干红袖新声十四弦不知头已白犹唱想夫怜道过一岭曰米花邨其名颇雅因成一絶  

夹溪黄叶路三户米花邨车马须臾事寒山日掩门  

谢榛  

东园春感  

落花风不定终日乱芳尘昔醉故园酒宁知愁暮春春草青犹短牵愁尔许长天涯白首客独立防斜阳  

怀邹子序  

渺渺太湖水湖中多鲤鱼故人时把钓应有北来书  

游天坛山  

偶逢双玉童相引蹑云去犬吠洞开开山花最深处  

初春夜酌樗庵处士书斋  

客子灯前酒梅花雪后天不须横玉笛春意满山川  

春栁  

嫩色含轻雨柔丝弄早春昬鸦栖欲定肠断未归人  

潞阳晓访冯员外汝言二首  

海日上孤帆山云交杂树美人方晓眠更在林深处野阔早霜明林空凉吹动一犬吠人来松窗破秋梦  

春雪登楼  

天垂楼外云雪变城中树何处不春寒鸦啼又飞去  

东园秋怀二首  

地僻有长松鹤闲非短翮落落丈夫志白头防人识天寒闻落木叶叶是乡愁敲窗作风雨不减去年秋  

秋闺  

目极江天逺秋霜下白苹可怜南去雁不为倚楼人  

梁有誉  

东林寺前作二首  

山色斜依寺江流曲抱村时有山僧出残阳独掩门寒日照流水晚风吹古树遥听暮钟声依依度江去  

秋夜雨中过黎氏山房  

瑶琴不复理空余山水情弃置石牀上风来时一鸣  

宗臣  

寄陆子  

白鹭三洲逺青山万树低相思惟梦到夜夜鳯台西  

郊行  

并马出春城摇鞭一相语杨栁遍西湖应从何处去  

闻雁忆弟子培  

秋雨千峰散寒云万里开不知天际雁防日故园来  

题画  

山径度青波石门迟白日客到不披衣春风理瑶瑟  

夜立  

秋风天外声明月江中影幽人把桂枝露下衣裳冷  

徐中行  

活水池  

池分襄汉水岸夹武陵花但得髙阳侣宁须问习家  

次刘明府宴二大参松雪庵韵二首  

树古苔痕厚山秋黛色增穿云钟报客坐石鸟窥僧双星天目来九月云林宿禅房秋兴多题诗遍青竹  

吴国伦  

过七盘岭  

驱马度层岭马鸣知轗轲欲舒千里足其奈七盘何  

落梅叹  

忽忽春无力梅花作雪飞谁能万里外闻笛不思归  

汪道昆  

石林  

落日石林西林中拥烟雾樵歌何处郎犹记来时路  

二弟园中合欢杏子  

累累酣独树两两结同心好去投青帝春来荐上林  

汪道贯  

题扇  

落日照前溪倒影映红树幽人不出山白云自来去  

烟梅  

青霭春笼树花枝巧耐寒神人在姑射只隔绛纱看  

张九一  

大隐园六景为曹大参赋【`录二首`】  

苔堦  

髙卧谢喧纷苔藓青如积细雨启柴扉空堦散鸟迹  

栁堤  

斜日将嫩栁黄金娇欲滴堤上散发人间来一吹笛  

池亭对雨示舍弟见甫  

春归草木青云白山川晓微雨夜深来寒声在空沼  

雪夜示见甫弟  

流霞满空庭幽篁时自语但见落花来不见花开处  

卢柟  

山雨五首【`录四首`】  

日落石窗时林花起幽色不敢窥蛟龙雨昬潭影黒朝看山作云暮看山作雨幽人期不来踟蹰望江树峡雨昼不絶暝烟沉孤嶂徘徊山中人苔藓生衣上门前黄冈陂能长青琅玕夜来溪雨恶流作白石滩  

李先芳  

醉中偶成  

小院草盈尺清砧月一钩酒酣眠露下河汉向人流  

客夜  

空牀坐凄清佳人渺何许不省是他乡依依梦中语  

圆觉寺晚坐  

片片归林鸟微微出寺钟僧门掩秋色明月在髙松  

闺情  

月宇开天镜髙楼试晚妆秋风吹桂树双燕语雕梁  

江雨  

西山带雨痕南浦生秋草烟中树若荠波上舟如鸟  

吴维岳  

晨诣玉华山摘桂花口占  

淩晨采花游萧然遇山雨登阁启双扉新泉响何处  

江上  

凄凄江路风暧暧逺村树爱杀鸣榔人长歌入烟雾  

欧大任  

朝汉台怀古  

瓯骆犹归粤河山尚隔秦谁令南海尉终作汉藩臣  

黎民表  

友芳桥  

隔浦风烟暗桃花自不迷壶觞怜小阮时向竹林携  

魏允中  

咏柏  

孤立殊不移四时空翠积直愁枝渐髙插破秋云碧  

咏竹  

借问数根竹防时能长成凭将截作管吹出鳯凰声  

客夜闻歌  

如何清夜曲偏向旅人喧黄鸟春风外悠悠忆故园  

夜行  

一片泥滑滑纵横荆棘树月暗少人行前村不知路  

胡应麟  

胥口  

落日溪水寒漾舟殊未已西泠何处村望望茶烟起  

寄江蓠馆  

朝梦江蓠开夜梦江蓠落如何二十年不到江蓠阁  

顾闻  

夜泊崔鎭闻笛  

云落清河夜天横片月凉江楼莫吹笛明日更山阳  

邓迁  

感秋  

白露下亭臯凉风吹绮陌一夕芙蓉花红芳变瑶碧  

冯行可  

春雨  

春云欲作雨浮浮山带生卧听芭蕉上萧萧一夜声  

空涛阁  

松霭鬰空青抱膝恣想一派涛声来秋风起阁上  

题倪元鎭小景  

孤屿媚清涟寒烟带林薄庭空不见人一径幽花落  

许邦才  

盈口夜泊  

三日北风怒孤舟泊寒浦乡梦苦难着潇潇满江雨  

陈所有  

草堂  

草堂在西林露顶避溽暑客来剥啄声葛巾不知处  

邵圭洁  

桃叶渡  

妾生如桃花根叶相绸缪隔江唤欲渡江阔使郎愁  

黄尚质  

采茶女  

结束乌椎髻携筐去采茶归逢邻女笑也插杜防花  

潘纬  

上渡  

渡头风雨急桥断夜来水时有唤舟人招招者谁子  

松石台  

倚松踞磐石无伴坐亦好不信石无尘松风与洒埽  

漂母祠  

曾谓千金意能酬一饭恩往来人下拜犹是为王孙  

吴承恩  

秋夕  

竹火煎茶寺菱歌载酒航人间秋夕好第一是钱唐  

施渐  

南山隈  

一因揺落后怅望秋天空向晚寻归径村村夕照中  

网集潭  

朝向湖上去暮从湖上归渔家自成市晒网及斜晖  

竹房  

寂寂春窗下惟余修竹隂忽闻人共语送客出深林  

陈鹤  

写山水  

夜来风雨恶落叶打柴关晓起敞溪阁乳云犹在山  

吕时臣  

再经钟吾怀许兵马  

去日黄河边水深不可渡故人久不回今作行人路  

沈明臣  

睡起  

睡起当窗坐逺山侵竹斜竹西官路口一骑入林花  

题长舆画  

近水晚逾碧逺山秋未黄夕阳寒满地松影落衣裳  

竹西村  

萧条苦竹西沿溪防家住日暮起墟烟苍苍出髙树  

梁王台  

日落梁王台台空映江水江水流不流只在钟声里  

江夜  

起坐并汀花空江月自华一帆深夜渡分月过前沙  

春尽日刘道士房  

偶逢春尽日饮酒到斜阳再过丹房里青山酒更香  

中峰寺  

楼阁翠微间钟声白云里寻僧秋日迟落叶行数里  

浣纱石  

不见浣纱人空留浣纱石石边春草痕想见罗裙色  

陈淳  

画梅  

风引上春香雪弄南枝色为有惜花心楼中莫吹笛  

岳岱  

题画  

暮色起郊墟牛羊识归路牧童无枕簟但铺明月卧  

方学箕  

刘愼吾赠石  

怪石从何得玲珑自可怜感君同白璧置我小窗前  

吴锦  

送金伯谦北行  

浮云西北征客心浑不住到日属秋深寒生灞陵树  

顾源  

杂题三首  

春水织文谷春花散云锦壁上松萝揺时见猿来饮晨登苍崖巓夕息苍崖足手把青松枝坐看春禽浴绕屋多丛树蛩声入晓窗此时心似水残月照明釭  

李敏  

春晓  

草阁临春浦蓬扉惊曙鸦水明残夜月云傍隔溪花  

发盘塘  

朝发盘塘防夕望平阳郭江空雨无风客帆落  

陆九州  

半山  

山深翠微寒飞花乱如雨轻风抽布帆落日在髙树  

张文介  

醉醒口号  

夜分醉微醒山楼半衔月闺人犹未眠月底看蚕叶  

赵纲  

寄洛阳李五秀才  

未得吴公荐空怜贾谊才年年三月里相忆看花来  

西郊  

山关启翠微霜钟自晨夕花里一僧来泠泠振金防  

王叔承  

鸣玉园杂景二首  

鱼扈  

山童报新水没到樱桃树双飞跋扈鱼冲散落花去  

砚洗  

鸜鹆洗清泉细眼开春晓金鱼吹墨花黒却浮萍草  

荅陈济之雪中见寄  

暮雪摇空江美人隔烟水门外寄书人芦花裹双鲤  

济之怪余久归赋杂言解嘲二首  

白苎含闺怨吴蚕五月空但知桑叶緑不识茜花红梁鸿无好兴归及采桑时媿汝张京兆朝朝画翠睂  

晚渡西湖  

西湖宜晚渡趁得采莲船越女娇吴客搴衣再索钱  

雨后杂兴三首  

秋雨欲浮村青螺上牀脚日出过东邻船头系篱落野水平溪桥波翻蓼花乱斫竹编青篮门前开蟹簖溪娃逐晚凉双双戏檐底笑入豆花棚烧灯寻络纬  

益卿简寄家兄酒钱志感  

异姓怜兄弟天涯寄酒钱急难那得汝我媿鹡鸰篇  

观音岩讯苏道人适山头虎过  

层岩飞茗烟道人正髙坐牧童折山花笑指神虎过  

黄姬水  

四十八渡  

武溪多野涉一日四十八入水人胫寒登崖马蹄滑  

王穉登  

清口驿阻雨  

小驿官无马扁舟客有星淮南芳草色望见隔河青  

冷泉亭  

暮瀑飞花急春流饮鹿浑潺湲一片雨终日在山门  

平望夜泊四首  

鱼鳞成石量桑叶论斤卖珍重丝网难家家月中晒雨多杨梅烂青筐满山市儿女当夕飱嫣然口唇紫月下压酒声将船系杨栁明日到家近不须沽一斗店旁栽紫薇顔色鬬江霞我家庭下树归日正开花  

霜寒  

烈烈瓦沟霜他乡草木黄合欢牀上被一半冷鸳鸯  

梁辰鱼  

纨扇  

朝来两蛱蝶分宿花房雨纨扇亦多情拂尔双飞去  

刘逴  

要屯铺西境  

避水行西境豆中僻径斜炊烟林内起深处有田家  

闹店雨中  

牧童望逺近逐草白云隈细雨牛羊外村边蓑笠来  

## 御选明诗卷九十九  

五言絶句四  

沈倬  

月夜  

明月吐夜光寒影在溪水山人抱琴来坐久秋云起  

花溪客舎  

孤灯坐来昬凄其不成宿夜鹳忽惊栖翻飞入修竹  

汪时元  

九日舟中  

秋风叶正飞江上逢重九人世防登髙寂寞黄花酒  

袁景休  

入慧庆寺  

新秋入古寺凉气何清越树杪夕阳微山蝉鸣不歇  

春日过南城  

黄鸟当三月城南景正繁桃花千万树不异武陵源  

自江村望虎丘  

兹山竒且丽回与江村合幽人去复来斜阳在孤塔  

汪日梦  

山行  

涧道散寒流衡沙漫田亩妖狐行野碓风叶满舂臼  

卢澐  

江上送别  

潮生月亦上月白见潮青不知潮月落君去防长亭  

西亭同朱近臣送沈嘉则口号  

送君江上雨末及梅根渚雨急天欲昬不尽别时语  

贫家吟  

风雪下茆檐出门无去所凄凄儿女啼日晡犹未煮  

访友  

访友入南山扣门不闻语欲数青琅玕错错知防许  

偶成二首  

江头春水生江上春水长十日不出门鱼苗大如掌科头不出门歳月已忘记燕衔花片来知是春归去  

张祐  

闲咏  

池上新荷緑风清白鹭飞采莲人已去水面落红衣  

待柴荆  

朝寻白云去暮将白云归寥寥穷巷中悬灯未掩扉  

髙炉  

月明桥  

何处月明桥花宫对浦潮即今明月夜时有客吹箫  

黄鳯翔  

山中  

坐倚檐前树卧听石罅泉梦残莺唤醒衣袂足云烟  

雨后山行  

步屧茂林下朝来新雨歇仰看碧雾流俯顾苍苔滑为爱岚光好不辞衣履湿岩头瀑布泉百道飞流急  

张位  

鳯冠山  

苔积岩梯隐松深石洞开云山随处好尘世几人来  

范谦  

江行杂咏  

逺树揺山月空江接楚天行当峯好处试与和鸣舷西风吹白云冉冉来江浒急鸟入青冥忽作千家雨  

蔡文范  

寳应湖  

湖阔疑无地堤长亘若虹孤舟数防雨杀却日南风  

望白鹤岭  

百里初见近十里转见逺絶顶不分明白云时舒卷  

顾大典  

送王郡守之楚中  

一曲苕溪水逢君又别君春风数行雁日暮隔湘云  

沈位  

渔阳春望  

二月春方半冷风日正长陌头看栁色忘却在渔阳  

方沆  

秋泛  

山合松楸晚沙寒橘柚秋坐看鱼鸟近歴歴镜中游  

冯时可  

秋蝉  

残声送秋风幽思含晓露集枯已自安何事螳螂妬  

化之招饮城西得青字  

落日轻风好扁舟送野亭近禾分水緑逺塔混山青  

石亭秋夜  

林影月中瘦雁声天外寒徘徊伤往事愁思独凭栏  

宿普定  

流云随雨到惊叶逐风轻一枕蝶成梦千山猿送声  

圯桥忆子房  

偶语犹弃市一椎何自全秦皇十日索不向圯桥边  

方广寺夜宿  

带雨虫深语揺风竹漫顚空山无逺梦支枕听流泉  

李应征  

浪口渡  

栁风吹浪花谿云澹无色偶此争渡人日夕未遑息  

烟霞洞  

古洞鸦路深杳渺不知处忽见烟云来疑从此中去  

十八夜泊烟雨楼初见月  

雨气连朝夕湖云湿未收今宵看月色始觉过中秋  

林章  

秋闺二首  

秋月何娟娟一轮冰镜冷人心照不见照见人孤影秋雨何潇潇五更滴红叶滴滴叶间红可以比啼颊  

秋思  

不知秋何如花开尽清絶苹花白于脂蓼花红于血不知秋何如鸣防先解意长声捣衣篇短声织锦字  

送别  

相送到江干凄其风又雨泪下沾君衣看君不能语  

孙继臯  

丙子春梦得一聨足成一絶  

落日船头浪春风江上山家园防千里却向梦中还  

孙鑛  

舟行  

天隂村迳黒浑迷旧时路忽逢岸上灯照见桥边树  

冯琦  

曹见素崔仲素游南阳河上纪事  

苍崖环四塞曲径幽篁里渺渺疎林烟夕阳人渡水  

恭陪圣驾步祷南郊纪盛  

龙武新军罢勾陈御路开红尘都不埽留待雨师来  

题万玉山房  

本是潇湘人最爱潇湘竹何处丘中琴歴歴潇湘曲  

邹元标  

夜迟丁右武江上  

我向岸头住君向田家宿掀蓬望青天鸡犬乱茅屋  

题江右阳屏山石室  

背倚芙蓉枕门看天马峯临池无一事把盏对芙蓉  

送甘义麓  

秋风送尔去尔去几时来独立江亭上长空一雁回  

冯梦祯  

珠帘洞  

帝遣银河垂虚帘荡空渌我欲买娉婷问尔乞三斛  

王士性  

老僧岩  

苔衣深没胫一定不知年从君问息机茫茫无始前  

石梁洞  

跨壑浑无地凌虚别有天谁能身似鹤纵步入苍烟  

魏允贞  

岳阳楼  

洞庭天下水岳阳天下楼谁为天下士饮酒楼上头  

顾绍芳  

舟行即事  

愿得三千里飞帆一夜还生憎卫河水十步九成湾  

吴安国  

江行  

江树浮疑没江云散复凝疎灯明极浦处处有鱼罾  

冯大受  

题王恒叔园居十咏【`录四首`】  

夕阳坞  

科头不见人茶烟逗深竹击石歌天风落日在松屋  

先月墩  

寒潭明似镜秋半净于扫携酒荡兰桡月出林端早  

卧云坪  

虽多泉石心莫共老龙住愿以傅岩云化作商家雨  

梧隂  

庭际绿成隂尽是梧桐影徙倚月当空夜深花露冷  

余寅  

雨中全司马公游茂屿  

烟莽忽离离溪光荡不持秋从何处到早已白苹知  

淮上阻风  

大艑激风湍长淮五月寒客情无处住折取栋花看  

杨于庭  

水云亭  

空亭萝薜深小迳莓苔互溪外郭熙山云边韦偃树  

雨后  

客从前村来还向前村去只见溪上烟不见人归去亦是山中人不识山中路昨夜柴门归认知前村树  

秋兴  

栗里初栽菊东陵已种白云知不厌相就野人家  

朱国祚  

西勾桥口占  

东雉村边水西沟桥下流濯缨人不至处处浴沙鸥  

裂帛湖上作  

水净一匹练山围六扇屏春风才几日药甲已先青  

即景  

秋风靡靡吹舟入芦花里相呼隔岸人声堕半江水  

逢破瓢道人吴少君  

山人爱一瓢时时负肩背贻我巨胜花来自白羊队  

郭正域  

庐山五老峯  

湖中五老峯去天不盈尺涧底白云生五老头俱白  

于若瀛  

舟中杂兴  

两岸山相似舟移曲不妨回看京口尽落照下丹阳  

王时济  

登髙丘  

清林人迹稀我来何所翫坐看岭上云天风莫吹断  

朱长春  

夜过鉴湖  

鉴湖闻说好岩色照波间夜里看烟际遥知兰渚山  

入山  

山深石色古洞草无行迹何处有人家朝烟涧西白  

方应选  

戏次宪周韵  

暂解山公事间翻陶令书白衣人不到宁惜换银鱼  

题陈叔眞扇头  

前峯与后峯何处容吾屐兀坐小亭幽时闻空翠滴  

汤显祖  

登献花岩芙蓉阁  

木末芙蓉出花岩草树齐陵髙诸象北江白数峯西  

南海浴日亭拜长至  

孤臣遥浴日沧海亦书云愿得扶桑影年年奉圣君  

雁山迷路  

借问采茶女烟霞路几重屏山遮不断前面剪刀峯  

广陵偶题二首  

歳月随人去风尘可自如偶然流泪处翻着旧时书忽忽知何意悠悠向此方怯知新涕泪还是旧衣裳  

偶成  

雁影金河尽梅花玉管催江南望春色独上鳯凰台  

浪石滩  

雨湿浈阳暮风鸣浪石寒鸬鷀飞不起横过钓丝滩  

觐回宿龙潭  

是歳春连雪烟花思不堪雨中双燕子今夕是江南  

袁宗道  

信阳道中即事  

巉岩绕畛畦小径通车马即此是桃源问津何为者四顾忽无迳仆夫何所往俄闻车马喧疑在空中响山下无人踪山上无鸟语惟余一片云见我来游此云中忽吠鸣岂是刘安宅近看爨烟青人家枕山脊  

天均洞  

洞里无人踪洞外絶鸟语独有风涛声时出乔林里  

两岸芙蓉  

南垞与北垞岸逺渺难即此处好行舟面面芙蓉色  

袁宏道  

虎丘  

一片千人石莹晶若有神剑光销不尽留与醉花人  

袁中道  

由草市至汉口小河舟中襍咏  

日暮黒云生且依龙口住小舟裙作帆笑语过湖去  

王龙屿绣林江阁值雪杂诗  

小楼枕石根波浪溅檐瓦游客莫凭防大江在其下浓寒辍校书晨酒宿顔面隐几不成眠静听水石战皓然满一洲洲畔千樯列不见舟中人但见舟上雪賔从亦何喜水石亦何怒日暮絶来舟江心双白鹭  

玉泉山居  

小阁枕鸣泉青松覆峻岭刁刁一夜风泉声在山顶  

王嘉谟  

西园遣兴  

长日掩柴门无复经行客白云媚春兰纷纷落枕席  

偶题  

逺雨渐入林随风吹客衣殷勤问独鸟何事宿还飞  

横溪逺棹  

云起石门山猿啼皖口树隐隐数帆轻不辨横溪路  

袁黄  

卜居  

结庐菰蒲中柴门映碧水蒹葭何苍苍两岸秋风起  

王一鸣  

江上望飞云洞  

咫尺飞云洞巉岩不可登江风吹落日时见出山僧  

徐熥  

送玉玉生  

作客生涯薄依人去住难春光无限好空向异乡看  

客中寒食  

去歳燕山道今朝劔水濵如何两寒食俱作异乡人  

漂母祠  

落落千金报悠悠国士心从今惭漂母不敢过淮隂  

陶望龄  

戊戌除夜  

泪烛黯将灭啼乌耿未眠暗风吹湿梦夜雨忽连年  

董其昌  

登翠微亭  

烟迷杨栁洲水拍芙蓉岸我忆南湖秋西山暮云畔  

题画  

近水晚逾碧逺山秋未黄夕阳寒满地松影落衣裳  

髙攀龙  

引泉  

次第竹根泻相将得到家鸟啼春雨后流出满山花  

陆彦章  

雪  

饥乌噪不止浮光射檐隙独客起开门夜雪深三尺  

虎丘  

石转路不息幽源従此去满地盖松隂人影落何处  

黄辉  

巫山  

阳台花一片落尽楚宫春西家空作赋原是梦中人  

别汝钝  

使者分岐路迢迢越五谿一为孤鳯唱无复冷猿啼  

徐应簧  

山中杂咏二首  

流水看不厌况兼溪上山倚防终日坐红叶拥柴关欲访南邻居遥遥在何处隔浦见晴沙江村从此去  

章士雅  

春晚二首  

春望亦堪怜平芜接逺天不禁双燕子飞出落花前春雨过前溪垂杨树树低绿窗人不语惟有晓莺啼  

吴正志  

读书  

端居披羣书时取适意止意尽击节歌碧云堕书几  

区大相  

端溪杂咏  

夕阳下前山山光落溪水欸乃时一闻只在山光里  

望七星岩  

仙山对成郭累累七星石中有太古文世人了不识  

郑明选  

早行  

鸡鸣客下牀出门天未曙山黑不见人但闻马蹄去  

新江营对雨  

漠漠江云生江天雨如雾东望白鹭洲苍茫不知处  

李日华  

春日送徐冏卿北上  

青莎白鹭洲细雨桃花岸看乘春水船遥遥到天畔  

题海湛画卷  

溪渔罢钓归残雪蓑上落暝色踏扁舟翩然似孤鹤  

谢肇淛  

宿吴山楼  

佛火明还暗覊魂梦复惊秋风一夜起落叶与牕平  

早行山中  

驱车入云烟连山齐雪色怪禽作鬼啼枯树如人立  

陈荐夫  

舟中七夕  

碧汉淹灵驾神仙渡鹊桥如何江上客空对可怜宵  

王思任  

旅燕  

我来投驿店君已宿茅梁彼此同为客谁先梦故乡  

汤宾尹  

墨莲花  

擥结鸳鸯胜双栖玉井房红衣翻不着独自有波光  

蔡复一  

秋坐  

夕照尽归水秋声半在林飞蝉过别树未断曳来音  

夕阳  

夕阳欲下山一半恋流水短笛牛羊归余光照童子  

髙承祚  

聚首  

人生聚首难离别何可久去日三春花今朝九秋柳  

范允临  

有忆  

井唾不复顾花飞难再攀江头一片月应化女郎山  

咏翦春罗  

君恩宴曲池为郎制宫锦月落杏花寒裁缝剪刀冷  

曹学佺  

金陵杂诗二首  

野草傍幽涧草长涧亦满不知水流急但觉人步缓朝出太平隄逶迤芳草齐杨花飘作絮触面使人迷  

松梯  

身入苍翠中落日无人影步步踏松根不觉到前岭  

吕克孝  

过田叟  

我欲驱黄犊移家傍屋东但容茅盖顶先为筑牛宫  

查应光  

澹碧轩  

门开日影来一片苍苔色花气引游人山风吹未息  

顾起元  

闺体  

莫上翠楼看望见官城渡垂栁碧于篸是郎去时路  

董应举  

憩栖霞僧房  

昔人卧亦游吾今游亦卧适来眠底山知从梦中过  

徐良彦  

舟夜  

席边即水底篷外是霜天偶得寒更句孤舟烛不燃  

黄汝亨  

出长安刘抑之姚元素见别三絶  

长安日以逺孤月照单车莫忘别来意逢人数寄书尽日逐车尘萧疎送别人明知前路暮且复片时亲三年经一别几见栁条黄莫洒西风泪相看髩已霜  

阮自华  

送吴防元之金陵  

日夜大江流天边到石头莫愁湖九曲辛苦迟扁舟春暮百花残秦淮晓气寒渡头桃叶尽若为到长干芦苇压春潮垂杨系短舠东风猿唳苦明月夜萧萧  

春行东郊道  

歴歴眼中山依依原上栁何许最关情飞花重入手  

饮詹生馆中  

映牖蕉若云绕除松似织虚堂风雨生日日皆秋色  

王嗣奭  

九日闻范君材补官戏简  

龙山吹帽日北阙赐环新好饮黄花酒休令笑逐臣  

舟中即事  

黄河杳无际白浪卷山回不待穷源去方知天上来  

王衡  

湖堤  

脉脉春沙浄纎纎暮雨齐吹花还擘栁绿尽短长堤暖入酒晕重风动鞭梢轻马嘶不尽处春郭栁条情  

谷城  

出山逢老人入山化黄石千载石人前纷纷拜行客  

熊明遇  

桃花  

春归南浦早渌水桃花塘灼灼红烟里金覊骑玉郎  

刘宗周  

辞昆仑叔招饮和来韵  

此日舫斋兴琴尊次第开谁当下尘榻道有徐孺来  

徐祯稷  

野岸夜步  

野岸吹夕凉花香隔松影人自无闲心世岂乏清景  

张鼐  

题刘锦衣扇山居对僧话图  

结茅倚长松松涛散幽壑山僧何处来坐久松花落花径宿烟霞柴门来杖履枳殻自春风芭蕉又春雨  

凌汉翀  

咏梅  

玉橤含风香苔枝带霜冷夜静月冥蒙空庭卧无影  

孙承宗  

潮  

休嫁弄潮儿潮今亦失信乗我油壁车去向钱塘问  

李流芳  

为陈维立题辋川画  

吾爱华子冈辋川流日夕如何舎此去伤心赋凝碧  

程嘉燧  

题画栁扇别许康侯  

五月金陵道行人画栁条秋风来早晚肠断白汀桥  

谿堂小景  

谿响到还散岚光聚复空窗寒过云雨帆饱上滩风  

灵隐夜归  

桑路沙中尽峯隂松杪多稻香明露叶谿雨飐风荷  

絶句  

逺树春云白晴洲落日香江南无限好画出断君肠  

甘宁庙前古树神鸦  

回经卷雪楼神鸦啼不去记得泊舟时月明天欲曙  

夜雨  

江夜雨浪浪春风难禁当匡庐云雾里半月到浔阳  

王翘草虫册四首  

虾  

一片江湖心半生鱼虾侣还思见底清投罾富春渚  

蟹  

断苇寒潮里菰蒋作稻粱吴江枫落夜公子已无肠  

蝉  

秋云揺曳时残声在髙栁谁传冷风姿知是承蜩手  

络纬  

竹间流黄机明月与白露缫丝头绪多经秋不成素  

陈继儒  

山中杂咏  

架上多异书屋角临流水芦荻风萧萧秋声淡如此山中雪色猿子母常连肘挂臂饮丹泉攀花酿仙酒  

杨琏  

寄老僧笻杖  

坚轻笻竹杖一杖有九节寄语朔州僧闲步秋山月  

失题五首【`录四首`】  

山色无定姿如烟复如黛中有素心人鸣琴应秋籁间适趂春游翛然入深峭不见响屧人山花淡相笑鬭草花茵中山花香扑髩寻香不辨人嗅来蝶成阵辟此鸿蒙荒眞成羽人宅洪崖居可移天姥梦不得  

邹维琏  

闺怨  

妾恨凭谁寄君懐只自知堂前双燕子歳歳赴春期  

陌上偶成  

青青道傍栁转眼忽成围男儿客他乡不知歳月非  

钟惺  

至巫山  

不歴巫山曲焉知楚塞长巴东行二日才到古髙堂  

谭元春  

为武陵姬秋水咏  

有郎爱弦索北调久无传恨学江南曲声声带可怜  

陈翼飞  

大湘滩  

遮莫上瞿塘滟滪大如象不见建溪石连亘三千丈  

甘露寺  

山色乍有无江光递明灭夕阳大道傍行人读残碣  

清湖舟中  

枯栁霜中鹊长烟雨后山人来吹笛罢独立碧溪湾  

落星石  

白榆何夕堕危石青如此疑是酒星沉渴饮湖中水  

马当  

庙鼓持芭舞蛮歌日易斜分风能送客不忍打神鸦  

赤栏湖  

朝泛赤栏湖暮宿黄金浦多少采菱船来问襄阳估  

武昌西门  

郎采白苹花侬开青箬酒夜宿武昌城朝折西门栁  

朱大啓  

经海印废寺  

我行海子桥不见镜光阁惟有青莲花凉风吹又落  

自信州还贵溪  

小艇恰容膝轻帆下溜滩忽闻津吏语斜月挂江干  

杨嗣昌  

登彭城  

坎坎复简简挝鼓船楼头凭楼一长啸气入洪河流旭日明春涛晨风发清扇瞥尔吕梁洪飞湍去如箭  

李衷纯  

雨后  

夜静空山中鸟鸣知雨歇寂寂啓寒扉林端澹疎月  

李继眞  

落花吟  

名花一辞蒂流浪那可保从他上绮筵宁似枝头好落花一恋枝欲别更回首今日同枝花明朝知在否扫花促双鬟春深臂无力卧帚立香堦清风自来拭  

周顺昌  

咏梅  

春半梅将尽中庭尚一枝玉人何处是惆怅月明时  

吴伯与  

春日  

烟势分岚出波痕暎林薄兀坐不逢人邻花相对落  

方孔炤  

龙山行  

百道雨奔雷石桥揺欲断山云足下开回头不教看  

万燝  

登黄鹤楼  

我欲乗黄鹤飘然物外游槛前懐古泪且为祢衡收  

归云亭  

着屐寻芳胜山花袭客衣闲亭方小憩老衲带云归  

黄承昊  

间居夜雨二首  

夜半潇潇竹轻寒枕上侵明朝无别事风雨不关心多少间花草朝朝抱瓮忙园丁今夜睡晏起亦何妨  

顾锡畴  

西湖  

临安宋故都荷花仍十里际晓湖光平防防鸣不已  

蔡懋德  

留别葛士伦叔  

欲别似应别爱君未语君青山若送客容易起秋云  

顾大猷  

芜城  

日落芜城门草没芜城路无复鹤归年时见乌栖树  

梅华阁  

残雪映江城春风度郊郭不见阁中人梅花自开落  

朱茂时  

鹤洲夜归  

秋月清于水孤舟放鹤归不知荷叶露风卷上人衣  

沈防鸿  

忆事  

空山秋月明处处暮猿清不是愁肠断还闻第四声  

王同轨  

宫怨  

永巷葳蕤锁残灯黯淡花间吹玉窱送月过窗纱  

过山家  

羣峯何岌岌绕屋风篁泣云来亚地飞不雨林光湿  

梅蕃祚  

酬别二首  

楚客怨青苹吴侬爱紫莼扁舟难共载羞杀渡江人一片秋林色如迎去客舟更怜江月好且为故人留  

宋登春  

襄阳懐古  

襄阳白面儿惯唱铜鞮歌汉水东流去英雄可奈何  

江上寻张錬师  

隔松闻桂杵玉粒捣霜水月明笙鹤江云冷石堂  

秋夜  

天秋鸿雁来夜寒桂华落空馆复相思清飚振藂薄  

叶之芳  

题江边栁  

扬子津边栁秋风叶乍凋生当离别后不得长长条  

栁应芳  

和陈伯孺西湖十咏二首  

偶向武林游曾于天竺住明日欲离山晴霞故变雨夜半髙峯望微茫海日光下方未觉晓应是蔽扶桑  

春闺  

黄莺不只啼紫燕还双栖栖在妾梁上啼向妾牕西  

安绍芳  

花津  

水上春霞明花开几千树不是避秦人人疑避秦处  

一苇渡  

夕阳下前溪西风吹野渡不见折苇人独立沧江暮  

春尽日寄华公衡  

惆怅春风暮懐人兴转孤夕阳空极目芳草隔南湖  

李玮  

入圃  

入圃细雨余荷锄情不恶山妻爱木绵惭余种红药  

冯敏効  

舟行  

水逺连天碧秋深共客寒孤舟迷去路频对夕阳看  

孙文箎  

逢乡人  

尔从山中来今喜江上遇我家老梅花开到第几树  

黄克晦  

题画三首  

江树何霏微遥山苍翠里秋风吹裳衣人影桥下水欲通大江流泊舟杨栁岸潮上栁风吹渡江天未旦江草引江路水风吹渡桥故人家咫尺门外是春潮  

狼山归道中作  

前山无夕阳犹问夕阳洞天寒人不行山僧出相送  

太平水阁写画  

逺影乱归帆孤烟发残磬垂纶岸岸移杨栁递相映  

胡宗仁  

闻乌  

乌声谁喜闻日啼白门树愁来删树枝认得白门路  

闻蛩  

秋夜寒蛩语凄凄孤月明空牀自难寐不但百愁生  

吴大经  

江水  

霞明江水浄潮落江帆急白鸟趁斜阳衔鱼沙渚立  

汪元范  

询李惟寅太保  

已就通侯第新辞上将坛不知门下士若个是任安  

周良寅  

夜泊始兴江口  

系缆荒山下挑灯细雨前客心共流水揺荡不成眠  

汪功胄  

樵舎  

烟火隐茅茨数家傍山麓林深不见人丁丁闻伐木  

吴宗儒  

春夜钱塘江行  

小艇发江干入夜东风起带雨挂轻帆西行三百里  

刘时中  

有客  

有客问烟萝山家在何处笑指碧溪头遥遥踏花去  

钱允治  

楚江秋晚  

扬帆指洞庭忽捩君山柁日出清霜稀秋江月方堕  

游及逺  

野鹿园杂咏  

潭水浏其清芙蓉乱红影白雁一声秋芦花明月冷  

汝阳晓发  

残月挂髙树秋林生逺风凄凉千里色都入客心中  

醉中辞竹轩宗侯  

夜雨度花谿风花踏作泥惜花频唤酒未得过城西  

潘之恒  

赋得千山红树送姚园客还闽  

秋岸繁华景红霞万树春西风无限意吹尽送归人落叶萧萧路秋风湖上波到家红树少不怨客愁多  

吴梦旸  

晚泊  

老屋如巢居亦复御风雨中有独坐人焉知不可语  

偶成  

江上元无暑凉风暑尽收髩毛吹已短还度几回秋  

臧懋循  

集沈氏水亭饯送曹能始北上诗  

相送江亭暮尊空客渐稀杨花不解别到处逐君飞  

王野  

送洪献吉还眞州  

秣陵还泊岸步又乗潮离情似新月明夜胜今宵  

范汭  

响屧廊  

越艳迹如埽年年烧痕緑归僧踏岭云枯叶声相触  

赠杨孝父  

清时有隐者自汲还自耘翳然茅屋上一片尧时云  

游弁山  

一峯际苍苍遐瞩了无碍湖色上人顔崖隂落鸟背  

送彦平游岭南  

九月罗浮道无衣亦不寒竒峯三十二直作夏云看  

晓发  

春水动微茫帆前即异乡鸡声残月堕人语隔寒塘  

秣陵送李茂才  

一雨緑千里楚山如近人留君君掉首何处秣陵春  

荆南送姚百雉还莆中  

自蜀经三楚由吴下七闽到家君有日泥杀滞留人  

旴江对月  

新月出江干邮亭独倚防别家如昨日二十一回看  

吴鼎芳  

空斋  

空斋原寂寂落叶更萧萧片月闲相照牀头挂一瓢  

闲云  

闲云不作雨横入峡山去峡口弄舟人家在云归处  

吴兆  

闲思寄林古度  

一与西湖别春风两度来曾栖山寺里日日待花开  

咏隔水美人  

闻香怜袖动见影喜萍开若是桃叶渡待侬舟楫来  

春雨  

春从此中来还从此中去山客未眠时潇潇西林树月夜琼河泛舟至鼓山谢耳目徐兴公曹能始林茂之共拈险韵十字刻烛成诗【`录三首`】  

暝色初辞郭河流渐入江腥风何处度寒汐送渔艭连日秋懐恶今宵有好懐秋江泛秋月若个不言佳三更月已落海气杂山岚鸥起歌冲岸龙惊火射潭  

石沆  

梦中吟  

树老何年寺山深此夜钟一僧眉拄地教我学南宗  

新春杂兴  

一囊置我琴一囊置我笛明月照寒江扁舟吊采石  

董斯张  

山中偶作  

秋草长于人小鸟时出入但闻樵者歌不见行人迹  

齐莱名  

溪上  

藤隂覆溪屋钩帘逺岫青焚香浄石几小茧写黄庭薄暮墙之东小桑四五树溪女踏青廻低头不肯顾  

吴沛  

北窗  

横开二尺窗无风凉似水一编手未休髙卧果何以  

卓发之  

夜过竹里馆访吴大有懐去病伯兄  

山楼欲二更急雨忽凄清起视幽庭里疎桐落叶声  

王龙起  

客中晚春  

叶老春将尽天寒雨未晴离心何处切杜宇一声声  

方登  

秋晚  

秋晚行堤上书声在茅屋月出不逢人风来弄修竹  

张于垒  

庐山看云一絶句  

溪中一片云分作千林雨惟闻溪流声不见溪流处  

## 御选明诗卷一百  

五言絶句五  

郑龙采  

采松花  

美人采松花纷纷落黄雪花落松枝轻当风更揺曳  

张次仲  

咏史  

七首投铜柱金椎中副车吾谋适不遂天意复何如  

苔径  

苔径路欹危幽人自来去但闻啼鸟声不识鸟啼处  

陈仁锡  

中秋  

月华冷于霜水白已成路宿鸟静不鸣羽毛纷可数  

九日  

剑防帯霜雪客星似水闲歌残席已散秋叶满空山  

愁人未成眠明月呼不起一雁叫长天暌孤亦如此  

方逢年  

乳洞口水碓  

陟阿采玉芝浮涧拾瑶草野碓竟日舂谁识是龙脑  

倪嘉庆  

骤雨  

雨骤泉声急云凉树色浓不知何处寺忽送一声钟  

萧士玮  

寓意  

诛茆宜楚地无如庐阜美五步一溪云十步一溪水  

冯一第  

野望  

江岸闲行处晴云澹一天微风生逺树吹送渡头船  

月夜取惠泉烹茶  

瓶贮氷雪性炉试蟹松声手底矞云影香分月气明  

陆寳  

周斗文自易水归纵谈燕太子及荆髙遗事嘅然赋此  

毎读燕丹传长悲易水遥听君谈往事风起复萧萧  

周应仪  

烂溪二首  

明月溪边路秋风溪上船船头何所有满把水中莲我家烂溪边出门即溪水秋来溪水深处处菱歌起  

赵宦光  

登华山  

鸟道萦纡上深林几折盘支公此销夏五月晚犹寒  

朱鹭  

过曹氏园值玉兰盛开  

花光何璀璨八牕揺一色春风过酒人忻与花相值  

徐泽  

题画赠李尚寳  

风卷长芦晚云开积水明沙边双白鸟逐我钓船行  

殷仲春  

湖上冈  

桑柘隐斜日独登湖上冈谁人携小櫂载酒出菰蒋  

葛征竒  

题画芙蓉  

秋来烟水多芦苇渺难即爱此江上花日坐双鸂  

吴载鳌  

姜给諌以五羊石见贻赋谢  

文饶平泉庄有石自言好何如初平羊眠云啮瑶草  

龚士骧  

惜取  

惜取檐前叶休教落地轻夜窗留听雨叶叶是秋声  

王章  

读书篁川偶咏  

竹里起茶烟白云堆满屋何处桔橰声园丁灌花木  

王与  

对瓶梅作  

乡思那可禁况复逢驿使念我欲归时已结垂垂子  

王养正  

对菊  

仙人授锦囊中有百年草本是驻顔丹人间不知寳  

徐柏龄  

江信寺文信国祠  

孤屿浮江面寒潮撼石根遥遥箕尾外何处可招魂  

顾咸正  

上方岩  

层层白云堆石屋架其上鸟雀静不喧半空人语响  

堵锡  

山路  

入山处士住出山处士去深树满成隂不识家何处  

蔡道宪  

歳暮  

美人无信至歳暮江梅白家住岭西东何处寄相忆马踏夜城望南郊灯火疑为冯椳公郭防隗读书处  

好月霜难下髙城独马看遥连山影外人在剔灯寒  

方以智  

酒楼赠燕人  

燕客善弹筝悲歌旧有名近来离别易不畏断肠声  

金堡  

臷庵  

落叶平坡外骑牛古寺还一回风雨过几幅米家山  

髙承埏  

卧疾遣怀兼荅亲知见存  

往事凭诗史新愁负酒徒故人音信断何处觅柴胡  

沈中柱  

重九  

川静晴郊回山明宿雾收空庭来返照惆怅一登楼  

朱一是  

濇溪  

濇溪虽萧条景物故乡美春日对春山秋风荡秋水  

徐枋  

懐友  

细雨寒江路疎灯独夜舟故山今寂寞为访玉峯秋  

张若羲  

捣衣  

马上客衣单途中书信难别离秋易早堦前露不干宻网萦蛛丝一上一回迟羊肠九折坂君行已几时寂寞支机石当堦鸣促织轻罗稳称身欲寄无消息  

秋夜  

新月上林端林端白露溥芭蕉不解意叶叶向栏干风来莫乱吹揺我庭中树树上有鸟栖惊飞无住处  

刘曙  

咏莲房【`十三歳作`】  

出水芙蕖色娟娟不异花疗饥还疗热菱芡未须夸  

葛一龙  

桃花源  

一涧入苍烟千花绕涧边花开与花落流水送流年  

松墩  

甃石乱无次髙髙积寒翠一鹤懒应门毎来松下睡  

东村  

曾闻东园公住此不复出年年开白花犹是汉时橘  

偶作  

山中春雪消涧底寒泉响谷口无人行岭头明月上  

张氏隐居  

老卧空山里穷交若个存风吹春草长麋鹿到柴门  

张廷立  

赋得蛱蝶花上蛱蝶  

飞飞复飞飞双起复双栖料得影相似恠他蜂亦迷  

朱茂晖  

虎山桥  

霁雪东西崦寒云上下沙何人吹玉笛早有落梅花  

朱茂曙  

秋晓  

栖鸦树杪啼促织篱根语不见抝花人秋露浓如雨  

鹤洲对酒  

已收桥下钓复此石上酌百尺凌霄花纷纷落红萼  

冯鼎位  

题画二首  

逺水波澹澹平林烟漠漠髙阁置悬崖坐听泉声落芳斋防隄栁古寺隔江村日坐浑无事青山恰对门  

题画兰  

芳兰在幽谷宛宛风前姿何处思公子湘江日暮时  

登吹台  

树杪凉飔起被襟独倚楼落霞飞片片犹帯旧时秋  

黄伋  

题画  

秋霁爱登临歴歴亭臯路不学米于菟糢糊雨中树  

朱隗  

月艇归帆  

入浦风渐微蒲帆不须落秋光何处多烟月溪边阁  

卜舜年  

湖上送别  

西风奋枯林潮沸盛湖晚泪眼对残阳看君行渐逺  

邵徳生  

夜度清逺峡  

枕上不见山但闻水声驶自非山百寻水急那如此  

枫亭  

草树随方别枫亭故有枫故乡乌臼树霜色更深红  

邵濓  

梳发  

发白眞堪惜萧萧可奈何西风吹病树残叶苦无多  

李肇亨  

西冷遇室  

露气横疎栁香风送晚荷不知潮面阔止觉四山多  

潘一桂  

龙潭道中  

疉嶂深藏日连峯共隐天小舟如雁许歴歴下江川  

施武  

乌雅关  

朝上乌雅关暮下乌雅关老乌啼哑哑行人还未还  

关索岭  

髙岭呼将军将军祀其上行人仰望时白云隔千丈  

相见坡  

上坡面在山下坡山在面相见令人愁不如不相见  

屠应韶  

赠歌童  

弱质偏姚冶清歌意独新未须闻别调梁上已飞尘  

朱樵  

落叶  

緑叶影重重秋来逐转蓬自无依树力莫谩怨西风  

木芙蓉  

西风着岸吹木末发光彩寄语有情人凭君涉江采  

春暮苦雨  

杨花池上飞燕子梁间语从此送春归能消几番雨  

缪师伋  

九日  

黄菊东篱下还逢九日开今朝尊酒尽无复白衣来  

陈鸿  

题田家壁  

十亩五亩园三株五株树荷鉏日暮归犬吠门前路  

章志宗  

闲述  

天无一片云万里清如水孤月自空明我心亦如此  

吴孺子  

江上  

新月淡烟霏江花冷照衣无人山犬吠隔竹掩荆扉  

闲居  

积雨暗空林湿云飞不起日暮鸟鹊喧幽人不得语  

徐斗支  

归舟寄朱子蕃  

春江自蜀来半是岷峨雪千里下江陵山山响鶗鴂  

李廷昰  

半山闻莺  

一路篮舆稳山行日欲西藤花开未尽随处有黄鹂  

言别  

夜值芭蕉雨时当鄠杜秋匆匆无一语相视上孤舟  

宗泐  

题厓瀑圗  

飞瀑洒寒冰危梁跨碧层天涯圗里看头白未归僧  

晚凉  

晚凉池上亭坐来心似水雨过竹林青风吹豆花紫  

山景  

孤村带寒鸦逺山涵夕雾渡头人未归落日风吹树  

水竹居圗  

山人水竹居画圗看更好十年不归来茅屋秋风老  

秋江送别  

江头杨栁树秋雨更萧萧可惜长条尽那堪折短条  

莲社钟  

方深区内縁久负社中约惆怅暮钟声徘徊度林薄  

梅花庄水轩望清逺不至  

望君水轩西恨杀前村树日暮溪雨来扁舟在何处  

湘臯烟雨圗  

翠袖湘江曲秋林泪防斑冥冥烟雨里不见九疑山  

次白以中西塘即景  

落日鸡鸣埭何人射雉回北湖山月上相送暮钟来  

来复  

过越王台  

人道耶溪好青山罨画开荷花三百里无数白鸥来  

廷俊  

题画兰  

緑叶微风际清香小雨余湘江春水阔愁杀楚三闾  

德  

故宫井  

上有千尺桐下有千尺井风吹井上桐零落井中影  

题桃花小禽圗  

檐外雨初晴幽禽四五声桃花无限思留客看清明  

荅香光居士  

山北山南住鸡声隔一峯新诗忽寄到犹胜一相逢  

许起宗见过  

雨气来山北茶香过竹西芙蓉花发处明日约扶藜  

如兰  

题竹  

一夜竹窗雨秋声入梦闻都将枝上泪洒徧九疑云  

雨涧牛  

溪岸野桥横乌犍带犊行无人挂书读雨外候春耕  

道衍  

题秋寺晚晴图  

猨将朔吹哀云带溪流驶相送独归僧萧萧夕阳寺  

闻雁  

鸣雁为离羣余哀度水云那知故乡夜亦似客中闻  

山中见王防  

身外留黄犊山中畊白云不随樵子去无路得寻君  

净伦  

松隂小憩  

风来石上松僧坐松下石洗鉢将煮茶溪流漾晴碧  

古佛岩  

苍松蟠古岩洞门锁幽谷但逢扫叶僧不见衔花鹿  

明秀  

西岩夏日  

窑盘春雨中笋味殊胜肉数日不窥园南风吹作竹  

絶句  

人坐秋树下月在秋树上苦吟落叶空瘦影自相向  

题墨山扇圗  

逺屿孤烟起林亭落日虚青山半江影竹里照残书  

普防  

韩亚卿徳夫去官还陜  

秋日泊沙湾君行早晚还分违无限意流水不相关  

文湛  

春尽  

斜阳穿树林野屋临溪水春尽不开门花落空山里  

江上  

江头落日明江上西风起歳歳芙蓉花开落秋江水  

法聚  

江村  

残阳在木末逺鸟下孤屿渔舟归未归吹笛芙蓉渚  

宗林  

春日  

扫地心已浄读书门嬾开碧桃花落尽犹未觉春来  

宗伦  

旅懐  

东吴隔千里归计尚茫然忽见梅花发他乡又一年  

洪恩  

雨过即事  

一雨山如沐垂藤覆深屋不见踏花人窗外生新緑  

徳清  

题画小景三首  

流云覆春山轻寒冻欲坼何处踏青来归时月华白烟树春云緑江天落日红不知何处醉归向月明中风雨孤舟夜微茫草树春茅檐惊犬吠定是渡江人  

再过小金山  

渔火夜深白沙鸡清昼喧江空人境絶长日掩柴门  

法杲  

山居诗  

四窗鸣磵声一座春云影千载寂无人六月犹嫌冷昨接左溪书已成岩穴志着笠举锄头学干山中事碧天寒已深晚露树沾湿鸣蝉诉夕阳不道秋风急  

智舷  

秋日山中  

落木空殿深夕阳下山径涧户松风寒独夜鸣孤磬  

天遂  

闲泛  

无事泛波间孤舟亦自闲树边春雾敛尖露几重山  

圗暎  

宿莲花阁  

家山知逺近身卧与云平数载未归意一楼风雨声  

通凢  

村居  

竹间独立时凉风自相接回顾碧池中蜻蜓踏萍叶  

知证  

闲居  

香径藓花生隂檐藤叶緑日长不耐闲行溪看鸥浴  

实防  

晓行  

东林初日上羣壑开霁色樵夫先入山霜草见行迹  

性琮  

夜坐  

新凉微月上杂坐小庭前莫更烧明烛飞蛾絶可怜  

读彻  

入林  

入林不知深但觉衣裳冷新緑满空山低头不见影  

杂诗  

天气秋晚晴坐看西山色前溪有故人草深行不得  

契灵  

山居二首  

屈曲山路长曾不见车马鸟啼落日黄处处逢樵者悬厓老树枯樵斧不敢剨乱挂猢狲藤不知几千尺  

明河  

絶句  

二月山容醒林端别有香心知春尚早蜂蝶一齐忙  

山居诗五首  

东溪信非遥咫尺篱门外桥头看落花昨日莺声在送雨风无力流花水不情啼春枝上鸟今日更分明屋后山疎秀门前水清浅朝来何处风吹落浮云片坞深不见人树杪青峯堕若个采松花隔林应唤我短日催身老长吟奈病何暗消心事尽新识药名多  

圅可  

同谦受枕上  

枕边不计程驿路如可记一样梦还乡多子五千里  

孟淑卿  

题画  

岭树盘云上溪回路转斜晚来烟霭合何处问山家  

邹赛贞  

鹭鸶小景  

聮拳属玉儿飞向矶头立秋寒雪不消防破江天碧  

潘氏  

重阳  

独坐小窗下幽蛩不絶鸣青天孤月静满耳是秋声  

秋月  

园亭当水中两岸芦花雪夜深人未眠碧水荡秋月  

江上  

江上水正平日照西江口逺树一尺长岸阔风吹栁  

莲塘  

溪水流东去垂杨对我门凄凉断桥路残月照黄昏  

马闲卿  

暮秋  

野色满园中闲情立晚风菊花含雨艳枫叶醉霜红  

端淑卿  

采莲  

风日正晴明荷花蔽洲渚不见采莲人只闻花下语  

斗娘  

送夫四絶句【`录二首`】  

逺逐风尘路遗书满目愁思君不成寐月上看牵牛寂静闻天籁愁眠恨夜迟遥怜江海别残月梦君时  

杨文俪  

采莲女  

若耶采莲女日出荡轻桡惯识谿中路歌声入画桥  

董少玉  

忆别  

忆别河桥栁青青送马蹄妾心与羌笛无日不辽西  

寄夫在可岚  

流落客边州刀环在马头莫怜杨栁色管取只封侯  

周洁  

秦淮  

秣陵无处望滩水正前流何不教东下将心到石头  

梦还京  

自去长干侧终年桂岭西新秋望乡处无柰白云迷  

忆父  

忆昔当残腊还家雪正飞三年无一字不忍见鸿归  

朱徳琏  

偶题  

偶闻渌水曲欲托黄金徽弦手不相应心随别鹤飞  

袁九淑  

闲居杂书示王孙  

操杵力不任当垆心自鄙花时掩关坐焚香读秋水  

张引元  

赋得白里白  

鹤步瑶阶净萤飞星汉斜玉人搴素幙和月折梨花  

林娙  

咏鳯仙花  

鳯鸟久不至花枝空复名何如学葵蕋开即向阳倾  

尹纫佩  

雨后江望  

雨后水更明秋风渐渐声寒天白露满江上晓烟横  

梅生  

寄外  

落叶满庭阶秋风吹复起遥忆别离人寂寞何堪此  

王氏  

防燕二首  

方寸明光锦闺中剪缀工不须春社到安坐粉香丛貌得乌衣族春纎防艳妆时随步揺影行坐共韶光  

中秋后一日  

宇碧净秋烟清闺思渺然如何今夜月不似昨宵圎  

黄淑徳  

客中闻子规  

陌上栁条新逢春倍惜春忽闻啼杜宇愁杀未归人  

项兰贞  

寄慰寒山赵夫人  

落叶惊秋早断鸿天际闻遥思鹿门侣愁看岭头云  

步月二首  

步月下庭除萤飞花影侧露下不知寒鸣蛩动秋色步月下庭除青苔印鞋湿行吟月转西觅句还独立  

秋夜  

静夜砧初动凉风雨乍收一钩新月上应照故园楼  

舟中晚眺得青字  

片帆天际阔落日逺山青隐隐风前笛行人不忍听  

方孟式  

春怨  

只影淡烟笼杜防枝上红梨花风雨后人在月明中  

方维仪  

过石矶  

巉石横岸曲碧叶生秋树朝朝欵乃声不识江中路  

北窗  

香风吹入帘台畔花如雪遥忆故乡琴无声对秋月  

叶小鸾  

春日晓妆  

揽镜晓风清双蛾岂画成簪花初欲罢栁外正莺声  

张倩倩  

咏风  

萧萧竹径鸣卷幔如有情木落寒山里千林共一声  

沈华鬘  

春日忆琼章姊  

粉蝶戏兰丛桃花似面红东风吹不定飞向玉阶空  

刘云琼  

春闺  

百舌五更啼啼声惊绣闱王孙归末得芳草自萋菲  

项佩  

社日  

过雨春泥白斜飞燕尾纎恰停鍼线坐自起为钩帘  

纪映淮  

絶句  

杏花一孤村流水数间屋夕阳不见人牯牛麦中宿  

黄媛贞  

听雨  

长夜一灯灺独愁谁与言牕前几防雨井上芭蕉翻  

吴静婉  

别思  

西雨未收东风又作留住緑蓑衣莫与篙师着  

赵燕如  

荅人寄吴笺  

感君寄吴笺笺上双飞鹊但效鹊双飞不效吴笺薄  

徐翩翩  

江隂送顾太学  

一日发江口五日下长洲可惜送君泪不随江水流  

赵彩姬  

中秋对客  

月从今夜满秋向此时分莫惜金尊数清光喜共君  

送王仲房还新安  

暮雪江南路孤城尊酒期殷勤折杨栁还向去年枝  

燕来  

独坐掩罗帏愁看双燕飞思君不如燕一歳一来归  

朱无瑕  

芭蕉雨  

滴破愁中梦听残叶上声新诗题未得偏送别离情  

赋得霜上月  

夜色凉如水霜华共月明谁招青女出来伴素娥行  

郑如英  

留秋送刘冲倩  

我欲留秋住寒衣不忍裁归期何用速尚有小桃开  

景翩翩  

闺情四首  

飞飞双蛱蝶底事过邻家邻家海棠树春来己见花忆自折杨栁长亭赠玉骢如今杨花白日日解随风夜静还未眠蛩吟遽难歇无那一片心说向云间月窗前六出花心与寒风折不是郎归迟郎处无冰雪  

与苏生话别  

十日平原酒三秋江上船一经揺落后明月几回圆月出人未来月缺人已去好共借余辉相求直至曙  

写兰二首  

道是深林种还怜出谷香不因风力何以度潇湘但吹花信风莫作妒花雨我欲采璚枝挽得同心住  

风雨  

风雨滞残春岂但梨花闷梦里万重山叠起江南恨  

三月即事  

三月春无味杨花惹晓风莫行流水岸片片是残红  

野外  

晓雨泉争响春山莺乱啼流云两三片移过石桥西  

周文  

咏懐  

几防愁人泪不许秋风吹吹到长江里江流无尽期  

有懐二首  

卷帘何所思独立数归鸟不恨落日迟惟怜君去早醉罢见明月照我还照君如何君不见只见天边云  

暮春四首  

曾共看花发无端又落花春归君亦去谁与惜年华鸟声泣暮雨蝶梦绕东风花落不堪问春光半已空坐起愁如织空斋但寂寥不关风雨妬春色为谁凋堪嗟分手日春色冷湖头栁絮空飞尽长条转系愁  

梁小玉  

杂咏二首  

松响翻清籁泉声浣俗尘白云堪赠客明月解留人霜杵舂清骨风灯飏梦思空山悬雨处断浦落云时  

呼丈如  

以诗订丘生前约  

流水郎车马垂杨妾髩丝春江他自好一一入相思  

王微  

别窗下蕉  

窗外重重碧雨余密密栽似知明日别不展寸心开  

探梅  

故人辞我去期我梅花时昨夜偶相念起看庭树枝  

怨梅  

庭树亦如昨故人来何时花花自蚤发偏尔独开迟  

代梅荅  

寄语问花人歳月那能借尔意怨迟开侬意怜迟谢  

月夜留别冯夫人池上  

爱君池下影特来池上眠落花映修竹静起一帘烟  

送逺  

尔别何所游月明江上舟异日思君处凭栏看水流  

顾姢姢  

赠别  

南国相思子西番笃耨香留君充杂佩休赌紫罗囊  

张叟  

秋思  

江上芙蓉开江上芙蓉谢开谢总秋风江流无日夜  

屠生  

题西子祠壁  

红粉溪边石年年漾落花五湖烟水阔何处浣春纱  

南靖老人  

题壁  

青青千里草隐隐独家村日暮客投宿山深虎守门  

吴下人  

絶句  

仆夫不识路踟蹰道傍久寒风吹衣襟落日照马首  

无名氏  

赠老僧【`南浔只园寺诗`】  

清溪通笠泽地以水为乡竹青三日雨僧白一头霜  

仙人洞【`以下五首见昌平州志`】  

石洞窅且深花落无人埽仙翁去不还何处寻瑶草  

虎谷  

虎谷名金山客行初未识日午山下过人面黄金色  

银山  

银山本在北万丈青云梯晓见居庸雪银山勿在西  

龙泉  

弥弥山下泉潆洄白如玉清以濯吾缨浊以濯吾足  

安济桥  

石梁跨飞虹水清鱼可数莫谓非通津亦有江南估  

题西山清凉寺壁【`见长安可游记`】  

山僧汲空潭惊起二龙子百里云冥蒙三日雨不止  

题西山水尽头【`见青鞵踏雪志`】  

双流决决鸣石根失其一弃穅于此中应从玉泉出  

小水人  

壁上诗六首【`录四首`】  

妾住小水边君住青山下青年不可再白日坐成夜薄情君抛弃咫尺万里逺一夜月空明芭蕉心不展解下罗裙带无情对有情不知妾意重只道妾身轻月色照罗衣永夜不得寐莫打五更钟打得人心碎  

冬橘  

秋夜吟  

幽蛩响寒砌白露堕寒石独立看月明不觉罗衣湿  

莆田女鬼  

别梁生  

侧侧复力力与君长叹息出入自苦愁单情还相忆  

偰逊  

山雨  

一夜山中雨风吹屋上茅不知溪水长只觉钓船髙  

郑梦周  

偶题  

赤叶明村径清泉潄竹根地偏车马少山气自黄昏  

李穑  

瀼浦弄月  

日落沙犹白云移水更清髙人弄明月只欠紫鸾笙  

李詹  

杂咏  

舎后桑枝嫩畦西薤叶稠陂塘春水满稚子解撑舟  

成石磷  

送人之金刚山  

一万二千峯髙低自不同君看日轮上何处最先红  

李希辅  

次唐修撰夜宿太平馆醉起韵  

雄辞海生波醉墨鸦翻壁无使我公归于焉作佳客  

苏世让  

太平馆次韵  

望眼山连北归心月向西覊魂与别恨愁杀五更鸡  

沈彦光  

太平馆次韵  

春鸟花边啼暮鸦树头宿何事逺游人不秉良宵烛  

申光汉  

暮景  

树密深浓翠孤烟淡作云前村闻犬吠暗路艸中分  

崔寿城  

骊江  

日暮沧江上天寒水自波孤舟宜早泊风浪夜应多  

郑碏  

闻笛  

迢迢沙上人初疑双白鹭忽闻横笛音寥亮江天暮  

姜克诚  

湖堂早起  

江日晚未生苍茫十里雾但闻柔橹声不见舟行处  

金净  

村舎  

水乡丰徳郡萧寺逺浮烟地回村灯近天垂水气连  

赵媛妾李氏  

登楼  

小白梅逾耿深青竹更妍凭栏未忍下为待月华圆  

许景樊  

效崔国辅  

妾有黄金钗嫁时为首餙今日赠君行千里长相忆春雨暗西池轻寒袭罗幕愁倚小屏风墙头杏花落  

杂诗  

精金明月珠赠君为杂佩不惜弃道旁莫结新人带  

天  

长安春日作  

何事长安客春来思易迷乐游原上草无日不萋萋  

## 御选明诗卷一百一  

七言絶句一  

刘基  

题小景  

江头日日起西风江树惊寒叶变红天淡云低何处雁一行飞下荻花中  

过苏州  

姑苏台下垂杨柳曽为张王防禁城今日淡烟芳草里暮蝉犹作管弦声  

陌上清歌最可聼谁知此是断肠声就中更有杨枝曲恨杀昬鸦及晓莺  

虎丘山下月朦胧阊阖门前动地风子夜一声琴一阕杜鹃声在碧云中  

夜坐  

露泣寒螀咽断魂风惊檐铎语黄昬覊愁悄悄成危坐  

看尽空墙上月痕  

无寐  

夜长无寐待鸣鸡及至鸡鸣梦却迷惊起朝阳斜照屋一眉残月在天西  

有感  

物换星移事已迷重来旧处惑东西可怜如镜天邉月独照栖乌半夜啼  

鸿雁来时月满天客途僮仆自相怜荒村触眼惟茅屋榆柳萧疎起暮烟  

黍穂高低菊有华防居恰似野人家夕阳日向西墙过只为微生换嵗华  

漫漫阳春不见秋人生得意总忘愁茱茰谢尽芙容发清夜吹笙月满楼  

春日杂兴  

雨隐沧江雾隐山郷闗迢递寄书难病来只盼春风到不拟春风晓更寒  

日出江空晓气柔白苹风起渚烟收夜来一饷三更雨送尽飞花入海流  

漫成  

微凉秋袂一登楼落照归鸦防防愁谁似孤云独无事随风直到海西头  

不雨遣闷  

池上芹泥即渐干梁间燕子拾虫难緑窗无限伤春意看尽斜阳更倚防  

题画鱼  

为爱濠梁乐有余故拈頴写成图秋风忽忆银丝鲙肠断松江隔具区  

题沙溪驿  

涧水弯弯绕郡城老蝉嘶作车轮声西风吹客上马去夕照满川红叶明  

过闽闗  

闗头雾露白蒙蒙闗下斜阳照树红过了秋风浑未觉满山秔稻入闽中  

峻领如弓驿路賖清溪一带抱山斜高秋八月崇安道时见棠梨三两花  

建溪激箭向南流石齿如锋鬭客舟篙子踏歌浑不畏行人遥望替生愁  

漠漠轻云结晚隂依依斜日挂遥岑炊烟忽起桑榆上散作鲛绡抹半林  

秋日即事  

秋风吹雨冷翛翛堦下金钱烂漫愁鸿雁不来巢燕去草虫辛苦独知秋  

春华秋草两悠悠素发多情却满头落叶自随流水去逺山空带夕阳愁  

垂垂密雨軃脩杨防防青苔绘短墙不是雁声天畔过争知今日是重阳  

挂壁青缸照不眠相看到此亦堪怜露寒霜重残萤尽肠断秋风忆徃年  

槿花数树夕阳时收拾秋光在短篱自紫自红还自碧祗应独有暮蝉知  

北风吹雁过萧萧旅馆青灯共寂寥蓬鬓一时成白雪老来禁得几秋宵  

宋濓  

题长白山居图  

满地园林称隐居燕泥汚我读残书五更风急鸟声散时有隔花人卖鱼  

宜兴强如心避地而归扁其居曰复初斋来徴予诗  

昔日搀枪照五兵今归喜得见时平春风緑酒扶残醉斜立官桥聼早莺  

寄别  

别来虎豆又生牙尚在扬州卖酒家醉后清狂应不减起拈花弹打鸣鸦  

陶安  

题画  

鼓罢瑶琴防杖还空山流水聼潺潺夕阳林外风尘起输与先生不出山  

为刘博士题画  

峭壁危峰防紫霞读书声在邺侯家静凭窗几闲观物无限春光在杏花  

晚山  

翠剪云头万朶花树梢残雪伴栖鸦寒风吹得苍烟断露出茅茨一两家  

次安庆  

城楼三靣碧回环掠过烟波棹不闲认得客途曽到处乱云堆里大龙山  

访梅  

山寺凌寒特为梅霜青緑蘂未春开莫愁独立无人见勾引诗翁两度来  

章溢  

为胡仲深咏桃花马  

硃砂染瓣色重台勾引春风上背来慎勿觧鞍桥下浴恐随流水入天台  

王祎  

兰州  

洮云陇草都行尽路到兰州是极邉谁信西行从此始一重天外一重天  

汪广洋  

江口渡捕鱼者  

芳草渡头歌竹枝晴天小艇放鸬鷀比邻为报春醪熟自起持鱼贯柳丝  

苏溪亭  

苏溪亭上草漫漫谁倚东风十二阑燕子不归春事晚一江烟雨杏花寒  

临溪桥  

石磴盘盘卧湿云山深瑶草不知春马头忽见梅如雪纵有轻寒不着人  

题宋徽宗双鸳图  

芦叶青青水满塘文鸳晴卧落花香不因羗管惊飞起三十六宫春梦长  

江上  

大山小山松树齐千声万声子规啼揽衣起舞夕露下三更月落吴城西  

象牙滩上百花开参差时复见楼台翠香芹菜縁沙出雪色鲥鱼上水来  

写兴  

谢豹花开满岭红空蒙晓雨湿春丛看山不尽行人意处处东风啼郭公  

江上四首  

归路贪行不觉多馆夫连日棹江波满船争唱湖州调两岸云山侧枕过  

小姑南岸对彭郎天劈云厓峙两傍日暮惊涛没沙尾江流较比去年强  

顺风全不废防牵把柁沿江穏放船指防大龙山色近皖城只在水云邉  

櫂歌齐发浪声喧池口东邉又换船秫酒发醅偏醉客鲥鱼出纲不论钱  

朱伯徽自溪南携酒至婺源山中兼示垂丝海棠醉中求赋  

一自朝云委路岐春风吹梦托游丝内家丛里分明见彷佛盘旋立舞时  

东家蝴蝶爱悠扬不肯轻飞过短墙賸买麝煤千百斛暖熏浓抹到沈香  

舞罢霓裳不耐娇口脂微动酒初潮玉阑西畔春如海拟倩东风整翠翘  

夜泊扬子桥  

扬子桥头夜泊船水波才定月初圆不眠细数经行日笑隔东风又一年  

宝鸡县  

渭河霜满水如苔一县人家半草莱唯有秋风酸枣木淡烟深锁鬭鸡台  

登胥江驿亭  

小阁开帘望逺岑暖风晴日啭幽禽胥江流水清无底较比春愁一様深  

岭南杂咏  

一劒南来两鬓星肩舆随处看丹青岂知庾岭梅邉客却上交州海角亭  

岛屿潮来日欲曛聱牙蛮蛋动成羣挐舟尽入沙湾泊为避犁头海上云  

海濵朝夕易炎凉湿气蒸人沁薄裳昨日崖州有船到满城争买白梹榔  

石鼎微熏茉梨香椰瓢满贮荔支浆木棉花落南风起五月交州海气凉  

牂牁流水碧潺潺潮落湖生草木闲一片海云吹不起越人遥指是厓山  

雁翅城东涌怒涛外洋水长蜑船高莫言昨夜南风急今日登盘有海蚝  

越盐如雪赛吴盐藷蓣初肥竹笋甜何事眉山苏太守只将双蟹较团尖  

村团社日喜晴和铜鼔齐敲唱海歌都道二年生计足五收蚕茧两收禾  

畨禺南望渺烟波怪底鱼龙出没多顷刻风霆飞白昼黒云拖雨过牂牁  

榕树隂隂集暮鸦竹深人静似仙家芭蕉小苑垂双实茉莉南州压万花  

登南海驿楼  

海气空蒙日夜浮山城才雨便成秋冯唐头白懐多感倚徧天南百尺楼  

晚过青河驿  

遡流西望渺如烟黄帽齐将百尺牵日暮雨来风浪恶隔河挝鼓换官船  

苏伯衡  

即日  

午门同出独归迟立断铜壶漏下时添得緑荷千万柄雨声强半在西池  

危素  

题宋好古墨竹  

我忆东曹粉署郎琅玕写就拂云长秪疑散歩云林曲独聼秋声待晚凉  

题赵子昻竹石  

丛篁偏映寒云色古石犹凝碧藓痕曽是碧澜堂上月犹临苕水照王孙  

张以宁  

次翰林都事拜住春日见寄韵  

日高睡起小窗明飞絮游丝弄昼晴忽忆金河年少梦柳隂骑马聼流莺  

棠梨幽鸟  

扬州旧梦隔天涯曽醉春风阿家幽鸟岂知人事恨依然啼杀野棠花  

梨花锦鸠  

一枝新雨带啼鸠唤起春寒枝上头説与朝来啼太苦洗妆才了不禁愁  

过桐庐  

江邉三月草凄凄緑树苍烟望欲迷细雨孤帆春睡起青山两岸画眉啼  

过崇安宿赤石水澁不下舟  

两岸青山下建溪笋舆轧轧坐鸡栖人间最是吴儿乐一枕清风过浙西  

有感  

马首桓州又懿州朔风秋冷黒貂裘可怜吹得头如雪更上安南万里舟  

泊沽头  

楚客归心河水流三更月晕长年愁沙河雨涨催开闸半夜橹声无数舟  

遇故人胡居敬临江府送至新淦  

翠竹苍松映白沙清江西畔是君家明年归路重相问分食东陵五色  

鲍恂  

盛叔章画  

烟湿空林翠霭飘渚花汀草共萧萧仙家应在云深处秪许人间到石桥  

詹同  

题水殿纳凉图  

湖上防干百尺台台邉水殿倚云开红桥人隔荷花语玉盌金盘进雪来  

舟过黄陵庙  

黄陵庙下倚船窗水浅沙平属玉双山外断云寒日晚半篷残雪下湘江  

入峡  

黄牛庙下水如白狗峡中数尺天百丈牵春上巴蜀岩花无数照江船  

袁凯  

题吴王纳凉图  

微月斜侵响屧廊芙容清气满金塘鸳鸯只傍防干宿也爱君王水殿凉  

陪郑明徳倪元镇游天平山  

官河春水緑悠悠水上人家尽画楼买取吴娃三日酒放船直到百花洲  

高台千尺对层峦只许吴王醉里看山色不随勾践去游人还得倚防干  

题龙江酒家二首  

金陵美酒玉光浮父老相传最觧愁安得身无官府事长年高卧竺家楼  

江上青帘映白沙垆头美酒玉无瑕李白当年曽醉此桃花落尽不思家  

扬州逢李十二衍  

与子相逢俱少年东吴城郭酒如川如今白髪知多少风雨扬州共被眠  

淮西夜坐  

萧萧风雨满闗河酒尽西楼聼雁过莫怪行人头尽白异郷秋色不胜多  

李陵泣别图  

上林木落雁南飞万里萧条使节归犹有交情两行泪西风吹上汉臣衣  

客中夜坐  

落叶萧萧淮水长故园归路更微茫一声新雁三更雨何处行人不断肠  

城西送邓生  

千山风雪正霏霏君去金陵几日归鳯皇台上还吹笛东望沧溟泪满衣  

寄三江王六秀才  

沧洲荷屋晚秋时橘柚青黄满户垂安得扁舟趂潮去醉看江雨散轻丝  

送郑老归襄阳  

我爱襄阳老郑防高楼吹笛动秋烟他时若有平安信即寄江东估客船  

忆南湖二首  

我忆南湖春酒香百钱亦可觧愁肠湖头白藕犹堪爱正似佳人玉臂长  

南湖沈叟爱吟诗诗似当年杜牧之一日干戈不相见令人双鬓欲成丝  

已未九日对菊大醉戏作  

老夫爱此黄金蕊儿子湏将白酒賖直到残阳下天去更添灯火照攲斜  

遮莫邻家酒己无教儿更徃逺村沽老夫强健如平日醉过三更不要扶  

风雨宿萧山  

东来山郭晚秋时白酒黄柑兴不衰欲倩山隂王逸少为书风雨渡江诗  

题老蛟化江叟吹笛图  

吴头楚尾老髯翁千里烟波有故宫日暮江亭不归去犹将玉笛倚秋风  

城西送邓生  

东望沧溟涕泗垂闺中少妇亦霑衣他时若有相思字只寄春江燕子归  

登阁  

木落淮南秋色空闲登高阁送归鸿白头老妇痴儿女尽在萧条望眼中  

过浔阳  

夜泊浔阳江上沙扁舟何处载琵琶西风不管水流去依旧满汀开荻花  

诸公携酒苏台饯别醉归海上作此奉谢  

吴王洲上百花开花下人人劝酒杯醉卧春江三百里不知月过海门来  

高啓  

闻旧教坊人歌  

渭城歌罢独凄然不及新声世共怜今日岐王賔客尽江南谁识李龟年  

山中别宁公归西坞  

一上香台看落晖沙村孤树晚依依老僧不出青山寺只有钟声送客归  

秋柳  

欲挽长条已不堪都门无复旧毵毵此时愁杀桓司马暮雨秋风满汉南  

送贾麟归江上  

别泪纷纷逐断猿贫交无赠只多言离愁正似防芜草一路随君到故园  

秋夜同周著作宿娄浦  

小廨寒依竹浦云酒防相对説离羣一声新雁谁先聼今夜江南我共君  

送吕卿  

逺汀斜日思悠悠花拂离觞柳拂舟江北江南芳草徧送君并得送春愁  

春思  

愁兼杨柳一丝丝客舍江南暮雨时自入春来才思减杏花开过不题诗  

入郭过南湖望报恩浮图  

雨过春波柳浪香布忛归缓怕斜阳渔人为指江城近一塔船头看渐长  

登江阁逺懐徐记室与杜进士同赋  

慿防两客怨斜曛此日同吟只欠君江阁虽高犹不见几重山水几重云  

夏夜宿西园酒醒闻雨二首  

飞虫绕烛梦回迟荷叶齐鸣雨一池不为素纨犹在手定疑秋夜乍寒时  

人睡萧萧院落空未秋愁已怯梧桐夜长犹幸西轩雨一半聼时在醉中  

江上偶见  

阿姬不畏晚寒多緑舫红衣柳下过满浦秋衣已零落如何犹唱采莲歌  

过保圣寺  

隔江寒雾隐楼台逺逐钟声放艇来乱后不知僧已去几堆红叶寺门开  

期诸友看范园杏花风雨不果  

欲寻春去怕春休又值春隂不得游寂寞西园风雨里杏花比客更多愁  

过山家  

流水声中响纬车板桥春暗树无花风前何处香来近隔崦人家午焙茶  

晚过浦西桥  

春水何长春日短沙鸭交眠緑莎暖晚过桥西不见人野梅零落江云断  

逢吴秀才复送归江上  

江上停舟问客踪乱前相别乱余逢暂时握手还分手暮雨南陵水寺钟  

次韵春日谩兴四首奉酬外舅达翁  

老去风情似乐天恨无张态抹朱弦一春酒病稀游赏啼鸟莺花共怅然  

水邉帘幙逺笼花游女时时出浣纱记得横塘沽酒处画船明月载琵琶  

雨多池馆草毵毵酒色寒销旧舞衫燕子自怜花落地殷勤长带软泥衔  

菖蒲叶老芷花新地暖鸳鸯防水纹不上高楼无逺恨江南春尽草如云  

春日怀江上  

一川流水半村花旧屋南邻是钓家长记归篷载春醉云笼残照雨鸣沙  

偶睡  

竹间门掩似僧居白荳花开片雨余一榻茶烟成偶睡觉来犹把读残书  

舟归江上过斜塘  

漫漫村塘水没沙清明初过已无花春寒欲雨归心亟嬾住扁舟问酒家  

白傅湓浦图  

相逢沦落总天涯舟泊湓江近荻花逐客青衫自多泪伤心不用怨琵琶  

秋江晚渡图  

鹧鸪飞尽一洲苹帆带秋云度逺津底事愁看画中景昨朝曽送渡江人  

过北塘道中  

春水满田如一湖入田放艇看鹅雏女郎祠下野花杂老子门前沙树孤  

若欲看春春色稀乱余何处有芳菲晚莺啼歇夜寂寂双树溪邉人独归  

渺渺一径两陂间杨柳初发水潺潺惊鱼忽散人影尽啼鸟时来春意闲  

夜雨江馆写懐  

漠漠春寒水绕村有愁无酒不开门青灯画角黄昬雨客共梅花并断魂  

金徴士玫雨中见过留宿  

莫辞同宿掩书帏乱后萧条故旧稀预恐明朝风雨歇满江春水送君归  

效香奁二首  

青琐初空别恨长绣茸留得唾痕香帘前月出无人拜只有秋千影过墙  

开过东窗百叶桃琵琶尘满缕金槽欲呼小子敲妆阁谁出相迎放剪刀  

江上逢旧妓  

玉筝红烛艳春罗惯向高堂聼汝歌今夕相逢为重唱孤舟江冷月明多  

平常歌舞不能闲多在青春甲第间借问年来还到否朱门风雨几家闗  

吴王井  

曽开鉴影照宫姓玉手牵丝带露华今日空山僧自汲一瓶寒供佛前花  

消夏湾  

凉生白纻水浮空湖上曽闻避暑宫清簟疎帘人去后渔舟占尽柳隂风  

将赴金陵始出阊门夜泊二首  

乌啼霜月夜寥寥囘首离城尚未遥正是思家起头夜逺钟孤棹宿枫桥  

烟月笼沙客未眠歌声灯火酒家前如何才出阊门外已似秦淮夜泊船  

舟次丹阳驿  

沽酒来寻水驿门邻船灯火语黄昬今朝始觉离郷逺身在丹阳郭外村  

正月十六日夜至京师观灯  

天街争唱落梅歌绛阙珠灯万树罗莫笑游人来看晚春风还似昨宵多  

送郭省郎东归二首  

金陵儿女踏春阳金陵客子正思郷一杯况复春将去目断飞花江水长  

桃叶渡头闻唱歌孤帆欲发奈愁何君归是我来时路山水无多离思多  

晚晴逺眺  

楚天无物不堪诗登眺惟愁动逺思秋树江山人别后夕阳楼阁雨晴时  

闻人唱吴歌  

楚人不觧聼吴歌我独灯前感慨多记得通波亭下路画船归去雨鸣荷  

雨中过山  

春云晻霭涧奔浑风雨行人过一村不似家山深竹里乳鸠啼午未开门  

寒食逢社贤良饮  

杨柳无烟江水长邻家风雨杏饧香逢君共把金陵酒忘却今朝在异郷  

读韦苏州诗  

扫阁焚香画卷帷緑槐疎雨夏初时客忧何物能消遣一帙苏州刺史诗  

西园即事  

緑池芳草满晴波春色都从雨里过知是邻家花落尽菜畦今日蝶来多  

东归至枫桥  

故人当日送登畿此地停舟醉落晖慙愧临河旧攀栁尚留青眼看人归  

江行  

家家渔网映回桥春水初生没树腰客路江南烟雨里緑芜芳草恨迢迢  

蜀山书舍图  

山月苍苍照烟树碧浪湖头放船去隔林夜半见孤灯知是幽人读书处  

行乐  

冠触花梢露湿衣晓因行乐到南圻日高雾散春江曲緑满平田双雉飞  

柳塘飞燕  

身轻不奈晚多风春尽回塘落絮空杨柳隂迷三十里画楼何处卷帘栊  

题芭蕉仕女  

秋宫睡起试生罗闲向芭蕉石畔过怪底早凉欺匣扇夜来叶上雨声多  

和王耕云与愚庵倡和诗二首  

灌花移石不辞勤苔润流泉雨后新一坞緑杨鸡犬静老来欣作太平人  

欲望城西礼白云数峰苍翠晚嶙嶙谁知邂逅东归客亦是香山社里人  

梦余唐卿  

路隔城臯万里闗何由得见故人还灯前梦里匆匆见猿叫枫林月在山  

过湖南舟中卧作  

野客分携水店前浪平舟稳称酣眠午鸡啼处前村近过尽平湖几曲天  

疎竹三禽图  

棘枝疎瘦竹枝低三鸟寒多毎并栖月落山空秋梦断不知谁个最先啼  

客舍春暮  

酒醒闲写送春诗细雨残花尚一枝莫向天涯望芳草客愁多似去年时  

雨中晓卧二首  

井桁乌啼破曙烟轻寒薄被落花天闲人晴日犹无事风雨今朝正合眠  

香断牀帏冷未开雨窗寥落满櫺苔休轻一枕江边睡抛却腰金换得来  

晚立西浦渡  

鬓丝微映钓丝轻水叶惊风细浪生谁见晚凉人立处数株杨柳一蝉鸣  

江上雨中  

江涨随沤欲到门湿云依树易黄昬幽居常日无来客何况萧萧雨满村  

过北庄访友  

浅水平沙冻鸭眠秋声和过石桥邉寻君兼得寻诗兴野树江云欲雪天  

效香奁体  

扬州梦断十三年底事犹存未了縁不见拥鬟帘下立断肠骑马过门前  

游石湖  

緑杨揺曳蘸湖波鸥鹭频惊画舫过白纻歌残风欲起美人应怯暮寒多  

刺绣图和杨孟载  

翠丝盘叶碧玲珑小萼花铺茜缕红梦里鸳鸯留不得分明却在绣牀中  

杨基  

天平山中  

细雨茸茸湿栋花南风树树熟枇杷徐行不计山深浅一路莺啼送到家  

红緑蕉二仕女图  

两树红蕉隔禁扉晓凉携伴试罗衣金铃小犬迎人吠应怪秋来出院稀  

故山春日四首  

千花万萼委尘埃只有荼防独自开应是邻家更零落过墙蝴蝶又飞来  

梨花两枝春可怜下马折花山径邉山中人家改新火隔树吹来榆柳烟  

寂寂青山一鸟啼紫藤花落午风微不知刻漏长多少但觉桐隂半日移  

春来芳草踏成蹊半是车轮半马蹄多谢清明三日雨旧痕新緑一般齐  

寄陈惟寅惟允  

坐有重毡食有鱼眼能识字手能书山于秋水船头看家在春波门外居  

遇史克敬询故园  

三年身不到姑苏见説城邉柳半枯纵有萧萧几株在也应啼杀树头乌  

忆挹翠亭听歌示徐防文余唐卿  

清歌一曲动梁尘只忆当时泪满巾何况春归花落尽眼前漂泊两三人  

舟泊南湖有懐二首【`并序`】  

二月十二日舟泊彭蠡南湖嘴风雨甚寒忆吴中是日郡人皆试夹纱衣单罗扇徃范家园看杏花入春来此为行乐之首  

纱衣罗扇一时裁两两三三作伴来正是吴中好风景范家园里杏花开  

单罗小扇夹纱衣冠子梳头插翠薇知是范家园里醉无人不戴杏花归  

到江西省看花次韵四首  

青丝茵褥是柔莎白苎衣裳胜绮罗千树桃花红一色春光谁道不湏多  

小小旗亭曲曲防禁烟时节未莺残便湏连夜烧银烛莫待他年雾里看  

东湖东畔柳枝长满苑飞花乱夕阳何处祓除儿女散过来流水欝金香  

生色屏风一靣开轻罗团扇合欢裁深深院落青青柳纵是无花也看来  

鲤鱼山阻风天甚寒雨皆成霰  

江南天气大无凭草色烟光暖欲蒸向晚鲤鱼风乍急尽吹小雨作春氷  

望武昌二首  

吹靣风来杜若香离离烟柳拂鸥长人家鹦鹉洲邉住一向开门对汉阳  

春风吹雨湿衣裾緑水红妆画不如却是汉阳川上女过江来买武昌鱼  

祁阳道中二首  

疎烟小雨湿流光愁得杨花不暇狂半晌春晴便飘荡缀人帘幙上人牀  

愁红怨白满江濵一树盈盈恰破春正是情多开自晚雨中知有断肠人  

张羽  

画  

疎散元非用世才日高林户尚慵开为怜湖上青山好行到冬青树底来  

暮过西疃  

白水泱泱绕壊堤隔林遥聼夕阳鸡闲行每到东邉少为有青山在屋西  

赠琴士  

有客夜半来山中横琴坐石弹松风松风曲罢抱琴去落月一声天外鸿  

取胜亭感旧  

緑雨微消紫陌尘湖光冷落似无春朱门记得曽游处杨柳青青不见人  

寄友  

客路寻常怨别离况逢秋色倍堪悲一封书到千山暮正是思君独坐时  

梅雪轩  

山如东郭先生里屋似西湖处士家为问轩中清白吏还应比雪比梅花  

小游仙  

洞口春泉潄碧沙楼台彷佛蔡经家赤鸾衔得金盘子掷向窗前树树花  

朝游碧海不骑鱼鳯引霓旌鹤引车吟得歩虚谁觧和归来闲倩少霞书  

维阳春晚  

烟笼柳影乱莺啼雨湿芹香乳燕飞二十四桥春又尽江南词客正思归  

燕山春暮  

金水桥邉蜀鸟啼玉泉山下柳花飞江南江北三千里愁絶春归客未归  

徐贲  

雨后慰池上芙容  

池上新晴偶独过芙容寂寞照寒波相看莫厌秋情薄若在春风怨更多  

折花背立一美人图  

綉罢春山出阁迟辛夷花下立多时内园且是无人到不省含羞怕见谁  

荅杨署令送菜  

隙地知君手自栽绀芽红甲雨中开闲居我亦清斋久肯折新葵为送来  

荅高季迪酒醒闻雨  

江郭多隂暑到迟夜凉孤枕怯疎帷聼风聼雨寻常惯不似今朝醉醒时  

折莲子呈孟载  

落尽红衣见緑房折来犹带水云香柔丝零落芳心苦未及秋风已断肠  

月明聼胡琴  

檀板朱弦出砑声停杯齐聼月当楹分明自是凉州曲不觧何人最有情  

题倪云林竹二首  

忆君我有泪淋漓正似湘江雨后枝记得秋声夜同聼萧闲馆里对牀时  

绮窗昼寂自焚香十日春隂不下堂几度吟成微醉后兴来拈笔写脩篁  

送吕管勾  

客情沙柳共依依隔浦遥山向夕微送别偶当花落后伤心元不为春归  

晓发秀州  

路出双湖烟树东舟行长是雨兼风梦囘重有离家恨惆怅春寒此夜中  

扬州僧舍见花有感  

风递秾香到水涯几株桃李映门斜侯家园圃多荒废不是僧房不见花  

居龙河寺怀高季迪二首  

与君长办酒家钱共结山盟与水縁今夜重思旧游处一龛闲坐佛灯前  

竹下幽泉细细流寺闲人去暮烟愁独怜千里来京客肠断龙河寺里秋  

九月十七日闻雁寄董庄  

晚意秋隂两不分渚芦沙竹防寒云雁声客里谁先聼愁絶惟应我共君  

送叶知县  

黄苇丹枫叶落时水云漠漠雁来迟秋风长是身为客已自伤心况别离  

送张景则归天台  

浙江东去有名山路逺天台雁宕间我未得游空怅望是君乡里喜君还  

陈则  

题云林画  

落花愁杀未归人乱后思家梦更频纵有溪头茅屋在也应芳草闭深春  

王行  

题画  

高馆疎帘晚乍开读书声里故人来山中本自无尘土催得家僮扫緑苔  

题自作画  

高馆良宵睡思迟葛巾重着半醺时都将满抱林泉兴付与闲窗墨半池  

吕敏  

为惠机长老题徐防文写惠山图  

天寒华表鹤归迟隔世令人起逺思偶见漪澜堂上画犹看悟澹卷中诗【`防文诗籖题悟澹集漪澜即惠山堂扁也`】  

钱用壬  

题米敷文烟峦晓景  

江上乱峰生暮烟隔江遥望水云连西风战舰今无数不见米家书画船  

御选月日诗卷一百一  

钦定四库全书  

## 御选明诗卷一百二  

七言絶句二  

刘崧  

送别叔铭出顺承门  

送客岀城秋已凉太行南上楚天长顺城门外斜阳里荞麦花开似故郷  

苍石峡中见道人庵居隔水山花盛开  

苍石峡中花药栏旧时草屋傍岩安道人去后松桥断纵有花开隔水看  

叔铭以纨扇索余题诗因戏作丛竹于上仍系以诗  

家住江南青竹林别来无日不闗心偶然写向齐纨上便欲移牀坐緑隂  

偶赋  

内官宣进瑞词阊阖门深画影移东苑红桥杨柳下  

曽因待诏立多时  

春昼  

池南欹柳燕将雏门卷新晴转緑芜花隔小窗人不到一帘香雾鬬摴蒲  

入狭潭  

水上石山森劒铓水中石屋是鱼房秋来水落月未出鱼眼射波如火光  

广州杂咏二首  

鲫鱼潮退余溪卤牡砺墙高结海沙红豆桂花供酿酒防榔蒌叶当呼茶  

椰杯深贮荔枝浆桂酒新调苏合香啖客防榔红齿颊唤人鹦鹉緑衣裳  

越童荡浆唱蛮歌山女簪花艳绮罗沙港阁船潮退早蜃灰涂屋雨来多  

峭壁崩崖江水邉深山日暮见人烟沧波杳杳连三峡寒草青青自一川  

雨竹  

沧波石靣晚隂凉翠篠娟娟过雨香何许鹧鸪啼不断黄陵祠下是三湘  

江上  

沙觜微波漾緑苹山头落日驻红轮依稀灯火枫林鼓岸上人家赛水神  

步月  

乘凉歩月过西邻草露霏微湿葛巾一迳竹隂无犬吠飞萤来徃暗随人  

八月十一日自水南渡江道金华过北岩访萧鹏举是日云隂掩冉不见日色道中赋絶句  

八月棠黎露叶红荒陂古水湛青铜秋风依旧岩前路高下寒山落日中  

题超上人墨菊  

露香秋色浅深中青蕊黄花自一丛最忆南园微雨过短篱扶杖看西风  

题三冈寺  

石桥流水带人家紫殿春隂阁岸沙啼鸟数声山雨歇门前落尽白桐花  

寒夜  

马龁枯荄寒夜长风如箭镞射隂房不知门外三更雪误起开门看月光  

牛谅  

画梅  

梨花云底路参差折得春风玉一枝南雪未消江月晓欲从何处寄相思  

吴云  

道中遣兴  

雨余烟柳緑如苔水浄沙明白鸟回花气满船无觅处隔篱村舍瑞香开  

水村烟草映花丛梦里青山入瘦笻晚泊枫桥春睡重满船风雨不闻钟  

晓入招提草树馨怪来松栢老龙形如何剥落冰霜尽依旧春风吹得青  

花柳清明过雨初脩篁风动鸟相呼青山如此不归去时向溪流照白须  

毗山岚翠入苔溪曽倚池亭醉夕晖囘首交朋半凋谢烟波无际白鸥飞  

卜居拟向水晶宫深筑茅斋万竹中三月江南莼菜美季鹰何苦待秋风  

孙作  

大年雨中见寄二絶因次韵  

十载青春伴旅游无田安敢羡归休梦囘读罢凄然句正似彭城风雨秋  

笔端江浪贮云烟爱汝新诗字字传为报客懐无一事日凭花鸟唤春眠  

元夕寄梁先辈  

开户微明雪满窗空堂睡息海涛撞照人独有梅花发自洗尝春两玉缸  

董纪  

絶句  

小迳斜穿入竹林曲防通转亚花隂墙隈势逼风如旋落地残红几许深  

唐肃  

题宫人图  

洗花染线刺春罗鳯翼双飞锦作窠暂起非闗针力倦海棠时节困偏多  

蓝仁  

题雪景  

湖邉倒树玉为槎树底茅檐路半斜饥鹤翅寒飞不去伴人闲立看梅花  

王立中  

絶句二首  

梅粉凝娇不肯添晚年笼瞑压重檐江南可是春寒甚十日东风不卷帘  

春波桥头柳似烟越王城郭在西邉我家绕屋皆春水尽日鸳鸯随钓船  

林公庆  

长沙  

太傅儿孙多济美东阳绛灌少闻家欲寻遗井无人识蛱蝶飞来荠菜花  

林弼  

龙州十首  

龙州入夏多风雨山路无时一尺泥今日开门喜晴霁洞云片片度前溪  

山蕉木柰野葡萄佛指香圆人靣桃更有波罗甜似蜜冰盘初荐尺余高  

草阁柴扉傍竹开峒官留客意徘徊盘遮蕉叶携殽至瓮贮筠笼送酒来  

峒丁峒妇皆高髻白纻裁衫青布裙客至柴门共深揖一时男女竟谁分  

千山万山皆戴石十日九日长出云水防夜啼人不见峡猿暮啸客遍闻  

近水刺桐知驿舍倚山毛竹即人家趂虚野妇沽甜酒候客溪童进辣茶  

架岩凿壁作巢居隐约晴云碧树疎水枧枝枝横槛似禾囷个个小亭如  

白沙青石小溪清鱼入疎罾艇子轻谩説南荒风景异此时真似剡中行  

林塘幽窈隔桑村风磴﨑岖接石门雨过茅茨忘赤日云深篁桂易黄昬  

龙州溪洞极南邉鸡犬桑麻自一天流水桃花今有路何湏更觅武陵仙  

唐敏  

禁直三首  

武楼高迥接回廊绣妥盘龙防御牀得侍至尊论治道祥风微袅水沈香  

天门旭日炫新晴鳯髓龙香研墨清亲见君王书草字蛟龙吹雨杂风声  

金舆晓驻武英傍孔雀屏开御褥香今代瀛洲最多士赐题吟得进君王  

刘三吾  

墨竹  

奎章阁老天邉字蓟北山人霜后枝想见披图明写处循篱看罢落花时  

张筹  

朱中舍惠麓秋晴图  

湖上羣山卧九龙泉头一客坐双松定知别去还相忆梦入秋云第几重  

题美人春睡图  

春睡才醒粉褪腮香尘不动下堦来画防曽倚东风笑向晚樱桃一半开  

瞿庄  

秀野轩图  

高士闲门日日开逺山如髪水如苔几时蜕却尘中鞅布袜青鞵屡徃来  

题惠麓秋晴图  

清游尝饮惠山泉客里披图思惘然尚忆信安祠外柳萧条犹带汴堤烟  

朱同  

题画  

紫陌红尘没马头人来人去几时休谁家有酒身无事长对青山不下楼  

秦约  

纪梦简陈简讨二首  

宫车辘辘过神臯五色云中望赭袍野膳不嫌凉饼滑小奴花下翦春蒿  

吴蚕入茧染春红缫尽柔丝未论功若得君王回一顾不辞白髪上阳宫  

张适  

题宫人汲井图  

燕子归时风满林碧梧月上思沈沈辘轳声转银牀滑望断君恩似井深  

题陈惟允所书山水小帧  

济南那得似江南千顷溪山百顷岚三月緑隂桑子落村村布谷老吴蚕  

南塘泛舟  

一百五日又清明江花冉冉鸟嘤嘤拂水柳条千万缕东风不碍酒船行  

题山水小帧  

秋林雨过云犹湿緑莎亭子小于笠渔榔欲来犹未来隔隄惊起双谿  

翠岫楼台图  

岩下楼台拥翠霞千章嘉树防窗纱曲防干外东风急人隔珠帘看落花  

题画卷  

青山厯厯树重重寺在云深第几峰比屋人家西崦下夕阳长聼讲时钟  

杨彞  

蚤起  

一声残角数声鸡南斗高悬北斗齐多少行人度闗去东方曙色尚凄迷  

戈镐  

寄刘彦炳  

征斾遥分苑路西马啼春去弋阳溪相思欲和乌啼曲一拂瑶意总迷  

题野塘秋景  

芙容秋色满银塘白鹭双飞下晚凉记得采莲看越女醉骑骄马触垂杨  

马治  

经杜樊川水榭故基  

风烟淡淡水冥冥杜榭桥西伤我情闲倚溪楼望山色鸊鹈飞处晚钟声  

追和柯丹丘所藏坡翁诗帖  

东阁小诗书梦破后堂残醉烛花明春风客散茶香在寂寞人间万古情  

红入两颧春意满翠笼双袖晓寒尖虽知别后情难识也觉愁中醉易添  

透海丹砂一粒红前身宜与后身同就中只换神仙骨尘业何由到素风  

沧海桑田复几尘东风惟见落花春湏知剰水残山后冰雪肌肤别有人  

追和虞奎章韵  

梅花香冷返冰魂徃事茫茫迹未论宝劒已随龙化去谁怜水上刻舟痕  

赋罢仙人萼緑华金声玉色众中夸归来世上空尘土云白江清月满沙  

陈汝楫  

桃花泉  

桃花流水合荆溪夜雨春波拍断隄偶尔今朝出门望平畴雉雊麦初齐  

镏炳  

秋词  

广寒楼阁玉为梁月里姮娥百宝妆流水莫题红叶句人间天上隔宫墙  

题叶楚庭醉渔卷简彭敬宗刘子原子载子明  

落尽荼防草覆防二分流水一分尘小车都载鹅黄酒苏小坟前醉过春  

泊洲懐旧寄顾利賔王又新隐居  

潮声月色满江船回首春风十六年忆得石桥杨柳巷珠帘银烛聼歌眠  

望丹阳郭经杨子桥二首  

杨子桥边杨柳新青帘斜照送行人明日扬州看花去秪怜不似旧时春  

暖风晴日丹阳郭处处东风是旧游记得杏花寒食候紫箫红袖宿江楼  

东湖忆旧简刘子雍胡伯清汪宗彞  

萧家巷口化如雾红粉防干酒斾斜记得少年曽系马如今无树可啼鸦  

离懐寄汪宗彞杨孟瑄魏居敬  

垂垂江雨作春波江上行人晚唱歌莫遣青灯照衣袂酒痕不似泪痕多  

暮春写懐四絶  

晴雪飞緜柳树斜雨余紫陌净无沙春衫日日骑官马两袖东风看落花  

官筵题就送春诗簪笔承恩出殿迟病目涂鸦不成字粉笺香墨惜乌丝  

扬州书记鬓苍苍毎向春归欲断肠剰欲典衣酤酒饮风流无复少年狂  

青梅煮酒蕨芽肥倦客懐家入梦思想得故园风景好一庭香雪落荼防  

郭奎  

寄刘彦基二首  

洪州别驾久相违骥足迟迟三月归应被长干儿女笑春风不识绣罗衣  

九月征人未授衣年年书到故园稀无情恨杀湘天雁不带平安一字飞  

开嵗卧病  

多病文园渴未消自从人日过花朝不知杨柳将春色緑到淮南第几桥  

赠陈教授敏  

松树连檐翠色多湖南春水澹生波贡家旧宅云林在明月满船聼櫂歌  

赠白苎山庵道人杨中  

四望亭前姑熟溪道人种玉住山西古松数株秋满屋青鸟月明时一啼  

德兴山中  

树头飞翠湿空蒙茅屋鸡鸣雪涧东好借吴兴唐棣笔画图传我是仙翁  

铜陵寄刘知府  

双尊特为故人将江路风涛忽渺茫坐对铜官不同饮马蹄明日又泾阳  

王防  

宫词  

南风吹断采莲歌夜雨新添太液波水殿云廊三十六不知何处月明多  

过姑苏  

山围平野緑烟中江苇萧萧两岸风谁种阖闾城外柳年年飞絮入吴宫  

陈汝言  

归来  

春城踏踏马蹄轻醉里归来鼓二更月满青楼人不寐政将新曲按银筝  

李晔  

红梅  

满林红雪影夜静和春浸碧潭却忆骑驴二三月杏花小雨看江南  

暮归  

山腰小路曲如蛇薄暮疎疎雨润沙醉里亦知春色老西风开遍木棉花  

朱芾  

自题芦洲聚雁图  

夜窗聼雨话巴山又入潇湘水竹间满渚冥鸿谁得似碧天飞去又飞还  

虞堪  

春兴  

原头芳草緑如茵寒食江南已过春飞絮漫天兼绕路落花如海倍愁人  

题盛子昭临吴兴公溪山钓船图  

着我春江聼雨眠沤波亭下水如天当时度得参差玉吹起春风满钓船  

题赵松雪画二首  

王孙今代玉堂仙自画苕溪似辋川如此青山红树底防无十亩种田  

竹色萧萧木叶齐石邉芳草迥凄迷断猿月落愁人去正在黄陵庙里啼  

为王允同题陈惟允画荆溪图  

好山都在太湖西满路风烟棘刺迷华屋燕飞今在否市桥官柳不胜题  

王泽  

小游仙三首  

中山千日酒初醒却爱都夜景清起坐天门吹玉笛月中珠树起秋声  

东度扶桑看日华却随王母借飇车夜凉海色平如掌倒看青天起赤霞  

独绕瑶坛歌洞章青天如水月华凉闲将一掬芙容露乞与神龙作雨香  

芦雁  

拍天烟水接潇湘芦苇秋风叶叶凉何处渔郎夜吹笛雁羣惊起不成行  

李太白像  

春殿龙香试防毫诗成夺得锦宫袍归来笑拥如花妓卧看蔷薇月上高  

刘俨  

湘竹龙  

赤壁山川久寂寥扬州歌吹近萧条都将一段风流梦付与湘江碧玉箫  

袁举  

渔庄  

红白芙容照画屏秋波如镜照娉婷并头花似双蛾脸一朶浓酣一朶醒  

贝琼  

苕溪陆文宝挟笔过云间持卷求余言而一时缙绅之作不啻百篇有论笔法自赵松雪用落墨而始废者有为笔卦者近肤学小子率意妄作类如此可叹也已因赋五絶  

近代何人下笔精吴兴松雪最知名欲过太令归前辈竞学中郎耻后生  

吴兴松雪真竒士书到通神逼二王谩有儿童夸并驾更无弟子得升堂  

退之作传聊为戏子云草真好竒更有区区工画卦强分竒耦学庖牺  

石鼓镌功元自缺秦碑颂德久应讹一时篆籀今谁觧白髪江南玉雪坡  

谩秃霜毫临北海更求雪茧写兰亭也知不改无盐陋浪抹青红鬬尹邢  

次韵邵筼谷暮春  

处士浑同郑子真水南结屋与山邻已从竹笋生旁舍不遣桃花误世人  

辛亥七夕  

五夜天邉辄鳯梭长生殿里望星河玉环他日无穷恨更比牵牛织女多  

朱右  

次韵悦兑元见寄  

于越山中谢傅家旧时池馆似东嘉继公幽隐经行处薝卜新开一树花  

张宣  

送郑希本还徽州  

从亲南国久为官话别江城嵗欲防三百滩声流月色青山多处是新安  

邵亨贞  

贞谿初夏六首  

雨后深林竹笋肥渡头风急柳花飞柴门不掩緑隂静人在闲窗试苎衣  

緑隂桑柘满高原白水蒹葭接逺村江上人家无俗事轻舟载网过柴门  

巡檐燕子掠晴丝隔水茶烟出院迟草色入帘人不到午风吹暖梦囘时  

春水初收露浅沙野人相见问年华芒鞵竹杖前村路烟树深深叫乳鸦  

栋花风起漾微波野渡舟轻客自过沙上儿童临水立戏将萍藻饲黄鹅  

巷巷缲车桑茧熟村村社鼓野神来鹁鸠声向树隂里花下柴扉昼不开  

钱宰  

春深即景  

露梢黄鸟啄来禽蛀叶青虫络树隂又是緑堦春雨歇满庭芳草落花深  

题牡丹仕女图  

乐府梨园曲慢裁内家新奏牡丹开下堦立得花隂转李白承宣诏未来  

题野老醉骑牛图  

村田乐事老来稀记得江南春社时儿女醉扶黄犊背帽檐颠倒插花枝  

题秦淮送别图  

緑酒斟来且莫斟酒防歌罢去骎骎别懐恰似秦淮水流到长江緑更深  

画鱼  

緑波春水没渔家杨柳青青拂钓槎三月江南春雨歇一双鳣鲔上桃花  

题林处士观梅图  

放鹤仙人不可招断河残月夜闻箫别来欲问春消息花落西冷第二桥  

客窗聼雨  

緑波烟草渺天涯燕子来时未到家宿酒恰随春梦醒雨声落尽碧桃花  

题李伯时仕女图  

月下裁衣  

霜落黄梧汉月高西征对月剪征袍妾心不忆交河冷手冷难裁金剪刀  

春屏未起  

梨花落月酒微酣柳絮春云睡正堪梦入长安归未得觉来不信是江南  

画蠏  

江上莼鲈不用思秋风吹破緑荷衣何妨夜压黄花酒笑擘霜螯紫蠏肥  

童冀  

冬日道中  

日落疎林度小桥天寒嵗晚路迢遥道人已是归心急更为梅花住一宵  

叶子竒  

岳州  

緑波暗漾白池郭外人家有酒旗客思独如杨柳树春风愁绪万条丝  

隐居  

苍石红泉少隐家牵牛延蔓绕篱笆不知满径秋多少凉露西风澹泊花  

己亥元日寓舍独坐对雨  

清坐无憀独客家一瓶春水自煎茶寒梅几树迎春早细雨微风看落花  

复次仲脩韵  

春风村巷澹如秋细雨和云防防愁正是别魂招不返落花流水下溪头  

寨上过重九  

客子光隂似水流西风吹老菊花秋今年不用登高去人在青山最上头  

壬寅重九  

白雁风高落木洲人间嵗月水东流山城又是当吹帽数防黄花冷澹秋  

题张原琛篷窗  

银丝鱼鲙碧芹羹曽记扁舟越上行今日小轩风味似满川风雨看云生  

宿白羊湖  

客思官程意转迷湘江南去草萋萋待寻无树人家宿免得中宵谢豹啼  

寓玉清观  

径草微微防浅沙小山丛竹玉清家牵牛延蔓无多碧防缀秋光一两花  

南唐故址  

唐主宫垣集暝鸦垣邉几座野人家尚余一片繁华地宜种红蓝内苑花  

胡奎  

题芦雁图  

草草书空不作行相呼相唤过衡阳芦花月冷应无梦啄尽寒沙一夜霜  

宿田家  

村北村南社鼓声闲寻父老説升平孤灯也识离人意落尽寒花却再生  

管讷  

纪梦  

小宴初防罢玉笙东风庭院好春情流莺啼过楼东去一树梨花正晚晴  

送马骏赴京  

黄鹤矶头上驿船柁楼挝鼔下晴川客行二月梨花后人别东风燕子前  

赠别  

草色青青汉水新异郷聼雨怕逢春客懐最是今年恶频向东风送故人  

题画  

柴门春尽动鸥波树色山光雨后多老去无官长自在醉眠江阁聼渔歌  

修竹芙容  

水仙小队自成双袅袅霓旌引翠幢一夜湘君头尽白西风离思满秋江  

林温  

盘山道中  

盘山岭头春雨多天台雁荡云相摩鹧鸪啼入竹林去我行不得君奈何  

顾禄  

和袁海叟题老蛟化江叟吹笛图  

千里神龙化作翁月明吹笛倚龙宫曲声不许人间聼散入重湖半夜风  

凃頴  

上京次贡待制韵  

海风吹雨度龙沙满眼金莲紫菊花日暮笙歌何处起高低穹帐五侯家  

蓬莱仙子学长生羣帝朝天绛节迎昨日六龙回北极云裾霞佩集滦京  

题山水图  

忆昔湾阳八月归北风吹雪洒秋衣枪竿岭上停车望万木潇潇落叶飞  

吕复  

题方壶苍山秋意图  

昔游华盖仙人掌万叠芙容紫翠生犹记月明闻鐡笛人间无处着秋声  

吴植  

过南湖戏折藕花  

秋日南湖戏采莲鸳鸯飞上木兰船一声白纻知何处无复闲情似少年  

姚琏  

冬日  

野人曝背向墙隈时饮茅柴酒两杯满阶落叶浑不扫拄杖去寻江上梅  

唐仲实  

遣懐  

繁昌县前白杨树随处柴门傍水开可是夜深风露冷流萤一个度江来  

任原  

赠同舟从军林生  

青天无尽碧波长百尺云帆挂夕阳海路音书何处寄西风吹雁不成行  

殷奎  

杜曲  

棱棱桑田带水田夕阳幽兴满樊川秪疑身在江南处放我溪头罨画船  

絶句  

防陵桥下水潺湲人影离披夕照间来徃总怜车马好西风破帽独南还  

袁华  

客海津送郭秀才南回  

百丈牵船上御河客中送子奈愁何柁楼晚饭鲂鱼美细雨微风水不波  

草低沙软见牛羊烟雾苍茫落日黄燕女如花不相识笑倾马湩劝人尝  

次韵二首  

乳燕初飞藕作花秋娘二八髻双了臂韝红露珍珠络疑是钱塘旧内家  

细雨微风透碧纱酒痕横靣上朝霞君行不唱阳闗曲听取尊前陌上花  

柳塘春口占  

横雨狂风二月余柳塘犹未动春鉏花明兰渚宜垂钓月暗芸窗好读书  

细雨初晴暖尚微小亭帘幙防春晖麴尘波动鱼初上金缕条长燕未归  

卢昭  

柳塘春  

黄柳华香水上衣褰帘亭上挹春晖兰桡一道微风入却逐金塘燕燕归  

过吴淞江  

霜林纎月堕疎烟有客同舟思欲仙何处吴歌闻白苎满红秋色坐青天  

申屠衡  

宫词  

青琐春闲漏防迟博山香暖翠烟微隔帘谁撼金铃响知是花间燕子归  

朱应辰  

元夕  

阖闾城里又元宵白屋残灯照寂寥却忆旧时风景好琉璃光里聼笙箫  

山中书事  

支笻歩屧踏莓苔小院无人燕子来最是东风难管领梨花落尽杏花开  

山青云白鬬争高石路萦纡接野桥几个长松高出屋门前杨柳未成条  

梦醒  

梦醒方牀夜四更纸窗残月弄微明数声柔橹过湖去又是邻家早入城  

题管仲姬画竹  

夫人写竹如写字不堕画家蹊径中料得山房明月夜晴窗叶叶动秋风  

陶振  

题张子正春雨鸣鸠图  

梨花枝上雨斑斑春满西园十二防何事锦鸠声不絶隂云连日防溪山  

史迁  

漫兴  

贫居村坞长无事谁复能过野老家只有春风太情重小桃深巷也开花  

休怪狂夫出处轻孟郊还觧以诗鸣瓦瓶盛酒渔樵话野草江花亦慰情  

瀼东烟树杜陵家百尺深潭似浣花布褏龙钟笻竹杖也胜裘马在天涯  

好风轻雨趂轻雷一洗山川罨画开谁道衡门无过客春深还有燕飞来  

暮春  

白头老子愁底事正是送春无一钱偶被黄鹂故牵引却向緑隂窗下眠  

緑隂窗下春草碧无数柳花吹近牀一双蝴蝶总无赖飞到小防还过墙  

夕阳在山月已白人生几何春复秋华辀叠鼓岂无谓莫怪西园清夜游  

舞衣歌扇久寂寞白雪时时梦里聼可怜春色别人去能得花前几醉醒  

冷谦  

题燕肃山水庵  

依稀庐岳高僧舍彷佛商山隐者家我亦抱琴来谷口白云深处拾松花  

史靖可  

送宋学士  

君王亲为计归程几日携家出鳯城江上春来有风浪扁舟好向里河行  

梅颐  

夏日  

松下桃笙酒半醒石根流水碧泠泠片云将雨窗前过分得新凉入研屏  

秋日  

黄叶萧萧独掩闗屏风小幅画江山酒醒梦入湘云去不管秋声在树间  

林子森  

镇逺道中  

行尽荒林晚未休鹧鸪声断碧山秋逢人数问前程路九十长亭是贵州  

俞贞木  

题倪云林画  

栖神山下元馆华表巍然鹤未归寂寂小亭人不见夕阳云影共依依  

戴奎  

秋夜有懐  

欲凭诗句寄秋风吟到宵分蜜炬终月色如银庭树冷一丝和露堕青虫  

凌云翰  

次徐总制韵  

燕子来时花满城海棠丝雨半笼晴行人最爱西湖水流入官河也自清  

刘文质松溪小像  

为聼松风直过溪长琴分与小童携白云不隔天台路千树桃花一鸟啼  

郑真  

王庄驿  

日落山西一片霞愁来有路不容遮秋风三径陶彭泽正待南归看菊花  

题李璋梅花  

三年为客海东涯万里罗浮一梦賖霜月夜寒天地白开门曽忆看梅花  

题墨梅  

先春逺寄墨淋漓折得寒香第一枝梦绕西湖山月暗漆纱窗下影参差  

题兰  

国香散落翠巉岩晔晔芳丛玉露涵楚佩可怜零落尽春风春梦过湘南  

张庸  

江口晚发  

四月南风紫楝花扁舟春水白鸥沙阿侬近住双泾口一趁囘潮即到家  

李洪  

西良湖  

荡舟归去月黄昬湖上人家半掩门渔笛数声何处起冷香一树玉梅根  

袁宗  

清明日偶成  

窗下修书寄逺人燕泥时复涴衣巾东风催下清明雨莺老花残又一春  

春晓口占  

东风剪剪柳毵毵欲试罗衣尚未堪怪我春来愁不醒杏花微雨似江南  

王绅  

题墨竹  

潇湘江上暮云迷落日无人翠羽低檥櫂黄陵庙前宿一篷春雨鹧鸪啼  

贝翺  

题张子正桃花春鸟图  

山禽飞上碧桃枝独立东风喜报谁翠幌日高人未起分明池舘记当时  

孙蕡  

寄高彬  

条风吹緑满蟾溪蜡屐行春日向西独木桥邉乌桕树鹁鸠飞上上头啼  

寄王彦举  

緑杨隂下玉騘嘶丝络银瓶带酒携梦入南园聼夜雨不知身在蒋陵西  

访某附马不遇题壁  

青春附马不还家公主传宣坐赐茶十二碧阑春似海隔窗闲杀碧桃花  

龙江夜泊  

蒋山山头秋月明龙江江上暮潮生行人又是金陵客卧聴西风鼓角声  

出蜀  

白帝秋高木叶黄蜀中长是雨浪浪瞿塘水落漩涡小一路青山到岳阳  

王佐  

美人红叶图  

谢家夫人咏柳絮黄陵女儿歌竹枝谁信长门秋色淡西风黄叶断肠词  

御选眀诗卷一百三  

七言絶句三  

黄哲  

游洪范池与刘文正  

洞门斜日照金潭千尺藤萝挂石龛骑马独来高处望满山松栢似江南  

赵介  

瑶池  

宴罢瑶池暮雨红碧桃花落几番风重来八骏无消息拟逐青鸾入汉宫  

严震直  

永州舟中  

潇湘二水防零陵滩响惟闻浪作声两岸青山明月夜画船行过永州城  

林鸿  

题吴江垂虹桥  

云帆秋晚过垂虹落日鲸波动逺风欲借仙家辽海鹤月明吹笛水晶宫  

早行  

前山树暗月胧胧马色鸡声共晓风不为逢秋多感慨只缘身在别离中  

梦中仙游  

天葩小院敞云屏鹊散星河逗客星欲识别来离思苦晚风长学黛眉青  

将归海上辱羣公相送至龙津  

百尺云帆挂海霞劳君相送到天涯重来应恐清秋晚落尽天香桂子花  

宿逆旅闻泉声  

练瀑飞泉作雨声楼虚月白旅魂惊相思不道无归梦自是离人梦不成  

下山寻朱继  

携琴载酒逺寻君石迳人稀半夕曛纵醉也须上山去莫教闲却半牀云  

浦源  

并州寒食  

梦入故园千里逺觉来寒食在并州垂杨不是相思树那得花开便白头  

酬干秀才  

酒醒题诗忆送君残阳半掩竹间门相思昨夜空斋里烛灭香炉火尚温  

寄熙上人  

孤愁无处觅高僧欲问楞伽竟不能遥想山中禅定夕半窗残雪一寒灯  

送友人  

孤舟春别万花西云淡山青水满溪料得客愁何处是緑隂官舍听莺啼  

题青山白云圗  

青山欲转緑溪回古木春云掩复开不识桃源在何处但看流水落花来  

晚过张林山  

名山几度欲寻幽此日虽来不暇游一棹黄昏过山下疎灯络纬满林秋  

留别甘露行师  

秋山松栢正游子登临酒半酣今夜阿师虽对面明朝江北望江南  

周  

题陈大宅方壶子层层云树圗  

昔年曾记秦川客云树参差去欲迷日暮孤舟行不尽鹧鸪啼处渭城西  

寄涵江陈韫玉  

南望寒江无尽期萧条还解忆荆扉相思岂道音书少秪为春来雁北飞  

林敏  

期宗人林大游华藏海  

巾舄行歌接梵筵偶来松下草芊芊也知只在秋云里潭水溪花到处禅  

赵迪  

晚眺  

白云深处野人家倚杖闲吟日未斜江上数峯看欲尽晚钟残月入芦花  

客中元夕  

花市银灯夜向深香风罗绮迥沈沈不知何处笙歌起传得新愁上客心  

述懐  

门掩秋塘枫树清断猿疎鸟起寒汀长安道上花如锦山鸟林间笑独醒  

为黄宗武题扇  

萝迳飞花霭暮春清泉白石净无尘不知浮世纷纷日门掩青山有几人  

杨性  

题赵承防竹石图  

错刀光彩照琅玕龙影常从石上看六月酒醒开草阁满天风露作秋寒  

徐尊生  

春山樵唱  

共穿石径踏春晴却向山腰分路行树暗云深莫相失隔林遥认唱歌声  

归舟杂咏  

溪云黯黯覆溪潭云罅疎星见两三半夜不知何处雨遥看飞电闪淮南  

朱世濂  

泷湫和韵  

竹外烟浮僧煮茶草边风暖鹿眠沙青鞵何处看山客瀑布岩前数落花  

梁寅  

为王仲义题雪梅  

小桥东郭先生履曲径西湖处士家向暖早看花似雪冐寒更爱雪如花  

和何彦正春耕  

见说春耕溪水头赋诗犹忆玉京游莫夸塞北千蹄马宁买江南十角牛  

竹间樵径行应熟花外渔舟望欲迷处处稻畦分落照荷锹人去水禽啼  

殷弼  

望海  

吴淞江口海门东万里京师咫尺通白柂红旗三月浪紫箫花鼓午潮风  

王宾  

越来溪  

吴人旧地越人开岸上谁将栁树栽春水緑波三二月画船全是赛神回  

韩奕  

惜春  

漠漠晴光淡淡天山青水白景依然杜鹃啼处花如雨臼髪伤春又一年  

晚晴  

水国秋来少见晴夕阳忽映小明西风防防林间叶乍聼犹疑是雨声  

天平寺看梨花  

防回扶醉绕花行漠漠如云映晚晴白髪如今僧寺里雨中独对过清明  

王履  

玉女待月  

万松林里夜萧萧月影来时转寂寥试看影从何处起正东上水波揺  

沈梦麟  

赵待制席上  

春城飞絮日颠狂帘幙风防燕子忙醉后不知罗褏薄牡丹花上月如霜  

刘仔肩  

望阙口号  

阊阖排云寳殿开千官鹓鹭早朝回不知谁献王褒颂得奉君王万夀杯  

王沂  

秋江送别图题赠黄通守允中  

秋江水落椘天低目送归船渡聂溪莫道浮云千里隔君山只在洞庭西  

季应期  

寄吴彦升  

积雨连朝过客稀乱红堕地緑隂肥江南只是归耕好水绕孤村燕子飞  

钱子义  

题画  

夕阳淡淡栁丝丝逺浦长天欲暝时肠断椘山春雨后鹧鸪啼向女郎祠  

梁兰  

迎祥观  

石径云深长緑苔仙家楼阁絶纎埃空庭尽日无人到山鸟窥檐时下来  

郑瀱  

海棠仕女圗  

东风荡漾百花潭翠褏迎风酒半酣好鸟隔催晓色美人残梦隔江南  

吴子庄  

小景  

杖藜日日看芝山山下浮云共徃还昨夜小溪新水涨钓船流到寺前湾  

王珙  

溪桥晚歩  

日日隂云思寂寥偶因新霁过溪桥不知门巷春多少栁外一声婆饼焦  

丘辅仁  

南湖  

南湖二月水如天罗绮东风醉少年十里好山多看尽琵琶催拨夕阳船  

顾协  

舟中次韵  

西风吹老白苹花独倚归舟感物华漠漠秋云暗山谷不知何处是吾家  

孟夏书事  

脱却朝衣换布衣始知今是昨来非緑隂庭户无人到惟有一双新燕飞  

谢常  

和靖观梅图  

孤山嵗晚水迢迢竹外横斜挂緑么吟到暗香疎影句黄昏月上雪初消  

携琴访友圆  

秋林红叶晚萧萧乘兴携琴过野桥人在翠防寻不见白云如练束山腰  

刘子建  

浦城漫兴  

清溪何似百花潭谷口云半夕岚借问子真归去未鹧鸪春雨满江南  

陈士楚  

书锡山驿  

呜呜画角冷防秋一曲梅花动暮愁不管江南断肠客夜深吹上月明楼  

沈应  

次钱文伯题云林诗韵  

红叶桥邉草舍低半滩斜照水平溪旧时曽记题诗过疎雨桐花一鸟啼  

看山  

老年已免缀朝班林下于今许我闲流水小桥红叶迳杖藜随意看青山  

江中晓行  

江店鸡鸣使去桡月斜滩口又平桥楚天不尽吴天逺烟树凝愁望转遥  

春夜  

防牋吟遍惜花诗花隠纱窓见月遅欲问海棠持画烛自嗟不是少年时  

半轮月映杏花头小院朱帘却上钩莺怯夜寒犹未睡画阑西畔替人愁  

史谨  

书鐡炉驿  

铜鼔营前日欲西铁炉冈下鹧鸪啼却怜迢递南来使万壑千崖入溪  

直房闻桂香  

松隂池舘昼偏凉何处飘来桂子香起傍雕阑看秋色广寒宫殿近昭阳  

蜀中道中  

盘盘鸟道接峩嵋剑阁横空北斗低羁思不堪过夜半万山深处一猿啼  

桃叶渡  

重经古渡立斜曛愁见桃花两岸春欲向东风唱桃叶江边怕有别离人  

湘江夜泊  

扁舟载客下三湘露渚风来杜若香一片秋声无处着和愁散入水云乡  

九日次周县宰韵  

映水芙蓉簇绛霞水边开宴坐临花秋娘老去风流尽系臂犹悬一缕纱  

题画  

数株烟栁緑两岸青山起暮岚多少天涯未归客却从画里防江南  

石光霁  

太学夜宿  

蜡炬烧残夜二更高斋萧爽客懐清山林只在虚檐外错把风声作雨声  

方孝孺  

二月十四日书事  

斧扆临轩几砚闲春风和气满龙顔细聼天语挥毫久携得香烟两袖还  

风软彤庭尚薄寒御炉香绕玉防干黄门忽报文渊阁天子看书召讲官  

感旧  

杯酒论心有防人天台张谷旧相亲近来诗句多竒语书比藏真更絶伦  

精通八法杨文遇暗诵五绖陈用中挥翰天庭应独歩忍饥村巷欲成翁  

彭山道中  

烟鸟归林已夕阳野人相引度髙冈马头一片青山影经过絺衣似水凉  

夜渡桑洲驿  

山路湾湾石甃平碧天凉露下三更无端一夜西风恶吹着新愁上紫荆  

题画  

顺流舟楫日邉回古木轩窓水际开万里西风数行雁送将秋色过江来  

鹦鹉  

幽禽兀自啭佳音玉立雕笼万里心只为从前觧言语半生不得在山林  

练子寜  

秋日作  

水晶帘动桂花风湘簟凉生八月中魄落小银烛里乌丝雪蠒寄秋鸿  

卓敬  

栽梅  

风流东阁题诗客潇洒西湖处士家雪冷江深无梦到自锄明月种梅花  

程本立  

题山水钓鱼小画  

人间万事一丝轻江上数峰双眼明老去不归空看画秋风又到洛阳城  

题梨花锦鸠图  

万花深处语黄鹂花底能无挟弹儿自在两鸠春寂寂一枝晴雪立多时  

华隂驻马桥  

絶谷层闗路屈盘斜冈侧嶂石防岏今朝驻马桥头立华岳三峰正面看  

茅大方  

题扬州琼花观  

秦山楚水路迢迢不道琼花乱后凋鹤背仙游清梦穏月眀谁度紫鸾箫  

髙逊志  

苕川夜宿  

山绕荒城水自流霜空月色满溪楼夜长欹枕浑无寐二十五声都是愁  

题陆滨村舎壁  

记得移家白露时秋风又是一年期独怜零落溪边栁那得长条系所思  

次叶楚芳见寄韵  

梅子初黄晚雨収闲身犹着木緜裘谁怜白纻新裁就回首西风又是秋  

题陶渊明像  

结茅曽往白云间防宦多年客未还开卷偶然乡思动数浑似鄂州山  

题陶渊眀像  

玉山頽矣葛巾偏老仆扶持步不前莫道先生浑不醒醉中犹记义熙年  

郑桓  

洪武癸亥春以公事出防寜北境  

雪山髙耸入青云下有黄河一带分粉堞数家髙作塞黄羊十百动成羣  

沙葱野韭随时采芦酒黄牛取次甞万里驱驰闗塞外忽惊风物忆江乡  

唐之□  

秋夜懐孟熙  

西风卷海作涛声烛影檐花彻夜明况复有懐心似雨暗随秋防出江城  

次孟熙韵  

百顷清江一草庐乡人齐识病相如不知吟得秋多少柿叶红时好细书  

龚诩  

自题晚归园  

红树离离映夕晖水天空阔雁高飞扁舟一个轻如叶常载先生半醉归  

与王忠孟登玉峰共饮春风亭  

山色千重复万重少年相别老相逄春风亭下一杯酒山色不如人意浓  

孟忠  

登马鞍山感述  

汲水堤边杨栁花东风吹散五侯家江南一去繁华逺梦觉青山自煑茶  

袁敬所  

题渊明五栁图诗  

藜杖芒鞵白布裘山中甲子自春秋呼儿防检门前栁莫遣飞花过石头  

回朝即事  

赤阑红映夕阳齐蹀躞天骐度不嘶近近报来应锁阁乘舆又过御桥西  

觧缙  

赴广西别甥彭云路  

多情为我谢彭郎采石江深似渭阳相聚六年如梦过不知时夜一更长  

过全州  

陶生岩畔草青青唐介坟前江水声两防鹧鸪啼不尽画船挝鼓过全城  

寄王斋  

来时萧峡驻轻舟惆怅初年作逺游梦里相思不相见武功山下月轮秋  

龙州  

波罗宻树满城闉铜鼓声喧昼赛神黄帽葛衣墟市客青裠锦帯冶游人  

杨士竒  

发淮安  

防蓼疎红水荇青茨菰花白小如荇双鬟短裹羞人见背立船头自采菱  

以绢问张子俊求画  

梦忆衡庐紫翠重结巢须倚玉芙蓉天恩未便敎投绂一幅鵞溪更恼公  

清明有感  

西江南望渺天涯嵗嵗清明不见家荡日飘风无定态乱人情思是杨花  

题少保杨澹庵江郷归趣图  

巴陵西畔楚江分曽泛湖波望岳云借得君山小龙笛月明吹向洞庭君  

江行早秋  

汉阳矶上鼓初稀烟栁昽昽一鹊飞乘月不知何处逺满江风露湿人衣  

过城陵矶  

城头水落石层层石上鱼樯半搭罾忽望髙楼出城郭舟中指防说巴陵  

金幼孜  

元夕午门观灯应制  

阊阖重重夜不扃琼楼十二敞银屏东风一曲升平乐此夜都人尽许聼  

李至刚  

题云林画  

故家池舘锡山阿门径寕容俗士过清閟阁空诗社散蛛丝户落花多  

赵子固水仙  

水晶宫阙夜不闭仙子出游凌素波为爱低头防明月不知零露湿衣多  

赵羾  

城南书事  

三年为客寄龙沙望断南云不见家惟爱受防城外月照人清泪落悲笳  

胡俨  

永乐八年春二月被诏直内阁即事  

清晓朝回秘阁中坐看宫树露华浓緑朱户图书满人在蓬莱第一峰  

浩荡春风雨散丝暗移春色上花枝云隂半卷龙楼晚正是词臣退直时  

题鸣鸠拂羽图  

日暖风暄涙竹斑鸣鸠拂羽树林间眼中正是春光好唤雨呼晴莫等闲  

题画  

遥看瀑布落寒青野服乌巾自在行好似匡庐读书处满林红叶夜猿声  

王达  

南林南渚图  

石苔凝緑上松根前辈空留翰墨存寂寞云林堂下路一残雨映孤村  

题雷公山  

青山不断势蜿蜒上有雷公屋数椽一片黒云初起处北风吹雨作丰年  

御桥官栁  

长条嫩叶緑婆娑防雨调烟夹御河攀折年来何太苦只应当路送人多  

王璲  

早朝侍漏题杨谕德竹  

禁钟才动晓风防新竹疎疎对锁闱不是日髙帘不卷怕敎空翠湿朝衣  

题画  

渡头初唱采莲南浦西风涨緑波正是晚凉新雨后青山不似白云多  

题画  

汀苇沧沧白露凝一滩寒月未収罾西风吹醒江南梦四壁蛩声半夜灯  

方壶画  

紫府深沈白昼闲仙人归去邈难攀当时暂谪来尘世冩遍江南雨后山  

王偁  

题米老山水  

海岳庵前觅旧踪苍茫云树米南宫别来防片青山影都付寒鸦一篴风  

题画鹌鹑  

原草飘残作雪丝日斜马上鬬归时五陵别后伤心事零落凉州笛里吹  

雨中过洞庭  

昨夜南风起洞庭晓来湖上雨溟溟忽看天际惊涛白失却君山一防青  

重登岳阳楼望君山  

南湖烟水接天流天际青螺掌上浮欲吊湘君何处是不堪重倚岳阳楼  

登月江楼【`仙人槎浦也`】  

朝来一上月江楼江月长涵瘴水流望断钓槎人已逺青山防防是邕州  

交州即事  

一骑冲严到市桥夕阳烟树草萧萧居人犹指髙骈塔碧瓦朱甍尚未凋  

九日黄司空招饮不赴书以答之  

菊觞萸豆有佳期客里怜君慰所思不是参军招不赴病来乌防未胜吹  

王恭  

渔笛  

扁舟吹笛渡横塘欵乃声中欲断肠莫道渔郎无别恨武陵虽好是他郷  

闻子规  

枝上声声怨落晖居人闻此也沾衣啼时莫近湘山路更有长沙客未归  

咏秋风  

青苹江上响潇潇吹得林闲万叶飘何处凄凉最闗别数株残栁灞陵桥  

村居  

草径茒扉带软沙隔林鸡犬防人家青山尽日垂帘坐落尽棕榈一树花  

衰栁  

西风昨夜灞陵秋千树萧条带驿楼莫道离人空有恨暮蝉寒雀也闗愁  

海城秋晚  

西风一夜海城头笛声声水乱流枫叶萧条山下月戍楼残火防家秋  

山夜雨  

深涧垂萝暗曲房半枝残烛雨声凉萧条树叶千峰里不独猿啼断客肠  

海上送别林崇髙先辈  

海上新晴野水春烟村花鸟送行尘十年客路堪惆怅况复今朝别故人  

月下闻筝  

愁心不见薛琼琼何处银筝半夜声肠断十三弦上月一弦一柱总闗情  

题梨花斑鸠图  

绣颈斓斑锦翼齐梁园春树好飞栖乐游年少偏嫌雨莫向花间自在啼  

二马圗  

紫骝嘶逐玉花骢曾是沙塲百战功今日奚官重剪拂落花芳草灞陵东  

高棅  

早雁  

凉霜八月寒天寒飞度衡阳楚水寛少妇楼头初掩瑟一行先向夕阳看  

王绂  

花上白头翁  

欲诉芳心未肯休不知春色去难留东君亦是无情物莫向花间怨白头  

题竹赠潘晦初  

灯下狂歌酒半醺兴来为尔写秋云故人湖海如相问骨立萧然似此君  

题静乐轩四首  

前溪氷泮緑生波好雨催花向晓过宿酒未醒眠未起半窗红日鸟声多  

竹几藤牀小砚屏薫风帘幕篆烟清闲斋几日黄梅雨添得芭蕉緑满庭  

秋声早已到梧桐露气生凉湛碧空独倚阑干待明月紫箫吹散木樨风  

斗帐藏春日醉眠静中惟与懒相便寻常甲子无心记看到梅花又一年  

小乔观书  

云髻新妆珠翠团杏花零落晓风寒每怜春事伤心处偷把周郎曲谱看  

写竹寄俞朝宗先生  

与君一别十年余每见人来问起居尽说丰神清似竹霜明须发影疎疎  

题画  

汀洲潮落雨初晴独坐兰舟酒半醒欲采芙蓉过江去迢迢秋水数峯青  

题竹  

宫树栖鸦拜夕郎洞门烟霭竹苍苍佩声摇曳归来晚香篆初消月到牀  

峡中杂咏  

峡里山高多昼隂未昏烟景暗秋林停舟晚饭柁楼底犹有夕阳明逺岑  

皆山轩  

岚光飞翠入檐楹枕簟生凉暑气清公退日斜新浴罢坐看峰影过州城  

题静照轩  

寻常客不到山家松火寒炉自煮茶风雪闭门才十日不知春已到梅花  

题枯木竹石寄李公实  

罨画溪边水拍堤绕堤高树倚云齐君家正在树深处满地緑隂山鹧啼  

茅斋煮泉图  

小结茅斋四五椽萧萧竹树带秋烟呼童扫取空阶叶好煮山厨第二泉  

曾烜  

秋夜  

何处偏能断客肠西风吹雨到池塘都将万叠青山恨散作离愁一夜长  

熊直  

潇湘雨意圗  

万竹丛深日未晡寒江烟雨翠糢糊东风无限潇湘意却倚篷窗听鹧鸪  

蓟门秋夕  

清漏迟迟月转廊博山销尽水沈香重城不锁还家梦雨夜分明到故乡  

陈继  

偶成三首  

紫陌轮蹄蹴暖尘野猿啼处尽游人相逢共道看花去迳草谁怜也得春  

岚翠霏霏湿涧萝青山应喜我来过莫教杜宇催春去花落东风已自多  

苹浦凉风袅鬓丝钓鱼兼得赋新诗舟移不向江桥泊意在西岩日暮时  

题挟弹圗  

白马雕鞍艳绮罗东城南陌遍经过金九且莫轻抛掷緑树春深乳雀多  

题月下裁衣图  

香帏风卷月团团睡起裁衣思万端秋叶未红金剪冷玉门闗外不胜寒  

陈亢宗  

题倪云林碧梧翠竹圗  

梧竹聫隂翠欲飞茅亭云散客初归谁能为我扬焦尾操作清风满布衣  

徐晞  

感懐  

十年骑马战龙沙不道功成两鬓华昨夜思归有乡梦江南春色遍梅花  

刘荐  

春游田家四景之一  

竹篱茅舍两三家屋外青山緑树遮行客偶来春已暮山南山北杜鹃花  

郭武  

宿澧阳  

苹花风急水茫茫今夜孤舟宿澧阳谁在江城吹画角五更残月一天霜  

秋夜懐句曲山隠者  

清霜木叶空阶满静夜钟声独坐闻遥想山中人未宿自拈香炷礼秋云  

曾棨  

扬州  

翠裠红烛坐调笙一曲娇歌万种情二十四桥春水緑兰桡随处傍花行  

忆别  

一家去住两闗情行李萧然又出京记得别时寒食后断烟残雨石头城  

即事  

片片飞花逐水流伤春何处最多愁红妆独倚阑干立望尽征帆不下楼  

静海感书  

红烛当垆夜数钱驿亭西面緑杨边重来烟景浑依旧只认青帘记昔年  

旅懐  

十年京国鬓萧萧蓟北江南万里遥家去浔阳犹尚逺莫将音信托寒潮  

夹沟  

东风吹暖栁丝柔十里青山绕夹沟马上逢人相借问计程两驿到徐州  

夏日即事  

茅亭潇洒树隂中曲曲疎櫺面面风树色似烟花似火石榴开遍几枝红  

房栊如水午隂清六月凉生白纻轻院落昼闲人语静万条垂栁一蝉鸣  

雨苗烟蔓緑交加瓠叶低垂豆着花日晚呼童开后圃旋薙畦草种秋  

蓟门秋夜四首【`录三首`】  

睥睨鸦儿散曙晖香烟满袖退朝归西园只许清风到不放红尘半防飞  

琐窗珠箔暖云低雪色屏风画竹技对客不知天向夕几回烧烛了残棋  

彩毫银管墨花香镇纸狻猊紫石光欲试新来铜雀砚临池塌得十三行  

白莲  

太液澄波濯素容玉衣垂影水晶宫月明无处寻顔色只信香飘十里风  

## 御选明诗卷一百四  

七言絶句四  

王英  

淮安别回御史  

逺别悠悠乡梦频逢君况是异乡春可怜河畔青青栁又折长条别故人  

舟过盂城  

画船挝鼔过盂城两岸桃花春水平今夜湖中好风景直须看到月三更  

王直  

题画  

绿树青山带晚霞树间处处有人家孤舟最爱沧浪客得共眠鸥占浅沙  

章敞  

长安雪夜归兴  

半生嵗月老幽燕镜里苍顔岂似前曽道休官身便乐梦书封事乞归田  

李昌祺  

客夜闻砧  

荒草萧萧郭隗台清砧明月两堪哀千愁百感多如雨今夜灯前一并来  

山路谑花  

枝头池上总猩红几树繁开几树空顔色一般荣悴别谁将此意问东风  

花荅  

多谢天公着意栽不教妆防艳亭台无人翦折无人赏赢得年年自在开  

栀子画眉图二首  

檐卜初开雪亚枝枝头好鸟立成痴少年京兆风流处似汝花间对语时  

昔年曽伴董娇娆长把春山笑倩描今日梁园空见画鸟啼花落鬓萧萧  

夜雨  

得失无心总不惊秋来偏动故乡情平常窗外梧桐雨不似今宵不耐听  

魏骥  

题画  

良夜迢迢月正明石栏杆外坐深更掀髯笑罢歌还续爱杀林居此段情  

翠水丹山足赏心渚荷汀栁夏初临推蓬一曲升平调不识何人是赏音  

题小画四景  

落红无数正春深小艇移来泊水浔满目青山如画好欲从何处觅知音  

隂森夏木倚岩阿小小轩窗掩薜萝只恐故人归未得扁舟何日更相过  

千岩万壑晚偏竒防却幽居也自宜秋色满天人不见一舟溪上泊多时  

溪南溪北雪纷纷访友寻梅懒出村氷滑小桥人迹断独宜煨火闭柴门  

郊行二首  

楝子花香雨正过秧针刺水渐平坡太平无限田家乐愿杂春农着短蓑  

杨栁人家燕子飞绿浓缘迳觅红稀多年不踏乡闗路最喜青山待我归  

晚步  

栋花风起燕飞飞步出溪桥一迳微最喜晚来诗趣好山光水色淡斜晖  

闻鸟声  

金台兰省望都迷兀坐晴窗日渐西喜助老怀吟好处幽禽飞傍绿隂啼  

晚步  

扶笻石迳步迟迟林壑凉生暑退时老去情懐聊自遣看山看水只题诗  

着霜红树晚离离香糯香粇熟渐齐白袷乌巾笻竹杖江乡风景不胜题  

林真  

粤王台  

屠龙人去几时归空有髙台对夕晖回首旧时歌舞地年年春草鹧鸪飞  

钱榦  

客夜与故人话旧  

与君秋鬓各成霜老大相逢在异乡尽日不眠询往事雨声寥落小窗凉  

陈镒  

怀庆道中  

风卷尘沙驿路迷人家逺近树髙低如何河北风光别春半犹无一鸟啼  

金诚  

江行秋兴  

江水悠悠江路长孤鸿啼月有微霜十年踪迹浑无定莫更逢人问故乡  

闺情  

欲剪红霞作舞衣薄云凉雾共霏霏玉箫吹冷天边月只待乘鸾子晋归  

黄闰  

和倥侗生春日看花之作  

多情才子惜春华乐府新声对客夸朱雀桥边旧游路东风开遍小桃花  

刘铉  

题曹云西山水  

碧云消尽好山多茆屋春深长薜萝行处听来心自惬野禽啼罢野樵歌  

题沈孟渊所藏王叔明竹二首  

风露生寒夜若何月髙山馆觉秋多湘灵正作南归梦莫向江头唱楚歌  

烟雨苕溪忆旧游画图遗墨见风流不知黄鹤飞归后又是山中几度秋  

薛瑄  

夏日出文明门  

文明门外栁隂隂百啭黄鹂听好音行过御沟回望处凤凰楼阁五云深  

新郑学宫夜宿  

清飇摵摵响林柯夜宿秋堂冷簟波睡醒不禁乡思切满庭明月虫多  

黔阳山中  

景好宁知是异邦竹篱茅舍枕苍江吏情更有山林趣绿树门前画防双  

黔阳春日杂咏  

驻节黔中感嵗华四山重叠绕天涯空庭独坐听鸣鸟拂面春风吹栁花  

早渡古峣闗  

四围山势郁崔嵬清晓闗门傍水开一骑秋风扬防度野花随路送香来  

山水小景  

湖水茫茫浪拍天春风湖上有人烟小楼半在花林内帘卷青山看钓船  

题钱舜举山水小景  

琪树秋风生早寒楼台缥缈暮云间桥头有客长无事闲听溪声静看山  

益阳山行遇雨  

云林漠漠雨凄凄节节危桥曲曲溪可是青骢行处稳满山红叶衬秋泥  

汾上春行  

清汾信马踏春酣汀草萋萋陇麦蔪正是暖风啼鸟日水村花坞似江南  

朝天驿  

征骖行尽褒南道又上朝天驿畔舟两岸云林青未了嘉陵南去水悠悠  

放船  

野旷天低江面平放船东下好风清江大况值新晴霁云白山青望眼明  

江行  

两岸好山看不尽一江烟水去无穷谁人为和沧浪曲兴在空蒙杳霭中  

平羌望峨眉山  

峩眉画出天边秀青到平羌尚未休山月半轮怀李白扁舟我亦下渝州  

于谦  

暮春小雨  

霏霏小雨不沾衣细逐斜风密又稀好湿香尘黏栁絮莫教零落送春归  

夏日忆西湖  

涌金门外栁如烟西子湖头水拍天玉腕罗裠双荡桨鸳鸯飞近采莲船  

平阳道中  

杨栁隂浓水鸟啼豆花初放麦苗齐相逢尽道今年好四月平阳米价低  

上太行  

西风落日草斑斑云薄秋容鸟独还两鬓霜华千里客马蹄又上太行山  

野景  

千山万山白云起三片五片红叶飞野寺萧条门半掩夕阳满地一僧归  

咏石灰  

千槌万凿出深山烈火丛中炼几畨粉骨碎身都不顾只留清白在人间  

瞿佑  

清明  

兼旬蹭蹬在京华又见东风御栁斜客里不甘佳节过借人亭馆看梨花  

过苏州二首  

白莲桥下暂停舟垂栁隂隂拂水流舞榭歌楼俱寂寞满天风雨过苏州  

桂老花残嵗月催秋香无复旧亭台伤心乌鹊桥头水犹望阊门北岸来  

偶桓  

为沈趣庵题画  

溪山深处野人居小小帘栊草阁虚洒面松风吹梦醒凌霄花落半牀书  

怀友次陈石泉韵  

枫林叶赤露华浓来往晴沙一迳通遥望美人秋水隔苹花吹老楚江风  

王孟端墨竹  

凤池退食写琅玕醉墨淋漓尚未干寄赠故人良有意清风日日报平安  

谢缙  

春思  

帘幕风微篆有香起来时已斜阳梨花云冷不成梦蛱蝶一双飞过墙  

寄王廷桂  

山连罨画云烟好路入苕溪水木清如此江南好风景故人何事不归耕  

寒食村中  

流水涓涓映浅沙石林风急乱啼鸦荒村寒食无人到何处香来枳殻花  

漫兴  

村村昬黒树隂浓咫尺湖塘路不通夜半风来雨吹散櫂歌依旧月明中  

施敬  

南行途中寄钱塘亲友  

万里移家入瘴烟故乡音耗若为传衡阳自古无来雁况去衡阳又八千  

读程原道昆阳诗怅然有怀  

昆阳市上美人家饮酒曽停过客车万里相思不相见东风吹尽蜜檀花  

试笔  

试笔山窗竹影凉闲临小字换鹅章定巢燕子时飞过带得残花落纸香  

曹溪夜泊  

空山孤驿鼓逢逢明月流辉满大江水鸟夜寒栖不稳一双飞影过篷窗  

陆颙  

吴江道中  

鲈肥莼脆正秋风绿水红桥宛转通不独季鹰思故里扁舟吾亦恋吴中  

李孝谦  

题画  

溪头春水碧粼粼溪上春山絶防尘不信白云都占尽也应茆屋有闲人  

林枝  

寄彭韫玉  

空斋牢落思寥寥荏苒年光逝水消忆得当时分袂处栁花如雪过江桥  

刘绩  

月夜独坐忆钱塘暹师房听施彦昭摘阮  

忽思吴客四条弦出谷新莺咽洞泉一曲醉翁何处听冬青树底佛堂前  

画马  

双驹汗血已斑斑蹀躞春风意态闲闻道千金求骏骨不应龙种在人间  

李迪画芦雁  

逺别胡天趂稻粱秋风吹断不成行夜深独宿江南渚梦怯黄芦叶上霜  

钱逊  

琵琶士女  

下马陵西是妾家十三曽学理琵琶自从流落商船上几度春风怨落花  

斑鸠  

鬬草归来女伴寻游丝飞絮恼春心紫鸠声歇罏烟冷门掩梨花暮雨深  

何澄  

题画雁  

芦花瑟瑟水茫茫落月沈沙夜未央离思不禁天外雁孤舟灯火客三湘  

吴镇  

重过沙河有感  

白鹤沙头水自波扁舟曽载夕阳过东风一路防芜绿添得春愁别后多  

吴子恒  

髙洲  

青山西峙水流东旸谷萦纡一道通老去相知一藜杖天边扶我最髙峰  

钱复亨  

寄陆致中  

长忆离亭数断鸿碧山千里暮云红欲知别后愁多少都在寒江暮雨中  

题画  

嫋嫋凉风断复连青山深处藕花边谁家楼外停歌舞又上西湖十锦船  

蔡庸  

徐氏席上闻歌有感二首  

休遣双鬟唱竹枝听来浑不是当时自从梦隔巫山雨赢得秋风宋玉悲  

暗将罗扇递新声巧似东风栁树莺唱彻梨园谱中曲内中一曲最闗情  

李进  

西湖夜宿  

蹇驴冲雪岸乌纱夜醉西湖卖酒家十六吴姬吹凤管卷帘烧烛看梅花  

李勗  

山水便面  

峰峦迢递水微茫葭菼连天雁噭霜彷佛湘南旧行路短篷秋色近斜阳  

胡纪  

寄怀翁复初二首  

曽对东风倒玉壶花前痛饮醉相扶湘山此日君思我苦竹丛深听鹧鸪  

别后茫茫嵗月催眼看花谢又花开相思莫道书难寄落雁峰前有雁来  

王佐  

琼州二首  

断虹饮海日光移西北云屯少定姿飓母呼风千里至三间茅屋可能支  

五指分山析四州那盆峻岭却当头一支防下朝东水去与琼州作上流  

沐璘  

午日  

蛇首装船十丈长船头铙鼓间笙簧百夫划桨齐声去阿瓦城河沸似汤  

廖俊  

西良湖  

南邦遗迹在西良鳬雁依然满石梁我向浮洲台上立不胜惆怅到斜阳  

潘亨  

闻子规  

﨑岖蜀道马行迟到处空山有子规慎莫夜啼枝上月思家正是梦回时  

盛寅  

暮春杂咏  

青青杨栁拂檐牙杏酪香来客念家惆怅基田吴苑曲几年寒食在京华  

沈贞  

题竹赠施尧卿  

冷烟笼翠湿晴梢江月沈时影渐消正是故人相忆处秋声无雨亦萧萧  

沈恒  

题刘廷美画  

十载天涯作宦游黄尘飞满紫貂裘归来不叹长途险犹写闗山万里秋  

陈颢  

夜坐  

寒来尘绪不闗情吟对青灯过二更落叶满庭风满树小牕无处着秋声  

立春  

萧条书剑客边身望望归期过立春官栁渐黄梅己白东风应笑未归人  

李迪  

郊游  

栗杖风前处处扶林花掩映失前途儿童也喜寻春客説与东村卖酒罏  

张  

题海棠双鸟  

双双何事为春忙花底飞来羽翼香今夜且留枝上宿莫烧银烛照红妆  

杜琼  

竹  

露叶风梢接水乡几回相对忆潇湘寒云流水斜阳暮一曲清歌断客肠  

竹下水仙花  

佩环香冷水风多步底轻尘衬袜罗二十四弦何处奏又将哀怨托湘娥  

秦旭  

题画梅  

沙际春烟湿未消落梅风急送轻桡江边有客寻诗去应在西湖第六桥  

梁时  

题张子正春雨鸣鸠图  

自解呼名绣领齐梨云竹雨暗寒溪东风却忆江南北桑柘村深处处啼  

题画  

炊烟生处是柴闗只隔前溪半里山偶展汉书随意读不教牛角挂空还  

沈澄  

题画  

采尽芙容秋不知水声流去少年时西风吹醒江南梦月色满船歌竹枝  

寄陈怡庵  

十年千里各天涯盼得还家防面迟云冷夜窗听雨坐相思却似未归时  

髙得旸  

题王叔明枯木竹石  

吾乡画手鹤山樵鹤去山空不可招真迹幸留王宰石疎篁老树共萧萧  

侯复  

题樱桃翠羽图  

几防丹砂照绿隂瑶池内使翠霞襟东风何处曽相识沈水香消午院深  

姜洪  

题画  

碧山髙树雨初晴风动悬萝杂鸟声帘幙昼垂茅屋静幽人何处斸黄精  

王谊  

宫词  

花树重重隔翠华玉顔无事驻羊车碧纱笼里银釭影照见深宫夜合花  

春思  

山映帘栊水映窗浣纱人在苎罗江年年三月梨花雨门掩东风燕子双  

王怿  

歌妓  

银烛前头见楚莲雪香轻袂掌中旋章华台上春风起一片杨花拂玳筵  

沈淳  

闲居  

天上抽簪万里回秋风黄菊满篱开翟公不复为廷尉辜负賔朋日往来  

刘珏  

泊舟垂虹桥  

贳酒烹鲈敌暮寒垂虹桥上倚防干行人笑指诗翁嬾不到城中访县官  

梅  

嵗寒相见在天涯玉色珠光带露华笑杀都狂道士种桃何不种梅花  

张和  

晚渡石湖  

画船揺曳水云乡湖上南风作晚凉醉击唾壶歌小海藕花飞出两鸳鸯  

祝颢  

小李将军院体小幅  

金屋琼台拥画楼锦云香满采莲舟人间尽道仙家乐不识霜娥有底愁  

沙沱晚行  

野旷天青落日黄西风衰草白茫茫停骖四望行人絶一片寒云逐雁行  

成始终  

山家  

竹篱茅屋似侬家细路缘江尽白沙落日叩门山客至鹧鸪啼上石楠花  

倪谦  

题白鹿仙人图  

百尺松隂石磴重千年白鹿涧边逢仙人月底吹箫去知向缑山第几峰  

商辂  

桐江独钓图  

拂袖长歌入富春沧江深处独垂纶短蓑不换轩裳贵千载髙风有几人  

叶盛  

曲子驿  

戎衣脱却下萧闗坐对环泉半日闲未是老来筋力倦马蹄归自贺兰山  

陈宪章  

初晴  

初晴楼上燕飞飞楼下歌人白苎衣一曲未终花落去满枝啼鸟送春归  

赠钓伴  

短短蒌蒿浅浅湾夕阳倒影对南山大船鼓枻唱歌去小艇得鱼吹笛还  

社中  

桑林伐鼓酒如川秋社钱多春社钱尽道升平官长好五风十雨更年年  

社屋新成燕子来山丹未落野棠开三三两两儿童戏弄水扳花日几回  

社酒开顔一百家春风先动长官衙东君也解游人意红白交开树树花  

社日年年会饮同东原西埭鼔咚咚无人不是桃花面笑杀河阳树上红  

元夕  

村南村北此宵同好景难消一老翁在处恐妨年少乐踏歌归去月明中  

古耶道中有怀  

翠烟浮垅麦初齐社树青青独鸟啼何处相思不相见木棉花下水门西  

即事  

照眼春光烂不收江亭一雨欲成秋道人不是闲莺蝶肯为隂晴一日愁  

弹子矶黙斋不至  

军人打鼓泊官船黒雾蒙蒙水下滩隔岸相呼不相见竹笼牵火上桅竿  

邹吏目书至有作  

落花遥对石城春半箧残书一病身茶筅粟缾供客尽不妨人笑长官贫  

木犀四絶寄倪麟【`录二首`】  

正月山桃委地红栁塘还卷落花风木犀一树浑堪赏尽日相看烟雨中  

风吹雨打只伤神白首龙钟尚爱春花意未应嫌老丑十年前是种桃人  

题画  

茅檐秋飐酒旗风舟入蒹葭月半笼醉睡不知家逺近醒来依旧五湖东  

寒山钟近不成眠人在姑苏半夜船何处明朝正堪望吴王宫苑草芊芊  

次韵黄泽饮酒见寄  

南山北山花笑人有酒不肯延佳賔请君试向西园看又减黄鹂一半春  

送林时嘉  

南川梦里旧青湖何处青灯一榻孤留取幽禽守明月隔林还与尽情呼  

追和白石马教授奉寄其孙马竹隐  

山深谷冷老烟霞君住孤村第一家一榻清风明月夜钩窗闲对紫薇花  

夜坐  

露冷风清正酒醒谁家今夕不胜情人间老去无愁思独倚疎梅看月明  

岳正  

致仕后戏作  

五十年来谢世纷百年劳逸喜平分不应又受先生号去与青山管白云  

刘珝  

白头鸟  

残蓼枯荷八月秋枝间独立更迟留怜渠本是无情物何事而今也白头  

一鹭图  

芳草垂杨防碧流雪衣公子立芳洲一生清意无人识独向斜阳叹白头  

汪回显  

闻猿  

使蜀三年未得归青山楼阁倚斜晖猿声久听浑闲事却笑巴人泪满衣  

郑文康  

寄海上韩杲  

行尽清溪到水涯好山环绕故人家寥寥一犬柴门外只隔墙东几树花  

前元时昆山王君祐有玉立亭会稽扬廉夫尝饮其中题诗曰王郎昆之秀玉立而长身亭子如笠大不直一欠伸亭前千尺峰倒景入座濵烧琴有爨桐漉酒有乌巾客来塞屋破露坐草上茵时时来铁叟共钓罗浮春题曰令小朶云捧砚为赋此章君祐之宗孙益复亭其地予亦为赋二絶  

亭中曽冩铁仙诗人去亭荒碧草滋千尺危峰今尚在重来磨洗认当时  

玉立长身旧主君百年遗事至今闻宗孙賔客还如旧只欠杨君小朶云  

倪敬  

题画  

溪云霭霭树团团溪上幽亭六月寒日暮看山人已去水禽飞上石栏干  

夏寅  

梅边美人  

欲向东风问早春闲来花底步香尘试看一种婵娟态即是罗浮梦里人  

芭蕉美人  

晓妆才罢思徘徊罗袜轻移步绿苔试向芭蕉问春信一缄芳札为谁开  

周鼎  

淮南道中  

苇屋萧萧暗市尘纵多花栁不成春车声自绕东风展不管天涯有逺人  

偶成  

玉河桥下水如车杨栁当门是我家飞过红尘三四防有人骑马向东华  

寄陈叔庄  

郭外何须二顷田江湖春水绿如烟扁舟荡漾不归去日暮苹花风满川  

许时无暇出城来漫尽溪桥是绿苔寄语山中旧猿鹤紫薇花欲为谁开  

郭登  

口号寄泾州守李宏  

渡了黄河乂黒河春风秋月五年过泾阳太守如相问更比来时白髪多  

至髙邮逢邢勉仁  

客中相见倍相亲白酒黄鸡莫笑贫君住淮南我淮北如何不是故乡人  

送人回京  

迎得君来复送君樱桃花发又经春谁知万里南征客却向滇阳作主人  

王肄  

题谢孔昭雨中过沈孟渊所诗画  

竹边书屋栁边舟白髪相逢酒一瓯回首旧游成逺梦满林风雨不胜秋  

题沈公济雪中过沈孟渊所诗画  

白髪交游二隐沦西庄一别几经春雪中客有重来日不见当年冒雨人  

杨守陈  

送僧归吴  

一锡南飞度碧空宝坊遥在白云中定知门外青松树别后新枝已向东  

春寒  

二月燕城暖渐回北风吹雪徧楼台春寒毕竟无多日桃李何须怨未开  

春城游宴诗  

蝤蛑石首和椒橙新笋香甘带肉烹非是老饕偏爱此十年不歠故乡羮  

童轩  

春雨思兄一首  

轻寒连日雨霏霏花底香尘湿不飞燕子归来诗梦觉满池新水草依依  

墨竹  

湘江千亩绿云寒分得凌霄玉一竿因忆当年栖泊处满篷秋叶雨声闲  

春夜偶成  

金鸭香消午夜天粉墙西畔控秋千荼防梦怯春寒峭起傍雕阑看月圆  

春草  

年年匝地自生春染出罗裠色更新回首旧游南浦路冷烟凄雨正愁人  

宝带桥  

宝带桥头水满矶小舟双桨暮渔归藕花蒲叶俱零落惟见斜阳乳鸭飞  

褒城  

晓驱羸马出褒城风景苍苍入望清十里青山数行树荳花篱落草虫鸣  

夀昌山中书事  

竹底寒泉脉脉流穿云喷雪响牀头连宵独坐清无寐那更山窗月正秋  

王越  

春寒  

二月边城雪尚飞年年草色见春迟不知上苑新桃李开到春风第几枝  

谢安图  

髙卧东山嵗月多放情声妓欲如何后来始为苍生起却听桓伊席上歌  

马文升  

游桃源洞  

桃花源接武陵溪咫尺仙家路易迷指防秦人旧踪迹萧萧方竹断桥西  

李应祯  

春日山村晚步  

寂寂柴门草色新深深云树鸟啼春夕阳西下东流急不见沙头唤渡人  

谢绩  

山行  

杖屦跻攀到九华不知何处是仙家髙踪一去无消息惟有碧桃春自华  

张宁  

园梅盛开  

暖透孤根雪乍消冰花万防缀寒条寻幽欲寄山中客忘却西湖有断桥  

题画  

杳霭昬黄夜泊船鹧鸪声里雨如烟秋风不见平安信梦断湘江又十年  

竹鹤老人画  

水烟山霭树冥冥船在丹青画里行好是苕溪二三月南边雨落北边晴  

苹花馆  

宿水停烟绿近墙绕门葭菼共苍苍寒香欲荐无人采月落空庭夜有霜  

寄余驿丞  

南薫亭馆晚相延屈指星霜又十年不是重来浑忘却黄昬舟过驿门前  

丘濬  

题小景  

石桥流碧水潺湲千树桃花万叠山谩道仙家有灵药看来终不似人间  

过会通河有感  

清江浦上临清闸萧鼓丛祠饱馂余几度会通桥上过更无人説宋尚书  

伍方  

画竹  

花防湘云堕碧川翠梢零落带秋烟归篷记得曽看处残月黄陵古庙前  

彭泽  

春日杂兴  

春隂庭馆昼生寒落叶游丝湿作团年少风流今减尽牡丹开遍不凭防  

陈颀  

题石田小景  

齐女门北古塘斜岸苇无穷杂蓼花此地往来应惯熟借书常到邺侯家  

陈贽  

蛮中  

蛮溪雨过叶皆流落日猩猩啼树头髙竹乱藤茅屋小不知村落属何州  

刘英  

载酒过湖  

寒食清明次第来紫苞红萼裹池台东风似与人商略最好花教最后开  

聂大年  

题画  

缓鞚青騘蹋软沙画桥烟树酒旗斜玉楼人醉东风晚髙卷红帘看杏花  

题彦颙画中小景  

水禽沙鸟自相呼逺近云山半有无一叶扁舟两三客载将烟雨过西湖  

雨余芳树净无尘草色防茸浅带春茅屋石田应尚逺夕阳愁杀独归人  

夏日次侃禅师韵  

髙亭暑后景相和凉月絺衣挂薜萝杨栁风轻湖面阔不知何处藕花多  

题许上舍家梅花  

西湖曽系木兰桡湖上残云雪未消报道南枝春信早移船更近段家桥  

题仲昭竹  

舍人老作郧阳守尚爱挥毫冩竹枝絶似檥舟湖水上鹧鸪啼断雨来时  

陈延龄  

题画  

洞庭微雨晓生波一櫂云山客里过绿遍防芜归未得东风闲唱竹枝歌  

杨花如雪正残春新水茫茫浸绿苹桃叶桃根何处是东风愁杀渡江人  

刘溥  

题画寄徐州陆九皋  

别后重来未有期且凭图画寄相思秋风黄叶茅亭上犹记逢君是此时  

目极天涯酒半醒枫林斜带逺山青故人家在秋云外百步洪边水绕亭  

偶作  

灯影分明隔绛桥玉堦行尽转迢迢春风只在银屏里残雪和愁几日消  

咏衰栁  

露叶烟梢翠色浮向人长是弄春柔多情自是多顦顇莫向西风错怨秋  

汤勣  

立春后作  

市桥连日雨声繁花信风来第几畨郭外有田三十亩角巾扶醉插山矾  

断头船子小于梭绿栁隄边拍櫂过绰约酒旗风外卷隔花时听一声歌  

霏霏小雨作春寒酒盏新来不放干家近碧山招饮洞可能黄髪老江干  

梅花卷  

梦里仙人水月容步揺斜飐玉笼松六铢衣薄霜风老吹落瑶台第几重  

悬崖梅  

半吐幽山雪未残玉楼人对晓风寒断桥西向马蹄滑曽岸秦巾仰首看  

桃花双鹤  

白髪参军赋欲成桃花浪急午风惊可怜一片芜城月子夜还从海上生  

游仙  

花气晴烘玉女窗飞泉触石响淙淙武夷山主来登会鸾鹤周攅七宝幢  

洞口桃花望欲迷春光正萃武陵溪白云万顷谁耕破一一都开种玉畦  

冉冉红云覆紫台春风四散碧桃开麻姑昨夜曽相约去测东溟浅处来  

鹤氅斜披出市諠青霞窟里听啼猿半酣骑着壶公杖直遡黄河到水源  

若木枝头露未干五云喷水浴鸦翰须臾转过金鼇背九防齐州镜里看  

日照云中绛节髙台阿母召餐桃乞来斗大黄琼核剖作双杯卷翠涛  

巨侠  

猎火茫茫照四山青衣小队射生还貂裘几防轻盈雪月照城门未上镮  

## 御选明诗卷一百五  

七言絶句五  

沈愚  

寄淮南  

江南相望路迢迢风满闗河雁影飘最好鳯凰台上月共谁携酒听吹箫  

过桃叶渡  

江花含笑欲争春江水笼烟栁色新商女停舟唱桃叶东风愁杀渡江人  

石头城  

谷口青鞵踏软沙桥头艇子载琵琶春风何处寻芳好卢女门前几树花  

金陵九日  

京华风物近佳辰黄菊秋香漉酒巾欲上鳯台同一醉客边谁是故乡人  

阊门夜泊  

丝丝杨栁拂官河烟际楼台隔岸多此夜阖闾城下泊满船明月听吴歌  

旅次送宴振之  

西风孤棹楚江濵烟水残阳照白苹底事送君情转切只缘身是未归人  

旅次石城  

水落寒江露浅沙断堤杨栁集昬鸦樽前冷笑陶彭泽三径秋香负菊花  

苏正  

重游金陵有怀玉山沈一愚  

别离何处是幽期水逺山长信息稀独坐相思秋色里满天霜月雁南飞  

岐路东西奈别何壮心憔悴惜蹉跎重来云物非前度黄叶秋风积恨多  

晏铎  

酒肆  

半幅青帘栁外斜瓮头春色泛桃花遥思昔换金处知是长安第几家  

徐章  

题梅送友  

万树笼香障白云孤山深处隔尘氛玉顔为惜君归去却向东风瘦几分  

入城访徐德昭  

家住湖山小洞天数村鸡犬自风烟因过城市逢君话流水桃花又隔年  

贺甫  

为香山顾敬中题画  

芳草晴烟处处迷画堂应在画桥西花开记得寻君日一路香风送马蹄  

题画次矫以明韵  

画舫西湖载酒行藕花风度管弦声余情未尽归来晚杨栁池台月又生  

顾亮  

广陵夜泊  

风风雨雨暗江津愁里青灯照一身夜半忽闻江上橹往来还有未归人  

王越  

烟雨万竿图为松陵曹少诚作  

潇湘南下路漫漫薄暮归来倚棹看疎雨淡烟秋一片满江飞翠湿衣寒  

马洪  

续游仙诗  

玉版金花阔幅笺朝来次第散羣仙紫皇勅遣誊真诰第一人书第一篇  

巴园橘里赌棊还暗忆赢时笑解顔两袖玉尘三百斛抛为瑞雪满人间  

养驯苍鹿放蓬山走入烟霞唤不还明日羣中寻却易七星符在顶毛间  

玉案珠帘翡翠屏焚香夜诵蕊珠经月明鸾背飞琼过少驻花隂带笑听  

河西昨夜见牛郎说道天田未大穰八万三千脩月户多将玉屑当干粮  

侍儿扶上紫鸾车一笑相逢萼绿华今夜芜城好明月无双亭上看琼花  

徐震  

题红叶仕女  

初试宫妆步玉除诗成把笔更踌躇旧愁新恨知多少尽向霜红叶上书  

和吴太守登灵岩韵  

骑马看山度水涯枫林红叶醉霜华欲穷西子曾游处踏遍苍苔一迳斜  

谢会  

金台嵗暮有怀  

寒尽天涯嵗又新一尊孤赏帝城春悬知江畔寻梅路踏雪吟行少一人  

徐雄  

春日看花之作  

才子乘春览物华锦囊诗句向人夸东风二月长干路几树垂杨扫落花  

张元祯  

游东郊  

招提回首日沈西十里香风送马蹄不是习家池上饮傍人休笑醉如泥  

沈晖  

夏夜作  

青雀西飞竟不归芙蓉犹剩旧罗帏山斋十日黄梅雨谁与薫笼夜焙衣  

陆釴  

题画  

芙蓉城外锦生香楼阁凭虚晚更凉欲把书筒乞南使不知何处是金堂  

寄绢陈云泉  

白米新炊夜夜香糟牀应听雨琳琅只愁湿却陶公葛为寄官家压酒囊  

寄郭用常  

鸟栖残叶梦廻时月满闗山有所思无数人家吹玉笛未应俱是断肠辞  

三月十八日与亨甫归自城西并玉河而北见宫树参差山日隐映时已薄暮无人声独二骑云  

参差宫树殿东西树里青山落日低回首旌旗犹未定晚来风起玉河堤  

琼林醉归图  

金羁细马出明光碧色罗衣锦綉香行过玉河三百骑少年争说李东阳【`同年二百五十人独东阳最少时年十七也`】  

李东阳  

舟次奉新驿得戴侍御同年书知于前驿相待漫得二絶  

月出高楼生野烟断堤疎栁驿门前美人只在双塘外海口潮来好放船  

一棹江南本旧期宦途多事独栖迟东风几度停舟意惟有春潮日夜知  

过黄河  

清口驿前初放船长淮东下水如劲催双橹渡河急一夜狂风到海边  

江上闻蛙  

旷野天空月正明水田青草乱蛙鸣江头十日潇潇雨禁得离人此夜情  

玉簪花  

昨夜花神出蕊宫绿云袅袅不禁风妆成试照池边影祗恐掻头落水中  

题赵仲穆挟弹图  

东风挟弹小城春游骑飞缰不动尘道上相逢休借问衞家兄弟霍家亲  

读汉史  

绿囊方底殿屏东宻使潜书昼夜通落尽仙桃春不管更教双燕舞西风  

燕  

绣户朱帘有路岐别时嫌早到嫌迟主家只解怜毛羽涴尽雕梁不自知  

春园杂诗  

庭下狝猴如小儿攀花折果不停时为怜野意厌羁馽放着林间髙树枝  

手插河边杨栁枝眼看成树复成丝不见雪花飞满地岂知春去已多时  

病来无力与春争看尽花开草乂生莫道东君不识面旧红新绿也闗情  

斑鸠  

积水寒芜遍野田恼人幽鸟隔深烟不须更唤溪头雨麦烂蛾飞又一年  

黄莺  

栁花如雪满春城始听东风第一声梦里江南旧时路隔溪烟雨未分明  

谢铎  

次儒珍韵  

莞海东头去路賖独乘羸马到君家十年梦里相寻处依旧青山两岸花  

题扇面寄郭筠心  

建水南行旧路斜石桥青竹野人家相思不及双飞鸟红雨溪头又落花  

捩船  

捩船又报五更开浪静风恬亦快哉归路早知如此稳莼鲈未熟己归来  

张泰  

吹笛士女图  

水簟银牀倚石屏芭蕉凉露湿秋庭贞心试托湘江竹吹向流云与鳯听  

海城春望  

一带浮光界逺田数村花栁簇春烟谁家酒幔招人醉揺荡东风出树颠  

春日睡起  

春眠仍值酒初酣奈可梁间燕二三好梦断来何处续落花风雨满江南  

足梦中句  

挟笙吹鹤度瀛洲雾湿云窓玉女留夜半酒醒人不见满庭明月桂花秋  

宿雁图  

理卷霜毛宿晚汀旅魂应自绕秋防西风莫搅蒹葭水月苦沙寒易得醒  

舟中暮归  

断栁残沙不掩堤苇丛幽称水禽栖半江斜照将秋色相送归船到竹溪  

若耶溪  

南风雨过若耶深莲女菱歌乱别心后夜繁霜凋绿盖洞房归去理秋砧  

刘大夏  

送别  

离筵酒尽泪霑衣别后凭谁问是非午夜梦回明月在天南天北共清辉  

姚绶  

湖上杂言  

桃李漫山白间红绕湖楼阁晚烟中客船惯向湾头泊不畏波涛夜半风  

赠曹竹西画并题  

白下追游忆昔年青山如画树如烟郭家歌舞杨家酒一度寻思一怅然  

倪辅  

题竹送昌世佥宪四川  

春明门外断秋风梦隔烟花紫禁中何处竹枝传别调子规残月在巴东  

吴伯通  

送别何举人还安岳  

落花片片防春泥芳草萋萋衬马蹄记取今朝送行处官桥流水是西溪  

岐路春深花满山东风游子束书还到家防服娯亲后好向闲中读订顽  

钟顺  

清夜闻笛  

小楼人静月初斜归思迢迢隔海涯短笛谁吹肠断曲满庭香雪落梅花  

吴与弼  

晓立  

灵台清晓玉无瑕独立东风玩物华春气夜来深几许小桃又放两三花  

东陈进士  

独凭吟几坐清朝闲看行云面碧霄忽忆故人秋寺里西风琪树雨萧萧  

山中见梅花  

茅庵深处路萦斜老树遥看近腊花何事幽人吟未到游蜂先已得春华  

夏夜  

月色婵娟夜正凉偶然徐步稻花傍篱多竹树饶清防池满芙蕖有暗香  

舟中即事  

蓬户青灯照夜长观星玩月水云乡何当小雪寒犹浅十月初旬始降霜  

早行马上口占  

断续江村踏月行谁家茅屋乱鸡鸣欢呼童仆愁迷道时听云林逺近声  

夕凉独坐  

缓步阶除爱夕凉微吟隐几久虚堂竹穿山月纷纷白庭散檐花细细香  

牧归途中作  

夕阳归马正从容出峡时迎入峡风无数好峰罗逺近朗吟身在翠屏中  

舟中见红树  

船头时作望乡吟难写浮生去住心忽忽不知为客久谁家红树报秋深  

萧子鹏  

欲游罗浮不果  

罗浮青压海门东云净江楼入望通四百峰头千树雪梦魂飞渡月明中  

李蕃  

桐溪  

万年禹凿东连海百折清流曲抱村风浪不惊鱼鸟静桐花开到邑侯门  

沈樾  

怀方孔明  

梅风吹雨日绵绵绿涨陂塘已拍天为念故人生计薄一篙春水种湖田  

钱洪  

江上即事  

晚江如画晚山孤万顷烟波一钓徒纵有羊裘休浪着客星昨夜照东吴  

题海棠白头翁便面次韵  

绿草成茵一迳幽芳园日晚罢春游海棠如雨啼花鸟似怨东风白了头  

陈銮  

题桃花鹧鸪  

瑶池三月正春酣浅绿深红雨露含莫唱鹧鸪新乐府座中有客是江南  

刘师邵  

秋塘  

烟水微茫漾逺愁采菱歌断夕阳收鹭鸶不省红衣老犹恋银塘十里秋  

萍  

乍因轻浪叠晴沙又趂廻风拥钓槎莫怪狂踪易漂泊前身不合是杨花  

夜雨  

海风吹雨夜潇潇一滴愁魂一种消自是客边听不得不闗窓外有芭蕉  

陈寛  

题沈恒吉画扇  

红树丹山领去舟苹花香老不胜秋沧江风月谁人管且向前汀问白鸥  

题谢葵丘雨中访沈介轩画  

诗题画里记相寻白髪萧萧别意深惆怅十年遗墨在秋风暮雨故人心  

访包山徐德彰  

青山湖上是君家有约来看巨胜花踏破白云秋一片不知还隔几重霞  

题先祖画  

绿水园中旧荜门清风乔木至今存千金遗墨人间得肠断题诗到子孙  

朱应祥  

絶句  

江面微风泻浪开鸟声啼过钓鱼台暖云欲送桃花雨一片隂从栁外来  

祝祺  

旅中元日  

异乡一夜换风烟屈指闗山路八千正是欲归归未得看人儿女拜新年  

陆琦  

梅花  

雪压寒香冻未消江城嵗晚转萧条冷云漠漠知何处梦到西湖第六桥  

苏大  

山房睡起  

砌草茸茸石径斜竹篱茅舍带江沙昼长睡起多情思看遍林隂商陆花  

朱彰  

暮秋偶成  

老去逢秋鬓已霜石田茅屋半荒凉商歌一曲人谁听疎雨南山豆叶黄  

钱文  

新宅  

安隐茅柴屋数间起来开眼见南山千帆白日墙头过一鸟青天树杪还  

钟政  

扬州  

树绕人家水绕城何郎去后若为情不知东阁梅花尽二十四桥空月明  

史杰  

竹石图  

雨余苔石净无泥翠影参差夕照低记得推篷湘水曲满林秋色鹧鸪啼  

芜城别唐宗吉  

扬子桥头涨渌波分携无那故人何明朝相忆重回首莫厌江云岭树多  

姚纶  

水月舫二首  

新绿溶溶涨暖香春来无处不风光移舟夜向湖边泊分得花隂月半牀  

卧倚兰桡酒半醺月寒波冷夜初分无端羌笛风前起吹断梅花梦里云  

团扇仕女  

浓黛消香淡两蛾花隂试步学淩波专房自倚倾城色不怕凉风到扇罗  

修竹仕女  

瑶台无信托青鸾一寸芳心思万端莫向东风倚修竹能禁翠袖几多寒  

丘吉  

春夜二首  

银瓶浇茗潄春酲倚遍雕防睡未成灯火谁家庭院里樱桃花下尚吹笙  

香尽铜鑪火不增一牀寒被卧春氷不知明月将人梦去落红楼第几层  

因天如寄声沈啓南  

日望江云卧草庐烟波无处觅双鱼髙僧相见能传语不写银笺小字书  

寄馆天宁寺二首  

宝树林中避世情琴囊长挂白云层蒲团学得枯禅坐合作东轩长老称  

茶炉吹断鬓丝烟借得禅林看鹤眠不道秋风何处起一堆黄叶寺门前  

仕女  

丝抽霜藕织仙衣立近芭蕉怨落晖踏破绿苔罗袜冷宫前昨夜有霜飞  

初度日  

去嵗山城酒一尊今年无恙醉柴门不知有限生辰酒合得田家几瓦盆  

画山水二首  

翠滴松梢雨乍收山光半为白云留江边可惜无人住闲却苹花一岸秋  

树树秋风响涧阿夕阳收处暮霞多何人艇子苕溪上唱得吴侬子夜歌  

与唐惟勤索纸  

鱼网无功补蔡侯蜀江不洗薛涛愁教儿昨日繙诗稿书破芭蕉数幅秋  

唐庠  

蕉萱仕女  

罗袜生香踏软沙钗横玉燕鬓松鸦春心正似芭蕉卷羞见宜男并蒂花  

小景  

落日青山凝紫烟秋风残叶雁来天五湖多少玻璃水处处堪留载鹤船  

唐广  

戏赠张伯仁陈邦器二才子  

白下桥边杨栁枝新黄嫩绿正当时重来折入寻春手不比樊川去较迟  

怀恱  

登城望鸳鸯湖  

一上髙城思不羣东风吹面洗余醺红舷乌榜春湖上多载银筝入暮云  

过相湖  

扁舟飞出相湖东花片红穿树底风才听前村鸠唤雨斜阳又在暮云中  

春兴  

花气醺人似酒醇东风随处扫香尘不知画舫琵琶月载得南湖几度春  

魏时敏  

赏菊  

短篱疎雨正离披淡白深红朶朶宜自计老年才思减重阳过后不题诗  

闺思  

别后衡门镇不开年年春雨长莓苔东风似欲添离恨故引双双燕子来  

周瑾  

南湖即事  

湖水空明静不波荡舟人逺夕阳多秋来无限相思意欲采芙蓉奈晚何  

朱存理  

泛吴江  

一帆风便到吴江江上飞来白鸟双舟子饭时吾梦觉起看新月坐篷窓  

刘泰  

小景  

云溪一带净无沙门对青山是我家几日不来亭子坐东风开过紫藤花  

秀上人课经图  

山绕清溪树绕亭隔云金磬晓泠泠道人不管花开落白乳香中读观经  

新秋示盛伯宣  

暑退新凉透碧纱砧声不断是谁家酒醒小立残阳里闲数篱边紫豆花  

春日湖上二首  

浴鹄湾头荡桨过雨声昨夜涨湖波落梅天气寒偏峭未许春衣试薄罗  

步逐东风踏软沙背人惊鹭去斜斜两株红杏疎篱外知是湖村卖酒家  

湖上暮归  

小防醉踏残花柔绿隂中一径斜日暮归来问童子春衣当酒在谁家  

陈防  

揽秀楼  

何年构此山之东八窓相对山花红桐山居士老解饮何当置我新楼中  

季达  

过临江府  

故人别后思何堪独倚河亭酒半酣自笑不如双燕子春风先我到江南  

吴敏  

沽头牐  

浮苇生根上陡崖牛羊原隰有人家缲车声响南风里枣树青青落白花  

杜嗣昌  

题画  

秋风嫋嫋露团团朱箔银楼锁夜寒一曲鳯箫明月里玉人何处倚防干  

曹侃  

写竹赠戴山黄方伯  

昔游湘浦泊兰桡万玉森森宿雨消记得推篷凉夜永月明一曲紫鸾箫  

任道  

画菜  

露芽烟甲曙光寒紫翠漙香湿未干记得花开曾病酒玉人纎手荐春盘  

蒋用文  

暮春遇雨  

暖风吹雨浥轻尘满地飞花断送春莫上髙楼凝望眼天涯芳草正愁人  

沈翊  

寄沈介轩  

锦绣湖山罨画楼君家住在小瀛洲洞箫吹上花间月十二珠帘不下钩  

张倬  

寄龚大章  

半生心迹任虚舟风雪飘萧一弊裘独抱龙门太平策沧浪亭下看沙鸥  

丁岳  

送沈彦修  

江上秋风吹客衣江边把酒对斜晖江鸥不解离人意故作三三两两飞  

送客  

芦花飞雪水增波一曲尊前感慨歌客里可堪频送客眼中知己渐无多  

周铉  

送人  

越河腊尽雪澌流千里离心醉未收今夜山城闻笛恨断肠那似古梁州  

李兆先  

絶句二首  

行人折栁寄相思又见春风换故枝若问无情闲嵗月恰是新条未出时  

秋来贾客泪沾巾路草墙花各自春莫向中流歌楚调舟中多是贑州人  

桑恱  

小游仙  

胸藏星宿是天文暗坐光腾五岳云侵晓清都挥彩笔欲书制诰赐茅君  

仙童惊报笔生花万丈长虹缬彩霞独进词头三百卷承恩常醉玉皇家  

仙班济济侍宸官袖拂红云跨彩鸾笑约玉皇香案吏禹余宫里借花看  

白云为被彩霞氊髙枕常凌倒景眠却怪两灯常下照不知日月丽中天  

文洪  

南行舟中  

露白沙凉月满空雁声歴歴度西风客程尚与乡闗近归梦如何便不同  

访徐尚容  

虎谿谿上草堂闲千树江梅杳蔼间欲向南枝问消息东风吹我过西山  

罗伦  

别廷扬  

酿得新城万顷春碧桃扶醉不辞频罗浮山下梅花屋梦里逢君恐未真  

程敏政  

送克寛弟南还至茶庵独归  

垂野隂云一望迷送行愁问路东西不知几日黄梅雨门外青泥没马蹄  

题小景杂画  

青山一髪海中央岛雾昬昬拍岸黄过客不堪肠断处尉陀城下水如汤  

野梅开遍钓鱼矶策杖归来雪满衣记得西湖山下过一双青鸟背人飞  

绿树萧然防草亭酒船安近蓼花汀分明一夜溪头雨洗出春山数防青  

小亭斜枕石溪濆长夏空山草木薫风雨忽来归去晚橹声揺碎一川云  

题画送敏聪弟还河间  

西风吹彻桂花秋欲去珍禽不自由无限人间离别意海天明月照髙楼  

题于文逺山水小景  

望中疑是富春山只欠危亭着树间记得摩崖看石篆小舟曾泊相湖湾  

题杂画  

山水锦鸡  

平原空笑弋人劳山木青葱防锦毛何处晚风堪顾影石泉澄澈见秋毫  

绯桃黄雀  

雨后薫风不动尘名园生意逐时新啭枝黄鸟声全变结子红桃色半匀  

庄防  

郊行  

凌兢瘦马踏春泥雪后郊原绿未齐一抹午烟风隔断野鸡声在竹林西  

钓鱼图  

溪上春云与浪飞溪头春水鮆鱼肥野人只是闲无事日出船来月出归  

寄夀州廖同知  

江乡烟景不须争客里风花亦有情我见白头张汝弼今年又在夀春城  

章懋  

送同年钟美宣乃叔还乡  

紫陌春回雪乍消御沟流水碧迢迢行人欲赠新杨栁催唤东风长绿条  

滹沱晚渡二首【`送同年张廷芳使陜西`】  

风卷流澌作晚波行人犹説汉滹沱那知天上乘槎客不用氷坚也渡河  

半川斜日照寒流骑马来经古渡头欲问萧王氷合处野烟衰草遍汀洲  

别闽南僚友  

三年宪府同怀抱此日离亭惜解携回首建溪溪上路春山随处鹧鸪啼  

送贺位贺俸归永新【`并序`】  

嵗暮山斋老梅始花适贺生兄弟过予言别因折一枝口占小诗为赠用致拳拳期待之意云  

梅花折得赠君归爱此亭亭絶世姿纯白真香谁得似紫阳千载共襟期  

陈处士南园诗卷  

平泉金谷竞豪华几度花时得在家争似南园陈处士晓看泉石暮烟霞  

张弼  

送赵济春试  

闲説桃花竞笑春都道士又更新好携三尺青鸾尾去扫平津阁上尘  

题画赠张延芳  

云山防董石陂陀闲坐船头看绿波怅望佳人渺何许竹枝声断夕阳多  

方文美画  

花落春归客未归仲宣楼上倚斜晖故园遥在三江外绿遍靡芜燕子飞  

怀友  

飞花渺渺送春归忽漫钩帘对夕晖竹下小池双翡翠衔鱼飞过绿苔矶  

送张维亨之沂州  

琅琊台下看新晴听得阳闗第四声千树梅花满城雪也应难比使君清  

俞舜卿佥宪许柑未送诗以促之  

南海黄柑未见分举杯空望岭头云元宵灯火相将近空手归来恼细君  

絶句  

空蒙山色晴还雨缭绕溪流直又斜短杖微吟过桥去东风满路紫藤花  

舞劔台送客  

舞劔台前梧叶飞萧萧凉思欲侵衣天涯万里孤鸿逺且对黄花醉落晖  

题画  

云杉如荠屋如蚶诘曲溪流泻碧潭独立小桥吟不尽插天晴翠太湖南  

贺钦  

春晚  

落尽羣芳枝已空游人枉自怨东风谁知寂寞幽园里犹着楸花一树红  

林瀚  

寄郑郎中  

鳯台一别四经秋羡子投闲未白头为问濓江江上路几人烟雨棹归舟  

李杰  

次徐文量主事韵  

西风猎猎走惊沙嵗晏登临倍忆家争似南州徐孺子寒林匹马看梅花  

陆容  

早过午桥口占  

花影西偏半月髙不妨清梦起趋朝金乌未促龙楼鼔次第哦诗过午桥  

南郊杂韵六首  

兵衞森严万幕屯马嘶人语静中闻天垣咫尺銮舆近望见龙光入夜云  

卧榻明衣席未安斋郎早己报登坛君王行处阳春在不用灵犀辟夜寒  

金钥重门暂啓扃腊灯如昼辨人行象牌分得清班赐军将无劳问姓名  

竹宫幽防寂无声风静空悬五色旌月色照人清沁骨万松深处数寒更  

紫坛云雾切三台玉趾将临画鼓催列炬照天驰道逺佩声遥自半空来  

仙韶隐隐落空蒙坛下传呼拜啓同知是燔柴礼初献沈香火起烛天红  

陆渊之  

黄鹤楼  

落日江流带女墙飞楼百尺俯苍茫筵前却怪当年事鹦鹉何缘到楚乡  

樊阜  

春日偶成  

砚池香沁墨云干酒醒无情懒着冠燕子归迟春欲尽落花吹雨小楼寒  

寒夜  

破屋难禁深夜雨布衾寒湿半牀云愁来自起推窓看人比梅花瘦几分  

湖村晚眺  

村南村北总西风桕叶先霜浅着红野鸟飞边堪入画数家篱落夕阳中  

过村家  

细莎村路绕山斜涧水西头一两家桑柘叶干鸠雨歇茅檐索索响缫车  

张升  

渡淮  

长淮一道入沧溟滚滚黄流若建瓴回首故乡何处是春风多少短长亭  

屠勲  

小画  

浦云烟树路盘纡白首青山兴不孤我亦有亭归未得东风吹雨长蘼芜  

邵珪  

胡冬官梅花图  

江南江北霏霏雨渔榜渔罾短短篱斜出一枝青鸟外东风掩映水仙祠  

杨光溥  

春去  

楼外青帘近酒家莺声巷陌夕阳斜东风暗地随春去几日无人唤卖花  

吴寛  

题院画二首  

翩翩白马紫丝缰驰过弯堤十里长千树桃花万株栁前头宫殿是昭阳  

璚楼金屋映丹霞只把仙家比内家落日美人秋水上红妆一面乱荷花  

园中即景  

萍藻多从雨后生绿波常共小池平朱藤覆满休轻剪待看繁花映水明  

杨一清  

竹西书屋  

万竹参差路不分草堂风景隔尘氛他年有约东邻卜半为先生半此君  

和西涯漫兴二首  

园亭风日入清秋绿树重隂防四周颇恨青山看不见似应别起看山楼  

天近银河拂曙流巷深不隔市烟浮夕阳堕地鸟投树明月满空花入楼  

游茅山  

丹梯百丈许攀縁万古华阳此洞天不独山人能爱客野花啼鸟亦欣然  

画梅和文敬韵  

十年清梦绕梅花东阁西湖兴未涯不用巡檐重索笑画中春色正横斜  

画花  

三月园亭花正开主人游宦不曾回醉中看画依稀是也当寻芳一度来  

后园池亭观物感怀  

重阳雨过菊芬菲把酒相看坐夕晖不觉临风还自笑主人今日未真归  

山桧移来数尺青盘廻今作老龙形红尘遮断青山色留尔当轩作画屏  

周轸  

和竹溪见赠归来亭  

小亭岑寂四窓开坐看春风长绿苔为爱多情双燕子暂时飞去又飞来  

文林  

借居龙泉庵  

冷官门户可张罗曲径春深长薜萝不道夜来风雨恶松隂满地落花多  

题沈石田画  

苍崖墨嶂含书法树色江声散钓船正是先生记归路相城东下水连天  

## 御选明诗卷一百六  

七言絶句六  

杨荣  

子规啼  

江天夏夜露气清山鸟忽作肠断声莫道啼多不解意催人归去最分明  

王鏊  

夜过西虹桥  

破楚桥边步偶停夜船灯火散如星馆娃歌舞今何处留得吴歌与客听  

马中锡  

题画雪景  

山人住向水云乡一夜雪深三尺强已办青钱沽酒到小舟仍唤打鱼郎  

题戴文进送别圗  

白云红树路悠悠三两行人古渡头一向江南一江北不知何地着离愁  

画屏红梅花二首  

六出瑶花尚未开纸屏先见一枝梅惊囘斗帐罗浮梦恐是仙娥晕酒来  

罗浮山下月昬黄曾倚春风试淡妆今夜画屏银烛冷却啼红涙湿衣裳  

吴洪  

中秋同明古含虚阁对月  

满地江湖鬓欲丝月明风动挂疎枝怀君散步清光里不似当年对酒时  

吴愈  

题画  

巉崖絶壁一千丈上有孤树风飕飕道人不顾荷衣薄坐冷一片玻瓈秋  

王弼  

惜梅  

独树墙西老更繁防囘相伴月黄昬东风只为芳菲计不道飞花已满园  

便面  

竹里幽亭是我家门前白水浸平沙钓船顺放中流下袖手船头看浪花  

书所见  

水明烟碧万条丝短岸斜风晚更吹红面小奴牵白马为谁来系断肠枝  

次韵吴谕徳先生共月庵赏花  

城市看春总未真纵无车马亦红尘醉翁独有闲风味管领东园树底春  

桞中书山水小景次王修撰韵  

永嘉山色秀成堆曾忆前年访旧来何处最牵东阁梦一林松影覆春苔  

次韵荅李拚之二首  

昨夜追欢一哄堂醉归山月已无光朝来中酒无人问卧听春莺不下牀  

榾柮炉头拥薄绵嫩寒防雨暮春天不知诗思能多少榆叶梨花已满前  

次韵匏庵先生共月庵赏桃花  

斜月枝头照返魂先生扶醉倚篱门花应欲识苍然面莫遣风前绛烛昬  

洪贯  

宫词二首  

隔花女伴笑呼名新试宫鞋月下行倦剧归来更漏永一帘秋水浸桃笙  

别院笙歌别是春芙蓉屏障隔风尘玉鱼金钥年年在鹦鹉笼中解唤人  

林俊  

看梅偶成  

消息东风两月前西湖索莫老逋仙雪蓬昨夜还扶醉移近梅花一处眠  

陈章  

雨中过匏庵先生园居  

海月庵前景自清更看疎雨快吟情红芳落尽还堪赏緑树黄鹂三五声  

林荣  

蓟门闻笛  

冒寒重到蓟门游羌笛呜呜起戍楼应有开元遗谱在月中三弄小梁州  

卢格  

遣兴  

莫叹风尘行路难闲过僧舍借花看数声啼鸟不知处满地緑阴清昼寒  

侯直  

夜集送杨君谦  

马蹄日日走红尘自怪防官系此身沧海烟波无限好未归真是不如人  

邵寳  

客有持庵诗至山中者次韵赠之  

山中十里緑阴长新涨浮浮架石梁赋罢蒹葭掩僧舍午风销尽佛前香  

赠钱校书  

夫椒山前孤草亭水风吹月秋冥冥客来鹤去主人返七十二峯湖上青  

喜晴  

山行愁雨水愁风两月风中更雨中今日一帆天送我晴湖如鉴夕阳红  

乔宇  

怀张南园  

六诏山川万里余秋来长恨赋离居雁归不过衡阳去何处逢人好寄书  

寄刘南垣司空  

江上青山多白云秋来离思日纷纷别来拟鼓中流棹采得芙蓉一赠君  

王云凤  

送客  

春湿蒸云雨欲丝飘飘游子别离时愁看陌上青青草送尽行人总不知  

储巏  

张道士山房【`并序`】  

正月九日冒雨过张道士碧云山房盖别十有五年矣剖柑命酒酌予梦鹤小楼追念旧游凋谢殆尽道士今年八十有一而康强如曩时奔走尘途者固不如闲居之佚也感叹之余为赋四絶  

不到青林十五年长松垂鬛鹤成仙江东旧事慿谁语坐尽铜盘一穂烟  

芳树青青二月时林扉冲雨记吾诗红尘消尽长安客留得云房老链师  

十日连江雨不休雨声随处种闲愁搴帘欲待晴时去不为春寒不下楼  

徙倚诗成午照余仙家宫府半楼居醉来也有囘仙兴自擘黄柑蘸酒书  

七日寳应有怀  

湖雨吹风洗暮烟渚禽惊浪逗行船旧时酒伴飘零尽莫怪春愁到客边  

古城驿  

野水防茫断岸平防家相对掩柴荆不须吏沙头报驿站悬知是古城  

北风  

一路轻寒二月中水南桃李不曾红怪来河朔春光晚吹过花时尚北风  

老米店有感  

层氷一夕塞河船记得携家己十年鲑菜灯前谁共饭月明行店一凄然  

黄村  

梨花半落桞初绵客路题诗忆阆仙莫道长安春已尽归人犹在暮钟前  

过房山  

秋光着意洗秋山碧浄千峯宛若闲不似春来多变态断虹残雨片时间  

银冶岭  

青蒙一径乱山间簇簇千峯拥翠鬟最恨刚风吹树裂不教倚看暮云闲  

山回水曲自成溪城市初来路欲迷西崦人家寻不见衡门应傍翠防栖  

杨循吉  

百花庵主见访  

一春高卧只垂帘説着浮名病又添闻道百花庵可住他时借我读华严  

石珤  

唐宫词  

四月笙歌沸苑池瑞莲花对海棠丝昭容尚记开元日正是宫中蚕老时  

社日  

春风帘幕驻晴云社酒杯深我对君燕子未来花不语緑芜寒雀共斜曛  

七夕  

七月七日风雨多御桥南望水增波鸳鸯自向沙头宿不管牛郎信若何  

金陵  

织锦坊前春日明卖鱼桥上晚波生城中尽日无弦管时听渔歌三两声  

陆完  

王元章作墨梅并题长句书其后  

月落参横兴已空鉴湖清浅夜推蓬消磨不尽惟豪气犹在疎花淡墨中  

杨亷  

题曹宪副采莼卷  

三泖秋霖浸四围水边未觉露葵稀金盘玉箸长安客防个西风为汝归  

罗玘  

红梅图为肇和题  

西湖残雪候多时却恨前年被雪欺且学杏花红似锦暂招鸣鸟到南枝  

风泉阁  

阁外寒泉元自清泠泠惯与夜风争阁中黙听人何在今日新添一两声  

杨子器  

早朝诗  

残月朣胧欲五更禁门立万灯明君王静对铜人坐一夜斋宫数漏声  

九重天上六龙飞御气絪緼拂太防凤阁西头明月在清光还照侍臣衣  

东方曙色未分明玉陛千官接武行华盖殿开銮驾出部头天乐一齐鸣  

向曙趋朝玉佩和露华满地湿绯罗更畨奏对银台罢听得西班唤六科  

仙漏迢遥隔綘霄两行银烛照趋朝鼓声才歇钟声动不放朝官过御桥  

防云飞拥翠华春寒耿疎星照紫宸晓向承天门外望过桥多少谢恩人  

晓风吹动角端旗仗外祥光绕赤墀忽听殿头宣内阁独承宻防退朝迟  

防云飞绕凤凰楼帘卷屏开见玉旒西殿钟声朝已落满天星斗未曾收  

邹智  

奉和石斋先生见寄  

风清月朗蜑船轻到处青天有酒星淼淼畨禺江上水防畨迁客梦中经  

大忠祠下聘君家一度登门一看花花里有禽惊异客倩将青箬换乌纱  

夜泊马宁呈胡用晦吴献臣  

白舫青帘防夜同洞箫声里海云红百年身世知何处笑倚梅花月正东  

沈周  

白头公图  

十日红帘不上钩雨声滴碎管弦楼梨花将老春将去愁白双禽一夜头  

次天全翁雪湖赏梅  

少在城中多在乡寻梅犹抵朝忙新诗似与梅相约诗到成时梅恰香  

重峦叠叠水湾湾雪舫寻春醉未还因省玉堂为客夜如今不似梦中山  

黄帽孤舟且莫催雪山留客好衔杯梅花况是堪题咏今夜春城判不囘  

过听松邻房  

石子桥低细路平未敲门户有僧迎松风最不私人听行过西家共此声  

七月十五日城中晚归  

晚郭归舟急若何市尘犹恐累渔蓑到家觉得曾风雨两树芭蕉破叶多  

送方水云  

一个仙舟竹叶风不知南北与西东世人若欲追行迹或在长安酒市中  

闻杨君谦致仕  

春官司署尽能闲犹道劳形与病闗身在早朝霜马上青青残梦是吴山  

神武高冠挂急流老人之事少年谋江南四百八十寺处处磨碑待记游  

寄宗儒  

秋来怀抱独无聊雪鬓鬅松短莫掻手把芙蓉望江北烟波无奈美人遥  

题画  

草房仍着薜萝遮地抝林深独一家只道春风吹不到门前依旧有梅花  

嫩黄杨桞未藏鸦隔岸红桃半着花如此风光真入画自然吾亦爱吾家  

碧水丹山映杖藜夕阳犹在小桥西防吟不道惊溪鸟飞入乱云深处啼  

临水人家竹树中只因孤屿水船通当门细荇牵防浪绕屋藤花落软风  

水次人家似瀼西参差竹树路俱迷溪翁兀兀不出户日午饭香鸡正啼  

独坐树根无一事清风满袖作防吟夕阳好在秋水外日阁逺山还未沈  

杏花  

半抱春寒薄染烟一梢斜露曲墙边东家小女贪妆裹听买新花破晓眠  

客有饷河豚者画双玉图酬之  

有客来从海上村早朝新喜得河豚齐穿青篾一双玉侑我田家老瓦盆  

溪山落木图  

溪山落木正萧萧野客寻诗破寂寥一路夕阳秋色里不知吟到段家桥  

史鉴  

夜宿乌镇有怀同游诸君子  

两两归舟晚渡闗孤云倦鸟各飞还月明乌镇桥边夜梦里犹呼起看山  

题许子厚扇  

好山多在石湖西草色新年緑未齐亭子半开修竹里一帘春雨鹧鸪啼  

观书偶成  

竹深门闭乱藤垂隠几观书欲倦时长啸不知风起处槐花吹落戏鵞池  

和汝其通见寄  

雨后蒲芽緑满池出门闲望暮归迟小娃不道人伤别自炙银簧对月吹  

为僧朗碧天题扇寄人  

玉篪峯下雨来时索我闲吟寄逺诗蕉叶满庭松子落竹林啼鸟荳花垂  

断桥分手  

近水人家半掩扉两山楼阁尚斜晖断桥无数垂杨桞总被游人折渐稀  

口号  

黄鸟嘤嘤桞絮飞送君无计伴君归一春买遍金陵酒落尽红香万緑肥  

吴廷晖水榭  

花蹊桞浪带囘溪碧簟眠风近鸟啼芰荷出水青青小频语行舟棹过西  

溪声到枕惊春梦露气入帘生夜寒自起开门看明月和花移过曲阑干  

题僧扇  

湖水泠泠山日低上方台殿古城西春游记得前年事醉卧竹房听鸟啼  

湖上暮归  

鸭羣呼去水云空香滴葓花露气浓僧寺茫茫看不见暮烟生处忽闻钟  

寄吴鸣翰湖上  

红尘不到三山逺家住蓬壶镜里天隔浦落花双屐雨过门流水一溪烟  

崔澂  

偶题  

行舟少住更听歌江上东风吹緑波折取桃花赠离别却怜春色已无多  

程庆珫  

入垓口  

沙明水碧浄无泥三百滩盘上歙溪两岸青山春欲暮楝花飞尽竹鸡啼  

史忠  

杂诗  

二月江南花正开山光欲翠水浮苔緑阴到处还堪赏不厌扁舟日日来  

雨晴江馆洞云归桑落人家半掩扉好是痴翁真不俗挥毫便作米元晖  

雷鲤  

题画  

细路小桥人独往落花流水燕飞忙松阴匝地沾衣湿空翠满身风露香  

鸟外风烟古寺回半帆倒挂夕阳来江天物色无人管处处野棠花自开  

古塘秋晓浄烟沙篱落西风菊自花满目红尘无着处半帘残日隔溪斜  

竹杖芒鞵一径深小桥晴涨泻松阴隔江亭子是何处红叶白云秋满林  

沧江碧浪飞红叶峭壁孤峯倚断云一舸图书两知已满天秋思属平分  

黄云  

萧斋坐雨感怀书事  

三月琴川四月还虞山佳处尽跻攀曾于拂水岩头望一搭烟中认玉山  

残书徧阅就窻明少畅闲情赖鸟声断送春归花事了一畨细雨緑阴成  

唐伯虎  

走马春城遍緑烟挥金随处拥婵娟自家花样天机杼笑领蓬莱第一仙  

题画  

曾蹑匡庐五老峯连山云气拥长松而今看画浑相似梦断开先寺里钟  

雨止  

滞雨无聊待雨晴依然饱饭听松声西风短棹明朝发一路看山直到城  

郑延  

怀刘隠君  

隠君家住秦溪上茅屋萧然掩薜萝记得春风曾有约扁舟载酒一经过  

题画梅  

罗浮山头孤月明碧天澹澹参星横玉人歌舞万籁歇树杪翠羽飞有声  

罗焘  

赠爱山上人  

古寺高僧意自闲虚堂新构翠防间白云緑树遥相映爱看当窓雨后山  

陈防  

题石田翁赠朱守拙小景  

野藤刺水竹篱斜落尽东风枳殻花日午不闻茶臼响春城买药未还家  

闻笛  

落尽梅花雪满庭故园杨桞梦中青羌儿马上传来曲今夜闗山月里听  

戴冠  

题姚少师画竹即次其韵  

北地风高卷塞云惊沙吹起雁成羣客边偶写龙孙谱忘却江南有此君  

方太古  

题鼓山廨院壁  

十年寳劒行边友半夜寒灯梦里家细雨短墙新佛院小堂香满荔枝花  

夜酌清白亭同郑继之过黄用光看新竹  

移灯半醉看琅玕梦里潇湘月影寒记得题诗伤缥节鹧鸪题断粉痕干  

十五夜饮王敬止园亭  

客子未归天一涯沧江亭上听新蛙春风莫漫随人老吹落来禽千树花  

客散  

客散书堂秋日凉山风吹雨葛花香竹牀藤簟茶初熟消受山人午睡长  

程辅  

馆邸纪事  

柴门一月南京雨斗帐半牀西晋书藜杖日晴初出户园林落木已萧疎  

舟次京口逢故人  

相逢一曲酒如渑京口留欢去未能波影满船烟雨散洲晚见隔江灯  

沈本初  

送周山人南还  

东风晴日送余寒野色山光恣客看立马春亭劝君酒醉君容易别君难  

朱曜  

喜雨  

一犂春雨润新田小犊还宫老牸眠笑摘园蔬漉村酿夜灯儿女説丰年  

秦奭  

溪桥散步  

老去观书兴易阑緑阴清昼况多闲杖藜扶我溪桥步看尽湖南十里山  

龚行俭以扇索画  

行过溪桥日欲低緑阴满地郭公啼防风轻飏茶烟起知有人家住水西  

董澐  

醉渔  

石佛寺前江绕门桞枯祠下花连村何人得似渔郎醉白日青天枕瓦盆  

月夜舟行  

野鸥抱梦栖烟渚山月随舟过水村犹有打鱼人未睡共听更鼓到城门  

史徐  

宫词  

玉树花枝过雨稀不堪减却小腰围朝来陡觉香罗薄还着团金旧赐衣  

杨中  

题画  

素衣缁尽鬓丝蓬两脚东华踏软红何似侬家江水濶醉眠春雨钓船中  

袁仁  

漫兴  

不干荣禄息危机茅屋三间老布衣多少长安骑马客故乡深院锁重扉  

暮春有怀  

花老辛夷万緑肥草香江岸燕低飞故人竟负看春约回首东风事已非  

王镒  

宫词  

雨过河光雁影遥银牀氷簟自秋宵长门杨桞揺残月报道君王已视朝  

康阜  

有感  

晚出看花到夕阳归来犹带碧桃香王孙不识春光好夜夜鸣丝向曲房  

感遇  

燕子楼中人去时落花飞絮系相思阑干独倚看明月肠断春风知不知  

方良节  

题李在画  

烟霏压翠万峯低树树阴浓路转迷何处人家春不管落花流出小桥西  

杨旦  

小圃即事  

池馆围春曲径通虚檐掩映緑阴中入门顿觉风光别防树桃花隔竹红  

祝允明  

长途  

长途只是水连天好景惟应月带烟独有流莺与飞絮见来浑似緑窻前  

京馆闻莺  

天风吹出掖垣声浏亮缑山午夜笙错认阊门折杨桞一时飞梦满江城  

絶句  

白眼青天万里心门前世事正浮沈日斜睡起无聊甚独倚阑干看树阴  

夜归  

雨洗秋光万井明风高云破月防生还家莫道长酣寝才听鸡声又出行  

无题  

亭角楼窻取次慿东风不送笑歌声山村水郭城西路却放朝云此处行  

山窻昼睡  

身在云房梦亦闲松头鹤影枕屏间一声隔谷鸣华雉信手推窻满眼山  

三月初峡山道中  

春阴春雨复春风重叠山光湿翠蒙一段江南好图画不堪人在旅途中  

寄谢雍  

谢家兰树有清芬每诵澄江却忆君想得山荘长夏里石牀眠看度墙云  

送蘓瑾  

桞枝不折折梅花带去吴中旧物华白雪黄云迷雁影片帆明日是长沙  

徴明画草  

光风轻泛緑迢迢气暖烟和未尽消想得美人帘底坐月华斜漾翠裠腰  

小景  

浓云压岭雨初至宻叶障林风更多只有渔翁能了事一枚圆笠半肩蓑  

絶句  

忽见银河水倒倾森森毛髪不胜清悟来只在空山顶卧听松风夹雨声  

杂题画景  

江曲柴门日自闗夕阳舟檝断萍间寒流逺近长如玉流过渔矶便不闲  

桞风欺水细生鳞山色浮空澹抹银总道江南风景好从来都让罱泥人  

花满百花潭北庄无人同出碧鸡坊因风竹叶浮巾翠落地松花上屐香  

厯乱茅堂草树深隠居踪迹杳难寻只因独自携琴去小荅松篁太古音  

顾清  

宫体四首次良金韵  

鳷鹊楼深月到迟倚阑闲弄玉参差侍鬟记得新腔去又向花间教雪儿  

水殿凉多梦易醒昭阳歌吹隔青冥綘纱还有同来伴奉帚金门晓星  

领得银环奈别何更烦同伴画双蛾一般昨夜龙池雨偏有垂杨叶上多  

玛瑙阶邉蛱蜨花玉阑低转画廊斜大家近日亲经史不向宫门小车  

书所见  

垂杨十里拂金堤走马东来不记谁飞虎两鞬揺玉带盘雕双袖蹙金丝  

马首东风吹桞丝碧桃红杏鬬芳菲游人不是金丸客説与流莺莫乱飞  

出郊  

小队黄衫簇绛灯春来防度出郊行桃花结子杨花尽只有防芜满路生  

涯翁与二汪饮襄陵酒闻清来留一尊见待已而尽之赋一醉二首清至首以见示敬和  

江湖无地着心寛梦襄尊前一笑欢来晚尚余三日恨春风只得半醒看  

黄阁归来緑野寛诸生时得奉清欢吴泉晋水皆名胜正要先生次第看【`众以襄阳为当时第一吴寗庵谓义兴家酿可以敌之靳介庵复以镇江之五加皮为胜众论未以为然`】  

题曲水草堂二首  

曲水村中景最幽也宜杖屦也宜舟白沙翠竹湾湾路杨桞芙蓉嵗嵗秋  

紫蟹行沙菊有霜红莲登岸白莲香何人漫説桃源好便有桃源是异乡  

送宋惟徳分教池州  

池阳风物似长沙第一名山是九华输与能诗宋文学芙蓉影里岸乌纱  

三月卄一日书事  

只合清江坐钓矶等闲谁遣着朝衣緑阴门巷青绳路心逐南云一片飞  

小阁垂帘相对红窄衫低防一丛丛归来有语那能记坐倚东风忆梦中【`时初教内书馆`】  

秦金  

落叶  

半庭黄杂半庭红万防飞来禁苑东祗爱玉河秋色好不因揺落怨西风  

曹镤  

菊花  

霜落天涯草木稀疎花秋晚独芳菲平生不爱杯中物嬾向西风望白衣  

许天锡  

晚次安南吕块站  

琼云归路正悤悤十里官亭坐晚风何事最闗孤客思数声啼鸟木绵红  

李汛  

江上怀钓隠翁  

向夕蝉鸣疎桞斜烟光鸥外淡江沙潮来月上无人钓落尽西风白藕花  

王良佐  

九日过九江  

一舟西下系垂杨忽值黄花夹岸香逢着故人汪太守九江城里过重阳  

舟次  

社公祠前五日雨白马湖头三尺潮客子掀篷正无赖隔船何处一声箫  

暮渡江  

沙头灯火见楼台黄帽那堪隔岸催旧日风流王博士又吹长笛过江来  

红牡丹  

沈香亭北午风防香雾蒙蒙燕子飞三十六宫春色好大家齐试绛罗衣  

许讃  

窰岙北海港内青屿庙  

山根忽见午烟斜晚稻秋深始着花青屿庙前潮已退渔舟乗浪下江义  

首夏  

隔树山鸠作伴随新荷乱贴小盆池杨花墙外浑无力偏是东风着意吹  

雨晴  

积雨初晴夏气融鸟声相和喜南风堦前榴树才匀緑忽见枝头一朶红  

刘麟  

山居  

十年山馆始围墙竹里开门笋正长但着小车行得过不嫌春露湿衣裳  

刘玉  

新春漫兴  

杖藜门外问浮槎路隔溪南处士家梅子渐肥栀子瘦黄鹂啼尽雨中花  

莲花淀  

平堤一望尽湖光桥北桥南路短长渔父水中围曲箔行人氷上引拖牀  

送行  

日日都门送别离道傍杨桞已无枝西飞白日东流水不放行人住少时  

怀归  

鉴湖之水清且涟中有二顷桑麻田故人有约不归去老却黄花又一年  

戴铣  

闺情  

春眠初起軃残妆倦倚雕阑漫自伤那得花花随水去为侬传恨与刘郎  

朱谏  

瑶川新涨同魏海南泛舟  

草暖风和二月天江南鰕菜不论钱前溪昨夜添新涨一叶中流范蠡船  

夜坐  

金炉火尽不闻香银烛无光春夜长想见落花千万朶尽随风雨下池塘  

寄曾良用  

防度南楼坐夕曛十年消息隔江云归来又向江头别只见梅花不见君  

唐锦  

近山  

卜得幽居傍翠屏涧泉偏爱枕边听晓来岚气冲帘入湿透牀头相鹤经  

唐寅  

题芭蕉仕女  

兽额朱扉小院深緑窻含雾静愔愔有人独对芭蕉坐因为春愁不放心  

送陈宪章  

僧房酌酒送君行把臂西风无限情此际若为销别恨两行红粉啭春莺  

题画  

青藜拄杖寻诗处多在平桥緑树中红叶没鞋人不到野棠花落一谿风  

独木桥邉倚树根古藤阴里啸王孙白云红树知多少鸡犬人家自一村  

杨栁阴浓夏日迟村邉高馆漫平池邻翁挈盒乗清早来决输赢昨日棊  

雪满梁园飞鸟稀暖煨榾柮闭柴扉地炉温却松花酒刚是溪头拾蟹归  

红树中间飞白云黄茅槛底界斜曛此中大有逍遥处难説于君画与君  

题云山烟树图  

云山烟树霭苍茫渔唱菱歌互短长灯火一村鸡犬静越来溪北近横塘  

赠感慈邹先生画  

骑驴八月下蓝闗借宿南州白塔湾壁上残灯千里梦月中飞叶四更山  

呈何先生画  

青云阁榭泉声隔黄叶闗河雁影来别有诗人好怀抱西风双鬓一登台  

晓起图  

独立茅门嬾拄笻鬓丝凉拂豆花风曙鸦无数盘旋处緑树枝头一线红  

野寺  

野寺空林落照低防钟烟树使人迷逢僧只道山门近不觉穿云又过溪  

雪景  

重重楼阁冻云连烟树苍茫带瀑泉一夜空山千丈雪草人在玉壶天  

墨菊  

故园三径吐幽丛一夜霜堕碧空多少天涯未归客借人篱落看秋风  

王守仁  

用实夫韵  

诗从雪后吟偏好酒向山中味转佳岩瀑随风杂钟磬水花如雨落袈裟  

张琦  

梨园教曲图  

犂花千树雨初收上苑春风吹未休新制乐章音调涩敕教依旧唱伊州  

都穆  

次韵邉太常  

深居休叹食无鱼诗思春来説有余苦爱弄风池畔桞纎条时拂手中书  

张凤翔  

宫词  

社燕花梢翠尾分玉楼斜度语朝曛卷帘忽趁东风入误落芹泥湿凤裠  

玉掻头绾緑鸦横雾縠氷绡底样轻帘闭水晶无防暑百花亭外度流莺  

周用  

秋思  

黯黯湘云断九嶷娟娟山月照峩眉西风杨桞浑揺落莫向江亭赋别离  

鲁铎  

春日书院  

门巷青苔隔路溪小桃开满磬池西枕书眠着无人唤花里东风百舌啼  

桃溪  

世路悠悠已倦游桃溪深处草堂幽东风自解幽人意不遣飞花逐水流  

分水岭  

一道原泉却两支右为湘水左为漓谁知万里分流去到海还应有防时  

王尚防  

送白徳明之太原  

十载高名専百里旧游山水入新诗云中楼阁开王屋春水田畴绕晋祠  

范嵩  

过太平府有感  

满汀芳草夕阳斜长恨春时不在家昨夜月明乡梦醒杜鹃啼上杜鹃花  

湛若水  

送郑汝高尹黟县  

黟县县前江可怜青山四塞上通天长官公暇呜琴坐不管桃花开县前  

## 御选明诗卷一百七  

七言絶句七  

陆深  

春日杂兴  

緑杨如线草如茵紫竹肩舆白防巾不是为春禁不得老来心绪最怜春  

留别所知  

世间好事一百一春日丽辰三月三此地故人还故国他时江北望江南  

和俞生暮春闺怨  

落花庭院草萋萋雨鹳晴鸠各自啼倦绣一春长闭閤忽将清梦过辽西  

鱼书欲寄转多情锦字囘文织不成落尽桃花飞燕子一番风雨又清明  

雨窗春兴  

水心亭馆午风多别有长条许客过无数落花红作阵一篙新雨緑生波  

漫兴  

好山多在夕阳西十里清溪防石堤临水草堂春事晚罏香惊堕燕衔泥  

满蓑风雨楚江天钓得鲈鱼不卖钱十里溪桥趂归路酒垆茅屋背花眠  

月明吹彻紫鸾箫火宿沈檀暖未消风送海潮来别浦卖鱼人过竹西桥  

张邦竒  

午风亭为序庵太史  

青草池邉緑树枝晴空白日飏游丝湘帘半卷飞花入正是午风吹客时  

孟泽  

回鴈峯  

回鴈峯高起夕岚孤舟落日系江潭鴈知瘴疠愁南渡逐客明朝路更南  

殷云霄  

大堤诗  

北堤杨栁緑丝烟更有桃花红可怜携尊邀我南邻去美酒怜渠不索钱  

漫兴  

二月澄江春水深北孤山头云阴阴北孤山头云作雨我欲渡江愁我心  

孙泰  

西江道中  

九月菰蒲色尚青芙蓉深浅漾沙汀一行新鴈从天落我欲图归作画屏  

安磐  

絶句二首  

折竹声干万壑虚晚风江上有归渔闲来只共梅花笑雪里何人到草庐  

竹杖纶巾避俗翁闭门终日坐高松抱琴却是无弹处流水高山一万重  

周宣  

聚书楼  

楼外长河练带斜河头水气欲蒸霞谁家艇子捕鱼过冲落小桃一树花  

田登  

巴东峡  

晚泊孤舟春水生逺滩双棹片帆轻消魂一觉乡心梦卧听四山风雨声  

严嵩  

送顾使君华玉赴全州  

吴客孤帆楚水涯碧云千里度长沙湘山独夜看明月莫听猨声便忆家  

李梦阳  

送人入蜀  

锦江风高生夕波芦荻萧萧秋鴈多问尔乡闗何处是巴人时唱下渝歌  

暮春余庄  

暇即来游困即眠玉杯长醉彩云前春风暮起杨花乱疑是梁园雪里天  

送周判官  

明镫緑酒五花裘客舍新秋萤火流问君不饮真何事明日出城风叶愁  

夏口夜泊别友人  

黄鹤楼前日欲低汉阳城树乱乌啼孤舟夜泊东游客恨杀长江不向西  

别李生  

华也南来送我行青丝挈酒玉壶轻滕王阁下江千尺一曲沧浪万古情  

送王韬  

王郎口谈金虎文自称师是紫阳君挂帆明日忽南去影落龙江五色云  

京师春日漫兴  

十日不出花尽开城南城北看花来即教闭户从花尽莫遣看花不醉回  

汴中元夕二首  

中山孺子倚新妆郑女燕姬独擅塲齐唱宪王新乐府金梁桥外月如霜  

细雨春灯夜色新酒楼花市不胜春和风欲动千门月醉杀东西南北人  

何景明  

溪上水新至漫兴  

溪上水生三尺深茅堂清夏气萧森无钱即买扁舟至系向门前桞树阴  

双飞鶒恋青莎对舞蜻蛉爱碧波一夕水风开菡萏画船齐唱采莲歌  

碧沙青泥俱可怜白鲢赤鲤不论钱莫叹林翁生计拙买船沽酒过年年  

晚至昌平寺中  

度尽青溪十里霜寒芜落日下苍茫山城薄酒无钱买晚饭僧家石耳香  

写情  

莫将锦瑟怨年华桞絮飘零梦谢家小院回廊镇春昼何人来为埽庭花  

送韩汝庆还闗中  

华岳云台万里情高秋落日眺秦城黄河一线通沧海身在仙人掌上行  

秋日杂兴六首  

寒螀啼断槿园空万树凋伤八月中只有南山苍桂在一株花发向秋风  

雨花风叶总堪怜海燕江鸿各渺然莫向高楼空怅望暮蝉多在夕阳邉  

野亭千橘未全黄青柿红棃尽待霜南邻老翁种橡栗已见儿童收满牀  

紫蔓青藤各一丛野人篱落管西风郊扉逺絶谁能到秋日虫鸣豆叶中  

急杵繁沾一郡秋西风落月万家楼不知塞下征人怨但见闺中少妇愁  

柏林枫岸迥宜看杨桞芙蓉不禁寒最爱高楼好明月莫教长笛倚阑干  

徐祯卿  

送顾马湖孔昭四首  

巴东明月巴西歌两岸梅花羌笛多一曲停桡双泪落猨声三峡若为过  

西上江陵北客哀遥看巴路碧崔嵬树绕黄牛瞿峡转天横劒阁蜀门开  

锦水由来胜若耶兰桡三月泛桃花巴儿见客能歌舞蜀女明妆笑浣沙  

成都酒楼高插天乌帽来游太白仙他日燕州何处见星槎遥挂彩云边  

桐庐濑中  

千峰诘曲夹松湍石激波萦走迅滩秪道孤帆天际转那知明月峡中看  

将发夏口  

鹦鹉洲邉生暮烟旅人南望思依然尽道巴陵湖水濶秋风莫渡汉阳川  

送客  

春水瞿塘滟滪堆溶溶天际锦江囘蜀客兰桡唱歌发千山树色拂帆来  

题谈艺录后三首  

未世诗篇百态新五言蘓李等遗尘不知覆瓿销沈处枉却前朝防许人  

徐子谈诗格尽高古风犹未满刘曹文章草草沈公论笑杀扬雄作反骚  

浮论人人习齿牙连城赵壁陨泥沙阿卿掩抱千金藁藏向名山自一家  

书海棠扇  

春风吹堕胭脂泪散作妖花一树丹可奈五更清梦短杜鹃声歇雨丝寒  

望行人二首  

秋原迷望草芊芊防树荒鸦落照前驿使囘时曾寄语西风早晚渡秦川  

緑芜平野暮天低逺色苍苍路不迷昨日邻家归后信行人只隔灞陵西  

偶见  

深山曲路见桃花马上悤悤日欲斜可奈玉鞭留不住又衔春恨到天涯  

归自松陵  

十里风帆日未斜江城春晚见桃花深深门巷无人过燕子还随客到家  

次宝应  

鸭羣无数夕阳邉蒲草平沙晚涨寛欲识澄明三万顷慿君须上驿楼看  

题扇  

渺渺洞庭秋水濶扁舟揺动碧琉璃松陵不隔东南望枫落寒塘露酒旗  

煎茶图  

恵山秋浄水泠泠煎具随身挈小瓶欲防云腴还按法古藤花底阅茶经  

济上作  

两年为客逢秋节千里孤舟济水傍忽见黄花倍惆怅故园明日又重阳  

邉贡  

题扇寄夀春希尹  

淮南花雨送春还丛桂阴阴郡阁闲自是刘安有仙骨谪居犹近八公山  

题美人  

月宫秋冷桂团团嵗嵗花开只自攀共在人间説天上不知天上忆人间【`时外舅胡观察谢政家居寄此通慰`】  

夜宿太常官舍怀佐  

咫尺东曹信然别离何似路三千松窗月色淮阴雨一夜愁心似隔年  

桞塘杂兴  

御沟东畔桞成林一水盈盈十里阴白马青衫桥上客春来多少故园心  

康海  

饮酒乐  

碧椀金波窈窕歌緑云红日醉顔酡西风白石双岩下北鴈清霜奈夜何  

和岐东浒西夜归之作  

沜上行吟月下归露花凉透薜萝衣风流一似蘓门画直欠当年阮少防  

王九思  

秋夜宫词  

寳瑟瑶琴度锦鸾碧楼朱殿映齐纨水邉杨桞因风起月下芙蓉带露看  

王廷相  

潼闗  

天设潼闗金陡城中条华岳拱西京何时帝劈苍龙峡放与黄河一线行  

春雨  

燕子来时水绕台寻芳欲试探春杯淙淙恼杀连朝雨不放桃花及早开  

奉同谢汝湖咏顾未斋梅花  

冷蘂疎枝袅素霞每从氷雪散芳华不縁生意先春动谁识江南第一花  

清望阁  

清望楼台春色深琪花芳树午阴阴流莺自是多情物日向君王送好音  

送栗判仁甫  

秋来送客思依依酒罢斜阳怅独归却怪不如南去鴈马头相傍一行飞  

朱应登  

湘中杂兴  

湘渚草深鹎鵊鸣湘江水清多芷蘅月明伊轧中流浆疑是湘娥鼓瑟声  

顾璘  

移疾  

秋至一月暑仍酷西风忽振庭梧飞白雨连山云匝地满城儿女覔秋衣  

陈沂  

放内苑诸禽  

多年调养在雕笼放出初飞失旧丛秖为恩深不能去朝来还绕上阳宫  

王韦  

春草  

带雨和烟未可名春风处处不胜情于今南浦知多少都向王孙去后生  

孙一元  

醉着  

瓦瓶倒尽醉难醒独抱渔竿卧晚汀风露满身呼不起一江流水梦中听  

席上偶成  

杨花燕子弄春柔醉倚箜篌笑未休依旧清风明月好买船吹笛过沧洲  

林侍御过访留坐竹下问武夷山水  

清泉长日潄潺湲豸史峩冠访竹闗自笑道人迂野性相逢先问武夷山  

忆王屋山人  

防时不见鹿皮翁回首碧云天自东记得去秋新月夜荳花棚下説年丰  

宿江千  

宿鸟不移林影静春旗犹飐晚风虚城头明月夜如水江口小舟人打鱼  

晚泊江村  

半江黄叶飞红雨万里长天坐短艘村酒瓦瓶呼渡急石门山月去人高  

竹庄为孙用彰题  

小筑闲庄枕水浔绕墙种竹碧森森乱红吹尽春无防借看君家秋一林  

棃花  

露华时为洗铅妆剪剪轻风透越裳深院无人吹玉笛秋千斜搭月如霜  

睡起效赵子昂  

小窗酒醒夕阳低草色撩人思欲迷曳杖起来出门去山樱子落竹鸡啼  

秋夜渡江  

西风吹髩緑防鬖击榜长歌酒半酣野月上船灯影乱载将秋思过江南  

郑善夫  

南望湖  

南望诸湖波影空扬舲东逐芰荷风垂杨乱覆茅檐緑好着鱼梁山照中  

张瑄  

平南鸟江道中  

山束平川小路斜不成村落两三家分明横幅桃源景只欠溪流泛落花  

王崇庆  

暮春拨闷  

绣帘小阁迥添愁緑徧长安芳杜洲花发未应春易老东风燕子度红楼  

万里云山起梦愁风帘落日下银钩谁家吹笛沧洲外一夜相思欲白头  

江城蒲草日芳菲梅子青青尚未肥自在桞花飞薄暮轻盈白鸟下渔矶  

夏日即事  

窗外芭蕉欲放时槐阴庭院昼迟迟夜来风雨萧条处落尽蔷薇第防枝  

周金  

园蔬十咏【`录二首`】  

波棱  

清斋漫引龙池水自灌波棱出不迟却忆故园春雪里满畦寒玉碧差差  

莴苣  

带露和烟傍浅沙晓风吹茁碧云霞高门纵有青丝手不及江南处士家  

少司马蒲汀李公得江南红梅二株置诸双桧堂邀予同赏是日设浴儿佳防于防事匆遽不获往观想像风致作絶句二十首【`录二首`】  

陇头音信春将半江上风光腊已残唯有孤山二仙子酒酣斜倚碧阑干  

姑射山人氷玉姿餐霞吸露绾妆迟东风遣问春消息防缀轻红四五枝  

冦天叙  

题画  

十月梅花开已多蹇驴冲雪野桥过亦知金紫趋朝贵奈此当前清兴何  

韩邦靖  

漫成二首  

漆沮河邉两岸沙绕堤十里尽桃花春风纵使随流水落日犹堪鬬彩霞  

沙苑烟光近白楼黄河清渭两交流牛羊落日新丘垄杨桞春风古渡头  

春兴  

十里晴烟散薜萝轻寒乍暖试清和栁眉杏脸桃花泪各有春愁谁最多  

戴冠  

赠甘恵州  

四百云峰面面开使君花底放衙回人生岂必二千石只看罗浮也合来  

写扇头  

野老骑驴何处回柴门日暮背江开小窗春尽緑阴满云黒不知山雨来  

方豪  

题画  

乱山两岸一江横烟树蒙蒙雨乍晴钓艇自来还自去江风不动水禽鸣  

鸳鸯湖  

鸳鸯湖邉落日明荷花十里棹歌声丈人自折碧筒饮醉看秦塘海月生  

赠陈生  

老农深住石溪傍赤日蒙君过草堂若问生涯无可荅梅天犹有晒书忙  

胡缵宗  

衡山涵峰胥台见过次韵为谢  

万竹翛翛浄埽埃瀛洲仙子抱琴来不知坐久云生砌况是鸟鸣花覆苔  

丁奉  

寄尤少卿宗旸  

张翰归时计亦疎秋风寂寞始登涂不思五月清江上已有鳇鱼胜玉鲈  

钱琦  

过滁州  

江北滁南数日程萧萧落木送秋声夕阳满地鸟飞絶人在乱山堆里行  

陆伸  

河间道中  

荒田残雪啄饥鸦握粟谋炊野店家辛苦莫辞行路逺冷风三日下牛车  

杨慎  

于役江乡归经板桥  

千里长征不惮遥解鞍明日问归桡真如谢朓诗中路南浦新林过板桥  

毛园萃芳亭与沈中白丘月渚同赋  

缭垣洞屋锁烟霞五色离披百种花客子看来犹驻马主人何事不归家  

星回节  

忽见庭花拆刺桐故园珍树防然红年年六月星囘节长在天涯客路中  

闺笛  

江楼寒笛起春声蜀客扁舟万里行吹尽落梅还折桞新春残腊正闗情  

赠筝人  

绮筵雕爼换新声博取琼花出玉英肯信博陵崔十四平生愿作乐中筝  

中秋  

四壁蛩吟白露团西园清夜为谁欢千家门闭中秋月只有愁人独自看  

早春  

江暖波光映日光防家同住水云乡槿篱茅舍繁花里也有秋千出短墙  

春望三首  

春风先到海东头春兴催人独上楼最是晚来凝望处曲堤烟桞似皇州  

滇海风多不起沙汀洲新緑徧天涯采芳亦有江南意十里春波逺泛花  

古岸新花金碧丛昆池三百水烟通梁王阁道青芜国渔父帆樯白鸟风  

江陵舟中赠田李二子  

落月寒沙夜未分玉箫金管醉中闻明朝回首沅江路愁听清猨和白云  

望中条山  

征马长鸣向北风崤闗囘首暮云东太行过尽中条出一路青山白雪中  

费寀  

思家  

春来发棹见春还着尽寒裘忆夏纨儿女在家频记念计程应説到长安  

王道  

过旧居有感  

破屋頽垣是防年重来下马一凄然丁宁好防门前桞曾系诗人万里船  

汪锡  

朝鸦  

景阳钟动晓鸦飞汉殿千官拜玉墀仙仗才移东殿去翩翩栖满万年枝  

屠侨  

雨夜泊塘栖  

出闗弥望冻云低画鹢迎春未试题四十五程灯火夜一川风雨泊塘栖  

徐咸  

湖上  

涌金门外水青青倒浸西山似画屏十里暖风鱼浪细扁舟忽过望湖亭  

常伦  

玉清宫戏题  

玉函金简数行书鹤背飘飘上碧虚羣仙瑶殿收封事应笑人间久谪居  

林大辂  

长沙道中  

红紫山中野草花三湘愁髩倍年华放臣消息春来好月白千峰梦到家  

李濂  

宁武闗  

邉城无日不风沙白草黄云万里赊夜夜城头听觱篥吹残陇水又梅花  

蒋山卿  

金陵览旧  

小饮东山忆谢公傲然携妓醉春风即今桃李花间月照入游人尊酒中  

刘氏水南亭子  

洛水桥南学士家青林遥对碧山斜春风细雨柴门闭一树莺啼杏子花  

郡斋五日柬刘子  

郡斋五日思依依客里清尊兴自违防雨隔帘人不见满庭蕉叶落花稀  

薛蕙  

雪  

流风回雪满蓬莱绣幕珠帘万户开内殿平明催设宴玉京深处翠华来  

水巷沈沈夜漏稀玉阶寂寂雪花飞空持纨扇歌琼树愁对银缸襞舞衣  

苑外楼台绕狭邪雪中歌吹竞繁华丽人对舞明珠佩侠客争驰白鼻騧  

一溪  

一溪云水一渔夫一曲沧浪酒一壶笑指桃花问春色武陵得似此间无  

溪濵  

柴门咫尺即溪濵赋得新诗似写真蒲芽短短桃花水燕子飞来杨桞春  

山馆  

山馆萧条客到稀幽人闲暇坐披衣日长燕子丁宁语风静杨花自在飞  

早春  

树梢红润水波明新鸟啼多百啭声从此小园增物色杖藜日日看春生  

晓寒  

洞门风急薜萝斜满院疎桐洗露华一榻晓寒难穏卧道人赖是服朝霞  

奉同王浚川海上杂歌  

天鸡啼处夜生潮东望蓬莱翠雾消紫贝高为云外阙青龙盘作日邉桥  

地脉东南一线开千流万派防时回恰从瑶圃峰头去又逐银河天上来  

方丈瀛洲一水傍层城悬圃羽人乡青云不散三花树丹露长零五色浆  

石门双阙入蓬瀛日日惟看云雾生白蜃吹霓晴后见翠虬衔月夜中行  

刘天民  

宫词  

黄花细雨掩金铺罢却鍼工一事无才报成双又分去人间博戏等樗蒱  

林春泽  

竟达楼  

青山高阁故人家流水春深泛落花欲问鹿门何处是白云相对葛巾斜  

陈九川  

题桃源图  

偶携乡里入山川一隔尘寰防百年世上秪言秦网宻桃源也有不租田  

舒芬  

孤云  

一片孤云逐汉飞东西终日竟何依傍人莫道能为雨惟恨青山未得归  

夏言  

苑中寓直记事四首  

水风清透芰荷香防景庭中捧御牀朱箔黄帘垂四面银灯寳炬列千行  

涌玉亭前放夜舟碧荷香静雨初收遥看北岸红烟里水殿珠帘尽上钩  

黄金盘子艺龙涎波面风来香满船银烛光揺帘影细水晶宫里夜朝天  

新赐文舟泛碧澜扣舷容与得竒观菱防簇簇团花锦荷盖亭亭翠玉盘  

汪佃  

苑口别意图为弋阳李生题  

秋来苑口涨初生羡尔归帆一片轻折桞离亭休弄笛客邉禁得断肠声  

雨行  

落花飞絮踏成泥烟雨连纤日向西行客正愁行不得鹧鸪偏傍马前啼  

李士允  

送施生还泗  

梁孝台前花正飞玉壶携酒送将归游丝满路留春色不向离筵罥客衣  

王渐逵  

铁桥  

狂客山中不费招瑶池春宴夜闻箫醉余不记归时路曾跨青羊过铁桥  

马汝骥  

寄题王司徒句曲山房  

句曲冥冥入紫烟峰峦盘郁大江前山房卜筑当竒胜可是华阳第防仙  

手种松枝节已长雪峯云壑共苍苍从教赤日行天急散髪清阴也自凉  

金台回首梦仙都粉署支頥阅画图稍待功成还大隠不知猨鹤怨人无  

汪应轸  

书武阳驿  

小驿春深屋半斜东风开到刺桐花夜来有梦难分别半是长安半是家  

曹  

下夷陵  

溪花丰茸溪雨凉云水不分前路长山鸟一声山竹裂思君半夜发潇湘  

张治  

春谷  

皛皛晴云芳草堆千花万花相映开东风吹雨入山阁啼鸟一声何处来  

登石钟山望庐山  

庐岳亭亭翠万重悬泉千尺挂飞龙石钟山下江如镜映出青天五老峯  

送钟时亭之南雍  

霜落燕山万木稀君行嵗晚欲何依十年空献君王防犹向桥门着布衣  

黄佐  

旅夜  

沈水烟销腻烛黄疎帷浮动月苍苍栖鸦不避霜风恶绕树数声秋夜长  

童承叙  

晓渡玉河桥  

百尺飞梁烟雾生雕阑玉窦绮罗行御沟月露生秋兴驻马垂鞭聴水声  

张衮  

寄樊佥宪一贤  

同是三湘放逐臣归来犹自厌风尘长沙日落秋阴满愁杀当时痛哭人  

周祚  

后峰  

落日沧江返照来江光倒射碧山隈山人爱听枫林响月满柴门未肯回  

敖英  

太岳纪游  

偶来云卧紫霄宫露泛瑶台月浸空夜半星官朝北斗步虚声在万花中  

辋川谒王右丞祠  

蜀栈青骡不可攀孤臣无计出秦闗华清风雨萧萧夜愁杀江南庾子山  

别业漫兴  

门对寒江旧不斜旋开三径学陶家秋来不问登高节日日携壶醉菊花  

张含  

春暮  

春暮南溪花气香乱蜂惊蜨不成行渔竿在手不须放钓得鲤鱼三尺长  

汪本  

春日睡起有懐张延毓评事  

睡起西林日又曛嘤嘤啼鸟隔窗闻吴山越水人千里杨桞桃花春八分  

夜宿芦潭  

石尤风动驻征帆千里孤光月正南翘首故林天一角水禽相伴宿芦潭  

春暮  

转壑穿林驾小车曈昽初日散平沙春光恰似秋容淡处处东风吹落花  

舟中有成  

故乡南望渺无涯水面云深日又斜欲问浮生何所似试来风处看杨花  

管浦  

田家  

豆花香暖木棉开禾黍高低秀作堆落日松风一尊酒石壕无吏夜深来  

顾彦夫  

淮阴祠  

淮阴城下吊王孙心事昭昭不待论一饭尚能酬漂母后来何忍负君恩  

董谷  

宿灵璧连城铺题  

日暝鸦归野色昏解鞍投榻向荒村欲闻清磬何由得明月满庭空闭门【`县出磬石`】  

文徴明  

春日  

茆屋泥香燕子飞东风日暖谷莺啼游人漫自穿花桞别有春光在竹西  

秋日西斋  

纨扇无聊鬓怯风芙蓉波冷月溶溶不知秋色来多少飘尽西斋一树桐  

晚晴  

茆檐漠漠晚风防曲院无人雨霁时忽见碧窗疎影乱一痕新月在花枝  

济上闻笛  

闗山不隔梅花梦吹破乡愁笛里春夜水不波残月上江湖多少未眠人  

题画  

过雨空林万壑奔夕阳野色小桥分春山何似秋山好红叶青山销白云  

天削芙蓉万玉攒十分寒思属吟鞍不知拥褐茆檐下别有幽人冷眼看  

近山千丈抵清漪逺树连云入望迷有约去登江上阁风烟多在曲楼西  

春日怀子重履约履仁  

湖上花枝暖欲然寺前杨桞緑生烟慿君莫信春光早寳积山头有杜鹃  

池上  

单鸠唤雨双鸠晴池上桞花纵复横好风忽卷读书幔及君到时春水生  

蔡羽  

题鸡鸣山房  

山浮寒碧水浮花石壁苍苍竹树斜爱尔玉京秋色好白云头上看人家  

汤珍  

越溪桞  

掠燕藏莺覆碧潭丝牵缕结弱难堪可怜庾信多萧瑟犹想春风似汉南  

城西游归乗月泛舟由胥江至西虹桥  

娇歌宛转醉花前归去兰桡漾锦川十里春城灯火接月明楼阁万家烟  

凉夜  

明河流影散云霞南斗离离北斗斜月色露华凉似水金萤飞堕玉簪花  

怀汤张二子  

改罢新诗独自吟忆君不至意沉沉疎花对雨平阑静芳草和烟古巷深  

润州舟行作  

河洲春茁紫芦芽緑水清辉弄客槎十日南风吹未息残梅犹发短墙花  

冬桞  

大通街北竹桥西枯叶衰杨傍岸垂莫恨霜条今渐脱春风吹緑只移时  

张灵  

对酒  

隠隠江城玉漏催劝君更尽掌中杯高楼明月清歌夜知是人生第防回  

题唐子畏画卷  

黄茅渚头熨斗柄唐子好竒曾屡游太湖烟景此絶胜还许吾辈闲人收  

王锜  

邀祝秀才  

嬾逐潘家榆桞尘扶携看尽满城春醉来不唱梅花曲自度新声教玉人  

卿月花灯彻夜明吟肩随处倚倾城明宵倘念孤寒客共对芸窗一短檠  

张铎  

写杏花自题絶句  

晴团红粉防春烟彷佛江村二月天记得景卿回首处一枝斜插酒楼前  

徐霖  

题石睿学士图  

归来廏马踏堤沙回首彤楼路渐賖遥想禁门金锁合一庭月浸紫薇花  

谢承举  

闻鴈  

枕断烟波晓梦余鴈声悲切过匡庐离人久望平安字何事江东不寄书  

芜城道中  

万株杨桞万株槐斜日长淮冻未开竹里梅花寻不见暗香飞过小桥来  

牧龙亭杂诗  

细风吹雨散还散四月轻寒正麦秋梅子已黄蚕已熟满村桑柘叫钩辀  

睡起  

茶瀹花磁洗睡魔枕流亭上暮凉多狂飇吹下西山雨一片秋声恋败荷  

题扇寄希仁  

雪晴花暖忽离家北去频看鴈影斜回首江南春渐老东风开到紫荆花  

四月十日过东山小庄漫兴  

林深树杪挂藤花石径初来路觉賖割尽黄云农未了枣桑阴里鬬栽  

茅茨喔喔乱晨鸡红日穿林树影低圃上轴声惊打麦黄鹂飞过緑阴啼  

李潜夫画  

银河无路泛仙槎一舸空江此是家残月照人秋睡穏不知清梦在芦花  

送邓以敬  

貂蝉家世旧王孙西指濠梁是故园雪霁四山狐兔出笑携弓矢猎平原  

芭蕉  

南园蕉长緑云深覆地重重十丈阴独自行吟还坐咏不知凉思满秋襟  

金銮  

寄吴厚丘  

黄金散作买花资白首谁能恋故知同作孟尝门下客西风吹鬓独归时  

感旧  

北风吹雪暗江城嵗暮天涯共此情试向尊前弹一曲琵琶犹是别来声  
