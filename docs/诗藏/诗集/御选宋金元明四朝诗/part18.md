---
title: 第18部分
index: true
icon: editor
order: 18
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选元诗卷七十五  

七言絶句八  

黄公望  

张僧繇秋江晩渡图  

何处行来湖海流思归凭倚隔溪舟枫林无限深秋色不动居人一防愁  

苏东坡竹  

一片湘云湿未干春风吹下玉琅玕强扶残醉挥吟笔帘帐萧萧翠雨寒  

王维秋林晩岫图【`并序`】  

王右丞生平画卷所称最者唯辋川雪谿捕鱼等图耳吾意以为絶响不谓太朴于中州友人家又得此卷而用笔之妙布置之神殆尤过焉因知右丞胸中伎俩未易测识而千奇万变时露于指腕间无穷播弄岂非千载一人哉置之案头临摹数  

过终未得其彷佛漫书短句并识而归之  

羣山矗矗凝烟紫万木萧萧向夕黄岂是邨翁恋秋色故将轻舸下横塘  

秋岚荏苒泛晴光处处邨邨带夕阳一段深情谁得似故知辋口味应长  

郭忠恕仙峰春色图  

闻道仙家有玉楼翠厓丹壁绕芳洲寻春拟约商岩叟一度花开十度游  

仙人原自爱蓬莱瑶草金芝次第开欵乃櫂歌青雀舫逍遥响屧凤皇台  

春泉防防流青玉晩岫层层障碧云习静仙居忘日月不知谁是紫阳君  

题李成所画【`并序`】  

李咸熙画清逺高旷一洗丹青蹊径千古一人也今见善夫先生所藏十册不觉心怡神爽正如离尘而入蓬壶矣赏玩之余并赋十诗  

夏山烟雨  

雨气薰薰逺近峰长林如沐晚烟浓飞流遥落疎钟断石径何来驻短笻  

山人观瀑  

匡山过雨泻飞流遥望香炉翠霭浮试诵谪仙清俊句浩然天地与神游  

江干防影  

高阁崔嵬瞰碧江布防归去鸟双双无边树色千峰秀一片晴光落短牕  

蜀山旅思  

忆昔蚕丛开蜀国崔嵬劒阁入寒云荒郊寂寂猿啼苦多少归人不忍闻  

秋山楼阁  

杰阁逶迤秋色老霜林掩映暮峰横居人自有闲中伴坐对飞流意不惊  

翠岩流壑  

石磴连云暮霭霏翠微深杳玉泉飞溪回寂静尘踪少惟许山人共采薇  

山中霜枫  

市散谁闻野鸟声短桥何处旅人行莫嫌寂厯空山道隔岸丹枫刺眼明  

雪溪仙馆  

大树小树俄变玉千峰万峰忽失青高人深掩茅屋卧不羡围炉醉复醒  

仙客临流  

驰驱十载长安道立马溪边暂息机坐久竟忘归路晩半空飞沫湿絺衣  

秋溪清咏  

万壑千岩拥翠螺人家处处掩松萝溪头静坐者谁子赋就新诗拟伐柯  

赵令穰秋邨暮霭图【`并序`】  

右赵令穰所画秋邨暮霭图曽属徽庙题识其为真迹奚疑令穰字大年宋宗室游心经史戏弄翰墨丹青多得不传之秘笔法清丽景象旷絶絶去供奉品格常闻前人盛称其惯为平湖旷荡之景讵不信夫偶观此图不胜仰羡并系一絶于左  

笔下峦霏乍有无千林萧瑟逺峰孤王孙当日归何处传得秋邨暮霭图  

夏圭晴江归櫂图  

漠漠江天呉楚分几重树色几重云客心已逐归帆好谁道溪边有隐君  

赵松雪山居图  

丰草茸茸软似茵长松郁郁浄无尘相逢尽道年华好不数桃源洞里人  

曹云西画卷【`并序`】  

云西与余有交从之旧别来四年心甚念之一日子章以长卷见示不啻见云西也展阅不巳既题而复识之  

十载相逢正忆君忽从纸上见寒云空江漠漠渔歌度一片疎林带夕曛  

王洽云山图  

石桥遥与赤城连云锁琼楼满树烟不用飇车凌弱水人间自有地行仙  

黄荃花谿仙舫图  

花发枝头水涨溪仙舟犹泊武陵隄重重楼阁仙云卷无数青峯出竹西  

董北苑画栁  

一片闲云出岫来袈裟不染世间埃独怜陶令门前栁青眼偏逢恵逺开  

郭忠恕万松仙馆图  

琳堂掩映万松齐絶壑寒云望不迷为聴水流翻破寂轻袍重过短墙西  

李营丘真迹次俞紫芝韵  

营丘自是浪仙流写得空山一段秋古木千章施锦绣风光都属幔亭收  

周文矩十美图  

侍宴朱楼向暮归御香犹在缕金衣相携女伴阶前立笑指鸳鸯水面飞  

赵子昂仿陆探微笔意  

千山雨过琼琚湿万木风生翠幄稠行遍曲阑人影乱半江浮绿防轻鸥  

王叔明为姚子章林泉清话图  

霜枫雨过锦光明磵壑云寒暝色生信是两翁忘世虑相逢山水自多情  

倪云林为静逺图  

遥山近山青欲滴大木小木叶已疎斜日疎篁无鸟雀一湾溪水数函书  

倪云林为子章徴士画  

荒山白石带古木个中仍置子云亭砚防疑有烟云贮时见青青落户庭  

方方壶画  

魭石矶头宿雨晴蛟峰祠下树冥冥一江春水浮官绿千里归舟载客星  

钱舜举海棠鸂鶒图  

春来庭院风光好花萼连枝锦不如况有和鸣双绣羽御黄新染浴清渠  

题画  

茂林石磴小亭边遥望云山隔澹烟却忆旧游何处似翠蛟亭下看流泉  

呉镇  

右丞秋林晩岫  

右丞巳往六百载翰藻神工若个同千嶂逺横秋色里山家遥带暮烟中  

马逺放鹤图  

载鹤轻舟湖上归重重楼阁锁烟霏仙家正在幽深处竹里鸡声半掩扉  

赵伯驹画  

璚馆芙蓉罨画山天香缥缈碧云闲鹤巢松顶藤花落一任山人指顾间  

赵子昂秋景  

逺山斜日紫烟霏一櫂防夷竟不归萧瑟秋风虚阁表诗翁吟罢欲添衣  

子昂仿陆探微  

客子行吟迳路幽一声啄木绿阴稠芙蓉倒映空江色危立溪头几防鸥  

子久春山仙隐  

山家处处面芙蓉一曲溪歌锦浪中隔岸游人何处去数声鸡犬夕阳红  

题画  

草堂仍着薜萝遮地僻林深有几家莫道春风吹不到门前依旧鸟衔花  

岩壑春深万绿齐隔林万鸟尽情啼山翁不记灯前语为约红楼试品题  

灌木苍藤防草堂流泉汨汨绕鱼梁书声遥送斜阳里谁道空山白昼长  

清霜揺落满林秋漠漠寒云天际流山径无人拥黄叶野塘有客漾轻舟  

万木凋残众岭寒诛茅栖息易为安朝来犹有寻幽者不畏崎岖磴百盘  

千仞颠厓势欲倾飞流溅眼雪花明长风卷入层云去都作天台暮雨声  

方方壶画  

罨画岧嶤倚碧空青娥高髻出瑶宫微风忽动前溪影华表盘云舞镜中  

画竹  

长忆前朝李蓟丘墨君天下擅风流百年遗迹留人世写破湘潭梦里秋  

愁来白髪三干文喜写清风五百竿幸有颖奴知此意时来几上弄清寒  

叶叶如闻风有声尽消尘俗思全清夜深梦绕湘江曲二十五弦秋月明  

低垂新绿影离离倚石临泉一两枝忆得昔年今日见凤皇池上雨丝丝  

黄镇成  

谷口  

谷口桥边日未斜先寻宿处近梅花分明聴得吹长笛秖隔红阑第一家  

春日行近山  

门外山童埽落霞问师还只在山家推窗引客云边坐自扇风炉煮雪花  

柯亭  

金碧楼台宅梵王柯亭无处问中郎何当截取如椽榦吹起昆丘紫凤皇  

南田夜雨  

四檐春雨夜浪浪记得吹笙近竹房三十五年江海梦又随归鴈过潇湘  

南田耕舎  

跨鹤来寻处士家迢迢空翠隔烟霞山童揖客松边坐却背春风埽落花  

行到长松野水间吹箫石上不知还岚光已重衣裳冷自扣岩扉月满山  

题麻姑图有怀蒋师文  

曽宿丹霞十二楼水亭风馆不胜秋故人天上无书到自展山图看雪流  

梅花  

吟屋萧疎霜后村江头千树欲黄昬等闲又被春风觉添得寒梢月一痕  

春夜聴雨有怀  

孤客曽聴夜雨眠一生江海已华颠吟怀不与春风隔谩忆檐声五十年  

山家  

家住桃花源上村编松为屋鹿为羣匡牀尽日临门坐闲看青山起白云  

闻鸡  

曽催月影到寒窗又促征车拂晓霜湖海故人今白髪五更孤枕泪浪浪  

黄月潭  

平生山水最相亲蜡屐长随野鹿羣未似月潭双足健东南踏遍万重云  

云山小景  

飞瀑潺潺泻碧岑野桥分路入云深三椽草屋长松下应有先生抱膝吟  

题王元善赴北清江新鴈图  

江南春水拍天齐鸿鴈成行向北飞未必云山便相隔秋风还带夕阳归  

陈柏  

思亲【`都下与妻儿夜坐闻归鴈作`】  

天外东风吹塞沙忽闻归鴈落梅花江城此夜正春雨独倚阑干心到家  

登焦山塔  

逺寻兰若访参寥仰见龙蛇窟宅高试上云梯舒望眼蓬莱咫尺限云涛  

李存  

赠禹弼  

相思不见最愁予奈此村醪尽可沽安得片帆风色顺一时飞过洞庭湖  

题寒青亭【`并序`】  

余结庵竹庄上率平阜浅流唯南望山有连山如楼台帘帷之在百里外临川之云林也天色清彻时尝倚杖面之不能巳叹曰彼生居是间者其乐当何如也他日蒋君自述其寒青亭者传以示余余欣然赋一絶寄之时五月二十有二日  

檐头鸟影案头蝇鹅鸭沟渠渐渐腥想见高人延客罢披衣岸帻坐寒青  

梦祝直清  

斜窗半夜月姢姢宿火添香独自眠忽梦浔州祝经厯满头如雪坐空船  

赠人  

没马尘埃白昼驰人生得似此翁稀西风墙竹疎疎雨短帽长髥百衲衣  

春帆  

能举人间万斛舟中流何用橹声柔杨花两岸东风软送尽斜阳更未收  

落梅  

更开残酌不成欢一片多情拂袖干想见孤城吹画角朔风斜日暮江寒  

呉景奎  

旧游  

古槐疎冷日苍凉废馆荒台隔短墙自是旧游偏易惑紫骝曽系绿垂杨  

赤松山  

双鹤冲天去不回五云缭绕散花台山中若见皇初起为问留侯几度来  

濯缨堂  

参天老树倚高寒谁濯尘缨向激湍夜半仙人来洗鹤手翻明月弄潺湲  

春日杂咏絶句  

东阑梨雪暗吹香翠袖金壶为洗糚客里不知花代谢马蹄赢得一春忙  

野人居处絶纷哗芳楥疎篱八九家昨夜山中风雨急晓来门巷埽桐花  

山水小景  

秋满西山爽气多山人帷箔卷烟萝清溪只在云林外夜半月明闻櫂歌  

题太真睡起图  

兴庆池边花烂烂清平调里思飘飘玉环睡起娇无奈背立东风酒半消  

戏简江君逸清明日移家  

曲巷垂杨映杏花清明时节客移家白头老子风流甚自与文君驾小车  

胡天游  

游法兴寺【`七嵗作`】  

山色摇光入袖凉松阴千丈印回廊老僧读罢楞严咒一殿神风柏子香  

春词和韵  

绿窗红烛制春衣宫样花纱要入时玉手怕裁双凤破并刀欲下更迟迟  

日射珠帘试晓晴隙光斜上宝钗明碧纱窗下无消息闲数呉蚕几个生  

自寻蜀纸写呉歌小字斜行未省多娇嬾却嫌春战冷手拈牙笔倩人呵  

暖风深巷卖花天争买繁华袅鬓边拣得一枝红踯躅隔帘抛与沈郎钱  

双鹓不惜涴泥沙闲逐呉姬鬬草芽赢得阿娇金半臂背人含笑入桃花  

贪逐春风趁伴游不知明月上梢头儿夫若问归迟意几度穿花避紫骝  

昨日江头看绿杨归来学得两睂长低声更向萧郎问又恐睂长不称糚  

冬暖  

冬令偷春多得暖灞桥无思可吟诗江梅一树都开遍不问南枝与北枝  

陈植  

题画  

风里征帆驴上人前程路逺又斜曛不知有客红尘表闲看青山起白云  

张师愚  

黄成父以除目见示坐上赋  

黄帽无人説去思归期何事尚迟迟南州六月如炊甑且向尊前擘荔枝  

张师曽  

宿陈氏听雨斋  

漠漠沈沈灯晕生忽疑风叶作秋声野人一夜闗心切无处春田不耦耕  

何景福  

惜花  

黄金可惜作阑干偎倚相看尽日欢秉烛归来犹未足梦随蝴蝶绕枝看  

孙华孙  

枫桥夜泊  

画船夜泊寒山寺不信江枫有客愁二八蛾睂双鳯吹满天明月按凉州  

潘纯  

送金溪道士南归  

南州高士芰荷衣卖药都门尽不知手种溪头千树杏花开正是到家时  

郑东  

送郭彦昭北游  

白面郎君好逺游却従辽海上幽州十日南风行万里牵牛夜夜在墙头  

天妃祠前潮巳生踏歌挝鼓送郎行黒水洋头好风色数过莱州五日程  

莫聴讴歌倚柁楼令人愁怨忆南州一片姑苏城上月送郎直过界河头  

呉克恭  

春日  

映日含风白苎衣香飘晴雪弄春辉故人骑马不相识蛱蝶自来衣上飞  

偶成  

船落黄泥与白沙春光多在棠梨花蜜蜂相喧作何语日晩松隂报午衙  

题元晖山水  

江上江云漠漠寒有时带雨过层峦只愁海岳庵前路水没黄沙鸭觜滩  

郑昂  

小景  

水驿山桥四五里枫林茅屋两三家何人踏雪寻僧去潮退春船阁暮沙  

陆广  

破牕风雨图  

四檐风雨昼昬昬小纸斜牕破墨痕翻得杜陵巫峡语归云拥树失前村  

罗蒙正  

和白石马教授  

萧萧白髪映童顔尘世千年邂逅间三十六陂明月夜许骑仙鹤过缑山  

陆继善  

题倪元镇山郭幽居图  

十年不过江湖楫木叶萧萧鬓影秋忽忆满川风雨夕云林谷口独维舟  

束宗庚  

偶题  

渔陂微动上湘帘圆沼初成小镜奁叶底翠丸青可摘小娃纎手送呉盐  

赵镇  

题渊明像  

托咏荆轲恨未消解官却赴逺公招至今三月门前栁犹向东风懒折腰  

徐醉墨小像  

浓淡烟云帯石林藤花如雪草堂深只疑龙井山头雨飞过西湖作晚隂  

皮艇子钓鱼翁乌桕根边寄短篷落叶不知深几许呉淞江上问秋风  

钟虞  

春雨杂兴  

谁向春风吹洞箫荡舟女子尽双桡不愁沾湿鸦头袜愁杀螺江两度潮  

别院笙歌深复深美人何处写琴心寻芳休怯春泥滑明日池塘长绿隂  

杨谦  

湘竹龙  

鳯去台空秋梦寒紫鸾声断玉阑干此君曽惹湘妃怨泪雨千年尚未干  

马濬  

墨梅  

一枝竹外梦春酣零落绡裳舞翠岚天淡水平山月小有人吹笛过江南  

王羽  

题王叔明竹趣图  

蛰龙翻空翠涛响玉虹吐雨秋波爽天风吹出读书声时有幽人自来徃  

黄鲁徳  

武塘十咏【`录三首`】  

景徳泉  

幽兰逺引曹溪水此是人间第几泉一吸清凉除热恼不妨频候煮茶烟  

胥山  

百里平田拥翠堆山人传是伍胥来劒痕犹带英雄气白石云深锁绿苔  

爱山花圃  

削除荆棘创高台万紫千红二月开日日笙歌楼上醉不知寒雨锁荒苔  

韩友直  

题良常张处士山居  

故人读易向华阳万个松间一草堂最爱满山春雨后白云晴防药苗香  

朱庸  

题钱舜举秋江待渡图  

四山囘合暝云多嫋嫋秋风吹白波犹有江头未归客荒凉落日奈愁何  

阮孝思  

梅花锦鸠  

百叶红梅子未成锦鸠枝上忽双鸣春寒不用频呼雨牕外东风雪始晴  

周翼  

雁来红  

朔雁南来塞草秋未霜红叶已先抽绿珠宴罢归金谷七尺瑚夜不收  

李文  

林泉读书图  

深林飒飒无人到却是秋风落叶声抛卷出门聊倚杖且看山下白云生  

郭完  

送冯西美归三山  

橘山岩下曽相见沙合桥头杜宇啼白髪故人官满去一蓑寒雨上春犁  

大食哲马  

题赵彦徴画赤骥一匹  

太守旧图如璞玉拾遗新画抵南金玉骢已向天闲老赤骥犹怀万里心  

杨允孚  

滦京杂咏  

宫车次第起昌平烛炬干笼列火城才入居庸三四里珠帘高揭聴啼莺  

居庸千古翠屏环飞骑将军驻两闗万里车书来上国太平弓矢防青山  

穹崖幻出梵王宫双塔中间一迳通四月雨余山更碧六龙行处日初红  

汲井佳人意若何辘轳浑似挽天河我来濯足分余滴不及新丰酒较多  

北去云州去路賖马驼残梦忆京华寒风淅沥山无数树影参差月未斜  

万古龙门镇两京悬崖飞瀑一般清天连翠壁千寻险路绕寒流百折横  

东京亭下水蒙蒙敕赐游船两两红回纥舞时杯在手玉奴归去马嘶风  

欢喜坡边望禁城鸾翔凤翥卿云清举杯一吸滦阳酒消尽南来百感情  

铁番竿下草如茵澹澹东风六月春高栁岂堪供过客好花留待踏青人  

北阙东风昨夜回今朝瑞气集蓬莱日光未透香烟起御道声声驼鼓来  

又是宫车入御天丽姝歌舞太平年侍臣称贺天顔喜寿酒诸王次第传  

得宠亲王马上回朱门绣闼一时开淋漓未了金钗宴中使传宣御酒来  

大安阁下晩风收海月团团照上头谁道人间三伏节水晶宫里十分秋  

曙色苍茫阊阖开相君有奏入蓬莱须臾云拥千官出又带天边好雨来  

相国门前栁未花不多嫩绿便藏鸦东风吹得浓阴合散入都城百万家  

千官万骑到山椒个个金鞍雉尾高下马一齐催入宴玉阑干外换宫袍  

仪凤伶官乐既成仙风吹送下蓬瀛花冠簇簇停歌舞独喜箫韶奏太平  

丽日初明瑞气开千官锡宴集蓬莱黄门控马天街立丞相簮花御苑回  

嘉鱼贡自黒龙江西域葡萄酒更良南土至竒夸凤髓北陲异品是黄羊  

内人调膳侍君王玉仗平明出建章宰辅乍临阊阖表小臣传旨赐汤羊  

仙娥隐约上帘钩笑倚阑干出殿头鹦鹉临阶呼万嵗白翎深院度清秋  

窈窕仙姝出禁闱小西门外绿杨隄五陵公子多豪纵缓勒骄骢不敢嘶  

凤楼春暖翠重重内禁门开晓日红宝马香车金错节太平公主幸离宫  

汤羊内膳日差排红帖呼名到玉阶底事金吾呵不住腰间悬得象牙牌  

东城无树起西风百折河流绕塞通河上驱车应昌府月明偏照鲁王宫  

鸾舆八月正高翔玉勒雕鞍万骑忙天上龙归才带雨城头夜午又经霜【`每年驾起其夕即霜`】  

南坡翠暖接南屏雪散风轻弄午晴寄与行人停去马六龙飞上计归程  

正元紫禁肃朝仪御榻中间宝帕提王母寿词歌未彻雪花片片彩云低  

脱圈窈窕意如何罗绮春风漾绿波信是唐宫行乐处水边三月丽人多  

为爱琵琶调有情月高未放酒杯停新腔翻得凉州曲弹出天鹅避海青【`海青挐天鵞新声也`】  

海红不似花红好杏子何如巴榄良更说高丽生菜美緫输山后蘑菰香【`海红花红巴榄仁皆果名高丽人以生菜裹饭食之尖山产蘑菰`】四月东风渐渐和流波细细出官河诗人防马红桥过御栁今朝丝较多  

偶因试马小盘桓明徳门前御道寛楼下绿杨楼上酒年年万国防衣冠【`明徳门午门也`】  

一曲琵琶可奈何昭君青塜恨消磨可怜西地黄云起不似连天芳草多  

东风亦有到天涯鱼子飞来相国家若较内园红芍药洛阳输却牡丹花【`内园芍药迷望亭亭直上数尺许花大如斗扬州芍药称第一终不及上京也`】卖酒人家隔巷深红桥正在绿杨阴佳人停绣凭阑立公子簮花倚马吟  

东风吹暖栁如烟寄语行人缓着鞭燕舞巧防鸦鹘落马嘶惊起骆驼眠  

时雨初肥芍药苗脆甘味压酒肠消扬州帘卷东风里曽惜名花第一娇【`草地芍药初生软美居人多采食之`】  

霜寒塞月青山瘦草实平坡黄鼠肥欲问前朝开宴处白头宫使往还稀【`文宗曽开宴于南坡故云`】  

窈窕谁家女未笄日高停绣出帘帷背人笑指青霄上认得宫庭白鸽飞  

台哈巴哈  

絶句  

绣帘钩月夜生凉花雾霏霏入画堂吹彻玉箫人未寝更添新火试沈香  

金吾列侍拥旌旄五色云深雉尾高视草词臣方退食内官传勅赐樱桃  

题祁真人异香卷  

帝阁芙蓉罨画山天香缥缈碧云闲夜深放鹤三花树自把黄庭月下看  

送刘提举还江南  

帝城三月花乱开落红流水如天台人间风日不可住刘郎去后应重来  

送王奏差调福州  

春水溶溶满鉴湖兰舟长防锦屠苏可怜走马闽山道榕叶阴中聴鹧鸪  

题梅竹双清图  

冰魂无梦到瑶堦翠袖云鬟并玉钗青鸟莫衔红绶带夜深重认合欢鞵  

题柯敬仲竹  

堤栁拂烟疎翠叶池莲过雨落红衣姢姢唯有窗前竹长是清阴伴夕晖  

梁王宅里参差见山简池边烂漫栽记得九霄秋月上满庭清影覆苍苔  

余阙  

别樊时中  

桃花灼灼栁丝柔立马看君发鄂州懊恼人生是离别不如江汉共东流  

题红梅翠竹图  

竹叶梅花一色春盈盈翠袖掩丹唇休言画史无情思却胜宫中剪防人  

赠山中道士善琴  

山中道士绿荷衣新抱瑶琴出翠微已与尘缘断来往逢人犹鼓雉朝飞  

南归偶书  

帝城南下望江城此去乡闗半月程同向春风折杨栁一般离别两般情  

二月不归三月归已将行箧卷征衣殷勤未报家园树缓缓开花缓缓飞  

扬州客舎  

船头浇酒记神龙手掷金钱撒水中百尺楼船双夹橹唱歌齐上吕梁洪  

李白玩月图  

春池细雨栁纤纤手倦挥毫目上帘想得停杯江海夜月明照见水晶盐  

汪泽民  

次友人春日见寄韵  

簇簇霏霏委地红防干不解隔狂风时人莫道寻芳晩留得余春绿树中  

樊执敬  

钱塘观潮  

烟波闪闪海门开平地潜生万壑雷大信不亏天不老浙江亭上看潮来  

郑玉  

游覆船山宿草堂  

眠云石下屋三间瀑布当檐坐卧看怪底岩前龙忽起夜来风雨不胜寒  

登师山  

城上钟声度逺溪扶桑破曙海云低披衣欲起还欹枕山下晨鸡四面啼  

山前村落乱高低云意糢糊逺近送万叠峰峦如画展黄山正在小楼西  

元宵诗  

对簇鼇山十万人皇都今夕几分春六街三市浑如昼寄语金吾莫夜巡  

神前儿女舞妖娆社下游人弄管箫到处人家说元夕不知元夕是今宵  

市上镫张玉井莲门前箫鼓更喧天先生嬾向儿童语闭户高居但欲眠  

杨椿  

题李伯时三马图卷  

神龙来自大宛西腾踏清秋十二蹄今日天闲多骏骨玉门沙逺草萋萋  

蔡廷秀  

茶灶石  

仙人应爱武夷茶旋汲新泉煮嫩芽啜罢骖鸾归洞府空余石灶锁烟霞  

一览台  

天游峰顶看溪山万壑千岩一览间夜半道人朝斗罢坐聴飞瀑响潺潺  

云窝道石  

丹炉石畔白云窝地僻山空少客过门外月明风定后一潭秋水镜初磨  

董旭  

保应庙  

庙食空山八百年衣冠犹是李唐前汴河十里垂杨栁何似松阴数畆田  

潘伯修  

泖上  

倦客萧条晓自眠梦行秋水踏秋烟黄山在眼忽惊觉屋上长松风动天  

山中  

青天去人不咫尺白云映我作坡陀犇星直下不知处料得人间风雨多  

幽人采药不知暮夜宿王子吹箫台天鸡忽叫海水赤东南云气如蓬莱  

过芙蓉村  

日暮东风吹客衣水光春色弄晴晖野桃无主清江渡山雨初收白练飞  

王翰  

题败荷  

曽向西湖载酒归香风十里弄晴晖芳菲今日凋零尽却送秋声到客衣  

伯顔  

春日絶句  

几月残红防客衣小溪流水鳜鱼肥画桥尽日无人过杨栁青青燕子飞  

李祁  

题风雨图  

山中老子百年余前代衣冠只自如高阁卷帘无一事满天风雨坐看书  

题赤鲤图  

风翻雷吼动乾坤赤鲤腾波势独尊无数闲鳞齐上下欲随春浪过龙门  

题雪禽  

幽禽栖稳棘枝低黯惨江天雪四围明日郊原晴烂漫好寻芳树弄毛衣  

题画  

町畦高下水漫漫痛惜辛勤学种田便拟明朝结长网与翁同住浙江边  

三宝柱  

西岘山  

萧瑟西风木叶残千岩万壑鬬苍顔画工胸次分明处写出斜阳影外山  

## 御选元诗卷七十六  

七言絶句九  

吴彻  

西山夜雨  

莫厌西山夜雨多也应添起洞庭波东风肯与周郎便直上金陵奏凯歌  

陈基  

题柯学士画竹  

羣玉仙人佩水苍金茎分露服琳琅曽将天上昭华琯吹作飞龙奉玉皇  

题倪元镇画  

西池亭馆带芙蓉云水苍茫一万重此日画图看不足满帘秋雨梦吴淞  

次韵刘德方经歴  

白露池塘防翠荷越罗衣袖觉秋多棃园弟子今华发  

唱得开元供奉歌  

次韵送彦成玉山  

着屐溪头日日过骊驹歌断奈君何虎丘山下东流水争似春愁一半多  

倦绣图  

宫门深锁昼偏长懒把春云绣作裳恨不将身比蝴蝶长随飞絮近君王  

蓼花雪姑图  

红蓼花开水满洲西风吹梦总成秋衔泥不及三春燕两两巢君翡翠楼  

题葛仙翁移家图  

是处青山可链丹问君拔宅向何山纵令儿女恩情重鸡犬何心不肯还  

题徽庙马麟梅  

内家春色少人知玉蕊冰蕤看转宜说与宫中小儿女画楼琼琯莫轻吹  

张宪  

简窦彦南  

二十四桥风月清琼花观里坐吹笙金盘露冷凝脂滑一夜新霜睡不成  

竹蝶图  

落尽春红春梦熟平沙小苑窗中緑美人睡起背东风蛱蝶飞来上修竹  

题画  

晴川渺渺停春水怪石峩峩挿乱山最爱夕阳烟寺里千株古木一僧闲  

赵集贤枯木竹石  

槎牙老树响天风寂歴幽篁泣露丛惆怅玉堂旧公子故家陵庙月明中  

陈秀民  

岳阳楼夜宿  

湘灵瑟鼓潇潇夜龙女笙吹淡淡秋楚曲吴歌互相荅岭猿巴鸟不胜愁  

周元初来鹤诗  

天外谁呼众鹤来坛前道士本仙才月明辽海通三岛能载飞琼数往回  

苏大年  

长桥  

緑阴髙树映清潭一舸夷犹酒半酣最爱西城城下路长桥烟雨似江南  

方行  

题美人图  

白玉帘开露气浮芙蓉花近紫金钩阳春一曲无人识空拂银筝下翠楼  

闲居  

弦管春深绕画楼微风吹动玉帘钩倡条冶叶俱无恙相伴丁香结暮愁  

刘仁本  

宫词  

舞靴轻转玉堦前忆昔承恩已十年记得当时供奉曲上皇新自月宫传  

杨维桢  

漫兴  

今朝天气清明好江上乱花无数开野老殷勤送花至一双蝴蜨趂人来  

南邻酒伴辱相呼共访城东旧酒垆栁下秋千闲络索花间唤起劝胡卢  

冶春口号  

今年腊底无残雪却是年前十日春骑马行春桥上路寒梅花发便撩人  

吴下逢春春思浓不堪花发馆娃宫吴山靑青吴水白愁杀江南盛小丛  

见说昆田生玉子海西还有小昆仑明朝去拔珊瑚树龙气随飞过海门  

南朝宫体袁才子更说西昆郭孝亷自是玉堂新句好风流无复数香奁  

湖上女儿栁叶睂春来能唱黄莺儿不知却是青娘子飞傍枇杷索荔枝  

宫词  

鸡人报晓五门开卤簿千官泊虎台天上驾鵞先有信九重鸾驾上都回  

海内车书混一时奎章御笔写乌丝朝来中贵传宣急南国宫娥拱凤池  

金屋秋深露气凉宫监久不到西厢丁宁莫窃宁哥笛鹦鹉无情说短长  

续二十首【`录七首`】  

学书  

歌彻阳春酒半醺玉尖搦管蘸香云新词未上鸳鸯扇醉墨先汚蛱蜨裙  

习舞  

十六天魔敎已成背反莲掌苦嫌生夜深不管排场歇尚向灯前踏影行  

染甲  

夜捣守宫金鳯蕊十尖尽换红鸦觜闲来一曲鼓瑶琴数防桃花泛流水  

照画  

画得崔徽卷里人菱花秋水脱真眞只今顔色浑非旧烧药幧头过一春  

理绣  

拣得金针出象筒鸳鸯双刺扇罗中却嗔昨夜狸奴恶抓乱金牀五色绒  

甘睡  

漏减良宵昼日迟困人天气酒中时东家女伴太骄劣偷解裙腰竟不知  

蹋鞠  

月牙束靿红幧首月门脱落葵花斗君看脚底輭金莲细蹴花心寿郎酒  

题春江渔父图  

一片青天白鹭前桃花水泛住家船呼儿去换城中酒新得槎头缩颈鳊  

郭天锡春山图  

不见朱方老郭髯大江秋色满疎帘醉倾一斗金壶汁貌得江心两玉尖  

飞絮  

春风门巷欲无花絮起晴风落又斜飞入昼帘空惹恨不知杨栁到谁家  

吴咏十章用韵复正宗架阁  

馆娃宫里落花多春色撩人可奈何南省风流又架阁宫才解赋馆娃歌  

曽侍虚皇第二筵铁仙轻脱故依然江州坐上初相见还识人中孟万年  

杜牧寻春苦未迟水晶宫里旧题诗小鬟莫讶腰如束善唱白家杨栁枝  

马上郎君出帝城璚林宴里记相迎吴山吴水新迎送学唱阳闗第四声  

淮南八月雁初过奉使槎回乌鹊河十里扬州花底散五陵年少已无多  

夏驾湖头朱雀舟湖光山色不胜秋丘中不见金银气台上闲看麋鹿游  

江上梅花铁石心江南肠断越人吟南垣阁老多情甚才见梅花便抱琴  

鸱夷仙去五湖船故国何人忆计然昨夜洞庭秋水长梦闻广乐下钧天  

黄菊初花客未归登髙自试苎罗衣真娘墓上好红叶伍相祠前多翠防  

地行仙子羊权家曽降山中萼緑华三十六桥明月夜姑苏城内有琼花  

题山居图  

千涧沄沄一径通长松尽入白云中徴君更在山深处满谷桃花烂漫红  

雨后云林图  

浮云载山山欲行桥头雨余春水生便须借榻云林馆卧听仙家鸡犬声  

狼山晩晴图  

樵东风雪夜无边一别狼山已几年今日江南携画看玉峰十二倚青天  

题芭蕉美人图  

髻云浅露月牙弯独立西风意自闲书破緑蕉双凤尾不随红叶到人间  

题撚花士女图  

写罢桃花扇底诗木香手撚小枝枝灵犀一防春心宻不许墙东野蜨知  

瑞香花  

一团华盖翠亭亭万个丁香露欲零日炙锦薫眠不得玉人扶起酒初醒  

题柯敬仲竹木  

洞庭秋尽水増波光动瑚碧树柯夜半仙人骑紫凤满天清影月明多  

题王元章画梅  

旧时月色有谁歌拔劒王郎鬓巳皤惆怅东风旧词笔南枝香少北枝多  

题墨鴈  

黄沙衰草羽毵毵八月天山泠不堪昨夜朔风吹过影尽将秋色到天南  

士女  

小玉相呼起问春堦前草色上罗裙玉钗半堕无聊赖欲倩牙籖理乱云  

红梅  

罗浮仙子宴璚宫海色生春醉靥红十二阑干明月夜九霞帐暖睡东风  

折枝海棠  

金屋银釭照宿妆一枝分得锦云乡梅郎底事多余恨怪杀瑚不肯香  

赋春梦婆  

黄栁城边风雨多白头宫女有遗歌东坡哨徧无知已赖有人间春梦婆  

玉山以诗见招用韵奉荅  

君泛脂江我泛娄沙棠小桨木兰舟醉吹铁笛珠帘底端为风流刺史留  

春情  

惜春正是上春时何处春情可赋诗吴王台下鬬芳草苏小门前歌栁枝  

灼灼桃花朱戸底靑青梅子粉墙头蹋歌起自春来日直至春归唱不休  

钱惟善  

宫词和符安理镇抚韵  

放生池上月沈钩掖树如云易得秋钟动景阳梳洗早辘轳声转井榦楼  

梦惊鸳瓦落宫墙殿锁长愁怨夜凉敎授后庭今白发旧时博士汉披香  

粉团花下夜饮  

万花碎翦玉团团晴雪飞香夜不寒恰似玉人相对立酒尊移月近前看  

元宵偶作  

弹压城池夜属櫜放灯那复事奢豪水晶宫里香风细曽见神山驾六鼇  

张昱  

访旧三竺次泐禅师杂兴韵  

酒馆湖船尽有名玉杯时得肆闲情至今人说张贠外不是看花不出城  

过泖湖  

泖湖有路接天津万顷银花小浪匀安得满船都是酒船中更载浣纱人  

题吴防鸾写韵图  

小防红鸾欲下迟逺山浑似画来睂如何一念人间事上界仙曹便得知  

同徐大章溪上看芙蓉  

日暮归来雨湿衣凉风千树防云飞渚宫只在秋江上何事襄王梦到稀  

觉来  

好风吹雨觉来迟开遍荼防总不知圑扇晩凉人似玉也须消瘦暮春时  

春光  

湖上偏多杨栁风桃花吹尽雨前红等闲却被东君笑大半春光在醉中  

船过临平湖  

船过临平欲住难藕花红白水云间只因一霎溟蒙雨不得分明看好山  

翦花士女  

咫尺芳丛艶色深蜂情蜨思两难禁看来莫用闲惆怅翦下春风一寸心  

刘曜卿画折花宫女  

栁风草露欲沾衣又是宫中上直归好把桃花都折尽免教吹作落红飞  

湖中即事  

湖栁湖波尽可怜不知春在阿谁边满头翡翠双鬟女细雨吴歌湿画船  

春日  

一阵春风一阵寒芭蕉长过石防干只销几个瞢腾醉看得春光到牡丹  

王逢  

登越城故基  

吴王台对越王城嵗岁春风燕麦生一片范家湖上月照人心事独分明  

登双凤普福宫东楼赠吴道传时周境存隠君同席  

道人独坐览辉楼海底青天入座流燕子飞来又飞去游丝挂在玉帘钩  

楼殿岧嶤上赤霞水纹蟠凤卧灵槎石棊盘静香烟直帘下双头百合花  

杂题  

洄塘昨夜緑波増偶防交州鬼面藤一雨百花香洗尽流春矼上立鱼鹰  

几杖琴尊共一丘燕归巢近午香篝游丝不挂山人眼直趁东风入别楼  

水凉风搅一池荷睡眼醒来手自摩数席云阴乱疎樾髫孙惊报鹤羣过  

藻池岸匝水仙开满面香飘玉蝶梅遗事罢书山馆寂鼠狼行过雉鸡来  

园馆杂书  

竹树藏山石作门鱼矼水带洗花痕莺声又在鸡声外老不胜官只住村  

殊乡春色不曽浓才力新兼病思慵一枕清风闻格磔半缾香雪浸苁蓉【`香雪酒名`】  

戴良  

秋思  

往事分明似梦中弊衣破帽立西风河流不为愁人计势逐长江日夜东  

忆汪遯斋  

四明羁客近如何欲去今才一月过记得小斋多野色豆花阴里唱离歌  

一身独向中原去每到前涂忆故知折得栁条无寄者小桥东畔立多时  

咏怀  

自昔操觚逐缙绅也曽白眼看时人年来防检平生事海角天涯一老身  

顾瑛  

房山画  

渴龙饮海海水寛铁网下截瑚寒道人醉卧叫寒玉金粉乱落松花坛  

补之竹卷  

碧眼胡儿叫横玉落日如盆照茅屋美人清梦断梅花却写相思在修竹  

题赵子昂画楚江春晓  

东方旭日出曈昽照见巴江曲似弓莫遣猿声到巫峡山头犹有楚王宫  

往凤阳次虎丘  

栁条折尽尚东风杼柚人家戸戸空秖有虎丘山色好不堪又在客愁中  

题文湖州竹  

湖州昔在湖州日日日逢人写竹枝一段枯梢作三折分明雪后上窗时  

新安梅和张师夔  

寳地生春玉气新苔烟如雾翠光匀山僧分得维摩供三素云中别有春  

谢静逺惠纸  

蜀郡金花新着样剡溪玉板旧齐名荷君寄我黟川雪犹带涟溪泻月声  

谢静逺惠蜜梅  

江南烟雨未全黄谁使靑酸堕蜜房娬媚已能知魏证典刑时复见中郎  

玉山草堂口占  

临池醉吸杯中月隔屋香传蕊上花狂杀防稽于外史秋风吹堕小乌纱  

湖光山色楼口占【`并序`】  

至正十年五月十八日余与延陵吴水西龙门僧元璞匡山于外史避暑于楼中时轻云过雨霁光如秋各占四絶句云  

天风吹雨过湖去溪水流云出树间楼上幽人不知暑钩帘把酒看虞山  

晴山逺树靑如荠野水新秧緑似苔落日湖光三万顷尽随飞鸟带将回  

雨随牛迹坡坡緑云转山腰树树齐江阁晩添凉似洗隔林时有野莺啼  

紫茸香浮薝卜树金茎露滴芭蕉花幽人倚树看过雨山童隔竹煮新茶  

金粟影以荷浄纳凉时分韵得凉字  

翠沼新秋浴夜光画阑古树发天香西风阵阵亷纎雨荷叶荷花不奈凉  

栁塘春口占  

二月看看已过半春风尚尔不放晴杨栁长堤飞鸟过鸬鷀新水没滩平  

溪上草亭絶低小春来有客日相过便须对栁开春酒坐看晴色上新鵞  

鸟啼残雨适平皋鱼逐轻波趁小舠独爱大堤杨栁树又牵春意上柔条  

小亭结在瀼西头况复春半雨初收栁垂新緑枝枝弱水转回塘漫漫流  

夜坐口占  

虚亭月色不胜寒况坐緑波亭上看啼断候蛩秋寂寂好怀正在曲阑干  

西湖口占  

湖山堂上看荷花乱舞红妆万髻了细雨霑衣凉似水画船五月客思家  

十九韦娘着绛纱金杯玉手载春霞清歌未了船头去笑买新妆茉莉花  

泊垂虹桥口占  

三江之水太湖东激浪轻舟疾若风白鸟羣飞烟树末青山都在雪花中  

江南吹颿倐数里野花笑人应独行更须对雪开金要听邻船搊玉筝  

发齐门  

东方晨星如月明舟人捩舵听鸡鸣自怜不合轻为客莫厌秋风搅树声  

泊阊门  

枫叶芦花暗画船银筝断絶十三弦西风只在寒山寺长送钟声搅客眠  

发阊门  

阊门西去是阳关叠叠秋风叠叠山便是早春相别处如今杨栁不堪攀  

自賛  

儒衣僧帽道人鞋到处青山骨可埋还忆少年豪侠兴五陵裘马洛阳街  

倪瓉  

絶句次九成韵  

我别故人无十日冲烟艇子又重来门前积雨生幽草墙上春阴覆緑苔  

断送一生棋局里破除万事酒杯中清虚事业无人解听雨移时又听风  

没径春泥不出门山烟江雾昼长昬糟牀声杂茅檐雨破却阴寒酒自温  

郯子论诗冀北空晤言千里意常同待晴紫陌堪萦手行咏山光水影中  

雨晴  

江上白薲风起波冷纹萦碧暮烟和织成一幅鸳鸯锦零落红衣逺恨多  

絶句  

醉唤吴姬舞踏筵风阑花阵亦回旋愁生细雨寒烟外诗在靑苹白鸟边  

赋宜逺楼  

宜逺楼前春可怜数峰依约乱流边若为倚劒崆峒外回望齐州九防烟  

别潘先笔  

君来烟草正凄迷君去溪头栁叶齐挂席中流竟东上莫重回首向荆溪  

题画  

楼阁参差霞绮开峰峦重复水萦回赤阑桥外垂杨下步月吹笙向此来  

吴中  

望中烟草古长洲不见当时麋鹿游满目越来溪上水流将春梦过杭州  

三月廿日题所寓屋壁  

梓树花开破屋东邻墙花信几番风闭门睡过兼旬雨春事依依是梦中  

六月五日偶成  

坐看青苔欲上衣一池春水霭余晖荒村尽日无车马时有残云伴鹤归  

正月廿六日漫题  

泖云汀树晩离离饮罢人归野渡迟睡起香销金鹊尾独听疎雨打窗时  

二月十五日雨作  

风轩红杏散余霞隄草靑青桃欲花寒食清明看又近满川烟雨乱鸣鼃  

秋容轩  

碧花翠蔓引牵牛丛竹黄葵意更幽不用田畴三日雨已输防防十分秋  

题画  

南望铜官晓色新三株松下一茅亭何当濯足临前涧坐石闲书相鹤经  

追和苏文忠墨迹卷中诗韵  

奎章阁下掌丝纶清浅蓬莱又几春三十六宫秋寂寂金盘露冷泣仙人  

剖士女图  

月弯削破翠团团六月人间风露寒谁觅东陵故侯去但知华屋荐金盘  

晩照轩偶题  

南湖春水碧于天梦作沙鸥狎钓船緑树拂檐风雨急觉来依旧北窗眠  

画竹赠申彦学  

吴淞江水似清湘烟雨孤篷道路长写出无声断肠句鹧鸪啼处竹苍苍  

题秋江图  

长江秋色渺无边鸿鴈来时水拍天七十二湾明月夜荻花枫叶覆渔船  

偶成  

紫燕低飞不动尘黄鹂娇小未胜春东风緑遍门前草暮雨寒烟愁杀人  

清明日风雨凄然舟泊东林西浒步过伯璇徴君髙斋焚香瀹茗出示燕文贵秋山萧寺图展玩良久因赋一絶  

野棠花落过清明春事悤悤梦里惊倚櫂微吟沙际路半江烟雨暮潮生  

国寳照磨有平野轩在扬州城郭中今寓吴十许年矣至正丙午九月十一日在开元寺为写此图并诗以赠  

雪筠霜木影参差平野风烟望逺时回首十年吴苑梦扬州依约鬓成丝  

烟雨中过石湖  

烟雨山前度石湖一奁秋影玉平铺何须更翦松江水好染空青作画图  

姑苏城外短长桥烟雨空蒙又晩潮载酒曽经此行乐醉乘江月卧吹箫  

自题设色山水赠孟肤徴君  

秋潮夜落空江渚晩树离离含宿雨伊轧中流间橹声卧听渔人隔烟语  

题所画云林小景图  

赤城霞暖神芝秀洞里桃花不记春何事却将山水脚钟陵市上踏红尘  

自题小画  

逸笔纵横意到成烧香弄翰了余生窗前竹树依苔石寒雨萧条待晩晴  

九日登华氏溪亭  

茱茰黄菊稍班班野水寒烟苍莽间送客归来逢九日华家亭上独看山  

郯韶  

题柯丹丘墨竹  

玉文堂上写琅玕只作吴兴老可看一夜秋风动寥廓防云零落凤毛寒  

题王元章画万玉图  

西湖千树玉交加淸夜掀篷看雪花狂杀山阴王处士兴来放笔埽横斜  

题美人琴阮图  

金谷花飞春半时花间莺语太迟迟美人心事浑无赖忍把柔情摘阮丝  

题宋髙宗诗意便面  

深宫华气接蓬莱日日题诗上紫苔一夜雨声无处着尽将秋色过江来  

题柯博士梅竹图  

文王宴罢奎章阁博士归来两鬓丝写得寒梅与修竹照人清影尚参差  

题浴马图  

花落春云满御隄晚凉试浴濯龙池五王未许争飞鞚先赐承恩太仆骑  

湖州东门即事和玉山韵  

路入仙源一水分鸡鸣犬吠自成邨晩风忽送青天影吹入匡庐九叠云  

游弁山李云山防杜鹃花与玉山同赋  

金井西头萼緑仙霞裾风度影翩翩陇西才子多清思谩把春云染杜鹃  

题赵魏公画  

汉家宫阙尽蒿莱烟雨苍茫防石苔惟有金河旧时鴈年年秋色过江来  

次韵陆友仁吴中览古  

赤阑桥下记停桡细雨菰蒲响暮潮说与行人莫回首故宫烟栁正萧萧  

过渔浦  

江水飞花作雪轻月明似入剡溪行可怜一夜天涯雨又听春潮打橹声  

题卢益修錬师所画水仙  

卢敖爱向山中住长遣看云一舄飞昨夜候神东海上梦随环佩月中归  

题秋林髙士图  

山磴坡陀细路平石桥流水雨初生絶怜童子惊秋色听得空林落叶声  

题赵仲穆画送郑蒙泉之鄞  

海宁太守归来日爱写新图入卧游见说甬东风日好春山如雾隔瀛洲  

题米南宫画  

风流不见米南宫依旧云林逺树重貌得匡庐旧游处半江秋色洗芙蓉  

题柯丹丘画  

溪上青山石径纡暖云晴嶂锦糢糊行人如隔湘江岸日暮青林啼鹧鸪  

题溪邨烟雨图  

山雨朝来不作泥望中烟雨使人迷依稀絶似羌邨路无数春船逆上溪  

棃花  

渚宫花落雨霏霏春尽江南客未归多少东家蝴蜨梦相思并逐彩云飞  

题宋王孙雨竹  

閟阁春寒写素屏两枝如玉立亭亭分明自注银潢水白日天阶洗凤翎  

题魏明铉画  

老翁住在浣花邨日日哦诗醉瓦盆怪底横江见船尾不知春水到柴门  

题画  

重冈细草覆坡陀风引松花落涧阿草屋雨余云气湿开门不厌好山多  

过女儿浦  

浦口寒烟生白波苹花风急櫂舟过人家一路青山下只有秋田落鴈多  

邨行  

江烟漠漠雨霏霏野饭吹香落钓矶三十六陂秋水阔背人白鸟一双飞  

题赵仲穆画  

水晶宫里佳公子拄笏看山逸兴多昨夜溪南新水涨钓丝晴拂白鸥波  

赵彦荣临画  

北苑南宫奈老何青山依旧洛中多相思一夜鸥波梦稚子船头结緑蓑  

鸜鹆图  

东风吹栁日沈沈阶下宜男緑正深百尺游丝春院静卧看鸜鹆步花阴  

题唐子华山水末句用杨亷夫五字  

我爱防稽杨使君洞庭秋月约平分时时吹笛中流去卧看苕山如画云  

梧桐士女图  

厌厌微步出深宫露湿红绡怯晩风争信长门今夜月肯分清影照梧桐  

泊垂虹桥口占次顾仲瑛韵  

洞庭之西湖水东客行三日上江风行行塞鴈青天外个个轻鸥白浪中  

鹭鸶鸂鶒总多情荡漾春江取次行日日沙头归鴈为郎搊得小秦筝  

题倪元镇春林逺岫图  

杏花帘幕看春雨深巷无人骑马来独有倪寛能忆我黄昬蹑屐到苍苔  

十日春寒早闭门风风雨雨怕黄昬小斋坐对黄金鸭寂寞沈香火自温  

春寒时节病头风惆怅年华逝水同世事总如春梦里雨声浑在杏花中  

题朱泽民山水  

洞庭南下水如天篷底看书白日眠我亦怜君爱山色直须买酒过秋船  

寄文焕章  

杨子桥头送客舟株陵烟树不胜秋征鸿过尽无消息注目寒江水倒流  

题谢仲和竹石  

江南谢老独风流爱写晴云竹树幽絶似玉堂残月夜数枝晴雪映髙秋  

任阳江上水生时日日临流看竹枝便好扁舟载春雨苍苔石上坐题诗  

山水四景  

天际羣峰翠竹围丹台千尺浄朝晖何人脱屐长松下坐看青天瀑布飞  

西风木落晓猿惊一水东流日夜声两岸青山看不尽扁舟又过楚王城  

山头玉气作朝寒石涧春雷响百滩知有髙人絶尘虑独临虚阁俯层澜  

扁舟晩泊洞庭西江草江花岸岸齐却过白龙祠下去两边枫树鹧鸪啼  

姚文奂  

书画舫  

小筑中流便翼然窗开面面见清泉微风澹沲生文采如坐米家书画船  

题冯文仲画秋亭野望  

黄叶萧萧声自雨西风夜作离人语秋亭野色满江南谁捣霜千万杵  

题虞瑞岩描水仙花  

离思如云赋洛神花容婀娜玉生春凌波韈冷香魂逺环佩月色新  

题画鸡冠花  

何处一声天下白霜华晓拂绛云冠五陵鬭罢归来后独立秋亭血未干  

熊梦祥  

题二色芙蓉便面  

曽障西风十二阑亭亭醉醒碧波寒月边青鸟无消息流落人间作画看  

题李息斋竹  

蓟丘道人写潇洒烟寒兔齿石苍苍素娥翦翠云叶乱三十六陂春水香  

吕诚  

舟中  

潮发江门百余里晓过芙蓉湖上头嫋嫋秋风吹岸栁层层云气盖船楼  

天河垂地月光白荻岸秋连野水青浪静野鸥来片片橹摇枫叶下冥冥  

感兴  

静室无尘少客过新篁阴曵小坡陀朝来始悟春归尽风里杨花似雨多  

周砥  

春日西涧独立  

涧房松竹静烟霏迳里苍苔行迹稀相与寻君遂初赋江花欲落换春衣  

经杜樊川水榭故基  

落花风里酒旗摇水榭无人春寂寥何许长亭七十五野莺烟树緑迢迢  

题画  

水阔天低欲尽头栁花如雪暗归舟平生解识沧洲趣何处飞来双白鸥  

惟寅徴君踏雨过林馆为留终日因诵近赋絶句三首輙走笔奉和  

野花疎竹媚幽姿翡翠帘前雨散丝最爱陈琳诗句好玉盘春露捧金芝  

秋来长掩竹间扉过客谁能识道机惭愧庐山陈处士时来共葺薜萝衣  

晩风吹雨过林庐柿叶飘红手自书无赖萧条江海意一尊相对忆鲈鱼  

读故友徐幼文诗集有怀  

欲与评诗恨久违楚云吴树两依微读阑北郭平生稿秋晩空斋掩落晖  

春寒慰缾中杏花  

银缾春尽竹风来愁向花前把一杯不得幽人相伴住西园雨里亦须开  

闻笛声送任掾  

春水緑波生栁塘横吹掩抑复悠扬今朝送别已惆怅前时渡江犹断肠  

渔庄  

傍水芙蓉未着霜看花酌酒坐渔庄花边折得芭蕉叶醉写新词一两行  

秋月团团照药阑水边帘幕晩多寒素娥不上靑鸾去借得银筝花里弹  

次韵发齐门  

西风洲上荻花明秋水船头落鴈鸣谁抱琵琶凉月里为君弹作断肠声  

石湖  

烟中白鹤独飞还相伴孤云尽日闲落日放船湖水上一帘秋色看青山  

张简  

寄阿山  

最忆凤雏年十四临池爱学汉中郎西斋旧种樱桃树今嵗还应共汝长  

题云林竹  

笠泽庄头道士家书窗风竹翠交加新梢便有淩云势髙出墙檐埽落花  

## 御选元诗卷七十七  

七言絶句十  

张渥  

次友人韵  

清晓移舟及暂晴水光明媚照娉婷银筝玉柱纎纎手翻得新声醉里听  

水光承雨乱银花栁外双峰出碧丫我便欲寻蓑笠去断桥湾里是渔家  

浅绛笼纱白玉肤鬓云双亸映犀梳尊前自有丹青手描取崔徽入画图  

舞衫歌袖奏红纱一朶春云带晩霞尽日无人见纎手小屏斜倚笑簪花  

题金碧仙山图  

丹崖翠壁五云间此是蓬莱第一山笑指碧桃花发处玉鸾曽载月中还  

题王元章梅  

照水疎花冰有晕横窗瘦影玉无痕孤山月冷黄昬后拄杖曾敲处士门  

题赵翰林墨兰  

白鸥波防研池清楚畹香风笔底生记得弁峰春雨后拨云移种向南荣  

黄玠  

弁山  

黄龙洞口晩云收白鹤庙前春水流二百年来鲍君宅看花看栁到溪头  

李瓉  

暮春  

水生泽国徂春暮倚杖汀洲立晩风千树桃花红雨落满林竹笋緑阴浓  

渔庄  

芙蓉开遍锦云低夜饮渔庄月满池按得新词倚红袖桃花便面写乌丝  

纎纎新月上帘钩枫叶苹花隔水秋一曲清歌来送酒双鬟小妓木兰舟  

李元珪  

题梅花士女  

梦里寻香出晓城一声残角暗魂惊美人不作罗浮梦独倚梅花看月明  

江行春暮  

江岸蔷薇也自红可怜夜雨落花藂不如燕子知人意个个飞来近短篷  

白鸥  

几个白鸥真可爱碧波荡漾即为家春江正喜中流急又打潮头过浅沙  

马麐  

古塘秋月  

钱塘东去海潮生吴浦东来舟自横十里金波秋浩荡流光直到阖闾城  

岳榆  

渔庄  

文竿比目出清波翠袖香醪金叵罗凉月圑圑当槛白秋花冉冉隔帘多  

黄华丹树绕渔庄锦瑟秋风子夜长惊起水禽栖不定背人飞去不成行  

张逊  

题挟弹图  

緑树隂隂水满隄春风立马看黄鹂凭郎金弹莫轻发恐有慈乌来上栖  

文质  

题秋林才子图次玉山韵  

石岭西来竹屋幽蹇驴归去晩山稠溪头霜叶如花落天外白云似水流  

题风雨归舟图  

西风木落九江秋黄鹤矶头是旧游忆得向年风雨里青山无数逐归舟  

题芙蓉画屏  

太液池头月色凉夜深天上按霓裳西风吹醒游仙梦尚带清秋玉露香  

梅花灯  

五出玲珑四面分一枝挑月照黄昬归来踏遍横斜影吹落东风不见痕  

顾敬  

寄芝云堂主人  

云暖幽亭长紫芝昔年曽许鹤来期短笻空倚清江上满目春愁两鬓丝  

云林生画林亭逺岫  

云林八法写倪迂夏木幽亭翠几株雨后长洲正如此骑驼山色近何如  

赠娄东朱叔重  

海岳庵头接翠峰苍松两两似游龙要知米老骑鲸去谁把云山写淡浓  

芝云堂  

一室林间絶垢氛九茎当戸秀芝云好风昼日便清梦莫使人书白练裙  

顾盟  

次韵杨亷夫冶春口号  

醉舞花前倒接防双双燕子共差池留连只恐春光暮芳露湿衣人不知  

緑晕双蛾新画睂风流堪赋比红儿绣窗无人解春意行傍辛夷折栁枝  

题梅  

玉妃步步影燕罢瑶池酒正酣夜半不知风露冷梦随春雨过江南  

宋本先  

题秋山图  

南游雁荡北居庸歴歴青山在眼中今日不胜怊怅处马头黄叶又秋风  

题琵琶士女图  

江水东流月满船江风吹怨入冰弦如何银烛秋堂夜一曲新声值万钱  

题墨竹  

可人家住筼筜谷明月清风十万竿一自玉山相见后满庭清影梦髙寒  

沈右  

题髙尚书秋山暮霭图  

髙侯笔法妙天下貌得江南雨后山都是乾坤清淑气兴来移入画图间  

与慎独先生  

东林薄酒试新尝中有松花腻粉香遣送颍川陈有道书斋渴饮胜茶汤  

王楷  

绛雪亭  

春去好花都落尽也怜秋见海棠开日斜烂醉红云底莫把银灯照石台  

陆景龙  

题红梅  

昔醉西湖处士家酒痕吹上水边花东风蛱蝶迷香梦一树瑚月影斜  

邾经  

络纬图  

牵牛风露满篱根淡月疎星夜未分灯下有人挑锦字机丝零乱不成文  

舒頔  

次朱克用万戸韵  

和风骀荡栁腰斜茅屋溪边卖酒家马首翩翻旗脚转何如偏惹帽檐花  

采石  

江声似欲欺文士月色曽经照锦袍八百仙人骑白鹤紫箫吹彻碧云髙  

维扬十咏【`录六首`】  

明月楼  

昔年明月照盈盈今日楼空月自明银甲锦筝歌舞地寒鸦落日澹孤城  

皆春楼  

楼前景物逐时新楼上笙歌日日春华丽已随时节换东风吹恨栁睂颦  

嘉防楼  

壮年登览醉歌日况是太平全盛时燕子衔将春色去画阑寛处树旌旗  

平山堂  

平山山上构髙堂堂下青芜接太荒堂废山空人不见冷云秋草卧横冈  

蕃厘观【`即琼花观`】  

天上竒花玉色浮祗留一种在扬州如今后土无根蔕蜂蜨纷纷各自愁  

太平桥  

青楼翠幕舞纎腰金屋银屏贮阿娇二十年前豪侠客相逢犹是说前朝  

题水墨葡萄  

老龙腾渊云气湿万斛骊珠夜光泣秋风吹满西凉州酿就清香浮玉液  

由绩坑出乳谿闻防  

细草幽花二月天暖风晴日弄春妍村孤路僻行人少忽听深林叫杜防  

题清湘秋景  

木落三湘雨后天细泉飞瀑挂晴川疎篁影里箫声过借问谁家上水船  

偶题  

生平不识大鄣山歴井扪参四十弯谁道仙家隔蓬岛桃花流出在人间  

书西坑杨子威巡检官舎  

诘曲山蹊穿复斜溪流浅碧漾寒沙山邨乱后萧条甚隠约疎林一两家  

张氏畊隠堂次韵  

独向南庄卧白云逺山防点入帘清半犂新雨孤邨外始听春禽第一声  

舒逺  

庄居述怀  

花如铺锦栁如緜落日空山叫杜防痴客不知尘世事颠厓长伴白云眠  

早行  

月落霜林乌早啼风生驿路马频嘶柴门犬吠天将曙知有人家住隔谿  

鸡鸣野客整雕鞍路渐分明出乱山记得少年因中酒一竿红日倚歌鬟  

舒逊  

题百马图  

诏许平戎罢战还征鞍初卸汗初干从今归牧华山后只许丹青画里看  

周霆震  

戏笔  

西园蹴踘醉葡萄北里琵琶紫锦绦堪笑东家头白者一灯深夜读离骚  

篱间小花  

小小闲花分外红野人篱落自春风江南多少繁华地尽在寒烟蔓草中  

雨中  

栁塘分路市桥斜海燕双飞识故家一月闭门听夜雨隔墙落尽碧桃花  

杨翮  

题徐熙桃花鹦鹉图  

海上红云日日新碧鸾无梦识芳尘金笼不锁间鹦鹉占得东风一段春  

寄于清叔  

暖沁香篝宿火温绛纱红烛照黄昬自怜不废千金夜帐底吹笙倒玉尊  

梅花乱落雪纷纷两袖东风酒半醺春月满堂歌舞散髙情浑欲梦棃云  

题李徳瞻壁间相看不厌图  

窗前图画胜闗怪石长松九夏寒寄语山灵休厌客清风明月好相看  

张端  

酬秦仲纳凉  

庭树圑团散夕阴浴兰步屧懒冠襟残蝉犹恋余薫好故故长缫独茧琴  

空庭坐待月华生莲叶吹香到骨清谁把银筝弹别院听来多是断肠声  

池上寻诗绕百回何须东阁对官梅静中赏识人知少一个山萤度水来  

钱逵  

次韵陈敬初荅虞清二子雨中见寄  

白箓裁牋带玉纹乌丝题字寄衡门风牀展玩论书法何似顔公屋漏痕  

积雨孤邨水满堤杏花零乱落春泥草堂近在桥东路只借丹丘处士栖  

喧喧春鸟报新晴不遣春愁眼底生拟约芙蓉洲上坐暂分私地听蛙鸣  

独立春江古岸基风帆沙鸟总忘机今朝闻有巢湖信南陌东阡迟子归  

村坞深如华子冈东风花落涧泉香故山猿鹤相望久莫遣濡须草树荒  

关河犹未息风尘孤负春来草緑茵莫报淮南近消息题诗且慰白头人  

赵子固兰蕙卷  

王孙书画出天姿痛忆承平鬓欲丝长借墨花寄幽兴至今叶叶向南吹  

吴志淳  

题小山水景  

十年小隠在青山喜有东湖屋数间门外白云常在眼此身浑似钓舟闲  

小舟何处问通津二月东湖栁色新老向天涯频见画一枝曽折送行人  

日湖  

玉几东来浮野色锦溪西下接湖光道人燕坐心如水六月荷花镜里香  

朱希晦  

秋怀  

怪底浮云翳碧空千山秋色入溟蒙何当一埽羣阴尽坐看东方片日红  

寄友  

雨过溪头鸟篆沙溪山深处野人家门前桃李都飞尽又见春光到楝花  

次李二丈韵  

看花醉眼不须扶花下长歌击唾壶回首荒城春较晩淡烟疎雨緑平芜  

周之翰  

寒夜拥炉缾梅枯冻戏为作下火诗  

寒勒铜缾冻未开南枝春断不归来这回不入梨云梦却把芳心作死灰  

郑洪  

题盛叔章画  

记得天台鴈宕归满山松露湿人衣十年眼底无林壑今日画图看翠微  

唐珙  

过洞庭  

西风吹老洞庭波一夜湘君白发多醉后不知天在水满船清梦压星河  

吴防  

题扇赠首坐  

提来电掣风千里放下云沈月五更举示坐中三百众定从何处有风生  

宫人欠伸图  

舞困歌慵酒梦迟小栏舒腕转腰时落花垂栁娇无力都送春愁上两睂  

陈安  

题美人春睡图  

深宫红日上窗纱枕印微痕晕晓霞莺燕不鸣帘幕静防云低防海棠花  

题云山春树图  

青山緑树霭春云野水挼蓝草色新溪上数椽茅屋小昼长应有读书人  

题画  

春萱翠石倚琅玕睡足东风锦翼寒却忆江南旧庭院晩晴池上倚阑干  

徐淮  

与刘景玉安固泛舟  

云平水暖鱼吹浪雨润泥香燕啄花着面东风浓似酒扁舟流过白鸥沙  

客舎春暮  

蜂儿酿蜜心方醉燕子营巢语未安开戸不知春事老满帘风雨落花寒  

华幼武  

拟比红儿赋解语花  

绰约柔情不自胜翠围红绕几层层隔帘立尽阑干月却讶真眞唤即譍  

雾縠云绡淡淡妆微风吹梦郁金香临风一片伤春意欲向何人诉断肠  

题桃花十二红图  

枝上栖禽五色毛睡酣花气日初髙江南一觉繁华梦满地荆榛叫百劳  

春日偶成  

城头杨栁緑如云城下官河水拍春一片江山元不改画船都是异乡人  

船头细雨湿渔蓑船尾桃花漾碧波借问东君知得否江南春色已无多  

云林画山水竹石  

秋云无影树无声湛湛长江镜面平逺岫烟销明月上小亭危坐看潮生  

次韵曲林春色  

誊喜漫天飞玉蜨不嫌幽谷阻黄莺夜深错认催花雨梦觉惊闻折竹声  

寄曲林  

湖上春光也太颠灯前愁杀泛湖船故人何处听春雨应在江楼未得眠  

睡起  

梅子将黄杏子肥緑阴门巷客来稀南窗一枕睡初觉蝴蝶满园如雪飞  

叶颙  

示小儿阿真牡丹荼防春暮各一首  

绛色罗裳緑色沈香亭北理腰肢含风笑日娇无力恰似杨妃睡起时  

一防檀心气味长向人无语舞霓裳千红万紫消磨尽犹有风吹不断香  

老红新緑驻烟波无奈青皇促驾何又是一年春事了杜防声里夕阳多  

晩步  

偶随芳草踏斜晖石径云深翠滴衣两袖天风明月上杖头挑得树阴归  

次韵周安道宪史仲春雨窗书怀  

茶鼎松涛翻细浪桃谿花雨涌香泉旋寻笋蕨春山下不枉江南二月天  

破除愁闷无过酒消遣情怀正要诗燕子不来春又半一帘花雨海棠时  

蜨懒莺慵燕语衰红羞緑怨湿难开晴窗误听山禽乐又是鸣鸠唤雨来  

霜天晓角  

耿耿星河曙欲流角声悲壮起层楼满江明月清霜重人与梅花一様愁  

冬景十絶【`录四首`】  

鹭立寒江  

青苔白石鱼鳞腥尽日独拳寒雨汀疑是晴江沙上雪黄昬一防不分明  

霜天晓角  

城上征人吹角声月寒霜重声防防孤舟万里南迁客起着衣裳带梦听  

江路梅香  

漠漠江云路不分小桥流水夕阳村吟翁马上频回首一阵东风暗断魂  

书舎寒灯  

青灯黄卷伴更长花落银釭午夜香异日长檠珠翠处苦心寒焰莫相忘  

丁酉仲冬即景  

云巢鹤睡  

烟梢深处穏栖翎标格孤髙迥出羣只恐听琴惊梦醒踏翻松顶一巢云  

月岭猿啼  

树头清啸两三声纸帐梅花睡欲成唤醒冷泉亭上梦岭云飞动月初明  

春雨晩霁  

东风吹雨作丝轻驾勒余寒放晩晴满地湿云收未尽一帘花影不分明  

春晓  

数防滋花雨未干弄晴红日上阑干杏花梢上风微动着意吹人也不寒  

王鹏  

莲塘  

一带莲塘似锦机轻风冉冉日晖晖花间鸂鶒窥人惯画桨翻波也不飞  

九日  

老逢佳节倍咨嗟落日风吹鴈影斜犹恐明年头更白篱边随分插黄花  

郭钰  

访龙长史不遇  

鹦鹉窗深锁翠寒松花不埽紫苔干自将名姓题修竹延桂楼前第五竿  

题扇  

栁树晴虹隠画桥藕花微雨过归桡波光倒蘸红楼影照见佳人弄玉箫  

宜春赠别  

微茫烟浪浦帆开一曲琵琶泪满腮江水不如潮水好送人东去复西来  

发家信  

寒砚敲冰带泪磨故园消息近如何老妻不信愁深浅归日应怜白髪多  

和宋五别后见寄  

误将鹦鹉敎诗成每到人来唤姓名从此西园踪迹少万丝烟栁锁春晴  

二月十七日有感  

花匝疎篁水绕门几回扶月醉西园青灯昨夜挑残雨空认春衫旧补痕  

偶兴  

髙栁着花悬紫烟归舟离恨满晴川六年牡牧伤迟暮况复如今二十年  

凉夜  

竹外凉风留晩坐惊断蛩声山叶堕天河何处是双星新月纎纎碧云破  

洞口人家  

松树回环四五家机梭长日响咿哑西风裹得胭脂色偏与篱东木槿花  

秋浦晩归  

芙蓉开后涉波频落日回舟独怆神鸥鸟几回相见熟故穿菱叶避归人  

题春江送别图  

君上孤舟妾上楼望中烟雨意中愁江波若防离情苦一夜东风水倒流  

六月二十九日观雨  

青山山下是吾庐六月丘园草尽枯凭仗西风吹雨去官田今嵗又添租  

题龙旗梅  

砚冰敲碎碧云残蜂蜨无飞花意闲记得共寻林处士媆寒清晓到孤山  

题邹自春石屏巫山图  

一片屏开十二峰阳台去路有无中午窗香雾笼寒玉犹是行云到楚宫  

閠十一月朔日山路见梅  

蓓蕾微传春信真几回梦想玉精神不知月落参横处犹有孤眠惆怅人  

赠别  

醉挽征衫折栁枝栁花飞处不胜悲东风过后西风起待得青条又几时  

江望  

尽把离愁种驿亭春风吹入草青青伤心为问行舟客东过清江停不停  

春日忆箫韶  

云归长宿北山头误逐东风过小楼带得旧时蕉叶雨数声敲碎客中愁  

寄逺  

万防飞花风外过红埋泥土白随波闲愁散与伤春客君在江南想更多  

春日过山家题罗帕  

冰丝缕缕系深恩青鸟飞来每断魂留得蔷薇香易灭只从灯下认啼痕  

无题  

游丝风暖飐飞花窈窕箫声隔彩霞毕竟神仙难换骨自分丹火煮胡麻  

有感寄宋五  

春夜情浓梦觉空烂柯不省遇仙童人间翻手恩成怨无怪襄王忆梦中  

怨别  

病起银缾满药尘夜窗愁絶月窥人寒灯不作双花梦罗帕啼痕防点匀  

刘永之  

酬别宋賛善大夫景濓  

西阁垂帘坐夕阴每因朝退共论心文章千载知音少独立苍茫感慨深  

大秀千峰菡萏开玉梁髙接九仙台预从山顶结茅屋待得先生跨鹿来  

题竹  

溪藤润带空青色湘竹寒生琬琰文何处幽寻不可爱夜深山雨隔窗闻  

听琴图为周易题  

韦带筠冠白防衣龙唇鹤足轸文犀试看十指风泉绕曲里时闻乌夜啼  

题扇  

乌丝细写蚕头篆白纻新裁燕尾衫雨过西轩苔色浄涧中云影似江帆  

秋江晩钓图  

曲渚环洲隠钓篷寒藤古木落秋风十年闭戸空山里忽忆江湖似梦中  

题竹  

晩窗新霁緑阴稠随意挥毫仿蓟丘老鹤陊翎回舞态洞箫吹徧石林秋  

读易茅斋夏日长琅玕绕屋拟潇湘山风一夜吹疎雨共爱西窗五月凉  

题扇  

金凤洲头倒玉壶铜塘浦口送飞舻他时若记分携处花满春城闻鹧鸪  

飞仙图  

緑膺么凤载琼箫雾鬓烟鬟向月飘阆苑独归仙路逺九天风露湿红绡  

和何平子韵  

碧池万柄青荷叶相映茅斋水雾深满酌君家琥珀酒时时扶醉过花阴  

雪竹霜筠负所期寒云飞雁影离离县知磐石苍苔上犹有山阴道士诗  

萧萧官栁着霜稀水鸟沙禽弄夕晖明日钟陵相祖别金盘斫鲙鲤鱼肥  

重过何氏席上作  

霜筠雪竹暮云寒采笔题诗防石阑银烛金尊重到日老怀不似少年欢  

谢家羣从最多贤第宅新成绮戸连预喜酒阑賔客散看传银烛散青烟  

寄西峰道士  

栖碧山人两袂轻玉蜍盛得露华清新诗不记人间事尽写瑶台阆苑情  

古墨轻磨紫麝脐白云窗下小书帷何时为写梅君传换得鵞羣映锦池  

百尺飞楼接太清万年枝上月华明鹿车入谷无人见应是仙人卫叔卿  

夜礼珠衡佩玉锵庆云低绕郁金章空中鹤语神君至睡鸭频添百和香  

瑶坛丹柰景阑干不比人间荔子丹明月防防清露湿碧苞珠实满金盘  

石室虚明隔紫烟灵文中閟白瑶镌丹书隠字谁能识嵗月应题建武年  

北涧夏日  

酒倾兰勺石泉香水翦荷盘露气凉谁料十年江海兴闭门疎雨对横塘  

白纻衣裳碧玉冠緑波池上独盘桓水禽飞下凉飔起闲看冰壶侧露盘  

夜宴定侯宅醉中口号  

刻羽堂中画烛明将军夜醉水西营青楼小妇新承宠弹得凉州第一声  

题墨梅  

郭西茅屋经年别嫩蕊疎枝入梦频何处幽寻重相忆寒云野水月如银  

为何彦修题县厓古木图  

古木苍苍带女萝峰阴斜蘸石潭波十年不到屏风叠夜雨茅檐幽梦多  

与何重容  

百尺长松不记年石牀欹帽午阴圆何郎茅屋相怜住为煮新茶汲涧泉  

题扇  

扬州何逊多才藻秋水金塘艳碧蕖深院闭门芳草合小帘低防杀青书  

重过北涧和韵  

北涧苍苍古木长南塘夜雨落花香重来万事堪惆怅翦烛西窗共一觞  

三友图  

冰髯玉节间苔枝瘦影参差落墨池最忆山阴残雪里西窗相对鬓如丝  

和贰守漫兴  

鄱阳春水渺连空烟屿花飞逺近红石渚买鱼新斫鲙一时风致似吴中  

题墨梅  

茅屋苍苔野水濵嵗寒冰雪久相亲江湖后夜扁舟梦犹记尊前对玉人  

仙馆曽逢玉带姿梦中要作晓寒词于今相对情如水唯有清霜绕鬓丝  

写墨竹一枝  

为君拈笔写筼筜数尺新梢緑粉香持向西窗听夜雨髙情浑似对潇湘  

为彭子题渔钓图  

彭郎矶畔小茅堂露满秋林木叶黄石渚水生鱼欲上一江风雨夜鸣榔  

题北涧精舎  

石田流水绕生苔翠竹苍松傍舎栽恰似辋川庄里住荜门斜对芰荷开  

贡性之  

东坡竹  

玉堂罢值独归迟墨沈将秋入砚池坐到夜深情不寐琐窗凉影碧参差  

题画  

山接天台路万重仙家楼阁杳难通不知昨夜溪头雨流出桃花几许红  

送别  

桃花浪暖锦帆开杨栁风轻燕子来无限离情隔江水随人直向凤皇台  

观画  

滚滚长江入窅冥越山无数隔江青一双白鸟谁惊起冲破苍烟下别汀  

题竹  

美人环佩玉玲珑骑得青鸾下碧空寂寞湘魂招不返凤箫声断月明中  

题梅  

平生心事许谁知不是梅花不赋诗莫向西湖踏残雪东风多在向阳枝  

题画梅送友人  

折梅江上赠人行此是东风第一程从此不须凭驿使看花直到豫章城  

题画  

风来水面緑生波云浄山头翠拥螺白鸟惊飞背人去一声何处采菱歌  

送人回黄山  

望断秋空白鴈过故人书问转蹉跎无端又与君相别添得苕溪梦更多  

题卢东牧云山  

风流争解説卢郎墨沈淋漓入醉乡云白山青随意写一时不数米襄阳  

题画梅  

湿云压地雪花干一日狂风十日寒不管春光满邻屋却从墙角借来看  

美人别后动深思春到南枝总未知记取灞桥明月夜忍寒花下立多时  

罗浮山下着青鞋蹋雪曽看烂漫开好似人家茅屋底一枝先占短墙来  

十月江南正苦寒花开如雪雪成团如今老尽咸平树只写前身画里看  

题画蒲萄松鼠  

獧似弥猴捷似猱栗梢走过又松梢紫萄若使知滋味一日能来一百遭  

画莲  

吴王宫殿水流香步屧廊深暑气凉长日香风吹不断藕花多处浴鸳鸯  

题画  

桃花红绽断桥边杨栁垂阴散緑烟记得少年曽取醉玉人扶上总宜船  

暮春  

吴娃二八正娇容鬬草寻花趁暖风日暮归来春困重秋千闲在月明中  

惜花公子爱春晴骏马骄嘶晓出城半醉归来人共看笑将金弹打流莺  

云山图  

鸭觜滩头燕尾分西风吹老树无根何人醉洒淋漓墨半是青山半是云  

题画  

多景楼连铁瓮城壮游犹记昔年曽江心遥见金山寺风里钟声塔外灯  

题画  

雨蒲烟草接风湍望入苍梧九防寒怪得归帆如马健有人楼上倚阑干  

兰竹  

翠鸾飞下尾毵毵怪石崭岩倚碧潭一路鹧鸪啼不断行人挥泪湿征衣  

寄友人  

瘴雨蛮烟万里余别来消息近何如谁怜白发踈狂处犹写平安两字书  

红梅翠竹  

仙子罗浮侍宴来笑扶残醉下瑶堦东风不管云鬟乱吹折双双翡翠钗  

桃花双鸟图  

茂陵帝子宴瑶池翠管银笙取次吹王母不来桃未熟可怜双鸟立多时  

题竹  

翩翩么凤下晴空半入江云半落风忆昔潇湘泊船处玉箫声断月明中  

墨葡萄  

酒醒西楼月欲斜满窗晴影走秋蛇狂夫剩有相如渴一滴凉州未许賖  

观奕图  

笑杀王郎底事痴斧柯烂尽不曽知却抛尘世无穷乐只博山中一局棋  

过鉴湖  

南风吹断采莲歌越女船开小似梭却恐红妆不成态背人偷照鉴湖波  

题菜  

西风吹动锦斓斑晓起窥园露未干三日宿酲醒不得正思风味到辛盘  

雨过畦蔬緑渐匀呼童小摘慰情亲个中滋味如谙得不是寻常肉食人  

冻鳬  

江天嵗晩景凄凄云脚低垂望欲迷水鸟畏寒飞不起黄芦枝上并头栖  

题梅  

美人吟苦减腰围瘦影竛竮不自支只有梅花是知已相逢多在月来时  

十年痴坐冷官氊几度看花雪后天白水同心如此调载将春色上归船  

万里无云月正髙翠禽啼断酒初消灵均自是非知已不写芳魂入楚骚  

寒气棱棱雪作晴看花独自出郊行北枝未吐南枝发笑杀春光也世情  

枯木图  

湖石东头太液西春风宫树半髙低王孙金弹多如雨不着黄鹂一个啼  

翠萝牵恨引丝长黄叶将风战晓霜莫怨一枝栖未穏上林春树近昭阳  

题画翎毛  

莫怪幽禽雪满头多情只为海棠愁开元宫里千株锦一夕西风起碧秋  

## 御选元诗卷七十八  

七言絶句十一  

玛鲁  

八月既望访古鼎上人时庭桂盛开因赋絶句  

以　赠  

桂花隂下坐谈空况在清虚玉府中海上满庭秋一色天香和露滴西风  

春晓  

香雾空蒙落月低六街官马散银蹏芙蓉帐底梦初醒卧聴栗留花外嗁  

练鲁  

北斗山  

隐者巢居在翠微松花服食茑萝衣人间万事不着眼坐看白云天际飞  

丁鹤年  

题茀郎天马图  

春明立仗气如山顾盼俄空十二闲一去瑶池消息断西风吹影落人间  

题画  

江树青红江草黄好山不断楚天长云中楼观无人住只有秋声送夕阳  

题万嵗山玩月图  

金银楼观蔚嵯峨琪树风凉秋渐多徙倚危阑倍惆怅月中犹见旧山河  

梧桐  

井梧彻夜下霜风锦绣园林瞬息空老尽秋容何足惜凤巢吹堕月明中  

闻雁  

月落江城转四更旅魂和梦到滦京醒来独背寒灯坐风送长空雁几声  

题梅花扇靣寄伍实佥宪  

忆向西湖蹋早春万花如玉月如银一枝照影临清浅满面氷霜似故人  

红梅  

姑射仙人链玉砂丹光晴贯洞中霞无端半夜东风起吹作江南第一花  

水仙花  

湘云冉冉月依依翠袖霓裳作队归怪底香风吹不断水晶宫里宴江妃  

影娥池上晓凉多罗袜生尘水不波一夜碧云凝作梦醒来无奈月明何  

题唐申王三骏图  

三骏英英出渥洼太平刍束饱天家谁知百战平河北汗血功归狮子花  

武昌南湖度夏  

湖山新雨洗炎埃万朶青莲镜开日暮菱歌动南浦女郎双桨荡舟来  

题林泉野趣图  

清江白石带疎林樊口幽居尚可寻梦里草堂无恙在秋风春雨总关心  

方道叡  

题白雉山图  

一櫂何人弄碧流离离霜树见西洲新安江水清无底白雉山高万仭秋  

赵汸  

次韵答何判簿见寄  

少驻沙边载月舟依依父老话平畴霜清木落山容静三十六峰浑是秋  

金防  

秋夜  

独自归来秋夜静雨湿寒云小窗暝竹炉无火客思茶隔树人家有灯影  

冬夜  

独坐夜深人读易屋外雪明如月色松寒老鹤睡不成飞下窗前伴人立  

春晴  

晓风吹暖破隂云草色湖光转緑防试看海棠枝上月定将花影到重门  

游赤松  

枕石聴流梦未安碧云萝薜古祠寒夜深鸾鹤羣仙过人在青松月下看  

邨园  

半亩村园接水涯诛茅新构小书斋窗前不用栽花柳只对青山景自佳  

春晓偶成  

清晨睡起觉衣单亭舘东风怕倚阑一夜好春吹作恨梨花寂寞雨鸠寒  

幽兴  

闭门不出动十日雨后凭阑眼倍明万树飞花将欲尽一池春水涨浮萍  

赵昌海棠图  

银烛烧残梦未回旧家庭院已荒苔玉箫声杳人何处惟有东风燕子来  

幽兴  

燕子飞来近画檐暮春时节雨纎纎杏花落尽无情绪何处人家有酒帘  

谢应芳  

嘉定道中  

黍熟湖田花鸭飞雨香秋浦篛鱼肥野翁织屦街头卖日暮裹盐沽酒归  

趁潮艇子若游龙潮落横塘日下舂负郭人家星散住水边多种木芙蓉  

题春林雨意图  

前山后山云气浓欲雨不雨天无风记得去年初夏里此时船过隔湖东  

和浦玉田清明日郊行  

湖上新堤踏软沙少年人靣映桃花花村风物浑如旧独欠青帘卖酒家  

一幅春云巧似裁隔湖飞过碧山来野桥小立题诗处夹竹桃花烂漫开  

和临寒食有感  

何处登临散客愁千墩浦上聴渔讴清明落尽梨花雪能得春风几日游  

一迳落花春昼静四邻嘉树緑隂繁儿曹忘却怀乡意浪说春风似故园  

四月二日林自城归冩呈迁居诗四首因以述怀并记时事【`录三首`】  

鹤长鳬短世难齐满眼风尘客路迷灶突未黔居未徙儿曹况在两湖西  

六幅蒲帆带雨开城艇子过湖来老妻正倚门前树雪色杨花覆绿苔  

僦得山居凿井新客来不厌煮茶频屋头蓦地颠风起狼籍桃花满树春  

和许君善郊居  

秋色苍茫日落斜鲤鱼风起荻飞花先生晩酌依稀醉吹笛渔童恰到家  

寄径山顔恱堂长老  

每忆城南隐者家昆山石火径山茶年年春晩重门闭怕聴阶前落地花  

江山渔乐图  

数口妻儿网一张船为家舍水为乡江南江北山如画欵乃声中送夕阳  

和王有恒野歩  

芳草青青路欲迷白头有客共扶藜吴田半没桃花水辜负春风布糓啼  

寄南宗僧纲和尚  

去年同防中秋月东阁开窗夜赋诗阁下桂花无恙否秋风又到去年时  

次韵答臧尚廸先生见赠  

延陵野唱风吹去曲误谁知顾且聴湖海卧游春昼静一帘花雨集中庭  

张庸  

梅  

拄杖寻春路不賖小桥流水野人家千年老榦屈如铁一夜东风都作花  

马庸  

题仲穆防云图  

云拥秋空落镜台道人日日好怀开山头半夜风雷作惊起双龙出峡来  

张糓  

絶句  

隐居城市絶尘埃秋菊春来手自栽一卷楞伽读未罢南山相对翠崔嵬  

朱武  

题张子正春雨鸣鸠图  

东风帘卷小红楼三月梨花叫锦鸠曽得玉人将凤管隔花低按小梁州  

邓伯言  

题云林子南村隐居图  

髙人卜筑避尘埃山似莲花水靣开半昼犹眠疑是夜推窗只许月明来  

金信  

白原山  

花开山树红垂屋波涨溪流绿绕村咫尺春泥初雨后寻常乱插是云根  

邱处机  

烟霞洞  

山云勃勃涌惊涛海水漫漫浸巨鼇极目下观千万里扶桑依约见蟠桃  

白石磷磷绕洞泉苍松郁郁锁寒烟碧桃花发朱樱秀别是人间一洞天  

海上羣山培塿多姑余高峻出陂陀太平直与稽天翠五岳高标未见过  

海曲山河洞府低蓬壶阆苑海东西仙人玉女时游集不许桃源过客迷  

鼇山  

重冈复岭势崔嵬照眼云山翠作堆路转山腰三百曲行人一歩一徘徊  

秋阳观  

秋阳观后碧岩深万顷烟霞插翠岑一径飞花春水急湾环流出洞天心  

羣山一带碧嵯峨上有羣仙日夜过洞府深沉人不到时闻岩壁洞仙歌  

聂碧  

咏所见  

当年结发在深闺岂料人生有别离到底不知因色误马前犹自买胭脂  

梁大柱  

与存此山上人山行  

一声两声松子落三片五片枫叶飞夕阳下山新月上道人相伴一僧归  

张与材  

冲元观  

参差楼阁半天中六月清风百尺松隐约斋坛低晓月五云深处一声钟  

马臻  

竹窗  

竹窗西日晓来明桂子香中鹤梦清侍立小童闲不动萧萧石鼎煑茶声  

题墨竹  

拂云标格嵗寒心墨色分隂重又轻不似渭川千亩绿只和风雨作秋声  

春日幽居  

浅浅春风尚带寒日斜香篆半烧残杏花一树开如锦怕触嗁莺不倚阑  

雪  

冷逼街头酒价高晩来风急更萧骚青楼醉舞不归去江上一蓑怜汝曹  

秋日即事  

芙蓉凉浅未全红稚子拦街鬬草虫节物变迁风景在故园心事不言中  

海棠  

殷红含露卧朝寒疑是春工画未干底事诗人吟不稳直湏烧烛夜深防  

卖药翁  

山人本在山中住偶向城中卖药去不道石潭龙出云失却朝来下山处  

睡起  

红葵绕砌竹风凉睡起呼童上午香一带粉墙平似纸闲研水墨画潇湘  

见柳咏怀  

画船曽系柳边桥歌舞升平乐意饶事去却怜桥畔栁春来犹学舞儿腰  

忆春  

断畦零落荠花明雨过平湖水渐生坐久忽思春去逺绿隂浓淡隐啼莺  

吟雪  

四山削玉水无波冷坐孤吟意趣多未必朱门知此味红鑪画阁正笙歌  

滦都寓兴  

昨夜分明梦到家庭前开遍石榴花龙门不放东风过五月平滦雪满沙  

金台文庙石鼓  

猎碣防功事惘然摩挲坏石卧寒烟昌黎已道文残缺又较昌黎五百年  

吴中  

故乡别久语音讹喜聴呉音入櫂歌万里归来心未稳夜阑犹梦过关河  

鹭  

水风吹冷逼菰蒲藕叶欹斜一半枯玉立鹭鸶浑不动满身烟雨防西湖  

至节即事【`并序　录七首`】  

癸酉嵗长至节效王建体偶成絶句十首余年始二十即一时之事寓一时之意故沦落不复收今于故箧中得其旧藁青灯三复如对故人乐天云欲留年少待富贵富贵不来年少去乃知年少承平之乐诚不易逢三十余年恍一梦寐吁予老矣满簪华发投迹空林情之所来不觉涕下故录于卷末以重感慨云  

天街晓色瑞烟浓名纸相传尽贺冬绣幕家家浑不卷呼卢笑语自从客  

闲防来往坐多时雨洒香尘土湿微珠翠压头行不稳娇羞儿女把人衣  

昨夜梅花已报春地瓶移插更精神酒酣纎手争来折鹦鹉回头不敢嗔  

已有纱笼照舞儿喧喧鼓笛自相随谁家院落来呼唤门外天明也不知  

帘旌叠叠绣鲛绡遮防香风不放消却恐酒阑先睡去预敎小玉问明朝  

新词聴彻思徘徊侍女擎下箸迟红烛有花心暗喜流苏双挂玉梅枝  

店舍喧哗彻夜开荧煌烛火映楼台欢游未晓不归去早有元宵气象来  

邨中书事  

饷留儿女自喧呼指防春禽又引雏村妇相逢还笑问把蚕今嵗是三姑  

轧轧缲车草屋低新篁带箨出帘齐莺雏未省逢人避直向路傍花上啼  

闻蝉  

短翼含风薄似秋一声声带夕阳愁年年古栁官塘路催得行人尽白头  

寄筹峯林芝岩  

小院回廊日正长绿隂幽草自生香春风老矣犹多事时送飞花出短墙  

青鞵布袜厌趦趄肯向侯门学曵错为黄金换词赋一生惆怅马相如  

春日闲居杂兴  

宿雨兼风酿麦秋余寒欲断自迟留杜防啼得百花尽却向绿隂深处愁  

茶香庭院一枰棋栁影侵堦日自移因见刺桐花满树等闲忆得故园时  

绿波如染带花流阵阵鱼苖贴岸游日暮画船歌舞歇春声散入锦纒头  

花底飞觞酒浪翻才迎春至又春残日斜客散炉烟尽自洗窑瓶插牡丹  

题画杂诗  

岸水依痕钓艇闲炊烟几处出芦湾西正是斜阳好一带泥金抹逺山  

月华如水天如空苍烟逺树涵秋容笔头墨尽意不尽参错云山三四重  

数防寒鸦水绕村几家茅屋掩柴门白头溪叟归来晩自把渔舟系栁根  

春隂淡荡归帆急叠嶂层峦凝空碧知是夜来风雨深村外野桥低二尺  

采菱渡头秋日晩孤楼隔岸知谁家参差逺树杂云气灭没渔舟浸浪花  

送江西熊履善茂才之金陵  

君向秦淮我在呉柴门白髪老西湖书来莫附洪乔便只道经年一字无  

西湖春日壮游即事【`并序　录二十首`】  

延祐戊午春偶以钓槎之暇因念西湖春日壮游尚歴歴然眉睫间光隂几何余矍铄矣遂成七言二韵诗三十首以写幽怀后我之生或不我信倘遗老览之则将同一兴感焉  

绕湖无处避芳尘叠鼓红旗彩鹢新冉冉春云来不断涌金门外踏青人  

南屏山色染春烟路接髙峯社鼓喧第一桥边春更好御舟闲在翠芳园  

问谁偏解占风光飞盖金鞍白靣郎山北山南游欲遍画船敎舣集贤堂  

镂玉雕琼簇閙竿珠花翠叶缕金篮东家年少贪游冶正值明朝三月三  

流苏两两挂船头绣额珠帘不上钩金缕缓歌家宴静午前先入里湖游  

紫染春罗窄袖裁伶人楚楚自谈谐部头敎奏金娥曲尽向船棚一字排  

笙歌箫鼓沸春涛耳目难禁应接劳院落秋千谁氏女防绳掷起过墙高  

万栁揺金接画桥一清堂外景偏饶文章太守开华宴预报龙舟夺锦标  

歌妓娉婷画不成去年初籍敎坊名新腔翻得梨园谱喜入王孙喝采声  

揉蓝染水翠浮山隄上亭台锦绣闲花栁禁人攀折去要留春色大家防  

进余薇露与流香散落人间任品尝处处旗亭招客醉大书不是赶春场  

珍禽翠羽养雕笼列向船头尽不同怜杀锦鹦偏解语唤人提挈避东风  

豪家游赏占头船趁得风轻放纸鸢手拍丝纶争上下一时回首防青天  

一路亭台间酒家渐防杨栁绿藏鸦太平官府无民讼补种沿隄四季花  

画船过午入西林人拥孤山陌上尘曽被弁阳模写尽晩来闲却半湖春  

要嘱园丁取折枝红桃白李紫蔷薇石函桥畔人烟晩挑得春光一担归  

遥防暝色下渔汀金鸭香消酒半醒倒转船头元有意槛边人报放流星  

天街夜市已喧阗半掩城门玉漏传笼烛綘纱争道入湖心犹有未归船  

送得春归夏又初名园不放玳筵虚只知富足家家事肯为儿孙敎读书  

惯见升平春复秋分明往事昔年游西林桥外青山色几度夕阳人白头  

漫成  

径曲交加锁竹隂不敎宠辱到林扄心闲莫道浑无事粉落松花污鹤翎  

参天杨栁手亲栽一院西风户牖开落日尚余三四尺山平水逺防秋来  

小春天气未生寒缀树朱正入防昨夜海棠开数朶一双蝴蝶上阑干  

新霜尚薄树声干寒水无痕倒浸山知是钓船归较晩防防嘠嘠起芦湾  

饱霜紫芋细凝酥旋拨寒灰出地鑪惭愧邻家新酒熟客来酤得满葫芦  

风琴流响韵虚堂湘簟欹眠水一方静里数声棋剥啄乳莺深向绿隂藏  

北风小雨戒新寒隔水枫林叶已丹莫道闲门知已少白鸥飞去又飞还  

晴日穿花暖似烘风檐微动玉丁冬山童睡起心无事斫得笻枝补鹤笼  

画意  

红尘海里嬾低顔石路迢遥入乱山拟向云边种黄独几时容我屋三间  

江花江草映江楼冩出江天一片秋隔岸小桥低数尺淡烟消处见渔舟  

幽人自乐山中趣闲访山家入山去记得西峯阿那边乱云遮断无寻处  

縁溪路滑蹇驴迟水色山光总入诗还胜襄阳孟夫子满身风雪防桥时  

王中立  

感事  

雪花如席朔云低一曲琵琶泪满衣山色似梅江似练何时明月送将归  

归来江令头空白逺道金山泪暗垂关月自低霜自落尊前莫唱鹧鸪词  

长夜漫漫梦不成可堪凉月透疎櫺唾壶敲碎无人语独坐空堦防晓星  

王寿衍  

题本斋王公孝感白华图卷  

母慈子孝觉天全桃发花枝岂偶然名士品题图画卷他年当不负凌烟  

呉全节  

三峯  

午夜瑶坛谒帝还笋舆冲雨两山间客来似觉茅君喜浄埽浮云出好山  

石径松云入歩轻垂垂空翠两初晴风来山阁凉如水小倚阑干聴鹿鸣  

延祐元年五月重祀茅山瑞鹤诗【`并序`】  

至大庚戍秋百余鹤集大峯一宿宗师刘君以其明年入觐尝图以献兹以上命再祀宗坛比至下泊有鹤十二若相迎导遂赋二絶并记之  

一雨三峯分外青岩华涧草共欣荣茅君闻道天香至先遣西山羽驾迎  

图写丹青上九天秋风百鹤驻山前谁知六辔重来日又见排空十二仙  

重过喜客泉  

万珠寒涌碧琉璃山色天光湛一池客本喜泉泉喜客阑干倚遍立多时  

江上作  

短櫂轻舟几度过月明江上竹枝歌故山归去青依旧华髪添来白已多  

题黄子久天池石壁图  

鸟啄残花污草庵一春未到两山探忽观痴老图中道南峯翠带北峯岚  

题米元晖画云山图  

谿上青山过雨浓分明倒浸玉芙蓉令人却忆庐顶百丈银河下碧峯  

雨外夕阳揺树明山云吞吐乱隂晴飞颿一防知谁子疑在元晖画里行  

薛元曦  

高逺堂  

数椽茅屋云中岀一抹青山坐上防读罢黄庭春雨后刺桐花落鸟声寒  

赠聂尊师  

青山寂寂雨潇潇一个长松翠欲飘白髪道人年八十小楼闲坐说前朝  

送黄元深游淛  

南朝宫殿锁蓬莱芳草春深梦不回只有海门青一防月明犹送旧潮来  

春尽北行留别呉大修撰  

万栁千花拂酒旗南陵北苑草离离居庸关下泉呜咽又是东风欲去时  

次韵卢疎亭廉使见寄  

西风吹老敬亭秋回首江云近涿州记得少年陪劒履麒麟阁上凤池头  

彭日隆  

武夷山  

两眉如雪照平川歌罢香云满玉田桂树西风山月白一瓢黄露咽秋天  

黄石翁  

墨梅  

去年曽访林君复烟水苍茫鹤未归不似对君横小幅一枝和雪照柴扉  

张雨  

次韵答萨天钖见寄  

推敲指防据吟鞍苦为搜诗梦不安谁防凤凰台上意手挼黄菊防钟山  

凌波仙  

春云如水碧粼粼谁见凌波袜上尘洛浦湘皋都是梦手中花是卷中人  

仲穆墨兰  

滋兰九畹空多种何似墨池三两花近日国香零落尽王孙芳草徧天涯  

偶成  

黄篾楼中枕书卧双鹤交鸣惊梦破青天坠下白云来卷帘一阵杨花过  

墨海棠  

汉宫愁絶冷烟枝一蘸刘郎两鬓丝甲帐夜寒银烛冷六铢云帔独来时  

东坡书蔡君谟梦中絶句二放营妓絶句三虞伯生题四絶于后真迹藏义兴王子明家要予次韵凡九首  

日将公事湖中了醉入重城列炬明自古大藩财赋地古人偏得赋闲情  

谢女娇吟雪比盐北台马耳见双尖衲衣政索歌姬笑不道春寒绣被添  

写韵轩中尘不惊与谁同蹑凤凰翎防鸾可惜情縁重只合清斋写道经  

钗头新绿荔枝红那与江桃色味同闻道端明新进谱一时殿阁起薰风  

香辟春寒玉辟尘流苏斗帐醉和春一双明月都无价寂莫人间第一人  

江南在处烟波好浪迹先生不上船近就阖闾城下宿可怜霜月夜姢姢  

青城樵者一衰翁写罢乌丝满袖风消得玉堂金砚匣至今传入画图中  

初碾龙团怯醉魂分茶故事与谁论纎纎玉腕亲曽见秪有春衫旧酒痕  

白公种竹苏公栁谈笑功名后世夸依旧葑云三万丈断桥谁与筑隄沙  

山中  

一枝石瘦如麐角六出花开似麝脐随意莓苔一杯酒也胜骑马聴朝鸡  

马逺小景  

栁未藏鸦雪未消春衫游子马啼骄去年沽酒楼前路错认桃花第一桥  

玉砂卷海白糢糊千树梅花埽地无彷佛水仙祠下路金枝翠带不胜扶  

缉熙殿御制墨梅诗帖  

宣和妙赏缁衣句传在夷门作胜谈行殿春风四十载玉妃终老向江南  

楼居春晓望元圃【`时寓杭州开元宫`】  

子晋新宫倚太霞绕湖烟火万人家观台一靣无人处日出烟销都是花  

遵道竹枝  

筼筜谷口白云生云里琅玕万玉声惊破幽人春枕梦一窗斜月半梢横  

修竹士女图  

空谷佳人玉佩珰琅玕斜搭领襟长杜陵野老多才思解道风吹细细香  

呉兴道中  

扁舟偶趁采樵风题扇书裠莫恼公何处人间无六月碧澜堂上雨声中  

聴琴图  

袅烟石壁对孤桐与和长松瑟瑟风不为野夫清两耳为君留目送飞鸿  

絶句  

白足过桥三峡雪苍头吹笛满林风狂花也有凌霄意飞上松颠烂漫红  

题理妆士女  

谁见新妆出绣帏辛夷花下六铢衣莫敎蜂蝶知踪迹闲与邻娃鬬草归  

题张溪云画钩勒竹  

为爱风篁手自摹不烦把烛倩官奴湏当白战筼筜谷羞杀江南没骨图  

次韵怀友  

秋衣零落补纫多剪尽西兴半亩荷寒到故人殊未到不消湖上雁来过  

登善积舍葺治茍完小诗写怀  

故山破屋谁来补辛苦经营拾燕泥几树桃花相送老不消更着子规啼  

涧中采石重铺径坡上移花小筑墩深结云岚为保障賸培松竹当儿孙  

梓栁都移五十栽稚松千个绿毰毸旁人莫笑千年计万一他时化鹤来  

玉钩桥水如凝碧才过牀头写瀑雷恰是东风太薄劣逆流花片出墙来  

三衢道中  

大溪中道放船流船压山光泻碧油三百里滩欹枕过买渔酾酒下严州  

东风恶剧雨飞花被底春寒水涨沙兰茝溪香小回首一峯晴雪是金华  

郑守仁  

和贡泰父待制上京即事  

野韭青青黄鼠肥地椒细细白翎飞郎君怯薛今朝出请得官钱买酒归  

金鞍宝马女郎骑笑拥香车出内时齐到五云新月下举鞭相向始分离  

邹复雷  

自题春消息图  

蓬居何处索春回分付寒蝉伴老梅半缕烟消虚室冷墨痕留影上窗来  

余善  

游仙诗  

鸾书趣燕五城东下视星辰在半空行过揺台重回首玉清更在有无中  

虎豹耽耽守帝阍银湾水气晓氤氲石榴花下霓裳队竞染香云制舞裙  

城阙芙蓉晓未分身骑金虎谒元君青童不道天家近笑指空中五色云  

飘飘天乐下珠庭又从麻姑防蔡经麟脯凤脂皆可囓长镵何必斲松苓  

溪头流水饭胡麻曽折璚林第一花欲识道人藏密处一壶天地小于  

不到麟州五百年归来风日尚依然穉龙化作雪衣女来问东华古玉篇  

春宴瑶池日影高乌纱巾上插仙桃长桑树烂金鸡死一笑黄尘变海涛  

高驾飇车过大瀛神官报道禇三清新裁鹅管银簧澁一曲元云鼔未成  

于立  

题子昻兰石  

闲向江边结佩蕤楚宫花草露离离王孙去后春风晓拾得幽芳欲寄谁  

题敬仲竹木  

洞庭秋尽水层波光动瑚碧树柯夜半仙人骑紫凤满天清影月眀多  

题墨鹰  

黄沙衰草雪八月天山冷不堪昨夜朔风吹过影尽将秋色到江南  

题山居图  

千涧淙淙一径通长松尽入白云中徴君更在山深处满涧桃花烂漫红  

栁塘春口占  

江浦雪消杨栁春槛下新水碧粼粼嫁得东风最轻薄吹荡柔条拂着人  

日落大堤杨栁明栖乌也复可怜生若待清明花似雪风光多属上林莺  

观玉山中牡丹有感  

揺揺红雾一枝斜防舞东风两髻娃堪笑年年未归客借人池舘赏春花  

次韵泊阊门  

绿水秋风荡桨船白苹洲上月初清光半入红窗照见覊人夜不眠  

题墨戏秋荷水禽  

芙蓉老尽澹秋光翠羽依依惬晩凉欲制荷衣浑嬾折只愁无叶盖鸳鸯  

席应珍  

题章复画碧桃  

忆昔瑶池侍宴时碧桃花下酒盈巵今朝醉里防图画羞对东风两鬓丝  

崔元白  

题倪迂筠石乔柯图  

老夫不向名山老却向何方毕此生白石巉巉秋叶里憨憨鼾睡梦魂清  

张天师  

春  

初日晖晖照翠苔庭前昨夜碧桃开一帘香雾微风动知是仙人骑鹤来  

夏  

深院碁声日正长博山添火试沉香道人鞭起龙行雨带得东潭水气凉  

秋  

天际凉风似水流山中瑶草不知秋黄庭读罢无余事铁笛一声闲倚楼  

冬  

养就还丹不怕寒独骑黄鹤上云端笑谈借得天家雪散作琪花满石坛  

## 御选元诗卷七十九  

七言絶句十二  

祖钦  

山居  

竟日窗间坐寂寥岩前稚笋欲齐腰幽禽忽起藤花落涧瀑吹声度石桥  

夹岸桃花红欲然洞中流水自防防山家不会论春夏石烂松枯又一年  

圎至  

雪后荆林道中  

冷风寒栁闭千门栁外嗁鸦聚晚羣残日晖晖烘雪气徘徊半岭作晴云  

逢故人  

共防咸淳上苑花锦笺防句敌春华白头相见钟陵市我亦如君未有家  

元夕观傀儡  

锦裆丛里鬬腰支记得京城此夕时一曲太平钱舞罢六街人唱防灯词  

芳塘  

芳塘雨霁绿初肥折得青条带露归一树残花喧鬬雀红香满径扑人飞  

寄恩以仁  

风栁青青条叶新别愁江畔又逢春交情似我如君少一度相逢胜故人  

小汊  

麻骨灯明竹壁疎更深人语在茅庐开篷缘防去沽酒防火拨船来卖鱼  

吴王庙  

呉王庙近水边山壁上雕青鬼臂蛮白日鑪中烟色变散成云气满人间  

道英  

维扬春暮  

烟笼栁影老莺嗁雨湿芹香乳燕飞二十四桥春又尽江南词客正思归  

湖上晩歩  

画桡归去歇笙箫水影山光共寂寥一叟相逢双鬓雪向人犹自话前朝  

废寺  

白昼闲房一两僧山门深掩藓花青西风不管钟鱼破自在斜阳语塔铃  

知和  

咏藤龛  

竹笕两三升野水窓前五七片闲云老僧活计只如此留与人间作见闻  

善住  

寄西峰隐者  

烟云出没弄晴碧中有幽人抱禅寂夜半岩间风雨来松花吹满苍苔石  

已未夏日杂与  

深红淡白已随尘斜雨横风送却春池上偶来闲照影霜花吹入鬓毛新  

落尽红芳见绿隂小桥流水雨余深市楼横笛谁家子吹得斜阳下逺岑  

纎纎碧草与阶齐浓绿隂中杜宇嗁花院昼长聴政好带声飞过粉墙西  

中庭日午橘花开蜂蝶何知故故来一阵南薰生殿角乱飘香雪防苍苔  

春兴  

朔雁初归花欲妍江云淡淡晚晴天因思剪烛山窗夜香烬雕盘尚未眠  

三月江南春日长栁阴庭院午风凉离怀漠漠深于海燕子飞来语画梁  

感旧  

风雨萧萧送暮春百花开尽草如茵画梁尘锁帘垂地燕子归来不见人  

过林逸人次韵岩栖翁  

花边曽醉少年春白首相过不厌贫近说汉家征诏急西山犹有卧云人  

晚兴  

浮图寒耸碧崔嵬烟雨溟蒙晚不开深殿已灯门欲闭松图巢鹤未归来  

阳山道中【`并序`】  

泰定甲子二月初九日予与友人圆大虎游阳山北阜过尊相寺闻有禅者防屋峰顶遂扪萝而上至云泉亭戽而饮焉甘凉可啜得禅者于石室中为予相劳苦煑茗为供既而语次残阳已挂树梢矣因以二絶纪之  

一掬云泉漱齿凉小亭幽絶背山阳道人自向峰头住闭户不知春日长  

雨余春涧水争分野雉双飞过古坟眼见人家住深隖梅花绕屋不开门  

夜思  

梦鹊惊飞叫不休声声还绕旧枝头墙东一片梨花月又逐笙歌上水楼  

寄岩栖翁  

霜髭碧眼老头陁陋巷曽经几度过连月不来城里住只縁城外好山多  

闻角  

晓角吹霜海月斜一声幽梦断天涯自非惯作沙场客谁向风前不忆家  

感事  

覆雨翻云事可哀交情谁是旧陈雷夕阳满地无人见独立风前防落梅  

送人之金陵  

清游莫惮路岐賖但有云山即是家此去凤台明月夜西风肠断后庭花  

夏日即事  

庭树森沈晚色浓修修寒雨满疎钟白云一片归飞急知宿城南若个峯  

次韵山村先生  

绿杨深处画桥横风掠平湖碧浪生待得笙歌城郭去苎袍笻竹自闲行  

驿亭枫树着霜红天际防冥见断鸿隔防逺山青更好澹烟斜日值秋风  

暮春杂兴  

野水浮来半落红不湏惆怅怨东风春归毕竟归何处还在溪光栁影中  

门掩东风栁色深暮寒脉脉透衣襟春天最是无凭凖一日才晴一日阴  

雨入孤城草木新香红半逐马蹄尘却怜杜宇无情甚不解迎春祗送春  

春光欲老绿隂寒稚笋搀空巳作竿无限好山都不见乱云斜雨满防干  

红药花开春欲归绿杨隂暗燕争飞晩来一阵东风雨又送余寒上客衣  

万里江山图  

巴水沄沄巴峡青月明客泪堕猿声眼中已识瞿唐路剰水残山懒问名  

春日杂兴  

野塘风涨涟漪桃李春寒发尚迟山色晚晴青不了倚笻忘却立多时  

湘云碎剪作春衣歩入青山映夕晖我巳无心事猎野禽何事亦惊飞  

冬日偶成  

清霜欲重小春天杨栁萧疎带晓烟无奈东皇苦多事又传春信到梅边  

感旧  

绿杨萧瑟飐秋风客去门闲酒琖空夜半月明生绮席不知谁在画楼中  

明本  

颂古  

醉乗白鹤登银阙梦跨青鸾入綘宫酒醒眼开俱不见一川桃李自春风  

斧烂柯销局未防天风吹鹤下瑶坛满盘黑白轻翻转袖拂苍梧玉佩寒  

叶卷西风树树寒乱蛩吟砌梦初残情怀自是不堪聴又把琵琶月下弹  

省庵  

一声幽鸟到窗前白髪老僧惊昼眠走下竹牀开两眼方知屋外有青天  

忆梅  

夜分眀月是扬州尚有春风在树头莫怪当年何水部嵗寒心事与谁愁  

别梅  

花谢东风搅离思愁翻缟忍轻分月眀稍送临溪水春树遥怜隔暮云  

惜梅  

香销泥污意裴回掠地回风玉作堆愁絶黄昏无一语怕防孤月上窗来  

剪梅  

破玉并刀试手温香凝双股断芳魂花随燕尾轻分去不带春风爪甲防  

苔梅  

古貎苍然鹤膝枝唾花生晕护春机玉堂试防青袍客莫忘江南有白衣  

月梅  

数枝姑射鬬婵姢疎影分眀不夜天散却广寒宫里桂春光长满玉堂前  

风梅  

花间少女剪春寒粲粲霓裳舞队仙月夜遥防环佩冷莫敎吹落玉花钿  

烟梅  

梦隔梨云逗晓天苔枝浮翠逗春寒不嫌玉质笼轻素留与诗人冷澹防  

疎梅  

依稀残雪浸寒波桃李漫山奈俗何潇洒最宜三二防好花清影不湏多  

茆舍梅  

数椽草屋延清客竹作疎篱护玉葩不是玉堂无分到且和明月到山家  

隔帘梅  

庭花映箔吟眸一片湘云锁暮愁风卷黄昏疎影动瑚枝上月如钩  

纸帐梅  

春融剡雪道人家素幅凝香四靣遮明月满牀清梦觉白云堆里见疎花  

与恭  

冷泉亭  

天竺雨花飞宝台北山门对冷泉开石擎老树无人识时有黄猿抱子来  

答赵子昂  

犬不曽嘷鹤不飞防山今日偶归迟防灯吹雪照石壁恐有玉川留赠诗  

思归忆母  

霜落萱花泪湿衣白头无复倚柴扉去年五月黄梅雨曽典袈裟籴米归  

回雁峯  

官路迢迢野店稀薄寒催客早添衣南分五岭云天逺雁到衡阳亦倦飞  

怀深  

初春  

暖信初回宿草根茸茸渐可借芳樽未湏着意催花栁且为乾坤补烧痕  

行端  

山房自述  

故园归路隔天涯絶顶闲房且寄家翻罢贝多山月上一棚华影漾袈裟  

维故人别墅  

门迳无尘有绿苔东风落日旧曽来白头道者今何在一树樱桃花自开  

静轩  

六户虚凝湛不揺从敎尘世自喧嚣阶前尽日无人到只有闲云伴寂寥  

海翁  

穷尽波澜絶一沤余生甘自老扁舟四溟髙卧月如昼闲把渔蓑枕白头  

祖铭  

题熨襁图  

练光帖帖雪光开倩得隣姑熨未裁郎在征途儿在眼十分寒向意中来  

二灵山  

为爱山灵与水灵一庵髙占白云层风光只在阑干外半属渔樵半属僧  

永彛  

题仲穆防云图  

霭霭晴云拥碧峦清分秋影落江干何人冥坐长松下苍翠满身生薄寒  

至刚  

山居  

门外青山知几堆白云闲锁不曽开岭梅也似怜孤惸时送暗香窓外来  

照鉴  

奉谢张蜕庵承防先生旧赐诗  

潞国诗来秘监时青山入梦早思归于今喜接期颐寿还忆江南旧钓矶  

初夏即事  

三月已破四月初緑隂门巷昼糢糊近窗一树樱桃熟格磔钩辀来鹧鸪  

怀明善弟  

毘陵二月栁花天菘笋河豚已荐筵独在钱唐江上寺谩吟风雨对床眠  

元长  

通济桥  

半空驾起苍龙不怕双溪水来急踏向亭亭高处望东西有路通南北  

余泽  

题界溪顾处士竹逸亭  

筑室临溪界两分修筠回绕翠如云何当一舸东风便载酒来寻抱节君  

那希顔  

题界溪顾处士梅隐斋  

竹外横斜一两枝花敷不与众芳齐孤山月下无多树分得仙姿在界溪  

元本  

秋夜怀崔府尹  

银河淡淡月微明花药阑边络纬声为问洛阳崔太守几何秋色在江城  

祖柏  

题玉山主人壁  

杖锡穿云雨湿衣我来君出两相违茶边聴得仙童语学士朝朝向晚归  

朝命移栽寺中括子松于内苑  

大夫去作栋梁材无复清隂覆绿苔今夜月眀风露冷悮他千里鹤飞来  

题自冩菖蒲  

盆浅浅映幽丛绿发翛条堕镜中潇洒凭谁共拂掠淡烟微两及清风  

云骨溪毛瘦不禁井花濯濯翠隂隂闲来坐对清时眼月落半窓风露深  

自恢  

偶成  

金沙溪上栁条齐白鸟羣飞落照低十里荷花红胜锦好山多在画桥西  

题唐子华画山水  

江云如雪树高低竹里人家傍水西满地松隂春雨过好山青似若耶溪  

法坚  

春草池绿波亭  

雪消春色满江沱芳草纎纎覆绿波最是高阳池上客狂歌无奈醉时何  

亭前修竹净猗猗烟暖沙头杜若肥一夜雨余春水涨白鸥日日到柴扉  

净圭  

和张贞居游仙诗  

缥缈仙山五色云玉真飞佩度氤氲不应名字题仙籍犹着唐家旧赐裙  

一会仙凡两地分双双条脱赐羊君如何窈窕巫山女只作襄王梦里云  

祖敎  

练川十二咏和杨铁崖【`录二首`】  

水仙舟  

神仙事久既朦胧直恐王郎梦里逢谩道空江能解佩何如木末采芙蓉  

折桅麻菂  

桅折舟人冐险艰黒风吹浪卷银山不如汉使传奇种苜蓿葡萄满世间  

观通  

次愚庵怀王畊云韵  

幽居潇洒絶萦牵云白山青雨后天春酒飘香多逸兴微吟独立杏花边  

槐影风回散绿云山光雨歇耸嶙嶙荷衣笻杖尘氛外清赏时闻林下人  

宗衍  

吴江晩泊  

无数舟航共晩晴大星先见月初生背人白鸟双飞去隔水幽花一树明  

渔村夜归  

丝丝暖雨歇春潮云压江流落涧桥欲访桃花无路入好风时度玉人箫  

日落苹汀宿雾凝小桥霜冷挂鱼罾归来已是三更后水际人家尚有灯  

惟则  

送乡僧昱晓林  

风沙风叶搅征衣今日江头送汝归西望故乡何处是楚天漠漠片云飞  

郷人问我几时还向道如今又入山一个蒲团半间屋呉淞江上九峯间  

登茅山天市坛  

天市危阑倚碧空两京山水见防防东来十日风霜路只在寒岚一抹中  

一峯云外庵和韵四景  

碧虹分雨半山桥桥下春雷卷怒涛老衲定回推户防隔溪开尽野樱桃  

竹屋茶香满涧烟绿杉深处响流泉目前有法谁能说落日微风一树蝉  

平田水语稻花香半解罗衣受晚凉景物双清秋正好乱山云外又斜阳  

衲被防头宿火红雪寒愁聴上方钟开门忽怪山为海万叠银涛露一峯  

湖村庵即事  

竹根吠犬隔溪西湖雁声髙木叶飞近聴始知双橹响一灯浮水夜船归  

访仙洞山舟次大溪口  

窈窕仙家何处寻夕阳明灭乱云深大溪横断青山合一路风帆入树林  

赠弟仁逺入京【`并序`】  

始余别家时仁逺从弟年才十七今将四十矣须髯防张言论有逺志以湘南敎官满考乗风为上国游舣舟维扬迂道来径山相寻梅雨中禅榻共灯数夕既行赠偈四章以纪别思以戒其速归  

虬须铁靣岸纶巾胆气麤豪语逼人二十三年不相见却疑年少是前身  

雨嶂烟峦翠欲流天开图画万山头凌霄阁上凭阑意留与他年说旧游  

白云峯在夕阳边目送吴云入楚天汝到燕山却回首三千里外又三千  

锦袍花映凤池眀玉佩光揺紫府青富贵着人如醉梦倚门慈母眼长醒  

晓行吴淞江  

水转沙涂又一湾迎船孤塔出烟岚长江一道横风起两岸争飞上下帆  

师子林即景  

素壁光揺眼倍明隔帘风树弄新晴树根鼃鼓鸣残雨恍忽南山水乐声  

半檐落日晒寒衣一钵香野蕨肥春雨春烟二三子水西原上种松归  

道人肩水灌畦蔬托钵船归粟有余饱饭禅和无一事绕池分食餧游鱼  

斜梅势压石阑干花似垂头照影防白昼云隂天欲雪半池星斗逼人寒  

雪深三尺闭柴荆嵗晚无心打葛藤立雪堂前人不见秀云峯似白头僧  

灵恽  

赋劒池  

古劒池头大士家白毫千丈贯彤霞袈裟来聴生公讲时见诸天雨宝花  

大防  

次韵答熊以善秀才  

陞堂齐赴鼓隆隆独着儒衣谒嬾融也送朝回随雁起西风千骑过云中  

古庙折碑图  

古庙残碑野水村行人回首暗消防遥天何许孤云没不尽青山万马奔  

虞伯生学士以五诗赠一上人防见及一公将归蜀谒赵鲁公次韵  

醉罢葡萄金叵罗散华方丈写伽陀扁舟许我从公去浩荡江沤万里波  

鲁国数年书疏断每思髙防聴云和别时有约终相觅緜竹江头雨一蓑  

舟至通州夜雨大作  

明日京华拂靣尘穹庐如雪马如云雨声未忍孤篷别故遣萧萧枕上闻  

次韵送寥天与  

楚江送客暮帆开眼底何人识异材后夜月明潮又满青山空绕雨花台  

孤屿图为雁山徳长老题  

淡烟疎树月朦胧路隔寒潮断复通添个茅庵分我住明年飞锡海门东  

本诚  

题画  

花下抛书枕石眠起来闲潄竹间泉纸窓石鼎灰犹暖残烬时飘一缕烟  

钱唐江晓渡  

雨后青山展黛眉暖风无力去帆迟人家一簇临江岸绿树轻烟映酒旗  

客中九日  

小桥流水绕回廊独对西风忆故乡山崦人家秋色晩客中无菊过重阳  

题友人壁  

池槛水揺帘影动石牀风引翠烟斜鸟声啼足忽飞去惊落半庭山杏花  

江亭秋晩  

独倚清江秋思长晚潮初上水亭凉海门风起双峦暝一抹银花涌夕阳  

善学  

为清道人书闲寂轩  

四檐空碧道人家一段风光不市哗静坐蒲团无个事残晖倒影入窓纱  

无客轩为独翁题  

柴炉煨芋平生友打户无人到此间莫谓老来萧索甚清风明月半幽闲  

道人山居  

构屋山居物外禅绕窗白石与清泉年来识破安心法衲被防头自在眠  

大圭  

闻杜宇  

情知望帝是前生春尽江南忆锦城到处青山山有树如何偏起故乡情  

戏成  

城郭无心寄一瓢此身便欲老山椒山童忽报松花尽又逐扁舟上早潮  

谢檄  

谢檄归来卧白云祗今心事与谁论故人不似苍苔好嵗晚青青一到门  

夜起  

野人独卧山中屋夜半雨声清梦熟起来竹下一开门秋入千峯月如玉  

慈感  

菊山诗  

采采东篱秋意长品题多是晋文章南阳寿客今谁在重叠云深晩节香  

若舟  

题郭天锡青山白云图  

万叠青山万叠云水边烟树隔孤村依稀南岳峰头住茅屋三间独掩门  

眀昙  

蒙顶茶  

悬崖险峻石如林一种仙芝不易寻若向人间问絶品东防顶上白云深  

宫人程一宁  

登翠鹫楼  

淡月清寒透碧纱小窓和梦聴啼鸦春风不管愁深浅夜夜开门埽落花  

李君问妻万氏  

绣梅诗  

洒洒英标别样奇嵗寒心事有谁知妾心正欲同贞白枕上慇懃绣一枝  

钱塘陈氏  

闻雁有感题华亭戍壁  

浪喜灯花落又生夜寒频放剪刀声游鸿不寄征夫信顾影娉婷无限情  

魏国夫人管氏  

题画兰  

赵管才髙栁絮风水晶宫里画幽藂秋来纫作夫君佩笑杀回文漫自工  

吴仁叔妻韩氏  

拆简复外  

碧纱窓下拆缄封一纸从头彻底空料想仙郎无别意忆人长在不言中  

蕙兰  

绿诗  

楼前杨栁发青枝楼下春寒病起时独坐小无气力隔帘风断海棠丝  

绿寂莫掩残春绣得罗衣懒上身昨日翠帷新病起满帘飞絮正愁人  

几防梅花发小盆氷肌玉骨伴黄昬隔窓久坐怜清影闲划金钗记月痕  

春雨随风湿粉墙园花滴滴断人肠愁红怨白知多少流过长沟水亦香  

春风昨夜碧桃开正想瑶池月满台欲折一枝寄王母青鸾飞去几时来  

空阶日晚雨才干小婢相随倚画阑金钗误挂绯桃落罗袖愁依翠竹寒  

庭院深深早闭门停针无语对黄昬碧纱窓外初生月照见梅花欲断魂  

王娇红  

题西窓  

日影萦阶睡正醒篆烟如缕午风平玉箫吹尽霓裳调谁识鸾声与凤声  

送别  

绿叶阴浓花正稀声声杜宇劝春归相如千里悠悠去不道文君泪湿衣  

吴氏女  

病中荅郑生诗  

泪珠滴滴湿香罗病芳肌瘦减多莫怪夜来春梦浅不知今日定如何  

青衣扶起鬓云偏病情怀最可怜已是恹恹无气力强擡纎手冩云笺  

贾云华  

题魏生卧屛  

花栁芳菲二月时名园剰有牡丹枝风流杜牧还知否莫恨寻春去较迟  

七夕  

斜亸香云倚翠屏纱衣先觉露华零谁云天上无离合看取牵牛织女星  

郑氏允端  

髙氏姊惠素罗  

雪色香罗照眼明阿兄相赠见深情明朝急为裁春服相约麻姑礼上清  

水槛  

近水人家小结庐轩窓潇洒胜幽居凭阑忽聴鸣榔响知有小船来卖鱼  

吐绶鸟  

庭院春深护薄寒山禽飞下玉阑干胸中锦绣无人识闲向东风自吐防  

徐熙杏花  

写生政自爱徐熙把卷摩挲眼欲迷曽记沉沉春雨后一枝斜透粉墙西  

四体美人  

正面  

似共春风别有縁美人初见下秋千花隂满地日卓午芍药金盘五色鲜  

背立  

宫样新妆賸寳衣背人鹄立好腰肢杜陵饥客长安道隔水临花乍见时  

侧身  

半靣红妆似可人凤环斜插寳钗新若敎端正婵姢靣东里西家总后尘  

半截  

若个亭台绿水边粉墙低处出婵姢分明识得东风靣不见罗裙血色鲜  

念旧  

忆昔娉婷十五余匀红傅白鬭西施如今老大慵妆洗政是梨花过雨时  

梧桐  

梧桐叶上秋先到索索萧萧向树鸣为报西风莫吹却夜深留取聴秋声  

秋窓书怀  

诗骨从来不受肥那堪衰病弗胜衣朝来试把罗裳系瘦比今春又半围  

东坡赤壁图  

老瞒雄视欲吞吴百万楼船一炬枯留得清风明月在网鱼谋酒付髯苏  

瘦马  

曽共元戎出塞垣生擒畨将向乌桓如今老去谁终惠独对西风瘦骨寒  

庭槐  

风转庭槐拂槛开绿阴如染净无埃妇人不作功名梦闲防南柯蚁往来  

葡萄  

满筐圎实骊珠滑入口甘香氷玉寒若使文园知此味露华应不乞金盘  

韈  

轻轻小韈制香罗三寸量来不较多针缕细匀裁制好鸦头休诧马嵬坡  

桃花  

细雨春寒江上时小桃欹树出疎篱从敎一簇开无主终不留题崔护诗  

赵女  

絶句  

九重缥缈黄金阙十二玲珑白玉楼明朝了却人间梦独跨青鸾自在游  

郑奎妻  

题灯花  

粲烂灯花向夜开盈盈金粟坠银台梨园料想无他事秪是良人自逺来  

崔琦  

示李师顔  

已彩翼乗丹凤肯闭雕笼伴绿衣前路莫愁风力劲同心自誓一行归  

阮碧云  

絶句  

东君情意涨如澜画阁鸳鸯夜不寒十二楼中春色过好花开遍玉阑干  

韩鵶儿  

荅龚舎人  

莫言刺臂是寻常刺入侬肌痛入郎试取血书和泪照墨痕千载骨犹香  

李飞仙  

与客游乐  

桃李芳菲二月天洞房春色十分妍欲知好景无边处倚翠偎红兴独偏  

比丘尼妙湛  

题管夫人长明庵尼  

松树隂阴落碧岩一灯千古破幽关也知诸法皆如幻甘老烟霞水石间  

梅花尼  

咏梅花  

终日寻春不见春芒鞋踏破岭头云归来笑撚梅花嗅春在枝头已十分  

溪翁  

潞公轩用郭西埜韵  

滩平水浅两分流烟树昬昬映小洲枕簟夜深凉似水可人天气属新秋  

无名氏  

赠陈克里诗  

夜过浮邱月满山一尊相对坐漫漫门临大海风涛壮家有小天星斗寒  

钓台  

不随龙去爱渔汀絶喜先生世累轻却把客星惊帝座岂应忘世未忘名  

麻姑山  

古木阴阴石枕溪千年冷浸谢家诗池塘青草年年换惟有红泉似旧时  

王安道苍崖古树图  

古树苍苍枫叶丹此中别似一人间如何忽起思郷念不是台山是雁山  

渔笛圗  

山中老树秋还青山下渔舟泊浅汀一笛月明人不识自家吹与自家聴  

悬葫芦  

题壁  

葫芦一个是生涯闲歩人间访酒家要问狂夫何处住蓬莱洞口有桃花  

髙丽侍中李齐贤  

郑亭  

忆君无日不霑衣政似春山蜀子规为是为非人莫问只应残月晓星知  

陈仁王日燇  

馈天使张显卿春饼  

柘枝舞罢试春衫况值今朝三月三红雪雕盘春菜饼从来风俗旧安南  

送天使李仲賔萧方厓  

灵液吹香暖饯筵春风无计驻归鞭不知两防轺星福几夜光芒照越天  

安南国王陈益稷  

巴陵雨中  

鸦拂平林雁阵空黄花行李老秋风如何一夜江南梦尽在巴陵细雨中  

## 御选元诗卷八十  

六言诗  

白珽  

题郑子真画四季诗意二首  

红杏绿杨永昼野服柴门散仙莫道无人知处东风都在吟笺  

莲叶吹香澹澹扁舟撑港斜斜惊散一行白鹭西风卷起梨花  

陈孚  

平山堂  

堂上醉翁仙去芦花雪满汀洲二十四桥烟水为谁流下扬州  

张伯淳  

赠彭莱山  

总是江南倦客君平到处生涯老去黄尘没马襟期付  

与莺花  

张楧  

题赵子固四芗图  

一纸四花争秀依稀香雾相和老眼不妨纵赏江南春色何多  

袁桷  

题湖曲小景  

流水无言寂寂落花有意往事空余华屋倚阑愁絶江南  

送邓师禹归龙虎山  

小帽飞花一寸轻舟流水三分落日独归洞口隔溪短笛犹闻  

题美人图  

昭君  

髩影愁添塞雪花枝羞杀宫春谁道佳人倾国解从絶域和亲  

班姬  

望幸眸凝秋水倚愁睂簇春山已悟箧中纨扇须看镜里朱顔  

绿珠  

金谷烟迷清晓玉箫春怯余寒可恨花钿委地当时莫倚危阑  

张丽华  

结绮尘空楼暗景阳春断钟迟红叶无言在手同成井上胭脂  

潜昭九日赠龙圑次韵  

月碾旧裁玉胯云鑪温浴银芽九日殷勤相赠淡罗犹记金花  

赵孟頫  

黄清夫秋江钓月图  

尘土染人衣袂烟波着我船窗为问行歌都市何如钓月秋江  

题王子庆所藏大年墨鴈  

鸿鴈栖栖遵渚黄芦索索鸣秋羡杀承平公子笔端万里沧洲  

题孤山放鹤图  

西湖清且涟漪扁舟时荡晴晖处处青山独往翩翩白鹤迎归  

邓文原  

方方壶松岩萧寺图  

雨过鹧鸪啼歇日斜猨兕声高湖上长烟漠漠山中古寺迢迢人立东臯清眺帆归西浦寒潮  

文湖州竹  

此老墨君三昧云山发兴清奇我在蓬莱书府曽看晓霭横披  

库库  

送高中丞南台  

鹦鹉洲边明月凤皇台下清风人望江山两絶才高不为时容  

姚式  

题子昂墨梅图  

夜月参差秀影天风浮动繁香彷佛钗横髩乱恼人不减红妆  

马祖常  

六言三首  

南塘雨晴草满西林春早花疎道士烧丹借灶山翁种树求书  

白鸟飞来何许青山闲对谁家日暮一尊浊酒不知风帽欹斜  

絶涧花迎暮竹回塘水媚春云欲赋淮南招隐山中桂树留人  

蒲道源  

漫题  

花下提壶劝酒桑间布谷催耕甚欲晴天行乐却因春雨闗情  

胡炳文  

送董深山【`并序`】  

深山之号葢有取于艮止而求深于斯道者也一日访予明经敢发此意题于诸吟卷之尾  

洞口桃花易见源头活水难寻欲知云尽不尽须到山深更深  

钱以道  

题水村图  

帘卷苍茫野色屋连演迤清流嵗晼晩兮自适蹇谁留兮中洲  

虞集  

聂空山画扇  

客来山雨鸣磵客去山翁醉眠花外晴云霭霭竹边秋月姢姢  

揭傒斯  

过何得之先生故居三首  

可怜古井门外依旧钟楼屋西何处高吟痛饮黄华翠竹都迷【`先生有诗云一井当门冻寒光照四邻又我住东街北钟楼在屋西`】  

轧轧机声日暮依依杨栁春柔防下中郎小女曽聴唱我高邮【`先生常喜余高邮城诗相见即呼高邮城来每相对酒酣则朗诵数过`】  

头上乌纱分赠箧中缟楮相酬不道别时长别谁知愁是真愁【`延祐五年冬十月余南归以巾材一段见赠子以白楮被报之别时殊黯然也且手书其三代名字授予若有所属然也`】  

呉师道  

水西道中  

鸣鸠林外桑密眠犊沙头草添春水石桥红杏夕阳茅屋青帘  

题高彦敬越山图  

潮平风定日落云白山青雨干忆得晩秋天气浙江亭上凭阑  

宋本  

山水翁  

野屋不知今世山色似含古春岑寂浑无啼鸟荒寒畧有行人  

萨都拉  

舟中题画卷  

两防好山如画丹崖翠壁楼台爱杀南闽风景小官何日归来  

次韵与徳明小友二首  

烟雨短篷水口人家乱石山前送别莫忘今日相逢知在何年  

莫笑风餐水宿暂离马足车尘两岸好山送客一江细雨归人  

题画  

绿树阴藏野寺白云影落溪船遮却青山一半只疑僧舍茶烟  

柯九思  

题王孤云界画山水图  

满地山河如绣回岩楼阁凌风几度春花秋雨不知秦苑呉宫  

李裕  

武林杂兴  

楼阁参差细雨帘笼料峭轻寒人去空余燕子春来休倚阑干  

杜本  

渔隐图诗为程子纯赋  

山下白云缥缈水边红树依稀信有桃源深处渔人今亦忘归  

题柯敬仲梅  

防防苔枝缀玉疎疎檀蕊凝香还记当年月色箫声暗度宫墙  

刘诜  

清明和欧阳山立二首  

江南二月三月野水一村两村花落人家寒食燕归山馆黄昏  

细雨海棠成子余寒江燕初归立马桥西沽酒行人未试春衣  

春日偶赋二首  

官路落花马过人家高树莺啼故里故人何处夕阳长在楼西  

杨栁轻寒水驿楝花小雨官桥回首人间往事孤灯挑尽春宵  

和龙麟洲题黄次翁黄鹤楼图  

孙曹百战何在大江千载狂澜谁倚楼头呼鹤秋风落日危阑  

宋无  

墨梅寄因上人二首  

梦觉霜林堕月眼明野水浮枝横玉不吹春去断缣闲写相思  

寒枝香在天外疎花影流水中梨云夜深清梦草元笔底春风  

陆柱  

题赵荣禄水村图二首  

牛马百川独渚乌鸢羣木西村天地四方黄鹄先生秋雨柴门  

忽有沧浪鸣笛飞鸿黄叶云深相望美人秋水卷帘隐几何心  

赵肃  

樵林枫叶  

樵林夜鸣枫叶僧扉昼掩烟萝梦里好山十二不知何处云多  

李孝光  

江边  

江边孤树犹碧天际白云自流七十二滩浩荡夕阳照见归舟  

雪晴  

雪干玉飰初香月瘦珠胎犹小开门不见臞仙白鹤横江清晓  

朱徳润  

晓晴  

天寒欲晴犹雨晓色将明未明万里碧云平野一林落叶无声  

蒋堂  

题溪山环翠楼为月潭印师赋二首  

翠岚环绕如画绿树高低待秋更着纶巾谈笑未慙海岳庵头  

松暖鹤梳云髪楼高人倚秋晴一片水光天影月潭分外分明  

陆行直  

题所南老子推篷竹图【`并序`】  

所南先生贞节之士有夷齐之风书画散落人间政自不少虽片纸不盈数寸或兰或竹必有题咏然其用意深密非高识韵士岂容易窥见哉予自童稚至壮时得承顔接辞而先生去世几二十载今获观小轴如在其右展卷悬情慨想甫里陆行直书于壶中天  

横空飞佩珊翰墨散落人间瞻望清风高节管中时见一斑  

孙防礼千字文  

笔墨一时如雨龙蛇千古似飞展卷南窗相对朗然月皎星辉  

祝蕃  

二画  

断岸苍烟乔木小桥野店村舂一曲晩风樵唱翛然林下相逢  

叠嶂半空悬瀑平林隔岸层台风雨一川烟浪扁舟何处归来  

郭翼  

杂咏三首  

一枕北窗周易五弦南风舜琴自是无心富贵从教遁迹山林  

仙人杏花满树处士杨栁当门白髪乌纱棊局绿水青山酒尊  

朝汲橘泉丹井暮耕蕙圃芝田肘后长生有诀一笑曽许相传  

何儒行  

春日三首  

碧桃花开汉苑紫箫声断秦楼风暖马嘶金勒月明人上帘钩  

花落莺翻红雨峰回鹭防青岚人别春前春后草迷江北江南  

江上潮生潮落山中花谢花开生计绿蓑青笠闲情白石苍苔  

陈柏  

焦山题塔  

树老云闲鸟宿洞深月落潮回此时此兴不浅何日何年再来  

赵次诚  

早梅  

江南冬十二月溪上梅三两花载取小舟香影月明自棹回家  

张宪  

湖上  

红杏墙头粉蜨绿杨窗外黄鹂何处春光最好蹋青人在苏隄  

夜月  

夜月小楼筚篥东风深院琵琶料理宿酲未了春光又在邻家  

题画  

逺岫层层何处矮房簇簇谁家烟树夕阳归鸟清溪古渡横槎  

钱惟善  

题画扇  

银气蒸成云白岚霏散作空青中有幽人小隐松风涧水泠泠  

张昱  

题青山白云图  

一个茅庐何处小桥古木溪湾但见山青云白不知天上人间  

倪瓒  

题良常草堂图  

结屋正临流水开门巧对长松为待神芝三秀移居华葢西峰  

题画  

舟泊溪流曲曲鸟啼烟树重重思白鹤遗址好居五老云峰  

田舎二首  

映水五株杨栁当窗一树樱桃洒埽石间萝月吟哦琴里松涛  

山鸟下窥窗牖春风时过柴门避世何须郑谷作书巳絶巨源  

为曽高士画湖山旧隠  

厌聴残春风雨卷帘坐看青山波上鸥浮天逺林间鹤带云还  

云溪佳处  

谁觅云溪佳处渚花汀竹迷藏去鹤原边倚杖浮鸥波上鸣榔  

题竹图  

黄陵庙前雨过邯郸谷口风生爱杀山人清致纵横淡写秋声  

题画  

罨画溪头唤渡铜官山下寻僧水榭汀桥曲曲风林云磴层层  

题溪山雪霁图赠张以中  

水影山容黯淡云林细篠萧疎谁见重居寺里雪晴沙际吟余  

题画六首  

雨过黄陵庙下云生玉女井边野雉雊鸣斜日鹧鸪啼破林烟  

月下参差双玉灯前萧散孤鸿寄兴只消毫楮写怀不用丝桐  

竹上谁弹清泪如铅春雨斑斑满眼湘江波浪望穷白鸟飞还  

高树长松共晩苍筠野石同贞珍重王家公子翩翩白鹤神清  

高栁乔柯小阁水光山色衡门未老作闲居赋无钱对北海尊  

孝侯庙前雨过罨画溪头日曛旧迹如今梦里春风愁乱行云  

赠潘仁仲  

瓶内花簮白萼庭中池养金鱼驯虎只凭丹灶活人惟留素书  

至正癸夘九月望日画赠胜伯徴君并题  

江渚暮潮初落风林霜叶浑稀倚杖柴门閴寂怀人山色依微  

王逢  

题杉溪老人家壁六言四首  

十角犂牛前巷一机黄绢比邻妇事姑嫜婉顺儿看宾客情亲  

朝夕一盂白饭东西几緉青鞵邀客烹葵别墅课儿题竹高斋  

红白花明水寺青苍树绕沙村夜多凉月照席日有清风埽门  

挂巾藤萝石上濯足芙蓉水头落日不逢过马东风忽乱惊鸥  

避地梁鸿山四首  

舎边新花夜合井上老树冬青孟光齐睂举案倪寛携锄带经  

三百铜钱斗酒一双蜡屐千山莫问云浮富贵且消天与清闲  

北里戎衣袴褶南邻墨勅斜封多我幽居水竹有谁高卧云松  

风尘涉五六载忠孝录数十人已判诗移白日更须药驻青春  

舒頔  

题清湘秋景  

日暮九疑矗矗清湘万竹修修不管掀天风浪孤鸾引凤船头  

叶颙  

沙溪清隠  

绕屋一湾水绿迎轩数朶峰青沙路鸥盟新定云松鹤梦初醒  

九日寄兴  

黄菊香残夜雨乌纱醉落秋风回首十年旧事乱云流水西东  

月夜海边即事  

香里寒云满溪月明津渡人迷梦入江南旧路夕阳流水桥西  

贡性之  

题春山烟雨图  

栁带轻烟澹澹花含宿雨深深鱼乐新添晓涨鸟啼越觉春阴  

题长夏云林图  

雨过溪流交响树凉暑气潜消不是谢公别墅定应杜老西郊  

题画扇四首  

三间两间茅屋五里十里松声如此山中景色何时共我同行  

万事从教计拙千金难买身闲船尾都教载酒船头饱看青山  

鸭觜滩连溪尾羊肠路转山腰云气晴晴雨雨泉声暮暮朝朝  

绿树湾头钓艇青山凹里人家前度刘郎去也莫教流出桃花  

谢应芳  

书路城樵舎壁  

瀼东瀼西农畮巷南巷北人家白露秋香鸡黍绿云春霭桑麻  

周敏  

友竹轩诗  

我爱此君晩节乃知我友嵗寒相与了无俗气喜闻日报平安  

马臻  

杂咏四首  

堤晩游人争渡花密流莺乱呜近水楼台栁色转山楼观钟声  

烟外幽人独立落日正照平台野鹭聨翩飞去山云断续归来  

楚尾呉头旧梦水边山际闲情一夜杏园风急等闲吹老莺声  

野渡绿波芳草落日青山杜防多少临岐别恨送君归去闲眠  

春日偶成三首  

半窗落月人老一夜东风燕来迢递春归几度依稀梦忆三台  

两袖水风春冷一抺山烟晚晴小槛倒披花影归船逺送歌声  

燕拂花阴绣毂人指箫声画楼杨栁六桥旧梦夕阳一段新愁  

张雨  

烟梅睡雀墨戏  

珍偶偏怜琼树寒香漠漠纷纷谁见罗浮月黒一枝同梦梨云  

絶句  

二山环合一水中有老木参天不着幽人草阁谁收无限云烟  

善住  

冬夕  

繁草霜严绿减疏星云尽光寒城头一声画角月落乌啼夜阑  

福严即事  

村边几株红树屋外四面青山终日无人能到孤云薄暮飞还  

本诚  

书斋即事偶成  

径逺松篁蓊郁日长庭院清虚大贵莫过学道至乐无如读书  

大圭  

无题  

树影半窗明月虫声一夜清秋我意浩然千古人间总是闲愁  

无名氏  

题米家山图  

雨过石生五色云来山余数层时有炊烟出树中多隐士高僧  

杂体  

明本  

九字梅花咏  

昨夜西风吹折千林梢渡口小艇滚入沙滩防野桥古梅独卧寒屋角疎影横斜暗上书窗敲半枯半活几个压蓓蕾欲开未开数防含香苞纵使画工奇妙也缩手我爱清香故把新诗嘲  

刘因  

续十二辰诗  

饥鸢吓鼠惊不起牛背高眠有如此江山虎踞千里来才办荆州兔穴尔鱼龙入海浩无涯幻境等是杯中蛇马耳秋风去无迹羊肠蜀道早还家何必高门沐猴舞豚穽鸡栖皆乐土柴门狗吠报邻翁约买神猪谢春雨  

陈孚  

交趾桥市驿戏作药名诗  

长空青茫茫大泽泻月色使君子何来山椒逺于役虎狼毒草丛泪如铅水滴更苦参与商骨肉桂海隔问天何当归天南星汉白  

陈高  

药名诗  

丈夫怀逺志儿女苦参商过海防风浪何当归故乡  

陈高  

禽名诗  

游子归心切提壶看落红告天天不语愁杀白头翁  

毛直方  

泥滑滑  

泥滑滑日已西泥深屦滑涴征衣征衣涴尽不肯归分明数声行不得请君更聴鹧鸪啼  

任士林  

四禽言【`录二首`】  

行不得哥哥未曙登程日已蹉腹饥足趼可奈何前山雨暗豺虎多  

脱袴脱袴破碎一鍼无补处谁持箧中新换我身上故但得深闺有孟光年年袴破亦不恶  

王沂  

禽言  

婆饼焦徒尔鸣黄云茫茫与天平去年麦熟苦梅雨东畴西陇飞蛾生今年麦熟不得割去学精卫填沧溟婆饼焦无乐声  

蚕筐八只脚新茧已上箔新茧上箔且莫喜门前催租吏如鬼小姑缲丝手不停夜畏硕鼠朝畏蝇织成疋素不中式姑嫂相看机杼泣  

提胡卢声相呼去年卖犊出赋租江村酒贱无钱沽无钱沽酒莫作恶不到县门身即乐  

桂  

八禽言【`录四首`】  

脱布袴脱布袴人情好新皆厌故古来闻有韩昭侯此日那逢廉叔度千需万索杼轴空今年新衣在何处脱布袴风雨寒脱时容易换时难  

三个半布积累寸盈尺度下机先制老姑衣忍使天寒披故絮箧中止有半疋存征人书来索襦袴布已尽秋又风妾身依然单过冬  

泥滑滑泥滑滑暮雨萧萧暝云结苦竹冈头虎迹新黄蒿城外人踪絶仆夫股栗步莫前瘦马凌兢愁仆蹶泥滑滑何时干出门咫尺行路难  

行不得也哥哥千呼万唤奈尔何黄陵花落暗春雨湘江水深生素波奋衣出门天地窄仗劒欲往旌旗多行不得早归来只今谁埽黄金台  

郭翼  

五禽言【`录四首`】  

布谷布谷催布谷去年官军粮不足里正输粮车辘辘六月长枷在牢狱今年谷种未入泥布谷早催须早啼芦戛戛芦戛戛沙场尽樵伐樵人指秃山无枝枿嗟嗟凤皇无处栖鹪鹩何处巢一枝  

锻磨锻磨麦熟农夫饿家家无麦还租课年年湿麦五斗租一石晒干量不过磨子不锻灶不烧门前谁呼婆饼焦  

秦吉了秦吉了人言汝是能言鸟嘲啁觜舌长卖弄言语巧野人张罗在林杪富贵一落樊中羁不如两翅盘天嬉  

胡天游  

和禽言  

婆饼焦  

婆饼焦新妇腰鎌孙荷樵原头麦熟空满垄丈夫尽赴征西徭呜呼土铛敲火泪如雨婆饼不焦心自苦  

归去乐  

归去乐蜀道崔嵬天一角青泥百折费跻攀滟滪翻空波浪恶呜呼朝避长蛇夕猛虎干戈满眼归何所  

杨维桢  

五禽言【`并序　录二首`】  

禽言无出梅都官之作予犹惜其句律佳而无风劝之意故予制五禽言言若拙而意颇闗风劝焉  

唤起唤起东方明门前已如市上林有乌杀司晨苦杀萧娘睡方美  

提胡卢提胡卢沽酒何处沽乌程与若下美酒高无价小姑典金钗劝郎醉即罢君不见城中官长壶卢提十日九日醉如泥  

盛彧  

禽言  

泥滑滑江南路雨雨风风怕春暮郎行三月未还家妾心还似郎心苦泥滑滑妾难行闲阶独步青苔生阶前雨歇樱桃发白日须明照罗袜只今世路滑如泥郎行善保千金躯  

黄玠  

隠兴回文诗  

萋萋草带书窗碧瘦竹轻藤引客看栖鹤伴云归岫晩断虹拖雨过江寒畦分暗水池亭小石戴闲花野馆残西崦松林通径窈共君邀月对琴弹  

谢应芳  

题村田乐图用三五七言体  

老人村老瓦盆尝作鸡豚社不识州县门阿翁醉倒阿婆笑膝上吚哑弄乳孙  

郑氏允端  

秋夜三五七言  

风乍起月初隂树头梧叶响阶下草虫吟何处高楼吹短笛谁家急杵捣清砧  

无名氏  

三五七言次李谪仙韵题宋复古秋山对月图  

宋才清迪徳明思超云物外笔落鬼神惊秋山旧迹令人赏对月风流万古情  

李孝光  

送辅贤出山作首尾吟二首  

儒官不畏简书催拄杖休惊石上苔行到水穷云起处路从四十九盘来  

路从四十九盘来树底看云首独回客里不知身是客向人犹爱话箫台  

陈樵  

辘轳进退格诗三首  

空翠堂  

蕉叶茙葵照槛明山光入室雨初晴平分天上无边色送尽江南未了青息石长年依砌活茯苓无种入阶生亭西昨日林霏重采药归来露满庭  

石楼草庐  

一室寛于一畆宫隔林竹树影重重青春着地十分绿白日经天两度红小草自怜无逺志茯苓终不近孤松未须西忆金华洞只在周回百里中  

蛱蜨图  

禁籞名园信所之深红腻紫共春晖人疑落叶有生色我道飞花上故枝掌上艳姬垂褏舞屋头故吏窃香归花中只许秦宫活未必庄生入梦思  

曹文晦  

五杂组  

五杂俎双玉瓶舟已具潮已平五杂组双玉筯水自流天涯一防红离思千万重  

大防  

曹伯珪筑室曰桂斋戏作俳偕体  

阿仙骑蟾白银阙醉折秋华餐玉屑霓裳曲散堕清尘凉夜素娥悲白髪玉轮碾香空翠寒流光万里君合欢大星渐低海色白高斋翠影空团团万卷芳心期厚地憔悴秋香忍相弃百年若使富贵羁淮南小山归不归  

徐琰  

杨玉翁山居山字诗  

天为诗翁惟爱山个人生在万山间朝凭山坐舒青眼暮对山眠拥翠鬟山馆读书风俗美山田足食子孙闲肠日饮山中醁何必仙山觅九还  

张翥  

清河水涨荅复中吉监县水字体  

漭泱清河涨湍流滋浸淫沧溟浑灌注浊浪洁浮沈洲渚津涯濶泥沙沮洳深沿淮泽鸿满漂荡渡江浔  

王思诚  

过夏县有感作叠字诗  

翼翼夏禹邑訏訏郇伯疆雍雍司马里穆穆杨公乡嗟嗟圣贤逺悠悠风化长岌岌瑶台顶奕奕鸣条冈萧萧祠庙古寂寂城郭荒靡靡我行迈摇摇心忧伤  

宋无  

鲸背吟用诗尾聨古句体【`并序`】  

仆粗涉诗书薄游山水偶托迹于胄科未忘情于笔砚缘木求鱼乗桴浮海观千艘之漕饷势若龙骧受半载之奔波名如蜗角碧汉迢遥一似浮槎于天上银涛汹涌几番战栗于船中今将所厯海洋山岛与夫风物所闻舟航所见各成诗一首诗尾聨以古句葢滑稽也非敢称于格律然而风樯之下柁楼之上举酒酌月亦可与梢人黄帽郎同发一笑云尔  

梢水  

拔矴张篷岂暂停为贪薄利故轻生几宵风雨船头生不脱蓑衣卧月明  

莺游山  

崖倚波涛顶接空黄莺游处树成丛莫言山上人希住多少楼台烟雨中  

日出  

金乌摇上浪如堆万象分明海色开遥望扶桑岸头近小舟撑出栁阴来  

揍沙  

万斛龙骧一叶轻逆风寸步不能行如今阁在沙滩上野渡无人舟自横  

海鸥  

羣飞独宿水中央逐浪随波羽半伤莫去西湖花里睡芰荷翻雨打鸳鸯  

沙门岛  

积沙成岛浸苍空古祀龙妃石崦东亦有游人记曽到去年今日此门中  

莱州洋  

莱州洋内浪频高矴铁千寻系不牢传与海神休恣意二三升水作波涛  

水程  

九日滩头不可移九滩一日尚嫌迟何须频问程多少路上行人口是碑  

寻防  

万舰同防在海心一时相离不知音夜来欲问平安信明月芦花何处寻  

抛矴  

千觔铁矴系船头万丈滩中得挽留想见夜深抛掷处惊鱼错认月沈钩  

出火  

前船去速后防忙暗里寻防认火光何处笙歌归棹晚高烧银烛照红妆  

落篷  

潮信篷留风力悭落篷少歇浪中间殷勤为向梢人道又得浮生半日闲  

走风  

夜颠狂浪卷天深渊多少走风船一宵行尽波涛险只在芦花浅水边  

橹歌  

浪静船迟共一防橹声齐起响连空要将檀板轻轻和又被风吹别调中  

大浪  

吞天高浪雪成堆摇荡惊心眼怕开深谢波神费工力几回风雨送将来  

探浅  

探水行船逐步寻忽逢沙浅更惊心蓬莱近处更难徧扬子江头浪最深  

讨水  

海波咸苦带流沙岛上清泉味最佳莫笑行人不风韵一瓶春水自煎茶  

讨柴  

海树年深成大材一时斧伐作薪来山人指防长松说尽是刘郎去后栽  

直沽  

直沽风月可消愁标格燕山第一州细问花名何处出扬州十里小红楼  

自题  

乗兴风波万里游清如王子泛扁舟早知鲸背推敲险悔不来时只跨牛  

郑采  

题复古秋山对月图用奇字体  

天□□兮月朤朤山□□兮水防防木森森兮竹□□蛰□□兮鱼鱻鱻  

## 御选元诗卷八十一  

杂体  

方回  

与孟能静饮聨句  

三月一日春如酒红是桃花绿杨栁人生不醉欲如何不如意常十八九【`孟`】暂兹袖公补天手谁能箝我谈天口挹斗酌海两相逢天风吹入无何有【`方`】  

三月三日一觞酒同上危楼望晴栁岂可不饮负此春向来风雨十朝九【`方`】何必水边看丽人何必水晶行素鳞曲阜桥边同一醉杭州城里两闲身【`孟`】  

白珽  

玉清宫与赵达夫鲜于枢聨句  

湖田漠漠水禽飞【`达夫`】堤栁斜斜带夕晖【`枢`】二月江南好天气【`珽`】初阳台上惬春衣  

巾子峰头檥钓船【`达夫`】初阳台上坐鸣弦出云高树明残  

日【`珽`】过雨苍苔细泉絶俗谁能继遐躅【`枢`】凌空我欲学飞仙【`达夫`】还家正恐乡人问【`珽`】化鹤重来知几年【`枢`】  

赵孟頫  

醉后同张刚父清风楼聨句  

碧树未黄风露秋晩云萧瑟乱山愁【`赵`】千家疎雨催砧杵两岸残阳入钓舟【`张`】画角吹残人罢市清尊饮散客登楼【`赵`】古今回首俱陈迹唯有溪声日夜流【`张`】  

袁桷  

送曽编修同王继学聨句  

奇鹤慕南云俊鹘欣北雪行藏左顾去住坂九折纂书墨兵从拟制铜史挈佩委松籁回冠峨星光彻甎花窥日轮井藻旋风铁归思红叶高家忧紫荆裂晨装发五两夕祖谢驷驖沙明石痕瘦川逺桅影列吴歌导鸥舞楚制惨鹑结汀葭青女临岸橘黄人揭组练危瀑悬箫磬古滩咽诗笺江神幻目送山君别炯炯鴈集洲挺挺鹳鸣垤贾颿鱼贯直僧屐鹭飞灭前坡指迎帽旧墓拜表碣明知绍世谱讵肯逐宦辙儿孤文襁昏女乳粉钿涅深思振鸰原后超凤穴过都块非厯去鲁淅岂接歌骊念暌违瞻蟾数盈缺  

袁裒  

东湖聨句  

旧学芜三史新居隘一廛煎熬鱼煦辙奔窜鸟惊拟整登山屐【`伯长`】须乗破浪船出闗尘已逺【`徳平`】过埭意争先归舶攅桅聚【`伯长`】浮梁断锁悬潮浑江葑没【`徳平`】塍破岸藤缠戍栅依樟密【`伯长`】官隄砌石平机闲蚕唤织【`徳平`】砧响鴈传笺乍静喧烦耳【`伯长`】犹欣展转眠鹘桥华屋废【`徳平`】鵞滙曲河连稇实闲农具【`伯长`】鹾严絶灶烟急装红蔽膝【`徳平`】辫髪黒垂肩估客编文贝【`伯长`】村家纬木棉生涯疲剥割【`徳平`】世路窘迍邅龛室休行客【`伯长`】邮亭叹逝川韝鹰围猎罢【`徳平`】聨骑纵游旋路转分支港【`伯长`】川明幻别天鄮城花已暗【`徳平`】甬水恨空传数堠搜唐刻【`伯长`】题诗纪宋编防堂夫子像【`徳平`】汲井隠居泉海眼藏龙窟【`伯长`】山心射鹿田水鸣知櫂急【`徳平`】岸走讶途迁隠见冈峦近【`伯长`】低昂橘柚鲜青山犹五里【`徳平`】绿树已千年归犊如云拥【`伯长`】闲花似火然苎裳游女浄【`徳平`】芦管野伶妍系缆披团氅【`伯长`】循溪舎竹箯径香幽菊傲【`徳平`】土薄假山偏镫火精庐古【`伯长`】衣冠故物全登门论子姓【`徳平`】对坐叙姻聨金魄筛窗影【`伯长`】丹砂养井渊萤飞光熠熠【`徳平`】鹤唳翼涓涓斗室横乌几【`伯长`】方牀借素氊魂清时入梦【`徳平`】意得竟忘筌过墓成扃户【`伯长`】遵湖复扣舷沧洲迷秀麦【`徳平`】真隠拱朱椽碧洞诸天杳【`伯长`】苍珉帝画镌梯危频缩武【`徳平`】像寂且擎拳紫府商霖歇【`伯长`】丹书汉泽宣铜铺苔暗蚀【`徳平`】经庋燕新穿倦鸟辞枯栁【`伯长`】游戴旱莲古奁开潋滟【`徳平`】斜縠绉漪涟淤寒茭排劒【`伯长`】洲干蓼糁钿官徴都尉粟【`徳平`】渔纳水衡钱王絶山灵泣【`伯长`】祠荒野老怜纸旗邻社閙【`徳平`】草广曲河填此去真聊尔【`伯长`】斯行信偶然柏幽藏魍魉【`徳平`】潭黒衮蜿蜒雅兴呦呦鹿【`伯长`】劳生跕跕鸢揽芳真啗蔗【`徳平`】写絶拟和铅辙迹芜菁翳【`伯长`】麻綦枲耳缘贞娥郁龙虎【`徳平`】胄相绍貂蝉宰木分神隧【`伯长`】思亭列石筵风霜翁仲老【`徳平`】香火释迦専楚些招归魄【`伯长`】王官慨昔贤拜峰谁控勒【`徳平`】篆水自书屈曲东西路【`伯长`】纵横南北阡繁华眸转电【`徳平`】得失口垂涎絮酒悲宗老【`伯长`】囊经想地仙房温连梵呗【`徳平`】市近接腥羶破露生衣湿【`伯长`】登坡弱足胼卧牛遗扁暗【`徳平`】眠鹿绘容防金刹从兹访【`伯长`】尘缨合少蠲伐山灵运躁【`徳平`】冲雪子猷颠桧暖蜂偷蜜【`伯长`】芦寒鸟啄绵蟹稀螯数百【`徳平`】樵伙斧论千淡日收人影【`伯长`】空岚涨土埏蒲葵遮望眼【`徳平`】茧纸论吟篇除道家僮嬾【`伯长`】偷程地主儇蚁封徒曲折【`徳平`】驹隙漫拘挛碎石行行直【`伯长`】修篁个个圆深丛惊雉翠【`徳平`】夹径耸楠楩濯锦芙蓉艳【`伯长`】飘香桂子骈雕楹回复道【`徳平`】斜阁布陶甎刻画功难尽【`伯长`】翚飞势欲翩奉常陈劒履【`徳平`】尚服锡纮綖幰织鲛人网【`伯长`】帷凝罽国防妖姝污粉颊【`徳平`】土偶耸高颧驱石当时力【`伯长`】临渊昔日权只今留旧业【`徳平`】何处觅幽禅燕颔风云防【`伯长`】趺日月躔蛛窠缘衮服【`徳平`】鼠迹上朱笾累仆供朝沃【`伯长`】因僧进午饘佳城蹲五凤【`徳平`】素业废三鳣胜已穷兰若【`伯长`】名犹慕偓佺台空霞佩冷【`徳平`】殿寂羽幢蔫观主何年住【`伯长`】真官永世键画梁谁复葺【`徳平`】美荫久频朘木已非真李【`伯长`】僧宜贱寿籛悲来云羃羃【`徳平`】恨极水潺潺重岭藏椒屋【`伯长`】斜晖指蕙櫋暂归心未稳【`徳平`】欲去眼空忆昔穷诛辟【`伯长`】如今猛弃捐慈山名转赫【`徳平`】困墺耻谁湔积翠林霏悄【`伯长`】流波海月姢逺钟催宿鸟【`徳平`】横笛挂乌犍拄笏风骚敻【`伯长`】携壶主仆牵情怀同黍醴【`徳平`】臭味比香荃圆泽休论旧【`伯长`】华胥复记前乳彪号涧侧【`徳平`】哀狖啸云巅惇族盘餐盛【`伯长`】通家笑语阗防防归桨熟【`徳平`】舴艋逆风沿济胜应难促【`伯长`】临流且赋遄鸱夷歌逝矣【`徳平`】渔父卜终焉紫槿遮篱角【`伯长`】丹枫压庙堧链形金骨化【`徳平`】团础土砂坚破屋啼山鬼【`伯长`】荒碑立老鹯嵗时羞野赛【`徳平`】水旱祷灵篿西帝澄金宇【`伯长`】东湖铸玉璿凉飔舟泛泛【`徳平`】晴日草芊芊射鸭萦长弋【`伯长`】叉鱼击短鋋酒垆横矮瓮【`徳平`】屠几斫肥牷衒市僧袍丽【`伯长`】招虚贩鼓鼘登临难婉恋【`徳平`】想像费平铨更欲南窥海【`伯长`】谁能北跨燕同心双茧绪【`徳平`】徇俗走珠蠙朗鉴词聨写【`伯长`】谈茗更煎翺翔诚放浪【`徳平`】匍匐类狂孱已乏凌云句【`伯长`】时思缩项鳊还家如梦寐【`徳平`】共防晓霞边【`伯长`】  

逺游聨句【`壬寅冬与伯长同留姑苏时伯长将赴都`】  

海鹏跨南云一去抰浩荡宛驹踏北雪絶足追罔象宵征车载脂【`伯长`】明发灯在幌行迈念悄悄离愁怀养养违呉始接淅【`徳平`】过越类指掌蛛网结遐思羯鼓促新响觞至不复辞【`伯长`】驾逸谁能仿明堂企栋梁武库输篠簜气合芝兰芬【`徳平`】学愧蓬麻长大施朱弦清小荐金茎沆云间鹤孤唳【`伯长`】天外鸿横上晓舲斸层氷午店憩平壤追攀瞰烟涛【`徳平`】涉厯走尘鞅长淮桥防蝀薄雾裘骕騻风台牛一鸣【`伯长`】日观鸡三唱榑桑沃如葢宿草乱若繦青帘客沽酒【`徳平`】素鬛渔收网心观洙泗流眼豁恒岱爽追程骑侵星【`伯长`】劝耕农值杖俗厚喜丰登气侠存慨慷伊河既东流【`徳平`】维斗复北仰谁云风土殊始觉宇宙广骨耸终超腾神清何惝怳钧天梦非真【`伯长`】广寒步空想铢衣入阊阖芥粒视北坱千官紫府荣九奏肜庭昶摛文翦金炬【`徳平`】展采簇天仗清都逾咫尺弱水漫方丈绛旂云雾开宝扇日月晃仁声被八表【`伯长`】徳意苏羣枉泥检极封崇芬苾严肸蠁瑞气蔼重重泰阶瞻两两駞峰出天防【`徳平`】褭蹏锡中帑呜珂接俊彦正笏嫉偏党徳人笑采芝逋客弃拾橡茅拔要有方【`伯长`】矢来本无向湘累但瑰词越相仅金像遭谗气徒愤得计身何往岂如及承平相与穷昭朗君行步飘飖我滞心悒怏轻霜着衣帽【`徳平`】微霰防草莽离歌起蒹葭古制出盆盎先登匪十获后至激孤奬城南灯火深【`伯长`】塞北音书往东风渐披拂腊水初滉瀁诗成愈加险酒尽未为彊双眸秋水炯【`徳平`】累语春波荡经行度崎危交友希倜傥羁游弃楚荒逺客怜齐伧光阴尺璧重【`伯长`】事业千金赏行还鴈墖题复睹鸿都榜时来戒步窘事至勿技痒脂韦本凡近【`徳平`】铁石乃忠谠词林纳疵美书田课荒穰列仙防儒癯羣仕趋吏驵陆生强吚嚘陶令终肮脏贞心百壬辟正色上帝享徒为捧心施莫学画睂敞功名要无心造物端有相行行遂初志作事记畴曩【`伯长`】  

马祖常  

鹦鹉聨句同王继学赋  

雕笼居啄桃袨服仪采绿南荒孕灵质西颢发丽曲颈绶红萦丝喙棘赪屈玉蓄慧婉含章襮彩粲成缛能言贯珠舌善舞凌云躅金眸肖韝隼珍畜异巢鹄层墖宝舎利深杯注醽醁流丹曙林度堕翠春洲浴石镜影毰毸铜梁步陆续题赋吾岂能入贡尔应录  

天庆寺纳凉聨句  

槐屋夏阴繁石池暑气清高堂瞰福田防宇依王城午磬梵呗集夜廊酥灯明龛经郁金字壁础承丹楹寂寂鸽栖罘宛宛燕穿荣露葵炫昼艳霞药敷阳英境阒便静室心古乐高情逍遥只园赏迤逦庐社盟山枕藉云润水簟凝氷轻饭盂给香积袈衲褫华缨共忻朋簮合敢谓词锋并睥睨荒草棘横纵按林坰幽寻振尘鞅雅谈忘飞觥鄙哉河朔饮投愤得世名  

宋本  

南城校文聨句【`并序`】  

翰林直学士马祖常左司都事宋本太常博士谢端丙寅大都乡试贡院作  

天街丽奎文王都防髦弁奉璋来峩峩【`祖常`】佩玉坐宴宴揖庭鴈鹜立干禄虎豹变【`本`】解衣三褫带束卷一如防【`端`】蜂房磬折入【`本`】铃素宫悬奠沈墨翻江【`祖常`】炬蜡烧赤电【`端`】冥思嗒移精【`本`】幽探寂凝眄刻楮非三年【`祖常`】穿杨真一箭微吟忽首肯【`端`】急写掇意见字误率一注【`本`】藁属各后先庙器陈古制【`祖常`】舶香然甲煎潘陆芜静分【`端`】枚马迟速见驼疥落毨毛【`本`】牛溲起回漩趋跄进程书【`祖常`】缄封递誊缮号分梵夹字【`端`】画裂苍史椽校读乃上副【`本`】考第或当荐拣金昼披沙【`祖常`】角麟宵设馔頞蹙咨碌碌【`端`】眼嵬矜涎涎去取决一目【`本`】利钝尽三战仙籍银牓悬【`祖常`】牙门鹄袍袨数盈辐共毂【`端`】余弃繻过传得隽九族贺【`本`】败绩十朋唁工歌劳府主【`祖常`】几授集曹掾淳毋太官具【`端`】臑肩庖丁剸瓶罍杂酒湩【`本`】供张烂彩茜羣哗剧宾兴众乐醵饮饯里妪嗔儿痴【`祖常`】室妇詈夫懦忆昨被请初【`本`】自赧官居贱鸣驺纷辟易【`端`】曲巷隘回邅飞葢及泮水【`本`】重钥限别院逻卒游铎振【`祖常`】周垣园棘栫摄事四列署【`端`】防嫌两隔面御史官方峻【`本`】主司目敢持衡亦荣名【`祖常`】束湿奈罔罥浃旬虽独苦【`端`】得士期众羡博士曲台秀翰林金闺彦叙赋极覼缕修词妙贯穿而我典簿领偶尔共笔砚补缀褐倒绣琐碎韤拆线细书刻他山奇迹壮赤县【`本`】  

丁复  

同永嘉李季和望钟山聨句  

钟山日在望匏系未成往我本忘世人【`孝光`】谁能久尘鞅穷猿茍择木【`复`】冥鸿不离网纳蕞升斗縻【`孝光`】乃此尺寻枉川江互迢递【`复`】天地一莽防霸气遂终陈【`孝光`】山名犹姓蒋防羸结幽跻【`复`】拔茹倾胜赏踡林万蚪伏【`孝光`】狞石羣兽仰雨晴虹蜺裂【`复`】云热鹳鹤响灵骨瘗浮屠【`孝光`】癯趺踞方丈陟阁鹰巢危【`复`】闚户蜂房敞禅林旧称一【`孝光`】梵刹新阐两苾蒭化城喻【`复`】獬廌严驾上一人小月【`孝光`】七佛筑峻壤狻猊睥玉除【`复`】科斗罥银牓庸超谢羶荤【`孝光`】媚祷怀肸蠁俗子空卑栖【`复`】至人廓遐想相期访龙盘【`孝光`】何如游鴈宕窗明诵楞严【`复`】林昏过魍魉终然千仞颠【`孝光`】极彼九州广圆龛坐觅心【`复`】方具跪合掌揽秀目颙颙【`孝光`】讨忧心养养沈绵阻客游【`复`】爽垲令人奬境虚云压阑【`孝光`】江逺浪浮桨挥清宜麈尾【`复`】翳静便鹤氅域分三国鼎【`孝光`】淮凑百川辋喜弹青绮冠【`复`】倦曳绿玉杖朝晴竟崎嵚【`孝光`】夜梦犹髴髣祝酒遣诗魔【`复`】搜句搔技痒深推众壑宗【`孝光`】雄据诸峰长碧眼览益逺【`复`】白髯聨苦强地籁息箕簸【`孝光`】天孙遗女纺金声调危铎【`复`】石华绣卑磉骑驴约兹后【`孝光`】惊猨记畴曩资罄恐支离【`复`】腹果归莽苍间休幼安席【`孝光`】敏夺云门棒竹露晓衾湿【`复`】松飇秋髪爽玉树异风标【`孝光`】珠林列星朗蹑屐去后齿【`复`】早炊囊宿滰吊古重追寻【`孝光`】披荒増慨慷【`复`】  

贡师泰  

剪灯聨句【`并序`】  

元夕同呉子彦刘子清侯敬文防饮水阳陈善甫家用剪灯聨句云  

夜暖拈香茧春寒落剪刀劳心连郁结【`贡`】绮思出长缲防缀轻蝉翼【`呉`】装黏细凤毛风花凝琐碎【`贡`】云叶防周遭影烁金垂烬【`侯`】光融玉作膏舞裀围落絮【`刘`】歌扇逐飞桃带转银幡小【`贡`】轮回宝葢高蜘蛛围露网【`呉`】顾兔堕秋毫莺掷翻红雪【`侯`】鱼跳起碧涛春阳嘘蛱蜨【`刘`】秋冷蜕虭蟧翠薄荷分钿丝柔栁散绦青童来绛节玉女翳纤翿碎讶珠胎迸尖愁燕尾翺微茫萦错落斜隙漏葡萄饴釡空烧蜡棚山谩结鳌浮尘笼漠漠流水滔滔纂绮难为密裁绡秖自劳婵姢妬清夜防蝀落晴臯制异宫人绶荣怀学士绹未曽分宝炬先许照幱袍剧赏尊频倒穷搜笔屡操盍簮嘶騕褭奋袖舞豪曹酒促华筵散诗慙白战鏖时平无夜禁繁弱且归弢【`贡`】  

曹知白  

遂生亭与钱南金陆伯翔陆伯邵复孺安雅世长自闻熏师聨句  

深冬鼓大籁极寒抑新阳【`曹贞素`】冻痕固封坼暝色浮穹苍【`钱南金`】针晖射屋壁严飇袭衣裳【`曹世长`】气沍昕夕景物惟氷霜【`陆伯翔`】幽居絶萧散乔木相低昂【`僧自闻`】长林展图画疎松奏笙簧【`陆伯`】经时嵗云暮抚事心亦伤【`邵复孺`】朋来温重席众喜累千觞【`曹安雅`】窗梅弄疎影盘蜡摇寒光【`伯翔`】竹罏榾柮火柏子氤氲香【`自闻`】豆笾既无算肴核复屡将【`伯`】野胾杂鹑雉溪鱼间鲦鲿【`世长`】翠罂玉蛆冻犀筯红肉僵【`安雅`】伟哉青云彦防此白石房【`南金`】盍簮意已洽得酒气益强【`伯`】世道久浇薄古意殊荒凉【`复孺`】真情悦亲戚佳防非寻常【`贞素`】高才贵瑚琏妙语锵琳琅【`南金`】太原兴五姓燕山尊十郎【`伯翔`】阿翁真矍铄我辈俱颉颃【`世长`】宗族互有托礼貌讵可量【`安雅`】舟车逺无间灯火遥相望【`自闻`】九世同安居百年有余庆【`复孺`】儿孙等鳞次兄弟列鴈行【`贞素`】赖有北道阮况得共被姜【`安雅`】鸠杖祝勿咽兕觥介无疆【`伯翔`】晨昏足甘旨嵗时谨烝尝【`安雅`】臭味忘薫莸优劣何粃糠【`自闻`】躬勤乐耕钓志俭忘膏粱【`伯`】招隐及岩谷濯缨下沧浪【`南金`】清风起竹径朝阳耀梧冈【`世长`】歌长击瓦缶兴酣据胡床【`贞素`】秋花照篱落春草生池塘【`复孺`】望重诗礼庭志薄名利场【`南金`】学术本邹鲁治化沾虞唐【`贞素`】百两重聘国千金戒垂堂【`伯翔`】雄观隘四海壮志驰八荒【`伯`】恒鄙货殖贡岂羡干禄张【`安雅`】词源尚屈宋书法追钟王【`世长`】奇才任荦荦雅量须汪汪【`自闻`】心胸蕴星斗头角崭珪璋【`伯`】黄麻珍世赏青氊宝家藏【`伯翔`】松柏抱贞秀兰蕙含芬芳【`世长`】拟侪谷口郑弗愧商山黄【`复孺`】曳裾或混俗衣锦宁忘乡【`南金`】王掾元不痴郦生乃佯狂【`复孺`】婉娈谈笑阔辗转理义长【`贞素`】防合益胶漆契阔毋参商笑论寒稍弛欢乐夜未央【`南金`】真性本寥廓幻身且徜徉【`自闻`】聨诗出雅颂看劒生光芒【`世长`】焚膏照无寐瀹茗搜枯肠【`自闻`】人情笑失马世利嗟亡羊【`伯翔`】惟兹一饷乐胜彼终日忙【`安雅`】所欲论文字初不事酒浆【`贞素`】耆英固难继真率或可方【`复孺`】坐醉春满席起舞月在梁【`南金`】宿氛息广漠晴暾炫扶桑【`伯`】分袂重慷慨驱车走康庄【`安雅`】猗欤纪宴集斐然成文章【`复孺`】  

郑基  

同王原吉逢访呉庠郑徳明教授元祐俞叔铉学正鼐教授留饮斋中是夕雪因相与聨句  

中呉泮宫古广文官舎敞佩衿方休诵【`逢`】冠带骈憩鞅嵗晏云四合【`祐`】雪暮霰交响飞防势簸揭【`基`】滕六影下上污邪毕洁浄【`鼐`】坱轧周涤荡若将混端倪【`逢`】无复别封壤飒沓竹未俯【`祐`】崒兀木本强漏壶咽铜龙【`基`】城柝卧素蟒氷澌静胶研【`鼐`】颢气深透幌香干芸散帙【`逢`】味永虀冻盎拥褐肩独耸【`祐`】击鉢心共痒诗盟得塞郊【`基`】茗饮失麤党路迷梁园邈【`鼐`】地切程门丈殊怜局驴背【`逢`】颇快衣鹤氅洗廖度郢曲【`祐`】浩溔泛剡桨流风注存心【`基`】叔世入纡想戍遥皲苦【`鼐`】野旷爪牙攘好音怀鸱枭【`逢`】怪物絶魍魉愿追文正躅【`祐`】不辞庆厯党层甍度诸经【`基`】直道扩羣枉新知春兰蔼【`鼐`】旧游曙星朗谦虚侧臯比【`逢`】欲寡贱熊掌张灯初筵秩【`祐`】举爵朋酒飨黄羞登俎柑【`基`】白荐作羹鮝叙齿先一饭【`鼐`】探钱罄余帑清宜禅堂分【`逢`】端许贤守赏螟蝝殄无类【`祐`】来牟属有象阴褰天光发【`基`】阳复履道长高视吞八九【`鼐`】独立配参两幸敦君子交再极尼邱仰【`逢`】  

陈基  

至正十一年正月一日遂昌郑元祐龙门僧良琦临海陈基聨句送匡庐道士于彦成归越兼简萧靖复卢益修  

嵗朝逢王春雨雪暗呉下行人当明发【`祐`】别袂惨莫把飘飖贺监舟【`基`】蹀躞灵运马山驿梅始繁【`琦`】溪船浪仍打行纡庄舄吟【`祐`】去结逺公社禹穴防奥编【`基`】兰亭集羣雅神韵鹤氅朗风标鵞经写【`祐`】双鳬继遐躅千秋祝纯嘏【`基`】信凭回潮尾春融枯樟骻【`祐`】越台瞰蓬瀛胥涛驾龛赭【`基`】白战隐鞍甲绿醑酣【`祐`】知囊倒精悍词锋发侈哆【`琦`】萧台多神仙卢敖本静者道枢混溟涬语穽脱謑髁【`佑`】但令冠峩峩肯羡绶若若沧海等稊米黄金真土苴接防或露髪短褐不掩踝捷若矢离勇如金跃冶青云步伊始白雪和殊寡【`基`】土膏动勾萌春晴满原野【`琦`】桂树歌讵已栁枝折难舎【`基`】别梦梁月堕清谈松风洒【`琦`】蓬藋既可居芦菔自堪鲊【`基`】望望玉山阿来期卜灯灺【`祐`】  

杨维桢  

同郯九成过玉山舟中聨句  

城角初升旭日暹舵楼东向起遐瞻鼇头直下痴云暗【`维桢`】鹢尾徐开破浪恬野色微明金水曲【`韶`】清江隠见玉山尖雨收幕燕檐牙起【`维桢`】风飐樯乌帆腹添波影白翻鸥个个【`韶`】烧痕青出麦纤纤弋来野鹜毛全蜕【`维桢`】笱得氷鱼口尚噞解箨上萌莲菂苦【`韶`】泼醅新盎蜜脾甜避船好鸟机先识【`维桢`】入座清花手自拈未必江山惟客有【`韶`】也知吏隠许吾兼桃花不隔仙源路诗就宁辞晷刻淹【`维桢`】  

戴良  

甲辰元日对雪聨句  

三冬不作雪元日乃飞花殆似呈丰兆【`蔡`】还如献嵗华晓梅同璀璨【`戴`】冻蝶鬬交加叠径如拖练【`徐`】旋空若搅车随风疏复密【`蔡`】杂霰整还斜葩借云为叶【`戴`】光疑月在沙迷汀难辨鹭【`徐`】着栁易分鸦咏絮应输韫【`蔡`】吟车欲过叉寒将椒酒敌【`戴`】莹比塞酥嘉刻画天呈巧【`徐`】铺张地掩瑕早朝光映笏【`蔡`】暝猎势漫罝后腊宁非瑞【`戴`】先春益自夸拂林微见蕊【`徐`】缀草浅窥芽暖促庭防化【`蔡`】阳催瓦雀呀土融偏润麦【`戴`】水活最便茶不雨檐常滴【`徐`】当阴砌或遮诗成灯屡剪【`蔡`】坐久鼓频挝路滑妨回骑城严畏奏笳嵗寒同在旅【`徐`】春至倍思家此日堪乗兴【`蔡`】归舟向若邪【`戴`】  

顾瑛  

与缪叔正聨句  

短檠二尺照清酣【`瑛`】圆饼裁肪韭味甘【`侃`】旧雨今为红雨叶【`瑛`】闲云不障白云庵【`侃`】范君逺餽呉犍肉【`瑛`】钱老能分林屋柑【`侃`】今夕共谋真率醉【`瑛`】莫将时事説江南【`侃`】  

湖光山色楼聨句  

楼倚清秋爽气高【`高起文`】眼明百里见纤毫风行绿野翻清浪【`于立`】雨到青林起暮涛几树好花开别岸【`顾瑛`】一双飞鸟趁轻舠龙门今日娄江去【`高起文`】防有新诗寄我曹【`于立`】  

浣华馆聨句  

大厦千万余小第亦云甲马山分玉昆【`维桢`】鲵津类清霅湖吞磈礧深【`立`】江泻呉淞狭地形九曲转【`师贤`】峰影千丈插斜川万桃蒸【`华`】小径五栁夹仙仗撞石检【`仁`】灵洞开玉匣云停清荫初【`瑛`】凉过小雨霎鹤舞竹防褷【`维桢`】鱼乱萍喋啑风颠帽屡欹【`立`】暑薄衣犹袷花凭嬴女献【`师贤`】酒倩呉姬压帘卷苍龙须【`华`】盘荐紫驼胛戎葵粲巧笑【`仁`】文印微掐白防鱼乍刲【`瑛`】红莲米新臿急觞行葡萄【`维桢`】清池扇蒲箑火珠梅熿【`立`】氷丝莼浃渫云靁摩乳彞【`师贤`】珌琫玩腰玾伶班鼔解秽【`华`】军令酒行法弓弯舞百盘【`仁`】鲸量杯干呷腔悲牙板擎【`瑛`】调促氷弦擪客欢语噂嚃【`维桢`】童酣鼻齁防酒彻给颖【`立`】诗成缮书劄呕句投锦囊【`师贤`】披图出缃笈骊驹歌已终【`华`】青蛾情尚狎永矢交友盟【`仁`】铜盘不须歃【`瑛`】  

书画舫聨句【`三月三日与杨铁崖饮于书画舫侍姬素云行椰子酒遂成聨句如左`】  

龙门上客下骢马【`瑛`】洛浦佳人上水帘玛瑙瓶中椰蜜酒【`维桢`】赤瑛盘内水晶盐晴云带雨沾香炧【`瑛`】凉吹飞花脱帽檐宝带围腰星万防【`维桢`】黄柑传指玊双尖平分好句才无劣【`瑛`】百罚深杯令不厌书出拨灯侵茧帖【`维桢`】诗成夺锦鬬香奁臂韝条脱初擎研【`瑛`】袍袖弓弯屡拂髯期似梭星秋易隔【`维桢`】愁如锦水夜重添劝君更覆金莲掌【`瑛`】莫放春情似漆黏【`维桢`】  

舟中与陈敬初聨句  

行春桥下看山回【`瑛`】翠幕红帘面面开【`基`】一夜水风吹不断【`立`】蜻蜓飞入画船来【`瑛`】  

贡性之  

题红梅翠鸟图与唐愚士聨句  

萼绿枝头翠羽鲜【`贡`】春风早入艳阳天几回梦觉频聴处【`唐`】正是书声欲断边【`贡`】  

李道坦  

呉山清晖与伯雨仲举聨句  

呉山秋色里【`坦`】倚石望沧江日脚霞侵户涛头雪溅牎浪奔沙岸叠【`翥`】山夹海门双【`坦`】有客离新隐【`雨`】于兹感旧邦【`坦`】凭高乗险絶怀古黜纷厖【`翥`】殻冠将堕【`雨`】龙文鼎可扛【`雨`】颇谐幽事熟【`坦`】未觉壮心降【`翥`】满月孤金柱【`雨`】藂筠乱碧幢【`坦`】晴峰俄防防夕磬已摐摐【`翥`】归路风尘表酣歌不用腔【`雨`】  

张雨  

灯花聨句【`并序`】  

永嘉李季和自金陵持赵凉公书来累宿菌阁下十月三日夜天始霜殊寒两灯并作花遂聨句于酒间  

星阁迎寒閟霜钟动夜摐【`孝光`】酒深燔术火漏下续兰釭寸草荧芝小【`雨`】丹葩瑞带双金枝交婉娈【`孝光`】银粟乱鬃鬞蜡结飞蛾笑【`雨`】膏融吐凤汞珠光透镜【`孝光`】火齐幻垂幢的的煇青琐【`雨`】摇摇飐玉缸烛龙擎紫葢【`孝光`】翘燕缀红防邻眼书窥隙【`雨`】仙睂墨晕窗狂吟心蕊发【`孝光`】喜聴足音跫折堲风吹座【`雨`】钩帘月堕江青藜如见遇挥手出纷厖【`孝光`】  

刘因  

杂著集陶句  

人生岂不劳终古谓之然孰是都不营早起暮归眠过足非所钦躬耕非所叹但使愿无违甘以辞华轩正尔不可得在已何怨天自古有黔娄被服常不完荣叟老带索饥寒况当年何以称我情赖古多此贤  

集杜句赠王运同彦材  

霄汉瞻佳士公侯出异人家声同令闻文雅见天伦元朔巡天步危楼望北辰燕王买骏骨黄阁画麒麟妙誉期元宰苍生倚大臣蛟龙得云雨雕鹗离风尘治国明公在雄图厯数屯世儒多汨没贤俊賛经纶开辟乾坤正调和鼎鼐新弼谐方一展风俗尽还淳经济宜公等泥涂任此身尊荣瞻地絶感激异天真交态遭轻薄浮生有屈伸嗟予意轗轲抚迹独酸辛留滞才难尽苍茫兴有神形容真潦倒世业岂沈沦倚着如秦赘逢迎念席珍壮心久零落败绩自逡巡载感贾生恸难甘原宪贫邵平元入汉王粲不归秦回首躯流落生涯脱要津稻粱求未足台衮更谁亲碧海真难涉苍鹰愁易驯君能微感激何处不依仁  

陈孚  

入安南以官事未了絶不作诗清明日感事因集句成十絶奉呈贡父尚书并示世子及诸大夫  

十里宜春下苑花二年寒食住京华自怜惯识金莲烛奉使虚随八月槎  

回首扶桑铜柱标芙蓉帐暖度春宵清明寒食谁家哭折防沈沙铁未消  

闗山迢递古交州物换星移几度秋微雨微风寒食节夷歌铜鼓不胜愁  

残花怅望近人开不尽长江滚滚来寒食清明都过了鹧鸪飞上越王台  

台州地阔海冥冥人踏金鼇背上行独在异乡为异客无花无酒过清明  

慈母年高鹤髪垂乡书无鴈到家迟初过寒食一百六一日思亲十二时  

昔借梨花作寒食孟光举案与睂齐越裳翡翠无消息夜合花开日又西  

寒食家家出古城满川风雨看潮生八千里外飘零客起向朱樱树下行  

一百五日寒食雨风光别我苦吟身尚书气与秋天杳同是天涯沦落人  

海客乗槎上紫氛清明时节雨纷纷虎牙铜柱皆倾侧水尽天南不见云  

于石  

次韵子益秋怀集句  

春草秋更绿能得几时好人生非金石坐愁红顔老振衣千仞冈木落鴈飞早无营地转幽逐动自纷扰时哉不我与全身以为寳不是傲当时用拙存吾道  

春游集句  

兴来无逺近吾得及春游江月随人影山光落钓舟树交花两色石横水分流天外猿啼处数峰生暮愁  

黄溍  

集渊明句题李中甫贠外稼亭  

东方有一士客养千金躯束带聴鸣鸡出则陪文舆代耕本非望暂与田园疎田园日梦想投冠旋旧墟兴言在兹春新畴复应畬田父有好怀过门更相呼披草共来往履厯周故居悠悠待秋稼时还读我书虽未量嵗功栖迟固多娯此事真复乐此语真不虚饯送倾皇朝归子念前涂前涂当几许直至东海隅古时功名士事事在中都遥遥沮溺心君情定何如  

集渊明句题胡主簿嘉树轩  

孟夏草木长霜露憔悴之蔼蔼堂前林冬夏常如兹严霜九月中卓然见高枝如何舎此去白日掩荆扉深谷久应芜此荫独不衰黾勉六七年怀此贞秀姿常恐负此怀未足为高栖及时当勉励慷慨思南归亲戚共一处日夕欢相持披榛步荒墟登高赋新诗坐止高荫下一觞聊可挥从今至嵗寒纵心复何疑  

呉师道  

集句赠荅潘季通  

江上春风送客舟鸟啼花落水空流劝君更尽一杯酒与尔同消万古愁  

陈泰  

天岳图歌【`并序`】  

云间康链师来自岳阳称其友蔡素蟾好道之笃乃作天岳图以寄征余题卷末岳阳予旧游也爰集杜陵句以赠之  

知君重毫素好手不可遇壮哉昆仑方壶图对此兴与精灵聚云来气接巫峡长影动倒景摇潇湘湘妃汉女出歌舞矫如羣帝参龙翔大江东流去忽在天一方初月出不高照我征衣裳忆昔北寻小有洞青枫叶赤天雨霜先生有道出羲皇晚有弟子传芬芳神仙中人不易得今我不乐思岳阳蔡侯静者意有余戚聮豪贵眈文儒致身福地何萧爽几嵗寄我空中书  

韩性  

集杜句题五马图  

使君五马一马骢声价歘然来向东飞电流云絶潇洒迥立阊阖生长风肉鬉磊块连钱动大宛立仗青丝鞚不须对此成叹嗟古来才太难为用  

郭豫亨  

梅花集句  

水沈为骨玊为肌好处曽临阿母池雪后园林应有恨篱边屋角立多时早开却被嫣红妬未落先愁玉笛吹要识此花奇絶处满窗惟有月明知  

刻玉雕琼作小葩湿云黯淡雪横斜半开半落缘谁事和影和香属我家数抺晚霞怜短笛一流水度寒沙吟边苦思无佳句立尽斜阳数过鸦  

黯淡江天雪欲飞屋檐斜入一枝低禽翻竹叶霜初下春在花梢日未西晚嵗风霜从冷淡小园烟景正凄迷平生惯是思梅苦多谢诗翁为品题  

天寒落日澹孤村占断风情向小园翠羽啼花追昔梦缟衣和雨立黄昏藓厓直上双飞屣茅店惊寒半掩门忆得去年风雪里江南石上对洼尊  

踏破溪边一径苔与寻陈迹久徘徊云漫陇树魂应断风静寒塘花正开只恐好枝为雪压留看瘦影上窗来花前独立无人防谩使诗肠日九回  

雪后相看意更深谩将一朶插铜瓶人生此乐须天赋嵗晚知心唯月明白鹤未归春已老危阑倚徧酒初醒逋仙只说香和影不是诗家莫浪评  

勾引春情出苑墙无人知处忽然香愁连粉艳飘歌席亦要天花作道场风约暗香临浅水月明疎影媚寒塘浣花溪上堪惆怅可是无心赋海棠  

貌楛神泽骨槎牙萧索东风两髩华甘与雪霜同冷淡醉看参月半横斜溪山冷落泥三尺水竹参差屋数家自笑自吟还自得案头摇落小瓶花  

榾柮炉寒砚欲氷舍南舍北雪犹存旋催妆额添宫样静爱寒香扑酒尊两岸严风吹玊树一湾流水防柴门闲中有意堪图画溪上无人月一痕  

半屋苍云冷不知茅檐竹隖两幽奇凝情金谷登楼日依约华清出浴时陇月定知今夕恨春风摇动故人思绿杨解语应相笑雪里开花恐是迟  

满地飘零更断肠恐随春梦去飞杨栁摇台榭东风软花扑玉缸春酒香驿使不来羌管歇燕钗初试汉宫妆巡檐说尽心期事几度凭阑到夕阳  

湖山摇落嵗方悲自恐氷容不入时但笑红芳夸艳冶浑将绛雪防寒枝桥边野水通渔路城外春风吹酒旗正似美人初醉着澹妆浓抹总相宜  

金岷  

植芳堂诗集陶一首  

谓人最灵智卫生每苦拙所惧非饥寒将养不得节通人解其防在世无所须羲农去我久空叹将焉如念之动中怀积善云有报药石有时间诗书敦夙好蔼蔼堂前林灼灼叶中花枝条始欲茂春风扇微和弱湍驰文鲂灵凤抚云舞坐止高荫下神渊泻时雨尔从山中来相见无杂言赤泉给我饮乃欲饮得仙老夫有所爱养色含津气遥遥望白云苍苍谷中树  

马臻  

集句和陈渭叟见寄诗韵  

寒食离家麦熟还不应空老道涂间防须伐竹开荒径剰着溪南几尺山  

集句遣怀  

嬾慢无堪不出村当年心事与谁论如今老去愁无限雨打梨花深闭门  

张雨  

集太白语酬僧浄月  

主人碧岩里为余话幽栖真诀自从茅氏得风流还与逺公齐满堂空翠如何埽而君解来一何好白玉麈尾谈重琉璃砚水常枯槁苍苍云松拂彼白石世人闻此皆掉头就中与君心莫逆袖拂紫烟去空中闻天鸡借问苏耽鹤早晩向江西  

集王摩诘书语六言二首  

寒犬吠声如豹夜舂相应疎钟华子冈头清月照人独坐山中  

夜深僮仆静黙月明辋水沦涟独与山僧饭讫寒林逺火初然  

贾云华  

别诗集唐  

两行清泪语前流千里佳期一夕休倚拄寻思倍懊恨寂寥灯下不胜愁  

相见时难别亦难寒潮惟待夕阳还钿蝉金鴈皆零落离别烟波伤玉顔  

倚阑无语倍伤情乡思撩人拨不平寂寞闲庭春又晩杏花零落过清明  

自从消瘦减容光云雨巫山枉断肠独宿孤房泪如雨秋宵只为一人长  

纱窗日落渐黄昏春梦无心只似云万里闗山音信断将身何处更逢君  

真成薄命久寻思宛转蛾睂能几时汉水楚云千万里留君不住益凄其  

郑氏允端  

杜少陵春游曲集句  

何处寻芳策蹇驴典衣买酒出城西都观里桃千树黄四娘家花满溪  

春词集句  

春色沈沈锁建章困人天气日初长闲来独立雕檐下笑杀双飞燕子忙  

秋词集句  

月转觚棱夜未央倚牀自炷水沈香芙蓉帐小云屏暗二十五声秋防长  

何理问  

题宜春台集古  

山外青山楼外楼楚云迢递暮天秋千年防凤鸣高阜一道长虹锁碧流举目但知天地阔凭阑不管古今愁二仙缥缈成尘迹我亦飘然思逺游  

无名氏  

集古  

翡翠屏风烛影深春宵一刻直千金共君今夜不须睡明日池塘是绿阴  
