---
title: 第28部分
index: true
icon: editor
order: 28
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷八十七  

七言律诗二十  

曹学佺  

送陈民部出守思州  

言辞粉署重凄凄道路时闻征马嘶日照梦悬乡树外夜郎吟向郡楼西竹鸡羣里登峨岭铜鼔声中出阆溪我欲白门攀栁送相思此夜有乌啼  

金陵懐古四首和汪仲嘉  

江东列郡领丹阳鼎足三分此一方緫为石头成虎踞不知巫峡下龙骧云生寝庙千秋閟月照篱门几夜长年少风流能顾曲行人犹自説周郎  

一从荆棘叹铜驼五马为龙世所歌晋室山河遗略尽雒中人物过江多杨花寂寂新宫出燕子依依旧宅过欲向登临感陈迹至今天阙尚嵯峨  

钟阜霜飇馆已倾至今哀壑起秋声针楼银汉舍情语  

画屧金莲逐歩生日落卢龙迷古戍天寒白马走空城不堪重理晖咏极目澄江似练平  

齐云宫观景阳楼尽入隋家作蒋州下若溪寒明月夜后庭花落隔江秋疎钟梦断犹疑响红泪看余独不流何事高情江仆射摄山泉石恣淹留  

谢公墩  

谢公墩上日闲行四野霜天一倍明亭馆已空云物丽寺门相近夕钟清寒山又傍斜阳路江水终销十月声载妓如花不同赏风流应感古今情  

枫亭  

长亭山势倚岧嶤半璧斜阳散采樵野烧轻隂遥度水海门喧市乍归潮芦花古戍生残角木叶西风过断桥回首不堪仙路逺马头尘梦又今宵  

安荩卿招集蒋弢仲郑肇中徐兴公诸子送春  

令节那容心赏违天涯有客喜相依似因歳闰迟迟别不道春光黯黯归閤下铃籖稀报漏坐中单袷屡更衣漫言白社凋残甚掩映榴花杏子肥  

顾起元  

大司成李次卿晋少宗伯学士应召北上  

入朝将押紫宸班秘史先成石室间风采乍惊临虎观天香旋喜近龙顔时闻赤羽传三辅歳遣朱轮讯百蛮拭目金銮新诏下侍臣初对玉堂还  

熊廷弼  

新卜东园  

为爱池塘好避喧新开别业向东原梅山树绕斜连谷莲渚桥通直到门传是旧时花栁巷朅来漫作桔槔园主人初领林泉事镇日经营不惮烦  

袁世振  

天寜寺杏花【`寺在扬州`】  

古木疎隂緑色迟老僧坚锁最繁枝一帘夜雨犹堪听十里春风緫不知陌道马蹄飞雪后秋千蝉影出墙时胆瓶暂借游人看晴霭依依上苑姿  

范鳯翼  

夏日过饮君印静芳轩即事  

娟娟静緑树交加障却炎尘客不哗雨洗月光清似水香闻莲叶胜于花移尊石几凉消酒袅壁炉烟晚鬭茶歌管何縁篱外度郁轮风调本君家  

黄汝亨  

朝发盘山饭千像寺  

初日盘峯爽气侵薄云轻骑上髙林石横晓岫千岩竞泉落秋涛万壑沈鸟道偶穷松下路僧家小隐涧边隂胡麻饭罢寻诸佛乱防山容散紫金  

张履正  

送堵师甫方伯之任岭南限韵  

熊车晓发建朱幢帝简名贤任大邦南海诸侯推最长中朝国士本无双风清合浦明珠返雨过炎洲瘴厉降相送一尊须尽醉明朝回首隔沧江  

阮自华  

万歳山  

丹丘不离青冥上武髙凭紫翠重北斗晨光低睥睨西山晓色缀芙蓉蕊宫掩映阿房树芝驾逶迤阁道钟朝罢金门几回首空中华盖偃乔松  

荅汤义仍见寄  

匡阜萧条横左蠡鄱阳浩限南州夜看斗气知君在晓听江声动客愁人去鳯皇阿阁冷书来鸿鴈大江秋膝前宣室今谁是一望潇湘共白头  

曹徴庸  

秋桞  

长信宫前几树雕风吹灞岸更萧萧空劳好梦三千里无那轻霜十万条青眼乍迷魂黯黯苍烟忽暗路迢迢却怜二月春寒浅占断东风红板桥  

陈允升  

碧浪湖  

城外烟波浸碧天城头烟火万家连中流塔影浮寒玉隔岸风光入画船一片松云归独鹤千秋爼豆列三贤由来问俗多淳朴不似西湖竞管弦  

王衡  

秋月感懐  

水国髙秋倍闇然凉风天末想娟娟黄花耐拥南楼屐红树相看牛渚船白社避巢将客燕平林抱叶未归蝉那堪子夜乌啼尽荻岸枫城梦里烟  

计偕别长孺仲醇  

结旆萧萧事逺游沙湖潮上荻花秋征帆日落长江外送客钟闻野渡头一夜弟兄吴市酒几回风雪剡溪舟缁尘古道浑如许珍重初衣问白鸥  

与仲醇馆中夜话  

腰鎌无頼翦秋蓬孤馆寥寥夜色空忽报客来钟定后共看心事月明中梦回书带飞蝴蝶坐乆经帘堕网虫种得芭蕉堪作纸墨荘荒尽旧墙东  

大内莲花  

西山青落影娥池仗外芙蓉入照时薄雨未消初日晕晚风欲语向人枝六宫香粉流红腻三殿浮凉湛緑漪的的夜舒人不见集灵台畔露华知  

蔡毅中  

秋兴  

木落江空天气清西风萧飒鴈南征浮云暗逐年华变歧路虚怜短鬓生千里关河悬客梦万家碪杵动秋声崇兰芳芷依然在何处江潭吊屈平  

雷思霈  

临懐素墨迹  

鸥羣鹤侣道人闲只住菁葱竹柏间欲买小庄先问水但逄佳客劝登山深林不放云轻出野艇常邀月共还家有懐公颠墨在临时多染醉毫斑  

赵士谔  

来季方还萧山  

仿佛经过三十秋年年盼望越来舟几畨夜雨曽聮榻何处青山不共游徃事茫茫浑是梦故人落落緫堪秋老来转觉难离别欲去还期十日留  

蔡善继  

春日闲居  

幽栖未拟絶尘寰楚帝桥西水一湾树里暗浮邻寺塔楼头青入傍城山不縁好客宁沽酒只为高僧遂出关春鸟自鸣花自舞襌心竟日与云闲  

刘宗周  

酬别长安故人  

弱栁千章鎻鳯楼春风送别不胜愁杜门重忆十年病束髪谁先天下忧销铄壮心吾自老傍徨歧路子何求却教空谷传骊唱落日浮云满帝州  

陈勲  

山居和韵  

乱山飞翠似相迎山畔山鸡自唤名海雨挟潮归极浦溪云扶月上孤城数声渔橹鸣寒涨一酌村酤坐晚晴歌入沧浪秋思逺不妨倚和到参横  

石压幽窗竹覆垣秋声秋叶渐应繁云归却让孤峰出雨歇还添别涧喧遥夜山寒吟木客髙林果熟快王孙杜陵亦有忧时老短褐长镵独闭门  

张鼐  

赋得霜前白鴈  

霏霏金井露凝华摇曳横空皓羽斜寒阵几行迷野月清声何处乱芦花素心欲托衡阳梦冷思还侵玉塞沙为有稻粱恩未荅帛书传入汉皇家  

长安秋兴  

禁墙萧瑟半霜林宫月高悬桂影森银阙晓钟开霁色锦城暮角散清隂瞻云不禁回乡梦捧日长悬恋主心欲拟长沙空太息几回孤枕度蛩吟  

楼居春暮  

春事初残雨一犂豆苗蔓长春畦客来烹茗供新水兴到衔杯续旧题剰有圗书翻枕上总无亭馆近瀼西小楼日出朝眠稳为语流莺莫乱啼  

吴应琦  

滇中有懐  

南诏春深暮雨昬懐归畏有简书存三年雪鬓行荒服万里冰心荅至尊永夜衰亲频入梦何时稚子一迎门龙眠樱笋闻无恙短褐黄冠是主恩  

魏濬  

墟上诗  

纡回岩径转嵯峨笑问蛮家第几窠入市每衣芒木布出门时唱浪花歌峒丁惯筈殱狐矢獞女能抛织贝梭墟散尽投归路去断烟半陇罥荒萝  

樊良枢  

暮春登滕王阁  

江上春归思然危栏百尺瞰寒烟美人南国销芳草帝子东风怨杜鹃半岭孤云衔落照一帆逺水浄浮天月明十二楼头曲夜夜吹萧到客船  

杨鹤  

匡山晓霁  

絶胜匡山晓翠浓莲花千瓣劈芙蓉石门曙色开仙掌南岭天星落寺钟赤日射潮遥辨海红云拥帝下连峯东林屐齿浑难禁徙倚江干拄短笻  

寄懐张子达伯仲  

泽畔相思梦卜居故人兄弟近何如天邉黄叶新供眺屋里青山好著书江口月明猿啸夜荆门霜落蟹肥初再来剡曲堪乗兴畏尔淹留逼歳除  

孙承宗  

殚忠楼  

缥缈凭髙百尺头筹邉何暇坐销忧日穷江树家千里笛倚风檐月一钩藻井幕天开鴈阵鬘云结市失龙湫白山黒水檐楹外玉帐萧萧万垒秋  

阅中右所盐场  

牙旌西驻小沙河结队争看碧玉珂万灶晴烟云自减六花雄阵雪初多作盐漫笑和羮手拊髀谁挥指日戈匹马长鸣应有意健儿新挽武刚过  

中右城得魏道冲信  

关山秋尽鴈随阳鴈去人闲不下堂絶塞貒弓空抱月孤城画角自吹霜青天欲问云霄逺白髪还惊嵗月长漫说安危浑注意可从国手试温凉  

李流芳  

锡山夜别闲孟子薪彦逸及从子宜之儿子杭之二首  

十日追随意未倾一朝言别若爲情只怜对酒成髙防无那挑灯是送行家累关心难共语功名垂老不堪评便应拨櫂从东下十畞闲闲尚可耕  

撩乱乡愁一夕生烛残酒醒奈深更隔船安稳归人梦前路迢遥去客情江月又催征棹发寒鸡不待寺钟鸣十年分手梁溪路但觉衰顔负此行  

小葺檀园初成  

秋入吾庐景物賖一帘新月半防花风回水叶翻翻白雨压檐枝恰恰斜宅比柴桑多种栁门通苕霅可浮家客来随分能供具埽箨煨铛与试茶  

种花  

爲园数畞未言賖凿沼疏泉手灌花花欲疎疎仍密密枝须整整复斜斜渐看节序皆芳候不放风光到别家最爱南荣冬日暖蜡梅一树映山茶  

访慧法师于皋亭桐坞作  

不见皋亭慧法师每勤书札慰相思蹉跎又作三年别慙愧终无一往时忽忆虎溪成旧社且寻茅屋赋新诗关门短棹冲炎去黄鹤峯头月上迟  

唐时升  

九日海曙楼观练士戏柬同防诸子  

最髙楼下瞰屯营九日辕门赤羽明绮席遥翻弓劔影清谈杂入鼓鼙声乍看虎帐心犹壮曽学龙韬世已平却笑壮夫投笔意时清寜作一书生  

咏鴈字四首  

一夜风霜过洞庭莫教惆怅羡冥冥芦洲掩映成飞白竹坞回翔欲杀青右转正如秦代玺横行疑写梵王经君归直向燕然去且爲皇家好勒铭  

翩翩六翮破寒烟初月纎纎列宿连雨后糢糊浓淡墨风前断续短长篇防霞净拭红丝砚银汉平铺白地牋自罢结绳书契起怜君长在网罗边  

漠北湖南万里通年年爲客任长风饮时渴骥奔泉上栖处惊蛇入草中空里作书皆咄咄日来多暇不匆匆张芝自有淩云意莫比藏眞老秃翁  

逺拂残霞搅断云始知笔阵扫千军元常法备皆三折阿买诗成写八分赋客近爲离合体经生能辨古今文危峯阻日君须记陇首羣飞背夕曛  

薛侍御出按贵州便道归云南省觐  

绣衣持节出长安南入牂牁路万盘重箐湿云常欲雨防苍晴雪不知寒登车自埽豺狼迹遇客争弹獬豸冠遥忆树头新酒熟刺桐花下正承懽  

娄坚  

寄孟阳  

炎蒸客路子如何秋入庭兰阻啸歌京口列营看射戟石头荒刹共扪萝画图层岭青岚出诗句长江白浪多纵道山川殊快意不将离索饱经过  

孟阳长蘅防西山又过虞山遥有此寄  

春防处处屐堪携看徧青山暮霭低髙兴又闻寻覆釜伤心应不到藤谿梅花绽尽香犹逺栁叶开迟色未齐我怯轻寒身嬾动时传客至问幽栖  

程嘉燧  

雨中晓发临安双谿道中作  

回首青山半入城碧潭时傍碧岩萦烟中小寺开晴翠树杪重泉帯雨声饮马苕溪逢涨发问人天目指云生试观万壑千岩里何似山隂道上行  

富阳桐庐道中早春即目柬吴中朋旧  

暮倚城楼江日曛晓过山县市烟分回峯冻雨皆成雪出雾危峦半是云沙际年光催鸟啭冰间寒溜动鸥羣吴江越峤千余里春赏何由早寄闻  

子柔将归忆别漫赋  

巷南秋雨过君家独掩闲门几日斜无那别来偏皎月即看归到负黄花春江在眼新安郭暮雪惊心梁苑沙欲去念君仍未决穷愁相见莫相嗟  

因舍弟归柬山中亲知  

故人相望天涯久客伤心忆嵗华城上雪声防子屐县南风色酒人家邮筒近隔钱塘路归缆遥牵歙浦沙乡国清明正愁絶凭将双泪湿梨花  

东林寺雨中张次孙丈话旧  

忆昨南徐官舍东江心遥夜与君同重看焦岭终宵月却话松寮彻晓风病眼向梅空脉脉旅愁兼雪太匆匆可怜襆被寻君处暝雨寒烟野寺中  

题张仲复西康草堂  

我爱城西张仲居天寒鸟雀下堦除弹琴响动防山帖隐几风开种树书留客添灯尝蜜酒呼儿汲水煮河鱼寻常自爱吾庐好若到君家愧不如  

过虎丘寻君实尔常夜归忆前月同伯美于此送客  

吴洲四月尚春衣日暮停舟转翠微又喜清晖山顶见不妨疎雨树头飞黄鹂入寺浑相识白月当门恰送归灌木隂隂萍沼緑重防心念故人违  

洲东郭访王隠士同方平仲  

安稳茅斋水郭东沙围曲映緑杨中余寒出浦三春酒片雨横江五月风逺意几因髙士发清防难得故人同斜阳醉眼连归路野翠烟岚半彩虹  

歳暮懐孙履和李茂修  

故人不见歳将穷临别风烟在眼中岳院夜眠春涧雨浦楼寒醉雪山风谿南邮使明朝发江北来帆二月通廿载东桥歌酒伴他乡残腊梦应同  

寄庄将军  

僧榻书廊卧夕曛兴来吟啸每过君梅残烛烬疎窻雨雪沍香浓小阁云茶作松风先破睡墨添山气待防醺自从一别莲花府月下笳箫忆共闻  

春暮与鲍谿父言懐  

江上杨花覆白苹对君犹喜见残春云山家在难乗兴风月闲来自怆神旁舍盘飱留客共向人懐抱好谁亲山中只是空相忆漫道天涯即比邻  

病中送履和兼懐李茂修  

江枫落后见君迟欲雪前林又别时多病酒杯难共醉独行归路更相思家人望逺愁腰带旧侣逢春问鬓丝身世飘蓬何日定楚云淮水各凄其  

再过杭州访许成之同鲍谿父话旧  

湖头城角雨如麻宿雨残歌夜鬭茶自笑经过无此客欲寻好事更谁家留连别梦犹芳杜早晚归防已楝花人事年光应共惜相逢烂醉是天涯  

同闻师兄鲍谿父登北髙峯宿絶顶僧舍即事  

双峯径转石林苍携客扪萝宿上方涧饮断虹明积翠湖飞片雨乱斜阳东来岛屿吞江郭西去云山指故乡夜久禅心同寂歴松风诸岭一何长  

七夕懐平仲扬州  

江边一别两悠悠湖上相思且滞留十里星河同此夜廿桥明月自三秋无由结伴还乡国况欲因人作逺防潦倒更于何地防见君空已雪盈头  

十六夜登洲城看月懐旧寄所亲  

十年曽宿焦山寺浪急天寒少客行明日片防仍逺道一时双眼复孤城暮山欲尽离尊歇黄叶全稀白发生别后故人无限忆隔江同见月初盈  

李洋河舟中戏爲俚体遣意  

半似春还半似秋不成估舶不成防幸无冰雪伤离思且有云山遮客愁逺鴈如尘飞水面乱防疑叶下吴头眀年更鼓潇湘柂老泪凭添万里流  

次韵寄子柔兄兼柬所亲  

东林还往近如何客里春寒忽忽过望逺不堪芳草遍开书应对落花多天边防影扬州路雪后江声灎滪波爲报心情萧飒尽相逢无复旧悲歌  

仲夏偶过长蘅水槛即事  

轻舟出郭信风飏过雨陂塘五月凉山槛水添平入戸野亭树密逺生香村中客少过逢简醉后情深笑语长频到不须仍载酒自煎花乳间黄粱  

雨中过张鲁生清夜听曲  

新赏由来兴不违忍逢髙唱独言归共穿疎雨牵花艇自载清樽款竹扉红蜡涙多时见跋娇莺声断一沾衣已白髪从今尽莫放梁尘到晓飞  

五月一日雨中过东林轩惜别  

寺门桥下独徘徊谿树笼烟黯不开月出可忘携策到泥深曽几泛舟回冬青香满花堆雪苦楝风多径糁苔从此经时踪迹断更谁冲雨亦能来  

荅江似孙谢遗锦衾  

故衾何意托交欢得共髙人寤寐寛不分秋风破茅屋从敎夜雪满长安空牀独枕琴三尺逺札相遗锦一端早晚平津谁与报布衣思庇九州寒  

姑孰道中见梅花  

燕南蓟北限春光瞥见江梅剧断肠花被雪禁犹黯淡影遭风横正郎当斜临官道窥邮骑开傍旗亭扑酒香才是玉门关外客莫凭羌笛诉昬黄  

荅朱子暇见访同牧斋次韵  

幽栖元不厌山深把臂何人共入林树下凉飇萧散客窗间白日上皇心青苔果落空庭得流水花香别涧寻但恐鹤书知处所不容髙卧只如今  

招得无家一布袍留连酒圣狎诗豪林端水聒归潭静云里峯来跂石髙晓案晴光研竹露夜瓢明月煮松涛山中入夏先凉冷便约湖心弄小舠  

题梅花草堂  

竹寒沙碧堂成处移得官梅绕屋栽未到花时留客坐恰当人日寄诗来出郊路熟香偏早傍舍春生水正回湖畔垂垂天欲雪乡愁驿信两相催  

何人曽送草堂赀几首廵檐索笑诗东阁去逢春动候西溪邀宿月明时山空翠防禁寒薄雪紧青灯放焰迟烟角霜钟断消息窗前一夜爲相思  

秋雨端居有懐  

百日全家药裹间不论风雨不开关篱边秋水愁中路郭外春湖梦里山时倚缾花滋起色漫悬梁月见衰顔南村賸客如相忆好就茅斋一宿还  

徐祯稷  

客有问予蜀道者诗以荅之二首  

竒游莫问蜀江山万里眞堪损客顔白日风霆三峡水青霄楼阁百牢关猿声栈道扪参处龙气京华望斗间峩月巫云看不尽自疑灵汉泛槎还  

严嶂层林昼亦冥千崖悬磴度寒星云顚叱驭王阳坂天角题诗白帝亭髙瀑怒翻空外练怪峯羞作世间青竹枝唱彻西陵暮何限愁猿月里听  

登丹鳯楼在上海北城上  

咫尺风尘亦胜游万家城郭暮烟浮潮声夜撼黄龙浦海色天髙丹凤楼孤树乍明含落日长云忽断见清秋苍茫势尽凭阑外彷佛青霞是十洲  

杨涟  

积雨小霁同刘生伯王思延出游贤隐寺  

震雷河外初收雨出晀贤山曳短笻一径斜穿通薜荔数峯髙插削芙蓉仙留石洞人何在僧定松门云自封羇客此中虚望眼徘徊预恐暮城钟  

题柏子园青芸阁  

官阁淩空汶水深金飇初动客登临浮云易改三山色落叶先惊万里心江上美人遗杂佩城南少妇拭清砧繁台兔苑今禾黍日暮凭防思不禁  

左光斗  

正月三日饮玉成宅得冬字  

庭院深深乐事重雨余滑屐更相从屯云古树依城湿着席寒梅照眼浓语燕流莺声渐遍逺山髙阁望全封醉来忘却经三日谈笑依稀似去冬  

李标  

题梁愼可墨香亭  

古防蕉衫白接防芳亭长日坐支颐焚香自悟无生诀拈笔闲摹有道碑竹韵松涛清自逺花觚茗盌静相宜近来爱写黄庭否好换新鹅浴小池  

邹维琏  

初至夜郎  

逺戍天涯事可悲疎狂眞负圣明时谁言鸿鹄能千里差喜鹪鹩托一枝草野数悬丹阙梦乡园空望白云垂髙山流水情堪咏已拟埋名老下惟  

姚祚端  

游弁山古法华寺  

因爱名山结境幽同来拟续泛觞游林深日到方知午松荫风生不待秋径路几曽縁客扫山花今似爲人留牢愁至此多消尽还问明朝有酒不  

傅振商  

白发  

西风寒影集林鸦落日愁心急暮笳宦兴无能回白髪秋光偏自染黄花砧敲渭水愁烟破鴈度秦云碧树斜秋草不知人意逺凄凄故自绕天涯  

赵崡  

庄河村主人  

落日牛羊岭上村谁开三径召王孙山容似黛斜侵槛水字如巴曲到门野客行藏无揖譲田家賔主有盘樽欲将谷口烟霞色并向桃源洞里论  

韩敬  

题南陵山房  

碧山初筑涧之濵选石疏池位置新坐守庚申偕道士桥名丁卯续诗人情深只托支颐笏时防争传垫角巾纵是渔师鱼不卖暇从秋浦戏垂纶  

张愼言  

过洹水将入里有懐长安故人  

洹水才过丹水流客愁争似水悠悠汀洲緑映征袍浅桃李香迎语鸟柔耽静计将书卒歳懐人岂但日三秋归来乡里都如故晚计方思马少防  

文翔凤  

游灵山  

闻说看山已不禁尚堪萝迳徧登临座从竹影移时转泉向月华映处寻觞曲颇疑修禊事枕流何似听鸣琴岚溪侍我能千古底事清秋学楚吟  

钟惺  

江行俳体  

村烟城树逺依依解指青溪与翠防风送白鱼争入市江过黄鹄渐多矶家从久念方惊别地喜初来也似归近日江南新涝后稻虾难比往年肥  

谭元春  

别栗仲芳诸子  

游集常添好友情玉川风日自幽清春山碧处频登阁晚烛红时尚启城药饵相将停过客吟披不辍念平生此中亦觉多离绪愁负家园老去莺  

尹嘉賔  

秋日寄受之太史  

屋梁落月思悠悠清梦依然到虎丘月满讲台宵度曲云生西岭晚登楼林香冉冉流清梵枫叶萧萧下小舟苦忆风流钱太史赏心何日续同游  

庄廷臣  

家居作  

四朝宣力终何补中外驱驰白髪侵独履冰霜凛臣节各从爼豆见人心瞻依有子惟勤学俯仰无营只浩吟钩党诸公先我去寸丹差可荅知音  

王象春  

山居  

云与同闲鹤并孤嗒然隐几得今吾敲来石火炊先熟服久山泉体自癯隔舍有僧同说梦抄方无剂可医迂晓窗岚翠浓于染自看长松过雨图  

马之骏  

伏枕  

伏枕梅檐过栁衙北湖又复负荷花门因谢客全无籍身欲称僧尚有家七尺向同草木三生知久痼烟霞余年倘遂幽栖志剰我清湍旧钓槎  

贺万祚  

周侍御行部  

兰台使者旧知名揽辔从容江海情抗疏共看任伯雨行军还拟赵营平五花騘马巡周道三辅黄图歴汉京不独艰危忧水旱前筹更欲请长缨  

朱大启  

同萍师赴沈公虔招看梅  

早约采梅日已西放歌白雪和声齐倚楼好共髙人笑绕屋偏宜隐士栖香入深杯倾满座风吹残月印前溪徘徊瘦影犹堪折不觉横条压防低  

李衷纯  

登岱  

层峦絶巘转氤氲倒影淩虚日观分方诧河山同带砺忽惊嘘吸緫风云佩环神女青霄度陆博仙人洞府闻圣主明堂知欲启将无重过稷丘君  

王坊  

宿瞻在轩听雨  

忆曽信宿素王宫今夕重留讲院中声到竹窗霏暮雨香回纸帐落梅风挑灯夜映苔痕碧沾湿朝看杏蕊红梦里浑忘身着处华亭百里岱云东  

曽楚卿  

自芋原至车盘驿  

数家烟树郁萧森人语殊方莫辨音云傍马头晴作雨松横岭口昼成隂关城晚色疎寒木古渡秋风乱夕砧信宿淹留吾有意故园已在白云深  

缪昌期  

赋得秋声一鴈飞  

淅沥金风动碧林遥空独鴈助长吟声寒絶塞三千里影照长安一片砧秦陇云横朝起笛潇湘月冷夜闻琴于今圣世销烽火北海应无系帛音  

洪葆原丈关政报满还朝  

锦帆箫鼓出江湄水冻黄河驿路迟郷味久应忘荔子客情偏自忆莼丝阊门栁色非前日长乐钟声似旧时闻道使君廉载石江东父老望族麾  

周宗建  

送徳祖南游  

白门秋冷六朝烟爲忆栖迟又一年此日布帆看独徃到时尊酒亦应怜山中解带收云贮渡口听歌借月悬迟尔归来同候鴈黄沙匹马共游燕  

张唯卿以微疴杜门诗以讯之  

飒飒秋风入鬓寒草堂髙卧歳星看金茎好解文园渴米汁还寻栗里欢睥睨晴云流几榻梵钟随月近防干知君息踵风尘逺晚歩东篱菊可餐  

朱本洽  

柬九先上人  

野寺轻云覆荔墙枣花铺地晚风凉不知门外炎何似但喜闲中味更长雨过竹痕余浅碧月生松影辨昬黄空庭着子吾犹懒只与希夷乞睡方  

范景文  

湖上夜作  

防情入静始相关歌管虽清亦暂删乗月遍寻湖上寺披烟细认雨中山荷风散水香初冷岚气吹云晚渐闲幽赏仍须人共领听钟坐待老僧还  

斋中  

颇嫌多事是尊生但得心闲近道情长与疎梅耐幽独尽教瘦鹤伴凄清扫花欲便亲苔坐删竹当防碍月行片石穨然无位置也同老懒畏经营  

刘荣嗣  

凭阑  

髙楼秋气正萧森罢酒凭阑且独吟何处吹箫催暮雨有人孤防倚荒林癖如米芾差存石懒似康并废琴早已投闲吾计得入山何必更求深  

坐王氏园亭作  

秋向郊原静处寻古墙围绕荜门深迂回窈窕层苔路青紫丹黄千树林风定小池开竹影日中髙榭合藤隂孤琴更在西林北遥领清商识隐心  

潘曾纮  

金陵感遇  

花发垂垂归兴浓便教归去若爲容日边潮合迷前浦雨后烟开出数峯杨栁暗雕江岸笛松楸静落寺楼钟闾阎三月音书断梦入燕关第几重  

申绍芳  

送张玉笥中丞进擢緫河  

圭初钖自宸衷四载勤劳特借公开府夙推眞使相导河新命少司空舳舻风引桃花浪海甸云兴瓠子宫何独甘棠思召伯转输专倚鄼侯功  

方孔炤  

己巳元旦早朝  

紫阁金茎露向晨钟声催出日重轮青龙扇匝迎丰歳白兽尊开待直臣阊阖风生三部乐玲珑仪转九州春职方将上舆图攷不羡甘泉献赋人  

归白鹿洞  

虚将五岳挂桐丝翠积东山晚不迟阳鸟似驯芦叶性秋虫不误蓼花期闭门仲蔚容非隐对壁王郎未是痴怯与江涛同上下鹿湖清浅好风吹  

魏大中  

息游  

一夜秋声万木寒乾坤何处足弹冠时名尽向黄金起世事多堪白眼看己自故人嗟落魄更谁同病问加餐风尘伏枕衡门稳行路于今转觉难  

黄尊素  

同胡馨寰虞干飏周玉汝集涵秋亭  

羣玉山头一迳通孤亭踞顶破空蒙霏微翠影江流外掩映湖光草色中座客雄词分谢李碑文荒藓辨鱼龙携尊尚欲寻幽处烟火千家动晚风  

登金柱山  

乗兴扁舟揽物华更将双屐破烟霞山横天末云头迥塔落波心日脚斜谁念遗祠香火冷且留残醉管弦哗争如江上垂纶叟賸有闲情数暮鸦  

彭期生  

送秋  

悲秋秋去转堪悲枉复登临赋楚辞逺壑水残斜照敛荒原烟冷朔风吹天边白鴈迷消息月下清砧感别离蟋蟀似能占物候寂寥一夜傍牀帷  

瞿式耜  

游虞帝祠次金道隐韵  

祠宇萧疎迥絶尘孤峯随意着闲人窥云应傍巢松鹤破浪终同入釜鳞茶盌酒铛全部史风篙月桨一江春【`予与子暇道隐扁舟泛月而归`】却怜岭峤仍无恙便托荒岩老此身  

沈德符  

秋日家林  

绕林行药挈军持小插秋花寄逺思谋醉得愁因节饮逐贫无效错尤诗才顽未判陶景痴黠平分顾恺之青舸画桥黄叶寺又劳谿友钓缗随  

顾光  

三月十七日冯素生偕诸同社过访山斋  

只賸春光十日奢空斋兀兀忆天涯几回约醉扶头酒犹及同看婪尾花小品试挑来燕笋隔年还煮伏龙茶四方谁唱升平乐我辈如何报物华  

## 御选明诗卷八十八  

七言律诗二十一  

陈子壮  

春日侍诸父泛舟桃花坞  

欲作郊居即瀼西红芳十里胜金堤不知南汉千年苑更入东风几曲溪负局客来篱犬吠和歌谁伴乳莺啼清时羣从多游好岂是秦人世外迷  

姚希孟  

神庙寔录告成恭纪  

绵绵鳯歴过先朝寿域应同化日遥棋局渐翻洛蜀谱海王不问渭泾淆九华帐里耽恭黙万玊班中防寂寥仁厚颇兼黄老治掞天无笔绘神尧  

缅懐祖德岂难跻八柄河魁手自持鳯诏未闻传墨勑貂珰只许贡朱提兵符细桞将军令国计元和宰相稽蝉鬓秀才垂紫袖批红不改旧标题  

侯恪  

春日入左掖门遇雪同倪武双姚现闻陈景分赋  

紫禁春浓晓晕开琼丝揺曳碧天来初疑佩玊迷仙仗渐似临风乱早梅上苑莺寒惊雨澁平沙雁冷忆霜回只今共拟相如赋寂莫金门满绣苔  

重游西山  

两度青山已四年重来非复旧山泉崩崖树老俱成石絶顶峯髙更有天钟磬不闻僧腊古烟霞只觉鸟声便何须异日完婚嫁早向松巢覔午眠  

闻雁  

秋风秋雨雁纷纷无那覊愁入夜闻不似寒碪声歴乱如将落叶影纷纭盘江路险书难寄雪苑人归梦易分老我燕山频见讯恨无羽翼可同羣  

题画  

尽日看山兴不孤春风吹雨洒平芜林间莺湿翻花见石上苔明杂锦铺策马人经千嶂夕听泉声与片云俱何年卜筑来居此拥膝横琴入画圗  

张玮  

江行宿浅滩  

千里江流此一湾暮潮落尽柁师闲翛翛苍荻鸣疎雨隐隐云列逺山波静自知凭岸稳官慵肯厌客途艰朝来晏起迎新旭秋月秋风兴不悭  

丁干学  

送刘太史使朝鲜  

汉殿遥赍诏一凾香炉特许换朝衫天边筑舘迎龙节海上吹铙遁鲎帆问俗朱防时已改探竒旸谷日应衔归来撰得殊方志天外河流海外岩  

吴麟瑞  

长安春兴  

尘封官桞眼犹迷黄鸟吞声不肯啼二月羽书淹塞草十年马足负香泥长缨有防终难请短札多愁未易题忽忆孤山此时节乱堆雪片断桥西  

李吴滋  

送曹安祖假归  

陶然共事白云司几度追随笑语时年齿偶成一日长禅心同对十门师每分阳羡惊雷防迭和青谿踏雪诗君去冷曹方是冷闲居赋就寄无迟  

马任逺  

懐白砺甫  

荏苒缁尘不可留逄人到处问江州夷门知尔同谁过燕市怜余尚独逰风雨乍晴残月照琴尊乆冷暮云浮蹉跎空作还乡梦蛩韵砧声一夜秋  

同胡滏阳咏报国寺松分来字  

古木扶疎梵刹栽慈云引鹤自飞回十围老榦凌霄起半畆浓隂匝地开影带岚光过柰苑烟笼翠盖暎莲台风生白日龙鳞动万壑涛声树杪来  

中秋  

斗酒持螯漏几更西风妬月片云生氤氲不尽来还去防缀无端暗复明乍见余光分翠竹尚留防影落金觥谁家唱出关山调徙倚胡牀听逺声  

叶宪祖  

江行  

杳霭中流二水分人传此地吊湘君南天渐隐巴陵树西塞犹飞梦泽云傍晚鱼龙常涌沫隔江凫雁自呼羣年来已觉风波惯枕上渔榔处处闻  

陆懐玊  

也园  

种药云根已十年小园独卧思悠然岂无幽径通韦曲亦有连山象辋川半砌苔衣清似水一池花石小于钱归来便是西畴长晚稻秋香满社田  

蔡懋德  

赤璧  

当年虎豹客愁攀今在人烟秋色间势压江流欲倒水身行壁上更无山已开楼阁争题咏未剪荆榛谁徃还且向亭西竹下去东坡居士一生闲  

车中梦林子野答句忆得春来梦后二语续成一首  

河间二月不飞花错送东风拂袖遮马入孤村烟渐破人迷长陌桞争斜春来到处皆酣酒梦后何人不忆家未识长安今近逺黄昏更度板桥沙  

毛以煃  

村居  

邱壑偏宜谢防舆清泉碧篠爱吾庐祗知幽絶堪髙枕未觧穷愁好著书闲过山僧烹笋蕨倦从野老课菑畬夕阳流水荆扉静花满青尊月满裾  

顾大猷  

秋晚客鸡鸣寺  

古寺崔嵬俯帝城攀跻渐觉旅愁轻楼台寒入三山色砧杵秋髙万户声向夕张琴依竹坐有时待月伴僧行从来禅室多心赏几席无尘梦亦清  

初冬社集甘露阁  

严风动树转新寒系马招提木叶干钟鼓还鸣梁殿阁壶觞雅集晋衣冠江枯白雁芦初断地古青莲露已残总是空门无去住赋诗行酒尽余欢  

屠本畯  

春事  

华发逄春春事繁支离犹得傍长安忽传天上新榆火转忆山中旧药防家有酒田堪酿秫世无知已莫弹冠灯前儿女遥相诧采采芳芹不满盘  

莫是龙  

得顾茂伦书及所着离思赋怅然有作  

緑鬓伤春卧薜萝青山起色近如何惯看交态尊前好较是君情别后多明月自裁希逸赋片云闲伴莫愁歌家人倘问风尘色慷慨中原但枕戈  

鳯凰台  

一迳幽深竹树寒崇台百尺倚晴峦坐将云物杯中变行廹星辰掌上看邱壑几人能济胜风尘此日共弹冠亦知灵翮游千仞应有文章动防翰  

顾仲方招隐园  

清秋乗兴访名园巗壑萧疎桂树繁花外朱桥縁断岸竹间苍岫引飞轩空山猿鹤堪招隐满地烟霞乆避喧翻笑淮南重方术八公徒着养生言  

赠卢次楩一首  

羡君词藻似邹枚曾拟梁园作赋才白石歌残身未遇黄金挥尽志堪哀江南草色烟中逺蓟北山光马首来万里行行从此始断云孤鸟独徘徊  

顾斗英  

残栁如新栁  

西风萧瑟栁条轻翻似依依乍向城看去尚含南浦恨折来俱是故园情枫林觧防桃花色杜宇能为黄鸟声留得旧时余影在秋江一路月扶行  

田艺蘅  

雨中感懐寄诸故人  

三十年来尚转蓬学书学剑两无功数椽茅屋寒江上一树梅花细雨中闻雁忽惊时序晚对山不觉酒船空高阳旧侣能相念冰底双鱼尺素通  

吴稼竳  

秋懐  

当年窃药事还真碧海茫茫未许亲银烛可怜徒向夜玊顔无复更知春清商感激愁中曲落羽差池病里身奉诏长门能买赋黄金取酒为何人  

舟行归思  

大江日夜水粼粼飞尽杨花不见春枕畔独吟愁里客镜前双笑梦中身生能无累厐居士老未忘情白舍人儿女团栾归便得底教歌榭暗流尘  

夜阻江上  

风揭空江浪忽兴停舟断岸石棱棱遥闻野寺一声磬近辨渔家几处灯归信不如潮有准客程翻似梦无凭薄寒谁为更衣计闲杀中闺半臂绫  

金陵酒肆赠茅平仲  

暮年看尔壮心孤落落酣歌击唾壶但数一钱怜姹女才夸千骑笑罗敷梨花雨湿红襟燕杨桞春藏白项乌欲向卢家借双浆莫愁不是旧时湖  

梅鼎祚  

九月八日城东楼晚眺寄史使君姑孰  

落叶来鸿秋可怜孤城晚眺正苍然向传李白题诗处重见晖在郡年霜后鸣砧千户月风前哀笛一江烟倚防却忆龙山防谁共黄花插酒边  

刘润  

寄王仲房  

不见风流王右军诗名湖海日相闻归期漫阻黄梅雨乡思遥悬白岳云千里音书秋后断一江南北梦中分潭园草罢闲居赋谁共清尊醉夕曛  

产科  

茗山洞【`罗隐曽隐此山有莲花峯相传仙人曽憩其顶`】  

峯隂回合拥青莲词客遗踪尚俨然啼鸟故疑歌白雪飞泉犹是奏朱弦林扉萧瑟无尘躅石室逄迎有洞仙安得尚平婚嫁毕拂衣吾亦弄云烟  

宋登春  

江阁晚望呈荆州公  

几处蒹葭连岸白数村烟火隔江明无家自合依刘表有赋谁能荐长卿巫峡去帆江路隐衡阳归雁暮云平黄金已尽还为客湘汉长歌万古情  

洞庭送徐荆州投劾东归  

秋来为客易沾巾又向潇湘送逐臣烟草断云横楚塞夕阳落雁度江津天涯白发无知已湖上青山有故人回首吴关空怅望何年沧海共垂纶  

秋日待家书不至感赋此诗  

泽国寒风木叶稀悲歌昨夜赋无衣自添白发年华易用尽黄金生事防易水似怜湘月逺燕鸿还共楚云飞鱼书锦字无消息秋草闲门又夕晖  

饮酒  

城上秋风动薜萝十年江客意如何酒肠方大黄金尽世事才知白发多月冷却怜孤鹤怨天寒谁听饭牛歌平生还爱于陵子用拙为园老一蓑  

九日集楚雄楼懐旧  

沱水燕关忆壮游短衣孤剑老荆州天涯纵酒逄青眼马上看枫掉白头日暮饥乌还绕树烟寒古堞自深秋江空鸿雁无消息千里相思月满楼  

江陵送王惟材还赵郡  

湘臯烟草洞庭云此地逄君又送君赵瑟悲凉那可问楚歌凄断不堪问遥山对酒春当暮临水攀花日未曛憔悴形容独归去江楼细雨叹离群  

八月十三日柬永嘉王秉之山人  

寒竹丛丛橘柚悬短篱茅屋向城偏桂花酿酒秋将半桐叶题诗月未圎越客还思青海峤楚鸿又度白云天好山欲买多招隐袖里曽无子母钱  

冯迁  

复钱顾内翰于南浦因经曹公战垒  

映竹船窗水气凉渚风微泛白苹香今朝相送即相别明日故人非故乡蔓草女墙横断霭荻花军垒防斜阳银河旧与沧波接一望灵源万里长  

叶之芳  

灵江舟中  

赤城东去水潆洄无数寒花夹岸开越国青山临海尽灵江秋雨挂帆来舟中客泪随枫落天外乡心逐雁哀如此萧条须尽醉已知沦落不言才  

桞应芳  

正月十七夜宴李太保西第  

正元望后宴平津罗绮初筵入早春盘马鬭车才罢夜残灯剰月尚冝人梅花落到歌前缓栁叶开经胜里新不信金吾仍放禁归时看取六街尘  

送李临淮上公出镇金陵  

节旄南建歳将防雪落津亭晓未干百战山河重作镇三朝剑履独登坛营开江障莺声早路出边城马色寒天与宗臣忧不细金陵千古旧长安  

正月十五日同盛太古集雨花台  

郭外香台胜日登天花曽现六朝僧宜春犹载屠苏酒不夜先观太乙灯桞上轻烟吹作雨梅前残雪积成氷旧游更向新年感草色青青似社陵  

西湖春日戏赠潘景升  

武林门外正春华十里空湖带浅沙夹岸楼台千佛地隔城箫鼓万人家青丝游骑乗朝日红粉回舟映晚霞莫讶刘郎归未得六桥芳树半桃花  

安绍芳  

送曽中丞入蜀  

玊节遥看万里行鸣笳吹角动西京天边剑阁云连栈树里巴江锦作城檄到百蛮新喻蜀圗开八阵旧藏兵褰帷父老烦相问辞赋何人似长卿  

黄维楫  

夜思  

草色烟光向晚凄望乡人自滞淮西风传鼔角更初转霜落关河斗渐低梦欲成时逄雁过愁方生处有乌啼家书仓卒应难逹不是秋来醉懒题  

盛时防  

同金子坤陪羣公登雨花台  

绀殿珠宫结驷行登台共豁逺游情林花雨霁双峯出云木凉生一鸟鸣禁苑晡烟开树色秦淮春水长潮声却因楚使夸云梦愧作诸生赋帝京  

燕子矶  

寒潮带石矶潮声山色两相依隂云翻浪明秋日霞气蒸林生晚霏巴蜀船从巫峡下荆吴人自海门归听歌酌酒银河曙坐见髙天一雁飞  

望凭虚阁外山色赠詹东圗因寄陈仲鱼  

春云如黛防钟陵湖水生波尽觧氷几处东风廻弱栁千岩雨色润垂藤香筵寳座初闻梵塔院莲龛正试灯阁上莫辞同醉酒望中原草渐层层  

张正防  

春暮淮上遣兴有懐恩公  

水漫秦淮旧钓矶一竿每与俗情违垂垂宻桞莺啼早寂寂重扉客到稀緑暗桑林蚕叶老青连药圃兔苖肥焚香欲就蒲团坐钟磬沉沉隔翠微  

溪上居  

小结衡茅避市喧寒流防防抱孤村扉悬白板心犹逺几隐乌皮道自存傍岸渔舟分防火倚明月引开尊寂寥何限幽栖意不识风光似陆浑  

俞安期  

懐方子及时谪滇南盐官  

一辞画省动经年疲马长驱万里天汉女蛾眉同辇妬楚臣芳草异乡怜谪居敢怨监盐井领郡应须乞酒泉魂梦苍茫愁逺道夜郎西去总蛮烟  

送顾道行副宪之山东  

鬭鸡走马俗称雄絶岛穷边路亦通卉服仍教归禹贡短衣须遣变齐风岳云今古悬封上海日寻常起夜中我有所思愁逺道自今长望泰山东  

登祝融峯  

中天积气入清凉云雾翻看地混茫雨挟苍龙奔下岭星悬朱鸟定南方何年石篑藏金简自古山祗礼赤璋坛上长流青玉乳神池髙奉帝台浆  

送余伯祥太史奉使还朝  

虎观频年侍圣顔乘轺忽下五云间翦桐逺奉分封命视草重趋入直班仗外晴烟看蓟阙马头春树识燕山懐君不为弹冠意清梦时时绕汉关  

送刘长卿备兵滇南  

南国初辞法从班霜飞绣谷楚云间前驱弩骑三千士内固岩城十二关传过赤虺浮瘴水诏来金马祀名山文章须遣通南极为领华风到百蛮  

柱后髙冠着惠文旌麾按部拥风云山行金齿搜蛮垒水战昆明习汉军落日重围原上猎有时小队障前分西南君长孤悬地天际铜标想旧勋  

潘大司空起拜御史大夫再督河漕奉寄二首  

徴书新起大司空再歴宣房旧筑宫刍粟转输关国计漕渠疏控见神功河源争谓来天上水势齐驱入地中秦日岂须论郑国周年何忝拜毛公  

瓠子悲歌似汉家老臣宁许乆悬车凿渠昔见传龙首开府今仍建虎牙淇苑秋云分楗竹金堤春水下桃花从君倘许寻源去斗畔重占犯客槎  

上叶少师  

向闻谈麈自从容牙后津津及老农羊祜虚劳称舞鹤叶公转自好真龙亭开一畆成草家近三山是赤松乆为扫门吾独耻可容防杖客相从  

陆弼  

入闽关  

羣峦马上俯崔嵬海色遥临睥睨廻万里职方周地尽千秋风气汉时开危峯春晚常吹雪【`雪峯山最髙六月犹有积雪`】急峡天晴忽起雷闻道粤南犹列戍将军谁是伏波才  

送丁南羽还沐阳  

岁杪孤装出广陵醉来丝竹易沾膺敝裘冷犯山城雪短舴昏投水店灯酒及屠苏堪奉母经将贝叶独依僧紫霄岩畔好明月后夜思君第几曽  

秋日懐厐学博  

萧萧一径入秋苔束带时愁长吏催旅食又看鸿雁至家书常共荔支来花边小几听禽坐竹里孤琴客开千载赋成伤不遇白头谁惜董生才  

黄克晦  

暮至余干用刘随州韵  

杨叶青青桞叶齐烟村渺渺楚江西湖边芳草连天緑马上春禽尽日啼渡水暝云千片落到城新月一痕低游人元自躭风景翻向黄昏忆故溪  

水上虚舟得开字  

小艇浮浮定复开防防鸂鶆共徘徊乱余野渡行人少雨暗江村钓者回烟浦风多如落叶沙汀水浅似胶杯庄生同是身无系浪迹漂揺两度来  

和黄后溪翁七夕月下闻笛  

绛河垂地七襄廻月无云半壁开何处笛声传折栁满庭秋气飒苍苔遥疑灵防桥边落暗度穿针席上来莫遣天孙闻此曲欢情离恨正难裁  

西城晚眺  

薄暮登城暑气防风含睥睨欲沾衣青山满目慙髙隐白发盈头爱落晖水带平芜双鸟下云连逺树一僧归深杯未觉黄昏尽渔火遥生垂钓矶  

郑琰  

寄黄山隐者  

传闻轩帝有仙踪古洞无扉对乱松半让石床供蟋蟀细裁云叶补芙蓉分将月夜三千里买断秋烟七十峯尚忆我留汤口寺隔林疎雨听残钟  

赠林纯卿  

十载看花入醉郷燕姬招隐白云庄罢官卜宅思栽桞垂老将身学卖浆夜月邀僧同鹢首春湖供客典鱼肠孤山万树梅花发剪烛裁诗夜未央  

春日西湖即事  

苏小门前桞帯烟暖沙晴日水如天杏糜供作冝春酒榆防分为买笑钱芳草緑侵骑马路落花红衬钓鱼船杜防不觧游人意催尽韶光又一年  

奉和张司諌左掖夜直  

汉殿秋生禁桞黄露融仙掌色苍苍铜龙水咽鸡人漏金象烟销鸟篆香云度钟声浮苑树月临花影上宫墙夜闻待诏传天语法驾明朝幸建章  

王伯稠  

和韵  

春风千里忆佳期镜里空怜玉树姿惊梦暗憎鹦鹉唤避人偷寄伯劳词月窥翠幌愁相语花入珠帘恨自知争信文园憔悴客渐寛腰带鬓如丝  

汪干利  

泗上  

芒砀山前秋草多彭城王业竟如何云来还作真人气风起犹传帝子歌朔雁南飞离紫塞淮流东下接黄河知君跃马能乗兴一路江山取次过  

费元禄  

金陵咏懐古迹  

善泉池  

沧池漭沆凿昭明前代风烟九曲平锦缆不收菱叶烂红亭半啮浪痕生沙环鳬渚邀垂钓花积鱼牀隐濯缨客醉何劳歌桂树就中山水自忘情  

劳劳亭  

八月金陵天气凉劳劳亭畔雨花香谁家别泪霑红粉几处秋风起白杨沽酒城边频系马闻歌道上总思乡古今不尽东流水多少行人为断肠  

程可中  

赠邱鲁生  

旅食无端笑滞滛邻居犹是费招寻风流南郡谈经帐羞澁长门卖赋金送尽花神春未艾检残药裹病偏侵空江日暮灵妃曲乆向天涯负赏音  

叶太叔  

晓晴  

一月未曽干一日雨声昨夜喜初回髙霞结海晨光满锦树依山秋色开鸠厌旧巢将妇去鸥怜新水引雏来清羸衰疾何时起独抱渔竿坐石苔  

嵇元夫  

立秋日卢沟送新郑少师相公  

单车去国路悠悠緑树鸣蝉又早秋燕市伤心供帐薄鳯城回首暮云浮徒闻后骑宣乘传不见羣公疏请留三载布衣门下客送君垂泪过卢沟  

何璧  

西湖寻曹能始  

垂杨漠漠荇田田何处春风十四弦放鹤僧归天竺雨听莺人过六桥烟诗寻萝薜谁边寺酒载桃花第几船游子天涯魂昜断非关春树有啼防  

郑翰卿自新安移家金陵诗以讯之  

南北飘零逐燕飞营巢今复傍乌衣家移白下原为客梦到黄山不是归卄载看花怜并蒂半生栽栁叹成围江天处处皆新水好向垂纶燕子矶  

江禹奠  

登尧峯  

空王楼阁鎻崔嵬水抱防峯海色开古洞云霾龙已去春岩花落鸟啣来闲看幽草平苔砌剰有疎松拂石台十里横塘浑在眼不妨乗月放舟回  

野望  

防歩登台信杖扶萧萧木叶下平芜空江霜落鱼龙卧断浦烟微雁鹜呼矫首长天家共逺侧身异地月同孤年来消渴文园甚却望金茎露有无  

登顔公山  

千寻青嶂鬱嵯峨鸟道盘廻出薜萝地坼阳窝通海脉山环螺曲仰天河灯悬梵阁星辰乱龙隐香池云雾多信是顔公传偈处雨花片片下岩阿  

姚旅  

囊山雨夜集  

寺如蜂舍挂崔嵬尊酒偏宜向暮开春雨灯前僧共话麻姑道上客初回窓蕉叶响时清耳林橘花香夜到杯不是我曹耽胜事杉关竹院冷苍苔  

朱纯元  

东溪港  

十二街头迹已賖草堂低占白鸥沙武陵此去无多路瀼水西来第几家野岸緑芜飞燕子汀洲红雨落桃花沧浪不洗尘埃耳只许渔郎泊钓槎  

钱允治  

同汪鲁二将军登寳山看海  

地轴东亏接混茫空明何处是扶桑青山一防孤城黒碧月半轮残照黄横海楼船天漠漠隔沙烟树水苍苍野夫却喜狼烽息醉饮将军寳纛旁  

送谢友可守顺庆  

五马翩翩向益州三巴风景句中收天边山色随人转树里江声绕郭流谕蜀有时还草檄筹边无衅亦登楼故交零落双鱼逺别酒殷勤劝不休  

闻栁陈甫客塞上寄忆  

一宿斋头马遂西秋风紫塞阵云低黄防未学鲜卑语丹灶谁封太乙泥此去可经藏甲隖何时重过浣花溪宵来明月殷勤照霜落军城听鼓鼙  

周履靖  

清啸  

尚志生平泉石盟嚣嚣岩壑傲簪缨身同孤鹤千绕迹似流云一片轻室秘丹炉凝紫气枝藏鸟递清声野人拾蕨堪为饷何必扶藜入禁城  

不随时辈较浮沉卜筑茅堂近竹林几处幽禽啼树宻一畨骤雨落花深牀余书卷从吾捡径满蒿莱谢客寻自是野人成懒癖髙山流水是知音  

生平疎防爱岩栖白苎村前鸳水西寂寞草堂芳树合﨑岖石径野云迷柴扉尽日闲青草野叟随时歩碧溪扫榻淹留髙士驾开樽取醉索新题  

年来懒慢谢经过幽壑闲门掩薜萝长昼堦前蒿草翳深秋篱畔菊花多空庭举袂因调鹤净几临书欲换鹅闻道湖南新月霁漫移兰棹泛澄波  

数里村墟背郭偏柴门深锁緑萝烟荷花凋尽三秋叶桂子飘残八月天把酒谩看陶令菊餐英遥诵楚人篇林端飒飒凉风度欲觅鲈鱼理钓船  

吴梦旸  

杨仲明见访有赠  

林僻相将学课农犹烦朋旧逺过从出门觅取谁家酒隔水闻来何寺钟徃日姓名疑剑侠近来乡曲号书佣自夸兴到还多事手植荒庭一老松  

甲寅新春对客作  

防尽流澌春气温一溪新涨旧柴门野僧同住权为寺水鸟孤飞不出村瓦鼎祗应烹腊雪藜牀最好傍朝暾过从总在沧江上安有生平未吐言  

过愚公虎邱寺  

烹蔡剥枣尽相关坐到昏钟始下山弟子可知皆白足老夫安得不苍顔花飞日日何曽扫桞长村村只未攀路黒出门灯肯借画船箫鼓几家还  

己酉新春二首  

自拟今春懐抱开林扉时复扫荒苔沙头鸥鸟休飞去野外梅花许折来多少误人空识字从容留客不衔杯题诗徧问诸名胜肯入庐山般若台  

百年何负草堂灵讵使寻常问客星不种公田仍减产尚无饥色喜添丁人间安用屠龙技方外曽携相鹤经空手出门风雨至也须蓑笠问樵青  

茅维  

春昼戏咏  

春昼隂隂度网牕春愁极目荡春江不知何处吹花片忽有余香到佛幢红药风飜娇第一紫丁烟湿艶无双如侬自爱空林緑绣徧苔钱带壁缸  

王野  

越中送僧还旧山  

折桞插瓶溪水湾此方縁尽又思还春花乞食云门寺秋叶翻经瓦屋山云起珠林封旧迹月临寳地忆慈顔知君身似旃树已去留香梵宇间  

重阳前一日李本宁招集寳石山得来字  

乱叶翻飞托草莱众賔分坐几亭台天低烟树千重没云破江山一半来皂防受风先欲落黄花候日未全开歳时争在人前好多把茱茰看一回  

三月三日鸳鸯湖  

鸳鸯湖水树边斜檇李城东坐白沙三日风流仍郑俗千秋修禊说王家美人罗袜怜芳草公子银罂惜落花向夕轻桡回画舸前洲新月傍残霞  

舟泊毘陵驿待友不至  

毘陵流水自溅溅荒草城西独泊舡乱马嘶残官舍日羣鸦啼散女墙烟抱关小吏秋鸣柝卖酒妖姬夜数钱度尽疎钟君不到空留片月向人悬  

范汭  

登缥缈峯  

天近笋舆如踏空翻翻巾舄泠泠风逺寻乱嶂出帆外近数诸村悬镜中沙草防茫似楚泽涧花凄冷非吴宫湖西湖东尽堪望两地乡心谁与同  

吴鼎芳  

雨渡横泾懐孙惟化  

东风作冷石湖船节届清明倍可怜一日客程偏遇雨几家茅屋不生烟野田水緑迷杨桞古庙花深出杜鹃寂寞横塘人去后吴姬歌舞自年年  

西湖  

嫋嫋东风蝶试衣绵绵芳艸燕争飞堤边杨桞青丝骑水上桃花白板扉三竺片云双树隔六桥残雨一僧归年年最好春阳月无那钟声送夕晖  

峡山晓起  

隔林清磬渐无闻已有晴晖映瀫纹扫径不妨留鹤迹开门秪许到鸥羣寒峯独透千层雪野水双钩一抹云手启香函看宿火碧霞袅袅古花文  

龙吟洞  

重岚曲隐树中央乍有闲僧搆艸堂帯雨龙归磁鉢润衔花鹿过衲衣香残秋待月投空洞后夜和云宿上方一种红蕉舒艶色名楼高处傲青霜  

吴兆  

旅次书懐  

几年不种渐谿田觉我疎慵更胜前嵇阮岂须经世防巢由何用买山钱莫愁湖上春携酒长乐桥边月泛船惟有古懐消不得台城衰桞白门烟  

春夜有懐姑苏  

潮落秦淮月暎沙金阊有梦在谁家不堪暮雨枫桥别无赖春风茂苑花舟荡涟漪歌子夜临睥睨听啼鸦分明旧事浑如昨过桞经梅几歳华  

喜郭昭自庐山见过  

荒村歳暮谁相问惟有篱花慰索居游过山川常在梦别来朋旧乆无书秋风鸟雀喧禾黍落日牛羊徧里闾即此萧条空馆夜与君相对话匡庐  

沈野  

懐王澄伯卧病  

落红寒食渐纷纷强自携尊对夕曛春到马卿偏卧病径开羊仲正离羣林风几处邀歌扇花雨千家扑舞裙何事与君俱伏枕莺声唤友不堪闻  

汪长文张成叔北上便道见访  

乌皮几净映莓苔卧病柴扉昼不开庭树叶齐花尽落屋梁尘动燕初回黄金防后青山在三径荒时二仲来借问一尊留茂苑何如并马向金台  

寄陈履吉  

故人闽海结茅堂海上相思更渺茫地气未春先见草山风迎腊不飞霜林深采药窥猿啸田熟开扉觉稻香我欲移家同避世可能白发老沧浪  

石沆  

中秋  

江村此夕意如何道是桥平水不波彷佛空中倚楼阁分明镜里现山河当筵自对贤人酒得意闲吟孺子歌明月若敎陪尽夜只清露湿渔蓑  

秦镐  

李元镇滑县署中  

君忘北上我忘还冷日奄奄白马间吏防只如为客乐牍销翻比在家闲三杯苦茗中冷水一卷新诗大坯山残雪满檐冰半砌忍能相对不开顔  

米云卿  

赠张慎伯居士  

梅竹萧萧旧隐居却依双树结精庐方酬南岳高僧偈未答东山太傅书賔舘有田多种秫柴门临水不为渔春风日日闲花落三径无人自扫除  

冬夜懐归  

寒风飒飒夜苍苍腊月江城卧雪霜秪为食鱼常作客偶因闻雁又沾裳青山梦里行难到白发愁中镊更长不见北堂萱草色忧心那得暂相忘  

瀫水移家  

移家东郭十年前东郭移家又十年忍割烟萝还地主笑驱鸡犬下江船鹡鸰原上风偏急乌鹊枝头月正圎临发不禁回首望并州桑梓自堪怜  

秋栁二首  

揺落天涯正此时萧疎多见路旁枝一朝染露全无色何处含烟尚有丝汉苑也应随日短隋堤难道入秋迟阴阴满眼河山暮愁絶那堪带雨垂  

一夜西风那便凋他乡何处不萧萧依稀有叶还无叶揺落长条复短条难忘折来情脉脉更愁看去路迢迢经过若问伤心地凉雨寒烟锁防桥  

商家梅  

同伯敬渡漳河  

不觉朝从邺下过更于薄暮渡漳河频询故迹情难减为记遗文事转多枯桞覆村疎有路寒云隔水去无波溅溅俱是千秋恨铜雀风流可奈何  

宋珏  

汤宣城诗有长桥细月眉相约之句有所懐极赏之惜其全篇不称春日坐浪楼戏为足之  

寂寂春山一鸟鸣春江入夜乱春声长桥细月眉相约逺浦防波目共成歌扇裂余犹见画舞巾题处已无名那堪咫尺天涯路空对繁星逹曙明  

王醇  

集严道澈云松巢  

园径苍苍烟霭间画栏人度板桥湾帘衣香罥春残絮屋角青飞雨后山松吹暗揺琴曲冷池波深照客心闲衔杯不使疎櫺闭巢湿红泥乳燕还  

寄李逹生太守守巨津  

筰蛮遮在碧烟丛浪说车间已画熊官舍转离孤郡逺家书常隔一年通酱分篓叶香消瘴布纳桐花软贴风乡思偶停时出郭闲看调象乱山中  

王道通  

征人妇  

离愁压黛老铅华荡子从戎不到家万里请缨随铁骑十年横剑阻金沙书封青锁春深泪灯落红闺夜半花正是断魂眠未得緑槐风雨数声鸦  

齐防名  

游浮渡  

山面疑从水靣分丹崖碧树气氤氲关开石窦深啣月岩卷晴湍半入云池涌金莲浮石出笛横洞口隔溪闻欲将一笠烟霞老常伴山中麋鹿羣  

暑中饮黄石环齐头  

路转林塘卜筑深参天古木昼森森花亭鬭局风声细石屿张尊草色侵忽防浮云窥槛霁何来片雨入楼阴酒酣遮莫催归骑扶醉看予倚竹吟  

冦学海  

冬日晚登黄鹤楼  

滚滚长江带落晖仙人楼阁转霏防云横大泽渔歌断沙冷晴川雁字稀槛外鳯皇衔月出洲前鹦鹉挟涛飞莫言黄祖难容物词赋而今有是非  

凭防极目万山浮感慨翻怜到上头伯业已随孤鹤去楼台偏压大江流烟迷逺浦千帆雨涛触寒矶五月秋笛里梅花莫吹落恐惊歳晚怨淹留  

邹之翰  

包山访陆纂甫  

竹石阴森带浅沙考槃飞涧小桥斜如簧窓外窥人鸟弄影庭前送客花销夏有湾堪钓水采香无径可移家知君更得岩栖胜屋里青山屋后茶  

程汉  

塘上杂诗  

乱水明明原上村金沙路接白沙痕灯藏石塔遥穿牖钟出山楼近到门鳬为藻牵原自乐莺知花谢欲无言年来不读英雄传抱瓮林中且灌园  

杜大成  

书愁  

愁多奈可度残春浮世荣枯总未真细雨梦中憔悴质落花影里寂寥人山僧乍见仍怜瘦野鹤长随不厌贫独抱遗经卧空谷恐妨容鬓湼缁尘  

于鉴之  

杂感十首【`录二首`】  

残书一榻对松风卧读防妨饮酒功小院心情春暖后高楼闲暇夕阳中蝉留旧草惊飞白蝶去余花惨梦红底处古人须见我偶然危膝类张融  

嫩晴花气减衣天静夜蟠香月照烟琴在暗牀闻鼠过石当虚牖见虫悬委形笑我无名屈宣髪欺人不惑年安得山林藏下士风瓢闲处即栖禅  

周永年  

寄张异度  

拥书应不废生涯艺圃知堪纪歳华乌臼逺疑枫染叶荻芦犹待雪飞花但凭高阁收诸胜莫判邻园作两家我有行藏君信否半营五畆半三车  

## 御选明诗卷八十九  

七言律诗二十二  

钱明相  

村居二首  

闲倚绳牀看落晖疎林烟霭暮霏微云邉丘陇牛羊下水外蒹葭雁鹜飞白草乱填村舍路清霜浓缀野人扉无端短鬓垂垂老暂得幽栖愿莫违  

一村茅屋锁寒烟卤原非负郭田乱后蔬飱聊卒嵗秋来禾黍幸逢年疎灯梦落苍松晓短褐霜寒白雁前屈指交游吾独老不堪贫病卧江天  

白墖河问酒家  

夕阳到影下江洲野寺河邉暂泊舟此地传经曽白墖谁家从事是青州风将送暖衣堪典栁似招人客可投且贳村醪谋一醉片防明日任悠悠  

徐于  

春日漫兴追和六如先生韵二首  

不学寻真不坐禅乌藤白恰且随縁有时贳酒呼邻叟排日寻花买钓船鼠迹共依尘榻住莺声欣傍小牕圆阮生何事穷途哭但坐茅茨便得仙  

少年生事落吴阊老大何妨转放狂白傅堤邉新酒肆生公石畔旧词塲携来双鬓鸦雏色舞去单衫鹊脑香纵有闲吟非泽畔不劳搔首问巫阳  

钱谦贞  

清明后晚出北城至顶山寺登白龙庙作  

瓓春事蚤啼莺与客闲行出北城社鼓咚咚催糓雨炊烟续续过清明夕阳古寺归樵影流水空山吠犬声如绣年光仍在眼桃花零乱麦田横  

懐古堂夏日漫兴  

三间五架草堂新数卷图书一病身静似放参居士室闲如墐户辍耕民浣花杜叟曽题字垂栁陶家旧卜隣不为薄今偏爱古南村已少素心人  

丰越人  

至石壁庄  

一迳湖心通翠微入山先自着春衣绕篱野豆花争放背日岩枝叶半稀渔散空洲秋水在烟横髙岫夕禽归闲居最得无能味白石苍苍是钓矶  

冒愈昌  

赋得鹫峯寺前残栁畣吴非熊林茂之留别之作  

执手城隅对黯然西峯残栁鹫峯前曽笼红板桥头月尚帯青溪渡口烟望去藏乌非往日愁来系马复何年因君欲折难为折忍和新诗向别筵  

钱希言  

扬州懐旧  

三度维扬十八年旧游零落不如前车傍掷果人何在桥上吹箫事莫传潮落逺江步雨鸟啼荒垒竹西烟风流杜牧元多感到日登临一惘然  

夜渡若耶溪  

樵风舟上鼔频挝十幅轻防渡若耶照破离愁惟夜月啼残归梦是寒鸦雾蒸东坞山城暗烟锁西陵驿树斜只隔钱塘永带水依然旅舍傍天涯  

康登彦  

城西别友  

驿楼重发不胜悲执手难于乍别时故国残年人去逺乱山疎雨马行迟青袍暗湿为儒泪緑酒愁听送客诗最是闗门风雪恶明朝吹尽鬓邉丝  

咏栁  

照影盈盈拂自垂受风缕缕弱还吹闗山笛里思归引灞水桥邉恨别枝翠黛莫因春去损纎腰乍向月明移可怜空傍章台老欲惜凋零更有谁  

江仲渔  

严滩  

九溪深处是严滩渺风尘白眼防叶艇每随幽嶂出茅房孤掩落花残芙蓉衣上云千片杨栁矶头月一竿钓罢瓦瓶曽共醉满身零露不知寒  

张复亨  

逰西湖  

山翠湖光昼掩扉珠宫缥缈晚钟微僧寻三竺沿堤过鹤认孤山背水归桥影乱分公子棹荷香轻着美人衣繁华不醉飘零客愁聴啼鹃又夕晖  

林春秀  

山居  

但住沟西第五邨香秔醸熟少开门家童秪自为樵牧径竹凭他长子孙雨过晓山泉噪涧花生春菜蝶穿园抱琴客到棠梨下卯酒犹醺借栁根  

徐笃  

病起  

病起茅斋已浃旬案书狼藉任埋尘十年事业空双剑半世交逰复防人苔井细阴桐叶坠荆篱秋雨豆花新破除孤闷无他计再洗渊明漉酒巾  

童佩  

寄秦汝立  

思君无那路重重何处山形是九龙蒋诩门前三迳竹陶潜宅里一株松汲泉醸酒添新瓮留客裁诗入暮钟今夜阑干挂春月清光可似别时浓  

文震孟  

胪唱纪恩  

紫烟浮动蔚蓝天定有祥云捧日邉国士懐慙叨宠遇家声遥接仰名贤光生御笔龙章焕色映宫罗凤彩鲜报主正从今日始雄文谁拟勒燕然  

傅冠  

早朝  

西山爽气接蓬莱紫殿光揺曙色开五凤忽衔丹诏下六龙时驾衮衣来班连禁地三台近乐奏钧天万舞回圣主殷忧方借箸趋陪愧乏贾生才  

陈仁锡  

万夀朝贺恭遇瑞雪  

淩晨严驾喜趋陪宫殿霏微映早梅防胜自縁龙藻结仙花非为剪刀催山山环架连云巘树树交飞行庆杯知是丹青描不出天机织素待宸裁  

郑鄤  

烟霞岭  

转入幽清石磴斜何人开眼识烟霞深深古洞零寒雨寂寂空林放落花有客到山栖鸟唤无僧出走乱云遮年来不尽逃虚意蹑屐还寻隠士家  

黄道周  

西曹秋思  

雪尽松寒喜未凋故园万里讵云遥中原刁斗依青啸南国梅花碎玉箫塞马夜阑齐饮水鲸鱼月出各吹潮风烟岭表晴无恙不使明时缺老樵  

吴孔嘉  

西湖汪然明招同李太虚钱改斋先辈泛不系园  

潋滟湖光十里横携将书画订鸥盟清风明月消闲趣茗椀香炉寄野情小棹六桥看系马孤篷三竺听流莺荷香处处催诗兴一片涵空麦浪生  

陆锡明  

白岳太素宫  

天遣名山防紫虚芝泥曽到使臣车石幢隠见宫中线碧瓦参差帝者居封禅有书非汉畤榔梅何地不秦余未须泛海寻灵药水落花开自起予  

顾咸受  

落叶  

天半凄清雁字斜个人无赖小窓纱三分秋色三分雨半似霜容半似花忽送离愁迷曲径暗随幽梦渡平沙无情最是堪肠防不为萧条惜物华  

王彦  

寄懐仲秣陵并促归骑  

春光漂荡别离天心似游丝百尺牵见説人归归雁后那堪泪落落花前南都翠黛宜为史北里红笺定防篇争似碧窓银烛夜月痕依约话纒绵  

李世熊  

寄山中友人  

深山深处结衡庐草木萧森致有余村市晓烟苔径滑石桥流水夜窓虚屋头果熟秋中落墙角蕉肥醉后书料得闭门多嵗月种来松树近何如  

廖孔説  

采药  

采药秋山万木疎霜吹瘦骨倦锄余云多忽讶寒峯失僧少常逢古屋虚叩石杖声惊睡鹿临溪笠影乱游鱼翠微十里无人到时过庵西闻读书  

雨中送春二首  

迢遥烟驿欲何之地角天涯总别离雾湿提壶催祖道烟寒杜宇促归期徘徊栁岸秋千处惆怅兰亭祓禊时此约再来须隔岁潘郎那不鬓如丝  

緑阴和水草和烟今夕明朝顿爽然才到楝花飘暮雨已看榕叶似秋天乍添吟鬓刚三月暗减闺心又一年不信古人痴似我晓钟欲尽转难眠  

田狩龙  

西爽楼秋晚  

白发盈簪老遂良秋风防防弄清香一帘细雨入幽梦半面残阳出晚凉吟罢薰炉余兽炭病来药草识山姜西楼危坐成何事月落乌啼欲断肠  

麻三雍  

自平阳还襄陵道  

三月三日试春衣千山万山花乱飞行人何处覔相识啼鸟有时催早归日渐冲山鞭影急烟初迷树水光微草深阵阵喧蛙皷鹅鸭军声似也非  

王屋  

送黄海归新安  

清秋客子叹归欤载酒题诗一送渠细雨乱山遮汝去凄风落叶对谁居江村处处休黄犊野店家家卖白鱼见说雅怀多不减毎逢佳胜輙停车  

陈衎  

题邵大行薫亭  

一片苍山落案前亭亭孤塔影婵姢林花乍落犹含露池水新生即有烟蝶趂侍儿登佛阁鹤随门客上渔船清光尽贮轩庭内独榻抛书抱石眠  

王留  

淮北道中  

沙滩髙下浴鳬鹥新出菰蒲緑未齐移橘过淮应化枳种杨当路半生稊船头皷角频逢驿河上金钱浪筑堤醉后无端千里梦直随明月到深闺  

初冬客怀  

傍涧诛茒十畞宫主人闲即往山中药苗饱雨分畦緑枫叶酣霜合坞红半夜樵歌寒趂月六时僧磬响因风如今徒倚都门望冻草僵沙是处同  

李竒玉  

过京口  

萧条书剑下关河芳草萋萋客里过原上莺花三月暮天涯愁病一身多海门防影移青嶂山寺钟声到緑萝入望自知乡国近那堪斜日听渔歌  

杨廷枢  

舟中  

野岸官桥路已芜寒江暮雨客舟孤烟中帆影时开落雾里山光半有无宿鸟惊心犹未下哀猿引臂自相呼凄其古渡黄昬后一防渔灯起荻芦  

吴太冲  

朱美之携酒过话  

緑隂丛里放玫瑰石几相延坐碧苔百里双缾春酒酿一年几个故人来厨丁细切溪头笋穉子贪争屋角梅信道朱游能折鹿谭经且喜得相陪  

杨廷麟  

秋兴  

北湖菱叶近渔家烟浦荒荒雁路斜湿鸟立沙闻社皷野人当户伺田月明露上蒲萄蔓夜静风生莨荡花怅望故园溪外渡一声横篴冷蒹葭  

顾咸建  

咏落叶  

杖防沧江思不禁乍逢揺落一惊心迎风野鸟当枝坐泣雨寒蛩抱叶吟扫径空余千树晓卷帘独对万峯隂幽居一夜听萧瑟片片随流不到林  

文徳翼  

池口阻风  

伸脚篷牕西日移打头芦渚北风吹沿城路僻多蚊蚋到夏江深少蛤蜊山色杳冥归谢眺笛声惆怅忆桓伊頺年自笑沧洲客破浪那能万里期  

刘侗  

久游复至鄂得家信将别黄宗之  

出门未暑秋仍滞十度曽登送别舟久客畏闻家有信逢人俱道邑无收衣粻不耻因良友僮仆多言怨漫游夜夜酒同乡梦醒舎边鸡与渚边鸥  

万防  

客中初度  

朝来虎阜揽春晖矫首林泉兴不违故国青山殊自好王孙芳草几时归遥将儿女庭前泪洒入江湖客子衣举目伤心歌舞地多情杨栁故依依  

堵锡  

舟次怀人  

西风客路自禁支迂目林苍覔所思喜不醉人村市酒苦难成句意中诗山闲似古时窥牖鸟伴如求共恱枝永坐论心谁得许伊人秋水溯清漪  

婺署秋怀  

雨牕无事草侵除清昼帘垂歩较疎千里凉生今夜月四更梦得故人书踏歌自诧狂非昔丸药何曽病减初旅况入秋真坎懔放衙愁听鼓潭如  

宫继兰  

南枝杂咏【`录一首`】  

抗疏年年拟挂冠崦嵫日晚寸心寒白云遥指来千里南雁归飞过几滩肠热不知时局冷情穷犹赖主恩寛前途説近扬州路梦里先承膝下欢  

王鞠劬秉宪西川殿甫诗以劝驾歩韵  

别墅宁能卧谢安时艰特借惠文冠廷牙自识君恩重叱驭何妨驿路寛烽燧无烟余绣斧阳春有脚伫雕鞍剑关锦水经行处难蜀书成取次看  

倪长圩  

秋日过张子读易居喜遇顾徐二子  

一櫂迎秋傍晚凉疎牕灯火旧书堂穷愁久识张平子著述重逢顾野王江上蒹葭方浥露洲前鸿雁正经霜南州孺子闻名久知有鸿文石室蔵  

蔡道宪  

尹尊子读书衡岳特为我来诗以答之  

岳云未隔几重山君渡湘江费往还识面何须心便苦多情自悔梦难删千家雨后花犹湿一片霜中石已顽为我踌躇峯顶望薜萝有路总应攀  

陈子龙  

同祁世培侍御泛镜湖  

越溪千折绕山流黛色横分晓荡舟五月隂晴天漠漠一川风露草悠悠鸣榔空翠烟中市卷幔轻红水上楼十二云鬟飞不定独留月镜照人愁  

钱塘东望有感  

清溪东下大江廽立马层崖极望哀晓日四明霞气重春潮三浙浪云开禹陵风雨思王防越国山川出覇才依旧谢公携屐处红泉碧树待人来  

晚秋杂兴三首  

江关海峤接天流玉露商飇万里愁九月星河人出塞一城砧杵客登楼荒原返照黄云暮絶壁廽风锦树秋极望苍苍寒色逺数声清角满神州  

太行东出拥神京古塞秋风右北平笙鹤已辞沧海使貂蝉初撤羽林兵清霜玉沼芙蓉苑旭日金铺翡翠城鱼钥时传宣召急侍臣通籍在承明  

玉泉西去翠微宫碧瓦丹楼极望中连骑每从三市出题名时在五陵东金茎夜饮仙人露银汉秋髙少女风廻首欲陈阊阖迥升平今已属羣公  

晚渡钱塘  

吴山越岫隔中流箫皷平明青翰舟万里晴江开晓郭千帆春草送芳洲桃花欲落潮先至莺语初闻露未收何事西陵常问渡不堪独上望京楼  

送吴峦穉司李桂林  

翡翠巢邉匹马过千盘桂岭郁嵯峩南浮漓水啼猨满北望君山落雁多蛮府官闲能作赋汉廷恩近忆鸣珂愁心独系张平子欲寄琅玕奈逺何  

冯留仙廵抚天津邺仙拜少司马一时命下赋寄  

左枢司马擅良筹宪府中丞拥上游兵柄一门推世将军容两地接皇州三邉烽燧甘泉夜万国梯航碣石秋昔日二冯歌鲁卫看君兄弟并封侯  

夏允彛  

干山涧中  

暗緑资山画不明水痕初没荻无声云能覆岸鸥衣暖竹肯移晖鸟梦轻汲女改瓶羞断绠渔儿踏鲤贯花茎春桥此曲多风乐别有伤心问濯缨  

曽异撰  

雨经富阳  

小县飞楼俯驿亭竹间树杪恣扬舲溪山病亦开篷看风雨眠犹翦烛听永夜潮来江上白浮岚画入井西青石尤前路无妨阻好住严滩问客星  

梁朝钟  

将出皖留别杨六符沈乃功唐圣俞徐誉星诸先生时子将入襄归粤  

船傍垂杨别绪生烟含春树雁归声羣公缟带遗吴锦幕府青丝唱渭城几树乌啼趋夏口何时马首望西京江南江北如相忆千里髙楼待月明  

方以智  

赠闽中刘荐叔  

闻君昨嵗出温麻作客荆吴不顾家万里风尘凭漏影十年慷慨吊懐沙单衫叶落秋将尽小社城廽菊有花邂逅髙谈共尊酒东谿凉月浸蒹葭  

送别刘荐叔  

逺游才子着先鞭载笔江湖又十年白眼相逢秋色里青山环立酒杯前一时快意难题尽千古销魂是黯然重咏谪仙黄鹄句齐飞挂在落霞邉  

李公往  

春日  

柴桑归去兴如何老我谿山活计多白酒春寒逢社醉青蓑雨过答渔歌尽容茅屋招新燕更凿荷池浴乳鵞闲里韶华元自好愿将余嵗伴烟萝  

万曰吉  

谢客  

甪里先生小筑居萧然衾枕半牀书闭门觅句江湖外濯足招魂雨雪余卯酒动思千日醉辰凖拟一犁鉏五陵公子多裘马同学何人问草庐  

陈瑚  

新栁  

东风细剪緑千条惹得轻烟自昨朝曲曲乍描京兆笔纎纎初学小蛮腰陌头走马娇难系枝上啼莺怯未调最是送人添别恨不堪攀折上河桥  

朱一是  

同友人再游虞山  

轻舟十里泛平沙云外虞山一半遮隄势逺廽言偃墓草防青入仲雍家野泥初坼未开笋溪雨欲流将尽花乘兴不辞今日醉此身谁记在天涯  

钱棻  

题画寄敬哉  

千峯凉处隐孤庐匹练飞来散玉除阅世愁看数茎发懐人静倚一牀书湿云江路鸥眠晚落日桥心雁断初屈指秋光两度别墨花遥洒自萧疎  

秋懐  

丛桂秋深始着花泥人清赏踏晴沙扫来落叶供煨芋补就疎篱学种瓜芳草欲迷髙士屐青山长护野人家衡门自有闲功业不向旗亭问落霞  

魏学濓  

送方仍诘画师  

客愁难遣早思还今日才偷画笔闲扇底生风揺古木屏间欲雨展春山无声好句如元白一様中锋亦栁顔却好入春归棹逺满江粉本水湾湾  

读韩琮商山店诗戏拟其体得楼下晓泊  

一夜春风趂客舟篆烟飘处暂淹留帐钩触柱人初起奁粉吹香扑未收开箔先拢金约臂插花仍露玉掻头谁能化作长干水日绕妆防四面流  

张若羲  

杏花初放遇雨  

琼宫仙女下云车缥缈层霄落綘霞寳鼎千年新结子赤城二月盛飞花陌头栁色先春换隄畔溪声带雨斜记得皇州曽烂漫不堪重入野人家  

溪邉桃花  

开徧红桃二月天河邉小景更嫣然辋川画就连渔火洛浦神来隔楚烟拾翠佳人看走马弹丝游侠望秋千凭栏一问东流水花落无言又几年  

西湖  

三月游人去不留独携小艇漾中流掠波翡翠无端过出水鸳鸯故意浮已对淡妆迟夜月更廽素影待空秋六桥烟景仍无恙载酒重来散百愁  

燕子矶  

七月江头燕子矶银涛卷雪浪花飞樯乌夜集珠光合青雀晨来岚翠微风动帝城云缥缈月临天堑影依稀旅人四眺多凭吊白露横空防客衣  

维扬夜泊  

隋堤栁树尚依依防榭荒丘燕子飞绣幙银灯廽去马风樯雨檝湿征衣城隅画角黄云满溪上鸣筝白露稀二十四桥孤枕夜芜城秋色动渔矶  

再集第一楼  

岧嶤一望夕阳收逺陌孤帆起暮愁几处笛声吹折栁何人台畔独悲秋树梢髙插云端出鸟背平看天际浮极目河山空伫立越王防榭委荒丘  

望金山  

疑从蜃气结为台天半芙蓉水面开百壑那能探到底一峯何处特飞来登临可得龙蟠势瞻眺应湏虎变才指顾风帆已千里蛟官鼍皷吼如雷  

候风  

篙师估客意飞扬锦缆牙樯思淼茫北溟鲲鱼期变化南圗鹏鸟待翶翔江空水气连天白日落沙光动地黄夜半松涛来万壑济川舟楫讵相忘  

九日雨酌  

无端风雨又重阳萧瑟枫林自举觞阻我青山曽有约撩人黄菊几时芳空庭暗落髙梧影幽砌微闻湿桂香犹喜携笻双屐健客来应不厌苍凉  

温璜  

寄友  

灵隐峯前手暂携千章新緑子规啼眼邉流水春重到别后停云思几迷俯听露珠传防画惊闻药裹亟刀圭殷勤简付遗方法茹澹安縁缓杖藜  

黄淳耀  

次韵酬别张子石  

百丈牵江一线平劳君客里念归程即看去住谁能料可是分离莫漫轻白鸟背飞星子驿朱旗遥飐石头城船牕日把诗篇坐香草含风处处生  

张贞白有离世之志作别庐舎诗见示余反其意留之  

庐小结在塘坳城市翛然即逺郊谷为愚公宁避辱亭因扬子不辞嘲鸣螀秋尽犹縁砌舞燕春深亦认巢莫爱云松栖絶壁山中依旧要诛茅  

刘曙  

湖梢晓泛  

湖气初开澹澹中挂帆回首认垂虹盘餐饱领诸山色梦醒平分昨夜风细浪未经鱼罟乱轻霜微辨橘林红无端浩荡生悲慨独往情难与众同  

新正十六日过郭君昌园亭探梅留题  

疏泉列树绕春隄万白参差一望齐果下马行欺鹤氅池邉人醉拥香泥午风寂寂光先乱春雾思欲迷闻説鸱夷曽借宿莺花错认苎萝西  

茅元仪  

春夜同屠泠于该博堂前坐月  

杯停花睡正三更寂寂间除澹虑生月洗纎云天似润风揺狂絮栁如醒乍寻诗味抽春笋难冷交情炙冻笙留得一诗存胜日侵晨又去伴啼莺  

葛一龙  

烟雨楼  

烟雨楼头春乍晴鸳鸯湖上鸟嘤嘤中浮片席空三面斜抱千家截半城渔网晒来风栁变酒船摇出浪花生夕阳惯照凭阑妓一抹逺山红袖明  

冯鼎爵  

知非  

端居曽不羡遭逢五十年来事事防半偈常持朝与暮一尊不虑雨兼风尚偕妻子蜗粘壁每赴山林鸟脱笼莫閗儿童花草队防眉白早误称翁  

泖居自题  

半生已过更谋居水北山南漫结庐一泒浓阴迎杖履数弯湿碧饱蔬避人不复新求友无事重繙旧注书并撤东篱招爽气飘零素业本空虚  

董养河  

山居和陈元凯韵  

日日千峯云覆垣兰畦菊町地偏繁洗盂不厌山僧净争席时闻野老喧涧底捞虾喂鹤子花间聚蚁饲鸡孙卖将残卷完租税清梦无惊吏到门  

吴德操  

秋兴  

莆田七月海风秋谁到江东写我忧露冷芙蓉王俭幕书藏夹漈郑樵楼卜居未有安危信行路方知出入愁笑指双星河汉濶明朝未必渡牵牛  

王时敏  

西田感兴  

自愧生平百不能桑榆息影倚枯藤微茫暝树孤村杵明灭渔舟逺溆灯往事凄凉难再说新愁杂沓最无凭况今禾黍淹遥雨白日秋来见未曽  

朱茂曙  

秦淮河春游即事  

桥下溪流燕尾分湾头新水惯湔裙六朝芳草年年緑双调鸣筝戸戸闻春雨杏花虞学士酒旗山郭杜司勲儿童也爱晴明好纸剪春鸢各一羣  

冯鼎位  

月下闻笛  

露下芙蓉夜气清愁闻短笛弄新声谁传千载柯亭管调出三秋故国情风外余音还防续曲中离绪转分明来时折栁曽相赠吹得今宵梦又生  

怀社中诸子  

风尘世路悲青眼长啸悠然有所思故国云山劳梦想天涯兄弟忆参差春风几度平原酒白雪诸君梁苑词揺落故人羁旅客南来双鲤信偏迟  

舟中和陈卧子作  

波揺落日众山青载酒谈奇是旧盟芦荻洲边迷野色芙蓉江上淡秋情舟疑有道同元礼诗愧中郎和少卿试向天中呼月出骊龙沧海戏珠明  

李士标  

江行即事  

渚鸥一一泛春声江面烟消万里平花月故临扬子渡布帆无恙润州城苍茫晓色迷鸿雁欵乃歌声怨杜蘅放眼在愁烟水濶乱山天际忽纵横  

徐时勉  

上元日忆邓尉光福诸山  

东风残蜡早探支改嵗寻春较客迟老兴却当全嬾日梅花又过半开时雪消最爱西山路头白重吟东阁诗拄杖篮舆迷望处年年揺荡看灯期  

冯梦龙  

冬日湖村即事  

蒹葭一望路三叉遥认庄窝去路斜舟响小溪过蟹舍屋頺髙岸露牛车轻霜隄栁余疎叶暖日村桃早放花平野萧条聊极目逺天寒影散羣鸦  

张纪  

江村春望  

春风烂漫绕天涯曳杖江村揽物华身在故乡仍是客心从安防即为家贫来生计号寒鸟病后居诸赴壑虵更得几年还健在青门常种邵平  

徐同贞  

寒食郊行  

二月春寒未减衣嫩晴天气日熹微桃花落尽水初涨燕子来时笋正肥林外酒人浮白去莎边游女踏青归却嫌输与东京路尚欠郊原防索飞  

丘上仪  

千龄社集诗  

孤村冐雨垫纶巾一櫂冲寒破水沦自是素心堪共侣好将末俗使还淳藏身曾学姚平仲招隠谁呼祁孔賔良防讵应夸竞病举杯且尽瓮头春  

张鸿磐  

咏茉莉  

九里花田走贑航惯先朱夏鬬芬芳贮来深院人人喜开近斜阳夜夜香养彻龙膏専荐寝盘蛮髻更添妆西窗月色凉何事照见明珠堕枕旁  

归昌世  

咏落叶  

除却离忧百事慵重来苔径旧时踪江清秋响风催棹鸟去庭空月照笻囬首独愁千万树隔林细数两三峯茫茫顦顇初冬色飒沓时闻五夜钟  

冯延年  

简张天生  

共谁聴雨夜连牀独拥残书快雪堂云敛鹭巢从树出风来藕叶倍花香平湖小舫空秋月防塔孤峰爱夕阳吾欲糟丘营此老待君同酹水仙王  

袁征  

文彦可移居和子垂韵  

椶鞋桐防野人装家具无须载满航台隠客星垂钓处山留君子读书堂宵同巢鹤聴松雨午就溪僧煮蕨香张北周南邻可卜结茅终拟僦君旁  

郭金台  

宿上封寺  

望尽南天不可扪到来始识上封尊众山却立如空垒絶顶平芜一小村人定莫教钟破寂峯髙直有月侵门禅关无诤声闻净帝座平看尺五痕  

寄冯其立  

不惜舟车万里身白头潦倒转风尘使君両度论賔主幕府三年厯粤秦岭表开樽应尽醉岩疆得句几囘新题书满眼秋风飒嵗晚梅边忆故人  

姚士粦  

送郁文茂赴新宁州幕  

佩刀曾説梦中悬南趂邕州下濑船秦吉了能传讼语那投猺肯纳官钱荔房供摘红漙露榕树排衙緑染天蛮幕有时趋大府娵隅应和郝生篇  

沈章  

灵谷寺看梅  

下马看碑度孝陵山椒十里树层层半开香气清于水一路人家静似僧春动粉须都化蝶夜寒花片欲成氷思凭一枕罗浮梦月白烟黄睡未能  

徐仲选  

水村  

照槛晴光眼欲迷瘦藤斜影度桥西沙头白鸭黄鹅睡篱畔棚豆架低屋似鱼船疎荻绕亭如僧笠稚松齐此乡风景真堪恋只合欈缾坐菜畦  

朱隗  

天长苦雨  

纵横野水断人行荒緑推一望平傍舍秧齐闻击鼓【`北方敲鼔揷秧`】隔篱花短见移檠天涯弟妹连宵梦泽国风烟几日晴酒醒空堂凉不寐怒雷驱雨入湖声  

孙淳  

玉峯塔下别天如  

经过便聴塔铃声谁觧消魂此日情客为谭深催别暮船随潮便报帆轻偶因怀友重凭槛悔不看山再入城二十余年芳草寺隔查相望水盈盈  

刘城  

九华杂诗  

祗园髙处不胜寒四望悲风独立难我以轻衫当昼解僧言残雪昨宵干木皮覆屋冬偏好竹叶编篱卧亦安忽覩金光烁初地滇南一塔日中看  

顾玘征  

感旧  

乌衣门巷旧防非王谢堂前燕子稀有客有客莫遑处式微式微胡不归乾坤万里愁云合风雨三秋落叶飞极目天涯谁与语钓篷思老一鱼矶  

唐献可  

次白门江上  

十日无端学泛家随缘诗酒坐星槎汀头烟舞盘青鸟江底光翻坠彩霞浪激寒潮初破梦月移子夜浅衔沙长年快説东风急吹落芦洲几里花  

潘一桂  

冬日  

寂寞江干深寄迹一巢无计拙于鸠履如东郭笑何病赋似长卿贫不忧白景驱愁催短髪归鸿衔梦下寒流何时小筑菟裘地着在苍山碧水头  

邵升逺  

田家乐为陈孟言赋  

香稻收花穗已齐幽栖浑似瀼东西万竿修竹千丛菊十角黄牛五母鸡妇起炊糜朝出馌客来留榻夜分题橙黄蟹子新醅熟日日何妨醉似泥  

徐尔铉  

访法相西上人有作见示次韵酬赠  

卜筑孤凭絶壁间静中诗思几曾删台前归鸟如相识窗外浮云即等闲一径野花常到眼十年清梦不离山我来共对飞泉下日落松鸣去复还  

陆瞿弥俞彦直张蓝田冯素生醉月竹西轩懐唐尹季张子念  

闲中宴笑可相求水上亭虚恰胜舟入座月争先后得侵杯花竞浅深浮从来酒国难为夜莫把欢场易送秋醉倒胡牀人莫笑霜天几作异乡愁  

湖心寺  

春望葑田绮绣成红舷浅荡縠纹轻一声磬响随云逺数曲桥兰贴水平栁映圆波鱼极乐塔连残照寺空明天然独拥诸峯立酌茗寒潭韵更清  

吴栻  

无题和斗生二首  

海外云生碧浪隂赪鳞苍雁縂浮沈寥寥天汉双星小寂寂梨花一院深贞玉有光还易见明珠无定杳难寻轻鸾欲绣愁无力除是灵芸七孔鍼  

巫山逺在暮云中愁隔春灯一防红莫道金刀难剪水须知纨扇也惊风化为蝴蝶飞才并除是鸳鸯睡不同最是防丝无赖甚又牵春去过墙东  

朱樵  

新栁同陈确庵赋  

日暖江干二月天风柔新栁色姢姢漫愁力怯难胜雨已觉情多解惹烟池上只今方释恨陌头何处不堪怜往来便恐轻攀折寄语离人客路边  

秋栁  

东城南陌思无穷烟淡莺残事不同汉苑风情寒薜荔防桥顔色老梧桐萧疎野店残阳里寂寞池塘细雨中何限相思谁共语可怜迢逓待春风  

曾元良  

秋栁  

俄惊揺落渭城边怅望遥隄絶可怜病叶几能禁骤雨柔条犹自锁寒烟从教歌院频翻谱忍见邮亭更折鞭凄断新霜板桥曲衰荷相伴晓风天  

吴骐  

三月三日集六益斋得微字  

永和癸丑兰亭后江左风华叹式微草泽行吟心不展英雄沈醉计终非坐看日昃人空老不觉春深花自飞红炬将残共分手非关别恨独沾衣  

鹿门草堂宴集分咏汉髙  

武媪垆头酒未防醉中斜戴竹皮冠秦皇东望惊云气神母西来哭夜寒万里防鸿懐绮季一时烹狗负彭韩未央上夀真无赖活得杯羮且尽欢  

得王玠石书言及荳苗为虫所食  

美人离别动经年灯下欣看尺素传落落晨星伤聚散盈盈天汉阻纒绵凤凰久失丹山树螟螣休侵彭泽田念我饥驱长作客穷愁相对一澘然  

仿义山体  

碧琐花光绕镜台画梁双燕正飞回东方千骑踟蹰立云际髙楼缥缈开大路揽袪私未敢春风吹梦或容来自怜夙有专城壻辜负君家作赋才  

绮阁微吹淡淡风海棠犹在锦帐中枕前文蛤千年影堦下瑚八尺红小袖李文春思薄息肌沈水夜香通六更更报莲花漏莫道朱栏日色融  

碧海波平月满轮笙歌千骑踏香尘十重锦帐时时夜五色鲛绡树树春嘉果合欢驰骑急长蛾宫様晓妆新芙蓉一万开南苑谁是当年第一人  

来青楼看海棠  

积雨兼旬春事迟朝来晴日散游丝扁舟西去水平岸乔木参天花满枝国色惊心看不足旧游如梦立移时凭栏日暮无归意月下重倾金屈巵  

清晓繁花更动人日光初着露华新嵰山红雪飞初定泉客鲛绡染未匀短发暗伤春色暮穷交老觉酒杯亲欢娯莫放今朝暇回首东瓯有战尘  

赠林安国  

蚤歳遨游洛水濵那知天地忽风尘玉顔暂作平原客皂帽终非魏氏臣家散万金无徳色书成千卷有传人吴刚向在清虚阁期尔同登七寳轮  

次韵酬丁勗庵  

草舎丛篁不见天素琴挂壁本无弦余生久已依长锸国士虚劳赠防牋浊酒但须娯旦暮浮名何用问千年有涯莫与无涯竞最爱南华第二篇  

喻应益  

滕王阁  

飞阁千年胜迹留层峦逺水槛中收萋萋岸緑王孙草湛湛江平帝子州烟树尚含罗绮怨风涛不散管愁飘零莫縦登髙目门掩斜阳独下楼  

陈鸿  

留别敬师  

浪游行槖倍萧然但有山僧送上船月白不堪莲社别日髙难恋竹房眠晓粮载少癯同鹤秋思悲多乱似蝉后夜忆师空梦寐淮城东畔寺门前  

王鏳  

九江道中  

离乡已逺防乡愁风物无边饫浪游异壁烟霞常共色一湾鸥鹭各分洲青山杂树陶潜县明月孤城庾亮楼身寄片帆如过鸟舟人指防屡回头  

钟晓  

春愁  

虚馆春愁鬓欲雕更縁多病暗无憀笋思出土犹藏甲栁学迎风渐折腰尽说黄金长不坏那知碧血最难消何须西上苏台望一笛残阳旧六朝  

乔长史  

咏醉杨妃菊  

嬝娜娇姿不耐霜芳根移得在朝阳带将春色三分艳散作秋隂满院香倾日尚疑闻羯鼓临风犹似舞霓裳秖愁野鹿偷衔去寂寞梨园空防肠  

## 御选明诗卷九十  

七言律诗二十三  

张宇初  

闻霜钟  

霜满琼林度晓钟月华流韵彻晴空投簪几忆鸿鸣露欹枕犹惊鹤唳风银叶香消深馆里梅花调逺古城东十年感慨成无寐应律音长岂世同  

邓羽  

写怀  

道人不作槐根梦一片虚顽太古心无雪可催苍桧老有家原住白云深山头月落虎长啸海面风生龙自吟世上何人窥此意野花啼鸟是知音  

林复眞  

送东白副纲还云间  

三年客里惜居诸此日功成贝叶书几度赐衣沾湛露  

满怀归兴载篮舆山横齐鲁吟情好月落秦淮雁影疎若过吴门烦问讯故园松竹近何如  

吴孺子  

姚太史自钱塘移天目松一株舟中索赋  

相公送客过钱塘移得苍松数尺长枝带故山寒雨色根分新壤茯苓香舟中偃盖童童势眼底淩云寂寂芳归去琴书堂上坐种来无处不生凉  

祝万寿  

九日登髙有感寄怀虞山钱太史  

落木萧萧两鬓皤登髙纵览旧关河漫嗟鱼腹英雄老烂醉龙山感慨多千古风流吹帽尽百年时序揷萸过石函君已名久有约龙沙共放歌  

梵琦  

怀净土诗  

几回梦到法王家来去分明路不差水出珠幢如日月排空寳盖似云霞鸳鸯对浴金池水鹦鹉双衔玉树花睡美不知谁唤醒一罏香散夕阳斜  

余尝梦至一山闻杜防且约雪窗南还  

出郭寻春未见春东华踏徧软红尘不知蝴蝶化为我何处杜防来唤人笋蕨过时惟恐老樱梅如豆正尝新及今无事早归去莫待秋风江上莼  

金山  

半江涌出金山寺一簇楼台两岸船月转中宵为白昼水吞平地作青天塔铃自触微风语滩石长磨细浪圆龙化老人来听法手持珠献不论钱  

宗泐  

送王蕙芳之金陵  

凉风一棹送君初秋雨荒溪草树疎十载丹阳旧游地数封灯下故人书已看有志能投笔岂谓无门可曳裾后日天边见鸿鴈凭将消息报何如  

登峨眉亭  

千尺苍崖一小亭大江东下入沧溟矶头牛渚从来险天际峨眉不尽青南北山川分歴歴荆吴樯槛去冥冥十年兵后重来客独倚阑干两鬓星  

偶作  

新作方池水未平晓晴独自绕池行好花都向雨中尽幽鸟忽来林外鸣科斗黒时初种藕鸭头緑处欲生萍匡山旧业闲料理更结茅亭此计成  

偶作次王以中韵  

拄笏髙人塘外居作诗直与古人如偶从荷芰香边得闲向筼筜节上书白露湿堦凉气早青灯照壁雨声疎晓来不署金吾事带劒承明去直庐  

来复  

登南岳祝融峯  

石柱盘盘紫盖东斗衡垂耀亘天中水通巫峡三湘阔地接炎荒五岭雄别洞龙归云尽黒下方鸡叫日先红一丘终老从吾愿何待黄金布梵宫  

题衡岳天柱峯  

一柱通天鎭火维层标防起势孤危翠磨日月盘三楚影落沅湘带九疑罗汉时来乗白鹿祝融昼下闪朱旗神灯夜夜朝金刹知有髙僧礼六时  

次韵荅缪架阁兼柬陈元善都事  

书劒东游客四明风流从事最多情酒香邀共山公醉诗好吟如水部清洗马栁隂潮欲白呼鹰原上雨初晴龙门定有重来约埽月清松听瀑声  

送荣首座还日本  

扬帆八月挂长风直遡扶桑碧海东雪窟潮翻银瓮白天门日涌火车红虾夷覔偈迎沙岛龙伯分斋水宫应有国人来问讯散花围坐听谈空  

送日本希白上人礼祖塔之金华  

天香吹满屈眴衣几度承宣到鳯池梵语传来西竺戒华音吟得大唐诗树间绕佛长鸣锡洞里逢仙不看棊无缝塔开瞻舍利千江月映碧琉璃  

送云讲师召还吴门  

老病防防逐热还寳泉颁赐起衰顔木杯度月百花外槲笠挂云双树间呪罢龙公斋鼓寂讲余狮子定钟闲也知去住无心好浑似当时未出山  

送戸部徐主事谢官归丰城  

自惭官禄与时疎晓纳牙牌别玉除朝鼓罢陈新奏牍夜灯归校旧藏书青桑五畞连云种黄独千株带雨鉏借是身闲天所放不愁囊涩俸无储  

耕隠为南昌万用中赋  

山庄别筑楚城西百畞桑隂水一溪莎草雨晴黄犊卧稻花风暖白鸠啼沽来官酒春祈社读罢农书晓灌畦孝悌力田新有诏姓名还向御前题  

送钱子予新除博士致政还越中二首  

除书新拜荷明君祖别春筵采泮芹餐玉未从仙老试赐金应与故人分淖船夜渡娥江月山屐晴探禹穴云龙节虎符勲烈旧过家先读表忠文  

脩髯如雪面如丹芰制新成野服寛湖近季眞期卜宅寺依灵彻话休官霜红柿叶尊前写月白荷花镜里看有约沃洲骑鹤去卧云不畏碧山寒  

题钟山新寺后二日钦防圣制和章感遇之余谨再用韵赋  

寳刹新成防百灵钟山泉石有光荣金轮朝佛诸天喜玉帛来王万国平定起不知明月上身闲只爱白云迎龙飞幸际雍日亲见黄河一度清  

题赵彦征溪山小景圗  

曽泛苕溪看晚霞红莲小艇穏于车水通孤岸桥依竹路入重林屋傍花风外眠鸥惊客笛云中吠犬隔仙家秋波千顷芙蓉老谁覔王孙旧钓槎  

送胡文善之官海南文昌县二首  

琼州南去海冥冥婺女垂光应地灵洞入朱耶泷水白山蟠黎母瘴烟青邮炊每食桄榔麪蛮赋多输翡翠翎定有逺人歌善治风謡纪徳重镌铭  

九域于今緫一家文昌谁道隔天涯石榴红酿蛮江酒海漆香收瘴洞花寨上人耕春作市棠隂吏散晚休衙苏公应共题诗好儋耳泉头驻小车  

寄柬玉山处士  

浮玉山前种紫芝松萝云月共幽期封侯不羡黄金印对客长歌白雪词栁浪平湖春放棹花隂围坐昼弹棋从游公子多才俊不寄新诗慰别离  

寄洞庭叶隠君  

一舸南归髩欲华买山湖上卧烟霞尊如北海应多酒园拟东陵亦种丹壑泉舂云碓药橘林风埽石牀花传家自与邻翁异只说藏书有五车  

守仁  

灵谷寺法防应制  

寒岩草木正严冬一日春回雨露浓安石故居遗雪竹道林新塔倚云松木鱼声断催朝饭铜鼎香消起暮钟千载奎文留秘藏天光午夜照金容  

寄铁厓先生  

先生谢客居东里使者传宣拜下牀乐府谩推梁子范礼经须问鲁髙堂酒颁挏马来光禄赋到龙旗说太常赐老鉴湖犹有待山隂茅屋未凄凉  

二月三日泊洲渡与吴庵同赋  

淮烟漠漠夕阳收楚树昬昬翳客舟风度钟声来北固帆将灯影过扬州云销碧海天无际波撼金山地欲浮独恨壮游非昔日满江风露夜如秋  

荅王叔润  

天禄燃藜嬾校经鹢舟随处泊鸥汀西风举扇无王导东海移家有管宁溪雨初晴云更白湖霜未落草犹青客楼寂寞江天外几度遥瞻处士星  

寄朴隠南州  

泖上归来百事慵一春愁绪似衰翁卧听溪阁三更雨数到江花几信风旧日亲朋多楚越孤云踪迹尚西东舵楼晚饭人如玉清梦无时落镜中  

三月二十八日早渡浙江  

尘事萦心不暂安天涯忧抱若为寛人因病久交防絶士到名成出处难水国鸡鸣催客梦山城花落报春残防当一壑忘情去得共云松老歳寒  

寄戴伯贞  

东望湘云客思多故人归计近如何江都夜月璚花梦海国蛮烟荔子謌落日麒麟犹草野沧江鸥鸟亦风波碧桃窗下听春雨谁肯金貂换緑蓑  

寄题云屋  

浮丘山下见刘蕡毎説交游独念君鼠尾谩夸狂博士虎头谁识旧将军孤舟夜雪临丹壑破屋秋风补白云我是玉山堂上客几时呼酒细论文  

荅倪元鎭  

禅榻清谈屡有期茶烟想见鬓丝垂春风水榭停兰桨夜雨湖山写竹枝甲煎沈香都入梦新蒲细栁緫堪悲鸊鹈飞处重相忆拟和樊川五字诗  

次韵怀冷泉禅师  

八年京国鴈书沈每见游僧问好音已喜支流通日本賸传诗价到鸡林马嘶赤拨晨朝散花落毺午定深今雨不来春又暮鹫峰烟树緑成隂  

送冯以清调成都卫知事  

越客传来浙上书故人阙下拜新除荆门马度霜晴后峡口猿啼月上初铁筯灰寒参画外戈船风动笑谈余清秋幕府多闲日为访文贞旧隠居  

次韵荅叶夷仲  

大荒南去渺烟沙万里曽乘奉使槎得句多留支遁室藏书未减邺侯家风清晓殿陈三防日静秋庭判五花惆怅西斋凉月夜山枰谁共荐槐芽  

题耕南为王子安作  

读残书卷雨声稀耕破春云晚色微瓦缶自倾苍术酒金貂不换緑蓑衣江花未落秧针短陇草初深茧栗肥翻笑义熙陶县令田园荒后始知归  

次韵沈文举忽见梅花  

看梅曽感故园情毎到开梅别后生旧树已从兵后尽新枝忽见水边横梦回山阁梨云白月满江城画角清欲寄西湖早春信楚天霜冷鴈无声  

万金  

乙巳清明泊舟栁胥浦  

栁胥浦上緑杨边客里清明系客船莫遣桃花作红雨且看榆火散青烟笙歌漫说承平日耕稼深期大有年邂逅农人且相慰军储无限望吴天  

夷简  

正月十三日三鼓上御奉天殿集公侯百官奉上佛表命礼部尚书斋赴钟山启建法防  

御手书函出紫宸百灵效职共纷纭尚书夜待三更漏使者朝持五色云宣室鬼神徒有问茂陵封禅谩能文陈情此日趋灵鹫万歳千秋报圣君  

十五日上服衮冕乘辇辂赴法防至日夕迎佛上率公侯百官临法筵供佛行大礼乐用善世等曲先是十四日微雪寻即开霁是夕星月在天风露湛寂丝竹迭奏灯火交辉礼仪之盛前古莫及赋迎佛礼佛送佛三首  

鹫岭幡幢下界来先令滕六净氛埃微风不动灯如昼明月初升鼔似雷宿卫万夫严虎旅从官千旗驻龙媒衮衣俨在通明殿一朶红云拥不开  

天子临筵礼觉皇衣冠陪位亦侯王寳防髙处金莲色珠树中间玉佩光币帛奉陈先盥洗茶瓯初献谨焚香汉庭不必论前梦亲覩金容在上方  

皓月华星傍九霄夜深端坐圣躬劳乐声按舞鱼山近花雨飘空鹫岭髙玉册读文传太祝金柈捧奠出仪曹从容望燎銮舆动目送中天白玉毫  

清濬  

上命和山居诗  

老来一鉢住岩幽尘境无心得自由空里毎看花满眼镜中渐觉雪盈头吟余月照千峯夜定起云生万壑秋身世已知浑似梦百年光景水东流  

白发山僧住翠萝余生身事任蹉跎倦从石上支颐坐闲向云中拍手歌舍利现时光煜煜伽梨披处影娑娑钟山咫尺城东地草木偏承雨露多  

昙噩  

金山寺  

峥嵘两岸市防开爱静人防此处来水底有天行日月山中无地着尘埃塔擎灯影明云杪船载钟声出浪堆自信平生有仙骨好风吹上妙髙台  

智及  

荅东皋伯逺法师  

东皋尊者隠郊墟小小屠苏睹史居切柏代香朝演法卷帘进月夜抽书村园果熟秋霜后花径苔生宿雨余心境两忘诸幻灭更余何处覔眞如  

良琦  

春日寄柬赵仲光沈自诚二友  

二月湖州动客心青山粉堞带春云溪溪渔屋桃花静面面歌楼栁色深西府闲门鸥自到东林酒熟客谁斟风流二妙如相问为道清吟瘦不禁  

秋日归虎丘怀铦仲刚书记  

虎丘共作五年留几度相携上小舟杨栁春桥半塘寺芙蓉夜月百花洲长林放鹤闲支遁一室编蒲老睦州此日独归怀往事空山草树不胜秋  

春草池緑波亭  

桃溪緑水接深池芳草如云防石矶色映湘帘春雨细波明画舫夕阳微最怜才子新成句因忆王孙久未归况有髙亭更萧爽日长留客看清晖  

廷俊  

石头城次王侍御韵  

衮衮长江去不休岩岩盘石踞城头千峰日落淮南暝万树风髙白下秋流水尚过诸葛帐东风不与阿瞒留中原一发青山外万古终为王谢羞  

怀渭  

送一初上人游武林  

舞凤飞龙若个边天涯送逺独凄然江山南渡降王宅风雨西陵过客船踏雪马塍春买树鬭茶龙井夜分泉落花寂寞东归日烟屿冥冥叫杜防  

徳祥  

听雨篷  

溪边茅屋两三椽寛窄眞如一钓船几树暮鸦篷底看一瓢春酒雨中眠旧愁无复来心上新梦何由到枕边我亦江湖钓竿手菰蒲丛里住多年  

寄余复初链师  

昆峯峭峭玉丛丛有意寻仙到此中流水年华逢甲子秋风城郭见丁公门前丹气无人识洞里棋声有路通借得古松同鹤住共看尘世事匆匆  

南浦春耕  

索索缲车谷口闻鸟催农事亦纷纷新生野水藤绕旧作田塍井字分耕雨每怜黄犊健带经犹爱小儿勤晚风独立溪桥外流水桃花一队云  

峩溪晚钓  

牛渚山前白鹭飞船头坐得便无机莺从栁絮风中听鱼到桃花水后肥有梦只因怀太白逄人多是说晖一壶春酒江村暮泊在峩溪醉不归  

访息耘不遇  

语声了了出溪湾只隔桃波一步间自爱黄鹂春后至多愁燕子雨中还坡晴细草平如剪花曙闲门半不关欲覔行踪云满地人言采药在他山  

次韵张布政游山  

不因览胜入松门猿鸟何曽识使君黄叶路从流水上青萝牀与白云分逢僧且说新裁句见寺先寻旧刻文氷雪寒岩春到后树如膏沐草如薰  

过湖州  

平生只想住湖州僻性迂情可自由一片水声中倚杖几重山色里行舟东林书卷贫犹买西塞纶竿老未收缓得归程过寒食杏花春雨听鸣鸠  

题林屋洞天  

群山包水水包山金作芙蓉玉作环洞里有天通五岳山中无地着三班白云彷佛鸡初唱碧海迢遥鹤又还可惜桃花有凡骨年年随浪出人间  

螺川送别圗  

五老峯前送别圗社贤今日未能无路经黄叶千年寺人倚西风十幅蒲铜斗旧歌闻楚甸莼羮新兴入吴都重山复水闲踪迹自在飞云一片孤  

为马仲祯题一湾烟水  

占得沙河水一湾此身能与狎鸥闲桃花防岸无船到杨栁衡门尽日关千里烟波归老眼十年魂梦又乡山扁舟西塞山前路流水肥鱼待尔还  

荆溪有怀  

荆溪一壑旧风烟鸥鹭盟中念昔贤春水田畴苏玉局夕阳庭树杜樊川鸡声呖呖荒村外鸟路迢迢暮霭边欲覔髙僧问南岳碧云西望草芊芊  

妙声  

次韵道竹可清明雨  

风雨萧萧夜向晨清明都付寂寥濵吹残野外无穷柳消尽江南大半春临水桃花还有浪衔泥燕子不生尘匡牀坐穏浑慵起頼得同人笑语频  

至仁  

次韵马国瑞贠外游防稽  

胜游还与马迁同直上东南第一峯神禹穴深苍木合李斯碑在紫苔封晚云仙岛翔归鹤夜雨灵湫起蛰龙若见故人烦问讯松间石上几时逢  

送谦上人还日本并简天龙石室和尚  

回首扶桑若个边春风万里上归船神龙馈供人迷海仙女吹花月在天宻意西来端有得新诗东去岂无传若逢石室烦通问歳晚南湖学种莲  

次韵简苏昌龄学士仲铭禅师  

曽向燕然勒汉铭吴门今对万山青朝端声价苏司业海内交游嵩仲灵何日袈裟登钓艇此时云锦照溪亭一尊正陶徴士莫学三闾爱独醒  

法住  

杏村牧笛  

杏村一迳绕湖西牧子闲将短笛吹顚倒自骑黄犊背参差巧弄緑杨枝花隂响动风来处楼外人听日落时忆昔雨中曽问酒谩劳指防与人知  

如兰  

晓发  

东风卷雨晓云收两岸鸡声送客舟柔橹不惊沙上鴈残灯犹照驿边楼天连野水浮云阔斗转银河拂地流遥望吴城何处是青山数防落长洲  

大本  

送徐行正人材之京  

鸿鴈来时泽国秋西风潮落大江头蒹葭杨柳东西岸枫叶芦花逺近洲钟阜烟霞千嶂出蓬莱宫阙五云浮丈夫勲业青冥上莫为思乡易动愁  

似杞  

寄题刘氏双翠轩  

两株拥秀立堦除絶胜兰苕画不如昼影并移当几席岚光相与落圗书羽衣霓袖临风舞鸦鬓云鬟带晚梳珍重二难招未得更栽连理伴幽居  

道衍  

京口览古  

谯橹年来战血干烟花犹自半凋残五州山近朝云乱万歳楼空夜月寒江水无潮通铁瓮野田有路到金坛萧梁事业今何在北固青青客倦看  

寄虎丘蟾书记  

闻道蟾公似賛公一缾一鉢寄山中云封萝屋长疑雨泉响松岩半是风履破只縁行脚久囊空非为作诗穷遥思短簿祠前夜共听寒钟出磵东  

溥洽  

送金上人古上人制满同还南翔  

凉入西霞木落初送人长是叹离居江山故垒三更梦风雨寒灯一卷书变化不同鸡伏鹄聪明已辩鲁为鱼还山为问南翔鹤秋影何时下碧虚  

次韵寄荅一初因怀南竺具庵老人  

自笑还乡野性慵有怀多为白头翁山楼半照崦嵫日海郭孤吟舶趠风贺监只应归镜曲征西也复念醮东凄凉莫话平生事容易魂消苍莽中  

野人居为吴中行作  

桑抽穉緑麦生岐男女新年解谷丝老至已怜同甲少业成未觉见丁迟槿篱日薄鸡豚散花坞春深燕雀知却怪闲情消不尽据牀长咏竹枝词  

送谦选中住花泾寺  

秋风一櫂入花泾杨柳芙蓉接水亭野老尚能谈故事乡僧争请说新经楸梧雨外闻啼鸟楼阁烟中见湿萤欲写别离无限意孤鸿遥没越山青  

金园草堂  

草堂檐拂水云低花木丛丛绕碧溪卷幔跃鱼揺倒影拥书巢燕落晴泥药苖教子春前种蕉叶逢僧雨后题几度画船移晚棹旁人错比瀼东西  

送彚木庵归姑苏  

几年漫浪阖闾城与子追游杖履轻烟草鹿台寻古迹水云鸥渚结闲盟江山已入韦郎句齿发徒伤白傅情相送长洲天际路画船茶灶忆春行  

汤时仲小林居  

昔年曽过小林居门下萧萧古木疎牀雨独看先世笏帐烟还读外家书杏花红褪春犹在菜甲青稀晓自鉏回首长洲多茂草几时清啸落樵渔  

送防天元住绍兴能仁寺  

许询故宅秖园寺童穉嬉游不记年楼阁参差霄汉上山川迢递斗牛边萦池昼引芙蓉水负郭秋登防防田今日送君迷旧迹都门回首一凄然  

徳珉  

秋怀  

江潭叶落鴈初飞又见凉风到客衣日下浮云迷北望天涯孤棹滞东归惊看秋草流年换梦忆青山故旧稀明日一竿沧海去白鸥应笑未忘机  

晚泊东湖有怀姚醉云  

水晚隂云思渺茫若为孤棹泊横塘梦回明月人何逺愁对残灯夜更长别渚沙寒移宿鴈疎林叶响堕微霜明朝有约新丰道载酒重过旧草堂  

大冏  

寄演福和尚  

雨红烟緑暮春时独客终朝有所思白水漾沙金错落青山浮几玉参差一帘花妥莺声缓千里书成鹤去迟后夜更看湖上月满怀愁绪散如丝  

觉澄  

送玉峯琳长老得戒还清泉  

来游江国早相招一到荒山正寂寥得戒已闻天竺雨洗心曽见浙江潮云间晓日回兰棹莺啭春风上栁条欲问清泉何处是毗卢髙阁倚层霄  

山水间游为寂庵赋  

欲泛沧波下碧层闲中防涉有谁能五湖烟浪孤舟月万里云山一个僧托鉢频逢春店食和衣几宿夜窗灯旧房门外松将偃海上归来话葛藤  

净伦  

次乔武库缙金山胜览韵  

妙髙台上昔年游想徧山中景物幽出洞白云含海曙映窗晴雪湛江流好音常听树头鸟相对不飞沙际鸥西望金陵千古意葱葱佳气帝王州  

怀让  

自京师回至江寺闻梵  

禅宫仙梵起泠泠一派余音隔翠屏乱逐怒涛翻海岛防随落叶散林坰月明驯鹤衔花至昼静神龙拥座听十载江湖尘土梦今宵却向此中醒  

国清寺  

逺问天台访玉峯短笻扶入翠重重溪风满寺散花雨秋色一帘横古松童子倚门长唤鹤老禅谈法解降龙嬉游何日更相遇云逐水流无定踪  

穆  

题焦山寺  

狮子峯前访晚参直登絶顶纵幽探帆樯逺近迷苍霭楼阁髙低锁翠岚水色倒防天上下山形雄压地东南焦先去后岩扉古树老碧桃春正酣  

明秀  

寄九杞先生  

两句三年报已成杞泉凉月照人清九华芝草髙踪在千里冥鸿病眼明野寺柴门香稻熟渔村江树晚山晴凭谁唤起王摩诘画汝纶巾杜曲行  

得白泉徐侯书  

檇李城西从拂袖归帆直过钓台西却怜别后无消息忽得书来问杖藜江岸鹧鸪悲暮雨柴门燕子惜春泥海边犹有甘棠树几向花隂忆贵溪  

胜果山中怀朱陈二翁  

西阁暮钟云气隂南山秋色故宫深半岩落日照江雨万里长风吹桂林喜见灯花频入梦病怜物色独关心青天两夜负明月黄叶思君祗自吟  

文湛  

送王景仙  

碧梧秋晚叶皆稀何事行人又逺违落日天涯千里别西风江上片帆归山城月出闻猿啸候馆霜清见鴈飞此后定知难防靣相思惟有泪沾衣  

定征  

次沈陶庵题石田有竹庄韵  

移家种竹杨河上半似湘川半辋川诗好日尝题节下酒酣时复卧根边扫门延客还开迳煮笋烹茶或试泉我记别来今十载出门添得几梢烟  

广原  

次沈陶庵题石田有竹庄韵  

卜得幽居地势偏风光别是一山川白鸥新水钩帘外乌目斜阳挂颊边绕屋比邻留野竹清心琴竹倚寒泉隔溪西崦禅林近尝听钟声出暮烟  

方泽  

西天目髙峯塔院  

千丈岩扉不易登眞身长閟最髙层日中乍见驯檐鸟云外时逢礼塔僧行道石边纷异草挂衣松上绾长藤青年即有栖迟约白首谁知尚未能  

宗林  

山居用韵荅凤川朱先生  

秋冷啼蛩入讲堂夜深饥鼠搅眠牀山厨食尽松花饼瓦鼎烟消柏子香半壁緑苔乗宿雨满堦红叶醉新霜幽居渐喜三冬近竹几蒲团雪夜长  

花椒  

欣欣笑口向西风喷出珠颗颗同采处倒含秋露白晒时娇映夕阳红调浆美着骚经上涂壁香凝汉殿中鼎餗也应加此味莫教姜桂独成功  

雪梅  

山居诗  

道人卓锡爱名山四面巉岩指顾间风牖坐闻松子落石牀定起藓痕斑鸣禽花坞春常在隔水柴扉夜不关惟有白云知此意庵前飞去又飞还  

徳荣  

题国清寺  

竹院深深近翠微短帘容易坠斜晖香残瓦鼎僧初定月上松巢鹤未归落涧只供煎茗水泄云留伴坐禅衣客游正值春将半风落桃花片片飞  

洪恩  

郭山人舎宅  

疎竹髙梧种始成斗坛新出梵音声山衔落照和云下雾断寒潮隔岸鸣石上旧题贞白字井边犹勒葛洪名他时猿鹤如相忆咫尺巢居一苇轻  

徳清  

寄燕都慈寿寺别山长老  

当年一鉢久过从长夜披衣听晓钟饭食每怀香积界经行常忆妙髙峯潜消瘴热心含雪暗记流年手种松为埽莲花师子座待余重举絶言宗  

山居  

三冬拥衲坐枯禅喜见春光最可怜瓦鼎野蔬将献供地垆松火渐无烟青山覆雪重开靣白发防寒已及肩幸作太平云卧客焚香朝暮祝华年  

法生  

寄云东  

十年沧海共离羣三月风尘信未闻芳草闭门春冉冉落花啼鸟暮纷纷歳华江上看流水世事人间喻薄云鴈宕天台何处所采芝扪葛幸同君  

法杲  

荅赵凡夫  

嗟君长揖谢风尘枯木寒厓是所亲薜荔成衣初变姓桃花为路不通秦居山宁着炊烟断作事无招野鹤嗔身寄白云心未穏游丝飞絮亦侵人  

佳处亭望金山  

迎风独倚最髙台漠漠平沙孤屿开短塔正如看水立危峯争欲渡江来片时白浪千帆下何处青天一鹤哀兴极不知归路晚淡烟斜日满蒿莱  

斯学  

边城晚眺  

独上层楼望欲迷满城砧杵更悲凄河流曲抱内黄北山势遥连太白西落叶乱随秋雨下断鸿斜引夕阳低自来幽朔寒偏早绕树啼乌未肯栖  

智舷  

送方同叔游天台  

浦树离离接逺天片帆遥向赤城悬春风几度沧江上驿路千峯落月前水冷石梁窥洞壑花深岩殿宿云烟从君此去看霞色犹是兴公作赋年  

送谷响上人入匡庐石门涧  

飘然汝去蹑何峯六月匡庐雪尚封芒履不妨江路草净缾将挂石门松云开岭外逢僧影日落岩前见虎踪闻道逺公莲再发斋时还听虎溪钟  

钦义  

还山杂诗  

净埽松门坐緑苔水声逗石响奔雷忽惊野鸟乘烟过又见昬鸦驾日回曲木全支衰草住矮檐半向夕阳开山林未返忘形友日与孤云自往来  

天遂  

栁  

沐雨梳烟千万枝春风挽住定何时青窥镜里愁人眼翠染机中织女丝柔舞难容莺坐穏轻揺易惹燕飞迟可怜歳嵗章台路肠断忘归游侠儿  

志淳  

春日过月公兰若  

孤村相叩嗜禅翁一径春风到寺中人语悄闻杨栁緑鸟啼幽出杏花红经残瘦坐焚香起茗热传题得句工足迹不留帘外土小庭深寂雨空蒙  

文贞  

金明老人黄叶庵落成志喜  

埽除荒秽剪凡材卧榻初安四壁苔隔蒲舟移帆影过邻家客到犬声来霜晨月夕谁为侣屋后堦前尽种梅心法别将何物喻莲花不限满池开  

慧秀  

竹间听反舌鸟  

细霭轻岚散竹林搘颐小坐听晨禽未蒸花气机偏涩乍写春声意独深缓引易调多种舌琐言难竟一生心何如隠忍过残腊末路风烟恐不禁  

灏  

秋江晚归  

流览山川幽意多浑忘落日挂藤萝潮催客子还家櫂风送渔舟入浦歌深树烟披连翠幕逺峯云在失青螺临行笑指芙蓉发明日还期倚杖过  

广润  

落花得疎字  

春来才见百花舒一夜东风恨有余乱防緑苔沿砌宻乍飞红雨隔帘疎辞条弱栁伤鶗鵙逐水残香忆鳜鱼莫见成隂芳树底断魂蝴蝶尚蘧蘧  

宗乗  

秋日小病同心石师强至山寺  

寺门秋竹冷烟扉石路欹斜近翠微领略心情忘我病寂寥光景见人稀欲题古壁花生眼久坐荒台藓透衣应笑学空多歳月个中还挂往来机  

圎信  

早秋过朱子葵太守鹤洲草堂对雨分韵得飞字  

方花础润晚凉归隔浦莲舟望渐稀林下自闻秋夜雨灯前亦有草虫飞巡檐半湿黄藤杖倚槛重添白苎衣明发霅溪新水下前村应没旧鱼矶  

成回  

杂感  

本买深山与世违担书禹穴憺忘归钟沈古寺寒灯灭雨过林中晓月微花里子规愁客路船头緑水溅征衣六千君子风流尽空见春城栁絮飞  

无文  

将之润州柬昆山诸子  

囊携赠什满朋笺岂用临岐更黯然瓦鉢未谋前路食草鞵先乞故人钱江山半壁全输我风雪何心亦上船他日若吟怀友句定惊深壑老龙眠  

## 御选明诗卷九十一  

七言律诗二十四  

沈琼莲  

寄兄  

疎明星斗夜阑玉貎花容列女官风度鳯凰天乐近雪晴鳷鹊晓楼寒昭仪引驾临丹扆尚寝熏炉爇紫檀肃肃六宫悬象魏春风前殿想鸣鸾  

送弟溥试春官  

少小离家侍禁闱人间天上两依稀朝迎鳯辇趋青琐夕捧鸾书入紫微银烛烧残空有梦玊钗敲断未成归年年望汝登金籍同补山龙上衮衣  

孟淑卿  

香奁冬词  

黙坐深闺思有余霜威渐觉袭衣裾青绫被冷无鸳梦紫塞天寒断鴈书竹叶舞风侵户响梅花和月上窗虚  

防蛾争似庭前柳腊尽春来忽又舒  

陈懿德  

闽山道中  

行尽山蹊路渺茫几家茅屋对斜阳引泉竹溜穿厨入堕粉松花绕舍香樵径无人闲卧犊石田初雨渐分秧平生颇有山林癖欲向溪边结草堂  

朱妙端  

春雨  

湿云漠漠雨如丝花满西园蝶未知金屋晓寒莺语涩画楼春晚燕归迟宫桃有恨啼红泪烟柳多情敛翠眉檀板金尊乆寥落孤城愁听角声悲  

湖曲  

湖光山色映柴扉茅屋疎篱客到稀闲摘松花酿春酒旋裁荷叶制秋衣红分野火明书屋緑涨平波没钓矶惟有溪头防白鸟朝朝相对亦忘机  

夜坐  

吴蚕初出悄无眠数尽更筹觉暮寒柳色弄隂春已暝角声吹月夜将阑金炉火冷沉烟细罗幌风生蜡炬残夜坐空庭望银汉碧天如水露漙漙  

金文贞  

春日旅馆偶成  

陌上原头杨柳纎东风消息在江南故园门径曽栽五明日时光更起三春盛杜鹃空自怨枝深鹦鹉许谁谈昼长公馆清如水坐听鸣琴乆欲酣  

夏日送大卿君赴任武冈  

麦秋春去客程初逺逐湖南万里余人静夜鹃啼有韵道偏秋鴈泪无书檐蛛网尽丝难就梅豆丸成苦未除伯乐自来何处觅错将良骥驾盐车  

杨安人黄氏  

寄夫  

鴈飞曾不到衡阳锦字何由寄永昌三春花柳妾薄命六诏风烟君断肠曰归曰归愁岁暮其雨其雨怨朝阳相闻空有刀环约何日金鸡下夜郎  

朱桂英  

题虎丘壁  

梵阁频临入紫霞凭防极目渺无涯天连淮海三千里烟锁吴城十万家南北舟航揺落日高低丘陇接平沙老僧不管兴亡事安坐蒲团课法华  

端淑卿  

春  

院外莺啼二月中糚台日影映帘栊润回野草茸茸緑暖入琼枝簇簇红乍试轻罗沾社雨偶尝新酿醉东风闲来检防芳时事花底青丝坠小虫  

寄外  

镇日多愁屡废餐闭门独坐遣应难庭前别我春犹在月下怀君梦又残万防落花谁着眼一声飞鴈独凭防梦回湘簟无消息更启前书仔细看  

屠瑶瑟  

烛影  

画梁疎影按红牙光入花藂此桂华时伴琼筵翻广乐乍浮纨扇隔轻纱溶溶春夜疑宵永闪闪秋闺共月斜散尽纒头天欲曙清光犹照五侯家  

沈天孙  

睡蝶  

一夜和风遍海棠家园蝴蝶拂柔桑飞随芳树霞衣好倦宿琪花粉梦香似与名蕤分艳色不堪清露湿衣裳因风又度雕阑去却伴游丝过石梁  

初夏走笔和湘灵  

旖旎春风柳乍醒榴花刺眼媚遥汀傍人桐树枝枝緑出水荷钱叶叶青陇外乔桑飞雊雉堦前茂草隠新萤春从杜宇声中去空翠浓隂又满庭  

頳桐  

朱萼疑看九月枫繁枝又借峄阳桐丹须吐舌迎风艳绛蜡笼纱照月空西域应分安石紫寝宫可作麦英红緑珠宴罢归金谷七尺瑚映水中  

送西升秋试时七夕前二日  

一咏河梁黯自惊兰舟叠鼓送君行朱弦暗度销魂曲银管吹残唱别声露下西泠秋影白烟深灵鹫月华清翻怜后夜防星渡何事人间唱渭城  

朱德琏  

寄弟君典  

搔首飞蓬四载余尔音金玊几回虚天边鴈阵都成字壁上蜗涎宛作书露草侵堦苍藓滑烟萝绕径緑筠疎何堪骨肉同寥落南北无由慰索居  

邓氏  

东园踏青  

芍药丛边露气沉步随芳草共幽寻桃花薰日红浓淡柳叶迷烟翠浅深何处香泥忙社燕谁家晴槛噪时禽峭寒罗袜浑无力斜倚东风碧树隂  

王鳯  

馆娃宫次韵命二女同作  

香径有基惟鸟迹屧廊无主剰苔厓花钱旋舞留金靥蜗字纵横见玊钗頽榭草深归燕绕故宫月冷野狐埋西风禾黍斜阳道过此行人合怆怀  

张引元  

寄妹  

金风初度井梧枝正是怀人病起迟两地离愁悬一镜九秋新恨上防睂乆虚咏雪联芳句每忆挑灯共课时塞鴈已归书未达江城寒月照相思  

馆娃宫次韵  

繁华事散惟荒土麋鹿踪消只藓厓皓月尚疑悬玊镜露桃犹似妒金钗蛾睂一瞬歌尘散鱼腹千年侠骨埋今日姑苏重回首岭云江水不胜怀  

张引庆  

馆娃宫次韵  

禾黍已蒙香径土苏台还恨锁苍厓云归叠叠堆鸦鬓花落纷纷掷燕钗此日锦笙惟鸟弄当年雄劔自尘埋荒原古柏西风里漫对吴山独怆怀  

范壶贞  

烟雨楼图  

烟岚无限雨中情逺近楼台一望平吴苑草荒麋鹿走越江春尽鹧鸪鸣长堤柳树迷春渚白水菰茭绕郡城最是晚来新月下万家灯火隔湖明  

马氏  

秋闺梦戍诗  

屈尽纎纎锁尽眉广宁消息竟迟迟十年笑语灯前事千里关山枕上期萱草既零堂北雨梅花将发岭南枝青春尽伴寒更老再莫相逢日落时  

方孟式  

清潭  

清昼连牀笑语新徘徊佳节眷芳春一声莺啭桃花岸半幅裙拖洛水濵银烛小窗忘夜雨玊堦丛锦惜朝茵欢娱不觉霞流绮暗里韶光又一旬  

春日随任建宁过东林寺  

草堂今又暂停车彷佛当年醉月华絶壁青山星斗落环溪雪窦水云赊荒村沽酒和松叶茅舍疎篱绕菜花三十六峯连翠黛门前五柳是谁家  

山路杂兴  

划然鸾鹤奏清笳篠簜穿林日欲斜春去柴门余緑柳香来篱箔入黄花珠帘喷雪垂千尺茅屋封云隐数家烟景参差迷客思残碑古道带流霞  

寄盛夫人  

繁霜百岁冷春帏常共寒灯泣落晖红泪已辞机上锦白头尚着嫁时衣烟笼竹叶凉生案雨湿梨花静掩扉杯酒楼头明月夜迢迢梦绕楚天微  

方维仪  

暮春得张夫人书  

长干尘起更愁予避乱荒居数载余乡梦正劳新战地春风吹到故人书庭梧寂寞清琴冷江柳迢遥白髪疎惟冀鳯箫来白下旧家同里候檀车  

寄山东何大方伯夫人之广西  

机丝吴缟隔江东百粤云峯天汉中水到湘滩思已别文留钴鉧梦还通鳯巢凿玉真防美龙洞成霖满太空迢递五千家莫问音书何处托离鸿  

沈宜修  

秋思  

鹊镜容消只自知碧云黄叶动离思闲愁紫袖衫前色旧恨青春树上丝子夜有情新乐府伤秋多病送归辞江头八月西风起寥廓天高鸟度迟  

立秋夜感怀  

凉夜悠悠露气清暗虫凄切草间鸣高林一叶人初去短梦三更感乍生自恨回波千曲绕空余残月半窗明文园多病愁秋客揺落西风万古情  

叶小鸾  

早春红于折梅花至偶成【`红于侍儿名`】  

迟迟帘影映清宵日照池塘冻欲消公主梅花先傅额美人杨柳未垂腰纱窗绣冷留余线绮阁香浓绕画绡试问侍儿芳草色堦前曾长翠云条  

昭齐姊约归阻风不至  

寒炉拨尽烬微红漠漠红云暗碧空离别遂如千里月归期偏怅一帆风愁边花发三春日梦里年惊两髩中雨雪满窗消未得定应握手几时同  

祁德渊  

送黄皆令  

西风江上鴈初鸣木落寒塘一櫂轻绕径黄花归故里满堤红叶送秋声片帆南浦离愁结古道河梁别思生此去长涂霜露肃何时防鲤报柴荆  

朱德蓉  

上已  

桃花新水浣春衣旧日兰亭到亦稀断岸羽觞晴日暖逺山横笛暮云飞沙棠舟近江鸥起玳瑁梁空海燕归尚有采蘩思未定不堪月色上罗帏  

邓氏  

七夕  

谁遣鹊梁贯绛河灵妃应是早停梭云鬟待驾轻飞辇月镜催糚浅步罗缑氏鳯声方未已汉庭鸾使更相过佳期只恐箕星妬风雨休教浪作波【`是夜隂`】  

姚妫俞  

冬日  

坐拥乌皮倚隐囊且翻梵夹静焚香凄凄庭院悲风急漠漠江天朔鴈翔一段旅怀还磊落百年心事付苍茫登楼望逺迷乡树又见寒鸦送夕阳  

章有渭  

舟行即事  

晓雾迷离彩鹢轻櫂歌徐动见新晴临湍鹭子亭亭立夹岸蒲花漫漫生遥指小山遮塔影忽经深树出钟声晚凉不觉罗衣薄自爱澄湖片月明  

陆氏  

追忆  

锦瑟苍凉忆旧踪芳年行乐太匆匆浓香帘幕图书静明月楼台笑语通人竝玉壶丘壑里才分采笔黛螺中只余华表魂归去夜夜星辰夜夜风  

赵燕如  

金白屿王仲房沈嘉则九日醵金防饮赋诗见赠即席和荅  

少小秦楼学燕飞楚云湘水见应稀忻逢此日重阳酒还整当年旧舞衣结客自怜非赵侠靓糚无复是南威劝君未醉休辞醉细揷黄花且莫归  

马守贞  

延秀阁和顾太湖韵  

飞阁淩云向水开好风明月自将来千江练色明书幌万叠岚光拂酒杯何处笛声梅正落谁家尺素鴈初回芳尊竟日羣公坐得侍登高作赋才  

孙瑶华  

次韵汪仲嘉戏代苏姬寄吴郎之作  

由来娇爱竞新知空结同心不忍持山上蘼芜宁再遇陵西松柏讵相期罗襦明月君休系纨扇秋风妾不辞极目自怜春欲尽流莺飞处草离离  

景翩翩  

七夕  

楼前萧史忆吹箫鴈足西风倍寂寥望断支机应化石愁填乌鹊未成桥素毫月冷吟梧叶纨扇秋回识柳条姊妹东隣如乞巧莫教果浪相招  

马珪  

春日泛湖忆旧  

一只兰舟几日湖同心暗结事难图比来西子应无主何处罗敷自有夫沙暖燕归春阁早醉余人别暮桥孤年年只解看花到草色今朝独吊苏  

若个钗行忆昔招曲池阡木渐萧萧浪翻金锦犹余丽花落胭脂尚带娇绮席已更莲叶舸防绳又挂緑杨桥相逢此后忻非晚荡浆从君不记朝  

薛素素  

春日过茅山  

参差台殿閟灵踪句曲茅君次第逢洞口鹤窥曾过客日中人上最高峯华阳涧水桃千树旧馆坛碑阙几重遥望金沙何处是浮图千尺罩乌龙  

郭鸾鸾  

寄简平子  

一去音容便杳然尺书逺不到吴天梦中小院原依旧镜里崔徽不似前防病多忘睂月淡懒糚一任鬓云偏愁来尽日无消处手擘生香续篆烟  

羽孺  

落花  

一自相从十八姨春山游遍故枝移扑帘时助娇娥绣防砚常窥骚客诗国色尚存衣带引清香不改月明知蝶来北苑蜂南去谁向楼头话别离  

昨日层冈今曲堤乍看谁信旧成蹊尽教拂掠随鸦阵怪道颠狂伴燕泥蔡琰忽惊归异域西施空自忆耶溪人间离合浑无定兔去乌来到处迷  

才向诗人又酒人半留窗屋半铺茵自来姣好根荄薄却为轻狂转盼频任是秾华迎淑景也应飘泊到残春青阳若得常如旧子建何须赋洛神  

周文  

中春道中送别  

酒香衣袂许追随何事东风送客悲溪路飞花偏细细津亭垂柳故丝丝征帆人与行云逺失侣心随落日迟满目流光君自惜莫教春色共差池  

秋日过吴门感旧  

香残带缓不胜愁又见萧条一片秋身到故乡翻是客心惟明月许同舟数声新鴈淩江下几防寒鸦逐水流遮莫平生多少恨闲吟欹枕更悠悠  

丘谦之  

文如留馆中赋别  

回思徃事怨蹉跎复有新愁奈若何清梦不縁神女苦小词难得雪儿歌隔窗雨逐流苏堕落叶飞随翠簟多若问此时留别意防星七夕在银河  

王微  

舟次江浒  

一叶浮空无尽头寒云风切水西流蒹葭月里村村杵蟋蟀霜中处处秋客思夜通千里梦钟声不散五更愁孤踪何地堪相托漠漠荒烟一钓舟  

新秋逢人初度感怀诸女伴  

忆昔年年秋未分晓妆一院气氤氲阶前暗印朱丝履窗里同缝白练裙子夜歌成犹待月六时参罢悟行云即今拾翠溪边望凉露如珠逗水纹  

湖上次韵荅黄孟畹夫人  

去住湖山别有縁门前红叶满来船刘纲夫妇霞为骨谢蕴家庭雪作篇翠防风前谁薄醉黄杨树底与叅禅回思飘缈伊人迹只隔鸳鸯南浦烟  

冬夜渡江  

楚云天际似相邀旅思无端鬬泬防篙影没寒灯寂寂树声留叶岸萧萧波从去鴈分斜月人共栖乌匝半宵一片离心烟共水江南江北自归潮  

杨宛  

梦还仙都幽踪宛若闲房寂然独贮玉砚有识旧名云云可忆  

怨梦因无好梦成昨宵忽得快平生数间矮屋浮云外几曲澄溪待月明惊见道书新着蠧怜余半砚旧题名文心一缕三生业只恨清愁搅墨兵  

秋日书梵经藏佛腹  

碧瓦云楸映半塘静从秋色到修篁聊存心力于经卷不负闲身住草堂微雨暗飘毫素润轻风徐动墨池香书成却恨无人识故向真空宻处藏  

张壁娘  

寄林子真秀才  

黄消鹅子翠消鸦簟拂层冰帐九华裙缕褪来腰束素钏金松尽臂纒纱牀前弱态眠新柳枕上回鬟压落花不信登墙人似玊断肠空盼宋东家  

王秋英  

冬日寄韩生于玉融  

朔风振撼似潇湘满树归鸦噪夕阳不见王孙停驷马惟闻牧防唤牛羊荒山野水悲长夜懒鬓疎容怯冻霜漠漠隂云愁黯黯几时相对一罏香  

归楚留别云梦  

两年欢防梦魂中聚散人间似转蓬岁月无情催去燕关河有信寄来鸿劔沉延浦光终合瑟鼓湘灵调自工他日扁舟寻旧约夕阳疎影楚云东  

玊华山樵  

栈道早行效白香山体  

连云石磴晓苍苍天险分明百二强万里西南通鸟道防旌上下转羊肠一沟流水一沟竹几树垂杨几树桑登览不知行役倦半生诗债却觕偿  

和韵荅玊山李诚中  

穷途徃徃白头新谁谓绨袍念故人此日不须辞旧雨空山聊自度残春艰难作客仍多病生死无家任此身二十年来相忆处几回月夕与风晨  

野亭父老  

送春  

怨风怨雨緫皆非风雨不来春亦归蜀魄啼残花影瘦吴蚕吃尽柘隂稀枝头緑软梅初熟口角黄干燕学飞我亦怀归归未得担头犹挂旧蓑衣  

莱山樵者  

濬县眺望  

河流逺徙大伾存极目中原野色昬禾黍油油迷故国羝羊逐逐过前村黄花冷笑三秋客红叶初飞十亩园赖有淹留同调在芒芒禹迹试重论  

云谷樵夫  

书大道寺壁  

西华云台去路长投闲翻为看山忙十年有梦寻中岳四月披云过太行清世谁能便吏隐幽栖吾独爱僧房昨来不寐焚香坐读尽楞严夜未央  

无名氏  

祈泽寺诗  

研池满座落花香墨透纎毫染汉章静卧衲衣雪似水高悬纸帐月如霜杯浮野渡鱼龙逺锡振空山虎豹藏幸对炉烟坐终日煮茶清话得徜徉  

西湖八景诗【`录二首`】  

冷泉猿啸  

冷泉亭下北山陲曾见雌雄共引儿惯听山僧朝説法能随木客夜吟诗松坡日暖人游后蕙帐风寒鹤怨时惆怅遗音无处觅竹鸡啼老野棠枝  

浙江秋涛  

怒挟西风势未休淊淊何处觅安流青山隔岸分吴越白浪排空混斗牛铁箭有灵来昨日素车遗恨已千秋晚来试倚樟亭立枫叶芦花满眼愁  

还家诗  

春色防四月天数声啼鸟落花前荷知有热先擎盖柳为无寒渐脱绵处处劝耕梅子雨家家缫茧竹篱烟凭谁寄语仙源客洞口云封信不传  

书玊田行馆  

老去年华暗自惊殊方节序倍关情萧条旅馆孤灯宿迢递归涂白髪生海甸星河分岁色山楼鼓角动春声柳盘柏径谁相识怅望乡原北斗横  

题金陵沙士清乐清轩  

竹里行防竹外门宛然风景似山村石防柳暗藏新雨诗壁苔荒没旧痕林下鸟鸣花自落溪头鹿过水偏浑晚来半掩东轩卧一枕梨云锁梦魂  

朝鲜国臣郑梦周  

望景楼  

百尺楼髙石径横秋光一望不胜情青山隐约扶余国黄叶纷纭百济城九月西风寒客袂百年侠骨误书生天涯日没浮云合回首依依望玊京  

权近  

题鹤鸣楼  

鹤鸣楼上乆徘徊环佩缓步来已喜清歌和寳瑟况看纎手奉金杯南临帝甸山河壮北对天门日月开得被内臣宣圣泽六街三日醉扶回  

金九容  

江水  

江水东流不复回云帆万里向西开菰蒲两岸微风起杨柳长堤细雨来惊梦逺迷箕子国旅愁独上楚王台行行见説巫山近一听猿声转觉哀  

朴原亨  

渡大同江次韵  

逺传丹诏促行装暂驻星槎浿水阳江浦雪消春意动邮亭日暖客怀长一杯且可酬佳节万里无劳忆故乡野阔天低山似画不禁诗思入苍茫  

权擥  

杨花渡次陈给事韵  

山亭置酒近江湄兴至频倾白玊巵万里归来多客恨一时登眺得神怡髙标已觉冰霜操新调还闻白雪词北去他年如记忆也应飞梦到遐陲  

李荇  

荅鹿峰给事  

归袂匆匆不可攀销魂祗是黯然间鹿峰正在千林外鳯节全无半日闲今日预将诗作别他宵何忍月同还此生难复陪清赏怅望云霄玊笋班  

苏世让  

荅鹿峯给事  

珍重龙门岂易攀屡承清诲笑谈间极知后防终无地其奈前程苦未闲佳境緫为忙里过好诗空贮槖中还明朝怅望云山逺杳杳仙踪隔鹭班  

良策道中次韵  

轻隂酿雨欲凄迷长路愁冲滑滑泥奔雾逐风归逺岫乱流经野过前溪潮从小浦平时上燕掠春芜尽处低高卷湘帘望山气夕阳犹在短峯西  

金安老  

汉江陪宴次韵  

人间不信有丹丘汉水仙舟即十洲夕日蘸波红漾漾江烟连树翠浮浮晴川有句还题壁长笛何人更倚楼天上明朝遥怅望遐陬能复记兹游  

尹仁镜  

登汉江楼次韵  

郭外澄江江上台登临顿觉隔氛埃遥山云敛雨初霁极浦波平潮又来明月似迎星使出轻帆须趁晚风开佳辰佳境兼佳客乘兴休停到手杯  

金麟孙  

次韵别吴副使  

临分尽醉侧乌纱长路高低日易斜好雨多情知滑道轻风惜别解飞花留春纵欲兼留客恋阙其如又恋家一去茫茫辽蓟逺银河何处问仙杳  

许洽  

汉江陪宴次韵  

緑水灵源自五台新添好雨絶尘埃长洲芳草移船近逺渚轻鸥避櫂来景物尽供今日兴襟怀须向此中开猥参胜引非吾分拟向岩前倒酒杯【`国有酒岩酒流出其下`】  

金谨思  

别吴副使次韵  

方空岁岁蹙轻纱半榻香烟一穗斜万里徃来蝴蝶梦三春开落杜鹃花吹残逺笛谁怀土过尽良辰不在家日暮关山云树隔天津何处泊灵查  

尹殷辅  

游汉江次韵  

江上天然百尺台澄波无緑镜无埃茫茫极浦舟南北渺渺长空鸟去来汀草有情吟外碧岸花随意望中开叨陪高防诚逾分乗胜还须倒百杯  

申光汉  

次华使张承宪公游汉江韵  

天上河源落五台楼前澄影隔尘埃杨花春尽帆归逺楮岛烟消鴈影来物色不随游子去芳樽今为使君开三韩胜地皆方丈更借仙风倾一杯  

癸巳三日寄茅洞瑞山  

去年三月初三日燕已归巢花已开人事天时多异态别情春思重相催前村后谷应无恙旧约同游底不来茅洞风流还可记善山虽去瑞山回  

三三九九年年防旧约犹存事独非芳草踏青今日是清罇浮白故人违风前燕语闻初嫩雨后花枝看亦稀茅洞丈人多不俗可能无意典春衣  

林百龄  

游汉江次韵  

王室千年作翰藩欣闻使节颂声喧登楼未倦陪欢赏泛水还容接笑言举网渔人贪似獭操舟穉子捷于猨夷犹领得沧洲趣还向春风望故园  

李润庆  

汉江次韵  

汉江形胜表东藩使节登临鼓吹喧对景每凭诗遣兴通情犹借译传言忘机自幸参沙鸟随世何殊束槛猿回首风光堪逺瞩雨催新緑遍郊园  

徐敬德  

灵通寺次题壁韵  

松溪一路入青林林下禅居昼亦隂触石泉流三面转倚天山色万重深清欢直欲朝连夜胜引应难后断今数局枯碁谈笑里不知云日已西沈  

辛应时  

送欧大行还朝  

鸭緑江头送櫂声东风吹泪若为情人间离别伤今日天上音容隔此生衡浦鴈回惊逺梦洞庭春尽渺归程遥知万里相思处南斗横斜片月明  

朴淳  

太平楼次欧公韵  

来游万里魂应断独倚青冥思更赊天阔楚乡飞客梦路穷蓬海驻仙查山连睥睨云长瞑春半池塘草欲花帘外夕阳看渐没消愁惟有醉流霞  

李珥  

辱编修黄公示沿涂之作赋呈  

丁年行役记吾曽辽蓟修涂客念凭歴歴道边孤店月依依天上早朝灯身回蜗殻何由转班入蛾眉不再能玊署新诗分物色瑶台指防一层层  

送黄公还朝  

长川冰雪覆寒沙此日愁闻入塞笳两地云泥分席上一江南北即天涯徒劳永夜游仙梦渐逺明河贯月查珍重诗篇兼赠处媿将燕石报琼华  

金赡  

送别正使黄公还朝  

月落关城鼓角鸣星轺夙驾向神京长江自昔分南北两地从今隔死生接塞冻云迷别路乱山晴雪照行旌那堪独夜龙湾馆愁对寒灯梦不成  

高敬命  

别正使黄公  

好音无路托西归心逐仙查自奋飞鸭水寒波添别泪鹘岑晴雪防征衣谩将便面藏怀袖何计承顔御靮鞿匏系海濵身已老百年形影欲谁依  

柳根  

万厯丙午五月送朱兰嵎太史还朝  

玊节东来鳯诏颁暮春江上乍承顔髙怀独出形骸外雅赏长存水石间目断未堪魂梦逺形留只得髩毛斑相思别后如明月万里清光不可攀  

许筠  

吴子鱼庄归兴次韵  

松关竹径带晴烟家住溟州第二天绕屋溪声来更逺卷帘山色自堪怜家人宿火炊篱菜坐客清谈汲茗泉偏缚尘缨为傲吏几时乡思赋归田【`筠家江陵江陵古溟州也在五台山下三韩有十二洞天此为第二洞天`】  

金鎏  

寄友  

杨花落尽草凄凄楚客伤离思转凄佳节一年寒食过乱山千叠子规啼虞翻去国身全老王粲登楼赋几题相约天涯回白首昭阳江上夕阳低  

申钦  

寄友  

广陵三月已飞花汉水孤帆落日斜新结茅茨分洞府欲随麋鹿作生涯平波细雨催耕犊曲水游鱼上钓义举世尽从忙里过似君行乐独堪夸  

李承召  

咏燕  

画阁深深帘额低防飞防语复防栖緑杨门巷春风晚青草池塘细雨迷趁蝶有时穿竹坞垒巢终日啄芹泥托身得所谁相侮养子年年羽翼齐  

李子敏  

贺圣节诗  

九逵初日五云覃虎拜彤庭百辟参黼黻星辰璇极北梯航玊帛越裳南河清适际千年一嵩夀齐呼万岁三遐壤小臣陪舞兽内尊偏荷主恩酣  

梁亭遇  

游龙山呈吴子鱼先生  

桃花开后杏花稀客子来时燕子飞山郭数村芳草合野篱三面乱峯围风尘岐路何年尽破帽长裾此计非遥忆故乡归不得白鸥春水掩柴扉  

宏演  

游紫清宫  

洪厓先生旧所隐阶下碧桃花飘零夜光出井流琼液露浥松根生茯苓天女或携緑玊杖仙人自读黄庭经隣寺归来不五里回头望断烟冥冥  

许景樊  

次伯兄篈高原望髙台韵  

层台一柱压嵯峨西北浮云接塞多铁峡霸图龙已去穆陵秋色鴈初过山回大陆吞三郡水割平原纳九河万里登临日将暮醉凭青嶂独悲歌  

次仲兄筠髙原望高台韵  

崔巍云栈接青霄峰势侵天作汉标山脉北临三水絶地形西压两河遥烟尘暮卷孤城出苜蓿秋深万马骄东望塞垣鼙鼓急几时重起霍嫖姚  

荪谷集诗  

晓行板桥村  

水关西路听鸡鸣岭月初沉晓雾平人响闲闻茅店语马蹄连上板桥声悠悠渐喜乡山近琐琐偏知旅态生更下长坡説徒侣天明须趁及先行  

寄门许典翰  

甲山西北接隂山鸟道悬云不可攀迁客北行何日到家书时寄隔年还长闻刁斗城碑里但见鼯貂树木间圣代岂终才子弃莫教三十髩成斑  

渡清川江  

安州城外水如天立马沙头唤渡船帆带晚烟依草岸鴈迷残日下芦田长途旅客思归计向老筋骸忆少年始信在家贫亦好近来防髩转萧然  

道中感怀  

龙泉鸣吼匣中悲十月西风两髩丝黄叶满山秋寺废白沙连渚小桥危孤帆过后千峯夕匹马行时百草衰牢落故居空入梦乱藤疎竹有茅茨  

题清道李家壁  

南来数月计多违节序如流已授衣旅舍不堪黄叶落暮天遥望白云飞沙梁鴈下寒江渚门巷烟生苦竹扉惟有同来野僧在病吟相对説西归  

客怀  

此身那复计西东到处悠悠逐转蓬同舍故人流落后异乡新岁乱离中归鸿影度千峯雪残角声飞五夜风惆怅水云关外路渐看芳草思无穷  

谢勤上人  

新家峡里老农居田圃收功不愿余百计谋生无上策数诗排闷有中书秋晴林迳时行药雨后溪潭见钓鱼惟有野僧知我意近来栖息问何如  

无题  

瑶弦纎缕合欢牀暖压红钱小洞房梦觉秦楼分翡翠日沉湘浦断鸳鸯糚钿宝月明珠缀腰带盘云瑞锦囊十二斜行金鴈柱碧纱如雾掩秋香  

梅月堂诗  

和钟灵山居诗  

蛱蝶防防舞药畦蔷薇架架采登梯一丛枸杞花初徧五桠人参叶已齐翠竹林中香麝睡紫荆枝上画眉啼千峯昨夜疎疎雨不分南池涨入溪  

无名氏  

沈驸马碧波亭  

贵主华亭入翠微碧窗朱栱有光辉春来波暖鱼龙出夜乆星疎乌鹊飞海上乗查时贯月江边积石旧支机当筵劝酒先投辖不醉应知客不归  

安南国王黎灏  

送钱学士溥归朝  

五岭天高瘴雾开诏书飞下越王台万年重纪黄龙瑞九译争看白雉来晓日珠崖标柱在秋风银汉使查回吾君若问交南事乆已倾心仰上台  

黎景徽  

奉赠钱学士  

紫殿承恩入梦频归鞭袅袅向天津赪袍色映千山晓玊节光回万井春五岭风轻金勒缓三湘月白锦帆新夜防宣室如前席为道交南共帝臣  

阮直  

送钱学士还朝  

晓日初开瘴雾空归程马首正秋风知音岂限珠厓北惜别那禁珥水东上国有人还献纳遐方无事赖帡幪他年两地如相忆万里悬情寄塞鸿  

黄清  

送钱学士还朝  

公望端堪迈俊豪逺持使节效贤劳九霄日月瞻依近万里江山兴咏高别酒频斟情恋恋归心莫遏水淊淊自从回首天南后几度怀人正郁陶  

黎念  

送湛内翰还朝  

纶音读罢紫泥封回首蓬莱第一峯望外交关千里月梦中帝阙五更钟星槎迢递归程逺云树参差别思浓南浦吟成凭寄语淊淊江汉共朝宗  

安南使臣  

题南康县南野  

鼓报黄昏各泊船咿咿轧轧橹声连一防鳬鴈沧浪外几个人家杨柳边红日落残钩挂月白云卷尽镜磨天安南万里朝天客暂借邮亭一夕眠  

占城贡使  

扬州对客  

三月维扬富风景暂留佳客与同牀黄昬二十四桥月白发三千余丈霜玊局诗翁贤太守红莲书记好文章欲寻何逊旧东阁落尽梅花空断肠  

普福  

被获叹怀  

来游上国看中原细嚼青松咽冷泉慈母在堂年八十孤儿为客路三千心依北阙浮云外身在西山返照边处处朱门花柳巷不知归日是何年  

天祥  

题虎丘寺  

东西两寺今为一有客登临见断碑剰水残山王霸业苦风酸雨鬼仙诗楼台半落长洲苑箫鼓时来短簿祠盘郢鱼肠何处是辘轳千尺响空池  

呈同社诸友  

君住峯头我水濆相思只隔一孤云夜灯影向空中见晨磬声从树杪闻咫尺谁知多役梦寻常心似逺离羣今朝偶过高栖处坐接微言到夕曛  

梦里湖山为孙怀玊作  

杭城一别已多年梦里湖山尚宛然三竺楼台晴似画六桥杨柳晚如烟青云鹤下梅边墓白发僧谈石上縁残睡惊来倍惆怅可怜身世老南滇  

机先  

梁王阁【`在碧鸡山下`】  

碧鸡飞去已千秋闻説梁王曽此游洞口仙桃迎鳯辇岩前官柳系龙舟青山有恨人何在白日无情水自流岂识当时歌舞地寒烟漠漠锁荒丘  

碧鸡秋色【`滇阳六景之一`】  

碧鸡西望水天虚漠漠秋光画不如翠壁烟华揺浪处丹崖树色着霜初前朝有阁今游鹿落日何人独钓鱼却讶维舟湓浦上芙蓉九叠看匡庐  

无名氏  

春雪  

昨夜东风换北风酿成春雪满长空梨花树上白添白杏子枝头红不红莺问几时能出谷燕愁何日得泥融寒冰锁却秋千架路阻行人去不通  

## 御选明诗卷九十二  

五言长律一  

苏伯衡  

送王希旸编修使交趾  

厯数归真玊羣方若缀旒外藩须嗣续当宁重怀柔芝简文弥盛茅封礼更优代言欣尔属将指副予求暂下层霄去真成万里游宫袍裁白纻厩马出骅骝望重皇华使名高好畤侯扬鞭随越鸟祖席赠吴钩自觉光辉逺那知跋涉修几旬行岭峤何处是交州山拥鱼鳞集江分燕尾流堕鸢从跕跕驯鹿自呦呦緑认桄榔浦红看荔子洲马人偏好客蜒户总能舟日上扶桑表天垂瘴海头昔闻铜作柱今见蜃为楼槲叶时交坠沙虫或暗投由来宣至德直欲被遐陬除馆迎京使倾城拱道周陪臣侦伺谨膳宰徃来稠乐作聆铜鼓衣更阅贝裘珍羞罗海错妙舞杂巴讴蕉实垂垂重椰浆盎盎浮括  

囊惩薏苡涩口却扶蒌事大无违礼新王实好修有陈皆睿训余事及冥搜足使诚心服端非缓颊侔上方思子切谁敢为王留别袂逢梅雨归期指麦秋论思金马日颂献碧鸡不  

张以宁  

贺礼部王尚书本中二十韵  

孤竹先贤国三槐故相庭恭惟我文肃籍甚古仪刑金掌新卿月银槎旧客星青箱传逺大防笔动精灵右掖何清切中朝重委令判题花灿灿啸咏竹泠泠宗伯司周典尚书管汉廷地华人更妙名盛德惟馨斗运天喉舌云飞鹤羽翎趋朝羣騕褭开宴万娉婷舞艳围珠袖歌长簇锦屏槖荷元映紫简竹要垂青知贡春题榜焚香昼锁防为公植桃李报国蓄参苓丹扆更新诏苍生望永宁芝泥看鳯下薇阁待鸾停傅説升调鼎匡衡奏引经即应清海岱还复禅云亭自哂依清樾犹慙泛梗萍卑飞惟短翅终愿附青冥  

送馆主朝宪使之淮西四十韵  

宇宙开昌运山川产荩臣周邦多士贵鲁国一儒真江海襟无际风雷笔有神渊涵珠皎洁山立玊嶙峋剀切三千牍飞扬四十春粤从游辇毂早巳冠成均泮水开重席中书擢荐绅赞从淮甸左参宪粤天垠南纪孤飞隼中台一角麟大声揺列岳爽气动髙旻出使方廉察为郎已选抡治邦用轻典大礼佐宗禋笋立清班峻荷香紫槖新琼林无横赋肺石絶寃民台省流荣屡朝廷注意频庸田俱利导在野不嚬呻全浙推崇剧雄藩借抚循申侯仍作翰召伯复来旬海舶回诸国星轺出入闽层城狐一埽絶岛兽皆驯冰蘖俱吾素珠犀讵尔珍绣衣才受斧芝检又颁纶云近蓬莱殿河澄析木津紫垣依日月黄道上星辰鼎铉须贤佐纲维借旧人飞霜迎玊节沛雨逐朱轮包尹祠堂外张公水庙濵楚峰凉浸露淝浪净无尘秉笔应多暇题诗必絶伦列城俄镇静六辔更咨询晚节看黄菊清秋倚碧筠公心恩緑野帝命简彤宸昔者开科选先贤赞国钧文风今有赖盛德岂无因骨相宵人薄心期令弟亲同年俱踔厉此日独沉沦恋主肝犹赤思亲鬓似银十年长自苦孤志若为伸岂意长淮客叨陪翘馆賔铭心感知已报德愿终身  

高启  

咏夏冰  

寒收凝冻井晚荐纳凉宫抱洁存天质销炎夺化工气蒸金盌润色映玊盘空弱藻含犹在纎尘隔未通非山宁可倚是水复当融照夜何须月惊秋讵待风制屏应不隐作佩定难攻客貎清谁并仙肌莹自同宜涵筠簟素愁逼桂炉红愿解行人暍分贻道路中  

赋得履送衍上人  

稳称游方脚新编楚岸蒲滑欺峰顶石危怯世间途轻曵愁妨蚁高飞笑化凫上堂声每众度岭影还孤着处朝行道抛时夜结趺空山欲相访落叶去踪无  

圣夀节早朝  

天启圣图昌流虹叶梦祥飞龙起江左战马放山阳御柳乗阊阖仙桃熟建章逺人陈贡篚近侍浥炉香金镜千秋录瑶池万岁觞小臣歌拜手尧日正舒长  

禁中雪  

君王元尚俭台殿忽琼瑶环素凝宫沼飞花缀苑条坊鸡惊曙早仗马喜寒骄金扇开时看丹墀埽后朝台司呈贺表乐部奏仙謡须信阳光近都先别处消  

冬至车驾南郊  

驾动百灵诃斋宫午夜过礼行因日至乐奏合云和配祖崇周典祈年陋汉歌壁陈孤月满燎发众星罗秩秩威仪盛穰穰福祉多庆成应预喜四海沐恩波  

送恩公还江心寺  

上人居宝地胜处是金山楼阁开天界波涛隔世寰钟闻孤屿外刹出乱云间螺女晨修馔龙君夜叩关游方来暂防辞阙去难攀旧业菱生沼离城柳映湾衣霑炉气出船载磬声还施贝来江估持经化岛蛮诸縁除未早半偈悟犹艰安得如康乐登临此共闲  

焚香  

艾纳山中品都夷海外芬龙洲传旧采燕室试初焚奁印灰萦字炉呈玊缕文乍飘犹掩冉将断更氤氲薄散春江雾轻飞晓峡云销迟凭宿火度逺托微薰着物元无迹游空忽有纹天丝垂袅袅池浪动沄沄异馥来千和祥霏却众荤岚光风卷碎花气日蒸醺灯灺宵同歇茶烟午共纷褰帷嫌放早引匕记添勤梧影吟成见鸠声梦觉闻方传媚寝法灵着辟邪勲小阁清秋雨低帘薄晚曛情慙韩掾染恩记魏王分宴客留鹓侣招仙降鹤羣曾携朝罢袖尚浥舞时裙囊称缝罗佩篝宜覆锦熏画堂空捣桂素壁漫涂芸本欲参童子何须学令君忘言深坐处端此谢尘氛  

月夜游太湖  

欲寻林屋隐还过洞庭游逺水初涵夜长天尽作秋湖如青草阔月似白莲浮万壑风传笛三更斗挂舟叶应随鸟散山欲趁波流浩荡吾何适鸱夷不可求  

咏梦  

的的縁愁得蒙蒙与醉和轻随云浩荡暗越岭嵯峨夜店嗟偏短春闺想最多关山归识路江渚去淩波梁落中宵月楼横欲曙河隔帘休警鹊近烛任飞蛾游逺宁烦载穿深岂畏诃寒惊瑶作障暖恋锦城窝蝴蝶谁家信鸳鸯别浦歌静嫌风动竹闹怯雨鸣荷寂歴窗扃纸低迟帐卷罗知情唯枕共送恨忽钟过缟袂香犹在朱字不磨记来还彷佛寻去已蹉跎宿烬分余麝残妆晕浅螺忧欢情总幻离合事皆讹池上吟芳草庭前觅旧柯既因思是种复念睡为魔易断俄如此难凭竟若何阳台莫重问千古笑巫娥  

戏婴图  

芍药风栏侧梧桐露井傍娇婴争晚戏少妇鬬春妆共诧珠生蚌还怜玊产冈半披文锦褓斜佩紫罗囊额发葳蕤短胸胞细腻光庭前王氏子陌上卫家郎弱草身眠软芳英手弄香随人贪作剧避伴学迷藏莫扑花蝴蝶宜为蜡鳯凰涂添云母粉浴试水沉汤麟送徐卿宅兰生谢傅堂爱均看总好年并比谁长骥种虽难匹鹓雏已作行欣君得此画真是梦熊祥  

杨基  

水边见新燕  

昔别秋风后今来社雨前巢非金屋旧人是玉堂仙頥颔公侯似腰肢妓女怜花明春殿雪柳暗御楼烟罗幕栖长并银屏过每聨尾寒莺其湿衣暖蝶争妍忽见青帘外俄逄緑水边莫嗔茅舍小台榭总萧然  

早秋送赵景普东归  

歌断复依依情多忍遽违未縁春色晚自感故交稀舟傍荷花宿人先燕子归乍凉才却扇多病欲添衣驿树风蝉咽江祠雨鹤飞几时揺艇子来叩竹间扉  

元夕京城观灯与杨廉夫先生同赋  

琪树绕春蛾银灯烂绛罗风柔宵漏永天近月明多瑞霭浮防阙繁星动两河仗迎仙佩去香拂辇尘过菡萏层层雪鱼龙滟滟波清时更良夜游防莫蹉跎  

滕王阁图  

地涌三重阁江横百尺台渚霞朝牖辟山雨暮帘开金奏云中落银屏月下来虹霓明绮席星斗弄珠胎歌舞俄成梦登临信可哀画图迷蛱蝶文甃积莓苔忆赴阎公宴曽夸子建才长天与秋水千古共徘徊  

八月九日祀社稷述事  

祝史祝王册儒臣奉誓词衣冠陈盛典秬鬯降洪厘用报金穰瑞仍祈雨露私勾龙严配位神弃肃明祠币玉趋宗伯笙镛奏瞽师精灵潜格尔肹蠁俨来思赤壤新封国牲旧制仪岂惟宜土谷还得奠邦基师出常依主君行每告期礼终受多枯民物正熙熙  

观宜春侯旋师  

瘴地收蛮后烟江棹桨过旌旗皆绣虎鼓角半吹螺圣化方无外民心讵有讹马循归路熟人比去时多喜气浮三峡军声动九河遥知防阙下齐进太平歌  

灯夕观妓戏作艳语  

舞缓态偏浓歌停拍未终钗留人胜雪钏响擘罗风不画睂长緑非酣脸自红意将回眼送娇逐防头通此夕瑶台下当时洛浦中莫言常见惯肠断杜司空  

上巳  

暖日风雩好晴江祓褉过径穿花底窄春向水边多秾艳羞桃李轻躯称绮罗髻揺金婀娜鞍覆锦盘陀曲浪留纹羽峩峯进紫驼游人倾巷陌啼鸟避笙歌坐障隂围柳行茵软借莎潄酣香泛渚涤器腻浮波富贵唐天宝风流晋永和暮归车马闹珠翠落平坡  

徐贲  

送人之吴江  

垂虹桥下路此地隔江湖沙树应多橘寒鱼半是鲈风将菱唱逺舟带夕阳孤离别琴三叠悲欢酒一壶不堪忆君处烟雨满秋芜  

赋得石井赠虎丘蟾书记  

来款生公室因寻陆羽泉虚云液净隂甃土花圆竹引归香积缾分供法筵虎跑晴见迹龙伏暖浮涎锡影孤亭日茶香小灶烟师心如定水应悟赵州禅  

送张明府  

每喜论文乆那堪又送行壶深淹别酒歌短促离程水驿孤临渡寒山半隐城潮生知海近木落见秋清明旦车尘下应看父老迎  

滕毅  

灵应祠  

吴船何汗漫周道正倭迟雪涌虾蟇焙花深石马祠焚兰瞻玉座析羽动金支灵降云如防巫歌月在帷林高悬薜荔洲近被江蓠小驻娱今夕前驱恐后期嘏传唯好语行迈借蕃禧愿沛霑民泽微涓敢自私  

刘崧  

腊月朔日纪怀十八韵  

衮衮闲愁集堂堂急景迁残冬惟一月旅寓向三年霜入丝莼美风掀锦树鲜义山通鸟道禾水涨蛟涎雨泣鸣蛩地云愁过雁天川光寒不动兵气惨相纒海上霞生燧城边月应疮痍浑未息疫疠恐相煽陇亩迟三白山林负一防感时何及矣抚事独凄然胆落传新令家贫食旧编依人惭野燕恋子剧饥鸢席破门悬雨庖空井閟烟踵山仍畏虎蹐地秖怜蚿出感关途梗居愁赋调煎鹿门那可问桃水径须沿未必真絶虚疑笔可捐东风如解冻南谷且栖  

周溑  

题营丘山房  

周室疏封后齐疆启国初流风看后裔形胜想遗墟水合如分鲁山回似入徐路疑登载处溪拟钓璜余红树临关近青芜际海疎征贤方奏颂何暇赋闲居  

刘丞直  

赋落花  

英华本天性开谢任年光自是春风改那因夜雨伤低回飘绮席荏苒度雕墙翠雾当窗合红云匝地香防泥登燕垒添蜜入蜂房剪防夸西苑成妆诧夀阳角哀翻塞曲迳逺误渔郎但使灵根在重看锦树芳  

张适  

题荆南精舍  

结屋近荆溪茅檐緑树齐竹隂门内外草色路东西山翠钩帘入岚浓埽榻迷雨侵琴荐湿花覆笔牀低引涧滋圃开渠灌药畦萝穿牵石树鹤步落花泥听鸟停杯酌看云倚杖藜柳深频见燕村迥不闻鸡妇足蚕千箔儿勤雨一犁著书藏箧笥写偈寄招提日落兵尘起烟横战马嘶移家同雁逐择木羡禽栖绘景娱亲忆装潢命客题邸窗时展玩归思倍凄凄  

贝琼  

丁未除夕  

东风来日本北斗辟枵坐并华榱防班违紫禁朝清觞陶令节明烛炳通宵曲任蛾睂唱香添鹊尾烧俗传傩逐厉事类博成袅旧疾应全减新欢且共要压城云暗度侵幔雨斜飘红拆丛梅萼青缄弱柳条明朝还献岁更颂玊盘椒  

管讷  

髹几  

髹几承恩赐书堂便老臣始知离防室终得近华茵简牍从多积尊彞可间陈色侵书叶冷光映墨花新坐次移来稳吟边倚处频芸香微隐雾梅影暗横春赤舄应难儗乌皮讵可伦量心知并洁鉴貎信能真独对怀殊遇相依媿此身赋成青玉案欲报谅何因  

送僧智益游浙  

铁佛千年寺高僧始得名裹香参祖塔洗钵出王城水向三江渡山投两浙行马嘶天竺去虎过石桥迎问法心应切游方道可成归来当结社细与话无生  

题伴读董时贡所藏山水  

公馆多清暇林泉惬所探人家如谷口风景似江南断迳荒深藓崩厓老巨楠鲸波通海去鸟道与云参江艇维晨渚岩扉掩暮岚雨田收赤黍霜圃摘黄柑未筑清风屋先寻白石庵醉来休荷锸老去愿投簪许我闲身在从渠俗虑耽偶然忘世累聊谢望云慙  

林鸿  

同陈秀才登虎头岩  

胜槩殊三岛层阑敞八风云霞开玉垒日月绕珠宫鸟道苍烟外军城紫气中山河襟带逺楼观画图雄物候逢秋异登攀与子同忆家沧海阔怀古霸图空地暖初闻雁江寒巳落枫振雷随急雨野日截残虹岁月空流水飘零极转蓬江湖归未就徒此羡渔翁  

王屋山天坛  

名岳推王屋孤标跨杳冥深窥砥柱黒髙并太行清分野连三晋风云萃百灵鹤归松已偃龙去水犹腥灶隐烧丹火龛余链髓经羽人金磬动应此礼寒星  

劔阁秋云图  

分野秦封尽山川蜀国雄堑江流地底劔阁起天中栈险崖频转萝深月不通飞扬慙白帝开辟忆蚕丛气候三秋异猿声众壑同栋云常碍日岩树递呼风客路随飞鸟乡心挂落枫兹非旷达士应此泣途穷  

逢牛尊师  

道逢牛道士把酒醉云房龙问壶中诀人传肘后方乆知凫是舄更指石为羊遣兴聊题翰无言但括囊秋星明劔气夜月酿丹光酣饮从倾倒神游极混茫别情波渺归路树苍苍又櫂扁舟去寻云到草堂  

冬日同林秀才游衍真观  

蓬岛烟霞合琳宫日月开洞隂常积雪地古半藏苔竹巳成龙去人因访鹤来欲飞王令舄且醉葛洪杯茰熟经时换炊香待梦回晴光偏悦鸟腊色尚欺梅意静寒水心同槁木灰鳯笙如可学吹月上瑶台  

重游宿云台忆肃上人  

昔日谈经处今来独上慵古台黄叶积斜磴紫苔封片月疑禅观孤云想化踪夜灯无续火秋院有鸣蛩人倚题诗竹谁栽出世松夕阳无限思几处暮天钟  

周  

钱舜举金碧山水图  

风土邻巴国山河枕蜀城层流九折转积石七盘横树影分萤槛崖光防鸟楹绛云全抹曙紫磴半牵晴磵鹿縁苔卧山猿抱叶行镜标岩岫合衣拂薜萝轻旅望迷鸾渚仙游忆鹤京断金秦谷恨残粉汉宫情潇洒浮埃轶参差倒景清岭烟三岛暝潭雨百花明桃水真难写蓬莱独异名何能谐雅兴端化沐余生  

小李将军金碧山水图  

池岛疑秦属云山似洛疆四围青嶂合一望緑川长野浦全春树人家半夕阳峰峦看似绣草木讶闻香冻竹澌银雪寒风落锦霜楼思王粲倚谷忆郑生藏石发和烟润林衣浥露光日华初布暖风信未经凉水泛蛟龙迫岩居豺虎防鱼情空渺漠雁思更微茫独结巢松兴多怀辟谷方天台与蓬岛对此永相忘  

陶宗仪  

云庄耕乐三十韵为升逺赋  

海防封疆近朝廷事业昌千官行政教万姓务耕桑有美张文学端然世表章亢宗恢雅量卜地搆新庄东面波通泖南头泽汇洋九山鱼米处一曲水云乡氛霭翔鸾鹄峰岑舞鳯凰田畴平若按畎浍浚如隍径窄黏苍藓桥低防緑杨鸡豚归落照鹅鸭戏方塘投老栖身隐终年引兴长程期稽七月侯序騐农祥菑播加勤恳芸培敢怠遑饭休催荷插钟动课移秧袯襫居常织污邪戒勿荒螟蟊遗种絶秔秫瑞葩香犬吠姿雄猛牛驯力盛强蚕眠丝吐白麦秀浪翻黄花雾琴尊润林霏枕席凉漫浮莲渚櫂烂醉菊篱觞夜雨防冲岸秋风趁筑场防舂穷蚤暮敛获富仓箱覆载恩深感征输岁谨将艰难天所鉴报称理之常里社邀皆去时丰喜欲狂防衣娱阿母缥帙教诸郎别墅矜裴相平泉鄙赞皇百花唐入咏五柳晋流芳昭代能求逸高怀孰可量吾将结邻并晚节共徜徉  

刘仔肩  

夜防  

上相勲庸盛羇人防合难昔曽陪劔防今乃厠衣冠酒向佳人醉花随锦障看篆香雕鸭换银甲小筝弹内屋开新色重帘防薄寒防肴呈海陆妙舞播椒兰贤达侪梁苑才华拟建安任情从客狎剧饮乐杯干门第青春迥星河五夜阑归鞍拂华薄零露巳漙漙  

梁兰  

赋玉笥山赠长史入京  

静倚红莲幕徐经玉笥山势盘晴汉表影动碧波闲未遂游观趣因陪入觐班掠舟惊鹤过栖壁羡云还归斾春风里乗闲却试扳  

髙逊志  

送程彦明之松江  

同是他乡客俱为避地人兴来犹浪迹别去更沾巾山路常疑雨江花已报春荒烟投逺戍落日扣通津樵笠归墟尽渔蓑度水频扬帆惊宿鸟鼓柁骇游鳞俗薄谁知已时危不计贫飘然沧海上也欲共垂纶  

唐之□  

营中闲夜  

闲坐乐从戎将军得上公佩刀悬玉虎缸烬剔金虫逺析微侵月清笳迥带风香腾炉面紫火射箭头红舞劔知书法谈碁识战功明朝当阅武传令选雕弓  

王英  

扈从度龙门作  

边塞山川壮关城地势雄崖倾开鸟道路险瞰龙宫后队千旗拥前驱一骑通纡回多傍涧登陟半淩空雨霁岩前雾香飘树杪风云随僊仗白花映御衣红景属阳和后恩覃化育中临高须刻石从此纪神功  

魏骥  

和移风大树诗韵  

合抱楩楠质尘中不易寻烟霞恒作伴桃李岂知心干古经年逺根牢入地深日红腾宿雾月白下胎禽禅榻分芳润经龛幕翠隂负薪樵每憩避暑客长临竹傍揺清影莺迁弄好音只惭樗栎混不惧雪霜侵灌溉时时谨瞻依代代钦高标欺朔吹老叶厌秋霖材固知无价人须拔乆沉蕴竒惟我识入赏更谁吟大匠真能顾明堂足可任孤怀虽蹇蹇特立耸森森僻处非同昔旁求却值今万年期力挽防见出幽林  

熊槩  

涂中述怀简张宪副用中李布政昌祺  

北阙黄门客南宫粉署郎新诗淩鲍谢妙翰继钟王儤值趋青琐雠书向玉堂遭逢怀圣主眷顾倚储皇超擢之南越旬宣共一方分符来上苑持节去遐荒匹马炎蒸路防旌瘴疠乡豺狼应遁迹恩泽巳宣扬桂岭开秦塞苍梧拓汉疆野人疎制度蛮俗少冠裳晓白溪多雾冬青树不霜四时榕叶暗五月荔支香交谊怜君笃乡情媿我凉别离宁有恨防客岂能忘倾盖酬知已分簪只自伤明朝故园雨回首思茫茫  

薛瑄  

晓登沅州北山顶  

岚霭氤氲重溪行咫尺迷渐登晴巘上始觉众山低逺近天无际参差树不齐川云平似海石磴峻如梯日出寒烟外风生碧涧倪异禽和露宿快马度空嘶逺目回三蜀高怀遍五溪归朝夸胜槩沅水有新题  

邓林  

二月九日大驾北巡赋诗纪事  

虎卫三千士龙旗十二辰两京严古制六载重时巡宿雨开新霁青阳届仲春钟山浮王气辇路动香尘河岳提封旧车书制度新覃恩深似海过化速如神夀域熙民物贞符叶鳯麟太平无以报愿效华封人  

张璨  

恼公诗题游春士女图  

睂黛弯新月瞳人剪碧波态浓娃馆妓腰细楚宫娥缓踏金莲步新翻白雪歌轻颦迷下蔡妙舞絶阳阿寝阁珠为网妆楼锦作窝梨花香玊破柳穗郁金拖瑟柱锵鸾鳯尊垒列象犠瑶钗横玉燕绣帐砑银鹅小汗肌香腻微酣脸晕酡樱唇朱滴滴鸦髻黒峩峩司马怜琴癖周郎顾曲讹喜窥韩夀户怒掷幼舆梭晓睡啼莺唤春游细马防宓妃临洛浦汉女出江沱拾翠烟堤蕙搴芳露渚荷画船青雀舫防骑玊蹄騧虢国输妆靥罗敷避翠蛾使君逢调笑丞相近嗔呵絶艳方如此幽怀定若何琵琶劳问卜乌兔恐蹉跎睡鸭频添火牵牛奈限河几愁鸳浦隔偶借鹊桥过蝶思迷芳蕊蜂情恋蜜窠封缄书荳防密意托丝萝锦被薰浓麝霞浆酌巨螺流苏垂嫋娜蜀绮叠陂陀井树栖乌雀筠笼睡翠哥更壶催漏箭火树烂璚柯的的縁思合蒙蒙与醉和曲屏嫌夜短斗帐得春多海誓宁教爽山盟讵有它两情成此翼万事付蛮蜗兰带同心绾菱盘照胆磨岂徒消夙恨顿觉起微疴画里肠犹断桑中句厌哦始知倾国貎能作合欢魔丽玊埋馨地秋娘瘗粉坡至今游冶客犹为酹蓬科  

朱纯  

观灯  

春色满侯家金莲夜吐花香膏融绛液细烬落金沙闪闪明珠箔荧荧映碧纱烟凝微作晕焰暖欲成霞绾结流苏重缤纷珤带斜人看隘珠翠月出让光华遍列雕阑防高张綉幄遮休言非勅送吟对亦堪夸  

商辂  

题春景山水  

爱此佳山水春来景更妍四郊青嶂合孤岫白云连地迥轮蹄絶峰危石磴悬小桥临曲涧逺浦接平田郁郁林间寺潺潺竹下泉桑麻凝暮蔼榆柳绕晴川宝殿淩千尺茅堂敞数椽僧归西岭月渔钓北溪烟倒浸沉波塔闲横古渡船楼高平见日松老不知年鸟度浮岚外鸥飞落照边吟笻芳草径酒斾杏花天隔岸闻莺语开轩待鹤旋砌苔深染黛林籁细鸣弦有路通仙境无尘逺市防家山在图画触目思飘然  

陈宪章  

旌节亭瓦雀  

瓦雀喜亭栖丹青意自迷雨余穿丽日花底啅香泥并语声全碎追飞羽忽低悠悠去矰缴款款恋榱题卵育非无地儿羣或引梯惯行书案上渐满井防西不羡雕笼养真堪画卷携由来亲白首那更避青藜狎乆如私昵喧多类滑稽行藏非社燕饮啄混家鸡度岭千回歇排风几寸跻冥鸿于汝辈沧海一涔蹄  

月桂自白石移来  

金粟初分我花仙不吝人烟霞三亩宅草木百年身影入青霄旧香传白石新为谁工态度本自惜精神翠竹旁通径绯桃正隔津生忧儿女狎莫摘老夫嗔坐乆风回席行迟露在巾当时尊玊茗平地隐冰轮收敛还真性生成荷大钧相逢山水地一笑武陵春  

景云田蓢尾  

蓑笠堪从事少年农圃情乗潮打两浆落日照孤城山庙题诗过汀鸥伐鼓惊提携新耒耜寂寞旧棋梓挟被防春冷摊书读晚晴儿曹依本分吾道在躬耕  

李东阳  

栖翠为刑部曹员外镤父作  

山逺平分翠楼高迥得秋暝随归鸟至清与故人留地僻尘稀到云轻栋欲浮林光新雨净湖影夕阳收短笏频支颊重帘不下钩画姿疑浅着诗境入冥搜吏服终同隐村居且当游百年浑对此何必泛扁舟  

夀琼山丘先生  

周岳生申日商岩梦説辰共瞻调鼎任纯用读书人位迥登三事年髙过七旬辞章极恳恳天语慰谆谆风雨停参谒山林谢隐沦瓯金名早定带玊宠方新月彩占卿象台阶切帝宸污青严衮钺制草出丝纶芸阁编充栋鸳班礼絶邻着龟言必騐藻鉴识还真韦孟分传业王褒颂得臣饱经夸腹笥忧国见睂颦义补西山阙途知泗水津正纲归史法余艺入诗神彼杜徒称断为曹但饮醇武休论绛灌儒肯堕杨荀斗柄初回子葭灰拟报春云栖髙鸑鷟雪骨瘦松筠具尔钧衡地巍然柱石身夀筵如许预歌咏敢辞频  

李杰  

孔庙纪事次西涯李阁老韵  

至圣由天纵斯人足典刑道高王只素文在简犹青秩祀从先代尊荣合万龄庙堂森穆穆金碧焕荧荧回禄嘘妖沴炎光迫紫冥忽惊空邃宇倏已及前庭古壁残遗册穷碑剥旧铭苍烟随烬灭焦壒逐风零宁记诸贤像谁摹老桧形衣冠犹在望丝竹杳难听驿报来东郡封章入大廷圣情深隐恻睿防重叮咛祭告诚宜达趋蹡职所丁瞻依怀阙里对越想英灵大宅门墙峻高林草木馨尼山遥可覩泗水近须经衣露常沾润帆风渺御泠邮程占夜月征斾带晨星传诏修香币腾书具鼎铏蕝芽行汉礼作器象周形祭统宁教坠天机自不停春阳发坛杏和气长阶蓂揆日营新制推波濯焰腥岩岩増壮观翼翼閟重扃儒道今兹盛文风被八溟  

陆容  

邠宁书事  

驱马邠宁道萧森值暮秋侵星劳跋涉入境徧咨诹土俗犹遗古民风近不偷图存思亶父开国重公刘乡语多弹舌成人未裹头土窑连板屋皮服混氊裘賔馔供狐兎家赀视马牛采薪登峻阪汲水自深沟原隰无余利丁夫少暇休城隍依险设禾黍借天收讼狱公庭简逢迎驿传周兵戈幸未及刍粟苦征求庠序衣冠陋闾阎贾衒稠有司相慰劳旌节暂淹留触眼伤民瘼萦心病客愁遒人今断迹聊为记行谋  

次韵杨考功雪中见寄  

后土承天变司寒应候严同云低布野密雪乱回檐荡漾侵池灭防茸拂树黏阳和虽不竞膏泽已冥霑色将迷鹤光揺欲妒蟾渭沟秦弃粉猗泽晋堆盐颇惬瑶阶迥仍愁蔀屋淹猎原纷毻羽织室漾轻嫌持节餐应苦扃门卧亦廉绀园惊改观碧岭讶頽尖窘兔留新迹多鱼伏有濳入歌难和曲爱舞漫窥帘屑下秔辞硙灰飞楮就炎软红连日净涨緑与春添归骑银垂鬛行人玉缀髯微声疑霰杂细转觉风恬照晚分灯力传更错漏籖六花千里遍三白一冬兼拟絮怜才逸充茶觉味甜炽炉身喜近冻笔手慵拈螟螣当深入来牟预可占冷魂凭酒唤宁避老饕嫌  

杨一清  

和孙思和西庄聨句韵  

白云封石壁修竹防村庄烟火长林外笙歌古道傍谩论倾肺腑兼得话农桑想象三时雨依稀百合香人应夸二美吾亦诧微长几日交欢地真教尔汝忘  

储巏  

岁寒亭牡丹次子佩韵  

春晚羣芳歇时情属此花托根依汉署品色擅姚家仙种谁传谱王封合用麻佩囊薰麝馥妆镜洗铅华宠早争悬防怜迟密防纱悮衔防野鹿偷啄怪林鸦赩若疑交竞嫣然岂自夸砌添苔色映防受樾隂遮烂赏真疑数流光讵许赊为渠生百感醉墨任横斜  

滁易道中漫兴  

野旷疑停骑风高且下帷长途消白日小市出青旗废邑人烟聚侨居土语移吹空岚作雨迸岸冻流澌水宿回帆逺乡书入递迟北征随塞雁楚思咏江离山挹环滁胜舟贪渉泗竒中原方骋望献岁正逢时行李非留滞山川惬梦思长安小儿女好在数归期  

沈周  

渔村  

吴江本泽国渔户小成村枫叶防秋屋芦花白夜门都无三姓住漫可十家存熟酒呼儿女分鱼喧弟昆不忧风雨横惟惮水衡烦鸥趁撑舟尾蟹行穿壁根怡然乐生聚业外复何言  

祝允明  

春游虎丘杂题  

春光满郊外吾独爱西丘碧水一池定白云千顷流散人歌小海防伎拨箜篌逺着谢公屐高登王粲楼人生一杯酒又是一年游  

遥看隔水倚窗钓鱼  

芳原落日里织女夜临河灼灼呈红玊盈盈隔緑波金环约柔腕玊体挂轻罗谩自倾银海无因化水梭承伊纎手弄深浅任如何  

陆深  

春野  

缈缈芜烟緑依依柳日明好山围画幛细水咽琴声心逺江湖适身闲黻冕轻鞲鹰回夜猎携鹤看晨耕借草遥怜色爱花时问名韶光偏属我节序总关情蜜足蜂羣倦泥融燕阵争临风一杯酒相与了浮生  

咏雪  

虚馆都门里遥空雨雪时云同山受锁霰集地承筛初对无还有徐看正复差霏霏旋布密陈陈渐成竒入瓦犹飞溜披墙故累基苍皇忙宿旅鼓舞走羣儿气袭裘功劣光揺眼力衰扑阶登陛级打户阁扊扅势倍初昬防威伸入夜期空林愁鸟雀旷野失狐狸古屋深藏脊危城正没陴窗腰明敝纸字脚饱残碑山势匀肥瘠潮声带啸悲赘疣疮竹节拥肿病松枝池沼甘居下郊原苦厌卑当庭昬有影卧地险成夷田犬思驰逐鞲鹰欲奋追四檐迷一色独榻下重帷风过梅苞瘦阳回麦垅宜墨池干更掬茶鼎渴旋滋真足临书卷应堪弄酒巵楼台夸富贵歌调竞嗢咿坐拥娇娥鬓杯分侠士髭生怜江上客困忆陇头师帆湿桡迎冻兜胶马碍驰丰年昭国瑞聊复一题诗  

李梦阳  

华岳二十韵  

有岳雄西土三峰插渭川省方朝白帝分野障金天逖矣威灵赫遐哉秩望防百王开宝箓七圣演瑶编绮殿丹青列文窗俎豆联风云蒸大壑日月避层巅鷟举天门辟鼇呿地轴旋岩峦莽翕沓岭嶂郁绵翩猿挂仙人掌萝飞玊女泉霞雰夕的皪锦绣晓相鲜葛藟揺金壁芝苓冒紫烟石膏渗复结钟乳滴犹悬右压秦吴壮南包汉邓偏徒追散马日缅忆祖龙年箭括通神户云台秘妙筌岂惟栖鳯侣亦以遯鸿贤方士骑茅狗宫人采石莲褰帷瞻窈窕挂笏怅攀縁隂井邀雷驭阳崖起电鞭聊游淩絶顶不为学神仙  

少傅西涯相公六十夀诗三十八韵  

龙马千年防崧高万古神负图曾翊圣间气又生申頴拔元无敌清修况絶伦生来近日月龆龀上星辰怀橘休前辈探镮秖后身早承金马诏竟冠玊堂賔讲幄时霑醉宫坊数赐珍文章班马则道术孟顔醇絶艺邕斯上高情颉籕邻一挥惊霹雳只字破风尘绚练王侯宅苍茫海岳濵幽劖光沕窟巨榜照嶙峋星灿将军碣云垂学士珉崖题半吴楚墨刻徧齐秦振鹭天衢丽登龙野服臻诸生弥济济夫子益循循江汉谁堪濯桃梅自有春空传马融帐真慕介休巾忆昔逢先庙援公辅大钧至人虚宻勿君子以经纶商鼎调和切虞廷吁咈频八方生气象万物荷陶甄日晏离黄阁鸡鸣侍紫宸羮分紫驼背袍锡锦麒麟顾命留元弼今皇礼旧臣屹然匡社稷公论在朝绅鹑首星躔徙龙飞岁序新风云回甲子天地庆兹辰却老形如鹤忧时鬓若银含凄麾贺客雅志为蒸民愚也蓬蒿士萧条塞鄙人猥防嘘弱羽从此跃涂鳞原宪终多病彭宣晚见亲临洋徒叹惋学步转邅迍宝绘开蓬岛清歌颂大椿微涓宁溢海撮土讵增岷古意同如此中怀托具陈愿为金石檝永永济迷津  

龙沙遇毛君武亭饯  

羁鸿常慕侣谷鸟友先求不尽龙宫兴翻成虎帐游夏深浓岸柳雨减出芦洲棹舣北沙稳山迎西户幽江湖半落照风水独离忧旧部羣公荐新符百粤州天浮洞庭阔海尽日南流白首今遥别金尊莫惓留  

## 御选明诗卷九十三  

五言长律二  

徐祯卿  

谒严子陵祠  

言访羊裘隐荒台迹宛然岩崖祠屋缀天汉客星悬伊昔风云感丘园束帛戋神龙不可系造化独深全去矣孤踪邈怀哉大泽偏钓竿何嫋嫋石濑故溅溅郡以高名著山依汗简传余风犹激懦圣代更招贤圭组谁怜辱襟期本尚终焉赴空谷寤咏白驹篇  

与江夏尹饯于舍人于黄鹤楼  

未有干戈地能令栋宇全乾坤余壮观荆楚郁山川鹤唳寥天迥江深禹庙前舟樯控南北节镇此旬宣令尹乗时暇使君同俎筵炎蒸飘不到虚爽境何偏乃继登临迹空怀作者贤风烟一回首今古其凄然握手将安适经秋未拟旋迢迢沙际月遥忆桂阳船  

庐山  

豫章山水郡庐岳此深蟠吴楚开雄镇东南表巨观中天浮黛色百里暧晴峦渐近云消豁俄惊势郁盘锦屏围合沓玉笋屡防岏诘曲羣形变登临万象寛风高六月雹气栗九江寒石镜明花外香炉出雾端劔芒遥矗矗龙脉故蜿蜿瑶草幽难掇青莲秀可餐赤城虚瀑布彭蠡更波澜禹迹于兹盛崇功振古刋壮怀淩絶顶倦鸟息飞翰霄汉心何有沈冥性所欢将修梵门术欲上羽人坛净社花垂白名岩灶覆丹昔贤非不达于道自相安爱胜真忘返遗荣亦未难聊须偃松竹遂可挂缨冠祗为怀佳侣淹留独寤叹  

题唐氏园池  

堂上琴书暇名园惬宴游緑隂交树石白水散田畴林步常惊鸟沙眠且狎鸥开轩桑柘接当径草花幽野老时相过村醪拟共酬陶然松菊下乗兴足淹留  

灵隐寺赠静公  

闻有千年寺长松信许深冲虚半楼阁落日更登临舟楫窗中小藤萝天际隂江流明暮霭石涧响空林蟠据雄都防风烟异古今幽真予有慕诗义尔能寻云翼无言健渊鱼本自沉终期白莲社来就玉山岑  

各赋隐士得魏仲先赠金陵顾征士  

何处蓬山宅汾隂傍汉宫冥栖紫芝客长啸緑云中忽伫甘泉驾遥寻河上公风那可掇大道本难穷夫子金陵隐心将静者同璚枝无以献歌此寄乔嵩  

王九思  

村居漫兴和冯孝甫  

爱尔村居好乗时玩物华垂杨风外燕芳草雨中蛙茅屋清溪绕柴扉碧树遮挟筐晨摘菜烧竹夜煎茶四野青疑画羣峰翠转加出门还自笑抚景向谁夸蟋蟀俄催织家人解绩麻绮楼临大道罗扇舞娇娃若以邨方市犹将瑟比琶白头聊遣兴浊酒正须赊柳岸连花坞山颠及水涯快游时跨蹇安坐或乘车野渡渔初唱平林鼔乱挝闲居逢圣世稔岁喜农家醉后人如玉诗成笔吐葩仙区闻吠犬乔木见栖鸦灯火开坟典星辰埽莫邪昌黎谁与共吟社得刘叉  

王廷相  

过虎耳泉  

南瞻虎耳岭崒峍耸防峰流水尧田亩青山禹贡封图经缺古迹胜览念朋从花木迎春早幽深引兴浓谷晴烟袅袅磵暖水溶溶地喜多灵境人疑有卧龙恍如兜率界时复羽仙逢落景悬崖白飞霞度水重蛇牀生紫洞鹤翼下高松郁有终焉思惭非尘外踪  

送邹司徒  

达道黄山子功成即引年思莼张翰兴咏桂小山篇归老真仙分先几合圣筌补天术未试探日志空传梦泽深龙卧荆门早鳯旋异时延国老诏下白云天  

云台观  

玉台何所拟方丈海天东恍惚金银阙迢遥日月宫丹梯怀窈窕飞构闪玲珑积翠含元气通灵倚化工青童拾水碧羽士驾星虹偶向尘涂曲来观福地雄大还虽浪议嘉遯亦高风濠上追庄叟匡庐忆葛洪梦随苍鹤返啸引紫霞通嫋嫋吹笙过飘飘采药同何时谢轩冕托意入无穷  

顾璘  

丙子元日于郡斋作四十韵  

南纪江潭逺东风节序移流年伤乆客多病负明时稼穑功何补莺花兴匪宜岭梅虚照眼江柳莫揺丝忆昔为郎日承亲乐在兹都城依斗极画省缀云司禄米供调膳家园奉杖藜闲情潘岳赋燕喜鲁人诗棣萼连庭发槐隂拂地垂书编长枕藉酒斚亦淋漓契合多良友招邀慰所思声华倾座重精白寸心知松桧寒逾劲骅骝老不羁巳堪征道义况更得师资西汉才方盛东周梦岂衰立谈期化理倾倒絶猜疑中路罹多难专城试一麾梁陈高贼垒河朔走征旗苦乏勤王畧空怀报国私援枹临矢石饮血抚鳏嫠仅免投豺虎方思伴鹿麋愚防仍触法覆载本含慈斧锧逃轻典丹青发朽姿恩波犹五马窜地异三危水镜开城观星躔压地支国风饶比兴民俗重畊犂桃水居人乐华胥帝载熙颇容山简醉未释贾生悲信美非吾土浮名巳后期形容麟阁逺羽翼鷃图卑即事惊华髪无阶叩赤墀大懽惟菽水野性一茅茨纳履思投足谈经得解颐文章关不朽气格许谁追能事输前列洪钧贵自持陶镕兼物类浑朴断人为郁郁希游夏劳劳去管伊行藏俱自得筋力岂空疲细雨衣襟净深山卧起迟时寻老渔父同钓楚江湄  

陈沂  

送石太宰代祀泰山阙里  

上卿膺显命元祀向东方乔岳瞻青岱生民有素王迈邦齐望秩过鲁式趋跄埽地如躬陟抠衣俨帝将诸峰求禅土数仞入宫墙仰止岩岩外周旋翼翼旁俯窥宜小壤密造岂升堂峻极神应降惟馨道益光徃哉公不沗简在事非常媿乏崧高咏风雩代咏章  

周金  

登玉泉亭  

胜日成游览名山气郁葱星临箕度北龙结太行东万壑争回马千流竞引虹云霞连朔漠台殿倚鸿蒙鸟背岩松落螭头石窦通晴光含淑景黛色照长空野药低垂蔓山花半隐红乍惊栖阆苑复讶入崆峒地胜尘嚣迥心闲物我同悠然发长啸遗响落飘风  

题俞国昌画送周伯明侍御擢大理丞奉母还南都  

碧树丹霞外孤亭返照中江流连瀚海山势逼崆峒渡古敧桥断村荒曲岸通衔杯秋色薄卷幔霁烟空望里星河迥吟边雨露同北台余爽气南国避高风竹笋迎船好江鱼入馔丰平生甘防意况逐板舆东  

吴山  

广信南山寺防集和周行之韵  

栖栖事行役四牡各西东此日防旌合他乡一醉同登临寻古寺揺落感秋风白雁怀江馆朱幡下渚宫山容浮紫翠林影乱青红报国心常切怀人话未穷几时林下路杖屦会从公  

杨慎  

送彭胡之官保靖  

青枫带楚乡红斾引吴航溪洞连辰浦峯峦近酉阳稻田多有岁橘树不知霜苇籥祈盘瓠樷祠赛竹郎蛮歌花节鼓公防桂沾浆因尔询风土图经逺寄将  

初寒拥炉欣而成咏  

闭户当严候围炉似故人胡桃无赐炭【`宋世御炭以胡桃文鹁鸽色为上以赐内直学士`】榾柮有穷薪儿免号寒喜翁便永夜亲焰腾金菡萏灰聚玉麒麟剪烛休论跋传杯莫记巡煎茶浮蟹眼煨芋皱虬鳞一防那容雪千门预借春灞桥何事者冻缩苦吟身  

雨中梦安公石张习之二公情话移时觉而有述因寄  

滇越邻天竺邛来隔夜郎五离殊畛域一别异炎凉窜逐他时竝羁怀此夕长欢娱渐迢递晤语落冥茫岚霭歊蒸国烟波瘴疠乡秦关生马角蜀岭断猿肠折坂沉黎璧悬绳沐若梁南盘堆枸酱西毾缉桄榔罗汉标孤桧观音映逺杨街淜龙簇市海货贝投庄卉服喧丛薄雕题列大荒逡巡乌防弄【`乌防弄唐世取入乐府`】噭咷白狼章霄汉鸢飞站星坻虫饮光堁风氛甚恶菌露毒仍防树偃申家屋荷凋屈氏裳独愁吟皑雪九辩感清商永昼消碁阵流年付酒狂抨弓穿鴶鼓枻泛螳螂康乐吴趋激钟仪楚奏伤盼归频握糈忆旧几停觞夙昔交游日峥嵘翰墨场金兰通气味桑梓借徽芳健笔夸鹦鹉灵陶戛鳯凰执鞭从李杜倾盖许班扬贾谊三书切相如四赋良轶尘追騕褭缺岸倚踦百斛扛文鼎千帆掣驶樯仙才轻绂冕公望重珪璋蒲席青规地薇垣紫界墙璇闺高曳履琼涩俨分行笏捧绨囊奏衣飘画省香辇花簪矗矗墀草佩儤直承明下经过韦曲傍翠微横半岫白水溢方塘暝宿招提境云眠荟蔚房樵歌搴薜荔渔影照沧浪倐忽嗟岐路参差散颉颃薫华晨逗雨蓂荚晓淩霜拂郁干将劔联翩戍客装峨嵋临絶顶瀼暨宛中央樾防江枫赤庭芜塞叶黄闭门非泄柳偎垒讵庚桑纷绪琴心嬾衰顔镜匣藏屏居亲猰防坐啸和蛬螀张敏情还剧安期好不忘形骸元脱落身世且徜徉蚓壤甘怡槁鸿冥岂慕粱艰虞宁暇问吾道任苍苍  

送周子庚都宪抚边  

肃肃戒严程萧萧边马鸣龙庭新节制骑省旧才名玊律调秋气金铙寝夜声陇云笳外结关月笛中明鸾朔临秦障鹑觚绕汉城沙汀行见雁海树坐闻莺游雾怀前赏归风遡别情伫听歌凯入一举塞垣清  

薛蕙  

送周子贤按贵州  

万里牂牁路炎洲百粤南悬梯穿鸟道流沫下龙潭赤坂鼋鼍出厓日月含虹霓蒸海气烟雾洒春岚飞縁篁竹垂猨堕石楠橘花香细细蕂刺緑毵毵岭外青骢驭台中白笔簪秦冠高铁柱汉节照金函行迈应多暇登临素所躭江山吟谢客物色助清谈送逺都无绪忧时且不堪安危廷诤地迟子促朝参  

寄崔内翰  

病起身仍健秋来兴不孤心情那可减肺气欲全苏蚁穴依牀席蛛丝织画图褰帷窥物色倚杖理荒芜拨闷凭诗卷忘形付酒壶昔贤遗轨躅余力誓驰驱良史传经术高才继典谟赤鲸凌海水翠鳯上天衢仙籍通羣帝文星近六符马迁慙实录刘向谢醇儒览来神契冥搜入奥区蓬莱披琬琰太乙下虚无顾我惟书肆知君类説郛宪章崇阙里辞赋陋鸿都东鲁宫墙閟西京户牖殊百家流泛滥六艺混泥涂未覩崩頽振深思笔削扶飞腾愁失坠衰飒迫号呼落落亲朋逺悠悠岁月徂提携如有分终愿托微躯  

送杨石斋  

社稷功成后山林避宠年遭逢谁可并出处独超然反侧当前日经纶迈昔贤殷忧兴圣主至治格皇天凶竖同摧朽苍生尽解悬庙谟随指顾臣节见周旋智勇千夫敌勲劳百辟先赏仍虚裂土名巳重淩烟握玺慙周勃挥金笑鲁连急流嫌盛满介石慕贞坚许国心恒切还乡兴偶牵留侯初相汉乐毅晚辞燕异渥丝纶数高风进退全草停黄阁诏花簇锦江船水槛星桥侧茅堂雪岭边云霞深緑野卉木冨平泉事业存钟鼎仪型照简编累朝瞻翊戴四海忆陶甄白首归休记青春送别筵衣冠望行色端不异登仙  

马汝骥  

送王太学归里  

君作桥门士还称梓里贤相从共霄汉此别各风烟谷鸟朝犹媚山花晚自鲜路深恒岳外城迥大河边律转朱明日云通紫塞天光辉莱子服留滞祖生鞭杜若骚人慕蒹葭旅客怜归哉兴不浅短翮愧联翩  

登五华寺阁十韵  

宝阁开金仞丹梯绕五华春攀入霄汉晴望出烟霞碧宇尘初净瑶京路不遐西方标鹫岭北极压龙沙台倚黄金直泉飞白玉斜防云张栱绣朱日度窗纱傍槛闻天乐巡檐拾雨花古松扶佛座疎竹间僧家山接居庸树川浮瀚海槎登临虽信美词赋愧三车  

十六夜吴舍人宅观灯  

巧匠滇池出高人汉阁悬蛛丝云织细翠羽水翻妍晓暮霞齐落隂晴月共圆歌尘飘宛转舞袖照连娟荷剪千枝火兰生百和烟市星春色乱堞雾夜光偏鳯架宁堪对鳌楼讵可怜愿同佳丽地长醉豓阳天  

张治  

送赵白崖之任安成  

忆昔荆门路青山赵氏居石桥寒涧细古木暮村虚吾子今才俊为官且簿书安成饶礼俗封壤带衡庐凉露侵征斾秋星伴使车上林相别地应惜雁行疎  

童承叙  

雨中送驾和研冈二首  

春祀瞻陵庙宸游出帝城丰隆扶翠辇屏翳抗龙旌柳色迎銮细莺歌向跸清寝园佳气合驰道瑞烟平沙软千官拥泥香万骑鸣精禋劳圣主数傍碧山行  

法驾开云幕慈闱拥万城社烟随采仗谷雨落青旌春豫流鲜泽皇游览太清沾衣知宠渥润物感升平山绕銮舆净泉当帐殿鸣传宣戒龙舸还泛玊湖行  

文征明  

期陈淳不至  

美人期不至寂寞绕阶行短架闲书帙幽窗听履声空令开竹径深负洗茶铛春草暮云合梅花初月明蹉跎残路在次第小诗成未敢轻知已终然媿后生新年池上乐旧雨酒边情眼底非无客相看意独倾  

立春日迟道复不至  

东风吹防燕晓色动帘旌迟子不时至南楼春自生裁诗供帖子阁酒听啼莺白日流云暖梅花初雪晴闲窗落香烬残火宿茶铛败叶鸣阶戺分明识履声  

谢承举  

赠乔县簿乃弟白岩宗伯席上得兄字  

文史承家学冠裳继世英壮年方识面少日已知名气岸平山峻风神晋水清昻藏鹍独舞奋迅鹄高横受职初分歙催储暂过京捧邮频速驿劝稼复观畊岂拟桓温喜终令凿齿迎连枝依地主同气得春卿常棣诗重咏埙箎韵互鸣茱茰偕九日风雨防彭城共被何留恋朋簪况合并两都游宦意十载别离情旧念通家谊新开暖社盟我行应是弟君齿合居兄  

傅汝舟  

游玊笥山  

玉笥开山逺金坛瞰谷重灵光流世界瑞气浑春冬险涩千盘磴参差百转峰宿云长抱殿游鹤不归松虎涧泉为雨鲸楼石作钟韭抽尧叶净桃发汉花浓道士随黄犊仙人驾赤龙丹炉七焰灭琼箓九霞封乱竹通飞佩繁芝碍放笻愧为福地客叨蹑羡门踪  

高叔嗣  

送管平田先生颁封秦府归省  

五等周分国三王汉世家日闻敦帝族时见遣皇华剪土仍鹑首疏邦自犬牙秦关通使节灞水渡征车过邑恩难屡登堂礼更嘉何如北山客行役动长嗟  

次韵田水南见过之作  

夜雪连穷巷朝来片日晖故人停驷马问我掩防扉自出知谁是相看能尔稀家僮酿酒熟猎伴射禽归草具成賔馔木绵对客衣岁寒心不浅日暮意难违客兴催花发农功侯鸟飞期君前浦泮预指钓鱼矶  

冬夜寄友人  

客地殊不乐褰裳夕望通葭灰欲变节桂魄几乗空楚奏今虽切商歌古亦穷园推上客狗监数文雄留滞无萱草攀援有桂丛何因辞世网去矣作冥鸿  

省阁率尔题寄同怀  

下车春草歇掩阁夏云深情以轩裳倦愁縁节候侵讼庭白鹤毳廨宇碧山岑乗夕恣幽屧凭高敞郁襟连天通汉水多雨暗枫林畏鵩非前志为鹏想壮心越乡谁不念题此继庄吟  

苏祐  

送潘佥宪考绩北上  

尊酒章门道迢遥望帝京日悬防阙迥霜落两湖平鸿绩陈虞典骊歌奏楚声音尘应入梦云树巳关情紫气苍龙劔清华碧玉珩解携助行色离思满江城  

戚贤  

送冯南江谪戍归吴  

落落南江客萧萧事逺游风尘莽分手云物迥深愁柱砥中流急鸡鸣山雨秋调高应不解道在又何求贾傅还前席莱公亦此州圣明元有待珍重一时留  

唐顺之  

咏天坛梅花  

名卉来南土竒葩曜上方花迟疑避雪叶早为迎阳灵液滋榦仙云拂素裳无言恒敛笑不谢暗飘香夕伴芝房月朝承兎苑霜飞窥玉女镜舞扑羽人觞拟结千年实先呈五出妆帝羮如可和持此奉明光  

自述  

祗为抽簪早归来巳四春本非食肉相犹是饭牛身负郭无新业灌园有旧邻矶边独钓客陇上耦畊人相见一相笑吾今罢问津  

奉命分祀孔庙作  

后圣礼先师斯文端在兹将陈百官冨讵止一牢祠入室瞻遗器圜桥展盛仪乐堪三月听奠想两楹时执鬯元公肃捧璋髦士宜鄙儒叨小相端甫奉前规  

冬至南郊  

明王敦大报泰畤礼神君位以南离正宵从甲子分月临太乙馆星动羽林军除道疑登岱鸣箫异度汾声容六变合海岳百灵纷封检微题字屏帷悉画云神光人共见天语帝亲闻盛迹谁能赋多惭扈从羣  

李开先  

村游晚归感怀  

青山衔半日别去莫淹留烟敛孤村晚芦残两岸秋僧归山后寺人倚夕阳楼篱菊寒犹豓邻牛夜不收奚奴为候吏驽骑胜鸣驺世态如云变年光逐水流塞翁非失马庄叟叹犠牛横笛吹新恨寒砧捣旧愁食塲驹皎皎在野鹿呦呦谤以虚名起官因愚直休心长驰北阙衰不梦东周日损潘郎貌霜凋季子裘诗惭何水部狂学白江州鸿宝终须献明珠且莫投山精何处采石髓杳难求无论朝中客闲人亦白头  

陈束  

咏神乐观梅花  

素质舒圃清芬袅碧纱自将幽独意不逐豓阳华避暖迟开叶凌寒早着花瓣轻飘易堕枝曲影从斜杂雪明春砌随风入暮笳何须飞宝靥长此奉先家  

入闽  

海国深秋别山关入望穷人家青壁里鸟道緑萝中地暖收蒟叶天寒折桂丛岚蒸晴亦雨瀑落静还风灵药繙经识讹言待译通问畊留野老赋食与山童直是忘机甚非将大隐同  

吴子孝  

送杨献甫之官四川行阃参军十二韵  

越巂怜君去相违万里余军参孙楚事笔草孟嘉书鱼鸟惊新阵貔貅耀旧旟桄榔山叶暗踯躅野花疎村女夸橦布羌人趂苇墟地当三蜀险府控百蛮居关徼留繻日风云按辔初巴渝歌甚乐兵骑报宁徐才重松州幕恩垂洱水车迁乔应不沗学武昔无如赞书元戎喜筹边劲寇除少年谁得似侠气满储胥  

蔡汝楠  

奉和皇甫百泉武湖供事  

解説澄湖上高斋拟石渠九州分职贡万户入图书常侍传符后郎官对草余绨缃随处满人吏此中疎积水神龙泽青莲太一居鸟啼喧静院云暖护幽墟式重思周典先收忆汉初不知供事日仰止意何如  

林应亮  

晓出阜城  

严城霜月静村郭晓钟稀时序冬驱马行藏夜卷衣鸣驺冲鴈度征斾带星飞河以东川隔山从朔郡围人烟迷古戍云物辨中畿沙色晴衔日松隂薄弄霏鸡声万井曙林火数家微骑滑防氷坼尘轻识露晞湖关三辅列玉帛八荒归今日朝元防谁霑赐醴辉  

周复俊  

偏桥山行喜秋霭渐霁  

永夜风揺月凌晨雾薄空竹潭分窈窕杉嶂沓冥蒙直是林霜化终随水霭笼氤氲初动石羃防正含豅隐树啼秋狖沦山断晚鸿谷深将泽豹川回乍垂虹飘忽林峦失庄严浦溆通鹭翩应缅邈泉溜始玲珑渐得凌昧从兹诣朗融天遥孤碣外日涌大川东柳吐村边翠花争水上红津楼方演漾峯阁转青葱綉幙明芳荐油车暎茂丛观心澄白月延脰穆清风谢客渊情荡嵇生藻气雄长途任明晦独啸紫岩中  

查秉彞  

赠悟斋吴谏议奉使琉球  

玉册传殊域天朝简近臣汉官陈法从周礼贵王人横海楼船使明河博望津长空浮逺树叠浪净高旻驰传祥飇防扬旌水怪驯彭湖晴似练天界雪如银雨过龙宫晓云开贝阙真千年存故国八叶沛恩纶异俗敷文教通儒羡席珍一新唐号令不数汉和亲磊落凌霄气昂藏报主身鸣珂期不逺民瘼陛前陈  

乔世宁  

马湖登览  

四海车书日干旄万里扬牂牁今作郡魑魅旧为乡江自金沙出山连玉峤长岁时常雾雨草树只青苍舟楫通吴楚楩楠足栋梁千秋賔上国一统见今皇到此真殊域凭高览大荒岚光生涧壑云气满衣裳西徼仍多难当关讵可忘天王今有道舞羽为边防  

陆树声  

赠大司成阎又泉  

上地开周镐西京表汉雍才猷三晋望儒术九流宗讲幙仍虚席词塲乆避锋暂辞青殿直初授紫泥封鹭渚星文烛鸿都劔气冲云霄看跱鳯冠盖喜登龙胄士横经入儒林结驷逢郑名独播刘向业尤攻延景依乔岳洪鸣仰钜镛桥门盈济济绅佩礼雍雍超跃须腾骏甄收及采葑圣谟垂大训文教策殊庸就日怀金马瞻辰谒紫峰凭高增仰止析侣恨攀从览瑞仪千仞蜚声彻九重预占天汉上鹓鹭集仙踪  

林懋和  

憩福宫  

碧殿依青嶂丹台入紫霞聊因驻征盖复此访仙家洞隐疑无路林凋尚有花山童陈石髓羽客进胡麻石上柯初烂壶中景未斜赤松如可见从尔学丹砂  

张居正  

上林春晓  

禁院春光晓皇州霁景浮淡烟笼细草晴旭抱重楼鸟影林梢乱莺声花外留红殷桃雨暗緑散柳风柔拂曙寒犹峭侵衣露欲流葱葱佳气里春在五云头  

成趣园夜防  

秋色冷疎竹秋空防数星水光浮积素山色漾重青泛渚惊初到寻源喜再经鹤驯阶下影鱼失镜中形画舸轻揺处人称小洞庭  

殷士儋  

送赵万举守淮安  

闻道淮隂郡舆图属上游云连江国曙地接海门秋诗简中朝彦遥分南顾忧青山迎列防芳草待扁舟楚甸歌新牧琅邪识故侯津桥通晚泊膏壤课春畴树色依官舍潮声入驿楼知君富登览吟兴满沧洲  

朱大英  

冬日莫云卿斋中社防得南字  

杰士纡名驾龙门驻驷骖高怀倾满座度湛澄潭晏岁芳盟密虚斋霁色涵菊余寒砌媚芸积古书馣序朔风生北阳回晷渐南露葵烹紫蕨霜果荐黄柑兴尽金壶醑机忘玉屑谈才华称彦倩名理説瞿昙有客夸能七留欢共惜三忘年开雅社竟日纵探椽烛宵堪秉严城引去幨  

徐学谟  

送殷无美之任峡州十韵  

曾识南荆路看君赋逺征山川随五马冠带控三城炎月移官舫沧洲见吏情巡阡分鸟道卧阁听猿声地接巴人国天清汉帝营寻源巫峡近弥望渚宫平司马多竒气深源复令名因知理人暇应羡著书成黄髪甘迟暮青云仗友生为余访耆旧临别重牵萦  

李蓘  

春城晚眺和太守十二韵  

灏气横铺地崇墉晚望新芒芒九河道绎绎百城春雪尽黎阳垒烟生白马津山川全拱魏关隘半钤秦事去看荒垅时清忆古人高天归独鸟片月下游尘地僻投书少官闲置酒频楼如骑山起亭拟雪香邻醉眼容疎阔愁肠荷抚循鬭鸡先自走尺蠖漫求伸磊落长歌恨踟蹰未老身所忻陪妙躅归炬借朱轮  

张祥鸢  

过宝应湖  

曾忆垂堂戒翻成浪栧游深春青雀舫疎雨緑杨洲蛟室连云动烟波抱日流乾坤开楚泽星野带扬州影旷天俱入波揺地欲浮平堤控淮浦曲岸束防沟树色纷高下帆隂递去留孤城遥若块乱屋如舟缓带看芳杜钩帘起狎鸥荡胸银镜晃对面玉壶秋戍鼓沙村外津亭溪水头当年游宦处重试旧吴钩  

申时行  

大阅诗应制  

庙畧收羣策宸游简六师代当全盛日春是大搜时云捧苍龙驾风回翠鳯旗辕门开复道帐殿绕行麾细柳前军驻长杨后骑随虬防天策将猿臂羽林儿拂劔星文动弯弓月影披连营分雁翼布阵合鱼丽礼示三驱正锋藏九变竒张侯仍是豹贾勇尽如罴引满防雕落腾空万马驰元戎归节制法从肃威仪讵数夸胡猎还欣奏凯期大风歌汉士吉日诵周诗我祖犂庭烈先皇保泰规永言思继述持以赞雍熙  

王叔杲  

题画册  

复磴摩云起丹梯入望悬残林寒野照飞瀑挂晴天虚阁孤云度遥山暮霭连苔纹滋径滑萝翠滴衣鲜采药归圃餐芝卧紫烟未能追雅躅空自叹尘縁  

许国  

杏花春燕应制  

常随春社至偏向上林飞乱掠轻红过频穿积翠围芹泥堪采掇花雨正霏微幸得巢金屋毋令防玉衣雕梁时自语绮户静相依披对思琼苑当年赐宴归  

玉溜泉  

水石净娟娟殊方一洞天山开一窦小泉散乱珠悬味出云根冷光含露蕊鲜泠泠飘素玉洒洒韵朱弦膏泽翳荒谷朝宗委大川奈兹阻穷僻何以效微涓潄润窥丹罅寻源倚翠巅竹瓢分乳液松鼎起茶烟马上余幽响瑶琴为尔传  

林如楚  

夏晚寓直同费郎中  

鸦啼省树深画馆肃清隂案牍欣多暇丹铅得共寻槿花红近砌藤蔓緑依林野鹤归孤梦闲云长道心开轩凉气引卷幌月华临邴曼官仍薄潘安鬓欲侵朱弦时一奏感激为知音  

皇甫涍  

过维扬作  

念昔恭明祀三秋滞楚乡今来还上国五月渡维扬恋土情何极瞻涂意转长川原歴迢递烟树引微茫浴渚飞鳬下惊沙白鹭翔江隅有芳草幽思独难忘  

淮阳  

海畔淮阳郡风烟奈此何客心自容与湖上几经过驿岸丹枫少人家緑树多云帆朝见市津火夜闻歌城郭连鸿鴈江山映绮罗寒潮正相待归兴满沧波  

皇甫汸  

夏至日天子有事于方丘小臣太学斋居作  

鳯甸方丘峙龙舆大驾来赤斿承烈日碧殿净氛埃天上帷城建云中幔屋开喜瞻周祀典忝窃汉英材暑谢唐文避薰应虞舜催明禋宣室里徙倚泮宫隈缯燎光仍焰咸池舞更回自非留滞客徒怆失趋陪  

冬日游虎丘  

故国残冬返名山暇日游攀萝寻旧径倚树眺新楼洞雪寒能积岩泉净不流虎将金界涌龙抱劔光浮客向空门散僧开慧室留已堪招白社何必访丹丘  

题高行人使琉球卷  

奉使彤庭上颁封碧海隅天池凌浩渺星汉挂虚无云日龙宫幻风霆蛟壑呼扶桑标外域嘉树在方壶绥化遐难极论恩荡不殊波臣承玉册水伯护金符采秀三山近乗槎万里孤即思枚氏发因颂禹王图  

闻刘子威还自洛阳奉简  

别记殷秋日归当聿暮时枚生游似倦陶令去嫌迟试问山川胜聊陈风土宜铜台经故寝金谷展荒祠潘县犹花发梁园但黍离鬓先凋作素衣尽化为缁余抱伤弓恨君遭按劔疑因声附张邴乆宦欲何为  

冯惟徤  

送少宗伯东渚杨公还朝  

舟楫怀明主笙歌慰逺征蒲轮晖泰岱龙节照淄渑日月丹霄迥蓬莱绛阙层上台旋斗极东海运鹍鹏虞室夔龙重周廷礼乐兴银台闲玉匦天阁秘金縢九庙旗常集诸陵劎舄登鲋隅祥雾隐丰沛瑞源澄金粟防峰并瑶池八骏乗臣邻瞻赫赫賔从尽兢兢献纳当朝望都俞气象增殊仪须景伯正色待长升缇扇随车转朱明丽葢升松亭余舞鹤石巘按垂藤地迥云光莹天齐雨气蒸歌随林鸟变思共暮烟凝牛角悲歌甯龙门喜御膺十年还戴鹖千里共担簦勲业宁金马身名岂玉绳尘锋频自拭铩翮尚堪腾敢谓吟梁甫谁能着茂陵云门读书处日暮倚崚嶒  

何良俊  

送冯侍御谪戍雷州  

海上孤城迥春深瘴疠屯抗言怜直道涉险向南奔暗损辞家貎频惊去国魂长沙悲贾谊粤徼滞虞翻异代俱伤鹏清时独听猿岭云低古戍蛮日惨寒原路傍湘娥竹溪逢楚客荪穷荒传谏草翰海接词源直跨苏公垒卑看寇氏垣他乡多胜事逺道亦何论  

李攀龙  

荅谢生盘山诗  

爱尔跻攀处竒踪满报章山盘元气出寺抱翠微藏拂石揺天影披花带雨香千峰回白首万壑步清霜鼓角榆关堕旌旗塞草长隂风来大漠秋日下渔阳海色秦城外边声汉苑旁欲因临望代遂得纪金汤  

与子与游灵隐寺吴马诸公同赋  

片雨过龙汵清风啸虎林海浮西域至江插洞天深小岭将遥集名山岂陆沉地灵闻水乐岫隐见云心金粟寒应结香炉迥自隂藤萝搴窈窕台殿倚萧森石笋高揺笔莲花净盍簪何须还谢客俱解越中吟  

王世贞  

游石湖登上方寺  

客语上方胜藤萝手自攀归云初半塔过雨忽分山掩冉开青镜参差列翠鬟苔衣沾步屧柏子落禅关自喜长年慢犹惭老宿闲鸟还应已暮未肯下人间  

富阳至桐庐道中  

扬舲溯流上秋色竞纷纷翠荇波仍绣丹枫壁自文路疑千岭尽山为一江分夕照高低出滩声逺近闻薜衣过木客椒酒问桐君欲叩幽栖意峰峰多白云  

谢榛  

庚戍八月二十二日恭闻奉天殿视朝  

上苑凉飔起西山瑞霭浓玉珂天汉路金阙午时钟劔佩鑪香近旌旗日影重宫墙落杨柳水槛出芙蓉万舞趋丹鳯千官识衮龙遥传北伐诏光耀紫泥封  

初春夜集王元美宅饯别吴峻伯徐汝思袁履善三比部出使得杯字  

共饯江南客芳筵候月来漏催诗草就春报烛花开把袂终千里论心更一杯风人今夜聚星使几时回官舍遥闻笛宫庭暗落梅相看倍惆怅残雪照燕台  

宗臣  

同茂秦于鳞南溪泛舟  

昔贤悲曲水今日俯长河路险难车马桥荒先薜萝乱青来涧草新緑散蕖荷千嶂尊中落孤槎天上过醉余燕市酒狂识楚人歌鸿鴈飞何急琵琶恨自多云留仙客屐日落野渔蓑风雨萧然至吾如幽思何  

徐中行  

同张省甫送乃兄山人还蜀  

兄弟金台别依依玉树柯鸣琴凄蜀调把酒醉燕歌晓骑停杨柳春衣换薜萝回车赤岸近卧阁白云多月度峨嵋夜花飞锦水波著书藏小酉种药满中阿风物三巴尽蓬蒿二仲过他时登海峤莫惜示羊何  

吴国伦  

流河驿晚眺  

日落江光隐沙寒雨气侵长天送逺目去鸟促归心枫叶早霜下芙蓉秋水深贾帆飞树杪渔网集亭隂鸥狎中流楫鵶栖隔浦林凉飇起高树一为爽烦襟  

送姜太史节之使楚王  

天子分桐叶词臣下柏梁共怜星是使况乃玉为堂江汉环宗国风云护帝乡居人思过沛太史复浮湘地险东南胜藩盟带砺长晴山开绛节高浪出牙樯六傅中原路防锋北斗防缄书如有意归鴈自衡阳  

汪道会  

同焦澹园太史北园看梅分韵  

东风吹苑树先到北城梅积素全凝雪繁英半拂苔佳辰追上客幽兴引深杯地接秪园近尊移竹屿开一枝横老榦片玉覆香台花似诸天散人疑向月来坐怜山色暮寒怨笛声催归路埃尘满清芬首重回  

张九一  

送子藩李勲部归南海  

霞色金门曙微风锦缆牵楼船开大漠滩濑倒长天折柳沾宫雨收帆卷塞烟山平齐野出河尽汉江连作赋芜城暮怀人桂水悬荷衣裁夏渚药裹洗春泉树入津亭断云从石窦穿众人竞紫绶斯道付朱弦雅颂余甘后薜萝尔独先南溟千顷月到日自应圆  

李先芳  

罗溪驿  

驿路临江渚秋山碧四围澹烟两岸静落日一帆微岁歇草虫乱天晴水鹳飞东原橘柚熟西堰稻粱肥霜换青枫树苔沈白石矶我将乗画舫相伴暮潮归  

吴维岳  

审录江右李于鳞谢茂秦集王元美宅相饯分得中字  

宣恩充节使设饯枉词工漫秉当筵烛初闻出塞鸿夜钟山雨后春漏苑花中别思朱弦急雄谭緑蚁空放舟前路逺恋阙此心同若是逢梅树传书侯晓风  

魏允中  

王别驾招饮晚香堂同谢茂秦朱尧治二山人分韵得心字  

节事重阳美秋光别馆深吏人回小径风日澹疎林杖过苔分润筵开树拂隂朋来半萍水坐上几冠簪漫説白衣送还矜防笔吟竹烟生窈窕花露滴萧森清缓幽人驾凉披傲吏襟曲终云总遏樽改月频沈人代遥连古风流妙属今醉来拈菊蕊凄恻后时心  

徐献忠  

赠四铁御史冯南江还里  

直道人间颂幽囚圣主怜但须寛一死不惜戍穷边慈母思张防吾人愿执鞭声华辉宇宙嶂海净云烟国是归舆论皇图合万年百忧聊自解四铁总堪传  

王鑛  

送大行谢驿梅使琉球  

使节分星象仙舟捧御函丝纶宣海岳天地极东南服荷殊宣赐才推絶域堪逺人胥乐附异俗乃能谙父老相如檄诗书陆贾谈徴牢宵逾十馆谷日过三牛马风何隔金银气不贪两阶遐格舜九扈乍闻郯专对名非忝周咨迹岂惭归航应载石赴阙及传柑国体从兹振兵威不自戡梅花洋信近延竚慰朋簪  

沈明臣  

兹游  

山水平生愿兹游亦偶逢溪清石五色山转路千重片雨孤峰入余霞众壑浓滩声风浩浩花气草茸茸波动将崩石云浮不尽松濑船牵月上水碓杂云舂宿傍鱼龙窟行随虎豹踪同行携郑老日遣画芙蓉  

周诗  

白谿篇为吴子赋  

采秀深谿沚高人思不穷仙岩回合里灵壑杳茫中震泽余霞接淞陵曲墅通夕沙流素月秋水逗賔鸿花色弥霜镜渔歌递逺空一舟沿泛处萧洒更谁同  

王穉登  

七十初度漫赋二十六韵  

忆上蓬莱殿曾雠石室书史臣陪出入丞相借吹嘘故国归来早长安不可居为园栖曲巷种柳拂清渠西县琴声近南邻树影疎庭驯得食鸟池跃放生鱼抱膝吟梁父无心赋子虚鄙人荆五羖醒士楚三闾白鸟相忘乆青蝇肯舍诸浅衷同扑满傲骨类籧篨汉纪偷桃旧豳风剥枣初秋山当几席春酒满园庐大斗劳为夀新诗赖起予自惭同袜线何以报璠璵浚邑干旄骑炖煌钟鼓车高僧遗巾拂名妓进衣袽丹指枫将变黄知菊渐舒何当飨敝帚不可赖耕锄花落从堆积云来不扫除每开池上酌频摘雨中蔬王猛贫扪虱公孙老牧猪陨霜嗟狱气蔽日愤刑余殿上谁扳槛屏前罢引裾终朝游汗漫岂但梦华胥中圣曾无计求仙焉所如桃花流水渡愿作武陵渔  

陆俸  

至阳山访岳山人  

访尔阳山曲迢迢丘壑重青冥恣遐瞩麋鹿伴孤踪高枕低云峤踈林度逺钟径余重九菊门倚两三松避地雾中隐鸣琴竹下逢夜长思共醉老去愿相从魏阙无令想仙风自可宗因思沉湎者役役尔何庸  

## 御选明诗卷九十四  

五言长律三  

黄鳯翔  

秋声  

新秋凉似洗噫气发清商木落空山月乌啼永夜霜断云喧故鴈零露泣寒螀戍角三城外闺砧一水傍天高声更逺院寂听偏长悄悄悲秋客徘徊正倚牀  

蟋蟀  

莎鸡闲振羽野外作秋声为怯霜前冷翻从屋角鸣随风喧古壁带月度虚楹影向檐灯近音飘砌叶轻幽闺机上怨孤馆客边情夜静吟偏切更防梦不成  

李维桢  

曹允宁水部心逺斋  

方丈端居室悠然与世违清香凝座满俗驾到门稀岳色遥当户京尘不染衣放歌啼鸟和对酒落花飞日渉  

闲成趣天游思入微云霞邀翰墨山水寄音徽谡谡风鸣籁溶溶月鉴帏防心宁在逺吾亦憺忘归  

沈一贯  

登金山寺  

宝界凝三岛雕台絶四乡江心悬法镜渡口出慈航塔镇龙王藏龛依鴈子堂溅涛销画彩隐岫湿炉香夜榜投僧火春帆引佛光巳闻潮是梵宁指蜃为梁呪食灵鼋喜斋心老桧凉望来炎暑薄歌罢海天苍素爱中泠水兼依大法王誓当涤尘袂高卧片云长  

沈位  

十二月二十一日献俘  

睿德通中夏天威震北隅遐方归正朔款塞献新俘清庙陈业彤庭显秘图五兵原不战巨寇已行诛将相多酬赏寰区尽大酺小臣叨侍从率武咏神谟  

黄洪宪  

别许都监  

萍水他乡聚多君倾盖懽九秋迎使节千里送征鞍乆客归心切孤亭别袂寒逺星江上落残月马头看岂不怀琼玖无因托羽翰相思不得见努力且加餐  

冯时可  

墓夜宿同圆上人  

木叶犹未落洞庭水溅溅空林上新月野寺如秋天清梵流山壑幽琴和涧泉僧归迷翠霭人语出苍烟兰焰招虫逗松飇警鹤眠焚檀相佞佛拂尘互谈禅薄味为灵药无生是大年廓然那有圣深悔滞蹄筌  

过六和寺怀莲池上人  

只疑山径尽展转见禅宫吴越分疆异齐梁建宇空鸟声频唤雨虎啸屡呼风草细春犹浅花稀暖未融江波侵去骑嵓采映垂虹于役不遑息何因见逺公  

张比部席间咏青青河畔柳  

窈窕长安柳参差河水濵波光羞比緑草色怯争新细缕临流濯纎睂对镜颦霞酣张绪态风约小蛮身不数章台暮空疑灞岸春离人正多恨羌笛莫教频  

送郑总督之镇  

圣主自垂裳犹怀御逺方月卿临马邑星使下龙荒地控诸关壮天连万堞长慇懃宣庙畧翕习动军装五利和戎策千言实塞章白题迎节舞紫燕傍车昻铃阁秋声静油幢晚气凉边沙看净埽朝野倚金汤  

李应征  

舟中眺雪  

俯仰迷江甸东南冻未苏扁舟下逺水积雪断寒芜朔气连沧海穷隂混太湖潇潇兼霰密脉脉受风扶大地遥浮越低空近压吴山川纷莽苍云木半虚无鴈路才分影鸥沙祗辨呼戢鳞潜素鲤侧目逗饥乌色借齐宫并音操郢曲孤披来朝练净映处夜珠枯不用裁梁赋偏宜入剡图乍惊容鬓似却怪岁华徂腊渐回杓斗春先到酒垆乾坤原浩荡泥滓蹔﨑岖自笑寒暄态谁燃造化鑪圣朝阳德在白日丽高衢  

邹元标  

中秋夜宿潭江上  

三五良宵好澄江一水平月华欺浅屿零落防浮萍白白兼流涌垂垂带树横邨砧凄古渡灯火伴孤檠字闪冥鸿过虫惊腐草鸣沧浪今几夕旷野百年情高阁凌霄霭危峦切大清松声秋万壑人拟到蓬瀛  

冯大受  

秋日郊园  

景外郊园胜芳原引兴长高谈开曲宴雅奏发清商丛菊篱边色芙蓉水面妆荷衣辞故緑柳带变初黄晚照莓苔径秋隂薜荔墙泉声经竹坞霞彩散林塘踞石呼毛颍临流泛羽觞文人骋妙説飞翰即成章  

善卷  

问道寻无着探竒到善卷高名自尧世古刹创唐年柱有雷文在亭因偃柏传攀萝循磴仄转径选幽偏玉室疑留藏金堂似昔縁有山皆露骨无地不飞泉燎火深逾耿悬崖滴欲穿洞中垂玉乳地底插青莲防窱还藏壑崆峒忽有天防当餐石髓莫漫学嵇仙  

余寅  

侍司马公发疃畮至茂屿十六韵  

遵渚有余清看人白鸟明遥分平野色乍入大江声旋旋空蒙失嶷嶷积翠生短柽皆岸立老鹳逐陂行进艇枯河涩扶笻絶巘轻危峦骖别榭神瀵堕前楹日月频挥掷山川暂合并防眸凝不极一啸意难平壮志听鶗鴂高怀讯杜蘅交情多险巘世事太纵横珍重鲥鱼脍寻常竹笋羮弈过天再旦睡到日西倾有地恣幽讨无时解宿酲干云栖老石苦雾羃荒坪万虑縁于俗千年好是名沧洲鸥鹭在敢愒旧时盟  

朱国  

颁厯恭纪  

阊门开晓日玉律下云边一纪逢羲驭千秋卜汉年灵台占气早上苑得春偏瑞霭含蓂荚懽呼杂管弦三辰传夏令万国戴尧天欲进升平颂惭无白雪篇  

太学释奠同郭美命行分献礼毕周览桥门石鼓归涂成二十韵  

上丁迟日丽咸秩辟雍先释奠周官礼安歌鲁国弦质明期敢后分献典宜防宿鸟初离树残星尚在天百夫趋陛防万舞列宫悬次第陈牺象从容执豆笾班居元老次位近素王偏十子升堂旧千春配享专循阶登降数荐帛节文全小大从于迈东西互折旋黄流才灌地朱燎已生烟毕奏咸和曲徐收广殿筵更衣辞鹭序散胙得羊肩坦步桥门外偕行猎碣边形模度科臼岁月昧成宣已免风霜剥无愁钟迁四诗虽絓漏终古自流传坐乆趖松日归来并杏韀协恭良不易同调最相怜好琢燕山石题名庙学壖  

朱长春  

载酒余不溪携客道场山改席归云庵回船碧浪湖  

溪盘游径曲山引放船清白屋莺啼曙平臯麦秀晴丝萦风袅袅花炫日盈盈两屐登厓迥防柑坐石平暖沙邀拾翠香磵逗吹笙社燕避人舞樵童领客行幽探过野寺携酌对春畊肃矣林岚景泠然山水声冶游迷落日余醉缓归程薄暮芳洲上褰裳采杜蘅  

方应选  

辛卯元日  

惠风开献岁旭日起层霄客邸频簪柏王春正转杓看山青落颍酾酒碧浮椒拥雪翻新厯攀梅忆去朝遐踪聊自寄侠气未全销吏隐躭残蠧官寒抚敝貂斗间龙劔动天外鴈书迢入洛名非陆歌衢路是尧但能寛宓肘宁敢爱潜腰到处堪携鹤何枝可息鹩占年饶雨露访道问渔樵万木琴中调三花舄上飘焚香迟白昼刻烛赋清宵我已齐喧寂何须厌世嚣  

汤显祖  

初发瑶湖次宿广溪  

病瘦那临镜清虚欲衣绵舂粮三月外伏枕一秋偏吉日将行色殊方或胜縁署过新雨薄气逐晚云鲜堂上行犹怯窗低寝似便命飘危叶起相湿死灰然君子能无疟良医幸有全月窗推药杵云户隐书笺气弱难扶饯装轻得漾船斑烂垂地泣葱郁旧茔怜故故随揺曳悠悠独遡沿金隄斜照落瑶水暮风旋客梦初移枕劳歌始扣舷外家依广下中国向穷边盱赣江连峡雷琼海隔天沧浪谁莞尔岐路欲潸然星谪郎官逺心知宅相贤赋诗耆旧引樽酒乐人传鸠祝人难老鹏扶尉欲仙山川弥望积丘壑几时专  

秋日西池望二仙桥  

池上映秋光登临爱夕阳镜中蒲柳色衣上芰荷香听雨初留屐当风一据牀猗兰延客语高菊以邻芳紫翠连山暝晴隂隔水凉坐看人世小仙驭白云乡  

相圃新成十韵示诸生  

礼乐在平昌诸生立射堂山形君子似地脉圣人傍四兽风云合三日月良天门驰直道星舍翼回廓卑壁新泉暖成帷旧木苍尝闻殷曰序如见孔之墙逺意桑蓬色清歌苹藻香修容随抗耦射策拟穿杨有鹄求臣子为侯应帝王同科非尔力得隽乃吾祥  

袁宗道  

送邵芝南太史册封唐藩  

暂辍编摩去行行入豫疆驱车游宛洛立马问韩梁雨洗沙溪净风传路草香云霞添旅槖花鸟贮吟囊白水秋澄彻丹山夜郁苍剪桐分帝子酌醴醉仙郎泛酒思文叔登台忆武乡民艰今可问何似昔南阳  

袁宏道  

旃檀馆雨中限十一韵  

卧观残帖蠡闲拨冷池灰洗碗供棃汁分垆炙芋魁雉斑穿砌笋目长宫槐谢草吟三复支堂看几迥思深泉透石吟苦将衔枚敝册胶春卤花笺污晓煤防飞频带子鸠雨不通媒种药愁沙涩增栏值岸頽茜衫官长过小服野人推木壁涂畨像丹房裂净苔菘菁欲放满自起斮旁莱  

王嘉谟  

余司隶本甫昆仲共集薛卫尉园亭池上作  

画防森前列鸣珂集上防渚宫坼城畔翠幄敞庭端缇骑明村落簪缨映树檀灵源二路泻空翠九门寒花鸟春将晚山川雪后看席移时借草觞荐半调兰选胜何须逺兴言自可欢凄清鸣涧壑掩映向衣冠日永宜酣畅人幽信旷观防心还自失寂寞独凭栏  

沈瓉  

夏省斋居【`时将有事于方泽`】  

幸属尚书省言随司马郎韬铃存上策俎豆肃初将故事禋方泽新恩逮末行黄琮朝献瑞粉署夜凝霜寓直参帷幄抠趋近衮裳斋心时听气陈力敢乖方身作长城许名慙尺蠖藏微衷期格帝贱吏亦从王拄笏迎西爽含蔬忆旧装竞传云汉咏恐负蓼萧章多垒非今日无祈信彼苍皇心迓天眷降福自穰穰  

徐  

赋得深闺秋织  

深闺秋色早中妇倚流黄寒杼传声切残丝结缕长壁间闻促织锦上见鸳鸯断绠金刀疾抛梭玉钏忙芙蓉丛出朶莲子簇依房纬密经防引文回字几行卷缣纒别绪移轴转离肠窗外乌啼夜帘前鴈带霜愁魂萦绮縠清泪滴缥缃星斗斜将尽支机动未央张彄乗月影完匹续灯光窦女思千里天仙妒七襄莫辞闺力苦边塞待衣裳  

焦竑  

松麓山房听雨得连字  

春隂游宝地襟袖搅霏烟雨合千峰徧云屯一壑偏冥蒙惊色暗滴沥讶声连檐树寒逾翠江梅湿欲然林空羣籁息门掩一灯悬径断翻增胜觞飞不碍禅秪疑人世里别有净居天  

黄辉  

襄阳隆中四十四韵  

斩蛟寒浦外何处卧龙岑乱世燕齐事高人管乐心隆中山故阖汉上日偏沈鱼水应竒防蜗庐耐数寻乾坤交顾盼雷雨动萧森感激轻强弱营综妙古今鹰扬师尽跃虎视敌全瘖王畧无偏正天威有纵禽雄图文武畧密计鬼神临紏合忘残局艰危失断金屯田判不退按堵了无侵风送回旗影星疎冷劔镡木牛机少泄巾帼辱犹任多垒挥戈气秋原别主忱三分宁夙画二表自余音宇宙纶巾老山河阵蕝沉荆梁寒色迥宛雒乱流深苔色还遗井松声岂故林短茅存露井叠劔引霜碪寂寞军前泪虚无世外琴笔筹空简策羽扇奈氛祲执御甘相属沾书共欲禁水流深感岁云出讵为霖抚稻思圭里看桃怆荡隂英雄俱徃迹叹息此弥襟想像躬耕罢归来抱膝吟  

吴正志  

暮春邀诸僚友署中赏牡丹  

名花经雨霁同舍各怜香岁月移根旧鸠曹胜防常当轩繁似锦孤本灿成章竞秀枝头重含羞叶底藏姿偏歌脸媚瓣簇捧心昻绛雪飘仙羽丹霞烂晓光无栏云欲护带粉玉为妆嫋嫋随风舞纷纷惹蝶忙容华真絶代窈窕失同行故殿羣葩后翻专众美场防姑原属草鹿韮亦为粮未必延州产疑分洛下芳吾犹寻种贵人已拟花王独步顔微笑偕来客引觞同心葭半倚聚乐幕高张防笔神俱炫传筹兴更狂礼忘先后辈人自水云乡有约倾醁何须问鹔鷞嘉賔欢杂沓小吏并趋跄投辖情匪诞留髠宴未央树隂交映碧鸟语间成簧日落犹停骑春归欲断肠明朝了公事好共检诗囊  

丁肇亨  

越卓凡招饮高座寺登看竹轩松风阁同席者钟伯敬马瑶草贺斗虚李新宇乗月而归  

髙座隐山岑千层楼阁深衔杯同览胜説劔复成吟竹影连苔色松声和鸟音乱花迎面舞飞蝶趂风侵屈曲通幽径逶迤入茂林沉酣犹未巳萝月满衣襟  

郑明选  

献县怀古  

汉代贤王子风流献县存遗书千载散雅乐几人论墓道松楸古祠堂俎豆尊故宫迷草色残碣锁苔痕鴈鹜浮河水风沙暗郭门行行一回首烟月度黄昏  

谢肇淛  

安平署中述怀五十六韵  

丘壑元吾好风尘力未胜漫言金马隐翻作土牛乗赐履三河逺封章六郡承幸无官长骂时有簿书仍地重飞艘集曹闲老吏能抱河城似玦临水署为氷北极通幽蓟南流控鲁滕穆陵齐地壮淮甸楚天澄畚锸冬还举秔稌岁屡腾邮籖妨午梦官舫促晨兴面目随人改文章避世称宁知贫是病转觉爱为憎旅食愁新况离羣忆旧朋弹碁时映竹开卷夜挑灯方外忘年友山中结夏僧露华红擘茘氷水緑翻菱逐电青丝骑排云白角鹰胡姬春酿压赵女晚妆凝宝带鸣条脱银牀织毾防梦回香灺篆歌阕月藏棱玉笛吹横塞雕弧走射堋邻多窥宋玉酒或送王伏劔经吴苑观涛过广陵名山皆蜡屐絶壑独担簦象阙通瑶极燕山应玉绳云衢随地望天路得阶升蜩鸴飞将奋驽胎价亦增词犹慙色绢宴巳预红绫捧日心常系从云气倍蒸讵知鹓鹭侣便隔鹿麋层绶忝郎官贵茵均刺史凭分符行郡国簉羽后农丞未学操刀割弥深捧玉兢云霄霜翮劲象纬彩毫凌但欲深怀瑾何知逺避矰风云变苍狗天地乱青蝇萋菲终安用蹉跎亦自应积薪甘似汲投杼更疑曾举世羞骈指何人问折肱沙虫吹未了塞马失何曽白眼终难变红顔转自矜拟抛鸡肋去勉就鹤书征冀北千金骏图南六月鹏寒流河漭瀁秋色岱崚嶒北郭竽长滥东山屐再登无劳沈璧马祗惜费金缯楗恐薪垂尽沙防岸善崩桃花无怒浪瓠子有荒塍楼迥随云度亭虚任月升榜师声欵乃稚子发鬅鬙蚁穴容周弁龙门媿李膺全身看弈局守口固缄縢宿鸟知惊弹伤鱼巳逺罾鸿心元矫矫虫羽故防防趋舍宁无定升沉固不恒长歌聊自适休吊剡溪藤  

陈荐夫  

团扇承落花  

宫扇偃轻罗宫花陨玉柯偶持迎绛雪讵遣杂青莎带露疑挥汗沾朱似障歌阵香风处逗片影月中过白为丛深损红因坐乆多残英兼旧宠相恋恨如何  

黄汝亨  

游焦山  

末照流晴豓长风薄暮潮山藏江寺古林引海门遥露气通丹井云根长药苗鹤书丰草护鼇背袐岩超灵境真无匹仙人不可招翛然遗世想万籁寂松寥  

荪谷  

横溪凡几度别是一林幽崖断凭桥合泉寒带雨流旧龛沉佛火新竹护书楼支许人俱徃烟霞气自投片隂堪结夏高树飒含秋便欲悬防屐还为胜地留  

熊明遇  

江渚即事  

寒轻江渚碧烟满市楼青打鼓船开岸鸣榔鹤起汀逺村交老树芳草借新亭渔子将竿挂舟人把柁停澄空飞白鹭浮霭隐蜻蜓晚对西山好岚光作画屏  

张鼐  

赋得春色遥看近若无  

和风吹丽景碧草动春晖黛浅分苔砌烟轻薄蕙帏浮香疑入梦澹影欲侵衣雨过回塘杳云深曲径微王孙池上緑塞客陇头菲相浥疑相望萋萋意不违  

题王光禄公觐南园二十韵  

古堞临平圃城南小有天狎鸥新筑社饮马旧开泉竹径疎疎影花蹊细细烟游蜂先得路乳燕正归椽户揽西山爽堂宜北海筵松涛日风雨梧井夜婵娟灵榭绀宫閟梵铃画阁悬峰湾迷洞口墙短出山巅亭耸孤峦峙桥通曲水涟一帘卷红雨半衲坐青莲梅蕊方舒雪杨枝又散绵逺风翻柳浪平水布荷钱桂树堪招饮竹林可对贤回廊初得句丈室且逃禅鳬渚浮花瓣渔矶隐钓船鸥忘机不动鹿野性弥坚幻影成何事浮名空自煎菟裘尔有主薖轴吾随縁  

杨鹤  

春日游百泉王信卿留酌赋别  

碧涧千堆雪苍烟九疉屏山光垂倒幔潭影落空青云壑丘中赏岩泉静者听一秋瑟瑟三峡水泠泠喷沫惊风雨回波射日星浪花穿地肺海眼洞幽冥石发摩尼色溪毛翡翠翎緑宜盛玉盌白好泻银瓶香泛共城稻清浮竹叶禅心参水观韵事补茶经鳬舄怜王子乌衣旧典型仓皇呼雀舫造次出侯鲭投辖肝肠见悬河舌本灵坐钦陪野服歌管动吴伶执手愁轻别牵裾酒不停骊驹归路暝灯火照荧荧  

程嘉燧  

九月既望次瑞卿惜别诗  

逢君春向暮相送忽深秋长夏无蝉噪高天极鸟投闲阶松叶碧空院菊花留晓月临山驿寒风满县楼人行落木戍马识渡河愁不谓平生泪还因别思流  

钱龙锡  

题豳风七月图  

国本民生系深思草昧存淳风怀墐户美俗写朋尊卜洛从何始承邰信有源艰难开圣主告诫切文孙拭目丹青丽赓歌雅什温思随工瞽诵欣望辟虞门  

钟惺  

溪晚  

浩秋难望平林但逺烟山枫红隔寺谿水碧连船寒犬喧疎店惊鸦乱晚天僧归残雨外笛散夕阳边幽思宜孤徃高情多所捐不知吟眺后何事亦凄然  

舟晚  

舟栖频易处水宿偶依岑岸暝江逾逺天寒谷自深隔墟烟似晓近峡气先隂初月难离雾疎灯稍着林渔樵昬后语山水静中音莫数归鸦翼徒惊倦客心  

杨嗣昌  

饮龙君御先生防园赋谢短章兼致莼菜  

白业开摩诘黄冠访季真路寻三径逺情共一丘亲翳水揺轻楫临风整角巾人从今御李家是旧逃秦发口言无杂掀髥笑欲频入山鱼得水狎渚鸟依人坐即扪经笥行如遇石囷自尝题偃骨谁拟戏修唇着史闲追陆填词偶效辛喉随车子啭听与雪儿新忽漫来飞雨因之浣素尘一声喧小海两桨蓦长津绕阁风无定窥檐气欲匀举杯当石面开扇拂云鳞醴酒荆王设葡萄魏帝珍倾筐宁欵谢投辖似过陈谑异鄱阳暴歌同郢里春门生行适越太史故居鄞贱子怀铅裔功曹入幕賔已都无白眼何必有青筠客次眠元亮神前醉伯伦一龙真矫矫三狗漫狺狺七里行边濑千岩画里身云烟挥在手钟鼓听非邻洗鉢如容我书裙防有因勉羞禅悦味兰泽采芳莼  

万燝  

三月三日同诸友饮江亭  

三月风光好兰亭事莫迟觞随流水转思逐落花飞水鸟沈波没山鸡掠岸归游人沾柳絮江女浣春衣轻鹢穿洄涧斜阳下钓矶相欢追祓禊入市掩柴扉  

黄尊素  

周玉汝年兄招饮郊外梁昭明庙  

积雨才生霁郊前士女稀相将斗酒去徃看緑隂肥庙古犹余像僧闲自采薇冠缨且暂解棋酒动相依逺鸟啼春晚孤枝映夕辉乆濡人事理那识岁华飞  

盛时泰  

偶然作  

酒醒闻雨响况复在山村木叶知时序鸡声识晓昏七弦频寄兴二畞足为园清净元无字逍遥賸有言未能离世网聊且寄丘樊白足人为侣同道作门茅茨临谷口烟火出云根为报陶景何时辞帝阍  

俞安期  

谒禹陵  

水土开荒服忧勤任圣躬八年忘内顾四载毕前功厯数虞咨及巡游夏谚同防稽临絶徼道里记方中玉帛诸侯集梯航万国通重辉扶舜日后至戮防风论徳人无间传家祚莫终寝园非逺隧祠庙异卑宫祭本天酬孝民犹俗尚忠穴深藏诡物石立窆神工秘守使竒探太史公为鱼心感叹酌水意尊崇草莽成臣礼精灵鉴鄙衷愿为松柏树朝暮护青葱  

王嗣经  

郊游  

禁树青郊外重城緑水湄园林春闰月花鸟昼晴时逺岫平浮槛清泉曲到池晚红私蛱蝶新緑遂黄鹂烟断游丝见风轻落絮知一陂芳草色禁得马蹄迟  

送曹能始还闽中分赋得李白诗湖清霜镜晓  

归客金陵道霜帆梦镜湖天秋水衣敛海曙日轮孤幔卷波纹縠舟凌露藻珠湖平光稍白风定浪还无清映氷花薄澄涵锦树铺鸟来分水碧人去乱汀菰贺监风流在临风酹一觚  

邵正魁  

观太学石鼔  

十鼓千秋石桥门列俨然功应昭羽猎世得纪成宣想像于岐日宁论入洛年法书存断画大雅在残篇色起云霞绚光争日月悬依櫺星自聚照水璧犹联呵护诸生重临摹博士专长同夔乐典岂羡汉经传后作知难及他山可罢镌子云徒晓事白首献甘泉  

汪元范  

寄邢子愿三十韵  

自作西京客深嗟阻旧游凉风生逺道景色入清秋董泽蒲先脆樊川菊正稠潦收鸧警露霜落鴈环洲积气坰边合寒烟木末流夷犹频出郭萧瑟一登楼转切怀人思宁销去国忧眼穿临渭汭神越绕齐州忆过坊城畔寻君泲水头授餐存缱绻下榻媿淹留蓬径要真隐畦学故侯避喧敧皁防抗世拥羊裘侧目羣公忌修容众女讐扶揺矜鷃雀驰骋弃骅骝贝锦徒虚织华簪信乆抽雄心输寸翰矫志傲崇丘苑囿晴偏媚文章老更优成荆国宝兴狎防湖鸥漫拟归同趣翻怜抱别愁栖栖应去鲁碌碌似依刘旅服凋黂緼行装断蒯缑关门繻用弃幸舍辖随投促席倾宵雨联牀听晓筹素交欣再接新好竞相求阮氏才皆俊岑家燕屡修未辞渼陂夐直爱竹林幽卒岁惭多累余生实寡谋襟期良有待防面渺无由契托他山石情悬剡曲舟尺书题字灭欲致定沉浮  

吴兆  

癸卯元夕曹能始席上咏夹灯屏得花字  

火树当筵出灯屏绕席斜逶迤一片影匼匝九枝华薄素流明月层波浸百花龙膏然作雾鹤彩散成霞晓户莺窥镜春牕蝶误纱盈盈空内外瞰客若为遮  

冬至夜集曹能始园亭观伎  

佳候要佳丽山斋启暮扉入园惊茘发窥琯见灰飞梅乱歌中落春争笑里归橙香寒靧面桂气暖薰衣粉壁钗横影雕窗烛散辉不堪弦管歇残月尚栖帏  

偶书闽中风土十韵寄金陵知己  

风气南来异行行岁月赊梅香逾五岭猿响类三巴时见蛮烟黑还惊左语哗舟中喧水碓城上出人家茘子家家种榕隂处处遮居民晴着屐市女晚簪花短蜮能伺影蜼鱼防喷沙蛎房经雨吐石入春华劔浦龙何在螺江事可嗟好游非向子录异是王嘉乡信难逢鴈归期易及爪吾生从汗漫世路更无涯  

元旦书事  

闽中风景丽元旦百花开有岸皆萦草无波不染苔树光揺粉蝶云彩照金罍浓黛新年防春衣隔岁裁夜罏藏宿火晓烛剪残灰袖里分余蕙钗边罥落梅松枝当户插椒气拂牕来正好随懽笑那知客思催  

人日立春林民部宅观伎  

防节值新年东风袅伎筵土牛官鼓迓彩燕内人传杏子裁衫薄梅花防额圆歌深眉黛蹙酒重脸红妍香雾迷窗鳯金屏影柱莲尚书旧东第賔客喜重延  

集林光禄新第得花字  

到户尘喧逺开门蕙径斜图云流碍栋刻鸟立窥纱带笋移邻竹栽枝寄别花残霞藏宿雨弱柳堕栖鸦亭敞分歌伎池清漾钓槎谁言光禄第定是石崇家  

师子岩  

石罅置檐楹高低纵复横临深畼幽意极崄尽游情火照潭心影经传洞腹声际眉岩电射绕足磵霓生潜怪禅能伏蹄鼯狎不惊欲穷前胜处无路若为行  

过吴门访沈野范汭携酒至因赋  

臯桥通市外鸿墓即城隈芳躅君能继衡门客到开药香余石臼茶緑泛山杯邻圃花迎发东家酒送来池萍初防絮阶笋欲穿苔谁复寻行迹荒蹊不剪莱  

春日过冯祭酒孤山别墅  

池馆青春好泉台白日辞梅香曾赏处柳发独攀时湖舫游新主賔阶生旅葵野烟沉酒径山月冷歌帷邻起山阳篴庭闲谢傅棋还闻有遗令开閤散诸姬  

过西湖怀曹大参学佺  

每忆同游处凄然起旧怀兰舟曾泛泛春鸟正喈喈几访孤山影常持净寺斋苦吟花阁晓泊月柳桥佳此别经三载闻官进两阶旌骖临蜀道賔客散秦淮出祖龙江日嗟余不克偕  

法海寺  

野航时可系林寺昼犹扃古木无年岁清隂满户庭客来方礼磬僧坐但翻经烟起炊茶灶声闻汲井瓶窗过湖鸟白檐挂叶虫青蔬饭欣然饱徐徐步逺垌  

王醇  

寺居答陆无从先生六韵  

还乡亦是客栖寺宛如僧麦饭邀孤磬花龛懴一灯夜寒分白月好借青藤病起惟嫌雨心清似结氷所思穷巷隔相望乱愁凝几日东林下秋风落叶层  

倪元璐  

皇极门颁厯作  

鳯阙开形旭猊炉散紫烟六阶齐度纬七政转玑璿甲厯龙躔改寅賔象魏悬明时功在革资始义承干黒帝威初试青皇位早传周官新月令甘氏旧星篇人继羲和后书成蓂荚前庚先三日戒贞下一元旋图箓符垂赤干支德应兴王惟省岁太史又编年赐出黄星曜披看緑字鲜因知天厯数如日起虞渊  

黄景昉  

何太常悌邀歩南郊覩圜丘享殿斋宫诸制恭述  

皇矣穹窿广君哉制作殊改弦歆世庙分祀别留都日练金支秀春回华盖趋竹官灵放羽客韵虚无茧栗三牺用华百末敷篆烟飏郁鬯罳影入瑚冨妪坛仍峻高皇座稍隅殿询公玉带庭接鬼庾区忆昔陪清跸于兹享大雩鸟衔斋馔素沙防布袍乌重许窥阊阖须知辨濮泸帝真云汉主天转斗牛枢禁地人雍肃祠官汝敏肤秩从夷典礼伦始契司徒谁献河东赋空吹冀北竽戚干容肄雅卿景合赓虞  

李世熊  

万石山信宿  

凌晨曳秋策巘叠贮云多流水看人尽微风带鸟过磴穿山骨巧叶改树顔酡目刮峯皆异窍虚籁尽和浮杯依石醉倚簟纳泉歌桂魄扶飇冷乌痕染月皤何能从五岳矢寐此槃阿  

谭贞良  

楼桑先主庙  

系出中山近名从小沛闻卜邻占李定望气得周羣象叶黄龙瑞符仍赤帝文全家赖脱险一旅忽能军名士收诸葛英雄独使君志宁摧百战力已限三分泪尽髀生肉魂归栈入云枯桑遗庙折野火断碑焚系马临风至题诗塞日曛枌榆存旧社弦管尚纷纷  

吴骐  

寄怀金天石  

旬日陪吟啸雄才尔不凡风雷生动荡浑沌剖机缄雕鹗为旗帜蛟龙受辔衔清思三峡永竒句一峰巉照乗珠何丽连天草尽芟赤文搜玉笈梵字出金函戛击能忘寝华腴亦解馋骊歌忽戒道鳯德阻深岩雨积黄梅苦潮连碧海咸地同梁傅湿愁似楚臣谗四望伤王粲多能忆阮咸欲知求友意梁上燕呢喃  

王鏳  

留别白门同病  

濩落犹诸子萧条更此身自知行有恨敢谓至无因是石吾冝刖非竽世莫珍匡衡经易诎孙寳道难伸帙冷囊萤烬门芜食雀驯秋期松寺杳夜遂酒灯频疟苦揶揄鬼贫甘俯仰人奏廷书未乙丏緼纸徒申洞口投棊局城隂结钓纶叩门惟剧孟断席共田仁醉泥寒云外行迷夕水濵自竒防履迹谁落一冠尘山黯浮云髻江明凸地银染村枫色败薰画袖香陈旅食嗟何赖乡醪报已新扁舟东下疾烟雾隔沾巾  

良琦  

吴水西袁子英憩余寓所有怀玉山匡山云台以端字为韵  

兰若清溪曲苔蹊宿雨干闭门书自展扣竹客相看莲社容沽酒松房可挂冠风流成雅防慷慨失幽欢日落江声急山空玉气寒桃源人已去柳迳菊初残簪盍賔朋集田收秫米寛郑庄元好客陶令独辞官诗意迂辛好才追短李难交游敦道义出处共盘桓昨日山行乐连朝兴未防孙登啸絶响灵运屐宁刓眺逺欣情豁临深怯股酸石竒祥鳯舞池碧老蛟蟠曲磴与频憩苍崖向欲刋披烟行荦确拂雪到防岏岩橘黄登俎畦菘緑在盘空迂长者辙真具腐儒餐聚合惊云散睽离见月团鹿鸣还自咏流水不成弹鸿鴈啼荒浦鳬鸥落暮滩冲襟聊一写搔首睇云端  

岁暮有怀玉山兼柬彦成子英  

城府一防面尘埃各满襟悤悤官寺饭草草市楼斟归棹随沙月飞帆拂渚禽妓妆红照水仙侣玉为林宅近梅花早溪清竹叶深佳儿候门喜好客向筵临閤暖帘围绣香温鼎错金酥杯春酒味锦瑟夜弦音贺老狂犹在袁安瘦不禁文章防社友园墅忆君心池隔茅亭静山当雪洞深想听松子落应念野僧寻世态今轻薄江湖有陆沈卷阿谁复赋招饮且高吟时见祅氛息年催雨雪侵新诗肯相慰把玩比璆琳  

妙声  

送僧归日本  

碧海蓬莱外扶桑日本东居然成絶域乆矣染华风王化能柔逺遐琛亦防同佛书龙藏古梵夹象胥通问道来飞锡浮生若转蓬中朝师法在厚徃圣恩隆归羡翩翩鹤吟瞻肃肃鸿片帆唯就日万里若游空洗盋鲛人室焚香海若宫将迎烦国主感叹聚邻翁告别行何遽题诗媿未工悬知音信絶徒望海霞红  

广润  

赋得新月柳  

初月生明夜婵娟映柳时幽晖凝露叶淡影弄风枝写黛将开镜停梭未理丝弦调银指甲佩曳翠腰肢顾兎眠还起惊乌舞乍敧一痕青眼媚万缕素心知濯濯俱盈手纎纎互鬭眉攀条悲徃事流彩误佳期偏照深闺梦长牵故国思关山正愁絶莫向笛中吹  

赋得东邻美人临潭水二十韵  

窈窕东邻媛明妆緑水洲有怀殊缱绻无梦独夷犹泛瑟来湘浦为云下楚丘洛妃娇自倚汉女愧同游靥辅宜嫣笑丰神洵好逑钗沉将化雀佩响欲惊鸥练渚霞裾耀兰臯路屧幽莲花矜并蒂罗袜诧分钩彳亍凌波怯低回照面羞却怜潭上影还似镜中愁写黛防颦翠横波并作秋翻疑身不定转觉意相投濯发莼丝乱牵情荇带柔素书鱼断絶红怨叶沈浮物侯纷揺落津途漫阻修君心宁比汜妾命宛如沤珠浦谁当合龙渊孰与俦烟帆劳倚望江杵倍离忧落鴈青峰外疎灯古渡头断肠人不见日暮水空流  

方孟式  

秋夜林  

林深长寂寂夜永漏迢迢月透玲珑砌花舒宛转娇衔杯浮竹叶得句防芭蕉池泻芙蓉面风轻杨柳腰流星喧蟋蟀零露湿鲛绡银汉翔鸿鴈烟霞隐玉箫清闲自今夕风雨妒明朝万木纷飞意相思到六桥  

章有渭  

春感  

舞蝶庄生梦啼鹃蜀帝魂紫芝逢胜友芳草想王孙小阁闻鸡唱闲庭听鸟喧晓烟迷麦陇春雾锁柴门鱼戏青萍动风吹碧叶翻防毫题玉柱緑蚁引金尊乍摘葳蕤草长依翡翠轩避秦无絶境何必问花源  

景翩翩  

寄情十四韵  

握粟詹予美端蓍竟我欺前鱼如未弃下鳯故应迟荏苒惊吹律凄凉忆屦綦漫餐妃子秀虚齧舍人饴嬾去初侵鬓颦回却到睂泪痕留琥珀花胜淡燕支露遣氷纨冷风传画角悲题盘縁伯玉素事班姬苦海填愁遍盟山着恨移秋深仍系帛日入已栖埘石阙何能解刀头尚可期三縁经曲折五内几妍媸尘掩菱花镜心揺桂叶旗何妨梁下信更作有情痴  

王微  

汪夫人以不系园诗见示赋此寄之  

湖上选名园何如湖上船新花揺灼灼初月载娟娟牖启光能直帘钩影乍圆春随千嶂晓梦借一溪烟虚阁延清入低防隐幙连何时同啸咏暂系净居前  

游牛首阅春江即目  

初晴开柳色忽照片樯悬林逺莺声倦江流月影圆余花绣崖谷幽翠染云烟雨带前朝梦春留昨日妍平洲防镜合灵院一灯然只此佳游际疑参雪后禅  

许篈  

谢编修黄公惠诗扇  

越槖传轻箑良工制作劳古藤分剡曲寒竹截湘臯洒落留清什飘扬动彩毫书因逸少重价为谢安高自得防金赠还同一字褒年年火云日长是忆仙曹  

## 御选明诗卷九十五  

七言长律四  

刘基  

忆山中  

句曲峯高倚太阳不风岩谷自清凉四时岚彩霏琼雪百道泉流湛玉霜雅称采芝追绮季尤宜散髪学嵇康龙鳞璀错松当径鳯尾攡枞竹过墙月上海门蟾早觉露寒天宇鹤先尝仙人卓劔降魑魅道士书符禁獝狂宝气丹光生夜寂黄精白术引年长茅君虎卧瑶坛上萧史鸾栖碧殿旁桂树寒山违谢客桃花流水忆刘郎猿猱任占青罗帐薜荔从生緑石牀世难有身空自累诗成无鴈倩谁将欲凭锦瑟传幽思才理朱弦意已忘  

宋濓  

和刘先辈忆山中韵  

忆昔山中链九阳山头旭日正苍凉鳯笙吹暖云中火  

龙药凝成鼎内霜灵户启扃森虎御中房持戟混桃康山分秋色侵氅蜗学天书篆败墙五鸟花开呼鹿守千龄桃熟递仙尝伐毛定欲追秦女歌鳯谁能笑楚狂种得神如盎大养来瘦鹤似人长楼延虚颢殊庭上树蚀苍霞曲濑旁劔气尚堪吞鬼伯诗魂端合起貛郎但求脱粟三升饭肯赋眠云六尺牀洞雪成浆烹日铸海苔为纸冩凡将举头便觉三山近小大俱冥百虑忘  

思春辞  

美人别我城南去几见楼头凉月生南浦沉书寻素鲤东风将恨与新鸎丁香枝上同心结九曲灯前白发明花托芳魂随鹊梦草移愁色上帘旌物华半老燕脂苑春影轻笼翡翠城歌扇但疑遮月面舞衫犹记倚云筝因弹别鸐心如翦为妬文鸳绣嬾成宫烛不啼偏有泪湘桃无语自多情岩南树密晨乌集江北潮回暮渚平幸有梦中能聚首唤醒恨杀短箫声  

和苏编修游东明山诗  

东明胜槩实佳哉图画天然八面开云影入帘纷似絮峦光染被緑如苔学书犹忆临池写采药曽经带雨栽祗为鱼龙期变化致令猿鹤互惊猜数茎白发虽侵镜百链丹心不作灰中使传宣承顾问东朝进讲每低徊月移禁掖藏书署花压瀛洲视草堂岂意衰龄霑异渥因兹胜赏得重陪丁宁杉桂无竒句约束溪山属骏才倚杕指林寻故迹赐衣湿雨借新焙名篇递玩丛如笋嘉卉当筵粲若杯松鼠沿窗行且偃山禽窥客去仍来但知笑齿时频启何事愁肠日九回寄语山灵休厌我有花莫待作诗催  

陶安  

壬辰清明日客有携酒城东邀陈致中谢行可程子舟马希穆及余游月盘洞天偶遇张文泰遂全饮欢甚行可以老杜清明二诗次韵纪事因就韵赋【`录一首`】  

千门插柳緑含烟陌有轮蹄水有船花下酒杯堪献酢松间山路更攀縁仙童见客频留坐飞鸟依人每可怜席展园亭殽杂进粥香邻灶火新然有闲爱结渔樵侣无术能飞子母钱自笑劳生空扰扰欲求鼎药为延年  

苏伯衡  

送蔡思贤叅政使蜀  

清晨旌节三川去今日车书万国同燕饯都亭来诏使停骖乡井访邻翁峯经回鴈边声静峡入啼猿树影空昭烈祠西诸葛庙秦州城北隗嚣宫神交露立苍茫际长啸风生感慨中毛伯昔闻周上介随何今见汉明公布宣德意相如檄囊括山川太史功河陇从兹兵不搆轘辕此去路相通庭充橘柚陈方物歌听巴渝识土风最是多情江汉水直随归楫到江东  

管讷  

题典仪柳以临九鸾白云图  

清郎今是楚仪官鴈荡云山画里观山似青鸾来九个云非苍狗变千端倚门斜日枫林晚拄笏高秋草阁寒庭树鸡鸣思问寝江庖鱼美阻承欢桂因招隐烟丛老萱解忘忧露叶溥溪上樵归风且便源头童汲雨初干乌犍耕后曽秋获白鹤归时及晚餐东里迁居逢孟母西邻醵社祀丁兰天边见鴈归心切月下闻蛩旅梦残紫诰定应来绚烂防衣重得舞盘桓板舆前引行花径竹杖旁随过药阑春酒高堂介眉夀更图家庆后人看  

敬和画碧桃诗韵  

风流画史惜年光写出宫桃异众芳深浅旧红浑改色轻盈新碧倍生香佳人金谷顔如雪阿母瑶池鬓已霜不与杏花争艳冶肯随柳絮效颠狂靓妆姑射花钿小缓步飞琼玉佩长勾引流莺窥翠幕留连戏蝶绕华堂题诗细咏情何极呼酒相看醉不妨带露一枝尤莹洁絶胜汤饼试何郎  

赵迪  

题山水人物  

德星堂倚碧山隈乔木萦纡曲涧回萝迳乱侵红叶满松扉不掩白云来深秋庭发黄金桂积雨阶生碧玉苔千嶂停云修竹暝孤琴侯月绮窗开夜深醉倚岩前瀑香暗吟余雪后梅谷口幽期时怅望辋川佳兴日徘徊溪声梦入寒猿断鸟影愁将夕磬催佳句多情追沈谢闲居有赋胜邹枚珠林落影明窗户翠壁飞花入酒杯泉石趣幽依枕席芝兰香蔼近尊罍鸟声闲对云间榻林影青浮江上台即此端居人境外更须何处问蓬莱  

王彞  

送安南使还国应制  

帝德如天四海同卉裳相率向华风称藩特奉龙函表偃武仍包虎韔弓贡自炎方归域内心先流水到江东路经日出知天大城与山蟠见地雄诏语陪臣趋玉陛班随仙仗列彤宫陈情委曲为蛮语赐对从容彻圣聦驼纽新颁玉印重螘觞屡饮尚尊空承恩共识皇华使命将母劳矍铄翁已儗再将周日雉底须复表汉年铜五弦曲奏鲸涛息重译人还鸟道通薏苡生仁供旅食桄榔垂叶防诗筒部迎定见新王骑驿送犹思上国鸿歌舞万年常率化扶携百越共摅忠大明烛物今无外从此看如禹甸中  

陶宗仪  

题霅上张元之溪居卷  

清溪流水白云关处士高标玉笋班虚馆数楹愚剡似好山十里画图间风前高柳株株弱沙土羣鸥个个闲煑茗汲清童子小引雏哺果鸟声蛮研鱼自可开尊爼肃客何妨响佩环避世武陵同絶境濯缨还许散襟顔  

易恒  

清明约友游昆山二十四韵【`并序`】  

是日期而至者五人不期而至者一人期而不至者二人袁校书子英余道士复初实洪武十五年壬戍闰二月十六日  

老逢节序感流年聊复追游媿昔贤政以渐当修褉日也宜仍咏舞雩天人时并值良难继童冠相随亦足怜耐可襟怀重吊古何烦羽翼逺游仙寺因郊祐称题胜境出关荆防染尘世流光嗟百五浮图幻界诧三千海门翠割蓬莱股地轴苍擎太华颠危石堕云争一发瘦笻削玉过防肩行厨旁午开僧阁啼鸟留春近客筵载酒防防犹问字挂巾萧散类逃禅寓形宇宙何今昔知已朋游孰后先道士步虚辞折简校书写韵摭遗编采芳未许芝同茹结佩空期璧共连谷应雄谈惊鹤梦潭惊长啸起龙眠青山若与斯文契白日宁于我辈延造次雪盈明镜里等闲霞散落花前巨云忽负鼇头矗旧鬼潜悲马鬛迁碑蚀文章苔浸渍俑迷翁仲草芊绵乌鸢蝼螘俱成累钟鼎山林各自便万井村墟空杼轴半楼风月尚秋千杂英疎薄无多好新柳纎柔有底妍畧见愁随身外遣谩凭句就醉中联乘时物色从教在即事风光岂偶然蹑屩归来清不寐筠窗细写白云篇  

童轩  

建业清明书事  

节物催人到客边江南风景迥堪怜鱼儿池馆新生水燕子人家又禁烟几片落花寒食后数株高柳夕阳前春衫小试香罗雪骏马骄嘶白玉鞭緑水青山浑似画暖云芳草最宜眠松醪有客邀村社麦饭谁家洒墓田自愧道旁扬子宅十年闭户虱生氊  

汤勣  

楚山览秀  

九州十分楚居三背扼中华控斗南鹦鹉洲长天接水鳯凰山险市横岚緑云荡晓开还合红日翻波吐复含柳拂晴晖连鄂渚草分春色过湘潭樵夫唤酒携村果衲子缝衣采石楠释闷胷搘高拄杖赏闲胫屈小兜篮紫姜嚼过丝丝脆青蔗分来寸寸甘放胆江湖穷极翫侧身宇宙足幽探八公山下红尘路五老峯前白石庵非挟钓鳌投踒相可因驯虎见髥叅笑人席上排珠履看客庭前堕玉簪溆浦香泥肥碧藕洞庭秋色醉黄柑闲边引兴团空翠梦里题诗到蔚蓝傲睨饱观江左胜壮游不载陇西惭足间试过程程丽眼底经来处处堪好倩王维图入画四明归对故交谈  

题薛四公子湖山游乐卷  

勲伐旗常富贵家偶将琴劔作生涯一天丽泽悬舟尾千里清风逐柁牙苏轼隄边穿柳叶林逋冢上撷梅花看云漫倚迁莺谷扫雪闲眠宿鹭沙吴女踏歌畨白纻越儿扶醉侧乌纱马前细路通三竺鹤外遥岑隔九华山鬼出游乗赤豹水神入赛舞鸦布衣宰相陶景火食仙人蔡少霞羞着战袍冲蚁阵倦拖朝履聚蜂衙虽犹紫禁官分粟不类青门客种伏簄长鱼供脆鲊触机巨鹿献肥羓邻船借臼舂菰米僧舍移铛煑蕨芽才掬红盐咀橄榄又斟緑醑荐枇杷江心款试惊雷荚海口徐回贯月查两浆轻波淩菡萏半帆疎雨拂蒹葭戏投小店呼无比笑指高楼唤有巴数击敛昬津吏鼓几声舒晓逻兵笳词林俊染藏诗轴艺苑豪踪落画叉乐地緫教情若絮冗途宁卹事如麻锦囊收拾瓌竒满归对都城作者夸  

李东阳  

春寒二十韵  

软红香里见车尘剰取余寒在水濵飞霰有时还着面微霜何力尚欺人湖波欲动清犹浅草色初回緑未匀卷尽帘栊无燕雀阅残冰雪但松筠吴牛月下琉璃薄胡马风前苜蓿新作态檐花如怯语多情堤柳似含颦朝衣试换应嫌早市酒从沽莫厌醇赐拟宫恩传汉烛别怜归思绕江苹山墙地坼虫仍蛰海国天高鴈始賔醉爱火犀曽贡粤歌传土鼓漫吹豳哦诗转觉吟肩耸澼絖难医病手皴未放韶光过九十肯抛长夜守庚申琼楼玉宇骚人逺旧谷新丝野客贫甲士梦惊曽彻骨纬嫠心苦更伤神绨袍范叔谁相恋大被姜郎且共亲万顷直须酬老杜重裘幸免作穷陈年华草草催防鬓宦迹悠悠寄一身愁引冻泉分淅沥怕登高阁看嶙峋每惭温饱谋生拙一任炎凉过眼频从此愿持邹衍律遍教隂谷是阳春  

圣驾视学有述  

翠华重匝护金根鸾驾从容下玉阍一雨隔宵清辇路五云先晓覆桥门中天地迥乗龙御在庙心劳想骏奔礼乐百年昭象设衣冠三代蔼云孙拜瞻共识师模重坐讲方知圣道尊履上仙班威咫尺耳闻天语玉清温鳯团赐茗公卿贵鸡舌分香侍从恩敢谓文章非国运故知笾豆有司存休风令遣羣方动盛事仍兼徃代论从此六经功乆大须将覆载比乾坤  

雪不止  

漫将春雪比冰山日薄风稀渐改顔怯势已销红兽炭欣贪犹咏旧柴关无情竟作淩空去作态犹能拂袖还积淖有时妨跋涉乗危何力任跻攀人情自觉多时厌世事长于好处悭莫怪云师大驱逐向来嬴得一冬闲  

陆容  

送张企翶之广东提学  

天语遥将度岭南一方师表羡君堪潜回风俗观新政乐育英才副昔谈爱护襟期同郑老能诗标格近罗含少年科第曽谁负大好文章每自惭好士一生心耿耿阅人多中目耽耽芹宫防讲晨留榻柏府程书晚驻骖道路漫从泷吏问姓名先得峒民谙蛮音啁哳初难辩海味珍竒素所甘画鼓发船驯巨鳄青衿拥座听春蚕文身俗在能无教可语僧来不放参龙墨汚唇闲吮笔荐冠笼发老胜簪敷文圣代今同契典礼仪夙陋聃逢石只应呼丈拜歃泉宁复佀渠贪花明蕉荔供行色味杂防蒌当酒酣故国乾坤惟欠雪莫年山水定工岚清风入诵炎蒸散化雨随车槁瘁覃骏骨收时忘牝牡色丝成后看青蓝赠行已乏金兼百饯饮何妨爵过三徃事莫言温室树殊恩还忆上林柑鸾墀宝玉留情献蜃窟遗珠借手探转眼又期归报最坐移邹鲁到琼儋  

吴寛  

怀修竹书隐  

春寒漠漠雨溟溟假寐书牀午梦醒十载客居便巷陌一时乡思绕园亭繁花照槛知堪赏乱石钩衣忆所经恰有古苔三亩緑都来修竹万竿青当窗好鸟通人语挂树危蕂学字形日射韭畦朝可翦香疑椶室昼常扃鹿场旧筑犹存号鹤冢新封未刻铭架上残编归拟读移文不待北山灵  

次韵鼎仪世贤问予病目  

药裹长随老杜居全凭坐客诵方书岩前激电空闻烂屋上繁星顿觉疎遥望未能知匹马不祥幸免见渊鱼诗家善谑坡应尔旅馆清斋泽也如似説北门春色近试分东壁夜光余烦君漫举卢仝事此事非予却是渠【`时玉汝得子误以见戏`】  

文林  

还家十韵  

中外驱驰二十年暂依桑梓息尘縁岂无薄禄终非计幸已还家莫问田岁乆先庐从敝甚水边乔木故依然过从喜有贫亲戚检理犹存旧简编千载秋风三径菊一篙春水五湖船饭抄云子长腰米羮煑银丝缩项鳊绕屋溪声林下乐满窗花影日高眠晚于世味骎骎淡静觉闲居事事贤作计已逃多辱外收功能及未衰前只应今夜西斋梦不到红云北斗边  

述怀  

闭户无端鬓亦丝寻梅有梦觉方知嬾挥尘案书高积喜展风帘鸟下窥两月春隂愁共结百年身世老难支微酣坐睡似入定乆卧拜官如出师景画牛心独逺防养鸭性还痴且便东郭田常稔肯使北山文更移乡味已甘菰米饭旧游空忆草塘诗从渠冷暖过还定自我悲欢徃可推独鹤于人亦何有闲庭阔步镇相随  

储巏  

郑城大雪追次应韶韵  

雨雪淹旬记秣陵燕南三月尚严凝帷车戒晓初闻霰佩劔冲寒似握冰野漫忽迷官路曲水眀聊见女墙层却妨宿麦经春烂似厌繁桃向日蒸冻合诗肩饶噤痒花生醉眼任瞢腾凭君莫擅山隂胜瀛海竒观恐未曽  

杨循吉  

新治小轩成  

费将心力治斋居细竹移来叶尚疎雪白蛎光铺槅眼鸦青布色染帘裾规模别出经营外景物新呈晦没余髹壁正防童稚汚粉墙还待友朋书今宵才是题诗起此席方为防客初前郭后村无旷地相过莫怪不寛舒  

沈周  

市隐  

莫言嘉遯独终南即此城中住亦甘浩荡开门心自静滑稽翫世估仍堪壶公溷世无人识周令移文好自慙酷爱林泉图上见生嫌官府酒边谈经车过马尝无数埽地焚香日载三市脯不教供座客户佣还喜走丁男檐头沐发风初到楼角摊书月半含蜗壁雨深留篆看燕巢春暖忌童探时来卜肆听论易偶见邻家问养蚕为报山公休荐达只今防鬓已毵毵  

东园  

芳园好在齐封内不似生涯事瀼西带月槛泉临晚灌向阳膏土及春犂鱼鳞密蓺多佳种井字新开足小畦邻叟见侵频让畔贵游来踏偶成蹊薙荒緑遍千锄草封植香加百篑泥尝见蛴螬食苦李不嗔童子觅栌梨绀芽红甲时时长碧肄缃枝得得齐着雨桃花冲燕落受风杨柳信莺啼输官不敢逋桑税款客犹能荐韭齑风月独追司马乐笙歌偏笑辟疆迷乞栽帖子儿亲送种树方书袖每携我忆寻芳一相过衡门寂寂土墙低  

胡纉宗  

春江听雨赠尹举人觉  

扁舟新买系江边风满三谿烟满川杨柳花飞雀欲啄芳洲沙暖鳬初眠情亲客子酒连夕性僻主人诗累篇细雨带泉遥淅沥小滩入枕共潺湲即看石润螭生玉见説云盘龙在田江曲踏花花拂面长安春色醉如仙石湖篇送卢师陈兼寄黄得之吴与成  

石湖荡漾照姑苏十里楼台接具区天子赐名犹旧额相公结屋又新栌山揺百亩玻璃影云拥四时霄汉图月下舟航携海岛水边亭榭坐冰壶系觞邻叟经旬醉鼓枻渔人中夜歈兄弟文章堪继陆缙绅科第独称卢皋桥黄子才相望震泽吴生道与俱春草诗魂吟壁水秋风归思动莼鲈酒逢贺监应忘我名并杨烱岂溷吾白下相看忽相送虎丘何日共携觚  

杨慎  

长江万里图  

五才坎德迥灵长万里岷山始滥觞流汉天回经滟滪盘涡谷转下柴桑扬澜左蠡曾潭府大壑归虚广莫乡天遣阳侯分淼淼帝咨神禹画茫茫岑青翠观鲛人馆水碧金膏龙伯堂景浴阳乌朝旭早焰然隂火夜霞光烟寒星散三洲树风致云飞百尺樯鹤子鳬雏喧澍雨纹螺锦蚌映翔阳笼筒津鼓惊浮客款乃渔歌属赧郎泗磬石钟锵岛屿轻涟苹彩媚沧浪投鞭堪笑苻坚策静练难赓谢眺章彩鹢退飞休借问白鸥浩荡信徜徉  

费宷  

近田为左军许经歴作太宰松臯公子也  

世禄人家俭素风庄前常产十余弓乌犍散出林塘畔白鸟羣飞烟雨中附郭料无三里逺为邻何止八家同多情食力如徐穉有训遗安似德公万防秀峯秦洛界一渠流水渭河通临餐日日知农苦忧国时时愿岁丰随柳傍花春早晚瞻蒲望杏墅西东儿孙来徃壶觞便賔祭从容礼数崇载满几车曾自祝笑分三白是谁功阿衡相业从莘野正好趋庭问乃翁  

黄佐  

庚子三月八日奉命充经筵讲官有感赋十韵  

春风环佩集羣仙回首瀛州二十年院柳緑垂鸾驾外宫花红入鳯池边晓承纶綍开经幄夕佩兰英拱御筵青琐赤墀聊复尔璇题珍馆故依然三阶瑞气纒黄道六借荣光出翠川祖武直从高帝始人文真羡孝皇前座临北斗霑尧酒【`永乐中讲读官燕赉同尚书`】帘卷南薰协舜弦【`天顺中延诸学士于便殿命中官抚琴`】长乐赐来霞锦艳上林擎出露桃鲜赓歌正值光华旦下拜同瞻咫尺天遥望帝城珠树里金华凉月夜娟娟  

文征明  

次韵履仁春江即事  

二月江南黄鸟鸣春江千里緑波平朱甍碧瓦参差去水荇兰苕次第生风外秋千何处笑日斜钟鼓隔花晴洞庭烟霭孤舟逺茂苑芳菲万井明唱断竹枝空复恨流连芳草不胜情何时载酒横塘去共听吴娃打桨声  

董份  

积雨后有怀寄承山宋丈  

知君早已脱尘鞿尽室南还隐防稽避世共看同野鹤谈独许对窗鸡千山天逺防轻屐万壑云深一杖藜自忆同时辞赤绂却惭几岁隔丹梯梦中每欲游天姥雪里还期泛剡溪正值门前春水涨鲤鱼寄自浙江西  

周复俊  

秋千咏【`并序`】  

昔人赋丽人行而近世学士亦有秋千之作其思一也惜词谢雅驯情流绮靡君子讥之余乃借反骚以见志而率道之以正焉  

闺中少女怯春眠日日行游玉砌偏芳草萋时花压谷高台望处柳弥川防丝荡飏浑无迹绣柱萦纡防有縁弱力儗攀青汉上笑声常寄白云边莺呜拂涧如争胜蝶舞穿林亦助怜倐忽扶揺曾万里寻常轩举讵三千丹褣一任丹霞落翠带防飘翠叶搴絶伎渐惊淩幻化纤肢宜妬为婵娟楼藏緑水侵珠履陌染飞尘上翠钿面药肯随清露泣佩香遥借惠风传倒垂度影天山竹仰睇澄光玉井莲蹑景偶同黄鹄举凭虚聊听紫云旋私危落势频相顾共许轻容未易捐岂逐鱼轩春宴后若依鸾扇晚妆妍团情团思牵芳杜微酒微歌近小筵宁羡玉楼防进斚不窥宝马并揺鞭闲寮倚幌临明月佳树垂条锁嫩烟蒲柳不因凉后萎千秋常傍此台前  

杨继盛  

送刘苏涯考绩北上  

春树苍苍春浦晴红亭黯黯送霓旌留连鸟语怜人别荏苒杨花共酒倾桃坞雨余香气合锦江潮静浪痕明烟浮晓巘防岏碧霞逐征帆缥缈轻牛渚曲通瀛海泽缑峯回倚秣陵城月高鸥在镜中宿溪涨樯疑天际行牛野分星惊太史燕云如幕覆神京枫宸报政恩波润椿座称觞彩袖盈知已渐随流水逺离愁端与削山平论花每惜松顔落折柳应悲鴈序更旅病偏因归客剧梦思祗为故乡生送君惟有东风泪防防沾巾无限情  

送张观海分教偃城十韵  

相知每恨未相识闻説逺游情更亲晓日初分温室树文风先度偃城闉稀微残月明霜劔密羃孤烟逐晚尘野鸟迥随征旆没客袍犹带曙光新东观海气冲晴汉南望嵩云接紫宸避俗祗应求吏隐此行原不为家贫河阳桃李蓓蕾合洛渚鱼龙变化均氊榻谩劳悲冷局清朝亦自重儒臣心旌揺落悬防泪守拙支离愧一身君爱寒官侬爱死古来天地几痴人  

许国  

大阅应制  

鸾舆宵驾鳯皇城羽仗晨临虎豹营闪日旌旗通御气殷雷笳鼓杂春声千夫尽是幽并侠七萃俱传衞霍名蹀躞银鞍大宛马陆离金甲曼胡缨屯来云鸟浑为阵练后林猿緫识兵队队穿杨呈技絶防防超乗鬭身轻北庭咫尺降封豕南海须防斩巨鲸又见轩车驰涿野岂如汉舰集昆明椎牛竞奏军中乐饮马谁歌塞上行全胜古来惟不战愿敷文德洽升平  

申时行  

游阳山  

阳山高峙郡城西紫气氤氲碧落齐鸟道百盘淩恍惚鹫峯一柱截虹蜺层空半压穹窿胜絶顶平临岝防低【`穹窿岝防俱山名`】天与冈峦开宝地人从霄汉蹑丹梯藤梢碍石疑中断树杪攀崖更上跻笠泽晴波遥见鹢扶桑朝旭逺闻鸡亭标浴日悬新搆壁洗常云识旧题古庙白龙行雨过危巢苍鹘向风栖隂森忽起松间籁偪仄谁开李下蹊落照重重衔夕嶂飞泉防防灌春畦荡胷海色三山出入眦烟光万井迷指防吴宫萋碧草依稀秦观护金泥山僧习静时鸣磬野客寻幽独杖藜欲学卢敖游汗漫言从慧逺住招提啸歌直拟邀鸾鹤来徃惟应伴鹿麋酩酊不辞归路晚玉壶春酒正堪携  

王世贞  

酒房戏为长庆体示四郎侄  

且问吾家小杜康泼醅浓醁许谁尝软炊新稻真珠粒细压寒槽白玉浆泻出流霞偏让色摘来甘露有生香休论染指涎先下任遣持螯手自忙昼要督邮缸底静宵防吏部瓮头狂十年奔走愁为伴万里归来醉是乡席上清樽仍北海城中旧侣有高阳秫田已满七百斛泥饮从今三万场漉后葛巾堪倒戴頽时藜杖好扶将凭教卯酌还丁夜不拟人间唤索郎  

吴国伦  

竹里馆诗  

竹里名依华子冈何年移傍此君堂鲜筠裛露丹珠细劲节淩霄緑玉长数亩繁隂飘陆海万竿疎雨过潇湘樽邀梁孝园中月袖拂元卿径里霜羌笛未裁龙竞奏秦箫欲截鳯毛翔防娟隔幔琴徽冷葱蒨临池水脉香居士风流还洛下故人消息半山阳异时看去同谁好独有王猷兴更强  

谢榛  

金堤同张肖甫赋  

金堤重到感西风瓠子犹思汉武功雉堞遥连千树暝龙珠不见二潭空芰荷老尽飞霜后箫管寒催落照中白发沧洲幽事在黄花緑酒故人同谢安此日游山剧潘岳当年作赋工无数峯峦秋色里高歌相对欲争雄  

皇甫汸  

寄题似楼赠房考李时言  

建溪百折径千重上有精庐敞碧峯尽讶楼台开翡翠多言阁道倚芙蓉【`城名`】平临岛屿偏宜月俯瞰烟霏半在松仙客好居时独徃大夫能赋几相从静中名理虚为指物外行藏幻是踪旧日李膺门下士闽云南望忆登龙  

徐渭  

上督府公生日诗【`并序`】  

嘉靖己未秋九月卄有六日恭逢督府明公之生辰于是文武吏士及乡大夫士若耆旧賔客以公自镇抚以来功在东南者实大且逺乃相与各抱其所有以为公长乆祝而公于今年春夏之交受诸道告捷之后奏凯天阙戢兵海隅民物熙和甸宇清廓惟兹嘉诞适届其时茰菊交芳天日俱朗旌旗应爽气而弥肃饶吹协商飇而并逺庆者云集万众一辞比之徃昔益为隆盛某小子叨沐宠荣间常一佩笔操铅以奉侍幕下虽愚贱少文不敢自附于众人之后至于仰清光祝乆逺其心固无异于众人也谨撰长篇凡百句奉伏门下以充献夀之礼自知拙陋无所发抒然慕恋恩私忻喜盛事自不能已于言耳  

逺曙轻笼海色苍凉飔新荐菊英黄清秋此日逢华诞绣褓当年绕异香地与人文增气象天为王国产祯祥壮猷未老如方叔秘畧曾传似子房初捧兵符分虎竹再衔使命驭龙骧森罗岛屿诸夷防锁钥门庭一面当刁斗不传人自乐牙旗欲动势偏扬雄豪定逺遥辞汉寛大汾阳近在唐管领华夷新士马扫平吴赵旧封疆曽先突骑重围里亲式鸣蛙大道旁已遣严兵营细柳更教长劔倚扶桑三承宠锡恩何渥一受深知德愈光定有姓名题御扆每勤赏赐到遐荒千龄素质防麋鹿五色竒毛两鳯皇国有昌符臣协吉家承严训子征良田单下狄亲鸣鼓姬旦居东乆缺斨屡触歊炎辞羽盖转巡郊野憩甘棠军中作气频投石阵里筹机捷探囊敞日辕门标大纛浮天水寨集余皇雕弓并月名繁弱宝劔冲星出豫章几处名香迎马首数羣长鬛夹车箱量兼沧海涵诸岛身作长城障一方万里星辰罗北极百畨贡道出东洋曹彬赐劔权偏重庾亮登楼兴合狂引至偏禆坚誓约邀还賔佐据胡牀鲸鲵乆已封京观翡翠行看出越裳讵止芳名流简册还将伟绩着旗常功成淮蔡应趋阙路涉燕齐好偫粮将相位兼劳出入君臣道合致平康山城令节茱茰发高宴华轩锦绮张日照花明诸乐作风吹帐启众賔藏鹤鸣流响闻天汉芝灿浮光到羽觞竞取良辰占上夀复欣嘉防嗣重阳树联月桂辉花萼斗近天河挹酒浆黒齿呈歌须译问文身献舞傲专场地连峤仙常集候傍黄钟日渐长共以精诚抒华祝况兼佳丽属钱塘鲰生本住山隂里浪迹疑乗海畔航城下钓鱼怀漂母堂前结客忆周郎未逢黄石书谁授不坠青云志自强抱玉已怜非楚璞吹竽那识动齐王幸因文字防征檄时佩管毫侍琐廊綦履东西鱼共丽戎衣左右鴈俱翔县知陈阮时游魏岂乏邹枚并寓梁博采燕昭期致骏曲存宣父爱非羊众人国士阶元别知己防恩心所量自分才难堪记室人疑待已过中行搆成燕雀犹知贺报取琼瑶未可偿偶值高门挂弧矢且赓小雅赋桑杨却惭未协宫商调莫并当筵巧奏簧  

奉侍少保公宴集龙游之翠光岩【`命与沈嘉则同赋时方有闽之役`】  

楼船几日下钱塘胜地临江绮席张虎帐山开萝作带龙潭水积劔为光芳羞自出船窗底妙响偏宜舞扇傍日映桅樯兼树密风吹丝竹袅云长渔郎贾客停何事桂楫兰桡渡不妨暂脱锦袍悬翠壁忽抽彤管拂青缃闲中国计筹能悉醉后兵符发更详宝马嘶羣行杂锦红旗悬的射穿杨霜前下叶沙俱积雨后残碑藓更香野旷牙官分作队林疎甲士补成行松杉借翠连幢碧橘柚分金映甲黄羽扇周郎临赤壁轻裘叔子在襄阳庾楼无月人犹徃郄幕开风客不藏逺眺非关躭丽景雄心先已到遐荒建溪露布风雷急淝水兵威草木扬却与从行诸幕士维舟九曲泛清觞  

沈明臣  

题杜武昌子睿浣花庄十韵  

少陵故有浣花庄此地公然亦草堂杜曲宛如移渭水武陵何必傍沅湘防防对浴金河浅属玉羣飞镜浦长北沼春云连逺峤西楼明月挂垂杨蔷薇不见东山妓芍药空流郑洧觞金谷磵曽娱散骑平泉石可并竒章采芝谷口逢麋鹿送客山前见鳯皇灵药万年留墨客桃花千树引渔郎谁家最近参差竹出入藤萝每不妨  

冯时可  

赠大宗伯陆平泉二十韵  

圣代三仪典秩宗早辞簪笏遂高踪不妨居士称金粟自羡留侯访赤松世卜休明瞻瑞鳯人看德望犹龙禅心不染空为观至道无名淡是浓法宝六时翻贝叶星冠七蕊制芙蓉山中使者除朝请林下高僧日过逢尘尾言言推理窟鹏鬐语语落谈锋人天夀域开三泖斗极星躔应五茸彩服锦章光熻赩卿云灵霭气葱茏飘飘仙乐清都近优渥君恩紫诰重忆昨明禋开秩典曾倍泰畤奠圆琮彤墀响识尚书履苍玉声寒禁苑钟已见朝端谘上理宁陈禅草议东封法宫论道叅宸幄太庙升歌预辟雍喜对圣明多献替耻随时俗竞周容角巾便挂青门柳野服行携緑玉笻姑射餐霞娇雪貎阳和晞发荡云胷赐袍膝下斑衣映载酒门前篮举从玉树琼枝森郁郁彩鸾丹鷟并嗈嗈从教坐阅僧祗劫岁岁称觞祝九峯  

冯大受  

端州七里岩【`即崧台石室`】  

紫阳灵隐原标胜石室崧台更吐竒不是乾坤偏纵此何由山水得兼之山开叠叠百重嶂水作汪汪千顷陂乍讶蓬莱环弱水恍疑圃在瑶池飘揺羽盖虹梁度张列屏风锦绣帷月榭风亭时防缀琳宫梵阁互参差云迷岭际疑中断影落波心尽倒垂古壁曵霞惊绚烂华林错绮竞葳蕤平临日月天门迩俯听风雷洞壑欹澄镜甘泉如玉液叠花垂乳似琼脂斜穿窈窕莲花洞乱挺峥嵘琪树枝云拥石龛成佛座螺旋穴窍出岩陲清虚非复人间世静僻浑如太古时醉石华轩宜对酒烂柯仙局好敲棊朝阳云雾争吞吐天柱峯峦竞崄巇星渚垂虹萦玉蝀阆风夕照漾清漪阿坡岩畔观泉涌泛斗亭边作水嬉隔岸蒹葭飞白鹭绕堤杨柳听黄鹂湖光云影相摩荡密树层崖互蔽亏幽并瓯江防鴈荡秀分蜀道一峨嵋须知造化能融结讵假人工巧劂剞一日隂情多变态四时花月緫相宜吾生最有烟霞癖到此顿令心志移好景难逢须记取卧游披此亦神怡  

杨于庭  

春日攀钦之侍御招同彭应夀太守宝林寺饮  

为惜春归强伴春招携春醖对吾真茁芽银杏浓于酒学啭黄鹂巧似人已借只园开胜集还思宝筏问迷津与君一酌频前席若个三生是后身自哂鹿门浑欲老谁云龙性未全驯客从分虎占循吏人自呜騘识谏臣独愧草空寂寂也陪浮白醉逡逡诸公岂是池中物而我曽非席上珍出处緫怜吾道在醉醒宁问世人嗔敢縁防笔争诗长犹喜青山傲酒民老去积薪嗟汲黯晚来投辖为陈遵烦知褦襶挥团扇狂欲爬搔岸角巾下筯不须谈蜀蒟为羮何必减吴莼千年河朔豪仍剧十日平原迹未陈行酒尽教邀塔月征歌防见拂梁尘花明隔岸红初染草映防林緑未匀但共松间看翡翠从他阁上画麒麟主人更欲修春禊休沐君其问水濵寄语春光谢知已莫嫌沧海一穷鳞  

范鳯翼  

秋日社集僧房仍移酌田家分韵得微字  

空门浩劫驻流晖遇赏同人愿不违捶磬法堂生午寂浮杯僧担卸云飞鴈鸿影澹书空逺络纬声凄得气微葭菼半藏渔父艇豆花全护野人扉好将庭际垂杨线为制霜前青芰衣细切橙齑鱼味美新蒭菊酿蟹脂肥四时览胜三秋最千里论交一士稀试问吾曹开社后东南风雅定谁归  

舟次立秋  

俄惊一叶下长河客路兼秋意若何乍喜清飇将暑去更怜新雨赠凉多隂森岸树如搴幕碎曳波纹似织罗风槛半扃萤巧入夜砧初动鴈偏过鱼鳞片片黏青汉蟾影娟娟濯碧波局罢壶干宵漏断一声何处起渔歌  

熊明遇  

春臯即事  

杨柳依依护草堂几天新雨沃羣芳郊原本是云为屋墅圃还添竹作墙细水平流通曲岸高山逺照落横塘游鱼泼泼揺池阔啼鸟喈喈弄昼长客子寻花过野店农夫编黍葺荒庄烟霞作伴堪消渴麋鹿同游岂病狂但向杯中时引满何须户外问行藏凭人説尽安危事江上春风燕几行  

侯恪  

燕市十四夜何稚孝太仆邀同苏虹如侍御姚孟长张叔载魏仲雪杨济之年大小集限灯字七言排律六韵  

母呼燕市酒如渑此夜从君醉不胜欲试春风三五艳还看明月广寒澄楼头长系云为锦雾里争飞火是缯珂里何人鸣玉佩香车到处耀华灯祠传太乙焚膏粥路忆星桥暗武陵歌罢落梅犹未晓不知仙露为谁承  

吴兆  

后湖看荷花  

松杉交翠夹隄长莲子花开满署香玉溆覃拖深覆艇碧潭歴乱密迎榔红舒粉饰齐金制星缀霞蒸鄂绣张茎刺健能栖翡翠藕肠弱可系鸳鸯已钟秀丽三山色复染铅华六代糚城带夕阳翻蝶影岸萦芳草映苔光珠擎既爱田田叶规接还怜各各房爽气惊林知露早隂岚拂槛觉杯凉西园夜月同飞盖南国秋风借作裳何幸承君生顾盼岂辞零落委寒塘  

王鏳  

笋生十二韵  

何人斩伐到修篁常忆兵戈一惨伤一垒鹤飞君子化九渊蛇蛰哲人藏风雷马策生麟角晓暮鲛珠上颖芒蝉腹俄抽青玉劔虎皮初解緑沉枪锦防天分龙儿抱翠尾风吹鳯子翔鸟乐巢深枝接叶鸎啼日静粉飘香吟哦已有笙竽荅爱惜曽经尺寸量飔入声柔千佩缓月明影立万夫长手亲拔尽沿根草眼见参过覆顶杨清閟一窗堪把卷寒侵三伏拟移牀即今深匿从嗔客依旧浓隂覆野塘物理细推消复长但留根柢耐痍疮  

通润  

山中书怀  

谷幽畧似百花潭山水新竒颇尽探见客未能詶礼数逢人强半笑痴憨欲将多宝融成塔聊借羣花暂作庵晓起急磨锄芋镢春来先制采桑篮婆娑月底看丛桂潦倒风前种石楠反舌正当逢夏五众狙不复怒朝三香涂刀割身能忍蘗苦饧甘舌尽谙泛水鳬鹥皆得意采香蜂蝶未忘贪孤寒卒岁能消遣佛法何人肯荷担坐倚琅玕春寂莫谩言吾道在江南  

良琦  

柳塘春小集以柳塘春水漫分韵得塘字  

乱后山人两鬓苍云山百里乆相望孤舟江水夜乗兴流水桃花春满庄谈笑便须相抵掌清幽何所共持觞芙蓉芳渚防溪转杨柳飞轩万树长隂拂绮筵賔正集花吹玉斝酒偏香仓庚得友间关好翡翠窥鱼取次翔世上风尘方澒洞山中日月且徜徉辋川别业声闻似栗里闲居志趣强君向此时真遯迹我慙明日过横塘  

戏题隂凉室阶前芭蕉  

新种芭蕉绕石房清隂早见落书牀根霑零露北山润叶带湿云南涧凉得地初依苍石瘦抽心欲并緑筠长雨声夜响巅厓瀑晴碧朝浮海日光樗栎自惭全夀命楩楠合媿托岩廊观身政忆维摩语草字宁追怀素狂白昼栖迟吾计拙青霄偃仰汝身强岁寒要使交期在莫畏空山有雪霜  

秋华亭  

片玉山西境絶编秋华亭子最清妍三峯秀割昆仑石一沼深通渤澥渊鹦鹉隔窗留客语芙蓉映水使人怜桂丛旧赋淮南隐雪夜尝回剡曲船北海樽中常潋滟东山席上有婵娟紫薇花照银瓶酒玉树人调锦瑟弦醉过竹间风乍起吟行梧下月初悬一声白鹤随归佩何处重寻小有天  

## 御选明诗卷九十六  

五言絶句一  

刘基  

春晚  

疎雨随风过轻寒薄暮归犹怜数花朶辛苦驻春晖  

遣兴  

于越三年客思家一百旬如何今夜月却忆镜湖春  

漫成九首【`录三首`】  

日暮庭隂合斜阳复照檐不禁风絮乱寂寞掩重帘病身劳应接长日掩双扉燕子来何晚春归寒未归萱草花空发丁香子又生浮云无处所孤月不须明  

题墨竹  

风梢舞空烟露叶滴晴月折取寄情人感此歳寒节  

歳晏  

歳晏悲风急空江白昼隂黄芦与红蓼无处不伤心宋濂  

题亭上  

意随流水行却向青山住因见落花空方悟春归去  

陶安  

楝叶  

楝叶垂万珠碧重枝亦俯惊问此何因白昼雾如雨  

晚凉  

孤萤屡明灭长飚驱湿暑幽枕拥虚窗夜听竹间雨  

汪广洋  

赠孙炎  

建业孙公子文如李谪仙江头看明月醉枕酒缾眠  

过吴城山  

夜过吴城下不眠闲倚窗遡流双橹健摇月下西江  

江上  

昔从江上去今从江上还家僮笑相语又过小孤山  

滩行  

花底驻鸣鞭晓行滩上船上流风较稳百丈不须牵闻道沙溪酒春来如蜜香买将千百斛取醉到东阳滩上水平沙梭舟荡落花吴侬不相识对面浣春纱  

登蒋山望江亭  

絶顶出华构有时来一登曾将六朝事间问百年僧  

画虎  

虎为百兽尊罔敢触其怒惟有父子情临行更相顾  

夕景  

水树和烟生人家傍沙语孤帆何处来惊鳬去如雨  

苏伯衡  

絶句  

落叶满衡皋潇潇风雨夕一灯溪上明何处独归客  

张以宁  

泊十八里塘  

系舟古柳根一犬吠柴门欲记来时路问人何处村  

渡江  

几载途中月窥愁酒半酣送人杨柳色今日是江南  

题道士青山白云图四首  

仙馆白云封青山第几重道人时化鹤巢向最髙松行到溪源尽青山无俗氛道人拈铁吹起满川云只到溪源尽遥闻钟磬音却寻流水去行尽白云深云气晓来浓前山失数峯道人夜作雨呼起碧潭龙  

木槿花  

朝昬看开落一笑小窗中别种蟠桃子千年一度红  

太和县  

晓挂船窗看苍茫暝色分前山知有雨流出满江云  

扬州广城店  

潮落邦江夜先将梦到家扬州无赖月独自照琼花  

袁凯  

京师得家书  

江水一千里家书十五行行行无别语只道早还乡  

寄家书  

白发时时脱青山处处同人行千里外书到五湖东  

龙江夜行  

细雨过江头孤篷夜未休归心与烟浪相逐下扬州  

江上二首  

野屋藏春树江隄倚暮花买鱼留楚客沽酒问吴娃日暮江风急江花水上飞吴船三十丈载得夕阳归  

无题  

门外青青草今年更觉深前时玉钗堕侍婢不能寻春衣裁翦罢密叶间秾花缝到鸳鸯处行行线脚斜  

因何彦明赋八新效其体  

新烟  

覆堤初冉冉渡水尚迟迟一树梨花色犹能似旧时  

新水  

柳外朝朝雨平添过旧痕往时桃叶渡今日更销魂  

新燕  

乍拂芳池逺还窥绣幕重莫将花片蹴飞舞满筵中  

新草  

水笾春尚浅沙际叶才穿拾翠双双女迢迢度碧烟  

新莺  

芳树何年到西园梦里惊不须重听汝只是旧时声  

新栁  

浅色初含雨轻隂未过池黄昬画楼畔最是断肠时  

新蝶  

怯露依芳蕙惊风入绣帏莫将罗扇扑更待满园飞  

新月  

既从碧云上复傍绮窗移愿得长如此教人学画眉  

髙启  

为外舅周隐君题杂画五首  

斜阳榜钓船秋色满江天彷佛吾家近沙村落鴈边白鹤忽飞还松杉霭然暝眀月出溪桥照见支笻影风雨过苍峤秋色渺江海白鸥期不来沙上人相待落叶带回吹荒筠冒幽石池上鸟鸣时闲斋掩秋夕山深岚气寒髙斋掩窗卧林间踏叶声知有樵人过  

春溪独钓图  

春水鳜鱼肥垂纶坐断矶羊裘人易识好着旧蓑衣  

林下  

树凉山意秋云澹川光夕林下不逢人幽芳共谁摘  

阶前苔  

莫扫雨余緑任满闲阶路留借落来花春泥免相污  

莼菜  

紫丝浮半滑波上老秋风忆共香菰荐吴江叶艇中  

寻胡隐君  

渡水复渡水看花还看花春风江上路不觉到君家  

渊源堂夜饮  

悬灯照清夜叶落堂下雨客醉已无言秋蛩自相语  

和陈左司夜泊桐江  

月出钓台树长滩秋更喧浑如宿巫峡唯少一声猿  

过师子林  

雨余鸟语凉斜阳竹深见频来非看花借读髙僧传  

过旧送别处  

前时送画船西港栁株边别处愁犹在鸳鸯不肯眠  

怀陈寅山人时居西山昭明寺  

闻看西涧月秋阁与僧开正是相思夜钟声君处来  

略上人房竹  

幽篠半梢横山窗飐月明上人禅定久不怕有秋声  

别吕隐君  

孤舟晚溪口欲去重回首不忍别青山况此山中友  

黄氏延緑轩  

葱葱溪树暗靡靡江芜湿雨过晓开帘一时放春入  

喜从兄逺归  

闻汝归舟到相迎只恐迟方当见时喜还忆别时悲  

寒夜与家人坐语忆客中时  

茅屋夜灯青竹庭寒雪白不对室中人依然去年客  

雨中过玉遮山  

寻钟入苍茫一涧复一崦落叶去方深山扉雨中掩  

西寺晚归  

逺寺别僧归随钟出烟岭犬吠竹林间斜阳见人影  

白葵花  

素彩发庭隂凉滋玉露深谁怜白衣者亦有向阳心  

得家书  

未读书中语忧怀已觉寛灯前看封箧题字有平安  

期陈则不至闻宿清隐兰若  

幽禽雨中响门掩春塘緑思君暮不来应伴山僧宿  

晓发山驿  

风残杏花晓马上闻啼鸟茅店未开门山多住人少  

僧舎访吕隐君为学上人题墨竹  

山房竹雨过帘影霭春云得与幽人防何殊见此君  

题孙卿家小画二首  

髙岭冒层岚疎林逗残照何处觅孙登云间听长啸前林逺杵歇别院疎钟起行人与居人同在秋云里  

丛竹图赠内弟周思敬就题  

窈窕复蒙茏千山万竹中幽人夜惊起秋雨共秋风  

题张来仪画赠张伯醇  

风起涧声乱景寒云气深山人归卧晚诗意满秋林  

次韵及禅师怀王水曹  

千峯一寺逺云满跏趺处无客伴孤禅悬灯照深树  

夜闻雨  

窗烛冷残夜闻蛩更闻雨秋馆总多愁犹胜在羁旅  

题方壶小画  

夕阳数峯逺霭霭江南思烟外有钟声山僧独归寺  

大痴小画  

溪水虽多曲舟行不惮賖山山秋树赤犹复似桃花  

扇上竹枝  

寒梢虽数叶髙节傲霜风宁肯随团扇秋来怨箧中  

吴仲圭枯木竹石  

丛篠倚乔柯秋隂雨尚多风霜莫摇落留防石边莎  

题倪云林画赠因师  

含晖峯下路树石尽垂藤欲认莓苔迹相寻行道僧  

题徐山人画赠内弟周思恭  

复涧兼重岭云岚处处生君家还可认为有读书声  

访因师而师适诣余两不相值  

我去寻幽院师来访小园休言不相见相见本无言  

题张校理画  

寒色初凝野秋声忽在林遥山不能见秖为晚烟深  

题画赠别  

扁舟暮归去别路江南树愁指楚山遥明朝望君处  

龙门飞来峯  

风吹峨眉云东依此山住我来不敢登只恐还飞去  

待渡  

渡子未回舟立傍沙头树天寒雪欲来莫滞人归去  

送人游湘中  

离恨挂帆樯随君逺入湘飞花荡春影江水不胜长  

蔡村田家  

田中耒声歇烟火西林起独立候归人柴门夕阳里  

梦中作  

悠悠众扰去寂寂孤吟歇雨过满窗凉髙林上明月  

鸳鸯  

两两莲池上看如在锦机应知越女妬不敢近船飞  

斋前芭蕉  

静绕緑隂行闲听雨声卧还有感秋诗窗前书叶破  

韭  

芽抽冒余湿掩冉烟中缕几夜故人来寻畦翦春雨  

五坞山五首  

飞泉坞  

山空响更逺雨过流还急余沫洒回风一林红树湿  

脩竹坞  

色映溪沉沉秋云生夕隂无限楚山意鹤鸣风满林  

丹霞坞  

遥闻丹霞坞中有餐霞者绛防发朝朝还同赤城下  

白云坞  

云开见山家云合失山路闻语知有人欲寻已迷误  

芳桂坞  

欲攀淮南树人去山寂寞嫋嫋凉风生疎花月中落  

卓笔峰【`在天平山`】  

云来初似墨鴈过还成字千载只书空山灵恨何事  

师子林十二咏【`录六首`】  

师子峯  

风生百兽低欲吼空山夜疑是天目岩飞来此山下  

吐月峯  

四更栖鸟惊山白初上月起开东阁看正在云峯缺  

问梅阁  

问春何处来春来在何许月堕花不言幽禽自相语  

玉鉴池  

一镜寒光定微风吹不波更除荷芰影放取月明多  

冰壶井  

圆甃夏生冰光圅数星冷窗有定中僧休牵辘轳绠  

脩竹谷  

翠雨落轻牀林鸠午鸣后笋出恐人来编篱遮谷口  

杨基  

新月  

光斜镜露边影没眉铺黛香烟隔院来知有佳人拜  

残雪  

庭雪半消残犹存旧腊寒春风如有意留待隔年看  

五色  

五色绣罗衣花多枝叶稀春来不敢着怕引蝶双飞  

隔帘听歌  

低处景多情声迟拍转停坐中肠亦断况乃隔帘听  

木芙蓉  

江寒浦溆多举目皆衰草惟有拒霜花遥遥隔江好  

花开  

花开醉不休花谢莫深愁纵使花常在东风也白头  

题画  

泉争乱石穿松激回飚响山经读未终猿啼孤月上  

墨竹  

烟树忽纵横风叶屡偃仰一榻卧山中静听秋雨响  

竹为僧赋  

猿啼石涧幽月出秋林静孤僧耿未眠坐对萧萧影  

栁塘春燕  

花落燕飞交春风在栁梢玉楼皆绣幕髙处莫安巢  

芙蕖  

红衣寒未脱緑盖晴犹卷楚女棹歌回遥遥秋江晚  

弹琴髙士  

江静月在水山空秋满亭自弹还自罢初不要人听  

白云泉  

泠泠白云泉流向白云边泉水流不断白云飞上天  

夜坐  

窗寒雪乱飞鴈带边声过对影却增愁吹灯暗中坐  

示杨水西  

亲逺更家贫将归未有因相逢难说与君是故郷人  

长沙杂咏六首  

花深众禽寂格格啼山鹧桡响一灯来人归碧湘夜东风吹小雨一夜满潇湘明月鸥波里蘼芜各自长网得湘中鱼穿向湘边栁一迳入花隂来换长沙酒寒沙竹坞深细雨烟江渺不听野莺啼那知是春晓筠屿烟长碧兰坡水自香只疑行画里忘却在潇湘湘人爱楼居斜枕湘江起楼下倚阑人簪花照春水  

西园梨花春晚开一枝  

明日是清明孤花雪鬬轻不须开满树春少更多情  

春尽又开一枝  

深院闭青苔黄昬独自来花应怜我意特放一枝开  

春梦三首  

春梦复春梦春梦有谁醒昨日梨花白今朝杏子青春梦复春梦梦好不知春只有双蝴蝶怜他梦里人春梦复春梦梦觉春无迹何处觅残红东南数峯碧  

张羽  

苏小坟  

冷落百花朝无人上画桥东风吹緑草依旧似裙腰  

兰室咏  

叶  

泛露光偏乱含风影自斜俗人那解此看叶胜看花  

花  

能白更兼黄无人亦自芳寸心原不大容得许多香  

徐贲  

送朱知事  

惆怅官亭酒如何送客频尊前莫催别明日异郷人  

送吕庸南  

雪色上征衣云沙鴈自飞去家千万里只解送人归  

刘崧  

峭壁兰  

岩石下隂隂猗兰緑如翦花发人不知秋香入苔藓  

题李唐牧牛图二首  

天寒放牛迟野旷风猎猎独来长林下吹火烧山叶日夕山气昬独归愁路逺犹恋草青青迟回下长阪  

周浈  

写江岫春晴图  

汀洲碧草生鳬鴈动春声莫上髙亭望能伤送别情  

牛谅  

红梅  

陇头人未来江南春几许惆怅玉箫声吹落胭脂雨  

吴云  

题周伯宁江山送别图  

江山天共逺无限别离情人去长亭在空余落鴈声  

吴琳  

小景  

茅屋掩芳林萝衣卧苔石空山寂无人寒云落秋色  

戈镐  

送陈伯渊教授归沔阳  

去买沔阳船挂防上秋水别路折垂杨歌声断肠起  

周岂  

新月  

稍向天边落初从云底生徒然似钩曲能得几时明  

马治  

絶句  

有弟天涯隔无人消息稀何时比鸿鴈一道向南飞  

陈汝言  

杂咏  

空庭清昼永花落见春暮谁念未归人草色江南路  

张宣  

题冷起敬山亭  

石滑岩前雨茶香树杪风江山无限景都在一亭中  

画梧石  

鸣琴罢瑶席鹤梦清宵警凉月下前除照见梧桐影  

谢徽  

禅窝【`师子林十二咏之三`】  

隂壑寒犹閟空山响已沉白云无路入禅向定中深  

卧云室  

朝卧白云东暮卧白云西白云长共我此地结幽栖  

云林竹  

风叶响秋林烟稍带夕隂美人离思逺湘水夜来深  

钱宰  

夜泊西江  

緑树如韦曲澄江似谢家暖云巢燕子清露湿梨花  

题画菜二首  

緑酒交春熟灯花入夜开两畦堪小摘不见故人来今日荷鉏倦嘉蔬没四垣客来春酒緑风雨夜开园  

秋江晚渡  

落日归棹缓沧江秋思加双鳞上荷叶一鴈下苹花  

牧牛图  

野老春耕歇溪儿晚牧过夕阳牛背笛强似饭牛歌  

叶子竒  

徽严道中  

经行古官道何处有人家时见荒山脚一川荞麦花  

题花木翎毛画  

海棠花未开枝上春禽语东风几何时满地飞红雨蒙蒙花上雾五月海榴红幽禽哢晴昼叶底听惺愡  

寄履斋  

凿池取青天鱼向天上游夜静风不波一痕山月秋  

胡奎  

江边栁  

朝送木兰船暮迎征马鞭非关离别苦生长在江边  

管讷  

江行三首  

晚过三江口江空水急流船头灯火起咫尺是黄州野色含江薄沙痕带水长东风无白浪容易下蕲阳逺树微茫里江流浩荡间舵楼烟雨重不见九华山  

殷奎  

絶句  

霜落水禽啼寒流绕大隄长鱼不受钓跃过石梁西  

袁华  

栁塘春  

鸭緑波揺舰鵞黄栁覆堤飞花如白雪流出武陵溪  

申屠衡  

问梅阁  

石防护苔枝相对黄昏月问荅本无言翠禽强饶舌  

指柏轩  

冰霜二百年老骨耐撑拄欲知僧腊髙即是堦前树  

陈璧  

题净林寺壁  

急涧无停流行云那得定不息奔竞心山林亦非静  

淩云翰  

题画  

山雨忽开霁溪流绕茅屋时有濯缨人云端看飞瀑  

王叔舟  

三月三日雪应制  

栁絮飞还早梅花落太迟天顔多喜色瑞气满瑶池  

王绅  

题黄侍中翠微书舎  

屋头有流水时作幽琴鸣掩卷欲细听风移过前楹  

赵迪  

天鵞  

饮啄渚田中栖薄蒹葭岸不与鳬鴈同飞鸣在云汉  

鸂鶒  

朝浴湖水濵暮宿菰蒲里偶值荡舟人双双复飞起  

残雨  

黄陵日已昬萧飒凉飚起残雨挂空江冥蒙若千里  

黄本  

题江霅川长江图  

弋罢棹歌廻斜阳映衰栁何处最秋多湘南断矶口飞鴈帯秋来汀芦风夕响曾恐钓违时扁舟送潮往  

王彞  

竹谷  

几曲转逶迤月明人迹稀长林秋露落一犬吠山扉  

卧云室  

秋潭看月还片雨千山暝独有鉢中龙蛇蜒伴僧定  

指柏轩  

行道出深树空庭秋飒然风来人不见青子落僧前  

问梅阁  

窗间月色微薄雪自风吹谁得春消息南枝定北枝  

徐尊生  

画马  

白马被朱鞯牵来过御前忆曾何处见金水小桥边  

梁寅  

初夏  

树暗云更深鸟鸣春已去多谢桃源人能留渔父住  

韩奕  

楞伽院  

江左尚清谈方外多髙士春山烟雨中半是禅栖地  

王履  

逢云归可爱  

一朶归云静徘徊正好看匆匆恐惊散不敢上林端  

卞同  

倪云林画  

云开见山髙木落知风劲亭下不逢人斜阳淡秋影  

吕不用  

东山寺题楼壁  

白云几曾散却作一楼贮明月夜夜来无人敢携去  

题送别图  

何处瞻衡宇西江烟水村彭郎矶上月送汝到柴门  

梁兰  

窗下  

月落窗中暗月来窗外明夜深风弄叶疑是有人行  

题红梅  

贞态由来白轻红故恼人莫将桃李比别是一枝春  

逯昶  

涉溪  

昼涉溪犹浅暮行溪忽深水犹如此变安可测人心  

方孝孺  

枯木图寄许士脩  

春到已多时幽禽尚未知上林无限好何事立枯枝  

题山水  

离家今几载衣袂染京尘不敢看图画青山恐笑人  

练子宁  

罢直图  

草诏下金銮宫槐白露寒紫骝骄不控明月在阑干  

程本立  

宿普安  

汉妇良家子从军歳月多生来小儿女唱得僰人歌  

江头絶句  

小树香橼子疎篱扁豆花人情悲异土物色似吾家  

胡闰  

题画松  

幽人无俗怀写此苍龙骨九天风雨来飞腾作神物  

解缙  

芙蓉  

木未有芙蓉宛在水中沚若向春风开无人看桃李  

送人  

落日照大堤花间闻马嘶城头鼓角起相送午门西  

早朝  

騘马五更寒披衣上绣鞍东华天未晓明月满阑干  

杨士竒  

邳州城下夜雨  

薄暮风色寒移舟宿前渚欹枕不成眠孤篷夜来雨  

夜发清江口  

日落烟水寒解缆清江渚中夜北风来相送潭州去  

夹沟遇邑人问家信  

闻道故郷来辞家今逺近恐有南京书停舟试相问  

过谷亭  

明月转樯竿露下孤篷湿欲系谷亭舟沙头风正急  

吴溥  

自叹  

去郷三十年顔貌总非昔昨日郷人来相看不相识  

王达  

题扇  

叶暗前朝雨花飞昨夜风空山人不见春在緑隂中  

王璲  

云林画  

羣树叶初下千山云半收空亭门不掩禁得几多秋  

王偁  

题美人扑蝶图  

为惜韶华去春深出绣帏扑将花底蝶秪为妬双飞  

王恭  

古镜  

寳镜何年铸龙纹积暗尘非关磨洗倦恐照白头人  

鹧鸪  

緑树残春外双飞锦翼齐长沙有迁客莫向雨中啼  

曾棨  

雨后即事  

片片白鸥鸟看人队队飞沙头莫相认与尔久忘机  

王英  

题杨补之墨梅图二首  

积雪园林暮春光独满枝玉人闲对此清淡最相宜斜月转空斋风清画角哀横窗见疎影疑有暗香来  

魏骥  

三月三日雪晴寒甚早起偶成  

起扫堦前雪寒犹腊尽时貂裘还再拥却负看花期  

吴凯  

题古木竹石  

古木封苔润丛篁被雨滋空山无与伴相结歳寒期新篁翳怪石古木昼隂隂我欲频来此焚香一鼓琴  

薛瑄  

舟发辰溪岸  

岸脚插江深洄潭揺石影舟行若天游妙处心独领  

秋夜  

泠泠碧窗风皎皎疎帘月重门掩秋霜素练捣寒雪  

荒迳  

晓行荒迳中瀼瀼草上露日出云气收一鸟空中度  

野市  

野市二三家柴门傍水斜溪童卖蒲笋归路不辞賖  

穆陵关夜雨  

暝色来逺谷清风动华烛山楼雨声寒罗帏人独宿  

于谦  

春寒  

逺山犹带雪浅水未生波花栁无消息春寒可奈何  

秋意  

溽暑随风散微凉趂雨生萧萧树头叶已解作秋声  

秋闺  

深闺夜胜年刀尺如冰冷缝纫不成眠辘轳响金井  

惜春  

无计留春住从教去复来明年花更好只是老相催  

春晓  

昼静暖风微帘垂客到稀画梁双燕子不敢傍人飞  

春日登楼  

栁条如翠线万缕织春愁遮断东风路无縁入画楼  

偶题  

倦鸟投林处斜阳在树枝薄云收未尽山雨乍晴时  

春夜  

长风送华月照我庭前树宿鸟忽惊飞双双背人去  

刘球  

山居  

水抱孤村逺山通一径斜不知深树里还住几人家  

张楷  

金陵怀古  

落日沧江雨东风废苑春莫言三国士犹胜六朝臣  

平显  

光霁堂  

碧鸡翠鸿蒙夕影到滇水月出金马东徘徊白云里  

施敬  

巴阳夜泊  

独棹三巴夜秋髙片月孤滩声将客梦万里下东吴  

贫乐轩  

长卷束牛腰箪瓢系牛角读书深树中不知山日落  

鲍仁济  

絶句  

月移阶上花露滴阶下树四顾寂无人流萤自来去  

刘绩  

自题诗本  

幼小工刺绣极知箴线难秖縁花様古不耐入时看  

钱逊  

闺思  

望断伤春眼湘帘懒上钩落花深院静鹦鹉对人愁  

韩永  

咏梅次竹邻  

昔访逋翁宅墙头露半梢因吟暗香句行过家桥  

陆徳蕴  

富林春晓  

旭日始启旦鸟声出烟萝草堂检春事花落风檐多  

谿桥晓市  

石梁双跨谿虹影倒涵水斜月未堕烟烟中市声起  

吴髙  

黄洞山  

惠阳十万家采薪皆此处荷叶盖头归知是前山雨  

陈宪章  

对菊  

淅淅西风至为秋未有涯江边聊一醉信手得黄花不落龙山帽何须九日风更烦将小雨向晚洗花丛  

赠邝筠巢  

山中一夜秋老屋居然别丈人不饮酒共坐看明月  

送刘宗信还增城  

夜宿黄云坞秋登碧玉楼归时一片石见月过罗浮山到铁桥西青天一角低送君髙处望天与帽檐齐  

可怡亭  

此地还成趣庭柯几度攀亭中人不见月照门前山  

访客舟中  

船中酒多少船尾阁春沙恰到溪穷处山山枳殻花  

九日  

霜前淡淡花瓢内深深酒今日陶渊明庐山作重九  

周鼎  

月夜湖上  

移舟烟水上吹笛藕花前衣薄露如雨杯空月在天  

冬夜  

寳篆沈烟白银屏焰烛红不知窗外雪撩乱拨春虫  

郭登  

客中春晚  

逺塞书难寄空庭花自开旧巢双燕子今歳不曾来  

春日游山偶成  

林下扶藤杖溪边整葛巾春风莫相妬不是折花人  

范澄  

送别  

酒尽津鼓喧风生浦帆乱山回不见君夕阳在沙岸  

童轩  

春日卧病柬髙仲显一首  

红桃始破顔緑杨已堪把想应城南道日日多车马  

湖口夜泊  

江水汇为泽弥漫深万丈山寺晚鸣钟湖心明月上  

小孤山【`又俗呼为小姑`】  

秀色眞可餐云鬟不须理江水湿罗衣芙蓉满身紫  

采石怀李白  

扁舟依采石牛渚浩风波不见锦袍客满蓬凉月多  

倚楼  

愁倚溪楼望还因见月明月明如有约偏照别离情  

感兴一首  

芳草春来緑闲花雨后红思君不能见怅望画楼东  

李应祯  

东禅寺  

松杉满院风豆荚一篱緑不闻车马喧时有髙人宿  

谢绩  

东浦夜泊  

日落潮生浦天空月上沙归舟与飞鸟相趂入芦花  

张宁  

南浦停云  

不见同心人相思渺云树记得别离时却在飞云处  

林良花鸟  

竹树晚凄凄天寒相傍栖春风疎雨歇飞上画楼啼  

丘濬  

客中对月  

万里思归客伤心对月华欲凭今夜影回照故园花  

中秋有感  

客里逢秋景思郷倍怆神依然今夜月不见去年人  

题扇面小景寄郷友  

逺树平连野微云低度山黄龙青雀舰不似钓舟闲  

汤勣  

樵岭  

迟日转轻隂惊风发疎冷何处斧丁丁千山白云暝  

蒋主忠  

芙蓉  

清露下林塘波光净如洗中有弄珠人盈盈隔秋水  

李东阳  

吉安府  

山势西来断江流北去平万家深树里闻是吉州城  

见月  

野宿秋云暝溪行晓雾寒归心与明月夜夜到长安  

西园秋雨咏苔  

岂不爱佳客畏人践我苔西园十日雨三径不曾开  

慈恩寺  

水绕湖边树花垂石上藤长来寺前坐不识寺前僧  

杂画  

种树自何年幽人不知老不爱松色竒只听松声好野树兼天暝山钟度水迟诗僧不出户头白少人知入谷听幽泉依稀隔云注欲观泉出时须向云深处  

谢铎  

桃溪  

浅水难容櫂繁花自作村分明幽絶地不是武陵源  

吴与弼  

秋晓  

风来夜枕寒云生晓窗雨旅思共秋清遥思故山侣  

道中作  

微雨已滑途行客未堪住遥问读书斋正在花深处  

友人至  

独绕烟村来共兹玩云月细语夜已阑深意殊未歇  

纵步  

幽花发清香芳林涨新緑闲听山中禽更倚篱边竹  

宿黄茅潭隔港  

日夕北风起停桡未有涯横江欣得伴和月宿芦花  

大同峡  

秀峙交翠屏清泠响寒玉谷鸟时一鸣苍苔此幽独  

杨林桥  

野水平桥路行行霁景开地名时记取他日或重来  

弋阳道中  

日短前途逺天寒问宿忙乱云迷望眼细雨湿行装  

黄岚坑  

连山桃李开晴光烂如许宁知明日花不有今宵雨  

宿湖头  

野阔云争瞑江空雨未休问程须策马灯火宿湖头  

俞诰  

盼项文祥不至舟抵于陵夜泊  

相去不百里相思愁万重于陵城下泊梦断五更钟  

张徳政  

送客  

旅食正萧条况别知音者空抱流水琴独立斜阳下  

陈景融  

荅姚景升  

露冷催砧杵风髙急鼓鼙登楼回首处目断塞鸿西  

刘玒  

秋望  

天回黄云断林空古木疎遥怜汉庭使千里寄边书  

魏时敏  

休息轩  

亭小贮琴声池清蘸花影晓日上窗纱幽人梦初醒  

章珍  

无题  

溪桥春水生新蒲緑堪把茅屋掩松云斜阳鸟飞下  

文洪  

睡起  

寂寞掩林扉东风昼方永睡起落红多斜阳半楼影  

黎扩  

山茶  

叶苦寒摧緑花愁雪妬红自知荣适晚不敢恨春风  

洞庭秋月  

湖上清秋夜扁舟泛碧波紫箫吹不断无柰月明何  

王寛  

解任归书草萍驿  

三月草萍驿风花防客衣春山啼杜宇也道不如归  

张镐  

为李景阳题便面  

髙树落凉隂幽溪漾晴碧山雨夜来多苔痕上矶石  

## 御选明诗卷九十七  

五言絶句二  

程敏政  

题碧桃便面  

省识春风面何因岀镜中暗香吹不断掌上舞回风  

荏平道中  

落日荏平道孤村未掩关望中青隐隐人说是陶山  

题汪玺贡士四禽图  

春风海上桃仙禽托栖止莫啄千叶花留结千年子何处青丝禽飞来一枝托回首啄山茶霏霏霜华落有鸟名翠碧无花艳海棠依依留不去顔色两相当娟娟蜡啄鸟挺挺堂风立斜压一枝低寒梅冻无力  

山水小画二首为张尚相题  

山色青于染松隂埽未开水边芳草地才见两人来危坐秋林下翛然古意生山风吹耳净幽絶涧泉声  

海子  

十里城隂道西湖一派分秋晴沙岸尾时见白鸥羣  

庄泉  

题画  

遥山青两峰老树红一叶我怀不可羁月明江独渉  

送博罗何孝子  

白酒江门暖北来风正寒酿方君不录明日寄书难  

张弼  

棠溪景  

悠悠下村路望望皆烟树何处读书声山禽忽飞去登登度西冈恰与诗人防归鸟下幽丛斜阳在冈背白鹭宿寒塘寒塘浸明月懊恼少年心分明镜中雪横冈春草深牧牛牛易饱短笛两三声归来山月皎  

李杰  

题扇  

竹径清隂合行行路欲迷仙家何处是只在石桥西  

杂兴  

花雾晓蒙蒙落红飞不起文采双鸳鸯荡漾緑池水  

贺钦  

题扇上钓鱼图  

倚杖看闲山垂纶钓淩水山头宿雾开水面清风起  

杨一清  

山水画  

云净月华明江山各自清道人垂首坐莫是听松声  

杂作题画  

幽泉出谷鸣疎竹和云长微吟坐开襟梧桐月初上  

马中锡  

絶句二首  

春草碧连天春莺始妬栁行人归未能且醉长安酒寄语长亭栁东风莫漫吹黄金台下客犹未有归期  

秋江独钓便面寄陈元溥  

舴艋小于杯鲈鱼肥似瓠故人如可来沽酒芦花渡  

吴愈  

秋水泛舟  

雨余沙碛明风起波纹乱何处棹歌声孤舟倚頽岸  

彭纲  

宿邓川驿  

风走落叶声山犬吠不已披衣夜出户明月照溪水  

姚安分司  

吟人夜未眠迢迢漏初永起步山月中疎枝露猨形  

林俊  

风木为康子肃题  

辽鹤断归期摊书懒拄颊山月冷不眠雨声战寒叶  

秋斋为周彦通题  

暑伏凉又生虫吟叶已故壮日苦不常翻书落寒蠧  

题画  

独屋芝草香衡门落松子轻舟泛芙蓉明月在秋水  

闺怀  

幽纮不成声手生欲谁诉平安两字书开落几花树  

赵寛  

题画  

细雨入林深孤云映山薄何处是归舟临风倚江阁  

蔡清  

别邹汝愚谪雷州吏目  

识君未三月别君遽万里吾岂小丈夫泪落不能止  

石珤  

秋色  

返照入髙楼楼中客惆怅开楼看秋色犹在防干上  

夜钟  

山寺数声钟霏霏度林薄夜久霜气严林间下栖鹤  

砧声  

西岭无情石东林枯木枝如何明月夜触手动秋思  

蒋冕  

湘山寺  

孤墖涌山腰钟声隔烟树朝暮见云飞不见云归处  

沈周  

为友人写蕉  

便欲开船去因君更写蕉要知相忆地叶上雨潇潇  

史鉴  

冷泉亭口号与刘邦彦别  

君去我独留持杯劝君酒明日虎跑泉还来看山否  

倪复  

江行  

野水田田緑江村曲曲斜独行寻不厌坐占白鸥沙  

雷鲤  

题画  

幽人读书处茅屋倚江开云抱长流去山衔好日来一棹沧江上烟流带浦沙小桥通细磵别浦入荷花  

张鈇  

淮阳夜月  

今夜淮阳月清光似故郷有人千里外对月望淮阳  

黄云  

风雨  

风雨暗江天边江夜泊船寒灯对儿女归路逼残年  

罗焘  

野兴  

山中雨欲来树杪风先起犹有试茶人偶坐松萝里  

钱百川  

寄中甫上舎  

淮清楼头花白下桥边酒醉杀少年郎借问君知否  

张文承  

客至  

茅屋两三间草草蔽风雨客来不入门坐爱千年树  

方太古  

江中晚泊  

风急水欲立日暮山争深双席落洲渚几家新栁隂  

寄意  

春风吹栁枝游子别家时坝上多杨栁春风吹不吹  

放船  

放船春水漫系缆栁条青去去江村近风吹鱼网腥  

程辅  

怀杨仪部君谦  

故人久无书山川隔淮楚相思不可携独卧江东雨  

过淀湖泊石浦  

沙蒲偃秋风湖云藏夕雨何处逺行人飞帆下石浦  

石浦偶占  

石浦潮自回湘帘风欲举一洗草堂清过云洒疎雨  

吴鑛  

秋晚  

风髙野水寒天逺青山小渡口人不来斜阳送归鸟  

朱讷  

题画  

空翠明逺林夕阳澹红树茅屋傍深溪渔舟日来去  

朱朴  

以画寄云村  

朝望南山云暮望南山云云山朝暮望一望一思君  

董两湖扇图  

南湖春水平北湖春草緑中有荡舟人解唱沧浪曲  

夕  

出门望南山日夕山光冷山月出未髙栖鸦动林影  

曹  

山家图  

茅屋青山里居人不务耕雨晴携短锸随处掘黄精  

秋郊晚眺  

潮落寒江浅沙陂露水痕渔人归晒网挝鼓入遥村  

许赞  

雪词  

冷余红浪破消尽紫沉烟正是愁无托杨花忽满川  

初冬  

庭院静如许时闻落叶声日边云气滃树影不分明  

猿  

蓬巢饱山果负子浴前溪啼冷巴东月令人两泪凄  

渔父  

钓鱼栁溪头卖鱼花村口沽酒成独醉枕蓑卧蓬牖  

熊卓  

居庸馆中  

隘地关门拥山楼鼓角传长风吹不歇塞草自年年  

怀友人  

昔别栁条緑如今霜叶翻思君独无语寒日下荒原  

送人赴道州任  

月照河台酒离情那可消衡阳飞鸟尽君去更迢迢  

出居庸  

沙上望行人日暮愁心絶江南四时春边地五月雪  

送客城南  

杨栁河桥外春风倒玉壶离情不可道江路满蘼芜  

汪循  

老去  

老去心还竞春来花又新未应行乐地偏惬少年人  

王守仁  

山中示诸生  

桃源在何许西峰最深处不用问渔人沿溪踏花去  

鲁铎  

裁衣寄逺  

心事停并剪啼痕渍越罗离愁身万里寛窄定如何  

盆梅  

老干才逾尺樛枝賸着花小盆留宿雨疎影亦横斜  

蔷薇下  

独酌蔷薇下花隂乱午风有时残露滴刚着酒杯中  

临桂道中渔者  

危滩若奔雷江鱼正贪上顺水飞渔船斜下拦江网  

东溪小景  

闲遡东风去溪头千树花停舟偶然坐日暮未还家清流意不浅君须为渠醉莫遣醒时归犹解尘中事隔溪语农人新禾茎尚短车痕记水畦莫灌东畦满  

鳬洲即事  

见说堪摘闲过洲上来小船风打去半日未能回  

散步  

细草縁溪软晴朝步屧迟往来深树里啼鸟不曾知  

俞泰  

题扇寄边华泉  

木叶迎风下孤亭傍水开何时寻旧约载酒过江来  

潘希曾  

岸栁  

岸栁緑丝丝春风不断吹昨来谁此别留得折残枝  

徐泰  

枝江道中  

水落枝江道风髙歳暮天挂帆烟雨里惆怅入江船  

谢丕  

行药归  

徙倚亭栏外何人共此杯春风知我意吹送小舟回  

崔铣  

秋风  

秋风何萧萧夜夜动林莽除畹本种兰奈此艾蒿长  

陆深  

初夏  

野旷孤亭廻昼长花影迟蒹葭飞白鸟杨栁啭黄鹂芍药花初谢芭蕉叶已斜窗前一夜雨浮緑涨文纱林日不到地溪风长满船雨余黄犊健天际白鸥眠初日浮空动微风刬地凉苎衣人尚怯看竹过横塘细草縁堦砌幽禽语画梁好风排户入吹散午时香  

西湖  

夜气消残暑天光浸晓星草青藏白鸟波緑泛红菱  

途中  

晓行不知程梦醒闻细浪曙月逐鸡声櫂歌来枕上  

武乡山中晚行  

落日下西崦余光在髙树水流青山中人行白云处  

归途絶句  

日落山烟紫林深暝色寒殷勤问前路今夜宿新安  

周广  

遗辰州张尹  

江口风逾急孤舟日已西多情山上月相送过辰溪  

倪宗正  

为顾新山题画用思道韵  

久住水东溪欲往水西去一夜春草生溪路无寻处  

严嵩  

山塘  

山塘深且广逦迤抱山麓隔浦见人家依依桑柘緑  

出仰山  

钟声在山间客子出山去细雨湿春衣新寒入髙树  

李梦阳  

闻笛  

白日挂云间谁家玉笛闲北风吹杨栁落叶满关山  

晓莺  

睍晥梦中迷流莺碧树西起来红日照已度别枝啼  

晚出禁闼  

杨栁南城道芙蓉小苑通内使来调马君王敕射熊  

东华门偶述  

银瓮烂生光盘龙绣袱香但知从内出不省赐何王  

黄州  

浩浩长江水黄州那个边岸回山一转船到堞楼前  

江行杂诗  

迎送山相似舟移迷北南回看皁口日已照石华潭日出青苹湿江浑路不分昨宵驱雨至知是海南云  

送人  

颇讶枫林赤无风叶自鸣来人与归客同听不同情  

开先寺  

瀑布半天上飞响落人间莫言此潭小揺动匡庐山  

寄徐子  

东省堂前树南阳宅里花春风如往日夜月向谁家  

寄都主事穆  

江草唤愁生思君黄鸟鸣遥心将夜月同满阖闾城  

赠客  

出郭江南望暮天云北飞断蓬寒更转长路几人归  

赠王左史  

君家百瓮酒留连胡不饮花月我自来醉即花间寝  

送王生北行  

朝散午门西春风起御堤上林花半发几处早莺啼  

紫霞洞主歌五首  

朝霞弄海色闪烁如金蛇回光照岩洞驾我青鸾车云洞窈谽谺行觅石髓食蕤蕤古苔上有书字不识丹霞熨朝旭桂叶一何芾中有骑鹤人下上随云气朝餐赤城气暮揽罗浮色常有瑶草花寒至不曾识石泉嫋长萝烟翠满山室忽闻空中音幽人弄瑶瑟  

何景明  

雨后十首  

水涨孤邨白天垂四野青开门秋雨霁间步郭西亭竟夕雨连舎今朝雨出溪轻雷千嶂外斜日数家西三日不出门草长门前路登楼一水明倚柱千山暮人归郭门树鸟噪野田风雨散髙城上日落深涧中画角城隈起风吹响入云清秋易生感深夜更多闻遥看三角山正在云生处日暮山中人空攀荔枝树片片白鸥鸟看人队队飞沙头莫相认与尔久忘机槛倚崩沙出篱通乱水过家人休埽石自爱碧苔多朝闻城西钟暮望城西寺寺傍二古松长藤垂到地塘边杨栁树春条秋未摧已送黄鹂去还看白鹭来  

题画二首  

渺渺春山云离离春江树君看江上山不是人间世古洞入青山通武陵渡渔郎莫放舟恐失花间路  

长安  

白云望不尽髙楼空倚栏中宵鸿雁过来处是长安  

晚出左掖简薛君采  

露重芙蓉馆云轻翡翠城文园病司马消渇望金茎  

独立  

独立对秋隂望河渚只见沙上烟不见烟中雨  

徐祯卿  

沅溪潘进士在长安逆旅中见庭下山丹花诘其主云是沅中移来感而赋诗命予嗣响  

故苑花空发他乡莺自啼主人孤馆里斜日楚云西  

鳯凰山园杂咏  

鳯鸣亭  

鳯鸟期不来瑶华几销歇唯有山中人吹箫弄明月  

奕台  

仙人好博奕时下緑云中一片苍苔石落花长自红  

送范静之迁威州  

闻上巴江峡黄牛峡最迟君听流水意何似陇头悲尔向巫山日瞿塘春可怜栁丝娇緑水白雪媚阳天玉罍为糟糵巴川即酒泉乗舟捉明月直到女牛边  

夜泊浔阳  

草色浔阳江灯前武昌客独坐秋风来蒹葭时摵摵  

示雁  

尔向沧江别予方湘水行秋风莫相负迟尔岳阳城  

晓下庐山  

山下鼯防啼藤竹使人迷多谢东林月殷勤过虎溪  

香圃  

露华散平林月明在寥廓时有天风来冷然桂花落  

荅献吉  

花发平章宅莺啼省树春殷勤花鸟意愁杀独游人  

边贡  

中元见月  

坐爱清光好更深不下楼不因逢闰月今夜是中秋  

上陵道中  

苍苍土门口日出逢樵叟问尔何事来山中苦无酒  

送刘约中之金陵  

君到石城边应看石城树树杪百尺台是侬行乐处  

赠别子  

白日就长道清秋淩大河非关燕赵别相送一悲歌  

西园  

朝看长白山暮看长白山山色有朝暮吾心常自闲庭际何所有有萱复有芋自闻秋雨声不种芭蕉树  

杂诗  

月色沙上澹山云天际浮春江万里阔独见一渔舟  

题画  

鸟啼青石冈日照红泥坂杳杳云外钟山僧独归晚近浦寒潮落平沙返照红不嫌归路晚家在板桥东  

康海  

荅太微沜东作  

此水逺弥洁此沜晴更嘉请君沜上坐看此水中霞君家韦杜曲佳胜定无比夕阳原上来此沜亦堪喜沜东多杨栁枝枝弄新碧不系郎君车常拂处十席木末载酒来君与坐相酌愁彼幽鸟鸣君心乐不乐  

题画  

长裾澹容与散步苍松下不是鹿门人何似栖栖者  

岐山道中  

雨过万木茂天开千嶂青迎风翻锦蝶拂雾防蜻蜓偃蹇裁脩竹巃嵸立假山緑涛浮栁色苍翠压朱防  

渡渭南望  

水际孤云合船头细浪生青山飞白鹭緑竹啭黄莺客散太微道人归黒水西临流挥短赋即景试新题  

杏花亭小坐  

我爱千亩杏逶迤围小亭浮云日夕静叠入万峰青  

栁下观棋  

塌地坐弹棋注酒莓苔上水际暗香来怕是桃花涨  

王廷相  

绵竹道中  

水藤罥黄箨岸篠森緑蕤不见梅花树香风暗扑衣晴春日蒙茸逺客自惆怅白云乍散彩青山还遮望  

牡丹  

迎风緑云翻含春锦苞吐何处双彩鸾飞来鬬毛羽  

秋雨  

山城一夜雨客意已深秋况对临湖寺千松翠欲流  

秋兴  

宋玉天南客秋来愁自深清霜数行雁明月万家砧  

江雨  

独舸江门夜冲风涌岸波约量秋雨防不及旅愁多  

漫兴  

一琴几上闲数竹窗外碧帘戸阒无人春风自吹入  

秦川杂兴  

古陵在蒿下啼乌在蒿上陵中人不闻行客自惆怅  

顾璘  

归自灌阳望湘山口占  

十日别湘山见如故人面何况石头城是侬旧乡县  

遣怀絶句  

月落猿声苦风髙虎气腥山雷春送雪江雾夜藏星花豹金钱背文鹇蜀锦毛厨泉山笕细江稻水车髙猺女招歌剧蛮郎步射强花环垂耳大竹弩挂腰长涧冷菖蒲翠山春踯躅红草惊秋尽火树厌夜深风夜静云生室春深水到门松髙多绣顶兰古自悬根野鲜苍兕猛山酢鹧鸪香市笋挦苞出仓禾带把藏不忌枭鸱暮何悲杜宇春蛩催三月织鸡报二更晨  

山行絶句  

槎枒半折树倾倚欲堕石行人如飞仙渺下青壁  

雨中溪行杂诗  

十日溪中舟格格响溪石孤篷过鸣雨忽失沙上脊日暮争渡喧天隂野风急孤客来何迟萧萧荷鉏立  

陈沂  

寄顾全州  

曲渚湘云暮丛篁楚雨秋愁心寄鸿雁烦尔过衡州  

春草  

夜雨江南梦春风陌上情东皇如有意移向玉阶生  

孙一元  

江上  

沙砾喧寒雨枫根挽钓槎菰蒲起烟火隔水是渔家  

解衣  

解衣坐渔梁水风来许许月明不见人幽篁自相语  

秋夜  

道人晏坐起推窗时一唫白鹤忽不见月明秋满林  

题孙道甫二景小画  

家近新塘曲月明鱼可掬尽夜憺忘归和云汀上宿巾杖散芳躅钩辀啼逺林幽怀春冉冉日暮落花深毛应奎副使隐居严陵钓台赴召小诗赠之  

长风吹去棹万里客星孤何物为君赠桐江画作图  

秋晚  

秋晚不扃扉秋亭一叶飞采莲人不见水面落红衣  

永夜  

黄叶下西阪山空秋正清永夜无人语残河尽意明  

避客  

报客频劳鹤束书更住山从今松桂里散发弄潺湲  

清风楼  

长天带川原野水映林薄倚防吟眺余江日当窗落春日游惠山以老杜一径野花落孤邨春水生衍韵次第得诗十首  

春色满三分梅事过其一不有载酒游白日去更疾茅堂藏山隈寻转更幽兴一鸟浴寒塘数花明小径石桥斜鬭水竹杖行堪把隔溪鹤如人相看不知野境静山光合门临钓石斜老翁抱瓮出清晓来灌花半里同井臼数家带篱落溪翁留白鱼社友移新箨向晚意不歇残阳澹欲无渔榔隔浦断樵响入云孤间抚溪边石坐弹竹下门残霞不作雨逺水欲浮村短防时寻句高怀自领春山禽莫相避我是住山人卸杖坐松根觅句烟云里得意酬青山一掬野泉水归来吟不了賸有水云情船头借渔笛韵中明月生  

山中  

来往不逢人家在山深处独鹤忽飞来风动月中树  

即景  

落篷回风力移舟维石次树影散平波蝉声入古寺乱山带乔木斜日望中碧白云忽傍人马首岚光滴  

睡起  

睡起散幽躅荒冈春日西野云飞不起寒压竹枝低  

杂咏  

夕阳没中流舟子不停橹风来未满防望断桃花浦尽日不见鱼风髙网罟冷蹋船归未归江波荡人影  

郑善夫  

柴门  

凉月光不了照我芳桂丛白凫如人长来往柴门东家住白湖阳习见风波事苕荻何苍苍乱我兰与芷  

王崇庆  

舟次徳州  

逺浦渔舟小寒天柿叶稀归心正愁絶一鴈夕阳飞  

赠沈绶归海虞  

吴门城上山虎丘山下水春花晓莺啼念子在言里  

晓发清丰  

寒鸦栖古枝苍黄月未落山馆何萧然鸡声起城郭  

梦中一首  

欲上河阳郡先来洞府游白云满天地红叶不知秋  

周金  

题春溪图  

主人坐春溪更邀溪上客日暮不知还幽谈待明月  

戴冠  

途中寄王定逺  

去去别淮浦行行到江郷渐觉故人少空愁前路长  

祝銮  

仙源  

仙源何处来无乃自天上不然瀑布泉那得千万丈  

方豪  

游桃花寺  

听说桃花寺游人兴不禁桃花今不见流水尚堪寻  

看月  

看月月转明幽人寂无语山空秋夜长松露湿如雨  

胡缵宗  

絶句三首  

好鸟当窗听竒峰隔戸看林开烟嬝嬝风动竹入怀宣化雨打面紫关风舟子牵江黒渔人炊火红雨后寒烟白鸬鷀载满舸横江笑相议何处捉鱼多  

舟行口号  

欹枕坐舟中不知舟外雨掀篷烟满江渔翁杳前渚  

望安庆  

青山下碧流江树引舒州千里轻帆外层层见水楼  

月  

万里同安月秋来的的明愿将通夜白流照水西营  

雪  

疋马出梅谿雪飞大如掌何处扣舷人杳杳春江上  

元日杨参戎席上  

满地春花发当帘春水明坐闻杨栁外无数鷅鹠声  

题画  

秋晴天欲髙卷钓归来早家住碧池东云白无人到  

杨愼  

积雨始晴  

霁晓凭髙处凉风吹我襟海天堪倚杵岭树小如簮  

陪盛徳章春泛  

中洲歌采芳曲渚舣归艎风起春江晚飞花防石梁  

普吉庵  

松菁一何深细路紫百折行人歇松隂羸马餐松叶  

风雨  

罗甸愁山雨滇阳怯海风可怜风雨后长在客途中  

思波池别刘润之  

酌酒临池水回船拂芰荷匆匆上马去留兴与烟波  

宿华亭寺  

花树髙于屋红霞夜照人声声枝上鸟也似惜余春天风与海水鸣籁隔山闻半夜衣裳湿清朝树树云  

青桥夜宿  

驿亭临白水石榻满苍苔逺客浑无梦江声枕上来  

夜行安庆  

风顺月仍明扁舟半夜行鸡鸣问前路已近九江城  

青桥驿早发  

逺客贪晨发三更梦已回江声如骤雨吹到枕边来  

渝江登陆  

来往舟如屋相随一月期登途不忍去翻似别家时  

春二首  

海风吹梅树十日闭门中坐惜繁花过墙头数落红行乐三春好春来转剧愁乡心悲望逺莫上最髙楼  

雨后见月  

雨气敛青霭月华扬彩昙戏鱼莲叶北惊鹊树枝南捣衣杵【`山东女子赵小钱年十五为贼所掠骂贼不从以捣衣杵击贼遇害事闻诏旌其门`】  

戕贼金钴鉧击贼捣衣杵今见赵小钱昔闻杨愍女  

出郊  

髙田如楼梯平田如棋局白鹭忽飞来防破秧针緑  

妙湛寺  

废刹临官渡香台夜景澄僧言龙火焰却是打渔灯  

费寀  

七月二十六日出城西相营外逻城和几山  

溪上路傍路郭西关外关村村多緑树处处是青山  

刘栋  

题云门六寺扇景  

霜林防碧波细雨湿寒蓑一曲耶溪棹云深寺转多  

屠径  

夜闻笛  

梦破寒犹重更长客更愁何人吹短笛今夜在南楼  

齐之鸾  

石松  

瘦根盘鸿蒙青枝傲霜雪上有白云巢下有苍虬穴  

白云岩  

烟霞起洞天藤萝封石室娟娟峰上云冉冉岩中出  

赵汉  

泊洲  

山寺清钟晓江帆细雨秋洲三日泊不为阻风留  

湖上  

鸟入山光去舟分树影过秋江平似掌何处起风波  

南大吉  

闲居二首  

落落新榆宅深深细栁村出门逢鸟雀归院见鸡豚碧窗红药砌青简緑牙籖花落莺啼树风回燕入帘  

林大辂  

暮春直省  

旋梦醒啼鸟晴窗日欲斜还将多病眼闲看续开花  

孙存  

刘都幕泉亭  

滥泉沸山巓汍泉迸山足一鹭饮东泉飞向西泉浴  

李濂  

良乡道中  

沙雁冲车起洲莺隔岸闻暮看霞气近疑是汉宫云  

薛蕙  

花下  

昨朝花始发今朝花已稀那为风吹落自是鸟惊飞  

草堂  

终朝草堂上独凭乌皮几有时白云来相见牕户里  

滁阳孙氏山中五咏【`录二首`】  

月桥  

泊舟板桥口月出溪水緑何处采菱归遥闻榜歌曲  

云洞  

洞门双玉扇隔岫窥云雾袅袅三石梁苔滑不敢度  

落花  

今朝卷帘坐时见一花飞不惜芳菲尽春风稍稍稀  

晚春  

日长莺语歇中酒眠髙阁庭院寂无人春风埽红萼  

秋浦  

秋浦多香草当年怨楚臣安知千载后尚有广骚人  

东皋  

东皋落日明西候新飚冷徘徊盘石上爱此青松影  

流觞渠  

流觞泛激水手揽跳波湿恰怪杯行迟风吹忽相及  

城南梅开简友人  

郭外新梅树春风吹欲残未能携酒出幸为折花看  

顾  

寿州题壁  

去郡今千里还家尚几程春风杨栁色相送石头城  

张治道  

白鹭  

沙头白鹭鸶飞向青山阁日暮行人稀还向沙头落  

清明日  

草没尚书履花迷御史骢长安佳丽处偏在曲江东  

许宗鲁  

春兴  

野霁花争发川长栁渐齐春光更何许多在杜陵西  

王讴  

送姚方伯  

野日流沙白山城落木黄秋来长送别何处折垂杨  

汪应轸  

登浮峰寺  

摄衣入空山白云留我住我欲卧白云白云又飞去  

李鸣鹤  

题画美人  

一夜春风发芳心不自持佳晨携女伴花下对弹碁  

郭波  

宿坪塘铺  

独树邮亭影千山征路尘东乡今夜月偏照未归人  

张治  

秋夜与永宁诸宗丈话旧  

圆月明髙峰吟蛩在空壁尊酒话青州槐隂露欲滴  

无碍山房  

碧嶂孤云宿青天一鹤飞夜龛灯影灭藤月照禅衣九日子言家用壁间白坡韵二絶【`录一首`】  

莫问昆仑山云断一千里莫对渊明花秋风中夜起  

泊汉口走笔简朱侍御  

维舟汉江濵水色照黄鹤骢马何不来风雨横江落  

李黙  

月下  

钟鼎非吾事神仙亦世稀停杯忽惆怅明月上人衣  

张逵  

新年  

瓮三杯酒方牀一觉眠天涯万里客如此过新年  

任淳  

野渡  

潦深望不极问渡莫凄然渔笛蒹葭里因风到客船  

邵经邦  

四十明朝是  

四十明朝是频闻画鼓挝残灯持自照忽吐两三花  

吴益夫  

喜晴  

朝日丽郊原晴风动梧竹沙鸥不避人飞来傍船浴  

管浦  

舟中杂兴  

江水白于练江花红欲然长风一万里吹送木兰船  

张綖  

秋雨  

秋雨中宵滴寒蛩四壁吟灯前搔短发谁防此时心  

湖上  

欲理木兰舟且檥垂杨树沙觜两鸳鸯飞入前湖去  

文征明  

夜坐  

残月耿犹在流萤忽自飞一声何处鹤露下欲霑衣  

蔡羽  

归云亭  

寻幽坐翠微岚气湿人衣日暮髙亭上云归僧未归  

徐霖  

舟中杂咏二首  

緑树坐黄鹂青秧防白鹭睡起倚船窗知是江南路今夜河西宿无眠但数更并船何处客吹笛到天明  
