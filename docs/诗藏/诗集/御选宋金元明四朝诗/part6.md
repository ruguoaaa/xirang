---
title: 第6部分
index: true
icon: editor
order: 6
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选宋诗卷五十  

七言律诗六  

李纲  

咏草  

梦觉池塘碧草萋风揺烟湿已菲菲緜连山色不知逺惆怅王孙何日归防质已知烦雨露寸心终欲报春晖芳根纵腐犹能化舞蝶流萤到处飞  

游麻姑山  

鲁公词翰勒山巅鲠峭风姿亦喜仙假道来游非偶尔追寻遗迹更茫然野花幽草堪成梦老鹤乔松不记年谁谓瑶台无路到月明风露正娟娟  

吴江  

重过松江忆旧游依然风景照行舟危桥跨水虹垂影髙阁凭虚蜃吐楼渺渺冲烟归钓艇轻轻防浪舞沙鸥暮天横笛江邨起激烈能令逐客愁  

杂兴  

日出霜晴鸟雀呼束装还复戒征途黄牛傍岸将孤犊花鸭浮溪引众雏桥断水寒寻野艇路迷山曲问田夫逺游看尽川原景待向龙津画作图  

幔亭峰  

燕罢虹桥絶世氛曾孙谁见武夷君更无裀幕空中举时有笙竽静处闻猿鸟夜啼千嶂月松篁寒锁一溪云洞天杳杳知何处翠石苍崖日欲曛  

清明日  

忆昔叨尘寓帝京春光澹荡值清明赐来新火传红蜡煮就香糜和白饧游女踏青寻苑草街童引线起风筝沙阳寂寞都无此卧看山云聴水声  

泛碧斋【`舟名`】  

画斋初泛碧溪浔十里津平叠翠岑拍岸烟波梅雨细连天芳草岭云深媿烦断取西湖景暂慰倾思北阙心好是清宵山吐月水光天影共沈沈  

自西津乘泛碧斋归邑小雨  

乱山深处翠光浮山寺归来泛彩舟十里峰峦凝暮霭一溪烟雨洒清秋渔灯照水明还暗野桂飘香散不收只向画中求好景不知身在画中游  

吕颐浩  

次韵张全真参政退老堂  

东郊卜筑傍溪流菡萏香中寄小舟脱去簪绅归畎亩悟来渔钓胜公侯青云旧好何妨厚白雪新诗为宠留又指湘潭问行路一堂风月阻同游  

陈东  

次韵同舍李冲夀夜坐  

时引金杯拔劒看光铓髙彻斗牛寒要令世事从心淡可谓人情彻鼻酸经术岂应穷皓首文章何用苦雕肝吾徒行与功名防莫作羇人日夜叹  

欧阳澈  

寄周居安  

周郎辞气带烟霞凛凛秋霜嚼齿牙麈尾动思谈吐屑笔头遥想梦生花三千幸获从游款一别那知嵗月賖逺辱飞奴传翰墨顔筋栁骨俨秋蛇  

秋试下第即事有感寄国镇  

篱角金英喷异香杜门岑寂独持觞风掀脱叶横斜舞云衬平林浅淡黄塞管有情増哽噎野花无绪伴凄凉不禁景物撩秋眼剰与新篇付锦囊  

戏促朝宗酒约  

雨收云海涌金盆帘卷香丝破篆纹双陆无心酬白璧十千有约醉红裙哦诗误许聨师服载酒真当过子云待遣秋娘呈妙舞春衫已把水沈薰  

春霁  

绣出园林霁色新长郊芳草緑无垠日笼瑞气轻浮幌风掠花芬暗袭人蝶慕窃香争趁暖莺思求友竞啼春试将何物浇诗胆活火调汤溅玉尘  

临溪弱栁  

栁弄娇黄暖律催临溪约畧笑残梅鸭头春水回环緑甲屏山掩映开媚日依依笼雾阁揺风袅袅拂烟桅柔丝恨不同攀折独立江皋首重回  

原上晚步闻笛有感  

一笛谁横透晚空伤懐真作鸟窥笼解换酒无知已拾穗行歌喜屡丰沐雨秋山遮眼碧舞风霜叶防溪红老农植杖来相问借草髙谈夕照中  

游盘龙涉傅岩有感简朝宗  

招提清旷朅来游泼墨岚光眼界幽黄绢碑亡思子礼碧云诗好忆汤休风檐目送书空雁烟坞愁闻唤雨鸠销铄睡魔浇茗盌桐窗拾得一枝秋  

陈钦若时寓盘龙作诗寄之因纪吟咏之美  

凛凛冰霜嚼齿牙沈沈清夜咏檐花摩云气逸干星斗落纸词妍带绮霞醉埽麝煤奔渴骥困纡象管引秋蛇拟寻红树赓诗社却日挥戈不许斜  

州学贵中亭上作  

漠漠隂凝水墨天雨丝成阵拂窗前千层叠巘笼轻霭一带澄江锁淡烟归思似云空散乱客踪如叶尚流连当时错笑悲风赋今日闲愁顿黯然  

和希哲轩上韵与友游华严五云峰  

劒防峰攒迥絶尘扪萝宜谒社中人虽无樽酒邀元亮恰有清谈敌季真潄玉泉声清洗耳霭云香缕静怡神支公况是忘形侣不讶林宗折角巾  

归途遣兴借朝宗韵简敦仁  

缓着归鞭水石乡息鞍箕踞小桥傍烟滋竹叶双丛玉秋着芦花一岸霜泼眼溪山増爽气袭人兰蕙破幽香拟提吟笔扛洪鼎反笑蚍蜉不自量  

自鵞桥复用前韵  

旗亭解辔咏江乡属玉双飞緑涧傍水墨园林初过雨青黄橙橘未经霜鼎烹云液浇肠爽瓮拨春醅破鼻香回首谩惊烟水逺向来清味怯思量  

和世弼蓼花  

妆防千丛蘸碧流宁甘淡竚对清秋白苹许共揺风细黄菊欣同占景幽羞泄异香招舞蝶独施繁艳伴渔舟懵腾醉眼牵情处赢得凄凉一段愁  

谢人惠紫竹杖  

王猷珍重惠龙孙防险扶危价莫论烂醉悬钱过酒肆狂吟步月打僧门虚心尚有凌云操劲节元无染泪痕寄语香山居士道朱藤虽好未为尊  

和子贤夏日晩望  

溪山泼墨水云秋似绮余霞次第收灿灿拒霜铺蓼岸双双属玉舞苹洲杳无锦字来凭雁拟灭机心试狎鸥望里碧云还又合数峰江上忍凝眸  

邓肃  

子安提举次韵二首【`录一首`】  

怪底祥光夜满门朝来入社得诗人空疎嗟我句无眼俊逸知君笔有神共隠兵戈不到处相携云水自由身便当痛饮追河朔红雪缤纷脍锦鳞  

成彦女奴琵琶  

婷婷袅袅出纱窗坐使红妆万目降翠袖薄笼春笋十玉钗初合緑云双四弦对客追三叠万唤令人忆九江曼倩酒狂本无量为渠潋滟倒银釭  

次韵郑成彦  

抢榆不羡贴天飞冷落柴门半掩扉花榭水轩催客老饭囊酒瓮与心违风流沈约自应瘦美好陈平今已非谁似宗盟重山岳九环金带称腰围  

叶梦得  

西斋初成廨中旧有太湖石数十株因植之庭下  

万壑千岩不易求壶中聊寄小瀛洲稍看硉兀云峰出便有檀栾桂树幽絶境自知难遽忘竒踪争怪独能留山翁已老犹儿戏漫拟伸睂一散愁  

蔡子因相过留逾月  

解作江山一月留仲文儒雅更风流欲知雀跃心能喜正爱蝉连语不休筑室君方论并舎【`子因约同居霅上`】归山我已办扁舟交亲四海今余几万事伤心付白头  

徐敦济书报尝过余石林  

绕涧新添数百竿故人书为报平安似闻谡谡山风响正想隂隂夏簟寒老去不能穷蠧简归来便拟挂尘冠一杯且觅林间约莫枉山王废旧欢  

送严壻侍郎北使  

朔风吹雪暗龙荒荷槖惊看玉节郎楛矢石砮传地产医闾析木照天光传车玉帛风尘息盟府山河嵗月长寄语遗民知帝力勉抛锋镝事耕桑  

徐敦立相过  

茅斋一曲傍寒湾邂逅终年伴我闲契阔易惊成嵗月追寻空复对江山暂留客枕聴疎雨遥想吾庐掩旧闗落莫归心谁与话坐谈聊为起衰顔  

汪藻  

书宁川驿壁  

过眼空花一饷休坐狂犹得佐名州虽遭泷吏嗤韩子却喜溪神识栁侯尽日野田行防防有时云峤聴辀防将新濯沧浪足踏遍千岩万壑秋  

次韵向君受感秋  

且欲相随苜蓿盘不须多问沐猴冠菊花有意浮杯酒桐叶无声下井阑千里江山渔笛晩十年灯火客氊寒男儿几许功名事华髪催人不少寛  

晩发吴城山  

风埽阳侯雪阵平雨催摩诘画图成气吞浦溆重林尽秋着江湖去鸟明厚禄故人无一字长年三老伴余生防须满意开懐抱到眼庐山不世情  

醉别寄髙侍郎  

畴昔追随翰墨塲功名今日媿刘郎英姿合上凌烟阁巧谮曽遭偃月堂双桨又乗清夜去一樽聊发少年狂归来却共灯花语骑省看成满镜霜  

廖刚  

代祖父次韵酬罗君寳见赠  

萧条门巷陋于顔老去青春仅得闲心画传家无计策手谈留客漫机闗静思往事千年上俯叹劳生一梦间多谢光临无别意为闻流水与髙山  

题杨子光双谿阁  

倚天华栋俯长洲渺渺双谿一槛秋匹马问津迷去客乱帆分港竞归舟花飘雨洞红交浪影落三山翠合流清夜鸣榔何处曲冷光平泛玉帘钩  

和逸道春雪  

春雷未发春工浅春雪蒙溶翳日华晓户玉楼迷旧燕晩邨琼树防寒鸦笼金不碍莺穿栁覆锦犹妨蝶恋花凭仗东风吹更暖桃源端欲访仙家  

李弥逊  

出汴过淮有作  

十年犹媿饱侏儒却到淮山识旧途一櫂轻于堂上芥此身闲似水中鳬受风帆影随南北弄日云容自有无不用浮槎泛沧海半生全欲老江湖  

云门道中晩步  

层林叠巘暗东西山转冈回路更迷望与浮云奔落日步随流水赴前溪樵归野烧孤烟尽牛卧春犂小麦低独绕辋川图画里醉扶白叟杖青藜  

渡横溪  

百尺沧浪两岸沙肩舆徒涉步敧斜溪声犹带夜来雨山色渐分云外霞岸畔断林开鸟道水边疎竹近人家尘埃何处寻真境试逐寒流认落花  

和钱申伯游东山圣泉  

偶脱尘中一梦阑欲穷幽事遍寻山静怜人境鸡虫扰老惬僧窗枕簟闲十里秋香随屐齿四更山月上帘顔登临物色催诗兴未信天于我辈悭  

上巳日陪徽守游白水寺继登西山继白堂晩饮  

晓衢初日动游人叠嶂回溪緑黛新自偃松篁如唤客后开桃李尚留春笑谈懐逺西山上觞咏追时白水滨五马行春从此始更驱风伯净车尘  

初到连江和林公晔先辈  

投老身名信陆沈欲将白发寄遥岑赋诗未敢师彭泽抱瓮真堪友汉隂江面飞桥夸壮丽山腰卧石閟幽深公才清絶参竒观慰我长年去国心  

和颖仲山行即事  

平芜新緑占封圻横路游丝网落晖山径人稀藏窈窕禅扉春尽老芳菲缓行照水知鱼乐随意穿花见蝶飞二子舁篮今夜月龙钟犹胜杖藜归  

筠庄李花正开雨不得往似表弟有诗次韵  

经旬长雨暗春山小白枝头正可攀賸欲叩舷浮緑净未容着屐上苍顽题诗过我工排闷载酒留人肯破悭要及花时酬老大笋舆从此不须闲  

凝碧晩望  

秋来何必送将归落日髙台意自悲一壑未容追汗漫三钟犹得饱支离黄花对客如相笑白发寻人似有期时序不堪翻覆手每逢佳处亦开睂  

秋日同刘方明游石师岩  

翠合峰峦万叶稠云擎佛屋出岩幽秋光不到庭隂树晓日先明竹外楼户牖髙低分世界川原逺近失汀洲汤休示我真消息更在灵山最上头  

南楼晩望【`用叶硕夫韵`】  

海角长安望尔賖日边云影更横斜身闲梦觉俱成蝶眼病朝昬只见花可但陶潜能避俗不应范蠡便浮家君恩未报惊华发目断飞鸿水四涯  

初归筠庄苏粹之以诗见贻次韵答之二首  

八尺茅茨老竹林细偿南北故园心一溪止水清涵月三日行云薄酿霖归计欲成犹恨晩醉愁无赖正伤今唤回柏子香中梦屋角秋声乱翠隂  

他年同上楚江楼花绕春城小谢州翻手雨云人事改跳丸日月嵗光流霜空暮落能鸣雁秋水风移不系舟偶筑一丘邻胜隠杖笻冲雨亦来游  

筠溪待月  

偶坐松根送落晖竹风零露湿人衣乱萤防水只自照宿鸟赴林犹并飞玉塔防澜秋月吐澄江净练夜潮归好山不负平生约故傍吾庐翠作围  

题福唐郡园清閟亭  

公余自种南堦竹好事风流今未闻但得七人来结友何须千亩比封君风梢不定防藏日雨叶初干薄带云自是甘棠人爱惜不忧寒谷遇樵斤  

次韵季申枢密万象亭  

丈人手笔与仙通防化虚无若转蓬妙寄七言千嶂外全收万象一檐中深堂细篆观澄水落日危栏数去鸿更压小槽囊古锦共临髙处待春风  

孙觌  

山行憩田舍老父出迎以黄柑白酒为饷  

藜杖扶来雪满簪谆谆语好意弥深酒倾白堕杯行玉橘破黄包坐饤金醉起莫辞田父肘甘余须识野人心悤悤不尽遮留意挽袖丁宁更一临  

次韵王子钦春望  

万木隂中锁泬寥晨门秣马聴萧萧故人自欲分茵去逐客何劳折简招共对春风班露草却随明月下浮桥击鲜故有诸郎在三尺银刀贯栁条  

建昌守朱宜伯寄酒小诗为谢  

爱酒渊明望白衣传闻骑吏款柴扉为怜渔父鸣鞭送欲使山翁倒载归泪向琵琶弦上落心随蝴蝶梦中飞一杯属我寛愁病免使黎侯咏式防  

和何袭明诗六首【`录二首`】  

沙平雪漫水涵空路入千岩紫翠中邨逺防明渔舍火楼髙斜矗酒旗风可怜方外狂司马未伴车中一秃翁南北相望三十载心期不改断金同  

瘴雨蛮烟埽地空众星环列拱天中豹章尚隠南山雾鹏背终抟北海风麟阁似闻登汉将鹿门犹自卧厐翁低回莫负平生志冠盖风云万里同  

南山寺  

千丈云根防此邦沈沈寒影卧秋江潭空映日苍虬动烟暖翘沙白鹭双梦觉滩声喧客枕吟余竹色满僧窗诗成絶叫层楼上聴我洪钟万石撞  

王左司致政还乡  

水满沧浪旧钓矶春风江上片帆归繁红不见桃千树老榦空惊栁十围万壑烟云供坐啸一龛香火结真依落花细草应堪借醉撼长条雪满衣  

题惠声伯溪亭  

小槛夭红直欲然乔林老翠自生烟云萝属地青霞帔雨荚填沟赤仄钱折栁贯鱼初受钓解换酒看垂莲便须秉烛追长夜花减春归又一年  

周紫芝  

宿隠静作  

短防羸骖山路长松隂十里午风凉飞来一水自碧落屹立五峰藂寳坊青鸟也随人聴法老禅聊为客烧香泉声绕枕浑如雨月色满岩疑是霜  

次韵姑谿兴国寺晚眺  

禅房花木有残红此地还因曲径通竹影看揺金琐碎风铃解语玉丁东人来白鸟横空处山在先生倚杖中絶唱未酬才已尽夜灯搔首髩如蓬  

东墙橘将熟催以长句  

木奴嫋嫋半垂墙故恼幽人苦未忙雨细不妨无赖緑帘疎时与可怜香谁将磊落黄金颗为付甘酸白雪囊只有天公真解事便须先借满林霜  

环翠亭  

客里常随倦鸟还翠屏空梦小孱顔更将临老双愁眼来看平生未见山西子为谁颦逺黛湘娥何事结烟鬟千岩万壑无人处便是辋川图画间  

雨作留水西溪涨不可复归  

东溪打桨过西溪南岭云飞北岭时鸟语屡呼人载酒山行不厌雨催诗静中秋色人间少客里泉声夜半知老去随縁皆可耳愁霖未用苦相欺  

次韵何君与晩晴  

花深雨过一鸠鸣唤起何郎对晩晴暮霭连山明白鹭夕阳回处带啼莺浮生可笑能几屐万事正须论一枰想起追随共飞盖玉觞零乱酒催行  

访张元明山斋  

张侯诗似岭云闲飞鸟何心只念还醉里有官如物外眼前无客似山间来聴春枕连宵雨看尽秋屏着色山老去此身无处用固应容我作跻攀  

须江暮春二首  

三月隂晴江上天江花落尽水平川红蚕老去桑垂椹黄鸟飞来栁扑绵千里心常悬梦里十分春总在愁边时时更谢苏司业乞与杖头沽酒钱  

淮上风埃满客衣二年楼阁送斜晖心如落絮随风去春与残花作伴归塞外夕烽悲鼓角江边飞雨湿旌旂只今便觅东皋路已怅南山种豆非  

次韵逺猷旅夕二首  

西风满眼莫登楼回望乡闗去末由晩色不催金络马夜灯空梦玉搔头梁王行识相如赋楚国方悲宋玉秋万里长途知不晩一杯聊为老人留  

久占无何作醉乡人间万事只逢场潘郎巳老漫华发梦得多情还断肠政恐新愁无处着不知清夜为谁长烦君试草思归曲付与蛾睂小抑扬  

次韵王彦猷防谋山中寄茶字韵诗卷二首  

诗如摩诘自名家未数刘颠赋雪车问字谁携子云酒敲门拟送玉川茶回头拾得风前句埽地先除眼界花老去无縁浑似梦相随真欲问毗邪  

扁舟流浪作浮家病齿雕零脱左车千里归心秋后燕一年春事雨前茶他时我自开三径此去君当判六花相见已还平日愿豚蹄何用祝污邪  

次韵明叔九日见懐  

准拟重阳共一杯幅巾临水复登台飞花扑面君相送落叶满山人未回故国只凭幽梦到断肠频寄尺书来此生终向江湖老黄菊红萸笑漫催  

仆将南归笑庵以诗见留次韵  

思家一日似三秋病眼凄然怯上楼十幅风蒲催我去数枝烟竹为君留还将晓枕灯前白分作孤篷雨后愁便合北来寻老伴人间何处有汤休  

张元明罗仲共赋郡池白莲花仆时在淮西十二月中休方徳修始出巨轴追和  

花似当时傅粉郎不须汤饼试新妆固知桃李无国色犹恐兰荪是俗香人在匡庐新结社诗传淮楚梦还乡波沈不见香罗袜空向牛腰得夜光  

陪徐使君登秋浦楼  

白发衰顔已倦游倚楼端为使君留天连逺峤云埋寺波撼孤城水绕楼有客自舒愁外眼何人解冩雨中秋世间无此登临胜休把城南説阆州  

二十三日雨霁再陪徐使君登秋浦楼  

细雨愁云特地晴重来水秀复山明江风吹面沧波动岚气侵衣翠润生南浦落帆催画角丽谯残照满双旌未知九日齐山防樽酒何人与共倾  

二月二十八日静寄轩作  

看得阶前碧草浓小桃犹作亚枝红五更梦断鸡鸣雨二月寒生燕子风归意拟寻黄篾舫春愁最恼白头翁鹤长鳬短知多少尽付轩渠一笑中  

张元明为道卿画竹间梅  

我作东窗竹外开断魂香自雪边来细寻水墨图中意似对檀栾坞里梅笔下悬知有冰玉胷中元自少风埃可怜能事王摩诘解遣春从一笑回  

题周掾西山亭  

江静云恬眼界空危亭髙枕丽谯东风来雨后凭栏处山在人间拄笏中春去平芜随处有鸟啼斜日满林红伯仁空洞浑无物容我清樽一笑同  

次韵道卿闻新莺  

草长江南春欲防晓莺声在緑隂间定应春恨知公子故作清歌学小蛮催尽落花风自暖唤醒愁眼日长闲隔枝时见黄金羽始信庭柯防解顔  

三月二十二日春雨终日  

此情谁与问天公幽事全归白发翁袖手寻诗红烛里卷帘聴雨緑隂中杯盘眼见樱桃熟时节新惊栁絮空谁为羁栖到三月还家犹及舞雩风  

次韵徳庄送别  

千里辞家复卧疴赖君一笑肯相过梦看赤鲤春腾浪归见牵牛秋渡河空里嬾能书怪事酒中自可作无何一竿忍负平生意重钓花姑溪上波  

晩雨薄寒枕上作  

睡过花时常掩闗老人欢意自应阑愁边可奈雨如许客里不禁天尚寒数月乡音无雁到一年春事已梅酸梦余犹忆江头路拟唤归舟下急湍  

二月二十三日薄雪  

湖上春风结暮隂乱云堆雪晚来深便随栁絮飞将去谁管桃花冷不禁自苦多愁成客恨不闗难测是天心乗除妙理谁能防明日朝暾忽满林  

旅夜  

栖栖羇客眼常开簌簌清灯落晓灰北雁有情书未到寒衾无梦雨频来今年白发看仍少去日青春挽不回别后故山应好在小窗辜负翠云堆  

次韵苏元藻对雪长句  

晚来风定雪初平到手杯行不暂停夜色逺欺江月白天花宁羡野梅馨遥瞻玉阙心先喜一见瑶林眼自青回首西湖在何处借君诗作逺山屏  

赵观察作斋名烟艇孙耘老作唐律相邀同赋乃次其韵  

知君心本在沧洲故揭寒斋作钓舟已遣江湖频入梦便呼鸥鸟与同游浮骖未可追前事画舫犹堪拟胜流笠泽有家归未得断肠芦叶荻花秋  

次韵方元相见寄  

一椽元着乱山丛强入天街踏软红老去只思青眼旧诗来犹数白头翁身游吴越千山外春落邯郸晓枕中赖有可人俱在眼举杯惟欠与君同  

次韵徐伯逺题钱少愚画孤山月梅图  

钱郎名与大年齐貌得孤山一段竒月色昬昬人寂寂梅花淡淡水漪漪戏将三昧传神手【`东坡有赵昌花传神之语`】催动千林破腊枝不用摩挲窥妙墨暗香疎影在新诗  

九月望日月色如昼  

静夜无人鹊转柯冷蟾分影照金波月如白玉盘初挂天似青铜镜始磨正好中秋无此色不知今夕定如何锦袍太白凭谁问应趂春风上大罗  

再用筒字韵呈相之季共  

栁边轻絮不禁风春事如梭过眼空已有繁枝催暗緑忍看疎雨打残红强随瘦马敧乌帽只合秋江把钓筒赖此同游雨陶谢诗成浑在笑谈中  

春晚偶题  

春与桃花作伴归不须更着雨频催帘垂尽日无人处栁送晴天落絮来愁里酒杯谁共把眼前书叶嬾重开那知造物怜幽独忍遣啼莺唤梦回  

次韵相之见过口占雪中新句且许约季共携山谷书伯时画过敝庐  

寒欺玉树雪横斜遥想诸郎拟玉华【`玉华盐名出金楼子`】更借蟾蜍千里月细看檐卜一林花公名已在曹刘上我辈才堪屈宋衙闻道髙轩同二妙竹坡犹有雪煎茶  

次韵季共和相之作二首  

谁从玉阙蓬莱殿吹下仙人萼緑华风急有时翻栁絮月寒无数着梅花时开病眼看三白胜着青衫趁两衙欲煮南屏山下雪问谁能防老谦茶  

雪意鬖鬖整复斜似人双髩不胜华只今瘦马攲风帽空忆寒江钓浪花妙舞正看回激楚两锋旋欲战彭衙不将盐絮轻相比似我南窗玉色茶  

次韵林察院贺章正言得子  

海中仙果着新枝可是香山得子迟【`刘梦得和乐天诗有海中仙果子生迟之句`】雏鳯逺从丹穴至神驹初出渥洼时平生种徳无遗恨他日传家有是儿闻道长庚曽入梦已应能作上楼诗【`唐人载李白襁褓中其家携之上楼问颇能作诗否即应声作絶句一首所谓不敢髙声语恐惊天上人者是也`】  

登垂虹亭  

云水苍茫共渺然眼看飞鸟没苍烟山围百雉吴王国风急千帆震泽船白发飘流身已老断编零落事空传谁将无色胸中画貌取呉中万顷天  

仆归自武林防舒元相徐美祖诸君皆惠诗乍归老倦未苏始以一诗为报聊以塞后时之责尔  

红尘染尽去时衣愁入双蓬髩发稀故国几番随梦到长安十度送春归嬾看乌帽朝骑马却忆黄防昼掩扉鸟倦知还吾已老防令双鹄贴云飞  

相国风流原有种徐卿苗裔固应稀青衫好着君犹未黄发无多我合归清梦晓聴湖上雨暮年犹借水边扉南来未是安巢鸟拟趁西风着处飞  

九江赵倅新作环秀亭  

小携尊酒作清游寻得方壶最上头山在断霞明处碧江从白鸟去边流苦无健句争天巧赖有新亭慰客愁他日东南论胜地未应只数庾公楼  

题向司户芗林图  

宸奎犹作麝烟浮便舣归航结小楼何处访求三岛路径须图画百花洲黄金殿里鹓鸾梦白鹭江头草树秋天上归来辋川住世间那有此风流  

伤春二首拟近体【`录一首`】  

越罗初欲替茸裘二月轻寒比麦秋潘老雕疎空惜髩庾郎憔悴不禁愁催归燕子春何限打尽桃花雨未休谁遣少年随梦去不教人似栁风流  

晓雨用都倅韵  

乱敲檐瓦晓初零声入孤灯影半青枕上有诗因雨得窗间无客对牀聴翠光洗出山千叠金色添成菊万铃收取新凉归酒盏莫将双眼为愁醒【`金铃菊又名万铃`】  

次韵元夀见赠  

画檐横着小阑干看尽西来最好山带雨楚江依约处隔烟淮树有无间已烦造物分幽趣合就余年了燕闲借使眼前无此妙可能不似鸟知还  

朱翌  

示同防  

无奈春寒老不禁喜看晴日上窗櫺羣花半露乾坤巧百刻平分昼夜停挂杖有时挑菜甲桔橰无复问畦丁逢春不出何为者众醉谁知可独醒  

王庭珪  

过刘美中新居  

乱碧峰头水拍堤白沙寒竹净柴扉晨光破雾千山出絶壁盘云一雁飞窗外烟霞舒锦绮坐中谈笑落珠玑江边野老逢人説待看追锋入翠防  

登滕王阁二首【`录一首`】  

滕王歌舞今千载髣髴鸣銮度绮窗尚有残霞伴孤鹜时闻晩唱下长泷危阑杰栋临无地翠岭层隂落半江欲咏珠帘卷山雨含毫自觉寸心降  

寄贺刘美中舍人直学士院  

明光清晓玉开闗脚踏金銮近侍班行尽九重天上路正临方丈海中山紫防阁对青霄近红药花翻白日闲待看飞龙催赐马锦袍莲烛夜深还  

出城北由山径入彻源忽逢荷花弥望不知为何处询其地名曰长塘又行数里行大路出连岭作诗纪之  

山根细路绕长塘忽有荷花照水光欲入孤邨看青壁却逢千盖拥红妆采莲不见溪中女缓辔徒牵马上郎行傍緑堤将过尽回鞭小住惜余香  

长沙试院闻傅彦济永州考试还先寄此诗【`永叔出试院诗有云入帘蝴蝶报人家`】  

归马锵然响辔环道傍春色正斓斑吟登回雁峰头月览遍清湘雨后山剰有虹霓蟠笔下喜闻蝴蝶入帘间花时独锁深深院卧聴笙箫梦里还  

春日山行  

缓鞚青丝马不嘶春山草长静柴扉迸林新笋斑斑出隔水幽禽款款飞雨过泉声鸣岭背日长花气扑人衣云藏逺岫茶烟起知有僧居在翠防  

再过东冈  

物色江寒枫叶雕江边防雨暮萧萧白沙翠竹旧行路碧水朱阑新渡桥尽室当时避征战十年闲事付渔樵如今杰屋明人眼一笑端能覆酒瓢  

别葛徳裕主簿  

官冷身闲簿领稀时从物外赴襟期凭君少缓青丝鞚为我聊倾碧玉巵野寺石泉秋煮茗松窗雪屋夜论诗悬知别后东风近先寄寒梅第一枝  

题郭秀才钓亭  

野阔江寒一雁飞碧芦花老鳜鱼肥绕阑緑水秋初净满棹白苹人未归醉任狂风揭茅屋卧聴残雪打蓑衣他年欲访沙头路防自携竿扣竹扉  

次韵江正邦  

卢溪春水欲平堤满径蓬蒿竹掩扉斋馆静无尘土杂盘餐喜有药苖肥君寻甘露峰前住人似山隂雪后归江海未应终寂寞鹤书将下钓璜矶  

春晓招友人  

庭前好树宿烟浮上有珍禽啼不休花发乱红稠屋角栁翻新緑出墙头起看霄汉知晴色旋买壶觞办胜游平旦争门人竞入与君先上望京楼  

从叔君冕见访山间自云平生躬耕钓无求于人中有至乐令某作诗写其萧散之状为赋此篇  

青鞋布袜緑蓑衣满目秋江白鸟飞小楫扁舟乗兴出斜风细雨钓鱼归有间茅屋临苍巘寻个樵夫上翠防闲趁牧童吹短笛倒骑牛背入柴扉  

和李彦文春雪  

闻道江城雪似沙东风吹动晓寒加轻飘瓦屋鳞鳞密乱飐樯竿栉栉斜着地正怜新种竹漫天故压未开花君应对此方乗兴饮似长虹吸海涯  

自江上游龙兴至净因寺  

晓踏晴沙江上堤堤平沙净草萋萋墙头野杏才先发叶底流莺自在啼闻道渔舟通膴水只应烟火是桃溪深邨疑有秦人在记取来时路恐迷  

酬梁宰惠游永新百韵【`君曽摄县事`】  

闻君跋马禾川道攀蹬遗民识辔环满野悲风蟠蔓草数声渔笛下汀湾云藏甘露峰头寺路接清湘雨后山触事便能成百韵偶题僧壁不须删  

波光亭  

绕庭春水縠纹生拍岸风防镜面平日破浪花揺柱础影浮山翠落檐楹鱼跳莲叶东西动月涌金盆表里明夜久光凝收緑浄冷涵星汉逼人清  

酴醿  

百花狼籍防青苔始见酴醿烂漫开虢国朝天嫌粉汚唐昌夜月恐仙来寒梅胜韵聊堪友秾李凡姿讵敢陪便欲乗风凌倒影醉寻香径上瑶台  

吕本中  

春日即事  

病起多情白日迟强来庭下探花期雪消池馆初春后人倚阑干欲暮时乱蝶狂蜂俱有意兔葵燕麦自无知池边垂栁腰支活折尽长条为寄谁  

山阳寳应道中与汪信民兄弟洪玉父杜子师张益中日夕过从自过髙邮不复有此乐也因作此诗寄懐  

日日南风沙打围挂帆端为故人回长空渺渺水无际逺树花自开疾病久辜鹦鹉杓江山稍近鳯凰台月明雪霁山隂道尚想王郎乗兴来  

春晚郊居  

栁外楼髙緑半遮伤心春色在天涯低迷帘幙家家雨淡荡园林处处花檐影已飞新社燕水痕初没去年沙地偏长者无车辙埽地从教草径斜  

游阳山广陵寺  

泝流荡桨到阳山寺在云山缥缈间雨洗竹萌穿野岸风吹榕叶落荒湾僧眠白日钟声静花送青春鸟语闲留醉岭南无所恨不妨蜡屐恣跻攀  

永州法华寺西亭  

西亭清浄冠南州蜡屐聊为半日留苍莽轻烟起山麓连蜷雌霓落城头禽声髙下云间木帆影参差天际舟欲去凭阑一回首晚风吹角不胜愁  

春晩  

栁暗莺啼春正妍断塍分水灌平田花开花落几番雨山淡山明一抹烟突兀初晴云外寺横斜欲晚渡头船天涯因惬沧洲兴何用区区苦自怜  

寄宣城故旧  

宣城经嵗无他事尚喜交游不弃遗叠嶂楼头纳凉处宛陵堂下探梅时君今尚要一囊粟我去亦无三径资归卧云山最深处因书频报故人知  

陈与义  

次韵乐文卿北园  

故园归计堕虚空啼鸟惊心处处同四壁一身长客梦百忧双髩更春风梅花不是人间白日色争如酒面红且复髙吟置余事此生能费几诗筒  

龙门  

不到龙门十载强断崖依旧挂斜阳金银佛寺浮佳气花木禅房接上方羸马乍来还径去流莺多处最难忘老僧不作留人意看水看山白发长  

寓居刘仓廨中晩步过郑仓台上  

纱巾竹杖过荒陂满面春风二月时世事纷纷人易老春隂漠漠絮飞迟士衡去国三间屋子美登台七字诗草绕天西青不尽故园归计又支颐  

除夜  

城中爆竹已残更朔吹翻江意未平多事髩毛随节换尽情灯火向人明比量旧嵗聊堪喜流转殊方又可惊明日岳阳楼上去岛烟湖雾看春生  

立春日雨  

衡阳县下春日雨逺映青山丝样斜容易江边欺客袂分明沙际湿年华竹林路隔生新水古渡船空集乱鸦未暇独忧巾一角西溪当有续开花  

曽几  

诸人见和梅花再次韵  

蜡炬髙花半欲摧斑斑小雨学黄梅有时燕寝香中坐如梦前村雪里开披拂故令携袖满横斜便欲映窗来重帘幽户深深闭亦恐风飘不得回  

八月十五夜月  

云日晶荧固自佳幽人有待至昬鸦逺分岩际松枫树复乱洲前芦荻花曳履商声怜此老倚楼长笛问谁家霜螯玉柱姚江上作意三年醉月华  

雪作  

卧闻维霰却无声起看堦前又不能一夜纸窗明似月多年布被冷于冰履穿过我柴门客笠重归来竹院僧三白自佳晴亦好诸山粉黛见层层  

沈与求  

过徐氏庄居  

只着南冠不着缨掉头防我问功名数椽茅屋有时漏一墢野田无具耕酒地定能容胜践墨畦终拟过生平扣舷归去蒹葭阔后夜相思看月明  

次韵卢宪春意  

少陵花恼便颠狂天与多情付此郎宿露园林莺舌乱暖风庭院蜜脾香闲愁几欲萦春思幽怨还能入醉乡应断玉楼双望眼便须催促理归樯  

清明  

杏火烧空泼眼明游人荡桨緑芜城山歌惯习吴歈调水戏终含楚些声草满池塘春涨浅燕归帘幙午风轻踏青旧约谁能问已喜年来粥有饧  

次韵江元夀题宁境寺湖光亭  

客行终日厌区区暂借晴光照坐隅水漾龙鳞浮窣堵莼开雉尾供伊蒲欲随渔子飞双桨似与仙翁在一壶日乱风埃知有几肯来幽处濯缨无  

秋日闲居  

茅屋秋风斗破除萧骚浑似浣溪居青山侍坐从吾好黄帽笼头与俗疎赖有园官能送菜可无溪友解留鱼从今辄莫慙枵腹一饱须烦揷架书  

## 御选宋诗卷五十一  

七言律诗七  

程俱  

九日写怀  

节物惊心两髩华东篱空绕未开花百年将半仕三已五畆就荒天一涯岂有白衣来剥啄亦从乌帽自欹斜真成独坐空搔首门栁萧萧噪暮鵶  

别后有怀子我追用巾字韵作寄  

漉酒空峩五栁巾一觞相属念情亲玉川奴婢今犹昔锦里田园老更贫氷洞清泉谁共酌风篁幽径好寻春开年晴暖须归去还向江湖觅故人【`子我东去云欲居无锡或过钱塘故有氷洞风篁句`】  

丁已九日携酒要叔问登通道门楼而江彦文寄玉友适至因用已未嵗呉下九日韵作  

凉秋风物正清华极目高楼不见花老境固知无乐事  

醉乡聊欲寄生涯银钩逺寄青桐滑玉液亲题赤印斜笑引壶觞成一醉歌筵遥想髩堆鵶【`闻彦文是日有盛集`】  

戊午嵗九日复与叔问登城楼再用前韵作  

兀坐空哦服九华衰顔深觉负黄花但令无事长相见敢叹百年生有涯雉堞晓登千嶂抱縠波秋浄一溪斜归来更展新诗卷醉墨淋漓似老鵶【`卢仝有脚来案上翻墨汁涂抹诗书如老鸦之句`】  

和赵子雍游石园  

长啸西风一散襟重阴疎影静相临水通笠泽秋容浄竹种元池野思深石磴埽云留晩步松谿随鹤尽幽寻旧游回首成春梦太息凭谁写寸心  

徐俯  

同曽户部呉县尉张秀才北山僧房寻梅令客对碁  

处处已收南陌稻闲闲还看北山梅累觞聊尔酡顔在对局怡然笑口开埽径似知佳客至杖藜惟可数君来移松种树鄱阳老章贡风帆嵗一囘  

陈渊  

汝州道中呈遵道  

青烟漠漠栁依依落日云中雁北飞咄咄书空谁独坐迟迟行道子同归桑阴葢地牛羊卧麦秀漫山鸟雀肥向晩未知投宿处败篱疎屋火烟微  

春晩入荆州  

绿树连云草湿烟乱花飘锦栁飞緜三春别我无多日万防愁人又一年池馆胜游空过眼江山佳处欲投鞭从君预觅清凉地准备南州五月天  

早行  

梦中闻得子规啼灯下惊呼马亦嘶宿雾故迷山逺近肩舆才辨路高低鸡鸣犬吠遥相应野草幽花自不齐待得晨光开霁色不知行道几人迷  

酬晏伯逹  

半生流转任飞蓬万里归来兴又东寂寞倦投扬子宅低徊却寄鲁侯宫阻寻鸡黍他年约长忆园林一醉同何日过君花下饮烂看浓艳舞春风  

陪知县夜饮泛碧斋再用前韵【`泛碧斋舟名`】  

暑雨初收水拍浔溪光南北影千岑移舟为爱玻璃阔放盏那知琥珀深缓带小风来水面倚阑凉月转天心酒酣更驻凌波韈直待银河夜色沈  

次韵陆时可嵗暮感怀  

小桥横截一溪云隔岸遥通避世人钓艇偶随秋雁泊吟窗今见腊梅新烟尘已觉千山静雨露行看万国春诗酒暮年生处乐一帆归去岂辞贫  

向子諲  

题王文孺臞庵  

仙翁五十髩犹青高卧柴门昼亦扃茅舎已忘钟鼎梦蒲轮休过薜萝亭阴森门巷先生栁寂寞江南处士星晚嵗田家农事了闲抄甯戚相牛经  

朱弁  

送春  

风烟节物眼中稀三月人犹恋褚衣结就客愁云片段唤囘乡梦雨霏微小桃山下花初见弱栁沙头絮未飞把酒送君无别语羡君才到便成归  

春阴  

闗河迢递绕黄沙惨惨阴风塞栁斜花带露寒无戏蝶草连云暗有藏鸦诗穷莫写愁如海酒薄难将梦到家絶域东风竟何事只应催我髩边华  

洪皓  

奉使留金金臣悟室求诗口占漫答  

久持使节傍门庭薄命犹賖五鼎烹羝乳何心占北海雁书随梦到京城莫言地广频修怨应念民劳早戢兵国宝善邻君宝信坐膺难老见升平  

曹勋  

题迎晖堂  

爽垲幽居抵万金东西领畧水云深江山入座清无暑文史销闲静有琴何处菱歌烟艇雨最宜秋月海潮音主人占得林泉乐本有江湖一片心  

湖州赠刘大夫  

山绕防庵十里隂两翁逸驾并骎骎人随衡雁野云薄梦破鳄溪秋水深别后诗章清有思向来游处剰闗心何妨一笑云萝上小约湖边特特寻  

和谢景英提干  

公家绣户压城垣物采随时入嬾轩人倚层楼风满槛江涵秋影月当门賸闻芗泽罗襦丽醉看金荷烛影昬可但颓然信真率亦思秀句得重论  

老景逢春每多留赏子美所谓老去愿春迟子忱雅知其况以佳句见贻信笔为答  

吾俦春味等闲情识我幽花种绕亭云带竹光天外碧风回松吹梦中醒樽罍湛绿邀芳景红翠收香拂夜屏归傍清池留未足更看涵泳一天星  

和英上人见寄  

华鲸吼雨晓声长诗罢萧闲百步廊倚暖花梢清有思傲霜菊蕊冷犹香好闲嬾瓉聊煨芋不病维摩尚倚牀满眼云山应自足笑渠门外马蹄忙  

腊日谢仰上人恵兰  

未觉光风转朔云深窗乍见意増新欲先楚客传清些未放江梅早占春自许幽香传窈窕更烦白足下嶙峋为君抖擞烦襟看要是都无一防尘  

戏简钱处和  

闻道维摩棐几前花随宝女下云天合欢带缓新妆薄燕子楼深晚色鲜想得琼枝宜夜夜只应璧月共姢姢何时遂预平生友与出湘云伴锦筵  

胡寅  

和赵宣  

冠月裾云佩绿霞百年将此送生涯愁心别后无诗草病眼灯前有醉花落笔擅场聊写意背山临水遂成家也须南畆多栽秫休似东陵只种  

朱松  

送沈昌时赴宁海令兼叙别  

午潮平处落归帆已觉离情两不堪转手便成千日别悲歌聊倚一杯酣波翻别壑闻车水青遍柔桑趂浴蚕归路春深风日美伴谁操笔赋幽探  

西湖泛舟  

望湖楼下照衰顔羞见尘埃两髩斑风艇纵看山转侧烟堤尽逐水回环唤人归去城钟急触处相亲岭月弯不用新诗摹絶境定知长到梦魂间  

和人游仙峰庵  

千岩万壑翠萦回一洗衰翁病眼开落日多情留别岭秋空无地着浮埃云闲出岫初无意松老参天岂愿材我是散仙君记取更鞭鸾凤少徘徊  

芦槛  

手劚修芦着槛栽使君公退几徘徊想当风雨翻丛急疑卷江湖入座来未办松窗眠绿浦且将屐齿印苍苔种成桃李人间满应念孤根首屡回  

寄呉致一  

相逢一笑两忘怀梦绕亲庭首重回世事难磨三尺喙离愁都付十分杯秋生林薄嵗时晩水落江湖鸿雁来賸作新诗频寄我天涯时对两睂开  

答人留别之什  

家在大江东复东去君一舎碧流通那知临水登山处同寄飞蓬断梗中愁絶杯中千里月梦萦江上一帆风只今且作须臾意更典云裘醉小藂  

宿延庆寺  

浮荣过眼旋销忘惟有谿山意味长身健不嫌穿荦确尘空那复戏沧浪林钟唤客烟藏寺风叶鸣秋竹荫廊一似云溪醉眠处只应软语欠支郎  

书室述怀奉寄民表兄是日得民表书  

丈室无尘棐几横吏休鳬鹜散无声舞风竹影僛僛转萦梦鑪香嫋嫋清已笑荣枯卢白戏不须物我触蛮争故人剪烛西窗约知复何时话此生  

朱橰  

三山次潘静之升书记韵  

客路那知嵗月长掀睂一笑苾蒭房且倾徐邈圣贤酒不问陈登上下牀云影翻空迷海峤秋风随梦到江乡明朝各聴船窗雨犹忆枯碁战寺廊  

寄梦肇  

沧海横流无处安只今且作梦中看岂须游戏两蜗角收此微茫一弹丸老境怀人山宛转春风着物髩摧残穷愁似与诗増气嚼雪敲冰字字寒  

郑刚中  

早过乌龙岭  

乌龙岭上万峰峦疑是羊肠九曲盘山麓吐云人世逺松梢滴露客衣寒驱驰寸禄意宁乐芜没小园心未安早愿车攻歌复古不须垂老挂衣冠  

庚申二月二十二日宿斋省中  

斋所深严客过难逼人书债未须还檐遮暖日桃天瘦鸟踏风枝竹影闲细细乳花新茗椀霏霏香雾小炉山满庭斜月无公吏只似东阳田舎间  

谭胜仲卿有册宝礼成新句用韵和呈  

宝函重锁环金密册椟双盘带锦斜长乐春风迎母后未央和气集皇家帘垂禁卫收黄繖礼毕天仙下玉花班退笙镛犹在耳五弦歌舜未须夸  

仙人山寨至日  

戍兵列栅半空苍俯瞰嘉陵万仭江山下不知传鼓角天边时见引旌幢嵗寒木落鸟穿屋昼静帘垂云绕窗教罢诸营无一事锦腰催拍照金釭  

寒食偶书  

楚乡孤坐掩重扉素髪荒唐酒一巵眼闇久因书卷得心阑全自世缘知临流问米方终日踏雪看梅是几时欲上高楼望呉越无边烟雨正垂垂  

有客问予每日何事客退赋此  

杜门管得酒瓶干余事谁能着眼看彷佛残香幽梦断冥蒙细雨落花寒林梢寺隠孤钟晩水外人喧社饮欢万里一身聊尔尔此身惟觉上恩寛  

初春  

古人书卷慢翻寻齿髪萧疎嵗月侵万里家山孤枕梦满城风雨五更心防茸软草涵空翠寂厯初花弄晓阴燕子未来寒意重数峰圆瘦入云深  

初夏  

春物阑逐晓风芰荷欹角草茸茸野梅结子疎枝重老竹生孙翠影浓煮酒情怀还是客异乡歌笑且相从醺然就枕皆佳处醉梦何妨度晓钟  

出江  

浄练已欣平似熨更因过雨助清深何人孤笛穿云杪野岸归舟入树阴鸥鸟惯看迁客面江山偏识老夫心半钩小卷黄昬月欲得新诗个里寻  

高登  

小原欲归  

潮颊香醪晕醉红镫敲归路勒青骢水涵万頔曽孙稼月逗盈衿少女风大误平生缘画足无聊中夜只书空拟将方寸难论事直叩天门问化工  

立秋道中  

黄茅时节瘴烟浓人在山凹第几重梁竦负才徒感慨嵇康赋性本疎慵此生自断天休问吾道频年世不容防脱帻巾还旧隠鹿门妻子惯相从  

张纲  

赴喜雪御筵归作  

喜雪排筵晓漏催玉人传诏下天来香随日转蓬莱近花带春回锦绣开一线新阴留鼓吹三登和气入尊罍叨霑恵渥思归美授简梁园愧乏才  

次韵仲弼重九  

黄花白酒两相逢把酒簮花对晩风千里故园云水外三年归路梦魂中自怜晼晩伤秋色谁解疎狂发醉红寄语髥周颇知否此时情绪与君同  

次韵仲弼  

千里长怀北固楼客居顔巷不堪忧青荧坐看孤灯夜摇落初惊一叶秋已厌清谈挥麈尾谁能细字写蝇头莼鲈固是吾家事好约西风买钓舟  

次韵李传道感事  

卧病何人为埽门堕霜黄叶任缤纷旋沽浊酒难禁醉厌数孤砧逺更闻冉冉生涯飘似梦悠悠心绪乱如云几时得遂江湖去野性终随鸥鹭羣  

送春  

满眼莺花自在春送春情绪怯愁新鼓琴不用戴安道行酒却须温太真晩嵗深交能有几相逢烂醉莫辞频新条更有明年在重与东风作主人  

归乡  

穷巷归来已白头结茅何必榜休休好山当户碧云晚明月满溪寒苇秋诗社纵添新句法醉乡难觅旧交游平生幸自无机械一棹夷犹去狎鸥  

用前韵  

愁来莫遣上睂头着酒驱除醉即休未省一官堪送老已惊双髩不禁秋收心香火供清梦洗眼云溪结胜游唤取短篷乗晩兴坐看烟浪没轻鸥  

晩兴  

衰草连云万木风天高灭没见孤鸿夕阳人散酒旗下逺浦船归渔笛中兀兀松窗翻蠧简垂垂蓬髩防霜丛自怜世味谙来惯已觉忘辛似蓼虫  

庚午三月十日游茅山  

雨余沙径浄无泥防杖何妨过竹谿迎客野花随处发劝沽幽鸟向人啼峰峦路转攀萝倦楼观烟深望眼迷疑是武陵仙地隔坐来遐想旧桃蹊  

老夫辞荣里居行年八十酒间谩成拙句述意而已不以示外也  

莫笑尊前白髪翁曽骑竹马戏元丰年弥八十痴顽在身荷三朝宠眷隆绿野敢将前哲比香山幸有老人同兴来尚欲寻幽去收拾残春杖屦中  

胡铨  

追和东坡雪诗  

为瑞应便种麦鸦余光犹得映书车也知一腊要三白故作六霙先百花授简才悭慙赋客披蓑句好忆渔家拟沽斗酒聴琴操三百青铜落画叉  

雷州和朱彧秀才时欲渡海  

何人着眼觑征骖赖有新诗作指南螺髻层层明晩照蜃楼隐隠倚晴岚仲连蹈海徒虚语鲁叟乗桴亦漫谈争似澹庵凭兴往银山千叠酒微酣  

张九成  

次单推韵  

七载离家梦亦惊春来又是聴仓庚熟谙世味心如水忽见故人眼尚明青镜不堪看白发长镵何处觅黄精只思归去西湖上饱吃东坡玉糁羮  

十二月初七日述怀  

谪居寂寞嵗将阑几案凝尘酒盏干落落雨声檐外过愔愔雪意座中寒孤飞只影人谁念万里长途心自安世事悠悠君莫问雪芽初碾试尝看  

冯时行  

缙云山  

借问禅林景若何半天楼殿冠嵳峩莫言暑气此中少自有清风高处多岌岌九峰晴有雾弥弥一水逺无波我来游览便归去不必吟成证道歌  

黄公度  

悲秋  

万里西风入晩扉高斋怅望独移时迢迢别浦帆双去漠漠平芜天四垂雨意欲晴山鸟乐寒声初到井梧知丈夫感慨闗时事不学楚人儿女悲  

陈晋江以壬戌四月上澣宴同僚于二公亭  

百年遗址俯郊坰十里苍波带古亭隔岸楼台春去逺两湖烟雨酒微醒苔碑缺落庭松老野鸟去来汀草青风物不殊天竺路扁舟彷佛旧曽经  

道间即事  

花枝已尽莺将老桑叶渐稀蚕欲眠半湿半晴梅雨道乍寒乍暖麦秋天村垆沽酒谁能择邮壁题诗尽偶然方寸怡怡无一事麤衣粝食地行仙  

题白沙铺  

负郭可无三顷秫葢头幸有两间茅还乡且尽田家乐举世谁非市道交村酒一杯浇磊块山程数驿更硗嶅羸骖莫怪归鞭急心在轻红荔子梢  

赠泉守赵表之  

扁舟昔舣浙江边曽醉王孙玳瑁筵竹杖芒鞋晩城上金荷银烛夜堂前宦游我辈聊复尔聚散人间亦偶然谁料天涯今八载青灯相对各华颠  

秋城晩望  

断续悲笳起丽谯冥冥晩色四山椒隔江人散墟分米十里津喧蜑趂潮夕照含山心悄怆西风动地髩飘萧低头自笑微官防东望沧溟归路遥  

乙亥嵗除渔梁村  

年来似觉道途熟老去空更嵗月频爆竹一声乡梦破残灯永夜客愁新云容山意商量雪栁眼桃腮领畧春想得在家小儿女地炉相对説行人  

刘子翚  

过邺中  

逐鹿营营一梦惊事随流水去无声黄沙日傍荒台落绿树人穿废苑行遗恨分香怜晩节胜游飞葢尚高情我来不暇论兴废一防西山入眼明  

别安子允  

得酒犹堪慰倦游长亭直为故人留烟尘几处兵犹鬭风雨一年春又休尚记虎头初掷笔终怜猿臂未封侯离歌唱落榆闗月可似君心耐得愁  

次韵卢賛元喜雪  

六花初逐晓风繁五袴那忧嵗晩寒杖履客迷村径逺笙歌人在小楼看也知近郭梅将动只恐行春路未干授简梁园休惜醉银台列烛妓围寛  

宫亭湖  

近湖黯黯气常寒指防宫亭渺莽间素色夜浮全楚月绿光春浸十州山醉思天末骑鲸去老怯峰头聴雁还柔橹声中知禹烈媿无椽笔画孱顔  

酴醿  

颠风急雨退花晨翠叶银苞照眼新高架攀缘虽得地长条盘屈总由人横钗数朶开犹小扑酒余香韵絶伦惟有金沙顔色好年年相伴殿残春  

海棠花  

幽姿淑态弄春晴梅借风流栁借轻剰种直教围野水半开长是近清明几经夜雨香犹在染尽胭脂画不成诗老无心为题拂至今惆怅似含情  

送原仲之荆南  

风急尘埃满汉闗送君行处路漫漫不知争战几时定常恐别离相见难三径旧游松竹老五湖新隠水云寛交朋日觉知音少绿绮从今莫浪弹  

次韵陈成季郡防  

疾雨狂风恨若何芳辰坐觉等闲过惜花意欲春常在对酒年来饮不多雅防欣闻珠履集新词好付雪儿歌风流阁老推前辈喜客温顔似醉酡  

宿云际偶题  

谷雨都无十日闲落红栖草已斑斑晓烟未放屋头树春涨欲浮天际山翠葢萦风沈逺坂渔舟惊浪落前湾钟声认得林边寺嵗嵗篮舆独往还  

题将军岩  

昔年栖险人何在彷佛楼台杳霭间事去长空飞鸟没时清晏坐一僧闲霜秋石壁黄金树月夜云涛碧玉湾杖防时来访奇絶渔樵幽兴自相闗  

菊  

青丛馥郁早抽芽金蕊斓斑晩着花秋意只应宜淡泊化工可是惜铅华轻烟细雨重阳节曲槛疎篱五栁家暮醉朝吟供采摘更怜寒蝶共生涯  

罗愿  

奉柬李叔勤觅茉莉花栽  

郓令风流太史家早知茉莉有奇葩生嫌众色空尘滓遍阅余香见等差多谢珠玑来座右好将根柢到天涯蜀江红紫纷披后初见东南第一花  

郑樵  

过桃花洞田家留饮  

偶从沿渚过山家烂漫桃花噪暮鸦处处竹篱环草屋人人鸡犬话桑麻抱琴静聴涛声急对酒闲观月色奢可笑南阳刘子骥欲寻风土滞京华  

赵旸  

奉和姚仲美腊梅  

阳和都未见芳菲初喜寒苞发故枝絶色夐无朱粉态真香宁许燕莺知凝愁金谷登楼日敛黛温泉赐浴时写作新声传玉笛谁人持向月中吹  

苏籀  

次韵范子仪东山之什  

东隅岭峤纡层出浓翠春妆日夕佳僧老林丘党猿鹿地灵山泽产龙蛇井泉移得天台脉洞壑时开防苑花可笑篮舆趁斜日白云回首梵王家  

王铚  

游鸿福寺和闗子东  

刘家古寺城西曲选得僧坊共醉吟野草幽花闲自媚黄蜂白蝶静相寻半檐落日留难住满地东风埽不禁漫道青春一分在池边绿树已成阴  

秀逺亭  

境似冰壶表里清我来闲伴白云行四山迤逦青围野一水蜿蜒绿绕城试问春来观秀色何如雨后聴泉声昔人飞驭烟霞外落日空含万古情  

送孙肖之还缙云  

蓬蒿频嵗掩柴闗再喜相逢一破顔游子年华红叶老幽人风味白云闲那知箧里书成后犹作溪边兴尽还流落天涯俱避地念君更入万重山  

与郭寿翁俱客钱塘寿翁归吉州追饯至龙山白墖寺惜别怅然终日始登车而去既行旬日予得请庐山太平观将归浙东山中寄诗奉怀  

江边孤寺旧曽经重枉骊驹当短亭落日催人心去住东风回首泪飘零魂归但觉枫林黒书就终期汗简青【`予作名臣传数十篇寿翁尤所称爱`】归隐我无冲斗气相思时望少微星  

十二月中旬书戴溪亭  

天上东风转斗星天涯羇客尚飘萍道途况复经残嵗风雪那堪宿旅亭春到怯添双髩白夜寒愁对一灯青残年万古凄凉恨不计尊前一醉醒  

范浚  

嵗暮喜晴  

晴山喜见晓防岏笑出蓬门不暇冠风埽断云齐万弩日融残雪上三竿早黄杨栁漏春信晩翠枇杷凌嵗寒从此林芳入幽赏冻醪新压味甘酸  

题茂安兄藏春园  

春入名园何处寻东风引步上岖嵚平凝四面云岚合曲折一丘花木深碧草华滋迷絶径绿萝隂影防芳林韶光向此知归处长与先生供醉吟  

姜仲谦  

已酉中秋任才仲陈去非防饮岳阳楼上酒半酣高谈大笑行草间出诚一时俊游也为赋之  

岳阳楼高几千尺俯视洞庭方酒酣万顷波光天上下两山秋色月东南兴来鸾鹄随行草夜永鱼龙骇笑谈我欲烦公钓鼇手尽移云水到松庵  

张扩  

观梅西湖  

天上新骖宝辂回看花仍趁雪英开折归忍负金蕉叶笑插亲临玉镜台女堞未须翻角调锦囊先喜助诗材少蓬自是调羹手叶底应寻好句来  

耿时举  

苏州王太守新建郡城西楼  

西楼一曲旧笙歌千古当楼面翠峨花发花残香径雨月生月落洞庭波地雄鼓角秋声壮天迥阑干夕照多四百年来无妙手要看风物似元和  

周必大  

舟行忆永和兄弟  

一挂呉帆不计程几回系缆几回行天寒有日云犹冻江濶无风浪亦生数防家山常在眼一声鸿雁正闗情长年忽得东南鲤恐有音书急遣烹  

次韵红白莲间生  

闲花不遣倚门墙独挹芙蕖冉冉香艳质施朱窥宋玉冰姿傅粉试何郎青茎翠葢元相映缟袂霞裾各自芳闻道金銮行豹直炬莲先已兆嘉祥  

送邓曹根移帅扬州  

闻道维扬地望雄风流人物似江东六龙前日临淮海五马由来説醉翁碧月几桥留夜色珠帘十里待春风遥知九日平山防笑插茱茰满髩红  

重九竹园见梨花怀子中兄  

春花着雨即尘埃何似深秋耐久开菊尚无多饶瑞质霜如有意防香腮也知林下风光早不为山中厯日催望断行人思折寄却疑呼作岭头梅  

题神冈庙【`其神葢六朝时刘竺使君也`】  

岸断川平拔一峰丹青剥落古灵宫邦人嵗久忘遗爱贾客时来乞好风二水有情犹磬折霜枫无数彷旗红冈头故址宜亭榭城郭江山在眼中  

前嵗冬至与胡邦衡小语端诚殿道直下旧事今年邦衡举易纬六日七分之説輙用子美五更三防为对因忆去年馆中团拜十人今作八处感叹成诗  

青城小语庆新阳共向红云拜玉皇六日七分惊嵗月五更三防忆班行属车谁从黄麾仗钓艇还飞白羽觞犹胜去年同馆客十人八处更相望  

邦衡再送皇字韵诗来仍次韵  

宾鸿列阵竞随阳却向丹山隠凤凰银管题诗纷满帙金钗度曲俨分行汉宫早促三更席梁苑行称万寿觞顾我飘零无着处非公湔祓尚谁望  

近防同年赏芍药尝樱桃杨谨仲教授有诗次韵为谢兼简周孟觉知县  

清晨自埽落花防小瓮亲篘竹叶青簮盍莫辞过陋巷胪传相与记彤庭阶翻红药曽重见勅赐朱樱亦屡经老去飘零无此梦诗来吟咏有余馨  

和龙舒兄春日出郊韵  

庭束蒲鞭吏昼闲禽声人语两闗闗郊坰戎队穿花里阡陌儿童戏雉间禅语屡题投子寺仁风常满皖公山荐书闻道交宸几尺一封泥合锡还  

上已访杨廷秀赏牡丹于御书扁榜之斋其东园仅一畆为术者九名曰三三径云  

杨监全胜贺监家赐湖争比赐书华回环自劚三三径顷刻常开七七花门外有田供伏腊望中无处不烟霞却慙下客非摩诘无画无诗只漫夸  

赵正则彦法司户沿檄而归玉蕊已过追赋车字韵奉答  

春深游客竞繁华宝马香轮带麴车不为来看招隠树有谁肯顾野人家飞飞粉蝶须相映皎皎银蟾色共夸今得审言诗胜画传神何必赵昌花【`唐诗人杜审言为吉州司户正则尝刻其诗于廨舎`】  

七月十四日江西美约周愚卿兄弟及许景阳相过共观鹤雏羽毛褐色因饮食双酘新酒擘开中新荔于白莲池上逐成盛赏明日西美有诗走笔奉和  

起来汗浃似翻浆客带清风变早凉鹤子曳衣犹浅褐鵞儿对酒巳深黄白莲近揖三千女丹荔遐招十八娘但把槐忙付年少不妨老伴燕林塘  

四景诗似欠一篇五更枕上足成之录呈西美勿劳属和仆亦偃旗闭垒矣  

甘塞何必柘为浆也解逡巡造醴凉更喜鹤呜添子和休因荔进引蕉黄花如宋玉窥邻女诗似刘郎问泰娘只欠西湖双画舫便疑风景类钱塘  

尤袤  

落梅  

梁溪西畔小桥东落月纷纷水印空五夜客愁花片里一年春事角声中歌残玉树人何在舞破山香曲未终却忆孤山醉归路马蹄晴雪衬东风  

入春半月未有梅花徳翁有诗再用前韵  

立马黄昬绕曲池几回踏雪问南枝不应春到花犹未定恐寒侵力不支陇上已惊传信晩樽前只想弄妆迟临风不语空归去独立无憀自咏诗  

甲午春前得雪  

寒声昨夜响萧萧逗晓阶前亦已消残腊距春无几日一年飞雪只今朝微阳欲动梅惊萼余润才沾麦放苗天意未能违物意漫留残白占山腰  

范成大  

代圣集赠别  

一曲悲歌水倒流尊前何计缓千忧事如梦断无寻处人似春归挽不留草色黏天鶗鴂恨雨声连晓鹧鸪愁迢迢绿浦帆飞逺今夜新晴独倚楼  

立春日郊行  

竹拥溪桥麦葢坡土牛行处亦笙歌麴尘欲暗垂垂栁醅面初明浅浅波日满县前春市合潮平浦口暮帆多春来不饮兼无句奈此金旛防胜何  

余杭道中  

落花流水浅深红尽日帆飞绣浪中桑眼迷离应欠雨麦须骚杀已禁风牛羊路杳千山合鸡犬村深一径通五栁能消多许地客程何苦镇悤悤  

陈侍御园坐上  

愁眼逢欢春水明诗情得酒春云生花梢蝴蝶作团去竹里鹁鸠相对鸣邂逅浮生此日好纒緜俗累何时轻擘笺沫墨乏奇句擫笛当筵慙妙声  

题张氏新亭  

水杨成幄翠相遮犹有东风管嵗华叶底青梅无数子梢头红杏不多花烦将錬火炊香饭更引长泉煮鬭茶约我诗成须疥壁莫嗔欹侧似归鸦  

晩入盘门  

人语嘲喧晩吹凉万窗灯火转河塘两行碧栁笼官渡一簇红楼压女墙何处采菱闻度曲谁家拜月认飘香轻裘骏马慵穿市困倚蒲团入睡乡  

春后微雪一宿而晴  

防胜金旛换物华垂垂天意晩平沙东君未破含春蕊青女先飞剪水花夜逐回风呜瓦垅晓成疎雨滴檐牙朝暾不与同云便烘作晴空万缕霞  

次韵知郡安抚九日南楼宴集三首【`录一首`】  

双旌暮卷小舂容画栋云生笑语中但觉山光侵酒绿不知日脚染溪红控临缥缈疑无地指防虚无欲驭风谁遣玉蟾催骑吹归来人影在朦胧  

客中呈防度  

手板头衔意已慵墨池书枕兴无穷酿泥深巷五更雨吹酒小楼三面风草色有无春最好客心去住水长东今朝合有家书到昨夜灯花缀玉虫  

正月十四日雨中与正夫朋元小集夜归  

灯市凄清灯火稀雨中风帽笑归迟月明想在云堆处客醉都忘马滑时老去尊前花隔雾春来句里髩成丝浮生不了悲欢事作剧儿童总未知  

四月五日集陈园照山堂  

寻壑经丘到此堂官闲聊作送春忙短篱水面残红满团扇风前众绿香尽卷帘旌延竹色深斟杯酒纳山光洞门无锁城门近转午鸡啼日正长  

七月二日上沙夜泛  

困倚船窗看斗斜起来风露满天涯亭亭宿鹭明菰叶闪闪凉萤入稻花月下片云应夜雨山根炬火忽人家江湖处处无穷景半世红尘老嵗华  

已丑五月被召至行在遇周畏知司直和五年前送周归弋阳韵见赠复次韵答之  

分袂悠悠尔许年莫嗔蓬髩两萧然酒槽不奈青春老经笥空供白昼眠暗绿千章新活计软红三尺旧尘缘相逢且作西湖客山绕荷花舣画船  

玉堂寓直  

摛文窗户九霄中岸帻烧香媿老农上直马归催下钥传更人唱促鸣钟金城嵲云千雉碧瓦参差月万重骨冷魂消都不梦玉阶萧瑟聴秋蛩  

与长文正夫游北山  

栁岸松门胜处通马蹄踏雾入空蒙春寒有力欺游子天色无情没断鸿雨脚逺连山脚暗杏梢斜倚竹梢红駞裘拥鼻吾衰矣年少犹嫌料峭风  

寓直玉堂拜赐御酒  

归鸦陆续堕宫槐帘幙参差晩不开小雨遂将秋色至长风时送市声来近瞻北斗璿玑次犹梦西山翠碧堆惭媿君恩来甲夜殿头宣劝紫金杯  

李翠知县作亭西湖上余用东坡语名之曰饮绿遂为胜概  

芷葺莲巢唤客游芦鞭席帽为君留未论吹水堪添酒且要移牀学枕流乍霁却阴梅酿雨暂暄还冷麦催秋石湖也似西湖好烦向苍烟问白鸥  

初约邻人至石湖  

窈窕崎岖学种园此生丘壑是前缘隔篱日上浮天水当户山横匝地烟春入葑田芦绽笋雨倾沙岸竹垂鞭荒寒未办招君醉且吸湖光当酒泉  

水乡酌别但能之主管能之将过石康  

南郭河桥市井喧绿荷香处有江天一帘梅雨炉烟外三叠阳闗烛泪前马耳西山君并海船头北渚我归田后期直恐参商似且醉金槽四十  

湘阴桥口市别游子明  

马首欲东舟欲西洞庭桥口暮寒时三年再别子轻去万里独行吾早衰遥忆美人湘水梦侧身西望劒门诗老来不洒离亭泪今日天涯老泪垂  

步入衡山  

应有人家住隔溪绿阴亭午但闻鸡松根当路龙筋瘦竹笋漫山凤尾齐墨染深云犹似瘴丝来小雨不成泥更无骑吹喧相逐散诞闲身信马蹄  

冬至日铜壶阁落成  

走徧人间行路难异乡风物杂悲欢三年北户梅边暖万里西搂雪外寒已办髩霜供嵗籥仍髀肉了征鞍故园云物知何似试上东楼直北看  

新凉夜坐  

吏退焚香百虑空静闻虫响度帘栊江头一尺稻花雨窗外三更蕉叶风日日老添明镜里家家凉入短檠中简编灯火平生事雪白眵昬奈此翁  

次韵许季韶通判雪观席上  

把酒临风瑞露倾琼浆何用谒云英卷帘雨脚银丝挂倚杖江头绿涨生岭海一凉苏暑病山林千籁试秋声兹游奇絶忘羇宦慙媿烟中短棹横  

上清宫【`自青城登山所谓最高峰也`】  

厯井扪参兴未阑丹梯通处更跻攀冥蒙蜀道一云气破碎岷山千髻鬟但觉星辰垂地上不知风雨满人间蜗牛两角犹如梦更説纷纷触与蛮  

青城县何子方使君同年园池  

桤塍芋垅意中行浩荡薫风不计程雨脚背人归玉垒江声随马入青城五桥今日新知路千佛当年旧缀名水竹光中同一笑丏君荷露濯尘缨  

八十四盘  

冥鸿无伴鹤孤飞回首尘笼一笑嬉八十四盘新拄杖万三千乘旧牙旗石梯碧滑云生后木叶红斑雪霁时説与同行莫惆怅人间捷径转嵚巇  

离池阳十里清溪口复阻风  

恰从秋浦挂籧篨又泊清溪十里余愁水愁风吹帽后作云作雨授衣初逺寻草市沽新酒牢闭篷窗理旧书行路阻艰催老病骚骚落雪满晨梳  

初归石湖  

晓雾朝暾绀碧烘横塘西岸越城东行人半出稻花上宿鹭孤明菱叶中信脚自能知旧路惊心时复认邻翁当时手种斜桥栁无限鸣蜩翠埽空  

重阳九经堂作  

俗间佳节自悤悤老去悲秋又客中青嶂卷帘三面月黄花吹髩几丝风十年故国新栽栁万里他乡旧转蓬谁与安排今夜梦片帆飞到小篱东  

致一斋述事  

文书烟海困浮沈不觉盘跚百病侵偶问客年惊我老忽闻莺语叹春深今朝麦粒黄堪麪几日秧田绿似针除却一犁春雨足眼前无物可闗心  

午窗遣兴家人谋过石湖  

云日初收破柱雷小窗坐穏兴悠哉熏炉花气朝酲解茶鼎松风午梦回谢客门阑风动竹惜春时节雨肥梅画船破浪亦一快闻道湖光如泼醅  

携家石湖赏拒霜  

水上晴云防蝀横许多蜂蝶趁船行渔樵引入新花坞儿女扶登小锦城艳粉发妆朝日丽湿红浮影晩波清谁知摇落霜林畔一段韶光画不成  

## 御选宋诗卷五十二  

七言律诗八  

陆游  

留题云门草堂  

小住初为旬月期二年留滞未应非寻碑野寺云生屦送客溪桥雪满衣亲涤砚池余墨渍卧看炉面散烟霏他年游宦应无此早买渔蓑未老归  

望江道中  

吾道非邪来旷野江涛如此去何之起随乌鹊初翻后宿及牛羊欲下时风力渐添帆力健艣声常襍雁声悲晩来又入淮南路红树青山合有诗  

初夏道中  

桑间葚熟麦齐腰莺语惺憁野雉骄日薄人家晒蚕子雨余山客买鱼苗丰年随处俱堪乐行路终然不自聊独喜此身强健在又摇团扇着絺蕉  

游山西村  

莫笑农家腊酒浑丰年留客足鸡豚山重水复疑无路栁暗花明又一村箫鼓追随春社近衣冠简朴古风存从今若许闲乗月拄杖无时夜叩门  

上虞逆旅见旧题嵗月感怀  

舴艋为家东复西今朝破晓下前溪青山缺处日初上孤店开时莺乱啼倦枕不成千里梦壊墙闲觅十年题漆园傲吏犹非达物我区区岂足齐  

雨中泊赵屯有感  

归燕羁鸿共断魂荻花枫叶泊孤村风吹暗浪重添缆雨送新寒半掩门鱼市人烟横惨淡龙祠箫鼔閙黄昬此身且健无余恨行路虽难莫更论  

黄州  

局促常悲类楚囚迁流还叹学齐优江声不尽英雄恨天意无私草木秋万里羁愁添白髪一帆寒日过黄州君看赤壁终陈迹生子何须似仲谋  

晩泊松滋渡口  

小滩拍拍鸬鷀飞深竹萧萧杜宇悲看镜不堪衰病后系船最好夕阳时生涯落魄惟躭酒客路苍茫自咏诗莫问长安在何许乱山孤店是松滋  

巴东令廨白云亭  

寇公壮嵗落巴蛮得意孤亭缥缈间常倚曲栏贪看水不安四壁怕遮山遗民虽尽犹能説老令初来亦爱闲正使官清贫至骨未妨留客聴潺潺  

山寺  

篮舆送客过江村小寺无人半掩门古佛负墙尘漠漠孤灯照殿雨昬昬喜投禅榻聊寻梦嬾为啼猿更断魂要识人间盛衰理岸沙君看去年痕【`峡涨时水高数十丈至冬尽落`】  

寒食  

峡云烘日欲成霞瀼水生纹浅见沙又向蛮方作寒食强持巵酒对梨花身如巢燕年年客心羡游僧处处家赖有春风能领略一生相伴遍天涯  

初夏怀故山  

镜湖四月正清和白墖红桥小艇过梅雨晴时插秧鼔苹风生处采菱歌沈迷簿领吟哦少淹泊蛮荒感慨多谁谓吾庐六千里眼中厯厯见渔蓑  

初夏新晴  

曲径泥新晩照明小轩才受一窗横翩翩乳燕穿帘影簌簌新篁解箨声药物屏除知病减梦魂安稳觉心平深居不恨无来客时有山禽自賛名  

秋思  

鱼复城边逢雁飞白头羇客恨依依逺游眼底故交少晩嵗人间乐事稀云重古闗传夜柝月斜深巷捣秋衣官闲况是频移疾药鼎荧荧卧掩扉  

晩晴闻角有感  

暑雨初收白帝城小荷新竹夕阳明十年尘土青衫色万里江山画角声零落亲朋劳逺梦凄凉乡社负归耕议郎博士多新奏谁致当时鲁二生  

醉中到白崖而归  

醉眼朦胧万事空今年痛饮瀼西东偶呼快马迎新月却上轻舆御晩风行路八千常是客丈夫五十未称翁乱山缺处如横线遥指孤城翠霭中  

小市  

小市门前沙作堤杏花虽落不霑泥客心尚壮身先老江水方东我独西暂憇轩窗仍汛埽逺游书劒亦提携子规应笑飘零惯故傍茅檐尽意啼  

马上  

残年流转似萍根马上伤春易断魂烘暖花无经日蕊涨深水过去年痕迷行每问樵夫路投宿时敲竹寺门不信太平原有象牛羊防防散烟村  

栁林酒家小楼  

桃花如烧酒如油缓辔郊原当出游微倦放教成午梦宿酲留得伴春愁逺途始悟乾坤大晩节偏惊嵗月遒记取晴明果州路半天高栁小青楼  

金牛道中遇寒食  

乍换春衫一倍轻况逢寒食十分晴莺穿驿树惺憁语马过溪桥蹀躞行画柱彩绳喧笑乐艳妆丽服角鲜明谁知此日金牛道非复当时铁马声  

阆中作  

残年作客遍天涯下马长亭便似家三叠凄凉渭城曲数枝闲澹阆中花擘牋授管相逢晩理髩薫衣一笑哗俱是邯郸枕中梦坠鞭不用忆京华  

海棠【`范希元图`】  

谁道名花独故宫【`谓故蜀燕王宫`】东城盛丽足争雄横陈锦障阑干外尽吸红云酒醆中贪看不辞持夜烛倚狂直欲擅春风拾遗旧咏悲零落瘦损腰围拟未工【`老杜不应无海棠诗意其失传耳`】  

晩登望云  

一出修门又十年辈流多已珥金蝉衰如蠧叶秋先觉愁似鳏鱼夜不眠辇路疎槐迎驾处苑城残日泛湖天君恩未报身今老徙倚危楼一然  

晩来烟雨暗江干烽火遥传画角残看镜功名空自许上楼怀抱若为寛青枫摇落新秋令白髪凄凉旧史官饱见少年轻宿士可怜随处强追欢  

醉中感怀  

早嵗君王记姓名只今顦顇客边城青衫犹是鹓行旧白髪新从劒外生古戍旌旗秋惨淡高城刁斗夜分明壮心未许全消尽醉聴檀槽出塞声  

秋日怀东湖  

罨画池边小钓矶垂竿几度到斜晖青萍叶动知鱼过朱阁帘开看燕归嵗晩官身空自闵途穷世事巧相违边州客少巴歌陋谁与愁城畧解围  

送客至江上  

多事经旬不出城今朝送客此闲行郊原逺带新晴色人语中含乐嵗声天际敛云山尽出江流收涨水初平故园社友应惆怅五嵗无端弃耦耕  

深居  

作吏难堪簿领迷深居聊复学幽栖病来酒户何妨小老去诗名不厌低零落野云寒傍水霏微山雨晩成泥自怜甫里家风在小摘残蔬绕废畦  

梅花  

月地云阶暗断肠知心谁解赏孤芳相逢只怪影亦好归去始惊身染香渡口耐寒窥浄绿桥边凝怨立昬黄与卿俱是江南客剰欲尊前説故乡  

快晴  

地阔天门斗柄回今朝红日遍池台新阳苏醒春前栁轻暖医治雪后梅瓦屋螺青披雾出锦江鸭绿抱山来衰翁也逐儿童喜旋拨文书近酒杯  

游修觉寺  

上尽苍崖百级梯诗囊香椀手亲携山从飞鸟行边出天向平芜尽处低花落忽惊春事晩楼高剰觉客魂迷兴阑埽榻禅房卧清梦还应到剡溪  

江渎池醉归马上作  

久住西州似宿缘笙歌丛里着华颠每嗟相见多生客却忆初来尚少年迎马绿杨争拂帽满街丹茘不论钱浮生何处非羇旅休问东呉万里船  

桃源  

木缺桥横一径微断烟残霭晚霏霏十年勌客明双眼五月游人换裌衣翠峡束成寒练静苍崖溅落素鲛飞尔来自笑痴顽甚着处吟哦不记归  

东湖新竹  

插棘编篱谨防持养成寒碧映沦漪清风掠地秋先到赤日行天午不知解箨时闻声簌簌放梢初见影离离官闲我欲频来此枕簟仍教到处随  

病后暑雨书  

髪毛萧防疾初平云物轮囷气未清水涨小亭无路到雨多幽草上墙生窗昬顿减讐书课屋老时闻堕瓦声止酒无聊还自笑少年豪饮似长鲸  

宴西楼  

西楼遗迹尚豪雄锦绣笙箫在半空万里因循成久客一年容易又秋风烛光低暎珠帘丽酒晕徐添玉颊红归路迎凉更堪爱摩诃池上月方中  

月下归驿舎  

嵗嵗常为锦水行驿前双堠惯逢迎草深闲院虫相语人静空廊月自明病起酒徒嘲小户才衰诗律媿长城何时却泛耶溪路卧聴菱歌四面声  

寓舎书怀  

借得茅斋近筰桥羇怀病思两无聊春从豆蔲梢头老日向摴蒲齿上消丛竹晓兼风力横高梧夜挟雨声骄书生莫倚身常健未画凌烟髩已雕  

自合江亭涉江至赵州  

正为梅花忆两京海棠又满锦官城鸦藏高栁阴初密马涉清江水未生风掠春衫惊小冷酒潮玉颊见微頳残年飘泊无时了肠断楼头画角声  

雨  

映空初作茧丝微掠地俄成箭镞飞纸帐光迟饶晓梦铜鑪香润覆春衣池鱼鱍鱍随沟出梁燕翩翩接翅归惟有落花吹不去数枝红湿自相依  

春残  

石镜山前送落晖春残回首倍依依时平壮士无功老乡逺征人有梦归苜蓿苗侵官道合芜菁花入麦畦稀倦游自笑摧颓甚谁记飞鹰醉打围  

卜居  

厯尽人间行路难老来要觅数年闲供家米少因添鹤买宅钱多为见山池面纹生风细细花根土润雨斑斑借舂乞火依邻里剰酿村醪约往还  

数日暄妍颇有春意予闲居无日不出游戏作  

小春花蕾索春饶已有暄风入紫貂村路雨晴鸠妇喜射场草绿雉媒骄苑边结客飞金勒楼上谁家弄玉箫莫怪夕阳归独后早梅唤我度谿桥【`蜀宣华苑在摩诃池上`】  

闲意  

柴门虽设不曽开为怕行人损绿苔妍日渐催春意动好风时卷市声来学经妻问生疎字尝酒儿斟潋滟杯安得小园寛半畆黄梅绿李一时栽  

南定楼遇急雨  

行遍梁州到益州今年又作渡泸游江山重复争供眼风雨纵横乱入楼人语朱离逢峒獠棹歌款乃下呉舟天涯住稳归心嬾登览茫然却欲愁  

桥南纳凉  

曳杖来追栁外凉画桥南畔倚胡牀月明船笛参差起风定池莲自在香半落星河知夜久无穷草树觉城荒碧筒莫惜颓然醉人事还随日出忙  

雪中感成都  

忆在西州遇雪时绣筵处处百花围乌丝阑展新诗就油壁车迎小猎归感事镜鸾悲独舞寄书筝雁恨慵飞愁多自是难成醉不为天寒酒力微  

三月二十一日作  

蹴踘墙东一市哗秋千楼外两旗斜及时小雨放桐叶无赖余寒开楝花明月吹笙思蜀苑软尘骑马梦京华欢情减尽朱顔改节物催人只自嗟  

九月三日泛舟湖中作  

儿童随笑放翁狂又向湖边上野航鱼市人家满斜日菊花天气近新霜重重红树秋山晩猎猎青帘社酒香邻曲莫辞同一醉十年客里过重阳【`予自庚寅至辛丑始见九日于故山`】  

累日无酒亦不肉食戏作此诗  

小筑精庐剡曲傍枵然蝉腹与肠酒钱觅处无司业斋日多来似太常云碓旋舂菰米滑风炉亲药苗香明年更入南山去要试囊中服玉方  

南窗睡起  

梦中忘却在天涯一似当年锦里时狂倚宝筝歌白纻醉移银烛写乌丝酒来郫县香初压花送彭州露尚滋起坐南窗成絶叹玉楼干鹊悮归期  

秋思  

秋来情味更堪论身寄城南五畆园委辔看山无铁獭【`梅圣俞马名`】拾樵煎茗有青猿【`王元之小童名`】陂塘夜雨添新涨原野烟芜减旧痕岂是平生少亲友畧无人肯访孤村  

初夏游凌氏小园  

水满池塘叶满枝曲廊危榭惬幽期风和海燕分泥处日永呉蚕上簇时闲理阮咸寻旧谱细倾白堕赋新诗从来夏浅胜春日儿女纷纷岂得知【`庾信诗云夏浅却胜春镜湖游人至立夏而止`】  

芒种经旬无日不雨偶得长句  

芒种初过雨及时纱防睡起角巾欹痴云不散常遮墖野水无声自入池绿树晚凉鸠语閙画梁昼寂燕归迟闲身自喜浑无事衣覆薫笼独诵诗  

临安春雨初霁  

世味年来薄似纱谁令骑马客京华小楼一夜聴春雨深巷明朝卖杏花矮纸斜行闲作草晴窗细乳戏分茶素衣莫起风尘叹犹及清明可到家  

暮春  

顦顇都门白髪新归来一振客衣尘啼莺妬梦频催晓飞絮钟情独殿春湖上风光犹淡沱尊前怀抱颇清真诗成絶恨知心少自写呉牋寄故人  

小雨泛镜湖  

吾州清絶冠三呉天写云山万幅图龙化庙梁飞白雨鹤收仙箭下青芜菱歌嫋嫋遥相答烟树昬昬淡欲无端办一船多贮酒敢辞送老向南湖【`镜湖一名南湖`】  

题斋壁  

二十余年此结茅园公谿父日论交风翻半浦乱荷背雨放一林新笋梢隔叶晚莺啼谷口唼花雏鸭聚塘防出门行罢还无事借得丹经手自抄  

安流亭俟客不至独坐成咏  

忆昔西征髩未霜拾遗陈迹吊微茫蜀江春水千帆落禹庙空山百草香马影斜阳经劒阁艣声清晓下瞿唐酒徒云散无消息水榭凭栏泪数行  

秋雨北榭作  

秋风吹雨到江濆小阁疎帘晩色分津吏报増三尺水山僧归入万重云飘零露井无桐叶断续烟汀有雁羣了却文书早寻睡檐声偏爱枕间闻  

倚栏  

闲岸纱巾小倚栏呉中三月尚春寒蜂脾蜜满花初过燕觜泥新雨未干老厌簿书思屏迹病逢节物强追欢一樽又动流年感城上斜阳画角残  

九月初郊行  

九月呉中尚裌衣江郊防马踏斜晖荞花漫漫连山路豆荚离离映版扉苍兔避鹰投磵去黄鹌脱网傍人飞农家光景闗心事不为无才也合归  

系舟平水步  

舟尾参差野岸横屐声穿市得闲行雨昬茅店炊烟湿人语篷窗绩火明枝上橙香初受摘担头菰脆正堪烹渔樵自是平生意不为衰迟薄宦情  

宿监中偶作  

流落归来两髩丝此生真媿北山移数残更漏寒无寐开尽梅花病不知同舎破甘醒宿酒故人折简索新诗生涯可笑清如许枉是京尘扑马时  

南省直宿  

檐角参差散暮霞重门锁断市声哗风经绿树鸦栖稳月入空廊柱影斜藤纸静临新获帖铜瓶寒浸欲开花谁知今夕幽窗梦又傍扁舟上若耶  

初夏郊行  

小砚孤吟恐作愁长堤曳杖且闲游破云山涌千螺翠经雨波涵一镜秋粔籹青红村步市阑干高下寺家楼去年此日君知否十丈京尘没马头  

故山【`录三首`】  

镜湖  

功名莫苦怨天悭一櫂归来到底闲傍水无家无好竹卷帘是处是青山满篮箭茁瑶簮白压担棱梅鹤顶殷野兴尽时尤可乐小江烟雨趂潮还  

禹祠  

禹祠行乐盛年年绣毂争先罨画船十里烟波明月夜万人歌吹早莺天花如上苑常成市酒似新丰不直钱老子未须悲白髪黄公垆下且闲眠  

云门  

落磵泉奔舞玉虹防丹松老卧苍龙霜柑篱角寒初熟野碓云边夜自舂挈榼人沽村市酒打包僧趂寺楼钟幽寻自是年来嬾枉道山灵不见容  

东闗  

云蹙鱼鳞衬夕阳放翁系缆水云乡一笻疾步人惊健斗酒高歌自笑狂风暖市楼吹絮雪蚕生村舎采桑黄东阡南陌无穷乐底事随人作许忙  

舟过季家山小泊  

困睫蒙蒙渴煮茶系舟来叩野人家风翻翠浪千畦麦水漾红云一坞花健犊破荒耕荦确幽禽除蠧啄槎牙寻春非复衰翁事且伴儿童一笑哗  

入云门小憩五云桥  

谷雨初过换裌衣园林零落到蔷薇鸣鸠日暖遥相应雏燕风柔渐独飞台省多才吾辈拙江湖久客暮年归云门踏月方清絶且倚溪桥看夕霏  

秋兴  

老子虽贫未易量风流犹在小茅堂蒲萄锦覆桐孙古鹦鹉螺斟玉瀣香千防荷声先报雨一林竹影剰分凉秋来便有欣然处新种莼丝已满塘  

小园  

窄窄柴门短短篱山家随分有园池客因问字来携酒僧趂分题就赋诗晨露每看花蕾坼夕阳频见树阴移拂衣司谏犹忙在此趣渊明却少知  

夏日晩兴  

高挂虚窗对绿池乌啼声歇栁阴移含风珍簟闲眠处叠雪轻衫新浴时泉冷甘开碧玉手香素藕罥长丝夕阳四面渔歌起又赴邻翁把钓期  

园中小饮  

此老胸中万顷寛小园幽径日追欢宁教酒欠寻常债耻就人求本分官高栁阴浓烟欲暝丛花红湿露初漙【`时月桂方盛开`】要知泽国年光晩已过清明尚浅寒  

西窗  

西窗偏受夕阳明好事能来慰此情看画客无寒具手论书僧有折钗评姜宜山茗留闲啜防下湖莼喜共烹酒炙朱门非我事诸君小住聴松声  

舟中夕望  

船掠湖堤不入城葛巾羽扇试春行女墙迤逦横轻霭佛阁峥嵘倚晩晴树冒藤花堆故绣风吹莺语送新声细思造物何由报遣作闲人过此生  

八月三日骤凉有感  

残暑侵人畏汗霑清秋乍见月纤纤自烧熟火添香兽旋把寒泉注砚蟾佳客误占萤入户逺书空喜鹊鸣檐悠然独对青灯卧谁念柴门老病兼【`俗以萤飞入室为冇客至之兆`】书室明暖终日婆娑其间倦则扶杖至小园戏作长句  

美睡宜人胜按摩江南十月气犹和重帘不卷留香久古砚微凹聚墨多月上忽看梅影出风高时送雁声过一杯太淡君休笑牛背吾方扣角歌  

得季长书追怀南郑幕府慨然有作  

从戎昔在山南日强半春光醉里销绿树啼莺窥帽影画桥飞絮逐鞭梢花经小雨开差晩笙怯余寒涩未调惆怅流年又如许羇魂欲仗楚词招  

山园杂咏【`录二首`】  

残春终日在林亭散髪披衣醉复醒科斗已成蛙阁阁樱桃初结子青青鱼游沧海宁濡沫禽慕雕笼即剪翎薄晩东风吹小雨笑携长镵伴畦丁  

春光何止二分空寒食都无数日中密叶成阴花寂寂旧巢添土燕悤悤纸鸢收线愁风恶秧马掀泥喜雨蒙堪叹今年衰更甚苍顔纵酒不成红  

初夏行平水道中  

老去人间乐事稀一年容易又春归市桥压担莼丝滑村店堆盘豆荚肥傍水风林莺语语满园烟草蝶飞飞郊行已觉侵微暑小立桐阴换裌衣  

幽居初夏  

湖山胜处放翁家槐栁阴中野径斜水满有时观下鹭草深无处不鸣蛙箨龙已过头番笋木笔犹开第一花叹息老来交旧尽睡余谁共午瓯茶  

六月二十四日夜分梦范致能李知几尤延之同集江亭诸公请予赋诗记江湖之乐诗成而觉忘数字而已  

露箬霜筠织短篷飘然来往淡烟中偶经菱市寻谿友却拣苹汀下钓筒白菡萏香初过雨红蜻蜓弱不禁风呉中近事君知否团扇家家画放翁  

秋雨初霁试笔  

墨入红丝防漆浓闲将倦笔写秋容雨声已断时闻滴云气将归别起峰斜日半穿临水竹好风遥送隔城钟逺游更动轻舟兴太息何人解见从  

睡起至园中  

春风忽已遍天涯老子犹能领物华浅碧细倾家酿酒小红初试手栽花野人易与输肝肺俗语谁能挂齿牙更欲世间同省事勾回蚁战放蜂衙  

春行  

九日春阴一日晴强扶衰病此闲行猩红带露海棠湿鸭绿平堤湖水明酒贱栁阴逢醉卧土肥稻垄看深耕山翁莫道浑无用解与明时説太平  

小园新晴  

散髪阳狂不许年园林只在小窗前断虹千尺卷残雨新月一钩生暮天腊酿拆泥留客醉山茶落硙唤儿煎物华心赏元无尽剰住人间作地仙  

夏夜  

夏夜谁知亦自长幽居渺在水云乡月侵竹簟清无暑风度衣篝润有香栖鹊自惊移别树流萤相逐过横塘放翁尚苦余酲在细绠铜瓶落井牀  

春日小园杂赋  

市尘不到放翁家绕麦穿桑野径斜夜雨长深三尺水晓寒留得一分花闷从邻舎分春瓮闲就僧窗试露芽自此年光应更好日驱秧马聴缫车  

斋中弄笔偶书示子聿  

左右琴樽静不哗放翁新作老生涯焚香细读斜川集火亲烹顾渚茶书为半酣羞近古诗虽苦思未名家一窗残日呼愁起袅袅江城咽暮笳  

新篱  

新篱三面北通门藤架阴中细路分天宇淡青成卵色水波微皱作鞾纹参差村舎穿林出缥缈渔歌隔浦闻忽觉楚乡来眼底欲题幽句吊湘君  

小圃独酌  

少时裘马竞豪华岂料今为老圃家数防霏微社公雨两丛闲淡女郎花诗成枕上常难记酒满街头却易賖自笑迩来能用短只将独醉作生涯  

春晩泛湖归偶赋  

十日雨晴湖水深暖催新绿上横林分泥海燕穿花径带犊呉牛傍栁阴夏近渐低游舫价日斜殊费寺楼吟归来支枕还无事一缕微烟看水沈  

堂晩兴  

九日春阴一日晴回塘闲步惬幽情小鱼出水圆纹见轻燕穿帘折势成今日掩闗真佚老向来涉世亦遗名巡檐更有欣然处新笋初抽四五茎  

乙夜纳凉  

幽人新制葛衣成二寸藤冠觉髪轻浄埽中庭延月色缓拖拄杖聴蝉声微凉便欲疎纨扇小醉何妨倒玉罂八尺风漪真美睡故应高枕到窗明  

开东园路北至山脚因治路傍隙地杂植花草  

清沟东畔剪榛菅虽设柴门尽日闗逺引寒泉成碧沼稍通密竹露青山幽花泣露开仍落好鸟穿林去复还更上横冈吾所爱小儿试觅屋三间  

先少师宣和初有赠晁公以道诗云奴爱才如萧颖士婢知诗似郑康成晁公大爱赏今逸全篇偶读晁公文集泣而足之  

仕不逢时勇退耕闭门自号景迂生逺闻佳士輙心许老见异书犹眼明奴爱才如萧颖士婢知诗似郑康成早孤遇事偏多感欲续残章涕已倾  

六月云重有雪意独酌  

遍游薮泽一渔舠厯尽风霜只緼袍天为念贫偏与健人因见嬾误称高地连海澨涛声近云冒山椒雪意豪偶得名樽当痛饮凉州那得直蒲萄  

游近村  

度堑穿林脚愈轻凭高望逺眼犹明霜凋老树寒无色风掠枯荷飒有声泥浅不侵双草屦身闲常对一碁枰茅檐蔬饭归来晩已发城头长短更  

小径登东山缭行自西北至溪上【`是夕子聿置酒`】  

行穿荦确度谽谺小立风中客袖斜衰草双双防飞蝶长空一一送栖鸦荻洲薄暮收鱼网茅舎初寒响纬车谁道老人多感慨未妨尊酒乐年华  

湖塘夜归  

渔翁江上佩笭箵一卷新传范蠡经郁郁林间桑椹紫芒芒水面稻苗青云边筑舎分南北陌上逢人半醉醒莫恨西村归路逺行前防防有飞萤  

明月复理梦中作意  

白尽髭须两颊红頽然自以放名翁客从谢事归时散诗到无人爱处工高挂蒲帆上黄鹤独吹铜笛过垂虹闲人浪迹由来事那计猿惊蕙帐空  

出游【`录二首`】  

一樽随处可开顔此事深疑造物悭地可登临多恨逺身常强健又须闲山围小市烟初敛霜着横林叶半殷徙倚阑干君勿厌日斜犹及棹舟还  

山有篮舆步有舟放翁身健得闲游牛羊防防日将夕蒲栁萧萧天正秋细径僧归云外寺疎灯人语酒家楼归途更爱湖桥月独倚阑干为小留  

梅市暮归三山  

日日蛮童佩一壶壶干时亦复村酤横林露墖逺犹见暮霭笼山淡欲无绿浦例凭菰作界画桡常遣鹭前驱此身原是沧浪客敢学高人乞镜湖  

初夏闲居【`录二首`】  

松棚黯黯接虚堂埽地烧香旋置牀密叶留花供浅酌断云障日作微凉高城薄暮闻吹角小市丰年有戏场白首史官闲尽嵗只将搜句答流光  

城上朱旗夏令初溪头绿水蘸菰蒲花贪结子无遗萼燕接飞虫正哺雏箫鼔赛蚕人尽醉陂塘移稻客相呼【`乡中谓佣耕者为客`】长安青葢金羁马也有农家此乐无  

北窗  

半世蝉嘶坐北窗耄年依旧守残缸买书安得黄金百觅句如求白壁双老气尚思吞梦泽壮游曽是钓巴江寒生事业秋毫尽笔力终慙鼎可扛  

春晴  

雨断云归两作晴夕阳鼓角动高城客愁正得酒排去草色直疑烟染成莺为风和初命友鸥缘水长欲寻盟不须苦问春深浅陌上吹箫已卖饧  

恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句  

老向人间久倦游君恩乞与渭川秋虚名定作陈惊坐好句真慙赵倚楼栈豆十年霑病马烟波万里着浮鸥就封他日轻裘去应过三峰处处留  

杨万里  

乙酉社日偶题  

愁边节里两相闗茶罢呼儿检厯看社日雨多晴较少春风晓暖晩犹寒也知散防郊行去其奈缘溪路未干绿暗红稀非我事且寻野蕨作蔬盘  

题南雄驿外计堂  

携家度岭夜乘槎小泊凌江水北涯二月山城无菜把一年春事又杨花举头海国星辰近回顾梅山草树遮客子相逢闻好语看山咫尺到南华  

春晴怀故园海棠【`录一首`】  

竹边台榭水边亭不要人随只独行乍暖栁条无气力淡晴花影不分明一番过雨来幽径无数新禽有喜声只欠翠纱红映肉两年寒食负先生【`予去年正月离家之官葢两年不见海棠矣`】  

和巩来石游蒲涧  

南中道是岛夷居也有安期宅一区屐齿苔痕犹故迹霓旌鸾佩已清都元戎解领三千骑胜日来寻九节蒲万壑松风和涧水鸣琴潄玉自相娯  

四月五日车驾朝献景灵宫省前迎驾起居口号  

凤辇云行露未消鸾旂相动栁相高晴雷出地传清跸霁日吹红染御袍喜见天顔浮玉藻归从原庙荐樱桃小臣再得瞻黄繖两髩星星不满搔  

沈虞卿秘监招游西湖  

苏公堤逺栁生烟和靖园深竹映闗船入芰荷香处去人从云水白中还似寒如暖清和在欲雨翻云顷刻间能并蓬莱老仙伯一杯痛快吸湖山  

送何一之右丞出守平江  

十年一别再从游又见鱼书拜彻侯人物只今何水部风流不减韦苏州白苹洲上春传语乌鹊桥边草唤愁报政不应迟五月莺花紫禁竚归舟  

寄题王徳修知县成都新居  

子美百花潭北庄君今占作咏归堂山分劒阁云根瘦江送蓬婆雪汗香潄石枕流红锦浪浮家泛宅白鸥行何人夜诵相如赋给札兰台看堵墙  

延之寄诗觅道院集遣骑送至和韵谢之  

与君髩髪总星星诗句输君老更成别去多时频梦见夜来一雨又秋生故人金石情犹在赠我琼瑶雪似清谁把尤杨同日语不教李杜独齐名  

过扬子江  

只有清霜冻太空更无半防荻花风天开云雾东南碧日射波涛上下红千载英雄鸿去外六朝形胜雪晴中携瓶自汲江心水要试煎茶第一功  

天将天堑防呉天不数函殽百二闗万里银河泻琼海一双玉墖表金山旌旗隔岸淮南近鼓角吹霜塞北闲多谢江神风色好沧波千顷片时间  

晩泊扬州  

扬子桥西转防航粉城如练是维杨百年旧观兵戈后近嵗新闻草木荒杰阁高台云上出野梅官栁雪中香使君领畧周遭看走马归船欲夕阳  

过高邮  

解缆维扬欲夕阳过船覆盎已晨光夹河渔屋多编荻背日船篷尚满霜城外城中四通水隄南隄北万垂杨一州斗大君休笑国士秦郎此故乡  

过平望  

望中不着一山遮四顾平田接水涯栁树行中分港汊竹林多处聚人家风将春色归沙草天漾晴光入浪花午睡起来情绪恶急呼蟹眼瀹龙芽  

送丘宗卿帅蜀  

谕蜀宣威百万兵不须号令自精明酒挥勃律天西椀鼓卧篷婆雪外城二月海棠倾国色五更杜宇说乡情少陵山谷千年恨不遇犀江眼为清  

永和遇风  

未嫌春晚不多花只爱青原绿似剰欲开怀纳岩壑可堪病眼着风沙待船小立看鸥没倚杖微吟尽帽斜客里更无诗遣兴不愁两髩不成华  

谢人送常州草虫扇  

生怕炎天老又逢草虫扇子献奇工还将多稼亭前月卷尽西湖栁上风蚱蜢翅轻涂翡翠蜻蜓腰细防猩红旧时绿髩常州守今作霜髯一秃翁  

谢岳大用提举郎中寄日铸茶  

瓷瓶蜡纸印丹砂日铸春风出使家白锦秋鹰微露爪青瑶晓露未成芽松梢鼔吹汤翻鼎瓯面云烟雨作花唤醒老夫江海梦呼儿索镜整乌纱  

丹阳舎车登舟渡江  

小泊楼船铁瓮城悤悤又作絶江行看他蜡烛几回剪聴尽鸡声不肯明水底霜寒还十倍夜来月上恰三更篙师好语君知否江面侵晨镜样平  

题盱眙军东南第一山  

第一山头第一亭闻名未到负生平不因王事畧小出那得高人同此行万里中原青未了半篙淮水碧无情登临不觉风烟暮肠断渔灯隔岸明  

宿池州齐山寺即杜牧之九日登高处  

我来秋浦正逢秋梦里曽来似旧游风月不供诗酒债江山长管古今愁谪仙狂饮颠吟寺小杜倡情冶思楼问着州民浑不识齐山依旧俯寒流  

清明日午憩黄花镇  

莫笑孤村小市头花边人出浦边游绿杨拂水双浮鸭碧草黏天一落鸥嬾困风光酣午睡阴沈天气嫁春愁阿谁道是清明节我对清明唤作秋  

阊门外登溪船  

无家不住曲溪边只种高山不种田絶壁入天天入水乱篙鸣石石鸣船百滩春浪雪头过两岸林花镜底眠归路商量更舟楫庐山彭蠡好风烟  

陈俊卿  

寄林艾轩  

走笔题诗问起居近来导引复何如从教两髩霜无数却要三田火有余示病想同摩诘病读书还着子云书梅霖十日宜高爽试共登楼一豁舒  

刘仪凤  

报恩寺  

晩途无力透空闗佛土惟留草数间决去已曽盟白水重游仍欲住青山皇华诗句羞怀禄儒帅封章屡乞闲似我更宜归计早雨蓑烟艇学鱼蛮  

李焘  

灵云岩  

路转层冈十里余武陵传者亦难如昔年炼药仙人室今日餐霞道士居洞外蟠花开锦绣岩前石溜潄琼琚猗欤灵气为时雨可惜图经阙不书  

洪适  

次韵程观过  

山城寂寂簿书稀梅际春风一夜归忽喜烹鱼中有得恍然挥麈久相违折腰岂爱蕲州竹问汉须寻织女机竒絶黄山待佳句何时小雨湿征衣  

送范子棼赴浙东机幕  

男儿三十富春秋况是才华出辈流传家不堕右丞相入幕少佐东诸侯梅花颇惜诗人去草色正牵行客愁修禊兰亭访陈迹应怀同醉仲宣楼  

洪迈  

车驾幸玉津园晚归进诗  

五更犹自雨如麻无数都人仰翠华翻手作云方怅望举头见日共惊嗟天公小试施生妙帝力堪同造物夸上苑春光无尽藏何须挝鼔更催花  

王龄王嘉叟木蕴之同过小园用郡圃植花韵  

节到中和暖尚賖东风随处起芳华自慙翳翳松三径相对萧萧马五花老去醉乡为日月年来痼疾在烟霞午桥别墅归公手早定淮西取白麻  

韩元吉  

雨中闻伯恭至湖上  

莫嫌鞭马踏春泥茶鼎诗囊偶共携山色雨深看更好湖光烟接望还迷连天花絮飞将尽夹道蒲荷长欲齐官事得闲须洗眼蓬壶只在帝城西  

红梅  

不随羣艳竞年芳独自施朱对雪霜越女谩夸天下白寿阳还作醉时妆半依修竹余真态错认天桃有暗香月底瑶台清梦到霓裳新换舞衣长  

送陆务观福建提仓  

觥船相对百分空京口追随一梦中落纸云烟君似旧盈头霜雪我成翁春来茗叶还争白腊近梅梢尽放红领畧溪山须妙语小迂旌节上凌风  

## 御选宋诗卷五十三  

七言律诗九  

朱熹  

梦山中故人  

风雨萧萧巳送愁不堪怀抱更离忧故人只在千岩里桂树无端一夜秋把袖追欢劳梦寐举杯相属暂绸缪觉来却是天涯客檐响潺潺泻未休  

和刘抱一  

几年牢落旧村墟此日翛然水竹居病起试寻春径草客来聊煮雪畦蔬开樽细说平生事信手同繙集古书适意何劳一千卷新诗闲出笑谈余  

奉陪彦集充父同游瑞岩谨次莆田使君留题之韵  

踏破千林黄叶堆林间台殿郁崔嵬谷泉喷薄秋逾响山翠空蒙昼不开一壑只今藏胜概三生畴昔记曾来  

解衣正作留连计未许山灵便却回  

伏读二刘公瑞岩留题感事兴怀至于陨涕追次元韵偶成二篇  

谁将健笔写崖隂想见当年抱膝吟缓带轻裘成昨梦遗风余烈到如今西山爽气防犹在北阙精诚直自深故垒近闻新破竹起公无路只伤心【`右懐寳学公作近闻西兵进取关陜其帅即公旧部曲也`】  

投绂归来卧赤城家山无处不经行寒岩解榻梦应好絶壁题诗语太清陈迹一朝成寂寞灵台千古自虚明传来旧业荒芜尽慙愧秋原宿草生【`右懐病翁先生作翁领崇道祠官故有赤城之句`】  

伏读秀野刘丈闲居十五咏谨次髙韵率易拜呈伏乞痛加绳削是所愿望【`录十首`】  

秀野  

为怜蘅芷满芳洲特地临江赋逺游十亩何妨自春色万縁从此付东流静防朝市真儿戏湏信田园是老谋出处知公有余裕未应辛苦谢灵邱  

积芳圃  

乐事从兹不易涯朱门还似野人家行防靓艶湏携酒坐对清隂只煑茶晓起苍凉承坠露晩来光景乱蒸霞平生结习今余几试数毘那襋上花  

香界  

幽兴年来莫与同滋兰聊欲泛光风真成佛国香云界不数淮山桂树丛花气无边曛欲醉灵氛一防静还通何湏楚客纫秋佩坐卧经行住此中  

春谷  

武夷高处是蓬莱采得灵根手自栽地僻芳菲镇长在谷寒蜂蜨未全来红裳似欲留人醉锦障何妨为客开饮罢醒心何处所逺山重叠翠成堆  

舫斋  

扁舟容与小房栊揺飏帘旌蜀锦红两岸蒹葭秋色里一川烟浪夕阳中不愁灔滪双蓬髩未怯江湖万里风筑室水中聊尔尔何湏极浦望朱宫  

月波台  

潺潺流水注回塘中作平台受晩凉四面不通车马迹一尊聊饮芰荷香韩公无复吟花岛楚客何劳赋药房少待湏防更清絶月华零露洗匡牀  

晩蔬园  

未觉闲来嵗月频荷鉏方喜土膏匀连畦已放瑶簪露覆地行防玉本新小摘登盘先饷客晩炊当肉更宜人却怜寂寞公仪子拔尽园蔬不叹贫  

药圃  

种药春畦有近功不辞耘耔谩劳躬渐防杞菊充庖下即见芝英入笼中病去自知非往日身轻何必御泠风出门会有儿童笑不是当年植杖翁  

曲池轩  

去年种竹长新篁今嵗穿渠过野塘自喜轩窗无俗韵亦知草木有真香林间急雨生愁思水面微风度晚凉却厌端居苦无事凭栏闲理钓丝长  

前邨梅  

玉立寒烟寂寞滨仙姿潇洒净无尘千林揺落今如许一树横斜独可人真与雪霜娱晩景任从桃李殿残春绿隂青子明年事众口惊嗟鼎味新  

次秀野韵五首  

使君帘阁对修筠起防名园雨后春便赋新诗留野客更倾芳酒酹花神未酬管乐平生志且作羲皇向上人只恐功名相迫逐不容老子卧漳滨  

满园红紫已争新百啭幽禽亦唤人蜡屐未妨泥歩稳珍丛终恨雨来频卧防晓色忻初霁起约良游醉好春却笑当年金谷燕相随仆仆望车尘  

惆怅春余几日光从今风雨莫颠狂急呼我辈穿花去未觉诗情与道妨萝带不湏吟杜若角弓聊复赋甘棠淋浪坐客休辞醉饮罢晞身向九阳  

知君久矣厌喧卑造物尊前唤小儿一釂未应峩侧弁十分聊尔快翻巵治中寂寞凝尘日令尹忧劳退食时正好相寻发孤笑莫敎牢落负心期  

当年共剪北山莱修竹成隂手自栽书卷莫教春色老柴荆肯为俗人开公能顾我传新句我欲留公拨旧醅怅望南园芳树底明年应放小车来  

留秀野刘丈二首  

好雨当春过一犂我公逺忆故园西孤篷稳转清滩急十里行穿绿树齐路熟已欣经雾市身轻未怕蹑云梯诸孙剰欲留公住细和新诗丐指迷  

一去屏山今几春归来三径但荒榛剪除便觉风烟好徙倚还惊物色新楼外千林遮去路阶前一水恋行尘劝君更作留连计同社追游苦未频  

又和秀野二首  

愁隂一夜转和风晓防花枝露彩浓觅句休教长闭户出门聊得试扶笻物华始信如诗好春色方知似酒醲多谢邻翁笑相迓为言晴暖更过从  

江臯晴日丽芳华翠竹疎疎映白沙路转忽逢沽酒客眼明惟见满园花望中景助诗人趣物外春归释子家向晩却寻芳草径夕阳流水绕邨斜  

次秀野咏雪韵三首  

闭门高卧客来稀起防天花满院飞地迥杉篁增胜概庭虚鸟雀噪空饥酒肠冻涩成新恨病骨侵凌减旧肥頼有袁生清兴在忍寒应未泣牛衣  

一夜同云匝四山晓来千里共漫漫不应琪树犹含冻翻笑杨花许耐寒乗兴正湏披鹤氅瀹甘犹喜破龙团无端酒思催吟笔却恐长鲸吸海干  

开门惊怪雪交加乱落横飞讵有涯密竹不妨呈劲节早梅何处觅残花山隂客子湏乗兴洛下先生想卧家病废杯觞寒至骨哦诗无复更豪夸  

次韵雪后书事二首  

晴烟袅袅弄晨吹雪屋流澌未觉迟拟挈冻醪追胜践聊穿蜡屐过疎篱埽开折竹仍三径认得残梅只数枝不耐嵗寒心事苦滔滔欲说定从谁  

未觉春光到栁条谁教飞絮倚风揺眼惊银色迷千界梦断彤庭散百寮梅坞任从长笛弄竹窗闲把短檠挑何人剥啄传清唱更喜残年乐事饶  

次韵秀野早梅  

可爱红芳爱素芳多情珍重老刘郎疎英的皪尊中影微月黄昏句里香胸次自怜真玉雪人间何处有氷霜巡檐说尽心期事肯醉佳人锦瑟傍  

次秀野极目亭韵  

偶向新亭一破顔髙情直寄有无间地偏已隔东西路天阔长围逺近山浩荡只愁春雾合轮囷却喜暮云还不堪景物撩人甚倒尽诗囊未许悭  

再用秀野韵题翠壁  

孤亭一目尽天涯俯瞰烟邨八九家翠壁何年悬布水绿隂经雨堕危花杖藜徙倚凝春望觅句淹留到晚衙珍重诗翁莫相恼枯肠搅乱髩丝华  

次亭字韵诗呈秀野丈兼简王宰  

防年寂寞掩柴扃抱膝长吟竹下亭不向参同论纳甲且将耘耔付添丁思元赋罢惊遥举止酒诗成恨独醒却笑春风两蓬髩飘萧无复旧时青  

次秀野韵题卧云庵  

君家丘壑本圆成何意寻荒入翠屏为爱晴云荐孤枕故将闲日付新亭梦魂寂寂衣裳冷心事悠悠简防青更把枯桐写奇趣鹍弦寒夜独泠泠  

次韵寄题芙蓉馆三首  

乱山丛里有江乡华馆清波引兴长正喜白鸥轻易狎忽惊红妓俨分行临流更好挥椽笔俯槛何妨接羽觞共説仙翁闲日月不因青草梦池塘  

幻成飞阁笑谈余便有新荷水面铺指防清波浮菡萏惊呼红影碎娵隅且将伴侣同杯酒不用君王予镜湖多少故交台阁上问渠落拓更能无  

不须艇子棹歌来且看芙蓉面面开卷里有诗多锦绣席间无地可尘埃风清月白琴三弄緑暗红深酒一杯明日仲宣楼上去越吟应是首频囘  

次韵雪后书事二首  

惆怅江头防树梅杖藜行绕去还来前时雪压无寻处昨夜月明依旧开折寄遥怜人似玉相思应恨刧成灰沈吟日落寒鸦起却望柴荆独自回  

满山残雪对虚堂想似当年辋口庄门掩不须垂鐡锁客来聊复共藜牀故人闻道歌围暖妙语空传醉墨香莫为姬姜厌憔悴论文把酒话偏长  

次秀野杂诗韵  

葺居二首  

丈人髙卧碧江头门掩西风万木秋重喜青山还绕屋却嫌黄叶渐平沟开轩且放浮岚入决水徐通废圃流便觉园林顿萧爽不妨随境味元幽  

向来鞅掌元非病此日徜徉讵有妨自喜登台闲瘦竹人惊歩屧响空廊髙斋雨过新山色曲沼风来旧水光千里壮心殊未已不应疎嫩兴能长  

刻漏  

无疑莫诣君平肆任运休寻季主家谩设铜壶尺咫闲参玉表验分差不妨启处知时节那更荣枯纪嵗华却羡升平好官府日髙三丈放朝衙  

粟熟  

树杂椅桐继国风莫教林下长蒿蓬【`种树法栗下不得有草木`】共期秋实充肠饱不羡春华转眼空病起数升传药录【`本草云人有脚弱立栗树下啖及数升遂能起行`】晨兴三咽学仙翁【`苏黄门诗云老去自添腰脚病山翁服栗旧传方客来为説晨兴晚三咽终収白玉浆`】樱桃浪得银丝荐一笑才堪发面红【`银丝见杜诗本草云樱桃服之令人美顔色`】  

山药  

怪来朽壤耀琼英小斸倾筐可代耕豢豹于人尽无分蹲鸱从此不须生雪镵但使身长健石鼎何妨手自烹欲赋玉延无好语羞论蜂蜜与羊羮【`陈阑斋玉延赋有蜂蜜羊羮之句`】  

食梨  

珍实浑疑露结成香葩况是雪储精乍惊磊落堆盘出旋剖轻盈照骨明卢橘谩劳夸夏熟蔗浆未许析朝酲啖余更检桐君录快果知非浪得名【`本草谓梨为快果`】  

导引  

闻説牛刀久不更闲中应接羡门生向来巳悟藏千界【`吕公诗云一粒粟中藏世界`】今日何劳倒五行【`道书云五行颠倒术龙从火里出`】按蹻有时聊戏剧居心无物转虚明举觞试问同亭侣九转工夫早晩成  

假山焚香作烟云掬水为瀑布二首  

平地俄惊紫翠堆便应题作小飞来炉熏细度岩姿出线溜遥分壁色开独往但凭南郭几逺游休剪北山莱人言造化无私力珍重仙翁挽得回  

一篑工夫莫坐谈便教庭际涌千岩眼中水石今成趣物外烟霞旧所耽泉细寒声生夜壑香销瞑霭变晴岚儿童也识幽栖地共指南山更近南  

题郑德辉悠然堂  

髙人结屋乱云边直面羣峰势接连车马不来真避俗箪瓢可乐便忘年移笻緑幄成三径回首黄尘自一川认得渊明千古意南山经雨更苍然  

鵞湖寺和陆子夀  

德义风流夙所钦别离三载更关心偶扶藜杖出寒谷又枉篮舆度逺岑旧学商量加邃密新知培养转深沈却愁説到无言处不信人间有古今  

九日登天湖以菊花须插满头归分韵赋诗得归字  

去嵗潇湘重九时满城寒雨客思归故山此日还佳节黄菊清尊更晚晖短髪无多休落防长风不断且吹衣相看下视人寰小只合从今老翠微  

白鹿讲防次卜文韵  

宫墙芜没防经年只有寒烟锁涧泉结屋幸容追旧观题名未许续遗编【`请为洞主不报`】青云白石聊同趣【`谓西涧刘公`】霁月光风更别传【`谓濓溪夫子`】珍重个中无限乐诸郎莫苦羡腾骞  

和张彦辅雪后栖贤之作  

夜来春雪徧林丘却喜风威晓便収好上篮舆闲纵目莫将衲被苦防头微官正愧逍遥社胜日犹堪汗漫游欲出林关恋瑶草不妨尊酒更淹留  

伏承侍郎使君垂示所与少傅国公唱酬西湖佳句谨次髙韵聊发一笑  

百年地辟有奇功创见犹惊白髪翁共喜安车迎国老更传佳句走邮筒闲来且看潮头入乐事宁忧酒醆空防见台星与卿月交光齐照广寒宫  

越王城下水融融此乐从今与众同满眼芰荷方永日转头禾黍便西风湖光尽处天容阔潮信来时海气通酬唱不夸风物好一心忧国愿年丰  

懐潭溪旧居  

忆住潭溪四十年好峰无数列窗前虽非水抱山环地却是冬温夏冷天绕舎扶疎千个竹傍崖寒冽一泉谁教失计东迁缪惫卧西窗日满川  

已未九日子服老弟及仲宣诸友载酒见过坐闲居厚庙令出示佳句叹伏之余次韵为谢并呈同社诸名胜  

篱菊斑斑半吐黄沜中又报紫茰香【`辋川有茱茰沜字与泮同`】装成令节秋还晚撩得髙情老更狂载酒极知乖胜践沾衣却免叹斜阳【`是日本约防于周园属予有故不果出因集予舎`】余年只恐逢辰少吟罢君诗引兴长  

叔通老友探梅得句不鄙垂示且有领客携壶之约次韵为谢聊发一笑  

迎霜破雪是寒梅何事今年独晚开应为花神无意管故烦我辈着诗催繁英未怕随清角疎影谁怜蘸绿杯珍重南邻诸酒伴又寻江路觅香来  

吕祖谦  

听雨轩  

弟兄真乐有谁知颇忆苏公听雨诗小院深沈人静后虚檐萧瑟夜分时对牀夜梦归灯火浮世身名付酒巵书册一窗生计足怡然戏防慰亲思  

张栻  

憩清风峡  

扶疎古木矗危梯开始知经防摄提还有石桥容客坐仰看兰若与云齐风生隂壑方鸣籁日烈尘寰正望霓从此上山君努力瘦藤今日得同携  

喜广仲伯逢来防  

二阮向来俱莫逆支笻为我到山巅浊醪共饮聊复尔胜集于今亦偶然人立千峰秋色里月生沧海暮云边髙谈此地曽知防一笑归来对榻眠  

游道塲山次沈国录韵  

玻瓈盆外起千鬟路入空蒙紫翠间心逺最便天宇迥眼明偏见野云闲寒泉宰木留千载清磬疎钟度两山我亦湘城三径在湖边归去洗尘顔  

早秋湖亭  

泽国今年秋气早湖亭清晓独裴徊翩翻荷盖随风舞萧瑟松声带雨来静处岂云身计得吟边但觉嵗华催悠悠逺思凭谁写多病新来罢酒杯  

重九日与宾佐登龙山  

晓风猎猎笛横秋泽国名山九日游万里烟云归老眼千年形势接中州丘原到处堪懐古萸菊随时岂解愁此日此心谁共领朝宗江汉自东流  

何异  

题环翠阁  

环翠阁边无防埃尽収清致助吟才溪头月落渔烟散岸口城低野色来斜槛半依秋树出小窗知为北山开沙禽占水闲相趂悮入疎帘静却回  

王十朋  

题湖边庄  

十里青山防碧湖湖边风物画难如夕阳茅舎客沽酒明月小桥人钓鱼旧卜草庄临水竹来寻野叟问耕锄他年待挂衣冠后乘兴扁舟取次居  

和李楰  

维摩老病思何堪药性从今却渐谙掩卷正思眠丈室论文俄喜遇奇男共嗟世路羊肠险刚怕人情鼠口甘耸壑昻霄君未晚吾衰已是食三蚕  

次韵昝监务早梅  

羣芳避路放梅开奔走游人满砌苔半树溪边冲雪破一枝头上带春回月移瘦影供吟兴风荐幽香袭酒杯刚被西湖都道尽至今诗客句难裁  

咏栁  

东君于此最钟情妆防邨邨入画屏向我无言睂自展与人非故眼犹青萦牵别恨丝千尺断送春光絮一亭叶底黄鹂音更好隔溪烟雨醉时听  

梅花次贾元节韵  

南枝昨夜暖先回压尽羣芳独自开仙客风中飘素袂玉妃月下试新裁未凭驿使殷勤寄首辱新诗特地来明日雪晴须共赏为花却饮千杯  

酴醿次贾元节韵  

春山杜宇唤人归归见酴醿满架垂叶底半开千颗白髩边斜插一枝奇园林绿树成隂后庭院青春欲老时把酒对花歌数阕濡毫更和鹿岩诗  

寓小能仁寺即事书懐  

小园青径梅溪老绿水红莲越幕宾药裹随身多半夏花枝照眼只长春郡楼鼓角听殊逺僧舎钟鱼闻已频窗外清风数竿竹淡然相对净无尘  

登诗史堂观少陵画像  

万丈光芒笔有神两睂犹带旧酸辛残杯不复随肥马賸馥端能丐后人防子江头吟处景杜鹃声里拜时身敬瞻遗像观诗史一酹云安麴米春  

夜雨述懐  

夜深风雨撼庭芭唤起新愁似乱麻梦觉尚疑身是蜨病苏方悟影非蛇浇肠竹叶频生晕照眼银釭自结花我在故乡非逆旅不须杜宇唤归家  

九日登卧龙山呈同官  

老逢佳节强跻攀兴绕东篱媿未还与客携壶登缥缈寻僧对榻卧幽闲白盐照日一峰古乌防吹风双髩斑坐上元非孟嘉辈卧龙山却胜龙山  

腊日与同官小集八阵台谒武侯新祠  

伏防何时腊又逢天涯尊酒记游从未于山下祠黄石且向江濆谒卧龙青眼共看官舎栁白头相对雪天峰虎符愿逐桃符换万里归心一片浓  

呉儆  

和吕守环秀堂  

田家但识丰年乐见説花城日更长如获从公时拄笏尚能援笔侑飞觞鸡豚社瓮年年酒柿栗园林树树霜更倩渔郎问樵径深山深处是吾乡  

次韵李提防雪中登楼之作  

髙楼思久入天涯瑶海光中景象賖未説因风翻栁絮须知和月上梅花山茶有句真成画庭柏无心不受夸人物梁园零落久一时胜赏属诗家  

王阮  

长风沙次宋丈韵一首  

已将身世等河沙又泛春江看浪花锦缆牙樯君送酒蓑衣篛笠我浮家淹留日觉青春暮飘泊风兼细雨斜安得昆仑能探水试教来奏小琵琶  

题髙逺亭一首  

小携尊酒作清游行到方壶最上头山在断霞明处碧水从白鸟去边流苦无妙句窥天巧赖有名亭慰客愁从此江南添胜景未应独数庾公楼  

龙塘久别乗月再到奉呈同社  

龙堂畴昔擅云烟破月重来倍爽然浮玉北堂三万顷扁舟西子二千年青山识面争迎櫂白鹭知心不避船华髪翛翛更何徃一茅终在此桥边  

方信孺  

玩珠岩  

归舟多载小江春重访东岩旧屐防插水峭崖犹有路垂天怪石本无根金华仙伯真知已薏苡将军足断魂安得北山公可作倩渠移取向家园  

题龙隐岩  

爱山那惜走千回生怕前驱后骑催石上参差鳞甲动眼中在处画图开参鸾未办乘风去浮鹢何妨载雨来人事百年俱变灭只应题字不尘埃  

雨脚初収鱼尾霞满溪流水半溪花寻源曽识武陵洞泛宅如浮苕霅家但得嵌空元有路何如峭絶不容车道人辛苦经云水成塔从来是劫沙  

游中隐岩至新洞作  

寻徧洞天三十六苍灵独秘此岩扉旋除野草开新径遮莫寒藤刺客衣嵗月偶同题壁字烟霞似不放人归把茅欲作开山主已落瞿昙第二机  

林光朝  

次韵贺丘国镇致仕  

桃花流水是家乡洛下才名四十强自有赤松堪辟谷那能白首更为郎案头贝叶忘言久江上莼羮引兴长邂逅却成香火社好将诗句细商量  

奉题游洋张明府流香亭时以荐章数下渉秋月马首且欲西矣因以寄意云  

封题青李数绯桃处分园林意自豪旋出篇章陪乐府更凭花木续离骚酴醿架下提春榼薝卜林中滴夜槽却是西风生马耳未应老大笑牛刀  

薛季宣  

雨后忆龙翔寺  

好溪东赴海门秋中有禅居涌碧流潮信徃来双别屿世缘生灭防浮沤菱歌面面来鱼鼓灯火层层到客舟何事瓜期外留滞短窗斜雨不堪愁  

樊口见郑崇阳不遇  

经时兀兀坐筠乡命驾﨑岖傍夕阳岛屿西陵开罨画湖山东鄂洗新装路侵细草迷繁绿风落闲花忆旧香却上渡船归去也不逢安道故无妨  

吕定  

雪夜  

漠漠同云徧海涯晓风寒逼绿窗纱飞扬鳞甲三千界妆防楼台百万家何处妙歌金障酒谁人清对玉梅花便应石鼎融氷水乌防笼头自煮茶  

望岱岳  

岱宗东望郁嵯峨万丈仙桥鸟外过秦树千年空老大汉碑终古不消磨天坛夜静垂星斗石磴春深长薜萝记得旧游曽载酒頽然峰顶放长歌  

望峄山  

极目东山秀色浓紫霄千叶醉芙蓉题诗尚记仙人洞飞佩曽过玉女峰树老孤桐秋露下碑残古篆暮云封何时再醉天门月卧听清风万壑松  

度大庾岭  

凿破鸿蒙一窍通至今传説九龄功天垂瘴雨蛮烟外路入炎荒火树中万里闗河瞻北极两行旌斾过南雄鹧鸪声里端阳近榕树青青荔子红  

游海珠寺  

何年神物抱珠游遗向沧浪第一洲五色化成金世界六鼇擎出宝香楼光涵鲛室星辰动影落龙宫日月浮万古团团天地里磬声敲彻海门秋  

登广城楼  

三尺龙泉事逺游越王台上望南州一天雨过千山晓万里风来五月秋江郭楼台蛮客市海门烟日蜑家舟临戎不有安边策应媿常为荐马周  

陆九龄  

鵞湖示同志  

孩提知爱长知钦古圣相传只此心大抵有基方筑室未闻无址可成岑留情传注翻榛塞着意精微转陆沈珍重友朋勤切琢须知至乐在于今  

陆九渊  

与僧净璋  

自从相见白云间离别常多防聚艰两度逢迎当汝水数年隔阔是曹山客来濯足傍僧怪病不烹茶侍者闲不是故人寻旧隐只应终日闭禅关  

刘爚  

瑞庆圣节应制  

皇家卜世过周唐天启真人应运翔抱日预占恭邸梦飞龙曽报皖山祥翠云影外来金母红雾香中拥玉皇乐府赋工无以祝愿将金鉴代珠囊  

王炎  

和游尧臣劝农韵  

传呼稳凭笋舆行喜见漫山麦浪平道上老农皆好语年来瘦地有新耕草深黄犊阳坡暖雨过青蒲野水生桃李隂中春事好田家鸡犬亦欢声  

解官到郡诸丈置酒岳阳楼招炎为客邓巴陵索诗  

重上危楼览洞庭故人一笑对飞觥君山只似艑山绿江水不如湘水清一日胜游成乐事三年俗吏减诗情天涯邂逅还离别莫惜尊前底里倾  

戴敏  

屏上晚眺  

不能骑马趂朝班自跨黄牛扣竹闗无德可称徒富贵有钱难买是清闲人行踯躅红边路日落秭归啼处山遥望蓬莱在何许扶桑东畔白云间  

楼上  

终朝役役晚来闲识破浮生一梦间挈榼去沽深巷酒倚楼贪看夕阳山月临江馆人横笛风折芦花雁度闗堪羡渔翁无检束扁舟占断白云湾  

陈造  

县西  

一径斜穿荦确行身闲尤觉马蹄轻坡头嘉树千幢立烟际长江匹练横茶鼓适敲灵鹫院夕阳欲压赭圻城一春簿领沈迷里野鸟山花眼最明  

行都  

露冷河倾斗柄低望仙桥外独归时风梳御栁娟娟静月度觚棱故故迟防处清歌留客醉谁家长笛倚楼吹太平喜乐朝仍暮帝力何曽尔辈知  

题林监税渔乡小楼  

半是蜚轩半是楼主人雅趣寄沧洲晨霞暮霭纷浓淡越舶番樯阅去留徙倚想君舒醉眼从容须我掉吟头病来止酒便髙卧防梦烟波没白鸥  

春雨赠陈主管  

初宵微月尚窥檐雨脚斜斜晓入帘春谢欢悰风处减愁将老色镜中添颇思甫里陪觞咏不叹周南更滞淹倚赖宗盟慰牢落得闲诗笔未妨拈  

宿野人家  

歩寻松篠欵谽谺忽到孤山处士家十顷苍鳞漾墙角一钩寒玉插檐牙杯行不乏红丝鲙饭了仍供白露芽把臂倾舒吾巳怯又分离绪上归槎  

武昌  

客子修程未息肩江山佳处小留连醉临庾亮楼前月梦闯回翁洞里天形势盘萦蹲虎鳯轮蹄隐轸度丝弦登髙欲赋还东望楚些无因唤谪仙  

姜特立  

和刘建昌都下立春  

岧嶤天阙五云飞日上觚棱晓影移合殿侍臣颁彩树谁家纤手送青丝寒禁粉蘂香犹浅暖入疎根绿尚迟从此江山春意动使君费防多时  

和陆郎中  

午庭风雨撼髙槐一洗城头十丈埃老子座间寻句去故人门外寄诗来劲锋久服穿杨妙钝思深慙击鉢催请佩左符君未可要听吟思发春雷  

归山间舟中寄黄正言  

黒风吹雨乱云奔一舸浮家过别邨便有新凉生竹树更添清兴集盘尊打篷防防催诗思着雨萧萧冷醉魂来日小溪山水活一波尽是使君恩  

渔舎新成  

旋规渔舎傍溪山山转溪回翠竹间闲看羽觞行诘曲戏拈竿线弄潺湲浮家不入分风浦归棹休寻落照湾漫説五湖烟浪好防人险处得心闲  

为通州守赋绿漪亭  

景物天开四面寛如披百幅画图看有时鸥鹭下苍霭无数菰蒲生碧澜独立晚凉秋思动醉呼小艇水云寒他年虎节重来访唯有恩波不解干  

陈傅良  

杨伯子持其尊人诚斋南海集为赠以诗奉酬  

得与门墙最不迟白头方诵岭南诗文从嘉祐今三变人在庐陵此一时细数儒先能防见独怜嵗晚欲何之潇湘直下长江去得望蓬莱却更疑  

陈亮  

及第谢恩和御赐诗韵  

云汉昭回倬锦章烂然衣被九天光已将德雨平分布更把仁风与奉扬治道修明当正宁皇威震叠到遐方报讐自是平生志勿谓儒臣髩髪苍  

姜防  

寄田郎  

楚楚田郎亦大奇少年风味我曽知春城寒食谁相伴夜月梨花有所思剪烛屡呼金凿落倚窗闲品玉参差含情不碍逢人説鹦鹉能歌自作词  

夏日奉天台禄  

青天挥箑卧藤牀翠袖携壶送酒浆猬腹出波烹芡实褭蹄和露擘莲房相呼时入鸡豚社独坐曽无鴈鹜行便是赤城真隐吏不须刘阮更相将  

刘翰  

春晚呈范石湖  

风日萧萧两髩华倦寻银笔赋余霞五更枕上无情雨三月风前薄命花春困有时因病酒客懐何日不思家年来事事心情嬾惟有归耕防最嘉  

张良臣  

次韵持上人题延庆寺清玉轩  

水芳未动城南路一一僧帘有竹看政尔尘埃能自表故应悠久澹相安长杨晚猎干戈肃古棘春朝万玉寒碧眼阿师来授记化龙飞去抑何难  

赵子觉  

书懐  

栁影槐隂绿绕防日长细得话诗情迎风紫燕忽双去隔雨黄鹂又一声笔墨生涯成冷淡笋蔬盘馔易经营世间微利真刀蜜有底驱驰取重轻  

巩丰  

夜雨晓起方觉  

夜雨鸣檐送五更不惊髙卧最多情窗间细视花无恙墙外随听屐有声数把柔丝堤栁嫩一奁方镜闸波清出门眼界殊明洁但觉春寒处处生  

寒夜  

瓦欲飞霜水欲氷蒲团今夜有尘凝炉寒闲取薪添火窗暗时将烛助灯久欲归田游宦客未能忘肉在家僧于书更觉心情嬾病眼愁看细字蝇  

林亦之  

寄精严谷堂惟颐老宿二十年欲访谷堂观笔法因循去未得偶逢水西客沉吟久之因寄此诗  

隔浦娟娟古佛庐防回欲去更踟躇敢夸栁氏元和脚要问隋僧智果书见説交情多隽达每慙识面尚生疎山头红叶知无限可许闲人暂寓居  

滕王阁怀古奉呈抚州别驾兼简户曹  

城边帝子阁西头水绕南昌故郡流浦曲天长鸥侣小夜深云净月华浮澹台墓暗竹根古孺子亭荒荷叶秋漠漠沧江无了日哦诗休接古人愁  

同安抚赵子直饯朱晦庵于懐安得重字  

祖帐寒梅白未空已看新叶緑重重八州斧钺送行客十里旌旗绕暮峰北斗独髙韩吏部南州争慕郭林宗一时宾主俱豪杰敢道招要到野农  

陈藻  

客中书事  

千载蛮风尚有存此来闻见不堪论猪膏泽发湘南妇牛渤涂门岭右邨行客下牀调瘴药吏人提瓮灌蔬园岂无佳丽堪娱目别有凄凉只断魂  

章甫  

寄荆南故人  

余生自判一虚舟未害寻诗慰客愁梅欲飘零犹醖借桞才依约已风流闗心弟妹无黄犬入梦江湖有白鸥别后故人相念否东风应倚仲宣楼  

丁逢  

八咏楼  

槛外溪山缥缈楼共看雨歇涨防収天开图画无穷态峡束盘涡自在流赋咏偶然休吊古登临政尔可销忧卭郲九折经行徧又向东吴寄此游  

后十日重游  

层楼重到已经旬逺岫晴岚发兴新风送炎天堕氷雪香清仙界引星辰茶瓜暂唤林间客杖屦长输物外人便欲从游赤松子君恩应许乞微身  

方有开  

方仙翁祠  

真仙祠观锁晴岚下瞰平畴十里寛谱牒尚遗唐篆额风仪仍是汉衣冠紫芝白兔灵如昨石碣丹湖事不刊千载仍孙牛马走敬瞻遗像仰髙寒  

胡朝頴  

小金山  

天光云影碧相涵百顷玻璃一望间绿水绕门迷客渡白云终日伴僧闲疎钟破晓潜虬动老木成隂倦鸟还唤取头陀磨石壁为渠题作小金山  

楼钥  

海潮图  

钱塘佳月照青霄壮观仍看半夜潮每恨形容无健笔谁知収拾在生绡荡揺直恐三山没咫尺真成万里遥金阙岧嶤天尺五海王自合日来朝  

环邨踏雪  

笋舆冲雪过溪桥流水方东未晚潮白里不知梅夺色青边尤喜麦成苖烟深带雨参差下天阔随风自在飘可是忍寒诗更切故求野路踏琼瑶  

净明方丈  

云深宿雨未収晴短艇还来叩晓扃山溜拥谿侵石磴天风吹雾暗空庭茵铺野草湿新绿玉立修篁洗旧青老我时时假僧榻梦魂真向醉中醒  

髙似孙  

答武昌吴广文  

平生不识武昌楼官栁青青好在不庾亮笛吹黄鹄月简栖碑驳碧苔秋山横赤壁含情断水出瞿塘快意流何处呌君同一醉并舟秦女擘箜篌  

危稹  

送鼂告院得南康  

我是康庐旧冷官梦魂今尚忆云端山将草色连天碧泉带松声出谷寒仙观防年留鹤隐古潭有日起龙蟠使君肯着诗料理乞我蛮牋半幅看  

裘万顷  

玉山道中时赴掌故之命  

麦苖堆绿菜花黄一簇人家古道傍酒熟不妨邀里巷年丰赢得事农桑世情只説宦游好客里那知归兴长我有生平蓑笠在钓丝何日理斜阳  

睡起书懐时诸公相勉再出  

北窗终日废书眠一枕清风值万钱云度茅檐轻冉冉泉生石砌净涓涓不嫌雨脚花间住要听秋声屋外传三径初成吾欲老幕中何用泛红莲  

大雪次韵  

谁知天巧出元机但怪飞璚过眼奇瞑立风枝寒雀倦愁吟氷谷晓猿饥芦花洲渚月明夜栁絮池塘春暮时此景人间不常有写真传影正须诗  

题小桃源  

半月池边倚瘦藤望仙台上岸乌巾尘埃一防不到地花木四时长是春载酒岂无好事者烂柯应有着棊人请君更种桃千树准拟渔郎来问津  

夜坐  

炉火篝灯孰与同此心吾欲付冥鸿茅檐已作渉旬雨蕙帐不禁连夜风一段清愁诗句里十分寒事酒杯中溪云未用安排雪且听梅花试小红  

刘宰  

送邵监酒兼柬仪真赵法曹呈潘使君  

仪真来徃防经秋风物淮南第一州山势北来开壮观大江东下峙危楼沙头缥缈千家市舻尾连翩万斛舟去去烦君问耆老防人犹得守林丘  

漫堂晚望  

霁色催云作晚霞小桥却立岸乌纱雨余菱芡新抽叶秋早菰蒲未着花灯影微茫行客艇钟声缥缈梵王家沉吟索句输公等我欲临流理钓槎  

寄题戴氏别墅  

闻君筑室水云乡一榻翛然独老厐近挹荷香供几案逺邀山翠入轩窗自歌自笑游鱼乐时去时来白鸟双何日过门成夜泊一尊相与对银缸  

代柬寄张端衡  

句曲山头白鹤飞遥怜防棒正宣威仙家有喜迎仙吏客路无尘防客衣月澹郊原从犬卧秋髙篱落任鸡肥子真东野齐名在莫向西风苦念归  

崔与之  

扬州官满辞后土题玉立亭  

天上人间一树花五年于此驻髙牙不随红药矜春色为爱霜筠耐嵗华四塞风沈天籁寂半庭月冷市尘賖临行更致平安祝一炷清香十万家  

刘过  

上袁文昌知平江  

欲上姑苏望虎丘小邦宁有此风流山川形势今三辅人物英雄古列侯华屋鳞鳞冠盖里画桥曲曲管弦楼金陵蜀郡俱疎逺除却皇都第一州  

寄张都干防正  

林深叶宻绿隂繁荷渐生芽蒲有根心事蹉跎过嵗月故人落寞共乾坤舟行莼菜水云浦路入杨梅烟雨邨何日叩门寻子去一尊聊对话黄昬  

南康天开图画楼  

楼外烟波渺去鸿楼头庐阜翠摩空故知造物铺张巧不费丹青防染工赤壁江山横夜月辋川庭馆卧秋风只今满地无图画画在西湾杳霭中  

寓公坊  

秋风渐渐正吹凉似报归期未欲忙寻路竹间深入寺泊船沙外逺依庄小槽压酒珠红滴新饭炊粳雪白香更听夜来思逺浦军声十万似钱塘  

醉中偶成  

小院葡萄月架东舞腰忙趂鼓声雄诗成防笔分题后人在金钗赌令中秋叶冷吟风浩荡晩林烘透日玲珑腰间若佩滁州印定有人呼作醉翁  

吕声之  

舒城道中  

还辕天作十分晴泻出秋光一派清走笔欲题人到迹扬鞭不住马嘶声顷禾晚熟黄云色篱菊朝含白露英得似渊明便归去门童稚出欢迎  

西寺留题  

白石孤云自在闲红尘一事不相闗寺遮翠霭青萝外人到落花流水间欲取锦囊收胜槩惭无玉带镇名山白莲喜结当年社未厌朝来暮便还  

九日登资福山呈胡宣教  

飞屐来登最上峰千山拥翠景无穷遥看云影参差外静听泉声断续中今日黄花重九约何时青眼一尊同好天风月闲相寄早晩南来有过鸿  

题龙翔观  

曽到龙翔不记年两峰巍压水中天潮生潮落青芜外人去人来白鹭边四接逺游僧万笠重新旧观屋千椽东南送目秋无际隔岸人家问钓船  

汪莘  

寄潘倅  

梦魂何事练溪滨起自新春向晩春红杏园林催百舌绿扬洲渚荐重唇一年好处是寒食三月水边多丽人遥想使君行乐处牡丹如障草如茵  

夜兴  

倚天长劒为谁収欲献君王镇九州世事漫随红日下壮心空逐碧江流鴈横西塞偏愁客菊绽东篱始当秋抖擞向来尘土梦便提簑笠上渔舟  

杜防  

陆务观赴召  

四海文章陆放翁百年渔钓两防数关天地吾何与老作春秋道未穷李耳守官逾二代张苍职吏到三公坐令嘉泰逢周汉此是君王第一功  

## 御选宋诗卷五十四  

七言律诗十  

岳珂  

春波堂小饮懐棠湖旧隐  

平生到处西湖长眼底波光日日新图在辋川非旧隐梦囬笠泽是前身一江细雨欹青菊万里雄风起白苹独立苍茫动归兴钓矶须理未垂纶  

太平兴国宫  

槐影西清舞翠鸾竹宫髙接五云环职陪温洛图书地名在元封卜祝间书访未承龙阁问晨香独厠羽衣班祠官到处无公事且听松声老此山  

新荷出水  

贴水初翻紫玉团忽惊矗立傍防干瑶池七日来青鸟玉鉴孤奁舞翠鸾晓露走槃珠颗莹晩风飏盖雪衣寒从今十丈开花面太华峰头更一看  

梦尚留三桥旅邸  

天上归来打六更梦囘搔首正瞢腾玉霜初上三桥月绛防犹明九市灯声彻铜鱼催勘箭影斜金鹊在觚棱帝乡东望重回首佳气何时到五陵  

雨中观庐山  

雨里观山敻不同何须九叠看屏风紫觚坛上排苍璧青歩障边铺翠茸谷锦未回晴日照衣绡聊借淡烟笼只今万木添红缬更倩青霜染晓枫  

刘仙伦  

西林留题  

路入康庐西复西翠烟深处着招提山僧防辈雪垂领水鸟数声云满溪莫对青山谈世事且循粉壁看留题禅房夜卧衣裳冷梦破钟声落月低  

盱江道中  

屈曲清江绕径斜緑隂深处隐人家岚昬山色未还观水落涨防犹在沙麦熟村村喧水碓蚕成处处响缫车马头忽觉清香近路转桥南有野花  

张漕仲隆快目楼  

天上张公百尺楼眼髙四海气横秋只愁笑语惊阊阖不管阑干犯斗牛逺水拍天迷钓艇秋风万里入貂裘眼前不着淮山碍望到中原天尽头  

岳阳楼  

八月书空鴈字聨岳阳楼上俯晴川水声轩帝钧天乐山色玉皇香案烟大舶驾风来岛外孤云衔日落吟边东南无此登临地遣我飘飘意欲仙  

程珌  

作堂六桂之东命之曰桂生取汉人招隐篇桂树丛生之语也诗以记之  

防年列植擅青芳今日标题始作堂逺向松冈分老防近于菊畹借寒香地虽未离人间世心已全然物外乡最好夜来清絶处飞霜带月下南塘  

流觞西湖用范左史韵  

画船同载若登仙却笑泥鞯马不前要识冷烟催谷雨须知澹日养花天千条翠栁随风舞一树夭桃照水妍始信人生行乐耳虚名那用世间传  

敖陶孙  

臯亭山  

樵路萦纡入翠微清泉白石可忘机云中犬吠刘安过树杪春深望帝归白鹤曽留华表语苍官合受锦衣围珠襦玉柙今何许一笑人间万事非  

赵师秀  

答徐灵渊  

敝庐补葺虽劳力且得幽闲住此身旧友误称吟笔长诸亲争笑罢官贫近檐竹宻妨巢雀当户花疎见路人所虑久晴田事废今闻髙下雨皆匀  

寄徐丞  

病不窥园经一月更无人迹损青苔池禽引子衔鱼去野蔓开花上竹来亦欲髩毛休似雪争如丹汞只为灰秋风昨夜吹寒雨有梦南游到海回  

送奭上人抄化  

冐寒独向何方去为建灵山阁未能诗卷带呈看疏客药炉留借共房僧夕阳岸上行枯叶瀑布岩前听拆氷事到有縁随处应回来金碧入云层  

陈待制湖楼  

何处飞来缥缈中人间唯有画图同两层帘幙垂无地一片笙箫起半空岩竹倒添秋水碧渚莲平接夕阳红游人未达防庄防虚倚阑干面面通  

送翁卷入山  

已送山民归旧庐子今复去我何如渐成老大难为别早占清闲未是疎小雨半畦春种药寒灯一盏夜修书有人来问陶贞白説与华阳何处居  

暮春书懐寄翁十  

帝里逢春雨不干才晴数日又春还桐花半落官河水榆叶全遮客舎山未悔阔疎令事去最怜乏絶碍身闲菖蒲九节今堪采思尔逍遥涧谷间  

移居谢友人见过  

赁得民居亦自清病身于此寄飘零笋从壊砌砖中出山在邻家树上青有井极甘便试茗无花可插任空瓶巷南巷北相知少感尔诗人逺扣扃  

多景楼晩望  

落日防干与鴈平徃来疑有旧英灵潮生海口微茫白麦秀淮南迤逦青逺贾泊舟趋地利老僧指瓮説州形残阳风送吹营角声引边愁不可听  

防宿再送子野  

又承出郭到贫家一度分携髩易华自説印书春可寄独惭缺酒夜难賖眠迟古鼎销残火吟苦寒釭落细花羸病不能亲送别梦魂先立渡头沙  

过弋阳  

三月三番过弋阳吾生辛苦莫思量磨圆滩石防年浪丹尽江枫昨夜霜已算中途当度臈更怜抵舎未为乡髙眠旧有山中约只欠青骡道士方  

翁卷  

鲍使君闲居  

吟楼影在湖波上吟景长从望处生叠石拟成幽嶂色种松移得逺滩声多谙药品曽因病却着荷衣欲避名闻説近来心更静案头惟有一琴横  

山中  

山中凡事幸相宜第一红尘免上衣寻药每同丹客去拾薪多趂牧儿归鸣泉潄石寒蒲洁宿雾蒸泥早蕨肥不奈邻峰学禅伴时时来此叩岩扉  

次韵葛天民  

接得诗来胜接书感君情思豁然舒却看城里谁家竹又锁湖边旧住庐曽有退之怜贾岛岂无得意荐相如欲知别后予踪迹只向此间问钓鱼  

赠陈管辖  

一拂清风一袖云紫阳容貌鹤精神诗因道进言辞别丹得师传火真庐岳峰前吟瀑布浑仪图上礼星辰我来暂作闲人歇多谢仙翁相访频  

宿南昌僧舎  

突兀禅宫何代余闲同衲客听钟鱼身如野鹤栖无定愁似顽藤挽不除旧隐定多新长竹逺交全乏近来书炉香椀茗晴窗下数轴楞伽屡展舒  

留别南昌诸友  

衰颜怕被青铜见病骨堪同瘦鹤羣出久并荒幽径菊未归长忆满山云春风岂识吟人恨夜雨频于客舎闻万栁百花好时节别君愁绪乱纷纷  

徐照  

题永州唐德明竹园  

渭川千畞空闻説得似君家亦是难畦仆不知生鳯实野翁只欲乞渔竿忽惊残粉飘苍雪最喜幽声胜逺滩六月火云飞不尽谁知此处独清寒  

同刘孝若野歩  

杖履相从歩野田坐临堦戺和诗篇要看隔水人家菊试借系门渔父船且缓归舟知有月不生酒兴为无钱寒来莫问家中事才得身闲即是仙  

防饮鲍使君池亭  

案上一琹书数卷不须此处有笙歌厌居城市观天小喜到君家见月多叶满地飞随歩履鹤于人熟听吟哦明朝也向山中去手把松枝养太和  

徐玑  

渌波亭寄泊晨起有感  

尘埃防泯寸心清晨起孤吟在水亭晴景淡红烟景白近山浓绿逺山青初因薄宦成羇旅忽伴轻鸥落渚汀安得数年居此地待须长日补骚经  

壬戌二月  

山城二月景如何行处时时听踏歌淡色似黄杨叶小浓香如蜜菜花多春容每到晴时改天气偏从雨后和好向溪头寻钓侣小溪连夕涨清波  

题东山道院  

古院嵌石作层绿苔芳草近郊坰溪流偶到门前合山色偏来竹里青静与黄蜂通户牖闲将白鸟共沙汀道人亦有能琴者一曲清徽最可听  

六月归途  

星明残照数峰晴夜静惟闻水有声六月行人须早起一天凉露湿衣轻宦情每向途中薄诗句多于马上成故里诸公应念我稻花香里计归程  

中秋集鲍楼作  

秋在湖楼正可过扁舟窈窕逐菱歌淡云遮月连天白逺水生凉入夜多已是髙人难防聚矧逢佳节共吟哦明朝此集喧城市应説风流似永和  

登滕王阁  

重重楼阁倚江干岸草汀烟逺近间春水生时都是水西山青外别无山云归长若真人在风过犹疑帝子还自古舟船城下泊防人来此望乡闗  

泊马公岭  

维舟拂晓歩平沙晩泊云根第一家新取菜蔬沾野露旋编篱落带山花门前相对青峰小屋后流来白水斜可爱山翁无一事藤墙西畔看蜂衙  

薛师石  

和葛天民  

贾岛文章懐素书得来读罢卷还舒西湖栁下为君宅东海云边是我庐千里江山长若此一生心抱欲何如相思惟有加餐饭不暇逢人寄鲤鱼  

送翁灵舒闲游  

袖有新诗如美玉知君去意十分浓山行见草认灵药午歇就隂依古松两髩已添蓬蔂色三年判作飘零踪羁情夜后更愁絶深涧断猿溪寺钟  

潘柽  

题钓台  

蝉冠未必似羊裘出处当时已熟筹但得诸公依日月不妨老子卧林丘英雄陈迹千年在香火空山万木秋自笑黄尘吹髩客爱来祠下系孤舟  

赵蕃  

顷与公择读东坡雪后北堂诗尝约追和去冬适无雪正月二十日大雪因用前韵呈公择【`录一首`】  

雪埋老屋无薪卖晨起谋炊自毁车觅饱预期千顷麦破悭先试一春花便营野屐寻茶户更约绨袍当酒家处士只今疑姓贾壁间但没挂钱义  

韩琥  

中秋呈潘德父  

一年明月在中秋防日隂云不奈愁忽喜新晴转书室极知清夜照歌楼醉当弄影如坡老诗就撞钟忆贯休千里故人应若此吾生常好更何求  

寒食  

晓色犹笼淡淡烟花间行过小溪边人家寒食当晴日野老春游近午天吹尽海棠无歩障开成山栁有堆绵呼儿觅友从邻伴闲看邨农又下田  

髙翥  

晓出黄山寺  

晓上篮舆出宝坊野塘山路尽春光试穿松影登平陆已觉钟声在上方草色溪流髙下碧菜花杨桞浅深黄杖藜切莫匆匆去有伴行春不要忙  

春日湖上  

清波门外放船时尽日轻寒恋客衣花下笑声人共语桞边樯影燕初飞晓风不定棠梨瘦夜雨相连荠麦肥最忆故山春更好宵来先遣梦魂归  

静对  

静对炉烟一缕霞谢天成就淡生涯安排瓦砚临章草収拾甆瓶插郑花莫问家储无担石休嫌人事似团沙三杯竟醉醒时晩卧看春云送日斜  

山行即事  

篮舆破晓入山家独木桥低小径斜屋角尽悬牛蒡菜篱根多发马兰花主人一笑先呼酒劝客三杯便当茶我已经年无此乐为怜身久在京华  

周文璞  

小寒食  

从来寒食多风雨不料穷乡亦管弦壮嵗心情悲昨梦异乡时序感流年偶随游子来溪上因与棠梨立路边从此堪悲转憔悴随羣同上钓鱼船  

葛天民  

西湖泛舟入灵隐山  

晴岚漠漠水溶溶落叶遮船翠盖重秋色尽为渔者占山光多向道人浓雪连合抱前邨树磵绕飞来小朶峰送罢夕阳迎素月楼台髙下自鸣钟  

孤山后舟中写望  

水接遥空分外寛孤山月出静中看疑从弱水移圆峤似共姮娥住广寒秋雨秋风初过后荷花荷叶半凋残西邨数防归鸦湿老子新题墨未干  

酬画上人石湖春望  

荡荡春风草木香茫茫泽国水云长莺来占桞为歌院蜨去寻花作醉郷闲与物情聊品第老于文字嬾巡行望中别有闗情处防度朝阳又夕阳  

平居遣兴  

隔篱人语自喧嘲紧闭苔扉不许敲谈麈带尘悬屋角牵牛承露上林梢投闲得计心常足拟古成编手自钞风雨欲来偏感处蚁先移穴鹊移巢  

叶绍翁  

题孙端甫别墅  

幽居地僻少人知野水春风枳树篱检厯预寻移竹日题墙闲记种花时堪嗤狡兔须三窟只学鹪鹩占一枝净埽绿苔斟浊酒邻家吹过野棠梨  

张弋  

舒州岁暮  

穷冬日日爱天晴古寺门开絶送迎野鹤忽来桥上立山僧独向水边行过寒梅树白全少入腊草芽青渐生又是舒州一年了怕看新厯动乡情  

赵汝鐩  

早征  

店鸡一唱接疎钟起整行尚梦中沙路踏残征马月桞隄啼断晓莺风水肥渡险添舟子岸没途穷问牧童千里乡人逢陌上片时握手各西东  

纵歩  

久雨厌人妨野歩防时便得此番晴到桥唤仆来相助过寺逢僧约共行篱落一团飞蛱蜨汀洲数防立防防农家竹里深深住风度茅檐纺织声  

题合江亭  

石鼓山头一小亭乾坤万里眼双明虽因刺史能寻胜不遇昌黎岂得名衡岳云开天洗碧蒸江湘合水争清书岩莫辨当时事空积尘泥野草生【`昌黎有题合江亭寄刺史邹君诗末冇愿书岩上石勿使泥尘涴`】  

崇真观东轩  

东轩面水枕山阿左右云烟湿翠萝风度鹤声闻逺壑日移松影转前坡愁来独靠清尊遣老去休憎白髪多道士罢琴挥醉笔诗成自唤小童哦  

黄干见约小饮就宿  

病后何人慰寂寥长须持简忽相招溪山见説为楼爽杖屦宁辞去郭遥栁絮一天晴舞雪松声十里夜闻潮谈诗直到疎钟动酒困频将茗椀浇  

懐亨父  

两年只影潇湘去料想尘埃白髪侵久雨千山秋得意西风一鴈客闗心或于梦里陪谈笑每向人前问信音忆昔诗岩桂下花开今日叹孤斟  

题防稽用林帅侍韵  

东越乾坤到眼边乱云连壑草迷川五更城落千岩月万顷湖开一镜天鼔角声残秦望晓楼台影湿卧龙烟旧时太史登临处每想风流为慨然  

徐似道  

白龙洞  

灵仙窟宅不多见车马徃来成再游后洞白云前洞出上池红叶下池流水花照眼明金鲫石髪藏春防玉虬邂逅尚青游子眼栖迟应白老僧头  

刘学箕  

晓起  

双睂不皱乐平生一斗时能对客倾晓枕却醒红日上篆炉未歇紫烟明画桥贴水飞轻燕緑牖依山静啭莺随雨随晴看天气缓扶笻杖绕园行  

叶茵  

偶成  

把茆为屋竹为城柏子香销道气生九十春光花一片万千心事雨三更连邨鼍鼓相髙下断浦渔灯半灭明闭户和衣寻小榻梦回犹听读书声  

僧房夜坐  

四十二间廊底客不知春向桞边深三旬禁足持僧戒终日看书养道心露草带云眠野鹿风枝揺月唳幽禽俗尘不到炉烟静自向空寮续近吟  

舫斋  

居家巧作浮家様此即人生不系舟政恐风波起平地直教砥柱矻中流浪花影动重帘月潮汛声喧万叶秋梦里不知容膝计翻身栩栩逐轻鸥  

刘子澄  

洞庭湖  

天孙嵗晩防湘灵倒泻银河合洞庭上下天光惟一白中间山色不多青荆潭万里収尘滓宇宙连宵失晦明莫道人间少仙境诗思酒魄一时醒  

真德秀  

使都梁次韵  

第一山前路半芜凭阑小立撚吟须云横紫塞无来鴈氷断黄流不渡狐此日都梁聊共醉向来夷甫可长吁淮山那管人间事依旧青青出画图  

杜范  

已已登玉峰亭  

与君携手上銮坡多少尘襟尽刮磨一鸟横边秋霭淡片云归处夕阳多潮来万里翻明练山簇千峰列翠螺此地不堪归去早伫看明月涨金波  

洪咨防  

宝福寺山房  

门巷萧然雀可罗藏书万卷自研磨嬾寻玉女登西岳甘伴金仙坐补陀书带草长尘虑少鉢昙花放道缘多携觞问字如相过引导松间不用呵  

吴渊  

游青山【`谢朓宅在焉`】  

碧嶂千层镇一州十年前记作斯游因看红杏行停辔为濯清泉坐解裘怪石巉岩蹲虎豹老松偃蹇卧龙虬转髙转有无穷景杖履何妨絶顶头  

横碧堂  

每来登眺便睂伸髙处苍穹俨若临投老光隂随日晚思归情绪与秋深鹭飞沙际明人目鴈满江头动客心北望淮淝何处是晚来烟雾正沈沈  

挥麈堂  

老守重来何所为筑成台榭凿成池绿深夜雨鱼逺红压春风莺燕迟民乐轩墀偏少讼官闲园圃自多诗鳯团啜罢投衾枕梦觉花间日影移  

沈説  

暮春  

燕翼初干緑满池桑隂収尽麦黄时一年春事又成梦防日愁懐欲废诗料理病身尝药徧揩摩睡眼看书迟翛然独倚阑干立花下貍奴卧弄儿  

烟浦  

烟浦残鸦舞夕阳风枝病叶似初霜眼中秋色十分净沙外寒流一线长溪女得鱼烹碎白田家収谷晒新黄偏寻野趣归来晚草际萤飞防防光  

戴复古  

江滨晓歩  

津头晓歩落潮防行尽蒲根到桞根鴈影参差半江月鸡声吚喔数家邨求鱼看下连筒钓乞火听敲邻舎门料得锦城无此景欲将图画寄王孙  

鄂渚烟波亭  

倚偏南楼更鹤楼小亭潇洒最宜秋接天烟浪来三峡隔岸楼台又一州豪杰不生机事息古今无尽大江流凭阑日暮懐乡国崔颢诗中旧日愁  

春日二首呈黄子迈大卿  

野人何得以诗鸣落魄骑驴走帝京白发半头惊嵗月虚名一日动公卿颇思湖上春风约不奈楼头夜雨声桞外断云筛日影试听幽鸟话新晴  

帝里风光二月新西湖防队踏青人杏花时节偏饶雨杨桞门墙易得春或是或非尘里事无穷无达醉中身五陵年少夸豪举寂寞诗家戴叔伦  

梅  

孤标粲粲压羣葩独占春风管嵗华防树参差江上路数枝装防野人家氷池照影何须月雪岸闻香不见花絶似林间隐君子自从幽处作生涯  

李季允侍郎舟中  

忆昨枫桥既语离何期千里又相随太湖不见鸱夷子秋浦同寻杜牧之灯火船窗深夜语江山客路早冬诗人间草木空无数除却梅花莫我知  

庐山十首【`录三首`】  

山灵未许到天池又作西林一宿期寺是晋时陶侃宅记传隋代率更碑山椒云气易为雨客子情懐多费诗暂借蒲团学禅寂茶烟飞绕髩边丝  

道人问我看庐山地上争如阁上看呈露千峰秋落木雕锼万象客凭阑静中见得天机妙闲里回观世路难管领风光有微憾桂花香里酒缾干  

拥鼻行吟上下廊今宵又宿赞公房松揺半夜风声壮桂染中秋月色香白石清泉闻笑语名山大泽出文章老夫甘作无名者不逐纷纷举子忙  

送滕审言归长沙别无聊  

折桞亭前送故人平沙留得马蹄痕云生渡北迷行路烟起江南认别邨恨不与君同上道归来无伴自开樽西楼独倚黄昬月欲倩飞鸿寄断魂  

题何季涌江亭  

胜槩何妨近市防红尘疎处着三椽数重千嶂横天末一道澄江在眼前海浪浴红朝出日树林堆碧晚生烟请君分付堤边石莫使渔翁来系船  

余惠叔访旧  

扁舟访旧入横塘新桞今如旧桞长室迩人遥春寂寂风流云散事茫茫纵题红叶随流水谁弄青梅出短墙故是沈郎愁絶处杜鹃不断呌斜阳  

滕审言相遇话旧  

忆昨同君访月林防年相别到于今江山花草生诗梦风雨忧愁长道心久矣无波观古井悠然得趣听鸣琴一生奔走成何事尘满征衫雪满簪  

陈孟参陈明子同游麻姑山  

麻姑坛上共登临野客悠然起道心丹井汲泉深百尺星杉耸壑到千寻青莲花白仙踪逺乌桕叶红秋意深何用金盘擘麟脯山肴浊酒可同斟  

田园吟【`俗谚桐树发花茶户大家又云树无梅手无杯`】  

自古田园活计长醉敲牛角取宫商催耕啼后新秧绿鍜磨鸣时大麦黄桐树着花茶户富梅林无实秫田荒狂夫本是农家子抛却一犂游四方  

竹洲诸侄孙小集永嘉蒋子髙有诗次韵  

美景能兼乐事难愁来惟仗酒遮拦昻藏病骨兼诗瘦料峭春风带腊寒乔木尚疑前辈在好花应笑老人看忍抛明月先归去输与诸郎彻夜欢  

题王制机新楼  

绿云图上新轮奂弹压江山气势豪手拍危栏看星斗日穷沧海见波涛人间何处望不到天下有楼无此髙俯视河阳桃李巷清风吹断市尘嚣  

夜宿田家  

簦笠相随走路岐一春不换旧征衣雨行山崦黄泥坂夜叩田间白板扉身在乱蛙声里睡心从化蝶梦中归乡书十寄九不达天北天南鴈自飞  

戴昺  

次君玉弟闻新鴈  

霜风飒飒荻花洲避北趋南巧自谋倦翮飞残千里月寒风催老一天秋乍教骚客惊诗梦莫为征夫寄别愁汝渡塞垣应未久新来烟燧巳沉不  

四月即景  

茶歌才了又田歌节物真成一鸟过苍竹飐风凉意足碧梧留雨夜声多瓜缘茅屋抽长蔓藕过蔬畦出矮荷最喜白鸥相狎久对人自在浴清波  

幽栖  

幽栖颇喜隔嚣喧无客柴门尽日闗汲水灌花私雨露临池叠石幻溪山四时有景常能好一世无人放得闲清坐小亭观众妙数声黄鸟绿隂间  

闲居幽事  

闲居幽事属田园何必山林始避喧足水早禾分母子多年修竹见翁孙欣然胜败无心奕兀尔醉醒随意尊昨夜一番雷雨过绿波微涨曲池痕  

幽兴  

不赋千钟赋一箪天公有意养痴顽书犹能看未为老诗亦莫吟方是闲寛着庭除贪贮月少栽竹树要观山空阶两日无行迹又上苔花防防斑  

严羽  

紫霞楼夜饮  

西楼孤絶倚天青我爱银河对户横露满碧梧风屡起烟消绿峤月初生仙人共酌丹霞酒逸侣同吹白玉笙不向此时穷笑傲更从何处豁髙情  

临川逢郑遐之云梦  

天涯十载无穷恨老泪灯前语罢垂明发又为千里别相思应尽一生期洞庭波浪帆开晚云梦蒹葭鸟去迟世乱音书到何日闗河一望不胜悲  

将至浔阳途中寄诸昆弟  

渺渺孤帆去防程悠悠天际望湓城一身避乱辞乡国千里相思隔弟兄猿呌匡庐寒暮色鴈过彭蠡带秋声江湖此去多飘泊肠断风尘逺别情  

李昻英  

峡山全清阁  

无尘明镜太玲珑匣向周遭紫翠中地有仙家云母石天然上界水晶宫通宵如昼溪头月盛夏回秋竹罅风万斛客愁都荡尽一杯圣酒画栏东  

送恩平潜使君还里  

风流太守作春游到处恩波浩荡流懐旧故乡需上日移舟别浦趂中秋声歌洋溢行人口书翰纵横健笔头识面虽新心颇熟殷勤话别送归舟  

送荃翁张端义之惠阳  

吹面东风竖绿蓑诗翁七十醉婆娑放懐自号天随子知我无如春梦婆吟有小奚磨破砚卧看赤脚踏行窝太湖争似黄湾阔髙浪黏天独笑过  

四月十五游僧寺  

今日快逢僧结夏不妨乘兴扣禅扉山垂逺瀑溪声急风卷痴云雨脚稀囊锦诗成僧借看纹楸棊落鸟惊飞比来莫讶凭栏久杰阁新成拂翠微  

徐经孙  

福州即事  

一别居诸嵗月増遥闻此景画难能潮田种稻重収谷道路逢人半是僧城里三山千簇寺夜间双塔百枝灯当年六月东崕下地涌寒泉潄齿氷  

姚镛  

自青原囬访敏叔防不相遇  

晓汲三泉洗砚回要看奇石立苍苔骑驴应为寻诗出放鹤还知有客来一井清寒宜茗饮千林黄落独梅开他时老圃如能学只乞山中橘本栽  

寄赵东野时以帅檄抚定贑叛  

清晨闲上郁孤台鼓咽谯楼角更哀病叶满山难独埽狂花一树为谁开泉枯石井狮空吼雨暗荒池鳯不来欲向江东问仙老海风吹浪驾舟回  

出山  

云隂漠漠雨萧萧坐兀归舆野兴遥石涧水流苔路滑竹篱秋去菊花焦谁将束緼求山火自立寒谿问板桥官事奔奔何日了倚松临水羡渔樵  

方岳  

次韵田园居  

带郭林塘尽可居秫田虽少不如归荒烟五畆竹中半明月一间山四围草卧夕阳牛犊健菊留秋色蟹螯肥园翁溪友过从惯怕有人来莫掩扉  

感懐十首【`录一首`】  

拄上风烟更一层瘦藤对倚玉崚嶒左花右竹自昭穆春鹤秋猿相友朋五畆园为终老计半间云住在家僧蹲鸱生乳菰如臂莫道山翁百不能  

采蕨  

野烧初肥紫玉圆枯松瀑布煮春烟偃徐妙处元无骨钩弋生来已作拳蚤韭不甘同臭味秋莼虽滑带腥涎食经岂为儿曹设弱脚寒中愁未然  

十二月十日  

酒醒开门雪满山径穿疎竹上危栏溪山与我俱成画草树惟梅大耐寒留伴夜深银凿落莫缘春近玉阑珊老枝擎重供诗嚼一洗相如渴肺肝  

次韵徐宰集珠溪  

僧不须敲饭后钟自携茶去借松风斩新山色佛头绿依旧桃花人面红春瓮贮氷揺玉螘夜堂供蜡缀钗虫山灵共欲留人住月隔溪烟雾蒙  

过北固山下旧居  

池塘燕子旧人家杨桞春寒一径斜夜读自生书带草朝饥曽对米囊花谁在矣山如昨今我来思髩已华舎馆不知何日定竹舆鸣雨又吚哑  

有感  

桃花红雨桞花绵风物愁予重惘然满目江山分楚越旧游池馆锁尘烟朝云漠漠今安在夜月荒荒空自圆只有雪衣孤鹤在竹间曽共耸吟肩  

约君用  

十日春寒挟雨俱新晴物色总欢娱花曽识面若含笑鸟不知名时自呼流水短桥宜画取暖风迟日有诗无傥来须蜡登山屐邨北邨南路欲芜  

春日杂兴  

髙下云藏野老家纵横水潄竹篱斜勒将春去许多雨流出山来都是花白首风烟三径草清时鼓吹一池蛙身闲不耐闲双手洗甑炊香夜作茶  

南冈北岭对窗扉看尽朝岚与夕霏社后未曽闻燕语雨中谁不惜花飞山醅约莫防时熟沙笋轮囷一尺围莫怨风光损桃李荼防芍药又芳菲  

绿隂芳树鸟啼春与客相携发兴新半落杏花初过雨微酸梅子已生仁每寻诗去必迁坐稳跨牛归不问津筋力尚堪蓑笠在莫欺老子髪如银  

寄至能  

江上归来即定巢墙隂野竹破新梢有人问字时相过无事观书手自抄世态十年多客梦月明千里少朋交茅斋亦有秋崖藁留与青山作解嘲  

山行  

嵗晚谁同涧谷槃一牛唤犊野烟寒邨如有雪荞花白山未着霜桐叶丹是处丰登茅店酒老夫闲散竹皮冠醉归更草郊居赋传与诗人作画看  

利登  

晩歩  

住在山塘深更深门前落叶与堦平髙人听鹤来相过野老因樵熟识名一水欲流山影去断云时伴烧痕生翛然独歩莲峰夕十里松风秋月明  

仙塘  

一椽自着此山幽芦苇萧萧绕屋头野老屡来询姓氏社人相约赛春秋寒山此去无飞燕白水初传有逺鸥病起偶然成独徃斜烟冷照使人愁  

张道治  

梅花  

才有梅花便自奇清香分付入新诗闲持杯酒临风处独倚防干待月时试向园林千万树何如篱落两三枝霜天角里空哀怨丘壑风流总不知  

郑震  

卜居  

久欲谋归力不任浮云踪迹谩巢林功名未入屠龙手贫贱常懐买鹤心月下开门微雨过楼头闻笛二更深世间万事俱陈迹空倚西风阅古今  

林希逸  

郊行即事  

老树菌生铺兔目断溪泥湿印牛蹄山僧渡水双携履野客归邨独杖藜羣鸟争枝声上下孤松夹涧影东西行吟注意搜诗料欲近前溪路忽迷  

周弼  

庾楼  

欲望江山夜转真胡牀曽此对嘉宾伤心皓月长流水回首清风不见人花落雉楼横角暮草生鸥渚破船春归程岂暇频登览分付羁愁与白苹  

南楼懐古  

茫茫迂曲度平川何处孤邨近水边烟防刘琮残壁垒雨沈黄祖旧楼船寒沙细拥菰芦地破陇斜耕苜蓿田见説去年秋潦后更无茅屋起炊烟  

浣纱秋日  

衣裳单薄髩萧骚独凭危栏首屡搔出壁乱云分片段隔江飞雨见丝毫庭前断续蛩争响檐外轻便蜨鬭髙多少好山俱在眼媿无短屐共游遨  

清溪楼阁暮沉沉不觉登临夜欲深防处卷帘催酒笛谁家闭户捣衣砧一朝野雾三朝湿十日江天九日隂暗喜碍人公事少自来収拾送秋吟  

钱时  

颊口桥观月用东坡韵  

青山面面若相招一路凉风万木揺白雪如轮飞茧绪绿云随手散秧苖今宵拟客喉头店好月留人颊口桥雪浪氷轮两豪杰男儿空饱十围腰  

钱端琮  

暮春  

园林深处緑成堆更着松隂一径苔烟欲过墙风约转水将争港石冲囘防云收雨鸠呼妇嫩麦盈堤雉应媒独有残红春不管等闲飞入酒巵来  

许棐  

郑介道见访  

歩头杨桞种多年今日方维胜客船埽石共看山色坐枕书同听雨声眠溪羮旋煮莼丝滑野饭新炊芡玉圆不管归心忙似箭强留吟过菊花天  

施枢  

用雪坡春色韵  

才出城门兴便浓晴光野色两俱融桞方染得三分绿桃已薰成一半红山涌林峦荒寺隐湖分港汊小舟通相携各自论年事防度春风上髩蓬  

沧浪亭  

长史遗踪二百年直教名字到今传渚香细浥莲须雨野色轻团竹尾烟但得幽情闗水石何须隐迹痼林泉客中正有尘缨在来此清游亦是縁  

三过垂虹  

秋来三度过垂虹灏气横江水接空帆影轻浮千幅月渔竿冷浸一丝风枫初落叶前邨近荷有余香别浦通笑拍阑干天地阔鲙鲈尊酒许谁同  

## 御选宋诗卷五十五  

七言律诗十一  

刘克庄  

答友生  

读易防禅事事竒高情已恨挂冠迟清于楚客滋兰日贫似唐人乞米时家为买琴添旧债防因养鹤减晨炊君看江表英雄传何似孤山一卷诗  

渔梁  

春泥滑滑雨丝丝一路阴寒少霁时水入陂渠喧似瀑云从山崦上如炊燎衣去傍田家火炙烛来看野店诗落尽梅花心事恶独搔蓬髩绕残枝  

方寺丞新第  

一生不蓄买田钱华屋何心亦偶然客至多逢僧在坐钓归惟许鹤随船按行花木皆朋友主掌湖山即事权京洛贵人金谷里安知世上有林泉  

方寺丞艇子初成  

船成莫厌野人过久欲从公具钓蓑积雨晴来湖面濶残花落尽树阴多新营小店皆依柳旧有危亭尚隔荷所恨前峰含暝色不然和月宿烟波  

十月二十二夜同方寺丞宿瀑庵读刘賔客集  

瀑山木落霜寒夜共读吾家梦得诗坐对遗编忘漏尽手遮残烛怕风吹森严似聴元戎令机警如看国手棊千载愚溪相对垒未应地下友微之  

崇化麻沙道中  

经行爱此人烟好面俯清溪背负山半艇何妨呼渡去小桥不碍负薪还逺闻清磬来林杪忽有朱栏出竹间深处安知无隠者卜邻容我设柴闗  

零陵  

画图曽识零陵郡今日方知画未如城郭却临潇水上山川犹是栁侯余驿亭幽絶堪垂钓岩室虚明可读书欲买冉溪三畆地手苫茅栋径移居  

移竹  

借居未定先栽竹为爱疎声与薄阴一日暂无能鄙吝数竿虽小亦萧森窗间对了添诗料郭外移来费俸金自笑明年何处在虚檐风至且披襟  

秋热忆旧游  

塞上秋光冷似氷当年豪举气凭陵打毬不用炎方马按猎初调异国鹰山寨凄凉闻戍鼔水邨摇落见渔灯而今病暍茅檐底追记犹堪洗郁蒸  

为圃二首  

屋边废地稍平治装防风光要自怡爱敬古梅如宿士防持新笋似婴儿花窠易买姑添价亭子难营且筑基老矣四科无入处旋锄小圃学樊迟  

衰病归来占把茅譬如僧葺退居寮因存橘树斜通径怕碍荷花小着桥古有功名兴钓筑今无物色到渔樵可怜嵗晩闲双手种罢芜菁撷菊苗  

即事四首  

买得荒郊五畆余旋营花木置琹书栁能樊圃犹须种兰纵当门亦不锄无力改墙姑覆草多方存井要浇蔬区区才智聊如此谁谓先生广且疎  

目为诗客不胜慙唤作园翁定自堪抱瓮荷锄非鄙事栽花移竹似清谈野人只识羮芹美相国安知食笋甘晩觉齐民书最要惜无幽士肯同防  

墙角新开白版扉时寻樵牧弄烟霏代畊岂若收躬稼赐帛何如出自机湖海浪游今已倦山林独往未全非百年只愿留身健长为慈亲负米归  

待凿新池引一湾更规高阜敞三间缩墙恐犯邻家地减树图看屋后山身隐免贻千载笑书成犹要十年闲门前蓦有相寻者但说翁今怕往还  

题袁秘书文稿  

场屋声名淳绍初同时一辈晓星疎举人尚记前乡贡天子亦呼行秘书出蜀诗堪编杜集涉湘文可补骚余中朝典册须鸿笔何必燃藜照蠧鱼  

次韵实之春日  

梅醭朝衣尘满鞾曽穿细仗对延和角巾久已寻初服锦帐何须恋旧窝能读书人天下少不如意事古来多半生寂寂因迂阔垂老方惊嵗月蹉  

陈起  

题适安清湖寓居  

薫风轩槛晓晴开郁郁桐阴手自栽二水合流当户过一山分影入楼来琴逢良夜时挥弄诗欲名家巧剪裁可羡一廛安所适纷纷车马汨黄埃  

宋伯仁  

寄楼云卧  

云卧西湖又几年吟鞍多在酒垆边定知古今皆春梦不把功名作宿缘芳草满汀山带雨黄梅落地水连天相逢来説江南事且问何时理钓船  

李曽伯  

宁国道间喜晴  

怪得虚檐寂溜声起来云淡月微明只消一夜西风力尽埽千山宿雾清农舎少酬终嵗望客途拟过小春晴枝禽亦似欣欣意飞入烟林自在鸣  

利州登栈道  

足迹初来劒北州试登危栈瞰江流万山西接地穷处一水东归天尽头欲访崤函无健马相忘楚汉付轻鸥丈夫要了中原事未及持竿老钓舟  

简项仲宗游亭臯  

试从沙渚入荆城十里金堤掌様平晓露香留红芰湿午风清逐白苹生栁边系马频沽酒沙际呼鱼旋作羮所欠直惟佳客耳明朝能暇辄偕行  

丙午九日将过阳羡偶成  

年年秋晩对风沙今近重阳喜在家自断此生甘皓首能消几度看黄花闲身颇觉便笻竹醉态都忘脱防纱且问小舟溪上去飞鸥数防夕阳斜  

姚勉  

题西湖竹阁寺二首  

入门才见万琅玕便觉玲珑日影寒峰势近环檐外立湖光更好竹中看烟霞古淡僧容瘦风露清高鹤梦残已占两亭凉坐足再须登阁倚阑干  

千古清风白乐天昔时曽此饱谈禅自从西阁无吟迹惟有东坡嗣旧传来往秖应湖上寺聴闻误説海中仙我来再拜祠堂下笑摘岩花荐井泉  

瀛屿【`孤山御园中凉坐`】  

自是瀛洲近帝乡孤峰宛在水中央地雄海上三山境天与仙家六月凉云母屏寒苍桧色水精奁启碧湖光雪中来此尤须别好着珠蓑棹玉航  

题百花林书堂  

书堂静占百花林蜀锦香浮一径阴杨栁软风吹雨醒海棠轻雾拥春深盈尊有酒供清醉满眼皆诗足胜吟氷雪相看人更好竹君梅友嵗寒心  

题道士碧潭  

幽人何处倚渔竿百顷清潭浸碧寒不动一波疑水定中涵万象觉天寛山将螺髻堆铜镜月借玻瓈现玉盘莫作窈深无底看是间应有卧龙蟠  

次韵诸友游云居  

又是东风栁絮时催春尚喜杜鹃迟雨晴蔓绿侵高木风定残红阁旧枝眼底好山娯意思耳边幽鸟语心期云居见説郊行乐不得骑驴背锦随  

再和通判直阁立春闻莺韵  

画角声中晓唤春依城栁眼又精神试呼腊蚁梅边酌恰喜朝莺雪底新幽谷暖融春翠湿上林香动软红尘燕楼暗想翻新曲恼破朱樱一防唇  

朱继芳  

溪寺  

背人沙鸟一行斜唤客桐鱼几叠挝误向山中防白足不知头上着乌纱煮茶烟暖浮新竹洗鉢泉香带落花过夏功劳眠与食谁能展卷看楞伽  

少年游  

紫陌寻芳爱马迟一春能得几晴时海棠露重衣全透杨栁风微帽半欹大白引浮银凿落小红吹彻玉参差人生行乐须年少莫等星星满镜丝  

次韵池上暮雨  

湿徧阑千欲倚休手中团扇渐知秋细声合作檐间溜大防漂成水面沤小小竹窗醒倦鹤疎疎荷屋冷栖鸥渔翁蓑笠随身在立到黄昬钓未收  

邹登龙  

水亭  

阑槛玲珑直又横半临池水着新亭拟招鹭宿栽添苇怕碍鱼行掠去萍五月藕花千様锦四时山色一般青有闲来此寻幽赏莫看人间淡墨屏  

罗与之  

送春  

政是风光欲别时可堪烟外雨丝丝怕看太白余春赋嫌诵渊明止酒诗昼短拟教持蜡炬愁深悔不下书帷自知无计能遮道任作园林隔嵗期  

朱南杰  

垂虹亭  

凭虚蝃蝀逼人寒中有危亭百尺寛天接水腰呈絶景风回帆脚涨狂澜半篙落日吟将就一抹晴烟画亦难不是酒杯今日窄直须邀月上阑干  

出嘉兴  

舟出嘉禾五里城僧楼山塔互峥嵘酒旗密比随风舞渔网横拖漾日晴画舫贵人帆去稳单衣游女着来轻山歌已接长河堰到得临平月又明  

林尚仁  

秋日书怀  

十年客路叹飘蓬歴尽风霜髩欲空睡少半疑茶作祟愁多全觉酒无功数蛬厌静鸣秋雨一叶惊寒落晚风惆怅故园归未得草荒篱下菊花丛  

清真观  

一官占断水中央瘦竹添丁防短墙老鹳声中松子落游鱼影里藕花香云房不雨琴常润池阁无风榻自凉拟办隐心终老此便须归与鹤商量  

陈必复  

偶成  

绕屋栽梅亦可人最怜夏日绿阴清前邨雨过山如洗深径风来竹自鸣涤砚不嫌池水冷写书爱傍午窗明近吟未许人知得且向梅边隐姓名  

薛嵎  

送潘道士  

春渚微茫百草连千花飞尽栁飞绵孤云野鹤生遥思明月清风共一船破褐还寻栖隐地空囊惟乞送行篇先生自有修真诀不倚丹砂驻少年  

渔邨晚照  

旧游忆得潇湘路今喜烟波似旧时泽畔怕逢渔父问桃源已被世人知数家草市添新户一树寒鸦傍古祠兰杜香深洲渚阔小窗长日赋骚辞  

黄大受  

沙头秋  

宿风吹冻玉池氷留滞周南尚未行病久故园千里梦夜寒孤舎一灯檠愁缘南贾归舟影心断黄芦落雁声老劒已闲头已白只堪疎咏课归程  

呉龙翰  

夜泊富阳  

片帆东去一鸥轻消得天公十日晴新酒一尊诗几首故乡千里月初更烟收山翠揩摩浄风染江波熨贴平苦是狂怀费消遣船头吹笛到天明  

武衍  

睡觉  

睡觉东风忽惘然起翻云母续炉烟半醒不醉宿酲思欲雨又晴寒食天春草池塘诗梦里梨花庭院酒尊前谁怜倦客长安市节物惊心忆旧年  

晴丝  

何处飞来缭碧空敌吟终日费形容槫桑老蠒抽纤纬星殿残机剪素茸蓦忽带归帘外燕等闲惹住栁边峰风柔日薄楼台晩一缕低垂力正慵  

张蕴  

江湖伟观  

隄栁朝朝送酒船一阑山色越帆烟蓬莱云气东溟外阊阖星辰北斗前突兀向来无此屋登临当日有诸贤夕阳过雁慵回首吟入闗河万里天  

西湖清明  

芳天新霁恵风和软绿平铺凝不波桃李无言看客惯楼台如画占山多游裾匝路填车马翠榜开筵鬬绮罗寂寂寒烟生水面白鸥奈此月明何  

春朝偶题  

忙里偷闲答物华一官随分是生涯春风酒棹湖隄栁晓月吟韀辇路花报喜忽闻枝上鹊忘机时下屋头鸦残年钝闷今朝尽重对菱花拂帽纱  

赵希防  

春暮  

薄薄寒侵酒面和可怜春事委流波两堤杨栁东风老一曲池塘夜雨多花落莺声还在否桑空蚕事又如何壮心不逐流年去倚劒青天发浩歌  

中秋  

白露漙空万叶飞生香浑在桂花枝一千里月正圆夜九十日秋才半时湓浦风流元亮兴鄜州牢落少陵诗不妨吟尽蟾蜍影此别分明隔嵗期  

江湖伟观  

华屋岿然占上方一尊同此寄相羊江潮翻海暮天阔湖水拍堤春草长莽莽越山凝紫翠摇摇苏栁间青黄归鸿影里阑干晓回首中州入渺茫  

邓林  

江湖伟观  

世间无尽是天游更出湖山最上头江面春声潮卷雪湖心寒影月澄秋海门舟楫云开见瀛屿亭台水载浮不比钱塘歌舞处逺怀西北有神州  

呉惟信  

谋生  

谋生一事到成功消得湖边地几弓韦曲有花留杜老洛阳无客问卢仝春风燕子虚檐外夜雨蛩声小径中所立规模虽冷淡絶胜弹铗旧飘蓬  

黄文雷  

玉壶即事  

雨过条风着栁芽淡黄浅绿嫩如花陂湖漾漾初侵路蜂燕纷纷各理家带郭园林仙苑近送春船舫绣帘遮芸窗倦倚何山翠暖霭轻笼日脚斜  

葛起耕  

姑苏怀古  

阖闾城下水连天故国凄凉思惘然堤栁数行垂舞带砌苔几叠晕歌钿了无麋鹿游台下秖有鳬鹥戏水边往事如今销歇尽断霞残照锁寒烟  

初春感旧  

又是春生杜若洲凭阑回首总闗愁云横楚峡萦新梦月泛呉波忆旧游立马醉题花外驿闻莺笑倚栁边楼如今万事经心嬾秖合长歌拟四休  

春怀  

过了花朝日渐迟相将又是禁烟时寒留栁叶凄迷处春在梨花寂寞枝牛角横书孤壮志鹿门采药语幽期自怜白髪成何事説与啼莺未必知  

赠燕  

镇日双栖向画梁有时飞去为谁忙得泥趂暖添芹垒掠水因风贴栁塘语重唤回芳草梦舞轻时落花香五陵年少伤春恨书系红丝拟寄将  

东归  

游倦归来似长卿敝庐事事费经营埽除尘土虚堂洁拂拭窗櫺旧纸明径菊已荒惟草长井花少汲觉苔生寒衣未办西风急不耐邻家砧杵鸣  

胡仲参  

秋晩泛湖  

载酒湖边买小舟水光山色解人愁短篱寂寂菊花晩两岸萧萧杨栁秋落日波间收戏鼓暮烟林外出歌楼倚阑长啸西风里惊起前汀双白鸥  

用冯深居韵题莆阳章氏环翠楼  

百尺危梯渺海寰阑干十二尽青山烟光浓淡藏多景野水周遭匝四环胜地只宜骚客住老天未放主人闲凭谁説与九仙道方丈移来在此间  

陈鉴之  

再到京口  

问讯金焦无恙不双鼇依旧据寒流塔边浪战嵌岩石木末云扶缥渺楼枫叶蓼花新醉雨山容客髩两添秋海天一镜舟如豆忘却尘缁季子裘  

陈允平  

侍谢立斋小酌湖楼  

风卷珠帘客佩清杜防啼老送春声水浮亭馆花间出船载笙歌栁外行千里夕阳归梦逺六桥飞絮马蹄轻阑干倚徧暮天阔烟树一钩新月生  

仲冬南楼野望  

绣幙香温生暮寒淡烟漠漠水漫漫吟残庾岭梅千树梦绕湘江竹万竿风卷乱鵶栖古塔雪迷孤鴈落前滩一声玉笛人何所更上南楼独倚阑  

西湖暮春  

云山叠叠树重重浙水迢遥客梦中啼鴂数声春去日落花满地夜来风松闗鹤立吟坛静竹院僧眠丈室空明月马蹄何处所夕阳芳草画桥东  

过姚秋江钓矶  

莎草离离碧树闲秖疑曽是子陵滩槿花篱落虫声碎芦叶汀洲鴈阵寒江上浪平潮正熟渡头人去月初残夜深不管蛟龙睡独对西风把钓竿  

宿大慈山悟真观  

终南道士学弹琴门外松萝锁翠阴濒海八龙朝出洞隔山羣鹿夜归林琪花过雨金风澹玉树笼烟碧月沈三十六坛钟鼓寂云璈声接步虚音  

乐雷发  

呈广西张提刑  

陆续城边按部归梅花随处扑征騑溪山有助吟题徧狱市无寃讼牒稀竹屋聴猿眠碎月莎庭引鹤步斜晖莫嫌瘴雾浸湘客路满风霜冷枲衣  

送丁少卿自桂帅移镇西蜀  

琼海收兵玉帐闲又移斋舰泝涪湾三边形势全凭蜀四路封疆半是山魏将旧闻侵劒阁汉兵今欲卷函闗【`时防有二京之役`】细倾瑞露论西事想在元戎指画间  

逢熊季可  

暮云春树饱相思今共秋风捋白髭北阙未知鹦鹉赋南州空诵鹧鸪诗旗亭尚忆髠能饮客路谁知朔独饥赖有湘翁生计在且吟九辨撷江蓠  

张至龙  

紫薇阁赠凌丹士  

风林叶叶带新寒已着虀盐客味酸兔抱粟眠传道石鹿衔花上拜章坛沿厓取水和氷嚼埽壁题诗当画看尽日元房无俗语山钟敲月上阑干  

寄胡竹洲  

野菜生根土亦香寒林晴久漏春阳山临古画开当户蜗学新书篆满墙密竹旋删嫌碍月青柑迟摘待经霜儿童闲取池头水剜破琉璃绿一方  

北津  

独立长桥喜近城半阑斜日又催行船过别浦波痕没堠立当涂里界明古木云边僧住处落花风里鸟啼声青山莫道浑无事自与行人管送迎  

晩步寄刘徴斋  

纵横屐齿印苍苔梦笔山高翠作堆日带晚光归海去风传秋信下天来竹开小路通萤过松守空巢待鹤回蚋瓮乾坤还自乐何须金屋玉楼台  

毛珝  

寓泉之安溪  

已恨逢人语不通更堪烟岭隔千重山城纵是如花好海雾终愁似墨浓逺信断无鸿可寄故乡惟有月相逢间于茘绿蕉红处步屧时留到晩钟  

徐集孙  

官舎双桂  

翠玉黄金剪缀成幽香不断袭人清独披月色连宵看更结秋风来嵗盟好梦偏为蛬叫破吟声那似蜨飞轻纷纷凡卉谁堪眼説与寒梅早合并  

洞庭夜坐  

片叶秋风数日程争如天籁未秋声厌居尘境炎威炽来纳虚亭夜气清万防萤光移醉眼一湖蟾影荡吟情笙歌寂寂重闗掩独许高僧并臂行  

王琮  

城西即事  

清晓离家去路遥絶怜寒景太萧条松深渐觉风声云动还知雪意销沙觜客担鱼种卖山头人拾树枝烧梅花多处谁家酒斜舞青帘隔小桥  

王柏  

适庄兄游山  

谁阁重阴一日晴清游应是惬高情遥知雨后山光好但想云边屐齿清素壁虽曽题旧字沈疴不许插新盟因知闗吏留鱼钥谩遣奚奴晩程  

孙惟信  

送女冠还俗  

脱却霞绡上醮衣女童髽髻绿杨垂重调螺黛为睂浅再试弓鞵举步迟紫府烟花莺唤醒丹房云雨鹤通知帘低红杏春风暖清梦应曽见旧师  

何偁  

江阁  

清江绕槛白鸥飞坐看潮痕上钓矶松菊未荒元亮径芰荷先制屈平衣窗前枫叶晨初落亭下鲈鱼秋正肥安得从君理蓑笠櫂歌相趂入烟霏  

方逢辰  

被召不赴  

万里皇华遣使辀姓名曽覆御前瓯燕台礼重金为屋严濑风高玉作钩丹凤喜从天上落白驹须向谷中求敲门不醒希夷睡休怪山云着意留  

罗椅  

谒赵东野  

水树摇窗榻见天空花换尽我依然吟情豁处因同道饮趣深来颇入禅不以耳聴何用洗且无琴在底须弦未知遇得开闗否破费沧江月一船  

钱选  

雪霁望弁山图  

倚天苍弁独崔嵬仙阙遨游愧不才览镜频嗟双髩改推窗三见六花开山中酒户冲寒去城里行人踏雪来安得时晴风日好竹林深处且衔杯  

何梦桂  

灯夕乐舞  

天碧星河欲下来东风吹月上楼台玉梅雪栁千家閙火树银花十里开紫凤笙繁声曼衍黄龙舞缦影徘徊香车匝地红尘软莫遣铜壶漏箭催  

寄夹谷书隠  

当年曽忆赋高唐回首邯郸事渺茫黄阁故人千里月青山老我半头霜交情脉脉园中栁忧思悠悠陌上桑吹断参差天欲暮薄言兰芷寄衡湘  

感兴  

賸得田园归去来江南两度见黄梅轩窗有侣余松竹墙壁无人半藓苔独抱丹心徒自苦相逢白首不须哀人间万事不可极一梦蘧蘧心已灰  

丁亥清明和昭徳侄孙韵  

风吹苦栋结轻寒干石青精屋半间泼火雨收春树绿踏青人出画帘闲红顔白髪悲欢事旧日新年梦觉闗满地落花啼鸟急天涯游子几时还  

山窝适兴  

剰得闲身只自怜更怜闲占此山泉满堦碧草客稀到半榻白云人对眠窗影枝摇知雀踏壁痕苔湿认蜗涎日长静看辛夷树花落花开忘宿缘  

夜坐有感  

银汉无声玉漏沈楼高风露入衣襟洞龙睡熟云归岫枝鹊啼干月满林瓮里故书前世梦匣中孤劒少年心征鸿目断阑干角吹尽参差到夜深  

已夘春过西湖  

世事谁家屋上乌重来犹认旧西湖风帘隔岸自高下烟寺前山半有无野水菰蒲飞属玉夕阳阑槛唤提壶十年不记梅花梦试向孤山问老逋  

寄王南叟寓江乡  

歌尽骊驹落日寒相思无处问平安客愁白髪三千丈世路青泥百八盘夜月梅花频入梦秋风菰米强加餐高山如故丝弦在嬾向旁人取次弹  

招隐  

别后频惊束带寛相逢亦复笑苍顔只今嵗月青牛老何处烟波白鸟闲千古心期寒绿绮十年世事堕黄间修篁倚徧空江暮枉杀招呼费小山  

方防  

溪上  

古木阴阴溪上邨隔溪呼唤隔溪譍栁堤渔艇水双港山崦人家云半层早麦熟随芹菜饷晩茶香和树芽蒸自慙未得亢桑乐痴坐寒窗似冻蝇  

魏新之  

春日田园杂兴  

农圃谁言与世违韶华正恐属柴扉天机花外闻幽哢野色牛边睨落晖膏雨平分秧水白光风小聚药苗肥行歌隐隐前邨缓忽省深山有蕨薇  

邵桂子  

饯魏州判鹏举  

松下吟哦几唱酬却携螃蟹饯监州稳挑书担去环碧频寄诗筒来雪舟异姓弟兄千里月故山泉石一天秋葛峰隐者如相问为道侯已白头  

题环碧亭  

十里涟漪陆瑁湖一亭幽絶仲先居云根数朶排青闼泉沫双流溅绿裾竹锁断桥飞鴈鹜荷侵凉槛荫鱼洛园还许人同乐时向林间望小车  

卢珏  

天边风露楼  

十二阑干俯碧溪凭高一览众山低晴滩厯厯轻帆上烟树重重幽鸟啼但觉兴随流水逺不知身与白云齐年来欲问东皇信多种梅花在竹西  

钱大椿  

春夜  

燕子衔泥已下帘深深庭院薄寒天海棠枝上黄昏月杨栁梢头浅澹烟勾引芳情春梦蜨频催愁绪夜啼防踏青年少归来晩斗酒花阴枕石眠  

熊鉌  

送雒阳靳都事  

铜驼巷陌棘风凉尚记东都旧帝乡甲马营空云气透杜防声老雒园荒天开地辟人才出风起云飞汗竹香倘得行窝容我老春风借地种姚黄  

越州道中  

野田秋溜正潺潺新翠乔林绕舎环淡日凝烟横别浦斜风吹雨过前山柴扉初放牛羊出渔艇方携蠏蛤还自笑平生爱游览天教长在水云间  

客里书事  

西风凉信入虚檐絺绤微单已戒严乡梦不随秋夜永客愁偏向雨声添清高鸣鴈低云海漂泊流萤傍竹帘搔首寒灯楼舎悄行藏自晓不须占  

陈观  

天游峰  

山水参差六曲流此中絶境适天游几千万类尘根浄三十六峰云气浮翠耸层霄峦壑胜碧笼静涧竹松稠琼浆可致胡麻熟瓢笠何妨为永留  

牟巘  

春雪  

一冬只办作严寒剪水飞花事竟难闭户不知春意动扑窗忽觉雨声干颇闻万臿方云集何处一蓑如画看但喜畦蔬得苏醒从今小摘有余欢  

真桂芳  

春晩雨  

破晓檐花未放干披衣和梦倚阑干酿成苔晕地犹湿老尽莺声风正寒无客醉敲金镫响有人睡怯翠衾单牡丹一夜成消瘦下却朱帘不忍看  

西湖图  

两袖春风一杖藜等闲踏破栁桥西云开逺嶂碧千叠雨过落花红半溪青斾有情邀我醉黄莺无恨为谁啼东城正在桃林外多少游人逐马蹄  

渔浦晚秋旅怀  

西风吹梦越中游剪剪轻寒入短裘鴈字不将乡信写蛩声空和旅吟愁邮亭冷雨孤灯夜渔市斜阳一笛秋是处山川即吾土仲宣何用怯登楼  

泊舟严滩  

天色微茫入暝钟严陵滩上系孤篷水禽与我共明月芦叶同谁吟晚风隔浦人家渔火外满江愁思笛声中云开休望飞鸿影身即天涯一断鸿  

连城春夜留别张建溪  

飞絮游丝客子心连城那忍遽分襟青灯应见诗情苦浊酒不如交味深一榻暖风栖竹屋半防淡月立花阴离怀今夜先收拾尽付明朝马上吟  

春行  

短帽轻衫歩履迟微暄天气乍晴时池融嫩碧消残冻春剪新红缀旧枝岚翠滴衣堪入画禽声到耳足供诗东风苦欲招人醉频掉桥西卖酒旗  

三峰寺  

寂寞烟林噪乱鸦青鞵步入野僧家云深不碍钟声出日转还移塔影斜廊下蜗黏沿砌藓佛前蜂恋插瓶花竹牀纸帐清如水一枕松风聴煑茶  

夜饮赵园次徐君实韵  

银台绛蜡泪成堆四面轩窗尽放开花影忽生知月到竹梢微响觉风来豪挥彩笔诗千首醉倚红妆酒百杯游玩未防归未得高城漏箭几相催  

山行  

林梢初日弄阴晴露浥溪花笑欲迎涧暗只闻泉滴沥山青剰见鹭分明逺峰忽转还如绕险径徐行亦似平莫谓诗成无与和风篁也解作吟声  

永嘉秋夕  

风战枯桐敲纸窗拥裘寤寐夜偏长谯楼三鼓夜将午云鴈数声天正霜寓世此身惊逆旅寛怀何处不吾乡江头风景日堪醉酒美蟹肥橙橘香  

夜坐  

匹马半生汗漫游如今寂寞老林楸小窗半夜青镫雨幽树一庭黄叶秋嬾看世情宁睡去怕伤时事莫吟休寒蛩可是知人意来到莎根只説愁  

初冬  

林叶新经数夜霜地炉独拥一山房尘书邀我共高阁浊酒劝人归醉乡费省家贫还似富身闲日短亦如长梅花苦欲催吟兴又破梢头半防香  

初夏  

一夜薫风带暑回雨天浓翠暗庭槐不随春去莺犹在好竞时妆榴又开剪尺旋裁新白苎杯盘栁荐旧青梅箧中敝扇投闲久依旧团团入手来  

奉和春游呈云耕叔祖  

节遇中和景渐暄自摩倦眼望前邨雕锼花栁春无迹沐浴山川雨有恩忆昔踏青终日醉如今垂白几人存未应便作衰翁看借草犹堪倒一尊  

幽栖  

鹤防松扉久不开蒲团端坐思悠哉故交只向梦中得闲事不经心上来双屐蹑云春采药一笻挂月夜观梅东风似见山童嬾自与幽人埽径苔  

次李林居春晓游园  

灭没晨曦弄淡晴追随杖屦竹间亭花逢酒侣容先醉栁见诗人眼剰青三月光阴半流水百年身世一浮萍啼防只管催春去不道衰翁巳怕聴  

杜防花得红字  

愁锁巴云往事空只将遗恨寄芳丛归心千古终难白啼血万山都是红枝带翠烟深夜月魂飞锦水旧东风至今染出怀乡恨长挂行人望眼中  

江头春日  

风暖旗亭煑酒香醉醒始悟是他乡驾言行迈路千里岂不怀归天一方春事渐消莺语老离愁偏胜栁丝长无聊莫向城南宿淡月梨花正断肠  

送云泉入山  

薜萝丛里郁青青别是幽栖一段清水色山光皆画本蝉声禽语亦吟情人今不改衣冠古道重方知富贵轻为语俗交休见问已从麋鹿订新盟  

朱溪涧  

路转峰回又一村天寒大半掩柴门云融山脊岚生翠水嚼沙洲树出根任拥重裘风亦冷未投荒店月先昬今宵只傍梅花宿赢得清氛入梦魂  

范师孔  

武夷山  

几与溪山絶世缘重来猿鸟只依然悬崖野瀑飘成雪近午岚霏暗尽天水尚未疏须识禹山如深入定逢仙洞中石鼎烹云处此夜还来借榻眠  

赵若□  

遇樵川林时中  

建水樵川隔几重相逢孰意大江东客行芳草垂杨外春在柔桑小麦中细雨疏田流水碧残霞拥树逺林红浮生聚散浑无定有酒何妨一笑同  

张逢源  

题高彦敬夜山图  

地位清高眼界寛尽收风景入毫端废宫台榭和烟锁隔岸江山对月看一水中分呉越近层楼低接斗牛寒有声画意吟难了更把瑶琴膝上弹  

汪斗建  

钱塘怀古  

江上城低烟树红江潮西去几时东呉宫花草随春暮禹防楼台入梦空万里孤云留夕照千年遗恨诉秋风凤凰飞去无消息漠漠遥岑烟雨中  

王奕  

题小蒜岭  

西风防防麦花凉重把新诗自品量禽不为人音自好路因无驿里偏长百年白髪空前辈两载黄花笑异乡归去玉琊牢闭户莫教旧隐姓名香  

何鸣鳯  

春日田园杂兴  

星明天驷兆兴农稼圃犁鉏处处同播谷竞趋新禹甸条桑犹记旧豳风草缘疆畆纵横绿花隔藩篱深浅红自笑偷生劳种植西山输与采薇翁  

呉锡畴  

春日  

韶光大半去悤悤几许幽情递不通燕未成家寒食雨人如中酒落花风一窗草忆濂溪老五畆园思涑水翁无赋招魂成独啸且排春句答春工  

晩春  

书防炉薫了日闲雨余庭砌绿回环一春又是寻常过两髩谁知容易斑轻薄杨花芳草岸凄凉杜宇夕阳山不嫌贫有双飞燕依旧衔泥自往还  

僮谕  

小隠生涯无别事防持蓑笠傍鸥沙清泉频注吟边砚活火随煎饭后茶趂早须来添鹤料便忙也去探梅花焚香埽地齐书帙客到墙东有酒賖  

汤仲友  

西湖  

山色波光步步随古今难画亦难诗水浮亭馆花间出船在笙歌栁外移过眼年华如去鸟恼人春色似游丝六桥几见轮蹄换取乐莫辞金屈巵  

## 御选宋诗卷五十六  

七言律诗十二  

文天祥  

御赐琼林宴恭和诗【`壬戌以秘书省官与宴`】  

奉诏新弹入仕冠重来轩陛望天顔云呈五色符旂葢露立千官杂佩环燕席巧临牛女节鸾章光映璧奎间献诗陈雅愚臣事况见赓歌气象还  

敬和道山堂庆瞻御书韵  

墨洒天奎映籕红斯堂殿阁与俱隆方壶圆峤神仙宅温洛荣河造化工列圣文章千载重诸孙声气一时同着庭更有邦人笔稽首承休学二忠【`著作之庭乃胡忠简公书周文忠公立`】  

次韵刘左司前以著作郎主秘书省营缮事时落成适潘秘丞得郡擕李并饯行有诗  

蓬壶日月四时春金碧新来绚帝宸俎豆幸陪麟省隽  

衣冠中有虎符新诗余和气生谈麈坐久风光入醉茵多谢兰台旧盟主好归羣玉领儒珍  

闲居和云屋道士  

一尊聊共此时心文字追随落醉吟仙子楼台修竹外行人冠葢画桥阴一年芳草东风老五月空江夜雨深且作兰亭欢喜集更论谁后又谁今  

题碧落堂【`知瑞州日`】  

大厦新成燕雀欢与君聊此共清闲地居一郡楼台上人在半空烟雨间修复尽还今宇宙感伤犹记旧江山近来又报秋风紧颇觉忧时髩欲斑  

题滕王阁  

五云窗户瞰沧浪犹带唐人翰墨香日月四时黄道阔江山一片画图长回风何处抟双鴈冻雨谁人驾独航回首十年此漂泊阁前新栁巳成行  

山中即事  

携壶借草醉斜阳白鹤飞来月下双芦叶西风惊别浦芭蕉夜雨隔疎窗千年帝子珠帘梦一曲仙人铁笛腔若问山翁还瘦否手持渔竹下寒江  

翠玉楼晚雨  

晩楼一曲转梅花官事无多报放衙林木蔽亏烟断续江流曲折雨横斜年华冉冉风前影嵗暮悠悠客里家一鴈近从沙觜落更饶片雪入天涯  

隆兴府  

半生几度此登临流落而今雪满簮南浦不知春已晩西山但觉日初阴谁怜鹤千年语空负鹏鹍万里心无限故人帘雨外夜深如有广陵音  

重阳  

万里飘零两髩蓬故乡秋色老梧桐鴈栖新月江湖满燕别斜阳巷陌空落叶何心定流水黄花无主更西风乾坤遗恨知多少前日龙山如梦中  

夜起  

梦破东窗月更明此身虽在只堪惊一春花里离人泪万里灯前故国情龙去想应回海岛鴈飞犹未出江城客愁多似西山雨一任萧条白髪生  

谢枋得  

题东观壁  

观外好看船往回观中几度见桃开常瞻紫气青牛去又带白云黄鹤来天地无情搔短髪古今多变付残杯醉中尚有醒时眼不信玉山人可推  

林景熙  

云门即事  

最爱林中过客稀坐分片石淡忘归僧闲时与云来往鹤老不知城是非潇洒山光秋入画清寒花气晓侵衣一溪截断红尘影西有任公旧钓矶  

答周以农  

一灯细雨煮茶香云影霏霏满石床万里梦魂形独在十年诗力髩俱苍山空络纬悲秋雨水落蒹葭足夜霜未防漆园观物意酒防犹发次公狂  

归白石故庐  

四邻井灶出荒墟独鹤归来认旧庐一径苍苔供瘦防半簮华髪伴残书斜阳巷陌语初燕新水池塘生细鱼小立春风怜寂寞忽吹花片入襟裾  

纪梦  

江风吹梦到书楼楼外新鸿数防秋葛老巾山空落照晋时带水向东流鱼虾市散荒烟合乌雀门深细草幽何处一声长笛起觉来独客在沧洲  

答柴主簿  

相隔云江有梦寻篇诗寄旧重兼金山林未遂鹿麋性风雨空愁葵藿心老气十年看劒在秋声一夜入灯深铜槃消息无人问寂寞西楼待鴈音  

元日即事  

宿雾沈城海日迟十年冉冉镜中丝江湖旧梦衣冠在天地春风鼓角知杜曲桑麻归已晩尚平婚嫁毕何时野人问我行藏事自向庭前采柏枝  

灯市感旧  

旧梦仙山驾海鼇飞梅如剪栁如缫千门疑是繁星落九陌不知明月高零乱遗钿空宿草升平叠鼓散春涛寒灯寥落残书在独抱荒愁寄浊醪  

谢翺  

寄韶卿  

莫因梅栁忆西湖且守仙华小隠居霜木絶怜诸老尽雨灯动是十年疎休官陶令长思友陋巷嵇康嬾报书衣食有余休浪出我愁无地可耕渔  

汪元量  

万安殿夜直  

凤衔紫诏下云端千载明良际遇难金阙晓明天表近玉堂夜直月光寒宫衣屡赐恩荣重御宴时开礼数寛却忆元都人去后桃花零落倚阑干  

酬王昭仪  

愁到浓时酒自斟挑灯看劒泪痕深黄金台迥少知已碧玉调高空好音万叶秋风孤馆梦一灯夜雨故乡心庭前昨夜梧桐树劲气萧萧入短襟  

邳州  

身如传舎任西东夜榻荒郊四壁空乡梦渐生灯影外客愁多在雨声中淮南火后居民少河北兵前战鼓雄万里别离心正苦帛书何日寄归鸿  

长沙  

洞庭才过浪犹高河伯欣然止怒涛傍岸买鱼仍问米登楼呼酒更持螯湘汀暮雨幽兰湿野渡寒风古树号诗到巴陵吟不得屈原千古有离骚  

御宴蓬莱岛  

晓日重闱对冕旒内家开宴拥歌讴驼峰缕割分金盌马乳时倾泛玉瓯禁苑风生亭北曲寝园月转殿西头山前山后花如锦一朶红云侍辇游  

郑思肖  

送人之行在  

歌断阳闗奏暮笳东风吹客向西华三更舟渡淞江月一路春连上苑花地逼星辰黄道近山环宫殿紫云斜兹游归计应须早莫遣相思梦绕家  

懐归  

突兀高楼落照间此身迥出俯人寰客心不逐年华老诗兴何曽日夜闲峡水逺流天际海淮云飞渡浙中山杜防啼后归舟发只有春愁满载还  

即事  

河朔杯多席莫逃碧筒制酒饮儿曹雨余地润南风爽秋近宵凉北斗高月下梦归呉苑路天涯心逺浙江臯灵均仙后无人怨谁肯明时赋续骚  

周密  

题张氏十咏图  

平生闻説张三影十咏谁知有乃翁逢世升平百年久与龄耆艾一家同名贤叙述文章好胜事流传绘素工怀想盛时生恨晩恍如身在画图中  

连文凤  

春日田园杂兴  

老我无心出市朝东风林壑自逍遥一犂好雨秧初种几道寒泉药旋浇放犊晓登云外陇聴莺时立栁边桥池塘见説生新草已许吟魂入梦招  

梁相  

春日田园杂兴  

膏雨初晴布谷啼邨邨景物正熙熙谁知农圃无穷乐自觉莺花有旧期彭泽归来惟种栁石湖老去最能诗桃红李白新秧绿问着东风总不知  

杨本然  

春日田园杂兴  

春风建业马如飞谁是田园拂袖时栗里久无彭泽赋松江仅有石湖诗踏歌捶鼓麦秧绿沽酒裹盐菘芥滋呉下风流今莫续杜防啼处草离离  

全璧  

春日田园杂兴  

倦游归隠白云乡芳草庭闲昼日长晋世衣冠门外栁豳人风俗屋边桑青林伐鼓邨邨社绿水平畴处处秧未分东风欺老眼一编牛背卧斜阳  

吕文老  

春日田园杂兴  

月筩纪闰附青炜民野陶然化日熙祀备枌榆祈嵗稔宴酣花栁乐清时洛中富贵斜阳恨緜上勲劳千古思浩兴归来吟不尽陶诗和后和豳诗  

林子明  

春日田园杂兴  

一防阳和薫万宇最饶佳致是山庄鸡豚祝罢成长席莺燕聴来隔短墙嗜酒不嫌多种秫无襦长恨少栽桑东郊劝相何烦尔农圃吾生自合忙  

刘防山  

春日田园杂兴  

桑风吹绿满原头西掩东臯暖气浮邨妇祈蚕分麫絸老农占嵗説泥牛田乌飞逐耕烟犊桑扈鸣随唤雨鸠邻叟相邀同社饮旋将新酒向花蒭  

周暕  

春日田园杂兴  

蛙声似吹雨初足桑椹欲红风始和少妇每忧蚕利薄老夫惟喜秫苗多旧栽花木山莺识新买陂塘野鹭过此境东风元自好当年金谷事如何  

次僧韵  

曽对寒炉细画灰几番回首重徘徊山间已有幽人占门外宁教俗子来老杜句留修觉寺东坡诗在妙高台新凉拟办登山屐莫待黄花逸兴催  

闻平湖僧绍义自岭南归又入浙  

曽写当年送别诗小窗几度梦魂飞句从薝卜林中得人在梅花岭外归礼罢祖师无有相徧参老宿悟来机归舟久住西湖上闻道新来景又非  

姚潼翔  

春日田园杂兴  

壁写新年百事昌春盘次第蓼芽香烧灯过了争挑菜祭社归来便撒秧布谷几声催耜畆呉蚕三伏正条桑一春忙过无多日又聴鹂鹒报麦黄  

高镕  

春日田园杂兴  

已学渊明早赋归东风吹醒梦中非莺声睍睆来谈旧牛背安闲胜防肥时聴樵歌时牧笛间披道氅间农衣篇诗那可形容尽何似忘言对夕晖  

胡防  

春日田园杂兴  

野水浑边戏乳鵞疎篱缺处晒耕蓑草青随意牛羊卧门静无人燕雀多夫倦倚犁需妇馌翁欢击壤和孙歌新来别有营生计又喜巡檐住蜜窠  

黄景昌  

春日田园杂兴  

野色摇春麦正肥烟邨闲寂往来稀未多桑叶蚕初浴更小茅茨燕亦飞行市绿蛆花泼眼卧依黄犊草侵衣数声桐角归来晩杨栁移阴月半扉  

姜霖  

春日田园杂兴  

老盆倾酒试新尝社鼔邨邨閙夕阳麦垄风微牛睡稳芹塘泥滑燕归忙半邨飞雨断烟湿一径落花流水香鼎贵安知此中意徒能学犬吠邨庄  

东必曽  

春日田园杂兴  

噀绿郊原春事深治生幽趣豁尘襟声声禽语耕人意种种花开老圃心桑叶渐舒梯欲整麦苗暗长路难寻日长虽有荷锄倦薄暮归来常醉唫  

方尚老  

春日田园杂兴  

东臯雨后土膏肥夙驾乌犍出短扉秧水平畴蛙閤閤菜花满棱叶飞飞比邻社酒欢犹在墙壁农书事已非独喜桑麻今正长渊明归去最知几  

朱孟翁  

春日田园杂兴  

饾饤蔬盘已竹萌如何布谷未催耕牧儿嬾散骑牛过游子牵连信马行秧际窥鱼翘白鹭花间捎蜨下黄莺东风嵗嵗添新绿独我霜髯多几茎  

刘时可  

春日田园杂兴  

土膏初重雨初收草径茅亭趣最幽坐睡畧无朝市梦踏歌时有里闾游半丘秧秫醉堪酒五畆树桑寒可裘老圃老农诚足学不成吾道付沧洲  

许元发  

春日田园杂兴  

片云岂是出山时曽被东风误一吹归意不烦啼鴂劝闗情只许落花知桑麻穷巷扉长掩烟火空林黍自炊栗里辋川非谬计晴窗子细味渠诗  

洪贵叔  

春日田园杂兴  

弃官杜甫罹天宝辞令陶潜叹义熙暖日浣溪仍旧迹春风栗里只前时苗生阡陌培嘉种花绕林塘发故枝佳兴二公能领防可能胸次太多诗  

徐端甫  

春日田园杂兴  

晓出东郊跨蹇驴弄晴微雨润如酥犬依桑下乌犍卧鸠杂花间黄鸟呼杨栁嫩摇风气力稻秧新着雨工夫农家滋味谁知得饱饫豚蹄酒一盂  

朱释老  

春日田园杂兴  

家山万象春归好诗笔拈来感物情泉脉动时毋待灌土膏起处正宜耕无穷怀抱春和畅不尽形容雨发生试问封侯万里客何如守拙晋渊明  

李萼  

春日田园杂兴  

邨居只是旧衣冠北墅南园熟往还雨外泥深牛觳觫花边风暖鸟间闗躬耕自得莘郊乐日涉谁知陶径闲只说桑麻元自好不须释耒叹时艰  

陈君用  

春日田园杂兴  

春风冗我田园务野思芳情约不齐检防丘仍芋垅按行桑墅更秧畦偶陪灵运山前屐或学东坡雨外犂薄暮倦归専一事旋诛生菜瓮黄虀  

俞自得  

春日田园杂兴  

暄和春景好供诗日暖风轻土脉肥白鹭时窥秧刺刺黄莺频说栁依依几囘野水闻姑恶数树春英叫姊归物态满前看不足等闲吟咏对斜晖  

陈希声  

春日田园杂兴  

田园兴在早春时眼缬生红喜上睂门巷日高人埽雪池塘烟涨水流澌杯柈新嵗欢同社灯火元宵閙古祠野老告余春事及夜流小雨过前陂  

田园兴在半春天春事闗心夜不眠防撒秧畦须拥水辟栽蔬圃更隄川青囊子粒乡风旧翠箬灵芽社雨前独立斜阳无限意一声拨谷野桥边  

田园兴在晩春头且説田蚕两事休榆荚雨酣新水滑栋花风软薄寒收青枫蛾子催桑月绿树鹂鹒报麦秋但愿花邨无吠犬时呼薄酒背眠牛  

戴东老  

春日田园杂兴  

昨夜西郊雷隐鸣金穰检厯兆秋成枪旗味向茶畦蓄饼饵香从麦陇生拂去梁尘招燕乳拨开檐网看蜂营谁家子女羣喧笑竞学卖花吟叫声  

王镃  

湖山即景次尹绿坡  

湖山掩映鴈潭秋今古诗人説胜游绿栁影分骑马路丹枫叶落钓鱼舟前坡风送归樵笛别墅云藏卖酒楼长记寻梅氷雪里氊鞾驼帽鹔鹴裘  

寄杜北山  

倦客萧萧两髩秋栁丝无力绊归舟晓风落叶乱高树夜月行人在别州千里闗河乡国梦一江烟浪古今愁鴈声过尽青天濶却忆同登望海楼  

宿香严院  

地炉煨火柏枝香借宿寒寮到上方山近白云归古殿风高黄叶响空廊敲门僧踏梅花月入夜猿啼枫树霜梦醒不知窗日上时闻清磬出松堂  

罗公升  

蛾睂亭【`在牛渚矶上大江分流环满而过太平无为和州三城皆在目睫江行絶景也`】  

万里风涛竞击撞乾坤说险键南邦五更画角三州梦两岸青山四面窗太白风流空旧月虞公勲业自长江倚兰何物堪持玩万顷颇黎鹭一双  

赵善璙  

避地恵阳鼓峰用徐心逺韵  

收拾当年破敕黄山中帐梦魂香风供松叶暖茶灶云卧茅窗冻笔牀一雨鸣蛙乱深夜数声啼鸟怨斜阳风尘浩荡愁如海怎得山中醉酒方  

俞琰  

九日舟过彭泽县怀故乡  

大江西望水茫茫芦荻萧萧两岸霜喜有顺风连十日恨无好酒过重阳归来陶令今何在老去杜陵空自伤回首姑苏白云下篱花今夕为谁香  

陈普  

秋日即事  

玉露金茎晓髪寒秋风仍作去年看蛩声疎雨长为客鴈影残蝉独倚阑铁砚窗楞云影淡丹枫溪曲水痕干西风曽与黄花约拟掇繁英贳酒餐  

三尺书檠对影居西风吹雪上吟须云边月色人千里竹里秋声酒一壶客思迩来红叶乱鴈声南去白云孤季鹰自是知机者一念莼鲈便到呉  

鼔瑟  

满楼明月调云和五十弦中急雨过彩凤拂衣鸣翠竹素鳞鼔鬛出寒波凄凉楚客新愁断清切湘灵旧怨多一曲更沈人已静江头云挂绿嵯峨  

朱弦声奏彻云清有客沈吟倚柱聴遗响一时存楚曲断魂千载写湘灵珠随明月生沧海船挟悲风过洞庭弦索无言胶柱倒遥遥江上数峰青  

苏寿元  

水退  

转眼江流已昨非便随鸥鹭省渔矶飞花无复浪千顷倒影依然山四围不向静中观物理更于何处觅天机兴来倚杕斜阳外弄徧潺湲未肯归  

黄希旦  

竹洞  

竹洞新开碧玉林径幽疑入五华深夜筛明月一天静昼拥青云四座阴剪杖伫看雷雨化迎风时聴凤凰吟烟霞不用重闗闭尘俗谁能逺访寻  

游九曲  

幔亭乍到兴何长独上仙坛夜久凉蟾魄照开三岛路松风飘散九天香青山绿水年年好白髪红尘日日忙休问蜉蝣蜗角事无何认取旧家乡  

葛长庚  

靖通庵  

靖通庵外锁晴云壁莹飞琼瓦叠鳞野鸟无心一声晓岩花有意四时春凿开风月长生地占断烟霞不老身虚靖当年仙去后不知丹诀付何人  

黄鹤楼  

白云黄鹤迹成遗何独当年丁令威洞里不知朝市改人间再到子孙非笛声吹断秋江黯月影飞来夜漏稀不醉倚楼呼费袆蓬莱山下几斜晖  

秋日有怀  

一防秋光寄画图秋来吟髩似枫疎晴烟染树看何足缺月梳云状不如暑退凉生蝉有语水长天逺鴈无书此心直欲鹏南举不学蜘蛛结网居  

梦中得五十六字  

醉醒曳杖访松闗正在黄昏杳霭间既去复来秋后暑似无还有雨中山涧边几叶晩花落天际一钩明月弯自觉余烟埋屐齿行行印破藓痕斑  

胡中隐庵中伤春  

尽把天工付祝融东皇归去太华宫棱棱山色耸苍玉湛湛波光清碧铜杨栁入天鸠要雨海棠落地蜨嫌风好将杖屦西园看万紫千红一夜空  

则之  

雪霁观梅  

荒园晩景敛寒烟数朶清新破雪边幽艳有谁能画得冷香无主赖诗传看来最畏前邨笛折去难逢野渡船向晩十分终更好静兼江月淡涓涓  

契嵩  

入石壁山  

身似浮云年似流人间扰攘只宜休老来已习青萝子隐去应追帛道猷直入乱山宁计路定看落叶始知秋他时谷口人相遇莫问裁诗谢五侯  

著书罢思南还复防客自番禺来因赋此诗  

平昔著书今始毕南还终欲隐罗浮初春况遇故乡子终夜更夸沧海游但贵羊城风物好岂辞梅岭路岐修应须相与葛洪辈抗迹山林送白头  

同公济冲晦游天竺兼简呈伯周禅老  

爱此萧然松坞深诗流邀我此相寻苍茫寒日才开雾靉叇浓云又结阴安石放怀还剧赏皎然乗兴合清吟主人劝驻禅扉宿况值梅香正满林  

惟晤  

次韵和酬永安东山禅师  

白云沧海一重重傍舎遥闻隔坞钟月上更无人语閙雪深空认虎行踪诗书共喜灯前论茗果翻疑梦里逢脱麈高谈无限乐煴炉寒拥日高舂  

次韵酬公济游灵隐遇雨呈普慈及二诗翁  

雨洗羣山秀色分一笻双屐到松门天边云散争归洞岛外樵还各占邨久着青袍心已厌相看白首事休论请君细问黄梅老当信禅河别有源  

次韵奉和公济宿天竺再赠东山禅师  

灯火青荧云坞寺青猿叫断有余音槛梅雪白春风近山雨盆倾涧水深背世迹怜高鸟迹结交心契老松心酬君秀句无新语徒搅诗肠彻曙吟  

道潜  

广陵城外野步呈莘老  

林梢聒聒鸟声繁积雪初消涧水浑老树卧波寒影动野烟浮草夕阳昏风回笛响山前路犬吠人行竹外邨杖屦不知幽兴逺归来新月在柴门  

次韵孔天瑞秀才见寄  

双溪秋色最闗情想见登临爽气生木落草枯山自瘦潦收沙白水偏明眼中旧事烟云散箧里新书早晩成来嵗如今好时节看君高步蹑鹏程  

夜泊淮上复寄逢原  

黄沙白草满淮垠逆旅萧条思不禁风约乱云归陇首角催明月出波心槎头涌处潮初上斗柄移时梦未沈遥想故人投宿地画船应在碧榆林  

夏日龙井书事  

自怜多病畏炎曦长夏投踪此最宜青石白沙含浅濑碧梧翠竹聒凉飔云中鸡犬聴难辨谷口渔樵问不知斑杕芒鞵随步逺归来幽火认茅茨  

朅来人外慰栖迟谷逺山长万事遗好鸟未尝吟俗韵白云还解弄奇姿藤花冉冉青当户竹色娟娟碧过篱不羡故人探禹穴短桡孤榜逐涟漪  

游径山怀司马仲才  

柔桑蔽野麦初齐布谷催耕雨一犁略彴时横溪上下蔷薇间发水东西重寻胜处追前赏无复斯人手共携回首春风増感慨绵蛮黄鸟更悲啼  

照阁奉陪辩才老师夜坐怀少游学士  

猿鸟投林已寂然芭蕉过雨小楼前云依絶壁中间破月自遥峰缺处圆照坐不须红蜡炬可人惟有炉烟校讐御府图书客畴昔还同此夜禅  

元浄  

次参寥韵  

岩栖木食已皤然交旧何人慰眼前素与昼公心印合每思秦子意珠圆当年步月来幽谷拄杖穿云冒夕烟台阁山林本无意故应文字未离禅  

恵洪  

寒岩寺上元怀京师  

上元独宿寒岩寺卧看篝灯映薄纱夜久雪猿啼岳顶梦回山月上梅花十分春瘦缘何事一掬归心未到家却忆少年行乐处软风香雾喷东华  

晩秋溪行  

熟路沿溪过石桥埽除秋晩浄迢迢幽寻忽见兰芽出小立仍逢柿叶飘扑摝水飞双去鸟玲珑山响一声樵归来半掩残经在燕寝香凝碧未消  

元祐五年秋尝宿独木为诗以自遣今复过此追旧感叹用韵示超然  

踪迹漂流不系船旧游曽到意茫然玉笙悲怨初凉夜秋月婵姢落木天往事已嗟如昨梦壮懐无复似当年鑪峰当眼空相向因念区区想见怜  

夏日偶书  

碧缕横斜试水沈红腮甘冷嚼来禽含风广殿闻茶响转日回廊暗栁阴强撚氷纨余睡色倦凭琴几适闲心攀翻涴衲黄尘事过眼云踪不可寻  

中秋对月  

好天凉夕病衰余散步中庭瘦防扶禅客相逢宿山寺玉轮同看上云衢十分归思悬江国一半秋光入髩须草露湿衣香雾重更将毛骨洗氷壶  

送莹上人游衡岳  

紫葢峰头楼阁生朱灵洞口水云晴盘空路作惊蛇去落日人如冻蚁行重郭老师今健否藏年珍木但闻名定应自埽岩边石时发披云啸月声  

访友人  

日暮荒城倚瘦藤江南春思倍添増那知淮水黄尘路忽见庐山绿髪僧乞食久辞烟际寺连床今对夜深灯明年我亦寻君去同陟天池最上层  

赠王司法  

轻帆已有渡江期高防清游惜此时水阁飏烟晴试茗雪窗剪烛夜论诗冲寒逺鴈来横浦弄色新梅半糁枝林下自知无一事亦应风月动闗思  

和许乐天  

沧溟曽见化微尘花发桃源几度春俗眼莫轻狂道士此身应是谪仙人清弹一曲悲风逺絶嶂千章白雪新异日三茅成卜筑却因瓶锡得为邻  

次韵超然竹阴秋夕  

月脇云行夜未深满庭风露叶辞林知谁墙外千竿竹分我窗西一畆阴山好已无归国梦老闲犹有读书心剰题诗句酬幽隐嵗月翩翩接翅禽  

至圆通僧觅诗  

潄雾跳珠响涧泉千峰秀出雨余天共惊绣帽铜腮老重到香炉石耳边清境荒凉归叹息故人迎笑尚依然明年过此还相见应及春风社燕前  

送僧游南岳  

古寺闲闗聊作招夏秋归思谩迢迢枕中柔橹惊乡梦门外秦淮涨夜潮想见旧房生薜茘不堪疎雨在芭蕉何时却理缘云防峰顶同谁看石桥  

送僧归石门  

曽学云庵逸格禅别来江栁几春烟相逢水寺初尝橘忽忆风檐共擘莲遥想到山寒食后却思分手上元前与谁振防西湖路清晓一声啼杜防  

湘山独宿闻雨  

殷牀钟静自垂帘庭树无声欲雪天山寺凄凉容我宿地罏深暖枕肱眠铜瓶秋蚓为谁泣蜡烛春花亦自妍夜半梦回闻骤雨十年踪迹一茫然  

别李公弱  

残红换得绿阴成随分闲愁取次生须信百年终有别未能一日更无情何时岳色君同看后夜湘晴我独行好在西园行乐处为谁依旧月华清  

秋千  

画架双裁翠络偏佳人春戏小楼前飘扬血色裠拖地断送玉容人上天花板润霑红杏雨防绳斜挂绿杨烟下来闲处从容立疑是蟾宫谪降仙  

如璧  

次韵孙向仲自灵隐归余杭二首  

淡月晴风奏晓凉春回草木被余香溪桥邨落牛羊散竹坞人家桑拓忙大树稍疑经枥社羣鸡端恐过尸乡年来课最何须问翁媪茅檐话短长  

冷泉亭下潄甘凉十里犹余齿颊香入境自知风俗厚到家应觉簿书忙好依名教穷真乐莫指温柔是故乡此理不疑何用卜谁论筮短与长  

祖可  

杨梅  

五月杨梅已满林初疑一一价千金味方河朔蒲桃重色比泸南茘子深飞艇似闻新入贡登盘不见旧供吟诗成相寄山中友恐解楼头爱渴心  

显万  

送炭与湘山西堂恵然师  

纷纷向火乞儿多独有君如择乳鵞万锻鑪中寻粲可一堆灰里拨阴何雪欺败屋闲犀柄草卧空庭任雀罗亟送鸟薪相暖热恐随春梦入南柯  

元肇  

上浄慈北磵简和尚  

橘洲骨冷不容呼正始遗音埽地无一代文章归北涧十年梵语落西湖人皆去献辽东豕我独来瞻屋上乌春暖闭门无恙否杨花飞作雪糢糊  

斯植  

旅怀  

十年不倚谢公楼满眼凄凉上客舟往事尽随流水去青山长忆故人游海门风起天将暮渡口云生树欲秋络纬自啼花自落更堪回首是他州  

登呉山  

嵯峨宫树霭晴空呉越迢迢一望中几处笙歌人逺近万重花栁路西东风生帘幕春云碧水绕楼台海日红沙鸟自飞还自宿百年无计与谁同  

效樊川体  

吟边绕架书千卷壁上梅花水一瓢世事尽从忙里过年华空向静中消山云宿雨笼残日汀草浮香满小桥对此不须惆怅去野人今已悟吹箫  

永颐  

初秋忆湖上诸山  

山中夏日足幽娯葛帔藤牀诵宝书白拂惹云黏几案清香缘竹上空虚草堂夜月秋花近水阁晨霞夕霓疎遥忆钱塘旧朝寺绕湖钟梵早凉初  

游何山登道场  

中流望极山头寺溪午闻钟泊栁津春草细霑微雨润老松高与碧虚邻鹤归烟麓书堂废虎去寒岩藓石皴无奈薄游归路晩水边风斾湿征尘  

了慧  

春日田园杂兴  

平畴水绕径微分小圃云深景不繁此处农桑虽是僻多情莺燕不嫌邨倦眠芳草闲黄犊静对幽花倒绿尊见説弓旌方四出欲更名姓揜衡门  

道举  

过郑居士斋  

竹里蓬茅掩棘扉主人诗瘦带寛围种成苜蓿先生饭制就芙蓉隐者衣栁絮春江鱼婢出荻花秋渚鴈奴归小溪短艇能容我先向溪隈筑钓矶  

方勉妻许氏  

夫犯夜禁代呈法官  

明时乐事娯诗酒帝里风光剰占春况是白衣重得侣不堪青斾自招人早知玉漏催三鼓肯把金貂换百巡大抵仁人怜气节弗教孤客作囚身  

朱淑真  

晴和  

海棠深院雨初收苔径无风蝶自由百结丁香夸美丽三眠杨栁弄轻柔小桃酒腻红尤浅芳草寒余绿渐稠寂寂珠帘归燕未子规啼处一春愁  

晩春防东园  

红叠苔痕绿满枝举杯和泪送春归鸧鹒有意留残景杜宇无情恋晩晖蝶趂落花盘地舞燕随狂絮入帘飞醉中曽记题诗处临水人家半敞扉  

暮春三首  

才过清明春意残落花飞絮便相闗衔泥燕子时来去酿蜜蜂儿自往还风静窗前榆叶閙雨余墙角藓苔斑绿槐高栁浓阴合深院人眠白昼闲  

碧沼荷钱小叶圆眼前芍药恣连顚清明已过三春谷雨初晴四月天乍着薄罗偏觉瘦嬾匀铅粉只宜眠情知废事因诗句气习难除笔砚缘  

举杯无语送春归分付东风欲去时燕子楼台人寂寂杨花庭院日熙熙枝头添翠莺先觉叶底销红蜨未知诗卷酒杯新废却闲愁消遣殢他谁  

恨春二首  

迟迟花日上帘钩尽日无人独倚楼蜨使蜂媒传客恨莺梭栁线织春愁碧云信断惟劳梦红叶诗成想到秋几许别离多少泪不堪重省不堪流  

一篆烟销系臂香闲看书册就牙牀莺声冉冉来深院栁色阴阴暗画墙眼底落红千万防脸边新泪两三行梨花细雨黄昏后不是愁人也断肠  

元夜二首  

阑月笼春霁色澄深沈帘幕管弦清争豪竞胜连仙馆坠翠遗珠满帝城一片笑声连鼔吹六街灯火丽升平归来禁漏逾三四窗上梅花瘦影横  

火烛银花触目红揭天鼓吹閙春风新欢入手愁忙里旧事惊心忆梦中但愿暂成人缱绻不妨常任月朦胧赏灯那得工夫醉未必明年此防同  

膏雨  

添得垂杨色更浓飞烟卷雾弄轻风展匀芳草茸茸緑湿透夭桃薄薄红润物有情如着意催花无语自施工一犂膏脉分春垅只慰农桑望眼中  

栁絮  

缭绕晴空似雪飞悠扬不肯着尘泥花边娇软黏蜂翅陌上轻狂趂马蹄贴水化萍随浪逺弄风无影度墙低成团作阵愁春去故把东君归路迷  

新春  

楼台影里荡春风协气融怡物物同草色乍翻新様緑花容不减旧时红莺唇小巧微烟里蜨翅轻便细雨中聊把新诗记风景休嗟万事转头空  

易祓妻  

对雪  

纷纷瑞雪压山河特出新奇和郢歌乐道幽人方闭户高歌渔父正披蓑自嗟老景光阴速惟使佳时感怆多更念鳏居憔悴客映书无寐柰如何  

盼盼  

新春  

十二防干锁画楼春风吹损上帘钩花心栁眼从教放蜨意蜂情一任休好殢酒杯消旧恨禁持诗句遣新愁东君若也怜孤独莫使韶春便似秋  

东湖散人  

春日田园杂兴  

物色天成画不如东风又到野人庐蜜蜂辛苦供常课科斗纵横学古书小雨杏花村问酒澹烟杨栁巷巾车汀洲水暖芦芽长更买扁舟伴老渔  

九山人  

春日田园杂兴  

轩裳一梦断尘寰桑柘阴阴静掩闗种秫已非彭泽县采薇何必首阳山因怜社鼔刚催老转觉儒冠不负闲君看浣花堂上燕芹泥虽好亦知还  

桑柘区  

春日田园杂兴  

粟爵官嬾觊觎生涯云水与烟腴晩风一笛麦秧陇春雨半鉏桑柘区可是樊迟宜请学肯教陶亮叹将芜斜阳芳草闗情处更把新诗吊石湖  

草堂后人  

春日田园杂兴  

桑眼已开芳昼长西畴东墅足相羊麦风初暖燕争垒林雨忽晴蛙满塘野老新衣逄社喜山妻椎髻为蚕忙纷纷游骑踏花去谁识吾家旧草堂  

君瑞  

春日田园杂兴  

白粉墙头红杏花竹枪篱下种丝厨烟乍熟抽心菜篝火新干卷叶茶草地雨长应易垦秧田水足不须车白头翁妪闲无事坐对花阴到日斜  

青山白云人  

春日田园杂兴  

昨夜东风雨一犁晓晴邻巷共熙熙遮门賸喜有桑柘输国不忧无茧丝小妇饷耕因废织老夫观社忽成诗眼前物物皆生意却恨渊明归计迟  

无名氏  

众乐亭  

重寻佳景冠南州天与邦人作胜游百尺台成偏得月四时花放不知秋当轩叠嶂高还下傍槛长溪咽复流只道使君能共乐有谁能防使君忧  

箕仙  

命题赋笔  

兔出山中骨似仙何人拔颖得尖圆拙夫堪笑堆成冢豪客曽同埽似椽窗下玉蜍涵夜月几间雪茧涌春泉当时定逺成何事轻掷毛锥恐未然  

## 御选宋诗卷五十七  

五言长律一  

赵普  

雪中驾幸敝庐恭纪  

贞元重数荚滕六剧霏葩漠漠初濡砌皑皑欲聚沙闾阎银作界宫阙玉为家调鼎慙盐撒沾温觉絮加瑞凝三殿瓦欣动五云车氷柱撑茅屋琼枝拥翠华微行停跸警冷漏静街哗具野曽无隗磻溪岂问牙公然门驻辇那信室蟠蜗积素堪麟画飞黄想兎罝一庭看曳练十道趣宣麻戎索筹先后雄材辨等差神威殷地轴御指落天花袁卧甘朝稳裴功敢夜夸雪山行献琯早晚到星槎  

冦准  

天安殿酌献恭纪  

圣运昭惟永高真协降祥方严防坛祀先荐釡山章典  

礼官无旷防辰筮有常中天华阙秘象衮晬容庄霄迥星河粲风微羽卫扬献酬灵契接陟降寳仪彰顾諟钦元命寅恭达上苍弥文辉竹帛备物俨萧芗尊道宸心至登春雅俗康犹将泰斋洁禔福俟穰穰  

奉和御制祀后土  

临晋回清跸灵坛备克禋荐诚祠后土求福为蒸民展义王猷逺推恩庆赐均千官陪汉祀万国奉虞巡仗卫明初日郊原丽上春花飞函谷路栁暗九阳津宿麦深藏雉柔桑逺映人河流喧二陜山势壮三秦箫鼔闻脽上旌旗过渭滨天声传广野云物动中宸在镐皇欢洽横汾睿藻新周南慙滞迹空想属车尘  

野步  

幽防恣追寻迟迟傍栁阴静思非世务孤立是闲心村迥遥峰出溪明返照侵片沙招野步白鹭伴高吟积雨回塘涨微晴叠翠深春鸠鸣古寺烟草入平林迸笋行无定飞花势不禁凝然客亭上乡思独沈沈  

县斋春书十二韵  

县幽无俗事公退只高吟江到荆门阔山连蜀国深峡云长映日蛮雨易成霖羣雀鸣春院饥猿呌夜岑庭荒多古木地僻见沙禽印鏁残阳后人归叠翠阴思乡空索寞素分信浮沈乐静稀尘累甘闲负壮心衰容常懒栉病髪岂胜簪寡欲慵求友防邪每自箴浇风终耻合前事固难谌望断天涯外离魂欲不禁  

李维  

王左丞新菊  

青规前席暇归沐兴何长北第秋将晚东篱菊正芳幽丛霏薄雾桂色艳轻霜已近黄金印兼临白玉堂甘疑掩萍实秀肯让芝房有佞还应指无忧可要忘蘂浮丞相酒气馥令君香好固松椿寿仙经识秘方  

张咏  

登崇阳县美美亭  

万象盘回处年来此创亭喧阗当邑地清絶倚禅扃砌迥波流碧窗凉洞壑青人家晴渡口渔钓暖沙汀岸竹风成韵臯禽晓晒翎栽花多是药题壁半书经逺客凭消恨高僧与勒铭埽苔朝复暮闲日醉还醒不可穷吟思将期列画屏浮虚莫轻赏美美独丁宁  

晁迥  

清风  

仙驭来相慰解颜良防稀病蠲宜养素趣逺欲忘机惩躁宁无渐延龄或可祈影摇珠箔细声泛钿筝微委恨余班扇流欢入楚衣陶潜知梦稳韩寿畏香飞气爽苍龙阙凉生白虎闱健资鸡距笔偷撼兽镮扉松下琴心逸江东脍缕肥宿怀真隐处依约与同归  

王禹偁  

宫漏出花迟【`以下三首拟试内制题`】  

丹禁迟迟漏深宫灼灼花繁枝开正满清韵出何赊静拂红英密微穿翠叶斜依稀惊宿蜨冷落动晨鸦细逐香离槛轻翻露滴沙愿当直仙署铃索共交加  

春晩绿野秀  

雨过川原上凝眸送晚春韶光销欲尽野色望来新天末逄蓝嶂江湄乱麴尘垂杨难认影幽鹭莫藏身逺接天开幕晴和草展茵明时四郊静凌乱踏青人  

东风解冻  

习习气初通峩峩势自融渌波归旧水寒片漾和风暖想千溪绽吹疑一夜空鹭翘休映白鱼跃乍翻红缯裂方塘上琼流巨壑中漪涟还浩渺须赖济川功  

献转运副使太常李博士  

邦计动宸里时贤莅浙东量寛吞渤海气直禀空峒【`博士燕人`】捧诏丹墀下辞班玉笋中馈粮萧相国制礼叔孙通举措敦儒行谈谐有古风冀方思旧政【`博士前理冀冀人怀之`】江表伫成功吏畏严霜白民歌爱日红勤王虽运智修道岂妨工旋种烟莎径闲科雨竹丛养成丹顶鹤瘦尽雪花骢移石情无倦抄书俸不充晨餐烧露笋秋句写霜枫碁阁连花坞书窗映烛笼僧传栽树法客献递诗筒饮席螺为盏吟舟苇作篷按琴苔院冷捣药月堂空清白成家计操修逹圣聪即徴归象阙清秩冠鸳鸿  

对雪怀呈翟使君冯中允同年  

嵗暮山城雪民和嵗有秋浑闻五袴咏聊减贰车愁凌乱藏谿寺霏微洒郡楼冻宜黏酒斾香好试茶瓯逐吹殊无定连宵势未休仙娥低粉面熊耳压峰头树老花重发川长缟不收平沈采芝洞深鏁避贤邮麋鹿全迷径鹰鹯不下鞲夜村埋古屋【`夜村在州东一村数百家皆姓夜`】丹水咽寒流上洛城中客梁园日下州前年直纶阁腊月奉宸游六出寒光乱重瞳喜气浮催班临秘殿称贺拱凝旒漠漠笼天仗轻轻落御沟瑶池同皎洁珠箔助飕飗民有丰年望君无旰食忧佩垂延喜玉服曜吉光裘鸡树令开宴鸳行许命俦千钟方滟滟三爵未油油举白朱颜凝飞文彩笔抽传宣须尽醉御札遣防搜晩出苍龙阙骄驰紫鷰骝自慙生草泽人指在篷丘薄命诚非据清途不久留左迁来僻郡对景忆瀛洲谪宦谁还往贫家自献酬敢言无俸禄且喜润田畴凤阁名虽防貂冠命亦优山中甘散秩膝下奉晨羞黙黙惟思过陶陶亦自由摇头咏诗什合眼入衾裯只恨方于枘何尝曲似钩讵能悲鵩鸟早合畏牺牛玉冷期三爇兰香任一莸梦中非蛱蜨世上本蜉蝣祸福如亡马机关喻狎鸥甘贫慕原宪齐物学庄周尚赖莺迁侣傍依建隼侯愿随商洛叟击壤颂皇猷  

商山十二韵  

六百里巉岩岚光霁后添经年吟未得【`余到商州已经年方有此诗`】尽日看无厌僧舎青当槛人家翠满檐气蒸丹水碧【`丹水在商州入汉`】脉润紫芝甜岭碍翻云鹘【`商山鹘岭最高`】峰遮落海蟾涧深春有冻影阔夏无炎势鬭嵩并华名欺霍与灊石危蹲虎脚松老咤龙髯晓榻便欹枕晴楼懒下帘未能栖岫幌犹道佐彤襜望久衣襟湿登多屐齿黏何当随四皓深隐避猜嫌  

寄题洛阳秦供奉新楼  

多羡新楼上公余写望闲数峰迷华岳一面是商山槛暗幽云过檐喧宿鸟还万重苍翠里百尺泬寥间岚破分樵径沙明认钓湾望秦晴矗矗清洛夜潺潺平逺长安道微茫函谷关吟哦生古意图画寄朝班何日随高步乘秋豁病颜销忧吾祖事防待共跻攀  

春游南静川  

南过高车岭【`一云膏车岭膏音告`】川原似掌平峰峦开画障畎畆列棊枰帝女柔桑绿王孙野草生提壶催我醉戴胜劝人耕商岭堪携妓丹河好濯缨盖圆松影密鞭乱竹根狞勃勃畬田气磷磷水硙声野桃谁是主山鸟不知名欲舞宁无蜨思歌亦有莺官闲春日永担酒此中行  

中条山【`并序`】  

薛许昌赋中条山十四韵且自云两京之间巨题不媿不负至今百年人亦无敢继者禹偁量移解梁日与山接茍黙而无述后之览者集者谓宋无人因赋二十韵而起河尽海之意不能不相涉也盖状山之形张诗之气使然耳又五老峰者兹山之特秀避而不言犹人无眉目矣过此皆许昌之所未道者以此易彼庶几并行  

崛起巨河边犇腾欲上天逺临沧海尽髙与太行连大块横为脊他山立似拳土膏经舜耒石险任秦鞭洞黒狂吹雨峰青冷罩烟店荒檀道絶寺古栢梯悬崦漏微茫雪岩垂淅沥泉迸根通砥柱斜径入闲田北笑行藏寳西轻华耸莲三门遥记寄五老迥差肩落叶樵夫拾灵苗本草传柱空擎鴈塔倒影盖渔船绘画终无手封崇必有年监池浮翠霭董泽媚漪涟阴壑乖龙蛰枮杉冻虺穿图经标数郡神异产羣贤呼寿嵩何陷升中岱岂専斯文如已矣此地可终焉暂看犹销病频登合得仙许昌休自负吾什亦铭镌  

茶园十二韵【`杨州作`】  

勤劳修嵗贡晩驾过郊原蔽芾余千本青葱共一园牙新撑老叶【`新牙之上去年旧叶尚在`】土软迸深根舌小侔黄雀毛狞摘绿猿出蒸香更别入焙火微温采近桐花节生无谷雨痕缄縢防逺道进献趂头番待破华胥梦先经阊阖门汲泉鸣玉甃开宴压瑶樽茂育知天意甄收荷主恩沃心同直谏苦口类嘉言未复金銮召年年奉至尊  

孙仅  

勘书  

儒家无外事招客勘青编笔墨东西置朱黄次第研频忧伤防窜细恐误流传改易文辞正増加字数全目因繁处倦心向注中専端坐穷今古披襟见圣贤疲劳时举白游息或谈元得兴忘昏旭题名记嵗年栖毫思确解癈卷恨亡篇鱼鲁皆刋定谁人敢间然  

杨亿  

到郡满嵗自遣  

迢递分符竹因循度嵗华地将鲸海接路与鳯城賖【`时以就养乞外补知处州`】触石云频起衔山日易斜潮平聚渔市木落见人家吏隠偏知幸民謡岂敢夸无嫌勾漏僻且得养丹砂  

石砚  

磊磊涧中石成形本一拳墨池遗号古笔阵用功偏【`笔阵图以砚水为城池`】得在燕台侧采从昆岫巅剖非藏赵璧錬合补娲天偶从他山上来参绛帐前光荣登玉案挥洒助花牋注水蟾蜍滴题诗玳瑁筵如何班定逺发愤便轻捐  

夜防  

凉宵绮宴开醁湛芳罍鹤盖留飞舄珠喉怨落梅薄云齐髩腻流雪楚腰回巧笑倾城媚雕章刻烛催盘空珠有泪罏冷成灰巾角弹棊胜琴心促轸哀醉罗惊梦枕愁黛怯妆台风细传疎漏犹歌起夜来  

别墅  

别墅过从数当年意气豪象筵开旭日金络骋平臯托乘争飞盖衔杯更借糟麝烟凝藻棁鲙缕落霜刀鸡耸花冠鬭猿惊柘弹号光风微转露井正开桃武子牛探炙梁家兎刻毛东城归路晚飞絮扑云袍  

荷花  

絶岸疎烟合回塘夕照和水仙犹度曲川后自收波银汉桥横鹊蘅臯袜溅罗玉杯承露重钿扇起风多翠羽芳洲近青丝快骑过石城秋信断搔首奈愁何  

秋夜对月  

孤云飞陇首灏气满区中惊鹤仙盘外圆蟾浴殿东浦寒珠有泪岩迥桂生风星彩沉榆荚霜华袭桂丛光摇银烛乱影射玉壶空露馆迷秦甸氷台接魏宫绕枝惊暗鹊促杼思阴虫更想离居恨回肠几处同  

前槛十二韵  

前槛琼钩挂深房斗帐褰梨花飞白雪草吐青烟彩凤依珠树神龙防玊莲惊禽时格磔戏蜨自翩翾度绣金针涩迷钩画蜡煎怨睂颦翠羽危涕迸朱弦逺信三年字空庭尺五天行云愁梦彻初日妬妆妍织为回文乱鬟非堕马偏风车来未定月杵望长悬寳鉴肠空断银潢眼欲穿曽波自东注微意若为传  

枢密王左丞宅新菊  

中枢多暇日小圃占秋光雕玊新成槛繁金乍泛觞陶篱侵栁色罗宅掩兰芳芝影连虚室萱丛接后堂傅岩犹借雨庾岭未飞霜温树偏分荫芸签亦鬬香交枝迷露井坠叶防横塘桐录知延寿千龄奉紫皇  

上已玉津园赐宴  

禊饮逢元已春游盛舞雩流杯传楚俗饫赐出尧厨玊树天开苑银潢水贯都肆筵环曲沼飞盖塞交衢洛邑声诗逸兰亭嵗月徂顔王有遗韵待子一操觚  

致斋太乙宫  

汉帝祈年馆威神法太微赤章修秘祝盘石拂仙衣雉雊灵光发鸾歌彩雾霏霓旌飘夕吹瑶草泛春晖琼屑晨杯满芝苗画茹肥象尊犹一献鳬舄自双飞天迥飚轮度宵残素瑟希回看葸郁处佳气接彤闱  

萤  

爽籁生遥圃斜晖落半岑微茫浮草际零乱起墙阴武子窗尘积隋家苑树深灯光透疎隟珠彩射清浔野燐宵争出星榆晓共沈长门秋漏永偏照泪涔涔  

刘筠  

荷花  

暮雨过湘渚微凉满楚宫溅裠无限水障袂几多风浪迹嫌萍实尘劳笑菊丛气清防麝损信密待鱼通游女歌争发骚人思未穷休传江北意月冷魏池空  

秋夜对月  

瑶席留欢友金波对广庭重帘和雾卷六幕极天青属玊东西馆琉瓈左右屏梁园休赋雪隋苑漫飞萤蟾滴全供砚牛津不见星绮窗分皎皎芸阁共亭亭已防应刘魄谁通鲍谢灵欲销千里恨鲁酒薄还醒  

前槛十二韵  

垂栁阴森院游丝旷荡春蘅臯谁驻马罗袜自生尘四姓良家子三年赋客邻折腰行太缓连琐语何频倭堕云争媚便姢月鬭新灭瘢难辨玊约指不胜银电笑投壶胜江澄捣练匀东南劳鹤望西北限牛津寳唾凝兰气鸣簧咽绛唇笼禽思陇树洞犬谢秦人咏絮才无对闻琴意始真长安足轻薄慎勿走琼轮  

上已玉津园赐宴  

需云分渥泽禊饮恣欢游缇幕侵晨设兰泉对席流蕙肴清萐莆玉体湛金瓯春服萋萋盛光风滟滟浮桐华浓竟发莺语巧相求妙曲新声合斜阳醉未休  

致斋太乙宫  

紫馆天神贵纶闱地望清斋心奉蠲洁摄事罄诚明殿翼如轩翥坛垓类削成直官琳札密太宰绣衣轻薜茘罗芳席虹蜺曳防旌星陈五帝佐体荐一元牲苍驷回风驭珍禽警露声丹霞升晓气若木竞新英挹袂宁无友凌霄自放情受厘宣室对贾傅异诸生  

萤  

荒郊多腐草故苑近清秋棘密何胜数囊轻莫尽收月高疑爝息天逺认星流紫桂风微急红兰露徧浮已能穿永巷更欲拂高楼灭烛方无寐鸣蛩相荐愁  

钱惟演  

夜防  

昨夜防南堂华灯烛九光削青争落笔举白鬭飞觞只觉辉裴玉宁思梦谢塘解烦多蜜勺借俎半兰芳促席风弦怨开帘月露凉酡颜君莫防西北转银潢  

别野  

别馆斗城傍斜轩映曲房苍头冠绿帻中妇织流黄复道登平乐期门集未央意钱梁冀宅挟瑟莫愁堂走马章防栁停车陌上桑彀弓随寳幛投辖付银牀出戴繁星急归冲细雨忙曽过阿君宿醉舞起跳梁  

荷花  

水阔雨潇潇风微影自摇徐娘羞半靣楚女妬纤腰别恨抛深浦遗香逐画桡华灯连雾夕钿合映霞朝泪有鲛人见魂须宋玉招凌波终未渡疑待鹊为桥  

枢密王左丞宅新菊  

贺燕翻飞地灵芳茂遂时阴连桃李径润接凤凰池夕照挥金葆轻风拂翠蕤露珠清自烟素引还披西颢霜虽劲南荣暖更滋撷芳多楚泽得地胜陶篱味可登兰籍香应夺桂旗愿公长却老晏寝奉琼巵  

上已玉津园赐宴  

汉家传洛饮楚俗泛兰泉玉液初颁酒金盘屡击鲜弭彤寻竹籞倾盖集芝廛锦羽翻晴旭霞英落暖烟雅音和舜乐睿泽洽尧天更聴承云曲同歌在镐年  

致斋大乙宫  

斋洁奉惟声瑶台独自升楼迷五里雾坛烛九枝灯珠馆来青雀璇题射玉绳疎钟平野阔古柏夕霏凝鹤扇真规月仙衣可镂氷春茶泛云液晓饭荐兰蒸链药疑洪井藏书类羽陵回瞻太帝室飞槛更长凭  

薛映  

清风十韵  

爽气乘秋至凉飚荡暑初泠泠含逺籁戚戚动轻裾翠幕波无际修篁韵有余潜惊塞草绿乍拂井桐疎素发悲郎将霜纨感婕妤窗光流熠耀帘影乱蟾蜍尘袭青丝骑香飘绀幰车故宫经馺娑别馆度储胥薄暮来金埒凌晨上玉除宁同起穷巷賸欲赋愁予  

李宗谔  

清风十韵  

闲馆方回暑商飚乍应金天高初起籁松澹更宜琴汾棹传歌逺班诗托兴深东阳仁自布西颢气还侵太液翻晴旭灵和乱翠阴舟轻飞燕袂台迥楚王襟阮啸经时尽齐蝉度日吟愁生孤戍角响续暮城砧穴静销云缕庭虚转蕙心贤哉吉甫颂千载有遗音  

刘秉  

清风十韵  

何处来苹末萧骚尽四邻金茎吹晓露玉宇动轻尘易水离歌阕齐纨怨思新泛兰迷旧泽落防防佳辰篱菊飘香逺庭桐坠叶频防开五湖客槎去九霄人曲沼铺纹簟平芜偃绿茵鸿飞资羽翮鹰击助精神仙驭归堪待琴松韵更真披襟同楚赋千古自相亲  

丁谓  

荷花  

相倚秋风立兰言似有无未饶霜女俊不爱月娥孤力弱烟披素心危露泣珠剪衣随楚思幽怨寄呉歈半折香囊解微倾醉弁扶涉江如可采百琲答轻躯  

北苑焙新茶  

北苑龙茶美甘鲜的是珍四方惟数此万物更无新才吐微茫绿初沾少许春散寻荣树徧急采上山频宿叶寒犹在芳芽冷未伸茅茨溪口焙篮笼雨中民长疾勾萌折开齐分两匀带烟蒸雀舌和露叠龙鳞作贡胜诸道先尝只一人缄封瞻阙下邮传渡江濵特旨留丹禁殊恩赐近臣啜将灵药助用与上尊亲头进英华尽初烹气味真细香胜却麝浅色过于筠顾渚慙投木宜都媿积薪年年号供御天产壮瓯闽  

石延年  

海棠  

君看海棠格羣花讵肯同娇娆情自富萧散艳非穷旧谷班吴苑梅罗碎蜀宫锦窠杯里影绣段隟前烘心乱香无数茎柔动满丛意分巫峡雨腰细汉台风盛若霞藏日鲜于血洒空高低千防赤深浅半开红妆指朱才布膏唇檀更融色焦无可压体瘦不成丰枝重轻浮外苞疎密闹中难胜蜂不定易入蜨能通  

魏野  

上知府冦相公  

文武禀全才何人更可陪有官居鼎鼐无地起楼台圣主诗方和亲王状始迥镇临来二陜调爕辍三台鳯阁须重去龙旌暂拥来下车三度雨上事数声雷未暇瞻珪璧先蒙访草莱几思趋相府恐惧复徘徊  

灯花  

岂假栽培力自然殊众芳开非因雨露落不为风霜鸡似残莺啭蛾如宿蜨狂丹心尘岂染明焰雾难藏堕睫客看嬾画睂人剪忙杏园游宴者曽借我余光  

宋祁  

余昔游云台观谒希夷先生陈抟祠缅想其人今追作此诗  

仙馆三峰下年华百嵗中梦休孤蜨往蜕在一蝉空蘂笈微言秘霄晨浩气通丹遗防后鼎林遣御余风宿雾沈荒白余霞委暗红峨睂有归约飞步与谁同  

集海云鸿庆院  

地胜祠仍古春余物徧华山云时抱石佛雨不萎花岭挟楼梯峻岩牵殿墄斜淙溪杂环佩怪蔓走龙蛇供座僧飞鉢香园客戏沙吾游真草草深意属青霞  

十日宴江渎亭  

节去欢犹在宾来赏更延悠扬初短日凄紧乍寒天霁沼元非涨秋花自少妍蚁留新献酎蕙续不残烟戏鰋冲余藻游避折莲流芳真可惜从此遂凋年  

浣花泛舟  

早夏清和在晴江沿防时岸风摇鼔吹波日乱旌旗醉帟牵缃蔓游鬟扑绛防树来惊浦近山失悟舟移雅俗西南盛归轺东北驰此欢那复得抛恨寄天涯  

韩琦  

天章阁观御飞白书五言十韵  

内阁开清晓中天对迩臣唐虞遗典在河洛奥书陈二圣勤劳旧千龄矩法新帝晖方咫尺宸翰复躬亲鸾拂宫绡舞花随御笔春奎光连璧府劒影动龙津今古神功絶颁宣上意均玉峰罗俎豆黼座拱星辰鱼藻符亨防蓬瀛寄此身流霞仙饮罢又赐一杯醇【`圣恩劝酒惟臣再赐巨杯`】  

辛丑季秋大飨明堂中书宿斋  

紫极宸居重黄扉禁户深斋精严帝配祗翼答天心百刻延壶箭千庐肃羽林秋声来易感仙梦断难寻小雨随云散疎星伴月沈树鸡先晓唱菊酒带香斟【`重九日`】寂尔潜神化翛然适道襟惟馨思在徳肝蠁伫灵歆  

范仲淹  

寄题许州钱相公信美亭  

华构高轩敞名湖一面分星辰居上相鼔吹燕中军山色来嵩室风光彻汝坟杉篁涵晩翠兰荐时薰坐啸频乗月归怀几望云迥临黄覇俗逺味仲宣文万户方开国三阶复致君斯亭比棠树千载颂清芬  

依韵和延安厐龙图栁湖  

种栁穿湖后延安盛可游逺怀忘泽国真赏即瀛洲江景来秦塞风情属庾楼刘琨曽坐啸王粲乍销忧秀发千丝堕光摇匹练柔双双翔乳燕两两睡驯鸥折翠赠归客濯清招隐流宴回银烛夜吟度玊关秋胜处千塲醉劳生万事浮主公多雅政【`某与龙图公同年复为延安交政`】思共去仙舟  

献百花洲图上陈州晏相公  

穰下胜游少此洲聊入诗百花争窈窕一水自涟漪洁白怜翘鹭优游羡戏阑干红屈曲亭宇碧参差倒景澄波底横烟落照时月明鱼竞跃春静栁闲垂万竹排霜仗千荷卷翠旗菊分潭上近【`菊花潭在郡之西郊因有菊潭门复有菊潭鎭近取菊植于洲中洲有高台遂名之曰菊台`】梅比汉南迟【`京洛而南至邓始有梅比襄阳又晚一月`】防鹊依人喜汀鸥不我疑防丝穿石节【`襄邓旧俗正月二十二日士女游河取小石通中者用防线穿之带以为祥`】罗袜踏青期素髪频来醉沧浪减去思步随芳草逺歌逐画船移绘写求真赏缄藏献已知相君那肯爱家有鳯凰池  

和运使舎人观潮  

把酒问东溟潮从何代生宁非天吐纳长逐月亏盈暴怒中秋势雄豪半夜声堂堂云阵合屹屹雪山行海面雷霆聚江心瀑布横巨防连地震羣檝望风迎踊若蛟龙鬭奔如雨雹惊来知千古信回见百川平破浪功难敌驱山力可并伍胥神不灭凭此发威名  

文彦博  

清明日玊津园赐宴即席  

节应桐华始筵开禁苑新推恩缘旧物加恵及陈人众乐闻天奏同寅防柄臣兰肴享丰洁桂醑酌芳醇覆育卿云广涵濡湛露均桑榆垂晚景何路报尧仁  

游东田八韵  

文物平津阁风流太傅山胜游松岛外故迹药园间霜蔀编为屋寒荆刈作关牕櫺云漠漠畦窦水潺潺芦渚炊烟起萍沤钓艇还竹经朝雨翠荷借夕阳殷幽兴能招隐高情自爱闲从来行乐处携手一开颜  

提举端明见示三月晦日雨中书怀诗次韵  

春光垂欲尽夏景渐増添郁郁松篁茂萧萧风雨兼花心随絮落屐齿被苔黏巧啭莺迁木惊飞燕入帘虾须穿曲沼虎爪度前檐坐久香销炷吟多笔费尖云容方霭霭日色未炎炎舞鹤倾丹顶游散绿髯命宾常务率出令更须严诗咏当阶药书寻傍架签兰芬衣可袭露润草俱沾贵近辞金马编修赐玉蟾高欢惟自适独乐未尝厌赤白曽谘丙丹青每诮阎冲和缘养浩寂寞为安恬身处贫无愧心贪道不廉成文推大手济用鄙轻缣视履循清节祈恩陋杂占闻韶欣鳯舞在藻爱鱼潜鲈鲙思渔艇貂冠望酒帘圣时非吏隐贤业系民瞻抚事惟公论摛辞乃自谦保躬诚易退康世义难淹累句慙无取酬言幸不嫌  

田况  

寒食开西园  

春风寒食节夜雨昼晴天日气薰花色韶光徧锦川临流飞凿落倚榭立秋千槛外游人满林间饮帐鲜众音方杂遝余景更留连座客无辞醉芳菲又一年  

余靖  

寄题田待制广州西园  

善政偏修举増完池馆清地含秋气早月映暮潮生石有羣星象花多外国名与民同雉兔邀客醉蓬瀛翰墨资吟兴云泉适野情镇应持左蟹快欲鲙长鲸积霭藏楼阁驯鸥识斾旌甘棠留美防高倚越王城  

赵抃  

初入荆江  

迢递辞宸阙迁延换嵗华舟才入荆渚人觉在天涯浪激多推岸流濡足沸沙势盘防小便涨浅路频差横艇义鱼浦摇旗卖酒家山微因念越江窄正通巴烟色汀芜淡风光野烧斜蛮歌朝竞唱祠鼔暮连挝渡口初分栁林边未见花前程春始盛一一待诗夸  

庭楠  

彼美庭楠植基培几十年夜来全庇月晓去薄生烟万叶光齐动双株影共圆幽栖疑有鹤清响为留蝉饮对传三雅琴依按七弦河阳花自媚彭泽栁空眠势翳门阑静幽侵几案鲜不才逢讼简吟绕强成篇  

游青城山  

三十六峰峻维岷在蜀奇方行刺史部重款丈人祠冻雪诸蕃隔晴云六面披访山穷寳洞【`山有寳仙第五洞昔投龙之所`】敕鬼覰丰碑泉落寒崖响萝依古木垂良工存旧笔【`青城观壁悉孙知微名画`】老叟琢新诗陟险齐双屐逢幽鼔七丝盘桓不忍去还作更来期  

张方平  

大礼庆成【`并引状`】  

皇帝陛下躬祀天地严配祖考百礼交举而莫有违者万灵来顾而莫不歆焉仍自发册之朝以至肆赦之日风气时顺云物晏温大众之都羣方毕防喜觇容典抃舞相庆非上圣陟降庭止其孰能至于是乎臣等获预近班亲瞻盛事忭叹不足輙撰成五言诗十韵岂曰揄扬休烈亦臣子爱戴之诚  

飨帝精禋举严亲广孝纯祢宫増諡恵皇册荐威神寳殿斋居肃琳房献礼陈慨瞻清庙几穆奠紫坛茵备乐嘉安曲鸿仪显相臣玊从丹禁出【`礼神之玉出自禁中`】辂俨绣旂新【`新造玉辂今方御之`】瑞霭蒙天仗祥风入帝宸欢呼九州防庆泽万方均有幸逢华旦无谟翼至仁但祈陪百礼景扈越千春  

九日侍宴太清楼【`并引状`】  

今月九日蒙宣召赴后苑获稻观橙及太清楼射弓侍宴惟时秋肃商旻日重阳琯眷萧辰之节物缀宸赏于囿游因宴示慈俾人同乐伏惟皇帝陛下治猷时乂圣问日跻裁成太和丕覆羣品清籞之田是获稼作尔甘上林之苞素蕃天成其实驻玉舆而省敛恣荷槖以荣观而复颁以导官之余辍于果丞之供并拜君赐交荷上仁方且坐寳构之重深旅飞蕤之杂袭雕弧在彀具相圃之和容栗笴连飞余西山之劲气赉金咸暨醉露云晞浃恺乐之洪私极亨嘉之盛遇臣等幸叨景从俯激欢衷相趋舞叹之余缀伎游扬之末冒陈清览増集腼颜谨斋沐各抒成九日侍宴太清楼诗一章谨随状上进  

登高闻旧俗况此奉尧觞鸣跸遥空下层楼颢气傍御沟新过雨苑树未经霜楚泽丹苞重呉畦紫蕙香三侯天纵妙九节召南章中岂矜多艺威将摄四方清时人共乐白日坐间长近从叨慈渥区区祝夀昌  

欧阳修  

被牒行县因书所见呈寮友  

周礼恤凶荒轺车出四方土龙朝祀雨田火夜驱蝗木落孤村迥原高百草黄乱鸦鸣古堞寒雀聚空仓桑野人行馌鱼陂鸟下梁晩烟茅店月初日枣林霜墐户催寒丛祠祷嵗穰不妨行览物山水正苍茫  

初至夷陵答蘓子美见寄  

三峡倚岧嶤南迁地最遥物华虽可爱乡思独无聊江水流清嶂猿声在碧霄野篁抽夏笋丛橘长春条未腊梅先发经霜叶不凋江云愁蔽日山雾晦连朝斫谷争收漆梯林鬬摘椒巴賨船贾集蛮市酒旗招时节同荆俗民风载楚謡俚歌成调笑祭鬼聚喧嚣得罪宜投裔包羞分折腰光阴催晏嵗牢落惨惊飚白髪新年出朱颜异域销县楼朝见虎官舎夜闻鸮寄信无秋雁思归望斗杓须知千里梦长绕洛川桥  

送谢希深学士北使  

汉使入幽燕风烟两国间山河持节逺亭障出疆闲征马闻笳跃雕弓向月弯御寒低便面赠客解刀环鼓角云中垒牛羊雪外山穹庐鸣朔吹冻酒发朱颜寒草生侵碛春榆绿满关应须雁北向方值使南还  

奉使道中五言长韵  

初旭瑞霞烘都门祖帐供亲持使者节晓出大明宫城阙青烟起楼台白雾中绣韀骄跃跃貂袖紫蒙蒙朔野惊飇惨邉城画角雄过桥分一水回首羡孤鸿地里山川隔天文日月同儿童能走马妇女亦腰弓度险行愁失盘高路欲穷山深闻唤鹿林黒自生风松壑寒逾响氷溪咽复通望平愁驿迥野旷觉天穹骏足来山北轻禽出海东合围飞走尽移帐水泉空讲信邻方睦尊贤礼亦隆斫氷烧酒赤冻鲙缕霜红白草经春在黄沙尽日蒙新年风渐变归路雪初融袛事须彊力嗟予乃病翁深慙汉蘓武归国不论功  

对雪十韵  

对雪无佳句端居正杜门人闲见初落风定不胜繁可喜轻明质都无剪刻痕铺平失池沼飘急响窗轩惜不摇嘉树冲宜走画辕寒欺白酒嫩暖爱紫貂温逺霭销如洗愁云晩更屯儿吟雏凤语翁坐冻鸱蹲病思惊残嵗朋欢赖尊稍晴春意动谁与探名园  

羣玉殿赐宴  

至治臻无事丰年乐有成图书开秘府宴饫集羣英论道皇坟奥贻谋寳训明九重多暇豫八体极研精笔力千钧劲毫端万象生飞牋金洒落拜赐玊锵鸣盛际崇儒学愚臣滥宠荣惟能同舞兽闻乐识和声  

东阁雨中  

直阁时偷暇幽懐坐独哦绿苔人迹少黄叶雨声多云结愁阴重风传禁漏过瑶图新嗣圣玊塞久包戈相府文书简丰年气和还将凤池句聊杂野人歌  

蘓舜钦  

寒夜十六韵答子履见寄  

风雨夜寒新空斋感慨频诗书穷不放灯火静相亲眺聴时怀土低摧动畏人【`魏文诗云客子常畏人`】漫书成咄咄逺吠厌狺狺念昔罹忧患惟君共苦辛漂流数千里防合十余旬各闵伤弓翼聊同喣沫鳞谁知公冶罪众笑伯龙贫隔絶今一水暌离将再春嘉篇数为贶尺牍亦相珍倚伏时难定屯亨理亦循劒埋犹有气蠖屈尚能伸邦国方登俊江湖且放神不忧知在命任重莫如身白首襟期逺青云志业均陶然任元化慎勿损天真  

梅尧臣  

右丞李相公自洛移镇河阳  

侯服齐三辅天台耸百僚新章刻铜虎旧徳冠金貂已作歌襦化方期执玉朝双鞬辞洛宅千骑向河桥鼔角春城暮莺花故苑遥瓜亭犹接畛棠茇自敷条夹道都人拥迎风驷牡骄莫随文学乘空望斾旌飘  

夏日晩晴登武昌西湖  

新晴万栁齐莺度水东西城上明残照云间挂断霓烟蒲匀若翦沙岸净无泥果压繁枝重人乘小驷低岚光开翡翠湖色浸玻瓈只欠朱藤宻如过罨画谿  

次韵和许发运真州东园新成  

疏凿近东城萧森万物荥美花移旧本黄鸟发新声曲阁池傍起长桥栁外横河浑逺波涨雨急断虹明云与危台接风当广厦清朱鬐看自跃翠栢种初生香草犹能识山苗未得名南峰及西岭常共酒杯平  

## 御选宋诗卷五十八  

五言长律二  

蔡襄  

羣玉殿赐宴【`有序`】  

臣蒙恩宣召再至龙图阁观书羣玉殿曲宴伏以数千年间无此盛事臣忝职翰墨荣遇非常谨赋拙诗一首备载本末上干圣览无任战越之至  

治道承炎厯皇基亘万年深仁涵海岳至徳着坤干文物归元首臣邻必巨贤蓼萧思及下奕叶力追先昕色方羣进胪音忽四传衣冠纷杂遝台殿郁蟺蜎【`嘉祜七年十二月二十三日诏宰臣以下龙图天章阁观三圣御书`】寳字崇三圣瑶图秘九天荣河祥气彻昭汉晓光旋磊砢珠玑在峥嵘嵗月迁家声终卓越上意益恭防书观开铺首【`又幸寳文阁作飞白字召臣寮观人赐一轴兼赐纸笔墨各有差`】宸毫落彩牋烟云初不定鸾凤互相鲜拜赐兼金重珍藏尺璧全人人皆自得事事独超前睿藻  

敦风教【`赐御诗一首令羣臣次韵和进`】搜出化权来从玉山府逺过柏梁篇回驭临髙馆【`赐宴羣玉殿`】推恩锡广筵迷魂游帝所休应动星躔申命严樽俎【`二十七日幸寳文阁召宰臣以下观太宗游艺集瑞物十三种仍赐御书宴羣玉殿宣谕太平无事令羣臣尽醉`】新章被管弦千龄叨际防旷古絶夤缘大施难论报精诚第祝延唯应歌盛美乐石可磨镌  

陪尹子渐申安礼宿香山寺  

二月已强半寻春登石楼山光侵雨变草色到云休归鸟沈岩际行人过树头剥苔看石碣因火认渔舟渐夜滩声恶凭虚屋势浮乗闲聊自适觞咏属君流  

登府店福昌山阁  

危磴通高阁登临境迥清云开千岫出雪霁一川明断雁来孤影遥泉落细声野烟依竹见溪树与桥平已助骚人思空摇逺客情扁舟如可泛歴歴是江程  

登三乡寺阁  

歴览宜阳道披轩临朔风地疑尘世外人在画图中岩曲疎钟答村前小彴通水烟寒更白山气晓微红游宦直浮梗流年似转蓬长怀无所寄尽日送归鸿  

自渔梁驿至衢州大雪有怀  

大雪迷空野征人尚逺行乾坤初一色昼夜忽通明有物皆迁白无尘顿觉清只看流水在却喜乱山平逐絮飘飘起投花防防轻玉楼天上出银阙海中生舞极摇溶态闻余淅沥声客炉何暇暖官酤未能酲薄吹消春冻新旸破晓晴更登分界岭南望不胜情  

刘敞  

闻韩范移军泾原兼督闗中四路  

泾原非逺略韩范各名卿地尽三秦国身为百里城指麾沙漠静谈笑铁山轻报国心如日忧民病若酲终军材冠世汲黯直知名风雪随车骑鹰鹯起斾旌年年战频衂事事泪堪横防刷苍生耻重看铸劒耕  

驾幸飞山教塲阅武待宴  

冬令三农毕时巡万乗行川原分壁垒貔虎望麾旌王气云成殿天光日绕营风随鼔桴急尘絶马蹄轻发石机投短抨弦矢激明响振催列缺影堕落欃枪令下凝霜肃恩加挟纩平搴旗轻俯仰夺槊妙纵横壮士前歌勇儒生纵观荣炙行烽燧举觞溢海涛倾清道遥传警鸣鞭夕向城欲知威畧逺区外詟天声  

刘攽  

和王正仲熙宁郊祀二十韵  

骏命膺长发鸿图本慎徽八方星拱极四海日升晖旧典増咸秩弥文示表微圣时均玉烛天统正璿玑南极迎阳复阴泉气归积高常眷顾昭孝每无违羽卫来双阙和銮并六飞风霆齐命令龙虎防旌旗帐殿层城暮金波列宿稀严更虚夜鼜雕辇下彤闱广乐千人唱升烟万目睎众神知受记象物竞来依陟降兼明察圆方比范围送音仍鬻鬻畀福想霏霏霈泽蘓羣动春阳畅墐扉庆深周掲厉感极至歔欷多士参鸣玊微生厕皂衣肃雍瞻帝武奉引近天威儒馆鹓鸾旧长謡锦绣辉因知子云赋何足颂巍巍  

丁寳臣  

和永叔新晴独过东山  

芳辰百五前选胜到林泉万树绿初染羣花红未然阴岩犹贮雪暖谷自生烟妇汲溪头水人耕草际田日中林影直风静鸟声圆健令多情甚寻春最占先  

范师道  

题隐圃赠蒋希鲁  

勇退人难事明公识虑长波涛济舟楫霜雪见松篁林下开前圃花间撒亚枪二疏良宴防老杜好篇章道向清来胜机于静处忘当除印如斗试一较闲忙  

司马光  

赏花钓鱼  

日丽芙蓉阙春浓太液池苑门鸣玊集辇路翠华过芳树周阿密嘉鱼在渚多浮英入尊斚颁首出蒲荷人乐熙熙徳臣赓旦旦歌万生同鼔舞相与醉天和  

双竹诗  

上苑通丹禁修林绕玉堂周阿纡镂槛并干擢新篁萧洒骈瑶甃连翩拂璧珰虬腾双角直鲸喷两须长晓泊烟花重晴留雨气凉分音成律吕齐秀待鸾凰碧借云霞润清依日月光物情知有谓天造固无方比节羣诚合虚心至道彰吾君愈勤徳不敢有嘉祥  

和叔度独登天台水亭  

郊外灵潭阔新亭占曲隄戏鱼迎坠絮惊雉出荒蹊绿倒杨梢乱光翻芰叶齐雨余纤月偃野迥断云低水气常喷薄天风助惨凄何知尘外境近在郡楼西  

和河阳王宣徽九日平嵩阁宴集  

九日英僚集千秋胜赏同飞桥贯河渚危阁厌霜风金散黄花泛雷惊叠鼔通百峰髙鸟外万里寸眸中槛底临丹叶杯中倒碧嵩来云低拂座去鴈逺沈空吹帽陪游阻摇旌结想丛风流免堙灭邹湛倚羊公  

送张少卿学士知洪州  

相府典型在朝闺望实髙防书荣史观典乐重卿曹夷路迎飞鞚桑林应奏刀家籯传旧学庙鼎刻前劳袨服屯千骑连樯阅万艘劒芒冲夜气阁影动秋涛风色传花信烟光拂酒膏使君専问俗无意任游遨  

王珪  

和吴相公从驾至开寳寺庆寿崇因阁  

崇因开寳构金璧昼相辉禁跸随曦驭层城转斗机梵音狮子吼妙相鸽王归洛水浮神篆天花散御衣塔疑从地涌檐拟入云飞上行乗今果羣趋惧昨非慧珠常自照法雨徧成霏但起真如念梯梁不可几  

王安石  

拟和御制赏花钓鱼  

云暖蓬莱日风酣太液春水光承步辇花气入钩陈伏槛留清跸传觞属从臣霏香连钓饵落叶乱游鳞镐饮恩知厚衢尊赐愿均更看追夏谚先知咏逢辰  

韩绛  

游鸿庆院  

久旱雨初足乐游春正深喧阗观士女清旷入山林佛界云成寳僧园地布金方塘探子石高阁盍朋簪沙水通溪白松筠逐径阴纷华从满目幽寂自虚心印组端为累岩扃得暂寻晩风吹绿野归骑已骎骎  

韩缜  

东山寺  

久有东林约因乗暇日游眼明初出谷神旺欲凌秋野旷鶱孤隼江清飏逺鸥近山青嶂合多稼绿云浮鸡犬声相接沟塍水乱流度桥喧从骑环树独鸣驺问俗惊尧壤寻僧到沃洲深沈开寳闼磅礴柅华辀像设严珠殿经声隐绛帱仰看香刹直徐步画廊修遇物皆周览逢轩即少留前庭初显豁后径转深幽野岭青筠丽霜枫赤叶稠隔墙闻好鸟循沼玩游鯈翠干防初剥红芒稻半收凌虚登陛道匝境对岑楼暗谷藏危栈平沙际别州川原同聚沫身世剧浮沤四首飘乡思临尊浣客愁清闲资善奕决胜在搜影动穰苴表风生曲逆筹归鞍不敢缓斜日照文楸  

范纯仁  

谢师厚寄同黄壻鲁直唱和  

忽得穰郊信翛然病魄醒懐贤心独在感旧涕偏零南斗占神劒西豪聚徳星卧龙看复起失马顾曽经氷玊清相照芝兰逺更馨微官应念我白首戎亭  

祖无择  

暮秋江上逢端州朱使君诗以申饯  

奕叶清芬逺夫君素履恢人皆推世徳我亦爱卿材新命一麾守长途万里来画船江雨暗红斾海风开服岭先声浃编甿美化该此行真邂逅几日共沿洄去矣瞻仙棹依然对酒杯前程如见忆为寄早春梅  

题仰山二十韵【`一作刘弇`】  

维南斗牛下万仭耸崔嵬日上光先占江盘势却回一方蒙雨露几处对楼台不逐秦鞭去曽经禹载来云生峰惨澹氷泮谷喧豗险外烟岚变深中洞府开岩花春灼烁溪鸟暖毰毸飞瀑含清籁乖龙走疾雷平川萧庙閟半腹邓坛摧精蕴瑶瑰寳奇钟杞梓材僧轩宜薜茘樵径怯莓苔旁睨龙洲橘前瞻庾岭梅仙经饶地肺赋笔让天台神物多灵贶农田少旱灾隐君须独行吟咏亦难才何客能依止伊予语敢哉一麾成系滞四友阻游陪未脱红尘累徒嗟白髪催梦频生枕席赏每到尊罍预恐瓜时代图归作醉媒  

途次金陵访同年沈玉判官  

数载天涯别年来不定居扁舟忽相值孤抱信何如公干犹多病孝先仍嬾书人生从坎防客意且踌躇淡薄市桥酒鲜肥江岸鱼可来同饮食勿笑此萧疎  

程师孟  

药洲九曜石  

何人移巨石终日压寒泉不逐千秋改长如九曜连森然禹州牧俨若舜官聨春浴多沂水宵占盛颍川舟疑槎泛到桥讶鹊飞填暗向吹笳后明于秉烛邉风涛撼莫转霜霰蚀难穿可继竒章嗜无由靖节眠废兴时自异终羡尔长年  

冯山  

龙门洞  

古洞嵌岩活青山气象浑应龙常隐处流水不知源鬭险双峰秀凌虚古木尊怪藤寒覆坐修竹净当门混沌谁开凿云烟自吐吞深盘通海脉横透露天防日影循崖腹泉声绕石根江前尘不到物外景长存避地仙踪迹清人俗梦魂功名归未得回首谢岩阍  

邓润甫  

道中咏怀奉寄利州允南使君  

交印夔人国分襟汴水堤十年难防合一梦顿乖暌官序潘生拙诗文庾信齐诸公多汲引宪府屡提携不肯乗骢马那能出寳鸡安恬轻世味洒落见天倪照物聪明决为邦闻望跻笑谭清岸狱暇豫劝耕犂不忍为钩距何尝设町畦燕堂传夜烛游毂碾春泥众服题鹦鹉畴将食駃騠草黄思隼击梧碧值鸾栖欲问无来使开编有旧题君方安玊垒予亦逺金闺地隔江波阔书传鸟翼稽岂知双髩白相见两当西内顾微他枝殊私牧逺黎辞亲愁不断叱驭意空迷呉苑飞云杳春城北斗低南山千里雪劒阁万盘溪夜宿星邉驿朝行石上磎深疑窥地轴高骇蹑天梯看岫时欹帽聴泉或杖藜萧萧黄叶下袅袅冷猿啼蜀道无艰险人心慢惨凄永怀持后槖遥想缀朝圭直北瞻天日征西叠鼔鼙相期郡斋冷清话看挥犀  

沈遘  

次韵和鞠颜叔游山  

吏案方无事朋游出近山相从得所好终日有余闲弃置形骸外逍遥宇宙间谷风吹淅淅涧水濯潺潺灌木开云荫余花散锦斑轻舆留石步短棹下湖湾古寺羣峰合孤洲万竹环紫鳞惊跃起白羽倦飞还对酒忘尘事临流见病颜支离真可笑光景信难攀且共隤然醉谁知是闭闗【`王仲淹云刘伶古之闭关人也`】  

沈辽  

和頴叔冲寂观  

畴昔学轻举衰龄恨未逢殷勤寻福地邂逅聴仙钟堆阜规模古烟霞气象浓滆湖开左派勾曲耸西峰宫殿瞻黄皓风期想赤松区中诚久压物外或能容落日窥三岛阴云隔九重蛟渊无往害兔井识遗踪遐企旌阳隐旁邻里封翘心有感稽首敢忘恭幽士期相访扁舟志未从拳拳望仙境尼父叹犹龙  

次韵酬泰叔  

志士有不遇由来多感伤末途长悯黙往事委冥茫偃蹇乾坤外推移日月长初心寄林壑何事袭轩裳才地慙前辈文华笑老苍讨论聊自适仕进亦惟惶直欲驰千里宁论出一乡典谟窥禹契教化识轩唐不信时难驾焉知命弗将士虽殊用舎吾岂托炎凉寳劒埋霜镝明珠称夜光三公犹可去一命孰难忘壮节深无累高歌咏更锵振衣辞旦望逸迹寄朱张筦库心何愧江湖幸退藏朝辞汴师日夜渡淛河霜故国寻仙路当年结客塲二毛虽老丑一醉乃寻常花圃风生席云斋月满牀清歌怜落落高论接琅琅谁谓羁游地还陪君子觞众推朋好厚不间弟兄行斟酌南堂夜逍遥甬水阳长篇荷高意他日结离肠  

陈襄  

题林和靖水亭  

城外逋翁宅开亭野水寒冷光浮荇叶静影浸渔竿吠犬时迎客饥禽忽上阑疎篱僧舎近嘉树鹤庭宽拂砌烟丝袅侵窗笋防攒小桥横落日幽径转层峦好景吟何极清欢尽亦难怜君留我意重叠取琴弹  

苏轼  

是日自磻溪往阳平憇于麻田青峰寺之下院翠麓亭  

不到峯前寺空来渭上村此亭聊可喜修径岂辞扪谷映朱阑秀山含古木尊路穷惊石断林缺见河奔马困嘶青草僧留荐晚飱我来秋日午旱久石牀温安得云如盖能令雨泻盆共看山下稻凉叶晚翻翻  

南溪有防景亭处众亭之间无所见甚不称其名予欲迁之少西临断防西向可以逺望而力未暇特为制名曰招隐仍为诗以告来者庶几迁之  

飞檐临古道高牓劝游人未即令公隐聊须濯路尘茅茨分聚落烟火傍城闉林缺湖光漏窗明野意新居民惟白帽过客漫朱轮山好留归屐风回落醉巾他年谁改筑旧制不须因再到吾须老犹堪作坐宾  

次韵张安道读杜诗  

大雅初微缺流风困暴豪张为词客赋变作楚臣骚展转更崩坏纷纶阅俊髦地偏蕃怪产源失乱狂涛粉黛迷真色鱼虾易豢牢谁知杜陵杰名与谪仙高埽地收千轨争标看两艘诗人例穷苦天意竟奔逃尘暗人亡鹿溟翻帝斩鼇艰危思李牧述作谢王褒失意各千里哀鸣闻九臯骑鲸遁沧海捋虎得绨袍巨笔屠龙手微官似马曹迂疎无事业醉饱死游遨简牍仪刑在儿童篆刻劳今谁主文字公合抱旌旄开卷遥相忆知音两不遭般斤思郢质鲲化类鯈濠恨我无佳句时蒙致白醪殷勤理黄菊未遣没蓬蒿  

宿余杭法喜寺后绿野亭望呉兴诸山怀孙莘老学士  

徙倚秋原上凄凉晚照中水流天不尽人逺思何穷问谍知秦过看山识禹功稻凉初吠蛤栁老半书虫荷背风翻白莲腮两退红追游慰迟暮觅句效儿童北望苕溪转遥怜震泽通烹鱼得尺素好在紫髯翁  

城南县尉水亭得长字  

两尉郁相望东南百步场插旗蒲栁市伐鼔水云乡已作观鱼槛仍开射鸭堂全家依画舫极目乱红妆潋潋波头细疎疎雨脚长我来闲濯足谿涨欲浮牀泽国山围里孤城水影傍欲知归路处苇外记风樯  

次韵子由送赵防归觐钱塘遂赴永嘉  

归舟转河曲稍见楚山苍侯吏来迎客呉音已带乡言从谢康乐先献鲁灵光已击三千里何须四十强风流半刺史清絶校书郎到郡诗成集寻谿水溅裳芒鞵随采药蠒纸记流觞海静蛟鼍出山空草木长宦游无逺近民事要更尝愿子传家法他年请尚方  

次韵和刘贡父登黄楼见寄并寄子由二首  

清派连淮上黄楼冠海隅此诗尤伟丽夫子计魁梧【`刘为人短小`】世俗轻瑚琏巾箱袭武夫坐令乘传遽奔走为储须邂逅我已失登临谁与俱贫贪仓氏粟身聴治家橅防合难前定归休试后图腴田未可买穷鬼却须呼二水何年到双洪不受舻至今清夜梦飞辔防天吴【`此诗寄刘`】与子皆去国十年天一隅数奇逢恶嵗计拙集枯梧好士余刘表穷交忆灌夫不矝持汉节犹喜揽桓须清句金丝合高楼雪月俱吟哦出新意指画想前橅自写千言赋新裁六幅图传看一坐耸劝着尺书呼莫使骚人怨东游不到呉【`此诗寄子由`】  

同王胜之游蒋山  

到郡席不暖居民空惘然好山无十里遗恨恐他年欲款南朝寺同登北郭船朱门收画防绀宇出青莲夹路苍髯古迎人翠麓偏龙腰蟠故国鸟爪寄层巅竹杪飞华屋松根细泉峰多巧障日江逺欲浮天略彴横秋水浮屠插暮烟归来踏人影云细月娟娟  

至真州再和二首  

老手王摩诘穷交孟浩然论诗曽伴直话旧已忘年北上难陪骥东行且趂船离亭花映肉醉眼鹭窥莲柂转三山没风回五两偏荒祠过瓜步古甃堕松巅闻道清香阁新篘白玊泉莫教门掩夜坐待月流天小院檀槽闹空庭桦烛烟公诗便堪唱为付小婵娟  

公颜如雪柏千载故依然笑我无根栁空中不待年肯留归阙斾坐待逆风船特许门传籥那知箭起莲相逢月上后小语坐西偏流落千防侧追思百尺巅躬耕怀谷口水石羡平泉茅屋归元亮霓裳醉乐天行闻宣室召归近御炉烟未用歌池上随宜教李娟  

赵徳麟饯饮湖上舟中对月  

老守惜春意主人留客情官余闲日月湖上好清明新火发茶乳温风散粥饧酒阑红杏闇日落大隄平清夜除灯坐孤舟劈防撑逮君帻未堕对此月犹横  

郊祀庆成  

帝出乗昌运天心予太平文章三代继制作七年成大祀乾坤合刚辰日月明泰坛朝埽地魄寳夜垂精仰御圆苍盖环观海岳城北流吞朔易西极落欃枪升燎灵光答回鸾瑞雾迎需云徧枯槁解雨达勾萌可颂非天徳因箴亦下情民言知可酌帝谓本无声富国因崇俭祈年在好生无心斯格物克已自消兵化国安新政孤臣返旧耕还将清庙什留与野人赓  

郁孤台  

入境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏晨树滩声入市楼烟云侵岭路草木半炎州故国千峰外高台十日留他年三宿处准拟系归舟  

郁孤台【`再过防州和前韵`】  

吾生如寄耳岭外亦闲游赣石三百里寒江尺五流楚山微有霰越瘴久无秋望断横云峤魂飞咤雪洲晓钟时出寺暮鼔各鸣楼归路迷千嶂劳生阅百州不随猿鹤化甘作贾胡留只有貂裘在犹堪买钓舟  

用前韵再和霍大夫  

文字先生饮江山清献游典型传父老尊俎继风流度岭逢梅雨还家指麦秋自慙鸿鴈侣争集稻梁洲野阔横双练城坚耸百楼行看凤尾诏却下虎头州君意已呉越我行无去留归途应食粥乞米使君舟  

用前韵再和许朝奉  

高门元世旧客路晚追游清絶闻诗语疏通岂法流传家有衣鉢断狱尽春秋邂逅陪车马寻芳谢眺洲凄凉望乡国得句仲宣楼恨赋投湘水悲歌祀栁州何如五字律相与一尊留更约登尘外归时月满舟  

夷陵县欧阳永叔至喜堂  

夷陵虽小邑自古控荆呉形势今无用英雄久已无谁知有文伯逺谪自皇都人去年年改堂倾嵗嵗扶追思犹咎吕感叹亦怜朱旧种孤楠老新霜一橘枯清篇留峡洞醉墨写邦图故老问行客长官今白须著书多念虑许国减欢娱寄语公知否还须数倒壶  

白帝庙  

朔风催入峡惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟回问风俗涕泗闵兴衰故国依然在遗民岂复知一方称警跸万乗拥旌旗逺畧初吞汉雄心岂在夔崎岖来野庙闵黙愧常时破甑蒸山麦长歌唱竹枝荆都真壮士呉柱本经师失计虽无及图王固已奇犹余帝王号皎皎在门楣  

游洞之日有亭吏乞诗既为留三絶句于洞之石壁明日至峡州三吏又至意若未足乃复以此授之  

一径绕山翠荣纡去似蛇忽惊溪水急争看洞门呀滑磴攀秋蔓飞桥踏古查三扉迎北吹一穴向西斜叹息烟云老追思嵗月遐唐人昔未到古俗此为家洞暖无风雪山深富鹿豭相逢衣尽草环坐髻应髽灶穴依岩墨尊罍就石洼鸿荒无传记想像在羲娲此事今安有遗踪我独嗟山翁劝留句彊为写槎牙  

蘓辙  

次韵沈立少卿白鹿  

白鹿何年养惊猜未肯驯轩除非本性饮食强依人照影氷浮水飞毛雪洒尘独游应已倦忽见乍疑神野色明幽步烟芜荐卧身异姿人共爱清意尔谁亲日暖山苖熟风微涧草春何缘解彊絷奔放任天真  

送苏公佐修撰知梓州  

乗轺旧西蜀出镇复东川父老知遗爱壶浆定满前江山昔年路旄节异邦权望重朝中旧疆分劒外天嵗登无猛政蛮服罢防邉去国身虽乐忧时论独坚孤城抱松直彚进比茅连我亦相从逝疎狂且自全  

和张安道读杜集【`用其韵`】  

我公才不世晚嵗道尤高与物都无着看书未觉劳微言精老易奇韵喜庄骚杜叟诗篇在唐人气力豪近时无沈宋前辈蔑刘曹天骥精神稳层台结构牢龙腾非有迹鲸转自生涛浩荡来何极雍容去若遨坛高真命将毳乱始知髦白也空无敌微之岂少褒论文开锦绣赋命委蓬蒿初试中书日旋闻鄜畤逃妻拏隔豺虎闗辅暗旌旄入蜀营三径浮江寄一艘投人慙下舎爱酒类东臯漂泊终浮梗迂疎独钓鼇误身空有赋揜胫惜无袍卷轴终何益零丁昔未遭相如原并世恵子谩临濠得失将谁怨凭公付浊醪  

次韵刘贡父登黄楼怀子瞻  

青山开四面白水绕三禺野阔时闻籁人闲旧据梧画船留上客遗迹问田夫事少日常饮才疎世未须决河初荐至胜事偶相俱燕子卑无取滕王逺可橅飞涛隠睥睨落日丽浮图同舎新持节専城敢遽呼未迎行部驾已放下淮舻试问登消暑何如楚与呉【`呉兴有消暑楼`】  

再和  

蔼蔼才名世骎骎日转禺一时同接淅平昔共栖梧揽辔真壮士拥旄良大夫尘埃脱缁绶水石慰霜须胜地来相失清尊未暇俱射余空见帖铸罢只观橅归计何当决徂年贵早图槛中终为食韝上耻闻呼顾我千羊毳平生一钓舻微官不须满也复试游呉  

放闸  

画舫连樯住清流泛闸平忽看银汉落仍聴夏雷惊正柂迟回久开头取次轻滞留初一快奔驶忽如倾不识风涛恐聊同枕席行行逢贱鱼稻饱食慰生平  

次韵毛君山房遣兴  

欲就阳台暖新开石磴斜谁言太守宅自是野人家燕坐收心鉴冥观阅界沙退公长寂寞外物自喧哗缺径移松补斜阳种竹遮白云生后础孤鹜伴残霞破闷时寻鹤呼眠亦任鸦喜闻糟出瓮屡问菊开花古井原依斗丹砂旧养芽蚍蜉频上案猿穴巧分樝客到扁舟逺年侵两髩华心摇挂风斾眼暗隔轻纱强拨横肱睡来从插版衙隐居慙弃掷胜地每咨嗟顽钝终何取雕磨岂复加焦先夙所尚圜舎恰如蜗  

孔武仲  

五老峰  

峻叠起青峰森然五老翁云将色共古天与寿无穷突兀巅崕峭骈罗面势雄三光同孕育四岳是儿童杰立层霄际曽经坏劫中梦龄应可协图写献尧宫  

孔平仲  

上已饮于湖上  

城南春已老湖上雨初晴草作忘忧绿风为解愠清杨花轻欲下菱叶细方生酒影低云木歌声伴昼莺赏心残蘂在幽曲小舟横却笑兰亭防吟诗半不成  

贺铸  

拟温飞卿  

露网朱甍上风帘翠锁前宿衾熏菡萏朝镜拂漪涟津润销金笔香依扑粉绵度闲双陆子拨恨十三弦鹦鹉殷勤语防檀委曲烟鲛绡干玉筯鱼钥限金莲团扇詶桃叶乌丝代杏牋朱门长窅窅白马自翩翩难钓三珠树徒抛七寳鞭酒阑应有待梦破即无缘信鹊新秋去孤蟾后夜圆浪言墙外地的是洞中仙  

郎官湖【`并引`】  

按李白诗序云乾元嵗流夜郎遇故人尚书郎张谓使夏口沔州杜太守汉阳王令触于江城之南湖张公四望超然请白标之嘉名白因号之郎官湖席上文士辅翼岑靖以为知言今所谓郎官湖者止郡城之北束于两山间纵广百许步固不足四望而超然也已知其非是且郡南濒江之人持南唐时地劵尚指郎官湖为邻盖湖为江水所并而去城里许犹有洲渚隐然未泯乃湖之故防也余丙子五月舟次沔阳求访遗老始得其详因赋此诗志之  

当年贤守令载酒沔阳游凉月呈新霁明湖涵素秋郎官夏口使仙客夜郎囚促膝青螭舫连觞紫绮裘高驩随雨散余瞩想风流芳草失青履沧波浮白鸥江吞百顷尽石刻一篇留宜有沈碑者前怀陵谷忧  

郭祥正  

和頴叔千嵗枣  

彼美秖园枣珍同玊井船后期千嵗熟今日万珠圆地润仍依佛阑深自羃烟结花虽最晩藏核莫如坚鸭脚看何小鸡头美未全种来谁共老服久必成仙大食移根逺番禺托蔕连旧名稽药录新赏着诗编甜出诸饧上香居百果前黑腰虚羡尔红皱岂为然柔脆怜金凤飘零叹木緜讽包丹荔赋精夺寳刀篇静夜风回海清秋月蘸天防山要客集翠颗绕枝骈邂逅为公寿婆娑与世延暮钟催酒防嘶马引旗旋今作中州瑞原从异国传何当广栽植欲以慰饥年  

晁端友  

登多景楼  

楼上无穷景楼前正落晖开轩跨寥廊览物极纤微云破孤峰出潮平两桨飞东溟看月上西渡认僧归木落吴天逺江寒越舶稀鱼龙邻海窟鸡犬隔淮圻草色迷千古波声荡四围废兴怀覇业融结想天机浩浩羣流防沈沈百怪依登临真伟观回首重歔欷  

沈逊  

和同年祖择之韵  

一自曽经别于今叹索居善交思栁恵多病是相如官下频无况天涯每得书旧怀长惋叹此防合踟躇晓露生兰苑秋风动鲙鱼萧然林野性与世转为疎  

黄庭坚  

东观读未见书  

汉规羣玊府东观近宸居诏许无双士来观未见书皇文开万卷家学陋三余竹帛森延阁星辰绕直庐诸生起孤贱天子自吹嘘愿以多闻力论思补帝裾  

嵗寒知松柏  

羣阴凋品物松柏尚桓桓老去惟心在相依到嵗寒霜严御史府雨立大夫官牺象沟中断徽弦爨下残光阴一鸟过斩伐万牛难春日辉桃李苍顔亦预观  

秦观  

拟郡学试东风解冻  

寳歴开新嵗春回斗柄东漪生天际水冻解日邉风浩荡依苹起侵寻带雪融江河霜练净池沼玊奁空鱼藻雍容里云霄俯仰中更无舟楫碍从此百川通  

张耒  

嵗暮独酌书事奉怀晁永宁  

天涯催晩嵗残律去如奔入夜北风恶多阴寒月昏野吹余烧烬溪落旧沙痕霜重饥鹰疾田空宿鴈喧山明千笋直云积万营屯足雨耕犂早丰年柿栗繁地平秦接席土断洛开门白首三年客黄桑数畆村嬾梳悲发短不寐守炉温折鹘披残枿苍龙卧老根晩篁犹竚思幽蘂助销魂慷慨双龙劒飘零一酒尊琳琅思秀色环佩想清言独语看明烛空庭月出轩  

夜吟  

帘卷凉侵户窗虚月过帷高桐清露湿深栁夜蝉悲断续银河转欹斜斗柄移风来髙叶报伏近候虫知陶令尊无酒潘生髩有丝将何慰愁寂倚杖独题诗  

八月三日舟行自蔡河赴临淮  

野旷天垂地川晴见水沙河回逺向背岸断忽桑麻水阔时浮鹭陂寒乍集鸦年饥田濩落嵗晩客悲嗟新月排云去西风送日斜孤舟何处宿故国已天涯  

离宛丘斗门  

樯乌映高栁晩泊近晴川野日离烟树风霜断夕天牛羊知别堑灯火认邻船独客归何晩平芜逺更连孤城飞鸟外春水片防前萧瑟孤征恨更深独未眠  

用欧阳文忠韵雪诗  

密雪当残腊冲风到荜门洒窗惊纸湿入竹觉声繁天阔飘无路城高积有痕气和归麦垅水味入茶轩广陌无游骑空邮有滞辕炎炉聊自暖浊酒仅能温野迥征鞍设邉寒塞甲屯振音歌歴歴回袖舞蹲蹲客坐须駞褐相逢赖酒尊晴明占草木春意到闲园  

陈师道  

和黄充实石榴花  

春去花随尽红榴暖欲然后时何所恨处独不祈怜叶叶自相偶重重久更鲜流珠沾暑雨改色淡朝烟着子専寒酒移根擅化权愧非无价手刻画竟难传  

同道士钱冷然寻涧水源  

晓领黄冠子步寻东涧源施笻探清浅垂手弄潺湲岸阁残花片槎留旧涨痕凤潜丹穴防龙卧古潭浑修竹青垂荫长芦翠可扪忽惊穿药圃不觉到云根磴外看飞鸟崕邉见饮猿援琴写山水布席坐兰荪白石支碁局青沙借酒尊醉歌归路稳洞口月黄昏  

苏颂  

次韵约诸君游长干寺  

寺按郡东南僧尝为我谈初因晋大士来获古灵龛【`昔时有沙门忠逹至金陵长干获古佛塔因于其地建佛刹后代废撤至天禧中僧惟政乞重建塔寺俱蒙赐额`】歴世名空在重兴徳乃堪先朝赐新额此地建精蓝亿载扶皇统生民息战函刹仍存故里龙复止深潭九级惟涂甓千梁尽架楠亭台各轩豁岩谷更空谽殿角芝成玊【`殿柱尝有芝草`】松梢露坠甘穴栖多礼鼠池怪集神防可爱临江曲何人结草庵欲来寻隐逸谁与共欢酣念往须勤到【`来诗有念往曽髙枕之句`】登高已旧谙低头小城市举目徧村岚静境由兹达尘容却自慙常思真趣向可抑俗饕贪宇宙开怀适江山极望涵相邀幸多暇命驾即追参  

谢太傅杜相公恵吴甘  

任土吴邦果分甘故相庭累累朱实烂馥馥密筒馨玉液三重酿神丹九炼形盘中堆火齐案上鬭铜钉玩比韩嫣弹餐胜楚子萍琼津融不竭尘虑涤还醒近鄙瓜称瓝休夸李似瓶南楼今匪贵东望亦虚灵盛乃长洲苑傅之大禹经秋包千树富霜叶一林青荐味同饴露沦辉信景星租园输税赋守吏占官丁贡罢中都府供先绿野扃缄封重篚袭道里百邮亭想忆金华宴须倾缥瓮醽同梨资可口与枣助延龄岂意殊方物频沾俗吏防食珍时有媿拜赐敢遑宁顾乏齐瑶报宜追戴带铭永言难纪美应念思飘零  

彭汝砺  

合肥幕中有作  

幕府开雄盛朋游望俊髦双松鬭氷雪一鹗出蓬蒿春雨吟花蔕秋霜满蟹螯山川留翰墨天地入风骚感慨惊多变微生病一号酒巵余寂淡诗笔恵英豪忧思生心腑尘埃上髩毛簿书今日困道路此身劳细雨开濡滞清飇散郁陶小亭山可见从此欲登高  

送刘器之待制知真定府  

时平谋帅重侍从辍名卿龙种三千骑虬髯十万兵红莲王俭幕细栁亚夫营侧道诸侯谒还乡故老迎试询三将宅应过五梁城漫乐潭园胜难忘魏阙情守株嗟我老杖钺壮公行只恐非朝夕君王召贾生  

夜泊睦州桐江  

一水连银汉千山拥古城客乘清夜息舟倚碧溪横皓月危峰影清风细浪声呕哑殊俗语惨淡异乡情途旅淹时月羁穷独弟兄刚肠双古劒荡迹一流苹道路人皆厌风波我亦惊何为甘险阻所得喜豪英俗眼无相笑吾非逐利名  

潘大临  

春日书怀  

舟楫凌漳水风涛接蠡湖龙媒戒跬步骊颔脱微躯乐土供游戏深文苦絷拘胸中虽磈磊墙外或歌呼老去嵇康嬾归来子愚千钟真臭腐十畆借膏腴春雨何曽密园花竟自都小桥藏细栁方沼出新蒲酒熟拈巾漉经传带雨锄行盘随所有坐客几时无日转槐阴暮门通鸟径迂仰头看哺鷇引手出将雏抚事盆缫茧劳生户转枢形骸浮大块毛髪燎红炉世论几胶柱人心尽好竽屠龙非至计射雉屈良图借箸方隆汉推枰已灭吴从渠画麟阁吾自着潜夫  

## 御选宋诗卷五十九  

五言长律三  

朱长文  

仲春上丁知府金部躬率僚宷释奠于先圣既而升公堂命学官讲书窃惟中庸之篇自安定先生尝以是诲人阅歳既久嗣音者稀某孤陋无似窃慕前哲其啓讲也今龙阁黄公尝临之其终讲也金部使君又临之郡儒在列咸与荣观輙成五言律诗二十韵叙谢  

天意绍斯文成书在圣孙一篇穷妙理万古诵微言美行敷华叶精诚固本根并明参日月幽赞极乾坤奥义谁钻仰真儒善讨论【`谓安定先生也`】披云观泰华行水自昆仑庠序非才处诗书素志敦崇朝羞倚席暇日废窥园辨惑开羣听濳心到大原意将追往哲学岂为专门盛府连称治耆英继典藩始终临讲席前后枉髙轩全帐罗  

金鼎盈庭倒玉樽旌旗来有庆衿佩寂无喧士识师资贵民知道义尊僖公史馆颂郑校相君存芹藻欢欣意陵阿长育恩中材多杞梓寳器列瑶琨五纪登朝盛羣英着籍繁美哉文正学遗泽洽元元  

刘弇  

题仰山二十韵  

维南斗牛下万仭耸崔嵬日上光先占江盘势却回一方防雨露几处对楼台不逐秦鞭去曾经禹载来云生风惨澹泮谷喧豗险外烟岚变深中洞府开岩花春灼烁溪鸟暖毰毸飞瀑含清籁乖龙走疾雷平川萧庙閟半腹邓坛摧【`萧公兄弟庙在山下邓表昔于此上升有坛存`】精蕴琼瑰寳奇钟杞梓材僧轩宜薜荔樵径怯莓苔旁睨龙洲橘前瞻庾岭梅仙经饶地脉赋笔让天台神物多灵贶农田少旱灾隐居须独行吟咏亦难才何客能依止伊余敢语哉一麾诚系滞四友阻追陪【`谢灵运与族弟惠连何长瑜荀雍羊璿之共为山泽之游时人谓之四友`】未脱红尘累徒嗟白发衰梦频生枕席赏每倒樽罍预恐瓜期待图归作醉媒  

邹浩  

次韵慎微雪  

万物归根后端来兆物华仙姿拟鹤氅云路拥羊车但喜天时正宁知帝力加有田皆玉粒无树不琼花浪说朱蹄马空余白首鸦酒边深荐爽穽处巧藏窊径断回樵斧波横倚钓槎髙门委金帛阴壑脱龙蛇功茂丰年谷名喧好事茶丛轻頽瓦竹摇迥动籖牙蝶冷残初梦蜂寒閟两衙殷勤非俗韵潇洒是生涯火变人窥异军濳夜肃哗暗香迷绽蕊新筑露平沙寸食方从寄扁舟未可拏只应清兴在犹似子猷家  

唐庚  

峡路  

上马复下马羸躯不暂停铃声今古道栁色短长亭乱石波翻雪洪崖岫破青羊归防絶壁鹿饮入寒汀两岸横遮月中天畧见星云来通玉垒江去背沧溟春少花难折霜多叶易零爱山犹着物畏栈未忘形事业知安在艰危已备经宦游方此始何日遂鸿冥  

游仙云宫  

出郭三竿日横江一苇杭雀飞田有麦蚕罢野无桑下马危梯滑开门古殿香雨余丹井溢苔入醮坛荒画老星辰动碑残歳月亡钟声落城市符祝走村乡野鸟啼巴蜀山崖刻汉唐临归更回首惜此一襟凉  

傅察  

清微亭分韵得空字  

缥缈千层外萦纡一径通飞甍明落日巨栋桂斜虹赏眺资公退招邀得调同九天开浩荡万象入牢笼水色连晴碧云容借晩空清来庾公兴快挹楚王风座侧金罍倒楼昬画角终明朝车马客陡觉厌尘红  

李纲  

自梅趣汀行小路墝埆危甚六月十一日宿金沙寺  

触热过梅川墝嶅鸟道边林深晴有雾土旷昼稀烟略彴横溪小篮舆碍石偏乱蝉鸣翳荟叠涧泻潺湲闽岭虽近止江乡犹渺然何曾愁瘴疠只是怯危颠借问劳形役何如稳晏眠遭时正艰棘赋分自回邅已幸生还里宁辞险着鞭夜凉栖野寺相对月婵姢  

自劒浦乘舟至水口溪流方涨备见湍激奔猛之状赋诗以纪其事  

避地适南土舍车登叶舟春溪浑带雨霁石出如牛诘曲知操妙飘腾觉去遒烟笼岚翠滴滩激浪花浮廉利森排防盘回巧转辀轻生真可戒快意且销忧滟滪过三峡蓬壶访十洲平生志江海暮景侣巢由易象观嘉遯骚经赋逺游扁舟吾入手此外更何求  

留题天宁明极堂  

久客若飞蓬年年气味同犹欣容榻地更得化人宫郁勃炎蒸极巍峩栋宇雄疎林碎摇月虚馆逈含风万户轩楹外三山指顾中灵潮自朝夕大舶各西东怅望闗河逺苍茫云海空余生寄闲旷任运学厐翁  

槟榔  

疎林沧海上结实已累累烟湿頳虬卵风摇翠羽旗飞翔金鸑鷟掩映箨龙儿濩落咍椰子匀圆讶荔枝当茶销瘴速如酒醉人迟蒌叶偏相称蠃灰亦漫为乍餐顔媿渥频嚼齿愁疲饮啄随风土端忧化岛夷  

汪藻  

龟山上方  

度险逢幽处凭谁写壮怀连甍栖絶壁孤塔表长淮地本呉风接山今禹绩皆潮声从殷寺竹影自翻阶木杪朱阑出城防雪浪埋乾坤迷枉渚雾雨泄阴崖丹叶经寒在苍洲向晩佳鱼龙宵听呗猿鸟昼窥斋月满蠙珠实霜清磬石谐僧盂收栢子樵径埽松钗左宦书无雁南烹菜有鲑风烟欺短发云水信残骸竟作何乡老虚惭素尚乖江湖今在眼归合办青鞋  

廖刚  

题南墩铺【`雨中闻猿声素所未识复度二峻岭盖亦剏见因纪行役之劳云`】  

见说龙岩路猿啼今始闻深林埋宿雾髙岭出层云天去头三尺崖垂足二分只愁双目敢恃一杯醺扪歴泥増滑瘏痡日向曛长安九轨道谁识此艰勤  

和周材雪诗  

蜡雪縁何喜春工属此兴宿苖沾润足盭气涤除仍乱舞随空逺轻黏彻体凝漫天飞糁玉极目皎铺缯带雨声初急搏风势转増危檐飘防幕疎屋洒寒灯瑟缩鸦栖怯跳梁犬力胜须臾平坎窞顷刻没畦塍梅李看山木琼瑶数塔层寝眠宁有道赋咏愧非能郭履愁离席孙窗但枕肱冻从金井水清挹玉壶氷银阙何劳问云台取次登渔蓑真好画栁絮足多称栗冽惊残歳凄凉忆旧朋戴君聊欲访郢调忽难应绮席交银烛清河映玉绳诗成凌鲍谢酒渴饮淄渑天朗醒孤鹤风髙激怒鹏齐宫初入梦晓鼓数声鼟  

孙觌  

洞庭善庆堂置酒小诗记之  

幽曲小蓬壶参差见画图乱青山四出一碧水平铺洲蕊红相照沙茸细欲无莲房軿百子橘圃聚千奴布谷休催种提壶且劝酤楚腰飞燕燕秦缶和呜呜便捷惊囘雪连姢引贯珠西风催画鹢落日咏骊驹浩荡川原隔惊呼歳月徂寥寥清夜梦直拟控搏扶  

妙觉寺适轩  

古寺秋崖上清风掩半闗晩花明艳艳晓溜落潺潺松笋穿堦瘦苔窠蔽石斑翘沙怜鹭静抱叶看蜂还心以空无累身从病得闲仪曹独何事终日赋囚山  

老厌风沙恶安闲且当禅开帘延白月倚杖立苍烟鸟散人声里钟残客思边小蒲风叶偃薄槿露华鲜句好吟须断欢余醉梦偏人生但如此何处不翛然  

砻岩  

日上千峰乱风涵万壑秋两崖坼天罅一水涨岩幽絶岸飞桥过寻源秉炬游倚空翘翠葆漱石走苍虬老树搀天立奔云接地流壮怀开浩荡病骨耸飕飗皓首殊方去清樽尽日留无人与说似胜事满南州  

周紫芝  

次韵道卿咏雪约遵欧阳文忠公令不得用鹤玊洁白等字  

鲁史书平尺王春喜可占弄寒初照砌逐吹旋萦帘水逺还迷望山髙遂失尖欺梅时满树妬舞或凌襜鹊冻痴如梦儿娇喜欲拈人应横短櫂谁且卧穷阎壮士知何畏衰翁亦懒觇打窗时簌簌拂帽更纤纎兽炭寒仍在驼裘晩自添鹧鸪茶椀酽鹦鹉酒杯甜歳事新愁破诗章旧令严遥思庾楼夜万里一寒蟾  

染衣亭  

闻说郊居胜新穿五亩池暗通山窈窕深住碧涟漪惊起红鸂鶒吹翻緑荔枝雨添衣色秀波渡袜尘迟照眼谁当唾临流自可诗水清鱼莫种秋近荻须移剰欲添风月何当更渺弥却怜韩吏部埋瓮作痴儿  

玉井桥  

水满双鸳沼花开玉井莲亭浮幽渚外人渡小桥边白羽参差在跳珠次第圆风髙与芬馥露重借嫣妍青坂钓鱼老朱阑听雨眠时从客容与宁借鹭聫拳向日回征棹归来赋短篇共邀池上月同看水中天  

吕本中  

与呉迪吉诸人赴晁季一陈塘范园之游因成十韵  

春风未寂寞频枉故人车客舎轻寒下邨烟宿雨余晓红留隐映新緑上扶疎妙墨悬髙牓残章得旧书蛟龙忽舒卷草木自清虚渺渺登临地悠悠水竹居只今那复有本自不闗渠塘水空遗庙鼍淙亦故墟同行喜佳士所到即吾庐政恐习池饮风流却未如  

曹南过五丈河隄入城访顔岐夷仲清谈久之乃归  

春色不自惜落花如许愁晴天一望逺漕水十分流每绕长堤去频因好句留相随觅季主不必贷河侯论极文章秘居兼竹石幽和风落香烬晚日泛茶瓯壮节知无用诸儒误见収江山亦在眼歳月忽忘忧南郭今丧我长卿仍倦游漫成长韵律胜与小蛮讴簿领憎频过尘埃懒再谋何须五湖口风雨转船头  

严州九日坐上呈胡明仲常子正  

今年得交旧九日防严州城角风云暮天涯景色秋功名有长铗行李付扁舟苦恨三年别聊因一笑留病添文字懒老耻稻粱谋活国须公等吾生便可休  

陈与义  

道中书事  

临老伤行役篮舆歳月奔客愁无处避世事不堪论白道含秋色青山带雨痕坏梁斜鬭水乔木密藏村易破还家梦难招去国魂一身从白首随意答乾坤  

晚晴野望  

洞庭微雨后凉气入纶巾水底归云乱芦丛返照新遥汀横薄暮独鸟渡长津兵甲无归日江湖送老身悠悠兼倚杖悄悄自伤神天意苍茫里村醪亦醉人  

曾几  

雪中登王正中书阁  

对雪谁同语登楼似欲仙人家修月户丈雪防花天山拥钩帘外江横隐几前寒深落雁渚清集钓鱼船扶病从摩诘消愁得仲宣庋书明细字烹茗湿疎烟月好还同梦诗成已下弦明年倘相忆为一到闗边  

沈与求  

曾宏父作诗别行简索仆同赋  

俗间忘胜践客里度春愁拄颊真狂计焦头乏逺谋刚疎徒自许德怨浪相求奏乏三千牍诗惭一百筹岂能资宦达端合办归休遣兴鵞儿酒销魂燕子楼枯笻青草渡老屋白苹洲此意无穷乐今怀未满忧转喉宁问讳绕指叵思柔二妙看腾跃频年叹滞留花时闭深院云际渺轻舟应念骑曹椽平生信谬悠  

曹勋  

和贺子忱喜雪  

蕴玉梅初艳埋青麦自丰渐冰留水砚时喜拂窗风能赋怀王粲开樽忆孔融警寒方认鹤埽径屡嗔童色动书帷白寒侵蜡炬红剡溪方逸想秀句堕春工岂意疎慵外犹存引领中君须乘暖景一笑得相同  

用李参政游延福寺韵上之  

落日泉南郡秋风岭北城台符均庶等杖屦喜幽行与客情文重持怀事物轻致君皆典礼跻俗向丕平相业瓯名在词华鉢韵成岂惟才广大且复性澄贱子欣承庇微官得代耕孤单常自畏比数欲谁名槖有书千卷家无屋一楹朝廷今再造心迹渐双清山转客容薄天迷海色横心期奉圮履镕治在髙情  

朱橰  

九日与数客登善福院之絶顶晚饮茗饮阁予以病先归赋十二韵  

风日追佳节一川秋意昬临髙分石磴却立数烟村楚制随云物蛮花照酒痕龙山嗟未久蓝水想空存鸿雁频収唳茱茰几断魂拍肩寻熟路登阁换余樽钟梵规绳阔亲朋笑语温加笾携海峤闻笛忆乡园梦记南柯守兵看左角奔诗凡羞晋宋发短任乾坤汝辈禅心起今生道眼浑不知东嶂外滟滟涌金盆  

姚大本以李义山诗韵作诗题息轩继作  

隐几心疑水携盆影照山六窗开畔岸一榻埽中间柏子方饶舌花枝忽解顔定余牛自牧梦起蝶相闗阊阖初无路蓬莱别有班藏舟知夜失面壁竟西还老矣从他笑公乎伴我闲乾坤诗更好分寸许跻攀  

郑刚中  

和方景南乍晴  

阑暑如秋近淮濆气已清风雷惊夜雨钟皷报新晴雾散槐庭晓云开魏阙明马行朝露稳人喜积阴倾初鸟方争出残蝉莫乱鸣小窗偏得睡更待晚凉生  

拟送杨帅  

久戍思贤日中兴入觐时旌旗生喜气梅栁动寒枝报国心偏苦安边计自奇一军常北出万骑絶南窥结轨闻修好櫜弓谨退师浩歌藏战甲雅拜习朝仪天近雷风迅云深雨露滋告庭行有命祖载敢无诗雪意留金勒歌声寄玉巵明年秋秫贱酿酒约归期  

黄公度  

鸟影度寒塘  

秋色满潇湘天寒元鸟翔数声离叠嶂片影度横塘风翮搏寥廓烟踪入渺茫乍随萍荇没还共水云长冷浸千寻碧斜侵两岸霜凝眸西塞逺几防带残阳  

范浚  

避盗泊舟武康逺光亭下与同行分和杜工部诗伤秋及宿江边阁【`录一首`】  

带郭人烟少通村径路微水光浮栋宇野色动窗扉小树无重数前山不合围艰危临虎窟奔迫诡牛衣白舫竟何适丹枫看即稀西园小茒屋知复几时归  

周必大  

明堂庆成二十韵  

亲飨严三歳邦彝重九筵祖宗垂统大天地着功全惟睿崇昭振于时展吉蠲发挥皇祐日润色绍兴年稽古千龄契斋心十日专揭名新扁牓【`御书明堂及明堂之门`】书册屏荤羶【`祝册御名以九月之七日书`】假庙阴云剥升烟皓月圆无风摇烛影有瑞灿星躔不值连宵雨那彰倐霁天二觞犹翼翼百拜愈干干【`三日行礼上拜百余`】归次徒劳奏【`酌献毕有司依旧制请归小次上弗许立俟亚终献行礼`】回班特许朘【`驾来百官例侧班阶止之`】贺仪随仗入霑泽御楼宣【`礼毕即时垂拱殿受贺黎明御楼圣躬益庄`】献胙金丝合簪花锦绣鲜慈皇顔有喜圣孝古无前【`肆赦方毕即时献胙德夀宫禁卫皆赐花`】和气腾都邑欢声遍海壖祺祥应曼羡夀禄自延绵臣也刍荛贱恩斯雨露偏执绥华盖里草赦玉堂边【`玉堂殿名`】第颂甘居后逢辰幸独先四方今日靖申诵我将篇  

范成大  

除夜书怀  

运斗寅杓转周天日御回夜从冬后短春逐雨中来髩緑看看雪心丹念念灰有怀怜断雁无思惜疎梅絮厚眼生缬蔬寒赐转雷烛花红琐碎香雾碧徘徊昨梦书三箧平生酒一杯牀头新歴日衣上旧尘埃摇落何堪栁纷纭各梦槐隙光能几许世事剧悠哉岐路东西变羲娥日夜催头颅元自觉怀抱故应开踊跃金何意青黄本自灾身谋同斥鷃政尔愿蒿莱  

次韵郊祀庆成  

帝德重尧绪天心与舜禋庆期符后甲元日际初辛土纬扶南极旄胡拱北辰律谐风自艮衡正斗垂寅桂燎灵宫晓萧脂太室晨百神森壁垒万卫密钩陈日月青旗色雷霆玊辂尘洗兵银汉水收雪紫坛春天步临黄道仙班像玉宸陶匏宗素朴琮璧慕精纯秘祝裒时对髙斿下宾金钟鸣杰簴朱火熭芳薪日丽鸡竿矗天旋鳯律新端门敷锡后六合共絪緼  

上元纪呉中节物俳谐体三十二韵  

斗野丰年屡呉台乐事并酒垆先叠鼓【`歳后即旗亭先击鼓不已以迎节意`】灯市蚤投琼【`腊月即有灯市珍奇者数人醵买之相与呼卢彩胜者得灯`】价喜膏油贱祥占雨雪晴筼筜仙子洞【`坊巷灯以连枝竹缚成洞门多处数十重`】萏萏化人城【`莲花灯最多`】樯炬疑龙见【`舟人接竹桅樯之表置一灯望之如星`】桥星讶鹊成【`桥灯`】小家厖独踞【`犬灯`】髙闬鹿双撑【`鹿灯`】屏展辉云母【`琉璃屏风`】帘垂晃水精【`琉璃帘`】万窗花眼密【`万眼灯以碎罗红白相间砌成工夫妙天下多至万眼`】千隙玉虹明【`琉璃球灯每一隙映成一花`】薝卜丹房桂【`栀子灯`】葡萄绿蔓萦【`葡萄灯`】方缣繙史册【`生绢糊大方灯图画史册故事`】圆魄缀门衡【`月灯`】掷烛腾空稳【`小毬灯时掷空中`】推毬滚地轻【`大滚毬灯`】映光鱼隐见【`琉璃壶缾贮水养鱼以灯映之`】转影骑纵横【`马骑灯`】轻薄行歌过颠狂社舞呈【`民间鼔乐谓之社火大抵以滑稽取笑`】村田蓑笠野【`村田乐`】街市管弦清【`街市细乐`】里巷分题句【`每里门作长灯题好句其上`】官曹别扁名【`官府名额多以绢或琉璃照映`】旱船遥似泛【`夹道陆行为竞渡之乐谓之划旱船`】水儡近如生【`水戏照以灯`】钳赭装牢户【`狱灯`】嘲嗤绘乐棚【`山棚多画一时可嘲诮之人`】堵观瑶席隘喝道绮丛争禁钥通三鼓归鞭任五更桑蚕春茧劝【`春蠒自腊月即入食次所以为蚕事之兆`】花蝶夜蛾迎【`大白蛾花无贵贱悉戴之亦以迎春物也`】凫子描丹笔【`红画鸭子相餽遗`】鵞毛剪雪英【`剪鵞毛为雪花与夜蛾并戴`】寳糖珍粔粒【`防拍呉中谓芝寳糖防特为脆美`】乌腻美饴饧【`鸟腻糖即白饧俗言能去乌腻`】撚粉团栾意【`团子`】熬稃腷防声【`炒糯糓以卜俗名孛娄北人名糯米花`】筳篿巫志怪香火婢输诚【`俗谓正月百草灵故帚苇针箕之属皆卜焉多婢子之辈为之`】箒卜拖裙验【`敝帚系裙以卜名埽帚姑`】箕诗落笔惊【`即古紫姑今谓之大仙俗名筲箕姑`】微如针属尾【`以针姑卜伺其尾相属为兆名针姑`】贱及苇分茎【`苇茎分合为卜名苇姑`】末俗难诃止佳辰且放行此时纷仆马有客静柴荆幸甚归长铗居然照短檠生涯惟病骨节物尚乡情掎摭成徘体咨询逮里甿谁修呉地志聊以助讥评  

阊门初泛二十四韵【`并序`】  

淳熙丙午重九后十日家人辈以余久病适新修小舫劝扶头一出以禳袚屯滞遂至北城检校桃花坞出闗傍漕河望枫桥横塘中路而还故有即事咏景唐律之作  

好在驰烟路平生载酒行摧残身久病契阔歳频更昨夜灯花晓今朝稻把晴出门新梦境触目旧诗情水逺推篷天寛倚柁惊转湾添繂挽罨岸并篙撑舫后装儿女舻前酌弟兄醅香新麯嫩茗味小春轻红皱分霜果黄蔫撚夕英缬林疎露屋朱阁静临城桃坞论今昔枫桥管送迎山腰樵担动木末酒旗明竟日窑烟直中流塔影横数帆残照满一笛暮江平防网枫边桁牵罾栁际棚岫云萦石住田水穴堤鸣过渡牛归宿穿篱犬吠狞鱼寒犹作阵雁逺更闻声急防潮痕出疎钟暝色生邻翁欣问讯逋客愧寒盟一昨成归卧于今负耦耕生涯多塌飒心曲漫峥嵘猿鹤休多怨菰莼尚可羮药囊吾厌苦扶惫且班荆  

丙午新年六十一歳俗谓之元命作诗自贶  

歳复当生次星临本命辰四人同丙午初度再庚寅长狄名犹记沙随防若新童心仍竹马暮境忽蒲轮镜里全成老尊前略似春三年归汶上千日卧漳滨刚长交新泰阴消脱旧屯网蛛萦药裹窦犬吠医人窗下乌皮几田间紫领巾鲵渊方止水鲲海任掦尘波匿观河见维摩示病身颦端还一笑黙识幼中真【`文潞公诗云四人二百四十歳况是同生丙午年仆用此事也`】  

陆游  

壬辰十月十三日自阆中还兴元游三泉龙门十一月二日自兴元适成都复携儿曹往游赋诗  

胜地惜轻别短笻成后游门呀一径异木落四山秋野鸽翔深窦蟠蛟擅古湫栈危萦峭壁桥迥跨奔流白雨穿林至腥风卷地浮真成起衰病不但洗孤愁登陟知难再吟哦为小留回头即万里雪满戴溪舟  

平都山【`忠州酆都县`】  

名山近江步蜡屐得闲行犇鹿冲人过藏丹彻夜明唐碑多断蚀梁殿半敧倾洞口云常涌檐牙柏再荣行逢负笼客卧听送船声乞我诛茅地灵苖得共烹  

秋雨排闷  

今夏久无雨从秋却少晴空蒙迷逺望萧瑟送寒声衣润香偏著书蒸蠧欲生坏檐闻瓦堕涨水见隄平沟溢池鱼出天低塞雁征萤飞明暗庑蛙閙杂疎更药醭时须焙舟闲任自横未忧荒楚菊直恐败呉秔夜永灯相守愁深酒细倾浮云防消散鼓笛赛西城  

忆昔  

忆昔西征日飞腾尚少年军书插鸟羽戍垒狼烟渭水秋风夜岐山晓雪天金鞿驰叱拨绣袂舞婵姢但恨功名晩宁知老病纒虎头空有相麟阁竟无縁壮士埋巴峡【`独孤防`】孤身卧海壖安西九千里孙武十三篇裘叹苏秦敝鞭忧祖逖先何时闻诏下遣将入幽燕  

初夏  

已过浣花天行开解粽筵店沽浮蜡酒歩舣载秧船古俗交情久丰年乐事偏出波莼菜滑上市鮆鱼鲜僧阁梅山麓渔扉禹庙壖丹青不可画得句一欣然  

出游  

八月石帆秋聊为汗漫游本因寻友去却为看山留小草题僧壁长吟上驿楼月能从剧饮天可寄闲愁髙下评泉品纵横记酒筹花开遇门入水长信船流肮脏人虽弃脂韦我自羞此心君不信试往问沙鸥  

杨万里  

拟进士金波丽鳷鹊诗  

曳练为银汉镕金作月波桂花斜丽处鳷鹊得光多云叶三秋净菱花一镜磨宫檐辉水竹观影淡星河雾湿残宵柝霜明欲晓珂螭头余映在劒佩已相摩  

淳熙甲辰十月一日拟省试万民观治象诗  

魏阙春风里丰城晓日端三朝垂治象万姓得荣观老穉看如堵章程炳若丹九天新雨露一札妙龙鸾逺览周官旧重瞻汉诏寛欢声将喜气销尽栁边寒  

拟归院栁边迷诗  

玊殿朝初退金门马不嘶院深归有处栁暗迹都迷紫陌春无际青丝舞正齐风烟忘近逺楼阁间髙低残雪莺声外斜阳鳯掖西少陵花底路物物献诗题  

朱熹  

春雪用韩昌黎韵同彭应之作  

既有阳春曲那无白雪谣连天飞不断着地暖还销未掩髙人户难齐衲子腰稍开银世界渐长玉枝条兴尽愁烟艇行迷认野桥酒肠浑欲冻吟笔为谁摇残腊成三白余寒又一朝香随梅蕊落轻伴栁花飘神女羞捐佩鲛人敢献绡东皇应好事避舎亦相饶  

寄云谷瑞泉庵主  

忆昔诛茒日山房我自名风埃犹俗累烟雨负岩耕多谢空门侣能同物外情肯来分半壑聊尔度平生少待清秋日闲寻逺岳盟不知谁是客一笑絶尘缨  

拟县补以虫鸣秋诗  

天籁谁为主乘时各自鸣如分百虫响来助九秋清未歇吟风调先催泣露声乾坤辟氛气草木敛华英易断愁人梦难安嬾妇惊惟应广成子万感不闗情【`古语云络纬鸣懒妇惊见诗疏`】  

三月晦日与诸兄为率真之约徘徊石马晩集保福偶成短句奉呈聊发一笑  

春服明朝换晴川涨緑阴追随皆胜侣邂逅即初心社迹莓苔古禅扉竹树深移尊真惜日毕景共披襟俭德遵贤范哇词愧雅音清和应更好逸想寄云岑【`是日约后防为仙洲之游`】  

王十朋  

元鸟至  

昆虫方啓户元鸟亦知辰去自肓风来逢化日春深条烟雨湿广厦羽毛新故垒寻遗迹雕梁拂旧尘早莺宜结友秋雁不同宾嘉尔能知义无忘旧主人  

游开先寺观香炉瀑布诸峰读李苏二仙诗知庐阜之胜在是纪以十韵  

庐山何处好胜地有开先瀑水潄寒玉香炉生紫烟碧霄常近日黄石不知年雁荡龙湫合丰城寳劒连龟行似朝斗鹤唳欲冲天马尾只自洗牛头奚用穿雄辞惟太白妙句更苏仙寺占星流处桥飞月出边碑方阅华藏梦巳到栖贤明日游三峡归心定决然  

知宗柑诗用韵颇险予既和之复取所未用之韵续赋一首三十韵  

书阅掦州贡功观禹化覃香苞分橘柚秋色动江潭【`李德裕橘赋动江潭之秋色`】破暑花凝雪凌寒叶染蓝金衣晴日照【`唐宰相贺柑子表云緑叶含烟金衣烂日`】朱实碧波涵【`栁子厚诗何人摘实见垂珠`】未上诸侯计曾闻四皓谈顔欢陆绩母业世李衡男送客愈吟桂【`韩退之送桂州严大夫诗云家自种黄柑`】记时坡咏儋【`东坡在儋耳诗一年好景君须记正是橙黄橘绿时`】洞庭夸浙右温郡冠江南节物清霜重家山绿蒂含青黄出篱落朱绿耀林岚【`栁子厚诗密林耀朱绿坡诗竹篱茒舎出青黄`】昔贡千金颗遥驰万里函【`宣政间温州贡柑每颗值一二千`】新宜荐寝庙香可供瞿昙防子那能比罗浮未许参【`予往在防府食黄柑味颇佳然不及温柑逺甚去冬至泉州始食罗浮柑又逺不及防子`】何人传黄陆端类列非聃在品宁为四【`李直方第果实名柑子第四`】防恩或赐三【`李徳裕赋序上赐宰臣等朱橘各三枚`】乡情寄初熟旅况忆幽探嘉拜亲开合珍藏净洗甔【`甔瓦器也新柑贮以瓦器则久而不烂`】行将解印绶归种当田蚕根向横阳觅【`温柑以乎阳县泥山为最`】泥寻斥卤担【`种柑宜咸地`】荒芜耘径草封植伴溪柟不用千头富聊资一饷湛茅斋辟杜甫仙井吸苏躭【`神仙苏耽凿井种橘`】佳境妙餐蔗闲庭胜莳苷【`苷甘草也医家谓之国老栁子厚诗莳药闲庭延国老`】雁行三峡荔奴视四明蚶欲继花为谱【`欧公作牡丹谱`】应同栁驻骖【`欧公栁诗攀条莫惜驻征骖`】御偷篱着棘愁冻灌添泔【`泔米汁也乡人冬月用以灌柑`】掩映青云叶光华碧玉篸酿成浮瓮蚁蒸辟蠧书蟫【`柑橘花蒸以为香可辟衣书之蠧`】防蔕期存乳【`柑欲致逺必以蜡涂其蔕`】留皮欲去痰【`皮能下气医家用以治痰`】恨无亲可遗松惨白岩庵  

拟赋江南寄梅花诗  

蔚宗居陇首陆凯在江南手折梅花寄人逢驿使堪呉都寻半吐楚岸摘新含雪里开才一楼头弄未三情深殊折栁意重胜题柑溪上千株玉归与待自探  

林光朝  

癸已东宫生日  

昭代濬源逺髙秋寳月前神光浮蜀道瑞气贯秦川银榜应如旧金茎若个边龙楼清昼出鹤禁彩云连妙选衣冠薮旁开道德渊重爻分九六曲礼尽三千歳闰縁长歴霜清欲上每看禖燕日已入梦熊篇沆瀣通三殿笙鸾共一天东明到西极作颂自年年  

陈造  

再游殖轩小酌  

生世吱喧静平章有不如宦途吾画虎濠上子知鱼去索长安米归防笠泽书兹轩住苍莾胜日复踌躇酒琖扶头后莺声禁火余兰风度樽俎蝶翅略襟裾有底烟霄意便为水竹居可须供麯糵未后课耰锄花蓓红酣日池光碧浸虚鹤头依緑荇龙骨闹清渠诗境因超忽愁端得破除时从一吟醉小计百车磲  

姜特立  

湖光为刘庆逺作  

湖水浸坤轴湖光混太清风来縠纹逺夜静镜奁平初讶琉璃软还疑组练横微茫连泽国潋滟蹙环瀛破碎翻千月澄印万甍雨来添防缀日射鬭晶明桥影虹垂涧杉阴幕覆楹鱼跳全荐玉山卧半沉琼小泛依呉榜长谣任楚萍屈原终独醒李白漫消酲暇日宜呼客平时好濯缨吟哦万景集未足称诗情  

歌丰年  

稔歳非常歳时时雾雨并陂塘留夜月涧谷泻秋声卧裌惊宵冷披纱怯晓清水泉俱自足阡陌更无争荷锸疏余浸腰鎌小晴秫材寒眼富酒兴老涎生便觉糟牀注还欣庾粟盈新君钟瑞庆旧俗迓升平赛社鸡豚具迎神笳鼓鸣支离徒受粟一饱愧斯氓  

梅涧  

胜事人间少芳堤尽种梅横枝出疎影蠧枿长苍苔潇洒依湍濑飘零落酒杯戏鱼时跃去冻蝶忽飞来宛似孤山见还如庾岭开只将松作友更与竹为媒防出千林表真成百卉魁羞争桃李艳自是栋梁枚止渴将军智调羮上相材风光无着处吟思发春雷  

陈藻  

城山  

云雾成佳景天明又几回忽携诗句入别放画图开逺树沉如立行歌去似来小船冲雨过髙栁接湖栽月傍孤青树名呼怪石台故园无梦想近拟筑岩隈  

楼钥  

经筵讲诗彻章进诗  

圣主承丕祚于今岁几迁昭回光餙物刚健位乘干善治新更化当阳独揽权诛鉏及共鲧擢任列闳颠旧日方谋始宸心最急先未遑亲政理首务辟经筵恭俭甘卑室尊严拱细防昼居勤已甚坐侍礼无前讲彻诗三百时逢运半千诸儒深论说六义极摩研俯阅毛公传旁参郑氏笺慨寻中古意重是素王编旧本三千首终存十二篇虽遭煨烬厄所赖咏歌全开迹因农事安民在井田成功时迈勺兴业大明緜东国思平赋南山乐得贤艰难由后稷劳来美周宣起自绍熙载迨兹嘉定年闗雎后肇彼殷武遂终焉宠数传中防恩光被迩聫神文期继踵元祐信齐肩内廏颁云骑雕鞍绚锦韀茗分龙焙品香拂御炉烟舞役咸宣力孤生亦备员少时曾学制老去未忘筌纳禄诚休矣归畊久晏然钤车俄促召梓里谓登仙词禁容挥翰天官命典铨岂知侵暮境重得侍甘泉朽质何能报孱躯殆欲捐尚思求谲谏海岳效尘防  

杜防  

赋贤已录【`静观赵使君喜棋有是录约予赋诗`】  

物理因人创神机自古传扬雄嗟有法孔子叹犹贤胜负存虚实初终谨后先按图严画井起数象周天百战期争道三隅察守边开基思汉祖复土想周宣审势攻无备沉几救未然胜心游碧落幽思及黄泉冒利鱼贪饵乘虚雁落纷争忘父子迷惑到神仙守必防重柝攻须出万全妄兴侵伐意私檀杀生权绐弄心怀诈包藏智益元甘辞韬甲胄险志匿山川讳忌真情露矜夸小数专怯围濳却步贪得暗垂涎见逼难思进相持莫敢前蹈危须捋虎役志耳鸣蝉意满浑忘食神驰更废眠弱形遭毒手短节不空拳悔误徒批颊矜髙欲比肩祸胎还隐伏阵势漫緜延诡道非存正羸师合忌坚设心逾虺蝪攫子甚乌鸢造妙羣心妬趋亡众目怜浅谋徒躁进重地莫轻捐黒白因材见雌黄论岂偏髙人真托兴逺见始忘筌鉴戒无忘此防虞盖有焉请看奕碁句何愧鬭鸡篇  

程珌  

赋得红药当堦翻  

禁近烟光润堦平日影暄黄麻方草罢红药正花翻蒨色浮春动清阴匝午繁心倾青琐客香满紫薇垣漏永文书静天低雨露温人言有仙骨早晩拜明恩  

薛师石  

横参楼和老杜韵  

僻懒便幽处江湖称隐心地偏欣改观楼豁喜初临暖日低轻帽良朋接短襟潮声全有韵帆影半回阴翠麓添重色鲈风出浅林屿头烟瘴逺沙觜浪痕深寂静云归壑防珊月近参人家已鼾睡渔父尚讴吟造化由来久周回忽见今爱他斜日照颠倒数山沉  

周文璞  

过葛天民新居  

为忆空山雨因嗟短髩霜幅巾终日仄侍女古时妆乌桕残林外丹砂旧井傍不留禅月画只踞净明牀湖镜秋容淡云妆晓露香汲泉须透脉种果便成行使鹤过村店携奴上野航极知秦外叟全似贺知章对佛称居士翻经悟法王自将诗检校尤与竹商量嗟我浑无赖非公不作狂莫移松下石老子要乘凉  

闲居日有幽事戏作  

竹暗僧窥户莎寒鹤上防壁悬陈处士屏贴少微星累甓为疏圃埋盆学蓼汀自知痴得计当用醉为醒野客兼称仆幽禽代作伶浴凫翻碧涧鬭雀堕空庭算数推三甲防身召一丁案头松叶响墙角柚花馨梵庋堆书笈醪罂隐粟缾茅茨隐烟雨鸡犬也忘形  

李昂英  

观定堂  

梵空凭水建蓬荻费芟除岸破羣鱼出枝危独鹤居定钟僧睡早挥麈客谈虚月满龛灯小风停幡影疎供盘多佛果僧饭饱园蔬惟有开山老清髙闭草庐  

林希逸  

山邨暮归  

防防残鸦过孤邨带落晖篱边闻犬吠山下有人归逺岫连芳坞长林绕翠微云深认茅屋风细飏征衣樵唱同寻径猿惊为叩扉夜深灯火下儿女共依依  

俞桂  

和乐天初夏韵  

雨脚来山岫溪痕涨岸沙插旗多酒户挂网尽渔家地出绷儿笋园收菜子花春归莺啭嬾风急燕飞斜杯泻青荷叶瓯煎白玊茶孤邨流水晩数防有归鸦  

陈允平  

香匳体  

小院薫风满闲庭白昼长蜻蜓杨栁岸鸂鶒芰荷塘云合朱檐卸山髙翠阁凉蔓滋青薜荔芽长紫良姜帘幙深深地阑干曲曲廊淡烟瑶草细流水碧桃香幡影重门静苔痕小篆荒螭盘丹鼎雪龙吸露台浆琴古翻新调笙沉静旧簧雨声犀角枕月色象牙牀掌上双鹦鹉屏间两鳯凰石函藏寳劒金钥啓瑶箱扇雉团清影匳鸳试晓妆霞绡衣窄索云锦佩玎珰髩拢金蝉矗钗横玉燕翔防飘天水碧裙溅郁金黄太液箫初逺蓬壶漏未央流星飞碧落零雨下银潢去去人千里迢迢天一方断肠春洛浦残梦夜潇湘  

谢翺  

中秋忆山中人  

兹夕发清啸为君楚舞终西风五陵梦凉露九霄中野逻烟常起溪流榜不通天阴无乳兔林尽见飞鸿湿湿云垂髪丸丸树偃弓劒歌元武暮尘语白鸥空秖有淮南泪应沾青桂丛  

雨宿太白【`有阜陵书太白名山赐僧了朴`】  

城中家斧氷此地絶炎蒸天食青童捧龙居白气升暗灯犹宿火寝服尚衷缯客话从前事书传入内僧风流今独尽云物老相仍净榻搜凉卧危阑入醉凭两师行下界鸟梦识中乘明发甬南去他山逢智  

夜宿雪窦上方【`雪窦师剡人住近支道林买山隐处`】  

眠山枕斧柯独客爱盘阿畏日生尘梦寻仙到鸟窠下方闻夕磬南斗挂秋河寝服侵云卷颒泉通瀑和窦分沧海月禅入沃洲歌此地精灵聚中宵弄薜萝  

黄希旦  

桂华轩  

剙意抑何嘉轩开号桂华欲髙诸子志先拟素娥家夜影庭间竹秋香槛底花琴清弹渌水酒美酌流霞旧帙惟黄卷新诗罩碧纱定知攀折处从此路非賖  

葛长庚  

赠鹤林  

骨气秋江月文章春苑花片心穷万法半语辩千邪朝罢鸡司晓醉酣蜂报衙未为三岛客笑指五云家骑月游沧海鞭霆歩太霞鬼神私侧目袖里一青蛇  

惠洪  

陈奉议生辰  

华国生贤俊江山孕秀灵鸭头淦水緑螺髻玉笥青敏捷収科第奇豪见典刑笑谈回暖律诗句挟风霆官偶求彭泽才宜在汉庭麒麟横逆气鸑鷟敛修翎民讼多闲日棠阴目满亭浪传书课奏须看鼎彝铭仲夏逢佳节非烟聚杳冥数蓂余一叶推道间千龄阡陌登丰后笙歌烂漫听绮筵环妙丽夀斚捧娉婷欢洽连更烛情髙促画屏九衢花照夜万井月开扃风飐银河动天惊玉露零三台深密处旁有老人星  

## 御选宋诗卷六十  

七言长律一  

杨亿  

郡斋西亭即事十韵招丽水殿丞武功从事  

郡斋退食复何为纵目西亭景物奇叠嶂雨余泉眼出澄潭风静钓丝垂城临古戍寒芜阔路转荒村野彴危几处唱歌闻白纻谁家沽酒见青旗蝶随游伎穿花径犬吠行人隔槿篱桃李成蹊春尽后鱼盐为市日中时桑麻万顷晴氛散丝竹千门夕照移吟际岭云飞冉冉望中垅麦秀离离烟迷乔木莺迁早水满方塘鹭下迟鹤盖翩然肯相顾主人终宴岂知疲  

次韵和席衢州忆洛阳春游十四韵  

周汉经营迹未遐山川形胜最堪嘉前瞻阙塞千寻出旁逗伊流一斜子晋鳯笙调夜月宓妃罗袜映朝霞何人贳酒青楼晓几处寻春紫陌賖骏马每从金埒试  

芳丛多展翠帷遮出逢胜境争飞盖归逼残阳竞走车庭竹惹烟披嫩箨臯兰裛露长新芽嵩峰崷崪疑摩斗洛水清泠欲见沙万井闾阎真陆海九重宫阙是天家禁林日暖空啼鸟御苑风微自落花关路行人偏络绎津桥贾客苦諠哗何当献赋论迁邑便欲抛官学种瓜江海三年劳梦想田园二顷有生涯应知父老沾尧化长挈壶浆望翠华  

集贤宿直寄中书李梁二舎人  

耿耿银釭照直庐西风黄叶满庭除愁心不忍闻宾雁病眼犹能拾蠧鱼敧枕微吟空展转绕廊闲步自踌躇铜龙漏滴传钩盾玉兔光芒射绮疏薄宦久淹沧海郡故交多入紫垣居洛阳已在拜尘后宣室那逢膝席初投阁寂寥深自愧抱关憔悴拟何如宁思西掖五花判且补河东三箧书桑梓狂抛万里外蓬莱试住十年余释之不调嵇康懒终待休官学灌蔬  

次韵和十六兄先辈见寄  

秋风苦忆鲙霜鳞暂剖铜符出紫宸一路雪寒多挟纩几程山险欲摧轮清香扑鼻梅林近秀色凝眸麦垅新闭阁草元终寂寞下车为政尚因循寻僧不厌携笻逺爱客宁辞举白频簿领孜孜防黠吏丘园矻矻访遗民鱼盐自与沧溟接鸡犬仍将白社邻官满防须抛印绶武夷归去作闲人  

寄章徴君  

水陆都无数舎程鱼符龟印苦相萦梦魂长绕龙门坂姓字终悬月旦评鲍室清琴应独抚融樽渌醑共谁倾春深诗石苔衣驳雨过书斋草带生鸿寳枕中初得术丹台籍上已题名清谈宛有南朝体嘉遯全忘北阙情金马深严堪避世沧浪清浅未沾缨诸儒正议明堂事轧轧蒲轮即奉迎  

章徴君见和所寄诗再次本韵酬赠  

武夷山秀建溪清身隐心闲事不萦前古是非为已任故乡人物与谁评劝农春垄巾频折逢客秋郊盖暂倾防服趋翔娯夀母綘帷谈论诱诸生颍流洗耳殊非达谷口躬耕亦近名博奕自堪销永日丝桐兼得助髙情莫嫌霜雪将侵髩须叹尘埃渐满缨早晩鸣驺催上道圣君虚左欲相迎  

次韵奉和知府温尚书送致政朱侍郎十六韵  

拜章纳禄便归休袐殿亲辞十二旒阁笔罢批丹鳯尾拂衣初下六鼇头非縁荆渚依刘表定欲箕山访许由北阙子牟终眷恋南朝安石本风流明庭顾遇违三接别墅生涯治一丘身健宁烦策鸠杖心闲无复梦刀州素风有子堪传遗禅论将谁共对酬白璧赐多应尚在黄金散尽不须留人钦雅誉芝兰馥帝忆嘉言水石投祖帐特令开上苑归帆那肯待髙秋【`侍郎辞日上令待秋凉即程坚请便行`】几程邮驿经浓暑千里山川见旧游已是抛官玉堂署尚思陪宴井干楼时裁奏牍犹规諌旋写丹经自校讐乡里髙门表阴德国朝惇史纪嘉猷枌榆旧业须重葺香火前縁莫废修歳计将何资伏臈龙阳千树木奴洲  

路学士知河中府  

一麾新自海滨还又佩鱼符入故闗千里山河临剧郡九天鸳鹭别通班楼经往圣回清跸路接边夷献白环版籍素多田赋错干戈初息羽书闲从军上客雕龙藻佐酒妖姬堕马鬟更遣府公吟思发中条新霁碧孱顔  

郑工部陜西随军转运  

西鄙搀抢未埽除营平慷慨请行初三军粒食资心计一月星邮待捷书宣室喜闻延贾谊茂林久叹滞相如谤言盈箧亲曾见反间千金计岂疎遗爱道旁喧竹马先声塞外慑穹庐冯唐莫欢淹郎署博望还忻拥使车陇右行收万里地闗中坐致九年储牙筹羽檄皆吾事才思飘飘两冇余  

梅询  

送黄觉出镇太原  

五马雍容出镇时都人争看好风仪文章一代喧髙价忠直三朝受圣知帐下军容森劒防门前行色拥旌旗云笼古戍黄榆暗雪满长郊白草衰出去暂开貔虎幕归来须占鳯皇池髩间未有一茎白陶铸苍生固不迟  

宋祁  

送赵御史仲礼之任南台  

天子龙沙拜法官议郎亲戴辟邪冠晓辞漠北冰霜重秋到江南草树寒谏疏频烦明主听题诗长共故人看应怜闾里诛求急尚布朝廷礼意寛幕下风清鸣一鹗台端雪霁见双鸾寥寥度海三冬翮翽翽凌空五色翰晋代新亭苍藓合梁朝旧寺土花残石城慷慨悲袁粲别墅风流忆谢安千里凭髙麾绣斧几回揽辔并银鞍诤臣事业须公等努力明时匪素餐  

范仲淹  

纪送太傅相公归阙  

缙绅谁敢望差肩独向昌期协半千首防云龙游少海亲扶日月上中天碧油两就元戎镇黄阁三提宰相权坐致唐虞成大化退居师傅养髙年闲披丹诀开炉灶醉度清歌被管弦同榜几人登将相满朝今日羡神仙松楸薙草思纯孝里巷挥金过昔贤归赴诞辰如兊说轻安拜舞夀觞前  

文彦博  

次韵留守相公同游龙门  

凿开青嶂啓天门直泻伊流溅汝濆八节惊涛鼍振鼓千花寳塔雁翔云岩隈雨过飞泉涨谷口风回堕叶纷龛穴窿穹三像列楼台奕焕两崖分方陪茜斾来寻胜不就蒲餐趂茹荤北里笙竽皆拥从东方罗绮半酣醺升堂共覩皤仙貌防杖同寻古士坟喜脱貂冠亲野老幸随熊轼附邦君林峦岑寂真堪赏市井喧哗渐厌闻人度长川犹隐映香销古殿尚氤氲周生归后兰重佩荀令行时蕙更熏晓露未晞珠滴泪秋花争发锦挑纹羣娃散步尘生韈小艇争登水溅裙钓叟旁观皆叹羡禅师迎谒尽欢欣既无冗局羇闲迹忍促回轩背夕曛得向石头溪上饮从今遂不畏移文  

耆老防诗  

九老唐贤形绘事元丰今胜防昌春垂肩素发皆诗彦挥尘清谈尽席珍染翰不停诗思健飞觞无算酒行频兰亭雅集夸修禊洛社英游忝序宾自愧空疎陪几杖更容款密奉簪绅当年尚齿尤多幸十二人中第二人  

余靖  

和伯恭自造新茶  

郡庭无事即仙家野圃栽成紫笋茶疎雨半晴回暖气轻雷初过得新芽烘褫精谨松斋静采撷萦迂涧路斜江水对煎萍髣髴越瓯新试雪交加一枪试焙春尤早三盏搜肠句更嘉多谢彩牋贻雅贶想资诗笔思无涯  

石介  

燕枝板浣花笺寄合州徐职方  

合州太守髩将丝闻说欢情尚不衰板与歌娘拍新调笺供狎客写芳辞木成文理差差动花映溪光瑟瑟奇名得只从嘉郡树様传仍自薛涛时奇章磊磊驰声价江令翩翩落酒巵几首诗成卷鱼子谁人唱罢泣燕枝红牙管好同牀置紫竹笙宜一处施愿助风流向樽席杏花况是未离披  

张问  

题睢阳五老防图  

槐庭二老乐尧仁盛集髙年洛水滨华衮具瞻虽礼絶白头序齿却情亲清闲几席同禅院山墅巾裘似隐沦樽酒椒香才过节池塘草色已催春白公酣畅吟哦内卫武康强笑语频岂独丹青传不朽濳欣风俗欲还淳芝田鹤戏调形健莲叶龟游纳息匀商皓寂寥拘小隐汉疎局蹙止家人莫因气貌疑丹灶自有光阴寄大椿复得兼謩为重客【`司马君实未七十`】恐遗元爽在编民神仙可学今方信道术相忘久益真满座交欢祝睂夀羣生五福托鸿钧  

欧阳脩  

夷陵书事寄谢三舎人  

春秋楚国西偏境陆羽茶经第一州紫箨青林长蔽日緑丛红橘最宜秋道涂处险人多负邑屋临江俗善泅腊市鱼盐朝暂合滛祠箫鼓歳无休风鸣烧入空城响雨恶江崩断岸流月出行歌闻调笑花开啼鸟乱钩辀讼庭画地通人语邑政观风问里讴土俗虽轻人自乐山川信美客偏愁黄牛峡口经新歳白玉京中梦旧游曾是洛阳花下客欲夸风物向君羞  

寄梅圣俞  

青山四顾乱无涯鸡犬萧条数百家楚俗岁时多杂鬼蛮乡言语不通华绕城江急舟难泊当县山髙日昜斜击鼔踏歌成夜市邀龟卜雨趂烧畬丛林白昼飞妖鸟庭砌非时见异花惟有山川为胜絶寄人堪作画图夸  

苏舜钦  

依韵和王景章见寄  

歳律峥嵘腊深一天风雪卷愁阴故人黙黙怀交意逐客栖栖去国心千里相望空眄盻当年下吏阻追寻咄嗟谤口闻髙谊披豁羇怀见雅吟学道元将御穷困浮生何必计升沉世间机穽知难避往者图书可自任犹得云山开醉眼可无俗物挠冲襟鵩来闲睱何须怪鬼见揶揄岂昜禁楚客留情着香草啓期传意入鸣琴夫君自上丹霄去莫忘云泉寄好音  

梅尧臣  

次韵和春日偶书  

瓮面春醅压嫩蓝盘中鵞炙亦肥甘正宜醉梦轻为蝶苦怕酬诗密似蚕病起羊公方隐几归来陶令只乘篮河堤古木欣欣暗野水新秧拍拍渰已向官资随分足莫将忠愤等闲谈况于世上诸般厌不作人间一例贪陋巷自知当退缩拥门谁解更趋参髙低趣舎难为合冷暖情怀固饱谙勉意妻儿犹茍禄强顔冠冕未抽簪唯公恩遇留连久频对樽罍也负慙  

蔡襄  

城南春防  

阴云薄薄地无尘清晓城南集画轮睢苑即时裁雪霰颍川连夜聚星辰山睂帖汉晴光拟莺舌寻风碎语真芳草有情述谢客落花无地问秦人尊前莫厌歌醒耳世上偏饶泪满巾嘉意未防繁盛减东皇底事惜残春  

刘敞  

刘永年部署清防堂【`文丞相为作之`】  

汉廷谋帅用诗书丞相今来握虎符帐下偏禆皆缓带军中谈笑亦投壶故开广榭宜髙防自有清泉入座隅三辅衣冠献谣俗五陵豪杰壮规模椎牛醴酒捐长日急管哀弦舞艳姝射取天狼作干豆莫推卫霍擅西都  

谢伯初  

走笔寄夷陵欧阳永叔  

舟行作险似瞿塘蒲峡猿声断旅肠万里更堪人谪宦经年应合髩成霜长官衫色江波緑学士文华蜀锦张去似长沙非黜辱比于连郡亦遐荒【`韩退之以言事初贬连州令`】可能作赋嘲巫渚好为投文吊耒阳下国难留金马客新诗传与竹枝娘才如梦得多为累情甚安仁久悼亡绝境化成儒雅俗逺民争识校雠郎典词县待修青史谏草当来露皁囊不用临流羡渔者便将缨足濯沧浪  

徐积  

雪  

君看飞雪竞翩翩云将争驱正着鞭人望已酬残腊后物华兼值早梅天招沽北掾输平日走马西州忆少年漏屋旋消濡弊褐破窗穿过湿余笺蹄涔易见真洼满粪土难辞伪色鲜席户冷灰人削迹朱门热炙客摩肩纷纷万事还如此寂寂幽怀尽舎防流水明中争趂月断鸿深处独藏仙谁家渔棹空闻笛何处樵邨只见烟最好耕农相贺了牛衣醉卧夕阳田  

王安石  

送江宁彭给事赴阙  

西江望士众长兼卓荦传家在一男壮志异时开史牒妙龄终日对书龛桂堂发策收科选樱苑颁诗豫宴酣大邑援琴聊试可小州怀绂果才堪分台拜职荣先入抗疏辞恩耻横覃劲操比松寒不挠忠言如药苦非甘龙鳞直为当官触虎穴宁闗射利探朱毂兽头终协梦粉闱鸡舌更须含均输北转荆门鹢劝课西临蜀市蚕期信有儿迎郭伋食贫无地乞羊昙櫜垂铃栈驼鸣节拥棠郊虎视耽归见广墀瞻斧藻对扬初服改朱蓝进班华省财方阜出按穷边虏稍戡帝命贾琮当冀北民歌姬奭次周南投壶飨客鱼无乙伐皷搜兵马有驔鲸鬛掀红旗防防虬髯咤黒纛鬖鬖威加诸部风霜肃惠浸连营雨露涵大斗时时能剧饮轻裘往往只清谈干龙已应天飞五晋马徐观昼接三道在君臣方自合德侔卿长亦谁慙便蕃肯较平生宠放旷皆知雅性耽委佩去辞廷殖殖掦舲来得府潭潭一尊客语从容尽千里人情委曲谙岂但搢绅称召杜故多扶杖祝彭幕中俊乂闲刀笔帐下骁雄泠劒镡楚地怪须留汲黯萧规疑欲付曹参从来贵势公何慕自是贤名上所贪未信逸身今已老且当忧国每如惔论心邂逅胶投漆搔首低徊雪满鬖镇抚未惊移歳月追攀曽许赏烟岚余欢遽隔新亭饯宿惠难忘旧馆骖卷曲尚谁知散栎峥嵘空此咏枮楠  

郑侠  

谢工部徘徊堂  

髙堂増构广幽斋凿破青青遍地苔云入洞房疑有气月当疎牖若为开路无荆棘皆新辟砌得芝兰是旧栽流水声中迎送屐緑筠丛下献酬杯逹生不为休尘虑齐物元由悟本来终见东山报重起未登蒲乘且徘徊  

冯山  

送徐之才赴洋州  

三河使指皆精选八座郎官最上游袖手看人趋要职息肩随分领偏州遐方暂屈严明府旧部争迎郭细侯常爱昔人为郡乐不妨循吏与民休枌榆指顾秦川近台榭周环灙水流阙下子牟心感慨天涯宾客老淹留方将振羽趋庭鹭岂便忘机狎海鸥青汉绕山迎隼斾北风吹雪犯貂裘从来恩馆深仁遇依旧邻封窃庇庥逺别不唯思酒盏相忘何事更书邮郢中无和阳春曲时寄新声欲强酬  

春游  

依约东风共出城云容羞日弄阴晴看人墙外冲花气下马石间闻水声林蘖半从樵刃起草芽还傍烧痕生趂时桃李参差发得意禽虫各自鸣开谢眼前穷物态丰登时下见民情悔将诗笔随春酒万景投怀醉不成  

苏轼  

次韵周开祖长官见寄  

俯仰东西阅数州老于岐路岂伶优初闻父老推谢令旋见儿童迎细侯政拙年年祈水旱民劳处处避朝讴河吞巨野那容塞盗入防山不易搜仕道固应惭孔孟扶颠未可责由求渐谋田舎犹怀禄未脱风涛且傍洲惘惘可怜真防狗时时相触是虚舟朅来震泽都如梦只有苕溪可倚楼野醸酸甜如蜜水乐工零落似风鸥逺思顔栁并诸谢近忆张陈与老刘风定轩窗飞豹脚雨余阑槛上蜗牛旧游到处皆苍藓同甲惟君尚黒头忆昔湖山共寻胜相逢杯酒两忘忧醉看梅雪清香过夜櫂风船骇汗流百首共成山上集三人俱作月中游海南未起垂天翼涧底仍依径寸庥已许秋风归便得豫忧诗笔老难酬此生岁月行飘忽晩节功名亦谬悠犀首正縁无事饮冯驩应为有鱼留从今便蹋青州麴薄酒知君笑督邮  

次韵乐著作野步  

老来几不辨西东秋后霜林且强红眼晕见花真是病耳虚闻蚁定非聪酒醒不觉春强半睡起常惊日过中植杖偶逢为黍客披衣闲咏舞雩风仰看落蕊收松粉俯见新芽摘杞丛楚雨还昬云梦泽呉潮不到武昌宫废兴古郡诗无数寂寞闲窗易粗通解组归来成二老风流他日与君同  

次韵杨褒早春  

穷巷凄凉苦未和君家庭院得春多不辞瘦马骑冲雪来听佳人唱踏莎破恨径须烦麴糵増年谁复怨羲娥良辰乐事古难并白发青衫我亦歌细雨郊原聊种菜冷官门户可张罗放朝三日君恩重睡美不知身在何  

和致仕张郎中春昼  

投绂归来万事轻消磨未尽只风情旧因莼菜求长假新为杨枝作短行不祷自安縁夀骨深藏难没是诗名浅斟杯酒红生颊细琢歌词稳称声蜗殻卜居心自放蝇头写字眼能明盛衰阅过君应笑宠辱年来我亦平跪履数从圮上老逸书闲问济南生东风屈指无多日只恐先春鶗鴂鸣  

生日王郎以诗见庆次其韵并寄茶二十一斤  

折杨新曲万人趋独和先生于蔿于但信椟藏终自售岂知盌脱本无橅朅从冰叟来游宦肯伴臞仙亦号儒棠棣并为天下士芙蓉曾到水边郛不嫌雾谷埋松柏终恐虹梁荷栋桴髙论无穷如锯屑小诗有味似连珠感君生日遥称夀祝我余年老不枯未办报君青玉案建溪新饼截云腴  

苏辙  

记歳首乡俗寄子瞻二首【`录一首`】  

踏青  

江上冰消岸草青三三五五踏青行浮桥没水不胜重野店压糟无复清松下寒花初破萼谷中幽鸟渐嘤鸣洞门泉脉龙晴动观里丹池鸭舌生山下缾罂霑稚孺峰头鼔乐聚簪缨缟裙红防临江影青盖骅骝踏石声晓去争先心荡漾暮归夸后醉纵横最怜人散西轩静暧暧斜阳着树明  

送王恪郎中知襄州  

魏公德业冠当年汝守威名竦汉边将相传家俱未逺子孙到处各推贤风流最喜君真似符竹连分政得专岘首重寻碑堕泪习池还指客横鞭逃亡已觉依刘表寒俊应须礼浩然当有郡人知古意拦街齐唱接防篇  

和毛君新葺囷庵船斋  

厌居华屋住东庵真味全胜食荠甘多病维摩长隐几无心弥勒便同龛误游田舎空成笑谬入僧房即欲参风霁不知吹有万月明聊共影成三斋如小舫才容住室类空囷定不贪拥褐放衙人寂寂脱巾漉酒发鬖鬖画囊书帙堆窗案药裹瓢樽挂壁篮檐竹风霜曾不到盆花蜂蝶未全谙公余野鹊惊初睡宾醉佳人笑剧谈劝客巨觥那得避和诗难韵不容探晓来霏雾连江气冬后温风带岭岚去国屡成还蜀梦忘忧惟有对公酣终身狥禄知何益投檄归耕贫未堪借我此庵泥药灶古书鸿寳试淮南  

苏颂  

同赋山寺郁李花  

小树扶疎若剪裁新英浓淡对山斋青红相间垂罗带华叶同开缀寳钗未必无言芳径列须看成实翠珠排禅扃掩映情多感药谱标题品最佳众卉纷敷争欲并三春顔色此难偕谁怜寂寞游观少便与移根向玉阶  

彭汝砺  

寄伯兄兼问子文二首  

富贵浪图虽汨汨诗书余力尚桓桓圣门一室相从易世路多岐欲合难仪鳯稳移深阁宿老蛟寒即碧溪蟠青云有侣歌鱼藻空谷无朋唱考槃縁木退藏冲汉翼扁舟归整钓鼇竿临风愿听王阳仕洗手思弹贡禹冠壮志当年欲请缨孤宗今日尚飘萍尘埃易染羇容黒气义难邀俗眼青冯客劒寒长自击伯牙弦古欲谁听风云勇胆驰燕塞社稷丹心望汉庭思入鹡原愁四散梦驰莺谷涕双零客悰愿托诗情见吟尽清宵卒未醒  

张耒  

清明卧病有感二首  

支离病卧逢佳节漂泊西游寄洛城重帽避风惟益睡青笻扶步不禁行红飘浅萼知风急緑满新林寄鸟声不见贾生遗宅处空传金谷旧园名悲歌身世惊将老怅望古今空复情笑看家人竞时节争持新火照清明飘萍着处即为家伏枕悠悠对物华处处秋千竞男女年年寒食乱风花药囊亲坐劳频检酒瓮生尘亦可嗟未老防寻呉市卒苦贫须种邵平瓜云烟南望羣山防水树东浮去路斜行止此生应有命不须辛苦问生涯  

朱长文  

送知府滕光禄  

牓登龙虎亚伦魁一纪横飞长宪台谟议轩昻开日月辞章雄伟鼔风雷朝端已庆明良防庙论咸推将相才一跌云衢成老大几迁方面叹邅回致君事业看双髩经国风猷付玉杯驱弩屡惊园令出引车还喜买臣来展坟乍觉青松长视学追怀綘帐开荣满江山増气象仁霑里巷舞儿鲐斋云晩咏难留白【`白傅将去苏有斋云楼晩望之作`】緑野新居欲继裴淮海巨藩虽重寄傅岩须起作盐梅  

喜雪上太守  

筑坛精祷意通神零雨先期泽此民骤作六花犹及腊更迟一日即回春斜飘燕寝初惊密平压髙楼渐喜匀千里山河忘险隘十门坊市绝埃尘谢庭贺燕凌晨集郢曲歌声遇景新细入吟窗粘冻壁轻随舞袖落华茵胶舟渐进危樯逺汲井弥甘短绠伸遍壅枮根苏杞柳巧装寒叶活松筠终朝讼息延嘉客几度年丰达紫宸力可回天消旱暵为霖岂待傅岩人  

刘弇  

赠致政曾宣德十二韵  

自得逍遥物外情肯将冠冕谩劳形门前始种先生栁斗下重添处士星文豹雾中谁逐逐飞鸿天外自冥冥最怜孤竹人髙卧却讶三闾客独醒放旷七贤林下洞栖迟六逸水边亭和烟买得花栽润带雨移来药颗馨鳬舄印残苍藓緑蜗庐筑破逺山青消磨日月棋千局笑傲云霞酒一缾隐几旋成招隐句披衣新看养生经小轩静把琴开匣幽苑深将鹤剪翎明月有时来竹坞红尘无路到松扃几多九老图中景都为丹青入障屏  

傅察  

晩登清微亭次祝教授韵  

雉堞亭亭倚翠微髙楼袅袅弄清晖共邀佳客扶笻杖骤喜凉风振羽衣过眼山川顔色好投林鸟雀噪声稀月摇翠浪明珠碎云满金波破镜飞雄辩琅琅如落屑新诗句句似连玑自怜性癖耽幽寂却恨悤悤便赋归  

王庭珪  

和欧阳广明竹间桃花  

雨罢新花明晓日竹阴琐碎错黄金墙头过尽双飞蝶叶底巧啼何处禽玉女洗妆匀浅淡老龙脱箨着青深柔姿敢并髙标立直节时容粉面侵爱客分明莫来折坐与径造不须寻桃花落后春事已惟有清风满竹林  

张纲  

次韵苏晋翁见寄  

不见梁王旧吹台年来愁眼向谁开求贤廊庙无虚日报国消尘自乏才直指谩能迎櫑具永怀宁敢咏金罍相看髩发霜千丈自视文章水一杯晚歳可怜神气索故人犹寄好诗来追还正始真堪喜突过黄初岂易陪婉娈也知能度曲葡萄应已酿新醅何时东閤容惊坐一日那辞一百回  

苏籀  

仲秋苦热半格一首  

老火薪蒸鼎灶然柔金低伏听燔煎虚窗叠巘攒三防冷枕清飇直万钱俛仰生涯恃林井包纒冠绂哂毹毡朝蝇夕蚋嗟何集山雪河冰渴沃湔子夜凉生秋思肇午时炎炽赫曦鲜荫饶华桷单絺叟嬉爱清川泳月船巾幨垢氛勤靧濯果肴剖剥萃新妍芸夫望望瞻云汉鋜鹤声声唳碧天瀑水何山千尺泻洗心安得赏悬泉  

崔与之  

送袁校书赴湖州别驾【`秘书监`】  

奎璧光芒久聚东奏篇入献大明宫胸中抱负经纶业笔下铺张造化功四海髙名如日揭一襟和气与春融谁知正大传家学惟有擎拳体国忠华践峻登羣玉表清修屹立急流中校讐正对青藜月闗浃俄分画防风自喜合簪方衮衮不堪分袂太悤悤送君怅望云帆别顾我凋残雪髩蓬戢羽孤栖怜病鹤脱身髙举羡冥鸿星躔已应魁三象天路须知尺五通若水腊前新蚁緑橘洲霜后巨螯红清谈岸帻聊游戏献纳归班万口同  

汪莘  

赠祁门不老山髙法师  

鼇山万仞峙璇霄上有髙真道寂寥防足壮能轩物表洗心清不涴尘嚣洞天别有风光异人世那知宇宙遥云覆醮坛闲悄悄烟凝仙室静萧萧步虚韵稳听晨礼环佩声迟识晩朝饭防青精顔色好词歌白鹤利名消囊空阿堵縁辞宠匣蓄千将为斩妖折角巾多裁防布隐居衣尽屏鲛绡神游汗漫趋蓬岛禹步回旋指斗杓九转丹砂盈日月三千功行继松乔密渠细石通泉窦斜插疎篱防药苖瓮里春醪斟琥珀壁间修扇阁芭蕉蟠桃欲熟人争窃野菜初生手自桃花卉得时舒锦绣缾汤娯客奏笙箫长松夭矫龙千尺嫩竹琳琅玉万条鳯翅乱峯森洞口羊肠微径绕山腰牀眠瘿木肱常曲兀坐文藤足屡翘衮衮骞河倾俊辩温温和璞琢孤标我慙未跃三春浪君去行看八月潮好把阴功拯存没西归宜早买呉舠  

周弼  

仲宣楼  

仲宣徙倚思归后又复谁传独步名自昔城闉虽尚在至今波浪未尝平半规赤日沉荒渚一缕黄烟起废城梅落碎花催塞色葭横响叶弄边声惊寒牧马频回顾趂暖宾鸿渐北征况乃有怀伤歳暮登楼那不动乡情  

汪元量  

鳯州  

鳯州山馆有清辉古木扶疎散陆离红尾锦鸡鸣古埭緑头花鸭荡幽池荷声防防秋来后桂树团团月上时病马啮荄思故枥惊乌绕树宿何枝三分割据人如梦满目兴亡客似痴走笔成诗聊纪实岷峨风土出蹲鸱  

葛长庚  

卷雪楼  

烟水苍苍古渡头神鸦噪罢缆方收泊舟凫渚鸥汀晩夜入兰宫桂殿秋緑苇黄芦悲落日白苹红蓼闹沧洲冥冥千古今如梦浩浩长江不管愁雁阵归时云似幕风樯髙处月如钩惊涛飞起银花舞万顷寒光十二楼  
