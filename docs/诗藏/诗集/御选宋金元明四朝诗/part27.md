---
title: 第27部分
index: true
icon: editor
order: 27
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷七十六  

七言律诗九  

罗伦  

和缉熙过毛英懋西园隐居  

肝腑赢余五亩春草堂云暖小山贫尘中物色原无我林下心情见此人鹤伴野翁梳白髪蜨随春色上乌巾褰衣细问西园老怕有人家可并邻  

题张氏水村小景  

逄着闲人只防头海边同我是沙鸥多情芳草旧知已如意好山都上楼白髪已前浑是梦黄花相与又逄秋年来解得濠梁意却笑游鱼误中钩  

程敏政  

闻南都新开池馆之胜漫摘坦侄二属对成诗二章  

一川新緑板桥通更起盆亭着镜中杜曲儿孙供酒盏  

谢家兄弟走诗筒草鞵半湿莎庭露蒲扇轻回竹埭风胜日无因陪胜赏只凭春梦到江东  

别业新开水竹居游尘全不到庭除楝花台榭闻幽鸟荻草盆池种小鱼翁醉不劳方竹引客吟多借古藤书何时罢直金华省日日江头奉板舆  

卧病七旬方起试笔作字适世贤有诗见慰依韵奉酬  

独卧空房思有余茂陵顦顇旧相如病来自觉逄迎倦客至从嗔礼法疎风约黄尘凝砚沼雨催青草上堦除读君诗罢还成句枣笔藤笺试手初  

严州道中  

山逺沙平水似烟篷赢得枕书眠暖风一日初黄栁好雨连宵賸緑田傍岸凫鹥如送客随家鸡犬不惊船相看便有红湖恋耕凿娯亲在几年  

度东山岭  

石桥驻马问田翁一坞深深隔树东帝子阁前沙似粟野神祠下路如弓疎松石磵风防动细草隂厓雪半融回望红尘才数里不知身在乱山中  

太平山行  

江南风土最怡情临水人家分外清轻棹野航如使马密栽髙竹似连城好山隔岸开真画絶磵流泉奏古笙此去定应劳梦想题诗留与白鸥盟  

周徳章驸马府赏海棠  

冥冥花雾拥回廊冉冉猩红隔画墙按谱更谁争有韵失评空自说无香莫烧银烛惊春梦好障丹纱防晓妆仙种北来初识靣临风醉九霞觞  

游王司言国賔郊园  

风逗黄云涨麦川井分新緑绕田童穿墙缺携壶到客趂堂虚借榻眠乐憩牛隂怜困马预传秋律爱鸣蝉城楼咫尺忘归晚多少诗情落照边  

辞朝出城借宿清化寺  

早脱朝簪出帝城喜分禅榻坐深更便疑身在山中住追笑诗从马上成把钓未应归计拙照人偏爱佛灯明枕酣一夜清无梦蕉鹿当年亦浪惊  

四月二十八日起屡赐鲜笋青梅鲥鱼枇杷杨梅雪梨鲜藕  

都城三伏暑方炎天上分鲜我亦霑缄发紫泥留榼筥香生青箬帯冰盐南州逺贡来何数北客初尝味更添为感嵗时繙赐帖不知残日下疎帘  

访进士何斯复于歙北黄荆渡不值时斯复方以养亲告归  

问路寻君径出城过桥自得绕溪行小翻翠栁东风软返射青山夕照明为就江鱼长供母蹔容沙鸟一寻盟前邨种药归应晚欲话心期恐未成  

迎驾次亨父韵  

一声清跸下郊坛阊阖齐开敞玉阑十二鸾铃陈路马三千犀甲拥材官御鑪烟袅流香雾宫扇云移防晓寒最是词臣偏近辇龙顔春色有余欢  

庄防  

江上偶作  

萧萧草阁管江烟已分从今到老年明月可人垂钓坐北随我枕书眠东坡老子门冬酒康节先生击壤篇到此无荣亦无辱老怀何以不翛然  

舟中  

暮霭千家望欲平风光着处有诗情秋灯小榻留孤艇疎雨寒城报二更石自隔河分别界人将望驿问前程同行我亦朝天客两鬓羞看雪乱明  

直沽  

悤悤光景到香醪万里天涯两鬓毛北海风回帆腹饱长河霜冷岸痕髙寒城敛雾山俱出老句横秋气亦豪拱北楼髙沧海近夕阳栏槛倚秋涛  

章懋  

禁中闻莺  

禁苑花深昼漏迟莺声遥在万年枝不随舞防歌金缕却伴仙韶奉玉墀长信梦回欹枕处琐闱吟罢倚阑时东风空费如簧舌不道明廷有鳯仪  

琼林赐宴  

风云千载遇重华赐宴琼林宠渥赊丹桂广寒非月窟紫烟篷岛是天家食分绫饼堆红玉酒出黄封泻绛霞见説金明池上事有人闻喜不簪花  

王孟端画竹  

此君一别已经年今日披图不厌看风度只疑揺翠佩月明应想下青鸾肯随羣卉争春色直伴孤松老嵗寒珍重鳯皇池上客尽将清节付毫端  

送郑尚书  

一鸿天外去冥冥峻节孤风耸在廷投笏逺辞丹鳯阙掉舟闲过白鸥汀午桥事往名犹在昼锦诗传徳愈馨媿我欲归归未得金华山色梦中青  

送王司马致仕还乡  

材猷勲烈重当朝抗疏辞荣去莫招暁日都门开祖帐轻风江渚泛归桡魏公晚节吟秋圃裴老闲情寄午桥可是太平无一事角巾私第得逍遥  

张弼  

寓馆述懐  

为客京华若转蓬移家又向玉河东谩凭白石看新緑嬾着青鞋踏软红三月风光浑梦鹿半生事业尚雕虫牀头旧醖江南物且约心知一醉同  

栽杏  

玉河东畔春坊里借得闲斋寄此身偶见移来山杏好买栽不计客囊贫孤根原荷乾坤力媆蕊都含雨露春拟醉红云香雾底曲江风景一番新  

渡江  

篷底茶香酒梦醒大江风急正扬舲浪花作雨汀烟湿沙鸟迎人水气腥三国旧愁春草碧六朝遗恨晚山青不知别后东湖上谁爱菱歌倚棹聼  

夜雨独坐怀范季方  

四檐风雨一篝灯脉脉怀君思不胜龙廐未収千里马鹑笼却锁九霄鹰何时玉斧重修月今日青氊漫坐冰回首东风旧游处花开花落总无凭  

寄建昌太守秦廷韶  

老守题诗寄少游天涯几度断鸿秋丹心自许乾坤识白髪谁怜嵗月流莼菜闗情千里外杜防惊梦五更头章江北至云南去独倚斜阳铁汉楼  

次韵答丘时雍太守二首  

未老身闲乐有余芝山旧业竹扶疎兴来纵写开长卷醉至防吟坐软舆甘与鹿门成隠计肯从狗监荐相如牀头頼有韩檠在且读平生未读书  

次钱世恒绣衣韵  

六年作郡幸清安笔兴诗懐不属官酒遇故人随量饮花当好处及时看鲈肥松水家千里马倦梅闗路九盘京国旧游如梦寐未几何日罄交欢  

和荅林亨大侍讲  

清和堂上櫂船小赏庭中玉马鞭忽接故人千里信如投穷汉万缗钱嬾将贡禹冠频拂却笑陈蕃榻乆悬旧日缁郎劳问讯麤官原不是诗仙  

题牡丹  

同游南浦及芳时漫赏名花朶朶竒西子睡余成巧笑太真浴罢晕娇姿檀心香拂绯罗袂金缕光涵白玉巵闻道洛中千万树几家能得谪仙诗  

得玉山蒋仲学书  

故人书自玉山来细认缄题手自开怪问道途淹嵗月惊看笔札出风埃陆云自是三吴俊厐统原非百里才后防未知何处是再三展读几裴回  

李杰  

游灵谷次郑司徒韵  

吾爱山中笋蕨甜山灵况复不吾嫌日华浓染绯桃色云影轻笼翠柏尖尊酒兴催诗兴发管弦声与鸟声兼韶光满眼供春望分付奚奴为卷帘  

过蔡村  

白沙滩接緑杨堤遍野青黄麦秀齐万雉都城天咫尺几家村落水东西蒙蒙细雨来帆重漠漠平芜去鸟低岐路年年成底事遣怀只合醉如泥  

陆容  

病中无寐用陆放翁韵  

愁来失却睡瞢腾坐此萧条昔未曽倾耳有声疑堕叶委心无物佀枯僧风回别院闻鸡唱尘落空梁见防登数尽残更谁是伴半寒雨一檠灯  

尝酒  

饮尽君家碧瓮春香痕狼籍上罗巾诗坛不遣前盟负郎署应怜此防新归骑已闻珂撼玉留人莫待烛销银歩兵故有风流在傲杀金貂买醉人  

次韵鼎仪东郊见寄  

归来无计买青山身在从渠两鬓斑朝退已忘迷栁院梦回犹忆度榆闗衰年坐我书千卷别墅无君屋数间小巷闭门心自逺也知随处有商顔  

和彭性仁杂兴  

午梦纒绵卧起迟晚山相对一支颐飞花欲尽春归后啼鸟不惊人静时好雨每遭风废阁夕阳仍受月侵欺同曹尚忆刘郎在曽爇银灯夜赌碁  

寄亨父  

金闺予告免趋朝石枕孤眠病未消丝布小帷蝇不障竹枝团扇暑仍揺匏壶汲水添森爽土盎栽花伴寂寥革故题诗寄张敞木应拟博琼瑶  

韩文  

西蓝禅院  

西蓝禅院夕阳开古殿碑残画杂苔霜冷松林无鸟宿月明竹径有僧来霍山东抱诸合汾水西流九曲回老去未忘忧国念浮云直北望燕台  

罗汉院  

寺近孤村路转西小桥流水夕阳低经霜崖果猿偷摘欲暮风林鸟乱栖蛀粉尚留题壁字香灰半入种花泥个中老衲耽幽寂不为登山不渡溪  

顔瑄  

登鳯凰台作  

鳯皇台上雨初収天际凉云拂地流万里闗河明落照九重宫阙动髙秋青山近绕城头路红树深藏驿外楼莫怪临岐重惆怅青袍三载此淹留  

樊阜  

醉中到白厓而归  

往事无凭一梦空悠悠岐路任西东菊花向晚应嫌雨梧叶惊秋不耐风自笑长贫仍作客谁怜多病欲成翁青山断处孤城在一片砧声夕照中  

城上  

独上髙城力未衰西风吹老桂花枝山廻薄暝牛归后江变新寒雁过时砧杵几家声断续帆樯两岸影参差英雄自古知多少老得身闲计亦竒  

乆雨  

高竹鸣鸠未放晴小牀衾冷梦难成厨烟着树添岚翠野水归塘乱瀑声吟对落花伤俗态醉看饥雀叹浮生山人自是无尘事深闭柴门懒入城  

舟中作  

青山淡淡夕阳时狂客扁舟只载诗细雨一江菰叶老西风两岸栁条衰雁横秋影过荒戍鸦帯寒声落古祠但説莼鲈滋味好季鹰心事几人知  

秋日怀东湖  

枯荷残蓼满秋池长日思归未有期一笛唤愁霜落后双砧敲梦月明时老惟防病勤収药贫欲谋生懒作诗莫怪羁人头易白他乡嵗晚倍堪悲  

张习  

和石翁水闷  

旧居忽异东西瀼白水茫茫不见邻始下方牀堪濯足每疑泛宅仅栖身鱼虾易觅应兼味畎亩全沈已概贫好鼓兰桡放歌去乗桴浮海是何人  

梅江  

都门送弟还乡作  

髙城晓角意如何执别离亭泪欲沱池馆梦中青草尽鹡鸰原上白云多西风苦忆归帆影落日时闻鼓棹歌最是明朝伤独处寒山古木对嵳峩  

吕防  

次韵文宗儒感懐  

霭霭山云载雨浓雨収还对两青隔林幽鸟如相语照水孤花只自容南陌春归惊短梦西酒醒见髙舂儗参玉板禅师去连日东风长箨龙  

吴寛  

次韵周原已懐石湖旧游  

上方髙处共扪萝落木空山雨满蓑野寺推门黄叶乱湖亭倚棹白云多向来行乐成陈梦别后离愁绕緑波满纸新诗更清省令人相对忆隂何  

雪夜忆友人宿伏龙山中  

孤城钟漏促寒鸡风雪残灯梦欲迷静夜独眠髙榻上故人遥在数西空林松子时时落绝磵梅花树树低知是山中有佳兴柴门清晓候封题  

书句容丁溪僧舍壁  

丁公溪上古招提策马来寻路欲迷逺道黄埃临水隔当门緑树与云齐山中地僻无人到下僧闲自鸟啼瀹茗焚香坐终日不知林外夕阳低  

过大姚陈玉汝宅饮防宿大觉寺追和赵与哲韵  

月出平湖积水空上方仙梵隠花宫似闻薝卜林间雨总是芙蓉浦外风有客题诗先我到向僧分榻几人同敲门自怪来何暮投辖传杯恼孟公  

次韵顾天锡九日病起  

重来不是旧刘郎篱菊都从病里黄小院入愁双杵外故乡归梦一灯傍诗家供给山当户客鬓侵淩树着霜明日也须扶杖出呼童已制锦为囊  

荅于乔次韵谢送冬笋  

西郭清风棊墅开门前俗物敢持来聊供香饭抄云子为想长镵劚雪堆空腹冷舍金琐碎壮心未怯玉崔嵬知君能画非馋守乞与鵞溪绢翦裁  

与诸友出城东散歩水际  

岸花汀草驻残春歩逐渔郎更问津侧足冈峦浑不畏会心鱼鸟自相亲一湾已似江南意半日都忘洛下身西出郭门劳仆马青山真是误游人  

分题丰乐亭送文宗儒太仆  

何处亭成乐嵗丰琅琊山在乱云中西南林壑夸尤美六一文词信独工幽谷泉鸣琴操古石屏路转酒船通幸当归马滁阳日此地来游兴不空  

送原辉南还  

清秋欲尽向南旋别涙何堪重然吾已行年当五十汝寻归路又三千亦知禁酒胜良药好为修书附便船旧业东城劳葺理相期嵗晚在园田  

原辉行后晚坐有怀  

东望秋云压柁栖晚来水宿定通州却愁细雨行装湿还恨深沟送骑留临别题诗偏觉嬾坐来呼酒不忘忧惟应后夜生新月两地悠悠照白头  

渡沙河  

桥下新澌玉一湾六年从此照衰顔疎林小店行厨到落日平原猎骑还韦杜南连多白草居庸北距尽苍山天寒喜报王师转驿路无尘羽檄闲  

望昌平  

脱辔能淩千丈冈解裘还耐北风凉迢迢古辙余秋水漠漠平畴又早霜日隠峦天易暝树连城郭路何长孤云飞处梁公庙犹似当时望太行  

次韵任太常过园居  

暑气郁蒸知嬾出肩舆只许到寒家元修席上能供菜康节车前惯看花尊酒长空非北海册书相对是南华醉乡不识茫茫路始信吾生亦有涯  

卓午风来特地清槐花落处入檐轻髙荷乆待莲生子香草不甘梅是兄倒屣出迎翻失礼解衣留坐更忘情玉延自是吾家物欲学卢公也烂烹  

休笑吴侬故态狂小园日涉歩能量闲凭却爱琴徽冷连饮惟夸茗椀香何日归田成老嬾终年学圃觉清忙乗凉莫惜重相过只待篱边雨一塲  

对雨  

清池水长欲平桥雨势浑如上晚潮泛泛渐于亭础近淙淙真是笕泉遥即看并浴鵞羣戱却恐新生鱼子漂东望菱濠归去好吴侬家有木兰桡  

谢顾良弼李世贤携酒过访  

初伏将临日正长肩舆同约到茅堂逺临忽辱来公子小圃翻能致辟疆花下扶笻临乱石藤隂移席避斜阳幽居无物相延款緑树成行晚更凉  

杨一清  

将至凉州  

雉堞连云十里城将臣开府此屯兵山连虎阵千年固地接龙沙一掌平塞上马嘶春草緑村中人和凯歌声秪因边徼无烽火忘却闗山是逺行  

希大司马扈驾至淮安便道过江访余石淙精舍感今忆昔口占一首  

停云回首意如何扬子江头一棹过老去多情怜水石闲来开眼看风波门墙旧侣凋应尽灯火通宵话转多更约扁舟和月宿荻花深处聼渔歌  

聼雪  

庭树萧萧梦屡惊几回风景逼人清坐吟食叶春蚕句起聼空山裂帛声寒落瓦沟停更响爽疑天籁静还生凭谁为续幽兰调万古悠悠此夜情  

孤山堡  

簇簇青山隠戍楼暂时登眺使人愁西风画角孤城晓落日晴沙万里秋甲士解鞍休战马农儿持劵买耕牛回思未筑边墙日曽得清平似此不  

出连云栈  

鸡头闗下石杈牙傍险凭髙此驻车一水萦纡通汉沔万廻合控褒斜云中板阁烧难绝谷口筼筜翠欲遮蜀道秦闗俱莫论于今四海正为家  

出郊  

向来尘虑已真抛一卧经年始出郊天下华阳称八洞人间福地是三茅病求仙术聊充饵老爱云松愿结巢梦觉迷途自兹始北山猿鹤谩相嘲  

西湖  

重向西湖续旧游望中山色与云浮平桥隔水双溪合古寺连空万木稠醉后纳凉时枕石兴来寻句或临流幽栖彷佛江南秪欠渔翁一叶舟  

西山杂咏  

十里长堤一掌平野田溪草正纵横青山逺映秋云薄红树疎含夕照明细荇牵风浮不定落花随水去无声幽人合是忘机者传语沙鸥莫浪惊  

夕阳红树绕平丘极目乾坤万里秋自是闲官堪适兴不须吾土亦消忧幽崖碍日悬青蔓髙阁凭虚瞰碧流咫尺洞门无路入野云孤鹤为谁留  

兴国道中  

十日登程九日晴乡心羇思一时平鸟声细逐泉声缓风力寒欺酒力轻马首青山堪入画路旁幽草问无名逄人若话经游乐賸有篇章为纪行  

望岳阳  

岳阳南望是并州三十年来两度游同学故人今几在异乡孤客此登楼髙云绝岛连清汉落日层城俯碧流谁遣王程戒明发吏情吾已负沧洲  

游焦山  

洞口孤云靣靣生百年身世坐来清一般月色金山寺十里烟光铁瓮城江阁雨余秋水濶海门风定暮潮平青山潦倒虚名在耻向沙鸥问旧盟  

雨中王丹徒公济招游焦山席上作  

无端秋色登临地不尽长江眺望时世路渺然空作客风光如此可无诗及辰为乐人能几冒雨看山兴亦竒直待晓晴淩绝顶徧摩苍藓认残碑  

登金山  

西风残叶嫩寒初两日幽寻兴不孤心爱竹岩留客坐力穷云磴遣人扶城头山色遥连楚树里江声直到吴莫怪居人夸胜境分明此地是蓬壶  

宿子午铺  

蹑磴穿萝路转遥夜寒灯火正萧萧官程又出子午谷乡梦逺懐丁夘桥秦岭天低星斗近汉江春暖瘴岚消驰驱敢作贤劳叹愧乏防埃荅圣朝  

书怀  

山南山北路重重使节还随斗柄东客里心情诗当酒春来天气雨兼风家乡在逺无书到故旧相思有梦通便欲乞身还未可坐縻官廪愧无功  

沔县道中  

此地重来倍忆家野桥风景望中赊田田春水船船月歩歩旗亭岸岸花选胜可能容我往寻幽空复向人夸自惭官长非坡老解道江山似永嘉  

西山口占示同游诸子  

偶向名山慰所思幽寻已是隔年期一春风雨清明后满目莺花烂漫时老觉同游非故侣笑看残壁有前诗相逄得意凭开口莫为迂疎引兴迟  

坐上宫道房  

瑶台正对大茅一日闲行万虑空青鸟夜归圃月碧桃春绽玉台风上方楼观天应近古洞蓬莱路或通便欲寻仙还自笑夕阳芳草茂林中  

重游甘露寺  

已办登临罢逺游倦知吾土故多幽渡江形胜诸山小到海风烟一目収晴影抱楼僧寺午寒声飞雨钓岩秋沧波滚滚何时定赢得丹心伴白头  

殷文济过予待隠逸老二园有诗次韵荅之  

开园十载到于今喜遇知音惬赏心两屐不嫌花径僻一枰长傍竹深醉眠石上残林藓倦憇池头狎水禽如此风光如此客不知身世有烦襟  

文林  

感懐  

家室仓皇付草莱含情自下读书台不知满地梅花落又是东风燕子来六尺防躯何处着百年笑口几时开最怜门外青松树尽是儿时手自栽  

客思  

寒廹重裘晓更清宦情羇思坐来生眼前世事浮云过醉里惊心独鸟鸣梦入故乡春社防愁悬孤馆夜灯明南归乆负梅花约忍聼东家笛里声  

和合驿  

孤艇飘飘浪打篷客怀无奈酒杯空地偏西北闗河冷天近清明日夜风岸栁尘埋春色黯野塘冰决晚潮通自怜十载驱驰意独立长歌落照红  

舟中有懐林待用  

渺渺长波映逺空依依新栁飏春风相思人在青山外尽日舟行细雨中汲黯身为汉廷重杜陵诗到锦城工天王明圣江湖逺赢得驱驰两鬓蓬  

寺中春  

野寺沉深门半扃午慵起晚风轻云开半壁夕阳出花落一庭春草生鸟掠池中得鱼去鹤归云外伴僧行马槽散吏真如隠咫尺山田帯雨耕  

荷花荡夜归次吴水部徳徴韵  

采芳日暮未言归处处村家揜杼机水漫莲洲愁路断月明沙渚觉鸥飞髙歌小海风波急回首横塘烟火防兰棹屡移罇屡倒不知露下已沾衣  

嵗暮客钱唐次邦彦韵  

隠君潇洒有髙斋径造何烦折简催雪砌宜人寒不埽溪门待客夜还开离离灯火分春色奕奕梅花照酒杯笑杀山隂王长史不逄安道为谁来  

后三日雪晴同邦彦游西湖再叠前韵  

雪后孤山共探梅便乗清兴不须催林边细路如桥断湖上疎花傍竹开云影分明披絮帽蹄涔彷佛防银杯酒寛新量诗盈卷不负淩寒此度来  

谢迁  

偶兴  

曲径疎篱拥薜萝晚风红落豆花多南山夜半牛堪饭东海门深雀自罗遗恨未酬三顾宠清时谁解五噫歌谩将旧砚临池洗莫遣余生待墨磨  

习静  

一尘不到水边亭埽石焚香昼掩扃方治萍开鱼掉尾髙崖松动鹤梳翎临绝涧涵虗白山隔重湖送逺青更是晚来羣动息空庭仰卧数流星  

王鏊  

春日应制  

奉天朝罢暁曈昽勅使传宣籞苑东好雨晴时三月里銮舆遥过百花中东皇黙运无言化南国新収不战功归坐明堂还布徳豫游分与万方同  

夏日应制  

水晶宫殿昼沈沈别院春归碧树深南陆迎长钦驭日东臯旱乆望为霖歴中星火修尧令上薰风识舜心几务了时多暇日试开黄卷一披寻  

送戚时望佥宪之湖广  

逄君未乆送君行十载同几日情平狱旧推于定国按刑新过汉阳城雁回千里书须寄春到三湘草自生収拾楚材归药笼湖南賔客总知名  

昌平刘谏议祠  

荒湾野木古城隅何处昌平是旧庐气帯幽并多感慨防如晁董亦迂疎同时下第谁云屈此外求言总是虚不尽懐贤千古意执鞭无路欲何如  

送赵栗夫归省吴江  

秋水吴江一叶飞归来游子着朝衣乡人始识文章贵仕路休嫌定省稀寳帯桥边舟泛泛白云司里树依依路经震泽人应问太史周南胡不归  

次韵杨维立初入史馆  

东角门前十馆开史家自昔总难才病容野客随行入逺喜诸公取次来气合每聫朝食坐事多长后午朝回扬雄识字今谁及疑义须烦一一裁  

送髙良新知归州  

江上青山识秭归江边吊古驻骖騑梦中马耳先曽到行处人烟亦已稀屈子宅空江渺渺昭君村在雨霏霏使君抚字知多术防府如今正阻饥  

朱天昭始第进士主余家至明年移居西邻  

两年不厌草堂低颇爱晨昏出入齐长日经过无主客秪今相见有东西浊醪尚可墙头过归院那愁栁下迷廐马似知人意思临期回首再三嘶  

赠梁都宪廵抚四川  

赤甲白盐雄作镇铁冠绣斧凛先声雪山已为来时重黒水应闻去后清殿上位虚中执法边头人防小团营凭谁説与苏明允画像无烦记姓名  

送吴大章还宜兴  

试罢彤廷便乞还不教名字落人间小团龙鳯春前雨罨画楼台水靣山文彩传来多似旧功名老去只如闲洞庭东望无多路楚颂亭成有旧顔  

酒熟志喜  

常年送酒媿诸邻斗觉今年富十分水法特教担栁毅【`特汲栁毅井泉`】麴材先已谢桐君【`麴不用药`】牀头夜滴晴堦雨瓮靣香浮暖阁云莫笑陶公巾自漉年来正策醉乡勲  

徴明饮怡老园有诗次其韵  

吴王销夏有残闉特起幽亭据要津剰水绕时伤往事短墙缺处见行人緑杨动影鱼吹日红叶留香蜨防春为问午桥闲相国自非刘白更谁亲  

马中锡  

送王生南归  

都市杨花扑酒杯送君迢递去天台应怜青史何蕃传故下黄金郭隗台风软林莺当路啭日髙樯燕领潮回今宵那是相思处人倚南楼月欲来  

送毕秀才还安东  

緑树隂浓梅子黄南风一棹返江乡马因送客临清渚鸟似留人语夕阳此日不须歌折栁他年还拟看穿杨到家故旧如相问莫説从游马季常  

忆东郭别墅  

别来水北原南圃夜夜相思梦里行曲径总教苔藓合短墙应有蒺藜生东风白昼闲花事落日青林自鸟声回首光隂易流转不知身在鳯皇城  

和吴艾夫  

落花香霭燕衔泥湖上薫风栁夹堤回磴下观山逺近断桥平隔岸东西水浮荇帯红犹湿雨插秧针緑未齐游客去来禽鸟乐树林隂郁夕阳低  

和刘振之感懐  

垂栁隂隂覆苑池省中春去吏先知宫莺捎蜨冲闲幔檐雀将雏过别枝尽日早囊无一事几时黄色见双眉为郎媿我身先老白髪年来渐觉私  

山行限韵  

春风湖上杖藜行水碧沙明眼界清得句漫题萧寺壁逄僧闲问逺山名莓苔有径俱人迹花栁无村不鸟声回首却惊归路晚几时聼鼓再离城  

看花湖上得归迟花满南枝共北枝细雨酿寒才歇后游丝堕地更飞时酒香茅店人初到春去园林鸟未知不是红尘山路少东风无力马前吹  

十四日游瓮山次谢于乔太史韵  

栁外湖光花外楼四时佳兴属春游隔林阳焰初疑马度水晴云欲乱鸥客醉不禁寒食酒僧归还上夕阳舟自惭潦倒东风里也复看山逐胜游  

官庄道中  

漠漠平沙野望寛汉家小苑近长安孤鸿堕日青山小万里嘶风白草寒逺火隔村明候馆惊尘如雾扑征鞍长途不尽吟懐倦始觉人间行路难  

和杨重光韵兼柬照一天上人  

髙树凉生暑解严客风味许谁兼越南羇客惟庄舄吴下诗僧数道潜賔馆有时劳贳酒故山无日不钩帘止縁禁直经过少满地苍苔防笋尖  

暁发甘泉  

肩舆清暁发甘泉风雪遥连塞外天野店客敲门问酒土窑人隔水炊烟山无草木还多石地产氊裘不衣绵试叩征夫前去路戍鸦声里是延川  

再发安塞  

塞门东望雪初晴骢马遥遥趂晓行靣日逺山明似近背风深堑积皆平僧开野寺林鸦散人叩柴扉砦犬鸣不是六花妆防好黄沙白草若为情  

把都河堡  

行台无事户多封睡起支颐百念慵风栁似为浑脱舞雨花常帯别离容城围白屋髙低住帘卷青山逺近重日暮诗成吟未穏一声忽送戍楼钟  

栁树涧废城和壁间王威寜韵  

野色苍茫帯逺岑空城嵗乆白蒿侵更无粉堞悲笳隠惟有黄沙古道深荒日昼眠人影絶刚风西起塞云隂题诗豪客今何处牢落襟懐付短吟  

赋得荷叶露应教  

花气侵晨湿画栏池荷如洗翠团团谁将天上金茎露泻入波心碧玉盘风动每愁炉汞走雨余应讶浦珠寒十年曽作西垣客此景亲从太液看  

南都官舍寓懐  

门临流水夹垂杨庭院深深昼景长青竹妥梢山雨足緑荷翻叶水风凉书憎燕入衔泥涴花喜蜂来帯蜜香造物似知人健作故令官拜水曹郎  

西掖晚归有感时事聊赋述短章用呈同志者  

矮缺月照人寒残雪留檐冻水干衰信已凭双鬓寄世縁聊作一枰看斜封官好空批敕神武门髙未挂冠悮却登山与临水十年骑马走长安  

吴洪  

客中和史明古  

一尊谁共合朋簪又见空阶覆緑隂草色不销游子恨月光偏照故人心霜前白雁音书在雨外青山别路深安得携琴溪上去社中重觅旧知音  

题五同会图和匏庵济之  

劒佩聨翩向玉闺东吴人物应文奎侍朝并立螭头下退直同归鳯阙西诸老耆英真不忝菲才疎拙愧难齐太平遭际须歌颂上国风花共品题  

四燕诗为周行之赋  

八座归来且耄期五朝遭际记恩私自从擢桂賔兴日次第簪花释褐时玉帛南郊陪卤簿鼓钟东序覩威仪迂慵近日躭周礼容赋先生四燕诗  

王弼  

出城  

今晨不为闲游出不为闲游兴亦嘉帯雨青山十余里傍云茅屋两三家断流已作方塘水旧雨犹残半树花欲借芦根安钓石不知谁管碧溪沙  

梁储  

元夜  

尊前休问夜如何且聼佳人达曙歌圎月向人偏皎洁绪风吹靣正清和星从左个将春至雁向南楼帯字过翘首五云最深处千觞应助圣顔酡  

林俊  

读唐人钱起诗黄绶罢来多逺客青山何处不愁人之句  

林园乐事颇相闗不换神仙秪一闲荒径也须存白菊愁人原不是青山将雏野鹤飞还舞酿蜜崖蜂去却还凉月孤舟自浓睡乗流知下几溪湾  

劝驾述懐次东所韵  

霜前黄叶漫秋山瘦竹疎花共晚闲老去筋骸翻自念日来云水信相闗经心杨栁三眠外作意棋枰一着间好是内庖羞独割冻梨慙改故时顔  

包鼎  

己丑下第南还  

孤舟千里赋南归惭愧逄人问礼闱野浦闗情芳草逺曲江回首杏花稀半生事业双蓬鬓十载风尘一敝衣临水髙歌向何处夕阳烟树共依微  

孙衍  

寄沈宗逺  

挂席曽逄江上舟别来弹指又经秋闲从何处争棋局醉共谁人较酒筹金鲫鱼池芳草合女萝花树小庭幽客中无限相思意坐对寒灯独自愁  

杨廷和  

送周少宰秦府分封  

少宰分封出御批二函新册烂金泥恩波入渭天潢近使节临闗华岳低铨事暂辞流内外民风兼问陜东西肩舆不觉驱驰倦余兴犹能及品题  

送神武蔡千户致仕还湖州【`进士中孚之父`】  

神武挂冠归旧隠赤松相伴话长生车前紫气青牛引天上新声防鳯鸣军务不闗惟白战醉乡何处是乌程太湖合是逃名地画舫弦歌自在行  

赵寛  

行台日暮偶成  

何处萧萧暝色侵海云将雨过寒林间闗旅雁天涯路寂歴啼螀嵗暮心槁木嗒然聊隠几飞蓬搔尽不胜簪松垣深掩黄昏静惟有炉薫对苦吟  

三月八日省中偶成  

省中事少称闲情白日髙眠饱饭行起得幽亭寻竹种汲来新水乞茶烹墙隈风静花仍落树下人来鸟不鸣忽忆四郊前夜雨欲从田畯问春耕  

题扇赠金明府  

鵞谿一幅剪裁工玉雪姢姢在眼中为我闾阎消溽暑自君懐防发清风抡材定觉蒲葵陋入侍还看雉尾同怪底循良多善治长持明月照羣防  

次韵荅存敬见忆之作时存敬将奉使山东  

每觉清谈左席虚忆君长在惜春余杨花榆荚皆离思香灺灯光共索居风月正怜吟社冷园林应怪赏心踈河桥更有明朝事欲倩东风挽佩琚  

春暮游西郊过钓鱼台遂至赵氏庄居留饮  

紫陌聫镳不动尘天将一雨助游人西溪看竹门空掩北苑寻花酒更新案牍偷闲聊一日园林成越已三春吾侪防合应非偶莫遣樊笼系此身  

桐江  

乍启篷豁睡眸桐江烟景正悠悠青山隔岸千螺叠白鹭冲波片玉流日弄行云栖树杪风将踈雨过船头越中无限清华境欲恣幽探不可留  

走笔送何以仁  

倾盖湖边懐抱开胸中了不挂纎埃乗凉武穆祠前树遣兴巢居阁上杯乍到山林如旧识遄归猿鹤定相猜知君未断烟霞意暑退秋凉更一来  

题画  

目极江湖不可攀偶披图画一开顔春深草阁林隈暖日落扁舟渡口闲山色正浓云隔断海天无尽鸟知还耳边彷佛疎钟度疑在苍茫杳霭间  

方向  

桃源道中  

桃源西望是辰州两境中分五置邮征斾影随红树没断桥水帯夕阳流闗山迢递孤臣路风物凄凉满地秋半世飘零竟何事独骑瘦马重回头  

## 御选明诗卷七十七  

七言律诗十  

邵宝  

雪中赏红梅奉次涯翁先生时邃翁携酒共饮懐麓堂  

浅綘英英忽满枝春风到此复何之正怜与雪相逄地却讶如人欲醉时南国己通千里信西湖空负一生诗白头二老青灯夜笑对江东緑酒巵  

袁州谒韩文公祠  

一上春台草陆离忽瞻遗像起遐思江山恨少滕王赋风水愁多二女祠石廪不知云去地雷塘犹想雨来时凭君莫引飞鸿望万里骑龙任所之  

夜坐懐刘用熙  

芦泉本是神仙骨误落人间识者稀聼竹每聫风雨榻渉江曽制芰荷衣台荒蓟北千金筑帆逺吴西一鹤飞  

寒日萧萧那可度凭君预拂钓鱼矶  

送朱工部请告归上虞  

记得逄君在乐平新凉庭院碧梧清周官六典曽司宼禹贡三江又水衡泽国烟波吟里兴云林风日病余情西兴渡口犹回首闻道秋潮昨夜生  

游慈恩寺  

春残才作探春行古寺寻僧懒问名近海景多频立马对花情剧更闻莺镜湖敢乞君分赐寳地偏教佛主盟却忆江南如画里万青接水边城  

忆母  

手线缝衣欲问寒慈顔时向梦中看世间尽道为官好天下无如别母难读罢家音添鬓白书成国事剰心丹青灯自照砖河夜回首江南路渺漫  

乞终养未许  

乞归未许奈亲何帝里风光梦里过三月春寒青草短五湖天逺白云多客囊衣在缝犹宻驿骑书来字欲磨圣主恩深臣分浅百年心事两蹉跎  

静中写懐用前韵  

策杖山边复水边病余翻喜得长年风光共逐初晴后春色还怜未雨前何处乾坤堪一啸平生泉石本多縁闲来独上西楼望古华峰髙正倚天  

送马参议公御之陜西  

外省元兼内六曹使君西去更贤劳迎舟风助黄流急随马云分华岳髙逺道谁教歌憩茇丰年独遣问啼号一尊未尽临岐思寒日荒荒满节旄  

树色  

乍浓还淡弄朝晖树色依稀定是非楼上望回川歴歴城隂遮断路微微晴云有影团倾盖春水无波渌染衣独坐懐人心正逺天空渭北雁初归  

乔宇  

舟中次杨中君谦韵  

闻説江南唱子规北人初聼不胜思祗看世路长为别不道仙舟尚有期渔浦杳闻烟外笛酒家遥认月中旗郎官白雪难为诵欲和空惭下里词  

幕府山  

説着看山兴欲飞湖西双迳踏霏微寜辞九日登髙防况是诸军奏凯归林外钟声开宿霭江头帆影送斜晖亦知欢防何终极霜露休教上客衣  

秋风亭下泛舟  

荒庭寥落野烟空汉武雄才想像中箫鼔应声开画鹢帆樯飞影动晴虹山分秦晋羣峰断水入河汾两通少壮几时还老大不须回首叹秋风  

籍田礼成恭纪  

东郊法驾劝春畊右列三公左九卿王业有基开地力圣躬无逸鉴天行功先耒耜三推数乐备钧韶九奏声盛礼既成还赐宴共将丰稔颂升平  

元日复命  

宫袍香引御炉烟奏对真于百辟先瑞雪早占嘉靖日寳符重纪甲申年视牲礼重青阳后复命心悬紫极前稽首龙顔华盖近不知双履到中天  

分献钟山  

隔江丹嶂凿鸿蒙虎踞龙盘指顾中地比岐丰开帝业嵗多云雨济神功中天积翠瞻依近南纪分坛配享同三献礼成还伫立夜深灵树响髙风  

分献星辰一坛  

燔烟上起夜无风峙立星坛对倚空万象芒寒天在北九霄云敛月当中香随龙衮瞻依近声奏箫韶陟降通郊献礼成春二日泰阶平处仰神功  

王云鳯  

送孟仲平陜西屯田佥事  

玺书初下建章宫诸将边隅已望风秦甲连营金窟北汉屯分亩玉闗东山薶冻雪侵云白水落寒岩绕涧红闻道西羌今欵塞莫留魏尚乆云中  

储巏  

宿吕梁有感  

赤石夤縁宿吕梁黄茅转盼失前冈百年身世如秦赘一髪功名媿楚狂投老计应吾土好懐人情与暮云长梦回多少闗心处清镜朝来有鬓霜  

嵗晚病懐  

园居潇洒复何求天际浮云任去留病枕夜长妨穏睡吟笻冬暖散闲愁支离未就归田稿汗漫虚疑驾海舟五十五年成底事春风依旧屋东头  

立春日  

未试春盘且洗觞吹葭五夜待春光催花谩剪隋宫防赐酒曽沾汉署香白髪银幡聊作戯青衫竹马自成行淩晨便有名园兴独喜乔松不受霜  

上元夕饮客二首用前韵  

爱客曽留腊底觞晚筵丝竹泻寒光淡笼明月饶春丽小浥轻尘觉雨香何处风来花作阵谁家灯好妓成行开年共説逄佳境碧盌尝新有蔗霜  

佳辰留客竞浮觞一饮先判尽曙光云叶弄晴翻桂魄灯花烘夜吐兰香盆琼错落筵前令筝雁参差曲里行莫讶东君扶病坐故人投分比明霜  

次克温南宫赏魏花  

南宫花发满朱栏对酒先判十日看彩笔旧传才子梦青绫谁道主人寒明妆向晚围红烛妙舞廻春试翠盘空齅花枝无好句东风应笑客衰残  

送马侍郎归故城  

西掖东曹疏几封秣陵回首寄行踪懐归当拟期及算老谁能蔗境逄去国衣冠非寂寞过江舟檝且从容攀援欲诣三山别闲看浮云结晚  

荅夏郡博  

梦里仙居接两涯海门山好向谁赊丹霞掩映千年树碧涧萦回十里花云外聼人吹楚竹洞中留客饭胡麻醒来忽捧尧天诏忆在台南第几家  

又分韵得多字送杭东卿  

飞楼突兀挂明河西北云山入槛多絶顶危巢欹鹳雀夹城流水帯蒲荷清商掠树惊秋到明月看人奈别何坐抚佳辰懐逺道送君须待醉时歌  

再荅写懐  

臈酒初封半坼泥惜春连日醉芳溪莺林謌断停杯待花阵香来满袖携榻徧彩笺多咏蜀调成锦瑟肯干齐南游暂借江山助未必青冥羽翼低  

冲雨发雄县晚至涿州  

淋浪一雨趂归程客思翛然半夜生尘涨洗开秋气净簿书抛却病身轻却看车马増行色转觉云山頼晚晴好景供诗随处有松防明月范阳城  

九日同诸公登幕府山次樊川韵  

秋晚惊看木叶飞寒山一径到来微天晴旷野千出水落长江万里归渺渺平芜懐故国垂垂短髪对斜晖平生賸有登髙兴千仞冈头再振衣  

杨循吉  

初春山居还城却寄支硎僧院  

好山不着诗人句孤负浮岚翠满空梅子蜕花春事半雨声追冷昨宵中来寻茗椀梯幽阁却上篮舆别逺公白髪渐添身老大何縁佳兴逐东风  

湖上  

湖上鱼吹细沫行湖边花草足风情田分日影隂晴别水合天光上下清颇怪病身逄酒健乆留眵眼待山明农家识是游人过竞拥篱头送橹鸣  

费宏  

南史侍罗圭考满赴京至良乡以折臂乞归中批遽从之作此奉寄  

咫尺论心恨未能蓟门南望睇空凝忧时定复添华髪医国真应属折肱归喜冬檐支睡枕行当霜路蹴层冰欲知诸老拳拳意不减韩翁惜孔丞  

谢姜寛送芋子  

芋魁相送满筠笼应念冰盘苜蓿空此日蹲鸱真损惠当年黄独漫哀穷蒸时不厌葫芦烂煨处还恩榾柮红自是菜根滋味好万钱谁复羡王公  

石珤  

早朝追和匏老韵  

蓬莱宫阙玉为桥曵履年年侍早朝罏霭着衣如过雨御沟揺月欲生潮未排阊阖心犹壮才望金茎渇已消奏罢从容过东观五云隐隐聼吹箫  

宫柳  

内里垂杨自不同万条柔翠拂琼宫叶含华萼楼前雨枝帯朝元阁上风望入画眉情正切啭来黄鸟语初工一般灞水桥头緑日日行人惆怅中  

秋兴  

野寺旋题帯夕晖钟声遥度翠林防芜蒌渡口逄人语恒岳峯前见雁飞月露风花情太剧江湖廊庙愿多违不知莼菜鲈鱼鲙何事能令沈约肥  

送邓丞兄归扬州  

芜蒌汉水驻仙槎羡尔吹箎早放衙池上梦回春草緑塞门秋尽雁行斜心悬边徼闻归马望入淮山喜近家好向髙堂説难弟哦松终日更看花  

王鸿儒  

沁州道中  

十年江左宦情阑此日并门复强顔细栁依依标北道生烟漠漠防前山数声清管鸣蛙沸一防黄尘探骑还回首中原渺千里白云飞处是乡闗  

送范斋李先生致仕还吴  

春色俄看到枳花江东行客理归艖世途水马波难泝吾道人龙迹己遐安世平生多气节少陵老去忆桑麻袖中未有留戡疏羞向灯前看莫邪  

吴俨  

聼郑伶琵琶  

郑伶名价重江东五百棃园伎尽空子夜猿啼残月白上林莺老落花红江头商妇愁无限塞外明妃恨不同可惜曹纲今去逺何由两市闘西风  

罗玘  

游方山路间定韵与石楼志别  

相逄尽道乞还山公乞还山便得还浮世风烟棋罢局百年光景手循环穿云蹑磴疑天上到寺对僧如梦间明日河桥杯酒后月明千里隔阳闗  

杨子器  

早朝诗  

平旦曈昽瑞霭浮曙星送月下西楼画衣遥入迎仙跸黄繖髙擎覆采旒鸾帚拂尘花雨霁霓旌曵影栁风柔太平无事春如海天保歌长乐未休  

晓天宫阙挂星河鱼钥传廻鳯辇过云拥蓬莱通御气雨晴太液起恩波鼓严正促千官入鞭静犹闻禁卒诃衙退殿头幢节下花隂满地逐鸣珂  

满地霜华衬短靴禁城隂处晓频过金笼内使教鹦鹉玉勒蕃奴制骆驼八面楼西明月在万年枝上庆云多重闻奏事言何事郎省无縁上谏坡  

天街云骑拥青騧明月参差印防纱簇仗旌旗相掩映报班钟鼓未停挝晨光隐约通三殿和气絪緼满万家朝下迥无人语杂早莺啼出内园花  

邹智  

金井山居次韵  

铁杖何年入此山今人庵是古人庵春风小圃修花史落日疎林纵酒谈放鹤亭髙尘网断聼莺桥近野情酣莫辞老背寻常炙寒露侵淩恐未堪  

李承箕  

用茂卿兄韵呈定山先生  

纷纷岐路竟何之我且东行住少时春好一年留酒国花残两度见辛夷梦随庄叟迷蝴蜨醉过山翁倒接防何日杖藜期度岭江门无地不宜诗  

陈源清  

荅文徴明秀才  

每从白马望吴门天堑长江隔梦魂缟帯交情惟汝在练裙书法好谁论支硎鹤去云千片茂苑花飞水一村何日黄金祠贾岛玉兰花下酹清尊  

赵辅  

奉和观车驾祀南郊  

御堤新筑净无埃大驾亲承祀事来风定罏烟浮衮冕日髙仙仗防蓬莱鸾旂纷拥云衢合雉扇遥迎翠辇开更有羽林严宿卫桓桓多是出羣才  

沈周  

宜晚轩为玉公赋  

湖山佳处小轩成薄暮偏宜物外情明月未来风满树夕阳犹在鸟无声黄花共客诗中老白髪催年定里生尘海行人不知此劳劳心迹候谁明  

和张保定留题北寺诗韵  

钟磬泠泠隔水闻当门髙塔倚斜曛緑萝深径栖残雨黄叶空台积暮云已拂笔尘留草圣更因香炷事桐君碧山学士清游后应悔银鱼不蚤焚  

文温州寄鳯尾蕉  

郑重移根过岭来向阳墀上择宜栽叶攅碧柄参差长幅破青緌细琐裁心雨拔簪鳌戍削尾风揺扇鳯毰毸森然独昌寒雪不似芭蕉一夜摧  

谿亭一景  

幽亭临水称冥栖蓼渚沙坪只尺迷山雨乍来茒溜细谿云欲堕竹稍低檐头故垒雌雄燕篱脚秋虫子母鸡此叚风光小韦杜可能无我一青藜  

闻清痴马秋官课农山庄  

秋官薹笠事东菑虽爱清幽也似痴分肉戏专邻叟社讼田闲剖野人词竹枝雨暗蟏蛸户豆叶风凉络纬篱知遣牀头三百瓮醉中都赋劝农诗  

观西湖百咏集感旧有作  

白髪摊书似梦惊某丘某水认题名袖中东海言非大纸上西湖眼更明少觉旧游浑记得老闗佳处尚思行青鞋布袜犹鲜健秪待花时计便成  

立夏日山中遍游后夜宿刘邦彦竹东别墅  

乍认东庄路不真有桥通市却无邻山穷借看堂中画花尽来寻竹主人烂漫笺麻发新兴留连樱笋送残春与君再见当经嵗分付清觞缓缓廵  

约史明古不至  

仙舟望不到都近信虚传过太湖如此江山空旧约可胜风雨有长途灯前白髪棊声在地上碧桃花事无春已防人尚逺幽禽何苦唤提壶  

别金陵  

花事悤悤瞥眼过故园不去欲如何五侯賔客鲭全少百姓人家燕已多蒋庙乱山云罨树秦淮落日水増波有诗对酒虽堪赖终欠玲珑为我歌  

分得药臼谢医  

山人治药砍云根枵腹中容海月呑捣过砂牀剰朱糁炼余石髓腻青痕无铭错认周王鼔有窍真移玉女盆抱疾人来识清杵数声遥在杏花村  

赠西山老僧  

老抱清斋太瘦生雪眉霜鬓使人惊游僧乆住同衣食畜鹤长随识性情土锉逼牀身暖活纸烘日眼晶明此心应与山俱静不是深山养不成  

秋雨偶书  

云暗湖邨水漫沙秋堂萧飒类僧家聪明比旧堂堂减老嬾随年数数加风扇未愁蕉破叶雨房偏恐稻伤花坐深兀兀多资睡强欲开书候日华  

拂水岩  

只有看山是胜縁青鞋布袜且轻便天収雨脚赊今日我趂花时遣老年絶壁云扶将堕石豁崖风勒下奔泉此来不愤空归去旋搆新篇拣竹镌  

杨花二首  

扑靣吹衣雪防晴乱纷纷地亚夫营借风为力终无赖与水何縁却托生看雀啅金新蕊破爱风撩玉小团轻踏謌女子空连臂唤不归来信薄情  

恃何顔色漫狂颠虽取花名未取怜寒士衣裳思挟纩相公帘幕欲漫天吹嘘不起春泥上撩乱无端老鬓边一种当门小儿子傍风因日弄轻圎  

半清轩  

一轩偪侧两弓余心逺何妨市上居盆里栽梅寄潇洒壁间写竹看扶踈闲翻酒劵供临帖静借牙筹记读书日有茶烟与香篆行人帘外欲停车  

水村图  

鱼荘蟹舍一丛丛湖上成村似画中互渚断沙桥自贯轻鸥逺水地俱空船迷杨栁人依緑灯隔蒹葭火映红全与吾家风致合草堂曽有此愚翁  

咏帘  

谁放春云下曲琼一重薄隔万重情珠光荡日花如梦琐影通风笑有声外面令人倍惆怅里边容眼自分明知无縁分难轻入敢与杨花燕子争  

落花诗三十首【`录五首`】  

供送春愁上客眉乱纷纷地竚多时儗招緑妾难成些戏比红儿煞要诗临水东风撩短鬓惹空晴日共游丝还随蛱蜨追寻去墙角公然有半枝  

百五光隂瞬息中夜来无树不惊风踏歌女子思杨白进酒才人赋雨红金水送香波共渺玉阶看影月俱空当时深院还重锁今出墙头西复东  

笻枝侵晓啄芳痕借尔阶庭亦暂存路不分明愁唤梦酒无聊赖怕临轩随风肯去从新嫁弃树难留絶故恩惆怅断香余粉在何人剪纸一招魂  

马追红雨倦游回春事防意已灰生怕渐多烦埽地酷怜将尽数衔杯莽无留恋墙头过私有徘徊扇底来老去罣牵宜绝物白头自笑此心孩  

为尔徘徊何处边赤阑干外碧檐前乱飞万防红无度间过一莺黄可怜观里又来刘禹锡江南重见李年送春把酒追无及留取银灯补后縁  

送晏青云还蜀  

诗草琴张共一囊轻舟八月过瞿塘功名如梦青云逺桑梓闗心白髪长喜脱豸冠寻隐计闲书牙笏记丹方登髙王粲应憔悴始信江山非故乡  

与陈廷壁周宗道晚归有竹庄漫兴  

酒阑挝鼓棹郎催拉柁迎潮细浪开竹屿东头诸客散栁塘南下一舟回微阳逺浦红犹在断雨廻风白又来童子伺门灯火候漫因清暑再传杯  

棃花  

莹白姿容谢粉铅不教酒洗自婵姢日华暖抱溶溶雪月影凉生淡淡烟深锁春愁归院后静思先梦凭防边那堪埽地东风恶抹杀清明又一年  

史鉴  

松陵夜泊  

城隂分手即天涯岭树江云别路赊未到故园犹是客忽闻乡语似还家灯前今夜愁无寐镜里明朝鬓有华欲问归舟何处宿月明和雁在芦花  

登吴兴慈感寺阁  

亭亭髙阁倚斜晖廿载曽从此地归往事已随春草换重来似觉故人稀孤城近水青山映逺树和云去鸟微欲繋扁舟嗟未得防芜新緑钓鱼矶  

曹颙若载酒过访以诗赠别  

一尊相对思依依老大空悲始愿违华髪镜中看渐短故人天际信来稀黄梅雨少河流浅緑树隂多日景微欲抱渔竿江上去却愁风浪湿荷衣  

金琮  

送别史痴翁分得尘字  

酌酒题诗送故人卧痴楼上宴残春谁能老去身无事我愧年来鬓有银杨栁风轻浑是梦杏花雨细欲成尘行装防贮金壶墨处处湖山为写真  

黄云  

雨中书事  

病里仍愁四十过学书学劒两蹉跎白翻野饭炊粳稻緑染秋衣制芰荷逺道西风吹客鬓空江暮雨湿渔蓑村醪急办青钱买儿女灯前且笑歌  

吴江王氏月湖  

水云千顷浩无边萧爽微飔埽翳烟海底鱼龙还出没夜深河汉亦澄鲜倒披宫锦淋漓醉快展湘云放浪眠逸兴遄飞鸥梦逺流光孤洁照沉渊  

次吴工部夜集韵兼述鄙意  

脱帻掀髥折堕簪语长真似吐丝蚕乞身且待三宜去养夀应无七不堪屈产昔曽空冀北人生只合住江南赓诗頼有梅花主吟处宜题退隐庵  

夏日书事寄吴水部徳徴  

夏木垂隂覆小堂图书生润日消长遗音过耳栗留语余馥清心薝卜香嬾仆畬田耕卤莽顽儿越户歩踉跄行吟坐睡多闲适自至南风足午凉  

施彦清野翁庄次沈启南先生韵  

笑王给事锁西庄隔水通人故架梁载酒柴门无吠犬分花邻舍恰低墙书临晋帖时数过诗咏豳风日几章好鲙鲈鱼饭香稻纵饶飞雪兴难妨  

莫止  

正月十九日漫述  

节名燕九尚留灯故事元从阙下増时态尽随前夜月余光犹照几家棚腊醅熟乆樽初剖园韭香新馔可登细雨落梅清咏彻髙情应念昔人曽  

罗焘  

追和石田翁落花诗二首【`录一首`】  

花随流水去悠悠几日伤春欲白头絮系游丝肠百结瓣浮细雨泪双流秋千院落人孤立杜宇枝头月一钩过眼韶光无计挽年年空抱别离愁  

叶聪  

秋怀  

北斗城髙近海浔每懐风景动微吟青山有恨伤瓯越流水无情自古今几处吹笳空夜月谁家练急寒砧天涯此日重回首忽见江花思不禁  

舟次洲  

歩南头水拍天髙楼独望思悠然半江僧下山腰寺两岸人分渡口船万斛千艘非旧日一龙五马是何年迩来欲趂风涛便十幅蒲帆向浙川  

方太古  

寒食思友小酌  

已买桐江旧钓船清江白石趂鸥眠风前转眼逢寒食时事惊心岂少年故国梨花千树雪小堂杨栁一林烟夜来有梦髙阳侣觅得村沽饮十千  

寒食  

春光二月忽三月天气单衣又夹衣树树梨花相闘发家家燕子欲偷飞客怀不惯逄寒食世路还堪住翠微溪上栁条新弄碧輭风晴日待侬归  

谷雨  

春事阑酒病瘳山家谷雨早茶収花前细细风双蜨林外时时雨一鸠碧海丹丘无鹤驾緑蓑青笠有渔舟尘埃漫笑浮生梦岘首于今试薄游  

书寒溪书屋壁  

屋占桑麻半亩园嵗无车马与人喧午凉树影圎浮地夜静滩声直到门万卷诗书销日月一湾鸥鹭共朝昬兴来蓑笠扁舟去不亚浣花溪上村  

周立  

将过江隂访朱善继涂中风雨乃回  

寻君无那朔风颠兴尽空囘访戴船汹涌浪喧欹岸石冥蒙雨湿逺林烟江枫落叶红销树野水冰生白满田嵗晚幽期嗟竟阻相过重拟入新年  

董澐  

天笠次白乐天  

松林行尽见松门花事三分过二分髙树鸟呼低树鸟入山云笑出山云前瀑布僧前落竹里流莺寺里闻忙处不知闲处好红尘白浪正纷纷  

薛章宪  

风雨中忆含桃  

含桃摘后已无多更耐风狂雨横何纵有绀跗垂弱蒂分无丹颗缀柔柯朱唇失绛羞樊素頳颊啼红泣苎萝想见流莺正无頼应同老子共悲歌  

朱讷  

燕  

三月巢干雏未成茅堂来往日营营説残午梦千声巧剪破春愁两尾轻宫栁隂浓金锁合水芹香细緑波晴画阑十二无人倚一半梨花一半鸎  

朱朴  

吴江道中  

江上芙容晚着花故人书画泛轻艖廿年往事今重省双鬓逄秋各有华水落湖田渔网集天低泽国雁行斜垂虹桥下堪停棹碧树红帘卖酒家  

楚江秋暁  

卧闻津吏数江程白鸟青莎岸岸明秋色逺连湓浦树人家多绕汉阳城残灯野寺钟初动瘦马河桥客早行三国废兴何处问荻花风起又潮生  

孙冕  

和西涯相公春兴诗二首  

山馆悠悠倚峻坡别来应是两年过鹿麋昔日游偏好风雨他乡梦更多松下小轩闲雨菊月中荒迳掩云萝归来若待头颅白其奈岩花笑客何  

竹垣向里辟新池径曲门迂去每迟鸟弄落花人未到鱼吹新荇月先知天边客梦何时醒江上归舟此日移唤起巢由作賔主不知身在帝尧时  

沈宣  

次沈陶庵题石田有竹庄韵  

休文家在阳湖住湖有筼筜似渭川险韵刋诗留节下凉隂牵梦堕鸥边无人厌俗狂题鳯有客敲门共饮泉负我十年开径入相思空隔满林烟  

王建极  

和石田翁落花诗  

风净云和雨意新残红防防委芳尘眼穿此日凭阑客肠断当年劝酒人纸上秪能添丽句枝头无计驻残春落英狼籍那堪触宻掣金铃鸟莫嗔  

烟雨欺花肯放晴落红日日唤愁生已引被防头卧更起廵檐信歩行蝴蜨梦寒双睡燕杜防枝老独啼莺緑隂冉冉天涯徧十二楼头空月明  

看花兴懒厌追陪门掩春光强半廻红着树时风已妬緑成隂处雨犹催盈盈堆径阿谁惜欵欵敲若个来搅得情懐无可奈呼童且覆掌中杯  

万树飞花绕碧空韶光应与昔年同朱帘半卷胭脂雨绣幕轻揺兰麝风燕拂林霞分嫩緑蜨翻草露湿娇红玉人推枕春眠起玉减金松一顾中  

杨谷  

落花次石田翁韵  

月缺良宵尚半规花残无复昨看时飘飘入座沾衣湿细细回檐防额迟冲晓马蹄先踏破趂晴蛛网漫萦垂雕红刻紫都成梦一段春情欲诉谁  

陈节  

落花次石田翁韵  

羣芳无力爱春眠倦倚阑干似醉然汉女琵琶应饮恨楚宫粉黛不胜蔫燕衔零玉遗书几蜂帯余香过酒船欲为痴儿时洗面杖藜闲到短篱边  

勒贵  

碧渠为李宗朝赋  

白云深处有山庄分得清渠入小塘水面雨翻菱叶乱门前风过稻花香竹牀不作劳生梦石砚惟钞种树方樵子是兄渔是弟卜邻何计得连墙  

祝允明  

顾明府荣夫  

鸡山燕市每依依此日都抛入洛衣家近郁林公旧隐门如彭泽令初归空邻旧社惟君宻却笑无车访我稀最爱沧浪池水好几时同坐一方矶  

赠承公  

墙外西林是宝坊林间髙卧有支郎定回斜日云穿衲吟断寒更月满牀妙梵逺通潮隐隐清隂分与栢苍苍何时为取无生话共了趺蒲一夜长  

何孟春  

送菊涯翁  

山径曽陪九日游数枝还为一尊留买从逺市聊供节栽向名园合擅秋渐老有人怜客瘦乍寒无客替蜂愁多情不用防吹防短髪犹禁插满头  

顾清  

首夏即事  

金兽香残昼漏稀嫩槐庭院午风微蜜房分子蜂初静书阁垂帘燕自飞小碾试茶催瀹鼎轻刀裁葛已成衣故园遥忆三江外梅豆青青笋过扉  

白燕  

海国年年傍社归春来争讶羽毛非不经乳穴移仙骨似翦齐纨作舞衣已化玉钗空怅望未消红缕故依稀月明昨夜风帘动惊起还随白练飞  

涯翁七十夀诗  

午桥长夏日如年吏防瀛洲聚锦筵黄阁衣冠诸老外清时钟鼓百花前闲情好鸟鸣深树往事浮云淡逺天惟有老人南海上祥光夜夜绕台躔  

以灯圎饷陆太仆  

三五新正忆故园屑云糜玉閙春盘小奴解作江南意逺客都忘嵗暮寒梅欲闘圎忙着子雪如争巧故成团玉厓太仆真清吏莫认明珠按劒看  

崔世兴宅奉次涯翁韵  

酒敌棋朋四坐分不知何处是东君屛间拂石疑生雨画里看花半作云【`王若水画梨花杏花甚妙`】白雪辞章随笔防【`涯翁席上作草书`】红尘车马隔墙纷平生六一堂前士到处春风挹令芬  

四月十三日同时敏送仲玉景和归途有感作  

漠漠轻云淡淡风御沟溶漾落花红一番离别中年后千里河山夕照中垂角故人霜两鬓【`时敏景和皆童稚交今皆老矣`】闗心岐路草连空归来稚子迎门笑何日亲交送阿翁【`时求归未得`】  

春日将适郊外忽暴风阻行  

二月六日天气恶卷地黒风吹倒人却看花栁俱无色忽讶江山不似春髙卧野人滋嬾防欲飞燕子自逡廵东园有约不如意须待来朝理钓纶  

渡江  

扬子江头几问津风波如旧客愁新西飞白日忙于我南去青山冷笑人孤枕不胜乡国梦敝裘犹帯帝城尘交游落落俱星散吟对沙鸥一怆神  

郑岳  

简姑苏陈粹之宪副  

吴苑莺花满旧墟先生翻笑去无车一官弃去还忧国十口饥来只卖书短屐香生莎径暖疎栏云傍草堂虚悤悤登拜惭予晚更报诗筒候起居  

吴一鹏  

闗河阻船慰同行诸君  

水宿风餐君莫愁他乡聊复当春游花间啄食鸟红尾沙上浣衣僧白头三户人烟看漠漠百年身世任悠悠闗河过此知无碍万里长风吹客舟  

节后见菊  

重阳已过十余日才见疎篱菊有花厌逐纷华供俗眼独留冷淡伴诗家清霜数朶水边浄落日一枝风外斜为汝秋深慰萧索酒酣聊取插乌纱  

杭济  

东溪小隐  

清溪东畔隐君家幽事人将拟浣花垂栁荫墙縁岸仄短莎分径入门斜春风到处随吟杖秋水闲来放钓槎了却百年终隐计更无飞梦到东华  

王良佐  

招张一桂  

日日草堂江上开竹间亦有小亭台酒杯欲弃那忍弃吾子不来谁复来案上离骚读初罢坡头独鹤放仍回湖山每索惊人句须得张郎八斗才  

许讃  

腊梅  

野篱江浒淡溶溶移对轩意更浓仙子临风金钿冷东皇传令蜡书重天涯别限云千里花下吟魂月一笻更向玉棠多劝植元来鼎味自从容  

灵隐寺  

灵隐何縁副夙盟蒲团茗碗拄藤轻昻藏野鹤来僧榻扑簌岩花落鸟声桂子天香真绝唱栁塘花坞自闗情几囘不尽登临意便欲山前结数楹  

刘玉  

寄咸肃兄  

江头日日候归船南北东西路几千旅馆梦廻常彻夜故园书去动经年愁连郢树云初合思入湘潭月义圆莫道少年堪乆别髙堂华鬓亦萧然  

汤沐  

秋日冩怀  

黄菊秋来已满篱青山于我乆相期孤灯对酒不成醉逺道逄秋更觉悲只恐病侵垂老日不妨贫过未官时沅湘欲趁东归櫂竹杖芒鞵任所之  

熊卓  

观春水有感  

二月烟涛天际来病懐忧思一登台湿云屯树莺新到鸣雨洒江花乱开坐浪渔舟终逺去横空隼鸟亦低回香苹欲采汀洲逺目断兰桡心更哀  

懐京友  

阆苑十年同防好沧江千里独栖安燕台逺树春云暗楚馆繁花昼雨寒不分山钟揺梦促无端海鹤度书难伤心桂棹风波隔日晏空歌澧有兰  

春兴  

尘世光隂徒草草林居风物亦非菲花间雨湿身常惯竹里月明人乍稀迟日暖薰幽涧草春云新长北山薇沧江白鸟知人意恋恋沙桡故不飞  

午榻醒来睡思足萧然庭树雨声清安贫原宪元非病乐志陶潜不爱名烟水泼堤鸂鶒乱花香落涧鹧鸪鸣逄人若问渔樵业海月山云各有情  

赵鹤  

登岱  

一上遥岑万丈苍天风应为袭衣裳鸡鸣往往防东日人语时时到下方云暗钟声连海树春浮花气入山堂四时未歇登游兴翻说厓禽唤客忙  

东皇祠下走灵氛今古祈灵賸有文不断香灯千里至有时钟磬四山闻雨声直过僧家竹鸿影平低客路云却爱三人花底饮不妨对影到斜曛  

朱谏  

冬日奚兰室老友见访喜而有作  

江村寒月客来稀坐对梅花半掩扉灯火最怜清夜话溪山偏爱旧人归酒樽欲尽还堪防世路无情已息机相见不须悲白髪山林钟鼎总成非  

章孝夫雁麓山庄  

隂隂竹树绕山根石径云深荡北村无数落花浮水靣尽随鸥鸟到柴门钩帘静对千月种药新开五亩园长日南事髙卧谩将风景説桃源  

唐寅  

和石田先生落花诗  

春尽愁中与病中花枝遭雨又遭风鬓边旧白添新白树底深红换浅红漏刻已随香篆了钱囊甘为酒杯空向来行乐东城畔青草池塘乱活东  

春来赫赫去悤悤刺眼繁华转眼空杏子单衫初脱暖梨花深院自多风烧灯坐尽千金夜对酒空思一防红倘是东君问鱼雁心情説在雨声中  

桃花净尽杏花空开落年年约略同自是节临三月暮何须人恨五更风扑檐直破帘衣碧上砌如欺地锦红拾向研罗方帕里鸳鸯一对共当中  

漫兴  

此生甘分老吴阊万卷图书一草堂秋牓才名标第一春风弦管醉千场跏趺説法蒲团软鞵韈寻芳杏酪香只此便为吾事了孔明何必起南阳  

一身憔悴挂衣襟半壁藤牀倚树林去日苦多休检歴知音谅少莫修琴平康驴背防残醉谷雨花阑费朗吟老向酒杯棊局畔此生甘分不甘心  

题画  

湖上仙山隔渺茫世尘不上渡头航白苹开处藏渔市红叶中间放鹿场落日沈沙罾有影新霜着树橘生香遥闻逋老经行处芝草葳蕤满路傍  

刘龙  

送谢同年邦用之湖广佥宪  

曲江花底记同游十五年来鬓欲秋楚国旌旄新宠渥谢家人物旧风流君山雨霁簪螺髻汉水春深涨鸭头樽酒已空山已夕微茫烟树隔仙舟  

孙绪  

居庸闗官舍  

一径中开万里横居民无地问农耕霜催木叶晚山赤雨溜石苔秋水清沙鸟逺从天外度寒蛩苦爱夜深鸣峰峦徙倚休回首何处孤云是故城  

## 御选明诗卷七十八  

七言律诗十一  

王守仁  

次壁间杜牧韵  

春山路僻问归樵为指前石迳遥僧与白云还暝壑月随沧海上寒潮世间老去浑无赖游兴年来独未消回首孤帆又陈迹疎钟隔渚夜迢迢  

夜宿浮峰次谦之韵  

日日春山不厌寻野情原自懒朝簪几家茅屋山村静夹岸飞花溪水深石路草香随鹿去洞门萝月聼猿吟禅堂坐乆发清磬却笑山僧亦有心  

将游九华移舟宿寺山  

维舟谷口傍烟霏共説前冈石径防竹杖穿云防寺去藤筐采药帯花归诸生晚佩聫芳杜野老春霞缀衲衣风咏不须沂水上碧山明月更清辉  

化城寺  

化城髙处万山深楼阁凭空上界侵天外清秋度明月人间微雨结轻隂鉢龙浮处云生座岩虎归时风满林最爱山僧能好事夜堂灯火伴孤吟  

因雨和杜韵  

晚堂疎雨暗柴门忽入残荷防石盆万里沧江生白髪几人灯火坐黄昏客途最觉秋先到荒径谁怜菊尚存却忆故园耕钓处短蓑长笛下江村  

移居胜果寺  

江上但知山色好回始见寺门开半空虚阁有云住六月深松无暑来病肺正思移枕簟洗心兼得逺尘埃富春只尺烟涛外时倚层霞望钓台  

宿萍乡武云观  

晓行山径树髙低雨后春泥没马蹄翠色拖云叠嶂寒声隔竹隐晴溪已闻南去艰舟楫漫忆东归阻杖藜夜宿仙家见明月清光还似鉴湖西  

夜宿香山林宗师房次韵  

幽壑来寻物外情石门遥指白云生林间伐木时闻响谷口逄僧不记名天壁倒涵湖月晓烟梯髙接纬堦平松堂静夜浑无寐到枕风泉处处声  

罗旧驿  

客行日日万头山水南来亦胜游布谷鸟啼村雨暗刺桐花暝石溪幽蛮烟喜过青杨瘴乡思愁经芳杜洲身在夜郎家万里五云天北是神州  

沅水驿  

辰阳南望接沅州碧树林中古驿楼逺客日怜风土异空山惟见瘴云浮耶溪有信从谁问楚水无情只自流却幸此身如野鹤人间随地可淹留  

兴隆卫书壁  

山城髙下见楼台野戍参差暮角催贵竹路从顶入夜郎人自日边来莺花夹道惊春老雉堞连云向晚开尺素屡题还屡掷衡阳那有雁飞回  

陆广晓发  

初日曈曈似晓霞雨痕新霁渡头沙溪深几曲云藏峡树老千年雪作花白鸟去边回驿路青崖缺处见人家徧行竒胜才经此江上无劳羡九华  

龙潭夜坐  

何处花香入夜清石林茅屋隔溪声幽人月出每孤往栖鸟山空时一鸣草露不辞芒屦湿松风偏与葛衣轻临流欲冩猗兰意江北江南无限情  

南庵次韵  

隔水樵渔亦几家縁冈石路入溪斜松林晚映千雨枫叶秋连万树霞渐觉形骸逃物外未妨游乐在天涯频来不用劳僧榻已占汀鸥一席沙  

斜日江波动客衣水南深竹见岩扉渔人収网舟初集野老忘机坐未归渐觉林间栖鸟乱愁看天北暮云飞年年嵗晚长为客闲杀西湖旧钓矶  

夜泊江思湖忆元明  

扁舟泊近渔家晚茅屋深环栁港清雷雨骤闻江雾防星河不动暮川平梦回客枕人千里月上春隄夜四更欲寄愁心无过雁披衣坐聼野鸡鸣  

春日游齐山寺用杜牧之韵  

倦鸟投枝已乱飞林间暝色渐霏微春山日暮成孤坐游子天涯正忆归古洞湿云含宿雨碧溪明月弄清晖桃花不管人间事只笑山人未拂衣  

木阁道中雪  

瘦马支离縁絶壁连窅窕入层云山村树暝惊鸦阵涧道雪深逄鹿羣冻合衡茅炊火断望迷孤戍暮笳闻正思讲席诸贤在绛蜡清醅坐夜分  

张琦  

秋晚登君山  

十年两醉君山酒山下民风似昔年青帕茜裠耰麦女银鲈紫蟹入村船霜蕉叶破犹藏寺江浦沙髙未作田病骨登临尚彊健坐聼湘瑟弄湘烟  

游潜  

防歩  

白头髙防青山客胜日行吟楚水涯宿雨野田初试犊暖风城郭半开花喜闻社鼓喧春舍狂脱春衫付酒家百亩尚余身后健不妨随分课桑麻  

周用  

沽酒  

一春白髪闘丝长无奈春归唤酒尝日晒一林梅子熟风吹满店栁花香汉江初泼卜萄緑银海频浮琥珀光消得百年三万日不妨还醉六千场  

簪花  

老去风流敢自夸开筵对客许簪花百年回首仍春色三月于人且物华乗兴不须憎白髪闻歌犹复恋乌纱花前莫笑山翁醉賸有青钱付酒家  

丙午元日早朝  

一夜钟声报早朝万方元防仰天髙星临烛影开宫扇云霭罏香引御袍太史祈年占雨雪词臣撰颂入挥毫作人大雅垂无极愿为周文赋誉髦  

雪夜禁中  

朝衣永夜直金銮华雪霏霏防玉防九扈升平占旧业五云窈窕共髙寒曈曈霁色浮仙仗皎皎清晖并御坛引领韶华属桃李春明还向上林看  

吴太常诸公九日前一日登清凉寺次韵  

清秋何处回髙眼山寺遥临江水濵满地黄花聊避俗谁家白酒未尝新可怜明日是九日为问闲人能几人且与山灵修故事已传西北静风尘  

鲁铎  

孙懋仁沱西别业  

屋边沱水日淙淙风物元应擅楚邦兰芷生连垂钓石鳬鹥栖近读书城东晓色闻孤角畦外春流帯九江为约扁舟他日会狂歌来和郢人腔  

次韵徐原忠  

蓬门未款鹤先知已有园深出应迟松迳路晞行药后藕汀风动纳凉时夜仍秉烛翻疑梦春许看花更作期休倚清时催病客新文容有北山移【`己有公之园名亦以名其诗`】许州风节亭次韵刘东之御史美之正郎  

烦嚣何处可披襟风节亭中防竹隂地僻本无尘俗气夜凉先见歳寒心风传逺邃情何限月转长稍坐益深安得题诗更明日满墙挥翰学来禽  

九日园亭用杜牧之韵  

挥翰题糕手欲飞菊边香雾正霏微谁从今日仍辞醉不道常年苦忆归短屐未妨逄细雨残春还可待斜晖官贫犹胜陶彭泽刚得东篱有白衣  

九日东庄用前韵  

丹枫零落白云飞别墅风长酒力微坐待池菱炊饭出行逄野菊戴花归沙鸥贪看临秋水林鹊从教乱夕晖朝市久违疎防性欲从渔父问荷衣  

野望  

东风吹雨宿尘轻膴膴村原正晓晴逺树有花皆辨色好无数不知名云开雁鹜横长塞草緑牛羊上废城欲向燕山还极目夕阳时候更分明  

园中  

花蹊苔径屐声微幽事相闗俗累稀薄力尚堪浇药圃病身刚好着荷衣緑阶细草抽书帯近岸闲鸥伏钓矶檐树无尘榻静卷帘清昼看云飞  

游牛首并献花岩限韵一首  

清尘晓雨乍霏微落絮游丝总不飞絶巘路通行委曲大江帆逺见依稀云中绛阁初疑画洞口青苔欲上衣拟借岩房留信宿隔林啼鸟谩催归  

郊行次序庵韵  

芳原并辔马行迟何处春声按竹枝临水小桃元自媚倚风新栁不妨欹禁烟安问村中酒遇事还生眼底诗明日红尘向城市野桥山店尽堪思  

何瑭  

和郭杏东九日韵  

重阳细读黄花句懐抱因君一暂开杜甫当年长作客陶潜此日定衔杯殊方乆废登髙兴青眼谁怜济世才北望亲闱肠欲断塞鸿频到少书来  

秦淮一览阁  

画阁临流想像题倚阑翘首觉天低名花无数侵帘入好鸟多情傍户啼近水迢迢经雨緑遥山隐隐拂云齐从来吏隐难兼得城市还惊似涧溪  

同年殷佥宪迁居五松月有赠因和二首【`录一首`】  

华居新买傍城隂流水桥南帯茂林车马稀疎知地僻烟花撩乱觉春深醉扶竹杖看鱼跃困倚藤牀聼鸟吟最爱三山当户牖晚峰相对翠千寻  

李时  

夏日偶书  

卜居地爱城西僻野水春来自作渠户绕山光堪对酒园収柿叶好供书青林雨过烟萝湿碧洺云生石窦虚长者不闻门外驾小庭新草手间除  

陆深  

渡江  

桂楫兰桡江水生前麾小队渡江行人生几度东风面花信一番春雨晴初日出林光欲动丰泥逐马滞犹轻少年游钓难忘处莫怪丘园太有情  

晚饮张虞卿舍西江泛月还舟  

南邻归去夜如何鼓吹无风櫂有歌两岸碧波潮力定一身清露月明多天空星斗中流动家近舟航一水过千古胜游谁得似前须太白后东坡  

虹县晓发【`是日清明`】  

拂曙星河拥使旌隋堤花栁报清明人家烟火寒犹禁客子衣裳暖渐轻夹岸露华添细水浮空春色抱孤城东风满地皆芳草一为多情尽日行  

发新津风日甚佳有述  

江山偏觉此行多爱聼巴音入櫂歌锦树微茫连岸脚画船掀舞出盘涡山云欲起常迎日水鸟惊飞不离波为客十年劳胜赏朝天万里又经过  

兊阳书楼  

面山花竹背山楼合着元龙最上头云气隂晴常不定江声回合正东流九闗清梦通霄汉八月仙槎贯斗牛欲赋兊阳形胜里山川元是汉嘉州  

山堂晚晴观楫儿作字  

论文説劒更争棋五十年来两鬓丝无事可为甘袖手有山如画且题诗望中禾黍秋风粒梦后芭蕉夜雨枝小几映承落日双钩古帖坐教儿  

和汪有之园亭之作  

一区犹愧子云才薄有茅堂傍水开逺讯经秋凭雁到问竒长日有人来好花隔岸飞红雨新笋穿篱迸緑苔同上玉堂俱出牧却从郊野望蓬莱  

登华山至青  

羣玉峯头铁锁寒周秦遗事共漫漫山从防地五千仞路向穿云十八盘上界楼台悬日月下方风雨长波澜乾坤不博防头睡一借神仙蜕骨看  

送客过昭觉寺  

霜日江云杳霭间聊凭酒力驻穨顔一冬天气常嫌热几度郊行暂借闲世上无情惟白髪人间有福是青山山僧更住青山里翻罢楞严独掩闗  

秋怀四首  

碧草幽花满故园南山卧对乆忘言年来行李书千卷老去生涯水一村已辨弓蛇还石虎母烦怨鹤与惊猿秋光更比春光好蜂蝶纷纷不到门  

斗帐香消病骨轻少年忆得赋秋声青藜火暖西风劲白玉堂深昼漏清上帝云霄陪绛节仙人星汉湿金茎髙山流水空瞻溯只恐防埃报未成  

六代三吴业已荒英雄遗恨水茫茫试量秋与愁多少始信年随鬓短长江上野鳬争得食山中丛桂早含霜长门本为黄金赋赋就长门却自伤  

一翻风雨报园林岸栁汀蒲半不禁兔魄渐随华月满鳯栖应恋碧梧隂清商律应笙歌细白苎功多箧笥深起向推移占物候为谁先有歳寒心  

张邦竒  

上已日周玉岩司防拉游蒋山枉诗见惠次韵  

郊行长为簿书迟胜友壶觞已翠微夹路桃花迷入洞傍溪鸥鸟忆临沂松隂坐乆还移席草色春深欲染衣红日下春潮水碧石桥齐踏彩霞归  

黄巩  

春雨亭  

濵江亭子锁春隂一水盈盈雨正深小径飞花红渐湿柴门垂栁緑初沉坐深野老还争席聼近樵歌不出林莫是向来游眺处东风吹动故园心  

孟洋  

荅髙大和侍御寄书  

舟过衡阳雁已疎经年那得故人书一封忽漫来何处千里殷勤问谪君海上青骢遥羡汝湘南芳草正愁予清秋直北朝星斗回首云山万叠余  

送柴光禄入贺  

櫂歌声里望行舟渺渺江亭草树浮卿月近移龙虎阙使星遥映鳯凰楼莺花上苑逄春色风雨长安忆旧游闻説圣朝求直谏肯令汲黯出皇州  

殷云霄  

九日得继之书  

病起重阳花正开小斋独酌当登台吴中此日来双鲤江上何时共一杯万里长风吹落木孤云斜日照秋苔百年懐抱凭谁尽沧海新収鼓角哀  

索承学  

西楼晚眺  

在家无事不劳生暂倚危楼看夕晴云里树含山外寺渡头人语水边城荒村茅屋秋砧早野店渔家晚炊明吟罢新诗还自和西风吹落塞鸿声  

严嵩  

东堂新成二首  

种树成隂辟沼鱼数椽聊此卜幽居诸峰稍识岚霏外三径新锄灌莾余穷巷颇回髙士辙藜牀时读古人书欲因萝薜辞簪弁慙愧承恩在玉除  

无端世路绕羊肠偶以疎慵得自藏种竹旋添驯鹤迳买山聊起读书堂开牕古木萧萧籁隐几寒花寂寂香莫笑野人生计少濯缨随处有沧浪  

恭扈圣驾幸承天发京作  

禁城钟动啓金扉鳯辇时廵出帝畿黄纸特颁都防勑绯罗齐赐侍臣衣祥云捧日浮仙仗芳树和烟隐翠微遥想湘江欢父老汉皇今覩沛中归  

萧子卜居梅林赋赠  

溪上梅花玉作林溪边茅屋苦寒侵孤山倚棹逄诗兴颍水移家见客心日暖渔歌来浦溆雪晴花色上衣襟风尘拥传劳为郡时向沧洲寄一吟  

蚤入承天门见鸦次韵  

喧鸦争入帝城飞映雾翻林飏曙晖宫女乍闻惊梦起省郎纷逐防朝归声传万井含钟杳影落千门帯月稀还向昭阳自来去緑凝望重依依  

无逸殿直舎和少师夏公韵  

灯烛通宵晃禁庐雾云阁近宸居瑞烟入座香浮苑寒影窥帘月到除缑岭乍闻丹鳯吹糓城先访赤松书归来未向人间説天语亲承燕对余  

暮次灵川怀寄师舜天益二乡丈  

天南歳晚更依依朔雪寒云绕树飞投馆惊看风土异临觞怅忆故人违情同漓水仍西注身似春鸿向北归想见邮亭频驻马独吟千嶂已斜晖  

同徐郡侯登浚渠亭【`渠在郡城西唐刺史李将顺所凿民赖其利目为李渠乆湮徐浚之筑亭其上傍有龙祠`】  

徐侯亭子李侯渠水石新呈宿莾余秋净野田闻鹳语云深仙洞隐龙居驱驰暂驻三湘节登赋初陪五马车此日佳游习池共他年故事岘山如  

扈从经九龙池  

九龙池上驻龙旂桂殿兰宫锁翠微日出防霞笼瑞气霜迎黄钺肃天威云中萝迳千盘合谷口风泉百道飞尘迹此中谁可到况陪仙跸奉恩辉  

杨侍御使蜀  

江草萋萋江水长使轺闻欲渡潇湘开帆夜坐星河色载笔春迎杜若香防绣过家非旧服皂囊还阙有新章西州五月无炎暑应避青骢满路霜  

寄夀少傅邃翁先生  

累朝望重经纶地五亩怡情水竹间天下正须安石起雒中犹放洓翁闲诗寻丁卯桥边宅舟放金焦寺里山裘马烨如尊爼胜隐园髙防杳难攀  

宋景  

左掖闻莺柬湛甘泉年丈  

参差宫树织流黄左个晨开清聼长睍睆友声来紫殿绵蛮春语叶青阳解调玉琯依仙仗巧啭金铺引太常更逐鹓行琼佩入赓谐天曲和明良  

寄孤月上人  

最忆髙人住翠微万岩千岫雪消时林阶月在行香早石屋云多出定迟栖树有僧留聼法看泉无客和题诗松闗石锁容相叩定觅深山食紫芝  

李孟阳  

赴郊观宿  

城边水色净春茅花外莺啼拂露稍万户烟花临复道九天宫殿锁南郊霓旌夜发清溪绕彩仗晨飞碧树交身到钧天浑不解坐闻仙乐下云旓  

晓诸西坛候驾  

万宇沉沉晓漏催九闗鱼钥迟明开阗阗皷角空中起片片罏烟雾里来气结龙文随御幄风传虎旅发仙台叨从百辟观周典不向秋风数汉才  

扈从耕籍  

天行近野团龙盖万姓环门识衮袍竟亩难寛卿相力籍耕无乃圣躬劳侵坛碧草茸茸起去殿红云冉冉髙已忝赐筵思报述即陈潘赋愧词曹  

桂殿  

桂殿芝房曙色通垂垂花栁緑烟中桑干斜映千门月碣石长吹万里风己有金吾严御陌遥传玉辂下斋宫侍臣鹄立松隂里时倚红云望碧空  

秋怀  

宣宗玉殿空山里野寺霜黄锁碧梧不见虎贲移大内尚闻龙舸戱西湖芙蓉断絶秋江冷环佩凄凉夜月孤辛苦调羮三相国十年垂拱一愁无  

河发登望  

七月七日河水发康王城边秋可怜买鱼沽酒此村口打皷鸣锣何处船白昼蛟龙时一闘中流日月晚双悬纷纷估客休回首渔子清歌防渺然  

无题戏效李义山体  

曽倚清酣奏防毫象牀冰簟玉楼髙徐娘老去风情在班女愁来赋兴豪秦栁日斜伤渭曲楚兰春暮怨湘臯仙根寂寞昆仑逺浪説人间有碧桃  

九日诣东庄遇水则舟之同黄李二生  

出门万木迎风叶挈友重阳上野舟数月雨隂今白日一身天地比清秋逐时庄菊花初放应节村杯酒暂酬薄暮更催双棹返汴州谁信有沧洲  

正月四日始出赴黄子之宴南邻何仪賔以美醪助杯即席口占  

杜门常日追游少新嵗初筵独诣君幸有邻家能过酒况多賔客善论文楼台霁日斜含雪竹树和烟暮阁云入夜不归双烛秉近尊犹喜落梅芬  

晚秋东庄宴集  

郊园秋晚只风林冠盖羣游是盍簪枫叶近尊朝映日菊丛淹坐暮横隂烟霞故引旌旗色鸟雀应疑箫笛吟月底金鞍散归马野云回首少微深  

雨中海棠  

怜花常欲报花安醉眼冥冥雨自看朶朶胭脂深更湿杯杯竹叶满须干等闲细片休轻落率尔春风且恁寒朝为行云暮仍雨淩波独立汝应难  

过李氏荷亭防何子  

三伏寻花到习池幽懐真与故人期出波菡萏晴相并度槛流萤晚故迟他日宴游能此地向来开路果由谁亦知尘世难逄醉且把芳筒当酒巵  

九日寄何舍人景明  

九日无朋花自开登楼独酌当登台孤城落木天边下万里浮云江上来但遣清尊常不负从教白髪暗相催梁南楚北无消息塞雁风髙首重回  

冬霁宴丘翁林亭  

竹亭髙宴雪霜残柏坞移尊月色寛驯鹤自知迎客舞絶琴今拟向君弹醉来箕踞仍呼酒老去留賔不着冠解道防鸿能万里肯输乌鹊一枝安  

寄华韶州  

十年不寄一封书索处常思万里余谪宦贾生元独逺抗言刘向果谁如新符海外劳分虎旧徳朝中想佩鱼退食昔移青琐歩论文偏过省郎庐  

赠郑庚  

文物江东数歙都里传贞白似君无门前不种钩衣草堂上常巢返哺乌为客老年今道路告归春日复江湖沙溪酒熟儿孙劝拄杖徐行歩緑蒲  

乔太卿宇宅夜别  

竹梧池馆夜偏寒促席行杯漏未防燕地雪霜连海峤汉家钟皷动长安吟猿见月移孤树宿雁惊人起别滩二十逄君同跃马十年回首笑弹冠  

和毛监察秋登明逺楼之作  

院锁帘垂白日幽为谁乗兴独登楼地平嵩岳牕中出天倒黄河槛外流坐对罏烟云并起醉揺霜笔树还秋可怜大厦须梁栋未展那知匠氏忧  

咏怀  

青天万仞削芙蓉忆踏匡庐第一哀壑暮云埋虎豹大江春浪变鱼龙天池玉笔亲留碣石室山僧独扣钟掻首昔曽霄汉上旧题应被紫苔封  

上方寺防监司诸公  

梁园四月斗炎蒸众饮松堂爽色凝天上乐声僧梵接堂中杯饮塔云层髙情不使忙官夺野兴常于胜地増东海渐生归路月上方无借散花灯  

丙子冬至  

奉天门下玉阑桥此日催班早侍朝占史奏云懽万国大官传宴防层霄苑梅迎律春先动宫栁临风色欲揺一出忽今惊十载百年勲业有渔樵  

潼闗  

咸东天险设重闗闪日旌旗虎豹闲隘地黄河吞渭水炎天白雪压秦山旧京想像千官入余恨逡廵六国还满眼非无弃繻者寄言军吏莫嗔顔  

别  

江上天下稀挈朋贪赏夜忘归冠裳他日思丹壑车马平明发翠微归路竹萝偏拂幰出山云气故随衣杳然一笑怜踪迹自不投簪愿孰违  

徐将军园亭  

将军别墅今停马五月池塘莲半红举眼江山惟赤日快人楼阁自凉风穿林竹翠沾衣满布席葵香扑酒空平世主人虚抱武醉来夸挽六钧弓  

何景明  

吹笛  

横笛髙城弄晚飔碧空如水雁来时闗山月落肠应断楼阁秋生响易悲杨栁天边浑折尽梅花江畔故开迟武陵回首南征路一曲那堪马上吹  

邀沈清溪赵雪舟马百愚登楼次百愚韵  

村居邀客惭供给且为青山一倚楼十里沙平遥对雨百年地迥更逄秋城中车马何人到曲水风烟尽日留无奈天涯归思切孤帆八月下长洲  

雨晴  

竹里柴门冬日辉水边烟雾晚霏微背霜石壁丹枫盛待雪沙田青麦稀自爱羣鳬将子去却疑双鹳见人飞西郊风物晴还好谁共看云兴不违  

燕子次杜工部韵  

燕子飞时江栁春眼看节序几回新亦知社日归乡国忍对秋风别主人舒卷不殊羣物理往来寜有百年身空帘寂寞山堂夕惆怅花枝泪满巾  

秋兴八首  

髙楼一上思堪哀水尽山空雁独回万里闗河迷北望无边风雨入秋来故人尺素年年隔薄暮清砧处处催徒有寒樽对花发病懐愁絶共谁开  

忆在京华近侍年五更清佩入朝天鳯凰池接防龙会阊阖楼开日月悬南国自通沧海贡塞尘不动玉门烟只今病卧遥回首夜夜清光北斗边  

前嵗今皇新御极鳯衔恩诏出明廷孤槎奉使日南国万里题诗天畔亭地入金沙江浩浩风连铜柱海冥冥昆明亦在滇池里池上虚疑织女星  

蜀中形胜千年在峡树江花照使袍神女庙深虚暮雨汉王台迥落秋涛渔人东望沧浪濶客子西来滟滪髙不见啼猿击舟处风波遥夕梦魂劳  

汉水东驰入楚来长沙秋望洞庭开江清楼阁中秋见日落帆樯万里回去国尚思王粲赋逄时空惜贾生才湘南两度曽游地惆怅烟花暮转哀  

春来门巷少经过日日幽怀对薜萝一笑流光抛容路十年归梦落渔蓑沙边返照寒初敛水上浮云晚故多苦忆梁园辞赋客黄河愁望渺烟波  

袅袅西风歇众芳天髙谿谷迥烟霜孤城落雁冲寒水万树鸣蝉帯夕阳尘满一区杨子宅蓬生三径蒋公堂相过未有求羊辈醉里狂歌亦自长  

千年申国有提封楚塞重闗渺未穷旧事祗看东逝水髙台不断北来鸿连山落木萧条后隔坐残花怅望中正是平居多感慨底须词赋荅秋风  

西海子  

寺下烟波春不开苑中风浪隐楼台源泉细绕西山出云气深从北极来万里乗槎观日月十年登阁望蓬莱黄尘碧水须臾事莫使鱼龙夜夜哀  

送雷长史  

彤管先期随帝子白头今日奉王孙汉庭亦羡相如美楚客重看贾传尊花下图书开玉殿日髙琴瑟在朱门十年亭阁淮西宴肠断梁王雪夜樽  

寄黔国公  

万里山川开百粤十年戎马暗三巴伏波铜柱冲炎塞横海楼船出瘴沙鸿雁不传天北字琼瑶空忆日南华飘飘奉使金门客目断银河八月槎  

月夜王宗哲宅赠田子之江西  

髙城吹角此宵寒逺客今歌行路难嵗暮风烟殊去住天涯灯火共悲懽西江日落移舟入南斗星悬倚劒看庐岳玉山千万里不知何地望长安  

送良伯  

去年秋杪遥相送今嵗冬残复此行寸草独牵千里思一枝同有上林情江枫野泊停霜夜海日官船动水程何处逄人问消息梅花南国望春生  

简汝立  

汝病几时辞省署我懐终日念乡闗风尘对酒空行路雨雪逄春尚在山少室三花无客采小山丛桂有人攀淮南洛北如相访一鹤云中往复还  

送贾学士之南都  

金陵楼阁九天开银汉仙槎万里来宫月夜悬鳷鹊观江流春转鳯凰台直从北极看南极却望中台接上台鸣世早传吴下作逄时真羡洛阳才  

送施聘之侍御  

海甸春风揽辔情燕闗马去还鸣绣衣霄汉花间出锦缆江湖树里行近日西台多谏草少年南国有诗名别弦更忆风流调愁聼东城二月莺  

送刘令还襄陵  

闻道襄陵有胜游西行风景似南州竹蟠县里青青出水到城中曲曲流仙客候鳬知下舄吏人迎鹢见回舟亦知枳棘栖鸾地露冕重来只暂留  

送阙郡博  

郡学宫墙入翠微广文今去有光辉乆知白首甘贫病且坐青氊息是非石磬古堂时自发风雩春服暮同归城中来往多冠盖名教无言乐地稀  

天坛雷道士院  

帝宫髙锁汉郊畿羽士琴书静可依萝洞昼栖云雾入石坛秋礼佩环归丛丛晚竹临风整嘒嘒蝉曵日微渡海却思千载事买山今恨十年违  

题严内翰赐扇  

端阳防扇百官传每嵗宫臣赐独偏君去翰林供奉乆始来经幄拜恩年颁从殿阁风先动捧向云霄月并悬象毂银镮倍光宠好扬薫吹助虞弦  

辋川  

飞泉万壑通蓝水仄径千峯入辋川野老岂知旌节到世人空作画图传鼋鼍岸折深无地鸡犬林开忽有天即此买山堪避俗桃源何必访神仙  

华州作  

秋成雨色净微尘过陜山河望转新天上岳莲开二华云中闗树引三秦追游少小还今日浪迹乾坤任此身乗兴更扳仙掌去未知登览共何人  

徐祯卿  

晚过献吉斋  

端居闻子肃清修吏防鸦啼省署幽芳草不知人独往空山何意鸟相求开轩歴歴明星夕隐几萧萧古木秋自昔风尘堪吏隐浮生莫遣有离忧  

送耿晦之守湖州  

逺下吴江向霅川髙秋风物倍澄鲜防防菰叶翠相乱锦石游鳞清可怜邮渚挝频津吏皷渔歌唱近使君船吴兴岘山足胜事汉水襄阳空昔贤  

送盛斯徴赴长沙  

昔愁越嶲千峯仄转入巴渝万里赊岂料圣恩怜贾谊犹烦佐郡出长沙蛮中瘴逺三湘水江畔春逄十月花遥聼岳阳楼上篴可能回首忆京华  

简伯虎  

麻纸功名笑浪传如今袖手了尘縁交朋零落看书札花月萧条问酒钱数里青山骑犊醉一牀黄叶拥秋眠心期兀兀成幽病谁与髙人辨草防  

追录旧作  

衡阳声断雁回踪南国飘零烟莾中纸幔燃灯寒夜雨水楼吹笛菊花风谁敲急杵催山月独语愁心对草虫病骨秋容两无赖一樽挥泣飞蓬  

懐邢处士参  

梨花分月一枝明吟着君诗绕树行闻説里门多下马若为人世可逃名寂寥风雨眠僧舎谈笑杯盘餟豆羮数亩山田是吾志与君终老饭相秔  

独立  

独立溪烟絮帽斜行人停路问三义儿童树底烧残叶估客河中问酒家日暮啄饥喧野雀天寒争宿集荒鸦官桥寂寞梅花发愁见南枝义嵗华  

送庐陵杨二尹  

何卑执防谢京华却爱河阳县里花不为逺师招白社拟从勾令觅丹砂青天挂席浮明月螺水回舟胜若邪莫学南昌隐君子离羣独拂五云车  

登缥缈峯  

灵峯峻伟插吴天鹿道斜通宻草间波暝遥疑下方雨烟明微见隔州山药苗细染云丝碧石翳重生雉尾斑尘骨天仙留不得刚风吹冷布袍还  

下缥缈峯小憇西湖寺  

歴尽嵚﨑马倦行长松迎路寺门平生蔬荐雨僧斋薄寒榻眠云客思清龙藏防深髙阁净佛灯光徧小池明【`殿前有小池`】西来为访灵仙迹并与禅家结晚盟  

奉和徴明游洞庭东山诗七首【`录四首`】  

峯掩晴水映帘便留三宿不虚淹闲云爱客常陪榻微月窥人直下檐昏籁静来闻扰扰灯花时自落纎纎知君诗学多新益亲到眉山谒子瞻【`宿静观徴明时谒王学士因宿其第`】家城嵗晚欲回舟山寺携衾作夜游爱月不妨寒歩影岸冠微觉露濡头蒲团对语僧围烛菊宴分题客咏秋恠是思清还废寝钟声为破小堂幽【`宿云源寺`】  

坞僻云深石径纡渐从平履渉﨑岖烟沉逺景山藏屋林逗微明日堕湖佳境到时应就宿肩舆停处合临图莫厘絶顶君还上得似邻峯缥缈无【`登洞庭`】  

香灯闲照古堂虚日午桐隂上井迟尝橘客求藏瓮法煑茶僧乞啜泉诗聼经犹剰当年鹿好事谁攀宿草碑陈迹半销何处问令人空忆翠峯师【`游翠峯寺寺系雪窦禅师道塲`】  

和石田先生落花诗  

不须惆怅緑枝稠毕竟繁华有断头夜雨一庭争怨惜夕阳半树小淹留佳人踏处弓鞋薄燕子衔来别院幽满目春光今亦老可能更管镜中愁  

门掩残红树树稀客车休访雨中泥蜂攀故蕋将须防鸟过空枝破血啼半月帘栊风不定一川烟景日沉西先生卧病浑难管拾得余英醉里题  

歌酒阑干事已非玉人惆怅卷罗帏可堪荏苒争先谢更不踌躇各自飞尽扫庭枝风敛怨偶黏尘网雨冲围今朝蝶似长安客差况残春寂寞归  

飘荡东西不自持多情牵惹有飞丝思移漫忆曽攀手精魄难抛未冷枝每戒儿童揺树戯空烦道路隔墙窥经春为尔添新债开费清樽落费诗  

## 御选明诗卷七十九  

七言律诗  

边贡  

万夀节  

防仗淩风启曙烟翠华含日俯晴川遥怜外阃称觞地恰是西江献捷年鞶锡共欢恩似海凯歌齐祝夀同天防臣亦有迎銮曲愿奏君王玉几前  

次韵送汪少宰闲斋进贺北上  

皇居穆穆九闗开有客乗槎万里来宫月夜明鳷鹊观江云秋绕鳯皇台金鱼待漏还通籍赤舄凌空不染苔珍重麦丘三祝意等闲休当祖筵杯  

送丁考公秉宪之闗中  

莺花如锦豸袍新建节西行及好春周礼职方分二陜汉都形胜説三秦天浮紫气函闗动雨洗青莲华岳真藻思还应有神助诗成先寄故乡人  

送邹黄山考满北上  

骏声华誉满留都社稷苍生望不孤八座早登南执法三年兼考大司徒风传海甸鲸波息石固台城防穴无心是子年身范老逺从廊庙忆江湖  

送胡中丞伯珩进贺上尊号表如京  

羽旗芝盖拂云长鳯匦龙函入帝乡星近紫垣归执法日明丹扆坐垂裳元年继统天无外大孝尊亲国有章朝下九衢人辟易尚看骢马识威光  

奉送少傅邃庵翁节制三秦  

帝梦非熊起旧邦侧思贤佐隐京江三边羽檄来金殿五色龙函到石淙范老甲兵胷有万李侯才气世无双临戎制胜寻常事蚤见边城筑受降  

三十年来四入闗土人迎拜想开顔风雷晚送蛟龙雨藜藿春藏虎豹山已遣北门归锁钥更从卤海弄潺湲寥寥蜀相千年后伊吕谁当伯仲间  

送都宪南屛髙公赴镇  

遥承北阙丝纶诏近出南曹法从班龙劔倚空冲夜斗豸袍迎日动春山国储民业经营际淮水江流保障间千里舳舻看利渉云霄旌斾即须还  

送顾明府之聊城  

上春行县出东畴桑叶萋萋唤乳鸠道左壶浆迎父老云中冠盖识君侯鲁连箭灭遗书在微子城荒故堞留揽辔可应空吊古土风先为达宸旒  

题桐乡遗爱卷次屠尚书韵  

一从明府出岩廊租吏三年不下乡日出野田闻雉雊云移江馆见鳬翔徴迁路入秦京逺抚字名归汉吏良遗爱古人谁得似羊公碑与召公棠  

登岳  

玉皇祠畔一凭防絶顶风髙夏亦寒北去尘沙通瀚海西来天地是长安青云迥隔三千界白日平临十八盘似有飞仙度幽壑鳯笙声袅佩  

康海  

华州张子梅花小酌  

梅花亭上午隂凉芍药栏边春昼长雾鬓云鬟何处女罗衣金钿坐来香娇歌欲遣行云住妙舞空疑乳燕狂笑杀西溪能爱客满缸常酿郁金浆  

西园眺望  

五月不来溪上游溪云犹自伴溪流虽非给事茱茰沜絶胜郎官鹦鹉洲半顷稻花迷浴鹭万株桑栁报新秋何当更挈同心者小酌微吟尽日留  

王九思  

无题  

寂寞西风翡翠楼黄昏斜抱玉箜篌彩鸾影逐秦箫断红叶心随御水流天外行云难入梦手中团扇易惊秋愁来只恐嫦娥笑明月疎帘不上钩  

十四夜月与李二献吉饮  

万户秋风碪杵哀殊乡今夕故人来竹间凉露萧萧下楼上浮烟细细回地僻柴门无过客家贫樽酒有余醅疎帘碧簟须同醉明月青天为尔开  

暮春即事  

禁栁条长谷雨微轻寒犹自怯朝衣风光卖遍花声歇春色衔归燕子飞晓闼排青山欲动露盆凝翠草初肥不知万斛红尘外髙兴何人共浴沂  

王廷相  

约游华岳简程道长质夫  

华掌峥嵘纷紫翠莲花十丈似蓬莱游龙飞荡沧溟水翔鳯翻回日月台帝侧神仙方朔老江南词赋子山才百灵搜尽风雷息懐抱逄春亦好开  

江村  

日暖江村漾白沙长干风景胜年华野桃齐发迎春早社燕初回度水斜泽国帆樯依市井苹洲茅屋拟仙家烟波忽漫中原望渺渺归心未有涯  

朱应登  

再过同官道中作  

浮云细细雨还晴客思车尘喜暂清山馆重来应识面野花空好不知名长林树转回征盖逺戌烟消出候旌日落兴防犹信马荒城夜火断人行  

夏日游徳山干明寺  

寺门髙敞接层山殿角低垂瞰碧湾凉境自生只树底尘心先堕翠微间风揺朱实僧前落路绕苍崖鸟外攀云榻放参仍假卧暮天凉月未能还  

起坐  

含晓日尚熹微起坐从容意不违寒菊抱花余旧摘慈鸦将子试新飞乆知初服无羁束始信浮名有是非蹔欲展书还弃掷闲心已习静中机  

登王孙亭望华岳  

华岳遥瞻势已雄河流入望更无穷羣山总出三峰下众水同归九曲中絶塞衣冠通上国行人车马入新丰汉家陵邑依然在拟赋西都恐未工  

沧浪江  

千寻铁锁贯长桥积翠浮天万壑遥人向中流看砥柱路从平地入岧嶤未论文教开荒服已见蕃王欵圣朝鸟语花明迎使节沧浪江上瘴全消  

顾璘  

寄许州七弟瑮  

千官扈从羡能文谪牧新声天下闻落魄吾家苏季子风流南郡小冯君鱼龙路怯黄河险鸿雁声愁碧海分莫上吹台瞻越峤五湖回首隔重云  

寄和赵户曹叔鸣西寺游瞩  

水香花气鳯楼西宿雨初晴御苑泥万栁晓含萧寺暗五云春压汉宫低行经绣陌啼莺满回望沧郊逺树齐独念江南愁病客竹斜月卧闻鸡  

宿云开堂  

难逄魏母彩鸾车聊试弥明石鼎茶翠羽金支云缥缈紫厓丹洞石防岈五峰黛色消晴雪万木灵晖防晚霞愿借双公鹤羽月明骑上太清家  

初出岳阳期登岳有赋  

浮湘未了岳縁梦寐烟霄二十年问俗再游荆楚路乗风须到祝融巅神驰沧海看红日路指朱陵上碧天赤帝肯分賔友席莫教云雨暗山川  

游丘常侍山园  

采芝深谷赋归休幸有邻庄水竹幽画障日开山九叠素封秋倚橘千头长悬片月延僧住满放闲云伴客游桐叶已齐春去乆翻堦红药为谁留  

寄张司马九月六日忆湘山寺旧游  

遥忆东山张太傅去年今日共离觞清江画舫愁中别落月枫林梦里长黄菊再逄非旧日白头相见定何乡题诗欲寄衡阳去目断西风旅雁行  

陈沂  

忆昔  

紫宸朝退下青扉侍从花间过锦衣金吐鳯皇香不发玉倾鹦鹉醉方归楹髙甲帐云霞色官冷牙牌冰雪辉一自梦回天万里长安空见塞鸿飞  

王章  

春尽日  

满院杨花雨后稀緑隂清昼思依依小园风暖樱桃熟曲岸泥融燕子飞北阙明时开王气南山青处蔼晴晖眼前风景皆堪赏莫道韶光夜已归  

与卫南英玉围炉  

围炉曽共订幽期底事今年寒较迟却喜草堂初雪后更逄梅树欲花时钟声逺度啼乌垒灯影频惊冻雀枝细茗清薫供乐事短吟长咏胜弹丝  

西堂偶兴  

曲槛回廊处处通深深帘幕暗花丛一春人醉斜阳里三月莺啼细雨中栁絮不飞黏草白樱桃初熟亚枝红门前若有求逋客为説西堂梦未终  

寄题刘东之园池  

柱史园池万竹斜小罗山下岸乌纱晚畦刈罢还抽叶秋径归来未着花不用平泉繁草树谁言蓬海賸烟霞平生赋咏多休暇更种东陵十亩  

田汝  

旅夜忆郁子南归  

月上髙梧风露清疎灯旅夜忆君行孤舟深傍芦花宿渔火濳依浦屿明江上雁过乡思剧天涯人去梦魂惊含情无那江皋晚愁聼寒更断古城  

孙一元  

山居着野服  

道人占断南屏景十里青山帯郭斜对水柴门通鹤渚隔邻烟火是渔家岩头老桧占风雨石上昌阳阅嵗华妆防太平还我辈棕鞵桐帽送生涯  

秋夜坐吴山僧舎  

夕隂一抹暗江城入夜星河浅澹明度水烟寒千树暝隔林云卧一僧清络虫故故催机杼木叶萧萧送雨声独坐山情自慰灯花无那向人生  

草堂  

溪上髙秋云木凉地偏人事不相妨开门江日流书幌背水秋花照草堂堑北买田时未就舎南种竹己成行幽居自拟王官谷药裹书籖引兴长  

范文一昆仲约余同汪进之方质夫泛舟西湖  

云移洲渚树回湾来泛湖光十里间逸客风流同白帻道人诗句说青山天留晚景平波上鸥落渔家乱竹间此意与君须领略菰蒲明月棹歌还  

新筑苕溪草堂成  

白沙濯蓧净江潭新筑堂成映色寒旋有飞鳬临钓石即看浴鹭傍清湍扁舟此日鸱夷子木榻经年管幼安长暇南邻呼酒伴一尊相对坐林峦  

郑善夫  

病起歩西禅  

一春伏枕莺可怜病起野池明白莲偶尔梳头出城郭便应看竹到西禅天晴求食鸟双下日午闭门僧独眠明发螺江有行役红尘白鸟异风烟  

顺门晓直  

城上清钟散御墀曙鸦声动万年枝天回阁道星辰迥云捧乾清嵗月迟内省尚承东阙旨从官稀见早朝仪羁孤愁断周南日仙仗新传到具茨  

秋日病怀  

南州落木嵗萧萧蓟野风烟万里遥病后客心惟药物秋来人意满云霄平沙雁帯三江雨横浦帆归八月潮揺落应归楚公子不将旧业付渔樵  

读太初浔阳歌  

青春寄我浔阳曲长路思君鹦鹉洲此日江湖须逺志浮云西北有髙楼嵇康竟少神仙分尚子仍牵儿女忧居洛何曽定踪迹终南渭水入乡愁  

后秋兴二首  

江湖霄汉不相闻独拊龙泉看斗文燕雀岂知鸿鹄志鳯麟终遁羽毛羣闭门春事生黄叶去国秋山长白云传语元丰旧迁客好将王道辅明君  

龙起襄陵汉水清风掀云掲动神京一时卿相収耆旧万国衣冠接圣明恋阙重懐和氏璧防身惊絶楚臣缨致君尧舜羣公在短褐长镵意自平  

赠汪希周太府  

忆并先朝戊已年雪堂文酒日聫翩燕闗旧侣嗟谁在闽海浮槎羡汝贤乡信风烟连楚粤宦情冠劔动山川郡斋今夜虚悬榻何地看云更黯然  

吕柟  

天津  

天津城下水浮天海口东来万里烟遥见帆樯云外落却疑日月镜中悬鹤巢不避波涛险蜃阁常依岛屿连愧是乗槎银汉客几回吟望斗牛边  

毛伯温  

邻霄台和丁近斋  

殊方乆客情难遣髙阁同登意忽开遏日髙帆过西峡霾云古树压南台沙村近帯农田出海岸遥看买舶来醉下虚亭寻古迹断碑危碣半莓苔  

周金  

九日中山道中忆故园诸子  

揽辔川原秋日晴岳莲髙并海云生天涯佳节愁中过尘世归心梦里惊懐李街头船傍屋通吴门下水连城登临忽忆当时事落帽风流何限情  

甲午二月七日再度紫荆闗石门  

两髙并一门通曲径斜盘紫翠丛絶巘啼猿栖古树断云归雁渺层空荆榛不识春风面壁垒空邀返照红嵗晏旌旗今又到漠南飞檄正匆匆  

午日  

天涯物候催佳节岳岭云霞绾曙晖风日渐于晴后好音书何事别来稀山斋翠竹仍含粉江阁红莲未落衣惆怅吴门五湖上画船箫鼓踏歌归  

秋日送客归江南  

故乡此日多幽赏家傍寒塘独掩扉野寺云闲僧有约孤村枫落雁初飞吟边嵗月空流水梦里闗河半夕晖一叶扁舟五湖上苇花秋色转霏微  

韩邦靖  

北上  

万木萧萧共别离此行未敢卜归期还乡梦怯闗山逺恋土情深花竹知满榻闲云怜去后半风雨忆当时不知他日庭前鸟还上空槐第几枝  

秋雨  

雨到秋深易作霖萧萧难防此时心滴堦响共蛩鸣切入幕凉随夜气侵江濶雁声来渺渺灯昏宫漏夜沉沉萧条最是荆州客独倚髙楼一醉吟  

送别周世寜  

离亭落日照秋杯愁共寒花各暂开别去几时还再见交游如子实多才洞庭木叶秋仍下巴峡猿声今正哀鸿雁南飞还北上可能无意寄书回  

方鹏  

西洲和时鸣韵  

水云深处卜幽栖不减夔州旧瀼西寒雨渡头孤艇没夕阳江上逺山低养驯白鸭当门浴种就黄芦与屋齐未识东山歌舞地只将尊酒对山妻  

留都将归先呈未斋  

羞将白髪恋京华已办归装路不赊旋买鸡豚投里社敢驱鹅鸭恼邻家春风枕上闻啼鸟秋水溪头看泛槎莫道山翁无一事借书沽酒亦生涯  

生日招逺林  

劳劳六十又三年半在愁边半客边假我余生还对酒与人多忤合归田花前卧疾妨春事枕上敲诗失夜眠此日江村期一醉浅沙深竹系吴船  

丙申新正试笔和舍弟韵  

七十行年只欠三清时无补自知慙轻寒枕上慵朝起细雨樽前剧夜谈春意熈熈人自乐病懐黯黯我何堪卖花声在东风外红白江梅共一担  

方鳯  

闲居  

自入春来日日闲柴门无客昼长闗枕书榻傍阶前树对酒开屋后山叶暗新枝花尽落泥添故垒燕初还近来识得全生术不放愁催两鬓斑  

戴冠  

游胡少尹竹墅  

十里江风吹竹林万竿拂日座隂隂主人不惜玉壶浅客子翻疑金谷深白昼水边闲系马清秋花底下鸣禽山翁醉后且归去明日杖藜还复寻  

方豪  

防王粲楼故址  

仙子乗云去不还空余词赋落人间髙楼试问今何处故老相传是此山极目平原空怅望侧身尘界欲飞攀漳沮秋净征鸿下越客悲吟鬓已斑  

胡纉宗  

太湖  

即看鹤驾盘湖上拟有仙曹集洞中日月隔桥生碧海星河当户防瑶空天围春树千村合山漏秋涛十郡通独放扁舟领丹诏白云深处问三公  

傍海月生潮不上縁江路隔水还连两山云出东西树五夜星揺上下天洞口鳞鳞千顷玉水心皛皛万家烟鸟喧花发壶觞乱太守頽然醉欲仙  

林屋洞  

系马灵宫第几天紫霞丹灶坐羣仙金庭空阔蛟龙闘玉柱玲珑日月悬改火欲烹山乳食扫云初借石牀眠隔凡不隔岳阳水黄鹤飞飞何处边  

陪王侍御登虎丘次韵  

清泉白石照吴门驻马停杯日未曛塔影青围江左树殿光红映海东云灵池能留客明月姢姢欲傍君诗罢闻歌扫花坐迁乔春鸟语初勤  

雅州  

征客愁看云隐隐居人惯聼雨潺潺将军列塞屯千骑刺史分符控百蛮万齿横斜江上石四时层叠雾中山人耕细竹寒烟外春在丛梅冻雪间  

骆用卿  

题韩信庙  

逐鹿中原汉力防登坛顿蹙楚军威足当蹑后犹分土心未猜时尚解衣毕竟封侯符蒯彻几曽握手到陈豨英魂漫洒荒山涙秋草长陵乆落晖  

陆伸  

四月五日游淮云寺仪上人限韵求题  

得见支郎半醉中相将髙阁咏南风岂縁避暑追河朔自为伤春到瀼东说法竿头惭未防谈经注脚喜能同【`昔恵琳尝注孝经賛寜尝陈说论语而师方开门以儒学授童子故云`】何年许入云门社辨取青鞵出软红  

田惟祜  

晚登城楼怀友  

江城天暝夕阳微拍拍轻鸥逐浪飞水郭烟光迷野屋海天风色上征衣倚楼长笛家何在出浦扁舟人未归愁絶知心成两地目随征雁思依依  

童寛  

雨花台  

阿师何术陨天花台迥登临望眼赊百里晴山围帝宅六朝芳草入僧家层层树色寒烟合歴歴车声古道斜铁锁销沉龙战后落潮处处咽红沙  

杨慎  

过南溪怀刘参之承之兄弟  

京国交游四十春刘家兄弟最情亲风流云散三生梦水逝山藏一聚尘沙歩维舟催解缆邻村闻笛倍沾巾可怜烟草江安树愁见当年送别津  

赠永寜白参戎  

贵竹新疆古蔺州分弓上将拥貔貅笙歌城郭天无夜耒耜郊原嵗有秋界首江清春洗马海漫山翠晚当楼锐头勲业君家事四十登坛早拜侯  

春兴六首  

遥岑楼上俯晴川万里登临絶塞边碣石东浮三绛色秀西合防苍烟天涯游子悬双泪海畔孤臣谪九年虚拟短衣随李广汉家无事勒燕然  

昆明初日五华台草长莺啼花乱开探禹穴游今已遂吊湘累赋未须哀巢云独鹤时时下傍水羣鸥日日来散地幸容髙枕卧清朝岂乏济川才  

帝里朝辞供奉班客程宵济洞庭湾湘灵鼓瑟清泠外鲛女鸣机缥缈间青草波光连梦泽苍梧云物隔疑山故园亦有岷江水垂老生涯钓艇闲  

平沙落日大荒西独立苍茫意转迷蕙畹兰臯愁晚对竹垣花掖记春栖摧頽杜甫歌朱鳯憔悴王褒望碧鸡白首艰难随去住青云容易坠攀跻  

天上风云此际多山中日月竟如何争传鸣鳯巢阿阁又见飞鸿出罻罗宣室鬼神思贾谊中原将帅用亷颇难教迟暮从招隐拟把生涯学醉歌  

白屋茅堂枕碧沙亭亦近子云家浣花溪上花饶笑濯锦江中锦胜霞游女秉芳歌窈窕狂夫题竹醉横斜悲来瘴海凋霜鬓愁聼山楼咽暮笳  

聼歌  

彩云天外驻行杯明月楼中引上才红颊绽时银烛烂翠眉低处玉山頽飘飖侠客游燕市窈窕仙娥下楚台千载王郎风韵在倩君重唱夕阳开  

咏雾松【`并序`】  

甲寅嵗秋冬乆雨连月十一月廿六日甲子晓笼雾微凇盖晴兆也俗谚云霜松打雾凇贫儿备饭瓮往嵗在北方寒夜冰华着树若絮日出飘满庭阶尤为可爱曽南丰诗云园林日出静无风雾凇花开树树同记得集英深殿里无人齐插玉珑松又曰香销一榻毺暖月映千门雾凇寒韵书谓之冻洛洛音索冰着树如索也  

怪得天鸡误晓光青腰玉女试银妆琼莩缀叶齐如剪瑞树开花冷不香月白讵迷三里雾云黄先兆万家箱贫儿饭瓮歌声好六出何须贺谢庄  

寄徐用先程以道  

轩辕台畔雪霜寒隂碛茫茫万里寛梦绕卢龙明月易书随鸿雁朔风难天涯好在崔亭伯海上终还管幼安应念瘴乡孤戍者自将形影吊衰残  

次云楼上公韵五月十九日鱼池雅防  

环衢窈窕锦亭东珍树留春缀糁红鸟度屛风青嶂里鱼窥明镜碧澜中賔筵邺下诗篇盛军次渔阳鼓角雄独有白头虚授简梁园应愧长卿工  

郫县子云阁  

落景登临县郭西坐来结搆与云齐平郊逺讶行人小髙阁回看去鸟低林表余花春寂寂城隅纎草晚萋萋酒防却下危梯去犹为风烟惜解携  

中丞白泉汪公生辰值安南款报至  

金潾铜柱贡函来象渚龙编道路开上将简书回北极中丞勋业冠南台拟将万舞排家宴欲取铙歌献夀杯节钺可能淹衮舄明年何地望三台  

春夕潘园  

雨砌风檐堕楝花虫书鸟字遍晴沙春山载酒驰朝马江阁邀賔起暮鸦陶令葛巾从渗漉管寜纱帽任欹斜殊方未觉追随尽章曲风流更尔家  

寄用贞弟  

杜陵巴国苦寒行李白梁园昨夜情山叶早梅心万里雪风竹梦三更河桥晨别南鳬影江汉春催北雁声回首长安当日下感时懐汝总难平  

嘉陵江  

嘉陵江水向西流乱石惊滩夜未休岩畔苍藤悬日月崖边瑶草记春秋板居未变先秦俗刳木犹疑太古舟三十六程知逺近试凭髙处望刀州  

无题  

石头城畔莫愁家十五纎腰学浣纱堂下石榴堪系马门前杨栁可藏鸦景阳妆罢金星出子夜歌残璧月斜肯信紫台朔夜玉顔珠泪泣琵琶  

与诸弟别乐庵弟约有江阳之防  

中宵风雨早来凉谢草春池别梦长緑野开筵聫玉树红亭离思结垂杨通波直下无千里明月何曽是两乡白昼看云何限意佳期良晤在江阳  

泛莲池晚归  

桂枻兰泛碧漪芰塍莲荡到芳巵十三雁足传情徧二八蛾眉度曲迟玉树风前人散后金波水上月明时良辰胜防应难续风雨连宵恼别离  

中秋禁中对月  

汉家台殿号明光月满秋髙夜未央银箭金壶催漏水仙音法曲献霓裳路车天逺鸾声静宫扇风多雉影凉千里可怜同此夕美人迢递隔西方  

春夕闻雨坐至晓寄熊南沙  

半夜风声似水声五更春雨徧春城被堤芳草茸茸暗镜渚夭花灼灼明墙过村醪仍冻蚁临海树已喧莺天涯节物催华髪同是懐乡去国情  

冬甲子晴江亭小集  

晴意初从甲子回江亭更集暖寒杯笑看裠带怜芳草喜向钗梁见早梅潘岳不胜金谷罚嵇康己觉玉山頽石苔可践成隅路细把青溪古句裁  

懐归  

星桥南望沈犀渚雪岭西连抱珥河闗塞渺茫魂梦隔山川迢递别离多汀洲春雨搴芳杜茅屋秋风帯女萝心事未从詹尹卜生涯聊聼僰童歌  

李君偕过臯桥新居言别  

沙门草阁对渔舟坐俯昆池万里流萧索暮涂犹浪迹登临暇日岂销忧阮公失路谁青眼江令还家尚黒头行见羣英满青琐寜忘一老在沧洲  

张崇象新居  

碧山学士居茅屋锦里先生过草堂淼淼龙池接沟水啾啾雀树隐邻墙何人问字能携酒有子摊书解满牀巴曲肯来収下里楚歌还拟和沧浪  

费寀  

赠彭髙惠州仓使髙多髯善谈  

掀髯论事了非难雌伏休嗟滞羽翰彭祖术传知不老惠州饭好且加餐才堪防计官何忝地少逄迎梦亦安犹有风流曽解否梅花清絶荔枝丹  

长至斋居和荅太常盛程斋少常胡九  

郭外千列画屏卷帘相对坐虚庭冻痕尚觉孤梅瘦秋色犹余万竹青帘防烛花寒不动棋惊鹤梦夜频醒轻瓷茗饮清何极羽客敲冰贮玉瓶  

王以旂  

九日登长城闗楼  

边帅髙登百尺楼遥天极目迥消愁穹庐逺向西番徙烽火无劳内地忧四野牛羊随处牧千家禾叅满场収喜看安阜叨清宴醉倚黄花插白头  

屠侨  

江头晚歩  

薄晚江行意若何夕阳徽影漏林柯縁厓白鸟沙痕浅隔岸青山塔影多下网人聼潮外语入村船载渡头歌观澜不用登遐絶百里蛟门送海波  

郝鳯升  

无题  

来去浑疑云雨踪楚王宫北数声钟情当厚处翻成怨泪到干时不觉浓烟缕湘羣飞蛱蝶玉屏罗幕堕芙容月中剩有森森桂遮却清光第几重  

游琏  

兴田道中  

兴田驿路人家绕烟火依稀出逺山蔗圃秧分疎雨外茶烟人语乱云间半生恋阙心空赤五马之官鬓欲斑独坐肩舆懐正恶武夷遥望一开顔  

齐之鸾  

将至荏平  

长涂秋暮马騑騑风起尘髙雉堞微蝉到夕阳声更急树经寒露叶初飞正闻老母平安信兼喜中丞克捷威扬策不知行色倦欲沽村酿解朝衣  

赤木里口墩下坐憩  

赤木空蒙翠接天悬车路杪下烽烟须驱虎北冯金塔更走龙南跨玉泉青草谷中兼得水白云岩下尽堪田奔驰庶竭防埃报心苦三陲版榦前  

宿三城寺  

寺僻隂隂转夕阳藤萝小径渉微茫濒江水鸟归投树过竹林蝉噪切牀秋已三旬犹苦热郡违十里自成乡年来服习山中静直北神京路许长  

周廷用  

经广武城  

广武城边草树青浊河波浪昼冥冥天呼垓下真龙起事异鸿沟白马刑日晚沙场留返照秋风燐火乱残星英雄自古功无敌阮籍狂言未可聼  

孙继芳  

嵩明次韵  

海畔青山山上城野桥村巷接昆明开林木千章秀水抱沙田十顷平蛮井夜深人未定炎州霜后瘴还生飘飘万里西南路莫采芙容怆独行  

新添次韵  

仙源泝尽水西头欲采汀花赋逺游岩径曲盘千嶂入野桥斜度一溪流明星拥斾连宵发暗雨回车信宿留望断遥空征雁没片云何处是江州  

徐咸  

石首蓬莱阁  

蓬莱髙阁临清汉阁下风涛日夕撞花日映红明霁野草烟浮緑翳晴雕阑逺挹荆南胜玉笛新开洞府腔怅望谪仙何处去姢姢秋月照澄江  

林大辂  

蒋子云都水定居西长安门外  

南泠三载赋闲居春日长安近卜庐苑树飞烟分客榻禁钟浮月防朝车扬雄天禄多竒字方朔金门有谏书相望西桥应不逺莫教风雨往来疎  

李濂  

无题二首  

芙容为靣玉为肌当日君王恨见迟十二楼台留魄三千粉黛妬蛾眉行云易防髙唐观落叶难平太液池拟办黄金求作赋长门心事长卿知  

为雨为云恨几重楚台何处觅仙踪开帘悔入双双燕伏枕愁看六六峰谩唱回风雕木叶且将团扇画芙容瞢腾甫作西楼梦恼杀层城五夜钟  

当朝  

当朝艺苑烂天葩前辈风流擅大家诗律总推髙太史文章谁继宋金华未能云梦吞千顷谩説图书诵五车临楮自惭才思澁几时重梦笔生花  

拟唐人送官人入道二首  

苦忆仙人萼緑华乞身遥入太清家向来写恨余红叶此去行踪有碧霞学道晚依新药灶洗妆朝弃旧菱花玉笙不作昭阳调缑岭闲吹月影斜  

蚤承丹诏入华清却戴黄冠出汉京箫谱好传秦弄玉链师初拜许飞琼衣沾别岛朝霞色梦断长门夜雨声十二层楼何处所芙容花外是仙城  

秋懐  

闰年秋尽水城寒积雨潇潇泽菊残五夜霜严回朔气万家砧急趁江湍登楼兴减难成赋报国才微合挂冠向晚阙河悲落叶仰天鸿鹄羡高翰  

黯黯江潭枫树林异时屈宋并伤心萧森合入将归辨顦顇犹传既放吟今古嵗时供涕泪水天楼阁倦登临浪为楚客焉能赋肠断寒城日暮砧  

城南题壁  

一自归来茹紫芝每逄野老话襟期中林结舍云光抱别墅看花酒具随学稼秪縁糊口累抛书才是息心时行歌剰有古今思瑟瑟晚风吹鬓丝  

春兴  

老兴逄春兴转饶无端白发任飘萧山中有客传丹诀月下何人弄玉箫满眼风烟骄蛱蝶一枝天地足鹪鹩野晴台寺花争发缓歩长吟续楚骚  

嵩渚先生麋鹿姿早春乐事许谁知晴游杏坞诗成捷夜醉榆村酒防迟身世一锄聊半饱江湖双鬓未全丝逄人不解藏踪迹笑赠山中五色芝  

夏日闲居杂兴  

鸟下庭芜栁覆庐幽居闲况迩何如饱餐麦饭奚干禄稳卧藤牀胜读书白发懒寻詹尹卜青天思执化人祛晚风忽动逍遥兴烂漫花村过小车  

夏日城南别业训林都宪湘南见寄  

碧椒结子乱鸣蝉五月村居思窅然青垅嵗华流水外白头心事落花前松斋夜拉髙僧话竹簟凉宜醉客眠对月懐君江渚上遥知飞阁俯湘川  

送李济之令防和  

为避缁尘染绣衣羁栖灊沔日相依深春几伴看花醉小艇时陪泛月归潘岳词章仍出宰匡衡心事已多违庐山彭蠡曽游地莫滞双鳬入汉畿  

送王都阃之广西  

帝简郧襄节制雄岭南专阃气如虹雕弓玉斧皆廷赐燕颔虬髯有父风桂水瘴消飞檄外梧山氛净凯歌中麒麟峻阁云霄待蚤树平蛮第一功  

解官归汴初度日作  

此日偏惊白髪新当筵楚舞酒行频碧山有伴还成社银汉无梁莫问津种栁醉翁书甲子纫兰骚客赋庚寅情知镜里流年换聊复酣歌汴水春  

蒋山卿  

夏日田居即事四首  

草堂聊借竹为门花坞从将槿作垣长日鸟啼红药尽夕阳人坐緑隂繁愁多非为逢时歉住乆应知隔世喧赖有青山如旧故年年相对两忘言  

偶携藜杖过桥东曲港潮流处处通溪上闲花多覆水村前垂栁半含风黄昏鸟宿轻烟外青野人耕细雨中莫怪移家来畎亩欲将遗事学厐公  

水榭风亭取次开新凉应有客同杯树隂深处黄鹂语溪水平时白鸟来葵扇偶从邻妪买荷衣旋学野人裁花间蝴蝶双飞去正是山翁午梦回  

雨过苔荒石径徽林园一向掩柴扉栁堤潮满鱼苗上麦陇风晴雉子飞花暝更教移晚酌竹深犹遣着寒衣老人本自心无事不为投闲始息机  

戊申正月初宿休园  

江村物候又惊新月色花香并换春自笑无能惟野性孰知有味是闲身茆檐迟日偏宜懒竹院风清不受尘终日闭门常谢客只应酒伴得相亲  

赠别孙刑部还京次衡山韵  

早因休沐出承明又见弹冠上帝京芳草五湖初放棹华林三月细啼莺浮云莫叹当时事零雨还传旧日名二十年前题汉柱为君飞动不胜情  

薛蕙  

雨中游翠微山  

亭午翠微山半路下看山底翠云生客来凖拟山中宿雨至何妨洞里行隔竹泉声初淅沥傍岩花树转分明题诗携酒两殊絶翻怪风烟报晚晴  

题张子醇西草堂  

山人卜筑城西郭日日西山爽气来细雨蒙蒙丹磴湿晴云袅袅翠屏开堦前蔓草穿书阁石上松隂覆奕台况有春湖可乗兴他时须作泛舟回  

访孙世其叙饮  

苑内银河垂袅袅城边暗月上微微不辞懐抱今宵尽无奈賔朋此地稀万里飘零同卧病三年邂逅一沾衣燕山楚水遥相望目断天涯鸿雁飞  

春隂  

春隂日日春晴少料得春晴春已归竹里雄鸠嗔独语池边乳燕喜羣飞炊烟冷落侵寒食檐溜飘萧上裌衣寂寂小轩賔客防祗余禅榻不相违  

人日  

晖晖晴日透帘帷冉冉和风飏鬓丝野老自倾田舍酒故人谁寄草堂时即看梅栁春含早预想莺花景不迟旋鬻园蔬办家酿剰酩酊艳阳时  

睡起  

午梦初醒夘酒消不知风雪已终朝客来小阁聊盘礡鸟散空园转寂寥老境时时懐故旧穷途事事愧渔樵古人坚卧非无意未必渊明为折腰  

顾瑮  

清明效白体  

四序无如春最好一春最好是清明海棠欲放留莺语杨栁初齐趂马行风定秋千时自动月髙弦管夜还鸣老来减尽少年兴对酒当歌尚有情  

刘天民  

渭南道中用韵荅黄汝厓方伯  

陇水秦闗道路均春风花栁着行新乌巾斜日乆折角白酒谁家堪入唇晚嵗始醒蝴蝶梦故园今返鹿麋身天涯尺牍劳相问犹是渔矶旧友人  

林春泽  

昌平懐古  

秋早边城无伏暑夜深庭树起凉风月明乌鹊羁栖地天迥闗山感慨中抗疏深悲刘谏议荒村犹祀狄梁公年光荏苒身岑寂聊采苹花慰转蓬  

舟下扬子江  

咄咄南登江上台江头日暮使人哀曽闻岭海多迁客未见风尘终弃才返照断虹収雨去夜潮随月度江来燕云蓟树三千里天末孤臣首重回  

登天华山  

函谷青牛嵗月寒小华惆怅白云残香罏画省空回首旅鬓秋霜未挂冠何处佩环风外响他年龙虎鼎中蟠便携五岳卢敖杖玉宇髙凭最上阑  

杨铨  

晓发  

耿耿星河拂曙流舳舻衔尾上邕州牂牁南下摧鲛室旸谷东开破蜃楼山顶渐排云影出浪花初荡日光浮捷书夜报防王款应有元戎侈壮猷  

舒芬  

九日游乌石倡和  

转壁回峦一径深直穷乌石最髙岑为将佳节酬孤兴应被旁人识壮心山势北来云万叠潮头东望雪千防挥毫欲扫烟岚浄风雨今朝未许侵  

八月菊  

禁中有菊先秋吐谁谓阳春此地私为把幽香慰知已未妨明月是佳期肯随风雨催诗句怕共茱茰醉酒巵人事却须殊物理行藏珍重敢违时  

## 御选明诗卷八十  

七言律诗  

夏言  

雪夜召诣髙殿  

迎和门外据雕鞍玉蝀桥头度石防琪树琼林春色静瑶台银阙夜光寒炉香飘缈髙殿宫烛荧煌太乙坛白首岂期天上景朱衣仍得雪中看  

象麓草堂初成  

水碧沙明洲渚廻篱深竹静草堂开风吹山木萧萧下日落江帆片片来有客相过时载酒主人无事日登台愁看北极闗山迥白草黄云秋正哀  

次合溪  

黄茅僻坞竹鸡啼驻马孤城落日西山郭暝烟还逺近野田流水自髙低画楼直倚青萝壁粉蝶遥连碧草堤把烛空庭嗔列炬柏台惊起夜乌栖  

石龙书院次韵题黄乆庵卷  

湖水青青映石龙青山合起紫霄宫林藏岳麓千峰雨瀑引匡庐万壑风何许子猷来剡曲几年诸葛卧隆中平生梦想天台路嵗晚相寻黄次公  

蔡经  

兰河晓渡  

月落金城鼓角残危闗暁色拂雕鞍黄河渺渺中原隔紫塞迢迢边地寒西望旌旗连瀚海东来风雪满臯兰萍踪万里休惆怅虎节龙沙亦壮观  

秋江晚望  

沙头云树郁依依晚稻吹香紫蟹肥露白秋江鸥一梦月明寒树雁双归篷剪烛孤弹劔草屋禁风静掩扉沧海十年空短鬓青山未返薜萝衣  

许宗鲁  

春日园居雨中作  

南山云雾暗长安坐惜芳菲欲向阑海燕归迟春色暮谷莺愁剧雨声寒柔添栁线垂金水湿重花梢压绣栏安得东风开暖霁曲江走马恣游观  

登河山楼  

近郭危楼俯碧湍倦游孤客倚朱防淮淝山色尊前出吴楚江流画里看旅思逢秋増短鬓乡心随雁过长安黄花白酒登髙日玉笛金笳起暮寒  

宣风馆作家书后用壁间阳明先生韵  

云外防红见烧痕道边寒水入溪浑此时日落楚山馆后夜月明何处村已近闭闗犹道路偶逢传札念晨昏独烧官烛看妻子卧聼邮更惊梦魂  

胡侍  

扈驾郊坛陪祀  

朱坛晴雪媚春空云从天行气象雄八骏宛回黄竹路六龙遥向玉华宫炉烟半拂仙人掌树色微翻少女风应有海神来候驾南端非雾碧冥蒙  

林希元  

丁酉除夕有感  

牢落天涯两嵗除梦中曽几赋归与圣朝未有寛恩诏边郡犹劳判事书忙里不知残腊去客边惟觉二毛疎椒盘此夜谁觞酒忽忆家乡万里余  

李士允  

送皇甫氏谪黄州  

直道如君复逺流十年天上少同游圣恩信是过文帝迁客犹来得楚州吊古有时寻赤壁采芳终日对沧洲那堪迟暮畨为别木落江寒望去舟  

曹嘉  

寺前秋泛  

湖上晴游即镜中轻烟淡霭静浮空岸廻舟自蒹葭入塔迥云从殿阁通惊吹鱼龙时出没傍檐鸥鹭晚西东鸣桡更泛桃花水不辨秋林返照红  

王廷陈  

病起  

经旬伏枕艳阳天病起藤萝绕屋悬少日亲交魂梦里一春花鸟泪痕边縁溪力薄依人歩课圃情多警竖眠天遣此生无俗累书籖药裹任年年  

夏日宴集宋宝山别墅留赠  

先生堪拟葛天民筑室郊原逺市尘客款闻门惊稚子自分余酌到农人朱华冒日明棋局翠竹含风撼角巾不覩少微云雾里楚江谁信有垂纶  

病后荅友人  

一亩居连郢客乡三年愁隔汉川长青山各有幽栖志白雪遥传寡和章自傍云霞开药圃不将尘土洒荷裳洞庭雪后烟波阔花底乗舟到草堂  

马汝骥  

九月一日登弥勒阁  

旅病经秋愧玉簪强登楼阁帝城隂云髙白雁边声急露冷黄花嵗色侵燕甸南来平野阔秦天西去大河深凭轩极目怀吾土日暮栖迟动越吟  

王讴  

立春后一日寄京中诸友  

紫禁寒多未见花万年枝上散啼鸦楼衔内制螭头出殿转宫车雉尾斜宝鼎昼熏香篆合画屏春簇漏声赊笙歌犹自迎王母青鸟蟠桃共嵗华  

汪应轸  

望田家  

数椽茅屋傍山开横麓平檐雪满堆耳畔春风还料峭田家钱镈尚尘埃鸡豚诧客穿篱入牛马驯人际晚回何事邻翁喧笑语为储旧谷接新来  

王鳯灵  

送林迁于得告还山  

祖席初分酒半酡相看无奈故人何生憎栁色临岐路况聼春声入櫂歌旧国云山何处是他年风雨忆君多只縁簪组能相绊未得相从访薜萝  

陆金  

宿京口驿  

风帆如马过维扬满目烟花路渺茫江上潮痕収暮雨渡头人影立斜阳十年季子裘应敝三月王孙草正芳今夜月明京口驿计程应喜近家乡  

杨士云  

春事龙闗作  

春事今过二月中登山载酒喜相同三防两防社公雨十畨五畨花信风子规啼血欲半夜胡蝶掠香时一丛醉余白石髙歌调日落水流西复东  

朱豹  

秋日遣怀  

云物萧条僧舍荒砌封苍藓半回廊坐来草树俱揺落望入闗山更渺茫忧国泪边秋色老思家梦里雨声长临风却羡天涯雁去啄江南晚稻香  

寄程以道  

陇梅隄栁又春风客子光隂似转蓬此日天涯千里隔昔年花底一尊同西川踪迹孤云外南浦离愁细雨中早晚瞿塘新水发双鱼烦尔下巴东  

张治  

懐贞斋少詹  

云树荒凉对石城重来非复旧诗盟折梅东阁春相忆伐木空山鸟自鸣江海蛟龙波浪阔省堂风雨梦魂惊瑶琴独抱朱弦冷何处楼台看月明  

九日登观象台归饮凭虚阁  

象纬丹梯凌絶巘鸡鸣髙阁俯凭虚古今人世登临外百二山河览眺余九日天涯催节序万秋色落郊墟緑樽醉把黄花看乌帽愁惊白髪疎  

送南城李知事宪之惠州  

天涯霜雪貂裘黒古道重云野树愁作客风尘皆万里送君江海独孤舟青巾旧説苏南海白髪今传李惠州幕府官闲诗兴好定须饱饭对罗浮  

徐州次陈水部韵  

古道遥连河上开贤豪陈迹半蒿莱山青雨歇断虹出江濶夜深明月来萃墨孤亭还细草歌风千古但髙台緑云自锁云龙色无复山人放鹤回  

梅园秋游  

燕门九月天雨霜瘦马城西冲晓凉曲岸傍桥芦叶短断畦临水稻花香鵞池清浅移舟入鸟树苍茫载酒尝不有主人知爱客可能垂钓对斜阳  

道塲纪事  

黄髪真人戴玉冠身骑金虎佩苍鸾俯窥日月行丹极贪礼星辰拜石坛旛影一庭仙掌净钟声万户防云寒朝元初罢千官下碧宇沉沉夜未防  

李黙  

松亭夜集书感  

松长新枝竹倍浓尽从去后托春风亭开野径寒云外人坐疎林落照中丘壑敢论吾志在钓游犹忆少时同引杯烧烛今何夕欲话离心月满空  

黄佐  

雪后早朝  

北风吹雪净芳尘雪霁千门丽景新丹地祗闻鸣玉歩碧天疑有防花人寒光掩映龙楼暁迟日薫成鳯沼春归向栁边凝立乆试裁巴曲和韶钧  

送顾少参进表之京  

殊方长走画熊车薇阁松月色虚喜见西山归战马愁闻南海进明珠风生阊阖陈金镜云拥罘罳拜玉除后夜君逢牛斗使前星应有鳯皇书  

秋获喜晴  

农事初成乐事繁即看云水接平原巾车道上黄迷垄社鼓声中緑满尊十里断霞明雁鹜半牀斜照防鸡豚丰年有愿縁忧国击壤今闻到处村  

秋夜卧疾  

西风瑟瑟到芙蓉寒入琼楼十二重极浦云烟连朔雁满城砧杵间疎钟闺中思妇歌秋扇塞上征人望夕烽何事文园正消渇金盘空有露华浓  

李浙  

送沈太守仲弟还普安  

孤琴匹马入三湘却慰元方忆季方春草池塘时落梦客风雨夜连牀不妨旅食弹冯铗遮莫腰围笑沈郎归去定应亲友讶担头何事只空囊  

送丘懋之道长按蜀  

晓泛星河八月槎望回巴蜀未全赊天涯萍梗元非客王事勤劳岂顾家度峡行旌开曙景倚云长劔拂霜华锦城春色今何似犹恐桑麻间野花  

伦以谅  

舟中夜坐寄弟白山穗石  

秦淮烟月蒋山云回首金陵隔紫氛别浦停桡浑不寐孤城吹笛讵堪闻春来花看同乡树岭外鸿归逐旧羣何事人生独惆怅百年岐路几回分  

谢蕡  

白沙月下感懐  

野旷霜空万木凋嵗寒孤櫂傍清宵江声永夜惊虚枕月色中天上逺潮千里风烟劳梦想十年心迹愧渔樵白沙翠竹情无奈玉宇琼楼望转遥  

浦瑾  

闲居漫兴  

草堂幽事许谁分石鼎茶烟隔户闻长日如年双燕睡晴风似酒百花醺软莎新歩青丝履浓墨闲书白练裙稍待溪南荷芰满扁舟十里看红云  

雨熟枇杷树树香緑隂如水昼生凉客疎却喜阶苔厚身懒初便簟竹光阳羡紫茶团小月吴江白苎剪轻霜投壶防帙还随意消得人间白日长  

此身闲外复何求长日安居事事幽隔竹敲茶妨鹤梦临池洗墨戱鱼浮风牵翠帯翻阶草雨湿红绡落海榴防尽飞虫生晚色月明已上水东头  

南里桥东一草堂乌皮隐几竹方牀池萍涨雨青浮岸邻树分隂緑过墙乳燕出时炊麦熟茧蛾飞后曝丝香不知何处炎蒸在日日清风洒葛裳  

张含  

春日邨居闲作  

庭草初齐巷栁斜暖风晴旭野人家山中梦破寻蕉鹿杯里弓疑避酒蛇碁局交情空防检机闗世道重吁嗟闲随白昼驯阶鸟归数黄昏卜树鸦  

除夕次用修韵  

新嵗重赓往嵗时壮心寥落忆南陲东风消息谁先得客子光隂我自知芳草已回迎歩处梅花又满断肠枝明朝莫负城西约踏遍郊原问酒旗  

无题  

维摩丈室防花回公子华筵向晚开锦里词华薛洪度秦州歌舞赵阳台頽云宫髻笼香界纎月城眉照玉杯舞罢罗裳小垂手一枝荳防薄寒催  

已亥秋月寄升庵  

金马秋风十载余芙蓉深巷闭门居登楼莫作依刘赋奉使曽传谕蜀书卧病可怜天一柱独醒无奈楚三闾北来消息风尘动白首沧江学钓鱼  

吴天祐  

和荅同年徐丰厓  

劳生防晤岂易得别十五年方一来故人几人道相合今夕何夕尊同开感君情深愈于旧使我乐极翻成哀天空月明耿长夜梧叶萧萧飞露台  

顾彦夫  

和咏梅  

官阁梅花冷亦开主家故暖赏春杯凭谁寄与人千里许我来看日几回竹外一枝风洒落琴中三弄思徘徊如何不入灵均赋自古山林有逸材  

张綖  

咏芭蕉  

长叶翩翻緑玉丛植来况是近梧桐美人闲立秋风里羇客孤眠夜雨中情逐舞鸾偏易感事随梦鹿渺难穷太湖石畔新凉院何处吹箫月满空  

朱琉  

舟晓  

鸂将雏防石根莓苔缀缆杂衣痕几椽茅屋生春色无数桃花烧野邨祈嵗乡傩箫鼓咽坐风舟子笑歌喧篷牕兴剧谁怜汝唤取青映緑尊  

陶成  

寄朱存仁  

别来心事不堪闻细雨孤灯独念君短髪渐看添乱雪此身寜得化归云东风杨栁题歌扇夜雨琵琶醉舞裙几度江干空买櫂未知何日到淮濆  

文徴明  

和石田落花诗十首【`录三首`】  

桃蹊李径緑成丛春事飘零付落红不恨佳人难再得縁知色相本来空舞筵意态飞飞燕禅榻情懐袅袅风蝶使蜂媒都懒慢一畨无味夕阳中  

飞如有恋堕无声曲砌斜台看得盈细草栖香朱防染晴丝撩片玉轻明江风飘泊明妃泪緑叶差池杜牧情頼是主人能爱惜不曽縁客埽柴荆  

情知芳事去还来眼底飘飘自可哀春涨平添弃脂水晓寒思筑避风台霑衣成阵看非雨防径能匀衬有苔秾緑己无藏豓处笑他蜂蝶尚徘徊  

闻砧  

明灭疎灯鉴薄帷谁家捣练夜迟迟惊回短梦千门月不断秋风葛里思嵗晚江城还自急天寒闺阁最先知髙楼人静星河烂正是霜华欲下时  

嵗暮斋居即事  

檐树扶疎帯乱鸦萧斋只似野人家纸猎猎风生竹土盎浮浮火宿茶日色射云时弄彩雨丝吹雪不成花庭中卉物凋零尽独有苍松领嵗华  

十月  

江南十月乍风埃帘箔垂寒昼不开身计萧萧存断简人情黯黯付深杯雨中秋事芙蓉尽霜后时新橘柚来抱病经旬賔客减卧看香鼎篆萦回  

清明日陈淳过访  

愁病春来次第加清明寂寞类僧家留人野饭新挑菜乞火邻墙旋煮茶晴日檐楹杨栁色微风帘幙海棠花故人念我能相过不遣良辰负物华  

夏日雨后书事  

瓦溜初停旭日髙苔花晕碧草齐腰一畨浓緑催朱夏昨夜新波失断桥积雨情懐浑欲病乍暄衣着最难调西斋睡起都无事时有幽禽破寂寥  

雪夜郑太吉送惠山泉  

有客遥分第二泉分明身在惠山前两年不挹松风靣百里初回雪夜船青篛小壶氷共裹寒灯新茗月同煎洛阳空説曽驰传未必缄来味尚全  

是夜酌泉试宜兴吴大本所寄茶  

醉思雪乳不能眠活火沙缾夜自煎白绢旋开阳羡月竹符新调惠山泉地炉残雪贫陶谷破屋清风病玉川莫道年来尘满腹小寒梦已醒然  

二月望泛舟出江邨桥抵上沙登天平饮白云亭  

舟行欲尽有人家记得横桥是上沙南望风烟随鸟没西来墟落帯山斜暖催新緑初归栁水映酣红忽见花残酒未醒春因剧汲溪聊试雨前茶  

郭西闲泛  

雨足新蒲长碧芽野塘十里抱村斜青春语燕窥游舫白日流云漾浅沙湖上修眉逺山色风前薄面小桃花老翁负笈归何处深树鸡鸣有隐家  

月夜登阊门西虹桥与子重同赋  

白雾浮空去渺然西虹桥上月初圆帯城灯火千家市极目帆樯万里船人语不分尘似海夜寒初重水生烟平生无限登临兴都落风防露楯前  

陈道复见和再荅  

匡牀竹几仅容身静对何曽有杂賔最爱短墙堪映雪自裁新帖写宜春闭门敢遂称髙士得酒还能作主人珍重梅枝偏会意夜深和月照清贫  

夏意  

五月江南樱笋残疎花吹尽緑漫漫雨来恰及梅黄候春去犹余麦秀寒白日幽深茅屋静野情萧防苎袍寛美人何处经时别满耳新蝉独倚防  

上已日独行溪上有怀九逵  

郭外青烟栁帯柔洞庭西去水悠悠故人不见沙棠楫燕子齐飞杜若洲日落晚风吹宿酒天寒江草唤新愁佳期寂寞春如许辜负山花插满头  

同王履约过道复东堂时雨后牡丹狼籍存叶底一花感而赋诗  

推脱尘縁意绪佳冲泥先到故人家春来未负樽前笑雨后犹余叶底花矮纸凝霜供小草浅瓯炊雪试新茶凭君莫话蹉跎事緑树黄鹂有嵗华  

新秋  

江城秋色净堪怜翠栁鸣蜩鎻断烟南国新凉歌白苎西湖夜雨落红莲美人寂寞空愁暮华髪凋零不待年莫去倚防添怅望夕阳多在小楼前  

夏日闲居  

门巷幽深白日长清风时洒玉兰堂粉墙树色交深夏羽扇茶瓯共晚凉病起经时疎笔砚晏居终日懒衣裳偶然无事成偷惰不是栖迟与世忘  

翰林斋宿  

春星烂漫烛薇垣独拥青绫向夜防宫漏隔花银箭永莲灯垂烬玉堂寒坐聆宵拆霜围屋想见郊禋月满坛铃索无风尘土逺始知仙署逼金銮  

内直有感  

天上楼台白玉堂白头来作秘书郎退朝每傍花枝入儤直遥闻刻漏长铃索萧闲青琐静词头烂漫紫泥香野人不识瀛洲乐清梦依然在故乡  

雨中放朝出左掖  

霏微芳润浥霓旌歴落彤墀防履声暝色浮烟迷左掖碧云将雨近西清栁垂青琐千丝重水落银桥万玉鸣霑洒不辞袍防湿天街尘净马蹄轻  

除夕  

拨尽炉灰夜欲晨不知飘泊潞河濵灯花自照还家梦道路谁怜去国人浩荡江湖容白髪蹉跎舟楫待青春只应免逐鸡声起无复鸣珂候紫宸  

忆昔次陈鲁南韵  

三年端笏侍明光潦倒争看白髪郎咫尺常依天北极分畨曾直殿东廊紫泥浥露封题湿宝墨含风赐扇香记得退朝归院静微吟行过药防旁  

春归  

三月春光积渐微不须风雨也应归与人又作经年别回首空惊昨梦非红燕引雏芳草满林莺出谷杏花稀沈郎别有伤情地不为题诗减帯围  

新夏  

暖风庭院草生香晴日帘栊燕子忙白髪不嫌春事去緑隂自喜夏堂凉闲心对酒从时换老倦抛书觉昼长客有相过同一笑竹炉吹火试旗枪  

春日斋居漫兴  

西斋酒醒篆烟残手汲新泉破月团芳草池塘春入梦緑隂帘幙昼生寒由来中散裁书懒老去渊明束帯难却笑闲縁除未得每从人觅异书看  

暮春  

南风十日卷尘沙吹落墙根几树花老怯麦秋犹拥褐病逢谷雨喜分茶庭隂寂歴梧桐转帘影差池燕子【`斜`】不是地偏车马絶市喧不到野人家  

林花落尽意萧然旧喜图书病亦捐宛转闻愁如蔓草蹉跎春事到啼防萦空淑气游丝困亭午清隂碧树圎怪底叩门都不应北无事正髙眠  

夏日睡起  

緑隂如水夏堂凉翠簟含风午梦长老去自于闲有得困来每与客相松试笔端溪滑石鼎烹云顾渚香一鸟不鸣心境寂此身真不愧羲皇  

虎丘登阁  

老去渊明益羡闲兴来髙阁漫跻攀半檐爽气尊前雨百里平林掌上山天际轻云寒未防日斜飞鸟倦知还长安尘土三千丈不到清泉白石间  

雪后  

寒日晶晶暁溜声中庭映雪一宵晴墙西老树太骨立牕里幽人殊眼明想见渔蓑无限好怪来诗思不胜清江南残腊相将尽防看门前春水生  

春日游支硎天平诸山  

麦陇风微燕子斜雨晴云日丽江沙遥寻支遁烟中寺初见天平道上花过眼溪山劳应接方春草树发光华夕阳半岭归舆急惭愧城中自有家  

夏日同次明履仁治平寺纳凉  

竹根雨过石苔斑钟梵萧然昼掩闗坐爱微凉生碧殿忽看飞雨失青山云分暝色来天外风卷湖声落树间最是晚晴堪眺咏夕阳横抹蓼花湾  

致仕出京言懐  

白髪萧疎老秘书倦游零落病相如三年漫索长安米一日归乗下泽车坐对西山朝气爽梦回东壁夜虚玉兰堂下秋风早翠竹黄花不负余  

蔡羽  

见杏花懐吴下门生  

偶拈如意话天涯不道春风到杏花朝雨似迎新燕子江村稀见野人家忙中寒食三年客雪后音书两鬓华岂是草躭寂寞欲将文字问侯芭  

由南入天池  

入谷也须縁磵道乗髙忽义度虚岑参差石势云行细寂寞禅闗树锁深春日倚罗偏映水江南樱笋自成林十年不到天池寺南北峰头费逺寻  

杨栁成丝二月残阖闾城外路漫漫空余夜月琴中语添得年华镜里看送客汀洲芦笋緑倚楼风雨杏花寒故人东阁多情思独咏兰亭兴未防  

玉河桥晓行  

太液新波出建章辘轳声近想宫墙残星拂树天桥净隔岸啼莺禁籞长紫气凝香开北极苍龙乗日起东方君王垂拱临朝早银烛光中防鹭行  

初春南城  

緑霭遥生竹里厨山光难得上衣裾篮舆出郭清溪暖茶灶投僧碧馆虚云石细寻泉涌处松杉常似雪消初仙人餽得金壶汁説法堂髙好漫书  

立秋日客去与啓之静坐  

蝉噪乗凉江雨轻芙蓉沼上午隂生东家树影屛间緑北磵泉声云外清屐齿乍临惊梦破苔痕新长与阶平汉庭侍从今虚旷不是文园懒送迎  

别寓馆  

郎官宅里旧帘栊莺燕频来认主翁霜月寄情淮水上烟花迷客秣陵东梁园倦后思家切角里闲多卜馆同松菊未荒谁为理先将栽灌教儿童  

汤珍  

待衡山先生过园居  

朝来檐雀送声忙见説髙人过草堂风动似闻门外履昼长频续案头香暖烘韶丽花含笑雨阁轻隂日弄光多少野桥东望意碧云闲咏小山旁  

钱子孔周卧疴不出奉简律句  

束髪相要及暮年追陪花月与林泉却縁伏枕违春事自笑无情拍酒船炼骨旧传禽戱术全身新读马蹄篇髙轩列榭多云气日盼庭柯芳树前  

晚思  

禅居日日对僧伽暗里流年度物华碧磵云来生晚翠青槐风过落轻花人闲自爱孤峰静江近犹怜尺鲤赊心事有期途路逺可因流落赋懐沙  

长安门西道苑墙雨后经眺作  

紫宫皇屋防森沉驰道周庐肃羽林树里啼莺清禁切雨余流水御沟深松篁并落钟山翠云雾常依汉殿隂此日歌讴欢在镐草茅何以嗣华音  

泊徐州再宿对月作  

风烟漠漠路漫漫迢递偏嗟作客难茂苑音书千里隔彭城月色两宵看星函河影垂平野水触洪声泻急滩更倚五云瞻北斗清辉玉宇不胜寒  

陈铎  

春晚过程竹溪用韵  

春日春盘荐白鱼地幽全胜野人居诗篇静阅新晴后茶臼闲敲午梦余花落语莺还在树竹深流水细通渠将军莫厌过从数几日东桥有报书  

春日喜程大祥见过  

金石交情老不移尊前重覩旧丰仪清风竹径临茶灶细雨邻墙见酒旗世事且归蝴蝶梦春情多寄海棠枝西斋两月无情兴病起逄君一赋诗  

次与仲和聫句韵  

卧病经年喜遇君草堂清话到斜曛浊醪取尊前醉险韵何妨席上分冷雨小蛩鸣切切轻风残叶下纷纷也知别后还相忆何处钟声隔暮云  

谢承举  

送任正字游天台【`蜀人`】  

西风十月下瞿塘万里随身劒在囊诗艇又横扬子水糟丘已筑浇花庄梦中家国心犹炯客里湖山鬓未苍明日扶藜上天姥石梁东去是仙乡  

宿和州港  

落日舟航泊晚晴酒帘茅屋小村清客途南去三千里乡土今来第一程野庙鼓钟惊梦寐秋江星斗动虚明西风转盼情无限行役劳劳恨此身  

抵豫章  

藩镇西南此壮哉铁围城郭面江开山川依旧滕王阁草树消沉孺子台灯火夜喧渔父出帆樯日送贾人来千年文献吾乡土两度经过愧不才  

不寐枕上忆刘子  

残漏疎钟枕上惊鸡声何处未分明空梁有月秋江晚客舍无灯夜亦清风雨屡孤同榻兴萍蓬难忘盍簪情布衣展转寒如水多少思君梦不成  

雪霁发烟茫渡  

野屋寒鸡冻不鸣满天风雪五更晴波吞朔气沧江迥日射氷华翠壁明囊箧衣裳怜乆敝云霄羽翼念孤征还家算及新春候浙水吴山次第行  

游甘露寺夜归即景  

南指冈峦路几重短藜拄到翠芙蓉地从海口横诸水山自江心落半峰孤月出林惊玉兔一星当阁对苍龙十年再举凭髙眼吟倚门前四五松  

次韵吴至大寄胡汝舟时客岭南  

水冷天寒忆送君扁舟舣冻雪溪纷青悭岸栁春工浅白入江梅嵗事分灯火篷牕频梦雨烟风防笔几停云蛮乡眠食应知慎莫放防榔似酒醺  

病中忆清风亭海棠  

綘衣仙子驭青鸾飞下仙家白玉坛翠黛不禁秋睡困粉香犹怯晓妆寒云生防树愁成寐月满珠帘病忆看娇艳正防风露重紫丝不惜防朱防  

扬州马次甫见过病中以诗道意  

三百江城一日风又从桥口击孤篷忽惊深巷来佳客不厌闲门问病翁旧事多伤春鬓白好诗留剪夜灯红阶前便即呼儿拜眼底谁人识马融  

西野应胡汝舟求  

背郭林幽帯曲冈自成村疃自成庄十千酒好邀新月五字诗工送夕阳闭户秋声惊倦枕卷帘爽气入虚堂孟郊只隔前山路日日奚童简牍忙  

宿姚氏延秀山房兼候王原孚不至  

何处平泉别有庄新堂西崦筑溪堂水风吹酒凉侵枕山月窥人影到牀睡熟黄防诗梦逺坐消红烛世机忘多情摩诘应趋约谁貌骑驴华子冈  

饮黄氏园  

春色休论郭外寻城中泉石此山林对花宜醉十分酒买地不辞千笏金云幕秾薫脂粉艳风帘低约佩环音主人多少留春意未许池塘变緑隂  

金銮  

除夕  

还忆去年辞白下却怜今夕在黄州空江积雪添双鬓细雨疎灯共一楼世难乆鱼雁絶家贫常为稻粱谋归来故旧多凋防愁对东风感壮游  

北河道中  

丛台北向通幽谷曲渚西流绕蓟门归鸟乱啼原上树夕阳多照水边邨因悲俗吏趋三辅曽有新诗寄陆浑嵗嵗别来春又暮几回芳草怨王孙  

泊盂城驿简仲辋庄  

盂城驿口射阳西水国风烟似五溪万井落花春后发几家垂栁雨中齐时临野店炊晨黍渐入荒村报牛鸡见説辋川多胜事经过原许一相携  

重过歌台追忆髥仙竹谿二徐老  

山公曾醉习家池潦倒当年旧接防再过已惊非故主相逢原不是新知屛花帯雨春还丽水槛临风晚更宜几度垆头觅嵇阮紫箫携向月中吹  

感燕  

故园门巷近乌衣但见花开燕子飞一自天涯与相别可怜春尽未知归緑杨庭院传声杳芳草池塘顾影稀何处修梁更堪寄日斜江上倍依依  

邢参  

寄敬  

函丈论文十载余暂违接席笑慵疎要知泉石防题品漫遣缄封候起居满座賔朋应贳酒一楼灯火想讐书新春未肯经郛郭孤负蓬门日埽除  

王宠  

夏日草堂撒去户肆设几簟清风洞越藤竹交防悠然有作  

锦石疎花暑气清翠岩丹壑夏云生已添海燕梁间语直看湖帆镜里行四壁惊风弦索响千林修竹簟纹明令人却忆王车骑更觉西山爽气横  

横山下种作  

山田荦确苦多沙学种东陵五色激涧即看穿石竹插篱偏自爱藤花囊中未得餐霞法溪上时留泛海槎长日辍耕无一事只须牛角挂南华  

张诗  

崔西峨山中别起楼台寄赠  

山人习静谢氛埃甲第遥从天上开流水自然成涧壑闲云终日防楼台珠帘度鹤窥金篆碧月穿花送玉杯鞭石不劳蓬海去吹箫时引鳯皇来  

郑作  

送吴克存还山  

花暮春回柳复飞青山千里送君归共倾北地愁中酒独酌南溪水上矶帆挂夕阳孤影淡雁迷残雨去声微孤城此日肠堪断不为临岐重湿衣  

髙凝  

岳阳楼  

巴陵城上岳阳楼楼外长江日夜流残雨数峰衡岳晓暮云孤月洞庭秋仙人夜奏沙边笛估客春移树杪舟十二危防闲极目满汀杨柳不胜愁  

傅汝舟  

同诸子秋夕寻云谷晦翁读书台  

看山午发澄溪浒度岭钟鸣日已曛百里川原平入眺九霄星斗倒垂文短袍席映疎林月髙枕含叠嶂云欲访遗祠悲草木早衰真愧道无闻  

钱元善  

春日感怀  

春风三月景依然弱栁游丝触处牵家逺隔年无信到官闲镇日枕书眠林鸠逐妇晴还雨沙燕将雏去复旋遥忆故园春更好江楼背郭看鉏田  

戚韶  

春日江上  

江晴燕子故飞飞江上春帆何处归南浦乆懐芹菜美北山初献蕨苗肥心惊醉语常多悔事到中年渐觉非明日舞雩须一徃二三童子试春衣  

赵金  

郊居  

自爱闲居卜近郊独将心迹寄衡茅桃花水泛鱼吹浪芹草泥香燕补巢杂植桑麻供国税细分杞菊入山肴平生方外谁为友冷澹云霞信可交  

陈鉴  

西邨诸社友见访雨夜分得防字  

门外泥深草路防满江风雨暗斜晖春潮正急不可渡有酒相邀且莫归屋帽田衣留竹桁茶烟药火共柴扉重招更有荼防帖烂醉花前愿岂违  

徐繗  

寓妙隐庵  

东风仙苑闘芳菲家在云林屡梦归河畔草青莺欲语城南花满蝶初飞寒生古院偏多雨苔没空阶正掩扉留恋曲池春更好垂杨终日锁烟霏  

云阳道中  

云阳郭外晓氤氲飞鞚连翩正逐羣天际楚山春易霭云中江树曙难分乡心更值风花暮旅迹频惊陌草薫欲向陇头聊驻马啼莺深处不堪闻  

叔贻卧病家园以诗代讯  

闻君抱病谢尘踪归卧乡园緑屿中水曲更怜藏别岛花深偏爱隐房栊仙芝出地俱成饵琪树为林半是丛最忆夜分红烛静珠帘垂处月朣胧  

送陆甥缓适淮隂  

征帆渺渺去江濵千里垂杨暗緑津乳燕不堪临别酒落花偏自送离人淮隂尚説王孙市楚水空流故国春荒戍角声愁暮起夕阳时节易霑巾  

王元逄  

对酒  

抱病逢春亦暂欢芳时对客更加餐即看乳燕双双入无那飞花片片残潦倒不忘桃叶句萧闲应恋竹皮冠莫论往昔清狂事且醉荒亭苜蓿盘  

王磐  

同友人泛湖  

细栁新蒲緑未齐楼船春泛五湖西帆樯影里鱼争跃箫鼓声中鸟杂啼宿雨暗添山色重晴云轻度水容低人家只在风烟外靣靣天开罨画溪  

元宵漫兴  

天风吹防赤城霞散落人间作九华夹路星毬留去马烧空火树乱归鸦笙歌醉月家家酒帘幙窥春处处花一云韶天外迥不知仙驭过谁家  

木公恕  

春居玉山院  

玉岳崚嶒映雪堂年年有约赏春光飞红舞翠秋千院击鼓鸣钲蹴踘场迟日醉聼羣鸟哢暖风时送百花香好山好地堪为乐莫厌尊前累尽觞  

许隚  

张舜卿园亭  

緑隂深巷寂无哗小结茅亭玩物华花防余香来客座竹分新翠过邻家锦袍垂手闲调鹤乌帽笼头自煮茶况值承平常偃武不妨诗酒作生涯  

送梅  

烂漫南枝与北枝残香落落影离离多情明月还相照无赖狂风且莫吹纵饮不辞今日醉算开犹是隔年期最怜今夜黄昏后寂寞微吟倚树时  

钦定四库全书  

## 御选明诗卷八十一  

七言律诗十四  

徐阶  

试茉莉茶时有郑三守之招不赴  

絶域花来本自珍露芽江水亦新分香浮石鼎沈沈缕清映氷壶细细纹静听几回翻白雪徐看一椀簇春云风生賸有卢仝赋未许山翁席上闻  

自三茅归渡淀山湖即事  

梯云磴石兴逶迤华舸平川昼漏迟花底鸟过轻落瓣栁边风弱细垂丝隔江榜子鱼为饭近水人家槿作篱春赏此时浑不恶独和松露冩新诗  

雨后观白牡丹  

小园风日鬬清嘉梦断扬州又此花欲买也知金有价细评应説璧无瑕粒怜汉女啼前见脸愧唐妃醉后夸看到子孙须解取玉堂原不似姚家  

寄题严学士钤山堂  

百年胜地谁为主五亩新开学士宫曲径影来青嶂月短墙香度紫芹风泉声细应弦歌入树色轻含烟雾通海内出云元有望西垣搘笏思无穷  

寄荅聂一川先生  

烟波一舟行却算游程岁屡更疎懒若为酬问讯浮沈犹自愧科名新诗浪拟张平子文赋休传陆士衡正是春霖人望属卧龙沧海可无情  

五坞山房为卢师陈题  

茅堂四面倚层峯曲槛回峦路万重吟榻夜凉邀月宿书函春暖倩云封画图髣髴容旋马踪迹分明识卧龙我亦旧怀山水癖卜居何日定相从  

送何复所方伯赴湖藩  

仙帆隔天涯一望秋风思不支闽渚有龙遗剑在楚山无鴈得书迟论心漫忆陈蕃榻揣分眞惭鲍叔知巳向丘园懐旧隠弹冠直恐负深期  

移橘植后圃  

小圃松篁野兴长更移疎橘助幽芳欲栽豫恳为藩地已植仍披种树方影近石坛思倚月枝低茅屋畏逢霜多情却抱他年虑定否傍人比召棠  

重过东湖书院  

名区近市人知少堂构新成我数来春雨静陪沙鸟坐日长闲数砌花开栖迟宇宙容微品康济朝廷属异才鬓白眼昏心万转散愁且尽掌中杯  

送同年王皋南守武冈  

怅别遥瞻双去轮楚山燕甸足风尘论交不独雷陈旧知已兼怜管鲍真盘错圣朝资利器焦枯逺地忆阳春经纶自是吾儒事莫遣龚黄解笑人  

题赵大参当湖卷  

一竿东去意何如兰芷鸥鳬共隠居晦迹乆焚封事草遣闲聊注摄生书鹤归人识林逋宅龙卧时方葛亮庐我病正牵泉石念从君端欲谢簪裾  

赠许太宰松皋卷  

崇闗东下古秦墟结屋临闗河作渠地胜时时占贵气家贫事事即山居避人几榻云长宿悟道庭堦草不除两世渥恩那易报览图空忆卧龙庐  

山居述懐用文峰韵  

竹里松边一径开水禽山鸟日徘徊生耽野兴宜长徃病畏浮名幸不才任懒并于诗尽废嫁愁聊借酒为媒只疑寂寞江天外处士星明动上台  

秋怀八首奉同文峯司徒用杜韵  

病夫生事只山林竹树秋来幸郁森花露滴枝晨细细洞云垂地昼阴阴时移妙逹循环理岁晏偏增伏枕心夜漏渐长愁不寐更堪江渚拂清砧  

山亭睡起日初斜独倚凉飚惜岁华燕塞正肥南牧马楚江犹带北归槎离心镇日悲风叶清泪中宵感戍笳何物年来慰幽寂紫蕖黄菊有寒花  

寥落江天隠夕晖碧梧庭院景霏微林皋霜露蝉泣关塞风尘白鴈飞多病乆拚人事絶短才那恨世缘违归欤赖有城南径不尽春来笋蕨肥  

江阁新凉看弈棋萧条不似昔贤悲三吴黍稌初丰岁万国车书及盛时偃仰尽能容我懒迂踈终愧报君迟西风一度催衰白却望层霄动逺思  

十载驰驱忆故山结庐新寄九峯间栖云石窦寒犹徃得月松门夜不关径竹萧疎余晚节江花寂寞带春顔翻思徃迹堪长啸一事无成两鬓斑  

文渊秘阁殿东头一别今看已再秋白玉地髙真滥迹黄金台古不胜愁飞腾老愧蝇随骥放浪心怜鹜与鸥闻説储君近前席夜来清梦绕皇州  

三年经幄漫无功抚事多归感慨中蠲税已虚传汉诏授衣谁实献豳风天寒戍雪先秋白月盛边烽竟夕红眠食两怀圣主眼枯头秃并成翁  

京华北去路逶迤潦倒归来水一陂入夜帆樯悲露次移时花实恋霜枝丘园多暇身差健沟壑虽衰志未移却怪杜陵如宋玉伤秋吟望各低垂  

送何瑞冈尹新昌  

尊酒长亭夕照前宦情离思总凄然身随客路三千里名在乡书二十年作吏漫嗟山县僻安民实籍长官贤愿从氷蘖艰难地重听甘棠蔽芾篇  

送沈宜山赴福建藩幕  

青山羸马鬓如丝千里风尘岁晏时抵鹊已怜投璧误烹鱼兼恨得书迟官闲只好游乌石才妙应能谱荔枝厚禄故人惭荐逹送君惟有思凄其  

次张龙湖吏侍院中观莲四首【`录一首`】  

十丈芙蓉白玉堂宝函金榜共辉光摛文似出天孙杼象物宜登帝子裳窈窕深宫看试舞氤氲秘殿忆飘香徘徊不尽临池意更倚层阑坐晚凉  

送晁春陵太史奉使周藩  

雪晴官路不飞埃梅栁津亭淑气囘云拥汉宫龙节下日临梁苑鳯纶开疏封自识亲侯意专对还资用世才营洛周公遗迹在观游岂独慕邹枚  

题西湖小景  

西湖一别几经秋画里分明见旧游花隔六朝天乍逺松围三竺地偏幽官槎到处笙歌拥野寺连宵节盖留何日主恩麄报塞结庐终老白苹洲  

送司训文三桥赴嘉兴  

嘉禾地接阖闾城来徃风帆一日程几杖髙堂常在望文章邻郡乆知名谈经士服传家学请外人怜陟岵情遥识兹行能自适广文何必羡公卿  

示瓉侄秀才  

身是三吴一布衣幸逢明圣到黄扉巳缘多病思辞禄乆厌浮华学息机韦氏一经时所羡谢家诸少世还稀愿从勤苦承先业伫看云霄六翮飞  

九日送别茅练溪  

曾劳把菊送行舟屈指今经十六秋每忆旧游能防在翻令佳节迥添愁文章羡尔终当逹忝窃怜予合蚤休南去有人如问讯为言早晚到沧洲  

送杨南溟太仆赴南寺  

君到滁阳几日程逺冲暑雨出神京身因旅寓悲轻别路向炎天怅独行朝籍渐稀同学彦故山难定共游盟一尊相对须成醉白髪醒时恐易生  

上疏乞休呈馆阁诸君子  

封章晓上乞归休长跪缄题盥手脩衰老未能忘社稷迀疎原合老林丘正筹国事同家事敢以身谋误主谋愿得此心天鉴取早容蓑笠返沧洲  

上疏后报逹斋弟  

频年梦想在山林此日应谐乞去心吟对晚天神共逺坐观春水趣同深种花己办新耕地沽酒犹存旧赐金豫拟子由时过访笑歌相倚碧梧隂  

乞休未报  

连章未遂乞休情猿鹤谁寻旧日盟乡思难消如殢酒客怀靡定甚悬旌虚传大隠居朝布实恐微才负圣明欲作家书频阁笔归期何以报江城  

冯南江晋秩廷尉  

几嗟留滞粤江浔岁晚西归带有金万里一身臣节苦两年三命主恩深珂声尚忆来骢马袍色仍看映赤心社稷有人知倚重荣光何止被丘林  

张时彻  

绵州道中  

雪岭春深我正来毎逢佳处一徘徊飞云度水开还合宿鸟惊人去复回山缺尽将松竹补门深偏向野桥开为言役役驰驱者何似餐霞卧草莱  

清凉寺  

东风吹雾晓山晴江树青青江水平芳草尽迷鳷鹊观碧云长亘鳯凰城潮回石壁帆光乱岩带珠林花影明总为青春能致客夕阳犹自听流莺  

茅山纪游  

人间何处有仙都面面芙蓉锦障铺灵沼巧将珠作液瑶池真以玉为符云中洞壑迷来徃天际江湖乍有无顷刻慿阑多变态逍遥还拟赋蓬壶  

凯旋入省  

去日边城动鼓鼙归来一道凯歌齐溪前风栁无情绿雨后山禽作意啼征斾入云人影乱马蹄趁草夕阳低怀春毎恨流光速转向青山忆故栖  

自洛至楚道中漫兴四首【`录二首`】  

一捧金泥下紫宸却从南国动朱轮杨花落尽仍啼鸟江燕飞来只傍人落日旌旗遥带郭清溪草树自为春匣中孤剑依然在不用明时枉问津【`地名`】  

麦秀渐渐野雉鸣仆夫遥指日南程林间片月依孤角马首轻云逐去旌芳草自怜千里梦青山应共百年盟行行渐入烟花路试向斜阳一听莺  

次山塘驿  

乘槎直上女牛边卜筑空怀阳羡田剑斾经年行海国烟霞何计隠壶天青峯不雨云常湿幽径无人鹿自眠夜半吹箫山月白应知此地有神仙  

马坤  

苦雨  

南国春来不肯晴隂云接地暗山城翻风何事鹳双下唤雨忽闻鸠一鸣处处蚕饥吴地妾牀牀屋漏杜陵生莺花三月空无赖独掩柴门对短檠  

髙叔嗣  

再移居  

僦居屡傍禁垣西曲巷重渠路转迷万事无能心尽懒一官何补首常低归冲落日时驱马起伺朝天毎听鸡濡迹自伤非宦业纶竿终有故山溪  

狄冲  

冒雨入白鹿  

树杪雨来风有声肩舆且并树边行路傍鸟去葛花落水面鱼游莲叶生山接流云多变态涧添行潦亦争鸣此来老子兴不浅巾折衣霑踏草坪  

丰坊  

荅俞子木见问  

东海仙人枉尺书问余宦况近何如青山屋上云常起绿栁门前叶半疎遣婢花间调小鸟看儿莲下养生鱼秋光日日催诗兴只是幽忧病未除  

郑且  

晓发洱海夕次滨川  

天髙野旷瘴烟收风急霜繁落木秋箐道千盘临戍堡山城百雉入边州诸蕃乐岁休戎马孤馆频年望斗牛夜半角声吹激烈纷纷凉月照人愁  

苏祐  

春隂  

台馆阴隂暄气微一天风雨送春归梁间紫燕犹私语树里黄莺却暂飞池水自牵芳草梦山人元有芰荷衣东风好为留情在无使韶华愿竟违  

署中即事呈寮长诸公  

日长初试越罗衣绿昼清隂坐不违过眼漫惊风物换逺心翻爱吏人稀到帘花片依苔堕隔巷莺声接燕飞追逐仙曹殊滥窃春风自长故山薇  

元夕对雪  

元夕隂隂雪忽飘春寒酒兴夜偏饶穿帘绕砌浑无赖临水回灯迥自消暗度月明花满树巧随风势玉裁绢长安此夜犹车马剧赏清歌未寂寥  

入倒马闗  

南风吹雨傍关来关上千峯画角哀老去尚怜金甲在生还重见玉门开鹍弦漫引思归调虎节空惭上将才圣主恩深何以报车前部曲重徘徊  

华察  

荅同年李仁甫寄防苍山石  

故人消息阻河关万里题缄泪欲潸云寄逺心将片石月随清梦到苍山诗成却笑穷逾拙身退犹怜老未闲怅望昆明池草色春风南雁几时还  

寄同年陆给事  

著书经岁掩蓬扉江左才名重陆机宅近寒塘黄叶满窗开逺岫白云飞山中春草轻朱绶梦里晨钟隔琐闱自惜蛮荒投窜后至今朝省谏书稀  

送蒋户部奉使北还  

髙馆别歌敞别筵使君行色在楼船九江落日明秋水八月空山响暮蝉乡信正逢南度鴈离心先共北帆悬独余猿鹤留三径相过徒令二仲怜  

送吴内翰奉使过家北上  

帝子分封礼数优逺烦词客下螭头还家偶入青山社载笔仍趋丹凤楼禁苑花明双阙曙江城枫落片帆秋十年无复瀛洲梦潦倒因君忆旧游  

屠应埈  

病中柬张郎中臬  

闭阁经时思悄然绿阶芳草欲芊芊啼莺日送千门晓官树晴含万井烟东第绮罗淹白昼西园桃李照芳年何时试共张京兆走马章台垂栁边  

驾幸西山  

行宫迢递接仙台郭外骖驿羽骑来山防皇舆千嶂合天临宸极五云开春留翠栁供行幄香引繁花献寿杯独愧周南流滞者侍臣遥羡柏梁才  

再和严相　诏赐直庐有作次韵  

台垣奕奕紫庭西地近蓬莱瑞色齐双观月临鳷鹊逈五楼春见凤凰栖层霄夜永传宫漏中使时临捧御题为识履声天上听锦袍犹有异香携  

镜光阁雨  

镜光阁在帝城边遥控西山奠北川忽有风云来絶塞坐看雷雨下诸天微茫野色俱堪画漭沆中流好放船东下林塘更幽絶江南秋望此依然  

王格  

馆试秋夜闻砧  

萧瑟秋风散晚凉谁家秋夜捣衣裳丁丁遥应疎钟响数数还如落叶忙明月有情留小院征鸿无数挟轻霜不堪客梦湘云逺独对寒灯思茫  

江以逹  

南塘泛舟  

细竹横塘晚更幽暖风纎月画船游斜穿绿屿轻烟散忽送清尊碧树稠寂寞鱼龙窥醉语留连花鸟放春愁杳然身世蓬瀛在不道人间有十洲  

卜居  

白水青山此卜居水光山色澹幽虚门前亦种先生栁地僻能来长者车日落儿童随杖屦夜深松月上琴书偶因消渴文园是浪得虚名谷口如  

田汝成  

西湖游览  

苏堤如带束湖心罗绮新妆照碧浔翠幕浅寒怜草色华筵小簇占花隂凌波人渡纎纎玉促柱筝翻叠叠金月出笙歌敛城市珠楼缥缈彩云深  

嘉兴晚发别陈子常  

江南春尽落花天桑柘笼烟水满田野店酒香新雨后断桥人渡夕阳边羁怀潇洒惟歌啸世路﨑岖只醉眠倾盖逢君成坐乆片帆乘月下吴川  

樊鹏  

贤隠寺宴别张子言  

寺门缥缈对青云云里钟声落涧闻白昼蛟龙时并见青山麋鹿晚为羣殿开碧雾千峯湿窗挂香泉独树分明发长安万余里落花尊酒暂留君  

袁袠  

登匡庐山  

岧岧庐岳近天都万丈丹梯鸟道孤树里泉声飞瀑布空中烟雾起香炉峰形下瞰莲花岭江势遥吞彭蠡湖白鹿仙岩何处是却看五老在虚无  

范言  

送冯南江同年赴戍  

萧萧夜雨共西台惆怅云间独鹤囘烟瘴不妨医国手风波须试济川才江亭逆旅花应笑海月澄秋天自开宣室宵衣勤梦卜冯唐万里去还来  

赵时春  

留滞  

留滞沧洲已浃旬鹖冠终日满风尘浮云何事去还住岁月无情秋复春海甸中宵来驿使天涯尽处未归人不堪对酒翻惆怅翠篠黄花几度新  

王慎中  

寄钱洞泉以使事在岭南  

輶轩更为逺游轻原隰光华阻使程莫遣衣当犀瘴减遥知句向蜃楼成闲探仙籍朱明洞吊访图书赵尉城共説岭南多宝玉饮氷心胆自孤清  

冯恩  

赵凡夫山阁  

丹楼画阁映春阳倚槛支颐引兴长尽日花香和兰麝有时莺语韵笙簧泉流绕砌清如玉沙带依山白似霜门外何人载酒至相期明月咏沧浪  

灵岩别业  

村近灵岩新卜庐小园日渉称幽居深篁傍屋喧晨鸟小阁临溪响夜鱼携客闲游看雾菊寻僧清话荐霜蔬逌然相对空林晚挥笔诗成兴有余  

送徐存斋太史入朝  

河桥别思总堪怜青雀飞飞送上天子夜莺花江左月春风杨栁蓟门烟蓬莱气色辉金马阊阖恩光照寳莲鸡舌晓含银管握挥毫常在圣人前  

灵应晚归  

黄叶寒芜一望遐荒丛曲岸见微花岩头半白分秋雨水面轻红逗晚霞几片落帆停渚乱数行归鴈度溪斜最怜幽絶归途趣灯火疎林傍酒家  

罗洪先  

归田  

踈贱何心与物猜敝庐归去正蒿莱灌园渐解憎多事种树方知养不才手录道经闲自诵门临秋水晚慵开过从亦有邻翁语又喜寛租诏令来  

春游  

春日川原晓望浓东南山色翠重重刘伶游计常携锸陶亮归期毎候钟四壁有家还似寄一身多病遂成慵临蹊欲问渔郎路落尽桃花但古松  

丙辰十一月六日与莆田洪元修王生养明族叔尔相族弟惟亨至洞别去防二年矣嘅然有怀  

岩栖拟逺人间世翻为山深到日稀石室依苔还绣几洞门秋草欲钩衣旧林饷客穿松至幽鸟惊人绕竹飞留谢烟霞冩青壁此身来去本机  

柬叶洞庵  

江南烟艇十年余鼔枻寜嗟未得鱼浅水荻花闲自照虚庭蕉叶卷仍舒子桑无用悲餐饭仲蔚还知爱敝庐惟有故人稀见面箧中时检旧来书  

唐顺之  

寄周中丞备御关口  

牙旗髙建白羊东鼓角殷殷瀚海空雪后锦裘行塞外月明清啸满楼中幕南五部思归义蓟北诸军尽立功燕颔书生人共羡一朝投笔去平戎  

元夕咏氷灯  

正怜火树鬬春妍忽见清辉映夜阑出海蛟珠犹帯水满堂罗袖欲生寒烛花不碍空中影晕气疑从月里看为语东风暂相借来宵还得尽余欢  

午日庭宴  

南薰应律转朱旗火帝乘离锦席披榴吐千花承羽盖蓂开五叶拂瑶墀氷盘错出仙人掌金缕遥分织女丝复道龙舟方竞渡衔恩共许向昆池  

山庄闲居  

身名幸自谢樊笼白首为农誓不谖惯住山中知鹿性数行树下识禽言巾车毎许邻翁借书帙闲同道士翻醉后渐看松月上满村鸡犬寂无喧  

再游清溪庄值主人不在次韵  

桃树临溪思不禁扁舟重问草堂隂西湖水落鼋鼍石南国霜清橘柚林垄际流泉宜稻性窗前过鹿解人心忆君翦径相迎处今日蓬蒿又已侵  

同万鹿园宿工文庵次韵有赠  

何处寻山不厌深淡烟归鸟暮钟音去家百里讶如客别尔经年尚此心宴坐清香滋夜气闭门残雪映寒林相从一宿应堪觉机事何须问汉隂  

晓发喜峯  

客心流水与争驰寒垒疎星度峡时未返王孙犹草色初来戍卒是期去乡只觉蝉声似出塞方知马脊危辛苦下情何计逹早年曾诵采薇诗  

月下小坐书怀  

满庭圗月坐孤松聊息尘机长道容任侠早知同画虎谈兵晚更笑屠龙支离避疾犹分粟洴澼乘时亦请封蕙帐故山应待乆尚从长乐听鸣钟  

广徳道中  

苍山百转见炊烟茅屋髙栖古树颠细雨薜萝侵石径深秋秔稻满山田云中望影迷遥岫草里闻声觉暗泉傥遇秦人应不识只疑误入武陵川  

闻复官报寄京师友人  

姓名不复挂朝参鱼鸟由来性所耽箧里隂符都已废山中药草渐能谙疎狂自分三宜黜嬾病其如七不堪深谢故人推毂意莫将阳羡比终南  

崔镇道中晚望怀陈约之  

郊原极目思依依楚水连天楚树微逺浦潮生人独徃寒林风静鸟双归泥涂自觉朋游好日月偏催旅鬓稀念尔同为南窜客烟波何事更相违  

南苑  

秦园卢橘标龙节汉苑蘘荷驻羽旗云气自依雕辇集星辰故绕画梁飞林行草木皆成队水戏鱼龙各合围更取薰风调曲奏已看旸谷借光辉  

题张学士仰宸楼楼藏赐书  

瀛洲别馆切清虚诏赐绨缃出石渠秘典自惊坟索上祥光遥映璧奎余檐前鸟下疑翻字草际萤来为照书借问邺侯三万卷何如今日沐恩殊  

送髙行人使琉球  

天王玉册颁三殿汉使星槎下百蛮鬼国至今通象贡楼船何处渡龙关海迷南北惟慿日云起蓬壶忽见山壮志不愁经岁去安流应是计程还  

送王侍读赴南都  

玉堂学士赋南征跃马鸣驺出上京奉诏明光新佩印校书天禄早知名石头城下春流满白鹭洲边芳草生此去周南异留滞看君到处即蓬瀛  

赠许太宰  

卿家勲贵似诸袁两世三登八座尊接席貂蝉开甲第成隂桃李在公门身延白屋频推哺官借青宫独拜恩天子行将问黄髪老臣何以赞嘉言  

松江金泽寺四首  

东南巨浸五湖深古寺维舟正夕隂客到山僧罢清磬雀喧晴日下髙林夹洲烟火三家市满目蒹葭万里心徙倚不知余兴尽月明还拟听龙吟  

三江抱处势如环野客探奇住不还一望楼台疑海上稍闻鸡犬觉人间幸无渔父知名姓且与山僧共闭关自笑归家张季子春时莼叶未堪攀  

何年此地开金刹宋代流传直至今听法石将山作幻防经龙与水增深炉烟袅袅知尘性柏树青青见佛心可是攀缘浑未尽天花犹是惹衣襟  

名山不用逺攀登暂借绳牀我亦僧几树鸣禽助禅寂一丛脩竹散炎蒸捻花不尽心传妙对塔空将口説腾俛仰百年成滚滚乾坤只眼更谁曾  

李开先  

元夕邀客赏灯兼听笙笛二乐  

上元又是新年节狂客髙歌醉不休橘酒生春连百爵莲灯照夜足千篝风前鐡笛惊三防月底银筝试一搊听彻落梅兼出塞居人自是不关愁  

吕髙  

和赵库部元实景云篇  

卿云郁郁覆中天烂结绯文五色鲜光泛紫霄流凤盖影垂金阙照龙旃渐看捧日归仙掌故欲从龙袅御筵此日仙郎挥藻赋蓬莱亲献沐恩篇  

陈束  

送李子  

山城细雨绿芜滋黄鸟关关送别时海内为邻千里近湖边倾盖十年迟蝉声驿路催官骑草色河桥映酒旗遥想经行多逸兴逢人莫不寄新诗  

任瀚  

五丁峡别衡昆  

峡天猿啸万山秋御宿相逢转别愁后会知谁先白发清时劳汝问沧洲胡牀对月此邨夜霜杵捣衣何郡楼闻道西京最萧瑟可堪归路曲江头  

程文徳  

长洲访常刘二子  

篮舆春晓渡浮梁懒问城闉六十坊小舫忽临山尽处美人宛在水中央疎篱仄径纡村巷穉栁夭桃映草堂流寓江山元有分翛然安土即吾乡  

林恕  

宿唐浪村  

黄精酿熟荳初花篱落萧疎逺市哗地僻虞罗依岸曲天寒渔火傍江斜燕寻旧垒穿重幕竹引新篁过别家对景萧然幽兴发可甘萍梗负年华  

杨祜  

九日登防山  

殊方此日逢重九絶岳髙吟散逺愁汉畤秦封空徃事紫茰黄菊自深秋天清楼阁明三观野旷山河辨九州独自怀亲忧国意白云沧海共悠悠  

吴子孝  

次韵荅衡山  

积雨深添晓涨深忘机终日狎沙禽临流欲濯缨无垢系缆频移树有隂罢钓舟闲横极浦乞斋僧去下空林山花尽发山翁笑山外黄鹂递好音  

送陈给事使琉球  

圣明新诏贲穷荒玉节金符下建章万里春风随斗柄九天帆影落扶桑山川尽入周王贡笳鼓先令海若藏暂慰逺人归欲早紫除青琐待徊翔  

蔡靉  

登友人水阁  

小楼掩映俯清流一片青山天际浮有客相邀同骋望何人到此不消忧棋声忽讶风前落酒醆真从物外游最爱隠君多雅志鱼罾书卷日科头  

过桑干河入云中  

白草黄沙汉使稀桑干渡马驻斜晖孤城雉堞依黄土古戍狼烟起翠微入夜角声惊客梦凌风霜气裂征衣云州一望天连水惟是山头朔鴈飞  

蔡汝楠  

游徐公子西园  

西园飞盖月中游随意豋攀自可留门径近连驰道树池塘遥接汉宫流坐看虚牖明朱巘行见深松间画楼一自王孙开别第凤台花鸟不知秋  

自题前山草堂  

草堂旧结北山阿逋客还家洽薜萝绕院松林岚翠重满庭蕉叶雨声多清尊自对丛花发髙枕无如啼鸟何若道世情堪澹处门前终日俯沧波  

荅岑山人见问  

问余何事谢京华逺向南州寄一家兴似歩兵縁嗜酒地如勾漏为丹砂枫看江上三秋叶荷浥湖中几度花欲识此来兼吏隠抱关仍得傍烟霞  

髙座寺  

云公台榭至今留休暇追随访古游秋色总归红叶寺楚江还见白苹洲松林月上言弥静阁道钟残思转幽莫讶为郎贪佛日官闲禅定两悠悠  

秋山积雨  

湖烟漠漠草萧萧湖上柴关正寂寥络纬吟愁连蟋蟀梧桐滴雨间芭蕉家园病肺谁相问僻地惊秋不自聊独有沙鸥为伴侣且将心迹付渔樵  

林应亮  

白莲道中  

寒云落叶见秋容客路间闗思已慵仄石悬槎难度马空山长日只看松家家引竹分泉溜处处因滩作水舂欲访玉华仙隠迹清谿遥望隔芙蓉  

春情  

雕阑朱箔澹池塘旭日莺啼出洞房初服已从千蕊丽新妆犹带百花香鬬成百草遗金钏弹罢孤相依玉牀更道春宵间弄笛相将明月舞鸾凰  

苏志皋  

早朝奉天殿接诏  

禁漏沈沈晓色迟回廊华月隠参差玉阶直接承明殿银汉遥通太液池咫尺云函颁圣诏逶迤宫扇肃朝仪微臣亦见天顔喜未必长教近侍知  

周复俊  

三角淀中流作  

东征三月防长川汀渚芳非接逺天冉冉鸟飞霞外尽依依帆影镜中悬桃花隔岸渔舟映芦笋穿沙水市连东望沧溟疑紫雾西归碣石鎻苍烟  

途次感赋  

春尽南中草木賖搴帏随处见奇葩洞丁出箐常牵犬溪女穿萍共采蛙橡叶覆田将布谷松毛拂地欲栽茶致身霄汉惭无术独对青山感物华  

王梅  

登滁州城  

淮北淮南节候同荒台无限北来鸿愁成短梦青山外倦倚髙城夕照中云树不堪连海岱商歌何处起秋风横塘寂寂苹花老欲采寒香荐醉翁  

尹耕  

易州道中怀古  

春风匹马经行地落日黄金有故台敢谓燕昭无伯畧谁怜易水见雄才青云不动龙山合绿树无声鴈影迥千载天涯沦落客敝袍孤剑有余哀  

节  

同周岐麓台长泛  

湖畔乍逢骢马使沙行同入鹭鸥羣六橘水抱珠林月西竺峯盘宝界云岸栁藏莺侵坐宻园花隠麝隔溪分况同佛院移莲榻共息尘机理贝文  

晚望即事  

吏散庭闲静掩扉防苍四望翠霏微云栽玉叶和烟润瀑溅珠花映雨飞石洞经秋龙不起松枝将暝鹤初归冷然忽动餐霞思拟陟丹梯一振衣  

将入京即事  

歇马津楼望禁城凤皇宫殿郁云行游人尽醉新丰酒野树羣飞上苑莺山扼九关开帝阙地萦八水绕神京风前遥度钧天乐疑是君王御紫清  

白悦  

次韵荅皇甫伯仲  

双凤栖迟并帝京宫梧翻盖午隂倾采苹秋浦鸿初逺伐木青山鸟自鸣明月溪楼谁共倚暮云江阁不胜情青霄欲问衡门乐钓槛时看杜若生  

北固山晚眺  

飞舄林端迎虎竹山钟初报晚停云霞迎逺浦迷帆影潮落长堤聚浪纹月出中天双岛见鸟归何处一江分慿阑共説南泠守脉脉今宵更忆君  

廖希顔  

送方兵备赴蜀兼怀杨方洲先生  

西路元戎看仗节南宫词赋起明经天门初日余残雪江国浮云伴使星乘兴还移浣溪櫂几时同过草亭生憎杨栁催春发故向愁边却尽青  

题南山卷二首  

上党诸峯紫气通迤南山色绕王宫关城万井黄河壮台阁三秋白露中长日琴樽歌有杞徃时圭璧忆分桐最怜幽谷岩前桂偏拂贤王殿上风  

三年为客向并州两见南山属暮秋宋玉悲时应有赋梁王髙兴几登楼炉烟孔雀新屏上花气芙蓉别殿头今日赓歌樽酒里瑶华岂少报应刘  

髙世彦  

冬江  

秋尽寒潭敛水痕断云残雪送朝昏深冬野马巢溪树近渚人家掩石门何处洞箫吹夜雨一竿渔火彻朝暾蜀江气暖春光早已有林花映小村  

## 御选明诗卷八十二  

七言律诗十五  

赵贞吉  

宿关山  

陇云低合水分流羌笛髙吹月满楼乍客关山生逺梦自怜旌节到边州雪消长坂黄昬度水浸幽汀绿草抽闻説此方泉作酒寜将驻马劝箜篌  

黄埧驿次壁间余方池韵  

太白峰回指大峨遥看锦水带金波宜男草绿沈犀浦织女星寒抱珥河老去经知尚少归来易卜买应多春风旧着荷衣在但乞山间薜茘阿  

酬马宜泉幽居之作  

雨净池荷净有余闻君池上草为庐避喧人浣桃花水闻道僧留贝叶书云袅鹤巢松盖湿机鱼笋槿篱疎门生几度惭秋水犹自渊冲退若虚  

林廷机  

九日琅琊山宴集  

此日琅琊亦胜游眼中风物足清游青山似识重来客白髪能禁几度秋万事无如行处乐一尊还为故人留登临况复逢佳节防取黄花揷满头  

康太和  

重游观音阁  

杰阁崚嶒傍燕矶几囘吟赏驻征騑洪涛撼岸金鳌动絶壁穿云石燕飞天外三山晴歴歴江中千艇晚依依登临未似禅心寂笑听钟耸一振衣  

中丞克斋李公邀饮盱眙山第一亭  

第一亭开鸟道遥中丞爱客驻星轺厓悬北斗天应近地瞰长淮影欲揺坐乆歌声喧树杪醉归灯火满山椒囘看万籁清音薄疑有仙人弄玉箫  

尹台  

送西吴张太史使江藩  

京国论交几过从郊筵惜别奈残冬冲寒裘马今朝发献岁莺花若处逢桐叶前主周建爵菁茅立社汉分封归将锦节停乡邑玉笥髙开紫雾重  

靳学顔  

草桥即席寄以腾  

旧国春深草似烟年年此际对离筵才闻栁外歌三叠已识尊前路五千剑阁啼猿梅雨夜锦江驻马麦秋天从今莫问西来鴈纵有风翰不到川  

许谷  

杂兴次罗赞善韵  

为谢山灵莫献嘲年来泉石许论交开轩不剪蘼芜草上树能窥鸟鹊巢竹坞有风门不闭茶铛无火石频敲间中亦有关心处药褁书籖两未抛  

送汤世登  

万里携家上海船到时黎蜑拜车前鲸涛蜃雾围官舎鐡树琼花照酒筵騐岁土人占草节采珠波客候龙眠遥知问俗经过地停斾常投饮马钱  

集沈大理次韵  

青髩仙人列九卿锦觞邀客对春城筵前香篆将花气院外松风杂鸟声山带钟陵苍霭合池分武绿波平追欢近夜飘疎雨归路垂鞭信马行  

初夏偶成次薛考功韵  

少日弹冠非贡禹老来学圃似樊迟平生爱我无如酒凡事输人不但碁一亩旧临佳丽地四言新和考槃诗炎风朔雪年年转裘褐无心总不知  

赠何翰林致仕居金陵次文太史韵  

金马来时动镐京银鱼焚后别西清才人岂厌承明地髙士原多谷口情买得曲池堪鬬鸭种成芳树好藏莺秦淮亦是机云宅乡梦休过白苎城  

雪  

吴山冬尽雪初飞极浦彤云合翠微越女台边犹黯淡苏公堤上已芳菲他乡酒盏愁仍把虚室琴书净可依所愿普天歌乐岁故园休问几时归  

豋五云山  

名山髙拥五云层危磴重重蹑屐登西望诸天应咫尺东来叠嶂緫丘陵海门遥指三山树梵殿常悬七宝灯便埽苍苔题短句乾坤髙览记吾曽  

送南江冯侍御赴戍雷阳  

晓闻寛诏下瑶京万里投荒荷圣明直气旧从云海得恩波今许石门行斑衣逺入黎人俗野戍时闻羌笛声见説天朝多雨露金鸡还过五羊城  

骆文盛  

旅中闻鴈  

西风鸿鴈惜离羣露下天髙彷佛闻方讶北来冲逺塞忽惊南去入寒云千山落叶还秋杪一卷残书且夜分无那余音更嘹喨倚楼乡思益纷纷  

刘绘  

送吴祥云赴赵总戎幕  

天门昨夜耀龙文大将横戈正立勲上谷不传青海箭渔阳新练水犀军金笳夜啸楼前月赤帜朝翻阵外云逺客莫辞千里去满堂珠履尽迎君  

施峻  

次宋石楼春日过访作  

停云脉脉对春杯宋玊招寻此日来屋矮坐看书接栋溪平行爱水生苔河桥细雨舟初泊山郭寒烟梅半开万里心期空岁暮潜夫翻愧黑头囘  

倚楼柬徐长谷  

倚楼极目思无涯溪上幽居似浣花未信年华欺客鬓也知春色到隣家栁塘汗漫生新水桃锦参差叠绛霞欹枕竹牀浑欲梦不禁啼鸟隔窗纱  

寓云居得张龙湖相公书  

精舎岧嶤隔翠微我来便觉世情违疎灯照雨檐花落短鬓临风木叶稀白鴈虚疑千里信青山容得防人归诗成正在钟鸣后独立空庭揽旧衣  

王  

曩时读书龙湖眷言念之因述其诗  

楼接山光水接空防年身在碧空中藕花芦笋多鲜气短笛轻舟正晚风掩卷敲碁同羽客沿溪寻药遇村翁兴来乗月放歌去竹暗云深一径通  

袁炜  

冬夜院中斋宿  

玉堂清接禁城隂庭树萧萧夜气森院静风回霜柝近檐虚星映雪阶深窗含残烛揺空影鸟禁寒枝襍众音咫尺天南云缥缈瑶坛应候翠华临  

喻时  

猗氏志怀  

郇伯城孤烟火迷魏徴祠近苇花堤霜飞官阁书初冷风射寒林鸟自啼缥缈家于平楚北寂寥人在太行西思亲夜夜惊魂梦云绕关山树绕溪  

独旅逢春  

江城江郭暖风吹独旅萧萧物候移倚榻昼怜巢燕语隔帘晴对海棠枝秦淮水逺空惆怅嵩岳山髙正别离目断红云半天杳不知春草碧参差  

章焕  

南岩宫  

三十六岩何者奇南岩岩壑多幽姿飞空欲作翔鸾舞跨涧真看渴虎垂树杪回栏时隠见云中栈阁故参差归旌欲问来时路洞口云深已不知  

温新  

野菊  

重阳不见乡园菊野径折来尤可怜为客正当岭海外逢花偏忆酒杯前荒英断叶愁相把落日飞云恨转牵两岁佳辰俱自负防囘欲赋不成篇  

沈链  

送张司丞有功北上  

北风吹动宝刀初短别江城念有余知已不因长防面论心只欲屡题书征帆未及春先到乡梦须教岁并除君若逢人谈姓氏知余京国旧交疎  

荅陈鸣埜社友  

十年赤县频为吏一疏中间便落官劳寄音书知梦在细筹世路念归难马蹄最识边沙苦鴈影犹惊塞月寒词客幸能怜旅况玉门应为赋生还  

寄诸生杨子中  

碧栁青莎怨暮春沙明水白更伤神姢姢夜月当楼静冉冉飞花入座频海畔音书常阻絶山城瘦马苦逡巡坐怜物色多惆怅欲觅芳洲彩句新  

茅坤  

春日蹋雪彭城道中  

春日独伤春事稀马蹄又向雪中归数家烟火望欲断防树饥禽寒不飞有客寻诗穿谷口无人载酒欵林扉看山不觉日已暮千里云霏生薜衣  

莫如忠  

和董紫冈  

频年不复赋秋悲秋尽江城昨始知身向闲居宁论拙客来问字乆无奇中厨黍熟焚枯后小阁樽开酿菊时闻道窥园犹懒性肯携唫兴过东篱  

柘湖还山投赠  

去住无心乆悟禅独将踪迹寄云烟陆沉金马簪仍脱市隠吴门姓不传白髪江湖游倦日青春花鸟赋归年图书旧有名山业莫问苏君二顷田  

春日游虞山  

兴在春山独逺寻行随杖屦歴嵚岑千盘磴出花间路百啭莺调谷口音石洞流云藏窈窕海门初日变晴隂更临絶巘看飞瀑顿觉清泠洗客心  

冯南江侍御赴雷阳赠别  

得遂生还雨露寛不堪顦顇复南迁持将白日浮云意行尽黄茅瘴海边心壮此时岐路别名髙终古斗霄悬谁嗟越絶音书滞正忆雷阳召防年  

回澜台【`台在松江第一桥外冯御史南江筑`】  

孤标遥扼郡城隈势枕奔涛障欲回迥阁慿虹云外出环州缩地水中来宾游误指招提境童竪犹呼御史台怪似主人能选胜不言到海有蓬莱  

乔世宁  

捣衣  

城上秋风木叶稀城中思妇捣寒衣谁怜此夜肠空断独恨经年戍不归声度陇云传玉塞心随关月到金微相思更有残机锦愿逐长安一鴈飞  

商南寄谿田  

移家逺傍碧山庐为爱烟萝此定居蓬巷有人时问字洞岩深处好藏书过逢况对春宵雨晤语频来长者车别后更悬芝草梦关云北望愁予  

寄王太史元思谪戍玉垒  

学士两朝供奉年上方词赋万人传一从玉垒长为客几放金鸡未拟旋闻道买田临灌口能防归马向秦川五陵他日多豪俊空望城南尺五天  

何御  

过庆原  

野烧萋萋尚雨痕半山斜日近黄昬驿亭阻絶来时路烟火萧条战后邨倦鸟惊人移浦树寒潮带月上江门长年书剑催行色肉食长悬报主恩  

陆树声  

院中观莲次红字韵  

堤拥平沙玉涧东小池花发水云红繁香扑醆天初霁凉影当轩日正中自爱孤芳留雨露羞教薄媚借春风谁将琼液叅仙鼎持献轩皇太乙宫  

次流字韵  

小筑新亭傍紫丘水晶宫外接仙流花开似近芙蓉殿地迥冝临太乙楼风散舞衣香影乱露凝缃盖素华浮分明二华峰头见谩忆潇湘逺地秋  

吴江长桥晚眺  

吴越迢遥一望通飞梁开道枕长虹江城黯淡云低树泽国微茫水接空落日晴看归鸟外去帆寒泝夕流中鲈香亭下寻遗迹囘首苍波思不穷  

登冯御史回澜台  

卜筑还从选胜开振衣长啸此登台千年砥柱排流出四野风烟入望来旧日雷阳曾化竹后时江阁遍栽梅试看徃迹今犹昔敦挽頺波百折囘  

再次前韵  

西去茸城地望开巍峩百尺有髙台坐穷尘海千年胜阅尽江流一来荏苒岁华还宿草霏微寒意欲催梅重来感旧怀贤处怅望云天首重囘  

殷迈  

病怀  

城阙秋生爽气还空堂木榻对衰顔帘前花落常疑雨树里云过忽见山朝隠暂随未绂后心斋时住白云间湖南草绿浮鸥净爱尔防机尽日闲  

董份  

出郭  

闲来出郭偶相从极目田原四望通防马欲趋青嶂侧听莺先在绿隂中防家水映蘼芜迳一路香传荷芰风风景依然似南国可堪乡思与君同  

王崇古  

登钟山戍楼  

危楼髙结跨飞虹古塔崚嶒对梵宫北去关河连塞上西来风物自秦中洞门暗向前山转石井深连幽涧通扼险应期追一范不堪揺落戍烟空  

方逢时  

过天津  

城头初日乱啼鸦客子行歌上使槎蜃气髙连蓬岛近鴈行遥度蓟门斜河声过雨添新涨草色和烟翳浅沙闻道边庭犹苦战九关西望动悲笳  

吕时中  

灵岩寺喜晴和吴学宪  

秋山雨过静朝氛爽气初开散鹿羣倚杖欲攀峰顶树披衣犹拂洞中云青天塔影当岩落晓阁钟声别浦闻自是新晴堪逺眺拟穷丘壑到斜曛  

万衣  

九日蒲圻张魏二省丈见邀  

年年客里逢佳节今日登髙复异乡二妙恰逢天上侣孤台宛在水中央白衣似为幽人至黄菊能如故国香别后出关秋正杪年华旅思共凄凉  

龚秉徳  

雨花台眺望  

崇台缥缈出云孤春日慿虚览壮图江绕浔阳遥辨楚山连京口半呑吴秦淮风土怜今昔王谢豪华问有无囘首长干伤徃事六朝烟雨半蘼芜  

李时行  

寄广陵髙子通徐伯可  

忆昔逢君客帝京留连郎署十年情看花并醉长干里走马同过白下城春入吴宫芳草色月明萧寺暮钟声别来迢递天南北一望江湖感慨生  

赵鉽  

登云龙山放鹤亭因晖山有约不果作  

停车暂试登山屐萝迳周回宿雾间云净已惊龙去逺亭空不见鹤飞还千帆晓发川流穏万户春囘草树闲览眺何须援地主林端一啸且开顔  

胡安  

有感  

长笑何时向碧山岁华误落利名关梅如轻别经风下潮似多情带月还揽镜谁能饶白髪开樽暂许借朱顔欲如徐福寻蓬岛纵未长生亦得闲  

秋思  

袖手长吟悲路穷绨袍不是怯西风纵嘲小草应终出欲赋长杨恐未工皁防乆依辽水曲黄冠愿隠鉴湖中菊花满揷休相笑老态还知少壮同  

饮酒  

菊间被酒竹间行待得云销看月明莫笑郎当鲍老态已知倾倒麴生情丹枫叶落分溪色黄鸟羣鸣杂雨声晓起凭栏纻衣薄秋风吹梦堕江城  

客馆  

闲中诗卷愁中酒漫向残春惜落花栽栁已多陶令宅藏书将拟邺侯家苔痕受雨初行屐潮候兼风欲泛槎歴歴青山湖上路似从游子送年华  

送别  

洲畔芦花到野桥晓风催浪伴归潮醉中捉月怜波浅别后看云恨路遥江月绕阑非故国霜华惊梦又明朝问君鼓枻游何处闲向髥翁试洞箫  

秋日闲行  

苍松偃盖覆吾庐俯视澄潭可数鱼风到乍回流去叶萤飞时照读残书西山拄笏气应爽北海开尊愿未虚游屐转从云畔入朱门寂寞近何如  

山舎  

茅屋初成蕙水滨空思陶谢作芳邻月如佳客过清夜花似离人去隔春萍掩小池鱼跃骤枣垂深院鸟啼频毎嫌佳景多迟暮欲问隂晴竟未真  

汪一中  

送吴舍人还楚  

百年心事独依依千里思家愿不违燕塞夕阳孤鴈度荆门秋雨一帆归曲终江上人何处云散荒台梦已非莫向钟山赋揺落朝廷献纳似君稀  

任环  

和张石川野航之作  

芦花汀畔独移船一曲沧浪兴杳然已付世情流水外遂令心事老江边闲慿鱼浪传书帖静爱鸥沙占酒筵便与先生订幽约乗槎真欲犯青天  

徐文通  

岱宗  

岱顶凌霄十八盘中原萧瑟思漫漫振衣日观三秋曙倚剑天门六月寒风雨黄河通瀚海星辰紫极近长安小臣愿献蓬莱颂阊阖髙悬谒帝难  

魏学礼  

赠黎仲子  

伊人结客少年塲芳草长亭正夕阳忽见双鱼来万里始知尺素下三湘布衣然诺轻朱建冠盖纵横忆郑荘郢曲自来多白雪迟君早晚赋长杨  

朱曰藩  

对雨东徐杨二先辈  

长安飞雨洒轻埃万户千门画里开雾树稍迷蓬阁观烟丝犹嫋建章台故园红药谁同赏旅榻青苔客不来莫怪残春倍惆怅一山风景各衔杯  

清明扬州道中忆王端公  

江花江草净春烟北望空怀乗兴船水国人家种杨栁清明士女竞秋千客厨未乞龙蛇火旅食频催犬马年遥想风流王柱史西台银烛柘枝颠  

饮罢逍遥馆中  

沙谿雨过渐通潮新涨朝来拍小桥九曲湖堂藏窈窕数株杨栁伴逍遥时鱼馔客烹芦笋海鹤惊人起稻苖饮罢中庭不成寐夜阑河汉正寥寥  

寒食  

水满春湖花满城况逢寒食雨初晴花深不碍秋千出水阔从教舴艋行午憇旗亭分杏酪夜归饧市有箫声多情一树山梨白小立柴门待月明  

泾上夕眺柬友人  

台下平池池上花春风无日不山家红藏坞壁攀危磴绿浸阑干系短查小市渐沽寒食酒中林长隔美人车夕曛也恋西枝好不管城头已暮鸦  

无题和王子新  

葱青玉树宫槐陌婀娜纎腰杨栁枝多病心情寒食后小楼风雨落花时阳台永夜难为梦洛浦微波可寄词何许鉴侬心独苦朝来青镜有垂丝  

寄升庵先生  

亭花落尽鹧鸪飞吉甫台边春事稀锦水繁英添丽藻万山金碧有光辉僰中僮隶传书至煎上人家沽酒归笑挈一壶江浦去轻红正值荔枝肥  

陈皋谟  

环县城逺眺  

灵武孤城霁色开感时还上最髙台山楼风急熊旗动关塞天连鸟道囘经略乆寒西夏胆安危深仗北门才殊方独抱怀乡思日暮愁闻画角哀  

刘尔牧  

重阳前一日  

楚天愁絶九回肠汉水烟波动茫鴈尽北书无日到秋深南菊为谁芳江头落叶催行路岘首浮云蔽故乡惆怅年来迟暮意明朝风色是重阳  

王宗沐  

寄李一吾在告  

蚤岁相期共挂冠俄传疾足竟争先十年名在宁俱隠万里身轻始自全如缕茶烟依竹试半痕纹簟傍花眼驰驱祗恐雄心在对酒休歌伏枥篇  

罗汝芳  

珠溪漫兴和揭傒斯  

夜深银烛坐慿阑恍是身游霄汉间香雾潭纷龙欲卧长林风绕鳯初还金仙紫盖云中驾玉女青螺月下鬟错落泉声流底乱梦囘时作佩  

张居正  

观音岩次罗念庵韵  

上方重阁晚依依飞锡何年此息机行尽碧霄平有路坐看红树不知归法身清净山长在灵境虚无尘自稀欲借一枝栖野鹤深公应笑买山非  

舟泊汉江望黄鹤楼  

枫林霜叶净江烟锦石游鱼清可怜贾客帆樯云里见仙人楼阁镜中悬九秋查影横清汉一笛梅花落逺天无限沧洲渔父意夜深髙咏独鸣舷  

杨巍  

沙磵驿逢刘叅戎  

风尘满目塞门间媿我书生鬓欲斑为问干戈何日定不知江海防人还河声暮绕沙边驿雪色晴看天外山全仗将军能破敌莫令匹马近三关  

朱大韶  

和家弟韵  

延阁临湖览眺初翛然自是硕人居拖金不羡朝端侣鼓楫聊为泽畔渔万栁凝烟新雨后九山排闼晚风初共知皮陆传诗草雅胜文园赋子虚  

朱大英  

再别沈嘉则得多字  

殷勤子夜动悲歌海内同心近若何慷慨樽前同击筑凄凉江上一披蓑美人有佩遗兰芷狂客无言醉绮罗明日萧萧黄叶路青山马首白云多  

胡杰  

九日冯西田侍御防具瞻楼  

亭阁嵬嵬俯一丘柏台清防复髙秋篱边黄菊经时晚谷口青骢竟日留抱病有怀仍对酒自公多暇防登楼临风不用伤揺落归路月明山更幽  

马一龙  

湖上有怀  

湖上青山半入城湖中风景坐来清髙飞双鹤与天近逺去孤舟隔水明为客故乡秋鴈杳怀人落日暮云平无端忽起思归念相对尊前共一倾  

杨继盛  

送万枫潭少叅山东  

二月江南气尚寒石头城外水漫漫云连削壁千屏合日映离觞两鉴看近渚晴花香细细傍人风栁絮团团圣朝此际求言切补牍还思旧谏官  

雪晴  

疎狂防却一身忧思入苍生始觧愁万事无成怜我拙百年有恨倩谁收毎思北阙开宣室羞对西风泣楚囚且喜阴云薄欲散依稀遥见鳯凰楼  

送李东明审察北直隶  

怅望霓旌拂曙晖嗟君此去故人稀南山判草更谁易北极恩光伴尔归晚树喜承新雨露春风醉舞旧斑衣汉廷此日须元礼早促仙舟赴帝闱  

送徐子与谳狱江南  

寥落白云司半虚看君此去更何如西曹月满幽人榻南国星随使者车塞鴈不堪行断夕秋风况是叶飞初秣陵故旧如相问为道疎狂病未除  

周思兼  

送李罗邨大叅河南宪长  

春风斗酒邵陵西新栁依依緑满堤征马不须催客去暮猿何事向人啼道经湘水花初发梦绕漳河路欲迷故旧那堪频送别愁看芳草转萋萋  

刘应时  

同方少叅采山登蓬莱阁望海  

蓬莱阁上东南望但见乾坤一气浮万里波涛呑日月十洲烟雨变春秋应疑水外无他地恍是山中有别楼缥缈仙城定何处乘槎直欲问牵牛  

宁塞山行即事  

山径盘云水隠沙土门遥见野人家耳闻鸡唱星全曙眼望炊烟日已斜地接穷边无寸草天临絶域有残霞班生此际情何限牛斗新横泛海槎  

章美中  

毗陵道中遇司勲皇甫子循舟有诗相贻奉荅  

三月轻风桃李隂春城吹入客愁深扁舟未遂五湖去华髪空随双鬓侵芳草东归故园色江流北转逐臣心烟波日暮知何处天畔疎峰相对吟  

亢思谦  

首夏即事  

朱明新景转皇州永日虚堂暑气浮南陇雨晴梅已熟西畴风暖麦方秋古槐隂覆空庭静细草芳连曲径幽翘首五云天咫尺虞弦薰吹满瀛洲  

傅夏器  

赠朱肖简四川佥宪  

樽酒相逢意未穷离亭行色更匆匆却看燕蜀防千里不似朱陈共一风万丈天梯悬日月两涯剑水防玲珑王尊许国何愁险匹马萧萧出栈中  

徐学谟  

松江冯咸甫进士投诗见访短律奉赠  

云间二陆説能文屈指诸冯又见君赋就两都占气象书开万卷破纷纭登龙价为游燕重纫佩香疑自楚分更有华篇堪述祖先朝遗直至今闻  

春正二日沈六丈暨周娄诸文学集海曙楼感旧漫兴  

天与云林便索居闲门宾客未应疎相携落日登楼处无奈春风载酒初花绽小红寒石艳波揺新緑绮窗虚去年雪后逢今日次第流光过草庐  

喜宋山人夜过府署  

南纪萧疎老客星鵞池遥忆草堂灵满城何处堪携杖深夜相过闻扣扄秋逺江声寒小簟月髙鸟影在闲庭自来公府无拘束一任狂歌醉复醒  

省僚夜集南馆观敎坊乐部  

一去湘江散酒徒重开蛮馆夜呼卢休怜前席心飞动且问当年兴有无老去梨园犹黑发春来桃树更都醉看残月催归客谁倩玲珑马上扶  

张四知  

上已送陈子韶赴浙东佥宪  

暮春燕地草萋萋冠盖追随汉苑西尊酒不须临水泛宫莺已听隔花啼风流逺媿山隂客丽藻新传上已题况是河梁明日别离裾莫惜暂相携  

李蓘  

怀姚叙卿谪居  

自从东郡别君侯吴楚茫茫怅逺游故国莺花牵客梦大江风雨动人愁偶缘散吏调琴鹤无复题诗上酒楼驿骑萧条山海隔逐臣心事两悠悠  

林命  

游定惠院和韵  

言寻僧舍出东门紫菊黄橙处处村秋尽逺峰含翠霭天寒断岸落潮痕山中花谢台空在亭上诗成酒续温不见美人湘水畔数声渔笛欲消魂  

侯祁  

浮图峪  

雄关北峙万山中天外浮图接太空白马逺从青海入紫台髙与碧云通秋风沙塞寒烟暝古戍旌旗晚照红自是圣朝无战伐汉家不数贰师功  

胡直  

龙洲书斋新霁客至  

芳洲倚树接江城曲巷囘轩雾细生弱栁窗中衔宿雨游丝水面带新晴林花防草粗成字山鸟呼朋自有名卧病一春萝迳满君来时复埽柴荆  

钱镇  

新晴散歩  

自启郊扉曳履行傍溪云日放初晴新篁拔地已数尺黄鸟隔林时一声老去任情忘检束客来废礼缺逢迎家临西塞清溪口坐看桃花锦浪生  

张祥鸢  

省夜  

袅袅明河带苑墙萧萧乱叶下微霜风回寒柝沉遥堞天近疎钟出未央共道汉庭方贵少可知顔驷尚为郎一官无补思田里岁晏南中橘柚黄  

湖心亭晚酌  

湖心亭上半虚无身在英英白玉壶凉雨初收峰似防髙云不动水如铺杯前芳杜青堪把槛外驯鸥近可呼指防渔灯认归路絶怜烟景晚糢糊  

花朝有约  

花朝曾与故人期夜敞柴关迟所思小阁忆君同倚处曲栏怜我独慿时望中落日青丝骑梦里东风琼树枝可是海棠如有待春分犹自看花迟  

晚春游韦庄水亭  

黄鸟关关唤友生玉壶美酒系丝绳花围亭子移时坐水绕栏干尽日凭肺病忽因兹地减鬓华奈比去年增怀中归疏明朝上吾亦江东张季鹰  

申时行  

应制题扇【`杏梨白燕`】  

羣芳烂漫吐春辉双燕差池雪羽飞玳瑁梁间寒色莹水晶帘外曙光微轻翻玉剪穿花过试舞霓裳带月归一自衔恩金屋里年年送喜傍慈闱  

应制题画二首  

昻然独立羽毛鲜金距横施绛帻悬声彻铜龙初问寝光寒紫陌共朝天曣防陈宝祠神夜吚喔秦关度客年防向宫庭长警旦国风今日正思贤【`右画鸡`】  

莹蹄骍角向东菑短笛轻蓑跨牧儿春雨一犁归陇后夕阳三径下山时桃林已见櫜戈早渤海休嫌卖剑迟明主只今忧稼穑农人处处咏来思【`右画牛`】  

恭题画鹰  

何处苍鹰掣锦縧霜林飒飒洒风毛身万里层霄迥侧翅三秋杀气髙狡兎应还愁窟穴鸴鸠那敢决蓬蒿圣朝祝网开三面抟击何须借尔曹  

尧阶屈轶应制  

圣朝已自登元恺灵卉还能指侫臣自是乾坤扶正气俨如殿陛立端人触邪似与神羊并就日常依厯草新倘使汉庭长借尔何须请剑更埋轮  

泛湖观白莲花  

夹堤菡萏剧芬馡载酒兰桡逗日辉千顷蔚蓝迎棹破一双属玉绕塘飞月明汉浦留琼佩云净湘江浣素衣容与中流看不厌夜深歌逐采莲归  

小园初植牡丹结亭垂就忽放一花时逼长至  

新除药圃结亭台倾国奇葩忽自开霜后着花还傲菊春前破萼肯输梅韶华岂为三冬借阳气真从九地回敢谓青黄私绿野名园桃李漫相猜  

御史大夫沈纯甫邀泛南湖集真如寺  

画舸乘流锦席开招携仍到给园来新投慧逺三生社旧识休文八咏才抗疏功名真脱屣逃人踪迹且衔杯相从并是忘机者湖上羣鸥莫浪猜  

光福看梅舟行遇雪纪兴  

正忆梅花寄陇头又看飞霰满汀洲探奇肯负孤山约乘兴还同剡曲游千树着花看阆苑万峯攒玉冩罗浮逢春对雪饶佳兴饮何妨十日留  

落花十首【`录五首`】  

一年一度惜芳藂破萼辞条转盼中琼苑乍惊飞霰白锦林俄散落霞红蛛丝罥住香犹殢羯鼓催来色已空荣悴由来慿造化飘零不敢怨东风  

名园嘉卉剧堪怜玉褪香消倍黯然旖旎不禁含雨堕轻扬无奈逐风颠汉宫憔悴悲顔色韦曲萧条感歳年春去春来如有恨试将圆缺问婵姢  

扑面窥帘故恼人秾华能得几囘新漂揺逐浪浑无赖澹荡随风似有因青鸟衔来沾绮席紫骝嘶去踏红尘呼童埽迳还教住醉客何妨吐锦茵  

繁华过眼若为情独倚雕栏数落英朱户月来虚防影玉堦星陨不闻声惊鸿洛浦游魂逺飞燕昭阳舞态轻几日啼将春色换教人错认树头莺  

残英片片入尘埃芳径迢迢遍草莱野鹿衔将溪畔过杜鹃啼向月中来偶经别院飘歌扇忽舞前檐送酒杯不似无情东逝水明年还逐艳阳开  

落花诗后二十首【`录四首`】  

春林飞色到晴窗忽有残英堕玉缸乍逐飘风过紫陌还随流水到沧江兴阑只觉啼莺缓梦断空留睡蝶双无奈倚栏频惜别芳心一片未能降  

洛阳如锦是耶非欲访名花见已稀宛转依人低入幌迢遥逐客暗沾衣漳河逝水愁难挽巫峡行云恨不归独有丹青收景色屏帏长得漏春辉  

香雾蒙蒙鎻杏园流波冉冉出桃源招寻药圃频经眼送别荒郊几断魂弹指乍惊春黯澹攒睂空倚月黄昬不须武仲长辞客罗雀年来絶埽门  

良时美景鬭妖娆才到春深已暗飘自与烟云同聚散非关风雨独漂揺湘妃泪尽留斑竹嬴女台空咽紫箫谩道上林工剪防人间生意緫萧条  

存问纪恩  

十载江湖望帝阍千秋心事向谁论青蒲谏草留蓬阁锦轴褒章到荜门明主笑嚬关大计老臣终始荷殊恩讴歌不尽华封祝更有刍荛荅至尊  

莫厘峰  

莫厘千仭削芙蓉贾勇能攀最上峰陡絶丹梯淩日观依稀玉检防云封澄湖渐隠中流楫逺寺惟闻下界钟敢谓胜游同谢傅东山蜡屐有遗踪  

登泖塔  

澄波万顷一峰孤云树烟岚緫画图八月浮槎淩汗漫四天开阁浸虚无禅灯影动鱼龙出梵铎声髙鹳鹤呼把酒慿栏看不厌好将身世寄菰芦  

再登缥缈峰  

千峰云气俯岧嶤万壑秋声起泬寥岩岫长浮波浪出蓬瀛不隔海天遥御风直欲淩三岛捧日犹疑近九霄莫为狂澜频骇目闲身乆已伴渔樵  

再荷存问纪恩二首  

燕喜螽斯属至尊宫廷喜庆谒乾坤老臣听诏曾扶杖使者衔纶又及门咫尺威顔如昼接殷勤天语自春温当年衮职惭无补何意频叨圣主恩  

一从揆路谢簪裾两荷君王问起居林卧尚承三锡宠衮褒仍拜十行书江湖迹逺丹心在霄汉恩长白发疎易辙调弦今日事葵衷欲献转踌蹰  

游金山二首  

青螺丹鹫结氤氲振策淩髙破夕曛千地楼台孤屿出万家城市两涯分峯前夜汲中泠月渡口晴披北固云徙倚江天频送目烟波愁思转缤纷  

巨鼇曾拥六龙游今古名区日夜浮拔地孤峯淩上界擎天一柱砥中流山腰阁枕鼋鼍窟海口湖呑鴈鹜洲四起风波还自定法轮长巩帝王州  

北固山  

宛转篮舆入翠微崚嶒孤嶂出烟霏江间洲渚萦如带石上藤萝曳作衣树色深依山雾合钟声遥共白云飞金焦对峙成三岛倘许蓬壶着钓矶  

游焦山  

江天鼔棹入林皋胜地攀缘兴转豪帆影乱飞京口渡滩声骤激海门涛布金法界栖云净浮玉仙岩架壑髙石壁留题俱防迹摩挲读遍首频搔  

又登天平山  

十年五度到天平灵寿初携赐杖行丹壑长留松桧色白头偏系薜萝情盘纡树杪双林出卓立云端万笏迎更向层云攀絶顶吾将此地学无生  

赠大叅冯元成  

才名蔚起缙云司使辙曾劳万里驰指顾山川归品巡行郡国仰风仪一官玩世终投隠十载还家始及耆闭户只今多著述山中日月为君私  

许孚逺  

黄村塔院归途遇雨宿舟中  

山行云气满萝衣忽向黄村失翠微自爱良朋五湖集不妨夜雨一蓑归身随鸥鸟眠俱穏歌发阳春和更稀賸有渔灯破清晓苍烟白露共依依  

登南髙峯夜归湖上  

杖藜扶醉蹑层空吴越江山一望中南渡楼台余宿草西陵杉桂动秋风烟消野寺鸣孤鹤日落沧洲度逺鸿归向湖心吟夜月一簔潇洒即渔翁  

刘璧亭年丈招饮舟中  

树影离离河水流使君载酒泛沧洲卷帘倐过千山雨隠几萧然六月秋天地几人愁逆旅风波何处话扁舟夜来独向前汀宿鸥梦苹香两自愁  

王叔杲  

初冬登大伾山  

初冬飞盖拂晴云共陟嵯峨探秘文河势已非神禹凿山形还是太行分崖端想像悬金粟洞口虚无散紫氛登眺壮懐聊此寄酒阑归路已斜曛  

东平道中呈竹岩叔父  

古堑寒风吹斾旌星轺岁晚尚南征残灯几防逺村暝霜月满空孤鴈鸣恋阙犹悬频夜梦到家应记隔年程东山丛桂虚凝望尚作驰驱万里行  

清明日过碧云寺  

佳节登临兴未阑停骖山寺一盘桓千厓霁色初融雪三月花枝尚怯寒风静波光涵碧落月明松籁杂清湍朅来未遂耽幽趣囘首红尘走马看  

穆文熙  

月下闻鴈  

岸帻池亭共酒杯萧然秋气正悲哉髙城落木临风下逺塞新鸿向月来游子荷裳堪自缉班姬纨扇未须裁尘心种种归无语坐看天南斗柄回  

## 御选明诗卷八十三  

七言律诗十六  

周世选  

秋暮自西村道经卫河  

野望平芜秋色阑疎云斜照鴈南天临风杨栁流霜叶夹岸村墟起暮烟渔唱寒汀孤棹迥笛声衰草几人旋蓝舆逺道催归思篱菊喷香正烂然  

许国  

月夜集余太史宅观白药  

冰姿绰约照人寒锦席淹留尽客欢上苑名花春后得美人遥夜月中看髙歌脱防狂呼酒半醉移灯数倚防明日还来可乗兴莫敎风露暗摧残  

秋声  

银汉沧浪净碧空天街一叶下梧桐霜前凄切兼砧杵月里悲凉断塞鸿何处羁人惊伏枕几囘中夜感飘蓬  

繇来志士轻揺落莫向西风忆桂丛  

林如楚  

春情  

凤楼十二倚窗开杨栁如烟拂镜台瑶瑟夜深还独奏舞衣春至为谁裁双双乳燕穿梁入防防飞花入户来织得锦纹无用处梦魂空绕白龙堆  

秋声  

才惊淅淅转萧萧散入寒空万里遥暮雨数枝湘岸竹凉风八月广陵涛静分梵宇揺金铎虚度秦楼引玉箫黄叶满窗欹枕倦更堪鸣鴈落烟霄  

归有光  

西苑观刈麦  

御苑清风正麦秋金舆晚出事宸游两岐凝露垂黄茂万斛连云际麦畴先为祈年多瑞雪节来甘雨应修丰穰美报非无事粒粒曽关圣主忧  

赏荷次韵  

碧池清泚漾天香满眼芙蓉似水乡映日新糚争绰约迎风小舞称清狂须酬佳客千杯緑无奈明时两鬓苍向晚乗凉各归去一天明月浸沧浪  

郑家口夜泊次俞宜黄韵因懐昔年计偕诸公  

飞沙竟日少光辉浪急风髙月色微为忆含桃催物候尚淹行李未春归吴歌独自弹长铗楚制堪怜着短衣还往常经郑家口当时同伴共来稀  

袁尊尼  

春暮  

乳燕流莺相和鸣晓风吹满送春声桃花落尽千溪暖栁絮飞残几树轻紫陌青騘囘首恨朱帘粉面断肠情少年已去如无及为语游丝莫谩萦  

何洛文  

游石湖遂登上方寺  

山色湖光本自妍冶游况是暮春天帆开塔影沉菰浦风细花香入酒船箫鼓沸时鸥鹭起星河动处水云鲜凭将谢朓诗中景总向王维画里传  

许相卿  

除夕感懐  

酒冷香销梦不成逼人殊觉歳峥嵘老如旧厯浑无用醉恋残灯亦暂明雪霰已应随腊尽梅花宁复与春争向来筋力虚名尽白发无愁也自生  

王嘉言  

送钱祠部以徳守真定  

郊原同饯恋芳樽携手河桥离思繁几载为郎驰妙誉一朝出守荷殊恩云开恒岳悬飞盖月照漳河拥画旙儒雅由来光吏治不妨乘暇倒词源  

皇甫冲  

送刘朝甫还吴  

同游心事已成非忍向都亭复送归二月浑河冰尚合三春禁栁色犹微旧来道路愁能记此去音书忆到稀极目轻舟云水上别君那得不沾衣  

皇甫涍  

晚兴  

怅望林峦返照微渚烟江树净冬辉篱边黄菊人方逸湖上青山兴不违斜月暗催渔唱起片云遥伴鹤飞归近来好事相过少落尽寒霞独掩扉  

皇甫汸  

暮春雨后病遣  

庭闲坐对日仍斜邑小犹堪早放衙已过一春才见燕乍来微雨亦惊花桑麻自拟劳民事桃李何縁竞物华正是茂陵多病骨好从勾漏觅丹砂  

南省斋居  

汉家祀典盛如今几处郊宫驻辇深燕月悬知临太乙淮流争得向汾隂斋居宛记分兰省禁卫仍闻集羽林静数从臣枚朔辈同时零落忽伤心  

荅蔡子木初秋约游之作  

官闲似与病相宜朝谒俱无起独迟禁院蝉声移物候空山木叶报君知薄游丘壑何尝废雅兴琴书每自随闻説潘生归骑省却因词赋动秋思  

七月六日访蔡比部作  

中郎身寄白云司户近青山秋早知树下闻琴蝉噪后花间倒屐客来迟迢迢榆汉双星待冉冉萝阴满径垂行乐渐宜清夜永从君秉烛向南皮  

同王子集蔡子馆  

相逢西府讶初筵为语当时一惘然户下鸣螀频带雨湖边落木似催年人传台岳题诗后客向长沙奉召还机事对君浑遣尽莫嫌争席主人前  

春暮索居  

栖息无能出世尘青山何处可藏身还期向子招禽庆为报支公待许询静对莺花思旧事忽惊风雨送残春朝来闭户多相戏犹自含毫拟荅賔  

金陵懐旧  

平生踪迹半京畿别去秦淮岁屡违道上投珠多按劔市中击筑几沾衣寺寻白社僧犹在宅访青溪客已非莫学陇西逢醉尉夜深愁向霸陵归  

普德寺  

古寺城南访六朝髙台一望几萧条门前黄叶催年暮林外青山觉路遥塔影常圆沙苑月钟声静带楚江潮老僧宴坐躭禅定送客何曽过虎桥  

送王户曹擢九江守  

甘泉献赋早知名才子为郎在两京阙下承符初出守郡中森防已相迎空庭庐岳晴云色燕坐浔阳江水声试觅古来循吏传几人年少寄专城  

赴丹阳广福寺与弟言别【`寺在练湖传为日光佛灵异而建上有第十一泉名玉乳云`】  

古寺碑题西晋年澄湖如练倚窗前寒云自覆金光殿荒草犹埋玉乳泉枫叶染霜秋后色雨花和梵夜中禅亦知阅水同观世不奈潮声送客船  

送冯咸甫孝亷北上  

汉时世济数诸冯今代家声晚更雄忽枉新诗怜小谢已无故友似嵇公直臣曽抗批鳞疏侠士犹存弹铗风射防入朝逢内侍指看折槛在墀中  

钱江夕泛舟人因指括苍感赋  

冬霁寒轻树未凋丹枫江岸似花饶半帆布影悬初月几处渔灯防落潮慢世不将辞赋卖端居何用简书招白云东望苍山路曽记当年误折腰  

鴈宕  

千山行入鴈山中犹道仙源路未通钟落风涛知近海衣生香雾若淩空竒峯指防凭僧话幽壑攀跻只鸟同别向龙湫访飞瀑一林晴雨石梁东  

皇甫濓  

启关  

长日斋心解息机聊堪经月掩衡扉忘言客难将谁设避地车尘亦自稀蝉寂松风还易听雀惊荷露定难依朝来争席犹相笑却信人间事转非  

冯惟健  

归读书处作简汝威弟  

城南书舍复相违身外浮名有是非若得羽翰遗世网定应猿鹤老柴扉泉鸣花径时垂钓日到松梢自曝衣王子夜深乗月色山头吹把玉箫归  

冯惟敏  

石头城有懐  

石头城畔枕寒潮坐听疎更夜寂寥生计已寻旧隐穷年犹自滞归桡空悲浪迹淹三楚无复伤心问六朝稷下故人知健否何时散歩汶阳桥  

冯惟讷  

秋日同参伯邵公游凤凰山  

凤凰髙阁俯晴空万里蚕丛此路通逺近川原秋色里参差草树夕阳中尊前舞袖翻霜叶天外清笳咽塞鸿囘首旧游成梦隔独将迟暮叹征蓬  

至都始见峻伯留宿廨舍识喜  

可忆毗陵夜雪船乱帆相背各风烟探囊诗卷行堪把计日心期又隔年秉烛更疑成别梦当杯翻怯近离筵同游自昔多豪彦独对狂歌倍黯然  

秋日寄懐家兄  

燕山落木鴈来迟逺客南归未有期明月双悬江海泪秋风一寄鹡鸰诗淹留贾谊才无敌漂泊冯唐鬓欲丝最是昭王遗恨处黄金台上草离离  

侯一元  

赠王督学  

长江千里白波来画舫风轻五两催新雨晓看雷泽涨冰壶秋映洞庭开洲前月落闻湘瑟峡外云飞见楚台辞赋郢中应一变汉家方重马卿才  

舟次感懐  

江城久客鬓垂丝故国长年入梦思老大緫非童穉日川原犹是钓游时笛中朋旧今谁在镜里衰顔转自疑安得相随庆禽侣云山采药任吾之  

栗应宏  

龙山别业即事  

葺屋空林半翠微柴门无事栁依依隔年药物频宜日近午茶烟欲上衣山郭岁时流水旧野堂风雨到人稀兴来独步多寻赏为问茅君理息机  

髙岱  

咏鹦鹉  

一入深笼捐翠衣陇云秦树事全非月明万里归心切花落千山旧侣稀栖傍玉楼春昼永梦囘金琐曙光微翩翩海燕羣相趁帘幔风髙得意飞  

汪正叔席上对菊别子畏  

清宵虚馆絶纷华霜满髙城咽暮笳尊酒放歌俱白雪风尘愁鬓又黄花幽懐共拟渊明宅逺道堪怜博望槎此去逢春多塞鴈莫言巫峡是天涯  

秋夜送梁舍人奉使便道归岭南  

沈沈宫漏夜霏微风洒离愁动客衣仙掌乍分秋色去征帆遥带月明归路经庾岭梅花发天入衡阳鴈影稀尊酒蓟门须尽醉明朝空惜故人违  

送徐荆州  

中原形胜古荆州露冕看君此壮游十载共淹长乐漏一麾今赋仲宣楼云开梦泽浮空尽水到巴江入楚流应念故人头尽白风尘犹自滞貂裘  

何良俊  

与张湖夜饮醉归用韵  

总为繁华住旧京尊前花朶照人清杨枝鬭舞全无力桃叶传歌惯有情阅世堪悲惟逝水唤人行乐是流莺莫辞酩酊归来晚残月依依下石城  

春日花前听李节筝歌作张王屋黄质山海夸余以歌馆之乐书贻之并要和篇戏呈紫冈兄  

瘦鹤支离病客身黄莺娇小帝城春花前莫遣清尊歇头上应添白髪新纵饮已忘身外事当歌且惜眼中人秦淮花月如天上几欲乗槎一问津  

金大车  

寺中荅髙近思  

曽向长干寺里来髙情逸兴愧君才夜坛得句惊山鬼秋壁穿云破径苔明月听箫缑氏岭芳春对雨越王台重来往事如流水笑指山桃五度开  

雨花台观月  

髙台上与碧云齐坐看冰轮出海西吴苑参差双阙迥楚天髙阔万峯低灯悬村落昬初见帆出江烟逺欲迷疑向广寒归路晚满身风露夜凄凄  

赠蔡内翰九逵  

清朝散吏鬓毛斑江左词人数往还防笔调髙追汉代玉堂官冷厌仙班醉攀春栁晴看月卧放晨衙早闭关他日思君寻旧隐荷花冲雨洞庭山  

金大舆  

秋日与徐比部宿栖霞寺云谷僧房  

仙郎乞假白云司蹔向东林问逺师仄径虫喧秋露后空堂人语夜灯时天花不着山中树细水争流石上池灰刧莫敎伤往事且看明月倒金巵  

客舎病中懐康裕卿兼寄顾氏兄弟  

越客侨居建业城白门花月几同行别来穷海青春歇望入长天暮霭生离恨自惊随积草乡心翻厌听流莺虎头兄弟追欢日应念文园病马卿  

寄升庵先生  

人日梅花自可怜折来谁为寄西川入行欲附铜鱼使四海争谣白雪篇滇水山川増气色锦江花栁隔风烟何时一棹穿巴峡得就扬雄问太  

文彭  

题溪南别业  

西溪溪水深不流溪南更筑林堂幽防心自有濠濮想乗兴不数山阴舟一帘暮雨足吟眺万叠春山作卧游主人纵有苍生寄清梦依然狎白鸥  

文嘉  

天池  

天池之山今始到仰首忽见莲花峯池水潺湲泻琴筑石壁嶻嶪开芙蓉春畴连延麦初熟暮岭迥合烟已重肩舆催予下山去悔不此地巢云松  

苏濓  

寄北山李玺卿  

客里逢秋倍忆乡裁诗遥寄鴈南翔东山乐事携红袖西阁才名溢缥囊旧雨故人空在望新丰美酒共谁尝犹闻圣主思耆硕尚问先朝尚玺郎  

苏澹  

庄上闲居  

苦柏丛篁与屋齐野云常宿药栏西鸥情久定看春鴈鹤梦初惊怪午鸡叶堕每令山犬吠月明常赚夜乌啼隔桥景物应如待日引幽人过鹿谿  

夏日闲居  

绳牀瓦枕兴偏赊静检芸编玩物华蝶梦欲残香散霭鸟声不断树笼霞林墟乍迸翁孙竹篱落齐开姊妹花便托瑶琴奏清赏南薫早为过山家  

张献翼  

有所思和黄吉甫  

鸳鸯七十自成双翠袖红顔映碧泷淮水有时邀玉笛秦楼无伴对银缸梨云入夜常飞梦桃叶乗春欲渡江相望本无千里隔共看明月照寒窗  

张燕翼  

送仲氏之南都  

鸰原思别惜依依洛下凭谁荐陆机池上梦随芳草去江干心逐片帆飞愁添旅食频弹铗叶落空园静掩扉欲识倚门情更切白云囘首是庭帏  

李攀龙  

郡城西楼  

使君杯酒郡西楼倚槛髙临落日愁河朔浮云连巨麓太行春雪照邢州自怜叔夜常多傲无那相如故倦游画省少年人所羡风尘岂亦念淹留  

青萝馆  

湖上髙斋此一时垂萝四面绕茅茨欲令何处红尘入可道窥人片月疑色借古松成逺势意含幽石有余姿空传蒋诩开三径不遇求羊那得知  

送皇甫别驾往开州  

衔杯昨日夏云过愁向燕山送玉珂吴下诗名诸弟少天涯宦迹左迁多人家夜雨黎阳树客渡秋风瓠子河自有吕虔刀可赠开州别驾岂蹉跎  

懐子相  

蓟门秋杪送仙槎此日开樽感岁华卧病山中生桂树懐人江上落梅花春来鸿鴈书千里夜入楼台雪万家南粤东吴还独往应怜薄宦滞天涯  

送赵户部出守淮阳  

仙郎起草汉明光几载军储事朔方五马新为淮海郡三台旧署度支章行车麦秀随春雨卧阁花深对夕阳时忆上林词赋客鸿书遥下楚云长  

同元美子与子相公实分赋懐太山得钟字柬顺甫  

域内名山有岱宗侧身东望一相从河流晓挂天门树海色秋髙日观峯金箧何人探汉防白云千载防秦封向来信宿藤萝外杖底西风万壑钟  

郡城楼送明卿  

徙倚髙楼问索居故人湖海意何如尊中十日平原酒袖里三年蓟北书大麓夏云当槛出石门寒雨过城疎明朝逺道空相忆那得仍停长者车  

重送山甫  

短髪萧萧日影孤清秋行色又皇都百钱杖底犹悬否片刺懐中好在无老去他乡唯药物愁来佳句满江湖只言倒屣寻常事不是燕山旧酒徒  

登黄榆马陵诸山四首是太行絶顶处【`录三首`】  

太行山色倚防岏絶顶清秋万里看地拆黄河趋碣石天回紫塞抱长安悲风大壑飞流折白日千厓落木寒向夕振衣来宿雨关门萧瑟罢凭栏  

西岭髙秋大陆前马陵寒影踏遥天羣峯不断浮云色絶嶂长流落日悬地险关门衔急峡山竒削壁挂飞泉何人更遇青泥饭有客空歌白石篇  

西来山色照邢襄北走并州拥大荒巨麓秋阴沙石门寒气雨苍苍天边睥睨窥句注树杪飞流挂浊漳揺落故人堪极目朔风千里白云翔  

送许右史  

少年裘马日纷纷老去谁应更识君酒态美如嵇叔夜诗才清似沈休文曳裙忽动梁园雪飞盖兼停邺下云试向尊前看过鴈春风那不念离羣  

与友人登郡楼二首得秋字云字  

开轩万里坐髙秋把酒漳河正北流自爱青山供使者谁堪华髪滞邢州浮云不尽萧条色落日遥临睥睨愁上国风尘还倚劎中原我辈更登楼  

揺落髙楼此对君天涯不复有离羣衔杯大麓来秋色倚槛邢台过白云树杪人家漳水出城头风雨太行分极知今日同王粲赋就还应邺下闻  

子与病起移书二美吴下羣贤爰修禊事踊跃胜游遥为属寄  

伏枕经春忆旧游永和三日命扁舟一时艺苑人亡恙千载兰亭事可求吴下山川何蕴借王家兄弟本风流独怜搦管传觞处有客中原自白头  

王世贞  

栁洲亭即事  

紫微分馆曲城阿碧甃朱栏奈胜何一一芙蓉争揷汉双双舴艋戏囘波烟将暝色归萝薜风引歌声出芰荷今日吴兴使君道栁洲佳较白苹多  

金山与送者饮别登舟作  

江天髙阁倚防峨惜别犹呼金叵罗送客总归唯月在游人欲老奈山何才闻出峡吴音少稍入中流楚调多争道壮游官亦得不知吾意已蹉跎  

桂花  

五岭秋清瘴欲消尉佗城外鎻岧嶤金鹅岫暖花争发玉兔宫寒叶未凋明月自吹灵隐粟白云谁诵小山謡天香莫怪夸君采曽蹑仙人上汉桥  

鸳鸯  

翠领文绡浅着绯软波芳渚自依依生怜萧史前身定长向韩冯故冢飞璧月聮窥秦殿瓦银灯双上窦家机烟波最好翻新曲听罢吴侬并手归  

夏日同僚友游崔都尉山庄分韵  

尺五髙临杜曲天况逢三伏胜游偏夹堤杨栁凉全得出水芙蓉晓故鲜南国烟波开槛外西山风雨落尊前谁家暗度秦台引囘首朱门月可怜  

于麟邀登郡楼分韵得秋字  

使君杯酒一登楼倚槛萧条木叶愁不尽天风吹大陆何来岳色满邢州匣中星动双龙夜柝里寒生万马秋为问郡曹诸记室几人能并李膺游  

迥澜台冯廷尉南江筑在云间第一桥外  

欲识先朝冯野王髙台宛宛水中央为怜游凤金陵地犹带栖乌御史霜起傍北辰瞻北阙望依南斗忆南荒请看乔木连云起不似蓬池多慨慷  

载用廷尉长公京兆君韵  

卜筑初成万象开髙风不让景夷台九峯云气时时合三泖波光面面来共道将军人似树宛然仙尉市名梅狂澜砥柱当年事感旧懐贤首重囘  

履省任后之吴兴部戏作  

纵然名姓堕尘寰身比阇黎可较闲锡杖乍飞天竺寺芒鞋还踏道塲山三生公案聊须检十部除书了不关细雨斜风应便住故乡原在一帆间  

游南髙峯  

从游指防南髙胜蹑屩攀萝兴不賖画里余杭人卖酒【`可以望余杭城中`】镜中湖曲棹穿花千岩半出分秋雨一径微明逗晚霞最是夜归幽絶处疎林灯火傍渔家  

初自彭城山行闻莺  

水宿逶迤不计程有无春事未分明白门渡口逢三月黄鸟行边始一声句向清时稀感慨官因迟暮减心情只园桃李花如锦秖为游人特底生  

赠冯咸甫  

汝向都礼赤文吾从彩笔覩青云鱼歌不惜齐南铗騘步终空冀北羣谏院世传真御史陪京人颂大冯君亦知忠孝而家事可但词塲第一勋  

徐二公子邀与陆司防吴司空游东园  

六月冰壶生昼凉侯家池馆胜平阳楼头霁色开鳷鹊台下新云似凤凰客诧郇公厨味好人惊卫尉厠衣香不烦投辖深相挽小舫青油系緑杨  

送瞿师道太史使大梁周藩  

长安草色上鸣珂繁吹春调四牡歌太史授圭开赤社宗藩如带指黄河天边汉节蛟龙绕云后梁园鸿鴈多上客知君频授简邹枚词赋未应过  

戚大将军入帅禁旅枉驾草堂赋此赠别  

初闻小队驻吴江忽漫花溪隐画艭细栁尚虚金鎻甲前茅时缓碧油幢南中旧部思驰义塞上新城喜受降傥写云台须第一如论国士总无双  

履善比部归自岭右赋此问之  

问君八月下牂牁铜柱天荒使者过桂岭风来秋色早盘江木合瘴烟多蛮童夹道夸椰酒蜑女穿花出櫂歌向识子云竒字擅近来词赋更如何  

送狄行人使蜀藩  

隐隐寒星度永安迢迢节使下金銮锦江新水迎船发石栈浮云骑马看梧叶旧余周典礼蚕丛争识汉衣冠壮游词赋应归汝对酒母歌蜀道难  

喜吴山人过访村居  

出塞吹笳马上听蓟原春草又凋零相逢门巷淹今雨垂老江湖混岁星醉后放歌双眼白愁时拂袖万山青何当谢却人间累五雨追携下洞庭  

游虞山拂水岩  

郁盘苍翠有千株絶顶肩舆兴自扶天辟陡崖如拥劔风回飞瀑尽含珠山僧偈向巢间发湖妓糚从镜里铺逢胜便思云卧稳未须投暝问樵夫  

登金山  

青螺防灎水晶盘斗削风烟面面看地涌楼台千蜃结天回波浪六鳌蟠山形自挟秋云壮海色遥将曙日寒怳忽龙宫吟啸起何人玉笛倚栏干  

秋日病中书懐  

散帙髙秋病骨清科头聊复罢将迎眠过半壁纷纷影坐数空林叶叶声末路行藏难任性中年哀乐易关情东邻判负黄花约酒债朝来颇渐轻  

祈雪斋居次峻伯寅长韵  

画省森沈坐掩门斋心应自逺尘氛僊郎曲调裁春雪武帝祠坛礼白云天阔苑钟空外度夜寒宫漏梦中分栢梁何限丰年颂今日琼瑶只报君  

丁已春余以青臬朝衡王赐宴殿中大雪有述  

使者相逢玉树留君王设醴殿东头鳞鳞积素分鸳甃片片飞花防翠裘上客无渐梁苑对何人不羡雪宫游酡顔缓傍雕栏出欲唱阳春自寡酬  

同徐汝思登云门山  

芙蓉削立郡城西蹑磴扪萝径欲迷忽有青天穿箭括初疑璧月挂瑶梯云根半压千峯小海气遥吞万堞低搔首狂歌吾不厌莫惊风雨妬新题  

登岱六首【`录二首`】  

轩辕皇帝有髙台鞭石千秋辇道开匹练天萦吴观出金泥日射汉封囘西盘瓠子河如带东挂扶桑海一杯谁为登坛论王气只应尘世有僊才  

尚忆秦松帝跸留至今风雨未全收天门倒泻银河水日观翻悬碧海流欲转千盘迷积气谁从九防辨齐州人间处处襄城辙矫首苍茫迥自愁  

游大司防顾公箬溪书院分韵  

壶觞选胜一从容负郭堂开面面峯地拥菰城横翡翠天回箬水浸芙蓉敢从门外题凡鸟曽向云间识卧龙抱日苍虬雄对舞主人亲植两株松  

石峭亭虚瞰碧空振衣长啸许谁同千林瀑过初疑雨万叶秋归自起风洛下名流唯白傅襄阳耆旧有厐公仍闻东阁开髙宴不为登临兴易穷  

游木犀岭得峯字  

酒榼琴囊到处从风微桂岭画溶溶亿身金粟光能满十里旃檀气已浓灵隐不随明月堕小山长爱白云封狂来一鼓三秋曲乱揷繁花过别峯  

王世懋  

春日集袁鲁望斋中遇雪得先字  

髙斋寒色似春前坐里梅花慰别筵不尽黄昏迷海月长吟白雪醉吴天梁园此夜传觞促金谷何人得句先为报袁安休独卧浮沉我辈总堪怜  

天池夜月  

华池秋敛玉波停絶壑松涛壮地灵万顷晴云湖上白千峯落日醉中青支頥坐印莲花石欹枕还听贝叶经酒罢不须愁欲暮自留山月照人醒  

复出莆阳即事因之有懐家兄  

五马骖驔又复东剧怜行色有壶公江湖不雨常生白山叶无霜也自红野店风腥鱼市近官桥石老蛎房空亦知橘柚荣堪寄只是长天少片鸿  

登冯廷尉回澜台  

当年抗疏比朝阳此日登台忆凤凰拒浪独悬天一柱溯流常在水中央江空夜唳华亭鹤柏老秋凝御史霜歌罢回澜气萧瑟至今蛟蜃不能狂  

横塘春泛  

吴姬小馆碧纱窗十里飞花防玉缸腊屐去寻芳草路青丝留醉木兰艭山连暮霭迷前浦云拥春流入逺江棹里横塘听一曲烟波起处白云双  

谢榛  

送王侍御按河南  

塞上初归复此行燕南极目送飞旌天连嵩岳寒云尽马渡黄河春草生簪笔常思未央殿封章时发大梁城知君最爱应刘赋更向西园一寄声  

早发坡泉薄暮至太行山下  

地分三晋此山川形胜迢遥在马前乱石斜通青草路太行横断夕阳天漫垂云气孤村雨时聒乡心几树蝉不及阮宣随处醉兴来即解杖头钱  

春栁  

黄鹂时复唤春游陌上杨花漫不休几向离筵揺落日莫敎长笛动清秋轻烟直接都门外细雨低临灞水头谩系王孙金络马萋萋緑草有人愁  

病懐  

鬓髪萧萧昼不冠他乡风物若为看花庭晒药日将午茅屋烹茶春尚寒久别亲朋谁问病深怜儿女自加餐是非髙枕浮云过遥忆西湖旧钓竿  

天宁寺同章景南行人李于鳞比部饯别李伯承明府之新喻  

野寺门前杨栁新一尊聊此驻征轮西山物候仍余雪南国芳菲更有春楚櫂正逢归塞鴈汉云遥送渡江人共知陶令还相忆落日匡庐北望频  

冬日雪登郁孤台  

孤台突兀树摧残此日登临自鹖冠哀角暮从风外断荒山愁动雪中看关河行人逺吴楚苍苍落木寒醉倚南楼望江北片帆何处是长安  

寄懐西谷主人  

上党归来独忆君野亭幽事每宵分荷池烛影游鱼荡花院棋声宿鸟闻漳水逺通千里脉洛城髙压万山云于今南北殊修阻囘首长吟又落曛  

杨参军次和归自古北口  

淮南髙士落人间仗劔经秋未破顔自惜草淹岁月可堪垂白向边关天横落照明孤垒地涌黄沙接乱山长路谁能问行役夜来驱马雪中还  

送客游洞庭湖  

相逢楚客问巴州此去扬帆湖上游日月平临洞庭水烟霞半入岳阳楼低空白鴈投寒渚隔浦丹枫照暮秋莫向湘君听鼓瑟黄陵月冷不胜愁  

喜黄实甫至留酌  

自别梁园岁几徂可怜消息断江湖相逢白髪嗟多少一醉黄金问有无地接边关秋气早树翻乌鹊月明孤百年聚散应难定与尔长歌扣玉壶  

自述  

九江山下三桥水地僻塘囘苍树遮懒读亦生书带草无忧不种鹿葱花光争日月惟诗卷暗犯星河有钓槎麦饭布袍堪自寄百年未了此生涯  

送毛明府伯祥去羊城  

君今初捧郎官檄此去羊城道路赊海上有云连蜃气岭南无雪到梅花行春防马青山近退食鸣琴白日斜囘首风尘迷北望几逢燕使问京华  

留都上邢少司马  

司马牙璋此日分谁将书劔许从军论兵曽上平蛮防奉使宁夸喻蜀文诏下三川新雨露图开八阵旧风云不须频説东征事只见当年吐哺勤  

梁有誉  

出郭小园二首  

澹澹波光冉冉天汀蒲沙栁共依然驱驰未卜宜地贫病犹营种秫田杜宇声残花似雪鹁鸠啼急雨如烟朋游共弃嵇生懒谁掉江湖载酒船  

新水斜通浴鹭洲苍苍孤屿镜中浮黄花未绽江南景紫蟹先成水国秋旧路忽惊芳草合髙台独上暮云稠郊居岂为栖迟计堪笑人间沈隐侯  

春日病起得家书怅然有感  

苑栁宫槐生晓烟起看佳节倍堪怜天涯尺素惊残腊客里分阴似小年愁病可堪归鴈后春心空负落花前西山爽气朝来好拟把琴尊眺逺天  

送文子还吴  

湖海萧条劔气孤吟边白髪岁华徂马卿四壁愁沽酒张翰三江拟钓鲈月下潮声过建业雨中秋色上姑苏挂冠余亦沧洲去迟尔烟霞倒玉壶  

燕京感懐  

山翠成围连积石河流如带接崆峒北廵终协成龙瑞南幸曽看饮马功防杖参差垂象外烟花缭绕画图中独怜旅食真何补帝苑风光自郁葱  

送莫祠部督学贵州  

献岁星轺出汉京南中鸟道入云平遥经迁史浮湘处肯让文翁化蜀名恋阙梦悬春署月登髙诗满夜郎城莫嗟万里风烟迥揽辔应怜报主情  

登黎氏山楼  

楼前山气日氛氲偶为看山一访君下榻微风吹石壁当歌明月出江云断鸿逺向沙头落孤磬低从树杪闻只道避喧非避世他时休勒稚圭文  

欧桢伯贻桂树  

岭峤空传入桂林汝移双榦自丹岑髙枝寒拂星榆影侧叶晴分若木阴仙客偶从庐兵遇词人谩向小山寻何如岁晚幽窗下金粟香飘对苦吟  

寄陆子和  

江门一别又秋分何处风烟不忆君久客衣裳鹑自结旧游尺素鴈为羣十年世路雕青鬓三叹斯人卧白云羽翼南溟最相近未须重勒北山文  

人日柬杨子  

游子频年栖汉庭又看春事落堦蓂乾坤双眼逢人日江海孤槎是客星病起鬓毛知汝白愁边杨栁为谁青风烟况复音书隔向夕征鸿不可听  

徐中行  

荅孙侍御秦中见懐之作  

千里缄书报汉曹新传使节在临洮西通大宛飞黄入北上萧关大白髙沙苑春深饶苜蓿柏亭秋晚醉葡萄谁知侍从囘中后更有词臣赋防毫  

题潘中丞留余堂  

勲满青云独晏如堂开緑野署留余非关物理嫌多少自喜荣名让太虚门似于公堪结驷官仍柱史只藏书韦平素业君须见玉树参差接禁庐  

送李使君复守夔州  

迁客新弹汉吏冠春风相送使君滩赐环自荷天恩重叱驭宁辞蜀道难益部星临三峡晓岷江涛起万山寒悬知恋阙情无限永夜遥从北斗看  

秋日诸君饯焦山作  

破浪扁舟兴转饶凭虚杯酒坐烟霄秋阴晓散千帆雨海色晴连万里潮半壁楼台藏防窱中天日月避岧嶤青山况有焦君宅白社他年可待招  

奉送元相华亭徐公南还  

浮云西北晚暝暝元宰新传出汉庭微省天回三殿紫布帆秋挂五湖青帝从宵旰思贤佐人向烟霞仰岁星门下侯芭今白首相逢犹得问经  

玉女潭  

仙台千尺玉为容寒照琼楼十二重石镜月华流桂树锦屏秋色散芙蓉碧霄缥缈春云度绛雪葳蕤白日逢更喜洗头盆尚在便应晞髪卧髙峯  

黄台泛舟懐子相  

峭壁初开白石滩烟霞百里镜中看青天瀑挂千秋色沧海云垂万树寒倚棹芙蓉生暮渚开尊鸥鹭过风湍愁来却忆维扬客潮落江空赋采兰  

再和袁鲁望  

匹马萧萧向帝州北风吹雪满貂裘弃襦自许终逢主抱璧何妨晚拜侯夜月衔杯燕市里春云载笔凤池头相思南望蘼芜緑定有鸿书问旧游  

登岳阳楼  

天敞平湖万里台秋髙鴈色照行杯三湘白石波间动七泽青山镜里开风静仙人吹笛去月明神女弄珠来徘徊便拟休餐住俗吏惭非曼倩才  

吴国伦  

陶尚书邀游开元寺  

自投簪绂下承明尊酒看山鹿驭轻载客逺随松径入寻僧深叩石门行春衣翠滴诸峯色夕磬清流万壑声梵殿书台零落尽君家五栁独含情  

寄懐子与  

故人幽思白云同只怪新诗病后工看菊屐停三迳里采莼舟泛五湖东尺书迢递缄秋色斗劒凭陵倚暮空我亦倦游归未早可能双翼比晨风  

黄鹤楼  

黄鹤仙人去不囘汉家楼阁自崔嵬千帆雨色当窗过万里江声入座来云梦天低湘女怨洞庭叶下楚臣哀西风何处闻长笛乱落梅花到酒杯  

歌风台  

何年衣锦帝乡囘父老犹能指汉台寳劔尚留千古色翠华曽拥万灵来沛宫巵酒懽相属芒砀星辰黯不开欲问楚歌谁更似大风萧瑟使人哀  

鄱阳湖  

欲向匡庐卧白云官亭水色尽氤氲千山日射鱼龙窟万里霜寒鴈鹜羣浪拥帆樯天际乱星蟠吴楚镜中分东南岁暮仍鼙鼓莫遣孤舟逐客闻  

送顾季狂方景武赴汪中之招  

十日山城醉浊醪岁残犹复揽征袍婆娑赠汝双龙劔贫贱骄人五色毫马上幔亭晴雪拥春来幕府瘴烟髙探竒并倚空同啸不忝元戎得二豪  

将至武夷以诗促季狂并约沈郭二子  

武夷明日是中秋迟尔还携二客游薜荔岩悬千古月桃花洞入五溪舟仙人委佩青霞落词客挥毫白雪流佳节名山如可负却从何地觅丹丘  

过层台驿  

野潦奔鸣石迳斜疎林残日见田家编篱半防卭王竹筑坞新移望帝花荒徼万山连蜀道逺人重译问京华乡音断絶愁如梦何处风髙急暮笳  

## 御选明诗卷八十四  

七言律诗十七  

魏裳  

题白雪楼  

郢调凄凉思转幽卜居还倚鲍山丘初疑海气能成市不道仙人独有楼乘兴好看明月上登髙长啸白云秋琴心自在谁堪识且听巴人下里讴  

送万章甫兵宪滇南  

仙郎拥传出燕闗开府西南控百蛮万里烟涛青雀舫千秋词赋碧鸡山主恩题柱云霄上时难论兵天地间春到昆明懐汉苑几囘鸣玉共朝班  

夏夜于鳞山楼  

浊酒髙楼暑自清凌云词笔意峥嵘星辰倒挂青萍色山水凉生緑绮声赋入甘泉通御气人传河朔见交情知君庾亮多幽兴长啸胡牀坐月明  

汪道防  

过王百谷  

秣陵三月栁含烟犹忆城南送酒钱双桨暮潮桃叶渡一尊寒食杏花天江门隔岁书相问吴苑今宵月再圆执手莫须论往事伤心近废鹡鸰篇  

重至上陵看花作  

春山拄杖独经过一路縁原访薜萝幽处白云能抱石兴中黄鸟自成歌桃花流水生涯足篱落衡门古意多卜筑廿年犹未果秖今囘首媿岩阿  

张佳  

登函关城楼  

楼上春云雉堞齐秦川芳草共萋萋黄看雨后河流急青入窓中华岳低客久独凭三尺劔时清何用一丸泥登髙眺极乡心起关树重遮万岭西  

张九一  

自夀春镇登舟值水势如海  

北走黄河万顷秋南来淝水蹴天浮苍茫不辨乾坤色浩荡长悬日月流细雨鸟啼杨栁岸斜阳人在木兰舟海门咫尺飞涛接吾欲凌风问十洲  

饮周公瑕书斋  

山人开阁贮遗经入坐江流挟雨青贳酒也须随白社换鵞还为写黄庭未逢后载仍渔父似觉前身是客星独夜空城秋色满读书分得草间萤  

题潘中丞读书堂  

毘山千仞洞庭傍更结精庐在上方树杪女牛双宿近阶前苕霅二流长春风芳草抽书带夜月梅花伴篴牀曽是中丞吟咏处石林一部奏清商  

留别赵梦白  

娟娟丛竹翠犹飜冉冉微霜白渐繁海上孤槎张愽望尊中十日赵平原江鸿片月寒争渡朔吹空林晚自喧知已风尘看汝在那能离别不销魂  

寄见甫弟  

歴尽巴山白髪新西风何处不伤神马曹蹭蹬官难起鸟道艰危老更贫九派长江春后雁一年芳草梦中人相思况是无消息徙倚天涯涕泪频  

黄陵庙  

黄牛朝暮望青春此日维舟白马津古庙空山存汉碣屠羊伐鼓过江人九河注海犹称异三峡开天始见神应共长年歌赛酒衣裳鳞介仰陶钧  

卢柟  

醉后射鱼宿罗山人草堂  

南射沧溟十丈鱼碧潭揺影动清虚太行逺望仙人嶂淇水斜临髙士居晓傍枫岩留客饭夜归萝径即吾庐何时共策青藜杖为觅中山白鹿车  

赠罗月岩推府迎侍还万安  

汉京仙客知名早佐郡惊看漳水濆南楚花明莱子服西山树送狄公云髙秋大泽龙蛇隐落日寒江鼓角闻最是少微干象纬天风先报洞庭君  

李先芳  

天峯寺同谭少府览眺  

郭外名山碧四围聮镳载酒歴山扉千家户牖分青霭一曲江流写翠微日峤晴云低古寺海门秋色澹征衣天峯果在烟霄上坐对长松了道机  

宜春台  

春台独上俯千家聛睨风髙起曙鸦南下万山连百越东来一水绕长沙青厓竹覆经年雪碧落松盘小洞霞驻马荒祠聊借问韩公何事客天涯  

云津送袁生之京  

曲水平桥江岸斜云津门外送仙槎离亭握手愁将夕逺道逢春鬓易华二月行人折杨栁一年心事问桃花兰桡泊处东风遍细雨楼台燕子家  

昌平城楼望居庸关作  

楼外羣山拱帝畿朔云燕树晚霏微孤城落日催刁斗九月微霜浸鐡衣海气东来千嶂合关门中断一鸿飞万家烟火行营外笳鼓风髙塞马肥  

暮春过山庄  

山人本性爱山居弭节春游过草庐短砌雨余芳草合小亭风定落花初拂尘下榻惊梁燕开箧抽书走壁鱼更辟岩扉频洒扫能无长者命巾车  

吴维岳  

祈雪斋居  

太乙坛开荐礼勤省垣梧竹絶尘氛灵光正想通三极清漏微闻下五云窓散炉薫看月淡帘垂竹影坐星分无才未就丰年颂秖有斋心奉圣君  

家叔致考功事山居寄呈  

窈窕岩阿松桂繁沙田数畞傍仙源开尊白石依汀鹭捣药清斋引洞猿花外小车邻客至架中纷帙野僮繙南楼月上村墟静醉倚孤琴无一言  

欧大任  

伏日姚唯之陆华甫董述夫见过  

官含莺啼緑树阴炎天步屧尔能寻楼前过雨山俱出阶下生烟竹更深讲肆不妨开马廐诗篇何必到鸡林酣歌气与秋空逺丹壑谁知静者心  

岭下酬蒋宋二使君见过  

梅花岭下几担簦敢向中原论代兴置驿岂期缝掖贵乘船犹媿孝亷称虞廷此日咨州牧汉相何人起郡丞闻道长安推毂地归朝行见玺书征  

王道行  

吕二山人自上党以诗见贻却寄  

山阴夜雪兴何如客去遥天断雁书曽许王生重结韤未应梁苑倦驱车林开丛桂香飘席台倚千峯草结庐迟尔凭髙一杯酒漫从张翰问鲈鱼  

石星  

同穆敬甫舟中作  

囘首云深蓟北台不縁五斗赋归来江湖我适扁舟兴廊庙君终济世材寒色侵人乡梦断涛声入夜锦帆开平生击楫成何事起向灯前歌莫哀  

黎民表  

祈谷斋居  

铃索无声树色寒集灵台上拜千官旌旗夜绕长杨陌灯火春祠太乙坛暖入芳郊阳气浅月临青阁曙光残扬雄白首经在谁捧云中玉露盘  

送胡翰林懋中册封襄府  

囘望金茎雪色间南行旌节入昭关长杨羽猎停车待锦里江山策驷还风射紫貂怜逺道月临青雀梦朝班词人已在麐台上招隐无劳赋小山  

戴金吾伯常招饮郑园  

禁城秋色净无烟碧水澄波带逺天十里楼台通泰畤五陵花木有平泉风揺柳浪低纨扇日暮菱歌起钓船氷簟疎帘销暑地流尘知不到樽前  

赵用贤  

恭题皇上所御画扇  

咏鹡鸰葵兰二花  

花鸟芳菲禁苑中画图省识见春风香飘兰气千茎碧日丽葵心万朶红当暑移来看皎洁自天题处转青葱鹡鸰原上休相急已荷皇仁祝网同  

咏白燕棃杏二花  

春城骀荡日初长白燕双飞度苑墙千树晓霞迷杏艶一帘晴雪泛棃香廻风舞共花为雨带月看来羽作裳莫向昭阳营旧垒君王原薄汉宫妆  

李维桢  

赠别杨元素  

才情奕奕少年塲家在河南旧帝乡緑树三山通御苑青楼十里带横塘银光纸养芙蓉粉金镂衣薫荳防香羡尔红顔生羽翼仙人曽授枕中方  

立秋日九龙沟观莲  

径僻山深事事幽尘情如洗坐夷犹相看菡萏千花色不受梧桐一叶秋带雨香从衣上惹凌波影入酒中浮宜人少女风微扇无数红裠荡小舟  

屠隆  

夜饮李将军帐中  

两行实炬照华堂一派笙歌夜未央户外髙牙明画防灯前小队舞红妆花生步障风光暖月在帘钩海色长大将只今容揖客不妨沉醉荅青阳  

送冯开之太史还朝  

三年采药访桐君忍别沧江鸥鹭羣岂谓金门堪大隐秪縁玉牒重灵文河桥栁暗人初去山店花香梦欲分蹔入红尘心不染宫衣犹带五湖云  

北上彭城别姜仲文  

荒城浊酒送斜阳数起门前指雁行木叶时时作风雨星河夜夜在衣裳坐深熠燿初惊扇秋冷莎鸡半入牀何物最能关别恨野桥残月照清霜  

懐嘉则賔父伯翼长文田叔仲初郑朗诸君  

相思公子住岩阿岁岁衣裳剪薜萝水溅山花春屐冷僧归湖雨暮钟多犬能爱客沿谿送猿不惊人带月过讵用移文心自媿云青沙白奈君何  

夏夜泛舟青谿得东字  

千家隐隐夕阳中一苇萧萧浦溆东疎树晴揺楼映水断霞初散月当空花明子夜骄华烛箫咽中流度冷风欲继清欢迟三五芙蕖闲向酒杯红  

范司马园  

秀木扶疎众草齐开残红药半香泥鸟窥青嶂平湖入人倚珠楼落日低曲窦暗通花迳外垂杨横过石防西坐来麋鹿深深见不是桃源路已迷  

新莺  

初来阁外弄春晖上下花间试学飞小语未全调玉管薄寒深自防金衣龙池万栁栖应怯紫殿千门见总稀九十韶华愁易老啼残红药緑阴肥  

魏允中  

雨余楼望懐先贤李于鳞  

平陵萧瑟不胜情落日登楼郁思生逺树澹含千嶂雨春阴轻散万家城曲终白雪今无色人去青山尚有名三十游齐吾愧晚从谁染翰一纵横  

送康裕卿寄旸谷先生  

授简风流满洛阳青春游子倦思乡桃花尚记当年宅荷叶堪为卒岁裳九曲暮云连雁宕片帆秋雨落钱塘吴门骢马深相忆锦字遥凭寄八行  

徐献忠  

金陵  

南朝王气昔分明盛业千年始作京春树久迷江总宅寒江长傍秣陵城三山落日明秋练六苑轻风动早莺闻説髙皇初驻跸阅江麾盖定专征  

丁酉北上同年冯南江将赴雷阳追饯吴门即席赋谢  

仙槎揺曳阖闾城惜别那堪鸿雁情千片鲛氷同棹发五湖龙气逐船生阳春北指江关赋化国南通瘴海程此夜相看浑不寐霜风吹动欲宵征  

陈津  

燕子矶  

燕子何年集钓矶春风不见旧乌衣空余芳草迷前浦长自寒潮送落晖刺眼野桃临岸发多情山鸟傍人飞独惭白髪红尘客此日披襟对翠微  

黄省曽  

虎丘咏  

芙蓉近倚阖闾城眺阁觞楼逐势成珠寺飜为歌舞地青山尽是绮罗情岩花吐学红妆丽谷鸟啼兼凤管声十里垂杨芳草岸四时常映彩舟行  

胡应麟  

赠观察冯元成  

把袂秋风白苎凉垆头犹记旧清扬谈兵武畧雄三署校士文名擅八荒得句乍逢天姥客飞书曽慑夜郎王那堪后夜河桥别落月啼乌上客航  

吴旦  

秋夕城闉纳凉  

同游冠盖晚相招泽国山川正泬寥官阁迥临秦代垒女墙斜带越江潮流萤草细风先动绕鹊枝长露易飘多少髙楼人不寐碧天凉月夜吹箫  

蔡宗尧  

感咏  

海国凉生吹雨花西门十里即天涯山衔落日孤云细林着疎风翠篠斜湖海壮心惊白首庙堂清议属乌纱洛阳年少空前席賔客梁王忆汉家  

杨枢  

赠冯南江侍御谪戍雷州  

此去云山应万重天心原不负孤忠欲令宋室还唐介先使雷阳识防公火后自当分玉石眼前且莫论鸡虫征帆落日斜塘路掻首频看剑倚空  

冯行可  

泛白龙潭  

百顷寒潭依古寺隔林风景树苍苍天连野水平桥緑云度谿阴拂袂凉飞阁层层悬鸟路晴沙浅浅没鱼牀由来此地春偏好两岸蘼芜缀夕阳  

泛泖  

浮屠十丈枕平川浪涌珠光日倒悬客泛星槎疑入汉僧耽水观不知年晓霜枫叶明村市暮雨芦花失钓船浣尽尘缨心境寂钟声忽逗半江烟  

吴山大观亭  

选胜登临兴自豪披襟对酒咏离骚坐来湖影揺空碧啸入江声作逺涛灵气常通三竺近浮云忽断两峯髙秋风桂子云中落时见天香满客袍  

湖上逢故人  

与君吟赏十年余博雅翩翩是我师悬磬由来无长物携笻到处有新诗烟霞自足几两屐日月频惊双鬓丝湖外青山湖上月不妨潦倒桂花巵  

望湖亭  

特立孤亭隐翠微空山春早客来稀望深烟景堪投防坐久岚光欲染衣赤鲤惊看牵藻去白鸥闲自傍人飞芳洲杜若应思采那得扁舟系钓矶  

许邦才  

于鳞宅送江山人  

良夜琴尊兴不孤萧然行色防山湖天涯芳草思公子雪后春风恋酒徒那惜十千供举白从来百万判呼卢河桥杨栁谁堪把况复梅花正满途  

韩诗  

小斋即事  

小斋寂歴似山居池上逍遥与世疎尽日不通门客刺经春嬾报故人书捎檐细竹含风响绕榻轻云过水虚愿得郡中无一事十年不调更何如  

黄尚质  

再过半山堂  

春风重过半山堂依旧千峯入坐苍更有好花明后院旋添新竹荫虚廊画图想像摹云谷诗句糢糊认雨墙却怪山禽似相识向予啼上卧龙冈  

丁一中  

九日江楼逢琴上人  

重阳晴色满江楼偶尔逢僧惬醉游黄叶漫同尘事转青樽遥对楚江流波光东接沧洲逺山色西连灔滪秋谁谓覊懐销不得此中登眺足忘忧  

游武夷九曲灵峯观  

溪穷九曲日初斜更蹑灵峯观里霞华髪衰顔还世路碧桃修竹自仙家云深绀殿晴犹润春暖瑶坛晚亦花便拟重寻辽海约翩然时泛武夷槎  

张鸣凤  

留别黄门周公  

清时落拓媿无能何事髙人独见称朝议遽寛重谴吏圣恩因借六安丞云山曙色催行李秋渚离心醉采菱梦里亦知双阙路几囘深夜怅残灯  

姚光虞  

送周国雍守顺庆  

使君千骑拥朱幡此去谁云蜀道难列郡分符虞岳牧前驱负弩汉衣冠湓城月色扬舲渡巫峡涛声倚劔看行矣外台今不薄循良卿相满长安  

艾穆  

奉和岳州张兵备  

握兰虎署为郎日意气相看独有君击节几谈天下事建旄今领水犀军幕中説劔双龙动楼上停云七泽分秋色满湖吟眺足银鱼何苦碧山焚  

寄懐沈纯甫戍金沙  

衡阳那见雁飞囘庾岭梅花几度开谪后沈郎应更瘦调同楚客不胜哀金沙潮落珠光动铜柱风清海月来君在瘴乡偏逸兴新诗能为故人裁  

李防  

宿天台顶  

缥缈髙台起暮秋壮心无奈忽同游水从霄汉分荆楚山尽中原见豫州明月三更谁共醉朔风初动不堪留朝来云雨千峯闭恍惚仙人在上头  

江上望黄鹤楼  

枫霜芦雪净江烟锦石游鳞清可怜贾客帆樯云里见仙人楼阁镜中悬九秋槎影横清汉一笛梅花落逺天无限沧洲渔父意夜深髙咏独鸣舷  

张邦伊  

沈嘉则有三楚之游席上得分字  

春城斗酒惜离羣把袂髙歌到夕曛地入衡庐三楚尽天迥襄汉九江分停舟夜听湘灵瑟倚阁朝搴鄂渚云知尔尚平家累浅逢人胜事好相闻  

潘纬  

春日官庄  

幽居近喜卜东溪逺市依依隔水西隄栁渐迷来客驾小花自发野人蹊游鱼晴戏陂塘暖雊雉朝飞垄麦齐更好林莺听不尽双柑斗酒日劳携  

出郊与黄吉父言别  

防蹇出都俱莫问笑弹长劔对银釭虚传郭隗台千尺谁赐虞卿璧一双林下放歌俱白首门前把钓有沧江也知西掖还东阁且趂南风卧北窗  

应制赋禁中栁絮  

日暖长杨露乍晞楼台无处不霏霏才随汉苑春风起忽作梁园暮雪飞案上花生供奉笔墀头影落侍臣衣不因赋质轻微甚那得吹嘘到禁闱  

周锡  

吴门夜泊  

谷口扬帆风正急野亭云木雨霏霏晚来城郭维舟稳老去湖山见面稀十里烟光开叠嶂两崖楼阁带斜晖夜深欲傍寒山寺依旧钟声落翠微  

张之象  

还山留别仲交作  

相期意气欲凌虚旅舍春风厌索居末路但存三寸舌明时不用百家书昆丘窈窕思栖鹤谷水清泠忆钓鱼日暮干将抛酒市生平结客似专诸  

游冯廷尉回澜台  

关西谁筑此层台屹立中流亦壮哉白浪势从天末防紫霞晖傍日边开古丘百里蟠龙防华表千年化鹤来形胜有余思罔极至今风柏助凄哀  

杨文卿  

秋日送曽公子实卿之延安  

车马翩翩送汝行离愁遽逐海云生三杯篱落菊花节一路蛩螀豆叶声荒草浊河连古戍悲笳明月动山城鲤庭趋后劳相报婚嫁如今累尚平  

丘云霄  

北固山江望  

偶来结束成登眺独立苍茫散暮愁地入秦淮千嶂出天分南北一江流潮随返照冲长岛鸟入深云是故丘自信久无蕉鹿梦浮名应愧钓鱼舟  

旋渐  

春日过长荡湖野望  

不因修褉过春山谁得澄湖一望闲顿觉尘心空水上偶逢渔父语沙间几多沃野桑麻蔽半是荒畬雁鹜还日夕微茫僧问渡双峯寂歴掩禅关  

李奎  

咏湖上新栁  

依依弱栁不胜春袅袅垂条向水濵奈可轻盈愁少妇岂堪攀折赠离人烟消翡翠眠初起风折鸦黄舞乍新犹喜芳心未成絮肯将眉黛向人颦  

戚继光  

三屯新城工成志喜  

受防新筑壮三屯灯火遥连十万村障燧层峦秦作塞风云大陆蓟为门东廻地轴山河固西拥天関宫阙尊百二城边过质子千秋同戴汉家恩  

伏龙寺  

梵宇萧条隐翠微丹枫白石静双扉曽于山下挥长防重向尊前醉落晖衰草尚迷游鹿径秋云空鎻伏龙矶遥看沧海舒孤啸百尺仙桥一振衣  

塞外观音岩  

朔庭喜见战尘收石洞思从大士游不道受防唐节度何如奉使汉通侯天垂台观三千里雪染颠毛四十秋短劔萧森心尚赤班超独倚玉门愁  

张通  

游西林庵  

野寺萧条一迳微山僧相见语禅机云深石洞猿伏烟鎻松林白鹤归上界疎钟通碧落边城鼓角送斜晖浮生自觉浑无定欲解鸣珂问钓矶  

张元凯  

西苑  

曲房宣室自逶迤圣主中宵正受厘湛露晓凝千片玉甘泉春长九茎芝鸟栖御宿啼偏早花近朝阳落故迟自识万几宵旰切望仙台下草离离  

索居  

自怜多病强加餐里巷浮湛罢据鞍懐旧十年蓬鬓改伤春三月落花寒志酬投笔元非易事到持杯便不难敢谓闭门深避世亦知门外有波澜  

江上遇蔡都尉  

同是穷途叹数竒鹖冠凋敝不胜悲孤蓬夜雨天涯泪老骥秋风塞外思去国一身浑似梦归家双鬓各成丝长安记得相逢日正是桃花饮马时  

赠建平潘子防  

潘郎星鬓尚朱顔为卜郊居已赋闲尔汝孔融多緑酒比邻谢朓有青山濯缨水上游鱼过髙枕花间宿鸟还敢向宦途论巧拙清时唯有闭柴关  

陈鹤  

金子坤话别  

驿路孤亭含落晖緑芜风暖燕频飞城头潮上酒初歇江畔月明人独归才滞莫疑天道逺路贫方觉世情非凄凉十二年来事惟有临岐泪染衣  

曹娥江寄京口诸友人  

曹娥江上浪如花数幅蒲帆过浦斜烟际乱山明落日树中古庙带残霞乾坤故旧劳魂梦客路星霜换岁华鸣雁满天无信息相思一夜遍天涯  

卧病双溪山馆见月寄张有功  

溪边桑柘映双流病里萧条赋四愁坐雨几宵方见月别君一日已成秋山深倦鹊犹依树风静飞萤自上楼托迹文园须共遣莫因乡国叹羁留  

炎居苦俗因入萧山养病张子成郊园  

炎天病起厌逢迎借尔深山且避名偶对野翁忘出处暂随农侣话隂晴林猿乞果时穿木海月窥人夜过城頼有流泉能灌圃隔窗时见药苗生  

旅馆病起奉寄近山白崖诸公  

新桥客舍俯横塘栁色千门路转长却病且须辞酒伴习闲还欲借僧房日髙花气蒸书案风过潮声到石牀巷陌春深芳草緑故人车马在何方  

陈第  

追懐宜黄大司马谭公  

昔年飘泊入燕京制府怜才意不轻献防独过司马署分符旋赴蓟州营秪夸相国知韩信无复功臣妬贾生秋草春风今日泪不堪囘首楚江城  

李言恭  

送仲弟南还有懐老亲  

无限离愁匹马前况多风雨断鸿边板舆未得归潘岳春草何堪送惠连伏枕梦囘沧海月登临望极白云天飘零若见髙堂问双鬓休言异昔年  

李佥宪招饮黄鹤楼  

胜地慙非作赋才清尊今向大江开当年黄鹤云中去何处梅花笛里催风起潮声喧岛屿日斜帆影上楼台相逢俱是他乡客衰草涔阳漫复哀  

别单竹楼还金陵  

几年作客共湘川君去秦淮独惘然数幅征帆秋水渡一声鸿雁夕阳天从今不下延徐榻何日重来访戴船吴地故人如有问乡心常在月明前  

吕时臣  

金陵雨霁登吴子充长吟阁次韵  

五岳穷搜老未闲长吟此日共跻攀相逢到处俱为客大隠明时不在山绛阙春深烟树碧石城雨过草花斑六朝事业渔歌里江上浮云自往还  

忆环溪草堂托张公子寄云间沈大参  

白苎当年忆胜游芳尊早暮共登楼秋风故国张公子明月双溪沈隠侯花气尚怜吟处醉江声不断别时愁吴淞水暖鳜鱼美何日重来泊钓舟  

游吴山寺同翟敎谕沈嘉则父子次韵  

拂衣直上百盘梯客自忘言鸟自啼万里潮声廻玉垒四围山色防璇题僧来竹下风初动帆过峯前日欲低不是春深武陵处碧云芳草也能迷  

京口望扬州懐吴原柏沈肩吾  

隋宫梁苑暮云遮淮水淮山烟树斜隔岸雨晴飞燕子渡江风暖散杨花多情季札常为客抱病休文未到家我亦飘蓬无所寄秪将诗酒报年华  

过内乡县奉懐荆南主人  

乍闻人语觉殊方万叠山溪出内乡梦里潇湘云缥缈望中函谷树青苍衰年不得为秦赘多病犹堪学楚狂囊底余金曽卖赋令人到处説元王  

雨中渡钱塘留髙文中宅出新词谱以侑觞  

碧云芳草满天涯相见应怜岁月迟半夜开尊留客处片帆带雨渡江时青莲许结山中社白雪敎传郢上词且醉且歌休问讯浪游原不计归期  

尤嘉  

送刘山人往太原谒梁李二使君  

平原日落雁声寒送子西防嵗欲残共惜异乡裁别赋更于何处解征鞍山横熊耳尖如削路绕羊肠曲似盘自是陈蕃能下榻匣中长铗不须弹  

徐渭  

道塲山赠栖云禅者  

古塔临风宝阁欹云峯上去路逶迤山田获稻僧人出湖水行舟落叶移风静鸟翔施饭石日斜鱼聚放生池逺公心地元无住却共飞云此住持  

寓穿山感事  

荒城临海一山围何事东方滞衮衣晓日每看牙将集秋风自送逺人归霜寒戍草嘶征马潮落江门露钓矶欲请长缨何处是且寻酒伴扣荆扉  

从少保公视师福建抵严宴眺北髙峯同茅大夫沈嘉则  

晋公雅望复英姿坐领楼船逺视师夜半自平淮蔡日秋深同上华山时【`昌黎侍裴晋公征淮蔡偕防华题名`】军营列岸江全绕骑火穿林席屡移却説陪游賔从美不妨帐底有风吹九月十六日游南内值大风雨归而雪满西岫矣【`石桥鱼龙百族巧甚云是西洋物乃三宝大监取归者`】  

宝树琼台夹梵轮星坛月宇讵非神从来天上游俱梦説向人间恐未真风雨故梢铜网翼鱼龙欲活石桥鳞寻诗正是廻驴处忽面西山雪照人  

兰亭次韵【`相传萧翼窃兰亭记掀阅百花一时尽开`】  

长堤髙栁带平沙无处春来不酒家野外光风偏拂马市门残帖解开花新觞曲引诸溪水旧寺岩垂几树茶囘首永和如昨日不堪怅望晚天霞  

沈明臣  

冯咸甫赴燕台赋赠  

梅欲生香栁未黄孝廉船入潞河长燕台金埒收骐骥海国丹山起鳯凰雪里江花犹刺眼云间烟树莫回肠东风渐暖长安道马上听莺出禁墙  

黄山道中  

短服新将薜荔裁碧山无地着尘埃阴崖霜老路常滑幽涧花迟寒自开枫叶乱随人影下松涛遥杂水声来千廻万转皆仙径麋鹿相逢不肯囘  

雨后书事讯文长记室  

江乡无尽燕雏飞越水仙舟归未归花事几畨风雨后故人三月信音稀极天戍草嘶边马并海云山杂卉衣愁思满前惟欲睡郊原白日掩荆扉  

出姚江  

地迥句余客路纷半晴秋色一江分雨中黄叶移江树天外青峯失暮云流水无情人逺去长空不尽雁初闻自怜白髪犹为旅丰草凭谁领鹿羣  

再赋宛在诗  

一天秋水咏蒹葭轻烟带晚霞只隔片云如万里直随飞鸟盼孤槎锦帆青入吴山影画鹢红分楚泽花遥听棹歌何处歇应同明月到长沙  

送徐孟孺应金陵秋试  

片帆西去五云飞春水如天没钓矶十里芳洲迷白鹭几家新燕认乌衣桃花媚客欹歌扇芳草留人敞玉扉月色清溪秋夜永马蹄轻踏翠香归  

重过钱子愚园中用壁间韵  

重来却怪旧游稀緑满郊原杏子肥翠幄晴骄微雨色青溪阴借夕阳辉花藏数蜨惊人散燕领双雏傍客归一夜乡心生白髪越王台下杜鹃飞  

顾仲方园中留别同张超莫云卿殷无美分冬字  

片帆东去水溶溶敝尽春袍忆旧冬知己天涯几行泪隣僧江上数声钟到家杨栁当三月别处芙蓉是九峯为汝相留犹未发烛花今夜故重重  

从大司马胡公过陆州道中即事呈徐文长记室  

孤城全在翠微间九叠屏风绕郡环红树作花欹粉堞白云如画写青山戴村人共秋空逺严瀬潮随暮雨还自笑无才趋幕府也从车骑得乗闲  

顾晋卿席上闻其弟益卿宪副南越之防喜而赋之  

廿年豺虎剧纵横百粤遥传一日平再睹楼船横海出更标铜柱伏波名天青马嶂春销甲雨过龙川夜洗兵谁道虎头非将种请缨原只是书生  

王寅  

春社前三日送兄惟明之淮南  

山村赛社浊醪醇分取余觞劝醉频弱栁初黄难系马娇莺新啭似留人去程姑浦逢寒食到日雷塘属暮春故旧相知如有问长竿今已学垂纶  

吴山秋晚  

有客闲居无奈闲为看秋色一跻攀百盘细草斜阳路三曲澄江隔岸山野寺最宜红叶后孤钟偏在白云间赏心又得逢僧话此后幽期数往还  

康从理  

黄河夜泊  

燕云朔雪路千重飞藿关河岁暮踪日落帆樯随雁鹜夜寒衾枕傍鱼龙乡书寂寞天涯泪客鬓萧骚镜里容断岸蒹葭风雨急一灯孤影听疎钟  

吴门逢吴孝甫  

握手天涯问钓矶别情归思两依依年华共老芙蓉劔生事孤怜薜荔衣雁外清砧侵坐急霜边残叶傍愁飞十年岐路懐君意一入青山防转稀  

同王必渐言懐  

江头木落雁初飞客子伤心赋授衣乡梦不縁千里隔浪游空説半生非云山是处堪招隐尘海何年可息机漫向天涯愁极目幽懐已负北山薇  

懐顾太学  

登楼风雨暮萧萧久客离魂黯欲消楚树吴云春寂寞寒鸿江燕岁迢遥新愁芳草天涯路旧事梅花月下箫今日分飞悲万里凭防搔首思无聊  

送陈京兆致政还白下  

挂冠东去共称贤天外浮云意渺然不是逢萌因世难只縁景嗜神仙琴中白雪惊人调江上青松负郭田无限长干花栁色春风不乏杖头钱  

彭年  

祠部五台陆公请告归省却寄  

欲事空王赋遂初道心如水浮涵虚归航更挟浮杯侣轻槖惟译贝书带月携琴投野寺乘风看竹访幽居秋蔬春茗供谈笑谢客髙情白社余  

叔平山居  

一曲谿山似辋川天开幽境与栖禅堤分栁浪烟中逺峯矗芙蓉水上妍不断香风吹宝殿有时花雨坠珠筵还怜假榻清秋夜数尽渔灯废客眠  

次韵鲁望于公瑕宅观舞有赠  

晚风吹拂暑烟收曲宴重开醉客留竹外云来疑昨梦花前月出浣新愁惊鸿妙舞情偏逸雏鳯娇歌韵转悠绮席瑶屏围叠嶂恍然身在阆风楼  

陆治  

治平寺纳凉  

竹根雨过石苔斑钟梵萧然昼掩闗坐爱微凉生碧殿忽看飞雨失青山云分暝色来天外风卷潮声落树间最是晚晴宜眺听夕阳横抹蓼花湾  

居节  

梦游仙四首  

水精小殿玉勾防鲸甲风生随处看四面帘垂常不夜六铢衣着岂知寒翠衿鸟语如鹦鹉红树花开似牡丹报道双成娘子到麻姑有信问平安  

一缄云札早相邀去听嬴家弄玉箫台倚鳯凰花不谢车将翡翠路非遥夜珠似水鲛人泪春服如水织女绡薤酒千杯未成醉赤防桥外上秋潮  

一叶悠悠太华莲近来弱水亦胜船春寒不上三珠树海气常生五色烟金鳯矮牋邀翰墨赤龙小辇载神仙自从曼倩偷桃后花已重开今几年  

朱楼翠阁碧桃花花底春云拥路斜蓝水有田皆种玉赤城无树不飞霞佩环犹自怜交甫条脱何縁赠緑华惆怅刘郎易归去重来何处覔胡麻  

秋日  

槿花委露渚莲愁无复红妆荡小舟浓淡云山堪入画萧闲门径自宜秋当时载酒人如鹤昨夜吹箫月满楼鸿雁欲来江欲冷白苹风起思悠悠  

听雨遣懐  

一畨秋事老芙蕖萧飒寒生暮雨余村巷犬声如吠豹邻家灯影有归渔重阳酒熟茰初紫五栁霜清叶未疎卖赋虚名吾岂有向来多病似相如  

暮归书事  

竹溪萝径自幽清片片山衣细霭生薄暮园庐半烟火髙原禾黍正秋晴遥看緑酒悬帘卖未办青钱挂杖行新月柴门牛背笛澹云红树总诗情  

初春书事  

青萝小屋緑莎墙腊后梅花已试香一斗东邻买桑落千金北客问干将读书研破鱼生釜卧雪斋虚月到牀欲识溪头春几许新波新栁似鹅黄  

对雪  

老树荒村鸟雀稀隔溪茅屋午烟微黄云压地门深闭积雪满山樵未归一树梅花闲觅句十年湖海叹无衣钓鱼却忆披蓑客小艇寒江兴不违  

舟行书事  

沧江无数白鸥羣欹枕渔歌杳杳闻断港浅浮消雪水薄阴微敛防霜云鸡鸣渐觉人家近木落遥看浦溆分茶灶笔牀舟一叶布帆影里见斜曛  

舟中梦后月明江清怅然有懐  

月吐青山夜四更梦囘酒醒正寒生满空霜色白于雪绕枕江流细有声蚕茧纸新敎写字龙香火暖听吹笙少年塲上春游骑葑水桃花旧日情  

谷日感怀  

谷日条风喜及晴东臯南陇已春生少从劔客游三辅老傍田家卜五行衣食有端终嵗计江山信美故园情蹉跎十亩桑阴地慙愧花林鸟劝耕  

无题  

力薄慵梳十八鬟梦回谁与説双鸾鹅儿酒嫩堪成醉云母屏凉不障寒芳草都从行处长春山岂是画时残金鱼牋纸回文句昨夜灯前仔细防  

春寒  

重楼燕子隔天涯五栁阴疎未聚鸦十日春寒淹雨雪几畨风信到梨花横塘水长听莺处小巷泥深卖酒家多少朱门咽管沉香火底按琵琶  

梦后作  

酒醒天涯春几分緑琴惆怅昔年闻海棠无信作寒食梦雨何心入断云石竹短襦留半臂秋香小字记双文浔阳江上潮难到此夜花前忽见君  

春日有懐  

柴门春水浴沙鳬嫋嫋垂杨短短蒲花勒浅寒迎燕子雨将新绿入蘼芜焚鱼学士谁招隠放鹤仙人不可呼欲听黄鹂过桥去隔烟小鸟唤提壶  

晚晴简姚伯容  

曲薄斜扉带逺林鹁鸠啼彻昼阴阴雨催春色二分过水长桃花十尺深江上片帆斜日影天涯芳草踏青心料君闭戸焚香处道性知来为听琴  

仲夏闲居  

树底柴门不浪开松钗竹粉半青苔緑分田水新栽稻黄入园林已熟梅小艇送僧笼鹤去片云载雨过湖来夕阳山好诗难就夜合花前费讨裁  

周天球  

北归客至述懐  

脱迹风尘少自寛对君杯酒话更防去天尺五终非近行路寻常总是难解佩尚余孤劔在探囊不问一钱看泰阶星斗时时合防笔于今未易干  

## 御选明诗卷八十五  

七言律诗十八  

王懋明  

同鸿山公游吴尚寳水云居【`时吴复宦京师`】  

公子髙标抗俗氛翠微开馆坐氤氲回塘暗引荆溪水虚阁常蒸玉洞云花隠房栊春不去席依松竹画疑曛主人却有家山胜鹤怨空岩讵忍闻  

姚咨  

送人游句曲  

鳬舄鹤袍辞世纷望山峯下礼茅君祈年欲啖金光草好道宁披玉检文絶巘琳宫当日见上方清磬隔花闻山中倘遇陶景愿乞松风与白云  

郊居自遣  

前溪烟水路漫漫长日郊居性所欢老去自知防鬓改春归一任百花残闲寂寂晴丝绕髙树隂隂鸟梦寒  

学易由来谙物理惯将消息静中看  

岳岱  

暮秋游眺  

千里秋风防眺目孤懐落日共悠然村居缭绕寒原外人鸟纵横夕迳前山寺紫烟盘曲磴石梁黄叶拥流泉比因病肺时行药物色幽鲜一可怜  

陈鳯  

春夜阻舟尤村渡华子携酒见访  

盘谷春云覆竹扉夜船灯火宿霏微故人何意一尊共野渡不堪孤雁飞世路波涛浑不定客程风雨竟谁依重来应待晴芳好桞絮桃花满钓矶  

吴扩  

同华许诸君横塘舟中漫兴  

四月溪深花气微逺烟明灭闪晴晖桞条蘸水碧于染麦穗连云黄不稀防燕掠波分画桨片霞生雨洒春衣同舟况是髙阳侣汗漫三江未拟归  

姚兖  

寄懐朱宗鲁大医  

忆昔都城醉故人暌防二十四回春心随明月长飞梦目断停云欲怆神藏室书成周柱史丹箴笔纪汉宫臣何时得副还山望芝草琅玕共采真  

郑坤  

同王驾部游慧山题秋声小阁  

辋川居士共襟期小阁登攀欲暮时山色可淹今日酒秋声还忆去年诗闲云竹扫无留影老树藤纒不剰枝景物渐随人事谢隔幽鸟未曾知  

王叔承  

风雨泛太湖宿松陵长桥漫兴  

羣飞鸥鹭逐防防予亦扬帆赴杳溟洒鬓湖风寒气白打船风雨浪花青水边万树来江县云里双峯出洞庭七十二桥灯火乱野烟沽酒宿渔汀  

黄姬水  

登三山宿聼江楼经落星岗李白换酒处  

空岩香阁叩栖禅坐见归禽没逺天钟渡寒潮鼍峡外帆移芳草鹭洲前春江半是巴山雪暮岭全迷楚泽烟忽忆仙人换酒处飘零今古一凄然  

息园赏芍药得寒字  

浅白深红鬬合欢丝丝香雨昼难干直须一日三百盏无那东风十二栏水上新传锦字艳楼头长怨玉箫寒可怜春色随花尽留兴还应帯月看  

赋得长干桞  

春烟嫋嫋雨蒙蒙梁苑隋堤一梦中纎叶空怜半江水残丝犹怯五更风永丰园里情无限苏小门前路乍通寄语飞花好栖泊莫教飘荡恨西东  

张太学载酒同刘侍御彭秀才石佛院看芍药因怀龙湾徐太守  

山绕吴宫旧馆姓清江曲曲緑杨斜偶移画鹢同杯酒不道空门有艶花白日帘栊堪羃雾夕阳栏槛更添霞美人不见偏惆怅欲折琼枝感嵗华  

中秋集定慧寺时自金陵暂归  

共喜中秋河汉明东林坐见月华生青天不染金波冷古寺无人玉漏清竹柏空阶交藻影蛩螀深巷杂砧声故乡畨作思家梦此夜长安儿女情  

金陵寒食  

禁烟时节若为情春草芊芊春水生不挽人行惟路桞惯催花落是宫莺秋千影里娇嘶马醴酪香中白泛饧风雨满城愁旅鬓怕言明日是清明  

上已日石湖王百谷席上送童山人子明  

词客来游脩禊辰澄江十里緑杨津喜寻胜景酬佳节愁对青山送逺人水上传觞浮露气林间着屐借花尘吴台越峤同芳草无那明朝两地春  

落梅  

昨日看花花影重重来惆怅防枝空随萍半积芳池上学絮全飘画阁东秦陇迢遥悲夜月汉宫憔悴怯春风临觞莫恨凋零尽留得邻家玉笛中  

王穉登  

弢光庵  

浮岚空翠昼氤氲谷静人声寂不闻处处引泉遥接竹重重蹑石上千云山将秋色晴偏好海与江光逺不分欲对老僧谈半偈林间不觉又斜曛  

雨中游茅山  

碧殿隂隂倚翠微春寒云薄雨霏霏桃花石上开俱白燕子山中湿不飞入户青岚沾客鬓有时香雾见仙衣尘顔未受还丹诀玉阙瑶台何所归  

无题四首  

一朶千金泣露斜帘栊难防幕难遮吴王城上同看月伍相江边独浣纱杨桞名为离别树芙蓉号作断肠花旧时邻舍俱新主莫辨东邻是宋家  

昔日吹箫鳯下来如今鳯去只荒台劔分安得重归匣水覆难教再上杯倩酒禁愁何日醉待花消恨防时开无情最是间雨吹入空牀生緑苔  

芙蓉江上露凄凄杨桞楼前月影低燕入朱门藏不见马过花巷忆还嘶藕丝无力终愁断萍叶随流不肯齐信有银河千万里人间隔断路东西  

王钗中断两鸳鸯绣枕平分半海棠戯掷樱桃奁尚在学吹杨桞笛还藏红顔梦里将为石青鬓愁中易作霜锦字消磨鸿雁絶门前咫尺是衡阳  

天平道中看梅呈陆文  

新春日日雨霏霏雨后寻春愿不违花近翠微苔作树人行香径雪生衣折从野岸俱无主开入僧家尽掩扉谁似丈人能好事冲风踏冻不言归  

奉荅汝南公  

平津阁上夜题诗绣牍亲裁与项斯字比宫云俱五色情将禁桞共千丝防中携出香偏入马上看时月故随自是阳春元寡和莫言寒屋报书迟  

荅逺相公问病二首  

斜风斜雨竹房寒云里蓬莱枕上看愁过一春容鬓改吟成五字帯围寛书生薄命元同妾丞相怜才不论官泣向青天懐烈士古来惟有报恩难  

形骸土木佛灯前黄阁情深有梦牵喘似吴牛初见月瘦如辽鹤不冲天诗题半作逃禅偈酒价都为买药钱知己未酬徒骨立一生孤负佩龙泉  

舟中与建初话旧  

十载行藏半未齐闻君论旧益凄凄汗从何晏朱衣拭书觅羊欣白练题歌是竹枝容易和泪成珠子不轻啼干将已是徐君劔明日扁舟下剡溪  

赠顾杭州贞叔  

才髙谁识顾君平身着青袍世所轻杨桞不曽湖上看芙蓉元在幕中生马头云断家山色官舍潮连夜雨声流水白云心尽折丈夫辛苦为微名  

防稽道中  

江东名郡古无双处处青山照玉缸竹箭一流明客枕芙蓉两岸夹船清猿夏断稽山庙急雨朝平孝女江此地何须叹沦落买臣头白始为邦  

碧云寺泉上酌酒与朱十六  

云中流下不胜清石瀬溅溅只自平宛转浮杯人不醉潺湲到枕梦难成分厨已足千僧汲出寺能为十里声同是黄尘骑马客与君相对濯冠缨  

湖上  

鸬鷀荷叶满秋烟太液滹沱处处连碧浪半湖虽似镜银鞍十里不如船堤同隋苑能栽桞歌欠吴姬忆采莲不为无鱼思故国他乡风物本凄然  

至日懐诸太史陪祀南郊  

圜丘驰道草芊芊旷典重逢御极年圣夀长如南至日皇恩髙似北溟天葭灰应气迎邹律松籁含风入舜弦最羡翰林供奉客挥毫先进庆云篇  

玉皇阁对雪怀黄丈淳父  

雪后登楼兴未賖仙人香案挂寒霞帝京初暁浑如玉宫树先春已着花人意喜时消作水马蹄行处踏为沙黄公垆畔新醅緑游子如何不忆家  

长安立春日  

城上髙楼五鳯皇春云日日转年芳镂金作胜家家帖剪防为花树树妆太液池中波早緑昭阳殿里桞先黄陇梅消息无人寄断尽江南思妇肠  

送吴中丞之金陵  

建业青山是帝都暂劳开府握军符花间朱鹭铙歌曲江上黄龙水阵图玉节中丞新荡防楼船诸将旧平吴不知燕子矶前地容得陈琳草檄无  

溪上歩月简秦方伯胡侍御  

如海侯门路不通溪流寂寂雾蒙蒙谁家客许花间入何处樽能月下空敲散彩云钟隔水吹残王漏笛临风南楼酒伴东山侣半忆庾公半谢公  

新春感事  

信有清风不厌贫吹帘入幌转相亲红顔薄命空流水緑酒多情似故人服药难辞星入鬓闭门长与竹为邻黄金散尽真堪惜前日亲知是陌尘  

龙湫  

石潭寒水翠如苔日暮搴萝俯涧隈投绠漫言浮海出荡舟刚及隔岩回泉飞暗作千山瀑龙去先从二月雷不饮何须愁笑客桃花洞口未曾开  

乙未人日对雪简沈从先  

春隂寂寂最堪怜人日登楼雪皎然不肯共消唯白髪且留相映有青氊桃花玉勒看山骑兰叶银筝载酒船笑杀洛阳袁处士闭门终日只髙眠  

重游武林  

十年不踏西泠路此度重游感旧时杨桞忽惊枝尽老芙蓉应笑客来迟敲门月下僧犹在载酒亭中鹤未知明日南屏山麓寺壁间还觅旧题诗  

钱象先移居  

三年并舍接清言一日移家避俗喧僦庑桥边真隠士射潮江上旧王孙垂帘桞不遮邻巷盖瓦藤才隔对门此去墙东元咫尺相过莫厌倒芳樽  

送曹能始进士北上  

风流蕴借更才华年少成名乍起家银瓮清丝吴市酒竹炉纱防建溪茶车同潘令人人果笔似江郎夜夜花去觅江东二三子帝京明月醉琵琶  

赠长洲蔡明府  

廿年京洛羡飞腾此地重逢不负丞走马泥涂朝帯雪栖鸦官舍晚如氷桥边乌鹊非银汉坞内桃花隔武陵一枕黄粱俱莫问君依迁客我依僧  

雪中梅花  

二月春光雪尚飘看梅犹坐思无聊银花乱缀难分萼玉树交加莫辨条粉似传来容易褪香偏留却不同消一般飞入妆台里独让残英防额娇  

不渡钱塘简屠长卿  

东望钱塘去路賖鄞山鄞水隔天涯非闗云夜空回棹其奈炎蒸苦忆家短髻乌蛮簪茉莉轻衫白防绣桃花采莲亦有江南女何用扁舟渡若邪  

送蒋都防入蜀  

瞿塘峡口水初生都防楼船入蜀行地到益州皆沃野营开賨叟尽雄兵干云鸟道三千里挂树猿啼一两声欲卜封侯何日事成都市上问君平  

赠刘汝临  

刘郎才思长卿看帝里风光驻马鞍村过杏花春酒緑矶登燕子暮江寒湖平桃叶同衣帯雨熟枇杷似弹丸归去稽山当仲夏园林竹箭长千竿  

中秋日送钱象先游豫章  

西风征雁不堪闻病里题诗忍送君月与离樽今夜满秋将行色一时分匡庐木落山如黛彭蠡霜寒水似云公子西园賔客盛好陪飞盖共论文  

宣城友人移居白下  

南朝山色近移家朱雀桥通路狭斜宛水月从江树出敬亭云被苑墙遮横舟渡口寻桃叶沽酒村边问杏花闻道章台街畔桞不堪戱马只藏鸦  

送徐惟和还闽兼寄惟起  

未把并州作故乡送君重与赋河梁吴宫蟋蟀方啼月越国芙蓉未着霜賔从琴樽忘逆旅弟兄渔猎忆邻荘还家且説西堂梦细擘黄柑荐酒尝  

林纯卿卜居西湖  

藏书湖上屋三间松映轩窓竹映闗引鹤过桥看雪去送僧归寺帯云还轻红荔子家千里疎影梅花水一湾和靖髙风今已逺后人犹得住孤山  

王逢年  

登州酒楼留别  

枫树清霜恋客杯日髙京口曙烟开帆飞细逐通州下江影青浮北固来击楫闗心鸿不到登楼何事角频哀秋风黄叶平原里此去遥应首重回  

袁景休  

送沈嘉则游中原兼访戚将军  

中原此去欲如何把酒闻君慷慨歌道上霜寒逢白雁马前木落见黄河五陵烟雨秋难尽三辅风云气尚多记得少年曾学劔壮心犹日忆亷颇  

朱邦宪  

寒夜集家兄园居有怀唐光禄三丈  

骑马冲寒共出城一尊宵宴惬欢情棋声到树鸟不定池影入窓人倒行林满清霜山更瘦地留残雪月逾明天涯忽忆离羣客长落闻钟梦未成  

朱正初  

无题  

长干车马少年同此夕飜疑似梦中杨桞有声吹作笛梅花无数落随风春山尚鬬颦间翠夜月都消枕上红惆怅当时歌舞处夕阳犹照小桥东  

叶权  

感遇  

花暗重门燕绕梁珠帘髙卷郁金堂香云缥缈来青琐初日玲珑照寳妆蜀锦昼长铺翡翠吴绫春暖卧鸳鸯含情饮恨风流尽笑杀罗敷自采桑  

孙七政  

寄懐禹锡阿咸侨寓百花洲上  

萧然穷巷一茅庐却喜频回长者车避地不忘梅福隠移家还傍伯通居春风洲上花犹发夜月门前桞自疎若忆嗣宗长啸处岂堪回首重踟躇  

袁昭阳  

咏阳山草堂竹赠漳河岳山人  

草堂正倚阳山曲袅袅琅玕涧水浔风坞箨辞同藓碧云林梢长接空隂雨晴帘卷秋如许日午尊开暑不侵过客留连盘石坐求羊应许更攀寻  

陆俸  

送友游武夷  

秋来天外结幽期一月看山到武夷石壁负舟仙去后天风吹袂独吟时花深九曲烟霞寂月出千峯猿鸟悲我亦江湖从孟浪闻君长往不胜思  

除夕  

病抛簪绂风尘外老媿诗名五十闻华髪渐看青镜晓草堂重伴碧山云春归桞岸啼新鸟嵗晚江村帯夕曛独酌椒花燃柏子闭门空自叹离羣  

王延陵  

洪光寺同昆仑山人  

洪光髙阁杳林端缭绕防过锦绣鞍晓日乍开仙阙曙春云犹弄上方寒窓中猿堕青天影树里人行赤玉栏已分息机甘晏寂长安风雾任漫漫  

黄鳯翔  

坐涧石  

石榻苔茵倚翠岑临流坐乆落花深水涵逺岫千层影风送轻云一片隂狎鸟窥人如欲语幽萝对我共无心谁云海上蓬瀛隔咫尺尊前便可寻  

寄题东坞别业  

槎江一曲水云多竹坞荆扉拥碧莎树挂罗浮烟外月桥横沧海晚来波芳亭雨歇闲鸥鹭别沼秋深老芰荷我向江山遥骋望飞鸿近日少轻过  

大桞驿夜行  

长安云树渺苍苍嵗暮驱驰疋马忙日落暝烟迷野色夜来残雪帯寒光数声犬吠乡村近一径泥深道路长忽望青灯悬古寺迟回欲借逺公房  

岩前方亭小坐  

空亭谷口敞晴晖迢递层岩一径微翠壁丹崖开寳地寒花细草拂荷衣苔边云影僧频扫松下棊声鸟不飞选胜何须方外去浮生到此已忘机  

南溪泛舟憩黄大参溪馆  

棹歌泛泛向沧洲夹岸松隂为少留看竹方园还问主怀人雪夜独回舟风揺细缆天新雨潮涌空江月欲流渔父矶头垂钓罢可能从我五湖游  

沈一贯  

若邪溪独往  

编竹为船任所之髙低白石上滩迟水波不待春生后山色偏多雪霁时到处溪边怜谢客谁家村里问西施小桥野店人争席缥缈松烟入午炊  

对月忆家园  

月如银镜好当台酒与金波一色开乍似水南清磬发还疑天末故人来花间香雾蜂堪醸雨后闲云燕欲回芦笋正生梅子熟小池连夜长莓苔  

于慎行  

冬至南郊扈从纪述和陈玉垒太史韵六首  

圣后乗干奉帝禋日躔南陆协灵辰九闗肃啓天门钥万姓欢随御辇尘楼雪初融丹禁晓葭灰微动玉衡春虚慙珥笔亲文物实有甘泉赋未陈  

玉阑东畔画帘前到处常随豹尾旋圣代仪文今日盛儒臣雨露向来偏琅函赐锦驰中骑实鼎分餐出御筵斋室受厘应有问朝回犹恐夜深宣  

绛阙隂沉啓秘局銮舆肃穆欵真庭霜凝碧落天衣湿月上仙坛玉树青帝坐九重开万象云门六变走羣灵祠臣秉笏香烟里时向珠躔望景星  

绛节氤氲上太清紫烟缥缈冠层城鹓行不动瑶池影鳯幄微闻玉藻声律应一阳璇象转福凝五位泰阶平礼成回跸传行漏百尺华灯阙下明  

灯火薰天夹路旁属车旋处翠华张非烟拥盖璇霄丽若月乗轮御陌长十里香花连泰畤千门鼓吹彻昭阳皇诚已自通天贶万祀应知寳祚昌  

紫气葱葱绕禁庐南郊近日履长初皇王礼乐光前殿侍从声华满后车汉畤龙麟金匮纪周台云物彩毫书雄丈亦是乡人似齐客谈天恐不如  

馆课冬至斋居  

缇室灰飞晷欲长清斋仙馆坐焚香雪残楼阁虚琼树月出簪裾满玉堂笔望五云迎舜日心随一线入尧裳明朝负槖趋陪地只在瑶坛帝座旁  

在告书怀柬可天  

金门何事转愁予日见红尘上锦裾祗为思归常数雁防因多病欲焚鱼乡心瓦上三更雨客计牀头数卷书幸借自休聊闭阁文园从此卧相如  

病中遣懐  

三月孤斋斗室寒十旬休沐主恩寛闲翻药里呼儿晒细检诗筒借客看千里乡心芳草緑一年春色杏花残浮踪去住浑无頼行路人间信是难  

新都程君房寄墨数螺道中为税使所榷戏作志感  

客卿闻已渡江涔乌有何从间艺林楮国交游成落莫松侯封爵付销沉思但检张衡赋守黒空遵老氏箴为语中人休错误隃糜原不化黄金  

丙子二月初与经筵进讲纪述  

延英别殿倚平台问道恭承歩辇来讲席平依丹地转经函近对御筵开凝旒晬穆闻天语委佩从容列上台圣学方隆恩礼茂儒臣长此奉康哉  

丙子七月初侍日讲纪述  

内殿云深啓法筵隔屏初聼玉音宣宫臣举案趋宸幄阁相垂绅拱细旃壁影丝丝浮绣网籖头字字指瑶编氷兢祗惧终无补未觉身依尺五天  

丁丑三月上亲洒宸翰大书责难陈善四字以赐  

龙笺一幅日星光天藻昭垂自尚方乆向横经窥圣蕴还因纳诲奉奎章琅函想见仙毫动蓬室惊闻御墨香儒术承恩逢景运非同常侍漫登牀  

丁丑五月大旱雩祷上斋居御讲须赐素蔬一盒  

云汉忧歌嵗事艰桑林防祷圣心殚祈年不缀金华讲减膳犹分玉箸餐始见仙盘疑泛露却尝寳馔是调兰崇朝肤寸纡宸想霖雨应腾四野欢  

戊寅正月进讲赐大红织成叚衣一袭  

讲殿朝朝圣渥频赐衣又见出枫宸织成共识金梭巧贡到初开锦様新色借宫云红映日香浮仙佩暖宜春垂裳幸值轩唐理补衮无劳愧许身  

元旦赐门神挂屏葫芦等物嵗以为常  

节啓青阳嵗籥新金人十二画为神韶华自合留天府御气惟期洽近臣防胜仍分仙禁缕云屏况借汉宫春却怜寂寞扬雄宅门巷恩光接紫宸  

端午赐黄金艾叶银书灵符等物嵗以为常  

芙蓉阙下玉书宣午日恩颁侍从前寳叶光分仙岛月灵符香缀御炉烟嵗时旧自荆人记风俗曽经汉史传闻道宸游临太液龙舟鳯管画楼边  

八月十七日万夀圣节赐白金文币及镂金万夀福禄篆字银书黄朱灵符等物嵗以为常  

华渚祥开禁籞天恩光每觉近臣偏函加白壁来天上锦散红云出日边裁就灵符华舜旦镌成寳画记尧年衔恩効祝慙无补金鉴先时献御筵  

十一月二十九日圣母万夀圣节赐金币镂金篆字黄朱灵符等物嵗以为常  

长乐凝和婺彩光侍臣沾贶圣恩长璆琳内苑开银瓮云锦天机隠御香鸟迹呈书仙筭永龙文纪瑞寳符黄朝来碧落箫韶度内殿亲称万夀觞  

冬至恭侍庆成大宴  

南郊夜燎泰坛烟内殿朝开大庆筵两陛衣冠承湛露千门钟鼓震钧天亲瞻玉几云霄上乆泛仙杯日月边温防三传咸已醉欢声动地未央前【`宴中三奉玉音初云官人酌酒再云斟满三云饮干`】  

赐画面川扇  

九华防扇贡巴东午日承恩出汉宫云影金泥黄帕解花开寳绘玉函空擎来濯锦江头月动处披香殿里风自是君恩在懐防惟将皎洁矢丹衷  

赐鲜笋  

殊锡光生玉笋班曾从青简赋檀栾蒲筐乍解香盈座锦箨初分緑满盘一饭疑含仙禁雨三秋犹忆北窓寒慙无鳯实仪千仭祝有龙孙长万竿  

赐鲜藕  

芙蓉别殿晓风凉玉井灵根出水香荐熟方闻开寝庙赐鲜已见布朝堂氷丝欲断鲛人缕琼液疑含阆苑霜忆昨金鼇桥上望红衣翠盖满银塘  

赐鲜枇杷  

嘉名汉苑旧标竒北客由来是不知绿萼经春开笼日黄金满树入筐时江南漫道珍卢橘西蜀休称荐荔枝千里梯航来不易懐将余核志恩私  

赐鲜鲥鱼  

六月鲥鱼帯雪寒三千江路到长安尧厨未进银刀鲙汉阙先分玉露盘赐比羣卿恩已重颁随元老遇尤难迟回退食慙无补仙馔年年领大官  

丙戍冬至南郊扈驾圣母轸念天寒特赐姜苏杏仁一盒  

黄门飞鞚到天坛传道东朝赐讲官秪为甘泉劳扈从特从温室下盘餐调兰欲动先春色斮桂浑消午夜寒慈念殷勤知有望慙无一字罄衷丹  

丁亥二月奏进大明会典赐白金文绮宴于南宫仍给三代诰命  

九朝谟烈玉书藏祖徳宗功万祀昌汉代不须条故事周家惟用考前王颁恩内省温纶降赐宴南宫广乐张就里儒臣称最渥特烦三锡下龙章  

己丑六月三品考满荷防圣恩遣内使及门赍赐羊酒寳钞  

典礼南宫侍禁筵还因奏绩荷恩偏牢尊特遣中涓赐楮币亲从少府传漫拟恩华同八座犹将名字厠羣仙多慙兖职曾无补一卷牙籖十四年  

辛卯九月乞休得请钦遣内使赍赐路费寳钞次日又遣内侍赍赐白金文绮盖六卿日讲各有特恩也  

乞休十疏始抽簪勅使连朝出禁林偹物卿臣元自厚殊荣讲幄旧来深初衣已卷天机锦归槖犹函内殿金慙负宸慈何以报惟将丹扆效余箴  

送朱养淳太史册封周藩  

蓬莱阙下五云飞桐叶封函出帝畿汉苑花香随使节河桥桞色上征衣天临玉署恩偏渥星近银河夜更辉试向天津桥上望铜街无处不芳菲  

林景旸  

雨声  

暮雨空山掩竹扉若闻天籁一灯微漫随落叶临窓下遥帯疎钟度岭飞林静凄凄和玉漏岩虚歴歴中金徽那知惊破家乡梦犹有周南客未归  

泛泖  

澄湖浩淼接长天一岛孤浮塔影悬云外波涛开泽国镜中城郭想由拳数行鸥鹭依晴渚九防芙蓉隔暮烟便欲乘槎御风去此身如在斗牛边  

富阳晓望  

席挂天风出富阳江流曲折溯洄长谯楼山耸晴曛丽雉堞云连宿鸟翔防处菑畬收晚稻万家碪杵倍秋光更劳地主能相送直到桐庐夜未央  

张位  

江天阁  

片帆烟雨暮潮间山在江心楼在山波影垂寒新石塔钟声破寂旧松闗好峯当面雪明灭流水何情客往还树外夕阳城市近喧闻车马抗尘顔  

范谦  

游洪阳洞  

絶壁攀萝一窦穿洞中虚豁敞壶天青莲倒插浑无地玉笋长生不记年游客漫寻烧药处山童犹识种芝田为逢贤令双鳬舄蹔借云窝半日眠  

邵陛  

过拜将台懐古  

千载遗踪表故台残云缥缈夕阳开三川佳丽兴王地百战勲名大将才此日江山空草木当年壁垒半蒿莱登临不尽英雄恨风急寒沙过雁哀  

朱孟震  

春日金沙寺访罗孝亷元我  

春水金沙是旧游春风黄鸟况相求马啼一迳穿云入花气千林帯雨浮词客雄文巴蜀檄故人清兴剡溪舟草堂踪迹今犹昔好为狂夫十日留  

谒张桓侯庙  

英姿飒爽气雄哉恍惚晴霄风雨来一代君臣元伯仲千秋祠庙倚崔嵬乾坤已限三分业熊虎空懐上将才正是云安春月夜杜鹃啼彻不胜哀  

龚勉  

送王防泉武库出守永州  

仙戎政擅才名简命熊幡向楚城车骑旧曕司马节防帷新识使君旌九疑南接湘江逺五岭东连粤路平遥想行春风日好瘴烟消尽百花明  

张一桂  

送张明成翰撰奉母还江西  

防年槖笔侍承明奉母潘郎暂此行宫锦昼归夸戏防江鲈秋美足为羮孤帆帯月揺鸿影落叶随风作雨声我亦慈亲乡思切那堪回首大梁城  

送王蟾芬同年入闽  

绣服承恩下玉墀使君南去独褰帷寒云雁影天涯逺驿路梅花嵗暮时把袂且沽燕市酒逢人须寄幔亭诗可怜旧日瀛洲月又向樽前照别离  

蔡文范  

游南岳  

缥缈仙台紫气浮烟笼玉座俨垂旒地包荆楚标南纪江合沅湘向北流牲帛千秋周祀典衣冠五月舜诸侯尘縁未断慙仙骨金简云书何处求  

赤帝髙居小梵天众峯罗列拥阶前秋经絶壁风雷起【`有风雷洞`】醉倚双台日月悬【`上有望日望月二台`】谁道人骑黄鹤去我今寒抱白云眠莫言此夕非冲举已隔人寰丈九千【`志载祝融峯髙九千丈有竒`】  

顾大典  

朝谒  

佩声隠隠歩委蛇天乐初传曙色低一命乞为秦博士十年重见汉官仪清时幸际风云防华衮新瞻日月姿犹忆先皇亲御极曾将三防献彤墀  

送张郎中守出辰州  

分手风烟怅旧游且慿樽酒暂淹留愁来欲拟张衡赋君去真同郭泰舟征斾逺从三楚没离心先逐五溪流欲知何处懐人切云白山青独倚楼  

秋日同华水部登宣武门城楼  

缥缈层楼四望开五陵草色对衔杯寒衣未受清砧急暮角频吹朔雁来汉阙晴光连睥睨秦闗紫气接蓬莱登髙正尔逢萧瑟落日懐归赋自哀  

五云道中懐故园兄弟  

千盘石磴回谁攀疋马遥从鸟道还涧草暗侵池上梦林花聊破客中顔飞泉喷壑虚疑雪宿雨蒸岚不辨山十载刀头心已折浮云回首是吴闗  

沈位  

中秋  

秋光长与翠华连况是中秋更可怜城阙影髙云里见芙蓉露冷沼中妍谁家笛防江南曲防处鸿飞塞北天此夜清辉应莫负人生能见防回圆  

张镗  

寄艾和甫谪戍西宁  

荆南偶接故人书为悉闗门近起居万里独看营外月孤身谁念釡中鱼辞刘徐庻心元苦折槛朱云愿不虚秦地日聴边塞曲楚歌相和调何如  

钟庚阳  

刘在南直指迁郴州余亦谪守广徳同发潞河投赠  

绣衣使者下兰台愁説双旌潞水开自是圣恩寛逐客却从谪宦见仙才山过衡岳孤帆转路入潇湘雁影回余亦南行赋归去秋风天末幸追陪  

陈允升  

秋栁  

陌上寒烟销栁条防株残缕况飘飖章台旧梦羞蛾黛绣阁深歌怯舞腰驿路秋髙忘折赠灞桥月白怨征轺封侯莫遣还相忆来日东风信未遥  

刘克正  

春雪  

乍觉轻寒薄太空冻云舞絮一宵同防穿帘幕浑成雨飞入园林不待风万里江山春寂寞九重宫阙玉玲珑仙郎天下闻髙调一曲谁能和郢中  

刘元震  

月下聼琴  

明河澹月挂疎林此夕张君緑绮琴一曲正堪清夜聼防人先动故园心寒催兎杵霜前响静爱龙唇下吟流水髙山意何限遥遥天路彩云深  

吴中行  

潞河旅懐  

拂防归来意豁如故园生计岂应疎门前已少相过辙架上仍多未读书暮雨苔痕封僻径夕阳山色满精庐隔湖二顷沮洳地筑土疏泉学种鱼  

冯时可  

赠梁叅军  

共説梁鸿杜徳机归来八十隠蓬扉身如老树霜中挺官似春花梦里飞山墅田腴收稻早里门江近得鱼肥何时握手星岩侧剪韮开尊共夕晖  

端州秋夜  

端州物候似江东雨后烟氛万里空傍郭潮生荔浦月虚堂香送桂枝风城临石室来霜鹤路近星岩曳彩虹银烛清尊应自赏中朝谁念一衰翁  

禹锡山居得深字  

水曲山围幽且深茅斋窈窕杜招寻寒淙漱壑飞清响宻霭生林结翠阴浄洗六尘除绮障卧逰八表旷虚襟炉香茗椀能消日一任间阶苔藓侵  

嵩山  

苍然岳色厌天中隂壑阳崖望不同逺水如云浮落日飞泉似雪舞回风石牀梦醒羣魔伏金地心开万镜空谁可入林相把臂朗公今在玉溪东  

金山寺  

楼台傍水淡秋客寒影涵来翠霭重地控海门千万里江浮天柱一孤峯腾空白浪惊栖鹘出洞隂云起卧龙壮观生平曾更防维舟徙倚聼烟钟  

刘伯渊  

园居  

松际茅檐隔小桥水濵穿圃亦通潮得闲独坐翻书卷有客相过慰寂寥方竹嵗深裁作杖大壶霜落剖为瓢年丰饱吃青精饭莫问仙山路近遥  

梁岳  

暮春燕京懐归  

长安春尽落花多越客思归意若何节序防从愁里变家园频向梦中过西京形胜雄三辅北雁音书隔九河燕市酒垆堪取醉莫将留滞起悲歌  

李应征  

送康元龙还闽时归自海上  

书生尊爼笑谈兵幕府还闻倒屣迎九塞昔曾驱马度五湖今许放舟行海天云树无诸国客馆莺花檇李城莫道倦游归计拙春风意念倚门情  

重送万和甫还江西  

去嵗今年雨度回寸心遥指白云隈城头击鼓天未曙江口候潮正开望望美人南国逺凄凄孤雁朔风哀明朝此地看山色愁絶还登百尺台  

姚舜牧  

落山石  

一径斜通石洞幽危梁曲磴是仙游禅闗云拥千年树野艇星浮数防鸥莫道迷津能进棹须知大壑可藏舟海阳处处皆蓬岛何必昆仑十二楼  

林章  

暮春登燕子矶懐古  

杨子江南燕子矶杨花燕子一时飞六朝人物空流水两晋山川尽落晖草色逺迷歩去潮声暗打石头归倚阑天际春三月惆恨东风动客衣  

吴门秋日送族人南还  

百花洲畔木兰船杯酒西风思黯然客似长卿游已倦人如小谢别堪怜江城暮色初回月野树秋声尽入蝉明日姑苏台上望片帆落处是南天  

赵南星  

燕子  

渐见年来燕子稀香泥何处恋忘归竹亭草阁帘虚卷树杪云边影乍飞社日屡看时节爽旧巢忍与主人违萧条景物殊畴昔叹息林中事亦非  

李化龙  

秋日饮张司理  

闗河秋色晚苍苍江畔逢君更忆乡海内弟兄多意气天涯云物总凄凉三山木落啼猿急八月风髙旅雁长此夕灯前尽醉故人明日棹相将  

登医无闾山  

天柱髙标九域东振衣万里受雄风云烟低拥黄龙府日月髙悬黒帝宫截海帆樯来徼外防秋士马下回中分明半壁归撑柱合有明禋礼上公  

邢侗  

用韫学士待命长山许枉泲园诗以奉迟  

系节曾同雪夜欢别来翻觉防时难愁随南陌暮云逺梦落东风春雨寒病里书从前夕寄酒边花是异乡看即今圣代思公等一为苍生起谢安  

送济南赵太常起家大京兆  

三辅风烟傍紫清征书十道及躬耕起家杜曲新京兆入对齐川旧伏生箧里残荷留野服马头斜月引王程太常不忘玄都观重问繁桃醉玉笙  

寄徐茂吴  

摄瑑江城事已非宦情原与世情违归来负郭无田宅到处寒波有钓矶啼鸟似闗愁客语乱云如曳故人衣知君词笔频年健防向秋空咏落晖  

秋日百谷以其羣从见存把扇对酒漫赋寄懐  

爱弟邻荘意气雄托将书札反秋风乍抛渔猎游初薄才隔池塘梦已工狼籍素纨霜杵色绸缪香露菊花丛相看两地成追忆练影云封入望同  

范涞  

浣花溪  

百花潭接浣花溪饶笑堂开傍水西新绽夭桃微帯雨轻飞桞絮半沾泥寻芳力倦年非壮懐古愁多日欲低回首白云家万里深林偏喜杜鹃啼  

邹迪光  

中秋虎丘纪胜  

琳宫十二夜生光车马阗骈选佛塲水月竞邀罗绮色栴檀都作麝兰香林间度曲乌栖急石上传杯免影凉金虎髙坟胜游地玉鱼银海正茫茫  

雨后上湖心亭待月  

雨过澄湖一掌平翛然人似坐瑶京丹梯刻鳯临层汉翠栋衔蜺截太清灯火寥寥天宇阔香波闪闪月防生谁歌一曲沧沧调能使尘心想濯缨  

沈璟  

酬泽民见怀之作  

何来双鲤汉江头江水西南万里流髙枕青山家负郭开襟白日赋登楼洞庭叶下孤云晚梦泽寒深五月秋珍重芳兰堪作佩湘臯揺落不须求  

韩子祁  

烟雨楼  

层楼百尺防空蒙东指蓬壶一苇通春雨自添湖上碧晚霞轻抹浪头红万家烟火浮天外午夜星辰落镜中醉坐渔矶还独酌却将鸳渚作鳌宫  

沈懋学  

次别曾直乡太史  

年来多病检方书梦入双溪把钓余贾谊岂能收涕泪嵇康元自愧麤踈飜愁草色春将晚却笑桃花锦不如恋别可堪风雨夕江天掻首坐踌躇  

## 御选明诗卷八十六  

七言律诗十九  

冯琦  

游广福寺【`山有仙人处`】  

对削双峯小径开丹梯翠壁转萦回空香缥缈诸天下秋气萧森万壑来青草断碑余古洞白云残局冷仙台山僧野老堪同坐海鹤汀鸥莫浪猜  

秋夜独坐偶成  

丹鳯城西小苑开夜深清露冷苍苔寒星歴歴疎萤度落木萧萧候雁回凉雨乍收云满树碧天如洗月临台中宵不掩双扉卧恐有相思命驾来  

家君之官和州  

乡心惆怅白云飞一问邮程泪满衣羇旅孤臣从此去京华游子欲何依残霞天落濡须水明月江空采石矶别后防时书信逹只愁秋尽北鸿稀  

邢太保破倭功成以大司马筦留钥过家省觐太夫人  

云霄汉阙颁新命丰镐周京奠旧邦九列独髙苍玉佩六师争拥碧油幢横戈絶域春浮海击楫中流夜渡江圣主忧先根本计留侯筹防况无双  

邹元标  

山行闻鸡  

亭午荒山闻逺鸡孤征遥向夜郎西分违怅望飞云乆起舞愁惊落日低逐客马前春寂寂王孙天畔草萋萋思乡故国情无限回首风烟路防迷  

草堂杂兴二首  

柴扉恰对玉屏峯环合千峯翠万重晓映明霞侵薜荔秋悬白雪防芙蓉临池自种先生桞巢鹤宜栽处士松借问当年游宦者防人曾此蹑髙踪  

坐拥柴扉乆不开村园委巷自徘徊渐看细草循阶长已见红云拂槛来闲极防寻陶令传情深犹忆杜陵杯吟成信歩翛然处索笑庭前防树梅  

晚适  

城外青山列画屏城头返照树冥冥行依曲圃花沾防望入孤村竹倚亭一片好风来芰沼半湾新月到柴扃东臯薄暮钟声动愁聼归鸦落晚汀  

陆可教  

陶山幽栖寺  

万山回合隠招提闻説防夷旧此栖三防早知能霸越千金何意复居齐人寻古洞穿云入木落层岩聼鸟啼欲向山僧论往事五湖烟櫂至今迷  

严一鹏  

清明日贾弘庵栖隠园社集  

春风吹拂桞丝斜佳节相携感物华共有锦囊题白雪未须金管劝流霞人行磴道初如蚁日落湖帆尽载花散歩踏芳归任晚城南犹有未栖鸦  

冯梦祯  

方伯文明府招游溪上  

春山郭外绕澄溪放鹢中流绮馔齐树色尽滋青嶂雨莺声不断緑杨堤危梁截水平飞瀑复阁淩空半入霓极目乡闗云雾里此身已在万峯西  

徐桂  

咏新桞二首  

掩映朱楼防曲池霏微芳树早含滋枝枝水畔才舒眼叶叶风前乍展眉未许漫天轻作絮且教拂地有垂丝征人逺道那堪折休共梅花篴里吹  

条风一夜乍回枯黛色和烟半有无灞柔条堪系马白门疎影不藏乌楼头寒映罗衣薄曲里风惊紫塞孤春水渌波春草碧等闲芳嵗莫教徂  

朱维京  

飞虹桥  

鲸海遥涵一水长清波深处石为梁平铺碧甃连驰道倒泻银河入苑墙晴緑乍添垂桞色春流时泛落花香微茫迥隔蓬莱岛不放飞尘入建章  

陆懋龙  

湖楼雨集  

不量晴雨便称巵雨过楼头别一姿画壁云香从座起筠帘风影逐波移歌残烛灺春衣怯语杂觞飞夜漏迟帯湿管箫疑半咽城乌啼上隔墙枝  

傅光宅  

春日花下有感  

江月江烟望白门春风春雨自黄昬年年杨桞无消息夜夜梨花有梦魂苏小香车松下路莫愁芳树水边村缄情欲寄双飞燕肠断回文是泪防  

冯大受  

回澜台【`在郡城之西先祖廷尉公筑砥柱中流一郡之大观也`】  

平芜漠漠水目送烟霞万里清小雨挟云归断岸乱帆拂桞渡孤城江衔睥睨寒星没海近楼台霁色平独立中流雄砥柱令人俯仰寄深情  

夜雨舟中不寐  

雨帯秋风秋思生孤舟旅泊梦难成尽添玉漏今宵永直把银河一夜倾起坐不禁篷底湿挑灯聊得烛花明无端忽过天边鴈嘹呖愁闻三两声  

秋水  

气爽髙秋天地清方诸应候百川平寒揺梦泽流云影冷浸潇湘夜月明一色混涵连碧落三山浩渺接蓬瀛那堪极目蒹葭外忽漫怀人感自生  

客中九日  

帝城佳节又重阳聊为登临一望乡万里髙秋来爽气千山寒碧洗浓糚丹枫江上飘霜冷黄菊尊前对酒芳正忆茱萸兄弟会忽惊归鴈两三行  

黄克纉  

将出都门和沈王见怀韵  

平台趿履忆当年榆荚杨花四月天授简緫惭枚叔赋躭诗独记楚王贤寒嘶匹马春明外晴落孤鸿魏阙前南去防州千万里蓟门章水各风烟  

许纲  

丁酉再告  

多病年来不耐官柴门桞色意中看偏于莼菜思张翰自分围棋老谢安长日生涯惟防易故人书问且加餐画溪烟雨春蓑緑重与君王乞钓竿  

余寅  

送包明臣之任潮阳簿  

七闽路尽是潮州莽荡风烟涨海头溪洞水腥常作雾桄榔叶暗不知秋琵琶洲畔蛟为窟甲子门前蜃是楼只有罗浮山色好萧斋长得破羇愁  

杨于庭  

赠李脩吾转南祠部  

见説君王已赐环金陵亦在五云间两都争识神仙吏三礼仍居侍从班伏枕乡心悬碣石挂帆秋色照钟山谢公墩上重回首絶代风流尚可攀  

章嘉桢  

立秋后一日张家湾访元采曹长于胡氏园亭  

昨夜秋风一叶传潞河风物晓澄鲜雨余沙白垂疎桞云际天青集画船闲向园林寻旧侣坐谭骚雅聼鸣蝉芳尊曲沼幽香逺忽忆江南唱采莲  

朱国祚  

闻蝉  

燕台歇雨荐凉飔吹送蝉声满御墀清影不教尘外见长吟先入禁中知上林气暖枝堪托仙掌秋髙露复滋抚罢五弦聼渐逺空庭疎树午隂垂  

徐五脩招游九峯三之胜晚过斜塘赋此  

月落风微何处钟斜塘岸岸桞惺忪疎星数防布棊局宿鸟一羣冲钓潮水渐生黄歇浦野花齐放陆机茸故人拟赠丹砂诀商榷栖山第防重  

自北鴈荡逾南鴈荡观龙湫瀑布作  

灵域岧嶤隠不知中藏七十二峰竒披衣正在烟深处到面初无雨歇时谢客未曾经蜡屐贯休已后少题诗洞天只恨流传晚莫覩虫书鸟篆碑  

刘应秋  

送林仰晋謪茶陵  

夕郎抗疏出金扉万里衡阳一鴈飞世路何年迁客少圣朝今日谏书稀黄陵雨暗连青草岳麓云深湿翠微千载汨罗人不见寂寥心事更谁依  

叶向髙  

送林客部南归  

防年共逐帝京尘此日那堪别恨新画省风流传谏草黄扉事业媿丝纶故园载酒宜清昼客路聼莺属暮春君到里门应北望长安犹有未归人  

冯元成招饮吴阊新第井游西山  

胜游今喜到姑苏千里相期兴不孤双屐时从香迳度短筇还倩白云扶空山草没支公寺落日波生范蠡湖此地招欢难别去夜深犹自聼啼乌  

方应选  

春闱登明逺楼  

绮楼百尺倚云开矫首河山爽气来露拂金盘仙掌动月侵银榜夜珠回青藜故傍三台映防笔争看五色裁燕市只今多骏骨春风紫气满髙台  

嘉树林聼鼓琴  

十里风烟结紫岑千年嘉树自成林白云不碍拏舟路红叶犹余覆殿隂冐雪偶乗王子兴聼琴还解頴师心清宵寒气淩孤榻最爱松闗闭独深  

赠醉茶居士  

山中日日试新泉君合前生老玉川石枕月侵蕉叶梦竹炉风软落花烟防来直是窥三昧醒后翻能赋百篇却笑当年醉乡子一生虚掷杖头钱  

赋得潮平两岸阔  

晓风初静浪花轻十里晴川一望平蛟窟夜寒云黯淡蜃楼烟散月分明钓矶半入芦花影渔笛遥连沙鴈声却爱茫茫秋水色羊裘何处不逃名  

姜应麟  

秋懐  

卄年投老此山丘倚杖闲看水独流万树秋声连断峡一天凉雨过层楼因题枫叶开诗卷为访芦花上钓舟日静衡门无剥啄忘机惟得伴沙鸥  

于若瀛  

雨宿潼闗  

明灯虚馆凄清夜细雨萧萧乱客肠秋入闗门悲鼔角年来驿路老星霜家临济水菰芦白垅接南山黍谷黄千里故园愁阻絶梦还京国亦他乡【`时寄家京邸`】  

寄隠阁春兴  

小阁逶迤近水渠萧条不让野人居惟将药裹供多病不为花飞忆敝庐嬾散江边清梦稳交游天上故人疎亦知衰晚甘沦弃世事浮云任卷舒  

徐学聚  

夜宿日观峯禅房  

岱宗面面削芙蓉时有卿云出汉封杖屦中天干象纬风烟下界起蛟龙河流旧绕沧溟逺练影斜悬紫翠重夜半石牀天籁发梦中错认景阳钟  

来三聘  

解闷  

春风吹暖百花新院麴香浮竹叶春今日酒今日醉一年花老一年人浩歌聊借莺为管醉卧何妨草作茵髙兴未阑天欲暮携壶帯月问西邻  

朱长春  

登金山  

云亭中峙最髙头俯出晴江万里流夕日半窓孤嶂回人家两岸暮烟秋禅宫晋代丹青旧诗碣唐人苔藓留无限登临怀古意海门风落使人愁  

漫题楼壁  

南髙峯底磵西楼借我停居作卧游山塔浮云当落照寺门古石隠江流雨中满地收秋果日下邻家放晚牛樵唱僧钟行处是烟露丘壑正堪留  

移家四首【`录二首`】  

翠竹新栽映白沙碧湖深处是吾家欲逃城市移居逺颇有山林发兴賖野鸟乍过窥几席邻人相见馈鱼虾蓬蒿不少扬雄宅翻喜门无载酒车  

桑青杏白野田香浴鹭飞鳬暖渚长画艇春游山霭霭云帆时度水茫茫一尊行乐依花坞双鬓偷生托药囊便与妻儿成避世他时鸡犬即仙乡  

徐三重  

途中除夕  

故国愁心对落晖漏声忽报嵗华归寒梅残梦随江月古道征尘上客衣北极遥连双阙回南山回望片云飞髙堂此日嗟游子清夜犹怜独倚扉  

春雨  

春来江畔雨初霏逺树和烟接翠微新草忽惊侵去路暗尘无复到征衣山围故国浮云暮路入寒塘杨桞稀愁对梅花一回首漫依归鴈却西飞  

汤显祖  

卧邸寄帅思南  

卧病髙斋倚葛巾陌头何地着清真昼长门簿添过客夜短窓纱减侍人西郡酒泉那可乞南城冰井复无因惟堪梦里期心赏竹箐花溪过酉辰  

即事寄孙世行吕玉绳  

平昌四见碧桐花一睡三餐两放衙也有云山开百里都无城郭凑千家长桥夜月歌携酒僻坞春风唱采茶即事便成彭泽里何须归去説桑麻  

遣梦  

休官云卧散仙如花下僧残过客余幽意偶随春梦蝶生涯真作武陵渔来成拥髻荒烟合去觉搴帷暮雨疎风断笑声月上空歌灵汉与踟躇  

送刘参藩寄门东莞覃见日卢海畴诸子  

曲江春老赋停云病浅临风一送君暂有公荣宜对酒那堪孙楚即离羣髙餐露菊逢秋尽细语霜钟入夜分更折梅花问耆旧罗浮清隠最相闻  

送费师之寄兆卿  

未须裘马去翩翩风物名家自俨然数幅轻罗留结字一杯芳草寄题笺青衫客散河桥桞暮雨春归寒食天定向林间呼小阮荷湖新着钓鱼船  

黄居中  

有渚轩宴集用韵荅潘景升轩以顾渚茶得名余与景升不善酒而有茶癖故云  

独醒慙逋酒债频随君啜茗坐花茵酒楼邀月人怀楚茗渚抽芽鸟报春【`顾渚山有鸟唤春来去采茶人呼为报春鸟`】话到丁年惊逝水歌翻子夜动梁尘犹怜掷果当年客日日江皋赋洛神  

薛三才  

春暮花圃即事  

退食闲亭自委蛇慿轩忽漫问花期韶光已过九十日阑药才舒三两枝乍和酒香风细细长留春色景迟迟看来最是牵情处嬝娜晴丝百尺垂  

何乔逺  

湘南杂兴  

桂林秋色满清湘天畔登台百粤长南入交州多薏苡东来海国有扶桑云浮衡岳窥三楚风驭罗浮限五羊鸿鴈稻粱无信息不知何地望江乡  

袁宗道  

游百尺泉  

青嶂岧嶤赴郢东寒泉飞处郁嵸巃诸天晴洒千林雨六月凉生万壑风小入傍崖惊浴鹭斜穿曲涧挂飞虹片时徙倚翻成惜只恐移家去此中  

春日闲居  

人间何物度朝昬嬾性新来更厌喧除却跏趺惟饮酒才闻呵殿便闗门虚窓月上摹松影尘榻僧来印衲痕独有盆梅嫌寂寞故舒丹蕊照清樽  

读李洞诗  

不才敢拟子云索米金门又一年风味渐随双鬓减天真犹仗一尊全破冰滴砚晨笺易扫地安单夜坐禅闲洗磁瓶烹岕茗故人新寄玉山泉  

雪中共惟长舅氏饮酒  

盆梅香里倒清巵闲聼羣乌噪冻枝饱后茶勲真易防雪中酒戒最难持炉心香烬灰成字纸尾书慵笔任欹共话当年骑竹事如今双鬓各成丝  

袁宏道  

郊外水亭小集三首【`录二首`】  

山自萧森涧自寒却怜胜地在长安桐隂恰好当窓覆桞色终宜近水看已倦呼儿犹问酒不情逢客强加冠湘江亦有幽居处多少芙蓉忆钓竿  

幽篁戛戛坐来清懒慢都无对客情戏水鸥雏分浪出趂巢乌母曳枝行堂前羯鼔人三爵花下弹棋鸟一声红药青轩如梦里防年尘马头生  

别王百谷  

河上清霜鴈字斜西风匹马又天涯锦帆泾绕郎官舍冠子桥通处士家好事每供梅月水清斋长试谷前茶东邻不是无姝子眼底何人解浣纱  

皇甫仲璋邀饮惠山  

东风吹水浴平沙鸂鷘鸬鷀满钓槎去日翟公犹有客到来潘岳已无花谿鳞唼雨层层浪山碓舂云处处家白石青松如画里临流乞得惠泉茶  

和萃芳馆主人鲁印山韵  

爱看幽鸟曝新阳每遇嘉隂即到觞尽日竹烟消酒去有时莺语入帘长春塘雨过波纹乱花坞风回蝶翅茫行到碧桥深桞处一帆凉月满吴航  

桞浪馆  

徧将蓝沈浸春顔风桞鬖鬖九尺鬟鹤过防回沉影去僧来时复帯云还闲疏滞叶通邻水拟典荒居作小山欲住维摩容得不湖亭才得两三间  

托龙君超为觅仙源隠居诗以寄之  

云石村中且卜庐慿君为买一峯余全栽芝菊为疆界尽写云岚入劵书门对仙童浇药地巷通毛女浣花渠闲中每爱天台去好与刘晨间屋居  

乆雪忽晴喜而有作  

残花残木緫精神才见寅年一日春桞态美如新栉发山容亲似逺归人闲追老衲三余辈更踏冰池五六巡江郭早须骑马出旋呼稚子觅头巾  

别龙君超君御兄弟  

青鞋不破武陵春归去西风一面尘荷叶山头闻杜宇【`余村居名荷叶山`】桃花源上别秦人深村稻熟泉当户废苑茶香寺作邻可是无花无地主秪縁无计得分身  

归来  

归来兄弟对门居石浦河边小结庐可比维摩方丈地不妨扬子一牀书蔬园有处皆添甲花雨无多亦溜渠野服科头常聚首阮家礼法向来疎  

袁中道  

同减顾渚谢在杭秦京避暑天宁寺树下  

槐隂竹影乱禅牀弹指飚风满院凉乱石生云迷海岸疾雷驱雨过江乡竒峯忽散天如拭晚日重来树有光乗兴共移池上酌藕花泣露散幽香  

南阳邸中饮同年罗子  

一声残滴下疎杨和露和烟浣客裳驽马无心游宛洛故人相对是潇湘春来药裹闲花事雨后蔬盘照酒觞屈指罗含居渐近丛兰开处满山香  

小竹林赠别傅叔睿  

鹿牀深处且从容吾子风流不易逢张绪通身如嫩桞谢郎五字似芙蓉月来池上花光浄雨过园林竹露浓若使前生非大士如何一见问空宗  

得胜门净业寺看水同黄慎轩兄弟  

南人得水便忘忧两日三番水际游花露沾衣浓似雨潭风着面冷如秋拖莎帯荇流何急掷鴈抛鳬浪未休天外画桥桥上桞秪疑身在望湖楼  

投赠太保蹇令公三首  

天家锁钥重渔阳亲遣元臣镇塞荒白羽扇中麾属国青油幕底拜降王莺花暖送千门雨介胄寒生六月霜身事累朝闗社稷中宵私语跪焚香  

塞北重欣借防君琵琶曲里奏功勋校书百帖髙连屋种桞千行翠入云鲁国到门诸弟子渔阳回席旧将军太平销尽干戈气闲却袁家倚马文【`太保曽督学山东`】  

屹然全似鲁灵光虎跱龙蟠狐兔藏处世心同羊叔子立朝嵗比郭汾阳止将文酒销戎隟懒把笙歌贮画堂拟报国恩归未得梦中常到午桥荘  

渡黄河  

如雪寒沙千里平猛风虽尽浪犹惊草经青女全无色鴈过黄河别有声骑马乆无浮宅梦倚篷忽动荡舟情可怜广武山常在寂寞谁知竖子名  

由芜湖入新安道上  

春水平田鹭一羣黄花陌上野香薰若为雨霁犹屯雾緫以松多易染云洞拂古莎来鹿女原留新迹过山君马蹄闲踏萧森影夜月朝曦两不分  

沈瓒  

郡中寓楼咏怀  

椀茗炉香手自持林光草色共含滋交游渐断难忘酒风雨虽多不废诗客舍食鲂花落后新泉烹笋燕来时何妨长作楼头主无事偏于懒性宜  

张君为余貎小像二一野服一冠裳皆肖戏赋一律效长庆体  

荷衣芰制旧丰神束帯簪冠自主賔賸有丹青称独步顿令形影共三人若为浓笔兼枯笔莫问前身与后身欲识生平丘壑意请从阿堵辨吾真  

梅花诗  

隔坞亭亭趂水斜纸窗云暗竹交加月痕隐约还添影风信颠狂每妬花幽意半销春草岸残香分入午蜂衙千回绕树吟诗立西日林中对浦沙  

徐熥  

旅次石头岸  

石头城下水微茫回首乡关驿路长步烟波连断霭秦淮云树隔斜阳秋髙落木迷村舍夜静寒潮到女墙客里愁心已如此一闻南鴈更凄凉  

送邵武李太守擢宪滇南  

昆明池水静无波拥传新从僰道过开府定能寛汉法采诗曾不废蛮歌趂墟滇客龙名市纳款蛮王象渡河他日勒功留片碣防苍如黛石嵯峨  

徐  

宿邓汝髙竹林山庄  

精庐遥结翠微间借得云窗一夕闲流水断桥通古路斜阳残磬下空山犬声似豹闻茅舍萤火随人入竹关桑柘满村堪寄隐与君吟卧却忘还  

旅次石头岸  

缥缈孤城见石头长怀云水自悠悠孤村栁色连荒驿两岸芦花隐钓舟残月微钟京口夜澹烟疎雨秣陵秋客中不尽怀乡感南鴈一声双泪流  

过荆屿访族兄文统逸人隐居  

踪迹经年懒入城满村麻苎緑阴晴蝶寻野菜飞无力蚕饱柔桑齧有声半榻暮云推枕卧一犂春雨挟书耕清髙学得南州隐不忝吾宗孺子名  

送林吾宗之金陵  

青丝游骑踏春芜二月王孙入旧都栁色东风村店路杏花微雨酒家垆断桥野草寻朱雀古碣荒苔辨赤乌挟得红妆歌子夜寒潮双桨莫愁湖  

巢云院  

石势参差若累成夕阳斜照海波平苔封古路花深合树隐悬崖叶倒生入院乱穿云影去上山遥逐涧声行巢居隐士知何代千古无人记姓名  

芦花  

江畔洲前白渺茫萧萧摵摵鬬秋光轻风乱簸漫天雪斜月微添隔岸霜半夜鴈羣清避影数声渔笛澹吹香琼枝玉树分明见愁絶怀人水一方  

徐珍伯招游惠州西湖得西字  

十里湖山碧树齐遥闻钟磬出招提万家暮霭鵞城北一抹残阳鹫岭西菱叶飐风浮浅水蓼花吹浪过长堤苏公此地曾游咏自愧诗成不敢题  

别在杭次韵  

频年作客若为情两度题诗送我行暮雨魂消江鴈影西风肠断峡猿声穷秋野柝云边驿午夜清砧水畔城从此相过踪迹少积芳亭上月空明  

晓渡彭蠡  

彭蠡秋髙水接天征帆一片去茫然芦飞楚岸千重雪树拥康山几防烟报曙野鸡残月后失羣寒鴈晓霜前客行不耐风波恶魂断渔歌到枕边  

闲居  

竹满檐楹草满除青山应属野人居未春预借看花骑欲雨先征种树书石鼎香酣吟懒后瓦铛茶熟梦回初半生消受淸闲福一任人嗔礼法疎  

图南王孙移家西山赋赠  

从来生长在朱门今日移家入逺村晴放好山当屋角暗通流水过篱根应门但委栖松鹤摘果频劳挂树猿只为欲成鸿寳诀故寻幽僻避尘喧  

送商孟和应试留都  

新柳如丝拂地齐送君遥向石城西春明草色迷牛首秋老槐花上马蹄二水烟波移舴艋六朝钟磬认招提读书借得凭虚阁古埭霜寒听晓鸡  

二月晦日同喻叔虞张绍和郭汝承集商孟和旷山房分得岩字  

春草芊芊丝未芟别开芳墅隔尘凡小楼斜倚将枯树絶磴傍通欲断岩寒信催花三月近夕阳流影半峰衔携来茗椀堪供客新启旗枪白绢缄  

送俞本之游楚  

寒臯木落水连天云际孤城望汉川隔岸数声湘女瑟中流千里鄂君船鹧鸪夜叫黄陵月猿狖秋啼赤壁烟挟得离骚经一卷行吟长对楚江边  

驿楼送惟和兄北游  

夜静江空欲上潮榜人催唤解兰桡离肠禁得几回断别梦不辞千里遥沙起交河阴漠漠风吹易水冷萧萧关山迢递何时尽此是他乡第一宵  

送沈广擢徳淸令  

新悬墨绶谢青氊仙令栽花向霅川处处劝耕黄稻雨村村收茧緑桑烟官淸但饮双溪水吏散闲寻半月泉莫恋弹琴寛赋税司农方急水衡钱  

焦竑  

忆别  

怀人几上越王台云锁空林首重回夜雪有情怜独往春风无恙不重来愁边短榻寒禽下病起新篇过鴈裁三迳荒凉羊仲老伤心开落退园梅  

送吴伯恒太守之杭州  

东方千骑拥征桡凉入离亭酒半消天竺鴈来芳草歇秣陵人去碧云遥六桥衰栁吟风叶八月寒江急暮潮君到扁舟劳问讯有无髙士在渔樵  

送君锡游金焦二山  

双崖出水势堪凭才子乗春快一登槛外烟峦低北固望中云树接金陵风回两岸闻人语雨过千帆乱佛灯好为吾家寻旧隐洞门萝薜翠层层  

吴道南  

送朱养淳太史典试江右  

紫陌新轺夹道看词臣分命出金銮片帆左蠡乗新涨一榻秋屏对早寒南国文裁运斤手西江派重采诗官何当更问闾阎苦归与君王防治安  

陶望龄  

览镜  

莫怪年时爱道装姓名久已隶空王六时自礼莲花漏每日亲拈印字香诗景天和邀客和衡门草长与人长夜灯防罢仍朝梵静业山中也觉忙  

小园  

满窗烟翠镜湖南隐士图书海岳庵画艇故敎藏五栁啼莺频与唤双柑泥人山似当春睡中酒花仍白昼酣已插疎篱防芳草更添微径拟三三  

湖上新屋成  

东西坊本依城市大小山今有弟兄拟卜幽栖分岭翠好凭竹阁听泉声倦同飞鸟投林急慵爱蜗牛戴屋行湖上一椽聊尔尔扶犁权与老农耕  

陈侍御西湖庄  

名塲羡尔一身收墨诏新衔拜醉侯艇子旧装莲叶防吴儿殊有串珠喉轻舆软迳花间驭晚翠朝烟水上楼我有淸狂公记取十旬三度净慈游  

送詹生  

了无经术只甘眠且免门人笑腹便隔岁岂堪繙旧歴废琴端为发新弦低头我已推东野髙足谁能似郑莫惜湖亭暂时语夜潮偏送上滩船  

东山  

竹梢藤蔓冷僧扉门外苍松忽减围【`旧多老松夹道近为人伐存者皆穉`】斸药更谁悲逺志摘花犹得访蔷薇落潮渔艇晚初阁上浦风帆健欲飞丝管暮年陶写尽谢公何日复东归  

与季豹游云门  

丛竹生鞭晚稻齐石桥重访古时题谷云未出俄成雨檐瓦初鸣已涨溪月气忽穿残蜺断乱山翻在夕阳西秦碑解读随君读苔磴从髙不湿泥  

董其昌  

送乔黄门  

夕郎何事厌承明结束征衣节候更汲孺在庭推直道虞卿捐印见交情关山岁晏黄河阔边塞春深白草生总是离愁心折处壮君骏马太纵横  

义兴作  

独将长劔倚秋空不道荆溪亦路穷问我姓名惟应马向人衣袂指归鸿烟蒸晓岫全笼碧霜入疎林欲变红行子已谙揺落意未妨身世有墙东  

赠狄将军  

急管繁弦写竹枝听来不作异方悲六千君子旧名将两队美人新敎师便许羇心緑醑能无佳句比红儿若论湖海鸥盟在再入花源未可知  

冯观察元成治第东有绣佛西置万卷牡丹盛开命酌漫赋  

名园占领艳阳多未似沉冥废啸歌坐竹兴仍修禊后看书愁奈送春何窗前散绮揺书帯台畔凝看乱鉢罗莫向花丛问姚魏年来蝶梦不曾过  

傅徳新  

送郭靑宇参藩巴蜀  

殊方几载叹离羣忽漫相逢又送君万里江湖龙劔合一尊风雨蓟门分峨岷迥出天连雪栈阁平临马度云蜀相威名应不负他时消息好相闻  

送董兵备衡水  

帝城南望楚江开捧檄人看日下来万里春光明使节千年王气接金台云连湘浦双星度天尽衡阳一鴈回今日长沙同内地逢时翻羡洛阳才  

黄辉  

送梅禹金还宣城  

北风吹雪乱征尘野寺离觞不记巡歌筑动迷追赏地琴书偏泥倦游身来时栁絮如今日去后梅花是故人及到敬亭相忆否东山女伎正迎春  

次韵荅江进之见赠  

簿领如山蜕骨余散曹日与列仙居新知緫入逃禅酒往事都成解梦书身外姓名空自缚年来容鬓定何如长安雨后西山近疲马安于四望车  

赠郑使君开府郧阳  

肘悬金印鬓初斑遥望郧阳错绣间自取赤文开地轴真同武锁天关衣袪斜绾三州水劔脊平分两戒山棨衞淸香云气里谢罗仙迹好追攀  

方大镇  

涂太仆揆宇先生滇中寄书附荅  

白云迢递防苍居十载开心万里余枕上西风孤客梦天涯北鴈数行书黄花并忆漳河赋緑酒相从上谷车夷蹠报施无定论燕山迷望转踟蹰  

章士雅  

秋雨  

秋雨秋风入暮天愁心独与片帆悬緫敎作客非千里堪笑为郎已六年芦叶半黄风破岸稻花全白水平田栖迟岁月怜今昔梁父孤吟倍黯然  

忆小园花事  

天南人去二三月小苑花飞五六枝孤阁自开巢乳燕疎帘不卷驻游丝园蔬未作愁中供芳草还虚梦里诗最忆东邻夜吹笛一声遥在月明时  

别思  

东方千骑去如云最有罗敷念使君晓镜疎花看寂寞夜香明月坐氤氲门前细雨新桃浪陌上和风旧燕羣莫道朝来无锦字落花飞处半回文  

天雄道中  

天雄自昔推雄镇锁钥于今重北门河近白沟人不渡关连紫塞戍常屯重阴卷雪氷还合朔气吹沙日易昬极目荒原无匹马车轮何事促王孙  

姜志礼  

送夏鹤田给谏使琉球  

圣朝雨露海东头玉节翩翩览胜游万里星槎银汉杳三山风驭碧天秋扶桑晓日迎靑锁琼岛春云驻绛驺闻道南金烦大舶輶轩何以荅宸旒  

吴正志  

雪后城上晚眺  

同云乍敛晚峯青城上临风酒半醒滚滚溪声春作浪英英雪色玉为屏柔条欲动犹舍冻娇鸟初啼未惯听渔火不知何处泊碧烟寒影共冥冥  

咏庭中西府海棠  

雨霁羣蜂罢午衙婆娑嘉树鬬芳华分来海上仙家种散出空中天女花旭日半舒西蜀锦轻云遥映赤城霞移灯照处人如玉灿灿余辉射碧纱  

郑明选  

上渡即事  

上渡人家生午烟青丝络马寺门前纎纎杜若风香细翦翦椶榈日影圎叠岭遥来彭泽鴈晴江争落信州船村中父老知农候拄杖南畴课种田  

王士骐  

上张灯后苑以麦灯居中吾州所产也  

江南五月麦初黄野老慇懃进上方织就丝丝氷比洁缕成叶叶玉分光谁髙市上千金价不比宫中七寳装闻道圣人昭俭徳莹然一盏照中央  

髙克正  

次壁东  

雨湿征衣过逺村恰逢池上狎鸥人家疑避世桃源地身似投竿渭水濵皓首杖鸠强饭足苍头折栁踏歌新髙堂鹤髪年相埓回首云乡思转频  

徐必达  

防集巾山  

帻山山寺倚江隈脱帻仙人去不回华顶峯连双塔迥海门潮涌片帆来疎松碍月娟娟净细竹含风个个开握手共成云外契一回淸话一倾杯  

谢肇淛  

送徐兴公还家  

枫落空江生冻烟西风羸马不胜鞭氷消浙水知家近春到闽山在客先斜日鴈边看故国孤帆雪里过残年怜予久负寒鸥约魂梦从君碧海天  

十月吴江舟中晚望  

年年改岁常为客无奈愁心付酒缸寒鴈背风归越渚孤帆帯雨下吴江黄知霜后柑三寸白起沙边鹭一双日落洞庭天似水靑山无数入云窗  

送孙子长之浒墅  

度支使者吴关饱看姑苏郭外山税减任敎商舶过吏稀长对防门闲湾中销夏留僧住桥上行春载鹤还西望吴兴衣帯水旧时玉笋已成班  

唐之屏  

登金山  

一柱东南表地灵芙容万古插淸泠江淮潮色无边白楚蜀山光不断靑鲸吸风雷波自撼龙过楼殿雨犹腥枕流无限沧洲意极目何妨我独醒  

韩上桂  

归里  

栗里归来尚未荒蒹葭深处水周堂一双白鸭对人语七尺靑椶共我长穉子能寻蝴蝶蠒村姑不少鹧鸪香此中啸傲翛然足休对仙家问海桑  

陈如京  

落花  

万树阴阴春已阑绮霞浮水动波澜半将艳质迎风舞散作香魂共月寒银蒜低垂红雨急金铃忘缀绛苔残不知游冶寻芳处无限葳蕤借锦鞍  

委秋赤城衙斋晚眺  

北望仙山一帯斜千岩分映赤城霞山隈隠处茅茨出村迳低回薜荔遮桐树早凋风似雨枫林晚醉叶疑花坐来不觉烟光暝回首西峯散暮鸦  

陈荐夫  

和兴公春日闲居  

开帘风飏煑茶烟春半亭台雨后天仄径花茵防鸟蹴古墙苔篆爱蜗縁课儿易传翻王弼荅客诗笺出郑竹影满窗绡帐静方袍闲拥日髙眠  

和有道村居漫兴  

茅屋疎篱寄水乡隔溪渔火照昬黄聨翩塞鴈低河影明灭山萤扑夜凉花隐碪声催玉杵叶传秋信到银牀芒鞋竹杖闲行处一路柴门晚稻香  

海口城晚望  

蒹葭蔼蔼树苍苍平楚闲看益渺茫驿路绕山多落木孤城临水易斜阳潮迥近浦寒生雨鴈度遥天夜帯霜蹔息征鞍瀛海上烟波千里断人肠  

陈继儒  

赠冯岱宗  

少小才名犹擅场靑山副本不须藏车中满载三千牍屋后贪栽八百桑池草墨酣横鸟迹土花铁冷绣鱼肠好将一片烟霞骨香案前头侍玉皇  

寒食  

栁丝燕子故飞扬杜若蘼芜接路香每过可怜寒食节回思真负少年场春深胆怯花时雨老近情销镜里霜此日风光偏澹荡酒杯到手莫辞忙  

白燕  

纷纷白水满春塘淡雨微烟更渺茫新垒落花红粉薄隔楼芳草雪衣凉舞翻掌上明珠色零落钗头片玉香正是怀人太无赖五更残月照空梁  

新秋四首  

一片秋声入埜塘西风萧瑟响寒螀马嘶大漠川沙白鹰下平原草木黄疎菊篱边如待酒芰荷池上可为裳怀人万里情无限隔岸蒹葭夜未霜  

悲秋无奈独髙歌歌罢其如秋色何金屋佳人啼素扇玉门老将枕雕戈蝉咽露惊飞叶鸟雀披星欲渡河闻说洞庭湖水阔朝添新緑漾微波  

西望潇湘秋水长大风初卷白云扬银河夜落机中锦玉露朝侵陌上霜萤度空梁栖燕幕鱼翻静渚戏莲房亦知此日行吟者一段愁心挂夕阳  

门掩秋风正寥寥荒原落日草萧萧猕猴趂月窥山果鸟雀惊人下黍苗华屋珠帘娇白苎疎灯角枕怯冰绡闲来偶渡前溪口栁叶菱花一尺潮  

招冯素生入山读书  

山深日色不到地树老浓阴髙刺天鹤呌岛池多怪石花撩窗户乱飞泉偶翻古帖摹青李闲放轻舟采白莲君若入林同结厦竹风松月对牀眠  
