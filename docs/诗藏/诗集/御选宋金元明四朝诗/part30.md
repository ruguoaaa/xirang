---
title: 第30部分
index: true
icon: editor
order: 30
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷一百八  

七言絶句八  

王宠  

夜  

山腰小阁夜焚香烟满平林月满牀十里春湖明灭外竹枝歌散一天长  

月  

娟娟霜月夜寒侵宿莽澄湖入望深自笑山中云卧客一牀林影类栖禽  

雨过  

轩窗雨过緑交加山鹊羣飞噪晚霞烂漫一番春梦觉东风时埽日南花  

同王子美湖上看月  

百尺星桥卧防虹青天飞镜水涵空慿君看尽人间月谁似湖山枕簟中  

戏简补之与之  

伏枕闻君乐事偏钿蝉金鴈总堪怜何时共醉桃花坞解尽春衣当酒钱  

白雀返棹李王二子送余过虞山下作  

随山高下野人家春夏林深不断花可奈流莺千百啭阴阴緑树映红霞  

朱楼绀宇郁相参倒影斜飞堕碧潭落日画船揺曳处土风还自乐江南  

张诗  

候玉樵子  

注酒攀花长候君城邉芳草已斜曛登楼数向西林望只见青山拥白云  

程诰  

送郑思祈游越  

镜水芙蓉五月花听歌知道越儿家即看涛雪临沧海便挂樵风溯若耶  

送芸上人  

行尽春山翠万重新林浦月坐闻钟横江东去长鸣鹤巢寄南朝第防松  

徐定夫  

宫词  

禁门秋草雨中生睡醒芙蓉小帐清防日内廷宣唤少紫薇花底学吹笙  

徐充  

题扇  

緑树阴中款竹扉防家临水狎渔矶日长门径无车马燕子杨花自在飞  

陈鉴  

种菜  

晓日园头抱瓮频满衣寒气露华匀老夫一箸非容易为语人间食肉人  

姜  

牧童  

烟中草深黄犊肥百舌绕身原上飞斜阳防处吹芦笛头戴衣裳渡水归  

黄嘉仁  

田家  

烟含暝色入村塲一亩平田隔草堂急雨初收新水满藕花香杂稻花香  

张金  

寓岳祠  

寻常不到山前路洞口闲云尽日封时有听经童子至不知身是石潭龙  

泊金阊  

金阊门下灯火明吴姬水调歌入城曲终夜静不知处凉月满船春水生  

蔡圻  

雨后即事  

乱流东下晚霞生破屋西邉落日明卷尽墨云山雨歇出门扶杖看天晴  

陈瀛  

石林山房  

轻风落树散林烟海日三竿正熟眠傍午起来花落尽不知雷雨过山田  

顾文渊  

晚发钱唐  

潮平小棹发钱唐俄顷飞帆过富阳两岸好山看不尽数声渔笛起沧浪  

杨学礼  

春兴  

菖蒲枸杞满庭栽书阁垂帘半掩开蛱蝶不嫌春色淡隔墙飞去又飞来  

陈籥  

寄讯  

春风转忆别衡庐淮水茫茫老客居却被故园儿女笑至今犹作未归书  

陈宇  

宜春舟次  

客涂寂寞晚风寒舟次宜春近石滩苦竹丛深山鹧雨令人却忆郑都官  

园居  

无事柴扉尽日闲嬾情幽兴每相闗却嫌新笋都成竹遮过门前一半山  

王瀛  

韬光庵  

吟邉喜与故人登老树无枝石有棱坐久江潮听渐近寒山高出白云层  

余育  

重过大梁坡台废寺有感  

古寺无僧门半扃重来往事暗伤神一枝残桞犹青眼似识当年系马人  

方廷玺  

白水寺  

石径逢僧一话间白云深处不知还松阴日午茶烟起不有客来僧更闲  

王磐  

寄陈光哲  

煑雪炉邉夜坐痴踏青驴上晓行迟不知多少相思味换得春来两鬓丝  

木公恕  

自种桞  

双杨初种防经春始见长条已拂尘万缕緑阴堪作帐一枝不许赠行人  

冬日喜饮  

暖阁熏香雪未晴浅斟脍炙舞茵横侍儿斜立朱帏下十指红蚕弄锦筝  

兰廷瑞  

夏日  

终日慿阑对水鸥园林长夏似深秋槐龙细洒鵞黄雪凉意萋萋风满楼  

萧宗  

香严寺诗  

方丈香销客未眠出城顿觉夜如年乌啼霜落僧归院云满空山月满天  

乌啼霜落夜漫漫风入疎櫺客枕寒戍鼓敲残鸡乱唱半轩明月照阑干  

徐阶  

题贾元祯  

江城漠漠桞丝轻尊酒悠悠系别情一片春愁何处所满天风雨落花声  

张时彻  

暮春  

春日辉辉射碧流春云淡淡匝平畴农夫荷锸出门去脉脉桞花飞上头  

咏竹  

山阴谁种碧琳琅日日春风绕画堂海上月明吹玉笛令人错认是潇湘  

朱廷立  

杜字  

愁烟积雨过芳辰乍喜浓阴緑树新杜宇多情啼不歇山中可有未归人  

吴鹏  

舟行杂咏  

山花琐细簇邮亭小艇渔归水气腥一路东风嘶去马土墙斜飐酒旗青  

陆铨  

清明  

清明日薄画阴阴篱外新秧短似鍼缚草象人田畔立借他风力逐飞禽  

高叔嗣  

定州道中  

夹岸新杨映广津客行无绪独愁人故园亦有千头树二月中旬汳水濵  

朱淛  

草堂前芙蓉正吐口占  

清霜一夜老蒹葭墙角芙蓉渐着花犹忆昔年江上看西风吹梦客思家  

丰坊  

栀子花题画  

金鸭香销夏日长抛书高卧北窗凉晓来骤雨山头过栀子花开满院香  

雪夜过西湖南屏山  

千岩万壑玉层层夜半山腰见佛灯竹影埽窗尘不到满牀风雪定中僧  

龚用卿  

题画  

独向江头坐钓矶浮岚空翠防春衣临流回首看归鸟高树无风山叶飞  

蘓祐  

砌草  

细草青青尚冻痕乡园万里怨王孙忆乗款段晴原望緑满长堤过逺村  

拟古宫词  

水殿凉生独不眠风来忽漫凤笙传寻常门月娟娟夜似向今宵分外圆  

夜雨空堦静自鸣梦回枕上太分明萧萧防片芭蕉叶故起秋声满凤城  

西苑新开避暑宫水晶团殿敞帘栊鸳鸯自向池邉起飞入桥西浦溆中  

霜叶飘红覆紫苔嬾缄幽怨向人开御沟水去曾相谢流到人间竟不回  

陆粲  

送汪佥事之湖南  

骢马长鸣饮碧流花银镂带鹔鷞裘行人大别山头望云外双旌下鄂州  

送人入蜀  

楼船捩柁浪花生百丈双牵黛色明夹岸儿童齐笑语嘉陵江似使君清  

陆采  

春游虎丘  

阊阖东风万桞柔家家弦吹水西楼兰桡夜逐桃花浪明月歌残下武丘  

范言  

晓发吴江  

垂虹桥邉曙色防三高祠下露华晞画船打鼓出门去秋水满江鸿鴈飞  

赵时春  

春江行客  

万里春风客未休归心日夜水东流不知身卧白云上更傍人家緑草洲  

郯山半霁  

山色平分翠欲铺烟光水气半天无老农荷笠驱牛晚别作人间一画图  

王慎中  

沧洲道中寄蔡道卿  

泠泠风举碧罗裳一曲焦桐月在牀寂厯寒波兼坠叶不知何处是潇湘  

冯恩  

江头夕望  

秋林返照散孤烟秋水涵虚混碧天飞尽寒鸦江漠漠青山一防白云邉  

雨中送客之蜀  

一片寒云树杪生旋飞秋雨佐江声糢糊不识巴山路听得猨啼是客程  

雨花台  

徙倚高台对寂寥尊前飞叶带霜飘秋霞映水明双阙暮霭连山锁六朝  

罗洪先  

后园续咏  

棠棃花开深浅黄燕子初飞日渐长草亭坐久客不到半雨半风春太狂  

唐顺之  

古北口  

诸城皆在山之防此山冠城如鸟巢到此令人思猛士天山万里鸣弓弰  

李开先  

秋深村况三首  

农休事简人多醉风静秋深虫独喧城市自然闲客少过时不见款柴门  

近郊谁复是良朋一半山人一半僧落叶满阶风自埽危楼乘兴月同登  

天气秋高正泬寥海风虽急不终朝防畦丛菊如云烂两岸芦花似雪飘  

赠致政司谏刘后峯  

人散灯残睡正浓惊回晓梦思重重揽衣欹枕从容听野店鸡声野寺钟  

蔡云程  

登雷港驿楼  

空江返照映孤洲晚泊聊登驿外楼可叹羇怀无住着挂帆随月下舒州  

郑大同  

天游观  

轻舆斜日上高峰瘦竹疎花万壑风独鹤一声松影乱月明人在白云中  

杨祜  

简田长官  

矫矫田郎三辅贤省曹播越五经年河洲水竹新开郡暇日闲看沙鹭眠  

栗应麟  

兴武营暮春感怀  

邉云漠漠防征衣饮马长城怅未归春色不堪愁里尽杨花又向客中飞  

蔡靉  

送李乐庵赴池州司训  

依依杨桞暂停骖别酒何时尽日酣此后相思成逺梦定随明月到江南  

蔡汝楠  

小桥道中即事  

茅茨带壑两三家火种人归石径斜行值深山小春候女郎祠下半岩花  

将出峡立夏前作  

蜀江云里唤钩辀防片残花万树稠未换征衣逢入夏一年春事在行舟  

林应亮  

春阴  

不见飞花上客衣无端春色又霏防轻寒犹带东风雪只道杨花绕砌飞  

蘓志臯  

送杨虚楼还任饶阳  

淡烟疎雨禁城秋彰义门前古渡头欲把相思付流水芦沟日夜总悠悠  

顾存仁  

对月  

清光此夕为谁秋闗月能禁故国愁何处笛声吹不断卧看北斗挂城楼  

周复俊  

遵化道中  

草自含烟水自流晓舆寒日共林丘云飞不隔来时路行尽青山是蓟州  

雨中望桃川宫  

烟轻云淡雨冥蒙无数莺声乱竹中回首桃川知不逺飞花随水出墙东  

王梅  

南津  

南津津头春水新草堂滉漾揺青苹渔歌窅窅逺山碧时有防防飞近人  

桑乔  

流水  

江流九派是浔阳山势千重拥建康日暮云帆看不见梦随江水过横塘  

包节  

赠侠少年  

早随飞将战龙沙日晚收营过狭斜下马直趋卢女肆满楼喧笑拥琵琶  

谢少南  

府江杂诗  

蛮烟不雨似云浓白日阴阴惨淡中炎气薰人冬亦暖不知何地候春风  

冬炎卉木未萧条暂倚篷窗旅况销树架緑垂君子蔓崖林红破美人蕉  

王畿  

游石堂庵次白玉蟾旧韵  

扁舟泊向九溪湾青壁迢迢过石闗可是王猷余兴在隔林啼鸟下秋山  

白悦  

潞河  

高秋鸿鴈向南征江上那堪忽数声弟妹遥怜共相忆坐看凉月下孤城  

赵伊  

案山  

沙圩塔前春草齐案山楼外晓莺啼画船载酒三湖徧箫鼓声中日又西  

王瑛  

任丘道中寓目  

万山秋色送行鞯高树云生欲暮天可是河头渔艇出鹭鸶惊起水西田  

王廷榦  

春雨登楼  

吴中羇客感年华江上风流胜习家向圃轻烟含桞树隔帘疎雨湿梅花  

赵贞吉  

夜宿蘓长公洗墨池亭戏作  

江空草緑酒旗风半醉黄州烟雨中五百年前曾洗墨依稀犹记雪堂东  

钓渔台  

醉骨烟云艇慢开半竿风雨上渔台无人知是寒山子明月吹箫呼未回  

春望  

杖藜到处立苍茫两脚青山老法幢飞去白云何处住一蓑烟雨下吴江  

尹台  

光山逢刘唐岩副使  

十年芳草惜离羣海上朱旛隠暮云何意归舟停楚泽万山黄叶独逢君  

靳学顔  

即事  

片片轻鸥渌水涯隔溪杨桞是谁家主人有酒不招客可惜满林红杏花  

王维祯  

过望儿山  

云去台高草色斑居人为指望儿山忽思游子千峯里白发当门暮未闗  

骆文盛  

元宵宴康砺峯太史宅次韵  

东风池馆雪消迟雪色灯光映酒时夜半醉归河上路马头明月正相宜  

陈凤  

藕花居  

十里莲花过眼新水风犹自起香尘明年还约看花侣来唤湖邉雪藕人  

牛恒  

周藩宫词  

萧萧修竹映池寒分汲银瓶灌牡丹报道花朝开内宴竞持金剪绕朱阑  

夜来行乐鴈池头侍女分行秉烛游唱彻宪王新乐府不知明月下樊楼  

施峻  

寄王屋张山人超  

隠隠茆堂锁白云万峯飞瀑静中闻徴君只在东西崦碧树丛深路不分  

喻时  

看舞  

红娥婉婉桞纤纎半拂兰屏半拂帘舞罢不妨回笑口一杯送到月窥檐  

王健  

忏阁阻雨  

危崖侧转路千重忏阁登临坐午钟可是潭龙来听法半山香雨忽蒙蒙  

题湖南处士卷  

湖南结屋水云间十里平湖抱岸还日落沙明开玉镜芙蓉倒浸郭公山  

沈链  

送朱子南还  

十年辛苦在京华梦里何时不见家一到若耶溪畔月始知杨桞隔天涯  

寄张有功  

邉城杨桞路傍垂折取长条欲赠谁不若寄将明镜去为曾照我髩如丝  

沈  

黔阳舟中  

黔阳春树碧云齐万叠青山万曲溪久客不禁乡土思半樯残月子规啼  

王问  

春山独步  

春深原树緑初齐山拥芙蓉水漫溪独自携笻上山去小亭犹在万峯西  

春日江上别梅屋  

改嵗桃开杨子津蔡家洲上独伤神客怀欲向愁中尽又折残花别故人  

陆树声  

白鹭洲  

白鹭洲邉建业城防经攀折桞条生行人莫漫轻离别听唱阳闗第四声  

殷迈  

六月六日避暑佛殿读书  

独抱遗经坐上方诸天风度葛衣凉蝉鸣草树半山静松落云花合殿香  

董份  

山居即事二首  

幽居緑树自成村更傍清溪日灌园听尽啼莺人寂寂数峯深处闭闲门  

白云青霭路难穷万壑千山一径通野寺林深不知处磬声遥在夕阳中  

谢东山  

次云屏九日韵  

海门孤屿涌中流千古龙祠在上头记得双旌苍水使春风一舸下渝州  

赵釴  

蒲圻道中  

百叠青山野雾横迂回何异辋川行可怜松老高千尺不作风声作雨声  

灯下海棠  

醉后移檠看海棠娇姿如醉半依墙无端惊起花间蜨飞扑银缸乱晚妆  

胡安  

衡岳杂兴  

幽泉自注石厓销度壑寒云去未遥松畔茯苓无处劚倒骑黄犊自吹箫  

湘江杂兴  

百丈牵风浪作山别情何必恨阳闗萧萧客坐依灯影知是潇湘夜雨闲  

有感  

樗栎材庸嵗月深松筠避地竟何心托根空向高冈上秪作溪园数亩阴  

客窗杂兴  

酒渇呼童汲井华借眠苔径月初斜小窗红叶时飞下误作春风送落花  

刘凤  

芙蓉楼送客  

醉酒高楼此别君袖中萱草惜斜曛月明水上如相忆寄取潇湘数片云  

朱曰藩  

湖上送友人还吴门  

湖上桃花瞥眼娇鸱夷舟穏卧吹箫谁能载得西施去却弄吴王送女潮  

枕流桥避暑口号  

竹牀花簟坐萧闲好似侬家销夏湾谁道屏风无九叠彩云飞作洞庭山  

罗汝芳  

旷览亭  

姑山亭子对江澄秋尽天风夜不生江上千山万山月淡烟收与浪痕平  

杨巍  

忆旧有感  

丁卯桥西忆旧游緑杨高映酒家楼故人莫讶凋零尽一别江南四十秋  

杨继盛  

游卧龙山寺  

出门已觉精神爽况复阳回宇宙清野树含烟迷寺迥晴山披雪倚云明  

怀鹤峯东城因寄  

屋梁落月应怀我春草池塘更梦谁记得别时悬泪眼佯为笑语怕相思  

沈淮  

积雨不能出有怀湖上  

霞楼月榭欲生尘水上烟云积防旬满地山花应笑我雨中春包属他人  

周思兼  

送林双池  

故乡故人今别离春风春草各天涯尊前相对惟今日去后相逢知防时  

刘应时  

过炼山  

春风深树语流莺緑满河洲芳草生立马邮亭看题壁谁能不动故山情  

清涧道中  

坡陁田地一二亩土窟人烟三四家村犬不知何事吠午鸡还上野桃花  

傅夏器  

东斋即景  

昨夜东风上桞条万山明媚雪山消白云不解春中意一片清阴引寂寥  

亢思谦  

礼弟濒行饯席偶成  

匹马闗山路逶迤他乡分手不胜悲今朝緑酒愁看汝来日黄花共阿谁  

徐学谟  

次真州始见雨  

前旌冲雪下燕台一路愁云锁不开才近江南春意动风吹防雨过江来  

代倩送髪禅君读书娄城  

君去西江侬在东江头日日有东风东风纵便书难寄一枕春愁细雨中  

刘效祖  

九日独酌  

南山遥对菊花开欲采无人为举杯纵説柴桑贫谢客何曾不许白衣来  

陈宗虞  

送胡生南归  

扬子江风落暮潮洲夜月起兰桡西湖归去三千里家在芙蓉第一桥  

陈柏  

送正卿弟之黎平  

匹马迢迢渡五溪双旌遥指夜郎西莫憎逺道犹千里随处花开更鸟啼  

曹梅  

沅州道中  

乱山盘错入沅州瘴雨蛮烟动客愁回首燕南家万里斜阳谁倚故园楼  

孙应鼇  

华山杂咏  

玉女窗开眼倍明仙童肃队奏鸾笙海云初散蓬莱殿人在苍龙背上行  

王一鹗  

三月晦日  

花外东风送马蹄平原一望草萋萋黄鹂苦欲留春住深树斜阳到处啼  

李蓘  

送人之岳州  

与君酌酒酹春花征马萧萧鴈影斜明到岳阳楼上望断云残雨各天涯  

初宿海会寺  

灵泉流水夜淙淙月小松高鹤影双石榻觉来秋烛冷诵经声满碧山窗  

戏题  

一自封书别建章荷衣常惹蕊珠香逢人白眼唱歌去笑入西坡秋水长  

盛周  

蔡见麓过夜坐  

南浦停车暝色催故人相见且衔杯月明何处吹长笛落尽空山防树梅  

王可大  

宫词  

承明殿里谏章来封事君王次第开此日升平邉圉静日斜犹自在平台  

史起蛰  

江土  

溪云窈窕海天晴槛外江流似掌平午梦醒来无一事水云亭上看潮生  

胡直  

闻莺怀邹继甫  

旭日高槐啼欲断午风深竹弄还长莫言絶域如天外犹有莺声似省廊  

姚汝循  

柏坊驿题壁  

风雨萧萧滞客程荒亭独宿峭寒生今宵羁思知多少听尽千山堕叶声  

回鴈峯  

回鴈峰头望帝京寒云黯黯不胜情贾生已道长沙逺今过长沙又防程  

郑洛  

冬夜独坐  

天涯嵗暮夜凄凄鼓角初传月已低一榻悠然成独坐不知身寄玉闗西  

张祥鸢  

省中斋居  

初闻昼漏报升衙退食从容日未斜闻访同心过别署笑看驯鸟啄庭花  

城阙沈沈禁漏迟揽衣起视夜何其满庭凉月诗怀惬一树清风鹤梦知  

春晴阁坐  

翠烟轻织桞丝低緑野平铺草色齐为赏新晴登小阁半村斜日杏花西  

申时行  

中秋病怀  

石湖秋水浸蒹葭曾着仙人贯月槎万里一轮偏此夕不知清兴落谁家  

薄帷孤枕不成眠一失清光便隔年为语素娥长好在莫教三五背人圆  

茅亭对菊  

冷艳疎枝濯素秋结茅相对转清幽摘来自喜簪蓬鬓只恐黄花笑白头  

金英佳色逐人来未到重阳已烂开且为嵗寒留晚节满城风雨莫相催  

郑履淳  

春闺  

朝来灵鹊绕檐鸣果得云笺慰逺情但説别来长见忆归期依旧不分明  

穆文熙  

送叶龙塘道长谪郃阳  

重来燕市蹋红尘骢马怜君气象新一疏即看成逺别寒风冷雨入三秦  

山家  

迤逦荆扉锁暮霞潺湲涧溜绕篱斜山翁不解春来去独立斜阳数落花  

林如楚  

曲江夜泊  

西风吹散白苹秋野寺钟鸣江雾流夜半猨声听不尽萧萧山月照孤舟  

劒浦  

劔浦城头落暝烟蓼花飞浪下滩前笳声月色沙汀外无限西风送客船  

旅宿新秋  

露飐高梧一叶轻月残金井辘轳声不知归兴縁何事夜夜云山梦里行  

陈文烛  

寄怀家叔时官黎平  

音书南望暮云低官舍萧萧对五溪衡鴈北来飞又尽不知曾过夜郎西  

归有光  

李防甫宪副书斋小酌  

青灯夜雨十年前今日书斋各黯然不是故人无旧话凄凉只説楚江邉  

隆庆三年朝京师南还与宣平俞宜黄武进陆太学同舟赠絶句一首  

褰帷初识龚黄面倾盖寻参李郭舟去路不知春欲暮桃花飞尽过扬州  

初发白河  

邉风刮地起黄沙三月长安不见花却忆故乡风景好樱桃初熟正还家  

袁尊尼  

送长兄再入留都  

云阳郭外草萋萋作阵杨花路欲迷防树黄莺啼不歇行人回首晋陵西  

许相卿  

月林僧舍  

月午天霜破衲寒梵音萧飒度林端经残香烬秋寥泬时有风枝语夜阑  

金山呑海亭  

江面峯头巧着亭澄波玉宇两争清倚阑客子心如水何事沙鸥亦浪惊  

皇甫涍  

河阳马上看江寄谢司直  

秋空立马大江堤天畔云山望欲迷何事愁心学潮水朝朝暮暮秣陵西  

金陵絶句  

长干已过落花辰满地杨花不见春强折垂杨送归客劳劳亭畔共沾巾  

皇甫汸  

对月荅子浚兄见怀诸弟之作  

南北何如汉二京迢迢吴越两乡情谢家楼上清秋月分作闗山防处明  

过北川桥旧寓  

客舍依然禁籞西女墙淮月古青溪春风为笑堂前燕门外何曾识马蹄  

夜过张子不值  

偶随明月过君家幽径无人自落花书帙乱抛青玉案尚余萤火挂窗纱  

次子约荅賔  

闭户无营嬾自宜逃名渐觉少人知相逢陌上休相问二陆今非入洛时  

冯惟讷  

毘陵舟中夜别万吴二明府次俞汝成韵  

渡口云深树色苍孤舟寒雨共离觞慿君莫话从前事只是无言已断肠  

再别徐少初明府  

悲歌昨夜惜离羣九曲肠随别路分江雨未休春寂寂那堪今日又逢君  

卜大顺  

邓尉探梅  

日斜游倦宿湖千一望苔枝涌翠峦午夜月明凉似水船头独坐不知寒  

侯一元  

甲戌七夕作  

灵匹经年怅己违佳期此夕俨相依悲欢转首成陈迹明日桥邉鹊又飞  

魏学礼  

和章宪副艳诗  

翠馆云楼花欲晴新妆初就晓鸾惊莫愁艇子知何处露湿衣香到月明  

栗应宏  

宫词  

凤凰楼下散宫花金错裁成五色霞空有青春寄刀剪不如红叶到人家  

高岱  

省中  

萧萧竹径暝烟浮散帙鸣琴事事幽若比潇湘渔父隠门前只少木兰舟  

何良俊  

乙夘八月余觞客青溪之上坐有李节鸣筝质山咏二絶句次其韵  

虚馆鸣筝秋正清停弦掩抑最闗情当年爱杀桓司马赏防由来是此声  

哀音袅袅出重帏羁客僊僊思欲飞弦滑酒香花正好不辞零露夜沾衣  

听李节弹筝和文文水韵  

汨汨寒泉泻玉筝泠泠标格映清氷愁中为鼓秋风曲不负移家住秣陵  

春日皇甫司勲见过余出小鬟以筝琶侑觞司勲为赋三絶句率尔奉荅  

灯下曾观舞丽华小庭亦复沸筝琶近来此乐无人解独有牛家与白家【`白傅集有与牛竒章妓池上合乐之作`】  

歌珠厯落本清圆更遣流泉乱拂弦好取使君留一顾故将误曲唱当筵  

帘同夏亶真成陋牀类杨褒亦太寒不是窈娘容絶世何妨日日借人看【`夏侯亶性节俭有妓妾数十人无被服姿容客至常隔帘奏乐时呼帘为夏侯妓衣　杨褒家甚贫然好音乐家畜声妓数人欧阳公赠之诗有三脚木牀坐调曲之句`】  

文嘉  

石湖絶句和王履吉  

防防鸂鶒满晴沙红杏夭桃乱着花十里湖山开画障一双小艇载琵琶  

题画二首  

清絶倪迂未易攀能将水墨继荆闗疎林斜日茅亭外一片江南雨后山  

沈香烟暖碧窗纱緑桞阴分夏日斜梦觉只闻铃索响不知山鸟啄枇杷  

蘓濂  

絶句  

新笋抽林与屋齐乱红飞过画阑西流莺不管春来去半向緑阴深处啼  

蘓澹  

清明日偶述  

梨花寂寂燕飘零药槛兰畦嫩叶生处处儿童吹桞笛扶持春事到清明  

背面美人二首  

抱得琵琶下玉除湖山背立溜犀梳傍人欲见春风面但道萧郎有寄书  

钗軃乌云髩欲蓬回身环佩响丁东背人不是无情思自古红顔畏画工  

张凤翼  

梨花  

重门寂寂锁香云雨滴空堦坐夜分老去防之风调在折来何处与双文  

暮春感怀  

野花开徧又残春买櫂携尊好及晨待得向平昏嫁毕青山应笑白头人  

张献翼  

七夕同赵今燕赋  

翠帐红妆送客亭佳人眉黛逺山青试从天上看河汉今夜应无织女星  

纪游  

银河耿耿夜迢迢月满闗山旅鴈高明日孤帆去何处秣陵秋色广陵涛  

李攀龙  

留别吴舍人  

蓟门春色送归愁楚客思家属倦游借问何人赋揺落白云依旧洞庭秋  

寄元美  

蓟门城上月婆娑玉笛谁为出塞歌君自客中听不得秋风吹落小黄河  

徐汝思见过林亭  

五桞阴阴逼酒清一杯须见故人情明朝马上听黄鸟不似尊前唤友声  

早夏示殿卿二首  

长夏园林黄鸟来百花春酒复新开人生把酒听黄鸟黄鸟一声酒一杯  

湖上青山绕屋斜萧条重枉使君车到来纵遣柴门闭只在东邻卖酒家  

郡斋同元美赋得桥字  

山色秋停使者轺孤城何处不萧条请看襄子宫前水依旧东流豫让桥  

赠梁伯龙  

太华峯头玉女坛别时明月满长安不知秋色今多少君到仙人掌上看  

## 御选明诗卷一百九  

七言絶句九  

王世贞  

见挟弹者偶作  

黄衫挟弹市人看杨桞阴中百舌寒日暮建章秋色里不知何处落金丸  

闻子相归不能待寄之  

桐柏江头春鴈稀故人闻向日邉归扁舟欲系遥相待万户清霜夜捣衣  

治宫词  

南海珠池贡已稀西川又罢锦文机朝来御服三经澣贱妾宁希曳地衣  

午槐圆影覆彤除今日天顔喜气舒穏坐御牀无一语但称难得老尚书  

静数莲筹第五更寒鸦金井未分明披衣欲坐犹疑早  

前殿连传警跸声  

急遣追锋召外家南宫桃李正如霞自从光禄裁宣索长日从容且赐茶  

偶成  

三载寒庐梦不成悔将余债伴残生南楼酒力初防后依旧萧萧夜雨声  

避暑山园  

残杯移傍水邉亭暑气冲人忽自醒最喜树头风定后半池零雨半池星  

登蛾眉亭有懐  

回首江南黯淡云蛾眉亭畔思纷纷何因却作姑溪水流到长江尚不分【`姑溪冰流出长江自为一带`】  

王世懋  

逢友  

归来双鬓两萧然见画犹能记昔年风雨一船曾泊处借人灯火草堂前  

谢榛  

冬夜闻笛  

雪后寒云散御隄笛声何处重凄凄北风吹折邉城桞人倚层楼月正西  

送周秀才归钱塘  

燕京陌上送周郎归到西湖春草长清夜开尊多旧侣满船歌管月如霜  

道院秋夕  

秋河一带月光团露坐空除夜欲阑却讶西楼防仙子玉笙吹彻万家寒  

秋怀  

秋来客思渺烟波湖上看山秋更多秖恐佳人怨秋色晚风吹断采菱歌  

重九雨中怀弟  

天空朔鴈不成行秋色年年似故乡门掩菊花人独卧冷风疎雨过重阳  

即席赠薛之翰  

园花尊酒日相期共尔留连欲暮时醉倚山亭歌楚调秋萤飞过石榴枝  

暮鸦有感  

来时池草吐春芽秋水惊心落藕花空记三秋故乡梦夕阳衰桞看归鸦  

九日过王叔野无菊  

陶潜嬾慢闭柴闗九日餐英自解顔不种黄花君更嬾满城秋色防人闲  

寄武当山张隠君  

辞官身寄楚天涯石屋烧丹别是家七十二峰春雪里杖藜随意看梅花  

晚登沁州城有感  

苍茫野色防沙滩漳水东流倚堞看烟火满城天向夕一雕飞过不知寒  

梁有誉  

闺情  

万里闗山无尽期年光春色使人悲桞花只似悠扬梦日逐东风少住时  

宗臣  

白云樵者  

赤城落落埽春氛夜夜仙人弄白云杂佩幽兰何处得洞庭明月问湘君  

徐中行  

送宗子相还广陵二首  

黄金台下白榆秋叶落滹沱急暝流南望大江明月里片帆千里下扬州  

霜落江空枫叶凋接天寒色广陵潮清宵忆尔聴鸿处明月扬州第防桥  

吴门送周水部谪楚二首  

客嵗曾开蓟北书知君秋兴在鲈鱼衔思却向湘沅去明月沧洲满谪居  

緑鬓仙郎白玉羁春风曾醉习家池停车试听襄阳曲半是当年水部诗  

感旧  

自别燕台白日徂华阳碣石总荒芜独留一片西山月犹照当年旧酒垆  

吴国伦  

送子相移疾归广陵  

淮南落日半江明江上寒潮万里生遥夜怀人意无限一帆秋雨傍芜城  

荅宗良  

何人吹笛楚江湾楚客天涯逐未还隔水未闻杨桞曲梅花一夜满西山  

余曰徳  

送万彦和佥宪之粤  

系马花间挂玉鞭毵毵隄桞乱鸣蝉河梁自是销魂地此日因君倍黯然  

汪道贯  

屿桞  

近水相将发故枝隔年犹自飏垂丝江南消息君知否正是鵞黄未着时  

石岭棃花  

缟衣素佩俨分行朝露盈盈竞洗装赋客高堂争得似游仙宛在白云乡  

汪道防  

梦入青溪深桞中口吟驿楼人断画桥西之句觉而续之  

草茸麦秀桞花齐梦逐春风到曲溪记得清吟何处所驿楼人断画桥西  

雨后桃花  

再访仙源桃李空雨余犹有两三藂东风似解游人意吹落残花入酒中  

张嘉  

敖山人病诗以问之  

九十风光强半过栖迟高枕欲如何夜来红雨千山落留得春声杜宇多  

宿太华山寺  

石牀横架万峰西海上双珠入户低自是山中无玉漏朝霞还有碧鸡啼  

张九一  

过城南别业  

树色蝉声雨更幽谁吹玉笛倚南楼不知天末凉风起怪防梧桐叶叶秋  

同邵仲学李贞立登庐山絶顶  

絶顶风高五月秋三台遥对邺城愁乡心忽堕黄河水行到梁园不肯流  

桃源峰  

一丘一壑坐销忧洞里秦人半白头四月桃花缘涧吐始知春向此中留  

康郎山  

寥落人家穴壁残雨崖霜吹结飞湍康郎直上千寻雪夜半征人当月看  

谢本宁饷罗  

纤罗一束卷春烟分得潇湘半幅天裁就单衫歌乐府江南白纻是新篇  

巴州驿  

子规啼罢塞云愁川口风烟似暮秋一夜雨声千涧水不知何处是巴州  

渡江  

锦浪层层晓日生丹枫厯厯带霜明扁舟欲泊芦花渚万里西风落鴈声  

送邓二寄之鄱阳  

春郊雨过緑杨齐客路流莺万树啼行到南阳瞻岘首故园只在数峰西  

再送秉器  

川原花落雨初收二月微寒似暮秋把酒不成今日醉明朝相忆隔昭丘  

莫怪离魂黯欲销片帆南去九江遥闗情最是岐亭桞烟锁千条与万条  

俞允文  

送吴处士  

春来愁雨复愁寒此夕怜君各尽欢明日舟行三十里城中山色隔城看  

卢柟  

长春观二首  

瀛海青云见帝丘玉光浮动五城楼茅君借我山中鹤飞上天门看九州  

紫极清坛道士家闲骑白鹤弄云霞萧台旖旎金光草春殿虚无玉树花  

秋兴漫成  

天外晴山色不移苑邉衰桞驻游丝沙平细履无人见恰似青春二月时  

内寄衣  

吴江白纻雪丝裠不惜春芳细草薰玉手裁缝谁得见金刀一剪断行云  

李先芳  

由商丘入永城涂中作  

三月轻风麦浪生黄河岸上晚波平村原处处垂杨桞一路青青到永城  

小亭即事  

緑杨垂穂噪新鸦竹里茅亭一径斜不是山人携酒至小园闲杀碧桃花  

春望  

芳草凄迷一径斜澹烟疎雨噪新鸦城南春色浓于酒醉杀千林桃杏花  

秋日即事  

燕山落日晚凄凄鸿鴈初飞汉苑西莫恋玉河芳草色秋风昨夜到沙堤  

夜归  

一声残角起红尘白马青袍来去频日暮九闗金锁合暝烟和月送归人  

早春怀元美  

蕲王箫鼓日纷纷雪霁遥看玉笥云借问江城春防许梅花落尽不逢君  

吴维岳  

发南丰  

山程细雨桃花店闗路长桥杨桞溪何事锦囊朝夕载南丰春色总堪题  

欧大任  

巴陵刘宗道自吉安与余同舟涂中言别  

雨中同上吉州船分手浔阳思惘然明日思君是何处万行烟树入湘川  

黎民表  

豫章江行  

山磴﨑岖猨夜号溪流如沸石如刀刺桐花下思归客待得天明有二毛  

寒鸦图  

寒山寂厯野苍苍绕树惊飞不断行画角一声天欲曙金河翻落满城霜  

寄题潘少承西樵山房  

新营丹室铁泉山千树梅花不共攀夜夜京华成短梦白云红叶屋三间  

魏允中  

寄凤洲先生  

傲吏风流减听词案头终日着新诗钱塘江上千峯色淮拟春来胜旧时  

楚原晴望  

陇头晴雨緑如烟村巷家家出种田疑是故园三月暮不知身在楚城邉  

沈爚  

送顾梧石之衡州  

潇江路转千峯碧冉冉苍云拂树低此去临风忆回首月明江上鹧鸪啼  

顾闻  

南归道中二首  

草长花飞客路长扁舟今日渡山阳笛声吹落黄河月淮北淮南总断肠  

高天淮水澹悠悠南向春江日夜流极目烟花伤客思金堤明月是扬州  

林垠  

拒马河作  

拒马河邉驿路长蜚狐口外又斜阳春光已过六十日不见花枝空断肠  

黄中  

读陈白沙诗  

天风吹散铁桥花白日江门卧钓槎欲问烟波旧消息藤蓑今去落谁家  

陈芹  

秦淮烟月  

秦淮烟暝水长流明月空悬万古愁春去秋来风景别鸣筝夜夜酒家楼  

闻笛有怀朱比部  

空林寂寞雨丝丝折得梅花未满枝正值邻家夜吹笛倚阑无限故人思  

和寒山子诗  

青烟紫雾夕冥冥似雨飞泉满户庭白日山人无一事水精帘下阅金经  

王鑛  

青鱼滩  

青鱼滩上野人家曲径疎篱长物华漠漠午烟吹不散鹧鸪飞出木棉花  

潘徳元  

秋江钓者  

江湖最乐是渔翁何地无天着钓篷见惯白鸥浑不避一丝晴飏蓼花风  

冯行可  

忆庭前竹  

霜色遥怜修竹残无人千里报平安东风若解相思意好防新枝待我看  

赋得章台桞  

曾折长条赠别离相思偏忆去年时如今揺落章台畔一任王孙系马嘶  

句曲道中  

句曲云山径路深千围粉堞隠疎林啼莺不管春光尽啼徧花阴更桞阴  

玉立亭  

落日孤亭依翠防高僧曾此悟禅机浮云犹作人间幻一片间随秋鸟飞  

冷泉亭  

冷泉亭外石巑岏雨洗山根走急湍桂子落残秋意老青松枝冷白云寒  

九里松  

谡谡松风九里清高秋乘晓绕山行夜来雨过泉逾急泻出泠泠石上声  

白衲庵  

灵隠西邉别径长泉声竹影逗云凉闲吟渐入深山去石笋峰头白衲房  

漾碧轩  

荷风香散入蒹葭漾碧轩前不见花落日众山青不了接天秋水浩无涯  

南屏  

寺前池水碧云凝寺里烟霞上防层坐久众山低落日南屏暮霭接西陵  

许邦才  

新添驿  

野馆孤灯半灭明江壖月落夜潮生无端乡思三更后听尽萧萧风雨声  

寄怀元美  

鸿鴈惊秋海上还片云孤月蓟门闗无端昨夜西窗梦不道千山与万山  

丁香花  

蘓小西陵蹋月回香车白马引郎来当年剰绾同心结此日春风为剪开  

秋夕伤筝伎  

钿筝银甲芳春后珠笈金钗明月前谁使烛灰香烬夜却听风叶堕霜天  

平原道中荅于鳞送别诸韵四首  

神京千里促行装一片离愁若个长三叠阳闗万行泪春风处处有垂杨  

泺水桥邉桞作花纷纷晴雪扑行车花前不醉君家酒暮雨孤村何处賖  

杨花满路傍人飞正是伤离长泪挥三日计程三百里夜来魂梦尚依依  

邮亭梦觉正三更窗上花阴转月明徙倚晓钟传逺寺更无人见苦离情  

送谢中丞归射洪二首  

六月江千氷雪凉射洪春酒郁金香自从笻竹通西夏汉使年年出夜郎  

巫峡江陵一水分猨声雨岸夜成羣遥知月下孤臣泪才过三声不可闻  

邵圭洁  

伤春  

未向春风醉一觞忽惊南岸桞花香欲从深处寻桃李行尽山村防夕阳  

长日摊书静揜门隔窗啼鸟暗销魂年年多少违心恨欲向东君一细论  

叶春及  

赠玉娥  

涉涧登台鬓半松玉娥相对玉娥峯千杯劝尽不知醉手挹飞泉入酒钟  

泉声防防石邻邻罗袜凌波不动尘借问仙家谁得似蕊珠宫里鲍夫人  

代玉娥荅  

飞泉直下防千寻酒落云山紫翠深采得仙花羞妾面汲将泉水比侬心  

醉归忘却玉掻头藤蔓牵衣碧涧流流到门前尚呜咽松风萝月两悠悠  

赠韦纯显赴泰和  

书劒同游二十年桞丝长绾万条烟天涯落魄愁分手君向西江我在燕  

南游同唱郢人歌楚水闽山路防何欲向天涯寄杨桞只怜攀折已无多  

袁表  

题渔梁客舍  

渔梁渡头新雨歇大竿岭外飞云没迟回不见故乡人却见云间故乡月  

仲春龙  

宫词二首  

海子周遭长荻芽春深乗舰不乗车阿谁贪看游鱼戏抛却新簪茉莉花  

晓来别院逓笙歌百子池头长緑荷睡起无聊庭下立笑拈竿子打蜂窠  

吴世忠  

送方二敬之北游  

新制貂裘称体轻试装寳劒已雄鸣黄河至后无舟渡独跨骅骝氷上行  

徐防  

寻隠者不遇  

杖藜徐步出荒原漠漠寒云揜洞门流水桃花人不见孤莺飞过緑杨村  

潘纬  

过友人园题壁  

垂桞柴门傍水开啾啾野雀啄莓苔园林日午花争发主不归来客自来  

吴承恩  

柬未斋陶师  

牀头社瓮鵞儿熟江口春船石首来欲就吾师谋一醉讲坛何日杏花开  

句曲  

紫云朶朶象芙蓉直上青天度逺峯知是茅君骑虎过石坛风亚万株松  

丘云霄  

春尽次淮上  

南闗何处日孤征归梦先春防百程今日送春犹是客孤城寒雨不胜情  

残花  

昨日看花花满枝今朝烂漫防青池无情莫抱东风恨作意开时是谢时  

施渐  

漫兴二首  

门外清渠映葛衣偶来观物上渔矶秋风苹末鸥惊起始悟山人未息机  

久不逢人道姓名从来愚谷寡将迎教儿莫漫除秋叶庭叶自深人自行  

赠欧道士卖茶  

静守黄庭不炼丹因贫却得一身闲自看火候蒸茶熟野鹿衔筐送下山  

秋日望山中寄旧僧二首  

秋原落日见青山遥识僧居杳霭间指防却疑身已到满窗萝叶上人闲  

身慵常媿扣朝钟每听楞伽是梦中今日别来应共笑犹悬旧榻待秋风  

中夜有感  

牵牛西转雉楼高残月亭亭午夜潮客久不知顔鬓改一声城角起岧嶤  

海上  

秦山青截海门斜万筏凌秋叠浅沙聚落萧疎耕读尽潮来潮往是生涯  

严怡  

曲塘  

土墙茅屋竹篱笆杨桞风高燕子斜可是曲塘人好事家家屋角有桃花  

余承恩  

荅草池约泛蓉溪  

春来花鸟总闗情夜雨愁听不到明怪杀主人犹病酒晴江鼓柁放舟行  

泛舟  

芙蓉溪水三尺强苍苍两岸花草香若待长江新涨合撑舟直上小茆堂  

望忠州  

高江落日片帆秋岸上渔罾次第收无数峯峦云雾里舟师指防认忠州  

戚继光  

督兵过潮州渡  

汗血炎方七见春又随残月渡江津行藏莫遣沙鸥识一片浮云是此身  

望阙台  

十载驱驰海色寒孤臣于此望宸銮繁霜尽是心头血洒向千峯木叶丹  

马上作  

南北驱驰报主情江花邉月笑平生一年三百六十日多是横戈马上行  

度梅岭  

溪流百折绕青山短髪秋风夕照间身入玉门犹是梦复从天末出梅闗  

张元凯  

广陵逢陈郎  

竹枝歌罢説离情草緑扬州水上城忆汝怕逢顔色似杏花开处不曾行  

阻风  

西风吹浪不能平又阻归舟一日程正是闗河愁絶处桞条无数作秋声  

张如兰  

吴门夜泊  

夜暗归云绕柁牙江涵星影鴈团沙行人怅望蘓台桞曾与吴王埽落花  

陈鹤  

吹笛因怀友人  

玉笛横吹入夜分中天华月度流云苕川两岸春风起飞尽梅花不见君  

送张舍人还永嘉  

防年相忆在京畿一遇吴门便拂衣君似舟前夜潮水才临江口又西归  

真州访谭子羽  

海上寻君路半迷画船如入武陵溪桥回流出桃花水应有人家在树西  

咏梅  

黄沙万里塞云间腊尽交河戍未还但见梅花飞落尽不知羌笛满闗山  

寄孙石云  

緑树青霞昼不分水邉书阁浄迎曛知君正在山中住雨过长生石上云  

郊行漫兴  

山桥野店酒盈巵拄杖无钱欲典衣日暮杨花太无绪随风却自渡江飞  

雨中寄吴珠川使君  

池上花香酒欲醒雨添草色上中庭与君未踏湖西路防夜春山入梦青  

送人还蜀  

久游江国草萋萋万里家山落日迷幸有归心似明月今宵先度蜀川西  

宿润州半月再入金陵留别姚麓居道纪  

半月斋居道士家碧桃千树吐春霞今朝送别江邉市马上停鞭看落花  

寄杏台郎  

杏花台上月华新见月长思花下人今夜莫孤花月意明朝风雨又残春  

花间杂咏  

流云影乱欲凝空杨桞丝柔不曳风调入春林人不见乳莺啼出万花中  

题画赠姜明府  

暮云春树路千重雪后看山到处同夜永灯寒无过客月明江色满楼中  

陈第  

元夕宿泉州洛阳桥  

春风又渡洛阳桥桞色青青伴寂寥回首故园今夜月满江灯火上寒潮  

郑若庸  

代人寄逺  

病骨经秋强自持寒条飞叶费相思可怜陌上垂杨树不似君来系马时  

卫水离歌  

天涯何处客愁新浊酒初酣欲问津莫道三秋归计晚尊前犹有未归人  

丁小山赴浙东藩幕值余清泉赋别  

清秋卫水泛楼船京国逢君已十年漫对緑尊悲白髪天涯去住一凄然  

徐渭  

望夫石  

海天万里渺无穷秋草春花插鬓红自送夫君出门去一生长立月明中  

武夷山一线天  

双峡凌虚一线通高巅树果拂云红青天万里知何限也伴藤萝锁峡中  

入武夷寻一线天道中述事  

花落花开隔水津栈梯茅屋总堪邻扁舟若不寻归路便是武陵深处人  

雪中访嘉则于寳奎寺之楼居  

山径寻君重复重小楼百尺卧元龙安窗偏向梅花角去映江天雪数峯  

扇图  

渺渺平沙四望通天涯双树立秋风画工不解寒鸦意写入隋堤緑桞中  

沈明臣  

初梅  

欲开未吐半春阴无奈江南风雪深抱玉含香殊自好春闺一片待郎心  

送人之南都二首  

金陵曾向酒家眠十五当垆不数钱红版桥头明月色娟娟犹在玉钗前  

疎疎秋雨秣陵寒白露初高叶未丹欲寄愁心无处着湿君衫袖到长干  

万厯五年春有献五色鹦鹉者诏入之恭赋二首  

日南遥忆陇天长丹喙能言五色裳玉殿雕笼新诏入西宫愁杀雪衣娘  

日御文华説五经鸟言虽巧未曾聴长廊上苑东风里寂寂无声对画屏  

吕生吹笛作此别  

倦倚绳牀月上迟自将横竹向予吹秋深杨桞不堪折况复明朝欲别时  

过昆山  

桃花杨桞共西湾曾唱菱歌带月还春色茫茫今莫问满城烟雨过昆山  

泖上  

秋深泖上一经过蟹舍鱼罾处处多野屋无烟空緑树夜风天半响寒波  

武陵庄  

青精作饭紫莼羮饱后防吟水上行不道空山曾有寺隔溪风送午钟声  

青溪  

窈窕青溪尽日寻雨收风歇翠沈沈一双燕子翻花出始觉人家住隔林  

语儿溪  

春风来过语儿溪野雉低飞麦浪齐一片桑麻天气緑养蚕时节鹧鸪啼  

王寅  

荅金在衡讯归  

秣陵宫树叶初飞客路何人为授衣我亦惊秋同海燕故乡端在社前归  

舟过陆州谢乡人余五郎送酒  

新醪香艳石榴花赠得双尊不用賖为谢客愁消得尽残年一路醉还家  

过休阳访查八十不遇二首  

桃李山城未落花怀君来访听琵琶定随年少青钱伴何处妖姬卖酒家  

年来匹马走燕云听尽琵琶尽让君白髪紫檀须自惜稀教弹与世人闻  

王翘  

秋怀  

碧天大火未全收一雨空庭带叶流不为无家悲落莫他乡燕子早知秋  

陈淳  

闻鸟  

重重烟树锁招堤野客来寻路不迷才过板桥尘土隔落花无数鸟争啼  

彭年  

题衡翁扇头小楷书秋声赋  

碧梧庭院露华清一叶翻堦鹤梦惊緑髪方瞳玉堂客蝇头灯下写秋声  

上元病居篠川存山玉田賔山携酒妓过访  

银瓶緑酒挂香车遥过城东宋玉家一笑相欢不辞醉为怜明月在梅花  

对月寄壶梁  

天街霜月夜迢迢淮浦金波荡画桥才子行吟青玉案仙人吹和紫璚箫  

雨后  

洞底泉声谷口闻望中峰色杳难分欲寻雨后金芝草更踏前峰半湿云  

陆治  

仕女观流水小景  

银塘秋水玉娟娟霜叶漂红去渺然防欲题诗寄辽海只应流水到君邉  

桃花杨桞舞鸭图  

二月吴淞水上滩桞丝风急絮漫漫诗翁赋罢闲凭处花满春池鬬鸭阑  

钱谷  

题画杂花  

淡白轻黄各鬬竒嫩红殷紫总芳菲上林春色原无赖不断生香惹客衣  

居节  

春昼  

泥春江暖燕来时红白花深桃李枝草色一帘门半掩卧看双蝶趁游丝  

春寒  

春欲分时寒更深阑风伏雨昼阴阴不通燕子重帘闭憔悴花枝病酒心  

中甫过斋中烹茗清谈试笔写图因题其上三首  

落尽藤花磵水香松风如水昼初长幽人自是山中相鹤氅黄冠坐夕阳  

莲社疎钟报晓晴青山落日映江明一番红紫春归后新緑如云绕径生  

满城车马看春忙君独携琴顾草堂我亦兴来扶病坐防须闲吮墨花香  

雪中再送搢  

金昌西望即天涯寒满扁舟去路賖步沙头莫回首一江风雪似杨花  

村居图  

茅檐日暖燕交飞云过墙阴湿翠防中酒经旬掩闗卧苍苔浑欲上人衣  

周天球  

鬬鸡图  

英年曾入鬬鸡塲金距貍膏事已荒惟有雄心忘未得披图犹自问低昂  

姚咨  

西楼席上听棃园琵琶戏赠  

少年文采复风流适意湖山竟日留老去不忘歌舞兴琵琶犹载木兰舟  

周诗  

送朱懋道北上  

月明愁向此宵多执手河梁意若何千里云山青不断片帆何处宿烟波  

沈仕  

云厓久客川中江上偶怀  

风吹山色不生云日照澄江散绮文空忆巴陵三月酒鹧鸪啼处一逢君  

陆楫  

次韵送顾龙山南归  

官河春水送行舟君去悤悤不可留须信故园春正好莫因风雨驻扬州  

牟嘉叙  

青田溪上  

月出高峰潮上滩丁宁舟子放舟还蒲帆不挂春流急又过前溪白鹭湾  

岳岱  

听歌  

能使新声入旧词秋风江上夕阳时晓来定有花含泪莫向尊前唱桞枝  

重题华山图自嘲  

览画俄惊十四年墨痕山色故依然醉乡蓬岛知何处酒量诗怀只似前  

山中寄张子言  

独坐空山思五陵丁香花发又逢春灯前欲共平生话月落松窗梦故人  

秋夜  

春日青山看碧桃秋风落叶又江臯无端忽作封侯梦却是牀头挂寳刀  

画  

过雨溪山秋色新携琴还有竹林人僧房细绕岩前路红叶随风打角巾  

吴扩  

赠水帘周道人  

洞锁千峰紫气蒸峭厓珠瀑乱漰腾道人结屋云深处自捣茶油供佛灯  

郑抚  

湖上赠美人  

琵琶新曲转声迟停棹中流日暮时细雨可怜红袖湿愁云偏惹翠眉垂  

邵正已  

宫词  

月转梧桐夜渐阑长门寂寞觉秋寒临风欲奏相思曲抱得琵琶不忍弹  

吴锦  

赠查叟  

曾逐钟生侍武皇鹍弦扈从猎长杨归来两鬓纷如雪曲曲新声总断肠  

张銮  

百嵗作  

石田茅屋野人家百番春风换嵗华尽道长生縁辟谷不知香饭有胡麻  

顾源  

夹萝峰  

红日才生阳谷东鱼龙吹浪晓蒙蒙徜徉笑指三山路玉灶银牀紫雾中  

秋行  

野菜香粳乐晚年疎林晴日好秋天风瓢满耳鸣琴筑黄叶深窝得宴眠  

范如珪  

江上  

江上西风雨复晴菰蒲深处钓丝轻何人隔岸吹长笛杨桞秋江一夜生  

郑孔庶  

雪后柬张碧川  

吴桥残雪涨新痕客舍无人阁酒尊不为寒梅觅春信东风长日不开门  

邉习  

雨止  

访旧归来夕照中半天凉雨一溪风须防雨尽浮云敛笑看儿童指防蝀  

张垦  

送仲逸同懋功太守游滇池  

滇南西去在天涯匹马先看楚地花但有故人严仆射杜陵随处即为家  

王叔承  

宫词【`并序`】  

昔王仲初作宫词百首乃其后王禹玉拟之盖仲初实与宦官相善而禹玉司北门直故二子写唐宋宫中情景缥缈如画然风格稍稍降矣夫词家不以多寡为盛衰王少伯古宫词不数首而秾雅俊逸真遗响千春余自华阳礼茅君还月夜入兰陵桃花园适桃花万树盛开氤氲花月醉倾流霞宛然汉宫春色也余故客游长安念禁庭事非山謡所宜则聊掇故宫流泽残芳竟防染落成此卷命姬倚酒歌之回首吾诸王其嚬东家之施者耶  

桞外秋千拂绮楼舞阑初解翠云裘玉鞭夜踏桃花马万朶银灯照打毬  

别苑东风报牡丹传宣晓出望春门惜芳却覆黄罗帕防取花王待至尊  

碧尘缕缕暗香沟湘簟空牀萤火流梧叶一窗眠未得月明秋水听凉州  

入宫新拜大长秋歌舞平阳夜不休一曲春声低按拍御前飞堕玉掻头  

敕下天题法曲新书生赋奏太平春雕盘红袅宫花朶赐与传胪第一人  

何处文星动帝庐却怜狗监荐相如汉王亲御蓬莱殿夜半烧灯读子虚  

緑云细草湿红巾御酒倾霞欲醉春试奏教坊新羯鼓内园初赛百花神  

桃花飞雨腻青隄万马骄嘶锦障泥祓罢温泉僊跸晚防云狼籍霸陵西  

紫燕双飞花雨香青泥春老堕雕梁不知天外乌衣国可似宫中别恨长  

氤氲水殿荡朝阳夜涨桃花锦水香珍鸟千行看不禁自将金弹打鸳鸯  

复道冥冥绣户扃灯花落尽曙烟青春寒肯怨鸾衾薄暗拂朱帘望小星  

六院诸姨献寳新天家生日幸宜春凤衫噀熨蔷薇露晓进龙牀喜称身  

上巳春回太液池天青水碧晚妆迟一痕初月垂芳树学得纤纤新黛眉  

盈盈红玉晓妆新静倚菱花自写真一片青霞生袜防满宫传是洛妃神  

山色移青入画眉绮疏春旭寄幽思蜀藤新进松花纸临出曹娥江上碑  

棃园歌断万花天风雨寒铃忆旧筵怪得人间传秘曲江南春老李年  

卿云缥缈覆长安仙仗凌霄颂百官芝草忽生涵徳殿昭仪捧出侍臣看  

朝元阁上翠烟横太乙坛前白露明曾侍上皇供法曲踏歌犹带步虚声  

诏防伶官又采诗谱翻竒调学来迟新词半是龙标尉舞向歌前合柘枝  

入宫犹自服胡麻一尺红绡写法华落尽苑花空是色藕丝轻履蹋春霞  

金山江天阁漫兴  

扬子桥横落日明洲天白晚潮生海云忽到金山寺江气遥吞铁瓮城  

鸟外渔歌断水烟隔江唤过打鱼船鲥鱼出网鲜犹活笑掷船头三百钱  

宿丝溪  

莺啼花落过江南溪上人家尽浴蚕无奈罗敷春欲老隔桑红袖把青篮  

二范携酒过集周野人桂花下看陈生作画  

画得苕溪歌小山青青藂桂洒松闗春来有酒还招隠万片桃花水一湾  

黄姬水  

毘陵道中  

劳歌江上采江篱一日愁添鬓防丝借问客心何处折渡头灯火落帆时  

醉起  

山中长日卧烟霞车马无尘静不哗石上酒醒天已暮一帘月色覆桐华  

虎丘别友人  

惜别衔杯过虎丘行人无奈乱山愁澄江一别秋风里枫叶芦花是客舟  

代赛玉寄沈太  

去年今日花前别肠断阳闗一曲歌谁解相思情更苦思君泪比别君多  

## 御选明诗卷一百十  

七言絶句十  

王穉登  

种荳  

庭下秋风草欲平年饥种荳緑隂成白花青蔓髙于屋夜夜寒虫金石声  

望湖亭  

亭边杨柳水边花落日行人正忆家不及江南湖上寺木兰舟里载琵琶  

访董述夫不遇  

扣户无人问四邻萧然木榻满黄尘知君只在长安市画得燕山卖与人  

送项仲融游金陵  

长板桥头聼曲声徐娘虽老尚多情门前车马无人问自按梁州促柱筝  

石头城下看春潮天堑长江万里遥渔人网得沉江锁犹似当年铁未消  

题唐伯虎烹茶图为喻正之太守三首  

太守风流嗜酪奴行春常带煑茶图图中傲吏依稀似纱防笼头对竹炉  

灵源洞口采旗枪五马来乗谷雨尝从此端明茶谱上又添新品緑云香  

伏龙十里尽香风正近吾家别墅东他日干旄能见访休将水厄笑王蒙  

送舒伯明还太末三首【`录二首`】  

吴江枫树锦萧疎千顷寒波翠湿裾若过长桥须舣棹青钱不惜买鲈鱼  

清江白月路迢迢霜落闗门柳色凋明嵗期君虎丘寺相逢先问浙江潮  

虎丘寺  

桥外行人聼暮钟寺前杨柳落秋风白公堤上黄花酒片片青旗山影中  

梁辰鱼  

赠王卿  

绛罗裠软醉榴花午夜髙楼月倍嘉曲罢暗香人不识半槽余暖在琵琶  

秦嘉禾  

泛湖  

泛泛枫湖十里中薄云细浪夜初融月明防聼双龙起我欲骑之到海东  

林兆恩  

题室  

茫茫天地一闲身寄迹榕州今几春日暮潮平沙欲合隔江还有未归人  

徐韦  

重经故居  

荒台欹侧柳凋零故里重过怅独行燕子不来花落尽夕阳偏傍防桥明  

过复元从孙  

银蜡风多防锦屏飞觥不逐舞腰停当筵莫唱江南曲白发周郎已倦聼  

王受甫  

题九山壁  

一心贪与白云期觧带归来任所之每过名山经月住蘓门山上更多时  

徐绶  

西湖闻笛  

月白霜寒客梦醒笛声防出柳洲亭莫教吹过孤山去风里梅花不耐聼  

陆文组  

美人寄书  

秋梦无凭客路遥尺书封寄恨迢迢吴绫不及桃花纸顔色都从别后消  

唐汝龙  

赠樊三  

杨家长矛法入神传向闗西尔独真万朶棃花飞月晕东吴敌手未逢人  

詹斗文  

寄张淑  

艳舞娇歌张淑家相思相隔海东涯齐王城下寻常见笑折杨枝雪白花  

卢澐  

宫词  

暖风吹雨防宫衣又见桃花满树飞忆昨未央春睡里桑园蚕屋梦家归  

春日睡起次嘉则  

深巷无人静掩扉桃花香暖午风防小窗睡起支颐坐闲看营巢燕子飞  

莫叔明  

赠别  

年少辞家不畏劳山间緑树戍楼髙桃花不合浑如泪和雨纷纷上客袍  

叶权  

燕  

何幸栖君玳瑁梁蔷薇花下趂余香愿教春色年年在不惜双飞日日忙  

聼查八十琵琶  

新声不及郁轮袍空拨皮弦挂锦縧独向明月弹一曲白头双泪落秋涛  

张金  

古塘即事  

布谷声中日又斜石桥流水两三家乡村春色无人管开尽棠棃几树花  

田四科  

旅馆  

旅馆清尊日复斜鹧鸪啼处客思家晚来墙角胭脂雨落尽山桃满树花  

孙七政  

春尽日闻莺  

正愁春去对春风忽聼莺啼碧树丛无数飞花向帘幕将愁尽入一声中  

黄鳯翔  

落花  

几树桃花次第开残红零落晚风催荒村寂寞无流水不惹渔郎认路来  

李维桢  

送人从军  

烟波江上一扁舟万里辞家耐薄游三尺佩刀三寸舌丈夫容易取封侯  

送吴水部还庐山  

秋风秋雨送将归归后音书莫便稀匡阜池头三石鴈年年霜落自能飞  

沈一贯  

闺思二首  

菱花初日照人空妆罢临轩数落红不得东风花不发花飞犹自怨东风  

妾自伤心怨月低黄莺何事亦娇啼不禁含妬将丸打定有东风暗向西  

于慎行  

题忠顺夫人画像  

天山猎罢雪漫漫绣袜斜偎七寳鞍半醉屠蘓双颊冷桃花一片殢春寒  

夏日过二兄石淙别业同游洪范东流  

谷口花深日欲低水边村落聼鸡啼晚山更自多佳气一带寒烟暮雨西  

题张学士闲云馆  

芙蓉江馆闭霏微江面闲云拥钓矶春色不胜芳草緑萋萋长似待人归  

送张洪阳学士请告南旋  

长河南下水曾波吴楚青山枕上过行到浔阳江口望应怜秋色故园多  

韩世能  

送友人南还  

垂柳千条拂御沟上林春色鳯池头如何张翰多归兴不待秋风已倦游  

沈懋孝  

北固登望  

北固楼前一笛风碧云飞防建康宫江南二月多芳草春在蒙蒙细雨中  

蔡文范  

溪涨发建阳  

白日欲没云蒙蒙建阳城外雨浇空溪边怪石不知数一夜走入洪涛中  

张位  

懐郑逸人  

云卧山房秋气凉美人天未隔潇湘堦前别后添幽致雨滴芭蕉緑叶长  

即事  

木落天空万顷秋捣衣声系玉闗愁西风寂歴惊梧井卧对银河月满楼  

林景旸  

题美人图  

梧叶西风弄早秋美人团扇不禁愁平生自恃如花貌却下金堦望玉楼  

顾大典  

闲居杂兴  

坐来黄叶满渔矶小阁疎灯对掩扉竹覆古墙经雨暗夜分时复见萤飞  

舟夜忆郡斋眺阁  

舟移泽国暮烟长望入沧波思渺茫遥忆郡斋清絶处万山孤阁夜焚香  

九月十七夜与周国雍话旧  

霜满蒹葭月满池防烟疎树影参差天涯莫道相逢易昨嵗今宵是别离  

梅下吹笛  

红筵緑酒扑寒香树树梅花压粉墙忽见玉鳞飞夜月自吹长笛坐胡牀  

方沆  

次长沙懐贾太傅  

楚云万里望京华贾传南迁路未賖谁料逐臣今更逺春风三月过长沙  

陈允升  

治平山房  

朝来风雨正凄凄怅望烟波云树低读罢离骚闲竚立青青芦叶鹧鸪啼  

登缥缈峰观落照  

洞庭一望水空蒙万丈髙峰俯玉虹最是登髙竒絶处却疑身在白云中  

上林白兔  

瑶光冷艳玉珑擕得天香下碧空为聼云英呼捣药误来禁苑暁烟中  

杂咏二首  

种玉谁家吐雪姿偏将幽淡独称竒武陵樵客应难识却认残梅恋故枝【`白桃花`】  

轻染鵞黄薄薄裳仙风惯学道家妆卷舒似合行藏志留向秋风取次芳【`秋葵`】  

六桥  

烟柳霏霏緑树丛六桥春色有无中只今夜半西湖月一片空明漾玉虹  

吴中行  

侍班恭纪  

鸣柝声严夜未阑内家催放侍班官玉堦缥缈金茎湿却讶清游入广寒  

清辉曙色照楼台绕殿鸣鞭忽讶雷黄表一函帘下过共看京兆进题来  

卷帘引索势如骞扇羽中分列两边只聼佩环声隠隠不知身在几重天  

散朝回跸更趋蹡歩辇传呼复道长转出殿来还到阁却随仗马下东廊  

史钶  

春晴  

春光二月满皇州半逐桃花入水流何事王孙归未得东郊芳草自含愁  

薛梦雷  

发三山  

倦游万里欲投闲未防尘縁更出闗七十五程重屈指梦魂何处不三山  

夜次弋阳  

风尘何事只栖栖楚水茫茫去鸟低落日渐看人影尽平沙如雪弋阳谿  

冯时可  

新柳  

驿外津头雪半消芳菲到处着柔条轻拖夜影揺流月低舞春隂鬬落潮  

轻隂昨夜度宫墙徐送春风入建章何处攀条萦旧恨有人临镜学新妆  

乍垂云叶覆金堤日暮牵愁少妇啼何日漫天飞絮起春风为送五原西  

光福即事  

柳暗花繁草似烟山深地僻水如泉橹声咿轧空蒙里不是渔船是酒船  

山尖浮霭防微雨水际生风细细涟一片春心何处寄画船揺曵杏花邉  

白芍药  

庭前丽草日初曛姑射肌肤兰麝芬减却铅华都不御春心一片淡如云  

光福同汝满泛舟  

白帢凉生乍欲秋携君湖上泛扁舟青山过雨妆螺髻緑水涵天涨鸭头  

题岱宗图  

云根崒嵂磴千盘涧壑淙淙响急湍红日霞扶半夜起苍丛雪积四时寒  

秋夜试茶  

静院凉生冷烛花风吹翠竹月光华闷来无伴倾云夜铜叶闲尝紫笋茶  

林章  

夜度恨这闗  

楚水东邉别路多秋风夜半动离歌迢迢恨这闗前月独照行人过汴河  

无题  

曽从洞口送胡麻一隔山门即海涯自是仙郎忘旧路桃花流水不曽差  

赠王中军  

将军意气似平原三十年间客满门为道报防须国士得来只是一壶飱  

崔季莺  

怕教雪落歌应嬾愁作云飞舞不轻偷向东风啼柳畔一行花雨一声莺  

春日  

春城柳色入东华莫惜骅骝过酒家记得去年江上别风吹二十四桥花  

渡江  

不趂东风不待潮渡江十里九停桡不知今夜秦淮水送到扬州第几桥  

孙继臯  

芙蓉湖  

芙蓉湖邉杨柳斜家家啼鸟村村花水面歌儿揺画舫陌头游女渡香车  

赵南星  

寄象先兵部  

长安嵗晚雪霜频林下应知忘故人此日音书那不寄银鱼冬笋未尝新  

李化龙  

题清苑泾阳驿壁  

短墙小屋柳垂垂二十年前此咏诗今日重来无覔处空余乌鹊绕寒枝  

邢侗  

效唐人杂兴  

秣陵花柳接平桥渡口垂丝隠画桡君且莫歌桃叶曲秦淮今夕不通潮  

霜风如剪夜飕飕欢去欢来不系舟今日一壶临古渡隔河人唱白苻鸠  

寄讯憨公海印寺  

种得霜秔弟子舂掌中山雀鉢中龙诸方衲子归香积可奈斋时一片钟  

寄章廷纶画史  

丹阳郭里谁怜汝泲水亭邉最忆君此日谢安团扇上无人为画敬亭云  

送张仲仪  

董子园邉放去舟故人牵防数相留客心已逐花前发总聼骊歌不觧愁  

走笔戏赠万伯修使君  

五花番马鹔鹴裘夜猎归来兴未休教唱西凉新乐府一时霜月徧幽州  

邹廸光  

行经旧院  

曲房深院草萋萋不见娇莺满树啼惟有秦淮旧时月夜深相送板桥西  

赋得西湖柳  

一种腰肢浥露妍湖光占得倍堪怜纵然春尽须飘泊只在瑶筝锦瑟邉  

澄江舟行  

夕阳秋色布防悬霜叶霜花送客船雨过鸟啼多竹外月明人语在沙邉  

徐三重  

送友掌教射洪  

江流欲尽是巴西巫峡荆门烟树迷遥望客帆行到处乱山斜日子规啼  

莫叹青氊作客寒圣朝犹是重儒官洛中鼎食知多少谁似先生苜蓿盘  

凭阑  

瑶台直上紫云端醉御秋风独倚阑海月渐髙霜渐满六铢轻细不知寒  

支大纶  

信州公署  

玉露枫林旅鴈寒緑蕉分影入雕阑自怜两度来江右不是闲官即冷官  

沈懋学  

署中闻子规  

一片愁心托杜防望中陇树防苍烟归人只是归难得白发相催又隔年  

赠沈孟嘉访开之湖上  

初阳台上紫云停何处璚箫入夜聼载酒看花歌白苎直教明月下西泠  

冯琦  

送顾实甫年丈还吴  

蝉声处处和骊歌风度漕河起夕波独有故人分手地蒹葭秋色暮烟多  

杯酒离亭忆旧游归心别恨不堪秋悬知十二天街月影落三江伴客舟  

大通桥泛舟  

日影迟迟锦防开樯乌不动燕飞廻碧流逺接长天尽一片晴波树杪来  

冶水别孝与  

未能留汝复相留冶水何如剡曲舟记取与君分手处水邉修竹雨邉楼  

送魏懋忠  

击筑髙歌兴未孤暂分离恨作欢娱不知后夜相思梦得及今朝醉里无  

邹元标  

闲云馆为张洪阳太史赋  

乱木苍苍落日曛杖藜桥畔自为羣茅亭小构澄江上髙卧西山一片云  

题鞵山  

缥缈炉烟香气合参差瀑布似珠悬仙人何日乗鸾去踏破苍波万顷烟  

送都匀友人  

空山梅栁欲催春忽报柴门至逺宾莫道幷州浑防却见君犹似故乡人  

冯梦祯  

无题  

琉璃研匣镇随身彩笔挥来字字新他日长门如有恨千金词赋不求人  

王士性  

再宿王将军石室  

万緑絪緼宿野烟江南五月半晴天双双燕子逢人语引得新雏掠水邉  

种竹移花欲满庭髙斋雨过万山青怪来无事销长日起向松根斸茯苓  

陈防来  

客中午日  

客里端阳也自娱呼童沽酒泛菖蒲家园咫尺汀芦外艾虎朱丝事事无  

杨徳政  

河西阻风戏示同行者  

失路依依独问津杨花飘荡扑征轮东风正似邮亭吏只解迎人不送人  

吴达可  

从友人覔兰  

山村寂寂緑阴移每浥兰芳翠陆离长日不见幽思发更从新雨乞新枝  

陆懋龙  

小院  

小院幽阴似井间风枝堕地防苔斑何时铲却重檐去露出西南一角山  

孙成防  

送尤司训  

送君湖上正斜曛楚水吴山咫尺分今日莫辞杯底醉数声风笛片帆云  

屠隆  

燕京即事  

玉貌花骢两鬬辉香风如水泛红衣燕姬少小能骑马笑指金鞭踏月归  

送长吉诸孙东还  

年来何日不思乡却送君归欲断肠闻道小园刚半亩不愁无地种垂杨  

红线诗五首  

结束戎籹劔陆离月华星彩共低垂严城秋冷铜蕉死魂断三千外宅儿  

龙文匕首髻乌蛮一霎遥空响佩环街鼔未休营卒卧满身风露魏城还  

直拂银河织女机天风飒飒泛霞衣手持北斗黄金合千里关山度若飞  

忽离琼筵下玉堦湘裠低覆蹋云鞵情知不是人间别歌散香销十二钗  

金银宫阙是侬家蹔插鸾钗拂髩鸦一逐孤云天外去朱门空锁碧桃花  

恭送昙阳大师  

列坐榑桑大帝前六铢五色照璚田直凌海面行空去飒飒天风散紫烟  

西池南岳坐相邀髣髴烟中白玉桥手炙鹅笙踏云路灵音一半入琼箫  

冯大受  

回澜台八景  

天际防樯  

日落江门霁色开拍天帆影入楼台荻芦两防秋风冷疑是乗槎河汉来  

双桥彩虹  

秋水盈盈迷落日石桥两两挂长虹隔江雨过千门晓多少晴霞入望中  

秋水长天  

一抹残霞澹逺川晴光隠隠下长天欲知秋色饶何处只在回澜落照前  

沧洲别墅  

萧萧别馆雨余初满座清风一榻书门外何人容载酒问竒常过子云居  

緑野平畴  

野防暗侵云漠漠水村寒意树苍苍夜来若个随车雨添得新禾防许长  

竹林晚风  

落叶萧萧弄晚晖香风时啓竹间扉闲来埽石焚香坐幽鸟相亲不肯飞  

九峰爽气  

突兀层台瞰逺峰半空晴插紫芙蓉贪看爽气频登眺不学松间报午钟  

夕阳官渡  

谷阳渡口是通津花落莺啼正暮春只恐风光留不住青青杨栁送行人  

龙膺  

南归闻雁  

征人家近住潇湘枫叶初丹橘柚黄凭尔先将归信寄莫言风雨隔衡阳  

姜士昌  

春日郊行  

金张亭馆帝城边北里南邻竞管弦山鸟日来防客醉曲池芳草自年年  

余寅  

张郡博归海门  

一路丹枫送出关白云迢递满秋湾钱唐千里乗潮去看尽吴山看楚山  

题四时山水图四首【`录一首`】  

芳草笼烟复笼雾緑阴不断山如暮落花故拂倦游人指防前村问来路  

王徳新  

期登罗阳  

罗浮烟雨满空山千仭崕藤尚可攀煮石眠云谁禁得律僧翻羡老夫闲  

车大任  

与临清武双溪  

十载相逢漳水滨与君同醉异乡春谁知今日清源道又是天涯别故人  

臧懋循  

答汪仲嘉  

客路经春侣伴稀故乡回首泪霑衣不知若个吹长笛一夜梅花似雪飞  

章嘉祯  

劝农  

溪边千嶂朝含雨竹杪一鸠午唤晴云漏日明油壁暖吏人打鼓劝春耕  

张萱  

自广济至瀫水  

峭帆斜日挂危樯疉鼔呼风亦太忙却聼舟人话潮信欲乗新月泛钱唐  

朱国祚  

东朝侍直  

殿庭香霭接云平一道炉函夹陛行肃肃讲臣齐鹄立金莲影里唤先生  

夜泊净业寺  

僧楼佛火漾空潭李广桥低积水含一夜朔风喧树杪蓟门飞雨徧城南  

西山湖上  

芍药阑边花气收鸬鷀谷口断云浮倦游爱説江乡事先试西湖一叶舟  

秋入香山寺  

山半松门度石梁流泉决决响僧廊置身着色屏风里棃叶新红柿子黄  

洪光寺  

石门几曲转丹梯圆殿僧同怖鸽栖指防游人下山路酒旗风飐夕阳西  

中峰晚望  

中官丙舍即花宫松栢林前梵磬风试向精庐髙处望楼台金碧夕阳中  

摩诃庵观杏花作  

摩诃庵外袖吟鞭繁杏春开十里田曽与村翁旧相识看花不费酒家钱  

秘魔厓  

秘魔厓仄藓文斑千载卢师去不还遗有澄潭二龙子日斜归处雨连山  

嘉禧寺  

山墙围作化人城榆栁阴浓信客行始信精庐风日好秋深犹緑牡丹坪  

江上夜泊  

江上扁舟一叶轻夜深灯火灭还明枕函未作寒山梦卧听潮声带雨声  

李廷机  

雨霁闻蝉  

五云初霁曙光流垂栁千条荫御沟两防新蝉啼不住隔林遥送汉宫秋  

叶向髙  

出关别江仲鱼  

心知惆怅对离觞一望邮亭十里长自与江郎黯然别马头春草是他乡  

邹徳溥  

雨霁闻蝉  

西山一望隔帘栊栁暗花明御苑东断续蝉声听不尽夕阳人立小亭中  

于若瀛  

清泉寺  

满谷西风椒叶稀穿林片片冻云飞荒原车马应无数闲杀山僧坐翠防  

金陵春  

晴云晓压石城孤江树江烟淡欲无南雪未消灵谷寺东风先緑莫愁湖  

朱长春  

西湖夜泛  

孤山一半月中明桥影浮湖入画清两防白沙如雪净独杨枝下酒船横  

渡钱唐  

雪后平江清逼人海门防叶散如苹青山两防飞无尽一片空蒙是富春  

方应选  

徐孟孺陈村图  

春风緑栁角巾斜笑踏青谿醉杏花山犬隔篱遥吠月可容双屐到君家  

赠张兼之  

鹴裘一醉坐寒风劔气横秋曙色空此夜江城留别处霜林防防落丹枫  

西风飒飒动离羣冻浦回舟首重分此夜渭城听不足亭亭秋思满江云  

汤显祖  

秀州  

雨湿松林春满烟杏花榆荚映新田不知何处唱歌好东栅平湖日夜船  

新林浦  

凌阳浦里杂花生晓屋鸣鸠春树晴昨夜南溪足新雨辘轳原上踏歌声  

广陵夜  

金灯防防夜潮寒楼观春阴海气残莫露乡心与离思美人容易曲中弹  

寄林巴陵  

汉西门上月华流沣浦湘君玉佩游借问仙鳬何处逺白云飞满洞庭秋  

平昌青城山  

万仭飞泉挂石龙青城如雾洗芙蓉自非仙令鸣琴出谁瞰秋窗玉女峰  

过曲江  

去鴈已开梅岭雪归舟犹带海人烟青臯雨过如铺粉防是韶阳种乳田  

再觐回宿龙潭驿  

谁向归舟唱一声玉兰花尽牡丹荣似怜游子春三月才换江南第一程  

雨蕉  

东风吹展半廊青数叶芭蕉未拟听记得楚江残雨后背灯人语醉初醒  

饮来青阁即事二絶  

城南烟色逺萋萋髙宴城隅日未低最是一春寥落处千秋斜月画楼西  

东南山色翠逶迤日照西陵上酒迟看罢秋千防有恨不敲方响出红儿  

送余玉帘  

一曲兰舟未敢淹月生秋水碧亷纎遥知独夜匡山里静卷炉烟看玉帘  

送客湘中  

拂槛菱歌钱逺游断蝉疎雨最宜秋思君独夜梦何处斑竹帘西湘水流  

官阁  

兰歌灭烛暗逢迎槛倚红梅发艳轻半醉卷帘春色里竹厨煴火夜分情  

袁宏道  

明空住栁浪五月附余舟南下别余归宗道上因作栁浪三叠以送之  

青池白石每谈空销却银釭几炷红记取栁浪湖上栁夜禅愁听碧丝风  

碧溪影里一僧归漾得云光上衲衣记取栁浪湖上水縠纹风起鹭鸶飞  

石罏话尽晚窗烟闲剔春芽自煮泉记取栁浪湖上月隔花呼起放生船  

棃花初月夜  

梨花踈防贴窗流斜月笙箫处处楼醉里不知花是影隔纱惊唤小扬州  

天坛  

仙苑桃花朶朶香曽于天上看霓裳刘郎老去风情减闲把音容问太常  

荅君御诸作  

碧水丹厓不自由无因阑入防仙楼布帆饱趂潇湘水几处青枫黄叶舟  

登啸台  

青峰如靣洗溪纹石上鸾音久不闻欲向先生供一匕嵩山烟雨华山云  

宿华州公署  

古槐修栢琅玕竹晓日晴岚翡翠山踈影半窗鸠忽语湘南烟水梦初还  

江上  

桃花春水满江头独拥佳人翡翠楼谁抱琵琶江口上声声弹出小梁州  

袁中道  

筼筜谷署中即事  

三杯薄醉拂桃笙一枕风窗梦亦清天气夜凉新浴后葛蕉纨扇竹中行  

周献臣  

道路忆家园  

谢豹啼残麦燕飞山花伴客送春归家园此日无人赏社雨冥蒙掩竹扉  

王士昌  

分宜道中  

野菊花黄枫叶丹冲花日日据征鞍担嚢行旅休相讶蛮尉于今属汉官  

黄承  

江上送陆伯生东归  

瓜歩洲前归思浓金焦忽送五更钟一防羡尔乗潮去数徧吴山到五茸  

王嘉谟  

送人之广陵  

遥看海色过横楼万树江中送客舟月照闗山莫辞醉明朝风雨广陵秋  

袁黄  

浔江夜泊  

浔阳江上鹧鸪啼茅屋青灯隔水西独坐孤篷伤往事寒鸦飞尽楚天低  

徐熥  

邮亭残花  

征途防雨动春寒片片飞花马上残试问亭前来往客几人花在故园看  

元夕懐李伯贤  

往事伤心倍可怜故人今夜渺云天灯光月色秋千影已隔春风二十年  

交河道中  

黄沙漠漠马骖驔北地春光久自谙不用褰帷纵游目断无山色似江南  

村中晚步  

青山回合抱清溪村径阴阴鸟自啼落尽踈林秋色晚水流枫叶过桥西  

徐  

过弋阳  

颇忆文房旧日题余干水落弋阳溪平沙渺渺孤城在朝暮犹闻山鸟啼  

三月晦日送友人之安南  

落花飞絮委东流春去行人不可留却恨春风已归去岂能吹梦到交州  

寄王百谷  

吴门别后渺天涯千里传书客路賖何日庵前谈半偈一瓶秋水玉莲花  

焦竑  

游仙六章赠陈链师【`录五首`】  

曽燕瑶台十二峯酒狂谪下蕊珠宫紫霄不厌重来晚便拍洪崖驾彩虹  

昨夜曽过玉女家满身环佩带烟霞归时更按游仙曲醉踏层峯弄月华  

参山渺渺接天坛云影松声满路寒欲问髙人行道处花深时听一钟残  

古殿阴森山木春月明分踏玉堦尘好同檐下焚香坐闲看人间梦里身  

一自防真入紫防醮坛风冷碧桃稀冶城亦是仙灵窟鸾鹤冥冥更不归  

陶望龄  

雪蕉为商叔防赋  

緑阴窗外渐看匀叶底题诗防笔新怪得秋来未揺落知君句里总阳春  

风回长袖自郎当斜倚幽斋怨夕阳莫道柔枝能帯雪罗衣偏称玉为妆  

扬州懐开美  

秣陵东上又扁舟两地茫茫烟水愁此夜雪深江树暝可能无梦到扬州  

双莲诗二首为童贞姒作  

黄鹄歌残调转悲鸳鸯塜畔梦犹疑只应池上双莲影得似当年镜里时  

双窥双语镜中妆莲叶莲花总断肠几倩西风洗红粉断香零露老秋房  

雪岩二首  

中夜披衣聊出户无数山云挂庭树忽然数片飞不还已作风前一溪雨  

丹壑苍厓处处钟夜深天畔有孤笻寒灯一防疏龛里照见云间五老峰  

董其昌  

仿李营丘寒山图  

拈笔经营辋口居心知余习未全除莫将枕潄闲家具又入山中箧里书  

髙攀龙  

偶成  

春来胜事逐时新早起风光倍可亲忽见青天垂栁緑此时爱杀树邉身  

陆彦章  

雨夜  

木叶疎疎灯炧长酒醒风雨到匡牀明朝西市街头望溪水应添防尺强  

一片秋光逼夜生凄凉客思梦还惊烛花落尽更筹逺惟有寒螀送雨声  

闭门旬日怕冲泥药笼全荒水拍堤迢递十年鸣佩侣五更风雨候晨鸡  

折岸蓼入供胆瓶  

频年京洛赋羇愁梦寐空懐故国秋江上一枝才入手却疑身坐白苹州  

江南秋信着汀花緑叶丛丛簇紫葩逺水踈篱成间阔那知相见在天涯  

渌水朱华太有情兴持杯酒映寒檠过江若与莼鲈遇已让秋风第一盟  

归次卢龙  

帝城东抱海山重迢递单车出万峰秋色长天吹白鴈归心落日下卢龙  

黄辉  

巫夔道中  

狂云也自学朝朝老雪判春未肯销鹰嘴啄成三角路虎牙衔出半边桥  

未曽五里已三溪防许寒厓挂断霓乱石累成春雪碓断桥横作上天梯  

星星冷炬拂云堆夜踏偏桥半欲摧人队似猿穿岭去犬声如豹透林来  

悬梯东折复西还双磴斜开碧玉闗不雨不晴天着睡冷云横出梦中山  

入峡书懐  

华发还来照玉溪斑衣常是梦中啼孱陵尺素何时到家在相知客舍西  

徐应簧  

春夜梦吴心渊  

昨夜从君歌竹枝醒来不记曲中词徘徊独望西泠岸正是潮平月落时  

## 御选明诗卷一百十一  

七言絶句十一  

戈用泰  

烟雨楼  

平波四面八窗开尽日笙歌载酒来去矣诗人谁管领年年烟雨自楼台  

章士雅  

纪懐二首  

鸟声啼散一帘花遥忆春风怨岁华何事半生能薄幸緑杨深处即为家  

江城二月客衣单况是春风十日寒乡国梅花吹欲尽不须横笛倚朱阑  

吴正志  

晓霁即事  

雨痕收尽乱云飞溪上青山转翠微蚕妇不知隄上湿  

采桑踏遍露华归  

临流口占  

家傍寒塘鱼自肥疎罾一试夕阳稀虽然未是忘筌者也免侯门弹铗归  

郑明选  

忆吴兴  

衢州霜橘紫金苞玉液琼浆不用调此物逺来三百里香风散满骆驼桥  

沈长山山庄  

苦蓼满汀花映窓蜀山飞过雁双双豆棚欹侧侵书架梧叶颠狂扑酒缸  

莲花兠上草虫鸣处处村庄白菜生宾雁成行如一字冦鳬作阵似风声  

东家园里扑黄柑西岸坟前种石楠蝘蜓似蛇縁短壁鹭鷀如鹤下澄潭  

王士骐  

送顾太史册封朝鲜  

葱秀山头晓色鲜月明茅屋汉江船登临纵发挥毫兴莫许陪臣有和篇  

彻天火树照边陲软绣肩舆坐自移到日定知春麦秀请看箕子庙前碑  

赠别  

东风吹栁栁成丝细雨酿花花满枝可惜春光正骀荡相逢恰是别离时  

归子慕  

过王世周北城幽居二首  

溪溪緑树间红花道是桃源似若耶西近青山东近郭白云低处是君家  

野径无人芳草春无情独对野花新老夫自爱东风立蝴蝶娇痴不畏人  

北地晓征  

夜半寒鸡不忍听主人炊熟梦初醒出门不复知南北马上持鞭数七星  

高克正  

武夷杂咏  

雨过春朝倍可怜芳菲冉冉片帆前羣仙晞发知何处花落花开不记年  

毕自严  

涂次咏桃花  

緑杨春树防芳邻中有夭桃别样新马上不须频指防好花应笑白头人  

石九奏  

春郊  

三月长安花正飞长河堤畔栁依依独怜芳草王孙路立尽东风不肯归  

李日华  

赠顾长卿  

碧梧风叶响虚廊细葛轻含午夜凉不独疎萤能炤字明河高映读书堂  

山居絶句  

雪花撩乱扑春虫拥褐单牀睡思浓梦里一声闻折竹呼童亟徙小盆松  

四月雨晴山路香松花洒地鹤翎黄轻衫短笠荷鉏去斸得青芝一尺长  

赠维扬王孝廉中  

芜城春雨涨江沙沙上红楼映逺花一抹浓烟万株栁紫骝嘶入玉钩斜  

赠陈禹玉  

木兰零落海棠残风雨萧萧欲酿寒花气晓来浑不定暗随春梦到江干  

谢肇淛  

钱唐逢康元龙  

黄梅细雨暗江闗我入西吴君欲还马上相逢须尽醉明朝知隔几重山  

闻钟寄曽人倩  

十年去国梦沧浪夜夜钟声似上阳谩忆长安驱马伴东华门外月如霜  

雨中度北峡闗  

溪流屈曲路巉巉细雨斜风转不堪惟有马头云雾里青山一片似江南  

渡汶河  

霜飞月落野鸡啼雾锁长林水拍堤夹岸人家寒未起孤舟已过汶河西  

淮上重送永奉  

轻黄栁色緑烟含欲折行人自不堪两岸梨花寒食雨孤舟今夜泊淮南  

梦作  

白鹤屏寒月影稀水精帘卷篆烟微生憎栁絮如蝴蝶撩乱春愁处处飞  

春日溯汶河作  

东风残雪系兰挠满目山川对寂寥记得门前春水满美人蕉压赤阑桥  

葛阳道中杂诗二首  

雨中新水涨平沙芳草连天鸟道斜隔水松门人不闭断桥流水紫藤花  

乌桕成林稻满畦新篘白酒配黄鸡老农醉卧无人唤日落子规头上啼  

桃源道中  

春风篱落酒旗闲流水桃花映碧山寄语渔郎莫深去洞中未必胜人间  

邓原岳  

江上别徐惟和兄弟  

驿路风吹杨栁枝江云江草不胜悲也知逺道终须别借得离筵驻片时  

陈价夫  

将至珠崖过回风岭即事  

琼南漠漠海云西瘴岭秋风客路迷涧水松萝猿共饮夕阳烟树鸟空啼  

黎人射鹿归深洞越女乘牛度晚溪更欲摩崖书别恨古苔封尽不堪题  

陈荐夫  

寄懐王震夫客蜀  

卭郲东望草离离峡口春归未有期懐古思郷两行泪岂堪同在听猿时  

宿大横驿  

不堪水驿与山程愁听清猿过五更归梦欲寻南路去门前又有马蹄声  

丁肇亨  

立秋  

一叶初飘六月秋终宵雨防火西流夕阳弄影轻烟暝卧听邻砧不耐愁  

汤宾尹  

梅泉二首  

何处西方有美人貌中风雪意中春寻常摸索无縁得忽漫相逢野水滨  

寒水泠泠驻碧潭悠悠香韵鼻端参月明缭绕罗浮梦合向其中置睡庵  

王思任  

勺园  

才辞帝里入风烟处处亭台镜里天梦到江南深树底吴儿歌板放秋船  

沈  

漂母  

偶然一饭进王孙荅赠千金未足论何事怨家还报德淮隂年少亦推恩  

曹学佺  

留别金陵  

微月斜阳影已低风霜四起夕凄凄乌生两翼不飞去只在白门城上啼  

除夕柬非熊茂之  

度岭穿林境孰如懐人遥望片云居应知寂寞禅关里一树梅花共嵗除  

板桥  

两岸人家傍栁条晖遗迹自萧萧曽为一夜青山客未得无情过板桥  

清溪朱邑宰里人也以荔枝名緑扶包者见饷  

三湾亭子寄山防夹树人家似鸟巢谩说故乡相见好荔支先饷緑扶包  

顾起元  

晓行道中  

晓风萧飒度疎杨此日闗山别恨长试听高城吹画角秋河不动月如霜  

灵济宫  

星幢霞斾昼缤纷十二琼楼驻彩云鸾鹤紫笙时上下步虚双引玉晨君  

陈邦瞻  

后湖看荷花  

緑水红蕖欲断肠可怜秋色似横塘晚风不见木兰枻明月无人花自香  

袁世振  

无题  

饭罢开门看晚天斜阳依旧送鸣蝉回头失却从前路征逐香蓠三十年  

董应举  

金山作  

南条一线自峨岷拆楚分吴划断天独有妙高台上月不为南北隔风烟  

何栋如  

午日秦淮杂咏  

深潭日落停舟满高栁桥回夹岸齐灯影不分波上下人声莫辨水东西  

范凤翼  

秋日渡江  

渚轻舠破浪风金焦山麓乱流中秋高不避波涛险欲看江南柿叶红  

田居  

夜来霖雨足西庄薄醉携童看插秧岸树成行霑湿重低枝压帽枣花香  

退园即事  

迟日偷闲一举巵流光堪惜更堪悲防姑开遍春余几为倩封姨且莫吹  

螺髻江干蘸碧浓近来老眼渐朦胧何当吹却前谿树送出栏头几片峯  

邓云霄  

隄上行  

万井楼台落镜中环堤处处小桥通吴娃惯荡莲舟剧水浅沙明不畏风  

黄汝亭  

寄家书口占  

栁岸风来九月秋片帆一夕过扬州乡心无限书难尽残吹数声移晚舟  

樵风泾  

水南门外耶溪东多少游人棹短篷一自仙郎移羽箭晚风归去趂樵风  

送张肃之归山隂  

青溪明月碧梧林一片秋光荡逺岑正好邀欢歌子夜不堪雪棹入山隂  

阮自华  

江南  

雪边画阁几时春遥映江南栁色新立马长干愁不折无因寄与望中人  

曹征庸  

南康官舍  

偶住江城池上亭长松苦竹伴余清墙西秋色斜阳外截得庐山一角明  

张以诚  

赠萧大将军移镇渔阳  

鸣沙城北接云中千里飞狐一道通十万健儿齐上马旌旗猎猎动秋风  

王衡  

支硎山口占  

晓山烟重暮山开石马三朝半緑苔扫得墓门清似水梅花昨夜又飞来  

花朝  

晴烟膏露若为容踯躅香苞望晓红莫怨五更风色恶开花原是落花风  

送范长白东归余亦后此归矣  

六街灯火栁烟霏红入东山旧舞衣为语青城归去鹤弓弯如月背人飞  

池上即事  

含情落叶已缤纷深转歌喉齿未分桥上玉人真咫尺箫声似隔数重云  

熊明遇  

咏藕  

秋深素节出汚池浑似江梅雪里枝拾取寒香清浸月仙人掌上露凝时  

寻芳人尽看荷花荡漾荷珠照晓霞菂苈紫苞新采后西风剪出玉槎牙  

钓舟  

竹竿溪上钓鱼舟洞口桃花信水流晓月半轮新雨霁春山缺处是严州  

公鼐  

习家池  

岘首岧嶤汉水长习家烟树野亭荒羊公流涕山公醉并立残碑卧夕阳  

明湖独眺  

窄岸平桥万栁斜半城春水半人家东风吹雨宵来急一片乡心到海涯  

南楼  

十二楼开列玉京分明天上落层城檐前寂寂三珠树半夜鹤飞枝上鸣  

掖县道中  

齐疆行尽海云生处处看山自问名麦秀渐渐桑柘緑马头不见曲侯城  

董光宏  

许昌道中  

青郊小雨裛游尘正是芳菲一半春花栁故园应共笑主人嵗嵗作行人  

雷思霈  

赠刘七  

刘郎读书王郎馆酒到看花兴到诗无事过余谈竟日竹边双雀立多时  

袁懋谦  

同年郭太素从广陵携姬人为白下之游赋别  

白门花月可怜宵宛转朱栏映画桥怪得彩云飞不散玉人新度广陵箫  

刘宗周  

阳谷道中辞春  

春入桃源许避秦乾坤投尔乞闲身不知嵗月随流水一任莺花绻主人  

北来山色初如黛一半春前送客还黄石不知何处是教人指点谷成山  

除夕示敬伯  

晓日离离桂影斜一声寒阵起栖鸦客情只坐残书好莫问他乡度嵗华  

别云门  

百尺溪头缆竹船溪云送别寺门前平生最是多情处只恐山僧似太颠  

徐祯稷  

浦口望金陵  

千金紫陌驻游骖绣阁银灯酒半酣十四年来魂梦断今朝江北望江南  

徐冽  

夜坐对酒  

松醪初熟瓮生香数盏醺然对夜凉好拂桃笙魂梦穏月斜桐树影初长  

已许侯封在醉乡百年须醉万千场不嫌醉里疎狂发自是先生醒更狂  

张鼐  

夜坐  

香浮帘外疑花笑影到窓前喜月来独有苦吟人未睡三更移步点苍苔  

睡起  

乳燕自来花不语沙鸥寻伴水常闲觉来睡眼糢糊处半枕白云半枕山  

野竹  

何处小桥绕緑水谁家茅屋挂青山逢人若问桃源路半在斜阳花坞间  

为沈防玉题美人采花圗  

朝笼轻霭暮笼霞春入歌楼第几家逐伴女郎来鬬草数声啼鸟满园花  

莺啼深树燕还楼晴日花香满院浮笑折一枝迎玉辇春风早到殿西头  

题画扇  

小桥流水带垂杨倚仗柴门看夕阳浅色白云浓色翠晓山一抹几般妆  

沈珣  

鄚州道中  

鄚州城北水连空苹叶荷花处处风无数沙鸥飞上下马头仿佛见江东  

女郎绮生卜居江上  

窈窕红楼隔旧京重帘瑟瑟拥雕楹楼前咫尺官桥路认得萧郎白马声  

杨鹤  

与丁唯一【`有序　录一首`】  

唯一余同社也闻余被逮自里门跋涉数千里来都门相省出狱后复同策驴南还感而赠之  

故人日夜望金鸡不信君恩早放霓并马緑杨沽酒处春风一路听黄鹂  

孙承宗  

二月闻雁  

九月边庭无雁来闗门不逐雁门开春来塞上希矰缴花信风前一一回  

缾花  

高牙风峭防枝寒杏蕋新香春未阑却忆韦家花树防闗城初向一缾看  

阅弓箭手  

三年又见栁依依细栁营中刬栁归却喜丹台新燕子学成白羽水平飞  

送友人  

山城吹角月婆娑一派秋声向客多已是愁中听不得那堪重唱渭城歌  

闲圃  

闲身终日比云闲不是秋风栖碧山却讶枝头双白鸟夕阳飞倦未知还  

秋日饮甯氏水亭  

孤阁临流混太清烟波渺渺抱重城西风莫卷枯荷尽醉客重来听雨声  

中右所不寐  

满城铃柝夜如何檐马西风搅梦多白发萧萧人不寐半规新月照沙河  

李流芳  

送汪伯昭游白门伯昭将自京口至栖霞寺因忆旧逰走笔得四絶句【`录二首`】  

鸡笼山阁旧居停曲槛回廊几度经最是城隂秋望好覆舟遥接蒋山青【`覆舟山在鸡笼之前`】  

鼓楼冈下路高低处处萝墙映竹畦记得清凉留宿夜香灯贝叶雨窓西【`丙午余与仲和寓清凉寺伯昭自鸡笼策蹇相访值雨留宿`】  

滕县道中  

山欲开云栁乍风杜梨花白小桃红三年三月官桥路策蹇经过似梦中  

玉岑间行口占  

玉岑山脚水潆洄寒日晖晖下稻堆穿过松冈寻法相满空黄叶打头来  

雨中看梅西碛即事  

邨园门巷逐花低藤蔓桑条咫尺迷花底泉声认归路沿流直到石桥西  

题画似雪峤师  

千峰顶上只通云一水人家别有村直到前山兰若路清钟落日不逢君  

唐时升  

田家即事  

楝花簌簌栁犬吠西邻饷麦蚕雨过木绵齐放叶相邀作社到城南  

新成燕麦欲相扶风急高杨落乳乌社酒醒来人寂寂紫桐花下数鸡雏  

舟中即事  

风卷黄河两岸沙中流艇子一时斜故园栁絮应飞尽河北行人见雪花  

娄坚  

闻禽阁絶句为顾学宪赋  

小阁深深曲径开竹光长送午隂来主人蹔遣清商歇别有幽禽劝酒杯  

鸟啼何处最闗情不是啼时分外清酒醒阁中闻唤起为惊残月半窓明  

娄塘里桃蹊即事三首  

迎潮小艇漉鱼虾临水居人引钓车不怕桃源迷处所潮回应带树头花  

雨洗燕脂风卷霞醒来零落醉时花残樽好为轻隂尽一片澄波隔绛纱  

无数乱红看不足碧潭还对一枝斜春光欲去谁留得水面浮来几落花  

程嘉燧  

水上倡楼  

水树风帆隠伎楼微明逺岸浊河流也知一望堪肠断暮雨无人在上头  

虎丘  

风散桐花松月开上方楼殿踏歌来携将芦管新调曲吹向生公旧讲台  

洲渡头风雪欲回南岸不得  

平分南北是江流南岸相期北岸留惟有寒风吹向北为君留客醉洲  

曲中听黄问琴歌分韵八首  

夜扫歌楼集钿车白头占曲防红牙梁间三日余音在偷得新腔遍狭邪【`牙字`】  

初学莺簧响露梢还疑凤吹拂云旓金屏笑剧如花女红豆慿将记曲抛【`抛字`】  

莫论歌难听亦稀坐中有客欲沾衣不看天上行云驻试辨林端木叶飞【`飞字`】  

曽怜古调背同时廿载心期老曲师为是唱情听不得髩边先着几茎丝【`丝字`】  

歌郎酒客尽知名画烛红妆作队迎檐竹萧萧香阁里花藂十月坐流莺【`莺字`】  

缓节安歌妙入神玉盘铃走串珠匀小姬情事防人觉挽着双蛾不肯颦【`颦字`】  

轻染鸦黄拂髻鬟莺雏巧笑鬬双弯不知水调声能苦蹙损横波一寸山【`弯字`】  

十分飞盏任君衔四座无声罢酒监更请白头歌一曲不须看舞趁罗衫【`监字`】  

许敬韦白下寄丙午所画秦淮秋雨索题  

六年光景未题诗画得如尘似梦时断雨湿云休细看看来容易髩成丝  

登楼  

少小听歌怕唱愁一声楚尾与吴头如今身在伤心地但见春光莫上楼  

题画  

客路无媒类转蓬人间薄命是丹枫胭脂纵似桃花色难挽春光二月红【`比玉画霜叶红于二月花索诗与妓`】  

陈继儒  

余尝过一山邻老而嗜花红紫映户弄孙负日使人不复知有城居车马之閙赠以诗  

有个小扉松下开堂前蔬药绕畦栽老翁抱孙不抱瓮刚欲灌花山雨来  

村居  

青草湖边白石西花篱茅屋酒帘低来来去去双黄鸟不到浓隂不肯啼  

沈圣岐  

送闵昭余出守漳南  

闽南虎竹三千里苕水渔村二十年别后相思梦何处刺桐花发海云边  

即事送吴翁晋  

百尺飞丝送栁花青春欲暮未还家扬鞭忽到鸣筝处一笑初停白鼻騧  

姚祚瑞  

春闺  

薄暮轻寒入绮疏海棠春去落红疎微风吹动秋千索愁在高楼明月初  

细草无人緑自匀野花随意逐芳津斜风小艇寒烟外春在前溪寂寞滨  

钟惺  

桃源词  

商山海上半秦民何独桃源是避秦满洞仙人一渔子翻疑渔子是仙人  

谭元春  

岳麓山下送周宜一还棹  

维舟栁港爱山边笑语纷纷就醉眠昨日荼防黄一架送君心到野塘天  

王志坚  

送陈献甫之云栖  

寳刀陇上日初沉壁观峯前云正深四十八声清夜发教人失却少年心  

尹嘉宾  

寄破山樵者李超无  

结隠深随麋鹿羣上方钟磬断知闻空山嵗晚多氷雪若个峯头踏冻云  

江上杂咏三首  

河豚雪后春还浅刀鲚风来水已波携酒江边吹笛坐那山今日出云多  

杏花淡淡栁丝丝画舸春江听雨时渐卷鹤洲江色紫沙鸥睡着不曽知  

王象春  

石城月  

金陵王气未曽消水泊秦淮江上潮月到石头城下好碧云红树听吹箫  

山家  

山家香穄饱椿芽雨歇篱傍自种花割麦绩麻旋剥枣一年三度坐牛车  

陈翼飞  

上元夜别  

金雁欹斜记昔年轻笼慢撚最堪怜四条弦索无端絶一夕春风也飒然  

荔枝词  

梧州四月火山红南海丹时黄雀风不及闽中焦核好定应馋杀葛仙翁  

朱大启  

黄岩道中  

万树棃云白满山桃花几防破红顔春风尽日黄岩里数遍峯头不肯还  

寓龙湾清明日同张明宇踏青思乡  

登临徙倚总闗情归卧空斋鸠对鸣宻雨吹风灯欲暗不堪清夜踏歌声  

题集影阁  

朱槛临流映碧天参差竹树落霞边隔溪倒插峯头月一枕残书抱影眠  

郭忠宁  

渡江  

飘然一棹泝空明日午春潮尚未生回首江南増客恋新晴钟鼔润州城  

杨嗣昌  

江陵晓渡  

寒日汀洲烟雾轻古堤疎栁隔江明渔歌唱到无人处逺雁微波相映声  

陆梦龙  

宿东林寺  

禅房独树鸟争栖月色冥蒙雾渐迷晓起不知山路滑西风吹雨过前谿  

李衷纯  

顺昌道中  

山如眉黛水如罗谿上人家绣户多十五小姬催客醉银筝弹出伯劳歌  

闻启祥  

同防公游西山  

青龙桥外栁如烟一片西湖一带泉恰似江南三月景可怜有水只无船  

吴伯与  

水碓  

白石青泉尽日舂余音一片和疎钟岩花乱逐前溪落点破春云第几重  

范景文  

阻风夜泊  

桡停月落暗江滩何处吹帆夜未眠自是随风侬不惯乗流莫怨下来船  

吕维祺  

春日范质公寄诗奉和  

记得来年对酒余小窗拈韵看盆鱼自从忙到春光了肠断东风半纸书  

怜春春望望东溟一泒云烟画不成寻到武陵花放处渔郎可是便无情  

午睡  

晴日落花花更开半墙新栁带烟来可怜春色偏宜睡不是流莺唤不回  

刘荣嗣  

题画二首  

老去登临怯杖藤好山不上最高层疎松几树斜阳里闲看岩前扫叶僧  

灌木隂隂溪水斜溪头鸥鹭浴晴沙春潮退后风生急鱼网船梢挂落花  

方孔炤  

天池寺文殊台  

铁船欲渡石门晓秋光何事闲云绕忽然霁色送东林影子莲花开未了  

曹履吉  

藏云晚步  

浅深丛緑隠僧迦雨过新泉出径斜独倚山门看归鸟几羣揉落白桐花  

万燝  

修竹  

琅玕千亩拂云齐日影参差乱渭溪但恐玉箫风过弄夜来惊散凤凰栖  

朱泰祯  

睡鸭  

緑萍扫罢栁梢齐疎雨斜阳思转迷此际池塘眠正穏风花吹梦过桥西  

黄尊素  

马上  

层氷积雪逗村家半去春光栁未芽一日鸣骢南陌上黄鹂已闹杏头花  

秋浦草  

江城三月緑迢迢一片新烟带雨娇送尽王孙何限意偏留明月伴中宵  

黄承昊  

过长沟见蜀山湖荷花沿隄二十里有作  

云山渺渺水滺滺香满长堤物外秋只少若耶溪上女乗潮一弄采莲舟  

阮大铖  

偶过长板桥感旧  

秦淮何处饶寒色长板荒桥霜草多惟有春风寄樊口当筵能唱隔江歌  

雷塘  

雷塘无限白杨花寒食西风集暮鸦莫向旧堤窥栁色春锄争上玉钩斜  

姚希孟  

秋感  

秋容已到菊花枝闭户萧然诵楚词憔悴江蓠人不见满庭凉月照相思  

侯恪  

送陈集生使南海  

凤阙春深栁乍齐王孙台畔草萋萋看君绛节天南去驿路晴花送马蹄  

张玮  

嘿思仲先约过詹所茶山园以事不偕小诗代讯  

一径寒云似练开茶烟起处小车来独怜久病闲双屐不踏孤山十亩苔  

默  

泥沟驿  

寒云漠漠月初弯村舍无人户早闗十二楼中愁积雪不知人在贺兰山  

马任逺  

抵苏州  

酒醒梦断旅帆孤逺岸晴波戏浴鳬桥过横塘闻犬吠緑杨影里是姑苏  

蔡懋德  

见雁懐人  

蜀水初来雁影新芦花不肯厌秋贫潇湘此去无多路未有沙鸥作主人  

毛以煃  

山隂王伯良久滞京师却寄  

蛾眉十样逐时新不是东邻亦效颦况是浣纱溪上客那能不忆浣纱人  

张可大  

泛海  

到处啼莺倚棹歌客怀偏向布帆多黄云飞尽天如洗鳌背山前万顷波  

莫是龙  

出都逢冯元成驾部道上言别  

试看归雁与征鸿君自西飞我自东立马道傍无一语祗因双泪洒西风  

闻冯咸甫游太山诗以赠之  

平生瓢笠兴何长游到名山喜欲狂日观峯头闻叫啸日穷云海见扶桑  

朱茂时  

茌平道中  

残星数点照人行扑面凉沙惹去尘回首鹊华山尽失又骑羸马过茌平  

顾斗英  

秦淮小姬  

一片春山乍学描纒头初试紫霞绡章台无数青青栁最惹东风是嫩条  

邬佐卿  

宫词  

复道传呼御辇过遥闻仙乐动云和黄金纵买长门赋逝水终惭太液波  

沈泰鸿  

春思  

乱水浮花正掩门花神零落未招魂春心不与春光尽细向罗衫觅酒痕  

泪洒梨云作雨痕半生春事不堪论游丝怪底无拘束逢着花枝便断魂  

长安雨后  

京尘行处是风烟春晓常疑欲暮天惟有濯枝新雨后江南无梦也泠然  

黄继立  

初夏  

杨花初点渡头萍十姊妹花红满屏门前忽见渔舟过风送鸬鷀一阵腥  

龚朂  

立秋  

烟云黯惨仲宣楼荏苒年华逝水流白首乡山千里外满城风雨又新秋  

黄时  

孟尝君养士处  

官桥垂栁嬝阑干古薛遗墟驻马看食客三千容易散至今惟说一冯驩  

李德继  

怀包参军  

极目西来山色秋但闻长笛不胜愁故人家在清江上潮满门前月满楼  

田艺蘅  

月夜即席示座客  

云散江城玉漏遥月华浮动可怜宵停歌不饮君何待试问当年李玉箫【`玉箫蜀宫人爱唱王衍宫词月华如水浸宫殿有酒不醉真痴人之句`】  

谢三秀  

题赵文度画西溪梅花  

欲雪不雪天凄凄南枝北枝开渐齐因访梅花过桥去始知春在西溪西  

吴稼竳  

代寄徐仲容  

秋雨疎疎滴井梧风吹妾梦到东吴生来自恨青谿近独处无郎似小姑  

春梦  

羣书一束枕山楹残雪融檐作雨声春梦不随春水慢片时还到阖闾城  

薛文炳  

闲居杂兴  

最爱江南小满天樱桃烂熟海鱼鲜一声布谷啼残雨松影半帘山日悬  

吴元乐  

湖上忆别  

河桥三月水平津两岸轻波漾緑苹曾向此中伤逺别故人今隔几回春  

## 御选明诗卷一百十二  

七言絶句十二  

宋登春  

送句吴豪士重游大梁  

魏王台上草纷纷落日中原低暮云匹马浪游孤剑在酬思谁说信陵君  

汴水东流接大河曽经帝里问铜驼春风三月旗亭酒落日夷门一放歌  

沙尘风起昼二月黄河尚带氷桑柘夕阳村店路同谁走马吊韩陵  

春郊即事  

春风嫋嫋夕阳西芳草菲菲杨栁堤行尽溪山有茅屋青林深处一鸠啼  

荆州公餽酒  

菱叶青青水荇齐绕篱黄蝶菜苗肥夕阳谁送山人醉  

坐看儿童跨犊归  

秋风嫋嫋熟黄粱池上鹅肥酒更香醉里不妨学楚语竹枝歌好和渔郎  

踏青杨栁洲  

骅骝蹀躞上芳洲杨栁青青楚水流日暮东风摇百草不知何处是昭丘  

春隂  

竹里松间石径斜春云长绕野人家幽窗睡觉莺声响童子开闗埽落花  

赠东隅逸人  

东隅老人能养拙春来酿酒摘松叶有时半醉临风前独抱瑶琴啸海月  

栁应芳  

劳劳亭送客  

劳劳亭下路东西翻遣行人到此迷山鸟似经离别过至今不敢尽情啼  

雨中集清凉寺送梅子马赴楚曹能始还闽  

客路东西莫厌长七闽原自隔三湘离人不道俱千里一夜相思梦两乡  

赋得千山红树送姚园客还闽  

萧萧浅绛霜初醉槭槭深红雨复然染得千林秋一色还家只当是春天  

杨承鲲  

忆事  

何处秋箫夜色凉不胜哀怨湿衣裳平湖百丈天如水露滴藕花秋梦长  

翡翠帘栊白玉宫碧云无影佛灯红夜深下界行人絶一片经声在半空  

雪晓懐西清田舍  

种来黄独已如拳手斸氷肤煮涧泉酒醒雪晴无一事竹窓炊火送新烟  

沈懋嘉  

秋鸟  

陈山西麓海东头细网长竿带緑韝买得山禽如粉脆屠坟十里稻花秋  

陈有守  

观音岩  

绀阁披云竹树叅天花传说见优昙妙音一去诸天逺痴絶行人拜石龛  

盛时防  

寄武林朱九疑  

湖上轻风拂栁条美人吹笛向平桥欲知胥浦潮初退正是秦淮雪半消  

赠蔡公子  

桃花落尽客重来明月高天照酒杯最爱主人年少日淮隂市上钓鱼回  

俞安期  

代送中使织衮还朝  

织罢氷绡进御归鲛人水国暂停机自怜不及吴蚕老一吐新丝上衮衣  

何白  

莫愁湖逢程德懋  

莫愁湖边惊暮春暖风霁日摇青苹栁条繋马不辞醉飞絮满天逢故人  

陆弼  

赠金陵马姬  

杏花屋角响春鸠沉水香残懒下楼剪得石榴新样子不教人见玉双钩  

晚泊毘陵诸君携酒过集舟中  

孤城春水浸桃花白发逢君酒重赊一曲清歌满船月不知今夜是天涯  

黄克晦  

康州图  

乱山无径不通樵渔舍隂隂映緑蕉树杪泥干红水落村边沙白瘴烟消  

胡宗仁  

郊行  

每出幽寻杖短藜无穷胜事惬幽期村村野老柴门里日对云山自不知  

雨后  

隂隂春日暖风轻新水溪湾到岸平宿雨湿山深树暗夕阳开浦逺山明  

王嗣经  

青溪水亭迟叶五循甫  

渌水微风爽气新重重楼榭接花津葡萄叶暗宜留客杨栁条疎好望人  

王伯稠  

听沈二弹北曲  

燕歌掩乱夜弦鸣防尽青楼恨别情四十年前明月夜梦回曾听断肠声  

访周子居幽居不遇  

寂寂柴门深自闗幽禽相唤语青山墙头含雨桃花色半出青葱春树间  

赠歌者  

尽说青楼碧玉家舞风歌月鬭铅华自从悮识樱桃后懒看阊门路畔花  

凉生豆花  

豆花初放晚凉凄碧叶隂中络纬啼贪与邻翁棚底话不知新月照青溪  

秋日过子问郊居  

叶舠百转入幽溪灌木苍藤夹岸迷一缕炊烟小犬吠柴门忽出竹丛西  

映竹縁溪三两家隂隂树影日将斜翩翩黄蝶穿疎蓼唧唧秋虫语豆花  

林世璧  

秋宫词  

碧天凉月湛悠悠独上高楼望女牛昨夜西风何处起宫中无树不知秋  

汪礼约  

寄懐  

朝云不散暮云流溪上茒堂水竹幽忽见斜阳满高树乱蝉风叶似深秋  

汪元英  

秋日归自溪上  

清溪一曲石桥横十里篮舆溪上行水碧沙明看不足西风两岸尽秋声  

程可中  

上谷  

铃阁西头马埒平紫骝牵过赤繁缨翻身谁中金钱的嘶入垂杨一片声  

叶太叔  

同友人饮秦淮酒楼  

秦淮水涨鲚鱼肥满店杨花作絮飞日暮酒阑无个事渡头闲数画船归  

李桂  

江上  

鲤鱼风起荻花秋露厌蒹葭水不流何处津亭夜吹笛白云明月总闗愁  

盛鸣世  

送王山人  

寒原一雁下霜空短褐萧萧犯北风俱是残年行路客伤心不在别离中  

题岳阳酒家  

巴陵压酒洞庭春楚女当垆劝客频莫上高楼望湖水烟波二月已愁人  

江上别栁陈父  

沧江落日黯生愁枫叶苹花送客舟莫道酒阑容易别秋光偏在断桥头  

送胡参军之岷州  

寳剑翩翩赋逺游东风吹骑出幽州洮河三月流澌下人在长城天尽头  

陈鸣阳  

闺情  

露冷凌波步不前流萤相扑自年年妾身未似齐纨扇不待秋来已弃捐  

林国光  

金陵寻舍弟闻先三日往芜湖怅然赋此  

春江雨涨緑平堤岸栁青青拂水齐日暮相思不相见鹡鸰飞过野塘西  

侯维垣  

九日送友人入九华  

秋空削出青莲花时吐白云含紫霞九月九日九华去此中可以链丹砂  

江禹奠  

江口  

江口风微江水平橹摇清眼雪花明钟陵只在浮云里犹惜孤帆半日程  

秋夜闻砧  

雨过江村漾晚晴铮铮木石作秋声覊人正念寒衣薄何处敲霜到月明  

九日登山  

东篱菊蕋半含黄酒伴何须定故乡寄语柴桑陶处士百年风物几重阳  

村居即事寄天都李使君  

日照云村宿雨休一湾溪水入江流野人家住清溪上坐对寒山两岸秋  

蒋世模  

江行  

晴沙漾漾见飞鳬隔浦帆墙乍有无身在江南望江北接天秋水浸菰蒲  

王授  

送常熟李瑞卿  

栁暗花明春雨天鹁鸠声里一归船相逢已是十年别为问人生几十年  

潘镛  

寄懐  

孤灯一防照书龛离思沉沉睡正酣无那角声吹落月梦魂飞不到江南  

邓秉贞  

严子陵钓坛  

经过百世见清风争羡羊裘一老翁不有云台诸将力钓坛亦在战争中  

王壑  

南安道中  

叠叠青山曲曲溪湍流活活雨凄凄孤舟日暮南来客恨杀鹧鸪相向啼  

赵云蒸  

北上  

飞沙如雪昼茫茫始觉长安道路长遥忆小楼临水曲八窓风日正虚凉  

顾孟林  

夜饮王中丞元美宅  

与君湖海各栖迟一夕相逢酒百巵醉后不知何以别醒来惟记月明时  

方于鲁  

送张山人归越  

雉子斑斑麦正齐黄梅四月雨凄凄新安江上防尊酒送尔看山到浙西  

璞石席上作  

十年不惯出家门千里来逢故旧存正值江干春未晚蒌蒿荻笋煮河豚  

向杰  

题画  

雨过回塘水乱流汕鱼人去櫂孤舟荻花枫叶寒江外独鹤一声霜满楼  

寄羽士  

几欲寻真未得闲白云堆里望闗烦君多养雪色鹿借我来时骑看山  

周履靖  

春日过东臯殷君斋头出示舷上人所赠索和倚韵五絶【`录二首`】  

西浒曽闻隠接舆朝来得叩白云居窗明室静清如许几上风翻种树书  

逃名不用买山居烟雨湖头可结庐月暎碧波鸥鹭集菰蒲深处钓潜鱼  

清啸  

采蕨东山趂月归不妨清露湿荷衣到家小犬迎人吠老妇携儿候竹扉  

白李红桃障锦屏如丝杨栁草青青山中风致休教负一曲清歌倒玉屏  

江上闻雁  

孤舟维住緑杨溪霜落芦花客思凄梦觉篷窓天未晓雁声嘹呖月初西  

潘之恒  

白下逢梁伯龙感旧  

梨园处处按新词桃叶家家度翠眉一自流传江左调令人却忆六朝诗  

听钱二弟子马生奏曲  

銮江侍女竞双声半入吴城半越城总是西施歌舞地江南何处不含情  

春雨  

流水浮香送画船凌波何处不堪怜西来一片横塘雨浄洗花容分外妍  

吴梦旸  

再过汪景纯  

金陵乐府杜秋娘宛转新声隠洞房林木尽飞江水咽那教人听不回肠  

送翁晋东游  

春风常在故人前为折新花媚别筵恼杀当筵飞片片可能吹到渡江船  

古道庵望华亭  

沿江遥指白云隈树底空牀遍緑苔今夜道人来借宿前峯先有鹤飞回  

茅维  

寄讯李白父征君  

闻君老病掩双扉秋老荒园黄蝶飞手防青松饭香稻隔溪人语采菱归  

病忘真是息心方兀坐搘颐木脚牀天末凉风吹老树看他屋角送斜阳  

范汭  

王蜀宫词  

匼匝渠穿宛转桥绮楼香暖月迢迢海南蜃市浑无异添得歌声堕九霄  

孟蜀宫词  

池西别殿署凌波杨栁风微月渐多珠箔卷来秋似水填词惟教艳娘歌  

送一公还天界寺  

江流汨汨树层层短笠空瓢去秣陵依旧青山风雪里荜门深掩一龛灯  

荆溪  

乱水声中繋艇斜月寒沽酒扣谁家仙源咫尺不知处红叶吹来如落花  

泖上嘲吴凝父  

林臯叶脱风凄凄逺峯森立寒云齐满船离思半江月未到五更鸡乱啼  

暮春闲居和荩卿侄  

舍南舍北雨声催欵欵闲鸥逐队来欲买鱼虾唤江艇楝花临水荜门开  

送茅荐卿水部使还留都  

霅溪春水接长干五日邮程去不难问寝但留诸弟在双鱼容易报平安  

春日讯吴允兆  

逺树微波黯不分阖闾城畔寄孤云春来尽有还乡梦除却青山便是君  

夜泊梁溪  

樯上乌啼月满滩月和残雪耐人看半炉爇尽况香火消受篷窓一夜寒  

泊燕子矶  

山影沉沉日乍红峭帆人怯剪江风鸥鳬占我曽题石一半防岈叠浪中  

寄阮坚之司理  

讼庭寂寂散春烟碧海丹山在目前市得鰕姑堪佐酒摘来荔子不论钱  

别时江草冷萧萧再见春光上栁条万一故人生逺梦也应先过伯通桥  

赠王曰常  

一月留君兴未阑酒杯无限费春寒海棠欲卸辛夷尽取次看花到牡丹  

遇俞献父  

与汝垂髫共里闾别来不省六年余情知一见又成别犹胜逢人数寄书  

送僧入庐山  

霜天一衲影萧萧别路无多觉路遥他日有人来入社不妨行过虎谿桥  

吴鼎芳  

闻箫声  

洞箫如缕到尊前明月高楼夜可怜何处一声凄易断千家花栁障晴烟  

寄情  

残山如黛月痕斜子夜青蹊踏浅沙十里红桥东畔路梅花多处是君家  

山居杂咏  

接叶隂隂唤水鸠花坪草堰偶经游芒鞋晒向西岩石露冷烟凄不记收  

万竹千松逺近同嫩岚残霭有无中斜阳不防藏踪迹露出前峯一抹红  

苔花满径緑云凉嫩竹离离覆短墙院静昼长人不到一帘风袅一炉香  

赤城  

南北峯青雨乍分瀑花飘下雪纷纷空岩夜久无羣动一防闲灯伴白云  

华顶  

海色迢迢半紫氛娑椤开落夜将分道人清晓下山去纸被一牀铺白云  

铁板嶂  

一屏浑铁自天成倒影清波月正明三十六峯秋色里幔亭高处独吹笙  

托鉢  

十里春风五里桥到山犹觉路岧嶤丛丛花草萧萧竹几处柴门闭寂寥  

泊浔阳江  

倚棹秋光对碧峰露香倾下木芙蓉西林月白东林晓两处敲残百八钟  

春暮  

一半筠帘上小钩残书数卷未经收东风忒也司闲事吹得瓶花满案头  

迟舜五不至  

数点残星秋耿耿斜风剪碎芭蕉影自爱凭栏不爱眠辘轳牵动鸳鸯井  

吴兆  

送友人游燕  

离筵别棹暮江滨红树青山映白苹一过江南风景异两行衰栁送行人  

秋思  

蒹葭霜冷雁初还归梦如云只恋山一夜潺湲西磵雨晓来秋气满人间  

访沈逸人不遇  

闲寻芳草到门迟云水无心本不期枕畔残书犹自在主人出户未多时  

寄陈使君抑之  

海南无雁亦无秋万里何人寄逺愁寂寂孤眠淮上月慿风吹梦到罗浮  

与喻应益言别  

杨栁河桥日向新空江无处不通津留君且过花时去共泛青谿曲曲春  

别九华山  

寺前秋浄万峯闲正好寻山又别山谷转谿回留不住水声相送到人间  

寄曹能始  

几年山水共闲游无日吟诗不唱酬一卧故园春又暮楝花零落渐谿头  

登天台峯宿【`峯离寺二十里山之最高者`】  

萝磴松崖几百层猱攀鱼贯始徐登昨朝望处今宵歇岩下云埋入定僧  

暮春偶过山家  

山村处处采新茶一道春流绕几家石径行来微有迹不知满地是松花  

沈野  

春日小斋  

社日方过花正肥闲庭亦自长苔衣柴扉暂启元无事恐有梁间燕子归  

斜塘招星甫  

新芋肥鸡菊正黄君来定拟醉千觞田家村巷都相似须识门前两緑杨  

赠殷山人  

鹿门高卧寂无哗户外青山郭外斜妇解綉花君解画玉牕闲坐鬬新茶  

石沆  

宿城中旧房  

从教雁侣失潇湘春色年年暗洞房遗得一枝花影子夜深随月转西廊  

夜听琵琶  

娉婷少妇未闗愁清夜琵琶上小楼裂帛一声江月白碧云飞起四山秋  

夏日寄懐南逸士  

南邻何异北山居黄草衣裳白草庐闲却农桑事吟弄不教风月着空虚  

有懐  

逺村幽壑独徘徊云防柴扉雪防苔尽日溪边倚枯栁白鸥何事不飞来  

寄敏上人  

别来多雨更多风野水苍茫浸碧空惆怅数枝憔悴栁不堪持赠胆屏中  

秦镐  

冬夜见新月  

霜天约畧一钩斜半挂平芜半逺沙照向两乡偏是缺不知圆处落谁家  

商家梅  

听同舟人吹箫  

有客同舟月正来闲吹玉管思徘徊数声只在霜篷里却似江头寒雁哀  

题受之津逮轩  

虽然城市即山居才理清斋木石余坐卧此中心自逺月来先照满牀书  

宋珏  

过燕矶懐孟阳  

孤帆落照在矶头风引歌声唤客留正欲低徊寻往事纷纷木叶下江流  

将归白下留题侯豫瞻画壁  

酒中别意画中花梅半残时栁半芽我欲桥边添个客醉眠芳草不思家  

泊皖城三日懐白下故人  

城依碎石岸依沙行遍城南乏酒家日暮客愁如白下芦花风起似杨花  

汪逸  

丹阳道中别芳生  

风过重阳易作寒去来俱泊此河干无端别路舟车异一日枫林不共看  

董斯张  

梅谿  

云似鱼鳞压市低竹簰载笋出梅谿逢人闲问昆山路葛岭西头更向西  

葛隖作二首  

笋鞭横出欲穿篱松子才生防不知细雨一林山鬼语白鸥浴起葛公池  

鸦衔朱柿坠秋坡竹笕疏泉带碧莎野菊满头山下女也能学唱采茶歌  

吴门道中  

栁花片片拂船窓雪点湖田鹭几双数到明朝寒食夜半篷残照过吴江  

初夏  

杨栁隂浓曳碧烟一溪不雨不晴天水楼处处凭红袖吴下新来茉莉船  

王道通  

马首  

马首冲烟健鹘飞南山如画隔蔷薇十年寳剑屠儿笑猎得黄羊间道归  

齐莱名  

蝉  

曲曲朱栏桥半欹藕花村里水流澌长堤高栁蝉声急带却斜阳过别枝  

锦帐词戏赠程寅之  

臂绡繋得下妆台锦帐芙蓉并蒂开露浄一天清似水黄姑昨夜渡河来  

吴沛  

读古歴禅空不知清明之至  

近来课业觉辛勤底事春消客邸情忽见老僧赠垂栁方知今日是清明  

唐汝询  

夜别陆长倩得青字  

怅别高楼酒易醒坐闻落叶满沙汀春来倘忆同游地无限垂杨梦里青  

留别沈茂之  

风雅翩翩自不羣荣华入目总浮云江湖此去无知已蚤晚移家欲就君  

沈大俊  

山斋闻莺  

贝叶亭前緑始荣黄莺偏爱晓时鸣双双深坐梧桐里语尽春风无限情  

陈  

过鹫峯寺访非熊  

緑隂深寺独经过有客孤吟寄薜萝容易相逢容易去晚花歴乱鸟声多  

邹之翰  

春莫泊吴山  

扁舟泊处有渔矶为惜春光歴翠微花片乱飞飞不去从风复上酒人衣  

王龙起  

春醒  

细雨春寒酒未醒吟魂牢碌怨飘零房空寂寂疎帘卷杨栁花飞满画屏  

三山龙台村夜望  

越王台下古城涔近水人家傍竹隂夜夜月明愁絶处断桥秋露湿寒砧  

方登  

春日漫兴  

悬岩絶壑春云满亭子无人鸟自啼昨夜雨飞寒未解桃花零落石城西  

李至清  

题画寄邹公履  

一带云山如梦里片帆别处不分明伤心只说寒塘栁泣雨啼烟送我行  

唐正雅  

迟友不至  

闲斋卓笔赋初成飒飒西风满户生细雨乍来君不至寂寥把盏对寒檠  

王人鉴  

春寒  

林风溪雨弄春隂古屋凝寒午更深烟火萧条人迹断自笼双袖听新禽  

沈璜  

移家虎丘  

杜鹃零落栁藏鸦僧有余闲转法华山下人家春事了扫门迎接赣州花  

顾大武  

登广武冈汉高数项羽处  

三靣寒流数仞冈两雄曽此话兴亡汉家事业由天幸十罪空劳数项王  

徐于  

栁丝别意  

搅乱春愁是栁枝销魂多在送迎时风丝试舞才迎到露叶含啼又别离  

荡飏晴丝荡飏魂不知何处断愁根霏霏拂拂凝香雨糁作青衫别泪痕  

道旁摇漾拂离筵相顾攀条涕然始信有情无过栁为君三起又三眠  

搓丝撚缕玉楼西倒浸春波碧欲迷只怕苦风老雨后不容飞絮不沾泥  

刘侃  

过水下口  

山树参差石径斜雨余飞瀑过桑麻山翁放罢村前犊倚杖溪头防稻花  

都城元夕  

一夕春从天上回六街火树彻明开叮咛莫似吹芦管才报梅开又落梅  

春暮  

风吹山色度帘栊指点荼防半已空二十四畨花信过独留芳草送残红  

丰越人  

吹笛  

空林醉卧不知秋手采芙蓉下小舟明月满天凉似水闲吹短笛过沧洲  

钱希言  

阚峯普济寺  

阚公山绕阚公湖舍宅年犹记赤乌寂寂寺门霜叶里水禽飞上石浮屠  

简沈从先  

雨过秋山翠满城思君江馆入蛩声夜凉独坐银河下吟到酒醒溪月明  

陈鸣鹤  

题冲佑观  

十二仙人控紫鸾顶门一去不曽还当时鸡犬升天尽只有浮云住世间  

康彦登  

宫词  

铜龙晓漏滴蓬莱天半便喧便殿开一霎灯光齐散尽春寒勑与放朝回  

王毓德  

度仙霞岭  

已恨闽天道路赊更堪回首隔仙霞潺湲已是他乡水纵使东流不到家  

兰溪夜泊  

暮雨孤村繋客船渔灯相对未成眠思家泪共兰溪水一样潺湲过枕边  

何其渔  

梅口待渡  

野旷微风起白苹村居三里若比邻江干风冷秋山暮立尽斜阳无渡人  

山下买酒  

隔浦渔家傍酒家渔罾掩映酒帘斜探囊恰好供归客买得黄鱼并杏花  

碧箫洞  

石桥宛转竹檀栾松露侵衣夜未干三十六峯秋一色碧云吹出洞箫寒  

林宗大  

送人尉蜀  

百仞高峯入县门官闲何地不君恩莫将万里思家泪落尽巴江一夜猿  

徐頴  

严陵  

石几朝朝立鹭鸶苔檐露折野棠枝双台占得高千尺不许他人下钓丝  

纪青  

宿石公涧中  

小阁久留高士卧鹿皮梦破石床苔半林曙色生严牖山鸟不来山雨来  

暮春入栖霞山寻张文寺  

山气隂隂出荷锄才分子又挑蔬倦来芍药花前卧带雨鸣鸠过草庐  

山中口号  

一月林中不裹巾得钱沽酒未知贫樵夫相见漫相识除却青山无故人  

夜行潭上  

四更山月吐清涟人在花林未肯眠寂寂一峯寒插水雁声飞过放鱼船  

枕上闻风  

疎懒而今成自然醒来不是听鸡年霜风一夜寒多少重理禅衣覆足眠  

周楷  

宿已公岩  

已公岩畔水粼粼树老云荒记往因一夜溪声听不得游山真愧住山人  

童佩  

顾懋俭约看青墩荷花不得往  

羣玉峯西一片霞游人为说是莲花可怜不得同船采今夜秋江月自华  

杨文骢  

夜过练凟  

松风谡谡涧粼粼金琐曽辉画角新借问水犀三十万何如君子六千人  

龚用圆  

湖上遇同年朱子暇  

一见相携话旧游湖光泛泛断桥头寒烟迷却西冷路还向当垆问酒楼  

蒋德璟  

至广州闻黎捷志喜  

重开幕府试雕戈七哨功成献凯歌借问凌烟谁第一汉家剑履赐萧何  

郑鄤  

梦中句  

一声铁笛下云洲吹破江天万古愁杯酒不空人欲去青青栁色尚楼头  

齐心孝  

荅女郎沙兰英贻鸳鸯枕  

含情少妇倚银缸绣罢鸳鸯日满窓解得世间离别苦故将好鸟织成双  

何万化  

赠别  

彩鹢银灯此夜亲相看莫惜酒杯频明朝茅店风霜苦纵有盈觞不醉人  

萧士玮  

月夜西泠桥  

雾鬓烟鬟逐处娇轻风着面酒初消月明故国三千里人在西泠第一桥  

张国维  

登采石赠诸将  

月明横槊倚层峯宵柝风飘和梵钟旧是开平贾勇处诸君努力此书庸  

吴孔嘉  

雨竹  

几竿清影映窗纱筛月梳风带雨斜相对此君殊不俗幽斋松径伴梅花  

木芙蓉  

半临秋水照新妆淡静丰神冷艳裳堪与菊英称晚节爱他含雨拒清霜  

宋玫  

闺思  

征人碛里正思乡八月看云送雁行生小不知门外路如何飞梦到沙场  

李模  

南思  

畦丁忽报韭芽春对对河豚入馔新笑指芦根看续命不须子细祝防人  

陆澄源  

溪外  

短桥隠隠隔清溪溪外人家更向西行尽西溪人不见一林修竹画眉啼  

## 御选明诗卷一百十三  

七言絶句十三  

熊开元  

穿云栈  

尽日凝云谷口封倦还飞鸟亦迷踪何如近借齐厨鉢鞭取耕烟白耳龙  

侯演  

新栁词  

秦淮雪泞缓春晴十里烟堤緑未明早是酒旗歌板地隔江风浪卷芜城  

黎遂球  

山中  

寂寂春眠野梦多酒醒那识夜如何山中惯不闻鸡犬只是天明乌便歌  

陆寳  

行嘉善道中夜宿朱泾  

春潮覆草半江青长水分涂客未经少理蚕丝多织布百家烟火傍朱泾  

斋居二首  

层层楼榭枕松闗毎到花时独不闲酒榼茶罇人去后牕前一幅米家山  

浴兰初罢振纎袿竹枕桃笙手自防避热不敎人防烛满楼凉月照登梯  

送人之秦川  

水鸟低飞狎榜歌木兰双桨送淩波浣纱人在中流见错认前山作苎萝  

湖上  

承恩坊里緑杨烟翠幄朱楼大道边谁似侬家湖口住当门人上木兰船  

周应仪  

夏日  

风荻萧萧日欲斜水村无处不荷花遥看白鹭忽飞去占断栁隂一片沙  

夏季风雨大作  

急雨斜风百尺楼楼头残暑一时収而今炎景成萧瑟零落荷花十里秋  

闻歌  

桃花扇底落纷纷宛转清歌一曲闻醉杀文园渇司马酒垆斜盼卓文君  

陆嘉頴  

如皋道中  

满目桑麻雨露稠白花篱落绕清流家家鱼畧村村酒絶胜淮南十一州  

陈衷脉  

过开衡长兄书斋  

堤边烟树晓隂浓一片青苔委落红粉蝶不嫌春寂寞纷纷飞过小亭东  

王彦泓  

吴行纪事  

月钟霜瓦冻鸦啼梦里枫桥郤向西暖语未终天忽晓不堪空作翠乡迷  

烧残绛蜡啼千树碎嚼氷蚕搅万丝水国不生红豆子赠卿何物助相思  

灯宵纪事  

灯楼月沼映春云箫鼓风前院院闻但是酒旗歌板地一时凄切想离羣  

赵李钿车昔昔游酒边灯下共迟留如何月照金堂夜只有梅花伴莫愁  

咏史  

冠劔纷纭出石城偏从佳客问分明只应不避兰成妒歴歴莺喉説太清  

横塘  

却持离泪下西轩络纬秋声玉砌喧行过回塘更添恨緑荷犹自盖双鸳  

为杨子常题文水画吴中山水二十四首【`录九首`】长荡  

栁边渔艇罾防歇沙工人家畧彴斜落日雁行千片下苍苍未见有芦花  

西虹桥  

吴门山水天下无淡荡更在城西隅谁言此桥近阛阓己是一幅桃源图  

横塘  

缥缈空亭盖石梁压村山色郁青苍烟波一折南流去便是吴王走狗塘  

观音山  

百丈寒泉落寺门琳宫迢递桂松深鹤亭马石依然在欲唤清谭支道林  

天池  

壁含雷雨气成霞流下青莲防瓣花絶壑树深鸦噪处两间茅屋汉卿家  

天平  

栋宇都攅苍壁根湖光万顷镜光分题诗恰忆前年事茶米鸡笼品白云  

三髙寺  

雪滩古木长桥外烟树湖光短榻前虾菜莼鲈杞菊荐可怜风味得同筵  

邓尉山  

半山已见太湖全米囤虫头出没边长想清秋明月夜防笻直上万峯巅  

太湖  

烟峦数髻镜中孤边畔樯帆一防无错道曲终人不见包山湖达洞庭湖  

秋词  

小屏纸榻浣衣家防度论心掩碧纱此日踏歌门外过墙头认得刺桐花  

月澹花寒晓镜前初凉天气怯孤眠秋姿较比春姿艶试看霜枫似杜防  

凉月横窗烛半销卧寒清露滴寒蕉悠扬别梦飘何处谁托愁魂为一招  

寒词  

从来国色玉光寒昼视常疑月下看况复此宵兼雪月白衣裳凭赤阑干  

雪压红楼照座明旋添香兽暖银笙玉人相顾时时笑喜聼氷条落砌声  

丁夘首春余辞家薄游端已首唱骊歌情词凄宕征途吟讽依韵和之并寄呈仲以志同叹五首【`录二首`】  

防夜猖狂别恨侵踏歌相送最情深明朝独醉黄茆店更有何人把烛寻  

薄幸江南杜牧之花前落魄醉难支阻风中酒谁相伴頼有韦庄一卷诗【`端已诗册在余行箧中韦庄亦字端已故云见説江湖不归事阻风中酒过年年杜牧之诗也却受紫薇情调逸阻风中酒过年年韦端已诗也实余目前光景`】  

花下  

未必春工一夕移杏花清减夜来姿可知顔色闗人处正在红销欲白时  

春游絶句  

春河曲曲栁丝丝碧草如烟杏满枝开尽画船天未午游人犹悔上船遅  

李世熊  

夜泊闻歌  

鸣滩扶梦殢香残酒醒风声送月凉孤影却怜乌匝苦峯青江白一天霜  

黄光升  

懐许受先  

符緑字细能分家学湏知有説文此去桥门摹十鼓籀书难读益思君  

廖孔说  

华阳杂韵  

林间风霭日氤氲乍露孤峯半未分一夜雷声在山下始知身出万重云  

酒家同彦先何事留春  

若説伤春还饯春夜深啼鸟泪沾巾緑隂村酒城南肆同是尊前白髪人  

与一然聼钟  

寥寥相对一灯明数尽遥钟百八声题向山堂成故事他年却好话平生  

懐子画次其韵  

花满扬州月满栊相寻最苦梦难同闷来细把芜城赋读向凄凄莫雨中  

重过兰溪  

越迹吴踪久未能飘来一叶泊孤僧依然白酒青山夜莺脰湖边摘野菱  

石门  

石门酒薄客愁寛谁念霜溪晓被寒偶见邻舟説红叶五更疎雨梦长干  

偶集  

隂雨霏霏湿酒巵满堂红烛对弹碁主人先醉非无意愁见更阑客散时  

访道士  

露草烟林客断行竹扉昼掩对髙城道人不爱人天供消受秋空鹤一声  

西湖  

水中云影镜中山山自无心水自闲明月两堤人不见小舟独向断桥还  

田狩龙  

兰溪夜泊  

刺船黄防乱渔灯载酒孤斟緑似渑落叶萧萧浑不寐满溪烟雨忆西兴  

秋塘  

漫天积雾暗新池蝉送残声过别枝一路荷香飘水殿满盘珠落雨来时  

林有麟  

龙安解组归舟口号  

秋风忽动季鹰思鲈脍莼羮正此时傲骨止应麋鹿伴松间明月好衔巵  

拂衣长谢蜀山云漫説当年借防君亦有青萍囊底吼可怜无地斩妖氛  

簪组何劳伴我身一瓢万里未为贫芙蓉九防秋光好圣世偏容放旷臣  

归来不改旧时门有客时开緑蚁樽记得云山多变幻与君坐细评论  

王屋  

题黄大痴横幅山水  

絶壁长松倒影低寺门残日响回溪老身意想如曽到八月虞山拂水西  

朱鹭  

谒采石矶李白祠沽酒不得  

先生邀月饮江边此月年来夜夜悬我念先生对今月恨无一斗醉祠前  

顾猷  

秋夜泊谢村  

水上人家半掩门寒鸦栖尽欲黄昏孤舟夜泊依红树记得唐人咏谢村  

西湖夜别叶环中  

水落西陵日已斜浓烟疎栁半藏鸦相逄莫漫轻相别灯火湖头是酒家  

张志逺  

集庆寺作  

参差红树倚晴空楖栗行吟度晚风忽忆翠华临幸处满山黄叶寺门东  

泛月  

烟雨防茫水国秋暮霞飞尽月当楼谁家短笛续长笛吹堕防霜上客舟  

仲夏同仲醇子逸伯承秋潭泛舟城西  

两桨夷犹风幔低湖流清浅荻芦齐相将迎入烟波去晚泊竹桥西更西  

戈金汤  

郊游  

雨过青山碧四围春风轻飏百花飞极知良防非容易马上何妨酩酊归  

姚思孝  

康山  

康山一篑草萋萋无复豪华似浒西犹有扬州旧时月翠禽飞上玉梅啼  

李奇玉  

山居  

方花础润气氤氲静对薰炉柏子焚夜半雨声新水涨枕边流出一溪云  

顔俊彦  

村居杂兴  

病卧经旬满面埃梅花落尽杏花开画梁无数空巢在社雨萧萧燕不来  

周鳯翔  

送葛无奇侍御按粤  

刺桐花发粤山青一路争看豸绣经回雁峯南望天北五云长傍使臣星  

魏冲  

春晚  

梅叶初齐梅子匀新榆穉栁暗通津春深莫惜余花尽却喜黄鹂不露身  

陆坦  

春夜雪  

春雨声声入梦阑暗风动晓灯残湿云厌竹鸟惊堕起看空阶一片寒  

刘振之  

豋青笑台  

楼隂倒映水孱潺帘卷空青鸟乍还一幅云林难着笔半沉半露雾中山  

杨廷枢  

闺情  

寂寞空闺怨夜长征人何事未还乡不知墙外谁家笛十二楼中尽断肠  

张溥  

小斜川  

偏于曲径见垂虹一片疎梅四望同滴露清晨懐淡漠石钟山下起秋风  

回波屿  

润州两防合成三谢客风流未是憨防灔湖光収拾尽兰桡红板唱江南  

周灿  

邻翁邀食五月桃戏作  

桃实累累也足豪主人笑饤玉盘髙仙家一熟三千嵗五月先甞逊我曹  

管正传  

西泠桥  

断岭寒烟落晚鸦闲聴渔鼓桥挝谁知湖上弯弯月又照钱塘苏小家  

马世奇  

赠曹元宰守漳州  

灵查秋泛海天凉五夜心悬燕寝香总为至尊忧社稷汉臣何必薄淮阳  

赠郑少府之任  

宦薄无妨吏隠尊清风一拂百年存流移满目谁堪绘念尔监门旧子孙  

张明弼  

金陵送胡常之归九华  

目极秋江隠碧山九峯想像有无间孤舟此去同鳬雁知宿蒹葭第防湾  

陈宗之  

秋山即事  

宋朝自召种明逸汉室何知郑子真今日徴君何草草马蹄手板拜红尘  

李天植  

山中访宋尔垣  

风吹防影过西城一片浮云岭上晴满地落红都不埽万松台畔读书声  

祝渊  

西湖月夜二首  

落月鳞鳞水面浮露华浓滴桂丛秋不知何处鸣柔橹惊起一双雪色鸥  

佛火渔灯渐寂寥推篷起坐已中宵夜来极浦滩头急知入西泠第防桥  

傅岩  

姑苏早发  

吴阊西去片防轻野树防茫水国平一夜橹声揺月影不知枕上过菰城  

吴本防  

春晓  

南来消息断归鸿江国迷春晓梦中斜带参星杏花白依稀墙半宋家东  

凌世韶  

惠州西湖  

湖面寒光一镜平露荷烟草入秋清白鸥浴罢各飞去遥见潮痕郭外生  

朱芾煌  

独歩文徳桥  

画楼髙阁不同登雀妨鹅笙亦自憎毎日杖藜桥上立青青雨过看钟陵  

北行江上阻风  

荻港黄云压水流风翻白浪打船头长年莫道秋江冷杨栁堤南是酒楼  

示从行汪伶  

歌行作使得何戡尚与殷勤佐酒酣我有伤心千种恨鹧鸪切莫唱江南  

与客饮感旧  

檀板牙牌事事新小车花下自相亲劝君莫惜花前醉旧醉花前今防人  

杂吟  

赛社人稀古庙东午烟晴袅酒旗风游人不尽春游兴醉防欹斜落日中  

金毓峒  

早春杂咏  

系马河濵及早春鸣鸠燕乳徃来频故园风景知何似自媿东西南北人  

徐之瑞  

春游词四首  

西山松栢翠成林十里横塘水路深鸂鶒鸳鸯莫相妒荷花香处结同心  

檀槽低拢小鸾青金雁斜飞玉手轻弟子三吴零落尽桥头索最知名  

山头撃鼔赛金钱樯上飞乌散舞筵长记迎神送神处石湖沙觜泊郎船  

龙膏千炬绕芝楹银钥初収玉漏倾夜冷不禁罗防薄双鬟炙火更吹笙  

孙嘉绩  

闻笛  

一林寒碧露华浮吹笛谁家客倚楼剪剪西风吹不断夜防翻入小凉州  

宫继兰  

东平道中  

长日销魂去路赊一鞭残照见人家幅巾笑我无头角笼尽春风处处花  

别徐广文之任新寜  

拥传鸣驺据上游神君颂起自防州临岐不是无投赠知有清风伴去舟  

谢防宗  

访友  

西子湖头二月槎到来剥啄日将斜主人原是孤山鹤长定花时不在家  

蔡道宪  

饮同寅周石拙斋偶题其壁  

卍字防干一字无如君对我捋长须中原别有闗心梦消得潇湘酒半壶  

九月己未不宜闻雷夜忽大震正尔整衿危坐一雁过檐书示周子圣生  

秋声已老尚闻雷独雁横天放胆回只道湘江书易湿故人风雨夜豋台  

梁朝钟  

题画兼寄友人  

防陵山色动秋风开遍黄花九月中每忆江南带霜树夕阳疎叶渡头红  

马嘉桢  

访隠者  

樵子相逢不问名指予山上白云生此中新结茅庵在清磬一声山鸟鸣  

方以智  

西湖杂兴  

露冷芙蓉色不红孤山无限老梧桐当时油壁车前路犹在西陵风雨中  

欵乃渔歌杜若洲露寒灯火不知愁朝朝尽醉余杭酒厌薄楼船歌舞游  

秦淮漫兴  

乘舟到处醉来多沟水东西夜不波犹是洛阳诸子弟只今强半解吴歌  

听芦笙作  

谁伴愁人坐月明苖中儿女舞芦笙自言颇似江南曲不是秋笳出塞声  

朱朝瑛  

题画  

钓竿三尺寄浮查漂泊萍踪一水涯日暮可怜红蓼岸秋声一夜绕渔家  

来集之  

赠吴半壁  

养鹤栽松共防年故人茅屋万峯前只应谷口移云住满洞桃花隔钓船  

髙承埏  

送王瑜仲还维扬  

一曲旗亭酒未消离情已逐广陵潮君归定倚吹箫侣明月相思第防桥  

鸳鸯湖  

两湖秋水抱城斜缥缈楼台带落霞日暮鸳鸯看不见数声风笛起芦花  

中秋词  

芙容坠露玉阶凉小院银屏秋夜长一曲清歌人不见水晶帘外月如霜  

过江州  

江州风物自妍华过客停舟只暗嗟秋暮离肠元易断不闗红防泣琵琶  

溪上偶见  

画船风动茜裙低两两红妆照緑溪惊起鸳鸯不成梦一双飞过藕花西  

望盘山作  

中盘云气下盘生紫盖峯髙晚独晴安得时平觧尘组白松树底饭黄精  

春日闻杜鹃  

三月花前呌落晖四更栁外防征衣行人一夜催归去只莫天津桥上飞  

单恂  

春雨  

杏花红雪覆东墙玉版初肥若下香陡忆断桥清夜烛潇潇暮雨唱吴娘  

红发棠棃花满枝小楼寒食雨丝丝白头更度伤心节细简冬郎蜀纸诗  

邓尉观梅  

拟寻茅屋占山椒乱后生涯谷口樵惭媿梅花怜客去冲寒飞度虎山桥  

邻叟贻芍药一本  

一丛婪尾映窓纱谁写徐家没骨花好共当阶倾凿落离人多少尚天涯  

有赠  

花底相逄记隔春西剪烛梦还真鹅黄栁色鹅黄酒莫负池塘月待人  

对雨念小园花事  

记得停歌醉似泥木兰擎月小廊西玉人泥要新词唱蜀纸灯前减字题  

有忆  

綘河斜落草虫鸣帘卷芙蓉夜色清忆醉银船凉月底白家菱角坐吹笙  

姚奇  

游虎丘  

髙丘窈窕恣幽探席展诸天坐蔚蓝聼彻疎钟归櫂动半塘渔火泊城南  

徐孚逺  

简朱子若甥  

乌衣门巷旧勾留不过东斋两度秋凖拟天星湖水发借袈桥下穏停舟  

陈瑚  

访江子  

家住莲花浅水湾随风偶尔到人间轻舟载得故人酒趂此月明连夜还  

朱一是  

经过有感  

金粉琼膏化作灰美人池舘半青苔只今寂寞斜阳里多少东风燕子来  

秦溪  

秦溪斜日射秋苹防个闲鸥自作邻沙断栁深渔路狭野桥西去竟无人  

林尊賔  

将归莆阳留别吴江诸子  

赠别临岐折桞枝越山上瀬片防迟荔支亭下清秋月还忆吴江枫落时  

张  

秋晨  

新凉容易到幽栖晨起轻衫小院西蟋蟀草根吟未歇牵牛竹尾一茎低  

钱棻  

鸡冠花  

数枝浓艶泛秋光凝露舒霞玉砌旁何日秦闗惊晓梦一声长啸破秋霜  

苹花  

芦花洲外蓼花西秋水空香日影低好似天风吹玉女霓裳一曲下青谿  

无尘自天姥来将返白下  

新栁丝丝防落梅莫愁湖上暮潮回春光依旧江乡好还向南朝寺里来  

谭贞良  

题河梁泣别图  

都尉台前起朔风节旄空尽路西东不知别涙谁先落同在河梁夕照中  

题圯桥授履图  

千金散尽己无余圯上萧条授履初法吏空烦偶语律不知黄石解传书  

余増逺  

杜子将归楚赋送  

春风春水太无情有客无家问去程黄鹄矶头斜照下断肠玉笛武昌城  

彭长宜  

泊沈家门山  

岙门深峭海波平戍槛频传夜柝声欲诉离愁眠未稳起看残月趂潮生  

陆鋡  

越行杂咏  

萧山一带接江潮迤逦湘湖雉堞遥恰似西泠烟树里好安十二绕堤桥  

岚光冉冉树亭亭尽日渔人泛緑汀八月山隂山下路稲花香软舞蜻蜓  

吕潜  

成都杂感  

繁华闺阁重诗书赋就朋笺锦不如万里桥头凝望眼枇杷花下更谁居  

宫伟镠  

寄懐篛葊禅师  

诵经千纸坐云龛水镜光中月一函别后睡蛇应已出好牵清梦过淮南  

燕地杂感  

天雄直北古澶州千里浮云入望愁一自防莱公去后暮云风叶响梧楸  

张若羲  

桃花词  

偶然洞口一花开不谓渔郎逐浪来看得等闲尽好住无端又欲趂潮回  

何事从来又问津人间好景不容寻武陵果有捞鱼者枉却桃源一片心  

酒半聴弦索  

莺声细啭习家池鹄操谁弹别恨滋最是离弦聼不得看花看到夕阳时  

赵庾  

野眺  

野眺西山水畔行五湖波浪静无声短垣故逗仙人杏啼罢鹁鸠山雨晴  

吴易  

邺宫  

千骑宫娃簇仗新白樱桃拂紫纶巾年年遗殿花争发可忆当时马上人  

张家玉  

闺思  

竹林啼鸟遍春晖何事行人尚未归惆怅夜来牕月白梦魂飞不到金防  

刘曙  

水乡词  

西湖风月好徜徉门钥催人不尽觞此夜阖闾城隔断藕隄穿遍过菱塘  

乙酉中秋夜农家对月作  

橘柚垂垂緑未霜屋头徙倚漏清光广寒照我愁如海一片空庭万里长  

眉痕惨淡对疎星碧海鲛宫想涙零坐到夜阑惆怅尽不堪重忆可中亭  

葛一龙  

野桥懐郭圣仆  

白板斜扉曲岸通朱阑照见緑波中故人别处犹堪忆杨栁西边莲叶东  

寄周公美  

溪云载屋莺啼昼溪涨浮花栁着绵门外小舟如意去清斋人起卧茶烟  

柬凡夫  

石作籓篱树作邻家生春菌与秋莼偶遗书法呼儿子未定诗篇诣孺人  

严延甫之楚复留秦淮数日乃别  

雪里看花花里眠莫愁飞雪到新年愁人只有湘山路漫入寒鸦苦竹烟  

清明  

今日还留昨夜寒一年春又客中拚太湖石畔柴门影鱼咂飞花上钓滩  

八月十五盘龙寺  

歴歴三年看月愁燕山楚水白门楼不知何处明年夜更忆盘龙寺里秋  

渡石湖  

风揽帆隂乱法幢山悬墖影堕吴江白鸥惯聴横塘曲来徃飜飞自一双  

陈济生  

秋山和贯休韵  

秋来秪是入山宜坐到泉声幽咽时清泪欲零谁许见峯头惟有老猿知  

朱茂曙  

牵牛花  

金飚初动露华滋最爱娟娟竹尾垂多少红楼昬梦里不知秋色到疎篱  

京口别元孩后豋楼作  

西楼昨夜露为霜枫叶新红槲叶黄愁絶江南望江北雨铃风铎正郎当  

蒋茂  

初夏  

水沉烟袅翠参差永昼窥帘燕语遅簇簌桐花飞不已防防啼过白苹池  

沈之琰  

西湖  

防云澹澹碧天空丛桂香生细细风百顷西湖一明月此身已在广寒宫  

冯鼎立  

金陵秋夜有感  

露凉莼股耐调羮不向江东号歩兵纵是山灵文未勒白鸥应怨负初盟  

题画  

万丈琼崖蹴碧湖瑶林寂寂似清都何人防蹇冲寒到试向他村觅酒沽  

万峯回合抱幽居奇峭争输映碧虚一防红尘飞不到开时阅化人书  

岩嶂重重溪涧萦緑崖碧树奏春声相携防杖红尘外为访髙流结隠盟  

危峯斜倚碧溪邉春树隂隂宿翠烟一道飞泉云外落还和爽籁韵朱弦  

闺怨  

合欢无伴冷衾禂池水沄沄易得秋一様楼台花防月流黄何事独闗愁  

沈水初烧未减香秋风如水透罗裳低头自刺鸳鸯绣不道湘帘已上霜  

八声诗和夏彛仲韵【`录四首`】  

砧声  

碧鸳瓦上乍凝霜风送疎砧和漏长嵗嵗空教心力尽此声传不到渔阳  

橹声  

松湾一道水流斜小艇凌波蹴浪花欵乃数声柔橹过轻鸥防防起晴沙  

蛩声  

泣露寒蛩感客心劝君莫作苦悲吟儿童仔细寻声觅一入金笼锁闭深  

雪声  

玉尘冉冉洒空庭松竹传声静夜听洛下髙人坚卧稳任敎落索打櫺  

戴重  

春灯歌  

年年人日到长干取次看灯不忍看十四楼边新月夜银筝小防歇春寒  

黄翼圣  

村居杂兴  

廿四畨风取次来梅花落尽杏花开画梁无数空巢在社雨萧萧燕未回  

休夸红紫鬭芳菲开到荼防春已非耻逐游蜂与舞蝶别寻一径緑隂归  

闲花无数烂空庭别有黄金缀决明一自杜陵矜惜后秋风秋雨独闗情  

胡甲桂  

夜泊常山  

淙淙滩响上舟迟到面山容未即移更喜月明迎短櫂吴吟细听隔船词  

徐时勉  

荷亭  

轻风不送市廛尘出水芙蓉面面新莫道老年心易足还思两桨荡舟人  

林徴材  

重过田公园  

门巷春深碧草齐花枝大半委黄泥林莺认得尊前客依旧飞来恰恰啼  

李自明  

覧辉楼  

雨后惊涛响石矶望中烟树转霏防湘江直北阳台路旧日行云何处飞  

张纪  

京口懐古  

江抱青山鸟势斜万家城郭照残霞南朝多少繁华梦只有当年夜合花  

张鹿徴  

送叶荣木入闽  

野鹤孤踪道士顔层林千里入闽闗不知乌石峯头路可似江南雨后山  

## 御选明诗卷一百十四  

七言絶句十四  

冯鼎爵  

春游和单狷庵韵  

红板桥头黄土墙紫藤千缕寄垂杨个中不是凡人境行到前溪有异香  

朝雉惊人掠岸飞樱桃初实杏梅肥落花莫谓无情物不傍游丝傍钓矶  

休唱前人懊恼歌欢时较少恨时多芳菲满目犹如此开到荼防更若何  

欲雨偏晴頼好风又防水脚趂霞红游人尽逐繁华去我自鸣桡鸥鹭中  

郭金台  

元日新晴漫吟  

雪里梅花绽蘂匀初旸又照桞枝新今朝山色青如黛  

只合楼头望蚤春  

沈章  

隋堤懐古  

防沟新碧晚涛平杨桞曽遮殿脚行谁道雷塘歌吹歇月明重按玉箫声  

天池寺  

窃栗猿雏戏法幢天池中劈石门双深山不是无灯火解惜飞蛾夜触牕  

吴防  

懐熊檗庵师在灵岩  

朝衣脱去更翛然慧业生来即解禅纵説江南风景好旧人慵对李年  

忆王汝成吹笛  

夜半清歌绕苑屏更兼羗笛动人听吴郎一去春无主谁擫新声入洞庭  

朱隗  

虎丘春眺  

桃花水涨没桃溪掩映红桥碧草齐万树垂杨深雨里村南村北鹁鸠啼  

佛惠河亭  

榕叶萧萧下水亭瓦灯残焰伴寒星荒藤苦竹声相切却作湘江夜雨聼  

西湖偶作  

故园篱豆绽凉风酒簿衣单古寺中正恐秋声聼不得清霜禁杀络丝虫  

孙淳  

倪君益以灯字索诗  

畵船前月醉西陵曽羡新歌续采菱归后但逢渔火出梦中犹认六桥灯  

周立勲  

首春思归  

新烟旧雨叹沉沦又过江城十月春杨桞渐防能赠别故园芳草未归人  

伤春  

平池曲巷古祠东几树桃花落晚风明日殷勤樽酒后春光已过别离中  

白燕坟前载酒过几人同唱桞枝歌莫愁一夜花如雪揺落春心自此多  

邢昉  

月  

偶听乌啼漏未残小池氷合夜深寒最怜一片霜天月已是离家十度防  

邹潾  

武陵  

仙源应不记年华洞口今开几树花若使重来津可问扁舟我亦愿移家  

邵濂  

邻家植荷盆中髙出墙外予于斋头见之戏题一絶  

露珠濯濯晓光新红粉初施彩色匀憔悴自怜非宋玉东家何事亦窥臣  

吴道约  

懐方子恒  

王孙别去草萋萋江麓残烟送马蹄我念故人肠断絶小桥流水夕阳西  

陆释麟  

集龙门寺期友人不至  

欵冬花发又残冬鸦阵催寒欲暮钟香烬半销人不到纸牕梅影一重重  

丘遂  

江上杂诗  

竹筏归从桞外汀鸬鷀队队晚风腥渔师不避豆花雨翻脱蓑衣覆酒瓶  

徐尔铉  

春园杂兴  

径拟孤山雪合围石牀留客每依依穿林小鸟冲花落帯得香来绕座飞  

项嘉谟  

晚次芗溪  

人家逺见女墙头客到城邉尽系舟薄暮寒蝉声未歇心随杨桞送残秋  

严焞  

初夏偕顾魏二子游西闗  

散歩西郊任所之雨余新緑倍浓时同游此日还同散明日分飞各不知  

谭贞竑  

南屏归艇遇雨  

望里南宫泼墨山小牕残烛放舟还从容毕竟输渔父藕叶菱花泊浅湾  

姚澣  

秦淮即事  

桞岸花溪淡沲天恣携红防放灯船梨园子弟觇人意队队停歌燕子笺  

潘一桂  

幽人  

山色自满幽人扉疎牕晴日净晖晖避人一鸟踏枝去遂有落花无数飞  

遥闻姬人作歌  

满溪烟雨白鸥闲漠漠鱼罾占一湾几缕清歌云外出吴姬分月荡舟还  

邹斯盛  

同陈眉公过西佘  

东佘策杖又西佘石径深深尚有花三里清山万竿竹断人家处一人家  

华淑  

春日杂忆  

髙楼银烛夜欢残一曲琵琶月下弹拍遍弦声人莫会自将红袖障春寒  

堤月听蘓姬楼上理曲  

晚妆灯火照楼新重奏妍词唱未匀遮莫帘空扉已阖隔墙犹有听歌人  

丁元公  

题畵木芙蓉  

吹遍鲤鱼江岸风露条霜蘂一丛丛谢家池上秋容濶十里长堤间白红  

陈鸿  

郁林道中  

茫茫新水拍沙堤四月应无杜宇啼记得驿程来日路五千余里郁林西  

江必显  

旅思  

古树萧萧罨暮云飞来孤鸟不成羣月明今夜谁同防冀北江南我共君  

吴骐  

和张昊东先生秋圃闲吟  

菉葹萧艾满溪濵自起腰鎌付束薪此日芟夷殊费力从前滋蔓是何人  

戏题美人镜背  

轻霞艳雪粉初匀却月涵烟事事新国色从来夲无二何縁复有镜中人  

题布袋和尚像  

兠率天宫百寳装暂来尘世一空嚢愿将世界嚢中贮莫与波旬作战塲  

重过熙园  

蔬圃参差路欲穷頺垣碧藓自春风白头重到熙园里花木楼防一梦中  

王鏳  

九江城外二絶【`录一首`】  

百花亭畔梅全发五桞门前草不凋贾舶分风两头去渡船双桨一人揺  

张宇初  

晚立  

晓试春衫雨雾中半庭芳草湿残红杜鹃啼过斜阳去又是楼头芍药风  

感旧偶成  

故朝台馆势连空多在荒烟野水中愁杀芦洲风急处寒笳吹过暮城东  

忽雨  

依稀烟径暮鸦风春事无端怪落红白髪相知有谁在卷帘闲坐雨声中  

三月一日寒食  

残花细雨半钩帘过雨溪山牕翠蓝禁火人家春寂寞莺啼应未到村南  

晚兴  

晚来山色翠芙蓉树帯溪声水接空自是江南春雨久桞隂啼鸟楝花风  

故园自适  

过雨啼莺着意闻晚香栏槛小桃春时光怪杀空归去似倩垂杨绾住人  

春寒  

烟雨声中酒梦残防芜添緑又春防鹁鸠唤处西风急自是杨花惹暮寒  

闻莺  

緑隂垂地晓闻莺山雨溪岚郭外晴正恼病懐无绪久逺风吹作送春声  

病懐  

晓寒花影罢芳樷半下疎帘拂面风病态不闗淹酒思残春防过雨声中  

南丰舟中  

春寒啼鸟怯西风小艇江波湿雾中并坐短篷樽酒尽片防烟雨到城东  

夏景  

深院棋声日正长博山添火试沉香道人鞭起龙行雨帯得东潭水气凉  

冬景  

飬就还丹不怕寒独骑黄鹄上云端笑谈借得天家雪散作琪花满石坛  

邓羽  

絶句  

人生天地长如客何独乡闗定是家争似区区随所寓年年处处防梅花  

周思得  

梦游仙诗  

云树苍茫月正明座中还遇董双成玉箫吹罢桃花落犹记霓裳谱上声  

玉扉双啓烂金铺楼阁玲珑湛玉壶一曲霓裳防未了又随白鹤下都  

翩翩鹤羽拂重云仙乐嘈嘈世未闻一虎借骑何处去定应月下访茅君  

初晴  

天街十二正春阳小草离离雨后香吹彻瑶笙人更寂桃源洞里日初长  

周休休  

题院壁  

陌上红尘扑面飞闲来觉得世情防白云深处招黄鹤不识人间有是非  

汪丽阳  

答叶东林  

柴扉终日对云闗何事游人兴未防一榻枕泉眠竹影茶烟初歇鹤声残  

絶句二首  

幔亭峯下寒云外流水飞花送小舠夜宿山房清不寐紫箫吹彻月华高  

赤壁堂水火交青山旋绕白云防枕琴卧诵黄庭罢新月钩帘傍鹤巢  

吴孺子  

饮钱大花树下  

平堤水漫小红香醉后风来花满牀无奈黄鹂仍劝酒数声飞过竹边墙  

晚归海虞  

逆浪舍舟江水濶入林跨马栈桥通隂厓剩雪一分白古殿残阳半壁红  

别周生  

庭柯何事报秋声江路迢迢几日程我去你留俱寂寞月明他夜最闗情  

徐渊  

书竹溪僧扇  

寒玉千竿水一溪风光絶胜瀼东西山僧定起不知午满地緑隂沙鸟啼  

李廷昰  

大报恩寺别张南村  

垂桞丝丝挂夕阳百花春映绕廻塘他乡杯酒前朝寺一曲相防各断肠  

最忆  

年年作客不归家緑遍平芜一望赊最忆竹堂西畔坐茶烟吹过紫藤花  

陈  

闻笛  

塞垣髙桞暮防倚杖廵檐月已斜戍古无邻霜已冷莫教吹落小梅花  

梵琦  

燕京二首  

高昌王子出京师手把春风软桞枝赠与临洮逺行客云沙漠漠见何时  

西山水落瓮山浮无数人烟簇上头好种荷花三十顷中间更着采莲舟  

宗泐  

暑夜  

此夜炎蒸不可当开门髙树月苍苍天河只在南楼上不借人间一滴凉  

吴松江逢清明  

吴松江上防春雨客路扁舟三月行两岸人家插杨桞不知今日是清明  

送人南归  

故人多在大江西欲寄封书懒不题昨夜春风吹梦断晓来无頼是莺啼  

山水图  

緑水青山茂苑西荷花开遍越来溪渔郎荡漾湾头去五月深林谢豹啼  

题畵  

闲门寂寂掩芳春坐防梨花帯雨新鸟自白头浑不觉可堪啼向白头人  

秋塘小景  

西风昨夜到南塘杨桞蒹葭色转苍飞鸟独来荷柄立不教凉露满莲房  

来复  

次韵王敏文待制燕京杂咏  

箕尾垂光地应灵山川合防拱神京浮风一代兴王盛眼见黄河两度清  

大驾滦阳避暑廻凤笙龙管内筵开侍臣催进蒲萄酒双捧君王万嵗杯  

凤池凉翠滴梧桐白髪祠官侍内宫见説御前催草诏水精帘映玉屏风  

秋满龙沙草已霜射雕风急朔云长内官连日无宣唤猎取黄羊进尚方  

寄神乐观邓仲脩仙官  

天上琳宫白玉梯别开方丈五云西金花传赐仙官诰上有乾清御墨题  

醮罢星辰校緑章虚坛夜夜降祠光白鸾骑得朝天去手把芙蓉侍紫皇  

开遍溪头巨胜花雪精双引紫云车忽传青鸟催春宴烂醉金桃阿母家  

紫翠房深敞石屏神仙链液潄清泠銕符催起龙行雨白日风雷走六丁  

自信身闲即是仙金丹何必问长年修真独许陶景曽着袈裟习夜禅  

奉祠曽谒会稽山湖曲天风振佩环一色荷花三百里洞箫吹月镜中还  

送金员外归泉南  

朱楼别起拥飞霞浮石桥邉久住家海日浴红春雨霁鹧鸪啼上刺桐花  

西湖杂诗  

芙蓉湾口緑隂斜吹笛何人隔彩霞惊起沙头双翠羽衔鱼飞上刺桐花  

流觞亭子凤山阿都防行春小队过笑掷金钱花底醉玉簪弹出白翎歌  

题阳闗送别图  

三月皇州送佩珂桞花吹雪满官河纵令渭水深千尺不似阳闗别泪多  

题黄荃芦雁图  

稻满秋田水满汀黄芦风急度寒声太平江海无矰缴不用呼奴夜打更  

赵仲穆春山晓思图  

树色苍凉晓欲迷石门初入鹧鸪啼桃花不入秦人路流出红云水涨溪  

守仁  

题畵  

石林霜叶锦斓斒南村北村秋意闲道士庄前一声笛放翁艇子出三山  

钱舜举畵黄花翠竹图  

拟买陶家地一弓郤防图畵感秋风向来翠竹黄花圃多在空山暮雨中  

游白塔寺次伯温刘先生韵  

春草禅扃路欲迷白头感慨故宫西钟声送尽寒潮水月落冬青杜宇啼  

题倪元镇墨竹次郑德名韵  

渭水秋声动万竿小牕新雨一枝寒坡仙老去风流尽谁向何山秉烛防  

题王冕畵梨花鸟  

双鸟交交语晚晴东防花发近清明梨园弟子伤春去一夜新愁白髪生  

懐友二首  

湖草青青上客舟辛夷花老麦初秋一春多少懐人梦半在乡山雨外楼  

送尽梨花雪满林坐来桐树已成隂十年故旧如云散一夜春愁似海深  

鰕子禅  

杖藜何处问鰕禅廻首胥村锁暮烟一曲渔歌秋浦外腥风吹满渡头船  

芦子渡  

百里晴沙江水长芦花风起碧天凉客舟防泊西城下满地砧声两岸霜  

风雨归庄图  

湿云涨断隔溪山依约茅堂碧树间好是镜湖秋雨里陆家庄下载书还  

题杜少陵像  

闗山云冷笛声秋一曲南征感旧防满地月明双鬓雪断肠今夜望鄜州  

智及  

示夀知客  

开先寺里迎賔日禅智堂前説偈时客路如天春似海子规啼断落花枝  

良琦  

避暑湖光山色楼二首  

廻溪断岸桞隂疎酒舍渔家竹迳迂一片湖光暮云隔荷花荷叶帯平芜  

重重楼户燕穿风曲曲红桥緑水通薄暮钩帘对凉雨一时秋思落梧桐  

口占  

桞隂新月上银盘入座清辉落酒寒莫把闲情听络纬露华已湿玉防干  

玉山亭舘以荷净纳凉时爲韵得时字  

雨浥荷花香满池水涵楼阁影参差旧游忽忆西湖梦第一桥头防月时  

懐渭  

次孟天暐南山杂咏二首  

贺监湖邉草色春秦淮江上栁条新山川是处堪行乐晴日风光思杀人  

暮春三月风日妍乱折花枝送酒船西岭山光青浸水南池栁色緑生烟  

德祥  

天平圭禅师书至赋诗荅之  

西山鸾鹤少因縁只向天平住一年无限别来惆怅事紫藤花落寺门前  

题刘松年桃花流水小幅  

杳无鸡犬有人家夹水山髙路不賖刘阮别来频甲子年年春雨送桃花  

游西洞庭  

玉柱金庭在洞中当时谁道有毛公人间白髪三千丈只见桃花一片红  

闻芷  

白芷花开绕屋香一时秋思入江乡云多水濶人难见楚竹歌声动夕阳  

春江送僧图爲芳上人题  

唤得春船栁岸头欲行犹更话绸缪水云踪迹明朝夜又聼钟声那寺楼  

中秋奉懐幻隐禅师  

秋正平分月正圆峯前桂子落亭前老禅方丈寥寥夜不聼声二十年  

闻笛  

江花如雪绕江春江水迢迢入梦频一夜东风有羗笛满城都是惜花人  

秋曙  

二十五声秋防残露华偏湿早牕寒胧明西月檐牙上犹照梧桐落井防  

题明辩之畵春江聼雨图  

归来双鬓各萧然见畵犹能记昔年风雨一船曽泊处借人灯火草堂前  

题萝壁山房  

青萝壁下一僧房长日唯烧一炷香风在竹栏人在定鸟衔红柿落柴牀  

次韵福无受过横塘塔  

短篱依旧逐春开小竹从新绕塔栽燕子归时春已去藤花落尽水萦回  

题一雁图  

万里江湖一叶身来时逢雪又逢春天南地北年年客只有芦花似故人  

题春山雨霁图  

丝丝暖雨歇春朝云压红流落涧桥欲觅桃花无路入却闻风度玉人箫  

题僊山楼观  

复水重山路杳然仙家楼观入青天那知白首黄尘事只伴桃花度嵗年  

寄洪时斋  

草上东风栁上烟溪头三月嫩晴天竹鸡呌断春泥滑闲与梅花説旧年  

送马仲祯之頴州  

别离依旧栁重新扬子江头白髪人一月路程千里梦客中消却几分春  

题畵八首  

鸜鹆多情语晓风恼他枝上白头公分明一叚江南思烟雨楼防似梦中  

乱山深处白鸥洲不见渔郎问隐流春屋醉聼三日雨桃花落尽水悠悠  

挼蓝春水暖初流擘絮晴云湿未收相约杖藜同歩出有诗多在小桥头  

碧栁丝丝拂钓舟溶溶水面一羣鸥不知谁在茅堂住坐防青山到白头  

江亭湖寺两萧然畵里题名二十年几树夕阳流水外断风残雨曳鸣蝉  

隂森羣树湿秋霜桥下溪流接草堂闻有客来先出黄花村路酒吹香  

仙山曽谒大茅君桥里桃花两路分不道楼防风雨上又闻鸡犬隔春云  

碧水前头树一林留云僧屋住来深泊舟桥下青苔岸不得桃花不可寻  

题畵红梅  

三百年来处士家酒旗风里一枝斜断桥荒藓无人问顔色而今似杏花  

爲顺首座题畵  

长忆山隂雨后山防云如入畵图间何人肯防渔竿手闲却扁舟在水湾  

题网鱼图  

溪头三月雨昏昏落尽桃花水正浑网得鱼多满家喜卖时应不到城门  

妙声  

表上人梅  

梦入梨云路不分幽香多在定中闻起来写得横牕影寄与山中满谷云  

至仁  

送兴祖庭游会稽  

故人别我向何处嵗晏扁舟泛若耶万壑千岩风雪后杖藜随处防梅花  

题秋色归舟图  

满目烽烟万国秋江山何处可追逰吴淞水落鲈鱼美风雨归来一钓舟  

次韵寄唐伯刚断事  

野水芙蕖绕鹤汀畵桥杨栁挂鱼罾秋风防手青溪曲竹杖荷衣一个僧  

清濋  

西湖晓行  

海角曈昽日欲生山南山北淡烟横春风吹断沙禽梦人在緑杨堤上行  

无愠  

次韵题高斋  

高斋寂寂俯清池瓦鼎香浮十二时天晓定回松下石藓痕青上布伽黎  

惟则  

榆城聼角  

十年游子在天涯一夜秋风又忆家恨杀叶榆城上角晓来吹入小梅花  

山居四景【`录二首`】  

林轩飞翠隔黄尘瑶草吹香别是春一卷楞伽消永昼从教啼鸟唤游人  

茶罢焚香独坐时金莲水滴漏声迟夜深欲睡问童子月上梅花第几枝  

道  

天竺杂咏二首  

南涧飞淙杂雨鸣颠风老树作秋声庭前搅碎芭蕉叶添得书牕两眼明  

老树枯藤蔓草纒萧萧独立傲风烟涧池飞下如拳石知有山灵防冷泉  

似杞  

题米元晖山水小景赠陈元贞别  

江头雨足春水生江上青山烟树暮扁舟明发去如飞目断征防入苍雾  

道衍  

送昻上人逰洞庭诸山  

西风飞锡度如舟来向湖山作胜游七十二峯青一色君防何处独宜秋  

题雪澹园墨竹  

澹澹烟中映夕曛疎疎石上拂晴云展图却忆西冈夜坐聼秋声亦有君  

题幻住山居图  

万叠青山万叠云乱泉流处路防分岭猿凄断人愁聼只隔烟萝便不闻  

秋蝶  

粉态凋残抱恨长此心应是怯凄凉如何不管身憔悴犹恋黄花雨后香  

与笑轩晚过頴山精舍  

偶同禅友到林中竹院深深小径通斜日在山人散后乱蝉疎栁自秋风  

徐园防花已落  

自笑寻花独后期残红粘砌緑萦枝寻常日对犹多恨况自斜风暮雨时  

溥洽  

次韵王起东夜宿琵琶洲  

倚棹寒江照白头防山不尽且迟留无人爲写琵琶恨自拨鹍弦傍小洲  

懐瑾  

江行分韵  

南徐百里近邦畿水满春江一棹归回首金焦在何许落霞红处白鸥飞  

普慈  

颂古诗  

雨霁长空荡涤清逺山初出未知名夜来江上如钩月时有惊鱼掷浪声  

掘沟引水浇蔬圃插竹爲篱防药苗杨栁如丝风易乱梅花似雪日难消  

寳明  

次沈陶庵题石田有竹庄韵  

东林烟月旧松萝无复君来对酒歌千叶芭蕉万竿竹相思一夜雨声多  

戏声  

拆了秋千院宇空丝丝杨栁自春风蔷薇不爲人拘束却过邻家屋上红  

恩防  

送张逸人  

楝子花开香雨晴乍逢还别若爲情不知流水将人意送过南沙第几程  

明秀  

过孙山人故居  

溪邉野竹映寒沙茆屋青山处士家燕子归来寒食雨春风开遍野棠花  

遣兴  

白云流水度虚屏小坐池邉眼自醒春事不知浑入夏青虫无力堕槐庭  

普防  

过牛头寺  

行过多岐又问岐云林深处到来迟寺僧相见不相语自对斜阳读断碑  

寄广川凖无则  

白云红树对离情秋意苍茫畵不成吟就新诗书落叶凭风吹过徳州城  

永瑛  

题院壁  

自爱青山常住家铜瓶闲煮壑源茶春深白日岩扉静坐防蛛丝罥落花  

栁塘  

千树垂丝两岸烟緑波春雨白鸥天江乡不近章防路留得长条系钓船  

宿梦石房  

坐久青灯结晕红纸牕寒逗落花风西斋试与吟春草夜半开门月正中  

文湛  

题月堂精舍  

雨后青芜路不分柴门竹里映斜曛松花落尽无人到只有山童埽白云  

题畵芙蓉  

江邉谁种木芙蓉寂寞芳姿照水红莫怪秋来最多怨年年不得见春风  

题畵  

渡口渔家对碧峯柴门半掩落花风钓船日暮不归去只在江南细雨中  

古渊  

题松雪山水  

雪后潮痕上钓矶江南天水一丝防萋萋芳草迷禾黍何事王孙尚不归  

方泽  

寄西洲  

枫落吴江雁影斜燕防客子未还家可能别有春风在消得秋霜两鬓华  

溪庄即事  

寒逼西堂布被重江头枫叶想应红天明自起防霜色不在江头在镜中  

法聚  

立玉亭  

山当崖断孤亭立竹树廻环翠万层倒防夕阳深涧底不知云外有归僧  

明周  

送人还壶闗  

林花未吐怯轻寒人在天涯送客还千里好山迎马首白云飞处是壶闗  

镇澄  

不二楼  

谈经人在翠防中缥缈烟霏隔几重欲寄此心无可托长随片月挂西峯  

戒襄  

晓过横塘  

半幅蒲防九里汀石湖秋水接天青舟人指防防芜外一帯青山是洞庭  

果斌  

王十岳金平渊山寮避暑  

小隠空山絶四邻野云孤鹤是相亲谁知一迳深如许犹有敲门看竹人  

洪恩  

祗树庵三首  

竹映窗前水潄门数声幽鸟报朝昬行来恐踏苔防破目送山云过逺村  

新植寒梅匝杏开徧寻兰蕙绕篱裁香风吹落梨花雪蜂蝶纷纷间错来  

山气茏苁晓出云一溪流水望中分岩花树树红相映竹里横拖白练裙  

德清  

舟次横浦  

五云一水入南安万叠山廻六六滩行到水穷山尽处梅花无数岭头看  

山居四首  

万峯深处独跏趺歴歴虚明一念孤身似寒空挂明月唯余清影落江湖  

平湖秋水浸寒空古木霜飞落叶红石径小桥人迹断一庵深锁白云中  

雪拥柴扉独坐时寒林寸寸折琼枝晓来顿失青山色开尽梅花总不知  

寒灯独照影微微疎屋风吹雪满衣忽忆五台趺坐处万年氷里一柴扉  

真可  

楞严废寺  

万花丛里画楼新玉女凭栏天上春明月一轮帘外冷夜深曽照坐禅人  

吴氏废园  

汾阳门第晋风流缥缈湖山感胜游今日松萝谁是主断云残月锁江楼  

傅慧  

寄王百谷  

惠山泉水虎丘茶相去柴门路不赊经嵗故人书断絶夕阳林外即天涯  

湖上杂咏二首  

草色连云暗水陂掠芹乳燕影差池游丝似惜春光尽密罥残花挂竹枝  

湖水无风似镜清湖船日日送人行垂杨浪许闗离别有限长条无限情  

法杲  

山居诗  

天中明月照芦扉溪上凉风生葛衣倚树呼猿向溪立纷纷松叶杖头飞  

茅庵总是白云封犹想当门树几重除却牀前三尺地凿开春雾尽栽松  

桑枢瓮牖我何嫌三尺绳牀近草檐今日梦回秋色里白云红树满疎帘  

鸡林几日是西风处处萧萧树树红山色最宜秋日里溪声况在月明中  

通润  

山行  

闲花歴歴鸟闗闗盘过斜溪更入山身到孤峯心亦住却嫌流水出人间  

慧浸  

望丹阳  

曲岸平川驾小航秋云堆里出重冈遥看天影苍茫处一带孤城倚夕阳  

## 御选明诗卷一百十五  

七言絶句  

智舷  

野航  

泛艇秋湖渔者稀船头船尾雪鸥飞偶然放到茅庵畔载得白头僧共归  

题周服卿画  

两岸芙蓉色竞红蒹葭容易起秋风翠禽个个求鱼食分占枯荷瞰水中  

题徐春门画  

山头云湿皆含雨溪口泉香尽带花此是天池谷雨候松阴十里卖茶家  

村居  

独坐孤村日日风土堦茅舍乱堆红不知旧院深居地凉叶幽花剩几丛  

钓月矶  

石矶春晚白云闲却倚东风一笑还流水自深花自落何人垂钓月明间  

冬日穆湖村居同蕴辉上人赋  

买得渔蓑与钓纶天寒日暮水无鳞浩歌一曲知何处犬吠芦花不见人  

怀高元雅  

树飞黄叶豆开花抚景萦思村路斜秋竹万竿俱似玉清池白月想君家  

天遂  

画梅  

古干横斜意自奇半开半蕋亦相宜寒时悔不前村觅知是溪桥第几枝  

圆暎  

又别庵居  

昔别庭中竹未栽归来笋已破苍苔安知此去重还日屋后蔷薇几度开  

圎复  

留别念空  

问水寻山各自忙草鞋无底踏秋霜江南逰徧还江北何日还来共竹房  

东山纪别  

谷口风斜斗笠狂米囊夹路白于霜山童不揜溪头寺一任闲云满竹廊  

如清  

荅客问小徒到家消息  

瓢笠星霜三月周计程应到锦江头纵教雨雪羁行李不在嘉州在简州  

圎防  

懐黄山吴仲玉  

千里黄山别几年防鸿不见一书传昨宵忽共残灯梦三十六峯青刺天  

通洽  

雪夜  

雪光窗外寒如月梅影灯前韵过僧坐到更残羣响尽细吹榾柮煑春氷  

如晓  

春暮  

雨过郊原遍落红栁丝无力系东风春阴何处栖双燕寂寞梨花小院中  

遣句  

倚杖看松残雪后荷锄移竹小春前较多白髪浑闲事得住青山又一年  

明贤  

送僧归梁溪  

峯烟漠漠水云低欲挂轻颿日已西江月照人人不住随风一夜到梁溪  

法藏  

山居二首  

觅得三峯好卜栖月凉松影到阶齐山空万籁由来寂卧聴隔林啼竹鸡  

花落军持入涧香寥寥净域絶思量不知下界黄昏近犹向西牕恋夕阳  

大璸  

咏史  

兴庆宫西花萼楼五王箫鼓昼同防曲江宰相千秋鉴才得开元二十秋  

函可  

春前一日  

腊尽依然处海濵寒风破衲易相亲山中新厯从人说未必明朝便是春  

通蕴  

寄周青士  

作诗卖米周青士白业还能精进无忽忆歳朝风雪里扁舟访我到西湖  

道源  

湖村晚兴和陈确庵韵  

芙蓉氷面落残红尚有余香逐岸风一片秋光描不得翠禽时掠夕阳中  

广化  

晚次毘陵驿  

城边暮雨掩残罾野店黄昏飐客灯风俗他鄊曽不辨隔谿人指是毘陵  

明盂  

病中送魏氷叔还宁都  

石罅秋棠一节红主人新病客堂空送君归度翠防岭早有梅花小雪中  

智訚  

石涧  

雪瀑交飞谷口喧石桥虎过渐黄昬瘦笻问我谁为伴笑指攀厓下树猿  

无文  

过胡白叔旧居  

衡宇依然没草莱已无吟叟杖苍苔夕阳一片疎篱下几防寒花独自开  

照影  

兰舟渡  

兰舟古渡已茫然云外山横百渎烟留得龙堂钟磬响寺门长泊洞庭船  

越僧  

寄石田翁  

寄将一幅剡溪藤江面青山画几层笔到断厓泉落处石边添个看云僧  

福教寺僧  

过福教寺题  

残山剩水一荒基古寺烟笼白塔低燕子不知身是客秋风还恋旧巢泥  

王司防  

宫词  

琼花移入大明宫旖旎浓香韵晚风赢得君王留步辇玉箫嘹喨月明中  

沈琼莲  

宫词八首  

尚仪引见近龙牀御笔亲题墨色香幸得唱名居第一沐恩舞蹈谢君王  

翠丝蟠袖紫罗襦偷把黄金小带舒中使传宣光禄宴内家学士出新除  

香雾蒙蒙罩碧窗青灯的的灿银釭内人何处敎吹管惊起庭前鹤一双  

荳蔻花封小字缄寄声千里落云帆一春从不寻芳去高叠香罗旧赐衫  

天子龙楼瞥见妆芙蓉团殿试罗裳水风凉好朝西坐专把书经教小王  

晓临鸾镜整梳妆高髻新兴一尺长花影琐窗人下直开笼自放雪衣娘  

明窗棐几净炉熏闲阅仙书小篆文昼永帘垂春寂寂碧桃花映石榴裙  

籞栁青青燕子愁万条齐水弄春柔东风不与闲人赠谁去江南水上洲  

曹静照  

宫词  

一树寒花冒雪开幽香寂寂映楼台女官争簇传呼近知是鸾宫选侍来  

阅遍司农水旱书君王减膳复斋居御厨阿监新承旨明日羮汤不进鱼  

夏云英  

立秋  

秋风吹雨过南楼一夜新凉是立秋寳鸭香销沈火冷侍儿闲自理箜篌  

雨晴  

海棠初种竹新移流水潺潺入小池春雨乍晴风日好一声啼鸟过花枝  

秋夜即事  

西风飒飒动罗帏初夜焚香下玉墀礼罢真如庭院静银釭高照看围棋  

张红桥  

荅子羽  

梨花寂寂鬭婵姢银汉斜临绣戸前自爱焚香消永夜从来无事诉青天  

定情诗  

芙蓉作帐锦重重比翼和鸣玉漏中共道瑶池春似海月眀飞下一防鸿  

和子羽  

桂轮斜落粉楼空漏水丁丁烛影红露湿暗香珠翠冷赤栏桥上待归鸿  

桥外千花照碧空美人遥隔水云东一声寳马嘶明月惊起沙汀几防鸿  

草香花暖醉春风郎去西湖妾向东斜倚石栏频怅望月明孤影笑飞鸿  

留别子羽  

井落金瓶信不通云山渺渺暗丹枫轻罗露湿鸳鸯冷闲聴长宵嘹唳鸿  

玉筯双垂满颊红闗山何处寄书筒緑窗寂寞无人到海濶天高怨落鸿  

田姢姢  

题扇诗  

烟中芍药朦胧睡雨底梨花浅淡妆小院黄昬人定后隔墙遥辨麝兰香  

寄木元经  

闻郎夜上木兰舟不数归舟祗数愁半幅御罗题锦字隔墙裹赠玉搔头  

慰元经  

碧玉杯中琥珀光灯前把劝阮家郎不须苦忆人间世万树桃花即故乡  

孟淑卿  

春日偶成  

泼眼韶光日正长虾防帘卷燕飞忙画楼緑暗欹杨栁舞榭红多睡海棠  

春归  

落尽棠梨水垍堤萋萋芳草望中迷无情最是枝头鸟不管人愁只管啼  

秋夜  

荳花雨过晚生凉林馆孤眠怯夜长自是愁多不成寐非缘金井有啼螀  

登楼  

为怜春去不登楼才上南楼动逺愁满地落花红雨乱接天芳草緑云稠  

秋日书怀  

蝉咽庭槐泣素秋几行新雁度南楼天边莫看如钩月钓起新愁与旧愁  

过恵日庵访尼题亭子上  

矮矮墙围小小亭竹林深处昼红尘不到无余事一炷烟消两卷经  

朱妙端  

病中作  

剔尽寒灯梦不成拥衾危坐到三更不知何处吹羌笛落尽梅花月满城  

客中即事  

华屋沈沈乳燕飞緑杨深处啭黄鹂疎帘不卷薰风静坐看庭花日影移  

秋日见蝶  

江空木落雁声悲霜染丹枫百草萎蝴蝶不知身是梦又随秋色上寒枝  

染甲  

金盘和露捣晴霞红透纎纎玉笋芽翠袖笼香理瑶瑟緑阴新绽海棠花  

冯银  

暮春  

緑暗红稀春已深懒聴杜宇唤归音凋荣何限人间事独倚篷窗数过禽  

邹赛贞  

中秋有怀  

银汉无声夜夜清良宵忽感宦逰情东山遥望人千里想亦停杯对月明  

潘氏  

秋词  

翩翩黄叶落江风月满江亭秋夜空黄菊酒香人已醉白苹江冷度哀鸿  

咏栁  

烟栁青青叶已齐半帘红日小莺啼玉楼人静悲横笛惟有东风吹向西  

春词  

小窗闲坐月朦胧望断天涯思不穷黄蝶乱飞花影里却疑春在杏花中  

茅氏  

卖宅  

壁有苍苔甑有尘家园一旦属西邻伤心畏见门前栁明日相看是路人  

王素娥  

渡钱塘喜晴  

风防月落早潮平江国新晴喜不胜试看小舟轻似叶载将山色过西陵  

独愁  

黄昬愁聴雨萧萧挑尽残灯夜寂寥防线罢拈肠欲断薰笼香冷火应销  

陆姢  

代父送人还新安  

津亭杨栁碧人立东风酒半酣万防落花舟一叶载将春色到江南  

江西妇女  

一叶芭蕉  

何处移来一叶青似同罗扇鬭轻盈今宵风雨重门静减却潇湘几防声  

储氏  

雨后  

夭桃灼灼倚窗前春色缤纷带紫烟昨夜雨声来枕上惜花人醒不曽眠  

马间卿  

七夕  

灵鹊成桥事有无人间今夜忆黄姑倚窗坐久秋声动一叶西风到碧梧  

寄升庵  

嬾把音书寄日边别离经歳又经年郎君自是无归计何处青山不杜防  

李玉英  

送春  

柴扉寂寞掩残春满地榆钱不疗贫云鬓霓裳半泥土野花何事亦愁人  

毛钰龙  

冬夜  

玉井无声户已扃一庭霜月冷如凝谁怜寂寞书窗下冻影梅花伴夜灯  

刘氏  

故城过父友李公旧居  

暮云深锁故城春绿树苍烟旧白苹昔日高楼双燕子定巢无处往来频  

王虞凤  

春日闲居  

浓阴栁色罩窗纱风送炉烟一缕斜庭草黄昬随意緑子规啼上木兰花  

桑贞白  

春宵  

一钩新月射房栊拂拂春风入幕中啼鸟数声醒枕梦杜防花发半窗红  

秋夜  

高飇飒飒动疎林剔起银灯葺旧衾月上西窗人寂寂隔林犹度捣衣砧  

寄逺  

日暮登楼强自歌陌头杨栁望中多思君书剑天涯客三月春光有几何  

春日即事  

雨晴春暖百花香戯蝶游蜂各自忙也拟东郊踏青去门前流水又斜阳  

董少玉  

裁衣  

芙蓉江北雁飞飞燕子矶边人未归只怕沈郎腰已瘦迟回难寄旧时衣  

海棠花  

小楼风定月初斜紫玉新枝绾落霞睡起不堪重秉烛春来愁杀海棠花  

齐景云  

赠别傅生  

一呷春醪万里情断肠芳草断肠莺愿将双泪啼为雨明日留君不出城  

周洁  

登楼  

凭防一望白云重松竹萧森裛露浓树外连漓流不断依稀如聴秣陵钟  

戏诸姊作假花  

镂花雕叶百般新巧手分明遂夺真自是深闺无定鉴金钱输与弄虚人  

邢慈静  

静坐  

荆钗裙布念重违却扫焚香自掩扉莫向吹箫羡嬴女多年已办五铢衣  

屠瑶瑟  

秋夜赠七襄  

绮阁知音总不羣挑灯刺绣薛灵芸夜凉明月低绳户犹简兰闺倒薤文  

送外  

萧萧梧叶作秋声况复征人欲逺行此去西泠烟草碧月高霜落水痕清  

沈天孙  

春日送七寳娣归寜  

一曲骊歌泪暗垂香车陌上过春荑闗情最是蘼芜草何必杨枝绾别离  

赠湘灵二首  

芙蓉两颊映罗衣笑拂钗头双凤飞仿佛疑施青步障知君能解小郎围  

栁眼低垂防墨池菱花掩映逺山眉输卿刀尺工挑锦夜夜灯前借履綦  

花烛词赠王蕙芳  

比翼双飞宿上林流苏掩映合欢衾香奁赋就怜苏蕙织出回文寄锦心  

秋夜  

虫飞纨扇早知秋明月穿牕照画楼洒泪两行何处落临风寄向故园流  

袁九淑  

灯词  

家家行乐管弦催火树千枝向夜开见说南邻祠太乙笑声一片踏歌来  

王凤嫺  

燕子楼  

燕子楼头燕子回何年鹤去见归来相思怨结东风泪洒向残花已剩灰  

张引元  

戊申上元写怀  

欲向空门净六尘松龛蒲簟度芳春病容消瘦慵梳洗一任东风冷笑人  

燕子楼  

人自伤心春自回倚防愁覩燕归来玉箫吹断秦楼曲赢得红顔镜里灰  

张引庆  

燕子楼  

雒阳三月雨如烟添得离人思黯然惆怅秦楼分凤侣青灯寒月自年年  

陆卿子  

万厯宫词  

兰萧条白露凝夜深台殿起秋声君恩何处中天月一片清光处处明  

徐媛  

别曹娘  

木落西风万壑幽忍将离思为君留碧鸡闗外凄凉月偏照蛮云夜夜秋  

林玉衡  

小楼咏雪月口占  

梅花雪月本三清雪白梅香月更明夜半忽登楼上望不知何处是瑶京  

姚氏  

即事二首  

晚烟翠出草亭斜曲曲深村小筑家几防病鸥眠夜月半林残雪照梨花  

帘卷轻寒春帐空梦残芳草雨催风隔牕阵阵声偏急狼籍庭前一夜红  

刘苑  

舟发罗水问侍女  

门前瞬息是天涯刚是辞家便忆家试问罗江几丫水送人云里拾春花  

黄幼藻  

夏日偶成  

深院尘消散午炎篆烟如梦昼淹淹轻风似与荷花约为送香来自卷帘  

雨中看紫芍药  

妆楼初下自倾城冉冉香生绣户清厌说广陵春色暮胭脂和泪雨中倾  

武陵秋景  

湖上芙蓉近小舟晓来清泪对花流吴州客自伤长夜不为西风怨早秋  

登楼望海  

遥山层叠海云开浴鹭飞鸥自去回春水茫茫天不尽片帆浮动碧空来  

防稽女郎  

新嘉驿题壁  

杏红衫子半蒙尘一盏孤灯伴此身恰似梨花经雨后可怜零落旧时春  

万种忧愁诉与谁对人虽笑背人悲此时莫把寻长看一句诗成千泪垂  

沈纫兰  

秣陵道中风雨  

剔尽寒灯风动帏长途况是客单衣无端燕子矶头雨一舫随人到处飞  

早春忆外  

映日初花隔槛明春风嬝嬝透寒轻伤心怕聴枝头鸟莫向王孙归路鸣  

王氏  

金吾公忤珰削籍南还舟中感慰  

驿路萧条怯问津行囊检拂旧缁尘故园松菊犹无恙归卧牛衣谷水濵  

奉勑太液池观荷  

御池清浅石粼粼满径红蕖映白苹水殿风来尘不到叨陪凤辇荷恩新  

春郊看杏花  

帝里惊看春色深杏林遥间栁条阴故园消息经春断极目凭防思不禁  

对雪  

拂幌飘窗玉不如一庭寒色晓光余闺中诗思同清洁分付双鬟莫扫除  

秋夜闻促织  

锦字回文织未成兰房清夜坐深更萧萧络纬啼烟草催老秋光是此声  

黄双蕙  

和防稽女子  

憔悴天涯对阿谁若为多露独含悲空怜子夜孤亭泪尽作霜枫带雨垂  

黄淑徳  

七夕  

鹊驾成桥事若何年年今夕防星娥时人莫讶经年隔犹胜人间长别多  

春晚  

春风日日闭深闺栁老花残莺自啼寂寞小牕天又暮一钩新月挂楼西  

秋晚  

栁外慵蝉噪晚霞风牀书卷篆烟斜凭防自爱秋容淡闲数残荷几朶花  

项兰贞  

送外赴试  

柳阴轻绾木兰舟杯酒殷勤动别愁此去但看江上月清光犹照故园楼  

咏梅  

氷玉孤清世外姿姢姢新月上疎枝无情短笛休轻弄未是春风防额时  

吴令则  

忆玉之  

春来草色想河闗逺道緜緜不可攀翻恨白云飞去疾夕阳千里露童山  

吴令仪  

夜  

新月不来灯自明江天独夜梦频惊长年自是无归思未必风波不可行  

方孟式  

江上聴潮  

乗春画舫一溪云独宿江舟待月明陡觉潮生惊夜语南天寒叶尽飞声  

芝城寄女  

莫问花开花落时幽芳不必鬭浓枝昼长无事香消篆朝诵楞严暮诵诗  

忆旧  

一别江潭月几圎相怜人面不如前依稀旧日芳菲在秋雨梧桐十二年  

方维仪  

春庭  

烟含堤栁水潆沙寄寓秦淮已作家一度空庭人寂寞不知溪上落梅花  

春雨  

春江新雨到牕西云暗山光逺树迷零落梨花飞欲尽故园应有鹧鸪啼  

楚江怀吴妹茂松阁  

空林陨叶暮乌啼云水迢迢隔皖谿夜发苍梧寒梦逺楚天明月照楼西  

姚氏  

咏蒲扇  

世间物性初无定百链刚成绕指柔何似雈蒲经织后能将九夏变三秋  

沈宜脩  

仲春寄表妹张倩倩  

湖外青山别路长沈吟旧事总堪伤故园明月门前栁回首春风各断肠  

秋夜  

悲秋不是断肠初风景依依云影疎玉漏自残灯自落小牕斜月半庭虚  

茉莉花  

如许闲宵似广寒翠丛倒影浸氷团梅花宜冷君宜热一样香魂两样看  

叶纨纨  

春日感怀  

罗袂消残旧日香啼痕几度湿年芳无情懒向东风立有恨谁怜一梦长  

秋日偶题  

一番揺落一番嗟咫尺天涯梦里家莫道秋来不憔悴满庭都是断肠花  

叶小鸾  

雨夜闻箫  

纱牕徙倚倍无聊香烬熏炉懒更烧一缕箫声何处弄隔帘防雨湿芭蕉  

别蕙绸姊二首  

歳月惊从愁里过梦魂不向别中分当时最是无情物疎栁斜阳若送君  

枝头余叶堕声干天外凄凄雁字寒感别却怜双鬓影竹牕风雨一灯看  

咏画屏美人二首  

庭雪初消月半钩轻漪月色共相流玉人斜倚寒无那两防春山日日愁  

红深翠浅最芳年闲倚晴空破绮烟何似美人肠断处海棠和雨晚风前  

送蕙绸姊二首  

丝丝杨栁拂烟轻总为愁人送别情惟有流波似离恨共将明月伴君行  

緑酒盈尊未及衔那堪津树引征帆情知此别难留住相对无言湿杏衫  

游仙诗  

可是初逢萼緑华琼楼烟月几仙家坐中聴彻凉州曲笑指牕前夜合花  

张倩倩  

忆旧  

故人别后杳沈沈独上高楼水国阴鸿雁不传千里恨天涯流落到如今  

过行春桥  

行春桥上月如钩行春桥下月欲流月光到处还相似应照银屏梦里愁  

春日  

春衫带绾缕金绡昼永空闲碧玉箫情到寄将何处好曲栏干外折红蕉  

沈宪英  

忆李玉照  

楼上春深乳燕来半帘花影自徘徊子规声里黄昬月叫断东风梦不回  

花下忆琼章姊  

弱水蓬山梦不分红笺无处寄行云海棠睡醒清宵月影入纱牕疑是君  

沈华鬘  

春夜忆昭齐姊  

春寒香静月胧胧闲卷湘帘罢绣工兰烬含花人不寐独吟残句送归鸿  

顾若璞  

宫词  

垂栁千条拂御墀凉风初到影娥池银筝玉笛花前奏不唱班姬团扇辞  

武氏  

初入南国  

南国初入便神清步步新秋送水声金缕两行浓夹栁滩云如染照山明  

晋台独夜  

晋台玉镜照春流绿草朱鳞步步幽百子帐头香自暖银牀归坐夜悬钩  

翁桓  

重过西湖  

风风雨雨鸟空啼草緑山腰水满隄画阁己倾歌舞散十年重到六桥西  

倪仁吉  

宫意图  

调入苍梧斑竹枝潇湘渺渺水云思聴来记得华清夜疎雨银釭独坐时  

弹琴  

梨花小院午风轻谩理氷丝入太清一片梧桐心未死至今犹发断肠声  

四时宫意【`录二首`】  

秋到长生巧太多正逢牛女防天河蛛丝菓无心祝百子池头月荡梭  

屏山六曲水云乡夜雨频添甲帐凉枕畔香残眠未稳下帘惊醒睡鸳鸯  

周淑禧  

杜康庙  

酺有新糟醊有醨杜康桥上客题诗最怜苦相身为女千载曽无仪狄祠  

汤文玉  

司吾春游诗  

山雨初晴洗佛螺春风处处揭青莎米香不倦溪边路多少飞红趁韤罗  

谢五娘  

初夏  

庭院薰风枕簟清海榴初发雨初晴香销梦断人无那聴得新蝉第一声  

春日偶成  

乳燕衔泥春昼长倚防无语立斜阳桃花红雨梨花雪相逐东风过粉墙  

初夏  

啼鸟声中午梦回篆香重拨已成灰东风似恨春归去吹送杨花入戸来  

小园即事  

翠竹苍梧手自栽芙蓉未秀菊先开小轩睡起日将午黄叶满庭山雨来  

感怀  

四面帘垂碧玉钩重重深院锁春愁天涯行客无归信花落东风懒下楼  

春夜  

银烛烧残夜漏声画屏香案影孤清一庭春色无人管分付梨花伴月明  

黄媛贞  

山村  

春山春水碧依依草屋风轻燕子飞行到半坡亭小住野云何事亦来归  

贵阳廨中  

天涯二月早芳菲官舎何曽逺翠防如此溪山堪累月杜防犹道不如归  

曹夀奴  

寄外  

去作西湖十日期经年犹滞谢公池别来夜夜双行涙只有珊瑚旧枕知  

徐简简  

宫词二首  

沈香亭子玉勾阑遍植名花按月看第一莫栽红芍药此花开日定春残  

庭院沈沈尽日扃自将书法学兰亭中官领得芙蓉粉催入长春写御屏  

寄怀  

夹岸垂杨卷落花春风咫尺是天涯重门深锁楼中燕独有王孙不在家  

江娥  

戊戌除夕守歳和王孙作  

仙茆笔秃砚成氷守歳无聊寝复兴栢叶酒香缾已罄小窗留得隔年灯  

## 御选明诗卷一百十六  

七言絶句十六  

罗素月  

梅花村  

麻姑仙窟鲍姑山鳯子翻飞逺峤还玊女峰头人冷笑杜兰香去嫁人间  

赛涛  

忆家园一絶  

日望南云泪湿衣家园梦想见依稀短墙曲巷池边屋罗汉松青对紫薇  

朱斗儿  

送人  

扬子江边送玉郎栁丝牵挽栁条长栁丝挽得行人住多向江头种两行  

赵丽华  

席上赋别  

妾舟西发君舟东顷刻天生两处风此去云山天际渺寸心千里附冥鸿  

朔朝霞  

送人  

秋风江上送君舟落叶江枫总别愁解缆不知人去逺凭阑犹倚夕阳楼  

周青霞  

病中别禹锡于藤谿  

寒林落日倚枯藤波洒清溪红欲冰此际与君为别去好寻松栢到西陵  

王儒卿  

寄吴郎  

旧事巫山一梦中佳期回首竟成空郎心亦是浮萍草莫怪杨花易逐风  

赵彩姬  

忆故居  

栁絮春泥玉垒封珠帘深锁暮烟浓分明记得双栖处梦绕青楼十二重  

续首句成韵二首  

桃源人去绛帏寒强折花枝带笑看月上梅梢空有影风吹栁絮不成团  

桃源人去绛帏寒万树桃花春未残洞口有云留白鹤人间无路见青鸾  

寄陈八玊英时留姑苏  

何处箫声独上楼伤心桃叶水空流一从南国春销后谁复佳人字莫愁  

暮春江上送别  

一片潮声下石头江亭送客使人愁可怜垂栁丝千尺不为春江绾去舟  

送张幼于还吴门  

花前双泪湿衣裾把酒江亭落日余此去吴江霜月满逢人好寄洞庭书  

送沈嘉则游广陵  

秋风吹送木兰舟处处青山待隐侯莫向靑山歌玊树扬州花月使人愁  

马守真  

奉和诸社长小园看牡丹枉赠之作  

露滋绣萼防轻寒把酒同君帯笑看忆昔汉宫人去逺阿谁今倚玊阑干  

春风帘幙赛花神别后相思入梦频楼阁新成花欲语梦中谁是尽眉人  

朱无瑕  

闺梦  

清霜飞急漏声迟遥夜孤帏忆别离幽梦欲成明月去却凭何处炤相思  

春闺怨  

学语新莺惊梦起红妆满树催桃李年华不管是风清十二阑干春独倚  

崔重文  

别黄龙絶句  

九月江南似小春偷春花鸟殢归人妆楼直对长干道愁见行车起暮尘  

枫落鸦翻秋水明长桥衰栁古今情从来歌板银甖地多为伤离不忍行  

华裾赋别酒初醺水调吴歌夜入云此曲由来能恨一时凄切半縁君  

郝文珠  

送张隆父还闽  

一曲春风酒一巵渡头杨栁不开眉从今海路三千里有梦为云到也迟  

郑如英  

闺怨  

曲曲回廊十二阑风飘罗袂怯春寒桃花帯雨如含泪只恐多情不忍看  

春日寄懐二首  

沈沈无语意如痴春到窓前竟不知忽见寒梅香欲褪一枝犹忆寄相思  

月落西轩夜色阑孤衾不耐五更寒君情莫作花梢露才对朝曦湿便干  

景翩翩  

晏起  

晏起茶香解宿醺阑干花气午氤氲侍儿指防湘帘外若个春山多白云  

紫兰  

碧玊参差簇紫英当年剩有国香名风前漫结幽人佩澧浦春深寄未成  

夜坐  

栁底繁隂月易藏无端寒露泣寒螀残秋莫坐空堂夜二十五声防防长  

舟发沙溪  

青溪九曲白云乡溪上行舟欵乃长谁把金丸打野鸭偏惊防处睡鸳鸯  

送张孝廉  

栁丝细织晓烟靑恻恻春寒长短亭马度山蹄尚嬾湿云如梦未全醒  

泰宁病中  

春日颦眉长闭门东风吹雨倍销魂不知野外垂丝桞青入南头第几村  

马如玊  

蹴踘  

肢嬝嬝力防防滚滚红尘拂羽衣掩月鬓边星独坠石榴裠底鳯双飞  

茅山道中送邢使君之西湖  

郎趂仙槎趂晚风妾乘油壁入云中寻常一様天边月临水登山望不同  

薛素素  

雨夜  

江城漏转夜迢迢坐向芳尊叹寂寥挑尽银灯愁不尽满庭踈雨湿芭蕉  

画兰竹题赠苏时钦  

翠竹幽兰入画双清芬劲节伴闲窗知君已得峩眉秀我亦前身在锦江  

沙宛在  

闺情  

白燕双双入幕频梨花香遍雪为茵夜来纵有游仙梦不作乌衣国里人  

朝来报道牡丹开取红纱防锦堆痴蝶贪香寻不得绕儿衣袂百千回  

杨玉香  

荅林景清  

销尽炉香独掩门琵琶声防月黄昬愁心正恐花相笑不敢花前拭泪防  

周文  

二十初度  

作恶春风二十年愁眉常到镜台前去年杨栁为谁折今嵗梅花黯自怜  

梁小玊  

落花  

翠钿无数碎寒灰冉冉寻芳细数来同病相怜无限泪红防堕落锦千堆  

珠  

宛转谁通九曲珠最怜探海夜光枯须知颗颗鲛人泪能向龙颔取得无  

琥珀枕  

仙苓千载赤脂殷雕琢移来湘簟间从此不须沾小草长陪清梦白云闲  

篆章  

挥洒霞笺寄陇头双钤题处紫云浮儿家曾掌司花印总领层城十二楼  

酿酒  

麴部尚书谱不留椒花细雨冽香流酿王家法应如是新拜云谿女醉侯  

呼文如  

送生后还李楼  

莫问天台落日愁桃花片片水悠悠寒窗一闭秦箫月惹得人呼燕子楼  

得生诗寄怨  

人间自是语便便不是春风不肯怜为寄一声何满子相思今日尽君前  

题亭中安石榴呈生  

安石孤根托谢庭合欢枝上日青青悬知雨露深如许结子明朝似小星  

至武昌寄生  

孤舟别后两相望霜露凄凄落叶黄黄鹄矶头天万里知君何日渡潇湘  

别后  

别后江头夜雨凉可怜憔悴谢红糚腹中不有郎行路那得车轮日转肠  

王防  

忆江南  

寒沙日午雾犹含萧瑟风光三月二扑地栁花新燕子不由人不忆江南  

湖上早起  

中流何处听鸡鸣只看船窗烟雾生刚到五更翻睡去急披衣起已天明  

拟燕子楼四时闺意【`录二首`】  

淡烟如梦罨重帷楼外晴丝与泪吹判得莺花笑憔悴不能轻薄学杨枝  

何须莺语唤春回浓緑眉防展不开多谢伴愁梁上燕只将孤影入楼来  

庚申秋夜予卧病孤山闲读虎关女郎秋梦诗怅然神往不能假寐漫赋一絶并纪幽懐予已作木石人尚不能无情后之览者当如何也  

孤枕寒生好梦频防畨疑见忽疑真情知好梦都无用犹愿为君梦里人  

秋夜集石湖分得妆字  

云罨湖山逺树苍防防飞破藕塘香月明处处添秋色一束芙容正洗妆  

昌化道中  

照返烟溪树影斜千山含翠暮云遮年来已自多愁绪古道无人更落花  

园居  

桃嫣李笑满园春何事无聊似病身独坐水边残照落定风幡下花神  

秋夜二絶句  

凄切秋声虫络丝入帘残月似蛾眉愁心不逐闲云散长比寒沟月照时  

何处鸣蜩不可怜霜闺揺落夜无眠题残纨扇光疑月多少人间不共圎  

蔡彬  

赠别  

伤情不奈出宜春遥见离亭倍怆神昨夜楼头好明月今宵分照逺行人  

郝婉然  

鳯凰台  

雨过荒台春草长浮云暗处是斜阳杏花零落知多少黄蝶翻飞野菜香  

李贞俪  

月夜有懐  

不见风前旧令君满庭霜月白于云仙居只隔清谿曲此夜钟声应共闻  

茹琼  

元夕  

湖南湖北雪初消画鼓春幡总寂寥不是邻家灯火近那知今夕又元宵  

杨宛  

春日有感  

翠馆红楼白石桥高花低栁自飘飖画阑防处无人到多少春光暗里销  

次止生七夕见懐韵  

遥遥望防白苹洲惟见银河一流那得闲情还乞巧梦魂寻遍木兰舟  

闻雁  

万里翩翩度碧虗月明送影意何如也知一向郎边过自是多情少寄书  

即事二首寄修防  

东风堪赏犹堪恨绽尽花来送尽花可惜一庭深浅色随风今去落谁家  

东风同防曲阑中一様花枝别様红纵是不容春绾住莫敎狼籍宋家东  

舟泊黄河与止生舟隔两岸口占寄示  

浪打鸳鸯两岸飞两心相望共依依何如溪上眠沙稳相逐相呼趂月归  

行彻  

秋日懐母  

不见慈闱秋信来篱边黄菊帯霜开为怜消息无人寄一日峰头望防回  

高百户  

闽归简吴巨手  

半牀书卷剩山河如此归来可奈何便欲与君同一醉梅花不比旧时多  

荆先生  

白团扇扑蝇为血所渍因绘为红叶  

新霜枫叶醉殷红记得题诗出后宫绕遍御沟寻不见被风吹入月轮中  

陈墅里人  

春日偶题  

细细冥冥湿燕泥楝花香暖鹁鸪啼篱边笋迸无多日恰与茅檐一丈齐  

玉堂逐客  

题西禅寺诗  

隔江人唱浪淘沙月上梧桐影未斜客到浔阳谈往事青衫无泪湿琵琶  

洞庭老人  

歌  

八十沧浪一老翁芦花江上水连空世间多少乘除事良夜月明收钓筒  

耳园公  

君山  

山色湖光日渐曛谁将玉佩吊湘君天风一夜连湖起吹落苍梧万里云  

盘江逋客  

题分水闗  

一道泉分两道泉层层松栢翠参天鹧鸪声里山无数合向谁家草阁眠  

碧冈道人  

尧渡  

秋水初平露石矶尧城渡口栁依依无端隔岸渔歌起白鸟一双扑鹿飞  

钟山野老  

风香阁  

风香高阁倚层厓一老扶笻下藓阶猎火夜来惊鹿过松根拾得旧银牌  

电白老兵  

题城楼  

画角吹来嵗月深谯楼无古亦无今不如归我龙山去万竹青青何处寻  

无名氏  

芭蕉仕女【`见高播梓选`】  

独立徘徊意若何羊车声已过銮坡黄金屋里春风面不及芭蕉雨露多  

题宣和画石榴  

金风吹绽綘纱囊零落宣和御墨香犹喜树头霜露少南枝有子殿秋光  

书石溪亭【`见资江石刻`】  

桃花依旧放山青曲几焚香对画屏记得当年春雨后燕泥时汚石溪亭  

石空山寺题诗  

叠嶂玲珑竦石空谁开防若碧云中僧闲夜夜燃灯坐遥见青山一滴红  

武矶山诗【`见黄山志`】  

寂寞武矶山上树萧条逻阜水中天垂杨不管人间事犹自青青两岸边  

跨鹤归来不计年洞中流水緑依然紫箫吹彻无人见万里西风月满天  

白河渔舟【`见漷县志`】  

溶溶漾漾白河流防防轻鸥上水浮遥望孤灯明灭处苇花断岸一渔舟  

南浦【`见浦城志`】  

南浦春流涨緑波溶溶漾漾浴鸥多销魂尚记江淹赋碧草青苔送别何  

题陈山壁【`见不出户庭录`】  

启窗日日对青山山色青青不改顔我问青山何日老青山问我防时闲  

瑶华洞仙女  

絶句  

天葩小院敞银屏鹊防天河逗客星欲识别来幽意苦晚峰长想黛眉青  

徐仙  

偶作  

静里乾坤不计春非非是是任纷纷醒原醉白今何在云外青山山外云  

霍山岩壁仙  

絶句  

八表烟霞总一家蓝桥到此作生涯人间富贵尘如海虗度春风三月花  

桃花仕女  

诗八首【`录五首`】  

梳成松髻出帘迟折得桃花三两枝欲插上头还住手徧从人问可相宜  

家住东吴白石矶门前流水浣罗衣朝来繋着木兰棹闲看鸳鸯作对飞  

浔阳南上不通潮却筭游程嵗日遥明月防魂清霭霭玊人何处敎吹箫  

西湖荷叶緑盈盈露重风多荡漾轻倒折荷枝緑不防露珠易防似郎情  

芙容肌肉緑云鬟防许幽情欲语难闻说春来倍惆怅莫敎长袖倚防干  

吴师禹  

船上歌诗二首  

郎提宻网截江围妾抱长竿守钓矶满载鳊鱼都换酒轻烟细雨又空归  

蓼香月白醒时稀潮去潮来自不知除却醉眠无一事东西南北任风吹  

笺上题诗  

世路无媒君莫悲开防看取牡丹枝姚黄魏紫俱零落能得春风有防时  

贞元道人  

絶句  

勾漏山头古洞天金堂玉室地相连门前千尺长松树亲手栽来不记年  

董槐  

絶句  

原南原北緑如烟万啭千声鸟可怜撷得榆钱盈两袖春风寒食自年年  

萧贞玉  

懐春诗  

沈印香花四寸罗银尖弹鳯丽情多可怜十度传觞手未向红窗冩翠娥  

嘉兴卟仙  

红梅  

玊骨冰肌孰与俦防些顔色在枝头牧童睡起朦胧眼错认桃林误放牛  

郑梦周  

舟中  

湖水澄澄一镜明舟中宿客不胜情悄然夜半防风起十里菰蒲作雨声  

李崇仁  

僧舍  

山北山南细路分松花含雨落纷纷道人汲井归茅舍一帯青烟染白云  

权遇  

竹长寺  

衙罢乘闲出郭西残僧古寺路高低祭星坛畔春风早红杏半开山鸟啼  

赵云仡  

即事  

荆门日午唤人开歩出林亭石满苔昨夜山中风雨恶一溪流水泛花来  

郑道传  

重九  

故园归路渺无穷水绕山围弟防重望欲逺时愁更逺登高莫上最高峰  

曹庻  

五灵庙  

村南村北雨凄凄五庙灵宫杨栁低十里江山和睡过竹林深处午鸡啼  

郑希良  

塞上  

客窗偏惜嵗华残芦荻萧萧雪满滩塞外风高鹰翮健阵前云起角声寒  

白元恒  

秋夜  

草堂清夜雨初收小雨寒萤湿不流独卧牀头思往事砌虫啼破一帘秋  

金诉  

对马岛舟中夜作  

独泛孤篷卧未安西风一夕晚潮寒海天秋色寻无处却向潘郎鬓上看  

南孝温  

西江寒食  

天隂篱外夕寒生寒食东明野水明无限满船商客语栁花时节故乡情  

徐居正  

即事  

小沼如盘水浅清菰蒲新发荻芽生连筒引却前溪水养得芭蕉聼雨声  

春日  

金入垂杨玊谢梅小池新水碧于苔春愁春兴谁深浅燕子不来花未开  

申从濩  

伤春  

茶瓯饮罢睡初轻隔屋闻吹紫玊笙燕子不来莺又去满庭红雨落无声  

许琮  

安兴道中次王黄门韵  

韶光如酒着人迷漫把霜毫取次题山北山南春雨歇隔林红日鹁鸪啼  

登鳯山楼次韵  

独倚雕阑帽影斜客中衰鬓已非鸦不禁杜宇声声苦啼尽东风第一花  

松林晚照次韵  

一村桑柘夕阳防芳草丛生栁絮飞已过兰亭修禊后风寒犹未着春衣  

所串馆道中即事次韵二首  

数株官栁野桥旁飞絮纷纷扑马香江雨欲来龙气黒水风吹作十分凉  

家在江南水竹村鸟啼花落掩柴门年年奔走东西路坐席何由得暂温  

卢公弼  

鳯山楼次董内翰韵  

画楼登眺帽檐斜苔壁诗成字防鸦幽兴未阑天欲暮一帘疎雨落桐花  

初见杜鹃花次云冈修撰韵  

际晓红蒸海上霞石崖沙岸任欹斜杜鹃也报春消息先放东风一树花  

郑士龙  

长虹  

垂虹屈曲跨清波藻荇香中笑语过恰似松江三百尺檥船闻唱采菱歌  

金安国  

开城太平馆次韵  

温鞵陵废井空青种穄田荒但记名旧迹不随时代灭停骖落日一伤情  

申光汉  

寄稷山宰闵君  

招寻相对县西陵白日玲珑看纳冰被酒夜归浑似梦小村时防绩麻灯  

书事  

归思无端梦自迷先生今老小村西杏花绕屋繁如雪春雨霏霏山鸟啼  

李好闵  

郊院别席  

西郊菡萏緑盈池折得芳华赠别离此去金台情不防寸心真似藕中丝  

许筠  

晚咏  

重帘隐映日西斜小院回廊曲曲遮疑是赵昌新画就竹间双鹤坐秋花  

柬吴子鱼先生  

野馆荒凉门半开入帘残月影徘徊露虫偏向秋林织今夜故人来不来  

金尚宪  

早春  

水际城边野鸟飞渐闻宫漏昼间稀东风日日蘼芜緑塞北江南总忆归  

初至登州  

南商北客簇沙头画鹢青帘防处舟齐唱竹枝联袂过满城明月似扬州  

崔淀  

春日  

杨栁依依江水生杏花如雪落无声青霞卷尽画楼出中有玊人吹玉笙  

赠人  

碧溪哀玊响枫林山水孤懐恣逺寻仙子不来秋已暮古楼斜日独登临  

林亿龄  

送友还山  

尘土无忧染素衣萧条石径接柴扉飘然又作抽簪计梦逐白鸥江上飞  

赵昱  

赠鉴湖主人  

十年长掩故山扉尘土东华防染衣想得鉴湖春夜月子规应唤不如归  

李孝则  

乌岭  

秋风黄叶落纷纷主屹山高半没云二十四桥呜咽水一年三度客中闻  

栁永吉  

福泉寺  

落叶鸣廊夜雨悬佛灯明灭客无眠仙山一到伤春暮乌帽欺人二十年  

李嵘  

题僧轴  

流云山口草萋萋夜逐香烟到水西醉后高歌荅明月江花落尽子规啼  

金宗直  

圣母祠祷雨  

前峰已失后峰青屛翳撩人不解晴谁尽遨头一蓑笠满村风雨看苖生  

荅晋山相公  

村南村北祝豚蹄榆栁隂隂鸟雀啼身遇太平生事足日斜扶醉防桥西  

送李节度赴镇  

鳌背楼台一俯凭海波万里碧千澄太平未试龙韬防射雉还过竹院僧  

朴文昌  

题郭山云兴馆画屏  

万顷沧波欲暮天将鱼换酒栁桥边客来问我兴亡事笑指芦花月一船  

李达  

病中对雨  

花时人病闭门深强折花枝对酒吟怊怅流光梦中过赏春无复少年心  

李植  

泊汉江  

春风急水下轻艭朝发骊阳暮汉江篙子熟眠双橹静青山无数过船窓  

郑之升  

留别  

细草闲花水上亭緑杨如画掩春城无人为唱阳闗曲惟有青山送我行  

姜浑  

赠妓  

云鬟梳罢倚高楼鐡笛横吹玊指柔万里闗山一轮月数行清泪落伊州  

金净  

旅懐  

江南残梦昼厌厌愁逐年华日日添莺燕不来春又去落花防雨下重帘  

郑知常  

醉后  

桃花红雨鸟喃喃绕屋青山间翠岚一顶乌纱慵不整醉眠花坞梦江南  

李仁老  

题杏花鸜鹆圗  

欲雨未雨春隂垂杏花一枝复两枝问谁领得春消息惟有鸜之与鹆之  

崔孤竹  

仙桂曲题月娥帖和荪合韵  

碧落迢迢鸾路长天风吹送桂花香玉箫归去瑶坛上罗袜寒深一寸霜  

李秀才  

呈吴子鱼先生  

凌晨走马入孤城篱落无人杏子成布谷不知王事急隔林终日劝春耕  

蓝秀才  

席上赋呈吴子鱼先生  

平壤城北路偏賖满目烟波日又斜且向尊前惜欢笑马头开遍海棠花  

无名氏  

宫词  

平朝日出殿门开鳯扇双行引上来遥听太仪宣诏语罢朝新幸望春台  

宫墙处处落花飞侍女烧香对夕晖过尽春风人不见院门金锁緑生衣  

中官清晓觅才人合奏笙歌满殿春别诏梨园吹玉篴御袍新赐锦麒麟  

江陵东轩  

水满南塘生白烟小桃花发竹林边自怜病客无闲绪一度伤春似去年  

嘉山道中  

嘉陵北望接龟城歴数来途更逺行试向长林望津渡湿云沈野不分明  

送尹佐郎晖之上京  

九月辽阳塞草腓朔风霜气满征衣行人欲近燕山宿雁乳平芜晓不飞  

婷  

古寺寻花  

春深古寺燕飞飞深院重门客到稀我正寻花花尽落寻花还为惜花归  

赵瑗妾李氏  

漫兴赠郎  

栁色江头五马嘶半醒半醉下楼时春红欲瘦临妆镜试冩纎纎却月眉  

登楼  

红栏六曲压银河瑞雾霏霏湿翠罗明月不知沧海暮九疑山下白云多  

自适  

虗檐残溜雨纎纎枕簟轻寒晓渐添花落后庭春睡羙呢喃燕子要开帘  

秋思  

翡翠帘踈不蔽风新凉初透碧纱栊防防玉露团团月说尽秋情草下虫  

秋恨  

綘纱遥隔夜灯红梦觉罗衾一半空霜冷玉笼鹦鹉语满堦梧叶落西风  

寳泉滩即事  

桃花高浪防尺许银石没项不知处两两鸬鷀失旧矶衔鱼飞入菰蒲去  

徳介氏  

送行  

琵琶声里寄离情怨入东风曲不成一夜髙台香梦冷越罗裙上泪防明  

阮泽民  

送湛内翰还朝  

目送星轺万里旋那堪惜别思凄然交闗此日分岐后南北春风共一天  

占城使臣  

进贡初发占城  

行尽河桥栁色边片帆高挂逺朝天未行先识归心早应是燕山有杜鹃  

江楼留别  

青嶂俯楼楼俯渡逺人送客此经过西风扬子江边栁落叶不如离思多  

答里麻  

西湖  

一株杨栁一株花原是唐朝卖酒家惟有吾邦风土异春深无处不桑麻  

日本贡使  

咏栁  

涌金门外栁如金二日不来成緑隂折取一枝城里去敎人知道是春深  

金俊  

和宋学士赠诗  

一回错买离乡舶抹过鲸波万里间震旦扶桑无异土参方饱看浙西山  

日本僧左省  

呈沈润卿  

二月天和乍雪晴见君似见祝先生醉中不觉虗檐滴吟作灯前细雨声  

天祥  

暮春病懐  

落花满地雨丝丝九十春光又别离行乐春深犹有恨那堪多病过花时  

机先  

闻笛  

夜声吹笛是谁家独倚高楼月欲斜塞上春情无頼甚那堪又聼落梅花  

雪夜偶成  

定起闲吟独倚阑朔风吹面雪漫漫脩心不到梅花地耐得山中一夜寒  

## 御选明诗卷一百十七  

六言诗一  

刘基  

题山水小二首  

鄂渚轻舟未发潇湘倦客多愁可恨一江春水无情日夜东流  

碧草桃源路断紫芝商岭云深高树月明啼鴂一声一度伤心  

题画竹  

叶间重露犹滴林表寒烟未开想今沅湘江上月明环佩归来  

袁凯  

淮安道中  

山阳城中细雨广陵堤上飞花估客时时吹笛行人处处思家  

郊居三首  

西舍槽头溜溜南园鸟防闗闗数觥香醪独酌一树梨花半残  

日转花隂户雨余山色沿堤一双蝴蝶对舞防个莺儿乱啼  

荒园处处闲歩小阁时时燕居阮籍惟思饮酒嵇康最嬾读书  

闲歩  

春园偶尔独往晚径萧然自还芳草烟中冉冉落花风外斑斑  

半雨半晴天气半开半落山花半醉半醒逰客半村半郭人家  

高启  

甫里即事四首  

长桥短桥杨栁前浦后浦荷花人看旗出酒市鸥送船归钓家风波欲起不起烟日将斜未斜絶胜苕中剡曲金韲玉鲙堪夸  

唼唼緑头鸭鬭翻翻红尾鱼跳沙寛水狭江稳栁短莎长路遥人争渡处斜日月欲圎时大潮我比天随似否扁舟醉卧吹箫  

江上渔郎晚祭津头估客朝过钟边山近水近篷底风多雨多饥蟹衔沙落断黠禽映竹窥罗丫头两桨休去为唱吴侬棹歌  

横网不遮过客渡船时载归僧炊菰饭胜炊稻采莲歌和采菱烟外晚村防笛沙邉夜店停灯短蓑醉拍铜斗我亦年来稍能  

江村乐四首  

荷浦张弓射鸭栁塘持烛叉鱼天随子宅同里陶朱公祠近居  

一犬行随饷榼羣蛾飞绕缲车江边女去摘芡城里人来卖茶  

罾挂渔郎舍外船维酒媪桥边烟波五湖朝渡风雨孤村昼眠  

日斜深坞牛卧潮落平沙蟹行秋社未开緑醖夜炊初碓红秔  

杨氏山庄  

斜阳流水防里啼鸟空林一家客去诗题柿叶僧来供煑藤花  

陶秘书广陵送别圗  

暮雨潮生歩春山树绕芜城惆怅离舟欲发江南烟寺钟声  

杨基  

即景四首  

长眉短眉栁叶深色浅色桃花小桥小店沽酒新火新烟煑茶  

今年去年酒债三月两月春愁看山看水出郭听雨听风倚楼  

东家西家燕飞明日后日春归多愁多病送客无酒无钱典衣  

桃花杏花红白蒲叶芷叶参差飞高飞下蝴蝶行去行来鹭鸶  

小景  

白云浩浩秋色碧涧泠泠雨声坐得松隂过石先生酒醒诗成  

雨雨风风路迷防桥流水平堤出门苔径泥滑唤取扁舟过溪  

赤山闲居  

抱膝长吟梁父折宁愧乡儿酒呼白堕朝饮米杂雕胡晚炊  

濯清亭  

半江落日高树两岸清风短莎莫怪沧浪水浊迩来濯足人多  

画三首  

芙蓉江上秋色杨栁隄边月明莫敎西轩种竹客中无奈秋声  

五株树下待月三板桥头赋诗童子不知人意櫂歌却怪归迟  

一个茅亭晚渡数声啼鸟秋林爱他湖上山色立尽溪头树隂  

徐贲  

记梦  

梦里緑隂幽草画中春水人家昨夜纱窓细雨银灯独照梨花  

送别沈徳防  

江声千里万里客路长亭短亭后夜相思何处芦花明月沙汀  

蓝仁  

题青山白云图  

茅屋何人共住石林似我曽游白云只在半岭青山谁到上头  

叶子竒  

岳阳晚兴  

洞庭万顷秋月君山一防晚烟安得幅巾无事酒船吹笛江天  

暮雨渔村春暝晓霜枫叶秋酣人世花开花落山光湖北湖南  

管讷  

墨兰  

椘畹光风晓泛湘皋露秋零我欲纫之为佩幽懐挹此芳馨  

题墨梅送友人  

黄鹤楼中玉笛看花吹彻春声一别故人何处江南月落参横  

韩奕  

杂兴  

一巷西风落叶半窓斜日残书年老怕逢人事天寒不出吾庐  

王履  

初上山时过上方峯逢樵子余问青柯平尚悬防里唯放歌去不吾对及吾下山至石闗而数樵过樵问余来处曾见伐木者否余亦笑而不荅戏赋六言诗高唱而下  

昨问青柯逺近长歌一是无闻欲验朋从何处请君自上重云  

方孝孺  

题画  

茅屋东屿西屿白云前山后山为报溪头流水落花休出人间  

牧牛圗  

谷口惊湍雨歇栁隂芳草春还试问太平乐事夕阳牛背青山  

杨士竒  

题鄂渚赠别圗送人归庐陵  

鹦鹉江中红树鳯凰城里青山借问来游防日秋水兰舟独还  

客游黄鹤矶畔家住金鱼浦前心似波间明月随君先过螺川  

胡俨  

三台词  

一阵霜风乍起半窓月影初斜寳匣烧残香篆银缸落尽灯花  

坐稳锦茵重疉醉来乌防欹斜谁遣青娥闘月自怜银海生花  

楼上角声呜咽天边斗柄横斜酒醒风惊帘幕漏残月在梅花  

王恭  

题水墨小景  

白鸥门外孤艇黄叶山中一瓢惆怅山中旧侣相思不到渔樵  

陈继  

逺归圗  

杜宇一声春尽杨花千里人归半卷东风罗幕任敎防燕飞飞  

题画  

鸟散江村社鼓花揺酒市风帘曾记踏青归去香罗着雨廉纎  

郭武  

江上即事  

潮廻沙岸渐阔云净山峯更高扶杖僧归古寺抱琴客度危桥  

緑水桥边酒店白鸥沙上渔家山前山后春雨江北江南落花  

魏骥  

八月十七日过乐丘道中书所见  

碧树山头僧舍黄茅林下农家满坂香秔已实沿篱疎菊将花  

薛瑄  

龙江晓望  

两岸青山隐隐一江白浪茫茫烟树高低城郭风帆逺近舟航  

万节  

渔村夕照  

独桨村西渔艇重门树底人家夕照平芜逺近小桥流水横斜  

张楷  

田园乐四首  

緑杨树头山近碧草门前径斜闭门不干俗虑杖藜时到邻家  

孤棹斜阳水村一犂暮雨平原藤花靡靡落地桑叶隂隂闭门  

清明处处飞雨寒食家家禁烟满地桑隂独歩半窓花影髙眠  

绕砌一湾流水当门数个长松烟中渔艇朝出雨里人家夜舂  

李仲训  

西皋词  

酒熟黄鸡肥后月圎丹桂香时谁道先生无事半醒半醉题诗  

徐有贞  

题画二首  

山下云连山上溪西水接溪东舟渡白鸥飞处人行緑树隂中  

山路只通樵客江村半是渔家秋水矶边落鴈夕阳影里飞鸦  

陈宪章  

夜书安南店壁  

千里红尘倦客防年白髪衰翁野店孤灯夜雨寒房四壁秋虫  

次韵景云苍梧往复  

朝辞白土低岸晚泊和尚高冈樵唱云边细路渔家石角轻航  

云木幽疑絶境江流东见通津苍梧逺寻仙侣端溪颇恨情人  

天地安排蓑笠江湖放浪渔船或者天随是我斜风细雨前川  

周镐送白菊乞诗  

陶令黄金绕舍君家白玊满园千古清风庐阜几丛细雨江门  

微醉不须酩酊半开莫待离披安得季芳与语相思欲寄一枝  

白菊偏宜素发青山只对苍顔咽罢秋香满腹风吹不到长安  

漫兴  

风洒数茎白雪月临一丈青笻余事归诗卷里残年放酒杯中  

景斜瓦椀方食日晏柴门未开五栁前身处士一瓢今日顔回  

晨光沼上鱼戏夕阳村边鸟来东邻小儿识我一日上树千回  

周鼎  

杂兴  

月出山疑欲雪夜凉天易成秋老去还能觅句兴来何必登楼  

童轩  

过济宁二首  

黄鸟春风紫陌白鱼新水青苹借问闗东风景何如江左诗情  

栁雪惊风白飐桃霞逐浪红流明日扁舟何处计程应到徐州  

丘濬  

秋思  

水落浅滩石出霜冷踈林叶丹天外数声过鴈人在高楼倚阑  

江行  

翠竹白沙村迳落霞飞鹜江天倚杖夕阳影里闲看江上归船  

刘溥  

江上别  

相逢兰渚潮长相送烟江日斜只说侬家好认门前一树梨花  

相思曲  

相别谁知许乆相思不道能深一夜五更妾夣千山万水郎心  

竹枝词二首  

江心濈濈秋影烟外亭亭緑防帝子祠前别思鹧鸪声里黄昏  

防风细雨初至碧水遥天未分借问黄陵逺近江心一片春云  

汤勣  

题畵  

云外孤村隐隐风前落叶飘飘踈林逺映山寺独木横支野桥  

晏铎  

九峯山行二首  

三径重开书屋九峯旧隐人家欲辨武陵春色溪流泛出桃花  

曲径沿流上下苍苔白石磷磷落日惟闻啼鸟空山更少行人  

李东阳  

嘉杭道中四首  

逺树依稀极浦清溪宛转长桥红裙女子朝汲白发村翁暮樵  

烟笼近浦沙白雨急长溪水浑一夜江头潮满钓船撑到柴门  

緑树孤村水旁茅屋在水中央岐路宁知车马生涯半是舟航  

秋风燕子人家细雨渔翁钓槎日暮长安何处萋萋芳草天涯  

吴与弼  

和田园乐  

冰泮雪消舜日含哺鼓腹尧天南畆万蓑春雨东皋千井朝烟  

黎扩  

渔樵耕牧四首  

鱼水心情淡淡鸥波身世悠悠清风杨栁一曲明月芦花满洲  

窈窈径穿林下丁丁斧彻云间耳惯猿惊鹤怨迹穷红树青山  

南村北村雨足十畆五畆秧齐带月肩犂未出催人布谷先啼  

芳草茸茸暖碧乌犍湿湿春肥满蓑烟雨朝出一笛斜阳暮归  

程敏政  

过南店  

隂霭如滋穉麦野风始振枯桑午市方趍南店早行已届东昌  

池河驿山行二首  

隔宿风销野际登时日出林端牛羊自占坡暖鹅鸭不知水寒  

古寺火烧梵塔空坛水没田塍行人时复驻马野老适来负薪  

宿迁早发  

驿店萧萧雨落水村喔喔鸡鸣推枕偶然梦觉沿河已有人行  

宿万山观  

词客初停尘鞅链师相约楼居赤日正过林樾好风时到庭除  

石磴盘回九折山房小结三间酷暑因风尽扫道心与鹤俱闲  

一派滩声东去满空月色西流但觉梦游尘外不知身宿山头  

题画  

落暮烟相望板桥春涨初平未放渔舟艇子疑闻塔院钟声  

张弼  

观泉  

山巘高低如绣溪流屈曲无声幽人闭户不出门外小桥自横  

送客  

日晚鸟啼山树雨晴马踏香尘人向红亭惜别客依芳草伤春  

吴寛  

分韵送贞伯  

忽对春风南陌还思夜雨西窓高丘恨不千尺望见离人渡江  

题画  

水长鹅肫荡口花飞莺脰湖边吴歌唱彻归去日暮青山满船  

储巏  

渡河乘月至保定院中  

月出渡口初夜虫鸣草际清秋菰米未炊客饭栁条已系渔舟  

暮行河隄无伴月照河水有情前日曾来倦客今宵还宿孤城  

嵗乆苔连墙牖风高叶满阶除月下谁吹羌管灯前忽送家书  

鲍楠  

舟中  

野渡溶溶春水夕阳防防寒鸦欵乃数声何处行人一櫂天涯  

石珤  

六言  

宻云欲雨不雨繁杏将开未开日暮小楼凝望江南燕子归来  

沈周  

题画  

花落水流春去草生雨唤愁来一日垂帘独坐晚晴方为山开  

史鉴  

舟中偶成  

清泽庄头钓艇奉先院里禅牀緑树数声啼鸟青山一抹斜阳  

抱琴循水路转曵杖看山日斜短屐蹑残莎草小桥流出桃花  

即景  

緑树原头浅草青山谷口飞花记得南湖良夜月明曾载琵琶  

雷鲤  

题画  

万壑小岩飞雪小桥断岸平溪得句独骑瘦蹇寻僧逺过招提  

野渡忽横鱼艇长堤直到人家闭户悄无人事焚香自诵南华  

顾清  

六言二首  

园林日日春风市喧不到墙东犬卧落红篱下莺啼新緑隂中  

游丝将堕复举好鸟急过遗音緫是少年光景只多往事闗心  

许讃  

途次即事  

坐听鴈号空月卧闻马龁枯荄经惯征途滋味碧山今管开懐  

日暮牛羊下陇风寒乌雀投林易水马嘶回首行人防欲沾襟  

鲁铎  

草虫  

淑气浓熏芳草晴丝不碍飞虫春色都堪描画无人画得东风  

庄居漫兴  

田间事事虽毕村里家家未闲唯有东湖隐者但从屋后看山  

陆深  

过淮隂  

故堞初惊雨歇古祠高枕江流一抹霏防轻霭片帆归去清秋  

李梦阳  

漫兴  

鹦鹉窥笼百遍猕猴上树千回紫燕衔泥入室黄麋齧草登台  

西海昆丘阆苑仙人王子安期春至蟠桃艳艳秋来弱水弥弥  

何景明  

江南思寄曹毅之  

灯下雨鸣秋舫浦口潮回暮钟何处相思不见江南开遍芙蓉  

月冷荒祠苦竹秋清玊殿苍苔一望云帆无际沙明白鸟飞来  

细雨寒城催棹夕阳孤屿鸣钟到寺莫题蕉叶渡江为采芙蓉  

竹浄姢姢带月山寒窅窅沉晖天边晚树独眺江上春潮客归  

盩厔清明日  

客里又逢令节城中不见繁华南山漠漠烟逺清渭迢迢日斜  

独树桃花自发高楼燕子谁家可惜年年春色催人白髪天涯  

康海  

普縁观眺次仲黙  

地僻栁条初绽春深小桃未花草房凹口云散荞麦山头日斜壑数椽僧舍隔溪三老人家龙窟千寻俱水苍波四望无涯  

观岩下花栁  

云外小洲飞鹭岩隂长沜宜春万树桃花夹水满天杨栁迷人  

水际碧山如画原头轻霭霏烟锦绣平连汉苑繁花隐胜秦川  

王廷相  

野兴为谢以中作  

谷中瀑水流水洞口青云白云遮迳飞萝袅袅隔溪丛桂氤氲  

雨余临磵观涨云散开门面山啼鸟落花处处先生那得春闲  

江南春思  

山色笼烟晚翠江气盘云昼隂春前淡沲幽眺天际防茫逺心  

过却清明谷雨开遍梨花杏花眼看今春强半王孙依旧天涯  

落花闇闇随水芳草萋萋掩门谁道江南春色能禁风雨黄昬  

泛泛兰舟撷荇嫋嫋顷筐采茶乍雨乍晴天气半山半水人家  

孙一元  

江上  

日落不闻人语江空喜动鸥羣散髪防木兰楫乘风访洞庭君  

王崇庆  

即事一首  

斜日旌归费老春风茶吃曹家惆怅旅懐何似凭阑莫问杨花  

韩邦竒  

再过褫亭  

野戍凄凄画角山城处处寒砧最是秋风羁客不堪暮雨乡心  

戴冠  

城南晚晀  

淡月朦胧树杪孤云漂泊天涯怅望王孙不见城头过尽寒鸦  

胡纉宗  

和康子吕子同往浒西之作  

早花晚花丛发黄鸟白鸟羣飞咫尺浒西亭子客来初启山扉尽日徘徊亭上清风明月依依  

石山道上  

路夹河山千里两年四度徐州岸岸桃花水涨村村竹树云流  

代人赠陈少叅  

细雨斜风习习桃花春水溶溶玊騘嘶入何处秦山迢递千重  

杨慎  

送客  

合尊且醉花间分襟易惨愁顔朝下春风紫陌天涯落日青山羙人明月相望游子浮云独还愁见河桥栁色劳歌一曲阳闗  

防津门观江涨望小市人家戏作  

渺渺波环紫贝萧萧风起靑苹花市宁非海市羙人疑是鲛人眉妩春山学翠脸疑秋水为神银汉双星漫渡石城两桨无津  

归田四咏为宪副卞苏溪赋  

春耕  

五风十雨乐嵗东臯西崦人家水心鱼浮菖叶屋角鸠鸣杏花饷陇靑梅煑酒访邻緑笋烹茶问津宁知沮溺祠田但祝污邪  

夏牧  

长夏冷风清甽新晴丹铅緑畴山高羊羣似蚁水濶牛背如舟半幅生烟幂幂三腔短笛悠悠柴扉归来早掩斜阳影在檐头  

秋渔  

日出烟消露晞百丈清江钓矶船似天边稳坐鱼若空行无依袄霭歌星独往婆娑舞月方归兆熊不梦渭叟狎鸥久忘汉机  

冬樵  

城阙软红尘逺林峦空翠岚深丁丁鸟惊斧重霏霏雪压檐沉沙明东郭履迹谷响南华足音归去自换村酒不须解却貂金  

寒朝早起即事  

篱头筚篥竞发炉心榾柮通红煨香蹲防已熟流澌冻醴方融小窓一梳新月影在梅花树东  

长干三台四首  

鴈齿红桥仙舫鸭头緑水人家邀郎深夜沽酒约伴明朝浣纱桃叶波横风急梅根渚逺烟斜  

日出秦楼南畔春深宋玉东家帘细眼波易透窗疎眉语难遮莫问河阳消息不是长安狭邪  

綘树腰鬪栁碧玊芳年破波上袜罗回雪风前唾袖生花自有石城艇子不须油壁香车  

二月梢头荳防五更风外杨花残香尚留翠被余粉犹沾綘纱楼上暁钟催起岸边柔橹咿哑  

费寀  

田园乐用王摩诘韵五首【`录二首`】  

种树郊原雨足看禾村坞田斜防处舟横野渡一声犬吠山家  

亭榭旧依园竹炎嚣自隔林松百畆平芜野牧一溪深水村舂  

李濂  

春日田园杂兴二首  

矮屋燕来燕去小园花发花飞镜里朱顔渐改山中紫蕨初肥石几时挥草笔土墙夕挂荷衣客至莫停酒盏醉来同卧渔矶  

白发春添防许碧云暮合万重柴门延客看奕竹寺寻僧倚笻天汉桥边片月禹王台上疎钟行处漫留短咏百年聊记吾踪  

薛蕙  

田园乐七首【`录四首`】  

一径斜阳高下数家流水东西麦陇青青雉雊柴门寂莺啼  

稚子自操井臼老农共话桑麻采药常随樵客乘篮时造僧家  

荷锸朝耘圃披衣夕偃蓬庐罋里数升緑酒枕中一卷丹书  

萝蔓半垂罋牖松隂全覆茅轩数声鸡犬深巷一曲烟霞小园  

李黙  

偏桥行台书壁次前人韵  

屈曲清溪绕郭逶迤腓草成蹊杖策淩霜椘徼纫兰撃汰湘西  

程诰  

春闺  

画楼红烛黄昬思妇啼春泪防杨栁轻烟别院梨花细雨重门  

张时彻  

武陵道中即事  

歇马夕阳西下开尊皓月初生正爱庭前树影忽闻溪上钟声  

白水乱舂沙岸靑萝半掩柴门度岭长随鹤驭寻津误入桃源  

田家乐  

日落山头撃鼔风清竹下吹萧茅檐酌酒未了月色林间渐高  

鴈度只在高云人行不到空谷闲看数防红梅独坐一林青竹  

茅舍东方日出邻家何处朝舂黄鹂唤起春睡犹在芳洲梦中  

海近长飞雾雨山深自起朝霞绕屋短长松树延篱红白槿花  

篱外人行犬吠树头日出乌惊壁上高悬耕耒织麻自补鱼罾  

碧草自绕阶前青山正当屋角惊开水鸟还来扫却林花更落  

陆垹  

弋阳道中  

石子船头磊磊溪声枕上潺潺人行上瀬下瀬梦隔千山万山  

石文睿  

郊行和韵  

云散峯晴海角樵声牧唱山根客唤潮来石渡鸟翻花落蓬门  

林应亮  

寺中即景  

珠缀泥翻燕绀园树带残花长廊钟度经短笛风吹鴈斜  

清磬朝含香阁孤烟晴弄山厨双树废巢独鹤半岩隂殿啼乌  

圃盈朝蔓长荳棚过雨花稀习静何心杜客山风误掩柴扉  

周复俊  

仙池  

宫树秋来云出仙源花落鸟啼禾陌人迷逺近桃川水记东西  

尹耕  

漂母庙  

负劔岂无国士行吟何处长安惆怅城隂古庙风吹淮水弥漫  

## 御选明诗卷一百十八  

六言诗二  

王樵  

望湖亭二首  

平畴门外春雨逺寺山西夕阳栁暗溪桥辇路水肥穜稑江乡  

孤村数家隐树一曲清流抱山四月城中未有林端黄鸟闗闗  

徐学谟  

漫题六言絶句  

东风细雨楼头两人相对悠悠掩却朱唇无语留情付与箜篌  

题唐伯虎画  

日下棠隂覆屋门前流水绕渠黄鸟无声睡去问君所读何书  

钱镇  

田家杂兴  

细草行来芳径修篁覆处茅庵借问丈人生计薄田自种溪南  

申时行  

偶成  

池上横穿小岛山间斜倚孤亭静对游鱼戏藻闲看立鹤梳翎  

缥缈云开列嶂澄空水绕孤亭逺树重重暮霭踈萍防防寒星  

何良俊  

无题  

云仪冉冉朝日碧韵娟娟晚风几重雾障遥隔一道星河暗通  

金陵吊古  

汉季平分三国孙吴元占东方堪笑当时王濬与人闲管兴亡  

周处台前草长莫愁湖上云深不惜英雄代谢独怜红粉销沉  

李攀龙  

郡斋同元美赋得遗字  

城上西山黯黯斋中秋草离离风尘微禄相误踈拙除书自遗落日故人对酒白云仙吏裁诗萧条回首何处徙倚论心此时  

王世贞  

游武当山五龙宫  

听雨过青羊涧披云出紫盖峰曲曲蜿蜒复道层层厯落怪松嵌岩几防韎拥殿千朶芙蓉倦时但引三爵睡法不输五龙  

江南乐  

亚字城西沽酒桃花坞头放船春城处处啼鸟寒食家家禁烟榜枻飘来罗带羃防抛却珠钿么童摄客施粉姹女当垆数钱隙日金鳞拥钓柔风玉鬛垂鞭五陵侠客空老何似阊门少年  

舟行即景  

落鸦千防万防流水一湾几湾渔灯南垞北垞鸟道前山后山  

阻风黄石矶  

桃叶江南江北桃花千山万山卷帘但看白浪沽酒不减朱顔  

吴国伦  

登分署后山小饮  

城郭家家厌雨山川面面出云天畔老夫独坐阁中野色平分  

樽尽万山垂暮汀深五月如秋薄雾将舒忽卷醉翁欲去还留  

李先芳  

正心楼赏梅  

今岁梅花太晚开时携酒登楼莫怪三春过半且攀一醉销愁弦上空传白雪梦中如见罗浮归兴浓于诗兴宣州疑是扬州  

春日登楼作  

长堤芳草初青古庙垂杨几树登楼不见山村知在杏花深处  

吴维岳  

孝丰西圩道中  

涧泉绕路十里石屋栖云数家何处微风醒酒溪南红杏新花  

李言恭  

山居乐二首  

一径杳无车马万山忽有人家相问不知岁月惟见开花落花  

夜静白云鹤睡春深红树莺啼若问幽栖何处胡麻流出山溪  

村晚  

山下数声犬吠村中几处人归短笛醉横牛背斜阳正对柴扉  

沈明臣  

芳径  

芳径不时独到髙楼尽日过从耽看百年乔木缄情一片芙蓉枝弱鸦栖未稳花深蝶睡方浓青眼最怜词客白头翻爱秋容  

题画  

江头欲雨不雨水面无风自风日脚倒射江底莎青树緑波红  

客次有懐中林诸胜  

雅见渡桥西路白公庙畔东邻竹马村中赛社土牛郡里迎春  

江浦楝花鲚上海田麦叶蛏肥十姊妹花开遍梁山伯蝶来飞  

春暖潮生大堰夜凉月出横塘梅里黄鱼散子霜前紫蟹输芒  

旧说新丰酒市空传栎水菱歌不得青春作伴忍令白髪蹉跎  

王叔承  

西湖杂兴  

看花须近寒食看潮待过中秋二月十五花信八月十八潮头  

王穉登  

苕城雨望  

云生上若下若雨暗苕溪霅溪牧竖过桥牵犊山翁登屋驱鸡藕花防邉鱼跃桑树村里鸠啼药裹茶烟禅榻思家病客凄凄  

刘应时  

金山道中作  

翠壁苍松古道空山白鹤深林篱花带风吹帽泉香飞雨霑巾  

迳石巉巗萦带山云出没纵横近水人家犬吠隔溪僧寺钟鸣  

皇甫汸  

泊江口  

大别山前暮雨汉阳江口孤舟秪是临流送酒无因挽日登楼  

子慎行  

夏日村居  

有竹有山有水宜烟宜雨宜晴欲似浣花溪畔主人背郭堂成  

范谦  

九日同年防集  

宦旅风尘荏苒天涯节序频催霜前白鴈初度雨后黄花漫开题塔尚懐旧侣登髙并集仙才百年此日长健四海论心几回  

顾大典  

金陵懐旧  

小防髙楼长笛秋风野寺昏钟问渡重经桃叶渉江欲采芙蓉  

陈允升  

善权洞  

山深不见人迹林密惟闻鸟鸣洞里石牀丹灶松间云影樵声  

春日荒村即事  

昼静寥寥犬吠村荒寂寂春晖鴈落平芜逺近蝶随花影翻飞  

冯时可  

石湖漫兴  

千顷湖流寺左一丘云防窻前布帆逺随去鴈碧渚近戱游鲜牀头緑蚁初泛篱下黄花竞妍闭户无人问字跏趺有客逃禅  

幽居杂言  

鱼眼已翻蟹眼松声更作雨声人言酒浇磊块吾喜茗解烦酲  

小圃自堪种药幽溪亦足浣花金尊白堕谁共璧月青天肯賖  

刘逴  

洧上  

鹊逐蝉上下鱼随花鸭沉浮问道尘中车马何如此地消忧  

邹迪光  

望亭至浒墅杂书所见  

村鼔若逺若近山烟或淡或浓土沃可耕可凿人安兼贾兼农  

赵南星  

六言絶句四首  

地僻门无剥啄林深竹有檀栾一壶浊酒自饮竟日蓬头不冠  

睡起斜阳欲落信步独徃林臯旧日曾看释典近来懒读离骚  

昨夜雷声送雨朝添緑水满池船尾新来翡翠沙邉乆立鹭鸶  

合欢双树阿那时有清禽好声遮莫云隂昼晦由来昏晓分明  

堂成漫兴四首  

结构茅堂低小地偏夏日亦凉邻家几株髙树为送清隂过墙  

懒啭莺潜密叶多情蝶访幽花城上半规日落村中一缕烟斜  

年来燕子稀少不见红襟可怜瓦雀喧喧无数鬭争每堕人前  

却扫何须谢客闲居每自垂帘门外不栽五栁恐人知是陶潜  

邹元标  

山居杂兴  

峰前峰后山寺舎南舎北人家草阁春深酒盏寒江雪里渔槎  

冯大受  

山中  

修篁未舒密叶乔松复长新枝投防林间晞髪磨厓石上题诗  

金陵游乐三首  

燕子矶邉月皎牛头山顶云开太平堤上走马莫愁湖畔衔杯  

载月秦淮渡口看云钟阜山头题徧南朝古寺醉杀十里红楼  

散步曾经邀笛寻幽自爱栖霞公子西园髙防佳人南国繁华  

余寅  

题便面  

洞壑天低万仭丛枝雨立千章岁月都从寥泬人家半住苍茫  

杨于庭  

归田乐  

不叹塞翁失马已学士焚鱼数椽趺坐闭户一榻清香读书  

几家白秫酒熟十月黄粱蟹肥为喜青山强饭更怜黒髪初衣  

何三畏  

赠苏尔宣卜居吴门  

金阊南寺北寺虎阜前山后山天色不风不雨先生独徃独还  

张夀朋  

翠屏房  

江渔钓罢无市野寺残僧似村鉏圃须留行路爱山莫掩柴门  

方应选  

茅山赠道士  

采药误投香涧攀萝直蹑罡风片片红霞杖底双双白鹤云中  

积翠深沉桧岭流红窈窕桃源雨后猕猨学舞雪中鸡犬争喧  

袁宗道  

行卫辉野村中即事  

茅屋犬卧人邉麦陇鸦啼牛背傥逢种栁先生仆夫停车少待  

袁宏道  

七夕偶成  

天上一昏一旦人间甲子周年不分黄姑织女夜夜乌鹊桥邉  

儿女纷纷乞巧先生老矣何求不用丏灵乌鹊唯宜拙守斑鸠  

焦竑  

性公自髙阳过访赋赠  

千树万树云岚舎北舎南烟景髙阳有客晨过小径无人昼暝  

舟横逺浦断防鴈度长汀晚霞欲采苹花相赠澄江冉冉天涯  

灵谷寺梅花坞六首  

山下几家茅屋村中千树梅花借草持壶燕坐隔林敲石煎茶  

薝卜林东短墙曾开寳地齐梁初春老树花发深涧无人水香  

落落半横参月溶溶尽洗铅华盈盈湘浦解佩脉脉萝村浣纱  

西湖梦断人寂东阁糚残月斜襟解微闻芗泽钿昏半卸檀霞  

一枝初出岩阿看尽千林未多天女知空结习散花不碍维摩  

二十四番风信四百八寺楼台何似草堂梅燕同人先探春回  

陶望龄  

涂中杂诗  

风尘忽换苍鬓寒色偏侵紫貂上马踏一村月回鞭避独木桥  

陈荐夫  

和闵夀卿扇头韵  

白云千片万片草屋三家两家课仆滋培花药逢人较量桑麻  

鱼鸟羣中作伴烟霞深处为家分与世縁隔絶莫教流出胡麻  

题商孟小景  

风萧骚时落木雾朦胧处逺山秋光半澹不澹云影欲闲未闲  

林景旸  

昆山道中  

杨桞歌残楚水梅花梦绕吴宫徃徃来来江上风风雨雨舟中寒色全凭麯友行踪半似渔翁惟有玉峰留客一螺青黛浮空  

范凤翼  

游招隐洞访懋修禅师  

支笻拨将烟路信步误入云堆兽窟今来佛窟书台本自香台山髙不惹尘坌境僻自隔嚣豗玉蕊泉宜枕藉袈裟地费穿裁下舂樵斧未歇上界经磬方催红叶漫天花雨碧峯拔地莲开垂栢清影可憩蹲鸱腻粉堪煨焚香粗具松果瀹茗旋爇秋荄爱此维摩十笏可容征士三杯  

延令西乡同梦叟赋  

十年不过延令问俗殊异他方处处宜桑宜竹家家乃积乃仓子鮆时鱼充市朱樱緑笋盈筐城子潮同杨子西乡景似吴乡风气渐隆骚雅人情容得疎狂只余一事堪恨名园底事荒凉  

吴文企  

泛舟碧浪湖二首  

绀塔髙悬山寺兰舟不逺人家载出村庄儿女折来杨栁桃花  

小櫂白苹洲渡轻帆碧浪湖风归到郡城春望湖山尽在楼中  

阮自华  

别徐茂吴  

采鹢江干迅速朱楼天上淼茫连夜髙唐风雨一行付与徐郎  

不向天门走马只来松舎烹鱼飞得青城寳剑长干露出芙蕖  

熊明遇  

东皋即事二首  

门外平畴涨緑楼前畸墅铺红家本耕田山北人今避世墙东  

紫鲤春潮活活黄鹂夏木隂隂竹下茶炉烟起牀头酒瓮香深  

张鼐  

题蒋民部竹径梅花卷  

迟日吾庐闲坐三春一事栽花小苑几番防缀东君别领烟霞  

题徐成夫画扇兰亭图六首【`录二首`】  

草阁独依松树主人长对鵞羣不妨临池把酒无限青山白云  

百道泉声竹里千峰雨色松间黄鸟催觞新韵白茅借客初筵  

傅淑训  

题香积寺  

平甸草铺似绣髙峰石削如门牛羊十里五里鸡犬前村后村  

唐时升  

紫筠居  

昼永竹隂入户春深花事满城寻常幸无酒债梦觉犹有书声  

幸有棋中敌手曽无镜里愁顔案上南华秋水屏间北苑晓山  

题娯晖亭  

负郭家家水竹残春处处烟花开尊欲栖鸟雀举网频得鱼鰕  

春霁耰锄札孔昼长棋局登登行就南邻酒伴立谈北寺归僧  

风抝藤丝脱树雨余栁絮为萍闲居莫来莫徃小酌半醉半醒  

鹊喜携尊新客鱼迎散食小僮冈腰暮霭凝碧水面残阳漾红  

侯豫瞻东园  

鹊巢傍檐古木鱼唼临水长条暮霭横拖匹练春冰薄似轻绡  

深林已生宿雾逺树犹带斜晖犬吠邻家社散鸡栖学舎儿归  

夏氏池亭  

出郭平分浦溆开门别有山川日髙竹露犹滴风定茶烟翳然  

长镵雷后寻笋短笠雨余种乳雀欲栖画竹游蜂频采苹花  

垂杨频卧频起落果乍浮乍沉游鱼搅翻竹影倦鸟投入藤隂  

竹防巧藏三伏茶香分入四邻波间先辨来客石畔长眠醉人  

程嘉燧  

江上  

乱眼江云飘忽照心山雪徘徊渔舟迟客不发野庙无人自开  

立马嘶寒防渡居人乞火沿村十歩雪迷津阁半空涛殷山门  

许令典  

题陈平叔陋巷  

狭巷难容旋马小池也爱笼鵞客来儿子教揖兴到老人自歌  

谭元春  

园中  

柴门未破先改桥木将欹始安夜烛每临水次午餐多在林端  

得蜀中故人书  

蜀川兵定人静老友天寒信来莫怪草堂深闭小桥邉有门开  

吴伯与  

渔父  

袅袅江村緑栁潏潏桥邉清浏抛将长网成围驾去扁舟应手惊开飞鹭浮鸥跳入细鳞巨口得意荡桨归来若个争先沽酒  

蔡懋徳  

书扇头送元昆兄归舎别不叹逺冀相见勿迟  

去年九月八日相见正在长沙今年七月方半两人一人归家飘零尚乃如此何时同植桑麻堂有白髪老母邻有糓麦可賖歳月与我共此辛苦何似天涯入门且作欢笑賔朋无酒亦哗问我近来何状春山近寸粗茶  

盛时泰  

城山六言四首  

微雨才沾麦脚软风刚报花枝田舎春光几许江南上已临时  

禾黍平连逺陌牛羊半下重冈花影垂帘弄色茶烟隔屋吹香  

樵语深林若啸泉声隔树如雷少妇机丝未罢老翁社饮初回  

曲磵鱼游碧藻寒莎蛩响千林西舎归因卖畚东邻出为修琴  

俞安期  

东濠杂兴  

青谿东九西九白鸟朝双暮双结屋何殊栁浪投竿别是桐江  

姚旅  

山家  

水尽重重客路山开处处人家粉壁斜衔落照朱帘半卷桃花  

柏叶麝餐云暖栁枝鸟踏烟寒稚子出墙看客隔篱犬吠衣冠  

汪逸  

蘧公池上  

园经一雨再雨水接西村北村牧子驱牛避道僧雏譲鹤譍门  

吴沛  

节忆  

苍鵞肥只计只白酒贱不论觔歳歳防逢节令人人几遇年登  

王龙起  

春雨村中有懐  

惜春长自颦眉独立阶前望谁几树山村杜宇一栏风雨荼防苔生满地将遍燕入空帘半垂惆怅香销耐冷玉楼人去多时  

晓起  

夜阑逺寺钟鸣渐渐啼鸡有声起把踈帘半卷一钩落月西横  

寒夕  

踈林夕照将斜半岭风吹断霞无事柴门独掩庭前几树梅花  

雨夕  

满城风雨层层寂寞危栏独凭墙外梨花乱落黄昏一防孤灯  

秋夕  

小窻残日斜悬叶落空庭悄然帘影无风自舞数声鸡犬村前  

田狩龙  

晚登城东望海楼二絶  

月出光浮翠巘潮来浪泊晴沙登楼只有王粲飒飒西风蓼花  

刺船知有渔叟小防微闻櫂歌望断碧天无际白云红树秋多  

李向中  

题旅舎  

云外平林东郡天邉落日西峰悲凉此夕何夕灯火黄昏店中  

朱积  

题桃源图  

门外千巗飞雪洞中万树流霞山田处处雨足桑柘依依日斜緑杨渡头艇子白云影里人家春风欲迷去路惆怅溪邉落花  

春闺曲  

绣户斜侵芳草闲庭开遍棠梨朱帘抱愁不倦翠黛无言自低刀尺年年塞北梦魂夜夜辽西红顔一去难返愁逐春风马蹄  

张若羲  

孟冬作  

莫谓歳寒无友当轩老树亭亭水面风来自白山头日上先青  

负郭汚邪五畆前村沼沚一湾鸟啄荒畦队队鱼游湍水潺潺  

天邉鸿鴈双双波际鹭鸶一一举头仰看行云转盼回思落日  

睡熟鸟喧不觉客来我醉欲眠树色年年如此山光处处依然  

隔溪锦树初残对牖腊梅微吐鸟依枝上轻啼花隐林间暗数  

昨夜霜飞似雪今朝雾散无烟坐处白云满地起时红日半天  

梅市人家大隐桃源时节小春礼数山翁简略懽情野老殷勤  

照槛一潭寒月当四面微风弱栁千条未緑野烧万井齐红  

陈继儒  

赠云麓上人  

云去云来空谷碧苔暗生茅屋日斜一卷法华坐对飞泉自读  

赠濓上人  

锡杖半随青席独宿万顷寒云云气夜来飞去藤花又复纷纷  

九月一日  

篱下黄花堪把城头风雨初来欲问重阳消息不知何处登台  

饮虹桥  

栁蘸鸭头春水草分燕尾晴沙莫问旗亭逺近前认取桃花  

山中  

燕子飞来枕上荷花开到桥西新凉几畨客至永日不住鸡啼  

题云山  

雨过石生五色云度山余数层时有炊烟出树中多处士髙僧  

宗泐  

岩潭道中  

古水湾头渔艇夕阳山下人家风起一溪白浪秋来满路黄花  

山中小景  

四山一片秋色埜客独坐茅亭渡头红叶如雨石上长松自青  

道衍  

张山人适见访暮归口号  

隔水茅堂尘静临蹊松户时开烟碧磵邉非草云白山前是梅琴为知音一曲酒縁得意多杯今日乗骖且去明朝带鹤重来  

春日西溪即事二首  

云断山峰逺逺树回溪路斜斜酒旗风飏村店牛衣日晒田家唤妇鸠藏宻竹引雏鸭聚圆沙人晚櫂歌归去争先去折汀花  

人家半依沙觜舟子长停岸足杨栁三株五株桃花一簇两簇斜阳澹澹牵黄逺水盈盈涨緑老翁忘却投纶因看晴鸥对浴  

题画  

小小板桥斜路深深茅屋人家竹坞夕隂多雨桃源春暖多花  

善启  

十五日桃红复含宿雨栁緑更带朝烟分韵  

浮世空嗟扰扰逝川莫驻滔滔且从逺老栽藕肯学刘郎种桃  

夜泊歌邀明月晓行帆送东风峩峩山殿衔碧隐隐驿楼露红  

徳完  

十五日桃红复含宿雨栁緑更带朝烟分韵  

篷底逺山叠叠船头新水滔滔烟暖已舒岸栁春寒未放溪桃  

吟处有山有水归程无雨无风何须竹叶浮緑自喜灯花吐红  

懐瑾  

十六日桃红复含宿雨栁緑更帯朝烟分韵  

独树村邉落照短篷江上回风沙草微含烟碧溪花半带雨红  

钟动锡山驿外帆收浒墅桥邉两防晓风残月几家古木寒烟  

明秀  

舟还二首  

东家西家看竹南寺北寺题诗欲问出门髙兴山中猨鹤幽期  

晚笔青山剩语春沙白鹭余杯两岸落花芳草满船明月归来  

正念  

燕京春暮寄山中人二首  

鸟鸣不鸣山静花落未落春迟美人如云天际勺药空留一枝  

蚕熟柔桑更緑莺啼小麦初黄吃饼且随燕蓟缲丝空忆荆扬  

明旷  

晓起  

几防星犹在树成羣鸦已出村最是依微梵火居然掩映松门  

洪恩  

冶父山居  

乱石砌成茅屋编柴夹就踈篱防枢华门昼掩任教雾锁风吹  

风雨杳无人至开门静里生涯诗字蒲团经卷烧香汲水烹茶  

十月十五日冶父山中有懐丈庵  

东岭初升皓月西林渐敛残霞散歩归寻邉笋乗凉摘到新茶  

望亭饭僧作四首  

借得人家隙地中藏几树梅花旋搆数间茅屋欲谈一卷楞伽  

隔岸长松踈栁双溪一片湖光夜聼渔舟共语风吹菱芡时香  

屋后一湾流水门前几防青山云去月来桥上鸟啼花落林间  

添得一条略彴如从尽里行来即此草庵亦可何须百尺楼台  

法杲  

山居诗  

山田有鸟春种水碓无人夜舂隔浦玉幢金刹过桥白石青松  

无心学圃学稼有事不陶不渔倚枕过于倚杖看云胜似看书  

青天月出几上白日云生杖头矫迹不因人避过桥每着花留  

半夜草鸣枯壁六时云拥防床形影自为支许土风别是羲黄  

方孟式  

杂兴  

雨后移花种竹冬来扫雪烹茶倚阑轻挥团扇楼上遥怜落霞  

田家乐  

松下柴扉静僻篱邉竹迳清溪菜花蝴蝶一色野雀山鸡乱啼  

石上残棋一局松间初试新茶春去不知节门前杨栁飞花  

荷衣野兴初觉歧路风波不知水緑山青自在素书挂角忘疲  

采药白云深处逍遥流水生涯寻梅不识归路隔岭钟催碧霞  

舟中  

篷窻日髙初起坐看长溪钓闲世态红花白眼人情碧水青山  

秋意  

夜来莫惊风雨吹落梧桐满庭漫道白云无意河邉遮却双星  

朱妙端  

惜春  

挂树游丝旖旎扑帘飞絮轻狂杜宇唤将春去小桃落尽红香  

董少玉  

忆兄妹  

秋后梧桐雕落故园兄弟衔杯旅梦三更烛影归心千里尘埃  

七月寄衣  

鴈鸿何处飞鸣满目萧条黄草书来先寄寒衣风雨太原秋早  

降道人  

探梅  

轻舟十里五里残雪一山半山我意探梅独徃谁教放鹤先还  

金尚宪  

九日  

黄县城邉落日朱桥驿里重阳菊花依然笑客鬓发又度秋霜  

## 御选明诗卷一百十九  

杂体一  

高启  

皋桥赋得五言小律  

阊门啼早鸦拂面见飞花緑水通螭舫红桥过犊车谁寻伯通宅只问泰娘家  

沈应  

元夕赋得五言小律诗  

灯月满春城金吾纵夜行谁家无画鼔何防不银筝愿以升平乐懽歌荅圣明  

徐祯卿  

蓬莱阁豋州之胜槩也阁临大海面两竹山蜃气出焉友人陈文相家于其下邀余赋得五言小律二首  

万古溟蒙汇乾坤向此分防潮常应月蜃气半为云飞  

阁虗无里蓬莱只海濵  

竹山遥对峙双柱锁洪涛雾雨龙宫阒楼台海市高繇知造化埋八表拥神鼇  

程嘉燧  

闻等慈师在拂水赋寄七言小律  

经年不见东林逺闻住峯头看瀑飞古寺正如昬壁画层湖都作水田衣相逢不厌陶潜饮细倒松肪貎翠防  

杨慎  

咏梅九言  

昨夜小春十月防阳回緑萼梅蕊早傍南枝开折赠未寄陆凯陇头去相思忽到卢仝窗下来歌残水调沉珠明月浦舞破山香碎玉淩风台错恨高楼三防叫云笛无奈二十四畨花信催  

胡俨  

续十二辰诗  

鼹防饮河河不干牛女长年相见难赤手南山缚猛虎月中取兔天漫漫骊龙有珠常不睡画蛇添足适为累老马何曾有角生羝羊触藩徒忿懥莫笑椘人冠沐猴祝鸡空自老林丘舞阳屠狗沛中市平津牧豕海东头  

卞荣  

述懐效生肖体  

槐叶初生如防目蜗牛縁树防新緑冯轩高吟坐虎皮一扫顿令千兔秃墨池之鱼曾化龙三尺青蛇在防中失马休嗟塞上翁忘羊岐路迷西东沐猴而冠良足耻五百闘鸡同梦死狗监明当荐上林牧猪长揖商丘子  

曾棨  

药房闲咏  

洞前竹叶间桃花洞里菖蒲杂麦芽欲覔仙方无槁本不知谁解链丹砂  

岂防梢头减却春茜根红袖为谁新假令百合天花粉难遣容顔白玊匀  

兔丝川练绾金铃云母空青嵌翠屏欲向牵牛观织女天河西畔望南星  

牡丹芍药闘韶华旋复开花又落花不识道傍千里马逢人空问紫荷车  

泽兰憔悴菊花黄紫苑萧萧百草霜料得合欢临睡后还烧安息和沉香  

机上流黄锦轴空珍珠帘箔夜防风金藤不繋相思梦飞去飞来续防中  

寄生扰扰伴尘縁苦在心中似石莲欲学天仙蝉蜕法常山青黛隔风烟  

绣幕防风兰麝香江蓠采遍怨防榔殷勤预卜当归日甘菊花开百草霜  

黄精酿熟鬰金香玛瑙杯深琥珀光笑杀红娘无逺志独倾竹叶向莲房  

金箔银屏苏合香茱茰锦帯绣盘囊春光半逐桃花水那得鸾胶续防肠  

萧韶  

药名闺情诗二首  

菟丝曾附女萝枝分手车前又防时羞折红花簪鳯髻懒将青黛扫蛾眉丁香漫比愁肠结岂防常含别泪垂愿学云中双石燕庭乌头白竟何迟  

天门冬日晓苍凉落叶愁惊满地黄清泪暗消轻粉面凝尘闲锁鬰金裳石莲未嚼心先苦红豆相看恨更长镜里孤鸾甘遂死引年何用觅昌阳  

杨一清  

途次病目因检药椟戏作药名诗  

满地黄尘尽扫除车前芳草意何如宻蒙雨堕清明后旋复花开烂漫余梦插茱茰归梓里闲将故纸写家书萍蓬浪寄生涯在青镜乌头幸未踈  

王祎  

禽言次王季野  

力作力作人言田家乐谁识田家苦养蠺一百筐种田一百畆田蠺非无收不了输官府但愿官府不我亏田家力作非所辞  

朱应辰  

禽言四首  

泥滑滑雨霏霏雨深没行路泥溅游子衣澣衣无人勿复道天寒路黑将安归  

提胡卢三三两两晴相呼邻家有酒还能沽明朝趂晴看花去去年杏花知在无  

婆饼焦小麦黄熟长齐腰刈麦作饼婆为喜岂料南山日日雨雨多麦损不可食虽欲婆嗔那复得  

脱布袴隂雨漫漫雨将暮千声万声唤归妇妇归忽生怒妇去有归处明日雨声干匆匆还逐去  

丘濬  

禽言  

得过且过多福何如少遭祸纥干山头冻羽干真信鳯凰不如我得过且过【`华山有鸟名寒号虫方春时鸣日鳯凰不如我至冬毛羽皆落则又鸣曰得过且过药中五灵脂即其粪也`】  

行不得也哥哥十八滩头乱石多东去入闽南去广溪流湍驶岭嵳峩行不得也哥哥  

李梦阳  

禽言六首  

泥滑滑车马不得安何不停车絷马待泥干  

行不得哥哥东有木公西王婆南面设罾北张罗行不得哥哥  

姑恶姑恶小姑刺龊姑不乐新妇早煑餔低声奉小姑提壶卢壶卢提盛酒背母私饷妻妻可得母恩罔极瘦儿瘦儿汝为上留田汝为尹伯竒独行哀叫心内饥日逐緑树啄虫蚁汝父汝兄宁得知  

不如归去南山豆熟北山有黍  

张时彻  

禽言五首  

冻杀我冻杀我天明累个窠慎莫夸得过且过鳯凰不如我  

提胡卢盛酒浆我父我母齐夀康官府不促迫欢乐不可当  

行不得哥哥南山设阱北山张罗延颈鼓翼嗟嗟奈何播谷播糓尔莫蔪尔劳尔腹可枵官府不饶  

唤起唤起鸡鸣天欲曙大郎艺麻小郎种黍  

冯惟敏  

禽言六首  

鳯凰不如我竹实醴泉真琐琐何不委形浊世中飞鸣饮啄无不可鳯凰不如我  

得过且过风雨冥冥巢欲堕饱暖当时不自知炎凉此日方参破得过且过  

归去乐荒烟一望山花落夜月原头血吻新斜阳枝上声如昨声如昨长相语防禽丁宁或可据兽蹄鸟迹难久游故国闗山不尔御不知尔家乐不乐秪是此中风雨恶吾非有翅不能飞唤尔醒时吾亦归  

报谷报糓透犁好雨夜来足不愁田中恶草多但愿年年风雨和夜来雨急风声恶闻道村南一尺雹老翁归来语老妻村中报赛烹鸣鸡  

豁开沟沟水东西流麦场碡磟声渐急黄犊横奔汗如泣重云靉叇四望集顷刻那能办原隰天之未雨沟不开枝头啼鸟为谁哀  

向前还好可惜今年种田少早知今年胜去年即死不卖山南田欲向灵禽频借问禽言昧逺惟知近能知嵗事报隂晴不知官租重与轻  

周永年  

禽言三首  

姑恶姑恶妾身命薄借钱买果饵取得小姑乐小姑欢喜姑不恶  

婆饼焦婆意恼婆恼反言新妇好小姑有口不曾闲婆饼焦时食梨枣  

脱布袴呼老妇我有一尺布为我补破袴补得且将今嵗度胜如有布无人作  

骆云程  

禽言一首  

脱却破袴衣着新莫着故新人纨绮旧荆布贵易交富易妇朝还朝暮还暮人生肯繋如匏瓠  

程敏政  

病中夜试新茶简二弟戏用建除体  

建溪新茗如环钩土人食之除百忧呼童满注雪乳脚使我坐失平生愁朝来定与两难弟执手共瀹青甆瓯腹稿已破五千卷举身恨不登危楼玉川成仙防百载清气渺渺散不收典衣开懐只沽酒闭门却笑长安游  

何景明  

五平五仄体  

秋原何萧萧耳目去杂茸枯荷犹穿塘苦瓠尚抱陇寒风吹空林落日照古冢徘徊观陈踪露下发忽竦  

顾璘  

和泾川公纳凉以五平属上去入声作三诗  

烦心如枯鱼展转想斗水凉飇从西来猛雨爽我耳初临前轩看返洒已满几青松披鲜云野景晚转羙庭花瑶簪长韡韡拟缟李谁懐逢秋悲且展解暑喜泾川神仙才匪与朽腐比新辞敷烟霞缥缈起短纸  

劳劳南州符讵遂闭户卧休衙经旬居茂树恣意坐生涯嗟蓬飘世事付甑破民忧疮弥深嵗序梦易过江鸥邀东还戏棹见万个长风驱洪波聚散互荡簸高人逃深岩静啸厌众和阳城何其愚计驾奏下课  

蓬莱从灵仙絶粒食白石何如临清秋忽释触热厄江云翻鸣涛洑沬雪一尺疎篁揺凉飔隔屋叶摵摵清泠留侯居月阁辟七夕陶情时开尊博剧或设奕伊余婴离忧契濶薄物役公母懐南征卒乞别北客  

杨于庭  

五平五仄体二首  

秋蝉无停声白露忽已滴枯荷黏池塘败蔓挂屋壁流光谁挥戈暇日但运甓盈盈思伊人泣下夜半笛秋来无佳吟兀坐气亦爽村村闻蛩鸣夜夜促妇纺场禾肥鸡豚野旭晒罟网何如风涛人一苇骇五两  

李东阳  

郊行戏效东坡吃语  

荆扃棘径俱交加涧葛胶结兼菰葭劔歌撃角叫急景车毂过冈经防家郊居近稼价减谷江馆隔朞归及感今激旧更矫顾闗骑警劫惊孤笳  

高启  

疉韵吴宫词  

筵前怜婵姢醉媚睡翠被精兵惊升城弃避愧坠泪  

汤顕祖  

离合诗寄京邑诸贵  

琅玕岂不珍玉屑竟谁饭桧树鬰冬臯木叶辞秋苑衿曲自悠悠衣帯日趋缓乗月望风霄人遥尺书防  

王祎  

无题回文七言絶句四首  

防醉带欢春意足宻期成约晚情多飞花落处焚香篆乳燕归时卷幔罗  

风生竹径迷深緑雨过莲池浴腻红铜镜对糚临牖北练裙题字戏墙东  

芳谢菊葩含重露瘦侵梧叶着轻霜凉宵怯扇藏纨素逺路将书写纸长  

残雪喜传三腊信早梅欣报一防春寒溪独枕鸳惊梦闷结双蛾翠敛颦  

高启  

回文  

风帘一烛对残花薄雾寒笼翠袖纱空院别愁惊破梦东阑井树夜啼鸦  

丘濬  

夜宿江馆回文【`并序`】  

嵗庚午归至金陵寓新河客邸乡友冯元吉诵宋人周明老山回文诗命予两和其韵以夜宿江馆为题明老诗曰潮随暗浪雪山倾逺浦渔舟钓月明桥对寺门松径小槛当泉眼石波清迢迢緑水连天碧霭霭红霞映日晴遥望四郊云接海碧波千防数鸥轻用意曲折命辞浏亮信为难及矣但其中潮浪浦泉波水等字太多不免重复既曰緑水连天而又有云接海之句一意而两出矣当渔舟钓月之时又安得红霞映日乎  

潮生海岸两崖倾落月江枫映火明桥透白波流水逺屋连红树带霜清迢迢漏尽寒更晓片片云收夜雨晴遥望椘天江渺渺茭蒲尽处落花轻  

张淮  

回文一首  

华浮月夜静飞神妙出天工尽夺真斜叶趂风揺翅蝶艳姿嫌酒病心人霞翻丽质晴烘日露浥微香暖涴尘家世古称应独魏花飘未尽占芳春  

康太和  

秋阁回文  

前山万叶落田田短鬓双看怅往年眠听夜乌啼带月梦牵秋水碧连天姢姢竹静亭帘卷皛皛云栖阁树悬仙集共夸方外景筵开漫奏曲中弦  

嵗晚回文  

潺潺水落江邉防渺渺云牵望外天山逺唳鸿羣帯雪渚寒鸣鹤独含烟顔衰对景羞多病宦拙藏身任去年闲里客懐吟歳晚调髙谁唱郢中篇  

林如楚  

回文  

依依栁馆翠烟浮湿泪红糚晓坐愁飞鴈逺书传北塞啭莺残梦入南楼衣沾露处花如锦草映帘时月似钩扉掩暮春经别乆归迟莫渡鹊桥秋  

王世贞  

春游回文  

緑草芳原平青山一带晴玉鞭骄试马珠弹惹啼莺曲奏低云度杯深贮月明促归传钥待游冶徧春城  

文翔凤  

秋夜回文  

皛皛玉团露下林苍苍山色翠浮襟鸟冲烟霭寒流影皎月孤看坐院深  

秋风回文  

萧萧乍过穿花落飏飏徐来趂蝶归遥夜月晖晴扫雾朝寒集鴈帯霜飞  

蔡懋徳  

春堤晓雪回文  

孤村一夜雪漫漫白尽沙堤春惹寒途满玉花梨落早鸟啼隐处晓霜残  

王龙起  

忆别回文  

鸡声半枕独孤衾苦别离情此夜深低影烛灰兰晕冷西风晓月暗惊心  

晚秋回文  

愁风叫树羃云隂落叶轻吹晚日沉楼上人歌笙管急秋蓬断处防声砧  

旅夜回文  

长夜愁听秋漏残掩窓明月半斜阑乡思重忆相离逺客病谁怜独枕单肠防一声啼鴈过梦惊孤烬落灯弹凉风暗送轻魂冷荒树花枝泣露寒  

沈大俊  

秋霁回文和韵  

浮云晓黛隔帘青砌满橙隂秋满亭幽荔带垂香露湿乱荷衣溅玉珠零鸥来野沼穿花卧鹤唳松风度叶听酬和乐多情句好修容照月阻烟汀  

方以智  

回文诗  

秋天一望怨衣单露满砧声草径寒楼暗树深烟入幕月依人静夜凭阑悠悠鳯管吹风冷渺渺鸿书帯影残愁织锦成添泪眼浮云尽处梦君看  

景翩翩  

寄陈生回文  

箫吹静阁晓含情片片飞花映日晴寥寂泪防双对枕短长歌曲防调筝桥垂緑栁侵眉淡榻绕红云拂袖轻遥望四山青极目销魂黯处乱啼莺  

杨慎  

舟中阅唐诗纪事王起李绅张籍令狐椘于白乐天席上赋一字至七字诗以题为韵遂效其体为花风月雪四首宋人名一七令  

花摛锦铺霞邀蝶队聚蜂衙珠璎姹女寳髻宫娃风前香掩冉月底影交加緑水名园防蔟靑楼大道千家谢傅金屏成坐笑陈朝琼树不须夸  

风偃草飘蓬过竹院拂兰丛栁堤揺緑花径飞红青缸残焰灭碧幌嫩凉通漆园篇中竽籁兰台赋里雌雄无影回随仙客御有情还与故人同  

月霜凝冰洁三五圎二八缺玊作轧坤银为宫阙如镜复如钩似环仍似玦兰闺少妇添愁榆塞征人怨别汉家今夕影娥池穆穆金波歌未阕  

雪凝明澄彻飞玉尘布琼屑苍云暮同岩风晓别深山樵径封逺水渔舟絶南枝忽报梅开北戸俄惊竹折万树有花春不红九天无月夜长白  

舒芬  

题鳯【`一字至十字`】  

鳯鳯瑞灵珍重徳莫加才难用阿阁无声岐山有梦箫韶奏九阕律吕音初中未縁竹实萋萋岂为梧桐菶菶羲黄姚文垂衣裳夔契周召列侍从千年寥不见其至百鸟喧啾争恣其弄雝喈偶闻如出应阳明聋瞆遂起似蛰惊雷动任椘狂敢忘衰世以嘲吟爱卷阿取譬吉人以歌咏  

孙炎  

龙湾城三五七言一首  

龙湾城壮如鐡城下是长江城头有明月月色照人心不移江水长流无尽时  

张以宁  

题画山水三五七言二首  

云渺渺水依依人家春树暗僧舍夕阳防扁舟一叶来何处定有诗人放鹤归  

烟暝起雨疎来溪树隂都合岩花湿更开安得身闲似鸥鸟尽情飞去复飞回  

李梦阳  

三五七言  

天秋暮月如素金窗隔烟纱花槛流萤度良人逺戍玊门西谁念空闺玊箸啼  

王廷相  

三五七言  

吴山高椘山遥明月下幽阁长风涌暮潮东飞伯劳不复返海上素书空见招  

李梦阳  

四六八言二诗  

玉堦风发蕙花时歇莎鸡夜鸣衰草卷帘独望秋月黄云没万里之闗山使妾空老而凋红顔  

王廷相  

三四五六七言江上作  

江上秋顺归流木兰檝沙棠舟左蠡览胜石门幽求佳客并翔赤松丹丘吹笛白云湖棹歌芙蓉洲杳然云谷迷疑是武陵游山萦水盘窈窕鸾装鹤驭夷犹宛宛伊人莫觌风雨凄凄暮愁一舸飘然傲五侯挂帆随处可淹留寻溪防月不知逺何啻山隂王子猷  

许讃  

集兰亭记续韵成诗  

永和九年暮春时防稽山隂春欲离兰亭胜槩胜天下一年修禊事相宜羣贤毕至少长集此地崇山峻岭竒又有茂林与脩竹清流激湍左右之引为流觞行曲水列坐其次遵两涯虽无丝竹管弦盛一觞一咏幽情舒是日天浪气清彻惠风和畅来迟迟仰观宇宙浑浩浩俯察品彚咸熈熈游目骋懐娯视聼其为可乐信何如夫人有生具形质相与俯仰一世余有时或取诸懐抱晤言一室意自知有时或因寄所托放浪形骸四外驰取舍万殊静躁异欣于所遇心则怡暂得于已快自足不知老之将至兹所之既倦情事易感慨不觉频嗟吁向之所忻一俛仰遂为陈迹犹兴思因懐脩短终期尽死生大事堪痛悲每揽昔人兴感由至今真若合契符临文嗟悼固不一不能喻懐徒自疑固知死生或虗诞亦见彭殇真妄为后人视今今视昔先后固已无差池千载兰亭称盛事伟兹叙录都文辞世殊事异忽今古兴懐一致风流师后世揽辞人已逺亦将深有感于斯  

张弼  

学懒首尾吟  

学懒年来苦未能鸡声催促每晨兴行亲农亩春耕具坐伴儿曹夜读灯起鳯腾蛟词不及春龙秋蚓笔堪憎劳形碌碌徒为耳学懒年来苦未能  

李  

秋宵恨【`并序`】  

荀卿赋篇于知云蠺箴之辞始隐而终露又疉以应之予尝爱其异偶值秋宵不堪旅次韵成七恨以为一代之新体云  

青苹叶底声蓬蓬当年曾号襄王雄秋高八月势转急忽来吹我茅屋东令我夜坐难秉烛使我发白成老翁吁嗟恨尔之秋风风  

六月一滴不霑土连夜淋漓独何苦红蕉碧梧语叶上黄茅屋漏那能补鸡鸣胶胶天欲曙况乃萧条在羁旅吁嗟恨尔之秋雨雨  

魏观  

次韵蒲察少府出入韵  

白云花影外堂上一帘春细雨溪桥路孤烟古木村有鱼供醉客无犬吠行人把酒同游处梅花满县门  

郑梦周  

旅懐进退韵  

生平南与北心事转蹉跎故国海西岸孤舟天一涯梅窗春色早板屋雨声多独坐消长日那堪苦忆家  

马中锡  

志梦进退韵  

梦里分明见玊客醒来依旧各西东蓬莱水隔三千里巫峡山迷十二重花月依稀犹似昨梨云落莫竟成空不堪欹枕寻思处肠防孤城一杵钟  

李东阳  

重经西涯进退韵  

渺渺平田水满湖早秋天气雨晴初滩声赴壑如相竞鸟影淩空半欲无未采苹花怜寞旋栽松树见扶疎经过自与行吟约未觉何颙此兴孤  

吴与弼  

宿金石山进退韵  

问宿仙家陟翠防石坛旷望本无期轻烟杂树新晴后近水遥山薄暮归兴逐高歌春脉脉心悬往事适迟迟素懐欲共何人写独咏东风月满衣  

无名氏  

龙城次玉峯进退韵  

清溪雨后起防波杨栁隂隂水岸斜南陌一樽须尽醉东风三月已无多离程处处王孙草门巷家家枳殻花流落天涯为客乆不堪中夜聼吴歌  

童轩  

五杂组二首  

五杂组蜀锦裳往复还江上航不得已为文章  

五杂组鸾凰衾往复还水中禽不得已思山林  

方以智  

五杂组  

五杂组身上衣往复还鸿鴈飞不获已行不归  

方孟式  

五杂组  

五杂组短笛横往复还秋风清不获已促织鸣  

五杂组翡翠衾往复还白日心不获已落叶林  

王世贞  

两头纎纎  

两头纎纎梭鸣机半黒半白盘中碁腷腷防防鸟坠栖磊磊落落一男儿  

姚舜牧  

仿古两头纎纎体二首  

两头纎纎初相迎半白半黑未分明腷腷膊膊能用情磊磊落落真良朋【`右论交`】  

两头纎纎中不絶半白半黑忌太洁腷腷膊膊无休歇磊磊落落成果结【`右自励`】  

李鼎  

拟古两头纎纎诗二首  

雨头纎纎新月眉半白半黑粉黛宜腷腷膊膊宫商移磊磊落落杂佩垂  

两头纎纎腰插弓半白半黒连钱骢腷腷膊膊紫塞峯磊磊落落万夫雄  

陈衷脉  

两头纎纎  

两头纎纎新月起半白半黒凝秋水腷腷膊防砧声来磊磊落落星如绮  

方孟式  

两头纎纎  

两头纎纎同心蒂半白半黑鸳鸯带腷腷膊膊怅离人磊磊落落云山外  

两头纎纎并蒂花半白半黑晓窓纱腷腷膊膊他乡月磊磊落落诉琵琶  

两头纎纎玉笛悠半白半黑林中丘腷腷膊膊逢佳节磊磊落落桂枝幽  

张含  

复字闲咏六言絶句五首  

花影重重疉疉风声刁刁调调日暖羣蜂酿蜜春寒独鸟栖巢  

苍松错错落落桃花灼灼盈盈树老云盘睡鹤春残雨咽啼鸎  

丈夫磊磊落落下士戚戚营营独勘庄周蝶梦不闻祖逖鸡鸣  

浮生泯泯黙黙荒村阒阒幽幽逺避尘中车马独寻月下沙鸥  

人世匆匆扰扰天道汨汨悠悠但得钓鱼避世从敎屠狗封侯  

陆师道  

双字诗鸳鸯曲  

双鸳并双翼双宿复双飞清涟动双浴明月照双归双浦沈双影双花拂双颈眠沙双梦同渡渚双心警双去双来处双游双戏时双起随双鹭双立视双鱼双舟举双桨双莲碍双防应有无双人愿逐双鸳往  

顾氏  

春字诗春日  

春雨过春城春庭春草生春闺动春思春树满春莺  

## 御选明诗卷一百二十  

杂体二  

苏伯衡  

雪夜聨句  

清夜羣彦集【`孟肤`】虚馆一灯闪【`平仲`】白雪积更霏云暝逾掩【`子坚`】幌薄绚琉璃瓦素侔琬琰【`克正`】珠跳间投隙玉立每因广【`平仲`】檐铎金琅珰壁水银防滟【`克正`】庭柏冻不僵宫槐望逾俨【`伯渊`】臯禽夺娟娟屋乌羞黯黯【`平仲`】觞举席既秩【`孟肤`】语永兴方渐【`孟兼`】芬郁杂桂椒圆方荐菱芡【`仲善`】酬酢肆讙嚣讴吟互褒贬【`居易`】炉嘘火盎盎篆袅烟冉冉【`克正`】岸帻极情真吮毫縁韵险【`伯渊`】思涌若有神文成不加防【`平仲`】癯然皤侵鬓酣已红上脸【`孟肤`】吻燥喜餽浆耳热思卧簟冰齑乃吾嗜池鳞念谁罨【`平仲`】青黄感木灾黒白悲丝染【`徳王`】振衣鹤蹁跹【`伯渊`】絮羮鱼喁噞画蛇肯添足持螯不遗压【`平仲`】庶几乐羁幽焉能任拘捡【`子坚`】掀髯良已放拊髀讵云谄  

【`徳王`】更移烛屡续坐乆袵终敛【`孟肤`】小草汉张芝清谈宋王俭【`孟兼`】寒牀哂卧袁【`克正`】夕艇拟泛剡【`伯渊`】公乎材总迈余也厠何忝假寐云小憩【`平仲`】梦噩恐成魇【`孟兼`】城柝或罢撃风叶忽闻飐【`平仲`】虹光射斗牛【`伯渊`】妖气荡闗陜【`居易`】行藏愧蹉跎歳月叹荏苒【`子坚`】起舞听窻鸡惊呼骇巷猃【`克正`】款洽既无荒留连复何慊相对总忘疲东方已晱晱【`平仲`】  

髙启  

虎丘聨句【`并引`】  

与浔阳张羽太原王行剡郡徐贲游虎阜用壁间顔鲁公韵作  

山游期屡阻风雨过今春【`羽`】偶遂林泉赏仍用里闬亲【`行`】树重迷卓午花尽谢芳辰【`启`】事徃非前代僧逢是故人【`贲`】金精销虎气寳藏卫龙神【`羽`】妖魄怜埋玉仙词看勒珉【`行`】年登防有供村逺寺无隣【`启`】池古寒泉定林暄夏果新【`贲`】井名犹记羽楼姓尚题陈【`羽`】歩防方循涧回桡已待津【`行`】縁虽喧寂异妄本去来均【`启`】摩壁追髙韵应慙继后尘  

舞劔联句【`并引`】  

与会稽张宪夜饮观铜台季壮士舞劔而作  

晚陌息鸣镳【`宪`】秋城起严柝登堂欣有会【`启`】顾座叹无乐豪賔奉觞夀【`宪`】壮士掉箾作韵生飇拂镡【`启`】文缀星辉锷拭土色才动【`宪`】映火光转烁寒防走涧泉【`启`】明悬溜檐泽徒夸刀莹膏【`宪`】漫诧匕淬药腥疑人血干【`启`】威摄鬼踪铄雄闻庄子说【`宪`】醉想王郎斫聨翩倐鸿鶱【`启`】奋迅仍雀跃来如龙出渊【`宪`】去若蛇赴壑疾惊雷破山【`启`】怒讶风卷漠初驰帆纵张【`宪`】忽注弩弛彍隂阳变开阖【`启`】潮汐随进却髙步赴节同【`宪`】竒形分状各斜回象翼蔽【`启`】曲踊肖拏攫歘惊西方帝【`宪`】凛怖东海若屋翻影纷纶【`启`】地殷势挥霍乱思突骑奔【`宪`】低见饥隼掠旁分万矢断【`启`】前拉千枪拓出堪却齐坛【`宪`】立可当蜀阁泽闻蛇妪啼【`启`】路遇猿翁搏斩闗豁然判【`宪`】击柱铿尔着陆疑涛涌牀【`启`】宵骇虹闯幕警栖已翻翻【`宪`】坠槁俄索索颠旭曾悟书【`启`】侠轲记争博目花匪酒湎【`宪`】肤粟似裘薄忠义气尽张【`启`】奸邪胆俱落不从玉玦计【`宪`】欲定铜台约未数大娘强【`启`】终胜处女弱季路袖手钦【`宪`】裴旻汗顔怍疾视谁敢当【`启`】不成我慙学勇夫怒生瘿【`宪`】恐仆战成疟功收刺虎竒【`启`】志感闻鸡恶暂停月徘徊【`宪`】既罢天寂寞崆峒讵必倚【`启`】氛祲行可廓馘妖正思今【`宪`】断佞犹慕昨会合固有期【`启`】死生良欲托寜忧武库灾【`宪`】但俟凶门凿慷慨忽悲歌【`启`】淋漓且酣酌【`宪`】  

陈宪章  

白马庵联句  

人生须此会何处问隂晴【`白沙`】动荡乾坤气调和鼎鼐羮【`懐玉`】公来山阁雨天共主人情【`定山`】未了鵞湖兴江城又杀更【`宗派`】  

童轩  

波金联句【`并序`】  

正统戊辰冬予还番阳舣舟江东门外故人留守郑君广之相送舟所不忍决去诘旦旭日方东波光跃金滉瀁如画广之邀为联句因而倡和如左  

扁舟江岸泊晓日正曈昽曙色分余霭【`童`】波痕涨逺葓川原缭绕动【`郑`】晴影逶迤笼滉漾丹霞散【`童`】熹微火齐融漫流惊跃冶【`郑`】倒漾饮垂虹皱縠挼红茜【`童`】祥光防镜铜桃花流片片【`郑`】萍实泛溶溶漪细萦缲缕【`童`】澜分叠防绒龙宫呈锦丽【`郑`】鲛室迸珠红刍緑蒲萄滑【`童`】江青栁线茸暖云蒸荔子【`郑`】秋水浸芙蓉甲缝金鳞动【`童`】葳防寳髻松画屏张孔雀【`郑`】罗帯刺虬龙星象天梯下【`童`】河满斗府通棚山鼇结防【`郑`】机杼凤飞空丽水珍堪拟【`童`】荣河瑞颇同支旗相荡目【`郑`】冠佩尽朝宗旧绣天吴拆【`童`】明糚越女从影涵歌扇小【`郑`】凉渍舞衣浓漫说然犀怪【`童`】还惊驾海雄推敲诗易得【`郑`】镂刻画难工绛蜡烧屏外红螺吸月中钟期思复铸【`童`】氏恨难镕水母丝偏脆【`郑`】周郎炬已攻自慙文焰狭千里载孤篷【`童`】  

程敏政  

焚香联句三十韵【`并引`】  

成化丁酉正月八日太仓张亨父陆鼎仪毘陵陆亷伯海虞李世贤新安程克勤钱塘倪岳  

斋夜对炉咏兹谋出于佥【`泰`】旃檀爇幽渺棐几增芳严【`釴`】瑰材借珍重烈势防太炎【`简`】逺闻觉逾胜黙叩如有占【`杰`】片云陡惊散一星歘暗熸【`岳`】口浥曹溪流耳割昆仑尖【`敏政`】氤氲烛映屏缥缈风回幨【`泰`】防深隐金粟火褪委红盐【`釴`】芸怜书辟螙麝恐庭花嫌【`简`】当窻喷寳鸭隔研萦铜蟾【`杰`】畹兰格调絶阁梅风味添【`岳`】情通一瓣夐剂许百和兼【`敏政`】循牀袭青绫拂卷凝湘缣【`泰`】输情已绳直逊意仍蛟潜【`釴`】咀华厌鸡舌采沫婴龙髯【`简`】笼烟袖双渥拨地匕屡拈【`杰`】气合惬俱化心躭惧非亷【`岳`】继美荐竒印留芳下重帘【`敏政`】甲暖螺脱腥斑消鹧归燖【`泰`】宁为羃广展不作吹轻纎【`釴`】春原得孤嗔晓殿思遥瞻【`简`】透隙忽已驶入虚淡相淹【`杰`】升腾各登鼎琐碎或在奁【`岳`】妙遣荤秽屏馨逹神明忺【`敏政`】终陪画省直不受歌尘黏【`泰`】薄温变寒室长力穷宵籖【`釴`】静喜日照席深宜松覆檐【`简`】非同火山炽何忧木天黔【`杰`】吟鼻讵堪拥徳芬方共厌【`岳`】燕寂未经宿呼童惜余甜【`敏政`】  

喜雨与汪伯谐刘希贤吴原博同寅联句  

满院凉风透葛衣【`吴`】雨余轻扇不须挥斋居静觉心无累【`汪`】吟榻清期愿不违瓦鼎石长烟篆袅【`刘`】铜壶天逺漏声稀菜羮茗椀同三宿【`程`】诗阵堂堂未解围【`吴`】  

杨一清  

姚定之园池联句  

白羽凉添树底风【`杨`】清寒疑到水晶宫钟声暗度西林寺【`宇`】花影宵移别院栊鸡犬隔邻犹近郭【`杨`】儿孙绕膝已成翁吴门别业依稀似【`宇`】却恐并州是梦中【`杨`】  

沈周  

两湖联句  

尽船载酒入空蒙四面湖山水墨中【`史鉴`】繋缆石留秦旧物卖花人帯宋遗风【`刘钰`】怕寒沙鹭低拳白受湿汀桃浅破红【`沈周`】未必清时能胜此笙歌莫放酒杯空【`沈召`】  

鲁铎  

左江联句二十韵  

左江晴日遡轻舠【`张时行`】风物撩人兴益豪山好只疑行画里【`鲁`】滩危真觉泛槎髙清尊小共掀篷坐【`张`】侧枕频惊举楫号岩集饮猿连晓树【`鲁`】案罗羮鹧杂溪毛踏青歌陋闻蛮囝【`张`】浮白杯香醉洞醪波漾鸭头衣借色鲁茗翻蟹眼鼎生涛谁云石窟藏银瓮【`张`】自爱泉音度土匏雨醸薄寒襟袖爽【`鲁`】櫂回新涨水云劳子长宁尽天涯味【`张`】韩老犹焚晷后膏每厌鱼腥过竹栅鲁生憎鸥迹占蘅皋木緜花发霞殷岸【`张`】防板津虚月满艚学得芦笙僮仆喜【`鲁`】联催鉢韵鬼神鏖时看落纸行鸦墨【`张`】却忆当筵夺绣袍取次竿程怜歳月【`鲁`】峥嵘承命幸逢遭虚夸博望星河迥【`张`】仍鄙终军节钺叨乡梦直随芳草遍【`鲁`】游踪还纪翠崖牢声传觱栗来空谷【`张`】光露干将泣巨鼇沙驿泊迟常列炬【`鲁`】丝桐乗夜辄鸣猱悠悠归思弥南极【`张`】赳赳前驱属右櫜明到京华春正好【`鲁`】紫宸风暖拂旌旄【`张`】  

徐祯卿  

望逺楼联句  

华楼排艳姬【`谢子象`】银钗照髙烛酒欢命促【`祯卿`】腔度讶交曲初闻涩林莺【`徐子仁`】乍见并云鹄遵谱师有规【`子象`】按板侍频续掩抑声中情【`祯卿`】施呈听余瞩嘈嘈指若鬬【`子仁`】滑滑喉似沃天成肉谐丝【`子象`】地掷金错玉腕转眉渐颦【`祯卿`】顾盼意弥属【`子仁`】沉浊恨何长低婉悲未足王嫱嫁北胡明皇幸西蜀游丝鸟并飞浮莲青出浴明月暧停云流风香传谷唇转微蹙丹袖碍斜卷緑秋涧绕匡庐春缸泻醁平调喜冲和终阕苦急束思妇临窻啼慈母倚门嘱薫耳既已酣销魂亦太酷同是石城人堪继莫愁躅投赠各有言散漫尽忘录夜短欢娯长东方忽朝旭【`祯卿`】  

孙一元  

仲秋一日同惠从道宪副申汝钦张希孟二都阃游西湖六桥联句  

石桥箕踞坐【`希孟`】髙兴落西湖【`汝钦`】杯外渔舟近【`太初`】烟中野寺孤【`从道`】半山留晚翠【`汝钦`】短篴起秋蒲【`希孟`】此日真良晤长吟对白鳬  

仲夏周约斋大防顾慧岩少防见访南屏山中薄晚雨霁掉舟西湖二首  

听雨来松阁【`慧岩`】尘清隔市寰【`约济`】湖虚云尽入【`太白`】天逺意俱闲【`约斋`】淹倒复渔艇【`慧岩`】盘桓怜晚山【`约斋`】相看成一笑醉和棹歌还【`太白`】  

日暮云光静【`太白`】舟虚水气凉【`约斋`】闻钟僧立渡【`慧岩`】返棹月催觞【`约斋`】天亦怜踈野【`太白`】诗还任笑狂【`约斋`】山林与钟鼎乐处兴俱长【`太白`】  

马汝骥  

十四日夜对月联句  

移席临广除【`陈沂`】待景窥遥汉云色渐离披【`汝骥`】天光忽零乱哉生倐几望【`文征明`】流火复秋半冰纨裁未齐【`沂`】奁镜悬如判蓂吐露承华【`汝骥`】桂开星掩灿涌波金欲满【`征明`】淩风玉时散仰贪首倦回【`沂`】俯逼神应惮蚌水下铜盘【`汝骥`】蛟涎荡琼观川容窈窕接河影依稀断空明析微毫【`沂`】缥缈挟飞翰鸣砧城阙寒【`汝骥`】吹笛闗山旦感此良夜娯【`征明`】惜彼西园叹【`沂`】  

王世贞  

春夜顺甫子与见过联句  

上苑春将尽虚堂夜未央【`裳`】过频先缓帯欢至促飞觞【`世贞`】旧侣仍兰署新诗自栢梁【`中行`】羣猜吾敢惜万事尔俱忘【`裳`】近眼难禁醉看人且鬬狂【`世贞`】哀弦任楚袖短笛据胡牀【`中行`】传菜青浮甲调酥玉缕糚博喧枭扼雉琴语凤酧凰【`世贞`】惨淡梁园月絪緼汉殿香【`裳`】且饶宫漏永骑马破苍茫【`世贞`】  

钟惺  

夜归联句  

落叶下山径草堂人未归【`林古渡`】砌花泣凉露篱犬吠残辉【`惺`】霜静户逾皎烟生墟更微【`古渡`】入秋知几日邻杵数声移【`惺`】  

善启  

江行倡和诗  

遥汉华月升【`完`】孤墅暝烟合桅樯影倒垂【`瑾`】柔橹声互答宵霁漫贪程【`车`】春寒犹恋衲鸣空鴈几行【`启`】绕树乌三匝邮驰递去铃【`完`】渔挈沽来榼停榜次羣艘【`瑾`】听歌吴楚杂【`启`】  

邓氏  

卷帘与夫子联句  

卷帘且放春风舞【`太青`】好共花飞入睡乡【`太妙`】鸳盏可留佳色醉【`太青`】早霞如与借红糚【`太妙`】  

方孟式  

元日联句  

日月亘广衢两丸互相射【`文`】壮哉造化功割此隂阳席剥蚀偶蔽亏摩荡匿圆魄【`式`】叹息风雨间士行几能百【`文`】结发同茹荼儿女屡更易【`式`】硕徳炽斯馨壸政美无获舎子吾何之形影难暂只岂以蟾蜍微长薄遥空碧【`文`】愿言誓死生白首归丘貉【`式`】  

薛涛  

落花联句  

韶艳应难挽芳华信易凋【`薛首倡`】缀堦红尚媚【`洙`】委地白仍娇【`薛`】坠速如辞树【`洙`】飞迟似恋条【`薛`】藓铺新蹙绣【`洙`】草叠巧裁绡【`薛`】丽质愁先殒【`洙`】香魂痛莫招【`薛`】燕衔归故垒【`洙`】蝶逐过危桥【`薛`】黏帙将晞露【`洙`】冲帘乍起飇【`薛`】遇晴犹有态【`洙`】经雨倍无聊【`薛`】蜂趁低兼絮【`洙`】鱼吞细杂薸【`薛`】轻盈珠履践【`洙`】零乱翠钿飘【`薛`】鸟过生愁触【`洙`】儿嬉最怕揺【`薛`】褪英浮雨涧【`洙`】残蕊漾风潮【`薛`】积径教童扫【`洙`】沿流倩水漂【`薛`】媚人沾锦瑟【`洙`】瀹茗入诗瓢【`薛`】玉貌楼前坠【`洙`】冰容梦里消【`薛`】芳园曾借坐【`洙`】长路或追镳【`薛`】罗扇姬盛瓣【`洙`】筠篱仆防苗【`薛`】折来随手尽【`洙`】帯处近鬟焦【`薛`】泥涴犹凄惨【`洙`】缾空更寂寥【`薛`】叶浓隂自厚【`洙`】蔕密子偏饶【`薛`】岂必分茵溷【`洙`】寕思上砑硝【`薛`】香余何吝窃【`洙`】佩解不须邀【`薛`】冶态宜宫额【`洙`】痴情妬舞腰【`薛`】糚台休浪拂【`洙`】留伴可怜宵【`薛`】  

孙蕡  

朝云集句诗七言律诗十首  

家住钱塘东复东偶来江外寄行踪三湘愁鬓逢秋色半壁残灯照病容艳骨已成兰麝土露华偏湿蕊珠宫分明记得还家梦一路寒山万木中  

妾本钱塘江上住双垂别泪越江邉鹤归华表添新塜燕蹴飞花落舞筵野草怕霜霜怕日月光如水水如天人间俯仰成今古秪是当时已惘然  

三生石上旧精魂化作阳台一段云词客有灵应识我碧山如画又逢君花邉古木翔金雀竹里香云冷翠裙莫向西湖歌此曲清明时节雨纷纷  

东望望春春可怜江蓠漠漠荇田田绕篱野菜飞黄蝶糁径杨花铺白氊云近蓬莱长五色鹤归华表已千年梦回明月生南浦泪血染成红杜鹃  

浮云漠漠草离离泪湿春衫鬓脚垂秋水为神玉为骨芙蓉如面栁如眉钟随野艇回孤棹蝉曵残声过别枝青塜路邉南雁尽问君何事到天涯  

身前身后事茫茫恼断苏州刺史肠猿帯玉环归后洞君骑白马傍垂杨鹤羣常绕三珠树花气浑如百和香惭愧情人逺相访为郎憔悴却羞郎  

孤月无情挂翠峦金炉香烬漏声残云收雨散知何处鬓乱钗横特地寒去日渐多来日少别时容易见时难明朝有约谁先到青鸟殷勤为探看  

杏花踈雨立黄昏金屋无人见泪痕短鬓欲星愁有效此身虽异性常存闗门不锁寒溪水环佩空归月夜魂倚柱寻思倍惆怅夜寒皴玉倩谁温  

万紫千红总是春登临一度一思君舞低杨栁楼心月香湿梨花梦里云风景苍苍多少恨隂虫切切不堪闻思君今夜肠应断书破羊欣白练裙  

零落残云倍黯然一身憔悴对花眠南园緑草飞蝴蝶落日空山怨杜鹃天若有情天亦老月如无恨月长圆此声肠断非今日风景依稀似去年  

集句七言絶句诗十首  

舞衫歌扇旧因縁万事伤心在眼前云物不殊乡国异夭桃窻下背花眠  

烟笼寒水月笼沙谁信流年鬓有华燕子衔将春色去梦中犹记咏梅花  

青山隐隐水迢迢客梦都随歳月消惟有别时今不忘水邉杨栁赤防桥  

与君别约记杭州山外青山楼外楼屈指别来经几载愁心一倍长离忧  

旅馆寒灯独不眠湘波冷浸一枝莲何时最是思君处月落乌啼霜满天  

欲冩愁肠媿不才依稀犹记妙髙台问余别恨知多少巴蜀雪消春水来  

春愁冉冉帯余酲珍簟银牀梦不成知子逺来应有意酷怜风月为多情  

白袷王郎寄桃叶金鞍骏马呼小妾翠眉蝉鬓生别离南园緑草飞蝴蝶  

野棠开尽飘香玉细栁新蒲为谁緑忽忽穷愁泥杀人逢人更唱相思曲  

瞿塘嘈嘈十二滩绕船明月江水寒欲随郎船看明月游丝落絮春漫漫  

陈言  

放歌用郑少白韵集唐  

一百五日又欲来千树万树梨花开眼看春色如流水人生相命亦如此百年三万六千朝倐忽须防难乆恃君不见十八羽林郎君王手赐黄金铛日晚朝回拥賔从片言出口生辉光一朝负遣辞丹阙穷巷悄然车马絶舞影歌声散渌池遗垆但见狐狸迹当时一旦擅豪华见此空为人所嗟莫向尊前惜沉醉参差辜负东园花  

过坤上人居集唐  

野寺夕阳邉香牀坐入禅龙宫连栋宇世界接人夭寳叶交香雨鲜云抱石莲浮名竟何益心赏独泠然  

折杨栁集唐  

袅袅城邉栁相思几度攀不嚬复不语长望独长叹露叶凝愁黛垂条拂髻鬟落花相与恨不断若连环  

月夜江楼闻笛【`并引`】  

陈子别家经年孤身千里抚月色之凄清感笛声之悲惋怅然集语用冩羁懐  

楼前澹月连江白楼底谁家吹玉笛笛声愤怨哀中流一夜愁杀江南客江南万里不归家空掩柴扉度歳华双泪别来犹未断那堪又听落梅花  

题张应鹤郊居集唐  

曲径幽人宅藩篱挿槿齐裁衣延野客分食养山鸡古木生云际回塘绕郭西寂寥人境外何事武陵溪  

出塞曲赠林参军集唐  

入幕推英选论兵迈古风卷旗收败马锵佩揖羣公紫塞金河里天山弱水东晚风吹画角残日譲雕弓庙畧占黄气精神贯白虹丈夫期报主看取寳刀雄  

携歌者访方氏不遇集唐  

白日移歌袖空斋不见君岩声中谷应人语隔溪闻断壁分垂影回沙拥籀文无人知所去红叶下纷纷  

病中寓秦溪集唐  

病多慵引架书看双袖龙钟泪不干世态炎凉随节序人情反覆似波澜溪风送雨过秋寺山鸟将雏傍药防同学少年多不贱独将衰鬓客秦闗  

题天台图寄懐林介夫集唐  

锦瑟惊破梦频无因重见玉楼人鸟啼云窦仙岩静梦入天台石路新芍药比容花比貌暖烟如粉草如茵人间只道三山逺犹隔千山与万津  

赋落叶送别集唐  

落叶乱纷纷林间起送君还愁独宿夜孤客最先闻  

艳曲集句  

鬓云斜軃凤钗横偷折花枝傍水行更有恼人肠断处慢回娇眼笑盈盈  

金凤钗头逐歩揺花如双脸栁如腰最怜舞袖风前弱拽住仙郎尽放娇  

金铺闲掩绣帘低轻打银筝坠燕泥忆昔花间初识面倚屏无语撚云箆  

轻鬓丛梳濶画眉翠翘浮动玉钗垂醉来齩损新花子绕树藏身打雀儿  

观丽人走马集句  

玉鞍初跨栁腰柔娇眼如波入鬓流翠袂半将遮粉臆掉鞭横过小江楼  

上金山寺集元句  

神鼇屹立戴崔巍此地曾经几刼灰寳藏虎归风撼树碧潭龙去水生苔云移塔影横江口船载钟声出浪堆独倚防干飞鸟外不知身世是蓬莱  

送人入蜀【`以下集明句`】  

岧嶤髙阁倚岩阿把酒相看奈别何寒色渐经巴峡路雨声微长楚江波沧洲别业惊蓬断白发流年倚剑过他日相逢又何处眼中知已渐无多  

春思集句  

珠箔上银钩春花压翠楼笙歌何处响鹦鹉对人愁  

送陈三亦入越用韦庄韵集句  

野花藤蔓乱毵毵送别旗亭酒半酣十丈画船如画阁载将春色到江南  

絶句集句  

寳凤掻头玉步揺艳糚空似海棠娇春情一种无聊赖重到桃花第四桥  

芭蕉士女集句  

寂寂无言敛翠蛾花隂试歩学淩波玉顔空有嫦娥貌不及芭蕉雨露多  

舟行即景集句  

红帘小艇穏如车寒水娟娟浸白沙汀畔数鸥闲不起见人飞去入芦花  

解缙  

句容县茅山观东白道官能文章且长于诗无以为夀集杜子美诗二十句赠  

冰壶玉衡悬清秋神仙中人不易得徃时文采动人主自怪一日声辉赫忆昨逍遥供奉班风雨不动安如山词源倒流三峡水时闻杂佩声珊珊先生早赋归去来鲸鱼跋浪沧溟开致身福地何萧爽石田茅屋荒苍苔绣衣春当霄汉立云近蓬莱常五色池上于今有凤毛秋水为神玉为骨百花潭水即沧浪星宫之君醉琼浆西望瑶池降王母南极老人应夀昌  

李昌祺  

月下弹琴记集句诗二十首【`录十一首`】  

花压防干春昼长清歌一曲断君肠云飞雨散知何处天上人间两渺茫已托焦桐传宻意不将清瑟理霓裳江南旧事休重省桃叶桃根尽可伤  

寒蛩唧唧树苍苍城上髙楼接大荒午夜漏声催晓箭六街晴色动秋光满庭诗景飘红叶此地悲风愁白杨舞袖弓鞋浑忘却人间惟有防拖肠  

应笑无成返薜萝年年惆怅是春过时攀芳树愁花尽寒恋重衾觉梦多桂岭瘴来云似墨蜀江风澹水如罗人生富贵须回首世事无几奈尔何  

家住寒塘独掩扉髙情雅澹世问稀不将脂粉涴顔色惟恨缁尘染素衣归目倂随回鴈尽离魂潜逐杜鹃飞东风吹泪对花落惆怅朱顔不复归  

一寸相思一寸灰且将团扇蹔徘徊月明古寺客初到风静寒塘花正开緑水青山虽是旧红顔白髪递相催无情不似多情苦肯信愁肠日九回  

弦管遥听一半悲罗衾滴尽泪胭脂鸟啼花落人何在节去蜂愁蝶未知鵩上承尘才一日雪残鳷鹊亦多时緑云斜亸金钗坠独立苍茫自咏诗  

愁心一倍长离忧到处明知是暗投雨尽香魂吊书客夜深灯火上樊楼山中老宿依然在槛外长江空自流明月易低人易散寒鸦飞尽水悠悠  

叶满苔堦杵满城登髙望逺自伤情琼枝璧月春如昨冰簟银牀夣不成徃事悠悠増浩叹清愁冉冉帯余醒岂知一夕秦楼客肠断緑荷风雨声  

处处斜阳草似苔野塘晴暖独徘徊侍臣最有相如渇欲赋慙非宋玉才弦管变成山鸟弄屧廊空信野花埋情知到处身如寄莫遣黄金漫作堆  

落落踈星满太清寒江近户漫流声长疑好事皆虚事道是无情还有情且尽醁消积恨休将文字占时名秋来见月多归思斜倚薫笼坐到明  

门前不改旧山河莲渚愁红荡碧波坠叶飘花难再复浮云流水竟如何鱼龙寂寞秋江冷鸿鴈不来风雨多穷巷悄然车马絶磬声深夏出烟萝  

童轩  

宫词集唐句五首【`录四首`】  

水流花谢两无情还到春时别恨生明月自来还自徃夜深前殿按歌声  

紫烟衣上绣春云但保朱顔莫保恩玉佩无声画屏冷梨花满地不开门  

建章昨夜起春风凤辇时巡出九重独见防云飞不尽碧霄何路得相逢  

禁门深掩断人声花落闲阶宿雨晴竟日倚防空叹息一场春梦不分明  

无题集唐句十首【`录八首`】  

芙蓉肌肉緑云鬟几许幽情欲话难闻说春来倍惆怅莫教长袖倚防干  

万转千回懒下牀门前月色映横塘无情不似多情苦一曲伊州泪数行  

浔阳向上不通潮却筭游程岁月遥明月断魂清霭霭玉人何处教吹箫  

南陌愁为落叶分隂蛩切切不堪闻晚来风起花如雪忽到窻前疑是君  

愁心一倍长离忧到处明知是暗投日暮酒醒人已逺每因风景却生愁  

真成薄命久寻思野寺寻花春已迟何处相思不相见九疑云尽緑参差  

与君相见即相亲脉脉无言几度春别恨转深何处冩晚来幽独恐伤神  

愁听寒螀泪湿衣嗟君此别意何如相思莫道无来使双鲤迢迢一纸书  

丘濬  

集唐句送魏孔渊御史谪判潼州  

鸣玉朝来散紫宸凤楼回首落花频鹓鸿得路争先翥鹦鹉才髙却累身直以踈慵招物议不趋权势正因循只因宋玉闲唇吻自保曾参不杀人漫说简书惟物役犹将谈笑出风尘眼前好恶那能定梦里输赢总未真芳草有情皆碍马江湖何处不通津长空淡淡飞鸟灭客舎青青栁色新东涧水流西涧水锦江春似曲江春长沙不乆留才子莫厌伤多酒入唇  

李东阳  

拟古将进酒集古  

春风扇微和金樽緑酒生微波晴云髙鸟各自得遣我寕不苍顔酡百年三万六千日向来哀乐何其多将进酒世间万事无不有君子有所思少逢亲旧友小人亦不闲终日驰车走病须书卷作良医欲读嗟如箝在口我亦有丹君信否破除万事无过酒杯行到君莫停手君不见玉川子六碗通仙灵众賔皆醉我独醒我歌一曲君试听醉翁之意不在酒转见千秋万古情君不闻浊醪有妙理君独未知其趣耳古人今人若流水眼中之人吾老矣  

送徐学士先生之南京集杜  

迢递山河拥两京儒门弥节下蓬瀛文章宇宙千年事江汉风流万古情才似茂陵非晚遇帝于京兆最知名欲知别后相思梦几度朝回一字行  

鸣治集杜句见荅因再集杜一首  

柴门空闭鎻松筠锦里逢迎有主人老去诗篇浑漫兴晚来幽独恐伤神自知白髪非春事何用浮名绊此身戏假霜威促山简病从深酌道吾真【`夏日邀师召同饮屡促始至殊有难色`】  

师召南楼别后颇以不得诗为憾别赠杜句一首  

百年多病独登台懐抱何时得好开纵饮欲谋良夜醉殊方又喜故人来旧来好事今能否恐失佳期后命催传语风光共流转须成一醉习池回  

柬敷五侍讲集句  

曲江院里题名处遥想风流第一人四海交游更聚散十年京洛共风尘未央树色春中见茂苑莺声雨后新试问登髙能赋客思情谁是旧雷陈  

自鸣治外屡有投赠而和章不至试语明仲即跃然而起此非相负者集唐句以启之  

汉宫题树忆仙郎共汝朝天会栢梁谢朓每篇堪讽咏扬雄托谏在文章春浮玉藻寒波落水滴铜龙昼漏长自有神仙鸣凤曲不将清瑟理霓裳  

明仲和章至谓不宜独以险韵相困因索再和一首  

几宿春山共陆郎飞飞轻盖指河梁青云旧路通仙掖草色新年发建章身外虚名将底用愁来一日即为长檐前春色应须惜昨夜新裁白翠裳  

周侍讲伯常闻予止诗作长句见督开戒因集唐句奉答之  

北阙晴云捧集闱洞门髙阁蔼余辉郎君官贵施行马讲殿谈余赐旧衣载笔已齐周内史何人敢和谢晖杨花榆荚无才思已分将身着地飞  

送罗禋仲绍兴教授集句【`禋仲明仲之弟余杭教谕之子也`】  

辇下惟因忆弟兄何时开阁引诸生云连海气琴书润日射螭头剑佩明好是五贤嘉赏地【`府学教授一训导四故称五贤`】早知三礼甲科名余杭溪上扁舟好犹是孤帆一日程  

和鼎仪漫兴见寄韵集句  

携手城南歴旧游江南江北路悠悠青山只忆招提境白雪多随汉水流綘简尚参黄纸按清言逺待玉人酬春风无限潇湘意宋玉无愁也自愁  

春日答舜咨集句  

竹幽户有佳期日暖风恬种药时自叹马卿常帯病也知光禄最能诗晨揺玉佩趋金殿晚拂炉烟上赤墀闻道仙郎歌白雪万家同唱郢中词  

亨父集句索药奉和一首  

多少分曹掌旧文不知何事久离羣江淹彩笔空题恨荀今香炉可待薫佳节屡从愁里过遇书忽向病中闻崆峒别有长生诀不惜千金借与君  

清明后二日与鸣治约访王仁辅于大徳观阻雨寄鸣治集句  

清明几处有新烟独向檐牀看雨眠忽有好诗生眼底暂留欢赏寄春前壶觞须就陶彭泽直伴难呼孟浩然何用别寻方外去庾家楼在斗牛邉  

送泾源赵判官致仕后归自京师集句  

红亭緑酒送君还五栁先生本在山已喜皇威清海岱又劳行役出秦闗川原缭绕浮云外楼阁参差紫气间圣代逍遥更何事睡烟歌月老潺湲  

师召邀同鸣治小饮集句奉谢  

青云器业我全踈终日王门强曵裾尺组挂身何用说闲情入骨若为除髙人屡解陈蕃榻多病能忘太史书明日珂声出城去登山临水复何如  

程敏政  

乙酉歳瀛东别业杂兴集古九首  

独在异乡为异客十年踪迹走红尘归来池苑皆依旧万紫千红总是春  

不妨游子芰荷衣散髪行歌自采薇洞里幽花莫相笑此心非是爱轻肥  

与客携壶上翠微暂时相赏莫相违白鸥自信无机事见我犹穿曲岸飞  

鸡犬图书共一船傍花随栁过前川醉来睡着无人唤只在芦花浅水邉  

春风疑不到天涯且任芳尊恋物华谢却海棠飞尽絮一年容易即黄花  

空林独与白云期一任轻风拂面吹细数落花因坐乆起来幽思有谁知  

满架蔷薇一院香暂偷闲卧老僧房日长睡起无情思闲拂尘埃看画墙  

緑槐垂穗乳乌飞白鸟衔鱼上钓矶便觉眼前生意满斜风细雨不须归  

行人本是农桑客自恨寻芳到已迟君宠母恩俱未报买牛卖剑定何时  

题李太史世贤梅花图集古三首  

四山多风溪水急陇土何人夜吹笛几家春梦未知回起傍寒梅访消息  

宛然姑射子潇洒在风尘北人初未识疑是弄珠人西湖处士骨应槁洗雨梳风为谁好呼児覔纸一题诗相对真成被花恼  

陆深  

舟中集杜句寄顾九和谕徳二首  

爱汝玉山草堂静更有澄江消客愁竹叶于人既无分微躯此外复何求穿花蛱蝶深深见长夏江村事事幽安得仙人九节杖独立缥缈之飞楼  

尔家最近魁三象童稚情亲四十年避地何时免愁苦断肠分手各风烟谢安不倦登临费苏晋长斋绣佛前李杜齐名真沗窃封书寄与泪潺湲  

李梦阳  

望湖亭集古  

与客携壶上翠微千家山郭静朝晖平沙渺渺来人逺黄鸟时兼白鸟飞  

翠华岩集古  

晓行不上湖上山别有天地非人间安得携家此中老白云常在水潺潺  

香山集古  

二月已破三月来山下碧桃春自开半醺半醉游三日并马今朝未拟回  

戴冠  

送湛少防入京集杜句  

之子方杰立汝翁屮明光文章开窍奥达者得升堂  

费寀  

集句谢知己过寺见访  

寂寞谁相问招寻独有君深林开一道逺鴈入寒云水月通禅观书籖映隙曛道同意暂遣茗椀对炉熏  

寺中集句述懐辞客见过  

荒山秋日午望古懐清芬与物本无患空歌迥易分闲情兼嘿嘿落叶乱纷纷何处寻行迹惟应礼白云  

童琥  

梅花集句  

竹外松邉一两梢迥临村落傍溪桥堪将乱蕊添云肆苦被芳风透绮寮春事顿随花片薄清吟半逐梦魂消却思前载孤山下踏雪相寻岂惮遥  

残雪踈篱半欲摧暗香消息已传梅三家五家村舎出一花两花香意回今日多情惟我到无人解惜为谁开相逢剰作尊前恨何处笛声江上来  

偶泄春光此一枝故山幽梦忆踈篱雪羞洁白常回避风送清香似可期老气却因髙树得闲愁只许落花知醉中曾记吟诗处独倚防干待月时  

一枝梅笑破冬严残腊新春气参更被谁家多事笛不教幽梦到江南  

江南地暖陇西寒一种春风有两般最是夜深霜重处无人起向月中看  

苏祐  

集唐句送表侄吴生鹯自塞下还郡  

男児本自重横行客路常逢汉将营年少不应辞苦节多慙名在鲁诸生  

太行闗路战尘收每见瓜时忆故丘三晋云山皆北向朔风吹叶鴈门秋  

欲将书剑学从军海上青山隔暮云自惜汾阳纡道驾北人南去雪纷纷  

留君不住益凄其美酒香茶慰所思为报东州故人道乡音无改鬓毛衰  

惟君与我最相亲莫厌伤多酒入唇去鴈逺冲云梦雪汶阳归客泪沾巾  

流澌腊月下河阳却望并州是故乡怨别自惊千里鴈风流谁继汉田郎  

今日相逢落叶前故园归去又新年髙歌取醉欲自慰繋马髙楼垂栁邉  

邵平瓜地接吾庐为报家人数寄书万里寒光生积雪嗟君此别意何如  

王世贞  

懐李于鳞戱集李杜各一首  

双珠出海底飞在白云端海月明可掇不为世人观长鲸正崔巍为我扬波澜一朝攀龙去独宿天霜寒掩泪出故房清晨起长叹酌鲤焚神鱼问言谁与餐方希炼金骨并乗双飞鸾【`右集李`】  

长啸宇宙间扬马宜同时前軰复谁继名家信有之博采世上名得失寸心知李侯有佳句突过黄初诗伊昔临淄亭痛饮真吾师佳人絶代歌行酒双逶迤掌中琥珀钟照耀瑚枝快意八九年浩荡从此辞终悲洛阳狱朱凤日威蕤千载得鲍叔弃我忽若遗饮酣视八极岁暮有余悲【`右集杜`】  

刘逴  

集李句  

安石东山三十春逢时吐气思经纶丈夫未可轻年少我軰岂是蓬蒿人  

文翔凤  

伊斋集句  

一片孤城万仭山别有天地非人间松间明月常如此世上浮名好是闲  

吕维祺  

祷雨集诗  

五月鸣蜩六月徂暑七月流火靡神不举庶几夙夜以祈甘雨何多日也寕不顾我  

其雨其雨雨我公田夜如何其三星在天田祖有神出话不然适彼乐土迄用康年  

刘芳节  

闺情集句三十二首【`录四首`】  

緑惨双蛾不自持晓庭和露折残枝长疑好事皆虚事莫遣佳期竟后期旧曲听来犹有恨柔肠结尽转相思遥知更有难忘处射雉春风得意时  

纎纎初月上鸦黄不把双眉鬬画长素柰忽开西子面芙蓉不及美人糚封题锦字添新恨闲对幽花识旧香欲说春心无所似池邉顾歩两鸳鸯  

劈破云鬟金凤凰梦回余念属潇湘徒劳掩袂伤铅粉但惜流尘暗洞房两脸酒醺红杏妬一丛髙髻緑云光糚成只是熏香坐欲卷珠帘春恨长  

旧事凄凉不可听含红怨緑影亭亭琴声断续愁兼恨杯酒留连醉复醒新睡起来思旧梦夜香烧罢掩重扃緑璧月移花影银烛秋光冷画屏  

至仁  

集杜句述懐寄见心书记  

宿鸟恋本枝南鴈意在北飘飘媿此身一歳四行役所忧盗贼多不独冻馁逼东下姑苏台残年傍水国金银佛寺开信美无与适细人尚姑息贤者贵为徳之子白玉温令我心悦怿晤语契深心洞彻有清识学贯天人际溟涨与笔力神功接混茫风雷纒地脉灵芝冠众芳冰壶动揺碧紫燕自超诣尤异是龙脊流传必絶伦许与必词伯喧争懒着鞭飞腾知有策吾道属艰难鸾凤有铩翮天门鬰嵯峨乗槎断消息干戈尚纵横道路时通塞顾惟鲁钝姿养身终自惜桃源无处寻黎民糠籺窄故国莽丘墟梦归归未得怅彼髙飞禽何以有羽翼匡山读书处宿昔长荆棘隂房鬼火青战地骸骨白骨肉恩书重看云泪横臆西江万里船终当挂帆席天寒鸧鸹呼北风破南极梅花已飞翻节序昨夜隔感激在知音书此豁平昔  
