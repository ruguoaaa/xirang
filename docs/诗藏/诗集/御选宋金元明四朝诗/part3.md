---
title: 第3部分
index: true
icon: editor
order: 3
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选宋诗卷二十  

五言古诗十一  

朱熹  

川上见月归示同行者  

川上偶携手皓月起林端一舒临流望元露已先漙归掩荒园扉更怯裳衣单清夜可晤言独处谁为欢  

月夜述懐  

皓月出林表照此秋牀单幽人起晤叹桂香发窗间髙梧滴露鸣散髪天风寒抗志絶尘氛何不栖空山  

即事偶赋  

白烟竟日起雨晦苍山深老菊不复妍丹枫满髙林抱病寝斋房窗戸结愁阴起望一舒情遐眺豁烦襟人生亦已劳世路方﨑且咏招隠作无为名迹侵  

寄题咸清精舍清晖堂  

山川佳丽地结宇娱朝昬朝昬有竒变超忽难具论千  

岚蔽夕阴百嶂明晨暾穹林擢遥景回涧荡秋氛览极惭未周穷深遂忘喧欲将身世遗况托元虚门境空乘化往理妙触目存珍重忘言子髙唱絶尘纷  

冬日二首  

萧索时序晩已复度髙秋回涧白波起通川绛树稠晨风散清霜嘉稻卷平畴独懐志士感嵗事幸将休清霜染涧树萧索向严冬密雨有时集寒云无定容波明横濑出风急逺林空一极窗间眺髙旻矗乱峰  

春日即事  

郊园卉木丽林塘烟水清闲栖众累逺览物共闗情憩树鸟啼幽縁原草舒荣悟悦心自遣谁云非逹生  

春日言懐  

春至草木变郊园犹掩扉兹晨与心防览物徧芳菲桃萼破浅红时禽悦朝晖泉谷暖方融原田水初肥东作兴庻甿嵗功始在兹端居适自慰世事复有期终然心所向农亩当还归  

晩歩  

东原郁已秀嘉树蔼初緑众卉发春阳前山可遐瞩端居日康健渉涧歩墟曲景幽恣所寻悟悦何由足鸟鸣华薄深泉响乱流续握手一同忻吾生讵幽独  

懐友  

山夕烟景乱林空鸟啼幽懐人隔春江梦想积离忧览物懐悄悄临觞但悠悠徘徊东西歩悟叹复何求  

同安官舍夜作  

官署夜方寂幽林生月初闲居秋意逺花香寒露濡故园异时节欲归懐简书聊从西轩卧尘思一萧疎  

寄山中旧知  

客子归来晩江湖欲授衣岐路终寂寞老大足伤悲慷慨生平志冥茫造物机清秋雕鹗上万里看横飞故园今夜半林影澹逾清曵杖南溪路君应独自行潺湲流水思萧索早秋声尽向琴中冩焉知离恨情  

秋懐  

井梧已飘黄涧树犹含碧烟水但逶迤空斋坐萧瑟端居生逺兴散漫委书帙爱此北窗闲时来岸轻帻防钟忽迢递禽语破幽寂赏罢一悄然澹泊忘所适  

夜赋  

暗窗萤影乱秋帏露气深羣籁喧已寂青天但沉沉恻怆懐髙侣幽黙抱冲襟遥忆防言子一冩山水音  

暁歩  

初日丽髙阁广歩爱修廊重门掩秋气髙栁防方塘闽海冬尚温晏阴天未霜坐悲景物殊亦念嵗时荒故园属佳辰登览遍陵冈宾游尽才彦萧散屏壶觞别来时已失懐思寜暂忘宦游何所娯要使心懐伤  

临流石  

偃蹇西涧濵枵然似枯木下有幽泉鸣上有苍苔緑来往定何人山空此遗躅  

悬崖水  

秋天林薄疎翠壁呈清晓迢递泻寒泉下有深潭悄时飘桂叶来寻源路殊杳  

穿林径  

屈曲上云端似向崖阴断行闻山鸟鸣下与泉声乱去去不知疲幽林自成翫  

督役城楼  

天髙无游气林景澹余晖感此霜露节但伤风土非季秋时序温百卉不复腓只役郊原上暄风一吹衣仕身谅无补课督惭饥羸还忆故园日防杖田中归  

懐山田作二首  

冬日  

郊园多所乐况此嵗云暮寒色澹遥空清霜变红树欲舒林表望讵识尘中趣向晩寂无人氤氲欲成雾  

梅花  

氷溪流已咽阴岭寒方结忽值早梅春未恐芳心歇的皪终自妍殷勤为谁折千里寄相思相思政愁絶  

寄题金元鼎同年长泰面山亭  

抗心尘境外结宇临秋山乘髙一骋望表里穷遐观众防互攒列连冈莽萦环阳崖烟景舒阴壑悲风寒碧草晩未凋林薄已复丹仙人呉门子嵗晩当来还  

安溪道中泉石竒甚絶类建劒间山水佳处也  

驱车陟连冈振辔出林莽雾露暁方除日照川如掌行行遵曲岸水石穷幽赏地偏寒篠多涧激淙流响只役未忘倦心神暂萧爽感兹懐故山何日税征鞅  

留安溪三日按事未竟  

县郭四依山清流下如驶居民烟火少市列无行次岚阴常至午阳景犹氛翳向夕悲风多游子不遑寐我来亦何事吏桀古所记奉檄正淹留何当语归计  

夏日  

凉风集幽树清阴生广庭偶兹憩烦燠忽忆郊园行婉婉碧草滋迢递元蝉鸣官曹且休暇自适幽居情  

茅舍独饮  

出身从吏役驱车涉穷山日落阴景晦天髙风气寒岂无斗酒资独酌谁为欢一杯且复醉百念中阑干  

登罗汉峰  

休暇曹事简登髙恣窥临徜徉偶此地旷望披尘襟落日瞰逺郊暮色生寒阴欢娯未云已更欲穷幽寻行披茂树尽豁见沧溟深恨无双飞翼往诣蓬山岑  

登面山亭【`是日氛雾四塞独见双髻峯`】  

新亭夙所闻登眺遂兹日极目但苍茫前瞻如有失烟鬟稍呈露众岭方含郁长啸天风来云散空宇碧  

试院即事  

端居惜春晩庭树緑已深重门掩昼静髙馆正阴沈披衣歩前除悟物懐贞心澹泊方自适好鸟鸣高林借王嘉叟所藏赵祖文画孙兴公天台赋凝思幽岩朗咏长川一幅有契于心因作此诗二首  

翩然乘孤鹤往至苍崖巅上有桂树林下有清冷渊洗心咏太素泛景窥灵诠栖身托嵗暮毕此岩中縁山空四无人涧树生凉秋杖防忘所适水木娱清幽散髪尘外飙濯足清瑶流静啸长林内举翮任丹丘  

敬思堂作示诸同志  

吏局了无事横舍终日闲庭树秋风至凉气满窗间髙阁富文史诸生时往还纵谈忽忘倦时观非云悭咏归同与防坐忘庶希顔尘累日销何必栖空山  

再得古木  

青山一何深上下尽云木中有千嵗姿偃蹇卧寒谷明堂不徴材大匠肯回目樵斧莫谩寻从渠媚幽独  

示诸同志  

夏木已云暗时禽变新声林园草被径端居有余清端居亦何为日夕掩柴荆静有弦诵乐而无尘虑幷良朋肯顾予尚有夙心倾深惭未闻道折衷非所寜眷焉抚流光中夜叹以惊髙山徒仰止逺道何由征  

示四弟  

十日一洗沐诸生各归休虚斋息羣响兀坐心悠悠雨久苔径荒林深鸟啼幽阶前树萱草与子俱忘忧  

还家即事  

献嵗事行役徂春始还归昔往草未芳今来翠成帏扶疎满园阴时禽互翻飞丛萱亦巳秀丹葩耀晨辉即事谁与娱淹留自忘机日暮复出门怅然心事违古人不可见独掩荒园扉  

六月十五日诣水公庵雨作  

云起欲为雨中川分晦明才惊横岭断已觉疎林鸣空际旱尘灭虚堂凉思生頽檐滴沥余忽作流泉倾况此高人居地偏树景清芳馨杂峭蒨俯仰同鲜荣我来偶兹适中懐澹无营归路緑泱漭因之想岩耕  

谢人送兰  

幽独尘事屏晼晩秋兰滋芳馨不自媚掩仰空相思晤对日方永披丛露未晞翛然发孤咏九畹陈悲诗淹留阅嵗序契阔心懐忧独卧寄僧闾一室空山秋徘徊起顾望俯仰谁为俦伊人逺赠问孤根亦绸缪芳馨不我遗三载娯清幽愧无琼琚报厚意竟莫酬瞻彼南陔诗使我心悠悠  

秋兰已悴以其根归学古  

秋至百草晦寂寞寒露滋兰皋一以悴芜秽不能治端居念离索无以遗所思愿言托孤根嵗晏以为期  

懐子厚  

中夏辞故里渉秋未停车賔友坐离阔田园想榛芜感兹风露朝起望一烦纡眷彼忘言子郁郁西斋居俯余苍涧流仰咏古人书名应里闾荐心岂荣利俱琅然抚枯桐幽韵泉谷虚褰裳欲往聼乖隔靡所如  

秋夕二首  

西斋坐竟日旷然谁与俦感兹风露夕始知天宇秋庭树且扶疎时物讵淹留心空累云逺嵗月真悠悠公门了无事吏散终日闲凉叶何萧萧悲吟庭树间琴书写尘虑菽水怡亲顔忆在中林日秋来长掩闗  

秋懐二首  

秋风吹庭户客子懐故乡矧此卧愁疾徘徊守空房伫想涧谷居林深惨悲凉鹍鸡感萧辰拊翼号风霜氛杂无留气峭蒨有余芳幸闻卫生要招隠夙所臧终期谢世虑矫翮兹山冈  

懐疴坐竟日晩色散幽树寂厯虫悲沆瀁碧草露端居兴方澹沈黙自成趣羽觞欢独持瑶琴谁与晤空知元思清未惜年华度美人殊不来嵗月恐迟暮  

中元雨中呈子晋  

徂暑尚繁郁大火空西流兹辰喜佳节凉雨忽惊秋晼晩兰径滋萧箾庭树幽炎气一以去恢台逝不留刀笔随事屏尘嚣与心休端居讽道言焚香味真诹子亦翫文史及此同优游  

秋暑  

晨兴纳新凉亭午倦犹暑卧对北窗扉淡泊将谁侣疎树含轻飔时禽转幽语端居悟物情即事聊容与  

寄题梅川溪堂  

沧波流不极上有一亩园幽人掩闗卧修竹何娟娟虚堂面羣峰秀色摩青天静有山水乐而无车马喧人言市门子往往苍崖颠挥手谢世人日中翔紫烟遗迹尚可觌神交邈无縁慨然一永叹曜灵忽西迁蹇裳下中沚濯足娯清川  

次韵刘彦采观雪之句  

朔风吹空林眇眇无因依但有西北云冉冉东南飞须臾层阴合惨淡周八维冻雨不流渊飞花舞妍姿翳空乍灭没散影还参差万防随飘零百嘉潜润滋徘徊瞻咏久黙识造化机上寒下必温欲积无根基渐看谷树变稍觉幽篁低皓然遂同色宇宙乃尔竒繁华改新观凛冽忘前悲摛章愧佳友伫立迎寒吹感此节物好叹息今何时当念长江北铁马纷交驰  

次韵判院丈雪意之作  

端居嵗复穷闭户守冲澹风阴原野悲月黒庭除暗淅沥静先知崩奔谁与探坐想青瑶林寒光生素艳夏日斋居得潮州诗卷咏叹之余用卒章之韵以纪其事  

孟夏气淑清窗户有佳色卧闻幽箨翻转觉林景寂参差帙委素缥缈香横碧啜菽有余欢缨冠非所职故人海边郡妙语寄逺翼咏叹不得闻超然见胸臆  

山居即事用叠翠亭韵  

世情日以疎庭树日以密我心自悠悠两忘喧与寂门开山叠翠雨罢云絶迹天涯此兴同万里寄消息秀野以喜无多屋宇幸不碍云山为韵赋诗喜伏读佳作率尔攀和韵剧思悭无复律吕笑览之余赐以斤斧幸甚  

髙人山水心结习自无始五亩江上园清阴遍桃李一堂聊自娯三径亦可喜试问避俗翁何如尊贤里【`温公独乐园在尊贤里`】  

门前车马客无非朝大夫问公独何事中嵗遽此图长安二三公发白形枯臞隠忧念名节亦有此乐无【`隠忧念名节张大参疏中语`】  

君侯嗜图史插架何其多徙居三十乗流汗几槖驼千载谁晤语端居自弦歌至哉天下乐嵗月如子何西山一何髙云气出寒麓中有无事人鸣泉绕茅屋宴坐今几何无以媚幽独兴至偶成篇呼儿为余读我居深山中茅舍破不补上见风搅林下有云承宇闻公落新宫户牖不可数懒惰心力衰念公亦良苦夜吟招隠诗月落寒泉井自非千载人谁与共清景散发心朗寥凝神味渊永功名恐相期富贵非所幸仙人空山居道意妙羣物度世君则然修身吾岂不飞行仰云路趺坐探理窟独夜叩星坛清斋具簪笏青山皆夕阳兹景公所爱虚堂日落时迁坐一解带岚分疑有处鸟度知无碍须臾暮色来黙黙无与防端居屏尘虑万事付一尊客来语世故举白当浮君超揺谢众甫噂沓从诸孙何以自怡悦窗中见秋云清溪何迢迢上有千仭山山中学仙侣白石为门闗丹经苦吟哦至道穷跻攀岂知人间世风尘萦九寰  

赵君泽携琴载酒见访分韵得琴字  

山城夜寥阒虚堂杳沈沈王孙有髙趣挈榼来相寻喜兹烦抱舒未觉杯酒深一为尘外想再抚丘中琴余音殷雷动爽籁悲龙吟寄谢筝笛耳寜知山水音  

同张明府登凌风亭懐韩无咎  

日夕和风至西山淡无姿危亭极逺眺胜处良在兹忆昔韩令尹青云乃心期鞿羁不得骋发此胸中竒前瞻千仭冈俯视万顷陂神襟一以旷我志浩渺弥飞车越沧浪天风振裳衣懐哉此焉薄问讯无边辞令公岂不佳宫商似前徽相携岸晚帻共此长相思  

感懐  

经济夙所尚隠沦非素期几年霜露感白发忽巳垂凿井北山阯耕田南涧湄乾坤极浩荡嵗晩将何之  

斋居感兴二十首【`并序　录十六首`】  

余读陈子昻感寓诗爱其词防幽防音节豪宕非当世词人所及如丹砂空青金膏水碧虽近乏世用而实物外难得自然之竒寳欲效其体作十数篇顾以思致平凡笔力萎弱竟不能就然亦恨其不精于理而自托于仙佛之间以为髙也斋居无事偶书所见得二十篇虽不能探索防眇追迹前言然皆切于日用之实故言亦近而易知既以自警且以贻诸同志云  

昆仑大无外旁礴下深广阴阳无停机寒暑互来往皇牺古神圣妙契一俯仰不待窥马图人文已宣朗浑然一一理贯昭晰非象罔珍重无极翁为我重指掌吾观阴阳化升降八纮中前瞻既无始后际那有终至理谅斯存万世与今同谁言混沌死幻语惊盲聋人心妙不测出入乗气机凝氷亦焦火渊沦复天飞至人秉元化动静体无违珠藏泽自媚玉韫山含辉神光烛九垓元思彻万防尘编今寥落叹息将安归  

朱光徧炎宇防阴眇重渊寒威闭九野阳徳昭穷泉文明昧谨独昬迷有开先几防谅难忽善端本绵绵掩身事斋戒及此防未然闭闗息商旅絶彼柔道牵  

防月西岭烂然众星光明河斜未落斗柄低复昻感此南北极枢轴遥相当太一有常居仰瞻独煌煌中天照四国三辰环侍旁人心要如此寂感无边方  

放勲始钦明南面亦恭已大哉精一传万世立人纪猗欤叹日跻穆穆歌敬止戒光武烈待旦起周礼恭惟千载心秋月照寒水鲁叟何常师删述存圣轨  

吾闻包牺氏爰初辟乾坤干行配天徳坤布协地文仰观元浑周一息万里奔俯察方仪静隤然千古存悟彼立象意契此入徳门勤行当不息敬守思弥敦  

大易图象隠诗书简编讹礼乐矧交丧春秋鱼鲁多瑶琴空寳匣弦絶将如何兴言理余韵龙门有遗歌【`程子晩居龙门之南`】  

顔子躬四勿曽子日三省中庸首谨独衣锦思尚防伟哉邹孟氏雄辩极驰骋操存一言要为尔挈裘领丹青着明法今古垂焕炳何事千载余无人践斯境  

元亨播羣品利贞固灵根非诚谅无有五性实斯存世人逞私见凿智道弥昬岂若林居子幽探万化原飘飖学仙侣遗世在云山盗启元命秘窃当生死闗金鼎蟠龙虎三年养神丹刀圭一入口白日生羽翰我欲往从之脱屣谅非难但恐逆天道偷生讵能安  

西方论縁业卑卑喻羣愚流传世代久梯接凌空虚顾盼指心性名言超有无防径一以开靡然世争趋号空不践实踬彼榛棘途谁哉继三圣为我焚其书  

圣人司教化黉序育羣材因心有明训善端得深培天叙既昭陈人文亦褰开云何百代下学絶敎养乖羣居竞葩藻争先冠伦魁淳风久沦丧扰扰胡为哉  

童防贵养正逊弟乃其方鸡鸣咸盥栉问讯谨暄凉奉水勤播洒拥篲周室堂进趋极防恭退息常端庄劬书剧嗜炙见恶逾探汤庸言戒麤诞时行必安详圣途虽云逺发轫且勿忙十五志于学及时起髙翔  

哀哉牛山木斤斧日相寻岂无萌蘖在牛羊复来侵恭惟皇上帝降此仁义心物欲互攻夺孤根孰能任反躬艮其背肃容正冠襟保养方自此何年秀穹林  

卜居  

卜居屏山下俯仰三十秋终然邨墟迥未惬心期幽近闻西山西深谷开平畴茆茨十数家清川可行舟风俗颇淳朴旷土非难求誓捐三径资往遂一壑谋伐木南山巅结庐北山头耕田东溪岸濯足西溪流朋来即共懽客去成孤游静有山水乐而无身世忧著书俟来哲补过希前修兹焉毕暮景何必营菟裘  

游武夷以相期拾瑶草分韵赋得瑶字  

秋声入庭户残暑不敢骄起趂汗漫期两袂天风飘眷焉此家山名号列九霄相与一来集旷然心朗寥栖息共云屋追寻唤渔舠一水屡萦回千峰郁岧嶤苍然大隠屏林端耸孤标下有云一壑仙人久相招授我黄素书赠我英琼瑶茅茨几时见自此遗纷嚣  

大雪马上次敬夫韵  

仙人乔岳顶散发吹参差唤我二三友集此西南垂列筵命洛公侑坐迎江妃导之千羽旄投以万璧玑缤纷一何丽晻霭难具知众真亦来翔恍觉丛霄低茫茫云雾合一一琼瑶姿回首谢世人千载空相思吾衰怯雄观未敢探此竒短衣一匹马幸甚得所随天寒饮我酒酒罢赓君诗人生易南北复此知何时  

风雪未已决防登山用敬夫春风楼韵  

披风兰台宫看雨百常观安知此山云对面隔霄汉羣阴匝寰区密雪渺天畔峩峩雪中山心眼凄欲断吾人爱竒赏递发临河叹我知沍寒极见晛今当泮不须疑吾言苐请视明旦蜡屐得雁行篮舆或鱼贯  

自上封登祝融峯絶顶次敬夫韵  

衡岳千仞起祝融一峯高羣山畏突兀犇走如曹逃我来雪月中厯览快所遭扪天滑青壁俯壑崩银涛所恨无十犗一掣了六鼇遄归青莲宫坐对白玉毫重阁一徙倚霜风利如刀平生山水心真作货食饕明朝更清澈再往岂惮劳中宵抚世故剧如千猬毛嬉游亦何益嵗月今滔滔起望东北云茫然首空搔  

赋归云洞  

人生信多患吾道初不穷云何感慨士伏死嵁岩中宜阳古道周窍石何嵌空穷幽厯肺腑履坦开房栊颇疑有竒人往昔寄此宫嵗月讵云几井灶无遗踪我来记清秋归涂渺穷冬兴懐重幽讨永啸回长风风回云气归洞口春蒙蒙信美非人境出门我欲东  

雪中与林择之祝弟登刘园之宴坐岩有懐南岳旧游赋此呈择之属和幷寄敬夫  

风雪集嵗晏掩闗聊自休今辰展遐眺倚此寒岩幽同云暗空室皓彩迷林丘崩奔小涧歇飞舞増绸缪仰看鸾鹤翔俯视江汉流乾坤有竒变澒洞惊两眸三酌不自温倚杖空冥搜悲歌动华薄璀璨忽满裘向来一杯酒浩荡千里游亦复有兹赏防言寄清酬解携今几许光景逝不留懐人眇山岳省已纷愆尤对此竒絶境一懽生百忧茫然发孤咏逺思谁能收  

题周氏溪园三首【`录一首`】  

溪亭  

循循辟芳园结亭对虚壁澄潭俯幽鉴空翠仰寒滴主人心事逺妙寄尘寰隔岂为功名期而忘此泉石  

题林择之欣木亭  

危亭俯清川登览自晨暮佳哉阳春节看此隔溪树连林争秀发生意各呈露大化本无言此心谁与晤真欢水菽外一笑和乐孺聊复共徜徉殊形乃同趣  

游密庵分韵赋得还字  

我行得佳友胜日寻名山春山既妍秀清溪亦潺湲行行造禅扉小憩腰脚顽穷探意未已理防重跻攀入谷翳蒙宻俯涧随湾谁将百尺绡挂此长林间雄声殷地厚洪源防天悭伟哉竒特观偿此一日闲所恨境过清悄怆暮当还顾歩三叹息人生何苦艰  

游昼寒以茂林脩竹清流激湍分韵赋诗得竹字  

洲几千仭下有云一谷道人何年来借地结茅屋想应厌尘网寄此媚幽独架亭俯清湍开径翫飞瀑交游得名胜还往有篇牍杖屦或鼎来共此岩下宿夜灯照竒语暁防散游目茗椀共甘寒兰皋荐清馥至今壁间字来者必三读再拜仰髙山然心神肃我生虽已后久此寄斋粥孤兴屡呻吟羣游几追逐十年落尘土尚幸不逺复新凉有佳期几日戒征轴宵兴出门去急雨遍原陆入谷尚轻埃解装已银竹虚空一瞻望逺思翻蹙恧袒跣亟跻攀冠巾如膏沐云泉増旧观怒响震寒木深寻得新赏一篑今再覆同来况才彦行酒屡更仆从容出妙句珠贝烂盈匊后生更亹亹俊语非碌碌吾缨不复洗已失尘万斛所恨老无竒千毫真浪秃  

游芦峰分韵得尽字  

芦山一何髙上上不可尽我行独忘疲泉石有招隠须臾出蒙密矫首眺无畛已谓极峥嵘仰视犹隠嶙新斋小休憇余力更勉黾东峯切霄汉首夏正凄杖防同攀跻极目散幽窘万里俯连环千重瞰孤隼因知平生懐未与尘虑泯归涂采薇蕨晩饷杂蔬笋笑谓同来人此愿天所允独往防淹留寒栖甘菌蠢山阿子慕予无忧勒回轸  

九月六日早发潭溪夜登云谷翌旦赋此  

懐山不能寐中宵命行轩亭午息畏景薄暮登危峦峻极逾百磴萦纡欲千盘行行遂曛黒月落天风寒羽人中涂良朋集林端问我何所廹而尝兹险艰疲劳亦云极饥渴不能言投装卧中丘幸此一室寛怒号竟永夕客枕无时安旦起辟幽户竹树青檀栾惊喜非昔覩披寻得新观淹留十日期俯仰有余欢寄语后来子勿辞行路难  

云谷杂诗十二首【`录四首`】  

登山  

夕阳翳东峯防月下西岭不辞青鞋穿陟此岩路永岩路永且跻中情何耿耿  

谢客  

野人载酒来农谈日西夕此意良已勤感叹情何极归去莫频来林深山路黒  

劳农  

四体久不勤筋力坐驽缓何事两山阿离离豆苗满多谢植杖翁居然见长短  

下山  

行随流水声歩出哀壑底緑树枝相樛白涧石齿齿树石无穷年流水日千里  

云谷次吴公济韵  

昔营此幽栖邈与世相絶誓将百年身来守固穷节心期苦未遂嵗月一何阔终然匹夫志肯遽甘没没兹晨复登瞰目尽云一抹激烈永啸余朗寥高韵发夫君内徳备不学王骀兀观心见参倚出世自英杰朅来肯顾我同去弄云月防言得深扣大句亦孤防多谢警疎慵未敢叹瞻忽更问毫厘间是同端是别  

屡游庐阜欲赋一篇而不能就六月中休董役卧龙偶成此诗  

登车闽岭徼息驾康山阳康山髙不极连峰郁苍苍金轮西嵯峩五老东昻藏想象仙圣集似闻笙鹤翔林谷下凄迷云闗杳相望千岩虽竞秀二胜终莫量仰瞻银河翻俯看交龙骧长吟谪仙句和以玉局章畴昔劳梦思兹今幸徜徉尚恨忝符竹未惬栖云房已寻两峰间结屋依阳冈上有飞瀑驶下有清流长循名协心期吊古増悲凉壮齿乏音节頽年矧昬荒誓将尘土踪暂寄云水乡封章倘从欲归哉澡沧浪  

卧龙之游得秋字赋诗纪事呈同游诸名胜聊发一笑  

蹑石度急涧穷源得灵湫谽谺两对立喷薄中怒投何年避人世结屋栖岩陬嘉名信有托故迹谁能求我来一经行凄其仰前修邻翁识此意伐木南山幽为我立精舍开轩俯清流多岐谅匪安一壑真良谋解组云未遂驱车且来游嘉宾颇蝉聨野防更献酬饮罢不知晚欲去还淹留跻攀已别峰窥临忽沧洲下集西涧底沉吟树相樛玉渊茗饮余三峡空尊愁懐贤既伊郁感事増绸缪前旌向城郭回首千峰秋  

分韵得眠意二字赋醉石简寂各一篇呈同游诸兄  

醉石  

驱车何所适往至秋云边企彼涧中石举觞酹飞泉懐哉千载人矫首辞世喧凄凉义熙后日醉向此眠仰视但青冥俯聴惊潺湲起坐三太息涕泗如奔川神驰北阙阴思属东海壖丹衷竟莫展素节空复全低回万古情恻怆顔公篇为君结茅屋嵗暮当来还  

简寂  

天秋山气深日落林景翠亦知后骑廹且复一流憩环瞻峰列屏迥瞩泉下濞永懐仙陆子久挹浮丘袂于今知几载故宇日荒废空余醮坛石香火谁复继更怜韦刺史五字有真意虎竹付归人悲风起横吹沉吟向絶迹浩荡发幽寄来者知为谁念我傥三喟  

游白鹿洞熹得谢字赋呈元范伯起之才三兄并示诸同游者  

嵗月有环周穷腊忽受谢眷眷山水心幸此朱墨暇招呼得良友邂逅成夙驾深寻故辙迹喜见新结架永懐拾遗公藏器此待价横流诗书泽下及杨李霸炎神抚兴运制作流大化石室万卷藏纶言九天下规模未云逺荒茀良可诧自非贤邑宰谁复此精舍防当求敕赐毕愿老耕稼更与尽心期临流抗风榭  

秘阁张丈简寂之篇韵髙难继别赋五字以谢来贶  

劳农防稽宅息驾丹元乡丹元不可见翠壁空云房是时中春月暄风发青阳白水注幽壑緑树敷崇冈俯聴足怡悦仰观共徜徉班坐得瑶草倾壶出琼浆长吟游仙诗乱以招隠章忽忽林景西踌躇申慨慷坐上江海客兀傲防眉苍逸气迈霁汉英词吐琳琅思与泉石胜韵随笙鹤翔追游不敢及咏叹可能忘【`俗传归宗是王右军故宅陆脩静封丹元真人`】  

秋日告病斋居奉懐黄子厚刘平父及山间诸兄友  

出山今几时忽忽嵗再秋江湖岂不永我兴终悠悠况复逢旱魃农亩无余收赤子亦何辜黄屋劳深忧而我忝朝寄政荒积尤懐疴卧空阁恻怆増绸缪东南望故山上有元烟浮平生采芝侣寂寞今焉俦朝游云峰巅夕宿寒岩幽为我泛瑶瑟泠然发清讴裂牋寄晨风问我君何求洪涛捩君柁狭硖摧君辀君还若不早无乃非良谋再拜谢故人低徊更包羞桂华幸未歇去矣从君游  

夜坐有感  

秋堂天气清坐久寒露滴幽独不自怜兹心竟谁识读书久已懒理郡更无术独有忧世心寒灯共萧瑟  

奉同尤延之提举庐山杂咏十四篇  

白鹿洞书院【`在郡城东北十五里`】  

昔人读书地町疃白鹿塲世道有升降兹焉更表章矧今中兴年治具一以张弦歌独不嗣山水无辉光荒榛适剪除圣谟已汪洋亦有皇华使肯来登此堂问俗良恳恻懐贤増慨慷雅歌有余韵絶学何能忘  

折桂院黄云观【`在书院东北五里院后作亭取李白黄云万里动风色句名之`】  

城中东北望五老何苍苍下有前朝寺一原颇深藏门前林涧幽屋后云木荒闲窗亦明洁着此瑞锦张【`僧房有瑞香花`】更能理枯笻歩上林北冈仰视天宇阔俯瞰江流长【`即黄云观`】受书彼何人姓字不足详竹帛有遗臭桂树徒芬芳【`李逢吉尝读书此院去而登第以故得名`】  

楞伽院李氏山房【`在折桂西十里李公择读书处有东坡记文诗刻枯树墨防`】  

蹑石循急磵穿林度重冈俛入幽谷防仰见竒峰苍李公英妙年读书此云房一去上台阁致身何慨慷苏公记藏书文字有耿光余事亦骚雅戯墨仍风霜两公不归来嵗月忽已荒何用建遗烈寒泉荐孤芳  

栖贤院三峡桥【`在楞伽西五里`】  

两岸苍壁对直下成斗絶一水从中来涌潏知几折石梁据其防迎望逺明灭倐至走长蛟防飞翻素雪声雄万霹雳势倒千嵽嵲足掉不自持魂惊讵堪説老仙有妙句千古擅竒崛尚想化鹤来乘流弄明月  

西涧清净退庵【`在栖贤西三里刘凝之旧隠作亭取黄太史诗语名之`】  

凌兢度三峡窈窕复一原絶壁拥苍翠奔流逝潺湲闻昔避世人寄此茅三间壮节未云逺髙风逺难攀深寻得遗墟缚屋临清湾坐睨寒木杪飞泉閟云闗兹游非昔游累解身后闲保此清净退当歌不能谖【`解印后与友生游集徘徊久之`】  

卧龙庵武侯祠【`在西涧西三里`】  

空山龙卧处苍峭神所凿下有寒潭幽上有明河落我来爱佳名小筑寄幽壑永念千载人丹心岂今昨英姿俨绘事凛若九原作寒藻荐芳馨飞泉奉明酌公来识此意顾歩惨不乐抱膝一长吟神交付冥漠  

万杉寺【`在卧龙西十里`】  

休沐聊命驾驾言何所之行寻庆云寺想像昭陵时门前杉径深屋后山色竒空山嵗年晚郁郁凌寒姿当年雨露恩千载有余滋匠石不敢睨孤标俨相持【`寺前后杉万本皆天圣中植有旨禁剪伐者`】更启石室藏仰瞻天象垂愿以清净化永为太平基【`寺藏仁祖御飞白书有清净字`】  

开先漱玉亭【`在万杉西三里亭旧在桥上今废`】  

竒哉康山阳双劒屹对起上有横飞云下有瀑布水崩腾复璀璨佳丽更雄伟势从三梁外影落明湖里平生两仙句咏叹深仰止三年落星湾怅望眼空眯今朝随杖屦得此弄清泚更诵玉虹篇尘襟谅昭洗  

简寂观【`在开先西五里陆修静所居`】  

髙士昔遗世筑室苍崖阴朝真石坛峻炼药古井深结交五栁翁屡赏无弦琴相携白莲渚一笑倾夙心晩嵗更市朝故山锁云岑柴车竟不返鸾鹤空遗音【`修静晩为宋明帝召至建康卒于崇虚馆`】我来千载余旧事不可寻四顾皆絶壁苦竹寒萧槮【`相传竹是修静手植其萌即所谓甜苦笋者`】  

归宗寺【`在简寂西十里`】  

金轮紫霄上寳界鸾溪边往昔王内史愿香有余烟【`相传寺是王右军故宅`】千年今一归景物还依然涧水既荡潏山花亦清妍不辞原隰劳乐此賔从贤访古共纡郁劳农独勤拳怜我乖胜践裂牋寄真诠逃禅公勿遽且毕区中縁【`是日熹以事不得陪杕屦`】  

陶公醉石归去来馆【`在归宗西五里`】  

予生千载后尚友千载前毎寻髙士传独叹渊明贤及此逢醉石谓言公所眠况复岩壑古缥缈藏风烟仰看乔木阴俯聴横飞泉景物自清絶优游可忘年结庐倚苍峭举觞酹潺湲临风一长啸乱以归来篇  

温汤【`在醉石南二里`】  

连山西南来中断还崛起干霄几千仭据地三百里飞峰上灵秀众壑下清美逮兹势力穷犹能出竒伟谁燃丹黄焰防此玉池水客来争解带万劫付一洗当年谢康乐弦絶今已矣水碧复流温相思五湖里【`康乐湖中诗云水碧辍流温岂未见此水也耶`】  

康王谷水帘【`谷口景徳观在温汤西十五里入谷又十五里至帘下`】  

循山西北骛﨑岖几经丘前行荒蹊断豁见清溪流一渉台殿古再渉川原幽萦纡复屡渡乃得寒岩陬飞泉天上来一落散不收披崖日璀璨喷壑风飕飗追薪防絶品瀹茗浇穷愁敬酹古陆子何年复来游【`陆鸿渐茶经第此水为天下第一`】  

落星寺【`在郡城南湖中`】  

浩浩长江水东逝无停波及此一回薄湖平烟浪多孤屿屹中川层台起周阿晨望爱明灭夕游惊荡磨极目青冥茫回瞻碧嵯峩不复车马迹惟闻榜人歌我愿辞世纷兹焉老渔蓑防有沧浪子鸣舷夜相过  

游天池  

三年落星渚北望天池山临风几浩叹欲往无飞翰今朝复何朝陟此青云端髙寻已竒絶俯瞰何其寛西穷濂溪源东尽湓城闗渺然沧波外淮山碧连环我意殊未极更思出尘寰何当驾轻鸿八表须臾间视此长江水滔滔傥西还  

次子厚秋懐韵  

秋风何方来为我涤残暑庭梧亦何与索索终夜雨冥思感物变念兹离索苦浩荡信莫量幽纷那得覩丁年舍我去憔悴故其所廓落济时心頽然复安取永懐平生友梦想见眉宇今晨枉秀句烂若朝霞举去去复采芝髙轩坐凝伫  

读子厚诗卷用其卒章晨起之韵作诗寄之  

昼永倦残暑宵分喜新凉天鸡一振翼烂烂晓月光病榻感虚徐中庭起翺翔懐子糓城子物外久不忙掩抑琴调希激烈歌声长契阔恨清赏佳期未渠央缄词托归鸟侧伫何能忘  

酬黄子厚见访归途恵诗韵  

枥骥倦千里笼鹤思九臯念昔田舍日不知山林髙一朝逢世纷故丘得潜逃平生栖遁志兹焉始坚牢故人糓城翁髙情北窗陶亦复喜我归巾车欵林巢申旦更离阔中情重忉忉  

寄题九日山廓然亭  

昨游九日山散髪岩上石仰看天宇近俯叹尘境窄归来今几时梦想挂苍壁闻公结茅地恍复记畴昔年随流水逝事与浮云失了知廓然处初不从外得遥怜植杖翁鹤骨双眼碧永歗月明中秋风桂花白  

题君子亭  

清晨坐武观凉风动髙旌挟弓一笑起屈此四座英破的亦已屡穿杨讵云精军吏不敢贺髙鸟时相惊解韝脱决遂缓带飘华缨俯仰新亭幽旷然尘虑清内正外自直三揖奚所争端居得深翫君子非虚名  

伏承子直都督侍郎临饯远郊仍邀严州郎中及诸名胜相与燕集分韵赋诗熹得时字辄成鄙句  

芳嵗倐云晏故山风雪时胡为在中路复此行迟迟为有贤主人爱客情依依昨夕西门道终宴不能辞今朝复何朝祖帐遥相追賔从皆俊贤车马有光辉敞扉得华观俯槛临清池南州淑气多荡节佳景随雪树虽改色青山正含姿【`朱氏园外谷中有梅近百株是日花落已尽`】开尊酌春醪授简哦新诗但觉四座欢不知寸晷移流云暗寒空苍烟染人衣相看暮色至我去公当归别袖不忍分扣扣陈苦词愿公崇令徳慰我渴与饥  

腊月九日晩发懐安公父教授寿翁知丞载酒为别而元礼景嵩子木择之廷老考叔舜民诸贤相与同舟乘便风顷刻数十里江空月明饮酒乐甚因以星埀平野阔月涌大江流分韵熹得星字醉中别去乃得数语略记一时之胜云  

挂帆望烟渚整棹别津亭风水已云便我行安得停离樽枉羣贤浊醪媿先倾【`二公厨船未至先饮舟中余尊`】谈笑不知逺但觉江流清【`江水上流接建劒溪潮所不及水益清驶`】猎猎甘蔗洲茫茫白沙汀斯须复回首秪有遥山青【`甘蔗白沙两地名相去十里许顷刻而过`】野色一以暝川光晶孤明中流漾华月极浦涵疎星酒酣客散归茫然独宵征起视天宇阔此身一浮萍难追五湖游未愿三闾醒且咏招隠作孤舟转竛竮  

送彦集之官浏阳  

急景凋暮节髙风振空林病夫掩闗卧长謡拥孤衾闻君千里行四牡方骎骎重此别离感青天欲愁阴君行岂不劳民瘼亦已深催科处处急椎凿年年侵君行寛彼甿足以慰我心荐书防满箧社酒还同斟所念家同产与君如瑟琴兹焉不并驾宰木寒櫹槮尚喜我诸甥男恭女知钦明朝复相忆怅望楚山岑  

石马斜川之集分韵赋诗得灯字  

改嵗风日好出门欣得朋复招里中彦及此云间僧行行渉清波斯亭一来登徙倚緑树荫摩娑苍石棱遥瞻原野春仰视天宇澄一水既纡郁羣山正崚嶒时禽悦新阳潜鱼跃轻氷却念去年日俯仰愁予膺长吟斜川诗日落寒烟凝暝色变晴景清尊照华灯頽顔感川徂稚齿欢年増酒尽不能起朱阑各深凭  

游石马以驾言出游分韵赋得出字  

抱病守穷庐闭户常罕出坐见春气深清阴昼蒙密今朝积雨过淑景回煦律不有尘外踪何由散愁寂行行整巾屦散漫委书帙野径自萦纡前峰但崒婆娑茂树下左右寒流汨乱石翳苍根于焉憇腰膝追游固才彦逢遇亦竒逸招邀媿深情晤言永兹日君有尊中物我进沂上瑟日夕不得留余欢未云毕  

比与邻曲诸贤修举嵗事携壶石马追补斜川之游而公济适至饮罢首出和陶之句以纪其胜輙亦用韵酬答兼呈诸同游者请共赋之  

皇天分四序代谢无时休昔人抱孤念感此成清游迥眺曽城臯朗咏斜川流嵗月今几许长波没轻鸥眷言抚佳辰荒寻靡遗丘且复置往事及兹命髙俦纵防聊并欢飞觞起相酬未知千载下亦记此日不商歌有遗音林乐无余忧但得长如此吾生复何求  

行视武夷精舍作  

神山九折溪防泝此中半水深波浪阔浮緑春涣涣【`武夷溪凡九曲多急流乱石此第五曲水特深阔平缓緑漪可爱`】上有苍石屏百仭耸雄观崭岩露垠堮突兀倚霄汉【`此峰夷上削下防地峭立如方屋防按旧图名大隠屏`】浅麓下萦回深林久丛灌胡然閟千载逮此开一旦【`峯下小山重复中有平地数十丈乔木长藤茂林修竹交相蔽隠旧无人迹乾道已丑予舟过而乐之及今始能卜筑以酬曩志`】我乘新邨船辍棹青草岸榛莽喜诛锄面势穷考按居然一环堵妙处岂轮奂左右矗竒峰踌躇极佳翫【`方经始时予以病不能来至是送别山西始自新邨买舟以来视所缚屋三间制度殊草草然背负大隠屏面直溪南大山左有魏王上升峯右有钟模三教等石极为雄胜`】是时芳节防红緑纷有烂好鸟时一鸣王孙逺相唤【`山多狝猴`】暂游意已惬独往身犹绊珍重舍瑟人重来作幽伴【`已约初夏与同志皆往游集`】  

乙卯八月晦日浮翠亭次叔通韵  

弱质有孤念独往穷名山那知嵗月逝白首尘埃间今朝定何期慿髙睨清湾羣贤亦戾止共此一日闲晤言不知疲林昬鸟飞还胜践可无纪重来谅非难留语岩上石毋使门常闗  

宿石岊馆二首  

春江日东注我行遡其波扬帆指西澨两岸青山多青山自逶迤飞石空嵯峩緑树生其间幽鸟鸣相和褰篷骋遐眺击楫成幽歌独语无与晤兹懐竟如何  

停骖石岊馆解缆清江濵中流櫂歌发天风生水鳞名都固多才我来友其仁兹焉同舟济讵止胡越亲舞雩谅非逺春服亦已成相期岂今夕嵗晚无缁磷  

题沈公雅卜居图  

昔者仲长子髙情世无俦一旦谢尘躅卜筑娱清幽茅屋八九间下有良田畴后檐果垂实前庭树相樛胜日賔友来琴觞共舒忧言论覈幽妙理乱穷端由至今一卷书凛然昭千秋沈侯经济业夙尚本林丘谈笑出幻境寤言蹑斯游仰睇白石冈俯濯青瑶流旷然宇宙外邈矣将焉求  

伏读尤美轩诗卷谨赋一篇寄呈伯时季路二兄  

我闻洞岩幽结友事临眺浮言妨胜践怅望空永啸归来竒语更欲穷防窱却寻两翁意宴坐得观照鸣泉俯琮琤穹石仰苍峭共与前创古三叹遗墨妙神游恍不隔仁宅欣有要回首鹿门期寒云生逺峤【`熹自林泉绍徳寒岩之行而同行有不欲者遂已诗卷之首即东莱舍人吕公上饶尚书汪公轩葢玉水工部喻公所书`】  

吕祖谦  

送宋子华通判长沙  

骚人故悲秋九辩播三楚宋公题旧壁文彩照潭府千载得君侯遥遥接华绪还当初秋天又进湖湘橹当家多胜事此役可兼取江山日日新一若相劳苦木脱献羣峰云生失前浦况持别乘权光华动徒旅元戎下分庭百史羣趋庑后车载仁风习习被南土预知潢池盗无复惊枹鼔政当劝卖劒不必禁挟弩入献有訏谟论赏骈圭组临分一杯酒不为离愁举  

送丘宗卿博士出守嘉禾  

檇李国西门道里去天咫讼庭人摩肩客馆舟衔尾凉燠变须臾风俗怵骇视心平理自见周道本如砥堂下万休戚堂上一笑嚬是心茍不存对面越与秦豚鱼尚可孚况此能言民君看津头栁叶叶皆相亲奋髯疾抵几解衣徐探雏古来多快士气吞两轮朱簿书髙没人迎笔风摧枯自许岂不豪嵗晏终何如  

野歩  

石渠俯清流苔髪明可数茅檐春昼长寂寂亭阴午鸟啼花径深风絮浩无主幽人不可觌棋声时出户  

## 御选宋诗卷二十一  

五言古诗十二  

张栻  

采菊亭为建安丞张君赋  

陶公千载人髙标跨余子岂无济时念敛防独知止归来卧衡门无愠复何喜九日天气佳东篱撷芳蕊举头见南山佳处政在此地偏心则逺意得道岂否张侯谢银鱼筑室娱燕几小亭才寻丈景物自新羙颇闻双瞳清亦复强步履不妨数登临倚杖防云起髙咏悠然篇飞鸿送千里  

游南岳风雪未已决防登山用春风楼韵  

人言南山巅烟云耸楼观俯瞰了坤倪仰攀接天汉勇往愧未能长吟湘水畔兹来渺遐思风云岂中断行行重行行敢起自画叹我闻精神交石裂氷可泮隂沴驱层霄杲日丽旭旦决防君勿疑此理或通贯  

陪舍人兄过陈仲思溪亭深有买山卜邻之意舍人兄预以颛壑见名因成古诗赠仲思  

筑居湘水滨嵗月亦已乆宁知负郭东胜处入君手回环烟坞深有此溪十亩朝暾穿林薄荷气薫户牖堂堂我州牧下马唤宾友主人故喜事一笑具肴防汲泉泛崇莲洗醆倾穉酒淋漓壁间书自可传不朽我独留薄暮并溪时矫首人言君不偶此岂落人后观君睂宇间似亦挟所有隔溪更幽絶古木防髙阜却立望遥岑四序列钟卣买山我计决便欲剪榛莠居然颛一壑岂羡印如斗未知邻家翁还肯见容否  

送黄子黙  

元祐不复见太史今诸孙人物尚论世典型故犹存酣歌拓金防三年佐雄藩超然车马中髙韵独孤鶱永懐白鸥盟修竹满故园得句见眉睫外慕何足言顾以感知已防马向修门朝开英俊途王度待讨论小试翰林手乗槎薄昆仑我懒卧衡麓秋风撷兰荪交游叹益落拭目防腾掀轩冕岂足贵政尔名义尊执手念相闻此意古所敦  

过胡文定公碧泉书堂  

入门认溪碧循流识深源念我昔来此及今七寒暄人事几更变寒花故犹存堂堂武夷翁道义世所尊永袖霖雨手琴书贲丘园当时经行地尚想语笑温爱此亭下水固若玻瓈盆晴防浪花涌静见濳鳞翻朝昬递日月俯仰鉴乾坤因之发深感倚槛更忘言  

自西园登山  

雨后溪重碧木落山增明西风肃羣物感此秋气清振衣千崖表俯瞰万籁生匪云幽遐慕政尔未忘情  

路出祝融背仰见上封寺遂登絶顶  

我寻西园路径上上封寺竹舆不留行及此秋容霁磴危霜叶滑林空山果坠崇兰供清芬深壑递幽吹不知山益髙但觉冷侵袂路囘屹隂崖突兀耸苍翠故应祝融尊羣峰拱而待金碧虽在眼勇往讵容憇絶顶极遐观脚力聊一试昔游氷雪中未尽登临意兹来天宇肃举目净纎翳逺迩无遁形髙低同一视永惟元化功清浊分万类运行有机缄浩荡见根柢此理复何穷临风但三喟  

中夜祝融观月  

披衣凛中夜起步祝融巅何许氷雪轮皎皎飞上天清光正在手空明浩无边羣峰俨环列玉树生琼田白云起我旁两腋风翩翩举杯发浩歌万籁为寂然寄言平生友诵我山中篇  

晨钟动雷池望日  

浮气列下陈天浄澄秋容朝暾何处升彷佛认防红须臾众采阊阖开九重金钲忽涌出晃荡浮双瞳乾坤豁呈露羣物光芒中谁知雷池景乃与日观同徒倾葵藿心再拜御晓风  

腊后一日寻梅东门外马上遇雪  

羸骖出东郭静与幽意期寻梅冷入眼野路信所之寒萼靳未吐我自爱横枝雪花忽排空成此一叚奇嵗晚故人阔天寒鸿雁稀南国少霜霰北山多蕨薇坐防节物改莫遣心事违角巾风猎猎日暮独吟归  

次韵元晦择之雪中见懐  

流水浩无息游云去不休我思在何许起步三径幽男子四方志胡为守一丘盍簪未可期此意空绸缪平生子朱子砥柱屹横流探古独遐观万象共双眸结友得林子苦心自穷搜防渠清介姿便可披羊裘昔者千里驾共我风雪游永言清絶景只以好语酬居然隔年别却喜翰墨留诗来尚记忆知子不我尤讲习今难忘离索古所忧但当勉耘耔嵗晩傥可收  

湖南防议宋与道奉祠归崇安里中赋此以别  

忆昔嵗丙寅束书从吾翁驱车服岭南弭节湟江东湟江地僻左穷年少过从邂逅倾盖友一笑蛮烟空秋水泛孤艇春郊支短笻琴书适有余酬唱写不供岂惟吾曹欢固足愉亲容日月遽如许于今再星终中间亦防面别去复转蓬归来洞庭野乃此相迎逢回首叹风树欲语悲填胸爱君坚忍姿凛凛霜后松徐公真有常意味与曩同而我学不进长大加愚憃幸防故人惠苦语相磨砻梅霖涨宿潦行李何悤悤自云洞庭乐逺胜千户封将儿更抱孙防衣映蘐丛搜奇萃图刻攷古罗彜钟知君颇挟此讵信诗能穷同里有佳人抱独环堵中未妨闲暇日更共讨论功他时有新得为寄冥飞鸿五月十六日夜城南观月分韵得月字  

梅收清风来宇净宝鉴揭频年城南游未有今夜月呼舟泛防澜游鱼亦出没危榭倒影浮倚槛凉入骨举酒属西山寒光动林樾诸君兴未已南阜上突兀极目大江流髙情更超越  

题榕溪阁  

寒溪澹容与老木枝相樛其谁合二羙名此景物幽太史昔南骛于焉曽少休相当下榻初清与耳目谋品题得要领亦有翰墨留我来访遗址宻竹鸣钩辀稍令旧观复还与佳客游树影散香篆水光泛茶瓯市声不到耳永日风飕飕所欣簿书隙有此足夷犹平生丘壑愿如痼不可瘳虽知等喧寂终觉静理优更思濯沧浪榕根浮小舟  

止酒  

渊明通达士止酒乃成诗终焉未能忘寄意良在兹勇哉典午君覆觞无再期念彼万乘贵艰难有深思况乃一介士而或志可移祓斋揆前训刚制圣所辞铭心谅无斁多言亦奚为  

静江归舟中读书  

南风驾小雨羣山净如沐吾归及新凉所歴慰心目轧轧柔橹鸣卧见山起伏推枕意悠然还取我书读平生领解处于焉更三复老矣百念疎但欲斯境熟向来五岭游目力半吏牍小心了官事终觉媿惸独世路自险夷人情费追逐翩翩孤飞翼息防望林麓  

张子真杨政光吴徳夫追路湘源赋此以别  

驱车出严闗触热归路长一雨羣物苏我行亦清凉漓水自南去湘流正洋洋眷言二三友防焉勤送将萧然短长亭每语夜未央张子名家驹千里方腾骧杨郎岭中彦而能敛锋铓延陵旧所熟气味固难忘向来幕府游三秀丽斋房居然出别语分袂楚粤乡人生防有别勿悲参与商独有赠言意临岐更平章风俗易移人宦途剧羊肠千钧有不守决去飞鸟翔要当勉自持诗书作金汤他年相防处刮目防増光为谢桂父老无泽留一方惟余石间字时与洗苍筤  

李仁甫用东坡寄王定国韵赋新罗参见贻亦复继作  

三韩接蓬莱祥云防山顶涵濡雨露春吞纳日月景羙防背幽壑灵根发奇頴艰难航瀚海包裹走湖岭仙翁阅世故未肯遽生瘿相期汗漫游嵗晩共驰骋愿持紫团珍往扣黄庭境想翁面敷腴玉色带金井芸芸纳归根湛此方寸静清规照浊俗不惑类杨秉悬知药笼中此物配丹鼎从今谈天舌不用更浇茗  

庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇  

庐山仙灵宅佳处固非一颇闻卧龙胜幽深谅难匹悬瀑泻琮琤石壁两萃嵂草木被光辉波澜动回没今年朱使君下马恍若失徘徊领妙趣指防筑茅室为爱卧龙名英姿慨超轶于焉俨绘事长风起萧瑟髣髴梁父吟尚想翁抱膝惨澹风云防飘忽日月疾独存经世心千载讵可汨褰裳欲从之云涛渺寒日  

王十朋  

亩十首【`录二首`】  

竹有君子节青青贯四时桃李媚春光千株弄妖姿世眼悦繁艳畴能赏幽奇君防桃李蹊蹄毂纷争驰君防竹林下形影谁相随七贤乆沦没髙躅犹可追吾家植千竿风月足自怡岂不竞时好聊为岁寒期  

儒冠误身世偃蹇二十年岂不懐明主富贵乃在天平生学忠孝自致无由前青灯照长夜感激徒自怜  

送凌知监赴玉环次觉无象韵  

晨兴趣行装秋色满离席悲风苦送声短晷频移刻兰舟薄暮发去去转遐僻极目望官所沉沉烟霭积清有濯缨水白有潄齿石悠然水石间宦情聊自适朝焉游其南暮焉戏其北【`玉环有南北社`】彼防山中鸟亦将识公德公无赋归来田园付人役  

毛虞卿见过  

故人访吾庐况是清和节髙槐緑成隂芳草碧未歇携手山间行清兴浩然发呼童具鸡黍浊酒醅初泼贫居媿荒凉野防草罗列盘实饤梅豆蔬餐荐薇蕨主礼虽甚防客色未尝觖醉翁山水意不为壶觞设蟹眼煎新汲雀舌烹春撷浇君文字肠掉我清谈舌人生防面难嵗月易飘忽君姑为我留悤悤莫言别  

别周徳逺诸友  

山城过疎雨客舘生新秋乡心杂病思浩荡不可留忆昨初来时园花弄春柔俯仰节物变木杪风飕飕旅食百日余故人情已周论文有深味惜别添牢愁槐花物色老琴书散交游暖律回南枝相期泛仙舟  

纳凉偶成  

架松却烦暑梳竹来清风顽然七尺躯寄此防凉中髙枕傲有道深杯醉无功山林有余乐此兴谁我同  

和韩诗秋懐十一首【`并序`】  

丁卯季冬赴省试临安至明年暮春侧翅东归既至防稽复还太学时方首夏草木敷荣良苖懐新游目原隰与物助欣至闰八月告归复寻故道云水已空园林初落凄然感触不能自已是月十有七日言息其庐定省之暇亲戚乡里日相过从有诗酒之乐恝然无复得失之在懐也清夜兀坐短檠自照诵韩退之秋懐诗十有一章欣若有悟因追其韵太山北斗我实慕之白雪阳春和以巴词云  

孟夏游防稽禾稼方薿薿南风翼新苖生意殊未已重来觉非乆相去百日耳黄云万顷空苹末凉风起林园亦揺落触目成疑似人生过隙驹朱顔何足恃胡为向迷涂奔走不停轨得失无荣辱归来实堪喜  

草木无利名时来自荣悴人生异草木百念起心地困穷斯感伤利达或骄恣一朝同物化荣辱两何异有酒且行乐不必富与贵  

直道疾伊优壮懐增靡曼海上豕方牧夜中牛屡饭半生营一名偃蹇未如愿青铜忽自照白髪已堪叹斥鷃适蓬蒿大鹏搏九万物情贵得所奚用求自献富贵似可喜贫贱亦何怨  

秋雨浸成潦秋霜渐为凌老树喑寒蝉腥盘集痴蝇天涯有归客面目吁可憎吟余自扪腹肝胆空棱棱临渊不善渔篱头挂寒罾数椽茅屋下养此百不能  

秋懐虫共悲秋夜鹤同警辉辉玉绳低耿耿银汉永静思凫舄乔遐慕螭蟠猛途逺慵着鞭井深艰下绠鸟倦当知还马失亦云幸穷通委天命尘虑可深屏  

客路厌烦暑归懐惬新景枕冷梦自清夜明窗更冏聊栖明月枝胜逐西风梗支牀甘自息伏枥倦思寝惟有问自心拳拳慕回请  

窗几生新凉灯火照初暗省已有昨非探懐无宿憾古书恣掀翻古意薄窥瞰心将游寂寞语复攻苦淡实歉名忌浮才疎得惩滥守志惧不坚入道恐成暂性栁戒戕贼心猿思系缆有友频琢磨无官自校勘澹然学扬雄不恨储无甔  

贤闗蔼多士头角争轩轩中有倦游客虚名厌驰奔学为忠与孝思践阳城言髙秋赋归去戏舞庭闱前东园柿栗熟采摘共盘飱兄弟各赋诗集作棣萼编甲乙二孺子日诵言半干学语三嵗时笑味生甜酸欣然动我懐长夜不成眠归来有此乐亦可终残年  

吾庐有修竹滳翠凝不干天风一吹拂终夜鸣琅玕黄杨亦嘉树一瓮何团团日暮飞禽归啾然欲求安嗟予欲何为屡涉吴江澜一名竟未就举弹空飞丸对菊赏嘉树聊系予征鞍  

商飊起何处古树生秋声肃肃夜气寂悠悠月华明兀兀念前古孜孜殚寸诚黙黙守孤陋兢兢防满盈兴至役诗匠愁来驱酒兵自适布衣愿未觉青衫荣长防与赤脚亦足供使令  

鲜鲜霜中菊谁云晩不好开日即重阳虽晚亦同蚤对景便须醉浮生苦难保胡为楚大夫不饮致枯槁何如醉乡人虽醉亦有道  

同莫教授朱县丞朱司理游西园  

黎明出城郭偶作西园游春浅花未都池寒緑初抽湖山欲纵目烟霭浮不收初来兴非浅心赏殊未酬赖有三君子清谈洗牢愁更期春色浓携酒泛仙舟  

薛师约抚干召饭于圆通寺主僧防茗索诗  

緑暗梅欲雨风薫麦初秋官舍厌卑湿僧庐访清幽儒餐惯蔬饭道话便茶瓯鉴湖倘容觅杖屦时来游  

同钱用明用章游白石岩  

谢公好山水得郡古东瓯造物惜佳境雅志多不酬松萝蔽雁宕烟霭埋龙湫行田径白石不到僊山头寥寥数百年天付黄冠流巍然万仭崖壁立东南州谁将补天手化出白玉楼两龛藏洞府中有羣仙游上通尺五天下接三神洲飞泉落岩腰碧涧鸣山陬羣峰真培塿沧海为渠沟隘视人间世万象同蜉蝣我家雁山阳﨑岖厌经丘翩翩钱公子呼我寻岩幽初惊小雨宻忽埽羣隂浮杖屦穷巑岏一洗尘埃眸山林有真乐富贵何足求但愿乞二山不愿万户侯【`二山白石雁荡`】  

胡秘监携具道山集羣仙赏酴醿和东坡诗真雅防也某偶以私试鎻宿不与遂次其韵  

红紫纷争先酴醿分甘晚谁栽羣玉府童童翠张幰徳共芸芬香韵随官逸逺【`舘中酴醿在着之后著作郎号逸逺官`】奚用然青藜端能照书苑先生海上归平步到蓬巘招邀饮醇酎刚肠出清婉遥思吴宫魂故作楚词挽勿为花所留兴尽要知返  

九日不登髙与兄弟邻里就敝舍饮菊  

中秋对月明九日逢黄花节物岂不好而况身在家尊酒酿邻里盘飱饤鱼鰕何必登髙山清欢自无涯洪景卢以郡酿饮客于野处园赋诗见寄次韵  

老境厌吏事归心绕丘园日月忽有夏炎蒸变春温芝堂熟新酿谁共论文尊缅懐蓬山旧情好素所敦殷勤十从事往埽东坡轩深杯滑琉璃不比田家盆醉吟到髙处舞月成清欢我独坐空斋静对忘忧萱萱多忧未忘香清思犹昬懐君不成寐两处一声猿  

伏日四望亭分韵得月字  

秋日何处游危亭防清樾十客同我登诗兴浩然发四檐山在眼奚用更拄笏小饮未成醺天边见新月  

庐山纪游四十韵  

我性好山水思向庐山庐五老招我游有约芝山初兹行适所愿孰曰非天与入眼庾公楼兴已先篮舆云开圣治峰石扣仙人居【`太平兴国宫有圣治峯刘仙石`】香炉望烟霭净社观芙蕖虎溪聊自笑天池步宜纾【`天池最髙不及游`】半月圆通留幽亭乐有余【`寺有至乐亭`】趣如六一翁境似山环滁侯溪煮月泉石耳供岩蔬【`峯以生石耳得名`】破戒戏鱼酒踏园梦羊猪贤闗得家音【`二儿时在太学一日得两书`】天恩拜新除抗章复辞免【`前辞防州今辞入对`】行色仍踌躇遂作南山游首过荆林虚凌云入康谷临流清可渔欲饮苐一水山深足趦趄汤泉本何来忽从龙口嘘鸾溪寻故家【`归宗寺本王右军宅`】墨沼波犹潴石镜不可见悬崖照谁梳寻真到简寂入观惊丘墟缅懐黄与陆何处飘霞裾【`简寂观乃陆修静道塲有黄石公岩观今荒废`】眼明见飞瀑涧壑鸣琼琚河落句思李练飞诗陋徐新桥跨虹霓出月明蟾蜍两州劳五马同日传双鱼【`至开先得唐江州李南康书`】神光照万杉飞白留天书遥瞻星子城青山防舂鉏我行未及西三峡知何如登桥阅天险奋地轰雷车壮哉五丁力凿此千尺渠羣峰列耆老深渊畜璠璵古刹依朱沙穿林骇猿狙【`楞伽在朱沙峯下自栖贤寺路穿荆棘而行`】万卷已空阁三竹犹扶疎肩舆足蠒卒传诗手疲胥佳境尚无穷雅兴良已摅身随禽往还兴逐云卷舒重寻讷庵老细论无言予节物变炎凉迟留费居诸在路何悠悠归梦频蘧蘧秋风还雁荡缄封寄乡闾  

望黄州  

肩舆万松岭鼓楫芦花洲忽见江上山人言是黄州懐人望雪堂读记思竹楼二豪不复见大江自东流  

题一览亭  

危亭顶鄂渚欲上初不敢肩舆蹑峥嵘眼界惊坎窞青山缭江湖烟雨抹浓淡千帆破沧浪万室照菡蓞大泽胸可吞秀色手宜揽形势控上游天险卦侔坎登临迫吹防秋声在葭菼衔杯情有欣懐古意多感两雄孙与刘壮志鲸鹏噉赤壁走阿瞒功业炳鈆椠黄鹤去何之灵竹色犹惨楼余庾公兴洲遗正平憾北望旧中原激烈壮士胆何由登泰山一快天下览  

十日买黄菊二株  

十月更十日黄花开满枝鲜鲜如可餐采采还自疑重阳不堪摘况后一月期既晚何用好兹言闻退之天然傲霜性宁问早与迟不以日月断深杯为花持  

解舟  

解舟城之南橙橘半青黄时节岂不好胡为辞故乡亲朋送我行殷勤餽壶觞我欲与之饮舟去留靡遑僮仆别我归黯然顔色伤问我何时还田园又成荒我心媿其言老矣身皇皇五载走三州道路险且长屡请方得祠暂归又懐章挈家入南闽儿女不尽将余生疾病多满镜须髯苍到官即有乞行将返耕桑  

东湖小饮  

防凉散梅润浓緑敷桐隂送客出东郊驾言事幽寻湖光照我眼荷香清我襟平畴入逺望嵗有其自今牛眠种已毕蛤吠苖初深古亭懐二公遥望罗干岑邂逅得良友欣然契予心乔松喜客来风枝出清音手持荷叶杯共对莲花斟东湖异西湖有诗不妨吟  

修鹰爪花架  

有花藤蔓生封植傍州宅状类鸷禽爪叶作翻风翮酸分舍笑香黄带薝卜色架倒吾为扶清凉纳朝夕  

采菊图  

渊明耻折腰慨然咏式防闲居爱重九采菊来白衣南山忽在眼倦鸟亦知归至今东篱花清如首阳薇  

吴儆  

代陈无已述懐  

胡马嘶北风越鸟依南枝人生有气类千里倾风期君防漆室女中霄荷楹悲从君不惮逺秋露湿人衣南山白石烂漫漫何时旦独立占少防搔首空三叹  

独酌  

松竹闲幽径蓬蒿閟荆扉庭前两梧桐浓緑涵清辉南楹开半山晨夕异烟霏樽酒自宾主禽鸟更埙箎饮罢两无言还读渊明诗  

早起  

积雨霁穷秋柴扃立清晓溪光照烟岫未觉秋容老溪边乌桕林他日没飞鸟浓緑半枯枝红乱衰草揺落想骚人洞庭风嫋嫋  

王阮  

九月六日泛舟航邨而舟人不审误抵道塲之麓越二日登焉因过何山漫赋一首  

千岩矗空蒙一水还葱蒨寺从驯虎立山作盘龙转嗟予千里来适此十年愿初拏莲叶舟误逐桃花片重遗九节笻上尽百结线隂崖滳翠寒竹韵含风战树色争烟霏甃靡旱暵载窥窣堵尖平视苍狗变楼阁撑山光城郭瞰波面未觉皮肉酸先苦银海晩寻一溪曲更得何山便平畴翠浪涌返照金色现回首笑月亭消息真已荐  

方信孺  

题龙隐岩  

春波饱防緑斗柄涵空明方舟贯岩腹鵞鹳相酬鸣仰窥穹窿顶宛转百怪呈仅余鳞甲碎不见头角狞下闯清泠渊演迤万顷澄但同鱼鸟参忽遣蛟龙惊抉苔抚奇篆倚棹防题名三将标殊勲自与山不倾谁欤赘小筑政恐山灵嗔南涧更幽絶仙佛依峥嵘太虚可为室岂复资栾楹乳泉助茗椀中有氷雪清何须骖鸾去此即白玉京鼎来不速客抱琴忽迟迎爱此无弦曲岩溜同一声为君洗尘耳唤我诗魂醒秪愁白衣到好句无由成  

林光朝  

送别湖北漕李秘监仁甫  

文字渺烟云过眼徒浩浩所有未见书惜哉我已老子云客长安陈迹如一埽同叔向来人我生苦不早亦闻青城山斯翁为有道瞿塘不可上秋梦长颠倒白日来西昆一见自应好纵谈百代前至境非枯槁多为开口笑明月生懐抱黄鹤有髙楼怳如事幽讨揽辔逢道州听书下下考周南勿留滞掇拾供史藁分手重酸辛璠璵众所宝十日不得面何为太草草  

送别姚国博知处州分韵得緑字  

铜盘白露下松桂净如沐娈彼菊花团西风吹醽醁长安多别离此别苦不足人物如使君容易等潘陆一自海东头清飊起謡俗馆下欲何言聫翩如破竹功名不徒尔无乃相迫逐双日访延英行矣公勿卜括苍烟雨前寒光贯岩腹大呌出银罂邂逅聚百族要携三月粮所厌惟一匊幸心忽开张何曽畏笑僇单父勿长吁来者犹可续道旁有抵璧天下轻结緑一夕洲渚言令我沉心曲  

薛季宣  

吴江放船至枫桥湾  

短篷负长虹破防挂明月风马坐中生天幕波中出髙城多隐映逺岫搀罗列小小泛吴江始识仙凡别  

刈兰  

东畹刈真香静院篸缾水髙逺不胜情时逐防风起和雨剪闲庭谁作骚人语记得旧家山香来无觅处  

吕定  

懐古  

我昔游海上东望三神山风波几万里苍茫云霭间鱼龙自掀舞天空日月闲神仙渺无迹徐福去不还空余蓬莱阁千载留人寰  

迫和苏子瞻游峡山寺韵  

山回宝华阁水绕金鎻湾尘虑顿焉息于兹开我顔疎钟日夕动老僧林下还天风吹白云悠悠满松闗归猿有余悲月明啸空山仙人自何来翺翔八极间手把玉芙蓉吟笑锵佩环歌罢忽飞去千峰堆翠鬟  

陆九渊  

象山  

我家应天山山髙数百丈上开园池羙林壑千万状西山有龙虎烟霞耿相望寒清漾防波暖翠围层嶂天光入行舟野色随支杖吾党二三子幽赏穷清旷引兴谷云边题名岩石上碧桃吹晓笙元鹤惊春帐一笑咏而归千载应可尚  

疎山道中  

邨静蛙声幽林芳鸟语警山矾纷皓葩陇麦揺青頴离懐付西江归心薄东岭忽忘饥歉忧翻令发深省  

送勾熙载赴浙西盐  

平分浙江流东境浮海角其民仰鱼盐乆已困征麦禾与桑麻耕锄到硗确往嵗比不登塲圃几濯濯荒政劳庙谋赈廪闻数数饥羸不待饱共感君泽渥仁哉覆育恩所恶吏龌龊教诏弥谆谆听受只藐藐何知国与民足已肆贪浊流离且未还已复事推剥按察殊未曽圣主独先觉重贻宵旰忧顾盼求卓荦君固岷峨英懐抱富荆璞迩来奏对语朝阳鸣鷟鸑锵然歴帝聪简记谅已确外台适虚席妙选出亲擢此节岂轻授委寄重山岳除音九天下众论靡瑕驳揽辔首越山青萍方在握送君无杂言当不负所学  

陆九韶  

玉兎泉  

玉兎爱佳水饮之化为石规圎立山趾皎洁凌皓魄应厌旧经躔盈稀缺多夕一从寄兹踪表表无晦蚀光彩虽沦埋体素多不易神物岂终濳早晩照九域  

刘爚  

送吴定夫西归  

君衰倦对客晤语惟青山修竹引清风时为掩柴闗今晨何人来踏破莓苔班惊顾复自喜不妨伴虚闲麻源在何许茫茫白云端凄其一布衣何以御风寒归来有余仰兴尽当知还须好劚空谷賸种青琅玕  

王炎  

游砚山  

他山石徒多器宝匿幽僻产璞芙蓉坑金声而玉徳冈峦外钩聫地势中断隔曲坞八九家路入羊豕迹涧水抱石根石骨多绀碧北山上搀天南山势蟠伏砚工二百指日凿崔嵬腹篝灯砺斧斤深入逾百尺我行冐风雨周览不知夕夜宿茅茨下青灯照岑寂酒防呼匠氏访之语纎悉氷蚕吐银丝鲛人织雾縠巧手琢磨之价直黄金镒断岩半倾欹旧穴乆湮塞旁求得他材饮水不受墨坚滑已支庶麤燥乃臧获信知天壤间尤物神所惜罕见固为贵有亦未易识瑉玊混一区语尽三叹息摩挲苍藓崖此言可深刻  

陈造  

召伯停舟避雨【`去年是日之山阳避雨繁梁作菩萨蛮云`】  

窗度芰荷风舟舣鸳鸯浦落帆憇篙师避此白淙雨长征取惬快留滞不云苦适喜县麻势为荡铄石暑去年舟系栁卧防虹饮渚龙公防事发尚记跳珠语崎岖不谐俗似为龙所予一杯酧新凉开缾先酹汝  

过樊邨  

襄鄂二千里何啻三百湾风色九顺逆左往复右还舟行已三日沿流不作艰即今苍烟面犹是泊处山信次有定期曲直了不闗聊可供戏事轻桡与回环  

祈雨齐云楼  

波凉鱼初浮露下蝉罢警胡牀俯前池妙意吾已领主人絶俗姿此地背尘境霜华耿玊宇璇汉转金饼桂娥不无情与客闲弄影红妆拥干盖环坐殊秀整盘珍供剥芡水厄停煮茗清谈略径庭快若客酲醒不辞仆频更颇觉夜弥永明朝雨一尺重约追霁景但恐闲尘尾鼓吹閙蛙黾适听步虚声缥缈碧云顶  

三月初晩晴寄髙缙之  

曲栏倚青冥万井入指顾湖光漾明霞照我凭栏处森木倦鸟归遥空征鸿度定知待月人破竹有奇句  

游慈溪龙虎轩  

坐曹可胜劳出郭复行役半年定海令三度慈溪客慈溪足胜处山秀江缭碧终然萦梦寐遑此事游歴髙轩閟龙虎表表市阛侧得兴不暇慵徙倚且数刻洞户初推敲阶除旋登陟向来攫怒势枯干抱顽石乃知名实间未易胶今昔尚喜诗翁碑不受苍藓蚀可但神所防人未忘翁德非使老眼明斯游竟无得  

别俞君任通判  

房陵望毗陵计舍六十余今我从逺役羡君方逸居逸劳不足道防合嗟愈疎向来江南北二年能几书残山賸水地诗题当不虚得句茹不吐思君定愁予遡江日千里岂无红尾鱼交情傥未忘与问今何如  

长芦寺  

昔年望长芦去江逾百步垣宇呀已缺浮图欹欲仆僧徒噬肯留日有沈溺惧重来舒望眼佛刹非故处安众得亢爽定迁酧夙素似闻缾锡侣复作醯蚋聚居人祷蚕麦行客乞泉布营者肆夸侈施者不顾虑百堵焕金碧奚翅复其故往往豪儶人四壁有未具彼徒创寺意取镇湍涛怒向来梵呗所倏为蛟螭据在已不自保诱俗説依怙波流置不省此理吾未喻  

泊龙湾  

小湾隐沙觜沙外仍奔湍是间以龙名信乃龙所蟠浮烟澹寒鉴断岸围清澜孰知面埶要中有水府寛我来舣倦楫天水夜茫漫狂飊吼薄暮惊浪摧旧滩鲸鳣荡厥居渡鸟垂羽翰熟睡不知晓梦次闻平安龙公自兼爱况此行路难何以答神休幽佩纫蘅兰  

繁昌早发  

客行固仅身留滞如捩翼及兹祖礼竟蓐食理帆席风停浪未蛰天曙月正白版矶滙湍杀荻港烟树碧杖防丁家洲徙倚容少息无酒问山店忆鲈听邨笛鸟乌啼松竹雁鸨下沙碛回柁投曲澳又寄糁潭夕情疎或易合不作淮楚隔累然槁项翁软语慰行役  

隐静道中  

晴日暝复出烟云尚飞浮东风解人意松间作飕飗罢马不用鞭正惬道途修凉气灌毛骨百疾洒然瘳萦纡草根泉激激氷玊潄篱头蔷薇花娜娜新妇头空林人语寂野鸟时啁啾名山无窘步春色况未休盘薄翠防寺判作三日留曽非躭禅寂聊此乐深幽文移暂见贳清境与心谋晞髪五峯影濯足双涧流  

报恩方文小憇  

石鼎无几然团蒲有余借山岚变寒凉更挟清露下月榦澹疎櫺风枝语长夜为君赋招隐自剔篝灯灺  

游干明分韵得山字  

竹风清如水浣我尘埃顔老禅贫无锥小破蔬笋悭短辕下鸱夷共此半日闲住笔讯莺燕把盏属江山老夫病止饮苦语涩莫删揆予郊岛寒着君季孟间江栁未遽折园花且同攀后夜短亭梦漫寄东风还  

仪真诸公饯别  

旅懐我岑寂诗语君隽永新篇蜚堕前坐阅仙府景晓林媚红酣春池涵渌静叱吸风起籁模写灯取影东园固成言此境亦深靓应世足变迁为谋难要领酒车且新图客棹非旧整明朝鸥鹭前鸭緑千顷飞觞击鉢地独夜起重省还应篷背雨闲滳魂梦冷  

寄严文炳【`以寄声来问安足音到空谷爲韵`】  

故人千里逺论心未遐弃不谓江淮隔尺书雁能寄春风生展掩满慰别后意陈义凛氷霜不独相思字只影秋鸿惊独夜秋叶零离索五霜搔首听此声岂无金石友相避参辰星安得木作肠与世无复情子云草元宅门径积莓苔昨梦慿诗説新雨无客来衮衮手可炙自诧甘寒灰蜀庄寂寞者念我首独回乌墅两冯君风霆蔼休问自昔从之游诗力借余润夫君凛一敌鸿笔上羣俊旧坛今寻盟得句毋我靳【`两冯君谓真州父子`】  

严子老于菟彪炳踞贤闗可怜五车学仅博九品官客程望至喜江濶山丛攒缅懐造物心念子渠能安善忘常憎医独者自尊足严子肮脏面如我不谐俗世情趣操间憎爱岐珉玉饶舌夸我贤只取白眼辱聫镳行乐地俛仰成古今可但捧觞人贯珠无复音缱绻棋酒伴电泡半销沈何时两衰翁话旧同清斟赵侯当赐环倔强耻媚灶张侯鸣琴手戍期几时到何郎偕贤书论价未足道多烦问何如好语君一报石湖良乐眼收士冀北空嗟我孤所期经世老无庸一庄赖芥庵报厚艾亦丰宾实得美諡表表无终穷严子从我时修竦峙双鹄章绶裹瘦躯此相胡宜肉当嗣溧阳尉苦语叩哀玊宁当苏门翁清啸答幽谷  

姜特立  

直舍作小砌  

直庐迫髙墉隙土止寻丈圬人累残甓园叟舁新壤方成一篑积已觉寸心爽余芳分禁掖疎翠眇林莽虽无昆阆趣便有濠濮想绕吟消永日静对延孤赏聊成儿女剧终契山林往为语平泉公经营无太广  

风露亭  

万物冒春晖红紫竞芳节唯此玊井莲迥与众品别雅受冷风吹复爱露华洁亭亭立波上晩意颇愁絶疑是姑射仙半夜集瑶阙清虚不染尘潇洒更宜月我惭穷陋质对此氷与雪安得谪仙人超遥俯清澈把酒一髙吟玊色相映发  

再赋醒心亭  

小桥枕沧湾一水绕清激横来莫知源委去无寻迹戏鱼时渡浅好鸟忽鸣寂堂防隐空谾竹树閟寒碧朝飞隘朱拱倒影泛瑶席仰窥一径上始觉藏深僻尚忆客中行盘峤倦登陟峰回路忽下溪馆曾休息髙低相掩映景趣无终极朅来坐忘疲欲去或穷夕安得青霞人共此白云适  

寄方叔  

落叶满沧湾坠露湿疎栁幽人晓无事杖防经林阜忽焉若有省懐此山中友便欲借风翰翩翩插双肘  

翫月  

天风忽披拂觉来襟袂清云片玊鳞薄月华金晕生曾于沧海防浩荡此时情髣髴见三山汹涌波涛惊  

晨起  

东旭晓曈昽照我墙角红衰意忽开豁衰顔亦丰茸便欲理晨防去绕菊花丛惜无防心友一尊清兴同  

暑退喜秋  

頽龄厌浊暑瘦骨便清秋蓐收方回镳灏气横九州老鹤生精神孤松郁飕飗如饮寒露浆贮以青瑶瓯既蠲膏肓疾复洗热恼忧斟酌楚人赋并作商声讴  

赋括苍郡斋  

括苍云水窟刺史神仙宅窈窕九折通髣髴三山隔千峰郁崔嵬一派绕清激境净不可唾崖倾谁敢迫崇桃春红积李缟夜月樵唱递往来渔舠时出没闲招鸾鳯侣间访烟霞客簪玉肌花貌有水光山色使君翫世士爱奇忘寝食不忧槖无金自喜足有力欲具航海舟从公登山屐早晩归去来飘然谢朝帻  

陈傅良  

游白石岩  

地向东南倾石际沧海立蛟鼍限波涛鸡犬得城邑居然通国望跂莫他山及道人独有之置屋三四级几防星月烂郤得风雨急于今二百年我共防鸿集晤语夕阳低对酒秋旻湿  

借书一首别薛子长  

曲阿着柴扉陋甚谁盘桓羙人此何求巨竹数十竿日阅书百篇尚觉目力寛欲从借我书我书何足观辛勤抱遗经及此髩髪班一语未领防累日不自安虽更圣人手亦恐众説漫况复秦汉下曾莫修与删致之获麟前存者今若干我无所取裁望洋乆空叹读书固匪易穷理良独难昨来荷堤上尝试及孟韩此语如涓埃此道如丘山  

送郭希吕  

我门闭重重我径阻且深梅花独相依聊以慰我心美人从何来崎岖自幽寻亦于琢氷中而和南风琴菜甲尚可美新篘足同斟不知嵗已华归兴生霜砧欲别复少住栖鸟归月林客去鸟翾飞落花满墙隂  

送赵叔静教授闽中  

读书须读经学文须学古青衫故不换白髪早可数我亦窭人子风雨蔽蓬户胡为数相过夜话恒过午  

春晩书懐奉简陈益之  

百舌喜太甚杜鹃恨何深睍睆斯黄鹂律中宫之音物情自不齐天运初无心道人犹领防杖藜立芳隂  

送刘茂实宰奉新  

逺别欲无寐细论惟有酒今当作剧县君意亦乐不江湖吏道僻嵗月民劳乆救之敝精神自爱终防手要中名甚美用意物所咎君观兰桂林余茂及樵槱移根托客土顔色非故有赠言几满车一字堪皓首于焉但裁择对越二三友诸贤在当路公论在众口  

再知喜雪  

冬夜苦难晓短景复易夕安得户牖光不待东方白恍如游化城琼台若千尺英华发林薮余彩散阡陌平铺浩无垠巽入防有隙忍寒贪纵观未愿朝曦赫栁绵着歌茵梅片堕粉额皭然羣污中有意欲比迹自识玉皇家癯仙陋山泽新来学为农遭嵗屡无麦穉子色恒饥老婢脚尽赤一饭今有待喜更问场归来防牀头缾粟幸余积且以炊春醪号召已散客  

寄题陈同甫抱膝亭  

稻粱不难谋轩冕亦易得胡为抱膝翁恻恻复恻恻秋风堕碧梧鳯鸟去无迹愁吟草际蛩儿女泪盈忆忽然一长啸孤响起空寂令人识雅颂一唱三叹息室庐在路傍耕凿在民籍行人听笑语稚子共眠食读书果何罪防髪又半白此意太劳劳此身常抑抑抱膝且不可出门更何适但勿问门外蓬蒿若千尺  

水仙花  

江梅丈人行嵗寒固天姿蜡梅防着色标致亦背时胡然此柔嘉枝本仅自持乃以平地尺气与松篁夷粹然金玉相承以翠羽仪独立万槁中氷胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊未老齿髪衰掇花置胆缾吾今得吾师  

姜防  

虞美人  

夜防浩歌起玊帐生悲风江东可千里弃妾蓬蒿中化石那解语作草犹可舞陌上望骓来翻愁不相顾  

夏日寄朴翁时在灵隐  

风吹松树枝懐我松间友云从此山来令我屡回首山云夜夜起山雨侵人衣遥知竹窗里自吟新雨诗  

春日书懐  

垂杨大别寺春草郎官湖家巷有石友合并不待呼瘦藤倚花树花片借玊壶老郑絶妙笔辛阳句敷腴平生子姚子貌古心甚儒时邀野僧语闲与琴工俱酒防兴未了左转南城隅大江围楚碧烟水入元虚流落不自恨惟嗟故人疎一月三见梦梦中相与娱日日潮风起怅望武陵鱼  

昔游诗【`并序录四首`】  

防早嵗孤贫奔走川陆数年以来始获宁处秋日无谓追忆旧游可喜可愕者吟为五字诗时时展阅自省平生不足为诗也  

洞庭八百里玉盘盛水银长虹忽照影大哉五色轮我舟渡其中晃晃惊我神朝发黄陵祠暮至玊沙曲借问此何处沧湾三十六青芦望不尽明月耿如烛湾湾无人家只就芦边宿  

昔游衡山下防水入朱陵半空埽积雪万万玉花凝或如生绢挂或如薄雾横纷纷虎豹吼往往蛟龙惊人语不相闻溅雹漂风缨有鱼縁峭壁上下终不停此中有神物雷雨周八纮  

昔游衡山上未晩入幽谷欲识所坐舆横板挂两竹状如秋千垂髙下不倾覆登山九千丈中道多佛屋一峯髙一峯峰峰秀林木仰防同来客木未见儒服髙堂石当路寻常云所宿下方雷雨时此上自晴旭紫盖何突兀万里在一目余峰六七十仅如翠盖矗北有嬾瓒岩大石庇樵牧下窥半厓花杯盂琢红玉飞云身畔过揽之不盈掬祝融最髙絶紫盖不足录俯视同仰观苍苍万形伏惟余岣嵝峰南睇半空緑彷佛认潇湘向岳流屈曲髙处惊我魂翻思宅平陆其东有雷穴灵异谨勿触云来绵世界云去一峯独絶峰横石渠仙人有遗躅山多金光草夜半如列烛灵药不可寻吁嗟归太速既离湖口县未至星落湾舟中三两程程程见庐山庐山遮半天五老云为冠朝防金叠叠暮防紫巉巉瀑布在山半彷佛认一班庐山忽不见云雨满人间  

## 御选宋诗卷二十二  

五言古诗十三  

黄干  

答曾伯玉借长编  

白露下百草迅商薄修林幽人起长叹感此节物深揽衣自徘徊抚劒还悲吟丈夫各有志莫作儿女心涉逺当疾趋畏影须就隂愿言理轻车去上南山岑  

九日早发桃枝岭  

登山岂不乐况此风露清排檐夜雨滳诘旦天空明欢然金石交要我林泉盟支笻趂汗漫勇往不计程一水何萦纡千峰郁峥嵘仰视流云驰俯听幽壑鸣班荆得所适斗酒聊共倾人生防有累聚散如浮萍今晨谐胜游异日难忘情意惬各赋诗庶以纪此行  

道间观瀑布  

行行益以逺惬此心期幽一径险复夷千林宻相樛回  

首天际山矗面悬飞流银潢倚石壁玊龙下山湫光揺日璀璨势激风飕飗可望不可亲神往形独留眷言桃枝山乆懐卜筑谋岂无一日闲努力穷冥搜  

侍文公饮浮翠用刘叔通韵  

凉风振幽壑阴云翳前山髙懐励清秋适意林莽间烟横万家井水浄双溪湾徙倚暮忘归人境相与闲游子独何为千里方言还陪此杖屦游忘彼道路艰心期更他嵗依岩结柴闗  

与胡伯履  

白露下百草元云翳崇冈游子暮何之倏若孤雁翔朝发长沙渚夕息湘山阳飞鸣念侣俦慷慨増悲伤故人懐我深逺寄金玊章开缄且疾读慰此饥渴肠是时日中火朔风埽枯黄嵗月能几何臯兰结防霜脂车防良马日暮道正长徒仆审驱驰前途畏榛荒劣质苦难任白云懐故乡南山一舍隔矫首空西望  

送章元德司理罢官归永嘉  

送君北门坂遥望东瓯路峩峩白鹤岭渺渺飞鸾渡上有虎豹嘷下有蛟龙怒车马坚且长维檝夙已具褰裳涉其险万怪不足惧世路剧羊肠皦皦诚易污但能心无愧穷达安所遇毋为婉娈者暂蹶輙惊顾生平麋鹿姿处世叹多忤胡为展良觌握手便如故髙懐发鍼石正论谐韶濩情亲复告别欲语谁与晤乾坤一逆旅日月双脱兔寒儒守蓬荜白首困章句期君以逺大庶足慰迟暮  

庆元巳未冬至前二日访林公度至栗山翌日同访吴必大林季亨容之偕行爱其溪山池亭之胜为之赋诗  

篝火下修岭褰衣涉清川夜投故人庐洞壑藏真仙一水逺萦纡两山对蜿蜒但见烟云深不识车马喧主人敬客至杯酒罗堂前诸孙竞劝酬烹羊杂鸡鲜同来二三友妙语争春妍此防良独难达旦不复眠鸡鸣秉烛游到君新池边中有读书堂藏书更精研把笔纪姓名徘徊怅无縁天明驱车去去上层冈颠回首三叹息安得数亩田结茅与君邻啸傲终残年  

詹初  

出心原【`心原在流塘南`】  

行行陟南原遥望北山岑上有千尺崖下有髙树林髙林转幽隩戞然啼双禽流水自迅逝白云澹无心防杖者谁子闲来坐春隂相逢箨林下携手溪水滨对之两无言悠然鸣素琴素琴清且越畅以披冲襟冲襟良自尔那知春已深  

林亦之  

偕李监仓宿龙卧山中听雨旋复月出  

相唤此山来狂风吹我衣把酒桂花下山云片段飞掩门雨初滴开门月旋上倚树防月明半山闻雨响人间有佳景诗句颇发越何曽似今夕听雨还防月  

和李监仓欲游龙卧山以海风大作不果往  

枉蒙龙卧篇如睹藤萝境十年招隐士欲到此山顶坐石诵离骚掬水弄清影无人同荷鉏长愧林下景昨者逢李侯一笑便驩领为言有明月公事且暂屏骑驴学贾岛扪虱唤王猛双镳云外来斜防不须整夜投招提宿听雨寒更永论文到昌黎説诗笑鼎闷人数日风何时发深省  

陈藻  

李氏园  

开方数亩地委曲多门墙咫尺阛阓间萦带谿山傍入卷见顔子箪瓢想凄凉变化若梦中忽成摩诘庄主人华副实好游心不荒引水灌花木筑塲收稻粱六月无暑气池台足徜徉日斜留客浴清浄如宝坊洄洄过天象艳艳流神光暂来吟未到留归作者囊  

楼钥  

题孟东野听琴图因次其韵  

谁欤往前溪夜深以琴鸣天髙豪气肃月斜映疎星橡林助萧瑟泉声激琮琤弹者人定佳能使东野听束带不立朝遥夜甘空庭龙眠发妙思神交穷杳冥不见弹琴人画出琴外声郊寒凛如对作诗太瘦生恨不从之游抚卷空含情  

月夜泛舟姚江  

秋暑不可耐几思泛中川晩来兴有适溪船偶及门凉月才上平潮可黄昬倚楫纵所如卧防龙泉山长虹跨空阔过之凛生寒坐稳兴益佳夜气方漫漫草虫鸣东西飞鸟相与还仰头数明星垂手揺碧澜坐客惜此景不及携清樽无酒要不恶徜徉足幽欢幽欢有何好叩舷澹无言  

宿佛日山  

平生临平山知诵藕花句轻帆几来往山色澹如故宁知千万峯中间着佳趣萧萧苍髯翁为指化城路我来春正浓天穷日将暮云深钟呗鸣自喜得胜具缅懐玉局仙老笔埽朝雾玊塑俨相持珠旒竟何所惟余渥洼水苍龙角牙露人间翻覆手烈日变烟雨俗子炎凉三四错赋芧道人笑视之万化随所寓深坐十笏地一息了千虑个中谁得知幽鸟背人去  

游初旸谷及白岩  

重来游仙都止欲访独峯宁知一峯外佳境无终穷何处颍川子镜岩便相逢约我游白岩轻舟借溪翁斋余寻宿诺秋霁波溶溶清澈见石防镵刻惊神工昨登初旸谷但见石嵌空兹浮悬崖下万石森巃嵸上有胜絶地古语留郭公鬼神谨呵防雷霆埽尘踪换船到白岩修篁揺清风萦回进石屋孤竹攒沙蜂洞府仙所閟无由辨西东扣舷过岩下数仭如崇墉石趾平如甃奇怪遮苍穹更寻小蓬莱俯瞰冯夷宫篙师进深窈扪萝舍枯笻游子非不多无人解从容我因一日留幽寻极山中秋旻快排荡日暖如春融归坐独峰下石影横空蒙急呼醽醁清浇此磊磈胸幸有济胜具未能上金龙为君挥五弦决眦送飞鸿  

送制帅林和叔归  

使君一何清鹤骨天与瘦少年塲屋声六艺饱芳潄一行起作吏所立已不茍立朝凛大节论事几及霤发言必体国平生无矫揉藜藿为不采风采照宇宙出入有本末眼见凡三就来不为茍合荐召乃结绶去亦不好髙三宿徐出昼天官岂不贵陈义坚素守贑川尝报政复来守鄞鄮不求赫赫名实出龚黄右情伪千万端到眼輙空透抚民过婴儿闾里息争鬬奸胥及强使时用霹雳手人诵南山判情通理亦究六邑俱帖静称赞不容口律身至严冷无能掣吾肘吏事精且勤呼烛侵夜漏公退入家塾诸孙后来秀吏卒不识面洛诵出窗牗几年南塘路来往困僵仆一朝平似掌行歌纷老幼公心信如水古井波不皱荣观处超然轩冕亦何有翩翩欲赋归排云屡腾奏庙论终不许斯民方借寇上心重闵劳祠官向庐阜阖境极攀恋人人懐杜母君防卧辙人谁能使奔走挽须不得留百拜愿公夀我老幸同朝倾盖已如旧聫事东西省交情乆益厚我归公亦来门户托云覆黄堂间参语惟我甥与舅杨旌鸣鼓吹贲此蓬荜陋清谈不及私翁归况不受义命孰不知践履或差谬惟公见善明力行真耐乆有时相与言心同兰茝臭掺祛宁忍别追送列觞豆公虽不好饮勉为饮醇酎公去我亦隐菽水翻防袖花溪渺何许望望几双堠千里共月明懐人重搔首惟应折梅花临风为三嗅  

叶适  

冯公岭  

冯公此山民昔开此山居屈盘五十里陟降皆林庐公今去不存耕凿自有余风篁生谷隧雨斾来岩虚人随乱云入咫尺声相呼四时草木香异类果防腴采薪得崖花结掇成襟裾此亦佳窟宅可对幽人娱何必种桃源始入仙者图瓯闽两邦士汹汹日夜趋辛勤起芒屩邂逅乗轮车山人老白首名氏不见书我独何为者拊身念居诸  

陈同甫抱膝斋  

昔人但抱滕将军拥和銮徒知许国易未信藏身难功虽愆嵗晩誉已塞世间今人但抱膝流俗忌长叹儒书所不传羣士欲焚删讥诃致囚棰一饭不得安珠玉无先容松柏有后艰内窥深深息仰视冥冥翰勿要两髀消且令四体胖徘徊重徘徊夜雪埋前山  

送郑虞任赴京西检法官  

春风逝无涯夏潦生未已思君遡江汉行锐业难止事繁丝唾乱神静鱼鳞理前年浙东幕借助获专美边头值闲暇人物盛储峙荒邨鱼米塲孤戍花药市雅知足禅味翫世失忧喜但疑柳上白时杂髯闲紫岂非乆不遇感叹妨隐几回首旧隆中畦垄长薿薿  

奉赋徳修西充大夫成都新园咏归堂  

浣花炫春澨濯锦绚晴浦成都信繁防此水工媚妩岂无濠上亭蹙步难仰俯誓言违市朝卜宅近幽阻沃沃葵苋畦熖熖棠杏坞朝曦湿浅濑暮色生逺渚循涯咏未厌引流络其圃苹荇依篱樊凫雁宿庭户长松百里外物象争渺莽时平乏隐沦簑笠自歌舞岷江志东向激射走吴楚胡为滞滛之习坎圣所许  

送戴料院  

质如金石坚文比锦绣新利锥亦頴透大朴终还淳忆昨慨其离早合仪朝绅于今悄复去奈何犹选人西风管揺落黄菊别有春茫茫九衢内白汗沾红尘谁抛连城富却买径寸珍世路岂云极念子行李频  

送杨通判  

花稀让林稠苖疎与田逺共欣永日寛更笑余寒褊穷阎多乐事粲粲翠幄展惜君盍少假忽泛江流缅三年纲纪地一意圭玉琬臞儒道义深傲吏威棱浅山鞋蜡已就画笔枯未吮不上雁荡峰何由寄髙蹇  

自罗浮行田宿华严寺  

浮山昔飞至与罗合其巅严冬树色改青松耀红鹃不种自生植屡伐常苍然我病不暇耕行复观我田呼扶偃蹇后倩防龙钟先僮客四面集畦畽相勾连敢云嵗晏休翻犁趂晴暄民政今古殊忧乐岂异源收身卧荒刹朗月前夜圆鹊懒附枝静鼯饥嗅牀穿为农悔不早时发棹歌旋  

髙似孙  

入余杭县  

明发遵西陆驱车月流光佳山迎车来知是古余杭危树露如雨平野日未阳支流滀清原弱羽无髙翔人家丛灌下世载山水乡扣门作午憇白饭羞文鲂邂逅有暂欢离合非其常主人不余鄙余亦留徜徉  

憇昌化民家  

晩程息劳辙白日流西辉水鸟得鱼去耘夫荷锄归川原杳芊緜林野杂依霏一来扣竹馆相邀到荆扉重岩吐清溜澄隂有残馡曰予考此室十载相因依左右桑果足嵗月鸡豚肥丰犹未至裕歉亦无能饥予闻良自惬欲谋北山薇有田可同耕有蚕当共衣车夫猝无情此志仍重违  

裘万顷  

行役  

宿雾鎻山椒落月挂林侧崎岖歴冈峦髣髴辨阡陌秋髙风露寒道逺时序迫安得归故园篝灯理书册  

罗溪桥  

我来从西昌日日困尘土谁知罗溪桥浄若初过雨长松列左右清风奏宫羽薄暮舍蓝舆扁舟渡溪去  

出门  

出门复入门吾行竟安之携书北窗下翻阅聊自怡有懐千载人掩卷还歔欷采采首阳薇恋恋商山芝一裘或终身欣然钓江湄斯人不可作斯道日湮防目前稻粱谋凫雁方齐飞青田寂无音嵗晩将畴依慎勿出门去尘埃染人衣  

刘宰  

送传守伯成归十首【`录二首`】  

烦暑敛清晓西风生逺林客懐感素秋归梦越千岑祖帐城南门蔼蔼萃华簪举觞忽有赠去矣无遐心北渚有狂士病卧忘四时緑暗知春晩叶落识秋期西风日已髙凝露方自滋独有嵗寒心不负流水知  

送梁伯赐归括苍  

怒风驾海潮钱塘天下壮岷山浚源委东下极奔放中横吴淞江烟波渺四望归欤太史笔偃蹇九霜上  

题王荆公半山图  

归来心事平蹇驴踏秋风举鞭问髯奴何如浣花翁道旁几髙松风来自相语桃李今何之嵗寒予与汝  

碧云即事  

唧唧秋蛩鸣耿耿秋夜长简编负初心枕簟怯新凉朝曦入疎牖宿云散前冈归与一叶舟浩歌放沧浪  

章仓席上  

官舍若幽居四围山水緑中有超诣士簿书厌拘束邂逅文字饮交契如金玊朱弦发清音纹楸理新局一杯复一杯夜阑更秉烛木落天宇寛蟹把酒初熟相期壮观游慿髙重送目勿令儿曹知此味我所独  

漫塘晩望  

逺山亚归云黯然与天一近山过余雨净埽峯已出式喜鸠唤妇宁忧月离毕担簦彼谁子蹇步泥没膝举头望天末一笑失愁疾应知扶桑东明朝浴晴日  

崇禧夜坐  

淮浙千万山兹山钟秀异山中四时好雪景更佳耳危登俯八荒岂无超诣士春游红紫秋赏挹苍翠冲寒缭水崖问讯世能几山神出奇观似慰逺来意漫空飞六花匝地掩芜秽颇疑羣玉府飘堕人间世又疑姑射仙与物洗疵疠意行輙有得旷望了无际便欲呼云车御风驾六气举酒酹初平逍遥聊卒嵗  

因石令君行有感成古诗一章呈丞尉二丈不知退之亦肯效孟郊樊宗师以文滑稽否  

絶代有佳人絜齐处深宫组织成文章黼黻可帝躬兰菊媚幽姿桃李自春风出门非所识所识非所从婉娈彼谁女剪制了不工膏沐倚市门茍为悦已容顾盻若有得刍薙靡不同出门惟所之谐笑缭西东寄语道傍人取舍须至公容华一时耳礼义百年中  

喜雨东权邑蔡丞  

髙槐障午暑巨竹揺清风中郎百世英一官此从容心事付溟鸥年光占虫客来欲有言一笑抚双松曰余不负丞哦诗有新工天意亦怜才要施及物功适此嵗洊饥旱气日蕴隆雨应长官祈犹未周四封雁鹜抱文书朋来立庭中公曰旱既甚此理贵感通絜齐走羣望精意格苍穹西山殷其雷万叠耸云峰南湖飞霹雳彷佛追蛟龙斯须天壤间万象俱晦防飞湍连日夜一洗旱魃空树艺走丁壮讙呼沸儿童嵗功已权舆余闲清缿筩行歌何所云丞哉宁负公  

送胡伯量  

我本山泽人飘然如野鹤夫君九臯来气类颇相若相逢宿不再别去天一角君从浮丘来度世得良药渴饮瑶池水饥向芝田啄引脰试一鸣羣仙相唯诺嗟余侣鸥鹭回翔一丘壑刺天见羣飞老气鼓不作客来传好音重防欣有约追随忽几月至哉天下乐亦知仙凡异所向终落落分飞又兹始后防杳难度归从浮丘侣为我试商畧虽愧毛骨凡颇亦志念慤愿乞刀圭剂一洗性尘浊从君清都游共听钧天乐  

崔与之  

陈秘书分符星渚同舍饯别用杜甫老手便剧郡之句分韵赋诗得老字  

天生一代奇人瑞国之宝少游翰墨塲声誉日杲杲蟠胸三万卷致君应有道懐璧掩其光几书州县考翩翩鳯新雏飞上羣玉岛郎星粲光躔同舍未为老自诡乘一障决计何太早分以星子符庐阜足幽讨荣途竞奔逐砥柱回澜倒自顾孤危踪归意尤浩浩白头频送客何以慰离抱江头潮正平西风一防好  

刘过  

古意席上为徐子宜侍郎赋  

桃李多芳妍开落如春风托身终自天花不百日红残月望朝日各自相西东为君整仪容照水不照镜为君进甘防君自内有堇悲歌欲感君声若君不闻金玉徒结君君防若浮云父母长叹息谓儿好容徳脂泽固不妍珠翠亦无色娉婷艳阳春自丑不自惜君心河汉流为雨不复收妾心东流水赴海终不止  

汪莘  

春懐  

太皥涵帝徳勾芒播皇仁羣龙服苍驾灵雨冐南岑渊鱼自暖跃谷鸟相和吟桃花既夹道麦苖亦成林竹篱带夕阳茅舍含清隂白苹空骋望青枫苐伤心况值圣明代聊以陶吾真寄言同懐子芳醪期共斟  

神游何边方梦到迷处所论世非秦汉辨地岂吴楚碧桃翳阳林翠霞防清渚鹍鸡鸣花间鸾鹤将俦侣中有古玉堂日月光相贮似是重瞳君左右列二女我时再拜兴帝复相尔汝蘧然形神开不得竟所语  

夕阳下西崦明月出东方清波如有神乔木何苍苍簪玉待魏文趿履从思王奎壁不在天西园烂成章祥飊绕飞盖鸳鸯宿春塘丝竹壮髙防宾主无留觞忧生惜日短翫物贪夜长嵗寒不易得此道亦足臧  

夹钟应和气和气到天中半为枝间緑半作水上红杖防南野际鹳鹤摩苍穹君子有本性不受外物攻那能学攀桂俯首嫦娥宫竦身蹑倒景与子凌罡风参旗一以展搀枪避其锋举瓢酌云浆歌诗谢鸿蒙  

日酿天正緑风酣麦方秋闲携稚子軰眷言共春游芒鞋过涧壑竹杖穿林丘东西随所适语嘿颇自由亦有一樽酒父子相献酬山花既含笑野草亦忘忧一轮渐隐隐半规尚悠悠归路何所叹古人可与谋  

曵杖登春台万物含光辉天地岂不大孤云独无依我友在东海古屋弦湘妃昔醉芙蓉浦今掩桃李扉不见已三年何由防王畿赠子青玉案报我紫金鞿日暗牛羊下月明乌鹊飞有生共如此扰扰徒增欷  

陋居五咏【`录二首`】  

景风院  

昔年浮丘人池馆藏一丘天门骑鹿仙浩气压女牛朅来木正落歌动林塘幽至今五月花憔悴因郎羞防处牵白犊超然对清流景风故随车为我回凉秋  

竹涧  

散髪篁竹中濯足寒涧流太阳正徘徊心与爽气游活活走龙鳞锵锵韵天球于焉种荷花遥剪西湖秋亦思百顷緑薫风木兰舟青鸟去还来白鱼沉更浮竹涧鱼鸟家益觉吾庐幽  

陈淳  

名陈宪友清斋【`并序`】  

陈宪于仁智堂之西结小轩植梅竹求名因以友清命之而述其意云  

名轩何以清惟有梅与竹梅清清且白竹清清更緑雪蘂破清洒霜操挺清肃至哉双友清格韵真寒玉伊谁与之友相对淡无欲清心仁智翁妙趣于中足  

杜旃  

白云在南山  

白云在南山幽鸟乘风飞鸟飞不能逺云髙还难依园中亦有菊堂后那无萱游子不得归衔悲欲何言  

同平父园中即事  

季冬少寒凛霜薄日色明访我防心友相携园中行菜甲长疎花梅枝缀初英濳鱼戏晴波寒雀暖有声小步极遐览闲吟畅幽情语言接绻缱意适体自轻嵗华晩更好景趣静始并俯仰物态间聊与共春荣  

岳珂  

予园泰堂之傍有奇石小有有洞箭括有门车箱有谷髙广虽不袤丈而嵌空之势宛若飘动暇日独坐对翫移晷因赋  

池边歴平蹊果下动浮鞚一笑未心领万象徒目送渊渟歴危槛日景华栋闲情防不舒倦思悄如瞢忽惊鹊噪檐怳类鸡发瓮坐开苍玉壁平揖青瑶峒畴昔果安在奔走比岳贡仰观箭括门广宇豁晴霿右开车箱谷盘道陟防同中天隐日月遥海插防蝀居然袤丈间有此具美众老夫生平嗜酷好泉石弄天巧谢斵削人为谩搏控尚忆三神游俛纪十年梦踞防得蛤骑鹤更笞鳯觉来山海苍倐见雪窦空便疑势崒独欠波澒洞捧罂喜对酌岸帻发孤讽此兄定絶奇吾意当折衷一笑问阿章试与评伯仲  

刘仙伦  

中秋有懐  

吾庐有寒梅老干秋风多上有双栖乌夜月听我歌一别三载强梅影应婆娑乌今来不来奈此明月何  

梅树秋  

谁将和羮姿植彼江之坟老叶才晩柯生意觉已欣寒流带孤标淡月寄一痕莫作揺落防下有春风根  

敖陶孙  

佳人佩明月赠俞徳章  

佳人佩明月笑语含春姿手握幽兰丛照影清汉湄少年冶游子行乐方及时折苕戏相赠玉色頩自持归来种白璧日沤文锦丝加币欲聘君常恐嵗月迟终然不可谐翕听所之愿言遗芗泽逺慰千里思  

大风懐林伯农  

江湖易髙风六月寒防防中宵防急雨凉前到衾枕愿披蒲苇乱抑压乌鸢噤禾头欲生耳树背各流沈不谓晡来霞横拖半天锦初疑鸦翻晴旋觉虹投饮晦明信难料旸霁吾谁谂所思隔江水笔力望徐沈十年一葛衣时见尚整袵相当风雨夕忧国愿嵗稔凄凉新丰邸避湿几违寝何由语连牀共破秋气凛  

赵师秀  

和陈水云湖庄韵  

粼粼水增波叠叠云弄影昔夸春径妍今爱秋塘静芳筵集宾彦清宴除艳靓时当新雨余苍翠献林岭既忻冲抱舒复快逺目骋仰嘉钟鼎人而乃眷箕颍深营察髙趣雅咏发沈景独使和者难一夕愁欲瘿  

翁卷  

和陈待制秋日湖楼宴集  

一夕鸣雨来秋容变俄顷湖山属初霁风烟带防冷侍臣设芳筵开楼翫澄景懐我林下人招携共观省碧草铺近洲白云冒遥岭依稀兰杜香彷佛潇湘浄抚化篇忽成逹生累全屏即是造物游何必神仙境  

思逺客  

涉夏思已深感秋念愈迫思念皆为谁为彼逺行客客行曷辰休怅望朝复夕出门虚有待命驾焉所适邈邈阻前欢悠悠抱今戚中庭一株橘嘉实转金碧爰忆花开时花边语离析惜此不忍餐留之君摘拟君君未来回肠更如拆何当乘梦时傥遂徽容觌  

酬友人  

常忧别时数每苦欢事疎矧兹同心人契阔三月余昨日携瘦藤往访林间庐差池不一见出门恨何如今晨苍童来赠言委璠璵吟翫弗忍释绚彩揺襟裾子有供世才胡为未展舒我无资身防合守贫贱居积疴困疲薾焉得愁闷除殷勤荷乆要尚肯念到予南枝早梅白古涧寒流虚明当复相寻行游带琴书嚼花饮芳泉哦诗更踌躇  

题林遂之真意亭  

结亭纳虚豁崔嵬进南山南山有佳致白云多往还繁英粲秋篱幽芳复相闗浊醪对之饮超此神虑闲至乐岂外求妙象非言间邈哉靖节风千载君能攀  

徐照  

未回车  

山川匪遥逺行人未回车欲语昨宵梦忽接今朝书啼鸟在屋上緑草生庭除仰防日月光照知子衿裾  

徐玑  

述梦寄赵灵秀  

江水何滔滔渡江相别离揖子家舍前对子衣披披问子何所为旅舍未得归执手一悲叹惊觉妾与儿起坐不得省清风在帘帏平明出南门将以语所知过子旧家处寒花出疎篱萧萧黄叶多袅袅归步迟子去不早还何以慰我思  

漳州别王仲言  

百草各有种春至不裁培交情重故知岂论才不才相识十年初再见天之涯共饮一杯酒粲若红顔开人生有此乐知复能几回契阔既已深矧尔病与衰朔风从何来吹发枝上梅天寒日欲暮又乃行色催君去江水西我归近天台东西道路长未可心膂摧明朝碧云多伫思良徘徊  

九月初四日分得然字  

去载羁旅身千里望羣贤今夕良燕防况乃佳节前凉风日已多嵗序日已迁春时种丛菊秋花满篱边采之不盈把泛彼清清泉行乐不易得贫贱焉可捐惟当从尔游吟哦思陶然  

薛师石  

寄题赵十四知县听雨堂  

谁弹石上琴涓涓流水响主人性情旷静夜逾幽想何心指蓬阆取近对湫荡应有可人来烟簑曵双浆  

潘柽  

昔游诗书后  

我行半天下未能到潇湘君诗如图画歴歴记所尝起我逺游兴其如髩毛霜何以舒此懐转轸弦清商  

周文璞  

法华小院  

偃盖着地卧清瑶傍渠走散入流觞台转若珠曲九淙淙不知休还赴石鲸口湾澴合巨涧横桥傍蒲柳来防暮春余众緑浓似酒摩挲苏陈刻愈觉嵗月乆寺僧爱光焰捧送贵侯有至今星散居各自开户牖自弃眠云身谁缚钓月手夕阳令我归为尔重搔首  

赵汝鐩  

荆渚书懐  

明镜明于月白髪白于雪月照雪转添使我心断絶连年事行役曽不须臾歇陟冈脚双茧淩湖舟一叶五觌君山面洪涛涨天阔重倚南楼栏逺雁逐云灭西风落破防龙山酬九节揺鞭荆门去蒙泉弄清洁游观固不恶奔走计则拙眠指数千里意行逐休辙困翮堕渚宫因循入羁绁天涯寒苦早袖穿手裂邨沽酒力薄连釂耳方热矫首飞白云杳杳望吴越儒冠信误身铸尽六州铁  

小水寺  

披雾入野寺寒林响西风谁遣僧出迎山鸟为我通染衣松露香照眼岩花红聊此息尘虑归骑母悤悤  

题王才叔南馆  

南馆着隐士幽爽似僧舍岛红野花繁岸緑垂杨亚人行鸟不惊客至鹤先迓林深自无暑月到更宜夜倾樽对圣贤飞笔追鲍谢兴来即散防无时不得暇  

访隐者不遇  

两腋乘西风送我上髙岑竹根一泉通石径万木森中有隐者居败屋苔莓侵山空人不见云满挂壁琴两鹤出我逢迎啄衣衿应酬乆颇厌走避不可寻谁伴山下去明月升髙林  

晩晴与何尹登水亭简张丞  

溪流两岸秋日落千山暮一亭压其间登览洗万虑胸襟富丘壑方领此幽趣掷饵来濳鳞围棋惊过鹭酒壶展逸兴渔唱续逺浦安得哦松来撚髭同觅句  

刘学箕  

太湖书懐  

清风起平湖白云生涧隂佳时惨不乐羁思苦难任客子热中肠浩然懐故林仲夏倐已过草木郁萧森万物欣有托吾生何崎念昔嵗甫冠自许双南金只今堕危途不如烟际禽山水所素愿利名非宿心何当返故庐啸傲苍崖深两髩岂长緑勿枉吴霜侵  

晩望  

晩雨逆溪上寒雪傍山飞白鹭去洲渚濳鱼泝湾矶举头行迹少唯见暮樵归  

溪园  

溪园辟平畴左右接林麓沉沉水浮堰泛泛潭转曲果木渐成行台榭亦营筑何时东风来吹满枝上緑  

僊洲呈刘伯益沈庄仲  

杜门乆经时老我徒谬悠平生山水心汨汨不暇谋今辰定何辰木落风露秋忘懐与佳士共约来仙洲杖藜欣跻攀空蒙翠烟浮解带小盘礴寻胜还经丘扪萝坐石冷俯涧穿林幽露重巾屦湿涉歴青山头瀑泉昼生寒晴雪散不收蜒蜿下大壑一闯千丈虬归来坐危亭兴与孤云留野草为谁好岩花徒尔愁昔贤有遗踪俯仰嵗月流慨叹不自禁陶然聊消忧  

叶茵  

次潘紫岩虎丘韵  

潭深劒气腥树瘦岚光薄石坛古即今藤花开又落晋士已结庐吴市犹舞鹤沉吟发幽懐人世舟藏壑  

魏了翁  

登万象楼和计次阳韵  

尘缨羇我身对景慵着语青山唤倚栏壮气临颍汝层云卷油幕万顷眇烟缕酒防一横笛楼前叶自雨  

寄题雅州胥园  

胥君欣然来锦囊背奚奴探囊发诗卷一一卿大夫未识胥园面诗卷是画图埽石卧竹影长锸劚芋区胥君于此时林前傲金朱懒余本丘壑误被尘缨缚每逢漫浪友惭愧红尘脚防当寻兹盟酬此一大错  

真徳秀  

登南岳  

烟霞本成癖况复游名山举手招白云欲纳懐防间奇峰七十二罗列皆苍顔振衣遇长风浩浩天地寛司理弟之官岳阳相别于定王台凄然有感为赋五言古风二首以饯其行  

定王百尺台长安万里目昔人思亲心山川谁能局于焉共登临使我增感触防霜陨陔兰悲风撼庭木银山在何许白云但空谷搔首重徘徊冥冥江树緑  

先民不可见懐哉金玊音士虽一命防爱物宜存心矧兹圜扉内白日变重隂求情棰楚下寃哉讵能禁嘷謼漫弗省鬼神为悲吟子往莅其职朝夕惟钦钦祥刑勿留狱斯语真良箴  

游鼓山【`并序`】  

六月二日偕潜夫参谋诸友游鼓山饮涌泉亭明旦登天风海涛坐白云亭追懐昔游怆然有感偶成拙诗奉呈并简住山明师  

严宸有追诏趣上太守符疲民未苏醒还顾空踌躇来寻灵源盟喜与佳客俱始酌清泠泉一浣丹墨洿超然烦溽中置身在氷壶迟明陟危亭云涛渺空虚烟霏倏开阖峰峦时有无伟哉此絶观雄压东南隅苍崖万仞立四面环琼琚翠木巧蔽亏亭午清隂敷令人澹忘归似到真华胥忆昨泛连日选胜邀明徒摩挲岩上刻慨仰赵与朱举觞酹且盟一节期终初重来三十年恍如隔朝晡并游四五人存者独老癯有懐子陈子感叹为欷歔子抱明月终我方长途趋颠踣惧不免儆省当何如愿言祝同社着力相携扶禅伯亦可人新结峰顶庐老我故勌游轩冕非所娱防须脱鞿尘来依嬾瓒居  

送吴定夫西归三首【`录一首`】  

世情重声利荣途足趋走夫君独何为经年闯林薮东寻金坛翁南访玉峯叟借问两臞仙来时轻徤否  

杜范  

戊辰冬和汤南万韵  

春初走京华秋杪归旧庐简编废已乆开卷涩且疎谁能击其蒙石田或可腴雁山有佳士读尽天下书足迹半九州不掸道里迂陋邦何足临而亦来我居相从一樽酒未厌园中蔬笑谈欣有合浩若纵壑鱼人生惟所适所适各有途胸中茍不迷到处皆通衢簟瓢有真乐顔氏何其臞没没嗟我生未知终焉图论交须论心所论在不渝愿君示一语令我反三隅君无金玉音请诵一束刍  

丁丑别金坛刘漫塘七首【`录六首`】  

黄绮避世翁万乗轻商顔翻然为羽翼国本安泰山出处义与比盛衰世相闗懐古诵考槃令人欲长叹崇山郁嵯峩千章自交隂培塿植松柏斧斤日相寻物小固不容名大亦难任智哉寗夫子其愚非本心北风吹夏律草木尘沙昬枝叶曾未害根本难具论肉食谋何有家食徒殷勤谁能起东山埽翳扶朝暾川泽升为雨沛然周四郊有水行地中溉灌亦良劳势力固有限戞然加分毫为义分内耳谁言薄云髙词章道之华于世非少补施之非其宜文绣被泥土自昔重立言一语万钧弩谁其厌来者是非实千古女萝去长松籍籍纷委地蒙瞍辞诏相十步九颠踬弱昩惭陋质先生未终弃再拜愿有闻服膺敢失坠  

送子谨叔二首  

古道日凋敝人心竞险薄风雨晦朝暮平陆变沟壑归来寻故庐六窗静犹昨殷勤时拂拭埃尘易侵剥此地寛且明休哉有余乐  

聚首日嬉戏胡乃遽言别回首十年间坐令肝胆裂东阳古佳地先民有遗烈为我一问之山寒水清絶无以持赠君髙秋千里月  

王埜  

题虎丘壁  

乐哉游斯丘秋风日以薄山从海外涌日向湖间落明月见栖乌逺风闻唳鹤平生梦泉石何能转一壑  

戴复古  

答妇词  

江山阻且长矫首乡闗隔空闺泣幼妇顦顇失顔色隐闵鹳鸣篇寄彼西飞翼剥封览情素既喜复凄恻别时梅始花伤今食梅实览古帝王州结交游侠窟千金沽美酒一饮连十日春风吹酒醒始知身是客杜宇啼一声行人泪横臆衣破谁与纫髪垢孰与栉勿谓游子心而不念家室新交握臂行肝胆犹楚越丑妇隔江山千里情弗絶慇勤挥报章归计何时决今夕知何夕覩此纎纎月此月再圆时门前归辙  

题古源棠和尚送青轩  

南山色射窗北山光照户道人处其中氷玉如肺腑兹山自开辟荒翳几年所一朝得主人荆榛化庭宇手披风月藏目极烟霞趣居然获奇观人境贺相遇道人清更髙不作蔬笋语朝对北山吟暮对南山赋闻説玊堂仙击节赏佳句  

乆寓泉南待一故人消息桂隐诸葛如晦谓客舍不可住借一园亭安下即事  

寄迹小园中岂不胜旅舍俗事无交加客身自闲暇邻家有酒沽杯盘亦可借吟侣适相过新诗堪脍炙足以慰我懐留连日至夜  

寄迹小园中新晴风日丽好鸟竹间鸣野鹤空中泪悠然动诗兴行吟抚松桧乆客若忘归此身笑匏系五月倘未行尚及食丹荔  

刘折父为子才索赋云山燕居  

燕居适所息非懐傲世心白云自舒卷青山无古今中有动静机杳眇谐素襟以时为出处懐人抚瑶琴平生披短褐时来或华簪世论倘不合矢口不如瘖避影长松下洗耳清溪浔慎勿出云外黄尘三尺深  

感懐四首【`录三首`】  

蛛网羃虚檐一饱罗羣飞寒蚕啮枯桑一身终蠒丝物物巧生理我生独奚为貂裘日以敝石田嵗长饥一贫已到骨一气倘未衰举目送飞鸿悠悠知我谁  

夜雨挟西风摵摵撼庭树浮生堪几秋青髩忽已素铅刀刲九牛防蹇望长路所操莽无奇自好徒自误改弦调新声履道易故步收功在桑榆其敢怨迟暮  

红紫委路尘緑树有佳色刳心晩闻道翫物若有得青春坐销歇方兹见真实人生到中年胡不保明徳秋风堕庭梧栖鳯去无迹矫首碧云端一语三叹息  

松江舟中四首【`录二首`】  

夜听枫桥钟晓汲松江水客行信悤悤少住亦可喜且食鳜鱼肥莫问鲈鱼美  

秋风吹客衣归兴浩难写寒林噪晩鸦红日堕平野篙师解人意舣棹酒旗下  

戴昺  

杂言  

众芳以春荣万叶以秋肃造物持其权儿戏恣翻覆亭亭山上松萧萧涧边竹超然荣肃中正色阅寒燠提壶劝我饮布糓催我耕我酒缾已罄我田草正生荷锄理荒秽及时新雨晴秋来刈吾秫庶得两遂情逸翮凌丹霄濳鳞纵深壑天分安所适翔泳同一乐短吟五七字薄酒三四酌浩气与春风相从满寥廓  

待屏翁游屏山分得水字  

携琴入空山修竹翠相倚一曲千古心泠泠寄流水拂云卧白石冥搜契元理有时采薪人歌声隔林起  

秋日过屏山庵二首  

凄切抱叶蝉间闗栖树禽入山本避喧复爱聆此音防飔动夕爽薄云散秋隂众籁閴以静片月生东林山泉清且甘潄之冷侵骨拂苔坐石上松风更萧瑟悠悠行空云何心自出没六凿忽玲珑吾计良未失唐李涉有山中五无可奈何诗戏用其体作秋日四首  

无奈秋风何怒号震林木着我井上桐一夜失寒緑莫作揺落悲妙理在观复  

无奈秋月何链魄金气精烱烱一轮满天地氷壶清照我方寸景表里同光明  

无奈秋山何万叠浅深碧起来楼上防朝爽浮几席棱棱政自髙更养静夀德  

无奈秋水何悠悠荡轻浆上下天一碧颠倒涵万象愿从双白鸥生涯寄浩荡  

## 御选宋诗卷二十三  

五言古诗十四  

严羽  

登豫章城感怀  

忧来不自得登城望髙天寒云四面起朔气下长川脱劒且却坐君知心惘然奈何平生志郁抑江湖间凛凛秋风来茫茫落日晩长忧生白髪沉想忘朝饭向来经济士本是碌碌人萧曹刀笔吏樊灌屠贩臣徒歩取勲业汉道为光新我今何为者飘飘去乡国狂歌豫章城醉卧枫江碧但取英雄笑终惭倜傥生名当以徳载事耻因人成独酌还独酌哀歌还寂寞安得凌风翰为君拂寥邈  

山居即事  

稍欣入林深已觉烦虑屏霜果垂秋山归禽度岚岭纷纷叶易积漠漠云欲盛涧底寂无人松萝窅然暝惟闻  

山鸟啼月上柴门静终岁寡持醪延欢聊煮茗羣书北窗下帙乱谁能整  

豫章留别诸公  

登舻眺海日渉岛听江猿何意豫章国还着孤蓬根经过徐孺宅岀入洪乔门昔看秋叶落今见荷花繁颇耽山水趣正惬朋从温穷秋催客去独防若云奔追攀感数子酒襟余泪痕既伤岁月晩复恋烟霞樽欢乐无定序聚散同朝昬丈夫志四海别离何足论  

游仙六首【`录四首`】  

秋涧夜瑟瑟月露明团团褰衣渉涧月忽见双飞鸾上有腾空仙天风飘佩环清歌映岩谷粲若玉炼顔愿升绿云去随君向仙闗咽食长不老何用思人间  

忆读玲珑篇来往虚皇阁空见白芙蓉秋风防凋落昨逄紫阳君共有丹台约下视尘埃中冠缨缚猿玃世事行若此悠悠复何托  

五老岀东南崔嵬相间隔清晨登絶顶处处仙人迹朱霞散九光岩谷好顔色回首空澄湖黄涛正喧击石上弦素琴神欢心自清仙童三四人忽来左右听嘹嘹诵金书劝我餐瑶琼赠我一玉尘邀我凌云行舎琴与之去恍惚在蓬瀛  

朝别简寂观夜行石径溪溪光照崖绿月色正相宜石上三道士颀然好丰姿手弄金光草或把珊瑚枝凭风招素手赐我一玉巵叹我事逺游萧飒朱顔衰长林孤月落羽盖何葳蕤童童乗之去弃我忽若遗明发閴无覩但有青鼯啼  

严粲  

玉溪雪夜  

雪霁天夜白月上江空明饮散客就船万籁沉三更谁家竹篱岸模索疎枝横不着色与香令我毛骨清醉魂乗沆瀣看舞婆罗城  

独往  

一径歴纡余独往未到处岂曰岩泉幽心闲即真趣萧萧松有声依依花自开樵翁向我笑问我何从来  

招提游  

幽寻惬所适兰若白石静天籁鸣松壑古意满苔径清泉醒客心啼鸟唤僧定留连不能去翫月归路永烦抱忽如遗僧境得清胜花发岩洞幽云生窗户冷来骖树隂直归棹川光暝遗思山苍苍半空闻夕磬  

菊  

寒林色枯槁粲粲篱菊鲜冷艳无俗韵孤芳弄秋妍金晶与高洁未觉阳和偏岂无儿女花谁能制頽年  

李昂英  

酌别张子元【`并序`】  

子元已注今年班籍去腊余以言职免归子元不待引见毅然相随南还兹再入京送之至鉴空阁下用东坡韵酌别  

南士如君防妙处方寸境撑肠五千卷落笔擅三影喜谈狂朱云耻作谀谷永忧时防髭雪未肯踈镊镜摩挲匣中龙起视斗牛耿每同画灰语寒夜僮仆屏吾侪期岁晏世俗任炎冷江亭挥别酒谑笑鬬机警景文兄弟情亩异禾同颖日边多便驿频书来越岭  

是日至马祖岩和前韵  

九秋天地香赣产饶木犀登高诣其巅风健戏马嘶偷得一日闲古锦奚奴携秋阳阁霏雨飞盖换障泥举扬马祖禅拂摩老坡题菊萸劝人饮猛吞玉东西凭阑视九州莽苍烟水低如何昌黎翁华岭须缚梯野性淡无嗜所乐惟山溪每羞名利区得失争虫鸡意行契真趣荒苔踏成蹊嘉辰且欢尽聚散或不齐  

徐经孙  

赠曾司户  

君家螺江头我家劔江边千载防相望饮水同一川朅来古梅闗相识春风前高义轧层汉清谈响幽泉努力效往哲勿为时俗牵  

夜月赴都防归辗转不成寐触事感怀  

庆山高入云章水清见骨山高晩宜梅水清寒浸月美人天一方云烟空濶带月簪梅花独起舞残雪  

姚锈  

杂诗  

北风日以劲古道无人行阳坡树已黄隂崖草犹青四时相代谢谁为此枯荣揽衣坐幽磴下有流泉声听之不成调挹之有余清悠悠京洛尘汚人头上缨  

春馆  

山馆四无邻东风伴幽寂缾花羞晩红庭草衒春碧猿攀松树枝鹤踏苍苔色麾之不肯去听读麻衣易  

方岳  

小集垂丝海棠下  

春风定何物所至成芳妍墙隂树憔悴寜识岁月迁今晨歩吾屧珠缨粲红鲜余酲不胜扶背靣低晴烟风日不贷人坐恐随翾翩强起从我游一笑俱嫣然  

南窗偶书  

西风忽凄厉皎月流素光客从何方来兰佩芙蓉裳挥瑟发哀弹夜寂山苍苍可人者麴生挽我无何乡醉中万里拄颊歌沧浪  

亨道至能对棋月下文振闻后堂歌声逃席而起  

高梧动凉秋月色如新磨吾侪氷雪胸如此良夜何二客信不凡一局欲烂柯中庭人语寂玉佩鸣相摩胜士何洒落俗子谁讥诃安得玉跳脱酌我金叵罗昭华不露靣独蠒抽长歌径令郑子真飞夣巫山阿  

山行  

山欲窈而深路欲缭而曲向来始开荒惟恐日不足松行四五里云挠上下谷振衣千仭冈邀月喷横玉于今曾防何此兴不可续一笻筋力疲篮笋或更仆平生爱山心安得两黄鹄昔如鸿翩翻今如驹局促盛衰固其常细甚太仓粟付之琉璃黄浇以葡萄緑  

次韵久雨  

老我不解事束书别溪堂宁知十日雨换此两髩霜苔滑螾争席云蒸蜗篆梁移牀夜避湿仰见天隙光长安亦何好肯坠声利塲人情爱吾庐对此良自伤早知一官误悔不三径藏沙觜竹万个屋头木千章晴当相与屐雨亦可以觞母令鼃黾曹张皇喧我傍  

八月十四夜对月  

澄空四无云明月如凝霜岸巾南窗下领略今夕凉鸱夷渴生尘风味不可忘欲上排九闗笺此世故忙百年防今夕令我持空觞竹君自可人清影飞度墙挹彼风露姿浣此氷雪肠明当醅瓮熟春溜翻糟牀良夜难虚拘当复防此堂所不偿予言有如明月光  

简刘尉  

秋风昨夜起碧宙已澄穆肯乗鸡栖车逺过蜗殻屋纵无二顷秫亦有两窗竹喜逄谏议面未负将军腹灯寒一夜话梦破十年读贫味故自佳柔蔬雨中绿  

与胡子安眺云林  

共搜括中奇邂逅瘦笻两溪甘茶自香雪尽梅更爽砚寒了佳娱林防答幽响日暮僧不归山云自来往  

酬行甫平山之约  

我家江南村烟雨对山睡与山防何别尘土发深喟欧阳有佳践花骢一鞭至亟报江南云共此故人醉  

次韵杨先軰古调  

陌上有荡子金鞍飞华韀闺中有思妇玉指调悲弦当时两相得误作容易防那知新婚别负此如花顔妾身如秋叶君意如春烟恨妾不恨君劝君长加餐于飞者双燕人独胡不然悲哉结交行难语之时贤  

南山有于菟雪齿双铜睛雾深忽轩鬐孤啸开青冥槲林嵗月老犹以文炳名胡为食牛志无复当时英吾闻杨仪之笔落风雨惊乃今已老矣囊锦携一兵平时号诗将穷处围愁城何当裁西昆与尔樽南溟髙谈动星斗万物皆欣荣秋风吾亦归空山多月明  

题王尉半竹  

吾始过西斋破于玉川屋中有山泽癯雪灯共夜读秋声入雨听手移墙下竹携锄斸荒苔宁甘食无肉今春初行鞭稍觉风月肃既成为诗喜破俸起新筑旧闻君家猷兴寄尚幽独一日无此君亦自憎面目君其防代孙秀色若可掬万事不挂口翛然对寒玉城中寸金地官舎廹林麓曾微百肘寛难杂以花木尚遗一半何留之与云宿  

和放翁社日四首【`录二首`】  

社鼓  

咚咚枌榆社坎坎桑竹野初非有均度意欲薄豳雅侯家按新声视此宁勿赭且从羣儿嬉吾耒已可把  

社酒  

春风泼醅瓮夜雨鸣糟牀相呼荐蠲洁洗盏方敢尝不辞酩酊红所愿防防黄家家饭牛肥岁岁浮蛆香  

溪行  

春风何时来桞色已如此山中不知年或告以于耜鸣蓑起饭牛青青渺烟水独有头上霜春风不吾以烟埋草堂路雨暗梅花邨起寻南溪翁隔此一水浑独酌固自佳业已携山尊我醉即翁醉何必亲与言冬雪不到地春雪方连天山园赤瑚暄暖亦已妍舒舒者丹荑忽作冻猬拳寒燠固不齐勿与时争先  

避暑冷泉  

火云散鳞甲万瓦如炊燖东华车马尘褦襶不自禁谁能半日闲脱身此窥临百钱买鱼篷横截南北岑追随二三子未害山水滛邂逅十八公俱作笙鹤吟颇闻彼上人振鬛万马瘖试诗没字碑往听无弦琴空堂无枯秀契我囘向心清凉一味禅挥玉开烦襟笑指亭下泉杉竹涵幽深藓桥放三闸龙怒飞岀林奔雷吼春壑晴雪生午隂人间正炎热去作三日霖  

利登  

杂兴  

我昔此园游寒梅吐孤艳重来防何间丛青倐以遍谁云花与叶同树不相见  

癸巳十一月二十五日辞家雪甚作怆然有怀  

岁暮游于归余始为行客朔风万里长吹雪犯巾帻临行不言苦不忍母心恻乾坤廹短景寒日易倾昃氷池绿骨巉冻车琼网涩一寒忍已熟浪岀还自责抚劒睨前冈云重楚天黑  

赠南丰  

芳鲜桃李花晔奕春风道春风不可名桃李花自笑人闲双睫净玉立军峯峭  

有口宁食薇有身宁衣褐居然观八荒独立招皓月清风亦知人萧萧动幽樾  

秋歩述所见  

趂晴收断薪破晓循幽浦山寒树欲风云重天将雨兔奔初种畦鸡拾获残亩叶深樵无迹水落鱼可数幽草不须生千林秋已素  

感兴  

寂寂卧空昼忧怀忽无端揽衣乱西涧复此凌西山春事已无多半消霜霰间狂风更甚雨时蔽江南天寒草昔衰靡及兹秀平阡日晩幽阳生余光草中妍徘徊桃李花瑟瑟漂寒烟  

林希逸  

舟泊姑苏城外  

倚郭维孤舟漠漠见烟渚水宿野鸟归夜深邻人语逺客万斛愁卧听姑苏雨  

午斋即事  

晴窗伊吾罢风薄清昼永陈编防废兴适笑心自领青精饭何味车笠沸尘境伫立共幽怀虚檐疎竹影  

石鼎聮句图  

画意不画形形胜意不足正如九方臯相马不相肉此笔谁为之缫借以锦玉一几共三人弥明喜师服赓酬夜何其漏箭在银烛谁如豕腹胀谁作龙头缩始胡为颉颃末胡为屈伏彼既鼻撩天避席徒局束去者俄翩然二子睡正熟奓户问童奴晓云凄古木质之昌黎篇段段皆实录用意岂不精或者疑近俗我闻文章家同工而异曲或如骏歴险千里在一蹙或寸歩不遗句句必连属在诗则乐天在文则永叔画品恐亦然愿言宝此轴毋使叹巧心受嗤于拙目  

刘翼  

伯言见和拙作以汉书之谢以七韵  

李潮善八分求歌杜陵叟有人和我诗半纸余科斗风云生其怀劒防岀其手石经中郎蔡新様元和柳元常文不传退之书何有待我农隙时载笔随君后袖手眼亦明聊与之饮酒  

周弼  

送觉新上人还越  

古越多精蓝名僧递相接青林缾盂聚丹壑楼观叠今乗秋涛便莫待寒雨渉何处闻鸣蛩虚廊扫黄叶  

钱时  

十六渡  

颇闻十六渡客子良间闗一雨落涧谷湍气怒潺潺我来属秋晩霜叶初斓斑窈窕行竹舆鸣禽相与闲复岭互交锁浅濑随囘湾路断一罅通石磴危跻攀时见荷锄者行歌语蛮蛮采山有薇蕨结庐有茅菅安知避世人不曾巢其间何时一枝笻溯流到黄山桃源事荒怪谁谓非人寰  

蜀阜精庐无风自凉方欣然岀户见竹鸡将雏砌外  

薝卜净如洗苍筤清且深依岩自幽润况无日影侵亭午一升阶忽若投凌隂凉气飒以入肃肃生衣襟大火浮炎埃虚堂抱云林安得氷霜顔听我山中吟盘桓去未忍砌外行山禽一母将四雏岀没丛草隂我非有驯徳渠自无机心欣然归北窗载弄南风琴  

吴定夫游武夷  

九曲武夷山山山堪着屐霜月呌孤猿寒藤挂苍壁路逢采芝叟为我寄消息  

周师成  

梅  

采采芳梅枝琐碎白云姿在山千花怨岀山百鸟啼操持思所寄转趾迷所思清披太始风寒应太虚月一日拂人衣三岁香不歇  

刘克庄  

上巳与二客游水月洞分韵得事字  

胜践造物悭贫交世情弃昔戒十客来旦无一人至惟余暨两君鼎足坐水次欢言天气佳谁谓风土异髙吟杂骚选序酌逮髫稚涤厓去恶诗扪石认缺字古来防褉饮传者才一二兰亭感慨多未了生死事杜陵更酸辛穷眼珠翠防哉兹日游超然遗尘累逍遥千载后尚有浴沂意岩扉滑如玉岁月可鑴识  

龙隐洞  

先贤评桂山推尔居第一豁然碧瑶户夹似双玉壁中有无底渊黑浪常荡潏谅当剖判初倍费造化力雷嗔斧山开龙怒裂石岀至今絶顶上千丈留尾脊宁论儿女子壮夫股为栗我来欲题名腕弱墨不食摩挲狄李碑文字尚简质今人未知贵后代加宝惜洑流工骇舟久游觉萧瑟岩室寛如家囘櫂聊愒息【`狄武襄平蛮碑李师中待制宋颂在焉`】  

陈起  

静江商宰书来且索鄙诗要道其氷雪相看之意古调代书  

连墙不通问千里乃寄音平生于缔交淡泊味最深吴山青插天应同碧玉簪尚怜风马牛暌若商与参一声南来雁西风又相寻君其念衰朽余亦怀瑶林一帘了官事吟外时鸣琴识量万顷陂文华实南金向来唐相璟疑事问崔琳诸台贵得贤而肯舍此琛防晤喜有期寛此离索襟  

李曾伯  

庚戌过浯溪读中兴碑  

峿山一何青浯水一何绿上有唐朝碑苍崖与天矗清庙仿遗音灵武号实录其笔走风雷其文贵金玉曾经两贤手足耀千载目后来纪名氏前镵后且续岂无黄绢词中寓白圭读一词不敢措我惧此碑辱虽然勿泥古咏叹岂不足岳将降甫申吾皇车攻复将墨东海水且汗南山竹勒功岱嵩顶岂曰清溪曲  

姚勉  

题雪景四画【`录二首`】  

寒江独钓  

残芦色欲干枯柳淅已集彼舟者谁子被此玉蓑笠寒鳞正衣藻垂饵安可及此兴不在鱼携竿雪中立  

灞桥骑驴  

飘飘风中雪沥沥桥下水雪寒换清骨水浅潄尘耳诗情散天壤妙处乃在此得句欲似谁岸梅是知已  

访胡景顔  

适斋诗仙人吟境天寛广闻诗未识面鱼雁空来往道周歘相遇慰此积岁仰烟林指深处邀我税尘鞅入门境自胜万竹飒萧爽灯前酌夜雨谈笑剧抚掌锦囊出新什句字两俱响明当早脂车未别先怅惘嗟予走红尘方此堕世网羡君饱林壑四序足幽赏努力善自珍清名照天壤  

同张公望湖上避暑到四圣观招柏堂月浑二道士岀饮  

清晨有客来畏暑思避地凉多独湖上一棹拍空翠长堤舞杨柳余雨在荷芰炎蒸俱已失满抱足清意颇思孤山顶有客具髙致扣门闻琴声便觉洗尘累湖边岀问酒饮兴随所至池鲜煮珍甘水果剥香脆好风林外来吹面凉不醉清谈诣物表绝不挂世事画舫何人斯箫鼓正喧沸清游彼应笑世事吾不嗜尚思携枕簟同叩竹间寺从今日日来莫厌惊昼睡  

赠画山水鱼龙章秀才  

章生画中师神秀蟠心胷儿时学山水近复能鱼龙拂素欲画时黙吮南山松斯须景与物以次生笔锋画山巧安排咫尺千万重隂晴弄明晦近逺分淡浓雪月清瘦屿烟雨朦胧峯有时作江湖万派俱朝宗云涛汹澎湃雪屋惊奔冲风平坦如掌皱縠浮溶溶因水更幻鱼囘翻态从容翻荷猛跳珠聚藻相噞喁中有化龙鲤静伺机便逢天门露头角滃霭祥云从看君此四画众史特奴佣当知各有意不特夸纎秾丈夫抱膝时清乐山水供观鱼或濠上笑倚临流笻一朝税鳞鬛屣脱尘泥踪甘霖泽四海霓望慰九农  

麻子湖遇逆风  

嘉平既望余玉氷发归桨舟行苦滩澁三日葛陂上天寒岁云晏道逺空惆怅行行且旬日仅此舟泱漭顺流风忽逆进尺退或丈鱼鼋互岀没涛浪相潏荡茫茫水接天四望极空敞虽令归思迟亦觉胸次广是时羣鱼集轧轧乱轻榜纷来以十百并进或三两悬金上丝纶跳玉中罾网中间数十軰蓑笠牵画舫沿流勤按视似是此湖长彼行良甚防此进不可强傥无观鱼乐孰慰岑寂想篙师不告瘁竒观亦可赏黄昬成野泊风雨助凄怆势如潮汐来怒若鼙皷响吾独安所适幸不愧俯仰缅怀金兰友气义特慨慷念我归苦迟舎我愿先往亟趋南浦城择馆待税鞅今宵此风雨露宿必草莽继兹更三日防面一拊掌屠酥酒同倾共挹西山爽  

白鹤  

白鹤有奇质从古巢神仙饥餐必瑶草渴饮惟琼泉朝飞阆苑霞暮宿炎洲烟一从落尘埃六翮翦不全身居樊笼中心往云霄边长鸣欲谁诉顾影私自怜清都梦如昨欲去曾无缘安得支道林使之遂飘然  

朱继芳  

沧浪风月  

我登沧浪亭复歌沧浪曲歌竟复长歌杳杳山水绿天风吹散髪山月照濯足为谢独醒人渔家酒初熟  

邹登龙  

咏怀  

洪河相绵纒嘉宅良可卜苍松荫长蹊丛梅馥四屋过亭白水飞鸣流潄寒玉游目俯灵景抱杖委繁俗长吟畅幽怀理琴展清曲岂不企凌厉而乃伤局促吉士抗遐踪幽幽聚灵族  

山上有白云  

山上有白云浮阴翳阳光亭亭飒缤纷岀岫髙飞翔飞翔长在望逺匪千里隔莫以秋风来吹散无踪迹  

秋夜怀菊山沈庄可  

凉风动金旻奄忽寒节至百卉俱萎垂梧桐亦飘坠明月入我牖辗转不能寐顾影重伤心思君长下泪  

罗与之  

玉梁道中杂咏【`录三首`】  

清商从西来刺刺满林坞草木儵变衰柯叶不相顾昔时翳空云今作连山雨菊花犹强项篱边争媚妩片石能邀人憩此两足趼忽逢黄冠师对语白云岩眼中景物饶恨我蓬荜逺踌躇不忍去泉石倘可剪峭壁围莽苍荒谿人削迹时闻芦苇丛野鸟语岑寂浮生虽有涯幽讨当无极御风独长啸此心谢鞿馽  

俞桂  

古意  

无言情脉脉美人久相隔道阻修且长春草几番碧鳯钗冷髩云鸾镜轻云羃昔为比翼鸟今作孤飞翮愁絶寄郎衣腰瘦裁宜窄  

灵隐  

回首得两年曾入灵隐去一路看不足衣霑松上露白云来相迎涧泉飞瀑素此景天下无逺胜庐山路  

薛嵎  

山居十首【`录六首`】  

深涧游羣鱼髙树鸣幽禽山中白日长同此逍遥心脱粳香可炊浊酒聊自斟过兹非所求孰为升与沉阴壑生暮寒白云如炊烟麋鹿不识人时复近我前青松三四株石牀在其边意思清且闲可以终余年前邨雨脚收斜阳挂髙树老翁牵牛归颇亦有幽趣山风响茅屋崖月导芒屦平生江湖心于此谢驰骛龙居洞云深飞泉泻石壁不闻耳边喧但觉心境寂富贵由他人得失俱抱戚孰能全其天山中樗与栎午睡不觉长童子入城廻地炉散微烟煨芋已成灰独酌无嘉宾梅花为吾开须臾山月高顾影空徘徊古调今谁弹至乐非外假渊明爱无弦此意知者寡放鹤未归来时倚长松下旁观彼何人笑我衣裳野  

黄大受  

春日田家  

凛寒陵熙春谁为御其侮酸风吹积雪浓云洒飞雨农夫荷耒耜俶载耕斥卤为其有身累宁免自辛苦妻儿送中饭冻凌强欲吐晩归极困倦倒睡带泥土朝来天光开红紫新媚妩南园踏青人日暮犹歌舞  

二月祭社时相呼过前林磨刀向猪羊穴地安釡鬵老幼相后先再拜整衣襟酾酒卜环珓庶知神灵歆得吉共称好足慰今年心祭余就广坐不间冨与贫所防虽里闾亦有连亲婣持殽相遗献聊以通慇懃共说天气佳晴暖宜蚕春且愿雨水匀秋熟还相亲酒酣归路喧桑柘影在身倾欹半人扶大笑亦大嗔勿谓浊世中而无羲皇民  

偶成  

蕨薇生山巅长不逾蓬蒿松柏生涧底岁久还干霄禀质自不同托身奚必髙  

绿草何自来蔓延满中庭前朝方芟夷兹视忽已盈竹间幽兰花数四移乃成  

公安  

市人屋井底栋与江堤平大江压堤来浩浩势欲倾古堤腾长蛇独与江争衡积流奔巨浸漂突万马惊油河与之合盘涡沸淜腾折旋声汹涌吞吸飜长鲸微茫隔岸邨百尺崩沙頳中流有行舟来往如飞蝇巨风吹银山性命鸿毛轻设险防东南天巧如揭绳用武莫若荆英雄所交争元徳欲兴刘于焉深经营坐据此要湍进退窥敌情时事一扼塞拂衣开西扃至今闻西偏城治余丘陵汤汤横乎前何畏百万兵善卫保其吭坐待其师崩更能用吾长谈笑收其赢何者非神机用之须人英机略失所用山川无常形休兵不敢论凄咽含余清  

秋夜读书  

青灯敞虚堂防风动衣襟兀坐耽尘编起视星河沉古人岂可见所希见其心终然发永叹不寐鸣牀琴  

吴龙翰  

连雪五日有无尽观  

平生酷爱雪老我看不足安得走五台六月潄寒玉无计巢雪山与佛结幽独方舆多竒观岀门欠车毂天公副微愿连朝遣滕六寒林振琳琅朔风扇琼木楼台烱夜光地灵惊玉局幻成银世界一旦饱双目清冷天地气吸人空洞腹賸欲呼夜舟飘然访林麓  

数年前有小词云微雨后落花天娇态病恹恹怕人猜着是相思成日不开帘宝钗横蝉髩乱院宇待人归尽缓移莲歩玉兰前纎手掐花钿兹月夜与客饮梅花下一姝歌前词复岀笺征余新作  

月夜梅花下开樽谁主宾梅花娇欲语让我白头人娉婷楼上女无乃花中神下楼欵欢笑莫惜抛千金纎纎岀素手为我弹瑶琴自言谙古调妾心合君心感君纒绵意未弹先有情妾佩明月光妾衣云霞轻共君骖白鳯一息超玉京君看天帝女嫁与牵牛星天河万里长鹊桥岁一陈安得河水干夜夜长相亲君能挽天河一洗八极尘  

层翠楼  

结楼书屋傍独占林塘幽飞檐瞰寒碧照影虹霓浮层峦万苍翠峭屼生戈矛黛睂与螺髻故故含娇羞此时楼中人片心随白鸥风吹乌纱防露滴紫绮裘白云入我望逸兴何悠悠沆瀣供晨飱酌以碧玉瓯朝暾散朱景咽纳十二楼愿言追黄鹤致身八极游慷慨笛声发满楼明月秋  

张蕴  

溪上  

今夕知何夕吾意亦良适明月满船篷清风动帷席过雨前溪浑停云半空白衰荷无娇红老梧有枯碧频更烛对棋仍把酒浇石岁行变暄凉朋情慨离索相思日以长孤吟夜方寂露下客衣单草际萤光奕年年修翫心一醉不得惜  

邓林  

南国有佳人  

南国有佳人仙姿自蓬岛龙绡照明珰鳯钗横贵宝新妆试鸾镜皎皎顔色好芳年倐已笄君子可偕老奈何行媒弱修言弃中道洞房闇怊怅珩璜结组缟宁作钟离春勿学姑瑶草  

结友四清  

飘风吹游尘古道少人行泾水化为泥沧江污吾缨嗟余偭工巧世外陶闲情众芳怨芜秽不忍葹菉盈庾岭姿皑皑渭川色青青三闾播秋思九韶铿乐声萧然庭宇中对之成五清滔滔扬波者劒首一吷轻灵修傥见知氷霜憺姱名  

李涛  

诗友作渉江采芙蓉触拨鄙思亦成一首  

渉江采芙蓉江水湿我衣厉揭不惮逺将以遗所思所思不我见持此将安归野花逞姿媚众好纷莫违此物何足叹但伤爱者稀  

黄文雷  

晩立  

独游得荒蹊晩意与心防水声逺才闻山色静可对鸟语林塘边大吠篱落外柴门未须闗月在东峰背  

陈鉴之  

送郑严州  

父老迎使君舟楫桐江波那知使君心一片烟雨蓑杖藜对客星清风双嵯峩沙鸥公故人应为小婆娑  

防稽秋日观山  

荒塍间流水蠧叶风飕飕前山与幽人亭亭共清秋逺近日明晦隐见云去留木末一叟归犬鸣茅舎幽忆昔典午东劒佩森名流胜地慰逺怀兹焉久绸缪渔矶与樵径今有斯人不池石老苔发空余蠃蚌游世有古今异郢歌聊自酬醉眼时摩挲此山即前修  

晩登京口倅防富览  

穷途逢伟观小阁江万里薄暮岸幅巾寒烟四山起天河注平淮斗柄卧芦苇欲返还少留灯青客船尾  

奉寄陈宗之兼简敖臞翁  

君隐万人海啸咏足胜流我堕寂寞濵嵌岩一笻秋蟠郁向谁吐天围芦荻洲劈箭客帆去何日囘我舟同刘叔泰放歩湖边入灵芝寺坐依光良久叔泰诵坡仙好把西湖比西子之句予因赋古风一首  

刘郎唤我岀胜处意所便清寒柳桃风浓淡杉桧烟僧庐自生香歩绕古佛前依光偶不扄坐数禽聮翩平林度清磬遥隄簇归船湖山露真态鸥防溶溶天形容防吟笔刚道妆抹妍莫作西子看正如姑射仙相知喜值予微笑生清涟  

送陈仁叔之越  

生世可无友我友得仁叔行已严尺度色夷气清穆蝇头观世态麈尾露心曲大江渺愁人风欲饱帆腹重阳两日是不共一杯菊吾侪迹浮萍同是客京毂作计俱岀此正尔未免俗倘有囷可指一笑如鲁肃寒窗共短檠何用戒征轴所以穷杜陵恨欠突兀屋波寒净沙石露重老林木莫言衣带水后防殊未卜越山君旧游我亦曾寄目迩来平安否细与问修竹  

陪守斋至玉湖书院作  

天垂大溪碧近树齐逺山水气涵野色缥缈亭数间维昔文节公孤标凛羣奸飘然两屐齿云岩遍跻攀此地足佳致差不逺市阛寿峰【`文节次子`】顾而喜筑屋娱亲顔吴兴冨台榭往往携歌鬟公独抱书来小舟破潺湲花淡水纹丽鸟啼人意闲读易发妙蕴不惟平马班【`公有易训马班异辞`】著述五百卷星芒照人寰天街防绣鞍蹀躞趋豹闗河来砥柱立一老菰蒲湾守斋【`文节第四子今右曹郎中`】领客游秋风韵枯菅吾诵壁间文徙倚藓石斑徳人不可见月白渔舟还  

乐雷发  

送防斋李监丞赴湖南提举  

吏统久已紊使选匪易为蝎虺何蓁蓁鸿雁何累累持节岂不多旷职茍所私缅怀紫阳翁昔使东浙湄陈臬紏官邪扬仁苏民疲兹道有先后哲儒昭令规防斋宅潇牧邦懋灼帝知厉亷肃宷寮反税驩乡耆所学蕴渊道寛严权理宜兹总全楚境歌此皇华诗位穹民言邈壤广吏蠧滋闽俗职所重简僚乃政基视听贵逺周细微在可遗揽辔戒前路岂为好爵縻揆予忝英盼怀徳念别离别离果何念康济乃所期懿兹逺大业肇此咨度时朂哉振英采慰我湘民思  

张至龙  

寓兴  

东日照瓦霜西向界余日莫言日不到日光来未及种菊一百丛九月开盈枝莫言无好花好花开较迟庭前无繁植踈竹附梅坡虽然无巨荫明月飞来多夏月灌菊根见花在秋日先时不施工临花已何及十年插柳枝今与髙树齐垂条绿春风上有流莺啼  

徐集孙  

坚氷  

滕六巧呈瑞平白一尺髙霜风凛冽生挟夜声如号氷澌条玉筯瓦缝镜银膏茆屋顿暴冨掩映何奢豪晶光动闾里健羡等儿曹此时轻脆资坚为千载牢一旦阳明升消泮蔑纎毫奚独此为然世事亦滔滔  

夜雨  

夜半倐惊觉狂风搅秋鸣掣电起迅雷骤雨翻盆倾逆知造物意揫敛万宝成天威不竟夕须臾山月明  

王琮  

秋夜有怀醉书十韵  

秋风从何来飒飒入窗牖残灯耿不寐照我容顔厚故园岂不佳亦颇兴怀否黄金桂百树碧玉池十亩猿鹤响空山亭台暎踈柳觥筹杂野防笔砚得佳友愁无弹鹊句隽有持螯手人生行乐耳功名有时有防检屐防两土苴米五斗浩然归去来万事不如酒  

王柏  

赤松即景  

平生百虑懒尚有丘壑心佳哉二三友同盟时幽寻壮怀豁虚旷元宫穷防深时方酿薄暑万绿涨云岑新篁凝粉翠日影筛碎金瘦笻扶野歩羽扇揺清吟漱齿掬清泚雪瀑开风襟脱巾挂琪树露顶涵重阴山禽自在语浊醪自在斟物外转栖碧石险苍苔侵何时侣麋鹿结茅入深林  

和叶圣予小桃源韵  

二仙何如人夫岂古隐士道成遡泬寥羊卧不再起鸾鹤舞松声萧骚快心耳金灶清尘生余丹不轻委我来桃源逰直穷路所止飞萝摇春烟素雪喷清泚何时架草堂深入此山里翛然逃世虑链魄继遐轨  

黄简  

招荆江荡子  

冲风逐飞云庭叶纷堕槁荡子久不归佳人坐中老萧萧楚山晩湛湛江水流经从望夫石那得不囘头  

方逢辰  

送潘翠谷  

无屋住僧庐无菜挑野草野草风味长僧庐人迹少剥剥谁扣扄待予事幽讨钱塘有骚翁自号翠谷老疋马游南墙要伴松竹好遐思到山人迂寻岀诗藁诗无愁苦吟埽退郊与岛胸次鲍明逺笔下王逸少我观阴与阳禅代何时了不能为鲁连尚可作商皓长歌黍离篇酹酒问旻昊  

钱选  

题浮玉山居图  

瞻彼南山岑白云何翩翩下有幽栖人啸歌乐徂年丛石映清泚嘉木澹芳妍日月无终极陵谷从变迁神襟轶寥廓兴寄挥五弦尘彯一以绝招隐奚足言  

雪霁望弁山图  

城市吾所居遥看弁山雄积雪最先见皓彩照诸峰我今逺城市薄逰留此中忽焉嵗云暮更觉尊屡空开门未然烛飞花舞廻风万木同一缟四野变其容恨无登山屐幽讨何由穷  

何梦桂  

赠杨古澹  

南山有岑楼岑楼髙落星娟娟楼上女悠悠抚朱绳常年猗兰操翻作长短情世无千古人惟遗千古心心长韵愈逺疏越难可闻曲尽无人听月髙风满城  

和徐院唐佐见寄  

白云古树杪下有山人家与君曾读易探索入磐污盘桓坐白石汲泉烧鼎茶至今山中儿羡我两客嘉客去不复来屋上凝朝霞有时抚孤琴猿鹤听无哗何当赋招隐共驾青牛车  

雪楼程御史次方山房韵见寄用韵答赋  

青楼有蛾眉翳防渺独处日暮赋摽梅愧我求彼士谁家操孤鸾感此中夜起明河落天西玉绳低尺咫结言借媒劳恩重报无地明珠在罗襦谁能谅心事  

次山房韵古意四首  

思君吹参差幽路蹇离絶绿蓝不盈襜芙蓉在木末采蟁解我忧忧思难察识世态反覆手况复问宿昔韝鹰岂思飏辙鲋固相沫得时与失势离附奚足惑耳余难为交管鲍易全徳伐木无良朋白驹有佳客  

佳人邈中洲倚竹翠袖寒捐玦属蹇修脉脉一水间夜半下云旗逸驾歘可攀结言永为好失报念急难君有金错刀我愧白玉盘终然盐梅心死不易醎酸往事化蜩翼徂生遗防肝永言岁寒心寤辟起长叹  

牵牛饮天河河水清可挹天孙无机杼终日不成织相望空寤言无人谅心迹人生窘良防百年倐朝夕朝夕不可期来世固防极无金铸钟子鼓瑟逝安适帝子竚不来采芳翳庭实悠悠万古心俛仰三叹息  

夜舟不藏壑川流无廻波百年逐忧乐昼夜相戞摩逝者不复来皓首成蹉跎谁与伤鳯衰毋乃楚狂歌兹世固难免纵有朝与鮀猗兰曲易弹秪恐听者讹折扬杂黄荂每与俚耳和感此歌晨风忘我将如何  

方防  

田家四事  

耕  

古人以农仕仕即为公卿未仕有常业安得不躬耕我耕常及时破块当初晴坟垆土性异勤怠人力并泥涂淤手足雾露沾裳缨妇子挈午饷劳苦寛我情罢耕亟放牧吾牛亦饥鸣投耒重囘首深山空月明  

种  

我生古杨州田下异梁雍山田种荒菜水田种浮葑地力肥瘦兼农器有无共及时撒新谷搏黍递幽哢生意日夜长移秧趁芒种未嫌豚酒祝自乐鸡黍供落日竹枝歌犹是豳原颂  

耘  

良苖已入土田间水沄沄昨夜苖根发翳叶如烟云草生害我苖匝月一再耘是时人苦热岀门天未昕郁蒸体流膏爬捽手生皲手荼拥根节腰草驱蝇蚊青青衿佩子从事哀我勤我勤自乐此尔非沮溺羣  

获  

凉风入衣襟斜日照墟落我稼将登场筑杵声橐橐宵征备防盗日行呀防雀腰鎌赴田间是处竟秋获刈疾笑翁健负重惭儿弱山炊杂戎菽野草配场藿人生累衣食计较一饷乐已矣复何言吾生老耕凿  

感兴  

斑斑林中雉雌雄同朝晖鼓翅飞不逺山田麦苖肥饮啄百歩间未暮相随归当春哺羣雏长大各自飞宇宙岂不大嗟尔为生微穷途守一辙毕命芝与薇  

月府有竒木根榦饱清露生香异凡间冲风落天路髙枝舞青鸾低枝防霜兔姮娥方妙年衣采纯缟素娉婷不肯嫁含情待谁诉昨与汗漫期径向银河渡授我不死药倚徙怨迟暮即席欲服食终夕愁相误悠悠下髙寒囘首空烟雾  

李谨思  

寄进士熊退斋二首  

犹存火后书罕识卷中字无笔补元经有金酬载记漫漫岁月驰忽忽春秋閟欲辨已忘言涕泪空垂泗殉义若殉财避名如避箭况当喜惧交肯与宠辱践百年元亮心一日宣明面朱门辙迹多山路防如线  

梁栋  

渊明携酒图  

渊明无心云才岀便归岫东臯半顷秫所种不常有苦恨无酒钱闲却持杯手今朝有一壶携之访亲友惜无好事人能消防壶酒区区谋一醉岂望名不朽闲吟篱下菊自传门前柳试问刘寄奴还识此人否  

送李北山归建康  

人生无百年胡为在逺道游子归故乡王孙怨芳草有田归去来无田归亦好  

邵桂子  

遣兴  

无家欲何为有酒亦竟醉况接故人欢谭谐起予意结交三十年心事两不贰坦率无町畦议论绝同异盆菊傲晩黄泉蒲濯寒翠含芳自贞洁抱节谁妩媚于人岂不然岩壑从弃置守道茍有得安贫实易事山云促还归溪月苦邀致去往任自然吾生等如寄  

熊鉌  

题东坡诗集后  

东坡真天人再拜当敛袵千古岷峩英浩气发耿耿用世固磊落作诗更雄骋熙宁化宜更当国惜已甚胡为呌怒呶使我毛髪懔九天忠臣心欲发不暇忍雪堂何从容人事得尽屏江山拓胸次风月动佳兴我观此时诗下语已清永晩吃惠州饭晨夕对蔬笋和陶数十篇习气脱略尽岷山防百阻到海渺万顷公诗盖三变每变輙近正少年纵横习岂意造此境偶于元寂中佳处得深省学道便为真此语吾敢信文固气所充要在以理胜洋洋大雅音千载叹寥泯言诗亦小技所入宜重慎我诗难示人持此聊自警  

春雨  

春来一月雨米斗钱三千江空尽绝市灶冷厨无烟我从莆城来四望良凄然濵海皆食淡逻卒相寻延累累起夫役蔗局供熬煎玉食宁防何千百俱并缘秖今二月节何暇及种田使臣询民瘼当务固有先近仓有陈粟庶解朝夕悬州县价一平乡闾自然寛欲言事何限何当息民肩  

牟巘  

题渊明图【`并序`】  

渊明九日无酒坐宅边菊丛中意殊寂寞江州刺史王茂诸孙已荷朝寄犹知有赋归去来者能于此时遣白衣担酒逺饷邂逅一醉大是奇事集中九日诗仅两首无酒则曰尘爵耻虚罍寒花徒自荣有酒则曰何以称此情浊酒且自陶而王所饷已酉九日十有余年略不见于诗何邪此翁志节耿亮与秋俱髙往往逃于酒而寓于菊二诗之作一感一喜微见于意固不暇于岁岁皆诗此中有真意欲辨已忘言正当求之言句之外可也此幅笔虽简意有余輙和已酉九日韵述其事醉中看画未免发千古一笑  

平生抱耿介四海寡朋交凄其九日至颇感顔发凋无酒醒对菊风味乃更髙谁识此时情白云行逺霄地主有佳饷得得良已劳而我适邂逅赴饮如沃焦永言大化内朽质非所陶惟有饮美酒一醉可千朝  

杜濬之  

示故人  

在家同匏系逰子似箨飞昔分参与商今作埙与箎感子意气殊顾我齿发非茅屋正萧萧野花亦离离无酒水可饮无饭黍可炊杲杲看朝阳连连弄夕晖男儿重交好雪霜以为期  

钱仲鼎  

题静春堂集  

闭门雪卧逺咏史风情留诗有三百篇令子手所裒汝翁秀儒林殖学嫓前修六经穷窔奥万象工雕锼广矣雅音正悕矣骚情幽照耀明月珠珍重瑚钩一读令人喜再读令人愁李杜骨已朽江河名同流忆昔托末契东城得追游平时少契阔暇日多倡酬栎材自揣劣藻思谁与俦老我岁冉冉霜髩风飕飕索居破茅屋寒拥敝貂裘夜来清梦飞故绕松江头梦中不识路修亭渺悠悠粲然见梅花落月香影浮性情阅千古感发交未休神交付冥冥知我双白鸥  

刘辰翁  

初晴  

初日入髙楼归云杂江树鱼逰新雨清鸟语晨光吐天容起复覩烟色转轻素墙草丽车前巷沟映泥路窗明袪宿润础滑微步防朝有宿客过午无来屦沿砌上蠙衣虚庭竿犊袴人生足无事世故非所虑彼语吾不闻清风有时度  

髙晞逺  

心逺堂  

种竹期十年栽橘盈千头虽云多逺虑无乃为身谋髙人絶尘累俟徳居此丘泰宇无畦畛虚空有天游仁义尚蘧庐道徳成安流结茅依翠微极目际平畴白云度寥廓黄鹄下沧洲百世此周覧我志尚可求秖应柴桑翁真趣共悠悠  

陈泷  

游蒋山  

萧子香花场周子琴书地峻坂接萦纡髙林在苍翠驱车登北阜乐此风日媚逺挹秦淮清近覩吴宫丽休怀国峙三犹见山维四岩空猿鹿游谷响橡栗坠石兽土漫没碣龟苔赑屭昔人事观览骅骝屡连辔往迹付荒芜白云锁幽闭双鹤鸣夕阳吾亦动归志  

## 御选宋诗卷二十四  

五言古诗十五  

文天祥  

题周山甫锦绣段  

客从西北来遗我锦绣段上有双鳯凰文彩何灿灿置之箧笥中岁月亦已晏天孙顾七襄雷电下河汉鳯凰忽飞去遽然失把翫贫家机杼寒秋虫助予叹  

题梅尉诗轴  

乃翁圣俞君瑰辞灿琳琅吾乡欧阳子逸韵谐宫商人物雄中原园囿盛洛阳醲郁追皇风诡怪抑晩唐云仍四方志生长百战塲忧国杜少陵感兴陈子昂我亦青原人君遗明月光掩卷不能和握手谈肝肠  

题延真罗道士玉涧  

双岩夹方流知有至妙蕴山石发清晖草木得余润泉源皆宝气樵牧骇潜蜃仙翁独危坐华池养水性神泽  

温而栗骨峭老益劲苔矶枕碧时有鱼岀听麋琼饭潺湲冲淡意无朕  

燕子楼  

自别张公子婵娟不下楼遂令楼上燕百岁称风流我游彭城门来吊楚王阙问楼在何处城东草如雪蛾睂代不乏埋没安足论因何张家妾名与山川存自古皆有死忠义长不没但传美人心不说美人色  

听罗道士琴二首  

断崖千仭碧下有寒泉落道人挥丝桐清风响寥廓飘飘襟袂举氷纨不禁薄紫烟防丹霞双舞天外鹤吾闻泗滨磬暗含角与徴又闻天乐泉净洗筝笛耳如何碧一乃此并二美蓝田沧海意请问玉溪子  

题宣州叠嶂楼  

初日照髙楼轻烟在踈树峩峩逺岫岀泯泯清江去檐隙委残霤屋隅连宿莽荟蔚互低昂熹微分散聚城郭谅非昔山川俨如故童鬒已零落姝顔慰迟暮沉沉澹忘归欲归重囘顾  

题宣州推官防览翠堂【`并序`】  

前宣州推幕季君于其廨作亭梅圣俞以览翠名之而为之记今去之二百余年碑埋没久矣天台陈君客实来发而得之复表之亭上江山如昨翰墨宛然庐陵文某时守兹土既为作顔间二字复诗以志之  

都官自楚产文采光陆离当年从事君如与山川期岁月忽已遒天球落尘土岂曰无嘉賔过者不我顾谁令赤城子发坎岀方珉灵物必复见其见乃以人囘视城南端飞甍俯苍蒨物理有屈伸流峙岂云变寥寥南楼月至今有遐音千年一邂逅共调风中琴亦欲结方轨攀事幽防行行且言迈踟蹰思何深  

夜坐偶成  

萧萧秋夜凉明月入我户揽衣起中庭仰见牛与女坐久寒露下悲风动纨素不遇王子乔此意谁与语  

发彭城  

今朝正重九行人意迟迟囘首戏马台野花发葳蕤草埋范增塜云见樊哙旗时节正如此道路将何之我爱陶渊明甲子题新诗白衣送酒来把菊卧东篱  

新济州  

借问新济州徐郓兄弟国昔为大河南今为大河北垂云阴万里平原望不极百草尽枯死黄花自秋色时时见桑树青青杂阡陌路上无人行烟火萧瑟车辙分纵横过者临岐泣积潦流交衢霜蹄破丛棘江南寒未深铜炉兽花赤为知行路人鐡冷衣裳湿  

发郓州喜晴  

烈风西北来万窍号髙秋宿云蔽层空浮潦迷中州行人苦沮洳道阻路且修流澌被鞍飞沫缀衣裘昬鸦接翅落原野惨以愁城郭何萧条闭户寒飕飕中宵月色满余光散衾裯余子戒明发飞雾霭郊丘防见扶桑红隐隐如沉浮身逰大荒野海气吹蜃楼须臾划当空六合开沈幽千年厌顔色苍翠光欲流太阳经天行大化不暂留辉光何曽灭晻霭终当収严霜下丰草长歌夜悠悠明日东阿道方轨骤骅骝  

赠许柏溪惟一  

长风吹飞藿蜻蛚吟野草流光速代谢兴怀令人老游子中夜起悠悠酣且歌明月委清照江湖秋渉多岂无临淄鱼亦有邯郸酒怀古招王孙登髙重回首  

许月卿  

箕山  

箕山惟一瓢襄邑亦四壁古今一许氏传家以清白茶山与东莱三诗映圭璧后来二三贤题品互防绎南轩推学授晦翁要事实亦有小东莱经济亦何切极意探源流敷殖久大业临川有二许我来秋萧瑟抚卷三叹起寒花香的皪  

林景怡  

晓起  

天鸡弄喔咿残星在斜汉整衣岀幽扉山城漏初断微微水风生冉冉田露散此时游葛天淡然空百羡海色上寒梢渐识梅花面  

林景熙  

赠东上人  

岸陵防纷纷岐路谁了了中有定慧人翛然坐深窈山空诸念消月堕孤禅悄一室虚白生天鸡防清晓  

题水云深处  

霏霏弄闲态滟滟扬素纹幽人不可即但见水与云苍狗纷世情瞿唐在平地所以盟白鸥万荷最深处  

故衣  

箧中岀故衣络纬生四壁昔年慈母线一一手所歴眷眷游子心恻恻虚堂夕逝水不返流孤云杳无迹空令揽衣人一线泪一滴衣敝奈有时母恩无穷期终怜寸草心何以报春晖朝寒纵砭骨念此不忍披且复返所藏永寄霜露思  

九日防连云楼分得落字  

冉冉海雾深荒荒山日薄登髙集华裾纵目天宇廓落叶悲徂年寒英照深酌心醉乃文字意行非涧壑缅怀斜川游此道久寂寞胡为吹防人白首恋宾幕穷途谬行藏异代悬美恶我爱漉酒巾西风不能落  

游仙坛  

窈窕悬僧庐空山断诸想上邻境泬寥下瞰色苍莽猿鹤无宿期今古契真赏坐中风雅谈林壑散清响凉飇洒我发白云随我杖醉卧松下石不知海月上  

过风门岭  

客来自风门飕飗撼两袖溪迥众新畈绝一岭又行行春日微怪禽啼白昼流年感花稀古道表松秀聊此寄小酌余酣掬山溜  

酬谢臯父见寄  

入山采芝薇豺虎据我丘入海寻蓬莱鲸鲵掀我舟山海两有碍独立凝逺愁美人渺天西瑶音寄青羽自言招客星寒川钓烟雨风雅一手提学子屦满户行行古台上仰天哭所思余哀散林木此意谁能知夜梦绕勾越落日冬青枝  

简卫山斋  

虎林一倾盖草窗雪初残酒酣夜剪烛妙语铿琅玕回首隔吴越清风难攀焉知白首余逺访沧波间大鹏九万里神骏十二闲天风非不髙乃乐烟水寛乾坤寄一斋江湖浮九山何当蹑飞佩跨鹤青云端  

宴徳初书楼  

楼髙不二寻已作百尺想中有湖海豪开襟纳万象颇延素心人谈笑落清响邻花吹午香檐竹荐秋爽于中了行藏此外断俯仰西楼富薰天歌钟乐华敞荒凉风雨余山夔自来往  

纳凉过林氏居  

岀郭已虚旷入门转萧森筠栖无六月聊以解我襟红日不到地白云时满林坐久石根冷酒醒荷气深飘飘黄冠客临流鼓瑶琴一鼓洗我耳再鼓空我心山髙水复迥彷佛蓬莱音兴尽拂衣去城笳吹夕阴  

寄四明陈楙阳  

髙人谢世纷诛茅在絶壁十年不下山旧路掩深棘岀门复踟蹰触歩有崩石下临千仭渊毒鳞正纷籍腥风鼓洪涛石齿鸣咋咋失势倘一落万绠那可及不如息我躯猨鹤与朝夕  

方鳯  

仙华山  

仙华矗万仭我乃庐其东日夕与山对今兹踏岑巃起左信奔鹿当前任啼狨大啸崖石裂一览天宇空苍松饱风雨绝壑挂老龙樵斧不得睨抚根憩吾躬邈哉轩辕氏问道由崆峒犹传少女灵链玉于马宫山林重帝胄香火明民衷我来重怀古揽涕临西风何当速剌飞一洗磊块胸  

谢翺  

寄题何氏绿绮楼  

北岸有髙楼其南多药树仙人昼采之遗佩湘江渚化为绿绮琴轸徽微已具有客来南方振衣坐其处风吹朱鸟巢欲落鸣至曙山分地肺云水流天目雨别去重所思别时不能去  

雨饮玲珑岩下  

垂云起嵚嵌衣被松与桂夜含星斗光隐若金石气雨来輙阻之不得抚苍翠下有桑门子饮用陶匏器盆中蓄海石左顾如牡蛎疑此碛上来不知几年岁桑门却问客所居何姓氏回指南海峯苍茫倘一至  

翠鏁亭避雨【`亭有魏王妃所题字尚新王尝以皇子成徳军节度使鎭明故妃至其处`】  

客有游山衣着久如薜荔行行万翠亭忽作风雨憩仰面无所覩梁间有题字问此何人书婉娩有弱气云昔魏王妃学书似李衞乗云到此山洒墨在空翠尘风吹土花倐忽景物异疑此梦与仙不类人间世  

观水  

积阴生壑雨野水学江流对屋见灯火相望南渡头浮槎到髙树白鼋起沧洲变怪若不测神功安能尤稍退见涯涘及来痕沬收崩涛岀白石隐隐如博投水杨洗荒根素发生古愁见此倐若化故流还胶舟荒源不可诘欲尽山云求  

无题  

天风下黄叶山树挂绿蓑世情逐流水东去无廻波可与语人少不成眠夜多湿云黏短发漂泊奈愁何  

十日菊  

今日非昨日尚觉秋英好明日异今日秋英讵云早所以惜芳人采撷常贵少而彼千载士怜尔独皎皎晞霜敷朝荣零露抱夕槁千载且复然一夕宁恨老  

九日  

秋风飒以至今日重阳日眼明对南山尚想陶彭泽向来建威幕颇见有此客驱车不小留驾言公田秫一朝又弃去此意谁能识寄奴趣殊礼风防来自北只今王江州建国功第一故是阿珉孙举动良足惜饮愧望柴桑稍以自湔涤殷勤白衣饷犹恐不我即中路候篮舆要致已甚廹葛巾赤两脚颓然向林宅此翁本坦荡焉能苦违物虽然可计取中实未易屈华轩又何羡自载返蓬荜终身书甲子往往义形色如使磷与缁安得为玉雪篱边菊弄黄粲粲正堪摘我方持空觞千载髙风激  

避暑池上拟古  

游子渺天末晨光东南驰良时不易晤胡为徒来兹丛柏结夏塔轻蒲生夕飔空有齐纨扇团团手中持持此欲永久但感顔发衰爱尔云中鸟浴彼道上池余翎委弱藻飞去犹沦漪极目送不返将以穷所思  

九日前子善来防山中  

朝防寒露枝暮摘不盈把风吹西南云幽情谁与冩有客来缙州遗我古盏斚中有鸳鸯文色如铜雀瓦浮以郁金蕤苍藓借其下此物宁足感聊用助歌者但怀郢曲悲岂计所知寡  

九日禺中登沃洲放鹤峰南望天台诸山  

镜面小蓬岛入剡脱我骖舎櫂来沃洲下岭见精蓝修睂浮天姥天台在其南良游爱九日巾堕发不栉醉浮秋夕英饥食决明实逺防竺僧迹俯仰千载陈狂呼许元度王谢十八人彷佛川谷应草木皆防防便欲即之语又疑物所冯闭目游太初寥廓以为邻  

五日山中  

东隣防蒲根南隣烧艾叶艾叶岀青烟蒲根香胜雪乾坤生燐火阴碧欺月光烟随艾叶散进此菖蒲觞蒲觞益齿发齿白发如漆余饮不尽器置之五七日五日化为丹七日化为碧一服一千年令人生羽翼  

九日黎明发新昌望天姥峰  

南明剡东山亏蔽草与莱前冈接逺阜树色如苔莓西南见天姥旭旭云日开下有采药径仙人招我来手持白菊花泛以青螺杯倾杯化灵药蕤芳入客怀俛视浮防居白气为尘埃凉风吹脱巾一往不愿回便投此防竹骑龙下天台  

玉麈尾  

客持麈尾柄色夺环与玦尘心随影袪一片若行雪神兽濳空山何年探灵穴忽失落人手遂为谈者恱阴厓起白气篆古逾轩颉一拂沈藓文再拂字不灭三拂蛟螭腾世眼不能别投尔阴厓颠惊怪吐其舌  

谢子静寄端午药煎  

麸桃弄朝烟含虫链百杵山人入药箓捣日月逢午甘酸杂众味能生玉池乳颇忆越唫人性静无所苦中年白发生寄以润肺腑为谢山中人愿结山中侣  

因北游者寄峩睂家先生先生曾宰建之浦城故末章及之  

灵闗髙缥缈缥缈出曾城其上盘紫云倐忽牛马形防防不栖树浴彼清泠惟有孤鸑鷟衔命此山灵迎风遡寥廓杳杳西北征羽毛中道折六月霜霰零回首灵闗云泪下如悬缨  

江淹所治县粤王曾种树山人雨后来空台唯宿莽故人岀端平子孙今不武寥寥南峰寺枮禅尚灵雨犹记桐乡祠影前及僧语  

寄东白许元发  

昔我来南方采药与君遇仙核堕寒芜水花明逺渚云空参语外露下离立处别来荒烟中五阅寒与暑寒暑岂异初肌发不如故闻处人道变未得世病愈驱车望东白此情那可遡倘及乗靑蜺为君拂尘羽  

秋暑饮僧舎分韵得界字  

夜露揺井梧明河涵左界酣眠知何益筋力久已懈余氛薄中餐幅巾无所挂欲去岂不能有兴輙中败浮醅济茗阴鼎漉姜芥忽醉此山中解衣如脱械凉飔埽地生尘暑焚香迈空巢见落毛石发卷如虿  

拟古寄何大卿  

空山产桐梓拟作膝上琴琴成不他餙种漆江之浔独无徽将轸何以发啇音但得独蠒蚕饲之扶桑阴烹鱼腹有胶不患海水深  

雌雄双碧鸡所食琪树蘤来栖药洞中当春怕乳子其雌秋别时守此唯雄耳可怜衔子归万里渡海水世传卖药翁岀市恒骑虎朅来空山中恨不輙与语长啸归无家独指梧桐树既指梧桐树复采梧桐子持以赠所思浩歌聊复尔  

流来山中花绀碧三百里漪漪歙砚云含风入秋水五芝与八石往往产其址岂独秘灵文亦复隐竒士不见施家郎诗词独清泚一朝控白鸾吹笙洗尘滓  

岩居效贾岛  

岩岩百尺屋山鬼寂四壁独抱震余桐横此风中石梦见一道者手持青瓦砾谓此有至音世人不能识粟尘起嵯峩沧海寄一滴语罢失其处觉来空叹息摄衣起楚歌断弦如裂帛悬藤月露深蛟龙舞其侧  

萍间穉荷效王司马体  

初萍半含絮顷刻开数亩荷生浮其间风雨足邂逅百年游子心欲作千岁久昔为浮萍根今为穉荷藕荷髙刺已生鱼游触其首离离荷下萍吹向白鱼口  

郑思肖  

咏怀  

读书陋巷中愚直与时忤一鹤仰天鸣志不在尘土有怀诸葛公黙然不发语后世无斯人清风激千古驱车欲岀门独立眺虚旷恣意杯酒间舞劒心悲壮虽在寂寞濵心实千载上天地固寥廓亦当定所向  

呉江垂虹雨后观荷  

睡龙瞪目开射光冯夷宫翻身弄变化噀水湿洪蒙浪花卷寒雪斜喷清冷风雨歇龙归来波心卧晴虹净洗秋色岀霁景涵青空烁烁锦炫昼新绿妬娇红湿香吹不飞恋抱花心中醉面仰天笑月照三吴东  

虎丘  

何年海涌来霹雳破地脉裂透千仭深嵌空削苍壁山润石乳甘秋冷鐡花碧阖闾云空愁银虎去无迹蛟龙镇竒险拱防梵王宅  

古诗  

苍苍碧玉盘乌兔东西跳一气母羣儿各弄性情妙雷动蛰龙飞天老哀猿吊俯首问洪蒙万古一长啸  

周密  

题髙彦敬山邨隐居图  

我昔逰七闽百岭争嶻嶪白云涨川原深谷如积雪又游天姥岑幽磴缘曲折长林翳寒日十里行落叶转头五十年遐想正愁絶开图意忽动惝怳生内热何当驾松广分我翠一叠弁阳我所庐见谓山水穴漂零愧楸槚岁月老薇蕨平生既遥集足痹屐齿折何当赋归田初志遂所惬怀哉复怀哉清梦绕林樾  

何新之  

秋夜泛舟  

飞星曵寒影野水淡碧空人生定何物扁舟空影中何年有宇宙生此木末风有力不向上难到蓬莱宫空攀栖鹘巢搔首如飞蓬俯仰慨今昔此怀安可穷  

韩竹坡  

采菊  

撷我百结衣为君采东篱半日不盈掬明朝还满枝悠然何处是千古正如斯  

王浍  

感遇  

光风荡繁囿丹绿缀柔柯游子去万里空闺敛翠蛾行云落江水酒尽不成歌鸡飞与狗走妾命独奈何  

程自修  

独坐  

终南在吾目秋色逺接应谁招天外翠来此窗中靓娟娟初画睂盈盈独临镜云去物象空月岀心源莹我欲往从之有客夸捷径洗耳复洗耳松风入清听  

詹本  

春日携客游武夷  

山脚健枝梧百里插苍峭粼粼石可把曙色坐逺钓风水真笙竽歴落太古调衣冠带莽苍山鬼惊二妙云月正忘年花鸟更索笑廻船翠凌乱吾道付长啸  

皇甫明子  

海口  

穷岛迷孤青飓风荡顽寒不知是海口万里空波澜蛟龙恃幽沉怒气雄屈蟠峥嵘抉秋阴挂席潮如山荧惑表南纪天去何时还云气光惨澹腰下青琅玕谁能居甬东一死谅非难呜呼朝宗意防见桑土干  

崔璆  

今日亦何好  

今日亦何好花下醉狼籍醉中有奇事梦见生八翼浩荡排虚空灵君好顔色朱衣持大篆授我醉乡伯顿首玉墀下臣璆才虮虱封此亦何功请陈愚顽臆臣家京口东门前大江碧臣愿驾长风吹作酒万石万象各千钟拍拍大庭国推枕在山中纸衾霜晓月  

孙琏  

述怀  

少也不谐俗老去益羡闲百草生已绿春雨满南山朝朝荷锄去既夕驱牛还生长茅檐下贫贱甚独安但愿桑麻长优游足岁年  

坐倦秋树根摄衣歩前丘横河澹如练破月西南流独持一尊酒悠然发清讴俯仰无不足吾生焉所求  

杨雯  

迢迢空同山  

迢迢空同山乃在西极巅玉泉荫灵芝上有千岁仙安得凌风翼相从白云间神仙本冥漠天运仍推迁不如酌我酒或得成自然田父要我语饮者亦非贤愿君长独醒加餐足髙年  

罗公升  

脱身军府暂憩先月亭前挹湖光左右花木交映壁间题字亦有可观惜未及见月也  

四年尘沙中奔走日不给空歌下泉诗颇愧防子集今晨岀军府心与归鸟急花迎晓日笑树沐清露湿清漪舞游鳞照影姑小立重来期秋风领略蟾影入  

观棋  

秋风动江臯吹落鸥鹭影先生江湖心收作目中景庭深树阴好门掩禽语静一声寂寞中恍若隔人境胸中兵十万临敌暇且整敛之塞成臯纵去举鄢郢仆方栖防稽蹇足未得骋中原倘相逢亦有凭轼请  

早行  

残月不肯吐邻鸡殊未鸣已惊火星没况值元云生居人酣春梦行客贪修程众愁春露冷我喜旦气清小立着定眼自觉归路明  

戏萧髙风曾孟升二友  

丹鳯辞旧栖四海求其凰偶来梧竹间振翮鸣朝阳众禽不自揣竞欲饮余光神物要自珍微羽那足当了知霄汉姿不集灌莽塲所忧燕雀杂坐更鸿鹄藏丹山有佳侣足以陪双翔人间勿为留归哉白云乡  

次韵严叔贤见寄  

威鳯翔九天栖息惟十洲胡为落人世下与鸡鹜游吟仙霄汉间清夜瑶琴秋余音遇风至不可言语求黄尘隔晨晤回首生暮愁櫜弓定何日春驭已莫留柳营岂云远邈若青海头何当踏月来羽衣啸黄楼  

赵善璙  

南山亭吟梅用韵  

玉辇瑶车具飘飘银台路羣姬拥盖羽太真衣缟素夜宴琼花圃玉郎骑鹤赴翠衣冻欲仆芳信谁传付无梦髙唐赋酒阑散香雾  

俞琰  

题郑所南墨兰手卷  

幽花頫晴旭修叶偃微风名载骚经中千古香无穷何人为此图所南郑仙翁仙翁今何在已归蓬莱宫我欲往从之海阔天蒙蒙  

陈普  

拟古  

秋声金气流天空露瀼瀼素波合流月滛滛满庭霜遥夜一美人寒闺自徬徨暗尘集凌波轻飇感鸣珰天性赋贞清动止中矩方世无防防子窈窕空英皇抱璞如临渊日入不下堂时操弄玉箫空中来鳯凰岁月如流星发变面欲黄服玉固雪肤绝意百两将  

同根一味草时命嗟异遇风月芳香合两地隔周楚尔生麟趾家朝夕沐玉露我在云梦林百草相蒙妬白璧终不缁惸惸亦良苦  

吕同老  

龙泉寺纳凉  

靡靡市防尽杳杳泉石间灌木蔽榛莽爽籁弥空山飞甍纳余辉丹雘粲以繁巍然青莲宫俯此碧玉阑化人淡无为趺坐观尘寰支郎杳不逢元蝉噪其间昔贤憩游地眢井濳龙蟠咏歌之所传百世犹不刋我生恱超旷危磴重跻攀归隐谅未能遡风发长叹  

葛长庚  

游西林  

悄然无人声但有一杯月谁家鸣乳厖万籁静不发苍防指前路满地铺翠樾清露滴秋衾夜气飞霰屑遥岑有无中烟渺天空阔劒光冲牛斗长啸苍崖裂山行二三里诗肠酒思渴冷云曳山腰暗水洗石骨勒马过断桥枯木冻欲折枝头惊鸟鹊草根鸣蟋蟀试问夜如何孤猿啼不歇柴门自推敲残灯更明灭囘首古招提地僻居穷发红灯照经幢紫殿闭琐闼题名墨未干壁上龙蛇活秉烛岀云房古径苍苔滑归来倦拂牀聮句鬭击鉢老僧拥地罏坐把寒灰拨黄鸡啼四更惊破梅花雪  

行肇  

中秋对月  

暮雨过寥廓江天正青苍列树无残阴积水有异光幽虫鸣欲徧宿鸟惊忽翔永夜如至公鉴我吟清章  

送希昼师之九华  

忽起外心迹谢人中境云去竹堂空鹭下秋池静野宿清溪深月在诸峯顶日暮立长江遥看片帆影  

泛若耶溪  

霁雨牵野情孤舟遂兹赏积水连逺空落日垂万象岸回云独随山转泉更响望望极寒源犹言放轻桨  

简长  

赠峡山清伦禅师  

褰衣汲灵水混涤巾屦尘烟霭霁杉竹澄凝此心神髙僧洒真雨泽彼寒草春华月写空印清霜肃斋身犹言振金防归作耶溪邻  

有朋  

天开岩  

栖霞山后峰天开一岩秀中有坐禅人形容竹柏瘦饥餐岩上松渴饮岩下溜爱歩岩室前白云起孤岫  

契嵩  

感遇  

海水晦夜清秋色函蓬壶有叟双龙公鐡网罗瑚风云浩容与怅恨何所图欲问天上人可换明月无仙人白玉京去去何缥缈琼楼十二层玲珑泛云表银湟月为波万顷即池沼秋来宫殿光逗落人间晓空际时澄明烟霞眇青鸟可见不可到所思空杳杳  

天威不到处干戈动边鄙将军奋威猛英雄势随起纷纷岀榆闗肃肃秋色里白马冐黄云清霜厉严防少壮羽林儿务能莫多喜好武匪君心用兵不得已寄言飞将军妙畧应无比志在报君恩岂为黄金死丈夫身许国慷慨当如此宁教太史书轻笑鲁连子  

空虚澄逺烟霁色涵秋景思君每盘桓驻目千峰顶明月初团圞可照美人影美人来不来云霞林岭  

湖上晩归  

人间薄游罢归兴寻旧隐春岸行未穷夕阳看欲尽岚光山际淡天影水边近自怜幽趣真清吟更长引  

游大慈山书昼上人壁  

谷里侵云寺防幽到深处春过寒花开人谢啼鸟去岂期草庵客日暮此相遇  

道濳  

秋日西园四首  

日月更代显光毕难并留昔人尚行乐俯仰无暂休平居得君子岀处常相求良辰援余臂共作西园游极目瞰平野缅然见沧洲千林澹霁色万韵生凉秋露华漙菊英霭霭香可揉参差间畦垅芋栗森相俦绿蔓无芳姿碧花茂牵牛低回瞩篱落树影环清流赏物志已谐何用登蓬丘  

尝闻晋支遁矫志归沃洲千载激清风邈哉谁与俦余今虽不敏万事非身谋朅来卧穷谷未觉慙先修一法尚无遣何劳问三休卷舒在至理赏咏归优游采薇陟层阿濯足依涧流但惊桂花拆讵识江汉秋沧溟空汗漫无意狎羣鸥  

忆昔少壮时意气摩云霓游心黄卷间岂顾白日西由来昧根本旦旦从所迷迩独悟无为文字如委泥物生岂髙下至道良自齐青山绕我庐开户众鸟啼晓日上乔木林光媚回溪畸人长往来絶壁同攀跻遐天净若埽旷目无端倪楚客一何苦登临独凄凄  

秋山夜来雨云气朝尚昬禅庭无来辙但见落叶繁石室暗灯火天容开霁痕耳目思逺适旷然启层轩长謡缓轻防去去穷深源方塘滟清流凫雁静不喧时遭羲皇翁容与谐笑言邈然采真实岁宴谁与伦  

次韵黄子理宣徳田居四时四首  

四序自逶迤田园常局促春阳旋东臯廹我事铫鎒岀种曝篱根驱牛饮溪曲晖晖明朝阳聒聒喧布谷颓龄惜筋骸晓睡漫云足蓐食岀柴门荷蓧赴幽谷搴条视柔桑密叶已舒绿今年气候早膏雨厌霡霂邻翁时一来耕耨每相属  

离离小麦黄习习南风度桑枣暗蓬麻耘鉏困朝暮种屋东隅翠蔓已分布黄花引踈篱冉冉欲横路白水漫青秧聮翩下鸥鹭新丝换浊酒肴防羞薄具埽洒聚比邻环坐荫髙树稚子羡赢余牵衣傍翁妪牛羊岭外归落日林梢去饷妇亦还家笑言隔烟雾  

邨落已徂暑蚊蝇尚喧啾冲门霁朝雨茆竹归新秋机丝廹邻女轧轧无停休中田蔼黄稼烂熳如云浮绿蚁酿新瓮嘉鲂钓清流瓦尊迟来客礼数忘献酬三杯未肯辞笑语方绸缪时平盗自隐场圃无宵忧儿孙渐束发防嫁廹所谋欵曲从我言归途蹇淹留林端有月色相送前溪头  

朔吹鸣髙林回塘氷已结牛羊卧茅屋原野暗飞雪壮男臂雕弓短后事田猎饥鹰一号呼荒径洒毛血归来夸意气邻舎呼饮啜明朝过南山更欲穷窟穴寒炉然豆萁光焰时起防布被拥娇儿从渠踏里裂老翁寝不寐展转念鵞鸭篱落易穿窬狐貍恐惊发  

得端叔淮上书【`云长淮秋色清旷顺风扬舲恨不得与君俱之`】  

飞鸿从西来有客遗我书开缄识逺意字字情有余报言歴长淮泛泛乘舳舻天开灭逺雾水碧涵空虚超然忘端倪身世疑有无徜徉极幽致恨我失之俱我昔与曾子兹游颇踌蹰风髙当白帝露冷凋红蕖扁舟仅半月歴览穷朝晡伊人亦才华俊逸千里驹结交慕豪彦倜傥非迂儒当时欲相从恨子隔海隅今朝子独往我軰还星踈邂逅亦有分夤缘非强图茫然临西风俛首良自吁庶防有至理去彼形迹拘相望云汉间皎洁同蟾蜍  

子瞻赴守湖州  

山烟弄灭没山木含葱苍刺舟傍遥岸理策升虚堂周遭瞩层巘矫矫如翺翔下瞰平田流澹然浮日光青簩解初箨洗雨闻清香虽云廹前涂真赏岂易忘  

松门暗朝雨寂歴无行人隆曦忽穿漏卉木蔚以新堦泉潄石齿照眼光磷磷使君美无度卓荦遗嚣尘风标傲竹柏谈笑凌穹旻何愧沉冥子卧霞吞结邻  

扬帆渡江来洗眼惊翠樾云姿既容裔鸟哢更清絶凌梯访前踪琬琰亦未灭嗟我鱼目光畴能缀明月狂墨埽琅玕风烟坐中发殊胜区中人茫茫走飞辙  

与田承君宗丞话旧  

赤日下西谷松门敛余辉萧萧征马鸣客子来者谁故人田子方六月幷州归﨑岖千里道问子来何为君命不俟驾讵敢辞炎曦神庭梵呗歇软语同逶迤梧桐挂凉月清润含裳衣人生实萍梗同附一渺弥惊风或暂先渡定还相依昔我在南兖识君英妙时轩轩勇气节凛凛如熊罴声名固已早时命殊淹迟今兹向魏阙骥足将腾夷圣君隆至治谏诤求瑕疵常闻至人语子可补拾遗一言开尧聪四海风俗移无为岀重失謇谔当自持赠言古者事吾岂忘前规  

庐山杂兴  

众势连环万叠不可穷香炉独秀防佳气常葱葱长风卷游雾晓壁开曈昽招提岀其下楼观排青红回眸盼五老刻削金芙蓉宜哉谪仙子爱此巢云松  

白鹤后原逶迤旷平陆道周问樵子古实青牛谷披榛得径路曳杖惊麋鹿鲍生古骚人曾过链师宿明月古坛边题诗记修竹兹焉废耕陇岁晏空菽粟薄日静衘山惊湍泻哀玉回首睇吾庐风幡隔林麓  

山南信美矣山北尤增奇春风锦绣谷红素自相依梯空上絶巘云日惊倒窥崖壁晕祥光五色成玻璃旁通大林寺松竹短且欹乐天当日游四月桃始披余龄愿寄此永与世人违  

少文好山林每往輙忘归余生千载后独与斯人违朅来炉峯下结宇聊栖迟长林拱茂木九夏遗炎曦溪雨昼忽破藤花照清漪黄鹂语深竹可听不可窥  

中岩不知暑但觉昼影长朝来岀孤定踽踽行西冈风泉潄石齿松雨飞苍苍猿鸟亦我喜麋鹿还相将乔木积翠下粲然瞩孤芳冉冉抱絶格霏霏暗浮香山只善守防每吐云雾藏寄言樵苏子慎勿轻摧伤  

山深云物清挹翫洗浮虑昨日行涧南飘然即芒屦风潭耿危彴晩与樵争渡隔水认梅花方惊岁华暮幽人渺江海乐事期谁预山月独多情娟娟迟归路  

髙岩吐竒云倐忽千万丈援毫欲名貎卷缩非一状飞仙或遨游隐隐岀其上惊飇忽吹灭转盼惟清嶂山中胜事多彼俗谁能亮  

清顺  

竹径偶题  

久从林下游颇识林下趣纵渠绿阴繁不碍清风度闲来石上眠落叶不知数一鸟忽飞来啼破幽絶处  

慧诠  

梵天寺晩归  

落日寒蝉鸣独归林下寺柴扉应未掩片月随行屦唯闻犬吠声又入青萝去  

僧孚  

师利上人喜作艳词以诗箴之  

大道久凌迟正风还陊隳无人整颓纲目乱空伤悲卓有岀世士蔚为人天师文章通造化动与王公知囊括十洲香名翼四海驰肆意放山水洒脱无羁縻云轻三事袖缾锡天下之诗曲相间作百纸顷刻为藻思洪泉泻翰墨清且奇惜哉大手笔胡为弄柔词愿师持此才奋起革浇漓惊彼东山嵩图祖进丰碑再续辅敎编髙歩凌丹墀他日僧史上万世为蓍龟迦叶闻琴舞终被习气随伊余浮薄人赠言增忸怩倘能循我言佛日重光离  

惠洪  

居上人自云居来访白莲社话明日告归作此送之  

浮云山尽际花木迎春晖佳人殊方来见之消渴饥借草坐松影粉香时落衣气貌秀可掬岀语超幽微岩壁钟声寂山阴花发稀去袂挽莫留又作瓯峯归  

观山茶过回龙寺示邦基  

北窗赏新晴睡美正清熟竹鸡断幽梦朦胧不能续卧闻故人家山茶已岀屋欣然一命驾妍暖快僮仆千朶鹤顶红染此一丛绿坐客例能诗秀句抵金玉携过回龙寺埽壁为君录逸笔作波险欹斜不可读坐惊殷牀钟暮色双目入关更清兴市井乱灯烛人生分万途称心良易足时平且行乐余实非所欲  

追和帛道猷一首  

永怀山阴老潄流味余津幽防见兰丛苍然岀荆榛便欲即之语忘其千岁人归休正吾志理顺如析薪夜舂博饭吃犹胜海南民  

初到鹿门上庄见灯禅师遂同宿爱其体物欲托迹以避世戏作此诗  

上庄俯汉江古木杂桑柘槐衙阴广陌麦浪涨平野连云对囷廪用谷量牛马我来二月破解鞍绿阴下纵望烟霏中领畧见楯瓦耆年骨柴崖迎客意倾写干戈争夺余身在相惊诧山空啼杜鹃龛灯自清夜敛睂问儋州亟口谈江夏以余游二公老大知识寡暮归逢醉人往往遭捶骂鹿门有余地贤矧如君者为连修竹林防以搆茅舎伏舂旧所能犁锄当学把相见水过膝蓑笠清入画  

送人  

相送复相别不异云间月无心去复来有魄圆还缺此别兴何如西风秋月初暮鸿千里至能寄八行书  

如璧  

为谢无逸赋陈氏贯时轩  

西园拱羣木严霜损天和岂不惜嘉阴奈此风雨何青青繄此君凡材不同科君知不同科何必叶与柯试看一尺根节已倍身多故今卷箨中髙韵不可摩陈候定可人厚礼为君罗视此种竹心知君减悲歌吾徒渉世疎投足得诋诃何如雪月际对君自婆娑但无我履声与子相经过  

雨小霁登南寺阁  

登楼望四垂缩缩雨小休老木藤蔓活古殿金碧流浮云卷岂尽落日不可留无人相与语鸜鹆漫啾啾  

韵酬潘庭立仪曹见赠之什  

安仁可独来连璧岂易得我老阅士久此士秀江国不窥董生园颇割子鱼席向来决胜地璧水湛寒碧防年富问学一道贯儒释捉麈初不哗论正语明白哦诗咄嗟办妙韵岀金石吾家妙喜师赏叹节屡击夜堂明月冷鼎足坐禅寂他年山中人盛事话畴昔  

祖可  

天台山中偶题  

伛歩入萝径绵延趣罙深僧居不知处彷佛清磬音石梁邀屡度始见青松林谷口未斜日数峰生夕阴凄风薄乔木万窍作龙吟摩挲绿苔石书此慰幽防  

斯植  

与子入山来  

与子入山来永夜不得睡但闻松子声敲落梧桐树月到窗愈明秋风泻流水古琴三两弦知音不知处惟有白面猿闲中自来去  

永颐  

食新茶  

自向山中来泉石足幽弄茶经犹挂壁庭草积已众拜先俄食新香凝云乳动心开神宇泰境豁谢幽梦至味延冥遐灵爽脱尘鞚静语生云雷逸想超鸾鳯饱此岩壑真清风愿遐送  

感雁来红  

落落云中雁亭亭堦下草草心将变红雁声来已早霜风日夜催对此忘吾老玲珑叶数层次第顔色好燕脂染尽时倚栏如醉倒年年秋雁来每被吟情恼  

秋馆  

林暑渐消歇爽气浮髙松风蝉有遗响露花结秋红防月岀东岭碧云散遐穹暮馆正虚寂泉声杂鸣虫  

寄鳯山满上人  

空生久不来端居常掩室缅怀旧林社泉壑翳清密古鳯閟灵音野竹无花实动植皆营营忘言消永日  

云松  

桐花  

亭亭南轩外贞榦修且直广叶结青阴繁花连素色天资韶雅性不愧知音识  

李清照  

晓梦  

晓梦随踈钟飘然蹑云霞因缘安期生邂逅萼绿华秋风正无頼吹尽玉井花共看藕如船同食枣如翩翩坐上客意妙语亦佳嘲辞鬬诡辨活火分新茶虽非助帝功其乐何莫涯人生能如此何必归故家起来敛衣坐掩耳厌喧哗心知不可见念念犹咨嗟  

韩玉父  

题漠口铺  

南行逾万山复入武阳路黎明与鸡兴理发漠口铺旴江在何所极目烟水暮生平良自珍羞为浪子妇知君非秋胡强顔且西去  

## 御选宋诗卷二十五  

七言古诗一  

田锡  

御沟  

春半桃花水初下一沟澄緑光如砑夹道官城数里中静听潺湲明月夜千门万户建章宫金鏁横门沟暗通三月花飞若零雨水流何处咽香红  

送春  

花霏霏栁依依留春不住送春归春归何处堪图画春尽江南日暮时黄鹂啼多芳草逺青梅子重杨花飞人生三万六千日与君复有明年期  

风筝  

白苹洲暖春风生画楼槛逈银筝鸣铿锵节奏急复慢空中一部天乐声三十六宫深防窱绣楣藻井光相照十三上千般声朝霭微吟暮烟啸夜来亲奉月中闻  

繁促节何纷纭碎如鸾铃与珂佩巫山队仗迎湘君晩来金屋愁微雨风细筝声不全举依稀嫔妾怕人知啾啾切切私相语洪纤断续何所拘鳯凰对着飞鸾孤梧桐枝边泊未穏琅玕节上鸣相呼有时方奏俄中絶宫商斗顿如刀截杏花露重鸳鸯寒空见如霜满庭月有时半日全无风一一暮天楼阁红唯闻鸟雀啄上暖珠寒玉何玲珑清音朝朝与暮暮误声不管周郎顾祗嫌雅郑交奏时宝铎丁东暗相妬  

张咏  

寄程说傅逸人  

緑杨隂防长楸道桃李初飞红杏小手浮大白口谈天得意相欢不知老一从召入金马门三载长缨事边徼几欲含毫寄别离悠悠乱思如芳草  

寄晁同年  

昔同白日升穹碧还同水国司民籍三年不见频寄书两月相过忘行役桃花江上雪霏霏黄鹤楼中风力微幽胜逼人魂欲飞此时不醉无与归人间美事应有主别马蹄霑边塞土髙楼一望心凄迷昨夜疎檐滴寒雨休夸笔力敺眞风勿忆云山千万重但遇西风一行雁杀青相问莫辞慵  

王禹偁  

应制皇帝亲试贡士诗  

天王出震寰海清魁星灿灿昭文明诏防郡国多贡士大张珠网罗羣英皇情孜孜终不倦日斜犹御金銮殿宫栁低笼三月烟炉香飞入千人砚麻衣皎皎光如雪一一重瞳赏鉴别孤云得路荷君恩聚首唯言尽臣节小臣踪迹本尘泥登科曽赋御前题屈指方今五六载如今已上青云梯位列谏官无一语自问将何报明主应制非才但泪垂强作登歌歌舜禹  

杨亿  

禁直  

鳯楼鸳瓦蟾波湿众籁声沉百虫蛰仙盘云表露成霜何人夜半牛衣泣芝泥香熟封诏书河汉西倾移斗车隂风摵摵起庭树寒澌戞戞鸣宫渠千庐迭唱传宵警海山鼇背蓬壶顶金釭珠网结绮钱玉井银牀垂素绠前席受厘询硕生观书百斤须中程投签乍应严鼔节求衣误聴苍蝇声渴乌漏尽繁星曙鱼钥建章开万户初日曈昽艳屋梁鸣鞭一声下天路  

魏野  

太阳津渡  

数防归鸦啼逺树人行欲尽斜阳路暮霭还生竹坞邨西风乍起茅津渡颙卭三两待船人立蹇扶笻望水濵忽见芦中烟一缕祗应炊稻烹霜鳞  

韩琦  

答孙植太博后园宴射  

花梢防红芽緑茁宴亭爽垲堋云列呼賔习射次序升体裁人人矜勇挃六钧力副百中艺由基注目老羿拽支左屈右何太工象弭急收如列缺须防一镝入鹄心画鼔连轰尽声喝后者审固意愈精有时大呼劈箭筈惜哉最是毫厘差采侯似动笴微撇分明角胜各记晕将终或为一箭夺当筵主筹令难犯大白时举出正罸此礼自古尤所重矍圃去留宜有别五善大抵主和容不止穿杨与穿札因忆当年黠羗叛非才误授将军钺帐下貔貅十万师力过生犀心似铁大仁未许覆凶巢饬谨封陲御侵越悍夫猛士志待骋贮塡愤气何由泄正值髙秋天气寒塞塲霜重严风刮约束偏禆整队兵旌旗烁电戈矛雪驱出长郊阅竒阵离合应麾皆有莭次引精锐较絶技控命中无虚发气豪马健走危坡直下千寻未尝蹷收军校猎围平原犬顺人呼鹰解绁山麋冲轶犯劲矢岗兎奔跳迷狡穴大雕盘空不轻搏老狐仰视肝胆裂驻鞍赏获犒部曲浪泻酒车轮染血将军未酣众心醉耳后风生鼻头热此日淮藩奉寛诏朱轮慢碾行春辙铃索声沉讼牒稀优游大司养疎拙斜蒿青青鲚鲙新公醪香重醅才拨射堂对客且相娯不妨乐事陶嘉月襟懐聊与水云闲梦魂犹寄闗山濶逢辰未立赫然勲破的求功眞屑欲得心如外貌欢报国之诚尽摅豁  

广陵大雪  

淮南常嵗冬犹燠今年隂沴何严酷黑云漫天一月昏大雪飞扬平压屋风力轩号助其势摆撼琳琅摧冻木通宵彻昼不暂停堆积楼台满溪谷有时造出可怜态栁絮棃花乱纷扑乗温变化雨声来度日堦庭恣淋漉几萦寒霰不成丝骤集疎檐还挂瀑蛰蛙得意欲跳掷幽鹭无情成挫辱罾鱼江叟氷透簑卖炭野翁泥没辐闾阎细民诚可哀三市不喧游手束牛衣破解突无烟饿犬声微饥子哭我闻上天主时泽亦有常数滋农谷膏润均于一嵗中是谓年丰调玉烛此来盛冬过尔多却虑麦秋欠霑足太平忧民仰天祝愿嘘氛霾看晴旭望晴不晴无柰何拥被醉眠头更缩  

和袁陟节推龙兴寺芍药  

广陵芍药眞竒美名与洛花相上下洛花年来品格卑所在随人趂髙价接头着处骋新妍轻去本根无顾借不论姚花与魏花只供俗目陪妖姹广陵之花性絶高得地不移归造化大豪大力或强迁费尽拥培无艳冶东君固是花之主千苞万萼从荣谢似矫东君泛爱心枉杀春风不肻嫁遂令天下走香名髣髴丹青竞夸诧以此扬花较洛花自合扬花推定霸其间絶色可粗陈天工着意诚堪讶仙家冠子镂红云金线妆治无匹亚旋心体弱不胜枝宝髻欹斜犹堕马氷雪肌肤一缬斑新试守宫明似赭双头两两最多情象物更呈鞍面窊楼子亭亭欠姿媚特有怪状堪图写见者方知画不真未见直疑传者诈前贤大欲巧赋咏片言未出心先怕天上人间少其比不似余芳资假借我来淮海渉三春三访龙兴旧僧舎问得龙兴好事僧每嵗看承不敢暇后园栽植虽甚蕃及见花成由取舍出羣标致必惊人方徙矮坛临大厦客来只见轩槛前国艳天姿相照射因知灵种本自然须慿精识能陶冶君子果有育材心请视维扬种花者  

后园寒歩  

如何天地举寒令独将杀气凌边遐公园跬歩亦难往试来举目成吁嗟长空黯澹作愁色日光似透云还遮朔风刮面不吹雪徒扰万窍掀黄沙园中索莫不可状唯视众木攒枯槎如有汉将肃行阵逺渉大漠平番家貔貅冻列树营壁巨矛长防何交加老树一二柯叶在外皮皴裂埋僵蛇幽禽声好乆絶聴孤城逺近号饥鵶斋中酒熟忍自酌几何贫户无纤麻防官持权用意恶直欲万类歼隂邪穷严极烈势未已不知泉底生阳芽  

腊日出猎近郊  

悲风吼林霜草白杀气棱棱惨空碧因畋讲事此其时况值嘉平农巳隙暂整和鸾出近郊猎猎旌旗原烧赤狩塲一望天四垂貔虎意豪犹恨窄皷动围开翼复箕人知部分如刀划飞走窜伏不得暇狡兔幸生徒奋掷饥鹰眼防翅头健下鞲风发无虚搦鹘拳交击或未仆继嗾韩卢追以咋忽穿丛薄失所捕眐焉便纵摩霄翮不似寒鸱得腐鼠傲然直视鹓雏吓乌鹑鹊雉曷足数亦有晨风竞搜索其间骇兽欲凌突悍卒争趋矜手格前驱反斾弗及舎丘山大委虞中获翻车泻酒犒士众万刀刲肉恣燔炙塞防寓令岂徒然不在诗人刺荒癖王者设官犹取众大奸宿猾许擒扼乗时废职莫自効勿谓鸷乌无全策别有老狐智计巧只就髙城营窟宅疑氷识扱行歩穏此日何由见踪迹雕兮雕兮未得志将军愤懑如何释  

答章望之秘校惠诗求古瓦砚  

魏宫之废知几春其间万事成埃尘唯有昭阳殿瓦不可壊埋没旷野迷荒榛陶甄之法世莫得但贵美璞逾方珉数百年来取为砚墨光烂发波成轮求之日盛得日少片材无异圭壁珍巧工近嵗知众宝杂以假伪窥钱缗头方面凸概难别千百未有三二眞我来本邦责邺令朝搜暮索劳精神遗基壤地徧刓窟始获一瓦全元淳藓斑着骨尚干翠夜雨防渍防如新当时此复近檐溜印以篆字花其唇磨砻累日喜成就要完旧质知无伦吾才寡陋不足称思与好古能文人好古能文今者谁武宁秘书章表民无诗尚欲两手拊何况大雅之奏闻铿纯  

观胡九龄员外画牛  

丹青之笔夺造化能者几何登品录蛟龙狞恶鬼神怒更工不接时人目有形之物至者稀是否难欺众所瞩绛台胡掾文章外偏向画牛其好酷海内驰名三十年得者珍藏过金玉老来才始着青衫养亲不及朝家禄前日野服忽相过云访恩知走京毂微风入指未能画示我蜡本数十幅采摭诸家百余状毫端古意多含蓄鬬者取力全在角卧者称身全在腹立者髣髴精神慢背者分数头项促行者动作皆得羣乳者顾视眞怜犊当流泅戏益自在欲渡或疑犹蓄缩从容饮囓得天眞荷鞭时有童儿牧或横一笛坐牛背便是无声太平曲江天雨雪易溟蒙风势掀号摧古木歌斜簑笠趂牛归萧踈暮景烟邨宿竒哉胡掾老笔不可到戴叟重生须死伏吾观诸牛之态虽尽妙尚有所遗思未熟牛于民生功最大不画牛功牛亦辱胡君胡君聴我言别选轻绡成巨轴写出区区耒耜勤使知天下由我食方足  

醉白堂  

戅老新成池上堂因忆乐天池上篇乐天先识勇退早凛凛万世清风传古人中求尚难拟自顾愚者孰可肩但举当时池上物媿今之有殊未全池东无廪贮余粟池西无亭挥五弦中无髙桥跨三岛下压鼇背浮清涟其间合奏散序者童妓百指皆婵姢平无三石展湘簟静无双鹤翘丁仙雅无呉郡青版舫游泛安便牢且坚吾今谋退亦易足池南大屋藏羣编一车岂若万籍富子孙得以精覃研夹堂修竹抱幽翠森森拥槛竿逾千池中所出粗可爱芡盘菱角红白莲芍药多名来江都牡丹絶豓移洛川及时花发池左右香苞烂染朝霞鲜戅老于此兴不浅间防賔属陈芳筵妖妍姬侍目嘉卉咿哑丝竹聴流泉宜城酿法亦云美诗酒仅可追前贤狂吟气健薄霄汉豪饮体放忘貂蝉酒酣陶陶睡席上醉乡何有但浩然人生所适贵自适斯适岂异白乐天未能得谢巳如此得谢吾乐知谁先  

范仲淹  

中元夜百花洲作  

南阳太守清狂发未到中秋先赏月百花洲里夜防归緑梧无声露光滑天学碧海吐明珠寒辉射空星斗疎西楼下看人间世莹然都在青玉壶从来酷暑不可避今夕凉生岂天意一笛吹销万里云主人髙歌客大醉客醉起舞逐我歌弗歌弗舞如老何  

依韵答贾黯监丞贺雪  

今之刺史古诸侯孰敢不分天子忧自秋徂冬渴雨雪旬奏空文慙传邮得非郡国政未洽刺史闭閤当自尤上頼天子仁且圣神龙奔走不俟求同云千里结雪意一夕密下诚如羞【`俗有雪羞多夜落之句`】晓来赏心江海上东望不见三神丘挥祛厉气发和气明年黍稷须盈畴烟郊空濶猎者健酒市暖热沽人稠光精灿灿夺劒防清寒拂拂生衣裘铃斋贺客有喜色饮酣歌作击前筹常愿帝力及南亩尽使风俗如东邹谁言吾子青春者意在生民先发讴  

依韵和提刑太博嘉雪  

南阳风俗常苦耕太守忧民敢不诚今秋与冬数月旱二麦无望愁编氓龙遁云藏不肯起荒祠巫鼔徒轰轰昨宵天意骤回复繁隂一片飘寒瑛裁花片片尽六出化工造物何其精散乱狂飞若倚势徘徊宛舞如含情千门竞扫明月色万木都坼寒梅英天上风流忽尔在人间险阻无不平因松偶作琴瑟调过竹徐闻环佩声江天鸣雁畏相失龙庭奔马豪如惊丞相沙堤初踏练将军紫髯浑缀缨崖前饥煞啸风虎海上冻死吞舟鲸我有高楼擘云上双瞳一开千里明羣阎逐去疫厉逺长逵压下尘埃清当知有年可坐致东臯父老休营营因招大使赏天瑞醉把羲皇向上评穷通得丧了无事庄老器宇何难幷君起作歌我起和天地和气须充盈当年此乐不可得与雪对舞摅平生共君学取雪好处平施万物如权衡  

文彦博  

寄赠华清观大师  

五城三洞朝眞客紫房名隶神仙籍玉案晨餐沆瀣精椒庭夜饮流霞液姑山绰约氷雪容亭亭霞外脱尘踪飚驭狂游紫贝阁云装醉入白银宫想陪桂父与金母昆蓬春赏蟠桃红愚亦放懐随淡泊采芝茹术希彭朔常秘六泥东灶丹毎求五色西山药紫台久判浮丘袂锦川绣岭三千里羽驾鸾骖未载逢经年望断函闗气  

过燕川渡  

燕川东北孔山西借车直渡马头溪【`退之诗云马头溪深不可厉借车载过水入箱`】农樵引路津不迷行行引上青云梯回头下视林木低谷风泠泠山鸟啼岩隈泉甘土仍肥昔人于斯卜幽栖春深芝术生新荑采芝茹术希夷齐诸公共游不知疲长吟吐气如虹蜺水濵石上写此诗手拭苍苔脚踏泥冒寒履险不惮辞勉欲继踵前贤题  

余靖  

代赠  

幽房寂寞时香散轻袿衣可怜夜永不成寐苦恨春残犹未归归时一见伸修睂宝柱新声逐调移多少相思説不尽泪满玉壶看自知  

赵抃  

访何若谷  

君爱仙源压尘俗髙楼对起阑干曲朝霞灼灼浮晴晖二十四峰照羣玉楼下长江烟水緑楼前有瀬归艎促主人借问何时还囘首峥嵘看不足  

顺风呈范御史  

濠州抵泗里数百长淮波平晓如席鸣鼙解繂杨栁堤画船中有东呉客君恩得请许归去聊治里闾去咫尺歳穷天逺心欲飞念之汲汲事行役豁如天意适吾愿号令西北起风伯初时淅淅似鼓动布帆尚留十幅窄孤樯得势安以平中流激箭巨浪劈篙横橹阁力不用疾若鸷隼増羽翮瞥然两眼瞬霎过木叶驰黄山走碧拏舟月余今日快一樽自歌两手拍樽中酒空不自歌顺风好景如之何毘陵太守同此乐为言无惜新诗多  

石介  

闻子规  

月上半峰树碧子规啼苦月无色壮士耳边都不闻儿女眼中泪自滴古人出处非闗身处兮事亲出事君服勤至死不敢倦避劳择逸无所闻我看蜀道诚为难嗟尔子规何云云王尊九折竟叱驭班超万里图立勲乗危蹈险尽臣节二人至今扬清芬我本鲁国一男子少小气志凌浮云精诚许国贯白日有心致主为华勲位卑身贱难自逹满腹帝典与皇坟有时愤懑吐一言小人谤议已纷纷宰相寛容天子慈八年之中三从军从军官清我何苦嘉州路逺尔勿语地不为我易其险我岂守道不能固子规子规漫啼絶断无清泪洒向汝  

送范署赴天雄李太尉辟命二首  

我家泰山徂徕间浓岚泼翠粘衣冠君来访我茅屋下正值山色含春寒终日把酒对山坐几片山色落酒盘峰头空好望无倦篘里酒多倾不干临行再拜殷勤别请我一言披心肝吾贫无钱以赠君门前峨峨横两山愿君节似两山髙眼看富贵如鸿毛  

伯乐之廐无驽骀豫章之林多瑰材相君新坐碧油幢之子直上黄金台秋风萧萧动笳鼓落叶摵摵鸣罇罍将军手持十万骑阵前号令如疾雷从事借筹为决胜运于掌上何恢恢蠢兹元昊命蝼蚁西师堂堂难当哉况我贤相贤从事北门无忧宜大开  

何郯  

益州州学圣训堂诗  

益为藩捍西南隅物众地大称名都择守来颁兹土政治人颇与他邦殊差跌一有戾条教便宜皆得行黥诛羣奸帖息不敢动无复弄兵觊穿窬任威或谓一时事立政恐非长世图岂无逹识究是否重在改作徒嗟呼仲翁【`文翁字`】裔孙有伟度敢决不以常文拘当官勇欲除弊法伊忧内恻仁心孚视人无异逺方意威行惠政还相须始时嵗荒力赈救坐使饿殍成完肤既而为俗思根本其在立学陈师模大开儒庠务诲导秀民耸慕纷来趋遂言谓署鸿生职使演经传传诸徒奏函一上闻法座诏劄即日来谐俞诏云信汝办治蜀缓任威罸先文儒公心感激侈上赐刻在金石尊神谟覆之大厦牓美称日久传着期无渝邦人承风为盛事观者塡道来于于吁嗟多士其聴命勿即邪径安夷涂师无訿圣生率教信尚姬孔尊唐虞施之乡邦励雅俗仁谊得以相持扶汉皇初始盛文学起自蜀国行中区本朝教化视三代建元安可为齐驱吾君训辞谕万里义均盘诰兹宣敷吾守教本树一国学盛洙泗相涵濡臣谋君从恊大义圣哲倡和眞同符欲歌盛节示万古才不逮志嗟其愚  

欧阳修  

三游洞  

漾檝泝清川舍舟縁翠岭探竒冐层崄因以穷人境弄舟终日爱云山徒在青苍杳霭间谁知一室烟霞里乳窦云腴凝石髓苍崖一径横查渡翠壁千寻当户起昔人心赏为谁留人去山阿迹更幽青萝緑桂何岑寂山鸟嘐嘐不惊客松鸣涧底自生风月出林间来照席仙境难寻复易迷山囘路转几人知惟应洞口春花落流出岩前百丈谿【`即下牢溪也`】  

黄牛峡祠  

大川虽有神淫祀亦其俗石马系祠门山鵶噪丛木潭潭邨鼔隔溪闻楚巫歌舞送迎神画船百丈山前路上滩下峡长来去江水东流不暂停黄牛千古长如故峡山侵天起青嶂崖崩路絶无由上黄牛不下江头饮行人惟向舟中望朝朝暮暮见黄牛徒使行人过此愁山髙更逺望犹见不是黄牛滞客舟【`语曰朝见黄牛暮见黄牛一朝一暮黄牛如故言江恶难行乆不能过也`】  

千叶红棃花【`峡州署中旧有此花前无赏者知郡朱郎中始加拦槛命座客赋之`】  

红棃千叶爱者谁白发郎官心好竒徘徊绕树不忍折一日千匝看无时夷陵寂寞千山里地逺气偏时节异愁烟苦雾少芳菲野卉蛮花鬪红紫可怜此树生此处髙枝絶艳无人顾春风吹落复吹开山鸟飞来自飞去根盘树老几经春眞赏今才遇使君风轻綘雪樽前舞日暖繁香露下闻从来竒物产天涯安得移根植帝家犹胜张骞为汉使辛勤西域徙榴花  

圣俞防饮【`时圣俞赴湖州`】  

倾壶岂徒强君饮解带且欲留君谈洛阳旧友一时散十年防合无二三京师旱乆尘土热忽值晩雨凉纤纤滑公井泉酿最美赤泥印酒新开缄更吟君句胜啖防杏花妍媚春酣酣吾交豪俊天下选谁得众美如君兼诗工镵刻露天骨将论纵横轻玉铃遗编最爱孙武説往往曹杜遭夷芟闗西幕府不能辟陇山败将死可慙嗟子身贱不敢荐四十白髪犹青衫呉兴太守诗亦好往奏玉管和英咸杯行到手莫辞醉明日举棹天东南  

晋祠  

古城南出十里间鸣渠夹路何潺潺行人望祠下马谒退即祠下窥水源地灵草木得余润郁郁古柏含苍烟幷儿自古事豪侠战争五代几百年天开地辟真主出犹须再驾方凯旋顽民尽迁髙垒削秋草自緑埋空垣幷人昔游晋水上清镜照耀涵朱顔晋水今入幷州里稻花漠漠浇平田废兴彷佛无旧老气象寂寞余山川惟存祖宗圣功业干戈象舞被管弦我来覧登为叹息暂照白髪临清泉鸟啼人去庙门阖还有山月来娟娟  

鎭阳残杏  

鎭阳二月春苦寒东风力弱氷雪顽北潭跬歩病不到何暇骑马寻郊原雕丘新晴暖巳动砌下流水来潺潺但闻檐间鸟语变不觉桃杏开已阑人生一世浪自苦盛衰桃杏开落间西亭昨日偶独到犹有一树当南轩残芳烂熳看更好皓若春雪团枝繁无风已恐自零落长条可爱不可攀犹堪携酒醉其下谁肯伴我頽巾冠  

初伏日招王几道小饮  

北园数亩宫墙下嗟我官居如传舎滹沲北渡马踏氷西山病归花巳谢落英不见空绕树细草初长犹可借空园一鎻不复窥不觉芳溪繁早夏隔墙时时闻好鸟如得嘉客聴清话今朝试去绕园寻緑李横枝碍行马蒲萄忆见初引蔓翠叶隂隂还满架红榴最晩子巳繁犹有残花藏叶罅人生有酒复何求官事无了须偷暇古云伏日当早归况今着令许休假能来解带相就饮为子扫月开风榭  

啼鸟  

穷山至阳气生百物如与时节争官居荒凉草树密撩乱红紫开繁英花深叶暗耀朝日日暖众鸟皆嘤鸣鸟言我岂解尔意绵蛮但爱声可聴南窗睡多春正美百舌未晓催天明黄鹂顔色已可爱舌端哑咤如娇婴竹林静啼青竹笋深处不见唯闻声陂田绕郭白水满戴胜谷谷催春耕谁谓鸣鸠拙无用雌雄各自知隂晴雨声萧萧泥滑滑草深苔緑无人行独有花上提葫芦劝我沽酒花前倾其余百种各嘲异乡殊俗难知名我遭谗口身落此毎闻巧舌宜可憎春到山城苦寂寞把盏常恨无娉婷花开鸟语輙自醉醉与花鸟为交朋花能嫣然顾我笑鸟劝我饮非无情身闲酒美惜光景惟恐鸟防花飘零可笑灵均楚泽畔离骚憔悴愁独醒  

沧浪亭  

子美寄我沧浪吟邀我共作沧浪篇沧浪有景不可到使我东望心悠然荒湾野水气象古髙林翠阜相囘环新篁抽笋添夏影老枿乱发争春妍水禽闲暇事髙格山鸟日夕相啾喧不知此地几兴废仰视乔木皆苍烟堪嗟人迹到不逺虽有来路曽无縁穷竒极怪谁似子搜索幽隠探神仙初寻一径入防密豁目异境无穷边风髙月白最宜夜一片莹净铺琼田清光不辨水与月但见空碧涵漪涟清风明月本无价可惜祗卖四万钱又疑此境天乞与壮士憔悴天应怜防夷古亦有独往江湖波涛渺翻天﨑岖世路欲脱去反以身试蛟龙渊岂如扁舟任飘兀红蕖緑浪揺醉眠丈夫身在岂长弃新诗美酒聊穷年虽然不许俗客到莫惜佳句人间传  

菱溪大石  

新霜夜落秋水浅有石露出寒溪垠苔昏土蚀禽鸟啄出没溪水秋复春溪边老翁生长见疑我来视何殷勤爱之逺徙向幽谷曵以三犊载两轮行穿城中罢市看但惊可怪谁复珍荒烟野草埋没久洗以石窦清泠泉朱栏緑竹相掩映选致佳处当南轩南轩防列千万峰曽未有此竒嶙峋乃知异物世所少万金争买传几人山河百战变陵谷何为落彼荒溪濆山经地志不可究遂令异说争纷纭皆云女娲初鍜链融结一气凝精纯仰视苍苍补其缺染此绀碧莹且温或疑古者燧人氏鑚以出火为炮燔茍非神圣亲手迹不尔孔窍谁雕剜又云汉使把汉节西北万里穷昆仑行经于阗得寳玉流入中国随河源沙磨水激自穿穴所以镌凿无瑕痕嗟余有口莫能辨叹息但以两手扪卢仝韩愈不在世弹压百怪无雄文争竒鬭异各取胜遂至荒诞无根原天髙地厚靡不有丑好万状奚足论惟当扫雪席其侧日与嘉客陈清樽  

丰乐亭小饮  

造化无情不择物春色亦到深山中山桃溪杏少意思自趂时节开春风看花游女不知丑古妆野态争花红人生行乐在勉强有酒莫负瑠璃钟主人勿笑花与女嗟尔自是花前翁  

四月九日幽谷见绯桃盛开  

经年种花满幽谷花开不暇把一巵人生此事尚难必况欲功名书鼎彜深红浅紫看虽好顔色不柰东风吹绯桃一树独后发意若待我留芳菲清香嫩蕋含不吐日日怪我来何迟无情草木不解语向我有意偏依依羣芳落尽始烂漫荣枯不与众艳随念花意厚何以报惟有醉倒花东西盛开比落犹数日清罇尚可三四携  

鹦鹉螺  

大哉沧海何茫茫天地百寳皆中藏牙须甲角争光铓腥风怪雨洒幽荒珊瑚玲珑巧缀装珠宫贝阙烂煌煌泥居殻屋细莫详红螺行沙夜生光负材自累遭刳肠匹夫懐壁古所伤浓沙剥蚀隠文章磨以玉粉縁金黄清罇旨酒列华堂陇鸟囘头思故乡美人清歌蛾眉扬一釂凛冽回春阳物虽微逺用则彰一螺千金价谁量岂若泥下追含浆  

送徐生之渑池  

河南地望雄西京相公好贤天下称吹嘘死灰生气焰谈笑暖律囘严凝曽陪罇爼被顾盻罗列台阁皆名卿徐生南国后来秀得官古县依崤陵脚靴手板实卑贱贤俊未可吏事绳携文百篇赴知巳西望未到气巳増我昔初官便伊洛当时意气尤骄矜主人乐士喜文学幕府最盛多交朋园林相映花百种都邑四顾山千层朝行緑槐聴流水夜饮翠幙张红灯尔来飘流二十载髩髪萧索垂霜氷同时并游在者几旧事欲説无人应文章无用等画虎名誉过耳如飞蝇荣华万事不入眼忧患百虑来填膺羡子年少正得路有如扶桑初日升名髙塲屋已得儁世有龙门今复登出门相送亲与友何异篱鷃瞻云鹏嗟我笔砚乆已格感激短章因子兴  

鹎鵊词【`效王建作`】  

龙楼鳯阙郁峥嵘深宫不闻更漏声红纱蜡烛愁夜短緑窗鹎鵊催天明一声两声人渐起金井辘轳闻汲水三声四声促严妆红靴玉带奉君王万年枝软风露湿上下枝间声转急南衙促仗三卫列九门放钥千官入重城禁籞鎻池台此鸟飞从何处来君不见颍河东岸邨陂濶山禽野鸟常嘲田家惟聴夏鸡声【`鹎鵊京西邨人谓之夏鸡`】夜夜垅头耕晓月可怜此乐吾独知眷恋君恩今白髪  

赠沈遵【`并序`】  

予昔于滁州作醉翁亭于琅琊山有记刻石往往传人间太常博士沈遵好竒之士也闻而往游焉爱其山水归而以琴冩之作醉翁吟一调惜不以传人者五六年矣去冬予奉使契丹沈君防予恩冀之间夜阑酒半出琴而作之予既嘉客之好尚又爱其琴声乃作歌以赠之  

羣动夜息浮云隂沈夫子弹醉翁吟醉翁吟以我名我初闻之喜且惊宫声三叠何泠泠酒行暂止四座倾有如风轻日暖好鸟语夜静山响春泉鸣坐思千岩万壑醉眠处写君三尺膝上横沈夫子恨君不为醉翁客不见翁醉山间亭翁欢不待丝与竹把酒终日聴泉声有时醉倒枕谿石青山白云为枕屏花间百鸟唤不觉日落山风吹自醒我时四十犹强力自号醉翁聊戏客尔来忧患十年间髩髪未老嗟先白滁人思我虽未忘见我今应不能识沈夫子爱君一罇复一琴万事不可干其心自非曽是醉翁客莫向俗耳求知音  

于刘功曹家见杨直讲褒女奴弹琵琶戏作呈圣俞  

大声迟小促十嵗娇儿弹啄木啄木不啄新生枝惟啄槎牙枯树腹花繁蔽日鎻空园树老参天杳深谷不见啄木鸟但闻啄木声春风和暖百鸟语山路硗确行人行啄木飞从何处来花间叶底时丁丁林空山静啄愈响行人举头飞鸟惊娇儿身小指拨硬功曹防冷弦索鸣繁声急节倾四座为尔饮尽黄金觥杨君好雅心不俗太学官卑饭脱粟娇儿两幅青布帬三脚木牀坐调曲竒书古画不论价盛以锦囊装玉轴披图掩卷有时倦卧聴琵琶仰看屋客来呼儿旋梳洗满额花钿贴黄菊虽然可爱眉目秀无柰长饥头颈缩宛陵诗翁勿诮渠人生自足乃为娱此儿此曲翁家无  

初食鸡头有感  

六月京师暑雨多夜夜南风吹芡觜凝祥池鎻防灵园仆射荒陂安可拟争先园客采新苞剖蚌得珠从海底都城百物贵新鲜厥价难酬与珠比金盘磊落何所荐滑台拨醅如玉醴自慙窃食万钱防满口飘浮嗟病齿却思年少在江湖野艇高歌菱荇里香新味全手自摘玉洁沙磨软还美一瓢固不羡五鼎万事适情为可喜何时遂买颍东田归去结茅临野水  

晩泊岳阳  

卧闻岳阳城里钟系舟岳阳城下树正见空江明月来云水苍茫失江路夜深江月弄清辉水上人歌月下归一阕声长聴不尽轻舟短楫去如飞  

代赠田文初  

感君一顾重千金赠君白璧为妾心舟中绣被熏香夜春雪江头三尺深西陵长官头已白憔悴穷愁愧相识手持玉斚唱阳春江上梅花落如积津亭送别君未悲梦阑酒解始相思须知巫峡闻猿处不似荆江夜雪时  

惠泉亭  

翠壁刻孱顔烟霞跬歩间使君能爱客朝夕弄山泉春岩雨过春流长置酒来聴山溜响鉴中楼阁俯青池雪里峦开晓幌须知情兴无时巳酒美宾嘉自相对席间谁伴谢公吟日暮多逢山简醉淹留桂树几经春野鸟岩花识使君使君今是罇前客谁与山泉作主人  

寄圣俞  

西陵山水天下佳我昔谪官君所嗟官闲憔悴一病叟县古潇洒如山家雪消深林自劚笋人响空山随摘茶有时携酒探幽絶往往上下穷烟霞嵓荪緑缛软可借野卉青红春自华风余落蘂飞囘旋日暖山鸟鸣交加贪追时俗翫嵗月不觉万里留天涯今来寂寞西冈口秋尽不见东篱花市亭插旗鬬新酒十千得斗不可賖材非世用自当去一舸聱牙挥钓车君能先往勿自滞行矣春洲生荻芽  

答朱寀捕蝗诗  

捕蝗之术世所非欲究此语兴于谁或云丰凶嵗有数天孽未可人力支或言蝗多不易捕驱民入野践其畦因之奸吏恣贪扰户到头敛无一遗蝗菑食苖民自苦吏虐民苖皆被之吾嗟此语祗知一不究其本论其皮驱虽不尽胜养患昔人固已决不疑秉蟊投火况旧法古之去恶犹如斯既多而捕诚未易其失安在常由迟诜诜最说子孙众为腹所孕多蜫蚳始生朝亩暮已顷化一为百无根涯口含锋刃疾风雨毒肠不满疑常饥高原下隰不知数进退整若随金鼙嗟兹羽孽物共恶不知造化其谁尸大凡万事悉如此祸当早絶防其微蝇头出土不急捕羽翼巳就功难施只惊羣飞自天下不究生子由山陂官书立法空太峻吏愚畏罸反自欺葢藏十不敢申一上心虽恻何由知不如寛法择良令告蝗不隠捕以时今苖因捕虽践死明嵗犹免为蝝菑吾尝捕蝗见其事较以利害曽深思官钱二十买一斗示以明信民争驰敛微成众在人力顷刻露积如京坻乃知孽虫虽甚众嫉恶茍锐无难为徃时姚崇用此议诚哉贤相得所宜因吟君赠广其说为我持之告采诗  

和对雪忆梅花  

昔官西陵江峡间野花红紫多斓斑惟有寒梅旧所识异乡毎见心依然为怜花自洛中看花上蜀鸟啼绵蛮当时作诗谁倡和粉蘂自折清香繁今来把酒对残雪却忆江上髙楼山羣花四时媚者众何独此树令人攀穷冬万木立枯死玉艳独发凌清寒鲜妍皎如镜里面绰约对若风中仙惜哉北地无此树霰雪漫漫平沙川徐生随我客北郡氷霜旅舎逢新年忆花对雪晨起坐清诗宝铁裁琅玕长河风色暖将动即看緑栁含春烟寒斋寂寞何以慰卯杯且醉酣午眠  

石篆诗【`并序`】  

近防朝恩守此州州之西南有琅琊山唐李防卿庶子泉者某在馆阁时方国家诏天下求古碑石之文集于阁下因得见李阳冰篆庶子泉铭学篆者云阳冰之迹多矣无如此铭者常欲求其本而不得于今十年矣及此来已获焉而铭石之侧又阳冰别篆十余字尤竒于铭文世罕传焉山僧惠觉指以示予予徘徊其下乆之不能去山之竒迹古今纪述详矣而独遗此字予甚惜之欲有所述而患文辞之不称思予尝爱其文而不及者梅圣俞苏子美也因为诗一首并封题墨本以寄二君乞诗刻于石  

寒嵓飞流落青苔防斲石篆何竒哉其人巳死骨已朽此字不防留山隈山中老僧忧石泐印之以纸磨松煤欲令留传在人世持以赠客比琼瑰我疑此字非笔画又疑人力非能为始从天地胚浑判元气结此髙崔巍当时野鸟踏山石万古遗迹于苍崖山祗不欲人屡见每吐云雾深藏埋羣仙飞空欲下读常借海月清光来嗟我岂能识字法见之但觉心眼开辞悭语鄙不足记封题逺寄苏与梅  

雪【`时在颍州作玉月棃梅练絮白舞鹅鹤银等字皆请勿用`】  

新阳力微初破萼客隂用壮犹相薄朝寒棱棱风莫犯暮雪緌緌止还作驱驰风云初惨澹炫晃山川渐开廓光芒可爱初日照润泽终为和气烁美人高堂晨起惊幽士虚窗静闻落酒垆成径集缾罂猎骑寻踪得狐貉龙蛇扫处断复续猊虎团成呀且攫共贪终嵗饱麰麦岂惜空林饥鸟雀沙墀朝贺迷象笏桑野行歌没芒屩乃知一雪万人喜顾我不饮何为乐坐看天地絶氛埃使我胸襟如洗瀹脱遗前言笑尘杂搜索万象窥漠颍虽陋邦文士众巨笔人人把矛槊自非我为发其端冻口何由开一噱  

奉使道中作三首  

执手意迟迟出门还草草无嫌去时速但愿归时早北风吹雪犯征裘夹路花开囘马头若无一月还家乐争奈千山逺客愁  

为客莫思家客行方逺道还家自有时空使朱顔老禁城春色暖融怡花倚春风待客归劝君还家须饮酒记取思归未得时  

客梦方在家角声已催晓悤悤行人起共怨角声早马蹄终日践氷霜未到思囘空断肠少贪梦里还家乐早起前山路正长  

和子履游泗上雍家园  

长桥南走羣山间中有雍子之名园苍云蔽天竹色浄暖日扑地花气繁飞泉来从逺岭背林下曲折寒波翻珍禽不可见毛羽数声清絶如哀弹我来据石弄琴瑟惟恐日暮登归轩尘纷解剥耳目异祗疑梦入神仙村知君襟尚我同好作诗闳放莫可攀高篇絶景两不及乆之想象空防顽  

## 御选宋诗卷二十六  

七言古诗二  

苏舜钦  

赠释秘演  

髙车大马阗上京释曰演者何声名当年余尝与之语实亦可喜无俗情作诗千篇颇振絶放意吐出吁可惊不肻低心事镌凿直欲澹泊趋杳防落落我儒坐满室共论慤若木陷钉卖药得钱輙沽酒日费数斗同醉醒伤哉不栉被佛防不尔烜赫为名卿数年不见今老矣自说厌苦居都城垂颐孤坐若痴虎眼吻开合犹光精雄心瞥起忽四顾便拟击浪东南行开春余行可同载相与旷快观沧溟  

中秋夜呉江亭上对月懐前宰张子野及寄君谟蔡大  

独坐对月心悠悠故人不见使我愁古今共传惜今夕  

况在松江亭上头可怜节物防人意十日隂雨此夜收不惟人间重此月天亦有意于中秋长空无瑕露表里拂拂渐上寒光流江平万顷正碧色上下清彻双璧浮自视直欲见筋脉无所逃遁鱼龙忧不疑身世在地上祗恐查去触斗牛景清境胜反不足叹息此际无交游心魂冷烈晓不寝勉为笔此传中州  

越州云门寺  

翠嶂环合封白云中有萧寺三为隣【`云门梁武帝所作今分为三寺相连`】老松偃蹇若傲世飞泉喷薄如避人苍猿啸断夜月古丹花开遍阳崖春盘桓数日不忍去舟出邪溪犹惨神  

往王顺山值暴雨雷霆  

苍崖六月隂气舒一霔暴雨如绳麤霹雳飞出大壑底烈火黑雾相奔趋人皆喘汗抱树立紫藤翠蔓皆焦枯逡廵巳在天中吼有如上帝来追呼震揺巨石当道落惊嘷时闻虎与防俄而青巅吐赤日行到平地晴如初囘首絶壁尚可畏吁嗟神怪何所无  

依韵和伯镇中秋见月九日遇雨之作  

众香爱春发枯荄我知惟动儿女懐天地昏酣醉梦里人有爽思皆沉埋岂如秋风劲利剧刀劒刮破天膜清光开衰根危蔕扫除尽辨别松竹并蒿莱青娥供霜洗夜月兼以皓露驱纤埃常年此夕或隂晦今嵗澄彻特快哉是时呼賔赏此景渐见照我白玉杯清辉向人若有意经歴窗户犹徘徊放歌狂饮不知晓烂熳酌客山岳頽时节飘流晦朔转巳觉九日来相催北轩隙地破苍藓带花移得黄金栽倒冠露顶坐狂客撷香咀蘂浮新醅最怜小雨洒疎竹爽籁防防吹醉腮君时传诗颇精丽意若泥淖不得来开缄文采自飞动欲和但愧顽无才久之黾勉强为答嫌春爱秋真可咍  

和永叔琅邪山庶子泉阳氷石篆诗  

一气破散万事起独有篆籕含其真周鼔秦山壊已久下至唐室始有人宗臣转注得天法质虽浑厚气乃振人间所存十数处丰疎异体世共珍其中琅邪石泉记比之他法殊不伦铁鎻闗连玉钩壮曲处力可挂万钧复疑蛟虬植爪角隠入翠壁蟠未伸近来俗眼苦不赏惟有风月时相亲紫微仙人谪此守此地胜絶旧喜闻公余往观领賔从猎猎画隼揺青春逺休车骑歩泉侧酌泉爱篆移朝昏挥弄潺湲玩防画情通恍惚疑前身作诗缄本逺相寄邀我共赋意甚勤昨承见教乆阁笔压以大句尤难文【`永叔近以书戒余作诗`】髙风胜事日倾倒安得身寄西飞云  

梅尧臣  

余令之防稽新昌  

越舸将渡西陵时腊雪欲作隂云垂古防潮廻夜氷阁冰上鲤鱼红尾鬐知君奉亲聊自得穷冬渉险仍熙熙县民但可观此意休羡江边孝女碑  

观杨之美画  

天官乗车建朱旗赤旙前亚风卷披二龙缓驾苍髯垂印箱傍挈文籍随双骖推轭如畏迟行从冠服多威仪水官自有真龙骑两佐并跨鲸尾螭歩趋羣吏怪眼眉云生海面无端涯雷部处上相与期人身兽爪负鼓驰后有同类挟且捶次执电镜风囊吹青蛇有角鱼足鬐上下引导神所施地官既失不可知此畵传是阎令为设色鲜润笔法竒绢理腻滑鸡子皮呉生龙王多裂隳八轴展玩忘晨炊李成山水晓景移黄荃花竹雀拥枝韩干马本摸搨时神骏都失存毫厘日髙腹枵眼眦眵邂逅获见何言疲厚谢主翁意不衰他日饱目看无遗  

送呉照邻都官还江南  

霜前江水磨碧铜岸背菱叶翘赤虫呉郎鬓丝苍几缕不羞月上扶桑东羞见清波照人影去时黑髪吹春风五年归来妇应喜从此不问西飞鸿  

采芡  

猬毛苍苍磔不死铜盘矗矗钉头生呉鸡鬬败綘帻碎海蚌吐出眞珠明磨沙漉水莩殻滑斫桂煑釡风波声齿如编贝嚼明月曼倩不复饥肠鸣莫论一斛贵与贱堂上狼籍无由行  

二十四日江邻几邀观三舘书画录其所见  

五月秘府始暴书一日江君来约予世间难有古画笔可往共观临石渠我时跨马冒热去开櫉发匣鸣钥鱼羲献墨迹十一卷水玉作轴光防防最竒小楷乐毅论永和题尾付官奴又看四本絶品画戴嵩呉牛望青芜李成寒林树半枯黄荃工妙白兔图不知名姓貌人物二公对奕防观俱黄金错镂为投壶粉障复画一病夫后有女子执巾裾牀前红毯平围炉牀上二姝展氍毹绕牀屏风山有无画中见画三重铺此幅巧甚意思殊孰真孰假丹青模世事若此还可吁  

送弟禹臣  

王都寓居树隂少惟有墙隅两株枣去年相见枣花开今年相别枣实好枣实未剥风莫吹我髩愁多似蓬葆淮南到时何所逢秋叶萧萧蟹应老忆昔共归江上初对饮芦洲月如缟半夜鱼跳镜破光万事然何足道自此重经二十秋不改青青岸防草  

和宋中道元夕  

结山当衢面九门华灯满国月半昏春泥踏尽游人繁鸣跸下天歌吹喧深坊静曲走车辕争前鬪盛忘卑尊靓妆丽服何柔温交观互视各吐吞摩肩一过难乆存眼尾获笑迷精魂貂裘比比王侯孙夜阑鞍马相驰奔  

使风  

跨下桥南逆水风十幅蒲帆弯若弓淮波带日鱼鳞红岌岌飞上北斗中山始撞人定钟岸草澁澁鸣秋虫  

干明院碧鲜亭  

壊衣削髪逺尘垢虵祖龙孙生屋后不等渭川千户侯尺椽片瓦何尝有方丈东头一亩余中轩四面无窗牖青琼作枝钿为叶丹鳯未食苍防走细藤织榻白昼眠寝浓鼻息如雷吼世间百事不厯心门外寒流彻溪口得余干李尉书录示唐人干越亭诗因以寄题  

余水之干越之鄙筑基相对琵琶尾琵琶日日有秋声鴈过洞庭风入苇南斗戞湖波不起长刀剡峰碧耳耳姱娥夜出在寒溪青铜莹磨光几里朝因呉客幅蒲轻满帋如蚕书可喜  

南轩盆植重台莲移种池中  

彤云赤雾生绪房朝霞变蘂朱粉光白玉入泥不满盎羽盖裛露明月珰浊水一石乱鼃黾凿池五丈如斗方萍根科斗得自在荷芰明年出水央  

设鲙示坐客  

汴河西引黄河支黄流未冻鲤鱼肥随钩出水卖都市不惜百金持与归我家少妇磨宝刀破鳞奋鬐如欲飞萧萧云叶落盘面粟粟霜卜为缕衣楚橙作虀香出屋賔朋竞至排入扉呼儿便索沃腥酒倒肠饫腹无相讥逡廵缾竭上马去意气不说西山薇  

十月十八日  

霜梧叶尽枝影疎井上青丝转辘轳西厢舞娥艳如玉东楯贵郎才且都纒头谁惜万钱锦暎耳自有明月珠一为辘轳情不已一为梧桐心不枯此心此情日相近卷起飞泉注玉壶  

龙女祠祈顺风  

龙母龙相依风霜随所变舟人请予往出庙旗脚转旗指西南归飞帆疾流电长芦江口发平明白鹭洲前已朝膳竹根杯珓不欺人世间然诺空当面  

邵郎中姑苏园亭  

吟爱乐天池上篇买池十畆皆种莲薄城万竿竹婵娟藤缆系桥青板船折腰大菱不直钱防防鸂沙际眠水从太湖根底穿月出洞庭山上圆公归与客相留连秋风鹤唳春杜鹃斑鲈斫脍红缕鲜紫豉煑莼香味全我思白傅在三川呉船虽有呉馔偏当时九老各华颠裴令来过吟复聨至今怪石存旧镌七叶树防黄金田羡公有子胜昔贤髙门通车千万年  

观王氏书  

先观雍姬舞六么妍葩发艳春风摇舞罢英英书大字玉指握管浓云飘风驰雨骤起变怪文鳐昼飞明珠跳席客聚立惊且叹笔何劲健人柔夭昔时裴旻能舞劒丹青助气精神超艺虽不同意有防世事相假非一朝  

寄题沈比部江洲齐云楼  

逺目不髙不可极朱楼要与浮云齐江流万古平泱莽山雨一过寒凄迷贾客樯下望吹笛渔郎浦前看断霓佽飞射蛟水花伏髙士种栁烟条低羣雁有时至自北洪潮到此不更西君家隠侯有八咏风雅未尽留人题  

送次道学士知太平州  

春满杨花撩乱飞春江鱼来正肥采石新林儿女去茭白蒲牙艇子归归令煑鱼不得熟已望使君船上矶上矶亦不待潮应争牵篾缆泥汚衣姑孰溪头捶大鼓红抹靴刀趋俯偻牙兵可拟岸防芦森森甲立雄南土更得西州谢法曹新咏定多传乐府  

金陵有美堂  

李白爱山如洛阳三杯为歌愁日长废基台殿不可识玉燕旧栖王谢堂公来碧瓦起栋宇罗列图书牙作牀池头古月城下江照见万里氷雪光江流不尽月不死寒浪素影东西翔愿公乐此殊未央慎勿区区思故乡  

蔡襄  

御笔赐字诗  

皇华使者临清晨手开寳轴香煤新防名与字发深防宸毫洒落奎钩文精神髙逺照日月势力雄健生风云混然气质不可冩乃知学到非天眞缄藏自语价希代谁顾四壁嗟空贫臣闻帝舜优圣域臯陶大禹为其邻吁俞勅戒成典要垂覆后世如穹旻陛下仁明如舜禹豪英进用司鸿钧臣襄材智最驽下岂有志业通经纶独是丹诚抱忠朴常欲赞奏上古珍又闻孔子春秋法片言褒贬贤愚分考经内省不自称但思至理书诸绅乾坤大施入洪化将图报効无縁因誓心愿竭谟谋义庶禆万一唐虞君  

至和杂书五首【`录四首`】  

八月一日  

淮天过尽入呉渠兰亭晩日光疎疎金桃傅粉好顔色緑醽泛灎深车渠觥廵屡卷明星出花翘零落随衣裾么弦不动凝古意春容浅破长睂舒庭院帘帷一齐下红蜡隂沉霜满瓦鸡头软熟七月终举手分传玉盈把席前碧瓮覆瑶浆一秋愁泪风前洒云中宝晕万重髙付与轻绡藏氷麝孤城寒柝夜迢遥谁道刘郎有天马归来却问东海桑海浪漫漫彩虹挂红丝萦脍晓刀鸣双龙笑断梦中惊莫将团扇掩尘匣曽障清歌十数声  

八月二日  

浓云瞥过双鳯飞清顔照射朝日晖画船南畔烟成障鲜荷掩防仙铢衣凝魂杳不知处酒醺香破惊新知一声入耳醉人骨天容牢落星防稀海山万里风涛外扶桑未老成春丝春丝不断萦成结玉环宛转无穷时晓帘半上香飘穗笑指氷壶凝逺泪秦楼后夜鏁孤鸾秋风不动乌龙睡愿将琼树隔花看一一花房暗相值浊水芙蕖天际云长时倚望清江濵迎来未语送归速暮山紫翠空含嚬劝君美酒千万夀情如芳草年年新  

八月九日  

晓虹跨江一千尺平浪东西入天碧游人初觉秋气凉衣不禁风薄罗窄渔家小艇方醉眠艇里长鱼三尺白彩栏比倚数流萤似与流萤旧相识香脂揩尽暗成云银甲试弦初未直桥前流水声潺潺年华一去何时还重来若问桃花路记取松亭月影间  

八月十二日  

髙楼中天月色净玉山禾熟秋云暎草边水际见流萤流萤独自寻香径棱层鴈塔挂千灯密意虽通语还并城上惊乌飞复啼落泊无依终不定欲下长桥夜漏深烛台飘炧青梧隂仙人若也乘鸾去彩雾千重处处寻  

寒食棃花下小饮  

江南寒薄春尝早花卉入春先自老嗟余衰病不及时出见池园半青草纵有余葩在叶间行看落片随风扫寻春已过索寞归重忆欢娯耿懐抱虽然妖艳难再得但只逢花须醉倒二月中央寒食朝墙隈忽见棃花飘开门四顾粲然白传催翠帟賔朋招长吟环绕不知数渐值明月临清霄谁剪轻云成碎蘂天留密雪封枯条重重尽挂珠缨络簌簌初呈簂歩摇傍花行酒发新唱满座列举黄金瓢西都姚黄髙一尺扬州宝髻分双翘幽香絶艳信尤物设欲置之千里遥壁门冩生亦名画未免五彩涂鲛绡莫如此君慰人意相对一笑开无憀古来英豪多感激坐使緑髩朱顔凋劝君且作棃花饮慎勿称量别流品  

龚宗元  

夜宴  

兎魄侵堦夜三刻蜀锦堆香花院窄风动帘旌玳瑁寒露垂虫网珍珠白美人正席罗弦管绮幄云屏炉麝暖只恐金壶漏水空不泊鸾觞琥珀满劝君莫负秉烛游曽见古人伤昼短  

刘敞  

寒林石屏风  

屏风画山皆任假寒林石屏自然者苍纹绀脉乱交加短树高枝自潇洒观者宁知画与非但怪竒妙非人为又疑古苔着石瘦何得本末无纤遗桑田变海松栢死寒暑不及荣枯期佳哉大钧育羣类埏镕精巧无巨细天真道貌皆生成俗师笔墨空形似居人幽独最相冝朴厚逺谢雕镂姿城中云母屏更好慎勿浪示豪家儿  

雨过前轩偶作  

江南覊客懐乡里晩起前轩对零雨清波满目如鉴中绕岸髙松十余树砌防芳草似汀洲巉岩殿角飞红楼沉光倒影入浪底宛是若耶溪上头薄雾疎烟迷近逺水色谁能辨深浅忽惊谢去尘中游不知正是居京辇何人草服倚长松防头误问钓鱼翁眼前景致偶相向岂异仙术游壶中  

狄遵度  

和涣之深秋月夜书事  

洞庭叶下凉飕飕冻天顽白凝不流圆月拟缺不忍缺轻露欲浮终未浮忆吹朱籁鳯軿上更采紫芝云峤陬玉楼天半几千尺珠树玲珑悬上头  

黄庶  

游石瓮寺  

泉飞自有迎客意声到山前入人耳泉声引行不知疲石路硗确折屐齿长安睫满车马尘林嵒夜夜来梦寐云烟郊原铺古图心眼开快明如洗渭流屈曲成大篆书破野色为緑纸丘墟沉吟古兴废秋风正入红树起折碑断垣卧荆棘意思纷乱不可理穷幽更下苍崖根把酒坐聴潺湲醉山花似欲劝苦饮时散清香入人鼻奔走恨不身长游喜写姓名藏薜荔  

登见山楼  

太守终南为客主出入厌倦马与车与山朝夕欲还往作楼近在室一隅主人去久山寂寞正值青帝摧焦枯我拘簿书甚杻械摆脱歩上提酒壶郊原犹未见春色似据水墨长安图也知好景天更惜髙峰长是云糢糊安得风伯持大篲扫洒百里如屏铺显昧万状古诗国收拾可秃千毫书我来愿作风雅户醉倒坐待明月扶去家若有岩下梦免得夜夜寻归途  

游石池潭  

吾家溪潭动百尺坐见游鱼可倒指月明无风水不动钓丝鉴中出朱鲤乗闲具酒席草岸呼网一举常百尾鲙霜炙玉眠鸱夷树挂落日醉不起几年手板负青山趂鱼舷声不入耳凉秋九月役吏事瘦马奔走黄叶里有酒不得好景饮访古或问刍牧子指我石池十里近苍苔裹崖碧无底楚王北游叹寂寞创竒造幽有遗址【`舞阳民传楚襄王游此临河以石为池`】我来徘徊知是否兴废尽可付流水髣髴故溪在吾日濯手潄齿有余思开罇喜与风景遇芦花入杯劝人醉渔翁有意助酒巵青竹尽日垂空饵我疑溪灵靳异景不遣红鳞满人意人生天地未归客计较贵贱羞犬彘当须醉倒载月归不信乡梦留不止  

苏洵  

丙申嵗余在京师乡人陈景囘自南来弃其官得太子中允景囘旧有地在蔡今将治园圃于其间以自老余尝有意于嵩山之下洛水之上买地筑室以为休息之舘而未果今景回欲诗遂道此意景回志余言异日可以知余之非戏云尔  

岷山之阳土如腴江水清滑多鲤鱼古人居之富者众我独厌倦思移居平川如手山水蹙恐我后世鄙且愚经行天下爱嵩岳遂欲买地安妻孥晴原漫漫望不尽山色照野光如濡民生舒缓无夭札衣冠堂堂伟丈夫吾今隠居未有所更后十载不可无闻君厌蜀乐上蔡占地百顷无边隅草深野濶足狐兎水种陆收身不劬谁知李斯顾秦宠不获牵犬追黄狐今君南去巳足老行看嵩少当吾庐  

曽巩  

送李撰赴举  

湖水碧槐花黄山川揺落窗户凉宿云星稀日东出青风髙雁南翔华堂昨夜读书客匹马今朝游大梁风铓拂尘见飞影把握惊人持夜光康衢四辟通为里天驷得地方腾骧我留东山意颇卓屏弃外虑无毫芒子能相从味冲漠捉棰勿暂迟归装  

喜晴  

天晴万里无纎风江平水面磨青铜光华逸发万物上精气敻与扶桑通我行江汉道苦恶十歩九折遗西东况遭积雨驾髙浪沙翻石走相撞舂操舟众工立噤岸湿橹钻火磨星红荒蹊成潴尺寸碍永日四望无人踪一时得意数蛙黾鸣跃振踞泥涂中隂消阳胜有先兆宇宙丹翠含冲融今晨霾曀一埽荡羲和徐行驱六龙眼明意豁万事快预喜来年麰麦丰  

东津归催呉秀才寄酒  

荒城嬾出门常掩春气欲归寒不敛东林咫尺犹不到况乃傍溪潭石险风光得暖才几日不觉溪山碧于染欣然与客到西岸衣帻不避尘泥防谷花洲草各萌芽髙下迸出如刻剡梅花开早今巳满若洗新妆竟妖脸栁条前日尚憔悴时节与催还荏苒沙禽翅羽亦巳好争趂午暄浮翠防从今物物巳可爱有酒便醉情何慊君防山杏旧所识速致百壶须灎灎心知万事难刻画惟有醉睡知不忝预愁酩酊苦太热已令洒屋铺风簟  

送丰稷  

桃花染破南山青汉江此时春水生客舟相语人夜起劲艣乱江羣鴈声知君漂泊动归思告我举装千里行宏材壮志风雨发緑髩少年氷雪清读书一见若经诵下笔千言能立成精微自得有天质操行秀出存乡评嗟从薄禄困流滞能诱鄙俗销纷争歌躬劝士强学田里堵安人力耕嗟余据按但画诺遇事束手方防成虽知璞玉难强献欲挂尘榻空含情嵗寒不变乃知确物理先否终当亨维舟且尽今夕语明日帆随百鸟轻  

聴鹊寄家人  

鹊声哑哑宁有知家人聴鹊占归期物情固不等人事尔意自惊思别离秋光粲粲正可爱黄菊芙蓉开满枝春风千树变顔色逺水静照红霞衣梧桐杨栁岂知数沙歩露冷银牀欹新黄暗緑各自媚烂漫未减春风时谁言秋物不可赏人意自移随盛衰山田正冷酒味美禾黍半收鸡鹜肥霜棃野栗处处有雪蜜荐口清香随乡园物物可想见我意祗随魂梦飞家人未用占鹊语应到归时春亦归  

芙蓉台  

芙蓉花开秋水冷水面无风见花影飘香上下两婵娟云在巫山月在天清澜素砾为庭户羽盖霓裳不知数台上游人下流水柱脚亭亭插花里栏边饮酒櫂女歌台北台南花正多莫笑来时常着屐緑栁墙连使君宅  

司马光  

朝鸡赠王乐道  

小鸡距短双翅垂广塲勇鬬无所施清晓长鸣独先众朝者恃此能知时星河满天月光白东望扶桑悄无色一声髙举耳目醒四逺羣隂俱辟易陋巷人疎烟火稀永夜沉沉钟鼓微闻之徐起就盥顚倒不复忧裳衣君家逈居北城曲阿阁嶕峣日鸣玉萧萧风雨得司晨不使无功啄君粟  

懐素书  

上人工书世所稀于今散落无复遗君从何处获数幅败绢苍苍不成轴云流电走何纵横昏醉视之双目明烈火烧林虎豹栗疾雷裂地龙蛇惊须防挂壁未收卷隂风飒飒来吹面祗疑神物在闇中宝秘不令闗俗眼嗟余平生不识书但爱意气豪有余欲求数字置座侧安得满斗千金珠  

道傍田家  

田家翁妪俱垂白败屋萧条无壮息翁携鎌索妪携箕自向薄田取黍稷静夜偷舂避债家比明门外巳如麻筋疲力尽不入腹未议县官租税促  

王安石  

纯甫出释惠崇画要予作诗  

画史纷纷何足数惠崇晚出吾最许旱云六月涨林莽移我翛然洲渚黄芦低摧雪翳土鳬雁静立将俦侣往时所歴今在眼沙平水澹西江浦暮气沉舟暗鱼罟欹眠呕轧如闻防颇疑道人三昧力异域山川能断取方诸承水调幻药洒落生绡变寒暑金坡巨然山数堵粉墨空多眞漫与大梁崔白亦善画曽见桃花浄初吐酒酣弄笔起春风便恐漂零作红雨流莺探枝婉欲语蜜蜂掇蘂随翅股一时二子皆絶艺裘马穿羸乆覊旅华堂岂惜万黄金苦道今人不如古  

春日晚行  

门前杨桞二三月枝条緑烟花白雪呼童覊我果下骝欲寻南冈一散愁縁冈初日沟港净与我门前緑相映隔淮仍见袅袅垂伫立怊怅去年时杏花园西光宅路草暖沙晴正好渡兴尽无人檝迎我却随倦鵶归薄暮  

寄朱昌叔  

西安春风花几树花边饮酒今何处一杯塞上看黄云万里寄声无雁去世事纷纷洗更新老来空得满衣尘青山欲买江南空归去相招有此身  

移桃花示俞秀老  

舎南舎北皆种桃东风一吹数尺髙枝柯蔫绵花烂熳美锦千两敷亭臯晴沟涨春緑周遭俯视红影移渔舠山前邂逅武陵客水际髣髴秦人逃攀条弄芳畏晼晩巳见黍雪盘中毛仙人爱杏令虎守百年终属樵苏手我哀此果复易朽虫来食根那得乆瑶池绀絶谁见有更入花时且追酒君来酩酊相随否  

张良  

留侯美好如妇人五世相韩韩入秦倾家为主合壮士博浪沙中击秦帝脱身下邳世不知举国大索何能为素书一卷天与之谷城黄石非吾师固陵解鞍聊出口捕取项羽如婴儿从来四皓招不得为我立弃商山芝洛阳贾谊才能薄扰扰空令绛灌疑  

送春  

武陵山下朝买船风吹宿雾山花鲜万家笑语横青天绮窗罗幕舞婵娟小鬟折花叩船舷玉琖泻酒醻金钱朱甍飞动浮云巘天外筦箫来宛转断桥人行夕阳路楼观琉璃影中见酡顔未分骅骝催烛入坐客犹徘徊岂知阊阖门边住春尽不见芳菲开日月纷纷车走阪少年意气何由挽洞庭浪与天地白尘昏万里东浮眼黑貂裘敝归几时相见緑树啼黄鹂荣华俯仰忧患随命驾吾与髙人期  

虎图  

壮哉非熊亦非防目光夹镜当坐隅横行妥尾不畏逐顾盻欲去仍踌躇卒然我见心为动熟视稍稍摩其须固知画者巧为此此物岂肯来庭除想当槃礴欲画时睥睨众史如庸奴神闲意定始一扫功与造化论锱铢悲风防防吹黄芦上有黄雀惊相呼槎牙死树鸣老乌向此俛噣如哺雏山墙野壁黄昏后冯妇遥看亦下车  

陈桥  

走马黄昏渡河水夜争归路春风里指防韦城太白髙投鞭日午陈桥市杨栁初囘陌上尘胭脂洗出杏花匀纷纷塞路堪追惜失却新年一半春  

奉使道中寄育王山长老常坦  

道人少贾海上游海舶破散身沉浮抱金满箧人所寄吹簸偶得还中州臝身归金不受报祗取斗酒相献酬欢娯慈母终一世脱弃妻子藏岩幽苍烟寥寥池水漫白玉菡萏吹髙秋夜燃栢子煮山药忆此东望无时休塞垣春枮积雪留沙砾盛怒黄云愁五更匹马随雁起想见鄮郭花今稠百年夸夺终一丘世上满眼真悠悠寄身万里心绸缪莫道异趣无相求  

送程公辟守洪州  

画船插帜揺秋光鸣铙传鼔水洋洋豫章太守吴郡郎行指斗牛先过乡乡人出郭航酒浆炰鼈鲙鱼炊稻梁芡头肥大菱腰长釂醻喧呼坐满牀怪君三年滞瞿塘又驱传马登太行缨旄脱尽归大梁翻然出走天南疆九江左投贡与章扬澜吹漂浩无防老蛟出水风助狂盘涡忽坼千丈强君闻此语悲慨慷迎吏乃前持一觞鄙州歴选多儁良镇抚时有诸侯王拂天髙阁朱鸟翔西山蟠绕鳞鬛苍下视城堑眞金汤雄楼杰屋郁相望中户尚有千金藏漂田种秔出穰穰沉檀珠犀杂万商大舟如山起牙樯输泻交广流荆扬轻帬利屣列名倡春风蹋谣能断肠平湖湾坞烟茫树石珍怪花草香幽处往往闻笙簧地灵人秀天所臧胜兵可使酒可尝十州将吏随低昻谈笑指挥囘雨旸非君才髙力方刚岂能跨有此一方无为聴客欲霑裳使君谢吏趣治装我行乐矣未渠央  

彭蠡  

茫茫彭蠡春无地白浪春风湿天际东西捩柂万舟囘千嵗老蛟时出戏少年轻事镇南来水怒如山帆正开中流蜿蜒见眷尾观者胆堕余方咍衣冠今日龙山路庙下沽酒山前住老矣安能学佽飞买田亟弃江湖去董伯懿示裴晋公平淮右题名碑诗用其韵和酬  

元和伐蔡何危哉朝廷百口无一谐盗伤中丞偶不死利劒白日投天街裹疮入朝议军旅国火一再更檀槐上前慷慨语发涕誓出按抚除暌乖指防光顔战洄曲阚如怒虎抟虺豺愬能捕卤取肝鬲防送密乞完形骸箝兵夜半投死地雪湿不敢燃薪防空城竪子已可缚中使尚作嗁儿哇退之道此尤儁伟当镂玉牒东燔柴欲编诗书播后嗣笔墨虽巧终类俳唐从天宝运中圯廊庙往往非忠佳诸侯纵横代割据疆土岂得无离德宗末年惩战祸一矢不试尘防靫宪皇初起众未信意欲立扫除昏霾追还清明救薄蚀屡勅主府拘穷蛙王师伤夷征赋窘千里亦忌毫厘差小夫偷安自非计长者逺虑或可懐桓桓晋公忠且壮时命适与功名偕是非末世主成败烜赫今古谁讥排贤哉韦纯议北赦仓卒两伐尤难皆重华声明弥万国服苖干羽舞两阶宣王侧身内修政常武德立能平淮昔人经纶初若缓欲弃此道非吾侪千秋事往踪迹在岳石欵记如湘崖文严字丽皆可喜黄埃蔽没苍藓埋当时将佐尽豪杰想此兵祷陪祠斋君曽西迁为拓本濡麝割蜜亲劘揩新篇波涛特浩荡把卷熟读迷津涯褒贤乐善自为美当挂庙壁为诗牌  

出巩县  

昭陵落月烟雾昏篝火度谷行山根投鞭委辔渉数村寤出巩县城东门向南宫阙不可见但有洛水流浑浑  

书任村马铺  

儿童系马黄河曲近岸河流如可掬任村炊米朝食鱼日暮荥阳驿中宿投老经过身独在当时洲渚今平陆秫黍防防十数家仰视荒蹊但乔木冰盘羮美客自知起看白水还东驰尔来百口皆年少归与何人共此悲  

乆雨  

煤炲着天无寸空白沫上岸吹鱼龙羲和推车出不得河伯欲取山为宫城门昼开眠百贾饥孙得糟夜哺翁老人惯事少所怪看屋箕踞歌南风  

汴水  

汴水无情日夜流不肯为我少淹留相逢故人昨夜去不知今日到何州州州人物不相似处处蝉鸣令客愁可怜南北意不就二十起家今白头  

忆北山送胜上人  

苍藤翠木江南山激激流水两山间山髙水逺鱼鸟乐车马絶迹人长闲云埋樵声隔葱蒨月弄钓影临潺湲黄尘满眼衣可濯梦寐惆怅何时还  

次韵酬微之赠池纸并诗  

微之出守秋浦时椎氷看万谷皮波工手咤今様鱼网肯数荆州池霜纨夺手贾不售虹玉防气山无辉方船穏载献天子善价徐取供吾私十年零落尚百一持以赠我随清诗君宁乆寄金谷地方执赐笔磨防螭当留此物朝上国日侍帝侧书新仪不然名山副史本襃防元凯诛穷竒咨予文章非世用画镂空尔糜氷脂挥毫才足记姓字窃学又耻从师宜悤悤防汚亦何忍嘉贶但觉难为辞篇终有意责赵璧穷国恐误连城归倾囊倒箧聊一报安敢坐以秦为雌  

明州钱君倚众乐亭  

侯君幕府开东部名髙海曲人知慕舣船谈笑政即成洗涤山川作嘉趣平泉浩荡银河注想见明星弄机杼载沙筑成天上路投虹为桥取孤屿扫除荆棘水中央碧瓦朱甍随指顾春风满城金版舫来看置酒新亭上百女吹笙彩鳯悲一夫伐鼔灵鼍壮安期羡门相与游方文蓬莱不更求酒酣忽跨鲸鱼去陈迹空令此地留  

饮裴侯家  

裴侯饮我日向中四座賔客顔皆红扫除高馆邀我入自出粜麦怜民穷天边眼力破万里桑麻防防山四起野心探寻殊未巳更欲湔衣北城水忽见碧树樱桃悬下马恣食不论钱赤星磊落入我眼恐是半醉游青天裴侯方坐尘沙里没身救物当如此我曽偶脱簿领间何忍爱惜一日闲且归拂席饱眠睡明日更看滁南山  

九井得盈字  

防崖渉涧三十里髙下荦确无人耕扪萝挽茑到山趾仰见吹泻何峥嵘余声投林欲风雨末势卷土犹溪阬飞禽凌竞走兽愞霜雪夏落雷冬鸣野人往往见神物鳞甲漠漠云随行我来立久无所得空数石上菖蒲生中官系龙沉玉册小史磔狗浇银觥地形偶尔藏险怪天意未必司隂晴山川在理有崩竭丘壑自古相虚盈谁能保此千世后天柱不折泉常倾  

寄题众乐亭  

陵阳游观吾所好恨不即过众乐亭尝闻髣髴如梦寐吟笔自欲图丹青千峰秀出百里外忽于其上峥檐楹朝云嘘嵒日暖暖夜水落涧风泠泠春花窈窕鸟争舞夏木防郁猿哀鸣潦收叶落天地爽海月影到山川明篮舆晨出谁与适坐与万物观虚盈令思民事不忍后田间笑语催蚕耕吏休归舎狱讼少墟落饮酒欢秋成惟愁一日夺令去出来老稚交逢迎彼民安知方禄仕徒喜使我寛逋征令知道义士林服遗爱岂用吾诗评  

书防别亭  

西城路居人送客西归处年年借问去何时今日扁舟从此去春风吹花落髙枝飞来飞去不自知路上行人亦如此应有重来此处时  

僧德殊家水帘求予咏  

淙淙万音落石顚皎皎一当檐前清风高吹鸾鹤唳白石下照蛟龙蜒浮云妆额自能卷缺月琢钩相与悬朱门试问幽人价翡翠鲛绡不值钱  

复至曹娥堰寄剡县丁元珍  

溪水浑浑来自北千山抱水清相射山深水急无艇子欲从故人安可得故人昔日此水上樽酒扁舟慰行役津亭把手坐一笑我喜满懐君动色论新讲旧惜未足落日低徊巳催客离心自醉不复饮秋果寒花空满席今年却坐相逢处怊怅难求别时迹可怜溪水自南流安得溪船问消息  

登越州城楼  

越山长青水长白越人长家山水国可怜客子无定宅一梦三年今复北浮云缥缈抱城楼东望不见空回头人间未有归耕处早晚重来此地游  

## 御选宋诗卷二十七  

七言古诗三  

韩维  

读杜子美诗  

寒灯熠熠宵漏长颠倒图史形劳伤取观杜诗尽累纸坐觉神气来洋洋髙言大义经比重往往变化安能常壮哉起我不暇寐满座叹息喧中堂唐之诗人以百数罗列众制何煌煌太阳垂光烛万物星宿安得舒其芒读之踊跃精胆张径欲追蹑忘愚狂徘徊揽笔不得下元气混浩神无方  

对雨思苏子美  

五月隂盛暑不效飞云日夕起嵩少囘风飒飒吹暮寒翠竹黄蕉雨声閙北轩孤坐黙有念人生防合那可料昔与子美比里闾是月秋近足霖潦吾徒无事数相过日策疲马度深淖升君之堂伏君几果饵罗列亦稍稍  

开尊得酒味已酢辅以谐谑聊可釂长歌激烈或孤起大论纷纭时一噪飒然夜气变凄栗连披短褐曵颠倒且欣主人同气类安问邻家厌呼笑而今相望各千里局促有如鱼在罩人生此乐不易得世事荣辱何足校行当结侣春水一访洞庭湖上棹  

孔先生以僊长老山水略录见约同游作诗荅之  

羣峰罗立青巉巉中有佛庙名香严飞泉汹涌出峰后四时激射喧苍岩跳珠喷雪几百丈下注坎险钟为三援萝頫瞰石底净明镜光溢青瑶函淙流四走渠与窦左右吞啮何其馋缘源散讨不知极但见洞穴争嵚嵌攀藤直上出云背岩户闭防疑神缄仰窥隂洞看悬乳白龙垂须正防鬖或凝如盖覆宛宛或散如指长掺掺有台髙下且十数如以势位相临监平铺老藓柔可坐谁借緑遗不拈北山之石何碎形制一一如镌镵叩之清越诸谷应不意此地闻韶咸已霜桂树垂冻壁未腊梅蕋辉晴岚浮屠曰仙好事者奄有胜迹穷搜探书之逺寄龙山下云此仅止存都凡先生以本来示我谓我所好同甘咸相期历览在他嵗事髙意笃非予堪人生萧散不易得常苦世累为羁衔吾徒幸当治平日况又无事于牵贪便须巾车不可后愿以几杖从君南  

奉同原甫槐隂行  

天门观阙双凌霞下有驰道开平沙髙槐左右覆朱梐緑隂翠气相防遮朝囘亘云下宝骑游散掣电奔香车吾慙太学官况冷旦暮出此驱疲騧清风吹凉南就局炎日转景东还家昏然百事不知省空复春叶零秋华  

次韵和平甫同介甫当世过饮见招  

炎风得秋亦巳凉喜抱尘策罗南窗防中古人不可见独咏君子予心降高文大论日倾吐响快有类钟应撞却嗟吾侪多暇日俚谣暴谑何其哤驱车正得我所念起具肴防陈桮缸自怜愚戅接豪迈敝履乃与华冕双圣经王道有本末防挹醇粹挥其尨须防上下今与古武库干矛鏦疑懐滞义一开豁有如暗室来明釭冯侯抗议亦殊健短钩长鉟相撑摐介卿后至语闲暇偃载戈甲韬旌幢弱弓枉矢尚何用久巳束手甘避逢是时君有山阳役扁舟巳具河之矼朝吟淮山翠扑扑夜梦楚水鸣淙淙轩然欲去坐所惜文字雅正姿信悾行年三十不得饱况有荐道登朝邦遂令奔放不自敛欲侣鱼钓终湖江朝廷搜贤无逺近北尽塞漠南岭泷如君才大齿且壮安可推亮而居厐【`来诗云孔明勿问襄阳厐`】功名得时看树立岂若都尉睂空庬  

答贺中道灯夕见诒  

春风揭屋沙激窗兀然孤坐如植杠酒昏两眸涩不视案上书防徒摐摐独待髙篇恣哦咏顿觉精鋭还躯腔前时官家不禁夜九衢艳艳烧明釭防山插天众乐振游人肩摩车毂撞君于此时守经籍直欲行业纯不尨想初嘉句落纸际笔下滚滚来长江我今散懒世味薄惟于静者心为降江翁萧闲梅老澹文字酬酢交矛鏦恨无竒丽与鬪角日防疲马参其双能来相从不惮数与子赋诗倾酒缸  

范纯仁  

次韵曼叔见寄  

予生三十愚且憃乐善自许人难双前年杞城拜夫子似处幽蔀逄明釭交情期与道义久第媿蚁蛭临崆防兵厨得酒不自饮携挈过我盈尊缸追游颇纵山水乐凉风皓月临溪矼长歌高啸助清景彻曙未肯囘舽艭别来节物皆一换秋风憀栗陵踈窗韩庵幽莲堕红粉崔榭密竹森云幢过从往往臻静黙兀坐终日如枯桩得君新诗成杼轴目未穷纸心先降指摘万象无不到发虑百中如甘逢搜情引思勉欲和畎溜岂合追湍泷念君懐道滞山邑谁者肉食居髙厐方今明圣缔堂构采将材干恢鸿厖长松偃蹇卧涧谷梓匠谁与来扶扛入登明堂柱九室气象凛凛尊家邦复使天下贵儒术颂声千载长铮淙  

同王弱翁宿广化寺  

能知眞乐唯吾曹声利外物诚无挠深山穷谷苟遂性肤体不厌常枯焦况如佳景擅天巧防与仁友相追邀龙门伊洛古今胜苍岩翠壁双岧嶤疏凿宛见神禹迹懐襄既乂熙尧朝千龛万宇变佛室钟磬梵呗何喧嚣唐僧无畏号神隽当时声势尤翘翘开山拨壤尽竒秀楼殿势若风中飘高甍垂空插云翼连阁跨路驰星桥深沉神物潜拥防显敞燕雀如矜骄搜竒选胜幸迟日禅堂解榻眠清宵滩声萧萧杂羣籁天真不啻闻咸韶凌晨携防度翠巘竹溪深处从僧招融融朝晖射岩谷杂花烂熳红欲烧令人即欲置万累百年尽向游中消乃知神仙有窟室我意已欲陵烟霄  

和王微之赴韩持国燕集  

颍川太守无覊束为政课卑才第六里中耆旧六七翁渐闲勇退皆髙躅独愧衰疲掌民社谩拥熊轩驾丹毂身病何由安百姓才薄岂当尸厚禄巧匠居防只坐观老手其能防间缩唯有过从相爱心青松不肯更寒燠韩公开宴坐髙堂帐帟垂红窗绮緑帘深不散玉炉香夜长屡剪铜盘烛从容谈笑杂笙歌烂熳肴珍兼海陆翩翩舞态学惊鸿嘹喨龙吟出横竹与公进退晩相同曽共忧勤参大麓酒量从兹减壮年岂复长鲸吞百谷兴来犹勉奉公欢金尊未釂先頽玉且同万物乐时康况慕诸君知止足  

祖无择  

题袁州东湖卢肇石  

袁山之阳秀水侧草覆遗基谁氏宅皆云子发其姓卢往以文章名籍籍宅中旧物何所存惟有嶙峋一区石濶才三尺髙倍寻久卧尘沙羣瓦砾余心好异因独往下马环观聊拂拭地表可见十二三已足怪骇动魂魄呼工运锸堑其防挽以长絙百夫力杂然鼔噪登大车恍尔如防巨灵擘选置东湖最佳处四面澄波映天碧倚空突兀无与邻顿觉亭台増气色弯环幽窦莫敢撢恐有乖龙飞霹雳余尝南游到阳朔众峰矗矗春笋植扪萝踏藓穷之遍若此竒卓曽未识郡人奔走来如云故老惊视复唧唧乃言此石遇真赏屈指于今年二百沉埋旷代谁尔珍一日光价逾荆璧嗟余束髪大夫后区区志尚惟孤直十年再谪非不穷犹慕坚纯无改易如何故老不我愚感物再三形叹息石不能言人有言勿使他时重湮阨  

郑侠  

次韵种道行衙赏莲花  

城中势利如聚蛙聒聒鼔闹穷两衙忽闻携尊命真赏如见池涌金莲花况兹危亭跨髙爽极目四顾穷天涯红蕖缭绕几数亩盛妆翠盖相撑拏舆肩不换足已到咫尺异彼穷幽遐居之自可换凡骨不必饮露餐朝霞堂堂露衢不户牖非此非彼无追賖幸时有酒共酩酊不尔一啜先春茶楸枰小小较胜负往往笑语成讙哗归来清风恐飘防月影巳向西楼斜长舒两脚就枕簟一觉已聴清晨笳  

冯山  

八阵碛  

永安宫前瀼西碛万流峡口争奔激秋涛卷地裂山谷水落依然阵图出阵形聚拳六十四传是武侯亲手迹斯人管萧岂足道身在巴东心汉室从容所遇皆法制浩荡胸中万分一隂机暗与天地合壮气曽将鬼神役至今千载矻不动渺莽几深难致诘岂徒豪杰重嗟赏应有神灵长防惜庙偏祼裎七壮士酒炙纷纷走巫觋万事颠倒皆偶然卧龙无处沾余沥  

求刘忱明复龙图为画山水  

晋唐诸公重小笔髙价直与才名俱然多华丹少泉石清格往往人间无至今百存无一二存者真伪难分区营丘李成称絶迹峰岩秀防非常模穆之洒落亦其亚玉堂屏上潇湘图董屈许范凡数辈隠隠俗气藏肌肤乃知山水系絶品笔墨造化非功夫要之文章之绪余世上眞巧归吾儒益昌台府少文字见性文空谈毗卢龙门雪景生坐隅山潜水奥争奔趋倚空直榦鬪孤耸縁险古道盘萦纡拥衲禅僧对寂寞携琴朝士来﨑岖主人肆笔聊自娯新言黙与天机符公家清白传数世经济满腹氷霜壶一言不用輙掉臂五年蜀使甘驰驱时将素毫写胸臆宁复意外分精粗复古虽清尚许格与可亦壮非燕徒岂如公思脱覊束破碎嵩华倾江湖穷冬从公熟窥看爱重不觉声嗟吁灵峰北菀助萧爽雪不到地风号枯平生好画已成癖宁借不许临与摹出公门下欠公笔有类海客遗明珠愿公乘兴一挥洒东绢数幅光芬敷异时解组还故庐皎防将伴林泉躯  

赵衮  

平江亭邀冯山允南同作  

文公昔记滕王阁气象终天拂寥廓崔颢题诗黄鹤楼今日声华还磊落安汉城头有佳处江山清气归帘幕少陵无人谪仙死不遇材豪终寂寞苍苔满地荆棘生梁栋尘埃喧鸟雀风流贤守一登临久倚防干情不薄夜来风月觉澄清天意人心如素约仙葩当见浮空来几百年来无此作嗟予好古今白头到底支离材力弱木桃或见致琼瑶免对江山负慙怍  

沈辽  

白髪  

山头甘实半已黄领上白髪日更长青云合散寄孤岫世事悲欢空夕阳我欲乘风学御寇冷然有意寻沧浪沧浪无人谁与适青山路逺烟茫茫  

送世美归阳羡  

我昔求为阳羡令轻舟巳有鸱夷兴最爱铜棺山峻极自结篮舆陟云径铜棺山插南斗魁下视羣峰如突犀太湖千里在睂睫髙深从此穷攀跻欣然有意即独往明月夜夜眠荆溪当时便可跨黄鹄何意人间同木鸡飘飘数年如一梦迩来卜室齐山西故人多谢姚夫子数枉车马来山蹊秋风忽指阳羡去欲脱黄绶躬锄犁人生衣食茍自足何为卑辱趋尘泥田间九月白酒熟鲈鱼正肥多置箆老夫为君更破戒临风引领长江堤  

次韵和宋平  

忆昔衔杯折梅处孤山寺前千丈塘横遮青林鬪残雪暗入红防留清香往游都城虽屡赏纵有素艳终殊芳莫辞绕林行百匝更嚼嫩蘂薰愁肠  

次韵酬李正甫对雪  

苦寒冽冽日夜增朔风轩轩势相凌遥山顽碧空崚嶒髙堂闲坐拥敝缯欲釂一杯意已仍结歌黄竹但伏膺愁云漫漫方四腾海气上薄初不胜雪霰杂下风作棱渐着弱栁头鬅鬙半积轩砌发幽层枯树兀兀愁饥鹰纷然不已失沟塍一饮一斗心易矜试歩薄氷犹战兢圆圭方璧降复登忆昔前年正严凝摄事大蜡清晨兴平生看雪实未曽健仆骏马半醉乘或前或后望交朋不辨明河与玉渑烈火万炬气不蒸被面唯有冻与氷归来心目如水澄喜看道傍刳作灯丰年为瑞古有称冻死何暇谈邹滕欲邀君饮恨不能相酬莫问凖与绳  

禅僧岩  

潇湘山水穷欲徧最后乃得禅僧岩禅僧成道久巳化独有崖防青巉巉降身入洞不甚险突兀三室谁雕劖东西有道若蛇窦白云羃羃门无缄持火防行不知际七穿八窍遥相衔防防乳泉白如雪由来此地殊仙凡主人引我复深入行指防穴尤嵌嵒中间石鼔有异响击拊想可参韶咸吾身久病苦下湿复畏神怪来邀搀直趋出洞上南巘豁若巨海张云帆山花斓斑出竹梢亦有禽鸟声諵諵欲还未可复小驻日脚已过东冈杉  

赠别子瞻  

平生雅游睂阳客五年不见须巳白借田东坡在江北芟夷蓬蒿自种麦相逢不尽一尊酒故态那复论欢戚手抱阿武劝余沥维摩老夫失定力老夫寂寂出三湘更欲卜居池水阳薄田止须数十亩田上更树麻与桑老来正苦廹生事清明虽近犹可秧防防若可博干麨以无易有遥相望我舟即行不可驻欲卜后防诚茫茫他时有信若可寄不用辛苦为诗章  

王令  

题宣州太平县众乐亭为孙莘老作  

令君亭架乐荒幽得地适与万景投亭成虽名为众乐地僻无客谁与游讼休民去吏随散独有文字与令留把书开阖坐自笑回视令职忘卑陬昔闻酒贱喜易醉今说鱼美予何忧弹琴有声尚近俗要解絶以意求况持髙懐居下邑志气略与彭泽侔身婴民忧手持版心爱山水宁非偸景好不见但闻说使我耳目私相雠亭前行迹不破草亭下野鸟常喧啾山云朝嘘翠巘出海月夜下清溪浮春华夏防巳可爱况使风雪囘冬秋惜予不得与快意共上岑崒望九州黄山闻好眼未识梦想欲到迷无由图传粉墨固未好愿假壮笔一揽收果逢来篇骋雄胜若执造化穷雕锼一时文工岂不伟千里寄我何以酬耳昏俗语乆欲洗为我一谢山前流  

同顾保之游灵隠  

闭门不知春色到出门始见江梅开行探幽泉至髙防共坐巨石聊徘徊时逢天风吹客懐还有野鸟惊人来林间眄惜所未历归马空载斜阳回  

方惟深  

偶造一园亭不遇主人自盘礴终日因题壁间  

何年突兀庭前石昔日何人种松栢乘兴闲来就榻眠一枕春风君莫惜城西今古阳山色城中谁有千年宅来往何必见主人主人自是亭中客  

程颢  

陪陆子履游白石万固  

条山苍苍河流黄中蒲形势天下强帝得贤侯殿一方四年不更慰民望元丰戊午季春月上心闵雨愁黎苍使车四出走羣望我亦奉命来陜疆精诚感格天意顺诏书才下雨巳霶病麦还青禾出土野农鼔舞歌君王故人相见不道旧为雨欢喜殊未央圣主寛忧小臣乐自可放荡舒胸肠白石万固皆胜地主人为我携壶觞况逢佳日俗所尚车马未晓塡康庄扶提十里杂老幼迤逦千骑明戈枪初聴鸣铙入青霭渐见朱斾辉朝阳遨头自是谢康乐后乘独慙元漫郎侯来虽知有賔客众喜更为将丰穰临溪坐石遍岩谷幽处往往闻丝簧山光似迎好客动日景定为游人长乘髙眺逺兴不尽恋恋不知岐路忙人生汨没苦百态得此盛事真难偿我辞佳境巳惆怅侯亦那得乆此乡他时防合重相语辜负泉石何能忘  

程颐  

闻侯舅应辟南征诗  

辞华奔竞至道离茫茫学者争驱驰先生独奋孟轲舌扶持圣教増光辉志期周礼制区夏人称孔子生闗西当涂闻声交荐牍苍生无福徒尔为道大不为当世用著书将期来者知今朝有客闗内至闻从大幕征南垂南垂凶冦陷州郡久张螳臂抗天威圣皇赫怒防音缓虎侯秉钺驱熊罴宏才未得天下宰良谋且作军中师蕞尔小蛮何足殄庶几聊吐胸中竒  

文同  

采药归晚因宿野人山舎  

东岩隂深崖巘古夹涧垂泉结鵞乳我来采药晩忘归试宿荆扉问鸡黍春风满林灯火冷一夜不眠山月苦平明携防下青苍松叶纷纷洒新雨  

山中新晴  

山中新晴晓烟暖散带颓冠潄岩畔海盐未去猿鹤喜柴桑初归松菊乱林间余雨时一滴岭上飞云忽双断安能举手恣扶摇欲共髙鸿拂霄汉  

送知府呉龙图  

国初以来治蜀者处置尽自乖崖公当时奏使便宜敕不与天下州府同行之巳及八十载奸宄消伏谁之功因循至此渐抗敝有未暁者时相攻鞭笞小罪亦检察不许略出常科中下民知之颇不惧州县往往藏羣凶侧身敛足未动者实以累朝恩泽隆公之初来蜀人喜慈爱旧熟民情通众心欢然耻犯法捄药浮薄归醇醲尽将约束付僚吏兴起学校还文翁二年美化极沾洽逺近循服如偃风上将归公问谁代当使间作如笙镛遂求元老得青社其人廊庙之宗工往年镇抚有异绩大斾再遣来于东公今与之合符去到必奉诏参防龙大资旧德固无虑剖判自出其心胸所忧厥后嗣之者忠定良法还如空养顽活狡作渊薮不免剪殄烦兴戎因之愤懑乆塡臆言贱不得通九重愿公上殿起居罢第一用此闻宸聪  

自斜谷第一堰泝舟上观石门两岸竒峰最为佳絶  

北风吹云落寒水逆波刺船行五里层峦夹空抱丛石万劒侧脊翠烟起草木枝叶自殊别禽虫羽毛亦竒诡安得鸡冠数棱田便可诛茅此居止  

徐积  

再送端叔  

闗中日落时但见山相接塞上闭城时但聴吹芦叶延州平安火过早月出山头照孤堡王家池上醉欲倒铜鉢声中诗巳了落笔挥成露布草主人更索平戎表文章意气入防杳金船插羽如飞鸟诸君鼔吹髙牙晓大纛门开扑余燎壮士犀衣劒气寒客身依旧青霞绕陆生待寄梅花枝庾郎莫爱芙蓉好  

送李昻长官  

征南兵势欲平蛮车声杀气秋风寒南国此时霜霰早八月草黄枫叶丹江有渚兮山有麓君向洞庭何处宿四垂大幕乱波平九嶷山送愁岚緑日斜叶落黄陵祠月明风起清湘竹愁娥逺放峡云来寃臣暮借江声哭鴈号孤喙度苍梧猿叫哀肠抱霜木君看樵坞与渔邨緑橘黄柑随柿熟此行正合风骚情县衙仍在衡山足新岚老翠滴吟窗风松云溜生琴曲衡人侧耳聴先声报道官来不碌碌可使汝农无逃田可使汝市无寃狱汝胥可脱簿书烦汝民可免鞭笞辱日中放吏不坐防夜半投金不受嘱廻时唯载俸余钱茶满衡山无一掬  

送陈长官赴衡阳  

楚天摇落霜风早山色依依江渺渺洞庭水寒帆影孤鴈声正在衡阳道君不见屈原憔悴贾生夭遗恨至今犹未了日晩江头船住时行人莫望江边草  

暴雨  

玉女投壶天大笑千寻火炬当空照老龙行迟天忽怒雷车壮士鍧连鼔黑鳞铁甲十万许急把银河倾作雨  

苏轼  

辛丑十一月十九日既与子由别于郑州西门之外马上赋诗一篇寄之  

不饮何为醉兀兀此心巳逐归鞍发归人犹自念庭闱今我何以慰寂寞登髙回首坡垅隔惟见乌防出复没苦寒念尔衣裘薄独骑瘦马踏残月路人行歌居人乐僮仆怪我苦凄恻亦知人生要有别但恐嵗月去飘忽寒灯相对记畴昔夜雨何时聴萧瑟君知此意不可忘慎勿苦爱髙官职  

仆曩于长安陈汉卿家见呉道子画佛碎烂可惜其后十余年复见之于鲜于子骏家则已装背完好子骏以见遗作诗谢之  

贵人金多身复闲争买书画不计钱已将铁石充逸少【`法帖大王书中有殷铁石字铁石梁武帝时人`】更补朱繇为道元【`世所收吴道子画多朱繇笔`】烟熏屋漏装玉轴鹿皮苍璧知谁贤呉生画佛本神授梦中化作飞空仙觉来落笔不经意神妙独到秋毫顚我昔长安见此画叹息至宝空澘然素丝断续不忍去已作蝴蝶飞聨翩君能收拾为补缀体质散落嗟神全志公彷佛见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼为洗湔贵人一见定羞怍锦囊千纸何足捐不须更用博麻缕付与一炬随飞烟  

二十七日自阳平至斜谷宿于南山中蟠龙寺  

横查晩渡碧涧口骑马夜入南山谷谷中暗水响泷泷岭上疎星明煜煜寺藏嵓底千万仞路转山腰三百曲风生饥虎啸空林月黑惊麏窜修竹入门突兀见深殿照佛青荧有残烛媿无酒食待游人旋斫杉松煮溪防板阁独眠惊旅枕木鱼晓动随僧粥起观万瓦郁参差日乱千岩散红緑门前商贾负椒荈山后咫尺连巴蜀何时归耕江上田一夜心逐南飞鹄  

渼陂鱼  

霜筠细破为双掩中有长鱼如卧劒紫荇穿腮气惨凄红鳞照座光磨闪携来虽逺鬛尚动烹不待熟指先染坐客相看为解顔香粳饱送如塡堑早嵗尝为荆渚客黄鱼屡食沙头店濵江易采不复珍盈尺輙弃无乃僭自从西征复何有欲致南烹嗟乆欠游鯈细空自腥乱骨纵横动遭砭故人逺餽何以报客爼乆空惊忽赡莫道无辞信使频西隣幸有庖虀酽  

司竹监烧苇园因召都廵检柴贻朂左藏以其徒防猎园下  

官园刈苇嵗留槎深冬放火如红霞枯槎烧尽有根在春雨一洗皆萌芽黄狐老兎最狡防卖侮百兽常矜夸年年此厄竟不悟但爱防密争来家风回焰卷毛尾热欲出已被苍鹰遮野人来言此最乐徒手晓出归满车廵边将军在近邑呼来飒飒从矛义戍兵久闲可小试战鼔虽冻犹堪挝雄心欲抟南涧虎阵势颇学常山蛇霜干火烈声爆野飞走无路号且呀迎人截来逢箭避犬逸去穷投罝击鲜走马殊未厌但恐落日催栖鸦弊旗仆鼓坐数获鞍挂雉兎肩分麚主人置酒聚狂客纷纷醉语晩更哗燎毛燔肉不暇割饮噉直欲追羲娲青丘云梦古所咤与此何啻百倍加苦遭谏疏说夷羿又被赋客嘲淫奢岂如闲官走山邑放旷不与趋朝衙农工巳毕嵗云暮车骑虽少賔殊佳酒酣上马去不告猎猎霜风吹防斜  

送安惇秀才失解西归  

旧书不厌百回读熟读深思子自知他年名宦恐不免今日栖迟那可追我昔家居断还往著书不复窥园葵朅来东游慕人爵弃去旧学从儿嬉狂谋谬算百不遂惟有霜髩来如期故山松栢皆手种行且拱矣归何时万事早知皆有命十年浪走宁非痴与君未可较得失临别惟有长嗟咨  

送刘攽倅海陵  

君不见阮嗣宗臧否不挂口休夸舌在牙齿牢是中惟可饮醇酒读书不用多作诗不须工海边无事日日醉梦魂不到蓬莱宫秋风昨夜入庭树莼丝未老君先去君先去几时回刘郎应白髪桃花开不开  

送文与可出守陵州  

壁上墨君不解语见之尚可消百忧而况我友似君者清节凛凛欺霜秋清诗健笔何足数逍遥齐物追庄周夺官遣去不自觉晓梳脱髪谁能收江边乱山赤如赭陵阳正在千山头君知逺别懐抱恶时遣墨君解我愁  

游金山寺  

我家江水初发源宦游直送江入海闻道潮头一丈髙天寒尚有沙防在中泠南畔石盘陀古来出没随涛波试登絶顶望乡国江南江北青山多羇愁畏晩寻归楫山僧苦留看落日微风万顷鞾文细断霞半空鱼尾赤是时江月初生魄二更月落天深黑江心似有炬火明飞焰照山栖鸟惊怅然归卧心莫识非鬼非人竟何物【`是夜所见如此`】江山如此不归山江神见怪惊我顽我谢江神岂得已有田不归如江水  

自金山放船至焦山  

金山楼观何躭躭撞钟击鼓闻淮南焦山何有有修竹采薪汲水僧两三云霾浪打人迹絶时有沙户祈春蚕【`吴人谓水中可田者为沙`】我来金山更留宿而此不到心懐慙同游尽返决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈【`焦山长老中江人也`】自言乆客忘乡井只有弥勒为同龛困眠得就纸帐暖饱食未厌山蔬甘山林饥卧古亦有无田不退宁非贪展禽虽未三见黜叔夜自知七不堪行当投劾谢簪组为我佳处留茅庵  

次韵子由栁湖感物  

忆昔子美在东屯数间茅屋苍山根嘲吟草木调蛮獠欲与猿鸟争啾喧子今憔悴众所弃驱马独出无往还惟有栁湖万株栁清隂与子供朝昏何为讥评不少借生意凌挫难为防栁虽无言不解愠世俗乍见应怃然娇姿共爱春濯濯岂问空腹脩蛇蟠朝看浓翠傲炎赫夜爱疎影摇清圆风翻雪阵春絮乱蠧响啄木秋声坚四时盛衰各有态摇落凄怆惊寒温南山孤松积雪底抱冻不死谁复贤  

送蔡冠卿知饶州  

吾观蔡子与人游掀豗笑语无不可平时傥荡不惊俗临事迂濶乃过我横前坑穽众所畏布路金珠谁不裹迩来变化惊何速昔号刚强今亦颇怜君独守廷尉法嵗晩却理鄱阳柁莫嗟天骥逐羸牛欲试良玉须猛火世事徐观眞梦寐人生不信长坎轲知君决狱有隂功他日老人酬魏颗  

腊日游孤山访惠勤惠思二僧  

天欲雪云满湖楼台明灭山有无水清石出鱼可数林深无人鸟相呼腊日不归对妻孥名寻道人实自娱道人之居在何许寳云山前路盘纡孤山孤絶谁肯庐道人有道山不孤纸窗竹屋深自暖拥褐坐睡依团蒲天寒路逺愁仆夫整驾催归及未晡出山廻望云木合但见野鹘盘浮图兹游淡薄欢有余到家怳如梦蘧蘧作诗火急追亡逋清景一失后难摹  

游灵隠寺得来诗复用前韵  

君不见钱塘湖钱王壮观今已无屋堆黄金斗量珠运尽不劳折简呼四方宦游散其孥宫阙留与闲人娱盛衰哀乐两须防何用多忧心郁纡谿山处处皆可庐最爱灵隠飞来孤乔松百丈苍髯须扰扰下笑栁与蒲髙堂防食罗千夫撞钟击鼓喧朝晡凝香方丈眠氍毹絶胜絮被缝海图清风徐来惊睡余遂超羲皇傲几蘧归时栖鸦正毕逋孤烟落日不可摹  

越州张中舎夀乐堂  

青山偃蹇如髙人常时不肯入官府髙人自与山有素不待招邀满庭户卧龙蟠屈半东州万室鳞鳞枕其股背之不见与无同狐裘反衣无乃鲁张君眼力窥天奥能遣荆棘化堂宇持颐宴坐不出门收揽竒秀得十五才多事少厌闲寂卧看云烟变风雨笋如玉箸椹如簪强饮且为山作主不忧儿辈知此乐但恐造物怪多取春浓睡足午窗明想见新茶如泼乳  

游径山  

众峰来自天目山势若骏马奔平川中涂勒破千里足金鞭玉镫相回旋人言山住水亦住下有万古蛟龙渊道人天眼识王气结茅宴坐荒山巅精诚贯山石为裂天女下试顔如莲寒窗暖足来扑朔夜鉢呪水降蜿蜒雪眉老人朝扣门愿为弟子长参禅尔来废兴三百载奔走呉防输金钱飞楼涌殿压山破朝钟暮鼓惊龙眠晴空偶见浮海蜃落日下数投邨鸢有生共处覆载内扰扰膏火同烹煎近来愈觉世议隘毎到寛处差安便嗟余老矣百事废却寻旧学心茫然问龙乞水归洗眼欲看细字销残年  

试院煎茶  

蠏眼巳过鱼眼生飕飕欲作松风鸣防茸出磨细珠落转绕瓯飞雪轻银瓶泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无杯盌捧蛾睂且学公家作茗饮塼炉石铫行相随不用撑肠拄腹文字五千卷但愿一瓯常及睡足日髙时  

孙莘老求墨妙亭诗  

兰亭蠒纸入昭陵世间遗迹犹龙腾顔公变法出新意细筋入骨如秋鹰徐家父子亦秀絶字外出力中藏棱峄山传刻典刑在千载笔法留阳氷杜陵评书贵瘦硬此论未公吾不慿短长肥瘠各有态玉环飞燕谁敢憎呉兴太守眞好古购买断缺挥缣缯龟趺入坐螭隠壁空斋昼静闻登登竒踪散出走呉越胜事传说夸友朋书来乞诗要自写为把栗尾书溪藤后来视今犹视昔过眼百世如风灯他年刘郎忆贺监还道同时须服膺  

将之湖州戏赠莘老  

余杭自是山水窟侧闻呉兴更清絶湖中橘林新着霜溪上苕花正浮雪顾渚茶芽白于齿梅溪木红胜颊呉儿脍缕薄欲飞未去先说馋涎垂亦知谢公到郡久应怪杜牧寻春迟髩丝只好对禅榻湖亭不用张水嬉  

游道场山何山  

道场山顶何山麓上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山髙无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱栏缥缈间白水田头问行路小溪深处是何山髙人读书夜逹旦至今山鹤鸣夜半我今废学不归山山中对酒空三叹  

至秀州赠钱端公安道并寄其弟惠山老  

鸳鸯湖边月如水孤舟夜榜鸳鸯起平明系缆石桥亭惭愧冒寒髯御史结交最晩情独厚论心无数今有几寂寞抱闗叹萧生耆老执防哀扬子怪君顔采却秀发无乃迁谪反便美天公欲困无柰何世人共抑真防矣毗陵髙山锡无骨陆子遗味泉氷齿贤哉仲氏早拂衣占断此山长洗耳山头望湖光泼眼山下濯足波生指傥容逸少问金堂记与嵇康留石髓  

法惠寺横翠阁  

朝见呉山横暮见呉山从呉山故多态转侧为君容幽人起朱阁空洞更无物惟有千歩冈东西作帘额春来故国归无期人言秋悲春更悲巳泛平湖思濯锦更看横翠忆峨睂雕栏能得几时好不独慿栏人易老百年兴废更堪哀悬知草莽化池台游人寻我旧游处但覔呉山横处来  

往富阳新城李节推先行三日留风水洞见待  

春山磔磔鸣春禽此间不可无我吟路长漫漫傍江浦此间不可无君语金鲫池边不见君追君直过定山邨路人皆言君未逺骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出城三日尚逶迟妻孥怪骂归何时世上小儿夸疾走如君相待今安有  

宿海防寺  

篮舆三日山中行山中信美少旷平下投黄泉上青线路每与猿狖争重楼束防遭涧坑两股酸哀饥肠鸣北渡飞桥踏彭铿缭垣百歩如古城大钟一撞千指迎髙堂延客夜不扃杉槽漆斛江湖倾本来无垢洗更轻倒牀鼻息四邻惊紞如五鼓天未明木鱼呼粥亮且清不闻人声闻履声  

和钱安道寄惠建茶  

我官于南今几时尝尽溪茶与山茗胸中似记故人面口不能言心自省为君细说我未暇试评其略差可聴建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知眞味永纵复苦硬终可录汲黯少戅寛饶猛草茶无頼空有名髙者妖邪次顽矿体轻虽复强浮泛性滞偏工呕酸冷其间絶品岂不佳张禹纵贤非骨鲠葵花玉不易致道路幽崄隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团鳯友小龙奴隶日注臣双井收藏爱惜待佳客不敢包裹鑚权幸此诗有味君勿传空使时人怒生瘿  

大风留金山两日  

塔上一铃独自语明日颠风当断渡朝来白浪打苍崖倒射轩窗作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留僮仆怪此风聊得妻孥许灊山道人独何事半夜不眠聴粥鼓  

惜花  

钱塘吉祥寺花为第一壬子清明赏防最盛金盘防篮以献于座者五十三人夜归沙河塘上观者如山尔后无复继也今年诸家园圃花亦极盛而龙兴僧房一丛亦竒但衰病牢落自无以发兴耳昨日雨雹如此花之存者有几可为叹息也  

吉祥寺中锦千堆前年赏花真盛哉道人劝我清明来腰鼔百面如春雷打彻凉州花自开沙河塘上插花回醉倒不觉呉儿咍岂知如今双髩摧城西古寺没蒿莱有僧闭门手自栽千枝万叶巧剪裁就中一丛何所似玛瑙盘盛金缕杯而我食菜方清斋对花不饮花应猜夜来雨雹如李梅红残緑暗吁可哀  

大雪青州道上有懐东武园亭寄孔周翰  

超然台上雪城郭山川两竒絶海风吹碎碧琉璃时见三山白银阙盖公堂前雪緑窗朱户相明灭堂中美人雪争妍粲然一笑玉齿颊就中山堂雪更竒青松怪石乱琼丝惟有使君游不归五更马上愁敛睂君不见淮西李侍中夜入蔡州缚取呉元济又不见襄阳孟浩然长安道上骑驴吟雪诗何当闭门饮美酒无人毁誉河东守  

书韩干牧马图  

南山之下汧渭之间想见开元天寳年八坊分屯隘秦川四十万匹如云烟骓駓骃骆骊骝騵白鱼赤兎骍皇防龙颅鳯颈狞且妍竒姿逸德隠驽顽碧眼胡儿手足鲜嵗时翦刷供帝闲柘袍临池侍三千红妆照日光流渊楼下玉螭吐清寒往来蹙踏生飞湍众工防笔和朱铅先生曹霸弟子韩廐马多肉尻脽圆肉中画骨夸尤难金羁玉勒绣罗鞍鞭棰刻烙伤天全不如此图近自然平沙细草荒芊绵惊鸿脱兎争后先王良挟防飞上天何必俯首服短辕  

和子由与顔长道同游百歩洪相地筑亭种栁  

平明坐衙不暖席归来闭阁闲终日卧闻客至倒屣迎两眼防笼余睡色城东泗水歩可到路转河洪翻雪白安得青丝络骏马蹙蹋飞波栁隂下奋身三丈两蹄间振鬛长鸣身自干少年狂兴久已谢但忆嘉陵绕劒闗劒闗大道车方轨君自不去归何难山中故人应大笑筑室种栁何时还  

章质夫寄惠崔徽眞  

玉钗半脱云垂耳亭亭芙蓉在秋水当时薄命一酸辛千古华堂奉君子水边何处无丽人近前试看丞相嗔不如丹青不解语世间言语元非眞知君被恼更愁絶卷赠老夫惊老拙为君援笔赋梅花未害广平心似铁  

韩干马十四匹  

二马并驱攒八蹄二马宛颈騣尾齐一马任前防举后一马却避长鸣嘶老奚官骑且顾前身作马通马语后有八匹饮且行微流赴吻若有声前者既济出林鹤后者欲渉鹤俛啄最后一匹马中龙不嘶不动尾摇风韩生画马眞是马苏子作诗如见画世无伯乐亦无韩此诗此画谁当看  

答吕梁仲屯田  

乱山合沓围彭门官居独在悬水邨居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣瓮盎晓看雪浪浮鹏鹍吕梁自古喉吻地万顷一抹何由呑坐观入市卷闾井吏民走尽余王尊计穷路尽欲安适吟诗破屋愁鸢蹲嵗寒霜重水归壑但见屋瓦留沙防入城相对如梦寐我亦仅免为鱼鼋旋呼歌舞杂谈笑不惜饮釂空瓶盆念君官舎氷雪冷新诗美酒聊相温人生如寄何不乐任使绛蜡烧黄昏宣房未筑淮泗满故道堙没疮痍存明年劳苦应更甚我当畚锸先黥髠付君万指伐顽石千锤雷动苍山根髙城如铁洪口决谈笑却扫看崩奔农夫掉臂免狼顾秋谷布野如云屯还须更置软脚酒为君击鼔行金樽  

## 御选宋诗卷二十八  

七言古诗四  

苏轼  

春菜  

蔓菁宿根巳生叶韭牙戴土拳如蕨烂蒸香荠白鱼肥碎防青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆盘纤手抹北方苦寒今未已雪底波棱如铁甲岂如吾蜀富冬蔬霜叶露芽寒更茁乆抛菘葛犹细事苦笋江豚那忍说明年投劾径须归莫待齿揺并发脱  

送孔郎中赴陜郊  

惊风击面黄沙走西出崤函脱尘垢使君来自古徐州声震河潼殷闗右十里长亭闻鼔角一川秀色明花栁北临飞槛卷黄流南望青山如岘首东风吹开锦绣谷渌水翻动蒲萄酒讼庭生草数开尊过客如云牢闭口  

与梁左藏防饮傅国博家  

将军破贼自草檄论诗说劒俱第一彭城老守本虚名识字劣能欺项籍风流别驾贵公子欲把笙歌暖锋镝红斾朝开猛士讙翠帷暮卷佳人出东堂醉卧呼不起啼鸟落花春寂寂试教长笛傍耳根一声吹裂堦前石  

次韵答刘泾  

吟诗莫作秋虫声天公怪汝钩物情使汝未老华发生芝兰得雨蔚青青何由自燔以出馨细书千纸杂真行新音百变口如鸎异义蠭起弟子争舌翻涛澜卷齐城万卷堆胸兀相撑以病为乐子未经我有至味非煎烹是中之乐吁难名緑槐如山阍广庭飞虫绕耳细而清败席辗转卧见惊亦不自嫌翠织成意行信足无沟坑不识五郎呼作卿吏民哀我老不明相戒无复烦鞭刑时临泗水照星星微风不起镜面平安得一舟如叶轻卧闻邮籖报水程莼羮羊酪不须评一饱且救饥肠鸣  

次韵答舒教授观余所藏墨  

异时长笑王防稽野鹜膻腥汚刀几暮年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晩将蛇蚓比我生百事不挂眼时人谬说云工此世间有癖念谁无倾身障簏尤堪鄙一生当着几两屐定心肯为微物起此墨足支三十年但恐风霜侵发齿非人磨墨墨磨人缾应未罄罍先耻逝将振衣归故国数亩荒园自鉏理作书寄君君莫笑但覔来禽与青李一螺防漆便有余万灶烧松何处使君不见永宁第中龙麝列屋闲居清且美倒晕连睂秀岭浮双雅画髩香云委时闻五斛赐蛾緑不惜千金求獭髓闻君此诗当大笑寒窗冷砚氷生水  

芙蓉城【`并引`】  

世传王逈子髙与仙人周瑶英游芙蓉城元丰元年三月余始识子髙问之信然乃作此诗极其情而归之正亦变风止乎礼义之意也  

芙蓉城中花防防谁其主者石与丁珠帘玉按翡翠屛云舒霞卷千俜停中有一人长睂青炯如微云澹疎星往来三世空链形竟坐误读黄庭经天门夜开飞爽灵无复白日乘云軿俗縁千刼磨不尽翠被冷落凄余馨因过缑山朝帝廷夜闻笙箫弭节聴飘然而来谁使令皎如明月入窗櫺忽然而去不可执寒衾虚幌风泠泠仙宫洞房本不扃梦中同蹑鳯凰翎径度万里如奔霆玉楼浮空耸亭亭天书云篆谁所铭绕楼飞歩髙竛竮仙风锵然韵流铃蘧蘧形开如醉醒芳卿寄谢空丁宁一朝覆水不返缾罗巾别泪空荧荧春风花开秋叶零世间罗绮纷膻腥此身流浪随沧溟偶然相值两浮萍愿君收视观三庭勿与嘉谷生蝗螟从渠一念三千龄不作人间尹与邢  

九日黄楼作  

去年重阳不可说南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾韈岂知还复有今年把盏对花容一呷莫嫌酒薄红粉陋终胜泥中千柄锸黄楼新成壁未干青荷已落霜初杀朝来白露细如雨南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔邨逺水鳞鳞山齾齾诗人猛士杂龙虎楚舞呉歌乱鹅鸭一杯相属君勿辞此境何殊泛清霅  

次韵僧潜见赠  

道人胸中水镜清万象起灭无逃形独依古寺种秋菊要伴骚人餐落英人间底处有南北纷纷鸿鴈何曽防闭门坐穴一禅榻头上嵗月空峥嵘今年偶出为求法欲与慧劒加砻硎云衲新磨山水出霜髭不剪儿童惊公侯欲识不可得故知倚市无倾城秋风吹梦过淮水想见橘柚垂空庭故人各在天一角相望落落如晨星彭城老守何足顾枣林桑野相邀迎千山不惮荒店逺两脚欲趁飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩抑啼孤惸我欲仙山掇瑶草倾筐坐叹何时盈簿书鞭扑昼塡委煑茗烧栗宜宵征乞取摩尼照浊水共看落月金盆倾  

定惠院寓居月夜偶出  

幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱栁万丝垂尚有残梅一枝亚清诗独吟还自和白酒已尽谁能借不辞青春忽忽过但恐欢意年年谢自知醉耳爱松风防拣霜林结茅舎浮浮大甑长炊玉溜溜小槽如压蔗饮中眞味老更浓醉里狂言醒可怕但当谢客对妻子倒冠落佩从嘲骂  

次韵前篇  

去年花落在徐州对月酣歌美清夜今年黄州见花发小院闭门风露下万事如花不可期余年似酒那禁泻忆昔扁舟泝巴峡落帆樊口髙桅亚长江滚滚空自流白发纷纷宁少借竟无五亩继沮溺空有千篇凌鲍谢至今归计负云山未免孤衾眠客舎少年辛苦眞食蓼老境清闲如啖蔗饥寒未至且安居忧患已空犹梦怕穿花踏月饮邨酒免使醉归官长骂  

安国寺寻春  

卧闻百舌呼春风起寻花栁邨邨同城南古寺修竹合小房曲槛欹深红看花叹老忆年少对酒思家愁老翁病眼不羞云母乱髩丝强理茶烟中遥知二月王城外玉仙洪福花如海薄罗匀雾盖新妆快马争风鸣杂佩玉川先生眞可怜一生躭酒终无钱病过春风九十日独抱添丁看花发  

寓居定惠院之东杂花满山有海棠一株土人不知贵也  

江城地瘴蕃草木只有名花苦幽独嫣然一笑竹篱间桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠防卷纱红映肉林深雾暗晓尤迟日暖风轻春睡足雨中有泪亦凄怆月下无人更清淑先生食饱无一事散歩逍遥自扪腹不问人家与僧舎拄杖敲门看修竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一尊歌此曲明朝醉醒还独来雪落纷纷那忍触  

过江夜行武昌山闻黄州鼔角  

清风弄水月衔山幽人夜渡呉王岘黄州鼔角亦多情送我南来不辞逺江南又闻出塞曲半杂江声作悲健谁言万方声一概鼍愤龙愁为余变我记江边枯栁树未死相逢眞识面他年一叶泝江来还吹此曲相迎饯自兴国往筠宿石田驿南二十五里野人舍  

溪上青山三百叠快马轻衫来一抹倚山修竹有人家横道清泉知我渴芒鞵竹杖自轻软蒲荐松牀亦香滑夜深风露满中庭惟有孤萤自开阖  

蔡景繁官舎小阁  

使君不独东南美典刑尚记先君子戏嘲王叟短辕车肻为徐郎书纸尾三年弭节江湖上千首放懐风月里手开东阁坐虚明目净东谿照清泚素琴浊酒容一榻落霞孤鹜供千里大舫何时系门栁小诗屡欲书窗纸文昌新搆满鹓鸾都邑正喧收杞梓相逢一醉岂有命南来寂寞君归矣  

次韵王定国南迁回见寄  

土晕铜花蚀秋水要须悍石相砻砥十年氷蘖战膏梁万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收劒履却思庾岭今何在更说彭城眞梦耳君知先竭是甘泉我愿得全如苦李妄心不复九廻肠至道终当三洗髓广陵阳羡何足较只有无何眞吾里乐全老子今禅伯掣电机锋不容拟心通岂复问云何印可聊须答如是相逄为我话留滞桃花春涨孤舟起  

寄蕲簟与蒲传正  

兰谿美箭不成笛离离玉筯排霜脊千沟万缕自生风入手未开先惨栗公家列屋闭蛾睂珠帘不动花隂移雾帐银牀初破睡牙签玉局坐弹棋东坡病叟长羁旅冻卧饥吟似饥鼠倚頼春风洗破衾一夜雪寒披故絮火冷灯青谁复知孤舟儿女自嚘咿皇天何时反炎燠愧此八尺黄琉璃愿君净扫清香阁卧聴风漪声满榻习习还从两腋生请公乘此朝阊阖  

观杭州钤辖欧育刀劒战袍  

青绫衲衫暖衬甲红线勒帛光绕胁秃襟小袖雕鹘盘大刀长劒龙蛇柙两军鼓噪屋瓦坠红尘白羽纷相杂将军恩重此身轻笑履锋铓如一插书生只肻坐帷幄谈笑毫端弄生杀叫呼击鼓催上竿猛士应怜小儿防试问黄河夜偷渡掠面惊沙寒霎霎何如大舰日髙眠一枕清风过苕霅  

寄呉徳仁兼简陈季常  

东坡先生无一钱十年家火烧凡铅黄金可成河可塞只有霜鬓无由元龙丘居士亦可怜谈空说有夜不眠忽闻河东狮子吼拄杖落手心茫然谁似濮阳公子贤饮酒食肉自得仙平生寓物不留物在家学得忘家禅门前防防十顷田清溪绕屋花连天溪堂醉卧呼不醒落花如雪春风顚我游兰谿访清泉已办布袜青行纒稽山不是无贺老我自兴尽回酒船恨君不识顔平原恨我不识元鲁山铜駞陌上防相见握手一笑三千年  

送杨杰【`并序`】  

无为子尝奉使登太山絶顶鸡一鸣见日出又尝以事过华山重九日饮酒莲华峰上今乃奉诏与髙丽僧统游钱塘皆以王事而从方外之乐善哉未曽有也作是诗以送之  

天门夜上賔出日万里红波半天赤归来平地看跳丸一防黄金铸秋橘太华头作重九天风吹灎黄花酒浩歌驰下腰带鞓醉舞奔崖一挥手神游八极万縁虚下视蚊雷隠汚渠大千一息八十返笑厉东海骑鲸鱼三韩王子西求法凿齿弥天两勍敌过江风急浪如山寄语舟人好看客  

再过超然台赠太守霍翔  

昔饮雩泉别常山天寒嵗在龙蛇间山中儿童拍手笑问我西去何当还十年不赴竹马约扁舟独与渔蓑闲重来父老喜我在扶挈老幼相遮攀当时襁褓皆七尺而我安得留朱顔问今太守为谁欤护羗充国髩未斑躬持牛酒劳行役无复杞菊嘲寒悭超然置酒寻旧迹尚有诗赋镵坚顽孤云落日在马耳照耀金碧开烟鬟却淇自古北流水跳波下瀬鸣玦环愿公谈笑作石埭坐使城郭生溪湾  

海市【`并引`】  

予闻登州海市旧矣父老云常出于春夏今嵗晩不复见矣予到官五日而去以不见为恨祷于海神广德王之庙明日见焉乃作此诗  

东方云海空复空羣仙出没空明中荡摇浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信睂一笑岂易得神之报汝亦巳丰斜阳万里孤鸟没但见碧海磨青铜新讨绮语亦安用相与变防随东风  

送戴防赴成都玉局观将老焉  

拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花风叶暮潇潇芋魁径尺谁能尽桤木三年已足烧百嵗风狂定何有羡君今作峨睂叟纵未家生执防郎也应世出埋轮守莫欺老病未归身玉局他年第几人防待子猷清兴发还须雪夜去寻君  

送陈睦知潭州  

华清缥眇浮髙栋上有缬林藏石罋一杯此地初识君千岩夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧聴风鸾惊铁鳯旧游空在人何处二十三年眞一梦我得生还雪髯满君亦老嫌金带重有如社燕与秋鸿相逄未穏还相送洞庭青草渺无际天柱紫盖森欲动湖南万古一长嗟付与骚人发嘲弄  

送表弟程六知楚州  

炯炯明珠照双璧当年三老苏程石里人下道避鸠杖刺史迎门倒凫舄我时与子皆儿童狂走从人覔棃栗健如黄犊不可恃隙过白驹那暇惜醴泉寺古垂橘柚石头山髙暗松栎诸孙相逢万里外一笑未解千忧集子方得郡古山阳老手生风谢刀笔我正含毫紫微阁病眼昏花困书檄莫教印绶系余年去扫坟墓当有日功成头白早归来共借棃花作寒食  

武昌西山【`并引`】  

嘉祐中翰林学士承防邓公圣求为武昌令常游寒溪西山山中人至今能言之轼谪居黄冈与武昌相望亦常往来谿山间元祐元年十一月二十九日考试馆职与圣求防宿玉堂偶话旧事圣求尝作元次山洼樽铭刻之岩石因为此诗请圣求同赋当以遗邑人使刻之铭侧  

春江渌涨蒲萄醅武昌官栁知谁栽忆从樊口载春酒歩上西山寻野梅西山一上十五里风驾两腋飞崔嵬同游困卧九曲岭褰衣独到呉王台中原北望在何许但见落日低黄埃归来解劒亭前路苍崖半入云涛堆浪翁醉处今尚在石臼抔饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江边晓梦忽惊断铜镮玉鎻鸣春雷山人帐空猿鹤怨江湖水生鸿鴈来请公作诗寄父老往和万壑松风哀  

再用前韵  

朱顔发过如春醅胸中棃枣初未栽丹砂未易扫白发赤松却欲参黄梅寒溪本自逺公社白莲翠竹依崔嵬当时石泉照金像神光夜发如五台饮泉鉴面得真意坐视万物皆浮埃欲收暮景返田里逺泝江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生隂苔数诗往复相感发汲新除旧寒光开遥知二月春江濶雪浪倒卷云峰摧石中无声水亦静云何解转空山雷【`韦应物诗云水性本云静石中固无声如何两相激雷转空山惊`】欲就诸公评此语要识忧喜何从来愿求南宗一勺水往与屈贾湔余哀  

赵令宴崔白大图幅径三丈  

扶桑大蠒如罋盎天女织绡云汉上往来不遣鳯衔梭谁能鼔臂投三丈人间刀尺不敢裁丹青付与濠梁崔风蒲半折寒雁起竹间的砾寒江梅画堂粉壁翻云幕十里江天无处着好卧元龙百尺楼笑看江水拍天流  

郭熙画秋山平逺【`文潞公为跋尾`】  

玉堂昼掩春日闲中有郭煕画春山鸣鸠乳燕初睡起白波青嶂非人间离离短幅开平逺漠漠疎林寄秋晩却似江南送客时中流回头望云巘伊川佚老髩如霜卧看秋山思洛阳为君纸尾作行草炯如嵩洛浮秋光我从公游如一日不觉青山映黄发为画龙门八节滩待向伊川买泉石  

赠李道士【`并序`】  

驾部员外郎李宗君固景祐中良吏也守汉州有道士尹可元精练善画以遗火得罪当死君缓其狱防赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读庄老喜之遂为道士赐号妙应事母以孝谨闻其写眞盖妙絶一时云  

世人只数曹将军谁知虎头非痴人腰间大羽何足道颊上三毛自有神平生狎侮诸公子戏着幼舆岩石里故教世世作黄冠布袜青鞋弄云水千年鼻祖守闗门一念还为李耳孙香火旧縁何日尽丹青余习至今存五十之年初过二衰顔记我今如此他时要指集贤人知是香山老居士  

余与李廌方叔相知久矣领贡举事而李不得第愧甚作诗送之  

与君相从非一日笔势翩翩疑可识平生谩说古战场过眼终迷日五色我慙不出君大笑行止皆天子何责青袍白纻五千人知子无怨亦无德买羊沽酒谢玉川为我醉倒春风前归家但草凌云赋我相夫子非臞仙庆源宣义王丈以累举得官为洪雅主簿雅州户掾遇吏民如家人人安乐之既谢事居睂之青神瑞草桥放懐自得有书来求红带既以遗之且作诗为戏请黄鲁直秦少游各为赋一首为老人光华  

青衫半作霜叶枮遇民如儿吏如奴吏民莫作官长看我是识字耕田夫妻啼儿号刺史怒时有野人来挽须拂衣自注下下考芋魁饭豆吾岂无归来瑞草桥边路独游还佩平生壶慈姥岩前自唤渡青衣江畔人争扶今年蚕市数州集中有遗民懐袴襦邑中之黔相指似白髯红带老不癯我欲西归卜邻舎隔墙拊掌容歌呼不学山王乘驷马回头空指黄公垆  

书王定国所藏烟江叠嶂图  

江上愁心千叠山浮空积翠如云烟山邪云邪逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本防缀毫末分清妍不知人间何处有此境径欲往买二顷田君不见武昌樊口幽絶处东坡先生留五年春风摇江天漠漠暮云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来篇  

东川清丝寄鲁冀州戏赠  

鹅溪清丝清如氷上有千嵗交枝藤藤生谷底饱风雪嵗晩忽作龙蛇升嗟我虽为老侍从骨寒只受布与缯牀头锦衾未还客坐觉芒刺在背膺岂如髯卿晩乃贵福禄正似川方増醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白须红带栁丝下老弱空巷人相登但放竒纹出领袖吾髯虽老无人憎  

寄蔡子华  

故人送我东来时手栽荔子待我归荔子巳丹吾发白犹作江南未归客江南春尽水如天肠断西湖春水船想见青衣江畔路白鱼紫笋不论钱霜髯三老如霜桧旧交零落今谁辈莫从唐举问封侯但遣麻姑更爬背  

送江公着知吉州  

三呉行尽千山水犹道桐庐更清美岂惟浊世隠狂奴时平亦出佳公子初冠惠文读城旦晩入奉常陪劒履方将华省起弹冠忽忆钓台归洗耳未应良木弃大匠要使名驹试千里奉亲官舎当有择得郡江南差可喜白粲连樯一万艘红妆执乐三千指簿书期防得余闲亦念人生行乐耳  

次韵曹子方运判雪中同游西湖  

词源灎灎波头展清唱一声岩谷满未容雪积句先髙岂独湖开心自逺云山已作歌睂浅山下碧流清似眼尊前侑酒只新诗何异书鱼餐蠧简  

西湖秋涸东池鱼窘甚因防客呼网师迁之西池为一笑之乐夜归被酒不能寐戱作放鱼一首  

东池浮萍半黏块裂碧跳青出鱼背西池秋水尚涵空舞濶摇深吹荇带吾僚有意为迁居老守纵馋那忍脍纵横争看银刀出瀺灂初惊玉花碎但愁数罟损鳞鬛未信长堤隔涛瀬濊濊发发须防间圉圉洋洋寻丈外安知中无蛟龙种尚恐或有风云防明年春水涨西湖好去相忘渺淮海  

复次放鱼韵答赵承议陈教授  

扰扰万生同一块抢榆不羡培风背青丘已吞云梦芥黄河复缭天门带长讥韩子隘且陋一饱鲸鱼何足脍东坡也是可怜人披抉泥沙收细碎逝将归休八节滩又欲往钓七里瀬正似此鱼逃网中未与造物游数外且将新句调二子湖上秋髙风月防为君更唤木膓儿脚扣两舷歌小海  

聚星堂雪【`并引`】  

元祐六年十一月一日祷雨张龙公得小雪与客防饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故輙举前令各赋一篇  

窗前暗响鸣枯叶龙公试手行初雪映空先集疑有无作态斜飞正愁絶众賔起舞风竹乱老守先醉霜松折恨无翠防防横斜秖有微灯照明灭归来尚喜更鼓永晨起不待铃索掣未嫌长夜作衣棱却怕初阳生眼缬欲浮大白追余赏幸有囘飚惊落屑糢糊桧顶独多时歴乱瓦沟裁一瞥汝南先贤有故事醉翁诗话谁续説当时号令君聴取白战不许持寸铁  

用前韵作雪诗留景文  

万松岭上黄千叶载酒年年踏松雪刘郎去后谁复来花下有人心断絶东斋夜坐搜雪句两手拆霜须折无情岂亦畏嘲弄穿帘入户吹灯灭纷纷儿女争所似碧海长鲸君未掣朝来云汉接天流顾我小诗如防缬欧阳赵陈在户外急扫中庭铺木屑交游虽似雪栢坚聚散行作风花瞥晴光融作一尺泥归有何事眞无说泥干路穏放君去莫倚马蹄如踣铁  

送李公恕赴阙  

君才有如切玉刀见之凛凛寒生毛愿随壮士斩蛟蜃不愿腰间纒锦绦用违其才志不展坐与胥吏同疲劳忽然睂上有黄气吾君渐次收英髦立谈左右俱动色一语径破千言牢我顷分符在东武脱略万事惟嬉遨尽壊屛幛通内外仍呼骑曹为马曹君为使者见不问反更对饮持双螯酒酣箕坐语惊众杂以嘲讽穷诗骚世上小儿多忌讳独能容我眞贤豪为我买田临汝水逝将归去诛蓬蒿安能终老尘土下俯仰随人如桔橰  

蜡梅一首赠赵景贶  

天工防酥作梅花此有蜡梅禅老家蜜蜂采花作黄蜡取蜡为花亦其物天工变化谁得知我亦儿嬉作小诗君不见万松岭上黄千叶玉蘂檀心两竒絶醉中不觉渡千山夜闻梅香失醉眠归来却梦寻花去梦里花仙觅竒句此间风物属诗人我老不饮当付君君行适呉我适越笑指西湖作衣鉢  

次韵王滁州见寄  

斯人何似似春雨歌舞农夫怨行路君看永叔与元之坎轲一生遭口语两老当年髩未丝玉堂挥翰手如飞教得滁人解吟咏至今里巷嘲轻肥君家聨翩尽卿相独来坐啸谿山上笑捐浮利一鸡肋多取清名几熊掌丈夫自重贵难售两翁今与青山久后来太守更风流要伴前人作诗瘦我倦承明苦求出到处遗踪寻六一凭君试与问琅琊许我来游莫难色  

在颍州与赵德麟同治西湖未成改扬州三月十六日湖成德麟有诗见懐次其韵  

太山秋毫两无穷巨细本出相形中大千起灭一尘里未觉杭颍谁雌雄我在钱塘拓湖渌大隄士女争昌丰六桥横絶天汉上北山始与南屏通忽惊二十五万丈老葑席卷苍云空朅来颍尾弄秋色一水萦带昭灵宫坐思呉越不可到借君月斧修朣胧二十四桥亦何有换此十顷玻瓈风雷塘水干禾黍满宝钗耕出余鸾龙明年诗客来吊古伴我霜夜号秋虫【`德麟见约来扬寄居亦有意求扬倅`】  

召还至都门先寄子由  

老身倦马河堤永踏尽黄榆緑槐影荒鸡号月未三更客梦还家时一顷归老江湖无嵗月未塡沟壑犹朝请黄门殿中春事罢诏许来迎先出省已飞青盖在河梁定饷黄封兼赐茗逺来无物可相赠一味丰年说淮颍  

书晁说之考牧图后  

我昔在田间但知羊与牛川平牛背穏如驾百斛舟舟行无人岸自移我卧读书牛不知前有百尾羊聴我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁  

送曽仲锡通判如京师  

边城嵗暮多风雪强压春醪与君别玉帐夜谈霜月苦铁骑晓出氷河裂断蓬飞叶卷黄沙祗有千林防松花应为王孙朝上国珠幢玉节与排衙左援公孝右孟博我居其间啸且诺仆夫为我催归来要与北海春水争先回  

寓居合江楼  

海上葱昽气佳哉二江合处朱楼开蓬莱方丈应不逺肯为苏子浮江来江风初凉睡正美楼上啼鸦呼我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春十一月二十六日松风亭下梅花盛开  

春风岭上淮南邨昔年梅花曽断魂岂知流落复相见蛮风蜑雨愁黄昏长条半落荔枝浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蘂明朝暾海南仙云娇堕砌月下缟衣来叩门酒醒梦觉起绕树妙意有在终无言先生独饮勿叹息幸有落月窥清尊  

再用前韵  

罗浮山下梅花邨玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艳肻相顾知我酒熟诗清温蓬莱宫中花鸟使緑衣倒挂扶桑暾抱丛窥我方醉卧故遣啄木先敲门麻姑过君急扫洒鸟能歌舞花能言酒醒人散山寂寂唯有落蘂粘空尊  

追饯正辅表兄至博罗赋诗为别  

孤臣南游堕黄菅君亦何事来牧蛮舣舟蜑户龙冈窟置酒椰叶桄榔间髙谈巳笑衰语陋杰句尤觉清诗孱博罗小县僧舍古我不忍去君忘还君应回望秦与楚梦渉汉水愁秦闗我亦坐念髙安客神游黄蘗参洞山何时旷荡洗瑕谪与君归驾相追攀棃花寒食隔江路两山遥对双烟鬟归耕不用一钱物惟要两脚飞孱顔玉牀丹镞记分我助我金鼎光斓斑  

再用前韵  

乐夭双髩如霜菅始知谢遣素与蛮我兄緑髪蔚如故已了梦幻齐人间蛾睂劝酒聊尔耳处仲太忍茂孱三杯径醉便归卧海上知复几往还连姢六么趁蹋鞠杳眇三叠萦阳闗酒醒梦断何所有落花流水空青山忽惊铙鼔发半夜明月不许幽人攀赠行无物惟一语莫遣瘴雾侵云鬟罗浮道人一倾盖欲系白日留君顔应知我是香案吏他年许缀蓬莱班  

四月十一日初食荔支  

南邨诸杨北邨卢【`谓杨梅卢橘也`】白华青叶冬不枯垂黄缀紫烟雨里特与荔支为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困樝棃麤先生洗盏酌桂醑氷盘荐此赪虬珠似开江鳐斫玉柱更洗河豚烹腹腴【`予尝谓荔支厚味髙格两絶果中无比惟江鳐柱河豚鱼近之耳`】我生渉世本为口一官乆巳轻莼鲈人间何者非梦幻南来万里眞良图  

同正辅表兄游白水山  

伟哉造物眞豪纵攫土搏沙为此弄擘开翠峡走云雷截破奔流作潭洞因随化人履巨迹得与仙兄蹑飞鞚曵杖不知岩谷深穿云但觉衣裘重坐看惊鸟投霜叶知有老蛟蟠石瓮金沙玉砾粲可数古镜宝奁寒不动念兄独立与世疎絶境难到惟我共永辞角上两蛮触一洗胸中九云梦浮来山髙回望失武陵路絶无人送筠篮撷翠爪甲香素绠分碧银瓶冻归路霏霏汤谷暗野堂活活神泉涌解衣浴此无垢人身轻可试云间鳯  

次韵正辅同游白水山  

祗知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜欵韶石次谒六祖登南华仙山一见五色羽雪树两摘南枝花赤鱼白蟹箸屡下黄柑緑橘笾常加糖霜不待蜀客寄荔枝莫信闽人夸恣倾白蜜收五棱细劚黄土栽三桠朱明洞里得灵草翩然放杖凌苍霞岂无轩车驾熟鹿亦有鼔吹号寒鼃仙人劝酒不用勺石上自有樽罍洼径从此路朝玉阙千里莫遣毫厘差故人日夜望我归相迎直到长风沙岂知乗查天女侧独倚云机看织纱世间谁似老兄弟笃爱不复相疵瑕相携行到水穷处庶几一见留子嗟千年枸杞尝夜吠无数草棘工藏遮但令凡心一洗濯神人仙药不我遐山中归来万想灭岂复回顾双飞雅  

张竞辰永康所居万卷堂  

君家四壁如相如卷藏天禄吞石渠岂惟邺侯三万轴家有世南行秘书儿童拍手笑何事笑人空腹谈经义未许中郎得异书且与杨雄说竒字清江萦出碧玉环下有老龙千古闲知君好事家有酒化为老人夜扣闗留侯之孙书满腹玉函宝方何用读濠梁空复五车多圯上从来一编足  

送别  

鸭头春水浓如染水面桃花弄春脸衰翁送客水边行沙衬马蹄乌防防昻头问客几时归客道秋风落叶飞系马緑杨开口笑傍人依约见斜晖  

再过泗上  

眼明初见淮南树十客相逢九呉语旅程已付夜帆风客睡不妨背船雨黄柑紫蟹见江梅红稻白鱼饱儿女慇懃买酒谢船师千里劳君勤转橹  

清逺舟中寄耘老  

小寒初度梅花岭万壑千岩背人境清逺聊为泛宅行一梦分明堕乡井觉来满眼是湖山鸭緑波摇鳯凰影海陵居士无云梯嵗晩结庐颍水湄山腰自悬苍玉佩野马不受黄金羁门前车盖猎猎走笑倚清流数髩丝汀洲相见春风起白苹吹花散烟水万里飘蓬未得归目断沧浪泪如洗北鴈南来遗素书苦言大浸没我庐清斋十日不燃鼎曲突往往巢鱼今年玉粒贱如水青铜欲买囊巳虚人生百年如寄尔七十朱顔能有几有子休论贤与愚倪生枉却带经锄天南看取东坡叟可是平生废读书  

李白谪仙诗  

我居青空里君隠黄埃中声形不相吊心事难形容欲乘明月光访君开素懐天杯饮清露展翼登蓬莱佳人持玉尺度君多少才玉尺不可尽君才无时休对面一笑语共蹑金鼇头绛宫楼阙百千仭霞衣谁与云烟浮  

## 御选宋诗卷二十九  

七言古诗五  

苏辙  

望夫台【`在忠州南数千里`】  

江上孤峰石为骨望夫不来空独立去时江水拍山流去后江移水成碛江移岸改安可知独与髙山化为石山髙身在心不移慰尔行人逺行役  

柳湖感物  

栁湖万栁作云屯种时乱插不须根根如卧蛇身合抱仰视不见蜩蝉喧花开三月乱飞雪过墙度水无复还穷髙极逺风力尽弃坠泥土顔色昬偶然直堕湖中水化为浮萍轻且繁随波上下去无定物性不改天使然南山老松长百尺根入石底蛟龙蟠秋深叶上露如雨倾流入土明珠圆乗春发生叶短短根大如指长而坚神农尝药最上品气力直压钟乳温物生禀受久巳异  

世俗何始分愚贤【`尝见野人言栁花入水为浮萍松上露堕地为仙茅隂干服之益人古方云十斤钟乳不如一片仙茅`】  

陪欧阳少师永叔燕颍州西湖  

西湖草木公所种仁人实使甘棠重归来筑室傍湖东胜游还与邦人共公年未老发先衰对酒清欢似昔时功成业就了无事令名付与他人知平生著书今絶笔闭门燕居未尝出忽来湖上寻旧游坐令湖水生顔色酒行乐作游人多争观窃语谁能呵十年思颍今在颍不饮耐此游人何  

欧阳公所蓄石屏  

石中枯木双扶疎粲然脉理通肌肤剖开左右两相属细看不见毫发殊老樗剥落但存骨病松憔悴空留须丘陵迤逦山麓近云烟淡防风雨余我惊造物巧如此刻画琐细供人须公家此类尚非一客至不识空嗟吁案头紫云抱明月牀上寒木翻饥乌赋形简易神自足鄙弃笔墨嗟勤劬天工此意与人竞杂出变怪惊羣愚世间浅拙无与敌比拟頼有公新书【`月石砚屏及石上寒林栖乌皆公诗所赋`】  

和子瞻金山  

长江欲尽阔无边金山当中唯一石潮平风静日浮海缥缈楼台转金碧瓜洲初见石头城城下波涛与海平中流转柂疑无岸泊舟未定僧先迎山中岑寂恐未足复将江水绕山麓四无邻家羣动息钟声铿锽答山谷乌鸢力薄堕中路惟有胡鹰石上宿谁知江海多行舟游人上下夺岩幽老僧心定身不定送往迎来何时竟朝游未厌夜未归爱山如此如公稀不待游人尽归去恐公未识山中趣  

赋黄鹤楼赠李公择【`公择时知鄂州`】  

前年见君河之浦东风吹河沙如雾北潭杨柳强知春樽酒相携终日语君家东南风气清谪官河壖不称情一麾夏口亦何有髙楼黄鹤慰平生荆江洞庭春浪起汉沔初来入江水岸头南北不相知惟见风涛涌天地巫峡潇湘万里船中流鼓楫四茫然髙城枕山望如带华榱照日光流渊楼上骚人多古意坐忘朝市无穷事谁道武昌岸下鱼不如建业城边水  

次韵子瞻题孙莘老墨妙亭  

髙岸为谷谷为陵一时豪杰空飞腾身随造化不复返忽若野雀逢苍鹰当年碑刻最深固风吹土蚀消无棱遗文漫灭雨中迹翠石断裂春后氷古坟欲毁野庙废行人不去征鞍凭书生眈翫立风雪饥驴厌苦疲奴憎爱之欲取恨无力旋揉翠墨濡黄缯不如好事孙太守牛车徙置华堂登绕墙罗列耀珪璧罢燕起读留宾朋却思遗迹本安在原隰处处荒榛藤田夫野老谁复顾鬼火夜照来寒灯废兴聚散一如此反使涕泗沾人膺  

寒食赠游压沙诸君  

城南压沙古河淤沙上种梨千万株隆冬十月我独往风吹叶尽枝条疎老僧屈指数春候却后百日花当苏微风细雨膏润足枝头万万排明珠齐开竞发不知数照耀氷雪明邨墟此时官闲得游赏长隄平稳宜骖驹寺门古木芽叶动仓庚布谷相和呼及时行乐不可缓歳长春短花须臾僧言我意两相值欲往屡已脂吾车今朝寒食烟火断薄云蔽日风沙除此花久已待我至况有朋友相携扶来邀反覆不能住岂独负君花巳辜诸君髙迈足才思佐酒况得万玉奴坐中未醉愼无起倒载当使山公如  

次韵子瞻游道塲山何山  

两山相负为峰麓流水重重注溪谷游人上寻流水源未觉﨑岖病双足山深下视云漫漫径垂石底千屈盘松林隂森白日静忽惊人世如奔湍客行不避苦寒出僧定端居不下席人生嗟与草木同置身所在由初植堂中白佛青髻鬟气象冲淡非人间坐令逺客厌奔走径欲筑室依空山木鱼琅琅夜将旦星斗敧斜挂山半行役有程未可留将出山门复长叹  

送梁交之徐州  

湖水清且深新荷半犹卷未见红妆窈窕娘先排翠羽参差扇水面风生人未知敧倾俯仰长先见岸上游人暮不归清香入袖凉吹面投壶击鞠緑杨隂共尽清樽餐白饭坐中飞将忽先起轻衫出试彭门逺百步洪西白浪翻戏马台南云岫满江山雄丽信宜人风流孰似梁王苑  

同李倅钧访赵嗣恭留饮南园晩衙先归  

城南髙楼出乔木下有方塘秋水足新霜未变草木鲜晩日旋催梨枣熟雨荒松菊半榛莽风老菰蒲初瑟缩门前大路多尘土日中过客无留毂开门却埽如有待下马升堂真不速劝我一振衣上黄临风共倒樽中渌肴蔬草草意不尽丝竹冷冷暗相属琳宫仙伯自闲暇幕府麤官苦烦促晩衙簿领当及期后堂车辖要须漉令人更愧东宫师眷恋溪山弃华屋  

中秋见月寄子瞻  

西风吹暑天益髙明月耿耿分秋毫彭城闭门青嶂合卧听百步鸣飞涛使君携客登燕子月色着人冷如水筵前不设鼔与钟处处笛声相应起浮云卷尽流金丸戏马台西山郁蟠杯中渌酒一时尽衣上白露三更寒扁舟明日浮古汴囘首逡廵陵谷变河吞巨野入长淮城没黄流只三版明年筑城城似山伐木为隄隄更坚黄楼未成河已退空有遗迹令人看城头见月应更好河流深处今生草子孙幸免鱼鼈食歌舞聊寛使君老南都从事老更贫羞见青天月照人飞鹤投笼不能出曾是彭城坐中客  

次韵张耒见寄  

相逢十年惊我老双髩萧萧似秋草壶浆未洗两脚泥南辕已向淮阳道我家初无负郭田茅庐半破蜀江边生计长随五斗米飘揺不定风中烟茹蔬饭糗不愿余茫茫海内无安居此身长似伏辕马何日还为纵壑鱼怜君与我同一手微官肮脏羞牛后请看插版趋府门何似曲肱眠瓮牖中流千金买一壶椟中羙玉不须沽洛阳酒味如水百钱一角空满盂县前女几翠欲滴吏稀人少无晨集到官惟有懒相宜卧看南山春雨湿  

陪毛君夜游北园  

池塘草生春尚浅桃李飞花初片片一樽花下夜忘归灯火寻春畏春晩春风暗度人不知满园红白已离披江南春雨少晴日露坐青天能几时折花只恐伤花意携客就花花定喜落蕊飘香翠袖中交柯接叶灯光里雨练风柔雪不如精神炫转影扶疎夜看飞燕胜朝日月暗还须明月珠羙人劝我殊非恶明日雨来无此乐醉归不用怕山公马上接防先倒着  

和子瞻铁拄杖  

截竹为杖瘦且轻石坚竹破误汝行削木为杖轻且好道逺木折恐不到闽君铁杖七尺长色如黑气如霜提携但恐汝不力撞坚过险安能伤栁公虽老尚强健闭门却埽不复将知公足力无崄阻怜公未有登山侣平生四海惟一身袖中长劒为两人洞庭漫天不觉过半酣起舞惊鬼神愿公此杖亦如此适意遨游日千里归来倚壁示时人海外苍茫空自记  

同王适赋雪  

北风吹雨雨不断遍满虚空作飞霰纸窗独卧不成眠茅屋无声时一鸟乌错莫寒未起庭户空明夜惊旦重楼复阁烂生光绝涧连山漫不见夹砌双杉洗更碧满田碧草埋应烂城中闭门无履迹市上孤烟数晨防细排玉箸短垂檐暗结轻氷时入砚拨灰有客顾尊俎迹兔何人试鹰犬未容行役埽车毂应有老农歌麦饭一来江城若俄顷四见白花飞面旋坐看酒瓮谁敢尝归踏氷泥屡成溅年来桥板断不属莫出肩舆足忧患到家昬黑空自笑愬妇勤劳毎长叹牀头有酒未用沽囊里无钱不劳算更令雪片大如手终胜溪瘴长熏眼谒告犹能不出门典衣共子成髙防  

次韵秦观秀才携李公择书相访  

济南三歳吾何求使君后到消人忧君言有客轻公侯扁舟相从古扬州致之匹马恨无力千里相望同异域诵诗空使四座惊隐居未易凡人测使君南归无限情鸿飞携书堕我庭此书兼置昔年客袖中秀句淮山青老夫强顔依府县堆案文书本非愿清谈亹亹解人頣安得坐右长相见狂客吾非贺季真醉吟君似谪仙人末契长遭少年笑白发应惭倾盖新都城酒贵谁当换尘埃污面非良算归来泗上苦思君莫待黄花秋烂漫【`秦君与家兄子瞻约秋后再游彭城`】  

次韵子瞻赠梁交左藏  

彭城欲往台无檄初喜东西合为一将军走马随春风精锐千人森尺籍口占佳句惊众坐手练强兵试鸣镝酒酣起舞花满地醉倒不听人扶出归来相对如梦寐虎踞熊经苦岑寂黄楼方就可同游饮尽官厨三百石  

和子瞻雪浪斋  

谪居杜老尝东屯波涛绕屋知龙尊门前石岸立精铁潮汐洗尽莓苔昬野人相望夹水住扁舟时过江西邨窗中缟练舒眼界枕上雷霆惊耳门不堪水怪妄欺客欲借楚些时招魂人生出处固难料流萍着水初无根旌旗旋逐金鼓发蓑笠尚带风雨痕髙斋雪浪卷苍石北叟未见疑戏论激泉飞水行亦冻穷边腊雪如翻盆一杯径醉万事足江城气味犹应存  

孔武仲  

与廖开甫自淮南同行赴举相别五年复相遇于蕲水县为诗赠之  

束书吾初走夷门倾盖得君恨不早兰溪驻马复相逢二纪飞驰如电埽惜君憔悴力不任顾我沧浪发先暠忆昔同行气颇骄青骢马快鞍韀好荒山破屋风豪横大泽长堂雪倾倒髙谈洒落见天机健句纵横摅腹藁辛勤始得到京邑文辞不入春官考可怜六翮委沙泥坐看羣仙上蓬岛壮年多难寸心折劲镞巳衰难破缟而君施设有余才西佐元戎夺城堡牛刀拂拭试一悬如引沧溟灌行潦归来赴愬天子庭正欲披腹呈瑰宝片辞未吐疾先入藜杕扶行色枯槁篮舆复指天涯去长川横滥声浩浩骅骝不日归王闲那久低摧卧霜草  

久长驿书事  

空堂深深闪灯烛羣奴鼾眠声动屋豆肥草软马亦便嚼羙只如蚕上簇天事由来不可量初更月出星煌煌须臾变作霏霏雨客枕不眠知夜长  

时雨  

空车辗雷帜摧电千里冥冥甘雨遍元丰嘉号卜长年太一尊神宅畿甸斋宫夜祷囘天听羙泽朝流慰人愿豆苗蓬蓬粟低垂土脉舒苏蝗不飞野老讴歌忘帝力夕阳相与荷锄归  

入闗山  

轻舆兀兀乗朝晖渐入山径行逶迤昨日喜与山相见今日得与山相随山中老翁迎我笑借问乆矣来何迟答云王都富且乐四方车马皆奔驰我虽疎慵亦勉强天恩得邑方南归山林市朝不同调公虽髙简宜无讥老翁闻语更驩意为我煮水烧松枝山家十钱待升酒劝我引觞聊沃饥为翁一奏白雪曲翁亦为我歌紫芝此声淡泊极有味往往世俗无人知山中之乐有如此嗟我舍此将焉之  

祠二庙之明日未得顺风呈同行  

岳州西祠从古有控带洞庭湖之口前对隐显明灭之湘山下接奫沦汹涌之长川茫茫白沙连絶屿淡淡古木蟠苍烟昭灵王左安流右翠帐朱幡拥前后锯牙虎视森两厢气骨狰狞欲奔走我来防舟日巳昬袍鞾跪听祠官言伏兴进退如法式四顾诡谲惊心魂平明结束舟将解叱吸仍闻北风大焚香奏酒殊无计伏渚藏汀姑有待二王威神世所传钤摄鬼怪宾灵仙好风相送势不难舒卷造化须臾间波囘草动似有意举櫂开帆即千里吟诗赏月岳阳楼买鱼沽酒巴陵市  

炭步港观萤  

九华之南芦苇长流萤夕起不计双烂如神仙珠玉阙青罗掩映千明釭空江沉沉未见月近浦穿林起还灭鱼游鸟宿自不惊我知此火初无情  

泊赵屯  

忆昨省觐趋川莱衣拥绿方少年艰难险阻俱未歴孟浪勇决唯争先舟发赵屯犹未饭有风北起空蒙间掀揺三山欺五岳巨浪倒泼东南天千林向人俱顿仆两岸过眼眞飞骞帆樯廻戞河汉底鹢首俯饮蛟龙渊跳波溅沫来四面坐中时得鲤与鳣妻啼婢讪殊不顾兀坐正读逍遥篇为言方破万里浪不尔捉月为神仙江中逢巨石颇突为引牵逡廵水势亦平缓幸免肝脑输乌鸢暮投彭泽宿荒草神惊魄颤何能眠自兹稍悟垂堂戒鞾纹才起不敢前矜持太过仅无患往往所至伤留连乃知老谋与壮事心胆殊异难兼全重来此地畏汹涌藏舟别浦看漪涟鱼跳鸥下自可喜何用蛟鳄饮流涎斜阳依依照草木夹岸葭菼铺书氊儿今弱冠昔何有昔颔无须今皓然二十余年才瞬息时事几蜕如秋蝉区区走俗亦何頼安得尺地巢林泉  

瓜歩阻风  

昨日焚香谒圣母青山鞠躬如负弩但乞天开万里明埽去浮云戢风雨谓宜言发即响报岂知神不听我语门前白浪如银山江上狂风如怒虎船痴艣硬不能防未免栖迟傍洲渚轻盈但爱白鸥飞顚顿可怜芳草舞三江五湖歴已尽势合平夷反龃龉上水歌呼下水愁北船萦绊南船去寄言南船莫雄豪万事低昻如桔橰我当卖劒买牲牢再埽灵宇陈肩尻黄金壶樽沃香醪神喜借以南风髙扬防拍手笑尔曹不知流落何江臯荒洲寂寥听怒号  

赋玛瑙笛【`弟毅父所藏也`】  

羗儿吹笛作龙吟中有太古之纯音伊人已死笛仍在千古月明江水深谁知巧匠防山谷蹙踏溪云采明玉云容芝彩光复黯浅紫轻红花映肉正声隐显初无端造化推移指法间黄钟妍羙霜朝暖无射凄凉暑月寒轺车走遍天南北此笛此声何处得韬之湘竹川锦嚢广坐聊持衒宾客农学士九尺长颊颧山起髩髯张从容奏罢阳春曲气衰坦腹眠绳牀由来雅器自有合不与教坊管弦杂君不见开元名臣宋侍中手挥羯皷疾如风  

汴河  

防渠斜与昆河接河逺渠悭几可渉狂霖一涨髙十防迅泻东来比三峡崩腾下与淮泗会清泚亦容伊雒杂横空九阙眞垂虹怒卷千艘如败叶秪堪平地看汹涌何事乗危理舟楫共夫鹅鹳行天上遥与谷中相应答但忧心手一乖迕巨舶髙樯两摧折而余进退久安命揭厉以望初不慑妻孥亦巳惯江湖笑语犹如泛山陿鸣弓击柝警夜盗掘如捞鰕佐晨馌时登绝径歩榆栁或面荒陂看鳬鸭我生东南趣向野挥弄清溪看苕霅枕流潄石眞所便履浊凌险终未惬觚棱渐喜金阙近釡甑何忧米盐乏浑如海客泛枯槎缭绕明河望阊阖  

偶书  

暮上髙楼听邨笛清风寥寥吹泽国苍山莽野百战地羙木阴林四时色浩荡乾坤万里中风光尽属渔樵客  

孔平仲  

春天  

春天酣酣睡最羙日转花阴犹未起须臾梦觉闻风声波涛翻空千万里出门四望气惨淡寒色射人如泼水旋见大雪落交加向晩绥绥尚不止游丝栁絮复何有百鸟卷舌愁欲死阴阳变化固有渐乃何暴忽有如此清江野客心伤悲寂寞无言对桃李  

寄王逹夫髙密令  

髙城已吹角月暗星河落与子语不休青灯同寂寞平明车马去悤悤一饭相邀不得同交情世契两皆厚东望白云千万重  

落花  

岭南冬深花照灼比至春初花已落乗闲携酒到西园鸟散蜂归春寂寞江南此际春如何红杏海棠开正多归期不及春风日犹见池塘着绿荷  

太平  

溪行曲入四五里乃见州城大如斗人烟疎少白日静风物澄明新雨后古来豪俊多在此怅望千秋一囘首谢家青山空自髙李白扁舟复何有  

送客到江亭  

春江碧波渺天去两岸红桃落如雨主人到此送行人落日留连会歌舞渡头杨柳正依依拂水揺风千万丝看看亦整东归棹谁折长条赠我归  

寄邹蹇叔  

西园春深百草长残花纷纷绿叶光蜂归蝶散情已薄独我绕树行如狂亟令沽酒借地饮卧嗅落蕊倾金觞醉来意气颇脱略睥睨天地如毫芒狂歌大笑谁对值山猿谷鸟啼斜阳却思髙阳旧徒侣安得飞至坐我旁登城引望不可见云峰古木徒苍苍  

米芾  

阊门舟中戏作呈伯原  

苹风忽起吹舟悍雨打图书藏里乱阊门咫尺不安流星宿浮槎寄江汉呉王故苑古长洲潮汐池边一伫留秀蕙芳兰无处所荒莞丛苇满清流  

贺铸  

留别田昼【`田字承君始名至明字君义元丰初滏阳同官也`】  

君家陋巷一尺泥吾车有轮马有蹄犯寒踏雨重相过明日扁舟吾遂西囘首邯郸迹如埽离索十年成潦倒兔葵燕麦春自妍蝉腹龟肠气方饱云逵杳杳谢攀跻长铗与人还故栖异时结驷东南亩耕者老夫锄者妻  

送僧云还呉兴  

吴兴道人羙风度月下沧浪翘白鹭昼公诗律尚能传间有赤乌黄耳句海角相逢一笑新懐归不待白苹春寄声故国羣儿軰潦倒尘埃贺季眞  

答许景亮【`许永嘉人字少明力学喜为诗惠然出长篇见投况我以邓髙密谢太传即赋以答时余将为江夏之行兼与之别乙亥九月京师赋`】  

东嘉海上孕瓌怪之子人英晦当代发之辞章聊一噫雷皷霜钟警聋瞆投吾夜光敢不拜相期过髙幸少杀君家风鉴严简汰顾吾衰迟积尫瘵久隐墙东慕牛侩絶望仲华安石軰老矣狂奴犹故态清思屡遭俗子败絮衣棘径动碍京尘凂人更难奈行拏一舟犯滂湃五斗无余杂糠稗全家饫餐云梦防黄鹤楼登指天外燕子西飞书可待访吾少明安好在  

张舜民  

纵歩湘西  

今朝不易得天晴闲过江西取意行忽然林外见山色又向桥边闻水声绿竹长松间桃李天然翠幙围罗绮日暮归舟醉不知晩风吹过湘江水  

陈防  

通判国博命赋假山  

去年水潦百谷死居民无食食糟粃州之饿者数千人黄岩之民尤倍蓰携持老少出城郭尽撒墙屋无居止鬻妻弃子人不售价例不复论羊豕白日市井闻号呼夜堆廊庑如虫豸县官哀怜发赈救一饭才得一盂尔出门未暇充喉咽已有数十填沟水我时过之不忍顾往往悲咽胸塡委岂无智虑禆万一逺地不得号君耳钱侯作倅忠且仁悲怜饿殍如亲子日开官廪与之食又令豪右发储峙昨日驰书白转运披陈肝肾献金矢更乞兵储二万斛民之大命方有倚侯从新年作假山自闻民饥不得视非无泉石可盘乐人今方瘁何能喜愿侯勿遽爱此山念此膢腊存狐蚁天无疫疠五谷熟生者保聚归田里此山之石坚不坚将与侯德无穷已  

郭祥正  

忆敬亭山  

忽忆敬亭山翠碧千万防白云拂地弄晴影黄猿啸晩清人心桃花流水三月深栁絮披烟辞故林重楼复殿踞山脚塑像制度祠非淫晋时谢守曾赛雨至今石上镌遗吟五言雅重参二典琅琅一诵铿璆琳绿潭无底白玉沉千载何人知此音李白骑鲸出沧海囘鞭曾宿岧嶤岑却泛虚舟弄溪月紫霞之杯倾不歇醉来更约崔宗之秋水谈清兴发数公逸驾何当还怅望英风不可攀信道相看两不厌古来只有敬亭山  

杨甲  

寒食后游学射山  

疾风吹沙天茫茫日落未落原野黄山空无人石碌碌路长马饥石齧足荒台古林翳云族何人刳岩缚层屋当年万骑塡山谷至今拾宝多遗镞故国山川愁逺目人世悲欢风雨速凌髙举酒天为蹙手攀岩树叩云木何人唱我凄凉曲兴亡一眼冥冥绿野水平芜飞雁鹜  

庚寅再游梅龙  

霜郊马头鞭影西欲寻逺梅无旧蹊但闻草木皆有香未到已识花前溪舣舟登岸入梅处竹树烟火茅茨低百年死树虫藓暗鳞甲漠漠僵横霓老翁鼻祖头雪白下见儿女方胜笄数株无力已仆地强起放春花满畦瘦龙夭矫欲仙去脊尾一半埋沙泥雷公几时猎幽蛰夜半刀斧来刳刲野人往往多再拜疑有鬼物凭其栖问樵访牧不知歳髫龀已见今耄倪故人同游六七辈或似醉阮林中嵇绕树觅花不识路东边犬吠西号鸡榼中但有酒清浊寒具野担勤提携谁言犹是蜀梅莞破丘断陇山蒿藜种花满地作痴计随手变化空尘防只余老树香不灭力战风雨犹坚犀何时江邨一曲路与子共赋归来兮  

郏侨  

简公约素琴堂  

素琴之堂虚且清素琴之韵沦杳冥神闲意定黙自鸣宫商不动谁与听堂中道人骨不俗貎厐形端顔莹玉我尝见之醒心目寜必丝桐弦断续呜呼靖节已死不复闻成亏相半疑昭文阮手钟耳相吐吞素琴之道讵可论道人道人听我语纷纷世俗谁师古金徽玉轸方歩武虚堂榜名无自苦  

黄庭坚  

次韵子瞻题郭熙画秋山  

黄州逐客未赐环江南江北饱看山玉堂卧对郭熙画发兴已在青林间郭熙官画但荒逺短纸曲折开秋晩江邨烟外雨脚明归雁行边余叠巘坐思黄甘洞庭霜恨身不如雁随阳熙今头白有眼力尚能弄笔映窗光画取江南好风日慰此将老镜中发但熙肯画寛作程五日十日一水石  

戏和文濳谢穆父松扇  

猩毛束笔鱼网纸松柎织扇清相似动揺怀袖风雨来想见僧前落松子张侯哦诗松韵寒六月火云蒸肉山持赠小君聊一笑不须射雉彀黄间  

双井茶送子瞻  

人间风月不到处天上玉堂森宝书想见东坡旧居士挥毫百斛泻明珠我家江南摘云腴落硙霏霏雪不如为公唤起黄州梦独载扁舟向五湖  

以双井茶送孔常父  

校经同省并门居无日不闻公读书故持茗椀浇舌本要听六经如贯珠心知韵胜舌知腴何似寳云与眞如汤饼作魔应午寝慰公渴梦吞江湖  

常父答诗有煎防径须烦绿珠之句复次韵戏答  

小鬟虽丑巧妆梳埽地如镜能检书欲买娉婷供煮茗我无一斛明月珠知公家亦阙埽除但有文君对相如政当为公乞如愿作牋逺寄宫亭湖  

水仙花  

凌波仙子生尘袜水上轻盈歩微月是谁招此断肠魂种作寒花寄愁绝含香体素欲倾城山矾是弟梅是兄坐对眞成被花恼出门一笑大江横  

武昌松风阁  

依山筑阁见平川夜阑箕斗插屋椽我来名之意适然老松魁梧数百年斧斤所赦今参天风鸣娲皇五十弦洗耳不须菩萨泉嘉二三子甚好贤力贫买酒醉此筵夜雨鸣廊到晓悬相看不归卧僧氊泉枯石燥复潺湲山川光辉为我妍野僧早饥不能饘晓见寒谿有炊烟东坡道人已沉泉张侯何时到眼前钓台惊涛聒昼眠怡亭看篆蛟龙纒安得此身脱拘挛舟载诸友长周旋  

雕陂  

雕陂之水清且泚屈为印文三百里呼船载过七十余褰裳乱流初不记竹舆呕哑山径凉鹁鸪呼妇声相倚篁中犹道泥滑滑仆夫惨惨耕夫喜穷山为吏如漫郎安能为人作嚆矢老僧迎谒喜我来吾以王事笃行李知民虚实应县官吾寜信目不信耳僧言生长八十余县令未曾身到此  

谢景文惠浩然所作廷珪墨  

廷珪赝墨出苏家麝煤添泽纹乌鞾柳枝瘦龙印香字十袭一日三摩挲刘侯爱我如桃李挥赠要我书万纸不意神禹治水圭忽然入我怀袖里吾不能手抄五车书亦不能写论付官奴便当闭门学水墨洒作江南骤雨图  

题落星寺  

落星开士深结屋龙阁老翁来赋诗【`寺僧择隆作宴坐小轩为落星之胜`】小雨藏山客坐久长江接天帆到迟晏寝清香与世隔画图妙绝无人知蜂房各自开户牖处处煮茶藤一枝  

以右军书数种赠丘十四  

丘郎气如春景晴风暄百果草木生眼如霜鹘齿玉氷拥书环坐爱窗明松花泛砚摹眞行字身藏頴秀劲清问谁学之果兰亭我昔颇复戏墨卿银钩虿尾烂箱籝赠君铺案黏曲屏小字莫作痴冻蝇乐毅论胜遗教经大字无过瘗鹤铭官奴作草欺伯英随人作计终后人自成一家始逼眞卿家小女名阿潜睂目似翁有精神试留此书他日学往往不减卫夫人  

次韵子瞻春菜  

北方春蔬嚼氷雪妍暖思采南山蕨韭苗水饼姑置之苦菜黄鸡羹糁滑莼丝色紫菰首白蒌蒿牙甜蔊头辣生葅入汤翻手成芼以姜橙夸缕抹惊雷菌子出万钉白鵞截掌鼈解甲琅玕林深未飘箨软炊香秔煨短茁万钱自是宰相事一饭且从吾党说公如端为苦笋归明日青衫诚可脱  

长句谢陈适用惠送吴南雄所赠纸  

庐陵政事无全牛恐是汉时陈太丘书记姓名不肯学得纸无异夏得裘琢诗包纸送赠我自状明月非暗投诗句纵横剪宫锦惜无阿买书银钩蛮溪切藤卷盈百侧厘羞滑蠒羞白想当鸣杵砧面平桄榔叶风溪水碧千里鵞毛意不轻瘴衣腥腻北归客君侯谦虚不自供胡不赠世文章伯一涔之水容牛蹄识字有数我自知小时双钩学楷法至今儿子憎家鸡虽然嘉惠敢虚辱煮泥续尾成大轴写心与君心莫传平生落魄不问天樽前花底幸好戏为君绝笔谢风烟已无商颂猗那手请读南华内外篇  

奉送周元翁锁吉州司法防赴礼部试  

江南江北木叶黄五湖归雁天雨霜系船湓城秣髙马客丁结束女缝裳贡书登名彻未央不比长卿薄游梁南山雾豹出文章去取公卿易驱羊与君初无一日雅倾盖许子如班扬囚拘官曹少相见忽忽歳晩稼涤场一杯僚友喜多在谢守不见空澄江澄江如练明橘柚万峰相倚摩青苍暮堂醺醺客被酒艳歌聒醉烛生光椎鼓发船星斗白明日各在天一方寒鸦满枝二乔宅樽前顾曲忆周郎鲈鱼斫脍蔗为浆恨君不留谁与尝殿前春风君射策汉庭诸公必动色故人若问黄初平将作金华牧羊客  

送王郎  

酌君以蒲城桑落之酒泛君以湘累秋菊之英赠君以黟川防漆之墨送君以阳关堕泪之声酒浇胸中之磊磈菊制短世之颓龄墨以传千古文章之印歌以写从来兄弟之情江山千里俱头白骨肉十年终眼青连牀夜语鸡戒晓书嚢无底谈未了有功翰墨乃如此何恨逺别音书少炊沙作糜终不饱镂氷文字费工巧要须心地收汗马孔孟行世日杲杲有弟有弟力持家妇能飬姑供珍鲑儿大诗书女丝麻公但读书煮春茶  

题孟浩然画像  

先生少也隐鹿门爽气洗尽尘埃昬赋诗眞可凌鲍谢短褐岂愧公卿尊故人私邀伴禁直诵诗不顾龙鳞逆风云感会虽有时顾此定知无枉尺防江渺渺泛清流梅残腊月年年愁先生一往经几秋后来谁复钓槎头  

秦观  

和王通叟琵琶梦  

鶗鴂鸣时众芳歇华堂梦断音容绝风惊玉露不成圎一夜芙蕖泣秋月金纹捍面紫檀槽曾抱花前送酒舠庾郎江令费珠璧小砑红笺挥兔毫风流云散令人瘦忍看麯尘昬锦绶楚水悠悠更不西上天破鉴空依旧  

和黄法曹忆建溪梅花同参寥赋  

海陵参军不枯槁醉忆梅花愁绝倒为怜一树傍寒溪花水多情自相恼清泪斑斑知有恨恨春相逢苦不早甘心结子待君来洗雨梳风为谁好谁云广平心似鐡不惜珠玑与挥埽月没参横画角哀暗香消尽令人老天分四时不相贷孤芳转盻同衰草要须健歩逺移归乱插繁华向晴昊  

徐得之闲轩  

建安自古多俊髦徐子磊落尤其豪论兵说劒走湖海身勤事左无所遭绿水五校已屠脍黑衣三衞嗟徒劳归来故山便卜筑脱弃万事轻鸿毛横前涧水潄哀玉傍舍老枥藏飞猱山蔬何用媿梁肉鹤未必输青袍追寒弄月有眞意愼勿轻语传儿曹  

晁补之  

同张子望顔伯仪上关纳凉  

髙阁无风华屋热正午四邻还往绝张侯不厌过市烦呼我柳隄鸣躞蹀城如虬背卧逶迤城上戍楼虬白鬐一水贯来深宛转万家围去绿参差嚣尘塞眼那能避未暇解衣聊埽地可怜系马着垂杨可怜台榭对池塘无限芳洲生杜若芙蓉菡萏倚新妆鸳鸯相对鸬鷀侣飞去黄鹂独无语登槃未用伐蛟鼍苦菜黄亦堪数张侯河目须垂膺齿如明玉嚼寒氷未须坐上白羽扇谈言自足驱青蝇司业髙情勿寂寞仲宣从军良可乐欲看诗句出嵌空更饶酒量开磅礴广文顦顇独何人男儿三十四方身相逢得意吐然诺俸二百钱终不贫野桥伛偻风吹发徙倚门关临嵽嵲江湖平日忆苏侯更咏夕阳明观阙【`苏子由上关诗云落日囘看观阙明`】人语喧喧未听囘木兰晩放水萍开黄昬下马天似漆急雨倾屋翻狂雷  

试院求李唐臣画  

有客携来白团扇看君画出翠微峰忽然陂水变隂雾便有松林吹晩风松林陂水静何极何处归舟天际识韦侯直榦傥不难杜陵东绢那能惜  

酬李唐臣赠山水短轴【`李为刑曹杜君章知赏`】  

大山宫小山霍欲识山髙观石脚大波为澜小波为沦欲知水深观水津营丘于此意独亲杜侯所与复有人不见李侯今五载苦向营丘有余态齐纨如雪吴刀裁小毫束笋缣嚢开经营初似云烟合挥洒忽如风雨来苍梧泱漭天无日深岩老树洪涛入榛林闇漠猿狖寒苔藓侵淫螺蚌湿纷纷禽散江干沙有风北来吹蒹葭前洲后渚相随没行子渔人归径失李侯此笔良已竒我闻李侯家朔垂跨河而北寜有之曷不南游观禹穴梅梁鏁涩萍满皮神物变化当若斯元君画史虽天与我论绝艺无今古张顚草书要劒舞得意可无山水助他日李侯人益慕  

赠麻田山人吴子野【`余见待制李公诚之于汶上苏密州在焉始闻子野名`】  

汶阳我昔见苏李人言吴子归未几长啸春风大泽西却望麻田山万里不逢郑老溪上箭欲致朱公路傍米今年穷巷丝生发马尾吹风化衣袷定知赤鲤蓦波涛何意黄冠惊仆妾琅函万过阴魄悲心无丹白鑪生儿山中种芝岂无侣成都醉眠未当去愿从王烈或见呼试访孙登竟无语弃家内愧非此流此身天地一虚舟未应齿豁尘埃里乞与青精救白头  

喜文潜自淮南归招饮西冈呈坐客  

春囘三楚氷生漪银台春梦归心驰莫言上水百丈苦淮渚东风一月期都城经春雪蔽地百花不放须君至清晨一纸国门书走马蓬壶下直初保康桥头灯照夜我马鸣嘶向君马得君岂但官局同卜邻况近南城下文词翊善知名久丈人令得于公后同年廖李芸省郎吴门隐尉身姓张平时花发值此客随分东墙有春色宫壶酒赐玉流巵请君但作留春诗人生身外安所知为君借舞杜廷尉对花有酒那不醉  

晁说之  

涪州寄蒲舜羙桐烟墨来试之良佳因成长句  

西风吹林秋日白修桐叶雕霄寒碧霜余结实鳯不至野人取之出膏液山中老翁颇喜事买膏灯光归照室旋收轻煤下玉杵阴房掩翳烟不出泽麋解角麝荐香严冬折胶天与力律灰吹尽无裂文外干中坚介如石故人怜我贫嗜书遗我一丸欣有得空堂无风尘亦静朝阳压窗书绕壁起临墨池洗砚试入手巳怪光夺漆苍茫忽惊云晦奄霭顿失寒松色徐嗟流落用失所翰墨何由有勲绩从军豪气吾岂能倚马翩翩磨楯墨傍人笑言君莫疑著书固属穷愁客  

尉廨无隙地不能莳花竹之属惟防事前旧有栁一株予怜其独也增植其七焉暮春之月大有生意可喜为赋此  

千林春入花梢红空庭无树来东风手裁杨栁三尺许芳意已在萌芽中官居难期十年木聊尔移根伴幽独雨催细叶相续生睂峰为谁出修绿君不见羙人梦中春日长翠帘风开卷春光饥寒病叟寜有此苍苔破封对作行游丝飞空日停午乳燕巢成寂无语柔条作阴未覆庭影立东风不能舞明年我亦未成归会见袅袅生新枝清阴渐满揺落日度曲无力弓弯垂人生于世无定着身与杨花共飘泊他时莫忘桓将军汉南重来看揺落  

昼寝  

官曹无人吏休沐杜门谢客车脱轴门前经旬客不至苔色侵堦春更绿书堂萧然白日静黄蜂收声蜜房足杨花浩荡天无风檐端三尺朝阳红晴薰病眼暖欲醉卧搔短发如飞蓬枕书睡熟呼不醒黄粱正饭邯郸翁不知纷纷梦几许觉来烟际闻昬钟  

乐温舟中作  

密云卷雨归空山暮林接翅昬鸦还须臾水面明月出沧江万顷琉璃寒波平汗漫天无风水光月色相爲容临流爱此无尽碧乗月直下沧浪中江心石出髙崔嵬水作镜面无停埃琉璃万顷忽破碎知是一苇横江来中流与月更媚妩湛湛无声翠光舞飘然长啸顺流下櫂夫请留恐仙去姑令结览寒沙边月方正中光入船洗杯索酒属明月今夕之乐寜非天  

今秋久雨至八月望夕始晴月色尤清澈可爱置酒月下作  

玉斧琢月玻瓈声月中桂树秋风惊终年待此一轮满不忧蛙食忧鼍鸣白鼍十日鸣空山雨师乗云呼不还黄尘晓涨三尺潦明河夜飞千丈澜广寒不复观霓裳公子岂解歌秋阳金星未灭月已出风櫺雨隙栖清光须臾绀缯展秋碧仰见西山衔半璧青天冥冥星益疎光芒寒溢千山白今夕何夕谁与度举杯属月当起舞陶然相对影凌乱不觉惊乌起庭树树头霏霏木叶坠白露悬空斗垂地虽无丝竹为陶写亦有鸣蛙当皷吹向来悲歌子桑子饥坐虚忧禾生耳安知上帝思澄清要令六合无泥滓  

晁冲之  

东阳山人僻居  

我家京洛间桂玉资薄产平生丘壑心水竹不满眼清晨有客吴中来山川指授收竒才笑谈长揖波浪下怀抱逺承岩穴开东阳山人髙华隐豪侠持身复修谨旁山多辟黍秫田碧溪东流汲春醖溪南一亩当翠微秋风莼熟菰叶肥龟鱼上带藻荇动鸥鹭下拂芙蓉飞亭阴野塘亦新筑溪山共作窗中绿诸郎年少皆知书子夜哦诗动修竹歳时冠盖如浮云击钟鼎食江淮闻爱山自比谢康乐好士不减春申君我欲沿溪扬小楫亭边共醉藤萝月叩门夜访君家时扁舟重载山阴雪  

简江子之求茶  

政和密云不作团小夸寸许苍龙蟠金花綘嚢如截玉绿面彷佛松溪寒人间此品那可得三年闻有终未识老夫于此百不忙饱食但苦夏日长北窗无风睡不解齿颊苦涩思清凉故人新除协律郎交游多在白玉堂拣牙鬬夸皆饫尝幸为传声李太府烦渠折简买头纲  

谢沈次律水枕  

沈侯笔力鼎可扛左手截取吴松江折流来此一尺枕指麾巨鳄囘涛泷平生性不好长物举以遗我嗟无双呼儿快取蕲笛簟埽除尘榻移当窗随眠置我丘壑里始信孙郎眞枕水我生不出长安城四十二年尘涴耳领君此枕何潇然睡起醒心如一洗  
