---
title: 第7部分
index: true
icon: editor
order: 7
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选宋诗卷六十一  

五言絶句一  

徐铉  

自题山亭  

跂石仍临水披襟复挂冠机心忘未得棊局与渔竿  

寇准  

南浦  

春色入垂杨烟波涨南浦落日动离魂江花泣微雨  

有怀  

秦川春晼晚汉水路迢遥不待凭危槛离魂已暗销  

纸鸢  

碧落秋方静腾空力尚微清风如可托终共白云飞  

春雨  

散乱萦花坞空蒙暗栁堤望回肠巳断何处更莺啼  

闻笛  

平野人归后孤城日落时西风闻一笛惆怅忆桓伊  

残月  

光随春漏细影共夕烟流若近明河没还疑堕玉钩  

送人游边  

逺行当嵗暮水溜路难分疋马阳闗外边声落日闻  

送转运梅学士游边郡四首  

帐饮惜离羣穷边去路分雪深山馆夜孤雁背灯闻絶塞程方逺穷隂嵗欲残石城归梦断陇月照人寒水逺沉来信山长叠去愁夜深闗月白休凭驿边楼夙驾巡边徼归程隔乱山长安花木丽春苑待君还  

长安春望感怀  

灞岸春波逺秦川暮雨微凭髙正愁絶烟树更斜晖  

送人往岭表  

炎方君此去旅恨杳何穷海树瘴烟黒蛮村山路中  

途次  

沙濶戍楼迥风髙边日清迟迟驱疋马何处问归程  

王曽  

立春帖子  

北陆凝隂尽千门淑气新年年金殿里宝字帖宜春  

鲍当  

松江夜泊  

舟闲人已息林际月微明一片清江水中涵万古情  

孤雁  

寒多稻粱少万里孤难进不惜充君庖为带边庭信  

晏殊  

盂兰盆  

红白薇英落朱黄槿艳残家人愁溽暑计日望盂兰  

陈尧佐  

昭庆寺  

湖边山影里静景与僧分一榻坐临水片心闲对云  

范仲淹  

江上渔者  

江上往来人但爱鲈鱼美君看一叶舟出没风波里  

南园  

南园万树花极目春芳丽林下老成人相招植松桂  

行歌  

行歌春满路坐歌春满园花前人自乐桃李岂须言  

明月  

明月照前墀朱弦奏流水清风如未回敢望无云起  

青郊  

青郊鸣锦雉绿水漾金鳞愿得郢中客共歌台上春  

舟中  

珠彩耀前川归来一扣舷微风不起浪明月自随船  

寄欧静秀才  

君归一水遥魂断木兰桡赖有南轩竹清风慰寂寥  

越上闻子规  

夜入翠烟啼昼寻芳树飞春山无限好犹道不如归  

淮上遇风  

一棹危于叶傍观亦损神他时在平地无忽险中人  

出守桐庐道中十首【`录三首`】  

分符江外去人笑似骚人不道鲈鱼美还堪养病身素心爱云水此日东南行笑解尘缨处沧浪无限情沧浪清可爱白鸟鉴中飞不信有京洛风尘化客衣  

江城对月  

南国风波逺东门冠盖回多情是明月相逐过江来  

和李光化秋咏四首  

晓  

墙外辘轳响楼前江汉欹曙光和月色犹记早朝时  

昼  

日色清如照前林叶未零海东新隼至一防在青冥  

晚  

晩色动边思去年犹未归戍楼人已冷目断望征衣  

夜  

春色人皆醉秋光独不眠君看明月下何似落花前  

文彦博  

题龙潭寺  

古寺依青嶂髙轩俯碧潭山僧如有待先扫侍中庵【`夏英公之庵`】  

赵抃  

书院  

雨久藏书蠧风髙老屋斜邻居尽金碧一一梵王家  

欧阳修  

伊川泛舟  

春谿渐生溜演漾回舟小沙禽独避人飞去青林杪  

自菩提步月归广化寺  

春岩瀑泉响夜久山巳寂明月静松林千峰同一色  

晩过水北  

寒氷消积雪冻浦渐通流日暮人归尽沙禽上钓舟  

逺山  

山色无逺近看山终日行峰峦随处改行客不知名初秋普明寺竹林小饮饯梅圣俞分韵得亭臯木叶下五首  

临水复欹石陶然其醉醒山霞坐未敛池月来亭亭洛城风日美秋色满蘅臯谁同茂林下扫叶酌松醪野水竹间清秋山酒中绿送子此酣歌淮南应落木劝君芙蓉杯欲褰芙蓉叶垂杨碍行舟演漾回轻檝山水日巳佳登临同上下衰兰尚可采欲赠离居者  

和梅圣俞杏花  

谁道梅花早残年岂是春何如艳风日独自占芳辰  

花山寒食  

客路逢寒食花山不见花归心随北雁先向洛阳家  

和圣俞百花洲二首  

野岸谿几曲松蹊穿翠隂不知芳渚逺但爱绿荷深荷深水风濶雨过清香发暮角起城头归桡带明月  

春帖子词  

皇后閤  

蔼蔼珠帘日溶溶碧瓦烟漪涟采荇水和暖浴蚕天  

夫人閤  

太史颁时令农家候土牛青林自花发黄屋为民忧元会千官集新春万物同测圭知日永占嵗喜时丰  

端午帖子词  

皇帝閤  

舜舞来遐俗尧仁浃九区五兵消以徳何用赤灵符  

皇后閤  

茧馆覆柔桑新丝引更长纫为五色缕续夀献君王  

夫人閤  

鸣蜩惊早夏鬬草及良辰共荐菖华酒君王夀万春黄金仙杏粉赤玉海榴房共鬭今朝胜盈防百草香  

梅尧臣  

寒草  

寒草才变枯陈根已含绿始知天地仁谁道风霜酷  

月晕  

月晕已知风灯花先作喜明日挂帆归春湖能几里  

和资政侍郎湖亭杂咏絶句十首  

莲塘  

不畏塘雨急莲叶自相遮文禽忽惊去冲落波上霞  

稻畦  

浅浅碧水平青青稻苗长偏知楚客爱白鹭飞下上  

苔径  

林间夏雨滋复有斜阳照绿净不摇风从教春草笑  

流泉  

石齿嚼寒声粼粼萦曲处有时浮落英又过城东去  

渔艇  

古木刳为舟野藤牵作缆钓人寒雨中逺望烟蓑暗  

拒霜  

木杪芙蓉花开非红艳早常畏晩霜寒朱华竞衰草  

杂诗絶句十七首【`录四首`】  

荒水浸篱根篱上蜻蜓立鱼网挂绕篱野船篱外入岸傍草树密往往不知名其间有啼鸟似与船相迎沙头风雨来帖水野云黑如观曹公营万弩射船侧前时双鸳鸯失雌鸣不已今更作双来还悲旧流水  

刘敞  

清明后鴈  

留滞江南久今来万里归春风稍和暖作意入云飞  

寄书  

区脱逢归驿作书凭寄声那知梦识路先入大梁城  

红玉谁家女  

红玉谁家女双瞳似水流映花笑汉使不觉坠搔头红玉谁家女明艳夺青春羞人不得语含笑却成嚬翠霞金缕衣独立翳斜晖无柰春风荡吹人只欲飞春风能吹衣不能解人意使我为朝云与君从此逝  

黄庶  

和刘卿材十咏【`录二首`】  

红树  

几树浓于茜斜阳景最幽忽因风雨尽全减十分秋  

水鸭  

忆在山中日溪边把钓钩相逢恐惊起招手却回舟  

姚嗣宗  

题驿壁  

踏破贺兰石扫清四海尘布衣能办此可惜作穷人  

唐询  

顾野王读书处  

平林标大道曽是野王居往事将谁语凄凉六代余  

邵雍  

夏日南园  

夏木无重数森阴翠樾低相呼百禽语大半是黄鹂  

张俞  

蚕妇  

昨日到城郭归途泪满巾遍身罗绮者不是养蚕人  

司马光  

梅花  

塞北为君戍江南是妾家遥知闗外雪正似岭头花驿使何时发凭君寄一枝陇头人不识空向笛中吹  

登长安见山楼  

到官今十日才得一朝闲嵗晩愁云合登楼不见山  

放鹦鹉  

野性思归久笼樊今始开虽知主恩厚何日肻重来  

皇帝閤春帖子词  

肇履璇玑厯重飞缇室灰寒随土牛尽暖应斗车回鸾路迎长日农祥正晓天九垓同燠沐万物向蕃鲜盛徳方迎木柔风渐布和省耕将效驾击壤已闻歌候雁来归北寒鱼涉负氷相乌风色改旸谷日华升  

范镇  

望湖台  

台上望城下迢遥知几寻湖光隐隐见多碍栁烟深  

王安石  

霹雳沟  

霹雳沟西路柴荆四五家忆曽骑欵段随意入桃花  

北山洊亭  

西崦水泠泠防冈有洊亭自从春草长遥见只青青  

红梅  

春半花才发多应不耐寒北人初未识浑作杏花看  

山中  

随月出山去寻云相伴归春晨花上露芳气着人衣送王补之行风忽作因题四句于舟中  

淮口西风急君行定几时故应今夜月未便照相思  

南浦  

南浦随花去回舟路已迷暗香无覔处日落画桥西  

江上  

江上漾西风江花脱晚红离情被横笛吹过乱山东  

杂咏  

已作湖隂客如何更逺游章江昨夜月送我到扬州  

送丁廓秀才归汝阴  

风驶栁条干驼裘未胜寒慇勤陌上日为客暖征鞍  

梅花  

墙角一枝梅凌寒独自开遥知不是雪为有暗香来  

韩维  

和晏相公湖上  

雾霁山髙牖天寒水落沙试披深岸草往往见黄花获水登红稻篙舟割紫菱杯盘见秋物江海思飞腾风枝挂危叶飞动夕阳中莫遣儿童撼留看着露红  

城西书事五首  

蔬畦绕茅屋林下辘轳迟霜蔓已除架风瓢空挂篱朱果繁霜后甘甜半自零忽惊林色曙零落见残星犬吠村墟改人移井臼空谁家收栗罢林脚有遗蓬松隂不可憩冷冽恐飞霜时有髙风过干花落石牀野竹防荒堑寒花乱废墟秋郊足幽事直欲带经鉏  

徐秘校过池上见访留二絶句  

樽酒浮多蚁舟篷覆似蜗折杨争贯鲤编竹自捞虾怜君此休驾长日坐倾斜山雨催行酒林烟候煮茶  

祖无择  

袁州庆丰堂十闲咏【`录四首`】  

吏散铃斋掩闲眠到日斜无端是春梦容易绕京华青山日相对闲看白云生谁谓无心出中含济物情晓按三杯后闲烹北苑茶色香俱絶品雪泛满瓯花雨霁轻埃息闲吟面曲池游鳞时对掷双破碧涟漪  

程师孟  

执防  

吹火莺唇敛投柴玉腕斜回看烟里面恰似雾中花  

冯山  

阆中蒲氏园亭十咏【`录四首`】  

方湖  

蒲栁春隂重禽鱼晚景多轻舟乗酒去明月扣舷歌  

芙蓉溪  

野景宜花看秋芳近水多溪流光不断千尺粉红罗  

涵碧亭  

日影摇吟笔烟光落酒杯犹嫌池外俗移入镜中来  

草庵  

竹影摇金翠泉声响佩环庵前春日落人向定中还  

沈遘  

甓社湖  

青天澹无云白水平无波拖舟镜中行柰此清絶何  

昼寐  

衙退冠佩捐吏休簿书却山城宾客稀永日卧髙阁  

文同  

蒲氏别墅十咏【`录二首`】  

方湖  

风交蒲苇乱烟断鳬鹜飞日暮一笛起扁舟垂钓归  

芙蓉溪  

晓霭滋花色晴辉发水光何人露新缬不管着秋霜  

阆州东园十咏【`录五首`】  

四照亭  

画箔褰何碍珍丛发已圆愿公皆遍赏莫为一隅偏  

栁桥  

挼风夸晩态垂雨怯春寒为问题芳意谁同倚画栏  

曲池  

水似珠珰入池如玉镜开临流唯自适鱼鸟莫相猜  

花坞  

缭绕穿红萼斓斑踏紫苔谁将锦步障端为使君开  

兰栏  

玉笋齐抽日金釭竞列时自然俱可爱莫放画帘垂  

守居园池杂题  

露香亭  

宿露蒙晓花婀娜清香发随风入怀袖累日不消歇  

溪光亭  

横湖决余波防防泻寒溜日影上髙林清光动窗牖  

寒芦港  

落月照氷湖晓气何太爽两岸雪烟昏鳬鸥出深港  

苏轼  

留题石经院三首  

葱蒨门前路行穿翠密中却来堂上看岩谷意无穷夭矫庭中桧枯枝鹊蹋梢瘦皮纒鹤骨髙顶转龙腰窈窕山头井潜通伏涧清欲知深几许聴放辘轳声  

初入庐山  

青山若无素偃蹇不相亲要识庐山面他年是故人自昔怀清赏神游杳霭间如今不是梦真个是庐山芒鞵青竹杖自挂百钱游可怪深山里人人识故侯  

雍秀才画草虫七物【`录二首`】  

促织  

月丛号耿耿露叶泣溥溥夜长不自暖那忧公子寒  

蜣蜋  

洪钟起暗室飘瓦落中庭谁言转丸手能作殷牀声  

书刘景文所藏宗少文一笔画  

宛转回纹锦萦盈连理花何须郭忠恕匹素画缫车  

寄虎儿  

独倚桄榔树闲挑华拨根谋生看拙否送老此蛮村  

儋耳山  

突兀隘空虚他山总不如君看道旁石尽是补天余  

题赠田辨之琴姬  

流水随弦滑清风入指寒坐中有狂客莫近绣帘弹  

灵上访道人不遇  

花光红满阑草色绿无岸不逢青眼人长歌白石涧  

苏辙  

和文与可洋州园亭三十咏【`录六首`】  

湖桥  

湖南堂宇深湖北林亭逺不作过湖桥两处那相见  

横湖  

湖里种荷花湖边种杨栁何处渡桥人问是人间否  

书轩  

绿竹覆清渠尘心日日疎使君遗癖在苦要读文书  

氷池  

水深氷亦厚滉荡铺寒玉好在水中鱼何愁池上鹜  

寒芦港  

芦深可藏人下有扁舟泊正似洞庭风日暮孤防落  

泠冷谷  

层崖落飞泉微风泛乔木坐遣谷中人家家有琴筑  

皇帝閤端午帖子词  

溽暑避华构清风迎早朝枫槐髙自舞氷雪晩初消南讹初应厯五日未生隂灵药收农录薰风拂舜琴  

遗老斋絶句  

久无叩门声剥啄问何故田中有人至昨夜盈尺雨  

蒋之奇  

萍乡即事  

地接长江近乡名自古闻毛山千嶂雪玉女一墩云  

孔武仲  

闗山  

岭尽还临水溪穷又有山人游明镜里鸟语白云间  

孔平仲  

曹亭三絶句  

外看江水长里见荷花发庐阜收白云南浦浸明月漾舟荷花里舣棹绿杨隂却上曹亭望山髙江水深登临常患逺游览不能继此景对门墙箯舆日三四  

寄内  

试説途中景方知别后心行人日暮少风雪乱山深  

郭公  

枉渚潮初落平冈日又西芦丛深处泊惟有郭公啼  

池上作  

寂歴人初定逍遥物巳齐夜凉天似水月在小桥西  

米芾  

题濮王宗汉画芦鴈二首  

偃蹇汀眠鴈萧梢风触芦京尘方满眼速为唤花奴野趣分苕水风花剪霅湖尘中不作恶为有邺公图  

贺铸  

怀寄冦元弼王文举十首  

初别后  

樽酒津亭别还城何所投无情是流水断送到南州  

过碧芦轩  

东轩美风月诗酒半欢呼昨日墙隂过依依见碧芦  

出小市门  

小市门南路旧游联马行只从前日别秋草一番生  

登飞鸿亭  

南京一登眺朔雁正来宾好去长淮北殷勤访故人  

游百步洪  

百步洪头水秋霖一夜浑相携濯缨处无复履綦痕  

登黄楼  

何处延明月东城尺五楼故人那得见后夜是中秋  

局中归  

不见西街客归来即闭门胡牀面南树鸟鹊噪黄昏  

招元弼  

暑雨茅柴熟秋风淮白肥留连阮校尉何日跨驴归  

招文举  

后夜溪山雪临门望子猷莫因清兴尽半道却回舟  

赋后诗  

偶得悲秋句还惊旧社空中庭步明月朗咏与西风  

春晩楼上  

杨花吹复尽春色但茫茫独立西楼上持情向夕阳  

和陈传道秋日十咏【`录四首`】  

秋晴  

归云去悠悠长风来猎猎檐角两长楸斜阳晒黄叶  

秋夜  

病骨倦空林曳杖闲庭步暗烛与寒虫迢迢思风露  

秋晓  

未卷半帘霜犹疑在庭月倚树汲清泉疎风猎华髪  

秋月  

霜空出华月樽酒聊相对别夜复婵娟故人千里外  

和同行潘生悒悒复悠悠二首  

悒悒复悒悒愁眠成梦泣薄暮落花天髙楼面风立悠悠复悠悠泪寄东风流所思怅何许西北齐云楼  

怀寄清凉和上人  

试问江南客何时肯渡杯多情是湖水每日石头来  

长安在何许二首  

长安在何许疑在青天上矫首遡西风浮云断人望长安在何许疑在白日下徘徊天一隅华月生新夜  

张舜民  

纨扇  

纨扇本招风曽将热时用秋来挂壁上却被风吹动  

郭祥正  

春水绿波  

春江波自绿不染木兰舟只与岸边草依依添客愁  

简寂碧溪亭  

山光与溪色一碧泻云中倚槛久未去更聴松上风  

寄漳州诗僧缘进  

一弹一絶思君肠百结雁过无书来立尽松间月  

和杨公济钱塘西湖百题【`录二十首`】  

栁洲  

春光湖水满春色栁洲深莫作风中线条条系客心  

巾子山  

嵯峨插天顶寒翠洒湖光吟客摇船子犹疑漉酒香  

闲泉  

人去泉长在人忙泉自闲不供鱼乌饮只是照青山  

西村  

逺近皆僧刹西村八九家得鱼无卖处沽酒入芦花  

合涧桥  

两涧飞来处云深合一桥更无岐路别从此入烟霄  

北髙峰  

翠出诸峰上湖边正北看夜深云雾散独挂斗杓寒  

白云峰  

湖上峰争碧此峰藏白云云光连月色鸥鹭亦成羣  

葛坞  

二葛继成仙犹存链丹处有时化鹤来徘徊不知去  

涡渚东屿  

小屿春归后青蒲涡渚东日髙鱼鸟散烟澹一林风  

石门涧  

启闭何人见湍流一涧分仙家无路入空鎻石楼云  

伏龙溅  

潭心有伏龙急溜和云溅头角何时成愿借风雷便  

西溪  

西溪在湖外一派濯残阳游子托渔艇却愁归路长  

见山亭  

游子一凭栏遍看湖上山不须飞舄去已在画屏间  

客儿亭  

翻经人巳去谁为立幽亭一望野云白半藏山骨青  

稽留峰  

孤峰出天外客到亦稽留不觉月华晩涧猿啼更愁  

大慈坞  

十刹密相望林开一坞香木鱼声渐急山衲下云房  

翠樾堂  

深堂待游客老木竞留春花发多临水云开始见人  

映发亭  

呉越江分断山光还映发白鸟东飞来应随渡江月  

南屏山  

真山反如假叠径入云屏不借湖光洗朝朝泼黛青  

长桥  

桥短故名长路穿云水乡游人欲归去濯足弄残阳  

杨杰  

题陈令壁  

地胜汗山国风清令尹家酒阑寒食夜月上海棠花  

徐贤亭偶成  

湖外青山在湖边人不归古今无问处幽鸟下渔矶  

送陈令归无为  

楚水漾轻碧楚花飞乱红故人故乡去半雨半晴中  

野寺  

泽国春风老杂花间芳草门前车马稀竹叶无人扫  

滴滴泉  

岩谷连天岭杉松彻象山路从云外入人自海边还  

潘兴嗣  

大梵院  

萧萧竹上风瑟瑟涧下水中梵晚更幽人禽声亦喜  

俞紫芝  

松  

万壑摇苍烟百滩渡流水下有跨驴人萧萧吹醉耳  

袁陟  

宴坐岩  

霜路凝空白松杉敛翠隂泉声月中冷山色暝来深  

陈诜  

和祖择之袁州庆丰堂闲咏  

秀泉开旧甃初试仰山茶寂寂有余意池连三五花  

郏侨  

访凌峰贤上人  

步入凌峰阁寻师师未归凭栏寂无语惟见白云飞  

黄庭坚  

题画雁  

水国鸿雁秋烟沙风日丽莫遣角弓鸣惊飞不成字  

题花光为鱼公卷作水边梅  

梅蘂触人意冒寒开雪花遥怜水风晚片片防汀沙  

戏咏蜡梅  

金蓓鎻春寒恼人香未展虽无桃李顔风味极不浅体熏山麝脐色染蔷薇露披拂不满襟时有暗香度  

离福岩  

山下三日晴山上三日雨不见祝融峰还泝潇湘去  

和凉轩  

打荷看急雨吞月任行云夜半蚊雷起西风为解纷  

秦观  

题赵团练画江干晓景  

公子歌钟里何从识渺茫惟应斗帐梦曾到水云乡晓浦烟笼树春江水拍空烦君添小艇画我作渔翁  

晁补之  

国子监暮归  

杕履清晨往缣囊薄暮归闲官防事冷蝴蝶上堦飞  

题宗室大年画扇  

西风入丛竹惨澹带秋隂惊起中泜雁衡阳万里心  

晁说之  

遣愁  

白尽汀苹老黄凋岸草秋西风正萧瑟何处不堪愁  

晁冲之  

与秦少章题汉江逺帆  

楚山全控蜀汉水半吞呉老眼知佳处曽看八境图江山起暮色草木敛余昏谁感离骚赋丹青吊屈原云埋鳯林寺浪打鹿门山今日江风恶郎船劝不还江濶鴈不到山深猿自迷传闻杜陵老只在瀼东西石似浣纱石江如濯锦江征帆向何处云雾晦篷窗  

龙兴道中  

涧道垂黄花山城拥红叶人争小舟渡马就平沙涉谢任伯久无书常子然寄茶谢之因简任伯  

谏议茶犹送郎官迹已疎斜封三道印不奉一行书  

次韵陈叔易芦桥  

桥濶狭如马芦髙低似人白苹洲上客枉恨洞庭春  

陈师道  

和豫章公黄梅  

色轻花更艳体弱香自永玉质金作裳山明风弄影  

黄梅  

异色深更晚生香故触人不施千防白别作一家春冉冉梢头绿婷婷花下人欲传千里信暗折一枝春  

巨野二首  

红落芙蕖晚青深蒲稗秋平湖无过鸟鸣鼓有行舟蒲港侵衣绿莲塘乱眼红将身供世事结缆待回风  

夜句  

老树仍孤秀秋蟾只独明何须夜来雨却聴枕前声短短长长栁三三五五星断云当极目不尽逺峰青  

雁  

来往违寒暑飞鸣在稻粱未知溟海大不肯过衡阳截水无留影哀空有断云翅开先作字行断不成羣  

晚游九曲院  

冷落丛祠晩回斜狭路賖平荷留夜雨惊鸟过邻家  

洪炎  

袁遯翁云溪居  

水竹依山住烟霞并舍分秋添中夜雨冷没一溪云  

刘弇  

次韵谭令尹茅庵  

罅月明窗纸凉竿扫径尘却应环堵在潇洒属吾人丈室才鹙子神逰殆化人公平聊寄迹肯此负朝绅  

陈瓘  

秀聚亭  

晓色春风里维舟一小亭看山浑不倦坐待雪峰青  

马上  

防马带残星郊原破暑清人间千万事并入一时情  

刘安上  

万田道中  

水濶疑无路云深仅有山儿童划小艇出没稻塍间  

花靥镇  

下蔡嬉游地春风万杏繁谁家堪系马青壁竹篱门花靥谁名镇梅妆自古传家家小儿女满额防花钿  

唐庚  

栖禅归书所见  

雨在时时黒春归处处青山深失小寺湖尽得孤亭春着湖烟腻晴摇野水光草青仍过雨山紫更斜阳  

崔鸥  

春日  

落日不可尽丹林紫谷开明明逺色里歴歴暝鸦回  

题绩溪雪峰楼  

题诗最髙处不为待人看记着今朝胜山明松雪寒  

韩驹  

梅花  

山居有幽思小雪破梅心的皪明隂壑玲珑挂晚林吹香撩逺兴弄影慰孤斟剩欲留长在霜枝半不禁  

题花长老  

晓出花光寺云沙满眼新归来看图画借问若为真昨欲浮湘去褰裳望九疑清湘今入手一棹更何之  

傅察  

雪  

都城十日雪户庭皓巳盈呼儿试轻扫留伴小窗明春雷忽隐隐春雪复纷纷农夫戒及泽荷锸已成云  

梦觉  

日永不可过夜凉愁更多蝉声鸣晓月孤枕梦如何  

思家  

一别遽如许归期可柰何无心恋明月有泪寄流波  

张表臣  

咏碧筩酒  

酿忆青田核觞宜碧藕筩直须千日醉莫放一杯空  

汪藻  

北窗  

睡起无一事怡然盼庭柯绿隂微缺处最得南飔多  

廖刚  

次韵当时官长院中三絶句  

栁嫩风吹绿花娇雨妬香欲凭羲驭缓莫遣负韶光檐雀矜巢噪桑鸠唤妇鸣客愁饶饾饤墙外卖花声画舸便春涨骄骢惜障泥归知何所惬烟栁子陵溪  

还憩旅店茅轩  

茅轩有何好小驻客心寛始觉安居乐无如行路难  

李弥逊  

游梅坡席上杂酬  

醉帽迎风落春衣日径斜花梢密藏路隐约见山家花拥山头白云翻日脚斜银蟾已照落游客莫思家  

席上次邵文伯韵  

月色漾明玉花光扬素波醉吟吾岂敢能赋属隂何  

周紫芝  

舟中晓色  

望处天仍濶云边雨未成秋风莫吹散留作打篷声风急雨初过天髙日未曛翠鬟堆晚岫水墨画秋云  

题钱少愚四画  

鸳浦  

一防伤春恨看成两髩霜如今无此梦莫画两鸳鸯  

钓雪  

一昨东呉去回头又十年可怜江上雪空落钓鱼船  

兰亭  

事去空千载何曽有若人只应烟树里便是永和春  

秋观  

雨足三湘岸烟含七泽秋可能无尺地分得庾郎愁  

## 御选宋诗卷六十二  

五言絶句二  

吕本中  

题芦雁扇  

雁下秋已晩江天风雨微宁为聚沙立不作傍云飞  

夜雨  

梦短添惆怅更深转寂寥如何今夜雨只是滴芭蕉  

梦  

梦入长安道萋萋尽春草觉来春已去一片池塘好  

陈与义  

同家弟赋蜡梅诗得四絶句  

朱朱与白白着意待春开那知洞房里已傍额黄来韵胜谁能舍色庄那得亲朝阳一映树到骨不留尘黄罗作广袂绛帐作中单人间谁敢着留得防春寒一花香十里更值满枝开承恩不在貌谁敢鬭香来  

题持约画轴  

日落川更濶烟生山欲浮舟中有闲地载我得同游  

出山  

山空樵斧响隔岭有人家日落潭照树川明风动花  

入山  

出山复入山路随溪水转东风不惜花一暮都开遍  

衡岳道中  

城中望衡山浮云作飞葢朅来岩谷游却在浮云外  

絶句  

野鸭飞无数桃花湿满枝竹舆鸣细雨山客有新诗九月八日戏作两絶句示妻子【`录一首`】  

小瓮今朝熟无劳问酒家重阳明日是何处有黄花  

沈与求  

次韵曽守立春席上七絶句【`录五首`】  

泽国春归早连门竞筑台夜来风力峭疎片半飘梅晓冻穿流急晨光照火新四郊和气合歌吹待班春日应东风转春随北斗回不须邹子律余暖到寒荄暁卜农祥正遥知嵗事丰小桃如有意欲吐故时红曲席纷罗绮中腔度管丝欢声连万井一一拥春旗  

程俱  

书夀昌驿  

嵗暮白日速风高黄叶稀归心与寒雁一夜向南飞  

徐俯  

白鹭洲  

金陵与庐陵俱出白鹭洲相望万里江中同二水流  

双庙  

开元天宝间衮衮见诸公不闻张与许名在台省中  

陈渊  

杨花  

漫天方作雪糁径忽铺氊已是春如酒那堪尔似绵  

题绿波亭  

南浦江波绿阳闗栁色青夕阳千古恨分付短长亭  

朱松  

雨  

摵摵初鸣竹涓涓稍滴檐忽然幽梦断更觉晓寒添纤纤花入麦漫漫雨黄梅泥径无人度风帘为燕开  

五言小诗  

散防桥南路春容最好时梦回花满眼犹恐是辛夷牛归坡草暖船系岸花零白堕尊同卧黄昏月照醒  

朱橰  

春间小诗书赵园壁追录之  

小语不知夕幽香无尽时影寒人欲醉明月照酴醿  

郑刚中  

春到村居好四絶  

春到村居好茅檐日渐长杯深新酒滑焙暖早茶香春到村居好园林兴味长蚕贪桑眼出蜂趂蜜脾忙春到村居好枯肠饱可图笱尖将露角麦秀欲生须春到村居好清明欲禁烟乱红桃下雨轻白栁飞绵  

刘子翚  

杂题  

积雨生秋意浮阴放晩晴钟声寒野逈桥影小溪清檐溜停清泻林声息怒号水浮秋色逺山带夕阳高宿雁犹惊渚昏鵶已着林野平云散乱江动月浮沉  

石峰春霭  

寒山逺欲无春在防蒙处何如扫浮阴尽放岧嶤露  

潭溪秋碧  

秋空晩自明孤烟澹难起适意一枝笻时来对寒水  

韮  

肉食朝三九终怜气韵清一畦春雨足翠发剪还生  

子姜  

新芽肌理腻映日浮如空却似匀妆指柔尖带浅红  

萝葡  

密壤深根蔕风霜已饱经如何纯白质近蔕染微青  

池莲四咏  

叶  

郁烈香浮雨团圞绿荫波近堤千叶乱知有画船过  

花  

孤红低映岸并艳逺连汀露浥层层转风披叶叶零  

藕  

密蕴罗纹细明含玉色清氷盘时荐美刀惹断丝轻  

子  

分房圆戢戢弄色翠涓涓摘实怜空菂方知雨露偏  

一树  

一树梅开早清香袭客巵夕阳箫鼓散半是折残枝  

晩宿  

石濑分流小霜林间树红暮桥横隠约寒鍜响丁东  

画船  

隠约菱歌断斜阳水面移美人贪照影不觉画船欹  

郑樵  

福宁州蓝溪寺前防井  

静涵空碧色泻自翠微巅品题当第一不让惠山泉  

周必大  

皇帝閤春帖子  

日向皇都永氷从太液融八荒开夀域万国转春风防胜年年巧椒盘嵗嵗新君王千万夀长与物华春暖律催花蘤晴晖活栁枝发生虽有信造化本无私紫禁风光早深仁夺化工试看澄碧殿池冻已全融选德庭前栁朝来漏泄春等闲施御箭穿叶捷于神  

尤袤  

聴莺阁  

春催金谷晓一望百花齐不作辽西梦从渠着意啼  

范成大  

小涧  

石碍珠旒溅滩平雾縠铺小童能好事系马劚菖蒲  

双燕  

底处飞双燕衔泥上药栏莫教惊得去留取隔帘看  

衡阳道中  

桑下芜菁晩高花出短篱茅檐少春事惟记浴蚕时黑羖钻篱破花猪突户开空山竹瓦屋犹有燕飞来  

何同年书院【`有丹灶甚雅`】  

竹色侵晩帙泉声潄嵌根试通丹灶路应到老人村  

初秋  

急雨过窻纸新凉生簟藤蹒跚老铃下来炷壁间灯  

题徐熙杏花  

老枝当嵗寒芳蘤春澹注雾绡轻欲无娇红恐飞去  

道中古意  

桃李寂无言垂杨照溪绿不见苎萝人空吟若邪曲  

题蜀果图四首【`录二首`】  

木  

沈沈黛色浓糁糁金沙绚却笑宣州房竞作红妆面  

樱桃  

火齐宝璎珞垂于绿茧丝幽禽都未觉和露折新枝  

瑞香  

一丛三百朶细细拆浓檀帘幕防花气不知窗外寒  

陆游  

梅花  

山月缟中庭幽人酒初醒不是怯清寒愁踏梅花影  

题莹上人二画【`录一首`】  

剡溪  

天地又秋风谿山忆剡中孤舟幸闲住借我访支公  

题庠阇黎二画【`录一首`】  

秋景  

秋山瘦嶙峋秋水无津如何草亭上却欠倚阑人  

早春  

西村一抹烟栁弱小桃妍要识春风处先生拄杖前新秋以窗里人将老门前树欲秋为韵作小诗十首【`录一首`】  

残暑无多日幽居近小江酒醒中夜起松月入山窗  

栁桥晩眺  

小圃闻鱼跃横林待鹤归闲云不成雨故傍碧山飞  

幽事  

矮纸来吴下长毫出宛陵自书霜夜句持寄剡中僧  

山麓  

草合路如线偶随樵子行林间遇磬石小憩看春耕  

杨万里  

董主簿正道壁间作水墨老梅一枝宿鹊缩胫合半眼栖焉  

斜枝饱风雪疎花淡氷玉一鹊忍清寒居然伴幽独  

新寒  

寒力欺谁得知侬典却衣暮禽差慰眼不作一行归  

汤田早行见李花甚盛  

此地先春信年年只是梅南中春更早腊月李花开似妬梅花早同时鬬雪肤新年二三月还解再开无  

近峡  

望峡初愁逺当前忽不知如何船进处却在棹停时  

道上吟  

树影重重竹溪穿曲曲峰林深那有寺烟逺忽闻钟城中雪一尺山中雪一丈地上都已消却在松栢上  

游寺  

去嵗游春屐苔痕故可寻人家随岸逺塔影落湖深客爱清殊絶僧愁冻不胜可怜兠率寺斋供一湖氷  

瑞香花新开十咏【`录六首`】  

外着明霞绮中藏淡玉砂森森千万笋旋旋两三花小雾迎风起轻寒索幕遮香中真上瑞兰麝敢名家老子亲书倦昏然睡思来梦中谁唤醒窗外瑞香开短短重篱小团团锦帊围浮阳烘酒思沉水着人衣茉莉通家逺柿花具体微春愁浑瘦尽别有瘦中肥紫袖染难透琼肤晒转香小留供鼻观开去未须忙  

七月二十三日题李亨之墨梅  

夏热秋逾甚寒梅暑亦开无尘管城子幻出雪枝来  

秋暑  

夏暑减未曽秋暑増愈剧老翁避无处茅斋聊憇息银盆满注水银水同一色中涵双桂影倒卧一天碧寄题朱元晦武夷精舍十二咏【`录二首`】  

寒栖馆  

链玉云粘杵朝真露湿衣一声夜半鹤月里羽人归  

钓矶  

月夜乗醉来垂竿玉溪曲水清无寸鳞钓得半轮玉  

胭脂楼子  

楼子胭脂色灯前艳更鲜看花直到晓今夕不成眠  

登度雪台  

欲问金沙信聊登度雪台碧桃良解事开过架梢来  

芗林五十咏【`录八首`】  

虎川  

居士欹黄防曽来照晓晴至今流防防犹学咏诗声  

归来桥  

巳赓彭泽辞更拟辋川诗未老还山了犹嫌归较迟  

柑子园  

秋颗酣天湿春花噀国香芗林亲手种中有洞庭霜  

放鱼矶  

为惜丹砂尾亲投碧草潭前头有香饵千万不须贪  

通幽径  

防检苔花晕微茫拄杖痕酴醿几开落山雨湿黄昏  

桃李蹊  

白雪堆秾李红蓝染靓桃晨妆须早看莫待月华高  

有山堂  

閤皂风烟外江西有小天兹山本无主掇入笔牀前  

连辉观  

极目斜阳树乗风落叶凉更和山与水并作一秋光  

芍药初生  

芍药新移处红拳粲万雏看来已可爱未问有花无  

寄题葛元亨舍人园亭  

意山  

不识弁山面相逢笠泽诗祗应晚云散玉立对门时  

溪云  

门前三面山阁下一溪水云出戏作霖却归宿檐里  

与子上野步  

篱落深深巷茅茨小小家冬晴好行脚何处不梅花  

踏青  

水换溪溪玉花呈岭岭春秧田喧处早茅屋补痕新  

张孝祥  

次东坡先生韵  

微凉入船窗秋水满湘浦过尽前头滩只得夜来雨悠然望江南日出烟霭微倚门双白发屈指待儿归渔师来卖鱼船小风荡漾得钱撆波去不怕江流涨朝发良方矶暮宿白水湾寛作一月程须见江南山  

野牧图  

吴牛三十角久与牧相忘忽忆淮南路春风满柘冈秋晩稻生孙催科不到门人闲牛亦乐随意过前村  

汪应辰  

归云堂  

浮云本无心人心逐云去更作归云堂云归竟何处  

洪适  

海棠花  

雨濯吴妆腻风催蜀锦裁自嫌生较晩不得嫁寒梅  

洪迈  

双林寺见栁书  

幽谷双林寺荒凉得逺寻诚悬遗墨在谏笔想心箴  

朱熹  

丘子野表兄郊园五咏  

栁  

欲识渊明家离离疎栁下中有白云人良非遯世者  

荼防  

结楥遂芳植覆墙拥深翠还当具春酒与客花下醉  

竹  

移自溪上园种此墙阴路墙阴少人行来嵗障幽户  

芭蕉  

芭蕉植秋槛弗云憔悴姿与君障夏日羽扇宁复持  

蔬圃  

花栁绕宅茂先生在郊居下帷良已苦时作带经锄  

宿山寺闻蝉作  

林叶经夏暗蝉声今夕闻已惊为客意更值夕阳曛  

濯足涧水  

濯足涧边石山空水流喧行旅非吾事寄此一忘言  

宿筼筜铺  

庭阴双树合窗夕孤蝉吟盘礡解烦郁超摇生道心  

寄山中旧知  

凄凉梧叶变芬馥桂花秋日夕湖臯胜哦诗忆旧游秋至池阁静天高林薄疎西园有佳处那得与君俱  

忆斋中  

蟋蟋乱秋草故园风露深何因不归去坐使百忧侵  

闻蝉  

悄悄山郭暗故园应掩扉蝉声深树起林外夕阳稀  

杂记草木  

天门冬  

高萝引蔓长插楥垂碧丝西窗夜来雨无人领幽姿  

红蕉  

弱植不自持芳根为谁好虽微九秋干丹心中自保  

扶留  

根节含露辛苕颖扶楥绿蛮中灵草多夏永清阴足  

竹  

种竹官墙阴经年但憔悴故园新绿多宿干转苍翠  

榴花  

窈窕安榴花乃是西邻树坠萼可怜人风吹落幽户  

萱草  

春条拥深翠夏花明夕阴北堂罕悴物独尔澹冲襟  

浇花  

早起独行园花药发竒颖犹嫌坠露稀更汲寒泉井  

观黄德美延平春望两图为赋二首  

劒阁望南山  

川流滙南奔山豁类天辟层甍丽西崖朝旦羣峰碧  

冷风望演山  

方舟越大江凌风下飞阁仙子去不逺苍屏倚寥廓  

题九日山石佛院乱峰轩  

因依古佛居结屋寒林杪当户碧峰稠云烟自昏晓岩中老释子白发对青山不作看山想秋云时往还  

题可老所藏徐明叔画卷  

羣峰相接连断处秋云起云起山更深咫尺愁千里汲清泉渍竒石置熏炉其后香烟被之江山云物居然有万里趣因作四小诗【`录三首`】  

晴窗出寸碧倒影媚中川云气一吞吐湖江心渺然一水渺空濶羣山中接连寒阴白雾涌飞度碧峰前隠几对寒碧忘言心自闲岂知宜寂士灭迹青峰间【`杜诗灭迹君山湖上之青峰`】  

家山堂晩照效辋川体作  

夕阳浮逺空西峰背残照爽气转分明与君共晩眺  

春同张敬夫城南二十咏【`录十五首`】  

纳湖  

诗筒连画卷坐看复行吟想像南湖水秋来几许深  

东渚  

小山幽桂丛嵗暮霭佳色花落洞庭波秋风渺何极  

咏归桥  

绿涨平湖水朱栏跨小桥舞雩千载事歴歴在今朝  

船斋  

考槃虽在陆滉瀁水云深正尔沧洲趣难忘魏阙心  

丽泽堂  

堂后林阴密堂前湖水深感君怀我意千里梦相寻  

兰涧  

光风浮碧涧兰杜日猗猗竟嵗无人采含薫祗自知  

石濑  

疏此竹下渠潄彼涧中石暮馆绕寒声秋空动澄碧  

卷云亭  

四山云气深徙倚一舒啸浩荡忽搴开为君展遐眺  

栁堤  

渚华初出水堤树亦成行吟罢天津句薰风拂面凉  

月榭  

月色三秋白湖光四面平与君凌倒影上下极空明  

琮琤谷  

湖光湛不流嵌窦亦潜注倚杖忽琮琤竹深无觅处  

听雨舫  

防舟停画桨容与得欹眠梦破篷窗雨寒声动一川  

梅堤  

仙人氷雪姿贞秀絶伦拟驿使讵知闻寻香问烟水  

采菱舟  

湖平秋水碧桂棹木兰舟一曲菱歌晩惊飞欲下鸥  

南阜  

高丘复层观何日去登临一目长空尽寒江列暮岑  

题画卷  

吴画  

妙絶吴生笔飞扬信有神羣仙不愁思步步出风尘  

鬼佛  

冥蒙罔象姿相好菩萨面鬼佛吾讵知水石玩竒变  

范寛  

山雄云气深树老风霜劲下有考槃人超摇得真性  

次刘秀野蔬食十三诗韵【`录九首`】  

乳饼  

清朝荐疎盘乳鉢有真味不用精琼糜无劳烂羊胃  

新笋  

翛翛江上林白日暗风雨下有万玉蚪三冬卧寒土  

紫蕈  

谁将紫芝苖种此槎上土便学商山翁风餐谢肥羜  

子姜【`本草云姜久食去臭气通神明或云伤心气不可多食者非是`】  

姜云能损心此谤谁与雪请论去秽功神明看朝彻  

南芥  

黄龙记昔游园客有佳遗不谓洛生吟辍餐时拥鼻  

芋魁  

沃野无凶年正得蹲鸱力区种万叶清深煨奉朝食  

笋脯  

南山春笋多万里行枯腊不落盘餐中今知绿如箦  

豆腐【`世传豆腐本乃淮南王术`】  

种豆豆苖稀力竭心已腐早知淮王术安坐获泉布  

白蕈  

闻说阆风苑琼田产玉芝不收云表露烹瀹讵相宜  

题米元晖画  

楚山直丛丛木落秋云起向晓一登台沧江日千里祝孝友作枕屏小景以霜余茂树名之因题此诗  

山寒夕颷急木落洞庭波几叠云屏好一生秋梦多  

墨庄四咏  

墨庄  

诗书启山林德义久储积嗣世知有人新畬更开辟  

静春堂  

幽人本何心偶此翳环堵隠几亦无言光风遍寰宇  

玩易斋  

竹几横陈处韦编半掩时寥寥三古意此地有深期  

君子亭  

倚杖临寒水披襟立晩风相逢数君子为我说濂翁列岫望西山最正殆无毫发遗恨滕王秋屏皆不及也因作此诗  

城中望西山拄颊空朝暮不到列岫亭讵知亲切处东西水平分南北山中判妙处毫发间商略无遗算  

次韵择之进贤道中漫成  

日暮重冈上人劳马亦饥不妨随野雀容易宿寒枝刘德明彦集祝弟以夏云多竒峰为韵赋诗戏成五絶  

出山几何时归来便长夏端居心不怡散防长林下为客厌城市还家辞世纷朝昏何所见但有四山云闭门事幽讨嵗月忽已多客来无可问与君共弦歌干时本已懒胸次况无竒若问中林趣婆娑祗自知炎蒸不可柰云气满前峰向夕风吹尽微闻逺寺钟  

百丈山六咏  

石磴  

层崖俯深幽微迳忽中断努力一跻攀前行有竒观  

小涧  

两崖交翠阴一水自清泻俯仰契幽情神襟顿飘洒  

山门  

置屋两三间巧当竒絶处峡束百泉倾涧激囘风度  

石台  

出谷转石棱俯身窥木末夕眺岚翠分朝隮云海濶  

西阁  

借此云窗眠静夜心独苦安得枕下泉去作人间雨  

瀑布  

巅崖出飞泉百尺散风雨空质丽晴晖龙鸾共掀舞  

云谷二十六咏【`录二十一首`】  

云谷  

寒云无四时散漫此山谷幸乏霖雨姿何妨媚幽独  

南涧  

危石下峥嵘高林上苍翠中有横飞泉崩奔杂竒丽  

瀑布  

峰回危迳转垂练忽千寻不为登山倦踌躇秋涧阴  

云闗  

白云去复还黄尘到难入只有涧水声出闗流更急  

杉迳  

南起云闗口荣纡上草堂天风发清籁山月度寒光  

云庄  

小丘横翠几层嶂复崕峨释耒间来看岩姿此处多  

泉硖  

入闗但平田复此得清响何必问真源神襟一萧爽  

石池  

两岸苍峭石防此碧寒秋月来窥影骊珠吐玉盘  

西寮  

畬田种胡麻结草寄林樾珍重无心人寒栖弄明月  

晦庵  

忆昔屏山翁示我一言教自信久未能岩栖冀微效  

草庐  

青山绕蓬庐白云障幽户卒嵗聊自娱时人莫留顾  

怀仙  

西望多竒峰北瞰独仙府欲致武夷君石坛罗桂醑  

挥手  

此台一挥手从此断将迎不见尘中事惟闻打麦声  

云社  

自作山中人即与云为友一啸雨纷纷无劳三奠酒  

桃蹊  

涧里春泉响种桃泉上头烂红纷委地未肯出山流  

竹坞  

峭蒨桃蹊北萧槮竹坞深不堪秋夜永风雨助悲吟  

茶坂  

携籯北岭西采撷供茗饮一啜夜窗寒跏趺谢衾枕  

絶顶  

当年赫曦台移治在兹岭寥廓无四邻三光疑倒影  

北涧  

土断川亦分北下成阴涧秀石得佳名服膺吾敢慢【`涧有仁义石`】  

中溪  

南下东岭阿云是中溪道岩树爱樛枝石田悲蔓草  

休庵  

别岭有精庐林峦亦幽絶无事一往来茶不须设元范尊兄示及十梅诗风格清新意寄深逺吟玩累日欲和不能昨夕自白鹿玉涧归偶得数语  

江梅  

大雪天地闭穷阴渺寒濵谁知江南信已作明年春  

岭梅  

梅花破萼时瘴雨吹成雪驿使忽相逢无言似愁絶  

野梅  

野风吹孤芳逈立正愁絶皂葢莫徘徊堪看不堪折  

早梅  

霜风殊未高杖防荒园里仙子别经年相看共惊喜  

寒梅  

白玉堂前树风清月影残无情三弄笛遥夜不胜寒  

小梅  

且喜梅花开莫嫌梅花小花小风味深此意君已了  

疎梅  

玉笛未黄昏氷滩已清浅疎影不胜妍愁心为谁遣  

枯梅  

樛枝卧龙蛇冷蘂缀氷雪千里故人心今年为谁折【`予家居时刘平甫折此枝为赠`】  

落梅  

花开已凄凉花落更愁寂来嵗烟雨时为君和鼎实  

赋梅  

君欲赋梅花梅花若为赋绕树百千囘句在无言处  

武夷精舍杂咏  

武夷之溪东流凡九曲而第五曲为最深葢其山自北而南者至此而尽耸全石为一峰拔地千尺上小平处微戴土生林木极苍翠可玩而四隤稍下则反削而入如方屋帽者旧经所谓大隠屏也屏下两麓坡坨旁引还复相抱抱中地平广数亩抱外溪水随山势从西北来四屈折始过其南乃复绕山东北流亦四屈折而出溪流两旁丹崖翠壁林立环拥神剜鬼刻不可名状舟行上下者方左右顾瞻错愕之不暇而忽得平冈长阜苍藤茂木按行迤靡胶葛防翳使人心目旷然以舒窈然以深若不可极者即精舍之所在也直屏下两麓相抱之中西南向为屋三间者仁智堂也堂左右两室左曰隠求以待栖息右曰止宿以延賔友左麓之外复前引而右抱中又自为一坞因累石以门之而命曰石门之坞别为屋其中以俟学者之羣居而取学记相观而善之义命之曰观善之斋石门之西少南又为屋以居道流取道书真诰中语命之曰寒栖之馆直观善前山之颠为亭囘望大隠屛最正且尽取杜子美诗语名以晩对其东出山背临溪水因故基为亭取胡公语名以鐡笛说具本诗注中寒栖之外乃植楥列樊以断两麓之口掩以柴扉而以武夷精舍之扁揭焉经始于淳熙癸夘之春其夏四月既望堂成而始来居之四方士友来者亦甚众莫不叹其佳胜而恨他屋之未具不可以久留也钓矶茶灶皆在大隠屏西矶石上平在溪北岸灶在溪中流巨石屹然可环坐八九人四面皆深水当中窠臼自然如灶可防以瀹茗凡溪水九曲左右皆石壁无侧足之径唯南山之南有蹊焉而精舍乃在溪北以故凡出入乎此者非渔艇不济总之为赋小诗十有二篇以纪其实若夫晦明昏旦之异候风烟草木之殊态以至于人物之相羊猿鸟之吟啸则有一日之间恍惚万变而不可穷者同好之士其尚有以发于予所欲言而不及者乎哉【`录八首`】  

精舍  

琴书四十年几作山中客一日茅栋成居然我泉石  

仁智堂  

我慙仁智心偶自爱山水苍崖无古今碧涧日千里  

隠求斋  

晨窗林影开夜枕山泉响隠去复何求无言道心长  

止宿寮  

故人肯相寻共寄一茅宇山水为留行无劳具鸡黍  

石门坞  

朝开云气拥暮掩薜萝深自笑晨门者那知孔氏心鐡笛亭【`山前旧冇夺秀亭故侍郎胡公明仲尝与山之隠者刘君兼好游涉而赋诗焉刘少豪勇游侠使气晩更晦迹自放山水之间善吹铁笛有穿云裂石之声胡公诗有更烦横鐡笛吹与众仙聴之句亭今废久一日与客及道士数人寻其故址适有笛声发于林外悲壮回郁岩石皆震追感旧事因复作亭以识其处仍改今名`】  

何人轰铁笛喷薄两崖开千载留余响犹疑笙鹤来  

茶灶  

僊翁遗石灶宛在水中央饮罢方舟去茶烟袅细香  

渔艇  

出载长烟重归装片月轻千岩猿鹤友愁絶棹歌声  

木芙蓉  

红芳晓露浓绿树秋风冷共喜巧回春不妨闲弄影  

蕙【`古所谓蕙乃今之零陵香今之蕙不知起于何时也`】  

今花得古名旖旎香更好适意欲忘言尘编谁能考  

木犀  

乔木生夏凉芳防散秋馥未觉嵗时寒扶疎方绕屋  

菊  

青蕋冒珍丛幽姿含晓露政尔破荒寒讵免伤迟暮丘子服来访道间得古梅折以为赠刘叔通江文卿俱来各有佳句因各次韵为答二首用叔通韵【`录一首`】  

独树临孤岸横枝放浅花不须烦驿使正耐雪斜斜  

庚申立春前一日  

雪花寒送腊梅萼暖生春嵗晩江村路云迷景更新  

谒表伯余宋祐  

江上雪意满风吹竹林平先生但坚坐稚子开柴荆  

题尤溪宗室所藏二妃图【`录一首`】  

湘夫人  

潇湘水落时玉佩秋风起日暮怅何之寂寞寒江水  

醉作三首  

淅淅西风起候虫寒夜分千山杳沉寂竟夕断知闻淅淅西风起嗷嗷寒雁多稻粱随处有珍重采薇歌淅淅西风起溅溅石濑鸣有情从是妄个里定无情  

张栻  

城南杂咏二十首【`录十四首`】  

船斋  

窗低芦苇秋便有江湖思久已倦垂纶游鱼不须避  

丽泽  

长哦伐木篇伫立以望子日暮飞鸟归门前长春水  

兰涧  

艺兰北涧侧涧曲风纡余愿言植根固芬芳长慰予  

山斋  

叠石小峥嵘修篁高下生地偏人迹罕古井辘轳鸣  

书楼  

高楼出林杪中有千载书昔人不可见倚槛意何如  

石濑  

流泉自清写触石短长鸣穷年竹根底和我读书声  

卷云亭  

云生山气佳云卷山色静隠几亦何心此意相与永  

栁堤  

前年种垂栁已复如许长长条莫攀折留待映沧浪  

月榭  

危栏明倒影面面涌金波何处无佳月惟应此地多  

濯清亭  

芙蓉岂不好濯濯清涟漪采之不盈把怊怅暮忘饥  

西屿  

系舟西岸边幅巾自来去岛屿花木深蝉鸣不知处  

琮琤谷  

幽谷竹成阴悬流着石清不妨风月夕来此聴琮琤  

梅堤  

亭亭堤上梅歴歴波间影嵗晩忆夫君寂寞烟渚静  

采菱舟  

散防下亭阿水清鱼可数却上采菱舟乘风过南浦  

题曽氏山园十一咏【`录六首`】  

霜  

种松苦难长松长还耐久莫作目前思但种门前栁  

君子亭  

嘉莲秉嘉质邂逅逢赏音翁岂玩物者寄意一何深  

蓼步  

扁舟横薄暮渺渺蓼知秋家山有江湖何必赋逺游  

梅沼  

寒梅只自芳野水有余清山空嵗云暮妙意相发明  

桃花坞  

花开山与明花落水流去行人欲寻源只在山深处  

吟风桥  

桥边风月佳俛仰有余思无忘履氷心方识吟风意  

## 御选宋诗卷六十三  

五言絶句三  

王十朋  

九日寄昌龄弟  

此日黄花酒深期酌弟兄谁知有离别西望不胜情白石登山客新诗句必豪宁容杜陵老独步玉山髙  

千叶红桃  

在处飘红雨临窗照夕阳何时清禁里一笑伴仙郎  

蓼花  

秋色在何许蓼花含浅红客情禁不得归兴逐西风  

燕竹  

问讯东墙竹佳名今始知龙孙初迸日燕子却来时  

西湖栁  

潇洒西湖种谁移向浙东青枝太纤细莫近楚王宫  

葡萄  

珠帐临檐挂龙须满架抽也知堪酿酒不要博凉州  

芭蕉  

草木一般雨芭蕉声独多主人栽未足其奈客愁何  

石菖蒲  

天上玉衡散结根泉石间要须生九节长为驻红顔  

鸂鶒  

文采真为累飞鸣不自由小池新水涨相对漫沈浮  

题佛阁  

桑下不三宿阁中经半年青山满庭户虽好莫留连灵运本狂士偶来莲社游钟鱼听巳厌归去故园休  

率饮亭  

老去识交情兴来懐酒伴山林车马稀风月壶觞满文举客满座渊明酒盈尊虽无古髙躅妙意亦长存  

十月望日买菊一枝颇佳  

秋去菊方好天寒花自香深懐傲霜意那肯媚重阳菊晩不害好固宜登我堂书生自头白奚用泣馨香  

东篱  

我岂规彭泽兹篱偶在东悠然见山处仍向菊花丛  

四望亭  

有泽宜观水无檐不见山鄱君千里国俯仰一亭间  

百花楼  

昔日风流守公余种百花春风不检防红紫落谁家  

鄱江楼  

郭外山横阁江边水照楼麤官无暇日何以得消忧  

柑  

白帝谁云陋黄柑亦自香一枝三百颗风味自吾乡  

马当山  

此地水如峡有山名马当犹疑是滟滪更合戒舟航  

宿富春舟中  

苦雨吟朱夏小舟眠富春余生今可乐归作太平人  

小瀑布  

钓瀬云山外岩花瀑布边却疑方处士诗思涌如泉  

宿饭溪驿  

甑屿饱曽见饭溪名始闻老懐如子美到处不忘君  

鹰爪花  

谁把名鹰爪天然状不殊无心事搏击中有鸟相呼  

烛花  

郡舍拥炉坐烛开连夜花主人无喜事应是报还家用满城风雨近重阳句作七絶【`录五首`】  

重阳无数日风雨登临缓防见天气佳黄花揷须满老对黄花节遥临白帝城空斋聴萧瑟防防是乡情江山悲木落身世叹飘蓬未防登山客先吹堕帽风巫峡有雄风菊天多细雨知我欲登髙先期洗尘土竹叶悲杜陵秋云近栁恽家乡鴈荡遥节物龙山近  

刘爚  

皇帝阁春帖子词  

新嵗朝元使龙荒万里来至仁天广大朔漠亦春台雉扇开金殿云韶奏紫庭天顔知有喜班首是前星  

观梅  

三杯暖寒酒一榻竹亭烟为爱梅花月终宵不肯眠  

陈造  

次张学录韵  

广文无酒钱到官倐改火清谈坐萧斋惟子屡过我君才髙一时从我计亦左要追庄惠尘挥尘论然可  

泊上虞驿  

溪山可图画风物忆吾乡渔艇鸥鹭乱茅茨菱芡香龙公底戏剧长笑溟江天雨鹊翻仍语风舟舞不前  

姜特立  

偶成  

盥面知新瘦看书觉近昏风霜不相贷老意与谁论  

腊中感春  

小雨湿红蕤轻飔动碧池东君送消息预作探春诗  

野步  

江山客思满云水稻田空日坞悬秋实霜林坠晚红  

公馆  

公馆当清夜移尊近北墉秋声连蟋蟀月色澹芙蓉  

雪后双溪城外  

雪消闲出郭骑马踏山桥池响氷澌落泥融雁齿消  

夜饮  

风髙霜挟月酒暖夜生春一曲清歌罢华胥有醉人  

野坐  

野坐花飞片溪行水涨痕山中闲日月世上别乾坤  

晩晴  

草木肥梅雨江山快晩晴芳塘荷芰发香泛葛衣轻  

赠汤仲辉郊居  

木桥横野水竹迳踏晴沙桑苎交隂处中藏隠士家  

野步  

倚杖立江干丹枫叠嶂寒何人三昧手画我看秋山  

动植  

动植凑东风天机各自浓花粘蜂股重絮恋栁腰慵  

雪晴  

六出弄隂机新晴闪夕晖余寒随雁去残雪带春归  

古意  

共绾同心结那知有别离对人争忍説不敢画蛾睂  

有感  

滴水添壶箭跳丸叠崦嵫只夸顔似玉不觉髩成丝  

茧庵回  

归路俯清川呼奴自刺船戏鱼翻晩照宿鸟入寒烟  

秋园  

商气入山园园花取次妍蓼丛迎露重菊本望秋圆  

风色  

风色作吴霜山中草木黄冷烟笼碧瓦露叶徧寒塘  

山中  

不到山中久山寒景益竒冻泉零雪谷坠叶弄风丝  

骤寒拥炉  

雪霰晓漫漫天公剰作寒林梢栖白鳯炉焰舞红鸾  

村翁  

茅茨西日暖翁媪自相依不识鸳鸯意双双作伴飞  

秋夜月  

新月秀弯弯髙悬碧落间何当依玉户潇洒看江山  

小桥  

小桥横野涧物色自孤清终日相晤语松声与水声  

出郭  

嵗暮偶出郭斜阳带逺村雪松含腊意沙水动春痕  

春晓  

春来贪起早春思还缭绕一语破春愁黄鹂韵清晓  

秋江栁  

春暖和烟重冬寒带雪稀何如秋浦畔含思独依依  

和虞守感秋  

莫忆鲈鱼美吴天浪正浮只应归梦到千顷荻花秋  

张良臣  

别持上人  

茂竹永和寺浣花天寳诗清江入舟檝忍泪别僧时  

黄干  

过翠防  

古寺残僧少孤村碧树围明朝山下路愁絶望烟归  

詹初  

梅  

万木枯嵗晩寒梅独不移幽香对白雪清景月明时  

林亦之  

续梦中所见两句  

长劒歌明月吴门一夜过红楼何处是为説马阑坡  

记九月二十五夜梦中作  

药圃幽人径桃源处士居嵗时虽屡改踪迹尚如初  

陈藻  

雾城山  

云携山遯出雾逐雨奔来万象一毫没孤檐数尺开  

壶山四望  

天逺碧无地山寒半入空林开生虎穴树绕梵王宫  

题静江  

桂林多洞府疑是馆羣仙四野皆平地千峰直上天  

舟行  

众流江渐濶百怪石如生错听人声闹容巗答桨鸣  

楼钥  

水蕉  

猎猎水芭蕉如将隠士招清风来处逺溽暑坐中消  

裘万顷  

善利阁次伯仁所题赵子良画  

平生交游间吾帻盖屡岸区区稻粱谋君亦逐鸿雁风檐手君诗心迹已清絶何当更长吟坐对澄江雪扁舟两渔翁清唱发日暮安得如鸱夷相与五湖去  

题苏希亮画  

石梁渡山涧上有秦人居嵗寒不种桃汲泉灌佳蔬  

刘宰  

送李季允侍郎归蜀用禅房花竹幽为韵  

密叶秋逾润幽花晩更妍去来谁是主试问白头禅地僻风烟好身闲日月长未知嘉遯吉占验笑京房淮海身如系岷峨路去赊相思氷雪里却立嗅梅花文情契金兰燕乐非丝竹我歌古别离语尽君当续日脚收新雨禅房早得秋重来应更好谁与共清幽  

刘过  

游郭希吕石洞  

倾月  

去去山转深树下益凄冷时有月乌飞闲碎梧桐影  

石井  

银牀绕周遭一规寒浸水试敲拄杖看恐触蛟龙起  

壶天  

逆溪随水行更上紫翠峰朱阑忽飞阁映带烟霞重  

笙鹤  

木末俯清轩独立久闲伫何人骑鹤来髣髴吹笙侣  

吕声之  

春郊  

胜日游郊外岚光入眼新桃花开万树又是一年人  

山行  

山花雨后红野草风前緑浩歌归去来不辱在知足  

周文璞  

玉晨观二首  

野笋冲泉出山花避石开余方有公事不为等闲来羽扇临元寺霓衣上醮坛九枝松叶冷十叶杏花残  

髙翥  

桂  

玉蕋琅玕树天香知易熏露寒清透骨风定逺含芬  

葛天民  

春懐  

向晩一鸠鸣道人春睡足无处写幽懐巡檐数修竹  

赵汝鐩  

登楼  

地卑梅雨湿气压篆烟低孰是披襟处髙楼百尺梯  

苦吟  

几度灯花落苦吟难便成寒窗明月满楼上打三更  

寻胜  

老子移笻杖小童挑酒壶徧寻泉石胜引路倩樵夫  

伤春  

飞蝶捎风絮鸣禽恋午檐不知春去未但见栁隂添  

半夜  

坐久香消篆更长烛屡花一轮观浴兔两部聴鸣蛙  

山寺  

树闇常疑夜山多易得云撞钟最深处岭外不曽闻  

题庄舍壁  

水深荷较晩地僻草偏多伫立风前聴樵夫隔陇歌  

后圃  

浇花惟要早芟草不知名新竹生来巧南墙补数茎  

秋夜  

秋到情懐恶美人天一方夜深窗转月梦断角吹霜  

刘学箕  

侵晓书懐  

石泉宵冷冷清响杂寒吹恍惊山雨来醒我一觉睡幽虫声唧唧感此秋夜长起坐弹鸣瑟兰釭炫余光疎星澹河汉防防在秋水防澜漾残辉曲沼通游鲤  

题壁  

午日栁隂正晓风花气新川明鱼泳水林静息啼春  

叶茵  

即事  

竹暗笋无数江晴水有痕田蛙喧麦陇野犬卧柴门  

有所思  

仰天有所思心逺目苦短西风驱残云千里月华满  

春咏  

舍瑟声不传咏归声在道风乎野水滨夕阳转芳草  

沈説  

聴雨  

耳根聴不歇滴滴冷于秋疑是山翁醉岩前枕瀑流  

戴复古  

汀州道上  

宇宙何牢落客行双髩华千山万山底老眼付梅花  

寄兴  

长愿如人意一生无别离妾当年少日花似半开时  

严羽  

闺怨  

昨夜中秋月含愁顾景频空留可怜影不见可怜人  

西陵望  

西陵终日望不见有归桡欲去频回首寒江起暮潮  

空斋  

寒灯照疎竹栖禽时复惊黙坐空斋夜寂寞道心生  

严粲  

松雪  

隂崖未知晴松雪自在白可恨晩风颠飞寒乱苔石  

七夕  

纤巧逐时新谁将大雅陈天孙古机锦笑杀世间人  

张辑冯去非话别  

此夕真成别幽懐欲语谁梅花霜月晓独起咏君诗  

忆山中  

山中桂香满无复向来游官事何时了一年孤负秋  

即事  

僧寺藏深坞渔舟带逺汀谁教双白鸟来防暮山青  

闰九  

前月登髙去犹嫌菊未黄秋风不相负特地再重阳  

徐经孙  

龙门春浪  

雷奔石壁间瀑泻洞门侧蜿蜒乗洪涛变化莫可测  

隆福晩钟  

山围古寺隂曙隔鲸音发悠扬三四声唤上东林月  

杂兴  

梅花亦何竒偏得幽人爱清寒风雪夜一枝静相对  

方岳  

秋厓  

凿空为此名忽已落众口聊结一间茅仍当作厓叟  

山居十六咏【`录五首`】  

幽谷  

入林不厌深避世不厌独倦飞鸟知还毋惮下乔木  

清樾  

山林有灌木其大可蔽牛藓石眠清隂坐闲天地秋  

桃李蹊  

竹迳转西麓山花能白红要知造物心政在无言中  

寒  

子盍观于水遇险维其止流行非所知一寒清到底  

田园居  

秋风新饭香蔬亦美可茹宁知世有人万钱无下筯  

此君室  

匪书谁与稽匪竹谁与居以书造竹所俛仰千载余  

利登  

沽酒  

有钱但沽酒莫买南山田勾引催租人惊散青松烟  

郊外  

春色到江断野花涵日娇鸟穿芳树语人隔逺山樵  

春日  

雨过苔犹湿风来户半开闲花忽落尽啼鸟自飞来  

周弼  

春怨  

极浦苹花白空壕兰萼红伤心城上燕飞入馆娃宫  

送客  

欲知行逺近细数杜鹃声暗入苍山去千闻是一程  

钱时  

嵗寒即事  

鸟语春通信蜂喧日酿和不消花满院竹外一枝多  

安素午睡  

禾黍秋相近溪山日自长午窗千嶂雨幽梦一帘香  

刘克庄  

宿山中  

就泉为碓屋垒石作书龛有意耕汾曲无心起水南玉筯篆文古银钩楷法精得知千载下时有打碑声  

答妇兄林公遇  

霜下石桥滑蛩吟茅店清梦回残月影错认是天明恨余行李速愧子酒杯长日暮于谁屋天寒陟彼冈挹君如玉雪未易得亲疎何日深山里同灯共读书  

移居  

邻曲无还往何由有别情惟应小窗月长记读书声  

乍归  

儿童娱膝下母子话灯前却忆江湖上家书动隔年北戍边城下南游瘴海头不知天地内何处可逃愁絶爱墙隂橘花开满院香邻人欺不在稍觉北枝伤弛担逢除夕团栾共拥炉把如为客看还得似家无手种梅无恙苍苔满树身可怜开较早不待逺归人格律穷方进功夫老始知尽教人贬驳唤作岭南诗  

即事  

香火万家市烟花二月时居人空巷出去赛海神祠东庙小儿队南风大贾舟不知今广市何似古扬州  

陈起  

寄彭庵  

一片巴江月移辉到庾梅孤山春事早疎影望东回  

薄暮  

寂寥谁作侣耿耿一寒缸薄暮西风急呼童掩却窗  

宋伯仁  

山下  

山下六七里山前八九家家家清到骨只卖水仙花  

李曽伯  

题宜兴庵壁  

禅榻一觉睡冬宵五更长窗递清风入枕边松栢香拂石坐小桥临流俯清泚松声与禽声可以醒吾耳  

永州晓行  

推枕月防明登车才五更啼破千山暝枝禽三两声  

飞燕  

瞥见谁家燕才惊社日临洛花移种否唤起故园心  

兰花  

行尽离骚国春深未见兰容非隠君子甘老蕨薇间  

古木  

古木列官道春风老榦柯炎凉知几变来往阅人多  

姚勉  

桂庄  

不求田二顷只种桂为庄秋满黄金粟饱餐风露香  

湖上钓者  

荷风湖面晓垂钓栁隂中何日能蓑笠扁舟此兴同  

王君猷花圃八絶【`录四首`】  

海棠城  

家住山水国种花以为城诗将日登陴围春驱酒兵  

若春  

静中见万物各各有春意收拾入襟懐阳和散天地  

临青桥  

通渠入小池循除防防鸣羣鱼忽悠然过桥闻屐声  

山扉  

一径緑隂去隠隠花竹幽主人地行仙终日杖履游  

朱继芳  

蛩  

一蛩何唧唧吟落儿童心只在竹篱外篝灯无处寻  

吴歌  

雁影江潭底秋声浦溆间吴儿歌一曲月子几回弯  

草虫便面  

蝶舞蜂歌倦蜻蜓看未休谁知织妇意方夏又思秋  

鸥  

采鱼秋江上鸥鸟来相随荡桨忽惊起云天碧四垂  

罗与之  

商歌  

门前桑柘枝中有千锦机游人不回顾桃李欲成蹊  

林尚仁  

暑夜  

松风生晩凉坐久市声歇客去独行吟踏石碎明月  

俞桂  

江上  

江头云阁雨栁色与春深船发春风阻谁知客子心  

薛嵎  

蓑衣步  

水浸石根冷风吹藤叶飞菰蒲秋影里长趂钓船归  

黄大受  

竹  

虚心懐月明劲节挺玉立岂是外春风春风不能入  

毛珝  

山月  

山月共徘徊山泉酌一杯诗成无笔写画石记苍苔  

王栢  

渔舟晩笛  

落日下大野江边渔事收小舟横断岸长笛一声秋  

许尚  

白龙洞【`在横云山顶下通淀山湖每风雨夜有龙出入洞中`】  

呼吸湖中水山椒寄此身洞门风雨夜电火逐霜鳞  

鹤坡【`府东七十里此地出鹤俗云鹤窠者是也`】  

索莫东郊逺仙禽尽此藏梦回明月夜林杪响圆吭  

西林  

林外初晴后斜阳满芰荷频来指灵鹫此去路无多  

张尧同  

题防景亭十首【`录四首`】  

白莲池  

沧波图四面艳艳玉开花自可除帘幙清香不用遮  

桃花亭  

不待东风拆池塘已自春试看源上客犹恐是秦人  

芙蓉塘  

一发连千丈红云出素波秋风吹欲老无奈落花何  

月波楼  

天濶氷湖净溪平玉鉴寒卷帘看晚色鸥鸟傍阑干  

牟巘  

溪边钓船  

莫出前溪去随宜下钓钩风波若不恶鲈鳜满船头  

题束季博山园二十首【`录四首`】  

东壑  

云卧不禁冷误把岩扃触翻动若木枝红光被空曲  

第一溪  

倚阑发长啸援笔记旧游想见同来者俱非第二流  

钓台  

穷鳞无处避网罟如云密悠然钓台畔袖手看落日  

云闗  

此处若为闗自来还自去中有无心人不妨相伴住  

相如抚琴  

不负百年心琴中托意深如何浑忘却犹费白头吟  

真桂芳  

吉水夜泊  

入夜始维舟黄芦古渡头眠鸥知让客急过蓼花洲  

刘辰翁  

戏题  

无人知坦腹水影半帘苔惊谓青虫堕垂丝忽上来  

吴大有  

饯陈随隠归乡  

客行情最苦草草共清尊万山千山路今朝好出门  

林同  

魏孝子【`役于大国陟彼屺兮瞻望母兮狄仁杰登山望云曰吾亲舍其下`】  

念母嗟陟屺思亲徒望云可怜魏孝子不比狄参军徐庶【`辞先主曰老母见获方寸乱矣王陵母曰为语陵毋以老妾故持二心`】  

不胜方寸乱岂暇二心持忍矣王陵将贤哉徐庶辞  

桓冲【`小字买徳郎母病须羊以解以身质羊后为江州刺史`】  

不辞身作质只为母须羊此日江州牧当年买徳郎  

王悦【`导之子有髙名事亲色养诸子莫及导见辄有喜色`】  

色养倾余子髙名重一时足为丞相喜岂计外人知文中子【`汾水之曲有先人之敝庐在有田可以具饘粥弹琴著书不愿仕也`】  

先人旧所理汾曲有田庐何意求闻达弹琴自著书  

木兰【`古乐府云阿爷无大儿木兰无长兄愿为市鞍马从此替爷征`】  

谨勿悲生女均之有至情萦能赎父罪兰亦替爷征  

文天祥  

赠罗雪崖樵青  

萧萧山下人闭门衣裘单春心动溪谷晓起扪松看  

赠周东乡画鱼  

观君潇湘图起我濠上心短褐波涛旧秋雨菰蒲深咸淳甲戍第二朔予道槠洲里徐畋方谏自长沙来为别问客几何曰半年矣临别为赋  

君为湘水燕我作衡阳鴈鴈去燕方留白云草迷岸  

家铉翁  

寄江南故人  

曽向钱塘住闻鹃忆蜀乡不知今夕梦到蜀到钱塘  

文及翁  

山中夜坐  

悠悠天地间草木献竒怪投老一蒲团山中大自在  

林景煕  

侍应平坡侍郎郊行口占  

春霖卷流芳霁旭浮逺野白首正元人相期古松下试耕黄犊健入社白鸥真栁外呼舟去水风吹葛巾  

谢翺  

友人自杭回建寄别  

同来不同去离别暗销魂闽浙若同水扁舟送到门潮信到严濑水色过衢城寄潮不寄水潮去有回程  

郑思肖  

对菊  

受命太极前立身晩秋后一朝扬清香名动天下口日月虽云逝山中秋自香平生抱正色谁怕夜来霜三径今非昔多愁老此身谁知陶靖节只是晋朝人  

周密  

题温日观葡萄  

百八牟尼颗擕将万里游归来还自笑何不博凉州  

徐直方  

观水  

沧江无尽水夜夜随潮去若复作潮来沧江止不住  

王曼之  

西窗  

西窗枕寒池池边老松树渴猿下偷泉见影忽惊去  

安如山  

下瞿塘  

去去如奔马来来无尽船人心似江水日夜向吴天  

王翥  

送张判官归巴州  

回首三巴曲平生万里桥衣冠无赖客花月可怜宵  

柯芝  

横江  

横江一片碧擕鹤上渔船收纶不成下只把钓竿眠  

邵定  

山中  

白日看云坐清秋对雨眠睂头无一事笔下有千年  

杨雯  

北客  

北客相催发一日举千帆遥怜庾开府嵗晩望江南  

罗公升  

秋懐  

空庭下梧叶欲静闻疎雨幽懐耿无寐邻客终夜语  

次韵槐侄送花  

尘欺双髩少春寄一枝多为报花神道晴天载酒过  

送归使絶句  

梁楚连天濶江湖接海浮故人相忆夜风雨定何州手植东臯松勿遣樵牧经他时化鹤归要斵千年苓  

陈普  

溪庄  

畴昔何来此青山与白鸥絮飞春不去潮返月频留  

黄希旦  

二月春将半  

二月春将半农耕细雨中花前轻薄子醉倒笑春风  

葛长庚  

逺景  

岸树防茫外人家防画中断烟分紫翠残照抹青红  

示周道士  

人行秋色里诗入画图中笑指白云顶猿啼第一峰  

蜡梅  

破莟如凝蜡粘珠似滴酥恍疑菩萨面初似粉金涂  

寳慈寺  

殿古涵烟冷楼空得月多钟声巡逺岫塔影卧青波  

送郭进之  

避暑白云乡茶甘齿颊香海城悲暮角烟树澹斜阳  

芙蓉  

临水翫芙蓉一花还两影上倚夕阳斜下浸秋波冷  

月夜书事  

月光流如酥天影湛于水饥鹤啄梅花风吹酒波起  

防国寺秋吟  

雁过天成画鱼惊水作纹檐牙宵吐雨殿脊晩防云酒弄三竿日诗成一枕风寒声落鸿鴈秋意着梧桐楼影秋江白苔碑卧夕阳水昏沙暮起一一鴈南翔嫩竹容归鹊寒松捧落晖危红和露落空翠扑衣飞竹手擎云重松肩荷月髙烟收天地濶醉目数秋毫香篆孤烟袅灯龛寸火防梦和明月冷心与白云飞星似萤千防云如鹤一双孤吟寒不寐落叶打空窗  

徐道士水墨屛  

鴈侧风前字烟凝雨后情不知谁氏子持钓立江城人逺看来短山遥淡欲无水边渔舍密天际客帆孤乱山草斜出危冈竹倒悬人家春树里山色夕阳边霜月沈青嶂汀鸥卧白沙晓风删竹叶秋雾补山了  

玉艳亭即事  

正月梅花尽一溪春雨香燕方寻故垒蜂已葺华房夙酒萦懐处芳亭拄颊间一莺黄翠栁双鹭白青山黄鸟新声变青山霁色妍预为寒食地晴放海棠天犬见行人吠牛寻熟路回烟花迷碧嶂花片防苍苔风雨平安日山林富贵天笋芽青露爪蕨蕻紫伸拳  

雷怡春小隠送春  

天不欲留春东君暗归去碧梧枝上看潇潇送风雨  

仙岩无尘轩  

麈尾清虚话铜炉起澹烟岭头猿呌罢月落碧潭圆  

山庵晓色  

烛影夺明月钟声撞晓云甆盘余栢子倾作一炉焚  

雪窗  

素壁青灯暗红炉夜火深雪花窗外白一片嵗寒心  

风台遣心  

春色浓于酒梅花瘦似诗长青今嵗叶粲白去年枝鵶报千林晓梅供一枕香晓来春思倦余梦尚悠扬  

简长  

夜感  

无眠动归心寒灯坐将灭长恐浮云生夺我西窗月  

清顺  

题僧房壁  

竹暗不通日泉声落如雨春风自有期桃李乱深坞  

景淳  

夜坐  

夜色中旬后虚堂坐几更临溪猿不叫当槛月初生  

蕴常  

咏石菖蒲  

细水围棋石纤纤手自移几年离鴈荡万里到天池  

法平  

登北固楼  

不负南徐眼来看北固云金焦两山小吴越一江分  

惠洪  

余在制勘院昼卧念故山经行处用空山无人水流花开为韵寄山中道友八首【`录四首`】  

扫径偶停帚幽懐凝伫间暮樵迷向背余响答空山数峰横杳霭空翠疑有无落日谁同看啼猿我欲呼新晴收雨脚宿雾隔花身睡美不知晓啼禽解唤人舍南一曲溪春涨半篙水去作落崖声雪花溅山翠  

次韵履道雨霁见月  

昨夜中庭树隂寒叶上稠今宵扫疎影写出十分秋雨洗诗魂健梅梢月色新遥知愁絶处对影只三人  

斯植  

逺山  

万里色苍然春烟夕照边旧过南岳寺曽向雨中看  

照影  

性与儿童异飘蓬二十年照来池上影恰似未生前  

昨夜  

草堂云去后人境两茫茫忽见青松老翻疑昨夜霜  

雪鸪  

风吹芦苇鸣残雪满桥板不见棹回人愁立汀沙晩  

和路字  

青山何人家芳草满樵路猿鹤未归来残月照烟树  

宿云轩  

千峰云未还数树芭蕉緑风雨暗黄昏何人共幽独  

昭仪王清惠  

衣诗呈水云  

妾命薄如叶流离万里行黄尘燕塞外愁坐聴衣声  

秋夜寄水月水云二昆玉  

万里倦行役秋来瘦几分因看河北月忽忆海东云  

黄淑  

咏竹  

劲直忠臣节孤髙烈女心四时同一色霜雪不能侵  

谢希孟  

题芍药  

好是一时艳本无千嵗期所以谑相赠载之在声诗  

李清照  

贵妃阁  

金环半后礼钩弋比昭阳春生百子帐喜入万年觞  

分得知字韵  

学诗三十年缄口不求知谁遣好竒士相逢説项斯  

朱淑真  

书窗即事  

花落春无语春归鸟自啼多情是蜂蝶飞过粉墙西一阵挫花雨髙低飞落红榆钱空万叠买不住春风  

西楼纳凉  

小阁对芙蕖嚣尘一防无水风凉枕簟雪葛爽肌肤  

秋楼晩望  

凉吹晩飕飕芦花两岸秋夕阳楼上望独倚泪偷流  

长宵  

霜月照人悄迢迢夜未阑鸳闱梦展转珠泪向谁弹  

丁渥妻  

寄外  

泪湿香罗袖临风不肯干欲凭西去雁寄与薄情看  

崔球妻  

寄外  

数日相望极须知志气迷梦魂不怕险飞过大江西  

贾蓬莱  

咏蝶  

薄翅凝香粉新衣染媚黄风流谁得似两两宿花房  

鲍娘  

题杉溪驿  

溪驿旧名杉烟光满翠岚须知今夜好宿处是江南  

温婉  

初冬有寄  

万木凋零苦楼髙独凭阑绣帏良夜永谁念怯孤寒  

崖州女子  

咏花扇  

团扇画方新金花照席茵那縁灯下见更值月中人  

女道士李少云  

梅花  

素艳明寒雪清香任晩风可怜浑似我零落此山中  

湘江渔父  

湘江月夜诗  

髙枕形骸外空江何限情落叶不成调半夜起秋声  

闽清野人  

闽清谷中斫树诗  

偶与水云防不与云水同云散水流去杳然天地空  

吕仙  

楚州紫极宫诗  

宫门闲一入独凭阑干立终日不逢人朱顶鹤声急  

无名氏  

题壁  

空余緑绮琴懒把新声写不见临卭人谁是知音者  

## 御选宋诗卷六十四  

七言絶句一  

卢多逊  

后池对新月应制韵限些子儿  

太液池边看月时好风吹动万年枝谁家玉匣开新镜露出清光些子儿  

宋白  

宫词一百首【`并序　录二十六首`】  

宫中词名家诗集有之皆夸帝室之辉华叙王游之壮观抉彤庭金屋之思道龙舟鳯辇之嬉然而万乘天髙九重渊邃禁卫严肃乗舆至尊亦非臣子所能知所宜言也至于观往迹以縁情采新声而结意鼔舞升平之化揄扬嘉瑞之征于以示箴规于以续骚雅丽以有则乐而不淫则与夫瑶池粉黛之词玉台闺房之怨不犹愈乎是可以锵丝  

簧炳缃素使陈王三阁狎客包羞汉后六宫美人传诵者矣援笔一唱因成百篇美今则思继颂声述古则庶几风讽也大雅君子其将莞然词曰  

千官朝拥五门前一路春风蜡烛烟宫漏乍停班已定紫云开处望尧天  

万国车书一太平宫花无数管弦声近臣入奏新祥瑞昨夜黄河彻底清  

律管飞灰报早春夀阳梅淡落香裀词人竞进新诗入俊思无过白舍人  

十二楼前御栁垂九重城里百花时宣州恰进红丝毯便遣宫娥舞柘枝  

彤庭立仗雪初销仙乐空悬防百寮齐指终南称万夀逺平香案碧岧嶤  

楼前宣赦掣金鸡大礼新成彩仗归万嵗声髙天地喜庆云飞上衮龙衣  

飞烟缥缈拂楼台才卷珠帘雉扇开春满天顔两睂喜玉闗新有捷书来  

绣鞍新辔饰玫瑰随驾堤边试马回苑蕙香轻沙路湿玉蹄粘得落花来  

后苑秋晴校猎归淡妆宫女尽戎衣数中供奉谁精熟斜勒骄骢掠草飞  

春雪轻轻洒露盘真珠箔外玉构栏仙妃未起宫娃小错报西楼晓月寒  

春宵宫女着春绡铃索无风自动揺昼下珠帘猧子睡红蕉窠下对芭蕉  

防云防月汉宫秋水殿疎萤黒处流鳯管不调慵进曲却排银烛夜藏钩  

竹宫春祀望神仙百和香髙杂绛烟中夜上元来玉座五云随鳯驾珠軿  

天子今朝就食迟延英征得逸人归灵台监里知嘉瑞隔月先曽奏少防  

御制新成喜雪篇六宫传写满香牋金銮殿女曽偷和不敢将呈万乘前  

金堂曲防夜厌厌仙乐声清御酒黏不用司宫排蜡烛海人新贡夜明帘  

雪梅初谢小桃芳院院莺啼报海棠昨日司花新奉勅后园差使结丁香  

红笺一幅卷明霞纤手题诗寄大家檀口防吟绕廊柱蒙蒙春雨湿棃花  

水心髙殿接兰塘才拂龙须一簟凉瑟瑟枕函云母帐氷盘仙果近人香  

春封东岳罢泥金羽卫还宫禁籞深昨日祥风来入律侍臣朝进五琴  

万方琛防泛云涛来庆星枢电彩髙防罢乐声移别殿对花重换赭红袍  

年来春早过新丰只向宫池祭玉龙一片香云千里雨樊川杜曲绣重重  

鱼龙百戏闹嘈嘈戏罢珠楼日色髙移入芳林排小宴赤瑛盘里进樱桃  

寒食宫中也禁烟郁金堂北画秋千棃花明月皆如雪时送清香到酒前  

玉管金筝入夜调今宵灵匹下青霄穿鍼鬭巧香烟湿楼阁层层拂虹桥  

殿角风琴细韵移烛台春幸翰林时三更向尽诸宫闭犹在金銮夜赋诗  

贾黄中  

桂林还珠洞  

赫赫威声振百蛮肯携筐筥溷溪山无人为起文渊问端的珠还薏苡还  

徐铉  

奉和武功学士舍人寄赠文懿大师【`录一首`】  

旧国荒凉成黍稷故交危脆似琉璃髙人独喜汤师在手把新文数道碑  

又聴霓裳羽衣曲送陈君  

清商一曲逺人行桃叶津头月正明此是开元太平曲莫教偏作别离声  

陈抟  

题名水涧  

银河泻落翠光冷一派回环湛晩晖几恨却为顽石碍琉璃滑处玉花飞  

吕防正  

读书龙门山  

八滩风起浪花飞手把渔竿傍钓矶自是钩头香饵别此心终待得鱼归  

张齐贤  

午桥新居  

午桥今得晋公庐水竹烟花兴有余师亮白头心已足四登两府九尚书  

寇准  

初夏雨中  

緑树新隂暗井桐杂英当砌坠疎红重门寂寂经初夏尽日垂帘细雨中  

送李生  

爱君白发无羁束命驾长为千里游一夜春江又回棹当时风雨满汀洲  

余顷从穰下移涖河阳洎出中书复领分陜惟兹二镇俯接洛都皆山河襟带之地也每凭髙极望思以诗句状其物景久而方成四絶句书于河上亭壁  

堤草惹烟连野緑岸花经雨压枝红年来多病辜春醉惆怅河桥酒斾风  

蝉鸣日午树隂浓避暑行吟独杖笻却爱野云无定处水边容易耸竒峰  

岸濶樯稀浪渺茫独凭危槛思何长萧萧逺树疎林外一半秋山带夕阳  

暮天寥落冻云垂一望危亭欲下迟临水数村谁画得浅山寒雪未销时  

江上  

古岸萧萧闻去雁平芜杳杳更斜晖空江极目望不尽枫叶半红人未归  

栁  

晓带轻烟间杏花晩凝深翠拂平沙长条别有风流处密映钱塘苏小家  

春书  

年长追游兴渐凋况兼巴峡景萧萧闲斋为谢杨花到时拂残书慰寂寥  

夏日  

离心杳杳思迟迟深院无人栁自垂日暮长廊闻燕语轻寒防雨麦秋时  

青州西楼雨中闲望  

海上秋添寂寞清万家烟树暝重城萧萧细雨遥天暮独向髙楼闻笛声  

中书秋日有懐青社旧游  

掖垣秋色生鸡树忽忆青丘感旧情曽倚西楼吟暮雨数峰寒碧绕髙城  

洛阳道中感懐  

文陛初辞咫尺顔恩深犹缀辅臣班汉庭旧友凋零尽独拥双旌入武闗  

游花岩寺  

寺对南山积翠浓水村鸥鹭下遥空层楼望尽樊川景恨不凭阑烟雨中  

春书偶书  

白昼偶成芳草梦起来幽意有谁知风帘不动黄鹂语坐见庭花日影移  

忆洛阳  

金谷春来栁自黄晓烟晴日映宫墙不堪花下聴歌处却向长安忆洛阳  

新蝉  

寂寂宫槐雨乍晴髙枝防带夕阳明临风忽起悲秋思独聴新蝉第一声  

秋斋  

霁景有谁同逺望秋懐无奈只悲歌云收逺峤凝岚翠雨歇空庭败叶多  

望都雨夜  

孤驿萧条风雨夜夜深窗竹动秋声离魂无睡难成梦却绕长廊独自行  

夏日有懐  

庭树隂隂夏景迟闲房愁对暮帘垂因思往嵗陪天防正是瑶池赐宴时  

南平驿  

心随流水还乡国身向青山上屈盘逺梦不成秋雨细西风一夜客亭寒  

汉上偶书  

谪仙唐室游兹郡花下聴歌醉眼迷今日汉江烟树尽更无人唱白铜鞮  

舂陵闻雁  

危栏秋尽偶来凭霜落秋山爽气澄谁道衡阳无雁过数声残日下舂陵  

秋日  

栁衰蝉噪寒烟没地迥山遥暮雨收宛是昔年秋气味只添多病与离愁  

留题洛北罗汉阁  

地髙阁迥宜闲望望尽云山首嬾回林下野僧应笑我半年旌斾四曽来  

辇下春日  

雨余宫阙丽春隂三月花光照上林谁倚青楼望归骑日斜南陌栁烟深  

临海驿夏日  

岭外炎蒸当盛暑雨余新馆觉防凉最怜夏木清隂合时有莺声似故乡  

长安春日  

澹澹秦云薄似罗灞桥杨栁拂烟波夕阳楼上山重叠未抵春愁一倍多  

忆樊川  

闲想旧游都似梦别来秦树又西东髙秋最忆樊川景稻穗初黄柿叶红  

张咏  

雨夜  

四檐风雨滴秋声醉起重挑背壁灯世事不穷身不定令人闲倚虎溪僧  

帘幕萧萧竹院深客懐孤寂伴灯吟无端一夜空阶雨滴破乡思万里心  

新市驿别郭同年  

驿亭门外叙分携酒尽扬鞭泪湿衣莫讶临岐再回首江山重叠故人稀  

寄传逸人  

当年失脚下渔矶苦为明朝未得归寄语巢由莫相笑此心不是爱轻肥  

阙下寄傅逸人  

疎疎芦苇映门墙更有新秋鲙味长何事轻抛来帝里至今魂梦绕寒塘  

送别王秘丞  

帝乡三十年前别江上相逢髩已衰清论未穷行计速为君临水立多时  

送魏道士  

江上萧萧木叶飞天台狂客杖藜归莫嫌俗吏勤相顾曽是嵩阳旧掩扉  

闻鹧鸪  

画中曾见曲中闻不是伤情即断魂北客南来心未穏数声相应在前村  

郑文寳  

赴阙日过石子镇  

得罪先朝出粉闱五原功业更谁知年深放逐无人识白雪闗头一望时  

王禹偁  

阁下暮春  

诏书稀少日何长闲枕通中睡一塲院吏报来丞相出紫薇花影上东廊  

舍人院竹  

封了词头绕翠竹此君相伴最多情西垣不宿还堪恨辜负夜窗风雨声  

省中苦雨  

霏霏连书复连宵红药苍苔也寂寥唯有御沟堤畔栁拂檐遮槛不胜娇  

初入山闻提壶鸟【`时秋暖此鸟忽闻`】  

迁客由来长合醉不烦幽鸟道提壶商州未是无人境一路山村有酒沽  

聴泉  

平生诗句多山水谪宦谁知是胜游南下阌乡三百里泉声相送到商州  

春居杂兴  

两株桃杏夹篱斜妆防商山副使家何事春风容不得和莺吹折数枝花  

雪夜看竹  

梦断闲窗酒半醺月华薄薄雪纷纷莫言官散无拘束一夜披衣见此君  

杏花  

红芳紫萼怯春寒蓓蕾粘枝密作团记得观灯鳯楼上百条银烛泪阑干  

暖映垂杨曲槛边一堆红雪罩轻烟春来自得风流伴榆荚休抛买笑钱  

桃红棃白莫争春素态妖姿两未匀日暮墙头试回首不施朱粉是东邻  

长愁风雨暗离披醉绕吟看得几时惟有流莺偏称意夜来偷宿最繁枝  

陌上缤纷枝上稀多情犹解扑人衣双成洒道迎王母十里蒙蒙绛雪飞  

别商山  

欲辞苍翠入尘嚣把酒看山思寂寥莫动移文苦相责解梁闻説近中条  

别丹水  

曽经烂漫濯吾缨忍别潺湲月夜声便入红尘染诗思吟魂犹合数年清  

后土庙琼花二首【`有序`】  

扬州后土庙有花一株莹白可爱且其树大而花繁不知实何木也俗谓之琼花云因赋诗以状其态  

谁移琪树下僊乡二月轻氷八月霜若使夀阳公主在自当羞见落梅妆  

春氷薄薄压枝柯分与清香是月娥忽似暑天深涧底老松擎雪白婆娑  

留别扬州池亭  

竹绕亭台栁拂池徘徊终恋郡斋西斜阳更上渔舟坐明日红尘逐马蹄  

钱若水  

济源县裴公亭  

裴相亭成未退身空烦舞袖与歌尘至今亭下萧萧竹似对秋风怨主人  

滕白  

题汶川村居  

种茶岩接红霞坞灌稻泉生白石根皤腹老翁睂似雪海棠花下戏儿孙  

郭震  

渔者  

江栁弄风颦翠黛山花着雨湿胭脂却收短棹拈长笛一叶舟中仰面吹  

傅霖  

赠张乖崖  

忍把浮名卖却闲门前流水对青山青山不语人无事门外风光任往还  

张维  

送临逊秀才赴举  

鹏去天池凤翼随风云髙处约先飞青袍赐宴出闗近带取琼林春色归  

杨亿  

戊申年七夕  

兰夜沈沈鹤漏移羽车云幄有佳期应将机上回文锦分作人间乞巧丝  

刘筠  

戊申年七夕  

华寝星陈夜未央明河奕奕动神光一年暂得停机杼不奈秋蛩促织忙  

钱惟演  

戊申年七夕  

乌鹊飞来接断云只贪清浅渡星津不知一夜支机石却属乗槎上汉人  

玉露金河颢气凉辛夷车转桂旗香姮娥可是多猜忌不驻琼轮放夜长  

一嵗佳期一夕过羽旗云盖涉防波明朝若寄相思泪玉枕金茎得最多  

青鸟当时下紫云绮囊书秘露桃新莫嫌夜半移牀逺朱雀窗中别有人  

骊阜凌云对玉钩千门髙切绛河秋欲闻天语犹嫌逺更结三层乞巧楼  

薛映  

戊申年七夕  

月放氷轮傍绛河相期寳婺夜经过姮娥不惜宫中桂乞与天香分外多  

碧天如水月如钩金露盘髙玉殿秋青鸟前来报消息一时西望九天虬  

汉殿初呈楚舞时月台风榭镇相随如何牛女佳期夕又待銮舆百子池  

刘秉  

戊申年七夕  

斜汉西倾桂魄新停梭今夕渡天津世间纵有支矶石谁是成都卖卜人  

丁谓  

荷花  

梦散髙唐夜正遥楚天何处不无憀秋风似防荆王意露渚烟汀养细腰  

王钦若  

觉林寺  

暂拂尘襟思倍清竹风山色乱泉声安民功浅君恩重又策羸蹄向古城  

王曽  

蚤梅  

石畔篱根取次栽小园生意觉先来而今勿问和羮事且向百花头上开  

司马池  

行色  

冷于陂水澹于秋逺陌初穷见渡头赖得丹青无画处画成应遣一生愁  

石延年  

秋夕北楼  

秋霁露华清带水月明天色白莲河夜阑澄景生防动瑟瑟层飔上下波  

穆修  

贵侯园  

名园虽自属侯家任客闲游到日斜富贵位髙无暇出主人空看折来花  

玉津园  

君王未到玉津游万树红芳相倚愁金锁不开春寂寂落花飞出粉墙头  

潘阆  

望华山  

髙爱三峰揷太虚昂头吟望倒骑驴旁人大笑从他笑终拟全家向上居  

魏野  

寻逸者不遇  

寻真误入蓬莱岛香风不动松花老采芝何处不归来白云满地无人扫  

谢龙图李待制见寄  

烟霄闲似在烟霞惟有龙图学士家和了御诗垂锦帐卧聴仙乐出宫花  

谢孙舍人题名水亭因有纪赠  

紫薇客写青苔壁不与寻常姓字同多谢溪烟知我意预先替作碧纱笼  

暮秋懐润师  

风清月白树红时无奈重城隔润师却羡潺湲堦下水夜深流入白莲池  

同润师宿三门开化院  

白莲社主碧溪人同宿山门寺里云四面涛声秋更怒并牀犹恐话难闻  

书黄池谷王山长屋壁  

仲先曽到仲淹家书院穿云一径斜劝酒莫嫌无乐送溪声鸟语在山花  

林逋  

孤山隠居书壁  

山水未深猿鸟少此生犹拟别移居直过天竺溪流上独树为桥小结庐  

池上作  

簇簇菰蒲映蓼花水痕天影蘸秋霞分明似个屛风上飞起防防一道斜  

菱塘  

含机緑锦翻新叶满匣青铜莹古花最爱晩来鸥与鹭宿烟翘雨便为家  

易从师山亭  

林表秋山白息飞此中幽致亦还稀西村渡口人烟晩坐见渔舟两两归  

秋江写望  

苍茫沙觜鹭鹚眠片水无痕浸碧天最爱芦花经雨后一篷烟火饭渔船  

乗公桥作  

晩峰横碧树梢红数榜渔罾水影中忆得江南曽看着巨然名画在屏风  

送慈师北游  

郁郁蒲茸染水田渡淮闲寄贾人船知师一枕清秋梦多为林间放鹤天  

复送慈公还虎丘山  

孑孑归樯五两翻香林禅石抱云根单囊憩罢还防笑却是青山不出门【`虎丘林壑多在寺垣之内`】  

即席送江夏茂才  

与君未别且酣饮别后令人空倚楼一防风帆若为望海门平濶鹭涛秋  

送易从师还金华  

吟卷田衣嵗向残孤舟夜泊大江寒前岩百本长松色及早回来带雪看  

送人游金山  

水烟霜树矗层峦防破江心一簇寒见説天多剰风月为予闲上上方看  

送大方师归金陵  

渺渺江天白鸟飞石城秋色送僧归长干古寺经行了为到清凉看翠防  

答潘司理  

庭柯压雪已如春乗兴山隂亦少人岑寂园林何所对酒中贤圣药君臣  

自作夀堂因书一絶以志之  

湖上青山对结庐坟前秋色亦萧疎茂陵他日求遗稿犹喜曽无封禅书  

宋祁  

重阳不见菊  

蜀地秋髙未拟寒翠苞如粒露华干重阳已过君休恨留取金英晩节看  

过摩诃池  

十顷隋家旧凿池池平树尽但回堤清尘满道君知否半是当年浊水泥  

九日食餻  

飚馆轻寒拂曙袍糗餈花饮鬭分曹刘郎不敢题餻字空负诗中一世豪  

杜衍  

雨中荷花  

翠盖佳人临水立檀粉不匀香汗湿一阵风来碧浪翻珍珠零落难收拾  

晏殊  

崇因寺  

卷帘山色眼前见入夜涛声枕上闻苔径雨余堆落叶石楼风静锁寒云  

雪中  

平台千里渴商林内史忧民望最深衣上六花非所好亩间盈尺是吾心  

咏竿戏题中书壁  

百尺竿头袅袅身脚腾跟倒骇傍人汉隂有叟君知否抱瓮区区亦未贫  

夏竦  

应廷试  

殿上衮衣明日月砚中旗影动龙蛇纵横礼乐三千字独对丹墀日未斜  

燕雀  

燕雀纷纷出乱麻汉江西畔使君家空堂自恨无金弹任尔啾啾到日斜  

出守杭州寄执政二絶  

造化平分荷大钧腰间新佩玉麒麟南湖不住栽桃李拟伴沙禽过十春  

海鴈桥边春水深略无尘土到花隂忘机不问人知否自有沙鸥信此心  

青雀  

青雀孤飞毛羽单卑栖岂敢碍鹓鸾明珠自有千金价莫为他人作弹丸  

章得象  

放鉢石  

石上曽经转鉢盂石边南北路﨑岖行人见石空嗟叹还识西来意也无  

吕夷简  

天华寺  

贺家湖上天华寺一一轩窗向水开不用闭门防俗客爱闲能有几人来  

陈尧佐  

吴江  

平沙渺渺烟苍苍菰蒲才熟杨栁黄扁舟系岸不忍去秋风斜日鲈鱼香  

题湖州碧澜堂  

苕溪清浅霅溪斜碧玉光寒照万家谁向月明中夜聴洞庭渔唱隔芦花  

题潮洲韩木亭  

侍郎亭下草离离春色相逢万事非今日江山当日景多情直拟问斜晖  

贾昌朝  

曲水园  

画船载酒及芳晨丞相园林潩水滨虎节麟符抛不得却将清景付闲人  

韩琦  

登永济驿楼  

逺烟荒草媚斜阳萧索邮亭一望长尽日倚栏还独下緑杨风软杏花香  

过三泉龙门  

洞户呀然透碧溪竹轩茅榭映髙低行人不待桃花发一到仙扃已自迷【`时知县钱丞増葺亭榭间植夭桃故云`】  

落花  

一夜残芳泣露痕晓来红雨防兰荪对人终有风流在几片斜飞在酒尊  

沟泉  

遥派分流过近堦潺潺终日泻琼瑰谁知到此幽闲地多少余波润物来  

凉榭池上  

病襟思适绕东塘水荇初花吐嫩黄行困老樗隂下坐儿童争喜拾红娘  

范仲淹  

送鄞江窦尉  

片帆飞去若轻鸿一霎春潮过浙东王榭江山久萧索子真今为起清风  

寄林处士  

片心髙与月徘徊岂为千钟下钓台犹笑白云多事在等闲为雨出山来  

送欧伯起  

天与神交忽解携一溪风月更同谁自慙潇洒如猿鹤却向周郎怨别离  

寄润州厐籍  

北固髙楼海气寒使君应此凭阑干春山雨后青无限借与淮南洗眼看  

懐庆朔堂  

庆朔堂前花自栽便移官去未曽开年年忆着成离恨只托春风管领来  

和提刑赵学士探梅  

萧条腊后复春前雪压霜欺未放妍昨日倚阑枝上看似留芳意入新年  

登表海楼  

一带林峦秀复竒每来凭槛即开睂好山深防诗人意留得夕阳无限时  

文彦博  

元已阻雨  

林花脉脉怯朝烟雨隔兰亭曲水筵欲买春花无定价东风撩乱掷榆钱  

秋夕偶作  

独诵潘郎秋兴赋闲吟谢客怨情诗风揺红树啼螀急月照緑窗清漏迟  

春日湖上偶作  

岸帻长吟坐钓矶花香漠漠栁依依夕阳湖面光如鉴风送虚舟自在归  

和登飞桥观游艇  

为爱髙桥月色多飞觞捉麈对吟哦轻舠一叶时来往惊散双鸳动碧荷  

寒食游压沙寺雨中席上偶作  

魏公前嵗朝真地【`盛传道士拜章见公于天门`】寂寞阑干尚有情莫道甘棠无异种至今留得雪香名【`魏公命主僧建雪香亭于藜园诗刻在焉`】沙路无泥地侧金满园香雪照琼林一枝带雨尊前看还是去年寒食心  

清明后同秦帅端防饮于李氏园池偶作  

洛浦林塘春暮时暂同游赏莫相违风光不要人传语一任花前尽醉归  

答吴几复  

君説归期未有期西风又是鲙鲈时何当防集香山伴同赴松窗竹下棋  

王琪  

答永叔问月  

斑斑细雨寒无定皎皎寒蟾望欲阑应在浮云最深处更凭丝竹一催看  

余靖  

再简伯恭  

十载京华九日期帝家园苑醉金巵今朝郭外寻僧话坐聴寒泉绕竹篱  

五色雀【`并序`】  

罗浮有五雀各被方色非时不见若士大夫将游是山则先入羣翔寺僧以是为候靖庚辰嵗谪官来游将至之夕兹雀亦集感之成咏云  

五方纯色俨衣冠应是山灵寄羽翰多谢相逢殊俗眼谪官犹作贵人看  

和沈太博小圃偶作二首  

名园雨后百花繁人倚危楼十二阑园里芳菲楼上客一般情绪怕春寒  

日烘薄雾开柔陌风罥游丝着栁条语燕啼莺自撩乱惊人残梦是春朝  

过青泥岭  

老杜休夸蜀道难我闻天险不同山青泥岭上青云路二十年来七往还  

李之才  

行次鳯州  

去年二月洛城游今日寻春到鳯州欲托双鱼附归信嘉陵江水不东流  

赵抃  

和宿峡石寺下  

淮岸浮图半倚天山僧应已离尘縁松闗暮锁无人迹惟放钟声入画船  

栁轩  

动入和风静惹烟翠条疎处露池莲林中尽是能吟物春有黄鹂夏有蝉  

次韵范贯之龙图  

含车弭盖争寻胜坐石携泉旋煮茶可惜湖山天下好十分风景属僧家  

括苍仁安山【`又名乌龙山`】  

泉石淙淙泻百寻羣峰环翠起春林危颠召雨云先作不失苍生望嵗心  

张方平  

雨中登筹笔驿后懐古亭  

山寒雨急晓更蹑苍崖上驿亭深秀林峦都不见白云堆里乱峰青  

杜鹃过兴州入青阳峡即多杜鹃当冬月不闻此鸟声蜀人云杜鹃饮春水即啼静夜晓月更凄切入秋即无声  

蜀道寒轻水木清峡中无复杜鹃声归期正是春风暖任向空山叫月明  

鱼闗在青泥驿西二十里危峦叠嶂曰鱼闗山小亭临嘉陵江江有石闑水从石罅逬流鱼不可过故以为名春夏水大没石鱼行无碍矣  

中流石埭隠如磓【`音堆五岳舞而相追`】鼓鬛徜徉此复回春水渐深防泳快为传尺素锦江来  

慧聚寺东亭  

野色秋光共泬寥水村篱落晩烟交拄笻回就下山路行看斜阳隠树梢  

李师中  

麦积山  

路入青松翠霭间斜阳倒影下溪湾此中猿鹤休相笑谢傅东归自有山  

孙复  

同范秘阁赋八月十四夜月  

银汉无声露暗垂玉蟾初上欲圆时清樽素瑟宜先赏明夜隂晴未可知  

蜡烛  

六龙西走入崦嵫寂寂华堂漏转时一寸丹心如见用便为灰烬亦无辞  

石介  

蜀道中念亲有作  

东望庭闱魂欲销层层云栈上岧嶤江声山色情多少相伴西来慰寂寥  

泥溪驿中作  

山驿萧条酒倦倾嘉陵相背去无情临流不忍轻相别吟聴潺湲坐到明  

刘几伯  

题睢阳九老图  

制举省元推二伯龙头昔日属宣猷人间盛事并遐算一席几盈九百筹【`十二老共八百九十二嵗`】  

张先  

赠妓兠娘  

十载芳洲抚白苹移舟弄水赏青春当时自倚青春力不信东风解误人  

张升  

寄夏英公  

弱羽伤弓尚未完孤飞殊不拟鸳鸾明珠自有千金价肻与游人作弹丸  

梅摰  

江州琵琶亭  

陶令归来为逸赋乐天谪宦起悲歌有弦应被无弦笑何况临弦泣更多  

## 御选宋诗卷六十五  

七言絶句二  

欧阳修  

班春亭  

信马寻春踏雪泥醉中山水弄清辉野僧不用相迎送乗兴闲来兴尽归  

江行赠雁  

云间征雁水间栖矰缴方多羽翼防嵗晩江湖同是客莫辞伴我更南飞  

戏赠丁判官  

西陵江口折寒梅争劝行人把一杯须信春风无逺近维舟处处有花开  

过中渡  

中渡桥边十里堤寒梅落尽柳条衰年年塞下春风晩谁见轻黄弄色时  

得归还自叹淹留中渡桥边栁拂头记得来时桥上过断冰残雪满河流  

丰乐亭游春  

緑树交加山鸟啼晴风荡漾落花飞鸟歌花舞太守醉明日酒醒春已归  

春云淡淡日辉辉草惹行襟絮拂衣行到西亭逢太守篮舆酩酊揷花归  

红树青山日欲斜长郊草色緑无涯游人不管春将老来往亭前踏落花  

谢判官幽谷种花  

浅深红白宜相间先后仍须次第栽我欲四时携酒去莫教一日不花开  

画睂鸟  

百啭千声随意移山花红紫树髙低始知锁向金笼聴不及林间自在啼  

田家  

緑桑髙下映平川赛罢田神笑语喧林外鸣鸠春雨歇屋头初日杏花繁  

樵者  

云际依依认旧林断崖荒磴路难寻西山望见朝来雨南涧归时渡处深  

西湖戏作示同游者  

菡萏香清画舸浮使君宁复忆扬州都将二十四桥月换得西湖十顷秋  

梦中作  

夜凉吹笛千山月路暗迷人百种花碁罢不知人换世酒阑无奈客思家  

奉使契丹初至雄州  

古闗衰栁聚寒鸦驻马城头日欲斜犹去西楼二千里行人到此莫思家  

夏享太庙摄事斋宫闻莺寄原甫  

四月田家麦穗稠桑枝生椹鸟啁啾鳯城緑树知多少何处飞来黄栗留【`田家谓麦熟时鸣者为黄栗留出诗义`】  

寄许道人  

緑发方瞳瘦骨轻飘然乗鹤去吹笙郡斋独坐风生竹疑是孙登长啸声  

髙楼  

六曲雕栏百尺楼帘波不动瓦如流浮云已映楼西北更向云西待月钩  

宿云梦馆  

北雁来时嵗欲昬私书归梦杳难分井桐叶落池荷尽一夜西窗雨不闻  

帘  

银蒜钩帘宛地垂桂丛鸟起上朝晖枉将玳瑁雕为押遮掩春堂碍燕归  

栁  

雨润堤长走画辕絮兼梨雪堕春烟东风苑外千丝老犹伴吴蚕尽日眠  

井桐  

檐敧碧瓦拂倾梧玉井声髙转辘轳肠断西楼惊穏梦半留残月照啼乌  

霁后看雪走笔呈元珍判官  

江上寒山只对门野花岩草共嶙峋独吟羣玉峰前景闲忆红莲幕下人  

嘉景无人把酒看县楼终日独凭栏山城嵗暮惊时节已作春风料峭寒  

春日词五首  

宫坛青陌赛牛回玉琯东风逗晓来不待岭梅传逺信剪刀先放防花开  

试粉东窗待晓迥共寻春栁傍香台不惊树里禽初变共喜钗头燕已来  

红雾初开上晓霞共惊风色变年华香车遥认春雷响庭雪先开玉树花  

玉琯吹灰夜色残鸡鸣红日上仙盘初惊百舌緜蛮语已觉东风料峭寒  

晓待铜壶剪蜡煤绣帘春色犯寒来画睂不待张京兆自有新妆试落梅  

鹤  

樊笼毛羽日低摧野水长松眼暂开万里秋风天外意日斜闲啄岸边苔  

雁  

来时沙碛已冰霜飞过江南木叶黄水阔天低云黯澹朔风吹起自成行  

鹘  

依倚秋风气象豪似欺黄雀在蓬蒿不知羽翼青上腐防相随势亦髙  

小池  

深院无人锁曲池莓苔绕岸雨生衣緑萍合处蜻蜓立红蓼开时蛱蝶飞  

皇后閤端午帖子词  

烟含玉树风生细日永宫花漏出迟深殿未尝知暑气水精帘覆砌琉璃  

苏舜钦  

夏意  

别院深深夏簟清石榴开遍透帘明树隂满地日当午梦觉流莺时一声  

淮中晩泊犊头  

春隂垂野草青青时有幽花一树明晩泊孤舟古祠下满川风雨看潮生  

送人还吴江道中作  

江云春重雨垂垂索寞情懐送客归不愤东风促行棹羡他双燕逆风飞  

暑中闲咏  

嘉果浮沈酒半醺牀头书册乱纷纷北轩凉吹开疎竹卧看青天行白云  

梅尧臣  

新井  

浅浅清泉似鉴开鳞鳞寒甃未生苔山中亭午野禽渴不畏人惊欲下来  

白牡丹  

白云堆里紫霞心不与姚黄色鬭深闲伴春风有时歇岂能长在玉阶隂  

七月二十一夜闻韩玉汝宿城北马铺  

暗树秋风摆叶鸣桃枝竹簟冷逾清孤灯淡淡短亭客夜半萧萧闻雨声  

依韵和吴秀野马上口占  

谿头三月草菲菲城畔春游惜醉稀莫信杜鹃花上鸟人归犹道不如归  

书事和韩子华舍人  

见凭蝴蝶过墙飞却梦翩然入绮帏欲扑翅轻萦不住觉时疑有粉沾衣  

蔡襄  

梦中作  

白玉楼台第一天琪花风静彩鸾眠谁人得似秦台女吹彻云箫上紫烟  

别宋判官  

缕缕青隂拂去鞍雨花狼籍颤春寒年光别绪侵人髩莫向离亭子细看  

闻福昌院春日一川花卉最盛  

山前溪上最宜春千树夭桃一向新争得扁舟随水去乱花深处问秦人  

访陈处士  

桥畔修篁下碧溪君家原在此桥西来时不似人间世日暖花香山鸟啼  

宿扬州  

洲堰埭阻行桡更等江头后信潮独背残灯数归路风传寒柝夜迢迢  

离钱塘  

迎潮小舸满旗风迥首津亭暮霭中惆怅今宵归去梦迢迢直至海门东  

呈沈子山  

荷叶新词天下工玉人垂手倚秋风一声清唱穿云去斜日烘帘曲未终  

六月闽溪茘子丹新秋犹喜荐雕盘自嗟千里归程逺不得繁枝雨后看  

梦游洛中十首【`并序录二首`】  

九月朔予病在告昼梦游洛中见嵩阳居士留诗屋壁及寤犹记两句因成一篇思念中来续为十首寄呈太平杨叔武  

天际乌云含雨重楼前红日照山明【`梦中两句`】嵩阳居士今安否青眼看人万里情【`司门员外郎王益恭年四十余致政归洛中自号嵩阳居士`】霜后丹枫照曲堤酒阑明月下前溪石楼夜半云中啸惊起沙禽过水西【`从尹师鲁宿香山石楼`】  

江村  

黯淡江村春日斜汀洲芳草野田花孤舟横笛向何处竹外炊烟一两家  

方山渡口占  

江上行人空自愁壮年双髩已惊秋不知风里千重浪何事无情也白头  

宿渔梁驿  

庭树疎疎河汉低瓦沟霜白月平西寒鸦不奈单栖苦落泊惊飞到晓啼  

榴花洞  

洞里花开无定期落红曽见逐泉飞仙人应向青山口管却春风不与归  

度南涧  

隠隠飞桥隔野烟石矶西畔问渔船桃花尽日随流水洞在清溪何处边  

入天竺山留客  

山光物态弄春晖莫为轻隂便拟归纵使晴明无雨过入云深处亦霑衣  

秋日  

城头蔓草受新霜天外孤鸿呌夕阳送客情懐枫树老着人襟袖菊花香  

春日  

东风吹雨湿秋千红防棠梨烂欲然拟买芳华赠年少紫榆春浅未成钱  

刘敞  

玉津园  

垂杨冉冉笼清籞细草茸茸覆路沙长闭园门人不入禁渠流出雨残花  

水寺  

早时风景爱东吴一到京师兴益疎偶向城南疑泽国夹川垂栁带僧居  

春草  

春草緜緜不可名水边原上乱抽萦似嫌车马繁华处才入城门便不生  

雨后登坐啸亭  

风卷髙花舞成雪雨滋芳草緑侵云屏轩独立时惆怅淮北春光过五分  

黄蔷薇  

緑叶黄花相映深水边台畔结浮隂何人解赏倾城态一笑春风与万金  

琵琶亭  

江头明月琵琶亭一曲悲歌万古情欲识当时肠断处只应江水是遗声  

小园春日  

草色初新栁带长宿烟朝露湿初阳东山云起西山碧南舍花开北舍香  

十月二日  

十月黄河冰未澌栁条弱弱草离离寒蛩逐马声相续却是江南秋半时  

登城防雨  

雨映寒空半有无重楼闲上倚城隅浅深山色髙低树一片江南水墨图  

絶句  

青苔满地初晴后緑树无人昼梦余惟有南风旧相识径开门户又翻书  

锁宿礼部中夜口号  

浮云不动月防明锦帐香寒梦易惊犹觉春风花未发独闻宫漏出重城  

斋满  

长日薰风春欲回啼莺鸣鴂乱相催不嫌栁絮多飞尽仍许酴醾取次开  

刘攽  

题馆壁  

璧门金阙倚天开五见宫花落古槐明日扁舟江海去却从云气望蓬莱  

狄遵度  

登楼  

莎青石细浅见底天空云淡无一毫波间圆月照不动海上清风来最髙  

黄庶  

探春  

雪里犹能醉落梅好营杯具待春来东风便试新刀尺万叶千花一手裁  

望春偶书  

信马寻春上古原天工一幅绣平川花应笑我将诗句便当游人费万钱  

次韵和真长四季牧童【`录二首`】  

怯雨宜晴不识愁去随青草牧春牛无人古路歌兼笑归去山花揷满头  

晓牧侵星大暑天昼寻芳树緑隂眠惜牛不使冲残日归带黄昬饮小川  

张公庠  

宫词  

晓露溟蒙似有无半残红烛动金铺黄莺不语梨花上错认徐熙旧画图  

四部韶音进玉巵千官倾望柘黄衣舞头再拜金阶逺画鼓连催卷队归  

二月犹寒未有雷江梅才谢小桃开宫娥不放珠帘下待得东风送燕来  

尽道今来花信迟凌晨宫女探春归寒梅一朶金盘小已有清香拂御衣  

过苑中官排办时江梅初绽两三枝春寒呵手晨妆罢帘外人催送驾迟  

再坐千官花满头御香烟上紫云楼万人同向青霄望鼓笛声中度彩毬  

后苑宸游炎日长宫中强半坐回廊防防鸂鶒银塘静杨栁梧桐水殿香  

万字阑干菊半开更怜清露防莓苔仙韶使副呈新谱得防重阳侍宴来  

清旦宫中候上番银潢轻淡玉钩残山茶破萼江梅发尽倚朱阑不避寒  

上番宫女卷帘时闪闪寒鸦拂晓啼才着赪袍催进辇紫宸门外报班齐  

银汉横斜近建章九重深静闭兰房六更未觉晨光动自是仙家日月长  

萱草初长花未开共知青帝领春回珠帘卷上琼钩穏不碍薰风满殿来  

太皥祠坛数级红青旂揺曳日朦胧人间未觉东风至先入宜春小院中  

西苑春深奉翠华朱阑千万防珍葩不如直上红楼去尽见琼林十里花  

碧瓦鸳鸯势欲飞禁门深静日迟迟玉箫吹遍新传谱坐看黄鹂数换枝  

月华浮动上阶棱侍宴归来掩绣屏子夜酒醒兰烛暗碧纱窗外度流萤  

宴起昭阳索辇时鑪香偏上赪红衣金门玉砌明如昼宫女三千把烛归  

夹城西畔半毬场彩仗弯弯人对行一样骅骝三百匹金羁更伴緑游缰  

晩春途中  

一年春事又成空拥鼻防吟半醉中夹路桃花风雨过马蹄无处避残红  

徐徽  

金狮潭渡  

金狮潭上水悠悠两岸垂杨客舍秋十里清江民物阜锦帆直到石梁头  

曽巩  

琅琊溪  

野草山花夹乱流桥边旌斾影悠悠即应要地无人见可忍开时不出游  

咏栁  

乱条犹未变初黄倚得东风势便狂解把飞花防日月不知天地有清霜  

忆越中梅  

浣纱亭北小山梅兰渚移来手自栽今日旧林冰雪地冷香幽艳向谁开  

西楼  

海浪如云去却回北风吹起数声雷朱楼四面钩疎箔卧看千山急雨来  

出郊  

葛叶催耕二月时斜桥曲岸马行迟家家卖酒清明近红白花开一两枝  

李觏  

乡思  

人言落日是天涯望极天涯不见家已恨碧山相阻隔碧山还被暮云遮  

晓角  

肠断城头画角声灯青月黒酒防醒浓香梦里何曽管只有离人夜夜聴  

乌鹊  

乌鹊翩翩竞羽毛南飞无树过良宵就中管得他人事只与天孙倩作桥  

睡起  

簟卷鳞纹帐系纱六龙西降树隂斜只因梦里成蝴蝶犹记南园数种花  

姚嗣宗  

题空同山寺  

南粤干戈未息肩五原金鼔又轰天空同山叟笑无语饱聴松声白昼眠  

仲讷  

负暄闲眠  

茅檐晴日暖如春一枕钧天乐事新满眼繁华皆得意午眠安穏却无人  

唐询  

山堂偶书  

在处烟云早晩生自疑呼吸气皆灵十年梦寐江山里今见江山入户庭  

为杭州日送客舟中  

山雨霏防不满空画船来往疾轻鸿谁知独卧朱帘里一榻无尘四面风  

陶弼  

途次叶县覩千叶桃花  

三月官桃满上林一花千萼费春心叶公城外襄河北一树无人色更深  

登潮月亭  

渡头人语知潮上下看南江东北流试引轻帆学归去茶山溪浅却回舟  

周敦颐  

题春晩  

花落柴门掩夕晖昏鸦数防傍林飞吟余小立阑干外遥见樵渔一路归  

经古寺  

琳宫金刹接林峦一径潜通竹坞寒是处尘埃皆可息时清终未忍辞官  

江上别石郎中  

落叶蝉声古渡头沙滩人拥欲行舟别离情似长江水逺亦随君日夜流  

邵雍  

天津感事  

云轻日淡天津暮风急林疎洛水秋独步独吟人莫防时时鸥鹭下汀洲  

烟树尽归秋色里人家常在水声中数行旅雁斜飞去一簇楼台峭倚空  

渌水悠悠际碧天平芜更与逺山连白头老叟心无事闲凭阑干看洛川  

水流任急境常静花落虽频意自闲不似世人忙里老生来未始得开顔  

依韵和君实端明洛滨独步  

风背河声近亦防斜阳淡泊隔云衣一双白鹭来烟外将下沙头又却飞  

暮春吟  

林下居常睡起迟那堪车马近来稀春深昼永帘垂地庭院无风花自飞  

张俞  

金刚台  

雾山环合自云川户有清溪种玉田万本桃花不知处几人曽得问秦年  

张在  

题龙兴寺老柏院  

南邻北舍牡丹开年少寻芳去又回唯有君家老柏树春风恰似不曽来  

杨备  

金陵览古杂咏【`录十首`】  

汝南湾  

汝南王昔过江东此地名将汝海同玉斚濯来人易醉有时人面照花红  

蒙泛池  

春条拂岸栁如金一鉴澄空照底深傍见龙舟赭袍影分明红日在池心  

九日台  

甲光如水防如霜御酒杯浮菊半黄东日西风满天仗箫韶一部奏清商  

桃叶渡  

桃叶桃根栁岸头献之才调颇风流相看不语横波急艇子翻成送莫愁  

幕府山  

六代繁华一瞬间平芜逺树不胜闲倚楼天暝云如幕知是琅琊幕府山  

横塘  

早潮才过晚潮来一一轩窗照水开鉴面无尘风不动分明倒影见楼台  

白都山  

驾鹤骖鸾自古闻防名仙籍是真君天边旧迹无寻处满目青山空白云  

春磵  

手拖葛屦坐藤牀竹树萧然一水旁枕上白云船下月卜邻东磵胜东冈  

乌衣巷  

人物风流往事非空余陋巷作乌衣旧时帘幙无由觅只有年年新燕飞  

白鹭洲  

春信风生晩泛潮印沙羣鹭立还翘凭髙一片迷人眼芦苇丛边雪未消  

双莲堂  

双莲倒影面波光翠盖风揺红粉香中有画船鸣鼓吹瞥然惊起两鸳鸯  

司马光  

皇后阁春帖子  

春衣不用蕙兰薰縁领无加刺绣纹曽在蚕宫亲织就方知缕缕是辛勤  

酬华严真师  

知足随縁处处安一身温饱不为难禅房窄小才容膝此外从他世界寛  

边将  

月白星稀霜气多卷旗束甲涉防河田家不觉官军渡夜半只闻风雨过  

邵尧夫许来石阁久待不至  

淡日浓云合复开碧岑清洛逺萦回林端髙阁望已久花外小车犹未来  

独步至洛滨  

草软波清沙径防手携笻竹着深衣白鸥不信忘机久见我犹穿岸栁飞  

范镇  

七夕  

翠幙瑶梯百尺楼楼前星斗自悠悠天家仙防能多少未到平明已别愁  

王珪  

宫词一百首【`录三十二首`】  

花里宫莺晓未啼千牛仗下报班齐银袍五百趋龙尾天子临轩赐御题  

洛阳新进牡丹丛种在蓬莱第几宫压晓看花传驾入露苞初坼御袍红  

侍辇归来步玉阶试穿金缕鳯头鞋堦前摘得宜男草笑揷黄金十二钗  

瑶台夜滴金茎露水殿凉生玉枕风卧看星河归閤晩月斜疎影转梧桐  

燕子初来语更新一声声报内家春遥闻春御樱桃熟先进金盘奉紫宸  

盆山髙叠小蓬莱桧栢屏风鳯尾开緑绕金堦春水闇新分一脉御沟来  

内苑宫人学打毬青丝飞控紫骅骝朝朝结束防宣唤一样真珠络辔头  

夜深独倚阑干角玉笛横吹弄月明余响度云无处觅人间闻得两三声  

元夕星灯照露台六宫歌吹出云来夜深翠辇归金殿十里回廊锦帐开  

沈烟揺碧透金铺密下珠帘镇玉壶近赐赵昌花雀幛却嫌崔白芰荷图  

黄昬锁院聴宣除翰长平明趂起居撰就白麻先进草金泥降出内中书  

石刻蛟龙扶绣柱金盘龙鳯走雕楹万年枝上流莺啭屏掩春山梦不成  

红湿春罗染御袍透帘三丈日华髙金针玉尺裁缝处一对盘龙落剪刀  

侍女争传玉弹弓金丸飞入乱花中一时惊起流莺散踏落残英满地红  

山楼彩鳯栖寒月宴殿金麟吐御香蜀锦地衣呈队舞教头先出拜君王  

晓吹翩翩动翠旗炉烟千叠瑞云飞何人奏对偏移刻御史天香隔绣衣  

金井秋啼络纬声出花宫漏报严更不知谁是金銮直玉宇沈沈夜气清  

内庭秋燕玉池东香散荷花水殿风阿监采菱牵锦缆月明犹在画船中  

纱幔薄垂金麦穗帘钩纎挂玉葱条楼西别起长春殿香壁红泥透蜀椒  

清晓自倾花上露冷侵宫殿玉蟾蜍擘开五色销金纸碧锁窗前学草书  

宫女薰香进御衣殿门开锁请金匙朝阳初上黄金屋禁掖春深昼漏迟  

内人稀见水秋千争擘珠帘帐殿前第一锦标谁夺得右军输却小龙船  

禁里春浓蝶自飞御蚕眠处弄新丝碧窗尽日教鹦鹉念得君王数首诗  

鬬草深宫玉槛前春蒲如箭荇如钱不知红药阑干曲日暮何人落翠钿  

太液波清水殿凉画船惊起宿鸳鸯翠睂不及池边栁取次飞花入建章  

钓线沈波漾彩舟鱼争香饵上龙钩内人急捧金盘接拨剌红鳞跃未休  

露井银牀冻不收深宫花暗晓莺愁残红满地无人埽一半随风落御沟  

盘龙新织翠云裘简防黄封玉匣收防备秋衣供御着金箱捧入曝衣楼  

黄金掌上露华稀朝退君王索辇迟到得经筵春讲罢海棠花影数砖移  

丽日祥烟锁禁林樱桃初熟杏成隂年年翠辇来游幸花落春阶一寸深  

六龙观稼奉宸游齐贺丰年荐麦秋后苑宴回卿相出内官金盒送来麰  

雪晴鳷鹊楼边月风落昭阳殿后梅炉炭炧消香兽暖独拈香筯拨红灰  

端午帖子词  

禁幕无风日正亭侍臣初赐玉壶冰不知翠辇游何处应在瑶台第一层  

王安石  

春郊  

青秧漫漫出初齐鸡犬遥闻路却迷但见山花流出水那知不是武陵溪  

春风  

春风过栁緑如缲晴日烝红出小桃池暖水香鱼出处一环清浪涌亭皋  

归庵  

稻畦藏水緑秧齐松鬛初干尚有泥纵蹇寻冈归独卧东庵残梦午时鸡  

池上看金沙花数枝过酴醿架盛开二首  

午隂寛占一方苔映水前年坐看栽红蕊似嫌尘染汚青条风上别枝开  

酴醿一架最先来夹水金沙次第栽浓緑扶疎云对起醉红撩乱雪争开  

出郊  

川原一片緑交加深树冥不见花风日有情无处着初回光景到桑麻  

同熊伯通自定林过悟真二首  

与客东来欲试茶倦投松石坐敧斜暗香一阵连风起知有蔷薇涧底花  

城郭纷纷老倦寻幅巾来寄北山岑长遭客子留连我未快穿云涉水心  

乌塘  

乌塘渺渺緑平堤隄上行人各有携试问春风何处好辛夷如雪柘冈西  

金陵  

金陵陈迹老莓苔南北游人自往来最忆春风石城坞家家桃李过墙开  

午枕  

午枕花前簟欲流日催红影上帘钩窥人鸟唤悠飏梦隔水山供宛转愁  

斜径  

斜径偶通南埭路数家遥对北山岑草头蛱蝶黄花晩菱角蜻蜓翠蔓深  

木末  

木末北山烟冉冉草根南涧水泠泠缲成白雪桑重緑割尽黄云稻正青  

禁中春寒  

青烟漠漠雨纷纷水殿西廊北苑门已着单衣犹禁火海棠花下怯黄昬  

江上  

江北秋隂一半开晚云含雨却徘徊青山缭绕疑无路忽见千帆隠映来  

若耶溪归兴  

若耶溪上踏莓苔兴罢张帆载酒回汀草岸花浑不见青山无数逐人来  

即席  

曲沼融融泮尽凘暖烟笼瓦碧参差人情共恨春犹浅不问寒梅有几枝  

江宁夹口二首  

茅屋沧洲一酒旗午烟孤起隔林炊江清日暖芦花起恰似春风栁絮时  

落帆江口月黄昬小店无灯欲闭门侧出岸沙枫半死系船应有去年痕  

试院中  

白发无聊病更侵移牀卧竹向秋隂朝来雁背西风急吹折江湖万里心  

咫尺淹留可奈何东风虚共一姮娥堦前枣树应揺落此夜清光得几多  

春日  

柴门照水见青苔春绕花枝漫漫开路逺游人行不到日长啼鸟去还来  

书泛水闗寺壁  

泛水鸿沟楚汉间跳兵走马百重山如何咫尺商于地便有园公绮季闲  

赴召道中  

海气冥涨楚氛汀洲回薄水横分青松十里钟山路只隔西南一片云  

遇雪  

定知花发是归期不奈归心日日归风雪岂知行客恨向人更作落花飞  

独卧  

茅檐午影转悠悠门闭青苔水乱流百啭黄鹂看不见海棠无数出墙头  

杏花  

垂杨一径紫苔封人语萧萧院落中独有杏花如唤客倚墙斜日数枝红  

城东寺菊  

黄花漠漠弄清晖无数蜜蜂花上飞不忍独醒孤尔去慇勤为折一枝归  

钟山絶句  

涧水无声绕竹流竹西花草弄春柔茅檐相对坐终日一鸟不鸣山更幽  

招杨徳逢  

山林投老倦纷纷独卧看云却忆君云尚无心能出岫不应君更嬾于云  

金山  

北楫南樯泊四垂共怜金碧烂参差孤根万丈沧波底除却蛟龙世不知  

波澜荡沃乾坤大气象包藏水石间只有此中宜旷望谁令天作海门山  

游钟山  

两山松栎暗朱藤一水中间胜武陵午梵隔云知有寺夕阳归去不逢僧  

汀沙  

汀沙雪漫水溶溶睡鸭残芦晻霭中归去北人多忆此每家图画有屏风  

东江  

东江木落水分洪伐尽黄芦洲渚空南涧夕阳烟自起西山漠漠有无中  

北望  

欲望淮南更白头杖藜萧防倚沧洲可怜新月为谁好无数晩山相对愁  

信州回车馆中作  

太白山根秋夜静乱泉深水绕牀鸣病来空馆闻风雨恰似当年枕上声  

寄伯兄  

身留海上去何时只看春鸿北向飞安得先生同一饮蕨芽香嫩防鱼肥  

题画扇  

玉斧修成寳月团月边仍有女乗鸾青风露非人世髩乱钗斜特地寒  

初晴  

幅巾慵整露光华度陇深寻一径斜小雨初晴好天气晩花残照野人家  

南荡  

南荡东陂水渐多陌头车马断经过钟山未放朝云散奈此黄梅细雨何  

南浦  

南浦东冈二月时物华撩我有新诗含风鸭緑粼粼起弄日鵞黄袅袅垂  

竹里  

竹里编茅倚石根竹茎疎处见前邨闲眠尽日无人到自有春风为埽门  

初夏即事  

石梁茅屋有弯碕流水溅溅度两陂晴日暖风生麦气緑隂幽草胜花时  

东陂二首  

东陂风雨卧黄云塍水翻沟隔陇分舂玉取新知不晩腰鎌今日已纷纷  

荷叶初开笋渐抽东陂南荡正堪游无端陇上翛翛麦横起寒风占作秋  

北陂杏花  

一陂春水绕花身花影妖娆各占春纵被春风吹作雪絶胜南陌碾成尘  

沟上梅花欲发  

亭亭背暖临沟处脉脉含芳映雪时莫恨夜来无伴侣月明还见影参差  

北山  

北山输緑涨横陂直堑回塘滟滟时细数落花因坐久缓寻芳草得归迟  

山樱  

山樱抱石防松枝比并余花发最迟赖有春风嫌寂寞吹香渡水报人知  

钟山晩步  

小雨轻风落楝花细红如雪防平沙槿篱竹屋江村路时见宜城卖酒家  

书湖隂先生壁  

茅檐长埽静无苔花木成畦手自栽一水防田将緑绕两山排闼送青来  

戏赠段约之  

竹栢相望数十楹藕花多处复开亭如何更欲通南埭割我钟山一半青  

望淮口  

白烟弥漫接天涯黯黯长空一道斜有似钱塘江上望晚潮初落见平沙  

入步望扬州  

落日平林一水边芜城掩映只苍然白头追想当时事幕府青衫最少年  

泊船洲  

京口洲一水间钟山只隔数重山春风自緑江南岸明月何时照我还  

## 御选宋诗卷六十六  

七言絶句三  

王安国  

梦至灵芝宫为诗纪之  

万顷波涛木叶飞笙歌宫殿号灵芝挥毫不似人间世长乐钟声梦觉时  

韩维  

洛城杂诗  

杨寺丞持诗见寻不遇  

分从栁外扬鞭去同作花前载酒行题得新诗无处寄杂英飞絮满春城  

洗马涧  

洗马涧边芳树密阑干仍在碧流西香檀乱拍朱弦急应有游人醉欲迷  

上东门外  

上东门外春三月桑叶隂隂覆菜花密竹乱流行径絶桔橰鸣处是人家  

太后閤春帖子词  

金花镂胜随春燕防仗萦丝逐土牛迎得韶华入中禁和风次第遍神州  

防仗朝来散玉京绮窗新网结初晴静呼宫女教调曲闲引皇孙看学行  

展江亭海棠  

占尽人间丽与华白头判得醉流霞谁将法锦翻新様红緑装成遍地花  

和杜孝锡展江亭  

斜日低云动水光偶寻幽处阅羣芳城闉不隔和风度吹过千花百草香  

惊鹭飞鸣避画桡游人笑语过朱桥贾家园里花应谢緑遍墙头野杏梢  

题崔象之侍郎家海棠  

濯锦江头千万枝当年未解惜芳菲而今得向君家见不怕春寒雨湿衣【`先忠献帅蜀愚兄弟皆侍行时年尚少`】  

范纯仁  

独游石岩寄诸友  

乱石巉空耸翠棱攀萝寻胜逐溪声爱山懐友情无限日暮岩边独记名  

题李子髙虞部园  

今时难得是髙人里社因君俗愈醇松竹渐成风月好只应终日聴韶钧  

偶成  

横笛佳人用意深数声髙起潩湖隂梅花落尽还堪惜留取残英伴醉吟  

西湖四时四首  

白鹭文鸳鉴里飞红桥朱阁影参差疎林密雪皆堪赏不特寻芳避暑时  

万顷琉璃蹙翠鳞日迟风暖物华新千花百草游人路应谓壶中别有春  

深堂髙阁啓清风舟泛荷香栁影中日月待公逃醉饮官无拘检是琳宫【`持国防之皆领崇福官`】  

夕阳照水晚登楼皎月涵波夜泛舟珍重前贤开展意中年常愿守闲州【`宋相诗愿赐闲州不计年`】  

吕诲  

寄尧夫  

江头五日舣轻舟欲去迟迟更自留目断旌旗暮天阔龙峰峰上倚层楼  

去年同作南迁客今日更持刺史权推挽试知民吏意无因谈防向尊前  

碧草茸茸照緑波暮春归客兴如何沧浪应有清浑处羞见渔人鼓枻歌  

郑侠  

大水除防前小屋  

庭下新来不掩门洒然无复旧时喧小锄轻瓮从兹起无补清时合灌园  

沈括  

姑孰  

新晴渡口百花香石子池头鸭弄黄卷幔夕阳留不住好风将雨过梅塘  

沈遘  

使还雄州曹使君夜防戏赠  

粉面娇环红绣裙主翁独遣劝佳宾他时金谷重相遇还许尊前问故人  

还家自戏  

忆昨边城初见春纎纎垂栁正矜新不知逺客贪归意欲把狂丝系画轮  

沈辽  

游瑞岩  

已恨初年不学仙老来何处更参禅西风揺落嵗将晩卧对髙岩看落泉  

方池  

森森古木防方池池上秋来一夕知坠叶沈波清彻底倚防无事看鱼嬉  

宿浯溪  

孤篷冲雨出湘西欲向崖间寄一栖天外月华如有意故来相伴宿浯溪  

婵娟亭  

天边新月一生堂上美人肢体轻何似君家庭下竹孤风髙节照人清  

白水  

九江水色白如雪流水潇湘尚未浑落日墟头人已散独留烟树送黄昬  

花残  

花发花残都不知谁将白发更题诗山西日永无多事闲看樵夫数局碁  

次韵奉酬公诩短句  

红叶飘萧下石台埽除山径半天开百年老木和烟斫万顷晴天看月来  

奉陪颖叔赋钦院牡丹  

昔年曽到洛城中玉椀金盘深浅红行上荆溪溪畔寺媿将白发对东风  

池阳  

寒烟寂寂锁青谿圆月亭亭上曲堤小杜风情遥可想闲调丝竹舞金泥  

初泊磁湖【`时子瞻在齐安`】  

归舟不解洞庭帆舟上骚人雪满簪小驻武昌江北岸春风今夜泊江南  

卢秉  

书驿舍  

青衫白发病参军旋粜黄粱置酒尊但得有钱留客醉也胜骑马傍人门  

王令  

渰渰  

渰渰轻云弄落晖壊檐巢漏燕来归小园桃李东风后却看杨花自在飞  

白鸡冠花  

如飞如舞对瑶台一顶春云似剪裁谁遣移根蓂荚畔玉鸡应为太平来  

孤云  

一片孤云逐吹飞东风终日竟何依傍人莫道能为雨惟恨青山未得归  

闻促织  

衰草风来响不知破窗灯灭月藏辉白头老妇无机织卧聴邻儿慢衣  

溪上  

溪上清涟树老苍竹穿溪树踏青阳溪深树密无人处只有幽花度水香  

方维深  

过黯淡滩  

溪流怪石碍通津一一操舟若有神自是世间无妙手古来何事不由人  

程颢  

草堂【`寺在竹林之心其竹盖将十顷`】  

参差台殿緑云中四面筼筜一径通防读华阳真诰上神仙居在碧琳宫  

九日访张子直承出看花戏书学舍  

桃李飘零杏子青满城车马响春霆就中得意张公子十日看花醉不醒  

偶成  

云淡风轻近午天傍花随栁过前川时人不识予心乐将谓偷闲学少年  

送吕晦叔赴河阳  

晓日都门飐斾旌晩风铙吹去三城知公再为苍生起不是寻常刺史行  

赠司马君实  

二龙闲卧洛波清今日都门独饯行愿得贤人均出处始知深意在苍生  

程颐  

游嵩山  

鞭羸百里逺来游岩谷隂云暝不收遮断好山教不见如何天意异人谋  

张载  

别馆中诸公  

九天宫殿郁岧嶤碧瓦参差接绛霄藜藿野心虽万里岂无清恋向皇朝  

芭蕉  

芭蕉心尽展新枝新卷新心暗已随愿学新心养新徳旋随新叶起新知  

贝母  

贝母阶前蔓百寻双桐盘绕叶森森刚强顾我蹉跎甚时欲低柔警寸心  

文同  

上亭北轩对月吹笛得才元舍人昭华引醉霜月草堂吟皆诗谱也  

潋滟金波防碧空隔霜寒影下征鸿夜深一笛昭华引吹满千岩万壑中  

羣山暝色烟开后逺水寒光雨过时今夜何人醉霜月卧聴缑岭玉参差  

涪江东岸有云林峦岭萦洄涧谷深何事迟留未归去强顔犹唱草堂吟  

初雪  

一色隂云蔽晓空粉英琼屑乱茸茸不知游骑将何处已失南城玉柱峰  

约春  

去嵗相违恨已賖今年相遇喜无涯红情緑意知多少尽入泾川万树花  

和何靖山人海棠  

为爱香苞照地红倚阑终日对芳丛夜深忽忆髙枝好把酒更来明月中  

春寒  

东风何事力犹防凛凛边寒犯客衣旧雪未消新雪下南园春色几时归  

郡学锁宿  

长柏髙柟防广庭夜凉人静梦魂清不知山月几时落每到晓钟闻雨声  

亭口  

林下翩翩雁影斜满川红叶映人家岩头孤寺见横阁有客独来登暮霞  

送坚甫同年  

春风吹雪满西窗此夜无人对酒缸若到杭州见苏子为言常梦过松江  

忆西湖旧游  

西湖晴碧晚溶溶与客常来坐好风记得有人歌小玉月明犹在画船中  

还李中舍奉使集  

奉使道中诗百首古人遗落尽搜自怜吴蜀佳山水一夜灯前得遍游  

中梁山寺  

上方梯磴绕岩头谁就孤髙更起楼直望汉江三百里一条如线下洋州  

晩雪湖上寄景孺  

朔风吹雪满横湖众鸟归栖日欲晡独坐水轩人不到满林如挂暝禽图【`暝禽图景孺所藏之竒画也`】  

过青泥  

铁山正月雪交加欲探东风未有涯才过青泥春便好水边林下见梅花  

徐积  

宿溪亭  

一榻溪亭直万钱满牀明月伴闲眠荷花不把秋香惜又逐西风到枕前  

麻姑二首  

折尽青林多少花麻姑却在蔡经家瑶台好醉无人醉鳯怨鸾栖空暮霞  

不道风尘良苦辛却停仙仗醉红尘青鸾一去无消息只被麻姑误杀人  

水仙  

昨夜曽游洛女家自知此处胜烟霞回鸾更按湘妃曲醉踏烟波弄月华  

织女  

此中非不爱罗衣月晓霜寒不下机织得罗成还不着卖钱买得素丝归  

送吕清叔  

惨淡黄昬天欲雪萧萧淮浦人声絶风击寒云雁正鸣客眠孤棹灯将灭  

苏轼  

六月二十七日望湖楼醉书五絶  

黑云翻墨未遮山白雨跳珠乱入船卷地风来忽吹散望湖楼下水如天  

放生鱼鼈逐人来无主荷花到处开水枕能令山俯仰风船解与月徘徊  

乌菱白芡不论钱乱系青菰裹緑盘忽忆尝新防灵观滞留江海得加餐  

献花游女木兰桡细雨斜风湿翠翘无限芳洲生杜若吴儿不识楚词招  

未成小隠聊中隠可得长闲胜暂闲我本无家更安往故乡无此好湖山  

吉祥寺赏牡丹  

人老簪花不自羞花应羞上老人头醉归扶路人应笑十里珠帘半上钩  

沈谏议召游湖不赴明日得双莲于北山下作一絶持献沈既见和又别作一首因用其韵  

湖上棠隂手自栽问公更得几回来水仙亦恐公归去故遣双莲一夜开  

诏书行捧缕金牋乐府聴歌相府莲莫忘今年花发处西湖西畔北山前  

望海楼晩景五絶  

海上涛头一线来楼前指顾雪成堆从今潮上君须上更看银山二十回  

横风吹雨入楼斜壮观应须好句夸雨过潮平江海碧电光时掣紫金蛇  

青山断处墖层层隔岸人家唤欲譍江上秋风晩来急为传钟鼔到西兴  

楼下谁家烧夜香玉笙哀怨弄初凉临风有客吟秋扇拜月无人见晩妆  

沙河灯火照山红歌鼔喧呼语笑中为问少年心在否角巾敧侧髩如蓬  

六和寺冲师闸山溪为水轩  

欲放清溪自在流忍教冰雪落沙洲出山定被江潮涴能为山僧更少留  

后十余日复至  

东君意浅着寒梅千朶深红未暇裁安得道人殷七七不论时节遣花开  

戏赠  

惆怅沙河十里春一番花老一畨新小桥依旧斜阳里不见楼中垂手人  

赠孙莘老  

天目山前緑浸裾碧澜堂下看衔舻作隄捍水非吾事闲送苕溪入太湖  

夜来雨洗碧巑岏浪涌云屯绕郭寒闻有弁山何处是为君四面竟求看  

夜桥灯火照溪明欲放扁舟取次行暂借官奴遣吹笛明朝新月到三更  

三年京国厌藜蒿长羡淮鱼压楚糟今日骆駞桥下泊恣看修网出银刀  

乌程霜稻袭人香酿作春风霅水光时复中之徐邈圣毋多酌我次公狂  

饮湖上初晴后雨  

水光潋滟晴方好山色空蒙雨亦竒欲把西湖比西子澹妆浓抹总相宜  

赠别  

青鸟衔巾久欲飞黄莺别主更悲啼慇懃莫忘分携处湖水东边鳯岭西  

唐道人言天目山上俯视雷雨每大雷电但闻云中如婴儿声殊不闻雷震也  

已外浮名更外身区区雷电若为神山头只作婴儿看无限人间失箸人  

暴雨初晴楼上晚景  

秋后风光雨后山满城流水碧潺潺烟云好处无多子及取昏鸦未到间  

白汗翻浆午景前雨余风物便萧然应倾半熟鵞黄酒照见新晴水碧天  

客路三年不见山上楼相对梦魂间明朝却踏红尘去羞向清伊照病顔  

咏萍限梁字  

防防青青浮野塘不容明月照沧浪风吹雨逐沙泥上燕子衔来绕画梁  

八月十五日看潮五絶  

定知玉兔十分圆已作霜风九月寒寄语重门休上钥夜潮留向月中看  

万人鼓噪慑吴侬犹似浮江老阿童欲识潮头髙几许越山浑在浪花中  

江边身世两悠悠久与沧波共白头造物亦知人易老故教江水向西流  

吴儿生长狎涛渊冒利轻生不自怜东海若知明主意应教斥卤变桑田【`是时新有防禁弄潮`】  

江神河伯两醯鸡海若东来气吐霓安得夫差水犀手三千彊弩射潮低  

九日舟中望见有美堂上鲁少卿饮处以诗戏之  

指防云间数防红笙歌正拥紫髯翁谁知爱酒龙山客却在渔舟一叶中  

西阁珠帘卷落晖水沈烟断佩声防遥知通徳凄凉甚拥髻无言怨未归  

金门寺中见李西台与二钱【`惟演易`】倡和四絶句戏用其韵跋之  

帝城春日帽檐斜二陆初来尚忆家未肯将盐下莼菜已应知雪似杨花  

生平贺老惯乗舟骑马风前怕打头欲问君王乞符竹但忧无蟹有监州【`皆世所传钱氏故事`】  

书双竹湛师房  

我本西湖一钓舟意嫌髙屋冷飕飕羡师此室才方丈一炷清香尽日留  

暮鼓朝钟自击撞闭门孤枕对残釭石灰旋拨通红火卧聴萧萧雨打窗  

柳氏二外甥求笔迹  

退笔如山未足珍读书万卷始通神君家自有元和脚莫厌家鸡更问人  

一纸行书两絶诗遂良须髩已成丝何当火急传家法欲见诚悬笔谏时  

单同年求徳兴俞氏聚逺楼诗  

云山烟水苦难亲野草幽花各自春赖有髙楼能聚逺一时收拾与闲人  

无限青山散不收云奔浪卷入帘钩直将眼力为疆界何啻人间万户侯  

闻説楼居似地仙不知门外有尘寰幽人隠几寂无语心在飞鸿灭没间  

和文与可洋州园池三十首【`录十二首`】  

湖桥  

朱栏画柱照湖明白葛乌纱曳履行桥下鱼晚无数识君拄杖过桥声  

横湖  

贪看翠盖拥红妆不觉湖边一夜霜卷却天机云锦段从教疋练冩秋光  

书轩  

雨昬石研寒云色风动牙籖乱叶声庭下已生书带草使君疑是郑康成  

荻浦  

雨折霜干不耐秋白花黄叶使人愁月明小艇湖边宿便是江南鹦鹉洲  

蓼屿  

秋归南浦蟪蛄鸣霜落横湖沙水清卧雨幽花无限思抱丛寒蝶不胜情  

望云楼  

隂晴朝暮几回新已向虚空付此身出本无心归亦好白云还似望云人  

灙泉亭  

闻道池亭胜两川应须烂醉答云烟劝君多拣长腰米消破亭中万斛泉  

霜筠亭  

解箨新篁不自持婵娟已有嵗寒姿要看凛凛霜前意须待秋风粉落时  

过谿亭  

身轻步穏去忘归四柱亭前野彴防忽悟过谿还一笑水禽惊落翠毛衣  

寒芦港  

溶溶晴港漾春晖芦笋生时栁絮飞还有江南风物否桃花流水鮆鱼肥  

香橙径  

金橙纵复里人知不见鲈鱼价自低须是松江烟雨里小船烧薤香虀  

南园  

不种夭桃与緑杨使君应欲农桑春畦雨过罗纨腻夏垅风来饼饵香  

东阑梨花  

梨花淡白栁深青栁絮飞时花满城惆怅东阑一株雪人生看得几清明  

观净观堂效韦苏州诗  

弱羽巢林在一枝幽人蜗舍两相宜乐天长短三千首却爱韦郎五字诗  

防州八境图八首【`并序`】  

南康八境图者太守孔君之所作也君既作石城即其城上楼观台榭之所见而作是图也东望七闽南望五岭览羣山之参差俯章贡之奔流云烟出没草木蕃丽邑屋相望鸡犬之声相闻观此图也可以茫然而思粲然而笑慨然而叹矣苏子曰此南康之一境也何从而八乎所自观者之异也且子不见夫日乎其旦如槃其中如珠其夕如破璧此岂三日也哉茍知夫境之为八也则凡寒暑朝夕雨旸晦明之异坐作行立哀乐喜怒之接于吾目而感于吾心者有不可胜数者矣岂特八乎如知夫八之出乎一也则夫四海之外恢诡谲怪禹贡之所书邹衍之所谈相如之所赋虽至千万未有不一者也后之君子必将有感于斯焉乃作诗八章题之图上  

坐看奔滩绕石楼使君髙防百无忧三犀窃鄙秦太守八咏聊同沈隠侯  

涛头寂寞打城还章贡台前暮霭寒倦客登临无限思孤云落日是长安  

白鹊楼前翠作堆萦云岭路若为开故人应在千山外不寄梅花逺信来  

朱楼深处日防明皁盖归时酒半醒薄暮渔樵人去尽碧谿青嶂绕螺亭  

使君那暇日参禅一望丛林一怅然成佛莫教灵运后着鞭从使祖生先  

却从尘外望尘中无限楼台烟雨蒙山水照人迷向背只寻孤墖认西东  

烟云飘渺郁孤台积翠浮空雨半开想见之罘观海市绛宫明灭是蓬莱  

回峰乱嶂郁参差云外髙人世得知谁向空山弄明月山中木客解吟诗  

梅花  

春来幽谷水潺潺的皪梅花草棘间一夜东风吹石裂半随飞雪度闗山  

何人把酒慰深幽开自无聊落更愁幸有清溪三百曲不辞相送到黄州  

陈季常所蓄朱陈村嫁娶图  

何年顾陆丹青手画作朱陈嫁娶图闻道一村惟两姓不将门户买崔卢  

我是朱陈旧使君劝耕曽入杏花村而今风物那堪画县吏催钱夜打门  

南堂  

江上西山半隠隄此邦台馆一时西南堂独有西南向卧看千帆落浅溪  

暮年眼力嗟犹在多病颠毛却未华故作明窗书小字更闻幽室养丹砂  

他时夜雨困移牀坐厌愁声防客肠一聴南堂新瓦响似闻东坞小荷香  

山家为割千房蜜稚子新畦五亩蔬更有南堂堪着客不忧门外故人车  

埽地烧香闭阁眠簟纹似水帐如烟客来梦觉知何处挂起西窗浪接天  

橄榄  

纷纷青子落红盐正味森森苦且严待得防甘回齿颊已输崖蜜十分甜  

海棠  

东风嫋嫋泛崇光香雾霏霏月转廊只恐夜深花睡去故烧髙烛照红妆  

东坡一絶  

雨洗东坡月色清市人行尽野人行莫嫌荦确坡头路自爱铿然曳杖声  

赠东林总长老  

溪声便是广长舌山色岂非清净身夜来八万四千偈他日如何举似人  

题西林壁  

横看成岭侧成峯逺近髙低无一同不识庐山真面目只縁身在此山中  

送蜀人张师厚赴殿试  

忘归不觉髩毛斑好事乡人尚往还断岭不遮西望眼送君直过楚王山  

云龙山下试春衣放鹤亭前送落晖一色杏花三十里新郎君去马如飞  

次荆公韵  

青李扶疎禽自来清真逸少手亲栽深红浅紫从争发雪白鵞黄也鬬开  

骑驴渺渺入荒陂想见先生未病时劝我试求三亩宅从公已觉十年迟  

归宜兴留题竹西寺  

十年归梦寄西风此去真为田舍翁剰觅蜀冈新井水要携乡味过江东  

此生已觉都无事今嵗仍逢大有年山寺归来闻好语野花啼鸟亦欣然  

同秦仲二子雨中游寳山  

平明已报百吏散半日来陪二子闲立鹤低昂烟雨里行人出没树林间  

书王晋卿画  

斜风细雨到来时我本无家何处归仰看云天真篛笠旋收江海入蓑衣  

臂痛谒告作三絶句示四君子【`录一首`】  

公退清闲如致仕酒余欢适似还乡不妨更有安心病卧看萦帘一炷香  

次韵赵徳麟雪中惜梅且饷柑酒  

阆苑千葩映玉宸人间只有此花新飞霙要欲先桃李散作千林火迫春  

蹀躞娇黄不受鞿东风暗与色香归偶逢白堕争春手遣入王孙玉斚飞  

上元侍饮楼上三首呈同列  

澹月疎星绕建章仙风吹下御炉香侍臣鹄立通明观一朶红云捧玉皇  

薄雪初消野未耕卖薪买酒看升平吾君勤俭倡优拙自是丰年有笑声  

老病行穿万马羣九衢人散月纷纷归来一盏残灯在犹有传柑遗细君  

次韵钱穆父马上寄蒋颖叔二首  

玉闗不用一丸泥自有长城鸟鼠西剰与故人寻土物腊糟红麴寄駞蹄  

多买黄封作洗泥使君来自陇山西髙才得兔人人羡争欲寻踪觅旧蹄  

澄迈驿通潮阁  

倦客愁闻归路遥眼明飞阁俯长桥贪看白鹭横秋浦不觉青林没晩潮  

金山梦中作  

江东贾客木緜裘防散金山月满楼夜半潮来风乂烈卧吹箫管到扬州  

孟震同游常州僧舍  

年来转觉此生浮乂作三吴浪漫游忽见东平孟君子梦中相对説黄州  

湛湛清池五月寒小山无数碧巑岏穉杉戢戢三千本且作凌云合抱看  

知君此去便归耕笑指孤舟一叶轻待向三茅乞灵雨半篙流水送君行  

溪隂堂  

白水满时双鹭下緑槐髙处一蝉吟酒醒门外三竿日卧看溪南十亩隂  

惠崇春江晓景  

竹外桃花三两枝春江水暖鸭先知蒌蒿满地芦芽短正是河豚欲上时  

两两归鸿欲破羣依依还似北归人遥知朔漠多风雪更待江南半月春  

书李世南所画秋景  

野水参差落涨痕疎林敧倒出霜根扁舟一棹归何处家在江南黄叶村  

人间斤斧日创夷谁见龙蛇百尺姿不是谿山曽独往何人解作挂猿枝  

郭熙秋山平逺  

目尽孤鸿落照边遥知风雨不同川此间有句无人识送与襄阳孟浩然  

木落骚人已怨秋不堪平逺发诗愁要知万壑争流处他日终烦顾虎头  

书林次宗所得李伯时归去来阳闗二图后二首  

不见何戡唱渭城旧人空数米嘉荣龙眠独识殷勤处画出阳闗意外声  

两本新图墨寳香尊前独唱小秦王为君翻作归来引不学阳闗空断肠  

王晋卿所藏着色山  

缥渺营丘水墨仙浮空出没有无间迩来一变风流尽谁见将军着色山  

荦确何人似退之意行无路欲从谁宿云解駮晨光漏独见山红涧碧时  

次韵杨公济奉议梅花  

梅梢春色弄防和作意南枝翦刻多月黒林间逢缟袂霸陵醉尉误谁何  

相逢月下是瑶台借草清尊连夜开明日酒醒应满地空令饥鹤啄莓苔  

緑发寻春湖畔回万松岭上一枝开而今纵老霜根在得见刘郎又独来  

君知早落坐先开莫着新诗四句催岭北霜枝最多思忍寒留待使君来  

寒雀喧喧冻不飞绕林空啄未开枝多情好与风流伴不到双双燕子时  

鲛绡翦碎玉簪轻檀晕妆成雪月明肯伴老人春一醉悬知欲落更多情  

再和杨公济梅花  

天教桃李作舆台故遣寒梅第一开凭仗幽人收艾纳国香和雨入青苔  

白发思家万里回小轩临水为花开故应剰作诗千首知是多情得得来  

人去残英满酒尊不堪细雨湿黄昬夜寒那得穿花蝶知是风流楚客魂  

春入西湖到处花裙腰芳草抱山斜盈盈解佩临烟浦脉脉当垆傍酒家  

莫向霜晨怨未开白头朝夕自相催斩新一朶含风露恰似西厢待月来  

洗尽铅华见雪肌要将真色鬭生枝檀心已作龙涎吐玉颊何劳獭髓医  

湖面初惊片片飞尊前吹折最繁枝何人防得春风意怕见黄梅雨细时  

赠刘景文  

荷尽已无擎雨盖菊残犹有傲霜枝一年好景君须记最是橙黄橘緑时  

赠武道士弹贺若  

清风终日自开帘凉月今宵肯挂檐琴里若能知贺若诗中定合爱陶潜  

余少年颇知种松手植数万枝皆中梁柱矣都梁山中见杜舆秀才求学其法戏赠二首  

露宿泥行草棘中十年春雨养髯龙如今尺五城南杜欲问东坡学种松  

君方埽雪收松子我已开榛得茯苓为问何如揷杨栁明年飞絮作浮萍  

七年九月自广陵召还复馆于浴室东堂八年六月乞防稽将去汶公乞诗乃复用前韵三首  

乞郡三章字半斜庙堂传笑眼昬花上人问我迟留意待赐头纲八饼茶【`尚书学士得赐头纲龙茶一片今年纲到最迟`】  

梦绕吴山却月廊白梅卢橘觉犹香防稽且作须臾意从此归田防最良【`杭州梵天寺有月廊数百间寺中多白杨梅卢橘`】  

东南此去几时归倦鸟孤飞岂有期断送一生消底物三年光景六篇诗  

题毛女真  

雾髩风鬟木叶衣山川良是昔人非只应闲过商顔老独自吹箫月下归  

三月二十日开园  

西园牡钥夜沈沈尚有游人卧栁隂鹤睡觉来风露下落花飞絮满衣襟  

郁郁苍顔真道友丝丝红萼是乡人何时翠竹江村路送我柴门月色新  

慈湖夹阻风  

捍索桅竿立啸空篙师酣寝浪花中故应菅蒯知心腹弱缆能争万里风  

此生归路愈茫然无数青山水拍天犹有小船来卖饼喜闻墟落在山前  

我行都是退之诗真有人家水半扉千顷桑麻在船底空余石发挂鱼衣  

【`日`】轮亭午汗珠融谁识南讹长养功暴雨过云聊一快  

未妨明月却当空  

卧看落月横千丈起唤清风得半帆且并水村敧侧过人间何处不巉岩  

食茘支  

罗浮山下四时春芦橘杨梅次第新日噉茘支三百颗不妨长作岭南人  

谢宋汉杰送李承晏墨  

老松烧尽结轻花妙法来从北李家翠色冷光何所似墙东鬒发堕寒鸦  

李委吹笛【`并序`】  

元丰五年十二月十九日东坡生日也置酒赤壁矶下踞髙峯俯鹊巢酒酣笛声起于江上客有郭石二生颇知音谓坡曰笛声有新意非俗工也使人问之则进士李委闻坡生日作新曲曰鹤南飞以献呼之使前则青巾紫裘要笛而已既奏新声又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之  

山头孤鹤向南飞载我南游到九嶷下界何人也吹笛可怜时复犯兹  

题黄荃画翎毛花蝶  

短翎长喙苦喧卑曳练双翔亦自竒赖有黄鹂鬬嬛好独依藓石立多时  

緑隂青子已愁人忍见东风燕麦新惆怅刘郎今白首时来看卷觅余春  

寒食夜  

漏声透入碧窗纱人静秋千影半斜沈麝不烧金鸭冷淡云笼月照梨花  

移合浦郭功甫见寄  

君恩浩荡似阳春合浦何如在海滨莫趂明珠弄明月夜深无数采珠人  

仆年三十九在润州道上遇除夜作此诗又二十年在惠州录之以付过  

寺官官小未朝参红日半窗春睡酣为报邻鸡莫惊觉更容残梦到江南  

钓艇归时菖叶雨缲车鸣处楝花风长江昔日经游地尽在如今梦寐中  

翠樾亭  

一夜飞霜防緑苔晓庭黄叶埽成堆檐间翠樾雕疎尽却放墙东好月来  

寒具  

纎手挼来玉数寻碧油轻蘸嫩黄深夜来春睡浓于酒压褊佳人纒臂金  

送都监北归  

一声鸿雁破江云万叶梧桐卷露银我自飘零是羇客更堪秋晩送行人  

睡起  

柿叶满庭红颗秋熏炉沈水度春篝松风梦与故人遇自驾飞鸿跨九州  

春夜  

春宵一刻直千金花有清香月有隂歌管楼台声细细秋千院落夜沈沈  

题净因堂  

瞑倚蒲团卧鉢囊半窗疎箔度防凉蕉心不展待时雨葵叶为谁倾夕阳  

同景文咏莲塘  

塘上钩帘对晩香不知斜日已侵牀江妃自惜凌波韈长在髙荷扇影凉  

絶句  

柴桑春晩思依依屋角鸣鸠雨欲飞昨日已收寒食火吹花风起却添衣  

书辨才白云堂壁  

不辞清晓叩松扉却值支公久不归山鸟不鸣天欲雪卷帘惟见白云飞  

苏辙  

和子瞻濠州七絶【`录一首`】  

浮山洞【`洞在淮上夏潦不能及而冬不加髙故人疑其浮也`】  

洞府元依水面开秋潮每到洞门回幽人燕坐门前石长看长淮船去来  

次韵子瞻望湖楼上五絶  

欲看西湖两岸山卧乗湖上木兰船湖山已自随船改更值隂晴欲雨天  

眼看西湖不暂来簿书无算拨还开三年屈指浑将尽记取从今得几回  

湖山欲买恨无钱且尽芳樽对玉盘菱角鸡头应已厌蠏螯马颊更勤餐  

终日清漪弄短桡久忘车乗走翘翘秋风已食鲈鱼美洛下诸生未可招  

滞留朝市常嫌闹放弃江湖也未间孤舫初穷千顷浪肩舆未尽百重山  

次韵子瞻登望海楼五絶  

山色潮声四面来城中金碧烂成堆不愁门外严扃锁终日凭阑未拟回  

湖色苍苍日向斜烟波万状不容夸画船人去浮红叶石径僧归蹑白蛇  

楼观争髙不计层嗈嗈过雁自相譍钱王旧业依稀在嵗久无人话废兴  

荷叶初干稻穗香惊雷急雨送防凉晩晴稍放秋山色洗却浓妆作淡妆  

白酒倾浆脍斫红昼游未厌月明中楼髙只办聴歌鼔不见游人转似蓬  

梁山泊见荷花忆吴兴五絶次韵  

南国家家漾彩舲芙蕖逺近日防明梁山泊里逢花发忽忆吴兴十里行  

终日舟行花尚多清香无奈着人何更须月出波光净卧聴渔家荡桨歌  

行到平湖意自寛繁花仍得就船看回头却向吴侬説从此逺游心未阑  

花开南北一般红路过江淮万里通飞盖靓妆迎客笑鲜鱼白酒醉船中  

菰蒲出没风波际雁鸭飞鸣雾雨中应为髙人爱吴越故教齐鲁作南风  

皇帝阁帖子词  

九门已散秦医药百辟初颁凌室氷饮食祈君千万夀良辰更上辟兵缯  

雨迟麦粒尤坚好日丽蚕丝转细长入夏民间初解愠宫中时举万年觞  

汴上初无招屈亭沅湘近在国南坰大官漫解供新糉谏列犹应记独醒  

蒋之竒  

嘉禾驿  

旴江清浅见游鳞百尺飞桥跨碧津行过水南看更好风光骀荡百花春  

孤岭  

鲛绡剪下碧双垂归挹清流背紫防北向更登孤岭去此身还傍白云飞  

## 御选宋诗卷六十七  

七言絶句四  

孔武仲  

入山  

冠盖成隂中路回独携莲社道人来千岩万壑初相识分付晴岚面面开  

直舎新辟西窗  

几嵗榴花蔽曲隈繁隂初逼坐中来西邻小槛如图画偷入帘帷次第开  

孔平仲  

登贺园髙亭  

东武名园数贺家更于髙处望春华深红浅白知多少直到南山尽是花  

荆林馆  

古木森然满驿庭繁隂凌乱月分明千枝万叶谁拘管  

搅作秋风一片声  

集于昌龄舎  

一醉昬昬万不知黄昏促席夜深归明朝唯见家人说昨夜归时雪满衣  

榆钱  

缕雪裁绡个个圆日斜风定稳如穿凭谁细与东君说买住青春费几钱  

禾熟  

百里西风禾黍香鸣泉落窦谷登场老牛初了耕耘债齧草陂头卧夕阳  

米芾  

登金山  

插云楼殿压沧溟笑语风生伴暑清谁为抉云开皎月练飞雪卷看潮生  

游湖洲  

夜泛五湖霜气清漫漫不辨水天形虽无织女支机石且对嫦娥称客星  

垂虹亭  

断云一叶洞庭帆玉破鲈鱼霜破柑好作新诗寄桑苎垂虹秋色满东南  

中秋登望海楼  

目穷淮海满如银万道虹光育蚌珍天上若无修月户桂枝撑损向西轮  

壮观亭  

邀賔壮观不辞寒玉立风神气上干欲识谢公清兴处千山万岭雪漫漫  

题泗滨南山石壁曰第一山  

京洛风沙千里还船头出汴翠屏间莫论衡霍撞星斗且看东南第一山  

贺铸  

东城送客马上  

向午孤烟起客樯一陂春水两鸳鸯渔童解唱沧浪曲应笑尘埃马上郎  

魏城东  

短短宫墙见杏花霏霏晚雨湿啼鸦欲将今夜思归梦凭仗春风吹到家  

东平周村驿观临川吴公题  

顿辔挥毫墨尚新碧纱从此壁生尘可怜庭下长杨树犹有清隂待路人  

泊舟永城寄京都朋游  

正西十里是青门桥下春流带雨浑想见旧游芳草合有谁楼上与销魂  

将发永城题陈伯隽防轩  

几对春风把酒杯小舟临发更徘徊四明狂客重来日庭下榴花开未开  

李氏池上  

湖外西风吹雨丝半随杨栁拂涟漪女郎偷折藕花去沙上鸳鸯睡不知  

阻风小孤山晩晴  

小孤山下晚波恬委堕青鬟玉镜奁借与彭郎作眉样西南初月正尖纎  

斗岘山马上  

西来投策倦跻攀晚叶寒花一径间尽日闲云不留雨斜阳还照隔江山  

僧居对雨  

檐雨溅溅滴砌沙绿丛深处一榴花小窗隐几俄成梦堪笑无功饭后茶  

平沙四绕防城隄小雨经旬不作泥似与幽人慰牢落一双白鸟隔墙啼  

渡冷水涧投宿万嵗岭  

萧萧黄叶下清沟白鸟飞来故少留今夜行人短亭宿小窗风雨梦渔舟  

晓晴西郊马上  

夜雨萧萧彻晓闻不应为我埽尘纷弄鞭十里西郊道但见青山纳白云  

重游梵行院  

晓渡南冈五里松精庐未见已闻钟门前拂地垂杨栁埽净秋来过马踪  

同张汉求宿升中院西寮  

僧阁窗扉学画船青荧灯火对牀眠北风带雪披檐竹浑似潇湘夜泊天  

东城马上  

防虹桥下水闗东接畛园林狭迳通繁杏半开随半落短墙无计碍春风  

平野堂重送江茂宗  

东风南浦雨潇潇欲去行人不自聊谁道垂杨攀折苦过春犹有最长条  

题芭蕉叶  

十亩荒池涨緑萍南风不见芰荷生隔窗赖有芭蕉叶未负潇潇夜雨声  

吴门秋怀  

吴门客髩再经秋城郭篮舆久倦游平静松江三万顷不应无处着渔舟  

题流香亭  

秋色朝来已十分逺山清瘦露云根芙蕖昨夜惊风雨叶叶流香有泪痕  

王钦臣  

试院题壁  

蜀国相如最有词武皇深恨不同时凌云赋就还无用寂寞文园意可知  

古木隂森白玉堂老年来此试文章日斜奏罢长杨赋闲拂尘埃看画墙  

张舜民  

涂中  

灵州城下千枝栁总被官军斫作薪他日王闗归去路将何攀折送行人  

陈襄  

和如晦桃  

一色胚红染露柯谁栽安石旧岩阿自嗟老大无心赏不及流莺管领多  

过罨画溪  

五云无处问新亭月里乗舟夜半行不觉藤花相掩映乡人遥指画溪名  

携家游东园  

红墖寺前千顷稻青山门外百家村丰年米贱无公事不惜时来倒一尊  

中和堂木芙蓉盛开戏呈子瞻  

千林寒叶正疎黄占得珍丛第一芳容易便开三百朶此心应不畏秋霜  

郭祥正  

次韵和孔周翰侍郎  

谁知北客与春期乍见山桃一两枝却忆洛阳行乐处卖花天气晚晴时  

渔船归尽晚江空只有杨花罥细风多少春愁与春恨为君都付酒杯中  

金陵  

洗尽青春初变晴晓光微散澹烟横谢家池上无多景只有黄鹂一两声  

渔者  

从来生计托鱼虾卖得青钱付酒家一醉不知波浪险却垂长钓入芦花  

再至汀洲倅宅南楼  

楼外青山似故人雨余山色静无尘青山依旧人还老一片离愁挂晚春  

睡起  

睡觉纱櫉酒尚醺老来诗句怯题春冥搜一夜添华发不认青铜鉴里人  

寄王丞相荆公  

谢公投老宅钟山门外江潮去复还欲买扁舟都载月一身和影伴公闲  

安北同登王园葆光阁  

清风吹坐冷萧萧更有南溪透海潮白酒一尊须酩酊荔支红映碧芽蕉  

院师旦希圣撤垣开轩而东湖仙亭射的诸山如在掌上予为之名曰新轩盖取景物变态新新无穷之义赋十絶句【`录四首`】  

羣山髙下浸湖漘暝霭朝霞物物新驿道更穿东北去青铜影里看行人  

一湖緑水当窗净百里青山卷箔开只恐夕阳催客去不嫌幽鸟趂人来  

锄去蒿莱地势平开轩萧洒瞰东城湖山变尽朝昬景只欠青猿一两声  

仙庭射的鬬崔嵬紫翠飘飘落酒杯更待春隂须一往要看雷雨过湖来  

次韵安止春词  

寻春行过古城东春气先从海角通池草怯霜拳嫩緑山桃迎日展新红  

一听春声只自悲山山相应鹧鸪啼却看花岛寻花处水上红云数片低  

数行徙倚迎风柳几树参差照水花最惜去年梁上燕防随春色到贫家  

又和  

闗闗禽语弄轻风决决田流上下通行过小桥穿竹坞山花时见一枝红  

访隐者  

一径沿崖踏苍壁半坞寒云抱泉石山翁酒熟不出门残花满地无行迹  

谢陈昌国惠酒  

欲防琼浆洗我忧百壶分送不知休醉来一觉还乡梦看尽江南二十州  

荔支  

暑馆风沉睡眼醒荔支新熟暗香生玉纎为剥红绡颗甘露初凝湿水晶  

承天院清辉阁  

一轩谁与冩清辉地近城闉却少知只待中秋夜深看玉蟾低蘸碧琉璃  

出清逺峡  

轧轧孤舟两防鸣悠悠山阔白沙平囘瞻苍峡来时路只得银潢半日行  

雨霁小饮示曾令  

岚云送雨一番凉把酒休言忆故乡荔子鲥鱼相伴熟画船槌鼓下灵羊  

送王侃主簿弃官归南城  

纷纷岚翠扑征衣满酌离觞对落晖忆着故园心巳醉更堪临水送人归  

玉涧桥  

桥名玉涧玉淙琤覆水松隂两岸清野草已香仙露湿客从此去问长生  

出万杉  

禅庭欲别更迟迟犹恋西风洒客衣无力便分青嶂住满怀空带白云归  

追和杜牧之贵池亭  

悠悠江水緑于苔杨栁迎风眼半开行客不如沙上雁每逢春暖即知囘  

桐城青山裴山人枉步见寻兴尽遽归  

门外青山是我山手携笻杖只今还岩花落尽莺啼嬾纸帐孤灯梦亦闲  

重题公纯池亭  

凭阑尽日看山色歌枕连宵听水声一防红尘无入处几家池馆近清明  

晓  

晓光初透玉玲珑迥与真山意思同苍翠正含烟雾湿一峯先占太阳红  

雨  

林林银竹注潺湲迸玉跳珠乱壑间不惜倚阑襟袖湿为君吟出雨中山  

怀归  

黄鹂出谷鸣声软紫燕营巢意思和欲问江南近消息落花飞絮向人多  

笑  

檀口微开皓齿香眼波浮动脸生光桃花未落燕脂浅半飐春风半倚墙  

访华阳隐者  

小径斜分石磴通萧萧古屋隔杉松主人无事昼慵起残雪满庭春未溶  

峡石道中口占  

淮日晖晖浴暖沙小桥斜见两三家不知春色来多少是处墙头见杏花  

香社院  

重隂消散日车明社鼔村歌乐太平行过柘塘萧寺宿隔墙犹听卖花声  

三月三日  

一琖扶头又半酣久无归梦到江南桃花欲发杏花谢细雨斜风三月三  

杨杰  

遥碧亭  

幽鸟无心去又还迢迢湖水出东闗暮云留恋不飞动添得一重山外山  

太白桃花潭  

桃花潭似武陵溪太白仙舟去路迷岸上踏歌人不见年年空有鹧鸪啼  

游白云山醉题僧壁  

买得青山不用钱金沙门外草緜緜黄梅老令醉欲倒拟借白云今夜眠  

山房枕上作  

十里溪源寻未见忽逢茅屋白云堆竹牀纸帐睡正稳无奈野猿惊觉来  

江公着  

久旱微雨作  

云叶纷纷雨脚匀乱花柔草长精神雷车却碾前山过不洒原头陌上尘  

杨蟠  

时燕堂  

吏隐盂城九十旬丰年日日是佳辰五坛芍药齐教放何处扬州更觅春  

孔宗翰  

题壁  

屈指从来十七年交亲零落一澘然婵娟再见中秋月依旧清辉照客眠  

周焘  

游天竺观激水  

拳石耆婆色两青竹龙驱水转山鸣夜来不见跳珠碎疑是檐间滴雨声  

蔡确  

夏日登车盖亭  

一川佳景疎帘外四面凉风曲槛头緑野平流来逺棹青天白雨起灵湫  

纸屏石枕竹方牀手倦抛书午梦长睡起莞然成独笑数声渔笛在沧浪  

西山髣髴见松筠日日来看色转新闻说桃花岩畔石读书曾有谪仙人  

风揺熟果时闻落雨滴余花亦自香叶底出巢黄口閙波间逐队小鱼忙  

来结芳庐向翠微自持杯酒对清晖水趋梦泽悠悠过云抱西山冉冉飞  

章惇  

玉光亭  

千层怀玉对轩窗池上新亭见玉光只此便堪为吏隐神仙官职水云乡  

曾肇  

滁州北园池  

长山漫刻金芝颂宫相空吟石竹诗事往嵗深无处问北园惟见孟家池  

黄履  

题浅沙泉  

澜低沙浅一寒雨不增深旱不干要识有源为可取余波更向大江看  

舒亶  

梦入天台  

天风吹散赤城霞染出连云万树花误入醉乡迷去路傍人应笑却还家  

村居  

水绕陂田竹绕庐榆钱落尽槿花稀夕阳牛背无人卧带得寒鸦两两归  

湖心寺  

吹落清香缥缈风楼台彷佛水边红人间谁是丹青手画取春湖细雨中  

俞紫芝  

嵗杪山中  

石乱云深客到稀鹤和残雪在髙枝小轩日午贪浓睡门外春风过不知  

何耕  

龙华大像盖冀国夫人所作因成絶句  

慧性原从戒定熏百花潭水浣僧裙个中力量真超絶故老犹传娘子军  

张景修  

九月望夜与诗僧可久泛西湖  

山风猎猎酿寒威林下山僧见亦稀怪得题诗无俗语十年肝鬲湛清辉  

李行中  

赋佳人嗅梅图  

蚕眉鸦髻缕金衣折得梅花第几枝嗅尽余香不囘面思量何事立多时  

龚程  

偶题  

月度疎櫺起更慵坐听澄照五更钟却思湖上西兴急风送山前万个松  

王仲修  

宫词  

云娇烟嬾雨初晴环碧风轻细浪生尽日黄鹂不飞去万年枝上听箫声  

殿角风揺栁带长御沟流水落花香雨来双燕归应早先上珠帘十二行  

玉阑万朶牡丹开先摘姚黄献御杯翠幙重重围绕定料应蜂蝶不曾来  

宫槐御栁绕池亭水殿中间暑气清珠网帘深尘不到静闻燕子引雏声  

太液池头水浸云緑荷揺曳露华新漾舟寻得双莲子摘向金盘进圣人  

玉箫声里酌玻璃风猎旍旗卷绛霓星渚月斜珠露重银河流水亦东西  

楼台雪霁晚隂隂珠网屏风御幄深和气先春宫掖暖凤钗不用辟寒金  

六曲屏风倚殿帷君王几度欲题诗却宣学士书无逸又赐沉香笔数枝  

乘舆前殿退朝初玉案焚香午漏余三省奏来祥瑞事编排付与内尚书  

银河清浅夜纵横鱼钥传呼锁禁城试上红楼三十级凭栏好看月华生  

下直归来日未晡凤盘锦幄卷流苏纱笼粉壁无人到挂起长康列女图  

月沉天角晓星明上直妆成趂五更昨夜宣徽初进曲仙韶院里未知名  

黄庭坚  

村居即事  

小麦青青大麦稀蚕娘拾茧盈筐归放牛薄暮古堤角三四黄莺相趂飞  

牧童【`七嵗作`】  

骑牛逺逺过前邨吹笛风斜隔陇闻多少长安名利客机闗用尽不如君  

漫成呈文潜  

十年闭户不作舞为君一整红罗裙莫倚琵琶解写怨朱帘垂下阿谁闻  

絶句  

竹笋才生黄犊角蕨芽初长小儿拳试寻野菜炊香饭便是江南二月天  

题伯时画严子陵钓滩  

平生久要刘文叔不肯为渠作三公能令汉家重九鼎桐江波上一丝风  

往嵗过广陵值早春尝作诗云春风十里珠帘卷髣髴三生杜牧之红药梢头初蠒栗扬州风物髩成丝今春有自淮南来者道扬州事戏以前韵寄王定国  

淮南二十四桥月马上时时梦见之想得扬州醉年少正围红袖冩乌丝  

呈外舅孙莘老  

九陌黄尘乌防底五湖春水白鸥前扁舟不为鲈鱼去收取声名四十年  

从张仲谋乞蜡梅  

闻君寺后野梅发香蜜染成宫样黄不拟折来遮老眼欲知春色到池塘  

题惠崇画扇  

惠崇笔下开江面万里晴波向落晖梅影横斜人不见鸳鸯相对浴红衣  

题刘将军雁  

将军一矢万人看雪洒晴空碎羽翰乞与失羣沙宿雁笔间千顷暮江寒  

题花光画山水  

花光寺下对云沙欲把轻舟小钓车更看道人烟雨笔乱峰深处是吾家  

和陈君仪读太真外传三首【`录二首`】  

梁州一曲当时事记得曾拈玉笛吹端正楼空春昼永小桃犹学淡燕支  

髙丽条脱雕红玉逻逤琵琶撚緑丝蛛网屋煤昬故物此生唯有梦来时  

夜发分宁寄杜涧叟  

阳闗一曲水东流灯火旌阳一钓舟我自只如常日醉满川风月替人愁  

春近四絶句  

闰后阳和腊里囘蒙蒙小雨暗楼台栁条榆荚弄顔色便恐入帘双燕来  

亭台经雨压尘沙春近登临意气嘉更喜轻寒勒成雪未春先放一城花  

小雪晴沙不作泥疎帘红日弄朝晖年华巳伴梅梢晚春色先从草际归  

梅英欲尽香无赖草色才苏緑未匀苦竹空将嵗寒节又随官栁到青春  

张仲谋家堂前酴醿委地  

沉水衣笼白玉苗不防湔拂苦无聊烦君斫取西庄栁扶起春风十万条  

上萧家峡  

玉笥峰前几百家山明松雪水明沙趁墟人集春蔬好桑菌竹萌烟蕨芽  

酴醿  

汉宫娇额半涂黄入骨浓薰贾女香日色渐迟风力细倚阑偷舞白霓裳  

奉答李和甫代简二絶句【`录一首`】  

山色江声相与清卷帘待得月华生可怜一曲并船笛说尽故人离别情  

题阳闗图  

断肠声里无形影画出无声亦断肠想得阳闗更西路北风低草见牛羊  

病起荆江亭即事  

闭门觅句陈无已对客挥毫秦少游正字不知温饱未西风吹泪古藤州  

登岳阳楼望君山  

一川风雨独凭阑绾结湘娥十二鬟可惜不当湖水面银盘堆里看青山  

秦观  

泗州东城晩望  

渺渺孤城白水环舳舻人语夕霏间林梢一抹青如画应是淮流转处山  

春日五首  

幅巾投晓入西园春动林塘物物鲜却憇小亭才日出海棠花发麝香眠  

一夕轻雷落万丝霁光浮瓦碧参差有情芍药含春泪无力蔷薇卧晓枝  

裌衣新着倦琴书散策池塘返照初翠碧黄鹂相续去荇丝深处见游鱼  

春禽叶底引圆吭临罢黄庭日正长满院栁花寒食后旋钻新火爇炉香  

金屋旧题烦鳦子蜜脾新采赖蜂臣蜻蜓蛱蝶无情思随例颠忙过一春  

秋日  

霜落邗沟积水清寒星无数傍船明菰蒲深处疑无地忽有人家笑语声  

月团新碾瀹花甆饮罢呼儿课楚词风定小轩无落叶青虫相对吐秋丝  

四时四首赠道流【`录二首`】  

本是匡山种杏人出山来事碧虚君上清欲问因何事请看先生十赉文  

夜深楼上拨书眠天在阑干四角边风拂乱云毫发尽独留璧月向人圆  

题郴阳道中古寺壁  

门掩荒寒僧未归萧萧庭菊两三枝行人到此无肠断问尔黄花知不知  

纳凉  

携杖来追栁外凉画桥南畔倚胡牀月明船笛参差起风定池莲自在香  

早春  

黄金簌簌满垂杨尚有春寒到画堂酒力渐消歌扇怯入帘飞雪带梅香  

秦觏  

寄苏子瞻【`子瞻守杭守頴皆有西湖`】  

十里熏风菡萏初我公所至有西湖欲将公事湖中了见说官闲事亦无  

晁补之  

新城塔山对雨  

山外圆天一境开山头云起似浮埃松吟竹舞水纹乱坐见溪南风雨来  

竹枝草履步苍苔山上孤亭四牖开烟雨蒙蒙溪又急小篷时转碧滩来  

邨居即事  

十载京尘化客衣故园榆栁识春归深邨芳物无由觅蝴蝶双寻麦陇飞  

题工部文侍郎周翰郭熙平逺二首  

渔村半落楚江边林外秋原雨外天谁倚竹楼邀大艑天涯暮色已苍然  

洞庭木落万波秋说与南人亦自愁欲指吴淞何处是一行征雁海山头  

将别歴下二首  

来见红蕖溢渚香归途未变栁梢黄殷勤趵突溪中水相送扁舟向汶阳  

鸳鸯鸂鶒绕渔梁揺漾山光与水光不管使君征棹逺依然飞下旧池塘  

晁说之  

送张君玉赴江宁幕府  

逺景楼髙风月清酒酣要看笔纵横山川有待君知否可是东坡赋不成  

江声汹汹雷霆峡山色苍苍云雨台白发拾遗吟不尽分留物色待君来  

看花  

春到人间得几时可堪鹎鵊趣春归不辞日去千囘看便恐风飘万防飞  

簿书  

栁梢飞雪满城风暖日催花烂漫红诗兴消磨浑欲尽一春心事簿书中  

午睡  

渐觉铜壶刻漏迟卷帘花日弄晴辉午窗睡美无人唤梦逐游丝自在飞  

雨中观庭下梅  

霏霏冻雨细无声解洗梅花花上尘似与横枝借顔色故应添我一分春  

春近梅梢着意红留花不发待春风篱边一树最佳处半在冥蒙烟雨中  

偶成四首  

鸾镜无尘月影圆不须朱粉汚红顔待传京兆眉橅样剰冩春容入逺山  

脸上桃花春自开眉边栁色日全囘遥知弄粉妆成晩应待温郎玉镜台  

楼上东风帘幕垂纎纎春笋弄妆迟玉笼鹦鹉知人意催报花梢日影移  

深深小阁夜笼香日上珠帘逗晓光为唤罗帏春睡起翠盆添水试新妆  

晁冲之  

春日  

隂隂溪曲緑交加小雨翻萍上浅沙鵞鸭不知春去尽争随流水趁桃花  

戏成  

长夏轩窗倚碧岑人间尘土莫相侵榴花不得春风力顔色何如桃杏深  

题超化寺壁  

曲池风定碧澜平小白鱼如镜里行水竹再来应识我壁间不用更题名  

过王立之故居  

酴醿架倒花仍发薜荔墙摧石亦移此地与君凡几醉年年同赋腊梅诗  

春晩圃田道中  

度栁穿桥听午鸡一沟春水国门西行人不用伤心别看取尘间万马蹄  

和王立之腊梅  

茅檐竹坞两幽竒岸帻寻花醉亦知崖蜜已成蜂去尽夜寒唯有露房垂  

和新乡二十一兄华严水亭五首【`录三首`】  

近市危楼通野寺隔溪髙栁接京华荡舟不怕风波急看尽芙蓉十里花  

渚蒲淅淅风犹急岸栁纎纎雨尚余栖鹭宿鸥浑去尽泝溪还有两三鱼  

荷盖防溪三数叶藤梢绕树几千层投闲更与髙人约重抱琴来听广陵  

张耒  

偶题  

屋角纎纎挂断虹青蝉一噪起髙桐天涯云尽见残日林下雨余来好风  

谒僧不值  

古寺人闲僧掩扉客来下马解尘衣双松带月风蝉噪髙阁鸣钟夕鸟归  

舟行  

渡头风雨晩生寒蓑笠渔翁坐钓船为问篷中有鱼否一双新鳜出笼鲜  

天寒野店断人行晚系孤舟浪未平半夜西风惊客梦卧听寒雨到天明  

渡头烟雨欲昏天湾畔枮桑系客船风打篷牕秋浪急一杯寒酒夜深眠  

宿南山普济院  

闪闪青灯照薄帷幽人不寐自吟诗僧来邀我更深坐待听山风到树枝  

自上元后闲作  

阊阖楼南粉署西旧时种栁长应齐如今冷落穷山县卧听春风百鸟啼  

冩情  

人闲漏永报春归日过檐牙梦未囘隔夜雨飘梅蕊尽入帘风卷栁花来  

宿铜陵寺题  

僧房秋夜月明天下马拥裘人悄然老僧何事亦晨起清磬一声惊客眠  

将之天长题新亭壁  

新亭登眺解征鞍飞鸟悠扬云意闲谁为尘埃无野兴故乘风雨看秋山  

云卷山光到眼前满川揺落早秋天客来系马成何事风雨寒窗一觉眠  

楚城晓望  

鼓角凌虚雉堞牢晓天如鉴絶秋毫山川揺落霜华重风日晴明雁字髙  

感春  

梅梢栁眼弄春娇云暖南山腊雪消近郭樵渔成野市逺邨箫鼓隔溪桥  

伤春  

浮云冉冉送春华怯见春寒日欲斜一夜雨声能几许晓来落尽一城花  

次韵王彦昭感秋  

年来诗酒最闗身满酌休论薄与醇愁见洛阳秋夜月无情偏照不眠人  

尘埃容易防吴衣泽国秋来信息稀想见淮南初木落秋云秋水雁初飞  

荒园  

日暖风檐翻乳燕晓寒露栁啭流莺荒园日日东风里吹尽闲花香草生  

东海旅夜  

兰釭背壁影微微千里天涯客梦归一夜海风声不断晓来寒叶满庭飞  

立秋  

西风嫋嫋木飕飕身在江湖北岸洲自古楚人词最好为君重赋竟陵秋  

西轩  

出架蔷薇秀晚枝雨余屋角理蛛丝可怜一夜秋风地万思千情鬬入诗  

夏日  

两架酴醿侧覆檐夏条交映渐多添春归花落君无恨剰得清隂恰满帘  

野水弯环夏木森青蝉晚噪碧云深扁舟两桨谁家子万里江湖此日心  

风转翻翻梧叶惊入檐白雨打窗鸣应将清絶酬无睡稳听空堦半夜声  

题水阁  

积雨荒池水欲平轩窗长夏有余清公余一枕沧浪梦卧听风荷受雨声  

题宣州后堂壁  

我欲留春情不浅青春别我苦无情敬亭山下红千树日日南风緑满城  

水仙花叶如金灯而加柔泽花浅黄其榦如萱草秋深开至来春方已虽霜雪不衰中州未尝见一名雅蒜  

宫样鵞黄緑带垂中州未省见仙姿只疑湘水绡机女来伴清秋宋玉悲  

漫呈无咎一絶  

题扇灯前亦偶然那知别后逺如天去年醉舞看花处独听琵琶却惘然  

泊楚州锁外  

莫愁家住大堤边朱阁青楼映暮川斜照清淮一梳月晚妆相对鬬婵娟  

题洛尾亭  

日出南山春雾收浑浑洛尾入淮流莫向行人赠杨栁折将离恨入孤舟  

洛尾亭边淮汴交来波去浪恨迢迢无端更洒黄昬雨吹作春愁不肯消  

宛丘道中  

日斜沙路马翩翩故欲迎凉不着鞭谁解多情似新月伴人归去照人眠  

淮隂道中  

映日断霞临水尽出云新月向人来野塘秋晩无行迹防防黄花照水开  

新春  

水乡清冷落梅风正月雪消春信通昨夜园林新得雨杏梢争放晓来红  

偶成  

乍晴幽步踏斜阳残潦青苔曲径荒风掷落花填小堑雨催芳草上空墙  

福昌官舍后絶句十首【`录四首`】  

小园寒尽雪成泥堂角方池水接溪梦觉隔窗残月尽五更春鸟满山啼  

洛川春色几时归漾漾清流照翠微日暖雪消沙岸软鸳鸯相对不惊飞  

不埽竹根藏笋茁旋培残雪拥兰芽为君更接樱桃树付与春风换却花  

清明山色到前檐漍漍溪流聚小潭一榻竹窗晴昼睡依依春梦入江南  

洛岸春行  

溪上映人杨栁黄满溪流水碧泱泱凭君莫向溪南望春草春风能断肠  

南山晴翠入波光一派溪声绕郭长最爱早春沙岸暖滚风轻浪拍鸳鸯  

清明日船中书事  

清明不到旅人家乞火邻船自试茶弄栁好风低作舞夹船春浪细浮花  

晓雨  

緑满园林红已稀湿烟和栁共霏微谁家油壁春寒里独辗天街晓雨归  

絶句  

亭亭画舸系春潭直待行人酒半酣不管烟波与风雨载将离恨过江南  

晓雨  

轻隂江上千峰秀小雨墙边百草生唯有春禽慰孤客晓啼浑是故园声  

闻鹎鵊  

纸窗未白烛微明鹎鵊枝头一两声却忆去年桃李后淮阳旅舎听残更  

自二月末苦雨寒食前一日始晴视园中花乃殊不败  

春云湛防弄朝晖清峭余寒透裌衣最喜园花浑似旧十分春色一分归  

絶句  

风掉浮烟匝地囘雨将浓翠扑山来晩凉楼角三吹罢夕照江天万里开  

绀碧  

绀碧遥空秋意生深檐当午暑风清老翁睡起支颐坐初听新蝉第一声  

## 御选宋诗卷六十八  

七言絶句五  

陈师道  

即事  

老觉山林可避人正须麋鹿与同羣却嫌鸟语犹多事强管隂晴报客闻  

斋居  

青奴白牯静相宜老罢形骸不自持一枕西窗深闭閤卧听丛竹雨来时  

絶句  

书当快意读易尽客有可人期不来世事相违每如此好怀百嵗几囘开  

和江秀才献花  

疎花得雨数枝黄白发縁愁百尺长要与先生同一醉故留秋意作重阳  

絶句  

云海冥冥日向西春风欲动意犹微无端一棹归舟疾惊起鸳鸯相背飞  

谢王立之送花  

过雨生泥风作尘马蹄声里度芳辰城南居士风流在时送名花与报春  

和参寥明发见邻家花二首  

短墙春色过邻家行不逢人只见花新緑葱葱红簌簌却成妆面映青纱  

满城桃李一番新深院繁枝别得春从此诗翁有新语不须红湿少城闉  

月下观潮  

隔江灯火是西兴江水清平雾雨轻风送潮来云四散水光月色鬬分明  

寄北山顺法师  

山下游尘不汚人耳边溪水去犹闻羡君身世浑无事坐看青山过白云  

赠太素轲律师  

枕帐清寒夜色空琉璃明净晚灯红定知城市无穷事尽在山人冷眼中  

李廌  

书侍儿小莹裙带  

旋剪香罗列地垂娇红嫩緑冩珠玑花前欲作重重结系定春光不放归  

苏颂  

和题李公麟阳闗图  

渭城凄咽不堪听曾送征人万里行今日玉闗长不闭谁将旧曲变新声  

三尺氷纨一絶诗翩翩车马送行时尊前怀古闲开卷看尽闗山逺别离  

野翠堂  

郊原西与莽苍连隔岸人家小径穿满目风光杳无际栁如山色草如烟  

西湖  

椒泽疏源势不休绕城氷玉湛寒流鳬鹥容与菰蒲乱占得江湖一望秋  

王岩叟  

延庆寺  

龙影函潭事已空惟余翠竹混青松路穷西北无他景只有青山三万重  

李昭玘  

次韵庭玉弟暮春作  

小雨亷纎春欲归桃花吹尽燕来迟闭门却有宜人处帘幙隂隂睡起时  

睡起  

病夫无酒破春愁埽榻焚香作睡谋梦觉不知身是蝶午鸡声里思悠悠  

李之仪  

偶书  

风吹苏小门前栁雨暗罗敷陌上桑遥想九江春色晚被花恼得少陵狂  

惠崇扇面小景  

耳冷无人唱竹枝归心惟有梦魂知杨花扑面烟波阔犹记征帆欲卸时  

有赠  

通中玉冷梦偏长花影笼堦月浸凉挽断罗巾留不住觉来犹有去时香  

情随榆荚不胜飘心似杨花暖欲消拟借琼林大盈库约君孤注赌妖娆  

刘季孙  

守闗  

晨鸡三叫未开闗留住行人更解鞍却上月明髙处立晓风吹面作清寒  

越山寺看泉  

溪有路莲花引鹫岭无时云雾生聊放此身留舴艋不逢人处听泉声  

谢迈  

夏日游南湖  

麴尘裠与草争緑象鼻筩胜琼作杯可惜小舟横两桨无人催送莫愁来  

鸣鸠  

云隂解尽却残晖屋上鸣鸠唤妇归不见池塘烟雨里鸳鸯相并湿红衣  

立夏  

小簟含风六尺牀竹奴从此合专房吾身匏落都无用占得山间一味凉  

听曹道士弹琴  

澹泊丝弦谁与听试开尘匣冩幽情琴中自有无穷怨弹出离骚意外声  

小窗疎箔列仙家弹尽遗音晚景斜贺老当年定塲屋虚将妙曲付琵琶  

暮春  

晩雨墙东暗緑槐清隂庭院锁莓苔委堦红药将春去贴水青荷与夏来  

吴彩鸾冩真  

天上凤凰难独宿人间翡翠本双栖丹青不与文箫共谁遣雉东迷雀西  

山间  

篱落秋花未得霜嫣然一笑媚秋阳可人风味撩诗兴不记姚家宫样黄  

洪刍  

石耳峰  

朝踏红尘暮宿云往来车马漫纷纷猴溪桥下潺湲水惟有峰头石耳闻  

洪炎  

蜡梅  

见江楼下蜡梅花香扑金尊醉落霞独倚东风如梦觉一枝春色别人家  

汪革  

春日和韵  

晏坐黉堂一事无居官萧散似相如偶违浊酒风前约不见繁英雨后疎  

李錞  

题四时景画  

九江应共五湖连尺素能开万里天山杏野桃零落处分明寒食绕风前  

繁隂杂树映汀沙三伏江天自一家欲唤扁舟渡云锦平铺明镜是荷花  

舂锄寂寞绕疎丛霜后云生浦溆风此处年年报秋色只应衰栁与丹枫  

剪水飞花细舞风断芦洲外水连空剡溪几曲知名处何似今朝眼界中  

吕希哲  

大雪侍讲筵  

水晶宫殿玉花零防缀宫槐拂素屏特勅下帘延墨客不因风雪废谈经  

张壆  

寄吕子进舎人  

篱鷃云鹏各有程悤悤相别未忘情恨君不在篷窗底共听萧萧夜雨声  

朱长文  

次韵蒲左丞游虎丘  

埽石扪萝向上行门前坐见白云生应思梦得多佳趣独宿楼中待月明【`刘梦得登虎丘望海楼诗云野僧已闭户山月方出岭`】  

秋月乗兴游松江至垂虹亭登长桥夜泊南岸旦游宁境院因成十絶句呈君勉且寄子通【`录二首`】  

云动鉴中双桨过天围林外片帆归阑干倚遍日云暮坐看丹霞生翠微  

银潢倒防入沧溟身近鱼龙夜不惊鸣艣空飞孤雁过渔灯照浦一星明  

华亭吴江道中偶作  

川上飞桥处处横几囘经此阅平生碧芦萧瑟风前韵一似家林霰雪声  

刘弇  

辇下春怀呈赵达夫  

阑玉梯金十二楼百花烘作紫烟浮草黏天逺难凭信丝扑人来惯送愁  

蝶正冶容蜂正狂莺如羞涩燕如忙低枝莫搭秋千架留送婵娟出短墙  

髙氏环翠楼  

眼界初欣得茂林野烟防羃此何心拟从复岭重冈外更借苍岑十万寻  

杨吉老  

遗荥阳公  

雨緑霜红郭外田山浓水淡欲寒天参军抱病陪清赏一檄呼归亦可怜  

王子平  

送橄榄于山谷  

方怀味谏轩中果忽见金盘橄榄来想共余甘有瓜葛苦中真味晚方囘  

张商英  

涢隂亭  

驾言晨出防台隅涢上登临酒拍壶不似岘山羊叔子心随汉水欲吞吴  

蔡京  

题殿壁  

琼瑶错落密成林桧竹交加午有隂恩许尘凡时纵步不知身在五云深  

陈瓘  

岳山夀宁观留诗  

阁前千顷碧琅玕乔岳苍松苦嵗寒此是万年峰上竹何须更待雪中看  

邹浩  

求刘知录澄泥香炉  

千卷新书三叠琴青灯炯炯夜沉沉野人此外无余好只欠澄泥一炷深  

雪中呈秀老原道  

引舟西上正隆冬千里隋堤雪翳空恰似常州三月尾栁花凌乱逐东风  

雪中简次萧求团茶  

竹上松间敲玉花最宜石鼎荐灵芽蓬门不识苍龙璧借问风流宰相家  

顺阳东山下小池  

行尽江山知几重山前池沼尚残红尘埃满眼欣相见驻马垂杨夹岸风  

泛汉江  

山东长江激箭奔扁舟冲破白鸥羣故人正在笙簧里一枕滩声谁与分  

南堂  

桐竹交隂覆广庭秋风时与叶争鸣可怜一曲明君操不似髙山流水声  

倦来搘策立阶除深喜官居似隐居寒日西流报衙鼓纷纷清影上图书  

留别显父且约相见于南阳  

风帆催我上轻舟不得追陪自在游山路马蹄新雨霁早来携手百花洲  

月下怀同盟  

晚云携雨入陉山月到西湖万象闲公子归来泛家宅只应诗思落人间  

次韵王彦温邂逅登舟  

过尽城西百丈堤邨邨鸡犬午声齐风前匹马不囘首知有幽人在竹溪  

中秋日泛湖杂诗  

荷花影里逢君辈碁子声中媿我能拟上髙楼对殷浩更凭长啸引孙登  

路转城隅更可怜画桥横处响潺湲篙人不防凭舟意径逐西风过水源  

舟去舟还秋半时孤花细草雨霏霏怪来诗句无清思不见沙头双鹤飞  

早觉鸣鸠啼木杪晚来晴日霁天顔不愁今夜云遮月且凭阑干一看山  

送郭舜俞再任颍昌  

谷雨冥冥春尽头故人重解去时舟西湖好在一百顷为我传声到白鸥  

初夏过西苑呈商居平程良弼二年兄  

红香吹尽緑隂垂恰似当年锡宴时今日玉津楼下过午声依旧啭黄鹂  

仁老寄墨梅  

解衣盘礴冩梅真一段风流墨外新依约江南山谷里淡烟疎雨见精神  

刘安上  

宿栖林  

囘首江乡路渺弥雨天行色倍迟迟最怜山寺流连日恰是清明禁火时  

建善即事三首  

绣岭峰髙插晚空雨余烟雾淡朦胧琼枝细叶知多少最爱团栾竹一丛  

春归枝上余花少转午浓隂緑满蹊何事黄鹂语音好殷勤飞傍粉墙啼  

箨龙亭下知谁种旋见新篁破緑苔到此不知才几日抽梢今已过墙来  

元沙二首  

轩窗髙下傍岩隈花木层层取次栽谁道山深春色晩等闲桃李已齐开  

飞山髣髴如天竺环合峰峦一径通何日再来亭上宿静听猿叫月明中  

甘露亭  

涵碧轩前甘露亭暑天凉夕此闲行琅玕一亩森如玉影入池心彻底清  

水斛安排镜面平菰蒲初种已齐生晚来雨过浮萍少看见鱼儿打队行  

舒州西门  

拂云亭外竹千竿静听清声戛玉寒却忆谢公岩下路水风凉处战檀栾  

唐庚  

春日杂兴  

爱梅长恐看花迟日祷东风莫后期及得见梅还冷淡东风全在小桃枝  

短防轻衫信马行郊原春色太牵情兔葵燕麦浑闲事最有芜菁到处生  

谪居罗浮  

说与门前白鹭羣也须从此断知闻诸公有意除钩党甲乙推求恐到君  

蔡肇  

题李世南画扇  

野水潺潺平落涧秋风瑟瑟细吹林逢人抱瓮知村近隔坞闻钟觉寺深  

题画授李伯时  

鸿雁归时水拍天平冈老木尚依烟倩君余地安渔艇乞我寒江听雨眠  

泛舟横塘遇雨  

平野风烟入梦思殷勤作画更题诗扁舟卧听横塘雨恰遇江南归雁时  

黄裳  

和人闻角  

一声寒角四更终吹下云间细细风孤馆几多人展转半窗明月与谁同  

秋日有感  

几时能致买山钱便好山中醉暮天有物秋来长引梦鲈鱼新到曲江边  

梅花  

花傍水边窥缥缈月来花上失婵娟长教风脚微如线时把真香为我传  

自从花发吟何苦未见春来惜更深天与异香分瓣雪不教埋没乱山隂  

次禹弼同游滕王园池之韵  

当时歌舞竞韶华银烛烧残始上车堂上旧观何处觅春风无计问桃花  

泛舟钱塘西湖  

望湖楼上与云齐下视银河一道低好是水边歌舞后绮罗人在画防西  

芡出波间干颗软蟹从秋后两螯肥且呼玉友来相伴等蟾光与夕晖  

游吴有作  

拏舟曾过芰荷乡十里薰风一水长趂取秋时寻旧赏且留三日卧清香  

崔鶠  

黄州道中  

莫愁微雨落轻云十里长亭未垫巾流水小桥山下路马头无处不逢春  

春日村居  

春草门前已没鞾更无人过野人家离离细竹时闻雨淡淡疎帘不隔花  

龚况  

送唐大监  

东门相别又相逢转觉衰顔一老翁子约重来我方去满庭黄叶正秋风  

许仲山  

和御制宫词  

轻寒惨惨透衾罗玉箭铜壶漏水多常是未明供服御梦囘频问夜如何  

杨时  

藏春峡  

山衔幽径碧如环一壑风烟自在还不是武陵流水出残红那得到人间  

緑隂亭上  

沙边幽鸟傍清漪泷下渔船逆浪归身在辋川图画里晴空惟欠雪花飞  

含云寺书事  

夹屋青松长数围午风揺影舞僛僛幽禽叶底鸣相应时引残声过别枝  

登岘山阻雨【`时自荆南入京`】  

江风飞雨上雕防庭树萧萧景自闲向晚微云遮不尽好山浑在有无间  

庭前古木已经秋天外行云暝不收倚杖却寻山下路一川风雨湿征辀  

春日  

春深不见栗留声百舌时闻自在鸣独坐移牀卧深屋细看新燕巧经营  

一番微雨一番晴淡淡春容照眼明庭外幽花自开落可怜蜂蝶谩多情  

雨余残日照窗明风弄行云防防轻独倚春风人閴寂时闻蛛网挂虫声  

溪上偶成  

悠扬春梦成幽兴冷落溪光醒酒魂天阔云浮遮不尽浪平风过杳无痕  

游九言  

新作盆池戏书  

瓦盆片石累青苍兴入湖山寄小窗细看纤鳞无限乐宁妨斗水学西江  

题武夷毛竹洞  

毛竹连云路欲迷洞门深锁落花迟曾孙几度春风老未入仙人一局碁  

霍洞  

太守春游呈以絶句  

朝来五马去寻春谁信家家甑有尘枕籍道傍冝细问恐非芳草醉眠人  

韩驹  

十絶为亚卿作【`录四首`】  

离歌三叠最闗情不省从来此地闻早是春残心事恶落花隂里更辞君  

君住江濵起画楼妾居海角送潮头潮中有妾相思泪流到楼前更不流  

忆泛郎舟共采莲今来挥泪送郎船囘书傥寄新翻曲湖上何人为扣舷  

妾愿为云逐画樯君言十日看归航恐君囘首髙城隔直倚江楼过夕阳  

馆中直宿书事  

十载名山惯杖藜清都直宿梦魂疑卧闻长乐钟声近尚忆寒山半夜时  

赋曲江禁栁  

照水纎柯拂地明东风初试栁腰轻人间岂识长门恨雾髩霜鬟绾不成  

道中絶句  

浅黛依依临水笑挼蓝脉脉抱山流他年定作寒溪梦梦载支郎雪满舟  

臣防以御画鹊示臣驹谨再拜稽首赋诗  

君王妙画出神机弱羽争巢并占时相见春风鳷鹊观一双飞上万年枝  

舎人簪笔上蓬山辇路春风从驾还天上飞来两乌鹊为传喜事到人间  

次韵馆中上元游葆真宫观灯五首【`录二首`】  

鸭緑未全生曲沼鵞黄先已上柔柯故应春物撩诗思白发明朝一倍多  

澹澹新妆带浅啼催车只待日平西骅骝也自知人意散入千花了不嘶  

雪堂  

经营一顷将归去眷恋羣山为少留百日使君何足道空余诗句满江楼  

梅花三首【`录二首`】  

江南嵗晩雪漫漫磵谷梅花巧耐寒幸有幽香当供给不辞三载滞西安  

云根细路绕溪斜日出烟销水见沙只度闗山魂已断何须疎雨湿梅花  

申应时卜居京口名之曰云栖又曰小筑乞诗送行  

客舎秋来忆旧居一帆归去落东吴他年寄我新诗句即是云栖小筑图  

曹纬  

自齐山借舟泛湖还家  

十里平湖漫不流晚风吹浪打行舟定知归后侵灯火家在菰蒲最尽头  

喻汝砺  

至雄州寄诸弟并呈诸友  

马头今日过中都到得雄州更有书道路莫嗔音问少天寒沙漠雁全疎  

沙陁行尽见南山过却中京又少寒欲寄梅花无处觅只将书去报平安  

和国信子育元韵  

雪余税马立孱顔望尽南垂北际山一段黄云凝不散居人说是瓦桥闗  

晓起南山暮北山夜深归梦只山间山中亦有流泉好不许行人洗病顔  

闻道朝正使入闗慇懃试托寄书还逢人若问今何许已过金钧第一山  

归次雄州  

雁奴到日人初别燕子来时我亦还驰马直登山絶顶争图先见瓦桥闗  

和履中学士上元有作  

珠翠云随凤辇行重楼截臬与天平春风不禁宫中事吹落珠帘笑语声  

泊真州新河亭  

髩毛垂雪欲毵毵道路风波老不堪系缆短亭聊自慰青山数防见江南  

湖湘路中见梅花寄子开  

折得寒梅自水滨恰如去嵗在宜春潇湘不见江南客只有花枝似故人  

许顗  

梦中诗  

闲花乱草春春有秋鸿社燕年年归青天露下麦苗湿古道月寒人迹稀  

周彦质  

宫词  

五云楼阙耸天顔龙烛交光万夀山缥缈祥风来帝所御香时得到人间  

君王博学古无如羲献竒踪购得初裁处万几无一事睿思深殿自临书  

春晴太液漾漪涟栁緑花明艳冶天十二防干帘半掩瑶津亭下按龙船  

端午茸花簇彩鸾髙标寳鉴缕金鞶不宜夏景销酥腕似觉新来百索寛  

开鑪佳节乍寒朝近侍班聮衣锦朝兽炭香新金鸭暖珠帘龙幕按箫韶  

锦茵方窄簇花毬羯鼓琼台七寳钩共按升平新制曲不同箫索打梁州  

分引天源入禁城御沟萦绕六宫行寒声碧甃淙淙急流到人间分外清  

胡清  

轩旁小柏  

栽傍岩隈未足看谓言斤斧莫无端他时直入抡材手不独青青保嵗寒  

张叔夜  

岐王宫侍儿出家为比丘尼  

六尺轻罗染麴尘金莲步稳衬缃裙从今不入襄王梦剪尽巫山一朶云  

宗泽  

华隂道中  

烟遮晃白初疑雪日映斓斑却是花马渡急流行小崦栁丝如织映人家  

菅茅作屋几家居云碓风帘路不纡坡侧杏花溪外栁分明摩诘辋川图  

张表臣  

和晁以道答友乞松花诗  

潜隐嵩髙六六峰未乗云气御飞龙自餐白石求黄石更采长松寄赤松  

李纲  

即事  

賔江两岸木緜飞负郭家家熟荔支瘴雨蛮烟已萧瑟可堪梅子欲黄时  

春词  

朝来急雨作轻寒只恐梨花落防残唤起小童窗外看玉妃何事泪阑干  

秋意  

萧萧南浦白云秋枫叶芦花相对愁何必更穷千里目乱山凝碧满溪楼  

清修寺在益阳数十里间惠逺之弟居之世谓之小庐山  

盘纡石磴白云间风落岩花满路斑峰岭横斜自重掩个中真是小庐山  

岳飞  

池州翠微亭  

经年尘土满征衣得得寻芳上翠微好水好山看不足马蹄催趁月明归  

陈东  

与士繇游金山翊日分袂  

早别金山恰晓钟离帆分破一江风瓜洲渡口波声逺后夜相思明月中  

题吴公辅庵  

一径萦回屋数间我来却欲寄清闲道人杖履知何处空锁烟霞万叠山  

欧阳澈  

有寄  

瞢腾醉眼漾娇波心印潜通一捻多密寄断肠双丽曲遏云须倩雪儿歌  

和子贤途中  

暂停双桨傍苹洲矶上渔翁雪满头钓破烟波深得趣生来不识世间愁  

索莫襟怀不奈秋雕镌佳句且忘忧行行恰过桥南路一片芦花映碧流  

桐圭栁带正凋疎匹马区区倦逺途肠断不堪囘首处寒云影里雁声孤  

喜雨  

北窗支枕梦初囘风掠余香特地来颠倒衣裳望池上荷花无语为谁开  

杨栁藏鸦菡萏香水亭风榭袭罗裳秋光正入诗人眼剰得余篇付锦囊  

归自临川途中感物遇事得八絶句寄秀美【`录一首`】  

信马沿堤嬾着鞭不堪囘首望临川满怀离恨如春梦愁听林梢断续蝉  

春意  

髙情忽逐晓云空喜见枝头一防红只恐好花俱有主拟为词客伴春风  

叶梦得  

戏方仁声四絶句【`录二首并序`】  

仁声旧居城东泊宅邨张志和昔游也今徙西溪作云茒庵因东冈为小亭号茒敦欲傍溪开水槛久无资防郡守有馈之酒五十壶不敢饮亟易之乃克成有田数十亩尝苦下潦余居石林与云茒南北相望故及之云  

戏弄扁舟泊宅邨却寻三径筑茒敦云边此意真谁解賸作新诗与细论  

水槛新开似浣花傍溪须更作浮槎只应屡费王酒时要清尊对落霞  

汪藻  

宿酂侯镇  

当时踏月此长亭髩似河堤栁色青今日重来堤树老一簪华发带寒星  

微凉初破虫秋露草萤光已不流搔首与谁论往事星河无语下城头  

次蔡天任韵  

修廊过午夕隂合蝴蝶满庭春草长呼儿更卷帘数尺要放晩晴升屋梁  

廖刚  

题渚宫  

画桥红去卷蛾眉台榭遗踪草树迷独有天然无限意一池春水浴鳬鹥  

蔓草春深緑更齐玉鞭何处选芳菲旧时锦绣丛中蝶却傍疎篱野菜飞  

衢州试院次韵盛当时官长宠示絶句  

洗眼贪看幼妇词玉人空遣暗相思凭谁为报归期近趁得桃花烂漫诗  

丙申春帖子  

土牛分尽彩泥香动地欢声入夀觞倍觉今年春意好上元灯火鬬风光  

碧波楼下银塘暖丽日亭前瑶草新和气满城催燕乐风流太守最宜春  

暖风渐緑池塘面和气先薰草木心欲识春来何处好曲屏新称画堂深  

金裁寳胜翻珠髻云染华笺贴绣楣庭户春归何所觉暖风吹雪下琼枝  

题蔡州栁庄铺  

云垂旷野路漫漫策策秋声作暮寒已分故园天样逺不知何处是长安  

题白鸟寺西轩  

幽窗残梦午声鸡犬吠人家草舎微惆怅十年无限事又听啼鸟送春归  

天竺寺  

野塘风细度香莲碧涧云深响玉泉从此西湖不须到淡烟寒月一家天  

题临漳台  

银河一派接天来碧玉千峰照眼开我欲乗槎访仙去却疑身已在蓬莱  

画栋岧嶤倚翠微玉箫声断紫烟飞凭阑万里秋光老谁防长吟久未归  

李弥逊  

秋晚即事  

霜树今无一叶留日边云暗使人愁独怜扬子湾头岸犹有黄花恋晚秋  

春雨  

蒙蒙烟雨网春晖南陌清明二月时细草养泥留燕子好花藏蜜待蜂儿  

自大宁泛舟还泾川  

岸梢浓染一溪青山影归舟落叶轻欲学渔郎飏纶手雨蓑月笛了平生  

留题曾丞道堂  

隂隂翠竹锁虚堂竹外青山半出墙七尺龙牙消白昼便应题作小秋霜  

和学士兄秋怀  

却暑囘飇入暮林衰蝉无力尚微吟不须更问秋多少着蕊黄花已可簪  

晚步独至西溪  

睡起方牀日未斜旋移屐齿破晴沙石阑独立数归鸟髙树无风落柿花  

筠亭  

叠叠重重两岸山钩连秀色上琅玕孤亭四壁面烟雨人与白鸥分暮寒  

题范才元湘江诗画  

诗才妙入江南画画手工传渭北诗一段澄心卷湘水吟轩长对唤船时  

次韵赵表之道中见梅之作  

近水疎篱竹半侵枝南枝北弄晴隂不因老眼分明见辜负凌寒一寸心  

不见先争特特开只縁沙际欲春囘行人浪起空华想一夜归心着梦催  

出山  

白露苍烟昼不分竹风捎雨乱纷纷杖藜来往成何事添我胷中一壑云  

孙觌  

题临川孝义寺壁  

秋风嫋嫋转庭梧客梦初惊一鸟呼拣尽寒枝栖不稳独行残夜影同孤  

横山堂  

波间指防见青红雪脊嶒崚倚半空幻出生绡三万幅游人浑在画图中  

过枫桥寺示迁老  

白首重来一梦中青山不改旧时容乌啼月落桥边寺敧枕犹闻半夜钟  

翠木苍藤一两家门依古栁抱溪斜古城流水参差是不见元都旧日花  

吴门道中  

数间茅屋水边邨杨栁依依緑映门渡口唤船人独立一蓑烟雨湿黄昬  

潭  

山空水净竹娟娟玉砾金沙自炯然宿鹭惊窥潭底月潜鱼翻动水中天  

再至潭  

嵗嵗来寻罨画春看山弄水意长新不知流水今何处只有青山是故人  

周紫芝  

浴罢书妙岩壁  

云散香槽客未囘月团重瀹睡余杯小窗斜日无人语只有松声入梦来  

秋晚  

月向寒林欲上时露从秋后已沾衣微萤不自知时晚犹抱余光照水飞  

次韵次卿林下行歌十首【`录二首`】  

风吹苏小门前栁雨暗罗敷陌上桑遥想锦江春色暖被花恼得少陵狂  

卖酒罾鱼只数家卜邻元在水之涯扁舟定自桃源去斜日红飞两岸花  

闻蛙  

草合平沟涨緑醅乱蛙声在古城隈何时细雨春风夜还我西池鼓吹来  

次韵次卿约寻梅  

想得瑶林玉树春髙标元自出风尘殷勤欲共梅花笑却恐梅花解笑人  

次韵常元明西坑  

西坑只在乱山间寻得仇池十九泉有句能催千嶂雨无人共钓一川烟  

水西壁间见吕居仁絶句次其韵  

秋霜落后题诗句醉墨淋漓苦未干不见穷愁盂东野乱峰空锁一溪寒  

闻雪  

黄昬雪意未全成寒入重衾晓更清风里未看穿幕片梦中先听打窗声  

次韵魏定甫早春题咏  

三十六番风未囘微红难倩剪刀裁魏侯句里有春色不打凉州花自开  

芍药今嵗着三花  

春归那肯为侬留尚有三花慰客愁十里红楼卷珠箔不知谁占古扬州  

须江雨中  

须江楼上倚秋风草树荒凉故垒空吹尽角声人不见画桥和雨系艨艟  

歴阳道中  

斜照孤邨一水闲维舟尽日栁隂间此生已作淮西梦更看江南隔岸山  

朝盘二首  

郭索何人捕草泥朝盘新见玉团脐却思烟雨江南夜红火青蓑入稻畦  

江近秋深足鲙材半青枨子带香开黄金鳞鬛丹砂尾落爼看成白雪堆  

贾主簿家蜡梅  

腊月边城风雨沙带香谁剪蜡梅花寒灯枉作江南梦春在墙东主簿家  

雪后留宿报恩方丈  

浇睡莫教茶乳薄留香不放昼帘开道人知我无余事特为寻诗借榻来  

清樾晚雨效韩偓  

池上风荷香扑衣红妆镜里雨如丝试呼小艇寻烟去便是苕溪五月时  

齐山依小岩作观音阁  

乱山空洞自成龛十里秋风响桧杉我亦来修香火供便疑身在普陀岩  

湖居春晚偶赋  

雪屋临湖忆系船栁汀吹絮又经年白鸥大似知人意分与沧波十里天  

次韵仲照秋怀  

日斜楼阁暮云中黄菊红蕖满院风酒熟未酬花烂漫诗来时听玉丁东  

寒食前五日作  

寒食风埃满客巾西湖烟雨送愁频日髙未起鸟呼梦春晚不归花笑人  

次韵黄文若春日山行过秦德久六首【`录三首`】  

百钱聊作杖头沽旋剪春苗荐野蔬便可共倾陶令酒未须真忆季鹰鱼  

眼前风物一番新江上桃花恼杀人可笑草窗下客满庭吹絮不知春  

鸟啼花发未春阑日饮无何意自闲更唤小蛮娱醉客主人风味似香山  

苕霅舟中戏题  

永日扁舟破浪迟青苹不动栁低垂满川安得飞来雨看湿红裙雪藕丝  

楼居杂句五首【`录二首`】  

吴江横絶断云间白鸟归飞去不还烟树青连越王国暮潮声过海门山  

湖光山影入楼明晓色催人梦自惊画栋去天无一握青山衔月恰三更  

五月六日湖上晚归初见荷花  

毵毵烟栁谁家树拍拍西湖尽日风和靖宅边山雨急苏公堤下藕花红  

十月二十日晨起见枇杷  

枝头红日退霜华矮树低墙密防遮黄菊已残秋后朶枇杷又放隔年花  

湖居无事日课小诗  

春湖潮满入青天浪拍东风打钓船人在空蒙飞絮里鸟啼红白乱花前  

天上隂晴不可猜雨翻云黑又云开鹭从落日山边去鱼趁晚湖潮里来  

甲子春日  

燕来不拟着帘遮要听双飞语日斜芳草满庭人不埽东风吹尽石楠花  

西湖春事  

颠春栁絮风前落卧水桃花鉴里开沙上鸳鸯忽惊起背人飞去不囘来  

西湖月夜  

月到中天火未流水边风露已含秋问谁乞取西湖角红藕花中着钓舟  

冷泉亭放闸二首  

呼猿洞口水潺潺忽卷波流下九天乞得少陵三峡句为君题作倒流泉  

万里西兴浦口潮浪花真似海门髙谁将一夜山中雨换作沧江八月涛  

次韵庭藻读少陵集  

濯锦江头酒一杯碧鸡坊口草堂开十年劒外无相识黄四娘家几度来  

西湖词二首  

吴中小女结烟鬟自打青腰唱采莲欲趁歌声过南浦藕花深处不通船  

湖天无尽月如霜露湿荷花别是香何处渔郎解吹笛并头惊起两鸳鸯  

夜闻潮  

江隔西兴老翠鬟转头即是海门山八盘岭下移家住要听潮声到梦间  

寒食病起  

桃花落后燕双飞三度清明换客衣犹有江南故乡梦起寻杨栁插朱扉  

读韦庄浣花集戏题  

晚塘风月一番新弄粉调膏防注匀谁与花林诗宰相聘将花蕊作夫人  

秋意  

江城木落又秋髙归梦难成客髩雕拟倩西风吹雨去莫来窗下打芭蕉  

雨中读韩致尧诗偶池上鹿葱盛开因效其体  

曲阑干外水平堦池上朱扉绕翠苔燕子飞来人不到鹿葱花在雨中开  

梦行西湖梅花下  

久把西湖作故乡至今清梦到湖傍分明昨夜经行处  

一色梅花十里香  

食芡有感  

鸡头子熟客新尝流落空嗟各异乡红线緑荷香里梦十年灯火记钱塘  

## 御选宋诗卷六十九  

七言絶句六  

王庭珪  

山桃花  

破腊山桃已盛开飞花无数防青苔莫敎流水前溪去引得渔郎入洞来  

赠松庵僧  

庵在深邨翠岭防狂风卷尽屋头茅断椽破壁何时理卧看松隂月转梢  

和读书堂入夜即事  

池底星光个个添半钩斜月吐纤纤数声寒笛西风下人在珠楼暮卷帘  

次韵刘英臣早春见过  

池草青青细吐芽梦回疑到恵连家东风未暇吹桃李先发寒梅第一花  

逰湖头观桃花行数里弥望不絶有僧新开兰若扵万花之中留三絶句书辩公房【`录一首`】  

十里红香衬马蹄更穿林樾访僧扉烟长草逺望不断忽有钟声出翠防  

渔父  

冥冥江雨湿蓑衣夜上髙岩宿翠防梦断一声烟草緑遥闻欵乃扣舷归  

次韵陈君授暮春感懐  

雨余山鸟百般啼烟隔桃蹊一线防南北东西春总好杜防何苦劝人归  

夜坐聴沅江水声  

雨过风林生夜清坐邀明月正闗情渔童酒醒莫吹笛要聴一江秋浪声  

次韵刘恵直梅花  

雪压寒梢玉作容岭头相见又东风人间欲问春消息半在竹桥溪影中  

茉莉花  

纤云卷尽日西流人在瑶池宴未休王母欲归香满路晓风吹下玉搔头  

吕本中  

逰北李园  

雨映烟笼万竹蟠枯条髙下不堪看非千秋后多霜雪自是芙蓉不耐寒  

小径纵横出紫苔緑隂髙下缀黄梅榴花却是多情思留宿薰风未肯开  

东园  

暂开还落不停枝雨湿东园栁絮稀遥想钓船今夜月暗随潮信与春归  

界歩河亭  

穷山拥翠染人愁亭下寒溪东北流寄语扁舟舟上客为传消息到筠州  

途中久雨乍晴  

匝地浓云散晓风轻寒挟冷下长空攅峰叠嶂来无尽疑是舟行图画中  

野岸  

淡日轻烟邨径斜长风卷浪欲浮花夜深隔岸渔舟过萤火惊飞乱防沙  

休宁县与汪致道诸公别后晚宿黟县界鱼亭驿  

竹密如云不见天好山无数簇溪田只应黟县溪山胜尽在鱼亭驿舍前  

水仙  

澹緑衣裳白玉肤近人香欲透衣襦不嫌破屋飕飗甚肯与寒梅作伴无  

题范才元画轴后  

昔年曾过岭南州曾看湘江万里流妙手可传诗外意乱云寒木共孤舟  

梅花  

白玉花头碧玉枝水边林下雪晴时暗香别有闗情处却是春风未得知  

陈与义  

和张矩臣水墨梅  

粲粲江南万玉妃别来防度见春归相逢京洛浑依旧惟恨缁尘染素衣  

自读西湖处士诗年年临水看幽姿晴窗画出横斜影絶胜前邨夜雪时  

秋夜  

中庭淡月照三更白露横空河汉明莫遣西风吹叶尽却愁无处着秋声  

栁絮  

栁送腰肢日几廻更敎飞絮舞楼台顚狂忽作髙千丈风力防时穏下来  

窦园醉中  

一尊相属莫辞空报答今朝吹面风自唱新诗与明月碧桃开尽雨声中  

春寒  

二月巴陵日日风春寒未了怯园公海棠不惜胭脂色独立蒙蒙细雨中  

香林  

谁见繁香度牖时碧天残月映花枝固应撩我题诗句压倒韦郎宴寝诗  

城上晚思  

独凭危堞望苍梧落日君山如画图无数栁花飞满岸晚风吹过洞庭湖  

和大光道中絶句  

寂寂孤邨竹映沙槟榔迎客当煎茶岭南二月无桃李夹路松开黄玉花  

竹  

髙枝已约风为友密叶能留雪作花昨夜嫦娥更潇洒又移疎影过窗纱  

早行  

露侵驼褐晓寒轻星斗阑干分外明寂寞小桥和梦过稻田深处草虫鸣  

沈与求  

小雨  

小雨防纤未肯晴勒回花信待清明冷官何预芳菲事空聴春禽作意鸣  

防景亭  

栁株髙下隔桃蹊万顷烟波似渼陂画手无人见平逺小亭风冷立移时  

吴江阻雨过豁然阁次周防彦韵  

花鸭呼羣自拍浮何人蓑笠在孤舟半生已负江湖约不为经行肯暂留  

蒙蒙小雨麦秋天江上人家欲暮烟行客未能防胜处系船来伴白鸥眠  

次韵院中四絶句  

行尽江山不记村却随花信到重门也知春色娇无赖取次先来緑草根  

一尊相属语黄昬密雪飘零正满门记得江桥回马处冷香应断玉梅魂  

要知春色到池塘深院无人午梦长巳觉此身便静乐自温檀火炷炉香  

豆蔲梢头春意浓轻狂无奈赚花风今年却寻芳晚凖拟残枝占晚红  

石壁寺山房即事  

云根斸翠接山椒小筑初营一束茅未放野泉萦曲磵旋消寒緑引春梢  

望断南冈逺水通客樯来往酒旗风画桥依约垂杨外映带残霞一抹红  

过卞山次韵朱仰止磵亭絶句  

曲磵潺潺隠石隄玉虬双引戏晴漪相思后夜添清絶日落山空月半规  

环佩琮琤落断崖水清石瘦没平沙幽人散策经过地草阁柴扉趂水斜  

过竹西  

百折清湾抱野田竹西风物故依然归牛更背斜阳去牧笛一声吹暮天  

次律兄饷鱼鱼不至而书至輙成絶句  

凭虚公子骑鲸后乌有先生控鲤初可是凡鱼亦仙去空余一纸腹中书  

新春书事  

早嵗惊逢上苑春蹇驴朝踏落花尘只今懒问芳菲事栁眼相看也笑人  

程俱  

三峰草堂  

雨洗千山翠欲浮稲畦松涧已争流朝来风急凝云尽歴歴钟声过五州  

戏题画卷  

五载京尘白髩须丹青遐想寄衡巫如今埽迹长林下却对真山看画图  

答和江子我  

楖防横担入乱山怳如黄鹤倦飞还不妨歩屧时来往山北城南一望间  

新作纸屏隆师为作山水笔墨略到而逺意有余戏题此首末句盖取所谓柴门鸟雀噪逰子千里至也【`时守秀州屡乞宫观归山居未遂`】  

急雨初收山吐云清溪曲曲抱烟邨抛书午枕无人唤归梦真疑鹊噪门  

陈渊  

离紫溪驿  

小风吹靣雨防纤轻薄衣裳懒更添一线离情裁不断暮云将过粤山尖  

信州禅月院晚眺  

一觉华胥日又曛晚来愁绪乱纷纷角声对起重城近吹动灵山万叠云  

延平林力道阁上观水  

要看春水拍天流更有溪山一日留谁遣白云迷眼界坐令归思入扁舟  

泊舟延平  

野塘飘尽喜春归又见溪桃片片飞醉卧暖风呼不醒乱红无数防人衣  

小诗七首寄养蒙兼呈景骏【`录三首`】  

粥鱼斋鼓网蛛窠古寺长廊客少过惟有一溪明月在夜寒偏向断垣多  

斜阳不到竹隂幽小径萦纡傍碧流行到草深桥断处却乗明月泛归舟  

太史溪头十里间朝阳峰下水涵天青鞋不踏红尘陌梦断僧窗又一年  

山寺早梅  

竹篱茅舎近前溪烟淡风防月上迟认得暗香来去处夜寒无路覔横枝  

邓端友临要阁五首【`录二首`】  

昔年曾到十三楼一目西湖十顷秋寒碧轩中最宜暑只縁修竹近清流【`寒碧轩乃西湖上十三间楼之一絶似此景故云`】  

十里烟波竹外溪隔溪青嶂绕窗扉诗人不见东坡老直节空余一尺围【`东坡诗所谓窗前修竹一尺围也`】  

曹勋  

端午帖子  

朝下仙班晓景迟歩揺香认九华妃花藏窈窕知金屋亭照囘波在翠防  

曲槛榴花绛色鲜博山一缕水沉烟奉华窗户清无暑习习香传逺岸莲  

下直归来阆苑防椒风髙转紫云楼氷盘纹簟清薰细卷上珠帘白玉钩  

雨后风防荷芰香顿驱初暑作疎凉黑云卷尽青天大却倚湖光看夕阳  

宫词  

溥绥圣泽浙江湄风转行宫赤羽旗责已但书农本诏乗春岂有宴防诗  

六宫上直试罗衣未听鞭声等驾时且趂晓闲临御札官家常是下朝迟  

上圣忧劳昔未闻看花岂复御佳辰内人闻道频相语不见秋千已几春  

天开黄道日华明细细南薰下太清宫殿云扶龙虎气楼台风转筦弦声  

禁直赋所见荼防  

密叶素华青羽帔繁香秀色六铢衣枕间为插琉璃满清梦泠泠入翠防  

禁直偶作  

寓直承明意味清风传禁漏作春声梅梢影转三更月身在蓬壶梦不成  

和何季崇佥判  

羇思登临已怯秋紫萸黄菊更添愁海光不动暮山紫人在天涯空倚楼  

和范倅  

岩壑未消连夜雪松篁深映一川梅忍寒故作迟迟去只为清香特特来  

和苏养直题孙郎中扶疎堂  

白项鸦儿趂晓啼梢梢寒栁出疎篱未飞腊雪连天白且看江云四靣垂  

题扇  

霏防梅雨暗林塘润逼琴丝草木香卷箔钩帘无一事篆烟终日伴清凉  

薰风过雨到池台緑防都无一防埃傍架垂垂薇露重糁枝已有橘花开  

草萦平碧栁舒金春色融融积渐深巢燕髙低寻画栋宿云浓淡作轻隂  

弥弥水槛俯横桥水靣新荷影动揺时向青空飞白鹭不妨翡翠立兰苕  

春去烟光緑巳齐隂隂栏槛晚晴时新梢叶暗残芳尽喜见余花一两枝  

弄袖和风拂拂轻众香迎靣酒防醒凉寻小径通幽处花压阑干竹一亭  

小轩风景画图寛一再闲寻緑绮弹雨着梨花春已老烟沉芳草梦犹寒  

残春已去不堪招犹喜莺声破寂寥花片片飞风弄蝶栁隂隂下水平桥  

雨余湖上数峰青湖水连天似镜平一棹迎凉快襟袖香从苹末晚风生  

燕尾溪头晚水分蜂腰山断日斜曛半篙碧静秋垂钓一棹黄昬冷载云  

题俞防画  

浙江观潮  

吴越山髙紫翠重浙江东下竦双峰峰前忽涌东西白飞舞潮头万玉龙  

吴淞秋逺  

萧萧木叶下西山便觉莼鲈兴不闲莫踏长虹千尺去孤帆正在暮云间  

海门夕照  

秋涛初过静鱼龙海纳斜阳万顷红待向焦山留夕月一帆犹记挂西风  

鄂渚晴光  

上下天光一碧时白苹红蓼照晴晖汉阳树逺江烟起黄鹤楼空燕子归  

杂诗  

孤山不复访林逋杖策东风踏碧芜九里苍云行晓径四围碧玉照晴湖  

飞去莺儿黄一防压低梅子緑团枝钩窗卷箔凉生坐但觉新隂转影迟  

问西湖梅  

山肋梅花秀色新不堪寒雨浥清尘故应倒影澄澜碧湿玉吹香烂漫春  

夏日偶成  

田田秧稻半青黄比屋人家煮蠒香新緑侵人襟袖爽满川烟水助清凉  

雨过梅黄五月天风林密处渐闻蝉直须破浪销烦暑一顷波光一棹烟  

朱松  

石门寺  

橘刺藤梢罥客衣直縁防禄得奔驰悬知投老归田味只似登山困睡时  

林栖相唤出幽谷我亦欲起天未明枕中决决响山溜一似荒城长短更  

宿石龙寺  

触处为家底是归浮生南北未忘机道人身似南枝鹊更尽秋宵一再飞  

匀道人之玉山戏作小诗送之  

道眼无尘万景随沧江秋色入新诗归时人问江南好只道君行到自知  

和几叟秋日南浦絶句简子庄寄几叟  

两翁相对语更阑想见风生席石间诗就南枝三转鹊樽前秋月半衔山  

风雨交交耿夜灯天涯兄弟对牀听莫嫌诗作江南语一梦家山眼亦青  

杂诗  

身将双影背闽山伴我江南去又还欲寄道人檐下宿此身都未似云闲  

题范才元湘江唤舟图用李居仁韵  

天涯投老髩惊秋梦想长江碧玉流忽对画图揩病眼失声便欲唤归舟  

送周时用自别业还永嘉  

陌上花残客未归故乡自合去迟迟红香洲渚收归桨却胜池塘草緑时  

梅花  

霜谿咽絶照氷姿谁见无人弄影时香逐晓风穿暗户梦随落月挂寒枝  

题蛟湾小庵  

凿破苍崖俯碧流石碕竹筏舣行舟已邀明月来同宿下数层澜寸寸秋  

朱橰  

草堂诸陈同逰崧山精舎冕仲携琴先归用壁间韵  

破尘妙语慰畸人鹤緑深衣雨垫巾独自抱琴山下去石桥月色为谁新  

三山次郑徳予韵  

日脚防明雨脚疎谁将云梦赋相如西南山好君知否一见全胜读异书  

次韵梅花  

一月尤溪烟雨浓玉梅浑作玉人逢江南他日摘香处莫忘云间双髻峰  

清浅湾环绕故墙一身将影理残妆西施浴处无人见冷落吴宫溪水香  

延平道中  

一溪春涨午晴初日透波光緑浸裾却忆孤山山下路石桥清澈看叉鱼  

郑刚中  

陜西戏成二絶【`录一首`】  

出门上马虽所乐乍见秋风亦念家何日隋堤霜后路乱飞榆栁踏平沙  

早行  

风栁惊霜日夜飘客程中夜马萧萧据鞍髣髴如残梦晓月一钩犹未消  

赪肩擕担又催程寸许孤灯照壁青破县残更误传晓马行十里见眀星  

灵壁驿有方公美少卿留题戏和于壁  

君把使旌临洛水我参枢幕过潼闗秋风想见吹归渡先看淮南第一山  

雨过  

云压江边草树低麦揺秋色望中迷却知向晚有晴意雨过一声村落鸡  

懐山居二絶  

春浅酒寒人密坐花深雨细蝶移枝十年未觧作归计此恨故园莺自知  

披丛寻得晚花瘦带雨剪来春韭香忆把余醺付松枕明朝春梦不胜长  

夜烛花  

蜡炬香光照夜红垂垂帘幕静无风金盘五寸花成穂可但钗头缀玉虫  

无题  

池塘好处烟迷栁帘幙昬时雨过山燕子不知春有恨衔将花片入梁间  

即事  

小径客来穿竹入草亭凉到枕书眠鸟呼人笑荔支熟如此封州已二年  

渡胡源口  

暂出箯舆上小航眼明重喜见江乡梦魂孤寄浪头宿一夜随潮入富阳  

即事  

暮春景物称山家屋角团团緑叶遮薄晚防云疎过雨一番小麦颤轻花  

髙登  

病中杂兴  

长袖深藏批勅手短笻斜倚作诗肩有时极目睨辽汉兴在孤鸿落照边  

张纲  

戏题所见  

破睡轻风透碧纱寳钗聊揷任欹斜欲寻女伴嬉逰去试问秋千有几家  

次韵李道士观南山  

柴门无事昼慵开杖屦谁曽得得来隔岸野花随处发防巢幽鸟傍林囘  

从丁世叔覔花栽  

老去看花能几囘旋移花树着行栽君家封殖满烟露分我一枝春色来  

胡铨  

买愁村  

北往常思闻喜县南来怕入买愁村区区万里天涯路野草芳烟正断魂  

张九成  

夏日即事  

萱草榴花照眼明楸枰水阁晚风清萧然终日无人到帘外时闻下子声  

隂隂庭院静无声只有黄鹂绕树鸣午睡觉来何所见玉炉风细碧烟横  

二月八日偶成  

今年春色可胜嗟二月山中未见花长忆去年今夜月海棠花影到窗纱  

黄公度  

早春红梅盛开有感  

不与雪霜分素艶却随桃杏竞芳辰自知孤洁羣心妬故着防红伴早春  

白沙夜闻滩声  

错认松风万壑传又如急雨碎池莲青灯孤馆元无寐况复溪声到枕边  

题须江驿诗后  

归来已负百花期闲拂尘埃看旧诗极目平芜二千里乡心惟有杜鹃知  

题潮阳石墖寺  

投檄真成出瘴乡篮舆渐喜到僧坊长风觧事吹江雨乞与行人五月凉  

分水岭  

呜咽泉流万仭峰断肠从此各西东谁知不作多时别依旧相逢沧海中  

刘子翚  

新湾  

苒苒寒生水靣烟吴歌唱罢月防偏停桡又向湾前宿一夜西风浪打船  

汴堤  

参差歌吹动离舟宫女张帆信浪流转尽栁堤三百曲夜桥灯火看扬州  

天迥  

天迥孤帆隐约归茫茫残照欲沉西寒鸦散乱知多少飞向江南一树栖  

铜雀台  

金碧销磨瓦靣星乱山依旧绕宫城路人休唱三台曲台上而今春草生  

景阳钟二首  

景阳钟动晓寒清度栁穿花隠隠声三十六宫梳洗罢却吹残烛待天明  

一弓残月淡觚棱遥望林梢晓色升寂寞小帘风露冷玉盆脂水已生氷  

寒涧  

林间幽鸟啄枯槎落尽寒潮一涧沙独木桥西逰子宿酒旗斜日两三家  

两山  

渡南渡北两山遥隔岸行人手可招日暮海门烟雨黒一川舟楫趂归潮  

得冲佑命  

几年归梦水云间猿鹤重寻巳厚顔惭愧君恩犹窃禄官衔偏带武夷山  

悠然堂和致明絶句  

清霜一夜倒蒹葭放出湖光彻逺沙漠漠浮烟收欲尽晚风轻浪蹴银花  

燕子  

燕子营巢得所依衔泥辛苦傍人飞秋风一夜惊桐叶不恋雕梁万里归  

有懐  

风惊枯苇白花浮欲下横桥晚更留惆怅不逢吴季子一溪寒水带烟流【`吴公路`】  

松底柴门尽日闗主人西去几时还长镵委地黄精老时有寒猿啸砚山【`傅茂元`】  

曾访髙人上翠峰至今清兴逐松风篮舆梦想行山处白葛花开细雨中【`密庵`】  

约致明入开善不至  

乔松翠竹锁禅闗乗兴时来兴尽还懊恨刘郎招不得瘦笻独自入寒山  

次韵六四叔村居即事  

饭了呼童叠石门雨余幽事不胜繁花残何用深惆怅梧竹新隂又满园  

田家  

长空淡淡如云埽暮过田家风物好畊犂倚户寂无人饥牛卧囓墙根草  

题灵鹫窗  

翠合初疑无路往停鞭邂逅成清赏僧炉坐穏纸窗明细雨忽来山竹响  

沙头  

沙头鸂寒相傍老树槃跚枝拂浪前村急雨涨滩流日暮渔舟撑不上  

罗彦从  

送剑南王守归  

未把阳闗三叠吟且将诗句写离心千寻浩浩镡溪水别恨不知谁浅深  

罗愿  

茶岩  

岩下才经昨夜雷风炉瓦鼎一时来便将槐火煎岩溜听作松风万壑廻  

王铚  

梅花十二题【`录二首`】  

风前  

清香自满不因风花气迷人处处同祗与吹开又吹落春愁已在笛声中  

水边  

雪后溶溶嫩水通满枝烟雨暗春风试看照影横斜处浑似靓妆清镜中  

墨君十咏【`录二首`】  

露叶  

秀色姢姢自出尘晓枝更带露华新清风一至如相语从此开帘来故人  

舞月  

江楼月下夜闻歌不奈忠州刺史何轻嫋腰肢更清峭栁枝何似竹枝多  

芳草  

防时曾见梅笼雪别夜常懐月照沙到底多情是芳草长随离恨遍天涯  

雪晴闲渡西溪  

雪后孤邨一叚烟晴光逺射玉山川酒旗隔岸招闲客独上西溪渡口船  

泉声  

姢姢山月半岩明楼殿霜重夜气清谁把玉琴来写取松风吹断夜泉声  

上方  

松间清月佛前灯庵在孤峰更上层犬吠一声秋意静敲门时有夜归僧  

夜晴  

雨脚初收天意晴西风揺落夜寒清披衣自起开窗户落月一山髙下明  

苏云卿  

还张徳逺书币题诗蔬圃壁间  

多年别作一番风谁料声名逹帝聪自有时人求富贵莫将富贵汚苏公  

范浚  

逰赤松观  

灵祠丹井余真迹祠下老松森百尺仙子骑鲸去不归痴人犹问山中石  

宼国寳  

题阊门小寺壁  

黄叶西陂水漫流籧篨风急滞扁舟夕阳冥色来千里人语鸡声共一邱  

陆永仲  

絶句口占  

岳南之馆白云端凤笛龙箫彻广寒一鹤晓飞冲碧落羣仙笑倚玉阑干  

沈东  

防沧浪亭  

草蔓花枝与世新登临空复想清尘只今惟有亭前水曾识春风载酒人  

周必大  

道中忆胡季懐  

珍重临分白玉巵醉中那暇説相思天寒道逺酒醒处始是忆君肠断时  

送蔡徳辉珵敎授  

晚折台城杨栁枝夕登歩佛狸祠请君收拾江山助归和薰风殿阁诗  

入直召对选徳殿赐茶而退  

緑槐夹道集昬鸦勅使传宣坐赐茶归到玉堂清不寐月钩初上紫薇花  

送梁山长老智显  

秦人溪畔汉人山万木参天六月寒写向汤休诗句里老夫要作画图看  

三月三日适值清明防客江楼共观并蒂魏紫偶成小诗约坐客同赋  

上巳清明共一时魏花开处亦连枝前身应是唐宫女犹记昭容双袖垂  

修褉归来却踏青临流谋野两闗情不如省事防春女桃叶渚边看水生  

中秋古梅盛开次子中兄元韵  

抱瓮畦夫破井苔炎天日日灌陈荄预支春夜无声雨赢得氷花带叶开  

端午帖子二首  

皇帝閤  

水殿开筵酒泛蒲氷盘进膳黍纒菰六宫莫度新翻曲只咏明州瑞麦图  

太上皇后閤  

聚逺楼前靣靣风冷泉亭下水溶溶人间炎热何曾到真是瑶台第一重  

尤袤  

题云海寺  

亭前山色绕危阑亭下波涛直浸山波上渔舟亭上屋相看浑在画图间  

范成大  

题山水横看二首  

烟山漠漠水漫漫老栁知秋渡口寒尽是西溪肠断处凭君将与故人看  

霜入丹枫白苇林横烟平逺暮江深君看雁落防飞处知我秋风故国心  

浙江小矶春日  

客里无人共一杯故园桃李为谁开春潮不管天涯恨更卷西兴暮雨来  

晓行【`官塘驿`】  

篝灯驿吏唤人行寥落星河向五更马上谁惊千里梦石头冈下小车声  

春晚即事  

屋头清樾暗荆扉紫葚斓斑翠荚肥春晚轩窗人独困日长篱落燕双飞  

春晚  

隂隂垂栁闭朱门一曲防干一断魂手把青梅春已去满城风雨怕黄昬  

客去钩窗咏小诗逰丝撩乱栁花稀防风尽日吹芳草蝴蝶双双贴地飞  

夕阳槐影上帘钩一枕清风梦昔逰梦见钱塘春尽处碧桃花谢水西流  

题画卷  

敧倾栈路绕山明隔陇人家犬吠声无限白云堆去路不知谁识许宣平  

晚潮  

东风吹雨晚潮生叠鼓催船镜里行底事今年春涨小去年曾与画桥平  

一篙  

一篙新緑浦东西雪絮漫江雁不飞宿雨才晴风又转片帆那得及时归  

碧瓦  

碧瓦楼头绣幕遮赤栏桥外緑溪斜无风杨栁漫天絮不雨棠梨满地花  

晚歩  

排门帘幙夜香飘灯火人声小市桥满县月明春意好旗亭吹笛近元宵  

枫桥  

朱门白壁枕湾流桃李无言满屋头墙上浮图路傍堠送人南北管离愁  

横塘  

南浦春来緑一川石桥朱墖两依然年年送客横塘路细雨垂杨系画船  

胥口  

扁舟拍浪信西东何处孤帆万里风一雨快晴云放树两山中断水粘空  

山径【`髙景山`】  

云根新径络山腰暗緑交隂宿雾飘行到竹深啼鸟闹鹁鸠老怨画睂娇  

斑骓  

斑骓别后月纤纤门外疎桐影画帘留下可怜将不去西风吹上两睂尖  

自天平岭过髙景庵  

卓笔峰前树作团天平岭上石成闗緑隂匝地无人过落日秋蝉满四山  

晚歩西园  

料峭轻寒结晚隂飞花院落怨春深吹开红紫还吹落一种东风两様心  

五月闻莺  

桑隂浄尽麦头齐江上闻莺每嵗迟不及晓风鹎鵊子迎春啼到送春时  

桐庐  

湿云垂野淡疎林十日山行九日隂梅子弄黄应要雨不知客路已泥深  

昌化【`双溪馆絶景也`】  

翠染南山拥县门一洲横截两溪分长官日永无公事卧听滩声看白云  

拄笏亭晚望  

林泉随处有清凉山绕阑干客自忙溪雨不飞虹尚饮乱蝉髙栁满斜阳  

次韵乐先生吴中见寄  

送春蒙雨涨苹滩荷叶田田栁絮阑想见垂虹三万顷拍天湖水钓丝寒  

次韵马少伊郁舜举寄示同防石湖诗卷七首【`录二首`】  

镜靣波光倒碧峰半湖云锦万芙蓉去年荡桨香风里行傍石桥花正浓  

得得来题小隠诗拂花萦栁画船移湖边好景春犹未湏到秋清月满时  

社日独坐  

海棠雨后沁胭脂杨栁风前撚緑丝香篆结云深院静去年今日燕来时  

春日  

药栏花暖小猧眠雪白晴云水碧天煮酒青梅寒食过夕阳庭院锁秋千  

西窗一雨又斜晖睡起薰笼换夹衣莫放珠帘遮洞户从教燕子作双飞  

双鲤无书直万金画桥新緑一篙深青苹白芷皆愁思不独江枫动客心  

初入湖南醴陵界  

崖树隂隂夹暝途出山欢喜见平芜一春客梦饱风雨行尽江南闻鹧鸪  

初见山花  

三日晴泥尚没鞾几将风雨过年华湘东二月春才到恰有山樱一树花  

酒边  

日长绣倦酒红潮闲束罗巾理六么新様筑毬花十八丁宁小玉慢吹箫  

罗江  

岭北初程分外贪惊心犹自怯晴岚如何花木湘江上也有黄茅似岭南  

邻山县  

山顶嘘云黒似烟修篁髙栁共昬然鸟啼一夜劝归去谁道东川无杜鹃  

三月二日北门上马  

新街如拭过鸣驺芍药酴醿竞满头十里珠帘都卷上少城风物似扬州  

发合江数里寄杨商卿诸公  

临分满意説离愁草草无言只泪流船尾竹林遮县市故人犹自立沙头  

淳熈五年四月二日直玉堂懐旧  

桂海冰天老嵗华直庐重上玉皇家当年曾识青青髩惟有东墙一架花  

自阊门骑马入越城  

断桥隤岸数家邨雨少晴多减涨痕雪白鵞儿緑杨栁日髙犹自掩柴门  

立秋后二日泛舟越来溪  

西风初入小溪帆旋织波纹绉浅蓝行入闹荷无水靣红莲沉醉白莲酣  

一川新涨熨秋光挂起篷窗受晚凉杨栁无穷蝉不断好风将梦过横塘  

自横塘桥过黄山  

阵阵轻寒细马骄竹林茅店小帘招东风已緑南溪水更染溪南万栁条  

自育王过天童松林三十里  

竹舆窈窕入萧森逗雨梳风冷客襟翠锦屠苏三十里不知脚底白云深  

玉麟堂防诸司观牡丹酴醿  

东风防峭防余春红紫香中酒自温不用忙催银烛上酴醿如雪照黄昬  

洛园姚魏碧云愁风物江东亦上防忆起遨头八年梦彭州花槛满西楼  

古梅  

孤标元不鬭芳菲雨瘦风皴老更奇压倒嫩条千万蕊只消疎影两三枝  

元夕  

粉痕红防万花攅玉气珠光寳月团帘箔通明香似雾东君无处着春寒【`谓吴中剪罗琉璃二灯`】  

初夏三絶呈防子明王仲显【`录二首`】  

东君不觧惜芳菲料峭寒中一梦非剪尽牡丹梅子绽何须风雨送春归  

一帘芳树緑葱葱蝴蝶飞来觅绮丛雪白荼防红寳相尚防春色见薰风  

四时田园杂兴六十首【`并序　录二十八首`】  

淳熈丙午沉疴少纾复至石湖旧隠野外即事輙书一絶终嵗得六十篇号四时田园杂兴  

栁花深巷午鸡声桑叶尖新緑未成坐睡觉来无一事满窗晴日看蠺生  

土膏欲动雨频催万草千花一饷开舍后荒畦犹緑秀邻家鞭笋过墙来  

髙田二麦接山青傍水低田緑未畊桃杏满村春似锦踏歌椎鼓过清明  

社下烧钱鼓似雷日斜扶得醉翁囘青枝满地花狼藉知是儿孙鬭草来  

寒食花枝插满头蒨裙青袂几扁舟一年一度逰山寺不上灵岩即虎邱  

桑下春蔬緑满畦菘心青嫩芥台肥溪头洗择店头卖日暮裹盐沽酒归  

右春日田园杂兴  

紫青莼菜卷荷香玉雪芹芽拔薤长自撷溪毛充晚供短篷风雨宿横塘  

湔裙水满緑苹洲上已防寒懒出逰薄暮蛙声连晓鬭今年田稻十分秋【`吴下以上巳蛙鸣则知无水灾`】  

新緑园林晓气凉晨炊早出看移秧百花飘尽桑麻小夹路风来阿魏香  

茅针香软渐包茸蓬甘酸半染红采采归来儿女笑杖头髙挂小筠笼  

雨后山家起较迟天窗晓色半熹防老翁欹枕听莺啭童子开门放燕飞  

海雨江风浪作堆时新鱼菜逐春囘荻芽抽笋河鲀上栋子开花石首来  

右晚春田园杂兴  

二麦俱秋斗百钱田家唤作小丰年饼炉饭甑无饥色接到西风熟稻天  

百沸缲汤雪涌波缲车嘈雨鸣蓑桑姑盆手交相贺绵蠒无多丝蠒多  

昼出耘田夜绩麻邨庄儿女各当家童孙未觧供耕织也傍桑隂学种瓜  

黄尘行客汗如浆少住侬家潄井香借与门前盘石坐栁隂亭午正风凉  

千顷芙蕖放棹嬉花深迷路晚忘归家人暗识船行处时有惊忙小鸭飞  

右夏日田园杂兴  

朱门巧夕沸欢声田舍黄昬静掩扄男觧牵牛女能织不须徼福渡河星  

静看檐蛛结网低无端妨碍小虫飞蜻蜓倒挂蜂儿窘催唤山童为觧围  

中秋全景属潜夫棹入空明看太湖身外水天银一色城中有此月明无  

租船满载开仓粒粒如珠白似霜不惜两钟输一斛尚赢糠覈饱儿郎  

细捣橙虀买鲙鱼西风吹上四腮鲈雪松酥腻千丝缕除却松江到处无  

右秋日田园杂兴  

斜日低山片月髙睡余行药绕江郊霜风埽尽千林叶闲倚笻枝数鹳巢  

松节然膏当烛笼凝烟如墨暗房栊晚来拭浄南窗纸便觉斜阳一倍红  

放船闲看雪山晴风定奇寒晚更凝坐听一篙珠玉碎不知湖靣已成冰  

榾柮无烟雪夜长地炉煨酒暖如汤莫嗔老妇无盘饤笑指灰中芋栗香  

黄纸蠲租白纸催皂衣傍午下乡来长官头脑冬烘甚乞汝青钱买酒廻  

邨巷冬年见俗情邻翁讲礼拜柴荆长衫布缕如霜雪云是家机自织成  

右冬日田园杂兴  

送遂宁何道士自潭湘归蜀  

书劒飘然席未温火云扑地暑烟昬山黄水浊湖南路竹月荷风忆范村  

题秋鹭图  

昨夜新霜冷钓矶緑荷消瘦碧芦肥一江秋色无人问尽属风标两雪衣  

题米元晖吴兴山水横卷  

道塲山麓接何山影落苕溪浸碧澜只欠荷花三十里橛头船上把鱼竿  

夜雨  

烛花垂穂伴空斋心事如灰入壮懐老倦更阑惟熟睡任他疎雨滴空阶  

寿栎堂枕上  

禅堂初着小山屏夜久秋凉枕席清绕髩飞蚊妨好梦卧听檐雨入池声  

重送文处厚因寄蜀父老  

下峡东归十五年因君话旧意茫然烦将逺道悠悠梦直到天西暑雪边  

闻石湖海棠盛开亟携家过之  

家人扶上锦城头蜂蜨团中烂漫逰报荅春光湏小醉红云洞里按伊州  

低花妨帽小携笻深浅胭脂一万重不用髙烧银烛照暖云烘日正春浓  

## 御选宋诗卷七十  

七言絶句七  

陆防  

倚阑  

故山未敢説归期十口相随又别离小雨初收残照晚阑干西角立多时  

大安病酒留半日王守复来招不往送酒觧酲因小饮江月馆  

江驿春酲半日留更烦送酒为扶头栁花漠漠嘉陵岸别是天涯一段愁  

读书  

靣骨峥嵘髩欲疎退藏只合卧蜗庐自嫌尚有人间意射雉归来夜读书  

青邨寺  

十年淹泊望修门临水登山几断魂短髩星星身欲老  

小楼防月宿青邨  

花时遍逰诸家园  

为爱名花抵死狂只愁风日损红芳緑章夜奏通明殿乞借春隂防海棠  

翩翩马上帽檐斜尽日寻春不到家偏爱张园好风景半天髙栁卧溪花  

丝丝红萼弄春柔不似疎梅只惯愁常恐夜寒花索寞锦茵银烛按凉州  

飞花尽逐五更风不照先生社酒中输与新来双燕子衔泥犹得带残红【`今年二月二日社而海棠已过`】  

海棠已过不成春丝竹凄凉锁暗尘眼看燕脂吹作雪不须零落始愁人  

雨中山行至松风亭忽澄霁  

烟雨千峰拥髻鬟忽看青嶂白云间卷蔵破墨营邱笔却展将军着色山  

城南寻梅  

黯淡江天雪欲飞竹篱数掩傍苔矶清愁满眼无人说折得梅花作伴归  

梅花絶句  

蜀王小苑旧池台江北江南万树梅只怪朝来歌吹闹园官已报五分开【`成都合江园盖故蜀别苑梅最盛自初开日监官报府报至开五分则府主来宴防人亦竞集`】  

池馆登临雪半消梅花与我两无聊青羊宫里应如旧肠断春风万里桥  

园中杂书  

残花委地笋掀泥香椀诗囊到处携幽梦欲成谁唤觉半窗斜日鹧鸪啼  

楚城  

江上荒城猿鸟悲隔江便是屈原祠一千五百年间事只有滩声似旧时  

采莲  

云散青天挂玉钩石城艇子近新秋风鬟雾髩归来晚忘却荷花记得愁  

别建安  

楚泽吴山已惯行武夷从昔但闻名北岩小寺长汀驿且喜逰山第一程  

敧帽扬鞭晚出城驿亭灯火向人明多情叶上萧萧雨更把新凉送客行  

夏日书寝梦逰一院閴然无人帘影满堂惟燕蹋筝有声觉而闻铁铎风响璆然殆所梦也耶因得絶句  

桐隂清涧雨余天檐铎揺风破昼眠梦到画堂人不见一双轻燕蹴筝弦  

闻雁  

过尽梅花把酒稀薰笼香冷换春衣秦闗汉苑无消息又在江南送雁归  

感旧絶句  

鵞黄酒边緑荔枝【`鵞黄广汉酒名緑荔枝出叙州`】摩诃池上纳凉时氷纨不画骖鸾女却写江南白纻辞  

十月新霜兔正肥佳人骏马去如飞纤腰嫋嫋戎衣窄学射山前看打围  

焚香昼睡比觉香犹未散戏作  

小屏烟树逺参差吏散身闲与睡宜谁似炉香念幽独伴人直到梦囘时  

感昔  

常记东园按舞时春风一架晚蔷薇尊前不展鸳鸯锦只就残红作地衣【`成都小东门外赵氏园`】  

无题  

出茧修睂淡薄妆丁东环佩立西厢人间浪作新秋感银阙琼楼夜夜凉  

秋日闻蝉  

断角斜阳触处愁长亭搔首晚悠悠世间最是蝉堪恨送尽行人更送秋  

湖邨月夕  

锦城曾醉六重阳囘首秋风每断肠最忆铜壶门外路满街歌吹月如霜  

金尊翠杓犹能醉狐帽貂裘不怕寒安得骅骝三万疋月中歌吹渡桑干  

晨起闲歩  

飞红掠地送春忙嫩緑成隂带露香听彻晓天莺百啭却随飞蝶度横塘  

初冬杂题  

勲业文章意已阑暮年不足是江山江南寺寺楼堪倚安得身如杜牧闲  

杂兴  

鳗井初生一缕云鲍郎山下雨昬昬艣声呕轧秋空晓水际人家尚闭门  

宿石帆山下  

系船禹庙醉如泥投宿渔家月向低湿翠扑人浓可掬始知身在石帆西  

泊舟  

蘸岸烟波檥画船幅巾萧散饯流年两行杨栁吹晴雪只着啼莺未着蝉  

园中絶句  

溪北溪南飞白鸥夕阳明处见渔舟凴谁为剪机中素画取天涯一片秋  

晓雨  

东风吹雨送残春冉冉年光次第新君看枝头如许緑争敎桃李不成尘  

秋晚思梁益旧逰  

幅巾笻杖立篱门秋意萧条欲断魂恰似嘉陵江上路冷云防雨湿黄昬  

春晚邨居杂赋絶句六首【`录二首`】  

作堤蜿蜿六百尺西崦东邨成一家春雨乍晴桑吐叶秋风初冷稻吹花  

浇书满挹浮蛆瓮摊饭横眠梦蝶牀莫笑山翁见机晚也胜朝士一生忙【`东坡谓晨饮为浇书李黄门谓午睡为摊饭`】  

秋日郊居八首【`录四首`】  

山雨霏防鸭头水溪云细薄鱼鳞天幽寻自笑本无事羽扇笻枝上钓船  

行歌曵杖到新塘银阙瑶台无此凉万里秋风菰菜老一川明月稻花香  

秋日留连野老家朱槃鲊脔粲如花已吹藟散真珠米更防丁坑白雪茶【`藟散米名丁坑茶名`】  

鱼咸满缶酒新蒭处处吴歌起垄头上客已随新雁到晚禾犹待薄霜收【`剡及诸暨人以八月来水乡助获谓之上客以其来自山中也`】  

泛舟观桃花  

花泾二月桃花发霞照波心锦裹山说与东风直须惜莫吹一片落人间【`花泾桃花最盛处也`】  

桃源只在镜湖中影落清波十里红自别西山海棠后初将烂醉答春风【`自梅仙坞至花泾恰十里`】  

斋中杂题  

列屋蛾睂不足夸可斋别自是天涯闲将西蜀团窠锦自背南唐落墨花  

懐旧  

狼烟不举羽书稀幕府相从日打围最忆定军山下路乱飘红叶满戎衣  

春晚感事  

寒食梁州十万家秋千蹴踘尚豪华犊车轣辘归来晚争碾平芜入乱花  

沈园  

城上斜阳画角哀沈园非复旧池台伤心桥下春波緑曾是惊鸿照影来  

赠鹭  

雪衣飞去莫悤悤小住滩前伴钓篷禹庙兰亭三十里相逢多在暮烟中  

新寒  

碧蝶飞飞过短篱山姜石竹有残枝谁知老子闲眠处却是新寒细雨时  

安石榴房初小拆南天竺子亦防丹新寒漠漠偏欺老睡起无风怯倚阑【`南烛草本俗谓之南天竺李端叔取以名僧轩盖用俗语也`】  

龟堂杂兴  

曵杖东冈信歩行夕阳偏向竹间明丹枫吹尽鸦声乐又得霜天一日晴  

舟中作  

防稽城上角鸣呜日落烟邨暝欲无千载虚名笑张翰一官元不直莼鲈  

夜泊湖中  

水鸭防防拍拍飞菰蒲深处弄烟霏唤囘二十年前梦半醉姑溪棹月归  

落叶  

万瓦清霜伴月明卧听残漏若为情无端木叶萧萧下更与愁人作雨声  

夏初湖邨杂题  

市逺春深客到稀草堂终日掩柴扉酿成新蜜蜂儿静分尽残泥燕子归  

秋夜  

庭院萧条夜气清卧听宫漏下宫城旅懐生怕还乡梦留取残灯伴雨声  

春日絶句  

吏来屡败哦诗兴雨作常妨载酒行忽见家家插杨栁始知今日是清明  

故园蛱蝶最多种百草长时花乱开穷巷春风元不到一双谁遣过墙来  

桃李吹成九陌尘客中又过一年春余寒漠漠城南路只见秋千不见人  

秋思  

乌桕防丹菊渐开天髙风送雁声哀诗情也似幷刀快剪得秋光入卷来  

春晚出逰  

风急名花纷绛雪土松香草出瑶簮且呼野艇西村去未必防云便作隂  

溪月  

天风吹髪冷飕飕独向沙边上钓舟愁絶平羗江上月向人依旧半轮秋  

雨后  

雨后凉生病体轻闲拖拄杖出门行槐花落尽桐隂薄时有残蝉一两声  

感昔  

白帝城边莺乱啼忆骑瘦马踏春泥老来感旧多凄怆孤梦时时到瀼西  

栁桥  

村路初晴雪作泥经旬不到小桥西出门顿觉春来早栁染轻黄已蘸溪  

倚桥二首【`录一首`】  

曲曲阑干缥缈间哦诗本欲破除闲无端又起天涯感淡墨生绡数防山  

梦中作  

野鹤翩跹啄粒防碧桃缥缈着花稀海山又见春风到丹灶苔封人未归  

出逰归卧得杂诗  

久读仙经学养形未容便应少防星一枝新鍜金鸦觜更向名山斸茯苓  

纵笔  

骑鹤翩翩过月傍浩然风露九秋凉忽闻卷地潮声起始觉江山近故乡  

春日杂兴  

行人陌上思悠悠十里斜阳古渡头一片落花无覔处只教芳草管闲愁  

湖上晚望  

闲人无处破除闲待得渔舟一一还峰顶夕阳烟际水分明六幅巨然山  

梅市书事  

羸马孤愁不可胜小诗未忍付瞢腾一声客枕江头雁数防商船雨外灯  

杨万里  

题照上人迎翠轩  

寺外秋山触眼明寺根秋水洗心清晴岚暖翠来未了不用髙人倒屣迎  

闲居初夏午睡起二絶句  

梅子留酸软齿牙芭蕉分緑与窗纱日长睡起无情思闲看儿童捉栁花  

松隂一架半弓苔偶欲看书又嬾开戏掬清泉洒蕉叶儿童悮认雨声来  

早行鸣山  

淡淡青霜薄薄氷晓寒端为作新晴殷勤唤醒梅花睡枝上春禽一两声  

都下无忧馆小楼春尽旅懐  

不闗老去愿春迟只恨春归我未归最是杨花欺客子向人一一作西飞  

金溪道中  

野花垂路止人行田水偏寻缺处鸣近浦人家随曲折插秧天气半隂晴  

二月十九日度大庾岭题云封寺  

梅叶成隂梅子肥梅花应恨我来迟明年若寄江西信莫折南枝折北枝  

过沙头  

过了沙头渐有村地平江阔气清温暗潮已到无人防只有篙师识水痕  

三月晦日逰越王台  

越王台上落花春一掬山光两袖尘随分杯盘随处醉自怜不及踏青人  

出真阳峡  

今嵗春风涨又销水痕犹印石间茅浮槎却被春流误长挂江边小树梢  

春光浓里更江行画舫分明似水亭出了青阳恰惆怅数峰如笋雨中青  

碧落洞  

梦中曾泊洞前船落絮飞花是去年今日来寻船泊处一江风雨草连天  

寒食雨中同舍约逰天竺得絶句呈陆务观  

小溪曲曲乱山中潄水溅溅一线通两岸桃花总无力斜红相倚卧春风  

晚出浄慈送李子方  

毕竟西湖六月中风光不与四时同接天莲叶无穷碧映日荷花别様红  

烟林晓望  

一叠青山一叠烟横铺平野有无间直成万丈鵞溪绢画出江西秋晓山  

宿新市徐公店  

篱落疎疎一径深树头新緑未成隂儿童急走追黄蝶飞入花来无处寻  

发慈湖过烈山望见歴阳一带山  

梦绕天津月再弯慈湖觧缆已开顔淮山到眼浑相识直北青梢是定山  

东园垣隅双松可爱栽酴醿金沙以绕之  

双松树子碧团栾红锦纒头白锦冠尽放花枝过墙去不妨分与路人看  

山庄李花  

山庄又报李花秾火急来看细雨中除却断肠千树雪别无春恨诉东风  

虞允文  

泸江亭  

映水林峦影颠倒济川舟楫势峥嵘东行万里欲乗兴更待一篙春水生  

张孝祥  

蕲春道中  

霜浄波平水落湾我行正在画图间帘钩不用怕风日且看江南江北山  

题夏氏荘  

平湖漠漠雨霏霏压水人家燕子飞欲向湖东问春色杏花无数防征衣  

入桂林歇滑石驿题碧玉泉  

百折﨑岖岭路头一环清驶石间流须君浄洗南来眼此去山川胜北州  

李焘  

龙鹄山房  

已作清时鸟倦飞杜鹃更劝阿谁归似嫌住处犹城郭不觧携家隠翠防  

洪迈  

问铸堂  

泽国春寒未见花一江流水夕阳斜我来试上津头望问铸堂前有几家  

朱熹  

夜闻子规  

幽林欲雨气含凄春晚端居园径迷独向髙斋展衾卧南山夜夜子规啼  

夜雨二首  

拥衾独宿听寒雨声在荒庭竹树间万里故园今夜永遥知风雪满前山  

故山风雪深寒夜只有梅花独自香此日无人问消息不应憔悴损年芳  

梅花  

幽壑潺湲小水通茅茨烟雨竹篱空梅花乱发篱边树似倚寒枝恨朔风  

寄诸同僚  

把酒江头烟雨时遥知江树已芳菲应怜倦客荒茅里落尽梅花未得归  

渉涧水作  

幽谷溅溅小水通细穿危石认行踪囘头自爱晴岚好却立滩头数乱峰  

小盈道中  

今朝行役是登临极目郊原快赏心却笑从前嫌俗事一春牢落闭门深  

春日  

胜日寻芳泗水濵无边光景一时新等闲识得东风靣万紫千红总是春  

观书有感二首  

半畆方塘一鉴开天光云影共徘徊问渠那得清如许为有源头活水来  

昨夜江边春水生防冲巨舰一毛轻向来枉费推移力此日中流自在行  

示西林可师二首  

身世年来欲两防一春随意住僧房行逢旧隠低囘久緑树莺啼清昼长  

幽居四畔只空林啼鸟落花春意深独宿尘龛无梦寐五更山月照寒衾  

昨夕不知有雪而晨起四望逺峰皆已变色再用元韵作两絶句  

朔风吹尽暮云平室暖炉红睡逹明但怪朝来满山白不知昨夜打窗声  

千林无叶一川平万壑琼瑶照夜明未觉残梅飘落尽只愁羗管不成声  

入瑞岩道间得四絶句呈彦集充父二兄  

忆昔南逰桂树隂归来遗恨满尘襟篮舆此日无穷思万壑千岩秋气深  

翩翩一马两肩舆路转秋原十里余共説前山深更好不辞迢逓欵禅居  

清溪流过碧山头空水澄鲜一色秋隔断红尘三十里白云黄叶两悠悠  

风髙木落晚秋时日暮千林黄叶稀只有苍苍谷中树嵗寒心事不相违  

偶题  

擘开苍峡吼奔雷万斛飞泉涌出来断梗楛查无泊处一川寒碧自萦回  

用西林旧韵二首  

一自篮舆去不回故山空锁旧池台伤心触目经行处几度亲陪杖屦来  

上疏归来空皂囊未妨随意宿僧房旧题嵗月那堪数惭愧平生一瓣香  

后洞雪压竹枝横道  

石滩联骑雪垂垂已把南山入小诗后洞今朝逢折竹却思联骑石滩时  

壁间古画精絶未闻有赏音者  

老木樛枝入太隂苍崖寒水断追寻千年粉壁尘埃底谁识良工独苦心  

霜月次择之韵  

莲花峰顶雪晴天虚阁霜清絶缕烟明发定知花簌簌如今且看竹姢姢  

莲花峰次敬夫韵  

月晓风清堕白莲世间无物敢争妍如何今夜峰头雪撩得新诗续旧篇  

残雪未消次择之韵  

脚底悲风舞冻鸦此行真是蹑苍霞仰头若木敷琼蕊不是人间玉树花  

林间残雪时落锵然有声  

青鞋布韈踏琼瑶十里晴林未觉遥忽复空枝堕残雪恍疑鸣璬落丛霄  

福严寺囘望岳市  

昨夜相携看霜月今朝谁料起寒烟安知明日千峰顶不见人间万里天  

晚霞  

日落西南第几峰断霞千里抹残红上方杰阁凭栏处欲尽余晖怯晚风  

过髙台擕信老诗集夜读上封方丈次敬夫韵  

十年闻说信无言草草相逢又黯然借得新诗连夜读要从苦淡识清妍  

醉下祝融峰作  

我来万里驾长风絶壑层云许荡胸浊酒三杯豪气发朗吟飞下祝融峰  

读林择之二诗有感  

笋舆随望入寒烟每诵君诗輙黯然今夜定知连榻梦一时飞堕锡山前  

竹舆傲兀听呕哑合眼归心已到家逰子上堂慈母笑岂知行李尚天涯  

次韵择之懐张敬夫  

往时连骑向衡山同赋新诗各据鞍此夜相思一杯酒囘头犹记雪漫漫  

宿新喻驿夜闻风铎  

倦枕敧眠到五更却嫌风铎久悲鸣恍疑絺绤南邻夜寒铁丁东客梦惊  

题万安野馆  

身似孤云去复还投装犹记此窗间只应烟雨苍茫外即是当时万叠山  

万安遇长沙便欲附书不果  

长沙一别两悠悠梦想清湘带橘洲欲寄行人数行字行人不作置书邮  

过樟木镇晚晴二首  

朝晴遣我看芗林顷刻浮云万里隂拂袖凌风三十里依然寒日照长吟  

飞云极目疑梅岭落日囘头梦橘洲从此不愁东路永秖应西望转悠悠  

赤冈头望逺山作  

晓起清江弄小舟晚风吹过赤冈头逺峰自作修睂敛万里那知客子愁  

次韵择之漫成  

落日晴江更逺山逺山犹在有无间不须极目伤懐抱且看渔船近往还  

竹节滩  

船下清江竹节滩长烟漠漠水漫漫人家断岸斜阳好客子中流薄暮寒  

次韵择之舟中有作二首  

一江烟水浩漫漫昨夜扁舟寄此间共向船头望南北不知何处是家山  

一席三人抵项眠心知篷外水如天起来却怪天如水月落乌啼浦树边  

次韵择之进贤道中漫成五首【`录二首`】  

白酒频斟当啜茶何妨一醉野人家据鞍又向冈头望落日天风雁字斜  

谁作窗间拥鼻声更哦乐府短歌行从敎永夜清无寐只恐晨鸡不肯鸣  

次韵择之金歩喜见大江有作  

江头四望逺峰稠江水中间自在流并岸东行三百里水源穷处即吾州  

次韵择之余干道中  

寒尽春生草又青化工消息几曾停因君一咏陵陂麦恍忆侬家老圃亭【`亭下予家种麦处也`】  

野望  

登髙立马瞰晴川四靣平林接暝烟东望不堪频极目归心已度鸟飞前  

山茶  

江南池馆压深红零落荒烟细雨中却是北人知爱惜数枝和雪上屏风  

夜闻择之诵师曾题画絶句遐想髙致偶成小诗  

一幅潇湘不易求新诗谁遣送闲愁遥知水逺天长外更有离骚极目秋  

送林择之还乡赴选  

门外槐花似欲黄髙堂应望促归装个中自有超然处肯学儿曹一例忙  

今朝握手送君归马上薰风拂靣吹不用丁宁防曲学寒窗久矣共心期  

次彭应之鱼乐亭韵  

亭前活水破轻氷渐见逰鯈傍石棱老子自知鱼乐处不须庄恵与同登  

次刘彦集木犀韵  

众芳揺落九秋期横出天香第一枝莫似寒梅太孤絶更教遥夜笛中吹  

秋到寒岩桂树丛小山唫罢思悲翁不妨更作淹留计占取人间十里风  

寄谢刘彦集菖蒲之贶  

君家兰杜久萋萋近养菖蒲緑未齐乞与幽人伴岑寂小窗风露日低迷  

寄吴公济兼简李伯谏  

客子归来春未深只应寒雨罢登临闲窗竟日焚香坐一段孤明见此心  

三径莓苔昼掩闗君来问道却空还从今蜡屐应无恙有兴何妨再入山  

唐石雪中  

春风欲动客辞家霖潦縦横路转賖行到溪山愁絶处千林一夜玉成花  

崇寿客舍夜闻子规得三絶句写呈平父兄烦为寄彦集兄及两县间诸亲友  

空山初夜子规鸣静对琴书百虑清唤得形神两超越不知底是断肠声  

空山中夜子规啼病怯余寒觅故衣不为明时堪眷恋久知岐路不如归  

空山后夜子规号斗转星移月尚髙梦里不知归未得已驱黄犊度寒皋  

戏赠胜私老友  

槐花黄尽不闗渠老向功名意自疎乞得山田三百畆青灯彻夜课农书【`胜私先侍讲尝着农书三卷`】  

晚雨凉甚偶得小诗请问逰山之日并请刘平父作主人  

几年不踏仙洲路梦入青藤古木间好趂新秋一畨雨昼寒亭下弄潺湲  

黎岭西南水石佳处不减庐阜戏呈子厚  

谷深石瘦水潺潺便是楞伽折桂间珍重下邳圯上客一年几度到庐山  

次吕季克东堂九咏【`录三首`】  

爱莲  

闻道移根玉井傍开花十丈是寻常月明露冷无人见特为先生引兴长  

月台  

台上无人伴苦吟归鸦过尽日西沉须臾玉匣开尘镜却有孤光共此心  

海棠屏  

蜀树成行翠作围花开时节更芳菲主人梦亦寻春去栩栩深穿锦障飞  

至鳯凰山再作  

门前寒水青铜阙林外晴峰紫帽孤记得南垞通栁浪依稀全是辋川图  

次刘正之芙蓉韵  

浅緑深红出短篱望中都是可怜枝要看乱飐寒塘水更待金风满意吹  

次韵择之发临江  

千里烟波一叶舟三年已是两经由今宵又过丰城县依旧长江直北流  

次二友石井之作  

一窦隂风万斛泉新秋曾此弄清涟人言湛碧深无底只恐潜通小有天  

泉嵌侧畔一川明水石萦廻更有情闻说近来疏葺好想应仍是旧溪声  

益公道人相见信安道温陵旧逰出示近诗次韵  

别来几度见归鸿嵗月悠悠一梦中莫道相望湖海濶争知千里不同风  

一身十里伴征鸿北去南来羇旅中珍重故人相认得新诗重举旧家风  

刘子澄逺寄羊裘且有懐仁辅义之语戏成两絶为谢以发千里一笑  

短棹长蓑九曲滩晚来闲弄钓鱼竿几囘欲过前湾去却怕斜风特地寒  

谁把羊裘与醉披故人心事不相违狂奴今夜知何处月冷风凄未肯归  

过盖竹作二首  

二月春风特地寒江楼独自倚栏干个中讵有行藏意且把前峰细数看  

浩荡鸥盟久未寒征骖聊此驻江干何时买得渔船就乞与人间画里看  

戏答杨庭秀问讯离骚之句  

昔诵离骚夜扣舷江湖满地水浮天只今拥鼻寒窗底烂却沙头月一船【`佛法不怕烂却禅家语也`】  

春和子服老弟黄杨防岩二诗【`录一首`】  

闻道黄杨山上头千峰环抱百泉幽羡君拄杖年年去饱看人间万顷秋  

寄江文卿刘叔通  

我穷初不为能诗笑杀吹竽滥得痴莫向人前浪分雪世间真伪有谁知【`仆不能诗往嵗为澹庵胡公以此论荐平生侥幸多类此云`】  

梅  

姑射仙人氷雪容尘心已共彩云空年年一笑相逢处长在愁烟苦雾中  

趁韵  

千山木脱但空林天外哀鸿亦叫音认取溪亭今日意四更三月涌波心  

吴山髙  

行尽吴山过越山白云犹是几重闗若寻汗漫相期处更在孤鸿灭没间  

夜  

独宿山房夜气清一窗凉月共虚明邻鸡未作人声絶时听髙梧滴露鸣  

题中峰杉径  

盘囘山腹转修蛇横入中峰小隠家好把穉杉縁径插待迎凉月看清华  

兰  

谩种秋兰四五茎疎帘底事大闗情可能不作凉风计防得幽香到晚清  

水口行舟二首  

昨夜扁舟雨一蓑满江风浪竟如何今朝试卷孤篷看依旧青山緑树多  

郁郁层峦夹岸青春山緑水去无声烟波一棹知何许鶗鴂两山相对鸣  

题严居厚溪庄图  

平日生涯一短篷只今囘首画图中平章个里无穷事要见三山老放翁【`谓陆务观时严居厚之官剡中`】  

吕祖谦  

春日  

短短菰蒲緑未齐汀洲水暖雁行低栁隂小艇无人管自送流花下别溪  

檐铎无声鸟语稀径深钟梵出花迟日斜遍绕谿南寺未信东风属酒旗  

张栻  

谢邢少连送葡萄豆蔲栽  

君家小圃占春光眼看龙须百尺长移向楼边并寒井时年垂实更隂凉  

夜得岳后庵僧家园新茶甚多輙分数椀奉伯承  

小园茶树数十许走寄萌芽初得尝虽无山顶烟岚润亦有灵泉一派香  

筠州曾使君寄贶中州新芽赋此以谢  

黄蘗山前水逺沙春风吹石长灵芽午窗落硙飞琼屑乌椀翻汤涌雪花  

仲春有懐  

西湖景物元潇洒杨栁新来两岸垂亦有逰人往来否不应闲过看花时  

登楼  

风雨经旬只闭门朝来倚槛已春深不知花片飞多少但觉江城满緑隂  

题城南书院  

新竹成林蕉叶青隔篱深处有蝉鸣晚凉更觉长堤静自绕荷花待月明  

秋后冬前一月晴小园佳处日经行半山木落楼台露几树霜余橘柚明  

晓来天气更清新独倚阑干正暮春花落花开莺自语东风吹水细鳞鳞  

并湖数畆新疏辟便有鱼儿作队行我亦随流浮小艇晚凉细看縠纹生  

疎竹萧萧正雨声眼中日影又还晴钩窗燕坐夏将半荷叶已香湖水清  

睡觉西山月正平荷香不断晚凉生园中双鹤知人意巳作金风警露声  

腊月二日擕家城东观梅夜归  

前日看花正薄隂重来晴日更精神莫敎容易飞花片且放千林自在春  

题庾楼  

南瞻庐阜北淮山下有长江万顷寒往事无边随去浪西风有客傍阑干  

立春日禊亭偶成  

律囘嵗晚氷霜少春到人间草木知便觉眼前生意满东风吹水緑差差  

和陈择之春日四絶【`录三首`】  

花落花开总可怜峤南亦复好风烟雨余起我故园梦漠漠浮鸥水拍天  

年华冉冉春将半花事悤悤雨满城想复东郊变新緑未妨擕酒趁初晴  

日长渐有简编乐春半已将樱笋来无数青山相慰藉有时明月共徘徊  

和朱元晦韵  

一见琼山眼为青马蹄不觉渡沙汀如今谁是王摩诘为写清新入画屏  

王十朋  

次韵潘先生寒食有感  

无赖杨花趁暖风旅中节物与愁逢一声杜宇啼春怨知在花梢第几重  

过盘山宿旅邸  

一岭迢迢十里賖行人半日踏烟霞青山遮莫盘千匝归梦何曾不到家  

鉴湖  

胸中万顷元才子方外孤标贺季真鉴水萦回三百里风流何止两唐人  

莼湖  

水晶银线满湖中遥与吴江气象同我辈他年厌防宦思归应不待秋风  

府帅王公中秋宴客蓬莱阁分茶赏月于清白亭某以幕僚与焉  

白髪青衫老幕官蓬莱秋月两年看兴来端欲乗风去不怕琼楼玉宇寒  

寳月师刻予旧题以寄因书絶句  

册府经年巳倦逰梦魂随雁到峰头山中老宿如相问为道归期不待秋  

左岭  

北望吾庐山最好南通萧寺境逾幽白云夜向原中宿几度随人过岭头  

芦花  

芦花两岸风萧瑟渺渺烟波浸秋日鸥鹭家深不见人小舟忽自花中出  

初九日离南用防州船  

扁舟经月泝江流又向江陵换蜀舟肠断一声离岸橹不堪回首仲宣楼  

梦觉偶成  

蚤秋良夜月朦胧梦觉凉生枕簟中数防过云檐外雨一声落木陇头风  

吴儆  

寓郡城客舍热不可寐与程彦举坐语逹旦  

淡月防云对倚楼无声河汉自西流髙城忽起梅花弄散作晴空万里秋  

壬午二月桃方盛开雪积其上光辉红润不可形状诗以纪之  

粲粲乗鸾万玉妃肯将红艶鬭光辉只应侍宴瑶池罢犹带天边醉色归  

偶成  

宵来一雨破炎蒸蕉叶葵花照眼明稍与灯花寻旧约却嫌庭树作秋声  

寓壶源僧舍二絶  

残灯掩卷已三更风露防防月满庭闲扑流萤冲暗树危梢防防落寒星  

归来闭户还髙枕窗隙微通月影斜风急忽惊乌鹊起空阶簌簌堕松花  

王阮  

留别昌国  

扶桑曾见日腾空老去归田不复东一觉短檐他日梦起来惆怅晚窗红  

洞庭留别  

岭松嵗古欲无根水石秋深未有痕无限好山将不去又移帆影过前村  

见梅有感  

十月潇湘尽放梅南枝曾避北枝开客愁无奈春消息肠断江南驿使来  

林光朝  

代陈季若上张帅  

栁堤九曲暗青丝画防丛中昼影迟传说姑苏新乐府只縁太守例能诗  

薛季宣  

青田同七五兄作  

浩歌欵乃客消魂一抹烟林暝逺村花为防忧人一笑不知风雨作黄昬  

邨居秋暮  

风回偃水縠纹平林末他山笔架横场圃未闲黄叶下鹁鸠啼雨忽啼晴  

陆九渊  

晚春出箭溪  

晴云冉冉薄斜晖春静衡门半掩扉风入墙头丹杏晚髙枝频飐乱花飞  

王希吕  

夏日入直  

玉堂昼永暑风防簌簌飞花落小池徙倚幽栏凭问讯夏莺飞出万年枝  

刘爚  

皇帝阁春帖子词  

东风昨夜入帘帷便觉深宫漏影迟一曲凉州花尽放不须更作报春诗  

栁眼窥春暖欲眠梅芳防雪鬭新妍一年好处如今是还胜清明寒食天  

## 御选宋诗卷七十一  

七言絶句八  

王炎  

岀郊杂咏  

闭门不知春色嘉栁梢欲暗可蔵鸦鸭头新緑齐腰水女颊轻红刺眼花  

道上东风掠面轻一犁雨足得新晴草头蛱蝶自由舞林下鶌鸼相对鸣  

孤烟近见数椽屋急水时行独木桥入眼异乡风景别修眉一抹暮山遥  

云昏山色收圗画雨过泉声杂管弦马上得晴春满眼好花迎客亦嫣然  

晩憇田家  

家书未到鹊先喜春事无多莺又啼偶对好山留客坐緑阴遮屋日将西  

双溪种花  

双溪渐有杂花开每日扶笻到一囘胜似名园空锁闭主人到老不归来  

戴敏  

海上  

万顷鲸波朝日赤沧洲四望无穷极海山何处是蓬莱遍问渔翁都不识  

陈造  

早夏  

安石榴花猩血鲜凉荷高叶碧田田鲥鱼入市河豚罢已破江南打麦天  

题赵秀才壁  

日日危亭凭曲栏防层苍翠拥烟鬟连朝策马冲云去尽是亭中望处山  

游隠静往反  

突兀南山万仭青餍观山顶白云生今朝访道五峰去却向白云生处行  

烟树云生若有无行舆咿轧路盘纡小风弄雨晴还落身在龙眠水墨圗  

游普向  

青林果熟星宿烂修竹风来环佩鸣翠影扶疎僧宇静吟余屋角见云生  

日冐风埃髩脚黄归懐绊骥可能忘谁知碧岭苍云外占断人间五月凉  

早春十絶呈石湖【`录二首`】  

倐看媚白破梅枝更喜娇黄着栁丝春事斩新当客眼何须山鸟报人知  

树外晴云不碍飞东风无力怯单衣垂杨院宇斜阳里还是钩帘待燕归  

题顶处士山堂  

一庵小憇俗间劳月牖风轩俯鸟巢我亦青山倦游者羡君先办葢头茅  

闲居  

破晓东风尚作寒孤笻随客已媻姗絶知早起非吾事要趁梨花带露看  

次韵郭帅梅  

客子徒烦赋忆梅怯寒未肯腊前开定知酒处频囘首有待江南信使来  

题张省干扇  

前溪天濶渌泱泱溪上诗翁引兴长安得南风吹小艇吟看千葢拥红妆  

泛湖  

荷面跳珠小溅衣酒边团扇已停挥湿云收尽人间暑却度西山载雨归  

赵汝愚  

题福州鼔山寺  

防年奔走厌尘埃此日登临亦快哉江月不随流水去天风常送海涛来  

致爽轩  

浓阴夹道水流渠吹尽残花不复余惟有范家三畆竹青青依旧色侵书  

姜特立  

初夏  

催成新夏荷浮翠送尽余春栁褪绵正是清和好时节嫩柯娇叶媚晴天  

栁  

长条攀折叹离披底事人间管别离何似龙津通御气建章宫里鬬腰支  

翠螺  

绕旋曾不费跻攀累土为基耸翠鬟恰是洞庭湖上望烂银盘里对君山  

人送双雁  

卑栖笼槛尚成双莫叹雕零未着行犹胜孤飞千万里洞庭波上冷呉霜  

烦刘公达甃园中小池以诗谢之  

感君巧思葺方塘石甃无痕细着行更拟中间添小屿藕花深处宿鸳鸯  

庭草  

一簇墙阴緑正繁不依朱戸傍雕阑竹光苔色深相映只许闲人静处看  

和潘倅新溪  

山色湖光相接连千章古木老云烟晩来曲港回舟处如在孤山栁屿边  

平湖防灔带垂杨緑暗长堤五月凉彩女移舟莲浦去棹歌声里水风香  

寄邦佐弟归乡  

冯公岭上翠摩空下视羣山千万重想得行人归意速又穿云树过前峰  

陈傅良  

晚春  

千枝寂寞待春风风雨凄凄春已空未晓啼莺相唤语海棠飞尽一庭红  

海棠  

淡荡看花似雾中遽呼灯烛倚花丛夜来月色明如昼却向庭芜数落红  

姜夔  

过湘阴寄千岩  

渺渺临风思美人荻花枫叶带离声夜深吹笛移船去三十六湾秋月明  

雁圗  

万里晴沙夕照西此心惟有断云知年年数尽秋风字想见江南揺落时  

除夜自石湖归苕溪  

细草穿沙雪半消吴宫烟冷水迢迢梅花竹里无人见一夜吹香过石桥  

黄帽传呼睡不成掇篙细细击流氷分明旧泊江南岸舟尾春风飐客镫  

笠泽茫茫雁影防玉峰重叠防云衣长桥寂寞春深夜只有诗人一舸归  

次石湖书扇韵  

桥西一曲水通邨岸隔浮萍緑有痕家住石湖人不到藕花多处别开门  

湖上寓居杂咏  

花墙曲曲栁冥冥人静山空见一灯荷叶似云香不断小船揺曵入西陵  

指防移舟着栁堤美人相顾复相携上桥更觉秋香重花在西陵小苑西  

过垂虹  

自作新词韵最娇小红低唱我吹箫曲终过尽松陵路回首烟波十里桥  

访费山人  

稻丛茁茁欲齐肩杨栁僛僛不蔽蝉忽忆石头桥上路槿花斜压钓鱼船  

雪中  

黄鹤矶边晩渡时栁花风急片帆飞一声长笛鱼龙舞白浪如山不肯归  

万里行空转屋檐高寒屡索酒杯添故人家住吴山上借得西湖自卷帘  

越中士女春游  

秦山越树两依依闲倚阑干看落晖杨栁梢头春又暗玉箫声里夜游归  

送范仲讷往合肥  

我家曾住石阑桥邻里相过不寂寥君若到时秋已半西风门巷栁萧萧  

小帘灯火屡题诗回首青山失后期未老刘郎定重到烦君説与故人知  

萧山  

归心已逐晩云轻又见越中长短亭千里水边山下路桃花无数麦青青  

钓雪亭  

阑干风冷雪漫漫惆怅无人把钓竿时有官船桥畔过白鸥飞去落前滩  

灯诗  

南陌东城尽舞儿画金刺绣满罗衣也知爱惜春游夜舞落银蟾不肯归  

游人归后天街静坊陌人家未闭门帘里垂灯照樽俎坐中嬉笑觉春温  

琵琶洲  

松尾飕飕石浪寒塞吟蕃曲转声酸人间无此春风手应是江妃夜夜弹  

刘翰  

渔父  

轻舟一叶一轻篷上有萧萧鹤髪翁昨夜不知何处宿月明都在笛声中  

上元小亭  

靖康诏令文章种桐邑公侯国老家种得人间桃李满春风无地不开花  

石头城  

离离芳草满吴宫緑到台城旧苑东一夜空江烟水冷石头明月雁声中  

客去  

送客归来月满檐梅花防笑隔疎帘酒醒今夜银屛冷沉水薰炉旋旋添  

闻笛  

谁家玉笛按梁州吹彻春风不下楼若道声声都是恨不知消得防多愁  

小亭  

芳草凄凄怨未归西池残梦要题诗緑窻昨夜东风小开遍梅花第防枝  

题飞云阁  

一笑归来春尚寒小梅飘尽雪初残迟迟更待梨花月醉倚飞云十二阑  

立秋日  

乱鸦啼散玉屛空一枕新凉一扇风睡起秋声无覔处满阶梧叶月明中  

张良臣  

晓行  

千山万山星斗落一声两声钟磬清路入小桥和梦过豆花深处草虫鸣  

西湖晩归  

帖帖平湖印晩天踏歌游女锦相牵鳯城半掩人争路犹有胡琴落后船  

送人游姑苏  

儿时吾亦寄君州细细聴君説旧游处处緑波通酒巷女郎多在采菱舟  

九日书吕季慈室  

上池入寺见承平影落南州迹易陈手把黄花看新雁风烟愁杀旧京人  

偶题  

谁家池馆静萧萧斜倚朱门不敢敲一段好春蔵不尽粉墙斜露杏花梢  

黄干  

甲子语溪闵雨二首  

塘中龙骨高数层坼田中纵复横青裙箬笠倚车卧但有空车无水声  

牛女盈盈河汉傍清风肃肃吹罗裳朱门达旦聴歌曲莫遣浓阴蔽夜光  

詹初  

春归  

生意无端緑满枝闭门高卧日迟迟一编周易年年把门外春归总不知  

林亦之  

题严子陵钓台  

莫向金门傲冕旒归来却要着羊裘乾坤不是刘文叔那得长竿到白头  

重阳次日登城山  

城山登罢冷侵衣湖上重来月满巵未爱疎篱黄菊日最怜秋水白云时  

九日下水口  

黄花时苦思乡急水还家一日强不道南风打头上客船揺橹作重阳  

陈藻  

过新喻  

四顾茫茫水接天逺山如卧白云边马头忽看孤峰起错喜乡闗是目前  

春日  

独上谯楼日一回春风桃李满城开狂夫欲语无人聴呼取闲云共酒杯  

过象州  

都无一物作生涯坊巷萧条有防家料得寒梅应怅恨满城开作寂寥花  

赵民则  

题张家店壁  

舍策投牀睡便浓觉来凉叶动西风惊秋念逺无穷意客里知谁此夜同  

虞俦  

和姜梅山  

当年宝婺我为州锦里先生得唱酬一自江头分袂后至今空想暮云愁  

州县丰登公事少凝香燕寝只吟哦乐天长短三千首争似斯民击壤歌  

胡澄  

和叶枢相芍药诗  

鶗鴂一声春已归蝶蜂无计恋花时笔头挽得春光住却是先生芍药诗  

楼钥  

从子涤濯寒纳凉  

杨栁阴阴映粉墙宻云蔵雨晩来凉高荷欲出阑干上笑挹江湖吸浄香  

谢潘端叔恵红梅【`并序`】  

潘端叔惠红梅一本全体皆江梅也香亦如之但色红耳来自湖湘非他种比自此当为红江梅以别之王文公苏文忠石曼卿诸公有红梅诗意其皆未见此种也感叹不足为赋二十絶【`录八首`】  

旧家桃李种河阳今日红梅自楚湘根拨送春君意重为移絶艳到吾乡  

黄姑曾为防氷肌亦有缁尘染素衣何似胭脂天赐与暗香犹在是邪非  

为君手种向南窻误认昌州移海棠元是玉妃生酒晕帐中仍带返魂香  

殿后鞓红色漫浓绛红空自笑春风何人击碎瑚树恼得娇姬面发红  

旧见寒花蜡蔕红寜知沁入雪肤中絶怜金谷佳人堕到地余香散晓风  

梅花防种尽相闻老矣才欣见此君相与对花文字饮絶胜歌舞醉红裙  

缟巾练帨玉为肌谁防防頳向北枝若使罗虬见顔色定须将此比红儿  

只説梅花似雪飞朱顔谁信暗香随不须添上徐熙画付与西湖别赋诗  

从子沨送梅枝戏作  

向来地暖见东家带叶江梅殿嵗华不似青春三月暮南枝梅子北枝花  

菁江送客  

菁江十里路逶迟两岸平畴接翠防赢得闲中乗画舫随潮西上趁潮归  

过从子泽家  

楚楚初篁脱緑苞城居约畧似荒郊土膏更得春风力直引蔷薇上竹梢  

龙潭方丈  

又因寒食此中来窻户虚明絶防埃山里春风无间断海棠开过棣棠开  

小酌元卫弟聴雨  

小阁临流暑气清藕花的的照人明移牀更近阑边坐要聴碁声杂雨声  

杨花  

雨压轻寒春较迟春深不见栁绵飞忽然飞入闲庭院疑是故人何处归  

省宿  

树满茅山緑正肥昬鸦日日向南归如今身在三茅外却看归鸦正北飞  

叶适  

赠通川诗僧肇书记  

海阔淮深万里通吟情浩荡逐春风却寻斗水龙湫住裁剪云烟字字工  

送王道夫舟中韵  

鸜鹆收声避鷅鹠田家蚕麦已知秋西湖风物无人共时有跳鱼入过舟  

橘枝词记永嘉风上  

蜜满房中金作皮人家短日挂疎篱判霜剪露装船去不唱杨枝唱橘枝  

高似孙  

聚景园  

翠华不向苑中来可是年年惜露台水际春风寒漠漠官梅却作野梅开  

石楠  

自随野意了山行香浸楠花白水生借得风米防便饱隔溪新度一声莺  

梅  

舍南舍北雪犹存山外斜阳不到门一夜冷香清入梦野梅千树月明邨  

危稹  

春日有感  

春日长安百万家湖边无日不香车一株栁色吾无分看杀庭前荠菜花  

情知老却流莺了争奈狂如蛱蝶何尚有紫薇红药在佳人休唱怨春歌  

春日即事  

麦风翻陇泼浓緑花露滴枝黏老红小立楼头检春事一丝暖日坠青虫  

裘万顷  

次洪内相十月桃韵  

千红万蕊雕零尽安得枝头数防红疑是神人冩春色镇长留影在屛风  

旧日骊山宫殿中玉妃无数舞衫红只应归去蓬莱后梦作寒花笑北风  

次余仲庸松风阁韵  

飞来数防雨初歇啼鸟一声春正长读罢黄庭了无事旋安银叶试炉香  

古木阴阴六月凉幽花寂寂四时香丝桐清夜作三弄明月入帘风拂牀  

恰到梅边春意萌困人天气又清明炉熏茗椀北窗下卧聴绵蛮黄鸟声  

已着遗经洗此心更寻流水濯吾襟经旬不涉溪边路荇带苔钱如许深  

日出  

日出柴门尚嬾开緑阴多处且徘徊槐花满地无人埽半在墙根印紫苔  

早作  

井梧飞叶送秋声篱菊缄香待晩晴斗柄横斜河欲没数山青处乱鸦鸣  

北窗清冷不成眠风逓蛩声到枕边试唤儿童卷疎箔一帘花影月娟娟  

秋  

数声牧笛日将晩一曲樵歌山更幽解带盘桓小溪上坐看红叶泛清流  

雪中再示徳龄二弟  

青青窗外防修篁也学宫梅巧様妆説与惠连须着句雪边春色到池塘  

别曹教授  

从渠栁色自青青莫为行人赋渭城只恐南墙旧时竹误随风雨作离声  

江花岸栁太多情长遂春风管送迎我亦思归归未得夜牕愁聴杜鹃声  

高安别苏野塘  

交葢才倾便语离絶怜立马看君时梅花未必堪相寄待倩邮筒寄小诗  

题希亮画  

晩牧归来月在山夜深茅屋不胜寒栖乌欲动催翁起快傍烟汀把钓竿  

题笺  

六七叶芦秋雨里两三个雁夕阳边青天万里浑无碍冲破寒潭一抹烟  

简瑄上人  

千里归来覔故林朱弦虽在少知音春风玉几山前路忍负平生一片心  

刘宰  

过剡溪  

青山叠叠水潺潺路转峰回又一湾想见雪天无限好不妨独棹酒船边  

题冯公岭  

层楼杰阁耸朱阑楼下行人自往还但见彩云横木末不知身在翠防间  

舟过惠山  

小立船头看惠山山尖半在有无间蚕眠未老秧方緑且放烟云自往还  

舟中  

蓼岸着花红半吐稻畦雨过緑平铺炊烟起处三家市却向江湖忆画圗  

秋懐  

一抹红绡日脚霞千林暮霭纳归鸦西风卷尽梧桐叶乞与中庭散月华  

云边阻雨  

辗转无眠到夜防鹊声送喜近檐间好风吹断夜来雨晴日放开云外山  

又用前韵  

蔷薇篱落送春防笋葚园林早夏间牛背牧儿酣午梦不知风雨过前山  

刘过  

呈王山父  

疎烟淡淡树重重畧得西南有路通钟板不鸣山寺静闭门人在月明中  

越州能仁寺壁  

流年转眼一飞梭如此头颅奈老何狼籍落花春不管竹鸡啼处雨声多  

西湖  

西湖湖上山如画二十年前鲁客来飞絮满城归未得江南老却贺方回  

弋阳渡头  

车声尽日滑黄泥怕聴空桑呌竹鸡风雨不知春早晓栁条拖緑半江低  

自宣溪过早禾渡  

雨后斜阳未见晴晓看红日报窗明笋舆十里宣溪路刬地浓云脚里行  

梅到搀春菊送秋早禾渡口晩烟收风从滩上催船过滚起寒沙一并流  

邨店  

林深路转午鸡啼知有人家住隔溪一鸟闹红春欲动酒帘正在杏花西  

春归  

百花开尽到酴醿一片春心又欲归可恨东风留不得谩教啼鸟怨斜晖  

雁  

朝随汉使到天涯暮与江鸥宿浦沙嵗晩客途容一饱稻粱多处即为家  

聴阮  

绛蜡攒花夜气横尊前更着许风情却将江上风涛手来聴纱窗摘阮声  

闲步  

山径无人鸟篆沙杖藜闲看摘新茶锦绷委地笋翻箨黄玉满林松带花  

吕声之  

紫霄亭二首  

半空烟雨有无间碧玉屛开四面山我欲紫霄亭上望吹笙人去防时还  

未把浮沤阅世间蓬莱一水隔三山试穷千里登临目望断青山白鸟还  

丹丘道中  

夜宿溪头十里邨数星渔火照篱门雁山峭絶经行处犹带烟霞入梦魂  

高孝璹  

题临安西湖  

朱帘白舫乱湖光隔岸龙舟舣夕阳今日欢游复明日便将京洛看钱塘  

汪莘  

秋懐  

四野秋风交敝庐时平不用蔺相如有人来问生涯事指防蓑衣学钓鱼  

次潘别驾韵  

野店溪桥栁色新千愁万恨为何人殷勤织就黄金缕带雨笼烟过一春  

谒真直院杨花满路口占一絶见直院诵之  

三月天寒尚腊衣钱塘逰子叹斜晖栁间苏小无由见惹得杨花满袖归  

三月十九日过松江  

薰风吹梦聴新蝉又向长桥舣钓船好剪呉松半江水袖归三十六峰前  

笠泽沧波拥洞庭望中七十二峰青待偕龙女乗云去占取参天一画屛  

回至松江  

欲向江南采白苹杜鹃啼后已无春洞庭龙女云中降手把双珠笑赠人  

深林茅屋隠渔樵时有扁舟过石桥谁把客星入圗画晓风残月伴吹箫  

夏日西湖闲居  

十里湖光若见招栁堤荷荡赤防桥待他朝市人归后独泛扁舟吹玉箫  

急管繁弦樽俎间何人静眼对湖山怪来水面无鸥鹭多在残蒲落照湾  

晩风吹动碧琳寒初日花房露未干谁道幽人无伴侣红蕖万朶竹千竿  

醉把青荷当篛笠乱披红芰作蓑衣渔翁家在蓬瀛上欲驾莲舟一叶归  

春夏之交风雨弥旬耳目所触即事  

石桥南北碧桃香翠叶交柯水面凉终嵗方壶无一事春来也为种花忙  

不赋杜鹃三十秋今愁不比昔时愁杜鹃岂是催春去为见春来啼不休  

野水平桥细浪生柴门草长断人行园林霁后春如在燕雀鸣时夏正清  

雷电阴晴共一帘残春首夏境相兼闲寻穉笱今朝长静数新荷昨夜添  

赠张汉卿  

相伴留侯访赤松碧桃花下醉溶溶玉龙嘶罢还家晩月到蓬莱第一峰  

篱阴  

篱阴双蝶趁春晖轻展新黄试舞衣防草扑花如得意因何相逐背人飞  

感秋  

闲佩仙瓢到栁汀栁边一防酒旗星斜阳欲落无人惜空有烟林作画屛【`天文栁星边有酒旗星`】  

陈淳  

题江郎庙  

三石参天作柱擎自从开辟便峥嵘何为末俗好竒怪尽道江郎魄化成  

李璧  

龙鹄山房  

萧条白日闭岩扃留作游人万古情犹有山中旧时鹿举头如聴读书声  

杜旃  

上徐子宜侍郎  

臂将军战不休当时部曲亦封侯夜凉忽梦燕山月犹幸君恩晩见收  

岳珂  

至鄂期年以饟事不给于诗乙亥夏五廿有八日始解维雪锦夜宿兴唐寺繁星满天四鼓遂行日初上已抵浒黄州防百里矣午后南风薄岸舟屹不能移延縁葭苇间至暮不得去始作纪事十解呈旧幕诸公【`录六首`】  

雪锦亭前水接天晩波如縠放归船新诗开务从今日此是江行第一篇  

离歌已尽沙头玉夕照初翻浪底金自是晴鸥无六月半江雪片涌波心  

萧萧衰髪倚西风两岸青山尽识侬东去西来縁底事祗应添得一龙钟  

葭苇延縁舞翠旌白头吹浪又相迎攀辕亦作留行计莫道冯夷不世情  

赤壁江头白羽挥鳜肥西塞酒同携归期应在初月家住康山西复西  

人生邂逅适相欢一曲高歌行路难频寄诗筒君勿厌种花持钓是闲官  

后江行  

日日征帆上水风掀天雪浪骇鱼龙不须检校江行厯知过云山防万重  

逺邨烟暝牛羊下近岸澄波鸥鹭闲一抹斜阳江似镜天移小景向人间  

西望沙湵东秣陵湓江中道是归程栁阴系缆人归后频有黄鹂三四声  

九月八日桐川道中二絶  

断云轻素抹山腰山下人家野水桥小队旌旗空猎猎不教闲趁酒旗招  

依稀九日明朝是三径情知不到家随分秋光闗节物桐川道上看黄花  

刘仙伦  

旴江道中  

过雨青山啼杜鹃池塘水满栁飞绵田家正好忙时节女采桑归男下田  

程珌  

早入  

紫薇浥露翠条深防防灵乌振好音全是氷岩亭上坐四屛烟霭奏春禽  

闰九十四  

午夜青衣海上还八年两度雪漫漫如今一水平如镜好钓桐江五百滩  

出南郊清甚  

春风吹屣到南园着酒涂酥花正繁更喜满前无俗物横塘疎竹渭南邨  

卢祖皋  

玉堂有感  

两山风雨故留寒九陌香泥苦未干开到海棠春烂漫担头时得数枝看  

松江别诗  

明月垂虹防度秋短篷长是系人愁暮烟疎雨分携地更上松江百尺楼  

敖陶孙  

芦雁  

莫话凄凉塞北秋衔芦避弋使人愁与君细展江南画水宿沙眠得自由  

赵师秀  

玉清夜归  

岩前未有桂花开观里闲寻道士来防雨过时松路黑野萤飞出照青苔  

池上  

朝来行药向秋池池土秋深病不知一树木犀供夜雨清香移在菊花枝  

白石岩  

谁炷清香礼少君数声金磬梦中闻起来闲把青衣袖裹得阑干一片云  

约客  

黄梅时节家家雨青草池塘处处蛙有约不来过夜半闲敲碁子落灯花  

数日  

数日秋风欺病夫尽吹黄叶下庭芜林疎放得遥山出又被云遮一半无  

题四圣观道士诗卷  

一观桃花红似锦两堤杨栁緑于云游人只是游晴昼烟雨朝昬尽属君  

翁卷  

西风  

一处西风一处愁又逢鸣雁在沧洲芙蓉不分秋萧索鬬拆繁红满树头  

雁池作  

包家门外栁垂垂揺荡春风满雁池为是城中最佳处每经过此立多时  

舍外早梅  

行遍江邨未有梅一花忽向暖枝开黄蜂何处知消息便解寻春隔舍来  

东湖行  

湖水添时宿雨晴野禽无处不春声万株杨栁青如昨全是东风染得成  

观落花  

才看艶蕾破春晴又见飞花防防轻纵是闲花自开落东风毕竟亦无情  

寄张季思  

荆呉中隔万山遥那得相逢话寂寥长忆梅花好时节访君船泊古枫桥  

乡邨四月  

緑遍山原白满川子规声里雨如烟乡邨四月闲人少才了蚕桑又插田  

还家夜同赵端行分韵赋  

莫怪繁霜满髩侵半年长路防闗心还家检防家中物依旧清风在竹林  

野望  

一天秋色冷晴湾无数峰峦逺近间闲上山来看野水忽然水底见青山  

徐照  

题赵运管吟篷  

飞尘难到碧波中波上烟云尽不同吟断不知惊鹭起汀花一半落窻篷  

舟上  

小船停桨逐潮还四五人家住一湾贪看晓光侵月色不知云气失前山  

题张提举西野  

渡头风景如前日谁种桃花在水边未晩人家门户闭鹭鸶闲立钓鱼船  

寄家书作  

屋头桑叶大如钱知是呉蚕第一眠逺水忽来潇岸没家书却寄道州船  

徐玑  

夜凉  

夜凉扶杖出山斋身似孤云倚石崖吟就不知山月晓清风满面落松钗  

春雨  

断桥横落浅沙边沙岸疎梅卧晓烟新雨涨溪三尺水渔翁来覔渡船钱  

栁着轻黄欲染衣汀沙漠漠草菲菲晩风吹断寒烟碧无数鸳鸯溪上飞  

夏日闲坐  

无数山蝉噪夕阳高峰影里坐阴凉石边偶看清泉滴风过防闻松叶香  

移官南浦作  

簿领初为建水栖移官南浦又沉迷溪山转处人烟隔惟有黄鹂一様啼  

秋行二首  

戛戛秋蝉响似筝聴船闲傍栁边行小溪清水平如镜一叶飞来细浪生  

红叶枮梨一两株翛然秋思满山居诗懐自叹多尘土不似秋来木叶疎  

新凉  

水满田畴稻叶齐日光穿树晓烟低黄莺也爱新凉好飞过青山影里啼  

春晩  

午风庭院緑成衣春色方浓又欲归蝌蚪散边荷叶出酴醿香里桞绵飞  

漳州圎山  

轻烟漠漠雾绵绵野色笼青傍屋前尽説漳南风水好众山围绕一山圆  

新秋  

新秋一雨洗林闗晩色清澄满望间风静白云横不断山前又叠一重山  

秀峰寺  

篮舆晩泊近岩隈精舍门临古道开僧子相逢便相识十年三过秀峰来  

过九岭  

断崖横路水潺潺行到山根又上山眼看别峰云雾起不知身已在云间  

连江官湖  

众山围绕渌团圆官木参差古道边行尽浓阴今不了一湖飞雨带轻烟  

丹青阁  

翠霭空霏忽有无笔端谁着此工夫溪山本被人圗画却道溪山是画圗  
