---
title: 第25部分
index: true
icon: editor
order: 25
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷五十五  

五言律诗六  

徐祯卿  

登支硎山楼迟游侣  

谷寺怜幽宻兹楼表丽观烟云连壑动竹树入门寒独往迷前径慿髙迟所欢时闻有清磬遥出暮林端  

送许补之还丹徒  

怜君挥手去匹马向南天旅病青山外乡心落日悬燕关变积雪淮栁动新烟驿路重云里相思易隔年  

驾出南郊退简边乔二太常  

斋殿銮舆下郊宫鳯野开霜戈迎日动芝盖拂云来辇道前旌直钩陈翼骑廻甘泉枚朔侍词赋接仙才  

秋日懐李郎中及边熊二子  

秋兴因髙赋雄才忆省郎山川思不极云树莽葱苍对酒知时变看花感别长如何霜后雁犹未达潇湘  

月  

故园今夜月迢递向人明只自悬清汉那知隔鳯城气兼风露发光逼曙乌惊何事江山外能催白髪生  

彭蠡  

茫茫彭蠡口隐隐鄱阳岑地涌三辰动江连九派深扬舲武昌客发兴豫章吟不见垂纶叟烟波空我心  

在武昌作  

洞庭叶未下潇湘秋欲生髙斋今夜雨独卧武昌城重以桑梓念凄其江汉情不知天外雁何事乐南征  

吴舎人园亭  

新年风景地休沐竹林人鱼藻含泉动杨园聼鸟新夕隂连九陌乔木俯千邻虚负髙阳兴多慙酩酊身  

过棃云精舍  

逺师耽晏寂趺坐石牀深留客开香积谈就竹林烟藤结暝翠云磬下空音净现青莲色悬知出世心  

月  

落日桃源口迢迢望楚邦烟霏静夜色棹响绕空江看月生西浦穿云度北窓髙栖有羁羽照影不成双  

逢钱水部  

仙侣维舟处芦花晓浪生疎烟过栁色细雨出莺声邈我冥心契重君携手情萧条尊酒尽芳草又孤征  

赠罗浮山人  

闻有罗浮客临流眠白云海峯帆外接江影树中分萝户春常闭林香昼自焚月明岩畔石遥礼大茅君  

酬东卿留别  

别意凉风发开尊细雨寒王程逢楚尽明月渡淮看归客询松菊骚人忆蕊兰诗名吾不及江汉一南冠  

途次  

洪津春落日水沄沄路合原前树舟移沙上云芳苹净渚色缃帙对鸥羣坐觉海潮满烟波愁向君  

秋日懐李郎中及边廷实  

昨日逢京使闻渠再转郎未妨文字癖祗益簿书忙退食迟官旭鸣钟候省堂祗应骑瘦马缓辔漫成章  

送友  

送子胡为别南中建节行江虚星斗动月落海潮平兰杜通幽梦风烟接去程悬知有髙兴留滞岳阳城  

边贡  

送都敬  

才髙怜晚达十载尚为郎书买黄金尽愁生白发长夏曹分武库秋殿别文昌木脱霜臯冷何人共采芳驱马别君处秋隂当暮生林柯无静叶江雁有归声緑水阊门道青山建业城未能同理楫延伫独含情  

春日卧病寄刘希尹王孟宣  

老病东山客青春意飒然祗因愁不去翻与醉相牵草檄懐公干登楼忆仲宣几时莲叶里重放北湖船  

泛湖  

此日秋风起移舟向浦烟客心随地逺人语隔花传古寺疎林外孤亭落照前十年尘土梦囘首一茫然  

赵丽卿豸史座留别限韵  

聼雨罢弹棋苍茫生逺思遥应白门栁飘荡緑烟丝旅迹江花笑归心海燕知倚酣方恋别休诵渭城诗  

出郭将访希准郡伯惧暮而返却寄  

驾言江口出却至水西还逺道空囘首重门欲上关断云低白雁斜日近青山欲采瑶华赠仙舟不可攀  

和答胡可泉郡伯  

籍籍胡安庆新声满旧都讵知金马客翻领玉麟符退食还经史登楼即画圗昔贤忧乐地元只在江湖  

康海  

浒西夜归  

暝色暗川原篮舆返贲园野花迎夕露新月照秋轩醉觉纶巾岸吟怜鸟语喧悤悤百年里佳节几扳援二月十一日同德充弟憩浒西观杏花因共小酌  

出郭望精舎满墙皆杏花香风当户合艳影入林斜日暖烟生玉春晴锦映霞兴来呼酒坐不必问年华  

陂头  

回首双流细森疎万木长绕溪蒲粉落夹路稻花香所向皆殊絶平看却渺茫几时同鄠叟伐竹构茅堂  

江景  

昔经涑湖水今忆武昌游万艇云中下三江天际流渔歌莲叶浦雁度夕阳楼应笑浮名客劳劳何日休  

对客  

丝竹怜吾嬾尊罍待汝来片云霄汉没丛菊小篱开积雨难相过当歌莫谩廻请看秋草色黄满建章台  

鹿苑懐太防  

鹿苑何王殿明时尚赐秦芳林春碍日幽草昼眠麏畎亩余生计乾坤信此身西京谁欲赋韦曲有词人  

王九思  

夏日楼居漫兴  

一榻髙楼上萧然野兴存雀喧邻树晚雨暗寺钟昬问字儿能读躭诗客共论吾生真可乐俯仰任乾坤世泰容吾拙官闲似隐居苦吟迟得句倦读卧看书山色慿防外花香退食余老亲身更健千里寄双鱼  

秋夜  

园亭堪避暑栖息忽经旬雨挟秋风至凉生夜气新絺衾犹恋枕蟋蟀渐依人容易悲揺落天涯旧逐臣  

独坐  

花林春昼寂独坐意萧然园蜨浮暄景山禽下暝烟白头慵拭镜浊酒不论钱自酌邀明月徘徊益可怜  

晨起  

晨起临芳苑闲行玩物华社期来燕子春色到棃花地僻柴扉静亭深草径斜桃源那复见今见埜人家  

晴起  

旭照浮虚牖清愁破老顔下牀梳白髪开户见青山心已寒鸥足身如野鹤闲杖藜寻旧侣同过碧溪湾  

浒西庄春日行乐词  

金马当朝彦银鱼隔嵗焚髙栖丹鳯麓闲卧碧山云湘瑟春风度秦筝月夜闻太平无一事只合醉朝醺  

待月  

避月楼何迥慿防兴起予目穷千里外月上二更余素影流银汉清辉透绮疏聊将太白句把酒问蟾蜍  

王廷相  

郢城最髙处眺荆楚  

石城聊引望三楚渺茫间峡自中流辟江从西极还荆襄天设险鄂岳水为关用武非今日风云亦自闲  

途中晦日  

水落轩皇国天寒郭隗台客程残月尽嵗事一花开雁向衡阳去云从碣石来乾坤无定迹旅思若为裁  

登台  

古人不可见还上古时台九月悲风发三江候雁来浮云通百粤寒日隐蓬莱逐客音书断慿髙首重回  

春日寄张元杰  

蔼蔼蘼芜郭菲菲杏萼林逺沙通极浦宻树暗遥岑春野禽先觉水乡云易隂东冈无限好一月几登临  

龙池宴客  

弄水鳬羣下迎风雁序归黄金汀栁变白雪浦梅肥江阔浮清浅山晴拱翠防好春知媚客时送一花飞  

朱应登  

同州道中  

华岳连冯翊黄圗别附庸长风开万壑落日隐三峯野望浮埃合乡心逺树重幽求今未得犹自抗尘容  

繇金州舟行至洵阳  

理棹出山阿廻舟泝渌波广烟交逺树飞嶂隐悬萝地域经秦少江流入楚多青楼临广道已聼大堤歌  

对雪  

对雪饶幽思清吟酒半醺扑帘寒未起洒叶细先闻风急仍含雨天低欲堕云晚看庭篠色渐喜白纷纷  

观楚人插秧  

插禾怜楚俗田畛緑层层共道临芒种那能避郁蒸歌词人互荅音节鼔相譍但使民多粒宁忧谷价腾  

渡淮  

楚岸崩沙仄淮流积潦深沙明疑雪霁潦迥似秋隂舟楫烦相待炎蒸喜不侵重怜行宦地独感济时心水外长天尽烟中逺屿衔即看乘泱漭已若释忧谗波撼青枫树凉轻白纻衫舟人不愁思满引夕阳帆  

赠蒋子云  

别懐无近逺送子即凄然文采东都守明时万里迁江舟廻夕浪汀草暗春烟却望来时路长安在日边  

园居即事  

首夏衡门里清波四望通古槐垂宻防细草结幽丛庭洒黄梅雨帘钩紫燕风林堂多发兴兴至复谁同  

檐雨  

中嵗仕三已晚耕天一涯僻居寡俦侣开户对桑麻檐雨随风乱溪流逐岸斜时时值野叟争渡坐鸥沙  

顾璘  

八月十三夜与文济时范质甫城西泛舟达秦淮  

落日晴川里轻风已自凉秋怀生白舫山翠扑胡牀问路疑天上停杯待月光何人横铁笛吹过斗牛傍六代烟华地狂歌得夜游山河横王气水月弄清秋木落长干寺云残太白楼共君须痛饮沈醉傍沧洲  

吴都台东湖书屋  

水滙苍梧郭天开緑野堂云山秋滴翠氷井夏生凉药满寻诗径花垂防易牀少须康济罢散髪任徜徉  

除夕和边太常庭实  

守嵗椒盘宴欢然傍老亲诵诗从稚子分肉遍邻人菽水慙三釜柴荆寄一身青灯能送喜金蕊夜开频  

赠子鱼  

与子三年别重来鬓已苍论心风雨夕下榻水云乡画阁灯花暖秋杯竹叶凉悤悤行止意相对两仿徨  

共泛东潭饯望之  

髙人同野兴移棹水西东岸仄垂萝古沙虚积蓼红哀筝凄断壑轻帻倚秋风更有浮萍感俱忘痛饮中  

宿排山道院  

苦厌尘缨防欢投道院清不逢黄石异唯见紫芝荣涧水増茶品山光冷宦情寒宵得洗耳金磬杂经声  

武冈道中雨  

界石记州名旗亭报客程山行频陟降春雨易隂晴树引荒涂直花撩客眼明蛮方行欲倦翻忆武昌城  

简陈宋卿  

颇怪陈无已寻诗日闭门空庭疎系马细雨负清尊节序过梅萼春隂积藓痕不嫌官舍冷烧烛对黄昏  

陈沂  

宫栁  

嫋嫋春声里隂隂晓色中缕垂金屋暗花散玉楼空凝露啼秦苑因风鬬楚宫不知行辇处几树近帘栊  

山寺  

出郭少人事更居林壑间仆因随主嬾僧反爱吾闲碧草生满地白云常在山城中防相问未卜几时还  

王韦  

游天宁寺  

问年看井榦结夏闭山门路夹双峯起泉流百道喧葡萄纒废栋蛱蜨舞荒园窈窕堪栖隐逢人未可言  

芙蓉阁  

縁曲疑难至慿虚恐末安狻猊金鎻冷鹦鹉雪衣单竹倚琅玕聼云移罨画看如何翠防上犹自着尘冠  

三月晦日送致仁南归  

今日城南路杨花已不飞梦随家共逺春与客同归酒气薫杯浅棋声隔院防韶华如别意犹自恋余晖  

问栁  

为问故园栁春光几许深未忘攀折处犹带别离心疎雨一川暝轻烟两岸沈主人归未得惆怅五株吟  

与陈宗虞夜坐  

不知秋已晚忽见菊花丛独坐闲亭上相期细雨中烛融兰焰紫杯泛杏膏红未聼歌钟罢萧然动北风  

摄山道中  

旭日晴光转重城曙景迷稻荒寒蟹出竹暝晓禽啼古社栖危堞残碑倚断畦秋风振原野疲马亦能嘶  

田汝  

御苑秋砧  

露结金扉冷霜凄绣幕深搴罗出素手乘月响清砧髙入宫云断低随阁漏沈无言为谁苦永夜助蛩音  

席上赠推官还太平  

万国朝天罢孤城返斾行清秋看过雁落叶下髙城海岫临淮出江云入楚平定知先揽辔早晚望澄清  

左国玑  

夏日林居  

五月虚檐下南风不断凉云来常带雨花润暗闻香怕酒因妨客躭幽懒着裳楚骚辞赋客歌咏自疎狂  

赠牛都督  

北极辞龙朔西湖隐豹韬风云变山岳鱼鸟散波涛杨栁吹羌笛荷花照锦袍醉来看伏石射虎气犹豪  

下第归桐冈园小酌  

无防干明主多情梦故林重来髙閤上终日聼风琴緑酒邀狂态闲云纵野心不知春已暮花树碧成隂  

赠赵将军  

老将揺征斾提兵出汉家几年闲豹畧万里渡龙沙驿路村村雨边城处处花幕南无战马终日醉闻笳  

孙一元  

同沈石田先生吴门载酒泛月  

望望苍茫里闲云度野田山空偏受月水阔不分天酒醆初侵夜星河半在船白袍江海上樗散自年年防茫风日暮归鸟下青田暝色遥吞树波容澹写天豚鱼不吹浪萍叶故迎船笑杀鸱夷子浮家不计年  

晚霁  

晚来雨初霁烟火隔林防一径牛羊入孤村桑柘稀长天下逺水积雾带岩扉月黒闻人语溪南种树归  

西湖  

十里山如拭西湖背郭流僧归虹外雨云抱水边楼春事多逢醉歌声半是愁独怜垂钓者吾欲共沧洲  

荆溪道中  

树夹苍崖立遥遥溪路防浪花迎棹尾山影上人衣饥鹊鸣将下頽云冻不飞还寻旧游处日暮渔樵稀  

饮惠宪副北屏别墅  

对酒青溪上闻歌杳霭间竹光酣晚日云影动秋山好鸟移时下名园尽日闲主人爱潇散野客不知还晚晴信步至城东苹堂主人开尊留酌  

东风吹晚步拄杖散闲身燕掠春隂薄鸠鸣桑叶新过君文杏馆呼我酒仙人政有烟霞骨还知麋鹿亲  

送吴希明  

送子长杨渡白云歌未终江山情共别灯火梦还同一路黄梅雨半帆白鸟风波声催棹急何处寄诗筒  

石林  

乱石生寒霭残林带晚曦松凉共睡稳山静与诗宜入洞随猿迹登崖割蜜脾朅来天壤内此地可栖迟癸酉八月十七日同凌时东吴介夫僧古心游虎跑寺泉分韵得空字  

长日寻幽处穿林兴不穷把杯秋寺里得句野泉中山路晴吹叶石梁晚度风有僧同杖屦更洗世情空  

同顾与成过蓉湖别墅分韵得禾字  

龙山斜带郭树宻野凉多湖气熏晴日云光净緑禾茶随地觅村径与君过伫爱幽居晚儿童竹里歌  

游龙井山  

石磴攀萝上天风倚杖吟钟鸣山意动泉净树光深白日观云物清尊坐石林归来兴更好纎月映孤岑  

鳯林  

闻道东林竹当年有鳯鸣湿云吹不散凉月乱还明疎见晚山色遥连茅舍清岂无逸士驾载酒寄髙情  

失鹤六首【`有引　录五首`】  

余蓄一鹤一夕开笼调舞忽尔髙逝长望不还时松房夜寂风月清炯独引步顾影诵唐人想伊只在秋江上之句因用首尾作诗六首付童子长歌以招之  

只在秋江上孤音何处闻梦囘千里月愁入万山云欲赋招难返长怜思不羣此时还忆汝书寄武夷君只在秋江上连宵信不通忽看云外影漫拟顶间红乐府音犹是山家笼已空此时还忆汝学舞小庭中只在秋江上长吟首重搔避烟茶已熟窥户月初髙山角闻孤笛湖隂梦小舠此时还忆汝把酒兴空豪只在秋江上髙飞竟不还君应懐逺汉吾岂恋区寰云冷难成梦月明疑扣关此时还忆汝何处访蓬山只在秋江上孤踪何所之花间扶杖处竹外聼泉时野客来圃山僧寄紫芝此时还忆汝伴我夜吟诗  

晚凉独坐湖上荷花盛开  

薄晚西湖上花开还自怜风回香冉冉鸥泛叶田田云色晴移水月明净放船夜凉兴更好独坐钓丝边  

茅屋清溪上  

茅屋清溪上渔歌入座闻水光偏映竹钓石自生云地近青藜杖身随白鸟羣此中有眞趣长日少尘纷  

观鱼  

步屧石池上观鱼坐短蒲飜萍银泼刺吹浪雪糢糊沙白云光净日斜岛屿孤濠梁相对处吾亦偶忘吾  

发漕湖  

初日浮髙树清鸥散浅沙挂帆湖水上闻笛野渔家岸拆菰蒲合云迷山郭斜芳洲动幽兴自起采苹花  

同吾进士谨游陈遂初湖上草堂  

野径山光里草堂湖水傍开樽临絶壑岸帻俯沧浪虚渚秋光净髙云晚木凉同游得朋旧歌罢兴偏长  

溪堂落成邻渔以篛笠草蓑见遗  

卜筑苕溪上幽居景自賖杜陵今避地厐老喜移家石榻青霞满山樽白月斜邻翁惠钓具云水足生涯  

修竹亭  

修竹何年种虚亭散翠隂清风自长夏赤日避髙林袅袅山云净娟娟溪雾深地偏人不到来往动髙吟  

郑善夫  

沧洲夏夕  

失意对蒲栁沧洲昨夜风野云依暮笛客况近秋空司马多年病虞卿薄暮穷此生随造物行止合飘蓬  

谩兴  

日月随人事溪山共客情水清鱼避影松静鹤留声枌梓怡前辈文章达后生时闻扣牛角犹媿似要名  

景旸  

送陈户部南使  

使节乘春色家园喜便过草堂寒雨细江堰晚云多緑栁临岐折青骊傍酒歌仍闻赴吴防胜事更如何  

王崇庆  

送马守之泽州  

寂寞山城里春风未有花野塘新水细茅店酒旗斜故国音书断长安道路賖何时共知己倾倒酌流霞  

防马君卿席上偶成  

聚首成良防相看兴亦嘉云容思故国雪意暗京华落日催行李天风吹乱鸦多情忆年少惆怅木兰花  

祁县夜坐  

嵗暮寒仍急长歌乘晚风荒凉怜小县眞率爱山童积雪明残栁衰顔叹转蓬旅懐不可寐徙倚画廊东  

代州夜懐  

雁门风雨夜独馆一含情落日连荒戍啼乌近大城青萍看自在白发病还生明发平原路萧萧聼马鸣  

雨中将访沱村走柬申意  

寒雨乘秋细轻云绕屋低清樽思对榻白发却冲泥曲径花将落平林鸟倦啼振衣吾扣访一醉豸坊西  

唐龙  

雨懐  

细细风前断疎疎叶上闻亭台隐山雾城郭入溪云转益乡愁乱还怜世事纷早秋身似雁天外独思羣万树秋云里孤山细雨时江泥沾落絮花雾困游丝懐抱为谁好亲朋己久辞东溪读书处一水防青帷  

赦书坪渡渭  

渭北津多栁荒荒野色连十家桥外市双橹峡中船氷响潜鱼聼沙明过鸟怜蹉跎归色晚风雪又残年  

成县马融绛帐台  

太守传经地幨舆趂月行栗亭秋雨歇鱼峡夜川明竹外双旌出沙边一吏迎荒台迷绛帐失学媿诸生  

毛伯温  

夜泊富阳  

秋夜江风急楼船水月明汀洲散渔火烟树隐山城雁逐星河没虫依草岸鸣乡心愁欲絶何处捣衣声  

周金  

盱眙县  

每望盱眙县常懐物外心烟霞城市里鸡犬薜萝深飞舄云中鸟鸣泉石上琴王乔如不逺薄暮欲相寻  

潘鉴  

饯家兄希仁  

寒雁叫汀洲归程不可留聊携季路榼相送仲宣楼嵗晚荆门树风防汉水舟乡心吾欲折行役几时休  

奉谢中丞北湖公以丹砂见寄  

郢雪催残腊荆云系病身雁过南岳近书枉北湖频梅福非凡吏桃源别有春丹砂开寳诀携我出风尘  

欧阳铎  

次萍乡  

明发宣风馆秋隂得气饶云昏山欲断泥泞路偏遥近县峯头塔横江屋底桥旧时铜漏刻强半土中焦  

韩邦靖  

中秋同何大复望月  

令节他乡酒闗山独夜情看花秋露下望月海云生碧汉通槎近朱楼隔水明南飞有鸿雁作意向人鸣  

云中九月八日同张同年字川登髙  

佳节明朝是边寒花未开愁心看极塞乡思上髙台对酒清笳咽当歌白雁来天涯难防靣风雨复相催  

寄杨侍御师文  

逐客地虽僻故人情不疎已劳千里驾复覩数行书别思梅花后春风蕙草初江亭一杯酒何日话相于  

戴冠  

南夏  

不作炎州客那知宇宙偏日车淹北户火树烁南天气溽乘宵雨云蒸挟暮烟波斯白氎出入不曽捐  

向夕  

落日去遥岑孤村暝欲侵犁锄归别坂烟火散前林羁鸟惊风起幽花入夕深时来须向晦吾亦闭门吟  

晚坐  

客居少从事晚坐共虚亭月转江城白风廻竹屿青深栖宜倦鸟乱防恣流萤落尽堦前叶天机无处停  

游西山寺  

莫恨兹游晚秋髙兴更清云深山寺逺水落野桥横路入湖心去僧来谷口迎仆夫携酒至下马忽闻莺  

胡纉宗  

登天柱阁  

与客上江楼横江山欲浮云当天柱出月傍小姑流帆外收吴楚尊前落斗牛弥漫忽千里倚槛思悠悠  

发寕羌州  

皛皛云将曙冥冥雾欲晴寻山聊驻马贳酒不停觥泉急水初冻霜团月更明逢人问前馆鸟外即山城  

钱琦  

登献花岩  

献花岩畔寺游子数登临花发年年好岩深处处隂风前收落果坐久换鸣禽世路何多事看山偶防心  

凌楷  

髙邮  

盂城劳怅望烟树一浮洲地湿人多病林寒叶易秋人家留鸟迹国税独渔舟夜月珠光在多应照客愁  

吴山  

夜出江口  

丛苇萧萧响连樯尾尾行风来宿雁起月上暮潮生隔浦明渔火遥林闻犬声苍茫烟树外不辨石头城  

杨愼  

宋玉  

文藻三闾并幽懐九辩知云为巫峡赋雪作郢中词茅屋还遗址兰台异昔时鸿裁谁猎艳空自拾江蓠  

夕泊江陵  

西陵白雪晴南浦緑波生海燕先春至沙禽恒夜惊竹房灯下市菱舫月中筝且醉桑郎酒休伤萍客情  

梓潼道中  

小市孤烟起平冈落日斜素林惊夕鸟锦石戴寒花怅别关河晚慿髙眺望賖土亭今夜月流影梦还家  

早发解州  

旅宿先鸦起归心与雁争氷霜残腊路花栁上春城隐士嘲西笑骚人感北征劳生应物理奔走愧虚名  

青桥  

阁道盘云栈邮亭枕水涯猿猱临客路鸡犬隔仙家风起青丘树春迷玉洞花旅懐今日豁停幰问襃斜  

九日防冷  

巴谚敎移火邠风戒授衣病嫌添夜漏寒觉爱朝晖吊月吟蛩苦迎霜候雁稀黄花羞白髪不肯放荆扉  

竹户  

竹户少尘埃浓隂郁不开静闻清露坠凉送好风来鸟下弹琼粉虫行篆紫苔无人共欣赏坐啸独悠哉  

次张大理文柔别后见寄韵  

垂老云南戍逢君海上州桂招非小隐萍泛是同流江汉询幽侧关山慰阻修欲酬平子赠空有畔牢愁  

赠别陆后野  

邂逅叶心期灯花对酒巵浮云迁客梦明月美人诗馆曙鸣鸡早关寒度马迟行过宜禄驿好寄世南碑  

舟晓  

羁心厌漏迟未晓命舟师树过如人立帆开觉岸移天梭星落织霞锦日舒丝渐喜渔村近炊烟出竹篱  

渡黒龙江时连雨水涨竟日乃济  

飞鹢朝暾霁停骖午漏分客心随水急人语隔江闻雨过添清气风生爱縠纹中流归棹稳跂望有来羣  

送张惟信册封唐邸因归省母  

鸣玉遥持节分珪重剪桐骅骝开蜀道蟋蟀采唐风税驾云山外廻船月峡东还将南陔什一奏北堂中  

近归有寄  

禄品宵征路堂川暝问津凉风吹逺思新月照归人未醒鸡邉梦犹惊马上身明朝携手地先醉雪梅春  

送髙公次长洲尹  

祖帐燕台下官曹震泽东星躔牛斗近地脉海潮通新水催飞鹢防霜度早鸿循良多暇日题咏继文雄  

玫瑰花  

庭际玫瑰树含芳当坐隅春盘红玛瑙晓帐紫珊瑚风信翻霞锦天香缀露珠仙壶春醖好留着醉麻姑  

春雪  

南雪转东风千门四望同爱穿珠箔透愁防玉阶融竹覆玲珑叶梅残绰约丛夕窓还映白腊炬更添红  

春雨  

春雨掩柴扉勾芒力尚防润通蔓水寒透木绵衣大泽龙蛇逺空林鸟雀稀山翁多甲子杖屦候芳菲  

夜泊  

夜泊中岩下扁舟对万峯一星髙岸火几杵上方钟水落滩声急云低雨意浓何人吹铁笛潭下恼鱼龙  

费宷  

馆中漫兴和郭杏冈韵  

霁色含朝暝庭深树列衙清秋飞燕子白日下槐花郢曲凌春雪巴词丽晓霞人寰有瀛岛尘土隔諠哗地连黄屋外墙瞰玉河西风月怜新贶云山忆旧栖隼过鸦噪树虫出鹤锥泥随意摩苔坐烟花入品题身闲兼吏隐兴味野人居劚笋深裒土分泉曲引渠鸟声林暝处山色雨晴初碌碌慙无补侯门肯曳裾杳杳浮生计悠悠独处心霜鸿孤影没涧草几丛深细雨斜侵幕凉风暗拂襟雪花飞不定搔首问晴隂  

土燕  

利嘴穿虚壤卑栖足自支晚归先认穴春哺亦知时避隼栖林莽随虫掠水湄画梁原不爱于世更何疑  

汪必东  

过刘家隔  

崛起刘家隔周流汉水川白连云梦泽青带郢门烟蜂蚁偏屯聚鱼盐竞贸迁最怜贫土著蒿里剪桑田  

齐之鸾  

邠州晓发  

残月征人早州城奥窔闲呼船渡泾水立马望豳山禾黍髙低垄烟云逺近关谁能渠白石种稻浊泥湾泾北山横絶穿厓细路髙偏悬疑有麓峻极乃平臯岭露催禾黍秋风飒苎袍忧勤见遗俗无地立蓬蒿  

灵祐驿次毛东塘韵  

江路盘山转頺垣此驿亭塞云风外白畦菽露中青鸟雀无归树骅骝不在坰谁敎心匪石自信迹如萍  

周廷用  

过倒马坡  

未识埋轮路重经倒马坡赤霄开栈道白日蔽云罗古碛羊肠绕飞泉鸟背过张生铭劒阁千古仰嵯峩  

孙继芳  

送徐太史使辽府  

节重天王使情亲帝子家云霄三殿诏波浪九江槎庾亮楼前月湘娥庙里花金樽髙宴罢须拟吊长沙  

李际元  

双流次韵  

鼓角催晨发川原蔼暮隂小溪清见石新栁细垂金洞迥云依树山深鸟隔林天涯看落月盈缩饱经心  

卢雍  

泊头晚泊欲访子济侍御不果  

河流寒未冻市集晚犹喧日落新桥驿烟生独树村沙船露灯影滩石带氷痕不见西台客幽懐谁与论  

南大吉  

闻驾幸朔方  

铁骑緑沈枪传闻下朔方紫台边月白青海陈云黄寝阁鸡声早行营虎步长廵游称圣世车迹到幽荒  

和马仲房雨  

凉风吹昼雨萧飒自西岑细细縁郊迥霏霏度阙深双虹明夕照万户动秋砧为想西征辇应停北塞隂  

常伦  

经海子  

积水明人眼蒹葭十里秋西风揺雉堞晴日丽妆楼栁径斜通马荷丛暗度舟东邻如可问早晚卜清幽  

琵琶  

红袖挥金拨朱弦系玉肩团圞懐夜月幽咽泻春泉白雪调终宴青云遏逺天悠悠时断续引恨似当年  

竹  

庭竹娟娟色虚堂肃晚隂翠交红果润清防碧苔深凉月侵氷簟流风送玉琴嵗寒终不改长此防双林  

顿锐  

房山孔水洞  

石窦水拖练灵源地絶尘浪传飞白鼠无处隐赪鳞入夏桃花尽经春荇叶新轻舠不可入岂有避秦人  

山行晚兴  

葛屩冲山径笻枝度石门鹫峯天外寺蛤屿水边村红叶疎林影丹崖挂瀑痕炊烟生碧峤岭月阁黄昏  

王溱  

落星寺别蒋南泠  

别意随流水廻船过落星湖光侵寺碧山色入帘青鸥鹭驯沙岸鱼龙骇石汀虚堂归兴渺烟浪晚冥冥  

蔡昂  

送朱伯仁任四川行都司断事  

白帝秋风动乌蛮夕照含怜君游宦处地势极西南殊俗聊相问军谋亦共参雄飞方自此休説鬓防鬖  

刘储秀  

送龙长史之武昌  

荆衡山漠漠江汉水汤汤送汝从兹去何时到武昌楚筵堪设醴汉署忆含香北上多鸿雁音书好寄将  

简霄  

潞河舟中作  

潞水经年别风尘又觉非岸芦迎棹舞樯燕掠人飞泽国鱼梁竭江城吏稀人烟沙草外一缕起斜晖  

陆杰  

客舍  

行役殊无已其如嵗晏何宦情因拙澹乡梦入秋多月巷千砧发霜天一雁过吾庐今夜好可惜掩松萝  

吴铠  

书营平侯祠壁  

白草连天逺黄云出塞平霜笳吹汉月寒笛弄秦声北海犹传箭西戎未息兵屯田当宁意宁惜度金城  

林大辂  

雨中懐郑成昭  

径竹色逾净窓蕉声转寒流年频闭户世事偶凭防绕郭见秋水喧江闻暮滩石村云卧者迟尔话悲欢  

林炫  

十四夜月  

今夜扬州月清光已胜前遥升沧海外先到客亭边云度同飘忽风来一洒然细瞻金粟影犹少半分圎  

次韵赠朱青冈太守郊行  

闻得农人语莺花未足怜夕阳牛背笛春雨郭东田政简官如水时丰俗自便村村鸣社鼓欢喜説今年  

桑溥  

榆林道中  

迢递榆关道西风卷客旌寒沙迷古塞落日下孤城水险遮蕃骑山髙列汉营君王方偃武边将莫言兵  

李濓  

田庐暮归作  

朝游南郭墅薄暮小车归始识闲居乐无言夙志违入村逢酒熟近圃惜花飞不尽酣歌兴孤城下夕晖  

村居  

浮名除宦籍初服返田家腊酒犹浮瓮春风自放花抱孙探雀鷇留客剪春芽无限村居乐逢人敢自夸  

太原中秋  

紫塞中秋月青天万里情他乡一尊酒独对太原城水雾戎戎合隂虫故故鸣雁门诸戍苦莫遣照边营  

蒋山卿  

田园秋日杂兴  

曲迳入林丘柴门野水流松间还倚杖石上复垂钩借问家中妇今朝有酒不前山夕阳下吾意正悠悠板桥横浦直篱合傍隄斜年熟村多酿秋深菊始华溪鱼寒聚藻田蠏夜行沙野趣浑无厌吾生即有涯久作山林客虚为野老知鹤衣行曳屦乌帽坐弹碁煑茗频烧竹炊羮旋刈葵来朝菊花节相约过东篱清夜耿不寐端居兴杳然蛩吟入床下叶落堕阶前麦陇耕残月茅檐炊晓烟秪縁髙卧稳自觉懒情偏  

花残  

寂寂门空闭菲菲花欲残赏心不相见对酒若为欢小迳芳烟霭疎帘细雨寒一年春又谢惆怅思无端  

薛蕙  

重游萧氏园  

别此真如昨重游换物华粉滋曽倚竹红浅旧看花沙阪萦林曲山篱逐水斜城南咫尺路未觉往来賖  

台上  

台迥通风榭窓虚近水城卷帘残暑去携手晚凉生碧树藏云暗银河度月明醉来愁髣髴只作画中行  

邯郸馆中  

门对罘罳静城临睥睨斜愁人倚髙阁清夜动悲笳月暗云生叶风寒露作花徘徊望牛斗髣髴辨京华  

泛溪  

避暑清溪曲舟行路不穷诗成孤屿上酒尽夕阳中緑竹含秋色红蕖送晚风归来就明月移棹水云东  

驾幸南海子  

诏幸芙蓉苑传言羽猎行三驱陪上将四校出神兵列防围熊馆分弓射虎城风云日暮起偏绕汉皇营  

春日禁中遇雪  

紫禁春朝雪花飞彩仗新雾交随雉尾风引避龙鳞掌湿金人立窓寒玉女颦翠华沾洒处遥忆属车尘  

荅王允升省中对雨见忆之作  

康乐愁霖唱平原苦雨诗故人歌此曲赠我慰相思薜荔垂青阁芙蓉泛緑池今朝一樽酒最恨不同持  

海裳画扇  

西蜀繁花树春深乱蕊红还怜彩扇上宛似锦城中影转团团月香含细细风江淹才力减赋尔若为工  

晦日夜集  

晦日归休晚良游惜后时却长夜饮更赋早春诗云雾窓中入星河阁上垂何须花与月行乐始相宜  

春夜过时济饮  

露净开樽处天青岸帻时素云将月上香雾任风吹为乐常苦晏含情复待谁径须成一醉莫遣酒行迟  

夏日游道观  

隔竹窥丹洞临池坐碧沙翠杯寒玉水石盌净云芽展簟来风色吹笙上月华休论河朔饮讵似醉流霞  

陈真人馆中赏荷花作  

别馆瀛洲丽新花菡萏香红衣迷日色翠盖写波光雨过金塘湿风生石槛凉客来修竹下回首见潇湘江中四咏送黄日思韵限本题同诸公作江霞  

春江变气候孤屿发云霞散影揺青草流文漾碧沙红泥迷燕子丹洞失桃花水宿淹晨暮应怜谢永嘉  

江云  

谢客弄春水江臯生防云纷纷初散绮叶叶渐成文蔽日皆相映流风乍不分何因可持赠欲以慰离羣  

江花  

百丈牵江路行穿夹岸花时怜一水曲逺爱数峯斜林下见垂钓溪边逢浣纱武陵如在眼髣像羽人家  

江猿  

舟行转江峡处处响哀猿极浦云方合连山雨正昬接条时自挂饮水复相援不待三春尽先伤游子魂  

六月八日西阙遇雨  

窈窕西清内参差水殿连归云向平乐飞雨集甘泉明月裁班女廻风唱丽娟龙池初望幸来往木兰船  

泛舟  

水口移舟入烟中载酒行渚花藏笑语沙鸟乱歌声晚棹沿流急春衣逐吹轻江南采菱曲回首重含情  

郭外  

郭外平芜迥溪边小径斜客行迷野竹莺语隔林花多景每难遇孤游还自嗟佳期竟何许脉脉向春华  

酬惟乔赠巾  

野巾初着日心赏竟朝曛试正行窥水从欹卧看云坐翻嫌月露出每避尘纷顾影还相笑风流媿使君  

紫薇  

紫薇开最久烂漫十旬期夏日逾秋序新花续故枝楚云轻掩冉蜀锦碎参差卧对山窓下犹堪比鳯池  

九日同何仲黙出郊  

九日登髙防同人载酒来寒城一以眺秋色正堪哀零雨晨初霁浮云午未开南飞有鸿雁为尔立徘徊  

明宫后圃石山  

出郭仙城近探幽福地遥珠林行窈窕锦石上岧嶤云里仙人酒山中玉女箫蓬莱去何许东望海边潮  

顾  

游西山宿广智寺待月  

本来游客意欲与月明期碧海深何许清光望转迟草香闻露坠林暗见星垂幸对樽中酒殷勤坐不辞  

独酌  

青春为客晚白日闭门幽短榻能供卧单醪不遣愁苔衣新雨净云叶晚隂稠故国苍山外长歌独倚楼  

隐吏亭杂诗  

卷幔青山入抛书白日长苔茵承屐稳竹粉惹衣香病喜谙禽戏贫嗔减鹤粮自堪称隐吏不用问行藏  

春日与张万里城南访阮仁卿  

春事已如此郊行亦偶然芳筵甘野蓛轻服快晴天谷静闻流水江寒起暮烟病躯登顿倦籍草即思眠  

幕府山泉  

隔岭通江脉分为石上泉声兼松韵爽寒浸月华鲜列籍依沙净浮杯逐浪圆清泠聊一酌尘意已翛然  

刘天民  

巴田  

巴田不成井逐垄细开塍灌水分山溜烧畬去野艿三时勤不辍八口饱方能寄谢当涂子民心未有恒  

林春泽  

濯缨阁防李巨川张伯初小酌  

汨汩出齐郡悠悠下广川子城丛灌木官阁俯清涟野兴飞鳬外狂歌落日前新亭风景别不用泪潸然  

王茂才山亭宴集  

爱尔草亭静青春聚薜萝药栏明客眼花迳绕童歌杯落溪风细山深野翠多防酣聊纵步蕙带拂云和  

戴钦  

同诸公寺中对雪  

入寺金沙净开林素雪飞风含珠阁动花傍药防辉酒伴能相觅春筵赏不违仙郎有髙唱转觉和人稀  

## 御选明诗卷五十六  

五言律诗七  

张治道  

闻雁  

何事天南雁春来又北飞为忧霜雪苦转见羽毛稀江汉慙余阻潇湘笑汝违云霄踪迹异空有泪沾衣  

与薛君采夜语  

入夜杯仍把论交泪暗挥醉怜山月上愁对海云飞江汉三年阻风尘万事非故乡南北逺犹恨不同归  

舒芬  

东流遇雨  

嵗晏东流县江云黯寂寥雨滋帆叶重风急浪花飘鸿雁飞何逺蛟龙舞更骄客懐何处遣隔岸酒旗招  

崔桐  

玉虚山行  

是处瑶宫敞随山羽客栖云根百里路木杪万重梯人语鸣虚壑鸡声报隔溪桃源知不逺欲往路仍迷  

夏言  

侍上奉圣母观九龙池  

驻跸灵湫上依岩帐殿开雨从龙洞作云拥鳯舆来玉窦春鸣溜金潭昼殷雷翠华清樾下天语赐徘徊秋日同李序庵顾未斋张亭溪饮郑氏庄  

雨后沙全湿风前竹半斜野桥通细水秋圃映余花出郭悲尘鞅临池忆钓槎清歌且终日应不问年华  

夜泊吴江  

月岸秋灯灭风湖夕浪翻桥连枫叶冷城带水云昬把烛延津吏停舟次驿门渔歌起何处潇洒数家村  

汉川道中  

晚市浮烟敛春州曲水连遥灯林表乱圆月浪中偏犬吠经村店蛙鸣逼稻田夜行三十里野兴得萧然  

次薛西原  

背郭茅斋僻沿堤竹迳斜杖藜逢野客酌酒共山家暖日薫芳草寒流漾浅沙江村二三月嵗嵗足莺花  

许宗鲁  

零陵西亭同朱大叅衮杨佥宪材赋  

入洞探幽赜登台散逺心雷声带雨重虹影射江深山巩三苖国天低八桂林来游陪二妙词赋总南金  

辽左雪中登楼  

嵗杪崇朝雪天涯絶塞城冻云连海色枯木助风声懐土情无已登楼赋未成梅花南国思笛里暮愁生  

三月三日作  

上已今朝是风光异往时海云成雪易塞栁得春迟目极关山道情悬曲水诗谁能修禊饮一涴望乡思  

东岳  

秩祀严东土明禋冠五宗金函神鬼箓玉简帝王封海涌中宵日岩留上古松何时凌嶻飞举跨苍龙  

晚渡黄河  

落日西山暗洪河夏涨余昬黄沈巩洛浩极梁徐鼓聴临流驿灯看逺岸渔频年在行役倚棹一长吁  

西苑  

画阁横青汉雕台俯碧流苑云低度雨宫树早生秋水抱芙蓉殿山连翡翠楼何须浮海外即此见瀛洲  

徐氏南庄秋集  

九月重逢闰一年秋未残城南时载酒楼上复慿防黄菊霜前放青山雨外看病躯犹自可不畏倚髙寒  

立秋日曲江别业作  

垂栁昼隂隂村居门巷深秋光来此日时序感吾心水鸟浮沈浴风蝉断续吟江臯余暑在竹下且披襟  

胡侍  

宴王御史惟人山亭  

别馆秋城侧髙亭夕雾中疎帘通野色曲磴袅天风醉舞招松鹤悲吟和草虫平生习池兴遮莫笑山翁九日同陈鲁南文徴仲刘希隐薛君采登海印寺镜光阁  

湖景澄珠阁云虹度石梁行攀双树杪坐对九华觞水抱香城入山横紫禁长慿髙不厌晚待月咏胡牀  

送刘德徴守夔府  

国有蚕丛古城闻白帝雄龙蛇夏禹庙云雨楚王宫羽檄通南徼楼船进北风还令蜀父老喜得汉文翁  

陈文沛  

懐逺堡和韵  

峭壁楼危石徒杠漫逺沙河流随溜曲树影逐风斜客枕移更鼓乡愁起暮笳官斋何寂寞邻舍两三家  

吴仲  

送吴舍人使中州  

茅土分封重天书十道开浮槎乘月渡飞舄倚天廻南国王孙草西园驿使梅荆溪何处是遥在白云隈  

李士允  

晚过刘中丞园  

暝色延春径烟光啓夜关緑深裴相野香满白公山银烛囘花底金壶侍竹间不妨山简马乗醉月中还  

秋日与施生言别  

斗酒一为别携琴何处归雨催花早放人与雁同飞节序侵吹帽风霜未授衣离人如落叶日见故林稀  

曹嘉  

闻雁  

连翩升紫塞嘹呖过秋城帛染传书泪砧催捣练声云深飞总近风细落还轻此夜髙楼笛懐人几度横  

王廷陈  

溪边晚兴  

万井皆秋色千岩尽落晖谷喧邻牧散溪响夕渔归初月悬枫岸余霞恋竹扉坐来怜夜永霜露入人衣  

春尽  

春尽人将老庭闲晷独迟絮飘兼鹤毳花落罥蛛丝石溜依琴泻云隂入户移幽懐偏水竹晚步故临池  

闻筝二首  

楚馆名娃出秦筝逸响传徘徊芳树侧掩映杂花前雁促玫瑰柱莺喧锦绣筵年来哀怨切复此感繁弦花月可怜春房栊映玉人思繁纎指乱愁剧翠蛾颦授色歌频变留賔态转新曲终仍自叙家世本西秦  

春日山居即事  

草动三江色林占万壑晴篱边春水至檐际暖云生溪犬迎船吠邻鸡上树鸣鹿门何必去此地可躬耕  

闲步  

卜筑苍岩畔为园碧水涯浴童依浅濑浣女散晴沙中散林惟竹东陵圃是村头归欲暮巾服映残霞  

江上言懐  

野濶风云入天廻楚蜀通渚禽多白鹭岩树半青枫哀怨湘君曲平成夏后功晚来懐古意极目送冥鸿平野苍烟合髙城白鸟过泽兰懐楚客石竹隐湘娥谷响归樵唱江鸣发棹歌夕阳葭菼外将奈暮愁何  

楚眺  

眺迥临髙阁三湘万里余草边云梦猎花下武陵渔白日山川气清秋水竹居仙踪同覇业消歇总愁予  

李沔阳自大梁经裕州因赠  

雪夜梁王宴霜秋宋玉愁回瞻嵩岳峙去逐楚江流少室三花树沧浪一叶舟南行正揺落知尔忆林丘  

张子鱼过访  

故人天上至清宴夜深开泽畔防芳度江臯暝色回枫林停翠幰月岸拥金罍正苦欢娱逼无令吏催  

宴魏子园亭  

池馆名江国賔朋实楚材屏间烟雾湿镜里芰荷开鹤以吹笙下鱼因鼓瑟来邀欢须秉烛歌妓莫频催  

山庄杂兴  

老夫谙稼穑次第葺园庐对酒惟田父呼门絶里胥桑麻经雨后花竹宛秦余如此生涯足何劳荐子虚事去心逾壮年来迹转孤濯缨临汉沔安枕荷黄虞春涧偏鱼鸟秋窓近竹梧出逢邻叟饮醉倩野童扶  

江晖  

谢政志喜  

云户焚鱼佩烟汀放鹢舟寂寥伤白石浩荡想丹丘挂席牵风稳垂竿飏月流故园松竹在聊得慰穷愁  

马汝骥  

游安花寺  

悬刹俯山河飞梯绕薜萝乍寒黄鸟涩向晚白云多四壁开经藏三天落梵歌净心窥浩刼苍藓柰碑何  

饮城南水亭  

天上开朱槛城隅进防船移尊临水竹绕坐落风莲北海晴窓映西山晚镜悬渔歌闻隔港归弄月婵娟  

刘士竒  

秋夜旅懐  

为客方如晋还家复入秦音书徒属望灯火自相亲草色连朝改砧声向晚频那堪千里外犹有未归人  

王讴  

夜坐书懐柬刘伯叙  

一官弥嵗月为客久京华道路愁长塞田园忆故家沈云风散角栖雪夜惊鸦身愧虞翻老疎狂秪自嗟  

秋夜闻雁  

最苦思乡泪今宵为汝多秋隂连海岳归路识星河未信衔芦叶真能捍纲罗楚云一万里故渚拟须过  

王鳯灵  

次梁学泉吏部徐州舟中夜酌之作  

石仄江逾劲峯回日易斜归鸿迷极浦飞鹭落平沙越客同杯酒春光正柳花相看仍意气行路莫深嗟  

许相卿  

晚晴  

苦雨连旬日初晴一振衣残云依海峤新水到柴扉僻性嫌山浅尘縁与世违斜阳疎树里清影日边归  

朱豹  

送顾经歴之福建  

京华倦羁旅忧思喜南天烟栁山头驿春溪树杪船官清莲幕静地暖荔支鲜况值干戈少诗篇纪嵗年  

李鸣鹤  

山居  

石洞幽闲处深林下鹿羣溪喧前夜雨鸟语半山云树暗闻岚气岩明见溜文藤花照潭水风日共纷纷石壁日初上春山风乍晴偶随黄犊出闲傍緑溪行幽鸟淡无语落花如有声廻看飞瀑下树杪白云生  

袁淮  

秋夜宿堠马驿寄舍弟涣  

月骑停沙浦风林出驿楼青灯万里客玉露九霄秋失路添星鬓还家滞驿舟未成春草梦徒有越乡愁  

廖世昭  

定光塔登髙  

寳塔层层上危栏靣靣开秋城围野曲逺水接天迥日射珠光迥风迎铎响哀长安知万里目断朔云堆  

张治  

万寿节朝天宫习仪  

看佩移宵烛闻钟候晓鸡鼔严千队肃嵩祝万声齐鳯吹随金仗龙宫隐玉题回看天北极香案五台西  

清溪阻雨  

客愁已若此况聴雨声多潮气连沧海江光涌白波暝云低野渡湿鸟掠船过咫尺齐山色萧萧锁薜萝  

秋日登城楼用南田韵  

城临孤壁迥楼出万峯开域势衔天濶江形抱楚洄野风吹日落霜雁切云哀直北长安道慿轩首独回  

草市庙  

登临犹不倦倚杖更山扉旧壁龙蛇落空堂蝙蝠飞云香流别涧树影动深矶便欲招仙侣青天振羽衣  

秋郭小寺  

短发行秋郭尘沙记旧禅长天依片鸟逺树入孤烟野旷寒沙外江声细雨前马蹄怜草色藤月自娟娟同杨后江黄希斋赵洪洋陆双石迎祥寺分韵得溪字  

郭外逢僧寺林深野路迷扪萝凌石磴随栁过青溪花梵闻经语松风聴鸟啼向来幽僻意欲就白云栖  

江暮  

薄暮回江舸轻风满柁楼水空天上下波动月沈浮鹭宿洲逾静钟鸣寺转幽渔灯依近浦明灭向沙头  

放舟  

野水孤舟动春帆江色开烟花迎防出沙鸟傍人来云白唐朝寺山青玉女台乾坤意无限随意葛巾頽  

李黙  

秋夜泊下邳值雨  

浊河元楚塞古驿自秦城旅泊河山异飘零风雨生波涛喧独枕钟鼓暗深更秋事方萧索应知嵗晏情  

黄佐  

雨  

肤寸云初起弥天雨正狂鱼龙空窟宅草木各辉光爽气连南纪愁隂接上方故山青未了归梦此宵长  

对月  

江月初成镜山城独倚楼徘徊如伴客浩荡更随舟陌上清光满樽前烂漫游岂知离别后对尔转添愁  

弥罗阁秋望与马子仲房  

羽观临霄汉飇台出薜萝霞觞延客久琪树受凉多日色隐平楚秋声连大河君看惬幽意吾醉即狂歌  

何栋  

玉泉  

鬼斧何年凿仙源此日看溅珠翻石溜拂镜漾晴澜鹦鹉春塘净云霞夕影寒分流入内苑故作九龙盘  

登眞觉寺浮图  

凌空垂寳塔披雾出铜盘影照青莲色光寒白露团霞标窥日近风动泄云寒静坐观空界天花绕石坛  

张衮  

奉和顺之阳溪别业之作  

千峯罗杖底选胜武夷傍夜雨蘼芜径春风薜荔墙凿渠分海色种竹隐岚光防发王猷兴篮舆就辟疆  

王同祖  

涿鹿遇杜道士  

晚渡桑干水西风匹马过寒城归鸟急古道夕阳多邂逅班荆地萧条伐木歌悤悤更南北回首意如何  

杨言  

行舟次朱云岩  

迢迢山嶂月寂寂雁汀秋百丈牵三老千峯送一舟穷猨相叫啸祭獭互沈浮不是巫山路空余楚客愁  

田顼  

寄玉谿舅  

亷水扶桑北石城勾漏西吏情甘散地春色在扶藜榔叶斜侵屋江鱼逆上溪飘飘犯蛮府泪应暮猿啼  

吴檄  

春日  

黄鸟鸣髙树春声满鳯城怜予长作客闻此倍含情何处步芳草出门逢友生东风随杖屦迢递晚山晴  

陈大濩  

十五夜舟中对月  

水国人初静江村月渐髙九天开霁色百里见秋毫兴已懐鲈鲙官犹滞马曹孤舟对清夜湖海思滔滔  

张含  

离夕有赠  

仙子武林溪春深归路迷翠翘迎露湿罗袖避风啼留佩花笼玉分钗月印犀金杯延落日酒醒各东西南浦盈盈泪东风小小年廻镫窈窕夜分镜泬寥天销骨惊花箭离肠泥酒船可怜明月子依旧影娟娟  

汪本  

溪行呈元之族祖  

雨濯山光润风吹溪响清有懐成逺咏无伴趂幽行野草不媚世沙鸥寕近名归来卧松石新月西林生  

旅邸述懐  

嵗月秋将晚风尘鬓欲华孤云天外影寒菊梦中花浊酒賖难得沧洲兴未涯何当返初服归驾鹿门车  

王希旦  

僧院访蔡可泉荅庄石山来韵  

我欲重来此君能几日留居然人外境已似故乡秋别院幽芳杂诸天色界浮都无簪组意犹自问归不  

桂华  

丙子重过石上  

五载今重至人闲地亦幽坐深松月夜吟苦竹桥秋问宅怜曽舍寻山忆昔游主人无限意翻恐仆夫愁  

董谷  

金山寺  

孤絶江心寺烟波接渺茫浪花浮石磴帆影落僧牀金碧辉天界歌钟起下方月明潮落后倚槛聴鸣榔  

方邦望  

春日别洪子  

枝上晓莺飞江亭春未稀轻舟移浦溆别酒惜芳菲风急寒潮响天长逺岫防此时频徙倚空忆谢晖  

文徴明  

夜坐  

溽暑夜不寐凉风初解围起看星汉动坐久语音稀残月耿犹在流萤忽自飞一声何处鹤露下欲沾衣  

石湖作  

落日淡烟消平湖碧玉揺秋生茶磨屿人在越城桥树色晴洲断钟声古寺遥西风吹短鬓还上木兰桡  

追和钱舜举山居图  

翠深山带屋緑净水通门泉石情还重丘园道自尊种莎添野色留竹防篱根乐事惟心防休逢俗子论  

饮酒  

晚得酒中趣三杯时畅然难忘是花下何物胜尊前世事有千变人生谁百年唯应骑马客输我瓮头眠  

四月  

春雨緑隂肥雨晴春亦归花残莺独啭草长燕交飞香箧青缯扇筠窓白葛衣抛书寻午枕新暖梦依防  

蔡羽  

野兴  

落日爱人影鸟鸣山谷长逢僧溪上月饮客竹间牀得雨先落迎霜橘早香开门三万顷随意饮沧浪  

春去  

谩说春归去多情无计追胜游须秉烛余兴独临池鸟怨花飞急杯嫌月到迟三眠杨栁足正是浴蚕时  

晓起  

竹色衣全緑林光露未晞陇猿催梦晓塞月堕烟防别恨琴中语流年客里归悠悠花上蜨偏作合欢飞  

懐履约  

载酒寻萧寺风烟古越城竹房穿月冷葛屦照霜清溪上叮咛别歌中慷慨情如余空自老念子早峥嵘  

积晦  

积晦衾常薄初暄花亦希蛟潭生润气汀树挂寒辉倚杖白鸥起罢琴黄叶飞柴门临磵道踪迹太幽防  

暮春山居  

斜廊下塔影半岭送湖光红雾花藏岛寒泉竹隐房空虚时堕翠寂寞自生香客过苍苔合翻经日渐长  

张膳郎席上  

官舎回深巷频来识苑墙缓吟春草秀静语晚巵香沙栁初藏鹊溪云复满堂官桥红烛散惊动宿鸳鸯  

斋宿  

驿使催干鹊斋居废晓眠霜笼官道月木罩故宫烟朱邸闻鸡早银潢度马坚天河光未灭正挂玉楼前  

阙下咏雪  

寒光逼四隅瑞气满皇都素女开金镜游人在玉壶蓬莱驾白鳯汤殿浴霜鳬别有藏香室红烟下碧衢  

春日徐氏东园  

入洞多门户乗髙野望饶花栏依曲磴潭水接流潮院院游难尽莺莺聴转娇屏间有管待月輙通宵  

徐霖  

除夕禁直书事  

夜色浮宫殿星河耿不昬御香飘十里银烛照千门祗觉天顔近俄承诏语温徧书春帖子知是沐殊思  

谢承举  

晚雨  

枕簟浑无暑园林早占秋荷风晚池静槐雨夜堂幽药裹休频检书籖散不收虬髯先着雪今已渐侵头白苎辞新服黄防理旧衾月华云掩镜檐溜雨鸣琴花片渠流急苔钱石绣深闭门淹病嬾谁肯为招寻  

春防次徐子仁韵  

金屋人堪贮银灯客竞豪舞轻帘外栁歌掩扇中桃雨漏春声缓霜夜调髙深杯拚达曙明日是花朝  

白兔  

夜月丝千缕秋风雪一团神游苍玉阙身在烂银盘露下仙芝湿香生月桂寒姮娥如可问欲乞万年丹  

泊新涂  

水带孤村逺山环野寺深渔樵争晚渡钟磬出秋林灯火乡人语风霜去客心含情望东北斗柄夜江沈兰若昼寝梦接刘与之施以德任仲修言笑  

去子无千里旅程南北分江船扬子水人靣蒋山云双鲤投空札孤鸿念故羣离懐欣有慰梦里得殷勤  

金銮  

立秋日呈一二知已  

久雨销长夏凉风生早秋野航如市集江水入城流迂阔从人笑艰难岂自谋违时况多病寂寞恋交游  

子房山  

报主元非汉封侯岂为留早求沧海士晚伴赤松游故国山犹在黄河水自流王孙归去好春草徧芳洲  

崇明寺荅木云禅师  

野寺临晴昼园花照暮春夕阳千树绕芳草一江邻有客来何处逢人寄此身逺公能好事头白更相亲  

泊淮上  

愁轻游冶兴老重别离情野戍寒更尽河桥春水生断云疎雁影残月乱鸡声明发应千里萧萧过楚城  

栁堤  

春江水正平宻树聴啼莺十里笼晴苑千条锁故营雨香飞燕促风暖落花轻更欲劳攀折年年还自生  

漂母祠  

古渡临祠庙长淮接市门旌旗揺白日风雨锁黄昬贫贱求知已荣华少故恩湖边逢牧竪犹自説王孙  

邢参  

懐吴奕嗣业  

共泛荒溪际悤悤两月来薫风老苜蓿霖雨熟杨梅裹茗寻僧试看花许客陪遥知明月夜独棹酒船回  

王宠  

聴琵琶  

紫塞传龙拨昆丘学鳯鸣春风吹白雪总是断肠声司马千行泪明妃万里情当懐愁未已天末海云横  

张诗  

过抑斋先生  

偶过维摩宅悠然南郭陲闭门芳草合入室白云移尘俗了不染道心闲自怡焚香素馔罢斜日下花枝  

送吕思抑募兵  

六郡募竒兵三韩列汉营甲光开絶塞海气动髙旌杨栁关山月梅花雨雪情引弓十万众不敢复横行  

郑作  

除夕  

除夕愁难破还家梦愈频十年江海客孤馆别离人残漏聴还尽寒灯坐愈亲梅花满南国谁寄一枝春  

有感  

越客居梁久为歌尚越声秪縁秋夜苦长系故乡情三径黄花暗孤灯白发明忧来独凭槛鸿雁正南征  

程诰  

送友人游沛中  

倾盖即相知逢君自恨迟丘园遽为别弧矢独何之云指眞人气风歌猛士词荒台如更上莫及暮秋时  

登北固山  

松林度幽僻萝磴转孱顔眺望堪千里东南有此山江流包楚徼地势控吴关万古登临意风樯不暂闲  

白沙逢佘子陈却送之金陵  

新诗满行槖相见未遑论趂月浮江舸乘潮入郭门聴歌桃叶渡问酒杏花村羡尔遥乗兴无由共举樽  

峡夕  

楚塞连三峡巴云暗五溪乡心春雁过客泪夜猿啼百丈縁流险双厓压树低孤城舟巘麓江白露凄凄  

夜泊干滩寄肇之  

江迥月娟娟芦花渚路连暝沙团宿鹭风树曳惊蝉庙祭传傩鼓津喧索渡钱愁心付汉水遥寄秣陵天  

傅汝舟  

中秋乌石山  

良夜孤峯顶秋天隂复晴大江烟下灭低月雨边明雁过声犹湿云收意未平狂歌谁独和渔笛隔洲鸣  

傅汝楫  

移家  

世情那可问青嵗欲移家鱼得陶公法耕烧厐老畬种桃求汉核食枣慕齐花醉卧沧浪曲科头看日斜  

傅起岩  

京师书事次舒国裳殿撰  

京国烟花重卢沟雪树消宫陈开帟幄仙仗下箫韶御酒葡萄緑官庖芍药调天顔多喜气报捷在今朝  

钮仲玉  

返照  

返照吞江色归云防石田半含吴地曲不尽越山偏万木回元气羣鸦接暝烟飘然陆鲁望随意泛湖船  

防隂  

云气防含雨江村小作隂烟中双鸟没天际一龙吟落日伤春事扁舟系客心放歌岩木动随意酒杯深  

赵金  

过菱湖  

去去余不路遨游一问津村孤船作市地絶水为邻菱藕官租足鱼鰕野馔新众山遥映带相对碧嶙峋  

徐璘  

甲子除夕宿鱼卿馆  

旅迹元无定哀情此更加飘零逢歳夜惆怅宿君家醽斚春生緑风霏雪度花故园今夕意凄断若天涯  

将归夫椒泊湖口作  

咫尺胥台路风波满渡头鹤情悬碧垅莼思协沧洲栁暗藏归溆花深引去舟白云为带处彷佛识仙丘  

宿治平寺  

暝色投真境精庐一驻车暮山飞霭遍春岭挂星疎泽近窥汀火溪深宿夜渔良宵不成寐花月在香除  

江上别盛太学与明  

草色汀芳緑归心鬓欲华楚江临别路春水怨天涯飞絮凄征轴青烟暗逺沙无劳歌折栁肠断是清笳  

宿西庄懐幼子  

出郭风烟澹林扉映緑波水回全作带树古半悬萝月白鸿声切花寒露气多佳游成独宿良晤惜蹉跎  

冬日重过西庄  

背郭云庄静孤村雁荡情岸回沙半出山逺雪防明草户连郊色寒檐傍竹声夜深灵籁作宿处本香城  

山家  

山家日翠防澹荡挹清晖溪水绕门緑岩云当户飞夕阳啼鸟尽细雨落花稀迟暮何知客逢欢便作归  

题邹氏山居  

草户烟波上林扉碧岭西栁边时系艇花外忽闻鸡圃树萦窓暗山云度槛低主人开径处惟有緑桑蹊  

沧浪亭作  

窈窕沧波寺玲珑水上扉緑窓云竹净朱户露花晞鱼逸晴偏跃鸥闲昼不飞东邻精舍近无虑戴星归  

腊日山居柬淳甫  

生事同寒鹊氷霜意若何黄金初嵗尽白发暮愁多世虑销云梵冥心托薜萝故人年亦谢良晤惜蹉跎  

幼于携酌南馆  

避暑南楼暇逢君迟客时緑隂消夏气清旷贮凉思林宻云归早溪深月到迟兴防杯末彻惆怅暝烟滋  

川上晚步  

野步斜阳外逶迤度广防荻花明翠渚云叶散华天水冽含霜气山青带暮烟正逢同稼日春酒兴相牵  

春日登湾上水楼  

心赏欢同调聊成暇日游暮窓纡翠岫春槛抱沧流芜緑烟催暝花寒雨作愁红芳坐来歇登处且消忧  

姜  

暮秋集白阳山人五湖田舍  

倚槛开湖色钩帘见浦沙晚田惟种秫春浦亦宜落帽松风近浮觞竹日斜坐来忘出处幽意爱陶家  

张金  

题丁道士小房  

一径晚来雨千岩秋正深潭空鱼出藻果熟鸟窥林絶壑苍烟断危廊败叶侵此中堪辟谷人世信销沈  

陈籥  

送辰翁还闽  

飘零同楚越此别各风烟后防知何日相思动隔年孤灯双泪尽万里一帆悬谁见家园好椒花胜里传  

刘嘉  

过吴嗣业东庄  

尘容与俗情到此异平生始向亭中坐还来树下行小池当靣净独鸟隔林鸣更劝君栽竹他年约聴声  

张本  

秋夜登阊门城楼  

月白三吴晚风清八月秋芙蓉照江国蟋蟀上城楼海思飞云乱乡心落叶愁忽闻黄鹤笛清夜重淹留  

徐阶  

夜行安山道中  

木落境萧萧残灯照寂寥病惊时日暮愁厌客途遥急涧聴逾响荒村语不嚣月明如有意深夜伴归桡  

洲风雨不克渡江  

未遂归来愿空惊嵗月奔布帆三日雨茅屋数家村山气遥连海江声近在门无縁得飞渡东望欲消魂  

广信阻雨有懐子明弟  

山国夏多雨冥冥气不分石田寒贮水松径湿蒸云洒宻愁仍见声防醒故闻西堂何处所知共惜离羣  

夏日游通惠河  

颇忆三江逺乘流意若何水声秋气入竹宻雨声多熟果当尊落惊禽拂棹过栁隂催系缆欹枕聴渔歌  

题西庄巷  

问讯髙人第城西庄更幽竹深秋霭合花重夕隂留涧水斜通栁云峯曲抱楼不知尘世外何处有丹丘  

送王国完东归  

春色千门栁归航两月涂嵗更乡梦切客去草堂孤防合期犹阻翻飞意不无瑁湖烦问讯松菊恐荒芜  

送顾起元甥壻之京  

病中愁送客况复是残年雨雪三更梦江湖万里船天垂龙塞没星接鳯城悬到得燕山路应书数字传  

分水关  

峻岭开闽服重关限楚氛星随分野异地渐燠凉分人语聴难辨山名得未闻所嗟南逝水不似北归云  

郑晓  

彭城  

彭城天下险万里接河源落石东南断飞涛日夜喧江淮连絶岛齐鲁入平原寄语当关者征求无太繁  

张时彻  

自清泉至衞源舟中作  

不是沧浪水临流试濯缨桑鸠依叶语麦雉引雏行泛渚枯槎出杨帆返照明渡头箫鼓近稚子亦相迎行迈未云已仍为江汉游青山随处好况乃在沧洲木宻众禽乱川平澹月流停桡来曲渚惊动夜栖鸥  

杨蔡二子至留酌  

有酒一斟酌相看即故人清溪落日静轻燕蹴花频薄饷新炊雾髙懐得借春谁怜仲蔚第碧草细生尘  

送潘直卿  

鸿雁领秋色江南桂子香旌悬石门近云度剡溪长白水朝朝雾黄芦夜夜霜那堪正萧飒把酒送潘郎  

送郑本德  

二月河氷泮轻舟棹碧波柳交行斾緑云出晓风多北阙甘泉赋春风寳剑歌天涯一尊酒相送意如何  

郊游  

路出片云外烟霞万井同江山二月雨杨栁一春风草舍靣岑石清溪多桂丛尘心应自逺长啸此宵中  

秋日杂咏  

初惊杨栁变复讶洞庭波欲采蕙兰去其如霜露何逺林霞防竹平野雉穿萝落日村舂急丰年黍稷多官城元枕水朝暮白云归寒忆蒹葭落晴看鸂鶒飞轻帆行木杪碧草照荷衣永夜月如练沙头莫掩扉  

嵗暮山行  

嵗晚还行役空山聚客星梅花千涧白桂树一冬青水净灯偏乱云深户不扃青宵无别梦趺坐诵黄庭  

永宁寺  

春风将客骑日日到山亭坐爱苔生石香怜花满庭竹围华屋秀云冠逺峯青有客能相款衔杯不愿醒  

长安道  

月晓开长乐风清绕建章龙媒驰道出鳯吹彩旌扬绣陌生朱雾铜沟映緑杨渭桥春水涨日日浴鸳鸯  

春日舟行四首  

出郭便如意春光尽眼中云衣浮石淡树杪着霞红野渡新添水村禽各占丛桃源在何许宛转未能穷为爱春流好初晴即放船林臯青带雨江露澹生烟渔唱因风乱莺花鬭日妍瀛洲应不逺凝望转堪怜空闻圃胜何似碧溪行积雪千峯白斜阳一镜平舻移平罣藻岸转只闻莺信是沧浪好中流试濯缨青云将画舫步步可怜春野草风吹緑山峯雨洗新花枝初缀蜨燕语故招人村叟亦何意逍遥傍水濵  

晓起  

晨星开曙色风铎响檐端白发绨袍敝青山病骨寒畦蔬鸡啄乱园果鸟衔残竹里收遗箨新裁处士冠  

春日舟行次韵  

春郊芳草色步步引仙舟未试登山兴先为载酒游轻云笼过鸟斜日趂归牛最喜初晴霁羣峯翠欲流  

渡黄河  

黄河回九曲适郢乍经过积雨初添涨无风亦自波人行沙岸小树近夕阳多为爱沧浪曲因之鼔枻歌  

月夜燕客朱氏园亭  

窈窕将军宅招邀长者车彩霞秋竹乱零露夕花舒水抱庭除碧屛开石镜虚尊前好明月相对意何如  

广陵晓发  

征夫逐草露夜夜月中眠雾拥猿啸风吹白雁旋有江能绘树无路不生烟旭日秋光淡芙蓉亦可怜  

次南禺见新月有怀  

衡门縁径啓花榭倚云成照水月初出近人虫自鸣疎钟风外落碧汉树头平无限伤秋意同谁次第评  

欧阳德  

送胡九峯改太常少卿北上  

丹枫江上路送尔倍沈吟南北如相避谁从话此心渐鸿遵月渚倦鸟怯云岑孤负溪山约临风抚素琴  

富好礼  

枝江县  

寂寞枝江县居民祗数家村中无吠犬城上集啼鸦风送千山雨潮侵两岸沙客途春欲暮红见一枝花  

李仁  

茂钦至得德兆起居  

不见黄生久天涯怨索居椒兰懐楚客氷雪断江鱼白日登山屐青春负郭庐虞卿能发愤防见早成书  

李宗枢  

度居庸关  

峻壁含云迥飞湍接涧回虚闻三峡险疑是五丁开荒树分天宇惊沙暗戍台祗慙持节度岂是弃繻来  

刘隅  

过宿州  

忆昔乗轺过霜飞楚甸清十年频去国此日重含情浦树浮烟逺河流入海平山川望不极春草徧王程  

李舜臣  

过友人郊园  

暇日薄言出郊原列薜萝为将芳草歇亦是别君多即槛看红药开尊靣緑荷晚来烟境上率尔遂长歌  

吴鹏  

潞河发舟  

解缆催笳鼓青春万里行烟笼堤柳宻水泛野鳬轻独立思王事无才补圣明此心懐魏阙惆怅棹歌声  

永平道中  

疎雨未滑道秋风随使轺磴危频下马溪断不逢桥板屋居何陋蒲蛮习更骄暝投孤馆宿寂寞聴邻箫  

髙叔嗣  

饮任文选宅  

敢谓齐年齿常嗟抱夙心文章知汝在交契为谁深华屋春灯艳层城夜柝沈頼防终夕话客路一开襟  

与邹生游香山宿僧房  

遽愁春草歇驱马春山中夜宿禅关下时将心赏同风生近谷满月照前湖空终愧渊明辈言对逺公  

简子阳廷评  

终日秪縁此防官奈若何世情堪叹息身计任蹉跎客鬓凉风早乡心夜雨多故交谁复在无厌数来过  

分水岭晚行  

客兴日无柰兵荒嵗屡加少年曽许国多难更移家逺水通春骑孤城起暮笳冯髙一囘首何处是京华  

二月十日至尉氏  

含凄去旧里秣马顿荒城是节春将半崇朝雨再晴仓庚欲作语杨栁尽垂荣楚塞杳何所嗟予方此征  

喜萧司勲袁比部见宿山园  

上客何时见中园屏卧游门连莘野树路转信陵丘共坐深林晚纷看落木秋非君怜病侣谁向此淹留  

九月十日晚登城楼同川甫  

暝色起郊关层城烟雾间千家响砧杵四顾满云山片月増愁思凉风减病顔登髙情未已还共此追攀  

行至车骑关河南界尽处与亲知别  

山河未可尽行处与春长驿路沙俱白关门栁欲黄亲知还自反离别各相望且缓征车发中心恋故乡  

寓居慈仁寺游览  

终日仙宫掩青松绕殿遮到来长春草行坐落天花阁上王城尽门前官路斜防身随处是何敢叹无家  

毘卢阁上同伍畴中诸公西望  

客来常一上对此西山平向夕檐楹立慿空閤道行杨花飞暮野雨色动春城却恋同携手都忘羁旅情  

送别德兆武选放归  

燕郊秋已甚木叶乱纷纷失路还为客他乡独送君罢归时共惜弃置古常闻莫作空山卧令人望白云  

嵗暮荅许武部廷议懐归  

掩阁日愁晚他乡嵗已深未能逃世网岂是恋朝簪以我不如意怜君同此心故园春事及归路傥相寻  

初去都夜  

泛舟当日落解佩及春归病比相如是情方叔夜非暖云蒸海气残月吐洲晖今夕孤懐客谁云伴少防  

子脩侍御见过时谢病  

郊扉临巨壑野日照晴空栁色春衣上波光晓镜中当轩留驷马出户倚双童欲问朝簪懒人今卧病同  

与客游宋戴楼城门九老泉上  

草屩相携处田家水郭间林风动衣带泉色照容顔软草留堪坐芳花折与还春城一散罢车马更难攀  

得张子家书  

晚日照余晴荒亭暗复明归云度深树飞雨过髙城蹇劣慙当代栖迟笑此生空持一书札长叹故人情  

雨后有懐子延  

骤雨新秋晚防晴墟落间悠然抱藜杖率尔倚柴关空壑才容水流云故满山遥知城市里应羡此身闲  

和汝南见过  

晚日留仙辔凉风劝客尊偶然击筑伴依旧抱关门树落千重叶蓬吹万里根病身一如此谁念在孤村  

晓起  

惆怅空堂晓萧条秋气隂悬窓对疎雨落叶满重林长往懐仙事端居养道心谁知嵗复晚髙志莫能寻文水县驿壁读王司仆德徴诗因和其韵  

长途无骥足短发有渔舟感叹如同日羁牵自去秋寒灯知客意鸣柝乱人愁屏上山川记何因认汴州  

寒食定兴雪中  

二月莺花少千家雨雪霏可怜值寒食犹未换春衣积水生空雾髙城背落晖忍看杨栁色从此去王畿  

晚趋忻口  

云峯聊极目立马独愁心岂直关山逺其如雨雪深笳声先入夜边气迥生隂畴昔长征意蹉跎力不禁  

仲春山行  

春事殆过半客行殊未闲流云开白日防雨防青山身世本迟钝林臯当早还烟郊草色长感此奈愁顔  

三月二日交城大雪  

建辰开此月上巳预今朝栁絮寒应未雪花晚故飘轻盈对山榭防缀爱芳条若伴边愁客经春总不消  

沁州张源铺  

去国三年意还家此日心天寒客路永日暮众山深沙塞人偏老风霜马不禁如何更万里投迹楚江云  

量移湖南用文谷韵  

嵗暮边隅客归来见此身马蹄穿欲尽虎穴到为邻漳水经涂旧湘潭去路新我生岂断梗逐处任飘沦  

武城漕河逢张使君忆考功旧寮  

岸坼留余照舟行称晚风归心千里倦行役一时同置酒沧波上停桡緑树中思君如河水何日不朝东  

东郊雨中柬士量  

闲居甘絶迹疎雨对芳原念欲开青眼谁还共緑尊林烟旁舍午野色逺村昬自笑平生意无人空闭门  

## 御选明诗卷五十七  

五言律诗八  

叶份  

夜泊夀春驿  

万里愁行客孤槎自使星人烟昬晚渡渔火乱风汀桐柏长淮水松杉古驿亭谁家吹短笛凄断不堪听  

韦商臣  

秋社和朱霅峯韵  

近圃青千叠遥山碧四围舟从天际至觞向雨中飞残暑蒲葵扇新凉薜茘衣更怜天欲霁返照弄余晖  

冯世雍  

赴滇南烟庄道中  

碧嶂千峯合黄茅一径开马从危石度人自乱山来暝树青溪湿寒云白鴈哀漫停湘浦驾遥望汉江台  

卢襄  

一谿  

一道萦村曲何年有此谿微风生细浪过雨失平堤渔溆舟相续仙源路不迷幽栖我亦恋梦绕石湖西  

狄冲  

徳州道中  

逺道嗟难到舟行触冻流山城寒击柝客梦夜封侯岸鸟栖还警村狵吠不休篙人真楚产助力发蛮讴  

谿上  

原树明残日谿风扫断云众山围野并一水向田分鱼戏推萍转樵歌隔屿闻隠居逢此地无事叹离羣  

柯维骐  

宏路驿  

雨歇江天净山回驿路迟客愁新歳减风物故乡宜花事余梅蕊樵歌缀竹枝祗慙司马病深负好文时  

丰坊  

卧病述怀二首  

短日悲年促他乡苦病侵疎砧偏傍耳归鴈忽惊心塞柳犹含冻江梅正满林衰羸难自强早晚合投簪宦况从来薄幽居颇自厌寒云开逺岫落日荡虚檐煑药炉常活题诗笔久拈无人来问讯向夕闭空帘  

秋日即事二首  

老农遗旧业世事厌新闻落日明苍野秋风散白云树阴唯犊共渚月许鸥分寄语州仇辈何心预此文入秋残暑退向晚病心清露叶和萤坠风条杂鹳鸣最甘蔬饭洁慙怯葛衣轻坐听西楼角鸣呜向月明  

郑旦  

夜归洱海道中  

杳杳空原暮萧萧旌斾行长风吹海暗新月傍人明河影城头堕秋声塞外生客怀频荷劒时事正论兵  

龚用卿  

闻鸟  

入户闻啼鸟芳园三五家竹阴苔没砌庭静蜨争花篱菊春芽茁亭槐午影斜凭髙遥送目夕照数归鸦  

湖上晚归  

十里菰蒲水连阡桑柘园湖天平石镜渔火出山门宋迹遗僧舍苏堤接逺村飞星斜过水立马已黄昏  

苏佑  

秋夜宿上方山治平寺  

下榻成流憇悬灯坐夜深林疎风落木村迥月传砧星入山窗小云生水殿阴拥衾正愁絶谩拟越乡吟  

立秋  

夜半西风入凉云满晋楼蝉声带秋响萤火傍宵流已抱张翰兴能禁宋玉愁年华浪抛掷归思绕沧洲  

登滕王阁  

坐久澹无虑悠然片月生疎星杂渔火繁露湿江城向夕横燕望今宵习楚声因怜竹枝好翻作豫章行  

过甘庄下视鴈代诸山有作  

极目川原遍双睂紫翠间水光全帖地岚气半沈山白鸟云边没青骊树杪还伯牙琴兴剧何日乞身闲  

张鳌  

访赵元戎筑塞  

走马黄龙府观兵细柳营连山边雨合平野阵云横松漠悬秦壁燕支动汉旌犹怜赵充国辛苦筑金城  

陆垹  

宿三叉口  

云树苍茫合乡闗道路賖近船呼伴侣隔岸有人家草短烟横野江寒月浸沙家人应念我今夜宿三叉  

郡廨似野斋  

青林依郡宅浑似野人居幸此无公事闲来展道书蝉声来逺树草色上前除莫笑耽寂功名意本疎  

吕希周  

萍乡次赵都谏渐斋  

晚憇萍乡馆繁阴度短墙鸟栖人亦倦山僻雨初荒新月怜游子凉云梦草堂好风三百里吹我上潇湘  

华察  

惠山寺与子羽话别  

看山不觉暝月出禅林幽夜静见空色身闲忘去留疎钟隔云度残叶映泉流此地欲为别诸天生暮愁  

与仅初再过任大理别墅  

溪南读书处秋晚数经过寒照隠城树苍烟深壁萝窗明山翠近地静叶声多丛桂空岩暮徒怀招隠歌  

夜宿田舍  

郊居观获罢暝色满荆扉歳事山田薄人家茅屋稀荒原寒照敛独树暮禽归夜静然灯坐髙窗黄叶飞  

夜访金秀才  

独夜山阴客停桡江月斜溪深闻犬吠叶尽见人家荒径存生事寒灯映鬓华坐看霜气白宿鴈满平沙  

屠应埈  

甘露寺次韵  

甘露千年寺羣公揽辔过楼空吴楚尽江阔雨云多蜃气连苍海琳宫隠碧萝更闻幽絶处白日走鼋鼍  

赠同年谢子儒致仕归蜀  

子真栖谷口潘岳赋闲居长揖辞明主为农返故庐雪消巴岭出天入锦江虚莫待扬雄老潜夫早著书  

赵武库元实移居赋得堂字  

髙士便疎旷居临御苑傍开尊秋月满列树夏云凉水镜揺朱户风琴奏石房登楼新有赋王粲谢升堂  

陆粲  

寄葛太守子中  

忆尔投荒日依依恋翠华亦知行万里不是为丹砂郡古留铜狄堂深绣土花何须忧瘴疠意逺即烟霞  

江以达  

上清祝圣逢孙黙斋使君感赠因期同陈午江枉顾山中  

忆别无今日生还有歳年那期千里合相见一潸然往事秋云外幽怀落叶前何时与同好方驾枉林泉  

闻人诠  

登北固山  

郭外青山好髙峯俯碧霞江声入尊斚秋色满汀沙岛屿金焦并人烟市井賖地偏鸥鹭狎拟宿梵王家  

田汝成  

军中酬焦学宪过予思南别署有怀见寄  

谁道军中乐徒劳物外吟朔风凄鼓角嘉节罢登临草阁依山迥江梅映雪深无由款髙驾愁絶暮云心  

乌蛮滩  

一叶中流下千山两岸开鼋鼍吹浪转燕雀受风回巨石迎船出啼猿近客哀从来轻险絶涉此寸心摧  

樊鹏  

山居和孟无涯  

秋园对晓坐弱病苦寒侵楚地风霜积江乡草木深山髙来牧笛村逺送寒砧为问林泉事时时酒一斟  

六合  

聨辔来东邑朝行暮复还市防通乱水城郭带秋山路出青枫外江流白雾间西行乡思切愁絶望昭闗  

袁袠  

自柳至平乐书所见  

象郡极萧条宾州颇沃饶趂虚多丑女互市半良猺箬裹槟榔贵花妆茉莉娇輶轩叨使者异俗采风謡郁白方言似浔梧瘴气賖蚺蛇晴挂树射蜮昼含沙屋覆湘君竹山红蜀帝花夷坚收未尽博物待张华  

杨花  

防防飘仍聚盈盈宻更稀轻窥朱幌入乱绕玉窗飞雪作漫天舞春从委地归章台无限恨零落竟谁依  

燕  

最爱堂前燕髙飞忽复低趂风穿柳絮冒雨掠花泥帘影朝双舞梁尘晚并栖绿窗离思切肠断各东西  

人日斋居雪霁  

瑞雪逢人日尧年感物华水从银汉落山绕玉闗斜帐殿披晴霭郊宫閟防霞今朝禁城望无树不飞花  

忆横塘别业  

一卧文园病终朝念故山敢希宣室召秪望玉门还橘想千头足桑思十亩闲如何五斗米犹自滞南蛮  

谒柳祠  

罗池非昔日柳庙亦荒頺秋草重门闭寒花独树开文章真命世今古孰怜才猿鹤如相诉松风晚更哀  

招鹤  

独鹤忽飞去冥冥沧海东离哉翻羽翼幸矣脱樊笼影忆空庭月声邻别院风凌霄自有志吾岂学支公  

范言  

酬贾实斋宪副  

水暖跃春鱼山晴照客居菰蒲淮水际松桧汉年余酒熟云安市田荒邺下渠娇儿胜笔砚涂抹老夫书  

湖上  

谁开湖上阁独对晚来曛莺语排花出潮声带雨分遥看邻牧散闲与海鸥羣自笑江干老悠然卧白云  

驾出北郊  

清跸辞南陆宫礼北郊周庐属霜防行吹杂金铙斋祓陈周币明禋荐楚茅还闻天乐在缥缈下云旓  

别华鸿山翰撰  

细雨花边路闲亭竹外扉地偏亭榭古春老燕莺稀柳色侵歌扇藤梢拂舞衣新愁忽髙防知尔逺怀归  

赵时春  

春庭即事  

春光不可问春事属谁家庭暖初喧燕檐风欲度花含泥随逺近飞蕊下横斜幽絶不须扫原无长者车  

送陶虞卿赴神机参将  

宋殿三衙帅唐环十六军官聨参斗柄旌斾俨星文羽卫迎黄道龙光觐紫云时时仙仗入清跸早应闻  

王慎中  

柳湖亭防游  

亭子水中洲兰浆美载浮鸥翻当吹篴鱼跃近垂钩折藕怜丝细探莼爱乳流更言明月好中夜尚淹留  

宿湖中  

苍茫烟景晦舟楫自如家宿处随鸥鸟秋初惜月华遥心连浦鴈归梦滞江花为客谁知者疎灯水一涯  

晚行赵家围  

川广片帆悬轻霞欲暮天蓼花明逺防芦叶隠低田风起青苹上云归白鸟前元多山水意对此自悠然  

题徐氏溪亭二首  

髙亭虚出水结搆若天成波荡垂帘影窗留过艣声树低看岸逺风细觉潮平自有芳洲杜含滋日日生浯水日悠悠虚亭压水头棹歌喧极浦峯翠漾中流每夜偏多月长天只似秋更添幽事并系柳木兰舟  

访空同先生故宅  

久欲求遗草今来访故庐北窗存卧席东壁有藏书墨沼春苔长琴台夜月虚年年桂花发人拟子云居  

冯恩  

郊居杂咏  

晓云封逺岫新柳拂雕楹鸟唤惊幽梦花香解宿酲摘薇供野馔披笠饷春耕无限寻真兴登楼一啸清  

雨夕  

乱云沈野寺风雨夜鸣骄洒案香煤润侵灯花蕊揺阴晴窥世幻歳月在山饶喜听三生话空林慰寂寥  

罗洪先  

送周龙冈  

结茅依野树巷僻少来车落叶满庭下寒山半雨余忽言京邑去因忆贵交疎问讯休相及为农久废书  

访隠原  

入谷无机事邀逢任所之独沿溪涧徃忽至夕阳期峯影遥能辨松阴坐屡移暝来山下宿残月二更迟  

唐顺之  

同禇生滔徐生大复夜过城濠水榭作  

出郭即山家孤亭更水涯人开池上酌莲吐月中花清籁微微至明河渐渐斜坐疑尘世隔鸡犬亦无哗  

赠郡倅纲运  

之子从王事秋江晓问津泛舟千里役行箧一官贫淮海雄畿服瑶琨贡国珍圣明如有问正可绘流民  

常山怀罗念庵  

本为穷幽赏非因避世氛乡心吴水尽客路粤山分名姓休相问渔樵久作羣忽思鸾掖侣日暮倚停云  

丹阳别王道思  

久已废逢迎萧然世外情因君访茅屋相送到江城逺岫雪中绿寒流氷下行可堪此时别独自返柴荆  

题金山寺与僧惠杰  

何处寻龙藏停桡听梵音中流一塔影逺树万家阴僧定潮来去月明江浅深试将空水相堪比慧公心送孔上公助祭太学归阙里时赐衮衣一袭  

国喜嘉宾至人攀上客行来观周室礼去入鲁王城新衮山龙炫余堂金石鸣圣朝稽古意待尔示诸生  

同皇甫子循游横山  

曲磴行来尽松阴转寂寥不知茅屋近却望石梁遥叶响疑闻雨渠寒未上潮夫君轩冕客此地欲相招  

送白尉往湖上  

君家太湖北作吏太湖南驿路鸡鸣近山城树影含万川疏沃野百室竞春蚕幸此犹吾土微官也自堪  

李开先  

春夜  

寳鸭香初泛铜龙防渐加睡轻闻雨竹情重惜风花无语梁间燕未啼城上鸦春宵太寂寞欹枕待朝霞  

春日雪宴  

雪宴聚名姬旋教春雪词歌喉杂鸟弄舞态荡蛛丝乐歇呵纎指轩明映玉肌烟花聊寄兴良友莫相疑  

陈束  

春郊晚行  

迟日出郊圻悠然尘事稀野阴堪结盖沟水欲流衣侠客探丸返佳人抱瑟归喧喧四邻夕徙倚向斜晖  

都下秋雨夜饮王子长宅  

阔别时何屡蹉跎鬓已侵还朝明主赐卜夜故人心凉雨杯初覆空堂漏欲沈安知非梦寐相对帝城隂  

春日渡汉阳  

春风澹微雨了了见前川背水千家闭连山百雉悬莺啼江上树人散渡头烟此日乗流者羁思殊未捐  

过吴维新隠居  

委巷疎尘宇空斋问隠沦应门两童子拄杖一闲身下马见深意焚鱼知久贫相看祗有笑握手更何陈  

病中张大见过  

拙疾寜为理幽闲幸避喧解巾看吏傲罢牍听禽言雾委花余风归叶暗翻园林迟日意一与故交敦  

晚望有怀  

髙阁罢余雾旷然见遥岑依微夕照灭窈窕寒云深隠几独成趣据梧时自吟惟当草者寂寞知予心  

任瀚  

病怀  

海甸逢南菊殊方也自花江淹新卧病王粲老无家皓月千门夜秋风双鬓华还持石函记勾漏访丹砂  

胡松  

舍弟病久得书知小愈喜而有作  

汝病经年久常时系我思池塘春草梦江海鹡鸰诗歳暮悠悠别天涯寂寂时忽传消息到喜报细君知  

林恕  

舟次白沙驿  

长安何处所孤棹发闽闗白拥沙边驿青回江上山风涛添别泪村酒破愁顔羡尔溪中鸟闲云共往还  

同蒋防庵朱豹厓登合浦海角寺  

共是天南客相携海角行山连铜柱界水汇越裳城落日潮声起髙秋蜃气清故乡回首望归鴈断南征  

杨祜  

答陈李二侍御  

吏隠沧洲逺江枫伴索居秋风一鴈过忽枉友朋书献纳看君辈声名动直庐东南民力竭奏记意何如  

湖夜  

湖夜荧荧白苹风嫋嫋秋断霞斜照雨冥雾湿依楼万国仍多难浮生祗百忧沧江有渔笛何事独悠悠  

桂天祥  

发和州  

楼船开旭日凉露洒征衣击楫横江浦投诗采石矶潮来红蓼没人语白鸥飞天际瞻宫殿金陵在翠微  

吴子孝  

送陆别驾之安州  

作吏本王畿卢沟叶乱飞秋风吹易水寒雨洒征衣戍火邻边障原霜见猎围陆机吟兴好还喜簿书稀  

橘溪僧院  

蝉声不出寺钟断祗闻香流水迷松迳闲云满石牀无言忘寂寞晏坐得清凉欲谢人间事冥心叩药王  

燕  

数见沙头燕翩翩故傍人定知巢已就偏爱语相亲碧树江波阔乌衣故国春卷帘谁为汝飘泊数沾巾秋日与子浚子约小集子循甫赴日南  

莫问银河浅须怜玉斚空洛云三歳隔楚月一宵同风枥悲穷骥秋砧乱虫新凉有离思万里忆征鸿  

沈恺  

山寺  

年年二三月常自客天涯问竹何须主逢僧便可家偶尝新市酒翻忆故园花春事已不及虚怜负歳华  

沈谧  

游殊胜寺  

画舫连云动惊涛带雨飞青山天外出白鹤寺边归僧偈传金粟蝉声隠翠微洞庭乗兴逺直欲老渔矶  

蔡靉  

九日登歴下千佛山  

索居逢九日山寺一登游红叶西风晚黄花细雨秋鴈从寒树没岚带逺山浮何必茱萸酒清吟亦遣愁  

石洞  

山中无俗事洞里更清幽何代髙人隠遐踪今尚留碧天明逺岫疎木绕寒流一坐澄心虑因思歳晚谋  

避雨逢旧识  

雨过树生凉间闗鸟语长门前流水急篱外菜花香田父偶相问故人情未忘此中可乗兴无奈马蹄忙  

泛舟大陆泽  

大陆秋水平藕花风正清船如天上坐人在镜中行湖迥逺山出烟消新月生昔人垂钓处回首不胜情  

杨本仁  

山行  

山路登攀倦乡园何处边迷津岐路口立马乱峯巅白髪双亲逺黄河一线悬俯看鸿鴈影难寄益门篇  

曹世盛  

送凌应贤判常徳  

雄郡开南纪行旌出北燕别怜孤馆夕交忆故乡年晓月沈平楚春山带逺烟离魂与孤鴈共逐洞庭船  

程烈  

春日同皇甫子循游吉祥寺  

防春同出郭下马问禅栖花梵流清霭云钟度逺溪山形闗塞北日影树林西老衲能留客归途浑欲迷  

过露筋祠  

古庙清淮口相传烈女祠孤舟不同载行露有深悲日向菰蒲落山随洲渚移千秋一感慨为诵浣纱词  

孔天  

夜坐  

寥寥郡斋夕悄悄客心幽露气因风发花阴带月流城髙闻鼓角地爽识边州去国怀多旷兼兹永夜愁  

秋怀  

木落鴈南度天髙秋色深凉飇飐夕露疎雨散朝阴水冷鱼龙戏山空猿鹤吟将因理归驾贞此歳寒心  

髙萼  

余春  

余春园日胜香聚一亭红蜂閙晴檐下莺啼宻叶中不愁花幔雨惟爱酒旗风屡发东郊兴惜无人与同  

闵如霖  

游迎恩寺甯氏园林  

迳转金沙净坛依石洞幽树深寜受暑蜩咽似迎秋空翠含云落新泉带雨流归骖杨柳陌十里暮烟浮  

蔡汝楠  

初上读书楼  

一倚层楼上风烟自曲阿山晴俱入牖月湿迥临河散帙流萤落吟秋早鴈过无端见乡树却忆别年多  

山中立夏即事  

一樽开首夏独对落花飞幽僻还闻鸟清和未换衣绿帏槐影合香饭药苗肥尽日柴闗啓蚕家过客稀  

乌戍唐氏林亭  

访旧乌溪畔空林别戍间凿池通暗水移石垒髙山微雨秋云后疎花夕照闲平生爱幽寂于此欲忘还  

题岘山济公房  

禅榻澄湖上山光似镜中疎钟揺落叶细雨带秋虫峯竹虚窗映炉香别院通何期碧云合一酌对休公  

晚过施子  

霁景开芳防樽前落晚霞蝉声经雨断鸟道入风斜幽径过求仲青山近谢家相看江上客共惜九秋花  

自瑞洪泝江入信州  

暂得辞文牒虚窗画舫开江趋鄱口落山向信州来老树迷帆入残莺唤梦回无人共登眺翘首越王台  

吕光洵  

立春前雪应制  

天惟徳感帝念小民依送腊能呈瑞先春果应祈两仪浑并色万有倐交辉欲继周文咏还轻郢曲稀  

林应亮  

流河对月  

驿路近津桥星河接海遥露塘风折苇沙屿月平潮逺火渡头急疎钟湖外飘那堪凄断夕凉气入寒条  

溪上  

清溪流不极林际带疎钟鸟道连山屋滩声落水舂涨消新有岸云起本多峯愁对猿啼峡乡闗烟树重  

宿防江  

古驿山城外寒江客到稀潮平见鱼戏叶落听禽飞逺火行人语荒原古渡归徘徊不知夕零露忽沾衣  

范钦  

江上翫月  

万里空江月孤舟日夜看闗山何处是乌鹊不胜寒气逼银河转光含玉露团踟蹰瞻斗极髣髴辨长安  

雪中简王惟和  

寂寞梁园客迂回剡曲家一冬初破雪万里正飞花带雨斜侵幔回风曲抱沙相看如不醉辜负此年华  

侄澈使滇南  

鳯厯千龄啓龙函六诏传云开星使路地尽夜郎天颁瑞符虞典祈灵异汉年可令筹国计人复数张骞  

顾存仁  

岔道  

目极长安岭春生岔道屯看花频掩泪闻鴈欲销魂陇雾侵衣湿风沙隔面昏据鞍悲髀肉徒切壮心存  

周复俊  

秋夕  

梦家家不到秋半复怀归落叶见行马寒城催捣衣鸿飞潞水急云过楚峯稀惟有中秋月能扬万里辉  

宿龙泉铺  

委辔苍林畔邮亭落叶疎雨声侵夜急山白射窗虚疲马先依皁征鸿不寄书开门啸徒侣月出五更初  

山塘驿  

烟驿石梁分遥天独鴈闻花浓川散缬霞细岛流文叶鬭将栖鸟山留欲去云此时神虑澹泉月正纷纷  

旅怀  

水竹晚萧萧深溪度石桥卷帘秋不隔迎扇暑全消草长飞平燕槐疎落暗蜩樵村带鱼艇小隠不须招  

池上  

凉吹遥侵榻蝉飞近满城犹怜采菱渡不尽卖花声鸿鴈迎霜早烟霞出海明白羊山下路芳草更多情  

柳营  

何自入芳园因寻静者縁楼阴连水绿桥影罩溪圆紫幕飞雏燕荒苔堕小蝉悠然欲归去闲唤木兰船  

王梅  

送林节推赴任琼州  

见説琼州地烟中叠浪开逺天分岛溆晴蜃结楼台水馆鲛人识风樯贾舶来桄榔秋树好莫怨夜猿哀  

尹耕  

古意  

贱妾长留此良人久戍燕无由秣陵泪一洒蓟门烟野日明官道寒云暗晚天相看秋欲暮又是别经年  

寄倒马闗崔将军  

苦忆当闗将频年树汉旌风生三岔口雪满六郎城李牧仍酣战冯唐未著名随云望倒马空有故人情  

过汪中山舍人园亭  

碧嶂青霄外文渠锦席前洞穿岩下防亭插沼中圆琴韵朝醒酒碁声午破眠因君忘去住不问北征年  

黟县道中  

岭峻桥横渡泉悬水逆流映空峯影乱触石浪花浮歳月悲行役衣冠忆旧游望乡双眼泪休上最髙楼  

闗壮缪侯祠  

荡寇襄樊日长涛渰魏军气虽雄百战功竟偃三分鬼马腾空皁灵旗掣乱云神弦朝暮曲长向岭头闻  

包节  

夏日雨后过陈园  

选胜遵郊郭冲泥试杖藜溪承新瀑水山渡欲晴霓看竹人先至穿花鸟自迷笑予来几度才识小亭西  

秋夜  

凄清旅馆寂徙倚对明河庭树销潘省寒虫避翟罗鴈归砧响急烽至角声多不寐殷忧者长更奈若何  

九日宴西寜城楼  

九日依边郡登髙倍黯然山风寒拥叶城日澹浮烟菊亦穷荒见萸应故国偏何期流窜客犹接歳时筵  

徐祯  

杨兰亭奉使北上  

出闗称使者知是弃繻生鳯诏从天下楼船截海行五云还入梦千里欲遄征到处逢迎是无劳念去程  

邹虹桥新居  

欲谢尘中鞅言从野外居短篱齐树槿新水曲通渠俗客无停轸幽人有报书清风北窗下髙枕意何如  

王畿  

山房早起用阳明先生韵  

睡起乗朝气翛然步逺沙白云千嶂静流水一溪斜幽意随林鸟浮名付槿花山防作清供一味赵州茶  

白恱  

月夜与宗子登虎邱二首  

芒鞋乗落照避俗踏幽蹊云补青松障苔分白石梯庭前孤月出天外数峯低归步莲塘径髙枝一鸟栖登眺发遐想乾坤一委形目随飞鸟落思逐冷泉醒坐爱山月白凉生松露零巾纱髙岸处两壑断云屏  

上方寺次南峯杨子  

竹壑响寒玉山亭来好风小桥横谷口古塔半云中落鹜带残照飞帆挂逺空归舟石湖晚渔火隔汀红  

横塘夜泊  

山月正江中飞觥兴转浓露寒渔浦笛风静客船钟曲树青依岸晴云白防峯晓来须共尔徙倚洞天松  

送杨侍御  

树色障江城青骢逐晚行鸿飞破云影木落乱秋声万里河梁别三年白下盟夕阳人渐逺兰袂若为情  

王廷榦  

天夀山行宫  

天斾三春发离宫四月开观河怀禹迹问野见周才日气生髙岭云阴拂翠台太平叨扈从文雅愧邹枚  

后湖答皇甫司勲  

髙皇方息战于此濬澄湖版籍封疆逺丝纶诏命敷万年修禹贡九译献周图自得清风句南中丽景无  

钱薇  

赠吕东汇银台  

蓟门十载别此日意何如济世余三防谋身合二疏浮踪寄天地真乐自樵渔好借卢敖杖周行五岳墟  

赵贞吉  

华阴祠居柬县令  

新作王门使来依茂宰居烟花松社屐风雨竹牀书寂寂春将暮绵绵思有余愁深仍向夕户影岳莲墟  

金陵送取经僧回蜀  

洗鉢长干寺鸣榔一苇湾经收唐藏译歌学楚狂还草绿金沙岛云开石镜山慈航偏易渡岂若世途难  

康太和  

登雨花台  

鹫岭岧嶤上龙宫路转斜山河饶四望城阙俯千家松暝偏藏鹤台空尚雨花凭髙无限思风物满京华  

登木末亭  

寺爱风尘隔亭看木末齐登临疑地尽笑语觉天低胜景怀偏洽芳樽醉更携不知人代逺几度此攀跻  

宿查家渡  

寂寞查家渡征骖此日过荒村人迹少孤馆鴈声多寒月侵窗牖凉风透绮罗有怀浑不寐起视夜如何  

人日  

南国逢人日相传卜歳华阴晴曾不定时序转堪嗟地僻将舒柳山寒未放花草堂诗欲寄羁思正无涯  

端午书怀  

入夜潮声急平明江雾开感时人竞渡吊古独登台野树疑分合沙鸥任去来乾坤堪一笑驶景白驹催  

仲秋国学陪祀  

吾道宫墙在清秋雨露多礼分三献肃乐奏九成和夜静传金柝庭虚听玉珂归途灯火逺星斗耿天河  

孙植  

霜降陵祀夜行  

夜静钟声彻山深古柏寒回风吹落叶絶壑响鸣湍候骑林间出悬灯岭外看神游列圣逺弓劒五云端  

马森  

分水闗  

出闗闽土尽征路楚山迎晓雾连空暗炎天过雨清人来千树杪鸟杂百泉声每憾箯舆阔难从石罅行  

陈尧  

夏日后乐园杂兴  

吏隠容疎放园居况寂寥防花编架宻种豆引泉遥阅世思缄口逢人耻折腰无能炼丹鼎华髪日萧萧  

许谷  

过徳州  

楼船御北风渺渺过齐东种秫生涯薄诛茅结搆同日沈平野上人语近村中水面看牛斗星槎似可通  

偶成  

新作鱼盐吏遥辞龙虎都乾坤无弃物江汉有潜夫短笠三山雨扁舟八月鲈兹怀何日遂把酒意踟蹰  

夏日过西宗别院  

退食尚书省聨镳大士林地开仙梵境客逺市尘心石竹下空翠山雷生昼阴朅来幽赏意一寄白云岑  

送马抑之封鲁藩  

惇族开新典貤封辍从官使星过即墨廏马出长安日跃扶桑树芝生泰岳坛胜游多赋草挥赠故人看  

王维祯  

秋日登墅楼同郭子得差字  

久客悲秋屡今归我重嗟青山犹故国黄叶变人家不尽楼中感况多鬓里华世途空节序真觉向来差  

出平凉寻故人  

穷塞凉州是吾今出更西峡深昏白昼劒在耀青霓畏色生危巘吟情乱急溪故人千里外有酒慰羁栖  

热  

院深风不度火铄井犹温林宻翻包暑蚊多故趂昏何方无五月明发问孤村莲洞凉如许茶与客论  

骆文盛  

雪霁  

旭日散晴晖西山雪意微茶初烹石鼎客已到柴扉啅雀檐前下轻寒谷口归村醪闻已熟莫惜典寒衣  

左顺门值雨  

晓漏趋朝候殷雷送雨时殿云低拂槛檐溜急通池自讶沾衣速何妨退食迟宫莺春罢啭应湿上林枝  

刘绘  

初春简喻大定之陈三公美并游春诸公  

凌旦寻春处莫言花末开仙人碧玉馆艳女紫云台一醉连歌去千金买笑回风光已相待数遣晓莺催  

月季花  

绿刺含烟郁红苞逐月开朝华抽曲沼夕蕊压芳台能鬬霜前菊还迎雪里梅踏歌春岸上几度醉金杯  

陈鳯  

秋日登雨花台  

落叶山中寺秋风江上台鳯城双阙迥牛渚片帆来繁吹暮仍急清樽醉复开东篱菊尚晚留取尽余杯  

再送环浦宪使  

揽辔喜重临台端遂盍簪离亭忽此别客思一何深雨雪燕山道江湖魏阙心知君多古调三叹忆遗音  

吴琼  

送方际明之金陵  

津亭杨柳色话别思如何尔向金陵去应听玉树歌石城寒雨散牛首暮云多好献匡时防无须念薜萝  

旅邸除夕  

老至谋仍拙天寒酒易消氷霜愁里过乡国梦中遥一歳秪今夜百年能几宵病怀堪自适无复叹萧条  

施峻  

过南郭野寺  

休沐出南郭寻僧一扣闗孤灯燃白昼疎磬满秋山束带经年苦看云尽日闲斋防清供罢惊鸽欲飞还  

石居  

何年此卜居一径入幽虚隠几青山近焚香世事疎鹿麛过别院松子落前除我欲为邻舍同看种树书  

郊扉  

青入秧田雨黄连麦坂云郊扉聊骋望世事不须闻竹外鸠双语花前鹤自羣溪边来县尉载酒劝农耘  

袁炜  

初夏宴崔太常道院  

出郭寻圃黄鹂怀好音瑶坛羣木秀清磬碧云深绿酒倾燕市微风动越吟归来蹋明月万户漏沈沈  

喻时  

村舍  

尘断苍波绕村遥碧嶂临晴沙随豕迹风叶送禽音谁笑兔园独怜鸥社吟四时真赏在幽事动闗心  

万虞恺  

山中晓行  

揽衣中夜起秣马早鸣鞭残月不照地明星犹在天出门频问晓歴涧暗闻泉翳翳东林外山云杂陇烟  

周怡  

知二弟至用韵慰之  

歳晚吾长滞秋深尔逺来鹡鸰飞已急鸿鴈去还哀伯氏喜犹在尔怀强自开可怜风雨夜须酌解愁杯  

王健  

别建安尹陈石阳  

王粲忽不乐陈琳将逺行三秋离别思十载结交情日下飞鳬影云中去鴈声有怀他夜月梦绕建安城  

温新  

宿灵寳  

驿馆桃林在山城木叶秋我行聊驻马访古忆归牛风浪黄河急尘沙白日愁邻家好明月今夕自髙楼  

沈链  

得应职方书以诗答之  

郎署飞符日题书问谪居自因乡使到翻觉旧交疎塞月尘沙里边风鼓角余谁知迁客梦夜夜绕銮舆  

寄冯敬叔  

同作他乡客嗟余更滞留闗山明月夜边塞白云秋汉阙孤臣梦胡笳万里愁桑干河水近知是忆并州  

茅坤  

夜泊钱塘  

江行日已暮何处可维舟树里孤灯雨风前一夜秋离心迸落叶乡梦入寒流酒市那从问微吟寄短愁  

登丛台  

一眺丛台上孤臣秋暮时绮罗言已寂芳草暗含滋泣露螀移堞衔花雀隠枝忽闻雍里曲并落照睂池  

首春次安肃  

山城喧社鼓游冶属芳晨陌上探丸骑林中射雉人年光浮绮吹日气抱红尘马首多春色还怜旅鬓新  

乔世寜  

秋夜  

今夜燕城馆忽惊霜露侵寒砧薄暮急落叶下庭深为客仍多病悲秋正苦吟谁家明月下吹笛更闗心  

春鴈  

春风才几日江鴈已春声闗路何时返乡愁为尔生望穷遥汉影不尽倚楼情却忆金河北人同出塞行  

徐楚  

筑圃  

垂老学为圃乗秋课筑塲编筠聊覆屋叠石更围墙蔓草芟冝尽嘉蔬刈可尝亲朋时一过漫説午桥庄  

王问  

赠俞宪部谪武昌  

送子南迁路悠悠逼歳除遥看挂帆处常是听猿初汉口故人逺荆门古树疎兹行独有咏须寄武昌鱼  

蔚林州  

旧属苍梧郡今通南海军峒中风转恶岭外气全分怪蟒呼人姓阴蛟吐瘴云夷歌起樵牧几度隔墟闻  

久雨新霁访施子羽洞虚道院  

迢递思吾子春晴坐綘纱回风凄径竹积雨滞林花落日过仙院吹笙隔紫霞相逢不尽意一倍惜年华  

与客夜登开利寺观鵞亭  

野寺寒云外犹传晋永和逢君非有约踏月偶相过废沼水棱浅荒亭霜气多怀思倚栏者书罢独笼鵞  

山中晚归  

早从溪上发暮仍溪上归每共渔樵话莫言俦侣稀髙松延霁景残日下山扉回眺经行处苍苍在翠微  

宿庄严寺与僧  

落日荒江外春风野寺中蓬心无定着萍迹任西东近墅莺犹涩绕隄花欲红惟应把明烛一宿与谈空  

何御  

山南作  

小隠依陵薮山南良可家一洲环橘柚十里荫桑麻白帻欹深醖青鞋猎逺沙倘逢李都尉射虎亦生涯  

郑林二君就北园  

僻郡稍无事而多载酒临雨消秋后瘴云薄竹间隂纪防宾朋寡看年鬓髪侵惟君数来往聊慰望乡心  

自东粤归口号  

嬾慢时将弃逢迎世所称归与从汉水去矣学于陵鹤唳闻青野猿吟出紫藤君看山谷士未必尽无能  

陆师道  

晚过治平寺  

修竹藏精舍香林绕化城窗中九峯秀门外五湖平绿树凉云合丹枫夕照明祗縁山太静易得感秋声  

严讷  

对月  

良宵不可得清赏讵相违影落山精镜光寒织女机林乌惊漠漠花露静辉辉万里边城客防秋正未归  

陆树声  

圆智寺竹雪房夜坐  

疎檐下白露淑气肃秋威夜静风鸣铎门开月上衣幽人常独眺宿鸟起还飞此意应谁解冥心更掩扉  

董份  

秋夜二首  

幽居无与晤欲寐复依依正此清秋夜萧条凉雨飞年华常易促乡国转多违惆怅平生意无言独掩扉旅中縻歳月景物已萧森急雨夜方静无风秋自深浮沈京国意迢递故园心兀坐寒窗下悠然独鼓琴  

苕霅道中  

一放苕溪棹来从田野间黄云千顷稻青霭万重山秋草客行路夕阳人闭闗悠然看孤鸟飞往复飞还  

王崇古  

别同乡诸同年  

十载看花侣年来半去留江城怜我别霄汉羡君游柳暗旗亭道花明禁苑楼征途从此始瞻望不胜愁  

何良傅  

董紫冈移居  

南郭寡尘鞅东林有胜名青山斜枕市绿水曲依城夜月家家笛春风树树莺结庐心自逺寜复世人情  

万士和  

自炎方驿暮宿亦资孔  

逺道资人力扶持万岭中仗随徒乱舆放仆夫空云动岚移黒霞收树敛红祗贪趋馆宿未暇泣途穷  

何迁  

送人守绥徳  

戎马犹严警旌旃复逺行龙沙知上将燕颔本书生树引秦川直山连晋水清因君思保障万里见长城  

范惟一  

送人之广东郡幕  

春杪都门道清尊送客行一官趋郡幕万里是王程瘴岭排云入蛮烟入市生回看乡国树黯黯正含情  

龙华废寺  

鴈塔犹初地龙华半刼灰栋虚云气隠檐满日光来驯鸽羣迎客香花乱防苔还怜杯渡者何日问津回  

雷贺  

宿郢东驿  

防马驱残日开轩候晚风鸟回云梦北花发石城东宦况重来减风光别后同几番经夙夜身世叹飘蓬  

## 御选明诗卷五十八  

五言律诗九  

王应钟  

题谢中臯卷  

林栖怀独往人境迥遗羣一径通樵路千山霭暮云埜禽当户啭涧水向田分偃息亭臯上言不可闻  

龚秉徳  

晓发龙潭道中  

霓旌荡烟霭星驾转岧嶤水落龙潭浅山连雉堞遥林昏犹辨月江冷不闻潮渐觉钟陵近凄凉忆六朝  

李时行  

别吴山人扩  

客中仍送客离思渺难任岐路一尊酒故人千里心归云冲落鴈寒角乱秋砧湖海风尘里前期何处寻  

酬张符台秋夜阁直见寄  

禁苑含香入髙秋复道平疎星移鳯阙明月上龙城夜半闻天语风前迟漏声思君在霄汉清梦隔蓬瀛  

吴桂芳  

东湖  

东湖行一曲十里柳烟齐逺屿浮空碧长云压水低岸香闻杜若沙净浴鳬鹥更爱维舟处夕阴莲叶西  

江珍  

寄汪伯玉职方  

闻汝燕山信秋深已饬装如何氷雪候犹未到江乡舟楫闗河阻兵戈道路长倚阑思不极云树渺苍苍  

刘鳯  

十五夜月  

明月照沧海清辉盈此时似规流素魄持粉俪新姿波防沦河影榆寒露鹊枝与君同万里无那独含思  

张承宪  

奉送冯南江先生谪戍雷阳  

明时道不偶万里去投荒白髪情堪恋黄河路转长哲人多险难谏草自辉光防见金鸡诏先衔到海乡  

朱曰藩  

寄程自邑  

一代空同子人人愿执鞭赠君诗满箧恨我见无縁绿水蓬池上黄华艮岳颠平生髙李遇徒感昔游篇  

家园种壶作  

春柳半含荑春鸠屋上啼弱苗何日引长柄得谁携瓠落非无用鸱夷爱滑稽挥锄不觉倦新月在楼西  

筝  

日者西园宴云和独未收张鹍转急柱促鴈相求靡靡萦怀恶纎纎绕指柔多情如有待庭树莫先秋  

赠袁河内  

汉郡由来重仍传借防行山从上党断河入大伾平访古停千骑班春徧百城西征云物美凭轼赋先成  

蒋孝  

赠顾少参  

白下今才子华阳旧隠居早辞南省贵来着北山书邑有卢敖井山藏内史庐堂前曳珠履寜羡食无鱼  

方九叙  

赋得燕燕于飞  

小院百花香轻帘双燕翔影随春陌近声入午风长趂蜨回雕砌衔花赴彩梁空闺朝复暮徒切画睂伤  

俞文献  

送聂子静南还  

十年才返国何事复南归歳月氷霜晚江湖鸿鴈稀青山还旧业落日上初衣去住乾坤里无嗟与世违  

李汝兰  

溪上晚归  

径路草萋萋归人咫尺迷水声闻犬吠月色见鸡栖露下沾衣湿星垂挂树低今宵有风雨多在杜陵西  

彭谦  

早行  

畏途兼歳暮假寐怯宵征髙柳霜前短残星晓后明板桥人度影画角戍传声野烧前山起羁心黯自惊  

罗汝芳  

峯寺次韵  

洞府真仙境人间自古今天门通海色石窦满云阴白鹿来仙迹苍苔认客吟清秋际髙爽杯酒万峯临  

张居正  

返照  

落日千山暮寒光入蓟城虚堂余树色御苑乱鸦声拥衲僧归晚开轩客望平乡闗杳何处万里一含情  

重游萧氏园亭  

不到南塘久莺声觉底繁野云低抱石江气逺含村只爱松筠冷寜闻车马喧相过已无数不必问前源  

殷士儋  

送刘希宏驿宰之髙邮  

迢递淮南驿风烟隔楚波潮平渔火近日落客帆多逺树生乡思青山入棹歌春来见芳草知尔忆鸣珂  

杨巍  

北楼口留别许参戎  

秋塞难为别一尊驻晚晖悲风嘶去马落叶上征衣野烧临河断寒沙带雪飞边城人不到此后信应稀  

秋雨宿黒石岭  

岭险藤迷路山髙石作城片云何处雨孤客此时情茅屋几家在秋风半夜生旅魂愁已絶况听鼓鼙声  

海乡闻鴈  

平芜霜露合孤鴈向南征影落黄龙渚声凄魏豹城残云疑路断新月似惊十载闗山北曽伤故国情  

送黎乐溪转甘肃太仆  

白岭千山外黄河万国西塞云秋漠漠沙草日凄凄逺地愁离别边城尚鼓鼙昔贤名未冺勲业尔能齐  

忻州雨夜  

世虑已难遣况当旅馆秋寒城夜半雨故国梦中楼河汉几时曙蛩螀増客愁鴈门明日路鼓角入边州  

秋日闲居  

笑我起居处寥寥一竹牀长贫谙性命多病识行藏地与红尘逺秋怜白日凉山僧久不至木落井西堂  

雨夜董信溪过访  

卧病沧江上柴扉昼不开况兹风雨夕乃有故人来绕屋吟黄叶疎灯照绿苔平生邱壑意共尽掌中杯  

萧闗北作  

塞路山难断天愁云不开遥惊戍火起数见羽书来周室朔方郡唐家灵武台客心正多感羌笛暮堪哀  

宿瓦云驿  

萧条来野馆秋草正凄凄复此闻风雨兼之厌鼓鼙经年堦树老入夜怪禽啼独坐生归思田园渤海西  

林燫  

送二兄谪平乐贰守  

暂防仍分手离魂黯欲消如何适万里况乃傍三苗中土风烟隔征途雪霰飘愿将盘错意持报圣明朝  

王樵  

香山寺  

晓色开层阁春天净翠屏槛凭千树绿门掩四山青逺寺分林见流泉夹路听禅房人不到花竹昼冥防  

朱大英  

初八夜见月与淳儿同坐忆季子洽  

秋月信凄清秋容在晚晴客中荒市酒愁里故园情浦上枫林薄淮南桂影生相思渺天末对酒忆寒檠初九夜东岳祠庭中露坐迟淳儿同诸子较艺  

片月挂髙城荒祠坐二更渐闻天籁发那有夜珠明静柝依寒漏疎钟送逺声露深檐瓦白清冷不胜情  

孙永思  

海珠寺防同乡李崔二鸿胪  

象设邻鲛室江流达海门上方无陆路四壁有潮痕香雾笼珠树飞花堕玉尊渔歌相听处萍水不须论  

彭辂  

良乡道中  

昔去经衰柳今归见早梅缁尘飞不尽白日黯难开短劒余孤愤长歌动七哀年年蓟门道空老洛阳才  

詹莱  

渔火  

絶浦渔灯暗空江月色多闗山空有恨欵乃忽闻歌风静星河汲天寒木叶波孤舟无住止独酌奈愁何  

甘茹  

送成邑博  

江城秋色暮客子欲何之司马浮湘日元王设醴时风吹猿峡冷霜落鴈峯迟欲识相思调君听苦竹词  

郑东白  

钓舟  

空亭一叶下落日五湖秋白帻携尊酒沧波坐钓舟钟声山外寺树色水边楼吾爱鸱夷子浮家汗漫游  

刘应时  

喜泉水即至  

雨余深涧阔泉满细流分石溜清无滓风吹绿有纹园花团晓露池草散晴云独坐观元化悠然意不羣  

冷泉道中折杨柳枝怅别  

寒泉初柳绿折取倍离忧昔别谁相赠今看祗自羞云山虽北向河水尚南流惆怅黄金色无人寄陇头  

晚出榆林  

落日下榆闗轺车出逺山云随青草合路绕碧溪湾灯火前村急旌旗后队闲边亭静无事飘洒戴星还  

亢思谦  

秋日晚行玉河堤  

积雨欣新霁浮尘寂若沈凉风侵碧草斜日满疎林水静涵空色人闲惬素心悠然异城市疑是故山岑  

徐学谟  

三月十五日集伯隅园观牡丹  

残春情余景衰髪恋长林树宻溪堪染花浓山更深酒依金谷数帘卷玉楼阴过眼繁华尽因知静者心  

中秋八夕集沈伯咸水亭  

迟月夕阳尽清辉忽满楼筵开青雀舫地近白苹洲花隠滋秋媚鱼欢趂夕流少陵搔发短如续渼陂游  

登上方寺楼  

向晚凌虚阁湖天入杳冥垂杨双鹭白落日万峯青栋宇悬空界香灯防佛灵坐来清听满天际看扬舲  

翁梦鲤  

次忻州  

故园杳无际凄然客思多雪中归代郡氷上渡滹沱野戍孤烟出寒空一鸟过边庭谁与晤独赋式微歌  

方静  

东岩  

岩端曙日晖岩下啓松扉流水不知处幽禽相与飞青山常对席白髪久忘机试与西邻叟携壶上翠微  

访程山人不遇  

避喧来谷口爱此青松阴永日空山寂幽蝉时自吟花源应未隔萝迳杳难寻稍觉尘襟豁方知仙境深  

题李山人草堂  

岩前宿鸟飞林外晓光微春色惊人早云山与世违泉流采药迳花映钓鱼矶借问金门士谁同萝薜衣  

送王以珍  

尔抱鸾凰志云何枳棘栖十年犹末达斗酒惜分携旧业微蝉翼穷途信马蹄赠言无自薄风雨有鸣鸡  

冯皋谟  

泊鸳鸯湖迟友不至  

野客饶春兴轻舟坐夕曛湖光天下上暮色水氤氲戍鼓连城动渔歌隔岸闻参差吹未已独立望夫君  

潘季驯  

除夕  

行到海穷处仍惊歳尽时灯前谁共影愁里强吟诗游子归何日芳春坐可期满城箫鼓动客思已凄其  

黄甲  

出郭  

出郭理蚕田幽居此最先莺啼江树杪月抱野亭偏社肉分邻叟园丁了税钱儿荒裒腊蚁客过并溪船  

静海寺与观颐夜坐  

落木乱山巅江楼雪夜船山川千里外风雨一灯前白髪翻岐路清尊共昔年浮生窥妄尽今夕故依然  

梁梦龙  

宿三川驿  

寂寞三川驿风尘苦见侵王程方未已客夜且髙吟山火延危岭泉声聒逺林幽怀良不浅何日慰招寻  

张翀  

登焦山夜归  

短棹乗风去轻舆带月归花香入径细渔火隔江微逺寺犹闻磬荒村半掩扉石桥横渡处醉看海云飞  

有怀  

五落龙山叶三来鴈足书梦中亲舍近天外故人疎寥阔乾坤里疎狂醉醒余秋风吹短髪溪畔独踌躇  

厐尚鹏  

秋日园居  

物候随时变那堪问歳华晚风三径竹朝雨半篱花自比禅居静从教物论哗浮生何所有醉处便为家  

吴时来  

焦山夜归  

古寺探幽去山城倚醉归留人林月上醒酒暑风微渔唱揺江渡村灯照夕扉独怜沙上鸟已宿尚惊飞  

徐师曽  

宿砖河驿  

渡头风色晴渔火隔沙明帆逐暮云落潮随春水平长芦昨夜月甲马旧时营闗隘今无事稀闻击柝声  

顾曾唯  

同宾峯集我渡山房  

旅客贪呼伴芳尊共解顔清池来浴鸟髙阁俯重山堕酒松花细抽梢竹笋斑夷犹二三子竟日不知还  

姜子羔  

下岩寺  

一入招提境登临思已牵地将金作界山以玉为泉僧定鱼皆出江空月自悬虚岩尊者像幻迹至今传  

郑茂  

过草萍驿  

古驿荒烟断征骖向晚停吟回江雨白坐对越峯青万事皆蕉鹿吾生亦草萍劳歌犹未已短铗复冲星  

季科  

太保顾惠岩公祗役泰山途次和答  

紫极传丹诏青霄访玉华霓旌翻日观瑶岛接星槎寒蹋峯头雪晴攀海上霞翩跹双白鹤遥驾五云车  

次韵答邓薇山社长  

袒席分襟地江闗积雪天寜知卢阜约翻上汶阳船梦断清秋半书来白鴈前心期渺流水虚奏伯牙弦  

吴邦祯  

渡江望京口诸山时与舍弟言别  

返照荒江上深秋落木时登临容我辈胜槩复谁知波浪层层涌峯峦面面竒那堪垂眺久怀古更伤离  

方九功  

泊沧洲有感  

世事看流水漂零见此身他乡犹是客失路竟依人树引长堤暮花残故国春卷帘聊对酒幽寂恐伤神  

胡直  

卧病省署作  

掩阁乌同寂升堂鹤共迟乱花封印箧飞鸟掣文移公事痴能了阴符懒未窥散衙饶暇日春院绿阴滋  

龙州  

窈窕繁花路清虚野甸居渐为逃世客嬾答贵人书水阁依鸥鸟尘编信蠧鱼日寻垂钓侣长到月明初  

黎民衷  

月夜吴舍人过集  

向夕羣愁起幽期幸不迷天垂鳷鹊外城转鳯凰西翠斝淹宫漏春星散马蹄十洲飞梦逺何路问丹梯  

姚汝循  

晚归田庐  

纡曲春山路行来日已昏萧然茅宇内不尽白云屯犬吠初生月人归半掩门一杯灯影下幽思共谁论  

雨后行园  

山园积雨后步屧惜余春柳似酣眠客花如倦舞人啼莺上乔木迸笋过比邻韶景行看尽嬉游可厌频  

秋日闲居  

曲巷人踪少闲门秋草深露香催酒兴月皎逗琴心园果纷堪摘池莲冷欲沈重阳佳节近风日快登临  

宿三山别业  

秋深寒露候地僻水云乡落日枫千树残霞鴈几行桂香清小院蛬语近匡牀自卧沧洲隠逾憎世路忙  

自横梁放舟还郡  

解防横梁渡鸣桡濯锦川秋山初过雨夕涨欲浮天四野明残照孤城合暮烟媿无仁者政竹马亦桥边  

卞锡  

晓舟即事  

野寺侵云出千家草色匀晚风吹浪白夜雨湿苔新去鴈声何急当楼鼓尚频回看烟树合残月下城闉  

沈啓原  

项里西楚霸王庙  

符命通神契天心屈霸图风云空叱咤陵庙且榛芜悔失师中范徒怜帐下虞江东余父老伏腊走村巫  

怀陆仲长  

京洛追游处春风次第吹官从一命始别是隔年期药裹趋中禁方书得上池正逢欣赏日未许动乡思  

张祥鸢  

同韩双湖泛舟访直峯昆季  

野航坐知已尽日话闲情木落青山逺波澄白鸟明扬帆沙岸过吹笛浪花生知近髙人宅横塘竹外清  

涌泉寺  

单车行树杪草屐到僧家旋吸泉龙水新烹谷雨茶峯稠凝暮霭松暗落轻花归路携余兴褰帷看月华  

近华村采莲  

侯家开水榭宛转水中央舟雨青帘湿溪风白苎凉鱼潜深见影花静不飞香笑折青荷叶持为碧玉觞莲叶绿于水莲舟轻似云好怀逢酒伴孤兴入鸥羣山色晴兼雨溪流合复分采芳动盈把持赠太华君  

横山雨行  

公暇省耕去农家半翠微绿畴新水足白屋吏人稀棠憩云笼树山行雨满衣青林烟火午稚子饷田归  

春日杂咏  

柔风春服减迟日小檐明覆砌花阴薄萦帘柳色晴图书惟木榻鸟雀独柴荆芳草青堪拾缄题寄友生小墅清溪曲疎篁作四邻花开留好客酒熟及芳辰屋角丹藤绕梁间紫燕驯所欣投秩早得看故园春散帙移长昼焚香闭小斋疎花红覆石细草绿侵堦赏胜流光转逃虚始愿谐倦游宗处士观道独澄怀佳树村村合晴峯面面浮渚香芳草积风澹钓船流娇鸟衔花语轻鳬挟子游已堪足吾事此外复何求  

早春野望  

新水没渔矶遥林收夕霏柴门堪小立沙鸟自孤飞腊闰梅花早官休宾客稀所欣元夕近不夜月辉辉  

寒食  

小雨作寒食东风吹散丝翠沾杨柳眼红湿海棠枝细草香生榻新流绿满池小亭花正好曾与故人期  

西庄初夏  

髙枕应吾道衡门岂世情对牀纷树色入梦乱禽声雨气沾书湿茶烟隔竹清美人天共逺一水暮盈盈  

雨晴晚步  

晚霁乗轻屐溪遥步落花夕阳低草阁烟水带渔家巢暖鸦雏长风柔燕子斜无嗟红似雨新绿喜交加  

初夏晓起  

已知无客到亦复啓晨扉刺水新秧长冲人乳燕飞书声隔篁竹荷气透絺衣百亩欣常稔无嗟生事微  

西山秋望  

快阁临飞鸟遥天入断峯白云山面面红叶树重重空翠当杯落晴光刺眼秾愿言随楚客木末采芙蓉  

新秋泛舟过西庄听雨话旧三首  

放船秋水落能载两三人坐爱清波影轻揺白防巾到门才系缆借草便垂纶野饭无兼味嘉鱼色胜银蓬蒿长门径客到旋教锄稚子炊菰米邻家馈野蔬浦沙云淰淰梧竹雨疎疎草阁昼如水坐听儿读书歴歴龆年事分明昨与今不因清话久那悉故情深歳月且迟暮官曹宁陆沈所欣同巷陌伏腊每招寻  

重阳后庭中晚步  

丛菊几枝吐重阳昨夜过美人别我去怀抱奈秋何月露闲堦砌衣裳旧薜萝手携小儿女顾影舞婆娑  

渡淮春晓  

朝辞桐柏水时序又殊方河抱中原转天围逺树苍绪风啼鸟变红雨落花忙坐惜春芳燕髙歌西日黄  

园居  

人境重重隔溪流宛宛分竹阴飞翠雨花气结晴云篱缺牵萝补园芜植杖芸禽言能细译幽事赖先闻  

积雨  

积雨蓬门掩连阴草阁凉荷香池上榻云气竹间堂岸岸新流没村村湿雾黄钓船迷去住长系短篱傍  

申时行  

访赵凡夫别墅  

扶笻蹑翠微倒屣逗岩扉石坞松萝绕山斋蕨笋肥宿云开半榻飞瀑溅初衣共有濠梁思悠然息是非  

王锡爵  

壬辰秋日髙邮待诏即事  

慙愧春明别依然物色新风云真遇主骸骨岂谋身市骏黄金尽筹边赤羽频总闗游子念其奈倚闾人  

许孚逺  

洵阳道中  

歴遍商顔路言从汉水濆秦闗千里尽楚地一江分岸柳移春棹山鸠度晚云悠然乡国意野吹隔溪闻  

余有丁  

送张崌崃  

客行新霁后曙色啓城头晓径穿云湿春塘带雨流江篱牵客思山鸟动春愁何事新芳歇王孙不可留  

蹇达  

冬日登毘卢阁  

塞鴈南飞迥髙楼北望寒暮云千嶂暝积雪万家残四海征输尽三巴道路难天涯对揺落那得旅愁寛  

戚元佐  

早朝  

鳯掖传呼早晨趋逼禁闱天香浮辇静宫漏隔花防仙掌明河动周庐列宿稀不知风露重先湿侍臣衣  

徐廷绶  

胡松麓自瑞州以书见寄  

搔首西风里怀君思惘然江湖千里隔云树寸心悬客泪随猿落乡书有鴈传惟应今夜月相对共遥天  

王叔杲  

登楼望东山  

骋目层楼外悠然池上山云霞迷曲磴松桂隠禅闗落日翠微半疎钟窅霭间求羊时命驾心与暮云闲  

穆文熙  

寒食值雨赵计部携酒见过话旧有感  

佳节逢寒食连朝风雨多故人携盏斝过我话闗河别去天同逺归来歳几过一时飞动意对尔欲如何池馆开尊处相看意气生交情惟白日风雨自清明天上暮云色林间黄鸟声醉来翻感慨长啸不胜情  

杨成名  

秋日郊行  

路绕溪流细山回树色分客沽村店酒牛卧陇头云林叶含秋露溪烟澹夕曛儿童迎我笑拍手自成羣  

许国  

憩张荆山山房  

一榻深云里空亭万木疎门开青嶂合月上碧帘虚幽鸟啼山木童儿摘野蔬秋风何处起落叶满山渠  

野眺  

并马出城隈苍茫野色开岩花随地有山鸟向人来曲径通云坞回溪满绿苔羣峯乱烟树何处是蓬莱  

齐山亭  

山亭倚空旷四顾与山齐树色交檐宻云光入户低长天飞鸟外归路夕阳西目极増惆怅萧萧征马嘶  

何洛文  

宣宗皇帝御笔白马  

台上黄金骏毫端白雪骢玉花生御榻寳绘夺天工照夜双珂莹凝霜匹练空瑶池仙驭逺犹见画图雄  

林如楚  

瀫水夜泊有怀旧山  

澄潭敛夕霏渔火静相依河汉窥帘入梅花逐吹飞旅愁长是病乡梦未成归今夕西窗月松阴满翠微  

防江驿  

停舟异昔年城郭尚依然树影浮天外江流防驿前暮帆揺海月晴磬出山烟稍喜春来近居人话种田  

江上春兴  

雪霁涯犹湿沙明雾半消天围京口树地折海门潮挂席怜风便鸣榔觉岸遥江妃不可见春思满兰苕  

草阁  

草阁俯晴川凭虚野意便时经八九月岸舶两三船暮色芙蓉水寒光橘柚烟行藏吾道在休诵卜居篇  

别业  

别业云深处新秋客到稀疎林发清籁古木驻斜晖课仆收红稻寻僧入翠微山中多胜事麋鹿可相依  

陈文烛  

送杨惟乔侍御北上  

驿路飞新雨荒亭落晚风赐环霄汉上击楫大江中此地曾留犊都人尚避骢春华今又半尊酒几时同  

送陈仁甫太史使楚  

玉署承天遣桐圭锡帝封浮湘即司马作赋是元龙春尽寒江雨潮回故国钟禹碑如可辨还上祝融峯  

管大勲  

安庆渡李杨  

客路荆舒尽江帆海国賖天风蔽晴日烟雨涨平沙水阔疑无岸春深不见花暮潮南浦泊指防驿楼斜  

胡涍  

过雅冝别业  

不见王摩诘犹余华子冈隔河山杳霭断树水微茫有子开松径留欢正夕阳渔舟投暝合杯外即沧浪  

沈渊  

塞上闻笛  

何处吹羌笛秋风度玉闗几年愁作客此日更摧顔惨淡边云合凄凉朔鴈还梅花知尽落一夜满天山  

王圻  

商邱早行遇雪  

云暗商邱野天连葛伯城怀人宵不寐奔命雪仍行粉絮因风舞瑶华带雨倾貂裘寒欲透客泪洒尘缨  

归有光  

乙卯冬留别安亭诸友  

黾勉复行役殷勤感故知悠悠寒水上猎猎朔风吹弹雀人多笑屠龙世久嗤往来诚数数公等得无疑  

袁尊尼  

长兴徐太守自汝寜归王元美诸君同集胥江分韵赠之得闗字  

自薄淮阳守终然返故山江湖一麾罢歳月二毛斑中论何当就浮名祗是闲因君梦苕水早晚叩云闗  

皇甫冲  

见新草  

此地无暄候不知冬与春朝来原上草忽见一丛新能乱行边思浑迷望里神天涯三月暮犹作未归人  

皇甫涍  

长安官舍对新月次韵答宜俯  

雨后延新月杯前共此身微晖不照绮清汉欲生尘自惜行将老相看只合贫开秋思无限重感独归人  

春朝对雨怀省中旧游  

山城看雨色画省忆兰芳春日京华逺江天离思长疎花开独树新水乱寒塘游子今何去闻莺祗自伤  

宴东湖流杯亭送欧阳大参赴蜀  

流杯亭上酌修竹乱溪沄暝树烟常合春山雨不分别情依去鸟客路入重云怀旧仍伤逺劳歌夜独闻  

出漷阴望杨柳村聊作  

乗云命倾盖带月度征轮地白翻疑水村寒不悟春雾交平谷树风散朔方尘讵向耕夫问垂杨宛旧津  

病中杂言二首  

翛然秋色里斜日下庭萝蓬径无人顾空林落叶多山光当户映鴈影掠窗过静者今方适何言久卧疴经时谢朝谒因病得闲居日暗牛羊下风吹薜茘疎乡心候秋水晚计卜田庐近讶交能絶嵇康已著书  

夜作  

帆飞川路永烟雾杳空溟蓼积寒江渚枫凋古驿亭日沈昏溜影云起乱峯形入夜看牛女安知有客星  

彭城道中雨行  

晚遡彭山道归云暗几峯残阳向湍汲飞雨度川重谁遣长途思还伤逐客踪已看淮岸尽乡梦渺何从  

沛上旅怀寄兄弟  

向暮劳歌起川长缓去程乡迷淮树隔塞断楚云平浪迹舟谁系繁忧酒独倾如何原上鸟偏近旅人情  

灵岩溪口招范生不至  

倚棹待幽客萧萧风满林遥知云尽处犹隔洞门阴岸静渚花落溪闲山鸟吟真成独往趣自入武林深  

由桐柏岭趋琼台游眺  

桐观临云壑遥从此路回石门蔼天阙借问几时开鹤羽下清汉仙踪空碧苔山人仍自去日暮岭猿哀  

十六夜月  

牛渚风流地清江万里长今宵怀谢尚乘月益清狂胜事已云尽佳期何可忘凉风吹舞袖白苎满秋霜  

和子约庄游对修和观怀往  

仙宫縁缥缈孺子问沧浪独望青山郭空怀碧草芳田畴诸岛接鸡犬百花藏何以寄幽兴前溪春水长  

灵峯  

灵峯望缥缈疑是接层城梯绕丹霞入人攀碧树行洞门山日落石室海云生何事吟招隠空令猿夜惊  

席上送子循弟  

离樽日南至行役鲁东门海徼云千里寒城雪满原听歌仍有涙执手已无言何异飘飘鴈年年别故园  

早秋杨村旅次怀伯氏季氏  

满川风露急凉度海门初蓟叶先秋下江星永夜疎客心凭北极乡路忆南徐塞鴈何时至平原有素书  

闻家兄之金陵  

闻君理孤棹欲向金陵游却忆追欢日翻成羁旅愁钟流客馆夜砧响帝城秋得似沧江鴈东飞白鹭洲  

皇甫汸  

春雨  

金谷寒难破瑶台雨易滋笼花纎似雾着栁乱成丝香气微霑径泉声暗落池空愁今夜月不遣鉴罗帷  

唐子应徳自震泽返棹邀余夜晤  

吴门烟渚夜来泊泛湖船秋水生衣上岩云落酒边逺游多世愤小隠谢时牵莫问空山叶相逢悲长年  

三岩洞  

峭石何年断飞泉竟日闻虚堂秋易入晴树雨难分夜似观庐瀑朝疑带楚云坐深罗袖冷犹自恋氤氲  

赋得处处春云生  

春色蔼无际朝云最可怜金枝纷映带玉叶缀聨翩弄影交疏里含情飞盖边长安遥向日何处奏非烟  

正阳城楼西角二鹭巢焉  

并负青云翼来躭紫阁栖攀龙窥殿北随雉卧城西顾影依霜洁鸣筹候月迷振雝殊可咏聊此谢尘泥  

春溪晚兴  

别业怀东墅名山倚北岑川原澄夕霁云水乱春阴看竹门从闭迷花路转寻归心不及鸟随意向幽林  

送王良医之武冈  

白髪微官在沧江别路长看星趋翼轸问水过沅湘采药身千里闻猿泪几行惟应鸿寳诀犹得侍淮王  

月下柬子安兄奉使将归  

纎月吐帘帷清光到酒巵似分奁镜影已卜佩刀期桂惜飞花萼荆怜别树枝预愁江上夜千里共相思早春奉柬王驾部时闻上书乞休未得  

躭寂怀摩诘辞荣学右军乡心随梗泛春思借兰薫巴水初消雪巫山尚掩云汉家频遣祀留待碧鸡文  

和子安兄夜坐感秋  

北户鸣螀集西堂落叶过自惊秋兴发并入夜情多芳草萋零露清溪急逝波此时劳忆处万里见明河  

秋日懐王维祯  

京国歳华晚江城风雨秋疎声兼叶度寒色带云流羁宦潘生省怀人谢监楼如何潮落尽犹未下仙舟  

登燕矶后仍过清江道院答蔡子  

别有清谿胜回探思不穷鸟鸣残雨歇帆落暮潮通闗路逢桃径江花引桂丛还闻歌水调流响步虚中  

子安馆中言别迟蔡子不至  

今夕西堂燕明朝南浦人雨滋将别泪花黯欲离神烛下停杯久门前嘶马频所期殊未至含意独谁申  

除夕  

异乡逢歳尽一倍旅愁増车从来三署衣香过五陵春晴传法鼓夜色引慈灯谁识朝元侣禅栖学老僧  

送王子亮卿真州访蒋宪使  

歳暮三山路江通一水津舟寒初载雪榻暗旧生尘静夜闻潮惯荒城落叶频悬知蒋诩宅开径迟幽人  

登赤壁  

万古沧江上清秋赤壁开浴鳬知旧渚横鹤见新台妙齿瑜非昔防心操已灰媿无题赋手犹欲记重来  

昆山道中延福寺逢琴僧  

维舟探野寺取迳渡溪桥宿雨鸣才歇寒云湿未消琴声入林细幡影隔花遥流水原无着归心缓落潮  

送徐绍卿还洞庭兼讯方子  

临水朝来望还山西渡人柳情非逺道花恨是残春槁泽聊吟楚寻源若避秦祗应方处士白首共垂纶  

三衢道中  

山居无别业民俗半为农树杪开山阁溪湾置水舂采薪朝候艇乞火夜闻钟歳晏收卢橘犹堪比户封  

齿叹  

齿录非余望形衰祗自伤未须论舌在讵是为唇亡守黙浑无语欢歌渐有妨闺中罕灵药何得似张苍  

仲冬对月数宴答子约  

冬暖因恒霁宵游及望舒弓形云际引桂魄露中疎栖恋鹪鹩后思深蟋蟀余清光能几度再满歳将除  

偶怀虞山之游因柬张比部寰  

我昔虞山泛登临暮景斜雨迷当岸柳风度隔岩花奈此淹京邑伤哉歴歳华张骞髙兴在早晚待星槎  

灵岩  

栋宇开灵岳池台隠废宫已看尘刼逺犹想霸图雄野霁呈秋色涛喧见晚风从知挂帆意遥在五湖东  

十月十五夜月  

清汉月仍满空山歳欲阑入林无叶碍映水觉池寒逺道心千里髙楼思万端谁能三五夜长及盛年看  

舟中对月书情  

不识别家久但看明月晖闗山一以鉴驿路逺相违影落吴云尽凉生楚树微天边有乌鹊思与共南飞  

骑省  

骑省慙三入莺花过十春心徒怀许靖鬓已似安仁香草思公子明珠报美人那堪秋水上犹此隔迷津  

托宿报恩寺  

平野新秋入长干旧寺存青莲非世界绿竹是山门塔火看生灭钟声悟静喧迷方欲有问慙对逺公言诸君乗月携酒见过迟谢山人不至席上作  

芳树长安道春宵动旅愁一尊良防防四海尽交游玉漏寒频度金河静不流清辉怜谢监何事隔南楼  

寄子约弟  

雨地承严窜同时罢省郎因书问舟楫何日下沅湘客梦频栖月征途欲戒霜平生题赋意那得倦游梁  

生朝寄兄弟  

白髪逢初度清尊思惘然鹡鸰原上梦犬马客中年睂宇将云结心旌共月悬朝来淇水望时问渡淮船  

送王亮卿游天台  

岳路从兹始仙源信可求客情临海峤乡语永嘉舟天外看霞起林间听瀑流无能解缨去送子欲神游  

登天平废寺  

古寺空山里重来感废兴寻溪迷蔓草攀壑借危藤绕树多寒鹊然灯止病僧独怜青嶂外犹见白云层  

与郑司士夜话  

故国经年别他乡防面难人疑天外至花似梦中看山瘴侵氊湿江流绕舍寒不知台省客谁念一儒冠  

由罨画溪登玉阳山院  

溪水镜中渡风帆画里看潭犹名玉女地即傍铜官向夕山常雨先秋树已寒洞霄供奉日归隠圣恩寛  

皇甫濓  

宿昌平  

向夕投山界城临万壑秋丽谯岚气匝残戍野烟收霜薄低寒鴈风长韵素楸迢迢星斗夜应共古今愁  

真州留别华阳兄  

河梁意不尽相送到真州草木成今别江山是昔游各言衰鬓客那忍故园秋明发东西恨惟看一水流  

寻静安寺方丈  

客思随幽讨僧堂列夕曛晴悬千嶂雨寒抱一邱云草落犹花发山空自鸟羣亦知禅寂处秋色转氛氲  

夏日要王子饮双松道院  

命尔芳樽酌同君物外踪药栏华碧草鹤径老青松鸟爱留春语云多入夏容桃源未可问兹地暂吾从  

舟入石湖烟雨成泛  

烟色含微雨秋声起暮涛水行天共逺云触岫同髙小泛随鱼笠闲情寄野醪无令怀往事翻益思偏劳  

送子循家兄赴严相公召修志袁州  

江水去悠悠征帆不可留一尊相送尽千里共含愁云树依残日霜笳动早秋犹怜览风物书记在袁州  

冯惟健  

登观音寺  

天削孤峯峻医闾最上头穷岩藏古寺悬石结危楼雪瀑千林润松门六月秋夜来禅榻卧天汉掌中流  

冯惟敏  

闻柝  

野柝鸣沙岸渔灯照白波凄凄风不定隠隠夜如何歴乱乡心碎依微客梦多江声还自击展转动悲歌  

冯惟讷  

春日侍防髙唐齐东二王即韵应教  

昔听桂山调今看兰坂花春云间珠圃初日照彤霞改服游新苑移尊对逺沙应刘今日赏不是魏王家春日陪孟东洲宪使公重过宋氏园亭  

竹色青于染春生宋玉家众山当户出一水抱城斜积雨翻髙柳轻寒勒早花风光正如此莫惜醉流霞  

卜大同  

同戴前峯游赤壁  

共有探幽兴言寻赤壁游昔贤不可作吾辈复相求孤鹤今何在长江漫自流因之重怀古对此且淹留  

楚中思归  

久欲辞尘网拂衣返故庐水田原不薄茅屋亦堪居五斗何为者三湘安所如勾留犹未去岂羡武昌鱼  

侯一元  

和蔡白石湖上晚眺  

赴省鸡栖后看山立马时夕烟澹秋水寒鹊附空枝拙宦头堪白乡心梦独知犹闻歌雅调不似越声悲  

寄石屋  

一枝栖已定旧业未全贫白水连三亩青山作四邻鸟虫披古篆牛马应时人独爱林间月无由寄许询  

夜渡瓯江  

暝色度归桡长风动泬寥渐藏江岫月正落海门潮委运同飘瓦全生学纬萧江湖易成梦顿欲谢清朝  

栗应宏  

游城南池  

偶下南山岑萧然谐夙心漳干一径入烟景四围深秋水浸枯木夕阳明逺林相期杳难即渔浦晚沈沈  

髙岱  

寄怀李师孟水曹  

别署秋光满千帆霁色开海风吹月上江雨带潮来名著山公啓诗传水部才不知登眺处谁与共衔杯  

金大车  

漂母祠  

王孙去不返淮水亦东流宿草封遗塜行人说故侯荒祠黄叶暗寒渚白苹秋一饭犹怀徳空悲云梦游  

祝禧寺访马承道  

地僻秋堂静琴书此盍簪短檠禅榻暗微雨梵钟沈络纬鸣莎径松杉绕石林拥衾不能寐山气夜萧森  

游能仁寺  

落叶迷幽径垂藤锁断垣溪深晴浴鹭树老昼啼猿海气庭前障天花雨外翻坐来清梵永尽日不闻喧  

游楷上人山亭  

病起身犹健登临兴不孤石泉当户防山鸟入云呼败叶秋皆堕寒烟晚欲无此中堪闭户还拟着潜夫  

陪徐子仁宿瑀上人房  

平野千林雨衰年七尺藤独冲青嶂暑来访白头僧蔓草荒禅榻虚堂耿佛灯勿嫌山馆寂长啸对孙登  

经废寺有作  

金身随雨卧绀户借风开听法龙辞树翻经石掩苔藤花檐际罥木魅洞中来涧道千年桧山僧手自栽  

虎洞  

灵山通上界羸马步瑶岑天净峯如掌风悲虎出林空岩春昼冷石洞夜坛阴渐悟真如性还同出世心  

金大舆  

幽居五首【`录四首`】  

篱落荳花满堦除苍藓多微云翻早鴈轻雨滴寒莎负手防青竹牵衣爱绿萝萧条扬子宅独酌有长歌老去成疎懒诗书性独偏闲防扬子赋细读马蹄篇绿水偶垂钓青山忽在前不愁金错罄时有卖文钱仄径丛残草頽垣倚细花青鞋寻社逺皁帽任风斜院静添秋色窗虚赋晚霞荷蓑翻豆圃把酒问渔家凉风歌蟋蟀秋日赋闲居酌醴愁心薄谈空俗累虚果悬随鸟啄诗罢命儿书何必顔渊氏当年独晏如  

登青州城楼  

丽谯沧海畔南客一登临四野平沙合孤城逺树深古隍无积水飞阁有栖禽日落山风急凄凄伤逺心  

广福寺  

四面松杉合中林一径开僧房依乱石画壁暗深苔风卷堆沙入云移海气来萧条空谷里松柏暮生哀  

雨后闻蝉  

一雨生凉思羁人感歳华蝉声初到树客梦不离家海北人情异江南去路賖故园儿女在夜夜卜灯花  

苏濓  

游大明湖  

风物湖中好家家白板扉浮云去水近返照入林微潮落渔矶浅江寒鴈影稀晚来砧韵起是处捣征衣  

园居  

壮年不遇主歳月忽侵寻买药到城市读书随树阴窗虚啼鸟近门掩落花深旧日逢方士曾传戏五禽  

青石岭  

鸟道盘云细羊肠度坂危青回峯歴乱丹转磴逶迤饮涧猿相挂悬崖树倒垂平生爱山水此地足栖迟  

苏澹  

暮春雨中集惟时西园  

西园花事歇一雨净芳菲不是莺相唤谁知春欲归池鱼翻晚碧槛笋茁新肥待得清和候重寻芍药围  

盐河闻鴈  

客子起常早月明殊可亲一声沙嘴鴈匹马渡头人顾侣鸣偏切悲秋兴转真兰闺梦回处应忆客边身  

慈寺别沈元戎  

萧寺送行频蝉声入座新夏云骄醸雨闗树逺通津门外长安路樽前出塞人愿分双寳劒万里静边尘  

张献翼  

春闺病起和黄得之先生作  

佳气抱房栊年华自不穷山将睂合翠花傍镜分红晓色罗衣上春声燕垒中犹怜芳树下无力倚东风  

集孙指挥宅  

入林欣把臂萧散欲飞翻酒亦将军令花仍处士村清香浮画防残月上营门无敌夸诗思长城在五言  

## 御选明诗卷五十九  

五言律诗十  

李攀龙  

同皇甫膳部寒夜城南咏月  

片月挂遥岑层城曳素隂寒分空树浄影落御沟深结冷悲征笛匀霜上砧西园芳宴后白雪复谁吟  

白雪楼  

诸郎难得意非是敢沈冥拙宦无同病清时有独醒千家寒雨白双阙晓烟青又值髙楼雁寥寥不可聴  

闻砧  

永夜卢家妇深闺坐自伤拭砧散明月投杵上清霜别恨繁鸳绮哀音送雁行同袍征战尽刀尺防人肠  

出郭  

出郭随吾适人家杜曲邉溪深萦去马山路入鸣蝉禾黍殷秋作茅茨足昼眠可能祛物役归买汶阳田  

秋日村居  

隠几怜清晓开轩命浊醪西风行薜荔白露缀蒲桃气逼蝉声苦天含雁影髙壮心堪自见秋色正滔滔髙斋清自掩遥夕病相看片月花间浄明河树杪干流萤含火着宿鹭抱霜寒何限同袍意江湖坐渺漫  

冬日村居  

髙卧堪人事幽栖岂世情老松寒更拙片竹冷逾清拥褐江湖色鸣琴雨雪声懒心常近傲不是学庄生遥夜冷幽独南山傍户庭泉流霜下白野色海邉青风乱将残烧寒疎欲晓星偶因樵唱起延眺及林坰  

送潘润父  

揺落荒山道君行日独深解装迎暮雨秣马发秋林僮仆知乡泪风尘见客心十年悲未遇归卧防湖隂  

寄许殿卿  

漠漠雨如沙翩翩燕子斜官贫轻逆旅乡逺重携家昨夜懐人去春风抚嵗华独行临御水问使到梅花十五夜谢山人同李明府见过得宵字  

客有山中约人来江上遥张灯传防笔换酒出金貂贫病看交好文章慰寂寥天涯还此防留醉驻春宵  

重别李户曹  

旧游京陌满何处珥貂行念子従王事令人识宦情春风吹逺别芳草送孤征莫叹谋身拙前贤重请缨  

秋夜  

岂敢敧芳树多时信转蓬乡心生夜雨客病卧秋风大药三山外浮名四海中自知成汗漫还与众人同  

郊游  

何为驱车马终嵗惨尘顔偶出城西寺因看湖上山水流芳草外人醉落花间复值岩耕客春风荷蓧还  

王世贞  

赠王山人  

五岳游欲遍归来鬓尚蔵名诗句后避世酒杯前久客乡音改无家旅兴偏翛然唤双屐挥手向江烟  

乍雨  

细雨留髙树轻寒过小池剧怜初夏节却似晚秋时披荇鱼知乐凭轩鸟暗窥萧疎故园思徐步欲何之四月一日同于鳞子与诸君水头放舟  

歌管能回首轻舠自任风人家渔网外山色酒杯中心事欢仍见年光醉未穷褰裳吾欲涉菰际忽惊鸿  

过冶泉  

偶经盘石坐下有暗泉过爱月苔隂少分云竹色多幽岩答樵斧小屋见渔蓑不减沧浪兴风尘可奈何  

不寐  

襆被据匡牀薫炉袅袅香绪风低宿树孤月浄无霜戍鼓交偏缓寒鸡报转长不眠须起舞尘匣暗干将  

懐柔道中  

马足吾何限山行稍自寛人家梅雨色衣袖麦秋寒过瀑添新径归云改故峦防肠沙雁起一一向长安  

太原道中书事二首  

盘陀十二驿驿驿似西川毕竟中无池还疑小有天居民同伏鼠宿客傍栖鸢不待蝉声苦秋霜向鬓邉不防峰峦色何由见晋阳傍山兔三穴入地鼠千仓项为泉奔瘿牙因枣熟黄吴儿莫相笑风俗古陶唐  

蔵经阁西偏俯小罨画溪  

绀宇蔵经阁春云罨画溪隔花催小艇落日在招提彼岸如相引真源自不迷老夫繙阅罢随意步东西  

王世懋  

春日袁鲁望见过分韵  

河朔名仍在乾坤意未降酒人唯我共国士许谁双秉烛深良夜聴鸡过小挂帆明日去春色动三江过天界寺访半峰师防师偶病强起留宿  

匹马到精舍悠然深薜萝人声入寺尽山色闭门多欲问简编絶无言钟磬过心闲病亦好不为示维摩  

毛公坛  

冲举何年事空坛向此名泉疑丹井出草共讲台平地尽山形转林深水气明班荆坐相视寂寂愧浮生  

送陆元量出按广右  

绣斧下雕题花骢拂栁嘶霜清八桂外云碧五羊西问俗安烽燧飞章散鼔鼙君家一片石归路好重携  

庐山雪  

朝日照积雪庐山如白云始知灵境杳不与众山羣树色空中防泉声天半闻千厓冰玉里何处觅匡君  

谢榛  

冬夜过云翁留酌因赴西池君不果  

眼前期不定万事逺期难酒熟山人过诗成蜡炬残柝声连巷动月色满城寒嵗晚梅花发谁同雪里看  

客居即事  

客居何懒慢过午尚科头老得医书喜闲増诗债愁春寒风偃树天晚雪明楼莫谓常漂泊西来亦壮游  

春夜即事  

春草非吾土春宵还自悲庭虚风稍静帘卷月何迟久病儿知药长吟妻解诗他年学耕稼肯负鹿门期  

春园  

水村人寂寂迟日敞柴闗菜甲春初细园丁雨后闲沙邉来白鸟栁外出青山此地多幽意行歌薄暮还  

送杜太仆谪荆州  

谪宦三千里谁怜贾傅才汉江秋月上楚岫夜猿哀心事登楼赋年光落帽台知君最愁絶湘雁逐春来夏夜独坐披襟当风颇有秋意赋此寄懐  

散发南楼夜翛然披素襟蛩声依草际萤火落墙隂老破当年梦秋生久客心遥思苔石上坐聴美人琴  

送樊侍御之金陵  

地入维扬路天分牛斗墟秋帆二水外春草六朝余冰雪生官舍风尘走谏书従来经国者宁不念樵渔  

晓起  

晓起正科头时闻花外鸠出门疎雨歇倚杖防云流緑草偏依水青山半入楼况逢春酒熟不负嗣宗游  

除夕徐子与宅得年字  

客里嵗时迁还来醉此筵吴歌连子夜潘鬓感丁年列炬明深院繁星动逺天宫梅殊有意更向早春妍  

寒食旅懐  

蓟北惊寒食淹留防自嗟春风来燕子落日在桃花丘陇行邉泪江湖梦里家不知疎懒客何物是生涯  

伏枕  

伏枕无穷事虚堂秋夜深松低半月山静数家砧老鹤同幽意寒螀半苦吟百年儿女计谁识尚平心  

次张祜金山寺之韵  

孤絶寒逾迥苍茫夜不分僧归依岛月龙定缩江云天汉前合风涛枕上闻好沽步酒诗思在防醺  

秋雨宿权店驿有感  

驿灯分暝色野馆滞秋隂已倦衰年事偏驰故国心夜凉槐雨滴月暗草虫吟归梦不知路千山云更深  

大梁冬夜  

坐啸南楼夜孤灯客思长人吹五更笛月照万家霜归计身多病生涯鬓易苍征鸿向何许春意徧湖湘  

春野  

去郭苍茫色鸦飞欲暮天青天一笻外白发万花前春事浑相恼人情好自怜踏歌时遣意平楚漫风烟冬夜黄给事用章宅同张肖甫赋得中字  

初逢青琐彦下榻一宵同月落棋声里春回烛影中放歌还楚调扶醉有巴童上苑遥相问梅花定防丛  

暮秋即事  

十见黄花发孤樽思不胜闗河秋后雁风雨夜深灯留滞悲王粲交游忆李膺相随少年子走马猎韩陵  

初冬夜同李伯承过碧云寺  

竝马寻名寺登髙借短笻飞泉鸣古涧落月在寒松石路经千转云岩复防重人间多梦寐谁聴上方钟  

晚眺  

寒日下西陵漳河晚渡冰孤城归猎骑双树隠禅灯野眺心何逺岩栖老未能翻怜戎马日愁思坐相仍  

登榆林城  

凭髙望不极天外一鸿过众岭夕阳尽孤城寒色多芦笳满亭堠羽檄度闗河遥忆龙庭士严霜正荷戈宿淇门驿怀孙方伯性甫王宪副廷瞻江少参伯阳  

驻马淇门夕堂空暑气徂乱云闗树暝寒雨驿灯孤身计聊时序乡心复道涂何当报知已秋雁满江湖  

宗臣  

月夜闻笛  

暮雨浮天去寒云归峡迟青山饶逺色紫菊把新枝何处风前笛频停月下巵闗河已揺落故向客愁吹  

既赋金山篇寄子与复系之此诗  

寄尔金山赋登山莫自歌恐惊明月去其奈白云何夜棹鲸波急秋衣蜃气多凭谁慰揺落满目是江河  

渡江  

秋风髙不极破浪片帆轻鸿雁冲沙起蛟龙傍槛鸣愁人芳草逺落日一江明十载风波事茫然空复情  

闻雁  

一枕何能得长愁至不禁鱼龙残夜笛风雨急秋砧天入萧森气人兼去住心湖南有新雁作意送悲音  

雨夜沈二丈至  

榻有何人下君能此夜过寒蝉吴客赋衰凤楚狂歌雨气千江入秋声万木多明朝寒浦望揺落有渔蓑  

秋夜顾二丈来集  

少别已残暑相看失旧容秋衣下风露夕草乱芙蓉世故尊前尽乡愁雨后重徘徊望北斗明月照千峰  

徐中行  

南溪放舟  

晚山青似越春酒緑如渑中圣还徐邈登仙愧李膺髙歌传上国爽气度西陵却忆耶溪上莲舟月里乗  

入桐江二首  

烟岚行路尽天地豁然开江涌青山出涛驱明月来濑声喧倚枕树影落行杯忽自吹渔笛寒星莽钓台奔流千折下峭壁两崖分樵径冲江雨渔舟宿岭云布帆林杪见水碓月中闻独有披裘客千秋不可羣  

章行人景南署中送谢山人  

闲署生寒早骚人入夜过砧声风处急客思雨中多别曲歌杨栁初衣制薜萝明宵如见月相望隔漳河  

过桃源铺  

日日空山路褰帷无限秋千崖青欲滴万瀑雪争流絶壑通云磴悬崖倚石楼桃源如此地乗月弄渔舟  

暮发滁阳  

荒城一骑出落日万峰西涧水流人影松隂散马蹄悬崖青欲滴芳草緑堪迷洵美非吾土翻然忆故溪董体仁送余至固节旗亭饮别赋此贻之  

自古销魂地经过复此亭布衣交自重尊酒眼偏青栁色春堪惜骊歌老倦聴因君懐旧侣落落叹晨星  

梁有誉  

嵗暮集黎惟敬山房  

云木自萧疎何惭大隠居雨残三径菊尘满一牀书闭户鸟声过移尊竹色虚沧江复嵗晏谁念病相如  

吴国伦  

秋日匡山  

采采涉江去芙蓉秋水寒如何杂佩色难共美人看洒泪题云锦含情束素纨不知彭蠡鴈曽得到长安  

夏虞卿邀过梁氏园留题  

不识西园胜因君秉烛过槛随江岸曲堂抱水云多百卉延书帙羣星散薜萝松间凉籁发彷佛聴弦歌  

集新桥馆  

绕阁云如水入门山满堂烟扉生牖闼空翠滴衣裳石暝猿犹卧松髙鹤正翔居然成野趣不解是他乡  

西湾晚棹  

一水南湖外逶迤白石门鸣榔穿曲涧排荇入深村万树中流合羣山落照昬正愁髙兴尽渔父过清樽  

秋日湖上杂咏  

鹭立湖心石鱼吹浦口莎数峰排雾出一苇信风过落日残红蓼新霜变緑荷客星従耿耿无复照烟蓑  

宿顺昌  

三舍昭阳道其如风雨何白云春望合芳草暮寒多造次停车骑萧疎向薜萝山城更漏永敧枕问明河  

宿瞿伯明新居留赠  

万井罗江市君家却面山径穿池树僻堂抱野云闲与客看垂钓邀僧学闭闗偶乗幽兴入髙枕聴潺湲  

济州南池  

瀑水侵阶上危亭背郭开分荷移小艇取石坐深苔地迥秋隂合轩空野色来谁能共心赏懐古正徘徊  

夜雨挽舟上七里滩  

岸束滩声咽沙兼石齿横岂缘贪利涉亦复滞王程山雨夜逾急野灯时一明客心云雾里懐古不胜情  

魏裳  

雪霁同友人登王子山  

畏路谁能到幽懐我独偏谷中初见日树杪忽闻泉倚杖青山色衔杯白雪篇交游仍旧俗风景又新年  

汪道昆  

院中九月桃花  

孤亭依桂树九月见桃花白眼繁春事红顔逼嵗华香凝蝉外露色借雾邉霞避世甘浮海寻源好问家  

漳州院中桂花  

炎海愆花信髙秋着桂丛众芳萧瑟后独秀草亭中露金茎似飞霜玉树同明朝复长路开落任天风  

桃源老桂始花小集花下  

卑栖依宿莽幽事在吾庐丛桂青林外庭柯白露初繁隂团几席芗泽沁琴书金粟前身事淮南总不如  

刘少仙招看红梅  

袨服出风尘幽人傍水濵不禁庾岭雪旋入武陵春带雨啼红颊迎风启绛唇长镵如有约谷口到刘晨  

送张虞部谪常州别驾还婺觐省  

谪去应吾道流言亦世情圣朝仍得罪郎署早知名落日梁溪棹平芜瀫水城秋风回首地泪洒逐臣缨  

汪道贯  

赠邓孝孺  

闻汝幽栖处澄湖一片明青衿生事拙白发著书成泽国堪髙卧山田足耦耕华阳仙路近千古傍茅盈  

乡榜被放作  

得路难如此飘零似去年晓风池上月秋水镜中天咄咄悲生事劳劳问酒钱啼猿与征鴈总使泪然  

汪道防  

小园玉兰作花积雨未谢喜而赋此  

小院孤芳早清芬玉叶寒皎如临玉树香似袭臯兰雨濯枝逾艳风吹雪未残卷帘看不足秀色可忘餐  

张佳  

界岭北望  

北望成区脱霜空一岭横野烟邉骑猎寒柝戍楼声峰刺髙天近云量巨谷平防茫山尽处当日大宁城  

宿黄牛峡  

春到黄牛峡江辞白帝城楚云髙不落巴水去无声絶塞书难寄孤舟月更明櫂歌聴自短防处夜猨鸣  

张九一  

元夕赋得火树银花合  

火树排虚上银花入暗开一宵春色到万户夜光来对月惊飘桂临风拟落梅莫辞归路晚携得艳阳回  

夏夜漫兴  

暝色苍苍至琴书燕坐幽虚偏驻月积雨自生秋送酒陶潜径裁诗谢眺楼三年淹客邸兹意未能酬  

西瀼  

东瀼与西瀼青天对落虹逺山虚自应流水曲相通石濑征帆过江臯晚树空草堂长好在寂寞傍丹枫  

闻蝉  

何处蝉声唱随风过短墙却疑弦里出故傍栁邉长万物惊秋气孤城入夕阳自怜双白发对尔惜年光  

初至家陈道义瞿睿甫见过  

归及青春半芳园二仲来月生桐柏水云防景夷台玉笛梅花落金尊竹叶开今宵张仲蔚为尔剪蒿莱  

俞允文  

独坐  

独坐髙斋里悠然向夕曛天空山势出树防水光分逺色看成霭轻隂随度云谷中人世隔麋鹿自为羣  

蜂  

春晴逢谷雨泛滥绕林篁逐醉萦防袂纒花猎异香丛栖悬玉宇叠构隠金房灵化知何术神功寄药王  

卢柟  

游成臯王城南园见水石渔艇  

不作江南客空余江上山水同明月静石似白鸥闲仙径松萝外渔舟芦荻间相防浑防却无复住人寰  

戏寄孟龙川  

旧日浮丘伯曽将王子乔周游乗白鹤接引上青霄大药留丹鼎天台度石桥不知千载后为尔一相邀  

李先芳  

秋日南园得深字  

傲吏苦侵寻名园惬素心晚风随径曲秋色入林深家酿开桑落山翁卧竹隂柘枝歌正好小妓莫停斟  

峡石舟中望宣城作  

长薄带芳洲支江绕郡流潭烟宛陵夕山雨敬亭秋溜急知湖口林喧指渡头依稀沙渚上人吏待行舟  

一斋  

一斋容膝处髙枕谢招寻稚笋初平槛新鸦未出林闲情芳草地春恨落花心更爱前溪好千章緑树隂  

江上晚行  

褰帷方出郭江上欲黄昬却望东原道青山蔽县门蝉鸣月里树犬吠水邉村何处分渔火芦花隠钓防  

雨中投仙姑寺  

雨中投古刹江岸少人行立马候松径呼僧问寺名防碑经火尽荒草入秋平惟有枫林树泠泠清梵声  

春思  

渝州正二月日夜雨潇潇石濑添新涨江枫送落潮春催花影薄林杂鸟声娇楚客多归思长天坐寂寥  

滩头  

春江两岸阔细雨片帆斜古戍收残市寒潮带浅沙风偏舟倚濑春尽鸟啼花桑柘依依緑渔矶三五家  

暮春  

和风搅亭竹稚笋欲交加藻思添芳草春愁剧落花檐栖黄口雀林乳白头鸦坐惜青阳暮空悲两鬓华  

立秋后一日助甫见访得霜字  

屏居对芳草同病喜相将防暑人如醉新秋鬓有霜虫鸣风雨夕萤照薜萝墙后夜看牛女还期就一觞  

伯宗席对月再别吉夫得声字  

防醉长安月因君万里行片云随袂防疎影入帘清小径花生色防霜雁有声他时三五夕一见一含情  

何明府邀宴荆山  

名山堪载酒驿使暂停车斜日长淮水春风一县花平崖喧立马深树防归鸦更坐莓苔上残尊照落霞  

鄱阳湖  

吴人归古渡湖水接天开一夜南风起扁舟万里回波漂星子县云没大孤台却望苍茫里匡庐秋色来  

吴维岳  

寳应湖即事  

逺水映空浮星分芦荻洲鱼鰕湖上饭箫鼓雨中舟击楫成孤咏扬帆出乱流春还信可乐前路是扬州  

赠沈丞之瓯宁  

一官知可薄其奈武夷山正好乗春水悠然出古闗县斋峯影下吏事酒杯间计尔传诗日初游九曲还  

立秋后一日雨中登楼  

凉雨萧萧下江城昨已秋潮声入官舍山色带书楼鼓散堂前吏帆归海上舟喧声聴晚市聊用遣乡愁  

欧大任  

送张治中孺觉赴留都  

谁似张京兆名驹快月题驿程扬子外官阁秣陵西射雉芜深翳蔵乌栁暗啼词人非六代莫更唱前溪夏日同刘仲修李惟寅诸子出城访丘谦之得飞字  

西来初弛担防马问郊扉以我思乡泪沾君去国衣齐梁游已倦江汉赋将归一叶秋风里何年向洛飞  

晚霁过梅闗  

千峯留晚色迢递出梅闗日向猿声落人从鸟道还中原开岭徼南海控瓯蛮万国来王防秋风战马闲  

次韶州  

腊月渡浈水系舟韶石间山髙连海徼树逺接秦闗禹甸通诸粤尧封尽百蛮九成台下路犹想翠华还  

夏日同陈世鸣凭虚阁防集  

故事南朝日风流忆谢墩薜萝延翠霭箫鼓送黄昬钟阜深蔵寺湖曲绕村帝城瞻王气犹自防朱门  

得黄希尹金陵书  

送君白门去五载尚为郎握手知何日题书问故乡潮声江浦雁秋色石城霜一叶西风外无因到洛阳  

除夕寓九江官舍  

饯嵗浔阳馆羁愁强笑欢烛销深夜酒菜簇异乡盘泪每思亲堕书频寄弟看家人计程逺应已梦长安李符卿伯承左迁亳州夜同黎秘书惟敬吴侍御约卿往饯得长字  

殷勤一尊酒相送意何长薄宦投濠上归心向濮阳使星珠斗外卿月玉河傍持慰山东客衔恩异夜郎  

龙舟浦  

箫鼓中流发秋风散浦烟琳池新乐府汾水旧楼船赏胜观涛日游非习战年甘泉思扈従回首濯龙川  

南台【`下有水田村舍先朝曽于此观稼`】  

西内风烟异南台见水田艰难曽稼穑淳朴自山川农舍朝炊里江乡夕照前谷蚕劳睿藻幽雅定同传同黎秘书刘山人游西山经玉泉山池亭望西湖  

竝马今朝路西行访石经山泉浮鉢緑湖草映袍青积玉迷春涧飞花入暮亭十年江上客烟雨忆扬舲  

黎民表  

弹子矶  

兹岭何绵亘孤根下杳冥云光荡鸟背水气杂龙腥蜀道攅为阁庐山叠作屏定知人静后风雨泣精灵  

春夜同童子鸣集潘少承馆  

向夕衡门掩吴中客子来长河翻月上防栁逐风回小饮怜春尽繁花爱晚开汉闗吾欲去刻烛更徘徊  

冬夜同张元易过顾叔潜得红字  

枥马苦嘶风徘徊恋竹丛寒声御沟水月色建章宫小袖禁花艳衰顔借酒红他年文字饮能复忆城东  

苏子川宅观芍药  

为掩羣芳色开花独后时青扶承露蕊红妥出阑枝绰约东邻子风流郑国诗合欢还有恨名字是将离  

豫章江行  

路已经吴越舟还遡豫章洪涛撞逺岸独鸟下危樯地近长沙湿山连粤峤长所思非逺道犹复叹殊方  

杨祠部宅送陈玉叔之淮安  

故人遥拥传炫服且还乡芳草经吴緑清淮入海黄离襟分夜月官烛照西堂只益风尘梦随君郢路长  

紫荆闗  

经转蛇盘险云连鸟去长山桃防着紫沙栁不成黄重镇临天府神功划大荒金城谁献议老作尚书郎  

魏允中  

华教夫归无锡便问嵇泰峰先生  

长安有知己问子何为还不奈思乡泪犹多恋别顔浮云连冀阙芳草遍吴山遥忆宁亲暇焚香昼掩闗  

过巩昌太守许公邀饮城东楼  

岂不嗟行役终然恋旧游天涯相对酒日暮更登楼露自先秋冷山仍绕郭幽别来能防日白满故人头  

徐明府邀饮百泉池  

独下山头寺双过水面亭浅沙依鹭白澄景入峰青防烛回残日移舟带晓星古台清啸寂未与世人聴  

胡少陵之建康  

相逢知何处相送复长安匹马云中去孤帆天际防江流漾牛渚山气郁龙蟠寂寞谈经宅何人共嵗寒  

周生归黄州  

凉风吹客帆落日过湖南握手空相送离心不可堪片云萦楚岫一叶下江潭何地偏相忆朱家酒夜酣  

胡应麟  

赠髙深甫  

最忆髙常侍生平乐事饶千金求騄駬十院贮红绡古迹留三代新声和六朝湖头明月满无夜不吹箫  

自严滩至新安途中纪兴  

一滩髙一丈【`谚云一滩一丈新安天上`】滩尽到天都叠嶂云飞动隂厓日有无辛夷残紫落踯躅乱红敷独少行云庙分明入峡涂  

徐献忠  

自小晦至西晦与曹新昌议民事  

行县淹朝雨盘山转路迟溪声连壑起云气并峰移候鸟催耕急梯田贴石危农官方在野端为有年期  

癸卯应诏北上晴泊清口  

野泊斜阳近江村乱水明帆樯千客语鳬雁一羣轻冻啮寒沙浅风离古烧平昔年淮上月犹自照韩城  

奉怀射陂诸子  

久别乌程令经秋思转防林光暮烟发菊气早寒归出县看山近开衙报客稀还将萧瑟意遥逐白云飞  

寄南江狱中  

怪尔忧时急云林阻道风人间传抗疏谁复见书空万死恩方重生还事亦公悲凄老亲意怅望五湖东  

徐伯虬  

同九嵕顾子访漳河岳山人  

多君栖郑圃室白隂隂此日逢迎处髙天倚树吟竹香明愰静山色暮帘深相送情无限余音碧水琴  

顾闻  

和岳子嵩山草堂宴集  

緑树覆沧浪髙斋敞夕阳鸟殊闻法曲花故忆明妆碧酒衔风急清琴拂水长况逢岩壑侣同醉白云傍  

晚  

岸帻秋堂小临流暮雨清羣峰倾鸟背落叶带溪声林日髙低下川虹防续明棹歌何处发应是采莲行  

清明日过杨村  

杨栁蔽杨村桃花古渡昬清明犹作客白日正消魂天地催时序闗河仗酒尊何为千里梦一夜落吴门  

孙宜  

湖上杂兴  

地逺山围宅城孤市绕村菰蒲侵草阁鸥鹭到柴门野雾峰全暝湖烟渚半昬坐怜渔父过随意倒芳樽  

同诸友游郭曲  

地胜因湖得堂幽对野开晚风吹笛起秋水抱城回溪友留鱼去邻翁送酒来为言九日近引客试登台  

十三夜月柬谢子  

今夕江楼月能添昨夜明苑云寒自敛城角霁尤清露警花间鹤风防树杪萤百壶髙兴在端坐待君倾  

陈津  

萤  

分将光自照肯拟暗中投寂歴依书幌分明防客舟露凉深映竹风定直冲楼不恨飘零晚终随大火流  

黄鲁曽  

肺病  

肺病因何剧龙蛇久背时小槽谁贳酒弱翰漫题诗贵辙过难结仙舟载已迟春来花鸟意独饮向茅茨  

黄省曽  

榻上  

短榻吟还可幽居眺得兼燕回花淡淡蝶泛草纎纎迟日难过屋轻云不满帘所欢能到此明月共须淹  

泗州寺  

化塔晓言攀禅楼访闭闗烟生屯匝栁云长合前山御酒灵襟畅谈经寳思闲绀园星纬地淹对不知还  

虎丘雨集  

暮雨过前溪春云四野低望开山更合看出树重迷池外花交吐岩间鸟半栖烟芜千里色弥使客心凄  

唐钺  

江行  

客计方归越征桡更背吴风萤临水乱江月向人孤洲已过迷子山行及望夫可怜清夜色强半在长途  

黄中  

不寐  

多病眠常早移灯近卧牀重翻经騐本那有防情方树响秋先到虚月正凉寂寥愁不寐更漏一何长  

刘成穆  

城南送友  

送汝归南国燕山正早秋独伤千里别同忆五陵游汉殿相如赋吴江范蠡舟相思同易水日夜自悠悠  

髙应冕  

江村晚眺  

荒村沈夕照烟树防人家野渡迎潮急寒山带月斜渔归无逺市雁下有平沙寂寂秋江晚芙蓉自落花  

渡湘江有感  

扁舟复何去五月下潇湘遥望苍梧迥还怜楚水长暮潮下野渡逺树带残阳渺渺云山外苍茫隔故乡  

陈芹  

送黄淳甫还吴门  

忆君还故宅追叹昔年违花倚新枝笑人随旧燕归川原春日澹桑梓暮隂稀挂壁余孤劒依然夜有辉  

九日长干寺别友人  

精舍长干绕清池曲路通双桥云影上疎雨梵声中晚岫沈孤翠秋英吐艳红嘉辰聊一醉世路漫西东  

季冬溪阁别张幼于  

即见雕栏外丝丝栁拂头水平桃叶渡花碍木兰舟定拟寻春至仍须下榻留秪怜君去日雪洒翠云裘  

薛钦  

句容道中望茅山  

崒嵂盘江甸遥天紫翠分风尘应不到鸾鹤自为羣晓径连青霭秋山徧白云可怜句曲望不见华阳君  

鸡鸣寺  

古寺浮仙嶂层甍近帝家洞香流石乳僧午饭胡麻金刹盘飞鹤丹池聚浴鸦俄闻孤磬发萧飒满烟霞  

吴节  

登仙阜亭  

仙阜孤亭敞凭髙发兴新风帆斜入浦云树曲通津丹井迷芳草清池覆緑苹月明归去近凉影忽随人  

方元焕  

园居  

兀兀坐长日行园怡晚晴畦蔬经雨足山水到云平野老水邉语轻风林际生年来知抱瓮犹聴辘轳声  

郭文涓  

夜懐  

疎灯孤馆寂落木万山空夜色谁家月秋声何树风乡园归雁外身世转蓬中只益离羣意凄然思不穷  

冯行可  

玉泉山  

野亭花歴乱春色昼霏防栁暗云初合山深鸟不飞寒流鸣玉涧空翠袭人衣却爱经行处闲僧埽石扉  

秋意  

清秋新雨后天气晩生凉月散虚中影风飘空外香鹪鹩聊暂息鸿鹄相髙翔作客惊时序钟声出禁长  

忆江南偶成  

人生冀安乐万事更何知五亩青山宅一湾明月池梅花绕屋种橘柚当垂野老时相问悠然物外期西园竹万个南涧杏千株鱼乐当堦跃鸟欢隔树呼云过开锦绣风度送笙竽一枕邯郸梦人间事有无  

许邦才  

晚行即事  

秋隂天易暮行客倍生愁江曲明渔火山椒隠戍楼密林惊月黒疑路怯星流犬吠荒村近喧呼隔岸舟  

舟中  

客子常明发霜天正寂寥移舟星在水解缆月随潮往事流波驶归心帆影揺更堪闻过雁芦荻更萧萧  

戎来賔  

郊居即事  

作吏才偏拙为园意颇深风尘元畏路山水是知音径曲丛篁密堂虚澹月侵平生甘放浪自合早抽簪  

梁柱臣  

寄懐苏云谷逸士  

吾乡隠君子质素古人风性岂琴书癖身将猿鹤同卷帘山阁暮防杖海云空一别麻源谷相思桂树丛  

孙楼  

郊西诗  

上苑春偏丽西郊更可怜轻尘花半妥斜陌栁初眠緑树莺声外青山马首前夕阳南北淀彷佛太湖田  

邵圭洁  

村舍  

买田依谷口临水启柴扉家近溪桥得村深竹树围聴莺春自往骑马夜能归聊毕平生志还来筑钓矶  

丁一中  

初秋月下小集限韵  

共集髙斋晚清樽照眼明云开天际月秋入海邉城未尽追懽意还惊欲别情莫辞终夜醉况是瘴烟清  

赋得征马嘶送客向朔方  

驰马向榆州萧萧鸣未休朔风千里道落日万山秋影乱骄行色声长带别愁丈夫思报主日夜陇西头  

叶春及  

题陈明府园亭  

背郭名园好青山带緑谿槛花经雨湿亭树拂云低扉静随风掩林深自鸟啼寥寥苍野里何异鹿门栖朝市违簪绂林塘傍芰荷云归三径逺幔卷四山多松韵闻琴瑟花容艳绮罗更怜门巷逺车马少经过  

小砟石台  

倚劒孤城暮登临万壑秋潮平沙岸失月落岛烟浮白鹿通夷国黄云满戍楼南征防消息横吹不胜愁访詹咫亭先生巢云书院兼呈社中诸友  

巢云髙不极飞阁倚云开树杪沧溟尽尊前紫翠来江湖双涕泪天地此楼台縦有终焉计能忘国士才惆怅出门去徘徊流水间菊花深复泛桂树晚重攀返照孤城敛寒云大壑还明朝羁物役清梦到柴闗  

吴景明  

赴西州任道中即事  

滩险飞流急林深毒雾遮溪行朝避蜮山宿夜防蛇屋帀桄榔树篱编茉莉花従知邉徼地风土异中华  

邓元锡  

初夏登眺天峰  

江城开宿雨孤峤共跻攀龙气留苍壁莺声响碧湾危峯斜带郭幽径曲盘山不浅东林兴迢遥未忍还  

李防  

初到石湖  

皎皎空中石结茅俯青谿鱼游新月下人在小桥西入室倾尊酒逢春信马蹄因依如可就笻竹正堪携  

潘纬  

送友人北游  

樽酒慰行轩交深敢赠言经过郑庄驿好问孟尝门一诺休轻许千金未是恩年来长送客此意不曽论  

夏月过佘松泉先生溪园  

花榭竹为垣幽隂坐处繁遥疑原上日不到水邉村山雨带云集松涛清昼翻往来三径里何地有嚣烦  

冬夜奉懐従兄汝和时在江西  

予行江水北君行江水西两乡千里隔一梦防回迷雨雪连天逺梅花落月低所思何处在残夜聴鸣鸡过蒋南泠翁大参休园喜鸿胪诸昆载酒留集  

蒋生风雅存异代馥兰荪脩竹仍三径垂杨自一村啼莺呼过客幽草映闲门旧识羊求侣重怜载酒樽  

官庄春暝  

一径掩蒿蓬孤村烟霭中鸣蛙出水曲宿鸟隠花丛髙树留残照遥山映暮空无人伴幽兴招月聴丝桐初夏同王应凤余日章汪以仁以敬过余子玉园居  

背市园居寂到门芳草深呼童出贳酒留客坐鸣琴鸟作辞春语松生入夏隂求羊无夙约开径自相寻  

项元淇  

同陈白阳登阁  

月宇临清桂星筵拂绛河已投车辖饮兼倒接防歌砧杵催秋急风烟向晚多春波门外路乗兴数经过  

周锡  

海丰道中  

长夏苦于役炎风吹鼓鼙山深榕子落雨急鹧鸪啼野渡従流下斜阳在竹西极知行路险愁杀岭云低  

茅屋  

茅屋自成趣况于离乱中敲冰两孺子曝背一衰翁客至村醪薄樵归树叶空三江十万户安乐防人同  

张循吉  

军城秋夜  

寂寞军城暮浮云暗斗杓戍楼人未散絶塞马仍骄夜雨千门冷秋风万木凋筹邉王相国金甲未应销  

钱元鼎  

偶出  

卧榻淹三伏肩舆出早秋青溪通小市香稻满平畴有约过邻舍忘机对水鸥已成迂懒性身外更何求  

周沛  

饯沈懋学时万参戎复起淮上  

尔去当残腊其如霜露何到时春草徧随处故人多脱劒留燕市题诗赠汨罗淮阳旧游地取醉一髙歌  

丘云霄  

吉溪  

游子悲无褐寒风吹短楂问鱼沽酒路随犬到田家茅屋依山静溪桥逐水斜逢人皆荷蓧相笑失生涯  

江晚  

帆势迎风疾滩声入暮喧渔灯出疎树客路问前村野鹤冲烟迥山花带雨昬寒江何处宿幽思未堪论  

施渐  

冬日游天竺寺  

縁湖始忻往遐览歴幽寻山到不容路云蔵犹有林堦前寒涧落榻下白云深积雪千峰里寥然空世心  

答王仲山见访溪上田居  

同归五湖往一水见君家渔父迷初路居人认落花御贫多种菽为圃却宜共是求羊侣往来志嵗华  

暑中闲述  

宿雨未为深晴光已满林防风松际歇凉霭竹间沈地僻容身散交疎少物侵常嫌子桑户今日废衣衿  

早春斋居漫兴二首  

此地寓来僻清渠正绕庐数畦聊学圃一径不容车图列壁间岫书翻几上鱼谋生已无术元不慕相如静里心常觉尘中人岂知柴门独掩后春草复生时泽国为渔晚江湖好道迟总能谈寂寞秪费子云辞  

和万吴二明府夜集俞汝成读书园  

去市未为逺到门终是幽小池堦下满嘉木雨余柔鸟影髙台近春香各迳浮不妨车马客暂此共林丘  

李奎  

湖上  

锦帐开桃岸兰桡系栁津鸟歌如劝酒花笑欲留人钟磬千山夕楼台十里春回看香雾里罗绮六桥新与客游北山偶过普福寺寻葛洪丹井  

古寺随缘到云霞晚自闲僧房开竹里仙路入花间斜日明秋水薄烟凝暮山偶探勾漏迹惆怅欲忘还  

万表  

夏日饮许员外山亭即景  

一亭梧竹里迥出市尘间石迳縁萝入江峰对座闲海云朝屡变山鸟暮双还别去衡茅下思君嬾闭闗  

刘鋭  

和徐东濵  

何处幽栖好城西有茂林山来当户翠竹长隔墙隂哺子飞梁燕窥鱼下水禽闭门无所事赤日任流金  

张元凯  

春日游西苑  

宣室临西苑灵台对籍田宫莺迷緑雨廏马饮清川栁引金堤直松含玉殿圆先皇受厘处寂寞锁春烟  

子夜  

花栁发韶年妆成子夜姸弄箫成艳曲调瑟岂哀弦翡翠巢金埒鸳鸯扑锦纒不将银烛减看取玉人怜  

湖上归  

野寺垂杨外湖陂乱苇间翠含千树雨青露一痕山果熟喧童口桑稠碍女鬟渔舟小如叶载我洞庭还  

## 御选明诗卷六十  

五言律诗十一  

李元昭  

送周虚岩归吴门  

返棹嵗将晏离亭酒亦深岛云寒没影江日冻生隂莫惜飘蓬迹应伤折栁心丘中谁共调徒自理鸣琴  

过吴判官村居  

残红明逺浦片雨洗平畴户敞従云度阶空任水流醉因花影劝欢为鸟声留日暮浑忘返髙眠傍斗牛  

狄従夏  

月夜同刘天山作  

孤馆寒灯夜相看听晚笳清宵醒客梦明月落梅花碧海潮声急清霜雁影斜不堪怜嵗暮况复是天涯  

奚汝嘉  

旅懐  

十日雨初霁一年春已残苔痕蚀径滑草色酿隂寒昔悔従军易今悲作客难殊方有桃李能得防回看  

陈鹤  

太仓除夕席上呈友人  

频年惬逺游嵗晚独牵愁底事故乡泪偏当今夜流柔风将报栁残烛更明楼君醉且休别同予送晓筹  

泊京口望金山寺  

南徐一片石千古柱中流绕树开僧舍缘空结梵楼疎灯明水底落月挂潮头向晚禅钟起风吹到客舟  

夜坐见白发寄别朱仲开张瓯江  

坐久北风起江声带逺沙客愁初到鬓乡梦不离家林静无残叶灯寒有落花懐君夜难寐别绪转如麻  

过唐荆川太史隠居  

惟君爱嘉遯结屋向江村逺月长随棹残潮自到门心无时事累家有古风存已得川中乐都忘河上言  

送袁节推奏绩北上  

斜日半帆明西江浪正平风云双阙路吴越两乡情树緑沈山影天空落雁声孤舟渔浦夜共语一灯清  

题杨法部容闲阁  

阁傍江城外开云水间秪因尘境逺自觉主人闲日落见归鸟月明看逺山移船候潮至相送野僧还  

寄金子坤  

思君不可见渐觉嵗年过世事犹如此生涯近若何天长红树没雨后乱山多何日金陵道相携一和歌  

髙邮赠龚山人  

近苦江东水转怜淮北居入秋尝白稻留客鲙青鱼树栅春收犊穿湖夜灌渠期君结乡社同着养生书  

陈第  

江心寺除夜  

偶过江心寺何期又嵗除百年俱逆旅信宿即吾庐岸隔遥沽酒厨寒剰煮鱼客游随处好鬓发任萧疎  

客中立秋  

蒸湿前朝雨凄凉今夜风秋声先蟋蟀露气到梧桐顿觉絺衣薄尤怜旅槖空潞河问舟楫明月向吴中  

闽闗旅夜  

已是吾乡土离家尚十程疎通野色孤枕傍松声揺落秋难赋悲歌夜不平仆夫催晓发烧烛待鸡鸣  

南岳舟中  

吴门一水接楚塞众山连书史同昬旦江湖且嵗年洲回芦莽莽樯动燕翩翩何处为南岳云开望杳然  

陆采  

十六夜与朱都二子酌月承天寺  

兰若延佳赏蕙肴留好賔共聴聮袂曲不见折香人僧埽苔间坐云生头上巾石牀浑失寐清照一吟身  

李言恭  

晓渡  

烟树晓栖鸦长汀带白沙中流聊击楫新水快浮槎云与人争渡春随客到家遥知飞防日开满石城花  

晓发应城  

古道风烟接天涯晓梦迷猿啼千树露人过一村鸡逺浦余灯暗隔林残月低此时有髙卧予独愧羁栖  

汉江城楼  

楼阁依山出城髙逼太空帆樯入烟雾波浪过帘栊灯火深林里星河流水中人家半渔者蓑笠挂秋风  

花朝  

二月寒犹峭燕山雪未消春来无草色病里又花朝鸿雁乡书防闗河旅梦遥武陵溪上约今已负渔樵  

送陈玉叔郡守淮隂  

别思深难遣离魂暗欲销人随流水去心共暮云遥野市悬髙岸江城响夜潮所嗟相忆处风雨正萧萧  

吕时臣  

夜懐  

起来喧不减防防生凉风月暗虫声里人孤树影中南埏寒尚早北地候难同想到鄞江上秋花满旧丛  

留别谢少府子鲁  

木落见中州遥连白帝愁黄河临防岸明月上孤舟作客已多嵗还家又暮秋思君西下日寒叶满江流  

到家苦雨寄城中诸友  

嵗晏兼贫病归心讵可论寒潮冰下咽饥雀雨中翻野迳苍苔合山白昼昬还家已十日愁絶旧柴门  

秋田为李生得衣字  

明农兼课子田舍有书帏防防霜初下鸡豚秋正肥西风菰米饭落日豆花扉已得遗安计无嫌老布衣  

金山寺  

万古一卷石东南何壮哉半江截吴楚两岸瞰楼台僧饭芜城乞人烟铁瓮来春深龙聴法风雨带潮回  

郑若庸  

王内辅三泉将命太岳  

神岳蟠中极淩虚势自孤星辰低绛阙雷雨防清都山色遥连蜀江流直入吴金箱有灵秘到日佩真图  

顾圣少  

送李汝学还上党  

倾盖同为客携尊复送君悲凉谁作赋南北此离羣坂没羊肠雪山横态耳云相思岂无鴈可待九秋闻  

徐渭  

懐陈将军同甫  

飞将逺提戎翩翩气自雄椎牛千嶂外骑象百蛮中铜柱华封尽昆池汉凿空雁飞真不到何处寄秋风聚法师将往天台止其徒玉公庵中余为留信宿  

欲向天台去先为剡水寻秋行万山出夜宿一庵深燕语调花气猿啼带讲心年年石梁兴送尔并沈吟  

顺昌道中新晴  

解辔投山屋束鞍闻曙鸡风云留宿雨花草踏晴泥晓峡喧谿路春沙泛马蹄遥知武夷曲只在乱峰西  

沈明臣  

白云溪上  

山源何窈窕五色石溪清桥壑皆云气空山惟水声悬崖无鸟过古路少人行髙枕潺湲上长懐非世情  

雨罢  

睡起雨初罢出门天复隂乱云垂树湿流水到花深帆过髙于屋鸥飞只在林天邉渔艇子日日可幽寻  

包十碧岑楼分韵  

水上楼偏好尤宜对夕阳樽前开睥睨檐际宿帆樯浦树潮来没江天鸟去长髙情迟明发鼓枻下横塘  

野炊  

水竹谁家是来堪一系槎渔樵云里径烟雨烧前花怪客喧篱犬惊人起树鸦柴门开阒寂面面逐江斜  

冯咸甫有赠依韵奉荅  

世有小冯君才名到处闻云间一邂逅天上防人羣自笑匆匆甚尤怜脉脉分相思何所托江树倚春云  

即事  

古道出吴淞垂杨拂寺浓水云低晚照残雨逗疎钟渡海帆初挂寻山月正逢客心殊自喜手摘翠芙蓉  

何处  

何处放船好水深云欲低流澌莎草上落日布帆西雨脚只在树鸥飞不过溪买鱼炊白饭醉聴岭猿啼  

越中  

乐游何处好最爱越中山人坐午溪寂鸟眠秋水闲云横独树上雨在数峰间欲作苏门啸苍茫不可攀  

渡峡江  

雨后趋官渡春隂野望迷江浑诸水聚云杂乱山低树湿莺犹困风酸马自嘶王孙行处草无奈故萋萋张二吉父袁九龄秀才携酒至吴山馆  

桂馆诸峰上兰樽二妙来大江开夕照隂磴积秋苔蝉响流风急虫声隠月哀所嗟人散后乡梦只东回  

过髙邮作  

淮海路茫茫扁舟出大荒孤城三面水寒日五湖霜波漫官堤白烟浮野戍黄片帆何处客千里傍他乡  

行乐  

行乐湖南树清隂为飒然防风荷叶上乳燕杖藜前草合幽人路花深病客天所知良可待独往信孤烟  

送张丞纁赴睦下邑  

君向严陵去云移画舫低驿程疎雨外山色大江西讼简知花落官闲聴鸟啼却忘身是吏随意坐青溪  

王寅  

送郑信之游大梁  

南客辞乡邑遥随北雁归春风寒似腊吹雪湿征衣书劒过淮水闗山望宋畿铜驼旧游路花栁正芳菲  

康従理  

嵗暮泛彭蠡  

旷望极平川遥心自黯然空烟疑有地逺浪不分天暮色孤帆外寒声落雁邉年催长路客归思倍堪怜  

观音阁  

古寺夕阳邉凭虚思渺然江声犹楚恨山色自吴年宿鸟回清磬孤舟逗野烟长廊灯影寂徐步礼金仙  

陈淳  

东园  

独酌林臯下厌厌不计筹似能添野兴还可慰羁愁月色十分好虫声一片秋壁间何物在寒气隠吴钩  

彭年  

奉同衡翁太史诸公游子慎山  

仙路披林入星桥接汉通蒲萄新涨緑防蝀欲飞红海鹤鸣花外山鸡舞镜中清商移小部明月防回同  

晚过横塘  

轻棹乗朝霁飞楼渡石梁山容明罨画天影静沧浪燕拂栁丝弱莺啼花气香春光正韶丽况复古横塘  

大石  

阳山青不防隂壑路疑穷鼇蝀淩松杪骖騑歴桂丛隔云分野緑穿月逗中空胜絶流孤赏疎钟殷梵宫  

陆治  

张左虞过访漫答  

学稼甘吾老看花喜客留鹤鸣童错应莺语伎先酬山水将身隠图书足卧游君家双玉劒尚在匣中不  

钱谷  

夜登虎丘次韵  

遥忆梅花阁还思脩竹林烟迷山径窅云锁石苔深香界期重宿筠亭拟更临悠然停采舰灯火晚隂隂  

居节  

雨后过云公问茶事  

雨洗千山出氤氲緑满空开门飞燕子吹面落花风野色行人外经声流水中因来问茶事不觉过云东  

雨后闻雁  

釭斜寒照竹山静雨围牀雁到秋如许人愁夜未央江天将只影霜信过重阳小梦知何处三湘烟水长  

宿道院  

解槖神仙宅青萝小洞房何人识紫气无梦熟黄粱牀拂如云石帘飞似水霜不知寒漏永消尽读经香  

雨中  

习性未能忘摊书日满牀四邻分树色一径借溪光聴雨支髙枕下帘留晚香萧闲生意在庭草过人长  

晚坐  

鸦背夕阳尽柴门暮色初山寒渐风露人语半樵渔落叶闻碪急芦花映日疎年年楚江上不见雁将书  

周天球  

金陵七夕赠皇甫司勲  

片雨明河拭双星阁道临论欢天上别惊候旅中深夕吹催飞藿商声动早碪城南倦游客同折此时心  

王懋明  

同鸿山公过思闲草堂  

黄叶满村巷幽人成隠居水田禾刈后家瓮酒香初地僻鸟羣逸天寒山翠疎衡门笑语罢新月映前墟  

湖上隠居秋日漫兴  

寂寥桑柘外秋日赋闲居天气清行药溪声和读书每于幽事遇不觉世情疎近复増頽惰经旬发未梳  

春日懐金陵旧游四首  

神乐观  

仙观菁门外尝従金马过桃花霞际吐黄鸟日邉歌晚酌醒池水春衣暖径莎自闻清乐后长使梦云和  

雨花台  

长干风景地台上每淹留云树空蒙色烟江缥缈流席前芳草暮钟外雨花收梦寐城南路何年寻旧游  

莫愁湖  

去年修禊日曽往莫愁湖心醉欢娱地春随歌咏徒风花香不防烟栁弱难扶一别无由到空悲嵗月徂  

灵谷寺  

匹马依丛薄曽因访化城松深蔵梵响谷杳蕴秋声画壁巢禽汚萝扉倚树成老僧招引处犹记説无生  

姚咨  

山台晓望懐仅初不至  

客舍起常早旷然思逺游弥伤嵗华晚来眺髙台秋落叶满山径寒风吹敝裘夫君独不至湖水空悠悠  

周诗  

理山避暑竹亭有作见寄次答  

阮生能抗俗嵇子得长林僻境寡人迹闲多鸟音苍藤挂朱日短榻卧重隂羡尔忘机事云山意已深  

灵隠寺  

灵隠何年寺青山向此开涧流元不防峰石自飞来竹覆空王苑花蔵大士台冥探有度莫遣夕阳催  

孙艾  

和皇甫子浚韵送周以言  

有客今朝别无家何处还陇梅频望寄衰栁不胜攀江汉淹髙节乾坤亦厚顔故人如问及双鬓已成斑  

唐诗  

九日登牛首山  

牛首登髙处黄花细雨前山深寒似腊江逺澹于烟寳刹珠光浄金陵王气连六龙曽驻辇聴话武皇年  

沈仕  

村居春日  

栁堰迷丹日蓬扉启緑烟人闲啼鸟外兴剧落花前野色连三径山光满四筵鹔鹴随可解堪作酒家钱  

岳岱  

癸未八月一日至山居  

别业谐新迹林庐返故情竹添秋径密花洗早明地逺千家市山啼八月莺寻源従稚子石涧绕门清  

方学渐  

白云岩  

磴道斜飞瀑岩花半入云望中孤鸟没天外一江分竹柏山楼色旃檀石鼎熏轩然长啸发清兴好谁闻  

张士瀹  

送人还京  

临歧一别酒惆怅故人违落叶雨中满归舟江上稀路将天欲逺帆逐燕同飞去去还乡乐无劳泪湿衣  

陈凤  

江上  

长风吹古堞落木下沧波孤月动寒幌暮烟生碧萝客懐闻雁急人语入村多又宿秋江上依然旧钓蓑  

吴扩  

同白平溪宿古竺  

天竺古名林幽期晚共寻涧隂蔵宿雨松籁答鸣琴曲笕分泉细荒除落叶深中宵无一语愈觉契禅心  

汪寛  

鹦鹉  

被宠翻遭絷能言太逼真主恩非不厚野性讵能驯去国长怜尔呼名辄应人江南盛云木何似陇山春  

叶一清  

遣兴  

颇怪逢迎懒经旬不出谿草堂一夜雨新涨忽平堤翠篠吟风细青霞压树低沧洲意不浅独坐领凫鹥  

程泗  

东原  

翠竹孤村舍黄花曲迳饶租完无吏过酒熟有邻招碧涧当门钓青山隔岸樵自惭非世用长得任逍遥  

戴巏  

得子秀兄避冦消息  

问讯东吴使秋来尚避兵一身依短劒数口傍孤城旅食应无定归舟未有程此时正愁絶天末防鸿鸣  

叶杲  

旅次江夏  

嵗暮投南楚萧然一旅身江山遥对酒乡里少逄人细栁舒残腊疎梅报早春故园归未得物候倏更新  

汪子祜  

独行  

日杲秋犹暑林栖鬓欲华独行销白昼得意见黄花稻熟茎茎穂姜肥寸寸芽竹堤香渐近水次有渔家  

李敏  

题流口吴逸人山居  

岩泉鸣翠防流口旧渔矶市逺修琴去云深采药归扉树鸡栅篱落晒牛衣世事无心理长镵老蕨薇  

郭第  

钱塘雨泊  

一片迎潮雨钱塘泊岸逢烟明六和塔云暗两髙峰茶熟篷火香残野寺钟湖头旧游路湿翠想髙松  

出扬子桥喜见江南山色  

小艇淮南道经过无限情可怜扬子渡不见海潮生水防洲驿江连北固城涨沙三十里树杪乱山横  

张文介  

九日风雨登吴山亭子  

今日复九日自怜犹未还岩亭足佳菊风雨亦跻攀漠漠烟中寺冥冥海上山乡园渺何处空伫白云间  

余庆  

送吴隠君南还  

可叹论交日翻成钱别时空江怜嵗晚逺道念归迟行色闗鸿雁乡心挂栁枝殷勤一杯酒相劝复相思  

陆光宙  

归雁  

万里衡阳雁春来又北征谁怜失羣影故作防肠声朔漠风犹劲闗山月自明素书吾欲寄须到雒阳城  

姚兖  

兴善寺访戚希仲养疴西林禅房限韵  

桥分龙蔵北水接马泾西一棹通只苑孤笻引曲堤梅同残雪映竹覆湿云低不浅陶潜兴清尊许共携  

王叔成  

荆溪游樱桃园  

珠林光万防红乱野园芳艳夺桃花彩甘骄荔子浆女翻双腕白莺溜一衣黄问是谁家胜江东顾辟疆  

雨中看垂丝海棠  

江花低拂座窈窕雨中枝湿翠笼芳树娇红袅碧丝骊山清祓处越水浣纱时可奈风前态迷春映酒巵  

新凉  

新凉树杪来风色动衔杯檐晚蜻蜓挂篱晴蛱蝶回一溪秋水到满屋荳花开无限江南意吴歌醉懒裁  

冰出吴江  

腊去三朝雪春来十日冰櫂鸣寒玉破舟白浪花凝客梦天无际人烟树防层吴江沙月暝雁影落渔灯  

黄姬水  

郊居  

卜筑傍寒郊机心久已抛圃花蛾作茧门树鹤为巢但自能齐物何须着解嘲竹僧去后明月满衡茅  

访文徳承摄山耕寓  

访尔岩栖者迢迢披荔従闲扉挂层瀑危路隠千峰白首鹴裘客青山石户农浮生能防日一别十年逢除夕与金子坤郭次父登冶城后集小寓  

散步崇冈后明灯緑酒初那堪惜除嵗又复感遗墟寒柝严城急春星短屋疎明朝问生计犹是一牀书  

王穉登  

寄方子时  

避人成独往一室谢喧嚣泉近书声碎山深酒价髙千峰对茅屋终日聴松涛五亩园地躬耕莫惮劳  

白丈自杭州归要游天池  

桃花零落尽游赏与君同僧住松声里莺啼石壁中岩光晴处紫池色晚来空莫把琵琶奏尊前有白公  

陈佥宪园林  

十亩园地因之早挂冠衣裳竹里翠门巷雨中寒夕鸟留归聴秋花耐醉看多君下榻意不忍负余欢  

看梅过邓尉山中二首  

人似梅花瘦舟如兰叶长青山十亩白流水一春香种密人难入开齐夜有光苔枝容我折野老不嗔狂桥外花开日分明雪作图不将他树杂未有一家无多处半青嶂香时过太湖浊醪元易得市逺亦须沽  

送孙明府之崇明  

昔年芸阁侣凫舄向南征官俸鱼租入衙斋蜃气成问程看日出到海聴鸡鸣地僻无官长何须束带迎  

迎春日集华光禄斋中  

椒盘出五辛下马拂黄尘千里周南客明朝汉苑春草生将去路花待欲归人君有陶潜禄犹胜季子贫  

元日都门看早朝二首  

春日满皇都春云乍有无五更齐玉佩万户共桃符天出临轩语山当绕殿呼欲知王防礼先问汉鸿胪万国尽朝宗天门发鼓钟楼成五鳷鹊阙是两芙蓉赋待淩云荐书堪计日佣不如随仗马犹得近飞龙  

玉女潭  

丹嶂金吾凿寒潭玉女名面岚成画阁架雾起雕楹开牖通花影疏泉纳涧声此中堪避世何用罥朝缨  

送钱象先游楚  

七夕仍佳节三湘乍逺游猿啼巫峡夜人到渚宫秋作客随鸥鹭离家望女牛所嗟王粲老不得共依刘  

重阳前一日泊新安  

乱帆天外落野泊数家村萤火依丛薄虫声出草根雨收山渐碧云翳月防昬客里重阳近何人送一樽  

送吴郎游金陵  

两地三春别孤帆千里愁君今游帝里谁与共仙舟夜雨连步春潮满石头长干管弦地走马莫淹留  

送慧师还五井兼懐其故师杨伯翼  

持鉢南归去长天接逺汀未霜吴树赤过雨越山青帆外桃花渡圅中贝叶经还将二泉水一酹子云亭  

梁辰鱼  

夏日泛舟荆溪暮宿湖口  

五月荆溪上惊湍走白沙风樯敧聴燕浪檝逺冲花山势通吴直溪流向月斜维舟见渔火深树有人家  

秦嘉禾  

小孤山  

砥柱从开辟中流自古今神龙常在窟怪木不成林絶顶云流影悬崖鸟过音吾题百丈壁仙迹倘相寻  

董宜阳  

初发谷阳夜泊追懐旧游寄袁鲁望  

不寐嫌宵永残星带月明城乌喧夜柝岸叶乱秋声世路悲今昔存亡念友生凄凉感旧赋转见古人情  

沈倬  

题张帅清望楼  

晓色临平野髙楼属防云连峰当户入一水傍阶分树影参差动禽声下上闻主人方拥传莫草北山文  

卓明卿  

江上别黎惟敬  

执手河桥上遥天起片云仙帆千里发客路一江分桂岭先秋色樟亭半夕曛家山到何日两地惜离羣  

陈九州  

夜泊荆溪  

细栁湖邉岸青蒲水上舟星随孤月动山入暝烟收鼓枻闻渔浦悬灯见佛楼客途春欲尽归思满沧洲  

卢澐  

新秋漫兴二首  

短发经秋下衰顔借酒红小新得月落叶静鸣风多病惟髙枕无营任屡空自怜吟独苦仍值寂寥中地僻秋先到门幽客不经蛩声共吟韵霄色入丹青古树斜留月遥空静落星坐惊衣袂湿湛露满中庭  

夏日即事次丰吏部  

昼寂双扉掩无人共酒杯睡嫌雏燕语吟惜藕花开郊雨不能作池风时复来还期问字去载月夜迟回  

陈公纶  

晓发剡山  

晓发剡山路东方白尚防张灯沽酒店带月旅人衣水逺孤舟渡烟空一雁飞及秋归未得徒自忆山扉  

山寺作  

近郭丛林防山环径转防溪光分石发厓色乱苔衣树密云能度风闲鸟便飞短藜看未足时傍夕阳归  

秋日  

落日惊衰栁西风倒病花物华推小院嵗序转枯槎野径随流曲山篱带雨斜防回同逸侣乞酒到邻家  

周东田  

客夜  

弃置仍为客言归久未能素枝霜树月独夜草虫灯河汉秋来坼闗山梦到曽明朝对青镜应见鬓丝増  

王济  

游碧岩和石川韵碧岩碧弁之中峯也  

歴览碧岩胜只疑尘境无烟峦浄流翠晴瀑白跳珠隠约瞻天姥冥蒙见太湖丹青谁把笔相对写新图  

陆俸  

早春园居  

魏阙天今逺陶园嵗复新杖藜吾独往芳草正懐人雪意频催酒莺啼渐入春圣朝多雨露江畔老防臣  

顾元庆  

山斋诵见寄之作有懐漳河  

忽忆漳河子居然有道风一尊黄叶下数口緑云中鸿鹄心同逺岩丘兴不穷新诗开大雅莫惜寄邮筒  

王延陵  

王太史张比部同登翠防阁  

石磴千盘转山楼百尺余虚云自入春暖栁将舒玉斝浮金液雕防俯碧虚叨陪太史宴辞赋愧璠璵  

陆承宪  

约王子看梅  

梅花动山意野客不胜情长夜思琼树青春懐友生雨中开欲尽风处落能轻即遣山隂櫂还同雪里行  

湖上梅花  

不独山中有还従湖上偏全将雪嶂影倒尽玉湖天花落鸥羣乱香浮雨气鲜山僧开阁坐相对一萧然  

李维桢  

月夜北固山亭得平字  

极浦渔灯细幽崖鬼火明春隂团树色夜午报钟声云净千峰出江空一镜平石防聊假寐鹤梦与同清  

江靡馆  

扪萝深入径倚树巧安野色凭疎雨潮声枕大江云帆飞片片沙鸟浴双双况有歌金缕能无倒玉缸  

真州夜泊  

逺树千帆出孤城一水分江波翻射日山气郁成云防雁寒相叫盟鸥晚自羣愁心将落叶良夜共纷纷  

黄凤翔  

山村晚望  

寂歴孤村暮柴门半落晖云邉飞鸟下牛背牧童归逺寺钟初度游人迹已稀谁赓丛桂咏待月露沾衣  

晓渡金谿  

雨外堤痕合溪头曙色分防桥余古木杂树起朝云水急人争渡风防鹭逐羣武陵应不逺花径已纷纷  

暮泊劒浦  

防鹢方维缆归乌正满林岭云亲舍逺劒水客愁深风急滩声乱江空野色沈萧条闲隠几梦到北山岑  

赵志臯  

早发钱塘  

晓雾兼天白秋风一苇轻湖吞渔浦阔沙涌固陵平隔座吴山送扬帆越峤迎苍茫思无限天外忽钟声  

王家屏  

玉河新栁  

水绕沙隄曲春看御栁眠柔条轻着雨嫩叶暗抽烟影落波间细隂垂槛外偏亭亭依汉苑迟日待莺迁  

沈一贯  

送人之雷州  

庾岭去犹赊居黎半离华山蔵椰子树溪落蒟苗花望月应千嶂窥天自一涯防官是何物秋雨送征车  

于慎行  

雨中舟行  

天阔雨冥冥孤帆过驿亭云吞江树白雾失晓峰青岸鸟迎船湿河鱼出网腥生涯多少恨无处异飘萍  

题画  

黯淡秋湖色涵虚望渺然防桥横落日逺水出寒烟雁向平沙落鸥依折苇眠吾家住湖上闲杀采菱船  

应制题画四首【`有引`】  

万厯戊寅正月上出内府画册二十六幅命日讲六臣分题奏上各赐银豆一包时同事者宫詹吴门申公宫谕信阳何公宫洗新都许公宫赞武陵陈公翰撰南充陈公也予分得四题如左  

雪景  

轻绡寒色动不是月华开鸟道千岩迥江光一径回虚无分玉树彷佛想瑶台未拟歌黄竹阳春徧九垓  

烟雨  

潇潇一幅上秋气满枫林半似随风引全疑夹雾隂逺峰看处暝疎树望来深笔底烟云色争知用作霖  

宣庙御笔汀鹭  

笔端成大造海鸟若相忘暮雨汀莎湿春风岸芷香栁邉迷落絮云里带飞霜总为经天藻长留羽翰光  

鹌鹑  

渺彼榆枋翼丹青画作真静眠宫草日闲傍苑花春顾影骄金距逢场上锦茵非同珠树鸟独用羽毛珍  

邵伯湖夕泊  

日暮倚兰桡秋江正寂寥驿门斜对雨郡郭逺通潮急橹看商舶寒灯见市桥隋堤前路近欲聴月中箫  

长干  

白门通市里传是古长干陌栁蔵鸦曙秋潮带雨寒横塘归客防子夜旧歌防别是繁华地休将六代看  

秦淮  

秋月秦淮岸江声转画桥市楼临绮陌商女驻兰桡云里青丝骑花间碧玉箫不知桃叶水流恨防时消  

赠人为金吾郎  

陌上锦云连期门校猎旋射声银作镝蹑影玉为鞭撇草连双兔淩空接两鸢应怜汉飞将白首滞穷邉  

秋日南溪闲眺得李宗伯丈书  

溪阁非无事秋清日转长埽花安鹿柴帖石补鱼梁髙树留新雨平波澹夕阳逺书何意至三读素心伤  

过雨  

五月不知暑虚空飒似秋残虹挂溪水片雨过城楼逺树斜阳驻深山夕翠流晚凉思枕簟絶爱北幽  

陈于陛  

宣庙御笔马  

寳绘传神骏权奇尺素收蹄攅双碧玉文散五花虬赤汗当沾臆黄金为络头天闲今万匹何必按图求  

林景旸  

夜宿山楼  

小楼修竹里下榻白云深巉石含星动寒蛩抱露吟有懐迟素月不寐拥孤衾可是烟霞骨弥清松桂心  

晚宿长巷  

烟景通牛首风尘任马蹄石田山上下磵水岸东西波沸鱼难穏林深麏不迷晚来投宿处明月下前溪  

夜行湘湖道中  

买得西陵棹还同暮色浮乌栖江树冷人静海风秋敧枕聴湍濑推篷见驿楼山城临水闭隠隠送更筹  

张位  

夜闻雁声有感  

嘹喨闗河逺徘徊旅思长一天秋似水满地月如霜念尔心千折凭传札十行不堪游子泪人北雁南翔  

山中杂吟  

好景春三月名山碧四围穿林行信步临氷坐忘机树密多幽鸟虚总翠防任真闲笑语终日不知归  

七夕  

塞月催砳急天风袭袂深星河良夜色牛女隔年心莎迳流萤度花隂促织吟平生江海意荏苒二毛侵  

裴应章  

丰岭即事  

倚杖危峰上烟霞嶂防重逶迤盘古道絶胜引仙踪露滴晴天雨云低半岭松蓬壶何处是天际一声钟  

范谦  

登钓台谒子陵祠  

桐江千叠下砥柱着髙台夹岸羣山合中流匹练回披裘人独往舣棹客重来矫矫冥鸿逺停斟浊酒杯  

沈思孝  

喻邦相同俞羡长至集恕醉轩  

白云邀上客黄叶绕贫居缸面沽来酒槎头钓得鱼山川连越絶鸡犬数秦余一日千秋意相看老不疎  

思家  

长卧凤城隈乡心日夜催小人犹有母明主漫怜才木叶千山雨江湖八月雷倚闾秋欲尽底事不归来  

出都门  

天髙落叶繁匹马上东门固宠宁臣节完名是主恩青云双阙迥緑野防家存满箧匡时草携归覆至尊  

贾三近  

冬日登岳  

游目髙寒处羣山拥岱宗登封迷汉草徙倚有秦松万壑烟岚合诸天紫翠重肩舆明月下上界已闻钟  

朱孟震  

和答正甫  

幽意苦不惬清欢良未期如何汾水上忽枉故人诗芳草王孙路朱华帝子池相思隔年嵗河汉正髙垂  

张一桂  

送邵梅墩年兄请告还越  

去去若为别秋声满灞桥漫辞燕市酒独聴浙江潮八月枫林冷千山雁影遥相期各努力且莫混渔樵  

蔡文范  

晚霁  

沙路晴犹湿山云暗忽开短帆投暮去髙鸟拂屏回虹防疑窥井江清似泼醅不知南浦外何事复轻雷  

自瀛徳趋东昌道中杂言  

甸服仍周典沟渠自禹功幽并千磵合江汉万方同翠栁沿堤暗雕枫积坞红谁家调锦瑟清宴小楼中  

初夏  

春去归何处端居感嵗华夏云生伏枕江鸟下平沙緑水当门住青山绕郭斜东邻前日过已见石榴花  

顾大典  

郡斋即事  

空斋无一事散帙有余闲古蔓垂衣桁疎花照客顔云隂方抱日雨气忽沈山徙倚当髙处纷纷暮鸟还  

南还入吴门道中  

一入吴门道依然故国情过闗逢雨雪归棹及春耕野市山樱熟江村布谷鸣闲云如有意出岫故相迎  

春日木末亭延眺  

帝里春偏丽招寻兴未防一樽携木末双吹出云端谷静禽言细林深花影寒归途有明月醉向马头看  

为园  

一従牵世网已自十年余却忆灌园子因看种树书云霞疑作阵花竹自成居扰扰车尘里清幽想未如  

送秦郡倅还楚中  

一朝辞簿领千里返江湘弃置君何罪离羣我自伤春风过夏口秋草卧衡阳为报南来雁音书好寄将  

陈允升  

舟中还自长安懐玉峰诸友  

怅望无多日回桡已九秋遥天喧野鹤急水泛闲鸥朗月思度清狂忆子猷客情无可道愁对荻花洲  

喻均  

请告书懐  

夙昔浮云意防官久欲休蹉跎身渐老丘壑愿方酬海日犹残暑山风欲度秋盈盈河上水万里送归舟  

邓以赞  

思归  

星河云气淡萸菊露华清宦况慵兼病乡愁防又生入秋偏逺梦逐日计归程南雁空中唳能禁此夜情  

郭子章  

舟中  

三春滞水濆鱼鸟狎成羣江浊流新雨山晴敛薄云村舂幽涧急岸草夕阳薫何处城头角偏令倦客闻  

周光镐  

大梁道上  

眺望中原路逶迤入大梁风尘驰朔骑节序改青阳卫水浮烟黒沙河落日黄愁来看短铗犹带蓟门霜  

吴中行  

赋得露凝仙掌  

绛阙秋容静金茎露气长夜深方湛湛日出转瀼瀼共喜仙人掌能渟玉女浆愿持方圣泽沾洒徧遐荒  

丁元复  

赠钱少室  

长忆问奇年于今各一天云深花是宅溪隠笔为田寄兴烟霞外忘机鸥鸟邉萧萧广成子吾道足真诠  

早春过赵凡夫池馆  

幽栖何所定选胜得支硎槛底泉鸣玉天邉石作屏江梅依磵户谷鸟浴清泠千丈原头瀑宜添一草亭  

吴中立  

舟行白下  

江天澹秋色斜日照孤篷渔艇沿门系蒹葭到处通鸟飞帆影外人在镜湖中始觉烟波叟浮家趣不穷  

熊敦朴  

得赵汝师太史书  

章台犹旅食珍重故人书自是飘零久非闗记忆疎野花红更发官栁緑仍舒浩荡乾坤意吾生总不如  

冯时可  

襄阳送蒋生  

乾坤俱逆旅江汉又离羣暮雨驱飞叶寒涛卷白云聴猿人泪下立马雁行分三叠阳闗曲凄清不可闻  

憩大荆馆  

野色緑堪把山容翠可怜临湖开石室隔岸见原田云防参天树风驱度岭烟桃花处处发疑是武陵川  

钱比部携酒园阁得何字  

晚年偏好静结搆近山阿僮仆亲花药衣裳制芰荷林深浮翠暗阁迥染霞多不醉郎中酒其如佳兴何  

燕山雪  

十月幽州道风严盛雪花飞滩银浪细防树玉条斜海暗迷寒雁山空噪饿鸦闗河冰正锁何处觅归槎  

寄朱兵使  

西风吹一雁寒色满萧闗偃蹇三河客飘零防日还尘途双白鬓旅梦半青山麟阁无消息空摧游子顔  

早秋舟中  

吴门风物好泛艇漫回沿山色元非雨秋光别有天片云潜度暑一叶暗催年大块何舒惨谁令宋玉怜  

刘逴  

首夏东庄  

隍水城根阔楼隂镜上浮鸟窥杨栁下鱼拨芰荷游濯足凉云落垂纶晓月留何须山简乐日醉习池头  

夏日东庄杂诗  

避河巢此地形势俯烟霞常坐垂门栁遥看近水家马牛连晓径鸡鹜散晴沙冈上犹言热城隂看藕花  

许昌客舍雨  

西风吹暮雨客舍浄埃氛捎户斜斜急滴堦细细分山迷浮野雾城入度溪云已近重阳日黄花隔院闻  

髙村晓发呈同旅  

危桥徐度马村口曙光分石势迎河立滩声隔路闻莺迁明晓月山小失春云谈谑长亭外途穷赖有君  

## 御选明诗卷六十一  

五言律诗十二  

方扬  

金山  

虚阁疑无地琳宫别有天江空万籁发僧定一灯悬七泽吞吴楚孤峯自嵗年乗风兴不浅髙眺已泠然  

吴丕显  

题襟江楼  

缆解春江晓帆悬碧树秋开千里月近槛一江流草色迎芳渡歌声逐去舟十年湖海梦犹自媿沙鸥  

郑学醇  

园居  

药裹供垂老幽栖性独偏每寻髙士传无复逺游篇柔橹村烟外寒江夕照前沙鸥我与汝相对可忘年  

髙善  

秋泊  

暮色生红树天风起白芦钱塘西入闽银汉北悬吴月瘦霜华重松髙鹤梦孤不知今夜酒能到五更无  

李应征  

江行与苏生别  

葭菼正苍苍縁流水一方平沙连极浦斜日上危樯坐惜故人别因悲江路长行行秣陵近回首各他乡  

人日岘山遣兴  

人日人为客春风春可怜烟波浮宅逺丘壑寄情偏柏叶乌程酒椒盘下若鳊如从习池饮醉卧岘山前  

正月十六夜毕孟侯至  

春草忽已緑春潮寒到门喜从新雨后得共故人言小妇调中馈残灯续上元庭梅未摇落还拟数开尊  

广陵送张孟竒  

乾坤同作客千里任飘蓬况复离亭别萧条落照中涛声扬子北寒色海门东去去烟波外无为叹路穷  

姚舜牧  

秋日访臧顾渚年丈慈感寺不遇  

为忆交情好携筇过道林雨余秋水净地迥白云深入定闻清梵留题付朗吟遒然真防晤何必共披襟  

林章  

白云观秋夜  

俯仰成何事浮沈寄此身无家逢寺好多病见僧亲夜乆霜欺客庭空月碍人西风数相过不扫化衣尘  

舟中别张仲豫  

昨日淮阳客今朝江上还离亭一杯酒去棹万重山云树故人意风尘游子顔未知携手处莫惜暂追攀  

孙继臯  

山中  

山中无栋宇小屋但诛茅境僻人烟少林深虎迹交暗泉通石窦炎日避松稍寂寞元无事披襟诵解嘲  

立秋日病  

伏枕仍今夕开轩乍已秋髙梧片叶落大火一星流楚户砧初动齐纨扇欲収因思故园鲙强起赋登楼  

孙鑛  

雨  

漠漠云笼阁霏霏雨拂檐弹琴弦半缓收扇墨多黏古础方花润髙枝坠果甜此心无俗虑屋漏亦何嫌  

赵南星  

春日郡居  

乗暇寻幽事名香手自焚浇花分细草翫鸟得孤云天拥青山近风飘白日曛长歌思隠士终老谢尘纷  

李三才  

秋夜宿直  

十载犹郎署蹉跎媿少年凉风回树杪白露下庭前漏度三更雨灯残五夜烟由来飞动意回首欲茫然  

送姜仲文之徐州  

转饷君之楚为郎我滞燕一尊悲逺道并马忆朝天云失西山树江迷大泽烟相思若汴水日夜咽君前  

送马心易被谪南还  

风雨金陵暮萧然逐客舟酬防空一劒去国正三秋岸阔青枫逺江深落照愁五湖知有兴只此又何求  

徐元春  

灵谷寺访月泉禅师  

山郭寻僧出行行黄叶邉石泉秋听急江月坐来圆兴豁长昬夜门开不住天时闻钟磬发独立万峯前  

邢侗  

秋日得李希说年兄太原书却寄  

故国风烟古天涯草树疎月通汾水梦云度太行书出处皆吾道寒暄有敝庐题封犹未悉地待春锄  

腊日送野鸥先生赴清源访狄将军  

残雪犹在地送君将奈何客衫翻酒汚乡梦落梅多晓寺钟初定寒林鸟始过行行遇知已按劒一长歌  

闻王百谷寓南屏寺奉懐  

卜筑南屏寺多因太守贤榻移千竹润书枕一牀眠礼佛沈香火看花细雨天无縁陪胜侣吟望独凄然  

邹迪光  

春日园居杂诗  

行吟不放盏坐钓亦携书山鸟时调弄阶莎勿翦除习眠如湿栁避客似惊鱼防冶非吾意春光任尔舒秋日泛舟至山园兼过法院次林若抚韵二首  

水容开皎镜汛渚惬新秋红树能迎客青衣学驾舟药防天露洗涧道夜珠流自笑如拳石难言五岳游广圃深潴壑骈房曲贮山堤长留竹捍牖每惜花闗月暗厖先睡林昬鹤便还名流真尔辈杖履欲追攀  

吴门归入恵山寺  

胜游不惜屡余兴尚淋漓竹路青相借花宫翠乱披酒防留月住曲半受风吹为问良溪夜何如吴苑时  

昆山道中  

数尺布帆轻清溪一掌平小山时防缀逺树不分明似雪汀花舞如歌水鸟鸣行行日渐暝绛蜡坐吹笙  

范守已  

过赵州  

故国城池壮神京驿路遥禅宗寻古寺仙迹觅长桥山近云常暗霜严木欲凋斋头聊驻节风急马嘶骄  

渡黄河  

王程催驿使河水正流澌鼓柁黄头猛鸣榔白鹜移参差冰岸阔款乃棹歌迟为念懐沙客中流一赋诗  

徐三重  

秦淮夜月  

小阁初秋夜秦淮月正眀潮分江水白烟带露华清夹岸朱阑映中流画鹢轻由来佳丽地风物总多情晓渡大江时旭日散雾微风作波延伫金焦钟石之竒因思陈隋旧事赋此  

江流发牛渚海日曙龙宫浪散千岩雨帆轻五两风天门开白下地脉限吴中遥忆临春恨飞军有路通  

李志  

前嵗舟中得病喜逢冯元成兵宪今来京出示新稿有见赠诗次韵荅谢  

追趋临桂日回首正伤神避客形容悴逢君意气真文章雄绣虎勲业望图麟此去楚江逺风波好自珍  

钱应晋  

九日故城舟中  

无处寻篱菊何人送酒来故园知满径此地少深杯岸栁霜前脆云鸿日暮哀悲秋怜楚客懐抱向谁开  

冯琦  

秋夜  

天宇澄秋序凉风夜色微为怜明月好不掩白云扉逺火孤村径邻灯寒女机砧声欲愁絶几处赋无衣  

立秋前一日载酒过懋忠  

今日良宴防情深更起愁追欢还卜夜恋别不禁秋萤火含风冷灯花近雨收休言尊酒尽归及细君谋  

观暨侍中园  

常侍菟裘地停车试一过草凄幽砌冷云白逺山多过午移花影因风听鸟歌小塘春水满犹是旧防波  

韦庄与直卿世用分韵  

半亩松隂合一庭草色斑赏心花共醉幽意鸟相闗钟磬水邉寺烟霞天外山良游同二仲薄暮不知还可大同邀于宫谕饮摩诃庵南园步至钓鱼台夜眺还宿法蔵庵纪事  

暮烟望不断幽径一何深未尽寰中赏其如尘外心浮云千树色残日半山隂渐与只林逺犹闻清梵音  

重游黄锦衣园亭懐朱可大  

满院清隂合双槐抱小亭树摇杯影緑草映屐痕青花鸟闲同醉风尘笑独醒年年游此地不负草堂灵  

晚酌堤上  

未尽濠梁意聮镳复再过当歌愁日暮不醉奈春何芳草连山碧垂杨近水多归期难自缓留兴寄层波  

宿栖云阁  

曲径穿林入髙楼靣水开鸟将云并宿客与月同来竹色四时雨泉声半夜雷乍惊衣袖湿露下泛舟回  

邹元标  

东林寺  

皓月东林寺来过恰二更碧天澄霁色凉夜卷涛声虚谷攅松桧芳洲剰杜蘅秋风吹拄杖拟续北山盟  

山居杂兴  

秋色横川度终朝自掩扉已便麋鹿性不负芰荷衣有酒山堪对无官客到稀愚公真类我乆息汉隂机  

陆可教  

春日郊游  

出郊时驻马物色澹春隂偶尔躭幽赏因之惬素心人家隔水见僧院入花深似觉仙源近迷津未可寻  

冯梦祯  

赋得杨栁可蔵乌  

嫋嫋白门前蔵乌倍可怜柔枝排影度宻叶引雏穿啼合惊宵陌飞应破晓烟新知乐如此讵惜故腰妍  

徐桂  

送义公结庐天台  

海上栖禅境披云访石桥一缾依涧壑疎磬落山椒华顶经年雪松门半夜潮预愁支遁去谁与共逍遥  

张维新  

万寿节早朝  

六位龙飞日千官虎拜年嵩呼闻汉殿华祝戴尧天防仗清霜肃金炉紫雾连不才班侍从踧踖冕旒前  

顾绍芳  

同公亮敬承茂仁郊游  

共道寻春好兼之出郭幽林塘三月暮休沐几人游树树隂初合溪溪澹不流从来耽野趣即此是沧洲  

即事  

小阁上干霄幽人野望遥澹云清晓树疎雨緑春苗天阔前朝寺风多隔浦桥心期竟何托钟磬日萧萧  

喜陆彦先至  

常忆秋风里离尊共黯然所期寜此地相见忽经年白眼时人过青山旅梦牵悬知有新语羞属蒯缑篇  

沈自邠  

送徐洪阳侍讲使荆  

送别青门外双旌去路賖楚天髙拥传江濑隠浮槎赤社开王胙金茎忆帝家上林新赋就云梦未应夸  

白下留别贺伯闇  

髙阁经旬别孤帆此日开风尘催作客花鸟负衔杯细雨白门树浮云江上台相期不相见愁思转难裁  

送髙荩卿少防  

驿骑花前发东风二月过汉家新节钺秦地旧山河津树闗门合春云渭水多西台谁领袖咫尺望鸣珂  

沈九畴  

雨中简吴山人汝震时寄居铁柱观  

倚柱看黄鸟窥檐拂翠条吾衰春亦去汝病兴还饶山色楼中雨江声郭下潮何如平楚外烟柳赤防桥  

苏濬  

晓发界河  

客路逢秋杪中原曙色分无情原上草不断岭头云醉月懐梁苑观风过汝坟楚天看渐逺何处问湘君  

吴达可  

过万氏别院见旧题有感  

郭外寻春胜幽懐浥酒巵涧从峯外落云向竹邉移野客多新味山僧半旧知不堪追往事日月逝如斯  

吴安国  

登北固山甘露寺  

寺忆南朝古山横北固遥千峯围铁瓮双髻拥金焦隔岸维杨树空江建业潮髙楼信多景秋意独萧条【`寺有多景楼`】  

张敬  

寄王汝宾  

山房黏石壁苍翠暮烟收野水乱流合沙禽几防浮人归槲叶寺月映芦花洲白露澄江阔故园何处秋  

朱应毂  

中秋登东阿城楼  

东郡逢佳节南楼上小梯迎归鴈近坐觉逺峯低魏阙燕山北黎阳鲁甸西清辉真可恋不寐信乌啼  

东流泉  

清流环曲径翠色映遥岑山静少人迹林深多鸟音雨余云破练月上酒浮金千里来知已同游惬素心  

屠隆  

元夕集司马公宅  

同是春宵醉今宵乐未央花明天不夜尘暖月生香人语朱楼细箫声碧海长绛河低欲没犹进九霞觞  

秋日懐友人  

寒砧万户满黄叶下空城丛菊堪垂泪江流不住声病惟诗得意贫觉酒多情同是伤揺落秋天日暮行  

泛淀山湖  

扁舟凌紫氛潇洒絶人羣浦暗遥吞树湖空不碍云浪推沙鸟出风挟寺钟闻故有沧洲癖徘徊眷夕曛  

邓汝楫  

将至清源作  

清源看不逺暮色逐征涂寒入萧萧树身随泛泛鳬扁舟渔火乱明月水天孤苦受微官防髙阳愧酒徒  

冯大受  

竹素园诗  

城隅饶緑野况复傍沧洲碧树蔵朱阁澄潭下白鸥入林但嵇阮开径只羊求不恋区中赏真同汗漫游曲径逶迤转山亭石路斜连冈皆是竹无地不栽花堤柳萦如织溪桃烂若霞寻渔到西堰僻静似山家别院仙台古吾斋相与邻丹砂余大药花木秘长春插架书连屋巢松鹤近人庭前有髙树八百颂庄椿  

登岱  

直上中峰顶方知泰岱尊冈峦回地轴星斗挂天门孤嶂秦皇碣清池玉女盆仙人云外度白鹤日飞翻  

陆长庚  

感兴呈景阳兄  

林薮原吾志年来逺市朝青山归计稳白髪壮心凋梦逐翻风蝶名成覆鹿蕉小休沐暇闲步诵逍遥  

余寅  

鲁桥村  

半景临墟坞双榆辟里门秋风吹巷陌落日散鸡豚野外桑麻阔山中父老尊喧喧村酿集赛鼓正黄昏  

叶初春  

梁谿留别徐少南  

直北三千里邮籖第一程浑忘相送逺谁道别离轻驿火抽帆宿河氷策马行不知游子梦仍恋阖闾城  

车大任  

金谿苦雨  

咫尺金谿道年来几度过邮程千里急乡梦五更多雨色迷芳草风声走浊河泥涂轩冕意去住欲如何  

送吴求蜀还蒲圻  

我留君且住尽日醉春醪作客修长铗归心慰大刀片帆淮浦逺匹马楚山髙莫负重来约相思梦寐劳  

杨于庭  

同朱可大胡允垂申敬中游张园得风字  

野境喧嚣隔沧洲咫尺通马嘶深竹外人醉落花中卷幔斜捎月披襟晚趂风相看飞动意莫放酒杯空  

早渡扬子江  

篙滑露泥泥舟人及曙鸡晓霞催日早秋水拍天低岸阔三山树潮迷六代堤严城犹未启何处听乌啼  

游斗山  

兹山真斗絶今日始攀跻不得孤峯上何知万木低云邉飞瀑布树杪落虹霓携醖情无极悠然听鸟啼  

霁  

甘澍畦流驶晴霓野望浓日昏犹带雨云乱不成峯晒湿移衣桁乗凉倚杖筇渔舠趂陂水长泛月溶溶  

暑日次孚如采芳亭韵  

返服村村适归田事事幽松风浑忘暑山月恰如秋树石分三岛疏池匝一丘惭无谢朓句杜若满芳洲  

董嗣成  

渡江  

揺落长干道凄凉枫叶丹残霞连海尽细雨入江寒楚树帆前没吴山梦里看乡闗怅回首长路正漫漫  

臧懋循  

望亭夜泊  

向暝投何所依微识望亭客舟今复至津路昔曾经瑟瑟风吟树离离鴈度汀翻令乡思逼数起视明星  

章嘉桢  

齐云山下溪行  

白岳朝真罢乗桴下小溪急湍清见底芳草踏成蹊傍树山楼出眠鸥浦溆低不须歌越调落日到城西  

张恒  

荆州  

迢递长征客徘徊故郢墟风烟平野阔沙月大江虚峡近啼猿切天寒落鴈疎萧萧荒草遍惆怅楚宫余  

忆槎上旧居  

千古浮槎处吾庐乃在兹云沙重护宅潮汐宛通池野鸟啼花径渔人唱竹枝白衣诸故老伏腊互传巵  

张萱  

防沟懐古  

不尽防沟水微茫日夜流潮连扬子渡烟接海门秋树影浮荒堞蝉声到客舟兴亡无限意落木共悠悠  

朱国祚  

雪  

夜来千里雪晓起徧长安转觉西山近宜从上苑看河氷难渡马野艇尽投竿最苦东征士闗门击柝寒同周公瑕屠纬真俞羡长石湖翫月分赋得天字  

今夜清秋月江桥一串悬树深潜滴露水阔不分天满载官厨酒听弹商女弦薄寒风渐紧主客未回船  

繇桐庐经钓台下作  

药草仙人录星文钓客槎祠开髙下屋江溜浅深沙緑树緜蛮鸟丹崖踯躅花谁歌竹如意懐古一长嗟  

万寿寺  

贝叶三车少华钟万石余声仍到长乐地合置精庐潇洒人王界庄严学士书秋来霜落后流响更何如  

叶向髙  

渡江即事  

无嗟风土异已自邈闗河村舍人烟少旗亭酒幔多春寒芳草歇天濶断鸿过长路方兹始微名奈若何  

徐应聘  

瀛洲亭对雨  

秘阁清宵近兰泉曲沼开宿烟生暮雨新水长秋苔地向蓬莱接波分太液来凭轩多爽气疑在白云隈  

于若瀛  

晚投清江浦  

淮水吞江浦孤帆晚复开树移沙岸转波逆海潮回人语迎村杂渔灯拂櫂来系舟犹未稳寒漏已频催  

髙邮湖  

髙邮初挂席波起荡湖村逺水浮天白孤城过雨昏柳条依岸断鸥鸟向人翻破屋稀烟火淊淊消客魂  

来三聘  

豫章夜雨  

二月余寒在髙斋聴雨眠夜愁牵往事春梦入芳年才拙官何补家贫俸未捐遥怜镜湖水重负杏花天  

朱长春  

夜泛  

落日放帆疾长塘水气昏濑声微引棹灯影逺知村鱼罶承舟隠津人辩路喧卧惊传柝起风急到城门  

前溪  

凉风吹雨断细路入舟低溪鸟衔花立山鸠倚竹啼下菰秋意古乔木野云凄一路人烟少村声何处鸡【`下菰城乔木山`】  

湖上晚归  

落日放归船山山起暮烟藻青浮碍桨鹭白浅过田孤塔钟声外长桥灯影邉遥闻喧渡口箫鼓到城偏  

自黄龙洞归泛月水酌复谢允昌  

水酌登山后溪船泛月回岭霞依渡没村火带星来鱼跃青翻棹萤飞白照杯纳凉芦际好留客钓徘徊  

出三江口南下  

日出漾清渚三江帆正开白怜茅步【`山名`】过青见苎萝【`村名`】来海气如秋雨春潮似薄雷空余好山水已是越中囘  

赴歴下涂中作  

白日散原雾秋光照井闾海田秋嵗早寒木落风初天地身长滞风尘役未除病夫心尚壮不敢忆鲈鱼  

再赠伯念  

茂陵多病日诗句转清新丽藻看时辈穷愁近古人莼丝吴苑暮兰草楚江春珍重淩云赋君王问侍臣  

方应选  

偕陈仲醇陈箕仲游青野禅寺  

隔桥横野寺梵响荅农歌鉢水含风净茶烟带雨和天花挥麈落竹翠拂衣多便欲辞僧去其如诗思何  

箕仲贫复故业  

负郭萧然在何烦更拮据故宫惟一亩环堵足三余坐拥髙人榻门惊长者车春风看社燕依旧到庭除  

同丰城游京兆游白云寺  

客有丘中赏言寻到白云风流京兆擅名理恵休闻挥麈空花落飞觞曲水分未须穷五岳聊此共清芬  

赠初文学景范  

意气谁倾盖风尘尔不羣摊书长爱日洒笔欲生云负郭披朝爽临流弄夕曛独怜河畔柳尊酒片时分  

李伯东招饮观莲  

偶赴青莲燕言游碧玉池将千叶戏鸟向并头窥灼灼影侵烛盈盈香满巵夜深忘去骑总为惜花迟  

建谿放舟  

日羡乗山好山间复鼓舷飞流穿石罅絶壁与云连望断浑无路行来别有天兹游安可纪应向画中传  

过顺昌喜霁  

行行逢旭日爽气马头开暗水分畦界轻云护石苔鸟啼风定树花落雨前台偶驻长松下香脂拂防来  

庄履朋  

别林尉  

桑梓勤吾念凭君破寂寥自今花下吏日折道傍腰象郡风烟隔龙城瘴气消行春聊佐令亦足采歌謡  

汤显祖  

江楼送东粤翟先辈  

楼上秋风逺城隂水树微芙蓉低木末暝色上林霏海燕凉犹拂江乌静不飞登临澹无色还似送将归  

秋发庾岭  

枫叶沾秋影凉蝉隠夕晖梧云初掩霭花雨欲霏微岭色随行棹江光满客衣徘徊今夜月孤鹊正南飞  

河林有酌  

风亭移石竹为客正开襟宿鸟过残雨吟虫傍积隂故人心不浅秋色夜方深便合丘中去相招鸣一琴  

送客归岳州  

枫隠号蝉急林开放鹢轻柳烟眠际稳江月醉余清夜色遥湘渚秋隂冷岳城还怜洞庭水渔笛与歌声  

曾士鉴  

游罗浮  

石室春同入龙宫夜不眠青天双瀑下眀月二楼悬羽盖悲陈迹金书忆昔年相携采芝叟劝酒铁桥邉  

陈邦训  

阁上  

云合沙头树人归浦口烟空山喧宿鸟小阁俯长川衣短宜残暑歌长入逺天南风吹几席不饮亦陶然  

唐文献  

登北固晓望  

清晨淩曲磴一望揽雄图天堑仍连楚云帆半入吴逺山笼日气古寺隔烟芜自觉登临迥浑忘旅思孤  

夜泊吕城  

何处汀洲晚停桡信楫师雨余霞散绮风静柳垂丝野寺钟声后夜潮人语时劳劳游子意陇笛不堪吹  

杨道賔  

梧江即事  

春水万山低江城宿雾迷征帆天上下去路粤东西荒迳余亭障楼船急鼓鼙客心惊寂寞况复夜猿啼  

别徐尉之任广昌  

遗爱苕溪上新纶楚水邉人疑徐孺子尉即汉神仙柳色怜分袂春风动别筵当官三事在慎勿负先贤  

全天叙  

晓望  

岩壑开新霁秋容倍可怜云中闻水碓竹里出厨烟捷防穿松径饥乌啄芋田闵农知感激瘠土幸丰年  

袁宗道  

憇有斐亭  

空亭堪徙倚一水带疎林乱石含芳草危桥度逺岑野垣还竹色淇澳尚泉音岂不懐君子髙踪何处寻  

读小脩南游稿志喜  

怪尔新诗好居然下里稀眉端沧海色江上白云衣鼓楫三湘去携图五岳归能令名利客一倍宦情微亦有翻飞兴兹游未可攀所谈客里路是我梦中山弱羽经年去孤鳞万里还入春佳事少见尔一开顔  

月下萧允升顾开雍集小斋赋此  

偶集翻成乐幽花晚更妍近云片薄过树月光全小筑真同隠清酣也近禅莫愁沽酒尽囊内有餐钱  

携尊江上  

郭外同君去清尊对水涯寒潮呜草径积雪晃平沙小艇乗流急人家逐岸斜流连归路晚髙柳乱啼鸦  

袁宏道  

除夕观诸公饮  

翦却残膏穂闲观未了棋角杯穷酒事分帖记花时白髪羞螺子青溪访钓丝买椶新作笠江海任吾之  

和散木韵  

闲适也相宜楸枰彻暮棋晚花残蓓蕾古榻乱装池云脚才收雨秋容渐上诗家家贮新酿等取菊开时九月二日盛集诸公郊游至二圣寺作  

莎径许谁通香寮紫翠中衔半岭日院锁一池风认药收花片题得草虫言三五友小欲困支公  

望渌萝山有懐江渌萝年兄  

好在青溪曲岩花石乳新空闻流水引不见渌萝人眀月层层岫乌纱靣靣尘十年求道侣能不忆山邻  

入桃花源  

洞外一长揖人仙从此分看君如水影邀我似谿云花气熏崖户霞光绕茜裙往来江海上鸾鹤冀相闻  

潞河舟中和小脩别诗次韵  

小艇烟江雨长堤柿叶霜一洲鱼子市千树木奴乡客去寻空谷书来话酉阳繁华销枕上家近吕仙堂  

送洪子崖之归化县  

小邑无官长登临费履綦方言从事译山景隶人知廨舍巢鹦鹉乡田贡荔枝岚光侵簿牍长日但围棊  

夏日泛舟  

泛泛防防近深深雀鹳闻空潭不受暑野竹半捎云公子收行盖佳人晒舞裙垂杨乱荇藻日色冷纷纷  

江上  

白雾迷荒楚青流带逺空沙平晴献雪树老夜屯风旷野眠饥兕孤洲落晚鸿布帆如屋里何处有城中  

袁中道  

柳浪馆  

过桥三五次门径宛村庄曲水纒茅屋深杨护粉墙雨烟荷叶浄风露稻花香未可全无事疏经也学忙  

同龙君超诸公游便河得桥字  

率尔翻成乐裙簮借小舠逺林才出寺深栁欲蔵桥明月迎团扇流波染素蕉偶来穿水曲咫尺便为遥  

江北道中  

逢僧知寺近玩水爱溪遥户户寻芦笋村村入柳条长堤随独马夜浦话双樵数防浇花雨飞尘冷冷销  

赋得风林纎月落  

宿鸟栖枝定凄清趂晚凉深林生众响密叶酿微光竹露萦萦滴花渠澹澹香楼台浓露里薄雪在西廊  

郢中游春曲  

春在画桥头殷红照碧流几囘看去马一笑荡轻舟夜月梨花梦春风燕子愁愿为原上草嵗嵗借芳游  

美人临镜  

薤叶依稀印香绳取次松睡眸犹少力酒晕不销浓髻就山争出眉成月又重若非形与影未必肯相容  

髙梁桥  

觅寺休辞逺逢僧不厌多一春水疾十里柳风和香雾迷车骑花枝耀绮罗半生尘土胃涤浣赖清波  

西游  

湾环穷野径忽到水中央唼雨鱼儿集捎波燕子忙马来沙耀雪人坐草黏香为爱溪流急移尊向石梁  

闲步  

舟居翻爱步三里傍江斜山雨犹蔵树溪风忽聚花穿云闲拣石折柳坐书沙望望夭桃色层城一片霞  

访苏潜夫于小龙湖赋赠  

畚土添花径防湖涨柳渠黄芦亲睡鸭碧水伴嬉鱼沼墨知临帖松鳞验著书重追宗炳迹新筑卧游居  

吴应賔  

题张洪阳闲云馆  

赋就张平子飘然独草亭囘环一水緑髙下万山青避世曽金马焚香对石屏祗疑云雾窟长护太经  

王士昌  

武陵县  

武陵城北道十里接平畴沙际余寒敛湖隂积气浮丛篁编作户独木剡为舟指防仙源近清溪分外幽  

李启美  

送王则之假归  

千里一相送郊云黯不飞潼闗何处是孤鴈独西归柳暗秦川失天髙陇树微如何向歧路春色正芳菲  

王嘉谟  

山中暮望  

极目柴门下萧条欲暮时草寒千里白云合数峯欹遥辨邮亭火微闻樵客词年来车马絶何用扫茅茨  

自破寺至鸬鷀谷  

跻险穿防密樵风去路长杏花茅店冷柳絮野村香长啸忘幽寂寻真喜渺茫迷途问何处乗月有归航  

雪后至香严岘  

独自寻幽僻骄寒散暮隂万松残雪淡一径野云深坐爱麏麚迹堪怜渔钓心山中香草落无复寄知音  

沈瓉  

灵谷寺晚归  

休沐乗时暇只林向晚还草深迷鹿砦云暗掩松闗香气诸天上春风御路间黄尘看渐近身得几时闲  

江心寺  

一防青黛色翳然云水中对江瓯郡小夹岸海潮通楼阁盘空际松萝冒浅丛薄游吾已倦遂欲息微躬雪后同李子宪陈子有何公露三曹长携酌莲花庵得栖字  

疎林犹积雪曲巷复冲泥闭户一僧在当万竹齐山深云更暝乌馁昼先栖归路逢新月纎纎映大隄  

泛彭蠡湖  

一片空蒙色庐山东面天晓帆初破影残烧逺含烟北汇江流小西来地脉偏无论襟带胜心赏亦泠然  

题汴山友人山居卷  

早谢轺中贵遥追谷口踪饮瓢清涧落樵径白云封立乆因调鹤行迟为听松弁山青不断日日待支筇  

甪里四季山茶云是甪里先生手植  

空山思隠士名卉属僧家独秀千年种常开四季花乱悬藜杖火清映鹤头砂落日春波渺重重散彩霞  

双溪晓望  

楼居无俗梦山晓不闻鸡日出鸟鸣竹雾开人渡溪沙田秋稼晓野町宿云低欲卜诛茅处终焉共遯栖  

径山道中  

山梁宜晚憇客杖倚崖松两邑中分界千盘始到峯径回青嶂拥泉赴白云舂不敢髙吟句愁惊听法龙  

宿海防庵山楼庵在石梁之右  

一雨千峯夕藤龛对佛灯瀑流侵頬冷山翠入楼层地似依空界僧多悟上乘中宵清不寐迟晓欲重登  

山中雨行夜宿民家  

好鸟知农候嘤嘤灌木间荒村无堠馆樵斧出柴关雨暗车前路云埋屋后山虚疑檐溜急溪水夜潺潺  

立秋日送行  

石头城下路三面是长江此地新秋色映君江上艭凉风动衣袂飞雨洒船无事嗟行役临流倒玉缸  

潘大复  

同朱文寜庶常观海  

烟波杳无极纵目喜同君云外千峯出潮平各浦分竞探蝴蝶窟惊起鹭鸶羣浮白宜兹地萧萧日就曛  

江行阻风得来字  

孤舟泊风雨日夜听喧豗石燕排空至江豚鼓浪来人家少烟火田亩半蒿莱愁绪那堪破呼童发旧醅  

王一鸣  

述懐寄达邢太仆子愿先生  

鹊山寒吹老鴈泊溟烟深杳杳登临眼纷纷离合心报书扶病写好句背人吟亦有三台酒秋轩想共斟  

徐熥  

春日雨中喜惟秦至  

斋居躭阒寂犹厌鹿麋羣茶汲松泉煮香收桂屑焚避人宜昼雨来客损春云更喜连牀夜萧萧独并君  

秋日偶成  

山翠夕阳天幽居息众縁倦啼将暮鸟哀咽过秋蝉榻静喧松雨疎纳竹烟微吟多信步行过蓼花邉  

徐  

送刘季徳归南海  

相逢苦不早相送复沾衣愁见孤帆影遥于五岭归青看海气近白望瘴烟微家在罗浮下秋风独掩扉  

送林叔度之甬东  

春深柳可攀送客出乡闗不洒故人泪恐伤游子顔潮声两浙水云影四眀山莫谓风尘隔相思魂梦间  

送僧归日本  

故国沧溟逺乡心岛屿孤缁衣晒若木白足踏寒芦海蜃嘘香火骊龙觊念珠朝朝持诵处初日照跏趺  

送人之燕  

燕国八千里送君离恨増短衣黏雪片孤棹触氷棱夜锁沙河栅寒光土屋灯故园稀钓侣秋浦挂鱼罾  

宿幼孺招隠楼  

林壑郁重重危防俯万松乱花穿暗水疎竹漏晴峯逺火縁溪棹斜阳过岭钟招携出萝径踏破白云踪  

寓建阳福山寺  

磴路层层入招提夹两山柏侵隂殿緑苔绣古墙斑细雨虫声碎微风蝶影闲五更钟韵杳乡梦屡催还  

双峯驿  

暮色满汀洲鸣蝉树树秋柝声闻雉堞灯影辨渔舟千涧通桥路双峯夹驿楼流波与客意日夜两悠悠  

送人临边  

征马嘶长路西山日欲斜送君临絶域万里尽风沙朔气摧秋草边霜惨暮笳悬知榆塞上定忆故园花  

张文柱  

中度落叶  

袅袅囘风下萧萧薄嵗隂一山方隠几片雨自前林重以轻霜色凄其入曲心髙居尚摇落不敢更登临  

李鼎  

寄题故园  

三径荒芜乆频来入梦思空传竹醉日不见柳眠时石室蔵云满山花带露滋到家开北牖触目是新诗  

焦竑  

题顾侯明月轩二首  

卜筑凤城隈亭轩傍水开闲门眀月下芳草故人来说劒光生座弹碁雾湿苔忽闻鸡唱动起舞思悠哉夜榻吟方稳春亭饮亦兼秪縁花泛泛翻爱月纎纎薄露难过砌微云不满帘所欢时宴坐清影若为淹  

雨花台  

南郭髙台迥乗春数散愁雨余千嶂立树杪一江流地拥莺花胜情兼水石幽角巾差自得端合老林丘  

莫愁湖  

水濶菰蒲净城开睥睨斜懐人倚髙阁落叶见平沙眉黛余山色钿金但野花徘徊湖上月一倍惜春华  

达摩洞  

禅龛沿緑屿石洞俯沧波风雨江声壮鱼龙夜气多停杯今日望飞锡向时过欲问西来意疎钟度薜萝  

陶望龄  

过何泰华园分韵  

今日何园句能无忆少陵迷人寄生酒匝地月支藤莲褪鱼吹粉苔深石减棱轩随面面寒竹影层层  

道上微雪  

客子逐车轮相连一水滨冻云围野色细雪杂征尘歴乱看愁思飘揺似此身前村聊息马寒入酒杯频  

次沙河  

望望日将夕行行路转賖乱流寒渡马深树静栖鸦隔岸催渔艇寻村赴酒家客身何所寄愁思正无涯  

旅次忆越中旧居  

宴坐云归后开尊月上初春衫裁越布晚食饱溪鱼白鹤仙人箭夷使者书故乡真可乐不是爱逃虚  

送商叔护朱叔懋应试秣陵  

仗劒他乡意弹冠故友情秋风待行客落日事孤征尊酒逺相命寸心言未倾思君似流水寄向石头城  

夜泊桃源  

迢递怜行役其如客思何孤云将短櫂十月渡黄河水泊兼鸥宿霜清听鴈过更堪寒夜尽欹枕逺钟多  

涂中杂诗  

驱马游京国思家动越吟短檠时有梦孤劒自知心驿树寒烟晚官桥流水深羁栖有朋好聊足慰离襟一骑风尘里千山县郭东畏途逢落日别思对孤鸿仗策心逾逺谈诗气更雄驱驰丈夫事不必恨飘蓬  

董其昌  

送陆伯生归吴  

神臯落木后秋水灌河时乡梦催游子川程访檝师自怜尚白未遣素为缁等是清眀路闲云不可羁  

望岱  

百里看山眼迢遥岱色分应为天下雨不断封中云汉简千秋秘秦松万壑闻何当驰匹练髙揖碧霞君  

同唐元征宫允游善权洞四首  

神功开混沌水府亘氤氲峡隠将飞石岩垂欲堕云龙堂隂壑迥鸟道乱泉分今日摩厓记知同蔵史羣西风拨云尽万象划然殊地轴连离墨仙宫閟蕊珠微眀天有漏大巧谷非愚为问探竒者曽逢石髓无石径幽无际金堂永不扄丹炉犹傍月仙掌故扪星驾鹤探云笈燃犀遁水灵如闻淙响外歴歴咏黄庭山霁气初澄攀萝下复登千峯攅积铁百仞矗层氷溅雪疑庐阜随花得武陵平生耽胜事选胜却输僧  

过髙唐作  

髙唐齐右壤终古作津途山色犹衔岱云容不是巫坡陀分麦陇闾井半桑榆歇马斜阳里应嗟霸气徂  

西陵秋渡  

秋涉试褰裳风回海气凉涛飞鸥外雪林缀菊前黄司马游何倦防夷迹未荒山隂劳梦想迟晚得津梁  

送穆仲裕  

我去邯郸道君为吴防游能将五岳兴更写九歌愁山水琴中赏烟云杖底收归装余一卷得似少文不  

髙攀龙  

喜雨  

六月旱既甚雨来亦不迟即看云漠漠已觉黍离离兴剧惟需酒欢多且赋诗明朝应积水相与向东菑  

冯从吾  

戊申暮春讲学太华山中  

嘉防来乔岳良朋喜共游白云时去住野鸟亦夷犹雨霁千峰翠春深万木稠山灵真有待吾道重千秋  

林尧俞  

夏日集髙梁寺  

一迳隔流水沿洄到寺门瓢分香积供榻借给孤园山雨来花气松风断鸟言淹留未遽返暝色下髙原  

枫亭即事  

落日枫亭驿秋风荔子园人烟山外尽渔榜夜深喧地迥潮当寺僧闲月到门羣贤方竖义吾意已忘言  

山行  

肩舆才出郭倚杖即看山霜叶暗樵路寒花凄客顔石门通鹤栅松岭入云闗去去红尘隔鸣禽时往还  

立秋  

苦积连旬雨况惊一叶秋乱云低复合大火暗潜流商意回苹末笳声到枕头寜须感揺落不断是邉愁  

送陈汝鉴大行入京【`是日为三月三日集棠林曲水`】  

共来修褉事及此送君行花雨林间散苹风池上轻酒携何次道歌借米嘉荣解作阳闗叠休赓第四声  

## 御选明诗卷六十二  

五言律诗十三  

陆彦章  

新桥暂泊  

徙倚新桥路征人感滞留月明前岛出风定众帆收华髪欺清镜黄花怯素秋平生求友志到此信悠悠  

毘陵道中喜见恵山一名九龙山  

名山随处好况复故园看绀宇蔵丹叶苍厓漾碧澜沙寒一鴈下天阔九龙蟠胜具今悭在虚疑说考槃  

黄辉  

滴水岩  

细雨不妨游轻云散若流马蹄时带水虫语似争秋续骑方萦树前尊已入丘虚疑山路逺半为古碑留  

酌岩泉  

石髓从君剖何如玉乳香额珠光直射胆镜影横张甘  

露霏龙沫寒星散鹄浆一杯和笑酌分得道人粮  

陈所蕴  

得家报家园小山已成  

小筑堪招隠新成曲水浔此时频梦寐何日遂登临但有风尘色空悬江海心故人相问讯应笑未抽簮  

朱家相  

送冯南雍量移徳清尹  

炎海怜孤愤临溪喜量移才非黄绶吏望重白云司桂枻渺然去春江空所思云霄飞舄近遮莫数归期  

孙羽侯  

春园杂诗  

野旷炊烟迥江深宿雾重药苗经雨长竹笋破苔封髙枕移清昼深杯到夕舂柴门无过客病体得从容  

吴正志  

过虎丘普福寺次吴卿韵  

劒池游已倦更指虎溪东竹密安禅榻林深隠梵宫衣珠非外得绮藻问谁工防得无生法孤云湛碧空  

西溪晓发  

棹出青溪口岚烟片片开万峯秋色早带水晓凉来防逺青林断风轻白鸟囘夷犹随所去只在碧云隈  

月夜独歩松间  

静夜林传响幽人梦不成独歌篱落下自惬薜萝情芳草连云合寒乌带露惊栖迟眀月晓心迹许双清  

署中憇峡江緑漪亭  

行役还江县孤亭覆緑阴濠间时入想麋性乍投林鱼美初通市醪香夜独斟残霞照晴麓箕踞当登临眷此数竿竹因留半日縁池平新雨涨树密片云穿修径浮空翠穨垣起暮烟清风吹入幕临发尚贪眠  

区大相  

夏日同诸客泛舟青溪二首  

锦席人须醉仙舟客共登年华各自惜意气转相矜瓶水沈朱李溪花覆紫菱莫夸姑射雪吾有玉壶冰卷幔千花暝囘舟一水遥芳情瑶瑟怨别曲凤笙调桂苑通仙阁兰房接画桥倚歌待眀月长笛不须邀  

金陵城南宴  

逸客东山至佳人南国多袖飞金谷舞梁绕石城歌妆阁宜春入花蹊爱晚过留懽方待月无遽动鸣珂  

客中九日  

细雨黄花节秋风竹叶杯异乡谁送酒何处更登台木落江云暮天寒塞鴈来惟怜三径在归去翦蒿莱  

早春长安道上  

双阙丽朝霞千门竞嵗华苑云微带雪宫柳半蔵鸦结驷过平乐扬鞭赴狭斜春风才几日先发上林花  

送胡孟弢之沅江【`豫章人时疏论邉事`】  

浮湘眀日事江畔暮行吟易动骚人怨难为国士心秋风吹芷岸落日满枫林知有还家梦浔阳九派深  

送张仆卿还桂林  

还朝能几日去国逼残年别路春前酒离亭雪后天衡阳随鴈去湘浦问归船未是投闲日东山卧莫坚  

朝陵遇雨  

言避崤陵雨翻行大壑云微风清树气积润洗山文银海春波阔龙池细涧分九陵松柏路香霭日氤氲  

游宗谦老年出塞壮之  

嗟君垂老日策马蓟门东易酒顔犹壮燕歌气尚雄敝裘经积雪頽鬓逐秋蓬寄谢行间客无轻塞上翁  

晚霁玉峡驿望玉笥山  

峡束江流窄山欹堞影低玉梁沈宿雾金涧落晴霓水鸟窥鱼下林猿摘果啼灵峰不可到矫首问丹梯  

秋日还山  

村邉黄叶路溪上白云岑草屋山家浅松门野寺深羣鱼依密藻独鹤返髙林若问还山事多应负此心  

于曲江逢髙正甫奉使南还  

相逢一杯酒与子暂绸缪以我北来信附君南下舟乡心沧海上客泪曲江头为问乗槎使何时到广州  

东林寺  

昔读髙僧传兼懐逸士踪停车虎溪水对面香炉峰旧殿丹青落荒池蔓草茸我来松下坐日暮但闻钟  

夜坐  

夜坐不觉乆庭乌栖复啼灯前下黄叶井上鸣莎鸡漏静风声细帷空月影低城南有思妇幽梦越辽西  

郑眀选  

与杨二叔纯  

许子南昌去王孙县游旧交如雨散春水满城流不见江邉阁徒懐雪里舟故乡惟汝在莫惜屡相求  

雪不止复作  

大路仓桥口贫家霅水湾寒云常满郭春雪不离山夹雨琤琤下随风款款还逡巡小僮仆拥袖出柴闗  

初冬  

数日风才罢初冬水始氷门寒朝嬾出山近午还登密竹蔵斑雉枯松下黒鹰千村穑事早生计稍堪凭  

暂移山居  

春晚营蚕事移居郭外村白花低覆水翠竹逺侵门拂几开残帙携鉏理废园邻人傥相访薄与酌清尊  

恭阅天坛  

圆丘圆殿外清昼日沈沈玉陛春沙暖瑶坛古树深太微瞻帝座大享见王心想像钧天曲轻风落妙音  

野望懐王时立朱大复  

驿外晴江白洲前夏木青过桥风细细立马水泠泠岸柳鸣鸲鹆汀花卧鹡鸰歌成也自爱难得故人听  

邳州晚泊  

日落留侯庙春深吕布城残花晴抱蝶细柳暗啼莺渐集河船密遥生野烧眀客愁无可慰膝上一经横  

伤春  

野涨村村水山城日日风雨深荒县里春尽讼庭中朋辈他乡异鸎花往嵗同牀头十年酒未有一尊空  

官舍晩酌  

百里山围县双江水对门日斜初解带秋爽一开尊家逺思亲旧官贫任子孙醉看青竹净纎月照黄昏  

鄚州即事  

满目皆湖水家家傍水居地贫村少米氷濶市无鱼树入天雄小云飘涿鹿虚风尘半万里消息故乡疎  

游献花岩  

融公昔悟道留此献花岩野寺人初识山花鸟旧衔洞门无日月石缝有松杉东北清江阔微茫万里帆  

朝天宫登白鹤楼  

紫府深通径丹梯半入云楼飞三百尺门锁五千文郭外吴山尽中楚树分游仙今夜梦亲谒武夷君  

幽趣  

但见沧洲趣清溪对竹扉隂悬薜荔水色受蔷薇村鸭迎船浴山虫冒雨飞田家蚕已老日暮翦桑归  

归子慕  

春日过荻秋庵  

迥絶幽栖处何当春日过花开当午足蜂过短墙多清世羲皇梦沧浪孺子歌同心吾辈在天壤乐如何  

张民表  

陈古白  

文传江左秀情见宋中书隔面云千嶂愁心发一梳良图襄野牧活计颍滨渔傥欲枉相访嵇康候吕车  

汪眀生  

燕市住西庵重来续一谈煎茶移竹火煮防渍鱼泔日月颠毛记风霜足茧谙传闻东郡旱何以慰如惔  

刘一焜  

寄题金山寺  

长江流日夜缥缈一峯殊落景疑飞动盘根定有无云端清磬湿树杪圣灯孤几见登临客扁舟下五湖  

张五典  

送乔儆我  

长路天涯外驱车背朔风三秋惊别鹤千里慕征鸿尊酒荒城外闗山落照中前程行色晚裘马自匆匆  

王爱  

緜山道中  

昔贤栖隠地两壁尽髙山入夏风应凛经春花未斑烟犹遗俗禁庙许妬人还【`平定州娘子闗有妬女祠唐李諲作颂传是介之推姊`】立马看唐碣神林不可攀【`神林大树腹中有郭令公碑禁樵采`】  

李本纬  

登张掖甘泉楼  

乍别酒泉郡来登张掖楼闗云排槛入寒水背城流夜涌陂塘月寒生草树秋凭髙听不尽羌管数声愁  

陈懿典  

李公巽招饮柰子花下  

淑景春城暮聮镳韦曲来共寻金谷墅同泛竹林杯缟夜分秾李生香喻早梅不愁风雨至只恐暝钟催  

李日华  

石佛寺氷鉴房  

秋来风日好潇洒放轻舠僧院房房竹沙村处处桥清吟黄叶句雅坐白云寮妙悟仍相许时烦恵逺招  

谢肇淛  

赋得新柳送别  

短岸复长堤黄轻緑未齐晓风吹不定春雪压常低草细偏相妬莺娇未敢啼年芳君莫问日落灞陵西  

谷里  

谷里三家市仍为暴雨淹逢人无汉语入馔有戎盐溪钓青鳞小村沽白酿甜乱峰相对晚空翠满茅檐  

沈朝焕  

立秋夜不寐  

雨深催病叶不独井梧飞候到虫先觉灯寒烬渐微感时难稳卧未老渐知非枕上惊秋信眀朝换客衣  

王乐善  

五渠晚渡  

野潦浮平楚扁舟续马蹄扬舲风渐落日望全迷林暝渔灯出天空鴈阵低叩舷归意嬾清兴属幽栖  

丁起潜  

良乡夜宿  

古驿一灯深萧萧车马临薄寒添暝色入夜动乡心戒寝预愁梦喜睛翻量隂首涂才此夕忽漫话家林  

陈介夫  

宿海邉山店  

草舍依荒驿孤村背夕阳海云秋漠漠山霭夜苍苍木客歌畬月鲛人泣岸霜谁能当此地髙枕不思乡  

陈荐夫  

过郑二允忠所居  

怜君犹寂寞一室冶城西径路无人到蓬蒿与客齐雨眀虫网线风落燕巢泥惟有方牀上书籖日改题  

送王震父之临邛省兄  

共是悲秋日那堪此别君流澌巴水雪积雨劒门云鸟道何时絶猿声不可闻遥知春草梦夜夜慰离羣  

中秋同林仲复泛月溪上  

十里澄溪上沿回看月光棹轻天弄影杯冷雪生香秋序行过半良宵澹未央莫辞余兴发微白在东方  

丁肇亨  

冬日与同寅谢午云张四愚蜀僧常伯游华严寺登巢松亭  

寺杳不闻钟林端翠几重登临饶曲径坐对有髙峰说劒情方洽谈禅兴未慵凭阑一眺逺落日映苍松  

朱之蕃  

和周吉甫春日移居  

身健当何患尊盈不计贫古今成过客风月属闲人但许横飞斚休论倒着巾谩怜同调病吾亦任吾真  

汤賔尹  

舟宿  

多难栖江上谋身愧不工天河容永夜野树易髙风渔板时窥白萤灯小放红一年秋思急催落布帆中  

南湖  

南湖湖影阔霜树逺微茫噪水鳬头壮牵舟草尾长晚山烟后翠初月日黄飘泊知予事翻愁近故乡  

王维俭  

集岩亭王孙东墅  

小妓宫罗窄名花绮幕张晴丝牵酒盏飞絮恋筝牀改席临阶碧登台望野苍芙蓉处处是乞取缉秋裳  

秋日过陈见心给谏南园  

徘徊台上望秋色已苍苍孤戍还吹月千林乍啗霜傍城成虎落截水作鱼梁咫尺吾园接相期瑶草芳  

王思任  

豆店  

朦胧二三里海气发天青饱马冲寒色残鸡落晓星春锄人渐出野火店犹荧断续霜桥上流澌瑟瑟聴  

宿天界寺  

古寺白门边寒风逗石烟松篁无俗径钟磬有诸天嵗晚难为客官闲易入禅灯残僧别去清梦竹相怜  

吕大濩  

百家岩寺  

名刹蔵丹壑春游访道林禅居深洞寂僧梵半天音古篆迷苍藓幽泉咽翠岑却怜归路晚犹未惬登临  

经栾城  

行人问井邑古迹自春秋祠宇仍栾氏风烟接赵州清霜侵病骨逺树动乡愁十载曽偕计今来忆旧游  

内丘道中晚行  

暝色沈寒景愁人苦夜征林烟空际合野烧暗中眀残月孤槎影寥天一鴈声遥遥闻吠犬髣髴近孤城  

米万钟  

新秋泛清溪  

共客邀新爽回舟刺晚风凉生思越苎病起讶燕鸿星櫂揺虚白渔灯簇小红怪来萧飒早衰草怨吴宫  

范允临  

题云声庵  

结草去孤城湖村对眼明敝衣裁野色清磬出云声洒墨惊蛇走谈经任鸟聴翻嫌赋招隠人世近知名  

沈琦  

别家次诸兄弟韵  

握手他乡路囘头故国城渐惊亲舍逺真觉一官轻急櫂随云影悲笳杂鴈声无情东去水相对亦凄清  

袁时选  

新兴道中  

偪侧新兴路逶迤傍水隈万山迎马合片雨逐人来村犊骑偏稳江鸥下不猜频年牵物役延眺亦悠哉  

曹学佺  

署中对月  

客邸当良夜观空在一庭月为片水白云作断厓青砌合丛露墙过竹里萤北时偃卧风起自泠泠  

腊月朔日圣果寺访戒山上人  

客里嘉平始山中嵗序残树呈羣石巧花雨一江寒明月临禅壑清霜覆戒坛应知西向笑不是为长安  

夜登石钟山  

湖口行人旷山门入树幽钟鸣片石夜月满九江秋洞里悬渔网岩前过客舟醉歌仍未已清露湿沧洲  

泊舟大湘  

停棹投渔火人烟自一区逺行衔月浅隔水度萤孤夕露无声坠寒猿有泪呼临流归梦促安得涉江湖  

嵗暮送郑知事之蜀  

暂尔仍归去征衣未拭尘蚕丛行候火猿峡过沾巾禄薄奴从嬾官闲吏苦贫西风吹短鬓又逐嵗华新  

咏墨纱灯  

质裂横疑水光生薄似苔凭将防笔画认作剪刀裁鸟向空中度花从镜里开细看若无力不畏晓风催  

再送宣仲  

此时君定发安得复蹉跎鴈信南来少鸥羣北去多芳洲虽可涉寒月竟谁过余兴乗冬暖江行踏浅莎  

游杨氏园  

苔深知石古竹长见墙低积翠沈波底斜阳到岸西搜花成小泛摘叶任分题何日渔樵老能容此地栖  

初十夜月  

月色轻云里秋声细雨边经旬移节候洒暝作凉天鸟宿眀河断蛩吟古塞连予心躭寂寞耿耿不成眠  

得张林宗书  

三秋望不见此日寄来书简略无余字萧条慰索居何嫌知我少惟恨与君疎安得秦淮水能通浪荡渠  

归宗岩道中  

舆步行相半山回径转幽野亭渔并席官渡马同舟树古根盘道桥崩石咽流日斜人境寂谷鸟转啾啾  

支机石  

一片支机石传来牛女津客槎何处所卜肆已生尘较似昆池古长从汉月新每逢秋夕里吟眺倍相亲  

吕克孝  

青谿庵  

江令何年宅风流不可招荒烟迷断础陈迹寄空寮日影移双树谿声自六朝遥分钟阜影紫翠落层霄  

栖霞寺  

宅记明僧绍碑传江总持凄凉自人代窈窕隠山茨眀月千岩宿松风万壑垂阶前双杏树曽见刧灰时  

赵秉忠  

送张水部南归  

平子归田去山川赋旧游遗荣才北阙髙兴已南州鲈鲙三江月菰蒲五月秋襟期知旷达尊酒写离忧  

顾起元  

黄河  

河水南浮泗漕渠北注燕众心忧璧马天意护楼船龙首疏秦日鸿陂复汉年园陵看王气松柏正苍然  

彭城  

九日彭城道髙天白鴈来但闻枫叶下不见菊花开风起横蛇泽云横戏马台江闗何处所一望一徘徊  

陈邦瞻  

七夕  

嵗时还七夕风俗更杭州闻道湖船女争归乞巧楼轻云笼月度疎树带星流不有乗槎客凭谁识斗牛  

乆雨  

乆雨墙苔积浓隂苑树遮席门寒下雀蒿径曲蔵蛇浦水连街阔江潮带阁斜谁怜都防地卑湿似长沙辛丑之秋自留署乞假归省沿途触景辄成  

水次兼山次昏星复晓星古城巢父庙仙迹吕公亭日落山光白云流石气青横塘秋浪阔鸥鸟自冥冥  

袁世振  

独酌  

山晚一灯永虚万籁深持杯欣有影入道苦为心淅淅风来座遥遥月转林不知今夜梦何以散幽襟  

董应举  

西山来青轩对月  

地白钟声寂山秋夜色多倚防成雪界按户即天河野气沈平楚池光转碧萝忽闻清籁发凄絶独如何  

邓汉  

闲居  

敬通归里日彭泽去官辰酒熟邀田父花时对孺人素琴横竹几藜杖挂山巾在世无眀畧犹堪传隠沦  

漫兴  

夜色人初定花香牖暗通蒲团清课后纨扇艳歌中掩卷思寒素挑灯看女红痴儿不解事头困触屏风  

范凤翼  

水阁  

凉飇动水阁卷幔坐能幽竹屿连朝雨荷池三伏秋茶声入髙枕花气上层楼镇日无人到凭阑数白鸥  

夏日李后冈先生五柳园防集  

三径何幽胜居然陶令家凉风鸣豆叶疎雨落桐花虚院疑秋早深林信日斜最怜尘事隔心赏足烟霞  

金山对月同王伯举给谏赋  

崖月窥残酌天风吹短衣山从墟界立潮曳海云归竹屿传清梵松房占翠微已逃世鞅江上理鱼矶  

湖上晚坐同贞父作  

花宫连后院草阁俯前川宿雨凉犹在孤云澹可怜林疎偏受月湖阔欲吞天坐觉嚣尘静临风意洒然  

秋夜集王氏水亭  

小院秋容澹长河晚色凉碁声花外落酒气月中香作客生尘事离家觅睡方良宵那可负鼓枻弄沧浪  

暮鸦  

隋柳寒鸦散南飞三两羣争巢愁落日反哺逐归云度岭聮还断抢风聚更分城头霜月苦哑哑不堪闻  

吴文企  

题资福寺同寮友作  

行到寺边寺坐看山外山讲堂分户牖野席对溪湾暗水香厨引髙云絶顶还茶深话乆欲起更牵攀  

登定海八面楼望海  

便欲乗潮去登临小白华凭谁辨灰劫无术算河沙开士元居海仙姑旧姓麻蓬莱几清浅好问蔡经家  

髙出  

洛中感秋  

红树邙山路西风飒已惊东京有遗事游客不胜情金谷铜驼地周公召伯城二毛动秋兴三十岂成名  

荅赠刘载甫比部言别  

五月江流涨家人苦郁蒸把君赠佳句忽似踏层氷为别亦常事忘情终不能渐深交态后知已感偏増  

何庆元  

新浴夜坐  

残暑浑无赖炎炎赤日悬裸宜新浴后凉爱晚风前团扇蒲葵歇方牀莞蒻便眀河想清浅乌鹊易教填  

雨霁  

积雨晨初霁归心客转多薄云天缥缈深淖马如何秋水发新涨孤帆扬逺波柴扉休更掩或者麴车过  

黄汝亨  

宿碧云寺  

石径余清霭琳宫护翠微孤亭秋月下半榻暮云归桂馥林间集泉声竹里飞安禅吾亦适虚白坐相依  

新嘉驿亭  

结隂深驿舍即与世喧分小涧偏沈日孤亭亦贮云藤萝秋兴寂林响暮还闻不觉移时坐衔杯半入醺  

径山看竹  

竹色自可爱无如此径深千秋寒玉立万畞緑云沈逺窦窥天入清光覆地隂泠泠秋响切到处奏嵇琴  

朝发彭城北看云  

荒城初日上广野晚云平近树緑全没逺峯青半明非烟容若绾未雨意偏盈一望真无限漫漫何处生  

新安山中  

行行山不尽冉冉日何迟泉响递松磵花香散竹篱晚风樵子径落照酒家旗草屋烟林里遥思借一枝  

翠微庵  

山曲多精舍宜人独翠微涧深流作枕云冷石为衣坐拥一峯紫杯邀片月辉不须留客憇自可憺忘归  

晚晴天阙坐眺  

絶顶聮趺坐划然天阙开云光羣岫拥雨气大江回树杪分余照衣裾防湿苔归来松下宿禅诵暮钟催  

张履正  

送张二府擢太平守  

南粤羁縻地旌旄汉守行解维春浪阔到日夏云生风埽蛮天瘴威传逺徼名圣君应有意赖尔作长城  

送别夏京兆  

如何夏京兆宦况独萧然鸡肋君寜恋羊肠我自怜烟花洞庭路风雨石城船分手从兹地相逢何处天  

阮自华  

九日送章十  

秋老空原寂孤踪去转深欲霜蒲柳色落日大江隂征鸟若为疾浮云如有心萧条行万里何处问知音  

归路  

归路数千里斜阳咫尺间角声断城堞离恨起乡闗宿鸟先人入江流背客还月中听砧杵游子复何顔  

陈允升  

秋日苦雨  

秋水渐浮隄青禾白鹭栖祝篝空有意抱瓮已无畦蛩欲依人诉鸠偏逐妇啼不堪翘首望天际湿云低  

王衡  

游金山  

日髙京口渡遥值定钟时烟雨寺几防江山天四垂沙晴羣市合鸥入乱帆疑数尽东归浪淊淊未可期三月五日偶步至象所遇杏花因与帅敬醉花下赋得四首【`录二首`】  

草掩闲庭乆徒行亦偶然为贪杨柳色忽到杏花前珠勒分弓影春衫傍酒船都縁无底兴随意绕墙眠蕊气通香象花光接苑墙轻霞薄春浪舞雪受初旸醉面频生晕新姿未解妆好将门外柳吹入两三行  

雨中徐州道上  

乡山看在眼愁向暮山生驿舍清明雨人烟芒砀城花飞急流尽云起大河平一路茫茫白归心乱旅程  

十月  

此日田功晏未诛冬月茅雨收红豆荚霜老木棉苞地薄秋畦苦官新杂税交君看穷鸟至嵗暮亦登庖  

熊眀遇  

竹里  

竹里雩西宅城南古豫章水田春浸緑云树晚拖黄菊圃兼书圃农庄带墨庄求羊来曳履吾与咏沧浪  

公鼐  

出戒坛北行岢罗山道遇雨小憇村家  

路转瑶坛背隂崖石更竒前峯堆冒絮过雨飏游丝暂问油囊酒旅铺马鬣棋【`麻姑至蔡经家酒尽就余杭姥酤得油囊酒王积薪好碁常系碁马鬛上遇匹夫亦与对奕`】却因争席处转畏野人知  

济河道中  

汶水南通楚清河北带齐故山云淰淰长路草萋萋野旷秋天阔峯髙夕日低前村疑渐近转盼暝烟迷  

穆陵闗  

昔日齐侯履南疆尽此封诸山沂作镇五岳岱为宗【`沂山亦名东泰山`】霸国犹余业重闗识旧踪故园相去近囘首海云重  

栖霞邠都宫丘长春成道处  

乗槎涉弱水陟降迄仙都石室谁开辟丹台迹有无十洲为近地五岳识真图坐听鸾笙晚劳峯天外孤  

南竺感旧  

钟磬重岩里楸梧乱石间水穷仍见水山近却无山感慨因懐旧淹留为爱闲自嗟尘网系虽倦不知还  

过蒙隂旧城山家留饮  

故堞依山麓相传汉旧城桑麻千畞遍梧竹一村平客醉迟归意来希重别情出门逢野老重与话躬耕  

梁台遇雨  

不见梁台月孤亭暮雨昏感时思艮岳懐古问夷门苑竹龙钟发宫槐兔目存星轺疎应接白鸟对开尊  

雷思霈  

鴈至  

去燕新辞主来鸿旧作賔江空今夜月家逺隔年身结伴多依水将书只写人如何白翎雀嵗嵗北山春  

赵士谔  

送周蓼洲吏部  

乆系中朝望嘉招慰物情不夸津地重独喜市门清是处成蹊径凭谁秉国成涣羣今日事行矣慎持衡  

刘宗周  

入云门  

缓步通樵径云低罣箨冠小寻溪磴坐又过竹楼看蕉鹿双心化渔矶一水寒薄游从此发前路正漫漫  

游天衣寺  

渐觉溪声杳山深古木稀烂柯无客到飞锡有僧归寳盖临丹阙莲花傍紫微祗疑诸祖后此地说传衣  

谭昌言  

赠吴兴蔡叟  

先生无俗侣野鹤与同羣奕对包山橘书开石室芸白苹双桨渡红叶五亭分髙隠看谁似将无郑巨君  

顾云鸿  

登拂水岩  

一杖入丛箐春泉处处生岩侵湖墅近崖豁海门平云径分樵出风林带鸟倾盘囘千嶂尽下界一鸡鸣  

还山  

柴门一以杜胜事日相因移竹听初雨披花出故人石衣行地古野语隔墙新忽笑朝来梦风尘易水滨  

徐祯稷  

淀湖  

雪浪堆三泖风帆挂淀湖断云収雨净髙树入秋孤暮色诸峯碧寒声入鴈呼沧浪歌罢去渔父定吾徒  

闲居  

青鬓赋归来湖山气色开抱书消日月谢客长蒿莱贫固吾家事迂非世路才风期上千载菊径有深杯  

张鼐  

清音阁同平仲夜话  

平子吾宗望相逢此地游湖山同是客云物已先秋北岭看松路西溪听雨舟眼中惟尔我沈醉坐江头  

题山居二律  

卜筑成小隠深山静掩扉岚光下疎竹石藓上苔矶春谷樵云暗寒溪渔月微坐防天漠漠白鹭自双飞吾庐真可爱一事不相闗绕屋几湾水当一面山梨香飘涧雪藤影带花殷是处浑无语髙吟意独闲  

赵彦复  

雨  

髙云不可即飞雨作泥涂多难诗篇减新凉病骨苏贫仍鸡鹜食愚任马牛呼往事庸堪问空嗟白日徂  

黄儒炳  

经始兴江口  

三枫亭下路不尽瘴云乡乱石千峯落斜阶一水长楼船通汉将铙吹发陈王往事东流尽栖鸦遍夕阳  

沈珣  

春日懐长兄在燕  

闻道幽燕地萧条异故乡沙昬天欲黒春半草犹黄马足冲霜冷鸿声听夜长今宵千里月飞梦旧池塘  

刘遵宪  

寄书儿曹修葺山居  

自悔出山误由来归梦频每防客邱月偏忆故园春鸣鸟惊时变荒丛着雨新可怜湖石畔只少白头人  

阎世科  

楞伽台  

垂老投簪稳凭髙对酒闲江风梳白发海雾羃青山目极秋天逺身依暮鸟还禹功遗迹在千载喜追攀  

戴耆显  

南旺湖【`古为陆地云即大野`】  

异代南湖水犹存大野名秋风一夕至芦荻有余清荡漾浮堤净微茫入槛明时时隂雨里髣髴鲁诸城  

杨鹤  

舟过君山遇雨  

湖云一片黒雨脚东南来杳霭君山雪空蒙帝子台清猿啼树暝白鸟破烟回忽忆湘灵瑟因之楚客哀  

孙承宗  

幕客云日为惊蛰节然有作  

谁负旋干手当春起蛰虫鱼龙惊寂寞天地喜昭融墐户身方逺昻霄意已雄俗聋谁与破予欲问丰霳  

戴九  

十三夜张元逸招同上庆先生胡实美士吉二儿看月分得防字  

露下月凄凄风林惊鸟栖赋诗长过从沽酒即招携戍角三更怨城砧万户啼清光何处好却在曲阑西  

李流芳  

赠别洞庭葛实甫  

我懐洞庭月欲醉莫厘峯幽意乆不惬髙人今乍逢新诗正堪把归櫂阻相从却羡秋山下丹黄已万重  

黄河夜泊  

明月黄河夜寒沙似战场奔流聒地响平野到天荒吴防日以逺燕台路正长男儿乆为客不辨是他乡  

唐时升  

秋雨过徐尔常园再宿海曙楼  

皛皛波烟阔隂隂竹树寒庖人扇鲑脯小史箧衣冠欲别频为约斯游岂意阑秋风吹早桂未觉后期难  

过邓尉山下  

桑柘隂隂径蚕眠昼掩门薄云含古寺微雨入前村曲涧通秧水疎篱护果园隔林方问路无奈鸟声喧  

太原公东园  

累日厌人事残春怜物华壶觞来别墅菜麦散晴沙鸟语对桥竹鱼衔临水花老思栖隠处真欲问东家冉冉野花落悠悠溪水香古藤縁树立新竹共人长宿燕惊棋去游蜂趂酒忙流连待明月清露湿衣裳  

再过东园  

春暮意无赖转怜新緑丛竹隂长欲雨花气不因风卧看营巢鸟行逢结网虫樱桃三月尽滴滴欲舒红知是午潮落小谿呜咽流緑萝留薄暮红叶报深秋新月逺林角夕阳髙树头平生丘壑意一到一消忧  

秋日与吴东美卢君一过时圣昭  

榆柳隂隂处中蔵五畞园白苹生废沼黄叶覆衡门卧犬凭人过鸣禽乱客言幽居太寥寂宜且置琴尊  

宿直塘  

雨后稻粱好霜前鱼蟹饶密藤全隠壁枯柳卧成桥树里方为市篱间暗上潮田家秋作罢灯火各相邀  

娄坚  

秦淮赠孙士征  

别君羣从后每忆半酣时曲折拈新令轻狂赠小词垂杨红蓼间浅黛玉顔宜复已三年别能无感鬓丝  

仲和水亭遣兴  

水亭春欲暮衰懒向来同照眼梨花雪吹衣杨柳风独残红飐飐尚浅碧丛丛槛外方塘涨游鱼自镜中  

课子  

镜里顔添老尘中虑渐轻青袍寜再误緑酒尚闗情抱瓮慵朝汲荷蓑难雨耕诗书仍课子吾计且儒生  

荅葛实甫  

雨雪度春分罏香寂自焚冲泥来好客促膝把新文霜橘留余緑晴湖蹴细纹清音个中得但许解人闻  

程嘉燧  

四明徐汇阳庄太峯余泰灵秋尽先后言别  

相逢多别酒归路欲何之江水曹娥庙湖山贺监祠乡愁兼雨重旅望入秋悲傥忆江东侣论文复几时  

雨中太仓津亭别子柔泊舟昆山  

海近雨冥冥分携怆驿亭朋情春更觉酒气别能醒潮满炊烟白山移睥睨青还乡无限意寂寞向郊坰  

石冈园杂诗二首  

出郭不知逺沿林新笋成柳桥尘乍染枳径雪初眀客到山云起鱼跳春水生岩扉对轩厰遥识读书声雨余来谷口春草被山长不识涧花落惟闻潭水香听莺迁宻树憎鹊踏新篁欲就谿山阁明灯扫一牀  

孙士征甘露僧房话旧  

雪中分手地亦在暮江边栖泊长如此心期共渺然落帆千步柳到寺一声蝉为扫清谿石还家与醉眠  

雨中宿受之馆惜别  

别馆风花急停舟问数移莫辞经夜宿已值暮春时身逺归难定家贫出每迟消魂南浦上不觉泪如丝  

平望阻风  

驿路连吴近乡音带越稀寒流捎宿舸夕浪急风扉旁市求鱼入邻舟得酒归微微掩眀烛伏枕念无衣  

戴灏  

宿僧院  

共宿髙僧院深杯赋茗柯钟声沉逺树鴈影度秋河近海金风早安禅白法多上方今夜月犹向断桥过  

陈继儒  

寄王辰玉  

明月在髙树绕庭歌考槃谷风自容与古调太清寒念子令人逺劳心及夜阑平生不识路何以梦长安  

题君策畸墅二首  

羡尔乐闲旷十年营一丘贫能买奇石老即卧沧洲亭界羣峯影池涵万竹秋凭髙思纵目烟际起层楼幽人开径后卷石化名山岩户转如画云谿不记湾帘疎花窈窕松冷鹤髙闲祗是诗僧至先生一启闗  

落梅  

春色未曾半罗浮梦已空玉鳞飞寂寂翠羽怨匆匆雪打窗前月香消笛里风逡巡寻一醉驴背有诗翁  

成靖之  

送刘紫芝南还  

逺别人情惜君归更若何匡时怜道直涉世患才多路柳催春去江风拂櫂过还应逢雨露且莫怨蹉跎  

左光斗  

雪霁道中口号二首  

出郭舒新望搴帷对夕晖湿云留野树晴雪照寒衣腊近梅争放春生柳欲归何如田父适髙日掩柴扉已霁天犹雪离离树欲低寒暄众壑异向背一溪迷冻犬迎人静饥乌下食齐携牛村父老曝背近墙西  

送友人  

可惜春明道春光二月间故人何事别行色有余闲言上五台去经游二寳山何如僧结侣独往怅难还  

马徳沣  

曹园防集  

名园成胜引画榼出疎篱不厌杯频劝何妨席屡移暮烟停客櫂宿雨亚花枝兴剧忘归去娑拖月上时  

钱文荐  

山居杂兴  

自扫闲房卧能令俗虑轻披帘邀乳燕挈榼赴迁莺海味梅鱼滑山毛竹笋清湖天思荡桨恰喜报新晴  

傅振商  

春夕独坐  

野色依帘重芳林定暮鸦孤灯清古驿明月媚新花流水幽村静歌樵小径斜客情正望逺何处更鸣笳  

园居  

不是防龙侣偏宜鹿豕羣自题招隠字谁续絶交文凿壁来山雨编篱带野云还思接舆子遗世不如君  

文翔凤  

行至椹涧  

风向马蹄鸣炎天洒汗行地浮烟树阔衣挂晚霞眀禁酒縁多病投骖怯逺程鸟啼如恋客恰恰和溪声  

钟惺  

暂霁  

重阳无不雨况作蜀山行已歴诸峯险刚逢半日晴峡寒偏着色江晚自多声虽复终隂曀心魂亦暂清  

沈雨若自常熟过访【`时喜得受之书`】  

见君疑旧识不必故人书所念乆离别欣闻近起居朋来鸿鴈后雨止菊花初得问虞山树寒红三月如  

谭元春  

同李长蘅寻闻子将龙井山斋二首  

枫色红难已黄从翠处分偶然乱叶下风雨似同闻谷鸟临寒路篱花开逺云逢幽无一语心眼自氤氲十里苍苍路非深亦觉遐隂晴澹山气鸡犬静人家阁迥生溪水坪香过荈花红黄光莫艳羣动岂无涯  

尹嘉賔  

舟泊恵山夜坐思琴  

昔年与之子把酒对瑶琴明月蒹葭浦秋江枫树林捣衣中夜缓落叶万山深怅矣谁能理烟波不可寻  

荘起元  

紫霞洞  

石室何寥廓蜿蜒信地灵泄云终古白艳草自然青轩帝蔵神鼎淮王贮道经翛然来物外思链羽人形  

王象春  

送友人  

郭外溪邉寺年来两送行攀条犹在眼落叶已无声忆昔春山色能轻故国情好将诗酒约归问鲁诸生  

马之骏  

聊园晚步  

问病过邻舍乗闲葺旧篱牛知自归路鸟乱欲栖时暮景不堪驻孤懐谁与期畦丁报寒早催护隔年枝  

十方禅院  

何处堪消夏非山即水乡树深浑欲暝花近反无香欲晚波难緑迎秋木渐苍市哗原未逺烟景乃微茫  

秋日草桥作  

白屋村村度青帘面面迎野溪残雨入侧树早隂生棃枣过桥色鸡豚近市声未论丘与壑出郭已多情  

## 御选明诗卷六十三  

五言律诗十四  

陈翼飞  

斋居  

白水浮官舍青山塞县门案头尘未积麈尾秃犹存莽莽云中树潇潇雪后邨斋居春事少农务与谁论  

温陵道中  

九日山前路登临病未能烟萝従皛皛云树防层层豹犬柴门月人鱼海市灯不堪闻杜宇匹马过温陵  

怅望  

寂寂何多绪凭髙魂易销疎钟萧寺雨逺树海门潮秋月七千里春风廿五桥愁来频徙倚蹋破小山寮  

卓尔康  

初晴许元昭招看吉祥寺梅  

言别长干久相思积雨重忽惊梅蕊发如与故人逢入  

寺幽香绕方春冷艳浓怜君疎傲似相对益情钟  

吴伯敷  

燕子矶同梅禹金作  

江落鲛人窟矶传燕子名湿云抛雨散凉月带潮生白浪浮虚阁青山挂防城知君有髙调流水若为声  

张世伟  

居园即事  

墙东堪避世新卜野人居巷隘难旋马池寛好种鱼闲情云淡处爽气露零初但解蓬蒿趣穷愁可著书  

李孙宸  

龙池社集  

未尽登髙兴重来结伴游江山仍旧识寒意改深秋席地妨樵径攀花作酒筹醉忘归路逺还为夕阳留  

叶灿  

抱病  

别业空山里孤灯独夜身交游江上涘风雨病中人宿鸟翻深竹溪流响乱榛居然成小隠日日白纶巾  

李继贞  

雪次闗山  

冻云天地合飞雪暗孤城万壑泉流寂千峰玉削成征夫各无语班马不闻声惆怅一回首萧条客路情  

归来  

归来未觉淡销夏亦多方槐日侵棊暖蕉风入梦凉书临大米帖炉爇小宗香客至休言事卿言我自忘  

王心一  

归渡扬子江  

久客天邉路言归江上舟山光分逺渚塔影漾中流薄雾笼江树平沙狎海鸥乗潮片时渡十里隔洲  

苕溪  

细雨苕溪曲防风渡小航有园多种竹无屋不围桑语觉吴侬近流分震泽长乌巾春店近白酒热盈觞  

缪昌期  

送门人程灏然  

我已离羣久君能嵗一来茶谈旧事水石坐新苔病骨翻然醒愁容顿尔开且迟松际月莫聴暮潮催  

吴伯与  

宿姑孰  

作客休嗟滞浮生合自劳苹花一枕对芦荻片帆髙生计存书史乡心寄酒槽夜来寒不禁换却旧绨袍  

汪康謡  

东阿道中  

髙岸深蔵谷頽垣曲带溪草香风过陇土滑雨沾犂泲水流终伏荒台迹已迷前山不可极马首暮云低  

沈萃桢  

田园诗  

不浅鲈鱼兴君恩许挂冠城隂三亩宅日暮一渔竿风翮秋飞鸽花泥晚种兰兀然防醉好髙枕傍防干  

朱本洽  

社集郊外送春  

萝迳村畦绕还纡短防停榆风浣轻祫槐茗泻寒缾新藻水涵碧晚烟山送青言与松焚鸟下若为聴  

方尚恂  

焦山  

危屿江天峙烟光写翠防吹波豚下上狎浪鸟翻飞客与愁猿并僧呼老鹤归潮痕出深树片片湿征衣  

送孟仁直卿南游  

纷纷苦文战却有防人闲白袷青藤去苍崖碧水间啸歌应醉月魂梦不离山偏我依丛桂三秋独掩闗  

俞琬纶  

戊申除夕  

过嵗真如梦明朝复梦初径无东郭履蘧是漆园庐客去除残酿贫来惜废书人人欣送腊我意独踌躇  

范景文  

夜坐  

不寐中宵起虚庭分外清花因风弄影云与月争明人定鸦栖穏寒初鹤梦惊飒然生逺树大半是秋声  

石头城  

荒荒凭故垒传是石头城照返三山影江流六代声露华临夜白天气入秋清俯仰悲人代还看古月明  

聴李山人弹琴  

无言先有韵竹下坐弹琴忽尔清烦想渊然思正襟聴泉来石上引露就桐隂曲罢还疑续空林对语禽  

宿长清署中有感作  

古驿昬鸦集长涂病马饥宵寒停柝早时亟启闗迟落月三更信春风六日期年年行役苦两度已于斯  

过维扬  

游子闗情处江空白露秋客程初问水旅思怯登楼非是瞻云切还应见月愁乡闗归梦里一夜下扬州  

吕维祺  

长山城楼秋望  

雨树晴如洗烟沙日似春水寒清见底峰逺翠初匀露湿秋衫薄风轻爽气新浮云多世态飘泊正愁人晓望清添翠平林叶半红杵砧村院里楼阁水光中野径人行早烟汀雁防空翛然寻古意斜渡小桥东  

罗賔王  

春日送友人入防州  

旅鴈归不尽春风朝又过东郊一以别青草更如何客舍炊榆火征衣换越罗闗河莫回首杨栁暮烟多  

钱士升  

南园即事  

世情不到处独寐寤歌时但有云山入兼无樵牧知竹光虚牖白花气杂林迟不觉斜阳下邻家起晚炊  

刘荣嗣  

病中杂诗  

种蔬聊学圃防酒欲为僧抱病官如叶资身杖倚藤通宵千里梦四壁一篝灯念友増予愧言归尚未能  

白石庄万都尉园作  

仙圃宜秋色相将恋夕曛松青新濯雨槐古旧侵云竹牖池光合山楼石翠分凤箫遗韵在拟向月中闻  

潘曽纮  

大栁驿守嵗  

古驿逢梅发荒村带栁斜雪明难入夜山霁易蒸霞碧篆消灯晕黄沙拂劒花男儿应有气可复负年华  

方孔炤  

髙阳池  

习家风景好日淡叠山苍寒水留霜芰闲亭管暮杨堤回骑马意人想接防狂不见菱歌起萧条三两航  

黄尊素  

春日早行  

抗旌经古道暝色未全分渐隠林间月防生海际云轻隂开积翠细草落青芬谁破曈曈晓鸣禽客底闻  

彭汝谐  

游桃源涧  

碧涧山隈转鸣泉树杪悬桑麻缘屋宇鸡犬隔人烟客避中峰雨僧安一宿禅桃花今又放相问世何年  

阮大铖  

立秋前一日坐栖霞方丈  

客心元易感落叶不须期况是先秋夜悠然钟定时露凉萤悦草月皛鹊翻枝是际空山里能堪薜荔思  

沈徳孚  

人日  

挑菜传人日山村朴未知雪深添酒劵风横缓灯期嵗事因贫略春光遇闰迟梅园縦深闭宜赏寂寥时  

陈子壮  

耕耤礼成恭纪  

天子亲行亩防臣相秩宗清尘传跸静瑞霭出郊浓髙栁喧灵鹊华芝结衮龙普天应有兆九谷在三农  

姚希孟  

送齐越石守绍兴  

万壑争流处溪山属剡东扁舟仍雪夜五马自春风官舍朝岚满人烟夕照同蓬莱让仙吏安坐翠防中  

侯恪  

富庄驿晓发  

漠漠寒霜白荒荒晓雾青鸡鸣通戍火月落暗旗亭村逺时闻鴈林疎尚有星乡闗遥在望残梦正初醒  

渡河  

晡日方开渡中流乱晚晴天迷烟树阔岸转雪舟横击楫还余恨归心不计程茫茫愁思集沙鸟宿争鸣  

巴陵  

一夜巴陵雨湖光接洞庭天围夔子国波入楚王亭嵗逺山楼废春深草木馨惟余羣鴈北萧瑟不能聴  

暮春益阳道中  

忽忽春云暮劳劳客未休江山穷楚域风雨乱乡愁地暖莺偏少花开水漫流停骖时怅望沽酒谁淹留  

吴麟瑞  

除夕  

嵗尽愁无尽残钟客思防一官沧海逺万里白登围越鸟栖初定燕云信转稀枕戈空待晓无术报宵衣  

髙道素  

秋日寄沈无回  

凉风起庭际帘幕迥秋隂一叶空阶落孤灯独坐深芙蓉思逺道蟋蟀动愁吟谁念闲居客能伤迟暮心  

雪夜渡镇江  

江水寒犹激方舟夜未央惊涛沈铁瓮急雪下丹阳独坐亲孤烛商歌送羽觞白门遥在望葭菼郁苍苍  

过清流闗  

设险何年事登临四望赊天门闲虎豹地轴转龙蛇王气枌榆社风烟博浪沙弃繻闗下客懐古一长嗟  

阻雨彭城驿寄懐李九疑礼部  

乍失河隂树难分淮泗山寒烟原上白秋叶雨中斑乡梦深宵防琴声永日闲遥怜和歌客相忆渺江闗  

湘江旅懐  

北渚初凉夕萧条两岸风烟波连汉口云树出湘中碧草王孙路黄陵帝子宫此时愁欲絶不待暮潮东  

衡岳半山亭逺望  

五岭宗南岳羣峰冠祝融路従山半合亭对海门空岣嵝丰碑蚀潇湘极浦通冷风如可御吾欲问鸿蒙  

马任逺  

秋思  

旅情惟自解官况可谁知寂寞砧敲夜凄凉叶落时露寒蛩韵促风冷鴈行迟目防云山外乡闗有梦思  

过石固山  

侧岭排青嶂层岩锁翠防野狐冲马立饥鸟傍人飞木影初移杖云根半防衣相看殊不极落日澹余晖  

秋日闲居  

濯水清花面烹茶浣酒容霜残辞树叶寒逼入牀蛩飞鸟穿云破晴烟拟雾浓孤笻返照里随意数山峰  

山村  

万壑鸣湍籁孤村绕防津墙花依蔓草林鸟狎畊人凿石皆篱舍诛茅半棘榛山家三五辈烟景共相亲  

陆文衡  

赵州道中  

处处冰溪结村村篱落遥林深春响急猎罢马蹄骄雪窦红炉火霜帘緑酒瓢茧丝兼保障何以慰渔樵  

施邦耀  

暮望  

返照开西峡穿林渡逺塘卑枝散髙影逺岫驻余光城市归人急江天宿鸟忙自伤迟暮客日日送残阳  

蔡懋徳  

月下步朱龙桥  

长虹何夭矫独跨万山中一道来飞练千林压冷枫归云奔逺岫涌月洗寒空揽袂登髙立凭阑望莫穷  

顾大猷  

春初雨雪新霁过乌龙潭访谢少连  

林竹谁开径春江蹔系船青山君偶借沧海兴应偏城阙留晴雪衣裳浄夕烟泠然心赏得佳处若为传  

瞿汝稷  

鸣  

莫讶过従懒知希野性便鸟闲窥防笔云澹和鸣幽事容孤赏心期岂众全萧条南郭几兀傲赫胥前  

送僧游五台  

欲叩三车奥还过五髻西飞云先锡住怖鸽觅灯栖金阁看长在珠林望不迷天花开处处知与石牀齐  

屠本畯  

防稽道中少憩  

鸟道纡回入千岩緑树低转留空翠处少憩石桥西别涧潺湲泻丛林桑扈啼坐看鳬与鹿引子过前溪  

吴诏相  

同张侍御有光泛舟分韵  

桂櫂连朝发松云卓午隂凉风转萧瑟细雨润衣襟歌酒狂无奈耕畬思更深晚来余兴在不厌再相寻  

木青  

移石草亭  

万松深窈处独搆此茅庐劚地移新竹通泉溜小渠琴书常作侣木石与为居笑杀求名者磻溪一老渔  

莫是龙  

赋得中度落叶  

绮疏临野渡秋树响前林飒飒含风入纷纷逗雨深拂来红袖掩积处緑尘侵谁送哀蝉曲无端搅客心独树萧萧下邉淮正可怜误投斋阁里不似御沟前洒户惊秋梦翻经助夜禅江潭凄恻处但莫问长年  

登润州城楼  

髙阁俯城隂松篁一径深晴云揺海色夕梵起潮音古戍闗门防山程驿道侵江流无日夜南望是乡心  

过滕县  

邑传滕子旧爵序薛侯先壤地虽褊小君臣自井田礼犹宗国秉馆想上宫连遗恨千年事何劳授楚防  

送俞生之金陵  

驱马向斜日秣陵寻旧游人应草堂在月满大江流春燕投新社离鸿失故洲看君留别意不减落花愁  

送陆生游燕  

小陆江东俊名先入洛闻犹能借知已未可怨离羣燕地春邉雪吴天野外云翩翩徒羡尔西笑立斜曛  

宿河口酒家  

笑指停桡处烟荒一水斜村旗招野客岸火认渔家淡月防侵幕初潮浅映沙海天应不逺吾欲访灵槎  

赠任城故知  

此别何疎阔风烟宛昔游马头芳草路栁外木兰舟易隔三年梦难期十日留任城今夜月闲杀酒人楼  

甯祖武  

新安夜泊  

芳草緑如此征涂尚未穷隔江商店火近市酒旗风人语村村异溪声处处同不须愁落魄人世总飘蓬  

任山甫  

和费民益韵  

万里事行役经年往复还愁多生白发病久改朱顔不厌沽新酿长思返旧山因君叹留滞外雨潺潺  

刘成美  

南还道中  

春去花齐落人归路转赊峰隂昬雾合树影夕阳斜溪隔循纡经桥危度浅沙停骖聊对酒醉处即为家  

下洪勲  

嵗暮述懐  

户外尘非隔庭前草不除技方惭画虎赋已就枯鱼灯影随风荡钟声带雨疎半生无别嗜惟读父遗书  

田艺衡  

山中  

避俗非遗世无材合背时独居如我僻幽事与心宜暮雨喧茶臼秋山落砚池临风闻伐木犹自动遐思  

游三茅山访郑链师  

小隠居城市悠然寄一丘青山同入定黄叶自悲秋湖影揺晴榻钟声度暝楼丹砂何日就期尔在洲  

谢三秀  

送吴使君摄八畨郡事  

才子飘零久今看治郡功地当三楚尽山到八畨雄词赋霜毫里桑麻露冕中孤城饶吏隠解带聴松风  

夜集薛葵轩明府西岩  

曲磴穿丛篠风烟忆武陵饮能齐阮籍啸或似孙登投辖留山客呼船送岳僧江城无堠火薄暮见渔灯  

焦溪雨渡  

逺岸平芜緑寒流似若耶雨深人唤渡春老客思家野葛牵青蔓溪藤落紫花浮名是何物漂泊又天涯  

辰阳晚泊  

春流似建瓴春色晚冥冥溪菜盘餐滑江鱼匕箸腥月来沙渐白烟敛树犹青渔父方舟处闻歌愧独醒  

洞庭夜泊石门对月  

平湖涵霁景凉月漾晴晖树极长天尽云归别岛防灯前秋社燕梦里故山薇谁念沧洲客飘零未授衣  

西庵径中万竹翛然喜而赋此  

负杖入深竹一盘仍一盘邻僧分路去野客到门看不雨夜尤緑无风夏已寒素琴多逺思宜对此君弹  

王象艮  

雨中登鹿角山宿赵荆石宅  

厓古凭空阁崚嶒石径斑龙源花外水鹿角雨中山幸有心知共兼逢地主闲登临无限意信宿不知还  

吴稼竳  

秋夜有懐  

孤灯掩虚室独枕抚空牀客寐何縁假秋宵一倍长离懐江水急薄命栁条黄西月横天落乌啼满树霜  

王同轨  

行山中  

雨余林气静山晚日光斜野店依孤树村桥卧防查马嘶遥涧水犬吠隔篱花白首锄云者春风自一家  

华善继  

舟中书懐  

髙城片雨外倚櫂乱蝉鸣逺树他乡色浮云过客情泉甘知早竭木散得长生悔逐时人后空将骨肉轻  

雨后  

髙树留残雨层城带晚烟厨香菰米熟架满豆花鲜未改狂奴态还为长吏怜不因公事暇那赋白云篇  

春尽  

即看春欲尽渐觉客衣轻燕以飞虫下鱼因落絮惊看云忘拙宦对雨忆躬耕最爱新移竹清风叶叶生  

华善述  

旅懐  

万里秋将尽孤舟夜未残独愁成泪易清梦欲归难鴈落繁霜白鸥飞片月寒朝来行客鬓映水黙相看  

晚秋邹灵夀见过  

野田犹泛滥篱落亦荒芜启户闻鸣鹊停舟散浴鳬愁来説鸿寳酒后忆雕胡君定知朝事今年可赐租  

梅鼎祚  

秋夜过盛仲文  

浊酒淹霜夕繁枝映户庭冶城髙片月淮水荡疎星秋漏愁相促寒钟醉共聴世今无北海谁慰尔飘零  

送顺公还吴  

自得清凉界因乗溽暑征禅心无住着游脚有归程宛水浮杯小吴云托鉢生松枝东向处知是旧经行  

酒醒  

夕雨复宵风单眠夜易穷酒醒灯炧里秋减叶声中掩骭衣仍短纚腰带渐丰自非侬共汝持意向谁工曹以新自娄东移居吴门清嘉坊寄赠二首兼懐二王公  

五湖浮未去一亩辟旋通爽垲方滋日清嘉本旧风鱼盐安市隠蟹稻祝年丰此地邻堪卜相期觅数弓曹丘诚长者辅嗣得贤甥马防西州路莺花亚字城平生无长物独往有深情傥忆三弇色浮家一苇轻  

金陵客懐  

恣意游能数多懐望转迷清秋双阙外佳气二陵西鴈已先霜下乌仍近夜啼都亭酒太恶不得醉如泥  

梅蕃祚  

重过道甫叔山居  

谷口子真宅松萝境自偏当悬众壑隔树见飞泉送客柴门下寻僧野寺邉时时来取醉人道竹林贤  

吴元乐  

八月十二夜作  

暝钟初定后秋气渐深时顾此苍苔上泠然白露滋蛩还依砌响月自隔林移不见素心者空懐夙昔期  

宋登春  

秋夜鹅池侍宴应教  

车马荒村夜流萤水面多野云停几席江月引笙歌樽湛淮南酒池添道士鹅白头慙受简休问赋如何  

荆州杂诗  

问药过城府儿童晚未回云深宋玉宅雪暗楚王台花发春犹浅楼髙赋转哀家家湘酒緑谁为一樽开  

秋日上党道中懐故乡知旧  

白髪生青镜黄花吐素秋家书无鴈足客路一羊裘海燕辞乡社山猿傍酒楼谁堪回首处千里暮云稠  

山楼秋夜有所懐  

旅宿燕闗暮天寒霜叶稀凉风生夜榻客泪下秋衣路逺乡云防山深邉草肥堪怜珠树鹤何日故林飞  

晋阳山中元日  

野老怜时序壶浆慰客情春盘邻女送晓树陇禽鸣寒坞惊花色穷邉聴角声他乡逢一笑更觉旅魂惊  

鵞池留客  

园果风还落草虫鸣不休竹深髙阁冷花密小亭幽白帻留云鹤青藜狎水鸥一尊同客醉不用典吴钩  

新春堂成寄懐所知  

老去还杯酒春来自草堂挥金曽有志煮石竟无方岸水浮鸂鶒林花宿麝香故人江汉少念子意何长九月三日方别驾携酒殽见过因懐徐荆州  

客泪秋能下人情老自知塞寒鸿雁早江暖鞠华迟对酒怜吴语闻歌忆楚辞明年谁更健重把紫萸枝  

江村寒食  

白鸟忘机久青山吾道存兴来従杖屦老去爱鸡豚杨栁桥邉市桃华江上邨童儿沽酒至风雨闭柴门  

春日野眺简徐荆州  

春问沙棠楫寒生杜若洲山云巴子国江雨仲宣楼嵗月余华发飘零随白鸥谁懐能赋客刘表在荆州  

村居秋夜即事  

树密多栖鸟池深足跃鱼江云轻葛冷山月小堂虚寒竹依防砌秋花映石渠流萤何意思故故绕琴书  

秋日江村寄懐顾五  

水白鱼虾市天青鹳鹤林露华浥细草秋气静遥岑子夜吴门调幽兰楚客心相思渺何许日暮大江深  

秋日登李仲培山楼  

地僻云侵榻帘疎风满楼霜寒篱菊晚鴈度渚莲秋满箧新诗草横矶旧钓舟清尊随处醉万事付江鸥  

饮王太史山庄  

郢上文章伯山中太史家养年常种药闲日但修花竹涧明秋水松枝落晚霞儿童怜醉客瀹茗夜烹茶  

游王氏郭北山楼  

径草连村舍山楼带郭横开尊招野客倚树聴流莺露自花间滴云従石上生防回渔笛响素月岭头明  

登仲宣楼值雨  

南国春留客东风雨飏丝江云迷楚望野水接松滋红湿桃花片青回杨栁枝空余懐古意日暮倚楼时  

春寒睡起口号  

白发白于丝春眠起较迟即看芳草变又过杏花时短褐寒先觉长吟趣自知谁云鲁酒薄犹免越人思  

秋日野望  

聴鸟中林性看云故国心地卑湘汉阔天逺洞庭深老马空知道穷猿岂择林十年书劒客寂寞到如今  

陈昂  

暮春题瀼西新赁草堂  

峡口连江口山乡亦水乡春来容膝屋云倚及肩墙旅食亦求静偷生且善蔵瀼西居颇适好赋返骚章  

过涪州  

寥落一涪州惊心防度游屡更新地主不改旧沙鸥片月穿仙岭防云止戍楼山山寒气甚夜半拥重裘  

湖面  

湖面初秋色清如镜里清潮来飞白鹭烟至织黄莺虹学美人出风为少女行此间尘不到身世两忘情  

一路  

一路颇幽闲行行又防湾防茫聴竹籁次第较花顔林壑千层瀑茅堂四面山卜居如得此日日闭柴闗  

雨后天晴放舟下峡  

雨后虹方挂晴来雾始收风光明翠岫江色淡新秋返照薫残湿寒潮踏急流放舟下三峡定醉仲宣楼  

初归跃马涧招长干忠公  

万事不如意方知无事闲傍墙分暖日移榻就春山黄鸟飞初下清泉汲正还题书寄开士带月扣柴闗  

坐法药寺楼  

楼居固所好安可对斜阳天外连芳草云邉望故乡双星分四野一鴈应初霜满目苹风起扁舟意敢忘  

归舟月下寄友  

万里南归客风前五两鸣荻苗沛秋水霜信急前程流落怜妻子饥寒仗友生遥遥天上月此夕最闗情  

江南旅情  

日落青溪栅潮平白鹭洲林深常似雨江静易生秋凉月来天外明河俯渡头飞飞鸿雁影不见尺书留  

冯迁  

送唐世其北上  

君去青山外予吟緑水邉忘机鸥性狎快意马蹄穿魏阙通霄汉吴台思管弦遥知聴雨夜定忆小楼眠  

潘伯明邀饮朝天宫  

邀我来仙界林深引玉笙坐来黄鹤舞醉倚白云生江作千年堑山围六代城兴亡易悲感何地访初成  

荆溪夜泊  

细雨延春酌寒云湿暮钟客舟依树小野火隔溪重风水期无定登临兴转浓明朝买双屐共尔蹑羣峰  

叶之芳  

入新安溪  

可怪新安水舟従石上行不风秋暮冷无月夜深明古木何年偃危湍防处惊千寻犹见底曽数越江清  

别楚生  

同君楚水别独向晋陵归秋叶霜中尽寒帆海上稀城荒衰草徧山逺夕阳防最是添愁处天邉一鴈飞  

寒食金陵病中作  

东风吹短褐寒食傍天涯客舍孤城雨乡心二月花逺山青极浦芳草緑平沙不尽王孙泪年年感物华  

栁应芳  

予适太原熊惟逺吴求叔还武昌同赋  

方舟临古渡分路思依依自是行人众非闗送客稀晋山将北向楚水复西归同作离羣雁君还一处飞  

别车福州  

孤舟将北渡转转切归心衣积他乡泪琴操故土音山长催日暮江暗结秋隂回首闽南路思君一水深  

题陈荩卿溪上居  

晚嵗家溪上萧然林下风栖云山向夕写月水承空岸折长桥落城临小市通看君忘出处将老一丘中  

秋夜感懐奉寄陈抱一先生  

砧杵千家急偏伤故国情夜云轻欲散凉月皓方生烛照愁眠影虫吟病起声载懐今昔感老愧郑康成  

安绍芳  

旅泊  

秋尽仍为客江寒独系舟防霜下木叶逺火露苹洲无那风前鴈偏生枕上愁孤帆明更发何处复淹留  

闻龙  

山居即事  

积雨朝来歇诸溪尽急流隔河看饮犊倚槛有浮鸥云冷松根石风防竹外楼萧然无一事开径迟羊求  

送赵彦忠游吴兴  

吴兴旧游地逺想尚依依荻岸青帘舫桑林白版扉计程千里近屈指一年违従此斜阳外看山怅独归  

李玮  

田舍  

广陌度秋风田家门巷同藤花金一色豆荚箸双红穮蓘存生理篝车见嵗功茅柴新酿得逼醉社南翁  

野兴  

弥望东臯上青山亦未遐烟岚深邃谷林薄两三家戏聚沙成塔清环水学巴美人湖一曲吾欲采瑶华  

杨成鲲  

湖干曝日  

阁外栁条长平湖半夕阳云消沙草緑春动水烟黄老渐思丘壑贫犹典鹔鹴理生无逺计曝背近东墙  

无能  

漠漠岛烟合纷纷林月生小山全入雾大水半浮城鸣橹通晨过疎星永夜明无能逐世好懒与癖相成  

寄题江心寺  

胜絶江心寺江空塔影长潮痕剥防石海气湿危廊僧老秋无寐雕寒翅有霜英雄余涕泗风雨吊残阳  

小山  

还山抱黄犊沙草日防防竹屋难禁雪松门不掩风香余栗叶火寒落桂花丛寥落青江外吾生亦有终小山归得长文书及新诗二首兼恵茅栗如数奉荅  

茅栗何年种分匡见小奚色兼霜芋早味与露葵齐敛袖呼儿子尝新愧老妻永无懐橘日剰有万行啼  

翛园观刈稻咏懐  

老觉衣裳薄寒催捃拾频寻常邨径小来往路人新沼静饥鱼出林卑宿鸟驯鸡豚与闾巷不厌野夫贫  

诸葛鲸  

渝城人日简孛给事  

访旧来何晚轻帆落驿亭江回劒外白山绕汉中青万里逢人日孤城感客星知君懐谏草翘首望明廷  

黄维楫  

送王元甫舍人使襄藩  

玉门将醖酒使者捧铜圭玉节湘云外星轺汉水西恩颁丹凤诏歌唱白铜鞮山简流风在能无醉似泥  

武林与王符李叶四博士夜酌  

烟草碧连天吴山春可怜客情千里外乡语一尊前细雨鸣深夜疎灯照别筵闗河又明发罢酒各凄然  

陈有守  

秋日过大云寺  

出郭蹑云岑祗园淡午隂林疎风叶下坛窈雨花深石室僧初定金堂梵欲沈寥寥方外趣殊了去来心  

盛时泰  

福安院同慧生闲步  

晖曽弭节太白亦题诗京邑非前事新林似往时山深秋气重谷逺磬声迟不为逢支遁幽懐孰与期  

过上庄访笪居士  

独行深树里细路绕茅堂山色迎人出梅花度水香燕泥留雨气鱼藻入天光住近石桥畔村沽夜可将  

城山访邻叟  

独是躬畊处相依亦有君山従千嶂绕径向一林分水满鱼竿觉苔香屐齿闻従余深隠好莫使勒移文  

和人游北固  

嵗暮将何适三山烟雨邉日明知海气云尽识江天古树开僧寺寒潮荡客船登临殊有意濡足祗堪怜  

张正防  

雨夜宿王孟起山庄话旧  

山堂闻夜雨隔牖洒长松渍草悲蛩语侵苔冷鹤踪林喧和叶下涧响杂邨舂不倦连牀话怜君意转浓  

东郊  

东郊栖息久老至谢逢迎秋雾沈山白寒流拍岸清葛巾还自正茅屋不须营小摘畦邉菜常留共友生  

立秋夜溪闻笛有懐程孺文  

相思意不尽迢递且登楼玉笛梅花夜银牀梧叶秋开帘片月上傍水一萤流今日萧条色怜君万里游  

秋日王孟起山庄  

天末商飇起家家闻捣衣砌虫经候响篱豆及秋肥自是机心息宁知世事违邻僧有髙致日暮叩岩扉  

秣陵馆夜对张山人  

秋风山馆夕一榻近灯前共话忽深夜相看非少年斗垂天末树燐出雨余田亦有茅檐下饭牛人未眠  

溪上  

自识茅茨趣风光合在兹栁青春雨润山白晓云迟幽意居偏得闲身嬾更宜忘机溪上鸟来往日无期  

秋日即事有懐黄任甫  

开门凉气入黙黙坐移时积雨逢初霁斜阳照短篱交秋桐落早闰月菊开迟朋好遥相忆清尊何所期  

冬日闲居二首  

僻居心逺矣闭户日萧然一水带寒月孤邨幕夕烟贫惟尊酒在诗岂众人传却忆防庄子冥搜内外篇夜永衾孤拥檐深月半窥霜邨鸡唱早风树鹊栖迟旧社嗟揺落新诗记别离挑灯坐不寐无梦到天涯  

江阁  

寂寂重扉掩悠悠倦客情江深当五月阁迥接层城细雨莺声润防风水气清科头坐长日讵羡世间名  

程伯阳  

园居  

篱落带疎林园居一迳深隔邻分果树傍户埽花隂不卖成都卜长为梁父吟翻嫌桔橰者抱瓮百年心  

都门逢族人  

白发都门道相逢意自亲即倾竹叶酒共醉栁花春漂泊任孤旅疎狂异众人还思汊口上归去好垂纶  

俞安期  

渡江杂述  

山过白马渡千里防平原水出云根上帆行石峡门未寒厓已冻不雨昼多昬何自闻人语荒荒虎豹邨  

卜居阳羡  

鸡犬成墟落萧萧半亩宫湖山元作长田舍复成翁五口中人产千家太古风无由知帝力耕凿自为功  

忆家  

故国千山外经秋逺别离浮生能防日为客此多时衰眼髙堂泪寒砧少妇悲天涯念游子风雨共凄其  

陆弼  

雨后登虎丘宿梅花楼僧房  

髙阁藤萝外扁舟暮雨残钟声知客到山色入门看月出千松静云披片石寒支公擅名理终夕奉清欢  

大安道中  

薄游歴吴楚忽忽更南征春色闗门草年光过客情山衔纡路转水划峭崕鸣一被风尘误空多世上名  

宿句曲山中酒家  

襆被向天涯萧条寄酒家青山仙宅近黄叶客途赊夜塔飘铃语风堕烛花匣中雄劒在那敢负张华  

黄克晦  

登鼓山絶顶懐林公济  

天路苍苍色风泉防防声未惊人境絶已觉客懐清转石生江海分林隔雨晴故人期不至双眼落秋城  

胡宗仁  

闲居寄友  

家住青溪曲春深花竹迷君来若相问直过石梁西屋壁峰隂合门篱槿叶齐萧然半迂事课水灌园畦  

林茂之新居  

客舍何常定三年迹屡迁今来营一室形胜石门前地僻幽岩列池平野水连知余日相过短榻不须悬  

嵗暮送姚园客自白下往吴越  

逼嵗难禁出白门犹客中寒生夜山雪晴卜曙江风花落竹堂静烟消石屋空并州望音信莫久滞邮筒  

夜坐  

篝灯常独坐瀹茗与摊书残月半白寒星彻夜疎不眠増昼短延漏惜冬余此意自终古中懐未忍虚  

王嗣经  

人日送范东生还吴澹然之燕  

共沾人日醉那谓客程分早树呼莺友晴沙恋鴈羣梦交南北路情作去留云管取秦淮栁连枝好赠君  

晓望  

雨余湖色静杂树晓氤氲空水遥难辨山花近渐分叶齐増岸影鱼聚矗波纹日出林光白英英散宿云  

王伯稠  

兰若即事  

兴来时野眺小立倚柴扉一雨清波动双林片月归山防蔵竹语水鸟出花飞不觉空烟暮蒙蒙翠湿衣  

邓钦文  

洪光寺懐陈更庵  

寺里还蔵寺山头别起山磴盘千级上僧占一峰闲秀色杯前堕孤云杖底还元龙负奇好惆怅不同攀  

林世璧  

月  

玉露晴初坠天河迥欲流谁怜今夜月还似去年秋影逐寒云起光缘暮杵留闗山千万里偏照汉家楼  

早冬寄懐  

懒慢陶元亮经年独掩扉不知秋色改但见菊花稀落叶阶前度寒禽树上归停云那可赋徒尔壮心飞  

姚和鼎  

懐胡孝亷谒选  

偃蹇惭予拙飞腾羡尔行春风燕市酒夜雨阖闾城吏隠懐方朔贫居笑马卿相思有尺素愁杀鴈归声  

许賔  

入新安界  

十日疲行役云山接大鄣马蹄知故道人语别殊方过雨防沙溜临溪问石梁罗含家已近兰草徧池塘  

逯希韩  

山居  

白发山中老飘然逺世嚣泉流分燕尾诗槀束牛腰笑傲花三径酸甜酒一瓢披襟坐明月席地话渔樵  

胡一桂  

吴兴九里石塘即事  

路出桑隂尽澄湖野望赊菱歌依岸栁舟影入芦花烟起迷村白云移见日斜异乡风景在羇客倍思家  

汪廷讷  

夏日池上  

水静追凉便林繁得暑迟采莲木兰櫂佐酒竹枝词藻緑鱼游处苹香鸟下时不须逺归去新月已如眉  

邵正魁  

白云湖泛舟  

堤畔连青草湖中多白云扁舟一以泛之子得同羣卷幔雨初歇看山日欲曛芙蓉未堪把心已爱清芬  

过仲开江上居  

以我不如意怜君江上邨有田能种黍好客足开尊山色青当户潮痕白到门凉生五栁树晤语谢尘喧  

盛以约  

喜雨  

好雨终朝遍蓬门野兴繁悯农劳苦日植杖桔橰园急櫂冲萍叶深池浸竹根怪来双屐健散步上南原  

张三极  

雨后过王明府公署  

岂谓金门客能兼大隠名庭空歌鸟下吏散酒人迎緑水新添砌青山半入城还将江上楫聊为采真行  

汪元英  

商山秋日对雨懐永叔仲升  

秋雨何曽歇秋深倍寂寥折荷偏淅淅落木更萧萧云黒多迷径溪寒半防桥商山苦幽阻绮甪竟难招  

有客  

有客沈冥久何心自解嘲病遭毛颖役贫絶孔方交嵗月甘含蓼丘园任系匏不如将子燕华屋托新巢  

汪元范  

泊丹阳  

晚次丹阳道舟停赤岸林云容垂岭薄秋气入江深落叶随寒雨栖乌噪暮隂风帆无定泊行子若为心  

同杨邠州仲启登太王城  

墉堞基犹在台隍客自过防云低阻岭峻峡束泾河冰纳陵隂少民居土穴多遗风勤稼穑千载感豳歌  

程可中  

铜井道中  

去马秋能健归懐困暂通水沈江画壁霜浄鴈书空瓦甓占邨古菑畬得嵗丰依谁成旅宿篝火防飞虫  

咏沙岸限沙字  

篷不自得随意坐髙沙痕蚀渔梁浅莎连鸟迹斜善崩防岸栁余润长汀花最喜行黏屐沿流到酒家  

送章元礼吏部左迁罗定  

谪籍名犹借君恩转觉饶朱陵南纪尽丹阙北辰遥安置凭荒裔明良愿圣朝桄榔林树外仆马影萧萧  

## 御选明诗卷六十四  

五言律诗十五  

叶太叔  

小筑  

性本躭篇籍尤怜诵絶交先生号东郭小筑近西郊花雾侵衣袂茶烟亚竹梢坐行都自适好鸟语咬咬  

萤  

忽向篱邉绕还従井畔飞雨昬光不灭露重影犹防伴读来书舍窥眠入翠帏黄花秋老后未识汝何归  

浦口  

水市千门列江邨万井通马嘶流水外人语夕阳中雪浪髙吹树蒲帆软趁风故乡天际逺双目送飞鸿  

编篱  

负郭幽居僻编篱接短墙种看蔓引栽菊待花黄犬吠惊残月鸡栖趁夕阳贫家随分事世外得清狂吴璜  

晓发金坛出黄偃有懐箕仲田叔  

山县侵晨发舟行何处村宛然新水竹疑是旧柴门急雨来江口飞泉出树根无由寻二仲幽思共谁论  

黄好信  

春鴈  

万里湖南鴈春来又北飞亦知乡土异不恋稻粱肥絶塞心先到长河影渐稀玉闗门外客应待问征衣  

盛鸣世  

赠隠者  

只在髙霞外无人识去踪伴猿栖一室放鹤下孤峰丹灶云中火青天夜半钟平生长往意相望不相従  

送柯孝亷之巴东兼呈黄广文  

去问巴江水荆门更向西挂帆秋叶落上峡夜猿啼旧侣伤飘泊新欢惜解携湘潭憔悴地已恐旅魂迷  

送临江苏太守  

五马夹朱轮清川不动尘问山庐岳近领郡虎符新吏冗诗难废民稀俗易淳江花迎路发十月待行春  

宿麻河  

积雨湖田没居人生事防白鱼休市早乌鬼载船归月黒村舂尽林深岸火稀纬萧眠不定中夜赋无衣  

重过华子澄  

栁市南头路三年此重过长贫为客倦髙卧奈君何岭背夕阳尽月明秋水多徘徊那能去门外即烟波  

夜过凌方山齐  

十里到孤村柴门下夕曛霜铺平野月钟防隔溪云病骨逢秋健清言忘夜分自君多秘术猿鹤渐成羣  

赠曹凤冈  

仙才多玩世况复幕官闲鹤养空庭树云栖傍阁山酒干官长禁诗乞野人删为有延徐榻相期数往还  

李宗城  

送臧晋叔国博还吴兴  

宦自潘安拙才应宋玉偏还家千嶂雨挂席五湖烟以我多愁日逢君失意年江干一尊酒宁不倍凄然  

王之鼎  

赠友人卜居  

髙士移家处来寻路不迷鸡鸣深巷里门掩防桥西招隠仍栽桂看山独杖藜平生厌尘事今日遂幽栖  

何璧  

秋日过能始民部署中  

为郎无一事客到但行吟落叶满官舍此中秋更深庭虚闻咽潦门冷集寒禽一自黄花对转懐头上簪  

广陵送王太古还白下  

我有秦淮梦虽还不是家送君隋苑上惆怅栁条斜归客趁新燕游人叹落花伤春兼惜别况复在天涯  

戴景明  

深秋山居  

莓藓深层岫松杉漾北淙清宵唯鹤唳尽日少人逢倚槛三秋老摊书万事慵夜分鱼鸟静明月半东峰  

沈瑞征  

杪秋同诸君游石井山  

絶巘攀跻外苍茫秋色残云山千里出烟树万家攅石转奔涛壮天空落日寒扶桑一矫首海气正漫漫  

钱清夜行  

秋涨乗流好孤村夜泊稀渔榔过桥逺萤火傍舟防堤没闻争渡凉生欲授衣梦归懐土切山水愿多违  

江禹奠  

严陵城下  

背郭千邨合中流一刹孤轻隂阁秋雨残照落平芜入市鱼虾少归舟鴈鹜呼客囊任羞涩解佩问当垆  

东仓  

信宿翠防上翛然絶世氛乔林含晓日清磬落层云海色当见泉声入夜闻半生尘土梦俱向此中分  

夜泊燕子矶徐润海同宿舟中  

古树悬崖下孤舟客对眠江枫隠渔火山犬吠寒烟细雨不成寐残星犹在天帆开人见影夜起坐谈禅  

过吕氏山庄题赠西岩主人  

径开无俗客一榻草堂清野老自来去山翁忘送迎引杯延夜月选石坐松声语及无懐世弥深懐古情  

江行  

夜出寒沙港山城半渺茫乗波秋月冷夹岸蓼花香月色随帆逺江声入梦长天涯栖泊久暝卧见吴阊  

舟中夜雨  

舟行虞浅水一雨涨新流入夜云初合随风防渐稠暗添千涧瀑洗出万山秋梦觉篷晓凄然动客愁  

段黼  

西郊  

十里平原地青山绕碧林寒开烟雨色天逺鴈鸿心落叶还萧索浮云自古今不妨乗暇日载酒数登临  

姚旅  

琅琊道上  

鲁酒犹堪醉琅琊奈可栖荒郊花不笑残日树含凄城郭寒沙外人家古墓西惟余霜月夜乌似白门啼  

赋得秋鸿送客  

候气向鄱阳星河掠桂香冲霜怜羽白催叶渡江黄顾影成佳侣将云束逺装他乡有离别撩恨绮尊傍  

魏之璜  

讯程孺文  

不得巢湖信时询渡口居绕篱河路折背郭草堂虚林静风惊犬溪瑄晚聚渔主人游未倦闲杀半牀书  

汪功胄  

春日闲居  

韶景当春半闲居览物华緑分当户竹红过隔墙花樵牧依林近溪山带郭斜闲身甘自放吟卧寄烟霞  

黄习逺  

寄朱宸卿  

与君同里闬只隔数家居无日不相见有时还寄书开尊呼共饮得句问何如自作长干客别来三月余  

吴邦达  

江楼送别  

把袂层楼上虚四望平栁烟村外市花雨驿邉城东去潮千里南归客防程当归愁欲别津树重含情  

张储  

闻鴈  

孤鴈来何处残声静夜飘江空音淰淰云重影萧萧惯向风前急偏従聼处遥秦川织锦妇掩泪忆征辽  

虞伯龙  

舟中  

寥落明州客孤懐寄短篷江豚偏狎浪舟子但呼风归梦随流水乡书问去鸿不知今夜月千里可相同  

孙元孚  

草市夜泊  

违家才一舍露宿尚河洲暝雾连汀白寒云压水流滩声鸣野碓灯影隔邻舟入夜霜风急凄清动客愁  

吴鹤  

望润卿弟  

仲月辞家日临岐接汝书相传及春暮应得返衡庐衣逐客程换花随驿路疎来帆遥数尽不见怆何如  

戎玠  

晚霁与客登浩然楼眺钱塘江  

晴色开村树危楼俯大江潮声翻絶岸帆影落虚水与遥天合人同夕鸟双茫茫百端集形影若为降  

泊巴东  

昔行指川北今始诣巴东山县无重郭江天有防虹乱峰云欲暝官渡火初红剪烛供清话萧萧暮雨中  

顾孟林  

寄陆纂父  

日日看山色知君在此中只因一水隔难以尺书通白乳思林屋青霞记石公傥然乗兴去相见对秋风  

丁云鹏  

舟次尤溪  

客程迷水国山霭防城闉嵗涉三冬暮花先十月春鱼盐通海贩橘柚落园珍故旧频劳慰荒涂未厌贫  

周履靖  

雪霁同友春郊闲赏  

雪霁千山浄春郊丽日暄林莺啼古木酒斾飏前村共客趺芳草呼童倒緑尊莫愁天欲暝明月照黄昬  

江邉夜泊  

停檝暮云飞残阳上钓矶白鸥沙际遍黄叶树头稀戍鼓流朱舫寒烟霭翠防朝来风色丽晨起趁潮归  

游及逺  

晓发九牧岭  

嘶马促行役出门星月稀松风吹短鬓竹露湿练衣鉴水秋容浄縁厓足力防乡闗今日尽愁对岭云飞  

潘之恒  

畸庄访汪伯鱼  

不因摩诘画谁识辋川庄把臂秋林下披衣古佛场霜前收柿叶雨过散荷香谩有江湖兴随君寄渺茫  

慧庆寺访无懐如庵印宗三开士  

寒山东一曲云是白莲溪寺僻居桥左林深到竹西波生梁日动梵出迳云迷莫漫嗟无侣禅枝喜共栖  

游楞伽山  

移棹出横塘悠然见上方天従湖尾缩山带树容苍客病消茶碗禅心醒石牀翻怜亭畔草尽作苾蒭香  

春燕  

海燕留空垒逢春防度归引雏将唶唶识主故依依解语欺黄鸟谋身尚黒衣莫嫌泥滓污曽向玉楼飞  

吴梦旸  

同周叔隠夜坐  

罢酒尚寒色頽然拥衲衣洞箫吹雨歇残烛映江防道路人将老乡园梦不违连朝常少睡支枕问清晖  

东生湛园  

道路谈丘壑惟于此地亲了无尘事到各有土风陈池集常来鸟花窥将去人烛销仍缱绻半为惜残春  

邀诸友集顾所建湖上水阁  

相趁探春去琴尊一为携花繁那辨树湖荡不分堤老益希新好闲能补旧题酒家知在否烟雨防桥迷  

留赠老僧  

闻师日静坐烦恼静中除燕子邻家去僧雏别院居岭云归复尽山果落将疎犹有相闗事溪头值老渔  

臧懋循  

人日送范东生还吴澹然之燕  

客居还送客人日更愁人江树停残雪沙禽赴上春笙歌吴苑酒裘马雒京尘相念不相共音书空复频  

王野  

访王伯谷  

流水方穷处茅堂空自开鸟啼春树緑花发故人来白日待将夕青山去未回题门吾岂敢此意寄莓苔  

庭前坦步偶见岣山延伫以咏  

偶怜山在目浅立意悠然落落泉舂石层层树接天半峰分夕照众壑共秋烟将谓迷来径樵夫已过前  

山中隠者  

野老自童稚看君只旧容清猿同啸月鹤共巢松灵药登峰采神书裂壁逢相寻不识路仙鹿有行踪  

范汭  

舟次平望懐王子幻  

防茫烟水阔不辨故人家湖上晚风急满天吹雪花春帆移逺树夕鸟啄平沙独酌谁为慰邻舟鼓自挝  

雨中访吴允兆  

寂寂故乡路心知尚有人那知今是客犹忆昔时邻树暝烟催夕花寒雨殢春青山独无恙宛对别来身  

琴川夜泊懐孙齐之  

野宿次鳬鹥青青荻笋齐潮痕随月落山势压城低残梦风前柝归心曙后鸡还知髙隠处只隔水东西  

贵筑憩越孝亷别业  

结宇数峰间渟一水湾谷风过午冷原树入秋闲苔动赪鳞戏花揺翠羽还谁知于役者弥日此开顔  

吴鼎芳  

饭石峰晚步  

白鸟不飞处云光和水凝自吟松下路遥见寺中灯夕爽山无雨春寒涧有氷隔花相问讯月照荷鉏僧  

寄赵凡夫  

十里寒山路香风正采茶偶随樵客去一到隠君家细语生清日闲心托片霞别来湖水阔秋色上苹花  

沈端伯陆仲飞携酒过碧云庵  

秋色前山好双扉尽日开卧云禅侣寂曳竹酒人来空响生黄叶清隂覆碧苔城中同是月不及此迟回  

西湖夜泛  

疎雨洗空翠来看湖上山防桥芳栁外小艇白鸥间月在美人逺春忙流水闲西陵犹唤酒灯影出花闗  

夜到渔家  

渔家近秋水水上槿扉开地寂月初到溪寒潮不来邨沽惟白堕野坐只青苔为説芙蓉好明朝未可回  

金阊夜别费元朗  

交従他处定路自故乡分有梦难成夜无言可赠君一灯残细雨孤橐向寒云未晓林中叶萧萧已厌闻  

暮投上方寺  

暝色投荒寺行盘翠防层磵花分积雪桥月递流氷一宿同僧被孤吟借佛灯晓看山下路湿气满霜藤  

和靖祠前晚坐  

山翠出林杪祠前芳杜洲孤烟生后暝双鸟去邉秋灯影参差水歌声逺近舟梅花无复主曽有暗香浮  

林屋山石上迟谢去非不至  

曽记林中别相期石上游乱山空欲暮残叶已无秋岸白云初断江空月自流行踪烟水阔何处问沙鸥  

寄懐王元直  

月照苹花冷秦淮荡酒船还家同一日为别易三年海树含青雨江鸿带白烟西风又飘泊衰草自生怜  

住静  

浄几花为供闲门鸟作缘水邉盘足坐树下枕拳眠月上山火云生石突烟有时持鉢去隔岸唤移船隔竹闻樵斧临流见塔灯杖轻时自倚山好不曽登立石清于鹤浮槎嬾过僧前畴新雨后溪水蘸垂藤  

雪夜  

暗壁通花气虚楹覆竹隂乱云双树寂一雪万山深永夜枯僧定寒空古佛心断云风外啸隠隠落层岑  

青田舟中  

碧水漾羣影游鳞细可分飞来数防鴈题破一方云逺火防犹见残钟断复闻舟程应未极随月宿溪濆  

夜泛  

防片萧疎叶霜容防碧岚波平如在地舟小亦同龛白水成佳供清香佐野谈莫辞归路杳皓月挂溪南  

别方功甫之天目  

经年依古寺知尔正囊空为别秋冬际论心山水中新霜欺病叶残雨湿离鸿浮玉峰头月清光似不同  

下城髙庵  

花发秋无数空香雪满庭溪回双股碧峰防两眉青禅影林俱寂经声鸟自聼岩云吹欲堕千仞立孤亭  

吴兆  

宿牛首僧房  

连日春游出同人宿翠防岩花香袭枕石溜冷生衣壑暝钟能度峰晴云不归纷纷萝月上且莫掩松扉  

舟过金山  

重重苍翠邉孤塔出帆前岚气时飘雨山隂欲压船人喧京口渡雁没海门天回首防茫际钟声杳杳传  

春游曲  

细雨湿春泥流莺防树啼东风淮水曲落日长干西夹道看驰马围场下鬬鸡倡楼今夜醉月出管弦齐同曹学佺过宿碧峰寺愚公房得风字  

入寺昬烟敛双桥竹磵通僧归残磬里客梦乱山中灯暗沾雨枝喧鸟堕风他乡寥落夜语笑喜能同  

青谿泛舟偶访友人  

青谿有九曲曲曲见钟山山色长如此水流终不闲却于日暮发好趁月明还之子门临岸维舟且扣闗  

秋夜与俞安期宿乌龙潭吴家水亭  

潭光与月色清彻一园中隂过临城树凉当隔岸风虚涵若水亭敞坐如空幽极不成寐髙懐有客同  

闽中与吴元翰过马季声家酌  

多君新酿熟邀我客中闲剖橘香生手衔杯暖泛顔败藤萦格下争雀堕篱间门巷斜邻寺朝昬易往还  

宿曹能始吴客轩题壁  

园亭临浦口门巷暝烟深池岸波新浴花溪草乍侵云来上湿月过树邉隂谁谓留吴客余将起越吟  

浔阳张侍御宅咏伎  

房栊花色色池馆月盈盈古服仍椎髻新妆忽曼声闻香方觉笑辨佩即知名上客莫言醉分歌缓夜情  

新秋建安王半隠园应教  

薄暮登台望西山翠满栏湖云屯岸宿松露滴衣寒万井炊烟歇千家市火残笙歌引前路花密出犹难  

西湖春游词  

堤暖百花齐湖春万栁低管弦初沸日罗绮已空闺上已连寒食车轮间马蹄游人争向处多在防桥西湖水碧粼粼还疑洧与溱褰裳临翠渚踏草及芳辰合岸花薫暖双堤栁夹春今年风景好直为逺游人晴光上栁条结伴戏花朝歌近舟沿岸人开马度桥雷峰看塔迥葛岭弄泉遥日暮争门入衣香满路飘新堤杨栁斜游冶肯还家珠弹光流月春衣色胜花幕遮芳草路骑并美人车何处菱歌起仍怜似若耶  

舟泊天门山寄金陵故旧  

际晚帆投岸苍苍暮霭平别愁当月满乡梦趁潮生牛渚今宵客鸠兹明日程渐欣江路少得近故山行  

过吴太常山居  

只在花深处恒来亦费寻书声闲竹色鹤梦冷松隂时过邻僧饭仍多野客吟泠然暮空碧清磬出春林  

将之广陵过别林古度留小酌  

客至摘篱豆一樽相对吟山光当户冷秋色入门深即此寒灯夜兼之逺别心明朝广陵道水岸但枫林  

禅智寺李本石宗衍同游  

月明桥畔寺云是旧隋宫磬发山堂寂烟销辇路空旅懐深落日古思入秋风耐可同游在看碑衰草中  

沈野  

秋日田家  

为爱田家乐看禾到野频不闗人共弃自觉此堪亲暮雨溪鱼长秋风树果新主人村酿好长啸倒纶巾  

秋日寄豫诚  

芙蓉渐揺落之子旷佳期日暮孤鸿度天寒促织悲黄粮舂北舍红叶绕东篱正是登髙候无由共酒巵  

赠吴少君  

一瓢将一杖随地掩柴扉课仆磨长劒教儿制短衣诗留闲寺遍梦入故乡稀邂逅还成别天寒何处归  

石沆  

观稻  

稻水千区映邨烟防处斜冷风低起树轻浪细浮花鸟雀深深圃鳬鹥浅浅沙社歌声不絶于此见年华  

广陵纪梦  

春尽他乡梦云林思杳然落花溪水上斜日洞门前鹤去游城郭春来弄管弦倚防懐胜事光细月初  

无题  

落日早凉归看山倚竹扉水清仍可鉴云薄不成衣腐草萤低照疎林鸟乱飞平生蓑笠意不在富春矶  

去嵗中秋  

去嵗中秋月江南水上天剥菱烦伎手煮茗汲僧泉即事浑如昨追欢已隔年算迟防嫁了还弄五湖烟  

闲中喜慕溪兄见过  

鸂鶒满晴沙江邨好嵗华投竿鱼浪细举袂燕风斜林竹初开笋溪苹正有花得君相聚首沽酒问谁家  

溪邉  

昨夜溪桥上南畦看稻还解襟聊濯足对影暂开顔羣动无时息防人如我闲独行还独坐凉月上东山  

移居城中柬招溪上两兄  

荆树江城隔梅花嵗事残曽经知别苦敢道路行难冻雪销泥湿霜风吹面寒一尊今到手来为话辛酸  

江门拟白  

何处春偏胜江门自好风酒旗斜路口花信短墙东多病一居士双鬟二小童题诗嵩雒去可是白家翁何处春偏胜江门旧草堂和风团燕雀迟日散牛羊细草当緑残花隔水香老狂犹稚子拍手咏沧浪  

秦镐  

雪后  

悲风号旷野漠漠独行时逺雾搀邨乱残氷界路疑马蹄僵凿落雁羽涩差池得就邻翁饮深杯定不辞  

得顾朗生还金陵信  

忆别如今日风霜嵗五除乱云长短梦防雁有无书江暖渔扬子原荒猎孟诸相看衣带湿独立野踌躇  

米云卿  

春日途中口号  

行役日复日奈何岐路长春泥滑马足芳草防人肠日落野烟合花开邨店香吴姬似相识招客酒垆傍  

商家梅  

自吴门登舟武陵  

来往钱塘路今朝倍有情蛾眉过栁色燕语掠江声逺翠如鬟沐残花带笑迎独怜一水上吴越女盈盈  

至武林邸舍  

十载武林路重来半故乡烟青出墙竹月白过楼霜嵗晚情难住湖山梦易长萧萧闲坐处斟酌伴清光  

得家书  

忽见平安字封题见老亲自惊为客久不敢述家贫松菊縦多故路涂惟一身临风应不尽还问寄书人  

董斯张  

过桐江  

薄暮櫂歌声看山不计程江晴船作市地僻县无城蜃气连虹暗龙腥杂雾生钓台犹可望缓楫未须行  

旅宿  

乱山行未尽落照一溪斜畏客前峰虎投人暝树鸦已知鱼罢市数问酒谁家计日新安路应餐白岳霞  

王醇  

晓出田间  

香稻欲辞野邨家无整眠鸡声动髙树人影乱秋田残火犹照屋清歌时隔烟东溪旧业废凝思在驴韀  

冬日客中送章结父  

一日防相见嵗防翻逺离莫将归客意説向旅人知独雁追寒阵枯桑语冻枝板桥春水緑忆照并行时  

薛冈  

华清宫  

绣岭出烟邨宸游迹尚存离宫何处是流水至今温辇路年深废峰峦幸后尊空余一片月犹似照朱门  

齐莱名  

雨中集陈席之草堂  

冲雨贪幽赏闲携叩午堂磵云寒抱户砌草緑齐牀李绽初舒白莺穿小闪黄髙谈双耳热趺坐任徜徉  

吴沛  

赋得何处难忘酒  

何处难忘酒凄凄客卧情故园心事集孤榻旅魂惊叶落秋声减钟揺夜漏平此时无一何以到余更何处难忘酒扁舟路自遥沙平明逺雪浪涌接通潮渔市红灯出酤帘緑树招此时无一何以谢征桡  

吴上瓉  

同林兴祚登台城  

寺侧寻山径従空古堞平湖头舟不系树杪叶无声落日寒秋壑飞烟薄暮城归鸦声不住相与怆游情  

周晖  

春日移居四首  

只隔秦淮路清幽与市分溪声数畨雨鹤梦防重云古研临池洗名香埽石焚客来方坐定鸟语恰殷勤垂栁緑依依烟萝防竹扉酒醒双燕语病起乱花飞绣涩芙蓉劒防便薜茘衣转因贫与嬾渐觉昔年非最怜佳丽地萧散惬幽情不着潜夫论无求处士名莺啼催小饮鹤步伴闲行欲结村中社题诗报友生春风花事过空翠落垂藤白版扉常闭乌皮几独凭半酣疑有得多病掩无能一室何萧索分明似野僧  

邹之翰  

晚坐  

村墟带落日逺见前林山登木鸡已下打鱼人未还疎烟横水际凉吹出篱间孤坐看新月清光遍竹闗  

虎丘访王百谷不遇  

有约扣松闗新诗与共删开残荒菊市踏遍栁花湾石上人无迹沙邉鹤未还往来何所见明月在空山  

王龙起  

村居  

地僻多寒气山深空是云叶黄秋尚浅风定雨初闻夹竹随篱入疎藤趁路分却因人不到添有緑苔纹  

晓出通津门  

人定戍楼闲明河挂树间鸦声团柘影渔火没沙湾月落犹衔水烟开初见山轻钟何处动隔岸是禅闗  

胡潜  

送梅主簿子马之长沙  

忆子脂车久淹留乃至今离情吴市酒秋色楚臣心傲逐世途减贫怜宦后深襄阳问耆旧挥手岘山岑  

方登  

次陈荩卿生辰述懐  

不屑投时好年光寄薜萝著书人借读种竹鸟飞过有兴诗筒满无钱酒债多丹枫与湖水相映醉顔酡  

顾祖辰  

闲步  

僻径无车马沿流看捕鱼防桥疎雨过古木春风余片语款邻曲孤懐仍索居悠然真意在花竹傲虚  

夜步  

黄昬门未掩偃蹇倚孤松正见水中月遥闻风外钟邨虚春寂寂烟逺树重重只觉幽懐惬防吟送短笻  

晚步  

风疎门栁薄日落暝烟浓向树鸟羣乱隔溪山数重病闲吟短句衰怯倚枯笻更有幽深意寒流来暮钟  

雨过有懐山中素友  

雨过一天碧风来满鬓凉余酣消枕簟长病积年光静爱蛛丝巧闲多燕子忙有懐赋招隠丛桂小山芳  

客去夜坐  

鸟宿门前树岚沈水上山忽闻邻犬吠知是渔舟还老病青畦废长贫白首闲意中人去逺寂寞道书间  

王人鉴  

冬日闲居和居士贞丈韵  

忽忽寒光早贫居水上村病疎当世事拙负故人恩黄叶深樵径荒烟澹荜门凭谁论出处短褐信乾坤  

得草衣道人湖上书  

一散菁葱社松隂路遂分孤云堪作我朗月辄思君溪暖苹初动桐敧露已闻感离因忆旧逺望思纷纷  

虞山访李孟芳  

下帆寻旧泊投暝识岩扉径寂疑为客灯明宛似归随风羣木响欲雨一峰防无计偕君隠空嗟握手稀  

丰越人  

东阡道中  

杳杳泛天色孤村暮霭沈鸣榔应前舫分火度中林酒病江南客年销洛下吟惟应故园月偏照未归心  

武陵秋夜值浔阳友  

月白夜啼鸦沧江槛外斜风髙碪自响霜冷树犹花行侣浔阳客荒村越女家相看倦尘土一倍惜年华早夏阳羡山中病起有懐汉陂舅李賔父  

一卧春归尽清羸寄翠防地偏莺较少花在客来稀江竹侵茶圃山榴罥葛衣风流懐二仲吟眺忽斜晖  

秋日过李遇斋賔父兄弟  

多病疲干谒秋风下小郊扉云间竹江郭月生潮过雨桐隂静聼诗烛烬销爱君兄弟好华发共萧萧  

冬日郊居懐金沙崦西虞丈  

数里寒林静郊居爱日暄枯枝鸣旷泽饥鹘下晴原洲暖氷生草风疎叶满园因思髙尚者曽过崦西村  

春晴  

新年恒霁色芳草茂春晖小径通鸟髙拓翠防风轻扶蝶翅洲暖曝鱼衣祗是幽期惯邻翁醉与归  

春日东城  

睥睨沧溟上登临兴若何烟笼闗树逺鴈带岭云过柔橹鸣春溆繁花照晚波双江无限思只是夕阳多  

丰应元  

寂寞  

寂寞逢秋半褰衣坐水濵可怜闲尽日翻是病宜人叶落疑疎雨花开见小春为生更无计终自畏风尘  

冒愈昌  

得林茂之书并诗  

不谓三年别能来一纸书开缄如见汝读罢转愁予淮水月常在秋风栁易疎更怜诗句好吟望意何如  

陈鸣鹤  

武夷紫阳书院赠朱山人  

先业依青嶂开轩独隠居石田畊水月芒履混樵渔万壑自吹笛孤灯时读书结庐倘相许同钓九溪鱼  

陈汝修  

夜至孙子长山斋  

空山明月静宿鸟夜惊呼叶地履声乱霜林烛影孤丛岩悬坠石野水漫平芜梅信今年早凭君借一区  

白云洞  

径转人疑堕烟深路欲遮危峰挂星汉古洞走龙蛇积露蒸初日枯藤钩落花可怜一尊酒相对煮芹芽  

于嘉  

旅兴  

莫奏思归引羇情不可当翻书飞湿晕弹劒落秋光宿雨残晨霤新寒起夜堂独怜游子鬓今复防吴霜  

童佩  

送盛朝用读书方山  

灵巘华阳并松杉逺世氛药多前代草香是隔山云花气惟春识书声祗鹤闻传经君独往弟子候河汾  

过顾征士阳山别业  

绣壁盘空下春深花气寒琼瑶学岛屿灵秀走冈峦赋向东山课琴随流水弹还因畏尘染自剪箨为冠  

夜渡湘水  

若为乗夜渡贪涉此山川水自三湘合云知七泽连蛩声暗秋色雁语杂寒烟莫问黄陵庙门前防客船  

陆应阳  

出都寄冯咸甫  

意气如相许天涯即比邻赋才称倚马世业有批鳞栁暗青门色花明紫禁春胜游年尚少肯念老风尘  

杨文骢  

宿木渎  

竟日秋光冷维舟寄古邨隔桥依榜火晚市辨方言水已通湖气沙看露树根馆娃谈往事歌舞梦中喧  

荅陈司理卧子  

峻节山隂道鱼书过婺州逺人惊异数髙论许同舟僻壤兰为国荒城竹作楼自怜随去住淮海亦曽留  

苦雨  

海国重隂合凉飇五月寒淋漓敧枕聴朝暮倚帘看问路空悬屐寻山欲垫冠独怜黄鸟语终日自緜蛮  

郑龙采  

小雨复止  

小雨公然止车薪水一杯已经三伏尽更得防时来鹊尾揺晴树萤光上湿苔终宵仍不寐倾耳聼残雷  

张次仲  

月出  

防凉今夕好月出正当门岸帻防风至钩帘清露繁客来宜卜夜吾醉孰留髠软语劳红袖频催碧玉尊  

北固山  

登临来北固俯视大江浔铁瓮人烟起焦山水气深浮沈天设险来往客何心一堑分南北茫茫自古今  

寄陆真如  

草緑风翻户河平水绕村放船随近逺隠几度凉温盆贴新荷叶依老树根悠然观化理清兴与谁论  

文震孟  

夏日园林  

境乃同揺落人犹是胜流即今便髙卧未拟赋穷愁家傍要离冢门迎范蠡舟孤踪安可定浩荡五湖游  

文震亨  

栁色  

防染凭谁力东风着意吹自无攀折恨犹较浅深时金粉销难尽楼台逺更宜卷帘愁少妇望逺更成丝  

倪嘉善  

九日  

牢落家居久频逢令节过秋声闻雁少霜意入林多幽思惊时换山游奈雨何韦生髙卧穏黄菊许谁歌  

张有誉  

俞无殊移居光福山同顾茂伦樵水访之不值留赠  

一径逶迤入升阶眼膜开当罗洞壑平地俨楼台山翠侵檐落花香拂案来扁舟同访戴兴尽尚徘徊  

郑鄤  

池上凭栏  

倒景楼台出凭栏一倍清枝头鱼影乱桥底佛灯明笑语随波涌云霞近水行防风吹月散依旧小池平  

西湖泛月  

西湖能得月一度梦仙游小棹波心去寒山月影浮更无歌舞到独有水云留眉月存真色春光未及秋  

王锡衮  

圣驾临雍恭纪二首  

乍挹方诸水来湘泮水芹金枢澹华月玉露展萧辰俎豆三千士都俞十九人公庭看万舞未许羽衣陈朴学臯谟古昌言圣主聆硬黄摹猎碣淡墨捧名经胄子齐欢洽真儒足典型自今隆祀典常照简编青  

姚孙榘  

车中漫纪  

茅店孤灯黯绳牀旅梦安不知一夜雪但觉五更寒际晓山山白因风树树残忧时谁纪瑞黙坐卷帘看  

黄宗昌  

七夕有懐  

危坐抚佳节萧萧但雨声闺中儿女态天上别离情秋入蝉急年侵白发生所嗟垂老意张角总无成  

吴振缨  

栖贤看梅  

万树惟一色半山堆白云鸟啼邨不夜香逺客先闻近寺松隂合横枝涧影分谁家修竹里帘外亦纷纷  

萧士玮  

客愁  

不待秋风起思乡念已生髪愁今夜白月好故园明孤客人千里荒城鼓二更停灯沽浊酒屈指数游程  

春日送缪当时被谪南归  

正好留连日翻为惜别人怜君愁对酒作客怕逢春芳草迷归櫂啼莺傍逐臣东风如有意莫遣栁条新  

滁阳晚行  

禾黍斜阳道秋风匹马行古原荒雾白野水暮云平酒逐年偏减情因老更生不知今夜月何似故乡明  

孟兆祥  

硖石  

硖石分秦险邮亭日欲低未知山近逺已失路东西逺水看烟起深林畏鸟啼凤城何处是弥望草萋萋  

吴麟征  

简友  

亭今在否竹马旧过寻尚忆人如玉那禁雪满簪平湖秋水阔板屋夜灯深莫更疎还往相看嵗暮心  

祁彪佳  

丰庄  

为爱农家乐庄居筑圃场秧针霑雨足稻子过风香北郭依桑树东臯接藕塘主人多种秫春酒足壶觞  

徐石麒  

晓发新州  

江抱新州碧沙仍旧日黄难期晴雨色莫辨水云光逆旅便风俗征人渐老苍平生我任达久矣破行蔵  

黄州晚泊  

赤壁云初暝乌林日渐红波揺两岸火人语隔江风梦鹤捎天路然犀逼水宫天寒游子意清夜月明中  

望匡庐  

突兀此何处匡君庐亘天黛浮五老壁青入九江船慧逺林中寺康王谷口泉苻生今已老谁与买山钱  

池口有懐  

黄鹤池邉鹤金鸡石上鸡乗云千载去落月防回啼不见仙人迹空传过客题萧条暮江上肠防楚天低  

次芜湖  

倚櫂鸠兹邑山光杂水氛估樯蟠郭近市语隔江闻烟气凝为雾歌风散入云古来佳丽地无日不纷纷  

吴孔嘉  

黄山云谷【`在鉢盂峰下余顔其额为传鉢堂`】  

云栖传胜地钟板六时开一鉢当峰立双松拥户来瀑泉飞石涧岩树防香台旧有题诗在生公去不回  

侯岐曽  

望湖亭口占  

俯槛即湖隂沿流望隔浔峰开三面色人杂五方音箫鼓龙祠闹松楸马脊深悠然喧寂理飘泊一观心  

鉏用登  

小园初成陈仲醇过  

版筑登登罢图书处处迁茅柴过桥酒灯火到门船竹徙上番雨荷开半两钱醉吟无不可为我拂朋笺  

沈度  

忆北园  

颇忆衡门下幽居有北园覆檐新竹嫩满地刺梅繁好友时来过青琴每自援齐民有要术试验老农言  

张永祯  

蓟州道中  

匹马渔阳道休嗟行路难霜林无定叶秋水有余寒白鴈飞初下明霞落未残盘山凝望里烟外出层峦  

魏学洢  

茅檐杂诗  

只在尘寰内居然径独迂此君疎类我石丈老于儒候雨迎鸠妇栽花薙鼠姑客来深自慰知有浊醪无  

朱茂昭  

杨明府龙友以山水画扇见寄并订游吴之约以诗代答  

杨君黔州客爱写吴下山沙中羣雁起天末孤云还橘柚经冬树杨梅销夏湾扁舟何日共吹笛到吴闗  

陆嘉颖  

望君山  

木叶下萧萧山容更寂寥浮天江县小隔树海门遥帝子何由降骚人不可招无心贪利涉来往信渔樵  

冯嘉言  

月夜舟行  

薄暝南川路相携上钓舟江风鸣逺树野水映危楼浊酒髙歌处征帆古渡头月明动幽兴拟作五湖游  

李世熊  

黄昬又雨  

做冷添秋碧将烟防菊黄野潭妨钓月蒻艇阻凌霜恼梦猿三峡牵思水一方谁家羌笛晚清怨逼潇湘  

廖孔説  

赠友  

缻粟犹堪煮经时可闭闗老愁堪落叶贫不厌青山薄簟酬秋水孤灯管夜闲箨冠文有意为称鬓邉斑  

客至  

不向红尘去闲眠日防回余花山槿落小卉海棠开制解僧初出凉生客渐来共言西涧氷经夏起枯埃  

田狩龙  

湖庄即事  

村舍愁无寐书试短檠供鱼多网户致酒有门生野寺钟声急荒郊鹤唳惊前溪花落处残月照人行  

山中示诸子  

寂寞怜吾道秋风苜蓿盘谈经多问难落笔富波澜晚醉羔儿酒闲簪椰子冠新来霜着鬓拭镜每频看  

题山水抱琴图  

曳杖临溪水过桥山更青携琴落花畔载酒野云亭风细知潮退茶香杂雨腥抚弦思太古疎月上櫺  

林有麟  

峨江夜行  

于役经时晚楼船秋色中寒邨依北斗孤角咽西风江细流峨月霜髙防峡鸿可堪防岭外燧火夜深红  

王屋  

辛酉端阳日  

午节今朝是开尊召酒徒趁晴删艾叶冒雨剪菖蒲重碧杯中满轻黄额上涂醉怜霜鬓短还插健人符  
