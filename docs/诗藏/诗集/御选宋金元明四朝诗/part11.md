---
title: 第11部分
index: true
icon: editor
order: 11
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选元诗卷五  

乐府歌行三  

黄溍  

可怜行  

红顔白面可怜子杖藜饥走荒山里翠睂新妇雪色儿掩袖娇啼瘦如鬼道旁朱门照霜防膓断汝翁呼不起金鱼象笏供樗蒱纨袴终然愁饿死春风秋月哀思多嗟汝少年奈老何  

栁贯  

六月十五日大雨雹行【`是日月食`】  

日月相鬭鹑火中晡时欲息云埋空雨脚初来杂鸣雹雷驱电挟声沨沨排檐倒槛挥霍入犀兵快马难为雄中休颇意絶崩迸转横更觉加铦锋乱抛荆玉抵飞鹊恣掷桃核随飘风坐移向壁防碎首急卷巾席何悤悤上天号令岂轻出摧残长养皆元功阴凝阳烁鬼神着  

气有至反诚则同想兹试手鼓万物特欲振槁昭羣蒙斋心变貌谨天戒呜呼生意无终穷  

梁谿謡赠盛髙霞道士  

梁谿一片月摇荡緑萝烟玉女采珠回驾龙耕璧田春去竹花实嵗深芝草骈凤凰招不下迟景惜留连却望白云峤明星正当天云中青童君招麾使之前谓言宝诀书列在瑶台编蚩尤守扃钥一閟三千年至今海岳间光气常蜿蜒茅龙亦解飞金匮岂徒坚引手探元防得之可登仙首路向恒碣西窥临岳莲天坛见日出皓鹤共蹁蹮行攀飞狐塞回薄扶桑渊沧溟挹不满石廪小如拳还寻屏风叠鼓枻陵中川调笑呼陆羽濯缨第二泉但闻丹齐成不见朱顔迁显露荐承液雄虹为采上下入景中窅然观化先何必肩洪崖遂将侪偓佺宁能独不死为我启真筌大还容草创小劫度沈绵桂枝倘堪结迟赠逺游篇  

松雪老人临王晋卿烟江叠嶂图歌  

君不见帝壻王家宝绘堂山川泼墨开洪荒重江叠嶂诗作画东坡留题云锦光又不见后身松雪斋中叟伸纸临摹笔锋走楼台缥缈出林坳芦苇萧骚藏泽薮白云飞不尽青冥百丈牵江入樊口墨花照几射我眸我为搴芳歌逺游胸中是物有元气世上何所无沧洲我疑此叟犹未化瞬息御气行九州五山四溟一觞豆琐细弗遗囊楮收故能援毫发天藻不与俗工争丑好楚山云归楚水流万里秋光如电埽拈来闗董散花禅别出曹刘斲轮巧披图我作如是观毛頴陶共闻道呜呼相马亦相人驽骀岂得同翔麟舎夫毛骨论形似如此鉴赏焉能真后来有问延祐脚意索举似吾方歅  

商学士画云壑招提歌【`并序`】  

诸生裕噜布哈尝从其父官洛下强学好修得于山水之助者也集贤侍读学士商公见而器之为画云壑招提以赠乞予作歌公此图意韵闲逺生能求之笔墨之外将不由是而有发乎  

髙为巅峯下为壑羣木惨惨风欲作浮红动翠何许似别崦残云明佛阁眼中疑此洛南山只尺便到龙门湾暗潮已落洲渚出新月未上渔樵还商侯胸有羣玉府借酒时时一轩露延春阁下墨淋漓余情亦及沧洲趣好山好水如髙人岂真貌敬将心亲平生几梦奉先寺不知猿鸟犹相嗔君不见饮酒吟诗狂太白曽是匡山读书客泥涂失脚走憧憧嵗晩看云情脉脉生今益壮业益修未可造次思岩幽披图渍墨歌逺游我无桓寒具油  

僧传古踊雾出波龙图歌  

叶公好龙致真龙精气所感无不通僧中刘累有传古夜梦捷入骊龙宫阳晖焰焰阴魄动左右给侍皆鱼虫探珠不得逢彼怒轰然鼓鬛兴雷风潜窥窃识领其妙写之万楮将无同目睛数月才一防波浪只尺如层空乘云执镜麾电母跨海献宝招河宗刘尝善豢古善画得意忘象象乃工为龙为画了不识有顷噀水投长虹龙乎龙乎德正中超忽变化天为功绛宫帝子秉节从九渊唤起赤鯶公永奠鼇极开鸿蒙  

滦水秋风词  

朔方窦宪留屯处上郡蒙恬统治年今日随龙看云起八荒同宇正熙然  

朶楼清晓常祠罢吾殿新秋曲宴回御帛功由寒女出分颁恩自九天来  

西风初吹白海水落日正见黒山云防庐小泊成部署沙马野驼连数羣  

后滦水秋风词  

界墙洼尾砂如雪滦河觜头风卷空泰和未必全盛日几驿云州避暑宫  

旋卷木皮斟醴酪半笼羔防敌风砂丈夫射猎妇当御水旱肥甘行处家  

山邮纳客供次舎土屋迎寒催墐藏砂头蔴姑一寸厚雨过牛童提满筐  

北山招隐词题李卿月小隐图  

烟云竒彩棱棱见水木髙斋面面开画里青山虽甚似梦中元鹤几曽来  

栟榈布叶寻常大畧彴通溪取次斜谁送茶烟来北崦却留梅月在东家  

徂嵗苍松惊出屋度秋黄叶看成堆赖凭故箧书千轴领取虚名水一杯  

此图盈尺山论丈何处看云水自空幸自冰壶堪作传莫忧瑶草未生丛  

洪州歌  

豫章城西江上舟船翁夹柁起红楼官盐法茗有饶之市利商功无筭筹  

旧坊马龁误惊眠新水鱼来听卖鲜诧说闲曹无一事閤前小吏送餐钱  

厌原山上云封顶谷鹿洲前水作文老向江城收物色洪崖仙子旧知闻  

腾腾宝气贯天中一劒西飞一劒东化作城南销蛟柱人言下有支祈宫  

东湖水满葑云开掠取烟光雨色来未放官繇兴畚揷且从鱼乐占池台  

相国临边节制髙春城小队簇旗旄日开南粤无拒命翡翠生犀数贡毛  

秋屏阁上看西山每到须薄暮还岂有珠玑资簸弄祗敎尘土羡萧闲  

蒌蒿鲜滑胜鸡酥满尺河豚玉作肤漫说江乡美庖传几曽风味似莼鲈  

诸使官名小字题石幢今在驿垣西当时得托大手笔岐阳十鼓与之齐  

圃塍新雨得春多几个闲人载酒过夹径余沙编作障悬根翠柏种成窠  

女儿头戴角冠欹防叶垂垂亸髩齐十里来城肩担重新晴菜把贱如泥  

旧闻双井团茶美近爱麻姑乳酒香不到洪都领佳絶吟诗真负九回肠  

中男十五学棹讴大男前年能竞舟办作神筵赛寒食并将犀炬照潜虬  

吴莱  

黒海青歌  

越山山有黒海青长拳快眼健羽翎三年笼养未得饱万里骁俊犹飞星黄芦老苇日摧折白鹭文鸧看磔裂腥沾石碛久逺风髓击寒冈散轻雪伊人脱手本凡禽嵗晩连绦到上林钳奴素贱多侯骨骑士虚豪即侠心晋宫邸废身欲死燕国云销草如砥嗟非鸾凤髙杳冥望尽狐狸众披靡当时奉使探逺巢两徼驰兵闻勇鏖南土谁知此鸷猛北州骤见争惊号天鹅薄天垂尔翼海青虽黒打可得太平八极无不通函谷何问闗西东  

椀珠伎  

椀珠闻自宫掖来长竿宝椀手中廻日光正高竿影直风力旋空珠势侧当时想像鼻生葱宛转向额栽芙蓉筯头交筯忽神骇矛叶舞矛忧技穷昔人因戏存戒惧后人忘戒但戏豫汉朝索撞险还愁晋世桮梓危不寤徘徘徊徊夺目睛欹欹倾倾献玉璎滑涎器从龙堂出煇命与鬼骨争君不见王家大娘材艺絶勤政楼前戴竿折市人讙笑便喧城惊动金吾白梃声  

白鼻騧  

白鼻騧白鼻騧当轩逈立喷风沙名骥留良定北土蹇索价犹东家青松缚栁晓安皁红锦裁韀春映草支遁心机爱神骏伏波骨力轻衰老去年禁马无马骑天下括马数马皮浮湛乡闾万里足笑傲品秩千金羁幸哉汉武重修政往矣刘聦真覆镜立防战备要马稀藏富民寰须马盛向来河陇色为羣目极川原乱若云庶人徒行未足恤世间醇驷何由得  

秋千行寄赵季良时赵留京邑  

京城寒食来沽酒城北城南映杨栁人家欢笑踏秋千杏板丝绳相对悬宫锦翻衣真富贵俗躯走肉尽神仙徘徊宛转当风立春晩多风吹汝急秋千已坠蹴踘空华镳翠鞁拥青騘轩辕台前日月近无终国里山川同逺方羁旅纷驰逐燕赵佳人美如玉燕歌赵舞欢未足去年芳草今年緑  

女杀虎行  

山深日落猛虎行长风振木威鬇鬡父樵未归女在室心已与虎同死生扬睛掉尾腥满地狭路残榛苦遭噬岂非一气通呼吸徒以柔躯扼强鸷君不见冯妇来下车众中无人尚负嵎又不见裴将军出鸣镝一时鞍马俱辟易丈夫英雄却不武临事趦趄汗流雨闗东贤女不足数孝女千年传杀虎  

烈妇行  

落日沈海云压城官军多载妇女行大弓劲箭自山下顔色如灰愁上马我生不惯生马驹存者吾子亡吾夫毋宁完身吐玉雪忍使馁肉当熊防青枫岭头望回浦血指书岩心独苦老螭扣地救未及芳草迷天泪零雨卓哉一死可百年此事已过永泰前黄沙野塞多降骨忠义传中收不得  

吴师道  

促织唫  

髙秋白露如零雨促织惊寒近牀语美人不寤空闺深共向西风诉离苦玉关征人去不归无书寄与来鸿飞背壁孤灯照清泪谁家急杵敲寒衣寒衣八月当寄时今年独恨衣成迟天吴顚倒旧绣裂春蚕冻损新丝稀夜长抱膝三太息此怀促织那能知微霜凄凄月欲没四壁萧萧声转急唫成锦字长相思万里秋空凝愁碧  

杀虎行  

兰溪太守今刘昆痴虎有耳胡不闻夜深妥尾古道上日暮搏犬荒城根风吹黄茅走白额猎夫一见懽踊跃乱刄交挥白雪翻双眸怒迸金丸落后车传送如献俘当轩裂肉空须防长河无蛟恶党静里中三害今何如平生意气多豪野亦欲短衣驰匹马一埽腥魂险穴空长歌慷慨南山下  

落花行  

东风吹花花作团美人脉脉凭防干倦投红筵逐舞凤故寻翠袖萦钗鸾去年送别城南道城南飞花映芳草关河万里人未归风雨一畨春又老抱愁无语还空闺拂钗揽袖香依依緑阴锁窗蝶影断空枝吊月鹃声悲青春不复回游子不顾期美人掩泪长相思恨身不似花能飞花飞终恨沾尘泥安能与花飞去阳关西  

苦旱行  

五月苦旱今未休青空烈火燔新秋雨师不仁龙失軄百鬼庙食茫无谋我欲笺天诉时事只恐天公亦昬睡苍生性命吁可哀风云何日从天来  

皇天不雨一百日千丈空潭防余湿连山出火槁叶黄大野扬尘烈风赤田家父子相对泣枯禾一茎血一滴中夜起坐増百忧云汉苍苍星歴歴  

吴乡白波田作湖越乡赤日溪潭枯衾裯不换一斗米细民食贫衾已无连艘积廪射厚利乌乎此曹天不诛闻道闽中米价贱南望梗塞悲长途  

落叶行  

山窗独眠抱秋冷四壁无声中夜醒天清急雨忽万防月出枯虵纷众影开门飒飒非故林满空乱叶抟愁阴石涧流红百泉咽藓痕掩碧孤蝉吟髙秋共谁聴萧瑟却忆江南逺游客楚天摇落白日髙万里扁舟荡秋色江南客来归山中叶亦稀相思绕徧寒树下有恨愿随秋风吹山空夜寒风渐微惨惨霜露沾人衣哀鸿独叫残云飞  

燕子行  

清江朱楼相对开去年燕子双归来东风吹髙社雨歇一日倐忽飞千回翻身初向烟中没掠地复穿花底岀花飞烟散江冥冥城郭参差满斜日无情游子去不还短书寄汝秋风前绣帘不卷春色断空梁泥堕琵琶弦飞樯冉冉潇湘浦春尽天涯路修阻一夜相思栁色深独上楼头泪如雨  

欧阳  

春闺怨  

东风园林花草香芳闺寂寞春昼长佳人独守情黙黙银牀锦被闲鸳鸯终朝倦绣拈针指怕向花前聴莺语唤回旧事千万端杏脸蛾睂泪如雨玉郎去年辞家时緑杨红杏娇春晖緑杨红杏色如旧怅望玉郎犹未归一春鱼鴈音书絶雪肤消瘦千肠结断肠独立几黄昬那更青山苦啼鴂  

和李溉之舞姬脱鞵吟  

宫袍绣蹙金花绮红绡衬双鸾尾盈盈慢服舞腰轻防云飞处香风起藕丝掣断春云松瑞莲双结并头红夭夭曲曲玉弯卷翠鳬飞去天欲輭玉阶秀茁兰笋长琼沙迸出芦芽浅徘徊困倚东风力湿砌香云坠无迹无限娇羞不自持君王唤起扶花立  

题紫微老人大字歌  

紫微老人射生手挽强竟取黄金斗骠骑营中拜骁勇凤皇池上称耆旧时平腕力无所施筋力犹能学顔栁纵横戎略结构体杀活兵机屈伸肘山庄刘氏得最多当日襜褕驻应久髙楼大扁曰明逺况有爱山并尚友我来后公五十年主人酌我楼中酒平田野水鳬鴈集重冈复岭蛟龙走登髙欲赋乏佳兴忽覩台躔照窗牖家藏有此希世珍取酒当为主人寿想当洗砚弢笔时羽箑生风劒龙吼焉知今人正传玩名与麒麟同不朽峤南鼪鼯十五秋老将如今安得有鄂公九原如可作养寿清商为公奏  

陈泰  

题赵子昂画马歌  

九原骏骨埋地中一夕尽化霜皮松画史刳松作神墨埽出骐驎带松骨烟沙漠漠披风鬉精气炯炯房星同天山无人草木白西极日没黄河东时平使汝困辕轭不得变化腾为龙黄金掷送燕台下当日君王惜髙价自从汗血去人间老死英雄空见画千年只说曹将军弟子韩干终无闻今之画者赵翰林呜呼三晋贤子孙  

秋江钓月图歌【`并序`】  

秋谷李平章所善客鄱阳叶天文隠居不仕其行卷曰秋江钓月图同年鲁伯昭克哷济苏赠之以诗属余次韵  

青萝断岸苔如发天清水落鱼龙窟中有江南漫浪翁独棹秋江钓明月秋江月白芙蕖深扣舷夜和江神吟不须槎上泛牛斗琼楼玉宇空人心千年白石今可煮一掬泉香捣云母富贵知君已厌看翠黛红妆梦中舞人间月色尽风波闻道君家月最多我亦扁舟下彭蠡到门相访定如何  

朔方歌  

朔方大野何寥哉悲风惨淡从天来初如巨壑吼阴浪忽似暗空行怒雷严风吹霜石为烈淅沥飞沙砭人骨万里书生二十余疋马来为朔方客朔方之人胆如斗不鬭才华鬭身手无复悲歌慷慨声犹能使气屠鸡狗凭髙仰视太行山山气空蒙紫翠间东西日月自吞吐古今烟云相往还太行势尽西山起凤舞龙蟠耸神伟昨夜燕山雪作团散落飞花汉宫里朔方猛士气凌云白首防边未策勲马上相逢泪如防嗟我何为朔方野  

梅花五友歌  

古人一水画十日今我此画凡几笔生绡数幅画水石独立寒梅妙难识当其痛饮三百觞胸蟠劲气不肯降龙牙弄泉噀白雪鹤翅捩汉飞霜潇湘之濵渺平楚望美人兮在南浦梦回残月照寒衾忽见瑶台淡妆舞此时见画心怅然吟蛩落木秋无边化工知我惜花意墨香到骨花能言长松飞来蹙成卷竹色兰芳静方见吾庐虽小物色多不待更买鹅溪绢  

松障图歌  

何人独立身堂堂十八公子须髥苍凝冰不遣势摧折清籁时与髥低昂兰为兄兮雪为友燕坐松间自呼酒眼花耳热鳞鬛生千尺龙蛇入挥手手中松月自离笔已见云烟生蓊郁傥非白昼堂宇空真讶幽阴鬼神出平生始识顔平原坚苦絶胜甜中边世间画史千金价惜哉此松不多画  

纸帐歌和全初上人韵并简刘光朝时朝纳宠故戏之耳  

道人于事百不闻嵗晩鹤骨谁相温禅林蠒光薄如雾宜月宜霜复宜露梦回蕲竹生清寒五月幻得梅花看初疑脆膜轻无力一片凝秋剡中色道人巧手天机深两杵独伴堦蛩吟卷舒似聴枯叶音珍重莫遣烟煤侵百年富贵谁能免锦幄彤庐语恩怨可怜老楮嵗寒心用舎在吾难自荐君不见燕山穹庐氊百幅狎坐围春醉红玉道人不学制戎衣空煮南山卧茅屋安知幕天席地一希夷长共青山白云宿  

奉和赵秋巘闰七夕乐章  

翠凤刷新羽一霎香车洗尘宇秋老尽画屏空小扇无人拜星渚武丁去作宫门仙昨暮重开青琐烟长河十日一到海三叠回波金碧鲜刚风汹涌太古裂天上至尊宁晏眠六龙西行鼓声急芙蓉卷露旌旗湿今年乌鹊最辛勤秃尾爬沙向龙泣秖忧帝怒星为石八极长悬曙光赤鹊飞入海海未回化日相望见何日  

贫女行  

贫家养女才十五手足如绵独当戸阿爷前月去行商小弟伶仃未离母筠篮日暮挑菜葵倩人还籴防朝炊簪花枝重黄垂额汲涧泉深緑照眉生时不得嫁时力却喜夫家惯耕织堂前供养老姑存姑为艰难少顔色夜来小弟报平安见説新年百计寛此身岂愿独温饱父母养我良辛酸  

万里行  

恨身不及生北方出门万里无赢粮饥鹰志岂在狐兔日暮啄雪犹徬徨早年结束耻游侠絶处季孟并李阳摴蒱又不学刘毅百万一掷生辉光纵鳞暂脱骑鲸势弱羽徒干荐鹗章门下虽通齐相国马前难拜北平王归来把镜但搔首科斗虫鱼负君久金章一笑雷电奔我岂终身合箝口锦嫣鸭緑芙蓉秋觥船卷月秦姬楼蛾睂为我歌世事何必愁东边日出西边没南北生人俱白头  

集民謡  

苗青青东阡西陌苗如云经年不雨过秋半苗穗不实空轮囷田家留苗见霜雪免使粜嵗劳耕耘县官催租吏胥急籴粟输官莫论直劝农使者不汝恤  

蕨澄澄新春食蕨留蕨根凌晨斸根暮舂杵防防大瓮流黄浑常年春寒粉始冻谁信秋暑霜翻盆穷通有数今已识为死为生尚难测独立苍茫面如雪  

和陆放翁白苎词  

美人独宿青楼空素烟不断杨栁风含情脉脉剪刀里一片湘江明月中去年秋机织双杵裁寄征夫送寒暑望断辽阳信不归长夜停梭聴鹦鹉  

宋本  

舶上謡送伯庸以畨货事奉使闽浙十首【`录六首`】  

江华江月要才情多病堪怜马长卿莫向都门折杨栁帝乡春色不南行  

琉球真腊接阇婆日本辰韩濊貊倭番船去时遗矴石年年到处海无波  

涌金门外是西湖隄上垂杨尽姓苏作得吴趋阿谁唱小卿坟上露兰枯  

旧时家近黒桥街三十余年不往来凭仗使君一问讯杨梅银杏几回开【`余以至元卄六年出杭故居东厢隅四条巷旁有桥名黒桥居有杨梅银杏二树在巨井上园`】  

素馨华畔十八娘炎云瑞露酌天浆一日供厨三百颗使君舘劵莫支羊  

东海澄清南海凉公厨海错照壶觞郎君鮝好江珧脆水母线明乌贼香  

滦河吟  

滦河上游陿防防仅如带偏岭下横渡复绕行都外颇闻防众潦既逺势滂沛虽为禹贡道独与东海防乃知能自致天壤无广大  

宋褧  

凉夜吟【`十五嵗作`】  

云头金玦秋意生南城啼鸟三四声漙漙斜露铜铺湿防下幽花香气清倡楼苕华咽凝管波底老龙求子鸣萧萧竹树小山雨惊觉佳人梦中语湿萤寥落阶莎寒拂拭桃笙掩闺戸  

洗车雨【`每七日有雨俗谓天帝为织女洗车`】  

一从去嵗闲油壁尘暗香軿有谁拭琼娥玉媵莫迟回为我飞书呼轸毕雄雷雌电倾河来寳轮濯濯无纎埃桂香陌上不泥泞虚无指防回蓬莱乌桥银浦沾濡彻凤靷鸾鞭洁如雪犹恐黄姑涉病深更擘湿云填古辙  

秋弦怨  

海风吹凉薄璇宇桂压钩防秋作主银湾凝月澹游溶云彩粼粼鶱凤羽玉帐县纱塞梦寒沙泪啼秋山迸泉哀蛩不解论心素金字箜篌挑夜弦大漠沙如云去京三万里弦声隔秦城无路入君耳七星横西露漫漫金刀翦衣丁夜眠他日赐金髙似屋嫖姚应是贮婵媛  

流黄引  

桂庭月午啼螀闲鸾宫露下冰纨单酥灯毳帐鴈门塞妾心料此中闺寒流黄缩涩微含润锦石铺云莹相衬细腰杵急夜如年捣碎商飇不知困春纎易制添光泽凤花入眼波纹溢东天皜皜呼侍儿快取衣箱金粟尺  

竹枝歌【`洞庭舟中赋`】  

东山日赤云气昬河姑劝我莫出门持筐采得桑叶满直到阻雨溪南村  

竹枝歌【`送余徳辉还池州`】  

沙渚青青芳草茁梅根潮落蒲芽发江头少妇卜金钱行人归来有华发  

杨栁词  

夹道青青到凤城一般飞絮两般情离筵见处泣相送归鞍扑着喜相迎  

北客还乡二十年来时杨栁故堪怜而今张绪生华发手弄柔条一惘然  

辘轳曲  

汉月转桐枝罗衣怯嫩飔银缾轻坠放惊散乳鸦儿  

緑水曲  

妾家若耶溪门扉緑水西桂月破烟暝波明枫影低潮痕暗沙觜浦影空云飞苹洲风未起待妾采莲归  

杨花曲  

宫莺百啭花房委燕子日长三月尾玳瑁钩帘后阁空残红拂度银塘水白袷春衫侠少年旌旗别恨相萦牵卢家小娘不闭戸低回交舞妆台前輭风吹香娇脉脉西园坞径东园陌云踪雨迹杳难凭青年误杀金钗客  

杏蜡辞【`和马伯庸泰定元年作时初忝第科`】  

霞绡簇春笑红雨曲江芳情恼游子郎君焰光髙二丈烧杀杏花三十里觞酣小驻厐姨家莺歌溜玉铿红牙华裾飘麝鬓豪緑上马行陪择壻车  

王士熙  

云山辞  

山氲氲兮出云又泠泠兮以雨倏日出兮云飞山青青兮极浦横浮云兮水粼粼褰杜若兮采白苹葺荷宇兮桂为栋临江睾兮怅怀人  

江上行  

萧萧江上竹依依徧山麓晨霞屑明金夕月拥寒玉梢梢緑凤翼叶叶青鸾足深丛疑立壁髙节折垂纛荒凉含雨露歴乱同草木不求笋煮羮不求椽架屋褰条作长笛吹我平调曲  

青青河畔草  

青青河畔草江上春来早春来不见人思君千里道千里君当还夙昔奉容顔青楼独居妾含情山上山白鴈归塞北一行千万忆团团月出云却使妾见君  

君莫舞  

兽环鱼钥开九门长刀闪月如云屯军中置酒毛发立楚汉瞠目争乾坤楯上切肉衫血涴白璧入手玉斗破悲风烈日吹秦声赤龙将飞沐猴卧项庄项庄君莫舞以力取人天不与明珠美女弃若遗谁遣骊山作焦土战旗髙髙日向曛天空云散犹待君汉王夜走灞上路纪信成灰范増去  

行路难  

请君莫纵瑚鞭山髙泥滑马不前请君莫驾木兰船长江大浪髙触天瞿塘之口铁锁络石栈萦纡木排阁朝朝日日有人行歇櫂停韀惊险恶饥虎坐啸哀猨啼林深雾重风又凄罥衣绊足竹刺短濳形射影沙虫低昨夜云月暗今朝烟雾迷青天荡荡红日逺王孙游兮草萋萋行路难归去来振衣涤尘转淮海故山之云莫相猜行路难古犹今翻手覆手由人心江空月落长短吟  

辚辚之车渡黄河泛泛之舟江上波汉使叱驭九折坂将军横旗下牂牁君不见长安大道人如蚁漏尽钟鸣行不已又不见吴江八月人戏潮赤脚蹴踏潮愈髙男儿有志在四方忧思坎轲纒风霜不及江南豪富儿一生足不下中堂烹龙膏荐麟髓千金一笑如花美忽然对面九疑峯送君千里复万里生铁无光劒花紫薄霜碎碎月在水鸡鸣函谷云纵横志士长歌中夜起  

古意  

弹琴罢离声置酒喜合并奉君蓝田之玉巵凉州蒲萄新酿成君醉不肯饮月华为谁明罗襦起舞锦茵动花落帘前惊乳凤五更上马云满天马蹄却厌鸣珂重不向章台学鬭鸡为通名姓入金闺铜壶滴滴宫漏晩鸳鸯飞来池水满  

玉环引送伯庸北上  

昆山有美璞昆吾有寳刀推雪漉寒冰凝此英琼瑶团团月长满皛皛白云浅似环环无穷寥寥人意逺有美天山人皎洁同精神禁垣青春多大佩垂朝绅腰无大羽箭肘有如斗印结束上京行骝驹骤长靷不采瑚钩海深安可求不执水苍璧汉庭罗公侯爱此玲珑质题诗赠与客百金一朝倾三年不可得不得只空行山泉琴峡鸣摩挲龙门石忆忆应留情天风北极髙归涂踏霜草不惜玉环分只愿君还早  

早朝行  

石城啼鸟翻曙光千门万戸开未央丞相珂马沙堤长奏章催唤东曹郎燕山驿骑朝来到雨泽十分九州报辇金防帛分逺行龙沙士饱无鼓声阁中龙牀琢白玉瑟瑟围屏海波緑曲防五月樱桃红舜琴日日弹薫风  

白苎词  

窄衫裁苎清如冰踏茵起舞云层层纎手宛转拂轻燕画鼓逐拍凉州徧长衢蹀躞去马蹄五更残月闻莺啼谁能不思更不忆独倚朱门望云立庭前碧树垂晩花来禽熟时郎到家  

李宫人琵琶引  

琼花春岛百花香太液池边夜色凉一曲六么天上谱君王曽进紫霞觞  

龙柱雕犀锦面妆春风一抹防丝长新声不用黄金拨玉指萧萧弄晩凉  

鸾舆五月幸龙冈宣唤新声促晓妆拨断冰弦秋满眼塞天云碧草茫茫  

紫檀别殿锁春光铃索声闲白日长不似开元敎坊曲太真防醉拨龙香  

一入深宫嵗月长承恩曽得侍昭阳檀槽按出新翻曲五色云中落凤皇  

越罗蜀锦旧衣裳赢得旁人识赐香莫对琵琶思往事声声弹出防人肠  

瑶池髙宴奏清商偷得蟠桃带露尝莫道仙凡便成隔时时青鸟向人翔  

贱妾霞宫母在堂当年云鬓共苍苍太平传得梨园谱似説春风梦一场  

劒舞当年识大娘花奴羯鼓漫悲伤贞元朝士仍多在应笑青衫泣白郎  

竹枝词  

居庸山前涧水多白榆林下石坡陀后来才度枪竿岭前车昨日到滦河  

宫装騕褭锦障泥百两氊车一字齐夜宿岩前觅泉水林中还有子规啼  

新雨霏霏緑匀马啼何处有沙尘阿谁能翦山前草赠与佳人作舞茵  

车帘都卷锦流苏自控金鞍撚仆姑草间白雀能言语莫学江南唱鹧鸪  

山前马陈烂如云九夏如秋不是春昨夜元冥剪飞雪云州山里尽堆银  

山上去采芍药花山前来寻地椒芽土屋青帘留买酒石泉老衲唤供茶  

上都栁枝词  

曽见上都杨栁枝龙江女儿好腰肢西锦纒头急催酒舞到秋来人去时  

惹雪和烟复带霜小东门外万条长君王夜过五花殿曽与龙驹系紫缰  

来时垂叶嫩青青归去西风又飘零愿得侬身长似栁年年天上作飞星  

侬在南都见栁花花红栁緑有人家如今四月犹飞絮沙碛萧萧映草芽  

雪色骅骝窈窕骑宫罗窄袖袂能垂驻向山前折杨栁戏撚柔条作笛吹  

偏岭前头树树逢轻于苍桧短于松急风卷絮悲游子永日留阴送去侬  

合门岭上雪凄凄小树云深望欲迷何日汶阳寻故里緑阴隂里听莺啼  

察济  

送别曲  

曈昽出扶桑照见大黒洋直升中天上万国蒙清光三山楼阁蓬莱东丹霞翠壁金芙蓉鸿蒙凝结古元气我欲往游从赤松郯郎朝玉京船发南风生海头挝鼓人起舞椎牛酾酒祈神明逺寄平安书十日到直沽阿翁发半白莫醉黄公垆  

胡助  

春草曲【`余为太常博士归田道出梁溪为华彦清赋此`】  

春风如水流春草生芳洲游子有逺志居人无别愁居人伊谁华氏子不出庭闱奉甘防可怜游子萍相似春愁草緑千万里儿衣母线春风吹春晖满堂草菲菲游子归来慈母喜阶前鬬草争儿戏  

欧阳应丙  

小姑山謡  

小姑近在水中央薜荔为衣兰佩香翡翠奋翼青霞光宛其螓首蛾眉长紫金芙蓉出緑波白玉台镜开青螺涉江浩荡兴无极临风窈窕扬清歌大姑阿姨寄传语相望烟波奈何许日暖江南满白苹金钗落地湍风起  

赵橚  

晓寒曲  

曲栏防纎杏花雨博山烟飞袅晴缕梦回金帐春融融鹦鹉惊寒隔窗语美人晓妆云满梳栁风吹香入氍毹翠环袅袅绾不断寳钗压鬓红瑚丫鬟卷帘采桃叶惊起一双黄蛱蝶  

秋宵吟  

平林薄暮风淅沥黄金满地秋狼籍新月出岭光欲流万籁无声夜寥谁家美人吹凤箫彩鸾对舞摩青霄防干缥缈碧云逺天风入骨凉萧萧铜壶水寒银箭涩玉露滴空衣袂湿釭花落尽炉烟收幽怀耿耿生新愁寒螀啼碎人间秋  

## 御选元诗卷六  

乐府歌行四  

许谦  

放櫂行  

安溪湖平行櫂多黄头竖儿倚櫂歌梅花照眼送寒色酒晕着脸生春和炎凉世态翻覆手江水长静风吹波岀门一笑天万里白鸥浩荡如吾何  

陈樵  

出塞曲【`为戌潼闗李緫管赋`】  

属镂夜啼光属地将军一出欃枪死行尘不动人归市带甲如云自天至取君甲兵为君洗分明袖有银河水手中遗下泥一丸不封函谷封泰山  

夜防曲  

碧宇星回夜漫漫灵芜烟暖重熏荐冷翠香销青桂枝冰荷盖光光绕帷花楼艳舞金萎蕤吴羮蜀酒精琼糜  

酒防半解龙绡衣春朝曲渚闻鹍鸡  

海人謡  

海南蛮奴发垂耳朝朝采寳丹涯里夜光盈尺出飞鱼柏叶收珠寒蕊蕊幽箔连钱生緑花切玉蛮刀如切水九译来朝万里天北风不动琅玕死  

东飞伯劳西飞燕题飞花亭  

东飞伯劳西飞燕花光絮影从风转蜂黄蝶粉照灵葩不散眀珠秖散花霑衣堕袂花如雨羽人化蝶随花去与人下顾笑春红春闺一昔生秋容骨齐熊耳君知否花艳春晖不经久羽衣一拂千万春春花堕蕊齐昆仑  

虞美人草词  

美人不愿顔如花愿为霜草逢春华汉壁楚歌连夜起骓不逝兮奈尔何鸿门劒防帐下舞美人忍泪听楚歌楚歌入汉美人死不见宫中有人彘  

七夕宫词  

内人拜月金铺戸凤宿梧枝秋叶下露华入袂玉阶寒织署锦工催祭杼月下金钿照骨明同心丝绘红生缕素碧寳上华楼夜防飇驭下银州  

石溪歌【`为石汉和尚作`】  

石溪一滴水本自明河来眀河倒泻箕尾湿千里万里喧风雷小龙挟向云间过水滑瓢欹误倾堕苍崖一息裂清泉似是巨灵新擘破南州衲子天下竒夜撑铁笛欲渡之珠船照耀眀月冷赤手拾得瑚枝又复扬舲向东去直到众流归一处东方火发海影红金乌飞上扶桑曙  

丁复  

寳鸭曲  

铜池织风翠波跃睡足暖烟饥不唼重帘未厌云水姿华屋清深寄闲絶生咮剥花红锦翅枯咽半湿蔷薇水寳灯夜县瑠璃光恍若澹在沧浪里方筵慢舞得娇娆指痕腻染罗纹细就中恐有絶缨人误识韩郎衣上气古闻舄化之言岂虚语愿学飞仙作双去  

月湾钓者歌  

月湾钓者天与闲长日钓鱼明月湾黄昬坐到月上山天低月髙人未还月圆在天半在水明月湾头人所喜先生月湾家密迩坐钓明月那可已波神起笑弄眀月月满波心鱼拨剌柔缗摇月寒饵没烂月锦鳞鱼上出得鱼叩月唤邻家煮鱼和月吞香霞举杯月来金满花酒光荡月天无涯杯痕倒泻月入腹月兴恼人清不足杯空仰天月照目顾影翻怜月孤独夜深月冷霜满天劝月不饮月乃延置杯餽月坐月前月谓汝饮天之縁呼童就月即更酌月故怜人月不落月在忧来无处着但恐尊空月相却岂不知曹老瞒明月可掇忧无端岂不闻严家滩汉月不满羊裘寒非熊辞月就西伯夜夜渭川空月白来如眀月湾头客钓月取鱼賖酒吃忽自笑把酒问月者何如古人今人月在诸金尊照月长不虚胡为捉月骑鲸鱼青溪好月连江湖回环九曲月若铺我今亦愿为月湾钓者徒矶头展席为月沽酒后耳热醉舞明月歌呜呜  

次韵西湖竹枝歌三首  

上塘杨栁下塘阴阿郎爱人不爱金塘水西流东入海水深不似阿侬深  

栁叶如眉枝似腰赠郎辄挽最长条条长即与侬心逺不是为侬春态娇  

钱唐潮来两岸平钱唐潮落江月眀钱唐女子新楼阁夜半吹箫鸾凤鸣  

王虎臣  

缫丝行  

输班轮机旋若风吴姬拮据无好容神蚕遭烹不自悔以死利世功无穷当空一缕如抽雪宛转萦纡无断絶谁知中有长恨端心事从今为君说车声愈急丝愈永比妾愁肠犹易尽去年丝成尽入官弊衣不足常辛寒今年蚕留犹在纸已向豪家借仓米探汤拾绪手欲烂辛苦无人慰憔悴生平自知妾命薄讵忍将愁诉夫壻吴绫蜀锦多光辉眀朝已上他人机  

汪鑫  

戍妇词四首  

两地魂消万里愁君犹荒戍妾空楼去时勲业无情镜留与归人照白头  

象尺金刀对玉缸团花裁破鹧鸪双沙场争信深闺夜忍泪缝衣月满窗  

婵娟霜月照荒垣妾拥重衾尚怯单况是玉门闗外雪夜深沙漠铁衣寒  

塞边无鴈可传书门外无山可望夫独有栁营千里月素娥深夜伴人孤  

萨都拉  

白翎雀  

凄凄幽雀双白翎飞飞只傍乌桓城平沙无树巢勿营雌雄为乐相和鸣君不见旧日轻盈舞飞燕鸳鸯锁老昭阳殿风暄芍药春可怜露冷芙蓉秋莫怨  

燕姬曲  

燕京女儿十六七顔如花红眼如漆兰香满路马尘飞翠袖笼鞭娇欲滴春风淡荡摇春心锦筝银烛髙堂深绣衾不暖锦鸳梦紫帘垂雾天沈沈芳草谁惜去如水春困着人倦梳洗夜来小雨润天街满院杨花飞不起  

吴姬曲  

皎皎红罗幕髙髙碧云楼娟娟一美人烱烱露双眸郎居栁浦头妾住鹤沙尾好风吹花来同泛春江水  

洞房曲和刘致中贠外作  

峭寒暗袭云蓝绮鲛帐愔愔夜如水美人骨醉红玉輭满眼春酣不忺起幽禽闗闗唤霜曙金璧屠苏溢香雾有生只合老温柔璧月长教挂璚树鸳鸯同心暗中结满意芳兰暖红雪痴云騃雨自年年不管人间有离别  

江南乐  

江南乐春水红桥满城郭出门不用金马络门前画船如画阁緑纱虚窗春雾薄隔窗蛾眉秋水活翡翠冠髙罗袖阔楚舞吴歌劝郎酌紫竹瑶丝相间作船头栁花如雪落船尾翠旗风绰绰秉烛夜游随处泊人生无如江南乐  

江南怨  

江南怨生男逺游生女贱十三画得蛾眉成十五新妆识郎面识郎一面思犹浅千金买官游不转侬家水田跨州县大船小船过淮甸买官未得不肯归不惜韶华去如箭杨花扑檐飞语燕疎雨梧桐闭深院人生无如江南怨  

汉官早春曲  

女夷鼓吹招摇东羲和驭日骑苍龙金环寳胜晓翠浓梅花飞入寿阳宫寿阳宫中锁香雾满面春风吹不去鞭却灵鼇驾五山芙蓉夜暖光防干鸡人一唱晓星起四野天开春万里  

王孙曲  

内家楚楚诸王孙白马金鞍耀晴日尊前细乐耳厌闻世上闲愁生不识宫袍裁成五色云珍珠簇就双龙纹衣裳光彩照暮春红靴着地轻无尘翠楼珠箔玉钩挂肠断宫腰无一把海棠花下昼闻鸎太液池边春洗马千枝万枝桃杏红花枝飘香薫酒中归来月落酒未醒有诏早入眀光宫  

兰臯曲  

溪水长涵幽草芳春溪露滴兰叶光美人日暮采兰去风吹露湿芙蓉裳芙蓉为裳兰结佩玉立亭亭临水际天寒袖薄人不知疎雨兰苕鸣翡翠幽兰日日吹古香美人不来溪水长  

新夏曲  

红泣香枯怨流水夜放箨龙千尺尾风生宫树晓层层凉緑一帘收不起烟干寳鸭白昼清祝融缓辔行且停蔷薇花深雾冥冥碧窗睡起香满肱  

芙蓉曲  

秋江渺渺芙蓉芳秋江女儿将断肠绛袍春浅防云暖翠袖日暮迎风凉鲤鱼吹浪江波白霜落洞庭飞木叶荡舟何处采莲人爱惜芙蓉好顔色  

梳头乐府  

红绡卷袖摇劒声摩挲睡眼窥秋菱阳台梦断不知处一片乌云愁欲倾一钩新月掀云起月渐低流麻草地玉纎盘转戏龙形寳钗压定飞鸦翅撩春拨晓夸自然黄金双燕珍珠蝉白头老妪低低笑不觉婆婆二八年  

蕊珠曲  

芙容城里白玉楼冰帘倒挂瑚钩玉人晏坐太清室蛾睂不锁人间愁彩桥东畔杨花转飞入三天紫清殿仙裳日暖藕丝香燕语鸎啼动幽怨天风泠泠吹佩环霞冠不整偏云鬟萧郎风骨何可得紫箫赤凤游云间瑶台午夜霜华莹罗袜生寒冰一寸锦屏甲帐蕊珠新云房火鼎丹芽嫩天台仙子淡淡妆桃花洞口逢刘郎巫山神女弄云雨人去楚台空断肠步虚声断防干外春去秋来顔色改东风吹老碧桃花深院无人夜如海  

相逢行赠别旧友治将军【`并序`】  

予迁官出闽舟行抵兴田驿二十里许俄闻击鸣金鼓应响山谷间随见旌旗导前兵卒卫后中有乘马者毳袍帕首徐行按辔屡目吾舟吾病久气馁不能无惧心也顷之兴田驿吏以行舆见迓遂舎舟乗舆向之旌旗兵卒移导舆前马从舆后舆行马鸣途中未敢交一语迫暮至邸舎烛光之下毳袍者进曰某乃建之五夫巡检官闻使君至候此将一月矣某尝三识使君面自都门一别今已五载使君岂遗忘之邪仆惊谢曰将军何人也荅曰某即使君旧友云中也熟视久之恍如梦寐云中复能纪余阙下丰采时否邪歴歴闗河旧游如隔世乃对烛光夜道故旧眀日复同游武夷九曲煑茶酌酒临流赋诗出入丹崖碧嶂间心与境防天趣妙发长歌剧饮相与为乐酒防兴尽秋风凄凄落木雨下闽闗在望复作逺行予始见君而惧次得君而喜终防君而乐又得名山水以发挥久别抑郁之怀乐甚而复别别而复悲悲复继之以思也嗟夫人生聚散信如浮云地北天南防有相见因赋诗复为相逢行以送之  

一年相逢在京口笑解吴钩换新酒城南桃杏花正开白面青衫鞭马走一年相逢白下门短衣窄袖呼郎君朝驰燕赵暮吴楚逸气自觉淩青云一年相逢在阙下东家塞驴日相假有如臣甫去朝天泥滑沙堤不敢打都门一别今五年今年相逢沧海边千山木叶下如雨鴈声堕地秋连天将军毳袍腰羽箭拥马旌旗照溪面小官不识将军谁卧病孤舟强相见岂知此地逢故人摩挲老眼开层云旧游歴歴似隔世夜雨岂不思同羣郎君别后瘦如许无乃从前作诗苦溪头月落山馆深翦烛犹疑梦中语人生聚散亦有时且与将军游武夷弓刀挂在洞前树洞里仙童来觅诗稽首武夷君借我幔峰顶分我紫霞浆与子连夜饮左手招子乔右手招飞琼举觞星月下听吹双凤笙我酌一杯酒持劝天上月劝尔常照人相逢莫向关山照离别凤笙换曲曲未终天风木杪吹晨钟拂衣罢宴下山去又隔云山千万重  

练湖曲  

练湖七月凉雨通白水荡荡芙蓉红芙蓉红尽早霜下鸳鸯飞去何匆匆茜塘女儿弄轻碧鸣榔声断无消息清波小藻出银鱼落日吴山秋欲滴望湖楼上云茫茫鸟飞不尽青天长丹阳使者坐白日小吏开甖宫酒香倚阑半醉风吹醒万顷湖光落天影挂冠何日老江南短褐纶巾上渔艇  

终南进士行和李五峯题马麟画钟馗图  

老日无光霹雳死玉殿咻咻叫阴鬼赤脚行天踏龙尾偷得红莲出秋水终南进士发指冠緑袍束带乌靴寛赤口淋漓吞鬼肝铜声剥剥秋风酸大鬼跳梁小鬼哭猪龙饥嚼黄金屋至今怒气犹未消髥防参差努双目  

桃源行题赵仲穆画  

长城逺筑阿房起黔首驱除若蝼蚁谁知别有小乾坤藏在桃花白云里桃花重重间白云洞门锁住千年春男耕女织作生业版籍不是秦家民桑麻鸡犬村村屋流水门墙映花竹无端渔父緑蓑衣带得黄尘入幽谷主人迎客坐茅堂共话山中日月长但见花开又花落岂知世上谁兴亡眀朝渔父归城市回首云山若千里再来何处觅仙踪恨满桃花一溪水  

戏赠王本中栁枝词  

日髙燕语卷帘迟独倚东风看栁枝三月栁花飞欲尽逺人凉露未归时  

秋千謡  

寒梅零落春雪洒萧娘腰瘦无一把澹黄杨栁未成阴何人已系青騘马画楼深处迎春归秋千影里红杏肥蒙蒙花气湿人面东风吹冷轻罗衣衣上粉珠流不歇暗解翠裙花下折殷勤莫遣燕子知防向人间报风月  

补阙歌  

钱塘三日风雨急古铜夜光飞霹雳是知神物出人间犹带吴宫土花碧玉桥素练悬银河支机女儿飞凤梭虾须风輭乱纎影春水日晴生潮波破窗冷砚留不得零落江南酒家客狂歌索酒仰面歇误击红筹唾壷裂何人进入蓬莱宫银屏碧幕珠帘重此生补阙亦何用玉龙泻水流芙蓉  

越溪曲  

越溪春水清见底石罅银鱼摇短尾船头紫翠动清波俯看云山溪水里谁家越女木兰桡髻云垂耳溪风髙采莲日暮露华重手滴溪水成蒲萄盈盈隔水共谁语家在越溪溪上住蛾眉新月破黄昬双橹如飞翦波去  

黯淡滩歌  

长滩乱石如叠齿前后行船如附蚁逆湍冲激若登天性命斯须薄如纸篙者倒挂牵者劳攀崖仆石如猿猱十步欲进九步落后滩未上前滩遭上滩之难难于上絶壁虽有孟贲难致力滩名况复呼黯淡过客攅眉增叹息下滩之舟如箭飞左旋右折若破围欢呼踏浪櫂歌去晴雪洒面风吹衣飞流宛转乱石隘奔走千峯如马快贾客思家一夕还传语滩神明日赛下滩之易易如盘走珠瞬目何可停斯须长风破浪快人意朝可走越暮可吴乃知逆顺有如此逆者悲愁顺者喜请君听我黯淡歌顺则流行逆须止顺者不必喜逆者不必愁人间逆顺俱偶尔且得山水从遨游  

征妇怨  

有栁切勿栽长亭有女切勿归征人长亭杨栁自春色歳嵗年年送行客一朝羽檄风吹烟征人逺戍居塞边辚辚车马去如箭锦衾绣枕难留恋黄昬寂莫守长门花落无心理鍼线新愁暗恨人不知欲语不语颦双眉妾身非无泪有泪空自垂云山烟水隔吴越望君不见心愁絶梦魂暗逐蝴蝶飞觉来羞对窗前月窗前月色照人寒迟遟钟鼓夜未防灯防有恨花不结妆台尘惨恨班班半生偶得一锦字道是前年战时苦一朝血杵烟薮除腰间斜挂三珠虎妾心自喜还自惊门前忽闻凯歌声锦衣绣服归故里不思昔日别离情别离之情几青草镜里容顔为君老黄金白璧买娇娥洞房只道新人好  

竹枝词  

湖上美人弹玉筝小鸎飞度緑窗櫺沈郎虽病多情在倦倚屏山不厌听  

果啰罗纳延  

京城燕【`京城燕子三月尽方至甫立秋即去有感而作`】  

三月京城寒悄悄燕子初来怯清晓河隄栁弱冰未消墙角杏花红萼小主家帘幕重重垂衔芹却向檐间飞托巢未稳井桐坠翩翩又向天南归君不见旧时王谢多楼阁青无尘卷珠箔海棠花外春雨晴芙蓉叶上秋霜薄  

月湖竹枝词题四眀俞及之竹屿卷  

丝丝杨栁染鹅黄桃花乱开临水傍隔岸谁家好楼阁燕子一双飞过墙  

水仙庙前秋水清芙蓉洲上新雨晴画船撑着莫近岸一夜唱歌看月眀  

梅花一树大桥边白髪老翁来系船眀朝捕鱼愁雪落半夜推篷起看天  

新月行  

江南小儿不识愁新月指作白银钩家人见月更欢喜卷帘唤我登髙楼三年畱滞京华里滚滚黄尘马头起一番见月一番愁归心夜逐东流水在家不厌贱与贫出门满眼多故人谁念天涯逺游客只有新月能相亲  

行路难  

行路难难行路黄榆萧萧白杨暮枪竿岭上积雪髙龙门峡里秋涛怒嵯峨虎豹当天闗苍崖壁立登天难千车朝从赤日发万马夜向西风还鉴湖酒船苦不蚤辽东白鹤归华表夜雨空堦碧草深落花满院行人少世情翻覆如秋云誓天歃血徒纷纷洛下争迎苏季子淮阴谁识韩将军行路难难行路白头緫被功名误髙楼昨夜歌舞人丹旌晓出东门去子午谷终南山青松草屋相对闲拂衣髙歌上絶顶请看人间行路难  

塞上曲五首  

秋髙沙碛地椒稀貂帽狐裘晩出围射得白狼悬马上吹笳夜半月中归  

杂沓氊车百辆多五更冲雪渡滦河当辕老妪行程惯倚岸敲冰饮橐驼  

双鬟小女玉姢姢自卷氊帘出帐前忽见一枝长十八折来簪在帽檐边【`长十八草花名`】  

马乳新挏玉满缾沙羊黄鼠割来腥蹋歌尽醉营盘晩鞭鼓声中按海青  

乌桓城下雨初晴紫菊金莲漫地生最爱多情白翎雀一双飞近马边鸣  

古镜篇寄韩与玉  

古镜团团似秋水美人当窗正梳洗芙容凉月鬭婵姢默黙自怜还自喜朝来开匣忽凄然一痕微雪映华钿却恨东风惜桃李年年开傍镜台边粉緜拭镜还清澈佳人薄命空愁絶不如化石在山头万古千年照眀月  

孔林瑞槐歌【`并序`】  

先圣墓林古槐一章枝榦偃蹇肤理若镌刻篆籀龙凤细如丝发虽善画者莫能状其竒巧袭封衍圣公愈加培植见者咸加敬爱因以纪瑞云  

阙里阴隂槐树古百尺长柯挟风雨密叶蟠空拥翠云深根贯石流琼乳苍皮皴蚀纹异常天成篆籀分毫芒游丝萦错科斗乱云气飞动龙鸾翔嬴秦书焚士坑僇几叹遗经藏壁屋千年圣道复昭眀喜见文章出嘉木神眀元胄嗣上公雨露滋沐深培封清阴如水石坛静弹琴树底歌薫风  

射虎行【`并序`】  

逹鲁将军世为奈曼部主归国朝拜随頴万戸平金有功事载国史其出守信阳射虎之事尤伟曽孙与权举进士为秘书郎官与余雅善间言其事因徴作歌  

将军部曲瀚海东三千铁骑精且雄久知天命属真主奋身来建非常功世祖神谟涵宇宙坐使英雄皆入彀十年转战淮蔡平帐下论功封太守信阳郭外山嵯峨长林大谷青松多白额于菟踞当道城边日落无人过将军闻之毛发竖拔劒誓天期杀虎弯弓走马出东门倾城来看夸豪武猛虎磨牙当路嗥目光睒睒斑尾摇据鞍一叱双眦裂鸟飞木落风萧萧金弰雕弓铁丝箭满月开正当面雕翎射没锦毛摧厓石崩腾腥血溅万人欢笑声震天剖开一镞当心穿父老持杯马前拜祝公眉寿三千年将军立功期不朽竒事相传在人口可怜李广不封侯却喜将军今有后承平公子秘书郎文塲百步曽穿杨咫尺风云看豹变鸣珂曳履登朝堂  

新隄谣【`并序`】  

近歳河决白茅东北泛滥千余里始建行都水监于郓城以专治之少监蒲从善筑隄建祠病民可念予闻而哀之乃为作歌【`黄河决道时有清水先流至名曰渐水曹濮之人见此水皆迁居髙丘预避`】  

老人家住黄河边黄茅缚屋三四椽有牛一具田一顷艺麻种谷终残年年来河流失故道垫溺村墟决城堡人家坟墓无处寻千里放船行树杪朝廷忧民恐为鱼诏蠲徭役除田租大臣杂议拜都水设宫开府临青徐分监来时当十月河冰塞川天雨雪调夫十万筑新隄手足血流肌肉裂监官号令如雷风天寒日短难为功南村家家卖儿女要与河伯营祠宫陌上逢人相向哭渐水漫漫及曹濮流离冻饿何足论只恐新隄要重筑昨朝移家上髙丘水来不到丘上头但愿皇天念赤子河清海晏三千秋  

刘舎人桃花马歌  

青丝骏马桃花色翠鞍玉辔黄金勒奚奴牵出不敢骑道上行人争爱惜往时曽遇李将军汗流赤血气如云朝刷黄河暮南粤沙场百战成竒勲归来无心伏槽枥顿辔长鸣思奋力东家白面绣衣郎千金买去游南陌昨朝校猎向城隅万人争说天下无夜归不怕霸陵尉玉鞭醉打苍头奴画烛银屏欢彻曙一朝金尽賔朋去可怜骄马属谁家断缰犹系阶前树君不见西家款段三十年青刍满枥菽满田老翁不识城下路骑看射猎南山边  

羽林军  

羽林将军年十五盘螭玉带悬金虎黄鹰白犬朝出游翠管银筝夜歌舞珠衣绣帽花满身鸣驺斧钺惊路人东园击毬夸意气西街走马扬飞尘湖南昨夜羽书急诏趣将军逺迎敌寳刀锈涩金甲寒上马彷徨苦无力美人牵衣哭向天将军执别泪如泉安得天河洗兵甲坐令瀚海无尘烟君不见闗西老将多战谋数竒白发不封侯据鞍矍铄尚可用谁怜射虎南山头  

卖盐妇  

卖盐妇百结青裙走风雨雨花洒盐盐作卤背负空筐泪如缕三日破铛无粟煑老姑饥寒更愁苦道傍行人因问之拭泪吞声为君语妾身家本住山东夫家名在兵籍中荷戈﨑岖戍吴越妾亦万里来相从年来海上风尘起楼船百万秋涛里良人贾勇身先死白骨谁知塡海水前年大儿征饶州饶州未复军尚留去年小儿攻髙邮可怜血作淮河流中原封装音信絶官仓不开口粮缺空营木落烟火稀夜雨残灯泣呜咽东邻西舎夫不归今年嫁作商人妻绣罗裁衣春日低落花飞絮愁深闺妾心如水甘贫贱辛苦卖盐终不怨得钱籴米供老姑泉下无惭见夫面君不见绣衣使者浙河东采诗正欲观民风莫弃吾侬卖盐妇归朝先奏眀光宫  

王沂  

春愁曲  

花房泣露珠滴红绣屏金鸭香蒙蒙鹦鹉唤迟梳洗晩游丝扑蝶飞燕懒蕊粉染黄涂额好赤心莫擘庭前枣虬须公子射麋归坐觉雄心醉中老别起髙楼连苑东鸾弦凤竹几春风一自骅骝思故枥门前芳草年年碧  

送春词  

黄金台下东西道紫燕矜夸银勒好长沟漾晴晴不尽碧草迷人人易老楼上迎春又送春邯郸女儿娇翠颦一声鶗鴂凤城曙满眼芳洲生白苹柔桑绕舎麦如尾锦雉将雏梅结子为问归耕海上田何如但索长安米  

李将军行  

陇西将军年少时雕弓锦带生光辉卷旂夜斫楼兰帐赤鞍昼截双雕飞曽经百余战屡出九重围横行辽水上杀敌榆闗归戍楼雾暗烽火灭沙场雪深救兵絶人渴斧冰饮马寒抱鞍歇汉月冻欲死北风利如切鱼肠寳刀断燕尾蝥弧裂归来蓝田空白首铁衣换饮新丰酒酒酣射石没金镞梦里鸣笳杂刁斗昔时偏裨皆奏功侯印佩出甘泉宫客来问着塞垣事时时撚箭送飞鸿西方太白光堕地中夜悲歌増意气汉家定起李轻车未用先诛霸陵尉  

陈旅  

车摇摇送方叔髙之官  

车摇摇蓟门路髙丽骄马不受鞭方郎得官上车去蓟门南头卢水流燕姬十五居酒楼弹筝唱歌折杨栁落日车前劝郎酒南陌行人往复来几人似郎得官回郎车莫驱伤马足车中本载连城玉车摇摇邬子洲卖车买船载旗鼓晴湖风轻闻櫂讴  

赵期颐  

折杨栁送方叔髙  

杨栁青青春水生借问行人行未行雕弓在弢马腾枥家住湓江江上城柔条好拂江头路千缕万缕牵情绪马上郎君新得官阿谁解使留春住畱春住春欲归江南江北栁花飞栁花飞渡江水遮莫东风吹不起  

方积  

潭上花  

幽潭太古色上有千树华深根溉甘泉众实结丹砂食之可长生千秋顔若花缥缈潭上仙种此遗其家安期日往来时乗紫云车  

田中爵  

家爵不入山野鼠不恋屋爵来食我苗鼠来食我粟一日食一斗十日食一斛斗斛日空虚鼠爵焉得足  

七夕词  

织女女有夫牛郎郎有妻可惜不相守夜夜河东望河西一嵗才一防防合一何稀吾闻河西有田郎可犂云中织锦女有机胡不一耕一织长相随长相随无别离  

吴山髙题画  

吴山髙吴水深吴水住宅在山隂吴僧更爱山顶好剔扫白云种瑶草吴山髙何迢迢吴门日夜生春潮吴儿作船住船里日日吴门弄潮水  

李泂  

汉阳郎官湖歌  

山翁薄暮醉酒归杖藜迷却髙阳池清风吹花緑阴倒我笑谓是秋云移还乘贯月查夜过郎官湖峥嵘星斗入江汉荡漾槎影如鲸鱼九华之真人邀我倒玉壶麒麟擘脯供行厨依稀仙乐在空际碧山四映寒蟾孤举酒酌寒蟾眀月下饮嫦娥俱霓裳拂云锦万荷露防琼瑶珠麾幢晻霭罗烟空乃有玉皇所授之玉童风前飘飘曳广带对立十二秋夫容清香九曲银河通真人緑发披天风锦袍玉雪照天地口说姓字安南公是公多逸气略与古昔贤豪同时能扫月色延我石室烟萝中又言昔同张谓所游地长啸一覆丹霞钟风吹仙乐度溪去我已醉卧香炉峰  

舞姬脱鞵吟应制  

吴蚕八茧鸳鸯绮绣拥彩鸾金凤尾惜时梦断晓妆慵满眼春娇扶不起侍儿解带罗韤松玉纎微露生春红翩翩白练半舒卷笋箨初抽弓防软三尺春云入手轻一弯新月凌波浅象牀舞罢娇无力鴈沙踏破参差迹金莲窄小不堪行自倚东风玉阶立  

裴公亭吟  

朝游鸿蒙津暮出天坛东手把天符书笑逐黄睂翁翁行宛若飞空龙倏烁万里生星虹翻然为我一挥霍楼观尽入青冥中是中泉石秋玲珑泉下禹穴沧溟通长林月色散轻雾潭影下烛玻璃宫坐来况值青春暮一日千蛾献歌舞水殿风翻凤髓香浓緑迢迢出廊庑宫墙亦有裴公亭溪毛映水连钱青饮酣起舞岸巾啸太行落日春冥冥太行西来几千里我自南来浙江水浙江潮回不寄君只忆横空紫烟起紫烟起空氤氲不烦击石呼将军我行慷慨谢公去更欲长揖南溟君防稽山上落花里扶携醉入千峯云  

刘致  

秋雨吟  

湿云闪光飞不起八尺风漪夜如水仙姝不眠肌骨清起驭夜凉吹玉笙曲中忽作孤凤鸣天帝感泣秋雨零旱龙暍死嗟莫及坐见扶桑落日湿前溪水髙龙夜吟不管西郊老农泣  

淮南歌  

甓社湖中出眀月斯须千山万山白烛龙驰影不敢眠淮土风烟黯无色鼪鼯起啼鳅鳝舞荷风惊涛战南浦湖天无光湖水立夜半行空洒飞雨东方摇摇天欲曙毕逋啼老扶桑树淮天悠悠澹空素老蚌濳辉寂无处  

古采莲曲  

长安女儿淑且浓日日采莲溪水中笑插荷花照溪水韶容欲与花争红溪中荷花深几许溪上时时闻笑语红酣緑缛不见人应在荷花更深处归时夜凉溪水清扣舷踏歌荡桨行荷叶盖头花防鬓溪上月眀潮已平  

王瓉  

白苎词  

天风吹云云乱飞海波漾日扬清辉云飞度岭日当戸知是人间春早归青楼珠箔深几许楼中美人愁不语情怀易感时易迁羞见溪头栁如缕金刀翦就白苎衣锦书裁就白苎词碧天无际鴈声逺此恨绵绵春得知  

傅若金  

楚渔父渡伍胥辞劒圗歌  

江有阻兮路有歧时将迫兮来何迟子弗渡兮我心悲旣渡子兮我何以劒为吁嗟行兮子毋我疑  

归来三曲送李建中  

月皎皎兮河汉长黄鹄在天兮招我以翺翔天气凉兮夜未央援鸣琴兮托宫商商声作兮风摵摵归来兮天路杳渺不可以终极  

月皎皎兮夜既寒白露下兮衣裳单南风一去兮何时还援鸣琴兮曲再弹曲再弹兮天地为秋归来兮清虚之上不可以久留  

月皎皎兮寒风作猿啾啾兮怨鸣鹤常恐秋遂为冬兮羣物以萧索援鸣琴兮忽不乐忽不乐兮思吾土归来兮山中之人不可以无父  

少年行  

长衢若平川轻车驰流波上有都人子眀肌艳朝霞芳尘扬逺风白日耀舞罗少年轻薄儿调笑相经过狎坐酌美酒日暮酣且歌千金罄一笑豪右焉能加时俗夸朱顔美女悦春华春华岂不好迟暮当如何  

琵琶怨  

美人挥哀弦上客叹蛾眉急响多悲思孰知心所之感昔奉绸缪不言生别离誓将桃李顔结君长相思如何双栖翼中路忽乖暌不怨欢防难但恐恩爱亏含情冀回顾中曲多苦辞君子茍不听贱妾欲何为  

猛虎行  

长林瑟瑟多悲风猛兽引子戏林中白昼横行动山谷周遭十里无麋鹿路暗樵夫畏独归行人愁向山家宿近山日日取牛羊更齧居民横路傍民要耕田给仓庾官家得知射杀汝  

赋得秋夜长送方叔髙二首  

秋夜长长如嵗长如嵗尚可夜凉薄人不能寐羣鴈各南翔一鳬尚北飞团团素明月流光照我衣当歌正激烈慷慨送将归丈夫成名微亦足焉能终夜悲刺促秋月皎皎夜何长念君客游思故乡当垆美人惜年芳长夜起舞歌清商歌清商送急管为君酌美酒请君勿辞满夜长迢迢漏未终离思比之何时断离思长夜犹短  

浑沌石行【`九江方叔髙得武侯八阵碛中小石于其处白质而黄章状若鸡子字曰小浑沌掲艺文为作浑沌公传云`】  

浑沌以来不可数万八千嵗生盘古絪緼乃在卷石间光怪濳通落星渚来从鱼腹人尽讶坐念武侯心独苦八阵圗成泣鬼神三江石转凋寒暑苍波喷浸圎且坚鸡子结成生理全久当化鸟飞为怪大未成羊亦可仙玉精隠月相照射金液流霞纷绕纒轻清已判中黄外元气犹涵太素前英雄事往唯存石天衡地轴今谁识江上尝疑雾雨寒坐中歘恐风雷黒摩挲直如见溟涬位置岂肯同沙砾长路相将拂劒随天阴勿使精灵得  

白苎词  

白苎白白如霜美人玉手亲自浣制作春衣宜短长春衣成有时逺行归无期愿君着衣重爱惜风尘变白能为黒  

忆昔行送雅勒呼正卿参书南归参书居闲京师行中书调广西选为静江同知北上其名中书正奏授髙邮时广西防盗而参书母老即移家归武昌待次遂作此奉送兼问讯江汉故人  

忆昔文皇御天厯知君已是青冥客寳气经年动斗牛璇光彻夜通奎璧北来蹇剥人所叹况复贫病家多厄忽闻除书双及门老亲白发生顔色春邮近水足秔稻桂林只今多盗贼待次且食武昌鱼携家不过湘南驿王祥旧来驱别乘贾谊未久遭前席此时父老怨来迟他日攀辕防沾臆骑骥那愁九州大凤皇早恨三山隔秋浮江汉云木清夜过淮河月波白新诗屡成知自诵逺道即见何由得黄鹤楼前遇故人因君为致长相忆古杉行题陈兵曹所藏李遵道画灵隠道中二杉图  

灵隠道中古杉树上与云雾相轇轕李侯一见为写真霜雪萧萧起豪末此杉苍茫几百年鬼物扶持人所怜贞心岂容蝼蚁蚀老榦或有蛟龙纒山林万里那得致见者皆惊栋梁噐暗壁寻常度雨声晴窗彷佛生秋气吾闻大厦众力持此杉谁能久弃之君不见道边不材木拥肿百围安所施  

东溪行为除州万戸杨俊卿作  

东溪主者杨将军少年领兵多树勲心将富贵同流水身以承平住白云闻道云深是溪处扶桑直对门前路青山左抱日光回寒瀑西连雨声注将军临溪乐诗酒沙鸥水鹤相亲久蜾蠃经年缀鼓鼙蟏蛸尽日蒙刁斗白团羽扇小纶巾闲携碁局过比邻舟中有客时寻戴花底逢人非避秦人间何所无丘壑车马憧憧走城郭红叶空藏秋渚幽緑萝自傍春岩落近者征南兵未休荒村穷谷多罹忧愿移部曲隳残防却向溪边娱碧流  

秋夜曲  

草木摇落鴈南飞文窗皎洁承月辉凄风入房露沾扉红顔含彩垂佩帏簪金鸣玉扬舞衣兰釭对耀照君闱逺行胡为未言归  

天师张太元祈雪歌  

至元二年冬不雪天子夙夜忧黎民官庭择日诏方士台观通天求百神留侯之孙住龙虎世领祠官列圭组鳬舄经时谒紫微凤章半夜飞元武皇天爱民祈可必腊雪依微应三日望拜还闻在竹宫受厘忽报临宣室天地杳黙韬元功赐予纷纭恩数隆请和六气辅元化常使九州歌嵗丰  

禾簇簇题邹福所藏勤耕图  

禾簇簇禾簇簇去年缺雨今年足人家耕种少得闲一春强半田中宿塘上水生禾欲齐春禽爱近落花啼岀入无人看门戸野庭一任人来去有时耕罢亦长吟归来不记入村深书编从挂牛角上诗卷闲留桑树阴田家小心畏法令常愿秋租得余剩邻翁昨日到城还闻说官今有新政民间禁马不禁牛有牛耕田君莫愁  

逺将归  

逺将归恨归晩通州河头有船雇行人将归不言逺人家生子少离乡一生长在父母傍自怜出入无年月北走京师南走越他人富贵轻贫贱一日金多弃乡县小官禄薄何足为得及父母康强时説着还家客心喜此身虽贫亦不耻  

双劒图歌  

莫邪干将古神劒得水化作双龙翔斗间寳气入江灭波里金鳞翻日光道人笔锋如劒利亦能化龙致神异黒风屭屭涛欲立白日阴隂雨将至忽然逢之不敢窥爪甲云气常淋漓便愁中夜雷霆怒两龙乘云尽飞去  

戏效子夜歌体二首  

种荷深水中日夜期成藕莲子逐浮萍风波漂荡久织锦望成疋终朝不盈尺谁知方寸间千丝万丝积  

古杨花怨  

杨花白如雪无事学髙飞莫作浮萍草漂零不肯归  

櫂歌五首  

河中日日水悠悠谁道人心似水流河水湾回有时合人心屈曲几时休  

待船日日恨船迟船头水声无断时昨夜天清好新月谁家学得画蛾眉  

攀栁莫攀当路栁系船须系上风船当路人行无好树上风浪小得安眠  

去年船里逢端午今年船里又端阳九节菖蒲本仙药如何曲曲似愁肠  

宁向泥中弃莲子莫向水上种桃花莲子出泥终有耦桃花随水不还家  

用谢元晖入朝曲分韵送马中丞赴南台得收字就用其体  

金陵郁迢递行旆暧悠悠兰台清露集松庭积霭收白鹭回修渚朱凤矫崇丘离离曳青绶晔晔振彤驺逺甸芳风散神都旭景浮临轩结冲想还车宁久留  

黄清老  

古乐府三首  

君好锦绣段妾好明月珠锦绣可为服服美令人愚不如珠夜光可以照读书  

君好春芍药妾好夏池莲芍药多色春风迷少年不如莲有实可以寿君筵  

緜緜江上草郁郁庭中柯人生不相知有如东逝波食杏犹苦酸食梅当若何衣褐犹苦寒衣葛寒更多岂无千载友肯听渔樵歌  

古意怀仲章贡侍御二首  

娉婷二八女絶色妙难画新妆薄铅华照影脩竹下盛年事夫壻锦玉耀精舎虽非伯鸾妻惓然惜春夜琴余月当轩黙黙倚风榭寄语东家儿红顔莫轻嫁  

梧桐生髙冈云气涵空清南枝挂孤月上有苍鸾鸣大匠挥玉斧浑然合天成置之白玉堂被之歌声一弹松风来再鼓溪月眀子期人已往青山为谁情  

于钦  

巢湖中庙迎神歌  

广开兮龙宫御仙姥兮下鸡笼神灵雨兮先以风云溶溶兮渐来东扬朱幢兮建翠旗骖青虬兮从文螭锵鸾音兮以下若有人兮开罗帷罗帷淡兮春风俨仙灵兮在其中集千艘兮鸣鼓疏节歌兮缓舞奠桂酒兮借兰肴折芳馨兮遗逺渚神忻忻兮既安留泽斯民兮受其嘏  

送神歌  

驾两龙兮倚衡卷珠帘兮暮云平西江兮极浦数峯兮青青青青兮未极君不少留兮起予太息吹参差兮水湄送仙姥兮西归蛾眉飒兮秋霜淡白云兮莫知所之自今兮世世俾来者兮愿无违  

陈德永  

鴈荡吟送秦文学还吴  

鴈之荡兮乃在瓯越之野瀛海之堧有万菡萏镵青天东南形胜此其最我尝着屐周览于其间厥初宰物孕雄怪元气混沌何由穿巨灵运斤凿鬼窍列缺吐火施神鞭遂令后尔万万古见此错愕难为言上疑日车解辔倾侧过下恐地轴挠动相钩牵昨梦寻君拂烟去有拥芝盖导我前崩崕旁豁瞰空洞回谿不定行蜿蜒狂雷砰訇起何处白龙喷薄飞层巅熊蹲豹掷若怒若啼霞眀霞涌倏闪倏开重重掩掩变化不可以极兮我方矫首睨立乎云梯南望海水不满杯湾环下绕山足来仰攀玉女驾笑踏飞鸾低羣仙集倒影杂佩中徘徊耸身直上浩无际海月正挂吹箫台于焉得深悟扶桑警天鸡蘧蘧惊觉在枕席但闻落叶如雨风凄凄君来谢我欲西迈惜此不及穷扶携我知君身有灵气世上尘土何能迷推仁择物本我事成功敛退真竒哉碧桃花发俟君到勿使引领双眉摧  

胡杕  

元旦词  

昨日去矣今日来时节无乃苦相催去者亦何速来者亦何促晨风东北来吹我堂前烛昨日何旧今日何新我将旧酒酹彼新人  

美人叹  

髙楼美人一防雪翠袖舞若青天月楼上酒杯干楼头杏花折緑带鸳鸯双绣结迎郎未几送郎别明日新腔为谁发  

髙句丽  

东人之领如蝤蛴落日唱曲过大堤一曲一倾天下耳四海齐和髙句丽玉辔雕鞍大宛马醉归系在垂杨下深院蔷薇春正浓华灯正照黄金斚  

杨铸  

眀镜词  

亭亭青铜镜似月云端缺无复照花顔辉光暗消歇忧来不欲近坐恐生白发  

## 御选元诗卷七  

乐府歌行五  

霍希贤  

魏文贞公庙迎神曲  

吹箫兮击鼓具牲牢兮列樽爼风飒飒兮降灵祀我公兮终千古  

送神曲  

有酒兮惟清有腯兮惟牲神其醉饱兮既安且宁风马灵车兮还古茔福民田兮消蝗螟如贞观兮永太平  

岑安卿  

美人行  

锦云窣地春风輭彩鸾影展乌云绾绣茸慵理怯余寒寳鳬烟断花阴转露晞香迳苔藓肥凤鞋湿翠行迟迟凭防无语何所思默看双蜨花间飞  

古意  

亭亭千嵗松起自一寸植茍无斤斧患寿可比金石青青园中草一雨回故色清霜忽飘零雕悴在顷刻寳刀不断水线溜可穿石君看城门轨要非两马力为学不苦心虚谈政何益伟哉大禹功犹思寸阴惜  

周懽  

古乐府  

妾有嫁时镜皎皎无纎滓照妾芳华年涂泽如花美郎行向天涯嵗月忽逾纪空闺生逺愁妾容为谁理妾容匪金石宁复昔时比重拂故匣看炯炯光不已人情重顔色反目如覆水愿郎待妾心明与镜相似  

古别离  

天河限东西经嵗别女牛社燕辞归鸿亦背春与秋人生苦离别别多白人头十年阻江汉音问何沈浮岂惟肠九回轮转日万周君看江头水东去无回流君看山上云来往任悠悠  

牧童词  

我牧不惮逺牧多良苦辛所幸牧已狎驯扰无败羣平原湿春烟碧草何披纷大牛隠重坡小牛饮芳津旦出露未晞及归景常曛时复扣角歌歌俚全吾真取乐田野间世事非所闻歌防卧牛背仰见天际云  

东林行  

意行忘逺趣所诣欲登仙絶峡下苍黒半壁悬银泉峰回路不定曳杖聊夤縁延流忽舒旷槠楠影翩聮恬目霁孤墅洗心翫芳荃永昼无樵斤芳洲惬鸥眠幽迥人境异似与隠者便岩花映石濑渔舟起孤烟  

相逢吟  

客从郢中来抗志青云表持螯共拍浮江逺孤舟小寒夜潮气白楚树晴乌早酒防起推篷落月在西岛  

羸骥行  

髙秋吹霜沙草衰駉駉牧野无龙媒伶俜羸骥空伏枥长稭短豆随驽骀筋耸脽髙眼如井月冷沙空徒顾影防辣长嘶万里心雄姿困顿无由骋乃知天闲十二屯如云龙膺豹股八尺身蹴翻青云振緑发金羁照耀皇都春朝辞天山暮碣石飞电流云迈无迹风吹欲轧拳毛騧意气能倾照夜白短衣奚官霜虬须圉养刍粟多遗余絶怜羸骥不满腹翦刷犹可同驰驱我欲进之嗟逺道神全形枯难自好按图举世识骊黄怀哉骏骨秋风老  

次韵禇仲眀苦热行  

烛龙衔火飞南陆万叠云峰天地窄鲸波沸海泣阳侯涸尽泉源烁金石人间何处逃隆暑细葛如裘汗如雨苍生堕此深甑中救暍何时命如缕我欲太华峰头酌琼液醉卧青瑶啸松月眀星邀我玉井旁共折芙蓉弄香雪扶摇直上九万里髙揖卢敖太空里手攀斗柄睨尘寰濯足银河弄秋水  

采莲曲  

越溪女郎十五六翠绾香云双凤蹙嫣然一笑似花妍艳试新妆照湖緑罗衣露浥红芳秋少年陌上情绸缪兰桡容与隔花语惊散鸳鸯生晩愁莲花莫折茎有刺藕丝易断针难度清歌一曲入湖烟空载香风满船去古琴漆有蛇蚹纹者材之良也道友携一琴甚古谓是零陵湘石枯桐斲成索价三百缗无偿之者戏作湘桐吟  

黄钟沈声喧瓦缶良材入爨知多少谁栽鸣凤千年枝蛇蚹龙纹巧蟠纽泽坚古漆光不磨徽弦不具含云和已无伯牙之手子期耳三叹如此湘桐何  

雪轩髙士以白纻制服作歌戏赠  

经冰纬玉纷纵横三盥寒露方织成晓机裂下不敢翫一道雪瀑来中庭天然精洁不可涴犀熏麝染惭吴绫制成素服轻于雪雅称仙官锵佩玦星斗离离夜插椽髙兴飘飘白银阙乘风便鞚紫鸾车琼箫吹落蓬莱月  

鸿门宴  

项王髙宴鸿门北风云奔走天为黒椎牛刺豹酒三行谈笑戈矛生顷刻岂知天命非人谋玉玦三提事何益兴亡汉楚两干将开辟乾坤双白璧喑呜谩说万人敌隆准天人竟谁识玉斗声中霸业空乌江江水还流东  

雅勒呼  

大堤曲  

郎家大堤上妾住横塘曲年少结新欢离别岂所欲日日望郎归门前春草緑嫁时双明珠系妾红罗襦纂制逺游履愿谐比目鱼路长不可致搔首空踟蹰  

赋得月漉漉送方叔髙作尉江南  

月漉漉泥在水送君归几千里泥在水月不眀执君别难为情漉漉见月水深泥多飘飘游子嵗暮如何洞庭霜下木落无波白云在望鼓枻讴歌念子之来携书一束兹焉言归荣养以禄雄劒在匣弨弓在箙驰骋千里母尔局蹙  

柯九思  

和许彦温宫词  

暖吹生香花半吐三十六宫传笑语雕防并倚弄新春翠衿不管沾防雨小娃相对学笙簧云母屏风白玉堂中贵传宣日将暮不省秋闺断寸肠  

眀月歌送僧东游  

上人忤世祗好游蹴踏空翠淩清秋时人问之寂无语眀月在天惟防头吴山越峤皆眀月桂影相随渡东浙烦师问讯吾故居山近琼台瞰双阙  

闺中词  

阶前萱草可忘忧底事王孙尚逺游却笑去年新种竹锦棚已露竹根头  

物华生意隔湘帘睡起残妆思更酣防笑竟穿花畔去背人低语折宜男  

乌夜啼  

故宫芳草春日低髙林漠漠乌夜啼乌啼不断愁深闺万里封侯安足道玉顔如花梦中老东方欲曙乌飞去门外落花红不扫  

有所思  

云帆何处是天涯辽海茫茫不见家况是园林春已暮有谁明日主残花  

李  

洛阳路  

刘郎骑马出南陌陌上桃花迷马色梦逐游丝看春日一夜东风杏花白欲归不归思故乡燕女缓带双鸳鸯明朝别辔向何处旭日晴烟洛阳路  

青青淇园竹  

青青淇园竹莫作乐中笛吹出长相思愁人头髪白  

定情篇  

愿作云台镜团圆誓不朝朝绮窗里相对画蛾眉  

采莲曲  

长歌短棹满前溪溪上鸳鸯对对飞莫向中流荡双桨水波容易湿人衣  

秋千词  

晴光几日飘游丝幽窗小影含绿姿卫娘新画双蛾浅笑觅秋千下平苑长绳袅碧垂垂动盘桓寳髻揺金鳯华缨杂佩迎绪风越罗半曵春烟重紫燕惊飞翠鸾立行云欲坠栁花湿盈盈娇粉腻巾红暖玉香春一色秾芳如梦秦蘅老墙阴榆荚青钱少整衣重起为君寿海润河清镇相守  

韩性  

曹娥庙歌  

承荃桡兮桂舟弭灵旗兮中流望四山兮何所映朝阳兮上浮玉笄兮琼佩驭青虬兮云之外采杜若兮江皋芳菲菲兮未沫潬不极兮海门饯多景兮江濵吹参差兮屡舞驰玉兮缤纷雷填填兮拊鼔桧阴阴兮灵雨波渺渺兮安流神乐康兮终古  

叶岘  

罢殻税诗三首  

我田之臧兮我稼之昌孰冀兹土兮蜃灰孔良东作既殷兮千艘万樯稂莠不作兮螟不戕是为土作兮稼政之常  

我田之腴兮我稼之稠孰粪兹土兮蜃灰是优耕者之利兮征者之牟孰谂兹蠧兮不我告猷百年之病兮一日而瘳  

显允许君兮太岳之裔仁人之言兮除我宿弊太山之阳兮长川之澨老农举首兮曷报嘉惠请歌我诗兮贻于世世  

刘诜  

古意  

南方有佳人天质辞红妆素手映轻雪明珰照罗裳二月千花开笑语春风香盈盈水晶帘丹云贯疏房自倚絶世姿鬒鬟不能霜秋叶鸣西楼城乌啼夜凉髙节良自固谅不悲年芳  

征夫叹  

六月征广徭涂埃千丈髙渡水波沸骨登山汗流刁豺虎攫疲马荆棘破长櫜贼来多如云石洞穿千嶅铁甲日晒火大旗烟涨涛恶溪塞断骨乱砾纷流膏前年过流沙苦寒脱鬓毛风裂壮士胄雪积将军旄人生莫作军寒暑相战鏖人生莫作军性命如篷蒿君王方神武狐鼠何足薅但愿四郊静微躯敢辞劳  

和东坡四时词  

燕子轻寒生院落佳人自卷猩红幕楼头风细堕杨花帘下日长添绣萼缬纹酒晕透琼肌双陆初赢笑问谁闲绾同心当戸立不知花影满春衣  

幕波防皱回廊永酒防手枕珊瑚冷槐影横阶午簟凉榴花满地风帘静梅酸未试意先颦倦拂琵琶拨未匀纨扇半闲冰盌冻翠禽两两下窥人  

缾浸双头莲颗緑昼阑闲却青奴竹微凉半下水晶帘坐看疎萤度髙屋夜静楼风时动扄隔墙一叶落虚庭血色鸳罗裁未就月明处处起砧声  

烛暗睡轻闲画角玉盆脂水红冰薄深屋无风绣幄垂小缾一片梅花落辘轳隔屋转伊哑云母香猊晕宿霞报道卷帘寒雾重午妆才试翠钿花  

前采薇歌  

我不是西山民采薇不粟哀亡殷又不是周戍卒采薇御邉踏霏雪年荒良田三尺尘甑悬锉冷儿号嗔长镵短锥采薇去东家西家相为羣霜严磴滑山路峭月落鼯啼山鬼啸晓翻石罅得丛根共恨土枯根亦瘦寸根入手如寸金舂烹作饼碎劳薪盐空菽尽味惨恶空忆饭甑曽炊银人言食薇无谷气五日十日终亦毙今宵妻孥暂充腹谁料后来死何地我死愿随行雨仙徧倾大瓢作丰年薇根满山人不食天下米斗皆三钱释枯林铁如意歌【`枯林天台叶西涧丞相之后有才气能诗以画兰名世颇勇侠或不舟渡水盖隠于浮图者尝逰京师走马海子上中飞矢流血满鞾不顾殆欧公所称秘演之俦欤`】  

君不是金谷园中石季伦明珠买妾长安春锦丝帏障轻一世瑚髙株碎如尘又不是黄鹤楼邉王处仲万骑上流纵驰鞚狂酾千石发浩歌唾壸敲碎天为动君是天台丞相之嫡孙胷中八九吞昆仑少年寳玦落荆棘再拜禅林依世尊手持铁如意笑傲典午二豪之富贵良工精髪生碧花古制蟠螭隐元气木杯不用轻大江蛟鲸辟易冯夷僵蓟门骏马疾秋鹘飞箭穿髀心如忘谈经说史似支遁四座公卿逊髙论古来豪杰多窜托槁面布衫尘土混画兰千纸生秋风赋诗万卷老愈工承平智防无所用落魄行遍江湖中嗟哉尔之如意兮不愿为大梁逰侠之防锥宁落为许行耕野之鉏犂寳光发匣闾里怪珍重深藏莫轻卖君不见干将莫邪困丰城化为两龙飞去延平津利噐不识空有神天马歌赠炎陵陈所安【`所安名防甲寅以天马赋领荐下第颇不遇故以此叹之`】  

房精夜堕荥波中骅骝奋出如飞龙昻头星宫逐枉矢振鬛云阙追天风汉家将军三十六分道出塞争竒功当时一跃万马尽蹴踏少海霓旌红韩哀谢舆伯乐去蹶块奈此奚官庸十年皁食不饱虽有骏歩难争雄春随锦鞯北陵北秋卧衰草东阡东时从驽骀饮沙涧未免泥滓霑风騣夜寒苜蓿山谷逈长嘶落月天地空时平文轨明荡荡万里穷荒无虎帐交河不用踏层冰裹足山城学驯象吾闻天子之廐十二闲骥騄并收无弃放金根云防出都门唤取雍容肃仙仗  

秧马歌  

天门龙驹来贰师朝燕暮越千里姿折旋蚁封乃不可彼固信美非吾宜江南二月秧事急水田千畆肩鴈随壁间木马忽湔沸歘若起废逢明时背轻腹滑骑不蹶昻昻首尻过髙犂方畦广畎翠分路意防规矩无差池平生刍豆了不愿独以筋力充人饥骊黄不形牝牡混踶齧俱泯儿童嬉东家少年轻稼穑千金市骏穷所之看花九州夸疾走世路险逺难为期不如田家水土熟与汝老大长相知借汝袯□覆尘坌锦鞯青络非汝思  

木牛歌  

吾闻景升养牛千斤肥椎之不了士卒饥王生号牛八百里徒莹蹄角将何为此犹虚名乏实用负任豪末了不支何如武侯象其似独化枯槁为神竒平生忧人不自食饷运常饱千里师刳心俛首竭筋力气象深稳人谁疑中多抱负外迟钝论功犹胜狂犊驰虽无奋劳效耕种尚以微力禆兴衰自期中道可不废虽有防径宁能趋惜哉清渭不可渡不得束载四海随我尝读书论成败魏不足控为呉持江陵蹶羽秭归衂郿南衰髪秋风知前谋既轻后过重天意蹉跌长如兹浩歌木牛感豪杰空有遗恨供人诗  

忆昔行送李省掾友仁从李龙川平章定防  

忆昔韩退之运筹辨幕擒呉儿蔡城夹道拜丞相归来却作平淮碑忆昔于公异槊头露布从东渭文章功业相久长一语精神照天地凶奸小大虽不同賔主千载同髙风舳舻白钺航玉虹劲气欲刬千崆峒丘夷穴踣九兕毙溪湮壑倒羣蛟穷莠稂薅尽嘉谷在鉏恶树善心元工城门夜开灯火閙童哇妇织村无哨四郊桑麻与天平诵家家施礼敎悬知耆老歌盛徳鍖斧春风余幼少章江水满牙旗舞勾陈横空捶大鼔杀牛击鲜劳归旅千斛鵞黄浮瓮醑相君黄扉君紫府先生作诗如吉甫  

万戸酒歌【`防定乙丑真定呉侯来守庐陵议行戸酒申请垂定郡民预喜赋诗相贺`】  

城中禁酿五十年目断吹秫江东烟官封始运桑落瓮官隶方载嵇山船务中税増沽愈贵举盏可尽官缗千先生嗜饮终无钱指防青旗但流涎今年忽纵万戸酿处处争说邦侯贤富家绕郭买秫田小家盆盎争濯泉开城晓避麴车道筑室夜甃糟丘塼便将相如旧渇吻一吸拟尽长鲸川老翁童稚喜欲颠秋醉月下春花前丰年五谷贱如土市上逰人歌复舞歌复舞邦侯堂有八袠母共饮蟠桃几千度春风吹醉九九州公但饮醇丞相府  

织锦歌  

南州织锦天下竒家家女儿上锦机蓬莱额黄染万斛渭川茜红种千畦鳯刀冷淬幷江水龙梭细琢炎洲犀春波雨深浄如练挼红濯黛随时变髙鬟半玉腕明心逐轮丝千万转晴漪翠浪舞白鲸细栁髙花穿紫燕青楼临道起秋千胡蝶鸳鸯逐少年月中三郎坐聼曲海上汉武来求仙穷年翫嵗容髪改研精极巧造化怜陌头杨花春鸟语东家西家敎歌舞燕姬金捍拥四弦百万纒头弃如土人生得意各有命岂无红顔甘自苦君不见郭门十里桑柘村蚕妇朝朝踏风雨  

沅州竹枝歌二首  

人生结交莫如月人生行路莫嫌热热当三伏易变秋月能万里长随客  

沅人健饭无盘蔬沅土多热无鸡苏官船自有龙鳯茗试写松风斑鹧鸪  

秧老歌三首【`效王梅邉体江南农夫插秧上下田长歌相应和其词似竹枝而加浅直`】  

三月四月江南村村村插秧无朝昬红籹少妇荷饭出白头老人驱犊奔  

五更负秧栽南田黄昬刈麦渡东船我家麦田硬如石他家秧田青如烟  

春寒风雨来满川牛蓑走遍东西阡郎君骑马莫问渡江头自有官渡船  

宋无  

枯鱼过河泣  

北溟有鲲歕薄昆仑气吞积石摧禹门过河河水枯踪迹困泥涂垂涎向海若能济涓滴无中流有鲂鲤不贷斗升水巨口走噞喁逆逰莫若鲔鲲兮鲲兮尔泣何由龙伯知决雨津倒天池洚水横行随鲲所之扬鳍为谢鲂与鲤还有桃花春涨时  

妾薄命  

云母屛琢春冰鲛女织绡蝉翼轻比妾妾薄命比君君薄情红绵拭镜照胆明还疑妾貎非倾城倾城从来有人妬况复君心不如故故人心尚峯九疑新妾那能无故时补天天髙填海海深不食莲菂不知妾心  

古砚歌  

神娲踏云补天去遗下一团苍黒天千年万年干不得长带盘古青紫烟玉工剖天天化石石内星精有余魄雕光发炯成禹壁海王川后输元液帝青呵雾坤倪湿匣月不开太阴泣破天残缺无人补一穴丝丝漏春雨空藏老石磨今古补天何时与天语  

湖上意  

晩过鸳鸯浦无心唱采莲莫嗔兰桨急为要趁前船  

长相思  

昨夜相逢处朦胧春梦中辽西书不到莫是戍辽东  

寄衣曲  

征衣须早寄遥忆稾砧寒莫讶啼防少相思泪已干  

江南曲  

遥天碧荡荡逺草緑愔愔并作相思海春来一様深  

罗唝曲  

玉井荷花碧中藏偶意深緑房千万菂多少可怜心  

汪珍  

仆射山人山中四时词  

春风破寒入幽谷残雪消时烧緑防林花鬬日媚于颊野蕨登盘甘胜肉南漪新渌晴满湖春来行乐何处无一樽我欲就花饮花下啼禽能劝沽  

草泥聒聒吠蝼蝈枣花落尽桐阴宻舍南舍北掉缲车山后山前闻打麦新篁解箨来薫风脱巾露坐双鬓蓬清泉白石足佳处人世炎炎如甑中  

西风萧萧羣木槁天外秋云浄如埽豆叶半枯鸿雁来秔稻俱登鸡鹜饱白云夜下天雨霜破篱衰草啼寒螀芋魁如盎茭白老牀头酒熟浮蛆香  

千林怒号北风恶堦下纷纷堆败箨野田日出散牛羊茅屋天寒喧鸟雀湿云簁下豆稭灰谷口梅花开未开明朝积玉深一丈髙卧闲门谁复来  

陵阳歌  

陵阳城头落日黄陵阳城下水茫茫楼中少妇吹管时有北人思故乡  

洪希文  

饭牛歌  

牛咤咤啼趵趵枯萁齧尽芳草绿自晡薄夜不满腹撷菜作糜豆作粥饲饥饮渇两已足脱纼解衔就茅屋不愁饥肠雷辘辘风檐独抱牛衣宿丁男长大牛有犊明年添种南山曲  

煑土茶歌  

论茶自古称壑源品水无出中泉莆出苦茶出土产乡味自汲井水煎器新火活清味永且从平地休登仙王侯第宅鬬絶品揣分不到山翁前临风一啜心自省此意莫与他人传  

聼琴歌  

疎帘曲槛苹风凉细腰美人藕丝裳神闲意定丰度逺玉指纎纎弹履霜乔林莺啭日卓午幽涧泉鸣夜未央孤鸾别鹤生暗恨毋以冰炭置我肠  

袁士元  

逰东湖醉中歌  

青山偃蹇不可呼我行青山如画图荡舟春波并山去青山尽处横陂湖周湖一百二十里湖波极处山孤起下临沧海上青天南有浮屠抱山址事幽兴集天风来乗风便欲归蓬莱忧长未释天地隘眼阔稍觉心顔开酒酣重踏孤舟发此兴平生活难遏横山西去复清沟屠苏巧构林岩幽园翁翦花春在手蟠回石磴穷雕锼兴尽归来月犹在盘礴解装春靉靉呼童置酒复徘徊明月清风如有待临水轩窗次第开玉山自倒非人推吁嗟劳生快意少故园茅屋今苍苔明朝阴晴未可必携手重逰定何日借我仙人九节笻直欲拄上太白峯头立  

李序  

逺愁曲  

桃杏忽已残秾花逐流水绿堦日色重芳草青靡靡飞燕衔落花春风共吹起飘散不相知愁心满千里  

绸缪曲送都彦良  

天南翔鴈鸣雝雝城头旭日光曈昽长眉公子绸缪客骑马乗冰上南陌马蹄翩翩几千里江汉水暖逰双鲤东风不惜天上春拂栁吹花为君喜绮屛桂烛开洞房暖红霏霏明月香三星绰约正当戸流辉照见双鸾鳯鸾鳯不惜双飞翼天上神仙逺相忆  

大堤曲  

野塘防防暖水葓生桂叶莫上大堤行拂人飞蛱蝶门前弱栁长纷纷水花漠漠飞暖云柔条自有烟露色不如愁死堤上人刘郎肉薄愁心重天上离鸾思别鳯春风揺荡本无根种得桃花绕新梦  

曲江芙蓉歌  

緑波夭矫如龙尾河汉英英拂云起紫云楼下花映人揺荡香风十余里妖魂照夜春欲雨白玉容华旧丝缕秦川望月锦绣纹桂楫兰舟鳯箫女紫云头上飞乌过朱兰半折空嵳峩怨红落粉生微波芳华欲揽愁不歌云裳绮袂风露多  

章伯亮  

行路难  

赠君七寳鳯凰之绣柱五色麒麟之锦裳王母九霞觞中之酒秦女万缕炉中之香去年红花今日开昨日红顔今日老一生三万六千日欢日愿多愁日少对呉歌看楚舞歌声忽忽变今古归去来莫行路  

熊载  

岱岳行  

岱宗苍苍肇开辟元气坱圠露鳌悬崖峻岭接穹窿走涧飞峦堆怪石山形变态苦不常映月双岩透雪白雷车飞马时往来秘府幽都鬼神宅我来已是二月中满眼黄尘暗阡陌瓣香再拜恳神祗愧我乏材躬自责愿祈国祚亿万年嵗稔时和春拍拍贪婪蠧政扫无踪奨掖贤能放邪僻油然肤寸合阴云甘澍连宵苏地脉羣峯乱削翠芙蓉列岫横陈玉圭璧东郊南亩事耕耘红是杏桃青是麦九重雨露挹清尘稽首神功手加额士民歌舞颂升平尽说宜时好膏泽肩舆今日始登山路入天门天咫尺﨑岖石磴十八盘玉女神池沁元液磨崖尚有秦汉碑古体昬讹半摧折唐与晋与封禅坛雨暗苔侵几朝夕卧龙蛰起石窍寒元鹤睡足林烟碧洞天深处何人居紫府神君蓬岛客凉风飕飕吹我衣两腋顿然生羽翮嗟予不有清浄縁杖履何由脱尘迹神逰八表醉骑鲸长啸一声天地窄君不见日观峯峰头便见东海东晓鸡未唱日已出海波灿烂山玲珑悠然登览渺无际齐中九防氤氲中又不见五株松嶙峋老干蟠苍龙异哉斯逰更竒絶野鹤笑我何从容揽衣掉臂山下去夕阳澹澹烟光浓  

呉锳  

栁枝词  

风前袅娜效轻身一日三眠别是春多少闺情江路上直将青眼送行人  

贡九万  

采莲曲  

朝采莲暮采莲长歌白苎木兰船船头鸳鸯双白首也应笑侬别郎久别郎久天一方南风暖度莲花香莲房有子不空房我侬岂可背尊嫜郎不食莲子不识侬心苦采得莲归日落山独守空房泪如雨  

贡士林  

织妇词  

月凉露冷天无河疎星耿耿秋声和深闺织妇踏机响轴水卷练腾蛟梭大姑络纬弄纎玉小姑翦烛颦双蛾壁间草虫促不已鸳帏梦少愁顔多锦成满箱待裁翦私劵未了官催科终朝勤苦不自给无衣卒嵗如寒何公不见青楼絶艳一曲歌金堆翠积分绮罗  

梅颐  

四时词  

萧疎竹树与檐齐浅淡桃花隔小溪丝竹已随春梦断緑阴深处聼莺啼  

松下桃笙酒半醒石根流水碧泠泠片云将雨窗前过分得新凉入硏屛  

黄叶萧萧独掩闗屛风小幅画江山酒醒梦入湘云去不管秋声在树间  

一曲尊前唤翠蛾笑攀琪树玉枝柯熏笼炽炭毺暖不觉寒威入夜多  

林景英  

劒子歌  

匣龙夜半忽飞去猛挟水涛还故处芙蓉光断血花寒腥魂湿带天呉泪谁人手挽银河水神工翦下蚩尤尾冶金不跃人间灵时聼七星自相语乾坤万里清尘沙手持大柄还天家鸿门健舞好麤胆岂信曽经斩白蛇  

日出入行  

朝出扶桑来暮入虞渊去何不缓驰驱百嵗一朝暮  

袁正  

岊山晓云歌  

大坤湿气蒸嵸巃油然勃然连苍穹曙窗注望东岊峯须臾不见青芙蓉初疑博山喷出紫云缕又疑蜃精海底堆起龙王宫东西糢糊总一色上下变幻知几重既非芒砀山中隐刘季又非阳台神女遥相防养文元豹隐丹壑失巢老鹤迷青松忽见千株万株老古桧化作千丈万丈苍精龙断崖滴翠晴洒洒落花细雨春蒙蒙金乌欲上海水赤神光荡射生青红狂飇卷地忽吹尽依然绣出金屏风竒竒怪怪渺无际且将浩兴收拾填心胷  

梅徳明  

栁枝词  

江上春云半画桥扁舟东下夕阳潮离魂何似垂杨栁飞雪漫空暖不消  

陶应靁  

长门怨三首  

拟摘梅花贴鬓娇未曽掠削早无聊承恩不似金盘雪得到龙屛暖处消  

惭问金舆过鳯池緑云斜亸晓妆迟试陪荇苑寻双藻暗卜东皇属阿谁  

风度荷花小殿香浅沙依旧浴鸳鸯御书翠扇恩犹在徧忆金舆夜纳凉  

桂元  

和王守之断肠曲二首  

翩翩白马垂杨陌千金结交五陵客白苎细褶玉系腰迎风叶叶衣防飘青楼夜夜隈香玉锦帐殷红射银烛兰房寂寞锁窗春一月不动罗帏尘昨宵醉归扶不起天明又入长安市  

桃花夹堤春水滑棹歌三叠行舟发行舟去去东复西几度桃花二三月花前一别一回老相思日多欢乐少君重黄金轻别离黄金买得少年时  

黄真仲  

美人春睡曲  

栁丝几结春风怨一曲瑶筝碧云断钗头蝴蝶梦寻春寳枕红娇玉生汗谁家白苎翦刀声惊起花间一双燕欲追残绪海茫茫红雨满庭春思乱  

棹歌为松江渔者李复礼作三首  

麻姑山前江接天女儿浦口好泊船船头鸥鹭不相识飞上钓鱼竿上眠  

栁花吹雨漫天飞新妇矶头夜不归寄语彭郎莫相妬春江处处鳜鱼肥  

松花压酒香满巵鲈鱼作鲙光陆离船头打桨弄明月船尾敲舷謌竹枝  

二月十五日草堂张灯宴集分题赋清夜逰曲  

鳌山宴罢红尘隔璧月犹贪醉春色笙歌不放彩灯闲更向花朝作元夕水晶帘底瑚枝防红乱掣金蛇飞红渠缩水开瑶洞寳鸭嘘云结绣帏珠宫十六天魔女手撚天花散香雨玉钩笑里暗藏春翠黛愁邉偷换羽何人截竹吹凉州玉兎飞入银河流安得笺天乞长夜夜夜花间作胜逰  

周徳可  

送衣篇  

长城万里飞秋沙弓马夜惊雪作花龙泉吐光射天地是妾掩镜夫辞家此时惜别方壮年年年花发园中烟征鸿无书日苦短牛女夜夜银河邉万瓦欲霜枫似绮亲送寒衣数千里匣鸾顾影鳯孤飞山过望夫到湘水湘水无情漾白波望夫山石浮青螺长途行处意惨怆谁家娇女终夜歌卫霍功髙犹黩武善马未归羝不乳闗河回首路迢遥愁云西山水南浦夕阳孤馆停征轺一身百虑双睇交中宵无人语欲絶风吹烛短山月髙  

李鹏  

三尺水劒歌  

龙侯手提三尺水清晨访吾古狱里直愁云气感星辰满目寒光素涛起元冰凝结揺空青芙蓉白日生精荧为君拂拭开寳匣炯若积雪涵疎星起看天地云冥冥谁其挥叱走六丁为击风雨驱雷霆荡涤氛祲万国寕上头铭字侯所作辞严义正发炳灵怜君少年负才气每能仗义讨不庭侧身北望空驰情君不见燕丹夙昔得荆轲尊前击筑扬悲歌咸阳西入万狼虎白虹贯日横秋河英防事去一朝异奈此古来忧愤多忧愤多向谁语我有髙懐亘千古黄金不用买功名失势因之虎为鼠呜呼腰间寳劒弃如土为尔更歌公莫舞  

李宗洌  

古陇头吟  

天寒陇水鸣呜咽夜饮锐兵从此发海风吹人眼欲枯上陇犹看岭西月悲笳萧萧霜满天十里一堠烽火连去年初度弹筝峡今年复引月支泉从军辛苦事征讨将军功大残兵老  

呉嵩  

古钗叹  

何年美人寳钗失深井沈泥汚玓瓅一朝拾得再揩磨三回五回看叹息双鸾匹凤两股匀终然汚色难为新当时光莹照头上有似桃李揺青春今人不识古仪状寳钗虽好非时防为君插罢拥髻悲物无贵贱皆随时  

王东  

暹国回使歌【`并序`】  

暹赤睂遗种天厯初尝遣使入贡今天子嗣位继进金字表章九尾一象孔雀鹦鹉各二朝廷以马十匹赐其国王授使者武略将军顺昌知州使者钱唐人江东罗儆作歌仆遂和之  

江东先生逺扣门口诵暹国回使歌髙秋夜静客不寐歌词激烈声滂沱东南岛夷三百六大者只数暹与倭暹人云是赤眉种自昔奔窜来海阿先皇在位厯五载风清孤屿无扬波方今圣世霑徳化继进壤贡朝鸾和紫金为泥写凤表灵神象悬鸣珂彤庭怀逺何所赐黄骊白骆兼青騧卉裳使者钱唐客能以朔易通南讹遥授将军领州牧拜舞两颊生微涡楼船归指西洋路向火夜夜瞻星河金鸡啁哳火龙出三山宫阙髙嵯峨畨阳驿吏亲为说今年回使重经过先生作歌既有以却念黎獠频惊叱田横乗传嗟已矣徐市求仙胡尒詑岂如暹国效忠义勲名万世同不磨  

欧阳伯恭  

天马歌  

天子仁圣万国归天马来自西海西元云披身玉两蹄髙逾六尺修倍之七度海洋身若飞海左海右雷霆随天子晓御慈仁殿天风忽来天马见龙首鳯臆目如电不用汉兵三十万有徳有归四海羡天马来庻政平天子仁圣万国清臣愿作歌万国聼  

镏敬  

赋得潇湘曲送复上人之湖南  

潇湘露白西风起江竹斑斑澧兰紫神僧八月遡星河木杯飞渡潇湘水潇湘两岸遥相望仙人霞白霓裳炯炯呉丝照清浦鳯梭制锦回龙章翠管银笺为谁写璚佩蠙珠烂盈把兰桡归来江渚空五两飘风疾于马鹧鸪啼雨苍梧秋渺渺呉云天尽头翠珉刻得蛟龙字寄逐南鸿湘水流  

潘音  

有所思  

中心有所思蹙损双蛾睂美人竟长往使我叹离居寂寞就孤枕强睡谁得知夜深清露重飞梦欲何之觉来日迟迟分照上罗帏妆台理云鬓种种尽成丝  

王守诚  

徳风歌寄题张使君新亭  

春风徘徊入中亭太守挥弦政事防春风融融布徳泽太守能行君子徳君子徳比春风春风年年长崇兰众草偃地青茸茸太平天子治四海鳯凰览辉下九阂为君歌徳风曲尽情未终有虞当年咏南薫千秋万嵗称圣君  

苏天爵  

甄处士访山亭辞  

倚髙人兮遯肥羌欲淡兮心夷卜居兮何许山隐隐兮旁围朝抚兮孤松夕采兮秋菊招白云兮为賔抱明月兮同宿展吾乐兮徜徉又何必兮空谷余亦慕兮由巢家滋水兮滔滔嵗晏兮来归愿与子兮同逍遥  

宇文公谅  

西湖竹枝词七首  

赤栏桥低官栁斜粉墙短短阿谁家女郎恰抱琵琶出早有小船来卖花  

奴唱呉歌郎扣舷明朝郎去有谁怜恨杀呉山遮望眼不见江头郎去船  

断霞洒洒鱼尾红清唱一声呉山东阿奴只在绣帘里隔着荷花无路通  

湖里茭青日日多苏小门前无客过今来古往只如此休说当年贾八哥  

湖上交秋风露凉湖中莲藕试新尝莲心恰似妾心苦郎意争似藕丝长  

菱花菱叶间水葓采莲入港与郎逢劝君挟弹休打鸭鸳鸯飞起杳无踪  

孤山山上野烟开折花傍水倾金杯总道梅花天下白只似渠奴傅粉来  

张翥  

北风行  

长河风急波浪恶青天昼黄尘漠漠瓠渡中舟尽泊官船撦防与水争牵马毛寒挝不行秃树挂戛枯蓬惊夜深风定浪声死窗光倒揺天在水前伴相呼随鴈起帽絮不暖衣生棱老贸独语愁河冰上闸下闸应蹙凌篙师指直失増减明星欲明霜似糁馆陶城南鼔紞紞  

休洗红二首  

休洗红洗红红在水新红换作裳旧红翻作里回黄倒緑无定期世情翻覆君所知  

休洗红洗红红减色虽好不如新着时须爱惜阿母嫁女不择人鸡飞狗走常苦辛  

杏叶黄  

杏叶黄杏叶黄蝴蝶双飞来飞来东家墙东家女儿绣衣裳可怜蝴蝶惜流芳妆鬓无心苏合香起弹妆上筝自歌杏叶黄杏叶青时君去乡坐见黄落思断肠安得致之在我傍君不来天繁霜  

小游仙词八首  

清华公子并骑龙直过蓬莱第一峯亲见海中城阙好半栽玉树半芙蓉  

五色烟中玉女窗凤歌鸾舞一双双除是飞琼方敎得紫箫吹彻不成腔  

来不分明去不言红椒花露湿妆防巫娥已逐梦魂断十二碧峯愁暮猿  

月圃羣芬次第开歩前红露下瑶阶樗蒱偶共真妃博赌得双头白燕钗  

道人寄我紫逻山时复卖药来人间石潭薄晩有龙鬬满谷湿云无路还  

五岳真官立帐前露芜香霭落琼筵夜深醮罢各归去一一马声嘶上天  

美人临水笑相邀自解罗巾掷作桥同觅云间仙伴侣杏花坛上聼吹箫  

月帐新开蕊辇过桂花凉露洒天河双星一夜叙离别狼籍碧莲秋露多  

紫坛筚篥曲赠善吹者任子中  

君不见兹乐工能新声截竹插芸吹月明黄沙碛里槖驼断花门山上浮云生夜深促节转悲壮只愁崩倒赤连城石崖划裂水泉涌海鹘怒戛风力竦贾胡惊起怨思长都防罢饮精魂动传之中国久更新任郎妙解尤絶伦镂檀作管如紫玉连蝉锦囊金作束等闲未肯出向人为我酒邉吹一曲落花撩乱游丝起流莺无言蛱蜨死当头独发调最髙响来直在青云里顿令阳春变秋色佶栗呉霜飞绕指敎坊弦索惨不骄歌舞堂中静如水古谁得名今莫比讵数阳陶与闗李南音北谱此正繁含嚼纷纭徒聒耳我心感慨未易降已觉满座寒摐摐安得酒船百斛乗月去数声吹黒鱼龙江  

宫中舞队歌词  

白玉雕钗燕黄金凿歩莲箫吹凤台女花献蕊宫仙香雾团银烛歌云扑锦筵请将供奉曲同贺太平年  

前出军  

前军红衲袍朱丝系彭排后军细铠甲白羽攅鞲靫辎车左右驰万马拥长街送行动城郭斗酒饮同侪壮士当报国毋为乡故怀  

后出军  

行行铁兜牟队队金骆驼呜呜吹铜角来来齐唱歌总戎面如虎指顾挥雕戈马蹄无贼垒手棰可填河王师本无敌安用战图多  

拾麦吟  

大麦黄将上塲田家防麦村村忙丈人荷担来何乡儿牵妪衣妇挈囊汗流赤日如暴尫终朝拾穗不盈筐但求糠粃充饥肠身不及青楼娼风日不别惟膏粱  

成廷珪  

春夜曲  

芙蓉楼前拜新月寳鸭防熏透银叶呉山楚水送逺逰不管闺中照离别谁家玉钩飞上天一似连环旧时缺缺多圆少将奈何一寸愁肠万里结为郎白苎裁春衣又恐月圆郎未归  

江南曲  

呉姬当垆新酒香翠绡短袂红罗裳上盆十千买一斗三杯五杯来劝郎落花不解留春住似欲随郎渡江去酒醒一夜怨啼鹃明日兰舟泊何处  

雪舟歌为王子中赋  

王郎不知何许人一舟横在江之濵风清月霁未肯出沧州独与天为邻洞庭烟水两寂寞十年不见君山春北风三日雪大作挂席张帆以为乐手中铁笛吹紫皇身上氅衣如白鹤拍浮满载百壸酒奚足篷窗供独酌剡中隐者毋相疑乃与戴老同襟期更阑酒尽雪未止趣棹欲返犹迟迟今夕何夕此乘兴千载未必无人知槎山歌为胡云夫作广西宪史云夫家于徳安之槎山累世矣至正十二年秋中台计事回至广陵闻汉上兵后山居亦荡然已慨然思亲而不可归冯太守书槎山二字为赠朝夕展翫姑慰其心因题卷后  

淮水源出桐柏山东流入海何时还胡君引水种秋秫筑室正在槎山间槎山青空白日静胡君意与云俱闲汉东一夕风尘起云亦髙飞几千里山间有家不得归却过扬州饮淮水饮之为洗冰雪肠今我不乐思故乡驱车明发渡逺道广海又在天一方思亲恨不归来早梦中祗说槎山好他年归隐奉亲欢白头同向槎山老  

竹枝歌  

道士庄前秋事多东家西家收晩禾船头把酒对明月聼打夜塲人唱歌  

## 御选元诗卷八  

乐府歌行六  

李孝光  

沂有梁  

沂有梁兮维鲤维鲂沂之两厓兮有枣树桑居沂之人兮寛裕而善良古之人古之人兮翺翔余其归老兮沂之南东  

有樊  

有樊有樊树余以荪胡不萧艾萧艾实繁彼繁胡治刈而为刍嗟人有邑曽不是图匪余荪之病余闻有命  

君乘马送彭元亮  

君乘马兮余追于丘君乘舟兮余望于沙逺而不见兮涉江与淮岂无人兮余望余之所思鸿鹄髙飞兮孰知其志道之将行兮又将焉求  

拟妾薄命  

妾薄命当语谁身年二八为娇儿阿母岁歳不嫁女二十三十顔色衰天公两手抟日月下烛万物无偏私奈何丑女得好匹一生长在黄金闺美人如花不嫁人父母既没诸兄疑寄书东家小姑道得嫁莫择君婿好他人好恶那得知失时不嫁令人老  

莲叶何田田  

莲叶何田田宛在水中央别离不足念亦复可怜生莲叶何田田见叶不见水贫贱贫贱交富贵富贵友花生满洲渚不复叶田田持身许人易持心许人难  

长干行  

秋风从西来吹我庭前树闻欢在扬州却忆姑苏住估客离长干敎侬寄书去  

一车南送孔博士  

一车南一车北山川悠逺无消息野风吹草朝日黄羁旅独憎絺绤凉男儿生身髙七尺何苦相思损顔色西市日日卖鲤鱼鱼中防有而寄书  

呉趋曲送萨天锡  

四座并清听有客歌侠邪侠邪不可听听我为尔歌呉趋美人珠衱貂诸于美人宝钗有九雏美人投我明月珠  

采莲曲送王伯循  

采莲江之南采莲江之北采莲何所有但采莲中薏早闻别离苦当尔不愿从前作相识纵令别离不复相忆  

云之蒸  

五日一风十日雨凉着稻花香着土秋风防防黄粘天千家万家狂欲舞溪头大笑语向人溪南出云溪北雨  

采莲曲二首为鲁子翚作  

采莲复采莲莲生隔江水不愁无舟楫但愁波浪起采莲复采莲水深不得归儿饥须母哺当令阿谁饴  

送且迎  

曙月疎星天欲明马鸣萧萧予且行行虽不逺思汝切重是兄弟难为情星如撒沙天欲暝穉子门人汲井还车在郊子复返檐隙持灯笑相领  

羽林  

公子被我白鼯裘公子遗我明月珠孤儿假父云姓刘其官高于五诸侯公子之恩何日酬  

大星  

大星在天小星落城头呜呜吹画角津吏击鼓河上船行人草草居人怜男儿堕地弧矢愿南北东西君莫怨  

桐江  

朝取鳣与鲔暮取鲂与鱮赋民无令困革尽毛安处我欲言之大将军家将军不见省奈何减民租将军出乘大马入乗高车  

东里  

葛之漫漫毋败我垣河水之清毋啮我稻田余甚劳苦彼黔不知余将遂归其畬其菑东里之老闻余言而嘻余曰归哉  

春草谣为华彦清作  

春草何离离春阳何迟迟万物沐膏泽百草独光辉光辉被下土天公本无私男儿生身长大贤知母恩未报何用儿为何以报母手中线冬温枕席夏挥扇  

龙湫行送轩宗冕归山  

大龙湫小龙湫青天倒泻银河流海风吹练白杲杲雪花满面寒飕飕讵那大士濯足处碧波下见长黄虬山僧洗盋白云动涧猿饮子苍岩幽神踪隠见不可测幻境变化谁能求道人此地昔追游泠然一锡辞神州天香飘飘满衣袖散作雨露东南陬老夫送别歌龙湫芙蓉花开溪水头永嘉妙语犹可续永夜松声消客愁思君何处寄清梦三十六峯明月秋  

太乙真人歌题莲舟图  

银河跨西海秋至天为白一片玉芙蓉洗出明月魄太乙真人挟两龙脱巾大笑眠其中凤麟洲西与天通扶桑乃在碧海东手把白云有两童掣嬲二鸟开金笼  

歙砚歌  

渇龙夜饮天池水六丁挥戈断其尾黑风吹落歙山深化作元精石中髓山深夜夜飞神光良工盗发天所藏凿开苍厓斸寒玉磨砻秋水归文房元气淋漓翠光湿松花香碎蟾蜍泣醉埽郇公五色云倒鳯颠鸾秋瑟瑟谁能持此归玉堂经天纬地成文章月中老兔吹寒芒与君同上青云乡  

柳桥渔唱  

杨柳桥头杨柳青西边即是越王城城中大官听艳曲半是美人肠断声  

周伯琦  

诈马行【`并序`】  

国家之制乗舆北幸上京岁以六月吉日命宿卫大臣及近侍服所赐济苏珠翠金宝衣冠腰带盛饰名马清晨自城外各持防仗列队驰入禁中于是上盛服御殿临观乃大张宴为乐惟宗王戚里宿卫大臣前列行酒余各以所职叙坐合饮诸坊奏大乐陈百戏如是者凡三日而罢其佩服日一易大官用羊二千噭马三匹他费称是名之曰济苏宴只孙华言一色衣也俗呼曰诈马筵至元六年歳庚辰忝职翰林扈从至上京六月廿一日与国子助敎罗君叔亨得纵观焉因赋诈马行以纪所见  

华鞍镂玉连钱骢彩翚簇辔朱英重钩膺障颅鞶镜丛星铃防校声珑珑髙冠艳服皆王公良辰盛防如云从明珠络翠光茏葱文缯缕金纡晴虹犀毘万宝腰鞓红扬镳迅防无留踪一跃千里真游龙渥洼奇种皆避锋蔼如飞仙集崆峒乘鸾跨凤来曽空是时阊阖含薫风上京六月如初冬金支滴露氷华浓水晶殿阁摇瀛蓬扶桑海色朝曈曈天子方御龙光宫衮衣玉璪回重瞳临轩接下天威崇大宴三日酣羣悰万羊脔炙万瓮醲九州水陆千官供曼延角觝呈巧雄紫衣妙舞腰细蜂钧天合奏春融融师狞虎啸跳豹熊山呼鼇抃万姓同曲阑红药飜帘栊柳枝飞荡摇苍松锦花瑶草烟茸茸龙冈拱揖滦水潨当年定鼎成周隆宗藩磐石指顾中兴王彝典歳一逢发扬祖徳并宗功康衢击壤登时雍岂独耀武彰声容愿今圣夀齐华嵩四门大啓达四聪臣歌天保君彤弓更图王防传无穷  

天马行应制作【`并序`】  

至正二年岁壬午七月十有八日西域拂郎国遣使献马一匹髙八尺三寸修如其数而加半色漆黒后二蹄白曲项昂首神俊超逸视它西域马可称者皆在髃下金辔重勒驭者其国人黄须碧眼服二色窄衣言语不可通以意谕之凡七渡海洋始达中国是日天朗气清相臣奏进上御慈仁殿临观称叹遂命育于天闲饲以肉粟酒潼仍敕翰林学士承旨臣库库命工画者图之而直学士臣揭徯斯赞之葢自有国以来未尝见也殆古所谓天马者邪承诏赋诗题所画图臣伯琦谨献诗曰  

飞龙在天今十祀重译来庭无逺迩川珍岳贡皆贞符神驹跃出西洼水拂郎蕞尔不敢留使行四载数万里乗舆清暑滦河宫宰臣奏进阊阖里昂昂八尺阜且伟首扬渴乌竹批耳双蹄悬雪墨渍毛疏騣拥雾风生尾朱英翠组金盘陀方瞳夹镜神光紫耸身直欲凌云霄盘辟丹墀却闲頠黄须圉人服尨诡亸鞚如萦相诺唯羣臣俯伏呼万岁初秋晓霁风日美九重洞啓临轩观衮衣晃耀天顔喜画师写仿妙夺神拜进御牀深称旨牵来相向宛转同一入天闲谁敢齿我朝幅员古无比朔方铁骑纷如螘山无氛祲海无波有国百年今见此昆仑八骏游心侈茂陵大宛黩兵纪圣王不却亦不求垂拱无为静边鄙逺人慕化致壤奠地角已知天尺只神州苜蓿西风肥收敛骄雄听驱使属车歳岁幸两京八鸾承御壮瞻视驺虞麟趾并乐歌越雉旅尽风靡乃知感召由眞龙房星孕秀非偶尔黄金不用筑髙台髦俊闻风一时起愿见斯世皥皥如羲皇按图画卦复兹始  

贡师泰  

黄河行  

黄河水水阔无边深无底其来不知几万里或云昆仑之山出西纪元气融结自兹始地维崩兮天柱折于是横奔逆激日夜流不已九功歌成四载止黄熊化作苍龙尾双防凿断海门开两鄂崭崭尚中峙盘涡荡激回湍冲射悬崖飞沙断岸决石瞬息而争靡洪涛巨浪相喧豗怒声不住从天来初如两军战方合飞礟忽下坚壁摧又如丰隆起行雨鞭笞铁骑驱奔雷半空澎湃落银屋势连渤澥吞淮渎天呉九首兮魌魋独足潜潭雨过老蛟吟明月夜照鲛人哭扁舟侧挂防一幅满耳萧萧鸟飞速徐邳千里半日程转盼青山小如粟吁嗟雄哉其水一石其泥数斗滔滔汨汨兮同宇宙之悠久泛中流以击楫兮招羣仙而挥手好风兮东来酹河伯兮杯酒  

杨白花  

杨白花无定止昨日宫中飞今朝渡江水江水茫茫千万里绵轻雪薄春旖旎把臂踏歌歌未已石头城边风乱起杨白花无定止  

学圃吟  

江边乞地学种蔬周遭步量弓百余十日去耕十日锄耕锄未毕仆已痡东家倩人不受呼西家倩人纳官租菜苗虫食且半枯昨朝许有今朝无出门抱瓮空踌躇南隣老圃笑吾迂共倚大树立须臾手把一卷神农书口称此事焉可诬治土贵熟壅贵腴三犁两耜工力俱燥湿得所避亢淤田不斚确坚巳觕深畦浅垅画成区四分井字旁通渠浏浏野水飜渴乌然后种艺皆荣敷寒暑按节顺弗逾风和日媚雨露濡水菘山芥菠防苽韭黄薤白葱蔱苏緑葵青藿华靓姝藻荇芹茆苹藻芜瓞茭藕苔笋蒲蔓菁芦菔连根株牡丹芍药萼重趺茄房豆荚悬瓠壶紫姜红蓼郁雕胡玉延蹲鸱巧相扶皮毛脱逬明月珠长颈短脰腻理肤氷浆雪液如凝酥翠鳞银甲虬髯须魁首肥顔施丹朱琅玕琥珀钩瑚镵劚摘掇视密疎多盈筐筥少盈裾削剥淹渍役膳奴甘膬鱻微芗味殊主奠翼翼宾于于熟可羮芼生可咀适口絶胜羞仙厨子欲学圃不蚤图只今后时将何如列鼎肉食称鄙夫炰脍日厌荤与鱼请子置之勿次且褒衣博带归尔儒吾计子食当晨晡家园自足供所需予嗤翁言亦何愚翁实勤苦少暇娯白须黒面形瘠癯暵即胼胝汗辘轳涝即腰胫没垢污矧兹恶苣与苦荼加以臭蒜杂秽荽邪蒿浊苋兼滑榆多食呕泄神志瘉得失往往如瑕瑜西伯爱歜垂圣谟大官専膳国以墟曾晢嗜枣宣尼徒亦有请学讥樊须孤竹采薇终饿殂屈到好芰竟离居元亮隐菊多令誉诸葛元修名岂虚陶家虀瓮庾家葅黄金不聘苏东湖是非荣辱理不渝世间万物皆乗除翁言固辨亦过谀邻家有酒且共沽醉酣仰面一长吁忽见黄鹄翔天衢  

闗山月送殷文学还浙西  

白波汹涌风初起緑烟渐堕氷壶里林鸟沙鸥寒不栖万顷玻璃净如水揽衣推户仰视天一寸乡心几千里仆夫在门严戒程宵人呼筹催罢更街头萧萧马初过城中角角鸡乱鸣嗟哉我亦天涯客握手欲别难为情遥怜后夜相思处枫叶沧江一船住  

呉中曲送杨伯几南游  

鲤鱼风起波纹绿枯葭折蘤啼寒玉榜声催晓渡江心蓦聴呉娃旧时曲杨郎年少轻别离三尺光芒练带垂虎丘山头月出灵岩洞口看云飞梅花雪防身上衣慈母倚门聴马归  

滦河曲  

椎髻使来交阯国槖駞车宿李陵台遥闻彻夜铃声过知进六宫果回  

白沙冈头齐下马为拾阏支八宝鞭忽见草间长十八众人分插帽檐前  

西湖竹枝词  

葛岭东家是相门当年甲第入青云楼船撑入里湖去可曾望见岳王坟  

芙蓉叶底双鸳鸯飞来飞去在横塘人生多少不如意水逺山长难见郎  

采菱女  

落日照淮甸中流荡回光窈窕谁家女采菱在横塘风吹荷叶底忽见红粉妆红妆背人去惊起双鸳鸯鸳鸯去复来烟水空茫茫  

朱徳润  

和赵季文觱栗吟  

髙堂风露生凉秋兴来乘月登西楼杜寛对客被短褐独吹觱栗惊羣优移商换羽穷雕锼箜篌匏笙声不侔梨园宫人清泪收昔闻此曲供王侯金花玉管苍鳯头当筵吚哑和梁州缓急应节如解牛清风席上寒飕飗闗山叶落清渭流朝供暮奉何时休归来白屋书谩抽走谒髙贵多请求拨剌惊鱼度寒湫山空鹤怨中夜愁时作低韵同羌讴赵公一闻能解忧先生作歌君少留昔曾天上聆锵球翁如鸾凤鸣丹丘听之不厌两耳浮便当携君跨双虬拂衣和曲参天游  

春堤游子行  

燕子社前春雨歇碧堤芳草连天末柳回青眼欲窥人间闗黄鸟初调舌緑窓红袖开婵娟谁家髙楼入云端十二阑干凭欲遍楼前荡子驰金鞍少年何必生逺图金张髙贵无时无郎君解作凌云赋妾效文君当酒垆只今功名论月俸弯弓射策俱无用十年回首别京华莫遣春闺生逺梦  

呉炳  

古意  

天河溶潏浮鸳鸯彩云盘飞戏凤凰不学朱槛雕笼鹦鹉锁白日不学江花碧草翠羽栖炎方东家女儿西家郎聴歌一曲且停觞玉顔朝好暮丑恶海枯石烂愁人肠  

通通  

和西湖竹枝词  

西子湖头花满烟共郎日日醉湖边青楼十丈钩帘坐箫鼓声中看画船  

赵雍  

春夜曲  

去年美人未还家緑窓青春桃始华桃华今年只依旧美人别后长咨嗟芳心欲传向谁愬卷却罗袖弹琵琶琵琶声哀思欲絶衣上啼痕几时灭共君别久胡不来菱花宝镜生尘埃君隔扬子江妾居黄金台台虽高望无极人万里兮天只尺春水緑波春草碧来鱼去雁无消息日既暮兮月色寒相思如梦雕朱顔青灯炯炯照不寐揽衣起坐空愁叹  

结羊肠  

孟春之月春始和陌头柳色黄如鹅落梅纷纷稍觉多白日炯炯曜绮罗曜绮罗日渐长春风庭院花草香十六初过上元节家家女儿结羊肠含情暗卜心自语何时得似双鸳鸯结成羊肠肠反断惆怅春闺坐长叹强持薄怒娇且羞折花倒插金钗头  

千里思  

顔如花肤如雪秋水双眸面如月千里相思不相见当时却恨轻离别美人美人颦蛾睂绿窓寂寂春风微巫山梦断君何处化作朝云缥缈飞  

有所思  

纷纷落花飘美人在何许相思杳如梦寂寞春朝暮一别久不见一往久不还相望虽只尺如隔千万山  

赵奕  

西湖竹枝词  

湖头日日水增波两两呉娃打桨过笑隔芙蓉不相识向人犹自唱呉歌  

余嘉宾  

武夷九曲棹歌  

红缰白马武夷君羽节来时鹤一羣宴罢虚皇环佩响手攀霜树寄彤云  

大王峯影似莲花石栈縁云銕锁斜拟向紫霄分一曲便携鸡犬住烟霞  

露带罗衣两鬓烟芙蓉冷浸九溪渊依稀记得相逢处曽在玉皇金案前  

丹崖翠壁与云齐瑶草竒花路欲迷三十六峯无马迹祗縁岩上呌金鸡  

大隐屏南天柱峯青天笋立玉芙蓉凭将宇宙支撑住赐与白云清浄封  

悬崖叠嶂隠书堂泽媚山辉草木香行到源头清彻处一溪风月印天光  

石室岩扉结构牢仙人掌上防霞高玉皇朝燕归来晚愁见三山起暮涛  

苍玉屏风水曲流满船丝竹载清秋步随明月瑶台去无数红云夜不收  

绣衣拟换九霞衣万壑云山玉一围仙侣同舟移棹晚步虚声里踏歌归  

王嘉闾  

叶敬常祠下歌  

北溟波浪几千里南山倚石空石工未刻厌水犀石精化作万丈青虹霓青虹堕地饮水不肯去即作叶侯捍海之横隄隄蟠三万二千尺尽是南山倚空石叶侯驱石应有神抔土丸泥真戏剧旧时天呉上平地几处桑田为海水潮来汐去二百年海波还变为桑田隄成侯去民安土祠下年年闻社鼓余姚编民十万户仰视叶侯如父母侯之去兮不可留桂为楫兮兰为舟侯之没兮神来游芹香酒旨罗庶羞石隄捍海终不朽侯徳与之同永久南山苍苍北海茫茫余姚之民兮思叶侯不忘  

王余庆  

秋胡妻词  

桑颠日射黄金枝桑间美人白玉肌采桑盈筐郎未归东风吹泪湿罗衣郎未归在逺道妾尚少兮亲已老郎心如蘖妾如丹富贵应须到家早采桑待露晞养蚕图得丝生男且富贵甘旨当及时千金却为一笑资倚闾日暮无穷悲愿嫁反哺乌不忍见秋胡  

郑元祐  

花蜨谣题舜举画  

花魂迷春招不归梦随蝴蜨江南飞碧蕤粉香酣不起卧帖芳茵唾铅水痴娥眼娇错惊顾解裠戏扑沾零露折钗搔首笑相语阿谁芳心同栩栩颓云流光空影寒水波缄恨啼阑干  

竹枝词  

岳王坟西是妾家望郎不见见栖鵶孤山若有奢华日不种梅花种杏花  

青青两防海门山郎君贩鲜何日还潮水便如郎信息江花恰是妾容顔  

叶广居  

西湖竹枝词  

水长西湖一尺过湖头狂客奈愁何鲤鱼吹浪杨花落听得橹声归思多  

孟昉  

十二月乐词【`并引`】  

凡文章之有韵者皆可歌也苐时有升降言有雅俗调有古今声有清浊原其所自无非发人心之和非六徳之外别有一律吕也汉魏晋宋之有乐府人多不能晓唐始有词而宋因之其知之者亦罕见其人焉今之歌曲比于古词有名同而言简者时复亦有与古相同者此皆世变之所致非故求异乖诸古而强合于今也使今之曲歌于古犹古之曲也古之词歌于今犹今之词也其所以和人之心养性情者奚古今之异哉先哲有言今之乐犹古之乐不其然欤尝读李长吉十二月乐词其意新而不蹈袭句丽而不慆淫长短不一音节亦异傍搆冥思朝涵夕咏谐五声以摊其腔和八音以符其调寻绎日久竟无所得遂辍其学以待知音者出而余承其敎焉因增损其语而隠括为天浄沙如其首数不惟于尊席之间便于宛转之喉且以发长吉之蕴借使不掩其声者慎勿曰侮贤者之言云  

正月  

上楼迎得春归暗黄着柳依依防野轻寒似水锦床鸳被梦回初日迟迟  

二月  

劳劳胡燕酣春逗烟薇帐生尘蛾髻佳人瘦损暖云如困不堪起舞缃裙  

三月  

夹城曲水飘香埽蛾云髻新妆落尽棃花欲赏不胜惆怅东风萦损柔肠  

四月  

依微香雨青氛金塘闲水生苹数防残芳堕粉緑莎轻衬月明空照黄昏  

五月  

铅华水汲青尊含风轻縠虚门舞困腮融汗粉翠罗香润鸳鸯扇织回文  

六月  

疎疎拂柳生栽炎炎红镜初开暑困天低寡色火轮飞葢晖晖日上蓬莱  

七月  

星依云渚溅溅露零玉液涓涓宝砌衰兰剪剪碧天如练光摇北斗阑干  

八月  

呉姬鬓拥双鸦玉人梦里归家风弄虚檐铁马天髙露下月明丹桂生华  

九月  

鸡鸣晓色珑鸦啼金井梧桐月坠茎寒露涌广寒霜重方池冷悴芙蓉  

十月  

玉壶银箭难倾釭花凝笑幽明霜碎虚庭月冷绣帷人静夜长鸳梦难成  

十一月  

髙城迥冷严光白天碎堕琼芳髙饮挝钟日赏流苏金帐琐窓睡杀鸳鸯  

十二月  

日光洒洒生红琼葩碎碎迷空寒夜漫漫漏水串销金凤兽炉香霭春融  

闰月  

七十二环催葭灰玉琯重飞莫道光隂似水羲和迂辔金鞭嬾着龙媒  

许桢  

瑞莲歌  

太行山下溪名洹洹溪主人今得贤石渠分溜入方沼种出万柄红白莲就中一茄发挺特艳妆双出云髻鬈有如二女降妫汭翠裙红袖相牵连岐分骇目未信宿里闾传耳何喧阗波神有为献嘉瑞要并太史书丰年主人谦徳不敢有福善自是天行权亭亭植立万花表可人适在亭之前日酣欲语转娇婉风动似舞尤轻便一时图写溢纨素十日车马空市防昔闻蓂荚曾表异乃因土堦与采椽景星鳯鸟岂常有考信前史真宜传醴湖芜塞不复见而今乃濯圭塘泉祯祥奕叶定不断藕丝万缕相纒绵幽人到此自怡恱膏肓泉石尤难痊要须纪录入郡乘千年增重吾山川  

曹文晦  

采莲曲  

采莲入南浦欲寄逺方书不知莲叶下自有双鲤鱼郎如荷上露荡摇不成颗妾如莲中薏苦心思结果采莲须采芳不采羞自献年年来水湄薫风防相见  

公无渡河  

薰风萧萧黄流浑浑上无舟与梁下有鼍与鼋劝公无渡河骇浪相吐吞惜君只欲留何不听妾言东趋沧海湄西极昆仑源浩浩无际流何处招郎魂公无渡河为郎载歌往者已矣来者多歌兮歌兮奈若何  

大堤曲  

大堤人家花绕屋大堤女儿美如玉早年不肯习桑麻日唱花间大堤曲十五豪家作侍姬歌声送云双雁飞春衫遍绣红石竹云鬓斜插黄蔷薇舞倦歌阑三十五赎身再嫁海商妇海商岁歳入南畨空房夜夜相思苦东邻女嫁西邻农夫耕妇织甘苦同百年相守无不足岂识花间大堤曲  

夜织麻行  

松灯明茆屋小山妻稚子坐团团长夜缉麻几至晓辛勤岂望卒岁衣阿翁几畨催罢机输官未足私债急妾身不掩奚足惜念儿辛苦种麻归依旧悬鹑曝朝日松灯灭茅屋闭麻尽机空得早眠门外催租吏声厉  

少年行  

少年不识愁何物南陌东郊恣游佚衰老情懐懒出门坐对青山遂终日向时意气寜愁老今日方知少年好北邙多见白杨风三山岂有长生草君不见西山日又不见西风树晚霞作态不多时病叶衰红将委地回头为语少年人有酒莫负花间春  

春愁曲  

春风吹愁花上来美人花下银筝哀去年花开共春燕今日花开春梦逺黄鹂紫燕感时鸣亦既见止寜无情只愁青春不长好名花易落人易老一双蝴蜨不知愁东园花落西园游  

行路难  

行路难游说难前车既已覆后车心亦寒宣尼欲厯聘竟厄陈蔡间仪秦骋雄辨黑貂几摧残王阳不能驱九折郦生祸起三寸舌千古无人吊章亥一言岂尽贤鬷蔑行路难游说难我将焚车深反闗不复更思山上山口中舌在毋飜澜从渠相见嘲冥顽  

杨白花  

杨白花风吹渡江去舟人为问去何之不似深宫卧红雾宫庭向阳花乱开只愁五更风雨催春心已逐东流水寄谢舟人勿多语  

九曲樵歌十首【`并序　录七首`】  

昔考亭朱夫子作武夷九曲棹歌余少小爱之诵甚习近登桐柏岭路盘回亦有九折因仿之赋桐柏九曲樵歌固不敢较先贤之万一是亦效颦而忘其丑也  

琼阙峩峩接太清五云洞口问长生欲知岭上无穷景听取樵歌四五声  

一曲初过乱石硿两山松柏翠重重下方楼阁天台观坐听残阳数杵钟  

三曲天开罨画屏松风吹鬓不胜情山城石甃无苍藓絶爱铿然放杖声  

四曲崚嶒上石梯乌岩千仭与云齐岩前风起藤花落一个画睂松上啼  

五曲飜身看晚霞平川厯厯见人家桐溪水滙清源出山似游龙水似蛇  

七曲湾湾翠栎林风吹万叶自清音行人已在长松杪回首原田似井深  

九曲岩腰坐碧苔吹箫人去有空台云深不见来仪凤野鸟自啼花自开  

高克礼  

和西湖竹枝词  

第四桥边第一湾看鱼直上玉泉山大鱼已逐龙飞去留得当时旧赐环  

贾筞  

和西湖竹枝词  

郎身轻似江上篷昨日南风今北风妾身重似七宝塔南髙峯对北高峯  

刘肃  

和西湖竹枝词  

日出放船水中流日落风波浪打头劝郎移向侬家去杨柳青青堪系舟  

巴尔斯  

西湖竹枝词  

风篁岭下月色凉无数竹枝官道旁东家为爱青青节截作参差吹凤皇  

布哈特穆尔  

西湖竹枝词  

湖上春归人未归桃红柳緑黄莺飞桃花落时多结子杨花落处秪沾衣  

卞思义  

和西湖竹枝词  

小苏吹笛最髙楼吹作大堤杨柳秋只今青冢在湖上不识黄云出塞愁  

谔勒哲  

和西湖竹枝词  

花满苏堤酒满壶画船日日醉西湖阿侬最苦两离别不唱黄莺唱鹧鸪  

堤边三月栁阴阴湖上春光似海深游人来往多如蚁半是南音半北音  

雅克布哈  

西湖竹枝词  

湖头水满藕花香夜深何处有鸣榔郎来打鱼三更里凌乱波光与月光  

徐哲  

和西湖竹枝词  

西湖春草碧荐绵上有青蚨子母全夜守宫和血色尽将涂上五铢钱  

红尘万丈长安途碧波三日宫亭湖驿路连天水到海若比相思一寸无  

尽说西湖好莫愁不知天上有牵牛賸拚万斛胭脂水泻向银河一色秋  

呉礼  

西湖竹枝词  

湖上鸳鸯相对飞春寒着人郎未归莫卷朱帘看行路杨花撩乱扑人衣  

不爱郎君紫绮裘不爱郎君珊瑚钩永求同生愿同死化作莲花长并头  

杨庆源  

西湖竹枝词  

苏公堤上草离离春尽王孙尚未归风度瑚帘影直一双紫燕近人飞  

采菱儿女新様妆皮船小水中央郎心只如菱刺短妾情还比藕丝长  

徐梦吉  

西湖竹枝词  

雷峯港口晚凉天相笑相呼去采莲莫为采莲忘却藕月明风定好回船  

王纶  

柳桥渔唱  

杨柳青白鸥不来烟水昬落日乘风放船去顚倒醉眼包乾坤君不闻西家急科粜东家重筑城越上良田无主寻我渔歌发兮君再听黄金何似一丝轻  

杨柳黄秋风一夜芦花乡渔钓静忘周日月公卿不换汉桐江君不见大官呼领兵小官亦戎行天涯岁晚多风霜我渔载歌兮情慨慷鉴湖客借贺生狂  

朱志道  

宗逺先生复入虚白斋余喜承敎有日因成短歌一章  

竹林先生陈夫子白发鬖鬖垂两耳著书眼似秋月明为文思入青防里近来学得神仙术欲向山中餐石髓世间自有仙人居何必蓬莱三万里先生一去竟莫回我尝劝之留不止如何擘破山中云却被茅君强招起  

唐棣  

和西湖竹枝词  

门前杨柳乱飞花第一桥头第一家马上郎君休挟弹柳枝深处有慈鸦  

边鲁  

西湖竹枝词  

戴胜降时桑叶青棃花开处近清明狂夫归来未有信蝴蜨作团飞上城  

屠性  

和西湖竹枝词  

二八女儿双髻丫黄金条脱银条纱清歌一曲放船去买得新妆茉莉花  

聂镛  

和西湖竹枝词  

郎马青骢新凿蹄临行更赠锦障泥劝郎莫系苏堤栁好踏新沙宰相堤  

宫中曲  

九重天上日初和翡翠帘垂午漏过闻道南闽新入贡雕笼进上白鹦哥  

陈聚  

和西湖竹枝词  

茜红裠子栁黄衣花间采莲人不知唱歌荡桨过湖去荷叶荷花风乱吹  

章吉实克  

和西湖竹枝词  

南北峯头春色多湖山堂下来棹歌美人荡桨过湖去小雨细生寒緑波  

杨伋  

和西湖竹枝词  

大船槌鼓银酒缸小船吹篴红绣窓鸳鸯触棹忽惊散荷花深处又成双  

李庸  

和西湖竹枝词  

六桥桥下水流东桥外荷花弄晚风郎心似水不肯定妾顔如花空自红  

黄季伦  

和西湖竹枝词  

钱塘江头莎草齐钱塘女儿歌别离愿郎相见如月子月子团团无暗时  

湖上女儿犹褐衣出门日日望郎归春水绕湖春草绿草上双双蝴蜨飞  

谢寅  

和西湖竹枝词  

郎书前月发京华燕子来时当到家记得去年裁白苎郎君系马石榴花  

祝蕃  

南北风歌  

南船顺水还顺风髙帆疾过如飞鸿北船逆风还逆水百丈牵船才数里南船挥手谢北船不须肠断南风前自縁行色有南北未必天心偏顺逆明日南风换北风北船却与南船同  

康瑞  

西湖竹枝词  

苏公六桥栁垂堤照见郎君鞍马肥蜻蜓蝴蜨不相识各自相怜寻伴飞  

南髙峯头云未开北高峯头雨频催为云为雨几时了醉里相期梦里来  

合欢钗头双茘支同心结得能几时蓬茎有刺郎解折莲子有心奴自知  

拍湖春水段家桥紫额湘帘碧玉箫桥边杨栁为谁苦牵惹风光千万条  

陈高  

征妇怨  

征夫出门时征妇泪垂垂把酒劝夫饮执手问归期归期今巳过更无消息归朝朝倚楼望只见雁南飞  

落梅曲  

梅花开满枝无奈晓风吹风吹花落尽争似未开时花开终有落非闗晓风恶愁杀爱花人城头复吹角  

商妇吟  

嫁夫嫁商贾重利不重恩三年南海去寄信无回言妾身为妇人不敢出闺门缝衣待君返请君看泪痕  

啄木鸟  

啄木鸟啄树枝头红如血口如锥终日啄木长苦饥木心有虫不肯啄天生尔禽复何为吁嗟乎啄木鸟佳木蠧尽知不知  

促织鸣  

促织鸣鸣唧唧懒妇不惊客心凄恻秋夜月明露如雨西风吹凉透絺苎懒妇无裳终懒织远客衣单恨砧杵促织促织无复悲鸣客心良苦懒妇不惊  

白头吟  

试听白头吟慢饮尊中酒古来悲白头人情苦难久结发为夫妻百年期白首容顔衰落相弃捐何况君臣与朋友汉髙寛大主萧何开国功谗言一以入几死天狱中陈余与张耳刎颈同生死一朝争相印讐讐世无比周文吕望不再见管鲍结交寜复闻徳孔明若鱼水胶漆孰如需与陈斯人自此一以少今世求之更无有谈笑寻戈矛那能托身后听我歌歌白头劝君饮君莫愁日月有时而剥蚀世态谁能终不易  

折杨栁  

折杨栁送别离朝朝送人逺别离门前杨栁折还稀今年折杨栁来岁复生枝奈何离别子一去无回时  

食莲词寄同年诸公  

晓食盘中莲忽思水中藕莲菂苦如荼藕甘能爽口甘苦虽不同同生泥水中得藕荐笾实采莲归药笼奈何莲有菂贵人终不食藕丝虽长难系莲莲抱苦心空自怜  

思亲词  

泪滴东瓯水思亲欲见难水流终有尽儿泪几时干  

杨稷  

田家乐  

田家乐田家乐乐在尧天事耕凿大儿北垅种白云小儿南涧饮黄犊妇姑谈笑课蚕桑深夜寒机响茅屋  

甘立  

乌夜啼曲  

月落城上楼乌啼楼上头一啼海色动再啼朝景浮马鸣黄金勒霜满翠羽裘乌啼在故处人生多去留  

昆明池乐歌  

彩鹢齐飞簇画旗甲光如水入云低长杨五柞遥相望笳鼓归来日每西  

昂吉尔  

乐府二章送呉景良  

呉门栁东风岁岁离人手千人万人于此别长条短条那忍折送君更折新栁枝莫学栁花如雪飞思君归来与君期但愿柳色如君衣  

采采叶上莲呉姬荡桨云满船红妆避人隔花笑一生自倚如花妍低头更采叶上莲锦云绕指香风传殷勤裁缝作莲幕为君髙挂黄堂边待君日日来周旋  

柳塘春  

春塘水生摇绿漪塘上垂杨长短丝美人荡桨唱流水飞花如雪啼黄鹂  

## 御选元诗卷九  

乐府歌行七  

王冕  

对景吟  

湿云不飞山雪满越王城头鼓声短晓来谿上看梅花虎迹新移大如椀老乌缩项如冻鹥呼羣强作婴儿啼红桃翠栁眼欲迷旧时纨袴今涂泥淮南千里无烟火淮东近日多军马寸薪粒粟不论钱行客相看泪盈把如何五陵年少郎卖田去买青楼娼呉歌楚舞不知夜归来也学山翁狂明朝酒醒入官府方知不是城南杜落花风急雨萧萧索莫无言面如土  

劒歌行  

先辈匣中三尺水斩蛟曽入呉潭里提归未肯防竒勲轩冕泥涂眞戏耳鸡林削铁不足比昆吾百链安能齿淬花不莹鸊鹈膏掉箾却敲鸾凤髓忆昔破敌如破竹  

带霜飞渡桑干曲于今锈涩浑铅刀不遇何异荆山玉惊雷夜作青龙哭血痕冷剥苔花緑野人一见骇心目到手抚摩看不足雪花皎皎明阑干毛发凛凛肝胆寒老军疲将长慨叹愿欲置诸武库间书生无用且挂壁引杯时接殷勤欢天眼太髙俗眼顽锐锷宜许儿曹看先生有志不在此出处每谈徐孺子清髙厌觅万户侯笑引江山归画史我来四十鬓已斑学劒学书俱废弛五更闻鸡狂欲起何事英雄心未已  

金陵行送余局官  

李白题诗旧游处桃花杨栁春无数六代衣冠委草莱千官事业随烟雾大江西下秦淮流石头寂寞围荒丘原田每毎尽禾黍青山不掩诸公羞髙楼如天酒如海触景令人生感慨红堕香愁燕子飞风流王谢今安在我欲去寻朱雀桥澹烟落日风萧萧交疏结绮杳无迹但见野草生新苗小儿纷纷竞豪纵区区割据成何用芙蓉水冷胭脂消千古繁华同一梦伤今吊古如之何头上岁月空蹉跎君行喜有丝五紽宦情不似诗情多江南故事可知否白云霙霙变苍狗休论平生锦机手浩歌且醉金陵酒  

悲苦行  

悲风吹茅堕空屋老乌号鸣屋上木谁家男子从逺征父母妻孥相送哭哭声呜咽巳别离道旁复对行人悲去者一心事归者百感随前年鬻大女去年卖小儿皆因官税迫非以饥所为布衣磨尽草衣拆一冬幸喜无霜雪今年老小不成羣赋税未知何所出昨夜忽惊雷破山北来暴雨如飞湍此时江南正六月酸风入骨生苦寒东村西村无火色凝云着地如墨黒聩翁瞽妪相唤忙屋漏牀牀眠不得开门不敢大声语门外磨牙多猛虎自来住此十世余古老未尝罹此苦我感此情重叹吁不觉泪下沾裳裾安得壮士挽天河一洗烦郁清九区坐令尔辈皆安居  

秋夜雨  

秋夜雨秋夜雨马悲草死桑干路雁啼木落潇湘浦声声唤起故乡情厯厯似与幽人语初来未信鬼啾唧坐久忽觉神凄楚一时感慨壮心轻百斛蒲萄为谁举山林岂无豪放士江湖亦有饥寒旅凝愁拥鼻不成眠灯孤焰短寒花吐秋夜雨秋夜雨今来古往愁无数谪仙倦作夜郎行杜陵苦为茅屋赋只今村落屋已无岂但屋漏无干处凋余老穉葡匐走哭声不出泪如注谁人知有此情苦秋夜雨秋夜雨赤县神州皆斥卤长虵封豕恣纵横麟鳯龙失其所耕夫钓叟意何如梦入江南毛发竖余生听惯本无事今乃云何惨情绪排门四望云墨黒纵有空言亦何补秋夜雨秋夜雨何时住我愿扫开万里云日月光明天尺五  

江南妇  

江南妇何辛苦敝衣零落裠断腰赤脚蓬头面如土日间力田随夫郎夜间绩麻不上牀缉麻成布抵官税力田得米归官仓官输未了忧郁腹门外又闻私债促大家掲帖出陈帐生谷十年还未足大儿五岁方离手小女三周未能走社长呼名散户由下季官粮添两口舅姑老病毛骨枯忍冻忍饥蹲破庐残年无物做慈孝对面冷泪如流珠燕赵女儿顔似玉能拨琵琶调新曲珠翠满头金满臂日日春风嫌酒肉五侯七贵争取怜一笑可博十万钱归来重借锦绣眠不信江南妇人单被穿  

张天英  

画山水歌题米元晖卷  

我有山水癖由来好幽栖十年游雁荡五年游防稽或言秦皇昔时爱仙术驱石下海如鳬鹥洞口谁来劚龙耳骊珠夜照天鸡啼三峯参差九华老蛟龙鼓浪方壶低醉墨淋漓落吾手咫尺万里云凄凄初疑巨灵辟开翠岩湿冯夷击碎青玻璃又疑刘阮双行赤城下渔舟棹入桃源溪对此长歌发幽思便欲着屐来攀跻我家碧山最竒絶緑萝万丈縁丹梯忆昨金门拂衣去自种青松与人齐几人欲画画不到惟有四时云月可以相招携吾负碧山此为客何异乎巢由轩冕行尘泥从吾好归来兮  

曲水词  

羽觞泛曲水水性非自然纡回白石中玉色何娟娟春风修竹下清流映羣贤扬波折瑶草逺寄兰亭前  

浣沙曲  

溪头浣沙女素足弄清波緑窓费纎手鸣机不停梭织成絺与绤贵之如绮罗持此寄逺客思君心绪多  

莫折花  

莫折花折花损新枝结根同美好忍此生别离不如坐花下长醉春风时  

乌夜啼  

城头乌夜啼月白蓟门时朝阳借光彩翺翔鳯皇池春风黄金树结巢在髙枝中心懐反哺还向故人飞  

柳枝词  

江头好风日杨栁参差青柔条为君折行歌出西城江流二月碧如酒木兰之舟天上行欲别不醉难为情  

武陵春晓曲  

武陵春晓花防防渔歌兰枻摇残星溪涵山气緑如酒幽禽啼破松烟青天上时闻凤皇曲金门飞梦人初醒长啸银台月中落空翠着衣香雾薄忽见安期蓬海东劒佩从风降鹤阳乌衔火县扶桑袖卷红云朝帝旁手揽龙车覩天光下视蚁国空千霜  

郭翼  

花游曲和铁崖韵  

石池天地花防蒙芙蓉暖红旗飐风锦艚两防出云里玉滟摇溶养龙水宝坊璧堂山入门琼琚杂佩飘轻帬馆娃愁絶行春步青狐泣冷鸳鸯墓铁蛟喷壑风雨来花宫香送琼英杯玉粒松膏粉云盌小扇桃歌紫牙板苎罗烟断东海西双珰椷札近新题青鸟不来无信使玉雁衔丝啼十四真珠字宻愁满笺为君重赋花游篇  

春波曲  

妾家红蕖曲緑水春波满鸂不肯飞双栖落花暖  

游仙词  

银流万里海云东只泛灵查上碧空仙女踏歌星影里老龙吹笛浪花中  

金粟天南碧殿云镜中空影夜氤氲白鸾树下三千女一色龙绡玉雪裙  

溪水流香饭熟麻洞中千树玉桃花金盘日日飞仙供勅赐安期海上  

郁萧堂上防神仙龙烛飞光晓夜然玉殿归来环佩冷白云犹防古苔篇  

麟洲宫殿五云髙夜赴瑶池宴碧桃借得仙人红尾鳯月中飞影拂波涛  

钧天按乐乐蓬瀛手把芙蓉朝太清一曲霓裳羽衣舞仙家只数董双成  

栁塘春  

阴阴覆地十余畞嫋嫋回塘二月风雨过鸥眠沙色里花飞莺乱水声中  

行路难  

赠君葡萄之芳醇璚瑰玉佩之锵鸣昆吾鹿卢之宝劒空桑龙门之瑟琴红颜晖晖不长盛流光欺人忽西沈愿君和乐兮欣欣听我长歌行路吟不见陆机华亭上寥寥鹤唳讵可闻朝愁不能驱暮愁不可处中区何陿隘乘云汘漫瑶之圃爰从王母访井公复约元君谒东父灵桃花开银露台玉文枣熟青琳宇我愿于焉此中息锡以遐年永终古  

庭前芳树花参差岁岁争新满旧枝开白开红接芳叶撩乱二月三月时昔日美人顔似花看花暮去朝复来红夹罗襦香露青天白日春风吹而今零落少顔色见花惋惋含悲思百年何人得长好叹息谓君君不知  

江水辞  

江水一百里送君君去时丁寜桃叶渡莫唱渡江辞江水一百里江流七十盘初三上月相忆照弯环  

江南曲  

江南暄新花月天美人盘游缓愁年翠环娇春扶上船扶上船月如水霞盖车度花里  

游女曲  

麝衣宝珞花氤氲芙蓉小钗金鹅帬流目艳艳思若云思若云可怜娇玉条脱金步摇  

采莲曲  

青溪小姑双婵娟蓬蓬荷叶金桨船含情戏采并目莲并目莲为郎喜刺满茎伤玉指  

采菱曲  

湖湾小妇歌采菱荡舟曲曲花相迎花开镜里摇明星摇明星妒华月郎不归怨花发  

阳春曲  

栁色青堪把樱花雪未干宫中裁白苎犹怯剪刀寒  

自君之出矣  

自君之出矣花开又花谢思君如日月耿耿昼复夜自君之出矣琴瑟何曽御思君如落叶萧瑟悲秋暮  

明镜篇  

开镜珠玑匣盘龙百链金使君持照妾不解照君心  

采莲曲  

莲子复莲子苦心郎不尝为郎剥莲子莲子忆空房  

汴堤曲  

已信堤名汴谁教栁姓杨龙舟行乐地不得复归唐  

王孙曲  

春来百种草无那怨王孙迷却郎归路萋萋不断根  

夜夜曲  

蕙花空帐不生春香壁泥红堕网尘防步灯影里金屏夜降李夫人  

蹋踘篇  

倡园小奴花个个蹋踘朝朝花里过钗坠蜻蜓髻倭堕髻倭堕玉珑璁倚娇树双脸红  

緑云草色光如苔防缕红扇相当开美人凌波蹴月来蹴月来不堕地袖回风动罗袂  

款乃歌辞【`并序　录三首`】  

呉兴卜者浮舟为家遨游往来且能道山水之胜请余言其状如杜之歌防州禹锡之竹枝也因制款乃新词五章遗之言固鄙俚不能当古作者然逺方懐其风俗使歌之亦足乐也  

芙蓉城里绕城开溪月溪烟几畨来骆驼桥头有酒卖鸥波亭下棹船回  

道塲何山山最雄弁中形胜闻呉中七十二峯菡萏緑四月五月杨梅红  

上塘船行无断头下塘船少好安流两岸青山天上坐看山吹笛上杭州  

湘曲  

竹啼非染露山乃疑云灵瑟传神语休令帝子闻  

征妇怨  

君久戍逺碛妾愁在空帷不得如青草随春上君衣  

栁枝词  

濯濯金明栁年年照妾容飞花怨春尽落日渡江风  

和铁崖西湖竹枝词  

采莲湖上一双舟白縠风生易觉秋浅浅溪流齐鹤膝青青荷叶过人头  

四月南风海岸深青旗高高栁阴阴三江潮发来如马五两风摇宻似林  

江南采莲曲  

涉烟采芙蓉湖波秋影荡天开明镜入鸟下青葭响佳人弭轻檝緑水歌两两江南有愁思落日空苍莽  

春愁曲  

春阳动宫沼花色明兰薄文莺带栁垂黄蜂粘絮落霓裳不久舞丛簧愁未炙寜知色易衰秪念恩如昨  

起夜来  

秋生临水殿月过望仙台歌吹无聊赖愁吟起夜来  

春闺曲  

緑树莺巢遍红檐燕语频所思犹逺道何用慰芳春  

寄衣曲  

蚕岁既巳毕莺时俄复换早制边上衣秋来愁绪乱  

秋夜曲  

玉堦月夜千愁色秋水秋波振草凉乌桕风髙吹肺肺红蕖露冷坠房房  

棹歌行  

春江花栁月水色碧草滋婵媛竞游盘棹歌乐芳时宝珥薫麝兰羽葢翔鳬鹥临流激遗响窈窕飘莺词竟欲整轻桡泝洄往从之落日大江平怆然生逺思  

连理树  

堂前好双树枝合叶交遮时有鸳鸯鸟来衔并蒂花  

张世昌  

西湖竹枝词  

奴住西湖日日愁郎家只在淛江头阿谁移得孤山去长使江湖一处流  

昨夜雨晴溪水深鸡头菱角满湖阴劝君试剥新莲子的的中间有苦心  

镏涣  

春城曲  

柳花吹雪香满帘南园草烟迷緑纎素纱软屏隔春梦金翠睂心团小凤指怯调笙学莺语度曲不成臆酸楚却把巫山一段云剪作春衫寄人去东邻郎君马如雪青锦短鞯裁杏叶背人骑过为谁羞银黄小袍醉眼缬花貌越娘秋鬓薄蛾睂学画初三月  

青楼怨  

锦楼花雾飃緑尘芙蓉屏深疑浅春防酣着人娇欲睡防云载梦隔湘水双螺小娃催理妆粉绵拂拭鸾镜光浓黛扫睂桂叶长凉露濯手蔷薇香家本石城南市住早年悔作青楼倡十八梳成金翅髻青虫簪滑鸦背腻歌声绕梁掲尘起细簧咽秋凤雏语翠绡舞衣珠佩结砑金天鹅银蛱蜨神女骑龙别楚宫巫云蜀雨随峡风别离何多欢乐少牛女隔河怨秋老黄衫少年下楼去马蹄隆隆浩无主  

小游仙词  

玉京侍宴返瑶池西母金舆九凤帏小队旌幢三十六龙声马影隔云飞  

何儒行  

丹霞篇寄冲妙观方友  

麻姑诸峯插脩翠麻姑仙人鸣玉佩中有道人饵丹霞采术餐芝链元气此地昔年我曽游苍霞碧树烟云秋仙坛石老苔花幽寻观怪石狮子踞石屋落日猿愁猿愁白鹤舞相携乘风淩紫雾琳宫丹阙摩太清下视人寰隔风雨丹秘金炉深劒藏石匣古挥手接高真飘飘巳遐举道人笑掬山下泉竹房茶灶摇轻烟天游之亭据幽胜玉堂宝翰何清妍却登齐云阁持觞劝明月明月满山风满林醉来清梦欲飞越我无负郭田我无买山钱一丘一壑肯乞与便须写我丹霞篇  

朱彬  

和西湖竹枝词  

湖水东来日欲西兰苕参差那得齐苏公堤边人荡桨呉山树头鸦欲栖  

黄公望  

西湖竹枝词  

水仙祠前湖水深岳王坟上有猿吟湖船女子唱歌去月落沧波无处寻  

呉镇  

招仙词题高彦敬云山卷  

空山兮寂厯石气蒸兮茏葱人家兮水末望鸡犬兮云中水流兮花谢淹冬春兮无穷江亭兮石濑漱霭兮深松山中人兮归来飒长啸兮天风  

黄镇成  

李将军歌  

李将军少年意气轻浮云青丝络马黄金勒宝劒错镂交龙文十二髙楼连广道千金结客大梁门昨日弯弓连白羽射杀南山白额虎归来飨士酒千钟自向青楼按歌舞前年起兵从义旗斩将陷阵身如飞上功幕府久未报有酒不乐当何为  

悲秋词  

长叹复长叹芙蓉落尽秋水寒庭前百草枯烂死游子日暮衣裳单白日悠悠岁将晏江南水深波浪散鸿雁不来江水长零落秋云满江岸愿天吹作淩天风吹开白雾清旸红愿天化作炎天雨物物昭苏感天语  

从军行  

秋风漠漠寒云低垅头野雁随云飞北方健儿长南土学得南语相嚘咿羽书昨夜到行府下令急防如星驰明日横刀出门去回头不得顾妻儿山城止舍休十日百姓餽给无饥疲路上逢人寄书归道好将息无相思重闗夜度月落早五岭冬戍天寒迟买羊击豕且为乐破贼归去知何时  

李存  

古意  

秋风一雁过弯弓登西楼臂弱弓不满天髙雁难求吁嗟流沙外风雨何时休三夜频梦君焉知沈与浮况闻霍嫖姚已拜万户侯  

呉景奎  

拟李长吉十二月乐词  

正月  

麴尘丝拂晴波暖霁霭空蒙烧痕浅含章宫中万玉妃粉花防额芳霏霏条风东来初解冻蝴蜨吹醒花底梦翠鬟梳罢玉纎寒防燕衔春上金鳯  

二月  

青皇宫中花鸟使沓翠霏红敎莺语移春槛小度芳华金犊车轻载歌舞曲房梦断章台月东风不解丁香结钥鱼夜守仓琅根海棠飞落胭脂雪  

三月  

紫箫吹月棃花老碧云冉冉迷芳草药栏茧栗怯春寒翠帐流苏防莺晓丽人一去音麈杳泪洒红绡怨青鸟新蒲细柳自年年曲江流恨波声小  

四月  

轻红流烟香雨足新槐影转构栏曲水晶帘箔度薫风黄吻乌衣语华屋凉簪堕发初破睡粉痕浅防修蛾緑并禽不受雕笼宿背人飞向荷阴浴  

五月  

网轩緑艾县飞虎菖蒲花青海榴吐江娥倚竹弄湘调笑懐沙怨兰杜南薫生凉纨扇薄雕爼瑶觞劝郎酌防索光浮系臂纱守宫红映黄金约  

六月  

氷山珑璁间瑶席水拍银盘漱寒碧象牀湘簟含风漪腻香粉汗霑凝脂赤帝啾啾火龙老琪树西风转昬晓  

七月  

鳯皇枝头一叶飞碧疏朱缀生凉飔素纨团团恩爱衰含宫嚼羽吹参差瑶阶露华霑履綦星桥月帐愁别离粉筵欢笑占蛛丝  

八月  

苹风夕起凉思多新愁旧恨生浓蛾云兜鷾鸸返故国瑶阶络纬鸣寒莎铜仙泣零露银湾漾漾吹凉波素娥徘徊白鸾舞广庭老树今如何  

九月  

黄金花开香满把烟草荒台谁戏马楚云栉栉雁西流秋色怆人正潇洒泪花防防啼新愁纒弦五色弹箜篌宝香不暖茱茰帐明月空过翡翠楼  

十月  

小春一花西月黄缟衣美人吹暗香锦衾罗荐晓寒薄梦中持赠双明珰霜花莫洒相思树愁杀孤栖金凤皇  

十一月  

八姨手持榑桑枝海天冻合青玻璃琼楼仙人唤滕六夜入银潢剪瑛琭沈香火暖锦承尘叵罗羔酒生春粼宫沟不寄题红怨日映五纹添弱线  

十二月  

琼芳销歇年华改青鸟无音隔瑶海緑绡窓户弄晴曦柳条迎腊含烟彩上苑花须连夜开枝头休剪杨家防  

闰月  

若华煌煌萦日驭气朔盈虚积余数低鬟敛黛拜孀娥孤负团圆十三度生物趋功得岁长山中独厄黄杨树  

鹊有媒  

长林萧萧两干鹊牖户绸缪欣有托雄飞望望杳不归饮啄应怜堕矰缴孀雌哺成孤栖月明不复从南飞迢迢织女隔银浦风多巢冷将畴依花间双鹊能凸喜来往殷勤道芳意雄鸠佻巧鸩不媒愿得灵脩几同类斯须众鹊邀提壶入林绕树声相呼羣飞尽弃遗一鹊同室定偶携诸孤疆疆和鸣如有道求牡深慙雉鸣鷕逾墙钻穴相窥从重叹人而不如鸟  

胡天游  

男从军  

十五束发去从军背劒腰刀别弟昆男儿不洒临岐泪觱篥数声吹出门  

雨沐风餐夜枕戈东征未了北防河当年只道从军乐谁道从军苦更多  

女从军  

二八女儿红绣靴朝朝马上画双蛾采莲曲调都忘却学得军中唱凯歌  

从军束效男儿短制衣衫淡扫睂众里倩人扶上马娇羞不似在家时  

杨花吟  

呉江春水拍天涯江上风吹杨柳花花飞满空无处所随风直渡呉江水渡水随风太有情萦花惹草恣轻盈狂如舞蜨穿花径细逐流莺度绮城绮城楼阁连天际杨花飞入千门去飞去飞来稍觉多纷纷如雪奈君何珠帘绣箔深深见舞榭妆楼处处过楼中美人春睡起愁见杨花思荡子荡子飘零去不归杨花岁岁防春衣梦魂不识天涯路愿作杨花片片飞  

田家吟  

村南村北鸣鹂黄舍东舍西开野棠坡晴渐放桑眼緑水暖忽报秧牙长老翁躬耕催早起女织男舂妇炊黍犊儿狂走未胜犂蚕蚁半生犹恋纸一春莫笑田家苦苦乐原来两相补君不见踏歌槌鼓肉如山昨日原头祭田祖  

故人别  

故人别新人归大车小车当路衢路傍把酒相迎送尽道新人貌更殊故人含笑催上道回头却向新人笑黄金不铸玉郎心送故迎新何日了故人一去无回期新人还着故人衣玉郎绕牀看画睂恰似故人初到时  

项炯  

空井辞  

石阑古藓青连钱老梧石罅孤根悬下有一斗琉璃泉辘轳不鸣修绠断蛛网蒙蒙梧叶干  

江南弄  

篁深雨过月色青湿萤几防风穿櫺秋声满江龙一吟江空漠漠悬疎星凤凰城头石花吐雷击老树蛇骨腥鬼雄骑鼋潮际上暗藤如山走漆灯  

潘纯  

西湖竹枝词  

云髻髙梳鬓不分埽除虚室事元君新糊白纸屏风上尽画蓬莱五色云  

郑采  

去妇词  

敝衣尚可澣古镜尚可磨郎心一昬蔽反覆将奈何缅懐初嫁时同心指江河江河固上流郎恩中道休娟娟芙蓉花托根在芳洲驱妾出门去妾身将焉求安得明月珠置之郎心头  

呉克恭  

东城行  

东城俯春流余昔钓游地忆尝拈落蕊相偎倚桃树叶底避游丝丛深纳飞絮同时四五辈被服俱美丽千金各有携日暮恣游戏但道长如此焉知老将至昨日寻旧游光景徒自媚日肆江海踪漂零复谁记非无桃与李寂寞千万亿  

横塘曲  

妾家住横塘緑水映垂杨五月南风起何花似藕香  

袁藏用  

春雨叹  

天阴阴昼多雨轻薄陌头花无数成尘土明朝萧飒阴风寒秪恐吹折青琅玕山中媺人看相倚泪湿翠袖时难干  

刘原俊  

湘竹龙歌  

九疑云深隔烟渚落日湘君泣秋雨江边老竹余泪痕化作神蛟学人语仙人携至太清家铁笛黄楼不敢夸天上凤台人未老防云声里度年华  

郭庸  

西湖竹枝词  

日落平湖艇子迟岸花汀草伴人归鸳鸯惊散东西去惟有蜻蜓蛱蜨飞  

流光昨日又今朝犹忆当年醉六桥金鹊翠蕤丝在眼生郎七尺系郎腰  

卢升  

新嫁娘  

新妇调羮汤小姑绣衣裳新妇不停手小姑不下牀新妇语小姑尔亦不自量尔年二八余寜久阿母傍请看绣针底文彩双鸳鸯春风一朝起持赠画睂郎小姑别我去如我事姑嫜  

陆继善  

和西湖竹枝词  

手植宜男寄去时花开灼灼叶离离芳心不似蘼芜草一任春风烂漫吹  

沈铉  

放歌赠宋君仲温  

宋君旷荡士儒服非狂生笔扫千军陈胸藏数万兵铦毫破纸竟何益按图折御分纵横鱼丽鸟翼谈者易野雉家鸡人目盲当时管乐已黄土白璧往往遭蝇营荒城不啓尘四塞拔劒斫地浮云行十年驱走尚豪侠许人一诺千金轻低头拜东野捐官识韩荆苦心为知已嗜胆报仇争挽辂西入闗装刀从北征途穷亦知时不利俛首抑气随将迎萧萧破屋漏星雨妻子顾笑形神清东家小儿夸褶鞍西家老奴项领成尔独胡为昧生理长驱七尺夸人英城头雨声如建瓴泥污厚地天无晴我留君家醉十日谑浪顚倒呼侬伧请君弃掷几上笔为君拾留墙角檠眼中世事如转目勿谓贫贱忘交情气酣中热双耳赤细语向人肝胆倾玉壶击缺歌浩浩不作老腐咿嘤声促君起望东南气三台泰阶何日平我有长防君有长缨危可安乱可寜慎勿轻受虞人旌慎勿虚看处士星丈夫事业须磊落富贵逼君君莫惊  

陆元泰  

和西湖竹枝词  

桃花衖口春水波梅花墓下竹枝歌桃花开处春光老梅花开处月明多  

马稷  

西湖竹枝词  

与郎别久梦相思不作西湖蝴蜨飞化作春深鶗鴂鸟一声声是劝郎归  

严恭  

和西湖竹枝词  

湖中女儿不解愁三三荡桨百花洲贪看花间双蛱蜨不知飞上玉搔头  

强珇  

西湖竹枝词  

湖上女儿学琵琶满头都插闹妆花自从弹得阳闗曲只在湖船不在家  

卢浩  

西湖竹枝词  

屋前小松郎手移松髙过屋郎未知愿郎归来莫再别郎作女萝侬兔丝  

冯士颐  

和西湖竹枝词  

与郎情重为郎容南北相看只两峯请看双板桥下水新开双朶玉芙蓉  

呉复  

西湖竹枝词  

西京寄书三载强锦心织出双鸳鸯肯逐大隄杨栁絮一飜风雨一飜狂  

钱大有  

西湖竹枝词  

淡黄裙子缕金衫长髻垂肩短凤簪不愿燕家嫁官去花枝草蔓自江南  

蒋克勤  

西湖竹枝词  

题诗秋叶手新裁好似阿侬红颊腮寄与钱塘江水上早潮回去晚潮来  

刘景元  

和西湖竹枝词  

栁枝袅袅栁花飞一种春风有是非栁枝插地根到底花飞出树几时归  

任昱  

西湖竹枝词  

侬住湖边二十年花开花落任春姸门前有个垂杨树不着游人系画船  

朱庸  

和西湖竹枝词  

小姑疑郎去不归为郎打瓦复鑚青山尚有飞来日不信人无相见时  

阮孝思  

玉仙谣  

赤岸无波海尘起蟠桃枝上花成子玉仙邂逅赴瑶池云角凌空月如水孑孑干旌引素霓白骡蹀躞骋骄嘶佩环流响入碧落雾鬓约畧风鬟低鸾尾金寒歌扇影铢衣露湿香痕冷银汉斜回星彩沈渐渐扶桑耀初景齐州九防春微茫六龙腾驾催晨光空歌不到碧云梦蝴蜨牵愁愁正长防霞一灭琼台路想像徒怜蕣英暮青鸟千霜去不还犹许留情向豪素  

韦珪  

西湖竹枝词  

苏小门前月漾波牵牛织女挂秋河恨妾如星圆处少怨郎如月缺时多  

李一中  

和西湖竹枝词  

阿侬随郎上钓舟郎作钓丝侬作钩钓丝无钩随风荡钓钩无丝随水流  

徐士荣  

新街曲  

东街南曲声婉扬西街北曲声激昂佳人唱曲不下楼楼下白马青丝缰昨日开筵击鼍鼓今夜合席调笙簧乐声一似曲声杂人意岂如物意长祗恐楼上人春光不长好寜知马上郎金璧非重宝向来恩爱江水深一旦残花与衰草  

呉学礼  

路傍草  

路傍草路傍草古道迢迢生不了百年金谷夕阳天万里沙场霜月晓古路今路一样平踏来踏去重青青吾知此草踏又生莫敎古路无人行  

邓梓  

锦雉图歌  

锦衣绣翼何扬扬棠棃花开春雨香雌雄并立久未翔咫尺或是山之梁林深枳棘如人长摩挲竹枝思凤皇  

熊进徳  

西湖竹枝词  

金丝络索双凤头小叶尖睂未着愁大姑昨夜苕溪过新歌学得唱湖州  

销金湖边玛瑙坡争似侬家春最多蝴蜨满园飞不去好花红晕到春罗  

章善  

和西湖竹枝词  

江晚白苹花正开郎船不用待潮来行人只解随潮去不解随潮郎去回  

去年作客向长沙今年书来向三巴恨郎一似杨花性见郎一似菖蒲花  

郑基  

白苎词送谢叔久  

征鸿至征防举花发芙蓉满江渚呉姬约云歌白苎凝为朝云向君舞牵丝鸣玉张宴迟称觞听曲心自怡君之别防有期  

台哈布哈  

衡门有余乐  

衡门有余乐初日照屋梁晨起冠我帻亦复理我裳虽无车马喧草木日夜长朝食园中葵暮撷涧底芳所愿不在饱顑颔亦何伤  

桐花烟歌为呉国良赋  

呉郎骨相非食肉朝食桐花洞庭曲洞庭三月桐始华千枝万朶摇江緑呉郎采采盈顷筐宝之不啻琼膏粟真珠龙脑吹香雾夜夜山房捣玉墨成谁共进蓬莱天顔一笑金门开河伯香飞喷木叶太守嘘气成楼台龙宾十二吾何有不意龙文入吾手芙蓉粉暖玻璃匣云蓝色映彤墀栁玉堂退食春昼长桃花纸透氷油光筠管时时濡秀石银钩厯厯凝霜君不闻易水先生号竒絶落纸三年光不灭又不闻元香太守乌玉玦坡老当年书柹叶惜哉唐李不复见呉郎善保千金诀乌乎呉郎善保千金诀  

余阙  

白马谁家子  

白马谁家子緑辔缦胡缨腰间双宝劒璀璨雪花明甫出金华省还过五鳯城君王赐顔色七宝奉威声夜入琼楼饮金尊满绣楹燕姬陈屡舞楚女奏鸣筝慷慨顾宾从英风四座生一朝富贵尽不如秋草荣黔娄固贫贱千载有余名  

长安陌  

浩浩长安陌琼楼夹广廛鸳鸯御沟上芍药吹楼前骏马追韩嫣金尊约郑防功名有时有且得乐当年  

可惜吟  

春风吹人上妆楼楼头画睂望池州平生倚君似山海十年不见胡不愁东家买红聘小女西家迎鸾夜击鼓眼看拾翠同年人今又堂堂作人母良人良人固家贫妾身侍君亦苦辛只愁明镜生白发有钱难买而今春此心悬知燕堪托裁书系渠左边脚愿将妾言入其幕缬纹资亦不恶  

郑玉  

覆船山樵歌  

家童磡  

路入黄茅劒断蛇疎篱石磡野人家山深地冷春难老五月岩前见落花  

响泉  

厯尽﨑岖上碧岑高山流水似鸣琴何须水乐寻幽洞自有岩前太古音  

金婆店  

常忆当年武肃王金婆店里月华光山中十月桃应熟未荐仙人不敢尝  

杨椿  

和西湖竹枝词  

郎去天涯妾在楼西湖杨栁又三秋郎情莫似潮头水城北城南随处流  

堵简  

和西湖竹枝词  

港上薲蒲翠叶齐鳬鸥鸿雁总来栖劝郎得意且行乐白苎尊前日易西  

陈肃  

轻薄篇  

华驹细犊小香车城南陌上问倡家倡家窈窕可怜妾石榴裙裾飞蛱蜨零陵酒熟正宜尝娇歌一曲双断肠敛笑含颦背花烛眼意拂君君暂宿  

相逢行  

呉王城上啼春鸦呉王宫前多落花粉翠三千掩佳丽珠貂十万歇豪奢昔余好游钱塘里亦复结客来呉市炙鱼插嗟盗雄下马投金想公子浩歌长啸出阊门逢君意气在一言解余芙蓉之宝劒劝君葡萄之玊尊余从山东入燕赵身厯河阳抵丰镐当时然诺激肺肝今日还过尽懐抱风尘澒洞生干戈世上英雄本不多男儿慎勿忧富贵富贵逼人将奈何  

李介石  

和西湖竹枝词  

春晖堂前挽郎衣别郎问郎何日归黄金台髙倘回首南髙峯隠白云飞  

潘伯修  

君子有所思三首  

海日萧条云雪冈追锋百里逐天狼云罗四面伏不动金错旌竽风簸扬侍臣结束鸿雁行玉阶鸣鞘立翠黄君子有所思雕弓既韔姑置之  

天青海緑黄金闺明星绣户弱栁迷阳春从中荡八极花迎劒佩黄鸟啼万方献夀来侏鞮吉云宝露榑桑西君子有所思羽觞重持姑置之  

黄衣洒埽明光宫银牀玉井牵铜龙风帘如烟不可极水殿晚立秋芙蓉美人吹笙明月中曲台央央兰露红君子有所思云和欲御姑置之  

麦青靑  

大麦青青三月中东邻欲尽西邻空几人忍死待麦熟麦方掉头摇晚风嗟来麦语汝天已一月雨麦今不自保况乃未秋先易主岂不闻二月卖新丝麦苖典尽秋无期  

呉讷  

李将军歌  

太仓积粟皆红腐羣猫昼眠鼠变虎前锋不见李将军何人为发千钧弩去年吾从昱岭来匹马驰突三闗开北平未入卫青幕郭隗独上燕昭台近闻西府罗俊彦人人自谓能酣战谁似当年背水军赤帜才临赵城变英雄报国如等闲马革裹尸铜柱间明朝按劒收中山谤书慎勿回天顔  

陈谦  

游子吟  

母爱儿比瑶草百花原头春浩浩结緑悬黎总非宝朝居目前暮怀抱顷刻相违作忧恼儿兮劝尔毋出游忍令母心日夜忧纫衣一针一度钩针线不比心绸缪儿嬉鬬草拈春缕緑缛青葱不堪数楚人只解歌王孙萋萋乃有子母恩徂徕松淇园竹人生长生胜他木千年万年春草緑  

## 御选元诗卷十  

乐府歌行八  

陈基  

鸡鳬行  

鸡与鳬皆鷇育鳬爱水游鸡爱陆鳬昔未辨雌与雄母不顾之鸡为伏鸡渴不饮饥不啄以腹抱鳬谁敢触鳬脱鷇鸡鼔翼日日庭中求黍稷啄啄呼鳬使之食鳬羽日防褷一朝下水不顾鸡鸡在岸鳬在水赋性本殊徒尔耳鸡知为母鳬不知恨不随波共生死  

白头公词  

杜陵三月春风暖燕语莺啼杂弦管落花撩乱紫骝嘶平乐归来酒尊满雨急风篁忽巳秋幽鸟多情亦白头不随翡翠枝头宿却爱鸳鸯水上游春去秋来不知老安乐即多忧患少绮窗深处语言竒付与纷纷秦吉了  

刈草行  

原上秋风吹百草半青半黄色枯槁城头日出光杲杲腰鎌晓踏城门道门头草多露未晞尔鎌利钝尔自知一人刈草一马肥马不肥兮人受笞城中官廏三万匹一匹日餐禾一石  

新城行  

旧城城旧人民新新城城新无旧人旧城城外兵一解新城城中齐覆瓦万瓦鳞鳞次第成将军令严鸡犬宁将军爱民如爱子百贾皆集新城市浙米淮盐两相直楚人之弓楚人得何时四海无荆棘北贾贩南南贩北  

裁衣曲  

殷勤织纨绮寸寸成文理裁作逺人衣缝纫不敢迟裁衣不怕剪刀寒寄逺唯忧行路难临裁更忆身长短只恐边城衣带缓银灯照壁忽垂花万一衣成人到家  

边城曲  

莫啓匣中镜怕见头上雪莫放上箭怕射边城月边城月缺还再圆头上髪白何由君不见自古边城有余乐夜月聨诗昼棊槊至今月照郾城头相国功名齐斗牛  

织锦篇  

络纬秋啼金井根佳人当窓织凤麟流云拂拭春无痕顷刻化作鸳鸯文银汉含风星斗摇虚空迸出黄盘雕为君裁作宫锦袍夺得当年卢肇幖妾家本住牵牛渚与君误结同心缕人间怪多离别苦梦落阳台不成雨肠断无心为君织向君抛却支机石何时头戴莲花巾相伴双成礼白云  

乌夜啼引【`幷序`】  

闽人王防为淮东元帅府奏差被诬系狱部使者使泰州尹赵子威谳之平反其寃  

乌夜啼在庭树乌啼哑哑天欲曙阿儿被诬身系狱尽室烦寃受荼毒乌啼何为绕吾屋下堂唤妇起聴乌忽喜淮南儿有书书中报道儿罪脱此乐欣欣天下无儿归拜母为母説泰州使君当世杰执法霜台旧司臬明如青天皎如月寃狱平反解缧絏已死得生诬得雪海可枯山可裂使君之徳不可灭乌啼爱我庭树枝我爱使君君不知使君归朝奉天子日日聴乌为君喜  

次韵赵君季文赠杜寛吹觱篥吟  

寒竹初裁芦叶秋夜吹百花洲上楼千金纵有狐白裘难买杜寛一艺优妙知音律能周□薛家小童安敢侔江空月白烂不收防搜罔象悲阳侯哀泉呜咽秦陇头何年变曲为凉州神工太古开黄牛惊浪出峡风飕飗落叶秋随渭水流渭水有尽情无休緜緜又若茧绪抽要眇宁以智力求须臾水激龙腾湫熊罴夜咆魑魅愁劝君不用皓齿讴侧耳聴此消百忧寛也胡为淹此留自合天上参鸣球飘然我欲归帝丘仙人张乐烟雾浮苍龙为车挟翠虬千秋万嵗迟子同遨游  

君住耶溪南  

君住耶溪南我住耶溪北咫尺不知名采莲始相识君爱莲有花我爱莲有实花实本同根君心勿相失  

送君当逺涉  

送君当逺涉兰舟桂为檝君去不思家妾梦长相接采莲将遗君采花不采叶妾貌不如花君心不如妾  

贞女慎行露  

贞女慎行露君子戒履霜嵗暮怀百忧离居増慨慷方舟岂无楫河水亦可杭临流不能渡伫立以徬徨  

鸿雁篇  

鸿雁双双度雁门相呼相唤不离羣昼衔芦藋防矰缴夜宿闗河同梦魂稻梁既足江南阔秋水増波叶微脱洞庭湖畔卧云沙彭蠡矶头弄烟月一朝无事忽相违一向东飞一向西西飞渺渺秦山曲东去悠悠沧海湄秦山沧海遥相望顾影徘徊各惆怅山有猩鼯与网罗水有蛟鼍与风浪回头却恨不同栖辛苦皆因独自飞不问天南与天北何时相见得同归  

山高寄陆元素  

谓山高兮其上有天谓地厚兮其下有泉天不可升兮地不可极我思古人兮为之太息古之人兮谓谁山之中兮水之湄孤舟兮容与俯狎步兵兮仰招鸱夷非夫人兮尔曷从之  

青丝络马头送李彦章  

青丝络马头游宦古苏州苏州城东万斛舟前年运米直沽口送别江头折杨栁承恩头插上阳花锡宴尊倾光禄酒江上今年杨栁黄辟书千里有辉光勇骑阃外将军马饱食闽中荔子浆闽中女儿歌白苎把酒劝君起为舞将军好文不好武自古闽中称乐土  

张宪  

鸿门防  

云成龙气成虎椎鼔撞钟宴真主披帷壮士髪指冠侧盾当筵请公舞白髪老臣心独苦玉玦三看君不语五星东井夜聨珠天狗欃枪落如雨鸿沟咫尺接鸿门千里神骓一夜奔君不见龙泉影里重瞳瞽玉斗声中五体分  

东门行  

东都门外今古稀东宫二傅同日归百官祖道设供帐敕赐黄金作酒赀归来日日防亲友尽卖赐金买醇酒白头刚傅【`萧望之也`】空劳劳一杯鸩羽不就狱博得君王祠少牢  

梁父吟【`武侯成就闗张胜晏子杀三士多矣故反其词`】  

伏龙隐南阳高卧久未起不肯渡长江焉能涉漳水炎炎火絶夘金刀巍巍土王当涂高种儿子不力战织履郎君无他逃伏龙一起捍坤轴雄据西南成鼎足十年汗血战黄五出王师争九六万人之敌两熊虎百战辛勤事行伍河南河北谩称雄不得袁曹一九土伏龙才起帝业新千古君臣鱼水亲遂使真龙全羽翼风云成就二将军  

行路难  

行路难前有黄河之水后有太行之山车声宛转羊肠坂马足蹭蹬人头闗白日叫虎豹腥风啼狗犴拔劒顾四野使我摧心肝东归既无家西去何时还行路难重咨嗟乞食淮阴市报仇博浪沙一劒不养身千金徒破家古来未际皆纷挐行路难多岐路马援不受井蛙囚范増已被重瞳误良禽择木乃下栖不用漂流叹迟暮  

房中思  

红象作小梳髻龙盘漆髪香泥捣守宫染透桃花骨白马不归来倚床弄红拂桂阴绿团团坐对玲珑月  

铜雀妓  

陵树日沈西秋风石马嘶芳尊倾蕙帐讵肯湿黄泥惨惨笙歌合遥遥望眼迷玉人脆如草能得几回嗁  

端午词  

榴花照鬟云髻热蝉翼轻绡香叠雪一丈戎葵绮绣窗雨足江南好时节五色灵钱傍午烧防胜金花贴鼓腰段家桥下水如潮东船夺得西船标櫂歌声静晩山绿万镒黄金一日销  

白苎舞词  

呉宫美人青犊刀自裁白苎制舞袍轻云冉冉白胜雪激楚一曲囘风高九雏凤钗篸紫玉长裾窄腰莲步促翩翩素袖啓朱樱金笼鹦鹉飞来熟馆娃楼阁摇春晖台城少年醉忘归璚牕绮户锁风色桃树日长蝴蝶飞倾城独立世希有罢吟绿水停杨栁急管繁莫苦催真珠賸买乌程酒  

秋梦引  

翠翘半軃双飞凤辘轳金井悬银瓮万丝翠雾刷鸦光两防秋波和泪送芙蓉带露不忍折鹦鹉隔笼时自哢多情宋玉正悲秋故放香魂入秋梦  

杨花词  

东风吹春春不醒桃花杏花空娉婷万丝剪绿暗如雾千里相思长短亭亭前女儿十六七手挽柔条背春日六街马蹄蹋黄麈雪花漫天愁杀人  

当垆曲拟梁简文帝  

初八月上十五月正圆当垆设夜酒客有黄金钱懽浓易得晓别逺动经年相送大隄上举杯良可怜  

胡姬年十五拟刘越石  

胡姬年十五芍乐正含葩何处相逢好并州卖酒家面开春月满睂抹逺山斜一笑既相许何须罗扇遮  

春昼迟  

楼观参差半空起缥缈阑干烟雾里绿萍一道浸鸳鸯笑声只隔桃花水栁下粉墙斜靠街当画红门半扇开游丝冉冉挂檐角燕子一双何处来  

江南弄  

茭尾蒲芽水新足沙暖小桃红夹竹谁家燕燕倦东风戢翼画梁春睡熟螭头舫子载醁勿惜千金买词曲明朝风雨蔽九川千里江南芳树绿  

瑶池曲  

曼倩啼饥桃未熟绮窓珠树层阴绿上清童子昼临闗鸾尾扫云方种玉芙蓉画阑春昼长箫韶一派起回廊八龙未暇送周穆三鸟遽能迎汉皇风雨苍苍隔圃不劳西望祠王母赠君桃核大如杯归植茂陵陵上土  

子夜呉声四时歌  

朱雀街头雨乌衣巷口风飞来双燕子不入景阳宫为问秦淮女还知玉树空  

湖上水云绿荷花十里香咿哑木兰櫂惊起睡鸳鸯雌雄两分去不觉断人肠  

白苎鸦头韈红绫锦靿靴玉阶零露冷差折凤仙花去去荡游子秋深不念家  

瓦上松雪落镫前夜有声起持白玉尺呵手制呉绫防纫征袍缝边庭草又青  

估客行  

发舟石头城系舟梅根渚江月夜寥寥照见佳人语割裳制家书刺指题日月不知何时到但记今朝发  

红门曲  

红门欲开人渐稀栖乌哑哑漫天飞西宫宝烛明如昼玉筵围坐诸嫔妃黄羊夜剥博儿赤金椀银铛进炰炙银汉依微白玉桥隔花宫漏夜迢迢内城马嘶丞相朝  

伍纳赫元帅斩新李行  

中原恶少称新李八尺长躯勇无比铁枪丈二滚银龙白面乌骓日千里攻州刼县莫敢撄乌羊浑脱缦胡缨轻车壮士三十两战则为阵屯为营殿前将军不敢搏羽林孤儿甘受防栁林道上掠宝车独树堆边劄氊幕吐番老帅西南来虎头不挂三珠牌敝裘羸马失故态宝刀锈涩盔生埃步入中书谒师相愿请长缨三百丈生防凶魁献至尊不使朝廷乏名将相臣入奏大明宫玉音特赐天廏骢亲军百骑备两翼防旗尽出东华东硬弓二石力逾弩长驱夜走涿城下土冈无树着伏兵两阵相当如怒虎弯弯弓弰抱团月防防枪尖飞急雪神骓未随白羽仆贼颅已逐青萍缺一骑平原报捷归天狗有声流作血  

北庭宣元杰西番刀歌【`此刀乃江浙平章嘉珲公征淮西所佩者`】  

金神起持水火齐煅链阴阳结精锐七月七日授冶师手作钳锤股为砺一千七百七十锋脊高体狭刀口洪龙飞蛟化嵗月久阮师旧物今无踪呱哇绣镔柔可曲东倭纯钢不受触贤侯示我西番刀名压古今刀劒录三尖两刃圭首圆劒脊防防生黒烟朱砂班痕防人血雕青皮软金钩聨唐人宝刀夸大食于今利器称米息十年土涮松纹生戎王造时当月蚀平章遗佩固有神朱高固始多竒勲三公重器不虚授往继王祥作辅臣  

莫种树  

莫种树种树枝叶多枯杨易生稊钝斧难伐柯秋风动悲思春月夜如何  

赠镌碑王生歌  

太湖之水通呉淞绿波冷浸青芙蓉巨灵神斧斫不去帝命留与厯代贤圣镌竒功竒功旷世信希有至徳乃可齐不朽嗟哉王生习此艺功徳不逢长袖手虞黄欧揭牛毛多笔端佞语如悬河银钩铁画衒竒丽天下匠石劳砻磨王生手握三寸钢肥深瘦浅能自量神椎轻重心应手白螙食铁森成行词严笔劲逼晋汉学士何人美词翰窅亭五彩防趺峙立通衢人不看人不看恐泪垂晋朝羊公今为谁高山深水苦自置后世谁人想见之王生王生女当知功徳岂在多文辞君不见延陵季子碑上仅十字千载万载生光辉  

陈秀民  

呉中栁枝词  

馆娃宫中花似雪馆娃宫外酒如春花前把酒花下醉莫遣春愁恼杀人  

姑苏城边杨栁丝千丝万丝垂参差栁丝虽长不禁手难织回文锦字诗  

木兰含芳西坞西呉侬出游知未知只恐过时不采摘零落将随秋草萎  

白日欲暮入空房手把银烛照西窗绣帏芙蓉开两两金屏翡翠立双双  

送逺曲  

谁令车有轮去年载客西入秦谁令马有蹄今年载客过辽西车轮双马蹄四念君独行无近侍妇人由来不下堂侧身西望涕沾裳恨不化为双玉珰终日和鸣在君旁  

西湖竹枝歌  

鸳鸯宛在水中央恰似阿侬初嫁郎掷却郎君金弹子劝郎切莫打鸳鸯  

姑苏竹枝词  

呉门二月栁如睂谁家女儿歌栁枝歌声嫋嫋娇无力恰如杨栁好腰肢  

方行  

杨栁词  

韶华无限暗中消摇荡春光几万条却怪晩来风定后雪花飞满赤栏桥  

曲江南陌乱垂烟勾引春风入管惆怅几株憔悴尽与人长系别离船  

清丽曲  

江花绕琼阙绿水带朱楼开宴坐清夜飞觞凌素秋美人明月佩仙客紫云裘生世真飘忽应当秉烛游  

东归谣送贝仲琚回呉中  

天目青逾蓝上有危峯横空插汉高巉岩沧海深莫测下有六鳌迭负蓬莱方丈于其侧山峻极兮水波澜千盘万折行路难愁看混沌开凿处尚有斧迹留人间殳山仙翁髪如雪胸蟠太和吐日月手中炼石轻女娲五色曽将补天裂忆闻羽客从之游青霞光乱云锦裘金鸡叫海白日惨桂树四落空山愁昔年寒月照樽俎明珠百斛轻于土君山铁笛悲向人羞杀堂前栁枝舞君归东呉怀故庐明星古宅非吾居防稽泱漭淛江险谁探千载太史禹穴之遗书兴因东归发遂作东归谣他年相忆五情热应知泪湿双龙绡  

和马贯五松小龙女歌  

五松小姑龙帝女绰绰飞珰夜行雨天呉移海醉不归江色千年作谁主漂星辗月流翠滑青霓曳裾玳窓八同心缕结寄玉郎复叠毾防制霞袜玉罂转水月独漉綷防香裾蹙兰屋闲掷明珠赠宓妃一片长睂写新绿罘罳瑶殿罩何年排空凤管冲九天割鲜不食起鸣弦水波帖玉无惊烟  

江南词  

暖气晴娇杜若洲沙头狂客系兰舟采苹多少江南女摇荡春光不自由  

刘仁本  

戍妇吟  

夫君在边戍妾身守孤帏欲往备纫栉不如频寄衣衣到恐迟迟不到妾不知欲知衣到无明年鸿雁归  

杨维桢  

城西美人歌【`并序`】  

丙戌花朝后一日与客游长城之灵山宴于城东老人所时偕游者城中美人灵山秀也酒酣作城西美人歌  

长城嬉春春半强杏花满城散余香城西美人恋春阳引客五马青丝缰美人有似眞珠浆和气解消冰炭肠前朝丞相灵山堂双双石郎立道傍当时门前走犬马今日丘垄登牛羊美人兮美人舞燕燕歌鸎鸎蜻蜓蛱蜨争飞扬城东老人为我开锦障金盘荐我生槟榔美人兮美人吹玉笛弹红桑为我再进黄金觞旧时美人已黄土莫惜秉烛添红妆  

崔小燕嫁词  

阖闾城中三月春流莺水边啼向人崔家姊妹双燕子踏青小靴红鹤觜飞花和雨着衣裳早装小娣嫁文央离歌苦惜春光好去去轻舟隔江岛东人西人相合离为君欢乐为君悲  

长洲曲  

长洲水引东江潮潮生暮暮还朝朝只见潮头起郎柂不见潮尾回郎桡昨夜西溪买双鲤恐有郎椷寄连理金刀剖腹不忍食尺素无凭脍还委西溪之水到长洲明日啼红临上头  

内人吹篴词【`为顾瑛题盛子昭画`】  

天宝年来教春坊紫云制曲吹宁王美人何处窃九漏耳谱亦解伊凉鹍弦转断黄金轴独据胡床弄横玉冶情忽逐野莺飞十指红蚕迷起伏御沟水暖浴防防天地久无征战声芙蓉杨栁自摇落岂识黄云边塞情西楼今夜月色午内人思仙望河鼔白日萧条凤不来井梧风动神乌语  

奔月巵歌【`为茅山外史张伯雨赋`】  

神犀然光射方诸海水拆裂双明珠大珠飞上玉臼小珠亦奔银蟾蜍千年太阴链成魄岂识妖防吞啖厄刳胎乃堕欢伯计玉斧椎开桃扇核茅山外史海上来拾得海月称竒哉按劒或为龙鬼夺掷手自戏仙人杯雄雷雌电绕丹屋顾兔清光吞在腹醒来不记墨淋漓尘世随风散珠玉铁崖仙客气如虹金桥银桥游月宫素娥饮以白玉醴羽衣起舞千芙蓉居然月宫化鲛室坐见月中清泪滴我方醉卧玉傍但觅大魁酌天浆不用白长生药不用千年不死方  

箫杕歌【`为永嘉玑天则道人赋`】  

空心劲草琅玕节瘦如笔枝赤如铁壶公手中曽掷之黄公石上飞星裂玑天道人双眼青见之不减九节藤神丁未窥混沌窍中有万壑铜龙声道人亲凿崆峒玉九漏玲珑尺度足黒蛇飞来膝上横道人手中啸鸾鹄自言竒音不敢作寒星堕地风折岳去年台山解虎鬬今年狼山敲豸角铁崖相见洞庭东腰间篴佩苍精龙湘江雨脚吹雌风相呼道人木上座杕陂水拔防睂峯  

湖龙姑曲  

湖风起浪如山银城雪屋相飞翻白鼍竖尾月中泣倒卷君山轻一粒浪中拍碎岳阳楼万斛龙骧半空立雨工骑羊鞭迅雷红旗白盖蚩尤开青蛾鬒髪红蓝腮紫丝络头双黄能神弦歌急龙姑来  

修月匠歌【`并序`】  

按酉阳杂俎太和初有王秀才游嵩山迷道见一人枕幞而坐曰君知月乃七宝合成乎月势如丸其影则日烁其凹处也常有八万三千户修之予即一数因作修月匠歌  

天公弄丸七宝钿脆如琉璃拆如线月中斤人八万户敕赐仙防琼屑饭什什伍伍入杳冥妙手持天轻欲旋千觔宝斧运化钧混沌皮开精魄见羿家奔娥太轻脱须臾踏破莲花瓣十二山河影碎中轮郭重完氷一片缥缈长悬玉臼飞坚牢永结妖蟇患封辞何用虮虱臣功成万古防天眷一归兰路不知年兔子花开三万徧  

花游曲【`并序`】  

至正戊子三月十日偕茅山贞居老仙玉山才子烟雨中游石湖诸山老仙为妓者璚英赋防绛唇词已而午霁登湖上山歇宝积寺行禅师西轩老仙题名轩之壁璚英折碧桃花下山予为璚英赋花游曲而玉山和之  

三月十日春蒙蒙满江花雨湿东风美人盈盈烟雨里唱彻湖烟与湖水水天虹女忽当门午光穿漏海霞裙美人凌空蹑飞步步上山头小眞墓华阳老仙海上来五湖吐纳掌中杯宝山枯禅开茗椀木鲸吼罢催花板老仙醉笔石阑西一片飞花落粉题蓬莱宫中花报使花信明朝二十四老仙更试蜀麻笺写尽春愁子夜篇  

采菱曲  

若下清塘好清塘胜若耶鸳鸯飞镜浦鸂鶒睡银沙两桨夹螳臂双榔交犬牙照波还自惜艳色似荷花袖惹红萍湿裙牵翠蔓斜大堤东过客背面在蒹葭日落江风起清歌杂笑哇  

春芳曲  

春容不再芳春华不再扬我欲倩游丝花前系春阳春阳不可系游丝徒尔长飞来双蛱蝶缀我罗衣裳顿足起与舞上下随春狂  

鬬鸡行  

两雄勇锐夸匹敌老距当场利如防氄毳毰毸猬刺张怒咽磈礧嗔睛碧劒心一动碎花冠口血相污胶防翼何当罢鬬作啼声埭上梨花春露滴  

杀虎行【`并序`】  

刘平妻胡氏从平戍零阳平为虎擒胡杀虎争夫千载义烈有足歌者犹恨时之士大夫其作未雄故为赋是章  

夫从军妾从主梦魂犹痛刀箭瘢况乃全躯饲豺虎拔刀誓天天为怒眼中于菟小于鼠血号虎鬼寃魂语精光夜贯新阡土可怜三世不复仇泰山之妇何足数  

饮马窟  

长城饮马窟饮马马还惊宁知呜咽水犹作宝刀鸣  

连理枝  

主家连理木昨夜一枝零野藤沿别树相托万年青  

玉蹄騧  

银脑玉蹄騧金鞭问妾家窗开桃叶渡小艇在荷花  

商妇词  

荡荡发航船千里复万里愿持金剪刀去剪西江水郎去愁风水郎归惜嵗华呉船如屋里南北共浮家  

春波曲  

家住春波上春深未得归桃花新水长应没浣花矶  

采莲曲  

东湖采莲叶西湖采莲花一花与一叶持寄阿侯家  

杨栁词  

杨栁董家桥鹅黄几万条行人莫到此春色易相撩  

赌春曲  

鬬草归来后开筵又赌春堦前撒珠戏谁是得双人【`妆楼记洛阳有乐姓者撒真珠为戏厚盈数寸以班螺令妓女酌之仍各具数以得双者为胜得双妓乃作双珠宴以劳主人`】  

玉镜台  

郎赠玉镜台妾挂菱花盘安得咸阳镜照郎心肺肝  

闻雁篇  

楼头闻过雁只影不成双一夜狂夫梦相随到九江  

买妾言  

买妾千黄金许身不许心使君闻有妇夜夜白头吟  

归客误  

夜闻归客骑玉辔鸣匼啑唤妇开西窗秋风响桐叶  

自君之出矣  

自君之出矣燕去复燕归思君如荔带日日抱君衣自君之出矣草青复草黄思君如鱼钥日日守君房  

呉子夜四时歌【`效刘琨体作`】  

麴尘波欲动红心草巳生朝来夹城道流车如水行睡起珊瑚枕微风度屧廊芙蓉最高叶翻水洗鸳鸯秋风吹罗帷玉郎思寄衣多情双络纬啼近妾寒机华烟嘘席暖不知寒漏长朝来玉壶冰为君添衣裳  

阳台曲  

月落望夫山高台十二鬟楚宫多妬女云雨梦中还  

焦仲卿妻  

生为仲卿妇死与仲卿齐庐江同树鸟不过别枝啼  

小临海曲  

日落洞庭波呉娃荡桨过道人吹铁笛风浪夜来多道人铁笛响半入洞庭山天风将一半吹度白银湾仙橘大如斗浮之过洞庭江妃浑未识唤作楚王萍海客报竒事青天火瓮飞明朝雷泽底新有落星矶网得瑚树移栽玛瑙盆夜来风雨横龙气上珠根海上双雷岛浑如滟滪堆乖龙拔山脚飞渡海门来潮来神树没潮归神树青云里天妃过龙旗带雨腥客入毛公洞洞深人不还明年探禹穴相见防稽山太液象圆海金莲夜夜开水中万年月照见昆明灰秦峯望东海云气常飘飘桑田明日事奚用石为桥  

桂水五千里  

桂水五千里潇湘雨气空衡山七十二望见女英峯桂水五千里南风大府开象王新贡入鲛女送珠来  

西湖竹枝歌  

余闲居西湖者七八年与茅山外史张贞居苕溪郯九成辈为唱和交水光山色浸沈胷次洗一时尊俎粉黛之习于是乎有竹枝之声好事者流布南北名人韵士属和者无虑百家道扬讽谕古人之教广矣是风一变贤妃贞妇兴国显家而列女作矣采风谣者其可忽诸至正八年秋七月防稽杨维桢书于玉山草堂  

苏小门前花满株苏公堤上女当垆南官北使须到此江南西湖天下无  

鹿头湖船唱赧郎船头不宿野鸳鸯为郎歌舞为郎死不惜真珠成斗量  

家住西湖新妇矶劝君不唱缕金衣琵琶元是韩朋木弹得鸳鸯一处飞  

湖口楼船湖日阴湖中断桥湖水深楼船无柁是郎意断桥无柱是侬心  

病春日日可如何起向西窗理琵琶见説枯槽能卜命栁州衖口问来婆  

小小渡船如缺船中少妇竹枝歌歌声唱入空侯调不遣狂夫横渡河  

劝郎莫上南高峯劝侬莫上北高峯南高峯云北高雨云雨相催愁杀侬  

石新妇下水连空飞来峯前山万重不辞妾作望夫石望来或似飞来峯  

望郎一朝又一朝信郎信似浙江潮浙江潮信有时失臂上守宫无日消  

呉下竹枝歌  

三箬春深草色齐花间荡漾胜耶溪采菱三五唱歌去五马行春驻大堤  

家住越来溪上头胭脂塘里木兰舟木兰风起飞花急只逐越来溪上流  

宝带桥西江水重寄郎书去未回侬莫令错送回文锦不答鸳鸯字半封  

马上郎君双结椎百花洲下买花枝罟罛冠子高一尺能唱黄莺舞雁儿  

白翎鹊操手双弹舞罢胡笳十八般银马杓中劝郎酒看郎色似赤瑛盘  

骑马当轩鹄觜靴西风马上鼓琵琶内家队里新通籍不是南州百姓家  

小娃十嵗唱桑中尽道呉风似郑风不信栁娘身不嫁真珠长络守宫红  

燕子词  

燕子来时春雨香燕子去时秋雨凉鸳鸯一生不作客夜夜不离双井塘  

燕子楼头入妾家燕来燕去惜容华只应韩重相思骨化作湖中并蒂花  

小游仙词  

东华尘又起瀛洲十屋今添第几筹阿母西来骑白凤蛾睂相见不胜秋  

麻姑今夜过青丘玉醴催斟白玉舟莫向外人矜指爪酒酣为我擘箜篌  

曽与毛刘共学丹丹成犹未了情缘玉皇勅赐西湖水长作西湖月水仙  

青旄节卫翠云軿按部东行过赤城龙女遗珠鸡卵大结为双佩赐方平  

若木西来赤岸东白金城阙碧珠宫天家令急不敢住折得五花归饭龙  

东逾弱水赤流深夜得桃都息羽旌地底日回天上去金鸡如凤自交鸣  

去妾辞  

万里戎装去琵琶上锦韀传来马上曲犹唱想夫怜  

红酒歌【`谢同年智同知作`】  

杨子渴如马文园宰官特赐桃花源桃花源头酿春酒滴滴真珠红欲然左官忽落东海边渴心盐井生炎烟相呼西子湖上船莲花博士饮中仙如银酒色未为贵令人长忆桃花泉胶州判官玉牒贤忆昔同醉璚林筵别来南北不通问夜梦玉树春风前朝来五马过陋防赠以同袍五色彩副以五凤楼头牋何以浇我磊落抑塞之感慨桃花美酒斗十千垂虹桥下水拍天虹光散作真珠涎呉娃鬬色樱在口不放白雪盈人颠我有丈园渴苦无曲奏鸳鸯弦预恐沙头双玉尽力醉未与长瓶眠径当垂虹去鲸量吸百川我歌君扣舷一斗不惜诗百篇  

聴鸎曲  

紫骝踏花云满足南陌东阡日驰逐不如幽谷黄衣郎好音緜蛮出深木邻家女儿愁别离杨花恰傍珠帘飞楼前闗山人未归奈何奈何啼黄鹂  

莲花防歌【`防在太湖之西蓟氏村防或作阧山川峭絶处`】  

栋花风残啼鴂舌莲花防上春三月防上女郎齐踏歌轻衫白苎飘香雪青山深锁蓟家村使君艇子恰当门门前满树樱桃子手摘樱桃招使君使君本是龙门客身脱宫袍岸乌帻何处江南最有情新买莲花防上宅  

玉莲曲为金陵张氏妓赋  

芙蓉出五沃荡漾水中央托根遍七泽濯影照沧浪亭亭立淤泥静试岳井妆使君青雀舫夜夜宿花傍为结明珰盖覆此并头芳洛妃解瑶佩王母荐琼觞饥餐玲珑玉渴饮醍醐浆白日忽成晩粉面落秋霜窟防不结子柔丝断藕肠波寒沈獭伞愁杀野鸳鸯  

用韵复云松老人华阳巾歌  

君不见獬豸不识字高柱削铁坚白简孰辨贤不贤又不见鵕防偏尚武高屋压虎肩五兵不理长酣眠铁崖老狂者强项如董宣小巾制子夏正要江东传人间绯紫揎已蜕风中蝉脱巾漉酒东篱边呉淞老褐来贺我倒冠共醉春风前我歌此歌君拍手东壶西阆开洞天洞天之鹤为我双回旋  

老客妇谣  

老客妇老客妇行年七十又一九少年嫁夫甚分明夫死犹存旧箕帚南山阿妹北山姨劝我再嫁我力辞涉江采莲上山采蘼采莲采蘼可以疗饥夜来道过娼门首娼门萧然惊老丑老丑自有能养身万两黄金在纤手上天织得云锦章绣成愿补舜衣裳舜衣裳为妾佩古意扬清光辨妾不是邯郸娼  

邯郸美人【`为赵娘赋也`】  

邯郸市上美人家美人小袜青月牙绣靴对着平头鸦平头鸦蹋场下包银壶防细马  

裙翻栁脚垂青空水花吹乱秋芙蓉须臾气喘如渴虹如渴虹索银瘿转辘轳饮金井  

素云引为元霜公子赋【`元霜璜溪吕氏月台名也`】  

清河美人姑射神梦中认得棃花云朝朝暮暮不肯雨璚枝玉叶光轮囷靘妆不染胭脂水轻歌欲遏鸾笙起五花细马防春风罗带飘飖白鹇尾柔情易逐防霞空半掩春衣嘶玉龙九防峯前指归路家住松陵东复东桃叶桃根春已暮又逐飞花度江去梨园昨夜春雨多回首孤飞在何处何处孤飞去复来直是元霜百尺台  

春愁曲  

小楼日日聴雨卧轻云作团拂帘过金黄杨栁叶初匀雪色棠梨花半破东家蝴蝶飞无数西邻燕子来两个玉闗万里尺书稀春风不似春愁大  

羲仲以呉之栁枝词答为赋诗  

呉中栁枝伤春瘦湖中竹枝湘水愁説与钱塘苏小小栁枝愁是竹枝愁  

四景宫词  

漏痕新长莲花斗龙池草色连沟栁忆春还又怯春来日日春情殢如酒小牀偷制锦回文落枕鍼声暗惊手梦绕梁三白蝶飞西园鼔子花开后  

金刀落雪如斗小殿风来水杨栁凤窠长簟不成眠窃饮君王千日酒传宣今夜吹玉笙十指红蚕捻轻手三十六竿调未齐小倚流璃御屏后  

露下金盘湿星斗池上乌啼千尺栁秋题未写桐叶笺春妆尚带桃花酒十二帘开乞巧楼小队金针穿好手长生殿里记恩私夜半牵牛挂楼后  

黛螺新赐量成斗画睂日画青青栁长得君王一笑看眠文不敢朝忺酒盘珠夜制衮龙衣红冰笋软呵纤手坐聴镫人报晓筹二十五声寒防后  

鸣筝曲  

断虹落屏山斜雁着行安钉铃双啄木错落千珠柈愁龙啼玉海夜燕语雕阑只应桓叔夏重起为君弹  

梦游沧海歌  

东海之东去国十万里其洲名沧洲地方五百里上有璚涛玉浪出没九岫如罗浮风光长如二三月琪花玉树不识人间秋人鸟戏天鹿昆吾鸣天球橘子如斗莲叶如舟白凤如鸡红鳞如牛青瞳绿髪紫绮裘日夕洲上相嬉游铁崖道人隘九州凌风一舸来东沤始青天开月如雪锦袍着以黄金楼楼中仙人睨物表瑶笙引鹤缑山头戏弄玉如意击碎瑚钩相招元处士浩歌海西流长梯上摘七十二朶之青菡蓞玉龙呼畊三万六千顷之昆仑丘黄河清浅眼中见海屋老人为我添新筹  

钱惟善  

春游曲  

蛾睂晓压黛云冷蚁波渌泛秋蛇影千金难买能赋人辘轳声沈旧宫井青丝不梳慵蚤起十二螺鬟翠相倚鹦鹉解言天上愁红雨香漂御沟水羲车急急催飞光杯中浅深愁短长东邻谁唱断肠曲游丝落絮春茫茫  

西湖竹枝词  

贫家教妾自当垆马上郎君不敢呼折得荷花待谁赠叶间红泪滴成珠  

春日高楼闻竹枝梨花如雪栁如丝珠帘不被东风卷只有空梁燕子知  

日暮天寒野水濵孤山愁絶四无邻谁家处子如冰雪行傍梅花不见人  

阿姨住近段家桥山妬蛾睂栁妬腰东山井头黒云起早回家去怕风潮  

楚人弓  

楚人弓悬两石五十万矢陷强敌绛人弓箭三只长歌入闗成伟绩多箭不如少箭力制敌若在弓矢间鸣条牧野高于山  

国马足  

国马足吉行五十辔如沃天马足一日千里更神速国马天闲饱刍粟太行盐车天马哭  

长安道  

车马如流水楼台结防虹王孙来戚里豪士遇扶风不覩衣冠盛空闻意气雄鸢肩亦何事日暮醉新丰  

闗山月  

落落汉时月萧萧古战场扬辉子卿节逐影细君装高映玉闗外低沈青海傍不似闺中夜只照绣鸳鸯  

折杨栁  

何处好杨栁攀条赠逺行花飞渡江水客醉蹋歌声秋色雕榆塞春阴接凤城一枝不败折为近亚夫营  

张昱  

行路难  

鸿雁及秋来鸟先社去俱生亭毒内羽翼乃不遇翔者不知水流者不知山世事每如此人生行路难  

美女篇  

燕赵有美女红莲映绿荷佩环雕夜玉团扇画春罗流盼星光动曳裾云气多回车南陌上谁不驻鸣珂  

晩春词  

喧风日夜起春到亦已久清晨卷帘坐惆怅闺中妇凭阑暗垂泪对花嬾擡手昨宵梦夫婿白马章台走结成合欢带自置妾怀袖觉来风张幔啼鸟在高栁空织迥文锦佳期竟何有  

织锦词  

行家织锦成染别牡丹花红杏花白作双紫燕对衔春一疋锦成过半月持来画堂卷复开佳人细意为剪裁银镫连夜照针黹平明设宴章华台为君着衣舞垂手看得风光满杨栁蝶使蜂媒无定栖万蕊千花动衣袖回回舞罢换新衣新衣未缝锦下机怜新弃旧人所悲百年欢乐无片时  

莲塘曲  

青苹风起栁塘水波声夜聒鸳鸯睡一防芳心不自持露荷又作璚珠碎藕丝织锦香满机裁成衣裳将遗谁只愁贱妾梦魂短不恨荡子归来迟花间鶗鴂依芳草等闲绿遍邯郸道还应忆念荡舟人满架芙蓉镜中老  

学仙曲  

二八女人貌婵娟杏花阴里竞秋千同心锦带刺石莲逢人学防剪刀钱却妬鸳鸯沙上眠  

古辞  

欢乐自欢乐苦辛长苦辛城中十万户谁是种田人  

小游仙  

桂阁金银不甚高仙山几许隔波涛信回青鸟无寻处一色春风是绛桃  

小娃莫説脸如莲自牧羊龙向葑田笑指清泠桥下水此中原是碧瑶天  

青虬昨夜付书回只许麻姑自拆开説道蓬莱山下路莫因清浅不归来  

栁枝词  

尊前不弃小腰身争欲搀先上舞茵多谢东风好擡举尽情分付画睂人  

春光领畧不胜娇摇荡东风千万条悔尽江州白司马一生空咏小蛮腰  

辇下曲一百二首【`并序　录十八首`】  

昱备员宣政院判官以僧省事简搜索旧文槀于囊中曩在京师时有所闻见輙赋诗有宫中词塞上谣共若干首合而目之曰辇下曲其据事直书辞句鄙近虽不足以上继风雅然一代之典礼存焉  

五垓千陛立朝廷槛首铜雕一丈翎不待来仪威凤至日闻韶濩在青防  

州桥拜伏两珉龙向下天潢一派通四海仰瞻天子气日行黄道贯当中  

国戚来朝总盛容左班翘鹖右王封功臣带砺河山誓万嵗千秋乐未终  

只孙官样青红锦裹肚圆文宝相珠羽仗执金班控鹤千人鱼贯振嵩呼  

墀左朱阑草满丛世皇封植意尤浓艰难大业从兹起莫忘龙沙汗血功  

国初海运自朱张百万楼船渡大洋有训不教忘险阻御防先饭进黄粱  

当年大驾幸滦京象背前防幄殿行国老手鑪先引导白头聮骑出都城  

华缨孔帽诸畨队前导伶官戏竹高白伞葳蕤避驰道帝师辇下进葡萄  

鸡人唱罢内门开千骑前头丞相来卫士金双引导百司拥醉早朝回  

端本堂深绣榻高满前学士尽风骚星河骑士知谁马惯识金笺玉兔毫  

儒臣奉诏修三史丞相衔兼领总裁卒士院官传赐宴黄羊挏酒满车来  

文明天子念孤寒科举人材两榜寛别殿下帘亲防试唱名才了便除官  

鑪香夹道涌祥风梵辇游城女乐从望拜防楼呼万嵗柘黄袍在半天中  

鸭绿江波胜鸭头鱼龙变化满中州分来一派天潢水到得乌桓便不流  

昭君遗下汉琵琶抝轸谁弹狈获沙春色不闗青塜上只今芳草满天涯  

圆殿仪天十六楹向前黄道不教行帐房左右悬弓角尽是君王宿卫兵  

闲家日逐小公侯蓝棒相随觅打毬向晩醉嫌归路逺金鞭相过御街头  

肩垂绿髪事康禅淡扫蛾睂自可怜出入内门装饰盛满宫争迓女神仙  

塞上谣  

虽説滦京是帝乡三时闲静一时忙驾来满眼吹花栁驾起连天降雪霜  

亲王捧宝送回京五色祥云抱日明锡宴大开兴圣殿尽呼万嵗贺中兴  

拟古秋夜长  

云中鸿雁过门前朔风起梧桐叶落金井头月照乌啼天似水谁家机上织回文夜聴啼乌如不闻明朝为遣安南使细意缄题持赠君  

## 御选元诗卷十一  

乐府歌行九  

王逢  

银瓶娘子辞【`并序`】  

娘子宋岳鄂王女闻王被收负银瓶投井死祠今在浙西宪司之左逢感其节敬为之辞  

苍梧月落乌号霜寒泉幽凝金井牀绮疏光流大星白梦惊万里长城亡女郎报父收囹圄匍匐将身赎无所官家圣明如汉主妾心愧死缇萦女井临交衢下通海海枯衢迁井不改银瓶同沈意有在万嵗千春露神采魂今归来风泠然思陵无树容啼防先王墓木西湖边  

淮安忠武王箭歌题垂虹桥亭  

淮王昔下江南城万灶兵拥双霓旌锦衣绣帽白玉带金戈铁马红鞶缨皁雕羽箭三十六一一插向鯋鱼箙鹿麛昼号猿抱木王师所过全生育彤弓亲授圣天子  

弓影射入东呉水水波恍浸铜拄标仰见浮屠半霄起王当是时戢武功指顾草树生春风宋家降玺朝暮得思罢贯革垂无穷浮屠上层龙所宫宝盘绀碧莲花同张满月报驺发忽露半笴芗云中铙歌啁轰鼔笳竞父老顿足欢声应泗州使返睢阳亡汉闗将入天山定两贤成败闗衰盛雄才逸气王谁并我浮扁舟五湖兴载拜何由重安靖猛士经过合深省  

妇董行【`并序`】  

妇董滕人刘进妻也进与兄顺并以勇称金季山东乱盗蜂起因共募丁壮保里闬天兵驻峄山进单骑觇之中流矢死顺徙家淮南举室溺淮水董为宋招抚吕文徳禆将所获欲犯之度不免乃谓曰夫丧不逺家难荐臻一身流离娩在旦暮死生非我有愿将军勿疑夜果生一男先是顺已入济州愬于石太尉珪曰顺有弟不幸没于敌其妻在孕为南军拘幽舟中万一不得收遗息使弟为厉实顺之罪也惟明公是图石为发步卒三百人迹其所往次淮阳始知董所在阴使人侦之生子盖三日矣及见具道顺意董悲感不自胜且泪曰妾以姙不得先夫死今幸不辱先所天使有后皆伯赐敢名此子曰伯祐以志不忘遂抱授侦者目送数十步投江以死至正五年秋进元孙士行语其事于逢逢高其节义作诗哀之  

北军南军和议时两垒对立龙鸾旗羣雄棋峙国瓦解乃与妇董光门楣星辰错乱风云气乾坤造就氷雪姿浑家性命葬鱼腹一舸涕泪随鸱夷长眠自足为义鬼后死只望予孤儿儿在腹中兵在目忆夫心头臂消肉日昼惨惨阴灵啼夜黒冥冥波浪触马驼碛逺暗尘土鸡犬村空疎树木峄山谁收白玉骨蔡州地陷黄金屋太尉前归明主化招抚姑存寡妻宿羞看人面问消息强通语笑寛羁束伯顺见义勇着鞭鋭士协力争锋先道傍弩伏荆棘底掌上珠还江海边将门有后传世世墓祭无所从年年湘妃掺袂遡寥廓汉女结佩穷幽缟衣綦巾共缥缈文鱼赤鯶长周旋唇亡未久齿亦丧独闻其风犹凛然中原山河想如故目断几防滕州烟  

竹枝词  

溪上鵞儿栁色黄溪边花树妾身长浮薸可是无情物采得归来好遗郎  

道傍花发野蔷薇绿刺长条绊客衣不及沙边水杨栁叶间开眼望郎归  

小游仙词  

西王春宴百娉婷玉碧桃花满洞扃自饮一杯璚屑露东风吹梦不曽醒  

云幢烟节紫霞裾齐御泠风集步虚若受人间尘一防长门又属汉相知  

壮士歌  

明月皎皎白玉盘大星煌煌黄金丸壮士解甲投马鞍蒺藜草深衣夜寒劒头饮血何时干  

寒机女词  

鸳鸯机满东西舍雪茧缲来日相射世俗竞染红蓝花妾心钟爱金丝柘君王锦绣焚殿前天孙凤梭蛛网悬织成云雾制龙衮万一熏香分御筵  

君家栁  

君家栁万株一色鵞黄酒龙鳞波暖袅翠烟飞花直渡江南天仓庚立晓燕穿午薄暮啄木声丁然腹中树蚀皮齧马旧阴半减金城下长条短条属行人犹有持斤睨之者秋来大地落叶鸣心忆阳春泪如泻  

合淝束遂庵学正为画君山酹月圆长歌奉谢  

忆携蓉城霞【`吾乡酒名`】醉赏君山雪兴酣俯崖面三酹大江月灵竒珍怪不可説回首十年尘土热束卿想像作此图如见当时眼为豁是山杰立气皓鲜四八賔从咸华颠【`吾乡有三十三山君山为之主`】银涛丝萦料角海【`料角池名逺在通州`】玉台镜露峨睂烟【`峨睂嘴即在君山下`】槎牙乱树拔虎窟撇捩小艇吞龙渊樵子罢斧僧罢磬木瓢一个沧茫前君不见江山元与天地辟有月无人景虚掷昆岷东来几万里衣冠云散三千客三千客后世屡易晓事仅有罗春伯【`事见郡志`】趺椔翳鬼照火鼇背苍凉兽交迹君不见采石紫绮裘赤壁洞箫歌乐者信旷达龌龊将如何嵗云暮矣双鬓皤梦恍茅屋牵青萝广寒白下相杵贝阙鲛女趋鸣梭卿闻大呌当就隐指日莫问鲁阳戈  

古宫怨二首【`录一首`】  

万年枝上月团团一色珠衣立露寒独有君王遥认得扇开双尾簇红鸾  

江边竹枝词八首【`录四首`】  

乱石砑声大小湾石中无玉作连环楚江风浪呉烟雨翠锁修睂八字山  

社酒吹香新燕飞游人裙幄占湾矶如刀江鲚白盈尺不独河鲀天下稀  

巫子惊湍天下闻商人望拜小龙君茹藘草染榴红纸好剪凌波十幅裠  

潮落蟆山连狗沙黄泥鞵浦趁江斜阿侬十指年娇小曽比个中春荻芽【`狗叫沙在蔡港西北嵗产荻芽予家分佃顷半沙与鰕蟇山鞵浦相连`】  

戴良  

三妇艳词  

大妇荡湖舩中妇歌采莲小妇独娇态含羞辞未宣牵篷掩花面何处不堪怜  

艾如张  

翠为衿锦为衣朝朝暮暮泽水飞泽中青草深且茂莫聴尔媒登垄雊垄头西接桃李场蓬藋艾尽有罗张罗虽可避机莫测尔误触之恐身伤请看旧日张罗处祥凤冥鸿不肯顾  

游山至叶仲容家饮散因为醉歌  

石林古邨郁深窈几处楼居插晴昊主人喜我携客来隔屋频呼酒家保老来厌受樊笼束十日山行恣幽讨世间万事良可知一杯且此开怀抱座中高士毛云庄满腹诗才鬬葩藻自从偕我林壑游得句几回惊絶倒况逢地主亦善诗时出新篇慰枯槁安得思如刘沈辈席上同吟醉歌好窗萦月练爱宵迟楼度日车嫌曙早众賔固尽新知乐贱子独怀心慅慅有家逺在越水东数口漂流千里道身心已同风撼木寿命何殊露垂草柴桑未返彭泽翁同谷空悲杜陵老好防涧水添酒杯尽把闲愁醉中埽  

题何监丞画山水歌  

至正以来画山水秘监何侯擅其美帝御宣文数召见抽毫几动天顔喜有时诏许阅内储名笔班班世所无王呉李范已心识余者山堆皆手摹海内画工亦无数才似何侯岂多遇权门贵戚虚左迎往往高堂起烟雾人间一笔不可得门外车徒漫如织叶君使还亲集送乗兴始肯留真迹于时在座总儒冠王郑歌辞晩更妍岂无片语道离恨见侯之画笔尽捐此画携归在乡县万壑千岩眼中见却忆都门送别时回头瞥覩西山面莫言短幅仅盈咫逺势固当论万里旣似山河月里明复同衡霍牖中起叶君眼力老愈光爱之不减云锦章年来行槖尽抛弃惟将此纸什袭藏何侯迁官定何处有客披图正倾慕北骑南辕傥相值烦君为我致毫素请侯一写沧洲趣  

顾瑛  

玉鸾谣【`并序`】  

杨廉夫昔有二铁笛字之曰铁龙今亡其一偶得苍玉箫一枚字为玉鸾以配铁龙廉夫喜甚复以书来索赋玉鸾谣志来自云至正甲午三月既望界溪顾瑛书于栁塘春  

七宝城中夜吹笛舞按白鸾三十只个中小玉号细腰尾拂广陵秋月白伐毛脱骨秋风里素颈圆长尺有咫中虚一窍混沌通上有连珠七星子羿妻久闭结璘台弄玉求之遗萧史调得仙家别鹄声吹落虎头金粟耳桂园仙伯杨铁翁昔豢洞庭双铁龙雌龙入海去不返雄龙鳏处琼林宫宫中夜夜泣寒雨幽咽悲啼作人语燃犀莫照玉镜台买丝难系蓝桥杵虎头怜之为媾防并刀翦纸招鸾魂鸾之来兮洞房晓恍然枕席生春温铁仙翁笑拍手左琼琼右栁栁琼琼细舞栁栁歌起劝虎头三进酒画堂甲开屏风翠烟凝暖春云浓大瓶酒泻鹦鹉绿满头花插鸳鸯红鸾兮运居巢龙弄横竹君山月落大江秋黄姑星陨昆冈玉不须再奏合欢辞且聴和鸾太平曲太平曲断还续一转一拍相节促谐宫协徴宣八风寒谷能令生五谷鸾龙台上凤皇来万嵗八音调玉烛  

花游曲同张贞居游石湖和杨廉夫韵  

真娘墓下花溟蒙碧梢小鸟啼春风兰舟摇摇落花里唱彻呉歌弄呉水十三女子杨栁门青丝盘髻郁金裠折花卖眼一回步蛱蝶双飞上春墓老仙醉弄铁笛来琼花起作回风杯兴酣鲸吸玛瑙椀立按鸣筝促象板午光小落行春西碧桃花下题新题西家忽遣青鸟使致书殷勤招再四当筵夺得凤头笺大写仙人蹋踘篇  

西湖竹枝词  

素云缺月挂秋河聴得临风白苎歌湖水西来流不断海潮东去是风波  

陌上采桑桑叶稀家中看蚕怕蚕饥大姑要织回文锦小姑要织嫁时衣  

鱼庄欸乃歌  

返照移晴入绮窗芙蓉杨栁满秋江渔童欸乃荡舟去惊起锦鳬飞一双  

金杯素手玉婵姢照见青天月子圆锦筝弹尽鸳鸯曲都在秋风十四弦  

白云海铭词  

虞山几千叠千叠白云飞出山变苍狗入山为白衣不如化作双白鹤飞向白云深处落向余能解説前身不是当初旧城郭  

白云楼歌  

白云深白云深白云飞来知我心笑看触石起肤寸斯须变作漫天阴山人驱云飞出牖一道龙光射南斗大星落落小星明万物区区等刍狗举手招归怀抱里三日颠风吹不起怒排雨脚走空来卷入银河一水四野纷纷未倒戈其奈山人不出何有时乗云钓东海世上空寻张志和万松岭上云如絮天赐山人作孤注明朝说与云中君白云之楼是常住  

白云深白云深高楼结在云中心楼中之人白云友日日醉卧梨花阴大笑白云对户牖肘后黄金大于斗草间逐纵得之九鼎热油烹走狗争如高卧高楼里未聴催归聴唤起钓竿不钓北溟鱼酒杯倒吸西江水何须逐日怒挥戈其若花开雪落何空将朽索驭快马籋云放辔追羲和楼外晴云擘飞絮手拍阑干目如注青山排闼四海来面面青山白云住  

顾元臣  

竹枝词  

牡丹开时花满阑芍药开时春已残等过三春今半夏重楼日日倚阑干  

顾晋  

竹枝词  

杨白花开风满天花开成絮不成绵不如落向西湖水化作浮萍个个圆  

郎子别时秋月明说道归时春水生晓起门前聴过马马嘶都是别人行  

顾佐  

竹枝词  

阿侬心似潮水清愿郎心似湖月明南山云起北山雨云雨明朝何处晴  

倪瓉  

余不溪词【`并序`】  

开元馆在余不溪濵距溪无百步上清王真人所立溪流冬夏盈演玉光澄映与他水特异故为名焉庚午嵗春因市药过浙江趋便道将归梅里俛斯水而恱之泝流闲咏盥濯平津顾瞻坛宇近在东麓遂舍舟造其下真人为出酒脯燕歗岩洞竟日乃返悠悠徂嵗忽已十有七寒暑矣余既为农畎畞身依稼穑复尔政繁奔走州里欲为昔游其可得乎链师遐鶱物表闲情夷朗周览宇内将还真馆余因仿像畴昔之所覩极道山之清婉追赋短章以饯斯别若夫超踪溷浊逍遥元迈盖深志于是矣览而咏言能无动悲慨乎  

余不溪水涵绿薲微风吹波蹙龙鳞看山荡桨不知逺两岸桃花飞接人溪回路转松风急竹林华房霞气湿忽逢道士颀而长疑是韩国张子房相期飘拂紫烟里下揽沧溟浮玉觞  

醉歌行次韵酬李徴君春日过草堂赋赠  

杜陵昔年有茅屋浣花溪边锦江曲古人不见春风来桃李无言自山麓石牀藓涩青泥干决渠流水夜潺湲可怜宝劒埋黄土空余山月照波澜今我不乐空怀古短世长年谁比数花下那知李白来山鸟恣歌童亦舞酒酣大笑五情热作相形求筑岩説夷齐相逝居首阳逍遥采薇饱芳洁勿歌虞夏黄农诗贤愚等是百年期鲁连耻秦亦蹈海笑尔局促商山芝少文壁间对图画莫待老来难命驾仰看翕忽浮云驰安得乗螭与之化漠漠杨花萦逺天迸壑晴雷惊醉眠李侯神爽色不动手中茶雪落轻烟逢君此乐诚草草便欲携君卧烟岛海上千年白鹤飞世人胡为而自老  

竹枝词【`并序　录四首`】  

防稽杨廉夫邀余同赋西湖竹枝歌余尝暮春登濒湖诸山而眺览见其浦溆沿洄云气出没慨然有感于中欲托之音调以申其悲叹久未能成章也因覩斯作为之心动言宣为词凡八首皆道眼前不求工也  

钱王墓田松柏稀岳王祠堂在湖西西泠桥边春草绿飞来峰头乌夜啼  

湖边女儿红粉妆不学罗敷春采桑学成飞燕春风舞嫁与燕山游冶郎  

春愁如雪不能消又见清明卖栁条伤心玉照堂前月空照钱塘夜夜潮  

嗈嗈归鴈度春江明月清波鴈影双化作斜行筝上字长弹幽恨隔纱窗  

闻竹枝歌因效其声  

钿山湖影接松江橘叶青青柿叶黄要写新愁寄音信西风断鴈不成行  

江流不住楚山青船到浔阳几日程不忍寄将双泪去门前潮落又潮生  

恻恻行【`并序`】  

三月十五日陆元素将从梁鸿山归呉淞之上是夕坐至夜分始别予入舟赋此追至梁鸿山寄之以定及冬重来之约  

恻恻复恻恻忧思从中发感子逺来访畏子遽言别不有同心人何以慰孤寂矧兹夏春交萧艾盈路侧江水亦浩漾风帆还飘突行将阻携手转觉意忽忽交好匪在今高谊敦自昔人生宁无别所悲嵗时易坐叹辛夷紫还伤蕙草碧仆夫窃相告怪我悲愤塞山中梁鸿栖江上陆机宅井田今芜秽鹤唳亦寂寂子往经其壖徘徊但陈迹天地真旅舍身世等行客泛泛何如损皎皎奚自益修短谅同归数面聊欢怿  

剡韶  

寄逺曲  

朔雪满天山征人去不还惟应陇头月照见玉门闗  

伐桂辞  

莫斫桂树莫斫桂树上有慈乌反哺桂树有花慈乌有母实伤汝心匪伤汝斧  

次韵倪元镇双燕吟  

双燕双燕复双燕年去年来几相见东风花落杏梁深不比朝飞雉带箭主人长年不知还梦随胡蝶千万山人生那似双飞燕去去来来梁栋间  

望潮曲  

夕风吹白波江树摇绿烟行人望湖水心与沧溟连榑桑东来三万里晓看浴日重渊底乃知碧海与天通只隔银河一丝水美人住在东海头身轻嫁与千户侯频年转粟直沽口樯头夜夜望牵牛  

石榴花辞  

石榴花为谁好一树垂垂向官道年年花落复花开不觉前年人易老去年花开白日长长官载酒来称觞流莺蛱蝶共飞舞不惜醉倒花树傍今年花开秋可怜累累结子满树颠无人载酒花下饮只说花开胜去年去年今年两结子雨露生成有如此人老不似花再开莫惜载酒花前来  

西湖竹枝词六首【`录四首`】  

十五女儿罗结垂照水学画双蛾睂长桥桥下弯弯月偏向侬家照别离  

妾家西湖住横塘门前杨栁万条长凭郎醉后莫折断留待重来系马缰  

阑锁六桥春水深鸳鸯鸂荡人心呉儿生长自呉语却向船头学楚吟  

湖上荷花娇欲语湖中女儿木兰舟荷花折得浑自好只恐荷盘不耐秋  

春江曲送唐闵之入闗  

二月春草青三月春水肥杨栁荡洲渚胡蝶作团飞美人向何处望望隔烟雾迢递越王城青山海中树海水高入天上与银河连相思瘴云合目送南飞鸢  

姚文奂  

竹枝词四首【`录三首`】  

侬家只在断桥边劝郎切莫下湖船湖船无柁难轻托白日风波在眼前  

氷肌玉骨自清凉藕花十里锦云香一朶红衣初脱卸却将莲子打鸳鸯  

家住西湖第四桥自从丱角学吹箫年来愁得两鬓雪吹尽春风那得消  

吕诚  

江水辞送友人之龙江  

江水一百里南风一日程飞花多意绪相逐柁楼行江水五百里上有兰与芷采之遗我思含情似江水  

采莲曲  

刺船水中央拢船乗晩凉近畨滩上过叶里好鸳鸯盈盈藕上花采采堕清泪愿将心中丝系君双玉佩  

蹋踘篇  

江南稚女顔色新百花楼前蹋绣轮红蕖小韤不动尘不动尘放娇态微风来舞裙带  

芙蓉小踘蹋晓风金碧步摇声丁冬绣衫窄窄交斜红交斜红露玉腕挥紫绵浥香汗  

周砥  

放歌行赠宋君仲温  

今日非昨日今年非去年天地不同老日月岂停旋寸心遥遥顔色改只似秋蓬与夏莲柏梁赋诗不早上长楸走马未得前阊阖九重虎豹守我欲上诉无因縁荆山泣玉徒自苦夷门抱闗谁复贤宝劒夫容拂秋月高歌对酒声哽咽当时轻意千古事幽愤于今向谁雪兰台公子天下奇心胆岂足他人知荆卿不荅鲁句践项羽岂顾齐安期东呉市上花漠漠相逢意气倾山岳笑说秦闗百二重舒卷风云不盈握一生不识平阳奴况是霍家冯子都明珠白璧等粪壤玊环翠袖皆虫蛆甘心廓落事屠钓矫如游龙不可拘宋公子尔弹琴我放歌白昼苦短夜何多黄金高台几千尺翳日浮云柰若何  

张简  

醉樵歌  

东呉市中逢醉樵铁冠敧侧发飘萧两肩矻矻何所负青松一枝悬酒瓢自言华盖峰头住足迹踏遍人间路学书学劒总不成惟有饮酒得真趣管乐本是王霸才松乔自有烟霞具手持昆冈白玊斧曽向月里砍桂树月里仙人不我嗔特令下饮洞庭春兴来一吸海水尽却把瑚樵作薪醒时邂逅逢王质石上看棋黄鹄立斧柯烂尽不成仙不如一醉三千日于今老去名空在处处题诗偿酒债淋漓醉墨落人间夜夜风雷起光怪  

和铁崖小临海十首【`录六首`】  

海静不扬波仙人控鹤过灵峰七十二何处月明多扁舟下彭蠡望见古君山只道支机石移来天汉湾歌罢霓裳曲分行舞广庭天坛看星斗散乱若浮萍夜过洞庭曲青山玊作堆仙人吹铁笛白鹤自飞来仙花云万叠浩劫与春开却笑珊瑚树焦枯作死灰海上三神峤尝看羽盖飘玊虹三百丈嘘气结成桥  

李瓒  

栁枝词  

呉江緑水生春明江上栁枝今渐青栖乌哑哑中夜鸣愁絶东风长短亭栁枝当户森成束思妇正倚阑干曲别情有恨不可解万里相思泪盈掬愁多不织流黄机织得回文更憯凄功名悮人不足恃稾砧稾砧何日归  

春草曲  

春风百草生何许伊流之洲沣之浦荃蘅兰蕙与芳杜馨香采色纷无数鶗鴂先鸣众芳举万緑如烟花欲语王孙游子去湘楚蘼芜开谢山之阻春草无情情独苦别离恨深廼终古春草生泪如雨  

归鸿曲  

高秋鸿鴈来仲春鸿鴈归闗河道路逺沙场声韵悲去年曽寄帛书去回文织就相思句稾砧逺在边城戍高楼不见絶心绪愁多别久泪阑干何日归来再合欢一聴归鸿一生怨扬子江南春雨寒  

击檝行  

日华悠悠江色清碧波万里生春明商妇琵琶怨别生击檝渡江舟正行美人美人既无情沣兰沅芷扬芳馨欲见不见心怦怦轻风吹罗裳击檝且勿忙恐惊菰蒲中交颈双鸳鸯莫学桃根与桃叶渡江一去音信絶江上春来复春去对此流光泪盈睫  

戴胜行  

江臯春暖桑盈墅三农耦畊蚕事举嗟尔戴胜胡为来乃有鸣声惊织妇戴胜来降于桑采采丽羽何清扬天时月令仍相当兹禽一鸣谷雨至农人闻之兴耒耜蚕成缫丝秧及莳  

陆友  

桂之树  

桂之树褰我衣秋风昨夜起游子送将归明年春水盛鼔檝下江矶  

张师贤  

和西湖竹枝词  

孤山脚下三叉路孤山墓上好梅花不似马塍桃李树随春供送到人家  

沈性  

和西湖竹枝词  

侬住西湖日日愁郎船只在东江头凭谁移得呉山去湖水江波一处流  

衞仁近  

秋夜曲  

谁家女儿青结螺花前双歌舞婆娑相帘在钩明月多柰此迢迢凉夜何  

银河流光夜初静姮娥娟娟度鸾影绮疏美酒醉方醒倚阑吹箫更漏永  

缪偘  

和西湖竹枝词  

初三月子似弯弓照见花开月月红月里蟾蜍花上蝶怜渠不到断桥东  

马麐  

春夜乐  

越罗复幔茱萸红蹙金绣带蟠双龙铜盘腻烛传香蜡帘箔星光钉文甲金刀割红翠釡烹荳蔲压春赪玊罂神仙舞盘踏月行鴈沙印雪留云缨朱丝泠泠金粟柱风流上客琼林主碧海烟中采香妇湿花仙骨霑春雨  

和花游曲  

绮楼十二浮空蒙宝衣翠络熏麝风宫妆窈窕银屏里鹦鹉呼名隔江水茘枝木花覆门珠佩丁东摇曲裙馆娃宫里潘妃步赢得一丘红粉墓探花仙子何处来乳酒百罚行深杯夜阑酒倒挥玊椀遮莫城头催漏板人生一身东复西花游日日须留题尚记题诗动宫使字落骊珠三十四金花重赐五云笺制作清平乐府篇  

独酌谣  

独酌谣独酌当中宵中宵万籁寂独酌兴歌谣玉露下金井银河沈素涛一酌再酌神思超安得十洲仙人共倾倒驾风鞭霆厯览八极同游遨鲁戈莫挥斥羲车莫招摇便当瓮头醉笑解黄金貂君不见车轮马足长安道鸡鸣五更天未晓又不见北邙风雨迹如埽石驼断碣眠秋草天飇泠泠吹我襟独酌独酌慰我心流光去人那复得洗盏自歌还自吟  

岳榆  

渔庄欸乃歌  

文竿比目出清波翠袖香醪金叵罗凉月团团当槛白秋光冉冉隔帘多  

黄花丹树老渔庄锦瑟秋风子夜长惊起水禽栖不稳背人飞去不成行  

袁暠  

渔庄欸乃歌  

秋水芙蓉面面开锦堂低防小蓬莱夜深莫把珠帘下恐有青鸾月底来  

玉人花下按凉州白鴈低飞个个秋弹彻骊珠三万斛当筵博得锦纒头  

文质  

月漉漉送瞿慧夫之练川  

月漉漉在娄水老蟾千年浸不死容华已萎春蕙芳望茫茫运天髓月漉漉在练水桂影无烟玊如洗一天清吹凉参差琉璃碧破飞鱼起我家月明沧海曲渔歌不惊鸥梦熟脱巾醉卧竹叶舟白头浪起高于屋送君行月漉漉  

折杨栁  

折杨栁烦纎手金黄细缕牵春愁送客年年汴河口汴水明杨栁青此时伤心无限情同心结就孤舟行折扬栁君知否有书莫寄双鲤鱼一度春风一囘首  

白云海歌  

白云深白云深白云深处元无心眼空瑶海一万里山光不动秋阴阴虚白英英啓扃牖袖拂天开落星斗尽随玉气化为龙不逐西风变苍狗道人高居白云里九重丹书征不起三生石上话因縁春梦梨花隔秋水风尘眯目横干戈龙吞虎噬柰尔何断蛇神器未出匣海宇无复春光和世事纷纷为落絮百嵗流光水东注白云与我有深期我亦相依白云住  

顾敬  

和西湖竹枝词  

楼船女儿日晩歌莲心结子绾双螺湖水萧萧湖月白柰此湖中凉夜何  

陆仁  

春波曲  

青青太湖波小小芙蓉楫舟轻弗解操水深那敢涉  

野田雀  

野雀飞在田化为田中鼠黍稌动连云鼠食那知止  

栁枝曲  

朝垂金门雨暮拂玊阑风飞絮高高去枝叶在深宫  

缺月词  

月体无亏缺日照乃自偏安得长合璧与天相周旋  

精衞词  

精衞两翼大飞向海波去口衔石子不知数山高高海深深山高水深石自沈  

招鹄词  

黄鹄兮黄鹄鶱翮兮扶摇一飞兮絶泰华再飞兮冲层霄鹄兮无弟与兄若将求其曹于乎鹄兮心悁劳燕雀在樊兮食且饱乐且不忧中林有木兮木有巢鹄乎归乎无逺遨  

石妇词  

鸟鸣孤竹冈春花复斑斑江水日东落行人殊未还妾孤处妾之心白于水水白泥可浑妾心洁且明望夫不归那忍生精神忽通化为石千秋万年冈上立  

思公子寄马希逺  

蟋蟀兮在户菊始花兮婀娜擥芳兮延伫思公子兮江之左筌桡兮桂旍江流兮泌清絙朱弦兮横琴荼甘如荠兮楚酒馨宛迤兮娄水蘼芜黄兮夕雨娄之上兮有园与庐思公子兮归乎乐只  

渔庄欸乃歌【`并序　录二首`】  

至正辛夘秋九月十四日玉山燕客于渔庄之上芙蓉如城水禽交飞临流展席俯见游鲤日既夕天宇微肃月色与水光荡摇櫺槛间遐情逸思使人浩然有凌云之想玊山俾侍姬小琼英调鸣筝飞觞传令欢饮尽酣玉山口占二絶命坐客属赋之赋成令渔童樵青乗小榜倚歌于苍茫烟浦中韵度清畅音节婉丽则知三湘五湖萧条寂寥那得有此乐也赋得二十章名之曰渔庄欸乃歌云  

湾湾流水曲阑干鸂芙蓉不耐寒玊手为开银屈膝举头却见月团团  

日暮休凭鬬鸭阑落霞飞去水漫漫秋光都在重屏里东面青山是马鞍  

沈右  

和西湖竹枝词  

劝郎莫向花下迷劝郎莫待醉如泥临行更有分明语枝上流莺休乱啼  

张田  

西湖竹枝词  

潮去潮来春复秋钱塘江水通湖头愿郎也似江潮水暮去朝来不断流  

舒頔  

百牛图歌  

繄谁画此百牛图绢素淋漓悬两壁摩挲细认角头奇无乃戴嵩留宧墨牧童骑策过前邨春树阴阴春草碧云收雾敛山花明逺近巅崖翠光湿平湖断岸水浅深皱縠粼粼如展席犊眠草间牛不乳饥齧青刍砺苍石或饮或浴云满身物我相忘袛自得横斜体态百头殊牧竖笼雏戏阡陌有时背上颠倒骑细雨斜阳横短笛时平放尔桃林中布谷催畊苦相迫呜呼比年兵革弥天下千畦万陇生荆棘只今农父把锄犂处处开畊皆尔力斗米三钱户不扃四海苍生无菜色  

织妇吟三首次知县许由衷  

妾家住西湖家贫守清素年方二十初学织常恐暮父母生我时不识当门户夫君良家子安肯受辛苦机织不畏多但畏官府促去年布未输今年粮未足阿姑八旬余缩首檐下曝君戍忧边庭妾心念机轴乱丝入手中上机十数疋细花间鸾皇精巧俗莫测朝餐釡底焦下尽雪下滴君心似明月愿照尘苦力  

络纬吟  

夕露凄以清凉飚飒然至篱根断续声长茧缲络纬双股依草荄两翼鼔元气月明更漏迟似诉无限意微物尚知时叹彼非物类我怀素潇洒闻汝澹忘虑  

江南曲  

庭院深沈日正长緑窗红几绣鸳鸯落花风起停鍼看胡蝶双双过粉墙  

缫丝叹  

东家缫丝如蜡黄西家缫丝白如霜黄白丝出蚕口长短缫出妇手大姑停车愁解官小姑剥茧愁冬寒向来苦留二月卖去年宿债今未还手足皲瘃事亦小官府鞭笞何日了吏胥夜打门稚耋生烦恼君不见江南人家种麻胜种田腊月忍冻衣无边却过庐州换木緜  

舒逊  

织妇吟  

锦织并蔕花花成谩停梭停梭复细看人与花如何明月照中天败叶鸣寒柯谁知恩爱心翻成离恨多双星照短牖孤月悬高枝仰睇星月明对此令人悲手持并州刀为君裁寒衣不忍密密缝此心君应知  

周霆震  

武昌栁  

武昌栁青如许旧恨新愁千万缕宫莺去尽野鸡栖憔悴江南谁是主朔风一夕卷栖鸦春日莺啼忆旧家流落王孙重系马雨晴天气属杨花  

军中苦乐谣  

半臂纒腰帽卷氊剪裙荷叶腿齐编市西桥外看屠狗笑掷并刀赌酒钱  

堆帽红缨间黒缨粉青宦袴短黄裙酒楼突过行人避近日新充水砦军  

旌表门前路几弯浮图坡下日衔山马上长身单白纻双双缓辔打毬还  

短发风欺破帽斜日西跣足踏红沙妻孥待哺不遑防流汗担柴赴主家  

叠石支牀拥败氊抱闗击柝日随縁松灯自抱芒鞵了要办明朝买菜钱  

劒锋交处奋身跳箭集征袍血未消夺得红巾冲阵马归涂干被长官要  

官船公子抱琵琶笑指娼船白藕花今夜江头好风月买鱼载酒宿谁家  

团扇题诗爱越罗画船载酒沸笙歌何人夜读张巡传独占秋江月色多  

十里长洲列战船白头吟客坐看天何时得见三阶正独寄篷窗夜不眠  

杨栁枝词  

离宫别馆短长亭忘却江南旧日春是处人家种杨栁往来系马解留人  

背立东风淡画睂断肠烟雨一枝枝隋宫汉苑春无主莫向江南话别离  

移栽杨栁受风多南畔行人北畔过莫道浮萍是飞絮好随流水到官河  

舞絮含愁入酒家何因得近琐窗纱春风万一无拘束放去钱塘逐落花  

杨翮  

金谿县孝女庙乐歌【`并序`】  

有元至正元年抚州路金谿县新作二孝女庙成按二孝女姓葛氏在唐宝厯间以官责其父祐亏链白金事不胜暴酷皆发恚投冶中焚死父因获免并其邑除坑冶之害以迄于今是宜血食其土矣国子博士呉君师道既文之石而祀神之诗阙焉上元杨翮撰为乐歌三章俾金谿之民嵗时歌之以祠孝女其辞曰  

灵之来兮两旗张导旌兮锵琳琅缤晻暧兮相颉颃并辎軿兮归故乡归故乡兮民所望昭蠁兮防洋洋庭燎辉兮夜未央椒兰发兮郁芬芳民报祠兮弗敢忘心屏营兮咸肃将灵格思兮民乐康  

灵之留兮澹容与云凝凝兮翳堂宇琼筵陈兮合箫鼔列尊罍兮酌清酤牲肥腯兮承雕俎女巫进兮傞屡舞诵神徳兮歌颂举孰捐躯兮悟时主齐英英兮惟孝女继兹今兮飨终古灵醉饱兮民乐胥  

灵之去兮将安之俨欲旋兮猋上驰互招摇兮烂祈祈遵云路兮眷威迟金有赋兮地不遗竭赀产兮民力罢我邑井兮咸熙熙赖神惠兮独弗罹千万禩兮神是稽荐苹藻兮荅神厘灵遄逝兮民聿思  

张端  

宾鸿吟  

鸿鴈来天雨霜鸿鴈去春日阳鴈来鴈去如嘉宾寒寒暑暑愁杀人一声呌落秋空云不觉泪下霑衣巾如宾又复如兄弟吁嗟人兮不如彼  

白苎词送孟季成崇明同知  

歌呉歌舞呉舞呉儿蹋浪鸣双橹春风衮衮送行舟新除使君衣白苎君衣一何素娟娟照青年飘摇举长袖亦足相回旋白衣之白白于鹭看时莫使缁尘污  

呉志淳  

钟陵行【`并序`】  

真定刘生客死闽中同行者为归其骨其妻胡氏自图夫容以祀因哭而絶邻人怜之遂合葬钟陵东门  

钟陵东门白杨树行人指防是双墓墓中夫妇俱少年一双白璧薶黄泉黄泉相逢语呜咽一一从前向郎说前年郎去客三山今年郎归白骨还当时自画蛾睂样今日却写郎容顔容顔转似心转切呌郎不应心断絶生时不得逐郎行死时却与郎同穴丹青遗像留人间年年泪竹寒生斑当年曽过延平渡还见双龙化劒湾堂前既无父与母堂下又无儿与女使妾有子堂有姑丹心一寸那能枯六朝盛事付流水忠义几人能到底秋风月冷凤皇来与郎同上吹箫台  

留睿  

思亲行寄弟子通  

今年八月来作客出门倐忽日一百自从二十走湖海零落天涯几岑寂几岑寂重悲叹亲在高堂望子还子在长涂衣亦单准拟明年作官食君禄归来共汝舞袖红斒斓天目之山去天不盈尺使我登之徘徊望乡国吁嗟胡不生羽翼吁嗟胡不生羽翼  

郑洪  

大姑谣  

大姑嫁将军小姑未有夫小姑两脚泥大姑满头珠前月小姑去嫁作庄家妇钗削防下荆衣裁机上布大姑嗔小姑生憎儿女痴多少马上郎偏爱牧羊儿八月防军卒将军五门出大姑诧夫壻上马快如鹘昨日边报归大姑泪如挥郎君马上死无处寄征衣连理与枯枝双飞成戢翅都无百夜恩浪作千嵗计小姑庄上来瓦盆双鲤鲐上堂拜父母夫妇恣欢谐大姑见小姑珠翠无顔色低头怨怅天仰天呼不得人生百年良所无白头相送真良图东家女郎欲嫁夫切莫猖狂学大姑  

城上乌为李佥宪赋  

城上乌飞毕逋雄飞哑哑雌者呼下饮九曲之清池上集百尺之高梧乌乌一巢生九雏去年筑城兴万夫家家力役到妻孥使君勗吾我力痡蒸豚满筐酒满壶作劳耳热歌呜呜今年城坚如铁石弩台侵弓土花碧白云为藩树为防朱旗星流落日赤马鸣萧萧人寂寂六门虎贲晨晏食城头高高如屋极乌朝出飞暮来息雌雄哺雏乳而翼城上乌毕逋尾九雏羽翼成飞去青云里江南无好树处处烽烟起危枝绕遍不堪栖昨日归来旧巢底使君青骢马系在垂杨下手中金仆姑不惊城上乌思情双飞鸟遗爱在中呉使君去几时囘新城高百雉仰徳并崔嵬  

王中  

长门怨  

昭阳歌吹入独自泪双垂玊貎无如妾君恩复在谁凉风摇绣户明月堕金闺愁絶无人见流萤防翠帷  

华幼武  

鴈南飞  

鴈南飞飞不住暮暮朝朝不稳栖飞向水穷山尽处水穷山尽天南头年来有客离家愁天空无云明月夜千里万里清光流家园零落秋风遍人闻鴈声泪如线鴈兮鴈兮可柰何稻粱多处多网罗  

编篱曲  

编竹篱密密编朝御鸡犬入暮防豺虎穿交加编联互相倚竹密藤纒坚莫比春风披拂百花开一片繁华如锦绮君不见西家有篱编不密夜夜惊呼防盗贼愿言兄弟莫相疑明日齐心编竹篱  

养竹轩歌为周庄呉逵子道赋  

高轩公子良不俗不种奇花种修竹奇花照眼一时红修竹虚心万年緑春雷击地新笋生龙角森森那忍触自鉏暖土厚栽培手挈银瓶细浇沃深根埽除蝼蚁窟香叶终期凤皇宿日使霑濡雨露恩嵗寒岂惮氷霜酷猗猗绕户矗琅玕含雾连烟比淇澳招摇皓月金琐碎勾引清风声戛玊炎天展簟卧苍雪春日聴莺泛醁可能一日暂相忘坐对此君看不足君不见白乐天重言养竹比养贤又不见东坡诗无竹士俗不可医君今有竹善培养防看直拂青云上  

叶颙  

渔父曲  

雨过暮云收江空凉月出轻蓑独钓翁一曲秋风笛宿鹭忽惊飞防破烟波碧  

采莲歌  

越女浙江头烟波万顷愁往来荷叶浦荡漾木兰舟岛阔香云冷江空明月秋清讴三四曲声断白苹洲  

## 御选元诗卷十二  

乐府歌行十  

郭钰  

控郎马酬别萧茂才  

控郎马妾心悲留郎住郎苦辞少年只愿封侯早不惜蛾眉镜中老银鞍金勒瑚鞭白水青山千里道控郎马郎驻鞍郎饮莫须尽酒醒郎衣寒郎心悬悬五云下教妾若为控郎马马蹄好向御街行蛾眉不向妆台画  

子夜歌  

子夜歌歌罢其如明月何牵牛织女逺相望不教精卫填银河妾心本如秋月白妾顔不共春风发玉兔药三千年近见嫦娥搔白发  

子夜歌承君蛱蝶双花罗罗衣秋来不堪着梧桐树上凉风多银烛作花好消息又想归期在明日并刀不剪相思愁相思误尽曽相识  

秋塘曲  

髙荷拥翠秋满塘花开不见闻花香老鱼吹波紫萍碎花下飞起双鸳鸯鸳鸯相逐低回翔藕丝易断愁心长玉筝不弹辘轳悄一簪华发凝秋霜  

送逺曲  

为君治行近一月今晨竟作怱怱别枕边纨扇镜中花一时尽变伤心色妾虽不见边城秋君亦不识空闺愁忆君便如君忆妾双泪岂为他人流才貌如君长刺促少年心事何时足归期未定须寄书误人莫误灯花卜  

春暮吟  

玉壶酟酒青丝络啼鸟劝人满杯酌落红满地暗香消湿翠如烟午隂薄画楼玲珑隔彩霞楼前双鹊鸣喳喳想见吴帆北风起王孙明日当还家  

春夜吟  

月色如水花如云羙人楼上歌回文栖鸦飞起玉阶树香风吹动殷红裠去年寄书到君侧书中只写思君切情知人老髪如丝君归不恨缘君白插花记月夜未央他人苦短我嫌长若使驱车到家日天涯芳草愁茫茫  

四时词  

暖云飞扑玉骢归帘卷香风酒力微夜坐久怜明月好细铺花影绣罗衣  

日射嫣红安石榴波涵空翠木兰舟美人调笑渡江去半榻栁风碁不收  

鹤认琪花欲下迟蓬莱仙客遣催诗情深写到相思处秋露芙容开满池  

疎林晴旭防啼鸦高阁珠帘窣地遮为问王孙归也未玉梅开到北枝花  

妾薄命  

孤鸾窥镜翦情缘泪血沾襟十五年谁信旧时歌舞伴相逢犹自妬婵娟  

刘永之  

白苎词  

象牀玉瑱鸳鸯裀铜盘画烛烧红云芳樽兰勺霑朱唇白纻高歌动梁尘请君试聴曲意新挥金纵欢及良辰落叶辞条无再春遗令髙台作歌舞郁郁西陵那得闻连枝蜀锦铺金堂中山防酒实琼觞豹胎猩唇出中房博山火红夜未央催促柱歌吹扬轻身向君回玉珰妖姿艳态世无双君心胡为乐逺行  

行路难  

涉水多蛟龙跋山多猛虎荒城荆棘上参天大泽修蛇横草莽百里黯惨无人烟驱车傎行陷泥滓前车轴折后车来行人不觉旁人哀眼前道路已如此何况太行髙崔嵬为君歌路难请君试一聴位髙金多岂足贵击钟鼎食何足荣东沟水流西沟涸昨日花开今日落世事荣枮反覆手七尺之躯安所托古来贤达人与时同卷舒厐公鹿门隠马生乡曲居款段聊乗下泽车何用终朝出畏途  

四时歌【`录一首`】  

学士峰头雁正过将军峡口栁无多云屏露冷衣裳薄欲櫂觥船采芰荷  

盛彧  

和春愁曲  

鵞黄栁枝扑轻雨袅断新愁千万缕菱花倦拂琐窗间吹得瑶笙杂莺语下牀不受春风扶伤春击碎青瑚香消玉防绣针涩闲开五色双氍毹离恨难禁情未惬那肯将心托红叶翠帷深防曲防花羞杀东家白蝴蝶  

耙盐词  

朝耙滩上泥暮煮釡中雪妾身煮盐不辞苦恐郎耙盐筋力竭君不见东家阿娇红粉媚不识把锄巧梳髻昨日典金钗愁杀官盐价髙贵  

丁鹤年  

采莲曲  

采莲复采莲仍唱采莲曲若欲知苦心须食莲中肉采莲复采莲踟蹰一何久不愁花妬容惟恐刺伤手采莲复采莲藕亦不可弃中有不断丝似妾纒緜意采莲复采莲争如采荷好花谢叶独存团圆以终老采莲复采莲湖水清且深徒能照妾面不能照妾心采莲复采莲下有孤鸳鸯秋花不结实夜夜守空房莲开花覆水莲谢藕在泥不学青萍叶随波东复西朝采并蒂莲暮绾同心结不学杨栁枝含嚬送离别莲舟何处来同住西湖口郎怜波上花妾爱泥中藕藕有青白节花有艳冶容郎心异妾心三叹掩归篷  

竹枝词  

竹鸡啼处一声声山雨来时郎欲行蜀天好似离人眼十日都无一日晴  

水上摘莲青的的泥中采藕白纎纎却笑同根不同味莲心清苦藕芽甜  

吴惟善  

小游仙  

河汉无声海月寒长鲸吸浪洞庭干一声铁笛风云动人在危楼第几阑  

赵汸  

黄星行  

八月十五夜未央中天皓月悬清光大星稀少小星没出门四顾山苍苍我生不读甘石书但见一星明且黄今宵不见儿童怪应随斗柄西山外石桥徙倚闻幽香荷叶团团大如盖黄星明夜应复来清露为酒荷为杯举杯漫与黄星夀自古昆明有劫灰  

谢应芳  

西湖曲  

西湖春水緑于酒西湖女儿娇似栁依稀二月三月春攀折千人万人手我有一索青铜钱明朝也买下湖船试歌断臂孤儿曲湖上岂无人解传  

严将军战马歌【`并序`】  

至正乙未春常多盗省府调兵捕之浙东宣慰司元帅严公来总军事未几无锡平移军武进一日禾富庄贼巢军中失二马明日贼乗之抗官兵烈塘上二马闻金鼔来奔贼控勒不能止遂堕地马立踶杀之官兵大捷故余烈塘之民咸神其事俾余作歌以美之  

往闻齐军夜路迷老马前导人追随又闻的卢跃檀前汉业复立西南陲古来良骥称有徳未有骁腾能杀贼将军两马防贼来云雾四起生风雷红绡帕首尔何物霜蹄一踣成飞埃军前认主鸣且舞惊倒熊罴与防虎羣凶胆落敢前追官军凯还捶大鼓马兮马兮诚有功须知感物由元戎将军接迹武恵功煌煌史册书勲庸尔马名示垂无穷  

古鼎歌【`幷序`】  

中喜万夀寺旧藏古铜鼎其窾识有云王在周康穆宫册锡寰用作皇考郑伯姬尊鼎大徳中任阳谢氏尝欲以重宝易之时住持防翁师不从后谢氏为搆佛殿防遂以鼎荅之至正丙申谢遭兵鼎因失去甲辰夏四月愚隠智公乃得于军人之手耆旧聚观皆曰吾山中旧物也既而出鼎见示且征余作诗以纪之  

碧云师着金伽黎空王殿上龙象随一夫长跽送古鼎状若献寳波斯儿羣缁来观集丈室中有老夫曽致词云是山中旧时物立诵款识能无遗惟有臣寰纪君赐用显厥考郑伯姬文词诘屈错盘诰字体隠伏蟠蛟螭苍姬讫录世屡改不知何代来于斯谢家寳树易赵璧巨构贾与秦城齐鼎兮鼎兮什袭去嵗逾数纪今来归师闻此语重叹息兵火连年炎九域金钟大镛弃路傍总若沈沙销折防珠还合浦独无恙防持信有天龙力摩挲两铉湿烟雾错落丹砂映金碧浊水摩泥五色兼出海瑚髙一尺呜呼羲轩之鼎真可求禹鼎亦已沦东周世所用者非尔俦或膨豕腹徒包羞调羮尔无与覆餗尔不忧归来兮归来北山兮菟裘汾隂自有为时出切莫放光惊斗牛  

踏车妇  

吴田水深三尺许犹是去年秋暮雨劝农使者催春耕田甲频挝水车鼓江村破屋能几家家家妇姑俱踏车蓬飞两鬓赤双脚亦有儿女双髻了淞江太湖愁满眼白汗霑衣足生茧车轮鹿鹿羊角转水波翻翻龙舌卷春来十日九日晴不闻鹁鸠呼雨声牛毛微飔土未湿辛苦又加三日程当家岂无夫与子打鱼籴米去城市城中禁米难出闗田上忍饥还戽水四郊未种围田谷三边催运官仓粟  

沈贞  

乐神曲【`幷序`】  

乐神曲者拟楚词九歌而作也吴人尚鬼祀必以巫觋迎送舞歌登献其词防慢禳灾邀福不知其分滋黩甚矣故为此词以明鬼神之理祷祀之意祛其荒淫之志焉  

保我之民兮邑此方崇其牖兮浚其隍民不惊兮志定眷灵修兮作民命隄杨兮结阴青青兮蔽林女墙坚兮有郛有郭绕洄湾兮濠归于壑灵之来兮都飏旂旌兮若荼陈一豕兮两羭载斟酌兮百壶城兮隍兮吾永无虞  

右城隍  

嗟灵伯兮御清泠洗袢歊兮涤炎蒸骀荡兮春初□□兮夏徂飕飗下兮木叶枯号空桑兮吹雪载涂灵之来兮凭女巫女巫兮屡舞□箫兮伐鼔灵醉饱兮无怒萧萧来兮防防去  

右风伯  

佩芳兰兮擥芬椒洁新服兮缀珠玿驾灵螭兮翔重霄要灵辂兮下迢迢我禾兮成役我田兮龟坼烈日兮骄阳利行水兮热汤灵之徕兮天外下土干兮霑一漑维灵布泽兮恵我无私嗟我民兮其敢斁思灵皇皇兮萃只舞僛僛以醉止福禳禳兮  

右雨师  

月维仲兮日维刚肃斋宫兮神所藏灵辉辉兮垂佩俨飞驭兮髙盖降灵雨兮来斯左有翁兮右有妃怅嘉期兮难又羌永叹兮陈词灵修修兮不语逝翩翩兮归去  

右社公  

波震荡兮具区既底定兮奠神之居芙盖兮蓤车导翠鼋兮文鱼神之来兮孰俱后子皮兮前灵胥与神游兮湖之浒冲风息兮极浦有倡兮妙舞有冽兮清酤神饱聿归兮或返而顾灌我田兮受神之祜  

右太湖神  

雄何为兮厉于乡祀有时兮享有尝赭白马兮青盖明而无兮晦而在屛方相兮去傩神巫进兮舞且歌雄欣欣兮逺逝不水旱兮不疵厉乐吾民兮世世  

右乡厉  

两旗兮分张舞轻风兮悠扬神之司兮我疆原田每每兮立我青秧不稂不莠兮无虸无蚄时雨兮时旸俾百谷兮登场维神兮降康报之兮肴蒸腯羊  

右青苗神  

张庸  

卖驴买牛歌  

驴可以跨不可耕牛可以耕还可跨山人卖驴归买牛买得牛来颇同价溪雨初收水绕门山人晓耕溪上云土膏不觉秋成早香秫酿成新酒浑翻思养驴竟何益空将刍豆饱其食躯小蹄薄终无力有时跳梁蹶侧石草深牛背穏于舟浩歌白石南山秋却笑哦诗灞桥上满身风雪归来休  

行路难书所见  

昨朝杀虎潘家园今朝杀虎芦浦团猎人羽箭铜牙弩连朝杀虎来送官送官归去日将夕沙路纷纷皆虎迹四山哮吼刮腥风手惊弩堕那能射君不见一虎死百虎生行路难路难行  

郭文  

竹枝词  

金马何曾半步行碧鸡那解五更鸣侬家夫壻久离别恰似两山空得名  

金信  

洞庭曲  

浩荡太湖水东西两洞庭吹箫明月里龙女坐来聴湖上望苏台水与青天逺长风送飞帆忽到长洲苑  

马臻  

湖中春游曲  

堂堂复堂堂画鹢谁家郎绣旌鸳颈冷膳府鸾刀光倾椒注桂邀流芳楚腰络索闻悬珰箜篌急响如相恼岸头折尽忘忧草黄金惯积自媒身随肩满席惟嗔老牙籖万轴齿不黏孟客何賔迹如埽栁緜扑扑乗风吹花翎小鸟啼诉谁玉郎沈醉晩未醒春光去矣犹不知  

鹧鸪篇  

鹧鸪鹧鸪不知春色何负汝每到春来声更苦百年不得此身安尚忆当时在行旅尔不学大鹏一举培风两翼如云垂又不学篱边斥鷃翶翔飞跃蓬蒿枝黄陵庙前几春草空遗怨恨传新诗江南二月烟花乱子子孙孙自呼唤説尽人间行路难凄风苦雨心肠断  

双鹤吟寄友人  

依依两白鹤嵗久住青田一鹤垂两翅饮啄沙汀烟一鹤展长翮冥冥自冲天思之不可见独立秋风前有时月夜羣动息孤唳一声山水碧凝眸侧颈复裵回影落空林风露湿故人独抱经济才渊珠炯炯光难埋江南地暖梅花开折花待君君不来梅花嵗嵗开又落空向梅边咏双鹤  

前结交行  

古交山上松青青色不改纵有霜雪侵节操固常在今交陌上花容貌相矜夸一朝风雨至飘泊随泥沙陈雷管鲍世不有一贫一富难长久对面相看仰泰山下视羣峰皆培塿嗟来乎嗟来乎牀头黄金不可无君看金尽失顔色壮士灰心不丈夫  

后结交行  

古交皆结心其意能断金今交皆结金倐忽能变心取舍既殊轨反掌生陆沈正平一朝忤黄祖有若将身投猛虎子桑莫逆忘其生乃能相与无相与古人今人皆足悲百年忧乐须臾期男儿节义死不变谁肯心怀未济时呜呼谁肯心怀未济时  

乌夜啼  

乌夜啼朝啼东方白夜啼林影黒闗河万里天雨霜月冷夜长眠不得乌夜啼怜尔巢中黄口时哺腥吞腐羽毛长母子日日长追随一旦离羣自成偶相呼相唤期相守故雄零落不复知留得孤雌住衰栁栁条萧防难栖身梦惊三月杨花春载飞载止情莫伸欲去不去愁杀人不知挟弹谁家子暴物伤生苦如此哀音防入江湖间老屋破窗灯欲死乌夜啼君岂知  

嗟余春  

春雨足春水满岸花匼匝光风暖人间杜宇最知机啼得血流春不管迷芳着物苦忘归直待杨花似雪飞多少好怀成别恨余香沁入野蔷薇  

查居广  

孝子行【`并序`】  

丰城廖孝子至元十九年乡冦大作子负母冒刃逃反靖孝养终身与江革不殊惜无史书之揭翰林近题其墓曰有元纯孝廖某之墓又为作文刻石虞学士书之  

丰城昔在至元嵗冦贼纷纷乱如鬼是时廖生抱母行不死白刃天有情固知至愿天必感母子全活见太平寥生虽死犹未死往往遗民言此事有如江革遭乱离负母潜逃经险阻情词恻恻贼舍之孝徳还堪耀今古呜呼薄俗□獍同墓上请看纯孝子  

李道坦  

山中苦寒歌  

深山苦寒弗可居门前积雪三尺余隂崖一夜石蜕骨寒溜万瓦冰垂须道人冻饿山之麓暮爇松明煮溪緑山隂孤棹期不来梦入幽岩闻折竹征西将军持短兵驰马夜渡黄河冰闗东诸将面欲裂严光独钓桐江雪  

春日行  

东风入树吹流莺晓窗隔雾花冥冥美人窗间动晓思鸎声枕上啼春晴尘中日出花满城城南春深杨栁青王孙不归消息断深闺无人春草生草生犹有时王孙何日归斜阳照流水万里长相思东园三月花烂开西邻蝴蜨双飞来明朝蜨去春无主闭门花落愁如雨  

张雨  

奔月巵歌荅铁崖所作  

甓社明珠奔入月脱殻政似风蝉洁渔网出之不敢视涤尽含沙光不灭文昌四星吞在腹一一金晶大如粟蜃物还来作饮器日夜雄雌绕林屋一扇桃核寛有余半叶蕉心卷未舒饮非其人跃入水怪雨盲风生坐隅置之天上白玉盘斗柄挹酒长防干李白跳下鲸鱼背持劝我饮相交欢幽宫冯夷为予泣酌尽海水百怪出还我平生老蚌胎许君醉卧鲛人室  

玉笙谣为铁门笙伶周奇赋  

我有紫霞想爱闻白玉笙悬匏比竹无灵气昆丘采此十二茎凤咮衔明珠凤翼排素翎金华周郎妙宫征子晋仙人初教成月下吹参差羣雏亦和鸣缑氏山头白云起七月七日来相迎长谢时人一挥手飘下满空鸾鹤声  

效隠居拟古乐府寒夜愁  

夜寒生羣兽惊寂兮寥兮栖遁情阴宫漫漫落叶平冈头霜月弄微明寒漏涩寒弦愁肠结愁语尽人生异木石思来谁能忍  

湖州竹枝词  

临湖门外吴侬家郎若闲时来吃茶黄土筑墙茅盖屋门前一树紫荆花  

桂枝词  

桂树丛生枝婀娜糁粟黄云欲成朶薰醒秋衣嬾下牀金蟾囓断烧香锁  

古意  

吴绫光纚纚织成鲸掉尾美人不敢裁恐触波浪起明徳游仙词十首用天柱山传来依韵继作云林道气者观之亦足自拔于埃矣【`录六首`】  

白玉之盘沧海东苍苍下视逺如空请看端正山河影不满防堂杯水中  

夜久扶桑海色分珠宫望拜赤龙君洞庭未省君山在元是昆仑一朶云  

右股清池足沤麻池中肥水是松花早知魏帝一丸药肯信东门五色  

耻作深山服食仙伐毛洗髓故依然木兰坠露研朱写只写南华秋水篇  

脚底琴生三尺鲤袖中阿母一双桃别时身动凌波韤烂月如银照夜涛  

玉格金科自有期赤城何待逺寻师壁梭也解为龙去樵斧如何只看棋  

富恕  

西湖竹枝词  

十里荷花锦一机雨余荷气扑人衣满船游女防白苎阵阵腥风鸥鹭飞  

于立  

渔庄款乃歌  

芙容千树齐临水橘柚满林都是霜饮罢玉人归别院只留明月照渔庄  

对酒清歌窈窕娘持杯劝客手生香袖中藏得双头橘一半青青一半黄  

乌夜啼送朱长元赴胶州同知  

城头乌夜啼还过上林栖上林高树多好枝归飞哑哑东复西起看江月沈江底使君逺游中夜起软红陌上踏青阳快马犹龙车似水乌夜啼啼送君驱车出门风欲薫东方日出如车轮  

道英  

对山曲  

青山作賔翁作主山翁持觞山鹤舞山翁对山倾緑醑青山对翁黙无语山本无情翁无心青山不饮翁自斟酒防对山抚掌笑山鹤一声山月沈  

秋夜曲  

西风不起凝空碧霜花霏霏炯秋色层霄辗上玉一轮竹影参差光欲滴洞房深寂湘簟寒梦回孤枕疎漏传雁声低度吴天逺素壁青灯瑶穂断隔云聴彻五更钟鸳鸯屏冷初日红  

希陵  

送人归山中歌  

青山兮欲归不可得兮褰衣驾豹兮骖赤貍云冥冥兮风飞独偃蹇兮世路宁容与兮溪湄泉涓涓兮石齿齿君不归兮何为  

秋夜长  

秋虫啧啧寒莎底城头秋月白如水二十五防秋夜长防防滴断离人肠万里一身风露凉家家秋砧捣衣忙  

明本  

田歌  

邨南村北春水鸣村村布谷催春耕手捧饭盂向天祝明日插秧还我晴  

与恭  

天台石桥歌  

五百人兮山之中驱白虎兮骑苍龙袈裟兮褴缕头髪兮蓬松神怪万状兮吾不得而穷望归来兮庭之帏烧香瀹茗兮钟鼔交捶不见来兮劳思坐蒸饼兮泪垂汝将舍我兮而何之  

行端  

思洞庭寄承天寺觉庵老师  

烟苍苍涛茫茫洞庭遥遥天一方上有七十二朶之青芙容下有三万六千顷之白银浆中有美人兮佩服金鸳鸯游龙车鸣月珰直与造化参翺翔忆昔天风吹我登其堂饮我以金茎八月之沆瀣食我以昆丘五色之琳琅换尔精髓涤尔肝肠洒然心地常清凉非独可以眇四极轻八荒抑且可以老万古凋三光久不见兮空慨慷久不见兮空慨慷  

清珙  

山居吟  

满山笋蕨满园茶一树红花间白花大抵四时春最好就中尤好是山家  

茅屋低低三两间团团环绕尽青山竹牀不许闲云宿日未斜时便掩闗  

山形凹凸路高低石占云头屋占蹊地窄栽来蔬菜少又营小圃在桥西  

移家深入乱峯西烟树重重隔逺溪年老心闲贪睡稳厌闻钟响与鸡啼  

半窗斜日冷生光破衲防头坐竹牀枯叶满罏烧焰火不知屋上有寒霜  

深秋时节雨霏霏藓叶层层印虎蹄一夜西风吹不住晓来黄叶与阶齐  

老来无事干怀抱竹榻高眠石枕斜梦里不知谁是我觉来新月到梅花  

独坐穷心寂杳冥个中无法可当情西风吹尽拥门叶留得空阶与月明  

觉恩  

甘菊叹  

手栽甘菊岩之阿一十一茎为一窠当暑不灌亦不摘自然生意成婆娑颇怪秋来风雨横枝条满地根防迸青虫食叶还食心小草闲花出头上林间一夜清霜飞虫死草枯惟菊枝黄金错莫看愈好三嗅馨香徒自悲  

元鼎  

方寸铁歌赠伯盛朱隠君  

人心何危患多岐方寸之铁贵自持百炼耿耿明秋晖彼柔绕指何诡随朱盛刚劲真吴儿法书铁画逼秦斯晴窗握管俨若思学成变法出愈奇铁耕代笔犹神锥用之切玉如切泥孤忠不媿月食诗清便更赋杨花词元祐党碑我所非驴鸣犬吠我所嗤雕虫小技同儿嬉屠龙妙割嗟奚为盛乎盛乎知不知南北车书滚滚来中兴定勒磨崖碑大书深刻非子谁  

文信  

和西湖竹枝词  

湖西日脚欲没山湖东月出牙梳弯南北两峯船上看恰似阿侬双髻鬟  

湖上采菱菱湿衣泥中取藕藕得归怪杀鸳鸯不独宿却嫌鸂鶒傍人飞  

蹙金麒麟双髻丫白银作甲弹琵琶何曽辛苦事蚕织水口红船长是家  

东边髙楼红紫开西边青山翠成堆吴儿荡桨浪花里相赛唱歌船去来  

照  

和西湖竹枝词  

日日采莲湖水濵湖中白日照青春东风吹雨过湖去江花愁杀未归人  

超珍  

渔庄款乃歌  

绣户芸窗八面开渔庄酒色净如苔鲤鱼三尺丹砂尾聴得清歌出水来  

雨后芙容霜后枫渔庄只在画桥东不知前面花多少映水残霞烂漫红  

夀宁  

洞云操  

火流空兮折荆枝尘涨天兮箑不可支依我洞兮緑下垂縆我緑绮兮操青霞以为辞华山兮希夷吾与汝兮来归  

椿  

和西湖竹枝词  

放船早出里湖边阿侬唱歌郎蹋船唱得望湖太平曲共郎长乐太平年  

良震  

和西湖竹枝词  

六月七月生晩凉大树小树临幽窗枯槎行蚁过无数晴空好鸟飞一双  

净圭  

游仙词  

霞光闪闪五云东楼观巍巍照碧空忽报夜池催赐宴翠鸾飞景月明中  

缥缈仙山五色云玉真飞佩度氤氲不应名字题仙籍犹看唐家旧赐裙  

洞草岩花处处春壶中日月镜中身飚轮飞度麟洲水知是仙班第一人  

松飘金粉落空庭石上清斋玩易经应笑世人工肉食满头垂白采参苓  

尘寰扰扰事如麻恨我东风易落花阿母蟠桃才一熟人间几度摘秋  

琼楼十二亚相连楼上仙姝笑粲然青鸟忽烦将逺意紫霞新写寄来篇  

青童小队鼔琅璈仙子酣歌咏碧桃下视人寰方汹汹红尘如海涨波涛  

青鸟衔书降玉京芙容金掌露华清深宫无限情缘在不是神仙不易成  

宗衍  

野鸡毛羽好  

野鸡毛羽好不如家鸡能报晓新人美如花不如旧人能绩麻绩麻作衫郎得着郎见花开又花落  

惟则  

筚篥引【`并序`】  

西瑛懒云窝距余禅室半里许时相过从吹筚篥以为供复于余言有所需乃赋长歌以赠  

西瑛为我吹筚篥发我十年梦相忆钱塘月夜凤凰山曽聴酸斋吹铁笛初吹一曲江风生余响入树秋呜咽再吹一曲江潮惊愁云忽低霜月黑坐中聴者六七人半是江湖未归客欢者狂歌绕树行悲者垂头泪沾膝我时夺却酸斋笛敛襟共坐松根石脱略悲欢万念消悟声无性闻无迹西瑛筚篥且莫吹筚篥从古称悲栗悲欢茫茫塞天地人情所感无今昔山僧尚赖双耳顽请为西瑛吐胸臆声闻相触妄情生闻尽声亡情自释尽闻莫谓闻无声机动籁鸣无间隔亡声莫谓声无闻去来厯厯明喧寂吹者之妙余莫知闻者之悟公莫测公归宴坐嬾云窝心空自有真消息  

善学  

山趣吟  

我趣山幽逸山幽岂易言但容来老衲未许过髙轩泉眼山边活鸟声花外喧红尘无路入风景似桃源  

山宇吟  

庵锁云峦树锁烟淡浓苍翠笔难传石边添个头陀坐一幅丹青世外悬  

山云水石道人家方寸常开不夜花风味与人真个异夜深拨火自烹茶  

扫石跏趺黙坐间春深幽鸟乱啼山白云爱我庵前住与我常年共放闲  

大圭  

和詹生春雨寒歌  

十日春九日雨空屋贮寒寒色苦晓雪都成陌上泥暮云不见城东树所思今何处相去才几许独将寸心寄短琴琴老无弦暗麈土东风吹落锦一幅文章字字成金玉中有苦寒词词古声更悲赓歌我不忍上诉苍苍知俗眼瞳人久生脂竞收琐尾遗瑰竒野禽乗轩士徒步黄土被绣人无衣天公有意回春燠千林一夜生红緑长年呻吟卧掩门人生不解同草木君勿歌春雨寒我有两耳愁心百盘炉空叶巳灰屋漏苔生椽檐声夜夜春水悬人间惟我与子同此味鬓发未白书如山春雨寒歌一阕穷达在天愁不得当时短衣夜半悲饭牛何如学取商颂声金石  

魏国夫人管氏  

渔父词  

南望吴兴路四千几时回去霅溪边名与利付之天笑把渔竿上画船  

身在燕山近帝居归心日夜忆东吴斟美酒脍新鱼消却清闲总不如  

人生贵极是王侯浮利浮名不自由争得似一扁舟弄月吟风归去休  

郑氏允端  

吴人嫁女词  

种花莫种官路傍嫁女莫嫁诸侯王种花官路人取将嫁女王侯不久长花落色衰情变更离鸾破镜终分张不如嫁与田舍郎白首相看不下堂  

拟寄衣曲  

男儿逺向交河道铁马金戈事征讨边头八月霜风寒欲寄戎衣须趂早急杵清砧夜深玉纎铜斗熨贴平裁缝制就衣袄裙千针万线始得成封裹重重寄边使为语夫君奋忠义好将功业立边陲要使声名垂史记  

余季女  

遣兴歌  

妾谁怨兮薄命一气所神兮化生若甑春山媚兮秋水净乗贞洁兮妾之性聊歌兮遣兴  

夜梦兮食梨命灵氛兮与予占之曰行道兮迟迟敛角枕兮粲如风动帷兮心悲  

云黯黯兮雪飞棘夫子介兮如石苦复留兮不得望平原兮太息涕泗横兮沾臆  

送子去兮春树青望子来兮秋树零树有枝兮枝有英我胡为兮防防子在此兮山城  

织女兮牛郎星回纪兮为参商欲径渡兮河无梁霜露侵袭兮病偃在牀嗟嗟夫子兮谁与缝裳  

士女曹妙清  

西湖竹枝词  

美人絶似董娇娆家住南山第一桥不肯随人过湖去月明夜夜自吹箫  

士女张妙静  

西湖竹枝词  

忆把明珠买妾时妾起梳头郎画眉郎今何处妾独在怕见花开双蝶飞  

薛氏兰英蕙英  

苏台竹枝词  

姑苏台上月团圑姑苏台下水潺潺月落西边有时出水流东去几时还  

馆娃宫中麋鹿游西施去泛五湖舟香魂玉骨归何处不及眞娘葬虎丘  

虎丘山上塔层层静夜分明见佛灯约伴烧香寺中去自将钗钏施山僧  

门泊东吴万里船乌啼月落水如烟寒山寺里钟声早渔水江风恼客眠  

洞庭余柑三寸黄笠泽银鱼一尺长东南佳味人知少玉食无由进上方  

荻芽抽笋栋花开不见河豚石首来早起腥风满城市郎从海口贩鲜回  

杨栁青青杨栁黄青黄变色过年光妾似栁丝易憔悴郎如栁絮太顚狂  

翡翠双飞不待呼鸳鸯并宿几曽孤生憎寳带桥头水半入吴江半太湖  

一緺凤髻緑如云八字牙梳白似银斜倚朱门翘首立往来多少断肠人  

百尺高楼倚碧天阑干曲曲画屏连侬家自有苏台曲不去西湖唱采莲  

徐氏女  

途中怨  

万水千山去路赊青鞵踏破几层沙登山絶顶重逢岭渡水尤深又复涯雁字只传夫与子鱼书难寄母和爷回头遥望乡闗处云下峰前是我家  

郑奎妻  

春词  

春风吹花落红雪杨栁隂浓啼百舌东家蝴蝶西家飞前嵗樱桃今嵗结秋千蹴罢鬓鬖髿粉汗凝香沁緑纱侍女亦知心内事银瓶汲水煮新茶  

夏词  

芭蕉叶展青鸾尾萱草花含金凤觜一双乳燕出雕梁数防新荷浮緑水困人天气日长时针线慵拈午漏迟起向石榴隂畔立戏将梅子打莺儿  

秋词  

铁马声喧风力紧云窗梦破鸳鸯枕玉炉烧麝有余香罗扇扑萤无定影洞箫一曲是谁家河汉西流月半斜要染纎纎红指甲金盘夜捣鳯仙花  

冬词  

山茶花开梅半吐风动帘旌雪花舞金盘冒冷望狻猊绣幙围春防鹦鹉倩人呵笔画双眉脂水凝寒上脸迟妆罢扶头重照镜凤钗斜压瑞香枝  

张氏  

寄外兄弟二首  

山之髙兮月出小月之小兮何皎皎我有所思在逺道一日不见兮我心悄悄  

采苦采苦于山之南忡忡忧心其何以堪  

无名氏  

和杨铁崖西湖竹枝词  

苏公堤上杨栁青人来人去管离情东风为尔丁宁道折断柔条莫再生  

天竺寺前开翠微长年流水白云飞流水入湖无日歇白云出岫有时归  

樱桃词  

江南四月春归早红紫千枝迹如埽枝头新缀缨络珠一树樱桃烂晴昊菱花照见白家娘一颗胭脂相鬬好青楼逺客迷芳草三食樱桃送春老凤皇在何方衔将飞逺道  

雪花曲  

苦篁猎猎吹北风黄河水流凝不通天孙手持白鸾尾笑埽琪花飞碧空昆山玉碎琼楼裂老龙起舞惊明月梦觉游魂不觉寒醉吟纸帐春云热东家娇娘厌桃李学绣宫花琐窗里冷袖擎来欲细观隔帘火气催成水  

刘妙容  

伊州曲  

月既明西轩琴复清寸心斗酒争芳夜千秋万嵗同此情歌宛转宛转声巳哀愿为星与汉光景共徘徊悲且伤参差泪成行低红掩翠方无色金徽玉轸为谁锵歌宛转宛转结复悲愿为烟与雾氤氲共容姿  

## 御选元诗卷十三  

五言古诗一  

耶律楚材  

过济源和香山居士韵  

覃怀胜游地济渎垂名久忽见乐天吟笑我输先手丽词金玉振老笔风雷走乗兴试续貂啓我谈天口平湖涌泉注清凉莹无垢凭槛瞰涟漪风髯尘抖擞龙孙十万竿蓊翳浓隂厚沁水济源东天坛王屋右秀色已可餐何须杜康酒步步总堪诗佳篇如素有赓酬淡相对独有龙冈叟亭上几徘徊斜阳西入酉晩年归意切对此空沈首何日遂初心营居碧林后  

郝经  

雁媒  

云衢眇飞鸿往来解随阳序当夜有所次进朝有行瀚海天山西卵育嵗为常八月秋风高雝雝共南翔水国  

足汀洲江湖多稻粱晻霭带残芦老岸青草长哀鸣洞庭月乱防潇湘霜太和开冰天北去颃穹苍信禽法天运断不为炎凉偶为篝灯误缚足离江乡饮啄养为媒朋俦总相忘嗷嗷解愁人乃反无愁肠弋人见冥鸿矰缴潜施张置媒使号呼投网来抢攘奄忽一举尽羽毛皆摧戕厌然束缚去又向云间望嗟嗟罔民徒诡计不可防被获反为用竭力如鬼伥有信复无智终自为身殃误已更误人不悟眞可伤  

游灵岩寺【`并序`】  

乙卯秋九月十九日登泰山二十二日下太平顶遂游灵岩寺  

岱宗西北驰倒卷碧玉环岳灵秘雄丽势欲藏三山初从谷口入两崦争孱顔渐疑下地底细路深屈盘仰视觉天窄石井攅峰峦陆海沙劫开突兀仁王坛桐鲸吼西风栋宇横髙寒石龙喷清泉洒落几案间脩竹埽山色莹緑穿云根丹凤饥不来寂莫青琅玕上方在天上下视无尘寰空霏锁霜树翠锦防朱殷西日回清辉轻金满烟鬟何时脱世网挂席髙盘桓静境求初心滞虑驱万端向晚苍烟合更欲穷跻攀路断不得前矫首重一看  

赠青社诸公  

北风吹海氛雄鲸偃脩鳍皇皇择木鸟落日将安之清霜摧丰林枯沙没卑枝况复天地闭岂汝飞腾时嗷嗷复嗷嗷途穷愈多岐寸心増郁陶拊髀濳生悲苍茫欲问津谩使行人嗤赖有鲁连子亦在东海湄举手谢浮世共欲寻安期扶揺三山颠笑傲云涛低半夜开扶桑弄日腾清辉伊昔孔尼父亦欲居九夷世纲傥可逃去去夫何疑  

渡江书所见【`幷序`】  

已未秋奉命宣抚江淮自邓南入新野蹈宋北鄙渡泌河及湖阳入于舂陵陂塘聨络畎浍萦属邨墟蓊翳荒空不可行佳木修竹奇花异卉栉比林莽间怵然有感于中而取野莲荒竹秋桐野菊四者姑以寓感焉  

野莲  

陂塘渺烟芜秋波淡浮空蒹葭杂芙蕖依稀见愁红轻锁露华凉亭亭倚西风金粉亦自香霞腴为谁容无言恨最深失偶情更浓摇摇似相招为喜诗人逢翻思彼桃李反在罗绮中复忆岩下兰緑叶翳荒丛西子出苎萝原思老蒿蓬万物在生处莫谩仇天公  

荒竹  

荒竹绕废宅髙下随女萝新梢入林莽迸叶扬条柯玉骨清且癯埋没还奄阿病緑烟惨凄枯黄雨滂沱劒断防复折壮士空悲歌伊昔主家安森森气相摩箨龙起云雷平地烟霄过幽香澹庭除静隂延绮罗一自兵尘生人去斤斧多寂寞秋不实饥凤将奈何  

秋桐  

髙秋江汉波卉木入摇落荒林拥孤桐蔓草重绕缚凄迷气日丧憔悴若陨箨黄雕晚风吹青裂饥鸟啄无时亦无俦幢幢老隂薄仪凤安所栖宫树空寂寞谓汝无自伤植根亦娇弱岂能持风寒况乃失所托何时此焉居扬锄翦荒恶携幼扳庭柯遂我生聚乐  

野菊  

乾坤入消数万物呈晚节秋晏菊始华荒丛翳林樾野迥幽姿清冈断寒艳接丝虫罥青苞啼螀抱枯叶瀼露积玉华层层拥金屑我欲摘以杯饮之濯中热霜栽郁髙标胡与荒秽列嗟尔夷恵俦玉质难变灭不谓无人看便使幽香歇安得老瓦盆坐对浇古月  

橄榄【`南人谓之格览`】  

南果足韵胜北人罕为奇银盘献青子爱玩惊见之莲房饱出□枣滑生下枝翠粉苔新清烈凝松脂齿牙喷艰涩苦硬不可持气韵久始来灵根瀹天池洒然凌清飇甘露濡仙芝有如宿瘤妻苦节真可期亦如相韩休朕瘠天下肥危辞遽逆耳终自为良规先难阻欲速后得卒莫违黙黙心语口此乐夫谁知始觉众果俗橘奴复梨儿海岭瘴天黒异味翻荼饴雨露存天眞雾不可滋岛屿出乳泉造化亦若兹元气舌本甜酸苦归涕洟本来甘受和众味相假移居然复其源伪妄焉能欺何当谢世网兀坐忘奔追深山石室空煮石疗调饥破鼎煎春芽嚼此吟湘累翛然沃肺肝看山坐支颐物表有真味载歌采薇诗  

秋思四首【`录二首`】  

木叶堕积水西风白雁来只应破月底曽过黄金台昔年吊荆卿台边把酒杯落日督亢陂莽苍秋云开浩歌易水寒晚山青崔嵬谁知坐江馆两见飞鸿回空庭日徙倚惨淡生莓苔援溺先堕井计拙良可哀  

昔游东诸侯秋晚登泰山伫立太平顶超然出尘寰日观望吴越浩渺秋云间长风漾江海天末生微澜今年坐舍馆江声满重关却如在幽陵修阻不得看好花静有色相对婉且闲无由写哀怨日绕歌幽兰  

仪眞馆后园海棠两花于秋因为小酌赋诗  

二年海棠秋幽妍对寥索霜后辄栽花枯株吐纎弱化工为诗人故令造物错木落出奇芬风度亦不恶尖黄簇短叶腻翠光欲烁蹙缩包红粟殷浓入深萼稀疎生意怯静丽尤绰约飞丝罥青虫蟏蛸共聨络深闺养春娇霜华满珠箔赖得西风轻微薰小阴作盈盈出宫妆新寒翠绡薄空庭自顔色含恨谁附着息亡楚无言意婉心不乐琵琶怨昭阳所遇非所托独有未归人相看慰孤酌却似海南时坡仙政漂泊有酒仍有花世事且髙阁后时亦何迟适遇今犹昨香雾霑新橙倾酒两螯嚼银烛更髙烧秋花易零落  

甲子嵗后园秋色四首  

鸡冠  

夷则播新律卉木协秋候绾结流火余的皪金天宿峩峩列庭除摘摘俨雄秀炎帝朝火官绛帻轩宇宙植立竟不拜离披拥青袖奕叶初类苋吐心渐如豆脉络引丝起一片瑚瘦云芝茁红腴紫茵卷翠脰碎颗蹙丹砂肉绽殷血透怒割赤龙耳劲磔还乱揉麻叶薄且耸山字缺乃覆查牙欲成角拥肿下连咮生全余小穂展尽带残皱昂藏偃膺髙突兀出羣骤还将早霞映欲向朝日雊月露终夜栖风雨几回鬬再厉复自止交退谁与救区区闲草花象物与接搆弭兵日观战亦是自贻咎垂帘且相忘髙枕卧清昼  

牵牛  

野花照天星星中花亦盛长夏蔓草深疎篱掩斜径幽庭日无事森寂澹相映缭绕丝乱垂防缀叶相并金风一披拂零落光彩竞参差碧玉簪绾插滑欲迸霜丝吐冰同容色好娟净堂隂青锦张墙背紫苔莹时方鹊桥成佳节当秋孟织女能翦裁天河洗尤称女以秋为期郎将花作证风雨开云屏鸾凤锵月镜处处乞巧筵家家喜相庆五年江馆客万事成堕甑不能致龙节空自悲虎穽永日鏖炎蒸中暑甘卧病对花泪盈目坐起不觉暝云汉见双星回头看斗柄遥怜小儿女昬嫁俱未竟中流虞风波相见何日更  

葡萄  

深院荒草长短蔓裂塼缝葡萄本西果南国谁与种插芦为扶持灌漑甚珍重瘦骨紫节舒龙头青线控蟠蟠上疎篱蒨蒨将逺纵遭遇虽后时取实望秋仲摘露添俎豆庶闲馆人供谁知六月旱卉木焦死众断秧余几花强勉着土拥竟作纒结枯日绕空悼痛肺渴口重干望梅心欲烘忽忆河陇秋满地无歇空支离半空架串草十里洞拇乳积成岸澒癑接梁栋一派玛瑙浆倾注百千瓮往嵗见沙陀回鹘正来贡诏赐琥珀心雪盛瓶尽冻查牙饮流澌气压黑马湩一旦离魏阙五载犹在宋见此复何时鸟道目逆送  

野蓼  

窞池莲蒲短久旱余浅淤墙隈积余埃玉凤秋不翥野蓼根茎坚幸得侵沮洳节叶瘦且赤蘼芜交翠箸细蕊亦鲜洁粉米糅丹素独窣袅轻穂离披滴清露水花澹晚色幽窅足真趣忽忆过梦泽千里渺烟树芦花与蓼花露锦荡雪絮深入芙蕖薮逺映蒹葭渡举鞭问飞鸿驻马嚼佳句乃今四壁中浩渺隔烟雾日斜对幽丛聊以慰迟暮大似辛苦虫无复风标鹭来因援沈溺底事极幽锢屡上刳肠书无地沥血诉嗟嗟好花草焉用生此处只因爲诗人故故独不去尝胆如啖蔗食蓼犹饍御仰首但有天志节久愈着  

幽思六首  

江山郁幽思静止有天光宛然褰薄帷明月照我牀蟋蟀鸣孤根鸿雁颃飞霜惄惄动羁衷耿耿发清狂有万来无端百折萦回肠晤言且伏枕一寐成两忘  

鸾凤翥丹霜尺鷃抢枮株知止各翺翔卑高一何殊精卫苦填海寃愤一何愚鸤鸠不为巢亦自有所居伟哉衡门士髙卧一束书曲肱有余乐不用长者车  

濯缨厌世尘入海求夜光贝阙涵珠宫异色森绮芒采采满怀袖驾龙登扶桑赤乌惊上天火曜舒干阳回视乃瓦砾自媿空犇忙书生莫谩愚敝帚安足藏  

有物莫不由万古长安道区区往来者总向尘中老年年雨洒清日日风驱埽行人竟无迹涸辙生秋草我欲谢帝阍离居事幽讨束载无良辰几回问苍昊  

藏舟泰山巅偶值怀襄流忽从归墟东直向西海头洗日复濯月光抱空中楼扶踈散青红异气纒九州忽焉阁寒沙伫立令人愁明朝早潮来欲往不得留  

景晏念虑歇支颐坐看山起来复何为结佩纫幽兰万事从悠悠不媿俯仰间举杯谢尘世月落梅花残深江总风波天澹孤鸟闲气数当闭塞我亦方闭闗  

刘祁  

古意二首  

庭前有桂树緑叶尚离披秋风动地起飘落将安归髙飞入青云下飞入污泥贵贱既偶尔孰为喜与悲秋江有芙蓉顔色好鲜洁褰裳欲采折水深不可涉严风下飞霜芳艳空凋歇怅望一长叹临川无桂檝  

送雷伯威  

朔风起天末落木鸣空山氷霜正凝沍游子百里还出郭送将别徘徊上髙原如何睽离情对此芳嵗阑壮士志四方不须涕汍澜人生非山海会面亦不难愿子崇明徳余功振文翰长因东南鸿惠我金玉言  

姚枢  

聦仲晦古意二十一首爱而和之仍次其韵【`录十首`】  

圣圣继天极授受惟一中宣尼集大成玉振条理终尽性无思勉中道何从容乾坤有全徳尚资参赞功韦编日三絶孳孳何所嗜人道合天心天人本无二盈虚消息几进退存亡事何当拟虚百世老辅嗣观人莫观貌相马不相肉羣经无释辞熟读意自足易道微九师春秋散公谷古今有成言此论非余独髙明悬万象经纬成纵横君子动静机一以踪天行后来英伟士槩举名书生胡为事无用篆刻风物情任重不易胜无为鼎折足小利害成事不达缘欲速闭户岂遗世入仕非干禄出处贵适时违时招自辱夷齐顾名节不食饿首阳尚父应天讨奋时清渭傍心迹异天壤日月同辉光道义有如此人惟重行藏志士慕功业富贵鸿毛轻仁人怀道义不为功业萦富贵讵可求功业从自生狂狷奚所取无由见中行有士气凌云孤松挺髙节壮怀入酣歌歌长击壶缺鬓发日以秋肝肠老于铁从知养浩然此意潜消歇拔茅连其茹激浊扬其清云山兴大厦谅非一木成嶷嶷万斛舟水积舟乃行羣材惟柱石国势何用倾天道有定常推行无少忒人心复何为迁变莫能测古人贵全交所贵在恒徳黄金百炼余不改当时色  

许衡  

游黄华  

我生爱林泉俗事常鞅掌十年苦烦剧一念愈倾仰峰峦看画图云烟入想像久成心上癖欲忍不可强荷有敬斋公恒以善相长携我游黄华一洗尘虑爽行行叹奇絶举目皆胜赏镜台耸百崄瀑布落千丈石苔积重痕溪风动幽响使我躁竞息使我心志广恍如梦中身翺翔千古上回首声利场谁能脱尘网我老得仁心动作皆可像还家拟邻居求田冀接壤便许朴钝质于此静中养  

送窦清淑  

初来识君面此行见君心匡时有长防虑逺忧且深俗情取近效雅意入幽沈人生贵所依所依贵知音知音得长布身将比黄金我本贫贱士多思委相寻未得办一饭胡为遽分襟征鸿出逺塞西风动疎林去去渺万里何年酒同斟含情望无极白云障孤岑  

别西山二首  

大山如蹲龙小山如踞虎烟岚郁苍翠逺近互吞吐我来苏门居遨游成乐土防杕望朝云卷帘看暮雨佳意豁尘腥胜槩入谈麈使我郁陶消使我劳瘵愈生平鄙吝心一洗出千古回首声名人何殊坐囹圄逺役非素懐况有跋涉苦吟鞭袅春风迟迟如去鲁芳菲二三月追游盛梅坞归来愿无违一觞相对举  

我爱林虑山不处要路津兹焉几千古絶彼朝市尘我来成素交澹澹日益亲形骸两相忘谁主复谁賔充然乐我饥怡然栖我神朝光连暮色佳意含余春心境一融会世味殊未真奕奕草木光熙熙禽鸟驯众物欣有托吾庐行亦新诗书咏而归况有耆徳邻  

王磐  

游黄华山  

林虑着太行峰峦一都防晴岚照郛郭朝日炫金翠盘盘黄华山髙秀众峰内万仭青芙蓉屹立见根蔕有泉不知源滂沛落云际初疑玉虹垂兼讶银河溃翻翻雪练飞汹汹风雷沸前年会一游披览恨未细今兹重经过适与佳客萃坐分石上苔行并林间辔缅怀雪溪老逺出辽海外飞声入中华遂占此山丽吾家墨灶峰卑小众所易婆娑百本松龙蛇防清閟烟雨一窗书作我幽栖地防看此名山永无黄华配江山无大小玩赏因人贵嗟我复何人题诗聊自戯  

峪山  

昨日游黄华抵暮方言还今晨到峪驱马五松边未移金门日还指元康烟山中富清境不暇相周旋大似山隂客望门却回船空怀上方寺矫首浮云顚瀑布落晴雪金灯开夜莲何当重经过岩下细留连  

刘因  

韩魏公祠  

定州古北门作镇多英竒如何郡学傍独有韩公碑乾坤极厚大运物物不知堂堂宋三朝斡旋公似之惟公元黙间泰山已四维天宇公之祠元气非公谁郡人一何愚而于公欲私大者且勿论緖余犹世师千年阅古堂谁歌郑国诗【`公阅古堂富公有诗`】裴回老柏前目送秋鹤飞悠悠五色云怅望今何归  

仙台  

碣石来海际西南奄全燕中有学仙台燕平欲升天燕平骨已朽遗台犹相传虽复生青松嵗久摧为烟极目望海波不见三山巅三山巨鼇簪山人虮虱然使无不足论信有亦可怜大块如洪鑪金石能久坚天地防有尽何物为神仙空山无笙鹤落日下饥鸢今古非一台浩叹秋风前  

黄金台  

燕山不改色易水无新声谁知数尺台中有万古情区区后世人犹爱黄金名黄金亦何物能为贤重轻徳辉照九仞凤鸟才一鸣伊谁腐鼠弃坐见饥鸢争周道日东渐二老皆西行养民以致贤王业自此成黄金与山平不救兵纵横落日下荒台山水有余清  

张燕公读书堂  

阴壁下寒泉阳崖隠深洞想像张幽州当年此弦诵遐情纳方寸灏露惊宵梦既有真积功岂无致时用不然起絶学犹当垂后统济济唐开元儒臣相伯仲文虽数燕许名不并姚宋遂令百世下烟霞抱余痛寻幽纵步贪怀古清歌送缅思白鹿翁眼中见连栋兹山有道气会遇或天纵聊以永今朝白云不可种  

龙潭  

盘磴脱交防平坛得髙岑髙岑不可攀哀湍激幽音穷源岂不得爽气来骎骎灵润发山骨沮洳下崖隂为问石上苔妙理谁曽寻乾坤有干溢此水无古今下有灵物栖倒影毛髪森东州旱连嵗呼龙动云林顾此百丈潭岂无三日霖为霖此虽能鞭防由天心日暮碧云合空山深复深  

经古城  

我行常山尾髙城下吾前按辔览形势依依见全燕易水开前襟飞狐连右肩遥想豪杰场抚已増慨然薪人过我傍一笑如相怜指城前问余考古今几年沈思未及荅行歌入苍烟  

孤云  

孤云生几时冉冉何所适岂无昆华髙路逺嗟独力徘徊天中央明月为顔色下有幽栖士嵗晏倚青壁朝饮涧下泉暮拂松间石相对澹忘情倒影寒潭碧  

游天城  

迳逺涧随曲崖深山渐少居然翠一城四壁立如埽天设限仙凡云生失昬晓平生万事嬾登临即轻矫山灵知信息风烟久倾倒顾瞻困能仰泛应习称好端居得萧寂逺眺碍孤峭乃知方寸间别有万物表未须凌絶顶胷次青已了  

游源泉  

丛祠郁苍翠万古藏清幽泠然石上足不逐苍波流长风索我御欲举仍迟留白云何山来相对亦悠悠  

玉溪精庐  

居然山四颓危槛俯晴春川气生不极翠润流衣巾林隂起薄暮酒色生微醺歌声忽落谷惊归欲飞云  

隐仙谷  

山川含太古风气如未开中有幽栖人日暮斸苍苔吾胷素羲皇人世不可谐此地复何地怳若登春台山扄掩对峙石迳迷萦回桑麻连水竹屋宇依山崖燕南避世谣千古知我怀横渠百世师一区竟相乖知音得元老龙门有遗斋【`伊川先生上文潞公求龙门庵地书略曰胜善上方旧址荒废为无用之地欲得葺幽居其上为避暑著书之所唐王龟剏书堂于西谷松斋之名传之至今某虽不才亦能为龙门添胜迹于后代为门下之美事`】贱子孤旅人念此良悠哉于世岂有望居山亦无媒举杯对山灵欲去仍徘徊他年要胜迹此驾当招来  

游云水庵  

乘春奋幽潜观化登丘山哀淙闻逺壑息驾思云关垦石密松桂结屋珍茅菅生烟纷漠漠激流散潺潺山石浮夀色涧木荣欢顔览物有真意抚节惊循环悠然千载情俨若盘石间眷焉欲晤语古人何当还  

泛舟西溪  

万山倒沧浪一叶凌嵯峨嵯峨为飞舞翠影如婆娑轻隂散雨足净绿生圆波人间碧海幻老眼青铜磨风云几千古办此雨一蓑溪南有幽人鼔櫂前山阿烟深渺无处月色浮松萝  

玉簪  

堂隂秋气集幽花独清新临风玉一簪含情待何人含情不自展未展情更眞徘徊明月光泛泛如相亲因之欲有托风鬟渺冰轮  

和陶  

和饮酒【`录四首`】  

凝冰得火力郁郁阳春姿宁灭不肯寒阳火如松枝诗家有醇醪酿此松中奇一饮尽千山枯株彼何为所以东坡翁偃蹇不可羁  

士穷失常业治生谁有道身闲心自劳齿壮髪先老客从东方来温言慰枮槁生事仰小园分我菜好指授种艺方如获连城寳他年买溪田共住青林表  

吾宗几中表访我时一致自吾居此庵才得同两醉逆数百年间相会能几次每防不尽欢亲情安足贵所欢在亲情杯水亦多味  

器饮代洼尊巢居化安宅凡今佚乐恩孰非圣神迹况彼耕战徒勤力有千百乞我一身闲坐看山云白内省吾何功停觞时自惜  

和咏贫士  

陶翁本强族田园犹可依我惟一亩宅贮此明月辉翁复隠于酒世外冥鸿飞我性如延年与众不同归孤危正自念谁复虑寒饥努力嵗云暮勿取贤者悲【`独正者危至方则碍尔实愀然中言而发违众速尤迕风先蹶此渊明规顔延年语也见延年诔公文`】  

四皓二首  

智脱暴秦网义动英主顔防眉不得见犹思见南山每当西去鸿目极天际还马迁歌采薇托名夷齐间孰谓紫芝曲能形此心闲鄙哉山林槁抟也或可班安得六黄鹄五老相追攀一笑三千古浩荡观人寰  

留侯在汉庭四老在南山不知髙祖意但欲太子安一读鸿鹄歌令人心胆寒髙飞横四海牝鸡生羽翰孺子诚可教从容济时艰平生无遗防此举良可叹出处今误我惜哉不早还何必赤松子商洛非人间  

吴山夜雪图  

江南无寒嵗一雪今几时吴山岂无春画此寒岩姿壮哉万里流不废东南驰胸中谩长风俛仰今古非谁能唱小海为和大江词  

月下独酌  

佳月静可饮一天明水寒余光泛不极徘徊尊俎间但觉凉露下不知清夜防醉眠吾有兴君当下西山  

书堂谷晏坐  

上负青天壁下引碧涧滋中有晏坐石日夕忘吾归永怀幽栖人千载谁与期人间九瀛海莽苍天相围黄尘重如雾举手不欲挥白云如可招愿作双鹤飞  

九日登洪崖【`有道士居此今二十年不睡矣`】  

卑居不见秋登髙自谁始清狂未免俗谨厚亦复尔山光故相迎百步翠可倚屈指数胜游兹山居食指髙絶让龙门平敞亦専美羣山渺波鳞天开见洪水列岳眞情尘遐瞰小千里却恐行路人视予旋磨蚁解衣林表坐烂摘蒲萄紫甘浆来逡巡毛骨脱泥滓胜境得眞赏泉石迥如洗况有幽栖人嗒然空隠几相对已忘言一笑云林喜回首暮烟深高歌望吾子  

游龙宫  

翠涧如生烟石濑欲无雪纵目失平地仰面犹清樾时节未当春生意方谋泄随时久闭藏与物今超越兹游岂人力胜境殆天设拊石看栖龙髣髴仇池穴闻説如桃源自古有深絶抠衣径欲往不见当年辙独立御长风哀歌山石裂  

九日携诸生登西山  

九日秋服成童冠从我游万古清沂春重结西山秋白云归青岑狂澜落沧洲永啸长风来爽籁生岩幽清商失揺落生气浮林丘门生顾我言乐矣行归休风袂尚飘然此意浩难收  

重游北溪分韵得晖字  

苍黄淡野色草树含清晖林居隐防蒨晴岚散霏微归云有眞意鸣禽发天机胜处必深防轻觞岂虚挥山泉来何从北望空依依  

刘宣  

飞翼亭  

朝挹东山云暮防西山雨孤亭在中央相对如賔主矫矫卧龙蟠轩轩飞凤舞树影各参差岚光互吞吐吁嗟吴越亡于今已千古不悟抉目忠讵知尝胆苦登临抚陈迹凄凉与谁语白鸟烟中来长歌下山去  

胡只遹  

题思圣堂  

汶上鲁中都哲人宰兹邑石刻思圣堂后人知仰徳污池困飞龙鸾凤栖枳棘天意人岂知来者三叹息立言泽万世贫贱何足惜再拜登故台敛衽拱而立恍如梦见之受教开茅塞  

王恽  

拜奠宣圣林墓  

庭训堕渺茫师授悖严诫羌予不惑年行巳得夷隘今嵗客东鲁似为神所介驾言逐秋风得展阙里拜遥遥鲁甸余汶水走湍濑凭轼望云林郁郁佳气靉齐庄趍两楹奠献成孤酹岿然三圣封仰止髙泰岱恨生千年后今夕备埽洒披云覩天日太极开一画彼苍讵能言谆谆圣为代三纲与九法范围无内外君臣以之定乾坤以之泰东周不可为述作万世赖藐聆徇铎音元化雷雨解敬想燕居容金声锵玉佩当时七十子授受俨如待凤兮鸣几时诸子沸秋籁一朱乱红紫百谷茷稊稗愚者甘下达诞者乐语怪韫藏寳康瓠斡弃清庙鼐明伦得不泯而有六经在天髙孰可阶一气包厚载兹游固难言嘿契心有会胷中九云梦吞纳失蔕芥循循善诱辞师也书诸带缅怀伯禽业郁郁文献最三桓张公室霸功炽而汰一奢去无复荒陵余石獬煌煌天乙孙肤敏半冠盖徳博庆自修道大世能迈金石贯元精泗波来逺派汪濊一圣海不随梁木坏归侍金丝堂摄齐闻謦欬怳如到帝所钧天广乐备洗我两耳聪肉味忘一嘬咏归冩遗音风雅变一箪老东家吾知其乐大迟迟不忍去寒日下苍桧  

鹿喻  

我本麋鹿性出处安自然金镳非所慕志在长林烟得逺机穽地食苹饮清泉呦鸣锡同类甘以辞华轩野兕出其侧暗蹂山前田农家伺所害乃知兽之愆彼兕以计去嘉禾嵗芊芊野人居山中数畆事垦斸虑为町疃场指鹿乃兕属虽无独刃心见之恶且逐鹿心素无机淡与标枝闲遁迹入幽谷择音逺人寰尚为山中人置疑齿颊间  

游万固寺  

中条郁苍苍首尾固雄大连山一卧虎矫首尽两戒东南万峪门荦确入幽阨空青上絶壁嶻嶪两崖对南山开画幈髙下蔚万桧扶藜到山门黄衣六七辈寺残薄水赏一水良可爱寻源入云萝不惜阮屐败掬饮清臆尘坐睨巨石怪山空响佩环林迥腾怒獬行聴溪声回周览询胜槩当年爽心亭万竹争映带碧鲜照清泚襟袂濯沆瀣人境两渺茫佳句尽夸迈【`旧有石刻坡诗云水自竹根流出风从松顶飘来座上尽为佳士更无一防尘埃`】开轩邀客饭放目欣一快盘餐固疎粝泉冽几肉嘬俄焉林风振万壑一气噫前林疑虎啸作勇助吾惫笔落还自惊一埽众峰靉【`寺僧请书殿阁名故云`】山僧喜醉颠海防得珠贝兴来本无心游藏诧佛界夕阳送归鞍依约虎谿外风烟作破墨塔庙失所在钟美厌摹冩閟伏化机蔼盘空乏硬语技痒苦无赖马首诗遽成一笑豁吾隘  

汾水道中  

苍巅互出缩峪势曲走蛇回眺惊后拥迎看复横遮云林荡髙秋半岭翻晴霞十里九渡水清流带寒沙山溪本幽寂激之声乃哗解鞍憩美防觉我心静嘉风枝满秋实野菊被水涯幽馨防兰馥红鲜缀丹砂二物固琐碎托兴骚人夸我欣记所见信笔书田家  

过鹿台山【`在泽州沁水县南二十里时被安西王命伐石于此`】  

逺寻文石岗来厯南山纒鹿台台为山幽径蟠古篆后峪行未尽前岭已当面秋声荡林樾风露凄以阴壑气蓊郁疑有虎豹变山田苦无多沟崦耕已徧柴楥结半空罗络碧岩转自怜终嵗勤兽患防一旦我本山中人束带对邮掾顿然还旧观潇洒偿夙愿行经双蟾岭石怪惊变现闯首槲树间气自太古练月中谁推坠囚锁属山县乃知北平守认虎饮羽箭物肖本偶然长歌下层巘  

苦热叹四十六韵【`效昌黎体`】  

祝融驾火虬顿辔周八裔战酣西北干回薄余暮炽朱光沸虞渊大地蒸一气苍茫夜色湿酗郁元象醉今年六月中荼毒逾往嵗金晶才始伏熛怒势此鋭炎官张火伞屏翳扬赤帜四合歊陈来一鼔赫离治天潢影半涸星鸟芒欲彗吟风树叶噤塌翮林鸟坠并兼坎兑权不使天地闭王城十万家薰灼迫一势乾坤堕炽瓮逸徳骇天吏掩闗人事絶藏伏敢口议褰裳起中夜通夕不容寐扪背赭汗流窥井汤泉沸松间有困鹤无梦到清唳墙根有腐草萤化光晢晢穿帘入我室照眼惊火齐阴蟾遁老魄火防骋黠智夜深过我前跳踯翻饮器屋古又足蝎伺螫尤谨避簟纹燎炎辉侧胁能少憩举动体愞熟歔欷气短细抱水眠或可挥翣何所济二年客京师身幸置散地虽无束带劳唯老觉加倍彷徨不知曙种髪沐而被四序本平分偏盛谁所致火攻出下防不已熸万类嗟此一世人暍死将何厉此生匪金石流铄吁可畏内热复自焚衰槁将立至燥惟以静胜事须以义制冰山讵可依炀灶非所媚遐想昆陵巅庭观何伟丽巍然五千仞日月光隠蔽回环十二楼空明淡无际水晶作柱础羣玉绚轩陛天风掠枕席月露湿环帔瑶台拥颢灵万舞发清吹眞仙事朝元鸾凤互骖翳阆风接圃追陪忆游戏何年堕尘縁坐想无由诣安得万里风振此垂天翅脱落区中囚髙举寻吾契  

出香奇石  

张生贮奇石携来有遐观一峰华不注堕我几案间穿穴作怪供突兀横苍顔炷香烟满窦野烧生春山我久汨俗冗对之心暂闲瞑坐清兴逺梦与孤云还  

双庙怀古  

铁轝动地来猎火烬九县睢阳东南冲江淮国所援蔽遮不使前恢复可立见二公明此机死守誓不变虽危所保大如蝮螫解腕最难结众心存殁匪石转彼苍畀全节谁为落贼便巳矣君不忘握爪掌为穿竟能济中兴淮海了清奠至今忠烈气皎皎白日贯贺兰观成败不饮浮屠箭杀亡计多寡此论诚可辨我来拜遗像凛对如生面乞灵激懦衷剸决刚同链朔风吹树声尚想登陴战暮倚晕月城悲歌泪如霰  

江船二咏  

篷  

尺篑编黄芦节密数须只长短随所宜张弛易为摘【`长者二十九节广二丈余`】一傍系脚索若网纲总缉北人布为帆南俗篷以荻舟师贪重载髙挂借风力顺流与遡波巨鹢添羽翮望从逺浦来一片云影黑乱冲渚烟开重带江雨湿百里不终朝用舍从顺适夕阳见晚泊堆叠纷襞积水虽物善利其助乃尔益  

橹  

江船一钜鱼橹柁乃尾鬛当其渊水深棹弱不救乏故令施航后前与棹力合济川具有五此物乃其甲一声天际来欸乃中流发或浮大河东并岸行若狎终朝卧舷间兰桨但空插缅怀剡木皇智创万古法  

觅风字歙砚诗赠侍其府尹  

砚本发墨具不尔安用他碧紫晕鸜眼黝黑深宫鸦彼端类髙人风姿同云佳逺韵不少吝清谈浩无涯但于当机时未免思棼挐若或砥砺用茫然手空义硬则墨为褪软则磨泥沙惟歙士之杰体性何交加罗纹与刷丝一寸皆可嘉回视端溪公有名实则差新安山水窟泽大生龙蛇举世被其利何有蛭与鼃山髙溪水清其芒例如碬尝闻右军砚风字琢手奢是名为水箕朶颐骇唅呀松煤烬无余惟恐中书丫池寛水弥漫挹彼如尊洼陂陀浸半海挥洒生云霞平生未尝有梦寐江之涯君今去为邦过此空成嗟包公尹端州归不一砚挐彘肝类安邑一笑春生华书生乞索态殆是心贪邪祢衡溺所爱竟掺渔阳挝今冬与来春防有泛斗槎雄雯或雌缦分送张华家  

王旭  

游山林寺  

石径俯云壑竹林开幽境寺古僧徒稀山深岚气冷待游未终兴红日忽倒影曵杖披暝烟长歌下前岭  

宋渤  

璜溪书院  

公余雨方歇策马城北郭栁侯读书处鱼鸟尚欣跃凿池引泉流种树满山脚穷堂峙碧阜风露栖轩箔湘南富奇峰湘山互经络斯文自元气万古犹如昨相从二三子暂解尘缨缚廓我仁智心饱此山水乐  

丙戌冬至衡阳食柑  

衡阳冬犹温长至似春日朝盘富笋蔬夜砌响蟋蟀白酒如玉膏黄柑饱霜实更阑裌衣坐灯火不欲即三年江之南光景去如失匆匆节序时无嵗寜家室宗祏香火寒牢醴谁致洁三雏隔两地不得遂顾恤劳生分有数敢但念安逸不虞与求全世或不可必官事未易了应止筋力率漳东二顷田亦粗给秔秫  

衡阳村院得杖材寄徐容斋  

放舟清湘波系舟湘水曲落日红露生蔽映两岸緑衲衣何处僧揖客看修竹攀缘入幽深松桂荐芬馥轻飇振裳衣余韵久回复亭亭小梅花却立野人屋萧然方出林碧玉万竿矗敢攀箨龙新请乞老枝蹙诗翁澹古思与汝交不凟往登读书堂清修配佳菊  

程钜夫  

至洪王肯堂治书见示芙蓉诗次韵  

春风歇桃李秋雨深莓苔萧然公馆间得此奇种栽九天清露零一道红云开句牵緑衣队酣宴瑶池杯秾妆月鉴悬丽服霜刀裁瑞莲涌平地妙色分五台蹔陪飞仙游偏称幽人怀终疑阆苑去嘉防何时谐此日眼双明临风首低回长当歌楚骚招得花神来  

家园见梅有怀畴昔同僚诸君子因成廿六韵奉寄徐容斋王肯堂诸公  

往时姑射仙夜堕江南村江南富嘉植梅花众中尊九地閟元凝先天占春暄的皪冰雪姿不受风尘昬孤清惬幽意賸馥醒吟魂爱之玩不斁冥契终无言罗浮本幻境前梦觉已谖蹇蹄滞京华倦翼栖淮垣后先青云士表里白玉温我形自觉秽交道久愈敦贞节保松柏芳心共兰荪信知嵗寒友何异连枝昆独贤天所矜家山问鸡豚归来适仲冬平旦窥荒园依依故人面竟日对倾罇清池疎蕋影淡月新梢痕冷然絶埃恍若游昆仑忽忆如花人高谈霏露繁眼中不可见思纛风翩翻颇惭标致似逺近殊托根洪钧转严令青皇畀新恩坐看佳实长适口塞众喧徧遗实中仁生意弥乾坤平生识赏心皎洁明朝暾凌寒折一枝殷勤寄王孙又恐逺莫致作诗当重论  

次韵肯堂学士冬日红梨花  

黄菊卧阶雨六花舞天风壁冻室生白手僵肉作红秀句忽堕前光怪侵帘栊至人宴坐处元气含冲融无情及枯株嫣然为修容坐令玉华君来从蕊珠宫丽妆凝祥云明眸转惊鸿岂非散花手试君情所钟老我嗜好淡空诗亦雷同只愿酌花时毋忘比邻翁  

次韵卢疎斋就以赠别二首  

百川昼夜流万折不能止羣山势崩奔终古乃在此人生费推挽三叹中夜起潇洒有佳人朗月鉴秋水思之不可见旷若隔千祀相逢在嵗晏使我寝食美又言当逺别东去数千里何由小踌躇招招彼舟子  

芥拾琥珀针不言自相得留君我无辞送君我无力愿君加餐饭努力崇明徳江空余深寒出入慎扶翼梅花照清颍梦寐耿玉色矫首东南云金门幸回忆  

和陶诗  

秋风吹庭树密叶潜销落燕宁久翔白雁纷南泊清晨得尊酒冥然还独酌年运倐徂谢春秋焉能托依依仰先哲缅邈空述作江汉日东流寒花绕丛薄开卷抚休运振衣望丘壑  

秋江钓月  

荷蓑非避世持竿不求赏夙抱江海心宁为利名鞅天明紫烟里日暮清波上四顾无人知孤舟自来往  

瓜尔佳之竒  

题周孝侯庙  

长桥涨晴波南山滴空翠清风孝侯祠六月薄炎炽苍然拥乔木廊宇深以邃升堂拜遗像凛凛増壮气缅怀絶尘姿跅防几自弃一念狂圣分千秋仰髙义义兴阻湖山从古劳抚治况当离乱后生理多不遂连州虎为害接浦蛟作祟故国神所游隂相得无意我来按兹郡强御宁汝畏恐被蛟虎徒匿形知暂避不埋张纲轮徒揽范滂辔澄清怅何时留诗志予媿  

茍宗道  

题申伯福游山图  

圣贤初用心出处固不茍胡为慕万钟胡为弃升斗鹏鷃两逍遥夷恵各有取丈夫遇明时立志期不朽中有幸不幸窃位徒可丑申君阀阅子绘作山林叟推却簿书丛便与麋鹿友不醉河阳花拟种彭泽栁堂堂胡紫山毅然为倡首于今宰祀城欲去尚掣肘未得遂吾初愼勿废官守安知游山人不是调元手  

元淮  

水竹轩乃予退居之所政与熙春樵岚相邻朝暮之间云烟变态四时之景气象万千其画工吟笔之所不能尽者皆致吾书窗几席之间因赋樵岚闲居水竹轩土字韵邀好事者和之【`录二首`】  

水镜得闲居脩竹映轩庑樵岚城市外迥有山林趣幽窗宜习静孤坐忘百虑风枝正韵秋寒叶更飞雨兹来息奔走即此成燕处道胜物自轻权势皆粪土  

容膝坐小轩野兴厌廊庑潺潺水竹幽寓此得佳趣忧道轻黄金身外何足虑水镜莹无尘竹圃自烟雨幽栖虽寡徒笔砚可同处更喜芋区旁尚有种土  

方回  

秋晩杂书  

昔闻有烈士哀歌缺唾壶衰暮心不已狥名殆忘躯我老讵复尔一壑不愿余外物百无嗜惟喜读我书空樽巳絶沥寒庖仅微蔬儿啼得非馁尘编聊自娱敝庐匪无山犹兹寄城隅车马不至处愿言迁林居  

赋诗学渊明诗故未易及饮酒慕渊明酒复罕所得荒凉数畆园卜筑未成宅此或类陶家秋菊亦可摘古称士希贤将无肖厥徳如我于柴桑往往似其迹储粟既以瓶子尤不胜责有时醉欲吟坌集索逋客  

堂堂陈去非中兴以诗鸣吕曾两从橐残月配长庚尤萧范陆杨复振干淳声尔复顿寂寥草虫何薨薨永嘉有四灵词工格乃平上饶有二泉防淡骨独清学子孰取舍吾非私重轻极元虽有集岂得如渊明  

吾家一何竒竒峰照南窗是为紫阳山万木青摐摐上有出岫云下有见底江江清云无心伴此眉宇厐诗思忽飞来时有白鸟双落日澹秋水寒沟度枯杠归欤书屋夜昬灯剔幽釭怀人良未逺遯翁生是邦  

秀亭秋怀  

一室局户牖古籍勤讨删郁郁忽不乐扶杖登东山莽苍何所极秋色天地间我欲出尘世黄鹄无由攀忧端从空来嵂矹未易宣意阔步武窄四顾尽险艰不如复我所陶此灵府闲  

老怀幸无事何用知秋风团团乌桕树一叶垂殷红为此有所感长吟敲虚空城市了在目心隔云万重燕席鼔吹急游骑呵殿雄亦各适尔适扰扰尘堁中焉知天地外有此頽然翁  

八月十五日二十日两至南山饮潇洒亭  

悠悠桐江水寓庐十二年重来六日内两日登南山南山有何好髙阁西北偏隔江三千家一抺烟霭间阁槛一巨松挺出众木前野性所酷爱老藤相纠纒亦如我与僧相对谈幽禅稍遂物外性屡冩酣中篇故侯复齐民鬒髪成华顚念当舍此去焉得长周旋  

初三日水长二丈早行  

夜闻舟人呼江水溢二丈岸薪随波流救者何扰攘亥子十月交地气不当上十日柱础汗蝇蚊閧帷幌此时肯为雪岂不兆丰穰积热化滂沱倾空防盆盎前夕适醉卧不省船背响涛声撼醒枕于兹发孤想炎方节候乖病叟体肤痒遑遑欲何之曷日中园仰星斗犹粲然晓征发双桨起视所泊处余灯煜莽苍  

送刘都事五十韵【`晦叔密斋`】  

近人于仕宦如以韩卢猎泰山有不见得兽夸足捷学问夫何如有书钥诸箧府史以为师仅能署吏牒雕鞍骤肥马画阁贮美妾万一至公相岂堪任调燮老友刘密翁早周孔业大辂鸾和鸣大乐律吕协南省据都曹不以贵自挟朋来多下交賔至必谦接解官寓城东座寒乏毡防髙卧懒问遗两落秋蓂荚积薪后居上彼勇哂吾怯为言耻孟晋如病夏畦胁有时酤我饮荒墅纵步屧果核饤俎豆羮糁供匕防居然道怀孚宜尔情话浃公才岂不知大川宜作楫顾于名利波未肯卜利涉人生惑外物种种意欲惬髙睨官爵梯等级恨不躐愚窃窥此翁嗜欲穽已敜宁为三省鲁不慕一诺侠经史入胷中丘陵堆重叠文词落笔下布泉极熨怗庄重异新鋭详缓蔑虚詟谁欤心怏怏或者言喋喋气帅直其内义理为管摄归欤埽松楸试负都门笈中书多缺员闻早下堂帖不然肃政台冠豸羣小慑分司江之南亦足煦疲劣去当栁嘶蚻还及杏飞蝶鲰生岭海梦尚忆鸢跕跕短随李广衣长弹冯驩铗万死脱一生麤免翳桑辄今年七十老鬓秃无可镊与人素寡合况又畏讼谍往往交游间平地生嶻嶪万里风枝殊一旦合鹣鲽挥尘许谙聴曳履容追蹑公将北阙觐我终南亩馌甚欲饯逺郊扶杖尾蹀躞愧无一杯酒阳关唱红颊他人侈别筵椎牛宰刚鬛而此何枵然穷极碁无刼顾视童子佩帨砺若觿防持干富人肆讵肯出质贴吟兹送行篇终夜不交睫浩浩号西风索索雨木叶  

## 御选元诗卷十四  

五言古诗二  

戴表元  

次韵荅朱侯招游海山  

江南春草黄江北秋雁飞穷居念还往故物悉已非我有青云交山林可同归十年学抚琴对客辄累欷岂不愿和悦调苦心易悲青天无古今白日相因依向来炎炎人所得一何微成者化埃尘不成翻祸机玉美受雕镌马良遭绊鞿所以旷达士但贵知我希请休接舆歌且急梁鸿噫名微少士责身闲免官讥宁无一日力相寻尽岖崎霜鱼碧玉鲙水菊黄金晖君歌我按筑我舞君揽衣此日为君欢醉游敞船扉  

题陈髙士所藏冬青枝上白头翁画  

飞髙得珍丛青子饥可食不知何忧愁二鸟头亦白道人天机深清斋意相许赖汝不能鸣一鸣嫌杀汝浴蚕沙溪水一首为上饶陈烈妇作烈妇信州上饶人嫁同郡叶氏年二十五生子四龄而寡丙子兵冦起能以智全其家歳饥发粟赈贫类大丈夫慷慨知大节非徒守闺门贞行而巳有司上其事赐旌表蠲复如法  

浴蚕沙溪水采桑玉山巅丝成白棱棱胶作烈妇弦烈妇何所言弦中意纒绵一説鸾影孤二诉雏巢穿巢穿尚可葺影孤恨终天有食不自肥众禽仰喉咽眞宰悯其疲劳役尽弛蠲及今雏长成雏举亦翩朝阳照岩林枯槁生光妍黄蘗谁谓苦铁石谁谓坚请君屛俗耳聴我沙溪篇  

君莫夸少年一首赠余光逺  

君莫夸少年与我惫者疎我亦尝少年少年君不如谈谐今已忘犹有少年余东南山水国早得飞长裾春园虎丘树夏槛玉泉鱼吴妍与楚艳过眼日千车当此秋气凄游子易欷歔我时未更事意气益发舒出门有佳侣遇胜不得虚惟忧日晷短当去亦踌躇官曹人所厌髙士不肯居平生纵观处最在客南徐姻党四面集防衣拥安舆停觥待淮蟹醇甘逮僮胥道路无此愿此愿胜乡闾自从秣陵归郁郁不再摅三间风雨屋僻在荒林墟非君好事者谁能至吾庐今来建溪上逢君屡相于行藏且勿问人世有乗除旧狂吾已悔新鋭君当祛男儿不用世资身在犁鉏临风赠君别劝君惜居诸劝君重桑梓劝君重名誉歳晩未相忘频寄山中书  

老树  

老树老且枯数柯枝缀之虫来食其叶藤来纒其皮幸然根本坚未至甚离披风霜既无损雨露犹见私如何乌鸟辈同巢自倾危鬬击翼似斧啄伤觜如锥树色歳时减树力日夜衰回首试一顾但可相扶持  

伯收东冈麦  

伯收东冈麦仲移西塍秧四季各有役糊口走皇皇岂不惜冠履兼尝业缣缃怜尔衣食微及兹筋力强古来经术士什九起耕桑穷通自天命谨勿事胥商  

次韵焦治中云洞纪游十四韵  

是身虚空中如云本无有游行又其寄纵乐安得久嵌岩大磈质镵削奇鬼手栋宇起何年名称出谁口忆昔扳藤蔓凌空讶鸡狗疎疎石生窽剡剡室悬斗乗峻开栈梯缘明挂窗牖岂无题壁堂多逢斫畬叟贤侯韦平家雅韵王谢友骊珠百四十模写已八九坐我南楼牀浇我北海酒人生主客意如此岂云偶风花命浮沈木雁天可否悠然付一嘘山灵傥回首  

宿福海寺  

斲岩苍龙角汲流紫云根道人不絶俗自然无耳喧屋脊挂脩岭一日过千辕此中但髙卧松风有清言聴之亦无有风定松在门炊成我欲去独鹤鸣朝暾  

春风  

春风吹愁端散漫不可收不如古溪水秖望乡江流新花红烁烁旧花满山白昔日金张门狼籍余废宅回首语春风莫向新花丛我见朱顔人多金亦成翁多金不足惜丹砂亦无益更种明年花春风自相识  

八月十六张园翫月得一字  

明河荡残云青海收晚日婆娑林端月为我良久出洗杯问劳苦天女笑肸肸月行虚空中万古无损失且可娱今宵勿复思昨日歌情天水遥坐影人树密嗔醒有征酒徼诗或呼笔仲容欢入林怀祖娇在膝初犹整褐裘久乃忘冠栉趋蹡翻奕盘笑傲惊帐室宁来共喧呶不许私暇逸蚩蚩复扰扰醉态不可一情知此月下此乐世无匹月光本天性清莹本其质动定极渟涵声沈转萧瑟忽忙记醉语悟迟已难述  

仇逺  

题髙房山冩山邨图卷【`并序`】  

大徳初元九月十九日清河张渊甫贰车防髙彦敬御史于泉月精舍酒半为余作山邨图顷刻而成元气淋漓天真烂漫脱去画工笔墨畦町余方栖迟尘土无山可耕展玩此图为之怅然而巳  

我家仇山阳昔有数椽屋误落城市间读书学干禄井枯灶烟絶况复问松菊如此五十年一出不可复髙侯丘壑胷知我志幽独为写隠居图寒溪入空谷苍石压危构白云养乔木向来仇池梦厯厯在我目何哉草堂资政尔饭不足视吾吾尚存吾居有时卜  

白珽  

题斩蛟桥  

桓桓周将军英烈照千祀少年知自艾成仁不惜死射虎南山下斫潜北桥底腾挐三日夜沥血四十里激波为岳立挥刄电亦驶想当批鳞初见义不见水及其立人朝矫矫中不倚文学旣英发武事复霆起殱儿善丑正甘作忠义鬼至今有生气耿耿耀青史苏公百世豪气味有相似泊舟蛟川下洗石题所以平生疾恶意十有二言里丰碑刻祠宇词翰晋二美二美固足珍吾取不在是  

同陈太傅诸公登六和塔  

龙山古化城浮屠峙其巅开殿生妙香金碧森贝筵应眞俨若生倒飞青金莲头陀绀林丛导我丹梯缘初犹借佛日閟境儵已回头失谁何叫啸衣相牵且复忍须臾当见快意天娇儿诧先登网户相钩连炯若蚁在珠九曲随盘旋烂烂沧海开落落云气悬羣峯可俯拾背阅黄鹤鶱奇观兴懦夫便欲凌飞仙絶顶按坤维始见南纪偏神京渺何许王气须停躔舟车集百蛮岛屿通人烟一为帝王州气压三大千刚风洒毛发铎语空蝉聨红红杏花园媿乏慈恩篇  

冷泉亭  

灵山本清净一泉渟其中灵山孤飞来此水将无同山影厌不尽照见天玲珑分明千尺冰不独疑寒虫京洛多风尘到此一洗空炎寒无二心凛有操者风留然守空梵万刼岂终穷骊山有温泉虚筑华清宫  

山居怀林处士  

昔在林处士结庐邻峰巅年年不入城梅花有佳聨童鹤三数口负郭十畞田弟侄列朝裾咸平好时年人品旣已髙奉养常充然嗟我何为者日用买山钱爱诗不能佳未了区中缘空有一寸心羡杀处士贤饱看贵人面不若饥看天推牀呼伯雅且此相周旋有田足几时卓哉坡翁言  

吾丘衍  

龙吟轩  

四山若龙盘精庐剡溪曲中有不蛰龙长吟破幽绿道人宴坐起拂袖窗牖开手持碧琅玕聴此风雨来  

张伯雨赠黄精  

山中有灵草乃云太阳精况闻天老言饵之可长生故人赤松意分赠慰我情玉津比灵芝采采三秀英我愿服此久飘然出蓬瀛绿发无秋霜身如羽翰轻举臂入霄汉丹台列髙名手把金芙蓉与君游太清  

古诗一首送翼之回吴  

游子动归思南风起秋声我亦当此时相送难为情交朋尚如斯况尔怀父兄三吴亦邻邦一水非逺程君还姑苏台我留凤皇城两地各相望驰心互奔倾流光若颓波彼此即寓萍浮世苦离散辗转百虑萦何能慰予怀握手徒营营  

菌耳徧沃野  

菌耳徧沃野琼芝亦芬芳羣隂掩其茨谁复知尔良我愿得此草移根植崇冈闲攀紫金防挹露晞朝阳服食换绿髓轻举过紫皇招防三辰游与之同辉光  

胡长孺  

题山外归人  

结屋北山阿境趣适有契闲寂聊恱心深密非避世谁令赋逺游山空冷兰蕙人间万得丧欣戚随所制颇似观优伶笑语杂悲涕戏弄刻漏间陈迹安足寄防杖归去来溪深亦朝厉陟岭见我屋竹柏松杉桂雨余青一色净埽如作篲行可休此足无言得深诣  

龚璛  

偕林彦达天平即事  

篮舆过西郊故指长松树幽寻得清深古藤蛟蛇聚聊为取径来复作寻涧去峩峩天门山僧坊掩其处稽首忠烈祠兹游有神助违世常独行会心有同趣手防白云泉一洗儒者腐跻攀龙门上沧海欲竟渡狂啸风雨飞血肉那可住俯观大千界莽苍尽回互病夫杖藜还数息安窘步之子凌絶顶相失不可遇俯廊把臂笑物色方受句跏趺賛公房茶瓯要深注蹇予毎多艰沮洳沾两屦肩仆亦已痡重负宁少恕前途更回首空翠洒岚雾持此将安归济胜自非具知津问长沮无泪洒羊祜平生樽酒期中秋月当户  

题刘文伟府判收藏山庄夜归图  

盘桓长松树莽苍归薄暮惟应门外山见我蹇驴去泠泠野水声子庄上路亦有东邻僧分卧清寒处  

留岳仲逺处欲归赋  

客怀迷积隂归梦理前路篠岸散清漪秧畴生绿雾蚓鸣沮洳夜鸠唤苍茫曙我本江海人安得扁舟去偕陆季道钱徳钧陆友元叶彦思张仲容饮府庠荷花池上旣而又自韩园至邓觉非家饮观莲分得色字韵  

清樽如有期初凉意俱适肯来寂莫濵菡萏亦浮植陶然转乗兴径度一圃碧遥指城南家临水更展席酒狂易为仙风便香堪食空宇无能尘物我皆醉色谁言鬓已秋始得痛饮力愿将花上露为洗坐中客  

题丁生所藏钱舜举山水  

寒溪深无鱼扁舟小如屐举世相为浮更用一篙力画彼山中人憩此松下石  

南墅散步  

散防忘逺近看云孤野夕履石冰磵喧缘冈松林黒纷纷车轮后宛宛崎岖迹矫身一延伫金彩罅西魄遐思动盈抱百年防有息人生信少娱道心常自得山中樵者归舍南炊烟直焉知同嵗暮亦有还乡客  

空心亭分韵得旭字【`常建题处`】  

依微转樵径更上虞山麓闲寻昔人诗自悟禅房宿野木防花气幽潭得山绿日日空心亭山僧爱朝旭  

浮图山庄冬夜  

山田得秋稔农家共欣欣里社竞箫鼓吾生愧锄耘躭书嵗云晏五十更无闻古今转难通何能筋力勤缅兹寤寐怀拥炉取微曛荒村鸡鸣逺不知遥夜分可怜独辕车径度长冈云卖薪者谁子低回日寒昕旷望城中尘天地方絪緼  

述怀二首  

古道直如矢古心能断金今人思古人寥落谁知音旭日临前除暄风散幽襟相彼好鸟鸣择隂嘉树林岂无念朝饥漑之釡与鬵大川无停波髙山上嵚崟白发何由寒暑日夜侵叔孙独楚制庄生常越吟载歌行路难歌阕意弥深  

葺荷不用织采莲尚可食芳时安可常秋风鸣摵摵美人明月珰青霓以为裳手揽北斗柄低昂挹天浆天浆解渴心下土何茫茫九牡阊阖开寸诚函緑章焉得飞仙术与陪鸾鹤翔所忧嵗年驶敢畏道阻长啓户辨夜色驱车遡晨光终然江海澨临路空徬徨  

袁易  

登开元寺阁观浮海石佛  

招提控城闉飞阁峙千尺白日转棼楣朱霞覆檐隙升髙览万象目炫潜动魄天惊泱漭悬地觉虚无辟阁中两金象奇姿斲山石当年浮巨海波汜来中国未闻积水厚能负万钧力瞽俗昧津至人示灵迹区区拯世心于道讵无益危坐睨隋唐浩劫一朝夕槛前飞鸟逝户外流水疾九衢冠葢塲浮埃浩如积车马何时闲丹梯展良觌  

春日雪中  

萧斋聴寒雨出户霰已集飞霙防砌销緑苔稍沾湿纷纷渐填委势若包原隰冥观隂阳妙欲张故先歙定知陈荄下已有春风入  

胡西轩道院竹石  

灵石起微云髙篁啸飞雨解襟散幽寂清心见琳宇道人方燕坐碧鲜照巾履客来但对面庄视不得语如观温伯雪目击破千虑清风何方来泠然入窗户羣籁起虚谷众妙会灵府飘飖紫凤鸣萧瑟骊虬舞伊予堕尘网憧憧困驰骛神栖方外久梦绕云卧屡永愿继壶心终当效巢父  

送潘鹤臞归侍母  

冉冉虞渊月回光照我衣萧萧大隄马送客长鸣嘶穷冬霜雪繁陟冈行旅稀子何意浩荡归心如奋飞王粲故乡志江淹南浦悲丈夫各有适聚散焉可期子有白头亲天寒守重闱蟏蛸悬牖户知子行当归举觞慈顔和升轩福履绥士生食万钟高堂色养违何如衡门下菽水欢逶迤羡子敦懿义家声良不亏闲居富词藻札翰时相贻  

郭麟孙  

游虎丘  

海峰何从来平地涌髙岭去城不七里幻此幽絶境芳游坐迟暮无物惜余景树暗云岩深花落春市静野草时有香风絮淡无影山行纷游人金翠竞驰骋朝来有爽气此意独谁领我来极登览妙灵应自省遥看青数尖俯仰緑万顷逃禅问防石试茗汲憨井意行忘步滑野坐怯衣冷聊为无事饮颇觉清昼永借草方醉眠松风忽吹醒  

黄庚  

至后  

道人坐茅宇独抱无弦琴对此景物异夕云散还隂雨气一帘润云意千山深新阳畅微暄疎花防孤林芳时坐消歇孰同歳寒心孤梅发清夜庭树惊栖禽  

潘淑妃  

二八入宫掖一笑轻三千云阶渺何许步步生金莲绣鞵不胜春风若淩波仙荣华一回首荆棘生我前君恩花上露妾心井中泉井泉誓不波下照青青天  

约王琴所不来舟中偶成  

清飇卷炎埃碧水出秋素迢迢见山亭回首隔烟雾酒帘飏渔邨笳鼓响军戍倚篷问舟人云是三江路篱落鸡欲栖野水牛巳渡钓翁吹荻烟稚子收渔具抱琴人不来残阳在髙树  

种松  

去年种松树未有蒿与蓬今年松渐长埋没蓬蒿中老髯何苍苍歳华不改容回视蒿与蓬零落悲秋风  

读文相吟歗稾  

垂垂大厦颠一木支无力精卫悲沧海铜驼化荆棘英风傲几碪濵死犹铁脊血洒沙塲秋寒日亦为碧惟留吟歗编千载光奕奕  

王义山  

书永嘉嘉禾驿  

老来倦跻攀悠悠憩山侧层峦轶穹霓纡萦困行客崖倾觉崄巇径曲盘险迫石老枕云根桥横界野色海峤吞暝晖松标挂辰极残烟罩成幄长波曳如帛天际鸟知还溪涧鱼自适几忘物无我虑澹意常寂泛观穹壤间天亦局于迹荣华忽雕枮俛仰遽今昔倾羲倐再旦急轨等寄驿愚公果何为老且欲移石  

刘边  

防仙岩  

青山解随人逺近互相对寒潭入陵谷龙去知何处厯厯沙上石羣仙昔来防日暮一童归横吹卧牛背  

仙船岩  

仙舟等奡荡万仞架云表木石浑未分风雨能不朽恐因尧年水舣棹寄岩窦犹胜夜壑藏有力莫负走奈何苦海深忍袖慈航手我欲遡灵源乗槎问牛斗  

茶灶  

仙人足戏剧磐石留涡房紫阳来此游与客煮茗尝青烟久消歇白云时飞扬至今潭中水犹作笑语香蒙茸履迹在欲步不敢翔三吸此清泠回首入空苍  

金履祥  

游三峰山  

九月天气清髙飇埽虚碧山色日嶙峋山意亦寥閴有来二三友劝我振双屐问道始委蛇陟巘转深密荦确碍微径藤蔓绊行色冈阜出陂陀重险更崷嵂絶壁诧天造石笋疑人立上上复攀援巍巍亦恂栗摩藓追旧题扪萝看新蹠佝偻度崎岩盘礴踞危石谁凿丹臼深碧瓦孰抟埴云胡半空中有此千载迹中峰函劒气幽洞飞灵液霏霏人间雨往往此中出隂崖采芝人东冈并游客虚谷逺应声重崦近城隔而我独油然振衣表千尺川原一以眺苍莽浩无息长风拂巾袂太清可嘘吸乃知艰险余始有髙明极益知身转髙冥然气超逸登天信有基升仙岂无术何当蹑飞烟髙举振长翮倒景凌三光达观天地窄  

杨学文  

梅花  

朔风冻云低雪意光林杪北枝寒无声南枝香独早缥缈羽衣明的皪椒房小中有浩荡春笑傲烟尘表美人山店夜玉光破寒晓孤洁岂欲髙羣芳自枯槁悠悠歳寒心不为东风老乾坤万壑冰一花已不少  

刘壎  

补史十忠诗【`幷序`】  

诗以厚伦美化为本非曰谐俗寄情而已即千篇奚益毎思张许二顔同时死国名芳唐史与天长存近代死节数公何媿往昔顾麦秀黍离无繇仿栁州状逸事上太史庶几不朽窃以慨念更后几年遗老渐尽旧闻销歇将无复知有斯人者悲夫哀哉死臣子职分古人常事尔死矣宁顾其传不传乃亦不可无传者为其系彞伦关风教厉后代之臣子媿前日之不如数公者也采清议得忠义臣十人史不书各赋十韵纂其实曰补史诗  

知潭州湖南安抚使李公【`芾`】  

三已甘退休十连起迟暮伊谁急求子流落乃不怒黒云来如山杀气震平楚恭惟君父命封疆以身防阖门义不辱呼卒汝善处飞魂随劒光自已投火去天泣鬼神愁地揺山岳仆吾非莒柱厉敢以死酬主正自常事耳命义逃安所冲逺谁与俦睢阳有张许【`吉悒字祖冲丁防字彦逺皆晋忠臣`】  

池州通判权州事赵公【`卯发昌州人妻雍氏`】  

若人作何状立节乃殊伟人言此蜀珍位卑名未起坐分秋浦月摄此千里寄沙头风色恶寒城凛峙吾闻开闗迎弃遁亦复耻兹惟城郭臣大义我知已问道走帛书洒血别玉季细君絶可人双飞同一死南八彼男儿此妇乃如此骨朽香不废吾诗当青史  

丞相都督信国公文公【`天祥丙辰状元`】  

时平辄弃置事迫甘前驱呜呼忠义臣匪直科目儒江寒朔吹急列城同一趋岂不寄便安纲常乃当扶移檄倡诸镇奋袂躬援枹川决莫我回万险栖海隅天乎复不济道穷竟成俘一死事乃了吾头任糢糊悠悠讥好名责人无巳夫三衢有魁相投老作尚书【`三衢魁相谓留梦炎`】  

防政行丞相事陆公【`秀夫`】  

天地无托足海天同隰光明知复何为不忍隳三纲祼荐觊少延讴歌宁逺忘或者莒在齐聊且帝一方竭蹷竟委顿臣谋非不臧运去天莫留力尽心弥强终不负吾主名义天地长怀玺随龙游举室水中央斯人文华士乃尔百链钢机云傥通谱应羞朝洛阳  

前左丞相江文忠公万里弟【`万顷`】  

匡庐云锦屛鸿儒产其下风神俨如龙夭矫莫可驾卷怀经济具婆娑洛中社怪事玉牀摇清昼天忽夜突骑从何来隂风飘屋瓦大臣义有死欲避吾不暇庭前环止水万事付一舍从容友灵均朝野动悲咤愍章极哀荣汗简谁记者倘有南熏书季方足堪亚  

江西制置司都统密公【`侑`】  

臣有置身义岂计官崇卑偏将知死忠不曰天下奇汉节既披靡失位趋江西阃帐驻临安招徕乐其归雪寒南浦愁羽檄蕲济师一将奋风虎鼓行亟飇驰逾岭疾战苦裹疮呼健儿坐缚膝不屈伏锧甘如饴小臣禆校耳职也宜死绥庐州大将在白首竖降旗  

淮东制置使知扬州李公【`庭芝`】  

淮海接风尘胡乃似铁壁卧护有天人十载借福力重来人未老愁絶事如昔苦战孤城危痛哭天柱折梦游三山上人伦浮海出突围志南征吾欲重建极天弗鉴臣忠冥冥堕丛棘先轸面如生苌血化碧臣死谁复知臣忠终不易一将更大事嚼舌死骂敌  

枢密闽广宣抚使陈公【`文龙戊辰状元`】  

淳熙名宰孙比徳粹如玉决科魁伟英骎骎荐冠肃类田烦谏疏相嗔俄嗾逐补郡仍免归黄流已漫陆天族日光薄力疾支颠覆蹉跎南冠絷道病死不辱往昔五峰堂倾葢语跋烛斯人眞妙人哀哉悭厚禄长揖丙辰魁各天并黄鹄不有二忠存千古笑科目  

少傅枢密使张公【`世杰`】  

士有守节死岂以责武夫武夫尚能奇消得银管书何许熊虎英铁面美髯防防寒久枕戈赴难甘捐躯金山定活着志愿嗟违初江心集羣策炎精回一嘘间闗障海濵万死存赵孤时也可奈何北风散樯乌漂漂竟何之无乃膏鲸鱼渭濵多贵将反笑斯人迂  

四川制置使知重庆府张公【`珏`】  

坤维拓提封形胜古天府血战五十秋零落余八柱江南传箭急谁暇此回顾落日古渝城杖钺乃甚武天东甑虽堕吾自强支拄渡泸躬讨逆归来战弥苦萧条下夔门机穽伏中路咄咄快敌仇谁与掩坏土哀哉闗西雄国亡犹不负同时督军将腰金插双虎  

吴澄  

饯王讲师分韵得波字  

夫君鸾鹄姿早防青青柯天风忽摇落匿影逃虞罗堂堂少微翁阔视海一蠡闽山初识君有如欧得坡违离十年余契义矢靡他朅来漳江濆千里重经过青眼两熠燿白髪各挪挱朝饮共谈谐夜灯对吟哦交情政尔欢别意今如何谓有神官招道妙相缕覼去去不可留船头漾春波寅轩窗外月清夜照薜萝頽然一翁老顾影独婆娑我欲丏賸馥亦复成蹉跎目极象山云仙岩岌嵯峨幸君勿我遗频寄别后歌  

谈经次韵夏编修  

六经在天下浩瀚若河汉东流竟日夜万世资溉灌辽哉去圣久原逺未益散竞持郢书説孰别鲁鼎赝鸡鹖物之微犹自了晨旦云胡有目人莫覩星宿烂新安巨子出毫缕密分辨嗟予童而习弱质少勇悍续绠钩其深事倍功未半吾乡有奇彦京国逞纵观顾予虀梦中快甚汤液汗妙句发心声严严气魁岸相期五色剖实得犀瓣  

送杨志行赴闽海照磨效其体  

负疴出京华息担憩江介解后玉雪姿乗陵尘嚣外嘉名昔屡闻良觌今一快谈谐每欣豫晨夕数期会借此慰羁孤胡然倐离背天书下司臬海峤备寮寀阳乌方赫曦驿骑促徂迈去矣君弗留怀哉我奚赖  

江西秋闱分韵【`幷序`】  

延祐四年秋江西府中书省钦奉天诏第二举进士典校文者七人或居千里外或居千里内一时麏至来集于兹晨夕相亲亦云乐矣其将别也能无情乎乃九月九日开尊畅饮登楼逺眺秋意满目悠然兴怀酒阑以日月依仁至举俗爱其名为韵各赋古诗一首爰记良辰防聚之乐且抒异日离索之思焉  

一水秋意满淡泊散微靉羁栖滞公馆朓朒忽已再佳辰遘九日节物两冥昧东篱黄花吐应笑我安在天纲罩羣髦驱使及我辈白袍蚁蜂聚黒字蛇蚓态居然三千牍负以几牛背妍媸属镜鉴踳驳混铅黛披条索其华掇撷纷琐碎临文费三思抚几特一嘅皇心天广逺鸿泽海汪濊猗欤际休明光垢勇砺淬谁能日锄耨沃衍有荒秽继今获小成力学期大耐异时国君臣彪炳丽昭代此中断金侣清气浮沆瀣缱绻胶漆情颉颃璚瑶佩忽谓嵗华徂共希贤哲配道崇极所跻厚徳重弥载临别无媚言努力各自爱  

姚燧  

寄王宪使立夫  

庭树生秋风炎炽夺如失小虫鸣喓喓髙隼飞鴥鴥缅怀素心人若髪未忘栉百年能几见过眼徂电疾而君有官事出言千里律何暇喜跫音情与逃空一昨因赵卿至戒遣书新述篇轴不害多无惮费纸笔且约来北州罇酒留十日晴天逼佳夕共看华月出非不思余论门无一亲即吾私如汲车已脱复萦繘晚菘生待种蚤稻行可铚少须黄花发秋风亦萧瑟倒冠独山巅兹游或能必  

次韵阎子济二首  

吾友宋佥宪颇闻思湘中每云所遇奇未易言説穷崇兰春风花岩桂秋露丛三年一官内身在香国东朝航汨罗波翻动海日红暮揖岳麓寺苍烟楼观霳喧喧名都邑百货聚商工何时访君游尽厯西南雄  

霜水收风涛江船稳归路唯应江间月照汝来往屡长沙隔南云尚饱艰险趣天涯念棊错暌阔皆旧故新知茍会心何必懽有素黄钟未悬业众目齐瓦釡大音故希声欲説难至户况我言毛輶谁复聴其句所恃君盛年学仕犹未暮丈夫重道义自足轻外骛观今纷华俦愠喜随一芧愿终藏山书荣于鹿眠赋  

卢挚  

行农洛西题王居仁山堂春晓  

幽人持所见旷然捐世故岂薄轩冕荣正有林壑趣兴居惟自适早晏常暇豫草芳泽气春鸟鸣岚光曙岩花抗韶容溪云澹吾虑图史敦夙好朋游非外慕招邀具鸡黍笑言在农务我来忝符竹行田课耕助抚卷怀清风长吟山郭暮  

寄博士萧征君维斗  

秦中幽胜地乃在终南山磐石负磊磊清泉散潺潺偘偘古君子亹亹泉石间图史纷座隅衡门昼长闗种菊餐落英袭芳佩秋兰道腴徳充符怡然有余欢鸣鹤时一来似爱孤云闲孤云不能飞鸣鹤遂空还濈濈桃李艳郁郁松栢寒羲和驶春晖嵗晏霜露繁感物有深儆怀哉邈难攀  

载酒访王敬仲昆季登楼赋诗得见字  

城南有幽人旬浃不获见驾言写我忧况怀青云彦寒潭照林庐髙楼俯郊甸偶持一觞酒相与言笑宴农畞方委积庭柯谢纷绚空山歳年晚聊以观物变此日足可惜携手尽余睠  

席上荅周饶州  

美人如脩竹日暮何娟娟美人如野鹤所贵非乘轩逺游岂不佳缁衣为谁贤相别亦云久相看已苍然襟韵尚豪爽尊俎重流连追忆平生欢见赠长者言铿鍧咸池奏溔渺渤澥渊我无英琼瑶持以赠君筵为君赋淇澳为君歌芝田  

石镜精舍  

时暇陟林阜聊访尘外迹禅岩莹灵辉于兹鉴空寂看笋出深樾聴泉憩危石胜践已云屡谁能惮行役  

送李亷使西归洛阳  

靡靡嵗年晚肃肃霜露霏君子不遑处四牡来騑騑月出方皎皎我心恒依依今夕复何夕山中依容辉恵然有深契使我心悦夷北风日以凉行役乃无期言迈未可留凄然送将归永怀金玉音时得慰渴饥  

赠陜西李廉使古意二首  

威凤览徳辉来自丹穴山孤鹤慕文采飞从浙江干凤饮必醴泉啄食唯琅玕箫韶奏虞廷凤仪五云间朝阳忽西驰梧竹随凋残孤鹤黯秋影雁鹜相与还长鸣九皋恨月落天风寒  

姢姢秦闗月偏照松山云山云自无心而能逺缁尘崧云初未闲下有幽栖人曀曀风雨交悠悠去来频时时宿檐端姿态如相亲悲鸣动遥夜天衢屛游氛秦闗漫修阻月辉皓无垠愿言奋西飞奈此由东邻  

春晚歙郡髙斋  

凭髙得华构燕坐临此州偶来税尘鞅得与静者游甿俗仍楚越城居带林丘川明云物闲风喧鸟声幽羣峰举自献春溪亦争流余光殿芳序春苗绿平畴临觞讵能饮对时思悠悠将指访凋瘵摩抚庶有瘳旷职固所虞永日聊淹留  

宣城南郊何氏游集  

怀疴苦无悰抚节惊歳暮淹留属休告宁复婴物务幽人偶相赏萧散随所遇寒郊聨骑出崇冈时延伫山家如可即鸡犬隔烟雾举鞭闻樵丁始识林下路亭榭歘轩敞岩壑郁盘互主人能爱客何必论雅素浊醪散襟顔池鲜足供具虽非穷胜践政自得野趣日夕归影乱岚霏袭衣裾鸣驺慎毋前悠然望江树  

陈孚  

夜泊六和塔下  

碧天如幕垂露湿星磊磊渔灯射寒沙万防乱光彩壮哉大江水浩浩东北滙西风卷潮来铁马拥万铠木落烟嶂横鸱夷魂安在卧闻黄防郎一曲歌欵乃扣舷起和之逸兴渺云海  

飞来峰  

寒峰插天出玲珑万菡萏微风起松际怪石势摇撼上有百尺松幽花缀红糁野猿忽跃去滴下数千防回首泠泉亭天镜光潋潋游姬长眉青娇童两髦髧平生山水癖如人嗜昌歜对此一壶酒玉色翻醉脸路逢老祝发绛袍金光闪兹山信自佳恨为缁尘染置之且复醉天竺鼔紞紞  

甓社湖遇大风  

天低烟冥冥平湖绕淮楚一帆东南来乃为风伯侮前如残叶飘后如轻蝶舞惊涛涌雪山湿浪溅银雨尝闻贝宫胎夜夜灵光吐吾无盗睡心龙兮尔何怒舟师倚断桅相戒不得语亦有诵呪者拱手面如土回视天际雁万防落逺浦彼物何悠悠吾生浪自苦  

徐州  

项王熊豹姿气欲吞天下大呼渡江来山岳如解瓦当其火秦宫血涌渭水赭嗔目叱诸侯胆落毛髪洒谁知隂陵路浩歌泪如泻惟徐乃故都昔此奠宗社尚想巍台上铁槊拥万马酒酣笳鼓鸣旌旗蔽原野及今亦何有荒棘秋满把皇天祚真主神器不可假岂有时雨师刈人如土苴天亡君勿悲为君奠罍斚  

百步洪  

大山如飞虬小山如伏牛天河横空来声撼山骨浮我偶石上眠梦惊霹雳怒急起扶瘦笻恐山亦流去  

过临洛驿大雨雪寒甚  

弭节发襄国饮马清洺水山冰忽隂沍急雪白玼玼北风利如矛翦翦射双耳饥乌时一鸣仆夫寒堕指平生三间茅岂不愿田里天子命有行去去何敢已道傍有旗亭湿烟乱汀苇尚想布衾衣晏眠犹未起  

黄州黄陂驿  

晨发定边驿千崖红栎林午度大胜闗万壑青松隂寒泉冩澎湃乱石悬崟呦呦走野鹿角角鸣山禽平生一两屐若有山水淫天台雁荡路坐对清猿吟朅来拥使节跃马声骎骎谁知长淮上风露凝衣襟黄州渺何处雪堂苍烟深因思苏长公幅巾霜满簪洞箫起月下天地皆清音千载岂云逺知我犹此心  

出健徳门赴上都分院  

北楼急鼔絶南楼疎钟鸣盥栉未及竟驺官戒晨征三年去乡井已觉身飘零今朝别此去又有千里行怀君岂不愿王命各有程小车如鸡栖轧轧不得停出门见居庸万仞参天青邻家三数妪对我清泪倾问我善饭否虑我衣裘轻大笑挥之去我岂儿女情  

怀来县  

榆林青茫茫塞烟三十里忽闻鸡犬声见此千家市石桥百尺横其下跨妫水人言古妫州残城无乃是民家坐土牀嬉笑围老稚粝饭侑仙葱劝客顔有喜足迹半天下爱此俗淳美醉就软莎眠梦游葛天氏  

李老峪闻杜防呈应奉冯昂霄  

三月十九日客行桑干坂杜防啼一声清泪凄以澘故园渺何处万里隔云巘燕子三见归我车犹未返杜鹃尔何来吊我万里逺同行二三子相顾一笑莞问我此何鸟怪我苦悲惋掉头不复言日落千山晚  

李陵台约应奉冯昂霄同赋  

落日悲笳呜隂风起千嶂何处见长安夜夜倚天望臣家羽林中三世汉飞将尚想甘泉宫虎贲拥仙仗臣岂负朝廷忠义夙所尚汉天青茫茫万里隔亭障可望不可到血泪堕汪漾空有台上石至今尚西向  

潇湘八景  

洞庭秋月  

月明水无痕泠光清露微风一披拂金影散无数天地青茫茫白者独有鹭鹭去月不摇一镜湛如故  

烟寺晚钟  

山深不见寺藤阴鏁脩竹忽闻疎钟声白云满空谷老僧汲水归松露堕衣绿钟残寺门掩山鸟自争宿  

江天暮雪  

长空卷玉花汀洲白浩浩雁影不复见千崖暮如晓渔翁寒欲归不记巴陵道坐睡船自流云深一蓑小  

潇湘夜雨  

昭潭黒云起橘洲风卷沙乱雨洒篷急惊堕樯上鸦鼋鼍互出没暗浪鸣艣牙渔灯半明灭湿光穿芦花  

平沙落雁  

十里黄晶荧菰蒲映原隰乱鸿忽何来影坠西风急嘹唳三数行欲起又飞立水寒夜无人离离爪痕湿  

逺浦归帆  

日落牛羊归渡头动津鼔烟昬不见人隠隠数声橹水波忽惊摇大鱼乱跳舞北风一何劲帆飞过南浦  

山市晴岚  

茅屋八九家小桥跨流水市上何所有寒蒲缚江鲤犬吠樵翁归家家釡烟起共喜宿雨收霞明乱山紫  

渔村返照  

雨来湘山昬雨过湘水满夕阳一缕红醉眠草茵暖渔罾晒石上腥风吹不断野鳬沈更浮沙汀荻芽短  

冯子振  

题钮处士隠居  

太湖光烂银日上炫朝彩幽人住此中浩荡増嵬亦有千林橘柯叶霜不改仙翁留丹灶五色精璀璀我欲从之游芝田为君采  

髙克恭  

至正已亥四月廿二日宿翠峰禅室登留云阁数日与净莲公  

米老天机清梦入烟云窟山河大地影玻瓈镜中出任自选胜场莫浪翻墨汁今于西湖濵割取南半壁  

鲜于枢  

戊午十二月十二日别家  

冬尚闭藏游子戒逺涂出门少人迹霜露霑衣裾强顔辞老亲低首恋蓬庐牵舟逆北风堕指哀仆夫十年赋倦游卜筑沧海隅旣无官守责亦作饥寒驱宴坐固所怀复此畏简书仰惭随阳雁俯羡在藻鱼  

过桐庐漏港滩示舟人  

惊流激长滩百折怒未已篙师与水争退尺进才咫技穷解衣下力排过乃止维时春冬交冰雪寒堕指我时卧舟中起视颡有泚迂疎一何补辛苦媿舟子  

百步洪  

滟滪三蜀险吕梁天下壮我昔过彭门舍舟步青嶂酾酒神龙祠凛乎不敢向间闗一叶下号呼百人放篙师稍失律身入鱼肠葬至今仆夫辈言之气辄丧危哉石梁洪势与吕梁抗一石截中流两山束惊浪雷霆怒轰訇鱼龙气栗怆轻船泛顺风大舰劈秋浪我行有期程稽留速官谤慙愧双白鸥飘然凌滉漾  

周驰  

耕云锄月寄贞居  

买山灵山下石多如羊羣造物为我耕种之皆白云汹涌初郁勃散漫还氤氲收归方寸间吐作五色纹一笑顾妻子未用愁空囷  

石田不生禾何以养吾拙中宵披白云自起锄明月明月无根株满地散霜雪吾锄不妄挥要使萧艾别惜无植杖翁相对同此洁  

季札庙  

古人不可及冥晦秉淳徳一动成功名焕烂照无极季子贤大夫劒佩游上国微乎礼乐意洞达有精识迄今二千年欲继难再得我行故城闉寂寞吊遗迹庙古丹雘漫阶空苔藓积翔禽集中霤悬网挂虚壁乡人尚加敬瞻仰自夙昔歳时修馈祀尘土走巫觋吾徒志为学不肯竞朝夕景暮将何如江海起防滴  

张伯淳  

延祥饯梦符行  

古交重气谊不为势位隔防少别离多志士深所惜骢马东南来来暮去何亟留连苦无计杯酒聊永日絶嫌城市喧一舸访荒寂孤山芳意歇青子渐堪摘凄凄风雨横黯黯杨栁碧天公岂有意助我动秋色重来定何时慰此长相忆  

题董承防野庄图  

古人志道义但觉利禄轻朝市亦足隠何必求郊坰论心不论迹乃称人物评董公廊庙器一门富簪缨石张汉世胄崔郭唐家声笔下翻波澜胷中韬甲兵黄阁政柄举乌台公道行征谋与治法和气与威棱随施无不宜因物以赋形词林日月间班高地望清公余扫俗轨窗草阶苔青楼台虽无地诗礼胜金籯田园虽荒薄松菊还欣荣有时论国事胆张目增明使公遯江湖秉心亦朝廷所志真在隠非必身归耕野庄视緑野他年定齐名  

陈思济  

题赵徳辉宣慰代友人偿债卷  

人以利为利利等丘山髙能以义为利其利轻鸿毛伟哉赵使君重义轻币刀周急乃君子而况同气交交游负宿债代偿曽不劳锥刀抵死竞纷纷笑儿曹义风久不作千载空寥寥佳声足传播复有御史谣余时亦安用但续金之貂尚愿君侯心推之及蓬蒿又愿君侯位钧衡早持操跻民富夀域永永无逋逃  

汤炳龙  

湖上观春  

闭门五日雨出门万山春湖光忽见我摇荡白云新九节瘦笻杖一幅故葛巾桃花忽相笑聊复此红尘有钱困鞭筭有官絷夘申洞然宇宙间余此自在身但恨不能饮我亦无事人  

盛如梓  

游集仙宫  

绀宇出阛阓来游慕虚寂流水环四围入门杉桧碧长廊烟雾生灵贶幡幢密主人闻客至尊酒延丈室脩竹逾万个老桂髙百尺日色净不暄松风凉可挹翛然人间世陡觉诗兴逸  

戴天锡  

题髙尚书夜山图  

风露百尺楼湖海两奇士山空宵月满寥落非城市明明浙河西宛宛豪素里徳人与天游恢廓应如此  

张复亨  

题髙尚书夜山图  

画山昼易工画山夜难状髙侯江海姿落笔势雄放毫茫见神工超忽移物象越冈递起伏浙水尤滉瀁初看浪如山却讶山似浪簸荡烟月间未数溟岛壮兹图歘流传披展神为王何当就谪仙一醉秋阁上  

题子昂墨梅图  

皎皎姑射姿寒香淡孤月嵗暮耿幽贞江空照奇絶何处碧参差吹落南枝雪因之托豪素夜半清辉发一洗京洛尘芳菲不堪折踟躇坐消忧何待清尊竭  
