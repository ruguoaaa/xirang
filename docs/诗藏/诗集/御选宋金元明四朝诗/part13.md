---
title: 第13部分
index: true
icon: editor
order: 13
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选元诗卷二十四  

五言古诗十二  

贡性之  

题画  

琳馆依珠树青山走游龙水流疑动石云低不碍松将寻采芝侣于此谢尘踪  

题画鹭鸶  

秋堤栁疎疎秋塘荷叶枯水浅防露石水清还见鱼饮啄各自适乐哉此舂鉏  

题画  

众峰涵夕隂羣水澹秋色逶迤见古道萧条少行客虽无桃花源亦与尘世隔纵有扁舟来重寻恐难得  

夜宿书舍  

斋居颇幽敞洞然启八窗梧影落几席宻叶如青幢韦编既满座浊酒亦盈缸矫首青天鹤时时来一双玛鲁  

述怀  

流光何骎骎瞬息不我待忆从越山来忽复廿余载羇栖廹险艰形容为之改世泽嗟仅延生涯念何在冰霜嵗云暮忧端际沧海积隂韬日月矫首重兴嘅愿效商顔翁行歌紫芝采  

盛彧  

春日出南野  

霜晴白沙堤水色明春衣肩舆稳如马花鸭随人飞逺碧散霞彩芳翠开林霏土融麦根荠菜连田肥走觅南村翁鸡黍宜荆扉对酌古栁下谈笑偶忘归  

练鲁  

歌风台  

沛宫秋风起游子伤所思故人侍髙宴故乡亦在兹酣歌自起舞忼慨有余悲秦鹿方犄角英雄并驱驰帝业亦有在真气匹夫知天下且归已功臣何自危九江自取尔防稽徒尔为俯仰数行泣何以安四陲天地驱日月出入六马驰上瞻芒砀云下顾泗水湄荒台忽千载烟芜夕霏霏  

王宥  

奉题听雨楼  

云林夜澄寂有雨弥更佳漠漠着树稳霏霏度檐斜入静意所便争喧竞浮夸弛张任橐籥细大无根芽妙运出元造至理忘纷拏变化本因妄声闻耳生瑕不如且置之摄心静无哗危坐不须寐呼童翦灯花  

丁鹤年  

题画  

荒荒野日低漠漠江云冷乔林延暮光澄波浴秋影髙人千载怀乾坤一渔艇  

嵗宴百忧集  

嵗宴百忧集独坐弹鸣琴琴声乆不谐何以怡我心拂衣出门去荆棘当道深还归茅屋底抱膝梁父吟  

刘履  

兰亭  

维兹暮春节光风扇和柔雍雍集兰渚萧萧皆良俦俯观百卉茂仰睇孤云浮摛藻遂挥翰泛觞随曲流契彼舞雩咏千载同悠悠世殊事亦泯陈迹空林邱散怀良不易劳形复何求抚景发深喟畴能踵前修  

郑渊  

次韵宋学士见寄  

渉江采新緑揽之不成欢我心独何苦临风屡弹冠无心问明月有怀如长川且歌拟招辞采芝向商顔商顔有神芝岂徒乐苦饥可以起沈疴可以滋容辉乞身在强健行乐须及时愿言赋归来慰我朝夕思夕思苦长夜欹枕听征鸿征鸿为稻梁南北何憧憧相随有流水莫比情无穷起来歩檐下倚遍青青松松月流光精照我双瞳青千里共徘徊两情正交并取琴弹别鹤寒不成声谁知扬州地亦隔牛女星  

赵汸  

题黟令周君儒所藏清溪白云图  

结屋清溪上白云与为邻云影常在地溪光净无尘余晖及山木掩映忘冬春逍遥窗户间亦足娯心神相望彭泽宰仕止孰由人忽忆桃花源悠然思问津  

题米元晖江山小景  

沧波浩无津挥手扬帆去回顾江上山苍苍但烟树结茅傍洲渚岂少垂纶处终然尘迹近未及遍舟趣世运如风飇朝新夕成故白云何亭亭倐尔天际住寄谢山中人奚为独多虑  

峡源瀑布  

寒峡隐堂隍寻源得飞瀑悬空下千尺飞鸟惊不度雷激丹岳摧电穿青山破隂厓排积雪霈雨恒时注我来属时艰对此忘百虑尘襟欣一洗徘徊不忍去崇山限呉楚避逺谁能顾应有避秦人岩前觅微路  

谢应芳  

养鹤  

西邻主人翁养鹤如养客専僮供鹤料稍慢童受责试问鹤何好毛羽喜洁白又能舞蹁跹长鸣振金石客有鹤骨清粹然含素徳穷居以诗鸣冷面常菜色赋命鹤不如可为长太息  

送秦彦明  

美人木兰舟春风挂帆去舟轻疾如飞可喜亦可惧浙江多风波越山暗烟树孤月照篷窗今夜宿何处  

寄邾仲义  

我思垂虹桥沧波緑杨津鄂鄂棣华宅瞰此江之滨荷衣佩秋兰野饭羮紫莼一从桥上别花发三年春相思复相思为尔歌停云  

我思钓雪滩烟波数千顷幽人读书罢乗风放孤艇沙头防明月水底见天影鲈鱼秋自肥枫叶霜自冷钓钩未连鼇聊此驻清景  

养竹成大林  

养竹成大林频年竹生孙美竹非不多恶竹亦己繁羣奴为洗之往哉聆我言美者慎勿伤去恶必去根勿虞尔斧缺勿惮尔力烦宿莽荡无余清风仍满园  

题金陵陈时举宅画壁  

双松嵗寒姿卷石太古色我昔山中游憇此松下石松花雪霏霏松叶风瑟瑟安知此清景相对复今日撑空两髥龙还在书中室主人罢鸣琴晏坐室生白客来苦炎热倚树欲挂帻不闻天籁鸣但见空翠滴烦襟顿如洗林壑幽兴适经月数相过明朝有行役黄埃赤日中令人转相忆  

方池诗为马公振赋  

携我方竹杖看君方池水宛然俯中庭照影月明里清风生苹末素练吹不起鱼乐鱼自知主人亦应尔  

逸庵诗为呉子明作  

日髙三丈余先生睡初起雪屋烧暖香行庖鲙冰鲤逍遥白防巾傲睨乌皮几钩帘对青山倚杖看流水世事了不闻无劳洗吾耳  

呉中行惠方竹杖  

往有方竹杖化龙归混茫吾知龙之灵知吾力尚强今年八十余举足势欲僵一目眇数月白日如昬黄出门多荆棘况复畏虎狼感君扶持意以杖逺寄将棱棱七尺觚材抜宛种良孤根斩铁石老节淩风霜聱叟性恶圆为尔重激昻气类喜相得颠危赖能防秋风黄叶村春雨乌石冈挂我沽酒钱时与游醉乡赤藤含赧色青藜失辉光覩物思故人晤言未渠央  

倪元镇过娄江寓舍因偕智愚隐游姜公墩得如字  

秋暑贾余勇怀抱方焚如故人江上来风雨与之俱遂令沸羮鼎化为寒露壶幽寻陟崇邱飘飘素霞裾同游得名缁吟啸兴不孤大树倚髙葢小酌欢有余三江五湖上羣峰开画图独怜我乡土烟尘尚糢糊安知艰虞世得此暇日娯一笑百虑忘松风奏笙竽  

髙元复  

送张呉县之官嘉定分题赋得鲈乡亭  

秋风吹江水鲈鱼寒可罾江空野亭寂送客集髙朋晶盘银鳞粲玉鲙春雪凝一杯鲁酒罢千里呉天澂愿似陈文惠勿同张季鹰  

沈良  

题王叔明仿董北苑风雨萧寺图  

墨云拥髙山顷刻风雨至划然海潮声草木争压地旷野少人行山僧独归去衲衣尽沾湿敲户何急事仓皇前村民乗车一何亟一婢已抱瓮一妇更持器重茅悉被卷破屋家所寄戴笠者渔郎理网屈双臂老翁若望家担物终不弃陆走尚甚危水行更可畏前溪风雨恶篙折水流驶行者当早归居者不豫备北苑为此图黄鹤师其意想见晩来晴云净山横翠始信霎时间真宰特相戏  

周棐  

怀古  

我爱陶渊明所居惟种栁与世实寡谐委怀在杯酒不有千古心谁识千载后意欲从之游斯人复何有  

夏夜宿流虹寺有感  

驰骛竟朝暮似縁饥冻廹如何百年间区区为形役世涂寡相知腼顔徒自饰所获既非宝所丧良可惜生理固草草进退量我力圣道卒未闻怛焉増内惕  

朱武  

题破窗风雨图  

牖隙不须卷风雨欲何如陋巷慙青琐明窗夺绮疏桐丝因自缓尘网每为除鸡鸣晨鼓后萤聚夜灯初书叶吹还乱檐花落更疎谁能甘阒寂得得此中居  

李讷  

题破窗风雨图  

馆宿风雨恶客情向寥廓破榻悬秋风微寒夜相薄楚客千金裘十年呉下游拥衾正酣寝那识穷櫩愁刘君有逺志展图偶相示愿经济心大庇天下士  

梅实  

菊山诗  

端居絶尘想邱园日相亲俯采东篱菊仰视山中云既喜晩香淡亦爱岚气新维时风露交菊始扬清芬薄暮浮云归青山常对门陶然乐其间此意谁与论物理正如此且酌林下尊  

陈朴  

题秀野轩  

四运无停机生意恒相属兹轩俯林园长年得娯目灼灼枝上花娟娟坡间竹雨过泛晴彩霜余照寒緑清芬谢妖靡幽姿逺尘俗心迹淡已安于焉乐贞独  

金信  

箬阳山  

林深生夏寒萧然水精域今日复重来青苔见行迹云生身上衣月照松下石竟坐闻疎钟空山未眠夕  

邱处机  

晩泊古渠  

志道既无成渊冰深有惧东辞海上来西望日邉去鸡犬不闻声马牛更递铺千山及万水不知是何处  

张嗣徳  

题叶氏四爱堂  

东篱秋色净芳沼晩花滋雪落清涧曲风生楚江湄幽景尚依然髙怀邈难追道人继芳躅千载有余思老屋四五掾草径临清池四时各代谢芬华常在兹勗哉着令徳永与古人期  

马臻  

春霁书怀  

纷雨洗游尘润物亦已足淑气浮芳鲜山泽一时緑回鴈逺零乱流云髙防续伊余惬所向遇景相穆穆好鸟如含情不语立嘉木静知春事佳老觉世味熟遂展平生情谁复辨蕉鹿  

危坐  

危坐不觉乆月照一庭緑三更白露下夜气湿野服恬淡失悲喜视听非耳目闲将黄庭经更趁月下读张野泉偕虚谷方使君赵春洲数先辈见访即席赋诗各以酒字为韵  

幽居扄青春水轩仅如斗敲门问谁来过我得良友浮云无停隂霁色破古栁人生不自适嵗月欺老丑欲挽湖水春添我杯中酒酒尽意不尽落日照鱼笱掀髯出门去悲欢一何有  

述怀  

家无负郭田何以怀归耕岂不有他好复恐劳其生穷居四十年富贵浮云轻乳鸟喧髙枝壮心忽然惊所忧闻道晩徳业将无成言此向知已欲语已忘情  

中秋见月  

去年中秋月团团上林薮文士两三人竟夕坐相守精光浮白空谁见虾防丑觞酌杂歌吟待得下髙栁今年中秋月辉辉入窗牖照我如有期怪我尊无酒月是去年月不复去年友人生如风花聚散良不偶贤愚与贵贱肉骨同一朽我今见明月再拜复稽首侧闻古老言此言岂虚有正秋三五满万里絶纎垢玉兎捣神药服之寿长乆我无周生术安得月在手天梯邈难攀中扃欲成疚万方浩漫漫月轮又西走  

移兰  

幽兰杂桃李开花无清香本具岩壑姿庶得韬耿光误入芳园中乃觉气不扬少年不我顾志士徒见伤偶值朝雨余日吉复时良呼童斸春泥移根上髙冈为尔去萧艾晓露滋瀼瀼永托松竹隂尔生岂不昌细叶舒冷翠贞葩结青阳缓缓趋土脉慎勿近路傍路傍多辙迹曲曲如羊肠恐尔遭采掇委质儿女将哀哉楚灵均纫佩荷为裳斯人不可见谁能复其常遂令蘼芜辈各自争芬芳回看桃李花零落空啼妆  

陪葛元白仇仁近访南竺诗僧分韵得影字  

花开空山春穷幽到絶顶入寺逢逺公顿觉尘虑屏遂作莲社游把酒酹龙井万生各有态得意还自领此乐殊未极落日倒林影明朝下山去笑别风篁岭  

题溪山访友图  

溪风吹长松石路秋影薄下有寻幽人支笻入林壑良朋眇何许杂树森草阁画师发深机笔底气参错我昔事扁舟颇识山水乐于今日月驶此景亦萧索愧乏买山资老负宿昔诺展卷令人嗟髙歌激寥廓  

春江言别口占  

送子清江皋江烟黯行路鸟啼山隐春潮长人争渡世上无别离何由髪垂素  

次筠轩诗韵  

幽轩列万竹惬此冲澹襟乃知心迹逺不在山林深客散动秋影鹤归分夕隂至乐寓言外任鼓昭文琴  

邓牧  

翠蛟泉  

寒涧岂成蛟流泉亦非翠色縁映带得意出飞舞外虽无风霆化自与江海防  

仙迹岩  

至人犹神龙变化不可测隆然七尺躯印此一片石我行半江海空飞杳无迹  

呉全节  

喜客泉  

客游华阳天山迳肩竹舆首登大茅顶天市神仙居回观喜客泉稽首孙仙姑方池鉴止水湛湛涵太虚仙君驱骊龙为吐万斛珠滚滚出石底拍手相欢呼有情感无情此理妙鼓桴泉喜客亦喜主人当何如我愿防一勺万物同霑濡歌诗谢山灵临风重踌蹰  

中岳庙投龙简  

阳城天地中坤灵奠神岳积翠千层霄元气逺盘礴降神生申甫形势控伊洛谽谺虎豹蹲偃蹇蛟龙跃猛士横戈矛竒阵出帏幄簇簇罗旌旗巍巍耸台阁玉镜为谁开金柜为谁钥逺近列画图周遭峙郛郭万状不可名起伏互连络皇皇圣帝居厯代重封爵老柏浮苍烟古殿蚀丹雘天朝混华夏秩礼特优渥皇庆二载春宵旰轸民瘼有防醮长春玉简命新琢诏臣走登封香币致防恪邃洞藏寳符琼音降笙鹤三呼今复闻祥风度天乐小臣奉明祀三使陟云崿箕山胜可家颍水清可濯遐想饮牛人髙风动寥廓赐玦知何时分我云半壑歌诗勒嵩珉用赞圣人作  

薛元曦  

次韵欧阳检阅濠池观荷  

行行濠池上亭亭见长荷琼葩耀初日碧芰卷轻波深蒲晓色乱防雨晩香多方舟时自移髙轩或来过岂无河朔饮那复发商歌商歌一慷慨此物奈君何  

黄石翁  

自麻仙至笔架道中作  

三歩五歩歇六日七日晴岂不念我归春色相送迎前宵社酒散行将返清明红紫小零落嘤嘤相和鸣丛薄山矾花翫之有余馨亦欲寄所思归鸿已宵征悠悠不可极恻恻难为情荒荒谁与语脉脉曵杖行  

望云  

日出五丈髙白云浩如海城郭在云中山人在云外望云云气深入云云气浅亦欲入深云不知云近逺  

查居广  

二银女祠  

银冶二女祠抚州之金溪其家姓葛氏无字年未笄羞顔不出户婉娈守礼仪在唐寳厯嵗其父为胥吏官家起银塲日夜遭棰楚勤红问父苦玉颊啼朱雨父命斯易活誓以死相许禽兽尚知义报父寜死心投身入银冶遂化成白金郡县惊且叹奏名上朝端下诏罢炉冶鸡犬皆平安已经五百嵗厯厯人犹传荒祠俯流水像设还俨然世间尽儿女此事谁能前缇萦费娥去未有堪比伦可比惟英皇双魂抱烦寃至今湘江竹出土含泪痕  

张雨  

夕佳楼  

西山朝气爽南山夕气佳朝爽人共忻夕佳吾所怀山僧阅世乆结庐深避乖蕙楼将对峙菌阁亦双排维南列崇阜不受烟岚霾我亦迟暮人心迹倦鸟偕兹焉寄髙躅庶与静者谐  

题墨兰赠别于一山之京师  

三月愁送客春寒雨如霰冥冥返塞鸿悄悄栖梁燕扬帆五十日蓬莱望中见欲持猗兰操一奏南薫殿  

张师防画谢家池塘  

春风飒然至幽人午梦醒遥见池塘緑不知春草生如何骑马客亦向梦中行  

寄题刘彦基丹室  

昔闻冲虚宫逺在锦江头往来多异人东望不可求借问鸿寳书枕中今在不尚余一丸药光景夜不收食之生羽翼飞去十二楼下视何苍苍至情难乆留我将拾瑶草迟子于元洲  

游龙井方圆庵阅宋五贤二开士像  

独寻招提游果得世外欢昔贤所栖集画像藏屋端山僧启锁鱼不待啜茗干脩广各异制精采俱生完堂堂苏长公英气邈难千笻杖紫道服天风吹袖寛清献薄须眉示我铁肺肝尚余所施物片石椭而寒侍郎胡金华髙括侍中冠眉间可容掌手版出中单颍濵与淮海秋色亚层峦参寥独缁衣颔髭茁茅菅最后辨才师文茵髙坐安空山一室内举目皆龙鸾再拜倾挈壶喜极重悲酸去之三百载归路何漫漫斯人为列星下视虫池繁寜不念学子道术救雕残抵舍亟摹貌防哉难控搏梦中傥未遇展诗时一观  

无波古井水  

古井何然不食自甘冷去来絶攀縁挽防辘轳绠唯有中宵月圆中时照影  

独行  

春泥未成沙曵屣柔且平春风不鸣条振衣凉且轻我意本静惬中林便独行松葢无曲影水乐皆全声踽踽廹前冈悠悠度斜阬老樵眼如猫见我不问名直赠金光草疑是古先生  

于立  

钓月轩  

夕息西轩隂颇惬濠上景持此月明钩投竿钓清影流萤飞暗度幽鸟栖还警游鳞亦复来露下芙蓉冷  

圆至  

雪  

窗鸣风片乱溜冻冰条直夜乆忽无声傍檐时浙沥青薪焰方吐红灯花欲滴闭阁有余温防衾兀重  

送勤灭宗  

出家旅殊郷同里为骨肉况乃情所厚而兹忽分躅清霜雕广野露立冻羣木日暮行子身谿谷映粲宿吾闻含徳者凝视养元瞩疾进气虽鋭乆践途乃熟嵗晏能复来青灯共寒屋  

次韵陪星子胡主簿游报先寺  

木栖与渊蟠所性各有适顾余邱壑恋大药不医癖青山亦可人乍见如素识森然一窗下献此万丈碧簿领三秦英轩昻谢尘迹壮龄已叠组旧阀况列防洁身粉黛侧僧榻羣面壁国鼎笔可扛天机锦自织停骖偶相值顾问借顔色东风吹芳原众卉竞春日逺郊农饷起烟屋香芋栗牛鸣雨陇寒释耒泥溅膝良时一游豫能不念民疾二宫山水窟屦鉢恬食息含羞目崭絶讵意陪履屐终期凌苍巅一视空八极  

希陵  

观郊礼  

帝阙开嵯峨衣冠捧赭袍金飇动龙斾玉露裛鸾镳礼乐出大国衮旒拜南郊天仪瞻穆穆日彩见熛熛卣瓒芬秬鬯鳯凰来箾韶于昭帝徳广陟配昊天髙干健育万物离明位六爻尧风清海防弓矢尽鞬櫜  

行端  

拟寒山子诗六首【`录二首`】  

木落湫水寒千峰正岑寂惟闻虎啸声不见人行迹霜露湿岩莎月轮挂空碧此时观此心独坐盘陀石山中髙且寒人罕来登陟松摇雪珊萝罥烟羃羃巗花春不开潭水夏方释住此夫何为心源湛而寂  

祖铭  

宿径山娑罗林二首【`录一首`】  

髙斋宿层峦无眠振衣起厯厯夜方悄婉婉情自美浓露灌桂花清香袭庭几林旷鸣籁隐空净停云徙万事坐若遗静极到天理举目注秋江凉月薄如水  

径山五峯  

堆珠峯  

天势下凌霄坐使万壑趋元气结峦岫献此大寳珠翊殿护释梵鼔钟殷人区  

大人峯  

五髻生云雨镇踞何舂容具此大人相题为大人峰伟哉天地间万象同扩充  

鹏抟峯  

峰势来大鹏鼓此垂天翼培风本无待适兹造化力何须问天池在在六月息  

晏坐峯  

松杉太古色不别春与冬道人此晏坐一念万劫融不特座灯王等了诸法空  

朝阳峯  

二仪开幽漠日月临下土万物丽髙明此峰正当午堂堂大圣人两眼空寰宇  

清珙  

山中天湖卜居二首  

林木长新叶绕屋清隂多深草没尘迹隔山听樵歌自耕复自种侧笠披青蓑好雨及时来活我新栽禾游目周宇宙物物皆消磨既善解空理不乐还如何  

月来照我门风来吹我襟劝君石上坐听我山中吟元鬓化为雪朝光成夕隂万事草头露岂得长如今  

智寛  

龙渊景徳禅院分韵得院字  

凉飇动新秋逺麓集羣彦虚岩灵籁鸣列坐罢挥扇情愉引杯觞懽剧互酬献酡顔映落日林光散凌乱池深鱼自乐树宻鸟相唤老桂粲幽丛天香满西院怀哉郑广文樗栎散崖防  

清欲  

归云亭  

作亭竚归云云归宛亭亭道人本无心澹与云相应夹径树嘉木沼溪罗翠屏人间境逾寂云白山自青看山坐亭上披云濯清泠  

听松堂  

风来松韵清风去松韵停松堂得松韵六月生清冰重隂覆瑶席时作韶钧鸣世无寒山子好在谁解听我欲呼朱弦和此太古音忽闻深涧泉悠然契吾心  

寳月  

玉山佳处以夜阑更秉烛相对如梦寐分韵得阑字  

玉醴徐泂酌银灯消薄寒清谈方欲洽髙宴殊未防孰知契阔余尽此平生欢惊风起山阿防鸿行路难嘉防岂云易长歌为辛酸  

题界溪顾处士梅隐斋  

横斜一枝春清浅半溪水幽人乐闲居暗香透窗几月明雪初晴爽气动发髓脱巾调素琴渺渺天如洗  

文信  

题云林竹图  

粲粲碧玉枝托根在昆仑日出四海静影拂青云端君王爱直节树之黄金门华繁实且多持以慰青鸾  

自恢  

书画舫饯谢子兰以江东日暮云分韵得暮字  

结屋如画船飞梁水中度廻窗与曲槛粲粲足可数书卷髙满牀张图设茶具驩虞集佳宾山水发深趣幽人殊方来雅论夙钦慕眷言聊徜徉扁舟逐飞鹜明当送子行相期迟嵗暮  

子贤  

送叶明斋如京  

伤君逺行迈白日何凄其微阳漏林光稍稍照人衣天髙鸟垂翼风急花落枝荒台俯流水万里长相思  

芝磵  

湘竹龙  

杜君得湘管归防湘江浔湘君抱琼瑟和作孤鸾吟鱼龙起夜听月小江深深鲛室停秋杼钧天协广音行将揽芳杜迟子苍梧岑  

观通  

壶中荷花  

爱此荷花红天然匪雕饰披披妍令姿亭亭映清湜风引茵蔯香露含瑚色寘之白玉壶光辉满瑶席  

宗衍  

遣兴  

龙化不改鳞士达不改身借问当路子如何弃贱贫仲尼称大圣原壤乃狂人光武有天下严陵实隐沦故旧不可忘何况师友亲呜呼千载下此道如埃尘  

独坐  

客至固足喜不至静亦佳柴门终日掩风过有时开岂不念笑言轻交交成乖庭柯有好鸟众音何喈喈晨征暮来止乃与我心谐  

泊平望  

计程息劳牵日晩江路永连樯如有待聚泊就村井沙明鸥羣回月出人语静心清独不寐况乃风露冷因思往来客终日困驰骋得非衣食驱无乃縁造请吾人方外士素志慕箕颍胡为淹水宿混迹问鼃黾丈夫别有念此意谁得领人生未闻道如何卧烟景  

东臯为陈隐君作  

晨光散苍凉灌木露未晞众鸟各相命迟迟出林飞岂不畏网罗所苦渇与饥人生有常策胡为不知归东臯春雨深地泽黍豆肥理荒朝荷鉏廹暮返荆扉筋力固疲倦庶幸无祸机鹿台多黄金首阳悲采薇且自食吾力焉知彼是非  

杂诗次俞伯阳韵  

无营百虑省有作虑乃多空林无过客寂寞类山阿果熟风自落蛛缘当户罗防蓬非无根落木亦有柯所怀顾不获抱恨将如何白云怅悠悠回首聊咏歌  

静趣轩  

躁静失本性滞寂圣所诃不有止观幻欲静动愈多道人非避世偶此住山阿幽侣不到门况闻车马过闲云谢冗迹止水无惊波山光明户庭定起聊婆娑扰扰奔竞者闻风意如何  

对菊有感  

百草竞春色惟菊有秋芳岂不渉寒暑本性自有常疾风吹髙林木落天雨霜谁知篱落间弱质怀刚肠不怨嵗月暝所悲廹新阳永歌归去来此意不能忘  

晩凉怀故山  

疎林生晩凉微日映书幌南山澹相对幽磬时一响怀归见素心感旧发遐想稍待秋橘香风汀荡双桨  

浴罢  

浴罢振轻袂漱齿汲石井木落嵗已秋山深夜逾静细咏余幽响清心寄真境松门凉月隂挂杖一僧影  

啄木  

啄木江南飞螙虫生上林江南亦有蠧不闻剥啄声螙种日以滋木病日以深啄木不啄螙孰慰鳯凰心  

墨兰  

楚雪春已晴沅湘水初满去年故叶长今年新叶短波明碧沙净日照紫苔暖不见泽中人江南暝云防  

杨伽寺得月台  

月出湖山湄清辉映林屋山明秋树静照见幽鸟宿开门谁遣入俯磵近可掬道人犹未眠经声出深竹  

惟则  

登西林  

沈郁难自居偶思散遐瞩拄杖登西林防崖倚脩竹崖上丛花开飞禽自相逐崖上清川流水光泛嘉木四月风雨多平野一时緑长啸白日低烟云起空谷俯视万化间劳生亦何足  

元珪  

题徐良夫耕渔轩  

髙士解尘鞅结庐遂幽素旷尔乐天真怡然乃成趣青山防虚牖白云霭嘉树饮水岂吾贫茹藿非吾虑野花自妍芳山乌亦幽聚一与众累暌既往亦已悟时与樵者行或从朋侣赋寄谢华冕流何为逐鹓鹭  

觉慧  

题徐良夫耕渔轩  

隐者静忘虑山幽似盘谷解缨濯清泉援琴愒脩竹鸟语哢暄候晴光泛嘉木逍遥惬素抱澹泊恒自足白云我同心晴来与之宿  

大防  

顔晖  

峡冬拖长冰崖滑如积铁客子涕纵横悲助呜咽仰视浮云驰再听苍石裂不畏行路难但感芳年歇  

本诚  

贫居  

造物非贫我欲我闲且安贫居自有乐此乐非人间萧然一茅宇十年卧空山山深无客来独与云往还芰荷制冬衣藜藿供朝餐登山玩崔嵬临流听潺湲为无贪着念随地可盘桓但得闲中乐岂以贫为艰愈贫愈无事无事心愈间虽居人世中恰似出尘寰  

善学  

为道深题墨竹  

谁写双筼筜半晴半带雨干直挺青琅叶疎攒翠羽清容禅室悬瘦许山僧侣傥遇老香严定将公案举  

山水图为李用之书  

良工善丹青所得意外意纸上移江山笔端转天地杨栁护烟村云霞锁萧寺索我一题诗对之起幽思  

大圭  

夏日同赵生郑生许氏兄弟游山山有大石下有遗址相传欧阳詹读书于此因造焉相与慷慨赋诗分韵得鱼字  

间情素乖俗乐彼中林居林居未云果幽赏意有余出郭青山多佳木亦扶疎并游得良友方驾从所如翠微薄炎景萝风泛凉裾云迳歩窈窕石门入清虚少留席丰草緑缛绵以舒丛柯翳鸣鸟石涧清有鱼形神一萧防疲勚亦以袪夤縁岩东遂即欧阳庐怀贤仰髙躅抚迹惊废墟愿留石中室毕诵人间书兹焉恐迟暮眷眷空踌躇  

造唐山人居  

行行野田尽荒蹊入秋水何人有新屋郁郁松林里欣然造其门晤言乃君子解衣坐微凉超遥适间美日澹疎雨晴山色散窗几石上闻鸟鸣林端见云起平生事外心即此胡不喜少暇同饮泉幽期自今始  

台上晩凉未去  

髙台日将暮风凉未归客长歌林木秋微霭山光寂素友适心期幽赏忘物役殷勤松间月照我归途白  

道充  

送象先镜上人归南昌  

赤霄有紫鳯文彩光陆离不肯阿阁巢寜受樊笼羁垂垂翠筠实翳翳梧桐枝岂无食息好遑遑欲何之神飇激长翮羣翼何由追还作朝阳鸣慰此长年思  

义传  

姑苏怀古  

秋日何短短清游何款款白云无定踪飞入长洲苑空台谁与登麋鹿事逾逺哀哉城头乌夜夜月中满西南山水佳欲往足力软烂开木芙蓉寒塘防清浅临风一徘徊髙吟慰凄防  

郑氏允端  

题耕牧图  

幽人薄世味耕牧山之隂自抱村野姿常怀畎畆心行行南山歌落落梁甫吟挂书牛上角挥锄瓦中金饱饭黄昬后力田春云深四体勤树艺三生悟浮沈巢父世髙尚徳公人所钦伊人去已逺髙风邈难寻抚卷空叹息俯仰成古今  

望夫石  

良人有行役逺在天一方自期三年归一去凡防霜登山凌絶巘引领望归航归航望不及踯躅空徬徨化作山头石兀立倚穹苍至今心不转日夜遥相望石坚有时烂海枯成田桑石烂与海枯行人归故乡  

效古  

人生天地内翕歘如转蓬有材不早用老去悲途穷甘罗豁达士意气自豪雄奉辞使列国十二登上公早达胜晩遇应鄙垂钓翁  

咏镜  

皎皎奁中镜相随越歳年清光何所如明月悬中天我昔十五余顔色如花鲜对之理晨妆涂抹鬭婵娟迩来年颇长贫病相忧煎形容渐老丑无复施朱铅今朝镜亦昬尘垢蚀连钱相看自黯淡焉能分媸妍人生有盛衰物情随变迁世间类如此何用増慨然  

听琴  

夜深众籁寂天空缺月明幽人据槁梧逸响发清声一弹再三鼓中含太古情坐深听来乆山水有余清子期既物化赏心谁与并感慨意不已天地空峥嵘  

狄婉儿  

秋夜语萨生  

团团月桂满蔼蔼秋兰芳桂影天外飘兰生王者香贱躯入风尘羞此兰桂芳欢狎但下带厌浥时沾裳今君得君意长愿侍君牀雉朝雊嘉树鹁暮据盘桑拟载指南车相逢返北堂共逐行云去瞻望明星光银灯漫绰约玉佩解铿锵脱此围鸾栖盻彼逺羊肠行归作君妇生死无相忘  

晩翠亭鬼  

晩翠亭诗  

一径入青松飞流澹晴緑道人晩归来长歌振林谷山深不知秋落叶下枯木须臾翠烟开月色照防服  

## 御选元诗卷二十五  

七言古诗一  

耶律楚材  

和黄叶老人题献陵吴氏成趣园诗  

雪溪词干辉星斗纸蠧尘蒙诗一首湛然挥墨试续貂嗫嚅使人难出口丁年彭泽解官去遨游三径真三友悠然把菊见南山畅饮东篱醉重九献陵吴氏治荒园成趣为名良可取养高不肯事王侯闲卧林泉了衰朽今年扈从过秦川可怜尚有萧条栁归计甘输吴子先丽词已后黄华手知音谁听断弦琴临风痛想纱巾酒嗟乎世路声利人不知曽忆渊明否  

过阴山和人韵  

阴山千里横东西秋声浩浩鸣秋溪猿猱鸿鹄不能过天兵百万驰霜蹄万项松风落松子郁郁苍苍映流水天兵何事夸神威天台罗浮移到此云霞掩映山重重  

峰峦突兀何雄雄古来天险阻西域人烟不与中原通细路萦纡斜复直山角摩天不盈尺溪风萧萧溪水寒花落空山人影寂四十八桥横鴈行胜游竒观真非常临高俯视千万仭令人凛凛生恐惶百里镜湖山顶上旦暮云烟浮气象山南山北多幽絶防飞泉练千丈大河西注波无穷千溪万壑皆防同君成绮语壮竒诞造物缩手神无功山高四更才吐月八月山峰半埋雪遥思山外屯边兵西风冷彻征衣铁  

扈从冬狩【`并序`】  

癸已扈从独予诵书于穹庐中因自讥云  

天皇冬狩如行兵白旄一麾长围成长围不知防千里蛰龙震栗山神惊长围布置如圆阵方骑云屯贯鱼进千羣野马杂山羊赤熊白鹿奔青麞壮士弯弓殒竒兽更驱虎豹遂贪狼【`御闲有驯豹纵之以博野兽`】独有中书倦游客放下氊帘诵周易  

郝经  

乙夘秋月十九日登泰山太平顶  

穷秋老雨四十日坤轴欲烂阴霾纒我来方作泰山游玉虹一夜收云烟山灵奕奕生喜色突兀撑裂青罗天轻裾飘飘过黄岘乗兴直到三峯前霜余灌木出秋色万叠红锦幪椒巅澄寒溜浸太古翠壁细泻珠玑圆当时秦汉极侈丽未必如此皆天然天门中断两屹立箭筈一磴蛇蜿蜒棱层絶顶肆崇峻伫立矫首望八埏长天沈沈入西极九州却在东海边冲风惨淡万里来海窟劲刮鲲鲸涎须臾白云生岳麓脚底泱莽无山川秦坛周观觉浮动满地覆冒兜罗绵忽疑山移入海中白浪四汹虚涛掀山阴瑰诡光怪出赤气翠晕相钩连下从谷底上碧落寳塔万级高蟠旋遂登日观叱日驭六龙倒着瑚鞭玉鳞剥落金甲坼九芒迸绮生血鲜三山揺荡海水拂蓬壶缥缈来飞仙为言此色与此界君自固有非尘缘恍然记悟复无语把手一笑三千年  

赵州石桥  

轮囷太古绿玉月半插水面不挂天一矼一段数十丈大业至今七百年深衔密匝无罅隙嵌磨妥帖坚且圆仰视压面势飞动劲欲拔起疑坠颠鬼功神力古未有地维欲絶还钩连蛟龙辟易洚水伏细纹参错如新镌晴虹不防结元气海撁缥缈纒飞烟冲风倒景鲤背揺金澜滉瀁青环偏乾坤壮观全赵雄防回笑杀秦人鞭往来细读张相碑直与北岳相轾轩先君有诗不忍看摩娑华表空然  

使宋过济南宴北渚亭  

往年薄游宴渚亭高秋霜落波光清今年持节又来宴菱叶荷花香半城城南倒插泰山脚城北沈涵海气横周围尽浸楼台影鱼鸟惯闻箫鼓声锦堂流出珍珠冷花底漂揺碎光炯名泉多在府第中绣廉深掩胭脂井推波委涛到北渚汇蓄防渟数十顷虹桥桁栁平分破巨壑云庄入烟暝济南名士多老成行台突兀皆名卿尊中正有李北海坐上宁无杜少陵堰头腊瓮满船求歌舞要送行人行江南风景已不殊渚亭即是西湖亭  

望京府赏红梅  

汴梁宫中绛绡梅移向汴河堤上栽青条团掿杏花颗琐细向阳才半开张公小队呼我饮风色偃髯寒气凛玉衔径踏黄河冰貂帽飒檐掀紫锦金鞍细马歌舞人雪压小桥不动尘入门下马簇花宴红莲旧府花正新玉川金波碧香酒折花遍插分素手春透寒梢未全绽风流正要胭脂瘦赏梅不用歌落梅缓歌却着银笙催爱香细撷生霞蕊浮动云腴釂一杯本是前村冷澹花不称王侯将相家明朝防防更向明月底借雪冻吟疎影里  

太平顶读秦碑  

岱宗太平顶磨崖与天齐左列则天颂右刻张説辞文采与书法不离近代规汉封宛在周观东秦坛夐出絶顶西坛前圆平值中峰突兀上有始皇碑年深雨渍百裂余析作两峰蹲半规面阳数字仍可辨隙缝重衔苔藓皮中间隠约见制可完好可辨惟臣斯拳如钗股直如筯屈铁碾玉秀且竒千年瘦劲益飞动回视诸家肥更痴当时风雨有余怒岂容夸石独在兹秪应神明爱尤物不肯轰击常防持昔年韩文公曽赋岣嵝诗字青石赤皆传闻漫为咨嗟涕涟洏何如亲登泰山日观峯光怪特见绛气纒金虹摩挲细读秦相碑天门高咏来清风乃知山灵不相负夜宿天边不忍去醉倚云窗重回顾  

杨奂  

题赵继卿耕隠图  

惜君玉雪成老丑知君近出太常后【`太常名之杰以谏南北征知名`】求田问舍计差早恐君不是扶犂手长安冠葢閙于云但説子真耕谷口此心肯处万事了直待钟鸣奈衰朽溪山入眼画样新雨翠烟岚浮户牖松亭可琴水可舟中有石田三百畆剰鉏乌豆种红秫十分桑麻居八九软浸豆屑饭晨犊浓汤秫腴篘社酒冷盆缫丝给公上挑灯纺绩裹妾妇索钱豪吏喜食肉准备羮材养鸡狗荆棘满野独漏网太常遗泽亦已厚军兴科徭古不免为劝比邻死莫走残年得饱实大幸傍舍偎篱插花栁君家平日无杂賔我辈过门须一扣若非代北少陵翁定是周南紫阳叟更阑朗咏除夜篇聊与苍生洗尘垢  

有怀梁仲经父  

美人荧荧在何处海阔天低隔烟雾瑚零落芙蓉空咫尺相望迷去路翠辇金舆双凤皇风吹环佩声琅琅壶觞狼籍事已往一日万里愁茫茫刘郎竟是谁家客嵗晩霜华林叶赤美人荧荧在何处鸭绿江头江月白  

姚枢  

赋龙池水【`即平水之源`】  

浊泾一斛防半区白田一沃成膏腴汾水流源亦不殊循崖挟阜不可渠姑射山高草木敷精英四防清流疏清流溉田田即癯耕犍啬夫疲粪车陈蕃一室还扫除渊明亦复新其庐伯夷栁惠圣之徒其源逼窄其流汚春日秋霜与化徂何当得此辅唐虞中行未易良可吁晋人努力无为迂  

许衡  

青山  

青山偃蹇与世疎只将秀色供吾徒知君如我有山癖深探逺讨吾不如金灯峰上诗千首挂镜台前一杯酒人间万事尽浮云故人曽为相思否云边鸾凤玉鞭鸣跛鼈蹒跚叠茧生天末碧云凝逺思夕阳无语下西城  

张范  

春雪  

余寒料峭黄昏暮惊见东风吹栁絮杜陵野老独归来却入灞陵桥上路黄莺愁立花深处恨湿金衣寒两羽园林浑似晩春时一片琼花飞玉树  

李冶  

七星岩  

严公旧隠名七星幽阒寥廓真仙庭峩峩云葢结双顶天风不动闻流铃字青石赤尚竒伟防诃守防烦山灵不是人间玉局所今贮天上琅函经我疑山泽自通气又如蛰户藏雷霆曽闻洞府仙所话嵗与下土收蝗螟早时祷雨叩辄应古井犹带蛟龙腥土壤飘飘槩可想地籁瑟瑟犹堪听世上楼观岂不有穷极技艺分红青何如石室坚且好万古仙迹留芳馨我来到此洗俗虑仰视玉宇摩青萍卢敖尚许随学道骖鸾驾凤游沧溟  

刘因  

感秋【`思古人之不可见也`】  

湘弦悠悠阻清音驾车欲往洛水深白榆一叶惊河汉万里碧霄中夜心玉鸾翩翩纷翠羽髣髴机丝隔烟雾琼枝难得芳华年惟恐流光两迟暮河傍有星名牵牛此星既出令人愁明朝再见明河影已隔人间万古秋  

饮后  

日光射雨明珠玑怒气郁作垂天蜺天浆海波吸已竭倒景径入黄金巵金巵一倾天宇闲天公愁吐胷中竒海风掀举催月出吹落酒面浮明辉琼芝瑞露千万斛肝肠潇潇清欲饥金宫银阙此何处夜半梦落昆仑西眼中之人素所期赤霜为袍丹霞衣明星煌煌何大速碧霄怅望白云低  

归去来图  

渊明豪气昔未除翺翔八表凌天衢归来荒径手自锄草中恐生刘寄奴中年欲与夷皓俱晩节乐地归唐虞平生磊磊一物无停云怀人早所图有酒今与厐通沽眼中之人不可呼哀歌抚卷声呜呜  

雪翠轩  

西山万古青未了黛绿鬟云已倾倒岂知太虚忽生白恍如长夜今复晓紫阳仙翁见本根白波开天余浩胸中盘曲此高寒曽梦肝肠倚天表苍崖飞来天出巧为防烟岚翠如埽万缕寒烟吹不举静秀依依见娟好此时先生一开轩平生壁立金玉峭脚底游尘软更红黒头扰扰谁为雄临风回首三太息安得置此冰壶中西山秀色千万重一顾可洗浮云空遥望飞泉驾逺壑中有一路开双松人间风日不到处来访轩中雪翠翁  

游郎山  

昨日山东州马耳索御凌风嘶今日军市中不觉已落山之西山之面背一无异不待风烟变化神已迷危闗度雪岭乱石通荒蹊林间小草不识风日自太古我行终日仰羡木杪幽禽啼但见雨色来云物飒以凄忽然长啸得石顶痛快如御骏马蹄万里来长风五色开晴霓长劒倚天立皎洁莹鸊鹈平地拔起不倾侧物外想有神物提诗家旧品嵩少同画图省见巫山低谁令九华名独与八桂齐千态万状天不知敢以两目穷端倪鶱腾谁避若飞隼侧瞰何屈如怒猊千年落穷边烟草寒萋萋若非郦亭书生此乡国物色谁省曽分题【`郦道元注水经説郎山形势最真今涿郡有郦亭其先世所居也`】乾坤至寳防有待岂有江山如此不着幽人栖颇闻山中人云间时闻犬与鸡只疑名山别有灵境在不许尘世穷攀跻不是先生南游有成约径欲共把白云犂九疑窥衡湘禹穴探防稽玉井烂赏金芙渠日观倒卷青玻瓈风烟回首暮潇洒南游准拟相招携  

送徐生还鄂  

燕山送客归南州兴来毎恨无扁舟君归为我谢江汉思君不见令人愁千里风烟想潇洒一代英雄成古邱当年才气鹦鹉洲抚掌笑杀黄鹤楼黄鹤归来哀江头江山依旧人悠悠浮云万古恣变灭眼中扰扰何时休紫阳仙人歌逺游飞蛟起灭三千秋为君挥手昆仑头【`紫阳谓晦翁飞蛟起灭见逺游集注`】  

宋高宗题李唐秋江图  

秋江吞天云拍水涛借西风挟不起断云分雨入江村回首龙沙防千里澹庵老笔揺江声髣髴阿唐惨淡情千秋万古青山恨不见归舟一叶横  

登镇州隆兴寺阁  

太行鳞甲揺晴空层楼一夕蟠白虹天光物色惊改观少防今在青云中初疑平地立梯磴清风西北天门通又疑三山浮海至载我欲去扶桑东雯华寳树忽当眼拍肩爱此金仙翁金仙一梦一千载腾掷变化天无功万象绕口恣喷吐坐令四海皆盲聋千池万沼尽明月长天一碧无遗踪我生元感非象识此眼此臂将安庸海岳神光埋禹鼎人间诡态何由穷金天月窟尔乡国玉豪万丈须弥峰一杯径欲呼与语为我返驾随西风堂堂全赵思一豁江山落落吾心胷中原左界此重镇形势彷佛余兵冲歌舞遗台土花碧旗帜西山霜叶红乾坤割裂万万古乌鸢蝼蚁为谁雄滹水悠悠自东注落日渺渺明孤鸿  

示孙谐  

龙山古壮哉郁郁盘烟岚一读元子诗冷然玉泉甘江山胜景要佳客而我不到怀应惭雷家髯翁虎眈眈刘氏遗爱存河南百年乔木动秋色篮舆谁与供竒探昆山出美玉楚国多楩楠孙郎复贵种良璞须深函勾萌慎培养云霄看岩岩野夫老矣一何拙平生只有归休堪传经访道可无媿为我早办龙山庵  

尚野  

渊明归来图  

羲皇上人乡里儿田园将芜非所思楚声虽托絶怨怼高情千古归来辞归来忽复河山移忠愤意切语益防白云遥遥望不极东篱旧菊西山薇夷齐奚疑怨耶非况乃貌此遗世姿文行圭璧照方册飘然髣髴空同时子云拟圣诸儒讥法言美新吾谁欺考亭夫子春秋笔昭然晋室日星垂  

董文用  

送萧郎中方厓奉使安南  

乌台空发行台封司农一载归鳌封十常八九不如意人生处处欢伯逢帝膺天命念赤子楼船未忍征蛮賨古来毎重皇华选萧君礼貌先雍容文学佥言当此举宰相见之皆悦从安南小邦等鳞介早赴绛阙朝真龙  

王恽  

宿仙山朝元观题示  

太行北走开四门川原落落风烟屯仙山西峙如虎踞石岭东抱犹龙奔道林中蟠百余畆顾揖殿寝何雄尊仙翁得仙事惝怳碧霞洞主元孙百年朝元去不返寳箓秘泄风雷炖阴灵诃防石坛古老雨留渍苍苔痕缅怀矫矫东瀛老变化能大天溟鲲谢公本是济时具谁使卧老东山墩丰碑不愧蔡邕笔再拜遗像俨以温我来夏交树阴翳万橘翠琐芬兰荪平生素有林壑癖若厌阛阓埃霾昬毎来福地爱萧爽跬步乃与仙凡分山川景气得人胜喜对羽客开清樽夜深静卧月东出林影布地翻瑶琨天风吹空万籁息明星当上手可扪恍然人镜尔竒絶月露一洗清心魂世间尘土防千丈有梦不到瑶台垠人生防何胡不乐例自局束驹服辕惜哉清景不可驻一声啼鴂开林烟明朝人事随日出坐看蚁穴蜂衙喧  

僧传古坐龙图严东平所藏至元三年秋九月张签省耀卿处观七年闰十一月甲戌公退马上偶得时秋苦旱冬天无雪  

深山大泽物所蛰千丈悬淙挂青壁潭阴水黒不见底老雨初开元气湿苍龙何处行雨归闯首踞坐红云堆山僧骇絶噤不语万壑阴雾生缁衣咄哉传古隠龙性隔户写影窥天机一从元化堕此笔饮海不复观晴霓世间画本万尺蠖尾鬛一掩无晶辉比年一旱防焚如牲币空事山川雩羣龙痴睡洞府黒六合任使黄霾汚何当铁匣出雷火冲屋而去腾天衢六丁奔命仆射御倒卷溟渤天瓢防滂沱一洗坤干净却敛神功寂若无  

程钜夫  

为曹仲坚题渔父图  

风烟浩渺浪拍天百防齐开争一先轻舠荡漾自来去诗人曽赏古渔父山围别浦树参差水净沙明人迹稀大罾小罟较得失鲂鱮暗作枯鱼泣直针为钩饵亦无烟波不见真钓徒林中茅屋是谁子袖手无言方隠几送余率翁职满谒选并寄容斋承防肯堂学士  

江南四月梅子黄衣袖已试荷风香出门有客欲万里使我忆得西山苍西山何处云半发夜深斗极回寒芒磴泉自红涧自碧楼倚白雪歌沧浪容斋遂慵两相好劒气耿耿自腾骧我曽握手极千古逢之满腹生琳琅晓天一笑江水长燕鸣岸雨催牙樯  

奉饯学舟老先生之武陵  

疾风吹云云不裂南纪酣酣三日雪辰阳冷掾故不冷破帽棕鞵来作别先生自是我辈人锦袍丹绂曽青春黄金筑台不肯上水晶宫中一角麟一朝忽着儒冠起泛宅浮家五千里系船花岸茹蒸霞为展臯比説诗礼宣尼未始三年淹我亦鸣榔下湘水萧云曹志上所知铨量当遣教五溪先生行止无不可期况尔行迟迟问君此行何所之武陵思我还当归是间少长致足乐采花食实薪桃枝落日天低洞庭野木叶萧萧风上下留君小住君掉头前有十浆先馈者苍苍烟水解迷人莫倚川原物色新汉家防有蒲轮使珍重修程穏致身  

渔翁图  

渔翁牵纑渔妇纺膝上儿看掉车响溪南溪北趁冬晴水急船多欠新网祝儿休啼手正忙网成得鱼如汝长  

七真山洞云观  

七真之山白云里绛阙神宫半空起祁君有志于君成更赐雄材自天子东临沧海西昆崘森森翠节排天门三更日射芙蓉色六月石挂冰霜痕山头髣髴清虚府洞底阴岑太行路青苔能识六龙车明月长悬万年树峯盘涧复气絪緼瑶草金芝日日新君王自有长生乐端拱无为万国春  

上赐潘司农龙眠拂菻妇女图  

拂菻迢迢四万里拂菻美人莹秋水五代王商画作图龙眠后出尤精致手持玉钟玉为顔前身应住补陀山长眉翠发四维列白防覆顶黄金环女伴骈肩拥孤树背把闲花调儿女一儿在膝娇欲飞石榴可怜故不与凉州舞彻来西风琵琶檀板移商宫娱尊奉长各有意风俗虽异君臣同百年承平四海一此图还从秘府出司农潘卿拜赐归防染犹须玉堂笔天门荡荡万国臣驲骑横行西海濵闻道海中西女种女生长嫁拂菻人  

李伯时马  

龙眠画马真是马一匹犹当万金价参差粉墨见龙媒渴饮长江栁阴下我今老病无所求但愿早赐归林邱肩舆饱饭百不忧闲看稚子骑犂牛  

石国英  

鴈荡能仁寺遗诗  

我行天下山水半侧身西望长嗟叹山到蜀川方絶竒世味久被防官绊万里提兵鴈荡来高牙一展岚雾开松风吹骑连镳入高日下照繙经台老僧振锡去何所香篝寂寂佛无语山鸣谷应应者谁似有秦民宅幽阻姑休尔旅枕尔鋋云深不得惊龙眠水晶一泻琤玉嵗与清气中洄沿二三溪碓长林下人力罢舂天所借草香花净太古春虎啸猿吟明月夜幽寻静胜登嵯峨鸾旗柱笔光彩摩诗成写破峭壁翠稽首岩前诺巨那  

张经  

岳阳楼【`并序`】  

巴陵形势甲天下郡治西南有楼曰岳阳尽得巴陵之胜至元丙戌余以监察御史按临长沙道出巴陵凡一往返不暇一登甲午夏备员湖北宪司分司于辰始得以酬平昔之志意湖山如此造物者何其靳耶因留数语以识嵗月云  

洞庭一水七百里烟朝月夕皆经过岂知斜阳万里更有一佳处君山十二盘青螺乾坤有此楼万古高嵯峨忆昨长江咫尺限南北风霜昼夜一日千摩挲今朝快一登恍若脱沈疴生平所羡鉴湖请乃今更觉君恩多湘灵也似知我至时令白鸟来婆娑铁笛紫荆曲春草黄陵歌江山一醉谩不省悲风落日生白波爱山爱水亦非癖奈此日月如飞梭彭蠡银山堆碧海青铜磨武昌云间叹黄鹤采石天外愁青蛾诗家割据防今古元气发泄天不诃扁舟归来月一蓑仙槎已侯三山阿吾欲乗兴观银河  

方回  

听孙链师琴  

名画元不出画工善书决不属书史子春伯牙非伶官古能琴者必君子枕流潄石今孙郎电眸冰齿霜髥张洒埽书室焚古香信手为我调宫商琮琮琤琤泉落涧嗈嗈喈喈鸿度汉从容整暇未肯忙小似吟猱观抑按急如快刀斫蛇分两截琉璃瓶碎玉簪折似有鸾胶再补完细视冰弦元不絶又如电走雹飞驱霹雳老树百丈龙爪入得非獭髓灭瘢痕依旧乌桐净如拭睥睨黠鼠伏狸奴杀机一动与之俱鹰扬颇类师尚父牧野秉钺行天诛临河而闻杀鸣犊曵轮不往反乎覆许由不受尧天下一瓢虽无吾亦足圣门此意传不传耿耿精灵月在天孙郎何处得授受长江秋霁印婵娟五音本无根舌齿六律发挥凭手指音律之外求七情万变悉从心上起孙郎胷次夫何如贮储古今万卷余孰谓七弦轸上之神圣不本二尺檠边之功夫少年学琴亦学渠勿但弹琴当读书  

戴表元  

自信上归游石门放故人毛仪卿振卿兄弟作长句赠之  

山开未开白云梯人行不行青麦溪五年清梦隔蚁穴千里飞尘深马蹄重来交游亦笑乐但觉几杕烦提携门闾霜叶无数积风定水禽时一啼药草春暄夜更长木兰花下听天鸡  

题李伯时画五马图  

呜呼良马不世出令人但寻李侯笔五龙忽堕白云乡海角孤臣看自失太平天子开明堂前驱麒麟后鸾凰当时此马来万里想见顾盼生风霜龙眠老仙亦如此挥毫谈笑羣公里官闲禄饱少尘埃雾阁云窗天上起风流转眼余山河人间荆棘何其多临风卷图三太息此马今存知奈何  

江行杂书  

荒城日暮秋江长防防野熟秋风香青天茫茫不知处扁舟卧入菰蒲乡波深浪静鱼鸭乐遥林堕影同飞扬平生见画无此本便欲黙写悬高堂须臾雷雨涨深墨渔户悉闭牧牛羊篙人软语似怜我抝篷葢头编篙牀此时残暑尚什七潇洒幸为清蚊蝱无人静觉物性出蚯蚓草虫歌晩凉铜山乳窦青最逺羞缩不似来时妆但余田鸟如匹练双双飞防暗烟黄山川一日防变态人事百年安可常停舟起问鱼酒户此地防年成战场虹梁羽化新起废白骨无数埋前冈惆怅令人百忧起饮客正酣歌发狂坐中悲乐谁竟是归来玉兎揺沧浪  

赠赵子实  

北风吹沙溪倒飞白日未落山中归千邀万觅不相就谁信有人穿翠防幅巾大带长襦袍韦箧锦囊鲜防毫名门发身合燕颔一经传家真凤毛坐车侯嬴吾不让白社寒林气清放骖麟翳鹤谁不能要识神光牛背上蓬莱山丹霞谷天仙留书三万轴闻君暂去还复来许君细和沧浪曲  

仇逺  

题石民瞻画鹤溪图  

鹤溪近与练湖连一镜秋水清无边依稀淮岸潇湘浦惯见月虹书画船山翁防年吴下客溪草溪花未相识笔牀茶灶老元真肯与鸥沙分半席  

赠张玉田  

秦川公子谪仙人布袍落魄余一身锦囊香歇玉箫断庾郎白发徒伤春金台掉头不肯住欲把钓竿东海去故乡入梦忽归来井邑依依铁炉步碧池槐花元都桃眼空旧雨秋萧颾太湖风月数万顷扁舟乗兴寻三高西北高楼一杯酒与子长歌折杨栁江山信美盍便留莼菜鲈鱼随处有  

白珽  

题松雪临郭河阳溪山渔乐图  

逺山近山何厯厯下有长溪横一碧溪中亦有钓鼇手此手不遮长安日野桥烟树接草庐飞流如练悬空虚截山白云凝不去要人写作岩居图  

吾邱衍  

陈公辅听雨轩  

帝子吟潇湘潇湘云烟竟茫茫楚客歌洞庭洞庭木叶空秋声岂如敬亭山前野人宅西风不惊响云滴烛花未剪书在牀爱尔元音起虚寂忽无复忽有天洒来自然山中枕流人如听洗耳泉神融意适有真趣汝南郭泰来何暮忽忆陇头水罢我膝上琴旅人动遐思无此潇洒心君不闻檐花悲歌杜陵老山雪空回剡溪櫂祁寒暑雨无怨咨流麦漂衢竟谁道与君歌听雨秋雨最可听明朝雨歇云亦防月色满地秋冥冥  

胡长孺  

赠相士黄电目  

忆昔待诏金马门方伎杂遝车葢繁黄生蔡子最絶出高堂不奈笙歌喧庐陵老翁才五尺旴母江头眼空碧相人岂不二子如秋风夜雨归无宅长身博士老一箪臯比那博儒生酸人生荣华无足梦桃笙竹枕长阑干黄翁勿叹无家苦华屋连云更何补蜀庄一日不百钱炳炳幽光二十年  

题段郁文雪石  

白云飞来着春空翕霍变化生竒峰朝曦照耀舒复卷碧华忽拥玻瓈宫秋潮初壮明于雪千雷动地吴山裂涛头出海夕阳防百炼青铜浮玊玦云容涛势伟且竒乍出乍没须防时干笃雪山白盈尺晴天万里窥峨眉似识诗翁作诗苦独拥清妍照环堵河翻月落夜未央如虹光气飞屋梁  

题秋江唤渡  

道傍木叶如渥丹归急不知行路难青嶂碧溪自唤渡蹇驴破帽秋风寒裹头长须甚德色肩轻不借有余力人间尘土深复深谨勿重赋招隠吟  

题开元三马图  

牧马极盛开元中上闲十二皆游龙时平千里不自效嘶声脱吻生悲风流传八骏苦诡怪乐歌天马徒能工岂如杜句曹韩画流云飞电玉花骢吟诗展卷何独此未可与此争先雄重瞳玊色五百载堦榻相向将无同谁人临摹得高意印章仿佛龙眠公但存大略见神骏未传五彩分风鬃俯仰布置号进藁图成欲上明光宫安定王孙固英物锦标象轴留其踪愿言藏袭不浪出骏骨隠隠惊盲聋祗今驽骀厌刍豆盐车未赎污沟红  

大水  

西昆水源出天河一泻万里生惊波浊浑到海更奔猛溃决犹自吞陵阿瓠子鱼龙横中野至今空唱宣房歌故迹九道复不得南注安流少休息痴冥阴云欺白日不放扶桑光采出连宵达旦雨如倾绿野黄流混为一河伯侈大未可厌规取桑田广宫室长鲸老蛟助声势城郭波浪相沈没神禹衣冠藏防稽大呌不闻将安为  

龚璛  

春日寄怀书台  

阊门栁如带中有别离在当时官河船飘揺忍相待二月东风吹暮寒追送百里问河干破屋残灯人去住欲语不语千万端竹鸡钩辀啼梦阑九山道中雨漫漫已恨金华六年别当时再鼓荆江楫七年又恨潇湘濶人生贫窭北门忧我一思之生白发白发生何足惊志士潦倒俱无成酒浇磊块浇不平况复不饮难为情长歌短歌无新声念我独兮在吴城今年石湖好清明毎树梨花香雪晴夫君不来湖上亭昨朝见家信纸尾烦相问是亲不可疎既逺不可近此身江海事多违往往旧交零落尽我亦徘徊看舞讴谁家欢宴及春游越王郊台踏芳草危弦二七弹箜篌箜篌嘈杂儿女语绣柱朱弦生眼雾感物逢时重怀古悠悠我行处总是衰迟路待君归来问君故各天一涯水东注  

题郑子实着色溪山渔乐图  

东风忽来吹绿雨闲云更学苕花舞山中之人归未归溪上渔舟泛春渚  

吴中寒食  

寒食清明卖酒家酒瓶乱插红白花江南蚕子非一种日暖蜂房报午衙八十渔翁罾半破往来醉客路三义村中女伴无忙事疎雨小塘收漾纱  

马虚中栁城春色图  

城中尘头十丈高欲画春风风怒号佩霞仙人骑鹤背却度太虚观乐郊当时丹青争出色借与天公动揺碧上流老子余旧踪桓大将军亦曽植树犹如此我何堪莫学江南系船客雉堞平成天下平有情有思弄春晴隔叶睍睆黄鹂声  

袁易  

八月一日雨后赋兼寄城中诸友  

今我不乐思出游宿酒昏昏仍懒惰安得凉飇破烦郁竹头抢地桐阴妥防扇那能脱腕挥纱巾不觉酣眠堕谁唤飞云起天末政用此时持赠我渴龙掉尾下饮江列缺为右丰隆左蜿蜒初若弥六合变灭忽复成么麽长空收曀净千顷落日着山县米笴白衣苍狗觅虚无孤鹜断霞明细琐人生万事风雨防苦欲控搏无一可嗟予学道良已晩阅世忘忧今亦颇西畴罢亚碧参差南埭芙蓉红婀娜聊寻清景日追逐况复川原秋淡沱故人城郭尚留连何时共鼔吴淞柁  

郭麟孙  

题赵子固兰蕙卷  

写兰以左笔为难此图笔笔皆向左香风一夕从西来数片湘云忽吹堕天真满前呈烂熳晴烟低叶分婀娜紫茎缥缈防曽华翠带交加藏侧朶初观骇目若零乱谛视凝神还帖妥想翁落笔风雨疾不待解衣盘礴臝但觉书纸如书空唯知有兰那有我胷中所在皆众芳变化纵横无不可他人一二已云多翁今能事一何伙嗟予作画虽不能知兰之趣亦颇颇再观品题惊絶倒照眼骊珠十六颗清气袭人肌骨寒手之不置行与坐陶君珍重秘藏之玉轴牙籖善封裹  

题高尚书秋山暮霭图  

长江万里流滔滔风平如席静不涛老枫疎栁澹云影欹岸侧岛明秋毫红尘一防飞不到何人结屋江之臯霜清水落沙屿出芦叶瑟瑟鸿南翺一峰崒嵂耸峨髻俯视培塿如儿曹晴岚朝爽滴空翠树林露沐滋流膏心融造物意惨淡笔挟风雨声萧骚淋漓元气犹带湿收拾万象无能逃扶舆清淑聚胷次固应独擅人间豪未容小米诧能事千古且説文昌高世间神物不易得牙籖玉轴归时髦我来坐窗疲不遨展卷顿觉舒郁陶何烦蜡屐跻攀劳崦西小红寻野桃  

题苏子瞻翰墨  

山头崒嵂侵霄汉片幅之间据其半河水盘旋寒玉贯云气蒙蒙中截断峰峦回合平若接山城嵯峨耸楼观下有森森林木灌隠约浮空露纎巘沙平野旷征途逺行人凌兢马欲汗天机满前呈烂熳浓墨如新笔凌乱浑沌凿破太极判元气淋漓风雨散若非定以范寛断谁能展此竒手段玊堂老仙重称赏絶笔当为古之冠牙籖玊轴宜倒看纵得千金慎勿换老眼摩挲获珍玩不敢为题只惊叹  

汤弥昌  

题赵子固兰蕙卷  

泛兰转蕙光风春灵均妙与花写神胷中九畹无纎尘摹写形容方逼真彞斋作画诗兴寓寄斋作诗知画趣意匠经营托豪素心手纵横生态度紫茎绿叶墨淡浓湘魂澧魄香融融后来三絶松雪翁心让此花能品中  

黄庚  

题东山翫月图  

斜阳红尽暮云碧一片天光涵水色海涛拥出烂银盘千里婵娟共今夕主人领客登东山踏碎寒光看秋液星河倒影浸空明露华溥玉夜气清冯夷激水水欲立海若辟易天吴惊孤舟卷防泊烟屿古木撼壑生秋声凭高人在金鼇背闲看潮生烟渚外老龙翻海云气寒长鲸卷雪浪花碎茫茫万顷沧浪中屹立孤峰锁苍翠山巅埽石罗尊罍賔主传杯不放杯骚客掀髥赋诗去山童踏月携琴来剧谈浩饮不知醉仰天长笑欢顔开倒着接防欲起舞乾坤清气入肺腑天边风月空四时眼底江山自千古谢安蹑屐游东山袁宏登舟宴牛渚庾亮南楼今在不坡仙赤壁知何许满眼往事转头空千年人物俱尘土人生光景若湍流霜痕易防双鬓秋胷中勿着尘俗事眉间休锁名利愁我辈适意在行药古人所以秉烛游月山追忆旧游处尽写风流入缣素我来见画如见景想像高堂犹可赋诸君后防应可期云萍合防今何之安得扁舟澉川去日与杖履相追随登山把酒醉明月共看此画歌此诗  

尹廷高  

银岭书怀【`并序`】  

大德乙已端阳将男祖宪祖惠逺游出门风雨大作四日始度银岭泥滑不可言偶诵银岭遥遥马戍高之句葢古野人语也足而成章  

泥滑滑泥滑滑竹鸡雨声相间发银岭遥遥马树高行行白尽征夫髪征夫髪白白如丝树本欲宁风挠之壮士心肠类铁石别离肯作儿女悲终南嵩华在何许我欲登高一怀古防逐羣仙驾紫鸾咳唾九天落香露  

雨中度扬子江见海怪出没  

吴头楚尾天一隅长江浩渺云糊糢中流风急浪花涌船头黄帽惊相呼蜿蜒海怪互出没踊跃与我为先驱神闲意定若无见自信胆气由来麤江神唯识诗客意故尔献状聊相娱岸傍青帘酒可沽拔劒割炙倾玉壶与君痛饮留斯须此景此意不可孤山川惨淡百战余古今变态难尽摹且书雨里金焦图  

卢沟晓月  

阑干滉漾晨霜薄马度石桥人未觉滔滔流水去无声月轮正挂天西角千村万落荒鸡鸣大车小车相间行停鞭立尽杨栁影孤鸿灭没青山横  

蓟门飞雨  

清风夹道槐阴舞谁信青天来白雨马上郎君走似飞树下行人犹蚁聚须防云防青天开依然九陌飞黄埃乃知造化等儿戏一日变态能千回  

李简  

重登泰山  

忆昔游泰山于今二十载伤心此日重登临山色依依人容改三峰突兀与天斋天门未到劳攀跻层层石磴出林杪萦回百折青云梯盘石蹔憇舒清眺涧壑风来号万窍水声俄在树梢头疑有于菟天外啸向晓才登日观峰手披云雾开鸿蒙火轮欲上海波赤金霞翻动苍龙宫黄河一线防千里吴越山川真地底为数齐州九防青更将伏槛窥南溟李白不遇安期生安得羽翼飞蓬瀛  

郭防  

蟹  

请君听説吴江蟹除却吴江无处买岂无郁州与上海独许汾湖十分倍筐如负笈行披铠大者盈斗吁可怪爬沙惊倒儿女骇黄金填胷高块磊十月尖脐更精彩玻瓈玛瑙光璀璀髓香骨脆味潇洒坐令华堂厌烹宰好办糟邱与醯醢醖借风流无不改介夫佳传传千载  

牟应龙  

题高尚书夜山图  

觚棱昔枕万松岭金碧青红缥缈间万家环之密如栉只见楼台不见山九街车马何填咽隠隠轰轰夜不絶市声未防朝马嘶只见灯火不见月祗今山上居民稀冈峦尽露青逶迤昬鼓咚咚人迹絶山空月明景更竒谪仙把酒看不足摩诘收之入横幅要令赤日黄埃中翠色冷光常在目就中何处最愁予刹竿高矗白塔孤防笔昔曽干气象短发搔断空踟蹰世间万事何不有雍门悲凉百年后惟有明月与青山古往今来镇如旧  

杨学李  

西郊晩步  

江城五月风雨余岭南地僻少驰驱政余长日无与俱寻幽步屧城西隅地平山逺迷绿芜垂杨深处闻鹧鸪萦迂小径通浮屠松风夹道如笙竽清池冷浸秋水菰如有露气侵庭梧桃笙院静横竹奴栩栩清梦游冰壶觉来残照不可呼更待好月同归涂  

望云楼【`并序`】  

楼在贺州治之东北绍兴间太守黄尚贤所建高压城垒下瞰江山是为一郡之竒观年深頽圮大德癸夘余命工葺而新之独以未经前贤题咏为斯楼欠事暇日辄一登临为之神怡心旷因成十  

二韵以纪其胜  

楼前山色青如鬟楼高夜映星斗寒推窗纵目纳吟思倚槛爽气生眉端荒烟宿霭迷野甸古岸怪石横惊湍城孤下瞰天蘸碧日永坐听风鸣銮登临独慨城郭是把酒一酹还三叹虽未如元龙高卧之百尺已不减庾公步月之游观又何须黄鹤霄汉之浩亦可想岳阳  

烟水之弥漫岿然独立贺江浒已矣楼中沸歌舞胜境无诗亦可羞谩自檐楹庇风雨望云人逺迹生尘祗有江流自今古  

## 御选元诗卷二十六  

七言古诗二  

吴澄  

雪谷早行为张允中作  

路絶人踪失闗隘槎枒老树森矛介两间寥廓浄无尘谁翦天花徧飞洒风絮当头零乱舞兹游浪説平生快蹇驽瘦骨真耐寒踏破鸿蒙新色界应不是竒谋李常侍夜发文城薄淮蔡又不是直谏韩侍郎逺谪潮阳出秦塞面梨冻帖髭缀银何事催君早行迈君不见古昔闭门僵卧人髙似灞桥驴背偿诗债  

次韵杨司业  

春夏华荣变衰歇颓飚刮肌山露骨骚人望秋悲泬寥忽见小春梅蕊发顿然喜气排寒冬不管天令严鈇钺古来蹈道如蹈水与汨与齐偕出没坐中白昼对羲皇门外黄埃自城阙只怜郭璞注虫鱼或误蔡谟啖蜞  

争似冥冥云翼逺静看滑滑霜蹄蹶公桑十亩迩洙泗我菊一区连楚越悬知真乐在曲肱到处扁舟堪散发我能振袂从公游分我南溪半风月  

湖口阻风登江矶山观涛  

狂风吹人浑欲倒瑟瑟寒声动秋草扪萝径上矶头山万顷江湖波浩渺怒鳞云鬛奔腾来目快心千样好向曽观海难为观回首匡庐青未了云作帽深防头五老藏昂元不老何时月夜水镜浄漭荡澄虚纳苍昊着我峰尖伴老人坐看海东红日杲  

玉霄诗赠王成教谕  

玉霄山人通身酒淋漓醉墨龙蛇走偶然山边行一匝揽取云烟十之九如何止分山半截不谓此山可全有归来小立象山巅俯视羣山皆培塿  

过枯河  

髙堂出郭二舍近午憩东阳安乐镇双堤对峙似城墙中坳一道如濠圳驱车下坂抵坳行低平尽处还复登半坳一门字斗大濵盐沧盐两分界不知此是古黄河且行且顾心疑怪前询父老为予言河北山东此处分濵河南沧北河流巳改界仍存古河来自白马渡东过开州城下去遂入沧河越鲁河入海当年犹此处自从六七十年来南趋梁汴防于淮河患古来兖州极今日兖州河道塞忆昔初通禹贡时道元渔仲徧参稽万语千言俱纸上亲见亲闻今指掌振古黄河北道流渐渐南移天地秋今径与淮同入海北行无用济河舟世事古今大竒变岂但蓬莱更清浅他年欲续山海经聊述此诗纪闻见  

题罗汉过海图  

阿谁解衣盘礡臝作此中乗第一果等闲地狱骇屠沽如许风波无不可巨浸弥天灵怪百现前幻境元非我腾踏逍遥容易去只有虚空无障裹般若岸金刚山超登只在霎时间吾为説与诸尊者更有海门闗外闗  

卢挚  

题李伯时九歌图  

苍龙驷车载初阳緑天浮春开八荒连蜷飞雾俨冠劒四三神君翼东皇桂醑盎烈兰肴芳楹筵巫觋纷披猖瑶琴袗衣杳何许两妃倚竹临空江野烟颦翠九疑逺暮雨洒恨湘波凉氷夷闇投明月玑山鬼夜啸猿猱悲长歌抚节懐楚累遗音疏越知者稀筑室赖有佳人期紫坛荷屋薜茘帷汀洲聊堪搴杜若怨公子兮怅忘归恑毫慅墨含古色虎头痴絶公麟痴续骚未成今见画忽欲轻举起无为朝来目送秋云飞  

题渊明归去图  

留侯晩节从赤松武侯早嵗称卧龙仇秦复汉身始终渊明初非避俗翁两侯大节将无同阳秋甲子法王正特笔宛有长沙雄易地灞上祁山功王何恨奉吾足督邮能芥平生胸归来种豆南山中斜川只许桃源通门前垂栁春蒙蒙落絮不与江波东环堵萧然吾未穷北窗尽有羲皇风画图不尽干古意诗成一笑浮云空  

梁曽  

小孤山阻风  

江上青山一劒孤气虹夜贯斗牛墟寒藤古祠神所居谩説彭郎迎小姑此言不经聼者愚举世孰敢明言诬山下长江通蜀吴飞亷怒锁千舳舻乾坤变色惨不舒竿摧橹折愁万夫初疑破虏遇老狐又讶伏波留贾胡阳侯负弩雄前驱冯夷击鼓严后车六鼇掣钓轩蓬壶八骏按辔鞭龙鱼神灵怪骇千万殊纵有健笔难穷书一官长沙赋归与三年卧病南阳庐故交新贵一字无扁舟薄泛松江鲈行或止之不可虞呼童取酒聊自娱短歌激烈惊樵渔掀髯一笑谁知予邻商去住依祝巫盘餐拜饲樯上乌百钱之利从所趋浪走不待晨鸡呼进鋭退速中乗除未要冒险争前途江山政自不我疎我亦乐与江山俱安得匹素百尺余他年写与东游图  

陈孚  

常州  

毘陵城西渔火红家家夜香烧碧空荻花离离季子冢枫叶索索春申宫鸡声人语三十里大船小船浪相倚鸂一声飞上天人在舵楼弄秋水  

吕梁洪  

沂泗之水来鲁邦平沙千里流淙淙忽逢吕梁万石矼势与石鬭不肯降半天卷起千尺泷怒声日夜相摏撞有如万骑腾骊駹左挟贲获右羿逢恶若哮虎鼎可扛踊槊跃矢横矛鏦风云蛇鸟万旌幢大呼击碎龙文杠死战不复留空羫我生事业在北窗防庄一卷映秋釭每羡老叟何其憃忠信出入言非哤及此更觉心悾悾西风吹衣衣茸尨茅店沽来酒盈缸篙人赠我尺鲤双扣舷而歌和柷椌问禹何故留此浲何当理我小舽艭东浮溟海西岷江沛然一口吸老厐要使后土安鸿庬  

黄楼  

长河如带彭城东乱石蹴起百步洪昔年民歌山鞠防孤城滙为河伯宫城上闪闪鲸鬛红雪堂先生人中龙惊湍偃受丸泥封手援赤子鱼腹中黄楼千尺雉堞雄巍梁画栋光昽昽吹笙伐鼓撞歌钟先生铿然一枝筇麾斥八极凌星虹酒酣叱起楚重瞳为我拔劒舞西风卯君作赋声摩空至今读者毛发松百年事往犹飞鸿我独流涕将何从孤角一声烟蒙蒙又送落日沈西峰  

题太白酒楼  

昔闻李太白山东饮酒有酒楼我今登楼来北风吹发寒飕飕太白天酒仙人间不可留金光绛气九万里翩然而上骑赤虬左蹴大江涛右翻黄河流手攀北斗招揺柄琼田倒泻银湾秋银湾吸干日月液蟾惊兔泣黄姑愁太白方悠然掀髯送汀鸥炯如晓霞一防映秋水红痕微涌玉色浮太虚变化如蜉蝣仙今何在不可求惟有胸中灿烂五色锦化为元气包神州我欲起仙从之游安得羽翮飞上昆仑丘  

陵州  

五里行尽桑麻畴十里一见苹花洲十里五里乌鸟乐隠隠烟火浮陵州陵州大船腹如鼓陵州梨枣贱如土陵州女郎金缕衣低鬟乱拥红窗舞栁丝袅袅萦清河绿头水禽飞带波箫笙月下不肯饮一笑如此陵州何  

景州  

聊摄之东一千里昔为青社太公履只今但有无棣沟榆叶乱拥沙水流车行半夜草露湿路傍土堠如人立丁当铎揺马不惊黒天倒垂参昴星吾生百年浪自苦悲笳一声残月吐  

河间府  

北风河间道沙飞云浩浩上有衔芦不鸣之寒鴈下有陨霜半死之秋草城外平波青黛光大鱼跳波一尺长牧童吹笛枫叶里疲牛倦马眠夕阳有禽大如鹤红喙揺绿烟路人指我语似是信天縁我生功名付尊酒衣如枯荷马如狗为问天缘可信否旗亭击劒寒蛟吼  

雄州  

燕南垂赵北际昔年巍城铁可砺城上烽火明如彗只今残堞黄云曀老榆半枯悬薜茘市翁叱马声嘒嘒叩以瓦桥潜出涕英雄虎鬭空万世北风吹沙秋鹤唳  

蔡州至马乡遇大雪有作  

北风一夜声汹汹大地歘如银浪涌古槐夹道万玉虬向人夭矫欲飞动蔡州昔读昌黎碑疾驰文城见真勇我今跃马蹴瑶琼马怒长嘶耳双耸平生凛凛铁石心意行万里无闗陇肤爪皴裂岂复问政要嵗寒报天宠回头却笑鹤发翁地炉如猬缩拥肿【`鹤发翁谓交阯老使臣也`】  

邕州  

左江南下一千里中有交州堕鸢水右江西绕特磨来鳄鱼夜吼声如雷两江合流抱邕管暮冬气侯三春暖家家榕树青不凋桃李乱开野花满蝮蛇挂屋晩风急热雾如汤溅衣湿万人冢上蜑子眠三公亭下鲛人泣驿吏煎茶茱萸浓槟榔口吐猩血红防然毛窍汗为雨病骨似觉收竒功平生所持一忠壮荒峤何殊玉阶上明年归泛两江船防酌清波洗炎瘴  

交阯境丘温县  

九月出蓟门北风吹雪衣正温正月至交阯赤日烧空汗如水天涯海角茫茫路马蹄声里光隂度万里长空一飞絮飘飘知复堕何处夜瞻天极思郁结臣身南峤心北阙愿颂圣主如天福早见涂山班万玉  

采石月题蛾眉亭  

昔年李白身翻然袖里明月飞上天刚风吹度瑶圃前雪兔跳落千丈泉白今巳去八百年明月犹向江中圆我行万里拥使旃栁根偶系东归船三生似结明月縁银光射牖窥我眠夜深忽梦羽衣仙神如碧沼浮疎莲脚踏赤鲸跨紫烟问月何在揺玉鞭耸身忽灭鸿翩翩觉来试鼔朱丝弦起诵国风月出篇开篷视月月满川鱼龙吐浪声溅溅  

咏神京八景【`录六首`】  

琼岛春隂  

一峰亭亭涌寒玉露华不堕瑶草緑珠楼千尺星汉间天风吹下笙韶曲万年枝上槲叶满小鸾伥伥绕龙管金根晓御翠华来三十六宫碧云暖  

居庸叠翠  

断崖万仭如削铁鸟飞不度苔石裂嵯岈老树无碧柯六月太隂飘急雪寒沙茫茫出闗道骆驼夜吼黄云老征鸿一声起长空风吹草低山月小  

芦沟晓月  

长桥湾湾饮海鲸河水不溅氷峥嵘逺鸡数声灯火杳残蟾犹映长庚横道上征车铎声急霜花如钱马鬛湿忽惊沙际金影揺白鸥飞下黄芦立  

西山晴雪  

冻雀无声庭桧响氷花洒檐大如掌平明起视岩壑间插天琼瑶一千丈夕阳微漏光嵯峩倚兰更觉爽气多云间落叶有径否想见樵叟犹青蓑  

蓟门飞雨  

黒云如鸦涨川谷雷踊电跃风折木半天万防卷海来森森映窗如银竹凤城无数笙歌楼珠帘半卷西山秋谁怜羁客家万里一灯政拥寒衾愁  

玉泉垂虹  

灵波碧涌千崖髙落花防防扶寒瑶日斜忽有五彩气飞上太空横作桥古寺钟残塔铃语回首前村犹急雨轻绡欲剪一幅秋又逐西风过南浦  

度摩云岭至思凌州  

嵯峩摩云岭石壁如梯绕天顶千年毒瘴郁不消怒入老枫结丹瘿苍茫思凌州悬崖结屋如蜃楼寨门半掩刀槊健隠隠云际闻鸣牛奴獠下山健如虎口红如血面如土手捧椰浆跪马前山虺水虫间殽俎对此停鞭空自慨吾独何为在荒裔他年周京王防图愿借丹青写椎髻  

吕仙亭  

昔日吕公游洞庭玉箫吹裂芦花汀秋空一劒忽飞去夜月千山烟冥冥天地茫茫乌兔急波涛汹汹蛟螭腥起呼老树欲与语湿露乱洒苔痕青  

呈李野斋学士  

青莲居士长庚星手抉河汉翻沧溟天子呼来红潮涌氷唾溅几玻瓈声仙人上天不可见耳孙更侍金銮殿欲补十二龙火衣袖中别有五色线上帝册府红玉田宫鬟对捧芙蕖烟彩毫草就鸡竿诏矞云赤绕寥阳天江南客子年三十布袍鸦黒秋霜湿欲买侠骨无千金雄龙一夜铜花泣今朝出门忽胆惊后五百载逢长庚安得刚风九万里从公横骑太乙鲸  

居庸闗  

车棱棱石角角车声彭彭鬭石角马蹄蹴石石欲落不知何年鬼斧凿仅与青天通一握上有藤束万仭之崖下有泉喷千丈之壑太行羊肠蜀劒阁身热头痛县度索一夫当闗万夫却未必有此竒巘崿吾皇神圣混地络烽火不红停夜柝但有地险今犹昨我扶瘦筇息倦脚欲叩往事云漠漠平沙风起鸣冻雀  

桑干岭  

昔闻桑干名今日登桑干桑干是否不必问但觉两耳天风寒大峰小峰屹相向空际谽谺一千丈燕云回首夕阳间长川歴歴平于掌人家如蛎黏石壁白土堆檐髙半尺门外氊车风雨来平地轰轰惊霹雳汉唐百战场绿草今满碛野夫耕田间犹有旧铁防道旁谁欤三叹息布袍古帽江南客  

冯子振  

奉皇姊大长公主命题展子防游春图卷  

春漪吹鳞动轻澜桃蹊李径葩未残红桥瘦影迷逺近缓勒仰面何人看髙岩下谷韶景媚瑟瑟芳菲韵纎细层青峻碧草树腾照野氍毹摊绣被李唐嵗月脚底参杨隋能事笔不慙东风晴陌苔复颖浓緑正要君停骖  

奉皇姊大长公主命题周曽秋塘图  

芙蓉满意陂湖秋枯荷折苇林塘幽沙鳬野鸭浮清流霜中鸣鴈寒汀洲黄芦红蓼叶尚抽水石嬾倦不自由大年小景方绸缪能事更费千金收潇湘之南买一丘并与梦泽长唱酬  

髙克恭  

题怡乐堂为赠善夫良友  

君家华堂号怡乐巳见檐楹佳致作时张图画翫江山晴敞窗櫺咏风月有书教子知义方有席延賔酬斚觞天壤不知更何乐松门醉倚看斜阳  

鲜于枢  

望峄山  

东方巨镇宗岱宗羣山列侍臣妾同西南崛起一万仭却立不屈如争雄何年天星下天宫坠地化作青芙蓉外如刻削中倚空阆风圃遥相通我昔东游访青童羣仙招我游中峰悔不絶粒巢云松失身误落尘网中如今可望不可到舣舟空羡冥飞鸿神仙可学事亦晚安用屑屑悲秋蓬吾闻峄阳有孤桐凤皇鸣处朝阳红安得斲为寳琴献天子为民解愠歌南风  

题董北苑山水  

爱山不得山中住长日空吟忆山句偶然见此虚堂间顿觉还我沧洲趣隂厓絶壑雷雨黒苍藤老木蛟龙怒岸石荦确溪涧阔知有人家入无路一重一掩深复深危桥古屋依云林是中宜有避世者我欲径去投冠簪源也世本膏粱子胸中丘壑有如此后来仅见僧巨然笔墨虽工意难似想当解衣盘礴初意匠妙与造化俱官闲禄饱日无事吮墨含毫时自娱谁怜龌龊百僚底双髩尘埃对此图  

范寛雪山图  

前山积雪深隠约形体具后山雪不到槎牙头角露逺近复有千万山一一倚空含太素悬厓断溜氷满壑野店闭门风倒树店前二客欲安往一尚稍前一回步仲冬何为开此图寒气满堂风景暮荆闗以后世有人防人能写山水真李郭惜墨固自好晻霭但若浮空云岂如寛也老笔夺造化苍岩万仭手可扪匡庐彭蠡鴈荡穷海垠江南山水固潇洒敢与嵩髙泰华争雄尊寛也生长嵩华间下视庸史如埃尘乱离何处得此本张侯好事轻干缗我家汴水湄境与嵩华邻平生亦有山水癖爱而不见今十春他日思归不可遏杖藜载酒来敲门  

髙尚书夜山图  

世人看山在山下李侯看山向絶顶世人画山画白日李侯画山摹夜景絶顶看山山更竒夜景摹出人少知逺山苍苍近山黒岩树歴歴汀树微天髙露下暮潮息月明一片寒江迟藏深乐渊潜惊定安林栖耳絶城市喧心息名利机古人无因驻清景髙侯有笔能夺移容翁复作有声画冥搜天巧为补遗后来知有李侯之徳髙侯画千年人诵容公诗  

张伯淳  

题程雪楼黄庭经  

雪楼之中有至人手持一卷黄庭经闲居无事心太平审能行之可长生鼠须吐英玉螭蟠山隂书仙脱尘凡传之琬琰坚且完拓以茧素资陈元白黒粲粲久可观双瞳炯炯常凝注天君泰定归俗虑自然神全守深固门中五城十二楼粉黛当前身之蟊被服黄庭急回头长生之方勿外求古今日月车两轮昆仑蓬莱无晨昏深藏巾笥培灵根君能寳之可长生  

李京  

雪山  

丽江雪山天下絶积玉堆琼防千叠足盘厚地背摩天衡华真成两丘垤平生爱作子长游览胜探竒不少休安得乗风凌絶顶倒骑箕尾看神州  

戴天锡  

懐牧心  

风流年少今安在江头驻马空相待暮鸦千防落西陵归帆一片生东海去年别尔鴈南征今年迎尔春水生我心思尔如春水回波相续无穷巳君如鸿鴈早惊霜方逐长风度千里归来满地生芳草相期走马西门道大堤日出佳气浓飞絮游丝满晴昊如渑之酒倾玉壶下马共饮休踌躇文章似尔絶代无不须更草封禅书但愿长醉黄公垆  

屠约  

题髙尚书夜山图  

李侯登楼见明月清景曽持向人説髙侯欣然为作图剡藤半纸吞吴越西风八月天气凉白露乱下浓如霜万井鳞鳞閟蚁穴羣峰防防陈鴈行凤皇翺翔防虎踞斗牛光射潜蛟怒方惊画色辨羽毛尚觉逺林带烟雾嵯峩孤塔撑云霄坐令旺气东南销玉宇璚楼在何许髙低草树寒萧萧隂阳剖割太朴散天地悠悠昏复旦江山千古月千古中秋看月人防换丹青之笔何代无此夜此山应难摹侯能胸次发新意倾泄造化皆无余二公生来不同地燕鲁相望各千里偶然一笑吴山颠城市明日传清事清事城中人得知造化妙处神莫窥唐人兼重广文画辋川况有摩诘诗李侯李侯君寳之  

盛彪  

题髙尚书夜山图  

钱塘城中吴山髙右背湖水前江涛江南江北山周遭隠若废堞縁空壕山椒楼居湖海豪昼趋省垣坐郎曹夜归凭阑呼浊醪维时江月明秋毫羣动一息沈哗嚣山如聚米树如蒿刹竿离离如桔橰江流无声夜滔滔风帆何处藏千艘下窥万垤埋腥臊政梦膏火相煎熬摄身便拟虚空逃东将入海凌鲸鼇昔年采石披锦袍荡兀未免随轻舠近者观潮蹋江臯却恨管籥重门牢何如坐窗寂不遨一览不费跻攀劳蟾西风首重搔写留尚赖中山毛钜公赋咏追风骚江山动色矜衮褒野客嗜山逾老饕展卷物色分残膏快剪巳具并州刀不须汗漫期卢敖  

王勉  

游灵山懐旧  

灵山杰立青摩空灵源一掷银河通长松驾鹤号隂风肩舆袅袅穿空蒙霹雳送雨来千峰一洗万劫尘霾胸人生飘泊犹飞蓬微官束缚居樊笼故人各别天西东十年梦想冥飞鸿生平诗笔称豪雄不妨醉墨蟠蛟龙明朝行复追尘踪  

曽遇  

温日观葡萄【`并序`】  

至元庚寅以写经之役起驿入京濒行之际先一日至灵隠别虎岩长老出至廊庑一老僧素昧平生闻予华亭乡音近揖而笑握手归房叱其使令于方丈索酒果款洽执缣素者填咽于其门叱拒而不纳问之甫知其为温日观也以遇将有行役引墨写葡萄二纸一寄子昂学士一以见赠且以荣名相期此意厚甚别后留燕书经讫事将得官而轰荐福之雷此卷偶留集贤翰林诸老处多为着语大为归装之光今遂裒集成巨轴南还未及数载不独温师化去卷中名胜半归思伯之阡抚卷感叹系之以诗曰  

我初不识温玉山偶然邂逅湖山间戏写葡萄赠行色呼酒酌别期荣还人言此僧性絶物法书名画求不得一时青眼信有缘乡物乡人尝寳惜淋漓醉墨蛟龙蟠磊落圆珠星斗寒疎略之中自精絶工与造化争毫端殷勤携上金台去袖惹天香杂烟雾价轻不敢博凉州但费玉堂评品句万里归来家四壁沙鸥笑人空役役惟余翰墨烂生光十年俯仰成陈迹  

于石  

浪吟  

十载驱驰翰墨场翩翩霞佩髙颉颃赋窥贾马搜班扬诗崇晋汉卑齐梁斯文未丧道未亡欲寻坠绪何茫茫萧骚短褐凄风霜匣中蛟龙吼干将男儿有志行四方安用把笔工文章掀髯长啸眺大荒残烟落日尘沙黄纷纷蚁穴争侯王邯郸一梦炊黄粱断鹤续鳬谁短长世间万事俱亡羊何如长歌归故乡古松流水绕石牀浊酒一壶琴一张卧聼孺子歌沧浪  

夜烧松明火次韵黄养正  

银炉炽炭麒麟红销金帐暖熏笼烘爨下有蜡可代薪笑我夜寒痴坐然枯松贫富贵贱何不公安能排云叫呼天九重空怜尔松生抱有用材不遇匠石梁栋施帡幪盘根错节屹立冻不死凛凛劲气犹足排严冬颠崖峭壁人迹絶闲云流水相冥蒙胡为明不能保身丁丁斧斤山其童鹑衣百结缩如猬地炉拥膝便可闲从容当年油幸不严汝禁余用尚及斯民穷阳和无声入骨髓不知夜雪没屋霜横空但见蒙蒙香雾霭四壁红煇紫焰明窗栊御寒何必裘防茸盎然一室回春风何当散作一天暖坐令四海尽在春风中  

追和东坡次蔡郎中游湖韵  

昔年着脚穷深幽藕花十里烟波秋骑驴踏月杨柳市买舟听雨菰蒲洲酒楼倚天沸歌管繁华转眼如云浮山川悠悠尚如昨嵗月悤悤不可留君不见钱塘江上潮早潮生兮晩潮落滔滔东去何时休  

西湖荷花有感  

我昔扁舟泛湖去回望荷花浩无数谁家画舫倚红妆笑声迥入花深处笙歌凄咽水云寒花色似嫌脂粉污夜深人静月明中方识荷花有真趣水天倒浸碧琉璃浄质芳姿澹相顾亭亭翠盖拥羣仙轻风微颤凌波步酒晕潮红浅渥唇肤如凝脂腰束素一捻香骨薄裁氷半破芳心娇泣露湖光花气满衣襟月落波寒浸香雾恍然人在蕊珠宫便欲移家临水住回首落日低黄尘十年不到湖山路花开花落防秋风湖上青山自如故  

张徳裕盘谷隠居  

盘谷四面环青山晴岚暖翠浮云烟盘谷之阻多幽泉湛然深碧蛟螭蟠中有华屋贮神仙猿鸟不惊犬不喧竹侵行径松碍檐人疑无路堪攀縁忽闻读书声琅然始信别是壶中天翩然振屐登其巅仰林俯壑天地寛桑麻尽处开平川千帆来往无时闲旁有一叶渔翁船出没红蓼黄芦边呼之来泊岩下湾就船买鱼归烹鲜煑茗有泉秫有田问之世事笑不言家藏黄石书一编安用李愿归来篇我欲前峰卜数椽幅巾杖履行其间目送归鸿挥五弦闲窗静听松风眠  

赵孟頫  

题钱舜举着色梨花  

东风吹日花冥冥繁枝压雪凌风尘素罗衣裳照青春眼中若有梨园人攀条弄芳畏日夕只今纸上空顔色顔色好愁转多与君酤酒花前歌  

题西溪图赠鲜于伯几  

山林忽然在我眼揽袂欲游嗟巳逺长松谡谡含苍烟平川茫茫际曽巘大梁繁华天下稀走马鬭鸡夜忘归君独胡为甘寂寞坐对山水娱清晖西谿先生竒崛士正可着之岩石里数间茅屋破不修中有神光发竒宇緑苹齐叶白芷生送君江南空复情相思万里不可见时对此图双眼明  

送孟仲则游荆湖兼往襄汉  

行路方难子何往潇湘洞庭天一方长江风来浪如雪荆门木落天雨霜千金养客不复见万里访旧庸何伤子才有用未得试牛刀爱惜藏锋铓似闻逺游未渠央更欲揽辔趋襄阳昔年战鬭且休息白骨巳瘗愁云黄伏龙凤雏在何处鹿门山色还苍苍登髙吊古一长啸万事惨淡悲中肠人生聚散安可常为君起舞君举觞明朝帆影拂浮玉寄言客居思故乡  

送髙仁卿还湖州  

昔年东吴望幽燕长路北走如登天捉来官府竟何补还望故乡心惘然江南冬暖花乱发朔方苦寒气又偏木皮三寸氷六尺面颊欲裂冻折卢沟强弩射不过骑马径度不用船宦游逺客非所习狐貉不具绨袍穿京师宜富不宜薄青衫骏马争腾骞南邻吹笙厌粱肉北里鼔瑟罗姝妍凄凉朝士有何意瘦童羸骑鸡鸣前太仓粟陈未易籴中都俸薄难裹纒尔来方士颇向用读书不若烧丹铅故人闻之应见笑如此不归殊可怜长林丰草我所爱羁靮未脱无由缘髙侯逺来肯顾我裹茗抱被来同眠青灯耿耿照土屋白酒薄薄无荤羶破愁为笑出輭语寄书妻孥无一钱江湖浩渺足春水鳬鴈灭没横秋烟何当乞身归故里图书堆里消残年谢鲜于伯几惠震余琴云是许旌阳手植桐所斲  

仙人巳归白云中空余手植青枝桐根柯盘郁如蛟龙一朝霹雳驱雷公烈火半爇随狂风箕子之裔多髥翁才气迈俗惊愚防抱持来归寻国工斲为二琴含商宫我来自北欣相逢持一赠我为我容自我得此不敢寐终夜起坐弹孤鸿下弦清泠上黄钟转弦更张涕满胸黄虞已逺将无同恨君不识牙与钟恨我不识瞽与朦周南大雅当谁从  

赠相者  

吾闻伯乐善相马一顾千金长髙价何人倜傥买权竒满眼驽骀居枥下张君年少目有神走半江湖多阅人我生瘦愞乏骏骨浪许腾骧防失真连朝春雨今始晴花枝防眼生春情楼前山色横翠霭湖上柳黄飞乱莺便须酤酒与君饮醉倒花前犹满引嬾从唐举问流年欲向徳翁谋小隠  

题商徳符学士桃源春晓图  

宿云初散青山湿落红缤纷溪水急桃花源里得春多洞口春烟揺绿萝绿萝揺烟挂絶壁飞流直下三千尺瑶草离离满涧阿长松落落凌空碧鸡鸣犬吠自成村居人至老不相识瀛洲仙客知仙路防染丹青寄轻素何处有山如此图移家欲向山中住  

赋张秋泉真人所藏研山  

泰山亦一拳石多势雄齐鲁青巍峩此石却是小岱岳峰峦无数生陂陀千岩万壑来几上中有絶涧横天河粤从混沌元气判自然凝结非镌磨人间竒物不易得一见大叫争摩挲米公平生好竒者大书深刻无差讹傍有小砚天所造仰受笔墨如圆荷我欲为君书道徳但愿此石不用鵞巧偷豪夺古来有问君此意当如何  

兔  

少年驰逐燕齐郊身骑骏马如腾蛟耳后生风鼻出火大呼讨来飞鸣如今老大百忧集拄杖徐行防喘急卷中见画眼为明骥闻秋风双耳立【`讨来国朝语谓兔也`】  

邓文原  

题丁氏松涧图  

天目之峰凌紫烟下周林壑纡长川清池斗絶涵倒景神运直自疏凿先彼美幽贞庐闲房曲奥辛夷荃苍官手植经防年灵虬夭矫今参天门前朝流暮流水但闻激石泻濑鸣溅溅山人养真衡茅下有书可读琴可弦意行清涧曲长啸松风前山月出林髙溪花弄春妍仙人歌来夜将半天空鹤唳山凄然飇尘大笑狂驰子口诵丹诀传真元我欲从之结邻屋得疏药圃谋芝田  

山中居  

山人独向山中居风雨不庇三椽庐短衣破帽家无储形忘意适心自娱挂壁拄杖悬瑚鬼神遯迹蛟龙趋眼前不识为妻孥生平岂解躬耕锄黄精采苗供晓餔碧溪饮泉倾瓠壶行歌紫薇眠枕书梦游沧海坐钓鱼云雾烟霞同卷舒狙猨麋鹿相惊呼颠崖苍苍日欲晡举手拊掌笑挽须起望八极吞五湖乔松在足凭空虚有客跨鹤来须臾厐眉皓齿当坐隅绮语唾落飞明珠翻身别去登康衢寄言击壤人有无茅茨风俗今何如  

梁贡父学士江行阻风图  

匡庐枕长江彭蠡居上游我幼不识风涛怒但喜青山緜亘急橹鸣中流老来行道増百忧山有虎兕水次多蛟虬梁公示我江上图空斋飒爽回髙秋想见飞亷簸荡驱阳侯雷鼓动地万貔貅连樯十日不得发何异骏马伏枥鹰在韝行人邀福古祠下洁觞置酒防且柔小姑倚絶岸彭郎渺孤洲脉脉闗情隔烟水不如天孙絶汉从牵牛明发风止江镜浄楚天无际来櫂讴回首系舟处惟有参差烟树飞鳬鸥世事翻覆那有定人生忧乐为谁谋慨彼东逝川白日不得须臾留濯沧浪委浮丘买田结屋山之幽撷芳钓鲜亦足乐安用髙门列鼎冠盖夸鸣驺  

赠墨士吴雪堂  

永宁赐笔世安有易水良工今不传了知胶漆用相得亦悟膏火明自煎昔从防庄观副墨老归芸阁穷太与子欲拟毛颖传待我暇矣磨墨甎  

题开元宫图  

西湖春动风泠泠歘忽鼓瑟窥湘灵夫君要眇降云軿椒堂桂栋罗芳馨春城日逝崦嵫暮幽梦重门锁花雾玉箫声沈凤飞去迸入秋风五陵树至人髙怀视云浮昔者金屋今丹丘白鹤来下明月楼知有王乔飞舃游仙人好幻多戏剧海变桑田莲变碧百灵呵防融风息依旧琼台绛宇炫燿云五色  

题李思训寒江晩山图  

李唐王孙重毫素爱写寒江千万树上有蓬莱五色云下有仙家防庭户清霜防作秋满林咫尺瑶窗起烟雾西风吹动晩山苍归舟掩映犹堪数迢迢锦水泛双鳬漠漠青天飞雪鹭人间画手非不多谁似李侯得真趣李侯宿世列仙俦更有何人同出处徽庙题来字字真把玩殷勤乃竒遇斯图斯景世莫传古汴荒凉风景暮眼中人事巳非前画里山川尚如故老我披图一怆然落日长歌漫为赋  

王摩诘春溪捕鱼图  

辋川之景天下竒我昔曽闻不曽识若人笔端斡元气万顷烟涛归咫尺渔翁生事浩无穷醉挹青蓝洗胸臆或披蓑笠卧寒蟾或倚孤篷蘸空碧静观此理良可娱应须仰慕王摩诘  

李昭道春江图  

江上乱山青束笋平沙草树望不尽大江入海来滚滚吐雨吞云杂蛟蜃中有崔巍夐絶之髙亭逺出晴空寒数仭江山传舍观英雄英雄尽説孙江东自从得地双鹤翁紫髥一拂豚犬空石田睡起秋屡丰归耕应羡汉隂翁  

赵干春山曲隖图  

春云尽敛春山出雨过千林翠犹滴桃花歴乱柳芊绵两两啼莺在林隙短桥深树阿谁家楼阁重重映晓霞往来岂是避秦客理乱不闻度嵗华衡门草绿深于染回塘潋滟流青靛鸡鸣犬吠各成村岩际飞泉如白练虚亭寂歴倚江开图画千重入望来桃源山庄何足数此卷真足称竒哉画史当年推赵干妙笔流传人所羡吁嗟乎人去悠悠不可呼为君赋此期重见  

王晋卿蜀道寒云图  

巨灵何年移五岳石扇中开两厓削峡中六月清风寒仰视青冥何漠漠碧溪屈曲通冷泉绀叶玲珑带篱落钩连石栈不可梯缥缈烟中见楼阁行行游子防经年防度空林愁夜鹤仙峰歴览岂不佳还忆白云旧岩壑江城过雨秋气凉时有疎钟度寥廓山林如此谁能为都尉丹青深问学当年故习一销镕三百余年无与角君家珍秘在云房六时展对忘离索我诗渠画相后先固应不负三生约  

李思训妙笔【`并序`】  

思训作画虽由于天性然亦多宗阎立本惜世罕有知者因见此卷为表而出之  

李侯丹青胜结绿贝阙珠宫看不足偶研丹碧写春山万壑千峰仅盈幅应知深处有神仙花落花开度嵗年扁舟自是寻真侣为觅桃源一洞天  

唐子华云松仙馆图  

危峰削玉插晴空淋漓秀色含鸿蒙世间万物有时易惟有青山今古同隠君山下营茅屋烟霞笑傲逃尘俗日长心境鹤俱闲自扫白云松下宿谿头觅句行迟迟童子囊琴归竹篱猗兰调古少人聼等闲何处寻钟期  

棣华堂为钱塘罗云叔题  

江空暗雨飞鸿杳天长古道行人少芳草池塘梦欲迷紫荆庭下无人埽谁似君家常棣华炫日矜春长媚好文采风流昭谏孙诗书满屋来华轩我闻同姓古所敦尺布斗粟何足论  

袁桷  

题髙彦敬桑落洲望庐山图【`为秋泉作`】  

长江亭亭桑落洲一塔独傲苹花秋边声巳逐鼙鼓尽水气欲挟渔榔浮谪仙骑鲸五柳老真景变灭随沙鸥空余秦筝与羌管断续不洗琵琶愁玉堂小窗解苍佩晏坐得意毫端收空青防云碧痕湿方诸取月寒光流匡庐老人在何许似觉颔首相迟留佳峰棱棱铁钩锁寸树防防铜浮沤要知翰墨洒清气俗子政尔劳雕锼秋泉山人息机事青眼不与王公酬髙张素壁凛太古拟跨独鹤还矶头人生江湖在适意底用絶俗埋林丘披图览古重叹息天际杳霭疑归舟  

秋泉徳生仲章梅叔章周仪之皆次余韵题庐山图再次韵以谢  

海郡列戍连沙洲榆柳插防揺清秋拟从京国洗氛瘴黄尘复作烟花浮西山紫翠不可望但讶积雪如明鸥爱君寒斋之画幅潇洒不写人间愁胸中丘壑吾岂少奈此磊磈难为收宣城诗法挺二妙炯若玉瓒盛黄流永兴天机爱神骏碧眼一顾羣无留千年周子古风月衮衮亦散空中沤乾坤无言混沌凿颇怪我辈劳镌搜沈冥天台老仙伯清坐自与庐山酬天青无人月色古缥缈五老疑骈头功名荣身旋蚁磨刍豢得意崇糟丘何当相从老其下酿酒一醉黄金舟  

谢王参议送练春红二枝  

玉堂老仙玩幽独闭户无人似初溽倚阑防帻领孤芳簌簌轻红冠羣绿化工有意卑凡卉积李崇桃空目争先鬭巧等堪怜巳向东风尽驱逐此花清妍浄如洗收拾余春傲荣辱何郎汤饼徒试妆太真温泉空赐浴天然生色铸真态亭午低头睡初足谁言花后最竒絶我怪酪奴能污触嫣然一笑奉清欢莫把金尊歌别鹄并刀妙翦骈头来珠露淋漓袖新蹙似嫌凡子多京尘却恨髙人付流俗微风淡荡新雨生强拭愁容吐残馥拟将色笔写清意绮语非工那忍渎徘徊中庭月过半翠袖娟娟泣寒玉  

寄南劒李士使君  

水云离离千叠峰海日如镜行天红使君新沐坐清樾笔底丘壑生隂风玉兰之花不受触日给飞泉三百斛髙舂打衙人不来鹤立苍苔动新緑  

防阳张节妇瓶中杏枝着花因赋  

陶人妙合隂阳机冻壶顷刻回芳菲盈盈绿房缀氷蕊玉蜨婀娜穿帷飞佳人蓬鬓不下堂手绣孤凤横匡牀寳刀翦缯试春色翠袖惨淡顔无光乌头可白珠九曲造物深知怜不足故应试此一枝春防缀扶疎惊众目君不闻天上瓢髯龙平陆成波涛又不闻壁间壶两曜瞬息如跳珠齐谐茫昧不可诘炯目看朱动成碧张氏之壶如截肪真火链质千年刚枯根借润表贞志慎勿语怪归荒唐  

同子唯赋水车  

挈瓶之智诚有余抱瓮之劳亦良苦何人尝巧抉天机河伯逡巡鱼鼈舞昂昂长身卧塍防卷地翻涛敌骄暑谁云龙骨化梅梁未信鱼身作桥柱萦纡香轮过流水突兀云梯卷清雨横陈歌板促纷纶倒流谷帘声龃龉东家馌妇顔色恶步步生莲空媚妩阳乌流烁汗成浆平陆须臾涌银乳推移燥湿意本同窃夺隂阳天所怒人言无踵能自至跬步周旋路修阻不辞满眼看黄云嵗晩论功付梁梠君不见田舍翁年年苦辛与我同天寒破褐厌糠覈仰视屋壁知谁穷  

善之携酒招游西湖值雷雨分韵得杯字  

南山树影糊轻煤北山云花玉崔嵬絶怜我辈少姿媚幻此异景穷竒瑰湖光山色两愁絶更挟新雨除飞埃千年龙公睡忽醒顷刻驾浪鞭春雷我生倦游端有意陈迹黯淡漫苍苔拟将铁笛写清怨复恐翠袖含余哀主人似怪不解乐故结胜侣携尊罍翩翩六鹤舞晴翮华表清唳云光开絶怜山鸡强聨翼照水寒影空徘徊谢公屐齿殊济胜偪仄蓬宇徒低摧娟娟新青故堤柳片片轻白孤山梅春风佳游讵易得相与一笑同衔杯  

寄张伯雨道士兼简邓庆长  

越罗作衫花纂纂今年身长觉衣短垂虹大隄迎櫂船防袖翩跹酒巵暖还家闭门百不知桐叶题诗绿隂满邻坊为约张隠君细雨湖桥乗款段  

煑茶图【`幷序`】  

煑茶图一卷仿石窗史处州燕居故事所作也石窗讳文卿字景贤外髙祖忠定王曽孙仪观清朗超然绮纨之习聚四方竒石筑室曰山泽居而自号曰石窗山樵此图左列图卷比束如玉笋锦绣间错旁有一童出囊琴拂尘以俟命右横重屏石窗手执乌丝阑书展翫疑有所构思屏后一几设茶器数十一童伛背运碾绿尘满巾一童篝火候汤蹙眉望鼎口若惧主人将索者如意麈尾巾壶研纸皆纎悉整具羽衣乌巾玉色绚起望之真飞仙人余意永和诸贤放浪泉石当不过是而其泊然宦意翰墨清洒诚足以方驾而无媿甲午冬十月其孙公畴出以相示因记而赋之以发千古之逺想云  

石窗山樵晋公子独鹤萧萧烟竹里月湖一顷碧琉璃髙筑虚堂水中沚堂深六月生凉秋万柄风揺红旖旎遵南更有山泽居四面晴峰插天倚忆昔王门豪盛时甲族丁黄总朱紫晓趋黄阁袖香尘俯首脂韦希隽美一官逺去长安门徳色欣欣对妻子岂如髙懐脱荣辱妙出清言洗纨绮郡符一试不挂意防帻看云卧林墅平生嗜茗茗有癖古井汲泉和石髓风回翠碾落晴花汤响云铛衮珠蕊齿寒意冷复三咽万事无言归坎止何人丹青悟天巧落笔毫芒研妙理黄粱初炊梦未古旧事凄零谁复记展图缥缈忆遗踪玉佩响秋水  

龙门  

瀚海双龙铁鳞甲卷壑拏云蹲冀阙千泉百道凑东南急雨翻空迸晴雪古言神禹功最多导山凿石疏九河幽都之地不复顾乃使双龙下地成盘涡隂风何飕飕磅礴太古秋坠崕落车礟怪木森戈矛碎砂晴日铺金麸云是昔日当闗挽劲之仆姑寒泉组练结九曲亭午赫日光糢糊车声何辚辚昨宵急水迷无津垂堂之言犹在耳游子商人行不已子规彻天呼我归翠华北幸那得辞龙门之石髙不磨泚笔书我龙门歌  

袁裒  

送仇仁父分教溧阳兼寄张仲实  

往读大歴才子诗常恨诸人不公卿当时将相漫豪举谁如千年丽句留佳名破帽饥吟孟贞曜一尉辛勤晩初调至今山水余妖妍尚有当年赋诗料广文清絶非警曹况君意气凌云髙黉宫寛闲衿佩集底用如彼雕镌劳丹阳湖西足烟树想像昭闗遁逃路六朝旧迹徧蒿莱尽是诸贤醉游处人生自古并合难诗人今日盟未寒聨珠粲比百里聚防见卜史昂头看西秦公子眸炯炯阳羡三年官舍冷凭君为我致相思行矣追寻啸烟艇  

## 御选元诗卷二十七  

七言古诗三  

滕斌  

赠弓秋蟾  

琼花十里小楼红醉吞牛斗眠长虹十年四海分萍蓬一笑邂逅滕王洪牀头回首黄金空但觉耿耿盘心胸问蟾何不归蟾宫自有老月留身中谁授一粒金丹红学得纸上画墨龙白昼呼吸风云从顷刻雾暗天蒙蒙妙处巧夺造化工不复知有陈所翁君不见金陵壁上不防瞳防瞳霹雳惊江东我欲烦君具毫楮画一小龙回顾母普令天下生孝心不向江湖长验雨  

小云石海涯  

岳阳楼  

西风吹我登斯楼劒光影动乾坤浮青山对客有余瘦游子思君无限愁昨夜渔歌动湖末一分天地十分秋  

桃花岩【`并序`】  

白兆山桃花岩太白有诗近人建长庚书院来京师时中书平章白云相其成求诗于词林臣李秋谷程雪楼陈北山元复初赵子昂张希孟与仆同赋  

美人一别三千年思美人兮在我前桃花染雨入白兆信知尘世逃神仙空山亭亭伴朝暮老树悲啼发红雾为谁化作神仙区十丈风烟挂淮浦暖翠流香春自活手撚残霞皆细末防回云外落清歗美人天上骑丹鹤神游八极栖此山流水杳然心自闲解劒狂歌一壶外知有洞府无人间酒酣仰天呼太白眼空四海无纎物明月满山招断魂春风何处求顔色  

曹元用  

李白酒楼  

太白一去不复留任城上有崔巍楼楼头四望渺无际草木黄落悲清秋鳬峄插天摩翠壁汶泗迢迢展空碧争竒献秀百年态作意随人来几席诸老髙防秋云端金璧照耀青琅玕谈笑不为礼法窘酒杯更比乾坤寛饮酣意气横今古玉山倾倒忘賔主谪仙人去杳何许异代同符吾与汝谁能跨海为一呼八表神游共豪举  

元明善  

介春堂  

真常真人若氷雪大年夜食清溪月谁知袖里閟初阳散作元元春满堂髥龙宵吼石坛秋老竹风生翻陆江天籁巳沈羣妙集隠几嗒然今坐忘云扃不钥瞰虚白挥谢万象俱行客  

张养浩  

游香山  

山行弥日山益竒乱峰挟翠如吾随游人聨蚁度林杪细路一线云间垂茫然四顾动心魄岚光荡秀浮双眉路回寳刹忽风堕大鹏九万离天池林烟媚景翳复吐欲见不见神防持松藏雷雨太隂黒泉迸岩薮银虹驰我来青帝巳回驭太古残雪犹离离一声啼鴂百花落两崖红雨春淋漓笑驱虎豹坐盘礴悠悠万古归支颐须臾兴尽下寥廓长风又送云边诗蓬莱兜率杳何处无乃造物移于斯往年梦里记曽到先声巳为猿鹤知惜无竒语勒丹壁坐令清赏成絶痴斜阳忽将暝色至山灵应怪归鞍迟人间胜事忌多取毋使乐极还生悲  

过长春官  

往年尝梦蓬莱宫三山鼇背揺虚空沧溟俯视一衣带银河鼓浪来天风兹游良不异畴昔半日惝恍迷西东平生颇似有仙分足迹未到神先通层楼复观此谁构只疑天巧非人工绕檐松影黒于海步惊栖鹤翔云中西山亦喜得佳客巍峩相向如争功辽金兴废渺何许令人一笑怜鸡虫须臾徧歴至方丈壶酒盘果罗青红心清巳觉破烦暑左右况复扇两童道人见我乐幽胜故为留恋谈无穷鼎铛百沸失膏火风水万里忘萍蓬黙求诗句为相荅半醉挥出毫端虹烟云满室动鬼神不但为彼开盲聋笑谈人境两相称此防讵与寻常同却愁归去到尘世又随俗迹堕樊笼  

西岩醉笔  

兴来放步白云岭海阔天髙异人境乱山万马东南驰只恐郊原碎俄顷乾坤谁管白鸟闲今古空余野烟冷何当结屋最上头摆脱尘氛事幽屏  

田衍  

分韵  

清明与省郎毛潜夫杜孝先周内翰景逺元枢宻复初儒生虞徳生防饮分韵得复字呈秋泉功逺二仙伯  

冠袍裹身厌拘束惜春只觉光隂蹙雪融波面绿痕添风着花枝乱红簌杜陵才子本茅屋十年省署叨粟肉捡芝番香白昼晴时寻胜友相追逐毛君古丈夫内翰五车读元子真英豪文华过潘陆徳生味道腴闭门乐幽独漫郎潦倒双髩秃志在酒船三百斛相逢一笑宇宙间羽觞未尽还再复醉中更约二仙人共访赤松参辟谷  

曹伯啓  

休日陪汉阳诸名流登秋兴亭觞咏移时尘虑顿息但以不得防仲通为慊因缀长句呈钦夫佥司士元太守君平察推仲通宰公暨座中诸友  

散材生世元无堪强持陋质偕楩楠年余耳顺雪垂领误承任使来江南公庭日午了官事西州散步成竒探嵗寒亭树发秋兴名公齿序相朝参鸳鸯梅梢绽蓓蕾凤凰山顶飞晴岚江水朝宗浄拖练湖光照影清揉蓝旅鴈书空度荆楚浮云防日横湘潭苍茫宇宙一俯仰形役道路何痴憨移尊伟观排小酌紫霞潋滟堆红柑人生扰扰有今日座客云云无俗谈长安富儿不识字但能几案罗肥甘眼中梵刹如比栉焉知晓事无瞿昙知音更有骢马客威棱坐可惩奸贪山边圣人恶防酒【`禹庙在侧故云`】望之不敢成醺酣一襟清兴岂终极催归黄帽牵羸骖渔歌悠扬风色暝人影散乱波光涵船开棹进一回顾悤悤欠到王公庵  

陪诸公杖履登梁王吹台悠悠悼古之情不能自巳呈孟子周子文二友  

天宇廓然秋巳暮幽人欲作登髙赋聨镳沽酒上繁台千古兴亡一回顾百鸟喧啾塔半摧荆榛掩映台前路黄花采采未成欢目断荒城起烟雾  

乙卯清明沅州郊行  

信马沅江江上路歴览芳菲忘故步因逢古庙説前朝忽见孤舟横野渡二难恨识十年迟四美岂期今日具人生能得防清明莫对残阳怨迟暮  

卢亘  

题张国纲理问塞河诗卷  

导河积石尧解忧滔天之水成安流何年决齧半南土清淮怒卷黄云愁宣房既筑汉歌喜越巫抱璧神光起害除梁楚二渠成海溢西南九河驶后来羣策知谁贤何人捧土能防川彭城楼堞照黄土河平堰石愁金天吾皇放勲超万古泽世余功平水土睢阳塞决付贤侯解变狂澜作安堵于今此功宁复有从容小试经纶手千年遗爱在邦民春风吹水浓如酒  

送李应中检校江西  

故人昔御南风来今年便逐轻鸿去短亭古堠不记人依旧青天覆长路马鸣日落风萧萧九月飞霜摧柳条出门相顾仰天笑胸中直气干云霄莫恨江山连百越自有清游醒诗骨都将万事付无心徐孺亭前钓秋月  

题金显宗墨竹  

天人赋物如天工墨光洒竹回天容千年劲玉寒不死清波照响悲吟龙烟凝草绿承华殿鬼冷秋霜月如练长毫写影竹不知子夜歌残空记面春云一散风吹尘茫茫海色翻青鳞金仙泪痕愁汉月尚怜玉轴随时新梦跨茅龙上天去女娲补天天不语海绡画鸾生翠羽踏破银湾湿河鼓射龙江深春不度风色萧萧怨千古  

行卢沟之南书所见  

幽蓟忽如九天上俯视左右分秦齐万里南来太行逺苍龙北峙飞云低冈回一崦花柳暗川平百里风烟迷丈夫出门自有乐人生何必常栖栖  

九月十日接驾回因游香山寺饮于西厓之上酒酣呈主人  

迎銮北去迷风沙看山西来走烟霞苍山朝含太古色长松百尺凌云斜杰观重楼炫金碧笑拍阑干倚天立出门却得望东山红树青林乱秋色痛饮岩厓鲸吸川径欲醉倒秋风前但恨浮云蔽白日使我不得瞻青天忽忽今年负重九树老山空复何有莫将身世媿渊明纵有黄花无此酒  

李溥光  

题平阳龙神张诚叔别业长歌  

始山之东山之隅龙神风物美且都泉清树茂田膏腴中有太古仙民居云是仙人之故庐蚨千字存遗墟右冈左林跨修途前潭后阜开画图柳居竹坞当门闾药畦花圃相萦纡三间茅屋藏堪舆延賔有斋爨有防壁间悬琴架积书文楸在榻酒在壶棣花春风欢友于紫兰芝草罗庭除田蚕舂硙贾陶渔牛羊骡马鸡豚鳬丝麻委婢耕委奴嵗时足以供百需打门未始惊吏胥绕屋时闻幽鸟呼主人况乃非世儒王门嬾曳邹枚裾胸中素有廊庙谟冥鸿未可世网拘振衣归来弗踌躇青鞵布袜竹杖扶南窗寄傲忘居诸一觞一咏日自娱髙情澹澹寄太虚出岫野云同卷舒宽兮绰兮短不逾优哉游哉乐有余人间有此安养区辋川盘中未必如平生我亦山泽癯所经佳胜神与俱田园之乐独让渠知君之乐孰若吾  

孟淳  

过浮云宿七尺  

山云怜客嵗晚行小雨遽止雪不成隂霾渐开日隠见轧轧笋舆和涧声谷中青烟一缕起忽散无迹旋复生上岭下岭颇费脚草径荦确仍斜横千林叶尽百草瘁乔松劲竹吾同盟野梅解后亦数数雪色风香相送迎路无里堠界逺近晨行暮止那记程田家团栾地炉暖新醅旋泼肥鸡烹泛舟溪上岂不乐吾独何为无此情  

任士林  

送徐春野【`并序`】  

往年徐春野来综吾州吏事朔风裘马意气伟甚今紫髥飞雪告父老以去人贫以仕君仕而贫吾不知人事竟何如也其所游松乡任某歌以送之  

昨日之酒月满楼今日之酒月满舟三十度月月圆缺期君看月丹山头君携月色钱塘去我有浊酒谁为酬功名一纸政复尔岁月两髩归来休柳桥久负秋夜笛花鬟老忆春风喉鹏云正南眼歴歴鲲海未运天悠悠雄鸡一声骑当发男儿顶上簪公侯  

李唐春牧图  

春气薫人未耕作江草青青牛齿白牛饥草细随意嚼老翁屈膝睡亦着蓬头不记笠抛却午树当风梦揺落梦里牛绳犹在握昨夜囤头牛食薄  

马祖常  

题惠崇画  

龙门千尺梧桐树多在石崖悬絶处上有古巢生凤凰凤凰台髙山水长吴蚕八茧白云丝画史落笔光陆离江天万里莫射鴈春草年年出湖岸  

淮安路池山  

淮浦蒲花秋渺渺淮防杨花春袅袅白鱼初下酒船来十里风烟隔飞鸟吾生欲向淮安居更闻池山好田庐濯足沧浪箕踞坐不问朝家求聘车  

寄乡友  

河边老父念我出逺寄京华书一行谓言白发今多少又报南园竹树荒门前石田耕秫熟犊子新生走如鹿莫恋官家有俸钱长年作客身如束  

上京书怀  

燕子泥融兰叶短叠叠荷钱水初满人家时节近端阳绣被罗衫双佩光共笑江南五杂组画鹢浮波供角黍沙苑射柳追风驹古来北地为名区  

息斋风竹图道士华山隠得之命余赋之  

往年家住筼筜谷丹鸾之实美如粟云翻空下深靓昆吾寳刀削秋玉石衣渍锦侵书光风微粉堕生细香琳馆瑶台九天近夜寒笙磬声锵锵万斛苍烟郁江雨二妃弹瑟潇湘浦郫筒浊酒亦堪酤蟠石双杖令谁取河朔嵗晏氷为梁羣木鳞皴临雪霜迟汝狂飚莫吹裂截管他年侑帝觞  

秋意  

银牀坠露下髙桐竹练含氷留麝笼蒲萄酒作玛瑙红湘娥江边采芙蓉月华流影天汉东素商凄清飏微风草根知秋有鸣蛩  

寄家书  

春云阁雨花泥少池上波平飞白鸟蓟中河外尽天涯莲叶圆时身到家  

贡奎  

赠送防古字周教授  

周宣石鼓久剥落浮云变化字迹讹八分小篆亦巳废纷纷行草何其多洪惟盛世自作古制书勒石传不磨知君达时尚所学落笔星斗光森罗防恩千里领教职养育多士培菁莪谐音正译妙简絶穷究根本芟繁柯牙籖玉轴防画整照耀后世推名科愧予鄙俚事章句儒冠多误将如何  

将过池阳留别诸叔兄弟诸友人二首  

拍手唱歌莫放狂举觞饮酒莫令醉歌声出口难为情酒味入肠化为泪男儿书劒从此始嵗晩烟江片帆起相如题柱过长安靖节辞官归栗里人生穷达固有时我辈行藏得其理沙头执别意如何莫对酒莫聴歌我折梅花君折柳明日天涯愧奔走世路茫茫重回首有耳不聴阳闗词有口不饮长沙酒丈夫肯作儿女情对酒悲歌惜分手天荒地久嵗云暮飞霜急霰势欲走丘峦奔摧山月堕鲸鲵翻波江水破江水万里从天来长风日夜千帆过皇英二女今辽絶太白千年古离别往者不可追浮生何足悲君不见延平风雷起一夕神劒防合当有时  

赠任丹碧链师  

火云压峰斜日明下照百尺清溪横丹葩碧树光熌烁妙笔可作诗无声买田筑屋者谁子江海欲归吾老矣袖中岂无干世书当年曽説黄冠师  

赠张娃  

张家女儿八嵗余手把椽笔夸能书翠眉玉貌画不如一朝献艺承明庐风云防合冠佩集当面濡毫翻墨汁弱身窈窕才过膝步腕回旋万钧力怒鲸横海枯树立震空忽堕颠崖石功成直与造化俱歘见声名起京邑紫裘防茸年少儿寳刀琼带羊角觿平生一字不到眼对此悄然顔色赧君不见蔡文姬班婕妤风流文采絶代无吁嗟陶家五男子总令纸笔为荒芜  

无题  

空房独卧风夜号孤灯垂烬光影揺旧语巳逐香尘消玉琴瑶珥应自玩巧计却爱蛛丝娇  

髙侯画桑落洲望庐山  

楚江浩浩山磝磝澹然粉墨凝氷绡直峰横岭藏曲折笔力巧处疑镌雕髙堂浄如拭坐觉风萧骚暮云春树隠复见人家半落沧洲遥中有隠者居平生不受东林招日夜千帆万柁过未巳谁肯拂袖同寂寥我爱髙侯得天趣所见歴歴穷秋毫米家父子称好手率意尚复遭讥嘲灵机直恐神鬼设变态叵测鱼龙骄玉峡飞孤泉香炉障层霄自怜失脚行万里微官羁系何由逃焚香沽酒静相对长日令人愁恨消  

袁伯长虞伯生约重赋次其韵  

长江西来生逺洲极目凝作人间秋竒峰列笋拔地起晴岚积翠凌空浮当时怀抱真快事笑拨短棹随鳬鸥乗清弄影歌窈窕洗浄万斛黄尘愁风涛激岸石欲裂日月出海云还收别来闲身堕羁束抚手叹惜年光流髙侯胸中蟠景槩落笔肯为仙翁留神工超出八极表下视海岳如浮沤至人不遣魂作梦咫尺巳足穷追搜我爱题诗招靖节况有二子鸣相酬便当开尊醉其下髣髴领略为遨头苍烟歴歴辨庐屋丹树明林丘安得髙侯数相见添写一叶南归舟  

除日登大岩山  

大岩颙颙昂众峰长年秀色摩苍穹中峰独髙势最雄支牵脉贯相附庸朝賔大明沧海东岫云勃郁凝青红悬崖万仭寒潭空下有晴雪生乔松形劳胆怯望莫穷但觉一气浮鸿蒙松摧雪冻藏蛰龙峰颠镇以龙王宫拥潭出云如白虹妖魃却走年穰丰南村北崦篁树丛喧招巫觋挝鼓钟苔荒怪石低复崇嵌空欲堕疑神功直者覆釜横列墉森布兵防罗羣童盘回絶顶路杳通扳藤举膝撑心胸嗟余北游览岱宗太行西来连华崧浮生万里随飞蓬梦寐岂与当时同虎行草偃吹烈风苦寒侧翅号冥鸿麻姑敬亭知防重李谢空复遗尘踪悲来狂呼赤鯶公五湖烟波驾孤篷  

赠杨生【`生能琢研`】  

余闻江东之山出新安千峰万岭龙屈蟠黄山崔嵬九华对雄雌时作风雨防中藏龙尾气清淑山骨棱层石如玉六丁呵防云气漫不知何年凿深谷南唐绿研肤起鳞手摩润泽疑新浴罗纹刷丝名渐殊谷深水浅真难复旧石既无新石出贵介视之轻瓦砾杨生琢磨独非常手持一二来豫章百金酬价犹自惜故家云有千嵗藏或闻山崩泉脉涌翻令当时遗石动至今散落樵牧家敲火磨刀随日用冲烟踏雨忽惊逢席裹氊包不辞重我嗟拙书好蓄收松烟秃兔非其俦呜呼人生抱才坎防勿轻许时来相遭亦如此  

题商侯画山水图  

秦巩诸山天下美相君爱山心独喜商侯落笔图画里盘回咫尺藏千里逺山天际抹修眉近山淡黛连云起下有百尺清溪水石阑木盾悬崖底时见行人去如螘危桥吹断横沙尾村落林园接遐迩云中世家重释流东剼凌虚构华侈挝钟击鼓两岩间西剼辉煌贺兰氏商周遗俗亦在耳岂无当时隠君子我欲追游茧双趾却爱孤舟岸旁舣商侯商侯巧能拟安得从之慰我思呼酒尽埽溪藤纸  

济州  

兖泗支流鲁山麓防济分河向南北扁舟髙枕卧看山青入齐云雨新沐六年归老敬亭闲忘却尘埃道路间松声入梦山岩里惊散风帆去千里  

题赵虚一山水图  

我爱青山欲归去偶见生绡喜还住层峦叠嶂逺冥蒙旭日东升光采注帘隂微闪数枝丹疑是岩前半开树晴岚晓翠千万重一览底须携杖屦郭生十年不相见笔意从容入天趣青田道人如瘦鹤能跨生驹穷海岳何如挂此素壁间终日焚香相对闲政尔胸中有丘壑乌帽黄尘漫飘泊向来山中我醉眠白云孤飞兴悠然清幽到处画不出自遣数语人间传  

送郭教授归镇江  

长江日夜东南来千岩万壑云屏开楼船挟防行若飞白昼击鼔轰晴雷屹然中流浮两峰飓风撞澜势欲回珠宫贝阙掩灵怪滉漾百尺琼瑶堆扶桑之西接巨岛日月出没荒城隈英雄遗迹尚可识人物往往钟竒才嵯峨黄鹤起烟雾杜鹃花落苍莓苔当时我马曽驻息浩歌散策为徘徊霜髥古色犹在眼恍若薄梦堕飞埃六年买屋住京雒凤毛忽来光璨璀论交问旧喜复叹诗酒解后常开怀如何掉头不肯住笑张短席悬归桅故山早晩我亦往莫遣猿鹤相惊猜  

许有壬  

李惟中学士自西台侍御召入以未央宫瓦砚为贶作此谢之  

汉家作宫法紫微金铺玉户明华榱甄官陶瓦极能事铅丹细捣咸阳泥一朝神雀去不返秋风禾黍惊离离谷陵且变此宜尽一二时出农夫犂人间购求作珍玩洗刷篆籕分毫厘西台执法好事者砻磨为砚尤瑰竒体呈全璧径尺许沼开新月才一眉坚如铁石润如玉墨声瑟瑟松风吹惠然匣送感髙义但惜所与非所宜公才真是谪仙裔善事利器方相资嗟余芜学忝词馆虽有此器无能为世传铜雀亦佳品搜刔黄壤今无遗髙皇垂统四百载老瞒何物敢等夷爱人屋上乌亦好况兹适用逾端溪楮生毛颖贺得友坐令几案増光辉代言挥制固多愧玉堂风月犹能诗  

题赵干江楼风雨图  

人间蕞尔东南陬金陵李家无逺谋词华欲继后庭曲不见东风空上楼当时百事尚纎丽况在画工专末技洪河乔岳昧平生曲阑幽槛穷清致石头城下无重闗甲马营中有佳气九天飞坠曹将军尽卷版图充上计小儿造化吁可怜乾坤又到宣和年君王揺毫自涂抹片纸落世人争传坐看南北又分裂遂使两家同一天偶从断缣阅小景慨念兴亡岂天定而今荡荡混一图但少侬归理钓艇  

许有孚  

双洲  

吾闻东海之上有十洲羣仙出入洲上头瑶花琪树聚麟凤不与尘世同春秋吾池不啻蹄涔水孰谓蓬瀛敢相拟独怜亦复椭双洲云霞嶪岌烟波里飞桥子午凌空虚朱阑绿柳隂扶疎亭台倒影山色好四顾弥望皆芙蕖清风为賔月为友但恨不将池变酒恍如乗槎泛天河又疑身在无何有从知云海空复空仙凡一笑将无同浪游不必访弱水人间亦有蓬莱宫吾侪小人可惜无仙骨由来二洲不是池中物  

蔬圃  

有池可汲园可劚拂袖归来心愿足自甘学圃为小人爱此菜茹并苜蓿元修雨后脆且腴诸葛敷荣色浓绿萝卜生儿芥有孙芋魁出水频浇沃罢锄时或钓池鱼隠几何曽梦蕉鹿既无抱瓮老翁劳亦免趋炎胁肩辱吾尝寓甲第纷纷厌粱肉吾今且烹葵食郁杂埜簌彼紫驼峰出翠釜争如菘韭侑炊粟五侯之鲭世所贵五辛之盘吾亦欲庸人皆被富贵熏或羡吾饕是清福但令此色母驻顔隽味囓根充我腹三年不窥慙仲舒吾侪何可轻樊须九月筑场十月涤连年借此输官租十二月廿又二日观雪泠然台城郭山川四顾清爽小儿诵东坡先生聚星堂诗甚习殊可乐也因忆马明初云往嵗徳常杜左司尝与诸公和之成巨轴然皆不及一见仆则不敢言和但对景乗兴谨用其韵尔僭越之罪观者恕之  

花飞六出乱无叶泠然台上偏宜雪茫茫大地迥无尘渺渺予怀正竒絶山容喜从天际改竹声时聴池边折相知更有灞陵翁长途不信人踪灭平原饥兔巧跧藏空阔苍鹰饱飞掣小儿忍冷从吾观楚楚毳裘防采缬坡诗诵得聚星堂字字珠玑飞玉屑怀贤抚景慷慨生嵗月堪怜去如瞥丰年但愿太史书故事须从汝南説归来举似宋广平却笑梅花心似铁【`时梅皆冻损`】  

蒲道源  

仲春十三日大风雪  

两日东风何作恶横将桃李花吹落阳和歘忽变寒威晓来陡觉春衫薄纷纷扑面飞虫乱细看六花惊雪作须臾眼界失旧观玉殿琼林起沙漠细思节物恐差谬始信化工难测度初迁乔木悔新莺久屈重泉愁尺蠖仰天致诘不我酬运候果谁司槖籥便当努力战客隂一埽晴空开六幕  

赠龙岩上人草书  

韩云浮屠多技能祗今复见龙岩僧髙闲懐素去巳久肯向死灰求续灯手追心摹忽有得笔底涣然无滞凝云烟结暝鬼神泣雷电索怪蛟龙腾悬崖百寻泻瀑布老树干嵗垂寒藤铁为门限自兹始但恐纸价相仍増我闻雪庵亦工此好事往往输缣缯都城顔扁妙天下骤得荣宠非阶升龙岩更须追三昧无俾斯人专美称  

赠传神李肖岩  

人生天地洪鑪中形色散殊俱不同画师笔底要真似妙想乃与天机通肖岩后出独超诣睥睨众史如儿童京师摹写富箱箧竒厖福艾多王公神情所赋各臻极千变万化无终穷遂为当代顾陆手足配向来褎鄂雄明窗副本得寓目起敬毛发森寒风祗今声价愈増重姓氏巳彻明光宫尘容俗状亦何者年齿未及先成翁既无开朗谪仙韵又无图画凌烟功君何惠然肯相过坐对熟视心神融煤黳纸上略防画稍类云月犹朦胧须臾壁间出幻影恍若面映新磨铜人能肖我不自肖内发感愧顔生红圣贤体貌等人尔所贵践履惟能充作诗荅谢肖岩贶但恨意逺辞难工  

题钱舜举画烟江叠嶂图  

江山竒絶吴楚乡画史又与生钱郎钱郎下笔得天趣意象髣髴开衡湘浮空水光接巨浸隔岸岚翠摩穹苍幽岩梵宫半隠见老树樵舍相迷藏中流一叶泛小艇逺涧千尺横修梁山居熙熙自太古下视扰扰徒奔忙我来京国行九轨尘土眯目须眉黄困余偶作林壑梦归计未遂惊彷徨明窗豁然看此画便觉胸次生清凉何时拏舟径成往长啸振衣千仭冈  

文矩  

题楚山春晓图  

荆门雪霁江树芳巫峡冉冉愁云长山猨杜鹃呌落日风洒露沐何苍凉六龙从东来晓气开扶桑天髙雨絶人事变解环结佩空相望渚宫西澨连三湘画中隠隠聴鸣榔安得置我栖其旁为君一曲歌沧浪  

薛汉  

题画马  

渥洼龙媒少人识世上驽骀日充斥班生画马画两匹骏骨雄姿殊未得赭袍乌帻坐奚官似出春风十二闲掩图不语三太息我方垂耳盐车间  

都城晓起和张汉杰韵  

扶桑日射蓬莱顶下视瑶都森万井金门未啓曙光寒月落觚棱微有影枕上游仙梦未回喔喔邻鸡为呼醒知君晓约谷城翁再拟铭功汉钟鼎杏村天近易为春莫厌西斋官独冷  

题刘理之木石  

木石山人枕溪曲尽日看山如不足一朝木石真到眼昔者寓言今实录何年老楠生长空山中枯根入地蟠蛟龙嵌窦玲珑削苍璧宛如当年苏老之三峰浪齧沙沿嵗时久岂知竟落渔人手渔人好饮君好竒驼入君家博升斗君不见嗜石相国李与牛不惜千金购罗搜岂知山人奄有一丘壑只费平原五督邮  

胡炳文  

星源八景【`录四首`】  

龙井晓云  

华光殿东泉有灵下穴空洞神功冥当时忽见苍虬精年年箫鼓来相迎五风十雨今年好灵物不要人祈祷非烟非雾腾清晨五色祥光焕晴昊  

仙岩夜月  

谁凿太隂开四洞蟾光照破人间梦灵源千层石髓香金鸡一唱岩花动白玉柱边眠苍虬绛花桥下行青牛我来絶爱读书室石圆水冷天风秋  

北寺昏钟  

日斜一路红阑干日落四山苍翠寒云深不见招提处一声两声起林端遥度前溪声欲絶溪上渔舟撑未歇众鸟栖定树头云一僧归踏松间月  

西湖水榭  

蚺城谁筑溪之涯层楼簇簇排人家两岸春风好杨柳一池霁月芙蓉花香与清风逺方觉汚泥不染尘不着小亭红瞰碧波心着我中间看飞跃  

陈栎  

寄郑耕岩  

古来隠士多躬耕身将隠矣焉用名巢由以降名著称皆违本防非真情真隠充隠分伪诚终南捷径遭讥评隠而无名妙不胜诗之众聩将惊霆君家子真当河平五侯雾塞黄冥冥此何如时可轩腾宜哉掉头呼不应遂使谷口闻西京名挂法言声铿鍧君其裔耶良铮铮防载龙舒以道鸣岩居髙尚追芳馨时哉不同逢文明何忍被褐韬连城郑公乡想多豪英仲容方奋青云程曷不弹冠濯尘缨天风再秋鹗孤横春浪红暖翻飞轻幡然尧舜君与甿他年身退当功成法疏广受辞恩荣明农岩下相携行世有工画传丹青与令手卷双合并  

王振鹏  

题金明池图  

三月三日金明池龙骧万斛纷游嬉欢声雷动喧鼔吹喜色日射明旌旗锦标濡沬能防许吴儿颠倒不自知因怜世上奔竞者进寸退尺何其痴但取万民同乐意为作一片无声诗储皇简淡无嗜欲艺圃书林悦心目适当今日称寿觞敬当千秋金鉴录  

郭天锡  

下隍朱氏竹山图  

凤凰东南山万里山人晏坐何从容乾坤清气不可遏一夜春雷起箨龙诗家襟度蔚萧爽百尺琅玕日应长我欲驱车访此君只恐山灵杜来往  

客有蓄青玉荷盘色竒古擎杯作莲蓬下屈为柄上覆作盖盖十九防青质而紫章匠氏剜为莲房殆夺天巧故人元复初命不肖赋诗  

碧云亭亭水天永翠盖翻风堕秋影班姬团扇感初凉露华乱落明珠冷紫茎绿叶歌秋兰涉江折得烟蓬还前缘巳被专房误守官血防犹斑斑麴生解后夸竒特倒卷沧溟供一吸太华峰高归路遥但觉满怀春拍拍俗眼傲睨琉璃钟金罍未用争夸雄呜呼古诗调高和者寡拟唤杜陵醉中把  

题雷雨防婴图  

轰雷欲破山急雨撼坤轴母兮抱儿归掩耳趋茅屋画师巧为此村景了在目一时似可惊四郊想霑足明朝雨霁还复来平畴却看秧鍼绿  

揭祐民  

题秋江晩渡图  

柰榆株栎枫樗村古台半隠溪林根短桥细路入幽径断无人屋谁乡枌逺山微云出木杪白沙丹叶随洲痕岸莎时方蘸浄潦天霜气欲浮黄昏一舟横冲破秋色中有坐止知奚云应言去早失归晩夕阳下掷潜无曛巾衣各振离舸散到家定未闗柴门吴越小景重摸索江湘雅致费讨论岂无片壑可与共渔樵逸乐同鸡豚彼翁欣还倚杖屦谁能无酒妻儿温我生只为书儋误披卷坐对真消魂黄金郿坞不若此浣花书屋翻能存还君图卷百感叹武陵溪上难寻源不能忘者旧山麓春日起处思闻猨  

李材  

过黄陵庙  

黄陵庙前湘水绿天寒渔郎唱巴曲沙棠舟上月苍苍翠蛟白蜃江茫茫似闻清愁五十柱万里鸿飞枫叶暮神鸦翻舞祠门开珠裳玉袖霑莓苔元猨昼啼薜萝影赤鳞夜去芙蓉冷北渚泪痕斑竹纹南风哀思苍梧云山头古桂秋露碧山下江流岂终极荒凉揭车杂杜衡灵风自吹烟雾旌轻帆晚向芳洲泊聊荐苹羞奠兰酌沅有汜兮湘有沱洞庭水落生层波裵回独咏骚人歌  

何中  

寄题疎山寺半闲禅房  

往时沿泝旴母川李花隂隂曽系船丰茸沙草取幽径叩闗一礼白云禅千柱空廊絶人迹苍苔乱防飞红妍松香四袭翠滴雨江影半侵明映烟鹳鹤流声出岩谷轻霏忽散风锵然长哦欲写不能就每寄清梦时周旋秋风吹空客如仙名山有记持相传乃知昙花解重现弹指一瞬五百年经阁香台雪防春戏成小果留人天先师吾乡白云寺卓锡尚令题榜鲜半闲之半可着我呼童亟办青行纒身前旧境余一念定许邻舍香茅编  

题江南烟雨骑驴图  

风发发雨潇沟渡船未渡山相招骑驴不知前路遥路遥抵何处南山之南且穏住莫向长安街上去京尹今无韩吏部  

冲虚宫景真堂  

怡山东麓堂静深欲寻真景真难寻华钟时发贞明韵【`王审知时`】秀木递悬天监隂【`王伯梁天监中飞升`】天风飂飂吹余发戏绾幽藤作条脱骑凤箫惊乌石云降龙劒照古山月丹炉药灶长周旋六时采撷三芝鲜蓬莱书札失幽约防度归潮深碧烟  

拟岘台  

拟岘台山如杯树如苔台前东风花乱开流云藏雨花间来花根得雨新绿催花枝随雨成香泥神工鞭策不停手七尺容形争好丑桐林岭头木香酒百钱一盏当酤否  

题五马猎归图  

秋野肃肃秋草萋萋天空鴈度呼鹰时一马前行四马随前者回顾相指挥最后两人俱下马一人拱手俯聴之一人拏麞毛色肥角弓在弢箭在房人马意态何迟迟知从底处射猎归莫是营州少年并州儿闲中貌此知为谁笔力精劲妙莫窥我疑此画有似汲冢古书出蠧简残逸有缺遗不须完足自可寳古人日逺何由追呜呼古人日逺何由追  

由寳塘舟行至临汝  

卢鸿十志看不足爱雪贪行雪相逐晴风吹散圯山寒三十六陂水初绿黄洲挐得罩篷船松筠缭绕烟成渊陂声叠下滩声恶鲍照却歌行路难  

除夜  

风萦萦雨霏霏寒轻新柳润春到落梅稀筠篮入市买红烛烟火松林人醉归  

陆文圭  

烧笋赋竹字韵  

先生朝盘厌苜蓿笋味得全差胜肉苍头埽地犀角出赤焰烧空龙尾秃土膏渐渴外欲枯火灰微温中巳熟拨灰可惜衣残锦解箨犹怜肤擢玉青青无分长儿孙草草为人供口腹李家丞相蒸葫芦石家美人煑豆粥去毛留项有何好捣韭作虀空自速不如野人工食淡自办行防入修竹句里曽参玉版师胸中防着筼筜谷主人不问不须嗔昨夜西风响林屋  

傅野  

题淳化阁帖后  

君不见秦王一旅定两京武功文徳致太平晚年却爱兰亭字收拾茧纸归昭陵前朝淳化号极治典章文物焕日星遗书购求到笔帖秘府昼静闻登登铜驼翁仲两荆棘况此烂石何足凭当时巳愧千载后影外之影聊相仍即今见此遂希世古意虽逺犹典型文章于道固小技而况字画纪姓名痴儿传观竞彷佛至有呕血求其精残编断简无足论此事自闗时废兴愿君持此待善价他年不厌家鸡腥  

王祯  

柜田  

江边有田以柜称四起封围皆力成有时卷地风涛生外御冲荡如严城大至连顷或百亩内少塍埂殊寛平牛犂展用易为力不妨陆耕与水耕长弹一引彻两际秧垅依约无斜横旁置瀽穴供吐纳水旱不得为亏盈素号常熟有定数寄收粒食犹囷京庸田有例召民佃三年税额方全征便当从此事修筑永防稼地非徒名吾生口腹有成计终焉愿作江乡氓  

梯田  

世间田制多等夷有田世外谁名题非水非陆何所兮危巅峻麓无田蹊层磴横削髙为梯举手扪之足始跻伛偻前向防颠挤佃作有具仍兼携随宜垦劚或东西知时积早无噬脐穉苗亟耨同髙低十九畏旱思云霓凌冒风日面且黧四体臞瘁肌若刲冀有薄获胜稗稊力田至此嗟欲啼田家贫富如云泥贫无锥置富望迷古称井地富可稽一夫百亩容安栖余夫田数犹半圭我今岂独非黔黎可无片壤充耕犂佃业今欲青云齐一饱才足及孥妻输租有例将何赍慙愧平地田千畦  

田荡  

农事方殷春巳归绿云满掘春秧齐秧马既具田成畦尚欠有物平水泥横木义头手自携荡磨泥面如排挤人畜一过饶足蹄却行一抹前踪迷莹滑如展黄玻瓈插莳足使无髙低处污不染濯清谿归来自洁从髙栖一遇诗人经品题附名农谱名始跻愿言永用同鉏犂  

划船  

水乡逺近多岐路谁作划船新制度不烦梢柁与帆樯一櫂翩翩恣来去农事方殷负载多水陆无拘随所遇归来闲舣古方塘不知江海风涛怒有时撑岀柳边来还胜断桥人不渡  

野航  

东臯茫茫春雨晴前谿溶溶春水生小桥欹仄巳中断野航一叶通人行长日一鞭春事毕来去谿边少人迹雨打风牵尽日横白鹭有时来上立  

守舍  

禾穗累累青半黄边山际野多熟乡一粒未得人初尝不应办作鹿豕粮老农作计须夜防结草构木安匡牀髙低量置田中央容身仅足庇雨霜比于露宿知犹强所图嵗晏实饥肠世族多少居华堂安然熟寝无更长便腹何尝乏稻粱敢较甘苦均闲忙不遑宁处禾无伤  

水栅  

山源洄洑谿涧空两岸对峙如崇墉傍田救旱无由供上流作障凭地崇支分下灌畦磴重卧邀沛泽真伏龙复有川水波涛洪枚桩列植当要冲仍制石廪如合纵要约中流无必东穿渠逺溉波溶溶至今陆海称秦中畎浍巨川惟禹功田间濬治方成农后世拒水能傍通却资沃灌开田封向来陂堨皆余踪海内万水空朝宗余波傥使膏润同纵有汤旱无饥凶坐令嵗嵗歌时丰富民有具今始逢此栅功利将无穷  

火仓  

朝阳一室虚窗明今朝喜见蚕初生四壁匀停今得熟火龛挫垒如三星阿母体瘠衣绢单添减火候随寒暄谁识贵家劝饮处红炉画阁簇婵媛  

蚕簇  

卷去绿云桑巳少箔头有丝蚕欲老月余辛苦见成功作簇不应从草草南北习俗久不同彼此更须论拙巧北簇多露置积叠仍忧风雨至南簇俱在屋施之蚕北良未足南北簇法当约中别搆长厦方能容外周层架蒿草平内备火患通人行饲却神桑丝巳吐女洒桃浆男打鼓作茧直须三日许开簇团团不胜数我家多蚕方自庆得法于今还可证免似向来多簇病  

缫车  

人家育蚕忧不得今嵗蚕收茧如积满家儿女喜欲狂走送车头趁缫缉南州夸冷盆冷盆缴细何轻匀北俗尚热釡热釜丝圆尽多绪即今南北均所长热釜冷盆俱此軖軖头转机须足踏钱眼添梯丝度滑非弦非管声吚村北村南响相荅妇姑此时还对语准备吾家好机杼岂知县吏巳催科不时揭去无余紽迫索仍忧宿负多车乎车乎将奈何  

## 御选元诗卷二十八  

七言古诗四  

虞集  

赋洛川老人九十  

洛川老人年九十须眉如画身玉立锦袍金带方乌巾手挽强弓无决拾八月平原秋气高闻有狡兽依蓬蒿清晨上马薄暮返累骑毛血悬鞬櫜身是前朝将家子生逢太平百无事都将英气化高年何物小儿堪指使太守上言朝有恩束帛养牛兼上尊洛川老人过百岁击壤为歌传子孙  

张令鹿门图  

张侯襄阳人深知襄阳乐十年宦学懐襄阳故托豪缣写山郭老我不乐思蜀都人言嵩阳好隠居三十六峰常对面水竹田庐还可圗欲往不能心懆懆忽见新图被山恼沙禽浦树俱可人金涧石牀为谁好向来耆旧  

皆英雄驾言从之道焉从弄珠月冷识游女沈劒潭深知卧龙八月霜晴水清浅闻道扁舟足回转何时古寺傍檀溪几处残碑在江岘呼鹰台高秋草多养鱼池中莲芡波蜀嵩未必不如此我今不游奈老何张侯张侯早结屋莫待史詹为君卜耍看陇上课儿耕好在鱼梁白沙曲  

子昂画马  

忆昔从公侍书殿天闲过目如飞电池边尽有吮毫人神骏谁能夸独擅公今骑鲸隘九州人间空复看骅骝惟应驭气可相逐黄竹雪深千万秋  

家兄孟修父输赋南还  

大兄五月来作客八年不见头总白五人兄弟四人在每忆中郎泪沾臆我家蜀西忠孝门无田无宅惟书存兄虽筦库实父荫弟窃微禄承君恩文章不如仲氏好叔氏最少今亦老五郎十岁未知学嗟我何为长逺道诸儿读书俱不多又不力耕知奈何忧来每得二三友看花把酒临风哦蜀山嵯峨归未得盘盘先垅临川侧碧梧翠竹手所移应与青松各千尺南风吹雪河始氷兄归乌帽何睘睘明年乞身向天子共读父书歌太平  

子昂墨竹  

子昂画竹不欲工腕指所至秋风生古来篆籀法已絶止有木叶雕蚕虫黄金错刀交屈铁太阴作雨山石裂蛟龙起陆眞宰愁云暗苍梧泣湘血吴兴之竹乃非竹吴兴昔年靣如玉波涛浩荡江海空落月年年照秋屋  

商德符画幽篁古木  

湘君宫在洞庭湖幽篁古木龙所都石坛雨长碧苔藓水屋风动青瑚老人欹枕看蝼蚁嫠妇停舟听鹧鸪江南蜀道问来往商公商公今有无  

爲达兼善御史题墨竹  

蜀道荒凉多古木筼筜千尺相因依少年惯见今白发杜宇夜啼愁不归老可尝作陵州守古墨蛟龙多入手春雷每恐破壁去神鼎空令防魅走丹邱越人不到蜀脩叶何以能纵横内府人家烂漫写使可见之心亦惊江南御史龙头客暂别那能不相忆知君深识篆籀文故作寒泉溜崖石  

画鹤  

薛公少保昔画鹤毛羽萧条向寥廓通泉县壁久微茫故物都非况城郭长鸣阔步貌闲暇解写高情亦奇作田中芝草日应长石上松花晚犹落赤壁江深孤月小白云野迥秋霄薄羣帝相从绛节朝八公许制黄金药误婴尘网迹易迷移召中洲梦如昨借悬素壁忆眞侣忽有微风动林壑碧虚寥寥积雪高直过萧台絶栖泊  

写庐山图上  

忆昔系舟桑落洲洲前五老当船头风吹云气迷谷起霜堕枫叶令人愁高人秪在第九叠太白一去三千秋石桥二客如有待裹茶试泉春岩幽  

题旦景初佥司画  

旦公山堂城东南画圗古桧何毵毵城中无山有山癖直借豪墨穷幽探旦公弹琴古桧下郁郁窗戸生晴岚春雨时来鹤鸣谷秋声夜作龙吟潭先皇昼坐羣玉府内使趣召飞双骖毕宏韦偃出中秘营丘北苑开縢缄是时旦公主舒卷一二文士相交参旦公归来坐成想亦颇拈笔爲楩楠伯熙奉诏每有作礧砢相并将无惭嗟余懐归亦已久摩挲老目百不堪山中岂乏眞偃蹇可容白发抽朝簪  

题柯敬仲画【`并序`】  

予先世居隆州州治之后山石室翁守郡时隆爲陵州州事简时来就吾家拾故纸背作茅兰竹木之属所得颇多吾幼时尚收得数纸今亦亡之丹丘生用文法作竹木而坡石过之近又以新意作墨花甚妙从子恱有眉山学官之行丘爲作此予爱而赋之  

昔者老可守陵州守居北山吾故丘太守时来看山雨每画纸背成沧洲老蒲松烟色过重挥霍阴崖交劒矛百年离乱亡故物敝箧江南谁复收新图筼筜枝叶脩使我不乐思昔侯碧鸡祠前杜鹃叫玉女井上丛篁幽棠梨树高青子落碧花翠蔓萦牵牛扬雄无家不归老蟏蛸蟋蟀寒相求丹丘先生东海客何以见我空山秋萧条破墨作清润残质刊落精英留陂陁重复分细草山石萦纡生乱流眉山学官莫厌冷言归故乡非逺游石田茅屋傥可得万里欲上东吴舟百花潭深濯新锦持报以比瑚钩  

敬仲画扇  

松根茯苓如石髓服食令人寿千岁子欲求之观此图老身偃蹇枝扶疎长镵篝火新雨霁羽人丹丘期不至却翦苍筤崖石间吹作龙吟秋满山  

题简生画涧松  

简生与我皆蜀人留滞东南凡几春每拂齐纨作山水使我感慨懐峨岷如此长身两松树满谷悲风散阴雾雌雄如劒变爲龙鳞鬣齐成擘崖去秘阁尝观韦偃图苍润雄深世所无黙识形神岀模画把笔莽苍増嗟吁玉堂寳书本同馆官府旣分难复见摩挲新墨慰衰朽鬓雪飘萧数开卷昔我樵牧青城山坐起政在双树间当时简生若相见应并写此听潺湲刘郎集贤好賔客好着幽窗对晴碧凌灵爲我哦七言有鹤飞来破秋色  

题柯博士画  

矶头风急潮水长蒹葭苍苍系鱼榜青山一髪是江南白头不归神独往幽篁绕屋茅覆檐木叶脱落秋满帘买鱼沽酒待明月定是黄州苏子瞻子瞻文章世希有谪向江波动星斗夜投断岸发清啸栖鹘惊飞怒蛟吼图中风景偶相似欣然挥洒春云开子瞻应是念乡里还化江东孤鹤来  

题滦阳胡氏雪溪卷【`并序`】  

去年予与侍御史马公同被召出居庸未尽东折入马家瓮望缙山度龙门百折之水登色泽岭过黑谷至于沙岭乃还道中奇峰秀石杂以嘉木香草辇道行其中予二人按辔徐行相谓颇似越中但非扁舟耳适雨过流潦如奔泉则亦不甚相逺郭熙画记言画山水数百里间必有精神聚处乃足记散地不足书此曲折有可观恨不令郭生见之滦阳胡太祝乃以雪溪自号岂所见与予二人同乎然滦水未秋冰已坚寻常已不可舟况雪时耶当具溪意云尔因爲赋诗云  

积雪平沙阴山道射虎残年不知老岂识船如天上坐翠竹爲帷树爲葆昔乞镜湖苦不早白发如丝照清潦他年此地若相逢应着渔蓑脱貂帽  

题杨友直检校所藏李营丘枯木圗  

老龙出海苍髥须营丘枯木天下无回枝屈铁堕崖雪涧底应拾青瑚明堂清庙耍梁栋朔风吹沙泽腹冻老身不用叹迟暮按圗来求万钧重  

酬萧侯送蒲萄  

萧侯昔致蒲萄苖山童不灌三日焦宛西上品复亲致手种窗南自浇水一月当生一尺长移向江头薜荔墙秋深雨足马乳重举囊石压青霞浆是时萧侯当走马来访衰翁茅屋下酒酣舞劒倾一樽不信金盘露如泻  

题衮尘骝图  

骅骝食粟石每既立仗归来汗如洗脱羁展转聊自恣落花尘土随身起君不见春雷起蛰龙欠伸雾拥云蒸九河水  

题画  

连昌宫里古墙隂积雨过春黄竹深老树无枝交屈铁立石有书名错金吮毫池上写幽鸟承恩春日风光好当时执防今白头却对萧森倚秋昊  

刘忠肃公之四世孙中书舍人讳震孙之曽孙益之题其居曰云松巢予家与刘氏累世之契故爲书忠肃公文集之首诗三篇并赋此与之  

丞相昔游泰山顶天风浩浩春昼永玉检微茫不可求但觉灵霞熟丹鼎白日人间如水流前代衣冠成古邱悠悠忧患何足计直道千年横素秋徂徕之松数千尺东连海上暮烟碧中书伟人如玉立每向南风望东北浊世公子何翩翩却忆匡庐还谪仙芙蓉出水耀初日五色光新天爲妍我今侨居庐阜侧西视峩眉归未得岂无云锦晚相娯月落终懐雪山白森森乔木鲁东家河间礼乐更光华勿忘先世旧游处吾秣尔马膏其车  

题马竹所画  

霜清木落江海空一棹归来何处翁双松千岁如铁石爲尔回薄旋天风忆昔神龙劒所化夕卧沧波弄明月望中冉冉云气生直接银河上琼阙  

霍元镇规模董北苑米南宫父子写山水云物殊有标致见示春江捕鱼圗遂赋此  

春江聚网万鱼急渔人相讙鱼相泣负薪深山何处樵利害相乘不相及海鸥冥秋影微黄叶江南一棹归人间得失两无迹不废山水含清晖  

同开先南楚悦禅师观息斋画竹卷于崇仁普安寺煜公之禅室盖煜之师一初本公所藏也因记延祐甲寅息斋奉诏写嘉熙殿壁南楚与之同寓庆寿寺时予同爲太常博士俯仰之间已爲陈迹乃题其后云  

嘉熙殿里春日长集贤奉诏写苍筤迩来二十有五载飘零残墨到江乡匡庐高人昔同住每见挥毫凤鸾翥木枯石烂是何年脩竹森森长春雨  

题村田乐图  

尺素自是高唐物莹如秋水宜设色何人画此畎亩间二三老人若相识茅屋萧条古树下农务未殷牛在野或怜鸜鹆脱笼絷或弄猕猴笑眞假老翁政自如儿嬉高髻襁负相扶持古时枌社祀田祖移馔高亭随所宜抱瓮初来未贮酒亦有生鵞宛延首村优竞携乐具至犬怪鸡惊儿拍手拄杖出门欣见賔杂华满庭生好春岁时无事得如此击壤何必非尧民骑驴过桥殊矍铄携具荒陂来赴约定知张果千岁人游戏人间共杯酌  

栁塘野鸭  

江南水退秋光浅风栁参差万丝卷鸳鸯在梁凫在渚荡荡扁舟去家逺千艘转海古长策白粲连江动秋色断蒲折苇野水阔烂烂明星且将弋翠盘擎露夜深寒玉色亭亭落月残太液池头黄鹄下梦中曽见画中看  

江贯道江山平逺图  

江参去世二百年翰墨零落多无传人间几人写山水谁能意在挥毫前昨见石林旧家物春雷叠嶂初破墨我和叶诗颇豪放三者相望都突兀险危易好平逺难如此千里数尺间高云舒卷非散地丽日照耀皆名山我持羙脯酒一斗墨汁盈盘可濡首江生精神作此山向山呼生当至否高秋银汉天无云帷中冷然来夜分黄茅岭头华盖顶画我独访浮邱君  

爲汪华玉题所藏长江万鸦图  

云巢幽人爱江渚抽思挥毫写横素波澜不惊潦水尽秋气晶明绝烟雾征帆去棹不相袭岸曲洲旋总堪赋孤村城市仅如蚁百丈牵江直如缕萧萧木叶洞庭波历历晴川汉阳树蒹葭宿鴈天欲霜丛苇寒鸦日云暮就中楼观何王宫想见华年贮歌舞丹青倒景骇灵怪粉黛含情怨幽阻青春游子憺忘归白日冷风帐中语人间遗迹何足留最惜精思堕尘土郭熙平逺无散地小米苍茫托天趣铦锋铓防不破墨刻画晶荧昔谁苦渤海细书艺文草精絶戈波絶回互南唐后主万鸦图防防晨光动毛羽昔年曽见今目昬虽复逢之亦难覩汪侯此卷出故家相示摩挲极愁予香奁犀轴见者稀谩录余情示来者  

题渔村图  

黄叶江南何处村渔翁三两坐槐根隔溪相就一烟棹老妪具炊双瓦盆霜前渔官未竭泽蟹中抱黄鲤肪白已烹甘瓠当晨餐更撷寒蔬共萑席垂竿何人无意来晚风落叶何毰毸了无得失动微念况有兴亡生逺哀忆昔采芝有园绮犹被留侯廹之起莫将名姓落人间随此横图卷秋水  

送吕教授还临川【`并序`】  

古者仕不出其国五十里百里而已入仕王朝才千里而近无父兄妻子坟墓屋宅之别而有禄食之羡车服之华焉岂不便适人情乎哉今国家奄有宇宙仕者视南交朔易若东西家然则彼出入驰驱不越乎州闾党术之间者不亦隘乎吕君仲谦世居临川之南山木郁茂田毛易长仰事其亲俯育其妻子何尝有意于逺游哉一旦用荐书得爲辽东学官随牒以行且万里冬裘不足以御寒蔬肠不胜其恒肉虽志气不变然情能无少违乎仆愿留之馆中而不可归其宜也故作诗以送之  

黄金作台留好客好客不留秋月白东风吹雪满衣襟却赋长歌送行客辽东之山医巫闾六月五月雪不除昨朝遣使降香去五尺冰上行飞车知君江上惯舟楫快马如龙亦徒设束取来时一卷书还向江波对明月我本蜀人随水来结屋与子相邻隈白发京尘不归去临风相送兴悠哉  

城南春晓图  

天台先生有山癖卧起无山朝不食几年骑马听朝鸡磊磈诸峰拄胸臆陈生受意不受辞竟拈秃笔爲扫之既安楼观对竒石复着梁栈横清漪游吾旧游钓吾钓隔林彷佛闻幽鸟琼台何处无桃花此是城南暮春晓夜来天子传诏呼先生直上銮坡趋盘盘回复一万里无限好山并好水如从岛上见陈生尽写归来画堂里  

金马图【`人负金马睡于马上`】  

贾胡自骑千金马解囊小憩荒城下平原无树起秋风梦到阴山雪横野太平疆宇大无外外戸连城无闭夜不然安有独行人懐寳安眠如画者  

送戴眞人归越  

戴先生日饮五斗醉不得再饮一石不肯眠昨从桃源来两袖携风烟长安道上小儿女拍手拦道呼神仙马如游龙花如雨蹴踏春秋作朝暮东方不作窗间戏上帝还令海边去海边玉虹夜不收贝宫珠阙皆蛟虬芝田玉树久相待天上老仙那肯留戴先生鉴湖之水三千丈不可以鉴可以酿明朝亦脱锦袍去与汝酣歌钓船上  

杨载  

次韵虞彦高游阳明洞  

忆昔神禹奠九州兹山防计功始休诸侯玉帛渺何许但见万水从东流衣冠永闭阳明洞夜闻鬼哭岩之幽珠宫贝阙号龙瑞天造地设非人谋槎牙怪树冻不死化作千丈苍玉虬丹洞呀然仙掌裂翠峰巧矣蛾眉脩梅梁飞去铁鎻断往往雷雨生灵湫轩辕缑神极秘怪海上笙鹤时相投平生闭门读史记子乃探穴先吾游明当挟子期汗漫题诗更在最上头不妨山水乐吾乐岂有饥溺忧民忧故家乔木尚可求有子有孙百世留卧横玉箫泛归舟吹散万斛江南愁  

李伯时画浴马图  

古称难画莫如马近朝惟数李伯时不至天闲观帝服如此骨相何由知头类渴乌尖插耳竟渡流沙轻万里圉人牵浴恒凛然复恐化龙奔入水贫居里巷无马骑徒步出入多伤悲大胫薄蹄何足愿退立道旁尘满面  

题王起宗画松岩图  

云起重岩郁凌乱长松落落树直榦若人于此结茅屋爽气飘然拂霄汉舣舟之子何逍遥从者伛偻携一瓢山中无日不闲暇跋涉相顾凌风飇始知王宰用意高使人观图鄙吝消世间未必有此景涂抹变幻凭秋毫丹青游戏固足乐收絶视听搜冥莫向来爲政殊不恶乃尔胸中有邱壑  

题华岳江城图  

华岳能诗世有名学画丹青亦豪放此图似写安庆城雉堞楼台俨相向北风将至江靣黒千艘万艘争避匿沧溟涌溢水倒流南岳动揺天柱侧蛟龙戏落秋潭底素练平铺八千里时清好作钓鱼翁闲弄轻舟烟雾里  

题秋雨长吟图  

雨暗秋天黑如墨穷居茅屋出不得终日长吟复短吟吟罢令人转凄恻饥猿抱树屈双肘病鹤拖泥垂两翼何当策杖过溪头要看南山新翠色  

竹树图  

荆棘防笼迷竹树乱堆古石苍苔防纵猎青郊懐旧路跃马重冈追狡兔箭翎落地无寻处  

题温日观蒲萄  

老禅嗜酒醉不醒强坐虚櫩写清影兴来掷笔意茫然落叶满庭秋月冷醉中捉笔两眼花倚檐架子欹复斜翠藤盘屈那可辨但见满纸生龙蛇  

范梈  

送菊  

卧病高秋留海浦明日重阳更风雨杜门不出长苍苔令我天涯心独苦篱角黄花亲手栽近节如何独未开含芳閟采亮有以使君昨暮征诗来凌晨试遣霜根送畚土虽微甚珍重极知无意竞秋光往作横窗岁寒供忆我初客天子都西垣植此常千株结花年年应吹帽始信南邦事尽殊愿得封培自今日何问朱厓万家室秋香端不负乾坤但嗔箫管乱俦匹归去来兮虽得归念归政自莫轻违他日采英林下酌谁向清霜望翠微  

捣练图  

深宫佳人白日长夜感蟋蟀鸣中房起视河汉心回皇云鬓笼松分作行清水如天收素练翠娥带月杵霜辘轳无绳金井悄边头不见梧桐黄裁缝熨帖坐在牀载元载黄公子裳制成不逺烦寄将但见寒暑雕三光身体甚适平时康君不见古来边庭士雪压关河征战多拆尽衣裘泪如水  

题李白郎官湖  

当时郎官奉使出咸京仙人千里来相迎画船吹笛弄緑水何意芳洲遗旧名唐祠芜没知何代惟有东流水长在黎侯独起梁栋之彷佛云中昔轩盖南飞越鸟北飞鸿今古悠悠去住同富贵何如一杯酒愁来无地酹西风大别山高防千尺隔城正与祠相值青猿夜抱月光啼挂在东湖之石壁黎侯本在斗南家枕戈犹自忆烟霞只拟将身报天子不负胸中书五车昨者相逢玉阙下别来几日秋潇洒黄叶当头乱打人门前系着青骢马君今归去钓晴湖我亦明年辞帝都若过湖边定相见爲问仙人安穏无  

王氏能逺楼  

游莫羡天池鹏归莫问辽东鹤人生万事须自爲跬步江山即寥廓请君得酒勿少留爲我痛酌王家能逺之高楼醉捧勾吴匣中劒斫断千秋万古愁沧溟朝旭射燕甸桑枝正搭虚窗靣昆仑池上碧桃花舞尽东风千万片千万片落谁家愿倾海水溢流霞寄谢尊前望乡客底须惆怅惜天涯  

题皮野逸亭  

方丈新亭隠丛篠下有长风荫清沼林间白日漏游丝空外青烟送飞鸟人生百岁今半之更百千岁将奚爲麻姑自是好风骨按行蓬岛归何时  

张明德经历松石图  

张君画手天下奇往者京城曽见之济南参议最博雅每爲送酒题长诗深山大泽生乔松缄封寄我章江湄问君安得致此本吏牍政类麒麟羁又费临川百日假不尔能事何能施涧阿无人白石烂飞泉但见下涟漪老夫对此神惨恻况近岁寒霜霰垂高斋展玩意未已便欲共赴青云期搔首弦歌白驹操悠悠四海将谁知  

懐旧游赠别杜君还益津  

往与羽人曽结沧洲期醉骑鲸鱼跃天池北走幽都摩碣石所历至今皆见之泽国波光秋潋灎津亭月色晓参差山夹疎钟和雪度楼栖断角引霜吹兰园坐送流莺乱华观行闻住鹤悲别来防度斜阳里平曲风烟劳梦思安得狂心化爲浪去随流水到天涯偶向燕城逢杜子爲我立马欢相持自言家在碣石西石西易水清沦漪易州风帆日日至佳人何事重来迟重来易迟去易逺便欲从君川路返岁年冉冉思无限诗成鴈过云涛晩  

赠李山人  

平生慕事华盖君四海孤踪随白云峨眉山人住旴水驻马重逢帝城里别来相问意悠悠北走南飞又几秋昔向贵溪寻讲鼓又从蓟郡揽征裘展图示我青山屋山在旴城小江曲东风日日荡人归明发行歌载黄鹄忆昔上帝敕游华子冈中道勒回俗驾賔炎方是行傥或如私愿华子冈头定相见麻姑应解索题诗碧桃花发报人知  

奉酬段御史登岳阳楼之作时分理盗贼至海康  

谁能手铺湘水平刬却君山看洞庭昔人已骑黄鹤去楼前乱芷春兰青岂知绣衣后千载逺违凤阙来江城凭高吊古落日紫领客置酒开云屏酒酣防笔赋新句薄海传诵令人惊忆我初游白玉京与君联步趋承明手宣皇猷敷帝绩济济学士如登瀛一行竟堕万里外回首沧浪思濯缨守官区区事无补惟有白髪欺人生牂牱水外万竹底四时鸟语烟边鸣忽忽此地复相见恍如幽梦求仙灵中宵秣马不遑暇君又北郷余南征如兹后防复何日念之使我双涕零宫中圣人总四溟所过海岳须澄清铁冠峩峩望天下青霄快展皆脩程由来豺虎伏仁兽况有鹰隼当秋横明夜相思隔云岛月落高台闻笛声  

奉寄翰林邓侍讲  

曩曽持节江之东骑驴再上蓬莱宫蓬莱仙人歌白鹤声落五湖烟雨中世间爵禄不易致何独去就如飘风朝廷礼乐须制作六经隠义资发防论思庙堂集耆硕启沃宁让前诸公闭门读书古都市四辈冠盖方隆隆我生生长在穷谷那有文字争人雄谬防引誉百僚上负禄府署惭无功一别十年还又五昔年少壮今成翁谁知复客七闽下隔二千里来诗筒羸躯顿醒瘴厉恶赖以慰此心忡忡粤王城南浪自白粤王城西花正红  

赠别张清夫还吴  

新雨不作泥钩辀树上啼征夫懐逺路家在太湖西别家今几度杨栁江边树念郷车轮下渐是中年路万事中年尚可期人生且莫长别离长别离向何方九江落花清浦香王雎斑斑凫乳黄南望不见三高堂奈何游子思故郷我家诸公济时早功成身退合天道当时未必知者贤挽不回之卧烟岛后来阅尽亏成事始识从之去时好我不能赤手防虹霓又不能委身同草木生逢尧舜世肯受泥涂辱昨者误奋龙门雷蝘蜓嘲之自云足忧来举觞酹白日唯有皇天照空谷张公子吴江生我有千载意不羡身后名爲君写作赠行曲曲中铿戞难爲情君行不听我意平明日买船棹秋声亦欲东下窥蓬瀛飘然此去白玉京须卿禹穴来相迎相迎未见须相待客行虽迟心未改  

掲傒斯  

夏五月武昌舟中触目  

两髥背立鸣双橹短蓑开合沧江雨青山如龙入云去白发何人并沙语船头放歌船尾和篷上雨鸣篷下坐推篷不省是何乡但见双双白鸥过  

送黄五舅得武陵校官还辰州寓居省侍  

宁上山头种禾黍莫向他乡作羇旅山田得雨尚有年他乡顦顇何人怜一身千里家何在全家更在沅湘外独树鸡鸣枫叶飞荒村鴈没芦花碎亲在穷边望子还子在长途衣复单居无寸田出无仆明年作官当食禄  

雨述  

冬来一晴四十日三日南风当有雪不知闽岭今何如念我故人书断絶劒南判官心所亲瓯宁大夫政有神腐儒多事浪忧喜安得贻书两故人  

长风沙夜泊  

长风沙风沙不断行人嗟行人嗟奈君何南风正高北风起大船初湾小船喜移船更近大船头不独风沙夜可忧但祝行人好心事长江何处是安流茅屋参差数株栁时平尚置官军守青裙老妪诧鲜鱼白发残兵卖私酒鱼贱可买酒可沽他人心事知何如  

祖生诗  

浦城孝子身姓祖自怜性命如粪土生才五岁遭乱离有母更被官军虏零丁二十八春秋母纵得生何处求天地茫茫明月恨江山漠漠白云愁忽得母书惊母在看书未尽泪先流书云流落河南县河南蹋遍无由见唐州境上忽相逢白发萧萧霜满靣谁知喜极情转悲傍人更问初别时十生万死到今日始爲母子东南归东南迢迢闽山路入门犹记阶前树居人传说尽相看鸡黍提携竟朝暮祖生母子真可怜少壮离别老大还同时郷井被兵者几人骨肉能生全愿生母子长寿考四海升平永相保  

小孤山次韵  

小孤山前一回盼苍然始识孤山靣隔江叠嶂开翠屛絶壁浮云飘素练忆昔初防翰林聘舣棹探奇不知倦扪萝陟级至絶顶目极神开气爲变大江东汇彭蠡来昼夜奔腾入海甸笳鼓遥闻日月动帆樯忽度乾坤转舟人不识造物奇但趣急趂南风便蚤悟微官七载防底用区区厌贫贱深窗冷壁守编摩何异扬雄困雕篆重来胜地岁云暮短景催人疾于箭天昬一火明山半石底犹疑有雷电彭郎矶下寒浪涌坐客正说龙君传人生可喜还可怜世事堪违不堪恋明朝匡庐复入眼虽有此境何由羡武城先生独好事名山每恨游难遍丰城客子无一钱但当作诗乞如愿  

白杨河看月  

白杨河上看明月昔人曽见今人别茅屋数家河上村化作三山白银阙波平风静棹歌来万顷冲融镜靣开今夜江南忆游子空瞻云汉上昭回茫茫万里燕齐路北斗从横泰阶曙黄河东逝月西流明日南风过洪去  

画鹰  

文梁五色绦秋高意气豪怒张两目直霄汉岂与短翮翔蓬蒿妖狐昼作猛虎嗥驺虞并与神麟逃嗟尔饱食心空劳  

寄题傅尊师兄弟所作宁寿道院  

钟荣之山千万峰琵琶麈湖相叠重两翁入谷起台殿半夜空山闻鼓钟猛虎如逢涧边石飞龙却是云间松黄庭书罢人难见鸿寳披残手自封度壑采芝随鹿迹登厓望日蹑云踪已知尘世惟堪笑不是神人定少逢辟糓有方桃更羙围碁无地橘相容但余一念封人祝未与人间万事慵  

题曹将军下槽马图【`应制`】  

曹霸画马真是马宛颈相摩槽枥下卓荦权奇果如此岂有世上无知者朱丝不是凡马缰天闲十二皆龙骧曾从天子平四方画图彷佛余骊黄华山之阳春草长番阳萧性渊携其祖将领所爱唐琴号霜钟者还自和林求诗六月三日五门宣赦后作  

嵩州昔有萧将军读书学劒天下闻南随龙马渡江去尚有孤琴传子孙孤琴云是唐人斲昔日军中自行乐至今犹存杀伐声一鼓哀风振寥廓将军之孙才且良文能作赋武蹶张秦皇城下饮白马祁连山中射白狼时平好文不好武抱琴却叹儒衣悮昭王台上看青春彭郎矶头梦归路日长史馆幽且闲正冠拂琴爲我弹京城六月日如火霜钟半夜鸣空山南风自有虞廷操可惜同心不同调捐琴决眼望青天今日天门有新诏  

登祝融峰赠星上人  

洞庭南桂岭北衡山连延潇湘黑中有祝融如髻鬟嵯峨七十二峰间祝融不自知千山万山如回环回环靣靣芙蓉里俨如天仙朝紫皇千官百辟遥相望半夜每瞻东海日六月常飞满树霜龙拏凤攫熊虎掷云生雾灭何时极我来正值太平时况有山僧似畴昔凭高一览四海空草间培塿安足雄盘盘罗汉台翕翕炎帝宫复恐九天上视我如井中朔风日夜相腾蹙谷老崖坚松柏秃古来铁瓦尽飘扬山上至今犹板屋山僧劝我歌我歌徒自伤天下五岳嵩中央此山与我俱南疆我今三十始一见北望中原天更长  

望葛市有懐故人卢子仪以附他舟不得上岸相见予往赴主一书院时卢实送予至长沙今经其里不一造门能无憾乎至樊口作  

顺流无风江更急岁暮归人浩难絷所思只隔江上村乱树参差不容入忆昨扁舟溯云梦触热千里能相送我来怅望竟空还一樽知是何年共樊山苍苍赤壁暮武昌对岸黄州路连声大笑橹如飞回头独送孤云去  

题邢先辈西壁山水图  

邢家苍苍西屋壁万壑千峰动寒色大江忽转天地回浮云孤飞日月白参差楼观照林红松桧凄迷起朔风昆仑蓬莱不可到赤城白帝遥相通贱子平生尚奇伟南极衡湘北幽冀复从大驾卜滦京始接邢君多意气君昔扈从戎马间少壮不知行路难月明饮马长城窟雪深射虎祁连山万里归来太平日坐我江山百忧失平明万骑出天门又驾官车就行役  

庐山连尊师求眞阳诗久诺而未作也一夕梦中得之因书以赠  

稽天之浸不可灭焦石之烈不可絶香炉峰头按羽节满山桃花满湖月  

大信晚泊呈舟中诸公  

千家杨栁江当门东梁西梁两岸蹲连樯大舰集日昬摐金伐鼓海上闻小江更出采石后前人立功后人守大信花采石酒陌上相逢莫回首  

梦题墨梅  

霜空冥冥江水暮江上梅花千万树无端折得一枝归一双蝴蝶相随飞  

黄溍  

金华山赠同游者三十韵  

杖藜初出城西门万株红叶如云屯芙蓉峰前问行路宛宛一线随潺湲水声渐逺山渐近弱萝纎葛手所扪须臾横侧变峰岭高岸忽复爲平原细泉浏浏竹竿直石树骈立疑同根剥金败碧逢废刹犹以第一名其轩天明独去吊遗迹玉女委蜕空邱墦楼居西起望明灭石扉呀若山之樊罅幽穴险径沮洳膝行匍匐不得奔剨观崖广架寥泬双龙绕霤蟠蜿蜿纷纶怪状满岩腹熊虎踞伏鸾凤鶱其余琐细无不有形求象索难具言前趋林麓却下缒俯瞩九地穷涯垠青枝翠羽不复辨但听风水声喧喧高烧松炬度其背珠箔忽随华灯繁耸身上出指絶顶碧桐高下弥山园遥穿蓬艾蹋云雨险艰从此不易论秋毫细路莫容足下瞰不测傍无藩怪藤如钩草如劒举首仰叹愁攀援山翁顾之笑引臂前牵后接猴与猿驰坑跨谷欹侧过背汗喘息逾炰燔隂沈古洞閟星日虽有寒暑无朝昬却行左转复深入愈觉憀栗揺心魂珠缨缥缈现满月稽首大士天人尊拂衣径逐飞鸟下青山出没波涛翻或云汉人隠身处彷佛肩背余苔痕蛇蟠磬折又数里龛巗十丈开墉垣夜归草堂殿突兀坐看云月吐复吞怡然携手尽文士颇觉笔下来源源名山石室如可托幸子岁晏来无谖  

题李垣之诗卷  

神仙中人世莫识政以文章爲戏剧李生也复可怜人手种蟠桃待春色山空岁寒谁念汝青枫堕影霜露白逺游赋成一朝去翠盖云旗暮何适蓬莱烟雾秋冥冥邓君白鹿无消息袖中骊珠三百颗夜深勿近蛟龙宅金华之山青矗天山人看山忘岁年黄精芝草幸可食安得与子巢其间石牀醉听松风眠无爲长歌怨如哭使汝恻怆凋朱顔  

苕溪风雨中章德茂同泛  

黒风翻江白雨倾樯欹柁侧断人行此时惟我与章子孤舟荡漾烟波里蒹葭苍苍杨栁黄浩歌击舷兴弥长翩然一叶恣掀舞青山白塔频低昻朝过城南暮城北舟人问我将谁适章子掉头作吴语秋水夜来深几许忽看大字标竹林寺门对水仍阴阴敲门见竹不见人竹间翠石何萧森回舟少林雨如注四顾冥茫但烟雾鱼惊龙跃我不知披蓑却入菰蒲去岸傍羣儿拍手呼笑言狂客世所无呜呼古人今则无后来视我知何如爲君留此有声画题作扁舟烟雨图  

阳山昱上人访予呉门寓舍求爲湘竹诗予辞以未见竹上人不逺六十里自山中舁其竹而来谬好有如此者欣然爲赋长句  

道人来自阳山麓手携旧种千竿竹小裁方斛不盈尺中有潇湘江一曲未信天工能尔竒不知地脉从谁缩晴窗翛翛散烟雾眼底森然立羣玉岂期我乃累此君防犯风埃走尘俗故山方逺重愁絶新句未成惭迫促黄冈之产大如椽政用材羙刳其腹愿言保此终天年岁暮山中伴幽独  

题李氏白石山房  

名山秀出鄱江曲上有立石如立玉尚书履声忽已逺隠者新居往盘谷花开鸟鸣春昼永白云重重养乔木夫君亦复称其家有书能藏且能读露钞雪纂久愈富何啻邺侯三万轴山灵翕霍谨呵防夜半虹光发深屋引泉天井助芳润大胜呉侬饮山渌我欲从之不可到细字长书俄满幅毫分缕析极根柢大义森然见条目鄙人愧莫知所对叩请安得留更仆颇闻石洞閟遗音龙门余韵烦君续临风倾咏寄绸缪衰朽终期挹膏馥  

题张清夫心逺堂  

吾闻古来贤达士不择山林与朝市百年尘瓮两醯鸡鹏鷃逍遥俱可尔夫君平生潇洒意俯睨轩裳犹敝屣翩然一舸鲈鱼郷归来不待秋风起忘言兀兀坐终日天地古今齐一指但见山高湖水深青螺荡漾银杯里柴桑之人去我久风味何妨略相似神交冥漠云海长目送归鸿眇千里  

杭州送儿侄归里  

空江月满潮声怒二儿勇踏潮头去故园天末渺予懐梦中识汝归时路起向江楼遥望汝江上青枫正霜露凉风飒飒吹汝急橹揺背指龙山渡翩然一叶舞中流嗟汝童心得毋惧自我西游历三纪举目交朋半新故下车相揖何纷纷白头朝士犹徒步都观里旧桃花见我重来能几度缅思畴昔仍念汝徙倚阑干日将暮前潮将断后潮续层波复浪无重数鱼龙出没相后先疾雷槌山雨如注隔岸峰峦空复多沙际冥茫但烟雾计程知汝已登陆息肩弛担今何处明朝过我三釡山能勿徘徊起哀慕近闻旱魃肆爲虐杀我手植千株树且须爲我语比隣莫遣牛羊上邱墓  

题醉歌图  

翰林主人天上来布帆不爲鲈鱼开江湖渺渺天一色朝光暮霭相徘徊昔贤心赏余胜处但有水竹无亭台碑材久已没荆棘屐齿不复留莓苔后来视今犹视昔今我不乐何爲哉大官马潼逺莫致邻翁緑蚁浮新醅欣然一饮便终夕鼻端气息如云雷是间别有一天地不知何处爲蓬莱回观宇内同一粟醯鸡尘瓮何喧豗黄冠秘监太狂态骑鲸供奉非仙才挥毫政要真学士锋车流水行相催瑶池曲宴多雨露归与酌彼黄金罍  

栁贯  

出北城独上秋屏阁望西山烟霭中漠无所见  

北江负城沙似碛帖岸防行谁所辟折旋殆类蚁沿封漫漶犹如龙印迹风披披鞍兀兀去马浮曦正相逆入门平步得高层身与危阑争几尺缁袍年少不嗔来拂掠胡牀趣敷席钩帘意拟见西山云亦何心故防羃我疑玉女畏迎将且惧词锋恣弹射豹藏惜此管中斑黛防羞渠眉上碧不然洪崖仙者过雾幦烟軿罗什百讵容左右觌昌丰秪许依微揽芳泽我时坐定深得之大小往来成一易青天白日岂尝无好懐转眼难寻绎祝融开靣索新诗五老破顔愁恶剧我持一影行万里负舟而来山有力搴华宁俟九春期系匏未了三千客正须慰藉管城公重此提携烦脱帻  

与用章戴生同度淡竹岭夜宿山家  

一溪屡涉溪流浅廿里穷源临絶巘云间仄径细如萦霜后枯葼齐若剪沙崩石烂阻危攀磴断崖县还斗转已惊汗裌余滋更拟班荆息微喘朱昬斜照白波沦直下遥空青雾卷粤初川岳各流形自是阴阳始昭辨谁开壑谷通片云重爲封圻制钩键神工使解铲崔嵬世路何庸増连蹇舍车未免役孱躯搘策聊将收胜践枌榆连荫壮且衰婣友关情行孰遣吾生已付一浮沤此足宁堪几重趼暮投山馆睡齁齁雨撼窗扉灯睍睍寒鸡呼梦报诗成旷懐直爲朋知展  

载酒堂诗【`并序`】  

兰溪州同知州事彭侯震卿爲南宁军判官日尝访得苏文忠公载酒堂遗址筑室肖像即修祠事朝野名胜往往形之赋咏予知侯有懐贤尚德之心则夫宜人之政是不一书而已作载酒堂诗词曰  

东坡先生如龙鸾世人疑其欲飞蟠九州四海不容足摄身径去窥髦蛮南荒万里儋耳国帝遣海若开奇观潜渊抉得睡骊目思山梦见峨眉弯飓风恶浪吁可骇土芋脱粟才供餐黎家兄弟好事者小酒初熟生微澜丱童迎路吹葱叶门东刺竹西牛阑扶携归去常半醉流落生存重一欢四黎善善君子类若比章蔡犹萧兰天乎木铎何望尔蝇之附骥渠非难谁寻雪迹到鸿爪正用载酒标堂顔百年文献随草莽庭阶芜没井且眢风流别驾彭夫子未负进贤头上冠是心尚德甚饥渇挈取旧物还祠官书铭小摘桄榔緑荐爼时羞荔子丹海邦夷俗杂防黾兹事信为风化端音声固有合琴瑟嗜好果岂殊咸酸朅来兰阴语吾故缁衣三咏三长叹咄哉恺悌神所劳云路矫首看扶抟  

题高尚书藤纸画云林烟嶂图  

髯翁昔饮西湖渌满意看山看不足醉拈官纸写秋光割截五州云一幅吾闻妙画能通仙此纸度可支千年秪愁蓬莱失左股六鼇戴之飞上天  

题瀛洲仙防图  

巨鼇骧首戴三山海波不惊坤轴安方壶员峤彼何境灵气布濩非人间金银观阙势如翥攅林珠树垂榱题竦擢明河畔阁道横截浮云端仙人来往羽卫备或驾紫凤骖青鸾霓裳法曲舞初破执乐琼姬神采闲时容下界揽芗泽却对连峰愁髻鬟茅龙飞去杳无迹乌踆兔走双跳丸蓬莱舟近风引却却叹灵踪难重攀是谁模写枕前梦欲用镌凿区中顽神仙固多狡狯事世儒论著存不删贾生赋鵩语夫道后有达者当大观忽然爲人化异物斯理几何堪控抟仇池洞穴通小有神清玉宇标孱顔彼皆因境示生悟直启真源湔垢瘢嗟予质薄廹世隘轻举便拟凌飞翰披图惝怳纵览托乘浮游窥九关无穷八极冀一遇返道遂与松乔班登年阅世要自致何必辛苦成金丹  

## 御选元诗卷二十九  

七言古诗五  

吴莱  

五泄东源有地度可十数亩后负山前则石河如带幽敻深窈盖隠居学道者可筑室偶赋一诗属陈彦正  

越中五泄古名山东源峻岭空云间老石崚嶒欲见骨天河泻破莓苔湾蛟龙缩身似蜥蜴魑魅出没司神奸雷公一声忽下击鸟迹不到犹重闗青华仙真旧治所碧落侍从登清班穴疑防狻据一柱户想铜兽衔双镮凤驭鸾鞭白羽瓘芝楼菌阁朱茎殷梯梁未絶或可值洞府寖逺多愁顔向曽褰衣得掲渉别拟凿径通茅菅寛宏颇占十数亩敻静粗觉非人寰涧流带绾玉缭绕峦翠髻拥花斓斒截断尘埃与世隔构成栋宇宁吾悭陈君寻常有道力况此跬歩临幽潺虚室光明白不动  

寳鑪温养丹将还丈夫出处我巳定驰字早寄孤飞鹇休拘昆仑并涨海遇有胜处同跻攀  

风雨渡扬子江  

大江西来自巴蜀直下万里浇吴楚我从扬子指蒜山旧读水经今始睹平生壮志此最奇一叶轻舟傲烟雨怒风鼔浪屹如城沧海输潮开水府凄迷灎滪恍如见漭滉扶桑杳何所须防草树皆动揺稍稍鼋鼍欲掀舞黒云鲸涨颇心掉明月贝宫终色侮吟倚金山有暮钟望穷采石无朝艣谁欤敲齿呪能神或有伛身言莫吐向来天堑如有限日夜军书费传羽三楚畸民类鱼鼈两淮大将犹熊虎锦帆十里徒映空铁锁千寻竟然炬桑麻夹岸收战尘芦苇成林出渔戸宁知造物总儿戏且揽长川入尊爼悲哉险阻惟白波徃矣英雄几黄土独思万载疏凿功吾欲持觞酹神禹  

吴师道  

十台懐古【`并序　录六首`】  

友人自杭来示及济南王公十台懐古诗读之感慨不巳夫江山故宫歌舞遗迹千载之上英雄游焉千载之下狐兔行焉俛仰废兴孰能无情而诗人尤甚发为咏歌词虽不同而意緫合若物之鸣以类而应余安得忘言哉余生好防尝闻司马子长杜拾遗覧观四方山川之胜以壮其文心窃慕之异时浮江淮溯湘沅上巴峡过秦汉故都歴燕赵齐鲁之阳所见如十台尚多访遗老询故实足以发一时之兴快宿昔之愿归而读马杜之诗文以证其所得焉耳  

朝阳台  

神娥缥缈髙唐上楚宫楼阁森相向丹枫苍桂涌孤阙锦石清江簇连嶂行云漠漠飞雨寒孤猿咽咽秋花闲翠旂龙驾杳何处断魂残梦愁空山微臣宋玉夸能赋当日襄王岂真遇千古秋风恨未平髙泉飞落三巴怒  

黄金台  

昭王锐志移青社筑土悬金奉贤者四方劒佩集强燕千里风尘驰骏马郭君自举先羣豪乐生独歩超凡曹酬恩一雪伯国耻建功并倚云天髙君臣意气千年少落日荒墟没秋草黄金买贵满长安惆怅英雄布衣老  

戏马台  

项王战马从东来意气蹴踏全秦摧入闗不并沛公辔还郷却上彭城台重瞳按劒风云靡万匹腾空烟雾起凄凉垓下泣名骓零落江边余数骑寄奴千载心争雄登髙把酒临秋风诈移晋鼎非男子君看百战东城死  

歌风台  

沛公置酒君王归酒酣思惨风云飞儿童环台和击筑父老满坐同沾衣一歌丰沛白日动再歌淮楚长波涌龙髯气拂半空寒虎士心驰四方勇河山萧瑟长陵荒野中怒响犹飞扬髙台未倾风未息故郷之恨那有极  

铜雀台  

半空髙栋翔金雀玉扆繐帷尘漠漠西陵老树暝色寒建安残妓春情薄曲终红防辞尊前檐倾断甓飞人间分香老泪恨不灭秋风吹入苔花斑汉家一片当时土肯为奸雄载歌舞销尽曹瞒万古魂落日漳河咽寒雨  

凤凰台  

金陵王气飞祥云凤凰台上声和鸣凤来春风花凤去秋风荒草生娇娥舞散髙城暮青山迥隔丹邱路斜阳门巷语乌衣细雨汀洲飞白鹭江空天阔凤影遥谪仙吟罢谁能招六朝宫阙烟萧萧月明半夜人吹箫  

春雨晚潮图  

昔年曽看钱塘潮龙山山下乗春涛中流回首洲渚变孤塔不动青崖髙云昬水暗雨阵黒雪喷电转潮头白浙江亭逺乱帆飞西兴渡暝千花湿空江茫茫魂欲断归来十年惊复见浩荡东风满画图淋漓海气飞人面春深故国芳草生防夷遗恨何时平重防吊古惜未得掩卷歌罢空含情  

桐庐夜泊  

合江亭前秋水清归人罢市无余声灯光隠见隔林薄湿云闪露青荧荧楼台渐稀灯渐逺何处吹箫犹未断凄风凉叶下髙桐半夜仙人来絶巘江霏山气生白烟忽如飞雨洒我船倚篷独立久未眠静看水月揺清圎  

舟行得风  

江豚昂鼻喷惊波秋来江风西北多掣帆鼓篷疾于电银屋怒拥髙嵯峨江南江北青山色着意相看忽如失我行小迟亦何害人生取快宁多得贾人舟子勿啸呼野有垂泣耕田夫三月不雨田水枯  

五月一日即事  

黒云滃渤如穨山白雨注地声潺潺须防云散雨亦歇斜阳映着髙林间林间沉沉万浓緑影弄微风自相触新蝉忽作去年鸣使我凄然感心曲  

红玉杯为陈云峤太祝赋  

夷人拣玉河源水夜霞光矗空起将归万里售中州琢刻为杯世无比截肪栗色非不奇鸡冠通赤希见之筵间乍置争注目谁复更顾黄金巵小槽新压真珠滴擎向桃花花下吸但余落日争光辉未许妖姬比顔色主人今代陈孟公闭门留客酒不空千金之裘五花马不惜买醉酬春风公侯家世多珍物独寳此杯为故笏华堂舞罢饮防时什袭珍藏莫刓缺  

三月十八日张仲举赵伯器吴伯尚王元肃同防西山玉泉遂至书山  

肃清门外春草青背城曼衍趋郊坰西山晓晴出苍翠髙下不断如连屏道傍巨冢乌鸟噪寒食野祭遗羶腥沟深路狭雪泥在缓鞚瘦马仍竛竮行行山近寺始见半空碧瓦浮晶荧先朝营构天下冠千门万户侔宫庭寺前对峙两飞阁金铺射日开朱櫺截流累石作平地脩梁雄跨相纬经平台当前白玉座刻镂精巧多殊形常时御舟此防幸清箫妙管鱼龙听沿堤万栁着新緑未见蒲苇弥烟汀鳬飞鹭起渺空阔使我清思淩沧溟防船两两棹歌起亦有公子携娉婷主僧说法据髙座撞钟击鼓声发霆欣然肃客道周歴顾瞻幻怪何神灵后园小殿翳花木绣帏香阁犹深扃坐陪方丈谈亹亹伊蒲清供分余馨出门暄风掠人面前趋复歴岘与陉泉干土劲草树少祗有广塔髙亭亭香山兰若金源旧犹余大定残碑铭长松老桧见未有涧水绕屋鸣清泠扳危渉险剧喘汗却下迅走谁能停班荆列坐杏花底觞受此香雪零日规渐隠半峰侧酒行不尽双玉瓶众賔乘醉有余兴惟吾却饮嗟独醒疾驱信马路巳熟遥见楼堞尘归里门巷未深黒春云黯黮明疎星广文官况淡于水矧复聚散如浮萍玉泉颇恨不少住客意更拟同扬舲明朝清游堕梦境拥书却坐槐隂防  

欧阳  

题山荘所藏东坡画古木图  

眉山昔日生三苏一山草木为之枯后来笔端挟春腴却令生意回枯株树经公笔无老丑天以春工付公手谁云軰行龙眠翁奚必法嗣洋州守山荘刘氏富清玩家有苏公旧挥翰恍惊湿藓黏怪石惯见倒根生断岸涪翁对此煑春茶为公梢上挂长蛇灯窗细读假山记秀气终属眉山家  

示侄  

吾宗孙子多好学争持卷轴求余诗嗟余膏馥有几许况复老懒惟其时子年弱冠气方锐立志要与青云期冀马生驹汗血器越女堕地琼瑶姿固知美质故应尔所贵论道隆师资牧之渉世晚自误冬至作诗镌阿宜初阳萌动慎培养万木一本含春滋  

道吴山  

道吴山头目龙卧叠嶂重冈深紫逻灵湫瀑布千丈长古寺神杉十围大崇祠坎坎风雨来樵径丁丁鸿雁过郡人夜望北斗魁下有突兀青莲座  

大围山  

大围山髙髙几许絶顶嵯峨戴林坞石隙花开自春夏地罏僧拥无寒暑清流白鹇涤毛距緑树黄熊引筋膂山腰日午婴儿啼知有雷公出行雨  

陈泰  

将离京师别李朝端陈伯奎二同年  

陈生射策未三十笔箭如锋不破的自古英雄感慨多直比枭卢悬一掷文章有命不论巧得丧穷通两何惜吾州二妙真豪放白璧明珠炯相望蜚英巳迈时軰先通籍还兼伯兄行霜蹄歴块千里空风采承恩九天上我辞君归春正晚天风吹帆落花满青浩荡南极深白日波涛洞庭逺感君惜别重徘徊令我长歌激肝胆云山之东佳气浓磔裂华盖晶荧通纷纷鸾鹄好羽翼莫笑垂翅南飞鸿  

题苍龙戏海图  

天孙织云春锦红玉梭悮落乗刚风一夕变化云蒙海水起立为珠宫坐令年年机杼空谁与黼黻上帝躬求梭不得愁鬼工安知入君懐袖中  

醉书王元徳徳聚亭  

前日相逢一尊酒即欲写向君家亭别来十日不防面胷次硉兀愁难醒忆我曽为帝城客客里论交话畴昔玉楼弦管天下春醉舞杨花日西夕此时聚首情皆真云萍转盼难重陈髙官坐揖小官拜九州四海知何人长安少年更翾薄一饷飞蚊聚欢乐残杯冷炙心巳悲此士平生惯藜藿君不闻汉时豪杰称东方列卿太史尚书郎就中亦有贫贱者威动星宿回清光为君痛饮亭边月懐古伤今重离别丈夫有志江海深匣中雄劒知君心  

咏双芙蕖  

双芙蕖连理发不恨狂风顷刻吹只恐防人轻易折君莫折花有情不是同心眼前久还他同死复同生  

谢端  

送李彦方副使之闽  

使君昔峩豸冠日正色危言动明主台除近日多留中今日东门送君去平生不到黄河堧褰帷万里闽闗路画鹢轻揺杨栁风绣衣肯裛蔷薇露  

宋褧  

欧阳原功由艺文少监谒告归浏阳  

七年不见荼防花湘南学士思还家卖马径出艺文监买船便赴潞河沙始随徴书官璧水北门风月清谈尔兵尘荏苒居庸闗襆被萧条敎忠里奎章阁上进成书九重知是尹芜湖腰带黄金佩苍玉玉巵赐酒榻前趋君恩如海谁能报回首郷闗动懐抱尚平防嫁几时毕陶令田园何日到槐舒兔目栁如緜浩然归兴南风前闺人含啼仆夫喜那顾悲欢各异縁西山过雨离筵晓川途万里云缭绕里闬逢迎樽爼欢都城防合簪缨少  

太白酒楼  

我昔在髫年知有谪仙人少壮读所作天才气淩云浔阳紫极宫徃嵗闻佳句采石青山头前月拜荒墓夜宿檐下云秋弄江上月何如任城楼狂饮兴豪发况有任城宰具酒复知音酒酣隘八极世事徒骎骎内子香闺梦伯禽娇且啼人间火宅谩煎逼政是玉山倾倒时散披紫绮裘倒着白接防银台金马直一唾方瀛绛阙行将去仙之酒杯失遗基楼观雄垣表暗题咏石榴海柏森西东谪仙人今何在汶水鳬山黯苍霭手挥玉鞭骑玉鲸应在浮云九州外仙人魂魄茫氛氤望之不见矧可亲明朝我亦玉京去愿谒蓬山贺季真  

王士熙  

送和林苏郎中  

居庸闗头乱山积李陵台西白沙碛画省郎中貂帽侧飞雪皑皑马鞯湿马啼雪深迟迟行冷月栖云塞垣明铁甲无光风不惊万营角声如水清明年四月新草青征人卖劒陇头耕思君遥遥隔髙城南风城头来鴈鸣  

送华山隠归西湖  

方士求仙入沧海十二城楼定何在金铜移盘露满天琪树离离人不采轩辕髙拱圣明居羣仙真人左右趋青牛谷口迎紫气白鹤洞中传素书鸣佩星辰逺寂寂珠庭云雾虚脩髯如漆古仙子玉林芙蓉染秋水九闗髙寒不可留归去江湖种兰芷山头宫殿风玲珑猱飞来千尺松闲房诵经钟磬响石壁题诗苔藓封欲向君王乞祠禄安排杖履来相从  

杨敬悳  

题秋景图  

金门羽客茅山来防携千仭青崔嵬开缄满堂秋色起耳根彷佛清猿哀白云溶溶涨川谷谷口苍波泻寒玉轻舠一叶何处归锦树烟扉半红緑汀沙空阔天渺弥山有猰防水鳄螭篙师未必好看客行人踽踽将何之  

察济  

题钱舜举秋江待渡图  

大江微茫天未晓散绮余霞出云表乱山滴翠露华寒隔树人家茅屋小行人欲发待渡舟垂纶独钓矶上头感时抚卷寄遗意芦花枫叶萧萧秋  

顾文琛  

题钱舜举画渔翁牵罾图  

苕溪道人溪上居一生只惯观打鱼吴儿打鱼当耕织意匠别出丝纶余纬葭防竹直水口承以密罟防其逋卒然一掣势莫御紫鳞跃出金芙蕖蓬窗草户色色具茶瓶酒碗寻常俱船头青山立突兀船后緑树揺扶疎人间名利不可汚烟水为席天为庐西塞山前晚风急醉踏船舷浪花入渔翁心事道人知日暮来看倚笻立回头却捉秋兔毫写入生绡半犹湿令人展卷心茫然辛苦微官悔何及吴淞江上鲈鱼肥秋风落叶满渔矶何不买舟迳东归何不买舟迳东归  

建平道中遇雪  

北风如雪如箭来射长途旅人面黒云匝道天为愁四望羣峰白于练萧条聚落才百家日暮青烟起山县荒林丛苇少人行断鴈残鸦有时见忆昨年少轻逺游曽跨骅骝走畿甸只今潦倒困微官马上低徊发哀怨丈夫事业未易论但怪流光速飞电便须大饮敌清寒未用悲吟叹羇贱  

赵橚  

赠郭上长归括苍兼简叶县尹林府判二公  

夜听春雨鸣雨晴君欲行君行向何处回覧括山青括山万叠青未了漠漠寒烟隔飞鸟三年官冷不得归归梦时时度云峤竹鸡钩辀啼梦残落花如雪春风寒客途尘土何漫漫握手未许攀征鞍东闗且尽双樽欢东闗栁如带中有别离态折赠不可持依依自相待宦防江海事多违我軰论交金石在举头咫尺天涯别行李萧萧浸明月出门大笑心激烈良俦徃徃多契阔每一思之生白髪白髪生何足惊志士慷慨期晚成酒浇磊傀浇不平况复不饮难为情长歌散作阳闗声子先归兮我暂停丈夫耿耿气肯洒儿女泪浩荡天地间清流岂常聚郭公子休徘徊京城二月莺花开束书早上黄金台黄金台上多英才拾取青紫实快哉秋来我亦逺游计万里殷勤空相遇到手功名俱得意却诵如今长短句  

许谦  

题延月楼  

崦嵫税驾红尘息玉镜飞空天地白婵娟先得何处多齐云翚翥髙百尺清光无私照寰海举头千里明长在主人欲擅四时秋夜夜掀帘为延待人生见月几圎缺今昔人殊同此月人迷梦觉月晦明终古相摩宁暂歇倚防清啸酒莫迟铜壶催晓轮易欹  

游龙回寺碧云堂有何无适草书  

苍鳞作霖回壑里竟化长冈飞不起何年老僧飞锡来强架檐楹万山底碧云石梯如登天俯视竹树行其巅岩峦起伏呈怪状壮若羣马奔吾前何仙仙去不复返满壁龙蛇惊醉眼可怜一半委涂泥况复阽危混苔藓山翁摸搨妙入神永和茧纸且逼真劝君勿辞一日力为我留为百世珍君不见二王旧帖皆残编至今不惜千金传  

冯公岭  

层峦叠嶂危相倚乱若飘风涌秋水寒松荒草间苍黄照眼峥嵘三十里初如井底观天门一峰巍然中独尊萦回百折至絶顶俯视众岭来児孙人言此山插霄汉马不容鞭仆夫叹攀援何异蜀道难气竭神疲背流汗熟视徐行路觉平心寛意适歩更轻志须预定自逺到世事岂得终无成我来正值穷冬月倚杖岩前嚼松雪午店烟生野饭香阳坡日近梅花发寄语悠悠行路人乾坤设险君勿嗔胸中芥蔕未尽去须信坦道多荆榛  

陈樵  

代玉山子荅  

建昌老父吹羌管背花吹尽风花片雪中花老花未知我起开帘纳江燕夏姬出境春争妍房老不出金谷园花奴鼔急人人顾砑光帽滑花难住  

待月坛  

忆昔待月钱唐秋眼寒桂树枝相樛桂枝半蠧花不实折之不得令人愁帝郷幽燕邈吴越还向山中弄明月闻道君家待月坛坛空风露何漫漫便欲因之遡寥廓倒骑玉蟾飞广寒广寒宫殿殊清絶素娥婵姢皎如雪笑指桂树对我言留取髙枝待君折待君折须几时明年八月防相见付与天香第一枝  

题海棠  

东风吹堕缃云影别院春迟宫漏永绣帷寳带绾流苏梦入瑶台呼不醒荧荧银烛花蕊多城头乌啼奈晓何  

胡伯玉隠趣园君子池  

五月菡萏发红妆明绿波君看池上水何似若邪多若邪女儿歌艳歌轻舟短櫂相经过倾城顔色有人妬日暮凉风知奈何  

丁复  

送周士徳还北  

东风吹花绕白门南人送客开緑尊緑尊空尽客当发白门惜别花无言周郎挟书南州读濯髪春江水如醁功名早年一唾手郷里老人皆刮目巍巍廊庙急需材明日辟书天上来凤凰翩翩下千仭羽翼五采江南台南竹有实梧有树归飞即向冈头去霜风一肃天地春郁作云雷散霖雨老夫借屋邻僧房门前蓬蒿十丈长目力苦短耳力强喜闻斯世登虞唐  

题刘尧辅观瀑图  

刘侯校书天禄阁向人辄作山水画长峦老树翠盖欹转瀑悬厓练花泻黄冠白袍问子谁濠梁漆园避世者京师尘起碧于云炎州瘴来疾如射挥毫定忆龙河上挟帆久睨匡庐下  

蜀江春晓  

蜀江二月桃花春仙子江头裁锦云牙樯艇子双荡桨兰叶冲波愁杀人浣花诗客茅堂小醉眼看春狎花鸟栁絮抛风乳燕斜画帘卷雨啼莺晓蘼芜草生兰叶齐碧流黛石青无泥郫筒有酒君莫惜明日残红如雨飞  

赵岩  

题展子虔游春圗  

暖风吹浪生鱼鳞画图彷佛西湖春锦鞯诗人两相逐碧山桃杏霞初匀粉堦朱槛眼欲醉垂杨浅试脩蛾颦人间别自有蓬岛仙源之说原非真危桥淩空路欲转飞流直下烟迷津画船亦有诗兴好姢姢未必飞梁尘两翁隔水俯晴渌韶光似水融芳晨望中白云无变态我欲乗风听松籁落花出洞岂世知瑶池池上春千载  

王虎臣  

赠汪鹤丹  

吾闻列仙之俦骑鹤飞明月为佩霓为衣又闻化鹤丁令威七十甲子今始归先生扁舟载蜚鹤五湖七泽将安之江湖旧游波渺渺牀头金尽故人少犹能为客典春衣酒边豪气天地小名贤歌颂题满轴披圗亦自不碌碌黄金白璧分与人惟有便便五经腹朅来访我坐氊冷岸帻扶笻微酩酊开樽促席意气倾翦烛商诗寒夜永星星斑鬓今如此清谈自是青云士试问烟波载皜衣何如一舸携西子  

凌希惠  

题画马  

千金买骏骨絶足来异域尺素写龙媒元非按圗索古人观马在天机眼中不见黄与骊吾观画马亦相类逸气横出骊黄外王君下笔殊可人紫艳一洗凡马羣朝幽暮越汗流血肯受青络羁黄尘抚卷懐若人此意知谁识泛驾固可奇在徳不在力  

韩信同  

蓬莱飞峰  

海上神山名自昔来去随潮无定迹天人俯覧念虚浮六鳌顶戴穷神力栖仙贝阙蕊珠宫多种瑶芝琼草碧依然根着不坚牢飞入石堂作南璧螺文蛎迹石龙存云气随潮时雨湿仙风飒爽生羽翰招纳霓裳羽衣曲试登絶顶望五湖南接洞天才咫尺药炉灰冷多登真九转丹成人未识云间鹤迹托来篇王邓真人久相忆  

萨都拉  

过桐君山  

桐山峩峩桐水清仙人不住芙蓉城山头笑指梧桐青至今山水俱得名丹光夜照江水赤赤浪神鱼夜飞出碧桃花下觅神仙白日山中遇樵牧江深谷响山有灵东山人唤西山譍渔人误入水帘洞石壁倒挂丹崖藤祠荒路断行人少石上清风长瑶草月明黄鹤飞渡江仙人一去梧桐老  

题云山图  

我有将军万叠青换得琅玕半緑月明恐有凤来栖日暮何妨云借宿清时海宇无烽烟五风十雨歌丰年看山爱竹了公事焚香挂画似神仙城头漏箭催更鼓将军夜寝元戎府怪底云山光满林牀头斜挂三珠虎  

题江郷秋晚图  

沙头潮下秋水枯云山落日云糢糊草堂逺近路长驱萧萧行李行人孤蹇驴渡桥归思急村南村北天秋色何处相呼鸡犬声山前山后烟树立江风水面吹残莎打鱼小艇如飞梭何人荡桨立船尾钓者船头腰半驼小李将军不可作粉壁流传愁剥落石门守者尤好奇拄杖敲门索新防京口緑髪参军郎见君此画心即降携家便欲上船去买鱼煑酒扬子江  

过桐庐  

桐庐山水天下清洪涛拍岸山围城桐君已乗丹凤去世间草木谁知情落日揺红鱼尾赤江上潮回沙嘴立三三两两野人家半住渔村半樵牧尽抛章甫求仙灵松间黄鹤唤不应阻风三日看山色平生惯识枯枝藤碧桃海上开多少几度春风长瑶草白云满地不归来石烂松枯天地老  

吴真人京馆画壁  

砚池花落丹水香步虚白日声琅琅江南道士爱潇洒新粉素壁如秋霜王郎酒酣衫防湿醉眼朦胧电光急元龙云重雨脚斜白兎秋髙月中泣倦游借榻日观东恍惚夜梦三湘中鹧鸪声断江路逺青林雨暗春蒙蒙  

寒夜与王记室宴集  

欲雪无雪风力强欲睡不睡寒夜长玉奴翦烛落燕尾银屏煑酒浮鹅黄二君豪饮不可敌醉倒緑髪参军郎夜深大吟且就枕明朝万瓦看晴霜  

马翰林寒江钓雪图  

天寒日短乌鸦啼江空野阔黄云低村南村北人迹断山后山前玉树迷歌楼酒香金帐暖岂知篷底鱼羮饭一丝天地栁花春万顷烟波莲叶晚风流不数王子猷清兴不减山隂舟人间富贵草头露桐江何处寻羊裘还君此画三叹息如此江湖归未得洗鱼煮酒卷孤篷江上云山好晴色  

织女图  

兰闺织锦秦川女大姬哑哑弄机杼小姬织倦何所思帘幕无人燕双语成都花发江水春门前马嘶车辚辚髻鬟两珥看欲堕蛾眉八宇画不伸良人一去无消息冰蠺吐丝成五色柔肠九曲细于丝万缕春愁正如织绮窗睡起闻早莺西楼月落金盆倾暖霞拂地海棠晓香雪泼户棃花晴日长深院机声动梭影穿花飞小凤水心惊起鸳鸯栖花底不成胡蝶梦纎织玉指柔且和香钩小袜裁春罗满懐心事付流水荡日云锦生层波佳人自古多命薄风里杨花随处落岂知丑妇嫁田家生则同衾死同椁君不闻长安市上花满枝东家胡蝶西家飞笼中鹦鹉唤新主门外侍儿更故衣又不闻田家妇日埽春蠺宵织布催租县吏夜打门荆钗布裙夫短袴我题此画三嗟吁百年丑好皆虚无排云便欲叫阊阖为我献上风图  

题陈所翁龙  

画龙天下称所翁秃笔光照骊珠宫长廊白日走云气大厦六月生寒风兴来一饮酒一石手提兔追霹雳涨天烟雾晴不收头角峥嵘出墙壁全形具体得者稀今日海边亲见之满堂火焰动鳞甲倒抰海水空中飞淩风直上九天去天下苍生望甘雨太平天子居九重黍稷穰穰千万古  

登乐陵台倚梧桐望月有懐南台李御史艺七夕后一日也  

凉风吹堕梧桐叶泻下泠泠露华白乐陵台上悄无人独倚梧桐看明月月高当午桐隂直不觉衣沾露华湿此时却忆在金陵酒醒江楼听吹笛  

送陈衡之之金陵  

买舟上遡金陵道寒江水落波浪小片帆遥挂蒋山青空城画角秦淮晓白门美酒满城春吴姬唤客客不行楼中子弟皆年少玉奴送酒吹鸾笙陈郎不聼黄金缕朝之东吴暮西楚半生落魄一布袍感慨长歌吊千古六朝遗迹生暮烟故宫衰草埋花砖凤凰台上醉李白何人知子囊无钱  

送王伯循御史赴广东佥宪时仆将回燕京  

沙头酒尽惜别离江波日色浮绣衣清溪栁花白荡荡白下栁树青依依秋云双骢岭表去明月一鴈燕南飞曲江水发愿相忆莫遣鲤鱼音信稀  

江上闻笛  

江上何人吹竹笛水冷沙寒龙夜泣鲛人水底织冰绡洒涙成珠露华湿银河耿耿波茫茫鴈奴打更沙溆傍更深绣被夜寒重明月梅花满地霜  

过鲁港驿和贯酸斋题壁  

吴姬水调新腔改马上郎君好风采玉郎一去春草深谩有狂名满江海歌诗呼酒江上亭墨花飞雨江不晴江风吹破峨眉月我亦东南西北征  

过淮河有感  

淮水清河水黄出山偶尔同异郷排空卷雪势莫当随风逐浪庸何伤东流入海殊不恶万里同行有清浊  

髙邮阻风  

离家十日得顺水不卸蒲帆一千里忽然今日风打头寸波寸水逆上流小儿造物不可测昨日南风今日北黄郎束手篷下眠尽日闲看顺水船顺船得势如马走相望招呼不回首长风破浪我亦曾顺逆偶尔非人能中秋前二夜歩至吴江垂虹桥盥漱湖渚而归倚篷望月清兴翛然因成数语  

万顷太湖风浪静玻瓈倒浸虹蜺影瀼瀼露滴金波流一笻独立秋云冷歩回长啸倚篷窗月华正在青霄顶  

过嘉兴  

三山云海几千里十幅蒲帆挂烟水吴中过客莫思家江南画船如屋里芦芽短短穿碧沙船头鲤鱼吹浪花吴姬荡桨入城去细雨小寒生緑纱我歌水调无人续江上月凉吹紫竹春风一曲鹧鸪吟花落莺啼满城緑  

皁林道中  

春溪野鸭肥可射幽树隂深叫山鹧逺人三月酒船过栁防飞时杏花谢行行水竹与云林徃徃人家或僧舍小官便欲赋归来何处买山钱可借  

游吴山紫阳庵  

天风吹我登鼇峯大山小山石玲珑赤霞日烘紫玛瑙白露夜滴青芙蓉飘绡云起穿石屋石上凉风吹紫竹挂冠何日赋归来煮茗篝灯洞中宿  

和韵三茅山呈张伯雨外史  

碧桃花落蓬莱宫银屏甲帐围春风冰帘卷水玉堂静白露滴月银牀空仙人夜酌九霞酒手握北斗倾尊中梧枝落影凤凰语幽韵彷佛临苍穹伐毛洗髓天地老火鼎夜出芙蓉红呼龙洞口种瑶草采药忽遇松间童茅君自骑一虎去犹闻珂佩声丁东武华山人三载别緑袍赤杖苍髯翁淮南江上复相见落日淡淡天无穷明朝稽首渡江去楚水清浅银河通  

夜泊钓台  

双崖屹立几千仭下有一叶之孤舟繁星乱垂光晔晔长藤古木风飕飕荒祠幽黒山鬼集怪石如人水邉立锦峰绣岭云气深万壑千巗露华滴山僧对话夜未央不知风露满衣裳唤船振锡渡江去林黒无由归上方髙寒宇宙无人语乱石滩声溅飞雨欲従严子借羊裘坐待船头山月吐  

题喜里客防雪山壁图  

一年在京口雪片深冬大如手独骑瘦马入谁家四面云山如戸牖大江东去流无声金焦二山如水晶洲江口人不渡时有蓑笠渔舟横一年在建业腊月梅花满城雪五更冻合石头城霜风鼓寒氷柱裂秦淮酒楼髙十层钟山对面如银屏鹭洲不见二水白天外失却三山青一年在镇阳燕山积雪飞太行滹沱冰合断人迹井陉路失迷羊肠长空万里絶飞鸟卷地朔风吹马倒狐裘公子猎城南茅店酒旗揺树杪今年入闽闗马蹄出没千万山瘴烟朝暮气霭霭石泉日夜声潺潺雪花半落不到地但见晴空涌流翠海头鼔角动邉城木末楼台出僧寺何人蹇驴踏软沙出门无处不梅花江潮入市海船集水暖游鱼不用叉良工画出雪山壁过眼令人忆南北玉京银阙五云端待漏何年凤池侧  

画马  

汉水扬波洗龙骨房星堕地天马出四蹄蹀躞若流星两耳尖修如削笔天闲十二连青云生长出入黄金门鼓鬃振尾恣偃仰食粟何以酬主恩岂堪碌碌同凡马长鸣喷沫奚官怕入为君王驾鼓车出为将军静邉野将军与尔同死生要令四海无战争千古万古歌太平  

晓起  

乌鸦哑哑霜树晴纸窗泼眼春雪明野人卧病睡方起官街踏踏闻马行矮窗小户坐终日煮茶绕坐松风生明朝呼儿刷骏马出门一笑青天横  

为九江方七髙赋  

匡庐山中有佳士读书结屋青云松碧窗夜影紫翠动落日照见香炉峰窥灯夜壁山鬼过采兰东径仙人逢危檐堕雪听风竹古寺隔岭闻烟钟每思幽絶动归兴嵗晚落叶迷行踪扁舟何日过湖口分我半壁青芙蓉  

晓上石壁滩  

龙溪三月人上船十里五里滩声喧浪花飞舞洒石壁船尾落月倾金盘越儿卧篙头刺水露重布帆风不起近山钟动石楼中隔水鸡鸣烟树里过江日日水与山诗人得趣如得官白云遥在太行北何日归舟下石滩  

云际感兴  

昨日登芝峰兹晨陟云岭俯视城中居万瓦落深井风露洒洒生秋寒飞泉落涧声潺潺笋舆轧轧度脩竹石防曲曲跻层峦层峦絶顶天尺五我欲排云击天鼓九闗虎豹不须惊吐胆开心见天语天鼓不可击天门何日开请君听我紫芝曲手招白云归去来  

绣鞵  

罗裙习习春风轻莲花帖帖秋水擎双尖不露行复顾犹恐人窥针线情缫云隠映笼新月花影依稀衬香颊彩凤将翔相顾飞鸳鸯谩语愁丹裂落红湿透胭脂腻半幅淩波翦秋水莫敎踏破浣溪沙湿重东风擡不起  

枯荷  

红云一梦何茫茫緑萦瘦骨擎欲僵愁多有魂吊秋水故池日夜凄新霜鸳鸯相顾魂巳泣白鱼起身银尺立堂中书客感秋风一片青衫和涙湿  

春别  

花气压帘愁不扫细雨粼粼长芳草玉钗燕尾翦春寒坐惜流年镜中老东风吹桞人不知春娇满眼颦双眉吴松锦字梦中得晓来月落闻乌啼南园日暖蝴蝶醉香雾熏人海棠睡朱门小立蹴金莲落红起作离人泪  

观音努  

四见亭  

卧麟山前江水平卧麟山下望行云山云山栁嵗时好江水江花顔色新长江西来流不尽东到沧海无回津我欲登临问兴废今时不见古时人  

果啰罗纳延  

桃花山水图为桃源屠启明题  

天台山下云无数山南山北多桃树石洞春寒风雨深落花半逐溪流去人间从此识仙家短櫂寻源到水涯翠防乗鸾下明月玉盘留客进胡麻我昔扪萝探幽谷青精煮饭松邉宿至今瞳子有神光细字犹能夜深读髙人筑屋石溪东溪山却与天台同粉黛含情记幽趣碧桃流水春溶溶六月黄尘汗如洗独骑瘦马京城里忽见新图双眼明挐舟欲泛沧浪水我家只在苍崕巅白云绕屋清溪连他日君能逺相覔看花酌酒春风前  

送太尉掾潘奉先之和林  

御河冰消春欲暮官船系着河邉树河邉日日送行人挝鼓开帆尽南去潘郎作掾独未还腰弓却度居庸闗马上长歌一回首闗南树色青云间七月金山已飞雪牛羊散漫行人絶夜深陡觉氊帐寒酒醒只闻笳鼓咽大夫莫恨不封侯食肉须当万里游腰间拂拭黄金印他日相逢尚黒头  

赋鹦鹉送偰世南廉使之海南  

朱崖擅珍鸟鹦鹉独专名满庭榕叶春昼晴飞来却向花间鸣三月蛮江春水绿日斜还傍江头浴弱羽翻风湿翠流爪痕蹴浪瑚束间闗更作断肠声水流花落难为情乌台使君午梦醒隔帘细雨春  

巢湖述懐寄四明张子益  

忆昔移家东海上万斛龙骧跨鲸浪三神宫阙渺何许弱水茫茫空怅望前年去作燕山逰羸骖短褐风飕飕昭王台前月似水荆卿驿畔天如秋病骨苦寒情苦倦南下渎河疾于箭清晨双橹发吕梁黄昬巳泊桃源县生来每叹蜀道难去年我亦登苍山冯公岭头日不到肩舆履云梯孱顔仆夫缘崖如冻蚁下頫镡山深涧底人家半出松树顶白云却向山腰起今年四月江西归小姑正对彭郎矶三更挂帆海门过一川草树浮晴晖我生胡为自役役孟浪江湖竟何益清霜镜底萦鬓丝坐对篝灯空叹息愁来郁郁不可当结交頼有张家郎临风同歌紫芝曲埽石大醉黄金觞我家南阳天万里十年不归似江水秋来忽作故郷思裹劒囊衣渡扬子玩鞭亭下江萦纡淮山楚树青扶疎一帆西风出巢县眼明堕此清冰壶湖水漫漫接天杪天低更觉青山小倦飞沙鸟戛渔艇倒影芙蓉涵碧藻凉波不动舟如飞櫂歌窅窅声相随江东云树转头失淮西山水尤清奇故人江南不可见千里相思情眷恋门外梅花知未发屋头柿叶题应徧期君不来争奈何青天落日揺沧波明年归来贺山下与君共读巢湖歌  

田家留客图为四明刘师向先生赋  

客来田家当六月主人相留树邉歇呼儿牵马饮清泉厨里新浆觧君热郎君出城几日前城中米价今几钱昨夜南村三尺雨不知还到城濠邉勿厌侬家茅屋小棘门新编土墙绕明朝早饭莫怱怱鸡鸣送君出官道予有山水图留倪仲恺大师斋中久未得题品一日危太朴应奉谓予曰昔人皆以酒觧酲子能作歌求诗亦此意也遂成古诗一章以趣之  

野人筑屋青山底绿篠姢姢防秋水天涯作客想江南乞君题诗画图里画图叠嶂云钩连汀花岸草春依然对此令人动归兴却思把钓清溪边一束残书挂牛角大笑青天看日落窗下孤灯夜雨深人间万事秋云薄明年我亦去山隂君归泛雪须相寻草堂下榻看图画与君酌酒听君吟  

陈旅  

陈新甫生日出红玉杯饮为赋  

昆仑东阿含海日石中玉子如日赤神工夜发昆吾刀剜作金杯盛酒吃蟠桃初开缑母家丹露滴如芙蓉花广陵公子酒如海年年顔色衬朝霞  

题辽人射猎图  

美人貂帽玉骢马谁其从之臂鹰者沙寒草白天雨霜落日驰猎辽城下塞南健妇方把锄丈夫边戍官索租  

和萧秀才歌风台  

歌风台前野水长王媪卖酒茅屋凉酒边父老说刘季头戴竹冠归故郷山河覇气巳消歇飒飒老栁吹斜阳台前小儿更击筑筑声更似三侯章  

## 御选元诗卷三十  

七言古诗六  

李泂  

留别金门知已【`幷序`】  

我本山人素志邱壑获归名山为愿毕矣爰以四月十一日离京师是夜抵潞阳慨然赋诗遥慰匡庐隐者并示金门诸公为一噱云  

野马脱羁鞅倏疑天地寛临风一长鸣风吹散入青冥间颇如鲁仲连蹈海不复还又如安期生长留一舄令人看江南浩荡忽如海落日照耀浮云闗既不能低眉伏气摧心顔诡遇特达惊冥顽又不能抱书挟防干万乗调笑日月相回盘匡庐迢迢接仙山仙翁泛若秋云闲长松之隂引孤鹤望我不见空长叹采铅天池津饮醁桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑滩人间之乐兮诚不足恃何  

如归卧栖岩峦栖岩峦卧岩穴夜半天风吹酒醒犹有西溪万年月  

月夜过采石江呈樵隐学士兼示吾徒李止顺文  

空江偃仰见明月月向天心散氷雪扪天恍惚与之脗桂树琼枝纷纠结倏挺枯槎泛河汉又似山隂理归楫美人不来江水深独对风烟正愁絶欲愁絶兮奈此懐征防茫茫江上开黄芦风起鸟声至千里一望银山来银山嵳峩隔沧海海上羣仙复谁在五鼇已没三山沈扶桑叶条失光彩丹砂不逐儿童归旷懐更为秦人悲英雄去国彼其志想像金阙空葳蕤笑呼白云觞我酒翠叠连山作窗牖狂风吹月落西去水气冥冥浴星斗夜深忽到蛾眉亭紫鳞欲去江潮生只愁新诗幻出龙虎文翩然将我日月元气归沧溟  

刘致  

望夫石  

望夫山头日欲頺望夫山下江声哀山头日日风雨恶江上不见行人回髙山亭亭几朝暮独记行人去时路知君渡河长不归恨不当年逐君去此身化作千仭矶石犹可转心不移长江水涸黄埃飞行人应有归来时  

王瓉  

题赤壁图  

我昔南游过赤壁曾上矶头访遗迹吴魏胜负了无闻一歌渔歌楚天碧黄冈迁客峩眉翁道同北海人中龙羁懐得酒逸兴发扁舟夜泛空明中江山如许谁賔主醉挟飞仙梦中语直将天地等浮沤三国周郎曽比数神游八极空画图开卷彷佛瞻眉须清风千古凛如在悠悠目断江云孤  

傅若金  

奉题达兼善御史壁间刘伯希所画古木图  

逺树含幽姿近树亦古色水傍尝见画不得乃在君家中堂之素壁青林寂寞行人窈白涧微茫断烟隔入门萧萧云气生落日便恐归禽争耳后飒爽寒风声知君夜眠愁雨黒留客昼坐宜秋清刘侯学李成画手称独歩时见作古松盘屈百怪聚中林一株直且良安得刘侯写其趣  

送奎章阁广成局副杨元成奉旨之徽州熟纸因道便过家钱唐二首  

新安江水清见底水邉作纸明于水兔臼霜残晓月空鲛宫练出秋风起五云髙阁染宸章最忆吴牋照墨光明朝驿使江南去诏许千番贡玉堂  

緑槐五月髙云冷行人辞阙瞻乡井奎璧秋回帝座深斗牛夜隔天河永君今衔命出江闗却到徽州几日还天上应须朝绛节湖边何得爱青山  

立春日对雪  

帝城东风作春雪千花堕地吹还灭云气微分五鳯楼日华稍动苍龙阙天涯对节每思亲况复愁中数见春坐忆髙堂献生菜朝来说着逺行人  

题笃御史海鹘图  

空庭海鹘谁所状海气初髙鹘神王云脚西腾弱水涯潮头东出飞霞上此时扶桑色始分下视百鸷空其羣日中金乌侧相避篱下凢禽何足论  

孙伯大山水图  

斋居胡为见云壑白日虚岚满秋幌何水深蟠地底回层崖险歴空中上苍茫不知开辟始只尺须论数千丈林端逺岫微有无岩畔精蓝蔚萧爽杂树县罗拂轻黛寒松覆谷含清响仙源或在人间世洞口孤舟欲长徃嗟我平生最漂泊中年万事何鞅掌忆昨征行多所经至今絶境懐幽想雷霆半夜山忽至风雨三春石应长对坐聊歌隐士芝无因一试仙人杖  

黄钰  

游张公洞  

碧水涟漪漾流藻指防苍烟即蓬岛烟开逺见烧香台攀萝陟磴升崔嵬羣仙之居万松顶陡然身世星河冷虚中泳洞隔尘凡道人邀我游其间洞中纷纷白鹤舞石上采采灵芝殷仙童烛烧先余去脚底蒙蒙起云雾径渡青骡过涧桥直到仙人下棋处  

黄清老  

丁卯及第归和掲经歴见贺诗  

儿时见月欲上天昆仑独徃三十年山深染得秋水緑所思忽到梅花边萤灯照雪心炯炯危坐空斋似禅定落花啼鸟意不惊涧瀑松风自相应书成上谒天帝君半夜掣起扶桑云麒麟峥嵘列万户虎豹奰赑悬千钧翠盘八珍为君荐剑佩锵锵揖羣彦木天日上五色云知有百灵防经传春城如海花满园狂吟中有白与元至今风雨飞动意垂杨起舞花能言银潢东流几时了松下梦回秋又晓苍苍此意谁得知蟾阙佳人霜雪皎  

题胡修撰金华杂兴小稾  

吾闻金华之山东南峰石壁巉起如飞龙沧溟盘礴几万里但见扶桑日影倒挂金夫容山中仙人古愚老青霞落落云间松翩然独去游无穷谒帝西上昆仑宫春苔染水碧于酒辇路人家插杨柳金茎露泻明月珠散落人间作星斗君不见西山日上紫气横花下有人调玉笙太平拟进九成乐五云楼阁生秋声  

上继学王公  

大风卷地沙尘昬十日不得一出门眼中俗子浩于海思欲一见云中君云中之君玉为节廌冠峩峩照晴雪振衣惊落琪树花片片人间作明月有时霹雳生风雷松声晓落青崔嵬众芳收雨作春色瑶草緑遍三蓬莱有时笔端吐光怪干将生花玉龙蜕广寒天上闻歩虚万壑千崖起秋籁嗟余困学无所成仙家幸识黄麒麟愿从辋川觅诗法白鸥飞入南山春  

题髙都事戴嵩二牛图  

东风吹浪翻平林吴江咫尺移春隂牧童晓出不知雨日暮归去青溪深一童驱牛渉古岸草烟惨澹迷目观防蹏涌出层水间苍峡蹴翻石云断一童踞防溪中流溪风不动波悠悠恍然顾影惊自失尚疑身跨苍龙逰平澜逺峰结寒色至今宇宙留墨迹可怜三子人不识我欲问之汉津客  

登平逺台鼇顶峰  

六鼇簸荡元圃碎三岛崩腾失空翠海风掣断南山云分我沧江半江水台南岩谷青岌岌竒松怪石作人立山巅恐有风雨来林径空蒙落花湿水东屴崱结平緑积雾飞岚坐堪掬蓬莱迢迢几万里一碧天光浸寒玉吟翁回首看不足缓歩防驴度空谷谁知咫尺山中幽望断残晖立修竹  

天马山  

溪随天马西北行半空忽见莲花生双鸾欲下却飞去旌旗引入丹霞城攀萝上到猿嗁处恍然旷坐消百虑千山无人云气深终日徘徊不能去虗空楼阁时自开异香忽起三清台风吹笑语落天半疑是神仙跨鹤来百花潭上春自照白鹿呼人猿亦啸路迷不敢轻问津恐有贤人隐畊钓苍厓九折樵径通絶顶可见西崆峒尘心豁然臂欲羽竦身直上淩天风  

江学庭  

题双虹桥  

双虹鎻湖湖水长影揺洞庭吞三湘霜飞八月橘柚熟我欲打船闻水香晴天晩照过湖曲歴歴逺树波茫茫客中有懐不得尽无人同上三髙堂  

段辅  

登岳阳楼  

羣江西来与天平天壤巨浸开洞庭雄吞三湘隘七泽中蟠万古君山青我行持节按广海驿骑暂驻巴陵城巴陵城楼冠天下风轩月户云雾屛平生梦想今始到危防乍倚心魂惊初疑太极浑未判日月徃复凌空明又疑此世堕物外弱水万里环蓬瀛湖山得意有如此况乃佳客聨簪缨金杯浮动玉色酒满抱清思春云生龙鱼掀舞怒涛起眼花落日揺青冥轩皇广乐渺遗响芳洲寳瑟愁湘灵丹丘谪仙竟何许几欲八表追遐征孤心未了忠孝愿敢念緑发潜凋零圣神一视无逺迩恩风化雨浃四溟寻常啸聚犬豕尔瘴烟一洗霜天清归鞭咫尺觐慈母细语八千山水程孰能闭置若新妇正要磊落肝胆横饮酣拂袖下楼去忽聼过雁云边声  

侯賔于  

送张汉英之金陵  

平生不愿为佣书亦不愿作章句儒酒酣诗成吐素霓意气凛凛吞千夫去年排云叫阊阖出门一夜车四角今年逾峤席未温一舸乗潮又催发大江之西日本东庐陵人物尝称雄决科歳占十八九君当努力扬辞锋才髙不用长太息四海弥天岂无识壮年懐居亦何有着眼带砺开胸臆霜台屹屹淩髙寒豪士倾盖宜交欢我知屠龙不屠豨食马正欲食马肝吴姬压酒吹香絮谪仙神游歌白苎敬亭惟有孤云闲欲雨人间亦飞去  

喀尔布哈  

题夏禹玉烟江叠嶂图  

大江来自岷山逺万里东流几深浅洪涛巨浪日舂撞一派西随万山转万山峩峩翠黛浮大孤小孤当中流髙城逺出武昌树衰草微连鹦鹉洲茅屋人家住深岛鸡犬不闻人迹少几行归雁日边来一幅征防天际小湘南雨歇秋风清落木黯淡哀猿声荆门月出夜潮长九疑山碧秋云横我生自是优游者足迹何曾半天下长江万里欲神游却喜今朝见图画图画再展未得休似有糢糊寒具浮只恐通仙忽飞去惊絶当年痴虎头  

赵友蔺  

清明述懐  

东风吹春桐始花青青柳枝插檐斜内园小儿得新火紫烟已遍金张家双鸾吹笙调莺舌起踏秋千弄明月夜深歩转玉防东笑倚梨花一株雪  

岑安卿  

次韩明善题推篷图  

青松隂隂间修竹六月翛然破炎溽梅花一味只宜冬江上孤舟水边屋笔端春信回孤根鲛绡浅抹清霜防江南烟雨正愁絶一枝唤醒罗浮魂无声诗生有声画吟咏工夫见挥洒坡翁仙去二百春梦绕松风古亭下兹花清致谁堪当孤山品题渊源长推篷细认心凄凉鼻端彷佛闻天香  

题晴川图  

清溪粼粼生浅花晓日倒射揺金沙翩然双鹭下危石玉雪照影无纎瑕溪边小景入图画青烟緑树渔翁家渔翁归来歌未终鹭鸶忽起芦花风回眸遥望不可极但见白玉飞青空昔年夜宿潇湘浦彻晓不眠聼急雨解衣曵杖立沙头何似今朝得容与长安马寒泥没腹雪满朝衣冻肩缩试令援笔题此图长篇应赋归来曲  

二月二日大雪偶赋时寓州郭  

东风吹寒春漠漠海气作暝天昬昬空阶夜落雪一尺起看万树梨花云诗翁撚须僵不死开牕强作饥猿蹲欲呵冻笔写清思瓮中余沥催频温山僧积财富畎亩驱驰役事何纷纷木鱼停挝磬声絶但聼衙鼔趋公门何如孤舟钓鱼叟一蓑独钓寒江濆  

予观近时诗人徃徃有以前代台名为赋者辄用效颦以消余暇  

姑苏台  

吴王筑土山为址俯视水云三百里台中歌舞萃华丽金碧防岏珠翠江花泛泛浮鸱夷防稽思霸甘卑辞千金不买西子笑一舫竟逐陶朱归丹砌草深麋鹿卧凄凄棘露沾人衣阖庐邱墓虎为卫至今钟磬闻余悲游人不悟国倾亡松间援笔题真娘  

朝阳台  

巫峯十二青参差石形俨现仙娥姿苍藤翠木怯凄冷精诚夜感襄王思仙衣缥缈仙裙湿云影飘飖雨声急阳台朝暮不胜情髙唐想像愁无极梦中竒遇事杳冥公子雕辞亦胸臆荒凉古庙屹江干台空不见行云迹游人怅望尚徘徊古碑寂寂荒莓苔  

戏马台  

彭城负险河为障南屹崇台势雄壮重瞳奋迹入秦回诸侯揽辔皆东向酒酣蹴马升崔嵬鬉翻鬛振云烟开倚鞭四顾示无敌指挥貔虎心雄哉黄金间行亚父去帐下茫然失谋主楚歌声合溃重围昔日名骓空故歩千年积恨气未消绕台泗水撞飞涛  

鳯凰台  

万里长江东入海千年髙台今尚在当时谁道鳯凰来览德何人足相待鳯声悠悠梧叶空谪仙文采流长虹跨鲸一去不复返后人欲语羞雷同海上三山渺何许羣仙骑鳯隔风雨登临空咏谪仙诗白鹭斜飞过秋浦  

八月上旬出游晩归  

栲峯老人头雪白竹扇如箕障炎赫徐行阡陌稻花间稚子歌呼手髙拍西风吹我衣巾轻鹭鸶飞起鸜鹆鸣西山一饷挂龙雨薄暮归来新月明  

题张彦明所藏翦纸惜花春起早图  

流苏帐卷春寒轻纱窗弄碧天微明輭红娇紫怯朝露美人推枕心为惊鬓云未绾香奁开侍儿侧立肩婴孩黄莺飞动花影乱停梳睥睨犹相猜谁将妙意寄工巧溪藤雪莹金刀小丹青退舍松煤枯翦出天真数分杪筌熙倾轧空自夸惟竞时人顔色好无声有声两相副此景此诗均压倒司空见惯了无言应是禅心被花恼  

求叶仲舆写墨竹扇面  

此君一日不可无子猷笃爱心欢愉延平官舍斩伐余稽山倦客心烦纡先生抛官南海来胸中邱壑争崔嵬笔端造化夺天巧箨龙一夜惊春雷素绢团团翦秋月愿染元霜写幽絶萧然便觉风雨生顷刻清寒屏炎热昔时与可称絶伦息斋近世尤逼真我持此扇出门去要使袜材咸萃君  

逢秋  

髙梧脱叶金井寒璧月夜挂珠阑干银河万里浸虚白凌风欲访乗槎仙金壶箭水声第一画角梅花聼凄恻三山楼阁碧海凉老鹤不眠清露滴  

谢李仲容见赠  

海风立水天空蒙瘴云昼掩蓬莱宫仙人跨鹤天姥东归来楼阁昬无踪九仙山髙玉为户广寒夜访乗鸾女桂香滴露梦不成看彻霓裳羽衣舞宫袍舞锦花翩翩诗成毛骨生清寒飞章赠我归剡川推篷月在梅花边  

周权  

徐仲晦作书惠水墨梅图有和靖题纪歳月绢素蠧败余字不存作诗归之  

溪藤捣霜寒夺目硬黄瘦字疎相续墨花出袖吐春妍一片玲珑水苍玉分明寄我孤山图上有歳月书林逋古丹漫漫篆窠暗败素防防形神枯西泠桥畔黄昬景船头鹤梦风吹醒一从马鬛锁荒寒万古人间几香影苦吟老尽诗坛豪穷愁到我心徒劳还君此画三太息雪晴月映横窗梢  

惠山寺九龙峰下酌泉  

惠山郁律九龙峰磅礴大地包鸿蒙划然一夕震风雨欲启灵境昭神功六丁行空怒鞭斥电火揺光飞霹雳一声槌破老云根嵌洞中开迸寒液道人甃玉深防藏镜涵万古凝秋光陆翁甄品亲试尝翠浪煮出松风香我来山下讨幽境自挈缾罂汲清冷味如甘雪冻齿牙绀碧光中敲鳯饼昬尘涤尽清净观心源防透诗中禅亟呼陶挟元玉挥洒字字泉声寒投闲半日聊此驻孤櫂明朝又东去红尘人世几浮云钟鼔空山自朝暮  

次韵徐景端席上  

洞庭霜橘包黄银海边丹荔输闽珍髙堂开筵荐华俎风味隽美懐芳新蒸花厌玉饤鵞炙雕盆犀筯行鲜鳞纷纷歌管奏名妓秩秩簪履罗佳賔芳尊细酌緑琬琰寳罽共拥红麒麟烧残绛烛转留客疑有四角生车轮书生商歌风雨室此志郁郁何由伸短衣穿肘不掩胫五穷相与为雷陈青阳开动生意达短翅亦拟淩空云豫章逺志各有适黄钟瓦缶俱陶钧且安麤粝槃涧濵未厌紫豉羮吴莼  

赤壁泛舟  

赤壁之山何崚嶒下有江水何清泠天空月出夜寥泬玻瓈万顷涵秋冰为问黄州雪堂老迁官何如谪官好酒酣防客夜拏舟忧患都将谈笑了划然长啸来天风神游八极世虑空但见横江秋露白错落低垂斗柄红举袂欲挹浮丘公洞箫声断潜蛟舞月下清樽贮千古老瞒当日困周郎十万楼船鬭貔虎烟销水冷沈戈矛空余野燐寒沙头江山牢落满陈迹追忆徃事懐风流胜游到我知几度感昔视今犹旦暮乾坤何事老英雄衮衮长江自东去  

子陵钓图  

东都热官手可炙吴侬面似秋江色平生落拓一羊裘七叶貂蝉不堪易功臣尽在云台中丹青化作灰尘空先生遗貌乃在此钓竿尚袅桐江风悠悠世事江云白过眼轻防自朝夕人间万古仰孤风天上有星犹是客  

锦鸡  

巴山灵鸟初离羣葳蕤丽组云锦文羽翎新刷爪距利采色胜似沙头鸳晴暾入户烂相射嗉中有物垂红碧绶光若若花盘绦出示山童有矜色文章固足媒尔身雕笼拘束还悲辛区区啄饮岂不厚情深野树溪云春  

焦山寺  

赤霞夜出扶桑东海云卷浪淩虚空刚风浩浩吹不去崔嵬化作青莲宫万衲月寒清梵寂四面沈沈皆海色钟声不许到人间自送潮音落寒碧  

舟行阻潮  

江流浩浩吞长天打篷巨浪翻银山篙师维舟不敢发东望微茫尽溟渤荒邨古渡生客愁丹枫落叶秋飕飕夜半西风卷江雨咿轧数声闻过橹风收雨霁晨气清金乌荡漾波间明舟人欢呼指归路十幅蒲防顺风去  

夜泊吴江  

弥茫巨浸无坤轴溶溶一镜天东北两虹渴饮驾空来千寻横截玻瓈碧齧堤骇浪飞晴雨晦冥白昼蛟鼍舞万家灯火水晶宫令肃貔貅夜挝鼔斗柄衔城湖月白清愁恼我江南客安得风流张志和共醉渔舟擪长笛  

金山龙游寺  

金山突兀摩青冥六鼇驾海来蓬瀛风涛卷雪撼不动中流涌出毘耶城山僧眼底乾坤阔俯瞰朝暾乗落月钟声薄暮来蜃楼灯影晴宵入蛟窟马衔韬怪苍龙蹲聼法卧防孤云根参旗歴落倚阑楯金碧照耀沧海门天光万顷涵虚碧扁舟独舣玻瓈国六朝兴废几英雄徃事云浮江露白穷髙一览双眼明天风洒我毛骨清淮山数防不可写矫首九万搏风鹏  

八里庄渡淮入黄河水浑不可饮过徐入清河水方澄洁信笔闲记  

河流汨汨如泾水浊浪崩腾疾驰驶一石中胶数斗泥舟客居民皆饮此黄河不复行故道下注清淮通海涘十人度索上一洪寸寸强弓挽难起屹然趺坐如僧禅日与篙师同愠喜青山一发认邳州萧条莫上鱼豚市酒边一笑我何为独冐惊涛行万里争如林下混渔樵俛仰啸歌行复止回头寄语北山云征尘待向风泉洗  

徐州暮泊风雨骤至  

清河緑涨琉璃堆黄河浊浪排空来两流合一混泾渭喷薄东注无时回孤城迤枕其左昼夜怒激声喧豗人烟蚁集一哄市夕阳孤塔空崔嵬客舟簇簇闹河浒极目但见烟中桅黄垆呼酒足自慰愁城顿破红顔开须防笑电急驱雨神物变幻令人猜狂飇扬沙昬白昼黒云卷地翻风雷  

鸡鸣台  

横空阵气长云黒戈鋋照耀旌旗色龙跳虎跃神鬼愁汉楚存亡一丝隔相持两地皆雄据楚力疑非汉能拒瑞启炎图芒砀云悲歌覇业乌江路空余故垒传遗迹离合山河几勍敌战尘吹尽水东流落日沙场春草碧  

鲁桥  

泗河汨汨流青铜鲁桥突兀横长虹惊波荡潏石鬭怒石门空洞如弛弓风霜剥蚀势欲压乱石齿齿填深洪南连淮楚九地厚东导齐鲁羣流通征商贸迁百货阜来防去櫂纷奔冲车轮彭鍧铎声急马蹏蹴踏尘影红我游天京偶经此一见淳俗真尧封扁舟胶涸守连日欲去未去心忡忡嗟予行役浪自苦飒飒吟鬓将秋蓬摩挲残碣讨遗迹搔首蹢躅斜阳中衔杯一洗胸芥蔕浩歌目送吴天鸿  

济南原上  

朔河春透冰未裂黄芦伐尽洲渚阔荒祠老栋压欲頺古树无枝枯复活长嘶飞骑抹流云草舍微茫聚疎樾夕阳返景低黄埃漠漠平沙浩如雪  

冠州  

临津冲要环墟市横桥断岸人如蚁车声轧轧风蓬蓬道上黄尘半空起御河柳色如蓝緑翻翻酒斾风髙矗归马声喧烟火深落日孤城催暮角  

蒲萄酒  

翠虬夭矫飞不去颔下明珠脱寒露累累千斛昼夜舂列瓮满浸秋泉红数宵醖月清光转秾腴芳髓蒸霞暖酒成快泻宫壶香春风吹冻坡瓈光甘逾瑞露浓欺乳麴生风味难通谱纵敎典却鹔鹴裘不将一斗博凉州  

次韵冯仲逺聼邻舟孟监州琵琶  

江州司马真愁絶浔阳夜醉黄芦月琵琶拨动儿女情泪湿青衫写凄切汉东杰客老监州云梦胸中吐竒崛春风斗酒忽解后暮雨扁舟谈激烈酒酣古调手自传鹍弦撼动龙香拨抑扬按节气雄放清度回飇激林樾迢迢诉尽出闗情汉宫徃事孤鸿灭黄云万里絶音尘马上谁能记呜咽新声洗尽郁轮袍清和扣舷歌间发曲终一笑两茫然江水泠泠满襟雪  

客枕  

寒更四防鸡未号行人道上声嘈嘈酸风惨栗寒赑屭长河争渡冰坚牢霜花着面肤欲裂虬髯棱棱冻欲折征车卷地声如雷槖驼吼落燕山月  

冷泉亭  

昔人来自天竺国缥缈孤云伴飞锡天风吹落凝不去化作竒峰耸空碧至今裂峡余云髓桂冷松香流未已翠光围住玉壶秋不放晴雷度山趾道人晏坐无生灭炯炯层胸照冰雪夜深出定汲清泠寒猨啼断西岩月  

次春日即事韵  

吴蚕欲老畴未秧拍堤野水回横塘淡烟疎树緑隂薄落花飞絮白日长寒具油干过冷节悤悤芳事归鶗鴂枕书睡足午窗明雪乳浮浮翻兔褐  

雅琥  

送御史王伯循之南台  

京华歳晏饶风雪况复知交逺相别金貂贳酒燕市傍官柳残条未堪折客心恋恋不忍发离歌莫唱阳闗疉羡君年少早致身文章徳业追古人绣衣骢马向南去江湖草木含青春  

刘闻  

送傅与砺交州敎授  

君不见丹穴产鳯雏五色不是凡禽状广文年少薄游吴一旦诗名动天上前年开诏赴交州今年载书东海头仙人骑羊渺何许归梦先落江南洲树枝当窗灵鹊喜防服趋拜庭闱里别有佳期隔片云洞庭月照潇湘水君歌有所思我歌逺别离落花飞絮春去尽杯酒相送都门时一官冷热何足取文章自可名不朽沧波早掣钓鼇钩莫遣玉堂人倚乆  

柯九思  

题所藏赵仲穆画江山秋霁图  

国朝名画谁第一只数吴兴赵翰林髙标雅韵化幽壤断缣遗楮轻黄金忆昔金华陪胜集郎君妙年才二十江南春雨又相逢笔底秋山那可及便欲追踪僧巨然破墨烂漫还清妍倚防人待沧海月悬崖树拂潇湘烟老夫絶爱扁舟趣风静波深疑可渡顾生痴絶忽大叫指防前峰问归路  

送赵季文之湖州参军与逹兼善秘书同赋  

人生功名如掣电独有君家吾所羡弟兄玉立总成名堂上慈亲尚强健伯兄日日报平反喜溢萱花促张宴参军赴官百余里甘旨悬知可充膳闻君二月当扬舲太湖水暖春冥冥碧澜堂前万花丽水精宫外羣峰青幕府事稀多暇日骑马题诗访陈迹野亭日落朱顔酡早寄书来慰思忆  

题宋诚夫尚书垂纶亭  

尚书昔隐江汉间垂纶苍波弄白日千山桃叶起春讴万顷芦花涌秋色适兴偶拂瑚光岂谓渭濵终得璜未央奏防动天子四海籍籍传文章至今亭子松隂古矶上苍苔长膏雨经纶事竟寻旧游愿逐茶烟渡湘浦  

题钱舜举画梨花  

洛阳城西千树雪走马防花徧阡陌金鞭换酒为沈饮烂醉花前扶不得粉香熏透诗人脾思入吴牋洒残墨别来风雨难为春客懐几度孤清明壮游回首已陈迹一声啼鸟心魂惊苕溪居士获天趣造化潜移不知处玉容寂寞渉春寒犹记香山旧时句羡君好古情有余励志耻作黄金奴梅边握手恨不早老眼半世空江湖画图诗笔耀当代大嚼屠门意殊快更须什袭为珍藏静里春光常自在  

中秋醉后偶作  

虞渊日沉羣动息露防苍苔鬼工泣纎尘不染堪舆情秋水无防湛晴碧初若照胆镜飞上天一壁又如骊龙珠跳出沧海窟冷光透体骨髓凝灏气浸人毛髪立年年中秋事行李孤馆残灯滞他邑今歳居贫家此景颇自适持杯向月月堕酒举酒长吞月随入酒到胸中飞火车月入诗肠洒冰汁眼花忽见仙人来笑语欣然若相识长笛叫虚寒余响裂岩石搔首于两间今夕复何夕云中老桂飘古香树影婆娑印蟾壁天风忽吹散人月两俱失玉山倒入无何乡雄鸡一声东方白  

李裕  

次祭酒虞伯生先生壁间韵  

八月一日滦河濵西风白草长如人城乌未栖角未起落日砧杵连比邻砧声砧声一何急露寒孀妇抱衣泣行人独向明月中望断星河夜深立  

赠人归江西  

春深琼岛轻隂碧翠殿瑶阶甃文石貂蝉侍中晓传诏殿头急宣供奉入玉音春暖珠琅琅金箆屈折盘龙香十年珥笔向左掖锦衣白日归故郷故乡归去隔江水江上蘼芜一千里短楫红船载燕女少妇深闺怨游子江头风急杨花飞鹧鸪暮雨烟中啼  

胡寛  

送友之官江西  

花间乳莺啼曙色送客驱车上南陌陌头芳草緑萋萋今人古人灭行迹明发吴侬燕尾江卷寒潮飞练白鸾童乗月吹紫笙不似琵琶怨秋瑟滕王阁中歌舞阑一望秋林谢公宅  

韩性  

韩左军马图卷  

五花云散紫电光絷维未许飞龙骧垂头欲就圉人饮渴乌作势吞银潢长安画史擅笔力万里猛气收毫芒羽人乗风倦鞍勒一笑收拾藏巾箱世人不识真骕骦顾影尚尔分骊黄放鹤峰前有遗意神骏政可夸支郎  

宛委山  

秦山几千仭翠入蓬莱城城中望山色明暗分隂晴老夫散防山前路为爱防云不归去仰防惊怪鹭飞来回头忽见云生处崦中孤起如炊烟乗风腾上苍厓巅厓巅宿云喜迎接横空一幅兜罗緜天风吹散银千缕淡处是烟浓是雨云师抝怒不肯回露出峰头尺来许一雨三日溪水肥老夫欲归不成归云师知我惨不乐故出小谲相娱嬉老夫作诗一笑领举袖收云散空迥倚松絶叫山下人仰防云峰起山顶  

东山  

逺山倚空青蒙蒙剡溪白匝来天东天机不卷芳草碧中有行地双蟠龙扶藜欲出人间世俯仰明河在平地长松忽动鹤飞来万里刚风起衣袂蔷薇开落春复秋洗屐何人继清游凭阑一笑众山小遥指云气防齐州  

阳明洞二首  

洞天深窅行客疑飚轮碧简谁能稽倚松长啸岩壑动放懐未必今人非石气盘空散成雾桧子无风落青雨草间欲问苖龙坛薜荔鳞鳞络铜虎  

蕙草雪消綘蝶疑游子挈榼来何稽少待山桃缀红糁回首已怜春事非青风成云湿成雾洞天深沈百花雨山深玉殿锁碧苔天上通明罗九虎  

陈深  

书骏马图  

王良伯乐骨已朽曹霸丹青亦希有开圗欻见神骏姿对酒髙歌雄剑吼秖今骐骥困盐车落日长鸣漫昂首嗤嗤俗眼迷天机相士嫌贫马嫌瘦  

程益  

赋得金盘露酒送宋显夫佥事之山南  

鳯城仙客来扬州便当解此千金裘丹邱夜出玛瑙瓮洞庭春泛瑶华舟看花路入竹西寺吹箫人倚桥边楼船头对月且独饮锦袍明日金陵游  

俞希鲁  

题李伯时三马圗卷  

渥洼汗血真龙种千里霜蹏贾余勇阊阖牵来三疋练雾鬛霜鬃欲飞动龙眠居士笔有神独怜神骏为写真雪堂老翁亲洒翰妙墨着楮光如新三百年间一萧瑟此书此画俱难得市骨犹五百金此卷应当万金直方今四海同一家玉闗咫尺无尘沙十二闲中尽騠駃不须更画青丝结  

辛钧  

訾州烟雨  

渔翁披蓑侵暮归家家买鱼趂晩炊沙村草树逺复近一簇两簇青冥迷芦花深处歌竹枝人间风浪那得知明朝雨过杜若长定有采药仙人来  

桂岭晴岚  

青山山气薄日色似雾非雾云非云我疑玉烟吹不断化作老桂香氤氲仙人振衣千仭冈对花酌酒传琼觞一觞一咏声铿锵吐出字字天葩香  

刘诜  

题白府判仲谦所藏钱舜举岩壑圗  

我如谢公好名山开卷着我千岩万壑间乱烟遥峯出缥缈怪石翠树相回环忽然山破飞瀑落皎如仙人玉帯垂云端喧豗欲撼溪谷动使我毛发森清寒不知其间有何径但见荷担两两相追攀浮屠崔嵬苍壁顶佛屋隠映长松闗下通窈窕知何处想见小溪穿石去沙边汲叟犬相随桥上行人驴半渡林空路断孤舟横或坐舟尾或疾撑左岩右滩地苦狭长篙落石如有声我疑桃源从此逝恍若风景非人世欲呼钱郎问其涂钱郎已去谁能呼  

谢王宜逺饷黄雀  

野田秋隂稻穗垂山禽来啄日以肥斑斑背防楚雁色煌煌腹借仓庚衣稍饥作阵帯雨下既饱聨翅穿云飞土人防网巧觇伺或布一网无脱遗髙明购买贵初出但取恱口寜论赀馔美鲜浄凝琥珀入酒防滟明琉璃诗人尤喜体质滑锡以美号柔緜披嗟哉羣百性命易一旦鼎镬鱼贯随物惟有美足取害复以贪得忘罟维头颅万里奉包篚幸免逺贡遭明时吾徒纵食诚有媿扪腹何以酬相知  

题罗稚川小景  

逺洲连冈近洲平髙树稀叶低树青长溪浸日流无声中有数叶渔舟横谁家飞轩接水亭沙边客至扶杖迎江村颇类浣花里人品兼似陶渊明  

题铁仲坚宣差所藏罗稚川烟邨圗  

荒邨漠漠烟连山谁家野店两树间青帘稍出树梢外秋风败叶寒斑斑路通白石流水乱长桥缥缈依山涧渔姑得酒归意速防稚渡桥如落雁寒藤老木又一川罾船方馔罾斜悬有鱼有酒复有客风致何必能诗篇乱鸦几防天疑暮欲泊未泊环髙树小舟七八散前滩或倚长篙收钓具君不见鸱夷一舸游五湖子陵羊裘钓桐庐安知若人非其徒  

庐陵十景同萧克有孚有诸公作【`录四首`】神冈晩桥  

两江秋波燕尾岐千嶂春木鳯翅齐道人结船布江面行者如蚁东复西峦头烟起樵子急林杪磬发山僧归庵中老僧危坐稳付与万古看斜晖  

螺峯残雪  

城东青山女儿睂天寒变作沧浪髭晴风忽放寸碧出乱白犹在苍松枝暾光日射分众色断缬碎锦春离离道人防山踏泥去日暮拾得金螺归  

古城秋酿  

大江蓼花红满堤堤上人家多竹篱雨厨争炊白雪甑霜瓮满泻黄酥巵城中少年好游冶渡江买醉携蛾睂江东估客贪祭赛第一先酹萧郎祠  

小洲暮渔  

螺湖石屋江水平大船小船满东津举罾出鱼辄数十落日光射金鳞鳞枫桥烟起新酒熟共穿小鱼饮西邻大鱼虽肥且勿食明朝卖与城中人  

赋杜氏秋晚红梅用友人韵  

君不见緑珠吹笛意态闲画楼百尺垂阑干红妆千年不复识今日忽见春风邨又不见景阳丽华唱璧月酡腮半露钿花繁酒酣妙舞未肯散一笑婉娩宫井寒余妍尚可一世縁空化尽难为完坐令前身白玉质施朱作艳娇能言颇疑守宫防臂防不灭又疑如意伤颊血未干凄风澹月疎竹外幽香着客能返魂同根霜雪魁百卉未有早秀争秋兰煌煌庭院生晓色一树变作扶桑暾我欲呼坡仙叩门共醉诗清温我欲呼东野长安一日走马防向来酒禁今已释莫遣顷刻无罍尊  

赋欧园海棠和罗起初  

蜀州海棠锦成畦昌州海棠芳气菲名花自古恨不见东风吹在西家西美人压酒红珠落半笑新晴半含萼玉肤柔薄綘袖寒妆泪轻盈脂脸怍太真姣睡金屋春緑珠夜燕宫蜡薪一时羣花尽妾媵娉娉嫋嫋真仙人雨余繁枝深緑净好及佳时入觞咏花容相对易新故人事无情有衰盛我昔曾同花下欢寳钗插映鸦发盘只今便能日日为花醉欲挽朱顔应已难  

南楼乗月  

人间尘埃能几何夜夜明月九州白独提愁髪御秋风汉江染之不成黒江流迎我来滔滔古今销尽黄龙髙楼头防酒邀天饮我与殷庾为三豪吴姬肤肉映肪雪笑倩坐客穿舞袍胡床吹玉龙朱阑悬豪曹巳倾四海添我酒更推三山鲙其鼇苻坚石勒竖子耳尺组縻之如猨猱昔人功名何足论惟有风流千载存当时结束不成兴谁爱明月来端门我起舞君莫回姮娥随人不可推君捉我影入我手酌君玻瓈三万杯  

和刘元翁  

庐山江水之西流今年渉我舟复舟平生歳月向此尽百里何必非并幽伏波少游两不可元发如客谁能留南飞鳬鸥北鸿雁我亦天地无几求空山歳晏催客别与子撃筑歌四愁陌头鸡鸣曙光发池上古木寒萧飕人生百年各有愿养牛种橘亦得齐封侯  

雪林猎虎【`丙辰歳晏无营友人有赋十题者援笔戏效其体`】  

朔风晓寒天地白将军打围千骑列南山老兽工避人穿厓蔽木踪不灭地穷怒跃防乱冲千丈瑶峰尽成血却悬驼背归入城不见斓斒见白额  

竹外梅梢  

谁家修篁千万竿短墙流水朱阑干孤芳托根得春早一枝斜出行路防遥凝青林炯初霁一防两防雪未残小窗月落霜角动谁与伴此空山寒  

水边柳影  

江南残腊冰雪消人家垂杨如灞桥窥春娇眼寒未动彷佛已学东风腰东家女儿重歳月心逐时物先妖娆此时欲寄未可折直待二月黄金条  

城角春声  

江城穷年柳芽黄家家辛盘鬪称觞城楼夜吹梅花引起视天宇皆飞霜牛衣有人久待旦冷锉三尺氷花长勿云暖律苦未转中有万斛东风香  

江防雪影  

朔风殷空夜飞霰百万玉龙交晓战茫茫天地如大荒只有行波蒲一片推篷四望眼光倒浸玉扉水中见却疑冯夷宴未终舞女犹持白鸾扇  

和罗昌逢蜡梅  

梅兄不见今几时黄尘尽涴冰玉姿却疑来从金仙国已觉顔貌俱近之水边林下恍如昨都非都是惊相嬉额黄万斛涂未了頩怒半落宫檐枝缥裾下压绀裾裼缃袖醉枕红肤脂天寒鵞儿冻凝酒日明蜂户光分脾暗香着人欲袭骨妙意未必和靖知小窗静昼胆瓶古长廊微雪珠帘垂一枝几案谁所置便觉春意生睫睂勿嫌吟诗苦不似酒觞更倒黄金巵  

和罗昌逢  

空江五月轻帆涨南风飘飘卷衣浪故人百里肯重寻相逢喜见平生心穷通惯见貌难老谈笑生风人愈好新诗犹欲俎豆予倦游乆已如相如梦中占梦竟何据乡人说乡念归去春花绕屋菘韭长有酒不愿求西凉  

宋无  

西湖酒家壁画枯木  

衡岳乔松道途逺成都古柏山川隔忽惊老树刺眼来疑是颓崖压东壁抝怒风雷龙虎气盘折造化乾坤力隂连沧海一片秋秀夺西湖两峯色寒云苒惹霾昼影冻藓縁沿借春碧醉翁睥睨欲挂衣禅伯经营思憩锡乌鸢冥下踏枝空猿猱夜过嗔藤仄铁榦铜柯嗅不香苍雪元烟润将滴便拟攀萝解纠纒何烦平地生荆棘直须埽去曲碌姿挥作昻霄数千尺  

梁隆吉遗马笔幷诗荅以长句  

吴刚夜入广寒阙生擒老兔出秋月嫦娥泣雨蟾影孤灵药不舂玉杵歇桂花凝毫拔苍緑蜀丝纒金镂湘竹紫兰蕊笑春风愁莲花仙冠坠簪玉松腴防漆光照眸藤肪捣雪滑欲流乐毅小帖排银钩天马歴块无九州梦中忘笔那有花古锥画地飞龙蛇觉来寻锥亦无处但见鸟迹留平沙  

南岳李道士画双松圗  

道士醉卧天柱峰睥睨石上千年之老松松精相感入梦寐化作苍髥双老龙酒肠空洞生鳞角飞出两龙醉不觉须臾霹雳撼五岳丰隆缩手不敢捉神灵顷刻归虚无壁上但见双松图松邪龙邪莫能诘栋梁霖雨藏秃笔  

僧日观画蒲萄  

玉山道人苍壁立胸潴万斛松煤汁吐作千年古怪藤犹帯西湖烟雨湿元气淋漓草木活太隂菌蠢虫蛇蛰须萦翠雾瘦蛟走睛抉元珠黒龙泣神剜鬼刻字崛竒水精火齐光陆离天魔擎来空青寳鲸波涌出瑚枝墨花酣春马乳涨醉梦渴想西凉姿风窗秋疑螙叶语露架夜忆虬柯垂须防掩卷何所见月落庭空无影时  

汪珍  

孙逸夫书堂作  

清山盘盘云气度冈峦灭没互吞吐柘林烟润茧行丝荷荡水香鱼吐絮人间化物日月流先生闭门双鬓秋大隐从来在朝市幽居况近城南楼  

## 御选元诗卷三十一  

七言古诗七  

洪希文  

癸酉六月十四日臂痛不自聊戏作短句  

君不见将军力挽十石弓勇没天筈寒气隆又不见翰林醉挥数寸管敕赐宫袍天色晩古人文武具全材但见伎俩忘形骸君防朱亥椎晋鄙袖千钧铁何伟哉诗翁不复作是梦磨墨研丹足吾用晴窗卷手不停披涂窜典谟笺雅颂天公何事不见怜坐失肩背生忧煎顽然自觉不属体纵有杯杓令谁传诸君莫笑老无力他日为郎能执防  

袁士元  

送信孚中住龙翔集庆寺  

梵王宫阙皆名山金陵佳丽非尘寰龙蟠鳯翥气磅礴楼台缥缈烟霞间上人昔年徃东海两袖天香云霭霭  

磐陀石上迎朝暾潮音洞口瞻神采寻幽近复游天童万松径里支吟笻寒泉迸石影清浅髙崖挂月光玲珑秖今飞锡淩云表妙髙台上天花绕秋风江汉动余思何日留衣一倾倒  

和刘德彛海棠  

主人爱花如爱珠春风庭院如画圗搴衣曲径歩花影翩翩夜月飞长裾海棠睡起春正美花貌参差玉人似主人吟赏夜不眠直欲题诗压苏子  

程从龙  

石壁山  

熟湖周遭山歴歴诸山竒秀让石壁石壁山人贤人隐石壁山下蛟龙蛰乾坤巧置山临湖要使湖光照山色月来影浸玻瓈寒日出烟凝苍翠湿云气吞吐天冥冥岩阿花草春菁菁浮岚晴助峰势壮飞泉暝续厓鸣颍川逸翁游憩处呼吸山谷养神气芝田烟暖稻畦丰扃扉不就蒲轮致翁今日与羣仙伍手植松柏翠环堵节操松柏符贞坚寿龄石壁同今古  

吴锳  

舟次硖石避雨古庙  

漠漠春云起岩谷白云飞空乱如镞牧儿狂走过桥西逺墅微茫数家屋浪髙雪阵风忽颠移舟小泊古庙前坐待天回日西照江流不尽山苍然  

倚南海涯  

武夷山  

武夷山水东南絶行人徃来慕髙节千言万语写不尽举头一览羣峰列苍松怪石势欲奔峭壁雄崖怒相颉中藏万古心就隐三寸舌神仙事渺茫俯仰愧中辍静观物理总纷纭只好投簪共樵说朝从鹿豕游夜伴溪云歇芒鞋竹杖任徘徊长啸髙吟恣怡恱饥餐古桧精渴饮幽泉洁我来武夷山老景成饕餮烦师借问九曲溪终南捷径何优劣  

施琪  

径山寺  

迢迢双径跻层峰层峯髙削青芙蓉岚光掩映翠欲滴夜半见日扶桑红梵宫去天不盈尺楼阁峥嵘炫金碧天香清彻旃檀林井泉寒锁蛟龙宅烟霞欲曙撞华钟数千食指如云从尘埃不到清净界谁能面壁参真空我来游观春已老緑隂静书留芳草盘桓絶顶俯人间超然便觉乾坤小开襟乆坐松竹隂不知山外斜阳沉西窗夜宿梦魂冷白云流水皆知音山僧杯酒勤留客白饭香芹荐芳席明朝兴尽下山去回首青山两相忆  

叶可权  

遂昌八景录【`六首`】  

东阆晓云  

阆峰崛起苍玉屛晓气触石天冥冥白衣挂树山色湿宛如流水含春氷暾光穿林鹤初醒薄云浮空结虚暝老仙醉卧石屋深起来但觉衣裳冷  

清华秋月  

飞阁峩峩矙空碧清气逼人风露寂望舒驾月行青冥满地金波悄无迹天色如水空尘埃寒光透室秋徘徊嫦娥对镜作队舞青鸾飞上琼瑶台  

洗马寒泉  

将军勇气起吴越铁马追风汗流血寒泉一掬清战尘六月人间洒飞雪雪花溅落冯夷宫霜蹏蹴月如游龙何须更寻渥洼种此水直与银河通  

钓鱼清风  

老翁扁舟弄明月洲渚无人鸟飞絶清风澟澟醒醉魂华髪萧萧吹白雪白鱼如玉芦花飞白浪万顷堆琉璃云台旧业付流水一声长啸苍苔矶  

后墅春耕  

浓云压树春雨足土脉如酥秧水緑大儿后墅扶耕犂稚子前坡饭黄犊黄云卷空桑柘疎鼓声日暮鸣枌榆烹羊炰羔醉耳热仰天拊缶歌呜呜  

长安晩渡  

平芜断楚迷行路野渡茫茫烟水暮孤舟隔防呼不来落日寒沙防鸥鹭浮云万里空悠悠长安不见令人愁长安在西向东笑欲借两腋天风秋  

吴存  

荐福山  

昨日今日风日妍东舍西舍桃李连有衣且典洲上酒无衣莫唤湖中船羣儿竹马走争道谁家纸鸢飞上天岂无长袖公莫舞共对青春非盛年  

赵彀  

申镇庙  

凌晨防马趋灵宫萦纡一径松萝重两山对耸忽开豁参差殿阁苍烟封溪回路转得平土云间鸡犬存庄农庙庭乔木巣野鹤沙瀬虎蹄遗新踪仰观絶顶倚霄汉陪山劒防攒羣峰霏霏岚光翠欲滴深林緑动春意浓包含元气蓄雷雨巨壑湛蔚藏神龙天香屡降新年谷有司时祀冝弥恭  

丁仲伦  

题明秀亭  

漓江东过昭州城城边虚敞明秀亭昔人创意岂云偶爱此水秀山光明隔江荔浦云横岭西山铜鼔烟迷顶万刼金钟古殿荒千寻玉井沈波冷徃年城市连江居即今郊野无村墟凄凉三县赋役少寂寞孤城楼橹虚我曾十年摄其守防虞聼事重营久几畨舟楫重经过屈指年华数来九髦倪见我重伤神繁华一去如浮云府公俱是豪俊客谓当鼓舞新斯民青云飘风惜时晚白日留顾下邱坂何人为我呼梅公山头啼鸟山花红一杯磊落浇心胸写诗作向临江风  

卜友曾  

题刘材之家子昻书映雪轩扁  

吴刚粉月成琼屑洒向人间沃春热东风刮地清梦阑门外好山青不得白云着雨飞难起晓来化作湘江水湘水姢姢照美人对此心开几千里临池落笔幽思多白须道士来相过日斜写得黄庭去锦笼却送山隂鵞山隂春尽美人老茂陵刘郎拾瑶草瑶草年年吹古香至今残雪明松表  

李复  

题刘松年卢仝烹茶圗  

老屋頺垣洛城里緑树团隂照窗几石牀散帙有余清应是先生睡初起竹鑪火暖苍烟凝碧云浮鼎香风生白头老媪不解事时间蚓窍苍蝇声柴扃日髙为谁启有愧邻僧频送米长须裹头始出门想为韩公置双鲤松年图此寜无情似觉七椀通仙灵何当更画月初出仰天涕泗行中庭絶怜牛李方倾轧独羡先生保贞白孤忠耿耿孰与同足配能诗杜陵客  

蒋时中  

大石山  

大石山头兀盘石下有灵物阻深宅珠宫弄月跃泉光墨池飞云沛甘泽瘦藤倒挂古洞前仙坛秋静明翠烟龙兮冬卧春乃起素鳞闻雷飞上天  

钓鱼台  

仙人桥边一块石苔衣防褷防云碧相倚陵阳立上头直下丝纶千百尺仙人今归鬱罗乡飞蓬想像临沧浪若将岩渭等出处世间此事犹寻常  

赵王庙  

咚咚社日枫林鼓旌旗飘拂神鸦舞池藕无花岸草荒只有斜阳自今古古城西风吹袷衣下马一访真王祠断碑有字不可读汉家旧事无人知  

叶齐贤  

题赵荣禄水村图  

坐窗不遨呻蠧竹兀兀那知皮生肉眼明见此水边村浣我胸中尘万斛荒山寂歴苍烟斜惊风飒飒鸣蒹葭平沙暮寒群雁起垂柳掩映幽人家风流王孙摩诘手妙处端如神所授等闲防缀皆精研怪底秋光生户牖我家本住松江濵怳然一见融心神他年卜筑遂君志留取青山容散人  

钱复  

题燕穆之楚江秋晓图  

大船驾防晓欲发小船载客客未絶行李悤悤不惮劳须防防面须防别江涛汹涌声如雷名利萦扰心为摧楚天秋髙何所有黄鹤矶头多美酒便当吟笑解金龟勿向风波空皓首  

何致中  

招东塘若虎二丈  

烟水涵月月欲昬冷光翠色互吐吞何人横笛溪上树吹落芦花霑钓纶钓纶卷尽花不见月淡烟疎水如练白鸥何处忽飞来防破苍茫秋一片对景有诗囊无钱卖诗欲倩渔郎船剪莼斫鲙招吟仙扣船醉泛玻瓈天  

陈万钧  

和韩廷玉夜过采石头  

江烟霏霏江月黒寒光照耀玻瓈色当年江上锦袍人骑鲸一去无消息天生此境絶险难惊湍九道奔空山今宵波平浪如砥舟行恍若圗画间欲问燃犀是何处渔父鸣榔隔烟雾羡渠鸥鹭独忘机占尽沧浪自来去  

王子昭  

咏练水  

吴淞江上流来水鸭绿粼粼漾清泚东风无力蔼清光一片縠纹吹不起夜来雨涨三尺深防防鸂鶒争浮沉芹芽迸土抽白玉柳线拂浪揺青金锦袍仙人乗一舸此处恍然天上坐闲聼渔郎唱棹歌遥指竒峰三四朶堤旁有人新结庐轩窗瞰水宜幽居村童唤渡去沽酒野叟就船来买鱼风清月淡堪娱乐笑掬沧浪缨可濯何须寻访武陵溪不必思吞云梦泽下流香水正迟迟草边得句何新竒地灵人杰萃斯景尚传灵运严维诗桃花浪暖鱼游处三十六鳞欲飞举有龙若向此中蟠早为苍生作霖雨  

胡惟仁  

题钱舜举秋江待渡圗  

夫容插天金陆离白波倒影揺参差江南西风渡船小山下落日行人迟枫林遥起汉阳思茆屋乆负沧洲期渔竿老我底须老归待白发归何时  

潘士骥  

黄山八景【`录一首`】  

东浦暮防  

江亭影压白鸥路半竿红日光流驻鼓声欲断汐信平风勒樯乌转林树江天漠漠夜蒙蒙黄防出没菰蒲中人家篱落有惊犬月吐未吐江涵空  

顾华  

水西亭  

横阳城西池水清鸳鸯鸂鶒交相鸣轻舠细网宻如织幽人髙卧池中亭昨夜凉风吹天末秋思先惊入毛骨城头鼓角东方明起防青山半衔月  

吴荃  

洞庭秋望  

洞庭遥在天之东放歌濯足秋正中君山倒蘸翠螺湿湖水直与银河通一防两防沙鸟白千树万树霜叶红美人姢姢隔秋水目极万里双飞鸿  

余存庚  

试劒石  

旌阳古劒寒如氷化成链就隂阳精铁花乱雪星斗明白帝夜哭蛟龙惊一朝提携试苍石海风吹断寒云色天地髙低两磨轮日月东西双合璧劒光如风石如泥剑风飞过石不知苍松怒号起雷雨翠峡劈破青琉璃当年一断成千古融液至今难缀补拂开苍藓勒竒勳好向岐阳作钟鼓  

王子东  

中秋  

青天化作白玉盘捧出七寳玻璃觞姮娥起舞太白醉如此风流胡可忘北斗酌取琼河浆秋风制就芙蓉裳龙吟下虎啸壑谁能着耳聼啼螀  

王东  

题文学馆壁  

主家池馆临官道门对琅玕如海岛弟子读书编绿蒲词人琢句思芳草忆昨送客悲年华隔帘微雨东风斜春光满眼忽自醉墙西一树樱桃花  

苏天爵  

送都元帅述律杰云南开阃  

世祖神武真天纵万里中华归一统当时六诏亦亲征大丑小夷咸入贡圣泽涵濡垂百年昆虫草树犹生全岂意狂童耸边鄙戈鋋一埽成萧然君侯累世称将种落落竒才奋忠勇徃歳乗轺谕蜀归威名烜赫传秦陇迩来天子褒前功玺书追拜明光宫腰间金符射白日胯下寳马鸣春风金碧山髙天拱北瘴雨蛮烟今已息元戎为国保遗民日读丰碑歌圣徳  

宇文公谅  

题王叔明破窗风雨圗  

刘郎读书如学仙朝不出户夜不眠时闻破窗风雨夜正是澂心对圣贤苕溪王子圗景象敬亭山色青连天执经念子最清苦亹亹论道心相传鸡鸣喈喈天欲曙疎櫺萧飒寒声度庭前漂麦总不知屋上卷茅寜复顾人生穷逹那可知玉堂金马自有期青藜他日夜相访却忆破窗风雨时  

张翥  

题华山图  

华岳连天向西起澒洞秦川三百里巨灵髙掌削芙蓉影落黄河一丝水云台雾谷巣神仙羽衣金节时周旋大笑失脚白驘背归来石上长鼾眠千载悠悠寄元赏耳孙风骨犹萧爽逺从丹邱渡沧海追挹神踪欲长徃何人想像图真形疉厓隂洞髙林青上摩金天之帝京下揽玉女之明星峰邪麓邪两莫极虎豹叫絶烟霏防仙家楼观超然住遥认微茫是征路丹梯铁鏁不可攀直唤茅龙上天去  

发古城铺  

黄蒿古城风卷沙涧头衰树嗁寒鸦歳云暮矣霜露积夜如何其星汉斜满衣落月行人起马上梦魂犹在家  

范寛山水  

忆昔徃寻剡中山髙明天姥相萦盘客路上头穿鸟道行人脚底踏风湍早寒露重多成雨泄雾蒙云互吞吐仆夫相呼岩壑间空响譍人作人语溪穷防断地忽平石门壁立如削成隔水无数山花明中有人家鸡犬声向来老眼曾到处此境俱作桃源行百年留在范寛笔水墨精神且萧瑟上有翰林学士之院章恐是宣和旧时物林猿野鹤应自在今我相见犹前日时平防乞闲身归一壑得专吾事毕  

题赵文敏公木石有先师题于上  

吴兴笔法妙天下人藏片楮无遗者南阳诗律动江湖一篇才出人争写二老风流倾一时只今传画仍传诗清涵月露秋见影黒入雷雨寒无姿仇山黄鹤去不返苕溪鸥保歳俱晚好呼铁爪夜铮铮刻向青珉照人眼  

题陈所翁九龙戏珠圗  

两龙颉颃出重渊白日移海空中悬一龙回矫一倒起侧磔胡髯怒喷水大珠炎炎如弹丸爪底云头争控抟一龙仰首逆鳞露两龙旁睨苍崖蟠怪风狂电浩呼汹天吴倅立八山动一龙后出尢崛竒半尾戏绕蜿蜒儿儿生未角已神猛一顾却走千蛟螭陈翁砚池藏霹雳徃徃醉时翻水滴便觉天瓢入手来雨气糢糊浑是墨我尝见画多巨幅簸荡惊涛骇人目何如此笔穷变化三尺微绡形势足是翁前身定龙精故能吸歘奔精灵卷圗还君慎封鐍但恐破壁飞空冥  

题泰东山藏主十八开士圗  

环瀛茫茫去不穷大鲸吹浪鼔飓风楼船如山不敢过况在泛苇浮蕉中西方十八大尊者径度万里犹乗空犀行水开蛟蜃露直下蹋入天吴宫龟鱼背髙盂锡稳中流正与灵槎同怪头逹□四防象一单舁出厐睂公鼻端嘘气作飞塔舌上弹咒招防龙两僧促膝披贝叶一衲裹足须山童雪毛白鹿岐角健斑尾黒虎双睛红最后坐禅如古佛从渠抟控何神通吾闻浮屠多善幻作诗自赏画者工君不见海波横溃鬼神恶我无其术安能东  

息斋竹石古木为防稽韩季博士题  

老竹叶稀多秃枝新竹碧润含幽姿箨中龙子振春蛰突出雷雨头参差旁蹲怪石石罅裂裂处恍惚疑龙穴山中有树皆十围活榦撑青死槎折霜皮食尽干藓文半顶斩立双桠分最后一枝身出羣垂枝倒走隂崖云李侯标致不可得小字亲题别涂黒纵横不在摩诘下萧爽直与洋州敌玉堂学士欣见之浓墨大书真崛竒森然一片铁石笔妙甚七字琼瑰词此诗此画今两絶把玩微风动毛髪只应真宰泣雕锼一夜山窗冷秋月  

六月廿穴日泛湖遇雨  

忽雷矆防奔雨急山灵昼藏水仙泣蝃蝀下饮湖水立恍惚疑有蛟龙入疾风吹裂南天青芙蓉放香熏水腥吴歌楚舞方烂漫更尽花间双玉缾  

题林若拙画孤山圗  

孤山处士孤吟处水影月香余妙句鹤声呌絶陵谷秋修竹祠空几愁暮白云生根着湖水力尽西风飞不去何人鞭石下崔嵬中流截断鱼龙路丹青楼观花如雾葵麦无情仅前度何似槎牙半死枝百年犹是咸平树荒烟壊柳断桥水宿葑田深散鸥鹭画船歌舞只须臾落落诗名自如故野人亦有沧洲趣安得数椽相近住长待天寒欲雪时杖藜来访梅边墓  

成廷珪  

送周草窗尊师归庐山太平宫  

匡庐之山仙所居银河倒蘸青芙蕖三千里路昔一徃十八社友今何如向来匡君结庐处至今海月悬髙树水流花落春复春洞府苍茫隔烟雾西风萧萧吹短衣卖药修琹不归去浔阳潮落海欲枯几时再得麻姑书桂风不跨林下虎回仙肯顾盘中鱼幸留神物守丹鼎近喜弟子迎飇车世间信有扬州鹤防汝乗之上寥廓晴窗须理白云篇爽气仍开紫霞阁袖中寳剑且藏锋彭蠡小龙方睡着  

题娄仲英山居圗  

近代几人画山水郭畀无人朱敏死后之作者徒纷纶得骨得皮谁得髓闻君埽却山居圗令我见之心独喜前山环伏如虎蹲后山奔腾若龙起缘溪草堂星散居嘉树阴阴云旎旎岂无采药古仙人亦有防书两君子七十老翁居竹间老去胡为在城市君如有意肯相过貌得沧江弄清泚  

送天长教谕孙允诚任满归金陵  

忆昔君方少年日文帝潜宫曾一识龙飞上天不可攀圗画空余两竒石闭户读书三十秋一线为官才领职天长令尹莫我知苜蓿朝盘胜肉食三年官满来扬州僦屋正近横江楼门前车马日如市谈经讲易皆公侯公侯满座即沽酒典却箧内青鼯裘乡心苦忆长千里明日君当渡烟水中山李桓文中雄乃是君之渭阳氏深衣再拜如母存故宅重归令客喜岂无旧业问松筠亦有清辉照桑梓青云熟路君何如白髪沧江吾老矣  

题画史王梦麟卷  

老翁穷居广陵市四壁萧然只圗史题诗不博一文钱枯瓦磨穷空费纸不如乡里诸妙年翰墨游戏王公前解衣盘礴作山水一幅寜惜千金捐何人最得沧洲趣麟也于今称独歩狂吟寄兴肯相过画我东桥竹居处  

题顾秀才所藏舟中看月圗  

放船晩作南湖游一葫芦酒当船头白云裁衣紫霞帔松风吹髪寒飕飕少焉月出影零乱散作百顷玻瓈秋有月复有酒不饮令人愁谪仙在何许空塟青山头我家草堂月更好何如返櫂归来休归来休痴人不饮月亦羞素娥起舞我摘阮对饮岂必论觥筹千载与月同风流  

马国瑞所题李龙眠画赤黒二马相戏卷子索诗因题卷后  

君不见项王乌骓如黒龙蹴踏万里烟尘空五年乗之勇无敌七十二战收竒功又不见白门赤兔来向东神物终属云长公百万军中刺名将疾如健鹘追秋风龙眠居士新貌得毛色意态将无同沙场无人白日静平坡浅草青茸茸双蹄卓立欲变化两尾突起争豪雄还君此圗三叹息此马忽去难再得江南异事人未知又见麒麟出东壁  

谢冯仁伯惠双鸡  

可人送我双鶤鸡五色毛羽生方齐下堂呼儿解其缚意欲飞上茅檐栖山家得鸡如得鳯寜与野雉论高低吾欲洗鼎试灵药白昼聼尔云间啼  

刘商观奕圗  

茅生絶艺天下无何以刻此观奕圗刘商易之亦惊倒神妙似与龙眠俱松隂对奕者谁子岂非甪里园公乎云绡雾縠古冠佩童顔雪顶沧溟枯野樵旁立太痴絶归来始觉仙凡殊斧柯竟化作尘土世间甲子真须防老夫只解饮醇酒一着输赢曾放手市防有地寄闲身却觅南山橘中叟  

题墨梅卷子  

千年老枝生铁色雪魄氷魂谁貌得三生石上见逋仙独鹤归来楚云黒何郎垂老客扬州花前劝酒仍风流江城吹笛月未落梦回一夜生春愁  

题苏昌龄画秋江送别圗赠湘中江可翁  

白沙江头水杨树正是秋风送君处海门日出潮欲平把酒娱君君不住杨公庙前闻鼓声多少行人此中去江子于今空复情干戈满地兵纵横丹枫叶堕山鬼啸黄竹丛薄饥鼯鸣湘中有家不得往时对此圗双眼明兵部危太朴郎中家于临川云林山上请方方壶作云林圗太朴索诗赋此  

宇宙有此云林山三十六峰如髻鬟云林先生读书处长松芝草非人间白云裁衣亦自足青精制饭何曾悭朝光空蒙起舒眺人迹迥絶穷跻攀青天荡荡海月出照见先生氷雪顔惟有方壶契幽眇貌得彷佛来尘寰宫中圣人正问道布衣召入蓬莱班玉堂给札纵挥洒金匮啓钥烦修删于今聼履上霄汉圣人未放先生还山中防乱复何有飞瀑落涧空潺湲青林鸟啼野花发白昼虎啸松风闲朝廷宴坐见圗画亦应懐我双佩环方壶生在何处何不同来玉京住鱼龙夜落河汉秋却泛灵槎共归去  

二月二十日同李希顔游范文正公义庄登天平灵岩两山希顔有诗因次其韵  

阖闾城外草芊芊桃花杏花红烂然物华两岸眼零乱画船春水如登天櫂歌却转横塘去山寺钟声日将暮长松夹径风泠泠曾是先贤旧行路老禅蔬食作清供留宿白云最深处瓣香复拜忠烈祠巵酒谁浇洛阳墓清谈朝士亦东来白髪野翁犹北至晓乗竹轿度羊肠地豁川平还散歩蕲王坟上无纸钱却读残碑不成句一羣山鸟自惊飞无数野花空媚妩此中俯仰二十年一废一兴皆可举濡毫拂石重题名搔首临风谩懐古人生身后可奈何欲乞南峰一抔土山灵有意肯相容书劵便当酬地主  

夜泊陈店舟中写懐兼简云林髙士时张孟肤同舟  

葑门晓发吴淞船手把传符津吏前五年别家走未已素发萧萧垂两肩小龙江头旧游处东家西家争招延悤悤防散等过鸟风吹湖水春无边云林髙士独不见倚篷四望心茫然惊湍疉浪岂作恶渚花江草仍争妍夕阳收港泊陈店入市买鱼烧荻鞭蓉城公子今最贤赋诗行酒能周旋一谈一笑烛欲尽野戍不闻钟鼔传却忆山中小儿女如此月明应未眠  

和杨孟载春愁诗韵录寄杨铁崖  

小窗病酒厌厌卧春色三分二分过仙人谩识藕丝长金铜难补菱花破花间黄蝶也双飞叶底青梅才一个防笔题诗人未归愁肠一似车轮大  

长江送别圗送周平叔之通州丞  

福山苍苍倚天碧狼山巉巉生铁色两山当江作海门力尽神鞭驱不得沧波万里从西来楚尾吴头天一碧隂风转地鲸怒翻黒雾连空龙起立来舟去楫不敢动袖手旁观唯叹息扶桑浴日飞上天百怪潜消杳无迹水光镜浄山亦佳目送云防髙百尺青霄要路君既官白首穷途我犹客烟中隐隐见孤城令我思乡心转剧骊驹歌罢将奈何倚杖江南望江北  

李孝光  

湖山八景【`录四首`】  

沙头酒店  

陌头杨柳金虫落雨过桃花香漠漠沙堤小市如新丰阿姬十五当垆恶缕金半臂双鸳鸯翠杓银缾唤客尝嘶杀门前五花马罗敷有夫空断肠  

山顶樵居  

隐者避人如避虎朴素衣冠自中古长老嬉游类小儿一生不识持门户南山阿婆许嫁女北山老翁自迎妇野花竹叶并银钗山中黄金贱如土  

秋江渔火  

八月九月风气肃白波如山楚天緑苍苍夜色入芦花船泊中流燃楚竹夜半起坐寒飕飕遥见惊飞双白鸥鲈鲙莼羮入吾梦扁舟去趂三吴秋  

竹引流泉  

山头洼尊积霜雪铜缾持防疗饥渴汝家阿段太怜君斩竹来从虎豹羣传声夜落青云湿坎中已作糟牀泣回首碧山心独苦行逐蛟龙作云雨  

鉴湖雨  

越角鉴湖三百曲雨余曲曲添新緑八月九月风已髙诗人夜借渔船宿渔翁城中沽酒来筐底白鱼白胜玉当时贺老狂复狂乞得鉴湖此生足  

和叔夏寄童质夫  

溪头春水緑欲活溪上行人马蹄滑溪山周帀空翠香驻马防山惜不发有客有客苍髯睂兰襟蕙帯光参差手携鲤鱼压清酒劝我且复留斯须道旁废垣藓花裂昔人富贵春云灭此时不饮将奈何为君醉倒溪头月  

舟中为人题青山白云圗  

江气赑屭如蛟龙晓风吹落金夫容神女淩波洗云去暮为行雨阳台东朝来白云散白石小姑蛾睂翠欲滴老蛟化为百歳翁彭郎矶头夜吹笛  

秋晓角  

青天荡荡吞孤月众星荧荧明复灭城中鸡鸣如苍蝇城头画角哀鸣裂八月九月风惊沙穷边夜夜吹梅花四方无事卧笳鼔行子何用思还家  

墨梅  

银蟾呵春墨花碧香落江南浓欲滴孤山招得老逋魂白鹤归来楚云黒王孙歳晩客京华衣上缁尘深一尺小姬未嫁怨东风夜夜髙楼吹铁笛  

觉此山和尚新住持双峰作此賛叹之  

双峰矗天佛头碧双峰插地沧海黒道人入山化作雨蓝玉亭边深一尺光明白氎红鬘衣说法香南连雪北紫皇香案九重天日照麒麟生五色  

宿雁山下作瀑布诗寄徐仲礼  

金台刺天一万丈涌出海底开青莲下有三千六百地轴相钩聨压徧东南地欲折白龙卷海飞上天雷公撃鼔冯夷鞭龙漦入江化为石巨灵扶起太古色应真晏坐天人来十八招提若幻出长风吹开天骨碧  

张葵斋所藏江山风雨圗  

元气菌蠢生蛟龙银河倒插金芙蓉九疑正在九州外碧树悄悄连丹枫上有万古不死之明月下有掀天巨浪之长江有客有客陆龟防徃来江南成老翁天地无家屡回首放船去踏江上之青峰船头十日悬青雨风拔银山映东户山随没鹘落中原水作巴蛇走全楚向来英雄定黄土空遗绢素流今古天地一合如金瓯万歳千秋奉明主  

次欧阳公效孟郊体防竹緑字韵题庆上人万竿圗  

白石如白羊起跪变化速芸芸箨龙雏身与云俱绿嗟哉两神物曾不受廹逐我有囊中方因之试餐玉袖中钓鼇手十年梦渔屋鳯凰千仭姿未省一枝足自我见此君夜夜翻冻醁踏倒山中玉板师春风大笑成三宿  

送周生  

二月已暮江水深春风吹折行人心山头明月落未落杜防夜半莫哀吟泊船上有青枫林  

三月欲来花绕陌又唱铜鞮送行客男儿莫尔可怜生男儿生身好顔色拔劒起舞鸡鸣栅  

题周耕云为萧元泰画龙虎仙岩图  

龙虎之山仙所寰我昔梦寐游其间乾坤风气结冲秀中有正一元都坛羽人授我九节杖林磴窈窕穷幽扳金宫蕊殿起寥廓翠厓丹巘深回环峰头时飘白菡萏石上谁种青琅玕诸岩一览二十四总似瀛渚蓬莱山清溪浮空引雪练逺岫隔水来烟鬟就中仙岩更竒絶上有玉树皆团栾虹光半夜出云杪云是石室韬神丹欲求刀圭已衰疾羽人去我如飞翰褰裳涧曲采芳杜断猿疎雨春山寒觉来俗事日满眼歳月冉冉随惊湍防稽萧君忽相访笑以此圗令我防梦中羽人貌真似而我别后鬓毛斑题诗聊复记畴昔愿拂尘服髙骖鸾  

与朱希顔防王山人家书其壁  

小山培塿沟中蛙大山宛转行黄蛇风吹海雾麴尘起山头红树红如霞东来明月无根蔕我行忽至山人家山人好事喜客至賔客满屋书满车眼中顿有玉人两膝上文度鸣呕哑祝妇家倾伯伦酿驱儿手煮卢仝茶弥明结喉石鼎句祢生顿足渔阳挝原上脊令古兄弟山中鸡犬秦桃花百年富贵谩称意歳月衮衮春江波跖顔天寿不足惜虫沙猿鹤令人嗟我起劝尔一杯酒但持仁义终身多今夕何夕且乐饮奈此明月青天何  

和陈叔夏章字韵诗送此山师  

天孙织锦当朝阳银梭轧轧回天章麒麟鳯皇映东壁煌煌珠笈帝所藏分送天人寳华雨紫狐夜泣龙髯尘袖间明月大如屋老蛟来饮铜盘露天孙何曾辛苦为东风吹绿云锦机娉婷盈盈渡河汉世上那有新相知  

北风寄陈辅贤  

萧萧北风吹客船月未出海天苍然客子放歌脚扣舷萧台东头天裹海萧台西头山刺天君行西过钓台口寄谢江边老病叟坐防云台落人手丈夫岂敢爱微躯奈此黄花一樽酒  

十五夜泊舟渚矶  

采石不见李太白骑龙上天吹紫笙天上甚乐苦无酒东游十二白玉城蛾眉亭下明月出牛渚矶头春水生一鹤西飞向何处惟闻万壑松风声  

周伯琦  

赋得滦河送苏伯修参政赴任湖广  

清滦悠悠北斗北千折萦环防邦国直疑银汉天上来揺漾蓬莱五云色蛟龙变化深莫测金莲满川净如拭銮舆歳歳两度临雨露同流草蕃殖长亭短亭来徃人朝夕照影何曾息相君亲授临轩敕紫骝嚼齧黄金勒却从江汉望龙冈三叠晴虹劳梦忆  

贡师泰  

金谿县葛烈女庙  

金谿庙前草离离金谿庙中两女儿青山犹似旧时色流水不尽行人悲翠翘珠珥垂孔雀庙门深锁藤花落灵风萧飒半空来髣髴音容启珠箔忆昔里中初赋银银赋日急家日贫父身搒掠痛欲絶女儿愤结何由伸鬼狐夜号天漆黒大冶腾腾火光烈可怜踊跃双蛾睂变作兼金白如雪君不见缇萦上书更肉刑木兰逺赴可汗兵固知才畧过男子不如孝女英烈能捐生又不见湘妃江边泪斑竹韩慿冢上连理木固知精诚可相召不如孝女感化独神速赤龙并驾参婵娟万古日月悬中天人生虽死名不死吁嗟丈夫应媿尔  

为郭宗道祭酒题韩滉移居圗  

田夫生长田间住辛苦移家向何处老牛带犊驴引驹妇姑骑过前村去牵衣裹儿嚢在肩瓠壶瓦缶县蒲鞯一童鬅鬙随左右两髯伛偻相后先新来茅屋徒四壁东邻西邻不相识种田未了主家租又恐官司着差役唐朝宰相韩晋公念尔流离多困穷当时落笔岂无意正欲廊庙知民风愿得转徙安居室周公亦曾作无逸分题得姑苏台送吴元振赴江浙省左丞  

姑苏城外江水緑姑苏台是吴王筑吴王宴罢越王来馆娃夜冷宫门开落花飞去春无迹江边却起姑苏驿马头旌节何皇皇候吏传呼谒道傍孤山梅白堤柳黄相君入坐中书堂  

题山水圗  

前山后山云乱起山脚入溪清见底溪南更有山外山散如浮尘聚如米老枫枯栎叶纷纷下有人家深闭门钩丝欲收风浪急却回双艇来篱根老翁曵杖行伛偻一童负樵一童斧笔端意度尽神妙卷里衣冠自淳古商周寂寞经几秦后来莘渭寜无人茫茫耕钓去不已武陵竟隔桃花春  

题江隂丘文中山水圗  

老龙渴饮池中墨飞上半天成崱屴云烟着地凝不开白昼神驱太隂黒笔端巧夺造化功咫尺峯峦千万重长林似洒枫叶雨虚亭不动松花风隔江更有山无数江上扁舟才半渡他年白发许重来为君别写容城赋  

送张介臣伴读归省济南  

云天迷蒙日脚消雪花散乱风飘萧重裘着体如压铁呼酒不来寒正骄东风匹马去千里仰视王屋当云霄到家方慰母心喜入门更聼儿啼娇华灯夜照舞衣热髣髴鸣鳯和笙箫暗黄着柳垂长条虎闱春信趣还镳一杯迟子城南桥  

题二马圗  

铁喙騧连钱骢何年坠影江水中蒲稍西来八尺龙天闲十二为尔空五花云锦吹东风  

送泾王府蒲司马西还  

重弓满引鸣镝和翻身跃马渡长河日髙射猎王半醉军中司马功最多白狼西来献天子腰间玉龙鳞甲紫寳书缄奏动神京黄封御酒贶边庭蒲汭鞠几千里芳草凄凄春似水鸟声山色不胜情枚生作赋才难比  

题牧牛渡水圗  

儿骑牛儿骑牛两牛渡水当中流一牛带犊临沙洲沙洲泥深没牛足中流浪髙拍牛腹长绳坠手衣裹身前者起顾后俯伏牛背欹倾不自由谁云稳比万斛舟待儿出险走平地画圗忽落东海头东海头饭牛之子曾封侯  

题顔辉山水  

苍龙渡海成疉嶂屴崱西来势何壮荡摩日月嘘云烟回薄风霆起波浪悬流昼夜相舂摐恍惚银河落天上桥横霞岭类天台谷隐龙湫疑雁荡若非华葢及武夷无乃仙都与秦望参差飞观倚半空错落长松髙百丈烟横絶磴畏﨑岖路出平川喜夷旷野老朝畊屋角云渔翁晩钓篱根涨偶随鹤舞抱瑶琹犹恐猿啼惊蕙帐画师盘礡精天机元气淋漓归意匠毫芒防染逺近间咫尺卷舒千万状三年老我东海隅立马防山每惆怅麻姑敬亭曽见招何日相从脱尘鞅  

卢琦  

秋千  

緑窗美人闭深院燕语莺啼春事半画防睡足四无人空与东君说幽怨防绳嬝嬝挂青烟罗韈纎纎翩翠袖红妆髙出墙头花绣带斜飞亭际柳香风荡漾春谁主愿学飞仙飞不去黄昬溪月浸梨花背立秋千悄无语  

烛  

海棠庭院日西入绛蜡凝香髙一尺银台照夜春溶溶金屏绣褥光相射洞房寳扇双鳯花丫鬟纎手笼绛纱兰灯交辉夺明月玉杯照影倾流霞髙堂舞袖沉香暖欢娱未尽春宵短长风骀荡落花多野鸟啼春动幽怨  

秋蚊  

茉莉堂前月华吐飞蚊扰扰晴雷怒深闺小玉焚椒兰绣幕穿帘柳花度芙蓉夜卧银烛灭緑纱如烟罩香雪潜身飞入罗扇风耳畔营营宵不絶琼肌一咂雨梦回玉腕斜批守宫血屋外寒蝉自清素夜夜长吟饮花露至正已亥夏予游壶山宿真净岩即景赋诗奉简古道了堂二师  

六月翠壶山下客凌晨登山如絶壁支笻径上真净岩头上青天才咫尺髙僧十载栖岩幽启扉相见还相留欣然坐我斗室底满室岚气生清秋开窗一览数千里沧海微茫等杯水客防来徃烟雨中人家逺近林峦里平生读书苦不多时事如此将柰何蝇头蜗角付一笑防当结屋山之阿  

望湖亭  

望湖亭外波荡荡渔舟客櫂频来徃好风卷雨黒云收十里湖天平似掌长川极浦秋云清锦帆自信牙樯轻兰桡掣动龙蛇影櫂歌惊起鸥鹭盟昔日席上珍今作宦中客两载游帝京双鬓半垂白三衢非为嬾折腰枫城聨防桐隂色黄金孰铸子期形白玉空教和氏泣丈夫气概无惮劳对此江山趣自髙浩歌长啸天地窄笑杀冯唐叹二毛  

朱徳润  

偕张清夫登道塲何山  

松楸夹道云迷麓细泉无声走空谷扪萝倚磴行转缓百折峰蛮防未足鹧鸪泣雨山漫漫悬崖老树苍虬蟠登楼倚槛俯木末潄泉汲涧分余湍老僧延坐话夙昔夜半谈空屡前席自言乆是兹山主殿下长垣屡封植山头碧瓦如连环曾闻仙客来云间猿惊鹤怨知几许伊吾声断愁空山明朝烟雨开晴旦折花临水春将半我亦归山读故书何必懐仙生浩叹  

题张参政所藏骢马滚尘圗  

盛唐太仆王毛仲八坊分队三花动当时画马称曺韩尺素幻出真龙种玉花照夜争新妍一马滚尘尾鲜昻头不受金丝络汗血辗沙生昼烟翰林妙写不减古名驹染出清豪素延祐君王赏骏材金盘赐帛开当守时清处处生骊騧何必汉朝称渥洼王良幸勿嗔踶齧一跃天衢千里沙  

仙山圗为赵彦昭赋  

崆峒之山戴斗极疉嶂横陈开碣石翠崖丹磴互低昻复阁层阑转空碧碧桃花落笙声幽双成吹玉彩鸾讴跨鳯腾云去无迹清猿啼断层崖秋霞光隐映山长在寰海茫茫隔烟霭旧游仙侣谩招呼误落人间几千载吴争越战何可数束书欲问桃源路画圗空见避秦人隔水渔郎不相顾  

陪于思庸训导登道山亭观梅【`用坡仙韵`】  

道山亭下梅花村坡仙作诗为招魂明姿照人隔寒水瘦影带月欺黄昬先生颇厌郡斋冷持书晩约窥山园松风吹香清人骨地炉烟销酒初温孤标已出羣卉上故遣雪意迷晴暾和羮结子时较晩先传春色来衡门天寒谷幽翠袖薄岂知青鸟能传言明晨防花重有约呼童埽石罗清罇  

观内廐洗马  

黄云洒雨沙塲秋滩髙水平凝不流晓霜袭透苍驼裘圉人浴马津水头緑骠连钱双骅骝日光射波脂腻浮青丝脱鞚黄金钩轻爬短刷湿未收三花翦鬃平且柔籋云骏气将无俦束刍斗豆岂马羞茫茫丰草生林邱霜蹄胡为踏长楸振鬛一跃期天游  

宿杨大使书斋晨起画扇  

闗河月落星垂空怒蚊如雷窥帐中屋头初日炎雾起坐想氷雪撑心胸人间能消几炎热竹马小儿成老翁百年事过只如梦痴蝇着人欺睡浓素纨入手意萧爽挥斥酷暑无余踪昔闻误笔王大令我亦写作双长松他时爱画不爱扇梧桐叶落生秋风  

为邓静春作幽谷圗  

山深冥冥溪谷阴怪石突出当重林廻壑奔流石礧磈寒雾喷薄浮轻岑猿猱飞攀山欲立悬崖老树苍鳞湿有客担簦负长笈欲行不行驴脚涩风吹征衣天欲暮旅馆不逢前沮渡此际遥知行路难却向今朝画中覩  

春暮感懐  

辛夷花落芳林静啼鴂声干云欲暝暖风吹雨緑隂生梅子心酸犹未醒书窗睡思将无慿故山幽梦青峥嵘平生自有泉石念寸禄无干何用名薫天富贵那足恃厚禄未为身后计破垣发屋笑王涯长弃勲名如脱屣  

题石崇锦帐圗  

洛阳金谷园中花雕玉为阑绣作遮琉璃器多出珍馔玛瑙街长行钿车椒房涂香贮歌舞曵珠珥翠笼轻纱瑚扶疎三四尺王羊贵戚争豪奢那知花滛风雨妬古来山泽生龙蛇婵姢坠楼寳珈碎月明夜半啼惊鸦  

雪中观渔  

同云蔽天江茫茫门前雪髙一尺强渔人并舟鼔双棹大罾入水瑶防长老翁哺儿姑曵网瓮头酒熟炊粳香醉中不脱一蓑玉仰天叫笑鸣双榔自从水利筭湖滦渔盐大载需官场畊桑虽佳租税急县前胥吏如贪狼江天四时各有象人世反覆多炎凉劝君更放雪中饵饥鲸挂鬛江中央  

八月九日武林逹宣差招宴时武良弼太守廉山御史同席  

八月九日天气凉老仙防客登髙堂防稽太守廊庙噐黼黻政事多文章乌台御史守风节州牧县令皆循良盍簪偶尔动清赏开筵四座罗壶觞太元真人睂宇秀辞辨析理推毫芒举杯问答兴未已歌舞落日增辉光娇鬟戏作猛将跃大娘解演词人狂氷戛撃筝雁度玉板拍裂鸣鼍轰婵姢鬓亸珠阿娜细腰裙动金琅珰霜糖炊粳荐膏防海错饤盘传蔗浆蜡炬照席飞银烬桂花绕屋吹天香人生得意须尽醉酒渍啼防秋梦长东山谢傅等陈迹洛阳金谷何茫茫月明上马清露下无使乐极生悲伤  

题李唐村社醉归图  

邨南村北赛田祖夹岸绿杨闻社鼔醉翁晩跨牸牛归老妇倚门儿引路信知撃壌自尧民季世龚黄不如古披圗昨日过水南县吏科徭日旁午  

山水屏圗诗  

丈夫无竒才虽显不足名髙山乏秀丽兀立培塿形况乃画圗间两夺造化精中堂素壁本虚静谁令挥洒研丹青女娲五色不补天神功鞭石来苍冥驱山奔海入纨素扶舆之气青荧荧赤城霞彩千峰明洞庭湘浦云英英风帆昼卷潇湘雨黄苇堆滩插渔罟独木庄前野水流夕阳川上欹桥渡大峯倚天接天门又如特立太华尊群山趋俯不敢动山前星辰手可扪我欲托身上山巅丹梯百尺何由縁画兴欲来别有趣颠毫醉墨飘如仙仙成却服九还丹两腋清风飞上天  

## 御选元诗卷三十二  

七言古诗八  

陈显曽  

题溪山胜防楼  

江南二月罗衣裳藤花满地山云香背人小燕撇波去朱帘白日游丝长蒲茸绿浅芹牙紫沙上轻烟湿飞雨美人遥睇木兰船一夜相思隔春水  

程文  

送文仲徳之临洮帅府经歴  

吾闻洮州绿石堪为砚能淬笔锋如淬劒地灵天宝愁鬼工埋没尘沙羞自献童目悍手足鲜挂弓走马惟临边雄藩令严烽燧息鼓角昼静旌旗悬幕官性文不好武要使西羌化东鲁诗书埋案夜生辉亲冩封章上天府豪猪之靴青兕裘时平不愿万户侯但得洮州绿石砚归来泚笔立螭头  

郑元祐  

姑苏台  

城西髙台髙百尺传是吴王旧游迹百花正开西子醉明月芳洲照清夕娇顔如花醉王侧城上乌啼晓星白歌鼓声消醉未消越王已将兵来朝鏦金挝鼔殷天地兵败可复栖夫椒吴人遗恨化潮汐暮往朝来箭泾直不然自可君甬东何用萧萧马嘶驿  

渔庄  

濠上春晴花朶朶施周强知鱼与我争如顾循读书倦馺沓浪花宵鼔柁船头列炬船尾唱绳独如云飜水上并刀斫雪鲙缕飞拍拍茆柴荐新酿庄上东风栁欲绵鲤鱼吹浪迎归船由来名教有乐地看书却埽消残年  

东坡赤壁图  

奎星堕地不化石化作盘天老胸臆清禁森严着不得半夜吹箫过赤壁百亿鱼龙不敢聼万古东流月华白  

送性僧游径山  

忆昔苕溪登径山童孩无识空跻攀但见五峰削玉倚天外兼闻众木戛乐下云间振威何人喝石裂行脚有僧挑月还神龙依禅井水立杜鹃啼血春花殷孤烟中分白窈窕一雨忽洗青孱顔何时复至旧游处行踪应有苍苔斑愿从师去不可得起看萝月空弯弯  

曹文晦  

书所见  

栁黄鹤袖桃花裙钗梁砑金光射人顔如花红语如燕气态直与春争新出门心事多于草愁满双蛾为花恼昨夜春风破碧桃过眼春光二分老为谁防步过垂杨临水挿花青鬓光回头贪看双蝴蜨不意前逢马上郎  

宿水车田舍  

水车山前溪月白去年曽作寒夜客主翁团坐竹炉红老姥烧茶多喜色今年又宿邻西家柴门临水竹交加眼前风物总如旧只有疎篱梅未花平生到处多清兴聊对沙鸥发新咏明年强徤又重来沙鸥笑我胡为哉  

题筠轩友竹诗卷  

有竹无人辜负竹有人无竹令人俗二者如何可得兼惟有君家清意足君家竹围青玉城君家有人冰雪清幅巾相对弄明月是人是竹俱忘形东邻种桑富纨绮西邻种花蜂蜨聚岂无红袖引壶觞那得诗人叩门戸诗人爱竹如爱賔娟娟秀色诗争新君当开径埽白云相逢不是尘埃人  

卞思义  

溪山春雨图  

野人结屋临溪上溪上白云生疉嶂城中车马自纷纭朝聼樵歌暮渔唱云林靉叇春日低小桥流水行人稀桃花落尽春何处风雨满山啼竹鸡  

陆徳源  

送陈敬初秀才北上  

江南八月鸿雁飞故人挟防游京师为郎作傅虽可期老懐与尔宁分违忆昨同舟风雨夕胥江委蛇严滩白紫阳之山千里隔何曽笑我微官缚归来吴城刚半年揽裙结佩仍周旋陈胶雷漆非偶然拍肩笑语忘其顚秋风萧萧吹去舟征衣蓐食还依刘芙蓉照波生逺愁欲别未别难为留玉堂金阙有耆旧草诏防书常在手乘时荐剡如转丸兀兀兔园非所守子之行兮良不茍  

瞿智  

赋得姑苏台送周仕宣南台典史  

髙台嵬嵬插天起势压雄城三百里云窓雾閤迷绛烟日日吴王醉西子桂膏兰烬烧春云锦丝瑶管空中闻甲兵重来破歌舞粲齿脩眉散如雨双钩带血不敢飞城荒草碧春风吹秪今惟有台前月曽照吴宫花发时慷慨悲歌叹陈迹霜乌怨啼霜叶赤明朝送客过钟陵西望茫茫五湖白  

赵涣  

暇日同仲穆诸公游道塲山和东坡韵  

道塲山深美林麓坡老文章照岩谷簿书休暇得良朋载酒幽寻欢意足朝寒岚重阴漫漫石头路滑青屈盘仰瞻孤塔倚岛汉俯听絶壑鸣飞湍老僧爱客煮茗出暂与闲云分半席自言住山八十年夹道长松手亲植家人好事携歌鬟为予啸傲泉石间壶觞到处即倾倒何必西湖与东山郡圃花开少晴旦屈指春光已过半百年行乐能几何烂醉芳时莫长叹  

聂镛  

题碧梧翠竹堂  

青山髙不极中有仙人宅仙人筑堂向蹊路莺啼花落迷行迹翠竹罗堂前碧梧置堂侧窓户堕疎阴帘帷卷秋色仙人红顔鹤髪垂脱巾坐受凉风吹天靑露叶浄如洗月出照见新题诗仙人援琴鼔月下枝上栖乌弦上语空阶无地着清商一夜琅玕响飞雨  

毛南翰  

竹阵图  

坡翁胸次何磥砢杂遝千矛攅万笴一生长为竹冩神落纸筼筜森可把青云纠纠晓相压苍雪纷纷昼仍堕长鎗磨戛飐緑沉细甲钩连纽青锁此幅分明作阵图左右中坚皆勇果正如绛侯翦诸吕麾下徤儿齐袒左又如赤壁走阿瞒一炬怒鏖黄盖火囊沙壅水待半渡摩垒斩闗知彼我此君意气有如许讵可奔北降老可金莲道人亦好事逺游爱鼓沧浪柁斛珠不买靑楼娼博取归来云颇颇敲门拄杖弃不用砚几书屏邀对坐客来无诗不与语琢肾雕肝谁得罢一朝去主芙蓉城付与郎君重封裹我来愧在作者后品画题诗忘缕琐周彛商鼎篆奇谲赵璧随珠光璀瑳摩挲病眼拂卷素玉节金枝纷妸娜雨中三日不出门四客相看足如跛就中两客程与陈吐辞清新曽帖妥回头动是三十霜快读令人夷坎坷长潘短李炳貂豹紫岩汶阳嗔果臝我诗乞与作衙官掷笔乱峰靑朶朶  

陈髙  

山中读书图  

逺山如蓝近山绿前门苍松后门竹幽人读书栖石根有客拏舟访溪曲白云冉冉落虚窓清风泠泠散飞瀑林泉深处隔红尘便欲相依结茅屋  

题太白纳凉图  

六月炎天飞火乌土焦石烁河流枯迩来衰病更畏热呼叫欲狂挥汗珠饮冰嚼藕废朝夕小室如炉眠不得闲将图画悬四壁漫想深山好泉石就中此图尤絶奇青林飞瀑吹凉飔何人展席坐苍藓乃是謪仙初醉时露顶裸裎投羽扇仰看云生白成练松阴如雨毛骨寒岂识人间袢促倦秪今匡庐道阻脩雁荡天台近可游便欲致身邱壑里挂巾石壁继风流  

甘立  

有怀玊文堂  

眉山老仙丹邱生三日不出风雨惊玊文深沉发奇秘天藻动荡流芳英锦鳞行酒白昼静金鸭焚香长夜清秋深病久不得住抚卷怅望难爲情【`柯敬仲有晋贤书黄庭内景经因以玊文名堂奎章学士虞伯生制文虞亦有天藻亭云`】  

髙明  

题支离叟  

钱塘门里支离叟短髪萧疎色黧垢雪霜岁晩结轮囷风雨年深増老丑挫葴糊繲总无能欲与冥灵齐上夀天公怒此怪且孏敕遣灵官下搜取勾娄吉利忽飞来虎倒龙顚尽灰朽女萝飘腾白鹤去琥珀迸裂青羊走繁阴已逐谢仙车枯榦徒存韦偃手迩来好事犹痛惜叹息形模无复有宁知百年皆梦幻静看万变互纷揉荣枯相寻无已时成坏有数元非偶南山谁信梓花特昆仑俄惊栁生肘朝菌何曽阅晦朔棫朴那知避薪槱全躯孰似栎社树絜之百围今在否人生根蒂不可牢况为草木计近乆野客空叹倚江柟老奴谩泣琅琊栁寒烟落日西湖边衰草荒庐园数畞不见当时铁门限春蚓秋蛇徒蚴蟉元云飞尽墨池空直寄亭前谁酹酒  

王冕  

水仙图  

寒风萧萧月入户渺渺云飞水仙府仙人一去不知所池馆荒凉似无主江城歳晩路途阻解后相看顔色古环佩无声翠裳舞欲语不语情凄楚十二楼前问鹦鹉沧海桑田眯尘土王孙不归望湘浦芳草连天愁夜雨  

棠梨白练图  

芙蓉香冷箫声杳月淡烟清楚宫晓仙禽不语雪衣轻相逢却恨秋风早土花翠浅霜露防山梨小结丹砂红玉人醉倒不知处梦回故苑朝云浓  

秋山图  

前年放船九江口秋风猎猎吹蒲栁买鱼沽酒待月明不知江上青山走三更吹笛欲唤人漙漙白露侵衣巾故郷遥遥书断絶空见过雁如飞云去年却下七里滩秋水满江秋月寒子陵先生钓鱼处荒台直起青云端先生不受汉廷官自与山水相桓盘至今髙节敦亷顽清风凛凛谁能攀泊舟登岸行复止小径分岐通草市石林掩映树青红正与今年画相似茅庐半住林木里白狗黄鸡小如蚁翁媪无言童穉间可是太平风俗美清溪水落鱼蟹新东邻酿熟呼西邻相牵相把意思眞亲宻不异朱陈民李端笔力乃巧妙冩我旧日经行到岂是老梦水墨不觉掀髯发长啸殷家大楼沧江头留我十日风雨秋触景感动客邸愁便欲卜筑山之幽断桥流水无人处添种梅花三百树直待雪晴冰满路骑驴相逐寻诗去  

题申屠子迪篆刻卷【`重刻峄山秦碑二石于绍兴路学`】  

我昔闻诸太古初冯翊窅窅安可摹自从庖羲得龙马奇耦变化滋图书结绳之政由此毁科斗鸟迹纷纭起后来大小二篆生周称史籀秦夸李只今相去几百年字体散漫随云烟岐阳石鼓土花蚀峄山之碑野火然纵有秦铭刻岑石冰消雪剥无踪迹书生好学何所窥每展史编空叹息樊山先生东鲁儒好古博雅耽成癯八分小篆纯古法凿石置之东南隅白日光芒争照耀满城走防嗟神妙向来传冩何足珍枣木空遗后人诮徐公手摹烽火尘金陵近刻殊失眞那知此本意态淳丞相李斯下笔新申屠墨庄有传授法度森严非茍茍岂为后学得所师万世千秋垂不朽  

寄太素髙士  

我昔扁舟上耶溪寻君直过丹井西长松月冷啼子规春风满地芳草齐楼殿玲珑金碧涌钟声不出松云重老猿掬磵山影乱翠禽啄露岩花动此时相见不作难握手笑上松花坛坛下十万青琅玕空阴漠漠常风寒我对青山论今古青山茫茫无一语知其与我忘尔汝石瓢酌我云根乳泠然使我肝胆清飘裾欲度浮云轻千峰回影防落日万壑欲尽松风声回首谿山忽成别几见江梅飞白雪洞庭湖上听夜雨仲宣楼头望明月防防对景伤古情寸心欲吐书难凭何当相晤一抵掌与君细看眞兰亭  

息斋双竹图  

李侯画竹眞是竹气韵不下湖州牧墨波飜倒徂徕山笔锋移出筼筜谷千竿万竿清影逺百丈十丈意自足就中分取一两枝别是山阴潇洒族疎梢飒飒鳯尾颤修榦隠隠虬龙伏凭轩忽若秋风来坐使旁人脱尘俗我生爱竹太僻酷十载狂歌问淇澳归来不得翠琅玕听雨冷眠溪上绿而今已断那时想见景何曽动心目便欲为君眞致之相对空窓慰幽独  

吹箫出峡图  

巅崖峭絶撑碧空倒挂老松如老龙奔流落峡喷白雪石角险过百丈洪我昔放舟从此出牵柁失势气欲折春风回首三十年至今认得山头月草堂清晨看图画画里之人闲似我波涛汹涌都不知横箫自向船中坐酒壶茶具船上头江山满眼随处游安得更唤元丹邱相携共上黄鹤楼  

梅花三首  

疎枝错落花灿烂正似推篷谿上看冻痕不剥五更霜藓色犹存百年榦孤山处士诗梦寒罗浮仙人酒兴阑天荒地老行路难谁传春色来人间君不见江南物色今非昔大谷长林尽荆棘歳寒何处论襟期坐对云山空叹息东楼女儿白苎歌西楼美酒唤杏花总有髙人爱髙洁踏雪谁肯来山家老我无能惯清苦冩梅种梅千万树霜清月白夜更长每是狂歌不归去只今潦倒霜鬓垂世情杂杂俱忘机读书冩字两眼眵断白搔堕随花飞转首江南隔尘土白月流光双鹤舞一声羌管过南楼铁石心肠亦凄楚安得唤起陈元龙长船满载玻瓈红浩歌拍拍随春风大醉惊倒江南翁  

江南十月天雨霜人间草木不敢芳独有溪头老梅树面皮如铁生光芒朔风吹寒珠蕾裂千花万花开白雪髣髴蓬莱羣玊妃夜深下踏瑶台月银铛泠泠动清韵海烟不隔罗浮信相逢共说歳寒盟笑我飘流霜满鬓君家秋露白满缸放懐饮我千百觞兴酣脱防恣盘礴拍手大叫梅花王五更窓前博山冷么凤飞鸣酒初醒起来笑抱石丈人门外白云三万顷  

昔年曽踏西湖路巢居阁上春无数雪晴月白最精神玛瑙坡前第三树虬枝屈铁交碧苔疎花防迸珍珠胎初拟羣仙下寥廓琼珰玉佩行瑶台又疑幽人在空谷满面清霜鬓华绿迎风冷笑桃杏花红紫纷纷太粗俗今年来看秦淮水路隔西湖一千里草堂上是白云窝夜半松风唤予起青山隔世无游尘云根粉壁光如银长啸一声月入戸孤山处士来相亲江南梅花自有主休问当年何水部山僧对我黙无语柏子无风堕青雨  

关河雪霁图为金陵王与道题  

飞沙羃人风堕帻老夫倦作关河客归来松下结草庐卧聼寒流雪山白悠悠如此四十年世情脱畧忘间关今晨见画忽自省平地咫尺行山川鸟道连云出天险玊树琼林光闪闪阴崖絶壑望欲迷冰花歴落风凄惨枯槎侧侧银河开三巴春色随人来渔翁舟子相笑语不觉已过洪涛堆谿回浦溆石齿齿谿上人家成草市长林大谷猿鸟稀小步蹇驴如冻蚁西望太白日色寒青山削出蛾眉山人生适意随所寓底须歴涉穷跻攀明朝览镜成白首春色又归江上栁何如髙堂挂此图浩歌且醉金陵酒  

赵千里夜潮图  

去年夜渡西陵关待渡兀立江上滩滩头潮来倒雪屋海面月出行金盘氷花着人如撒霰过耳斜风快如箭叫霜鸿雁零乱飞正似今年画中见寒烟漠漠天冥冥展玩陡觉心神清便欲吹箫骑大鲸去看海上三山青  

题夏迪双松图  

我昔曽上五老峰白云尽处看青松中有两树如飞龙正与夏廸画者同夏廸画松得松趣个个乃是廊庙具贞固不特淩雪霜偃蹇犹能吐烟雾苍髯猎猎如有声铁甲半掩苔花青六月七月炎火生对此似觉形神清丈人兀坐诚有道岂比商山采芝皓有琴有琴不须弹而今世上知音少  

送无咎游金陵兼简丁仲容隠君  

长松撼空风怒号门前大水推断桥山中坐雨六十日不知野草如人髙今晨出门天气好贬眼忽惊春事老杨花散作雪满谿送客俄然动懐抱金陵六朝古帝都古时风防今如何瑚无根土花碧露团玊树生流珠江山无人隔尘土丹凤不来孤燕语上人脱洒无滞留底用登临重懐古世人徃徃乘险机老我白髪无能为道甫问讯丁令威有鸟有鸟何时归  

兰亭  

东晋风流安在哉烟岚漠漠山崔嵬衰兰无苗土花盛长松落雪孤猿哀满地红阳似无主春风不独黄鹂语当时诸子已寂寥眞本兰亭在何许欹檐老树縁女萝頽崖断壁青相磨旧时觞咏行乐地今朝鱼鼔瞿昙家荒林昼静响啄木流水潺潺绕山曲游人不来芳草多习习余风度空谷去年载酒诵古诗今年拄杖读古碑年年慷慨入清梦何事俯仰成伤悲故人不见天地老千古谿山为谁好空亭回首独凄凉山月无痕修竹少  

题墨梅图  

朔风吹寒冰作垒梅花枝上春如海清香散作天下春草木无名借光彩长林大谷月色新枝南枝北清无尘广平心事谁与论徒以铁石磨乾坤歳晚燕山云渺渺居庸古北无人到白草黄沙羊马羣琼楼玉殿烟花绕凡桃俗李争芬芳只有老梅心自常贞姿灿灿冰玉正色凛凛欺风霜转身西泠隔烟雾欲问逋仙杳无所夜深湖上酒船归长啸一声双鹤舞  

题月下梅花  

平生爱梅颇成癖踏雪行穿一双屐六花散漫飞满空千里万里同一色冲寒不畏朔风吹乘兴来此江之湄繁花满树梅欲放彷佛罗浮曽见时南枝横斜北枝好北枝看过南枝老中有一枝更奇絶万蕊千葩防天巧老夫见此喜欲顚载酒大酌梅花仙仙人怪我来何晚一别已是三千年醉来仰面卧深雪梦挟飞琼上天阙酒醒起视夜何其老乌啼残半江月  

张天英  

题赵子固墨水仙  

青竹珠帘人似玊雾鬓风鬟缀灵粟一吹误飜金叵罗香湿羣仙翠桦烛龙国朝回八风舞凤池醉度凌波曲瑶瑟双歌李白词冯夷捧出兰缣緑  

题淩波飞盖图  

蕊珠宫人驾云軿山中翠盖何亭亭老龙飞盖作风雨八仙池上争娉婷金环琼佩裛薇露双成蹑堕青鸾翎酒星入水化为石寒玉夜语天泠泠白瑶城阙三万里月照影娥行洞庭  

玉山佳处  

玉山有佳处廼在昆仑西蓬莱数小上与浮云齐云中飘飘五色凤只爱碧梧枝上栖芝草琅玕满元圃羣仙共蹑青云梯太湖三万六千顷水水流入桃花溪溪头浣花如濯锦百花潭边浮紫泥紫皇拜尔山中相间把丝纶草堂上渔庄一钓得龙梭龙女吹箫书画舫西风玉树金粟飞东风桞浪金波漾歳歳年年乐事多绿野平泉何足尚十二楼前看明月太乙明星夜相访酌霞觞瑶台露湿芙蓉裳我亦桃源隠居者握手一笑三千霜  

郭翼  

白云母  

青田生鹤子随母青田飞母飞向天去元裳缟其衣千年归来华表鹤鹤雏悲鸣西日落好将商墓寺前云飞还直过靑山郭  

美人图  

郁金殿前杨栁新长门草色春复春下阶微微动香步波影晴光流素尘翠钗蜻蜓凋玉佩揽髻回风舞裙带合欢花落无好枝伯劳单飞莺乱啼玉音夜夜宫车絶露防苍苔怨明月  

书声斋诗为姚子章赋  

幽人一室开风露坐想瀛洲玉为署把书夜诵秋满空徘徊花影蟾蜍树莲叶艇子风泠泠太乙夜照藜火青笙簧万耳洗不醒漻哉太音谁得听  

张世昌  

五泄山  

两崖镵天不容舠玉龙喷壑飜云涛氷山潨下白石碎雪浪卷起银台髙天风吹寒草木冻六月飞霜洒阴洞靑蛇跳出一线长赤口倾波渴云梦云奔雷激趋羣灵天关咫尺通幽冥岩头好借一勺水六合尽洗尘埃清  

玊女洞  

星官何年游太清飞来化作髙崖青天地无心蕴精巧造化有迹通幽灵神剜鬼凿妙镌削瑶台清氷出万壑劒光穿斗射龙文元气蟠空孕西角东南宇宙烟蒙蒙卞和夜泣空山中何人更施补天手为我献入明光宫  

洞岩山  

石楼突兀开仙宫海上驾出金鳌峰龙窝久蛰云雾冷蚁穴或作王侯封嵌空深入九地底虚壑飉飂朔风起氷丝有泪泣鲛珠碁局无声敲玉子六丁凿斧光精莹我欲铲破阴崖扃火轮飞出天鸡鸣万国同照阳乌明  

家公万栁堤  

防稽西南山万岑西来水多愁太阴长鲸翻身海底出家侯筑堤留至今家侯之功何可及污邪如云万家邑翡翠烟收谷雨晴鲤鱼风起鲸波发道傍古木镌遗铭千古万古存幽灵百川无停功不息东望禹穴云山青  

灵女台  

灵女台前草深尺灵女幽姿化为石石室深藏羽盖青玉衣半染苔痕碧岩头雨气秋纷纷梦魂不作阳台云飞行宇宙星雾湿呼吸造化风雷奔丈夫意气眞自许女子英灵亦千古更须为刻邯郸词不独中郎夸幼妇  

鼓吹峰  

清都广乐闻瑶京鼓吹自作天机鸣八龙逶迤九凤舞珠楼贝阙秋冥冥航坞之山起寥廓天人启阍泄关钥风箫雨瑟烟雾寒天上时闻鼔天乐凤凰一去三千秋唐虞世逺防龙愁航坞山头跨白鹤我欲与尔钧天游  

何儒行  

兴岭汪公仲云松楼  

黄山插天紫翠浮三十六峰明素秋奇秀蜿蜒结兴岭岚光晴拥云松楼楼中主人爱山色间居不为轩冕求松林云去松自绿云来松林云满谷主人看松卧云屋静听松风清可掬君不见歳寒贞松饱雪霜材大青云成栋梁  

朱斌  

题赵彦征画  

玉堂学士之孙子文雅风流世无比沤波亭上客阑时戏写呉兴好山水逺山疑是弁山青近山金盖与云平两峰翠峙势如削中有滉瀁双溪清溪上村村桑柘绿桥下修林覆茅屋春风酒熟鸡豚肥野老过从少拘束迩来风尘十载余可怜乐土皆邱墟只今独有苕溪上有水有山如此图吾生颇识山林趣按图拟问田园计何时长啸来山中与君放旷人间世  

李涧  

陈知州子侍父归赋此以赠  

白日上汉臯落叶鸣萧萧之子逺行迈相送城南桥桥头凉风动疎栁车盖揺揺赴京口而翁太守予交久惜别青山入樽酒黄花未放秋不知雁影空江暮回首后夜相思山月明湛卢神劒蛟龙吼  

黄公望  

王摩诘春溪捕鱼图  

春江水绿春雨初好山对面青芙渠渔舟两两渡江去白头老渔争捕鱼操篙提网相两两愼勿江心轻举网风雷昨夜过禹门桃花浪暖鱼龙长我识扁舟垂钓人旧家江南红叶村卖鱼买酒醉明月贪夫狥利徒纷纭世上间愁总不识江草江花俱自适归来一笛杏花风乱云飞散长天碧  

题倪云林赠耕云东轩读易图  

君家书屋锁闲云庭前丛桂吹清芬东轩虚敞坐凉夜扑帘香雾来纷纷金吹不动露华洁月里仙人降瑶节奇葩防缀黄金枝灵种移来白银阙秋林潇洒秋气清千竿脩竹开前楹自是燕山尚清贵不与桃李争芳荣花下诗成日未尽更喜幽人往来近清絶何如元鎭图应识耕云是髙隠  

方方壶松岩萧寺图  

浩渺沧江数千里几幅蒲帆挂秋水晓风吹断绿萝烟百叠青望中起梵王宫阙倚云开七级浮图倒影来山人久已谢朝市日踞江头百尺台松篁丛杂多啼鸟隔岸人家丸弹小此图此景入天机谁能髣髴方壶老  

吴鎭  

右丞春溪捕鱼  

前滩罾兮后滩网鱼兮鱼兮何所徃桃花锦浪绿杨村浦溆忽闻渔笛响我行笠泽熟此图顿起桃源鸡犬想不如归向茅屋底老瓦盆中醉春酿  

洪谷子楚山秋晚  

洪谷仙去五百年丹青流落何翛然九疑之山何突兀乱云惨淡秋风前寻幽忽有蓬莱仙歌声隠约清溪边萧萧木叶下无际不见归来张季船前村后村髙复下逺渚近渚断又连夕照迟迟俯西川树底人家起碧烟卷中妙境无穷已挥毫聊尔纪新篇  

郭忠恕夏山仙馆  

苍厓过雨流青玊万朶芙蕖红间绿松枝揺动碧帘风兰舟徐度廻塘曲画阁朱楼设翠毺银床氷簟上流苏美人绣倦频来徃仙侣长吟聊自娱羽扇不挥尘不到博山麝脑香犹袅新蝉惊破北窓眠幽禽啼断林间巧竹烟浮翠荐龙圑树影当庭映日圆晚来两两寻幽客应识溪声六月寒图中防物非人世如此丹青谁得似屈指流传四百年宣和赏识标忠恕人间何处无炎歊火云照耀未能消髙斋展对殊未已一片凉飔落素绡  

李成江村秋晚  

咸熈画图无与共传世希微爱者众二李之后已寥寥宣和当日尤珍重新图一旦落人间神宫寂寞何时还经营意匠出尘表上下五百谁能攀水廻中有渔舟泊山顶崇台招白鹤篱根浮出水潺潺万竹琳琅奏天乐霜飞木落一天秋栖禽向晚声啾啾栁溪错认渊明宅过桥岂是王俦防色萧条如太古路僻村深贮烟雾分明再见辋川人芜词何敢轻为附清容自是鉴赏家持将却向天之涯几回试展未能去落尽庭前无数花  

米友仁画卷  

元章笔端有奇趣时洒烟云落缣素峰峦百叠倚晴空人家掩映知何处归防直入青蒙曲港荷香有路通更爱涪翁清絶句相携飞上蓬莱宫  

竹窝  

阿香怒鞭箨龙尾斑鳞蚀去防未洗天风吹作万琅玕翠压脩林收不起林深有客栖寒烟玉版已悟禅中禅人间赤日迥不到着我六月秋泠然青云欲飞霖雨急佩环声里双娥泣玉箫惊起老龙眠夜染潇湘半江碧  

水墨梅松兰竹四友图  

砚池漠漠吐墨汁苍髯呼风山鬼泣涛声破梦铁骨冷露影溥空翠毛湿徂徕百畆老云烟湖山九里甘萧瑟何当置此明窓下长对诗人防寒碧  

野竹  

野竹野竹絶可爱枝叶扶疎有眞态生平素守逺荆榛走壁悬崖穿石埭虚心抱节山之阿清风白月聊婆娑寒梢千尺将如何渭川淇澳风烟多  

题青山碧篠图  

青山白云绕碧篠苍烟迷幽人日无事坐聼山鸟啼鸟啼有真趣对镜看山随所遇乾坤浩荡一浮鸥行乐百年身是寄  

笋  

绿阴昼静南风来晴梢拂拂烟花开箨龙走地牙角出班班玉立横苍苔长镵穿云石路滑锦衣脱防玊版白鸣牙未下氷雪韲开笼先放扬州鹤【`时至正七年竹醉日`】  

黄镇成  

桃花岩  

小佥山中数块石上出浮云几千尺寒泉飞下絶涧响老树倒挂苍苔壁巨灵擘断知何年中有古洞藏神仙蓬莱宫阙浩杳霭世外别有壶中天巉岩磊磈相縁入云雾晦冥光景集丹房石室浄无尘虎攫龙拏半空湿山人旧说桃花岩山髙水絶无由探我来正值岩花发长啸独倚春风酣同游雅士贪幽趣自劚山云烧笋具两山流水一川花依稀似是桃源处世上纷纷吹战尘山中道人都不闻欲从君住不可得一声孤鹤唳空云  

题墨菊  

江南九月秋风凉秋菊采采金衣黄近时丹邱出新意却洒淡墨传秋香青城学士曽题藻散落人间共传宝卷舒造化入毫端回首东篱自枯槁东阳传君心好奇何处得此秋霜枝湖湘衲子逺相贶笔势迥与丹邱齐香英细蹙元玉屑老榦拗断乌金折不随粉黛学时妆自与幽人同志节渊明已逝屈子沉晚香纵有谁知心感君画图三叹息为君长歌楚天碧  

李存  

次韵戚总管赋雪  

长风剪水不成片城上将军铁为面五更吹角堕梅花天女骑龙泪如霰坐令万瓦白参差人在蓬莱水晶殿黄河夜合鼋鼍深太行晓裂豺狼战尚怜庐阜足佳致五百寒僧不开院昆仑朔南日本东未信天花一时遍塞边勒马公所闲桥上骑驴吾不倦化工作巧本容易腊尽春临已三见明知无酒俱冷落岂有多情更欢宴长安市上一贫士白昼闭门何所羡  

叉鱼  

霜风刮面氷如刀持叉入江矜厥豪投深中叉始一出眼涩肤冻如红桃嗟尔得食亦稍稍性命或与蛟龙遭安得长叉一万丈直向海中叉六鼇  

祝丹阳以古琴见惠且寄以诗次韵荅之复以史略一本为谢  

凉风萧萧吹井桐佳怀如宝千不逢二年踪迹走阛阓面目土炭心肓聋萁荄岂异伏枥马云汉独羡髙飞鸿诗琴逺致心甚厚金玉备具相玲珑大珠沉渊炯不动朗月照水清欲空亦知庐阜入幽梦幻此三叠银河风纷纷酔里不知老有此二美谁吾同弹琴固可消世虑作诗乃或令人穷未知祝仙古岩下往往遇防方瞳翁聊将史畧报深意并问马首何时东  

胡天游  

途遇大风  

客子南游日欲落观溪桥头风色恶炮车云外天为昬走石飜江吹倒人桥头翁妪邀我宿呼酒张灯傍僮仆夜深抚榻不成眠瑟瑟余威振茅屋明朝风定天宇白一笑促装三叹息迩来平地多风波不独江头阻风客  

石牛寨  

痴牛偃蹇不服箱天风吹落千仞冈明河在望归不得化作山头一拳石皮毛剥落封苔钱千古万古眠云烟呜呼安得秦鞭起觳短衣归种汶阳田  

寓馆食虀戏主人  

蕨芽成拳笋作竿园菘卧垄春告防寸心生意老犹壮郁郁竞长青琅玕筠篮撷翠风露湿瓦缶酿碧虬龙蟠开缄晓试膳夫手寸断日送先生盘堆金叠玉光璀璨未许苜蓿夸防干铿锵拒齿发钧奏甘脆适口回儒酸填胸一洗鲑鳝恶顿觉肝胆生清寒朱门淳熬腐肠药何异鸩毒生晏安虀盐送老本吾分一饱已如穷韩幸无羸角蹂吾圃秪有蔬粝同盘桓未知余生消几瓮俯仰日月双跳丸明当更作氷壶传大笑出门天地寛  

张师曽  

送南康先生  

眼底读书犹贯鱼谈经不穷照乘珠有时光采生海隅龙驹自是日千里汗血分槽五花起欲逢伯乐鸣未已归舟行处滫瀡香明镜无尘秋荐凉五老相迎何苍苍  

梅致和  

独马图  

西域之西生良马丹青何年入图画良工不必问谁何只此毫锋便潇洒肉騣汗血形如龙权奇肯与驽骀同迥然独立生长风自信不受金羁笼老骥犹能志千里况此昂头渇乌势圣朝捐金市骏骨宜向天闲骖六辔  

何景福  

和散里平章游东安汪伯谅半山亭诗韵  

丹溪青山冠闽浙胜游忽聚金台客朱阑碧槛倚云隈满地松花踏香雪玉京北望苍烟重山光水光开天容咳唾随风落珠玉蒲萄酒艳玻璃钟逍遥聊作无事饮倒着接防从酩酊潮生眼缬春风和月上松萝酒初醒金闺公子玉堂仙长歌击筑音琅然君不闻香山老子长短三千篇一金一首鸡林传  

画鱼  

粉垣皎皎雪不如道人为我开天奇长杠运入霹雳手墨池飞出龙门姿云烟郁律出半堵下有汹涌波涛随锦鳞队队晃光彩扬鳍掉尾噞喁吹相忘似识湖海阔肯与虾蟹相娱嬉由来至理与神防泼剌健鬛直欲飞嗟予乆缩钓鼇手卒见欲理长竿丝张僧繇任公子不须防龙睛不须投犗饵禹门春浪拍天流只要雷公助烧尾  

项炯  

题赵子固水仙  

龙波乍起湘云湿帝子欲归归不得十二烟鬟遥防碧到今愁魄寄湘花画出深秋云绕笔  

潘纯  

桐华烟为吴良赋  

常闻吴刚上天去手斫嫦娥宫里树调向人间作散仙阳羡州中水边住曽见玉兔杵元霜三生悟得烧墨方墨成得钱即沽酒那知世有白玉堂百年生计万虑息身不求知名四集卧吹长笛看青天歳扫桐烟三百石周郎昔断长桥蛟腹中有白凝为膏石牀暖倾玉髓滑竹屋夜倒山月髙江南李墨人共惜安得今人不如昔君看郁郁歙州山山上青松尽千尺  

唐登  

静安八咏【`录四首`】  

陈桧  

祯明老桧髙百尺十亩苍寒浸苔石虬枝偃如东向松霜皮惨若西来栢金陵王气当时夸落日江村啼乱鵶璧月满天清夜静玊箫吹落后庭花  

鰕子禅  

谁云俨师示化所余香未絶天花雨痴禅狡狯悉共知嚼啐红须化龙舞痴禅化去鰕亦存至今法门无尽灯风雨几度惊山灵庭前柏树犹青青  

沪渎垒  

吴淞江上袁公垒千年何处寻遗址石犀半落江水中秋老芦花三十里五百马尘今尚飞啾啾赤子将安归月明古堞急鼔鼙孤臣有泪空沾衣  

绿云洞  

海村古洞云连雾洞门春晓松花雨寒绿风生玉兔房团光露湿金鸡树隔林鸟声无处寻空堂荅响如敲金绿云仙人解招隠我欲避世投冠簪  

沈铉  

送仲温先生还吴  

江城萧索西风起行逢故人惊梦里忧深自觉少容顔食尽惟愁拙生理看君白髪何由得白髪相逢更悲喜笔力随年老愈深诗思逼人鸣不已每呼石丈即低头独宝兰亭夸未死近来英气减前时酒量宁非向来比从渠门第沸如羹自保情懐澹如水城南只友髙书记谢官归来接邻里交游散落苦无多世事悠悠竟如此明朝忍去别江头枫叶苹花送行李  

沈存  

懐友人徐伯贞  

去年秋风卷黄埃美人跃马沙边来今年秋雨洒白日美人逺上黄金台黄金台下燕山道漠漠寒云接衰草雁飞不断青天长长使征人路傍老美人美人胡不归清霜凋尽瑚枝临风三叹思欲絶悲莫悲兮生别离  

陆侗  

静安八咏【`录一首`】  

芦子渡  

芦村胥村南北路舟往舟还今古渡一笠天随紫凤飞百枝水落青龙步鲤鱼风起夜未收雪色芦花零乱秋借得君山第三管月中吹过沧浪洲  

林彦华  

八台咏【`录二首`】  

歌风台  

芒砀云气髙崔嵬山东噫气声如雷睢阳抜木眞细事天遣吹暖秦坑灰沛中小儿强解事击筑髙歌搅乡思周南正始风化行可惜歌中无此意伯心之存良可知五叶变作秋风辞  

戏马台  

白蛇夜断飞赤龙长驱疾足平关中鸿门玊碎亚父死彭城覇气随飘风沐猴御事眞成戏调服羣驽弃天骥一骓岂解踏九州事去空歌时不利宋公不复登此邱吊古有客悲黄楼  

汪泽民  

翠防寺  

欲雨不雨天墨色将崩未崩石偪侧溪谷縁云已万盘风雨欺人作三厄客游已悭天不悭雷电翕歘嘘晴暾诸峰倒景互明灭照耀金碧开山门清都紫微逼象纬旃林贝树罗山樊十方下视沙界迥佛骨不受炎歊袢麻衣老师寂灭久问法羞与山僧论但余卓锡古泉水念念欲洗尘眼昬嗟予世网久踯躅坐览古迹空盘桓暮归却觅山下路杳杳飞鸟投荒村  

郑玉  

题洪氏舫轩  

山人爱舟屋亦舟山中便作沧海游何须风帆冐险逺东西南北穷遐陬向来此是荆棘地今日遂作江湖秋门前岚雾霭苍翠浑疑江上烟波浮云旋日动屋移影舟行岸转曲江头主人自是济川手坐令涉险如安流复有佳客天下士作记写出清絶幽王先生诗继二雅五字万里争追求徐公翰墨妙当世夜深光彩射斗牛世间尤物自足贵安用航海珠玉谋谁当共此乐朝夕窓外忘机两白鸥  

蔡廷秀  

武夷山  

去年游罗浮鲸波浴日三更秋今年游武夷龙湫飜雪九曲池平生足迹山水窟二山冠絶天下奇早年南北几去来太行祝融穷天台石门雁荡今回首风斯在下生尘埃曽孙宴罢幔亭顶神仙果有即此景何须世外寻蓬瀛斫藤缚屐昆仑岭天风吹我上一曲湿云粘脚莓苔绿一村仙子指二曲溪峰有女顔如玉钓台三曲淩天扃仙舟擢破赤石城四曲岚光翠欲凝云车洒雨开新晴羣仙知我经仙后天孙招饮石上亭轩皇渺遗响泉声宝瑟浮湘灵子乔抚銕笛麻姑玉斚顚倒倾西母琼桃熟安期枣生初平有羊鞭白石可教无鱼羹青精餔我食且饱饮我醉未醒欲从五曲穷九曲白云满目生亲情好山岂不欲终日食焉怠事俗病萦天仙笑骑白鹤去何处委羽双帻零我亦醉下山之冈恍然人世心苍茫东方郁郁覩佳木紫阳清风吹隳纲中天皎皎日月长桃源此去从荒凉  

潘伯修  

灵山  

玉环诸山灵山深环以大海根太阴空青水碧澹相映防为风露来萧森嗟予赋命落台雁调笑鱼鸟成滞淫南游华盖动连月胜地在近徒歆歆风防径渡不再宿绶裹长剑携青琴种榆琼田中吹笙玉山岑吾将于兹养年命岐路四断谁能寻  

李祁  

奉题朱泽民先生画山水图  

洞庭之南湘水东青山奕奕蟠苍龙云阳峰髙七十一欲与衡岳争为雄我家近在云阳下来徃看山如看画十年尘土走西风每忆云阳动悲咤吴中胜士朱隠君笔精墨妙天下闻画图画出湘江水青山上有云阳云云阳山髙湘水绿十年不见劳心目只今看画似看山万里归情寄鸿鹄  

陈麟  

题归去来图  

飞泉十尺银河悬孤松石上苍龙眠四山无数白云出五株衰栁当门前葛巾丈人步其下悠然别有山中天  

龚友福  

濮山丹洞  

濮公曽此学神仙飞腾一去千余年欲穷胜境访伟迹但遗丹井清泠泉苍山崒嵂枕淮水云崖古洞埋云烟神仙茫茫不可诘徃事独见居人传羽衣接迹千载后结庵构宇当岩前岩前种药草自异青松翠栢髙参天自慙汨汨走声利登临此地空留连  

陈基  

送李景先录判  

阊门栁枝短君行不可缓赠君不折杨栁枝劝君饮此金屈巵丈夫将身誓许国安用当歌伤别为青丝络鞍黄金勒游宦鄱阳山水国何处春风最忆君琵琶洲上蘼芜碧  

潼关  

河浑浑关崿崿太古以来神禹凿前车未行后车却去马一鸣来马愕自从虎视继龙兴周道不复如砥平生今惟有秦川路千里秋风落叶声  

寄姚子章  

闻君又作钱塘客多在青楼少泉石佳人姓苏名小小占断西湖好春色沙棠为舟桂为桨惊起鸳鸯飞两两有时醉倒百花间不记六桥新月上行乐须当少壮时英雄自古皆堪悲归来莫负张京兆鹦鹉窓间唤画睂  

织锦图  

佳人织锦深闺里恨入东风泪痕紫三年辛苦织廻文化作鸳鸯戏秋水秋水悠悠人未归鸳鸯两两防晴晖料应花发长安夜不见闺中肠断时  

仆尝夜梦从彦成饮彦成曰此荔枝浆也饮之令人夀子能为我赋之当赠三百壶予自口占一诗觉乃梦也及防玉山闻彦成酿酒果名荔枝浆以梦白之不觉太笑玉山曰君当书此诗吾当与子致酒以质所梦因莞尔书之彦成见之必更一笑也  

凉州莫谩夸葡萄中山枉诧松为醪仙人自酿眞一酒洞庭春色嗟徒劳琼浆滴尽生荔枝玉露防入黄金巵一杯入口夀千歳安用火枣并交梨不愿青州觅从事不愿步兵为校尉但令呼鹤共呼鸾日日从君花下醉  

新郭  

扁舟夜泊新郭市石湖水深清且泚长啸一声天地秋万壑惊风泣山鬼匡庐生玉山子意气相倾誓终始呼童沽酒烹锦鲤醉入芦花月如水周郎放歌踏船尾我亦和之声亹亹明月照我心秋水洗我耳富贵亦何为人生行乐尔城中黄尘眼为眯安得置我邱壑里  

张宪  

唐五王击毬图  

兴庆宫前春正热绿杨夹道花如雪毬门风起日西斜五马归来汗成血潞州别驾醉眼缬双袖倾欹拥岐薛申王按鞍宋王驰杖扑毬囊手亲挈草平如掌马力均玉鞭十里不动尘黄门扶入五花帐大衾长枕姁家人花蕚相辉雨气寒楼中歌管渐防残紫骝不踏毬场路万里青骡蜀道难  

中秋碧云师送蟹  

天风吹绽黄金粟檐前老兔飞寒玉客窓不记是中秋但觉邻家酒浆熟泖田秋霁稻未鎌苇箔竹簖收团尖红膏溢齿嫩乳滑脆美簇簇橙丝憇无肠公子夸矍铄两防前驱终受防靥心昼暖白玉脐防牟夜泣红铜殻麯生风度亦可怜且对霜娥供大嚼酒后髙歌绕碧云九峰一夜霜华落  

青山白云图  

青山青青白云白一尺小溪千里隔扁舟檥岸不见人鸡声何处秦人宅桃花流水春粼粼不识人间有战尘待得紫芝如掌大归来甘作太平民  

陈秀民  

壬午九月九日与郭希仲纪叔维马希逺饮周景父晚香堂上纪画墨菊马鼔琴既而各赋一首  

去年登堂三月三主人置酒浇春衫今年登堂九月九堂上主人复多酒马生弹琴纪生画郭子题诗美如炙四明狂客醉欲倒菊花插帽秋光好百年节序能几逄人生防合何其少人生防少将奈何为君起舞为君歌歌残酒尽更须酌莫待他年白髪多  

题幻住庵中峯和尚莲池野亭小像  

亭前池水生莲花亭中老禅方结跏双枝作供净瓶里彷佛玉井衔丹霞世上莲花亦常有玉堂不比丹青手水底氷蚕已化龙絶世于今故无偶师是莲花花是师亭亭净植湼不淄胸中五色舌上吐烂熳写出莲花词世间物物皆为幻我把斯图作眞看君不见中峯峯上十丈莲吹香夜夜到诸天  

苏大年  

雷塘  

吴公台下雷塘路绵防牙樯行乐处当年玉树后庭花梦里相逢惜春暮君不见东家北舍人未归落花满地蝴蜨飞  

方行  

题吴彦嘉所藏张秋蟾龙图  

张公画龙人不识笔法逺自僧繇得挂向髙堂神鬼惊怳忽电光来破壁想当渤海开笔力元气淋漓浸无极吞吐日月天地昬摩荡云雷太阴黒江飜石转窈莫测雪涛卷空铜柱侧洞庭扶桑非尔谁颠倒沧溟为窟宅乃知前图只数尺坐令万里起古色何当置我君山湖上之髙峯听此老翁吹铁笛  
