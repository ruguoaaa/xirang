---
title: 第12部分
index: true
icon: editor
order: 12
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选元诗卷十五  

五言古诗三  

黄宏  

过天姥岭  

天姥连天横我过如牛脊乃知李谪仙梦游言过实徐生亦好竒请问刘阮迹安知古仙人太平入鬼域妖狐花满头媚人强求匹流杯饮胡麻磊磈皆沙砾  

安熙  

拟古次韵六首  

郁郁岩下柏青青水中蒲岩前有幽人壮歳常独居独居亦何为不羡春华敷十年掩闗卧门庭尽荒芜羙人殊不来日夕听轩车  

零零白露下岩谷悴芳兰兰悴不复辞谁与念时艰坚冰行复至雪深路漫漫愁絶将奈何抚几一长叹中州有寒士块然守空堂清贫久有信壮怀殊未央岂  

不愿驰骋冒雪凌风霜振策万里途超忽追鹏翔永念同怀人在天一方怅望不可见慷慨发清商独处谁晤语百感摧中肠人生谅难必且莫徒悲伤  

采柏空岩下倚竹荒庭前人生非金石君心讵能坚君心或有渝贱妾终不疏天地一瞬息今古一长途借问离别苦君心竟焉如不见园中树日日争华敷秋风一夕至已逐严霜枯歳晩不得去山空难久居  

昆仑一何髙出此无穷河遥遥何所往不啻万里多一意在朝东日夕无停波逺游计不蚤壮志成蹉跎夫君不我顾郁郁将如何览物悟物变端居阅年华兴来展遐眺缓步空山阿四顾尘世杉柏纷森罗吾乐诚何极忧子独长嗟眷焉谁晤语一笑空烟萝  

人生有定分所贵能乐天自轻失所守欲进安敢前思君重思君此情谁与宣举头见明月顾影徒自怜终当谢尘世洗心问涧泉  

病卧穷庐时咏静脩仙翁和陶诗以自适辄效其体和咏贫士七篇非敢追述前贤聊以遣兴云尔【`录二首`】  

士生三季后伥伥何依空余身后名炯炯留清辉自古有商顔冥鸿快髙飞白云在空谷哀歌叹安归虽无首阳薇紫芝足疗饥九原不可作抚已良可悲  

静中有真趣非弦亦非琴耿耿方寸间千年有遗音手植庭下兰竒香惬幽寻独处谁晤语有酒还自斟西山薇蕨多长往夙所钦尘迹尚淹留低回愧初心  

封龙十咏【`录四首`】  

熊耳峰【`髙五百丈摩云揷汉峭出羣峰山之极髙峰也`】  

穷探不惮逺行登最髙顿觉天宇近一洗羣山空竒哉此絶境造化天无功神襟一以旷冩我浩荡胷逺意殊未极更思脱樊笼何当着神鞭驾此慵飞龙翩翩上箕尾再见开鸿蒙长啸暮云合轻衣振天风  

白云洞【`在狮子峰后华盖峰西天欲雨则云从洞出霁则如归焉`】  

峩峩两峰间崔嵬耸双阙中有仙人洞恍若仇池穴朝开白云生暮掩白云灭朝昬有竒变宛与人世隔我来搴緑萝深寻得幽絶平生栖遁志兹焉益超越未成长往计复愧固穷节永怀静脩铭凄其仰前哲防当结茅屋来此寄疎拙沈思毕旧闻长歌抱明月白云应更深老眼益清彻未敢献吾君聊尔自怡恱  

修真道馆【`在狮峰下中央平坦泉石甚盛宋政和中赐敕额迄今殿宇犹为山中之冠`】  

龙山古灵境连峰郁苍苍林谷四环合修真据其阳怪石通流泉洞府余清凉杰阁耸竒观烟霏恣微茫眷予平生心丘壑真膏肓今朝定何朝遂惬栖云房晴岚染衣襟顿觉尘虑忘矧尔羸疾拘快若脱絷缰月髙风露清空明银潢蓬莱信非逺何处求仙乡  

吟台【`在中溪书院宋初李文正公昉于此受业`】  

歩上吟台荒极目但平楚四顾无人持杯欲谁语心期仄招隠自笑非梁父抱膝一长歌商声振林莽  

于石  

山中二首  

我家万山中日日采樵去扪萝上层巅苔滑不留履落日负樵归云深失归路谁家犬吠声声在云深处偶因抱瓮出夜汲涧底泉荡揺水中月水定光复圎问水水不语问月月不言倚树一长啸万壑松风寒  

晩歩  

径狭不容车谿浅不容钓平芜淡云烟独鸟下残照见山了无言倚树忽长啸徘徊澹忘归空林明逺烧  

宿栖真院分韵得独字  

空翠冷滴衣石藓滑吾足偶随白云去栖此林下屋楼影挂斜阳钟声出深竹山僧老靣壁谁与伴幽独分我云半间欹枕聴飞瀑  

探梅分韵得香字  

絶壁两屦云荒邨半桥霜孤往欲何之林下幽径长寒梅在何许临风几徜徉谁家断篱外一枝寄林塘水静不揺影竹深难防香无言独倚树山空月荒凉  

所怀寄何寺簿  

斜日明逺树落叶走空阶闭门寂无事心澹境自佳美人期不来此乐谁与偕岂无南飞雁可以寄所怀所怀不可寄孤云天涯  

七月七日  

西风扫残暑微月澹新秋相传织女星今夕嫁牵牛翩翩聨鹊桥亭亭拥龙辀多少乞巧人笑语穿针楼吾尝夜观象细与推其由惟有五纬星顺逆有去留经星二十八歴歴如缀旒万古俨不动各列十二州其余众常星烂然满四周休咎必有证君徳修不修胡为牛与女不与众星侔乃知尘世人配偶相绸缪少陵号诗史万象穷防搜亦云年年渡秋期何用愁彼哉栁河东抱拙不自谋傍趋事曲折窃效儿女求谁与倡邪说诞谩不复収淫防转相袭寖使其辞浮仙槎傥可乗我欲凌空游再拜二星灵一洗千古羞天髙不可问河汉空西流  

我从山中游  

我从山中游归来林壑暝涧水冻不流月出四山静柴扉不敢敲恐惊孤鹤醒徘徊踏月明倚杖看松影  

再游石壁寺  

曾为石壁游更借僧房宿楼阁倚林腰谿山醒尘目敲门寻旧僧清响应林谷老僧不厌客分我云半屋禅月岂后身尚余诗满腹疑我亦荀鹤再与赋汉牧汲井昼煮茶洗鉢夜分粥山空人语寂邀我入深竹独抱无弦琴不唱浮生曲月树影参差风滩声断续翛然出尘表身世转幽独明朝出山去无言笑相瞩江上石牛眠秋草为谁緑  

何失  

招贾元播马徳昌饮  

积雨释炎热凉飇变清商薄帷纳朝景倐尔頺西厢念我二三子不来复一觞言笑吐兰菊芬芳粲中堂仰慕不昨日忽别若殊方况各廹桑榆何以永夕光  

招畅纯甫饮  

地白雪方作城乌夜始啼风枝久不定达曙未能栖长安多逆旅客意势连鸡岂不怀其寳念子寒与饥我瓮酒初熟葡萄涨玻瓈野老日无事出望几千回如何不见来覆此红螺杯  

赵孟頫  

和子俊感秋二首  

明月照北林翩翩栖鸟翻虚室当静夜幸絶人事喧念子已独寐无人相语言吾生性坦率与世无竞奔空怀丘壑志耿耿固常存何由持此意往与严郑论  

白露然坠草木日以雕闲居无尘杂日薄风翛翛登髙写我心葵扇欲罢揺感时俯逝水回睇仰层霄松乔在何许髙蹈不可招愿言从之游怀古一何遥  

歳暮和刚父杂诗二首  

惊飇吹白日流光忽蹉跎登山采众芳荆蓁一何多迷途幸未逺回车且委蛇黄鹄志四海雀鷃将如何肥马黄金鞍轻裘华且鲜朅来从横驰意气何翩翩朝为人所慕夕已为世怜此道固应尔祸福非虚言生当称善人死当諡为贤勿羡夸毗子狂驰终百年  

东郊  

晨兴理孤榜薄言东郊游清风吹我衣入袂寒飕飕幽花媚时节弱蒋依寒流山开碧云敛日出白烟収旷望得所怀欣然消我忧中流望城郭葱葱佳气稠人生亦已繁恵养要须周约身不愿余尚恐乏所求且当置勿念乗化终归休  

赵邨道中  

朝出南郭门遥指西山隂马蹄与石鬬宛转愁我心溪谷莽回互寒风振穹林黄叶洒我衣岩泉走哀音凄凄霜露降穷思浩难任人生亦何为百年成古今华堂昔燕处零落归丘岑况复不得保悲来泪沾襟  

奉酬戴帅初架阁见赠  

仙人海上来遗我瑚钩晶光夺兄目竒采燿九州自吾得此寳昼玩夜不休生世勿恨晩及与斯人俦惜哉无琼玖可以结绸缪世徳日下衰古风向谁求蛾眉亦何有空受众女仇适俗固所愿违巳良足忧感子赠言意再拜涕泣流安得骑麒麟从子以逺游  

桐庐道中  

歴歴山水郡行行襟抱清两崖束沧江扁舟此宵征卧闻滩声壮起见渚烟横西风林木浄落日沙水明髙旻众星出东岭素月生舟子櫂歌发含词感人情人情苦不逺东山有遗声岂不怀燕居简书趣期程优游恐不免驱驰竟何成我生悠悠者何日遂归耕  

张詹事遂初亭  

青山缭神京佳气溢芳甸林亭去天咫万状争自献年多嘉木合春晩余花殿雕阑留戏蝶藻井语娇燕退食呜玉珂友于此终宴钟鼓乐清时衣冠集羣彦朝市尘不侵圗书味方逺纷华虽在眼道胜安用战初心良已遂雅志由此见何事江海人山林未如愿  

祷雨龙洞山  

苍山如犬牙细路入深谷絶壁千余仭上有凌云木隂崖不受日洞穴自成屋萧森人迹少荟蔚兽攸伏云林互隠映涧道相回复翔禽薄穹霄鸣鸟响岩曲临桥濯清飔汲井潄寒玊神物此渊潜愆阳有祈祝风漓慙善教吏懦耻厚禄暂怀尘外想独往疑有梏过幽难久居济胜乏髙躅防马寻故蹊归樵相追逐  

题归去来圗  

生世各有时出处非偶然渊明赋归来佳处未易言后人多慕之效颦惑蚩妍终然不能去俯仰尘埃间斯人真有道名与日月悬青松卓然操黄华霜中鲜弃官亦易耳忍穷北窗眠抚卷常三叹世久无此贤  

题耕织圗二十四首奉懿防撰  

田家重元日置酒防邻里大小易新衣相戒未明起老翁年已迈含笑弄孙子老妪恵且慈白髪被两耳杯盘且罗列饮食致甘防相呼团栾坐聊慰衰暮齿田硗借人力粪壤要锄理新歳不敢闲农事自兹始【`正月`】东风吹原野地冻亦已消早觉农事动荷锄过相招迟迟朝日上炊烟出林梢土膏脉旣起良耜利若刀髙低徧翻垦宿草不待烧防妇颇能家井臼常自操散灰縁旧俗门迳环周遭所冀歳有成殷勤在今朝【`二月`】良农知土性肥瘠有不同时至万物生芽蘖由地中秉耒向畎畆忽徧西与东举家往于田劳瘁在尔农春雨及时降被野何蒙蒙乗兹各布种庶望西成功培根利秋实仰天望年丰但使隂阳和自然仓廪充【`三月`】孟夏土加润苗生无近逺漫漫冐浅陂芃芃被长阪嘉谷虽已植恶草亦滋蔓君子与小人并处必为患朝朝荷锄往耨耨忘疲倦旦随鸟雀起归与牛羊晩有妇念将饥过午可无饭一饱不易得念此独长叹【`四月`】仲夏苦雨干二麦先后熟南风吹陇畆恵气散清淑是为农夫庆所望实其腹酤酒醉比邻语笑声满屋纷然収获罢髙廪起相属有周成王业后稷播百谷皇天贻来牟长世自兹卜愿言仍歳稔四海尽蒙福【`五月`】当画耘水田农夫亦良苦赤日背欲裂白汗洒如雨匍匐行水中泥淖及腰膂新苗抽利劒割肤何痛楚夫耘妇当馌奔走及亭午无时暂休息不得避炎暑谁怜万民食粒粒非易取愿陈知稼穑无逸传自古【`六月`】大火旣西流凉风日凄厉古人重稼穑力田在匪懈郊行省农事禾黍何斾斾碾以他山石玉粒使人爱大祝须粢盛一一稽古制是为五谷长异彼稊与稗炊之香且羙可用享上帝岂惟足食人一饱有所待【`七月`】白露下百草茎叶日纷委是时禾黍登充积徧都鄙在郊既千庾入邑复万轨人言田家乐此乐谁可比租赋以输官所余足储峙不然风雪至冻馁及妻子优游茅檐下庶可以卒歳太平元有象治世乃如此【`八月`】大家饶米面何啻百室盈纵复人力多舂磨常不停激水转大轮硙碾亦易成古人有机智用之可厚生朝出连百车暮入还满庭勾稽数多寡必假布筭精小人好争利昼夜心营营君子贵知足知足万虑轻【`九月`】孟冬农事毕谷粟既已藏弥望四野空藁秸亦在塲朝廷政方理庶事和隂阳所以频歳登不忧旱与蝗置酒燕乡里尊老列上行肴羞不厌多炰羔复烹羊纵饮穷日夕为乐殊未央祷天祝圣人万年长夀昌【`十月`】农家值丰年乐事日熙熙黒黍可酿酒在牢羊豕肥东邻有一女西邻有一儿儿年十五六女大亦可笄财礼不求偹多少取随宜冬前与冬后昬嫁利此时但愿子孙多门户可扶持女当力蚕桑男当力耘耔【`十一月`】一日不力作一日食不足惨淡歳云暮风雪入破屋老农气力衰伛偻腰背曲索绹民事急昼夜互相续饭牛欲牛肥茭藁亦预蓄蹇驴虽劣弱挽车致百斛农家极劳苦歳岂恒稔熟能知稼穑艰天下自防福【`十二月`】  

右耕  

正月新献歳最先理农器女工并时兴蚕室临期治初阳力未胜早春尚寒气窗户当奥密勿使风雨至田畴耕耨动敢不修耒耜经冬牛力弱相戒勤饭饲万事非预备仓卒恐不易田家亦良苦舍此复何计【`正月`】仲春冻初觧阳气方满盈旭日照原野万物皆欣荣是时可种桑插地易抽萌列树遍阡陌东西各纵横岂惟篱落间采叶惮逺行大哉皇元化四海无交兵种桑日已广弥望緑云平匪惟锦绮谋祗以厚民生【`二月`】三月蚕始生纎细如牛毛婉娈闺中女素手握金刀切叶以饲之拥纸散周遭庭树鸣黄鸟发声和且娇蚕饥当采桑何暇事游遨田时人力少丈夫方种苗相将挽长条盈筐不终朝数口望无寒敢辞终歳劳【`三月`】四月夏气清蚕大已属眠髙首何昻昂蛾眉复姢姢不忧桑叶少遍野如緑烟相呼携筐去迢逓立逺阡梯空伐条枚叶上露未干蚕饥当早归秉心静以专饬躬修妇事黾勉当盛年救忙多女伴笑语方喧然【`四月`】五月夏以半谷莺先弄晨老蚕成雪茧吐丝乱纷纭伐苇作曲薄束缚齐榛榛黄者黄如金白者白如银烂然满筐筥爱此顔色新欣欣举家喜稍慰经时勤有客过相问笑声闻四邻论功何所归再拜谢蚕神【`五月`】釡下烧桑柴取茧投釡中纎纎女儿手抽丝疾如风田家五六月緑树隂相蒙但闻缲车响逺接村西东句日可经纬弗忧杼轴空妇人能蚕桑家道当不穷更望时雨足二麦亦稍丰酤酒田家饮醉倒妪与翁【`六月`】七月暑尚炽长日弄机杼头蓬不暇梳挥手汗如雨嘤嘤时鸟鸣灼灼红榴吐何心娱耳目往来忘伛偻织为机中素老幼要纫补青灯照夜梭蟋蟀窗外语辛勤亦何有身体衣几缕嫁为田家妇终歳服劳苦【`七月`】池水何洋洋沤麻水中央数日庶可取引过两手长织绢能几时织布已复忙依依小儿女歳晩叹无裳布襦不掩胫念之热中肠朝缉满一篮暮缉满一筐行看机中布计日渐可量我衣茍已成不忧天早霜【`八月`】季秋霜露降凛凛寒气生是月当授衣有布织未成天寒催刀尺机杼可无营教女学纺纑举足疾且轻舍南与舍北嘒嘒闻车声通都富豪家华屋贮娉婷被服杂罗绮五色相间明聴说贫家女恻然当动情【`九月`】丰年禾黍登农心稍逸乐小儿渐长大终歳荷锄镢目不识一字毎念心作恶东邻方迎师收拾令上学后月日南至相贺因旧俗为女裁新衣修短巧量度手事塞向庶御北风虐人生真可叹至老长力作【`十月`】冬至阳来复草木潜滋萌君子重其然吾道自此亨父母坐堂上子孙列前荣再拜称上夀所愿百福并人生属明时四海方太平民无札瘥者厚泽敷羣情衣食茍给足礼义自此生愿言兴学校庶几教化成【`十一月`】忽忽歳将尽人事可稍休寒风吹桑林日夕声飕飕墙南地不冻垦掘为坑沟斫桑埋其中明年芽早抽是月浴蚕种自古相传流蚕出易脱殻丝纩亦倍收及时不努力知有来歳不手冻不足惜冀免号寒忧【`十二月`】  

右织  

次韵周公谨见赠  

池鱼思故渊槛兽念旧薮官曹困窘束夘入常尽酉简书督期防何用传不朽十年从世故尘土满衣袖归来忽相见忘此离别久缅想徳翁隠坐羡沮溺耦新诗使我和矉里忘已丑平生知我者颇亦似公否山林期晩歳鸡黍共尊洒却笑桓公言凄然汉南栁  

新秋  

夜久不能寐坐来秋意浓露凉催蟋蟀月白澹芙容渐觉练衣薄欲将纨扇慵  

庆夀僧舍即事  

白雨映青松萧防洒朱阁稍觉暑气销微凉度疎箔客居秋寺古心迹俱寂莫夕虫鸣阶砌孤萤炯丛薄展转怀故乡时闻风呜铎  

清河道中  

扬舲清河流开篷素秋晓斓斑被厓花委蛇顺流藻天清去雁髙野濶行人小故园归有期客愁净如扫七月六日承贞居先生逺寄周钟铣间有文象鳬之形则考工记所谓鳬氏为钟者也击之与夷则合而是日又适立秋古物之来岂偶然哉辄成小诗拜贶之辱  

故人赏我趣遗我鳬氏钟制与周礼合试叩声舂容是日新秋节夷则还为宫悬之西楣下浮磬俨在东金石互相应问以丝与桐八音虽未备古乐将无同鼎尊铎觯卣罗列见古风揖让于其间令我怀周公作诗报嘉贶庶以闻羣聋  

咏逸民九首  

驱车秣驽马吾将适齐国闻有鲁连子倜傥好竒画一谈秦师走再说聊城拔功成不受赏髙举振六翮布衣终其身岂复为世役茫茫千载逺安往访遗迹踌躇东海上向风长太息  

四时相代谢荣耀何足恃田引新蔓不见桃与李知士觧其防遇坎当复止邵生故秦吏乃亦睹兹理贤哉感我怀三叹不能已  

子真初亦仕岁晩乃逃之区区南昌尉上疏忘其卑忠言不见用耿耿当告谁飘然弃妻子终身与世辞抱闗甘贫贱所贵莫我知至今九江濆清风激羣黎神仙信茫昧此士独不疑孤云无定在逝水何时归遐思一矫首怅望无由期  

悠悠空山云泱泱长江流廊庙意不屑山泽聊淹留故人在天位髙歩追巢由岂曰子无衣辛苦被羊裘东京多节义之子乃其尤穷居虽独善辅世岂不优  

汪汪千顷陂不为人浊清道周言行表荡然无得名谁言牛医儿乃是人中英当时无间言后世流徳声思之不可见使我鄙吝萌淳风久已漓此意岂复明时无君子者虽贤寜见称  

南州有髙士食力事耕稼优游聊卒歳不矫亦不隘大木行欲颠绋纚岂足頼何为诸老翁栖栖不遑舍斯言非无见明哲自髙迈谁能悬一榻待子来税驾  

鹿门何亭亭下有避世贤鳯雏隠中林卧龙蟠其渊一朝起髙翔斯人独深潜功名不可为我志久已安一闻耆旧传使我心悠然  

黄鹄羽翼长一举思千里幼安本中原乗桴走东海举世方尚同逺引存吾志流风渐异俗敦礼化邻鄙子鱼平生友胡乃不相委  

尘事非所便田园久见招归来三迳中蔚蔚长蓬蒿虽有荷锄倦浊酒且自陶茫茫大化中委运将焉逃唐虞去已逺由来非一朝粲粲霜中菊采采忘其劳  

赵孟吁  

题子昻兄画钱徳钧水村圗  

暧暧水边村萧条絶尘滓钱君智者徒而后能乐此平生丘壑情所向政在是问谁为此圗吾兄固能尔  

邓文原  

题髙尚书夜山圗  

呉山面沧江中秋气防爽楼居谪仙后公退谢尘鞅孤月出海上髙怀一俛仰佳哉髙侯画得意超象罔我来秋向晩月色寒莽苍山逺落木净风髙怒潮响奔腾万云气忽驾苍虬上平湖雨翻江渺波荡桨回思圗画时歳月儵已往山川更晦明隂阳逓消长人生何独劳局促老穹壤我将乗倒景千载纵清赏松乔遗世人一笑凌烟像  

题张繇所画霜林云岫圗  

慙余生也晩未能识君顔宿秉川岳气时发胷臆山涧壑自回互溪流若萦环云光映天色秋叶舒锦班室中有扬子向晩啓闗何如尘外侣日夕相与还悠悠笛中意未许落人寰  

卢鸿庐岳观泉圗  

九江峙庐岳盘回几许深絶壁倚霄汉溅瀑直千寻飕飗松风至髣髴苍龙吟叠石挺琼树飞楼起危岑流沫洒虚阑长歌响涧隂云深草木润风度烟景沈何来暂停辔于焉散烦襟余以罹尘鞅未得谐夙心能知此中意奚事方外寻良圗为尔袭比胜双竒琛  

清溪谒象山先生祠  

我行厌尘役爱山极幽阻及兹叩岩扃浮岚薄窗户危石倚苍屏盘盘一洞府邈哉混沌根疏凿自太古或疑昬垫初屹立中流许悬崖防惊瀑洒空作飞雨渟水镜虚林影净可数石阑少流憇樛枝啼翠羽山花明炫目藓迳劣容武陡上髙明台桑麻蔽村坞却笑羣山卑矜春相媚妩了如静者性孤洁耻俗伍昔贤此鸣道松风入谈麈教锋振羣哇朋簮谢华组末学分畛域正道日榛莽嗟余嗜探颐离索増叹怃入舟耿清梦前溪聴鸣橹  

袁桷  

舟中杂咏十首  

好花辟车尘飞入黄河洗河流政茫茫一去不得底纳污有至道胡为爱清泚念兹物理深元籥从此啓飞雁翔南云辟就端有得旧年春风归雪花大如席隂阳眇难窥造物司其职慎勿事炎凉来往任行役道逢射生船有鹤驯且臞青丝闭其目病翼寒萧疎皋禽九天来此岂真吾徒独怜羽毛似盘桓为长吁家奴拾枯草走来相亲生来不识却立惊其神行人笑彼拙归来始嚬呻乃知特幸脱未信吾奴仁白苇生寒沙残花揺敝帚燕都百万家借尔作薪槱物微生最下功用乃堪取大胜桃李花矜矜鬬妍丑清夜视北斗正色揺我前乃知中州殊譊譊浪谈天召公化南国羙教来自燕乾坤傥一致地气何由偏纸鸢帖晴空飞轮走盘线东风恣昂藏得意随手转攀云政相喜堕地忽复怨儿童岂知此得失终恋恋恶马少驾车驽马多驾船驾船勿戚戚驾车何翩翩渠命有通塞谁能别媸妍君看盐车下泪陨如奔泉春菘种北土三年变蔓菁一为居养移自觉顔无情南山植松苗深根定生苓千年化瑿魄岂比春菘荣鸬鷀漾晴空意态极楚楚翻风苍雪回转日烂银舞盘旋傲孤鸿清逺敌凡羽须臾下鱼陂媿我觉疾去  

大名刘节妇吟  

孤鹤不累巢离鸾不饮溪溪明难为影巢成谁与栖飘飘无根云流丽如虹蜺下有贞松台白日昼且凄我思彻霄汉防邈不可梯青青东园栁子规当树啼来者何用欢去者日以迷击石端出火辛能作虀妾心傥未明请看井中泥  

送赵虚一道士降香南海诸名山【`往从虞伯生降香成都`】  

振防峩眉巅身轻瞥飞鸟悬崖饮湍流侧石穿暗篠髙鶱荡心目每恨所歴少捧香南溟使絶足腾騕褭龙渊明玕秀恍惚百灵皦乗飇讯八公挂席招五老岩光隂晴水气变昬晓神君层峦倚商祭通杳眇念昔结空寂厓广絶登眺希彼巢居子寝作止林杪钟鸣驿吏动危坐万籁愀余龄水赴壑歴块迹电埽韬精习澄观俯瞩八纮小  

饮酒杂诗【`录四首`】  

京师二十载酒中有深欢大雨即闭户朔风尝觧鞍客至辄笑之是岂宜居官振容筮神蓍鸿飞渐于磐百歳苦世短万钟非我干所以东方生吏隠神益完  

阳鸟乗南云飘飘振竒翮迫此粱稻谋居移遂成客媿我食京尘誓墓志未获双峰十丈松下有千载魄当年待蓬瀛香芸森寳册髙斋集遗编朱墨犹手泽战兢媿匪承永念在行役  

弱冠不饮酒篝灯横玉绳或云酒中趣湛湛浮云蒸弃书试其言杲若乌轮升天根转晴雷坚城为之倾妙言粲琼屑逸兴追飞鹰醉乡傥可居无功乃真朋  

江梅生空林歳晏羙无度挈身逾朔易块独此室处氊房望朝阳耿耿不得语雕笼粲珍禽怅望秦乡树爰居东门止盛飨非素茹临风嗅其英雅志怀故土  

观真文忠公画像  

羣贤辅絶学嵯峩武夷峰荧荧方瞳光汲汲汗简中缅怀文明初苍佩极匪躬执笔侍玉署妙语工弥缝飞尘变苍狗潜渊閟游龙空余经济心劳徕饥飞鸿浊水投神胶扬清乃竒功乔松不并世寒飇转秋蓬生世我已后正绪遗颛防惕然拜公像斯道非终穷  

次韵元复初春思三首  

冻树迥青阳羁禽竞新哢喧喧人语浮稍稍春事动澄心絶芳华小睡足幽梦梦觉天宇新朝光集飞栋游尘逐平皋秀色翳榛莽油云互东西郁抑不能雨昭苏在元功竟夕复延伫何当抉其巅振翮穷委羽逺客芳草思湛湛天外舟坐令亲知疎低徊此淹留古树擢竒石清流滙芳洲素心谅有在胡不为兹游  

送薛元卿归呉予时有上京之行  

飘飘江海游渺闗河役燕鸿有相避客子无定迹南山火云髙北山雪新白想此六月时相顾各动色堠傍青松树上有双鹄翼爱君慎舟楫戒我专寝食扰扰行路难风花乱如棘  

芳思亭【`并序`】  

大父尚书公治圃南郊有堂亭凡十五方池修廊屈折便宜雨甚亦无碍游事逮今荒废逾四十年故基陈迹不复可考近筑一亭杂植花木广不逾畆髣其万一名之曰芳思玩其英华将以防绎志兴翰墨有绍是则先公之志作诗示瓘瑾幷求亲友同赋  

侃侃尚书公投绂理泉石五堂适寒暑十亭送昕夕琼英圃秀羙防嘉树碧修廊不受雨来往随履舄红云涨方塘丹霞耀翠席嘉鱼黄金掌瞥见眇莫测辛勤三十年深逝晦朝迹遗训示子孙树艺比其徳浮云变须臾百幻倐消蚀空余郑公荘耕稼给衣食缅彼行乐时种植各有职以兹一亩园髣像见畴昔幽葩与羣卉生意日不息朝阳潄灵根三咽妙防绎旷怀事幽赏逝矣躬六籍  

居庸闗  

太行领羣山万马髙下拜平峦转城隍隠隠南北界危坡互交牙寒溜防泙湃隂风元虬涌巨石忽阤坏周遭青松根下有古木砦石皮散青铜云是旧战铠天险不足凭歴刧有成败驱车上林杪出日浴光怪肃肃空岩秋天风迅行迈  

雨中度南口  

山寒絶禽鸟独闻子规啼石壁飞雨骤众木揺凄凄瘦马蹴乱石髙下齧其蹄陡巘沮洳深渐觉所歴低暝色起亭午土屋流寒泥须臾过雷声倐忽生晴霓水清亦可度戒仆逾前溪  

度怀来沙碛  

沙清圎石瘦千里闻风声驱此觳车索索莎鸡鸣逺山列翠席近坡环碧城髙下各有险辙迹那由平惊导我前歴录为之惊天低云揺荡土旷尘纵横谬膺翰墨选逺行有期程回头望南坂初月随风生  

登台  

蜿蜒西龙冈緑草揺晴波旁有双玉井石角増嵯峩明良佐神运目力穷坡陁层垣睥睨雄寳构通羲娥昂昂铁竿耸飞鸟先荡摩土屋黏蜜房文毡围锦窠缅思皇猷逺黙止松林戈匪以清暑游防履劳鸣珂隂森晩色晦寒沙聚羣驼悲笳月初上戴斗瞻天河  

桑干岭  

兹山西北来旋转十二雷昔人望乡处生别何崔嵬我来坐絶顶云汉森昭回出日腾金钲积露流银台长空不受暑雪花散皑皑毡车引绳过屈曲肠九回微踪媿三至南望心低回长风马耳迅何当赋归来  

龙门  

苍崖出双阙羣山頫首尊隂风起晴雷摩荡昼日昬铁峡拥偪仄百川为之奔疑下有龙湫逞怪蹲天门渰兮出肤寸顷刻黄流浑侧径出石壁巨浸存遗痕缅昔设天险事久难穷论征衣袭轻雨神君俨云根  

晓发  

蓐食慎王事晓星当前户跨马官道行细草泣寒露乱石鸣琮琤啼鸟守荒树行行未十里问堠坐当路年衰胫力拘望逺弥窘歩天风卷飞蓬白日互吞吐深知非世才归畊誓先墓  

滦河  

近山马昂鬉逺山鳯腾羽百谷奔乱流屈曲长虵赴维时雨新过急溜糟牀注居人滙为井千屦集沙歩寒光澄玉膏甘冽过牛乳兹泉成白沟巨浸合沮洳莲芡充糇粮鱼虾足租赋塞翁话畴昔陋彼成险固往事不复论沄沄日东去  

怀伯生  

春雨消路尘春风散林缬荡荡长安门客子千万辙城隂有一士淡食羮不啜采彼松上露煮石化晴雪沈防护真性觞至那复说向来舌本淡今作耳根热维南有樛枝岩溜滋百结在徳良自防居屯讵为折念此长夜深寒光吐残月  

滕斌  

感寓九首  

宇宙忽空濶饮马万里流平生负两眼及此行寓州天清健鹘运木脱饥鹰投长风吹海雨濯我紫绮裘相逢半游侠把酒髯如虬慷慨说史记歴歴山川秋向来衣带水目断何无舟  

吾爱东方朔髙揖金马门向非玩六合安肯来昆仑昂昂九尺身谈辩黄河翻谁知上书意蛾眉非自防不见马相如俛首狗监恩人生非桃李何故不自言  

吾爱李太白玩世如游龙自知天上谪何必人间容海风吹緑髪萧萧卧云松我昔梦见之遗以金芙容清辉恍在眼日落蛾眉峰  

西风桂花落我上天台山仙子扶我手泠然苍水环乗鸾者谁子飞烟渺难攀三坐此游戏弄影银河湾空山忽风瀑四顾鸣潺湲长揖马子微此岂非人间  

春风如緑浪淡荡洛阳栁髙楼语锦瑟落花泛緑酒何人白鼻騧蒙茸紫貂袖一字或未识银菟悬两肘煌煌贝宫珠乃落纬萧手爰居偶钟鼓牺牛竟文绣终然同一尽岂复论好丑谁知草者穷巷闭白首  

歩出涌金门所见土花碧徘徊衣上月感此羙人夕羙人何不归月落江水白寒潮已复去海马晓无迹万弩射鲸鱼骇浪接天赤空闻鲁仲连孤感横八极哀哀精卫石填海竟何益  

赠客黄金羁劝客白玉巵昔我亦为客得此慨不辞小草戏其出槟榔笑其饥相识何所无所乐心相知平生数公子腰下瑚枝防防或相隔寤寐恍见之无丝绣平原无金铸钟期秋风山阳笛泪落不自持  

赠我火浣布报君吉光裘一笑结意气呼酒黄鹤楼神交岂待语与子为天游携手阆风观濯发扶桑洲下视侠少年笑嬉藏怨尤世无羊左烈风雪且自谋东井不可酌天驷岂服辀  

船头书十乗船尾酒百壶酒尽书在眼落月如明珠忽悟八阵法纵横如河圗惜哉经世士未有窥唐虞季子相六国所见惟隂符  

张养浩  

得子强也书诗以答之  

有客附书至封识墨尚新展读笑良久劝我归及辰我岂不汝怀爱此泉石邻官事亦既简又多素心人刘生书满家扬叟酒味醇而况俱好客有假眉不颦缅思霄壤间实与逆旅均焉往非寄寓奚必家园亲置书桃笙底且复乐我真  

夜雨寄吕叔泰  

隆隆暑威歇稍稍秋意深丰草渐改色穹林亦萧森况兹风雨夕微灯翳寒隂潜蛩泄幽语徂雁遗哀音以我耿耿怀知子难为心含情睇层昊咫尺犹商参裹饭孰子遗载酒孰子斟岂不欲一往畏彼泥潦侵古人道义交非惟让分金斯事久索莫念之恨弥襟愿言轨前躅尚期朂来今  

登司天台同李景山元复初分韵得色字  

湫居厌纷厖升髙百忧失河流耿微明野烧还故碧太行望中低断处仍雪色翠华天尺五金城年万亿羙哉山河固两有险与徳区区辽与金铜驼几荆棘开阖看烟云兴废感今昔所恨难久留悲风晩来急  

长安孝子贾海诗  

天歴元二载西土罹荐饥愚时拜中丞帝曰汝往厘嗷嗷三辅间十室九困疲行者总沟瘠居者恒馁而亲戚自鱼肉遑恤父子离鄠县民有贾竭力奉母慈阖门为口四一妻仍一儿操瓢日行丐有得归母贻不幸值虚往见母顔忸怩退省百无有满屋风凄其以汤和糠籺进母母不怡曰我幼汝饲非珍即甘饴而汝今我哺以我犬豕为况我老且病累汝无几时子惧白其妻无言苐头垂妻曰携此子从鬻无问谁市呼不见售复归泣涟洏子心救火急儿命累卵危隂携至他所恩爱从此辞觧衣缢不殊反为子禁持取盆拔佩刀手足随纷披绐云黄犬炙雅于补衰宜母知口腹羙不悟骨肉亏子幸母觧顔不计妻攅眉余闻惊此言怒诘官失治使民至如此赈贷犹迟疑即引造行省使细陈毫厘且命出儿肉阖府徧示之饤诸相坐前余为失声悲促掾状其故闻上星夜驰或将复徭役或将表门楣或斥兼金赐或选好爵縻上以劝臣子下以安期颐廷议不必爽命下防有时昔人有埋子天怜以金遗复有货视者哀鸣走通逵亦有弃半途完侄与相随未闻刄所爱万古犹絶竒嗟哉贾生心世俗彼乌知母以贾为忍母以贾为痴子失或再有母失庸可追孰能庭桂惜使我堂萱萎惟其持是心屠子如屠狸粤从王政圯风靡俗亦漓子囊钱贯朽母箧无针锥子妾曵绮罗母裠露肤肌不虑亲犹天以利为根基不究身何来以货为宗枝于物尚尔靳矧乃襁褓私嗟哉贾生心堪为世俗规尝闻前哲言一孝盖万疵孝可包众善孝可动两仪孝可神鬼格孝可贤圣期能孝斯能忠厥心自亲移愿彼为人子终身诵吾词【`史称希孟为行台中丞闲民间有杀子以奉母者为之大恸出私钱以济之即此事也`】  

曹伯啓  

和傅茌山九日秋闱  

宦游何所得歳歳客殊方驰骛不自已别离是寻常资身素无策返愧工与商光景一何速瞥然度飞黄瀛洲良不恶复到澄清堂借问堂主人生平果何长梦想枌榆社披襟坐藜牀晦息存夜气晨兴玩天光云胡不归去老大徒悲伤秋雨忽开霁乾坤变清凉偶于职守外防檄监文塲诸生竞葩藻寸晷何仓皇藩臣喜扬激賔筵秩觥觞秋阳暖慈闱春风游帝乡瓶中有红腐穏博大官羊  

萧县道中早行  

行行古天堑幂幂桑与梓树枝防刺人天明仅十里功名果何物白发仍早起赖闻瀑水声清彻畸人耳  

张珪  

登茅山  

久矣厌朝市心栖岩壑幽今朝复何朝陟此苍峰秋玉宇正寥廓风籁寒飕飗平生获壮观万里供寸眸烟岚缥缈中青原问桑畴琳宫一何丽突出寒岩陬茅君此仙去遐想希前修胡为尘土踪歳月徒悠悠何当乗云虬八表同周流念念竟忘言凝神入防搜彷佛鸾鹤音还来故山游  

喜客泉  

昔闻喜客泉今来欣见之俯槛一凝盼珠玑沸清池山灵蕴神秀出此天下竒嗟余时所忌而泉喜何为丹忱天自知愿兹谅弗疑  

卢亘  

送侍讲学士邓善之辞官还钱塘十首【`录五首`】  

北门古深严论思寄筹度自非鸿才士训诰何由作夫君出巴蜀文采动京洛十年掌丝纶摛藻扬景铄荆璞抱瑾瑜龙渊淬锋锷肯献上林赋寜居天禄阁即今观浙江眷恋睎金雀黄圗郁紫氛绛节森碧落依然难为情清霜卷飞藿  

离离天星髙皓皓云月光雁过楚泽蟋蟀鸣中堂天时谅难测徒然多感伤念子去意逺沈忧结衷肠忆昔初奉欢露白春兰芳清尊罢新制妙趣深濠梁飞景急西匿川流浩汤汤发凄歳晩木脱天雨霜蔓草岂容惜松柏在髙冈  

翰林子元子武库森戈矛英声迈千古逸韵横九州与君契金兰投分何绸缪清和谢夷恵典刑追韩欧坐令人文焕允塞昭王猷念君独逺迈寥落行人愁木瘦楚山晓风静寒江流何当驾飞车却忆昆仑丘尘埃满腥腐朝暮同蜉蝣  

昔我适呉防日夕承欢顔髙堂乐起舞防服何斒斓东海汹波涛西湖翠烟鬟北归余十年谬迹通朝班家祸一朝集音容何可攀悲号苍穹迥往事思日艰命穷时亦迫志弱体自孱安得腾化术从君超人寰执手不忍诀临风涕空澘  

我留君勿思君归我当忆十年胶在漆一旦各异域呉江激微波震泽起暝色鹍鹏隔天地雁鹜杂南北念我平生友怆恨摧胷臆独看燕山云歳暮日初昃永言长风翔情寄南风翼  

题华山太古雪赠人【`太古雪石名`】  

往时天大风能吹华山裂坠此一拳石咸云太古雪粤自开辟初云气所凝结已经六万歳变化同嶻嶪望之色正白表里共澄澈尘土不能涴光彩耀日月愿君勿爱此持以献金阙回中避暑时可用清毒热  

任士林  

用韵酬陈渭叟林伯清  

我本厌尘市志在栖幽清还聴客城雨深夜愁寒更山中两道士孤铛煮雷鸣潄沐得清謡久却世上名何用王子乔相从学长生  

## 御选元诗卷十六  

五言古诗四  

马祖常  

都门一百韵用韩文公防合聨句诗韵  

返躬操耒耜奉身寡帷幕田居水舂硙城宿霜鸣柝凝尘尚沈冥幽赏任飘泊行歌鲜同欢起舞眞独作啸咏气颇雄攀跻力或弱樛木植幢防丑石掀兽恶心耻妇女仁志薄游侠诺校书扬雄官入粟卜式爵娱情惬禽弄失意被蜂蠚佩履侍殿陛觚牍宴馆阁佣童饲栈驹贱婢占屋鹊上书愿封禅监祠议尝礿红璎缀花房碧刺罥丛薄春旗天仗浮秋驾星河涸补衮子何能怀禄我所怍英名袭莲炬贵籍谢鱼钥造谒每赧然循黙譬沃若壁蜗涎篆欹穴蚁战垒却组绣红缕连罨画翠色着卿云羃邑屋瑞雪涂郛郭羣儒脩麟经诸将宣豹略请劒斩楼兰传檄喻卭筰贾区紫贝粲酒垆银瓮铄泼  

刺鲙翻砧郭索蟹就缚水戏鬬鱼龙山搜献熊玃竒服燕姬姹獠语滇童愕东郊买鬬鸡西市卖驯鹤宛宛緑项凤濯濯红头雀豪僧佛宗开大巫鬼物托迎祥有时和驱厉无旱虐漕粟大庾盈赋秸崇廥错圏虎割肉喂韝鹰搏禽嚼荔丹贡瓯闽橘颗苞沔鄂能赋皆邹枚飞翰尽卢骆未央曲罘罳长杨帀羽缴闲棋遇笑仙杂剧坐忘疟佽飞头虎毛刑官面削朝仪征鲁生庙献賔商恪天池漾文波海岛通潜壑妇功春蚕溢穑事秋田获器美镂桐梓冶良铸钱镈街樾布虚隂观阙翔寥廓治廷播训敕清边禁剽掠穷发炙駞蹄句丽醢熊脚诘奸鉏大猾恤隐发深瘼灵圃白兽游禁籞黄鹄落时方追古治事乃继畴昨巢橧尚羊裘荜门仍苇箔周封表镇望禹画首河洛声名惜马缨音律辨牛铎郎署纡银艾王邸施丹雘辙浚千车驰尘坌万马跃碣石入渤澥太行分岭防士女工鞶丝王孙带河橐清明日月悬统正宇宙拓分行下观风立聴上宣噩服官绮纚属虞衡鞹旁魄腒防贩泽国乳湩给沙漠木禾神所食石蜜刀乃斫天枢夹杓垣日畿络雄莫鼎岂以金铸山岂以铜凿戴凭席重重周舍言谔谔锡宴属在镐咸秩亟祠霍造邦象邰室立法简汉约吾生类鳬鹥贱迹杂兔狢囊书烂星芒匣劒莹霜锷雨耕稗频耨月斸石或搏寻真养三芝求方问五药传奇存山经舆地指井络悠悠秋翦菘晏晏春食藿亲欢戏假面客至乐吹籥恃才颇优游使酒渐谐谑山深木敷荣野迥鹤寂莫担簦踏槐黄叠袂聮棣萼移官居旂常职领専錞鑮遮尘防顶席随俗屋葢蒻俸钱具葅醢饮馂尝膋臄孤危众易倾独立古难卓徒跣防毒蛇空拳困狂防出敝季子裘入舍居士屩海运知化鲲泥蟠见屈蠖门髙誉荀龙才逸荐祢鹗逍遥投壶歌慷慨掷骰噱有兴即骑行无疑岂龟灼俎豆观揖让賔介谓献酢风櫺李涵冰日幌樱裛酪邻饥马通爨市醉羊屠醵耘徳钐砺刃称艺弩引彍任情受世疵肆志探古博奏赋始中程谏猎终失度不念嫠恤纬已谓童舞勺寝兴避弹射周折准规彠襆被丘中琴扬舲池上酌桐孙逬空枝竹穉穿石箨南翁日种漆北地日产柞蓄厚用不踬材众工岂格甘泉祠犹清西河居乃索菁莪采衢謡湛露兴徒咢帝仁载大舆臣诗埒微爝史官详纂记储以掩瓮粕【`自注诗中有三字非元韵葢祖常荒学不能用古韵故也延祐五年八月作`】  

壮游八十韵  

十五读古文二十舞劒器驰猎溱洧间已有丈夫气裹粮上嵩髙灵奇发天秘三秀芝为我擢粲翠空青丹银品伏龟镂文贝骈罗星辰精附丽日月会紫凤友朱鹭翩翩剧翔戏飞阁舒鸟翼悬泉泻珠琲磨崖见古刻应是列仙记扪萝欲登观苔滑阻淩厉烟霞荟蔚隮雾雨萧飒至余时戴箨冠緑壁照缟袂檀栾有磐石眞人每同憩北临黄河水浊流触天沸蛟龙逐鼋鼍鳞介满水裔冲波崩金隄万夫废穑事官家忧其劳玉马嵗沈祭江淮画鹢船夜上謌嘒嘒鱼盐不直钱寡妇岂拾穂酿酒相呼饮顚倒再拜跪中心忘嗔诃纵谈诋汉魏三十能歌诗鄙薄雕虫技不肯学仕宦慷慨负髙义持钱送酒家觞至即一醉羮芼嶰谷笋饭煮山阳穄峩冠拟鲁儒短衣真楚制逺行探禹穴六月剖丹荔巫峡与洞庭彷佛苍梧帝三吴震泽区幼妇蛾睂细唱歌搅人心不可久留滞沿淮达汶泗摩挲泰山砺圣乡有亡书求道亦容易童子操觚牍价重麒麟罽京国天下雄豪英尽一世舞羽肃文教櫜甲饰武备马迹见腾尘车辙闻戛轊翚鶱天观起鳞杂井屋缀千畞开灵潢驯象浴其汭我皇拓文场羣髦咸战艺汨予黔娄生言辞防絺绘但幸鼂董死收拾在等第胪传下阊阖防泽承滂沛春云覆林塘杂花悬火齐词垣正舒华吹竽独无喙执笔御史府羞缩如牡蛎弹评则春秋龃龉失剞劂问俗西夏国驿过流沙地马齧苜蓿根人衣骆驼毳鸡鸣麦酒熟木柈荐干荠浮图天竺学焚尸取舍利安定昆戎居贪鄙何足贵返途厯邠岐原田表古畷宛宛陶穴民艰难谋树艺骊山葬秦魄茂陵迷汉竁黍离悲故宫脩竹编清渭日入狐狸骄天隂防蝀翳温泉山津阳古瓦识唐字闗河隔山东华岳秋更霁首阳饿夫薇霜露已憔悴铸牛挽浮梁恍惚水所噬晋俗枣齿黄冀马电蛇驶井陉阨坤维太行逼象纬煌煌日围近赫赫天人瑞田舍植汶篁邮亭撷吴桂优游逢化国俯仰咏乐嵗岂用百二险自乃十一税北都上时巡扈跸浮云骑宴镐帐殿移拜洛周庐卫岩空山樱繁川曲红药腻列障敕勒塞万里静烽燧九节菖蒲良贡篚充药饵畴昔闭户居躭读未见试三年不窥园自谓五经笥四十得俸禄仅可给美饎谁能薄淮阳不作鸿胪寺简书畏怀归弧矢示初志振鹭方擢质冥鸿忽垂翅感叹对囊萤兴言友荷蒉谅非廊庙具颇异市井辈当曳邹阳裾愿拥文侯篲  

赠客  

叠巘擢荟蔚繁英粲纷葩银茧霞已积翠幢柏方遮剧饮肆豪纵清谈宴賔嘉呌啸虎当岩趋跄鹤行沙聮蛾聘赵女贯珠唱吴娃露庭泛兰丛风闺透窗纱鱼泳文波圆禽翔矞云斜逸乐谐金石清眞况烟霞洗药秋汲涧种秫春烧畬寓言托庄列潜心着羲娲所贵丘园贲终然心匪遐  

西方泺  

鲁郊秋巳深西泺多蒲鱼日暮积霭重维舟月生初露凉水禽宿雨晴艳芙蕖撷花结楚佩宛若湘南居  

春云  

髙云起城阙流离度庭树依风拂回塘波缬光影注荒林带疎烟照日乱萦缕婉娈连浮阳空明映凄雾岚翠含玉晖景采满岩屿逍遥幽赏谐缅邈世娱阻  

端午效六朝体  

脩篁发秀林新荷叠芳池采丝撷雾缕纱縠含风漪蕤賔应乐律端阳正嵗时馥馥兰汤浴滟滟蒲酒持汉宫鬬草戏楚船张水嬉江心铸龙镜好用照湘累  

初日二首  

初日照我树我树日华滋檀栾緑隂合四顾无曲枝盛暑炽烦歊其中有凉飔成林防千亩栖息任所宜初日照我书我书在东牖赫矣先圣言天地相永久秦火虽燎原其灰为世寿人文待兹成老死学敢后  

拟古  

长安青云士任侠日娱游千金为人夀万金买名讴小舅拜郎官女壻恩泽侯出入意气盛欢乐不知忧银柈荐海品羊酪乞苍头生逢承平世死葬昆仑丘  

登都北神山醉中题壁  

过溪踏瑶琼入山采苍翠仙宫名神山下负六鼇背我来访丹药羽人已千嵗清啸响山谷幽姿媚松桧白水从北来南与众川防开窗目沃野千峰俨相对自是山林乐何但官爵贵买田酿清泉里社日相慰诗成怅如失天风逼衣袂东望邹衍庙杯酒可逺酹谈天剧当时古屋尚粉绘骑驴独归去人世空一喟  

种桃  

种桃南山麓三嵗不得实种东郊园撷之在百日岂不思迟暮终焉有常食如何种瑶草千嵗始一获  

度居庸闗次继学韵  

飞鞚陟云巘决眦尽图画天气吹髙寒山雨洒长夏冥冥白鸟去寂寂松子下陆行石当途水舂泉绕舍髙与蜀道齐深乃盘谷亚笋舆约重来羸马苦常跨朋从咏连叠酬应给闲暇得见王子乔吾将骖鹤驾  

张起岩  

游金牛山  

余生爱林壑梦想云水间倐然外尘嚣俗类每相闗一行堕世网着脚多阻艰回望故山云逋客几汗顔逖矣古肥城岱麓空翠环有山名郁葱秀色青云端中藏古招提檐户擅林峦我来脱尘鞅幽境穷跻攀层冈列屛嶂曲径穿荆菅坏桥拥流水激石声潺潺山门胜雄视殿宇凌髙寒榱楹矗青瑶文风余朱顔斗栱镂珍木金碧纷斓斑老柏数十围枝柯驳苍顽石泉湛清泠古洞秘神筌境与心迹清恍若遗人寰同游二三子欲去还为言迫春初暖日未足称奇观首夏山樱熟红珠莹堪餐佳树影清密好鸟声缗蛮松露坠青滴岩云拥髻鬟烟萝罩虬枝灵草封法坛晴岚新云余飞湍泻碕湾闻之洒然笑襟怀豁幽闲更爱读书堂当年萃衣冠中有桂仙声名蔼朝班健笔壮精舍盛事留兹山便欲谢簪绂眠云弄潺湲午风鸣素琴春醪洒清欢题诗约山灵莫云迂夫孱  

贡奎  

敬亭山  

名山镇宣郡古祠崇敬亭杰构靓深岩飞廊引重扃陟彼百仞髙始觉万类形楼殿势益兵卫森幽灵增秩覩隆典纶音播明廷丰穰走祈报烟燎浮芳馨竹树蔽险壑虚阑俯南坰麻姑湖上碧华阳天际青神飇飒然起新凉濯微醒疎雨映白石垂虹截苍冥永言李谢游岂惜嵗月零悠悠孤云去渺渺从双軿招之殊未来庄思展函经  

荅陈华仲  

海上三神山上有学仙侣泠泠紫箫声吹作飞凤语回飇荡溟海散落成烟雨岂无知音者一振九苞羽持之献天庭上以奉明主  

梦故人  

千里万里道三年二年别鸿雁去复来我友音书絶梦中忽一见款语情更切觉来失处所残釭半明灭相思各天涯长夜寒慓冽风霜草木变贫贱不易节中心谅谁知素月当空洁  

题董简卿所藏潇湘图  

潇湘在何处展卷心悠然是中有云飞上与苍梧连忆昔弄扁舟载雪清江天湘君招不来明月随我前微钟破征梦落雁栖寒烟回首行万里揽衣羡孤搴可怜楚人辞憔悴穷嵗年图画岂不好此意谁复传已矣三叹嗟临风叩商弦  

夜坐  

京国雨初霁虚堂夜气凉新月上团团坐久流清光露叶闪明晦河云互飞扬机籁发天秘起弄琴与觞千里同今夕幽愁结中肠湿萤低复举栖鸟亦惊翔适时物乃贵人生何慨慷  

雪晴  

今晨持我书燕坐雪照屋闭门谢尘鞅展卷自朗读众说初若攻冥思意才复旭日上团团清泉涣春緑防防晴櫩溜洗眼溅飞瀑岂不事游观驱车泥及腹永怀同袍士歳晚在空谷好风忽东来起翫庭前竹  

题陈氏所藏着色山水圗  

独卧晓慵起梦中千万山推窗烟云满一笑咫尺间嫋嫋美人妆金碧粲筓鬟素波净如镜緑苹防溪湾美哉笔墨工貌此意度闲孤禽立圆沙渔舟逺来还我方厌阛市坐对忘朝餐安得林下扉深居长掩闗  

荼防架  

西园检春事积雨断余红荼防压髙架皎皎晚日烘翠蔓防残雪清香度微风幽人对之坐莹然此心同徘徊不忍去片月来髙空宛如万玉娥素袖舞云中珠玑露颗缀翠佩烟光笼爱花不爱折枝柔刺盈丛携酒醉其下慰此良夜终  

宿凤口会九万兄  

扁舟下沧溟日莫浮云散青山衮衮随十里行不断古防集人烟舣缆临絶岸谁知兄弟情邂逅忽相见篙师轻波澜呼啸惊夜半贪程虑涉险欲往还自筭推篷视天宇白露下淩乱众星亦已没落月破微暗念此局促身倐然重三叹  

河上阻风次韵袁伯长  

奔河逆牵舟北风忽中阻篙师勇支撑腾跃势如舞尘沙晦髙旻泥水污后土雹飞起潜蛟树拔乱惊羽须臾西日霁云端散红缕维此造化工而我获窥覩故人适同怀破险出奇语明朝稳张帆万里端自许  

送九万兄之乐清主簿  

宿云澹朝暾春风散轻寒振衣既行迈惨别情所难王事劳蹇蹇征车戒桓桓孰云枳棘微蔚此五采翰海县还靡俗涛江激回澜道路岂不遥怀居诚匪安勗哉西都秩愿言继弹冠  

送张谦仲南台御史  

仲夏炎气盛江河沸焦熬层云张虚伞电光掣金鳌旱魃奋为虐九土民嗷嗷矧兹东南区风挟惊潮漂流孰可御弊积成瘵凋侧闻峩豸冠逺防神骢骄冰蘖期素守风霜厉严操譬若激清泠慰彼方渇消忧私隠田里吏牍上下胶要当得其情察察穷秋毫金陵古佳丽地控荆楚遥翠柏集飞鸟苍鹰击秋郊台端咫尺天明月手可招勗哉重明徳山岳非云高  

度吕梁洪  

朝发下邳山黄流泝迢遥吕梁开险闗悬河倾奔号南通广越疆琛贡来千艘连樯驻其下祈赛声啁嘈冈环岸势侧庙奠岩隂高横滩絶东注乱石不可篙嶙峋布戈防屈曲蟠虬蛟湍飞稍旁激盘涡散惊涛脩缆危一线千钧泛鸿毛淩虚独凝睇屹若登云霄寒云暗腥蛰落日揺金鳌我老才气薄搜吟愧前豪神京望何极轻颿竞羣飘  

沙河  

沙河冬欲涸流浅日以急胶舟不可行念此劳苦剧巨舰鱼贯尾小艇才转折褰裳力椎挽进寸还退尺呼啸畣林谷荡摩激沙石前瞻兖泗源髙堰限通塞启牐暴漂浮絶岸骇平溢篙樯起纷拏跳跃如奋敌安流心稍舒十里慰行役舟人忽相告上牐晚仍隔官程急方贡陆辇空委积永念平水功岂遂一朝适壮游俟时来欲速非我力郊连秋草黄日闪霜树赤孤村隠溪曲聊以供散防白云山嵯峩矫首三叹息  

河流氷  

十月寒气盛长河流冰澌征艎泝浩浩钩曲苦逶迟滉漾圭角露稍沍还参差恍疑戈防森出没相倾欹或贠如堕礟或利如铦锤须臾骤风激琼瑶积山危樯檝一冲击糜烂不可支穷隂生极底乃见造化奇履霜固知坚物序矧及期行役何未已君子宜慎思岂无冠盖华挥霍遵大逵千钧载车毂络绎驷马驰覆前防戒险陨身悔何追我昔居南州感此日未窥朅来二十年战兢常自持终当挂髙帆春洲扬绿漪  

访渭口葛秀才因题其壁  

山尽江势急江回防平林中有隠者居树木敷清隂推窗万里适快我三年心摘蔬荐浊酒拂石题新吟醉来纵言笑起坐临渊深鱼鸟亦遂性向人自升沈斜阳忽满地引杖穷幽寻主人乐未足明朝期抱琴  

次韵牟成甫  

我屋青山下江净余霞赤三年卧忧患迹絶城府入扁舟乗兴来猎猎风满席岂无知心人邂逅谈燕集抚物空自嗟白鸥亦闲适虚名苦劳生于事竟何益  

许有壬  

神山避暑晚行田间用陶渊明平畴交逺风良苗亦怀新为韵十首【`录五首`】  

田塍晩独防及此时雨晴东畦与西疃决决流水声丰年已足欢清风复多情归来借草坐浊酒还自倾不用浇磈磊我怀无不平  

寝迹非絶世雅志便林丘青山足一至胜处靡不游意适辄忘返兹焉夏已秋遥遥目力穷青青尽田畴迷复幸不逺归欤无异谋  

落日照我影颀然溪水中凉飇动絺衣势欲淩虚空顾之一大笑与尔将无同昔也尔何达兹焉尔何穷莫道山林陋乃有黄虞风  

昔人植松柏映蔚弥崇冈不为朝夕利千载当自长植槿非不荣我圃因之荒白发走畏途途修马非良桑榆赖未晚此乐且无央  

我发日以变山色日以新举杯试问山古今阅几人我非山主人聊为山之賔杖可入幽险诗能写清淳但恐我他适山乎尔谁隣  

和虞伯生学士壁间韵  

在公抱隐忧出塞得竒观青山万马奔龙门忽中断地平豁四维天濶张一幔寄语鸣笳儿休惊暮鸿散  

九日登凤宁山  

亭亭鳯宁山形势若飞动胡爲不飞去仙眞此搏控灵迹既不閟烟霞遂増重城居见其图清赏时入梦本朝事幽寻霜风肃飞鞚适与佳节防更与佳人共危亭搆两翼飞云连画栋翠柏泻秋声红树列清供遐观千里近长歌百杯送洹流其根俯瞰清可弄陟降自忘疲酬酢益豪纵牛山何用悲兹方待鸣凤  

许有孚  

嘉莲亭宴罢奉陪泛舟夜分始归赋诗三十韵是日之宴渤海县尹吴安之以使来具也时闰七月二十一日  

池亭秩芳筵落日船始放晴空散余霞秋水浄氛坱髙荷虽离披尚尔緑弥望搴豁成璧池不碍双桨荡萦纡湛澄碧天宇益虚旷石窦来惊湍松隄俯新涨鼎立洲屿连沿洄时一傍饤饾罗珍羞倾倒出奇酿侑以二名姬朱弦倚清唱凝云响空翠幽禽或翓□所媿杯行迟负此百川量须臾羣动息露气白沆砀洒然毛骨轻不独情緖畅灯火空蒙中仿像江湖上陋彼西园游飞葢何冗长云胡渼陂行亦复怯风浪而我方扣舷凭虚恣揺荡吾兄严郑流高节张邴亢少饮如醉翁浮此斋画舫颇恨交游稀每每折辈行遂令子弟间日侍屦与杖楼船忆当年乐事炊一饷望洋失所操伏枥今在鞅静言校畴昔所得多所丧与从天上人何似山中相但恐时易失俛仰异欣怅银汉浅且清神槎喜无恙人生贵适意前脩语非妄榜人报更阑列宿光荡漾故旧东海头何当剡溪访  

王结  

泗濵堂为盖善长赋  

乗槎泝河源昆仑髙不极扬舲浮沅湘重华阻灵觌兴言游汗漫千里一瞬息灵氛防吉占嵗晏果何适遄归泗水濵筑堂俯晴碧优游诵余燕坐俨澄寂川流映天光翔泳咸自得悠悠千载心寥寥竟难识  

赵世延  

览苏湲湖待月南轩墨迹白云观即景用韵  

凛飇集庭树秋气殊未肃抉云度崇冈访古瞰岩谷午茶琳宇琴清致超氷玉愧尔白云人幽栖非碌碌  

魏必复  

百门山  

建瓴视中原清辉天下最井邑抱林泉静深兼秀丽灵源遡方舆漕输厯年嵗秔稌厚人生碓硙具神恵奠祠扣奫□飞甍闯黮防云雷泣鲛人砾石动鳞贝潠出骊龙珠烂泻海藏秘涤虑鉴湖明齐心辟气沴涌金俪百泉芙蓉媚薜茘净防香坐隅解愠风衣袂沈迷簿领间渐息登临际闾阎逺近民烟霞咫尺地踌躇旌斾还倥偬鸾声哕循循尔吏兵黙黙予心防谅非泥醉唫公余可同诣  

蒲道源  

送府史窦彦立迁调奉元  

蔼蔼府中英夫谁可屈指窦君长安人众论共推美气和更敏才志鋭方壮齿留胸无芥蔕出语有纲纪一朝过我辞试问其所以庙堂立新法为吏互迁徙简书迫程期信宿不容止门当道途旁所幸还乡里闻之心惘然别绪纷莫理一杯送归鞯一言赠吾子人生重名节不义深可耻青云路虽髙欲致由践履去去宜勉旃好音行洗耳  

次徳衡弟韵  

古道不可作转觉浇风长人心所去就但与时炎凉燕石藏什袭连城遗路旁汝贤乃迂阔汝直成狂徉世味鼎一脔人争染指尝伊我澹无虑箪瓢身世忘处汚奚害洁视变皆为常彼哉声利徒末路空皇皇  

春晚山茶始开示徳衡弟  

山茶本冬花憔悴遂开晚侪辈鬬芬芳已独尚息偃及兹春事深渥丹始赫烜参列姚魏前正色无婉娩因之观我生平昔匪骄蹇衡门自栖迟临老遇雄挽朱紫皆少年迹亲心自逺华顚岂怀荣田里幸得返功名船上滩嵗月轮下坂抚树三叹息嵗寒同缱绻  

文矩  

和甯致陶幽怀  

时雨息氛翳髙林嘒风蝉端居惬孤尚图书静当轩凉飔薄櫺户微爽生简编客来聊与乐客去自复眠徜徉永今夕庶以全吾天  

题中庆学庙壁二首  

世皇昔仗钺泛埽开八垠兹方迩彭濮同气皆吾人祥曦洞幽闇化雨清炎氛哀尔穷发黔煦以天地春魋卉袭冠带鸟语同书文迩来六十载含哺知尊亲人心异禽犊适性非难驯吾闻古王政不以土役民季世乃夸敓畦町逾纷纷七纵昧柔逺降女伤王尊吾元有至徳万古钦皇仁  

素王万世师国经有常祀滇南古荒服荐祼岂异礼王宫正南面温厉思敬止豆笾具威仪登献何纚纚升歌永齐商琴瑟散宫征共言唐法曲嵗久复惉懘陋邦何足征居夷圣所儗于皇人文化道大孰与比六经如日月洞照无逺迩叙秩敦彝伦百王同一轨邈哉天何言悠悠正如此  

送马伯庸御史奉使关陇  

圣朝启文运同轨来无方夫君起天闗崛起千仞翔修辞陋史汉髙步追黄唐乃祖尚书君树立何堂堂昔在帝世祖荣身事戎行风云一朝防奕世传芬芳矧君擢髙科有业未易量斯文繁政教治忽慎弛张世岂无勇者舍君吾何望勿为守铅椠局束徒苦伤  

僦屋京城居去君百举趾闻君起冠廌僮走亦欣喜况当逺于征无言讵能已朝风号空桑众草日披靡河闗尚疮痍圣度乃伟翳彼涵大休能不怀媿耻艰危见臣节维持赖风纪温言表遗忠生气凛不死乃知烈丈夫岂独鲁连子  

薛汉  

和郑应奉杂诗六首  

茫茫穹壤间环海大州九壮游不及辰坐待迫蒲栁穷通付分定达识当顺受但愿薰风诗在在民物阜一瓢安菽水吾计亦良厚  

当年东山翁笑傲聊永日弓旌一朝下万里赴星驿回头故山友十见秋柏实峩峩东观中大书黑如漆想见日暮归沙轻马蹄疾  

淳风散已久青黄陋洼樽婉娈争媚好役智空自昬岂知葛天民无言道弥敦我有白云操泠泠寄桐孙调古识者寡幽探万化源  

驱车涉逺道日晏不知疲一见嵩华高始觉培塿卑吾道丽天壤昭昭匪难知千金买刀圭但为方士欺赢粮往问道去结汘漫期  

志士方盛时危冠怒冲髪猛心石为开壮气山可拔安知横江鲸中路蝼蚁狎所以巢居子商歌竟不辍歌竟寂无言坐聴天籁发  

宦游梦入槐宴坐肘生栁出处亦何常临岐一分手光隂不可翫嵗月坂丸走轩裳百年间竹帛千载后永愿坚素心旧学安敢负  

和虞先生上京夏凉韵  

登台美皆春覆盆惨长夜谁能均苦乐世道勤汛洒滦京逼穹昊重纩度朱夏下方正喘汗歊赫在炉冶南北各异宜敢讶行化者倦游念苕霅渔竿自堪把  

和虞先生箸香  

奇芬祷精微纤茎挺脩直灺轻雪消晛火细萤耀夕素烟袅双缕暗馥生半室鼻观静里参心原坐来息有客臭味同相看终永日  

送马少卿伯庸南祀嵩衡淮渎  

总章盛金徳斋明赫当宁皇皇遣天使肃肃承圣语三熏礼岳渎万里涉梁楚祝厘归尧舜降神出申甫南斗迎文星西风起仪羽乐张洞庭月斾湿湘岸雨壮吟鄙骚怨髙谈洗儒腐过家猿鹤喜揽辔鸿雁聚青闱闵贤劳黄屋深记注归骑慎勿徐席虚玉堂署  

送牟伯厚还霅  

西风起双鸿渺渺度万山空林霜霰落各念饮啄难中涂忽相失独留谅无欢极目送冥飞风云逸脩翰低回守矰网自顾形影单奋翅念逺举天路浩漫漫空想五湖水春风涨波澜  

陈栎  

送汪希道入都【`希道尝为亷访司照磨鞫洞蛮狱以失出阻仕进者十年`】  

行行触秋暑勇往观国光脩途或濡滞一瞬北风凉不仕余十年养亲灶罕炀将谒吏部选寸禄愿少偿庶略助甘防赎其不遑将不仕果何因宪幕尝翺翔驱驰海南北讯狱主慈祥诖误陷贼党诘问加精详活千七百人解纵还善良几以失出谴究竟靡滥臧久之天日开嵗月坐荒荒濓溪范参父议狱俱慨慷杀人求媚人毋乃欺穹苍活千人有封君后必当昌安得当吾世而不防荐扬当路愿鉴之萱草癯北堂俾得早言归为养及夀康临期重丁宁白云遥在望  

郭天锡  

大年便面  

疎雨洒荷气微凉生栁隂闲亭不受暑坐占清湖心无客且罢棋有风宜披襟向来行路错足底黄埃深此意一领略落日孤蝉吟  

为僧作山水  

有客被方袍合爪前致辞不独爱公画仍复爱公诗诗成纵意书了此一段奇世人称三絶公胡不自知我心了不知晚嵗聊嬉嬉向来用世心转首成弃遗所嗟闻道晩倐已双鬓丝前贤去已逺来哲未可期寓形宇宙间伥伥欲何之愿诵药石言再拜眞吾师  

赵千里小景  

鸜鹆喧栁隂生鵞乐清泚竹风递荷气长夏凉如水王孙翰墨仙丹青絶纨绮何当着幽人艇子沙头檥  

元晖山  

灌木防沧洲闲云叠层巘茅茨在咫尺径路浑莫辨王家玉印章翰墨屹冠冕怅望海岳庵禾黍西风转  

营丘江山招隠图  

健枝无冗笔树外来江山洲渚芦荻空斜阳澹烟鬟归鞍倦危桥短篷止荒湾业渔古云乐宁论晋宋间菰米莼菜羮妻儿有余闲坐令王李辈濡毫破天悭展翫不去手绿隂掩柴闗浩歌沧浪辞濯我尘土顔悠悠江湖梦隠者招不还  

题髙尚书秋山暮霭图  

逺树含空烟羣峰缄积翠离离雁外樯落日来天际髙侯丘壑心防墨悟三昧我欲画沧洲昼长枕篷睡  

揭祐民  

登凤皇台  

西风埽建业六朝倐更代孤凤何年来髙台此留待唐家日方中忧昃深感慨宗臣裂肝胆片语到今在痴云起大荒事业果颠沛遗吟所镌磨嵗月义屡改梁园后悲秋草草作南内登台渺八顾潮落石头碎祸乱有本原臣子出忠爱夜深挹长庚江月为谁对  

何中  

菊  

菊花如幽人梅花如烈士同居氷雪中标格不相似道里阻荒寒故人万里余菊枝傥可折持以寄逺书  

偶书  

桐寒叶落风菊净花开雨掩映半畦秋好竹三四五对此憔悴人忽笑不复语  

游夫容山  

十里五里石一步一长嗟行行山转髙悠悠日将斜萦折抵深谷直下十数家来往自成村桃栁映桑麻崖杉老绛叶石防垂枯花隂凝四时雪阳焰一川霞谁令余到此幽意浩无涯行将办畚锸来此耕山畬  

岧岧青夫容峻秀琢寒玉危流千丈飞铿鍧石相触幽閟鱼龙宫荒寒雾雨蓄凄神不可留前登散遐瞩参差杂花动香气泛深谷日照丹霞开万峯洗晴緑同心有长镵缓寻灵药斸葛仙早见招庶得从所欲【`葛仙曾游此山`】侧足上翠微石磴八九折开尽满厓花坐来羣香歇游目尽逺空乱数碧簪列草木颇葱茏云兴复霞蔚不知十日雨还长几枝蕨山中无事业特用慰采撷盈筐归路遥忽见满山月  

日日碧山去香草生还蹋幽禽识履声间鸣故相狎意行不知逺清啸得虚荅石上緑云生岩下紫烟合莫负今日晴聊折山花插  

嵗晩咏怀  

门扃幽树声窗琐羣峯影寒气迎遥夜华星在西岭秋虫无余声时雁有新警天机自消长冥参得深省名衢万里辙理海载孤艇力弱昧前驰心彊遡眞境即俗幸无能澹然聊自领  

梅  

一径苍苔深梅陇着花早初回天际春更觉江南好月色冰霜寒角声天地老寄语宋广平时无苏味道  

九日  

属耳喧令序虚旻景清温久生理难期阳徳圣所尊菊篱黄未拆萸枝绿初繁【`时萸尚青`】幽嵎寡芳物离索谁相存白日照杯酒壶山落秋痕髙歌行太清海翳门浑浑倚伏祥视履登髙倦跻攀化机何由息悠哉委乾坤  

秋日山行杂兴  

独往非避俗散怀聊寻芳流风澹翠麓理策秋路长苍石含幽色樛木落寒香一片太古云化为孤凤翔忽然归紫霄荡漾不可望浩歌向夕霁敢事接舆狂  

山回杉熛清厓倾花雨下讵知吾道非偶然适旷野磊落万陨星赴流饮奔马风微叶时落磴寒雪自洒孤松萦萝转幽峰抱岚炧景晦良遇稀心异眞赏寡举手谢时人岩隂栖古瓦  

箬岭人家  

溪回谷深盘石阨水成布风吹岩下云挂在溪东树雨深两岸花高下楼台聚安知主为谁倚徧阑干去  

儒学提举司宴集  

贱子久在野低头事躬畊堂堂贤宰辅胡为知姓名许乱庠序责复假賔师称仰既惭简书俯仍媿舆评公馆良宴防文雅有余清粲粲珠玉质嗈嗈鸾凤声深意脩绠汲雄辞四筵惊我衰但多感一出宁非轻白日照天碧耿耿梅花明城南有归路西山能送迎  

赠元复初  

暖云流青堤光风转芳甸逺在天一涯幽沈限闻见防防秋归鸿翩翩春来燕天路万里通胡宁絶遐睠奇姿夺南国怅望愧疎贱良防慰夙心愿君毕欢宴  

春风如少年效程汉翁  

春风如少年狂逐无定处垂杨曲江堤细草东郊路只言今似昔不悟新非故流水何时归残莺数声暮  

西湖山  

峩峩西湖山灵秀入空碧萝隂转累磴松色渍幽石微霞生絶陉飞溜洒欹壁鹤鸣岩光动花落云影拆色椒登古坛百年此一息声影混大荒不见兴灭迹刚风三天寒元气万里色怅望仙子期凝神抚元极  

招仙观  

逶迤溪南路窈窕招仙谷空堂两道人残棋映深竹一叶响疎篱双鸦啼髙屋出门随归人逺烧在山麓  

知非堂夜坐  

前池荷叶深微凉坐来爽人归一犬吠月上百虫响余非洽隠沦隙地成偃仰林端斗柄斜抚心独凄怆  

游乐安穆山寺  

秋隂出南郭佳色来逺山悠然渡野水却宿前林间朝气鋭幽步相携上孱顔行穿绿萝逺共爱青杉闲已穷高原路忽得双石闗飞烟带香气深木藏幽潺景晏钟磬寂桂花满苔斑道人一尊酒时聴风多悟从此始尘缘谅能删空廊对微雨亦复不知还  

宿田家  

村暗烟火生林深鸡犬静麦花如积雪月色澹相映邻家夜汲归寒虫满幽径  

小孤山  

牵牛与织女河汉有时渡小姑緑发深隔与彭郎语流水去仍回望郎郎不来精神有相贯形迹难相猜年华朝又暮江头晴又雨灵风吹断矶行人聴钟鼓  

龙潭阻风夜兴  

水宿滞前期前津北风恶林寒灯影深莎鸡满篱落恍忽寄孤迥凄清愧离索年光星河转夜气衣裘觉我前劲翮飜我后大鱼跃潮痕侵栁根移船避沙阁  

同乡客【`有认余舟者问隆兴消息焉`】  

遥见江西船认是同乡客何日发龙兴迎人间消息长河落雁秋古渡啼鸦夕不见楚天长重重暮云色  

淮安道中  

钟声起前林悠悠向南客天垂大野髙月澹行路白鸡犬淮上村云霞海边色旧时塞垣地来往人驰驿  

南浦旅怀  

乡近嵗已阑犹为风客落霙盖篷深三日不知息浦树分城烟水明逺沙色满筐红竹枝渡人隔邨夕久滞妻孥望孤还友朋惜音形两暌离情生自难抑  

朱方偶作  

雪余春水生日上暖云泮杳霭松林中柴扉起樵爨新妆携童穉邻曲欣年换坎坎邨鼓鸣沙头酒声乱江西田家乐丰嵗犹盛观山市溪桥春还多看灯伴  

丹霞洞天  

飞舄落丹霞苍然洞天划草木皆异香烟雰有灵色寒苔洁宜坐幽水甘可涤樵子指峰赏野翁教药摘琳宫积筠隂虑消景难昃道人供仙茗亹亹言所厯唐王悬旧照唐帖式遗墨师年知几何山前事多易稽首浮丘翁归欤紫宅  

黄溪口看白水  

黄溪且缓程白水方迎赏石扇千余仞雪源数百丈幽光照天动寒气发地爽松杉含清英猨鸟翫奇响仰视葱蔚中当得一席敞移家结香茅把书寄泉上  

早起  

觉来日已升花梢众禽语何许白浮萍池间散还聚起见梅已空夜来几更雨鱼行春到水草暖香生露溪上人语喧樵薪满沙路  

洪都灵应观榜云径  

厌烦取萧闲随意入云径上堂敲响板山童质辞令地寂室生凉体畅心逾静出门看木隂佳鸣发清聴风光匀可爱水色艳相映眞契成自怡归路得新咏城市今滞留将无失幽性  

新淦太平山  

纵观不知逺言登太平山诸峰卷秋雨日射风霏间悬磴折古石侧溪倒危潺金灯如丹红异卉相斓斑忽怅经丘絶俄欣寻壑闲筠隂聚森爽樵人指幽闗声钟出晻霭演梵作孱顔静者足吾契语莹冰厓东野月上露华膏夜鬟松杉炯玲珑流飇过瑶环既静有余聴焉知趺坐顽偶然在尘表非能悟无还  

崇仁钟山寺【`宋乐史侍郎有诗在寺`】  

方看望仙雪仍访钟山泉石限阨危溜峡厓减青天不知路深浅但爱山苍圆俄惊侈楼观一礼黄金仙衲僧喜客来觞行续茶煎仰视慈竹题俯吟慈竹篇前脩凛髙躅滋久余芳传白日倚山转倒晕千峰烟悠悠思难极且与樵风还  

枥溪  

林岭甚可爱溪源无尽时山花已乱发烟暖东风迟因与采樵者坐谈树隂移日斜自归缓我兴非人知  

樟树镇五公寺  

久幽厌拘维暂弛欣舒散近闗得禅扉择歩厯苍藓沈沈松隂重滟滟水光逺残花起余香乳禽响新啭虚廊清昼长髙僧坐谈简学空素所昧虑妄还自遣移晷始知归生烟满林晚  

风雨  

池上风雨来柴扉人迹絶隔水烟气生林峰半明灭蛤吠秋草深鱼惊晚荷折孤坐倚匡牀微红隠天未  

次韵甯志道表氏偕庵夜兴  

空庭山色重积此松桂隂微风从何来一鸟惊前林清心有密契幽聴得逺音寒灯照孤馆嵗晏夜偏深  

王祯  

圃田  

二顷负郭田人上宁易取数口仰成家片产足为圃逺即加倍蓰多仍防莽卤虽云絶里闾终得并城府幽可寻山隈润宜临水浒未始外犁锄或亦事斤斧中可居一防外或兴百堵请学拟樊须不如闻孔父业作灌园翁籍古输税户作计务勤劬佣工赡贫窭水种要渐濡粪滋饶朽腐蔬茹间甘辛瓠无苦窳芃芃黍稷苗蔚蔚桑果树鬻利达市防植木入邨坞界展阵圗横区分僧衲补随分了朝昬无心富囷庾髙卧尽元龙信诬从市虎闲看穴蚁争静聴井蛙怒偶尔阅物情居然为地主进退绰有余奔竞耻为伍寸壤思康庄众流独砥柱自我结蓬茅从渠爱簪组畎亩着吾身乾坤留此土陵谷几变迁畊凿一今古四序转轩楹八表际庭宇造境到义炎逢时知舜禹柴荆敞昬夜桔橰憩烟雨俱同动植苏忝与膏泽溥斗酒一醉劝槃餐众美聚口腹麤能甘身形不知苦养生诚足嘉报本非敢侮五土既有神百谷岂无祖斋祭奏豳诗嵗时鸣土鼓不务农务中是用纪图谱  

礰礋  

他山有奇石镌凿烦良工制成三尺余簨轴旋其中齿齿铓锷坚就彼磈块功一转土膏润再转春泥融轣辘复轣辘妙用无终穷遄观万顷緑粼粼漾春风不辞处泥泞但愿歌年丰  

耨  

创物各有名薅器即云耨壅厚破蚁封啄深过鸟咮防苗如养贤去草类击寇曽闻伛偻翁功毋求速就  

铲  

古铲惟制小颇逾锄耨功今于古制异用亦差不同沟田垄欹仄他刃诚难攻制器度地宜创物须良工长柄加濶首圆柄投直銎畎亩耀吐月肘腋淩轻风务进同撞戈再前随换踪覆茇易反掌剸地深潜锋已令土膏润旋看蔓草空要处薅薙外不离芸芓中养苗成此稼去秽利吾农无田非力辟有具致时丰尝见燕赵北亦传辽池东逺近或未识图谱容相通  

铚  

制形类短防名义因声闻总秸既异赋禾藁惟中分虽云一钩铁解空千畞云小材有大用乗时防奇勲茍无遽弃捐磨砺以须君  

锯  

百錬出锻工脩薄见良铁架木作梁横错刃成齿列直斜随墨弦来去霏轻屑倘遇盘错间利器乃能别  

刮板  

广舌横短柄双环系长纼却行作敛踪前排如拥盾起偃作陂塘分田立畦畛人间不平地所到略能尽  

击壤  

泰和民如何戏适因块壤相从杂稚耋峙立越寻丈乗平初侧一得隽终杀两徒歌足欢愉至意自融盎帝力旣不知大徳日荡荡尔来几千年古俗遂长往虽云遗制在淳风邈难想谁能陶眞乐返古如指掌怀哉壤父歌三复有遗响  

油榨  

巨材成榨牀细溜刻槃口麻烂入重圏机械应心手取之亦多方脂膏竟谁有回顾室中妇何尝润蓬首  

土鼔  

粤昔伊耆氏乐制惟土苴继自神农氏作鼓正从瓦蒯桴一引击眞性足陶冩当时风俗成往往朴而野大音能希声调髙和诚寡迨周因用之龡合豳颂雅祈年及祭蜡齐敬格上下是虽器质略名亦不徒假花腰鸣且急可以愧来者  

蚕连  

前朝茧如山今朝卵如粟如山今嵗谋如粟来嵗足来歳一何神生花楮一幅丁宁语荆妇依时勤晒沐  

## 御选元诗卷十七  

五言古诗五  

虞集  

谖草生竹间  

谖草生竹间翠色相绸缪美人欣有托君子故忘忧昔闻有鸣凤饮水来丹丘不食众木实乐只淇园秋  

月出古城东  

月出古城东海气浮空蒙车骑各已息宫阙何穹窿牧马草上露吹笳沙际风帐中忽闻鴈传令彀雕弓  

书上京国子监壁  

神京极髙寒幽居了晨夜雷风无时发零雨每飘洒炎光不到地萧爽度长夏大化漠无宰岂必事陶冶扬雄不晓事守道栖栖者经百无征白发谩盈把  

至治壬戌八月十五日榆林对月  

日落次榆林东望待月出大星何煜煜芒角在昴毕草  

树风不起蛩蜩絶啁唧天高露如霜客子衣尽白羸骖龁余栈嫠妇泣幽室行吟毛骨寒坐见河汉没驿人告晨征曈曈晓光发  

忆三十年前与元复初参政同赋秋日梨花有句云朝食叶底梨暮看枝上花而忘其后句因续之云  

朝食叶底梨暮看枝上花花开食实后霜风振长柯逺水良可鉴彩云亦易过念尔白于雪日暮当如何  

李老谷  

十转山崦交九度沙碛溜始辞平漠旷稍接山木秀老病畏行役慰藉得良觏秋岭晚更妍寒花昼如绣故园夫何如朝阳霜柚  

泰定甲子上京有感次韵马伯庸待制  

翰音迎日毂仪羽集云路寂莫就书阁老大长郎署为山望成岑织锦待盈度我行起视夜星汉非故处  

天厯戊辰前续咏贫士一首  

目昬畏附火枯坐寒窗中破褐着絮重虚豆兼冰崇病骨于此时浮屠屹撑空呼儿检余厯记日待春风虽欣解冻近翻惊纪年穷贯酒欲自广无钱似陶翁  

后续咏贫士三首  

老骨寒不寐夜长况闻风心悸危欲折局蹐败絮中鸡鸣当晨参马疥刍不充山童衣百鹑唤之媿悤悤求火埽木叶庭树亦已空决起不敢怠曙光屋南东茍遂牛马性归放春草丰  

归蜀越闗陇栈阁危登天适越河济隔堰水丈尺间饥寒迫旦暮舟车计茫然东家有一叟欲去初不言早朝聴诏毕唤马阊阖前童奴受宿戒向暖争相先闻之嗔儿子我何为汝牵屦无千金贾吾足安暇怜  

为政贵察色读书在研覃司视既不明两者一无堪尚不逭吏责为师固宜惭圣世无弃物况兹久朝簪决去岂我志知止亦所谙颇闻南山下菊根浸寒潭濯饵千日期冰胪复清涵老马果识道更服盐车骖  

赤城馆  

雷起龙门山雨洒赤城观萧骚山木髙浩荡尘路断鱼龙喜新波燕雀集虚幔开户微风兴倚杖众云散  

同阁学士赋金鸭烧香  

黄金铸为鸭焚兰夕殿中窈窕转斜月逶迤动微风绮席列珠树华灯连玉虹无眠待顾问不知清夜终  

退直同柯敬仲博士赋  

月下白玉阶露生黄金井疎条栖鹊寒衰蕙流萤冷恋阙感时康怀归觉宵永晨钟禁中来白发聊自整  

题儋耳东坡载酒堂二首  

翳翳儋耳城厯厯桄榔树百年遗故丘新堂设賔阼清风海上至朝阳在庭户丹山五色凤览徳屡来下甘辛熟桂酒罗列杂藷蓣符黎多孙子食饮祭先具蛟龙波浪深归来风雨除  

凿井得甘泉渴者恒自私流润不择地委顺复何疑海南絶风雨水木况华滋邻舍解读书诸生还诵诗何必怀故都聊乐宜在兹星河度白鹤山月悬蛾睂来晚去何速劳人千载思  

记子昂画  

春风动兰叶庭户光陆离言收竹上露石角挂练衣车行不择路芣苡何楚楚游子憺忘归徘徊嵗云暮  

送西台治书仇公哲  

陜郊得时雨生意始来复存者事稼穑还者葺墙屋安知雕瘵余政可致新福辟除正广术区井表深渎均齐定恒志忠厚保敦笃岂无忧世士受仕在刍牧为义苦多违好名常不足治书肃将指善类庶有朂  

送张道士归上清  

白云盱水上自古多仙人手携绿玉杖头戴白纶巾袖中出风雨天上礼星辰归来庭户静芳草自生春  

赠冩真佟士明  

佟郎居上京阅人如风花拈笔写其似千载留英华迩来七十年将相纷在目来者有如此往者那可续昔我初北游面白鬓如鸦防染烦粉墨华星映丹霞今如雪中松苦硬杂苍白却视当年容邈如不相识不识当如何临风且长歌黄云接河汉白雪漫陂陀乞身愿归老吴蜀山总好赠君千黛螺翠色秋可埽  

寄陈众仲助教上都作  

学省足清昼词垣惊蚤秋美人隔河汉落月在高楼持衣未成曲吹笛不胜愁还趋鳷鹊观别制鹔鹴裘  

赠铁庵道者  

昔游云台观山色上衣青松花春雨落柏叶秋露零饥来煮白石睡起看黄庭人间忽已老莫问少微星  

题商徳符华山圗  

昔祠云台馆行穿御阶柏夕隂岚气深重碧照行客独访张超谷渐觉岩险迫冰生玉井头日射仙掌侧岂无铁锁悬飜身若飞鹘恐烦华隂令不奈昌黎伯王事况有程车马何忽忽流观终南山周览天府国尔来十七年欲往不再得山河想邈悠伤残转萧索摩挲商老图彷佛希夷宅髙哉莲花峰白云澹秋色  

赋茅山道士云松巢  

昔年李太白庐山思结巢褰云自天上和鹤止松梢道士潘闲逺高居古大茅诵经门卧虎看劒石眠蛟飞步脱凫舄长吟吹凤匏九江揽秀色许尔作神交  

为范尊师赋云林清游  

太茅千仭下结屋三四楹云林户牖润鹤去海天平坐上发长啸人间闻玉笙斸苓春雾重煮术晚烟轻绿室嘘丹气苍崖受日精樵遗伐木斧眞降引霓旌九鼎金还就千龄树不倾问谁解居此云是范长生  

送李彦方闽宪【`并序`】  

文监李公彦方出贰闽宪同朝羣公皆赋诗以为赠彦方屡擢台职激扬之宜有不待予言者适有一事深有感于愚衷先正鲁国许文正公实表章程朱之学以佐至元之治天下人心风俗之所系不可诬也近日晚学小子不肯细心读书穷理妄引陆子静之説以自欺自弃至欲移易论语章句直斥程朱之説为非此亦非有见于陆氏者也特以文其猖狂不学以欺人而已此在王制之必不容者也闽中自中立之归巳有道南之叹仲素愿中至于元晦端緖明白皆在闽中不能不于彦方之行发之去一赃吏治一弊政不如此一事有以正人心儒者之能事也集卧病目眚尤甚援笔书此云  

七闽去天逺顚连苦无告牧人爱深竒昧者覆为暴犀象杂金贝饥渴剧饮膏大言相鄙夷餍夺心自恔岂无循亷吏实病黒白挠聪明属旒黈聴荧资所到李侯金闺彦图史擅讐校晨闻大夫奏夕理武夷棹君子慎脩职宁适丰廪稍蕉荔甘多毒姜桂老堪芼所怀延平翁扬休似明道授受有源委精微足深讨言立圣如在表正愚可造师匠久不兴眞妄如枘凿云何诮支离肆诞长凶傲异言古所诛末学足深悼闽虽在海隅前闻此渊奥正谊从简编良俗宜善导赠言不及他持此永为好  

题郑秀才隠居  

陶翁昔好菊荒径不暇锄素琴初无弦名酒亦屡虚虽有二三子薪水不读书凄凉千载下髙名将焉如不如鬼谷洞郑子乐有余种菊以为田田中更为庐善药不二价咏觞送居诸有子挥五弦凉风在庭除时来青田鹤亦出濠梁鱼昨者游京师侯门曵华裾捧檄忽一喜翩然告归与芳蒲采甘露玉浆酿清醑老父坐堂上穉子具篮舆晨游南山陲莫濯清水渠席间抚猗兰房中咏关雎以此得髙夀何必南阳居  

题朱邸竹木  

猗猗淇园竹结根磐石安枝干相扶持风雨不可干其实凤所食君子思保完恒恐声影疏萧条霜露寒金玉慎髙节千载承清欢  

赋苏伯修滋溪书堂  

滋源恒伏流春雨川乃盈林畴广敷润草木俱繁荣临深见游鯈仰乔有鸣莺君子乐在斯斋居托令名积学抱沈黙时至有攸行抽简鲁史存采诗商颂并禹穴追马公湘江歌屈生纫兰不盈握伐木有余情浩然欲浮海归兴还濯清方舟我为楫白发愧垂缨  

送张兵部孟功廵河分题得屋上乌  

花发上阳春门开未央曙城柝起羣栖流光散朝羽息影须近檐结巢愿当户辘轳转金井终日灌嘉树  

赋得水木清华亭  

中流泛兰枻望彼嘉树林落日荡野水浮云生夕隂游鱼恋芳藻好鸟鸣幽岑为乐恐易老吾将脱朝簪  

于仲元舍赋红梅  

白雪不成夜丹霞遂崇朝妙质承日映飞英向风飘醉来红袖近歌罢防云消扬州问何逊何似董娇娆  

滕昌祐蘹香睡鵞图  

苍鵞惜毛羽宛宛卧春雨雨余日照沙上有蘹香花怀香不自献梦到金鸾殿殿中多跃鱼君王方草书  

题汪华玉所藏兰亭图  

衡茅负晴旭有客至我门共披防稽圗山水盛缤纷众贤坐水次飞觞泛沄沄夷旷各有趣髙闲知右军幽情付后览陈迹感前欣悠悠千载来不异更旦昬探穴问神禹望海悲秦君逝者皆如斯死生固奚云所以鼓瑟人思从童冠羣春服沂新浴归欤聊永言抚卷不知老遐思在兹文东南极积水日暮多浮云  

玉隆留题  

仙真治兹山重阜隐延广冲奥元气防运至法灵响与世作司命神宇廓敞及门春雨来感副夙仰摩挲晋时树托身何萧爽千载抱微息日月共来往欲为黄发期日待紫芝长上天垂光彩月出江海上故人不可待惆怅理归鞅  

记梦  

梦行衡庐间千仭过苍壁崇髙仰神明深广下不测云雨蓄盘礴时至如欲出絪緼尚回旋挥霍忽奔逸物怪匿岩穴若俟霹雳黒波泛髙树木叶走崩石升身登元间纵观龙变迹俯视九州野草木有辉泽乃在风雨外手画素三尺挥毫极动荡落墨更沈郁图成示坐人共笑不可得顾瞻以踟蹰恍惚増叹息因之命肩舆出门聊有适大术何舒舒白鹤从数客略经幽涧濵便上青松侧凭髙望逺水双景荡虚碧拂石共客坐芳草借尻膝忽然闻钟声睡觉北窗席  

和陈溪山韵  

幽人慎素履古道思独往瞠目登髙台浮云不足上丹砂炼仙骨沆瀣濯神爽逺怀澄江静耿若孤月朗河汉自倾注山川邈游想敛迹倦飞翼归畊故时壤好风从东来空谷感遗响诏书荐遗逸郡府属髙仰聊持东湖水往助敬亭赏  

楚石琛藏主自蒋山归却欲就丛林阅藏同舟清江之上赋此赠之  

手携北山云却上西江水月明洲渚生叶落风不起虚舟不移棹寒波钓金鲤银汉转碧落北斗去天咫龙吟匣中劒虎跃上矢杀机谁敢当吹毛岂轻试贝叶启千函木榻脱双履惟应胜壁观悠悠度年嵗  

秋山行旅图  

春夏农务急新凉事征游饭糗既盈橐治丝亦催裘升髙践白石降观索轻舟试问将何之结客趋神州珠光照连乗寳劒瑚钩乗马垂苜蓿纵目上髙丘防名羽林郎谈笑觅封侯太行何崔嵬日暮摧回辀古木多悲风长途使人愁羸骖见木末足倦霜雪稠谷口何人畊禾麻正盈畴出门不及里酒馔相绸缪壮者酣以歌期颐醉而休安知万里事有此千歳忧  

题张希孟凝云石  

海石不盈握隤然如委云危岑集逺思虚窦栖微熏天髙太华断日出香炉分几砚集清润文章互絪緼潜雷起神谷震惊天上闻亟视恐无及化为九龙文  

送豫章熊太古兼寄苏伯修参政  

豫章有家学礼乐不见收为养不择禄凄凉向炎州揽结桂树枝谁为玉雪谋十年一再见我老君白头古劒光陆离系以瑚钩激昂文史间未媿班马俦苏君天下士定价琳琅球江汉方渺然为我观素秋长吟以相送明月在髙楼  

杨载  

雪轩  

北风海上来大雪何壮哉上下九万里洗净无纎埃君家十二楼轩窗洞然开吹笙击鸣鼓呼賔与衔杯名言落四座大笑声如雷举头望长空髙兴惊冥鸿仙人五六辈飞下白云中粲粲明珠袍相从万玉童问君何所事未就丹鼎功翩然却携手共入蓬莱宫  

桶底图  

巨鼇奋其首戴山出海中神人择所处共构金银宫凭髙开户牖曲屈互相通女仙七十二顔色如花红一一执乐器奏曲殊未终世传桃源圗共徴彭泽翁此本出异士雕刻尤精工天地极广大为地当不同我愿学仙道积久乃有功錬形去滓秽五色浮虚空一朝乗风去浩然入无穷  

次韵景逺学士立春日二首  

大雪入歳暮其兆为有年瀌瀌始弥旬父老怨苦寒平旦上马去重裘忽如单况彼牛衣子束緼嘘微烟赖有固穷节犹念及古先  

人事重名实趋向尽百端丈夫负雄气动欲追古贤于意少不惬自放江海边登髙望八极云气生我前万事何足问所须惟酒钱  

偕虞伯生魏雄卿魏池燕集分韵得阁字  

侯家有贵客置酒燕池阁源暑方盛极风雨俄大作栘杨相簸荡蒲荷纷偃薄乱叫失蛙黾回翔迷鹳鹤街流污秽尽窦涌波涛恶喧声剧降杀神气欣洗濯趣欢争酬酢献笑杂歌咢益弛劒佩严未厌觥筹错调燮维理得渗漉宜施博和泽布原野湿烟散城郭嘉蔬已蒨蒨良苖常濯濯吾徒家食余豫有丰稔乐  

题金坛宋氏自怡轩  

白云生何许萌芽自山石厥初仅毫未须臾大充斥蔓延塞虚空日月为昬匿或时为霖雨庶类防润泽或随飘风散起灭竟无迹相缘千万变发色黒青赤畸人饬栋宇逺俗喜幽阒开轩纳高旷抚翫自怡怿人情慕富贵驱逐不暂息转盼失故常在已何所得上下数千载往事犹厯厯于焉服圣训无用苦沈溺昔年陶隠居常作帝王客挂冠神武门作诗写胷臆超然处物外可谓贞且白何以企若人鞠躬修道徳  

磵松为丁师善作  

磵松髙百尺磊落多大节连根抱危石古色黒如铁隆冬方沍寒山中积霜雪萝茑悉枯死苍崖犹冻裂此时惟老榦峭直不摧折国匠求美材瞻望叹奇絶险阻不可致旣作复中辍我愿驱六丁操斧隳嵑孼得此栋梁材持以献天阙  

雪后次韵郑集之  

雪后登髙望江山信奇哉重冈起且伏相连白皑皑水官方谢事云气霅然开六龙翻沧海赤日从中来万物将蠢动忽如登春台木行味正酸含荾先属梅天时亦相应初昬占斗魁遨游自兹始入林践苍苔西湖青濎濙西山髙崔嵬长松更千载老枝多折摧名僧剏精舍静谧依岩隈伊予实放士正可诛蒿莱情深惟痛饮毋吝发新醅家人欲求我但见白云堆机心无自作可使絶嫌猜君辞如泉涌我醉如山頽卜居同里巷时时得追陪为缾或先罄此耻当及罍大雅歌治世其音不宜哀有倡必有和愧我非长才美哉春雪篇云汉共昭回  

次刘师鲁韵  

三年客塞上日夜怀旧丘饥来迫我去何暇为逺谋四顾无一亲此身如羁囚悲风动沙漠回首令人愁道路已漫漫歳月复悠悠丈夫四方志至此何所求买船发河上河水亦南流携鉏理荒圃吾疾日已瘳飞雁至江浒北风天始凉是时禾黍登斯人亦少康皇天降厚徳胡为私一方燕赵及齐鲁人饥或相戕奈何有积廪如陵复如冈生非肉食者此忧心甚长亟谋树皋壤翦茅覆小堂我志亦易丰歳祀有特羊  

次韵袁伯长  

盘盘海底石并树青琅玕至阳生至隂龙宫常苦寒扬光炫朝彩吐气蒸微澜根株厯千载莫测劳悴端端如巢居子草木皮衣冠超然去人羣取友蹄与翰日诵黄帝言浩叹泪阑干奈何天下治必以云为官佩劒黄金环咀丹白玉盘自闻至人徳积热生肺肝黄尘日暮起对面不相看三山在何处使我师王韩聊歌紫芝曲倚君清夜弹  

题屛风画商山四老人  

飞雪洒遥野冲波荡无垠蟠蟠山谷间居此四老人下爲民庶师上作王家賔清风渺何许驰想寂莫濵  

遣兴偶作  

春蔬茂前畦蒨蒨有顔色珍禽叫深树过耳亦一适用是易吾虑毋为自襞积放浪天地间无今亦无昔古人得意处相与元不隔如何故人心未照我胸臆征言及纎芥实出左右力岂惮决系蹯人生且为客  

书怀寄杜原父二首  

吾生何为者穉年志颇高神仙与功名壮思跃秋涛中宵岂无寐悲甚几欲号后来失所养百数患难逃竭力奉甘防出入身甚劳旧书益遗忘九牛存一毛稍后与人事忍情如忍刀旦夕自惟念未足非儿曹常欲力道徳屡失迷所操区区习蠧简对案夜焚膏傥然有所得中心乐陶陶忽如从古人握手共游遨携持亦何事庶用娱蓬蒿追思作咏歌示之必贤豪丈夫生世间毋论贱与贫夙发多意气往往惟任眞松柏生髙冈挺然固出羣不为霜雪阨不为风雨春得时可行道节义亦足伸吾生托下土所识凡几人穷交独相慰笑语亦复亲遥望山下云旦起迷羣岫老鹤巢其中缥渺标未构长鸣对秋月鸣罢复俛咮散入墟落间闻者莫能究顾惟云外客娱心饮醇酎于此何如哉吾亦有所遘往来常泛舟防流浙江上是时秋风髙涛水日夕壮瞬息逾百里猛捷莫可状倚船纵观久力可骑鲸况顾谓吾友言为乐颇豪放斟酌尊中酒怀抱益虚旷常从山中游实爱岩谷幽长松防泉水四时清如秋伫立辄良久忽欲忘其俦吾闻古来人山居多名流此语或可信市朝安得留  

赠执中允上人  

南山多白云澶漫塞崖谷中有厐眉叟寂莫卧林屋前门树高松后户植幽竹孤风相纒绕波涛惊荡沃梵文五千卷诵説尽精熟时时发清唱铿锵击金玉伊余走海内一见辄叹服愿言从之游澹泊心自足  

范梈  

送张链师归武当山  

张君瀛洲人来作武当客始来武当时只着谢公屐弟子百数辈稍稍来服役诛茅立万柱空中现金碧辛苦三十年夜卧不侧席以之律鬼神故亦如矩墨元年逾冬旱失火烧四国野谷方焦熬六月畿甸赤朝廷亦不爱犠牲与圭璧僵巫暨惫史歌舞无消息君时待诏来公卿初不识一朝传天语问以济旱策君云臣鄙愚造化非所测隂阳有开闭此实智者责公卿复致辞物生今孔棘已勅京兆尹取足输粟帛此如解倒悬祀事惟所择君闻犹固让心实内忧惕飞章白玉阙沥胆殚悃愊臣实才浅尠臣实学迮塞臣有一寸心愿辅后皇徳后皇本爱民民今旱为厄或者罪有由皇亦重开释祈谢各有方咒禁各有式上堂荐明水下堂考金石夜分请命既昧爽大施设为坛东市门经纪法灵册庭中武旗飘飘墨黍黒君临一挥手怒发上霄直指麾东方龙卷水东海侧指麾西方龙卷水略西极北南暨中央各以方率职某日某甲子漏下五十刻我在坛上伺不得忤区画丰隆与飞亷列缺与辟厯汝将汝风驰汝遣汝雷击汝云冯勿漓汝雨必三尺汝不从誓言不畏上帝勅至期果响荅动荡七日泽常时人所难君若不以力公卿奏天子是必有褒锡可以宠号名可以蕃服裼君曰天子圣卿从诚所格臣敢贪天功况乃归计迫昨得山中书至自清溪宅向来百弟子迟归在朝夕暾时冬序半霜下木叶积明当课斩伐结构西岩壁山田晚报熟芝术及采摘狝猿长如人夜夜盗柿栗隄防茍不豫六气尽蟊贼公家事旣已私事容弃掷方知用世士遗世等糠籺所过如虚空焉知去留迹我持一瓢酒欲以赠逺色歳暮不见君怅望空中翮  

赠冯链师归岳阳  

王子吹笙侣精神如九秋蹔携碧山屐递歗帝王州江湖未识面寄语旋鸣驺夏云逼幽涧春鸟啼芳洲行色当及春景气适恵柔眷眷将归客胜日怀林丘何时谢燕阙亦得西南游洞庭木叶下期尔岳阳楼  

防恩供奉翰林未行改佐闽幕自丰城便道取疾繇抚过旴与郡守萨侯防约寻麻源不果明日别旴  

暂逺云霞观却希山水音珠星聮极下璧月动江浔始集寳气亭复趋金晶岑马饮树连涧猿啼风满林扬澜思汗漫睇岭写嵚崟辍櫂更垂钓推书时弄琴石门生夕景麻源笼晓隂是郡遇贤守佳致契幽寻樽俎迫清好弦歌彰古心郡中宜凤集下或龙吟颇愧尘务逼还为旅病侵一行混吏轨千载负国琛即往事莫究于兹念方深姑山如有意遂许一登临  

西岩夜宿怀雷州幕府同僚  

月出万籁静岩宿紫烟深解后逢清景飘萧澄素襟久辞蓬莱苑复忆嵩髙岑埽雪待白鹄淩霄看翠禽如何较奇赏而此事幽寻虽负简书畏还希金玉音径暗泉移涧风疏星满林愿持千里意空外写瑶琴  

赠安西王提举别  

车声何轧轧去我亦翩翩借问车中人几时到秦川秦疆数千里西与云栈连行人秣马过猿啼上青天长安古帝州宅土腴不偏闻君荅平昔宦游秖晏眠十龄涉文史十五怀家氊二十学壮游五十缀朝聮奉常老掌故今已二十年功业晚何就萧萧髪垂肩天子念逢掖锡官颇静便紫衣绾黒绶此是车中缘飘飖上都门白马锦连干举案招青山孟光老犹贤大儿坐车轩小儿调马鞭中儿又絶好国语荷珠圎旦夕俟君至买舍清渭壖此皆足慰意日食官俸钱俸钱足养亲亲自有圭田人生慕富贵富贵翻受怜不有钟鼎食亦无膏火煎前日三市事目击心凛然当时气淩人不得呵乌鸢观君浩荡去万事当弃捐孔子不西行及河轨再旋今君渉河流西路方緜緜终南与嵩华是中多神仙仙掌出浮云上有三峰莲眞人玉拄杖挂在明月便当往从之吸月升太元金鼎交龙虎使我神貌坚奈何二三月百忧集离筵空花如锦机野色相交鲜杨花乱愁思万条散青烟我不酌美酒敬让故人先捶碎琥珀杯独洒春风前春风澹无言徒以别虑牵别亦无所虑所虑应当宣愿及相思时中肠郁纠纒为吹双紫燕衔书到君边矫矫萧征君珠贝藏龙渊一别如列星随天夜移躔凤有五色瑞时下岐山巅请君问起居归来定何年  

宿夏庄  

隂晴知何如开户月满地主家种长榆竟夕薫风至半生朝市踪颇负山林意及兹登览余亦复纒世累疎篱临大道嘶马骇童稚众卧复离披踌躇独无寐江山转寥落星斗亦聮缀丈夫十载间岂独铅椠事  

赠方永叔往教重庆路  

汲水得明月倒影上青天客行三十年未识蜀月圆中宵梦巴蜀秣马辞燕服成都虽云逺未到意已足逺意不可期宿夕宛见之云迷飞鸟道雨急卧龙祠干戈何草草只说渝州好但得渝州官甘就渝州老渝州古雄城彭君旧建旌至今江石上犹有古时名豪杰世已矣空城俯流水复有江东人来教渝州士方侯天机深大雅托遗音沈潜万夫敌脱略五湖心翩然别我往长揖仙人掌疾风吹大旗落日明斜舫即此少相知相知长恨思巫山桂树发折寄定何时  

送吴真人持诏宁亲  

垂杨十二门旦旦罗鸣驺千骑万骑中孰是违世俦美哉吴夫子脱洒住丹丘气涵羣象动思与万物周天马出名驹逸态横九州自从下地走但饮星河流明月落中江倒影射斗牛飘然持玉节去犯苍山稠紫凤把细华逶迤仙岩陬遂经三茅岑已登阁峰头还家拜封君玉册瑚钩笑问游子衣不独五色优门悬朱雀旍坐拥金明裘开筵浥芳醴鱼鲜进庶羞承顔开淑训慰尔道路脩尔归奉天子万歳更千秋番君大国夀贺老清湖愁烟水三万顷宫袍在扁舟荷花合古渡此处不夷犹云锦双鸳鸯悠悠戏汀洲东风长年来扬我阑槛幽白马络金羁奈此甚盛休侬家阁峰下霞竹敷稻畴鹤集偃松雪青云互绸缪自从干戈余川岳秋萧騒骨肉倚四海风云扰吟讴闻君复此去浩荡怀今游罢酒黄鹂鸣高花艳城楼良辰难能别嘉防易为酬至乐夫子行子行无滞留  

散步还南轩  

幸自尘鞅絶起游欲何之江逺夕气澄开轩纳新诗莎鸡振阳砌蟏蛸结隂池珊修木静宛宛好风迟桃杏竞秋园旋随时草萎宁不恱生植肃杀乃其宜于斯见发育及深霜露思嵇康本达节竟受薄俗嗤快哉东方生嘲唅得吾师  

度泽过闗山  

单车度大泽有似游梁山初飞雁鹜徒辱在葭苇间季冬隆风盛雨霰纷念我离大府行役何时还朝临昌邑浦夕指番易湾冲泥赴农邨老屋夜不闗然薪设供帐风味犹百蛮蒸烘湿衣裳徒御相回环极知道路难犹念奔走囏传餐逮明烛饥渴未容悭春和理税驾且以慰衰顔  

和荅杨茂才  

始我南山居与子共朝夕服事子尊君徳义蔼夙昔焉知二十载万变如顷刻渔钓负平生浩荡随所适进惭负官义退愧寻幽迹而此山水间时勤问消息夜深款岩扃萝月在屋翼清言溢前闻子学日有力世好将未忘相资庶有得  

春雁  

嗸嗸九春雁整列乡天端虽念洲渚幽已违霜雪寒羣行旅阳土亦为稻粱难唼食曽未充知时讵能安衔芦领孤雏萧萧理羽翰明年还当賔勿兴中路叹  

二杏  

北邻杏一株身作龙盘拏直上青天中虚空髙结花南邻杏更好枝榦相交加三月二月时匝地堆红霞自我来京城寄居诸公家其地僻且阻茂树绕窗纱亦有桃与李盛节争豪奢虽富无可人纷纷乱如麻晩遇此二杏突兀超尘沙尝时好客来立斾遥咨嗟欲去复顾恋往往至日斜我昔直词馆羸马道路賖晨往昬黒归无由领其嘉今我已投散终日犹枯查朝暮出见之百匝虚檐牙而我又将去何繇报繁葩誓将适南郡辟地江之涯种此一万树漫漫被荒遐花成实给食收拾歳盈车此事亦易集但恐君疑夸  

谷口散暑  

谷口月未上渔火出横塘门前面稻畦鼃黾杂风篁童丱弄山墅今兹白髪长新归稍结构日徯江海凉琴书散衡宇药物布满牀谢告未缘衰以疾不得将维时仲夏半织女当西堂常恐梧树落莎鸡戒衣裳平生荷耒志经歳失丰穰此行庶无负海内膺时康  

将赴江淛大府校进士试防疾止建安驿上后山东晀郡城作十二韵  

青云建安郡人物故钟秀承旭开芳树淩虚列遥岫溪声涌夜长石角吐秋瘦渔沙府图防仙室川浸溜征尘汨炎毒服事弥奔奏淡淡鸿鹄举苍苍鹰隼候山英茗在瀹馆饭菰登豆勤渠相国谊忝窃大夫后顾惟论贤能奚取推寡陋吾欲敕五丁雷电激宇宙疾飞移万壑及此洗昬疚起为梅子眞南厓埽丹臼  

八月十五日公堂防别作  

悠悠我行迈去此粤山端迟明驻征车爰尽公堂欢开顔俯城郭箫鼔集仪鸾谓欲戒醉饮重此良晨难闗门集防府僚友并征鞍更辞无别语但祝长加餐役者四五人相从出林峦亦复路傍泣岂独殊肺肝况我离慈母朝暮侦平安送行各如许焉得不辛酸  

秋日海康斋居  

吟事久已落兹晨遇高秋泠泠空中籁袭我书帷幽如何寒暑疾径与大江流江流不复转歳月已还周游子去京华邈在天尽头胡雁不逾岭眷眷非良谋排云挹飞观金爵露光浮在逺心所仰胡为滞沧洲茅屋足花草洵美难久留茍能一吾志斯道将何忧  

晓出西郊  

自春已及夏嵗籥寝中更平旦西郊道始闻啼鸟声川晴树气嘉夕露枝条盈西峰近在眼白云夹路生一从违夙昔好怀郁难并未知髙世意忽复何以营屠狗与渔钓俱足成大名卓哉箕颍客使我抱深诚  

秋江钓月  

秋江明似镜月色静更好之子罢琴来萝径初尚早众峰更灭没横笛隔幽岛我船尔棹歌丝纶荡浮藻潜鱼却寒饵宿雁起夜缟离离不可招白露下烟草高风桐庐士峻业渭川老同是钓鱼人那应不同道把酒酹清辉如何荅穹昊  

出甘蔗州  

清雨气变移船孤石滩巳行千里余始验初冬寒暂解雾露毒稍知江山寛新人异言语故事同忧欢思昔夏后氏封建天南端伯业起勾践世逺子孙殚无诸佐大业遂作汉王官身受闽君防白日海澄澜至今崇台上列防绚衣冠古来树名节于此事常难惟有精英在青霄明羽翰  

四月八日访闽粤王无诸古城遂至莲花峰下僧寺寺乃唐王审知祠  

维夏气清宴原薮树茏葱上适休暇游咏紫烟中石涧演新流山苗含恵风肥苎肤隠白崇榴叶张红抚节惊代谢未归忧心忡承官尠政术但觉禄养丰句稽困日月始得如游骢观省职何补庶望禆至公遗丘隠莎草废刹在空蒙而况尘境事斯理固有终  

苦热怀楚下  

苦热不可极念此西南风谁云灏气逺乃在庭户中我家百丈下井上双梧桐向夕集归乌未秋足鸣蛩自从别家来江海信不通宛宛维桑思愿从孤征鸿夜梦白髪亲欢笑携穉童倚门望子归未归忧忡忡东皋无良田何以待歳丰盛年将称意无为学转蓬  

明月几回满  

明月几回满待君君未归中庭步芳草蝴蝶上人衣谁念同袍者闲居与愿违  

苍山感秋  

苍山秋意长池馆静而閟雨止脩竹间流萤夜深至皇羲世云逺雅颂日凋弊举手遏頽波谁识作者志乌啼鲁东门泗水不染袂后去三十年直可肩圣知机闗系风化词语特细事月落闭虚帘坐梦太古帝扬睂頳玉色尽发养生秘勿谓仙学难此道可立致  

酬申屠子迪  

碧月出海底挂在青天中美人如明珠沧波思无穷身非千嵗蓬欲逐万里风愿因纨素衣托向孤征鸿  

节妇王氏  

妾年二三四始识月团团十二学女工刺绣如鸳鸯十九嫁夫家事姑施衿鞶夫壻良家儿世籍为王官虽聨朱紫贵不习绮与纨过庭执诗礼开口若惊湍风仪在一时争作玉人看天地忽降毒摧折青琅玕回首四十春景光若流丸贞心守松柏芳性轶芝兰落月帘帷曙西风机杼寒沈思往昔事泪下红阑干豪客至茅屋举家窜林峦入房卫病姑身死白刃攅相向义怜释视死色无难亲知为叹息保社为辛酸欲与上州府为妾旌门防妾实无所愿所愿在所安妇人往从人阿母涕汍澜送行遗之语敬顺无违欢匹偶固有时宁知忧患端辛苦蹈物变岂羡身独完殷勤谢旧故闻者摧肺肝  

逺游  

逺游非吾志偶堕天一角去就亦有期宁能计今昨料理贫居士守书负西郭清心见古初徳宅甘寂寞杜门坐春深丝竹解寒箨虽无清时赏幽意各有托千载非长生松乔未足学焉知勾漏令不厌宦情薄山中归去来朝霞可以酌  

揭傒斯  

正月十二日寻卢学士船至汉口留诗为别  

晴江澹微澜曵云在曽巘参差连舫出散漫羣鸥逺始知遵汉广遥睇髙斾卷怀贤毎忘贱临流亦忘蹇苍茫景将入窈眇春犹浅新知遽相违余悰何由展  

别武昌  

欲归常恨迟将行反愁遽残年念骨肉久客多亲故伫立望江波江波正东注  

春日杂言二首  

羃厯杨栁枝防茸春草齐夭夭谁家妇采桑临路岐零露沾其裳蛛丝卷其衣树髙身苦弱蚕饥行复迟辛苦事姑嫜宿昔灭容辉见者皆叹息此心知独谁良人日暮至醉问尔何为  

五歳能读书十嵗能赋诗十五事逺游三十无所为旣乖俯仰责复为邻里欺生计日已疎世态多瑕疵煌煌金张门徒隶皆光辉日宴賔客集轩车如风驰一笑掷千金片言委黄泥齐生独抱瑟来往何逶迤  

游麻姑山五首【`并序`】  

湖北宪使程公闲居旴上二年矣五月二十日诏拜翰林学士又十日公与使者及诸客同游麻姑山辄以览厯所至赋诗五首  

云关  

君子荷初服恩至若无荣穆穆芳雨散悠悠苍山行危关拥雾黒飞术缘云青苔藓滑如积杉松窅冥冥时逢负苓翁忽闻流水声举足向益髙矫然欲遐征徒隷各忘倦矧彼髙人情  

飞练亭  

神工掷天绅挂之两崖间万古输不尽谁能测其端势割山石愁气挟草木寒安得天风吹系彼日月还麻姑绿云发黝黝长不残  

涌雪亭  

泉源出地底仰向云中行擘厓泻千丈乱石皆腾狞风霆日夜急雨雪虚空明不有神物扶兹山应久倾喷薄侧飞乌砰訇愁百灵仙家信为好喧聒何由平  

三峡桥  

两山束飞桥下堑不测渊谁开万寻铁逗此无穷泉淙淙辊空曲汹汹投奔川阳光下照之忽作龙腾天常恐桑田变中有瞿塘船  

麻姑坛  

嵯峩仙都观遥望丹霞天后有千歳松前有百顷田风日夏飒沓烟云昼葱芊羣彦一时集安知非列仙持觞起相醻罢琴抗髙言天道信幽邈人情何拘挛灵君不可致落景讵少延仰虽惭冥冥俯实忧元元主人顾坐客此中可忘年  

寄题冯掾东臯园亭  

时雨散繁绿绪风满平原兴言慕君子退食在丘园出应当世务入咏幽人言池流澹无声畦蔬蔚葱芉髙林丽阳景羣山若浮烟好鸟应鸣新音和且闲时与文士俱消摇农圃春理达自知简情忘可避喧庶云保贞和嵗暮委周旋  

京城闲居杂言四首【`录二首`】  

朝从猎城南暮从猎城北白马逾飞翰轻裘如膏泽尘起知兽骇风髙验鸟疾只箭落双鹙千金出俄刻归来拜恩宠乐饮过一石僮奴增意气賔客改顔色常恐文法士轻薄多瑕擿高门临广衢秋风上荆棘  

朔土髙且厚生民劲而彊榆栁虽弱质生植益繁昌桃李大于拳枣栗充糇粮谁谓苦寒地百物莫得伤青青云梦竹夙昔傲雪霜移植于此庭不如芥与杨竹性岂有改繇来非本乡  

山水卷  

稍稍云木动蔼蔼烟峰乱逺浦引归桡双崖临絶岸方思隐沦客欲结渔樵伴水阔山更遥幽期空汗漫  

杂诗寄彭通复  

脉脉我所思彭氏蹑遐踪婉婉若处子未曽出房栊相望四千里逾年阙相从五月君寄书九月达京中我书欲报君书到歳已穷岂不怀缱绻无由觌君容参差天际云缥缈乗朔风羽翼不吾施翩彼南飞鸿君有髙世行我无适时功天命人得违出处谅非同  

送周山人之辽东  

物变风已暄庭虚雪犹在毎与君子违偏惊歳年改名山先梦到灵药随方采明日望行人云槎隔辽海  

赠王郎  

王郎楚狂士意气飞秋霜读书一万卷下笔数千行富贵视浮云况肯矜文章十五耻闾里掉臂辞故乡夜宿东海月朝买西州航瞠目王公前结客少年塲一饮或一石一醉或一觞宁揖屠狗人不与俗士当千金不易笑歳暮单衣裳阮籍在穷途英名连四方鸾鹄有时铩反媿燕雀翔世无剧孟交不及青楼倡燕赵如花人翠袂黄金珰不识豪俊士空媚痴与狂王郎逺过我坐我枯藜牀终夕无酒饮抚髀歌慨慷平明别我去极目空茫茫  

吴子髙归岳阳  

都门落叶满游子去京畿忍聴离鸾操遥逐秋鸿飞愁霜晓入镜泪雨夕沾衣烟树黄河岸风帆采石矶平沙迥渺漫寒雨暧熹微客心闲转切乡书近却稀梦闻儿女泣行将僮仆依窃慕漆园放谁云潘岳非乗涛惯不险回江望若围武昌未易到更向岳阳归  

寄题括苍王氏东野二亭  

畊雨  

时雨布嘉泽羣物尽欣豫晨兴集僮仆东野从所务鴶鵴应鸣鹂黄翔髙树众草萋以出流潦被行路黾勉勤微躬宁复当世虑羲农不我待沮溺谐所慕食力随齐民常恐负空素眷言徇兹道卒此年歳暮  

心逺  

穷居岂予志无营得长闲翳翳三亩宅顾乐彼南山灌木何苍苍云鸟相往还已絶婴世念况接仁里欢但愿黍稌登春酒恒慰顔羲和缓其辔万物悠然安  

奉仝柯博士甘内掾下直赋  

暮出阊阖门解鞍坐前庭泠泠草露白华月隔林生蟋蟀奋哀响鸿雁流遗声常恐芳景晏不知寒节幷万物肃将敛孤怀徒自盈捉襟激长謡凄泊谅难征  

赋得春雁送张郎中省觐扬州  

东风吹归雁离离翔天侧朝发衡阳浦夕过隂山碛嘹唳浮云中万里才一息眷言思亲者相望有南北  

送客省泠副使归豫章觐省  

始违山林赏复作逺游客忽兴慈母念辞帝去京国杨栁河上春飘然就行役闻者为惊喜朋俦皆叹息昔依禁树枝今恋山巅柏世俗更推荡日月有如迫归雁羣响哀遥云孤飞白都门一尊酒落景淡行色以我留滞心送君南征翮  

三月三日奉陪宪使程公游麻源第三谷宴藏书山房白云楼  

明公富暇豫胜日怀登临蹀躞骢马行窈窕幽人心悬崖响晴雨奔流濯春隂云门转絶壑画桥贯长林拂石慨往运闻钟知古音耆松有百围突嶂逾万寻小憩钓鱼台聿瞻华子岑扪萝入缥缈侧径临萧森上有百尺楼下有孤猿吟初筵俯层巅微风荡危襟笑语定忘我觥筹浩难任岂不念永留惘然归思深  

黄鹤山聴雨得清字  

元扃息深构虚馆舍余清潇洒松上来瑟缩花间鸣遥兼夜柝警细与寒更幷怀亲感离别抚物愧生成土思浩方殷春声耿逾明幸及朋知好达此旦暮情北展非穷辕南山梦归耕何言托毫素聊与款生平  

重饯李九时毅赋得南楼月  

娟娟临古戍晃晃辞烟树寒通云梦深白映苍祠暮胡牀看逾近楚酒愁难驻雁背欲成霜林梢初露故人明夜泊相望定何处且照东湖归行送归舟去  

## 御选元诗卷十八  

五言古诗六  

黄溍  

杂诗二首  

晨起步南园旭日朗以清葵花众草中粲粲敷丹荣流光非汝私独尔心自倾览物有深懐伫立方含情春风着万物悠悠皆自私可怜儿女花荣悴更相持独有涧底松偃蹇如不知何疑扬执防草鬓若丝  

效古五首  

上山见明月下山月相随月岂知爱我我行自见之故山日以逺故人不可思殷勤谢明月愿尔无时亏女美众所悦士穷世所轻轻重安足言泥尽水自清淮隂初寄食曲腰胜下行季子黄金多妻嫂来相迎自古已复然叹息空吞声  

击石乃有火石火光不扬攀天亦有路天髙路何长嵯  

峨万古云下覆歌哭塲富贵诚足多贫贱不可忘落花随风吹各自东西飞花飞旣不息水流复无极同生不同归能勿异顔色木生则有枝豹死则有皮悠悠岐路间多言亦奚为  

饮酒莫尽醉尽醉无余欢读书莫吊古吊古多悲酸萧艾蔽中野白露摧芳兰鳯饥不得死鸱枭食琅玕去去复去去采芝青云端  

晩晴  

泄云散积雨林水含余清披衣有奇懐偶从林叟行新晴逺峰丽夕隂孤花明旷日固所虞聊兹息营营  

寄方子践子发  

穷居怅无遂徂岁聿载隂飞翘陨芳萼候虫厉哀音急飔扇丛薄露栖乔林抚景慨往古端操思继今折兰合幽佩解缨濯清浔石林窅葱蒨佳柏郁萧森遗世岂余敢匡时非我任览已谢髙轨即事念所钦纒绵阻道里缅邈眺冈岑委懐竚芳讯贻好枉规箴  

东园晩归  

淟涊婴近务超遥爱佳辰兴言望东菑良苗蔼津津鄙人昧时趋旷途夙所遵幸逺簪组累稍欣田圃邻兀兀登故畦悠悠睇城闉理秽出新竹撼枯落荆薪夕日逗逺川余晖散衣巾亹亹观物变依依念农人渠渠长者言恻恻非贱贫  

休日集于城南  

投耒从逺游牵世乖明略岂不畏简书未能置丘壑崇冈近盘互春物纷照灼休沐集诸彦迂趾惠前诺稍空林中樽复咏霞上作迢迢歴虚垅靡靡瞰城郭脩杨防晴渚野樱散朱萼抚时悼推斥毕景顾栖托损益向子明才能贾生薄睠言观岁寒无将愧塲藿  

暁望  

城头乌鸣曙起坐理冠帻开窻冩遥望烟雾竟川泽喧喧市声动漠漠井气白如何山中人岁暮尘埃客  

龙湾夜泊  

乗潮出逺浦日暮北风平髙亭不可望遥遥笳鼔声月明寒鴈下江空夕烟生非闗川途念沉忧坐自盈  

陪诸老夜饮  

世故不可料忽如浮云移坐令百年内颠倒殊欢悲顾惟我与公异代同一时览古既深慨抚今亦余噫长川去悠悠青山莫委蛇向来逺游意我行方迟迟咄哉有志士卒岁恒寒饥况复托茫欲与千载期盈虚信天运废兴岂人为愿公姑舍是一觞聊可持  

西岘峰  

层云抱春岑急瀬泄嵌窦脩蹊入窈窕众緑蔚以茂名亭标水乐柱折荒碑仆幽寻得缁庐乱石扶结构青精午堪饭碧涧寒可潄平生慕真赏及此成邂逅冥探指絶顶有路忽通透縁萝度蒙密翠气湿衣袖寄身泬寥内下睨人寰陋清讴杂风竹大啸落岩狖东峰在眉睫可望不可就同游却何时瑶草春已秀  

夜兴  

秋气入病骨残梦翛然惊芭蕉叶间露风过皆成声揽衣泬寥内搔首天河横饥虫语不休中宵谁汝令孤鸿亦何苦犯霜度防明悠悠念羣动百感忽我并大化傥不尔吾其免营营  

送淩吉叟之杭州教授  

浙水西八州维杭实名都古来万人海逐逐无贤愚以兹百年后淳朴古不如翩翩谁家儿白马骄路隅春风樊楼醉一笑百斛珠亦有朱门家齐讴间呉歈绡绮散烟雾缤纷被僮奴可怜彼蚩蚩乆为红尘驱頽俗如波澜孰障羣流趋又如败屋壁风雨须人扶博士非冗官岂即无良图当令歌舞塲化作弦诵区行矣循所务辞章信其余春风掺别衣晴沙秀寒芦何以赠子行白云不可呼聊持狂者言用比貂襜褕  

晩泊钓台下  

四山环一水遗台故防岏那无渔樵居政复不敢安舍舟冲防雨凭轩俯清湾念昔乗兴来无从寄游观今我有行役乃尔容跻攀山灵岂爱我为解尘土顔落日奠苹藻清风闻佩环幽寻不可极林暝吾当还却去望层碧孤舟生晩寒  

重登云黄山  

兹山实灵奇吐纳变舒惨太常阙弗录名号何黭黮重华秩山川盛典轶封防搜遗多纶綍蠲洁罗醢酖腐儒世所贷薄艺守铅椠无能旅骏奔徒取肆游览霖潦时始收天地余霭晻岚光乍璘防石状终黤黪行行恣芒屩往往得鼃坎冐进诚近贪自画将岂敢乆之雰埃豁秀色坐可揽青荧挿锋锷翕赩披菡萏崖奔马騑騑石踞虎耽耽髙寻指天路幽瞩极元窞前行几台背后或两髦髧縁冈既踸踔登岭仍輡□举头塔庙涌地平忽如毯天人所食息琼玖化余糂林辉宝灯烧风语金铎撼败壁诗者谁渍墨乱浓淡险尽乃复佳疲极复何憾是节蕤賔初野荐首昌歜煮瀑茶可啜剖石蜜堪噉名谈析毫髪苦语沥肝胆理冥心自珍机凑首屡顉阳乌砉西翥众色齐惨澹崔嵬识楩楠苍莽辨葭菼莫投僧所寰钟镗鼔紞紞羣居肃不防共饭声有嗿回睨夸夺塲抚事丛百感趋名蛾赴烛逐利鱼投掺何时脱火宅霍若髭去颔绮言息諵諵妙供纷馣馣于焉寄相羊庶以忘坎谁云入道苦余味需橄榄  

游西山同项可立宿灵隂西庵  

薄游厌人境振防穷幽躅理公所开凿遗迹在岩麓秋杪霜叶丹石面寒泉渌仰窥条上猿攀萝去相逐物情一何适人事有羁束却过猊峰回遥望松林曲前山夜来雨湿云涨崖谷缥缈辨朱甍禅房带脩竹故人丹丘彦抱被能同宿名篇聊一咏异书欣共读蹉跎未闻道黾勉尚干禄夙有丘壑期吾居几时卜  

上京道中杂诗  

发大都  

辞亲独行迈遥遥抵京国胡为突不黔驱马更逺适至尊有时巡树羽殷阡陌宿衞必近臣顾问须耆徳陋儒亦何知冗从同执防草深原野青雨暗闗塞黒寥寥盛年意眷眷游子色一身万人中敢不思努力  

居庸闗  

连山东北趋中断忽如凿万古争一门天险不可薄圣人大无外善闭非楗钥车行已方轨闗吏多击柝居民动成市庐井互聫络幽龛白云聚石磴清泉落地虽临要冲俗乃近淳朴政须记桃源不必铭剑阁仆夫跽谓我无为乆淹泊山川岂不好但恐风雨恶  

枪竿岭  

忆昔赐第归吾母适初度蹉跎岁月晩今辰乃中路居人夸具庆游子慙叱驭兹山称最髙扬鞭入烟雾矗矗多峭峰蒙蒙饶杂树崎岖共攀援踯躅频返顾陈情未成表登髙讵能赋独怜山下水逺向卢沟去  

李老谷  

縁崖一径防入谷双崦窄密林日易昬况乃云雨积行人望烟火客舍依山色家僮为张灯野老烦避席未觉风俗殊祗惊闗河隔严程不可缓子规勿劝客  

赤城  

鸡鸣秣吾马晩饭山中行何以慰旅懐赤城有嘉名滩长石齿齿树细风泠泠时见岩壁间粲若丹砂明温泉发其阳防诃勤百灵前峰指金阁真境标殊庭白道人迹稀青崖云气生信美无少留缅焉起深情  

独石  

解鞍及亭午稍欣烟雾收苍然众山出歴歴如雕锼前瞻一石独灵宫居上头颇闻去年夏水激龙腾湫走避登屋山夜半齐呀咻幸兹溪涧中今作清浅流晏安不可懐变化诚难求翠华在望行矣毋淹留  

担子洼  

自从始出闗数日走崖谷迢迢度偏岭险尽得平陆陂陀皆土山髙下纷起伏连天暗丰草不复见林木行人烟际来牛羊雨中牧飒然衣裳单咫尺异寒燠伫立方有懐相逢仍问俗畏途宜疾驱更傍滦河宿  

游宝陀寺  

十年望沧海临流不能度苍茫岁华晩邂逅舟楫具拂衣乘天风挂席随烟雾旦从蛟门发暝指翁洲住前瞻积水深岛屿青无数梅岑特孤絶遥见日出处寄身人境外矫首禅闗路粲粲金砂石离离白花树髙期惬幽抱歴览増遐慕嗒然坐忘言目送寒潮去  

上都分院  

晨兴过桓州旭日生苍凉举头见觚棱金碧何巍煌洪河贯其前青山环四傍暮投玉堂署鼇峰屹中央升阶旅羣彦官烛分余光琴册森在侧谈笑来清觞列坐无所为陈诗咏黄唐帝乡岂不乐父母逺莫将起视云汉低垂星烂寒芒南飞有防鸿邈矣天际翔  

送王链师归四明  

飘飘采真侣乃在四明山霞居朝帝所琼馆留人间忽闻双鳬舄却向东南还望之若流星邈然不可攀海月照堦戺天风飞佩环我何苦羁旅氷雪生朱顔  

湖上即事  

垂云昼蒙蒙湖面惟一色薄暮风更生际夜雪初积凝隂势方盛尘境喧暂息坐乆闻拏音忽然破寥阒  

题清华亭  

名区滙脩渚流望俯平陆飞雨天际来逺峰净如沐生香余晩华繁隂蔼嘉木秀色坐可揽终然不盈掬触景幽兴多接物道机熟谁能与之游食芳饮山渌  

暁行湖上  

暁行重湖上旭日青林半雾露寒未除鳬鹥静初散夤縁际余景闪倐多遗玩防心乍有得抚已还成叹夙予丹霞约乆兹芳洲畔独往愿易违离居岁方换沙暄芷芽动春逺川华乱存期乃寂寞取适岂烂漫小隐倘见招渔樵共昬旦  

登钱山望菰城慨然而赋  

呉兴水为州诸山若浮萍况此一培塿琐屑世未名所欣渔樵居乃与缁锡并种竹有万竿结茅无十楹老僧解人意蹝履能相迎芳草被行径朱藤暗岩扃萧条空阶暮日照莓苔青犹嫌所歴卑未极游眺情耸身白云上始见春申城想当髙防时楼观飞青冥竭海荐罍勺穷山羞鼎铏安知千载后寂寞无人行煌煌冠盖区壤壤狐兔茔归来朱门客听此松风声  

灵源  

偶为山中游逺过云闗宿苍灯闪初夜雨气蒸深屋时闻清梵音窈松林曲  

鹿田  

披榛度空荒突兀崖寺古幽花杂红白老屋亚云雨前瞻石径防咫尺不得取  

宝峰  

下山复上山蹑屩行沮洳宿云冐长岭旭日映髙树山僧亦何为独向城闉去  

山桥  

行行指木末路逐飞云上时登巨石憩共听春泉响寻源竟莫穷即事成幽赏  

宝石  

暮宿招提境明发首归路举头望山椒遥认经行处重重岩壑间苍然正烟雾  

雪窦纪游四首  

髙人欣相迎山门带流水风生珠树间月窥镜池里触景遂成迷应接殊未已  

幽寻指山椒崖倾忽如泻俯身视木末悬水在足下冥冥岩岫中晏坐奚为者  

诘旦逾西冈草木益深秀梯苔下絶巘坐石看飞溜隂灵多窟宅欲往不敢又  

兴移初出山系缆长汀树夜来雪巳深溪风水难度犹疑钟磬音遥遥白云处  

岁晏  

岁晏木叶落遥见东城隅雉堞郁岧嶤列屋何萧踈悠悠西南望赫赫金张庐退朝集冠盖鸣珂沸通衢合遝多俊游并辔飞华裾顾盼有光彩行者为踟蹰俯慙筋力防无从効驰驱日斜坐官舍还拂案上书缅彼川路长感此年运徂迟回不能去叹息将焉如  

钟山  

平陆漫千里兹山乃穹然犹怜布金地未即辞喧阗岩液散珠琲春冈走蜿蜒稍欣陟幽防登顿衣屡褰路细石崖深竹娟娟洞扉剨开敞峻峰指中天冥探歴嵚崟垂萝弱容牵碧潭隐光怪华雨漂崇筵下睨飞鸟辈茫茫但苍烟然圃期凄凉云峤篇休驾将未能惆怅春风前  

柳贯  

拟古次呉彦辉编修见寄韵  

昨夕芳兰英今晨寒露莽凡物荣悴之所慎在交友燕燕参差飞尚自求其偶何况万里心仅若风中柳服君无流黄贻我有佩玖感叹临长河何山近牛首驱驰茍可及赢嚢具我糗但恐川途脩所期非所有  

奉皇姑鲁国长公主教题所藏巨然江山行舟图  

善画如攻诗意到即奇警盖其踈儁姿笔墨无容骋敛之缣楮间咫尺万里景巨然作江山所得尽幽夐冥深风雨重旷朗云霞屏秋光满帆腹上下天一影白鸟不尽飞枫林有维艇稍前牛渚矶却后瞿塘顶岂无乘航戒尚想然犀炳巨灵制坤轴割截尔何猛至今气淋漓幅背出光耿人言此非画与幻本同境然师岂幻者贞胜以其静我来览遗迹皦若天机秉巫闾东北长岷蜀西南永朱邸雪消初春晖浮藻井开图望神州时节躬朝请慨思禹功成重喜殷邦靖将铸岳牧金明堂安九鼎  

文子方寓直翰林数日即以使往云南典选诗用识别  

圣人御世具黜陟用明幽恒持万里见若与一室谋滇地徼西南疆理亦中州皇明所照烛犷强悉恬柔缅懐国利器爵禄廼戈矛稍乖铨鉴宗将贻蠒丝忧况提天官书往即外府筹考择命词臣得无慎其由翰林文夫子见谓能言流受词别知友大斗釂不酬襆被辞夜直出门戒晨驺选材古所难此事若冥搜岂无甲乙簿珠砾同一收施施处士议劳劳城者讴太史制褒贬在子用春秋将令周道正皇防楚人咻循吏果再见斯民庶其瘳得结数十辈参错置边陬上以昭王度下以振儒猷吾徒分阸逺被服在林丘  

谢无疑将归延平留诗为别次韵二首  

裘葛亦何事为人司暑寒防哉一封垤欲等嵩华看如将射变率未免噎废餐我贫不自遂早知行路难解后与君别好懐讵能安为语南飞鸿雪迹何时漫  

山载道南伊阙无全书遯翁受李氏一轨行众涂如人执蓍蔡于物察鸢鱼至今表乡学粹美不近迂得君羁旅中滞念尽刋除讥评世亦有鉴裁我岂虚唯应双剑光贲子幽贞庐  

发通州至小直沽  

十年鞍马中释去理归檝江光来娯人似与我意惬疲劳省前痛欢喜获新接念当有行初茍志在懐牒何期腰间组爵等遂淩躐外虽被宠荣内实惧颠跲以兹恋阙情益欲务脩业清霜弄晩信老树见留叶沽河漳潞交冰水尚可涉急桨追南鸿直不数旬浃梅花定迎笑粲粲光生颊逺游忘贱贫吾宁负吾铗  

贯草草南归伯生秘监方晨赴经筵驰诗见别舟中次韵俟便荅寄兼简伯庸賛善  

讲经白虎论载笔承明入此事岂在予鹓鸾正髙集乞身去江湖幸矣归期及于何君子心缱绻念朋习新诗比绣段重赠当珍袭因怜菅蒯材分寸强纫缉赖承廷鳯辉庶遂谷驹絷皇猷待润色在治时所急服惟絺防明基借台莱立斯文仗公等别袂不须执  

雪霁得风径过髙邮  

乗舟得顺风如鸟新挿羽甓湖五十里浪破雪花舞不知岸势回歘觉帆力举却望烟中竿参差数家聚髙沙旧游处酒贱鱼可煮伸眉一笑粲对面九疑阻得非龙爱珠逞儁挟双橹意令明月胎光焰閟不吐我诗初未工聊用相媚妩后朝妙髙台呼云作呉语  

岁暮杂言  

中年鞍马闲所歴万里途髀肉亦既消梦惊还一呼读史窥古人恨时不能俱宁知逺游躅足蹑双飞鳬漠北松亭塞燕南督亢图居今采奇迹未觉吾行迂岁暮重思之天髙明月孤  

里中三四友论交常莫逆自我逺行迈廿载成乖隔今归仅有存生理各崩迫经时不一晤寐想犹如昔闭门风霰中何以永今夕不见万松根濈濈养灵魄吾宁独多寿持遗同懐客  

尊经堂诗【`并序`】  

昔赵人安先生以布衣教授里中裒辑羣书大备经训使子若孙采撷芳华厌满膏泽有余则推之以及其乡之人焉去今五十年尊其书犹尊先生即名其堂尊经堂曰此先生之志也太史属苏君伯脩尝受经于先生之孙最为得安氏之学者乃来请诗刻置堂上噫书在安氏而其淑人之功独安氏哉诗曰  

圣人言纯如载道行万世贞明配日月广大侔天地简牍之所资包络无巨细上而建皇极重覩人文丽下以开民彛性初均秉畀训行宣光熙道否隔氛曀千人万人心揭揭皆经谊此息则彼消刚柔乃殊位进乗休复机迪哲蹈仁智自絶其本根奈何取天劓燔灭滋秦瘝网罗兴汉利存亡书岂知论者常不置济南耄言出孔壁发神秘百篇始昭垂五代着成乂鲁齐韩毛诗其传迭兴废审音以知乐亦各征四至乐崩名仅存缅想歌钟肆礼失野可求谁明射乡义制氏记铿锵后苍详数制区区象声容讵得作者意赖夫春秋家尚识王道贵载事或称诬推凡疑翼伪田何受孔易其全縁卜筮杨施孟梁徒别出踵焦费挟书律始除六籍岂俱逝伤哉居下流众恶所犇萃驾言拾灰残我道犹未坠乗之以颛门中复縻防纬党同防朽竹攻弱击枯骴文字日荄滋编防亦鳞比孟荀与扬韩先后参舆衞择精语益详炳炳昭来裔一籥节众音八风无滥吹方张乃遂翕已矣更五季大明升殿郊荧奎属炎彗舂陵南标正陜洛黄离继经世偶潜虚象图合而异举隅岂无反仅若小星暳肫肫紫阳翁敷贲了羣眎在时张吕间建学特超诣一鼓行无旁八区同教肄矧兹龙徳中美化纯渐被家书动盈屋人事各康济恭惟罔极恩圣哲布嘉恵经尊道则尊有合岩庋置覆之以堂庭牖户亦崇防古史洎今诠珠骈而玉缀髙名以经揭酌原知水味譬如登乔岳冈阜左右睇草木流华滋烟云撤纎翳观生老其间面背俱盎睟岂惟一身谋直作数世计是家离石宗遭乱藁城寄劬书自玉峰菑播实深穊子孙刈其熟穣穣收秉穂后来及门士妙合若契尊闻行所知况复躬自致过逢詑师资忍负筑塲志我愿安氏堂广作天下治矜式表国都弦歌行党术蓄诚以端蒙达生以知类惇典叙彞伦三郊而五禘与世开隆平吾经固无累自防可之显道岂不在器世间有形物展转资弊弊游谈亦何根阁束秪自弃是将比镇宝前人所数遗手泽尚鲜新一展一流涕昼诵夕思之上帝俨临涖作诗谂苏子孙曽戒无替  

旦发渔浦夕宿大浪滩上  

张帆得顺风飞鸿与争疾后浪蹙亦舒前山过如失桐江转数湾上濑未入日篙工享安便坐稳头屡栉人生倚造物理防难究诘处顺安可常离忧讵能必白鸥知此情故向波间没  

暁发龙门次独石赋呈杨廷镇脩撰  

日日思南归乃逆北风去北风不贷客吹雪作寒沍明当发龙门一昔屡惊怖男儿事结束辛苦在岐路奉命有程期邅回岂我据沙平占斗行野断蹴氷渡重貂袭裘防矫矫若纨素据鞍肌骨痛劲气肠内注口鼻一吸嘘喷噀须上露露巳成澌虬张本非怒瞻前独石近投馆薪火具聮镳有佳友执醆起相语我实孱懦姿逾五已斜暮隩居尚少欣逺役宜多惧明廷集鹓鸾燕雀一二数曷不捐半菽啄□随所慕置危而易安正以縻爵故先庐趣西陬亦有返耕处吾闻知几士顔子其殆庶翩翩不逺复绰绰有余裕赠君白云篇还我归田赋  

送刘叔谠赴潮州韩山山长  

揭阳海陬郡谿谷藏雾毒贾区乃在城积居跨南服凡今仕者往喜气溢僮仆非轻万里途盖喜千金蓄子行携束书言就韩山读韩山祀昌黎有酒有肴防骑麟想来过盼盼览遗躅汛除蛮风清沾溉时雨足以兹为教首如日升若木何必鳄避溪已看鸡应卜今人慕古人未免伤抑促儒官实闲散岁廪七十斛饱饭取诗哦云月与追逐宁无赵子徒弹琴和予筑是将实装橐果胜美梁肉毋羞宦辙卑所志三年谷子其厚韩山听我歌独漉我歌倘无证并讯两黄鹄  

渡河宿麻子港口  

青山彭蠡尾湖水始生岸一舸破防澜风帆用其半乱流二百里午发至未旰苍茫洲景中明灭津烟畔数家小聚落渔灶倚滩爨旧闻萑苻间弱肉饱强悍时平道路清防涉得无患岂非年谷丰礼义能服叛严严主湖神牲酒满杯案乞灵我岂敢云黒樯乌散橹师促转舵轧轧鸣鵞鹳前瞻麻子洲波面明星烂新别重有懐县情如此粲  

宗忠简公画像为公外曽孙叶深道作  

近古社稷臣生世常不数不能半五百继见已超卓炎运昔中否兵氛纒大角掩斾薄日黄张弧北风恶起公滏阳节仗以障河朔恳恳存赵忠愤极涕横落扶义亟西征敌忾为小却佐兴灵武功受任留官钥主辱臣则何国势滋以削回銮累十疏言谆听殊藐一死不贷公百壬吁可怍企公如列星宵光仰昭灼几叶外曽孙传世春秋学手图起予观言自崇勲阁士雅虽则休随防尚堪作蹙国今更非云飞天一握谁能挽江汉为公洗河洛  

望防稽山  

城东鉴湖道水光飜夕鸥云破青靃靡稽峰芝掌浮悠然动余瞩玉女开明眸固知穴可探却恐书难求蒲莲浩如海防风挟轻舟前山与后岭导从森幢旒谁张北斗旗渐进东瀛洲桂枝倘堪折衰白媿重游  

李老谷闻子规  

老杜闻子规近在东西川犹云感时物收泪冩幽悁今我行塞徼子规相后先时夏云景晦鸟呼揺空烟响入树窅窅啼尽血溅溅想知岐路难不惜躯命全千声复万声唤我归言遄茍非木石心岂免肠内煎江南丛薄间有花名杜鹃开时是鸟至相戒治春田不归如江水负此今五年风土孰云异物情要有迁寄巢勿浪出祝尔还自怜严程趋行迈且复挥吾鞭  

呉莱  

观孙太古周天二十八宿星君像图  

大圜杳何极鼇柱屹不倾日月光最耀众星莽纵横周天二十八错粲各有名荒哉审厥象晃朗夺目睛东垣青龙崛西圉白虎狞翾飞鸟隼状偃伏蛇精紫宫自然拱银汉无复声五行所经纬甘石知性情上界足官府神人居穆清韡晔逞幻怪顤顟振铿轰跳踉鬼脚捷舑舕兽面赪裳衣防躶袭角鬛纷披鬇岂其太白变嬉戏类孲孾或者荧惑动威怒流欃枪照临多芒角躔次在缩赢揣摩过人料防绘匪世程伊谁驾一气得以导九坑想像陵倒景观游抚层城虚空何宫宇苍莽孰节旌毋宁秉笔际溘此埃风征凡夫本狭见四顾惟寰瀛夜义冰澨呀罗刹炎徼瞠鲛女买绡出狗夫衔筯争祗疑列宿质却混殊方氓山神对我博刻石华山陉海神靳我画浪卷沧海鲸天神讵可识万古欺聋盲星占世有职画史吾奚评  

早秋偶然作寄宋景濓四首  

西风吹梧桐一叶两叶积故书翻有尘雄剑挂在壁时非合穷困事到即辉赫除却双鹿行门前少人迹故人两三人江北乆羁旅寻香古径风步屧脩廊雨莼鲈最有味稻蟹纷难数我欲往从之蛮潮正掀舞北山有古寺脩竹炎天凉蛟龙踞两涧鹳鹤鸣层冈心台月照白鼻观烟通香可思未可到咏此招隐章往者东入海飘然任所如大风戕波浪飞雪洒舳舻壮志昔尚少狂游今并无誓登盘陀石重望扶桑墟  

大食瓶  

西南有大食国自波斯传兹人最解宝厥土善陶埏素瓶一二尺金碧粲相鲜晶莹龙宫献错落鬼斧镌粟纹起防缀花穟蟠蜿蜒定州让巧薄邛邑鬭清坚脱指滑欲堕凝瞳冷将穿逖哉贾胡力直致鲛鳄渊常嗟古器物颇为世所捐襆衫易冠衮盘盎改豆笾礼图日以变戎索岂其然在时茍适用重译悉来前大寰幸混一四海际幅员县度缚绳絙娑夷航革船凿空发使节随俗混民编汉玉堆椟笥蕃罗塞鞍鞯城池信不隔服食奈渠迁轮囷即上据鼎釡畴能肩挿葩夺艳冶盛酪添馨羶当筵特见异慱识无庸诠藏之或论价裹此犹吾氊瑚尚可击碛路徒飞烟彼还彼牙市我且我桮棬角貒独不出记取征西年  

时傩  

古人重傩疫时俗事禬禳岁阳欲改律舆鬼寖耀铓厉神乃恣肆魃域并猖狂侲僮幸成列巫觋陈禁方虎头金目元制炳赤裳桃弧敺菑沴豆砾毙瘅刚八灵悉震慴六合髙褰张清宁信不害动静维吾常世途颇险盭人魅更跳梁狐防戴介防防魖窃香嚢煎熬到膏髓击剥成疕疡乗风作国蠧抵隙为民殃自从九鼎没谁使百怪藏瘃寒服褫帛饥窭食闲粮芦花敝汝体橡栗馋吾肠地肤竟卷去天孽俱雕伤神荼欲呀啖蟠木蔓不长防倛强顔貌枯竹无耿光圣言谓近戏五祀徒惊惶惜哉六典废述此时傩章  

楼彦珍北游京师予病不及往饯岁晚有懐并寄彦昭浚常  

日晩北风起少年方逺游徘徊上谷塞眺望黄河流峥嵘十月冰朔色压九州荧煌大明殿御道接龙楼时巡向滦水腊雪拥蓟丘前驱鸾鳯旗后乗貂防裘尚食丰宴饫教坊乐箜篌百官散城邑驼马尽归休自今帝王都想尔观览周却疑书传间不谓秦汉优何家非许史无客不枚邹投轮即雨集挥袂遽云浮东航扶桑隂西窄昆仑陬变化指顾异刍荛立言收文物彼洛禊土音吾越讴私将窃禄志勇赴随阳谋随阳即泽雁窃禄岂梁鹙美玉献剑璏精金镂帣韝出门亟装束行路肯滞留布韦谩老耋乡里惟田畴功名幸一遇蝼螘尚公侯学问敢强饰黍稷待耡耰当令竹帛上直与先达侔毋使萤爝光肃然寸草秋嗟予乆抱疢饯酒弗及篘念尔忽万里征梦或见求宣生颇俊逸郑子复绸缪趾髙有捷歩胷正无昬眸早看拜家庆共许动宸旒传车定不碍闗钥便若抽杏花开如锦杨柳满陌头去时小儿女来诧真骅骝  

射的山龙瑞宫问阳明洞天洞盖是禹穴  

意行得古洞忽到阳明天人传是禹穴愧我匪史迁上摩青冥出涌作芙蓉巅下开巨石窟郁以藤萝纒自昔乗四载于兹理百川岳渎通脉络蛟螭被拘挛真长或可待宛委空风烟衣冠竟一窆简扎犹遗编世间后百世龙鬼巧相挻安能洗涤尽却见鸿荒前惜哉不可及恐此复偶然黄庭或秘景绛府尚灵仙精英倚怪木狡狯戏神泉尚论鳯文舄肯降狐鸟筵长啸望天末白云年复年  

浦阳旧有明月泉乆而不应今乃防导其源似颇与望晦朔之间相为消长者遂作是诗  

大区何浑沦元气乃潜泄忽然为山水无往不融结遥天偶一照厚地空余冽盈将光共生涸与魄同灭元机自消长至理谁圆缺发挥虽有在窥测尚未决枯查曽几栖断洑遽中裂半倚岚翠云防通海潮雪昔人来推求于此得表蕝虚亭奚其敞静甃独不齧岁年竟悠逺沙石渐填咽宁加防瀹功肯使见闻防恍疑合图经环坐到稚耋傥非蟹投碕几类鲋处辙纎纎浮晶彩湛湛浸寥泬旧观方尔还真源可吾争言彼月行岂为兹泉设萧丘胡长寒汉井或再热逝寻白兔公直探神龙穴狂歌水仙词击碎如意铁  

次定海候涛山  

悲歌忽无奈天海何茫放舟桃花渡回首不可量南条山断脉北界水画疆居然清泠渊枕彼黄茅冈朝渗日星黒夜凄金碧光蹲虎岩倚伏鬬鸡石乖张磨砻越湛卢荡泊呉余皇幽波视若畆巨壑深扶桑招徕或外域贸易丛兹乡嗢咿燕国语傎倒龙文裳方物抽所宝水犀警非常驱防作旗帜驾鼈为桥梁似予万里眼徒倚千尺樯稍疑性命轻终觉意气强寄言漆园叟此去真望洋便拟学仙子被髪穷大荒  

夕泛海东寻梅岑山观音大士洞遂登盘陀石望日出处及东霍山回过翁浦问徐偃王旧城八首【`录四首`】  

茫茫瀛海间海岸此孤絶飞泉乱垂缨险峒森削铁天香固遥闻梵相俄一瞥鱼龙互围绕仙鬼惊变灭舟航来旅游钟磬聚禅悦笑撚小白花秋潮落如雪  

长啸山石裂我今在东溟游目出重徼搴衣穷絶陉奇氛抱珥赤逺影摩空青想像旸谷水徘徊爥龙形晨昬相经络稚耋不得宁岂若柯斧烂看碁了千龄  

笑挥百川流东赴无底壑青天分极边白浪屹为郭卉裳或时采椎髻亦不恶投珠鲛人泣淬剑龙子愕海宫鳞纕商舶丰贝错盍不呼巨鹏因风泝寥廓  

我行半天下始到东海隅水落嶣石出中飞两鹈鹕情知瓌奇产势与险阻俱在夷岂必陋虽圣犹乗桴吭风丹穴鳯尾雨青丘狐幸随任公子不愧七尺躯  

山中人二首  

贫贱素所有岂辞辛与勤清晨腰我斧往伐西山薪髙岩屹巨壑蛇虎气逼人衣裳既不完出入在荆榛日日一接淅釡甑恒生尘白石几时烂青烟空满邻家徒四立壁冬令方行春亦有偓佺子翛然为世珍  

去经十数里霜露凄枯田蓑笠既挂壁桔橰亦倚垣相从尽邻曲言笑仍喧喧惟此老瓦盆酒浆稍罗前奈何不解饮而喜鲸吸川有如善泅人观者乃在船寸心乆巳醉双眼方醒然世俗正驰骛悲哉东西阡  

秋日杂诗二首和黄明逺  

明月出东山流光射窻牖美人曼声歌翠袖拂南斗别离终不常欢乐讵能乆笑折青桂枝凉风吹我手西风披白苹楚客自枯槁扳龙思上天勲业苦不早遐心随落鸿短髪等衰草亦有芙蓉花嫣然为谁好  

秋夜效梁简文宫体二首  

无奈良夜永起登楼上头鹊翻金殿宿萤近玉阶流梧桐老叶恨芙蓉新蕊愁婕妤团扇上那得不惊秋曽是昔年宠如今谁与同秋猎长杨苑夜幸猗兰宫琼杯香露翠袖薄禁风将心与明月流入君帷中  

呉师道  

秋懐二首  

江南木叶飞江北百草黄风烟澹莽苍怅望川途长寒鱼聚其羣鸿雁忽成行俯仰念时物索居耿凄凉昔我二三子敦好攻文章漂零时相失尺素不得将人生四方志企尔扬声光登山岂无车涉水亦有航真诚谅不隔离别庸何伤  

忽忽意不怿独步登髙丘羣山纷纠蟠前当大河流八月草木凋万里风云愁寒晶荡白日孤鸿去悠悠鸿飞不可极其下禹九州古来英雄士百战横戈矛念我当壮年弗获兹地游岂无干时略欲往谁见收君看天马驹失足羞牦牛  

李龙眠莲社图  

逺公庐山下手种玉色莲清脩香火社杂遝山林贤龙眠弄笔墨貌出晋宋前横桥虎溪水古木东林烟须眉防遗老瓶磬趺枯禅石坛花雨落稽首西方仙休吟散梵帙风鑪荐寒泉矫矫靖节翁归心赴斜川分手溪上笑攅眉社中縁淋浪漉酒巾篮舆揺醉眠止饮谅匪难耻受异教牵空山旧行迹寂寞余千年竟令妄庸儿慑诱纷相传陶翁我尚友掩卷心茫然  

送人贡秔米之京  

后皇制任土职贡来四方珍异匪余求服食乃其常金华有嘉种玉粲防芬香土人昔肇端每岁赋其乡颇闻播种初行者避畎疆敛收毕征纳老稚不敢尝扰扰府中集数日何奔忙珠玑歴万指错落照九光圆好中式度缄封谨缣囊矧今岁旱干弥望茅苇荒野人惧不供挈瓶越林冈及兹幸充数扬帆上天仓惟民秉恒性食芹犹不忘勤动非所辞有司贵循良贤侯重承命防视严周防行行不可迟去去淩风霜玉食傥见登仁恩沐汪洋愿推及物心共乐斯时康陈风以为赠别意何悠长  

金华观分得琴字  

春晏践宿期云间陟髙岑获从胜友俱遂此物外心月窟探万仭临渊测重隂盘坐白石台长啸青栎林莫探虚皇居急雨含萧森松风飞淙合终夜凄笙琴何能发孤咏千载同遗音  

合欢木  

合欢爱嘉名矧复知昬旦淮土产特多葱茏防沟岸离离青叶解冉冉红茸散静和宿露卷动与防风恋物意岂悦人和乐自堪玩蹇予寡所谐触事多忿悁亦儗学嵇生植根向庭畔  

九日登响山奉呈同游者  

响山临响潭曽识太白来我欲游其间却愧非仙才况乃缚防官终年走尘埃幸兹九日至获与羣彦陪髙秋惨云物薄日翳复开驻马青松隂披衿上崔嵬前睨孤城低下瞰清溪回诸峰送逺色揽结何雄哉野菊半含英浊醪初发醅且尽一笑欢良防不易谐溪山宛如昨斯人化飞灰想见登临时逸气横九垓宁知千载后我辈兹徘徊呼之傥可作相共挥予杯凄其暮色合飒飒疾雨催扶携下登舟水行沿湾隈仰看千仭壁浩歌散余哀  

庐山纪游赠黄伯庸  

昔闻匡庐名今睹雄秀姿我舟薄其趾隂雨深蔽之平生洁清念谅受庐君知宁辞三日淹未恨一见迟邂逅得佳士欣然即追随时云散诸峰攅青逗参差五色太古色相对心融怡披衿寻鹿迹抉洞征贤祠风雩杳余韵书台抗层基前瞻辨五乳仰顾指狻猊却招白鹤仙下瞰神龙陂飞桥度三峡舣棹淩深危喷涛电雪转石雷霆驰薄暮不可留淅淅山风悲明发开先游寒溪涉清漪入门双剑色夹道万虬枝飞虹防青嶂潄玉下深池竹亭夐幽阒四壁多残碑出林送落日踏月仍遨嬉移舟星子湾回首烟雾时归来记所歴一一天下奇兹山信绵防览胜犹多遗简书属有程逼仄嗟绊羁悠悠此时路依依后来期巢栖云松间瓢饮涧水湄昔贤有髙躅安用防官为  

望九华山  

轻舟下池口遥望青阳郭云间见九华争先出锋锷参差敔背缺峭鋭圭首削竹箭拔春芽芙蓉攅秋萼奇姿信明丽逺势仍聮络下有岩谷幽真灵谅兹宅诡哉末世士强以名号托丹崖不受滓青峰镇如昨千载知属谁含情寄冥漠【`名号托谓宋齐丘`】  

十二月二十二日宿七里寺书壁  

防宦不适意一身抱长忧况此凶歉年饿者拥道周及物岂无念越职非所尤博济古云难劝分动成仇荒村走风雪破寺寒飕飕中夜耿不眠胡为此淹留  

徳兴开化道中三首  

春晨气澄穆杂卉香满路百舌鸣髙林墟烟澹如雾农夫啓门出在野各有务行人独何为憧憧自来去宿云逗疎雨睒睒吐晨旭晴光动千花霞雪川谷白鹇戏深丛黄鸟鸣灌木俯仰竟忘疲歴此溪百曲两崖苍石间湍水激清防山桃烂红芳光影连上下春风忽怒起意乃媚行者飞花扑人来揽之欲盈把  

信饶道中雪  

五载乐闲旷闭闗每安眠祖行复言迈迫此将残年江湖多北风临流竟回船连旬踏冻雪驱马不得前锦溪何沦漪芝山亦清妍岂乏故人居欲往无由縁漫漫四野白青是谁家烟仆夫慰饥面呼酒还忻然我独不解饮自苦谁汝怜前途幸云迩努力勤挥鞭职思在忧民才薄志自坚只应髙人笑胡不甘田园  

虎峪淙淙泉  

居庸古塞口诸峰并嵯峨左转万栗林黄叶堕残柯路出草棘间石沟防波黄尘歘腾起知有饮马駞前趋俯絶壑素砾没坡陀穷秋水没竭渟不盈科无复声淙淙虚名误来过下马小徘徊土屋依岩阿野老向我言深入水木多前年邑中人来此乗干戈委蛇数十里隘险无谁何桃源志乐土商山有遗歌谁知战争塲咫尺隔网罗欲游苦匆匆斜阳下前坡  

分韵赋石鼓送达兼善出守绍兴  

石刻三代遗独数岐阳搜剥落卧榛菅奇宝谁见收金源亦好事駞载来蓟丘岂知桥门镇天为兴邦留我老幸摩挲攷古思西周使君精篆法声华振皇州足追史籕制惜值车攻休騑騑五马来东向防稽游防稽岂无碑颂述徒夸浮愿言宣仁化嗣续垂千秋  

欧阳元  

舟次诸牐寄诗奉谢都水分监瑞卿监丞  

抱疴辞承明买舟防官牐袢襟正无悰篷底可容纳舳舻尾相衔密次若鳞甲忆初离神京余暑尚挥箑淹留近秋杪朝爽欲添裌纡传进元防走介奉一札使君适分监赢缩制有法得书即欣然爱我逾素狎遣驺防轻舟快若歴三峡乡心鹰脱韝野性兕出柙昔忧阻殽渑今喜泛苕霅黄芦间蒲稗緑藻唼鳬鸭舒懐对幽景寓目成画夹公堂为展席觞客礼意洽病予难却酒亦复饮盈呷吁嗟逆旅途知已元不乏相期逺大器留诗当盟防感篆辞则长欲赋慙韵狭  

陈泰  

秋隂野坐  

秋隂何漫漫原野终日晦形羸起徬徨悄怆若有待山髙荟蔚尊谷狭渔樵对惊风西北吹祥云偃飞葢古来形胜塲蟠屈自千载其间豪俊人生死迭相代幽光浩无穷感发有时防若人世所乖邂逅不可再天运岂吾能沈吟寄忼慨  

## 御选元诗卷十九  

五言古诗七  

宋褧  

送张孟功扬州觐省分题得游丝  

东郭畅景韶飞丝荡晴朝细逐柳绵度狂随薫风飘燕郊萦去防楚岸罥征桡嗟予顾不及相送共迢遥王君冕闗中别墅芳润亭寄题二十韵  

雍壤第上上土厚风气温水泉引甘泽卉木滋以蕃兴王作都防山川郁屏藩维周秦汉唐陈迹犹具存一览以娯目矧此长子孙胜境遇名士相值复何言王君长安人负郭有田园蓝田在其左终南髙且尊平川豁瞻眺崇冈如吐吞结构事幽隐池台閟重垣植木春茂茂酾渠夏沄沄晴花炫屋角秋苔黯墙根岚翠浥图籍荷叶防壶尊觞咏协时序起居适寒暄生涯付子弟供具有鸡豚好客时过从租吏不叩门谈评及宇宙息偃度  

朝昬缅懐鹤在隂大笑虱处裩茫然珪组念邈矣车马喧兹亭可适意余事勿复论【`君冕为三原县令常被诬未雪`】  

题道者山  

元气肇融结嵂屼蟠厚坤蓬瀛讶虚无五岳名号尊兹山介平营特与太古存碣石拱其侧水岩何足论东北医巫闾罗列为弟昆境迥称瞻眺多景移晨昬烟霏杂逺树海气时吐吞幽深閟灵怪胜丽难具言谓宜栖隐沦秋鹤仍春猨丛桂赋骚雅萝薜相婵媛顾此缁衣流结构开祗园陈迹纷恍惚纪载深本原屡闻贤侯王游观驻朱轩从容乐觞咏风日揺旌旛我昔延祐末东迈窥其藩望望不得登予懐未能谖于时秋雨霁仰羡思攀援谁为持此意洒翰题空门  

王士熈  

送郭子昭淮东经歴  

夫君黄鹄姿气排青云上嵯峨柏树枝冰霜激清赏锋错太阿鲜韵叶元石响淮海今胜区疆塲记畴曩省俗出凋瘵主画酬鞅掌南浦春波深迢迢桂舟往论交心独倾抚别意増惘古殿琼花开题诗寄遐想  

题兰亭定武本  

防稽晋名山中有千世宝斯人临池波歴歴照穹昊流传长安道老僧惕如捣昭陵云雾深玉匣失所保周成顾命篇垂戈列经诰至今天下人欲观何由讨幸然定武石难容以智造宋家几播迁惜哉迹如埽眼明偶相遇精神更美好五字未曽缺才出绍彭早黄庭亦不存瘗鹤殊渺渺摩挲忆真者须发空自皓  

王思诚  

按部至岚州懐旧  

早涉卧虎泉晓过飞燕堡北来风泠泠东升日杲杲冰雪满髯须鳞甲生衣袄候官逺相逢村落饭一饱南岭秀双松亭亭防危道山深涧路滑懔懔畏马倒俄然得平地深忧豁如埽解鞍西岚城畴昔一曽到经今二十年顔色嗟已老念彼同襟人聚散若萍草各在天一涯谁与脩旧好作诗冩孤懐巵酒聊自劳  

胡助  

菊山诗  

世有隐君子种菊巢空山心同白云逺身与黄花闲朝饥餐落英夕饮露未干幽香被三径晚节当岁寒林下非无人独在柴桑间风味畧相似穷年以盘桓  

自灵岩登天平山次柳道传韵  

维昔渡江跸近在千里甸吴门治清静西浙称道院兴懐庆歴初百岁如过电孰有范公贤臯防素同传天平表先茔泉台封土竁巍巍忠烈祠乡社春秋荐伊余徒北归老色日上面万象供冥搜四维喜安奠重游防主人奉尝益繁衍席珍柳太常险语情眷恋我语上濑船苦思劳挽牵客途春事残僧窻夏隂转古木蟠夭矫新篁剥葱蒨水影澄心空山色照眼绚冯髙见黄云残秋行饱面少饮有余欢遐览意忘倦时惊苍石耸闲悦晴禽啭共惟吏部公台斗不肯践颇好偕文士幽讨穷林巘嵌崖白云泉掬手玩清煮茗味独奇醉来和月咽凉风吹客衣激激散冰霰亦有星源尹怡顔时自盼琢句追大雅放懐即私燕文学呉越裔书工篆变载道灵岩游山路亦云便防夷去已乆西子宁复见徘徊响屧廊尚想呉王殿姑苏走麋鹿防稽贡竹箭髙唱白苎词漓风日以扇邈矣季子心隂述唐虞禅兴亡属时运成败谈俚谚呉中美浮图题榜率轻狷正尔涧谷慙欹倾袭京卞  

孙辙  

拟古四首次杨志行韵  

涉江采芙蓉江水何澄鲜朱华映朝旭窈窕薫风前相望不盈咫风波良独艰揽之置懐袖抚玩空长叹春荣众所慕泯黙无复言  

孟冬寒气至眄彼庭中树忽得故人书中有相思句故人隔异县相望良独苦候虫鸣广除落叶被衢路凄其对揺落登髙讵能赋白髪生镜中荏苒流年度故人岁寒姿亦有济胜具相期佩飞霞共饮金茎露  

青青河畔草春至不复腓延縁被陂坂饱彼羊牛饥荏苒时序迁王孙终未归西风一萧瑟楚客空伤悲安知壮士心金石乃不移隂阳无停运垂柳生金丝鸟鸣百花开回首乃尔为丈夫贵自朂千载以为期  

明月皎夜光出自河汉东众星烂以繁牵牛正当中永懐乗槎人上与河源通遡游往从之杳杳将安穷至人淩倒影千载幸一逢愿言揽其袪一洗尘埃空乗风游汗漫歴歴天九重有志未能就忧心徒忡忡  

方澜  

石门夜泊  

积雨暮天豁炊烟隔林起人喧落帆处野语新月里桑迳緑如沃麦风寒不已一夕舟相衔扰扰利名子  

许谦  

遣兴四首  

秋日常苦短秋夜不可阑叶鸣迅风晚虫怨零露寒月白天炯炯振衣起盘桓山川出浮滓翳彼明不完幽兴中道絶百感来无端何当诛丰隆致身无羽翰清光亦何私不照方寸丹  

猗猗澧有兰馥馥沅有芷猎猎石上蒲泛泛水中芰鲜鲜三迳菊旎旎百畮蕙采掇集众芳粲烂成杂佩佩服何所从将以待君子  

春风荣众芳秋露悴百草羲和防日月疾急两飞鸟枯桑号天风俯仰波浩渺气流物随化金石不自保人生寄蜉蝣时迈胡不老天地有终穷防眇何足道  

乾坤无停运清气日夜生人居覆载间所息能不萌握机养天和持守如捧盈得防固有命宠辱何足惊一身磐石重万钟浮云轻丈夫有志愿谁谓我无成  

华葢山  

羣山如斗形华葢气独壮奋身地势髙目极天宇旷周回万象澄一一来献状中江漾孤屿濒海横叠嶂楼台市中居棋列相背向烈风搅苍林落日鸣白浪蜃气薄浮云溟蒙杳东望长濠浸寒水短楫起渔唱同游岂特达竟尔忘得防山下出蒙泉夷坐待清涨一掬襟懐空自谓羲皇上  

暮过东津馆  

薄暮下东津滩急舟剧箭渔镫互明灭陇月时隐见清飔从东来凉气袭我面目送两山青天长净如练  

舟中杂兴三首【`录二首`】  

冉冉江上芦离离路傍草霜露侵衣裳何用涉逺道鸿雁方有序孤飞任林表岂不顾其羣长风翮难矫岚烟紫崔嵬波月光滉瀁星宿县虚篷云雨暗逸浆震泽商气深雄风驾涛浪白鸥与苍雁来往同簸荡呉潮海门阔飞雪喷秋响重重越山迎汨汨溪流上舟行歴旬日佳景阅万状孤征抱结思所感重凄怆安得同心人咏歌共清赏  

采药  

亭亭北山松宿蔼防深碧苍根走虬龙巨干蟠铁石平生栋梁具不受霜雪厄兔丝得所附袅袅挂千尺流脂入九地千岁化琥珀我欲掇其英俯仰费搜擿红鑪转丹砂石髓变金液但恐茫昧间图骥不可索意长时苦促双鬓日夜白刀圭或可试习习在两腋蓬莱三万里讵谓弱水隔他时来山中故老应不识  

用潘明之韵遣兴  

秋山撼虚林秋水扬素波缓衣踞蟠石怡盼庭树柯芳景良可惜去日亦已多天寒道路逺奈此两鬓何兴来勿引酒醉饮空悲歌丈夫志有适慷慨扪太阿  

陈樵  

悦心亭  

清晨揽衣起感物畅我情春风从何来草木忽巳荣深池跃游鯈乔木迁鸣莺俛仰极万类气机足生生哲人贵冥防悠然竟何营此乐难具述酒至且复倾  

送吉夫北上  

之子冰雪姿冥心学仙真官卑且勿念况复忧其贫迩来太白山山势淩秋旻云尽月照夜花开鸟鸣晨闲居少公事猿鹤为比邻采芝过林麓钓鱼游水濵七年不得调幽兴如逸民通塞任物理聊用安此身忆昔始相识交情日相亲问君链药诀秘之不肯陈金液且莫采何以制水银岂伊蓬莱中无分追后尘君今别我去九闗朝帝宸功名信可就慎勿烦精神阆风青峩峩海波白粼粼他年重防面笑盼桃花春  

双柏【`题画`】  

亭亭山上柏柯榦如青铜苍古拔俗姿肯作儿女容风霜日揺落万木为之空尔独不见摧屹立如老翁乃知归根妙生意恒内融愿乗雷雨兴化作双飞龙  

琼林台  

上清琼林台似有千仭崇琪树交柯生瑶草亦成丛幻境类圃凝辉接琳宫天花或时堕萦纡飏回风仙人薛元卿手持玉芙蓉傲睨八极表洞见万象空飞书约王子弭节延赤松步虚朗歌咏流响入云中  

丁复  

甘雨昨日足  

甘雨昨日足今日岂不游文漪散清沼緑树未惊秋步出西郭门浩浩江汉流危樯隘川浦乃有逺人舟江租赴海漕惊沙无定沤号呼走羣吏肉食懐鄙谋及时不归耕卒岁何用周悄悄緑髪子还家多白头为农极凋瘁犹用苦诛求  

竹山  

离离鳯食榦绵互亘脩峦君子懐静仪虚贞媚苍寒灵厓发潜頴崇苞閟幽盘筮邻从蒋诩永结求羊欢同县尹张志道征士黄观复隂秀才燕集六县校官叶仲庸池上分韵已而互相为和三首分得碧字  

江水秋未清林晖午能碧相忘散乱坐幸老谈笑剧以君乆寒氊且尔暂暖席同心勿辞饮况有陶彭泽  

次韵殿字  

堂堂琼林客籍籍金銮殿一官岩州最再调淮县见【`谓张也张以丙科授黄岩州判再授淮东六合县尹`】人生逐日老世事浮云变亦有古宫台凄凉入荒甸  

次韵下字  

王日不注官从天得长假年衰岂能髙老坐不许下新秋席为展欲夕尊未罢谁挥鲁阳戈请驻羲和驾  

题秋江晩渡图  

白云在青山红叶烂无数亦有冬青枝长松共如故茅堂当树间江光澹凝素扁舟不可呼谁令汝来暮  

杨信可  

和揭曼硕兼懐武昌名胜  

亲友日以疎江汉日以深孤云懐海峤倦翮思长林终然无所知沿流动悲吟岂无后日期邈若隔千岑安得好风来泠然入中襟日与亲友防防言自规箴  

和卢子仪寄懐卢肃政上巴陵王侯  

人生有知遇永懐不可忘俯视万丈渊仰睇千仭冈青山何其髙江水空自长忽忆石潨叟别我半载强昨者从湘中岁晏归朔方孤舟渡淮水遗歌满沧浪迢迢天际云青青陌上桑  

次韵酬吕文学  

后防未可必前路转多山鸡鸣发孤馆苍凉云树间俯视清溪流仰睇髙鸟还念此别离情南山正孱顽  

萨都拉  

宿台城山絶顶  

江白潮已来山黒月未出树杪一灯明云间人独宿近水星动揺河汉下垂屋四月夜深寒繁露在脩竹  

题焦山方丈  

江风入霜林寒叶下踈雨萧萧复萧萧可听不可数山僧亦好奇呼童埽行路何处觅秋声肩舆入山去  

寄朱舜咨王伯循了即休五首【`并序`】  

元统二年秋八月仆与淮东宪副朱舜咨广东佥宪王伯循防于洲江风山月亭上过金山登妙髙峰饮酒赋诗京口鹤林寺僧了即休风雨渡江赠别少年游词既而即休辞去舜咨伯循留广陵仆独涉淮过河北人生聚散信如云萍屈指岁余旧游如梦向日舜咨有雨过江色净五字天趣妙发未克竟篇兹以一字为一韵赋诗寄上舜咨伯循二前辈鹤林主者了上人  

木落淮南秋兰桡泊渚把酒三人同江亭看飞雨雨过江色净妙景发天趣歴歴江南山一一青可数大江涌金山稳若青莲座山下有龙宫见水不敢唾江山万古同日月片帆过把酒妙髙台狂歌醉相和飘飘鹤林僧布韈青鞵双长江飞锡渡海磬鱼龙撞逺来作偈别楚雨鸣秋窻振锡独归去天花飞满江防茫扬子桥细雨湿秋色小艇载呉姬揺揺语相接风起布帆高一往不再得夜宿广陵城吹箫怨明月霜髙木叶空江清水花净离懐江水深楚女晩妆靓按拍听歌声防筯行酒令白露满衣裳迥野垂斗柄  

宿乌石驿  

云起乌石峰雨洒紫溪岭孤馆如山深愁人觉宵永灯花翦复开风竹乱不整清晨渡闽闗南斗落衣领好写度闗诗防笔题石笋  

度闽闗二首  

暁度分水岭身在云雾中手扣天上闗声落山下风雷霆走涧壑神人过虚空既讶奔丰隆亦可招祝融顷刻开万象赤鸟飞岭东  

白云下千峰尽入懐袖里振衣度闽闗洒作山下水仰登天无梯俯视井无底古来守闗人豪杰存有几寒食百草青春风吹不起  

过岭至崇安方命棹之建溪  

人生天地间驰马歴大块行乐须及时流光逝难再役役功名羁歴歴山水迈伟哉东南区奇险闽粤最车书四海同风气一岭界肩舆度层霄手棹下急濑四山抱回流环合如束带玉井莲叶飘仰髙天作盖倐驰丹峰前却在紫岭背防云间烟霞踈雨洒松桧深林樵牧归落日山鬼防雪瀑挂冰帘林风响天籁石梯驾仙岩往往遗骨在瑶草石上生丹药市中卖巍巍考亭祠过客下祠拜溪水自成文上接洙泗派唤渡云门僧貌古清可爱手把青松枝趺坐溪石罅悬崖虹栈危挿竹鱼网晒山髙人蚁旋下视舟一芥轻舫类飞鳅宛转乱石隘峥嵘龙角尖磥砢鼋首癞槎牙激頽波出没如水怪万古槌地雷三峡泻泙湃峰峦争送迎奔走万马快箭过耳生风开口不暇咳峭壁走冲流恍若巨鼇戴山有旧题名岁乆字刻壊岂无姓名存彷佛年月载览此前人踪徒为后人慨天气易寒暄光隂倐明晦浩荡三日程应接千万态防登天柱峰一览宇宙大少吐胸中豪神游八方外题诗赠山灵清气留胜槩  

夜兴  

千峰走晴雷风力吹边雨层云不成隂残缺如败堵山深日易暝孤馆孰賔主灯花翳复明落叶声可数独立谁与亲厨人夜深语  

秋日池上  

顾兹林塘幽消此闲日永飘风乱萍踪落叶散鱼影天清暁露凉秋深藕花冷有懐无与言独立心自省  

题茶阳驿飞亭  

白云飞出山怒擘苍峡裂幽谷湿晴云絶壁洒飞雪万折入沧海龙宫水晶阙簸扬弄珠人冰帘挂寒月  

将至大横驿舍舟乗舆暮行  

山行日已暮肩舆度林薄凉飇凄以清松子当面落千山月崔嵬万叶雨萧索昨夕櫂歌行颇忆溪上乐  

果啰罗纳延  

登崆峒山  

緑萝陟层巘旷望浮云驰飘风西北来防防吹裳衣气候倐迁变中懐郁歔欷路逢一道士髙结冠巍巍恐是广成子载拜欲问之长歌入深林弃我忽如遗哀湍防石磴日落松风悲灵踪邈难及千载生遐思  

赋环波亭送杨校勘归豫章  

积水敞华构参差带幽壑防风动轻苹緑云泛珠箔天空夕隂敛川回游鳞跃徘徊沧洲梦露下翠衾薄公子属鸣佩逍遥陟延阁防吟省树移缓步庭花落放舟返春渚言恣林泉乐挥觞靡可留怅望青山郭  

送叶上舍晋归四明  

凉空夕隂霁繁星烜明河夜色浩如水秋声在庭柯游子千里情归心向江沱亭亭太白巘窅窅烟云多落月挂松桧古屋依清波结缡岂不蚤流光恐蹉跎振衣出桥门晨兴理征艖清淮集鲂鲤旷野飞驾鵞顾我羁旅间执别将如何持觞易水上慷慨骊驹歌逺眺东南山郁郁云嵯峨  

送道士袁九霄归金坡道院  

朔风吹黄沙客子梦千里青山乆不归白日去如水昨朝滦水上仙人偶来过自言逺纷结庐在金坡玉峡栖层云翠阁萦危栈钟声绕碧坛桃花出深涧双童埽白石展布弹瑶琴青松挂落月海色浮空林竟谢区中縁骑龙怱归去秪恐人民非那愁岁年暮君还链石髓九转成霜他时肯分赠碧落同翺翔  

送危助教分监上京  

驱马涉大河坚冰若平地雪霰在须髪顔色渐憔悴迢遰出恒赵迤逦入燕蓟幸托君子交情亲不予弃裹衾屡就宿下榻辱延致谆谆味道言情非骨肉异振铎趋雍宫胄子夙尊畏适从甘泉幸晨理赤城辔我独増烦忧中夜不能寐崎岖数千里欲尽平生意忽如参与商令人发长喟都门候回辕淅淅秋风至  

逍遥室为邹上舍赋  

嘉树翳学省繁露夕零乱琅琅读书声歴歴在霄汉君子慎斋居编简夙潜玩秋蛩咽断甃流萤袭虚幔灯烛耿余辉沉沉夜将半宴坐遂忘言羣疑自冰涣圣道日脩明谭乃虚诞愿君善其用毋为发深叹  

题应中立所藏陈元昭山水  

逺骑出郊坰裴徊立清暁风雨江上来云山望中小松瀑防岩阿僧钟度林杪兹焉倘可栖长歌拾瑶草  

松巢为钱塘谢尭章先生赋  

结庐东山下门外万松立月明树根坐露华衣上湿鹤归洞云暝风生海涛急茯苓倘可餐永矢谢城邑  

鹤斋为道士薛茂赋  

仙人倦骑鹤筑室住空山桃花落几上白云入窻间昨从青城游路逢采樵者遗以山君铭刻之崖石下开门望赤壁明月满中天窅窅玉笙韵秖在青松颠茅君不可招双舄下京县借问几时来笑指壁间箭我有碧玉轸与君弹九臯曲终忽长揖飞佩翀烟霄  

京城杂言五首  

神京极髙峻风露恒泠然憧憧十二门车马如云烟紫霞拥宫阙王气浮山川峩峩龙虎台日月开中天圣祖肇洪业永保万亿年  

丘公神仙流学道青海东维时儒教师矫矫真天龙乾坤始开廓鱼水欣相从扣马谏不杀嘉辞动天容保此一言善元祚垂无穷【`世祖常因金儒元好问之请为儒教大宗师复纳全真丘处机之一言国家始终好生不杀`】  

居庸土髙厚民物何雄强老稚闲弓猎不复知耕桑射雕隂山北饮马长城旁驼羊足甘防貂防充衣裳酒酣拔剑舞四顾天茫茫  

髙槐拱朱垣楼阁倚空起劒佩何陆离车马若流水昔有社稷臣艰难辟荆枳防血饮黒河剖劵着青史国家感勲劳报施及孙子  

千金筑高台逺致天下士郭生去千载闻者尚兴起我亦忼慨人投笔弃田里平生十万言抱之献天子九闗虎豹严抚卷发长喟  

郏城冬夜读书有感  

幽窻悄无寐稍觉尘虑清月色下床头映我书册明防灯照孤影慨彼华髪生永懐古先哲劳心但营营  

发大都  

南阳有布衣杖防游帝乡忧时气激烈抚事歌慨忼天髙多霜露岁晏单衣裳执手谢亲友驱车出塞疆云低长城下木落古道旁凭髙眺飞鸿离离尽南翔顾我逺游子沈思郁中肠更涉桑干河照影空仿偟  

刘蕡祠【`唐刘蕡幽州昌平人谪死栁州歴辽金无能发潜徳至本朝天歴间昌平驿官宫祺始奏建刘谏议书院`】  

入郭日已暝惨澹枫叶赤鞠躬荒祠下低回想遗直刘君素忠愤伏阙论邦国痛陈腹心祸竟罹考功斥余子尽鶱腾郁郁负慙色乡人仰髙谊千载崇庙食悲歌风萧萧感慨情恻恻出门无行人凉月照东壁  

龙虎台【`大驾巡幸往返皆驻跸台上`】  

晨登龙虎台停骖望居庸絶壑閟云气长林振悲风翠华有时幸北狩甘泉宫千官候鸣跸万骑如飞龙帐殿驻山麓羽葆罗云中我行避驰道弗得穷幽踪衣裳倐凉泠积雾浮空蒙前山风雨来驱鞭复匆匆  

榆林  

出闗喜平旷前林树扶踈防茫候烟火参差见防庐美人秋水上娟娟映芙渠巷隘车骑塞山寒日将晡行人问旅舍投鞭息驰驱张灯秣驽马断枥余青刍夜凉衾裯薄悒悒愁前途鸡鸣山窻曙去矣毋踌躇  

枪竿岭【`山腰长城遗迹尚存`】  

饮马长城下水寒风萧萧游子在絶漠仰望浮云飘前登枪竿岭冈岑郁岧嶤崩崖断车辙层梯入云霄幽龛构絶壁防径纡山腰人行在木末日落闻鸣蜩履险力疲薾凭髙思飘飖何当脱羁鞅归种南山苗  

李老谷【`谷中多杜鹃`】  

髙秋逺行迈入谷云气暝稍稍防雨来渐怯衣裳冷萦纡青崦窄杳窱烟林迥峰回稍开豁夕阳散防影霜叶落秋涧寒花媚秋岭途穷见土屋人烟杂墟井平生爱山癖愒此惬幽静月落闻子规懐归心耿耿  

赤城【`金閤山在赤城西郊洞明真人脩链之所山中盛产青李来禽诸果`】  

休驾赤城馆凭轩望前山飞雨西北来乱洒石壁间风寒树摵摵水落沙班班牛羊尽归栅防灯掩松闗野老颇留客及此农事闲顷筐出山果浊酒聊慰顔移尊对金閤灵宫郁孱顽安得吹箫人乗鸾月中还  

龙门【`元统间知枢密院事都拉特穆尔过峡中见二羊鬬山椒树间项刻大雨水溢姬妾辎重皆为漂溺`】  

峥嵘龙门峡旷古称险絶防凿非禹功开辟自天设聮冈疑路断峭壁忽中裂云蒸雨气暝石触水声咽羸骖涉沟涧执辔屡愁蹶忆昔两羝羊忿鬭蛟龙穴暴雨忽倾注淫潦怒奔决人马多漂流车轴尽摧折我行愁隂霾惨惨情不悦日落樵唱来三叹肠内热  

檐子洼【`昔多盗贼今置巡检司于山椒其山无林木皆蔓草`】  

朝发牛羣头夕憇檐子洼髙秋得清旷野蔓多幽花黄云翳日脚草色浮天涯山荒树寂寞寒陂落昬鸦颇喜盗贼清塞田尽禾麻至今将军垒日落闻清笳我生乆羁旅崎岖涉风沙天寒道路逺曛黒投山家  

次上都崇真宫呈同游诸君子  

鸡鸣涉滦水惨淡望沙漠穹庐在中野草际大星落风髙班马嘶露下貂裘薄晨霞发海峤旭日照城郭嵯峨五色云下覆丹鳯阁琳宫多良彦休驾得栖泊清尊置美酒展席共欢酌弹琴发幽懐击筑咏新作主时属承平幸此帝乡乐愿言崇令徳相期保天爵  

阳明洞丁元善尊师携酒招省郎穆彻君过余夜饮  

仙人酿松华留客中夜酌防风树间来细雨镫前落清诗忆弥明髙兴懐康乐移尊过西轩匡坐听笙鹤  

还京道中  

客游倦缁尘梦寐想山水停骖眺逺岑悠然心自喜晨霞发暝林夕溜洄清沚出峡凉风驰入谷塞云起霜清卉木踈日落峰峦紫迢递越闗河参差望宫雉家童指归路居人念游子各嗟行路难深乖摄生理终期返南山髙揖谢城市  

送王子充归金华  

东郊雨新已蔚蔚春树稠驱马郭门外持觞送华辀念子客京县意气如云浮文章儗秦汉雅颂窥商周世无楚和氏谁能识琳球褰衣别亲友长揖谢王侯天髙落日逺骖騑驻河洲顾我在韦布执袂情悠悠愿如大江水与子俱东流  

陈旅  

次韵毘陵呉寅夫见寄  

季子江海居胜友园池赏临水咏新诗轻飇送流响丹花阳林吐绮翼幽竹上云澜阻尘躅离思徒浩漭杪秋辞京邑寒郭呉榜宗兄念行役防酒劳鞅掌承子共清悰论文发豪爽我贫乆侨栖所至类乐广愿得阳羡田宁慙五湖长夙昔诒约言迟暮婴世网众仙谅超遥楼观满方丈余霞散文席斜月生翠幌芳夕令人思思之不能往晨兴即髙冈引睇冩孤想  

湖上分韵得春字  

君子佩明信相期湖水濵时欣宿雨霁画舸送游人轻鸥集兰渚佳树变莺晨山逺烟容澹日出水光新美人含丽思艳曲歌阳春暌携防弥欢酣适趣益真兹游敦徳谊况乃及芳辰  

题秋山图  

之子托冲隐秋山楼观深矧兹及霜晨遐瞩沈氛隂翠巘含白云丹枫映青林灵谿鸣石溜野屋负层岑趋喧事多违即旷恒惬心何哉芳月宴而我阻幽寻  

题米元晖溧阳溪山图  

宿雨散层巘林麓翳烟霏遥山断复连川上初昕防我昔困行役溧阳秋未归幽子乔松流解后啓郊扉抚景正若此别离嗟愿违览卷遂终日溪云欲生衣  

春日思逺游  

春日思逺游逺游欲何止角哀见楚王伯桃树中死出门逢路人天下无二子春山一万重春江一万里上有无心云下有无情水  

次韵答都下友人二首  

百金买骏马千金买红妆长安画楼上饮酒吹笙簧夭夭园中桃郁郁陌上桑美人越山下白髪生雕房凉风振髙梧繁露集幽菊揽衣起徘徊残月照我屋曽襟郁孤清日日尘眯目银河在天上手短不可掬  

西山诗【`并序`】  

至顺三年六月之吉西山新寺之穹碑树焉是日百僚无敢不至碑所余与赵博士继清早作出平则门沿大隄并驻跸亭下转入湖曲逢赵宗吉成汉卿二编修与刘敬先典籍骑驴从苍头挈匏尊邀余与继清就隄侧借草坐灌木延隂风泠然生涧底幽鸟鸣其上命苍头隄傍取荷为盘以实腊肉倒尊中浊醪饮数行瓮山流黛与湖影相荡潏于杯盘巾袂之上余在京师七年葢未有一适如此时也酒尽三君子起曰子于此能无诗乎余言归即赋之及归以职事縻绕少清趣明年三月宗吉持纸来索诗户外雪深二尺无他客乃赋诗曰  

蓐食出西郭初日明逺川聮镳走山麓山树尽含烟紫石拥驰道緑水侵弄田髙人湖上来解后野涧边茂栁垂密幄曽莎布柔氊回风防幽爽有鸟声清圆采荷荐珍胏洗琖行芳泉夫容濯新雨迥立方婵娟晤言摅素抱逸思慕遐鶱窈窕绀园夕珠林映璇渊黄金作台殿缥缈集诸天顾慙凡躅污亟去不敢邅适意无先期重寻有中悁华月忽易改赏心与时迁晨兴望云物皓雪满层巅  

郊居  

郊居息尘事日夕望青山青山秋气多白云出其间露渚野芳集枫林江色寒夷犹感流序况乃旷幽攀  

题泛舟图  

江云生白石水木澹幽姿双松出丛薄翠色集遥枝落日明极浦楚岫正参差美人鼔兰枻岁晏将何之  

安福李氏临溪亭  

结屋负南郭清溪流屋前端居尘事少水木自幽妍涤砚弄寒泚鸣琴写潺湲沙鸟时近人汀云相往还烹鲜芼溪毛留客坐前轩逝川道体着观物悟防言  

刘致  

对月  

凉宵在前墀佳月堕我侧此月如此心旷朗一片白开樽起相娯佳月即佳客月如感知已为我好顔色此时还独醒奈此月明夕  

题钱玉潭竹林七贤  

门巷寡辙迹静对溪南竹溪水净堪染竹色与分緑有时溪相向襟抱如莹玉安得万苍筤遮植青溪曲岂无嵇阮辈遁世尊往躅浩歌日酣燕达生亦云足  

傅若金  

杂诗三首  

植兰弥九畹种菊被三径幽芳固殊姿馨徳良可并搴兰以为美餐菊以资命睠言理芜秽恒使枝叶净芜秽苦易侵枝叶苦不盛岂无桃与李贵此谐野性  

穷巷有畸人夙夜勤古道敝衣适至骭防食恒不饱歌声若金石顔色终岁好岂无当世念所趋恶佻巧美玉不足珍懐义以为宝  

异人言种石可以致双璧千金受秘辛苦乃有获温其比君子韫椟良爱惜青蝇易为污恒恐伤厥徳连城不愿售思以置君侧终岁无与言持之将安适  

送陈众仲助教赴江淛儒学提举  

秋风吹浮云鸣雁复南翔山川何憀栗草木日夜黄客行岁云除僶俛懐旧乡君行即呉防执别此河梁淮泗多奔流云海浩茫茫灵飇翼飞舻驰景曜征裳去途日以逺来防日已长援之不可得踯躅情内伤  

九日夷山驿  

驰驱涉长道时节良易更去日能几何商飇防以盈蝉号且息羣雁翩南征兹辰揆重九在俗岂殊情抗袂出虚馆登髙望旧京圆穹无留翳素颢有余清延瞩周四遐但见古时城頽宫委蔓草乔岳袭前名茫茫隂阳间感此百虑并我性不解饮虚觞聊自倾  

和赵徳隆秋夕雨  

落景翳重城凝隂起初夕萧条飞雨至散漫轻飇激洒幌静弥多喧檐暴复息清商乱急管遥怨生离席游子恒念乡气凄感时易既兴北风叹亦抱南山戚晨鸡不废度征雁无宁翼向道乖夙期寸隂违所惜咏歌良可兴幽懐坐填积  

雪中送宋上舍仲敏归滑州省亲  

北风何烈烈雨雪亦雱雱游子去成均将归古灵昌诗书岂不乐岁晏懐我乡我乡伊可懐父母在中堂休告亦有时定省焉可忘浮云逾大伾白日照宣防子行日已至送者各尽觞当歌念逺游令我媿中肠  

四月十四日发京  

六龙西北驰羣鸟东南翔感我客游士心神随飞扬迢迢逾大河怳怳越崇冈已惊时序易复念道路长驱车出东门浩歌慨以慷燕蓟岂不乐呉楚为我乡父母乆违离兄弟不在旁当兹遂归去聊可慰衷肠  

劒门图  

劒门天下险亦复天下壮峥嵘扼西南气欲轧万象石壁摩往来风湍束奔放深蟠虚无底峭出日月上二仪含崎嵚万古设眺望一夫或当闗强敌不敢傍胡为昔人国恃此亦倾防圣朝今无外皇化极浩荡势狭秦汉争治同唐虞让乃知不在险六合徳可王前年南中行其地少平旷县车度重隘束马下叠嶂飜疑蜀道坦劒阁固殊状及此观画图间闗愁西向浮云从中来日暮一惆怅  

九鹭图  

鲜鲜白鹭羽振振清江澨露草寒已衰风芦近相蔽飞鸣各自适离居亦有次虽惬江海情终懐云霄志君子思有则画者工取譬仪羽庶可希脩洁诚所贵  

羣雁图  

防茫洞庭野隐约潇湘岸鸿雁将栖息飞鸣求其伴先集良未安后至凄欲断使我懐弟兄因之中肠乱留连江海逺惨淡秋晖晏常恐随天风髙飞入云汉  

题云崖图  

髙崖含青空云气所出入絪緼日千态崭絶恒特立雨合龙挂低风廻鸟飞急寄言为山者进篑庶可及  

题山水小景杂画四首  

空村断行迹深雪连昬暮惨淡既平冈坡陀复盈路时闻一树折犹见羣鸟去中有映书人柴扉对何处江白云稍归山青树如沐轻舟渔石渚独骑经林麓野气昬已明泉声断犹续坐忆泛湘时村西见茅屋云归山欲暝月出泉相映石影生夜寒松声起僧定遥疑露下立或发风中咏幽境何阒寥长廊罢钟磬盘盘苍山根泉石如素练含风静复响触石惊相溅竹回秋气来松凉夏隂转山翁阅妙理独立无人见  

题墨梅二首  

老树亚晴空踈花带寒野风流不自惜澹泊从人冩岁晏孰能娯空山少来者  

孤花何婉娩玉立含幽素短短时出桥踈踈或临路生疑檐下月半照墙西树  

题苏氏耕乐堂  

少年思薄宦既老思田里耦耕非吾事素食良所耻时雨行东臯平畴被流水兴言命童稚东作从兹始饭牛桑苎隂秉耒郊原里旧麦既青青新苗复靡靡升堂举杯酌闲暇阅经史有秋庶可待敦本聊自喜古人不复存斯士亦云已食力吾所安夜行贵知止  

题宜春钟清卿清露轩【`清卿能琴`】  

秋气集太虚夕光溥髙树时闻隂液坠暗识商飇度旎旎星动林英英月霏雾凉扃息尘想幽琴寄元悟寂歴松上声逍遥丘中趣钧天澹斜影银汉蔼防素古调今所稀太音谁能喻仙人饮沆瀣寿命金石固千岁不可期空歌徒延慕  

黄清老  

古诗六章送王君冕归陜西【`名弁甲寅进士`】  

麦熟天乍热开轩理瑶琴兹晨有客至一迳苍苔深日岀树影倒旷坐分緑隂清谈落余花松风杂幽禽君子希道徳永言结同心  

园林步春暁芳径澹巳开日出露未晞孤吟池上台虚阁纳翠光砚寒欲生苔清坐契心赏白云时入来君子晚相识南山碧崔嵬  

西山三月春万物好顔色鸟啼自宫商花开各红白滔滔东流水千里在顷刻风雨入逺林苔痕有新箨鸡鸣潮欲上山月迟归客  

狂风卷茅屋遥见溪上山人生有遇合离别何足叹黄鹄将西归临水振羽翰我有双明珠置之青云端朝朝复暮暮照君千里还  

少年处山谷壮岁游京师性本猨鹤羣焉能牛马驰曩有采薪忧挂冠愿为医近得圣贤心读书甘如饴习贯已成癖岂无君子知  

十载宦京辇田园就荒芜兹焉拟归耕休马南山隅举酒树色动莺燕鸣相呼流水既送君白云亦邀余锦嚢可赠逺媿非明月珠  

访子威都事不遇【`同年状元`】  

清暁抱緑绮来就夫君弹夫君乆已出野水流花间石涧度防雨秋生湖上山松隂坐永日心与云俱闲人事有离合白鸥聊共还  

招友人  

晨雨洗余花尘虑日萧散芳草緑如茵空林坐春晚遥思江上客尊酒媿折简临流撷嘉蔬共此林下饭  

送杨信父归临江  

自别武夷君海水落几丈当年尊俎地颠倒叠横嶂君从山中来应见桃花开秦人笑相语媿我非仙才茫茫八极中云月秋徘徊苦吟不出门孤负黄金罍划然西风生拂我琴边埃愿从双白鹤去去不复回  

送李子威代祀嵩衡淮海三首  

天香出金门春色动逺山使者持节去翩如跨双鸾崔嵬嵩少峰卓立乾坤间中夜南极浮星河绕天坛石室有宝书泉鸣玉安得揖浮丘青云骖羽翰  

羣生望甘泽五岳云气通天香落岩谷瑞霭春冥蒙海潮天际来金碧森万峰划落紫翠堆亭亭玉芙蓉古庙丝竹存迎神奏黄钟空山递余响落花舞青童  

南海祝融宅汪洋载神州巨浸涵万有元气何空浮苍苍岛屿间仿佛通十洲神鱼在深渊甘霖何以求朝折若木枝夕饮桐柏流万里一瓣香岂徒司马游  

山行二首  

爱山不知倦缓步成幽寻观泉度叠嶂携日穿层林睠彼枝上鸟少憩松间隂萧然清风来发我松下琴白云邀我饮流泉永我吟曽谓尘中人不知君子心  

采采岩下菊菊老花压地泉露飘我衣撷英不盈袂铮然松子落林下逺风至沈吟不成诗支笻领山意  

送僧定观归  

诗僧百丈来复作五台别丁然振金锡桂子落秋雪山空白云闲风息万籁灭相思何处无江湖一明月  

畨阳舟中闻友人消息因赠  

岧嶤九天门玉署青锁闼老成烟霞心参商坐寥阔十年望春云不忍镊白髪鸿雁还塞来频频附书札江湖秋水浅舟楫苦不达不知南山阳梅花为谁发  

题竹外一枝梅花  

仙标何处来一枝倚寒玉晴窻见疎林座上春可掬山隂带残雪水影兼逺緑珍重孤竹君岁寒伴幽独  

武夷道中  

积雨多浮云百川合为一新晴落花深草迳没行迹溪风淡和柔天宇浩澄碧诸峰出云间净若露初拭迟迟防驽马稍稍度翠壁从人不知疲佳境恣所歴松间古仙人燕坐松下石羽化今几年苍苔满双屐乾坤妙无言小大自有得为我谢羣芳春风各努力  

于钦  

登太白楼  

清泗绕任城何年谪仙游人间失酒星落月惟空楼骑鲸八极表鸣鳯三千秋此俊不可得云山生莫愁  

陈徳永  

送同知黄岩事林起宗满归  

浮云暮南征游子思他乡官清甘防少有母不得将昨夜梦倚门揽衣起徬徨翩然忽复去水逺三山长  

胡枤  

送别李伯实五首【`录三首`】  

情通万里亲逺别恐辽絶徘徊言笑间眷爱终纠结以镜投月中相照亦何切上下云与尘辉光岂沦灭我有五色丝投子锦绣机前织鸳鸯纹后织连理枝一疋裁为双卷懐各置之千岁两端合永无棼所治十五结交初大学同诗书纒绵二十载双双水中鱼君髪今已斑而我白髭须同门半为鬼成材者谁欤我心永如带周匝系君裾  

陈钧  

宿江隂广福寺  

我非山中人暂借山中宿灵风散防隂片月出乔木蕙帐栖夕香古井汲寒緑名缁多夙契延坐同茗粥况与静者俱缮性乆巳熟清词丽陶谢谈干身毒所媿形迹拘无由继髙躅钟声殷江岛露气霭林麓良遇惬素懐徘徊至天旭  

杨镒  

赠石维秀才  

石子山中来衣上白云湿俯仰时自謡铿锵溢篇什注书空林间花落常自拾明晨城南去相望空悒悒  

雨至  

维南有崇山山上多浮云静闻防雨至寂寂在西轩旷然无所懐端坐复何言不知春向深况知贱与贫  

杨铸  

题宋氏南轩  

脱洒谢尘喧栖神在岩户残云床下起昨日山中雨縁涧弄惊流攀林翫芳树非闗薄时荣逍遥自成趣  

晩憩涧北亭  

我性喜萧散东园时独行髙亭俯絶涧下有流泉声秀木翳繁隂朱华散防馨踟蹰憺忘归夕露沾我缨人生忽如寄何乃苦营营优游在空谷饮水有余情  

夏日山中读书  

翳翳嘉木隂结庐三四椽南风五月中日夕闻鸣蝉居闲复奚为涵泳圣人言时于防心处掩卷自欣然  

岑安卿  

梦中作  

积雨稍开霁晴川櫂孤舟双目豁隂翳四望余云收轻风生衣袂洒洒舒烦忧桥横落日迥水与山俱流白鸥洲渚凉黄鸟林塘幽十旬九隂兹晴信难求美景与心防及暮犹迟留賔朋惬清赏晤语更献酬归途见明月华巅风飕飕  

次兹息庵冬日海棠韵  

盈盈宫锦仙厌彼繁华塲当春不自献婉娩懐无方托根旃檀林金仙借恩光羣隂正凝沍特与回春阳拒霜宜媿死江梅亦羞香飜令桃李顔应有趋时伤定惠一笑姿未免随春芳始信鹤林仙解逞非时妆  

周权  

懐别  

青桑蔽繁隂鸟春将暮东风老松花长林翳黄雾俛首事铅简流光暗中度淮水日夜流美人邈难晤賔鸿尽北归谁与达书素长歌复徘徊晴川烟树  

游山寺  

空林净如埽石径穿岭细绀庐出深树飞湍下云际偶逢赤髭侣嘱我听真谛菘肥斋鉢丰樾古佛灯翳遭檐棘篱短野枳香入袂夕磬两三声半岩花雨霁  

溪之濵  

小雨净川緑翫心鸥鸟羣拂藓憩幽磴松花防衣巾禅扃杳何处疎磬时逺闻青烟湿山道牛羊下斜曛  

仙源  

桃花悄无有仙源何许流水清于铜松色与崖古长林莫萧飕似与幽人语翛然卧空庵清猿夜深雨  

夏日偕友晚步饮听泉轩  

终日局环堵散防穷深幽嘉我二三子落落诚罕俦适意随所诣行行遂经丘青松如髙人含风自萧飕夕云度深翠爽气衣上浮石根泻幽泉戛戛锵琳球乐彼泉上趣幽构飞岑楼新兰秀而滋旧竹清且脩欵我情颇厚清尊频献酬盘桓有余乐啸傲成迟留池深风露香荷意澹欲秋饮散众喧息防月生林陬  

接竹引泉  

苍润隐石脉幽源迸山椒连筒入云窦势接河汉遥引兹一线秋髙下穿林梢聮络袅相拄旋折不辞劳挽之归我庐晴雨注屋茆乍窒或细细乆续俄嘈嘈空阶落琴筑虚瓮鸣钧韶盥浥足自洁心迹良已超固无鼎釡珍颇煮溪涧毛未能学许由厌喧解风瓢  

湘中  

天寒楚云净木落湘山幽空江夜来雨水满芦花洲西风何沧波日悠悠有懐谁与言注目孤鸿秋  

松下泉  

长松防层峦黛色入崖骨郁为翠雪浮蒸滃香不歇融液作寒泉飞逬出石窟不濯輭红尘空山泻明月  

## 御选元诗卷二十  

五言古诗八  

陈克生  

送传与砺广州教授三首  

贫贱苦别离君行在良辰去去何能留徘徊出城闉浮云蔽平野回风动飞尘俯仰重回顾执手含酸辛夙言逺结交绸缪日相亲君今万里去欲去良无因燕马纷北驰越鸟翩南翔良友不可别嘉防焉可常一日为三秋三嵗悠且长相顾从此别对酒不能觞念子难久留愁思结中肠安得千里足相与俱腾骧征车出都门良友独何之彷徨不能别携手欲同归临河解两袂相顾各有期芳时不努力嵗月日夜驰君亮怀至宝我独何能为  

雅勒呼  

拟古寄京师诸知已二首  

中天悬髙台上有仙人家云窓织流月石磴凌飞霞帘萦翡翠丝壁粲芙蓉砂羣仙恣遨游青鸾骖羽车左携若木枝右折蟠桃花斡旋雨露功吞吐日月华愿苏颠崖氓天瓢浩无涯草木悉霑濡遂及蒹与葭  

阆风接圃紫禁连西清扶桑浴朝暾缥缈见层城海水几万里谁能计脩程东皇司造命广庭延羣英中有三五君生平想仪刑赓歌谐都俞论思赞髙明菲菲蔼春华翕如锵凤笙而我抱幽独几年适蛮荆瘴疠肌肉消盗贼梦寐惊种种履忧患谁能念伶仃愿假刀圭妙白日羽翰生防渺得攀附相将还帝京  

刘闻  

赋得石钟二首送宋显夫佥事之山南  

云垂苍崖深月出湖水动旅思方眇然噌吰发空洞悠悠湘灵感殷殷钧天梦人在九江余音逺相送苍茫楚泽秋岩谷隠宫征鱼龙守轩辕鸟识追蠡酒醒江南客月在窓里佳期不可寻相思满湖水  

梁仲文行卷  

青青江上栁逺行曾送君自从君归来几见栁条春行役如昨日行卷展犹新如何卷中字半是古时人  

李裕  

中秋  

待月滦水上天寒月无魄重云委城隅秋草连径白北隣有妇南隣足愁客昬灯照梦魂风雨满沙碛  

杜本  

题薛元卿琼林台  

上清仙灵都凡山无与俦况兹琼林台云气接神州岳扶地轴鬼神动天球珠树粲瑶墄玉衡县清秋层冰积髙寒梯构靡其由外史洞化于焉采真游紫霞佩皎皎明月钩手携千嵗藤足防万里流仰观圃运俯视八极周缅彼大瀛海变灭多浮沤悠然发舒啸永矣此夷犹  

刘汶  

赠刘禹玉  

刘郎方朔徒游戏紫泥海千年华表非惟有寸心在向来浙河西雄辩吞虹蜺手携九节杖东入蓬莱栖我时探禹穴同看山阴雪千人万人中怪子独超越朝骑白鼻騧暮逐油壁车得钱即沽酒携妓顔如花踏翻豪侠窟醉狎山人家或嘲狂处士或诮报恩子从渠立名多讵识子竒伟一朝去乡国北上争吹嘘家无十金产袖有万言书所陈果何事为国非自计宁遭丞相嗔肯负丈夫志蹉跎十数秋甘与黄冠俦善藏倚天剑未暇摩斗牛幡然走山东隠迹随壶公还寻岱宗去絶壑凌天风鸡鸣上日观眼乱扶桑红窥临事未已逸气横万里行歌齐鲁间兴为庐山起庐山秀可餐怡此冰雪顔挥毫洒瀑布五老开云闗逺公拍手笑喜见遗民还乃知士不偶正可游名山去年卧衡岳聊憇四海脚厌垂君平帘懒卖伯休药却呼魏夫人共把流霞酌今年与山辞下走湘水湄临风吊贾傅酹月招湘累文章本疎荡强忍终技痒光怪不可收倐忽又千丈有时遇知音朗咏山中吟复恐儿辈觉不得容山林兹辰忽聚首慰我别来久辛勤四十霜所获竟何有却怀居东时勇以功名期焉知尚漂泊筋力供路岐举杯置往念此去安所之南窥古云阳更了山川竒山川固娱目慎勿过幽独奈何白云歌再送刘十六乾坤渺苍茫回首眷空谷我将秣其驹乃不受羁束愿子无遐心归哉返初服  

胡寛  

早朝  

蓬莱拂曙色煜舒祥光九仪肃清跸日月开旂常圣人握金镜绣衮临玉堂咸英备雅奏圭璧辑羣方欢燕洽湛露敷恩焕龙章讴歌罄率土岂乐逢时康典文极藻缋声烈昭前王巍巍缵鸿绪万年期无疆  

韩性  

题水仙圗  

洛水风流人人言影亦好况乃蛟宫仙迥立清汉表翠裙湿凉蟾晴光白如埽坐对冰雪容不受东风老澄江渺余怀相期拾瑶草  

兰亭  

昔人艺芳兰遗迹越溪上风流晋诸贤好竒极寻访坐令后来人吊古更惆怅忆昔初来游精庐适新剏俛仰三十年故交独青嶂今晨天气佳烟隄系轻舫相携得良朋举酒互酬倡散策依晴林沿洄俯新涨地偏尘易遣虑澹情自畅回首昔时游乐事终不忘谁谓古人逺千载欣一饷彭殇端齐轨防庄谅非妄  

葛仙井  

凤皇不栖枳天马肯就闲胡为九渊龙卧此数仭山茍无风霆威何异蛙蠙繁世网易婴人有如百尺澜悠哉志士怀直欲苏人寰一朝蹑浮云游戏穷闗宁知天瓢侧不及眢井蟠百年抚陈迹老木亦已刊名髙虽易毁志逺终难攀山中白头僧笑我发浩叹  

陈深  

姑苏台晚眺分韵得髙字  

残阳古城曲岌岌荒台髙不知何年创尚尔结构牢青山拥危楯白水环空壕美哉此山谿惨澹悲雄豪当时一战霸意气何矜骄蛾眉坐倾国忠魂随怒潮空余故宫苑寒雀飞野蒿佳辰晤良友清眺舒烦劳夕风振丛薄鸿鴈中天号永怀五湖客一舸凌云涛浩歌沧浪词愿言从游遨  

送释存游苕川兼怀子昂学士  

吴兴山水邦杳霭云气萃冈峦抱萦回溪流泻清驶超遥烟中客缥缈云际寺振锡赴幽寻揽袂接遐契是时秋正中旷朗天宇霁明月射神珠光彩难自閟渔歌和遗音茶经诧幽事欲从烟屩游苦为尘鞅系缅怀金坡英归来云壑媚采采白薲花因风为遥寄  

曹叔时见过索饯篇  

泄云防朝日防雨霑庭除幽人掩闗卧门外无来车曹子别经嵗枉道过我庐谓余抱文艺胡为守乡闾余曰匪髙尚褊性涉世疎上奉白髪亲余暇读我书岂如叔时甫妙年美名誉词华烂絺绣问学滋新畬奉子一巵酒聊为谭斯须威凤翔髙阁逸骥腾云衢及时树逺业临事毋踟蹰  

王恒  

与李叔成张徳机髙士敏游虎丘寺乃以游虎丘寺为韵得游字  

翩翩佳公子不与浊世流皦如云间翮清唳鸣髙秋摛辞动遐想洒翰与谁俦挟我出城郭胜集云岩幽维时孟夏月草木皆和柔览观天地间物物各有由吾生适意尔余外非所求风尘幸无事聊可以优游振衣千丈泉矫首百尺楼凭君记嵗月更约重来游  

钱良右  

自天平游灵岩次胡古愚韵  

我乡本泽国近郭惟西丘羣山青更絶太湖限洪流咫尺可登览道路苦阻修年来岂无縁嵗月成再游深山多白云长松交翠虬灵泉发不竭一窦穿岩幽涵空倚山阁物色纷入眸天水永无际坐觉身世浮携尊相与酌洗我今古愁回首卧云地老屋苔雨秋兹行直胜集言归仍少留座有词林客功名尚黒头倡酧纪所歴醼笑迟回舟  

钱璧  

赠瑞云林上人  

英英谷口云郁郁溪上林形影偶相值去留复何心握笔揽秋思倚窓延夕隂谁云市朝逺亦足慰幽寻  

和尔布哈  

明月泉  

古昔蒲子地今县名湿川去城十里许风景分媸姸莹此岩上月照彼厓下泉波光始荡漾兔影成婵姢隂气固相孚阳应何昭然静观物有感方知理无偏心镜生皎皎徳化流防防时备宪府列忝乘骢马前适来暮春月胜赏中秋天作诗记石壁恍若人间仙  

龙仁夫  

三峡桥和东坡韵  

笋舆写青崖驶若风溜掀髯三峡岭笑俯万蚁鬬双龙忽何之萧萧帝左右我来得清寒冰雪才满窦重岩阒太隂倒挂愁猿狖下有碧琉璃冷抱饥虬瘦琅琅入僧筩缥缈云烟奏浏然洗尘心永谢黄门窦重游二十年俯仰一昬昼摩挲病齿牙自爱元水漱  

刘诜  

春寒闲居五首【`录四首`】  

贫居托幽巷久雨客来絶春寒霰时集淅沥在髙叶鸟鸣日巳宴寂寂茶鼎歇慙无晁氏智嬾事主父谒闭门自读书庶以励髙节  

潇潇山城雨摵摵书馆风喔喔邻屋鸡迢迢逺坊钟遐思在古人展转魂梦通抱拙俗所弃嵗晚将谁同赋成不轻卖金尽当忍穷  

久寒卉木寂初旭隂翳谢春浅有令姿澹澹在平野山明孤烟发天迥一鸟下积忧解旷懐怡咏聊此暇赋诗勿锼刻养生师叔夜  

西里夜回烛东邻朝玩山相视无羡心丰约自不闗芳草满幽庭日宴人未还久隂忽防暄孤禽语花间  

山中二首  

蓐食希早出出城日巳辰况悯肩舆劳时亦步嶙峋嶙峋苦难步投宿荒村民启扉炽灯火延客意颇真苦辞邨无酒无以洗埃尘嵗歉有穉粟尚可分炊晨髙门多吠犬仓卒难投身勿投髙门宿勿厌邨家贫  

溪桥落白水野路覆红叶山边四五家日暮烟火白归牛认深巷行客指新月邨田旱伤余老穉筋力竭方今冬序初饘粥傥未缺雪霜且已来卒嵗谅何策  

古诗三首赠张汉臣游金陵【`能诗琴`】  

古诗出情性声在闾巷间采之被弦歌听者醇风还大音既寥濶羣喙何间闗燕防混良璞楚菉藏崇兰妙理忽有合正在不可删秋髙星河空天风吹佩环  

古桐蕴至理出阳或施隂和为祥凤鸣悲作离鹄吟髙寄周孔思清写夷齐心子期不可铸空有千黄金天髙九州旷百世无知音梦骑白麒麟振衣蓬莱岑  

金陵南之镇兴废满目中青山澹无言万里江流东髙楼朱雀桥野笛交秋风子行览其余弹琴送飞鸿柏台云霄间貂廌峩羣公为言经济理所贵贤俊崇  

山家  

山中烟明明山下泉曲曲书声出疎林枫叶半茅屋檐敖曝緜枲园疃纵鸡畜寄言辟世人如此亦可足  

江上晚兴  

南堤直而崇西岸洼以折中流千片帆水日相映白翩翻孤鸢逝迢递髙树没缅思沿洄人今古几英杰晩泊得鲜鱼举杯望新月  

春怀  

连隂如病酲耿耿乍离索钟疎山馆静花落春衣薄清心近嬾率壮事成寂寞卧看古木枝幽鸟午频啄  

夜坐二首  

月入暑未解夜久凉始归山月升渐髙照见幽人衣幽人行未巳月亦转墙西  

云行树隂薄风过树隂欹云风清弄夜政尔无人知惟闻墙根水泠泠下幽池  

送范主一宪郎  

庸夫老丘里志士轻山川古来环辙人往往皆才贤范君绣衣家白璧生蓝田清游半朔南征衫积涛烟崇台交辟剡思亲理归船吴州肯暂驻风概倾四筵挥毫走秋蛟吐句纡春涟清霜净江波水花寒更妍櫂讴催客发风正防始悬翩翩凤皇翎终当仪九天  

十六夜雨邀诸侄小饮  

世事不可期今宵竟疎雨岂无樽中酒终复减欢趣子侄既满前稍稍相笑语共言见面稀无月亦良聚烛花剪欲尽络纬语庭树云开月已髙还照人归去  

送艾幼玉赴南安儒教  

儒官如蔗杪妄意近佳境亦知嗜习累诳俗示隽永堂堂道心翁学道倚袖领摛词屈邹枚讲道来华邴盛世擅塲屋金石出欬謦东家升仙子往往尽余鼎空山三十年华发忽垂顶春风八极意独立修竹影一官岂足偿跋涉压崇岭五陵多少年冰雪照清炯杨花鸟语乱走马出三省古来天地间此事从耿耿南中少人事山水清可咏嵗晚不负君梅雪三百顷  

白木槿【`重台每开逾十日`】  

数花出篱楥耿耿照夜阑月寒客独起恍若山雪残天风泠然来坐久身欲翰梦酌琼宫浆荐以雕玉盘羣妃霓裳冷天姣环青鸾世言朝暮落耐此十日看始知洁白姿颇胜施朱丹大钧纵万物尔本羞蕙兰同类偶自别亦复得赏叹勗哉励贞节相期在嵗寒  

荷花庄独步二首  

少年所寓留今视为故里邻翁不知老笑我老如此徘徊阡亩间感会独在已雨足秋禾肥平偃如席几鸡豚防原陇菰芋绕池水饥馑稍已忘及此乐生理日暮樵未归炊烟数家起  

吾与二三友周回此田畴中嵗风雨散兹游谁与俦望山渐适意得树亦少休峰回西风长吹我驼毛裘登髙遂遐瞩一粟托九州去住定有契欣戚焉足留戏攀西祠花下濯北涧流【`旧与杨士竒罗君逊皆寓此`】  

元日赋红梅  

红梅本迟暮冬暖遂争先乱蕊额黄澹细蘤丹砂圎虽加防染工风致终自然懐哉生意具欲折还复怜物理且如此吾生宁怨天  

石菖蒲  

盆池有灵苗石罅忘偪仄防根乱繁丝疎叶散纎碧苔莓封巉岩沙水明的皪所贵含贞姿终然敖苍色道人勤养防黄悴辄剪剔常与贝叶书珍爱同儿格豫章蟠青冥风雨作霹雳小大固尔殊赋分焉得易相期乔松交岁晩坚九节  

晓行  

星明天宇迥山驿鼓初发行人稍已动露气漫野白方塘浸道隅荒荒似寒月日出炊烟横鸡声隔林樾  

池亭即景  

小亭埽芳径幽鸟语初暖坐欹阶草柔行避径条短水光与花影歴歴明不乱疾风忽翻林落红半池满  

暮斋  

客去檐鹊噪髙斋久清立疎雨无行人烟崦夕炊湿前园蘼芜衰东邻日夜织同门信不至鸿鴈满江泽  

出墅初冬  

邻舂五更动机杼响俱发薄霜厉层宇天西辗孤月驿马嘶不已壁蛩鸣乍歇故人期不来山庄多落叶  

洪希文  

尝新橄榄  

橄榄如佳士外圎内实刚为味苦且涩其气清以芳侑酒解酒毒投茶助茶香得盐即回味消食尤竒方宫商舌底发星宿胸中藏虽云白露降气味更老苍山林假嵗月顔色饶风霜以兹调众口谁敢轻颉颃作此橄榄诗逺继葑菲章大器当晩成斯言君勿忘  

袁士元  

送张路教  

北风何栗烈木落清霜飞天髙鄞水寒客子话别离三载县博士官冷苦自縻青镫坐深夜竹屋风凄凄齐人报及喜色浮双眉翩然告归去浩气不可羁丈夫太阿劒断玉如切泥緑尘凝古匣岂终韬光辉县邑聊小试才大当优为天空鴈影寒日暮烟光防行行各自励勿叹功名迟  

和吕啬斋三教饮韵  

我昔湖上游怅望湖上屿相去咫尺闲一水颇修阻地偏禽鸟乐春静花自吐欲往兴复阑佳期空侧伫  

用吕啬斋和郑以文望霞屿寺韵  

倚杖立湖曲夕阳明逺屿隔水见招提游兴浩难阻轻舟荡轻波鱼吹浪花吐四望山意佳推篷吟复伫  

李序  

明月  

明月入髙楼流光何漫漫佳人一寸心千里如素练浮光玉露起华渚浮云散光辉长若斯君心不相见  

赵偕  

送阿里择之都目之浮梁  

古人在畎畆尚不忘乎君为官不尽职何以为人臣吾观四海内茫然浩无垠兵甲尚未息伤哉此良民省台与州县冠盖多如云真知小民苦落落今几人先生业儒术其才尤出羣皇朝有此老合置要路津白髪已满鬓青衫不挂身郁郁淹下僚壮志何由伸天寒途路长北风扬沙尘朂哉加餐饭此外安足云  

郑以道  

送王叔载敎谕象山  

象山海中居象泉何冽清泉以鉴妍丑山以见亏盈相望五十年羔羊各逢迎送别固有礼怡恱尤多情春深照花溪烂烂云物晴  

蒋宗简  

送徐使君入觐效古  

徐侯铭山来德性真希差苍头及白鹤麈尾而犀把郊原父老欢道里儿童迓或道今卓茂相期古黄霸忆昔隠韦布已自纷夸诧朝歌击竹枝夜读烧松桦学问穷奥窔文章整间架騕褭终获售娉婷必宜嫁何有孔鸾羞孰作淘河吓当夫一鼓行但觉诸人罢岂知金仆姑乃妙参连射得隽快哉还兜鍪暂时缷主人甚见嘉恩光乃相借会侯出丞鄞侯拜于陛下三年秉贞心百里元化山岛乐乌鸢野田丰防防纎草隠于菟翠竹眠香麝樵唱归鎌迟社酒盈缸醡致此有自来我侯每闲暇盘登置马甲饾饤纷虾防吚吚小垂手艳艳白玉斚胡为又及使我失噉蔗青梅结子初黄栁飞花乍银鞍当时披白马迟前驾上马别长官亦复谢僚亚公孙本牧豕范雎出拉骼此等不足慕髙材还善价愿将五色石上升补天罅  

孙庚  

题荷花卷送李山甫  

涉江采芙蓉长江浩烟雾揺荡木兰舟依稀认前路粉花委秋风翠实待寒露徘徊水中坻佳期未云暮归来明月多櫂歌起鸳鹭  

徐仲孺  

咏杨花效六朝体  

溪居惊物序轻花夏委绵零乱朱榴苑飘飖翠稻田逐吹近团扇迎薫缀鸣弦愁飞灞岸景恨散章台年晩姿非早翫自向幽人妍  

郝采璘  

题晏子庙  

荒城隠残堞老树回清湾东有齐相丘累累处髙寒谁知千载人此地遗巾冠图齐岂不雄诈力唯偏安四海兵纵横奈尔狐裘闲不有莘野资王业诚间关当年矮矮躯气凌星斗间存齐赖世卿枉道羞申韩忧民力忠恳激世扬清湍才术终有余雅俭谁能班所恨尼谿封昧圣亏璧完犹能百世下庙食罗豚肩英魂渺何许惨澹风烟残繁华一清梦变灭余江山寥寥今几世往辙何当还怀贤感益深髙歌歴胶滩  

李述祖  

过保德军有作  

我行河之浒我陟山之巅跋涉岂殊途无劳怨独贤懔懔踏崩崖惴惴临深渊安危系马足戈矛兴目前投装日之夕散懐咏凉天居人俯黄流髙城生暮烟此邦实巨镇势与西羌连绕亭读残碑繁华忆当年楼倾有遗址爰经壊阡访古念今昔永歌黍离篇  

吴锳  

送麻仲徳提防三茅观  

麻姑连峰秀仙人昔游盘之子禀清淑皎然冰雪顔羁丱慕冲素从师造天闗朝采碧珠华夕骖白云鸾嘉命被恩宠飘飘暂南还七宝得真镜三茅领仙班送别相兴期行当一登攀愿乘泠风御翱翔五云端  

游道岩题葆真观  

道岩启竒秀混沌窥天工峻嶒若外屏虚明乃中通天池玉泉注香炉紫烟蒙瑁檐抗浮云宝盖凌层空秋莲试砥砺金液链芙蓉题名刻苍璧飞酌临春风清境信瞻恋严程惜倥匆  

博尔苏  

宿寒岩  

朝发赤城山暮抵寒岩宿飞瀑洒长松清风动修竹人行古径苔僧住悬崖屋寒松在何许白鹤满苍麓  

贡仲友  

春思  

金窓解语花玉砌忘忧草草香白日长花落青春老望君何不来投妾赤心枣  

阮谦  

秋怀  

颓日不再旦逝水无西流秋气日已深罗帏风飕飕感物生忧伤托辞通蹇修伯牙久不作欲见已无由独坐弹鸣琴曲成复何求  

我昔游燕赵僶俛听弦歌王侯郁冠盖欢宴何其多日月丽中天立马懐山河白雪成寡和妙舞激阳阿归来感楚吟白圭尚可磨凌风驾黄鹄铩翮将如何  

勾龙纬  

题惠泉寄知军郎中  

﨑岖荆门山丛起为东扼阳冈盘气势隂窦融液脉源濯云根移流喷石罅折呀呀两崖间平濶才数席环岸贮清泚古镜照秋色恬风不生纹到底无隠物鱼窥畏人见虽渊不敢窟虾鼈性命防无一来狼籍澄辉泛岚翠净影落天碧潜花深冏冏廕树髙窣窣清光照毛髪爽气洒肌骨如入仙壶中亭宇何鲜饰缾罂日来往岸汲易为力短绠胡劳人轻舠恰容客有客时病痟凉酌咽冰蜜古缾试一沸气烈声怒激毫小瓯面浮起茗花白当时竟陵翁老死脚不歴品第十九水遗此良可惜古传惠之名今纪惠之实饮之以蠲疴甘洁比灵液决之以救旱浸润侔膏泽此泉惠此土惟日流不息作诗颂惠泉勉哉君子徳  

王景顔  

徳风亭用偰世玉韵  

峩峩君子亭卜筑山之阳民居郁相拥岩树翠疏行古镇遗金城雄章佩至刚作郡多贤隽圭璋粲颙卬殆近首阳阿岂知石子冈况当周晋交淳风接洪荒琴歌谈笑余劒气斗牛旁监牧台鼎家史君白璧光瀛洲倅车下判公士林望麟凤聚一时匪徒获小康有客隆冬来弥盖春风堂徘徊仰召杜讴吟继齐梁红烛辉椒槩葡萄侑伊凉明发指蒲陜东瞻慨复慷  

周子固  

题太白酒楼  

神龙不可羁竟脱万乘屣旧事寄金銮遗迹委荒址凭阑意无限风月空自美不见骑鲸人吟情渺何许  

寒光寺  

檐影流不去天光蘸波碧开轩足清致逺山映佳夕轻风入座隅水纹浮枕席鱼鸟喜相亲洒然脱尘迹  

汪士深  

敬亭山庙  

灵祠俯江国栋宇依层峦千峰逺岧嶤二水渺回环昭明肃清境彷佛闻和銮蔼蔼集嘉祉芬芬奠椒兰精神一云展遐眺凭飞阑尊贤有髙躅寄墨青云间琼瑶刻苍翠笔势回翔鸾神游已冥漠驰景空长叹髙峰一回首日落天风寒  

周徳可  

寄逺  

边风惊枕簟汉月耿房帷何处怀人切停梭见鴈时寒生衣莫寄瘦尽镜先知愿子长努力効忠归未迟  

李谦亨  

土锉茶烟  

荧荧石火新湛湛山泉冽汲水煮春芽清烟半如灭香浮石鼎花淡锁松窗月随风自悠扬缥缈林梢雪  

谢隽伯  

秋日离兴二首  

西风运金气万籁含商声寒蛩亦何为防音最凄清幽人倦长夜拊枕难为情朱门沸歌钟醉卧鸳鸯屏晨鸡唤不醒况乃闻蛩鸣蛩声自酸凄赖有幽人听  

髙槐堕疎花梁燕感时节神飇驾轻融行计夙已决飞鸣绕前檐似与主人别乌衣隔海云去去避霜雪故垒尚未归相期杏花月  

陈刚  

大龙湫瀑布  

出寺西北行怪石立前后隂沉傍羣木苔径脩蛇走苍厓回合中仰视天半亩玉龙千尺飞散作风雨吼碧潭揺空蒙余波荡林薮人言发源处空洞蟠蚴蟉  

天柱峰  

峩峩千仭余直上柱霄堮苍茫海东隅势欲压磅礴我来秋风暮草木渐黄落初疑挟六丁复恐齐五岳想当天造初缥缈雷斧斲伫立久叹嗟神功付冥漠  

照胆潭  

亭亭翠峰下溪浅石面侧渟寻丈间溶漾苍玉色游思悬古镜度鸟堕空碧山僧导我前危坐魂为栗纷纷渴水泥岂识寒泉食千载空山中回首寸心恻  

汪仁立  

东山对月  

云归东山去月出东山来云月互吞吐天容尚煤炲长风万里至云翳如崩摧月轮升以髙宇宙无纎埃坐久尘虑息悠然好懐开姢姢照牀帷露冷霜信催人间光霁少欲眠更徘徊  

客舍怀余成季  

夕阳在青山山髙夕隂早美人未归来山外碧云好稚子门前酒熟黄花老  

李宗冽  

和傅伯永月夜泛舟  

夕霏已扫林緑波际遥天浮云荡倒影相与渡清川爱此山水趣闻歌心益便沿洄随意逺落月照归船  

吴嵩  

西斋  

西斋客巳散今日我得闲细细花上雨萧萧雨中山两鸟从何来对立鸣闗关防生共节序此意相往还夜来曾剧饮东风吹醉顔忽见一花落起坐为长叹人生快心事故在偶然间  

潘音  

山中寄友人  

我来卧白云潭影清华髪经嵗无稻粱侵晨采薇蕨峰头天籁鸣陇上樵歌发还拟醉浊醪与君弄山月  

于文传  

自灵岩登天平山次栁道传韵  

范公命世才志欲清禹甸髙名冠礼闱直道行谏院气节凛霜栢精神烂岩电常懐天下忧每恨党锢传买田赡贫施貤恩贲幽竁致君岂无术不来羞白荐身未安朝廷勲巳树方面稍亏一篑成俄感两楹奠相业贻后昆源深流益衍峩峩天平山光茔神所恋灵斿泝天风矫捷百夫牵堂髙庙貌尊寺近法轮转帘静香更清庭幽草逾蒨侯邦秩春祀辟户丹青绚系牲有丰碑孰敢易以麫忠孝结人心异代民不倦兹游及初夏乔木鸟声啭遗搆指吴宫往事鄙勾践至今千载后红膏汗苍巘青松自髙卧日出霞光衣从空翠沾杯带流霞咽溪声碎珠玉势若疾飞霰肩舆去如飞侧迳不容盼人归华表鹤石化洞中燕惟有白云居不知陵谷变一亭頫流泉颇觉游览便龙门快先登卓笔喜遥见山形如罘罳回合防台殿一宿賛公房莲花催晓箭芳题勒岩壁清饮却歌扇平生子长游奚暇论封禅纪行诗固竒属和语多谚真同雩咏归宁狂不为狷识琴谁似邕知玉莫如卞  

自天平游灵岩次胡古愚韵  

两峰阊门西突兀頫众丘昔年歌舞地潺湲水空流岿然白云祠祀事久益脩尚书献纳后聊复吴中游东阳二佳士并驱驷玉虬相从泉石间共赏花竹幽振步极览万象输吟眸笑语落空谷转觉吾生浮登髙固能赋一洗千古愁日暮防风发山气凉如秋老禅亦好事欵曲邀人留清泉出岩窦浊醪过墙头吾曹亦何幸去去同仙舟  

张翥  

送黄中玉之庆元市舶  

昔我游四明壮观真海波褰裳宝山顶曙色寒嵯峨日轮镕生金涌出万丈涡云气忽破碎朱光相荡摩决眦蓬莱宫携手扶桑柯羣仙迎我笑佩羽纷傞傞飓风歘惊潮腾掷鳄与鼍浮槎径可擥从此超天河精神动百灵上下烦防诃归来巳十载逺梦时一过君家贤父兄儒术传世科薄言捧省檄舶署聊婆娑是邦控岛夷走集聚商舸珠香杂犀象税入何其多权衡较低昂心计宁有讹资阅须厯试壮圗讵蹉跎维君官事隙为访岩之阿悬厓仙者徒往往啸且歌遐征渺不见空响遥相和因声两黄鹄持我紫玉珂岂无沧洲兴奈此尘劫何  

成廷珪  

赋得龙门送张徳常同知之嘉定  

来龙起西北万古壮此门日月互开阖风云恒吐吞龙来海欲立龙去天为昬至今两絶壁上有波涛痕张公东海客邀我坐石根仰瞻泰宇净俯瞰灵湫浑神物固莫测目击道乃存嵗旱当用汝霖雨清乾坤  

杂兴  

夜坐竹林下仰视天茫茫浮云起西北众星黯无光羣鸟昧灵性胡为思南翔良辰忽变易志士徒感伤愿尔保素节何劳怨清商  

燕中懐古章贡侍御  

娉婷二八女絶色妙难画新妆薄铅华照影修竹下盛年事夫壻锦玉耀精舍虽非伯鸾妻惓惓惜春夜琴余月当轩黙黙倚风榭寄语东家儿红顔莫轻嫁  

李孝光  

灵隠寺  

南州绵西极大山树崇阙经营缅齐梁宏丽自吴越玉水生虹蜺金枢孕初月稍髙得纵观川流净如发  

莲花峰  

怪石蟠厚地神功谢琢饰水深玉井冻风多日车侧空闻涉江咏尚见嘉树惜匪石有遗诫我心不可易  

杂诗  

北林有秋声夜静独先闻寒暑迭相谒万物何芸芸深坐百忧息仰见孤飞云嗟予亦有念谁哉致夫君美人不可见夕河在云端金茎髙露堕玉井碧梧残鸡鸣戒天旦虫语伤夜寒同心疲梦寐遥知行路难九月一日李晋仲张子长张仲举蔡行之载酒西湖是日会者凡九人分韵得采字  

积水生秋隂旭日动晨彩始忻天宇旷稍见川容改骑童屡见招舟子亦相待菱荷纷菲菲葭苇青漼漼浮鸟或上下游鯈自行队山冈西北鹜江水东南汇羣贤聚城邑三载隔江海长懐逺矰缴至性同蕙升髙露未晞出谷日犹在幽期谅难违黄菊行可采  

结庐南山下  

结庐南山下颇纡故人辙浮沉各自媚长媿生理拙中园黄菊花契濶见晩节平生匡济心敢爱已独洁岂无一樽酒可以疗饥渴归哉视汝菊将恐霜露结  

中园  

中园斩萧艾幽花发孤妍纷吾穷所谐乃独叙汝贤岂无桃李花谅非同心言平生屈大夫不为人所怜  

与范子择三首  

仁人在髙位幽士适中林出处元一致持尔耿介心黄流受圭瓒秋兰盈我襟故人既如此朱弦有遗音夷吾菁茅谋仲父四方翰悠哉南山歌夜永何时旦北风吹短衣千载有余叹相见且乐酒况也云雨散佳菊有芳气鸣鴈忽南征故人在海县重此话平生防跋黄尘下乃见玉雪清丈夫各有适贱贵足交情  

赋诗分得欲雪  

鸟雀不畏人啧啧上庭树萧条山已黄惨澹江气暮游子未得归天严风断渡  

送武呈景耀随伯氏之金华  

驱车出东门车行有离声升髙望城郭嘉树何青青平生畏离别乃复送子行  

和叔夏观石梁二首  

六丁运神斧凿此混沌素飞梁跨天来横絶山中路行人不敢过白云自来去长笑出山门罗衣翠烟暮青山栖白云颠倒写绘素上有仙圣巢下有猿鹤路秦王窥扶桑此物驱不去至今万鬼神喑呜风雨暮  

竺云为昙上人作【`隂何体`】  

云来自西极骀荡复委蛇影度流沙晓峰临鹫岭竒从龙飘宛转触石起参差光拟凤毛紫清同玉叶垂夫容连华岳绮藻映天池五色主祥瑞贤人怀羽仪  

周伯琦  

夗央泺作  

官路何逶迤里数不可度宿止有常程晩次夗央泺山低露草深天朗云气薄积水风飕飕平沙烟漠漠鳬鹥杂翔集巨鳞倏潜跃居人嵗取给逺眺近一勺原隰多种蓺农奚犬牙错涤塲盈粟麦力穑喜秋获舒徐八骏游相羊瑶池乐山川岂不佳人事日萧索刍牧纾邦供征徭非昔昨都人望翠华朝朝灵鹊  

兴和郡【`属河东宪司按部西抵太原千余里`】  

我行已旬浃所歴皆朔漠兴和号上郡陂陀具城郭滦阳界东履汾晋直西略提封广以遐编氓半土著连甍结贾区曾楼瞰寥廓要会称雄丽埶压诸部落兴王逺垂裕百载承制作北巡必西还逺儗东邑洛供亿须浩繁抚循在恭恪四邻慎备虞三辅严寄托贤愚不同调虫沙与猿鹤长愿四海清汉仪岁辉烁  

野狐岭【`岭界南北甚寒南下平地则暄矣`】  

髙岭出云表白昼生虚寒冰霜四时凛星斗只尺攀其隂控朔部其阳接燕关涧谷深叵测梯磴纡百盘坳垤草披拂﨑防石巑岏轮蹄纷杂遝我马习以安怳然九天上熙熙俯人寰连冈束重隘拱揖犹城垣停鞭履平地回首势望尊緜衣遂顿减长途汗流韀亭栁防古道园果登御筵境虽居庸北物色幽蓟前始悟一岭隔气殊寒暄小邑名宣平相距两舍间牛羊嵗蕃息土沃农事専野人敬上官柴门暮欵延休养嘉承平禹迹迈古先汉唐所羁縻今则同中原大哉舆地圗垂创何其囏张皇我六师金汤永深坚  

怀来县  

山风日多寒近燕苦秋阳怀来虽小县肇置自李唐泉甘沙井冽桥古川流长重冈相抱环逺山势低昂銮舆嵗西还倾朝迎道傍蟠桃百宝盘敬上万年觞三登调玉烛羣黎乐康庄吾皇仁圣君动必循彞章宵旰贻近忧苗顽尚跳梁所赖根本固忍此枝叶伤思见万邦宁野无遗贤良  

榆林驿【`汉史称榆谿长塞即此也`】  

昔人多种榆今人唯种栁坚脆虽不同气尽同一朽此地名榆林自汉相传旧但见栁青青夹路忘炎昼行旅苏汗暍车骑借隂覆培植将百年柯叶日滋茂驿亭当要冲人烟纷辐凑崇山峙东西步障明锦绣辇路中平平形胜信天授宛如道衡庐中流望云岫初夏别都城攀条集亲友兹还秋将中凉飔满衣袖物态有变容嵗月如反手不问栁与榆生意要悠久  

入居庸闗  

出闗复入闗五见月上草木虽未霜寒色已凄然厓路何纡萦叠嶂横中天上有太古石下有无底泉幽致良足嘉万雷奈喧阗驯象宝辔鸣紫驼锦幪鲜铁骑簇云队黄屋循星躔时巡谧风俗执法恭后先达官国同休拔宅如登仙细民终嵗劳输转百苦煎苦乐殊云泥使我中心悁偶经岩谷胜复忆江湖壖升髙望白云楚天浩无边王师未休息敢赋归来篇  

大口【`其地有三大垤土人谓之三疙疸距都北门二十里`】  

三垤何崇崇遥直都门北天肃烟岚青野迥露草白紫气千里临蜺旌拂秋色文武迨耄倪抃舞拜路侧万羊肉如陵万瓮酒如泽国家富四海于以着功徳诘朝御大明湛露春拍拍箫韶殷九天欢声溢逵陌非才忝扈从所职陈典则皇基奠泰山亿兆究安宅  

## 御选元诗卷二十一  

五言古诗九  

贡师泰  

拟古二首  

东南有佳人逺在水一方绮疏粲飞楼曲防围洞房意态闲且靓气若兰蕙芳纤阿扬姣服杂佩悬明珰流风回皓雪明月舒其光白面谁家子锦鞍青丝缰翩然一见之下马立中堂可望不可即五采盛文章  

嶰溪有美竹挺挺霜雪中何人断两节制为十二筩宫商自相应凤鸟鸣雌雄一鸣垂衣裳再鸣致时雍从此去不返治道竟少隆鄙哉叔孙氏绵蕝变王风寥寥数千载伊谁启冥蒙后皇如有作声教垂无穷  

遣怀  

日入栁风息月上花露多东轩颇幽敞夜静时一过鸟散庭中树虫鸣堦下莎北斗何低昻疎星没横河独赏  

谁晤语感慨成悲歌懐哉岩桂台邈在姑山阿  

赴京别亲友  

崇堤衞芳塘塘上种杨栁杨栁年年青慈亲未白首送我不忍别出门复携手亲友陟髙冈立马望良久离怀急欲醉尽此樽中酒  

姑孰道中  

朝发慈姥山暮宿吴公桥日入气犹溽清懐厌烦嚣隔江风雨至緑树凉萧萧邻舟颇相好有酒忽见招明发波浪濶相望一何遥  

湖上纳凉有怀吴子彦  

天风吹海树瑟瑟秋气凉河汉西北流众星耿防光昔我同袍友逺在水一方相思不得见展转清夜长遥闻鸣笳发揽衣月苍苍  

题王维辋川圗  

开国纵竒观江山郁相缪两垞矗岧岧重湖滺滺邃宇抗疏岭危亭俯圎流春坞辛夷发夏陌髙槐稠竹馆翠阴晩茰沜红实秋逺墅漆未割近园椒欲收惊鸟避溪泉野鹿逐岩幽日暮川上归凉飇荡孤舟霭霭云气合漠漠烟光浮顾思天宝初纲纪坏不修霓裳按妖拍鼙鼔起奸谋岂无匡济术乃为闲旷留菱歌自来往葩辞更倡酬遂令摹写间意度犹可求乾坤多变态江海生暮愁白鸥飞不去千载空悠悠  

弹琴  

明月照中堂光彩烂华席美人援素琴聊以永终夕商声起天末四坐惨无色覊雌动疎林虫在空壁携来京国弹一弹三太息岂伤时序迁知音难再得  

题滕王阁圗  

雄城控华甸杰阁临芳洲飞甍起千仭曲阑围四周丹碧何辉煌文采射斗牛帝子去不返頫仰经几秋江黒帘雨卷山青栋云收孤舟天际来扬帆在中流狂飇薄暮起坐觉增烦忧何当扫重翳白日耀神州开圗发长叹天地一浮沤  

泾县石壁道中  

万山从西来中断忽如劈攒峰阻重关两崖立坚壁絶壑喷飞流触石势逾激神龙宅其下白昼飞霹雳涉险恐羸骖凌髙快健翮须防得仙馆颇觉契幽寂入竹敞凉轩扫花吹铁笛坐久竟防疲尘襟忽如涤翻思﨑岖间使吾心戚戚  

过仙霞岭  

连山界瓯闽兹岭亦峻极杰观奠方陲髙标丽圜则淋漓割元气黯澹带古色绵亘姑蔑墟苍翠欲四塞仙霞髙矗天五采绚赫赩万仭耸峥嵘百里见孤特棱角露毫芒缕脉界缝緎我行任纲纪逾月来自北道途多艰虞况乃事登陟初縁复磴危渐转重关侧攒峰与叠巘尽日走崱屴连冈蹑衙衙絶壑瞰冒冒逺岫忽已违近陇复相逼跻攀苦分寸跬步辄止疑砉然造曽颠轩豁始有得或列若屏幛或限若户阈或偃若覆釡或俯若鼎釴或恭若执圭或竦若凭轼或尊若受朝或卑若就职或若孤鹤驾或若万马勒或若华盖张或若夫容植或净若新沐或靓若初饰或争先若驰或严整若饬或若进而拱或若退而劾或伛若将趋或颠若将踣或坚若长城或错若列国或聨若串珠或牵若徽纆或搏若熊罴或射若虺蜮或冕若华旒或屦若赤繶或显颙若昂或踽踽若抑或轩轩若举或悄悄若黙或欣欣若喜或慊慊若戚或騃若憃愚或颖若岐嶷或穷若龟曝或直若隼革或差若颉颃或比若稫稄或倚若弓劒或罗若罟罭或锐若戈矛或卓若橜杙或渥焉若丹或黝焉若墨或离焉若愁或俛焉若防或俨焉若思或惨焉若忆或谽谺若噬或镵削若克﨑岖歴万状意态转惶惑矫首劳胫脰举膝撑胸臆仆夫尽劬瘁负担屡蒲伏健骇猿猱势快羡飞鸟翼长风度林薄草树纷偃仄云归窽窦昬润滴嵌岩泐防流乍逶迤悬溜竟偪仄豫章间楩楠榛莽翳柞棫野草结山果琐碎多不识烂漫锦机翻离披翠羽织竹籁笙凤鸣藤雨渊珠滴浓淡各异态不丰亦不啬根露兽鬬欹株朽人立直幽谷嗥怪禽坳塘落鸂鶒古柴蔓草荒废井苔藓蚀茅屋列二三乱石罗万亿水耕杂秔稌火种饶黍稷寒泉浸蹲防饥食同稼穑凭髙谩徘徊得廕暂休息掬水涤烦襟坐爱清湜湜仰看髙空青俯视深潭黒其上浩无际其下深莫测岂惟龙蛇都实乃虎豹域前瞻已出险后顾犹未即我行既已逺我志敢不力仓皇问前途日挂半岩昃峻坂注迢迢忧心动恻恻自从黄巢乱近复多盗贼败屋虽仅存居者间逃匿窗牖旋遮防几案忙拂拭颓然就牀枕强起具蔬食新醅荐茅柴晩饭饤芦菔岂不念驰驱王事亦孔棘江东战未已闽南病尤亟所当効防忠孰敢怠晷刻吾道岂无补宪度亦有式民风转移间要在尽悃愊岂徒慰凋疲庶将别淑慝追踪古闻人上以报皇德  

天台林氏山斋瀑布泉  

飞龙上青天忽听山石裂怒驱万壑雷散作半空雪脱巾弄潺湲展席映澄澈毛髪为森立尽洗人间热浩歌下山去日暮风烈烈  

送刘子还江右  

晨飇起庭柯落叶当阶积流光儵云变感此送行客逺行归无期况与亲友隔潜鱼无纵鳞倦鸟思敛翼物理且如此人事徒役役徘徊激中肠衣上霜露白  

秋夜和韩与玉  

斋居在城西庭戸颇幽敞凉风起髙树落叶时时响境静人少来理悟心自赏方忻结同盟慎勿成独往  

兰皋雅集  

弭节兰江渚散防嘉树林良俦亦以集式慰离索心列坐引疏酌蹔欢契冲襟风清暑气薄日落潭水深髙防多鸣蜩时时曵余音岂无缱绻意淹留畏官箴烟尘庶可息吾将遂投簪  

风雨送别张道亨佥宪  

空山自寥阒况此连日雨清晨起开门随意立东庑风吹橄榄树青子落当户湿薪就斋厨蚤饭巳及午饥来美韲盘初非厌雕俎相知属嵗晩落落还可数君去不可留云帆在南浦  

李士瞻  

楚门述怀  

我昔放船日乃在孟冬初此时风寒竞雨雪纷载涂是行死生别妻子不得俱江南地偏下况复在海隅严冬如初秋天气恒多殊草木未揺落布褐被体肤网工此邦人室家念居诸系舟楚门湾一住十日余我心如锋攒从行念踟蹰虽沐主家顾志愿良未舒情虽公私牵轻重亦异趋君家素忠义所望同吾徒王程已愆期日夜畏简书茍重君父忧内省还何如愿君竟兹意早发勿趦趄  

卢琦  

咨王侍郎寄禊原鲁应奉  

名门世所仰伟器人初识除书出省垣匹马发山驿金台芳春宴玉署清昼寂年富经学优事简官情适笋班防云曙莲烛明月夕登冈望庭闱开阁集賔客鲰生寂无闻良晤何由得发鬓亦已华意气徒自激题诗寄天风渺渺烟树碧  

龙江山平逺楼  

龙江居人稠市井若城邑陈君作江楼尘杂不相及身闲千虑遣日驻万境集羣峙两岸山一一如拱揖大海东南流海气日呼吸长桥亘百丈层塔崇七级防茫认岛屿旷荡辨原隰潮声山外寒岚气屋中隰古寺烟钟来遥浦渔艇入霜晴鳬鴈浴月白蛟螭泣賔朋事幽讨觞咏属佳什蹇予簿书烦乃受升斗絷公余强登眺诗思转羞涩江空嵗年晩日夕天风急行藏我何心倚防还伫立  

春江晩渡图  

风防杜若香潮满江声寂扁舟古渡前推起篷窓白山外日未髙波底云先赤隠见杏花村依稀烟雨隔人间行路难羡此丹青迹焉得并州刀剪取澄江碧  

朱徳润  

对月  

云间一片月照我披素襟为持一罇酒聊成对月吟月虽不解饮我来意自深乔松引长风吹作丝篁音瑶光映几席六合清沈沈情舒物理畅万古同兹心  

次方叔渊先生自赵屯归城中韵  

晨发赵屯路郊务曷胜纪扁舟转重滩棹激浪还汜邨深鸡竞鸣时见出农耜枫林宿霭收茆屋炊烟起依稀逺江湖渐觉近城市逢人问归程舟子行且喜宿雨起新涨蒹葭没秋水思倦名利涂醒心甘洗耳先生弃儒冠髙蹈出乡里优游吴楚间生事丹砂里壮年厌世纷嵗暮少知已欲拂瑚竿东溟钓青鲤学仙终难期世事那有已得钱聊问道垂老无妻子故人怀千里岂念固穷士  

别后懐权赞善李仲思二宰  

采采凌冬花夹道多荆菅驱车蹈前辙我仆衣裳单良集既巳定敢辞行路难怀人在东南嵗晏路漫漫轩车来何晩凝睇登巑岏苍天虽咫尺安得生羽翰幽居竟晨暮旅食惟加餐夜寒飘风寂水涸零露漙相思不得寐起舞影蹒跚天垂四野静落月金团团  

和虞先生榆林中秋对月  

月髙星嵗光天静四山出炊烟敛林墅羣作向昬毕物情初无干浮生自啾唧征途行复止镜髪又白人生身抱器志老劒在室百年生谁存一士死不没兢兢凌露榦幽花当春发  

大长公府羣花屛诗【`录三首`】  

芙蓉  

夹城遗芳栽揺落及千年芙蓉发靓糚絶艳秋江边临风拂罗帏红裳拥三千素抱拒霜质亭亭赤城仙曽携一枝去生绡记余妍  

白茶  

秋髙银河防碧宇净如洗飞仙自天来幻作白茶蕊清香不自媚迥出山谷底盈盈双玉环婉立庭户里风霜非故林雨露结新意  

石榴  

雨余鸣蜩歇众緑郁隂翳绡囊蹙红巾光焰当林丽映日蕚先皱临风叶如缀秋深荐红实颗裂排皓齿秖应乘槎客天上得仙味  

石民瞻山圗  

女娲链五色大磈补不牢至今西天首天近山常髙嵯峩苍云表百鸟不敢巢仙人十二楼城阙金岧嶤下连丹砂井皓气冲寂寥似闻笙竽韵有客醉仙桃采芝者谁子霞冠赤霜袍手持长年书邀我同游遨我今胡不乐失志在蓬蒿思仙不得去作圗谢尘嚣终当访王子跨凤腾九霄  

题拙作小圗二首  

碧山髙隂岑老树立突兀岚光凝晓隠现苍林宻空谷有佳人胡宁欲行役  

招提抱层岩阑楯出虚迥防防宿霭收转见苍林静客子更何之扶笻蹑云磴  

游玉泉山呈袁伯长学士  

宛平佳山水歴歴蟠心胸忽登羣峰顶下瞰青莲宫长松腾翠蛟古磴妥垂虹云开扶舆气翕忽如仙翁我来方醉后游览彻九重长啸出林杪振袂扬天风愿同安期生携手凌昊穹  

廿四日出京口河冰阻舟二日方抵吕城  

舟行出京口夜宿丹阳县严风吹港曲河冰白如练寒侵肌粟生光耀目花连艘若胶缀两宿冐霜霰素厯行路难辛勤敢辞怨敲冰望吕城日倒气防转明旦春阳回吾道复堪羡小人散隂霾君子履刚健  

陈桱  

送张吴县之官嘉定分题赋得太湖石  

太湖一片石重峦八面回影枕碧波月身駮锦纹苔岝防金峰隠玲珑翠碧开玉露浮仙掌丹霞照天台云静莲花出星虚织女来相门题品旧坚贞冠古才  

陈显曽  

武夷山  

重关启元閟曲磴环防茸何年窈窕姝捧出金芙蓉初阳炫光彩细溜鸣丁东虹桥跨遥汉委曲开灵宫初疑公孙氏问道趍崆峒又疑安期生息驾圃中世纷偶睽隔幻境随朦胧幽踪岂难攀大化不可穷日月旋我户烟霞为我容蕴真惬所愿御气如乘骢绵绵葆真素接佩从羣公  

春日郊望  

阳林上初旭散防临郊甸借草緑已滋攀桃露犹览物时屡改懐人将变椷情待朋知及兹事游践  

吴炳  

咏尘  

氛氲随骑集散漫依风度似雾暗津楼连云隠郊树渐迷乌几色已失京衣素嗟余南北人长年事行路  

衢江舟中懐江实夫  

仰止烂柯山故人渺何许行舟不可舣回首重延伫凉风吹客衣秋树湿残雨多情双鹭鸶翩翩向洲渚  

赵雍  

古诗  

我居水精宫逺游来朔方离家近十载兄弟遥相望始见世情薄纷纷名利塲富贵不可期人生难忖量乾坤本无私江山难兴亡蝉声噪落日露草啼寒螀明月如有情照我肝与肠西风动林东萧然秋意凉回首嵗云暮信美非吾乡展转复展转  

赵奕  

玉山佳处分得解字【`并序`】  

至正辛卯冬十月余从苕溪来访玉山隠君舣船百花洲下适友人吕伯起御史自闽来解后于官驿话旧尽日赋诗为别明日携诗偕沈自诚同过玉山中时省郎杨伯震龙门山释良琦亦至焉隠君佳客也至乃置酒于草堂复邀山阴王徳辅匡庐于彦成汝阳袁子英同饮时霜风初寒松菊具秀酒半匡庐于山人举杯属余曰今日之会诚不易得子过賔且文雅能无言乎余遂以何以解忧惟有杜康分韵赋诗余得解字复为序首云  

我从姑苏来髙台逢吕豸共坐话当年日昃不能罢回瞻玉山青百里风帆挂维舟草堂前梧竹自潇洒一别逾三秋相见各惊骇开筵出红妆持杯擘紫蟹黄花照白髪流光岂能买兹辰且尽乐一醉百忧解  

王武  

送傅与砺广州教授  

与子俱客燕相逢闾里间意气即相许然诺在一言南金非所重燕姬非所羡古称慷慨士捐躯赴人患自谓金石交从今至嵗寒子忽逺行役喟然伤肺肝  

执手出都门长揖从此辞游子归逺方壮士亦苦懐邓林非无木木恶不可栖冀北非无马马驽不可驰髙天上无极浮云将何依日月茍不修重来以为期  

余嘉賔  

武夷山  

山花何灼灼河草复茸茸桂棹入烟露晴川濯芙蓉俄惊日沉西倐见月生东置酒三生石吹箫水晶宫坐邀广成子羽驾来崆峒更约琴髙生骑沧海中三杯醒尘梦醉眼颇朦胧谈笑凌倒景天地无终穷愿坚风霜操保此冰雪容黄尘遍九陌蹀躞五花骢母云久肥遯经济属诸公  

郑元祐  

赠谭台史  

髙昌佳公子气横海岳秋玉壶洗零露锦机濯芳洲真致埃外独与神明游岧嶤凤凰台日晏行云愁帝念南纪大建台分顾忧列圣耳目寄职斯布皇猷谁工古人学可参宪臣谋之子被辟命束书上升州煌煌三台星列宿莫敢俦而子妙折旋婉娈通襟喉不居世禄懿逺慕儒术优先正髙与马徳言皆可酬骨朽名不泯耿光悬斗牛子能朂令闻席珍重天球况复五彩笔尽意工冥搜飞花落棊局弱栁维江舟感此时物佳念子何能休龙驹少汗血驽马老益羞白雪髙莫和青山晓加稠日没烟树逺重倚城南楼  

送刘长洲  

中吴号沃土壮县推长洲秋粮四十万民力罢诛求昔时兼并家夜宴弹箜篌今乃呻吟声未语泪先流委肉饿虎谿于今三十秋畆田昔百金争买奋智谋安知征敛急田祸死不休膏腴不论值低洼宁望酬卖田复有献惟恐不见收日觉乡胥肥吏台起髙楼坐令力本农命轻波上沤天意悯困剧南辕卯金侯侯有万金剂揬囊令病瘳躄者起雀跃瘖者言嘲啁坐令百里邑奸回息雕锼是皆仁侯惠颂声满道周清朝考功选赏典无滞留愿侯登廓庙一洗苍生忧  

送友还乡  

堕地作男儿有用须及早当年悬弧意焉得乡曲老青云一蹉跎鬓髪日巳皓常恐归去迟心焉惄如我家东吴城翠竹森若葆力畊输王税妻子亦温饱诗成每独咏觞至或共倒富贵将焉如嵗晏聊自保萧萧风前柳贸贸霜下草有官固当归无官归亦好  

许广大  

宿寒岩  

幽寻入藤萝谷转樵径少夕阳度逺岑钟声出林杪阴风吹空壑招提极深窅中有茹芝人防搜事幽讨挥手谢时人髙蹈羣峰表石牀思旧游春林忽啼鸟夜来山雨多岧嶤落清晓  

曹文晦  

上山采蘼芜  

上山采蘼芜采采不盈掬下山逢故夫褰衣拦道哭昔君弃妾时二雏方去乳骨骼今已成终能继门戸饮水当思源惜树须连枝新人虽云乐当念旧人为上山采蘼芜歌思一何苦我欲歌向人今人不如古  

郑元  

奉题听雨楼  

飞楼何凝阴雨气正含雾潇洒集羣霤浙沥散髙树声悬长风外坐想当瀑布习喧久渐息静听乃真趣隂晴造化意年芳暗中度白发如散丝凭君冩幽素  

严瑄  

题王叔明听雨楼圗  

层檐集夙溜深砌走鸣瀑余声殷天籁清气入林屋风波任喧汹燕坐瞑双目寘身得萧爽洗耳絶尘俗香穗郁水沈帘花映湘竹篝灯动春酌剪韭留夜宿与客对牀眠清谈未云足  

蒋堂  

题徐良夫畊渔轩  

青山无世情终古长一色下有畊渔轩空翠羃朝夕涧花晩犹红水鸟秋更白凉风薄苎裳斜日望纱帻悠悠天壤间谁非去来客  

孟集  

登玉龙山  

十年困尘氛南北厌奔走流年既冉冉节序复何有今日天气佳那知是重九玉龙并髙寒黄金照虚牖笑谈得佳士更喜杯在手西望堕乌纱容我开笑口  

杨祖成  

玉山佳处以何以解忧惟有杜康分韵得惟字  

簿书缚壮士三载劳驱驰归来事愈繁心绪如乱丝故人界溪北天赋玉雪姿亭台寄游息花竹供娱嬉嗜好异流俗畊钓每自怡一别动经嵗夜梦或见之今朝获良觌如解渴与饥张筵拂丝竹妙舞双吴姬座中尽嘉客梧竹标相辉酒酣置笔砚分韵令作诗嗟我尘俗状清事久不为诗从何处生枯肠费思维督促星火急强歌纪嵗时自惭鄙拙句亦聫珠玑词明朝便陈迹分违各东西此欢恐难再后会当何期  

王纶  

龙渊景徳禅院分韵得又字  

骄阳秋逾爽屋居苦嚣陋出郭谢尘鞅浩气溢宇宙祗园防长流松篁倚天秀簪履适相从萍水欣邂逅主人延客坐芳情重醇酎道合犹同门志洽俨交旧缅懐风尘际东西羁困走余生获良会嵗月不可又愿言慎所止同心契兰臭日薄嗟易昏明当覩晴昼  

潘泽民  

南湖分韵诗  

少小客燕赵南北事奔走莲花与参从菁莪长生友风尘扑人面荆蓁掣人肘弃却头上冠归种门前栁门前栁未绿蓦讶惊风吼豫章随飞蓬乔松若摧朽况此初生稊吹落竟何有春阳赖萌动翠色仍如箒还将旧时月夜夜当窓牖始信蔽芾隂可以覆童叟  

聂镛  

送张吴县之官嘉定分题赋得天平山  

兹山镇吴会秀色削金碧防地起万仭去天不盈尺劒矛辉日洁芙蓉承露滴龙门启石扇天池湛玉液曽横松下琴屡驻云间舄于今望山处苍苍暮烟隔  

郑彞  

雩咏亭续兰亭会补山阴令虞国诗  

夙驾税幽麓泛醴循流澜芳蕤被岩濑葩萼耀林端靡靡时运近斯焉抚巑岏主欣逺賔集陶然有余欢  

谢理  

雩咏亭续兰亭防补侍郎谢瑰诗  

东温散晴旭灌木浮嘉阴良辰事修禊我友欣盖簪方池注清流可以濯烦襟一觞复一觞畅情忘古今  

张溥  

雩咏亭续兰亭会补镇国大将军掾卞廸诗  

兹辰暮春初散防临泉石云渠引防波浮觞薄前席伊人既已去古今同一适睠兹修禊地遥岑澹空碧  

徐昭文  

雩咏亭续兰亭防补府主簿后绵诗  

兹辰天气佳驾言写我忧衣冠盛良会祓禊俯长流川容澹疎雨树色翳崇丘清风接千载复此逍遥游  

王霖  

雩咏亭续亭防补王献之诗  

华髪宴余春防风宿云散兰皋野气芳桐冈日初旦羣贤集崇丘临流水光涣酌酒清湍曲俯泉嘅长叹  

祝蕃  

下第南归别俞伯贞  

驱车出东门别酒忽在手去国古所悲况复失良友芃芃丘中麦郁郁道傍栁挥手从此辞烟云黯回首  

陈髙  

晩归  

西崦日初没逺树生夕隂晩步草露湿独归松径深入室载言笑稚子牵衣襟尊中有浊醪可以酌复斟坐来窓牖白佳月出东林幽情寄觞咏适意忘华簪自得闲居理宁忧外患侵  

迁居  

迁居城南村幽情意所适室庐颇虚敞结构自畴昔倒桧防周垣修竹防竒石防防井泉清霭霭檐云白去郭二三里迥与嚣尘隔于兹载寝兴朝暮靡所迫读书南窓下奉食老亲侧褰裾戏童稚煮茗待賔客身闲贫亦佳机忘心已寂旋种园中蔬春叶庶堪摘时危幸安处生理宁复识虽非旷达夫翫世聊自得  

嵗首自广陵入髙邮舟中作  

北风吹湖水逺行当嵗徂孤舟无同人相依唯仆夫遥睇髙邮城彷佛十里余落日去地逺飞鴈与云俱悠悠思故乡邈在天南隅慈亲倚门望我身犹道途羁旅岂足恤但念骨肉疎何当脱行路归卧山中庐  

近山轩燕集【`并序`】  

至正十二年夏四月八日会于张思诚之近山轩时孔君正夫方自吴回曾伯大陈徳华徐徳显金士名吕敬中卢文威郑子敬咸在而髙亦与焉皆能文之士酒酣正夫言曰兹集也不可以无纪乃命赋诗分韵取陶渊明孟夏草木长绕屋树扶疎之句凡为诗十首乌乎朋友会合而欢宴咏歌亦古人之所重也然平居无事时而接杯觞弄笔墨此特文人才士之常耳当兹海内用武之日而吾与诸君居左邑下州得以恬然安处相与饮酒赋诗为乐岂非幸欤夫乐而不知其乐者众人之情也乐焉而不以文者荒于乐者也今也乐其乐而必以文亦可谓不失其正矣叙而录之所以不忘也  

幽轩近青山层檐防髙木兹晨天气佳凉雨破袢燠鸣蝉度新声丛蕙防余馥几席具陈列笾豆进殽防故人吴中归举酒喜相属防酣各忘形起坐命棊局好乐初匪荒笑语胜丝竹人生百年内光景犹转毂况当艰虞际欢会情愈笃酒阑复何言长歌紫芝曲  

过冯公岭  

絶壁倚霄汉千峰势如驰何年五丁士凿石连天梯萦纡不可上髣髴登峨眉白石齧我足霜风吹我衣前途政迢递我已筋力疲寒花道傍开幽鸟林间啼彷徨俯自慰少憩日已西浮生浪奔走困踣胡尔为他年履坦道慎勿忘崄巇  

送陆有章分题得防山  

防山如层台积翠俯城郭古木秀松槠鸟隠楼阁雨散飞素云风静语丹鹤游人日跻攀杖屦相绎络陆郎吴中来雅志好丘壑哦诗松间题携酒石上酌我性亦爱山方期结幽约兹焉送子去登陟惨不乐逺别已伤懐真境况寥落伫立睇大江孤舟入冥邈  

留别诸友分韵得日字  

寒色满大江北风吹落日停舟别诸彦中懐抱湮郁夤縁结金兰深固比胶漆佳防不可常嵗晏政寥栗居者成淹留行者念家室分携在俄顷东西永相失俯视流波去仰看飞鸟疾人生如浮萍乾坤渺萧瑟  

青田山房为刘养愚赋  

幽幽青田山积翠髙千寻大溪经其南白云在山隂下有隠者居卜筑防以深开门面石壁结构依松林墙古薜荔长砌闲苔藓侵檐间戏驯鹿户外鸣幽禽花卉春佳冶竹木夏萧森秋宵月照牖冬晨雪明岑尘岔讵能到车马絶过临其中何所有乃有书与琴逍遥足忘世俛仰可娱心酒熟聊自醉兴来时独吟永谢城市喧何用怀缨簪  

发嵊县  

行役苦昼热戒程当夜阑睡觉呼仆夫出门路漫漫明月照人影疎星挂树间流萤防衣袂零露湿巾冠朝逺剡溪水俄入新昌山属兹干戈际愈觉行路难愧无经世资何以济险艰悒悒抱逺思绵绵起忧端东方忽已白林鸟鸣间闗前瞻石岭峻喟然发长叹  

过广福寺石屏山房怀曽子白修撰陈伯清侍讲  

游行滞春雨憩息依禅林寺门闭寥阒崖石耸嵚崟幽禽飞复止修竹何森森赏寂屛尘虑观空起遐心分榻坐云影巡廊步晩隂缅懐玉堂彦曽此共登临惆怅抚遗迹石径苍苔深  

种橦花  

炎方有橦树衣被代蚕桑舍西得闲园种之漫成行苗生初夏时料理晨夕忙挥锄向烈日洒汗成流浆培根浇灌频髙者三尺强鲜鲜緑叶茂灿灿金英黄结实吐秋玺皎洁如雪霜及时以收敛采采动盈筐缉治入机杼裁剪为衣裳御寒类挟纩老稚免凄凉豪家植花卉纷纷被垣墙于世竟何补争先翫芬芳弃取何相异感物増惋伤  

诸防  

雩咏亭续兰亭会补府曹劳夷诗  

丛木翳林薄构亭俯涧濵旭日散晴彩光风媚芳春临流转轻觞于以乐嘉賔咏歌意自适酣畅趣益真兹游敦所尚庶足酬令辰  

甘立  

八月十一夜直省中  

凉风生广除白露坠斜汉沈沈夜气集皎皎月光烂门深棨防严庭寂兵吏散柝鸣栖雀起阶湿吟蛩乱徘徊久不寐感慨辄兴叹非才直承明弱冠弄柔翰遭逢媿终贾漂泊类王粲名臣镇大藩从事乏良算  

晚出西掖同柯博士赋  

薄暮出重闉逶迟望双阙辇路犹轻尘上林巳初月悠悠文书静去去车马絶小草惭长松承恩总无别  

琼林台为薛元卿赋  

西山有崇台上与云气通仙人紫霞佩导以双青童逍遥琪树林盘礴瑶华宫积石象圃连岑构空同纚纚驻朝景泠泠度天风丹凤刷仪羽绛节飘曈昽矫首不可及灭没凌飞鸿愿言授灵药与世无终穷  

袁泰  

秋夜书怀  

夜永月未出星河烂盈门商飇振髙梧下有羣虫喧切切促机织依依如诉言炎蒸未云几凉思弥乾坤惊心节物换抚事中襟烦但见川水流莫知尘土昬朱顔自兹异白髪亦已繁禾苗布东塍果树列西园栽培虽异地生成本同根华实各有待雕零性长存君看硕大遗蔓仍篱藩  

宋沂  

题澹斋  

冷冷山下泉谡谡松上风松风吹我心置彼山泉中清深聊洗耳汪洋因荡胸时时酌酒孰与甘醲同张侯坐斋阁尺宅如虚空泊然濯尘虑明徳庶弥崇  

辛敬  

次第古诗八章奉题嘉禾八景用呈在山老师一粲  

秋隂覆野水暝色帯髙城万古风雨余满轩空翠生昔人会心处华落徒纵横胜事叹千古焉用此髙名诸溪驶奔湍神物出其下浩劫上浮云中宵走雷雨吾尝隠庐阜飞瀑孤絶处对此发幽期长吟度秋浦落日湖上行风吹湖水明芙蓉未出水鸳鸯空复情佳人翠袖薄公子彩舟轻暗忆题诗处花絮满春城昔贤读书处今人采樵路烟雨暗春波江鸥迷处所山遥数峯出洲隠千颿去应有倚楼人天长望汀树孤城何迢迢飞栋上咫尺初日照江波吴船夜吹篴秋清埜寺静露下苹洲碧不见放渔人疎钟起遥夕怒涛来修渠西出吴门道官家严水利蓄泄何草草洞庭霜橘晩震泽鲈鱼早从此具扁舟长学渭中老榜舟趋南山飞盖转赋甸登髙望吴越击鼓驰觞防灵飇振岩角飞雨洒石面欲吊子胥魂歌长泪如霰古寺閟幽敞清凉生道心澄源既不昧万象自浮沉龙吟珠光晓鸟渡菱花深上人散华处时复一来寻  

髙明  

宿诜公房晓起偶成  

晓雨池上来防风动寒緑幽人睡初起开窓见脩竹西山带层云隠隠出林木境寂尘自空虑澹趣常足独坐无语言流泉下深谷  

王冕  

寓意次敬助韵二首【`录一首`】  

圣贤不浪出处士匪懐居孔明是何人髙卧南阳庐躬畊良自苦待时故踟蹰所为梁父吟岂比封禅书  

寓意三首次敬助韵【`录一首`】  

蛮触杂奔竞蝇蚋纷争喧鸾凤巢枳棘鸱鸮集琅玕风雷久不作野露生防寒壮士万里怀肯谢漂母飡古来王佐材多在畊钓间  

张天英  

宴郑明徳与袁子方张伯雨得落字  

东家白雪翁载酒青山郭相招竹林彦坐对春风酌一花飞入楼泛我银凿落醉步松月归令人梦孤鹤  

郭翼  

松泉圗  

迢迢涧上松防防松下泉防飇散晴雪飞琴泻寒弦懐哉山中人眇予堕尘縁九江秀可揽山色青于莲浩歌招黄鹤重赋云巢篇  

何儒行  

送姚道士往金陵访玉林链师  

麻姑翠岧嶤青松防泉石道人懐逺游清啸闻终夕身被紫霞衣山川访仙迹金陵古形胜楼观绚丹碧皎皎玉林子觞咏日闲适得兹翛然侣清风生几席华月满中天虚空夜生白  

盛景年  

待马易之不至  

幽人期不至独依庭树行不觉出门去满湖春水生防雨立桥上遣人骑马迎应想来渐近隔街闻语声  

题山水画  

待渡见孤舟穿林望髙阁雨余泉脉动日照岩光薄闭戸茅屋深汲水松花落回首白云间两人相对酌  

万顷云亭  

浮云海上来西横太湖过散彩涵秋汀垂隂入虚坐日照天影移风吹浪纹破开窗緑树间何人读书卧  

白鹤观  

幽境松竹清人行隂露滴独犬下堦眠一妪当门绩旌幢髙殿闭钟磬虚堂寂道士不相逢蛛丝悬素壁  

朱斌  

至正二十二年秋九月同孟知州登玉龙山  

西风戒轻寒旭日开晓霁枫飘丹叶落菊含青蕊细兹晨岂不嘉我独念时嵗于焉得良朋兰若因少憩清欢接慇懃髙谈豁防蔽载吟玉龙山厯观逺凝睇秋光净于拭野色如防缀破帽不忍吹香醪莫辞贯人生百嵗间事事安可计出处固有时穷达何须泥逍遥海中舟放浪人间世天髙若鹄翔万里从此逝  

黄公望  

王叔明为陈惟允画天香书屋圗  

华堂敞山麓髙栋岩傍起悠然坐清朝南山落窓几以兹谢尘嚣心逸忘事理古桂日浮香长松时向媚弹琴送飞鸿拄笏来爽气宁知采菊时已解哦松意  

吴镇  

王晋卿蜀道寒云  

蜀道何年辟猨猱若畏攀云依古木静梵呗禅关闲野店市未散斜傍河梁间行人自南北飞鸟互往还鸡鸣遍村落舟行溜潺潺青松纷满目夕阳并在山谁云画圗表徒然见一斑  

王晋卿万壑秋云  

众山互回绕芳丛满苍壁墅猨啼树红林鸟巢筠碧云来拥翠鬟泉泻激古石吟翁自拘拘行人走役役归舟向东去炊烟上空灭前村未掩门不知日将夕  

题画  

我爱晩风清顺适随所赏曩古竹林仙忽忽竟长往荒除杂废墟几度蓬蒿长可人日相亲言笑容抵掌仅余一席寛何用居求广荷鉏艺术蔬刮地芟草莽举步山水长引引支离杖行役忘尔汝啸荅岩谷响澹然入无何朝来山气爽  

黄镇成  

南田畊舍  

离离南山田采采山下緑兹晨凉风发秋气已可掬美人平生亲零落在空谷顔色不可见何由踵髙躅我畊南山田我结南山屋下山交桑麻上山友麋鹿还看过邻家邻家酒应熟  

腊月过里敦田舍  

天髙北风寒日薄嵗云暮衰年畏奔走乃复在途路山村投寓舍所厯遇亲故具言违别久相问未知处兹晨丧乱中讵意忽欢聚留客坐西窓呼儿忙治具家酿熟未篘旧醅邻所助笋防杂梅防火豆连蔬茹惭愧齿牙疎杯盘宜我恕鸡肥割黄膏苦劝频下箸杂坐同几席谁能嗔礼数翁年当自寛鄙野得真趣所愿息兵甲田里无征赋借屋傍流泉从子山中住  

避地椒歴  

邻家急相报且往椒厯山登陟如猿猱合沓同跻攀逺近火烟起指防望城间椒厯不可住迫晚登孱顔夜宿草树中露下山气寒  

上鹊  

一家巢上鹊俯瞰万级田扶携数百人夜宿荒山巅正昼雷电飞骤雨奔流泉月黒石磴滑归路相攀縁后至且勿迫小立听潺湲  

谢边  

冲雨来谢边滑路霑泥涂旧邻忽相见留我宿山居然薪燎我衣取酒慰我劬虽有骨肉亲各在天一隅感子劳苦意焉能念﨑岖  

同御史郑彦昭登丹台  

晨登链丹台云磴互盘曲五月居髙明旷逺穷望目雨洗炎埃净凉风动梧竹遥峰明晚翠近濑漱寒玉聮镳得骢骑杖策偶驰逐诗留纸上云酒散樽中緑坐久独归迟鸣驺出空谷  

写怀【`幷序`】  

予作南田畊舍诸公赋者率儗之于老农噫人各有志同牀而不察世之君子乃欲责人之知已不亦难乎因作写懐二首以自解云  

白日不停驭頽波竟东驰忽忽年嵗改念此将安归我欲驰车行太行路崄巘我欲驾方舟沧海无津涯岂不顾行迈出门慎所之有田南山下可以供盛粢有庐在中田可以谈书诗上探羲皇际下及商周时贤圣尚沦落防生何足疑懐哉羡门子千载以为期  

种田南山下土薄良苗稀稊稗日以长荼蓼塞中畦路逢荷蓧人相顾徒嗟咨我欲芟其芜但念筋力防终焉鲜嘉谷何以奉年饥谁令恶草根亦防雨露滋岂无力畊人悠悠兴我思  

逺适  

吉日有逺适我行志四方西驰穷河源东望临扶桑南通火维外北达冰竁傍勿谓天地濶勿谓嵗月长驽马积十驾千里追飞黄大鹏发天池抟风起翺翔谁能守皁枥不复驰康庄谁能敛羽翮但学抢榆枋大道甚平夷谁谓阻闗梁寄言逺适者日进不可量  

李存  

杂诗  

秋日方杲杲独行溪水干纷然浣沙女及此清未寒相语有相厉嵗晏霜雪繁谁云陶唐风逺矣不可还慕古既多沮从俗宁可安吾冠方委尘政尔不必弹羣醉敢独醒孤芳若为园秋风况无情最解吹朱顔山中留夜宿明日以风雨对牀眠为韵  

雅性厌喧隘结庐林野中林中果何有势利罕相从异哉四子心春江遡孤篷洒洒竹方雨泠泠松欲风贫家百无为蔬食随所供但于文义间稍愿相磨礲顾此有余乐言旋何悤悤人生难定期往往如萍蓬岂不易分别谈谐谁与同尚懐秋花前兴满山园东豆寒始能荚韭润亦已丛傥或不遐弃清游应可重  

题云庵  

夜宿云庵中白云满牀头客来云不语客去云不留明月在山下白云何处求  

吴景奎  

喻鸠  

东村五亩园荒秽久不治荷鉏种豆苗爱此膏土肥森然已甲坼保之若婴儿羣鸠竞拂羽俛啄思无遗傍麾虽稍却投闲复在兹一啄不汝惜再啄苗巳稀剜我心上肉充汝肠中饥汝饥诚可怜矰缴那忍施桑林正沃若桑椹方垂垂椹熟可醉饱林深无危机恩怨从此释斯园勿重窥鸠鸣对心臆羣然亦髙飞  

采菊  

爽气浮西山风烟澹原隰悠然出衡门佳节逢九日众草萋以青黄菊正秋色采之不盈把妙意良自得谓能制頽龄可泛忘忧物驩言命壶觞万事付酣适永怀东篱人俛仰已陈迹  

胡天游  

观莲  

清池莹人心俯见荷叶背南塘非不佳无此青钱盖沈沈古镜净濯濯明妆对凉风似留人幽赏心独会天公亦解事一雨不破块小呼巫阳云浣此倾国态髙盘捧跳珠错落无小大恍疑逢二妃迎笑争解佩低昂巧簸弄明月聚还碎冯夷不相容转盼何所在人生总虚幻伫立增叹嘅聊将一饷闲了我看花债濓翁不我待谁复同此爱长啸归去来余芳满襟带  

夏昼睡起一凉快甚  

炎歊困亭午推枕目犹檐光射茗椀髙壁走惊电开窗山鸟度倚杖松阴转凉风惠然来林影一时乱徘徊入怀袖颠倒弄书卷披襟领嘉贶顿尔扫烦倦廼知封姨功百倍班女扇无由均此施独享腼有面王师正南征荷防汗如溅  

张师愚  

古诗  

仙人降瑶席风露清坛塲朗咏玉书文遥上緑云章阊阖启中夜五色垂景光霓旌导绛节授以长生方琼浆酌天和玉芝茹春香手种蟠桃花坐待三千霜相从广成子鸾鹄参翺翔  

永庆寺  

长松荫禅宇柯叶何萧森清风一披拂奏作緑绮琴虬龙舞空洞鸾凤相与吟众籁起幽听太虚本沉沉翛然亭中人宴坐观妙音心闲得深悟明月生东林  

施坦  

夜止张叔舆同宿因懐仲渊  

连朝阻良觏暮节慨幽独执手一欣然遂此东斋宿语防余烬暗意惬清梦熟觉来疎雨声月露滴脩竹听禽林景变见日尘事蹙仲氏有素期结庐向苍麓  

潘纯  

题伯修春风亭  

青阳动防和条条原上来緑池解轻冰芳庭散香埃粲粲桃李花照曜初日开永懐亭中人春服宜新裁  

早行  

溽云敛徂暑隂火链金精瞻彼河汉白园林风亦清肃萧郊鴈翔嘒嘒山蜩鸣吹笳者谁子三五栁边城城门一何髙岐路百从衡谅无杨朱泣悠然白首情  

徐舫  

桐君  

古昔有仙君结庐憩桐木问姓即指桐采药秘仙箓黄唐盛礼乐曷去遯空谷接迹许由俦旷志狎麋鹿槲叶为制衣松苓聊自服山中谅不死时有飞来鹄余欲访仙踪云深不可躅  

钓台  

子陵何为隠汉爵不肯受天子下皆臣独称天子友平生一羊裘甘作烟波叟迨今双台石髙风清宇宙夫何钓者徒千古祠弗朽烈烈云台功丹青今在否  

## 御选元诗卷二十二  

五言古诗十  

陆广  

与金伯祥虞克用清夜聨话  

浩荡即扁舟纡徐适广路元云蔽重隂澄湖莽洄沍客雁度寒洲渔罾挂荒墅故人欣会面握手出深愫古箧唘竒文微吟发清趣念兹慎勿忘朂哉纪良晤  

邵光祖  

宿良夫契友山斋  

晏坐南窗下爱此池水平余霞敛夕景百喙鸣秋清众星疎以淡缺月倚空明尘襟豁萧爽愈觉身世轻蓬瀛亦伊迩遐念殊凡情视彼区中聚鼾睡何由醒  

陆继善  

题赵荣禄水邨图  

青山迷逺近萧条古郊墟侧迳深且窈中有幽人居短  

篱门半掩竹树相扶疎平畴涵白波浅渚涨绿芜何人泛扁舟似欲相招呼谁令破幽寂惊鸿起寒芦此意胡可言会心写成图抚卷空叹赏悠悠水云孤  

张常明  

次徐良夫谢云林倪处士耕云王照磨韵  

清溪雨初歇爽朗气如秋顾我萧闲者悠然一虚舟爱此山色佳崔嵬翠欲流适与畊渔子心意俱休休看云投涧壑撷芳度汀洲行吟时岸帻坐憩或科头寻真披宻篠宁辞道路脩忘形谅莫逆同气欣相求胜槩夙所闻兹来遂遨逰才思渐予劣文华羡子优巳知乐放旷且复为延留襟期本冲澹情话幸绸缪兴来哦新诗况有鸟声幽还邀望湖月重上临溪楼  

陆侗  

绿云洞  

云林气苍寒百年老禅宅清泠薝卜香太古蔚蓝色金钟有时振珠露不住滴朝来自研朱重将梵音译  

张体  

送张吴县之官嘉定分题得琴台  

灵巗郁嵯峩上有古琴台天光泻石面月色流翠苔冥冥烟鹤唳渺渺松风哀彷佛清商奏仙人骑凤来云旌卷絶壁祖帐行琼杯愿言宓子贱去邑更徘徊  

镏堪  

拟古  

千金买明珠百宝装带钩宝带绾同心明珠垂两头美人结新欢托体相绸缪再拜称主夀持以奉千秋  

毛翰  

春日有怀仲逺徴士二首  

抱病惜芳景衡门掩春风干鹊似相语飞飞鸣屋东唼唼不少休趣我步庭中鹊去故人至手持书一封问答未及竟逺道情已通开椷感鹊意含笑归房栊  

镜湖不可去还忆夏盖湖其源翳林麓其隰散荷蒲扁舟四五客美酒一百壶狎弄鱼鸟间簸荡云水区放情恣防泝忘彼形势途晚寻烟中坞犹足憩斯须幽花列妓女明月侑盘盂长啸来天风濯足乱江凫庶足永终日聊乐以为娱  

郭完  

方士志畊隐  

雨衣制青荷雨笠编新箨斯人沮溺流日晏犹耕作今年拟有秋烹羊祭先啬招我食力徒斗酒聊取乐酣歌击瓦盆昨晚牛生犊  

余阙  

送刘伯温之江西廉使得云字  

祖帐依山馆车盖何缤纷使君驱驷马衣上绣成文中坐陈绮席羽觞流薄薰情多酒行急意促歌吹殷况我同乡友同馆复离羣初旸丽神臯遥望澄逺氛回镳望双阙五色若卿云苍茫嵗年徂东西岐路分道长会日逺何以奉殷勤惟有淩霜柏天寒可赠君  

秋兴亭  

涉江登危榭引望二川流双城共临水两岸起飞楼汉渚深初緑江臯迥易秋金风扬素浪丹霞丽防舟登髙及佳日能赋命良俦御者奉旨酒庖人供膳羞一为山水媚能令车骑留为语同怀者有暇即来逰  

先天观  

仙客链金地苍山深几重至今龙虎气犹在琵琶峰峰前石路整金涧垂杨岭万壑閟阿宫千年奉丹鼎日日采三秀人人吹玉笙既要王子晋复命董双成方朔金门步春来多自豫青鸟几时还衔书寄君去北阙怀美禄南山思逺逰劳心如御水东去复西流  

山亭会琴图  

连山环絶壑云木乱纷披中有抱琴者有如荣唘期萧然久不去问子欲何为  

题刘氏听雪楼  

羣峰拥临槛脩竹郁菁菁防向曲池好声惟雪夜清天寒三日卧人道是袁生  

安庆郡庠后亭防董佥事【`亭名天圗画`】  

鲸鲵起襄汉郡邑尽烧残兹城独完好使者一开顔省风降文囿弭节遵曲干双池夹行径累榭在云间天净羣峰出地迥苍江环霞生射蛟台雁没逢龙山开罇华堂上命酌頫危阑主人送瑶爵但云嘉会难岂为杯酒讙乐此罢民安魄渊无恒彩清川有急澜明晨起骖服相望阻重关  

九日宴盛唐门  

今日良宴集玉帐设金县賔称此嘉辰令徳应重干凄凄秋阳升湛湛江景鲜西驰三澨津东瞻九华山文湍带粉堞卿云覆防旃清歌送银爵泛此秋花妍嗟予逺征人别家今四年采薇夜归戍操筑朝治垣防此一日欢苦辛良可怜中觞感前谍抚运当泰年燔柴盛唐郡泛舟枞江前临川射长蛟雄风推八埏竖儒缪从役任重力乃绵武功既无成文徳何由宣防勲傥有济敢愧鲁仲连  

云松楼  

初日髙楼上卷幔对黄山黄山出霄汉烂漫发青莲参差非一状朝夕看屡妍九华承双舄敬亭附骈筵漫漫云羃岭沈沈松覆泉清飇坐中起如闻帝女弦静有幽事乐动无尘虑牵消揺悦心目兹道可长年  

杨平章崇徳楼  

重城控秋塞丹楼耀芳甸頳霞上氛氲苍林下葱蒨长河城边急积岨窗中见逺雁灭居延行云归鄯善大贤谢卿相垂帏化乡县春虫触宝瑟余花飘玉研方从董园乐陋彼歌梁转伊予去山泽寒斋秋草徧载览登楼篇益重临渊羡  

赋得琵琶峰送人降香龙虎山  

琼峰毓竒态髙髙出先天柄超琳阙迥盘影渌池圆别槛标苍樾回窗蓄紫烟淙流如度曲藤蔓似长弦肖像生仪始希顔太古前虽无罗袖拂常映磵花妍子有灵侯技能弹大道篇函香一临眺天际意飘然  

汪泽民  

古诗二首  

美人青云端望之不得亲赠我一端绮珍重同南金上有连理枝间以双飞禽裁衣以被服报之绿绮琴衣以结绸缪琴以酬知音文采岂不贵尚防思自珍虽敝不忍弃感子同一心  

南山何崔嵬丁丁伐嘉木伐木将安施饰此轮与毂良材莫自致弃置河水曲党人偷且闲不获有余粟况无猎较功大庖有余肉彼美蓬庐士薇藿不满腹饥渴岂弗怀徒食乃所恧  

陈肃  

杂兴  

长安有髙第云是金张家朱门映緑水弱栁啼春鸦晓合列侯马暮多名王车可怜歌舞月空照玉梁斜驱车洛东北遥望首阳山昔有两兄弟采薇于其间我愿从之逰孰云不可攀踌躇日将暮感此空往还妾住雕隂东君去渔阳北惟有别时草依依满行迹不忍行迹没埽尽还更碧君情如妾意纒绵无终极  

王翰  

送别刘子中  

执手寒江濵慷慨难为别岂无杨栁枝零乱不堪折鸿雁西北来嗷嗷唳晴雪阳和忽已暮旅况转凄切谁怜苏子卿天涯持汉节  

途中  

万物皆有托我生独无家蔓草野多露眇眇天之涯亲戚不在旁更与奴仆賖落日下春坂悲风卷惊沙林依避猛虎郊行畏长蛇封狐逐野防跳踉当吾车村墟四五聚索莫集昬鸦方投异乡迹又悲逺城笳抚劒向夜起中心郁如麻防躯马足惜天道良可嗟云汉念乖阻道路日巳遐去去复何极为君惜年华  

题菊  

我忆故园时绕篱种佳菊交叶长青葱余英吐芳馥别来二十载粲粲抱幽独岂无桃李顔歳晚同草木及兹覩余芳使我泪盈掬离披巳欲摧潇洒犹在目雨露岂所偏嵗月不可复归去来南山餐英坐空谷  

龙山月夜饮酒分韵得树字  

薄暮清兴嘉凉风集髙树须臾明月生清光在尊俎池空河影凉石冷苔色古列坐当前墀杯行不烦举野庖具山蔬稚子荐鸡黍晴峰余霭收宻竹残露湑惊鹊翻夜巢流萤堕前户良时念睽离触物感所寓坐待河影流疎钟绕林曙  

陈谦  

学士山怀古  

枕湖列层岑葱郁聚云族出郭才三里方舟渐通麓曾邀昔贤赏名胜皆可录双峰夹亭榭崇阜富杉竹我家世结邻数椽依古木怀钦索遗址半与松根伏碑缺篆无存揣文须穆卜坡仙岂遂往或寓幽人屋据梧缅髙风秋隂吹肃肃  

李祁  

同孙彦能逰山庵  

縁崖涉清泚披草得幽迳萧条双桧间独立一松劲入门听防钟心垢一时浄向来饱干戈栋宇兀偏正空庭鸟雀喧坏壁龙虎暝徒能起咨嗟无复耸观敬三叹复出门乾坤几时定  

一镜亭夜坐  

静夜临深池萧条不成寐蟾光上下浮清飇左右至潜鱼既息波幽鸟亦敛翅仰视河汉明悠然发深喟  

陈基  

秋怀  

寒暑有代谢人事亦推移蹉跎慨畴昔俯仰念复兹篱落委秋蔓余葩含夕姿物化谅难穷吾生知有涯皎皎碧山侣依依青桂枝相逢恐迟暮怅望起遐思  

秋夜何迢迢迢迢不能寐起坐弹孤琴写此千古意鸣凤久寂寥猗兰亦顦顇往圣既莫作后贤孰当继独怜商山翁去去复遐逝空谷亦何有紫芝聊可饵如何末路中亦堕留侯计羽翼傥不成鸿鹄将垂翅茍可利生民寜辞暂纡辔区区后世名于翁胡足记  

羣动夜巳息秋声适何从仰视天宇髙防云浩无踪明月在庭户河汉上横从即莫知所始何由究其终我独我琴微风入疎桐写作清商调感激意无穷  

昨日苦炎暑端居厌烦渴手短河汉髙井深辘轳折此夕秋巳清一洗尘世热防扇委深笥轻罗换疎葛天运无停机人生自悲悦急景一以迁流芳遂衰歇洞庭生防波明河湛初月落叶辞故枝惊鸿亦飘忽为谢同心友胡为久离别  

我有一樽酒独饮不成欢岂无骨肉亲悠悠隔河山亦有平生友合并良独难古人千载上世逺不可攀何如与明月徘徊松桂间月既知爱我流辉照衰顔我亦知爱月托心同歳寒长愿玉宇净河汉生防澜四海仰余照亲友各平安夜夜见明月人人无苦艰此月不可负此樽不可干天地等逆旅流年剧惊湍古人虽云逺其言若芝兰举觞以和之对月更盘桓  

大江  

夏后道九川江源起西极想当疏凿际豪髪无遗力奔流赴东海吐纳潮与汐万古天堑雄汹涌限南北时秋八月望烟雾四开辟皓月丽中天华星列东壁俯击乱流檝仰送搏风翮眼空牛渚舟气傲南楼席平生临深戒所至每兢惕此夕独疎狂四顾无与敌风伯引轻帆百怪皆辟易前瞻狼五山亭亭倚秋碧  

如臯县  

晓行过如臯草露凄巳白井邑无人烟原野有秋色缁褐两三人牢落徒四壁似讶官军至拱立衢路侧伊昔淮海陬土俗勤稼穑泻卤尽桑麻闾阎皆货殖及兹值兵燹道路分荆棘十室九逃亡一顾三叹息王师重拯乱主将加隐恻戒吏翦蒿莱分曹理盐防眷眷恤疮痍迟迟历阡陌上天合助顺九土期载辟白首忝戎行临风增感激  

令丁镇  

水路转下乐逺赴令丁镇落日淡平芜荒邨带寒燐平时富鱼稻税薄民不困莲芡亦时丰足以御饥馑江湖歳或艰老弱行蠢蠢相携就淮食不得辞逺近四野今尽荒百畞无一垦鞠为凫雁区无复限封畛师行辎重随士饱筋力奋经费固有常变通亦宜论吾闻古贤将羊陆开吴晋食足边备多髙标邈千仞  

听歌水调有感  

江流清复清江草接江亭何人歌水调余韵入青冥歌者不知苦听者有余情坐令离别客白发镜中生  

塘西  

牵舟复揺橹日出还亭午风递五林秋云挟塘西雨盈盈采莲桨坎坎迎神鼓对此欲忘归停桡更容与  

凤口  

溪坞晚含风山营夜依谷栖鸟息复惊归云断还续画舸止宵征连舻衔尾宿戍鼓杂鸣笳秋声一何肃  

东塘  

轻舟下溪口却转东塘路鸡犬近相闻渔樵逺城戍虽经丧乱后渐有承平趣处处白苹花家家红槿树  

龙桥妇  

婉娈龙桥妇空闺何恻恻夫壻弱冠余南征死锋镝但见邻人归不知夫踪迹委身奉舅姑誓志如金石朝采陌上桑暮向窗间织织成锦回文无处寄消息织成双鸳鸯无复合欢夕何如织缣素裁翦信刀尺为舅作衣裳为姑易饮食  

夏夜怀李尚志  

蟋蟀已在壁烦暑犹未歇离居感时序忧端难断絶緑树含防风明河湛初月念子行未归徘徊至明发  

听寜上人弹琴  

忽忽歳将晏郁郁不自聊况兹霜露集惊飇振寒条之子从何来携琴过衡茅为我理素曲五音纷以调庄听敛手衽幽忧为之消鸾凤戏云中余音相与飘别鹤警宵露众葩悦春朝婉丽不可极忽复变萧寥清风散六合白日耀层霄流水一何深泰山一何髙聘鲁慨观乐适齐感闻韶畴知今日乐俛仰千载遥寤言欲报之愧乏英琼瑶  

云文阁为邹伯常赋  

公子爱脩洁宴坐焚椒兰朱火生青烟絪緼升博山矞云成五色佳丽不可殚忽然为芝盖轮囷殊未阑轻风散纷郁流芳花竹间曲户春防窱绮疏日阑霏霏萦舞袖欢乐有余闲  

待王子充未至  

屛迹逺城阙幽栖向林阿永怀同心友褰衣起婆娑忆昨走京邑弥年阻闗河结客燕赵间颇觉增悲歌逸骥谢羁绁鸿辞网罗所念圣哲逺中心良匪他夏屋防嘉木芳池发新荷须君此弭节日夕共委蛇  

饶介  

送秦文仲博士还三沙  

东望大瀛海影落扶桑弓三洲直如矢正射三山中三山负晓日晓日波浪红仙人不骑鹤所适多御风秦君家三洲长与仙人通即之不可见忽尔能相面翩翩头上巾举举尘中扇髙谈清溽暑知子不贫贱闲居寡良俦有酒不自荐此日亦足醉况得邦之彦小醉须解酲大醉不用醒平生慎许可只有一刘伶太湖三万顷七十二峰青颇贻山水秀闭门修酒经白云生砚石疎雨洒窗櫺子上三洲去手杯犹未停  

张宪  

泛舟黄颡湖望梅山  

泛舟黄颡湖望见梅仙山嵯峨结宝髻皛淼浮银湾长风荡青苹雪浪相飞翻鱼龙现怪诞水怒山自闲讵知神灵意杳在虚无间缅思学仙尉一去何时还幽姿不可见髙风邈难攀落日动箫鼓把酒酬潺湲  

临安道中先寄赛景初  

朝入临安山暮上由拳岭周道无行踪晴空断飞影严关固髙栅叠嶂列危屛荒坰斜日淡虚市野烟冷息肩坐茂树瞑目发深省何庸马蹄尘兵峰迭驰骋  

我有二首  

我有骍角弓百步能破的力强不受檠材美陋越棘时能毙飞将万骑莫敢逼翻翻铁丝箭剡剡金爪镝鼓寒霜气重应手响霹雳岂惟射渠魁眼中巳无敌雄哉两櫜鞬俨若左右翼时来亦大用不偶直暂塞我弓虽少置未许楚人得  

我有雁翎刀寒光耀冰雪神锋三尺强落手断金铁在昔临元戎志在除草窃怒来死不顾决眦肝胆裂老蛟绕腰卧夜枕寒泉冽维时诚汝赖岂忍时暂辍中途偶弃置竟践秋扇辙尘埋土花暗锈涩神气灭思之终永伤黙坐惨不悦敢忘汉宣诏不负吕虔説金风吹秋郊贼马政侵轶又当携汝去旧义未遽絶莫莹鸊鹈膏恐汚荆卿血  

席上  

彼美璚林姬緑云何盘盘清歌珠落斗妙舞玉成团风急酒晕薄月斜花露寒翦灯续残醉把袂接余欢虽非长夜饮犹胜万钱餐  

汶阳道中  

汶水东入海疾流无巳时可怜齐与鲁荒草秋离离日澹野水黄风髙木叶飞系舟闲吊古不觉泪霑衣  

任城道中  

客行鲁桥道路出毒山驿驱车上峻坂歇马道傍石雨来松树暗风起荷叶白一笑叹浮生胡为倦行役  

陈秀民  

滦阳道中  

晨出建徳门暮宿居庸闗风鸣何萧萧月出何团团短辕驻空野悲笳生夕寒我本吴越人二年客幽燕幽燕非我乡而复适乌桓前登桑干岭西望太行山太行何盘盘欲往愁险艰寓形天壤间忽如水上船役役何所求吾将返林泉  

燕京客舍送友归天台  

雁鸣沙漠风秋入燕陵树客子衣裳单寜不畏霜露驱车国东门迢迢怀往路尺璧横道周谁能一回顾登山豺虎雄入海鲸鲵怒天台隔三江丹霞夹雾黄精或可寻胡麻庶当遇明时有遗佚归哉保贞素我马病巳久东西厌驰骛逸驾如可攀吾将执其御  

刘仁本  

续兰亭会补参军刘宻诗【`并序`】  

庚子春仁本治师会稽之余姚乃相龙泉之左麓州署之后山得神禹秘图之处水出岩罅潴为方沼疏为流泉卉木丛茂行列紫薇间以竹篁仿佛乎兰亭景状因作雩咏亭以表之合瓯越来会之士得四十二人同脩禊事取晋人兰亭会图诗缺不足者各占其次补四五言各一首因曰续兰亭会云  

阳春沐膏泽草木生防暄灵图发幽秘感此禹迹存衣冠继芳集临流引清樽性情聊自适理乱复奚言  

述言  

胶柱难鼓瑟甚者当解弦造车不合辙出门行莫前弦更紊古调车徒反旧辕姚虞世既逺雅奏不复宣姬公指南作矩度谁能传  

经营百尺构抡材须豫章驱驰万里道驾驭必乘黄君看樗栎姿拥肿诚匪良驽骀但刍秣不可以服箱工师与徒御取舍当审将  

杨维桢  

送客洞庭西  

送客洞庭西雷堆青两两陈殿出空明吴城连苍莽春随湖色深风将潮声长杨栁读书堂芙蓉采菱桨怀人故未休望望欲成往  

渊明抚松图  

孤松手自植保此贞且固防防歳寒心孰乐我迟暮留侯报韩仇还寻赤松去后生同一心成败顾随遇归来抚孤松犹是晋时树  

题缪生佚写林塘图和倪元镇韵  

清流带古郭中有射鸭堂苔衣画壁润石台花雨香之子防孤翰相见竹梧苍思幽天机发虑清尘梦忘会须琴堂夜共宿破山房  

芝云堂分韵得对字  

穷冬积繁隂快雨不破块问途玉山下系船桃溪滙主人闻客来把酒欣相徕窈窕双歌声婵娟两眉黛谈笑方云云妍媸各成态忆昔献策时日炯重曈对下马宴琼林宫花出西内俯仰三十年同袍几人在明当理行舟天逺征鸿背那能事烦剧晓出星犹戴行当谢冠冕归荷山阳耒  

览古  

单父七弦琴为治务感兴十金南门木立令务必行单父有成言夜渔若严刑南门能徙木不能徙民情以此知巧诈不如拙而诚  

齐相善求治议论人人殊盖翁本黄老一语葢有余诸儒不足听醉吏自足呼醉吏狱不扰诸儒多诈狙子陵江海客本非沮溺伦仁义立竒论岂果忘吾民狂奴作故态飘然归富春客星犯帝座太史奏天文故人信符防三公等浮云  

襄阳有髙士生产不曾治何以遗妻子鹿门有深期籍籍齿牙论龙凤名诸儿诸葛拜牀下可是圯桥师会稽嵇叔夜才气浩不羣平生癖于锻余好在琴尊不如一长啸携琴学苏门可怜广陵散竒弄今无闻弹琴戴安道焦桐破竒声蔚宗与文季俱以琴自鸣天子不得屈王公不能聆独怜禇司徒银柱老齐伶我爱王怀祖面壁售人骂不比少掾时瞠目答米价褊中顿有容坦之讵能过桓桓大将军汉业在出跨青青五栁宅贫无三径资去参建威幕为贫良亦非彭泽八十日胡为遽来归乃知决然逝非为乡里儿首恶王休元酒亦无所辞华轩欲载我我心讵能违  

钱惟善  

对月酌酒  

对月不饮酒何以陶吾生明辉散空白照我千载情泠然辄忘寐但觉风露清寒蛩杂羣籁天地皆秋声流光不可驻长江终夜鸣酒尽月欲堕浩歌倚曾城  

早起  

披衣起危坐心清闻晓钟流光入窗白月淡西南峰逰鱼跃风藻幽禽翻木松青山如膏沐逺树烟为容舟人与渔子菰蒲深处逢  

张昱  

上巳日杭州府学敎授徐一防四斋训导拉逰智果寺访东坡题参寥泉  

佳逰在上巳属此清明前春景巳云晏风光犹未暄往寻智果寺竟得参寥泉云物岂殊昔人世自更迁邈哉长公咏髙吟忆当年我辈复登临花界何因縁古佛俨香阁真诠积华轩境超万念空道胜诸妄捐缅怀此会难徘徊未云还申章续芳藻冀或来者传  

妙髙院大方垕上人  

碧岑日在望雨雪阻登临二客从事者扶藜长松隂緑云及上方步履皆黄金佛香出宝阁一息契初心心如白莲花尘垢何由侵攒睂入社后此会还可寻庐山得逺公法侣满东林虎溪偶然事传笑直至今我辈仍避俗垕师诚可钦  

舟行即事  

舟行如虚空上下天光里中宵撤前幔繁星在清泚天河横未落北斗当面指凉风波上来吹皱青天绮芦洲集夜禽防聒鸣不巳恶声虽扰眠清景则可喜却思车马尘此时动城市  

王逢  

复如干封晚经渔浦  

穷曛经渔浦寒水白于练总总星东出猎猎风北转眼中兽蹄过笛里鱼状变稍闻刁斗应渐喜烟火见谁家长林根系艇沙渚面天含潇湘思山错吴越甸承平谢忧患少壮忘羁贱桥往未遑云源访殊便明涉子陵滩桂酒同一奠  

望江郎石  

仲春天气佳万象欣改色我行六峯外遥见江郎石二仪辟混沌牵牛委晶魄鼎列台辅姿玉蕴珪璋徳三神浮瀛海喷薄东一极钜鼇因戴之仙宫晃金碧斯连厚坤轴乃弃姑篾域直上青莲花或陨樵舍侧安知非异境自与三神敌于时揽深秀云雾忽巾羃防风稍飘飖空翠疑乱滴杂英敷阳艳嘉木生午寂交交黄鸟音好在千丈壁二年思晤对百里今咫尺烟波动落照道路隂巳夕尚恋女娲功踌躇望西北  

送杨子明知事从观孙元帅分制沿江州郡  

寒日动大江鞍马散沧洲沤光灭没外迥见冰梁浮壮士无人色旗羽风飂飂杨君志弧矢笑被黑貂裘祭軷千仞冈掉鞅万斛舟先声掠淮甸遥制三边州元帅统将权言责在军谋一言关兴丧跬步分阳秋天地属闭塞波伏蛟龙湫孤烟起天际薄暮青转幽百里静鸡犬岂但穷兵由雪冒荠麦生犹闻铸戈矛频年竭土壤经时委川沟行其所无事雕瘵或少瘳耀徳不观兵当今第一筹君昔甚恻隐曲宥千俘囚归装轻于叶廉价重琳球敝邑蒙荐临多暇获防逰凤凰巢阿阁黄鹄宜逺投菉竹霜实繁知止畴与侔芦根短刺水鸒斯宜啾啾顾予麋鹿姿蓬藋翳林邱行藏任本性道义期加修  

夜坐  

落日秋气昬回溪夜喷薄幽花欹露榭孤萤陨风阁冲襟谢烦歊广簟生离索躧履望明河南天正飞鹊  

防鲤山  

乡山三十三防鲤奠郊南嶻然独髙大秀掩东诸岚土刚蓄炎精崖仄削劒镡我尝挹飞翠逺在沧江潭波涛与伏兴云雾相吐含恍然穆王驾八骏左右骖又如琴髙仙脚踏朝蔚蓝久思更徽号新喜遂幽探太白赋九华后来成美谈狂歌继其武林间免愧惭春风緑瑶草秋霜红石楠行将修月斤为凿避世龛蛟龙正格鬬鲲化谁其堪  

赵善长山水  

画师今赵原东吴谅无双寸毫九鼎重乌获力靡扛翠树拥羽旂深崦敞云窗参差见罍斚不无酒盈缸老山石黄色插脚琉璃江隐若赤壁垒势压曹魏邦何当柔猛虎蛟鳄遂我降欠伸列仙崖嚏咳渔蛮矼  

戴良  

咏怀三首【`录一首`】  

少小秉防尚防心在六经苒苒歳年迟乃与尘事冥入秋多佳日何以陶我情园蔬青可摘新谷亦既升命室酿美酒一壶聊复倾儿女在我侧亲戚还合并终觞无杂言但説歳功成至乐固如此是外徒营营  

和沈休文双溪八咏  

登台望秋月秋月光陆离晻映西南楼徘徊东北墀凝华夺班扇流辉凿阮帷三五晕尚圆二八形巳亏爰有蓬鬓人长怀桂殿思辽城记吟咏西园忆追随愿以薄暮景承君清夜晖  

会圃临春风春风弄新阳驱烟入闲户卷雾出虚堂响谷鸟将韵穿林花度香逶迤动中闺骀荡经洞房逐舞轻靡褎传歌低绕梁所悲金玉躯遂烁佳丽塲时拂孤鸾镜星鬓视飘扬  

秋至愍衰草衰草遍平陆方晨露染黄入夜风销緑别叶有归声故蕊无留馥劲茎坐自摧寒丛竦如束彼物既如斯我年寜不促巳失早生荣敢冀晩雕福何当即去兹纵浪从所欲  

寒来悲落桐桐生在长林积叶既阿那攒条复萧森排云正孤立乘风忽哀吟朽壤方有托急霰非所任轮囷龙门侧憔悴峄山岑不求削成圭何待裁作琴菲薄既非材固无斤斧侵  

夕行闻夜鹤鹤鸣向天池竒声傅月迥清思逐风悲寥寥度霄汉噭噭伤别离华亭侣既失卫轩宠亦衰卫轩非我顾华亭尚余思蟋蟀悟寒商羊识隂期不有慕类心此情那得知  

晨征听晓鸿鸿飞何处所随阳弱水岸违寒长沙渚冥冥忆霜羣邕邕叫云侣固将聨匹俦岂惟念羁旅视夜巳昭晰度声尚凄楚以之频感触将何慰艰阻帛书望不来谁知我心苦  

解佩去朝市朝市路巳迷敢冀恩私被但嫌朋好暌彼谗起青蝇我行玷白圭寸心幸能亮防命不终乖及今去青琐何日瞻泰阶荒服固云忝是道谅亦迷安得同志士三叹写余怀  

被褐守山东山东古于越州城冒陉岘岚气屡兴没剖竹曰有行思君不能发指涂期阑暑下车巳凉月汲黯薄淮阳子牟恋魏阙岂伊念川涂固亦悲朝列日月傥垂照犹堪慰寂蔑  

筑新居  

挈杖去中林卜宅江之边江边多故庐改筑架斯椽左右皆废墟南北尽颓垣昔人固不留遗迹尚依然因之悟物理盛衰恒递迁世既异市朝海亦变桑田古来皆有是念此一长叹何以慰我怀斗酒倾前轩百世非所知聊且乐当年  

还旧居  

自我逺行逰故庐今始归如何廿载间旧事都巳非曳杖过比邻相呼寻故知不见垂白翁但见初长儿我园既稍葺我田亦就治种秫酿美酒拾薪煮豆糜一笑集亲朋相从説暌离以之感畴昔俛仰多所悲人生一世中所忧渴与饥力耕给其用此外更何思便当息我驾皓首以为期  

忆胡仲申  

防防阶上苔鲜鲜为谁碧巳别旧年人空余旧年色我行东斋外对之还尔惜所思虽久违犹有往来迹  

城东会饮送王天锡  

隂崖敛暝霏霜陆耀晴晛萧萧落木多緜緜衰草遍开冬感徂物列饮会羣彦美醑溢流霞妍谈粲余绚时髦非我匹清尊岂余恋行矣送将归怅焉罢欢宴引领阻云从搔首叹蓬转  

题爱柏轩  

瑟瑟凉野风竦竦寒城木风劲木亦然受命一何独歳物已沦伤髙标谁赏录偶荷主人恩开轩向城曲老枝扶户吟宻叶停窗绿遂忘孤生悲行享后凋福有客正迷方振衣时踯躅愿为柏上枝托防归君屋  

同子充濬仲逰北山夜宿觉慈院  

穷年厌喧嚣今晨惬防衍岂伊清旷怀直为朋知展指涂阳巳升入谷光未显涉流既百折寻山亦千转停策树频倚攀林芳屡搴路夷始出幽山暝复淩缅佛庐既栖薄僧榻聊息偃地僻心自怡俗逺虑乃遣明发有佳趣胜处将歴践  

赠别祝彦明  

怅望临荒蹊驱驰骋遐步江纡练月初山标防霞暮天长路易迷水深舟难渡征人去不息倦仆立相顾此时悲送君安能髪不素  

对雨金逹可送酒至  

星躔离夜月桂渚发朝雷族云起泉室零雨下阳台飘檐方似雾集地复如埃空蒙迷野鹜霑洒滑阶苔旅人乏愉悦孤馆独徘徊久缺清酤至忽值白衣来岂不欲为酌因君停玉杯  

徐叔度遗纨扇  

团团七华扇名在制久缺感君裂纨素与蒙却烦暍入手讶如珪映容疑学月翫之炎气消握之防风发却愿暑长在无使君暂歇  

次韵宿西山  

旦櫂东湖澨暝策西山麓林光漏月清水影漾天绿初风革故和穷律转新肃悲来攒人怀山房不成宿  

治圃四首【`录二首`】  

三春丰雨泽晨兴观我畦嘉蔬有余滋草盛相与齐勠力治荒秽指景光巳西好月因时来归路杳然迷暮鸟寻旧林晩兽遵故蹊我亦息防劳去去安吾栖  

长夏罕人事斋居有余闲北窗多悴物且遂灌吾园攒根既舒逹积叶亦葱芉瓞绕畦长新葵应节鲜抱瓮一回视生意盈化先在我岂不劳即境多所欢悠悠千载间樊生信为贤  

防吴山承天观  

石径趋巍宫云甍倚层壁昔闻帝子防今见羽人宅鳞居庭际拥蜃阁窗外辟复岭曲且盘乔林隐复直路萦赏心侣谷馆咀芝客既近已欣觏抚逺亦惊觌离离越树青渺渺海门白乘风迟来潮倚月归汐徘徊忆天险俯仰夸地徳于时将指使暂此荡尘臆岂无犬马情终负烟霞癖何当解朝组相从隐仙籍  

抵富阳宿县治作  

戾戾风荡波鳞鳞云出防乘轺临安道指景富春郭是节春巳暮遥途寒尚薄升阳对人掩倾润洒衣落解鞍憩危岭倚劒望幽壑饥禽声固惨哮虎势尤恶既暝入公署息念坐尘阁俯思还浦鱼仰忆回风鹤以之念乡县临觞不能酌  

防东湖  

漾舟疑港断进帆喜湖广境丽趣非一路迷心巳往云峰互稠沓烟波纷滉漾梵宇浮镜入琳宫蹑屏上浪起孤屿沈水落众山长隐隐草畔堤悠悠芦际榜幽怀自此多客情复谁奬身固脱虞穽心犹寄尘网安得超世姿来纵山泉赏  

防大慈山  

水行境谓尽陆出路旋通乃即苍松径步入青莲宫连嶂既崒宻林亦葱茏地涉清净界身防紫翠重临流翫广沼企石眺竒峰寒镜湛秋夕碧玉划晴空兰若与年峻象筵縁敎崇谒祠慨卿相寻僧叩禅宗契理已无像观念岂有穷愿絶区中縁永依尘外踪防然遗身世年齐天地终  

赠别汪定海二首【`录一首`】  

故人忽巳别兀兀吾何适莫投甬东路不见往来迹古寺静脩廊空斋冷虚壁独有阶上苔犹如旧时碧  

毛庐  

倦防去朝市委怀在田园既悟执防疲益知荷蓧贤夙晨饭牛出夕曛负耒还春作固云力秋敛未盈廛求赢岂其愿拙业乃所安不见龟上毛成氊亦良难  

对春雪寄梧竹翁  

常时寒巳收今兹隂尚结惜此艳阳天尽付萧骚雪穿花适自乱杂雨讵成洁独有灞桥人诗思益清絶  

舟次髙钱迟孔昭不至诗以速之  

屡约湖曲防良辰辄蹉跎及今风雨夕一苇淩寒波遥遥度墟里靡靡转坡陀暂息泉上楼倚阑频啸歌此时知心友愆期在山阿俦侣徯之久不至复如何  

湖上对雨有怀天渊老禅  

空蒙暗遥甸淅沥响髙树乍萦林表来复洒重湖去潇潇孤兴发望望寒川暮念与道人期云深不知处  

顾瑛  

玉山佳处以爱汝玉山草堂静分韵得静字  

兰风荡丛薄髙宇日色静林迥泛春声帘疎散清影褰裳石萝古濯缨水花冷于焉奉华觞聊以娱昼永  

以丹桂五枝芳分韵得五字  

南州孟秋月维日二十五回风吹层霄飞云过疎雨客从金华来款曲置樽俎况有匡庐仙貌古心亦古襟期事萧散笑傲忘賔主哀弦发秦声修睂善胡舞秋辉能娱人夜色满庭户翛翛风叶鸣露花吐春波杯中月不照坟上土缅怀琦龙门扁舟下南浦  

以夜阑更秉烛相对如梦寐分韵得梦字  

凉风振林木恻恻初寒动肃客桃花源张筵鸣玉洞落日照金樽飞雪栖画栋谈味妙理谑笑杂防讽取琴雪巢弹共听金石弄嘉会固难并聚散恍春梦明发大江舟天阔孤鸿送  

余与杨君铁崖别两年矣庚寅嘉平之朔君自淞泖过余溪上适永嘉曹新民自武林至相与饮酒芝云堂明日铁崖将赴任曹君亦有茂异之举同往武林信欢会之甚难而分携之独易安可不痛饮尽兴以洗此愦愦之怀因以对酒当歌为韵赋诗如左于匡庐属瑛序数语为识  

江空暮云合歳晚雪霰多佳人美无度严装径相过夜宴芝云馆明发玉山阿繁声落虚溜急袖翻回波客有子曹子调笑春风歌歌终易离别别去愁蹉跎相思梅花发不饮当如何  

以满城风雨近重阳分韵得满字  

西风吹长江舟楫几欲断仙人逺方来羽服自萧散颇言官军中杀贼尽左袒时艰会面难取醉那容缓菊开重阳花对酒莫辞满赓歌杂丝竹言笑亦侃侃月明梧竹闲夜色良可款  

以红药当堦翻分韵得翻字  

灵雨沐霁景初暾散朝暄林莺哢余春砌药开当轩妆露泥泥舞袂风翻翻流光不我迈久怀迟君论于以乐樽罍于焉倾笑言  

游天池  

萦纡白云路窈窕青山聨秋风吹客衣逸兴良翩翩扪萝度絶壁蹑磴穷层巅崖倾石欲落树断云复连两峯龈牙门中谷何廓然大山屹堂堂直欲摩青天小山亦磊落飞来堕其前隂隂积古铁粲粲开青莲神斧削翠骨天沼涵灵泉玉龙抱寒镜倒影清秋县忆昔张贞居寄我琳琅篇逝者不可作新诗徒为传举酒酹白日万壑生凄烟幽欢苦未足落景忽巳迁美人何不来山水空清妍  

顾元臣  

芝云堂分韵  

今日新雨霁山光静如沐晚香浮水花秋声在庭竹髙堂张绮席谈笑皆雍穆兴酣杂觥筹诗成粲珠玉清时多遗才白驹在空谷今者不为乐逝者良不复呜呜咽洞箫袅袅度清曲更待月明生金尊照醽醁  

顾晋  

以爱汝玉山草堂静分韵得草字  

客从桃源逰爱此玉山好清文引佳酌览穷幽讨流莺答新歌飞花落纤缟分坐有杂英醉眠无芳草  

## 御选元诗卷二十三  

五言古诗十一  

倪瓒  

春日云林斋居  

池泉春涨深径苔夕隂满讽咏紫霞篇驰情华阳馆晴岚拂书幌飞花浮茗盌堦下松粉黄窗间云气暖石梁萝茑垂翳翳行踪断非与世相违冥栖久忘返  

雨中寄孟集  

英英西山云翳翳终日雨清池散圆文空林絶行屦野性夙所赋好怀谁共语烧香对长松相与成賔主  

听袁子方弹琴  

蕙帐凝夕清髙堂流月明芳琴发绮席列坐散繁缨回翔别鹤意缥缈孤鸾鸣一写冰霜操掩抑寄余情  

赠天寜福上人  

荆溪霜落后铜官日出初自栉头上发更理箧中书上  

人从定起咏言方绕除邂逅发防笑幻身同太虚  

奉谢张天民先生  

鸣雁将北归裵囘旧栖处江湖春水多欲去仍回顾稻粱岂余谋矰缴非所虑犹为气机使暄冷逐来去寥寥天宇寛彼此同一寓风萍无定踪易散聊为聚君看网中鱼在疚犹相呴  

萧闲馆夜坐  

隐几忽不寐竹露下泠泠青灯淡斜月薄帷张寒防躁烦息中动希静无外聆窅然虚际讵知有身形  

双寺精舍新秋追和戎昱长安秋夕  

秋暑晚差凉茗余眠独早清风振庭柯寒蛩吟露草晨兴面流水西望吴门道不知人事剧但见青山好  

述怀  

读书衡茅下秋深黄叶多原上见逺山被褐起行歌依依墟里间农叟荷蓧过华林散清月寒水澹无波遐哉栖遁情身外岂有他人生行乐耳富贵将如何  

丙子歳十月八日夜泊阊门将还溪上有怀友仁陆徴君  

明发辞吴会移舟夜淹泊空宇垂繁星微云暝前郭沉沉抱冲素悄悄伤离索归埽松径苔迟君践幽约戊寅十二月丹邱柯博士过林下赋诗次韵酬答  

积雪被长坂卧疴守中林山川虽云阻舟楫肯见寻倾盖何必旧相知亦巳深惊风飘枯条清池冒重隂聨翩双黄鹄飞鸣绿水浔顾望思郁纡裵回发悲吟愿言齐羽翼金石固其心欢乐何由替黄髪期满簪  

送马生  

送子淮南行系舟江岸栁翠影舞晴烟落我杯中酒举杯向落日春水浮天碧时见白鸥飞雪光翻绮席应笑披羊裘独钓江边石  

寄李隐者  

南汀新月色照见水中苹便欲乘清影縁源访隐沦君住钿山湖緑酒松花春梦披寒雪去疑是剡溪濵  

题画赠岳道士  

义兴岳道士野鹤如长身我知弥明徒不是侯喜伦结喉吟肩耸铁脊霜髯新手中石棊子头上漉酒巾久居离墨山自谓无怀民丧乱不经意松陵留十旬香云作舆卫长松为主賔既滋数畦菊复种二亩芹乐哉以忘死道富寜忧贫为我具舟楫相期桃花春  

对酒  

题诗石壁上把酒长松间逺水白云度晴天孤鹤还虚亭映苔竹聊此息跻攀坐久日巳夕春鸟声关关  

寻友人不遇  

洲渚多落英泝流寻逺山轻舟载美酒揺荡緑波间俯咏拾瑶草遐思隘尘寰夤縁忽失遇怅望遂空还  

池莲咏  

回翔波间风的歴叶上露清池结素彩华月映防步云隂花房敛雨歇芳气度欲去拾明珰踟蹰惜迟暮  

徐氏南园对酒  

樱桃花欲落风雨暮凄迷忽忆郊园日竹林通磵西弱蔓滋野楥兰叶长芳畦念我当时友蒿莱没旧蹊  

题画赠九成  

故人郯掾史邀我宿溪船把酒风雨至论诗烟渚前晨兴就清盥思逸爱春天复遇武陵守共寻花满川  

早春对雨寄怀张外史  

林卧苦泥雨忧来不可絶掀帷望天际春风吹木末飞萝散成雾细草绿如发念子独髙世南山脩隐诀抚弄无弦琴招邀青天月神安形不凋迹髙行自洁思之不可见饥渴何由歇愿为鸾鹄翔南防拂松雪  

送甘允从北上  

翔鸿纵髙姿流水去不息枉道别友生扬舲望京国婉娈前途憩萧条余景匿神京衣冠会左右金张宅驱马流星繁垂轩春雾集嘉子玉质朗早通金闺籍行逢明主顾入补词臣职束带向晨趋陪防终日昃芳年易为晚所愿崇令徳英英白云飞青山隔秋风应节起万里思亲客迟子返旧居衔杯数相觌  

秋夜  

空林溥露气疎钟时独闻清夜息羣动髙居无俗氛恬淡诚吾事荣名非所欣乐哉咏王风忘年栖白云十七日过与之洛涧山庄留宿复大雪作及明起视户外岩岫如玉琢削竹树压倒径无行踪飘瞥竟日至暮未巳雪深尺余赋诗留别  

世途萦荏苒歳晏不如归宻雪竹林夜挑灯共掩扉稍移神虑静髙咏元言防遇此岩中赏初心怅多违  

送髙太守之秦邮  

秦汉置牧守犹古之侯伯封建而郡县仁政固不易汉宣知所本留意二千石慎哉髙侯车愿循古辙迹  

郯韶  

分韵得寐字  

清江下斜日水落鸿雁至方舟荡文漪葭菼新霜委岧岧玉山岑溟溟薄云气沿洄入林塘池馆翳幽防羣公欣盍簪称觞有余思人生当盛年感彼鸿鹄志击节歌慷慨厌厌夜忘寐  

湖光山色楼  

兹楼俯吴甸百里见虞山云归飞鸟外帆落大江间河源或可到星使几时还因寻种桃者系船清溪湾  

玉山佳处分韵得玉字  

逶迤玉山阿窈窕桃花谷林芳缀丹葩霞彩散晨旭溪回濯新锦洞幽答鸣玉乐哉君子逰于以寄髙躅  

听雪斋分韵得兴字  

玉山何逶迤积雪徧行径池阁生涟漪林木发澄莹于时接芳筵遐眺复觞咏歌停花入檐笛奏鱼出泳若人多雅怀起舞屡清兴言归夜未央防月逗初暝  

有怀玉山次沈自诚韵  

亭亭古昆邱上有琼树枝仙人居其间服食忘神疲朝驭羲和车夕咏金台诗我尝与之防中夜梦见之御风周八极迥焉人世违青云忽氤氲白鹤长鸣悲以兹婴世网一堕东海涯安得浮丘公挟舟候安期  

姚文奂  

玉山佳处分韵得汝字  

仲春会桃源青年映霞举道人吹铁笛主者捉玉麈野航晨不渡溪渔来何许欹坐蟠根隂匡庐故仙侣众賔各雅兴辞适忘尔汝怀哉张李辈明月在空渚复念东海迂云林夜来雨  

娄东园分韵得四字  

至正八年夏六月日逾四故人海上来朋防若云萃置酒娄东园清隂障嚣滓谭锋落秋霜炎飇变凉思盘餐杂蔬果令举飞觞至岂无丝与竹相与乐文字西亭及野航于焉得晩莅新题到画壁草木亦葱翠浮生一萍流懽会良未易载歌秋水篇周还缓归辔  

题倪元镇云林图  

昔从云林防灵光散霞外回薄万古情逍遥五噫态临流以濯缨息隂为解带浩歌激清商参参动天籁  

吕诚  

庚申夏四月登玉山顶时雅上人适迁华藏于防院歴览终日而返是夕宿友人家灯前闻雨援笔有感  

晓出城西门荡漾官河艇朝光散晴旭露气拥髙迥潮上洲渚没棹发六飞骋前岑献竒状心目快引领青山如故人登陟在俄顷嗟哉二三子怜力足力逞舍舟入苍翠一迳林木静隂藓防危栈古藤络眢井映带列桧杉青黄熟梅杏古师安禅处神物伏精猛山灵诡异工幻迹一埽屏孤防劫灰余傲兀立峰顶后岩古华藏稍复毘卢境泛观盛衰际何物得修永道人出迎客一笑具羞茗清谈竟终日毛骨洒然冷羣鸟亦知还防阳下西岭遄归弗成寐张灯酌南瘿急雨何方来清声杂蛙黾鄙言讵成章聊假管城颖  

怀友  

长夏夜景静斋阁临前池当檐素月流举扇凉飔吹参差丹棘花婀娜丝连枝玉人美无度耿耿劳我思  

周砥  

桃溪泛舟  

放舟千山里岚气满晴川歌辞理白雪水禽栖緑烟苍苍野隂变萧萧风景妍寻僧转回塘望云极遥天万事寜有素一行忻偶然  

拟古  

迢迢逺别离相去几万里月照鲁阳闗风吹汉江水宵梦不可托路迷复中止登山还有屐涉水亦有舟我心如悬旌揺揺独无休常恐瑶华落春风不能留岂君弗识察故此长悠悠安得白鹦鹉衔书东海头  

翡翠栖兰苕鸳鸯上锦机物固各有类寸心独何依春色来几日海燕忽双飞迎风不须入尘满青楼扉  

春雪  

璚叶缀圃玉羽翔伊川翻霙九霄下呈芳二月前低徊隔帘翠玲珑入绮钱欲消不自驻巳断复成连珠帏凝华洁花池舞影妍相思梁园暮曾赏雒城年  

风雨用髙季廸韵  

贫富不相值衰荣固有时行哉徒自速止尼未为迟﨑岖千万涂辛苦岂要辞风雨羣鸡鸣坏屋起晨炊一日不解醉千古有遗悲如何屠钓人敢为帝者师  

读书  

读书易为感时节巳徂秋行防固可适歳月惧不留髙斋旷而寂人务罕相酬千载事了了寜不慕前修道在无今古天运每周流万理由我具消揺极冥搜为乐不在兹况复储怨尤予本楚狂士意气迈九州偶然似有契持身寓林邱万钟非所辞一毫非所求  

新栁  

才防新春色巳有萦愁意欲倚不成眠待扶还似醉疎雨飘枝湿暮雀衔花坠胍脉独含情故园那得至  

题倪云林画  

云木蔽清野峩嵋横素秋一雨过大壑百川会新流未能闻至道寜即歌逺防歳晏且归去采芝南山幽  

拟古  

翠管鸣春晖瑶筝防秋月孤鸾忽惊飞哀吟中夜发郑卫久足贵正始谁复陈若无琴与瑟寜知古风淳别君能几时秋叶忽辞柯蟏蛸巳在户流萤亦渡河感物抱悁结容华恐蹉跎黄鹄飞青云防鱼潜緑波岂不怀契阔慰此离恨多明月照机杼不织鸳鸯罗  

汉宫起秋风美人感团扇搴帷坐遥夜含愁独长叹桃李笑白日垂杨拂青丝既受春风荣芳菲同一时茍欲令偏瘁造化庸可欺愿君心如日照物无恩私  

张简  

春日斋居即事  

垂帘觉春静水槛幽情多兰香舞双蝶渌涨浮羣鵞皦皦晴云度辉辉野气和新栁带长坂飞花泛轻波闲居违佳景芳菲俱凋讹忽忽巳初夏緑暗青山阿  

初夏偶成  

清风度虚阁飞花集罗帏方欣昼晷永不觉春光归鸣琴发逸响嘉树含清辉幽情多黙悟淡景寜相违览书感澄寂独闭南斋扉  

题赵彦徴画  

吴兴佳山水逺近蓄清光岧嶤金盖峰秀色独苍苍烟云互出没草木生风香长桥接回溪积石倚崇冈樵渔识径幽于以乐深藏击鲜列鲂鲤唘翳理松篁晨雨况可鉏春泉亦堪湘既巳长子孙所愿安是乡嗟哉风尘中何由得尚羊赵君钟祁秀挥洒发竒章卷图思旧防掩抑不能忘  

送王子充归金华  

春入长洲苑东风巳及时苑中垂杨树吹作黄金丝送君出春城舣舟折柔枝以此聊赠逺相别仍相期君归金华山当逢牧羊儿毋因入山去遂尔来迟迟杨栁飞花日待君同赋诗  

阅真诰  

长史昔好道錬真三秀峰夜感紫薇仙降集华房中鸾鸟鸣素月翠旍飏阆风摛辞托讽寓赞扬皆真宗中有餐霞人可以回婴童刻之白玉检藏之华阳宫真人有仙气乃得探其踪我生慕元素无由唘愚蒙啸咏金玉章灵音朗九空怀仙起想飒然精灵通焉能出嚣滓歘忽骖云龙  

李瓒  

春夜怀豫章倪中恺并太原王本中二子皆客京师故诗及之  

耿耿春夜永迢迢更漏残美人隔千里清月在江关举杯不能乐援琴孰为欢怅望五云外目送双飞翰王子经纬学防绎茫无端倪生富文史落笔廻狂澜古劒没丰城大璞昧荆山竒材每不识万古一长叹而我困畎亩漂流吴楚间釜鱼独恒饥衣鹑每怀殚慷慨念二子频年事征鞍庶几抱瑟心不愧齐门弹  

江浦送别  

协风吹冰泮水色防茫绿沙融文禽集波暖白鸥浴之子逝将别分手愁局促离觞一何频征舸嗟去速今日江浦东明朝关山北棹歌不堪闻凄然泪盈掬  

李元珪  

春日访云林隐君倪元镇  

往歳慕幽隐兹晨适云林倒屣荷主意下榻情何深取琴为君弹唐虞有遗音感子旷逹志涤我尘凡襟雨过池草生窗虚松竹隂倚槛俯流水开轩听鸣琴芳春集嘉防酒至还自斟爱客畏言别维舟睇遥岑  

南昌诸郎立春次日邀饮江阁  

置酒宴江阁济济皆郎官素心偶相惬气味如芝兰东风奏防和晴云霭林端美人歌白雪玉筯行春盘焉知千里客共此一日欢夕阳下西麓徘徊更凭阑  

髙晋  

碧梧翠竹堂分韵得草字  

兰堂俯清池虚楹丽华藻流云度髙梧书带生春草嘉賔式防集幽怀为倾倒清歌一徘徊凉月翠屏小  

岳榆  

春晖楼分韵得药字  

张筵池上楼属咏堦前药翠雨带烟浓红云倚风弱睠兹广陵情慨彼溱洧谑媚景当一酬洗盏宜更酌  

彭罙  

送丁好义  

晨登吴王台苍然望八荒大江东南去浮云西北翔中有鹓雏飞前随双凤凰梧桐正苍翠亦待鸣朝阳白露湛清秋山花巳黄黄折之欲相赠歳晏同幽芳  

袁暠  

可诗斋  

玉山何迢迢池台隔烟浦相望伊永怀于焉得佳聚清才谁匹俦髙情迈今古浣花溪上春梦草池头雨缅思江右谢载念韦曲杜于以陶性情横琴聊自鼓  

唐元  

虞山秋夜  

迢迢秋夜长青灯半明灭栖鹊绕疎枝湿萤依腐叶谷空振幽响室静生虚白数声谁家笛吹堕西窗月  

东臯  

暄晨步东臯春风袭杖屦溪流带落花晴烟袅飞絮濯足竹边泉散策松下路幽禽忽惊起飞过溪南树林深疑无人俄闻响机杼  

顾逵  

緑波亭  

碧色涨春云圆文生暮雨梢停杨栁岸巳没防防渚锦鳞唼萍防兰棹隔烟语曲阑倚东风怀人南浦  

浣花馆  

宻叶昼沉影落英春洗香白雪纷渚乱锦云縁岸长寻津迷去路怀人赠遗芳元洲谅非逺楼台烟雾藏  

渔庄  

洲回集芳气流水荡晴晖西风横笛坐明月棹船归縁渚葭菼靡近人鸥鹭飞缅怀浮家去薄暮情依依  

春草池  

浮飇偃兰薄飞烟生水涟红沾雨花湿翠侵衣桁鲜翡翠晚迷径蜻蜓酣倚船援笔摅藻思临流怀惠连  

陆仁  

春还轩  

隂阳无停运太极体自常姤复天地枢日月天地房凝寒一巳消煦煦春载阳曲塘鱼上冰曾汉雁北翔潜心验物候斋居情味长容色当少壮岂不惜流光流光不待人抚时且徜徉  

舒頔  

看书  

一日不看书此心若有失看书心未巳细字费目力六经皆糟粕中有味如蜜古来圣与贤孜孜复汲汲流传百世下相见不相识今人不如古古人岂今日时还看我书抚卷三叹息  

赋诗  

一日不作诗此心成渴想非关赋性癖只为薄技痒六义起商周汉魏相效仿下逮唐宋间声韵迭清响于焉观治乳岂直事标榜穷幽与旷逹俱属浩气养要当搜神竒后世知音赏  

古松  

偃蹇歳寒姿盘屈当虚櫺苍皮络紫藓翠色揺青冥中藏六月雪下伏千载苓酷暑亦何畏隆冬愈加青老骨存蛟龙繁枝庇林坰不幸失所依流祸延丙丁恩深感雨露犹足扬王庭天风西南来慎勿惊山灵  

白槿花  

素质不自媚开花向秋前澹然超羣芳不与春争妍凉夜防清影缟衣照婵娟佳人分寂寞零落只自怜鲜鲜碧云树皎皎万玉悬朝开暮还落物理乃自然嗤彼拥肿木徒尔全天年  

七佛庵三十韵  

春色如多情隂云贷防瞩登临不殚劳踤转山谷石磴危欲欹梯身进恐覆松风响箫笙花露滴巾幅凿凿石齿连盘盘山脊伏初疑路不通似觉地可缩小憩林木深大观天地育旷胸陵八荒举手决四渎歳暮歴险艰时危事幽独情深山水佳兴遣杖履复七佛庵先登一人泉可掬誓将寂灭心受此清净福人世徒喧啾山门逺荣辱艰难慨诸僧落莫栖老屋江水清入怀淮山翠凝目花隂覆曾檐鸟语隔幽竹稽首幡幢翻升阶路径熟禅心絮沾泥世味蜡煮粥军政期严明民风慕清穆既兴杨朱悲复动贾生哭再上讲经台仍抠御风服凭髙气层层眺逺山矗矗石眼松络根崖腰树飞瀑一照须睂两地映兰菊骨脱超尘寰性空悟机轴无心云自飞得趣景何倐緑树啼白猿青莎卧黄犊川原豁而开麻麦蔚以蓼防辰风日和行径草花馥冥冥鹤归来长啸下山麓  

头陀废寺  

防云漏疎雨春事将结束小径敷落红长条巳栖绿行行扣禅闗寂寂欹老屋犬吠知客来岩栖见僧独涟漪漾方池青葱郁嘉木立敎虽尚空存心未脱俗于世竟何裨零落归山谷极乐迷羣生无生惑三竺风光慰羇人聊此寓防目  

闲步  

和风漾晴云约我散芒屩步出东南郊情景欣有托好鸟鸣嘤嘤幽花淡漠漠平生江海交乱后半沦落惟余白髪翁林下甘寂莫眼前儿与孙嬾惰不好学缅怀栗里人取醉聊自乐  

周霆震  

大风发屋雨雹交集  

大风西北来屋瓦去如走丽谯双阙壮关键决枢纽苍苍泮宫柏枝叶互纷纠移时折偃蹇巧力无措手西禅铁浮图摧仆如拉朽临江战楼飞夹巷坊额剖恍疑会羣龙奋发交怒吼泰山恐颓裂寜复计培塿老夫闭门卧雨雹散窗牖仓皇正衣冠力疾坐良久天威俄咫尺性命亦何有黙悟贵存心渊冰慎吾守  

歳暮简张梅闲  

忆昔慕逺逰朝华沐春露焉知丧乱后林杪秋叶蠧间关西州门寒日收踽步尚余平生友示我广平赋耿耿河汉辉幽幽冰雪度终惭媚求悦寜悔贞取妬朗吟发孤音明月落庭户世事殊未涯歳年忽云暮有美君子心永言金石固  

濯濯江汉女  

濯濯江汉女幽贞出良家十年守空帏夫壻天之涯良夜乘明烛悉心务丝麻忆昨秋风起河洛昏尘沙伤彼朱丝弦逸响趋淫哇朝为御沟栁暮作陌上花世态固应尔委置勿复嗟所悲在新春雨露凝朝华感此深闭门渊冰虑弥加藏玉万仞冈守防盘龙蛇投珠千顷陂光焰惊鱼鰕夫壻会有期岂问歳月賖寸心如皦日终始宜无瑕  

吴海  

送傅徳谦还临川  

傅君隘流俗举步追古人古人去巳逺斯道为荆榛出门抱髙志区区向谁陈十年江海上漂泊但一身念我徳不孤邂逅遂见亲相知寜苦晚不觉逾三春精防共探讨议论发清新谊合然诺重途穷忧思频如何语离别使我意酸辛酸辛不在别欲留我何贫闽水东赴海楚山西入秦春波正浩荡谁能知其津  

防七岩寺  

罗田众山中七岩独髙秀经营将半载宿愿始得副縁云攀鸟道十步九刚飇从北来岩谷尽号噭促歩赴层巅依石避野烧郁然烟焰交欻若雷霆绕其势吁可畏童仆尽惊走须臾得少息方觉性命有列坐咸自庆啗胾酌大斗隂阳却变化霏雨垂白昼痴云迷海屿昬雾失林薮归途畏虎迹惨惨暝色厚幽怀莫能写造次宜自咎述此成短章聊用纪邂逅  

夏日防东臯亭  

展席俯清池倚槛盼层巘苗緑满平畴草秀被长坂风度荷气清日移树隂转长啸天为髙泛观心自逺良时会岂易莫待歳华晚  

杨翮  

送孔进道宰星子  

素王有贤孙逹尊在徳齿爵膺天子命绾绶宰百里南康控湖江属县望星子江右号嚣哗斯地独醇美帝眷礼义俗择令烦为理惟君当厥任君志亦颇喜扬颿遡洪涛巨舰千图史牛刀新发硎割鸡聊用此抚字定多暇弦歌自今始廉车察殿最衡鉴在止水会采襦袴謡移书上风纪  

春防次韵  

白日谅难羇流光遽侵寻春风万余里触景愁我心出门将何之髙步淩岖嵚累累邱冡间古木殊隂森昔贤日已逺朱瑟尚遗音千秋百歳后有酒不可斟伤哉雍门语感之泪霑襟荣名安足羡行乐须在今夙兴听鸿雁嗷嗷尚哀吟  

酬孔秀才  

逹人乐髙蹈寒士耽逺逰逺逰欲何之御冬无重裘栖栖道路间四顾谁与谋温言忽相慰庆惬复焉求三复缁衣诗调髙安能酬薄言写心曲终觉怀惭羞  

张端  

和杨孟载对花五咏  

种花  

种花以娱情而必去恶草草恶人所憎不似花枝好莫敎花易飞花飞廹人老歳晏孰能留行乐宜及早  

看花  

春风方衮衮春雨亦疎疎江南二三月好花无处无看花不知疲饮酒须百壶明朝酒重载红雨落纷敷  

折花  

灼灼树上花枝枝可攀折折以赠所思亦复自怡悦今日顔色好明日风光别年年送清明一树东阑雪  

买花  

万井夜雨歇一枕春日红开帘买花看恰与去年同花枝固须好人生自飘蓬未信卖珠儿不作白发翁  

惜花  

见花心目舒惜花怀抱恶日日池上行片片风前落盈盈一春愁胍胍无处托残红抱余香遗恨芳洲泊  

朱希晦  

写怀  

巢居不厌客况乃佳客至撷蔬荐浊醪谈经得真趣归云度遥岑斜日在髙树对饮须尽欢何时复相遇人生能几何行乐贵适意不见萍与蓬飘飘无定处搔首仍踟蹰临风发长喟  

甘复  

道中  

野风飘征衣野日转空壁众鸟号荒墟杂花翳丛棘路暗不逢人烟火望林隙  

宿山家  

木落秋满山窗虚夜凉集风吹海月生露洗苔衣湿野客爱清泠长瓢暝中汲  

晚至陈氏馆  

虚烟散华池髙蝉暮声咽落景对闲眠新秋入华发素怀惬幽赏防飔洒林末为爱竹间凉相过步庭月  

晓起  

晨晖澹芳牖颢气盈幽襟岩谷有秋意西风吹满林独栉髙馆罢畅防南涧浔潄齿掬寒濑矫首望孤岑悠然释百虑似得静者心磴转入茂树众山坐来深  

晚出池上  

遥岭散夕雨掩书防方塘栖鸟喧幽林檐蛛引丝长木杪微风度飒然生早凉沿流防潺湲倚竹听琳琅邱园信为乐圭组永相忘落景送遐瞩畅怀寓清觞但得写心素焉知两鬓苍  

山堂诗为周伯清赋  

清旭崇林防疎篱翠涧上细路径谷虚幽轩面林敞树凉集鸣禽地逺谢尘鞅下手拂玉琴防风递遥响泠然适素怀聊以寄心赏  

晓出西园由谷中归  

披褐涉西园烦襟散清晓防风动髙树零露下芳沼始行幽谷中忽出青林杪流水漂余花脩筠度啼鸟身縁翠石回思逐白云杳负杖歌赏怀春阑緑隂悄  

留睿  

寄逺  

征夫往幽燕贱妾住吴越参商二十载緑鬓生华发年年望蜚鸿目断愁不歇秋尽冬复春叶落花更发恨君顾妾身不如天上月月行几万里东出复西没天东出夜光夜光频照妾妾容谩比花君情遽如叶念欲走从君河广讵可涉燕赵多美人顔色皎如雪所乐在新知谁复念离别雪性本飘荡雪质易亏缺何如贱妾心不转坚似铁君看望夫石千载名不灭  

余诠  

春梦轩  

池青草色暖蝶绕花枝满花满复花飞春归蝶亦归蝶归春杳杳春梦何时晓推枕看东风几人春梦中  

周南老  

芳桂坞  

林坞藏幽芳丛桂团苍玉子落明月中香生流涧曲风前堕粟金雨余明净緑伍以荃兰幽愧彼桃李俗中有道人居清名纪仙箓为花歌古香对酒不忍触  

董佐才  

题华亭朱孟辨篆冡诗卷  

古初无毫楮羲画何由传孰知文字理巳具河图前神农洎苍颉俯仰极人天穗书与鸟书创制分后先龟麟锡禹时盘铭着汤年岐阳纪石鼓史籀称独贤矫若蛟龙蟠郁若锁钮连科斗聿行漆形体因自然一从孔壁废重为经籍怜秦相约籀古撰次苍颉篇小篆遂名家劲健含姿妍登封及诅神金石纷雕镌下逮隷八分变化如云烟汉经煨烬余文敎仍敷宣保氏存六书学僮才九千扬雄纂竒字杜林解探研继迹非无人意象莫不全伟哉许祭酒搜罗归简编坠绪赖复举后学知相沿阳冰克逺绍铉锴造其近代郚与周笔势回奔川华亭朱茂才好古喜欲颠一埽世俗书习篆忘食眠秦望并之罘碧落兼新泉小者案间列大者屋壁悬平生囊槖赀多充买碑钱功深学既精齿壮志亦坚池鱼染皆黒铁砚磨将穿摹搨累万番期差古人肩师法正在兹什袭比蹄筌孙樵文自祭智永笔忍捐前修不我欺我癖尤难痊嵯峨细林山上与浮云聨譬彼汲冢书函之瘗其巅聚土封若堂劖石表为阡其阳碧树交其隂书带縁山灵谨呵防有名如有仙挥洒人间者显晦名非偏宝劒贾胡发玉柙蔓草纒如何篆冡光夜夜映星躔  

华幼武  

送族侄扩之通州  

吾族最全盛家声诗礼传自遭丧乱后谁能事陈编犹子苦好学乡闾独称贤文采瑚枝照映棠棣篇时同竹林会啸咏相周旋一朝携酒至别我荒城边问渠欲何之言将适通川通川渺何许逺在沧海壖府侯朱夫子招我开讲筵老怀极慰喜汝去毋留连吹嘘千里外感激故人怜脩程尽努力慎勿中道捐蛟龙起春雷雕鹗搏秋天物遇各有时立功须盛年此行非草草着鞭宜尔先要登青云路忠义尚勉旃舟发梁溪水帆拂狼山烟骨肉重相思两地心悬悬长江浩无波击楫秋风前行当赋清句怀此山中泉  

次元翚见寄韵  

通衢一倾葢分手犹惜别况是忘年交离緖那可説蝉鸣野外秋雁叫沙头月永保松柏姿同盟歳寒节  

叶颙  

题松云斋十五韵  

青松如舞蛟白云如防龙龙防化甘霖与世为年丰蛟舞散清影利爪拏髙穹二者无限竒尽入幽人宫幽人室悬磬隠约松云中松秀悦耳目云生荡心胸读书坐云石鼔琴杂松风无往不自得深喜世虑空披云采松花何啻食万钟万钟食有尽松花味无穷松云幸无恙天地同始终扶笻一相顾摩云抚孤松问松几何年适与云会同松静了不言云去寻无踪回首万峰顶但见山重重  

三月望夕翫月  

长空蟾吐魄良夜何团团皎如青铜镜璨比白玉盘试浴海波底飞上青枫端徘徊嵩岱间宇宙生清寒神光常不泯留作千载看  

读书山月下  

读书山月下月色流岩扉松风吹毛发草露霑裳衣研精探奥竭思穷幽防兴亡空感慨今古谁是非孔孟几千载斯文愈光辉蚩蚩愚下士去此将安归  

举酒春风前  

举酒春风前勿讶衰顔红借兹麴糵媒成彼醖酿功顿使铁石肠化为欢悦容喜色浮须睂和气塡心胸浩浩六合间广扇淳厚风儿女岂知此唯醉芳花丛  

围棊白日静  

围棋白日静举袂清风吹神机众未识妙着时出竒我老天宇内白雪凝须眉坐阅几输赢歴观迭兴衰古今豪杰辈谋略正类棊局终一大笑惊起山云飞  

舞劒清夜阑  

舞劒清夜阑孤灯耿中堂一舞空奸邪再舞摧豪强频起为君舞月出云飞扬气冲牛斗暗影动蛟龙翔悲风转萧飒壮志弥慨慷时哉不可逢石匣深韬藏  

东篱  

曳杖东篱下层峦列环岫南山如有情青翠俯相就松桂二老苍烟霏乍无有孤云屡出竒羣峰竞呈秀图彩写晴岚琴音潄寒溜采采黄金英芳香满衣袖  

秋怀次童中州韵  

长空好明月灿烂今夕晴万里皆月色四顾无人声徘徊下青松照我茅屋明我望长叹息悠然万感生取杯挹清光和此松露倾咽之清肺腑快我平生情  

桂魄延秋景松飇生夕凉良宵两相值萧瑟流清光风声惊客鬓月影照我牀徊徨不成寐转觉歳月长起坐问风月而我谁老苍风静月不言耿耿天中央  

郭钰  

简王志元  

海月上苍茫照我中庭正香雾出帘迟防风动花影泠泠绿绮琴拂拭尘埃净一弹作新声再弹成雅咏三弹曲未终感激谁与听肃衿迟于来无负春宵永  

同周恺子谅赋老人会诗  

时危亲戚散况乃多贱贫睠兹老人会为乐难具陈生子竞荣逹志养俱获伸朝出共寮寀夕归为比邻异姓欢爱洽不殊骨肉亲起居迭相送惋愉尽情真繄我岂无母半菽长苦辛愿言敷治化枯槁皆同春  

早秋陪杨和吉晓登前山望桐江  

白鹤导晨从凉飇起林杪振衣淩髙冈极目穷幽萧萧草树秋歴歴人烟晓依防元潭观羣仙在林表下有塜累累世事谁能了桐江滙章水晴涨何渺渺曾不瞬息间一带萦沙小无怪豪杰区烟芜怨啼鸟盛衰两相乘元悟良独少君今脱尘羁相从得闲眺题名剜石苔借防憩丛篠白纻含余清稍觉心情悄山市门初开飞尘巳纷扰  

秋夕王楚善过宿  

片雨洒空庭梧桐响残滴窗户涵清风孤灯夜寥阒渺怀平生亲暌违不相识公子幸过从为之长叹息意旷尘虑空语到聪明入山径披榛芜晤言永今夕物变心自伤事往嗟何及逺大与子期无踵炎凉迹  

刘永之  

秋怀  

凉飇振庭树浮云结重隂中情忽不乐拂几弹鸣琴泠泠多苦调零泪霑衣襟逺怀东都士登彼北邙岑怅然望京洛五噫发哀吟悠悠千载下谁识古人心  

小涧读易轩  

环环碧涧连靡靡苍山属初日照林端春禽鸣布谷松深有去云苔静无来躅独把一编书时向窗间读  

海屋为萧君赋  

结屋青海上防影沧江涯手持翡翠竿误拂瑚枝龙嘘春雾合鹤度晓云垂弱流几清浅为书报安期  

野老看云图  

文湍激幽涧白云流逺山偃仰长松下延眺一怡顔清风拂素服瑶花落树间拾薪青烟际煮苓供晩餐耽此邱中赏竟日未言还  

至正壬寅二月廿一日雍虞岂临江宋某道士刘旻李文同登西峯之烟云台以登髙望逺为韵各赋四首  

仙山百余仞振衣聊共登阳林映昭晰隂壑泻璁琤灵蟠玉虬丹荑冐翠藤霏霏縠雾敛冉冉卿云升栖遯皆真侣摛掞尽髙朋虽非幔亭会终使逸情增  

炎运昔中否仙吏乃遁逃朝命三山侣夕谢九州豪碧防俨遗躅杉桂若旌旄登览值春晏微雨洒兰臯俯窥石壁峭仰羡天路髙媿无谢客才翰墨聊复操  

素志抱冲澹毎怀邱中赏兹山实灵异景物多清旷蜿虹蒙垂瀑夫容开叠嶂丹柰遗嘉植青猿流哀响赤城如可希阆风遥相望聊为采真防毋烦北山谤  

结构陵紫烟玲珑望青巘花开一水明松暝众壑晩惊麕隐还见长萝披复卷既同风中咏复比林下宴流眄属淹延言归犹缱绻谁言薄当世暂忻尘事逺  

登烟云台同西峰诸友分韵得跨字  

振策履崔嵬飞步淩云榭俯观飞鸟翔逺见平江泻弹碁古桂隂酌酒长松下谷响啸哀猿林香过山麝祈灵醉巫觋寻真望仙驾翠叫金节导青鸾羽衣跨逸兴殊淹留吹箫待清夜  

题匡山石室  

羣山争盘纡众壑尽奔放中峰最竒絶直立数千丈危搆倚石壁面势极敞心神坐超忽云雨接惝怳山色晩更佳泉声静逾响犹言最絶顶临眺极所往欲穷千里目更试九节杖  

精庐极萧爽乃在匡山涯鲜飇泛林木旭日生岩扉樵语隔烟小钟声出林迟阶前百尺树倒挂枯藤枝中有避喧者禅诵清四时挽萝结幽佩纫叶为秋衣静谈逺公傅东林迹已防怡然契元理令我坐忘归  

拟古  

南国有佳人秀色丽春阳素手防机杼织绮向兰房凉宵步玉堦罗袜霑防霜坐愁容华歇中宵理丝簧凤笙欢未彻瑶瑟怨何长哀响激林木回车动华堂借问此何曲新声奏宫商东邻有防子闻之感中肠愿持五杂组系君罗裳携手共防衍卒歳以翺翔中情莫自致脉胍怀内伤  

赠义士郭生  

郭解古防侠然诺闻公卿片言茍相许九鼎相为轻操弓过洛杜探丸出咸京宝刀酬剧孟白璧奉侯嬴去之千余载君今振家声襟怀还倜傥壮志复峥嵘脱略时俗子调笑狎羣英华筵间绮席甲第连朱甍骏马桃花色金羁翡翠缨良时事防冶南陌复东城一朝风尘起髙义激中情倾家赴国难誓将斩鲲鲸长揖二千石遂长万夫营营中燬羣盗隤垣委榛荆千金出私帑梁栋聿新成门庑既逺堂构复髙明三军尽鼓舞羣公亦叹惊由来豪杰士乘时树勋名生当执金吾训练羽林兵谁能对青简龉龊称儒生  

感遇二首  

腐鼠吓鹓雏鱼目欺明珠由来青云士髙视笑泥途广衢驰骏马长防夹髙车光荣被九族气焰陵万夫只言固恩宠岂悟有荣枯菉葹生朱门鹏鸟瞰賔除徒闻黄犬叹千载为惊吁回视扬子云独守太书  

大道直如矢曲径纡且盘舍车康庄内遵彼狭邪间狭邪多妖丽一笑好容顔金铺间绮疏青楼入云端罗袖为君开瑶琴为君弹明珰结绸缪鱼水比交欢一朝青蝇至白璧生疑患恩爱在顷刻平陆起波澜早合虽足贵中捐良可叹  

同傅商翁何彦正舟中有怀辛好礼二首  

浮云无定姿青阳易消索渡口人独归雨中花尽落风急贾船稀春寒客衣薄所念同心友天涯尚漂泊沙际水痕交细草蒙茸长春江下连雁夜雨同孤舫佳期违宿诺欢笑怀前赏余烬落寒灯卧闻渔版响  
