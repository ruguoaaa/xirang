---
title: 第16部分
index: true
icon: editor
order: 16
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选元诗卷五十三  

七言律诗十一  

李士瞻  

甲午嵗题江汉王粲楼和答石蛮彦修韵  

大江西下思漫漫憔悴王郎旧倚阑貔虎昼嗥沙草白辘轳夜转井梧寒帛书喜托云中雁锦字羞题梦里鸾魏国山河刘社稷可怜无地望长安  

春日陪防道山亭口占  

二月春明花乍残道山亭上翠如鬟天开图画峰攒防地接蓬莱雪满闗双凤巢云朝贝阙六鼇驾海出人寰薇垣官从多时彦聴取山人半日闲  

卢琦  

依韵答欧士中  

客舎凄凉生绿芜经年秖傍野人居尊空毎买邻家酒巷僻应囘长者车白鸟梦残枫树冷黄花香老竹篱疎  

相逢且莫谈离别一别如今十载余  

重游蓬壶因呈诸公一笑  

我来作县已三载偏爱毗湖春酒香溪上画桥朝系马雨中茅屋夜连牀多情黄鸟短长曲无数桃花浓淡妆欲学渊明归种栁不栽桃李满河阳  

予客莆中同登壶山真净岩访古道了堂二师  

松扉深入白云中蹑磴扪萝路可通结社几人从惠逺登山何处觅壶公五更客梦茅檐雨六月秋声木叶风独倚阑干望江海故乡应在海门东  

寓平南善应庵述懐  

去年过此身犹健今日重来一病翁乱地风霜如塞上隔江烟火是莆中孤鸿唳月秋空碧万叶经霜野树红竹下闭门来客少清谈日与老僧同  

和林子苍元妙寺值雨  

两袖清风缓辔游粤王城下少淹留客衣半湿松花雨鹤影先分竹院秋采药僧归云外路吟诗人倚树间楼凭君汲取前溪水为洗尘中浩荡愁  

仲秋寓径江张伯雅席上作  

征衫一路拂轻埃袖得岚光渡水来月色不如今夜好客懐应为故人开香随桂子云间落梦逐潮声海上回醉倚西风赋离别明年何处共衔杯  

题南冈上人诗卷  

曾见天华落讲堂翩然振锡白云乡盖茅絶壁星辰近采药深林雨露香独鹤当窓松影瘦老龙归洞夕隂凉相思欲寄新成偈落叶萧萧山路长  

美人折花  

晓绾春云出户来淩波微步下瑶阶潜身折处香凝指正面看时影在懐莺蹋露珠沾翠袖蝶随春色上金钗石阑干外莓苔滑归院应须换绣鞋  

敏珠尔  

和别都尔丹浮云寺  

马首山光泼眼青栁边童叟逺欢迎花飞南苑春方暮凉入西楼月半平野鸟唤晴声正滑主人留客酒初行明年我亦燕山去稻可供炊鱼可羮  

朱徳润  

游梁溪暮归  

古树呼风作雅音石梁溪渡景沈沈山横宿霭晓晴薄人倚曲阑秋思深颍水空遗黄鹤恨茂陵多感白头吟栖迟莫厌归来晩明月惊乌绕故林  

送赵季文任湖州录判  

百里奉亲官署近萱堂春早燕呢喃桃花红似郎君马杨栁青于从事衫苕水渔舟烟浩渺何山书舎石巉岩莫思杜牧寻芳晩剩有新诗寄一缄  

俞元明参军雪中以诗招饮就和韵时学士东泉鲁公大参叔能王公御史子昭郭公同行  

上方山头雪迷路石湖桥上作行春湖光万顷送归棹山鸟一声如唤人静乐可忘轩冕贵清游端胜绮罗尘人间今古谁能赏诗思不如图画真  

送达兼善元帅赴浙东  

伏波将士出鄞东夜斩鲸鲵碧海中虎帐防寒云蔽日龙旗催晓浪翻风帆开鹢羽桅星白箭拂髦头血防红洗手更聴歌凯捷大藩文帅作元功  

和李仲节咏落花韵  

谷莺啼老稚桑新粉褪红消只数晨轻逐晓风粘酒斚半和尘土上车轮香随流水千年恨影别残阳几度春却忆当时砑光帽山香一曲泪沾巾  

题子明雪泉  

万壑轻澌渡薄寒碧云深处互漫漫六花溅沫成天巧一脉潜流激暮湍石鼎茶温风味冽玉壶冰皦露华干荆溪白石天寒夜误作山隂道上看  

陈廷言  

题丹山  

潺湲洞口看飞瀑细雨霏霏洒接防白水真人好结客碧山学士爱题诗鞠侯夜啸三花树野鹿时衔五色芝试问刘樊仙去后何人来此共襟期  

赵奕  

雨窓写懐  

幽窓谈笑话平生三十年间几度更白发满头今已老青山排闼故多情桃花灼灼应无语春水萧萧尚未晴明日扁舟携好酒南村笋蕨正堪烹  

游玉山佳处写赠仲瑛  

我爱玉山奇絶处碧梧翠竹映阑干轩窓傍水琴书静楼阁连云宇宙寛山色溟蒙还淡淡湖光潋自漫漫登临纵目无穷处落日西风作暮寒  

赵麟  

武夷山  

三十六峰秋气清翩然鸾鹤佩环声客留明月山中宿人在白云天半行溪路碧桃深九曲洞天瑶草问双成神仙有约不可到更拟重来话此生  

王余庆  

武夷山  

流水扁舟趂落花诸峰秀丽足烟霞横机似有天孙织架壑疑留汉使槎岩顶鸡啼醒世梦云间犬吠认仙家三杯石上三生约安得归来度嵗华  

郑元祐  

送贡司业泰甫  

代祀躬趋黄木湾归朝仍缀紫宸班识髙京兆囊封后道在河汾户屦间迎日讲筵瞻凤扆吁天经术动龙顔异时归定藏书穴好在南湖叠嶂山  

钱道士游仙  

緑发飘萧礼上元明星遥隔绛河边香销楚泽春风佩愁入湘娥夜雨素手不将条脱赠绮疏惟把步虚编西神峰顶飞霞观小驻鸾笙五百年  

灵岩涵空阁  

呉王宫阙草萋萋飞阁重登意转迷洗砚池边云欲暝拜郊台上日平西湖涵逺浪千帆没树响悲风一鹘栖江海鸱夷招不返荒烟野水鹧鸪啼  

和萨天锡留别张贞居寄倪元镇  

梁溪嵗暮若为情溪上梅花待晓晴迳雪冷埋山屐齿檐冰夜堕石牀声内篇携向松根读如意持将竹里行短晷何能理幽事南窓剪烛话寒更  

次韵刘宪副春日湖上有感  

湖水西边旧是家春风绕屋种梅花传闻故老谈前日爱敎仙人服幼霞鹤老离巢松化石鸾孤照水竹穿沙只今重到经行处憔悴萧郎两鬓华  

潮落空城谁重过犹余里耳聴鸣珂襄阳耆旧知谁在江左风流不厌多自见石麟眠枳棘长闻蜀魄叫松萝野梅开尽西湖雪万斛春愁奈尔何  

杨铁崖新居书画船亭  

草心苦意如何檥岸舟轻不动波聴雨夜篷烧烛短截云湘竹喷愁多赋成犹梦横江鹤书罢应笼泛渚鵞想见后堂凉月夜彭宣肠断雪儿歌  

春游石湖  

越来溪上水瀜瀜闲蓦鸱夷櫂底风暖雾黄消治平寺烧痕青入馆娃宫笙歌作乐年年少鱼鸟闗情处处同吊古从来易兴感尚循华发系孤篷  

游支硎南峰  

词客幽寻胜洞庭神僧名迹在支硎马骑仄径犹存石鹤放颠崖尚有亭岩底泉飞轻练白峰头龛蚀古苔青到来顿醒红尘梦万树松涛沸紫冥  

寄云南萧元帅  

南望元戎玉帐寒炎炎桂海息狂澜牵狮入贡金连索骑象来朝罽织鞍丞相渡泸先鬓白将军标柱独心丹春波涸尽思霖雨箕毕星躔夜夜看  

送章髙士入闽兼简杜清碧先生  

风日晴缫杨栁青翩然独鹤过南溟山中毎忆罗公逺海上重逢武达灵榕叶拥云山似簇蛎房烹玉酒初醒小冠子夏如相问为话穷愁老一经  

送毛彦昭归三衢  

载雪曾过太末溪天寒砂石净无泥碓舂白粲连滩响橘熟黄香压树低水驿灯明惊见雁篷窓酒醒忽闻鸡峰记在君归读异日春风聴马蹄  

钮麟  

垂虹桥  

老龙天半倚髙寒气压三吴控百蛮江海水深吞合璧东南地坼锁连环玉栏凭日天应近石洞藏云夜不闗老我一双题柱手钓鼇犹在五湖间  

叶广居  

自题隠居  

瘿木裁冠鹤氅轻十年尘土厌飘零小山旧隠云封户大药新成月满庭丹井夜交龙虎气碧箫春蹑凤皇翎西风客舎炎敲净拟读琴心内景经  

寄杨廉夫  

闻道西湖载酒还飞琼弱翠拥归鞍可无私梦登金马剩有春声到玉銮异国顿消乡井念小堂新作画图看野人未纳彭宣履独向清溪把钓竿  

乌延师中  

双清秋月  

髙城木落见清秋亭馆丹青在上头落日逺邀孤鸟没苍山长夹两江流东西舟楫通荆楚咫尺阑干近斗牛天地茫茫一杯酒登临莫问古今愁  

雅尔噶鼐  

游茅山  

大茅峰顶神仙府石径﨑岖几屈盘老兔幻来呈玉印蛰龙飞去赖金丹乔松白鹤天坛逺流水碧桃仙洞寒何处吹笙明月下珊环佩欲骖鸾  

焦白  

奉寄良夫髙士  

近读南州髙士传毎闻徐穉总能文空山自饱青精饭深院谁书白练裙采菊正临篱下雨折梅还寄陇头云先将短句殷勤写比到荆州已识君  

马熙  

和可行乡友具宴  

石溜穿渠防防鸣眼中幽事总闗情故人载酒不尽醉好鸟隔花空有声但使轩扉常款客不妨松菊屡寻盟西风瘦马长安路説与山灵笑絶缨  

曹文晦  

和山居  

解却尘缨到处闲底须岘首与商顔独醒不慕酒泉郡太瘦休嘲饭颗山得路谩夸腾踏去有巢何待倦飞还近来生意君知否种得琅玕与药栏  

早年节槩慕长缨晩入元闗探杳冥嵗计仅余供鹤米家传只有相牛经三更清气坐生白千载空名避杀青儿辈幸得书姓字底须辛苦学黄庭  

新山别馆十景【`并序`】  

耳目所得者为景性情所得者为乐景常多而乐常少者何也今夫农夫樵牧之处于山野也云峰雪岭清泉茂林日当其前身劳于斧斤犁鉏而不知所以为乐富贵之人心醉于声色势利虽有凉风佳日异卉名花亦不暇顾以为乐间有髙世絶俗之士归田园而见南山拄手版而挹西爽者噫可数也夫余家东北麓作考妣祠堂题曰新山别馆直赤城之阳乌冈之右陇势北走而中断屋临山北缭以修垣牵连冈陇前挺髙竹后植羣松上下杂遝苍翠如织东偏为门登石版涉陇上旁通支径弯环花竹间入馆中西翼小亭坐可五六人有贠峤却立其前树气清郁禽语浏亮皆若效奇以出映带后先余以耳目所接次其景性情所得发为韵语虽不足以鼓吹风雅然必着之篇什者志吾乐也吾之乐异乎前所闻非徒药是山之景而乐吾亲之所遗我者何如也同志之士一唱三和吾蚤暮诵之馆中以乐吾之所药亦仁人永锡尔类之心至正庚寅夏日  

桃源春晓  

数防残星挂緑萝看桃行入旧山阿洞门花雾红成陈沙麓岩前翠作涡天外曙虹惊鹤梦水边啼鸟和渔歌刘郎去后无人到吟倚东风草色多  

赤城栖霞  

赤城霞起建髙标万丈红光映碧寥美人不卷锦绣段仙翁泻下丹砂瓢气连海屿贯旭日光入溪瓮生春潮我欲结为五色佩碧桃花下呼周乔  

双涧观澜  

柱峰堂下翠纷纷俯鉴澄源气自芬两涧合流元有绪八风吹水自成文沄沄尚想在川上混混终当放海濆欲举源头问寒拾幽亭尽日对松云  

华顶归云  

四万八千山上山山中夜夜白云还底须出岫弥六合且复与僧分半间古殿结隂灯影澹长松留暝寺门闗谪仙已览庐山秀留得书堂相对闲  

螺溪钓艇  

旧日溪源浸巨螺一竿来此老渔蓑逺寻短櫂轻舟兴髙唱斜风细雨歌夜泊松潭明月近昼眠花港緑隂多朝朝老瓦盆边醉冷看王孙细马防  

清溪落雁  

清溪溪口荻花秋底事年年伴白鸥北去不辞书帛寄南来非为稻粱谋荒烟渺渺长桥外落叶萧萧古渡头见説洞庭风月好碧波千顷少渔舟  

南山秋色  

观彼南山小众山霜明红树碧云寒余清入座挹不尽积翠浮空染未干漠漠秖愁晴雾隔霏霏休待夕阳看何人防得悠然趣前有陶公后有韩  

琼台夜月  

万仞台端接绛霄秋风吹梦度金桥素娥独倚白银阙羽客双吹紫玉箫清气逼人凡骨换孤光入酒醉魂消绣襦甲帐今何在谁为文生一见招  

石梁雪瀑  

山北山南尽白云云中有水接天津两龙争壑那知夜一石横空不度人潭底怒雷生雨雹松头飞雾湿衣巾昙华亭上茶初试一滴曹溪恐未真  

寒岩夕照  

岩户隂森隔万松暮云卷尽寺林空天边渐蚀千峰紫木杪犹余一缕红两个归僧开竹院数声残磬度溪风凭谁唤起寒山子共看回光入梵宫  

聴泉  

佛阁灯昬石磬残渐闻岩窦玉月沈古洞一猨歇人倚修篁两耳寒水乐洞边趺藓石香炉峰下认松湍何如赏此秋风曲击节清吟到夜阑  

贾筞  

鹤骨笛  

九臯声断楚天秋玉顶丹砂一夕休枯骨挽囘生死调凄凉吹尽古今愁魂归辽海云迷树曲罢江城月满楼惆怅主人三弄罢杳无消息到扬州  

刘肃  

玉山佳处  

故人逺招扬执防酒船囘到孝廉家玉山独立髙如屋潮水西回曲似巴铁笛吹翻蛟蜃窟清娥舞落芙蓉花何日问潮亭子下更邀齐已卧烟霞  

邵思文  

感兴  

闻説昭王未筑台此生空抱济时才青衫外史江南老白发中官海上来自信文章追董贾可能游侠效邹枚春风处处堪肠断莫上层楼看劫灰  

卞思义  

铁笛诗寄杨廉夫  

一段清冰百链钢曽翻宫徴侍虚皇裂开黄鹤矶头石惊落青鸾镜里霜仙子佩环新乐府翰林风月旧文章道人清节磨砻久却笑桓伊独据牀  

和杨廉夫新居韵  

楼居最喜傍西河春水溶溶生緑波近市小桥云影乱隔帘疎雨竹声多执经弟子登金马换帖山人贽白鵞欲向樽前吹铁笛且聴牙板翠儿歌  

赠清隠杨链师  

野鹤昂藏自不羣往来瀛海絶嚣氛碧瞳老去照秋水石室晓来生白云采药毎于松下见步虚时向月中闻太亲授神仙秘霜茧淋漓旧墨纹  

侍宴叠嶂楼次苏资道韵  

使君闲暇宴髙台佩玉得重陪无数好山成叠嶂一湾流水似天台烟中佛寺藏楼阁火后人家半草莱不用登临増感慨春风梁燕又归来  

西津渡  

西津渡口望洲候吏欢迎使客舟天堑已无南北限江流不尽古今愁云连巨舰来湖口风送残潮过石头驿舎题诗满东壁重来还忆去年秋  

毘陵元妙观  

古柏青杉锁翠霏寥阳金阙隠元扉旛影动羣仙下星斗坛空独鹤归髙阁云深分树色修廊雨过湿苔衣壁间若问双龙迹化作天池宝劒飞  

次王安行韵  

扶防来寻隠者居闭门重着絶交书入城无事不骑马临水有时看钓鱼未羡渊明开菊径拟从诸葛住茅庐清时羽翼知多少肯散黄金学二疏  

次杨廉夫韵赠歌者翡翠屏  

扬州曽赏琼花宴吴下新传翡翠屏湘水月明环佩冷巫山云湿髻鬟青蹙金孔雀非为贵隔屋琵琶正好聴青鸟无情易飞去雕笼深锁重丁宁  

王造  

奉寄良夫有道  

羡君才思独飘然愧我家无负郭田衰老未曾防嫁毕积书犹望子孙贤一溪流水琴三尺万树梅花屋数椽倚杖衡门红日落前村遥见隔林烟  

立春感懐寄良夫  

韭黄芦白簇春盘又见东风换苦寒万里乾坤容短发百年日月走飞丸霑唇椒酒愁中饮过眼金旛梦里看湖海飘零常作客举头见日忆长安  

王谌  

商行北燕经防通河舟中感懐  

身离乡国经三月路入闗河已二千逺岱微茫秋色里孤舟荡漾夕阳前愁来夜静挑灯坐醉后身闲聴雨眠书劒十年成底事羞言商贾向幽燕  

严瑄  

洮湖  

逺水长天入望赊有人当槛岸乌纱八风不动飞孤鹜万顷无垠浴落霞渔父垂纶秋练净商人停櫂夕阳斜直疑身在冰壶里孺子歌残兴未涯  

蒋堂  

题溪山环翠楼为月潭印师赋  

不到虎溪三十秋今闻溪上印公楼山光绕屋天应近云气侵窓座欲浮白鹤传书曽防破清泉咽石自分流何时重到花岩里厯览山川访旧游  

陆行直  

致仕还家问讯海棠  

湖滨春水似桃源杨栁青青燕子喧晴日暖云歌玉树锦天绣地醉金门流光冉冉长为客清梦时时绕故园借问当时花下影紫箫声断几黄昬  

陆宣  

对雪懐倪云林  

徘徊急雪随风舞次第疎梅绕路开身世飘零愁作客道途艰阻老相催倪寛久矣无书札阮籍何妨醉酒杯嵗暮天寒人事尽江村牢落更堪哀  

赵涣  

过道场山  

爱此道场泉石好公余毎到即欣然两山空翠疑无地一塔髙寒别有天未暇畊田深隠遁何妨煮雨小流连赏音最重东坡老烂漫雄章万古传  

病后过道场山漫成  

连日南山风共雨染深溪色绿依依官闲自喜诗添稾病起谁怜带减围柏府无才名漫在草堂有约梦频归足艰未快登临兴空羡云间鸿鹄飞  

瞿智  

卢彦志自台州候官至维扬  

台州候吏扬州去驿马囘途一月期官寺偶分银烛坐客楼毎怪玉杯迟山中桃树仙人洞天下琼花后土祠卢彦此游元不浪锦囊收得数篇诗  

和羲仲晞顔  

莫怪清狂似谪仙乘凉逺过玉山前劒箫夜动黄姑渚翠被风生越鄂船云树亭台全却暑蓉花帘幕半浮烟赋诗刻烛良宵饮知是衣冠不乏贤  

俞庸  

病起口占  

忆昔辞家塞北游朝来何事怯新秋牀堆药裹尘侵几风静书窓月满楼伏枥长鸣怜老骥引杯含泪惜吴钩旌旗明灭西城路落日长烟起暮愁  

俞俊  

楚州夜泊  

漏鼓声频欲四更野航灯火对愁明城头楚语惊乡梦船尾吴歌动客情漠漠水云聴雁度潇潇风雨自鸡鸣离羣逺道何嗟及未必江湖老此生  

次髙原朴见寄韵  

年少簪花压帽檐飞觞走斚竞春纎空余老泪青衫湿遮莫新愁白发添生计有涯蚕上箔公庭无事鸟窥帘昔人漫説扬州鹤自笑熊鱼岂得兼  

杨庆源  

有懐玉山徴士  

近闻东观藏书室乃在昆仑元圃台羣玉山头海月出武陵溪上渔舟来故人十载草堂别仙家九月桃花开太白时时吹铁笛对酌花前鹦鹉杯  

张舜咨  

次李士廉韵简玉山  

书楼琴几石崭然晴雪飞来太华颠墨本秘函枯树赋牙籖插架白云篇清心求友先同调华发逢人耻问年共惜分隂珍雅玩封侯拟不到鸢肩  

钱岳  

赤乌碑  

名刹髙开沧海边丰碑新建赤乌年悲凉断刻三江底想像雄文六代前潮落雁沙看古篆月明鰕渚吊枯禅中兴赖有周郎记囘首吴陵惨暮烟【`周郎谓周弼`】  

唐棣  

宜晩亭  

朱甍翠栱倚孱顔野色湖光指顾间芗散四时天竺雨青浮两防洞庭山诸方驻夏频游憩近郭寻春任往还却忆幽栖姚子敬留陪欢咏叩禅闗  

寄题谢子翼晩翠亭  

洞庭咫尺少经过岚翠霏霏晩更多风作雨声鸣坠叶云垂秋影落沧波枫林赛社闻村鼓橘渚开船发棹歌欲泛空明三万顷恨无题咏到隂何  

许徳润  

题横玉山  

凿开横玉住浮屠闲俯平湖一席铺顾渚万山烟外碧弁峰一防望中孤勾吴古戍名犹在范蠡扁舟迹已无布袜青鞋忘世久林间猿鹤莫惊呼  

屠性  

山阁  

幽居只在碧山阿髙阁凌虚带女萝门外水生春渚白窓前云起夕隂多藏书毎许邻人借酿酒时邀野老过见説南冈千嵗柏倚阑安得眄柔柯  

聂镛  

可诗斋  

久知顾况好清吟结得茅斋深复深千古再赓周大雅五言能继汉遗音竹声绕屋风如水梅萼吹香雪满襟何日扁舟载春酒为君题句一登临  

寄懐玉山  

美人惜别动经年几见娄江夕月圆怪底清尘从此隔毎懐诗句向谁传桃溪日暝垂纶坐草阁秋深聴雨眠安得百壶春酿緑寻君还上木兰船  

虎头公子最风流只着仙人紫绮裘筑室爱临溪侧畔钩帘坐见水西头常时把笔题江竹最忆看山立钓舟却羡多才于逸士清秋不厌与君留  

陈聚  

君子亭  

闻君结屋沧江上万竹青青带薜萝满谷风声秋不去隔林云气雨偏多仙人骑鹤吹笙下狂客题诗载酒过日暮新凉动萧防娉婷翠袖欲如何  

夏溥  

送徐文胜平江敎授  

天书晓捧出金銮分敎平江早拜官千里不堪明日别一尊且尽此时欢官河嵗暮冰犹合驿路天晴雪欲残遥想传经讲堂罢风光先到杏花坛  

方子京  

武夷山水  

数载文公此息游髙深九曲至今留金鸡叫月千峰晓铁笛吹云万壑秋丹灶近连寒瀑湿苍屏曲绕碧湾流客来倚棹无人问两岸飞花送客舟  

王霖  

题丹山  

三台峰下神仙宅樊榭春风长薜萝万叠层峦连石壁一帘飞雨瀑银河天光上下云容敛山色空蒙雨气多与客题诗足清赏归来环佩杂鸣珂  

朱公迁  

登髙山  

云际隂隂隔树亭身凭髙处眼双明苦无黄菊供人摘只为青山了此行孤雁飞来风正急一溪流出水尤清良辰向复同佳友不用辞君满酌觥  

缙云山中夜坐  

闭门清坐意超然却有愁情断复连木叶怕寒霜满地梅花照影月行天山林嵗晩身犹客砧杵声髙人未眠起傍茒檐聴过雁哀鸣只在白云边  

祝蕃  

多景楼  

铁瓮城边暮倚楼西风吹鬓冷飕飕淮山满眼英雄尽江水无情日夜流匝岸万家烟市暝插天双石海门秋平生无限登临兴看尽南来北去舟  

葛元喆  

次同年辜徳中知州  

虎榜同升若弟兄看花忆在赏心亭葡萄晓出宫壶紫杨栁春深御苑青愧我无谋能报国多君有子已传经近来更有忧时念消尽干戈嵗始宁  

刘中孚  

游三洲岩  

蓬莱夜失第三山飞落城东锦水湾汹涌滩声朝雨后参差岩影夕阳间野花隔岸自开落仙子与云相往还坡老已归诗句在空留名姓到孱顔  

陈髙  

送郑汝玉归莆闗  

莆闗深入海东南日出先看曙色酣李愿归畊盘谷土杜陵思乐百花潭到家三月山矾白入馔千林竹笋甘愧我天涯尚羁旅乡愁因尔不能堪  

游灵山寺  

旧闻海上有神山今见楼台岛屿间鼇背千年开佛国鲸波十里隔人寰风吹僧影浮杯渡云送龙身聴法还避世拟从支遁隠尘簪吾已久投闲  

寓鹿城东山下  

大隠从来居市城幽栖借得草堂清鸟啼花雨疎疎落鹿卧岩云细细生石眼汲泉煎翠茗竹根锄土种黄精艰危随处安生理何必青门学邵平  

陈防  

弥陀岩  

城南野寺逺凄凄老去登临兴不迷黄菊有情留客醉青猿何事向人啼长江落木孤帆逺古道寒芜匹马嘶愿得相从休物累频来此地共幽栖  

顾逖  

赠马敬常  

我马纷纷北渡河将军勲业尚蹉跎十年鬓发时看镜万里风霜夜枕戈知已有如齐鲍叔得君无复汉萧何锦衣未解归乡国南越封王属尉陀  

甘立  

送閤学士赴上都  

从官万骑拥銮舆东閤词臣载宝书雨过草微金络马月明山转紫驼车龙庭日近瀛洲路湾水天髙玉帝居明日仙凡便相隔少年僚吏谩踟躇  

送国王朶儿只就国  

奕世名王防骏功逺分茅土镇辽东玉符金印传孙子铁券丹书誓始终沧海断霞通虎帐黒河飞雪暗雕弓莫忘圣武艰难日四杰从容陟降同  

和完学士晩出丽正门  

暮光霞彩炫金题绛阙髙居雉堞低上相楼台连御苑中郎车骑过沙隄皁雕孤捩凌云翮紫燕双翻踣雪蹄囘首上林凉月夜蕊珠多是凤鸾栖  

袁泰  

次寿道韵  

桃花夹岸防溪庄白发渔翁久坐忘过客此时停短棹道人终日闭虚堂雨沾弱栁垂垂緑风动新篁隠隠香茗鼎忽聆烹蟹眼车声奚用绕羊肠  

烟际轻篷带雨推水边疎牖趁风开朋侪正可班荆坐船舫时能载酒来委地花枝徒艶冶近人鸥鸟不惊猜翳然林木幽栖意惭愧愁肠日九回  

贾实勒们  

湖心寺赠见心上人  

定水髙踪何处寻云林燕坐静观心虎来磐石倚禅锡龙出灵湫聴梵音月窟天香金粟老王城只树宝花深遥知东涧蒲庵好拟着藤牀夜共吟  

大慈山  

东湖湖上放船游路入大慈山更幽薜茘月凉猿啸夜菰蒲水暗雁啼秋毎知静坐禅心定自笑劳生幻影稠欲问三车曾未往独依天北望龙楼  

达克布哈  

凤皇山望朝日  

沧海全吴当百二坐临溟渤郁陶开日含金雾天边出潮卷银河地底来云净定山浮砥柱天髙秦望见蓬莱东南樯橹年来少独向江头一怆懐  

杨贵亨  

赠见心上人  

清泉老子多萧散定起谈空思不羣一室天香秋更好千林月色夜初分诗传黄阁新题句碑读苍崖旧勒文我欲相期傍幽隠经函松下共看云  

辛敬  

登梅仙观  

蓬莱缥缈青山上海客初晴驻锦袍万竹蛟龙森窟宅中天楼阁拥波涛清秋近见银河落入夜平看北斗髙销尽半生尘土梦玉笙此处醉金桃  

题云边草堂  

晴云如雪树重重草屋凭髙可荡胸花径晩隂行白鹿墨池春雨下苍龙卧思诸葛营巴蜀静爱希夷对华峰六月南来因看劒雷霆一夜起长松  

宿洞阳观  

洞阳观里看明月云雾轩窓挂六鼇五月蛟龙吹水上四更星斗去人髙山隂羽客黄庭字太白神仙宫锦袍遥望长空意无限九霄何处醉仙桃  

聴吹箫次韵寄钓鼇  

紫台天逺易春残梦绕西家芍药阑金谷酒香潘赋就防云声断史箫寒书囘青鸟三山迥星望银河一水寛多病相如情似雪金茎玉露托幽欢  

宿灵鹫寺  

髙人久矣念离羣来问山中礼白云龙送雨过留客住鹿衔花至与僧分疎星出竹昬时见流水鸣渠静夜闻却忆故人江海上题诗谁似鲍参军  

杨士  

送傅与砺广州敎授  

广州儒学东南冠才子文章天下传岂但门生加荐豆定知岛户尽输田山头麋鹿过堂下海上凤皇鸣日边对此题诗应百首蚤从梅驿寄长牋  

彭镛  

送玉笥王道赴京有代祝岳渎之行  

王子缑山载碧笙逺随丹诏觐神京秩宗祀典虞书在封禅坛壝汉畤平玉笥云连龙虎气金陵天近凤皇城祝官拜望承恩早小朶楼西散佩声  

顾观  

过呉淞江  

洞庭一水七百里震泽与之俱渺茫鸿雁一声天接水蒹葭八月露为霜轻风谩引渔郎笛落日偏惊估客航我亦年来倦游厯解缨随处濯沧浪  

太白醉归图  

歌成芍药倒金壶并辔宫官马上扶乐部余音随彩斾仙班小队下凊都长庚万丈文章焰后世千年粉墨图江左青山旧时月一杯谁慰客坟孤  

叶杞  

余忠愍公  

淮江风急鸟蛇空特立旌旄板荡中万里孤悬班定逺满城忠烈汉臧洪琼林星汉回文运皖国云山誓武功尚忆绣衣行部日遗民挥涕浙河东  

髙明  

和李别驾赏牡丹  

绛罗宻幄防风沙莫遣牛酥污落花蝶梦不知春已暮鹤翎还似暖生霞诗呈金字懐仙客手印红脂出内家独羡沈香李供奉清平一曲度韶华  

王冕  

偶成  

二月江亭野色明杨花飞散雪盈盈盐烟半入海气白风雨忽来谿树鸣离思厌聴孤燕语客情无奈乱山青明朝又上长安道却望咸阳旧帝京  

建康层楼  

层楼危构出层霄把酒登临客恨饶草色不羞呉地短雁声空落楚天遥江山如画知豪杰风月无私慰寂寥六代繁华在何处败红残緑野萧萧  

雨中  

江南江北水滔天羁客相逢亦可怜坐觉青山沈席底行惊白浪上窓前鹁鸠衔草栖危塔鸂鶒翻飞浴败船转首百蛮寥落甚絶无茅屋起炊烟  

庚辰元旦  

试题春帖纪新年霭霭青云起砚田展卷不知山是画举头恰喜屋如船梅花雪后开无数杨栁风前困欲眠怅望闗河无限恨呼儿沽酒且陶然  

都城暮春  

绣房香幄紫驼车队马连云拥醉娥天上栁花随处滚人间春色已无多风流谩聴黄金缕慷慨谁知白石歌江北江南叹愁絶落红如雨打渔蓑  

金水河春兴二首  

神州何处见繁华尽好当时富贵家慷慨唤来黄字酒丁宁将出紫帘车春风嫋嫋穿杨栁小雨冥冥度杏花沈醉归来不知夜又传清响按琵琶  

金水河边栁色新玉山馆外少沙尘琵琶未必能愁客鹦鹉如何错唤人翠防锦襜防白马落花飞絮哄朱轮人间天上无多路只隔红门别是春  

白马湖  

十八里河船不行江头日日问潮生未同待诏沈金马却异看花在锦城万里春风归思好四更寒雨客灯明故人湖海襟懐古能话旧时鸥鹭盟  

张天英  

题玉山草堂  

桃花溪上读书亭海国光摇处士星三月东风迷锦树半天南斗射青萍谁骑仙鹤吹笙过自醉山桃枕石聴多有故人麟阁上帝前应説草堂灵  

郭翼  

闻吕敬夫移家  

卜筑因同野老居家贫犹有五车书从人更买青田鹤入馔频供丙穴鱼谢眺能诗多警防嵇康嬾性且麤疎江头树里晴云出日日看山候小车  

题张戡画瘦马图  

瘦骨锋棱珠汗落卧痕半杂古苔烟未脱将军金匼匝又驼儿女玉婵娟苍黄日色龙沙外惨淡秋声雁塞前神骏只今谁貌得开图老眼一醒然  

无题和袁子英  

绕帐犀珠坐影移铜华铺首齧双螭守宫防臂斑斑血结带同心寸寸丝机上金梭回艶锦箧中玉子卜灵棋飞花解系相思否莫倩韩家赋栁枝  

水阁书事寄郑明徳  

方桥匼匝小如亭山色倾江滃滃青雨里芭蕉怜画扇花间鹦鹉惜金屏谁传鸿宝中篇术自写黄庭外景经练水东头三十里何人识得伍乔星  

拟杜陵秋兴八首【`录六首`】  

露下大江江雁横穷秋摇落唤愁生波涛百里风连海砧杵千家月满城佩劒冲冲龙匣动巢笙夜夜凤台清还同使者将秋色一到银河且濯缨  

东返秦皇渡海矼波声云影落漎漎君平谩识支机石帝子应愁鼓瑟窓凤穴朝阳鸣好树槎头秋水钓空江坐来清漏荒城断愁絶飞蓬老鬓双  

海门八月雨清霜可怪残雷未肯藏虹蜺断江将雨映鴐鵞背日与风翔罗含自老黄华宅裴度重来緑野堂衰暮闭门懐故旧岂因吹笛满山阳  

江上青山接甬东离离草徧馆娃宫芙蓉旧苑长洲里麋鹿荒台落照中银海雁飞沈夜月金茎露冷濯秋空可怜萧瑟江闗暮词客哀吟思不穷  

金陵佳丽帝王州今日登临送客愁玉树云连鳷鹊观青山日落凤皇丘荒城并与烟芜没故国空余汉水流渺渺江湖频入梦萧萧天地不胜秋  

落日江南发櫂歌楚王宫殿郁嵯峩雨经巫峡朝云湿木落洞庭秋水多璧月银河今复在玉箫金管奈愁何只今文藻悲迁客何处波涛吊汨罗  

## 御选元诗卷五十四  

七言律诗十二  

镏涣  

张楂翁自鳯阳还钱唐赋此以寄  

一别于今已五年闗河风雨梦相牵羡君老有惊人术愧我贫无使鬼钱淮雁南来斜作字楚江东下直如子云罢献长杨赋头白归来草太  

秋晩溪行怀张孔叔  

松下凉风吹客衣隔溪烟树晩依依山空不见孤云返落日惟看倦鸟归世上黄金交态薄酒边白发故人稀别来陡觉成疎阔况复萧萧落叶飞  

送王廷桂还姑苏  

紫马娇嘶踏软沙阖闾城里客还家雨添秋水湾湾碧风趁江云片片斜惜别缓斟红麯酒伤心况对白苹花雁惊暮角高飞去先带离声过馆娃  

刘玉汝  

九江逢故人  

九江江水抱城回汹涌回涛亦壮哉雨散淮濆随地足云移庐阜向天开曳裾邹子长为客待诏公孙已擢魁邂逅他卿急呼酒楼头今日早秋来  

黄璋  

怀青城先生  

虞郎落落不羁客端如野鹤混鸡羣兴来甫里一杯酒与埽匡庐九疉云遗史尚求丞相事从孙能辑翰林文杜陵秀句多家法春树初生毎忆君  

王原杰  

震泽镇  

村市萧条数十家扁舟夜泊傍芦花江空嵗晩归心切水逺山长去路賖带水野田鸣落雁连云烟树绕昬鸦劳生徒负灯窓志只合西园学种爪  

刘倩玉  

中秋对月  

十年对月干戈里忍向尊前更浩歌光满又逢新节序影微难騐旧山河霓裳犹记开元曲桂籍空怀进士科矫首广寒宫阙近欲将消息问嫦娥  

盛景年  

和汪以敬  

白发将军少健强经旬寂寞卧空床涉江问病出城早下马入门闻药香深院雨晴苍藓合小楼人散緑阴凉家书不到看春暮昨夜新裁白苎裳  

朱斌  

题秀野轩  

昔年曽作轩中客今日重题秀野诗四槛彩云晴缥缈绕墙苍雪晓参差雨余山气侵茶鼎风过林香落酒巵念我松楸浑咫尺倚阑长是不胜思  

元恺  

德风亭诗  

亭下双旌拂緑莎花边五马系鸣珂挽回天籁秋声早浸澈云阶月色多公退不妨同坐啸吏闲犹可共吟哦阜财解愠南风操时逐丝桐入浩歌  

危台高压古城闉门外青山画不真好客每悬徐孺榻涴人常避庾公尘槐阴澹澹晨光薄苹末萧萧秋意新闻道康衢和霭气夜来鼓舞及尧民  

地控漳东最上游檐牙髙啄白云秋文窓耀日晴如拭翼瓦翔烟晓欲流雅集衣冠仪楚楚遥临轩斾影悠悠阶前盈尺容相借收拾新诗入笔头  

月砌云阶背曲廊兰房桂橑面黄堂帘栊压地全无暑几席淩空剩有凉画防凝香铃索静玊虬吐水漏声长文章太守时闲适笑共賔僚釂一觞  

四面山抛碧玉环当中亭子势孱顔九天阊阖登临外五代封疆指顾间白鸟平芜晴野阔苍烟乔木夕阳闲客来不尽兴亡恨吟袖飜风月下还  

陈善  

奉和东维提学先生春日同阃帅韩侯太守王公宴集草元阁席上孩字韵髙作聊以塞责录呈同坐诸公发一笑云  

嶰竹参差手自栽春明吹上望仙台水流石涧桃花路日涌天门海色开笠泽每移茶灶出鉴湖还棹酒船来绮窓午醉醒来晩枕损黄金压被孩  

马弓  

陈桧  

古本淩空百尺过根盘如石铁为柯浓阴不碍金莲座虚籁犹传玉树謌倦客解衣频徙倚老禅卓锡定摩挲云门寺里梁朝柏身上苔痕想更多  

沙可学  

咏怀  

独上髙城望逺郊雁飞黄叶下萧萧天旋西极余残照江涌狂波作暮潮尘世百年双鬓改乡闗万里一身遥何由从猎滦河曲霜冷弓强铁马骄  

黄公望  

题闗仝层峦秋霭图【`并序`】  

闗仝此卷虽祖洪谷子而间以王摩诘笔法融液秀润正其中嵗精进之作也人谓有出蓝之美讵不信夫  

羣峯矗矗暮云连萝磴逶迤鸟道悬落叶深深门半掩疎花厯厯客犹眠岩端飞瀑为青两江上归舟防碧烟应识个中奇絶处昔年洪谷属君传  

郭忠恕仙山楼观圗  

汉主离宫最上头昔年曽侍翠华游青天半落银河水白日髙悬华岳秋花隐仪銮临阁道仗移箫鳯下瀛洲三山更在齐州外遥望苍烟九防浮  

呉镇  

陆探微员峤仙游  

梅阁重重翠绕遮时时云气飐平沙千峯树色藏朝雨百道江声送晩霞洞古数留仙子迹溪廻深防羽人家遨游每忆无尘地咫尺仍堪阅歳华  

张僧繇霜林云岫  

六朝画史知无几呉下僧繇独擅塲百叠苍峦浮障起千林绀叶入云长低回野渡钟声逺寂寞荒村树影凉咫尺披图更萧瑟短词何敢遂揄扬  

卢鸿仙山台榭  

尘踪何得此中游无数青山绕殿头炉篆浮烟朝霭霭溪云连树晚油油花香曲径羣麛聚芸芷平田独鹤游欲识仙家真乐处一清瀬四山秋  

黄荃蜀江秋净图  

暮烟漠漠一江秋疎树依稀见逺舟风度钟声来古寺人随雁影过前洲云销碧落天无际波撼苍山地欲浮应识个中清絶处成都画史笔端收  

李咸熈秋岚凝翠  

雨过秋光映翠微岩云一抹澹荆扉千山寂寂疎钟杳万壑萧萧落木稀涧水奔飞行路湿松篁廻合野禽归征帆防防沧江上应羡山人种蕨薇  

叔明松壑秋云图  

万壑潆洄磴道长崇冈交互转苍苍疎松过雨虚阑静古木回风曲岸凉村舎几家门半啓渔梁何处水流香扁舟凝望云千顷不觉西林下夕阳  

方方壶画  

城市山林孰是非幽居能与世尘违函闗紫气青牛到辽海秋风白鹤归天鼓叩残明月洞箫吹彻彩云飞谁知寂寞江天外长使人间望少微  

数载飘蓬事巳非荆闗咫尺世情违寒云时向青山抹野艇遥从白社归几处夕阳人共语一村流水鹭边飞知君紫府归来后闲把丹青翫翠微  

黄镇成  

春日东行  

青郊冉冉散晴晖芳树频闻一鸟啼山驿水流花落尽石田云暖麦抽齐禅房凿路当岩半钓屋维舟近竹西行过野桥人语近寻源应到武陵谿  

题秋江把钓图  

独载轻舠过碧川一纶牵动楚江天芦边有月还吹笛栁外无风不系船留火夜然湘岸竹得鱼朝送酒家钱十年湖海真如画亦欲狂歌一扣舷  

游麻姑山用蒋师文韵  

紫雾龙鸾月里游白银宫殿海中洲麻姑宴罢坛犹在葛令丹成井独留滴雨浮岚空翠晩飞花防玉瀑帘秋谁能共食金光草来住仙家十二楼  

晩晴书事  

白鹤楼西晩雨凉欲晴山气逺苍苍鸦衔落日归平楚雁背残霞上越阳溪崦筑茅堪理钓畬田收术好休粮秋风有约巢云去却拟狂歌学楚狂【`平楚越阳郡城二台名`】  

临川青云亭  

平野荒荒雉堞低一峯栏槛与云齐斗牛三尺龙光照城郭千年鹤爪题白雨来时江水北青山尽处夕阳西古来亦有凭髙客树影苍凉绕大堤  

题定武兰亭  

茧纸香随玉匣遗寳书天上世难知狼烽几昆明刼蝉翼犹传定武碑晓雨苔花侵石秋山柿叶费临池东都已往谁能继神物终烦谨防持  

鼔山灵源洞【`有屴崱天风海涛亭唱水岩`】  

屴崱峰头万丈梯上方高与白云齐青山尽处海门阔红日上来天宇低喝水无人空宴坐磨崖有客谩留题飘然欲御长风去一笑何烦过虎谿  

舟过大茅洋  

涨海浑茫寄一桴候神东去接方壶帆随雪浪髙还下岛浸氷天有若无雁影斜飜西日逺潮声直上晩云孤投纶拟学任公子掣取封鲸饫万夫  

钱塘  

雨过髙风发屋声呉中暑退即寒生晴光入眼园林薄夜气侵人枕簟轻寺铎呼风宵自语邻机织月晓犹鸣江湖处处悲秋客起束归装不待明  

赠叶山人  

仙岩溪上叶山人手佩青囊太古文北极地从林邑下南条山到蜀江分寻源屡识蛟龙宅探穴长随虎豹羣更约秋风清霁日与君髙蹋万重云  

用鹫峯师韵送涧泉上人游方十首  

天台  

天台山上防虹桥山下桃花带露飘仙客云霞迷旧路化人宫殿现层霄穿林夜气香为盖冠岭晨光锦作标若到上方应驻锡遥闻法鼔动春潮  

雁荡  

雁山钟磬半空闻雪岭霞城此地分金塔影浮沧海月寳台光绕梵天云禅机已熟能传印世网难婴易解纷更上孤峰看瀑布愿将余沥湔妖氛  

补陀  

潮音海洞石盘陀送子东游奈别何日上扶桑天不逺云连析木地无多水王献寳开丹穴星使通槎泛白波见说蓬莱清浅处便从鹏翼起秋河  

衡岳  

身随衡岳片云来南极朱陵洞府开八桂山川临鸟道九疑风雨湿龙堆使华今日严珪币祖印何年剪草莱直到无生参学毕逢人遮莫说轮廻  

庐山  

庐阜山阳几胜游朅来重为虎溪留千寻瀑布云霞冷九派江流日月浮白鹿盘盘髙洞晓黄花采采故园秋东南更有名蓝在莫道诸方讯已周  

五台  

去礼文殊寳刹开倚空峦岫郁崔嵬金函奉防传香至白防图形载法来心镜象悬天外月教筵狮吼地中雷还将拂子闲拈起更上繙经第一台  

钟山  

一上钟山万虑消虚空楼阁翠岧嶤金陵郁郁帝王宅天堑悠悠南北朝月满石城秋似水风髙淮浦夜生潮未应便作乗芦去且听仙人碧玊箫  

灵隐  

路入西山窈复深法筵应有圣僧临两峰塔影天垂盖千佛灵光地布金牛笛傥逢圆泽语龙宫还见阆仙吟空中更上藏云洞水乐泠泠奏八音  

峨睂  

峨睂楼阁现虚空玉宇髙寒上界同茶鼎夜烹千古雪花幡晨动九天风云连太白开中夏日绕重元宅大雄师去想无登陟逺祗应飞锡騐神通  

五山  

浮杯东渡海门潮鹫岭闗路匪遥十载江湖曽惯厯五山风月自相招呼猿洞口行双涧放鹤亭边入断桥直到妙髙峰上望昙华天雨满烟霄  

送宪幕陈时中分题得平章河  

海国相传利泽功沧溟缥缈百峦通潮来估客船归市月上人家水浸空析木星辰三岛外槫桑宫殿五云东河梁此日重携手目送灵槎万里风  

陈柏  

和王叅政崔徽写真韵  

芳时无语惜年华防笔何心赋落霞镜里自怜人似玉天涯不隔貌如花双瞳蘸緑横秋水髙结堆春亸碧鸦犹胜无金买延夀黒山空使梦还家  

仉机沙  

题徐良夫畊渔轩  

白日带经垅上锄夜间放棹泽中渔有米即周邻舍急得鱼逺寄故人书山川雨露桑麻地风月图书水竹居出处不慙徐孺子文章能敌马相如  

李存  

送倪东江之上元县主簿  

沙头烟际挹征襟嚼尽梅花出短吟乡党又成千里别功名聊尽百年心东南形势风流远呉晋山河苍莽深此去吟边有髙迈客尊应与尔同斟  

呉景奎  

寄题天台杨道士素轩  

梨云漠漠防幽扃晏坐冥观内景清风露洗秋生灏白雪霜惊晓空明琼楼奏乐霓裳冷缑岭吹笙鹤羽轻窓户玲珑人寂寂碧桃花下步虚声  

登台州巾山  

崒嵂双峰着此身危巅夜半见朝暾天低古塔叅云阙江送寒潮落海门帢帻风髙仙已去翠微僧老鹤长存下观城郭红尘隘水色山光自吐吞  

桐滩月夜舟中闻琵琶  

湛湛长江上有枫予怀渺水云空未夸湓浦逢商妇賸喜桐滩有钓翁歌枕醉眠秋渚月乱帆争趂夜潮风晓寒难结思归梦一尺秋霜压短蓬  

奉送江省都事纳文郁除湖广  

蟾府秋花满袖香盱眙遗爱在甘棠紫微幕下除书至黄鹤矶头驿骑忙风静瘴云消岭海雨新春水满潇湘庾公明月苏公柳两地髙情属省郎  

梦仙  

紫鸾邀梦到仙家结佩相逢萼緑华翠勺细倾千日酒蜺旗斜插五云车飞琼鬓影含清雾防玉箫声隔彩霞杜宇无情惊觉后月痕犹在碧桃花  

晩霁  

雨晴秋气转苍凉万籁依稀奏羽商烟抹林腰横束素日廻山额半涂黄鸬鸶晒翅眠池草翡翠衔鱼立野航霜蟹正肥新酒熟破橙宜趂菊花香  

和韵春日  

雨香云澹燕泥融珂马如行罨画中江上数峰浮暖翠日边繁杏倚春红莺花世界惟消酒水榭帘栊易受风陌上行人皆倒载未须拍手笑山公  

游丝舞蜨共徘徊野马空蒙拂面来风雨一时成晚霁园林何处不花开江横罗带银鸥起云想衣裳玊女裁賸喜麻姑能送酒只愁门外索空罍  

春思  

飞燕腰肢掌上轻尘生罗袜步盈盈钥鱼不寐春无赖筝雁频移曲未成敛黛低鬟初破睡嚼花齅蕊独含情许身肯作王孙女头白哀吟对马卿  

舟次丹阳  

舟次丹阳成陆走驱车长坂复经丘青山东去连京口红日西沉向石头客路最嫌鸡戒晓乡心生怕雁横秋明朝定宿乌夜巷斗酒还浇逆旅愁  

自山中归鉴湖别业  

数椽茅舍清江曲六月炎天困郁蒸赖有青山围故宅归来赤脚踏层氷石泉松籁为琴筑野蔌山肴荐豆登明日廻头望丘壑芙蓉半出白云层  

次韵荅钱思复并简吕彦夫  

相逢动是经年别笑指沙鸥聚旧盟芳草只添游子恨清风还有故人情薇花亭馆春容老木叶林塘晩气清杜宇数声愁不奈朝来白发镜中生  

寒食  

白雪毵毵鬓影斜风光流转任年华杯行不惜斟蓝尾春事如今到楝花车马羽毛分战士园林钟鼔是谁家侧身北望空廻首愁絶吾生未有涯  

夜宿叶孟咨书楼  

小楼萧爽俯平川市井收声暮景悬云影消沉山外雨月华浮动水中天船舷暝戛层檐底更漏时传客枕边溪友几畨留我宿清谈终夕不成眠  

席上即事  

华筵秩秩宴清宵拊掌歌呼饮兴饶骂坐灌夫元不屈絶缨楚客去难招緑珠娇小仍吹笛碧玉殷勤且合箫待得月斜人散后一杯花露酒初消  

陈方  

送蔡霞外  

不见道人今四载疎狂犹以旧时多自言曽到神仙宅公亦须吟离别歌涧草阴阴披紫藟山花细细落青萝只愁骨相无清气赤水元珠奈尔何  

胡天游  

赠余公图画楼  

髙人有眼看山川不费从来买画钱万古丹青垂宇宙百川楼观倚风烟人行槲叶林边路鸟没芦花影里天我欲与公添一笔寒滩蓑笠钓鱼船  

牡丹花  

相逢尽道看花归慙愧寻芳独后时北海巳倾新酿酒东风犹鏁半开枝埽空红紫真无敌看到云仍未可知但愿倚阑人不老为公长赋谪仙诗  

忆孟兄季弟  

兄弟相看各一方别来俱各鬓成霜江山十里犹比屋风雨几畨能对牀海燕年深常作客塞鸿天逺不成行擎杯莫负黄花酒来看南塘万竹长  

讽黄兰谷  

雨花风絮两飘飖兴味都非旧寂寥白足懒穿云外履翠睂低按月中箫重拈晓镜添新发旋试春衫减旧腰金锁玊函千载恨争如云雨自朝朝  

陈植  

次友仁泊舟虎丘独步  

西丘雨送落花村决决溪塘水涨浑楼阁日斜唯影立辘轳泉滴尚声喧无言苍石空横道傲世青山不出门独往忽惊春巳去题诗犹记刻舟痕  

张师曽  

汪叔达归鄱阳  

携书宛句识英翘几度思亲望斗杓歳晩客怀浇凿落雪晴归路踏琼瑶骅骝自是轻千里鸿鹄终当在九霄此去明年相见日笔端定挽浙江潮  

张知言  

和呉闲闲送张元谷羽士  

得道长生学贺元跫然空谷足音传六龙朝罢香盈袖独鹤归来月满天叶玩山中仙子篆书裁圯上老人编玉章秀句呉门赠好刻琅玕纪歳年  

哈尚实克  

题赵彦徴画赤骥一匹  

松雪当年称独步子孙今日继遗风香凝淡墨连钱碧色染秋毫汗血红济济奚官顔似玊昂昂龙种气如虹春风满辔初牵出对立长鸣冀北空  

何景福  

鼔角楼  

警昬戒晓复司更矢棘翚飞结构成角韵唤醒晨过客鼔声催动夜廵兵龙吟一奏霜飞瓦鼍吼三通月满城自是太平无暴客金壶漏箭要分明  

感兴  

世途无处不间闗老我星星两鬓斑江水送潮归緑渚谷风吹雨过黄山千金敝袴谁能买百石强弓每自弯何事无心云一片等闲飞去又飞还  

童尧夫招饮回途偶成  

东君容我出郊行过却清明日日晴怕损落花移屐缓恐妨啼鸟防笻轻春风入髓红顔晕世事萦心白发生花下小车如共载緑阴深处听啼莺  

孙华孙  

鳯山怀古  

宋家事业如汉晋遗史班班今尚存南渡衣冠元帝纪中山庙社靖王孙海门龙去秋潮横宫树乌啼夕燐繁已恨无人似诸葛生憎何物学桓温  

项炯  

次韵邓祭酒赠极元无师  

麈尾天花洒石扉莫教五色掩摩尼峰头笑纵金衣鹤竹里闲寻玊版师言论每怀龙井夜扶携浑似虎溪时芝云更拟分蒲榻黄叶满山题近诗  

潘纯  

送顾仲父赴广东市舶提举  

合浦明珠久不还使君风采动羣蛮鲛人把臂来城里荔子堆红出坐间江映蕉花鹦鹉緑雨昬榕树鹧鸪斑昔年骏马经行处父老那知得重攀  

呉克恭  

元璞过江郊言归赋七言一首通问  

玉山长夏草堂幽老爱从君十日留醉语欢呼乱不记归来烂漫忆相求风廻栁线揺歌扇月出荷花映防舟可念江湖搔白首还将衰朽问汤休  

刘堧  

题章东孟山水  

卢家公子称三絶诗妙书精画亦工落笔多宗董北苑髙情不减米南宫天低碧树春云合潮满沧洲暮雨空却忆买船同载酒城南山下醉东风  

叶頫  

题董泰初长江伟观图  

金焦两寺出中流北固楼髙江上头画舫春风过采石琼花明月照扬州鳯皇飞处青山近龙马来时紫气浮千古登临兴未已有人吹笛起沙鸥  

徐舫  

白雁  

出塞风沙不涴衣要分秋色占鸥矶逺书玉宇传霜信斜落银筝映冷晖楚泽云昬无片影湘江月黒见孤飞当年系帛还苏武汉节仍全皓首归  

阆仙洞  

天龙古洞几年时时雨流酥润石衣流水桃花春不老乱山云树翠相依碧鸡叫月神魂杳白鹤淩空仙驭飞昨日大风环佩响洞賔何处朗吟归  

桐君山  

仙驭乘鸾去不停青山依旧抱荒城风香药草春云暖露冷桐花夜月明县近故庐堪认姓鹤归华表自呼名千年往事俱尘土时听樵林吹笛声  

晓上桐君宿雾收岚光苍翠恣夷犹丹炉秘诀归仙子清景吟懐属士流七里滩横孤棹影立山钟响五更头古来潇洒称名郡莫把繁华数汴洲  

月色  

误蹋瑶阶一片霜侵鞵不湿映衣凉照来云母屏无迹穿入水晶帘有光雪影半窓能共白梅花千树只多香故人疑似见顔面残夜分明在屋梁  

张小山捐捧重脩桐君祠  

先生逺有烟霞趣镌玉捐金隐者祠瑶草久荒云一片碧桐仍见鳯双枝芙蓉日静文书暇杖屦春来啸咏迟他日幽期何处好寒松花发鹤归时  

清泠山  

万仭寒容尺度量巍然亘古独苍苍三秋风露松梢月九夏林泉石上霜埜径晴烟笼树白危峯暮霭接天黄我游乘兴吟魂爽浪欲骑鹏谒帝郷  

郝天鳯  

题董忝初长江伟观图  

扬子江头昔系船两山相对涌金莲云横殿阁临无地潮打鱼龙落半天近蹴南徐当北固逺吞西蜀跨东川披图更觉襟怀壮回首风尘又几年  

杨贤德  

题董泰初长江伟观图  

江水西来东注海中流兀出两峯尖层楼倒影波心碎列岫堆蓝雨后添草树不香寒露湿舟帆偏稳晩风恬双龙矫首经年在入画令人看未厌  

郑昂  

次复斋登华盖山  

野老忧时泪不干海天低燕麦风寒秦闗土蚀铜牙弩汉殿月明金井阑共喜寇恂重借颍自慙李愿未归盘江山如画人如玊破帽空悲管幼安  

林处士幽居  

山篱短短迳斜斜屋宇三间竹半遮歳馑无僧供菜把天寒有鹤守梅花武陵流水非秦世姑孰青山落谢家共约春晴草芽动杖藜携酒踏晴沙  

栖迟  

栖迟久慕王官谷飘泊仍依谢客岩贫贱谁能从赵孟行藏我已卜巫咸冥鸿岂解投矰弋老马惟思脱辔衔却笑杜陵生计拙晩将身世托长镵  

感怀  

王粲凄凉仍去国杜陵老大竟飘蓬荆州岂免依刘表蜀道终须谒郑公三礼赋成追昔日七哀歌罢起秋风青青亦有江南草鹦鹉洲边恨不穷  

陆广  

丹台春晓图为伯颙画  

十年客邸絶尘氛江上归来思不羣玊气浮空春断雨丹光出井晓成云风前龙杖时堪倚月下鸾笙久不闻幸对仙翁逺孙子坐中观画又论文  

王雨  

水竹居  

屋枕澄湖地自偏水光竹色满虚檐风摇翠雨香浮席月送金波影入帘闲拂玊琴和鳯吹怒吹铁笛起龙潜春时有酒无余事笋熟芹香味可兼  

赵次诚  

溪居晩酌  

主人呼酒开新屋緑水绕门光泬寥山气隔溪浑似雨沙禽喧浦欲生潮江人击鼔祠荒庙野客载花归断桥拂石闲吟待明月茶烟如缕竹萧萧  

邵光祖  

秋兴一章录似良夫  

牢落江湖不记年拟寻归计向林泉山间买地谋栽橘谷口诛茅学种田晩节许同樵牧老残书留付子孙编秋来唤取陶彭泽黄菊花前一醉眠  

髙文度  

石湖写景  

阖闾台下越来溪处处西风飏酒旗翠壁丹梯开短轴黄花红叶入新诗镕金霜蟹需髙价蘸甲香醪輙满巵落日去尘驴背稳短琴双笈一童随  

罗防正  

次韵余观国招抚江南航海至新防  

鸿蒙气接泬防天夷獠争迎汉使船骇浪千重行处雪齐州九防望中烟神游太乙仙藜外身在灵生海市边玊署词华君独步声名知不愧卢前  

舳舻千里快乗风百粤三韩去路通岛树隐霞春绰约梅花吹雨晓空蒙水环鳌极坤维碧云捧蓬莱日色红驰志伊吾鸣劒夜中兴今待汉臧宫  

束宗庚  

登善住寺新成阁得江字  

髙阁新成俯大江宏开雄丽控名邦宿云不散连飞栋红日初升射碧窓目极蓬莱穷岛屿神游阊阖见旌幢羣公此日频登眺喜有清吟对怒泷  

题听春雨轩  

阶头燕雨润流酥柳底鸥波已可渔斗帐沉香欹枕后青灯绮户把杯初不愁泥滑妨过骑喜有田歌起荷锄明日云开花满眼好令童子具篮舆  

题陈履元画玊山草堂图  

玊山草堂江上无全胜西庄给事居盘内玉芝分食后阶前珠树种来初诗成防笔传金刻帙散芸香啓石渠敢有新题将逺意东呉瞻望重愁予  

沈铉  

赵松雪故宅  

故国西风王气销瑚玊树半漂摇曾瞻东壁廻天象故着南冠续汉貂第宅空存森衞防墨池干尽尚兰苕髙情一去风流逺梦忆箫声第几桥  

尤存  

送李紫筼归淀山草堂  

积玊溪头水拍天草堂只在淀山前鸣鸠啼鸟青春里古木疎篁落照边仙客近传餐玉法故人时送买山钱相逢未尽一杯酒陆相祠前又发船  

陆炯  

送郑德和检讨之融水县尹  

清朝才士多如雨之子声华重讲筵天上玉堂辞圣主岭南花县得英贤蛮烟秋暗桄榔洞瘴雨春深茉莉田莫道衡阳无过雁好题书寄五云边  

时太初  

白燕  

春社年年带雪归海棠庭院月争辉珠帘十二中间卷玉剪一双髙下飞天下公侯夸紫颔国中俦侣尚乌衣江湖多少闲鸥鹭宜与同盟伴钓矶  

十四夜陪李明府游海上  

秋月照人如白昼楼船浮海坐清空银山雪屋三更浪鼍鼔龙箫万里风豪气横吞云梦泽醉魂飞水晶宫鸡鸣钟动失清景惊起东方旭日红  

薛穆  

山居写兴寄良夫  

万山深处得幽栖四绕冈峦起复低野鹿每当花迳歇岭猿常近竹窓啼闲来采药行深壑酒醒防泉就北溪为语故人徐有道祗应无梦听朝鸡  

俞镐  

寄董良用先生  

东望云山翠且重烟波咫尺是娄淞十年为客荒三径百里怜君住九峯把酒每怀彭泽令放歌甘作鹿门农阖闾风景浑非旧愁听寒山半夜钟  

吕恒  

东玊山人  

玊山佳处玊人居闻道方壶一事无万个琅玕巢翡翠千年琪树倍瑚瑶台酒醉金茎露珠阁香烧鹊尾炉何日来看金粟景月明花影倩人扶  

吕恂  

湖光山色楼  

水光山色楼千尺老子于中兴最多手板时看云气好吹箫无奈月明何鳯池上客阳春曲铁笛仙人小海歌二月玊山花正好梦随春水白鸥波  

冯濬  

湖光山色楼  

仙人楼阁禁城东近水凭虚对雪峯香篆寳炉金鹊尾酒行仙掌玊芙蓉湖光西下寒仍緑山色春来晩更浓媿似登髙能领客悬知百尺卧元龙  

沈震  

怀铁雅先生  

烽火南归鬓未华草亭在水东家緑筼新长参差玊璚树能开顷刻花坐按小娃歌白苎醉呼稚子整乌纱麟洲别业清无暑翠盎时浮五色瓜  

呉益  

静安八咏【`录二首`】  

芦子渡  

芦花开上古芦城一叶舟从野渡横江月偏于洲上白水风长作雨来声雁衔霜干初传箭龙化氷已按筝惟有渔家邻古寺夜深灯火隔溪明  

緑云洞  

多罗树下礼金仙緑锦云开见碧莲翠盖光飜林屋洞青霞影倒蔚蓝天聼经许对孙思邈访道期逢葛稚川愧我题诗同净社三生曽是醉逃禅  

陶定理  

题董泰初长江伟观图  

浩浩长江胜槩雄画图形势记余踪中流荆楚逾千里对峙金焦插两峯天际水光浮日月山连云气拥虬龙北游犹忆扬州梦潮落西津听晚钟  

张监  

题秀野轩图【`并序`】  

予昔游呉中诸山至周氏秀野轩领览天池玉遮之胜今数年矣近归寓轩获观周侍御之大篆朱提学之新图恍然若梦游也景安求予着语聊尔塞责耄余材尽媿无佳语耳  

我忆天池与玊遮幽轩水木澹清华笙竽逺振风林竹锦绮晴连晓径花山罽敷牀朝看雨涧泉漱石夜分茶番阳大篆睢阳画不负舂陵处士家  

李节  

寄唐伯慎  

鹤林宫里故人逺谢傅宅前秋水多乌防吟余还放棹黄庭写罢更笼鹅平头奴子金盘露皓齿佳人白苎歌不得相从渡三泖月明清夜奈愁何  

和高以敬韵  

别君久见歳华新邂逅相逢亦可人灵鹫峯前看飞瀑鹤林宫里度残春时时送客伤南浦夜夜占星对北辰莫话当时旧游处落花芳草倍伤神  

董成  

赠杨太史山居  

曽怀荆璞诣天闗雨露恩深赐佩环玊笋簉班跻鳯诏金闺通籍侍龙顔尚书听履星辰上太史蜚英翰墨间厌直承明动归兴锦衣光彩照湖山  

范致大  

自仙源放船来云林怀元镇  

扁舟荡桨出东城最爱新流拍岸平霁雨兰苕来翡翠晩风杨柳送鹂庚盈盈溪女临沙浣厯厯郊农傍陇耕谬倚林斋望郊郭忆君清话不胜情  

华亷  

陪湖州田府倅采茶行春  

聮骑东风踏早霞尧山雨过梵王家老僧下榻延佳客童子开轩埽落花竹外披云寻嫩笋茶边和露摘新芽髙情重惜春多好争出佳篇咏物华  

山中初夏即事  

东风不到画阑边屈指韶光又一年处处插秧梅子雨家家缲茧竹篱烟荷因怕暑先擎盖栁为无寒早褪绵莫道山中无乐事数声啼鸟落花天  

周翼  

周履道徴赋梧桐月  

云卷清秋画角悲梧桐满地月明时斜穿翠叶通银井化作金波落砚池青女喜惊乌鹊梦素娥偏惜鳯皇枝故人有约来何暮独立云阶影渐移  

题华季充剪韭轩  

呉下有田宜种韭髙风莫笑庾郎贫翚飞画栋青林表玉洗行盘緑水濵夜雨剪来茸自长春风吹起緑初匀客来一筯分清供不与区区肉食人  

乌本良  

和见心上人寄彦明中丞  

去年曽共看芙蕖今日秋风落木初只道锦幪游处熟岂知金防出林疎奉亲独比陈尊宿访客不忘虞秘书欲过山中听软语几畨西望立堦除  

槖驼峯下路幽深翠霭飞来白昼阴老衲人登石岭中丞问俗到山林睦州蒲向闲边织秘监诗从定后吟月窟天香如昔梦室中谈笑想同心  

沈懋  

题董泰初长江伟观图  

气吞荆楚压秦雄絶险中分阻要冲潮落江心奔万马山当京口卧双龙青天欲尽日月小白鸟不飞烟雾重犹忆金焦风雨夜翠微深处听长松  

陈敬  

次韵暮春即事  

淑气薫人似酒浓市桥杨柳自西东乍寒乍暖清明候时起时眠醒醉中黛色有防颦宿雨翠条无力系春风年年飞絮随流水浪作浮萍逐断蓬  

张克问  

姚江对月有怀仲逺徴君  

百里芙蓉绕曲阿锦帆轻飏白鸥波月华夜照山河淡露气秋添草木多湖上故人成逺别天边鸿雁几时过相思两岸苹花白回首西风倚棹歌  

呉学礼  

郭外夜归  

草田髙下乱虫鸣凉袭衣襟夜气清河汉横秋平野阔山窓无月一灯明孤篷倦倚难成梦宿鸟相呼忽转更近郭不分归近夜到门犹有读书声  

泊横春馆  

枯葑氷消水路遥短长亭下一停桡寒烟两岸客吹晓残月小桥人待潮山外钟声何处寺栁边春入隔年条到城不必争先后华盖峯头手可招  

重过南浦  

万里澄江浸碧天迢迢人上渡头船柘烟旋减蚕成茧梅雨微晴树歇蝉独客有愁多近暮乱山无处不闻泉枳篱门巷依然在落莫东风二十年  

秋晩书怀  

数防寒鸦日又西转寒天色易凄迷青山半出烟涵郭红叶乱流霜满溪半壁秋灯吟对影故园夜雨梦扶犁山人饱听农歌卧但愿年丰谷价低  

湖边防饮  

秫价年平易索醪西风野店快持螯门疎杨栁前峯见瓦上藤花破屋髙时异最伤嫠妇纬歳寒方重故人袍小舟待月同归去横直沙头插短篙  

万石  

寄何平子  

春风緑草徧天涯恨杀王孙不到家在晋有人书甲子避秦无地种桃花世途多险千金散心事难平两鬓华何日脱身尘网外好从仙客学丹砂  

桃花渡  

江上青青杨栁枝人家万竹闭柴扉春风应花争发社雨生寒燕未归半树木兰依岸緑一行鸂背人飞濯缨空忆沧浪思不及渔郎有钓矶  

郭完  

后溪渔隐  

渔郎家在清溪曲买断徐潭作钓乡自制蓑衣眠别渚故移茶灶上轻航荔支林坞水烟暖鸂桃花野岸长日暮醉归鱼满筥樵青敲火倚疎篁  

方炯  

莒溪耕隐  

莒溪环翠入瓢湖古木云庄即旧居每种秫田秋醸酒剩收桐子夜观书雪晴度岭闲骑犊客至沿溪旋打鱼老我尘中无隐处借君余地着茆庐  

五十四  

题卢贤母卷  

樵隐卢君母最贤母仪妇节两超然相夫德洽周南化教子名宜太史编华屋萱兰春蔼蔼元堂松桂月娟娟时清重隐颁鸾诰百世幽光发九泉  

陈维祯  

壶山寺  

上方台殿蔼苍苍及此春游兴倍常看竹解题高士句寻山还宿逺公房径花故防青山色潭雨新经细草香欲问虚空身外性鹧鸪啼处又斜阳  

## 御选元诗卷五十五  

七言律诗十三  

台哈巴哈  

春日次宋显夫韵  

帝城三月多春色南陌风光画不如踯躅花深啼杜宇鸬鷀滩涨聚王余玉楼似是秦宫宅金水元非郑国渠处处笙歌移白日扬雄空读五车书  

上尊号听诏李供奉以病不出奉寄  

丹鳯衔书出内庭羽林环衞拥霓旌千官拜舞开仙仗四海讴歌荷圣情香雾细添宫栁碧日华遥射锦袍明侍臣亦有文园病卧听龙墀鼔吹声  

送赵伯常淮西宪副  

东华晨雾正霏霏使者分符向合淝封事尚留青琐闼防恩近出紫宸闱江涵晓日明楼艓风引春云上绣衣珍重故人千里别緑尊须尽莫相违  

寄姚子中  

懒趋青琐偹朝班焚却银鱼挂铁冠琪树有枝空集燕竹花无实谩栖鸾汉廷将相思王允晋代衣冠托谢安圣世只今多雨露上林芳草似琅玕  

春日宣则门书事简虞邵庵  

三月龙池栁色深碧梧烟暖日愔愔蜂黏落絮萦青幔燕逐飞花避緑沈仙仗晓开班玉笋云韶春奏钖琼林从臣尽献河东赋独有相如得赐金  

寄同年宋吏部  

金镜承恩对紫微锦鞯白马耀春晖谩随仙仗朝天去不记宫花压帽归海国风髙秋气早闗河云冷雁声稀嗟予已属明时弃自整丝纶觅钓矶  

与萧存道元帅作秋千词分韵得香字  

芙蓉宫额半涂黄双送秋千出画墙帘底燕惊花雨乱树头蜂绕袜尘香巧将新月添睂黛闲倩东风响佩珰归去緑窓和困睡暂凭春梦到辽阳  

余阙  

登太平寺次韵董宪副  

萧寺行春望下方城中云物变凄凉野人篱落通灊口贾客帆樯出汉阳多难渐平堪对酒一尊未尽更焚香凭将使者阳春曲消尽征人鬓上霜  

汪泽民  

四月九日新霁偕宗英公仲自天都峯游汤泉  

天都敻出诸峰上曙色岚开逸兴催半壁暗泉吹冷雨悬崖飞瀑吼晴雷白云缥缈仙乡逺碧落髙寒俗驾回自笑生平爱清境冥搜不厌厯崔嵬  

郑玊  

题天目山  

势压东南万象低溟蒙空翠望中迷龙飞鳯舞川原秀地下天高日月齐武肃百年钟覇气文忠千古欠留题客来欲问青云路凿破崚嶒便作梯  

婺源胡氏屏山楼  

楼外青山列翠屏矮窓放入眼増明丹青花草春描画水墨林泉秋写成变化四时无俗韵登临千古有余情髙人对此不容语独倚阑干看晩晴  

白岳  

名冠江南第一山乾坤故设石门闗重重烟树微茫里簇簇峰峦缥缈间五夜松声惊鹤梦半龛灯影伴人闲忽闻环佩度知是神仙月下还  

师山书楼成唐长孺先生赋诗见寄次韵  

居山日夕见山容环堵萧然一畆宫我喜烟云来几上看楼阁出空中夜深月色偏明朗晓起岚光更郁葱  

若比羊裘轩上景临江惟欠一丝风  

董抟霄  

游元霤山  

水色山光照眼明隔溪遥见白云生崖根冻雪留人迹林外春风变鸟声梦草得诗清入骨煮茶听话淡忘情飞来桥上归时晩回首翠微松鹤鸣  

俞述祖  

送傅与砺广州教授  

扁舟乘兴欲还家分数宁辞瘴海涯未必杜陵成汨没由来贾谊擅才华红蕉绕屋含秋雾丹荔垂檐炫晓霞万里何堪慰离思好凭江驿寄梅花  

呉文让  

戊寅雪后和谢提举韵  

镛城正月雪初霁賸得官闲吟啸中万国山河开夀域九霄风日播春融竹依柏树増新翠梅与桃花间小红王化尽无偏党处故教冷暖总相同  

燕山秋望  

西山木落向髙风万壑千崖出梵宫翠幕遥看银牓合金精虚逐火轮空构栏静立翛翛上冠佩飞行荡荡中何日龙船移櫂晓露房云水四帘通  

辽海东空鹤不归平芜遥际极凉霏寒天霜静雕鹰没沙苑秋髙牧马肥落日美人歌玊帐西风猎骑拥金羁豪猪猛起当前立曽冒鸣弓脱晓围  

甲午元日感怀  

春色年年出帝京河氷未解栁还青东华正拥如云骑南国空瞻戴斗星日月由来双过鸟乾坤及此一浮萍愁縁底事浓于酒起傍梅花步短櫺  

甲午六月卧病柔川呈地主  

长忆灵岩对卷帘客居还此面晴尖雨分西崦泉鸣屋风借南邻竹盖檐病写乌丝清欲苦眠抛白羽黒初甜乱离未觉三迁定行就君平试一占  

乔木龙皮络翠烟昔人成立等升天芝兰玊树看盈畹騄駬骅骝不受鞭垂老托身书满屋平生好客坐无氊诸君有意怜衰白惟有丹青照暮年  

杨溪积雨緑于苔乱竹稍稍不遣栽自爱水风横笛语欲乘秋涨刺船来眠从朱老诗浇泼书及黄郎使往回困饿只余皮骨在故人初见恐惊猜  

王翰  

寄别刘子中  

问君西去与谁亲呉楚山川满目新贾傅有才终大用杜陵无计岂长贫鳯皇台古思明月采石江空梦白苹几欲西风斟别酒不堪零露满衣巾  

和马子英见寄韵  

十年流落向炎州判与刘伶作醉游望国孤忠徒自愤持身直道更何求浮云往事惊春梦落日穷途起暮愁頼有故人相忆在徧题尺牍海西头  

春日雨中即事  

京洛繁华事已违怀人竟日掩空扉望迷楚岫闻啼鴂思入秦川怨落晖野馆萧条芳草合寒江寂寞暮云飞落花片片随流水惆怅闗河泪满衣  

立春有感  

故国栖迟去路难园林此日又冬残天涯往事书难寄客里新愁泪未干腊雪渐随芳草变东风犹笑布袍单堤边杨栁开青眼肯傍梅花共歳寒  

伯顔  

十华观  

十载风尘忽白头春来犹自强追游香浮素碧云房静日落青林石径幽海内何人扶社禝天涯有客卧林丘此心只似长江水终古悠悠向北流  

呉讷  

战昱岭闗  

鼓角声雄队伍齐扬兵晓战昱闗西黄金匣动双龙出赤羽旗开万马嘶露布不烦诸将草诗篇还效古人题沙溪春酒甜如蜜醉卧花阴听鸟啼  

东归  

跃马东归古歙州铁衣如雪照清秋半生叨食君王禄百战深遗母氏忧城上防旗飜白虎帐前金络控黄骝英雄出处縁忠孝岂为人间万戸侯  

陈谦  

梧桐月  

琪树西风露井傍镜寒移影度银床鳯枝清切元疑昼鹤梦凄凉不待霜防笔诗人题夜緑知更宫女怨秋黄莫教一叶轻摇落珍重千门被耿光  

李祁  

和咏鹤  

老去曽看相鹤经暂从华馆试伶俜几年养就丹砂顶竟日闲梳白雪翎万里壮心原自许九霄清唳好谁听神仙旧侣知何在遥望蓬莱一防青  

次贺琴南韵  

茅屋秋风古道傍衰翁不似去年强汉廷无梦陈三防楚水空怀赋九章落日乱鸦红树老断云孤雁碧天长相思无限闗心事不为催诗急雨忙  

送非空晦之二上人归青原  

青原山气郁盘纡去郭连村十里余洗鉢水香晨粥后读书灯烬晓钟初晴天小阁收摩衲暖日轻云防苾刍愿得明年筋力健径寻溪路访深居  

和钟德恭见寄  

江湖风浪日萧萧鳅蟹鱼鰕乱踯跳诸葛有才终复汉管宁无计漫依辽烟消故国川原净秋入空山草木凋犹恨归来相见晚暮云春树碧天遥  

和咏海棠韵  

名花初发爱轻阴翠袖红妆新满林步入锦帷香径小醉扶银烛画堂深妖娆喜识春风面零落愁闗夜雨心多幸鳯皇池上客为抽劳思写清吟  

呉当  

浔阳舟中  

百年头上着乌纱一日江边踏钓槎病似相如空有赋贫于杜甫更无家渔歌楚楚蒹葭月樵笛村村踯躅花事业已随兵燹尽青门惟守邵平  

伏枕移床向小舟江头渔父问何由风波接棹鱼龙冷烟草迷津雁鹜秋往事几年怀内顾狂澜百折任东流草不守扬雄宅垂白空添宋玉愁  

三寳珠  

游北湖  

一月不来湖上路湖边桃李已成阴苍苍山色故人面荡荡风光游子心沽酒楼髙斜欲卖茶船小巧相寻自怜鹦鹉洲中客手撚江蓠和楚吟  

舒穆噜宜孙  

妙成观掀篷和何宗姚韵  

结搆新亭似胜前登临厯厯瞰晴川放怀喜解防秋戍乘兴还操下濑船从此入林堪避地何妨坐井亦观天东风回首春城暮桃李依然种日边  

林谏  

送侄南归  

清秋送侄出都门别泪临风堕酒尊在客岂无郷井念为官肯负国朝恩鹡鸰飞疾家偏逺鸿雁行稀目欲昬独上居庸最髙处回头一望一销魂  

陈基  

秋日杂兴  

弹铗归来叹薄游西风吹老黒貂裘裁诗见慰慙钱起埽榻相延愧隐侯拟学楚人归种橘虚劳蜀客望牵牛五湖烟景依然在还许扁舟伴白鸥  

闗山摇落雁飞迟江汉飘零有所思倦客自怜苏季子故人谁问介之推露催络纬窓间织风缉蟏蛸戸外丝独荷慈亲念游子倚门日日数归期  

江头久客日思家坐觉微霜上鬓华节序又催秋后燕风光争发雨前花倦游已梦庄生蜨不饮何忧广客蛇怪底朝来衣袖薄一川白露下蒹葭  

一夕西风木叶飞画梁落月淡余辉银灯夜照还家梦金剪秋裁寄逺衣霜信早随新雁至素书深讶故人稀无因为谢东曹掾鲈熟莼香莫便归  

明河如练月娟娟坐对清光只自怜夜久不知沾白露梦囬犹记到钧天汝南遗老推黄宪海内诸公忆郑防万里归来无寸补论文慙愧到忘年  

寄沈仲说  

欲采芙蓉寄所思秋江风露正离离每因见月怀元度可但看诗说项斯溪上燕辞华屋早槎头鱼上碧波迟太平无事差科了归共原泉理钓丝  

野人篱落并江濆竹里流泉竹外云好学橐驼惟种树莫夸司马最能文小桥斜接渔樵路落日争呼雁鹜羣独忆咏归亭上客久留城府思纷纷  

次韵钱伯行白芙蓉  

帝子西游太液池一杯秋露为君持空令越女羞容貌不与唐昌共本支娅姹最怜无语处风流全在半开时自移长信宫中去学得班娘淡画睂  

次韵怀彦成  

沙棠为桨木兰桡别后令人瘦沈腰采蕺蹔归灵越去栽桃重赴武陵邀醉乘莲叶春波阔梦落檐花夜雨飘独记共游鸣玉洞满山明月聼吹箫  

寄玉山  

我爱玊山佳树林草堂终歳有余阴巢安翡翠春云暖窓防芭蕉夜雨深寳篆焚香留睡鸭防笺行墨写来禽万竿脩竹休教洗日日平安报好音  

次韵郑有道喜王季野府判南归  

故人日下拜官归河水南来似带围防马逺游天府胜食鱼偏爱锦江肥蚕丛故国山犹在望帝荒祠鸟自飞万里欲将慈母线芙蓉城里制春衣  

海榴花放客南归乔木参云总十围緑蚁奉亲浮腊味黄羊充馔割秋肥恩氶闽国荣三釜心切滦都望六飞锦里他年须报政中天风露湿朝衣  

春日邵氏园池  

寂寞园林带夕晖昔年曽此恋芳菲栁塘水暖鸳鸯浴花径风酣蛱蜨飞蔓草拂衣人不剪画梁无主燕空归洛阳池馆闗兴废我欲春山赋采薇  

十一月晦与同幕诸公登南髙峯因过湖上小集  

共上南屏第一层海风吹鬓雪鬅鬙山盘地脉来天目城抱江流似蒋陵近郭昼行多畏虎并湖寒尽未收氷倚防闲说承平事知是昆明刼外僧  

次韵孟天暐郎中看潮  

千古东南诧海潮摩挲强弩未全销气乘日月分盈缩声振山河欲动摇击楫中流歌慷慨倚防斜日鬓飘萧钱塘官酒秋仍緑更与灵胥酹一瓢  

淮阴杂兴  

落木萧萧雁渡河西风嫋嫋水増波甘罗营里秋声急韩信城头月色多淮市有鱼聊可食楚山无桂不须歌古今无限闗心事付与当年春梦婆  

寄陈庶子叅军兼简饶介之郎中  

楚天漠漠水迢迢千里怀人不自聊帷幄喜闻延曲逆行间窃忝事嫖姚江空不采芙蓉寄歳暮惟歌桂树招华盖仙翁如见问为言髀肉近都销  

自淮安使江南舟次通州寄同幕诸公  

频年共入嫖姚幕此日先乘使者舟海色晓迎龙虎节天光寒动鹔鹴裘山川咫尺分呉楚河汉寻常近斗牛南锁堰头官栁树春风相约系骅骝  

二十日福山港寄省院张思亷陈惟允诸友  

汉将西征肃羽仪简书日日有程期东溟潮上犀船发南斗星横虎节移青入楚峰山防防白添呉镜雪丝丝美人宴罢芙蓉署一色银花翠压枝  

游狼山寺  

鲸波渺渺四无涯阊阖天低手可排一塔倚空淩浩刼两潮争港撼层崖半晴半雨龙归海冲暖冲寒雁渡淮安得乞身依佛日遍寻灵迹访齐谐  

二十九日至淮安城南十五里述怀  

欲向江湖觅钓矶此心长与事相违添丁未办卢仝计算老空知伯玉非淮甸草肥宛地马楚州人着汉官衣将军奏罢平西捷还许山翁倒载归  

三月十五日由淮安使江南别同官  

三月淮南桞色深相看去住两闗心莺因求友声逾切雁为离羣思不禁芳草将春青楚甸暮云含雨碧呉岑遂初尔有平生赋何事驱驰雪满簪  

江上客舎  

晓来江上雨蒙蒙烟火萧条客舎中风急最怜巢幕燕春寒犹滞寄书鸿纷纷洲渚鱼盐聚厯厯东南贡赋通万里乾坤一羁旅浊醪今夕与谁同  

江月楼  

中天楼阁郁嵯峨良夜其如水月何雪浪逺从三峡至露华偏傍九霄多道人宴坐脩禅观游子登临听棹歌曽是水晶宫里客倚防来此重婆娑  

轘辕  

逺游重到洛阳城又向登封道上行路入轘辕秋更险云收太室雨初晴千重灌木漫山碧百道飞泉绕涧鸣欲访巢由渺何许空余颍水照人清  

吕梁  

扁舟又向吕梁归浩荡中流看翠微浊浪满河氷乱走黄云垂地雪交飞奉身误叱王遵驭渉世频沾阮籍衣日暮不须吹短笛沙鸥犹恐未忘机  

次韵荅秦文仲郭羲仲聮句见寄  

客路寻常江海上春光强半雨声中习池无酒醉山简莲社有心期逺公香烬旋温婆律火茶烟轻飏石楠风不因二仲聮诗至安得从容一笑同  

偶成  

武陵溪水碧湾湾窈窕幽期不可攀戴胜桑间飞自得王睢洲上语相闗歌成桃叶临流和采得苹花带月还见说荔支浆已熟不分涓滴到人间  

南州五月尚兼衣白苎窓闲未脱机青李来禽书不至荔支卢橘赋多违水晶帘箔围晴昼艾纳罏熏逗夕霏为问上都城里客菖蒲花发几时归  

赋杨花  

巷南巷北昼冥冥揺荡春风未肯停薄命不禁巫峡雨前身曽化楚江萍已干谢女诗中见更向刘郎曲里听肠断不堪回首处并人飞过短长亭  

次钱伯行韵  

五月东林水竹凉新荷叶小栁丝长且临大令鹅羣帖不恋尚书鸡舌香楚客谩夸千树橘杜陵共爱百花庄满天风露枇杷熟归奉慈亲取次尝  

次沈仲说韵  

楝树飞花雪打篷居人行乐四时同波涵大泽平如掌云割西山半入空金刹逺瞻楼阁壮画船争载绮罗红如何越女承恩后不逐呉王住甬东  

寄友人  

扁舟三月到江城匹马先寻北郭生雨过小楼春寂寂鸟啼脩竹晓嘤嘤家无黄耳传乡信门有苍头记客名见说终南真可隐賸判秋色为君清  

文殊寺髙阁  

何年兰若倚崔嵬观阁连天罨画开泽国鱼龙霜后静闗河鸿雁日边回防干迥遡虚空上歳月深从浩刼来自信平生爱登览夕阳髙处重徘徊  

次韵袁仲长竹堂感兴  

一曲桃源忆故人白头词客最伤春南柯已寤平生梦东海曽扬几刼尘绮树莺花从自好画堂丝竹为谁陈不须闻此空惆怅且看瑶姬舞绣茵  

简郑山人  

国士文章海内传丘园风雨故依然空闻太守延徐穉犹喜诸生礼郑官树莺啼初系马讲堂雀下或衔鳣广文方筑招贤馆肯使先生老一氊  

八月十三夜泛姚城江  

画船挝鼔唱回波皓齿青蛾不用歌好月爱看轮未满清秋莫问夜如何明将织女机丝动寒恐姮娥白发多天上清光应更足羽衣安得共婆婆  

次韵钱伯行江上春暮  

太湖之水近当门荇叶芹芽暖正繁不问主人还看竹每逢邻叟为开尊燕归王谢江边宅犬吠朱陈栁外村歩屧春风归去晩野童篝火篱根  

题玉山草堂  

隐君家住玉山阿新制茅堂接薜萝翡翠飞来春雨歇麝香眠处落花多竹枝已听巴人调桂树仍闻楚客歌明日扁舟入青浦不堪离思隔沧波  

緑波亭  

眼明忽见此亭新公子诗成思入神坐爱碧波千顷緑梦回芳草一池春每倾鹦鹉留佳客欲采芙蓉寄逺人燕子不来秋已暮倚防无语独逡巡  

栁塘春  

扁舟二月傍溪行爱此林塘照眼明芳草日长飞燕燕緑阴人静语莺莺临风忽听歌金缕隔水时闻度玉笙更待清明寒食后买鱼沽酒荅春晴  

渔庄  

何处林塘好卜邻清江绕屋净无尘定巢新燕浑如客泛渚轻鸥不避人杨栁作花香胜雪鲈鱼上钓白于银春风无限沧浪意欲向汀洲赋采苹  

秋怀奉寄玊山主人  

江上秋阴十日多思君不见奈愁何风髙泽国来鸿雁雨入汀洲落芰荷公子文章裁瑞锦佳人衣袖剪轻罗画船亦欲溪头去听唱花间缓缓歌  

有怀梧竹主人山阴道士云台外史兼简龙门开士  

碧梧翠竹日扶疎长夏髙堂可晏居霅上故人时载酒山阴道士近无书苍头埽石安棊局穉子穿花奉板舆若见惠休须问讯碧云诗句定何如  

寄玊山兼简匡庐外史  

美人不见已三月日日相思赋角弓兴发颇疑诗有助忧来飜讶酒无功未须结客游樊上却拟移家住瀼东与报匡庐于外史新醅宜压荔枝红  

笠泽有怀  

碧梧翠竹郁参差艾纳流薫绣幕垂璚管隔花闻度曲画屏烧烛看围碁坐延太乙青藜杖倒着山公白接防何日扁舟还荡桨为判同醉习家池  

将往三沙有怀玉山徴君防稽外史  

海门自与碧天通独驭灵槎逺向东一道银潢秋浪白三洲金刹日华红龙吹花雨慙闻法鸟语云樯喜报风无奈思君重回首依依江树送冥鸿  

陈湖秋泛  

平湖秋色晓苍苍鼔枻声传浦溆凉鸿雁欲来天拍水蒹葭初老露为霜菊荒甫里人何在鲈入松江兴转长不用临流重怀古苇花菱叶满沧浪  

次韵怀华幼武  

滑滑春泥满郡城出门骑马不堪行未能学道从缑母且复忘忧对麴生流水小池垂钓影春风深巷卖花声停云赋罢心如渴安得沧浪濯我缨  

次韵蔡彦文寄谢省院诸公二首  

西山雪后色逾妍拄笏相看每自怜岂有异才叅庙略谩陪时俊列賔筵玉笙锦瑟留人醉翠叶银花压帽偏却笑当年潘骑省为谁双鬓早皤然  

此日东呉接胜游风流欲与古人俦城南官酒春初熟湖上鱼罾晩未收才愧机云遥入洛功髙绛灌重安刘谋叅帷幄输公辈巢父归欤盍掉头  

送范德煇赴缙云教谕兼简髙则诚  

不逐扁舟泛五湖一官迢递缙云墟遗民世守轩辕鼎博士家传魏国书夜月定闻邻县鹤秋风莫忆故乡鱼到州为谢髙书记日日相思赋索居  

陆氏别业  

窈窕西池一径通赤防如画倚晴空风微燕雀飞尘外日皎鱼在镜中入谷谩夸盘往复卜邻宜住瀼西东緑阴满地新荷发犹胜开樽劝碧筩  

饶介  

与虞山人胜伯陈山人惟寅谈及仙游事醉后赋呈  

羃羃松阴布网罗鹤巢松顶吸天河是何道士围棊坐若个樵夫对酒歌看月也知为尔好凭风无奈欲归何送君直过桥西去还记垂杨叶不多  

张宪  

题院人画小景  

髙栋层轩夜未央溶溶新緑涨池塘风轻杨栁金丝软月淡梨花玉骨香乱唾碧茸纡曲迳独循青琐转回廊千金一刻谁能买输与豪家白面郎  

席上得摇字  

翠馆行厨雪乍消墙头新柳又垂条珊瑚枕暖人初醉鹦鹉笼寒舌未调座上防鸾珠插鬓掌中飞燕玊围腰海棠一夜东风软落尽云边金步摇  

喜春  

春来何处恼柔肠栁下人家緑琐窓画栋歌尘珠簌簌雕盘舞袖翠双双鼔飜芍药雷轰座酒熟酴醿雪满缸最忆瑶芝堂下路一宵归梦隔春江  

春日  

彩毫漆防新蝉翼奚墨云磨旧马肝月落小窓琼佩冷梦回孤枕玊钗寒荼防架雪香生宴么鳯笼烟醉倚防笑我一春长闭戸栁花填巷卧袁安  

赋松江渔者  

短棹轻舟白发翁往来常在泖西东一篙緑水孤篷外九防青山落照中不尽春光杨栁雨无边秋兴蓼花风防夷盛酒羊裘卧表海封齐莫论功  

王氏小桃源  

一簇林塘隐者栖天然画出武陵溪循墙流水湾湾曲匝屋桃花树树低春雨闭门山犬吠炊烟隔竹午鸡啼幽深直待秦人避但恐渔郎自路迷  

留别赛景初  

暖云将雨骤阴晴四月罗衣尚未成万防愁心飞絮影五更残梦卖花声方空越白承恩厚绣防诸于照道明自笑穷途不归去空怀漫刺阖闾城  

临安军前  

寂厯荒城遍野蒿昔人事业已徒劳雁将秋色催归马枫引霜花入战袍地阻东南乡信逺天昬西北阵云髙不堪屡作还家梦起向西风抚大刀  

良宵  

良宵情绪不堪题立遍防干意欲迷铁拨忽敲壶口破金刀顿剪烛心齐緑分杨栁湘帘细红压樱桃斗帐低仿佛第三桥畔宿月明珠树夜乌啼  

次韵赠张省史从军南征  

震天金鼔紫驼骄皁纛连珠画斗杓甲马鱼鳞开晓日锦袍花萼上春潮桄榔雨暗汤泉溢茉莉风暄海瘴消幕下何人专草檄共夸谋议得张昭  

陈秀氏  

漷州望古北居庸诸山  

古北居庸一望中风沙满眼乱芙蓉曦车夜转昆仑脊华盖阴移太乙峯金口水流终到海玊泉云起又随龙两京形胜今如此可拟秦闗百二重  

湘乡道中  

日暮倦趋山市逺解衣聊复憩岩阿云迷险道藤穿石水落悬崖草乱坡木客下时人迹少鹧鸪啼处客愁多向南言语凭谁辨莫问蛮方事若何  

陈雷  

早春寄周致尧【`梨林致尧所居之地`】  

百年身世浑如寄何处他郷是故郷栁态正须春弄色梅花自与雪生香扬雄寂莫犹白贺监风流醉亦狂倘许胜縁同晩歳梨林风致即柴桑  

方行  

登子胥庙因观钱塘江潮  

呉越中分两岸开怒涛千古响奔雷子胥不作忠臣死勾践终非霸王材歳月消磨人自老江山壮丽我重来鸱夷鉄箭俱安在目断洪波万里回  

刘仁本  

再往三山  

去歳才从上海还今年又复戴南冠榕阴巷陌春风老荔子楼台宿雨干几处旧游重载酒十年往事一凭栏回头却羡天台道有客吹箫跨玊鸾  

过枫亭驿和周草庭巡检韵就寄  

餽粮千里又南征笑犯弓刀拥将星汗血沙尘前后骑檄书烽火短长亭天连闽海团团白山绕彭湖防防青遥想环峯三十六将军晏坐对沧溟  

杨维桢  

香奁八咏【`并序`】  

呉间诗社香奁八咏无春芳才情者多为题所困纵有篇辞鄙妇学妆院体终带鄙状可丑也晩得玊树余音为甲而长短句乐府絶无可拈出者一日云庵王先生寄示踏莎行八阕读之惊喜先生盖松雪翁门人今年八十又三矣而坚强清爽出语娟丽此殆为月中神仙人也谨付翠儿度腔歌之又评付龙洲生附八诗后梓以见王孙门中旧时月色虽曰防乱固无恙也至正丙午春三月初吉锦窠老人杨维桢序  

金盆沐发  

华清春昼赐温泉绾脱青丝散一编翠雨乱跳花底月黒云半卷镜中天铜仙盘冷添甘露玊女盆倾拾翠钿拢得云鬟髙一尺罟冠新上玊台前  

月奁匀面  

一片清光照胆寒玊容满镜掩飞鸾素娥照见黄金阙绛雪镕开白玉盘翠防栁尖春未透红生樱颗露初干好风为我披罗幕一朶夫容正面看  

玊颊啼痕  

天然玊质洗铅华怪底偏将半面遮红滴香氷融獭髓彩黏腻雨上梨花收干通德言难尽防湿明妃画莫加聚得斑斑在何处輭绡寄与薄情家  

黛睂颦色  

按乐图开列画堂春愁何独损清扬蜀山烟雨双尖瘦汉栁风霜两叶苍索画未成京兆谱欲啼先学夀阳妆萧郎忽有归期报喜得天庭一防黄  

芳尘春迹  

是谁步屧印微茫便似石家春满牀輭雪消时痕晃底好风起处步生香彩云飞上秋千镫芳草侵来蹴踘塲愁絶如痴成独立绣鸳拾得在东墙  

云窓秋梦  

骨瘦魂清酒力微路迷错莫是还非罗浮晓月相将落巫峡断云何处飞金弹撇来惊忽忽玊龙嘶了尚依依不如直到钧天所记得霓裳乐谱归  

绣牀凝思  

绣线添来日正迟香绒倦理一支頥心游飞絮浑无着身蜕枯蝉忽若痴花帧错描愁伴觉金针阁住许谁知絶怜小玊情縁重到死春蚕始絶丝  

金钱卜欢  

柴姑坛上祝方兄忽听呼卢掷地声星斗未分牛女防阴阳先判雨云生青蚨孕子宁无兆玊蜨化身元有情寳镜重圆三五夜重磨半月问亏盈  

追和鲜于公寄山斋先生钓石诗  

星滩分得小双台不染东华半防埃爽气时从仙掌出青天忽见岳莲开云根逺带桐江水夜雨新生海眼苔九朶峯前成屡忆不随霜鹤寄诗来  

访倪元镇不遇  

霜满船篷月满天飘零孤客不成眠居山久慕陶景蹈海深慙鲁仲连万里乾坤秋似水一窓灯火夜如年白头未遂终焉计犹欠苏门二顷田  

西湖  

西湖风景开图画墨客骚人入咏嗟扇底鱼龙吹日影镜中莺燕老年华苏堤物换前朝栁葛岭人耕故相家今古消沈一杯水两峯长照夕阳斜  

寄卫叔刚  

二月春光如酒浓好怀每与故人同杏花城郭青旗雨燕子楼台玊笛风锦帐将军烽火外鳯池仙客碧云中凭谁解释春风恨只有江南盛小丛  

贺吕希顔  

雨过长江五月秋主家防客林塘幽苦无奇字从人问赖有清尊消我忧道士旧游寻赤壁美人相见忆罗浮休官便拟璜溪住莼菜鲈鱼不外求  

夜宴范氏庄  

南弁山间多翠微池塘处处涵清晖丹泉酿酒名千日花树成窠大十围童子单衣碧鹳立美人两袖彩鸾飞临分更作嬉春约賸载红船白苎衣  

题张长年雪篷  

故人今在霅之濵风雪孤篷未苦贫二载溪头见安道一蓑江上觅元真风清菰米香生夜月白芦花梦绕春莫说江都锦帆事芜城烟雨正愁人  

王左辖席上夜宴  

银烛光残午夜过鳯笙龙管杂鸣鼍佩符新赐连珠虎觞令严行卷白波南国遗音夸壮士西蛮小队舞天魔醉归不怕金吾禁门外一声吹簸罗  

璚花珠月二名姬【`并序`】  

春正月廿有二日偕昆山顾仲瑛霅川郯九成大梁徐师顔防于呉城路义道家佐酒者六姝皆苏台之选内有璚花与珠月者选中之絶也义道起持觞属客曰今日名姬对名客不可无作座客酒俱酣畅璚花者捧砚请予题首仲瑛曰花月一对虽絶而彼此不无相妒题品稍偏当令偏者举主人莲花巨觥连饮之予矢口月满十分珠有价花开第一玊无瑕两姬大喜客皆起坐交觥予就醉矣明日足诗曰  

新年春色在邻家队子三三聚馆娃月满十分珠有价花开第一玉无瑕蒲萄酒灔沈樱颗翡翠裠飜踏月牙老子围红先防笔诗成勉饮玊莲华  

寄秋渊沈链师【`所居号琅玕所`】  

琅玕种得三千个个个琼台玊树齐秋净双鳬清泖曲夜寒一虎大茅西长茸不着花猫猎深竹时闻翠羽啼老我所须惟铁杖不须太乙乞青藜  

翡翠巢  

罗浮花使先春到来傍玊楼深处巢舞雪艳飜杨栁絮歌云轻压海棠梢屏开时露鸦头袜弦断应衔鳯觜胶却笑雪衣娘太劣雕笼深锁未全教  

席上赋  

萝洞兰烟绕烛微三更三防妓成围鱼吹緑酒常双跃雁列瑶筝不独飞隔座送喧中射当筵呼掺促更衣鸡鸣乐极飜凄断阙月纎纎照影归  

喜春体【`钱塘湖上作`】  

今朝立春好天气况是太平朝野时走向南邻觅酒伴还从西墅买花枝陶令久辞彭泽县山公秪爱习家池宜春帖子题赠尔日日春游日日宜  

西子湖头春色浓望湖楼下水连空栁条千树僧眼碧桃花一株人面红天气浑如曲江节野客正是杜陵翁得钱沽酒勿复较如此好怀谁与同  

杨子休官日日闲桐江新棹酒船还叮咛旧客兼新客漫浪南山与北山好怀急就一斗饮佳人能作五弹君看此地经游辇仿佛春风梦未残  

又湖州作  

三月三日雨新晴相邀春伴治西城即倩山妻纱帽办更烦小将犊车轻好语啼春秦吉了仙姿当酒董双成凭君多唱嬉春曲老子江南最有情  

长城小姬如小怜红丝新上琵琶可人座上三珠树美酒沙头双玉船小洞桃花落香屑大堤杨栁扫晴烟明朝纱帽青藜杖更访东林十八仙  

湖州野客似元真水晶宫中乌角巾得句时过张外史学书不让管夫人棊寻东老林中橘饭煮西施庙下莼无雨无风二三月道人将客正嬉春  

无题效商隐体  

主家院落近连昌燕子归来旧杏梁金埓近收青海骏锦笼初教雪衣娘卷衣甲帐春容晓吹笛西楼月色凉今夜阿鸿新进剧黄金小带荔枝装  

二月皇都花满城美人多病苦多情一双孔雀衔青绶十二飞鸿上锦筝酒掬珍珠传玉掌羮分甘露倒银罂不堪容易少年事争遣狂夫作后生  

夜坐  

雨过虚亭生夜凉朦胧素月照芳塘萤穿湿竹流星暗鱼动轻荷坠露香起舞刘琨肝胆在惊秋潘岳鬓毛苍虫先报砧声近不待莼鲈忆故乡  

多景楼  

极目心情独倚楼荻花枫叶满江秋地雄呉楚东南防水接荆杨上下流铁瓮百年春雨梦铜驼万里夕阳愁西风歴歴来征雁又带边声过石头  

春日有怀玊山主人  

梨花枝外雨冥冥宿酒朝来尚未醒倚砌宜男偏婀娜隔窓鹦鹉太丁宁紫鸾箫管和瑶瑟金鸭香炉倚绣屏青李来禽临已徧定从白鹄授黄庭  

次韵奉荅倪元镇  

坐断深林事不闻西窓风日爱余曛旧经髙赤寻三传新咏山王削五君翠篠侵牀落苍雪石池洗砚动云东邻书屋最相忆莫遣草堂移浪文  

赠王防  

一夜西郊春草生草堂吹笛夜挑灯塞雁北飞千里雪呉波緑泮五湖氷杜陵诗句花无頼张绪风流栁不胜莫遣检书并看剑自将鹅帖写溪藤  

## 御选元诗卷五十六  

七言律诗十四  

钱惟善  

送曹克明贠外之湖广省  

钱塘西望武昌城天际飞艎几日程三峡波涛下江汉九疑云雾接巫衡笑谈落落萧曹佐登览苍苍屈宋情更把文风变丹徼不须铜柱纪南征  

早发葑门得风直抵皁林泊  

白龙庙前风浪生扁舟初离阖闾城婵娟霜月鴈千里顚倒衣裳鸡五更橹荅渔歌江入梦帆迎野色树移程苇间何限秋萧瑟愁絶胡笳出塞声  

述懐  

倦游湖海十年余人物如云想国初贞观名臣重房杜建安才子数应徐闻鸡起舞闗河壮射虎归来事业疎便欲巢松寻五老短檠依旧满牀书  

怀陈子敬王子仁  

倦游年少滞江南忧患惊心百不堪韶海有人遗白葛洞庭无客寄黄甘凉风拂袵聴喉啭夜雨移镫覆手谈寂莫歳寒梅共我月明索笑碧云檐  

题广微天师升龙图  

嘘气乘云薄太清墨卿灵怪砚池腥波涛光彩失双劒风雨晦防驱六丁朱火腾空超碧落翠鳞垂水卷沧溟眞人上挟飞仙去安得攀髯过洞庭  

奉和太常博士柳公浦阳十咏诗【`录三首`】龙峰孤塔  

岿然特立梵王宫梯级惟容鸟道通翠壁云绡红劫火铁檐铃雨落秋风髙标插汉苍龙左倒影横江白鹤东何日扪萝寻胜迹不愁千里目难穷  

南江夕照  

目尽江南送夕阳空明直下接鱼梁千重云岫连平逺五色霜林映渺茫孤鹜倒飞天上下长虹髙卧水中央白云红稻多秋思付与诗翁了醉乡  

东岭秋隂  

青山失色暗丹枫广野平林杳霭中半岭无云时惨淡尺天不雨亦空蒙冥冥南向藏豹漠漠东开见白鸿髙处虽佳难揽结埽除隂翳待雄风  

述懐寄光逺并简城南诸友二首  

野人无事久忘机肯信纷华有是非花信欲阑莺百啭麦芒初长雉双飞书中岁月仍为客枕上江山屡梦归时复思君倚深树不知残雨湿春衣  

青青草色接平芜翠涌千峯入座隅戴胜晨呼采桑女于菟夜警牧猪奴羽觞洛水闻修褉单袷温泉想舞雩欲泛兰舟过春渚一楼烟雨似西湖  

送李徳夫福建运司书吏  

呉栁初黄越树丹照人秋色送征鞍云随亲舍回扬子山引邮城入官万石盐饶输海赋雨潮鱼上助盘餐武夷我有南游约欲借扶摇驾羽翰  

九月晦日张机仲同宿明庆亨防堂上人房是夜读罗昭諌诗  

宝坊金碧近闾阎阁道沈沈警夜严万石华鲸惊海兽四檐铁鳯语蜚防伤时我岂同昭谏觅句师能及道潜一榻茶烟清梦熟因思松瀑洒氷帘  

正月十六日游湖上  

东风杖屦偶相从试傍新隄觅旧踪花竹园池通一径金银楼阁倚千峰林烟日午青先暝湖水天寒绿未浓卖酒垆头人似玉抱琴时复醉临卭  

送李可度  

暂驾仙舟絶海涛未应归梦又金鼇汉家长者为廷尉江左参军辟掾曹十月蛟鼍淮浪静九天鹰隼朔云高匡时有用须公等莫遣呉霜防髩毛  

送陈众仲之官翰林应奉  

画鹢齐飞发棹讴泛江几日过扬州晓云最白梅花驿春雨初香杜若洲一代文章闗气运十年馆阁擅风流绿波草色连天逺不是寻常送别愁  

和季文山斋早春二首  

方壶元不离人间倚徧东风十二阑烟雨楼台春似画水云窗户昼生寒遥知洗鼎煎茶待定许敲门借竹看醉后石桥花烂漫翠禽啁哳在檐端  

落梅风细小窗寒石上余香防防斑不惜壶觞千日醉只愁庭馆一春闲涧云生白元非雨江树排青更有山携取画图溪上去鹤声应到梦魂间  

晚雨过白塔  

宋宫传是唐朝寺白塔崔嵬寝殿前夏雨染成千树绿暮岚散作一江烟苍苔门外铜铺暗细栁营中画角传寂莫葫芦宫井畔野人拾得旧金钿  

送王举之入京就简樵谷  

短衣匹马佩呉钩欲写闗河万古愁射鴈秋风高紫塞聴莺春色满皇州黄尘驿路三千里白玉京城十二楼无酒送君懐抱恶过江为觅故人舟  

题鲁彦康所藏范寛山水手轴  

看云终日坐苍苔溪上千峯紫翠堆种竹人家临水住抱琴客子过桥来欲书盘谷先生序更把浔阳处士杯他日卜居能似画草堂题作小蓬莱  

雨后登呉山过城隍庙眺望  

偶向呉山高处望凄凉犹自觉繁华百年香火祠神宇二月笙歌卖酒家渺渺风帆来海岛冥冥江树接烟沙倚阑贪看西湖上古木荒城日又斜  

渔村  

丙穴鱼来江尽头元真卜筑更深幽对门灯火三家市何处烟波万里舟明月竹枝扬子夜西风木叶洞庭秋棹歌一曲闲来往指防侬家鹦鹉洲  

一峰晴雪【`石名`】  

醉倚崔嵬梦剡溪觉来翻讶众峰低孤标想见天山北万里飞来蜀国西每怪珠光含霁月不知玉气吐晴霓风流欲唤坡仙起雪浪斋中共品题  

送贾元英之照潭  

照潭遥望九华山弓马萧萧日暮还梦里无题惟寄内胸中有防欲平蛮落花闭户眠黄犬明月开笼放白鹇绛灌何曾轻贾谊早随鹓鹭入朝班  

清逸斋  

神仙官府曾为吏一日乘风即掉头太白岂惟凌鲍谢元卿只合友羊求门前种树云连屋湖上聴潮月满楼遥忆五经名隠地峩睂高耸蜀天秋  

杏花  

等莺期燕引游蜂知隔垂杨第几重坛近缁帷忘昼永宫催羯鼓助春浓绛烟轻润香须裛红雪干团粉泪镕寂寞曲江人不见贞元朝士忆时雍  

送魏好义尹分水赋十六濑  

东来众水发新安厯厯桐川第二滩万叠冷云藏乱石一江春雨落惊湍青山隔树连渔浦白鸟迎潮入钓坛地占客星髙隠处时飞鳬舄上岩端  

次陈君瑞游凤凰山光明寺  

左瞻劒防龙门并上脱冠巾鳯髻双斋近木鱼鸣书庑行迟松鼠落晴窗云深不觉山藏寺溪涨应随雨到江未识此中真乐地三生先喜俗縁降  

喜白发为陈师复赋  

勲业无成散似樗青铜欣见二毛初中郎兴动秋风起太傅诗成壮岁余皎皎易污时一沭星星难染漫千梳等闲得此无情物自有忘忧满架书  

张昱  

五府驿代杨左丞留题  

免胄日趋丞相府解鞍夜宿五侯家玉杯行酒聴春雨银烛照人如晚霞受命敢忘军旅事抚时又过掖垣花汉家未可轻韩信尚要生擒李左车  

陪宴相府得芍药花有感赋  

醉吐车茵愧不才马前蝴蝶趂花回玉瓶盛露扶春起锦帐围镫照夜开垂白敢思溱洧赠欹红还是庙廊栽扬州何逊空才思惟对髙寒咏阁梅  

退居湖上投赠杨左丞二首  

楼外湖光白渺茫楼中少妇试新妆行年将近半百歳大醉岂能千万塲翠织舞裠飞蛱蜨白描歌扇睡鸳鸯垂杨满院无人到芍乐花开日正长  

且观神女为行雨莫问郎官应列星芳草到门无俗驾好山终日在湖亭白鸥共戏荷叶小黄鸟乱啼杨栁青肯信曲阑干外立晚凉吹得酒初醒  

惆怅五首  

三山梦断防云空几把长牋赋恼公画阁小杯鹦鹉緑玉盘纤手茘枝红春衫汗浥蔷薇露夜帐香回茉莉风惆怅近来江海上却将鞍马学从戎  

画船湖上载春行日日花香扇底生苏小楼前看洗马水仙祠畔坐闻莺碧桃红杏浑相识紫燕黄蜂俱有情惆怅繁华成逝水尽归江海作潮声  

惆怅当年使酒来娼楼红粉夜相催可怜明月三分在不见琼花半朶开谁复醉翁堂下栁更堪从事阁中梅扬州一片青青草谁信春来无鴈囘  

惆怅雄藩海上游武昌佳气接神州东风归思王孙草北渚愁生帝子洲楚国江山真可惜刘家豚犬亦何羞不须更问中原事官栁新栽过防楼  

至今惆怅在东城结伴看花取次行辇道驻车招饮妓宫墙回马听流莺星河织女从离别海上蓬莱见浅清不有酒船三万斛此生懐抱望谁倾  

过杨忠愍公军府留题  

总是田家门下客谁于军府若为情林花满树莺都散雨水平池草自生街上相逢惊故吏马前迎拜泣残兵能言楼上题诗处犹有将军旧姓名  

湖舫劝曹徳昭佥院酒  

倩得名姬唱慢歌梁尘直欲下轻波西风八月芰荷老落日满湖鳬鴈多到手莫辞双盏饮转头又是一年过光隂只在槐柯上奈此浮生乐事何  

春闺  

白日髙堂欲暮难鸣鸠乳燕静相干银瓶行酒双鬟绿玉管调笙十指寒蝴蜨每因飞处见牡丹多是折来看明朝为遣安西使锦字红镫织夜阑  

湖上漫兴二首  

百镒黄金一笑轻少年买得是狂名尊中酒酿湖波绿席上人歌凤语清蛱蝶画罗宫样扇瑚小柱教坊筝南朝旧俗怜轻薄每到花时别有情  

湖上新泥雪渐融门前沟水暗相通裠欺萱草轻盈绿粉学樱桃浅淡红暮雨欲来银烛上春寒犹在酒尊空青绫被薄不成梦又是一番花信风  

绣毬花次乌延廉使韵  

绣毬春晚欲生寒满树珑雪未干落过杨花浑不觉飞来蝴蜨忽成团钗头嬾戴应嫌重手里闲抛却好看天女夜凉乘月到羽轮偷驻碧阑干  

湖楼  

楼前芳草碧盈盈付与幽禽自在鸣隄上马防红粉过湖中人载画船行日长燕子语偏好风暖杨花体又轻何限才情被花恼独教书记得狂名  

次林叔大都事韵四首  

春来长是误佳期鸩鸟雄鸠不可私错认樱桃悬蟢子悔将衫袖染鵞儿烧残蜡烛浑成泪折防莲茎却是丝辜负绿窗闲岁月只敎杨栁妬腰肢  

何处银鞍白鼻騧忘将锦瑟数年华渡头水急怜桃叶陌上春狂信栁花那得芳心对鹦鹉泣将残泪付琵琶一身巳是成惆怅况是平阳十万家  

莫谩题情在粉墙藕丝终日系柔肠不知汉主黄金屋何似卢家白玉堂好梦自抛桃叶后闲愁似过栁条长无端收得番罗帕彻夜蔷薇露水香  

陈王当日赋凌波写得风流也太多掌上玉鸾看教舞云中青鸟使传歌情缄尺素鱼中字恨织回文锦上梭休信双星是牛女年年波浪隔天河  

昔游  

春到名园总是花都城无处不繁华冠翘鹖尾朱袍盛马顿金羁玉面斜骑吏去忙官索酒侯门散晚妓留车党家贱妾麤豪惯轻易银瓶雪水茶  

两山亭留题  

马头曾为使君囘北望新亭道路开于越地形缘海尽勾呉山色过江来英雄有恨余湖水天地忘懐入酒杯珍重谢家林下客玉山何待倩人推  

三月三日湖上作  

此日谁人肯在家倾城满意事繁华时非上巳不为节春到牡丹才是花雾髩风鬟湖上女画轮绣毂道傍车儿童尽唱铜鞮曲未觉人间日易斜  

西湖漫兴  

玉局当年为写真西施宜笑复宜颦朝云暮雨空前梦桃叶栁枝如故人露电光隂千刼外鱼龙波浪一番新伤心最是林逋宅半亩残梅共晚春  

晚归  

左掖归时日未斜小园检防旧生涯染裠萱草才抽绿破雪樱桃又着花玉斚试斟官给酒银煎重瀹贡余茶西湖水色春来好说道风光似谢家  

邻园海棠  

自家池馆久荒凉却过邻园看海棠日色未嫣红锦被露华犹湿紫罗囊掌中飞燕还能舞梦里朝云自有香银烛莫辞深夜照几多佳丽负春光  

醉题  

二月莺声最好聴风光终日在湖亭清宵酒压杨花梦细雨灯深孔雀屏情在绸缪歌白苎心同慷慨赠青萍方平自得麻姑信从此人间见客星  

感事  

忆昔银灯鼓瑟琴屏开孔雀画堂深头颅谩有新添雪囊橐都无旧赐金好梦未成春漏尽残星犹在晓河沈郎君自上斑骓后露滴铜盘泪不禁  

碧筩饮次胡丞韵  

小刺攒攒绿满茎看揎罗袖防轻盈分司御史心先醉多病相如渴又生银浦流云虽有态铜盘清露寂无声当年欲博千金笑故作风荷带雨倾  

赠沈生还江州  

乡心正尔怯髙楼况复楼中赋逺游客里登临俱是感人间送别不宜秋风前落叶随车满日下浮云共水流知汝琵琶亭畔去白头司马忆江州  

赠寓客还瓜州  

把酒临风聴櫂声河边官栁緑相迎几潮路到瓜州渡隔岸山连铁瓮城月色夜留江叟笛花枝春覆市楼筝赠行不用歌杨栁此日还家足太平  

无题  

灼灼庭花露未收梁间双燕语绸缪新妆满面犹看镜残梦闗心嬾下楼春到自怜人似玉困来谁问酒扶头狂踪巳作风丝防敢怨流年似水流  

无题  

咫尺香闺步嬾移搔头谁理玉蟠螭不聴小管吹银字只数回文织锦诗得伴有时惟鬬草遣懐无日不弹棊鸣鸠乳燕青春晚谢却繁花几万枝  

金山寺  

六鼇捧出法王宫楼阁居然积浪中门外鸥眠春水碧堂前僧散夕阳红扬州城郭高低树瓜步帆樯上下风人世几回江上梦不堪垂老送飞鸿  

演法师恵纸帐  

银灯夜照白纷纷四面光摇白縠文隔枕不闻巫峡雨绕牀惟走剡溪云风和栁絮何因到月与梅花竟不分塞北江南风景别却思氊帐旧从军  

寄东山寺长老宅区中索画梅  

同是多生无垢身孤芳岁晏转精神濡毫应觉香先到写影无如月最真庾岭近来还有信华光以后更何人情知此事难描画驿使空回可不嗔  

寄王梧溪  

仙舟曾记过南堂鸣鸟高梧日正长蝴蜨重来春梦觉牡丹欲尽燕泥忙当时宾客知何往此日音书或漫忘犹有白头王粲在独将词赋动江乡  

如此江山清集同王仲玉陆进之吕世臣作  

呉越江山防此亭暮春风景昼冥冥长空孤鸟望中没落日数峯烟外青不用登临生感慨且凭谈笑慰飘零古今何限英雄恨付与江湖醉客聴  

王逢  

过丘以敬管勾呉山别业  

梓潼祠畔敞林扉隠隠鸡声落翠微铜篆解将还省署银鱼忘却挂朝衣石崖溜雨藤根白篱落缘云瓠子肥想见秋风遂高隠中原野马正狂飞  

夜宴叶氏庄晓登悠然楼作  

百尺飞楼俯碧湍六峯秀色绕阑干杏花落尽东风恶燕子归来社雨寒梦里香烟生绣幌酒醒红蜡腻铜盘一春乐意朝来好千里家书席上看  

送朱自明辟闽宪奏差  

闽中乌府小清都列郡山峦紫翠纡王化直来天北极文星多聚海南隅暖尘花气随骢马春日榕隂满鹧鸪况有翰林持使节宪郎应得效驰驱  

奉题先世所藏严子陵小像  

千仞台临七里滩羊裘鹤发老渔竿客星帝座分天象颍水箕山并晓寒遂起后尘甘党锢尚存余烈愧南冠桂丛苯防苹花薄怅望高风一羽翰  

客金陵遇有以茂才异等为荐者以病归泊龙湾二首寄丁仲容娄行所二先辈  

柂楼酾酒出金陵病后衣裳体不胜风雨满江寒屭赑庭帏何处髪鬅鬙周璆实下诸侯榻王式虚防博士徴一曲离歌凝客思几行疎树隔渔灯  

凤皇台上酒如川醉拟题诗李谪仙凿齿已成耆旧传眞长空觅孝廉船十年萤案书连屋八月龙湾浪拍天无那病懐兼旅思白云遥望夕阳边  

简陈韦羌员外  

幕府深严午漏迟簟文帘影碧参差总传白马陈从事每念青袍杜拾遗大地风尘忧未解扁舟江海去无期凉天鴈呌芙蓉发许奏军中鼔吹辞  

陪淮南僚友泛舟呉江城下  

波伏鱼龙夜不惊菱花千顷湛虚明呉侬似怪青丝马汉月重临白帝城世説窦融功第一独怜阮籍醉平生楼船箫鼓中流发喜及东南早罢兵  

冥鸿亭偶题二首【`时歳戊戌`】  

春隂过却几番风野店山樱雾雨中新水绿塘鵞并浴嫩寒茅阁燕微通大儿稍熟春秋例幼女欢趋组绣功四十今年浑意足酒炊香满巷西东  

一家无事乐清寜寄目冥鸿野外亭江水未分南北限月明常后毕箕星子生猫栎垂垂赤蔓长鸦藤故故青天意物情应有在且须料理相牛经  

闻何上海子敬毁淫祠开乡校因寄四韵  

鱼米骈登橘柚垂备闻佳政起深思女巫罢进神曲乡校新陈鲁颂诗风叶昼埋公馆静霜钟寒度海云迟高天鸿鹄东回首亦欲朝阳借一枝  

无锡寓隐谢王左丞彦熙携酒馔逺过  

玉帐旂旌拂紫冥楼船神物防青萍风云密拥将军树江海孤悬处士星深愧草茅优简拔未忘蒲栁易飘零竹西歌吹髙阳酒喜为寻春过野亭  

送呉照磨赴李司徒幕兼简张郎中  

司徒分镇越王台瓯婺山光入望来堂上修文闲将略幕中求旧得贤才鉴湖木落鱼梁见紫塞风高鴈路开莫禁白头狂贺老酒船仍荡月明回  

寄陆宅之进士钱思复提学全希言学正  

花开花落雪盈颅三地相望一信无梁震不慙前进士杜陵寜是老狂夫长淮浪接江逾阔南极星联斗不孤想与穷经全学正酒香邻社杖同扶  

经游小来泾简木仲毅  

髯参归隠小郊坰乱日曾闻险备经风黒浪高罗刹海月明天度使臣星东都先见逢萌得广武重游阮籍醒最是故家春草暗杜鹃啼杀忍同聴  

书西厦时沿海筑城  

牀头鸱卧久空金壁上蜗行尚有琴孺子成名狂阮籍霸才无主老陈琳虹霓气冠登莱市蝙蝠羣飞顾陆林环海烟沙翻万臿连村霜月抱孤衾  

戴良  

次韵游宝华寺  

失脚江湖髩欲华寻僧姑啜赵州茶卓泉不复闻飞锡説法空传见雨花水乐隔林迷梵呗云衣入户乱袈裟同游赖有兰台客时出新诗鬬防霞  

黑水洋  

涉海才经五日期深洋一望黒淋漓波摇月色人先见船过雨天龙未知险胜吕梁漂鹢处悲同巫峡泣猿时平生一段乘桴意莫为防躯到此疑  

偶书  

自从北渡浣纱溪十载家山入望低失学已怜元亮子长斋应愧太常妻百年世事醯鸡变一夜乡心谢豹啼却向归涂望辽鹤白头和泪写凄迷  

寄胡仲孚  

客里游从近十年一时朋旧羡君贤学通上古长桑术道悟南华散栎篇交久直看书似笋爱深时借笔如椽白头归倚西风立一度相思一惘然  

承君衡叔榦逺送赋此以别  

长风吹度海东边惯聴潮声巳十年往事免成尘扑面新愁惟有雪盈颠半生望眼迷辽鹤一夜归心到蜀防逺赋骊驹慙二妙纵歌安得酒如川  

寄胡舜咨  

曾着宫袍赋上林一朝归卧白云深昂昂老鹤鸣臯态耿耿惊鸿避弋心病起尚余颁送药客过时共赐来金乡邦珍重斯文寄莫为愁多髩雪侵  

寄俞伯熊兼东李仲彬  

东郭先生最老成天才久巳负时名能诗不减唐工部解酒浑如晋步兵塞上征鸿髙避弋海东归鹤暗闻声比邻喜有知心客一夜弹碁直到明  

顾瑛  

和韵二首  

喔喔鸡鸣桑树顚江村风景只依然人行红叶黄花里鴈过西风落日边南市津头无酒斾东湖渡口有鱼船北山岩壑秋偏静借看蒲团枕石眠  

夏潮平没白鸥沙舶防风生起浪花为向船头置美酒恰如天上泛浮槎银盘雪落千丝鲙玉手氷分五色瓜明日山中看疎雨共将诗句寄丹霞  

送呉国良  

桐轩隠者重相访草阁能留十日归快雪半消春水阔扁舟又逐白鸥飞似闻迂叟耕梅里每过山家欵竹扉期子几时来慰我共披鹤氅坐渔矶  

海洲夜景  

三沙宛在海当中隐见瑚树色红神岛由来连弱水楼船欲去引刚风东方日出鲛人国半夜潮生织女宫却忆题诗绣衣使髙秋防过玉山东  

天宝宫词十二首寓感【`录四首`】  

莲花池畔暑风凉玉竹回文宝簟光贪倚画屏调翡翠误开金锁放鸳鸯轻绡披雾夸新浴堕髻欹云衒晚妆笑指女牛私语处长生殿下月中央  

五色卿云防帝城春风无处不闗情小花静院偷吹笛淡月闲房背合筝鳯爪擘柑封钿合龙头泻酒下瑶罂后宫学做金钱防香水兰盆浴化生  

秘阁香残日影移灯分青玉刻蟠螭琵琶凤结红文木弦索蚕缫绿水丝金屋有花频赌酒玉枰无子不弹碁宣趣发明駞使南海今年进荔支  

虢国来朝不动尘障泥一色绣麒麟朱衣小队高呵道粉笔新图徧写真宝雀玉蝉簪翠髻银鵞金凤踏文茵一从羯鼓催春后不信司花别有神  

癸卯除夕  

仰观北斗转遥天春在寒炉爆竹边夜列粉盘循旧俗晓看罗帕贺新年烧余葶苈生当路雪后梅花开满烟不用鞭灰觅如愿客囊剰有酒家钱  

夜宿三塔次陈元朗韵  

水落南湖不露沙又牵舫子到僧家春浮大斗娟娟酒寒隔虚櫺薄薄纱半夜塔铃传梵语一林江月照梅花坐来诗句生枯吻指防银瓶索煮茶  

寄郑明徳  

我爱廛居郑有道屡辞徴币卧松云年来短发笼纱帽客至新诗写练裠几上只留招隠赋人前每读送穷文清时巳见文名盛日日高车访隠君  

戏荅陆静逺  

秋水蓝桥一尺强愁闻玉杵捣霜东篱老子乌纱薄西郭佳人翠袖长古寺竹深禅榻静晴窗花落砚池香西风鹤背三更梦笑看琼花作醉乡  

尧文文学过访赋别兼简鹤斋薛眞人  

忆昨相过寂寞滨白头倾盖岂如新惊回赤壁三更梦开徧桃花一度春顾我老为思枥马怜君逺作倚楼人黄公垆畔三株树留待来时醉挂巾  

次韵永嘉曹新民玉山席上作  

诗人得句题茅屋客子乘流泛小舠老眼看花起春雾醉眠聴雨响秋涛弓盘舞按银鵞队水调声传金凤槽与尔共倾千日酒呼童换却五云袍  

以炯如流水涵青苹分韵得流字  

幽人雅爱玉山好肯作清酣竟日留梧竹一庭凉欲雨池台五月气涵秋月中独鹤如人立花外疎萤入幔流莫笑虎头痴絶甚题诗直欲拟汤休  

以氷衡玉壶县清秋分韵得壶字  

郑于鹄本清好况有名僧似仲殊濠上鱼肥应受钓厨中酒熟莫教酟雨花落坐成金粟秋露凝寒贮玉壶更向飞楼赌棊槊香囊留得未全输  

和缪叔正韵  

白云开处见山棱我欲跻攀力未胜岁晚不为干禄士前身应是小乘僧竹林载酒邀山简草阁裁诗愧薛能结习未除闲未尽焚香且对佛前灯  

和柑字韵  

一饮寜辞十日酣浊醪到手味偏甘新诗谩赋宫槐陌好事争传海岳庵霜后两螯看紫蟹尊前一味出黄柑料应堂北梅花树今岁开时只向南  

以危楼高百尺分韵得危字【`并序`】  

七月初五日予防于匡山琦龙门于楼上轻风吹衣爽气浮动纤月既出乃移尊楼外阁桥团饮时瑶笙与琴声歌声齐发泠泠天表如霓裳羽衣落我清梦遂各赋诗以纪  

楼上笙歌合奏时湖山当席最相宜风轻吹袂身疑举人立飞桥意不危蜃气欲浮河汉动秋光已近女牛期潘郎容易头如雪且醉花前双玉巵  

春晖楼以攀桂仰天高分韵得高字  

朱楼隔水度飞桥翫月张筵快酒豪同向镜中看玉兔恰如海上踏金鼇影摇大地山河动光射元洲殿宇高明日中秋湖上去更携红袖泛轻舠  

七月九日复饮秋华亭上天香袭人幽花倚石时猩红轧琴宝笙合曲琼花起舞兰陵美人度觞与琦龙门行酒余为作诗以纪良防就邀匡山龙门同韵  

又到秋华亭子上东山爽气正清妍堦前落叶不须扫石上幽花自可怜越国女儿娇娜娜兰陵酒色浄娟娟深尊賸有清香在留待瑶笙月下传  

春草池绿波亭以银汉无声转玉盘分韵得声字  

据牀坐看月华生水气浮空夜气清蜃阙珠宫寒作市银盘玉露静无声芳筵累吸杯中物彩凤双吹树底笙不见山隂狂道士相思只在越王城  

次琦元璞韵  

去岁一春同作客今春相见却身闲亭开翠栁红桃外鱼跃绿波春草间自笑渊明居栗里也随恵逺入庐山何当共下呉江钓坐向船头语八还  

送郑同夫归豫章分题得洞庭湖  

五湖秋水洞庭烟七十二峯青插天神禹书藏林屋里仙人诗刻石屏前温温玉气穿灵洞白白银河泻瀑泉鸿雁来时木叶下送君晨发楚江船  

次龙门琦公见寄韵二首  

扁舟逺适越溪滨双桨惊飞白鹭羣要趁秋江三尺水去看山寺九峯云西风网罟沿村集落日钟声隔水闻好对黄花同一醉故园晴色晚如熏  

秋花枫叶暗江濆万里西风鴈呌羣谩是羁情浓似酒独怜世事薄于云九龙山色船头看半夜钟声枕上闻料得高僧禅定处松窗栢子起浓熏  

九月七日复游寒泉登南峯有懐龙门云台二首  

春游忆得到寒泉正值莺花过禁烟杨栁楼中金错落琵琶船里玉婵娟潘郎别去浑多病道士重来是有縁今日登高能作赋云台不见使人怜  

又向江头载夕晖好懐每与世相违客中重九明朝是眼防故人今日稀过雨黄花千蕊发经霜紫蟹两螯肥秋江更待澄如练击楫中流缓缓归  

倪瓉  

北里  

舍北舍南来往少自无人觅野夫家鸠鸣桑上还催种人语烟中始焙茶池水云笼芳草气井牀露浄碧桐花綀衣挂石生幽梦睡起行吟到日斜  

山园  

春水鳬鹥野外堂山园细露橘花香栖栖身世书盈箧漠漠风烟酒一觞岂谓任真无礼法也须从俗着冠裳不营产业人应笑竹本桃栽巳就行  

林下遣兴  

眼见藤梢巳过墙手拈书卷复堆牀闲临水槛亲鱼鸟欲出柴门畏虎狼冠制不嫌殻小衣裠新翦鹤翎长从来任拙唯疎嬾一月秋隂不下堂  

春日  

闭门积雨生幽草叹息樱桃烂漫开春浅不知寒食近水深唯有白鸥来即看垂栁侵矶石已有飞花拂酒杯今日新晴见山色还须拄杖蹋青苔  

二月十日元文馆聴雨  

卧聴夜雨鸣高屋忽忆陂塘春水生何意逺林饥独鹤若为幽谷滞流莺成丛枸杞还堪采满树樱桃空复情二月江头风浪急无机鸥鸟亦频惊  

雪后过陈子贞隠居  

陶公卜宅南村里快雪初晴思一游树辨微茫来独鹤橹摇欹侧散轻鸥墨池绕溜春氷满尘榻繙书夕照收相见惘然如有失掉头吟咏出林丘  

次韵萨天锡寄张外史  

谷口路微山木合湿衣空翠不曽晴饥猿扳槛为人立寒犬号林如豹声小阁秋清聴雨卧长空日出采芝行道心得失巳无梦沐发朝真五更  

寄熙本明  

在山无事入城中每问归樵得信通松室夜灯禅影瘦石潭秋水道心空幽扉独掩林间雨疎磬遥传谷口风几度行吟欲相觅乱流深涧隔西东  

寄张贞居  

不但入城踪迹少南邻野老见犹稀狂歌鸣凤聊自慰旧学屠龙良巳非苍藓浑封麋鹿迳白云新补薜萝衣羊君笔札谁能继欲读灵文一扣扉  

赠别孟以道书记  

一笑相逢岂有期因懐西崦话移时李公祠畔空余月陆子泉头旧有诗旅思凄凄非中酒人情落落似残碁云涛眼底三生梦鸥影秋汀又逺离  

送宝南琛往住荆溪碧云寺兼简方厓  

碧云林壑杳重重此去风流似简公舂药碓闲湍激下吟秋蛩响月明中结茅拟芝三秀眠鹿应遗地一弓闻道重居开竹牖待予艇子过溪东  

奉和虞学士寄张外史  

华阳上馆谁曾到知有高人避世深当户春云团紫葢洗空花雨散青林丹台篆迹龙蛇动经阁松声鸾鹤吟念子离居消息逺几将书札寄遥琴  

春日试笔  

喜看新酒似鵞黄已有春风拂草堂二月江南初变栁扁舟晚下独鸣榔苔生不碍山人屐花发应连野老墙美酒已千日醉莫将时事搅愁肠  

寄张天民先生  

清溪演漾绿生苹溪上轩楹发兴新只欠竹隂垂北牖尽多山色近南津湖鱼入馔长留客沙鸟缘阶不畏人愧我萍踪此淹泊片云回首一伤神  

居竹轩  

翠竹如云江水春结茅依竹住江滨阶前迸笋从侵径雨后垂隂欲覆邻映叶黄鹂还自语傍人白鹤亦能驯遥知静者忘声色满屋清风未觉贫  

送张练师游七闽  

高士不羁如野鹤忽思闽海重经过舟前春水他乡逺雪后晴山何处多觳觫卧云芳草细钩辀嗁树野烟和武陵九曲最清絶落日采苹闻棹歌  

寄张徳常  

身世萧萧一羽轻白螺杯里酌沧瀛逍遥自足忘鹏鷃漫浪何须记姓名石鼎煑云聴夜雨玉笙吹月和松声凭君为问张公子曾到良常梦亦清  

题张以中野亭  

人境旷无车马杂轩楹只在第三桥开门草色侵书幌隔水松声和玉箫一榻云山供夏簟满江烟雨看春潮君能撷取飞霞佩天际真人近可招  

题孙氏雪林小隠图  

天地飘摇一短篷小窗虚白地鑪红翛然忽起棃云梦不定仍因栁絮风鹤影防褷檐上下鹿迒散漫屋西东杜门我自无干请闲写芭蕉入画中  

上已日感懐  

石梁破屋路欹斜僻似华阳道士家漠漠春云飞别鹤潺潺夜雨杂鸣蛙闲看稚子翻书叶时有邻翁汲井花日暮伤心江水绿共舟人已蹑飞霞  

喜谢仲野见过  

阶下樱桃已着花窗前野客独思家故人携手踏江路拄杖敲门惊梦华借草悲歌声激烈停杯写竹字欹斜新蒲细栁依依緑西北浮云望眼遮  

寄卢士行  

阖闾浦口路依微笠泽汀边白板扉照夜风灯人独宿打窗江雨鹤相依畏途岂有新知乐老境空思故里归拟问桃花泛春水船头浪暖鳜鱼肥  

送徐子素  

山馆留君才一月梅花无数倚霜晴垂帘幽阁团云影贮火茶鑪作雨声深竹每容驯鹿卧青山时与道人行归舟载得梁溪雪惆怅邻鸡月四更  

三月一日自松陵过华亭  

竹西莺语太丁寜斜日山光澹翠屏春与繁花俱欲谢愁如中酒不能醒鸥明野水孤帆影鹘没长天逺树青舟楫何堪久留滞更穷幽赏过华亭  

次韵邵生  

已从鸥鸟狎云深老我无机似汉隂采采菊花犹满地萧萧霜发不胜簪南游阻絶伤多垒北望艰危折寸心好在呉淞江水上青猿嗁处有枫林  

别章链师  

方舟共济春江阔访我寒烟菰苇中鼔柁斜冲薲叶雨钩帘半怯杏花风仙人坛上芝应碧玉女窗中桃未红拟趁轻帆数来往缥壶不惜酒如空  

寄养正  

得君佳句清如玉秋色惊人换物华老境侵寻真有感故园隔絶更兴嗟女萝绿徧牵茅屋乌桕红明映落霞欲酌一尊浇磊块几时邀子过田家  

赠岳松涧  

曾访神仙五粒松涧泉流润白云封林间萝茑交青影石上菖蒲开紫茸煑石有方留秘诀采苓何处觅行踪岳君别我三千岁晚戏沧洲又汝逢  

送僧游天台次张外史韵  

四明山水名天下师去那知客路遥雪霁惊麕腾宿莽月明寒鹊集疎条坐寻云顶千峰石归趁江头八月潮说与住山光老子送宾也合过溪桥  

过许生茅屋看竹  

舟过山西巳夕曛许生茅屋逺人羣凿池数尺通野水开牖一规留白云煑药烟轻冲灶出碓茶声逺隔溪闻可怜也有王猷兴阶下新移少此君  

寄徳朋  

故人欲问梁鸿宅遗迹犹应杵臼存枫叶菊花秋瑟瑟荒园废圃雨昏昏农人掩舍春明墅县吏催租夜打门唯有徳朋多逺思赋诗刻烛酒重温  

与伯雨登溪山胜槩楼  

楼下清溪夏亦寒溪头个个白鸥闲风回绿卷平隄水林缺青分隔岸山若士振衣千仭表何人泛宅五湖间絶怜与子同清赏拟向云霄共往还  

和华以愚韵兼题所画春山高士图  

扁舟溪上数来过白发残春奈我何栁絮如烟迷晓浦杏花飞雪防春波林扉有客图丘壑石室何人带女萝欲和华山高隠曲羁愁凄防不成歌  

故吾  

缥缈青山日欲晡弥漫秋水兴何孤鹤归城郭生新梦尘掩图书尚故吾南畞艺苗伤硕鼠北窗临涧聴嗁乌醉归倘乞封侯地便复移家傍酒垆  

因呉国良过玉山草堂辄赋长句奉寄  

玉山树色隠朝阳更着渔庄近草堂何处唱歌声欵乃隔云濯足向沧浪珍羞每送青丝络佳句多投古锦囊几问棹船寻好事辟疆园圃定非常  

东林隠所寄陆征士  

侵扉桃李正阴阴耕凿居人有逺心一夜池塘春草绿孤村风雨落花深不嗔野老羣争席时有游鱼出聴琴白发多情陆徴士松间石上续幽吟  

次韵郯九成见寄  

郭外青山旧结庐微茫野径望中无残生竟抱烟霞癖好事犹传海岳图夜壁松风悬雅乐秋池菊水酌商觚倘从世事求元赏好趁轻舟看浴鳬  

懐归  

久客懐归思惘然松间茆屋女萝牵三杯桃李春风酒一榻菰蒲夜雨船鸿迹偶曾留雪渚鹤情原只在芝田他乡未若还家乐绿树年年呌杜鹃  

送元度北游  

荷锸空林春雨余舣舟沙岸燕飞初去寻天上仙人佩肯顾山中隠者居霜月四更提劒舞田园二顷带经锄兰荣栁蜜南檐下伫子云间枉尺书  

萨仲明为丞相府掾时僦居京师名其轩曰半野后买宅延陵亦揭是名于轩因雨宿其下遂为赋诗云  

何意开轩名半野身存魏阙思江湖斜侵圃通花药稍傍薇垣近竹梧千里秋风催斫鲙九霄晨露浥飞鳬如今别买荒城宅自埽风林野夫  

送别甘允从  

来从墨沼云林下共爱女萝缘石牀唤人鹦鹉语犹涩当户枇杷子半黄奉橘定应题百颗笼鵞即欲写千行兰亭书法人间少好去山隂泛野航  

赋句曲外史精舍  

道士朝乘一鹤还楼台金碧锁空山半天花雨飞幢节万壑松风杂佩环丹井夜寒光剡剡石坛春静藓斑斑飘然便拟从君隠分我元洲一半间  

九日  

自笑不能孤九日一壶浊酒对西山遥怜玉树秋风里静看冥鸿落日间草木萧萧云更碧山川漠漠鸟飞还长途谁是陶彭泽被褐行吟意自闲  

赋谢陆继之紫蟹黄柑之贶  

阖闾城外皆秋水斜日维舟方醉眠携手故人惊梦里送书飞鴈落尊前黄柑开褁烦相赠紫蟹倾筐也可怜忆尔独居湖上宅晴窗奇石昼生烟  

晨起一首寄丹丘  

竹窗晨起闻幽鸟深巷絶无车马喧多病马卿非不遇归田陶令自忘言墙隂薯蓣苗方茁雨里樱桃花正繁一月阴寒少晴日坐看春水上柴门  

## 御选元诗卷五十七  

七言律诗十五  

郯韶  

和张伯雨云林席间韵  

句曲先生世所怜新诗字字总清妍楚江秪漫听春雨蜀土那知有漏天树隔青山迎好客华开白日照芳筵髙居更忆云林子目送冥鸿挥五弦  

用杨鐡厓新居书画船亭韵与玉山同赋  

越来溪上暮潮过饮马桥头春水波出郭喜知尘事少吹箫无奈月明多华飞防防冲归燕栁防长沟泛白鵞儗送一琴临水榭扣同奏竹枝歌  

小筑喜过杨子宅城居曲曲抱溪流夕阳在波人影乱秋水上帘竹色幽载酒过门从问字据牀吹笛不惊鸥月明后夜溪山雪乘兴还能具小舟  

题三沙  

三洲宛在碧波中海色晴霞绚烂红夜半鸡鸣先见日天边月晕又生风鲛女机丝花隔雾龙君城阙水为宫谁持玉节寻真去直过扶桑弱水东  

龙门山中即事  

雷雨过厓惊落湍空林白昼忽生寒阴阴草阁开尊坐细细山云卷幔看落日樵声经木末青天鸟道挂檐端亦知吏隠非吾事直欲从兹赋考槃  

送丁彦祥入京兼呈危太朴应奉  

画角城头乌乱啼客行秋日思凄凄黄河一水青天上葱岭诸山大漠西饮马窟深沙草浅射雕风急暮云低经时不见危供奉想都门踏雪泥  

述懐寄倪元镇  

隐吏重来学灌园辍耕时与野人言衡门谩有车马集厨廪都无鸟雀喧夜榻张灯钞籀史饮瓢分水注陶尊欲乘艇子梁溪去稍待春潮击树根  

题仙山图  

华盖诸峯积翠遥中天楼观陟岧嶤白云窈窕生晴谷春渚微茫落暮潮归鹤只栖元圃树幽人时过赤阑桥相逢愿接飞霞佩早晚飇车防见招  

为郇道士赋钟山  

每向钟山赋草堂逺林佳树色苍苍石桥夜迥星河澹仙井潮生雨气凉坐见青松将子落行看老鹤与人长钓泉拟解尘缨濯蹑屩还趋千仞冈  

送僧归温州  

上人灵鹫峰头客归去秋风鴈宕南山沃谢公行处屐洞留觉祖去时龛海汀潮白秋波乱陇树天青夕照含莫怪题诗重相忆频年有约寄黄柑  

游弁山黄龙洞简赵冲光  

石洞隂隂海气寒絶厓千尺落奔湍白翻飞燕空中见黑入潜蛟地底蟠陟险未穷双蜡屐放形自笑一儒冠十年来往青山路依旧黄尘没马鞍  

送张大使之湖湘监税  

学士诸孙不乏贤司征犹得纪山川行人西入湘江路贾客南通下蜀船倚竹哦诗春过雨隔江听瑟暝浮烟相思莫寄衡阳鴈待得新秋又一年  

寄范叔豹  

江上霜寒木叶雕忆君何处思迢迢长年旅食同秋鴈故里风烟隔暮潮甚欲寄书酬逺别絶怜把烛待清宵双溪月色凉如水谁采琼芳慰寂寥  

苕溪草堂为范叔豹赋  

徴君家住白苹溪烟雾萧骚万竹迷茅屋秋风辽海阔锦城秋色傍人低朝来把钓频维櫂雨过看山独杖藜传得杜陵千古意肯容投老遂幽栖  

次韵杨子夀同浦太守游顾园四首  

辟疆园里好花开路隔仙源一水回春暖鳬鹥当槛浴草青蝴蜨上衣来柘枝屡舞团团扇竹叶深倾滟滟杯何事緑波生浩荡画桥风急防舟回  

厌厌行酒日西斜太守风流两髩华箫引凤皇停夜月杯传鹦鹉泛流霞飞花半入长洲苑归燕空思王谢家剪尽绿杨三万树暖风吹絮满天涯  

望中烟雨赤阑桥芳草行人去路遥翠壁流泉通地底青林虚阁转山腰迟迟防艇香风度滟滟金塘栁色饶何处隔楼闻笑语玉人徐按紫琼箫  

石洞阴阴雪乍融溪虚弱栁不禁风花飞草阁通归燕舟泊晴江见防虹甚欲题诗春竹里不堪吹笛水烟中归来坐对高城晚门外乌啼月照空  

次韵聂茂宣见贻就简陆伯渊  

扬雄宅里曾相识甫里祠前防面时白日过门应问字青春别墅只围棊隔溪水涨桃花屋深巷鸡鸣桑树枝甚欲相从二三子篝灯细雨共谈诗  

题渔家壁  

漫郎家住黄泗浦闲看飞花坐北窗渡口青山髙似屋门前湖水直通江垂杨系艇巳千尺春鲤上盘才一双野老相过无一事白头喜对酒盈缸  

衡门书事二首  

风雨衡茅深复深朝来隠几独长吟正怜静里耽诗癖忽喜门前有足音爨下焦桐弹别鹤箧中茧纸写来禽南山千古悠然意惆怅何人识此心  

门巷青苔积雨深林花落尽一莺吟髙情不鼓南薰调长日只闻流水音涧底青丝牵弱荇窗前碧色防来禽莫嫌身外求名逺自是幽居惬素心  

寄唐子华县令兼简赵季文从事  

乡里衣冠日已疎归来俯仰十年余苍筠独喜经秋后白发休嫌把镜初犹子总传韦偃画诸孙只守邺侯书西邻从事耽诗癖日日过门应下车  

送僧游庐山将之西蜀谒玉泉尊者  

闻道山人庐阜去逺从西蜀陟崔嵬舟行五月瞿唐险天入三巴鸟道回兰若清猿闻苦竹袈裟细雨忆黄梅玉泉智者还相见应説乡人海上来  

投赠兼善都水二首  

尚书北柱最清高持节东南防水曹千载河渠数刘向一时词赋重王裦玉垣天近含鸡舌阿阁朝回拾凤毛更忆龙池旧时栁年年雨露浥宫袍  

视草堂深近玉除每从进讲佩银鱼南宫昼漏通青琐东井金文焕石渠古篆久知通史籀新诗端拟过黄初茂陵多病縁行事惟待青冥荐子虚  

过南沙曹氏别墅防沈伯熙索赋  

虞山相对南沙口曲曲云林似辋川隔岸花飞春片片开门青竹雨涓涓故人忽喜经年见清梦巳惊三日前深夜一尊仍惜别还家又是月初  

送凌元之湖团监税  

廿年作吏辞乡邑十月司征去信州孙子斑衣方在膝慈亲白发已盈头岭烟散后人归市春水生时客放舟莫为微官叹沦落江山如此亦清游  

君子亭  

扁舟忆过娄江曲脩竹泠泠隠者家五月凉风生草阁几回白月照江沙幽人长夏寻棊局穉子应门理钓槎更爱开门玉山里隔溪千树种梅花  

至正十年十二月十九日义兴呉国良持倪云林诗来玉山中相与徜徉数日将旋索为别余与玉山同简云林  

呉生阳羡溪头住歳晏扁舟载雪归江上坐看双桨去天边目送一鸿飞岂无穉子烧桐叶知有幽人水扉后夜相思心欲折短箫吹月坐苔矶  

寄玉山徴君  

仙人爱向桃源住曲曲云林胜辋川秋水到门船似屋青山当槛树如烟常时待月溪边立最爱梳头竹里眠我有好懐清梦逺题诗还到草堂前  

虞山道中有懐玉山征君  

言偃宅前湖水东千门杨栁绿摇风一篷山色斜阳外半夜雨声春梦中独客年年如旅燕行人草草似惊鸿芳洲杜若凭谁采心逐寒潮处处同  

次韵周子通应奉见贻  

文星一个落南州太史今为万里游云汉依然天北向风波巳见海安流亦知王粲久为客惟有杜康能解忧欲问南山射虎者数奇何事不封侯  

玉山草堂  

玉山草堂深复深沿洄路入娄江浔溪桃始华日杲杲风磴积雪春隂隂皁盖屡过严武驾白头不愧杜陵吟稍待清秋林壑静杖藜与子一登临  

姚文奂  

书声斋即事  

书声斋底有新凉行李挑诗上夜航月色满襟随我去秋花如玉为谁香十年客路知今日百里胥门尚故乡朝野太平霑寸禄不愁白首未为郎  

次友人韵  

索居郭外景萧疎况是秋风落木初少出不知今日事老来犹读古人书题诗逺寄何烦尔载酒相过尚忆渠见説汾阳多贵客问君谁是马相如  

熊梦祥  

客懐奉柬玉山  

我昔离家七月强只今十月陨清霜可慙浊酒黄花兴应悔青灯白发长翠袖天寒脩竹暗绮窗日暖吐茸香夜长枕上扬州梦江北江南是故乡  

代玉山戏荅  

秋水蓝桥一尺强愁闻玉杵捣元霜东篱老子乌纱薄西郭佳人翠袖长古寺竹深禅榻静晴窗花落砚池香西风鹤背三更梦笑看璚花作醉乡  

吕诚  

咏菩提叶灯  

宝林萎叶堕天风一落人间便不同云镜荧煌开月匣并刀裁剪费春工星攒蜩翼氷绡薄华拥虾须玉栅红从此可传无尽焰五湖今有水晶宫  

菊田【`并序`】  

余客竹州三年颇有彭泽东篱之好古人亦谓菊独以秋花傲兀于摇落之后非霜下之杰乎昔年曾赋对菊之歌老兴未巳复作菊田一首以纪岁月耳  

摇落西风已怆然金蕤月朶为谁妍人间无地安花宅洲上于今有菊田晚岁拟寻甘谷老頽龄幸值傅延年落英餐尽秋香骨许我飞行作地仙  

仿李商隠  

华落铜盘蜡炬融逶迤春色照夫容当筵行酒金钗侧隔座吹笙绣幕重已有鸾刀飞鲙缕未须翠釡出驼峯夜深环佩云中过宛在瑶台月下逢  

周砥  

送赵一阳真士归霅上  

渺渺晴湖白鹭飞青山迢递夕岚微闲操桂檝云生腋欲采芙蓉露满衣紫翠房深丹灶暖松杉秋静鹤巢稀明年去觅封君达应驾青牛说息机  

次韵介之梦山中  

松花金粉落春晴白鹤看棊如客行疎雨竹窗缘是梦隔林茶臼只闻声繁华久困心何得澹泊相遭思亦清不有鹿门髙世志山中几日道能成  

玉山草堂  

忆女草堂何许在辟疆园里玉山陲方牀石鼎高情逺细雨茶烟清昼迟鸿鴈来时曾防面枇杷开后更题诗山中容易年华暮书史娯人总不知  

顾仲瑛芝云堂  

芝云主人絶萧散燕坐草堂门不扃古鼎隔帘香袅袅新篁拂几玉亭亭十年苦思躭书卷三日清斋写道经邀我醉眠书画舫月明吹笛看云汀  

次孝常韵二首  

美人开宴酒如泉满目风光碧似烟半岭暮云犹掩冉一林秋竹自防娟新诗每荷邀同赋短棹相将恨未縁防面几时还别去百年人事总堪怜  

秋波漠漠静朝晖画舫开筵兴不违浊酒清歌香缥缈青山黄叶路依稀夜凉金鴈筝声细雪滑银盘鲈鲙肥顾我慙为尘俗累不能同载月中归  

因泉公归简王二秀才  

千岩春静一僧归相送空林夕景微茶具等闲抛石阁钓竿行已卧苔矶草生南浦牵诗梦鸥下轻波识道机若见王乔烦借问双鳬何日向南飞  

纵笔  

数卷楞伽一缕香门前尘土浩茫茫何人尚觅安心法此处真堪选佛塲寒月流为千嶂雪晓风惊散一林黄可怜结习消除尽笔舌纷纷故未忘  

孝常西斋守歳读王临川除夜寄舍弟诗爱其词致清逺因用其韵各赋一首  

残雪半窗春意动余香一榻夜忘眠灯前对酒须今夕客里题诗尚旧年风竹萧萧还自语寒梅的的竟谁怜知君賸有沧浪趣待约秋风上钓船  

食茯苓粥  

荷镢穿云得茯苓作麋从此谢膻腥斋厨自啓添松火香韵初浮满竹庭时忆紫芝歌旧曲尚寻黄独制颓龄今晨暂辍青精饭与结方坛味玉经  

张简  

次韵庆云衲  

东来孤鹤下林梢破屋萧条不剪茅洗玉池头云气合繙经台上树隂交闲心讵肯神为马辟世方慙祝代庖忽寄新诗到元圃清歌复借玉壶敲  

次韵范景逸立春日病中之作  

岁暮西岑雪未晴范公祠下少人行探梅踏冻烦丹使扶病迎春问麴生石灶茯苓和雪煑云根流水似氷清瓜田数亩春泥暖好课岩中子弟耕  

次韵张田秀才见寄  

树杪青虫晴飏丝春城风物似年时贫余许迈餐金法闲有陶潜饮酒诗芳草青青连野阔征鸿厯厯渡江迟长洲故苑烟花外千里懐人入梦思  

寄叔方先生  

卢橘花开梓树疎故人安稳在楼居翠睂狎坐春行酒绛帐悬灯夜读书未必醉来忘简寂祗縁老去尚髙虚离羣应念任舂者道逺天寒欲命车  

破山磵上聴水  

破山龙去雨初歇坐聴飞泉溅石冈万壑风雷喧地轴九秋云露泻天潢好从细草陈瑶席更趁飞花送羽觞余犊上流奔轶者何年来此结茆堂  

次韵寄铁厓  

铁笛先生老更迂摩空有赋拟相如竒文一变中呉学大笔犹编后世书绛帐风摇珠络素水窗云沁玉蟾蜍小娃唱彻新番曲多是芳亭春雨余  

黄玠  

书画舫  

扣舷击节起歌呜一榻横舟小结庐篆籀古文三代上丹青妙手六朝初虹光贯月夜将半江影涵秋凉有余零落宣和旧时谱无情汴水正愁予  

金粟影  

曲曲阑干屋角西波光夜色静相迷花跗絶似铸金栗木理真同截水犀移席就凉留客久举杯邀月近人低长生岂必元霜剂玉杵烂舂红雪泥  

碧梧翠竹堂  

潇洒碧梧连翠竹是间不着一尘红凉隂满地散如水清气有时吹作风把酒聴莺来扇底罢琴呼鹤出樊中最思长夏无烦暑雪藕调氷与客同  

湖光山色楼  

山色湖光楼上头阑干十二古今秋一川碧浪与天逺满地白云如水流往事只闻呉苑在幽人多爱习池游常年风景寻常好日日芳筵烂不收  

渔庄  

渔庄无歳不丰年三十六陂多似田钓者得鱼还易粟市官有税却输钱霜天簖下团脐蟹冬日艖头缩项鳊想见牙籖满书案教儿兼读种鱼篇  

翟份  

题倪原道金粟冢燕集图卷  

北山凉夜风露零聮翩绮席开林坰秋华锦石客愁破沙月水烟诗梦醒池面縠纹扶杖看树头竽籁把杯聴旷达何须论强健从教荷锸似刘伶  

李廷臣  

奉同鐡厓赋寄玊山  

玉山溪路接仙源渔郎系舟老树根望海楼台浮逺市开门湖水落清尊珠光弄月寒丹室石气酣云暖药园闻説铁仙曾此宿吹箫清夜洞庭翻  

李元珪  

雨中夜宿瓜州江渚  

春隂江浦易黄昏雨里人家早闭门归鴈云间知塞路过帆沙觜带潮痕遥瞻北固青山郭只隔淮南绿水村野寺疎钟到孤枕闲愁清夜与谁论  

秋暮夜宿望亭  

茅屋沿堤宻揜扉官桥昏黑泊船稀守闗戍火明村坞隔防渔灯照石矶寒木尽随溪雨落防鸿犹趂野云飞篷窗欹枕浑无寐倦聴人家夜捣衣  

陆友  

次张贞居所赋云林  

松花新酿碧琳腴洗杓何妨起病夫菌阁下帘修隠诀云林埽榻挂仙图旋移竹近文书案自汲泉添刻漏壶闻说华阳多玉食洞中燕肉腻如酥  

张师贤  

次郭羲仲韵柬玉山人  

故人一隔红云岛相见银屏七夕前花近小山当鹤广溪深嘉树覆书船参差清吹流银汉饕餮文彝散玉烟更拟此君亭子上醉欹纱帽防羣贤  

沈性  

玉山佳处  

片玉山中秋日来竹梧清影落苍苔飞楼坐接青天近别馆行穿绿水回政似米颠留海岳尚传摩诘赋宫槐鸥波艇子重相过更待桃花满洞开  

分题龙门送郑同夫归豫章  

峭拔终同禹凿存折盘双磴竦云根青天鸟没仙人掌黑骨龙归箭栝门寒落云泉摇暝影晴开石镜见秋痕诗成待刻嶙峋上迟子重来与细论  

漫兴用郭羲仲韵  

近知消息苦难真一日千回忆故人极目风烟迷黑海惊心花鸟惜青春清谈王衍休挥麈多事元规已汚尘重上髙堂见君面碧梧翠竹喜清新  

卫仁近  

题陈履元画玉山草堂图  

万木隂隂覆草堂湘帘低下净琴张逶迤万里桥南路彷佛百花潭上庄白鸟向人飞个个好山当戸立苍苍披图想见人清絶为写新诗并晚凉  

马麐  

和杨廉夫新居韵  

杨子楼居饮马河书舟日日檥晴波未论栗里功名薄总为防州诗句多逺树入帘青若荠乱云渡水白于鵞何当共把凌风袂醉和仙人铁笛歌  

岳榆  

栁塘春  

二月风柔雨霁初芳塘流水碧瑚欲维画舫丝犹弱稍扑湘帘絮已无微影扬波惊鲤队新隂分色映鵞雏调筝莫按阳闗曲时到藏鸦兴未孤  

李简  

秋兴  

黄落山川秋气髙一声白鴈过江臯西风芳箧收团扇凉月重帘落剪刀倦志巳孤红叱拨牵情何事紫檀槽吴霜易防青青髩莫道当年记得牢  

张逊  

无题四首  

银屏曲曲掩秋尘何处车声五色麟飞燕曾为掌上舞崔徽不及卷中真蕙花清露纫成佩菱带文波绣作茵独倚疎桐无限思尽凭鸡卜问江神  

一夜冷风入翠幢梦魂长是绕湘江香螺脱厣烟生幄荳蔻含胎蜨满窓碧岫台空云雨断綘河星动女牛双牢愁得似秦城逺几日重围未肯降  

罘罳凉月午隂移漠漠重帘怨阿螭竹啼红犹染泪藕分纎碧尚牵丝题封欲寄金条脱收子休弹玉局棋惆怅章台南畔栁何人折尽最髙枝  

新水流云满緑臯画桥防歩聴黄袍空传解佩酬交甫只惜能诗似倩桃栁色障尘侵小扇荷筩含雨泻金醪蛾眉老去多陈迹懐古懐春谩自劳  

顾逵  

碧梧翠竹堂  

玉山之堂絶萧爽梧竹满庭深且幽出檐百尺拥髙盖覆地六月生清秋玉绳挂树月皎皎翠防起舞风飕飕石牀碧华乱如雨仙佩夜过锵鸣球  

文质  

和友人韵柬玉山二首  

我爱虎头公子贤髙懐厯厯泻长川酒尊花底分秋露茶灶竹间生白烟日落渔庄聼雨坐风微草阁看云眠西凉进士曽留别应说相逢十日前  

玉山之堂风日好髙居共喜值清时紫箫度曲频行酒防扇分题即赋诗溪树积阴疑雨过水花流影若云移白头有约渔庄士我亦归来理钓丝  

顾敬  

次廉夫韵寄玉山  

玉山幽深草堂好翠竹森森映白沙栗里归来陶令宅桃花开处杜陵家风来野树留歌鸟雨入溪流送落花我欲问津从此去天涯何处有星槎  

华翥  

玉山草堂  

我爱玉山之草堂清秋树色正苍苍虎头痴絶情真癖贺监归来老更狂傍席好花迎佩落当门立鹤过人长何时月下将箫管醉倚防干学凤皇  

垂虹桥  

何人防起苍山根挟来压住江流奔二三百尺断虹影六十二湾清月防玉防雨过翠苔滑石洞舟行清水浑几欲临风又题柱恐惊司马未招魂  

陆仁  

题金陵  

丽正门当天阙髙景阳台下草萧萧江围大地蟠三楚石偃孤城见六朝落日不将遗恨去秋风能使旅魂消忘情只有龙河栁烟雨年年换旧条  

东玉山徴君兼五老贞士  

王子冈头雪未消玉山池馆郁岧嶤美人词赋宗枚乗仙客风流似子乔竹里行厨通一径栁邉飞阁度双桥澧兰沅芷思无那心与车旌日在揺  

奉懐玉山  

马鞍山色两峰尖时送飞云落画檐金鹊焚兰烟娜娜银鵞舞队月纤纤语调鹦鹉花连屋影拂防防水动帘縁想清逰共于鹄定多赋咏照牙籖  

寄五峰李著作  

小车上直过车沟城阙沈沈十二楼太乙灵光金匮夕少微星采玉垣秋斋房度曲歌朱鹭海子惊起白鸥想得赐金归里第鴈山依旧足清游  

沈右  

顾仲贽移居诗次叔方先生韵  

城南陋巷居新僦绿竹移来几个斜丛桂山中招旧隐读书堆里认君家蜀人谩诧文园赋呉市争看卫玠车断简味腴如啖蔗虎头痴絶至今夸  

叔方先生过咏归亭二首  

短棹相过莫便回咏归亭上且低徊升堂拜母称觞后隔竹呼童瀹茗来八尺驼尼分紫锦一双蜡屐破苍苔空江草木虽揺落犹有寒花带雨开  

积雨空林喜报晴杖藜随意傍江行天寒木落青山出日转沙虚白鸟呜漫拟东林时酿黍自怜南畆晚归耕颍川髙士能相过闲把瑶琴膝上横  

来鹤诗赠周元初  

缄诚上逹魏元君俄顷神霄下鹤羣顶錬大还丹鼎火翅霑南岳岭头云仙人骐骥秋风逺王子笙箫午夜闻惆怅世间留不住却骖鸾凤出霞雰  

金翼  

郑宜州芦花浅水亭  

新筑茅亭也自幽防干曲曲面沧洲一帘花气都成雪片石潮防祗没鸥客醉有时迷夜泊月明无处觅渔舟老夫亦有沧浪趣便欲移家住上头  

王巽  

正月八日诣玉山草堂不遇舟中录记  

鼓枻溪头动晓行衣裳润浥露华清东风移帆浪花起幽鸟避人霜羽轻片石峰寒松倚秀草堂春早栁含情山人领鹤之何处惆怅归来雨满城  

陆景龙  

榾柮窝  

安乐窝中兴澹然灵根斫得自樵仙地炉伏火春如海雪屋围风夜似年香透玉酥和芋拨脂流琥珀带松然絶胜溟水烧金鸭吹彻参差恼醉眠  

梅影  

一自逋诗为写神横斜意态宛如真夀阳镜里春风面仙子江邉水月身晴雪隔窗花似雾冻云印地玉无尘夜深低转雕防去空忆罗浮梦里人  

杜甫游春  

杜陵野客兴萧骚策蹇行春乐更饶杨栁暖风欹醉帽杏花微雨湿吟袍推敲漫说冲京兆清絶徒怜过灞桥直许文章光万丈谪仙声价两相髙  

纸帐  

溪藤捣雪净无瑕素泊围风絶可夸梦入清虚明月偃神逰广漠白云遮茧窝春暖浮银色鲛室宵分散玉华野鹤一声天巳曙老夫诗思绕梅花  

题镇南王纳凉图  

忆昔扬州全盛日内家轮奂见翚飞芙蓉仙馆红香凝杨栁歌台紫翠围云母屏开秋澹澹水晶帘卷月晖晖十年一觉繁华梦春草王孙怨不归  

栁南小隐  

参军家住南湖上杨栁荫门春水生落日池台看洗马东风帘幕聼啼莺长条拂翠阴垂地三月飞花雪满城毎为论兵来好客傍人错认亚夫营  

邾经  

题唐伯刚贯月轩  

使君文采歘翩翩投檄归来志浩然新构鳯麟洲上屋恰如书画米家船干将破壁龙俱化脉望飞空蠧亦仙更试囊中五色笔桂花香露洒银笺  

陈汝秩  

题王叔明溪山图  

前身定是王摩诘黄鹤溪山似辋川薜茘十寻縁緑树芙蓉千仭倚青天长歌不用来招隐闭戸当应疏草元怪底西风波浪恶披图莫上五湖船  

舒頔  

雨窓偶成  

雨压中天云雾低华阳阁外草萋萋湘江梦逺缁尘隔阊阖门髙紫气齐红拂杏花沾翠帽緑拖杨栁忆金闺故人腾踏烟霄上何日相从信马蹄  

度萌坑岭  

雨过郊原緑倍添竹舆行处倦厌厌翠垂松叶沾衣袖红绽花枝映帽檐石涧水香麋麝过林梢重露蜨须黏嫩晴天气催农务麦饭新尝似蜜甜  

泥  

九陌香尘湿不飞融融随歩袭荆扉玉骢行疾溅春雨紫燕衔迟带夕晖蚓窍吐淤黏屐齿鳯书封渍污朝衣夜来满地沾飞絮指防行人石径归  

赠孔希文归浙  

我愧为儒事笔田君来枉顾辱佳篇半生腾踏江湖日孤馆萧条风雨天青眼故人能有几白头词客更谁怜江东逰徧浙西去风搅芦花月满船  

次孤岳主人韵  

相逢偶似虎谿桥借榻仙房卷十朝无补但思辽海去投闲安用小山招吹嘘暖雨披红萼撺掇春风上翠条尘世浮名随变见且容花鸟伴凄寥  

九日饮侄女家  

菊花杯泛茱茰酒杨栁村沿石镜山门掩黄云千百顷谿藏红叶两三湾欢然自觉情难尽醉后都忘夜易防细雨斜风休作恶嵗寒心事正相闗  

南山秋色楼为陈孟徳赋  

秋色横空眼界寛玲珑八面见峰峦稻花香满雨初足梧叶声清风正寒百尺不敎余子卧四时那许俗人看课孙敎子无他事笑拍防干醉解顔  

舒逺  

幽事  

树绕重门尽日阴倚风时聼晚蝉吟采松酿酒开除事画纸围棋消遣心亲旧殊方音邈邈兵戈满地夜沈沈眼前得失君休问家住云窝深复深  

舒逊  

送丘克明副使休官归河南  

二孤髙枕大江流天入苍茫日夜浮帆影逺连巴蜀晓防声清入洞庭秋菊松雅兴同元亮泉石幽盟慕许由别后相思梅正发月明千里倚江楼  

和谢宗可霜华花雾尘诗  

宿酒禁持梦乍醒阴阴芳树鸟无声轻笼翠色溶溶晓渐复红香淡淡晴误避茶烟跧老鹤惯藏栁影咽娇莺东风却怕花神怪卷起霏微幕不成  

周霆震  

清和华道士萧宗元  

月满虚堂奏帝归仙风吹送紫云衣九还欲致三花聚一悟能消万劫非老树鹤栖存夜气清池鱼跃见天机黄冠免得山阴客未信诗盟与愿违  

次韵刘道原九日  

旷劫何当洗埃凌髙欲借海为杯巫山雨暗猿相引汾水云深鴈不来新酿偶凭茅舍漉寒花时向槿篱开仲宣幸有荆州托未厌吟邉数往回  

张端  

和秦仲对雨  

雨多檐溜响潺潺矮屋深藏面面闗秉烛襟期怜昼短看花心绪恨情悭银塘水满鸥先下翠幕春寒燕未还执防杨防今白髪久无梦到紫宸班  

次韵酬马国瑞都司  

老去人间百不宜晷长何补嵗阴移絶怜识字翻投阁肯为窥园废下帷一树梨云迷醉眼十年春草误归期倚防片月能知我故故穿云照影迟  

穹窿寺次倪云林韵  

穹窿佛寺买臣居台殿犹存汉代余山势盘陀真是画泉流宛委遂成书从渠说梦迷蕉鹿着我眠云聼粥鱼十顷薄田桑八百南阳只合卧茅庐  

秋懐  

半年旅邸愁聼雨七夕楼头偶见星竹树苍苍思故国江山厯厯话新亭谁家素练敲明月独我絺衣歩广庭住向锦城心未乐自縁垂老感飘零  

答大方厓禅老  

吟得诗成写贝多维摩问讯意如何贪看案上传灯录不管门前奏凯歌寸寸娑罗低作树累累窣堵乱成波黄花翠竹西风外杖屦无嫌屡见过  

送徐仲盟还松江  

十年不见南州士呉下相逢涕泗横髩髪苍苍俱老大襟懐耿耿尚峥嵘年来江上鱼无味夜半云间鹤有声明日扁舟入空阔岸花汀草不胜情  

呉志淳  

春日遣懐  

贫病相兼气未舒田园虽少乐耕锄为儒已入他州籍垂老频收故国书夜雨湖山人去后春风门巷燕来初潘生喜遂闲居志阮籍从教礼法疎  

春游二首  

湖上轻风吹栁丝湖邉细雨湿花枝百年总有三万日一日都来十二时杜老每寻崔氏宅山翁偏爱习家池乗闲取醉真吾事度水看花也自竒  

上日开筵曲水濵年年相忆在兹辰千家榆火催寒食万防杨花照暮春紫燕却归寻旧主黄鹂到处唤逰人东来巢父如相问为觅风流贺李真  

郑元明髙啓文携友人所画谷口图访予湖山未几啓文先入城府元明独留僧舍一月讲明古今诗文墨制及秦汉以来书法嵗晚将归永嘉赋饯  

竟日过从喜有余萧萧行李借僧居江云影落山窗静野水光涵夜月虚石臼松烟和露寒林柿叶带霜书天涯回首多离思空有新诗独起予  

闲居东湖述懐  

野叟耕锄喜近郊柴门风雨夜萧骚卧龙岂欲烦三顾老鹤长鸣向九臯北阙湛恩新赐爵近臣传勅旧同袍自怜经济全无术祗有山林兴最髙  

宿龙庵懐友  

髙情久矣念离羣独向山中礼白云龙送雨来留客住鹿衔花去与僧分疎星出竹昏时见流水鸣渠静夜闻却忆故人江海去题诗谁是鲍参军  

朱希晦  

寄周廷石  

门外曾无长者车一身奔走岂安居谁怜杜老常为客我怪洪乔不寄书烟色春归杨栁底雨香红入杏花初溪山只尺风尘隔却忆情人会面疎  

次韵简缑山侯徳询徽之二徴士  

幽寻杖策绕林泉随处遨逰兴洒然曽向山中招隐士欲来海上候神仙云深丹灶长瑶草水满石池生碧莲薄暮凭防时送目白鸥飞雪防江烟  

和韵简天则上人  

凉风嫋嫋晩秋天潮落双门缆客船【`永嘉郡城北有二门郭璞所立名双门`】九陌黄尘蓬髩底一篱香露菊花邉故乡鲈鲙牵归思近砌蛩声搅夜眠不道分携成逺别几时林下细谈禅  

访双溪上人不遇  

双涧萦迥石径微烟岚分翠湿人衣松林夜静鹤初睡花院日长僧未归万里云霄飞锡逺半江风浪渡杯迟无縁相见空相忆自叹心期与愿违  

腊日偕叶东白蔡伯恭登西岑  

絶顶云深一径通寒生短髪怯天风千年物色防干外万井人家图画中宿雨乱滋岚树碧朝暾深谷海波红我来欲访香山社醉酒长吟忆逺公  

鲁渊  

重九  

白鴈南飞天欲霜萧萧风雨又重阳已知建徳非吾土还忆并州是故乡蓬髩转添今日白菊花犹似去年黄登髙莫上龙山路极目平原草木荒  

余诠  

送张徳常之松江判官  

万彚涵濡雨露中百年文物倐飘蓬鲈鱼独擅呉中美骥足宁如冀北空肝胆几时酬楚国里闾从此变王风呉淞江水秋无底好与使君襟抱同  

呉哲  

遣兴答李道源  

徒歩何忧髀肉消赋归无待楚辞招摩挲药笼三年艾濩落人寰五石瓢蓑笠雨淹沧海钓斧斤晴趂白云樵逰仙枕上西池月转觉东华曙色遥  

丙申三月从平章左公总戎临安过南山访杨铁崖先生时溪涨马不克渡延伫口号  

旂旐晨趋十万军卫青幕府事纷纷卧龙不逺沧溟窟走马来看馆阁文春过明山花乱落雨晴飞瀑路难分先生髙伴洪厓啸独向溪邉望白云  

小孤山  

中流玉卓迥无羣大海防藩自楚分【`宋髙宗大书顔其厓曰海门第一闗`】絶顶薰芗常蔽日靓妆楼阁不藏云孤根闇入龙栖宅乱水平铺鸟篆文我欲维舟明月里为神鼓瑟候湘君  

周南老  

虎丘次和邾进士仲谊韵  

公余聮骑入山城老衲追陪得散行短簿祠前看竹色小呉轩上聼松声来防故苑春将暮归去南楼月巳明题徧新诗佳胜处定应商畧过天平  

郑洪  

寄林重实主簿  

新筑书斋壁未干盟言谁信未曽寒春风不到梅花帐晓日常悬苜蓿盘乡里总知新部曲朝廷不改旧衣冠分明寄谢中散莫把寻常冷眼看  

题碧云楼  

一柱楼台从地涌八图画自天开雨中日脚青红晕雾里山容紫翠堆柝木髙寒天似盖蓬莱清浅海如杯洞箫一曲吹黄鹤肯信愁肠日九回  

过茜溪隐居会项从理  

树绕河隄水绕门人烟鸡犬自成村清时自保无兵甲白屋相传有子孙彷佛巴仙藏橘圃依稀晋士入桃源柏台小吏吾知巳日日相逢狊酒尊  

次王苍雪韵三首  

茜溪春日净晖晖蝴蜨双双上客衣流水桃花聊避世沧江鸥鸟自忘机迢迢魏阙江湖逺渺渺呉云日夜飞官事有程归未得南风吹老北山薇  

百年王业在豳风九鼎犹存涧水东共喜干戈指淮甸兼闻仗节下崆峒青袍白马飘零外羽扇纶巾指顾中昨夜天公洗兵甲一江雷雨似飞洪  

东阁诸郎总好文南州多士望龙门共传江左风流逺且喜河汾礼乐存白防青丝归赋咏黄花翠竹共匏尊刘蕡一卷匡时策更待青灯细讨论  

遣闷  

栁叶参差杏叶团桃花零落荠花圆那知人事有今日却忆风光似去年客路青春谁作伴庭闱白髪梦相牵浓愁深似三江水都在沧洲白鸟邉  

秀上人饮绿轩  

半勺沧浪歌濯缨一瓢天乳酌灵星绀云满涨葡萄瓮青雨常悬玛瑙缾不向苏耽寻橘酒却从陆羽校茶经西江吸尽无穷味浊世浮沉几醉醒  

赏梨花命妓行酒歌词为赋此  

潇洒东防一树春雪肤氷骨月精神朝云着处迷诗梦暮雨来时想玉人华屋洗妆歌小小银缾推枕唤真真紫微阁下繁华处芍药荼防总后尘  

过仪亭  

扁舟落日过沙湖十日清霜野水枯穉子刺船争打鸭小娃倚市夜当垆红红枸杞瑚出白白芦花组练铺有约草堂陈孺子夜篘浑酒煮江鲈  

题黄子久画  

三十年前识大痴椶鞵桐帽薜萝衣星霜老髪三千丈梁栋遗材四十围图画浑如诗句好丹砂终与道心违筲箕永上青松树犹覆当年白板扉  

题宋元觊都市寺为中正堂画溪山晩钓图  

百畆青山二顷田金溪南畔竹庵前绀园薝卜花香澹寳地桫椤树影圆日日钓丝牵葑雨年年禅榻对茶烟郎星昨夜明如月偏照君家书画船  

寄甯子坚  

淀山湖头鸥鸟飞谢家泖口鳜鱼肥菱花正熟胡奴米荷叶新裁楚客衣鹤立瑶堦毛羽整鴈来沧海简书稀诗囊织得天孙锦应寄南城白板屝  

寄毛府判  

南湖水长没蒹葭西浦横桥对白沙鸿鴈来时菰有米鳯皇飞处竹无花石田赋写张平子云阁书通蔡少霞零落江陵千树橘青门犹恋故侯家  

和谢雪坡太守咏新城  

十二城楼面面开登髙送逺兴悠哉玉虹万文横银海白鴈千行下弩台漂泊自怜能赋客艰难谁识济川才长江不作东南限拱北楼头画角哀  

萧山秋兴  

双杵孤砧客心野云江树障秋阴越王台上青山小贺监湖头绿水深负郭已无田二顷传家那有橘千寻卧龙只合南阳老梁甫愁来莫浪吟  

送楚良之杭州  

七月仙舟泝大江满江花雨送飞幢琳琅金防笔五色天寳龙光劔一双春透桃花青海浪秋涵桂树白云窗别离最苦东曹掾醉倒沙头玉两缸  

寄祗园师煦东白  

一别东林逺法师十年沧海梦相思黑貂巳敝犹存舌白社虽贫尚有诗菰米云深鸿鴈饱梧桐月冷鳯皇饥台州若问狂司戸张翰湖头两髩丝  

寄周茂卿兼简蔡彦文叶徳新  

客里无书问起居云间有客报新除郎官星彩聮台辅寳劔虹光贯斗墟莼莱江湖秋渺渺芙蓉帘幕雨疎疎东曹二妙真连璧不寄钱塘双鲤鱼  

映雪斋  

八窓防槛倚氷梁四座图书贝月光眼欲迷黄竹赋神逰疑在白云乡琼台花满潇潇下石鼎茶浮细细香想得哦诗清镜里霜娥一夜泣潇湘  

题已上人墨梅  

故园梅树三年别长忆看花溪雪晴巧出踈篱自萧散近遭碧水更分明扬州何逊足诗兴茅屋巳公无俗情画图忽见转愁絶遥想月华枝上生  

## 御选元诗卷五十八  

七言律诗十六  

呉防  

次韵奉题呉彦贞华林别业  

郡城南去有华亭花木成林竹绕汀照影凤皇临月镜传声鹦鹉隔云屏分栽栁入陶潜传防校茶归陆羽经我亦延州老孙子对江相望乐清宁  

题崇山刘氏园亭  

西山三叠郁岧嶤亭上看山翠欲飘杨栁小楼风满席芙蓉清沼水平桥美人歌处倾金杓仙客来时度玉箫我忆醉眠花底月满衣香露夜萧萧  

王翊  

送赵文善之湘阴守  

前代王孙夙相家于今出牧向长沙神龙正喜腾霄汉天马宁容驻渥洼江水流澌初阁棹岳云防雪又催衙  

好怀忍向高人别折赠寒梅驿路花  

游庄  

闻宋子瑜归  

朝辞幕府解戎衣夕向空山觅紫芝弹铗自伤为客早折腰方叹去官迟萧萧白鴈西风劲采采黄花夕露滋却忆江波垂钓叟白头犹作帝王师  

王中  

漫兴  

小斋清寂雨晴初养拙生涯偶自如梦里屡寻芳草句病来慵写絶交书鸟啼绿树轻烟暖花落闲堦过客疎却羡陶潜幽趣好长歌吾亦爱吾庐  

初夏寄兴  

日长亭馆倦琴书久病情怀偶自如苔徧空墙新雨后泥香小径落花余躭闲防遣形骸累向老全将世味疎风满北窗清梦觉翛然心境上皇初  

雨后夕凉柬友人  

山中向夕雨初收窗户无人熠燿流鸣杵几家临积水征帆一片度危楼凉阴满地梧桐月露气涵香薜荔秋谁道平生甘寂莫梦防偏忆太平游  

暮春即事  

尘事劳劳两鬓霜愁将清镜阅年光磨礲嵗月归吟社检束生涯入醉乡草引闲情频怅望蝶随春梦屡悠扬觉余一啜茶瓯罢短笛清风正夕阳  

陈安  

高大使呉淞归兴图  

枫落呉江白鴈飞天涯游子正思归香消夜月青绫被凉入秋风白纻衣江浦蒹葭含宿雨驿亭杨栁带斜晖分明记得西湖上载酒兰舟近翠微  

中秋有感  

画省曽陪冠葢游华筵诗酒宴中秋星河不动天如水风露无声月满楼皓齿纤腰催象板珠帘凉影上银钩于今寂莫江城暮乌帽西风叹白头  

题高理瞻所藏小景图  

昔年为客楚江边雨霁江南二月天杨栁画桥深浅水桃花春岸往来船新篘白酒浮杯酽旋买青鱼出网鲜因见画图惊旧梦东风吹面鬓萧然  

效唐人送宫人入道  

长门一别赴琳宫宁复中官促綉工红叶人间无旧梦碧桃天上自春风步虚尚觉宸光近归院还疑辇路通犹有内家箫管在夜深吹向月明中  

徐淮  

送万敏中之金陵  

买舟又上金陵去风物应怜庾信才旧燕能言王谢事夕阳空照凤皇台江边商女犹教曲店下呉姬正压醅紫府青台风雨近莫因登眺久徘徊  

登松台清秋有感  

欲浇磊砢惟凭酒竹叶满樽翻绿波欹帽正当风力紧吹箫无奈月明何高林红叶得霜醉故国青山入梦多客子长怀有谁识凭高一笑付清歌  

华幼武  

宿隐微山房  

二月兰舟泊上宫春云不雨玉坛空苔生白石斑斑绿鱼养丹池个个红对酒烛分花底夜出帘香散竹间风高寒未觉仙台逺只此相逢似梦中  

游碧浪湖简同行沈高士  

浮玉山边晩系舟菰蒋萧瑟似新秋碧天万里写银汉明月一轮当柁楼每媿尘劳成白首喜从仙御作清游酒杯未落南风起又挂归帆托顺流  

斑竹帘  

湘妃泪洒碧琅玕剪织疎帘拭未干细缕引风宜隔暑湿云含雨欲生寒灯前照耀琉璃洁月下斓斑玳瑁看直榦尽输兵革用高堂舒卷莫摧残  

题阳山顾碧溪诗卷  

闻説山中顾隐君幽居不与俗人羣爱看舞鹤防苍藓浄埽落花留白云李愿已刊盘谷序稚圭休拟北山文一溪春水连天碧肯着孤舟载月分  

寄赵易窗高士庆云冈上人  

昨宵风雨酿春寒晓色开晴露未干棋局定须寻李逺杖藜还肯过苏端繙经坐榻呼龙守防易虚窗倩鹤看暂假飞鳬挽飞锡樵苏不爨罄交懽  

秋夜有感  

泽国秋来夜气凉飘零犹自未还乡蟪蛄泣露梧桐井络纬缫风薜荔墙咫尺故园千里梦乱离华髪十年霜仲宣楼上长回首烽火连山欲断肠  

叶颙  

重九后菊  

痴蜨狂蜂未用疑从来根性懒趋时情知不少争先辈故遣迟开殿后枝斜日园林方冷淡西风天地特清奇芳苞小蕊秋香老不是渊明断不知  

题幽居  

隔谿春色两三花近水楼台四五家浊酒不妨留客醉好山长是被云遮松根浄埽弹琴石栁下常维钓月槎路狭不容车马到只骑黄犊访烟霞  

乙未八月二十二夜梦宿山寺与僧讲道论诗不觉夜分僧赋一聨云鹤向白云栖处宿僧从青嶂影边归觉而微改其句足成一律云  

天风吹梦过招提瘦防迢迢扣夕扉鹤拣白云枝上宿僧从青嶂月边归杉松韵古调清乐苔藓痕深染敝衣多谢山灵能念旧此心焉敢忘烟霏  

二月江城见梅二首  

二月江城第一枝怕寒故故着花迟不嫌艳杏夭桃俗甘受狂蜂妬蜨疑月落西湖惊旧梦雪消南国忆当时楼头亦有霜天角嬾对春风暖日吹  

桃杏纷纷正得时疎梅高洁合知几如何万卉娇春日犹有孤芳驻夕晖未要板桥寻蜡屐最宜沙路试罗衣轻鞵小扇孤山下絶胜逋仙踏雪归  

述怀  

形容枯似饱霜槎身老空山处士家一径梅香云满地半窗花影月笼纱常穿谢氏登山屐惯设孙郎饷客离乱固非畴昔比池塘难得为官蛙  

九日感怀二首  

门掩东篱处士家每逢佳节惜年华黄花有恨惊秋老白髪无情对日斜杜牧仙游诗寡和王人去酒须賖乌纱醉里西风冷千古令人忆孟嘉  

悠悠江影鴈南飞黄菊飘香蜨满枝斜日西风彭泽酒殊方异国杜陵诗烟峦惨淡山林暮霜叶萧疎草木悲醉后不思时节异半欹乌帽任风吹  

元宵雪感怀  

金帐羊羔酒里仙醉观皓鹤下瑶天寒英忽舞颠狂絮香焰俄开烂漫莲阆苑有花春未老芳城不夜月空圆茅斋僵卧袁夫子也翫鼇山嬾去眠  

张洙  

辛丑十一月望日藻仲宗弟率诸生抱琴见枉草堂藻仲偶得风雨抱琴良不恶之句予爱其深得兴体因足成唐律  

风雨抱琴良不恶连牀尤尽故人情书狂屡遣供佳札饮少惟愁鬬巨觥夜月忽于梅写影寒云不碍鴈流声看君却忆谁相似饭颗山头太瘦生  

卢焕  

寄张藻仲  

草堂又是经旬别江上梅花欲放春两阅尺书烦见问几时尊酒复相亲夜琴横月弹山鬼晓鴈呵冰写谷神门外雪消春水满往来舟楫不妨频  

曽朴  

次友人韵  

阖闾冢上见新城无复游人载酒行山雉聴经依塔影树鸦争食乱钟声劒池龙去泉空冽茶灶僧闲火独明我欲投簮营小隐佛香终日祝升平  

郭钰  

和虞学士春兴八首  

官河春水涌轻涛来往千艘不用篙江浦女游遗玉佩瑶池仙降献金桃秋千拔地烟花暝阊阖中天日月高早嵗功名看得意扶摇风力送鸿毛  

鸣佩天阶委碧莎雪消太液涨晴波玉盘露浥仙人掌宫锦花添织女梭王子问安回辇近儒臣进讲赐金多明朝引见狒狼使乐府新传天马歌  

沙苑烟晴苜蓿肥朝回天马锦为鞿词臣防送归青琐进士传呼换白衣云气晓依宫树近春阴昼防苑花飞君王又进长生药万里楼船海上归  

城上觚棱雾霭迷角声吹彻鼓声齐云生水殿龙常现月满官松鹤并栖风俗元存南国旧天文并拱北辰低倚楼欲问通霄路谁借青云百尺梯  

万里驱车入帝闗十年栖息一枝安承恩数对麒麟殿却老何资龙虎丹金水涨波融雪尽碧桃分蕊到春阑江南却忆看红药纨扇罗衣不识寒  

清明烟散栁枝斜宫树沈沈防白鸦暖雾扑帘成细雨朔风吹面射飞沙江南最忆王孙草天上催宣宰相麻十载沧洲孤旧约鹿车何日共还家  

栁林笳鼓晓晴饶王子春搜出近郊云锦宫袍攅万马铁丝箭镞落双雕蒲萄压酒开银瓮野鹿充庖借白茅共説从官文采盛不闻旧尹赋祈招  

浩荡天风驾海航忍从儿女问耕桑珠聨鱼目知谁识劒吐龙光不自藏司马倦游曽建节买臣归去密怀章只今岂是无词赋材俊中朝少荐扬  

赋得越王台送万载敖司令之官  

层台高与越山齐南斗诸星入地低海气秋澄鸿鴈到野烟春合鹧鸪啼官船北走输珠翠幕府南开振鼔鼙侧想到官多暇日登临长聴玉騘嘶  

和虞学士登宜春台  

万家平地拥高台窗户层层近日开鹤致琼花迎帝子龙持贝叶礼如来云依老树秋如画峡束飞涛雪作堆惆怅当年歌舞地碧桃开落几千回  

赠刘明道  

义旗献凯满南州君拥兵符控上流隔岸人烟邻虎穴中江雪浪送龙舟劒鸣秋匣霜下马浴晴波紫雾浮白羽指挥能事集底须万里始封侯  

分府同知珤童相公大阅之日天使适至喜而赋诗奉寄刘賔旭参军二首  

鼔角缘边永夜哀使车忽自海南来中朝旧法三章在大将新图八阵开玉帐分明传号令金台杂遝贮贤才早看送喜麒麟殿五色云中进寿杯  

侯印军符塞紫衢儒生白髪混泥涂儿骑竹马谈兵法地尽桃源入战图双劒舞闲歌激烈一灯愁絶照清癯山中薇蕨秋风老心折孤村反哺乌  

送朱鹏举照磨赴江西省掾  

花外银鞍鞲紫骝省郎文采自风流英雄旧总三千士美誉新传十一州山拥宜春深带甲江通章贡小容舟晨趋黄阁参筹画愿审安危拓逺谋  

寄刘賔旭  

旧日相逢玉雪姿三年幕府鬓如丝波涛入海屠龙苦风雨还山买犊迟客到定能频换酒花开应不废题诗只怜双劒牀头吼又是邻鸡报晓时  

和周霁海呉镇抚诗就呈李伯传明府  

牛斗秋高劒气横几人马上取功名扇挥白羽临风迥甲锁黄金射日明贾诩自期能料敌山涛谁谓不知兵官军蓄锐何时发久厌城头鼔角声  

社日  

甲子频书入短篇细推五戊卜春田读书未有平戎防止酒聊输祭社钱红树花秾春向晩画桥栁暝雨如烟旧来歌舞今谁在燕子茅檐只自怜  

晩秋鼇溪宴集  

菊花香满酒如倾不谓艰危有笑声惊座令严觥录事挥毫气压楮先生虚岚紫翠笼秋色落木红黄透晩晴却忆桃源旧时路渔郎重到不胜情  

闻龙西雨自闽海间道抵家患目疾缺于展觌先寄此诗  

万里征帆海上回畏途行尽始惊猜入门儿女牵衣笑问字亲朋载酒来书有浮沈谁与送眼无青白故难开萧兰晩嵗俱雕瘁佳句惟应到野梅  

二月初晴题淦西居人楼壁  

老去才名久退潜楼前晴景逐人添云连野树深藏迳风卷溪花乱入帘逺信忽传闽徼外闲愁尽挂楚山尖春光流转曽相识独怪经年雪满髯  

三月十三日夜宿淦西山絶顶  

夜登絶顶几千尺临晓始知归路遥水满大江舟窅窅尘飞客路马萧萧山河势窄如悬网云汉光低不作桥十二年间多少恨春来不共冻痕消  

怀罗达则  

溪山杖屦每相违况复经年去不归移席花间春雨至倚楼江上暮云飞乡书到手兼悲喜世事闗心有是非池上秖今新绿满待君同制芰荷衣  

寄宋竹坡  

久欲从君借竹看东风又长碧琅玕午阴坐久晴云落夜漏眠迟白露漙韭叶连畦从料理菊花分迳共平安洞箫一曲裁新管石上双吹翠袖寒  

和杨茂才闲居  

板桥通径薜萝深浓翠浮衣竹十寻啼鸟渐驯时近客归云不动似知心翦苔盘石移碁局添火香篝续水沈赋笔惟应潘岳好恨无樽酒与同斟  

荅杨和吉韵  

白髪侵寻暮景来埽除无防覆空杯江山每与愁俱到风雨不知花尽开往事谩存元祐迹少年何羡洛阳才惟君于我过从近穉子朝朝埽绿苔  

访友人别墅  

阴森万木晓苍茫路转山腰问草堂池涌慢波萍叶散窗涵细雨橘花香读书程度输年少中酒心情厌日长公子飘飘才思阔何妨高咏伴沧浪  

和李士周韵  

春云乗雨午桥阴病眼看花负夙心汉水尽堪添绿酒燕台何得筑黄金手攀杨栁亲曽种路出桃源不易寻毕竟知音眼前少尘埃三尺暗桐琴  

寄李亨衢  

君住仙坛归路遥人间尘虑尽冰消微风半脱乌纱帽明月闲吹紫玉箫出水芙蓉鸣翡翠绕墙薜荔防芭蕉日长应共罗浮客时复松花酒一瓢  

和酬宋竹坡韵  

寄诗问我山中事性嬾家贫一事无春瓮酒香梅未落午窗梦起鸟相呼旧来叔夜交游絶老去文通笔砚枯鸥社共盟君未弃何须驰志向伊吾  

寄王进士【`并序`】  

伏覩前乡贡进士王礼子让所刻长留天地间集辱收谬作厠其间心窃愧焉而误名为昂因笔寄意  

老去羣书逐梦忘青灯白髪夜凄凉平时谁信班生防落日空怀陆氏庄天为国家生俊杰地居台阁盛文章鄙夫空谷逃名久不谓人间有郭昂  

寄赠皇厓坛刘链师【`坛下溪中出白石如水晶`】  

神仙宫馆近青冥紫翠峰峦开画屏日射水晶江石白云封琥珀岭松青虎司丹鼎知留诀鹤立瑶坛聴説经相约安期今夕至灵风遥想满虚櫺  

病目寄宋时举  

丁丁伐木最闗情病起秋风畏客程隔雾看花生眼缬誓天止酒闭愁城荒村茅屋白烟起落日枫林红叶明青壁丹崖长在望竛竮瘦影独心惊  

和荅彭中和  

长向春山数别期春花次第报君知舟回剡曲缘何事劒合延平在几时庭院暖风花气入池塘微雨鸟声低瓮头酒熟邀谁共怅望归云独拄颐  

二十六日晴过谌塘  

布袍稍觉晓寒轻晴色偏饶双眼明山迳黄泥攅虎迹寺门苍树挂猿声重来谁与同心胆老去惟思避姓名枯栁桥西曽识面独回青眼逺相迎  

和袁方茂才秋夜宴集  

下马阶除问锦帏罗衣花白缕金围月明湖水龙吟细云度呉山鴈到稀杨栁舞低牙板促木犀香满羽觞飞袁郎自是风流客旧约秦台愿不违  

胡悌  

赠章伯高  

共是多情惜嵗华故应美酒送生涯金齑细斮秋风鲙玉髓新烹谷雨茶每爱芙蓉依北渚还思蝴蝶过西家江南三月莺啼遍不信樱桃未着花  

刘永之  

周所立江村草堂  

将军旧日曽分禄为结茅堂草覆檐过桥栁暗乌争树当户花开燕入帘醉书江石兼云冷晩饭山苗带露甜之子多才空白首独将词赋拟江淹  

云卧山房为了上人赋  

空山云卧杳难寻惟许人间礼磬音龙起盋中生片影鹤归仙顶结轻阴化为法雨霑衣湿散作天花绕座深去住了然无定着秖应猛虎识禅心  

仙溪书院为何能举赋  

江海归来两鬓霜仙源深处结茅堂参差树映春山逺窈窕桥通碧涧长金匮藏书遗鸟迹石田种玉起虹光只愁来往迷花屿预拟藤阴问钓航  

渊明入社图  

空山楼观逺苍苍路出深溪石磴长近瀑飞云经树湿穿花流水过桥香高僧喜识桄榔杖稚子欢迎薜荔裳入社几时还出社松阴十里到柴桑  

赠别傅商翁  

蔗园地楚山春野屋梅花照雪筠邻瓮共开桑落酒客衣犹带豫章尘旧弹长铗冯驩老新着衡书季子贫梦绕西州归鴈逺何时同采暮江苹  

为高安何思恭题方壶所画山水  

古象山中白昼闲紫烟楼观凤笙寒试分玉井三秋露戏写方壶九叠山老树糢糊常带雨茅茨潇洒镇临湍知君隐处浑如此持向荷峯锦水看  

题巴丘龙母庙  

天开玉峡两厓丹隔岸诸峯似翠鬟神女不归龙巳化仙翁飞去鹤空还碧坛芳草经年合古殿苍松落日闲万里长风起天末如闻环佩白云间  

寄淦川友人  

废郭浮烟合绿芜茅茨星散县楼孤江连戈舫鸣春鹳树对寒灯起夜乌古研自磨铜雀瓦坐氊还叠罽賔羭市南美酒梨花白最忆青丝系玉壶  

送镏子坚之袁城  

雪色征袍拂曙飇宜阳西去思飘飘千峰静对芙蓉幕三峡遥连防蝀桥櫂得雀舟冲雨缓借来骢马向春骄青年书记相知久共按秦筝和玉箫  

读黄危二阁老送何彦正归省诗序追赋一首  

水满金沟栁着霜行人驱马上河梁公车未奏三京赋祖道争持五色裳班固文章传太史钟繇书法继中郎涧河夜雨烧银烛坐聴疎钟忆建章  

题邹惟中西楼  

西楼逺对鼎山斜野客来寻驾鹿车竹屿暝烟浮翠黛石田秋雨润银沙清尊未酌心先醉往事重论鬓欲华肯借溪南三畆宅从君学种邵平  

用韵送梁徴君孟敬还石门  

渝曲经年不见君偶同江郭看飞云蚌还乍喜双珠合龙跃终愁两劒分踪迹每同樵客隐姓名已被世人闻暂随郡邑还归去应念山中白鹿羣  

和友人过象牙潭韵  

一曲寒山照水清哀鸿惊鹊乱江声浪翻白雪千寻险天接浮云万里平前辈总随烟雾尽虚名真似羽毛轻高怀欲弃人间事同向天台访赤城  

寄西峯李纬之  

汉家仙吏驾云螭遗迹空存碧藓滋井底龙飞山客见峯头鹿过野人知芝田旧长千年药石室新题五字诗寄语山中李道士好将苦学慰深期  

寄梁孟敬  

菰山之阳隐者宅日午隔溪闻读书时有门生陈八簋再从家仆致双鱼石门雨过筼筜湿荜户秋深薜荔疎已约暮春携稚子咏归沂上曳轻裾  

到郡不入城寄彭声之雪印大虚  

凤洲秋水日渐渐江水浑如博士衫草屋结来人假宿檄文书就手亲缄裁诗久爱中丞丽制酒难禁吏部馋相见立谈还即别寸心揺曳似风縿  

题宋能敏青壁轩  

沓嶂层峦翠几重神光动处有竒逢雾生深谷藏豹泉落阴崖化玉龙丹篆晓书朱露湿碧窗昼掩白云封何时携我青藜杖结屋来依五粒松  

贡性之  

送叶南夫  

君家盛事古全稀九十双亲七十儿四百人中同戍日八千里外独归时尊前舞袖花前酒画里闗山卷里诗亲故争传看逺客不妨银烛夜筵迟  

越山清晓  

曙光晴散越王台万壑千岩锦绣开欹枕僧钟云外落卷帘渔唱镜中来树藏茅屋鸡声断露湿松巢鹤梦回安得画图分隙地移家仍住小蓬莱  

夜闻渔歌  

一声高彻一声低凭仗东风度水西着意聴时腔转细断人肠处思先迷鴈惊何处沙边渚船泊前村月下溪不道客愁愁不醒要随羌管入云齐  

寓毗陵旅邸  

月光凉堕夜堂深草草杯盘款款斟欢喜情怀无复旧别离时节又从今坐销炉篆清烟细聴彻壶筹玉漏沈闗陇秖缘频作客翻令儿女讶乡音  

送别  

江上船开起櫂歌离愁无奈故人何桃花流水春三月杨栁东风雨一蓑送别转嗟形影独相思从此梦魂多到时定有平淮防勋业终归马伏波  

约游山阻雨  

春事无多苦未晴数来花信过清明都将酒债兼诗债付与风声共雨声燕落香泥霑纸重蝶翻飞絮入帘轻怀人久负南山约纵有南山不可行  

接曹孟圭  

曲江新涨黄梅雨雨里客船江上来对酒肯辞今夕醉有怀能向几人开歌传皓齿香生席舞按纤腰月满台纵是金吾严禁夜也须容我更迟囘  

送陆景宣靖州从军  

蛮荒溪洞极边头仗劒从军忆壮游杨栁春风干部落旌旗晓日万貔貅路经彭蠡洲前过江自巴州峡外流早报逺人归圣化貂蝉从古出兜鍪  

喜魏仲房见过  

江上柴门掩夕晖客来刚被鹊先知出迎不较衣翻着对饮宁辞琖倒垂话到更深无断处起看月落几多时人生恨不如潮信暮去朝还有定期  

题画壁  

何处江山似此佳看君图画欲移家沙边洲渚潮浑没云里楼台树半遮丛桂漫歌招隐赋种桃谁识避秦花晩风吹送归舟急一片征帆带落霞  

雪竹山房  

此君节操独凌寒冰雪丛中更耐看帘幙影迷金锁碎佩环声动玉阑干只疑圃翻琼树错讶瑶台舞素鸾白战几时能着我万竿深处一凭防  

次萍居留别韵  

且勿长亭折栁枝离筵已判酒如池因思防面难期处直使衔杯到醉时樯燕留人双上下岸花迎客半低垂计程明日毗陵道吟寄新诗欲倩谁  

水竹轩  

万竹萧萧水绕门九街车马自晨昬晴天波影摇窗户静夜秋声入梦魂曽为故人频下榻每因佳客屡开尊百年清致今犹昔春雨深深长子孙  

城南耕隐  

爱尔城南隐者居春田绕屋下舂鉏儿孙暖晨驱犊灯火分凉夜校书入社有怀占乐嵗趋朝无梦候公车相逢自叹飘零久投老归来媿不如  

赠别乡友苪公  

老去亲朋见面稀见时无计得同归游丝落絮都成恨社燕秋鸿各自飞杜宇叫残孤馆梦西风吹老故山薇明年春雨南湖涨拟把长竿坐石矶  

买闾  

题叶隐居雪篷  

朔风吹雪满溪湾一叶凭虚独往还击楫正思歌玉树举头惊见失青山晓穷沧海糢糊外夜泛银河浩荡间笑杀当年韩刺史苦寒骑马渡蓝闗  

盛彧  

送何彦文归埬水  

东海何郎雪满头新声一曲擅风流酒边苏小西湖路梦里扬州明月楼片片桃花吹画鹢行行栁色乱春鸥可怜冠葢皆尘土莫倚清尊説旧游  

滑寿  

游白水宫  

白水仙宫也罕逢十年两度追陈踪寒流光垂玉防蝀晴峦秀削金芙蓉临溪无鱼石磊磊采药有路云溶溶明当挟我九节杖更来陟彼三台峰  

丁鹤年  

兀兀  

数茎白髪镜中新兀兀穷年媿此身万里云霄双倦翼千寻江汉一穷鳞望乡薄暮凭西日去国中宵礼北辰客路渐遥身渐老此生何以报君亲  

靳公子  

中朝公子多才俊萧洒风尘独靳侯白鴈久无天上信黒貂渐敝雪中裘虚堂帘影迟迟昼别馆灯光淡淡秋到手深杯须剧饮醉乡消得古今愁  

雪后泛东湖  

雪后湖山玉作围小舟乗兴弄清辉贪看月里鸾回舞不觉风前鹢退飞云母屏空春阒寂水晶宫冷晩霏微仙家一笑乾坤老谁驭瑶池八骏归  

题凤浦方氏梧竹轩  

凤鸟曽闻此地过至今梧竹满丘阿政怀翦叶书周史却恨翻枝入楚歌金井月明秋影薄石坛风细晩凉多中郎去后知音少共负奇才奈老何  

奉寄王宣尉兼呈九灵先生  

别馆新城足宴游珊环佩摠名流独推南郭为高士共识东陵是故侯天上鸎花三月梦人间风雨五更愁行藏尽付浮云外烂醉丰年黍稌秋  

寄余姚滑伯仁先生  

独木桥边薜荔门全家移住水云村猿声専夜丹山静蜃气横秋碧海昬诗卷自书新甲子药壶别贮小乾坤陶渔耕稼遗风在差胜桃源长子孙  

樊口隐居  

万里云霄敛翼回挂冠高卧大江隈春深门巷先生栁雪后园林处士梅翠拥樊山邀杖屦绿浮汉水映尊罍谁能领取披仙鹤月下吹箫共往来  

戏赠刘云翁  

千金不惜买新声赢得风流老更成银瓮蒲萄浮腊蚁金屏窈窕啭春鸎香凝燕寝频开席花暗闲房合度笙夜宴未终賔客醉莫将明烛照华缨  

长江万里图  

右逾越巂左蓬壶万里提封入壮图断石云屯山拥蜀惊涛雪立海吞呉蟠桃有实来青鸟若木无枝驻赤乌秦汉经营人尽去独留形胜在寰区  

戏赠应修吉  

砚溪居士神仙侣短髪萧萧雪满簮暖老恨无燕赵玉养生赖有坎离金牀头酒熟留僧饮席上诗成对客吟嵗晩山空谁是伴北窗梅月最知心  

夜宿染上人溪舍  

云去禅闗户牖空清溪碧树有无中倒涵天影鱼吞月逆战秋声犬吠风见性本图先作佛劳形翻媿早成翁杜陵老去归无计来往那辞恼賛公  

寄西湖林一贞先生  

锦绣湖山世絶稀东风不放赏心违芙蓉杨栁临清浅佛刹仙宫绕翠微画舫载春天上坐紫骝防醉月中归高情独有林和靖门掩晴空看鹤飞  

海巢  

海上巢居海若降三山眼底小如矼巳攀若木为华表更立槫桑作翠幢蛟室夜光晴烛户蜃楼秋影冷涵窗鹪鹩梦断无因到惟有同栖鹤一双  

渡鄞江后寄陆时敏陈可立  

小艇横江捷似飞故人凝睇送将归过山残照明纱帽渡水浮云乱苎衣沙鸟水鸥同泛泛岸花汀草各依依风尘来往慙经济拟看渔蓑坐钓矶  

元夕  

灯火楼台锦绣筵谁家箫鼓夜喧阗光移星斗天逾近影倒山河月正圆金锁开闗明似昼铜壶传漏迥如年五云不奏霓裳曲空使扬州望眼穿  

九日登定海虎蹲山  

东海十年多契阔西风九日独登临天高云静鴈初度水碧沙明龙自吟篱下菊花怜我瘦杯中竹叶为谁深凭高眺逺无穷恨去国怀乡一寸心  

避地  

避地长年大海东萧条生计野人同深春耒耜孤村雨落日帆樯逺浦风那得文章偕隐豹聊将音问托归鸿平生自恨无仙骨五色蓬莱咫尺中  

题东湖青山寺古鼎铭长老钟秀阁  

手开楼阁贮羣经面对湖山卫百灵玉镜夜寒通沆瀣翠屏秋静倒空青避烟鹤起檐间树行雨龙归几上缾我亦逃禅云水客便应萧散共松扃  

山居呈诸道侣二首  

日日看山眼倍明更无一事可闗情扫开积雪岩前走领取闲云陇上行不共羽人谈太易嬾从衲子话无生划然时发苏门啸遥荅风声及水声  

嬾散形骸不自持黄冠聊束鬓边丝频来猿鹤浑相识久混龙蛇竟不知养拙最宜情淡泊全生深借徳支离看云本自忘饥渴况有冰泉与石芝  

次小孤山  

峡束千雷怒击撞危峰屹立压惊泷山聨庐霍朝三楚水落荆扬限九江镇海重闗当第一擎天孤柱故无双佩环月夜知何处露湿蓬莱玉女窗  

题风雨归舟图  

昔向沧浪吊独醒中流风雨正扬舲江空风卷潮头白野旷云迷岘首青挂席正思遗佩浦推篷已过濯缨亭襄阳耆旧今安在抚几长歌对画屏  

奉次虞侍讲先生见贻韵  

玉堂弃蹝若浮云无奈鸡林逺购文推毂近闻推汉士避名宁计却秦军芝亭花发春醪熟鸿阁诗成夕磬闻一饭未尝忘北阙鼓琴谁识和南薫  

吉雅谟丁  

寄迈里古思院判  

将军辛苦事戎行麾下论兵总俊良沙漠苏卿多感慨鉴湖贺老自清狂风尘满眼青山旧天地无私白髪长万里君亲俱在念扁舟何日赋沧浪  

游定水寺寄杜尧臣  

水纹藤簟竹方牀山阁重阴雨后凉新月梧桐秋已老孤灯机杼夜初长白鱼入馔松醪熟红稻供炊笋脯香云树芝泉随处好一时清赏肯相忘  

鹤年弟尽弃纨绮故习清心学道特遗楮帐资其澹泊之好仍侑以诗  

谁捣霜藤万杵匀制成鹤帐隔尘氛香生芦絮秋将老梦熟梅花夜未分枕上不迷巫峡雨牀头常对剡溪云竹炉松火茶烟暖一段清贞尽属君  

爱理沙  

题九灵山房图  

梦里家山十载违丹青咫尺是耶非墨池新水春还满书阁浮云晩更飞张翰见机先引去管宁避乱久忘归人生若解幽栖意处处林丘有蕨薇  

题前余姚州判官叶敬常海隄遗卷  

潮汐东来势蹴天一隄横捍万家全陵迁谷变人谁在海晏河清事独贤晓日山川神禹迹秋风禾黍有虞田河渠他日书成绩应并宣房与代传  

题钟秀阁  

槛外澄湖平不流窗间叠嶂屹将浮烟霞五色锦屏晓风月双清瑶镜秋薝卜浓香吹法席芙蓉凉影荡仙舟结巢拟傍云松住回首朝簮愧未投  

呉惟善  

寄东海鹤年贤弟  

鹤臯东望接三山海上羣仙日扣闗虎守月炉丹炼就龙吟霜匣劒飞还故园松菊余三径老屋烟霞恰半间为问林泉逃世者如公今有几人闲  

邵永  

次复庵学士贤侄寒食雅韵  

郊原春色正丰茸蓝酒榆羹引兴浓寒食庖厨烟灶冷踏青巷陌翠帘重随风细草无端绿着雨疎花为改容味道澄心方宴坐隔林孤起午时钟  

清明再用韵  

暮春一日花红茸顿觉园林晴色浓几个沙鸥轻片片数行烟栁自重重学知老大终无补髪白今朝不改容正好出郊闲极目莫教和恨聴疎钟  

方道叡  

和汪百可见寄韵二首  

黄尘席帽黒貂寒归卧怀慙饭一餐但有桑麻依杜曲何须勲业梦槐安江山千里客愁集风雨三更春事防却笑今年衰嬾意闭门深睡落花残  

脩竹吾庐五月寒饭香吹麦腐儒餐绿阴黄乌北窗午清簟疎帘一枕安梦觉忽惊诗思好心闲并觉宦情防千年扰扰成何事笑似棋枰着未残  

和以敬兄韵  

莫怪旁人笑我愚知非曽向玉堂居恩光夜赐金莲烛记注晨修石室书幸接鸳鸾通禁籞敢将苜蓿咏盘蔬清朝不草相如檄僰道巴羌久破除  

赵汸  

和唐县尹山居三首  

早从上国接英游晩卧沧江擅一丘无复谢公携处妓空余陶令去时舟千章古木排云起一派寒泉傍石流客至不须谈世事小亭已扁四宜休  

絶无尘土到幽扃手把离骚傲独醒弁岭晩来云自白六湖春尽草长青沙边忽复飞鸿鴈屋角随常鸣鹡鸰莫对江山重回首乾坤万古一邮亭  

尘事纷纷未有涯一舟聊复信年华闲过甪里先生宅谩访孤山处士家有酒何曽留俗客无钱犹自买梅花新诗写就人先觅醉笔淋漓整复斜  

和叶中茂过访见贻  

早识长材叹陆沈逢时况复重南金少年漫説从军乐志士常怀报国心已见奇功书幕府每传佳句到山林孤灯偶共抽青简夜雨寒窗感慨深  

屏山即事时周明甫来访  

地近仙岩日自长短墙时度竹风凉楼头古木禁秋雨槛外危峯倒夕阳高榻坐闻金奏响小桥行近翠盘香清谈况复陪贤达始信他年未易忘  

栖真别馆赠松高链师  

舣棹青林翠欲流寻真胜复话英游上方道士红双颊别馆仙翁碧两眸绛节朝回琼岛近金丹时就石坛幽投书欲与乡人别长伴羣仙驾十洲  

唐伯庸以诗谢作读书林记次韵荅之  

防居原不见纷华矮屋疎篱只一家雪后松筠初换叶春深桃李自开花读残青竹无人到览罢黄庭日已斜此道从来成寂寞似君端合向人夸  

与叶宗茂游山村  

村北村南春事幽故人乱后得相求仓皇屡作经年别邂逅能无一日留丁令归时空有恨虞卿穷久不须愁卜居共爱清溪好先向沙边具小舟  

海月岩二首  

踏尽崔嵬倚石门海风山月满岩峦自言仙室依蓬岛不觉人寰变广寒千载扬尘安可测一杯对景且为欢岩前浴日皆诗景唤醒东坡仔细看  

架岩凿石有规模不学桃源旧画图亭上人稀林鸟乐锡飞天老野云孤雨余石井泉深浅烟淡虎门山有无説与山灵莫分别从教仙穴看浮屠  

金防  

寄友人宋邦彦  

故人别后见尤难彼此诗盟尚未寒宁暇对牀论契阔谩劳折简报平安春山裂竹愁如海流水落花红满滩九十春光都过了诸君何以罄交欢  

重游光明寺  

梵王宫阙倚崔嵬积翠缤纷图画开啼鸟避人穿树去老僧迎客下山来裁诗石迳书青竹散髪云林卧绿苔自识个中幽兴熟杖藜何惜重徘徊  

送李子威之金陵  

金陵自古帝王州防马飘然作胜游一代衣冠新礼乐六朝文物昔风流此时送别诗盈轴何处相思月满楼若见潜溪宋夫子勿云江汉有扁舟  

喜雨寄杨伯容  

江城晓夜雨浪浪并作芳斋六月凉倚杖出门田父乐题诗呼酒野人狂不愁战地多兵甲遂喜丰年足稻粱问讯草亭上客竹林疎簟梦秋光  

秋暮防杨仲章  

矮褐凄凉淹别馆故人一见话绸缪溪头水落鱼龙夜塞北云深鼔角秋烂醉岂知犹是酒相逢谁谓不封侯江湖明日重分手满眼西风独倚楼  

清徳晩归  

酒留诗恋意迟迟回到中途已落晖小蹇引秋行落叶老渔隈冷坐危矶山间明月随人出松外闲云伴鹤归试问夜深何处宿欲从山下扣禅扉  

方学士招饮不赴  

我在林间鹿与羣君为天上玉麒麟莫将防树灯前酒来醉梅花月下人白屋不生三阁梦青山那识五陵春行吟每到看松处自有渔樵作主賔  

送张学谕归三衢  

稳泛灵槎访斗牛未容归伴赤松游莼鲈此去无干里鸡黍相期在几秋瀔水月寒梅入梦绣湖烟淡栁分愁春风莫问田园计须趂功名在黒头  

夜泊兰江  

江山厯朗雪初融坐见宵分碧落空世景固知光霁少人生多在别离中影随月下成三友春到梅边第一风此夕此情聊复醉马啼明日又西东  

秋日山中  

不记秋风几日晴偶来林下见云生野梧半脱无多影山雉惊飞忽一声短锡引船僧渡水小舆聨担客归城溪头聴得渔翁说近日前村酒价平  

秋日客中  

久客归来静闭门秋风落叶自纷纷夜来一暖做成雨早起满溪流出云山色只宜闲里看鴈声那可客边闻黄花开遍归无计吟老秋光又几分  

富阳舟中  

终日推篷对酒杯渔郎隔浦櫂歌回路傍古屋无人住山下疎梅独自开几处汀洲分鴈下满江风雨送潮来白头篙叟休相促明日天晴上钓台  

城中归志喜  

城郭多时得一归小园幽馆雅相宜种荷池暝便鸥睡储粟缾空虑鹤饥两屐苔痕人立处一轩秋影月来时静中自得其中理此意无人防得知  

晓发金华  

一带寒林古木齐蒙蒙山色乱云迷沿村问酒难寻店隔岸呼舟欲渡溪夜雨草深蛙鼔閙晓风花落子规啼可怜客路多岑寂何处垂杨驻马蹄  

村舎  

几村桑柘逺相连村北村南小渡船茅屋有缘临水住闲身无事看山眠孤林欲暮鸦争树一雨及时人种田昨夜邻翁喜相报今年依旧是丰年  

春日过绣湖  

湖上晴光丽物华行行幽兴浩无涯林头新店去沽酒门外小盆来卖花天气已非三令节春风多在五侯家茅庵兀坐无余事静看游蜂报午衙  

病后自吟  

地僻柴门少客过寂寥生计奈愁何秋来得雨凉偏早病起缘诗瘦更多鹤立露枝黄堕叶鸥飞烟渚翠翻荷几回梦入江湖櫂笑看云山卧绿蓑  

## 御选元诗卷五十九  

七言律诗十七  

谢应芳  

除夕和诸葛用中韵  

尽道王门可曳裾青山吾自爱吾庐新年且醉屠苏酒旧业重修种植书堂上弄雏慈母喜阶前系马故人疎东风一树梅花雪折得南枝报鲤鱼  

陈伯大先辈偕邾中义陈容斋张子毅见过酒边以茶留客迟分韵得茶字  

白鹤溪清水见莎溪头茅屋野人家柴门浄埽迎来客薄酒留迟当啜茶林响西风桐陨叶雨晴南畮稻吹花北窗几个青青竹题遍新诗日未斜  

丹阳陈天倪及其弟刚中奔牛陈心逺诸羽士避兵洞庭山寄此代简  

洞庭林屋聚羣山问讯曽逢卖橘船湖上白鱼多满尺  

山中朱果不论钱仙家犬吠云连屋泽国龙吟月满天辟谷有方烦寄我吾将多与世人传  

顾国衡万户席上与乃翁及元璞长老数客把酒赋诗各成七言四韵  

客来寒食清明日每日清风醉玉山防笔醉题鹦鹉赋宝香频爇鹧鸪斑檐前脩竹翠欲滴池上小桃红更殷按得锦筝新制曲隔花黄鸟共间闗  

子英云玉山顾隐君今于同里法喜寺楼居日钞佛书至午而止余暇则吟咏不辍虽亲旧来访亦不往荅马余因子英复去作此代简  

客来喜得平安信萧寺楼居日掩扃湖近浪摇窗影白地偏苔没屦痕青羣贤方结莲花社小楷犹钞贝叶经嵗晩扁舟归甫里好寻渔父过寒汀  

奉寄杨铁崖先生  

光范门前三上书先生曽为发长吁画桥杨栁藏书屋铁笛梅花落酒壶偶遇故人论北海相思一夜梦西湖由来海内夸长句肯寄浮家野老无  

再和韵寄赵彦深  

平原公子午桥庄草木当年雨露香桂树不嫌招隐士桃花应喜识渔郎锦茵醉酒冬宵暖冰槛垂纶夜月凉我亦欲拈横玉去为君三弄踞胡牀  

寄章彦复  

兰省归来日未斜闭门尘静似山家教儿楷字誊诗槀遗客生绡写墨花太伯祠前人走马姑苏城上树栖鸦知君觞处多怀古忍聴呉趋唱小娃  

和陆宗鲁韵赠夏师鲁  

百斛葡萄賸有余一官不换只闲居窗含烟气虞山近门掩秋声栗树疎鸿鴈去来知几度鸡虫得失竟何如丈夫高葢非无日聊遣闲情赋子虚  

过震泽留别智愚隐长老苏昌龄先生  

淞江太湖春水生湖边白鸥寻旧盟逺公沽酒壮行色坡老赋诗慰别情燕子日长书屋静栁花风飏钓丝轻相过不负青山约一櫂夷犹两日程  

刘旭斋过娄江客舎作诗赠之  

正欲题诗寄草堂逺劳移櫂过沧浪十年同饮三江水一笑相逢两鬓霜田野无人鸦种麦漕渠通海蟹输芒凭君莫话悲秋事且复持杯送夕阳  

马公振以久雨怀思作诗见寄适千墩诸友朋为谋道旁之舍因和及之并发巨浸之叹云  

芳草萋萋春复春桃花应笑未归人数椽矮屋清溪曲一个扁舟绿栁津且与往来乗款段从教图画上麒麟老妻颇胜刘伶妇不惜春衣典酒频  

次韵荅许君善  

小径迂迥草欲迷村居如在瀼东西为煎新茗频敲火自扫残花恐汚泥白首十年呉下客伤心千古越来溪羣贤何日能相顾重为湖山一品题  

和陈思忠过王徳修草堂  

曲塘栁岸似苏堤编户菑畬比郑陂春日莺花图画里秋风鸡黍古人期开樽许共倾蕉叶出妓应教舞柘枝老我杖藜慵出入草堂遥望为题诗  

黄宗礼  

星查池馆东牀客冰玉襟怀我所知百榼葡萄春滟滟一阑芍药昼迟迟门前送却催租吏枕上还吟梦草诗只恐绣帏人早起又催京兆画蛾睂  

寄题无锡钱仲毅煮茗轩  

聚蚊金谷任荤羶煮茗留人也自贤三百小团阳羡月寻常新汲恵山泉星飞白石童敲火烟出青林鹤上天午梦觉来汤欲沸松风吹响竹炉边  

赠董明府恵炭  

范叔寒多正不禁乌薪重恵比乌金賖来脱粟忙炊粒留得焦桐好制琴环堵一龛春盎盎丽谯三鼔夜沈沈砚池冰释龙香暖写我朝来抱膝吟  

徙居横山口号  

为爱横山山水清山前筑室小溪萦老夫枕石看云卧儿辈求田雨耕古井寒泉龙有宅孤村夜月犬无声廿年两眼风尘暗犹喜如今见太平  

重游虎丘寺  

不谒闾丘谒虎丘幅巾藜杖兴悠悠飘萧白髪三千丈来往青山八十秋宝地近曽为战垒劒池今复属禅流老松知我题诗意也学生公石防头  

次韵自述  

百年有限耻求仙数口无饥赖薄田菰米熟来连日雨菊花开到小春天方从易外穷羲画无复诗中泥郑笺客至酒杯时一举开笼放鹤舞蹁跹  

过显庆寺  

六载重来释氏家一瓯新啜赵州茶杏花风后春何冷柏子庭前日未斜拄杖赖能无潦倒阙文烦为补楞伽要聴説法频来往且喜平桥路不賖  

怀詹伯逺  

蝌虬残书补未全斋居一榻坐来穿杨花绕屋白如雪溪水出湖接青天冠葢不来骑马客鸥凫长傍钓鱼船多时欲问平安信伏日题诗寄竹边  

次韵送秦文仲归海上  

溧水先生挽不留故山回首郁相缪落花飞送九年客行李归来一叶舟勲业镜中成白首耆英防上冠清流独怜诗社今寥落无复寻盟集旧鸥  

沈贞  

湖上  

逺水晴山湖上村栁花飞雪拥柴门鱼吹浪沫翻萍叶鸟浴隄沙糁草根独老一区扬子宅谁争三里谢公墩青吟冷馆无聊赖皓首空招楚客魂  

张庸  

杨子江晩泊与同舟刘伯瑾诸公  

东鄞倦客家何许圵固钟声暝却闻小汛潮船已泊上看月镜初分凭谁贳酒酬三益且自题诗咏五君谩忆南湖垂钓处矶头新水绿生纹  

钱应庚  

闰正月得复孺先生见教去冬寄怀之诗谨次韵奉答  

忽见新诗慰阔疎好怀怜尔独思予无由横栁同垂钓依旧匡山借读书自惜交情嗟老矣即今世事转纷如西园寂寞梅花路肠断春风处士庐  

雅干  

题破窗风雨图  

幽人高卧窗仍破其奈萧萧风雨何寒袭书帷秋气重润侵衣桁夕阳多挑灯看劒闻鸡舞贳酒连牀待客过不道有人青琐内春风随梦入南柯  

周棐  

寄沂阳刘廷镇贠外  

故人相与最从容尚忆论诗向夜中白首无家千里别青山何处一尊同梦回孤馆灯前雨目断西风塞上鸿谁识离懐愁絶处野亭依旧穆陵东  

秦衡  

题燕穆之楚江秋晓图  

几声哀角起寒谯一夜青霜脆栁条浦溆未明沧海日客帆应发楚江潮山经太白西来险鴈转衡阳北去遥愧我无才重吊屈忠魂千古有谁招  

华仲庸  

暮春山中即事  

翦翦东风生晓寒羣芳摇落自愁看牢笼诗景无神句防检花枝有月丹布谷催耕知雨足杜防啼血怨春残光隂代谢如弹指短髪刁骚不受冠  

姜文震  

题秀野轩  

闻君溪上结幽居地僻时通长者车山爱夕阳留几席竹因凉雨润琴书碧香蚁嫩新篘酒白味羹分小艇鱼我亦有家山水窟十年无地着茅芦  

江辐  

竹深处诗  

万玉深中搆草堂风清幽致逼潇湘羣龙垂影秋无际独客高吟兴正长云压四檐飘翠雨暑消三伏坠霜清芬不许红尘入寒溢苔花满石牀  

魏奎  

秋日访友席上赋录似耕渔  

开遍芙蓉菊未花杖藜随意踏江沙水云逺接青山色林木深藏处士家酒熟一尊香漉蚁诗成两袖墨涂鸦儿童安识吾徒乐只聚飞蚊醉馆娃  

金信  

赤松山  

桃源洞里时一到紫云观前今始游黄冠洗药丹井水白羊化石青松丘丹光半夜赤于日天气五月凉如秋竹皮之冠小鹤氅何以寘我神仙流  

周衡  

秀野轩诗  

背郭幽居如画里断林春水绿回环树连烟外啼猿寺门对湖中过雨山送客马嘶清荫去钩帘鸟度乱花还十年奔走风尘际肯借凭阑一日闲  

客中九日呈良夫先生  

疎疎冷雨湿重阳遥对青山举一觞白髪又饶今日醉黄花仍送去年香只宜觅句醉秋意莫作登高望故乡不有幽人相慰藉客中那得散凄凉  

丘处机  

题天坛二首  

峩峩峻岭接云衢古柏参差数万株瑞草不容凡眼见灵禽只傍道人呼凿开洞府羣仙降炼就丹砂百怪除福地名山何处有长春即是小蓬壶  

四面诸山若附庸突然中起最高峰每看晴日移坛影常説寒潭卧黒龙沆瀣要和千嵗药茯苓先斸万年松拟寻活计防真趣又隔烟萝第几重  

初入峡门  

入峡清游分外嘉羣峰列岫防查牙蓬莱未到神仙境洞府先观道士家松塔倒悬秋雨露石楼斜照晩云霞却思旧日终南地梦断西山不见涯  

至回纥城暇日出诗一篇  

二月经行十月终西临回纥大城墉塔高不见十三级【`以甎刻缕玲珑外无层级内可通行`】山厚已过千万重秋日在郊犹放象夏云无雨不从龙嘉蔬麦饭蒲萄酒饱食安眠养素慵  

梁大柱  

凝神庵  

庵庐占胜倚岩扃中有高人谢俗名书卷独存标月指松风聴儗泻潮声袖磨银鼠花生缬墨洒金鸾草间行回首浮荣空一梦湖光蘸碧逺山横  

张嗣徳  

滦京八景【`录二首`】  

龙冈晴雪  

阴山积雪亘春秋霁景玲珑灿十洲玉展画屏当黼扆翠凝香雾绕龙楼吟怀暖动鼠须笔酒力寒轻狐白裘清署年年动游幸冰壶六月坐垂旒  

滦江晓月  

滦江晓月漾琉璃皓景沈沈碧海西监牧平沙时洗马趋朝青琐政闻鸡钟声破雾腾珠刹桥影垂虹枕玉溪夙徳词臣劳扈从恩承紫诰又春泥  

马臻  

越中言怀  

分甘茅屋老苍苔不是明时弃不才避社燕归杨栁合趂虚人散鹭鸶来半江落日明渔浦两岸回潮掠钓台呉越争雄俱一梦年年杜若满汀开  

初春即事  

东风又到武林城静里看春各有情怕説利名多昼睡爱寻山水每闲行傍人冷笑营巢燕求友翻怜出谷莺世事不穷时易失翠微深处夕阳明  

贵公子  

麝沈灰暖瑞烟轻十二阑干转画屏翠袖闲调鹦鹉语牙牌分牓牡丹名半垂帘幕因春冷未放笙歌为宿酲飐飐流苏风不定隔墙时送卖花声  

春日写望  

逺山重叠眼空明淡拂生绡絶防尘半舸夕阳喧酒客一楼寒色倚诗人早莺怀旧随时至芳草无情着处新却忆城中有贫者杏花开尽不知春  

寄越上友人  

分袂沙边两嵗余生涯别后竟何如云迷禹穴无来信秋隔呉山有故居思断碧天江漠漠吟低白日雨疎疎郊墟昨夜新凉入珍重佳儿好读书  

扰扰  

扰扰行尘应接劳繇来斥鷃乐蓬蒿胸中丘壑开图画霞外光阴托酒醪未必汉廷疎四皓至今呉地祀三高功成便合谋身退缑岭春风正碧桃  

春日闲居二首  

满院春阴半掩扉杏花犹怕晓寒欺藓痕带露侵棋石山影分云落砚池贫久家僮生去意社迟梁燕阻归期诗成一饷无人说芳草连天寄与谁  

数峯青处敞萧斋自斫杨枝傍水栽问字无人携酒去消闲有客抱琴来遥汀风急鹭双起古岸日斜花乱开衮衮光阴堪一笑城头画角为谁哀  

送梁中砥归句曲  

家住华阳第几峯又将琴劒去匆匆地浮云气连山白露浴丹光入夜红千里音尘随断鴈百年聚散类飞蓬呉头楚尾闗春恨尽在莺声栁色中  

杨花  

品题曽入百花名长恨蒙蒙画不成灞岸雨余黏穂湿章台风暖扑人轻缓随流水知无力闲度高楼似有情想得山斋清影里乱和蛛网惹柴荆  

蝶  

曾随秦女踏青阳几被莺捎出建章芳草梦寒迷碧色杏花雨细宿红香粉凝薄翅春无力恨入脩睂晩断肠寄语莫寻歌舞处五侯门第有高墙  

雨久江边饯别  

别意千重酒暂停放歌一曲向君聴家贫礼数多相失雨久支干尽不灵古巷聚人祠栎社暮潮催客散樟亭孤帆又傍谁家宿遥见沙田燐火青  

新州道中  

风沙渺渺客聨镳时拂吟鞭慰寂寥车马绿缘酸枣树野田青蔓苦苗杜陵老去家何在阮籍愁来气不骄自笑闲人闲未得得闲终合隐渔樵  

汶上即事  

北闗言别栁飞緜记得离家月又圆华髪流年身半百黄尘匹马路三千戍兵自裹糇粮送津吏遥迎传驿眠一夜南风吹汶水古榆深巷巳闻蝉  

旅兴  

客中白日送青尊灯下裁书眼渐昬南浦一年云隔梦西风万里月当门酥凝瘿椀茶膏熟火慢筠笼楮被温未觉情怀殊冷落终身衣食是皇恩  

囘南  

家在钱塘江上春京华投老独漂零玉泉山外雪犹白金水河边栁又青帽底流尘春冉冉花间行李髪星星分明记得经游处一路吟诗写驿亭  

途中寒食  

行装迢递转孤城一路闲吟缓客程泼大雨晴饧粥冷落花风暖笋舆轻感时巳悟庄生梦遗俗空怀介子情只有啼鹃解人意平芜漠漠两三声  

野外  

野外萧条景更佳牧童将犊卧晴沙白鸥长绕分鱼市红杏深藏卖酒家倦向客程添懊恼老看春事厌纷华田翁也学青门隠料理荒畦自种  

谩成  

暖催花雨湿行尘脉脉凭轩欲损神闲忆少年如昨日只疑乐事是前身黄鹂紫燕春仍好剰水残山物自新可惜白鸥波浩荡扁舟老却钓鱼人  

春日独坐言懐  

昔日欢娯忆此身名园歌舞接芳辰蛰雷夜送催花雨香迳春迷鬬草人合沓楼台形势壮风流莺燕语言新眼前旧物浑狼籍休怪提壶劝客频  

桃花  

浅碧繁红又满枝化工消息本无机艳滋晓露莺摇落香渍春泥燕掠归金谷园中芳草在都观里昔人非自従云隔天台路刘阮如今梦亦稀  

行春  

行春无侣自迟留汀草汀花暖更稠马援近来成矍铄谢安应合减风流乍惊语燕穿人屋无赖游丝绊客舟老我光阴忽如此不判尊酒复何求  

闲居自遣  

喜无轩盖款柴荆静里天机见物情徳愧王良千里马食无娄防五侯鲭海翁岂为鸥防虑稚子休烹雁不鸣一笑行藏头巳白新凉又到读书檠  

送杨仲之京  

迢递官塘官树隂征鞍催发短长亭荆呉雨涨河流白齐鲁春归岱岳青玉宇风云开北极金台日月聚文星近闻下诏求贤急刘向终须论五经  

和仇仁近嵗暮见寄韵  

瑶琴三叠此心闲目送飞鸿信手弹千里故人行自逺一声白雪和应难贺公嵗晩称狂客郑老才高只冷官且向吟边了身世西山暮雨卷帘看  

越上感怀  

曽负琴书到越中别来三十五秋风江山有待容囘雁嵗月无情类转蓬禹穴荒烟寒木老鉴湖旧水野田空骑鲸人去知何在拟向沙边问钓翁  

山居写兴  

人事喧喧任奕棊青山数亩是归期分将药草锄云种买得松杉趂雨移老去故人多入梦愁来闲事总成诗芒鞵布韤身犹健十里莎堤信杖藜  

幽居  

一迳荒凉长碧苔竹门斜对逺山开自操清白传家谱不受青黄致木灾穴鼠苦衔诗槀去溪螯喜荐酒尊来东篱满地金钱菊多谢西风为翦裁  

和山村见寄诗二首  

休将野服染缁尘大患须知为有身药饵任从留过客是非终不到闲人山中相隠怀景谷口躬耕羡子真午睡醒来春事晩枝头梅豆已生仁  

不成一事鬓先皤朋友偲偲喜琢磨千里音书归雁少满城风雨落花多迸阶新笋微过竹脱茧春蚕欲变蛾惆怅少陵身老大壮心激越醉时歌  

秋日闲咏  

西湖晴雨画图间坐倚阑干自解顔无酒可供千日醉有钱难买一生闲草衰春色来时路鹤宿秋声起处山横笛吹残天又晩钓舟灯火入芦湾  

呉全节  

崇禧观  

曲林古观水西流天遣皇华驷玉虬高士逺分龙虎派哲人久伴鳯凰游楼台山色三峰晓池馆泉声五月秋云案凝香浮洞府坐令和气蔼丹丘  

送原功太监南归  

渐觉文星阙下稀奎章两见送行诗渭城朝雨歌三叠湘水秋风赋九疑国典防金藏鳯阙词臣步玉即龙墀席前时有苍生问可向江南久别离  

送虞伯生使蜀  

送别应思旧所经秦川花栁短长亭三峰高拊仙人掌万里先占使者星锦水东流江月白潼闗西去蜀山青当年不尽登临意待尔重镌劒阁铭  

题饶氏雨楼  

夜梦苍虬绕屋梁晓看飞雨洒浪浪润防琴调清风逺凉入书声白昼长翠壁凝云流石乳绿畴翻浪沃金穰何时翦烛西牕下却听檐花共醉乡  

题叶氏四爱堂  

方今文采重奎章光照芝山四爱堂梅蕊春融冰雪界莲花晩静水云乡湘累徃矣兰为佩陶令悠然菊泛觞千古高风犹一日迢迢归梦楚江长  

妙观  

榴皮书壁走龙蛇池上芭蕉又见花北阙恩承新雨露西湖光动旧烟霞春风日长都树秋水星回碧汉杳修月功成三万户蕊珠宫里诵南华  

季境舎人归维扬朝中名公各赠以诗看云八十翁闲闲呉全节作唐律一首以授之  

相君五马牧饶时玉树秋香生桂枝日丽鳯毛延世泽风培鹏翼运天池平山堂北看红药析木津头识紫芝文献通家遗一老涂鸦赠别写乌丝  

繁禧观  

门前流水泛桃花回首蓬山别一家曾把金茎餐沆瀣闲挥玉麈看琵琶火存丹鼎春长好卷掩黄庭日欲斜心与江湖天共逺大开瀛海驻吾槎  

子昻诸贤赋天冠山五言诗二十八首模写已尽矣余遂作唐律一章题卷尾云  

青山特地耸天冠闻説羣仙驾紫鸾浮世黄金空白髪倚云苍玉尚坛松根怪石千年化桧顶飞泉六月寒景定辞神武去鸥波浩荡锦江干  

夀庆堂  

堂成仙子捧流霞文物衣冠见世家江上青山如玉垒山中白石亦金华云连夀栎千年树日映蟠桃几度花天府归荣传锦里行看丹鳯降黄麻  

薛元曦  

送文郎中奉使交趾  

天子龙飞统万邦玉符封检下殊方逺人尽是雕题獠奉使唯应粉署郎翡翠飞时铜柱湿鹧鸪啼处石门荒炎风苦雨烦珍重蒌叶槟榔取次尝  

送陈都事使云南兼寄李仲渊廉访  

送君铨选使滇池部落诸贤想自题明月先经防子北长风却度夜郎西山横塞雨骅骝滑花发蛮云杜宇啼为问霜台李廉访白头官满尚羁栖  

宋显父秘书恵海子北门之什次韵荅之  

得君佳句见君情春半闲従海上行红杏啼莺沙苑邃绿杨嘶马汉堤平玉山地势连双阙金水河流注夹城万乗以仁怀逺迩游观宜着鲁诸生  

送朱本初之玉隆堂  

西山紫翠簇芙蓉师住逍遥第一峰慎勿挽弓思射鹿秖须铸铁学降龙闲穿晓月鉏灵药醉拂秋风卧古松应忆京华旧游处蓬莱坊畔五云重  

题刘京叔归濳室  

独构茅堂养道真满前俗事罢纷纭磻溪夜钓波心月汾曲春耕陇上云长笑熊罴劳应梦直教猨鹤怨移文近来传得安心法万壑松风枕上闻  

万嵗山次韵  

万嵗仙山耸碧空广寒春殿最当中桥连绮石通三岛路绕银河接两宫栁拂甘泉巢翡翠花凝太液下鸿年年此地经游辇自是承平乐未终  

张舍人遥碧楼  

西北高楼入九天楚云呉树净娟娟玉浮翡翠流青草金削芙蓉列紫烟方匵尚藏周典礼故家犹继汉神仙想应公子登临处明月吹笙彩鳯旋  

庆黄晋卿任江浙儒学提举  

忆昨追随到上台鼇头先夺锦标回道人独宝笼鹅帖天子曽惊倚马才礼以二仪宗太极名因三赋重蓬莱只今教雨司呉越絶胜文翁化蜀来  

大驾度居庸闗  

居庸雄据万重山南北门分作汉闗鼓角动时森虎衞旌旗行处识龙顔禅宫路转风烟合御苑春深草树闲待得长杨围猎罢又随车骑此中还  

次韵王侍郎上都见寄  

滦水东风静物华石鼇峯下驻仙车清明草检归黄阁胜日开筵近紫霞万户砧声闻别馆九天秋色落谁家仙郎赋罢长回首南去还乗八月查  

寄赠华阳洞隐者  

归去华阳古洞天高情萧爽絶凡缘牵萝石壁书红叶散髪云林卧紫烟长史玉经何日降隐居真诀至今传江东却拟寻君去合景回风问上元  

黄石翁  

碧桃  

洗尽娇红出翠帷玉人无语背斜晖绿华前度通仙谱天水何年染素衣宴罢瑶池春梦断影寒姑射夜深归禁烟时节多风雨莫遣繁英一片飞  

张雨  

马塍新居  

浮家泛宅意何如玉室金堂计未疎归锦桥边停舫子散花滩上作楼居澹然到处自凿井晏闭闗方著书但得草堂赀便足人间何处不樵渔  

西湖放灯  

共泛兰舟灯火閙不知风露湿青冥如今地底休铺锦此日槎头直挂星烂若金莲分夜炬空于云母隔秋屏却怜牛渚清狂甚若欲燃犀走百灵  

次韵段推官观潮  

雪涛卷入白螺杯云梦吞将滟滪堆陈马直从天汉落风先自海门来青山一向开银壁黄繖中央立露台好在画图留壮观江头白首不堪回  

次韵虞公和断江和尚种松  

松下微吟惬病悰支离潦倒似支公顶因巢鹤翻成结心为依禅毕竟空陆子坛前春古淡葛洪井上雨青防茯苓乞与杨贠外谁复缄诗过浙东  

游华藏寺  

湖上乱峯如髻鬟湖边才子驻春鞍霜余鹦鹉沙汀浅日落麒麟墓道寒古壁风篁无尽意清尊云海有余欢逺游未羡防夷子直向飞仙乞羽翰  

题雪景三香图二首  

春雪无声入画堂东风浑似北风凉秖缘何逊题诗少信是徐熙落墨强青鸟下迎罗袜步苍髯来近玉台妆匡庐也入幽闺梦睡里山花各自香  

雪羽飞来雪意浓国香狼藉暝烟丛倩谁与翦呉淞水爱尔能吟栁絮风翠袖佳人玉跳脱平头奴子锦熏笼劒南画手看前辈着粉施朱或未工  

范以善云林清逺馆  

华阳范监居幽眇不到窗未易逢山气半为湖外雨松声遥荅岭头钟常闻神女骑龙过亦有仙人控鹤从安用乗流三万里小天元在积金峰  

舟次滆湖用栁博士梦薛元卿诗韵寄倪元镇兼怀郑明徳  

逺思重逢茅小君香销酒尽路三分五湖归思浮天水一霎秋阴过雨云栁子篇章浑可法花奴弦索共谁闻惟应自洗唐溪石填得金泥小篆文  

次韵刘伯温御史春游  

草木幽馨涧道微白云拄杖去如飞独寻玉女洗头处相伴仙人采药归几叠翠微深杳杳一帘红素乱霏霏何堪酒债兼诗债老却江南白苎衣  

题范徳机编修东坊槀后  

一编上有东坊字惭愧诗中见大巫直想瘦生如饭颗竟从痒处得麻姑咸池水浅孤黄鹄空谷天寒病白驹拟共风流接尊酒秖愁尘土没双鳬  

三月病怀  

煮药香中聴雨眠都缘未熟养生篇雪消春水深三尺日上花阴过几甎世事悠悠高枕外衡门寂寂暮霞边自惭病鹤摧穨甚却顾云霄意悄然  

吾爱吾庐  

吾爱吾庐聊复尔眼前白石与苍苔水从林木阴中过风自房栊曲处来薄有余情归竹素竟无长物受尘埃先生闭户成真嬾诗债敲门不厌催  

乙亥二月还钱塘书怀寄刘师鲁  

黒头时与王孙别春草又生天一涯贫甚冯驩犹有铗归来丁令已无家葑田湖窄残舟少墓道山荒剰屋斜还忆菌巢书数卷雪麋应防手栽花【`雪麋元洲白犬名也`】  

十二月五日雪晴  

日光玉洁千峰立快雪晴时一气凝当昼炉亭催埽巷犯寒鱼榜借收冰松皮石裂号饥鼠窗隙尘消触冻蝇青茁菜芽浑可爱倩谁春餤卷红绫  

铁笛道人新居曰书画船亭作诗以寄  

苏州去访扬雄宅近水楼居似月波东府官曹知者少西山爽气望中多台招天上仙人鳯池养山阴道士鹅谁和凉风吹铁笛莫愁艇子栁枝歌  

荅董子羽见寄  

清都闻已住多年鹤驾鸾骖与后先阊阖五云宫树暖蓬莱初日羽衣鲜神仙翰墨唯皇象史馆人材总孟坚天上春风如旧识殷勤吹送寄来篇  

再次韵实喇巴勒郎中春游二首  

杨栁三眠午未醒杨花飞雪散星星海中蜃气春浮岛月下胎仙夜降庭尺素书来云锦织紫鳞跃处浪纹腥楼前政有三株树翦断西山一半青  

邻近桃源鸡犬家不缘迷路得看花衣裳总湿三危露服食惟消五色霞鹤冢浪磨崖上字渔舟潮阁渡头沙石盘棋子都狼藉莫向人间问嵗华  

八月十五夜待月  

移牀露坐闲临水浴鹄湾头足芰荷秋已平分催节序月还端正照山河老怜宋玉生悲思狂忆桓伊作浩歌云汉茫茫一巵酒白头惭愧古人多  

碧筒饮  

采绿谁持作羽觞使君亭上晩尊凉玉茎沁露心微苦翠葢擎云手亦香饮水藏莲叶小吸川鲸恨藕丝长倾壶误展淋郎袖笑絶邪溪窈窕娘  

上京赐宴王睂叟有诗次韵  

从事何缘过草堂行都遣赐玉壶方逺劳使者红尘骑烂煑仙家白石羊中圣敢辞千日醉承恩独许四明狂金茎賸有三清露润及葵心向太阳  

次孙大方仙兴诗韵  

仙仗来时瑞雾屯真人玉女侍灵轩亭亭珠穂香烟直烂烂扶桑玉色温花雨埽尘鸾帚湿岛云承韈蜃楼昬至今星斗天坛夜望拜青都虎豹门  

送人之茅山  

桃竹齐睂草屦柔江云晓湿木棉裘茅山一去五百里楚月相望十二楼林下甑香黄独月松根鉏冷茯苓秋药瓢料得归来满多病微躯我亦求  

雨褱郭子昭御史  

洞户霾云昼不开大茅南面水萦回深山此日蛟龙喜旧雨故人骢马来涧道浮槎高寄树石幢阴篆湿生苔销愁底用金陵酒賸引洼尊枕瀑雷  

次韵荅呉兴黄伯成  

行尽松阴黄叶株三叉路口开茅庐青山对语惟扪虱落日催归独跨驴土木形骸叔夜波澜文字木元虚残年记得相存问莫道天寒无鲤鱼  

丹阳道中观稼  

行遍山东黄叶村纵横草路细难分荒鸡户暗蟏蛸月落鴈天黏防防云下泽车傍县酒榼延陵词畔读碑文空山更觅牛羊迳入兽依然不乱羣  

赋西塞山送赵季文湖州学录  

往来苕霅旧山川流水桃花思杳然溪女浣纱春雨后仙人把钓夕阳边渔歌未用朝廷觅恵政先繇隐逸传不信青衫涴尘土水晶宫里住三千  

猿臂笛  

三峡家山已隔生一枝玉骨尚堪横攀援逺似穿云曲吟啸高于喷竹声栗叶霜黄天竺梦梅花春老玉闗情伶伦且为相娯乐谁问将军善射名  

夏商隐还京师  

扈跸行营三十载王门不肯曳长裾闲从甪里先生饮与说圯桥父老书花外飞丸红叱拨月中采药玉蟾蜍残骸尚有刀圭分防向南山访敝庐  

和率性大涤十咏【`录四首`】  

凤洞  

第几峯前苍玉洞何年于此凤求皇梧枝宿久毛皆变竹实餐多髓亦香露湿紫苔春似锦月明丹穴夜生光我亦鹓行旧俦侣云中有路共回翔  

翠蛟亭  

谁见苍龙劈石开此峰元自胜飞来阑干截断山头雨赑屭翻将地底雷寒甚秖疑云是雪霜余每恨叶成堆坡仙独将无言说惭愧搜诗日几回  

丹泉  

涵渟万象一中欲探灵源未易穷丹窖久埋泉眼赤瑚长浸石头红评来水味羞扬子收拾砂牀赠葛洪一醉流霞三万日年年分给羽人宫  

天柱峯  

此峰屹立浩无前信是人间别有天铜柱何烦天北际蓬山宁在海东边采樵巨蒻多无骨捣药灵禽或是仙老我不能为狡狯峰头看月几回圆  

金陵僧来闻笑隐住持事繁风雨有怀  

忆曽共坐繙经石语我松华压酒方一自宜城居辅国几时天竺话连牀栖栖春草元桑楚厯厯风铃替戾冈乞得江南今夕雨与君聊洗梦中忙【`后魏沙门法果为辅国宜城子加侯封葢浮屠爵秩之始`】  

闰三月三日北山看花不与盟  

应笑黄花厄闰时后三仍复负芳期老无刘几簮花分闲有陶潜止酒诗谷雨林中先紫笋郁冈山口足黄鹂韩湘自倩奴星去袖得瑶台第一枝  

卢大雅  

舟中寄散木张外史  

櫂郎催踏春溪舫阻我辞君散木亭江水未应春去涨乡山偏向别时青烟波钓艇新冲雨河汉仙查旧犯星输与仙都吉居士一帘山雨聴鹅经  

薛毅夫  

毛道士石田山房  

数畆依山宅一区喜存硗确胜膏腴近因辟谷怀黄石也复耕烟种白榆玉气润多山水秀松云飘尽鹤巢孤防当脱屣从师去乞取青櫺颗颗珠  

荅虞叔胜用文靖公韵  

青城文思涌波涛子复长吟海上遨瞻望白云歌伐木记从瑶岛得余桃百年风雅谁能记万里烟尘共此逃不是菊花知节序一杯负却蟹双螯  

富恕  

垂虹  

坤轴东南岸两端巨灵擘华压平川玉鲸偃蹇吞三峡彩蜺连蜷落九天有客吹箫明月下何人酾酒大江前防干三百风烟晩独立苍茫歌洞仙  

于立  

简玉山  

我离城中五十日念子终日不相忘驿回陇首梅未发鴈过沙头书几行田间鸡黍酒正熟霜后园林橘半黄亦欲归栖同一笑酣歌不减少年狂  

次友人韵  

落日晴江好放船西风满棹未须牵鲸鲵已静波澄海鸿鴈初来水接天过眼风光如隔梦近人风月也堪怜归来尚有黄花在暂醉佳人锦瑟前  

伏  

留题云岩寺  

阖闾陵谷是兹山往往游人不厌看草长荒丘曽虎踞藤牵古木作龙蟠七层窣堵穿云破百尺辘轳翻水寒今古入吟无限意海天秋色满阑干  

圆至  

送建昌黄绮秀才逾淮教授  

还山羞聴紫芝歌旅馆千门讲四科绛帐未悬知已少黒裘渐敝阅人多秋风白下沾巾别落日青淮照影过莫对饭盘嗔苜蓿桑榆虽暖易蹉跎  

道英  

夏晩泛湖  

杨栁阴中舣小船芰荷香里耸吟肩雷声惊起云头雨塔影倒摇波底天羣鹭逺明残照外一僧闲立断桥边菱歌袅袅知何处满袖清风骨欲仙  

客夜忆傅森  

深夜相思浣水边情怀堪恨复堪怜云山千里书不到风雨一楼人独眠蛩带秋声吟壁下鼠窥灯影出窗前去年记得西湖上醉倒荷花香满船  

善住  

春杪登苏台  

独上高台小凭阑荒城寂厯水云寛连天芳草雨初霁满地落花春又残白髪不生还亦老青山无事且须看呉王伯业消磨尽江鸟呼风野树寒  

送人还山  

茅茨抛出翠微间楖栗横肩又独还松树别来巢鹤大铜瓶归去蛰龙闲西风黄叶埋寒径落日青猿叫乱山后夜月明谁是伴枕前飞瀑响潺潺  

送人入杭寻弟及谒山村先生  

之子难忘骨肉情逺寻仲弟入杭城好山半向舟中看佳句多于枕上成驿路牛羊归暮色江桥鼓角动秋声端淳耆旧今无几为问湖边老浄名  

过石湖  

十月呉臯霜露零田家收稻满柴扃湖中浪拥银花白天末山横螺髻青寒色乱鸦飞笠泽夕阳衰栁并旗亭何时觅得清游伴更买扁舟过洞庭  

登报恩寺阁  

高阁闲登四望寛青山极目倚云端水村漠漠连天逺垅树沈沈带雨寒罢马嘶风春草徧倦鸦归堞夕阳残岂知大道平如掌今古人间行路难  

舟次江亭  

归思悠悠极渺冥暂维舟檝并长亭春江水暖蒲牙白野岸烟销栁眼青鸣犊带声登废垅征鸿和影度遥汀不知何处吹铜角独立天涯泪欲零  

月夜  

明河如练月如弓凉叶萧萧下逺空水国正秋无过鴈苔堦终夕有鸣虫故人自隔闗河外往信犹存箧笥中一盏青灯伴孤寂梦回吹杀破窗风  

京口  

车声轧轧辗红埃北马南帆日夕来淮甸雪销江水涨海门月上楚天开堤边行饭多逢栁野外寻诗不见梅防散金山即归去春风催我上琴台  

次山村先生韵二首  

严陵台下水潺湲漠漠高风去不还处士隐庐遗路侧永公书瓮出松间山田墝瘠民生俭郡邑萧条吏事闲几欲清游身未遂烟霞盘礴鬓毛斑  

定起空山尚有星悲笳杳杳上青冥壁间灯暗鸦啼树池上月凉鱼闯萍文锦荐柈风字研防绳穿夹梵书经舌端解使天华坠争似无言对翠屏  

钱塘阻雨寄山村先生  

客窗灯暗署钟残泥潦从衡路未干满目云山留我好一楼风雨见君难湖边雪尽梅应早呉下春迟麦尚寒南渡耆英久寥落岂知犹有故衣冠  

如镜师翦竹四竿植为蒲桃架其一适活要予赋诗遂作此以塞请云  

苍筤翦得出遥林架就危棚近壁阴柔蔓未垂珠落落短梢先挺碧沈沈月明乱影翻秋儿露冷清声入夜琴养取闲门表孤直莫教容易俗尘侵  

经故人所居  

桃花灼灼栁依依院落荒凉昼掩扉石沼水干鱼逝久杏梁巢覆燕来稀陇头未説人浇酒世上先传客买衣欲对东风写离恨郡谯吹角暮云飞  

落梅  

晴雪霏霏洒砌苔浪蜂欲去更徘徊空传淡影浮歌扇不送寒香入酒杯陇首故人千里隔江南驿使几时回翠禽莫怨高楼笛一度春风一度开  

春晩  

矮窗日月无今古闭户争如春去来清镜静临多白髪好花闲看半苍苔鼃传鼓吹池塘雨茶展枪旗涧壑雷海燕未回寒尚在暮云重叠锁崔嵬  

苦雨  

积潦横流路不分满空烟霭暗朝昬乌鸢跕跕堕荒圃风雨潇潇失逺村刍米价腾愁白屋管弦声沸醉朱门无言桃李参差放似怯春寒欲断魂  

自阳山归舟中作  

小麦青青大麦黄涧松风急夜声长屩穿细路春泥滑花落清渠野水香岭上独留云作葢村边多见石为梁枫桥寺转阊门近回首西山已夕阳  

山中  

寂寥空谷久相容行道何须向别峯山腹引泉因煑茗岭头乗雨为栽松倚天杰阁巢灵鹤彻海澄潭卧毒龙樵客岂能知住处草堂终日白云封  

## 御选元诗卷六十  

七言律诗十八  

明本  

船居  

世情何事日羁縻做个船居任所之岂是畸孤人共弃都縁疎拙分相宜漏篷不碍当空挂短櫂何妨近岸移佛地也知无用处从教日炙与风吹  

水光沈碧驾船时疑是登天不用梯鱼影暗随篷影动鴈声遥与橹声齐几回待月停梅北或只和烟系栁西万里任教湖海阔放行收住不曽迷  

人在船中船在水水无不在放船行藕塘狭处抛篙直荻岸深时打櫂横千里溪山随指顾一川风月任逢迎普通年外乗芦者未必曽知有此情  

一缾一盋寓轻舟溪北溪南自去留几逐断云藏野壑或因明月过沧洲世波汨汨难同辙人海滔滔孰共流  

日暮水天同一色且将移泊古滩头  

山居  

胸中何爱复何憎自媿人前百不能旋拾断云修破衲髙攀危磴阁枯藤千峰环绕半间屋万境空闲一个僧除此现成公案外且无佛法继传灯  

数朶竒峰列画屏参差泉石畅幽情青茅旋防尖头屋黄叶频煨折脚铛云合暮山千种态鸟啼春树百般声世间出世闲消息不用安排总现成  

见山浑不厌居山就树诛茅防半间对竹忽惊禅影瘦倚松殊觉老心闲束腰嬾用三条篾扣已谁叅一字闗幸有埋尘甎子在待磨成镜照空顔  

头陀真趣在山林世上谁人识此心火宿篆盘烟寂寂云开窗槛月沈沈崖悬有轴长生画瀑响无弦太古琴不假修治常具足未知归者谩追寻  

水居  

道人孤寂任栖迟迹寄湖村白水西四壁烟昬茅宇窄一天霜重板桥低惊涛拍岸明生灭止水涵空示悟迷万象平沈心自照波光常与月轮齐  

水边活计最天然物外相忘事事便门栁每招黄蝶舞岸莎常衬白鸥眠雨蒸荷叶香浮屋风搅芦花雪满船不动舌根谈实相客来何必竖空拳  

缚个茅庵际水涯现成景致一何奢野塘水合鱼丛密逺浦风髙鴈阵斜道在目前安用觅法非心外不须夸一声铁笛沧浪里烟树依依接暮霞  

年晩那能与世期水云深处分相宜茭蒲绕屋供晨爨菱藕堆盘代午炊老岸欲随添野葑废塘将种补新泥无心道者何多事也要消闲十二时  

水国庵居最寂寥世涂何事苦相招去村十里无行路隔岸三家有断桥数防鸦声迎暮雨一行鱼影涨春潮陈年佛法从教烂岂是头陀嬾折腰  

次韵沈王题真际亭  

髙亭结构标真际体共云林一様闲山势倚天忘突兀水声投涧自潺湲伽陀迥出言词外海印髙悬宇宙间伫看凭防人独醒又添公案入禅闗  

梅花和冯学士海粟作  

见非恍惚梦非神雪后霜前分外真疎影暗消三弄月半聨凄断独吟人嵗寒揺落孤根在江驿荒凉往事尘碎嚼幽香清可挹玉奴无复更临春  

眼花落井双神雪步迢迢见欲真澹墨画图横玉影黄昏庭院倚阑人唾绒犹认窗间迹啼粉空余镜面尘消得黄金铸成屋年年雪里贮芳春  

水中仙子镜中神夜夜相携入梦真陇鴈哀残埋玉地朔风吹老弄蟾人寒添灞上双睂冻愁压江南几屐尘雪里不嫌情味苦一枝占断九州春  

横影伶仃似有神半清浅处独呈真数枝冲澹晩唐句一种孤髙东晋人上苑清房谁耐雪庐山玉峡肯蒙尘是中天趣那能识惜被东风漏泄春  

题金山寺  

半江涌出金山寺一簇楼台两岸船月到中宵成白昼浪翻平地作青天塔铃自触防风语滩石长磨细浪圆龙化楚人来聴法手擎珠献不论钱  

行端  

山居  

山木交柯莎满庭马蹄且不汚岩扃篝灯对雪坐吟偈拥裓绕泉行课经睡少每知茶有验病多常怪药无灵金园一嵗一牢落谁似孤松长自青  

题飞鸣宿食鴈图  

年去年来无定年中郎何处有书传影横蓟北月连塞声断衡阳霜满天雨暗荻花愁晩渚露香菰米落秋田平生千里与万里尘世网罗空自纒  

祖铭  

南屏雨中  

五月雨声连六月南屏云气拥柴扉林峦有穴山精出岩谷无人石燕飞诗句偶从行处得家乡多在梦中归晓来杖防湖头去春水溶溶没钓矶  

次韵免原懐径山  

苍苍乔木五峰齐十载江湖忆旧栖丘壑芝兰香雾上金银楼阁彩云低秋风怅望辽天鹘夜雨悲凉冢上鸡但得闲身各安健防寻石壁洒新题  

益  

山居  

乱流尽处卜幽栖独树为桥过小溪春雨桃开忆刘阮晩山薇长梦夷齐寻僧因到石梁北待月忽思天柱西借问昔贤成底事十年骑马聴朝鸡  

自知疎拙不可变深入寒云千万层夜火晴收枫坞叶午茶寒煮石池氷青林有雀安知鹄碧海非鹍不化鹏从此世人寻不到乱山无路石棱棱  

荒径敧斜挂籊篷半箩红粟倩溪舂山中有客见真虎世上何人识假龙秋竹走箯穿断石老藤行蔓上枯松晩风断送云归去谁打原西寺里钟  

题径山  

攀萝扪石上崔嵬为访名师特到来碧眼望穿红日际青鞵蹋破白云堆松涛振壑鸣天籁瀑布舂岩动地雷好境自然尘世别何须海上觅蓬莱  

清珙  

闲咏  

柴门虽设未尝闗闲看幽禽自往还尺璧易求千丈石黄金难买一生闲云消晓嶂闻寒瀑叶落秋林见逺山古柏烟销清昼永是非不到白云间  

溪浅泉清见石沙屋头无角寄藤萝夜深月下长猿歗苔厚岩前少客过庭竹敧斜春雪重岭梅消瘦夜寒多寥寥此道非今古徒把甎来石上磨  

优游静坐野僧家饮啄随縁度嵗华翠竹黄花闲意思白云流水淡生涯石头莫认山中虎弓影休疑盏里蛇林下不知尘世事夕阳常见送归鸦  

满头白发瘦棱层日用生涯事事能木臼秋分舂白术竹筐春半晒朱藤黄精就买山前客紫菜长需海外僧谁道新年七十七开池栽藕种茭菱  

细把浮生物理推输赢难定一盘棊僧居青嶂闲方好人在红尘老不知风飏茶烟浮竹榻水流花瓣落青池如何三万六千日不放心身静片时  

法道寥寥不可模一庵深隠是良图门前养竹髙遮屋石上分泉直到防抱子来崖果熟鹤移巢去磵松枯禅边大有闲情绪收拾干柴向地鑪  

觉恩  

虎丘寺  

东西两寺今为一有客登临见断碑剰水残山王伯业苦风酸雨鬼仙诗楼台半落长洲县箫鼔时来短簿祠盘郢鱼肠不知处辘轳千尺响空池  

智寛  

送王尚书转漕还京  

白发兰台老郑崇野人争识旧乗骢青斧钺来南国碧海楼船驾顺风夜指星枢天直北晓瞻云气日华东趋朝正及端阳节细葛承恩出汉宫  

送王景华道士之京  

羽客思归尺五天双鳬直上紫云端玉箫声彻春空迥寳劒光浮夜月寒梦入瑶台香冉冉步趋青琐佩奉顔重进长生箓南极星回太乙坛  

文静  

天香室为定水见心和尚赋  

天香兰若倚髙岑双桂花开秋正深鹤唳空山凉月白龙归古洞碧云隂一窗风雨髙僧定满壁珠玑好客吟拄杖何时问幽寂旃檀林下逺相寻  

懋詷  

昨过定水获观中丞相君和见心禅师诗亦续其韵  

闲陪绣斧访林墟丹桂飘香九月初濯足溪流山鸟近论文香阁晚钟疎禅翁爱客炊红稻童子烹鱼得素书为问中兴好消息江南忠杰有新除  

处林  

答定水堂上见心和尚  

时危无计访瀛洲何处山川可浪游天外羽书劳传马江间战舰起沙鸥正思莲社香云满未觅桃源春水流东望双峰情似海乗槎拟欲共赓詶  

照鉴  

归泉寺  

忆别山泉嵗月深暮云秋草几光隂鬓鬓尽换池边影少壮多移世上心旧迳林间无曲折前交座上总消沈眼中唯有亭亭塔独坐东峰第一岑  

余泽  

送赵季文之湖州知事  

日暮江南歌采苹春风催起宦游人鸥边水叶侵衣碧马首山花照眼新公子文章应独步参军案牍漫相亲也知伯仲能忠孝当上潘舆送喜频  

广宣  

玉山佳处以氷衡玉壶悬清秋分韵得秋字  

故人一别知几秋相逢谈笑便登楼围棋细説东山法酌酒应为靖节留莲叶秋深才緑浄荪花露冷尚香浮界溪文物风流在不减当年顾虎头  

元本  

富春归隠图为铁雅先生赋  

小桥流水隔红尘亦有渔郎解问津要路只闻收壮士好山还许住闲人每思李愿归盘谷独爱严陵老富春便拟采芝歌隠曲白云红树谩为邻  

泊双井亭有感  

凉飇防动水云收鸥鹭无声泊处幽露落梧桐双井冷月明砧杵万家秋贪欢尽醉吴姬酒长往谁同范蠡舟最忆多情郑司马琵琶和泪上江州  

玉山草堂  

每忆吴中顾野王门前溪水即沧浪寄来书法全临晋传刻诗章已入唐翠竹碧梧歌鳯曲疎帘细簟坐渔庄扁舟准拟来相访稍待秋风八月凉  

文信  

送李提举归  

白帝城边落木秋峩嵋山上月如钩少陵野老曽为客太白山人旧所游玉峡楼船烟雨暝锦官台殿夕阳收他年百丈牵江上访子殷勤到孟州  

自恢  

书画舫以春水船如天上坐老年花似雾中看分韵得花字  

緑波池头书画舫窗开晴日见梅花爱贤曽读当时传好事尝传米老家座上酒甖倾腊蚁砚防书水滴文鼃艰时防合须谋醉莫向空江叹嵗华  

送海上人还荆门  

徧礼南朝古佛宫荆岑春去百花浓江通楚蜀波涛壮山入湖湘紫翠重拄杖穿云随白鹿军持分水浴苍龙欲知后夜相思梦月落猿啼满竺峰  

子贤  

寄翠峰寺敏仲谦  

敏公遥住洞庭西咫尺烟波路欲迷落日断霞山叠叠扬舲鼓枻风凄凄鱼龙出没随潮上橘柚参差压树低东崦人家更清絶也思来此作幽栖  

至奂  

寄玉山征君  

草堂风物静朝曛春日题诗每忆君涧底松青疑过雨山头玉气总成云神鹏未展溟南翮天马能空冀北羣防见丹阳为内史笑挥白羽树髙勋  

老去髙情独放歌新亭结构近沧波狎鸥泛渚知人意稚子应门喜客过山色湖光春浩荡碧梧翠竹雨婆娑絶胜池上山公子醉着江东白鹭蓑  

小径升堂旧不斜幽居浑似杜陵家五株桃树当春草一带溪流入浣花每自放船歌白苎也从漉酒脱乌纱风流更忆瀛洲客应献安期枣似  

春到江南野水滨絶怜幽事总相亲风飘玉雪栁花落雨湿琅玕竹树新洗砚时时临晋帖赋诗往往似唐人向来为识江邨路此日过从莫厌频  

照  

寄玉山主人  

草堂东望白云深主人爱书如爱金下榻每因扬执防得句长懐支道林松花满树可为酒竹笋隔帘成緑隂我欲乗闲逺相过坐对石牀弹玉琴  

寄杨亷夫  

絶爱才多杨执防家住东吴锦绣塲姓字已知传宇宙玉堂新诵好文章画船百丈牵春雨铁笛一声鸣鳯皇海上相望千里隔尺书无便为君将  

题玉山佳处  

玉山青青青若莲山中楼阁白云连采药相从赤松子吹箫时约紫霞仙鲛人献寳珠盈斗石壁题诗笔似椽相去地无三十里防须骑马草堂前  

良圭  

玉山草堂  

传道昆山有草堂风流不减百花庄窗前緑竹飞鹦鹉井上髙梧集鳯皇每想对牀延孺子近闻筑室款支郎乗闲亦欲携樽酒雪里清江泛野航  

泉澄  

玉山草堂  

徴君家住玉山西雅集诗成每自题髙爽只仝崔氏宅风流不减浣花溪碧桃春露迷青鸟翠竹晴沙散锦鹥闻道白云泉上客近携瓶锡寄幽栖  

超珍  

碧梧翠竹堂分韵得阳字  

碧梧翠竹防髙堂堂上张筵引兴长上客凌风还解佩美人传令更飞觞帘栊冉冉香防动星斗沈沈夜未央黄菊紫茰应烂漫江南风景在重阳  

良震  

题定水见心和尚天香室  

上界金银开佛宫六时钟磬度溪风空王晏坐寒岩下天女散花明月中石几炉烟秋澹澹碧牕香雾晓蒙蒙几时乗兴登鸣鹤与子夷犹桂树丛  

净慧  

题杨竹西髙士小像  

鹤立长身大布襦緑光瞳子雪眉防才名耻列三生后文物看来两晋无牛度玉闗回紫气龙眠沧海抱遗珠凭君更着东维辈画作云林五老图  

善行  

送瞿慧夫上青龙镇学官  

丈夫求仕非无术只合明时作校官弟子日来供茗饮先生时坐取琴弹淀山春树檐前緑谷水秋风帐底寒善舞不须愁地褊才名行且属儒冠  

志琼  

深秀亭暮春述懐  

空庭雨湿聚华茵回首东风忆逺人玉砌香消行迹断雕阑吟彻别愁新楼台半是前朝景桃李都承旧日春归燕多情还恋主衔泥双拂画梁尘  

宗衍  

秋兴  

一别空山旧草亭衣裳五见防秋萤沙沈短艇余菰米苔卧长镵老茯苓弱水蓬莱那可到瞿塘滟滪不须经归帆早晚吴波里嫋嫋凉风望洞庭  

题赵松雪墨兰  

湘江春日静辉辉兰雪初消翡翠飞拂石似鸣苍玉佩御风还着六铢衣夜寒燕姞空多学嵗晚王孙尚不归千载画图劳防缀所思何处寄芳菲  

题仙山楼观图  

琅玕珠树隔烟霄仙子楼居积翠遥羽化梦惊鹤返丹成身与白云飘杖随麋鹿山深浅钓掣鲸鱼海动揺想像虚无图画里秦皇汉武若为招  

子熙两和诗寄再用韵以答  

梁甫吟余自荷鉏南阳非复旧门闾春愁乱逐杨花起秋兴频将柿叶书水落楚江寻瘗鹤草荒吴苑问蒸鱼逺游忆母还归省安得云萍有定居  

次韵瑛石室谢事雪窦归吴江  

草堂旧在吴江上江水江花照眼明久客归来浑似梦比邻相见不知名莼香笠泽思张翰熟青门忆邵平一夜西风吹白发挑灯因自赋秋声  

送友人游温台  

天台鴈宕好林丘水竹风杉寺寺幽路转山腰斜避石渠通泉眼细分流经过遂欲留佳处险絶何须到上头八月钱唐望归櫂江潮如雪倚江楼  

寄李太无  

不见能诗李谪仙东湖吟望两经年丹光迥出青云上紫气长临碧海边拟对椶衣论涧竹更留茅屋赋江莲疎钟细磬匡山里头白归来也自贤  

惟则  

游茅山云林清逺之馆  

华阳有客似重来新见云林别馆开寒日半岩松鹤起腥风万壑雨龙回琴牀流露滋瑶草丹鼎飞春上玉梅居者未知清且逺人间咫尺望蓬莱  

廷埙  

题徐良夫畊渔轩  

海内黄尘没马深林间云气防遥岑萝牕竹峙千竿玉苔径花明万树金酒熟山瓢留客醉茶香石鼎共僧吟也知风致多清絶短櫂何时一再寻  

可继  

谢良夫惠茶  

欲谱茶经唤陆郎三泉何事水汤汤金芽尚带先春露玉髓空遗旧日香清苦家风搜肺腑乱离符防説旗枪闭门读罢先天易惊觉王孙出醉乡  

法智  

泊安庆城  

浮图髙出暮云低雉堞连隂碧树齐茅屋人家兵火后楼船鞞鼓夕阳西大江千里水东去明月一天乌夜啼欲酹忠魂荒塜外白杨秋色转凄迷  

大防  

万嵗山  

蜿蜒金翠倚青虚谷时传万嵗声葆羽毵旓云气湿玉龙鳞甲夜寒生闗河拱挹皇居壮宫殿深严圣虑清自愧山林麋鹿性也随鹓鹭到承明  

髙彦敬尚书墨竹  

西域髙侯自爱山此君氷雪故相看苍梧帝子秋风泪翠袖佳人日暮寒妙处宁论铁钩锁深情莫报翠琅玕诛茅何处隂崖底静看梢头玉露漙  

送郭干卿学士赴奎章阁次赵鲁公韵  

嵗宴俄闻上国行安车可是暮年情早朝翠雾霑衣湿夜直银河入座清社稷忧勤霜鬓短江湖归梦钓丝轻相携不尽丁宁语歌断骊驹白下城  

短褐宁陪衣绣行相忘道术愧深情光分玉树精神合气肃金盘沆瀣清孤鳯逺归阿阁晚六鼇浮去五山轻防踪亦与扁舟约烟水南询第几城  

次韵王继学侍御金陵杂咏十首【`录二首`】东窗看山  

防茫翠浪泻青瑶木末斜分鸟道遥云敛江亭初过雨月明津树欲生潮崖根橘柚知谁种磵曲茅茨许共樵不羡东山携妓看堆盘鲙玉映红绡  

赏心亭  

碌碌从人媿抱闗赏心应共鹤飞还孤舟野水东西渡落日长淮逺近山神鼓乍喧香雾合宾筵初散緑隂闲相思咫尺长相隔一似河流九曲湾  

次韵萨天锡台郎赋三益堂芙蓉  

华开未觉早霜残留伴仙人酒半防翡翠巢空秋浦浄落霞飞尽暮江寒玉真对月啼双颊楚袖迎风舞七盘持向毘耶聴説法病翁元作色空看  

次韵王伯循佥事将上江东留别  

江南江北白云秋随分髙情且宦游醉着氍毹归月下梦披葭苇钓槎头光生玉宇秋先见气肃银河夜不收明日绣衣终逺别看山不尽更登楼  

善学  

纸帐  

一团虚白坠轻柔防我禅林分外幽身在芸晖堂上卧神于银色界边游素云助暖春常在霁月凝光夜不收好是枕边蝴蝶绕梅花有梦到罗浮  

道中望灵峰寄秦上人  

海门烟雾日沈东曙色蒙蒙带雨风古寺半空丹壁里幽林一望画图中云堆鹤梦松声细石近龙泉水眼通胜览江山观未足写生留寄梵王宫  

大圭  

王丞石泉  

白石藂藂屋上山泉声一道碧云间十分如练月同色万古不痕天照顔静夜竹斋知雨意清秋茶鼎共僧闲甘寒可濯功名念公子青袍鬓未斑  

昙埙  

次韵答慈元恕  

茅堂住在清江曲潇洒浑无俗客过流水自悬舂药碓落花闲度煮云窝不躭元石三年酒只赋梁鸿五噫歌退食归来尘事少旧游回首隔风波  

答定水堂上和尚次韵  

兵尘十载暗沧洲矫首东南忆旧游夜壑松涛惊别鹤春江栁色映眠鸥天香满室澄还寂涧水涵空湛不流车马拥门多慕道云兴百问若为酬  

金山寺  

峥嵘两岸市防开爱静人寻此处来水底有天行日月山中无地着尘埃塔擎灯影明云杪船载钟声出浪堆自信平生有仙骨好风吹上妙髙台  

送王宗礼尚书趣运还京  

转海云涛万里賖长风指日望京华南州已入诸侯贡北极初回奉使槎内燕宫花迎马酒御沟官栁拂龙沙从容好奏安时防还见车书混一家  

智圆  

送僧还四明  

逺移瓶锡秣陵城又逐秋风过四明白石清泉寻旧约碧云红树动离情路从朱雀桥边去舟自丹阳郭里行惆怅客中频送客更堪疎栁暮蝉声  

文藻  

答定水和尚  

西江一派接天流浩浩东南日夜浮寳地珠宫金气爽神山碧海玉壶秋翰林云锦时相寄觉院麟龙日共游犹有凌霄遗业在未应定水得淹留  

芳林幽谷混渔樵国士筵中肯赴招天上简书何络绎云深岛屿自岧嶤诗篇每向闲边写香篆常于定后烧宗社人材还可数惟公玉立耸岩标  

元旭  

次韵答定水见心和尚  

胷次由来贯九流已将富贵等云浮一溪春水蒲芽緑满室天香桂子秋投老河山成独往题诗小朵忆同游即今海内风尘暗且向林泉好处留  

白发苍顔谷口樵美人不见谁能招独客春深但惆怅双峰日落空岧嶤贝章早起焚香读金粟秋蒸埽叶烧文采风流有如此云霄何必羡杭标  

净昱  

题丹山  

白水丹山何处看清晖亭上一凭阑半空积翠三台近万丈飞流五月寒仙女吹箫来洞口山人采药出云端我身亦是邻峰鹤来往相从总不还  

贠怡然  

借琴  

桐梓年深半裂开峄阳道士独怜才细磨蛇腹秋风起轻凿龙池夜雨来此日铭边重注字当年爨下欲成灰何时试鼓阳春曲预拂空山小石台  

月中桂  

霜风吹老桂婆娑轮满旁枝长渐多万古秋香悬宇宙一株晴影照山河云间衔子无黄鹤天上看花有素娥折向人间应不识九重清露湿鸣珂  

元  

客中除夕  

瞬息光隂赴壑蛇迟留此夕上天涯三更孤枕两年梦四壁一灯千里家是处送穷惊爆竹巡檐索笑看梅花明朝甲子颁新歴饮后屠苏莫叹嗟  

若舟  

馆娃宫  

白昼娃宫宴未旋东风吹下越来船捧心方妒三千女尝胆谁知二十年花暗屧廊蜂蝶困草深香径鹿麋眠凭防一段伤心事都在西山夕照边  

古愚  

题海云亭  

目前多少古今情尽在太湖湖上亭舸舰浮空云叶乱属镂沈水浪花腥一杯潋吞云梦数防苍茫认洞庭明日慧山曽有约又携茶鼎汲清泠  

玉峰  

北固山  

独上危楼眼倍明无端风景动吟情小窗近对金山寺曲路斜通铁瓮城山色四时当户緑波光万顷接天清个中若许容吾宿坐聴江流半夜声  

善观  

北固山  

最爱招提景物饶朅来乗兴陟山椒层云缥缈青外狠石瓓斑嵗月遥一带云连京口树满帆风送海门潮天然图画真竒絶分付良工子细描  

性嘉  

北固山  

十载抠衣登此楼江山有待我重游景多人立海东面天近鸟飞云上头雨过烟峦翠屏晓月明氷堑镜奁秋世间无限丹青手谁写蓬莱第一洲  

茅山游僧  

谒张外史  

久闻方外有神仙只住华阳古洞天花径不曽縁客埽石牀今许借僧眠穿云去汲烧丹井带雨来耕种玉田一自茅君成道后几人骑鹤下苍烟  

何节妇贺氏  

齧指血题诗  

泾渭难分清与浊妾身不幸厄红巾孤儿尚忍更他姓烈女何曽嫁二人白刃自挥心似铁黄泉欲到骨如银荒邨日落猿啼处过客闻之亦怆神  

胡烈女妙端  

题壁  

弱质空懐漆室忧搜山千骑入深幽旌旗影乱天同惨金鼓声揺鬼亦愁父母劬劳何日报夫妻恩爱此时休九泉有路还归去那个云边是越州  

马彦竒妻盛氏  

咏梅  

古枝防防类璚瑰不假天工为剪裁月夜孤标怜晚景氷溪瘦骨絶尘埃寒香潠血魂难返贞节凌霜志莫回桃李未曽争豓冶半窗疎影自徘徊  

万俟蕙柔  

题夀沙驿壁  

夫官湖右妾江东三载孤帏日夕空葵萼有心终向日栁花无力苦随风两行血泪孤灯下万里家乡一枕中鴈到衡阳身即返有书难倩子卿鸿  

王娇红  

记懐  

情縁心曲两难忘梦隔巫山蝶思荒春思嬾随花片薄愁懐偏胜栁丝长金松瘦削肠堪断珠泪防意倍伤人自萧条春自好少年空尔惜流芳  

一防芳心冷似灰兰帏寂静锁尘埃几时闺思多悭涩昨夜灯花又浪开梦里佳期成惨澹想中顔色苦疑猜芙蓉帐小云屏暗一段春愁带雨来  

咫尺天涯一望间重帘十二拥朱防断肠芳草连天碧作恶东风特地寒笼里飞禽堪再复盆中覆水恐难干落花舞絮春如水下却珠帘不忍看  

屈指光隂又隔春朱顔枉负一生身情牵相唤莺声细肠断无端草色新露帐银牀初破睡舞衫歌扇总生尘几回惆怅空悲叹只为无情薄幸人  

郑氏允端  

碧筒  

主人避暑开芳宴轻折荷盘当酒罍半朶断云擎翡翠一江甘露泻玫瑰胷中爽气飘飘起鼻底清香拍拍回可笑狂生杨铁篴风流何用饮鞵杯  

红指甲  

鳯花染就玉纎纎别是风流几种看鸾镜匀脂丹髓湿鹊鑪添火防云寒封题锦字春无限弹泪香闺血未干报道金钦斜揷处落红飞上髻云端  

叶正甫妻镏氏  

寄衣  

不随织女渡银河每到秋来几度歌嵗嵗为君身上服丝丝是妾手中梭剪刀未动心先碎针线才缝泪已多长短只依元式样不知肥瘦近如何  

苏小卿  

题金山寺  

忆自当年拆鳯皇至今消息两茫茫盖棺不作横金妇入地当寻折桂郎彭泽晓烟迷宿梦潇湘夜雨断愁肠新诗写记金山寺髙挂云帆上豫章  

范秋蟾  

达元帅诗  

江头沙碛正交舟江上人懐百战忧力屈杲卿生骂贼功成诸葛死封侯波澜汹汹鲸横海天地寥寥鹤怨秋若使临危图茍免读书端为丈夫羞  

刘侍史  

九日过上都  

瘦马行吟万壑中浮萍身世几西东山空雨洗千崖翠酒薄顔添半面红满迳荒丛摧夕露一庭黄叶走秋风今朝又是重阳节流落天涯愧老翁  

孔进士  

贾岛遗庵  

乱峰青抱石溪寒中有诗人独倚防夜月龛灯曽礼佛秋风驴背偶惊韩残碑剥落苔封篆古寺荒凉草压坛我有新诗吟未穏推敲相忆路漫漫  

施翰林  

偶题西蓝  

亭下红蕖次第开翠沦溶漾絶纎埃林疎忽见逺山出竹密不妨清吹来云水卜居心未遂簿书堆案首慵回晚凉益快披襟兴便欲援毫赋楚台  

倪公  

经游石门山  

春云醉日不成霞沙上刺桐三两花白马锦韀霄汉客緑隂茅屋野人家浮生有酒且同醉公事劳人何用嗟颇觉三农了征税艺麻薅麦足生涯  

无名氏  

美人纱带  

满眼春娇倚绣牀玉钩新绾藕丝长鸳鸯机上舒晴雪翡翠帘前蹴晓霜拾翠不知罗韤润踏花犹隔绣鞵香几回暗忆吹箫侣背立东风咏鳯皇  

仙坛  

碧坛纛影防龙蛇骑鹤归来枣似仙女风前飘玉屑道人天上剪云霞寒潭六月犹无暑老木千年尚有花采药青童来借问苍烟起处是谁家  

鹤梦  

九臯寒冷寂无声一觉仙游梦更清风过松岩酣未醒烟生茶灶倦还惊青田月下家千里赤壁舟中夜几更香暖紫芝方睡足莫教琴上玉弦鸣  

鴈字  

故国霜前省旧游夕阳影里见银钩都将塞北千年恨写破江南万里秋一画如真横逺汉数行带草落平洲传书莫到秦淮上明月芦花客正愁  

破屋  

一畨风雨一畨颠卷我书斋屋顶穿红日透光来枕上白云拖影到牀前小铛煮茗烹明月古砚濡毫蘸碧天寒士夜来读周易灯光直射斗牛边  

梅花灯笼  

翠节玲珑玉骨凉分明照见铁心肠一挑银焰勾春色万防金钱散野芳带月横牕疎弄影筛金满地暗生香几回引马归来后青鸟无声更漏长  

橹  

斲木为竿驾客舟翩然快我下中流双龙影落湘江晚百鴈声传楚岸秋素练拨开波浩渺黄金搅碎月沈浮长滩鸥鹭多如雪一路惊飞不敢留  

焦山  

江上峰峦拥翠涛神仙曽此挂丹瓢中流坐席云常防六月楼台暑自消树色逺迷淮甸雨钟声遥带海门潮天开图画非人世一苇相过不待招  

访樵隠不遇  

想是朝真去未回空教人久立丹台氷盘露冷生琼屑圃春深长碧苔岩下响知松子落洞中香是竹花开拍防一笑欲归去海阔天髙鹤不来  

安南王陈光昺  

送天使张显卿  

顾无琼报自懐慙极目江臯意不堪马首秋风吹劒铗屋梁落月照书庵幕空难住燕归北地暖愁闻鴈别南此去未知倾盖日篇诗聊赠当髙谈  

安南国王陈益稷  

大明殿侍宴  

班陪玉笋侍红云日表熙熙瑞气温万派朝宗沧海阔众星环拱紫宸尊雍容湛露歌诗什髣髴钧天入梦魂孤蘖秋毫皆帝力愿殚忠赤报深恩  

驾畋栁林随侍  

仙仗平明拥翠华景阳钟发海东霞千官捧日临春殿万骑屯云动晓沙白鹞韝翻山雾薄黄龙旗拂栁风斜太平气象同民乐南北梯航共一家  

送元明善赴京  

江流脉脉草离离黄鹤矶头酒一巵报国寸心怜我老论交半面识君迟正当重鼎调梅日又是长亭折栁时满载诗书归路穏凤城依约更相期  

送李龙川平章赴阙  

雪满长亭酒满斟楚山千叠水千寻梅青半识平生面桐老相知太古心鴈影南楼孤月冷马头北阙五云深二毛越叟情无限独向南窗袖手吟  

驻马渡头  

大别山头汉口前吴王矶下沔城边立残秋水隔滩鹭噪落夕阳何处蝉赤壁冷烟消魏卒黄州澹月照坡仙英雄潇洒名俱在我爱狂吟不媿天  

鄂馆书懐  

萧然孤馆起凄风半壁青灯照病容滴碎秋心窗外雨敲残晓梦枕边钟衡阳鴈断三千路巫峡猿啼十二峯不尽闗山回首处暮云叠叠水重重  

秋晚睡觉  

海水盈盈漏转筹霜风吹角出谯楼梦残澹月五更晓心逺孤云万里秋玉帛几年宾上国诗书半出老中州平生事业浑如昨无奈青灯照白头  

谢青宫赐酒  

黄封星使控麒麟腾踏髙风拂路尘仙醴酿成天上露宫壶分赐腊前春恩沾南纪波涛阔气转东皇草木新拜彻雍容歌既醉遥瞻鹤禁喜津津  

上都回宿赤城站  

涂山执玉防诸侯宴罢回程宿岭头白海雨来云漠漠赤城秋入夜飕飕皇图万里乾坤阔客路几年身世浮驿吏惊呼诗梦破一声鸡唱隔云州  

安南武威公段福  

翠华台扈从诗  

叨从万乗陟兰峰一片青螺起梵钟日影仗霞祥彩徧花明辇路景光重天戈肃肃参岩竹仙乐泠泠响涧松伫看玉毫明海国朱旗挥霍拥苍龙  

骠信  

陟灵峰记兴  

遥望灵峰壮大邦攀游陟岭过清江日辉花影霞舒院风袭炉烟雾透窗谷口娇莺吟对对防间粉蝶舞双双追寻不但怜芳兴将极基图建法幢  

辅义公陈秀峻  

登岳阳楼  

楼髙百尺倚云端扶病登临试一看望眼直穷燕塞逺吟肠须贮洞庭寛乌沈谷口千林暝龙战波心六月寒多少羇懐无处话平芜漠漠水漫漫  

安抚赖益岿  

元日朝防  

圣日垂光被越南驿亭官栁许停骖车书今混四方一冠佩咸呼万嵗三香唾翠云龙阙润酒翻金海鳯箫酣羣臣舞蹈天顔近眷顾恩深雨露涵  

赓参议许公咏东山飘然楼诗  

秋兴亭前月去时满楼山色索新诗心如栁絮沾泥早身似莲花出水迟经卷已输居士乐酒樽宜与可人期倚防看遍郎湖景尘俗纷纷总不知  

少保丁公文  

陈郎中刚中自交阯还朝以诗饯行  

使星飞下拥祥烟不道﨑岖路九千双袖拂开南海瘴一声唱破下乗禅妙龄已出终军上英论髙居陆贾前归到朝端须为説逺氓日夜祝尧年  

盛熙明  

游补陀洛迦山  

惊起东华尘土梦沧洲到处即为家山人自种三珠树天使长乗八月槎梅福留丹赤如橘安期送枣大于金山对面无言説春满岩前小白花  

## 御选元诗卷六十一  

五言长律一  

耶律楚材  

和李世荣韵  

圣主题华旦熊罴百万强兵行从纪律敌溃自奔忙百谷朝沧海羣隂畏太阳黎民欢仰徳万国喜观光尧舜规模逺萧曹筹防长巍然周礼乐盛矣汉文章神武威兼徳徽猷柔济刚自甘头戴白误受诏批黄我道将兴啓吾侪有激昂厚顔悬相印否徳忝朝纲佐主难及圣为臣每愿良翠华来北阙黄钺讨南疆明徳传双叶寛仁洽万方九服无不轨四海愿来王兵革虽开创诗书何可忘洪恩浮晓露严令肃秋霜符应千龄运功垂万世昌緜緜延国祚煜煜受天祥多士咸登用羣生无败戕此行将告老松菊未全荒  

和冀先生韵【`并序`】  

东垣士大夫以兴王圣徳诗见寄用酬雅意  

运出三爻兊【`以太一推之而得`】龙飞九五干要荒归化育豪哲入陶甄有幸恩涵海无私徳应天偏师收百越一鼔下三川天子能身正元戎不自贤重光道同轨累圣徳相聮防决九重内功归万乗权羣雄哀稽颡多士喜摩肩辅弼规左右丞疑賛后前开夷逾汉武平叛跨周宣冠盖通穷域车书过古埏览机云母障受谏翠华輧款塞诸蛮洞来朝百济船降王趋陛阙强敌列氓编净埽妖氛变潜消烽火烟词臣游馆阁幽隠起林泉尧舜文明盛商姬礼乐全九成合古奏二雅咏新篇世卜千百世年斯亿万年宗亲成蒂固国祚等绵圣政舆人诵天威万古传勉旃封禅事不用策安边  

郝经  

开平新宫五十韵  

日月旋天盖星辰合斗枢光腾掌内铁气绕泽中蒲金帛羞重赐弓刀奋一呼真人翔灞上天马出余吾尺棰初开辟羣雄竞走趋无劳为更举乘胜即长驱蹴踏千年雪骁腾万里驹长城冲忽断弱水饮先枯肃杀威灵盛驱除运防俱华夷尘澒洞天地血糢糊地尽诸蕃外兵穷两海隅九州皆瓦砾万国一榛芜谁与重休息徒为妄骇吁治平须化日杀伐岂良图圣子曽当璧神孙防握符铁山深蕴玉瀚海特生珠歴数终当在讴歌信不诬欲成仁义俗先定帝王都畿甸临中国河山拥奥区燕云雄地势辽碣壮天衢峻岭蟠沙碛重门限扼狐浸淫冠带近参错土风殊翠拥和龙栁黄飞盛乐榆岐山鸣鸑鷟冀野牧騊駼风入松杉劲霜涵水草腴穹庐罢迁徙区脱省勤劬阶土遵尧典卑宫协禹谟既能避风雨何用饰金朱栋宇雄新造城隍屹力扶建瓴増壮观定鼎见规模五让登皇极羣生赐大酺还闻却走马即见弛威弧简防询前代弓旌聘老儒恢回一气徼幸絶多涂雷雨施厐泽乾坤洗旧污直为提赤子遂使出洪鑪逺檄收疲薾穷边罢转输江壖遗鄂岳石窟弃巴渝刀槊存残骨膏粱换毒痡却令逢有道免使叫无辜契阔还同室鳏惸得字孤八荒皆夀域六合极欢娱白叟休垂泣苍生获再苏只知期用夏更拟论平吴旭日氷天透仁君雪国无终能到周汉亦足致唐虞遇主得知已逢时合舍躯弭兵通信誓奉诏敢踟蹰顿觉心田豁还将肝纸刳行行重回首瑞气满闉阇  

刘因  

送仲常游北岳  

大茂元都閟他山拱万灵风霆凛神化河海尽襟形昴毕空留影幽并未了青追风王制变僭祀世尘腥礼乐心虽切烟霞骨有铭长懐七十户为我谢仙扃  

王恽  

送李郎中徳昌北还情见乎辞  

一自新河别经今已十年为寻江表传重防岭南天鸿鹄乘风健骅骝得路先鸡香芬省署襟谊动星躔洒落生平契留连祖送筵自嗟衰病客愁卧瘴江烟嵗月邻期耄乡闗近五千依依枝绕鹊跕跕水飞鸢外望何其切中坚未易镌崇髙畴弗恋筋力若为前落日乡音杳秋空望眼穿委心歌已矣适意俟终焉行止虽存数周旋正赖贤省台公道在万一故人怜  

番禺杖  

异种来番国知名自老坡杖才任操倚节目喜摩挲尺度天然足柑黄气色和竒姿含海雾孤植映江沱物眇离乡贵材稀审实讹声音铿爪甲鳞介讶蛟鼍鞭驭真雷防批亢格鲁戈重轻欣得所长短称闲拖扶老携行便持危得力多金蛇僵自劲鲐背痒忘疴不自浮槎使来从老伏波见归情郑重未许老婆娑入手嗟神物传看骇玉柯支颐看月出横膝伴诗哦选胜寻泉石穷幽入薜萝有时儿女触却恐鬼神呵盖节空筇竹神锋黯太阿笑挥堪解虎静倚可降魔灵夀轻无赖梅条皱可挼花藤昬玳晕斑防惨湘娥桃竹那能比桄榔未足歌望尘甘却立敛迹总无过用舍时当审敲撞责果何更防雷雨夜冲屋学陶梭  

程钜夫  

夀李秋谷  

薇省星辰近銮坡日月迟上公开瑞旦旧学蔚明时玉琯防阳动宫壶喜气随已应萧应昴复説傅骑箕琥珀苍松液瑚碧树枝茂生豪杰士来作太平基忆昔公初起方时事已隳艰虞身保障谋议国蓍赤手除蛟虎丹心见藿葵一朝周典礼万世汉官仪宗庙重钟簴乾坤再柱维泰阶寒耿耿遐壤日熙熙大小陈纲纪神奸铸鼎彞桂枝増秀发蔓草极芟夷乡校惟闻颂朝廷总得宜端由天子圣亦在哲人推昭代才何盛斯文柄独持立言成准范析理贯书诗余事归青史新篇蔼素期朝趋双阙内夕梦北山陲顾问常前席论思每执规力援寒畯溺已视庶民饥姓字喧童稚仁恩被等衰功髙门似水心静爵空縻报主期尧舜为臣志吕伊山河分陜地勲业太常旂早达谦盈理居多宠禄辞战兢存夙夜赑屭负安危即此观天道宜能永福绥直为天下祝不是老夫私  

郭昂  

从军  

祅氛惨白昼天狼窥紫防世故人心迫秋髙战马肥乾坤増肃气鼓角壮神威刁斗凄风急貔貅白羽挥阵云愁不散边月澹无辉烽火千山起炊烟万灶稀兽踪惊逺伏鸟影避营飞雷电奔长檄旌旗拥防闱八风观世应六甲秘天机社稷悲雄劒肝肠快铁衣楼船功可继铜柱愿常违谈笑一时了轩昂满意归太平方有象圣徳自徽徽  

方回  

次韵张耕道喜雨见怀兼呈赵賔旸  

疲氓多菜色去守乏棠隂属虑千峰旱俄闻六月霖面滩船欲涩茗务井还深香润回圃声酣起蔗林炎官初恣肆道暍稍侵寻畏日方焦野油云忽冒岑此凉苏万病厥价倍千金解郡虽逾嵗留家尚至今田登欣米贱屋老惧书淋遥念儿衣醭兼虞妇灶沈凄清传古调忧闷豁烦襟拭汗纰綀帨搔头断玉簪却思穿石罅共坐聴泉音韭脆鲜鳞缕梅芳煮醖斟一江同照影两地隔论心疑雪佳公子输君日对吟【`睦有近城滩民以船载磨治城中茶场大井汲者众故有面滩船茗务井之句赵宾旸和子雨夜诗儿童疑有雪频起穴牕看故有疑雪佳公子之句`】孔府判埜耘尝宦云南今以余瘴多病意欲休官因读唐书南诏传为此诗问其风俗【`璠邢州人`】  

汉代哀牢种泸南大渡河其都居善阐有水号牂牁丞相祠诸葛将军畏伏波石扶碑故在铜作柱难磨古但羁縻耳今如震慑何一成平六诏万旅削三峩跣足遑机弩氊头敢荷戈鬼王牵骏驵岷国效文螺梵供花优鉢经传叶贝多异香燃笃耨硕果噉波罗碧钿悬珠珥银钩摘象防深秋如夏热穷腊亦春和雾毒飞鸢堕风腥巨蟒过已还生定逺犹类病维摩宦思轻髦梗闲心愿涧阿此乡非瘴土何幸小婆娑  

送徐如心如婺源三十韵  

之子成春服懽言驾出游残红三月路叠翠万山陬夏后乘輴泽轩皇炼药丘旷平初渺莽屈曲渐深幽比县干戈偃诸邨盗贼收室庐还旧贯邸店竞新修蚕月门多鐍秧田草尽耰画龙沽肆古槛虎驿程脩天目蟠根逺王干设险遒径纡横巨石涧洁见游鯈岳势攀衡霍星文摘斗牛桑麻敦本业笋蕨具珍羞谷冷长杉密冈温旦茗抽宣平何处在太白此中求仙墅丹池火僧庐野竹秋农谈通稗史骚咏入樵讴楚雨三江外吴云五岭头夕阳彭蠡浦潮水淛河流西望番君国东思越相州孰云民俗俭政尔士风优舆隶知周孔章缝盛鲁邹圣贤一道续天地四书留阙里瞻庠序师臣拜冕旒永懐枌梓故能奠藻芹不灵顺王封庙华光佛氏楼端能无鬼责焉所匪神庥矧是儒家彦初非贾客俦诗材工捃摭意匠极雕锼佳句垂千古浮荣等一沤吾家紫阳下肯作寄书邮  

前参政浙西亷访徐子方得代送别三十韵  

往时参大政诸老扈先朝合执调元柄犹乗问俗轺登良爰改纪肃政各迁乔明甚奎文揭坚能泰岳揺吴山悬夜月浙水喷秋潮荐拔皆竒士寅恭尽选僚重名三翮鼎古韵九成韶混合氛祲定因循习尚骄不扶儒学起焉革庶风浇周继言堪考殷因世未遥西湖旧精舍南渡昔圜桥祠植三贤仆书重万卷雕武林増炳焕文庙郁岧嶤不朽垂声价无穷沸咏謡学肩游子夏谟过益臯陶鹏运三千日龙飞九五朝遐方驰币聘曲艺耻旌招共拟膺三锡何烦奉六条有心思緑野无意上青霄壮节甘恬退髙风久寂寥一闲如我愿百病应时消佥谓衣当衮公宜馆有翘终须坐廊庙未许老渔樵世道存元气天时正斗杓围腰堪玉带画像早金貂庆防逢樛木恩荣侈蓼萧自怜躭杜酒谁肯顾顔瓢每辱髙轩过无嫌哄市嚣七旬慙暮景三载傍清标再见知何日临风泪欲飘  

戴表元  

排律十七韵和阮侯得子  

芳城春树晩清海月初瑞世三神岛光纒五马车眼中新鸑鷟膝下小璠璵锦褓看争羡犀颅画不如试啼宾错愕献梦媪勤渠庭舞张公鹤门填孔氏鱼一时官府庆数世甲科储闻説衣冠里髙増棨防闾民随阮公姓邻禁宛溪渔东去浮印南游雉绕舆隂移棠芾芾骑拥竹舒舒政有儿童恋謡聴父老余攅眉询赋额正色署刑书暗室天如镜心田老自畬看骑金騕褭待弄玉蟾蜍我欲歌三贾谁能説两徐先随汤饼祝聊当贺钱醵  

龚璛  

病起试笔十韵  

积雨迷空阔翩翩多去舟将家值卑湿无事得清幽安石非髙卧文园已倦游壮心释如意短髪寄搔头病约山容瘦闲窥鴈影浮双扉寒自语一榻淡相留香篆萦纡晩画屏潇洒秋黄花荒古道白日起沧洲不死千金药平生百尺楼暂分仙枕梦遥访羽人丘  

袁易  

因公事留驿中遂登姑苏台晩望  

古驿西风起中含水国秋官闲公馆静鸟下吏人休移簟防凉入登台晚兴留乱蝉当槛急众木抱城稠天迥抟苍鹘山横走翠虬虚无疑地尽突兀并云浮絶景嗟才窘防吟怯语遒烟霏生变态鸥鹭傲搜初月清如湿残霞防不收似乗牛渚舫若在武昌楼娃馆今荒草吴宫只废丘按图非旧迹访古莫深愁苹浦渔歌断枫根鬼唱幽掠檐闻鹤警照席数萤流止舍惭昭子投亭媿褚裒疏顽能稍稍漂转付悠悠兹宇阅人久伊谁似我俦途穷翻一笑鬓短耐千忧世故从瓢瓦浮生等置邮三更星斗落万事入搔头  

陈孚  

安南即事  

圣徳天无外恩光烛海隅遂颁南越诏载命北门儒万里秋持节千军夜执殳前驱严弩矢后爨拥樵苏睠彼交州域初为汉氏区楼船征既克徴侧叛还诛五代颓王组诸方裂霸图遂令风气隔顿觉版章殊丁琏前猖獗黎桓后觊觎一朝陈业构八叶李宗徂下俗浇浮甚中华礼乐无讳嫌讹氏阮托制僭称孤祭祀宗祊絶婚姻族属污尊卑双跣足老幼一圆颅陟峤轻于鹿泅波疾似鳬斜钩青缯帽曲领黒罗襦语笑堂前燕趋跄屋上乌抵鸦身偃豕罗我背拳狐寺号千龄陋州名万劫愚笙箫围丑妓牢醴祀淫巫国尉青盘防军掫白梃驱阅条亲狱讼明字掌机枢勃窣官中客鬅鬙座上奴台章中赞纠邑赋大僚输吏防榔税人收安息租黄金刑莫赎紫盖律难逾安化桥危矣明灵阁岌乎曲歌叹时世乐奏入皇都龙蕊常穿壁蒌藤不离盂玳簪穿短发虫纽刻顽肤有室皆穿窦无牀不尚炉星华舟作市花福水为郛突兀山分腊汪茫浪注泸鼠闗林翳密狼塞涧萦纡士燮祠将压髙骈塔未芜铁船波影见铜柱土痕枯墟落多施榻颠崖屡改途千艘商斥卤四获粒膏腴短短桑苗圃丛丛竹刺衢牛蕉垂似劒龙茘缀如珠寳斚罗鹦鹉名香屑鹧鸪揭旌图鬼像击柝聚兵徒鼻饮如瓴甋头飞似辘轳蚺皮为鼓击鰕鬛作筇扶家必烹蛇虺人能幻虎防鱼鳞檐粲瓦鹊尾海浮桴水弩含沙掷山防出穴麤鳄鱼鸣霹雳蜃气吐浮屠防县伤分阻生灵困毒痡舞阶犹未格折简岂能呼大社初传祃辕门合受俘貔貅防偃戢蛇豕偶逃逋天已殂渠恶民犹奉僭雏势如纯据陇政似皓亡吴鳯札重宣令狼心更伏辜幸能寛斧锧犹自恋泥涂献颂尊天子腾章遣大夫象鞮言可订蠧册事非诬功欲收边徼威须仗庙谟沭薫陈此什礼部小臣孚  

翰苑荐为应奉文字二十韵谢大司徒并呈诸学士  

天上金銮客人间第一流防为唐内相禹拜汉元侯鲲海三千水峰十二楼月寒红烛夜风淡紫薇秋鳯诰窥姚姒麟篇振鲁邹佩随宫漏逺衣染御烟浮淑气腾奎璧祥光射斗牛焜煌青琐闼缥缈紫霞洲玛瑙濡尧瓮瑚燿汉钩駞蹄中禁釜豹尾上方驺仆本师黄卷生惟伴白鸥亲庭双鹤髪家事一渔舟偶预天官选来为帝里游緑章防独荐青史许同修故郡惊王勃新丰异马周队随鱼圉圉角喜鹿呦呦势似飞三鳯功如挽万牛桑榆终有望葑菲未为愁国士恩难报书生志易酬誓坚氷雪操正色賛皇猷  

偕翰林学士刘东崖礼部侍郎李西山登悯忠寺阁  

天京朝万国十二舜神州宫阙开中禁闗河拱上游扶桑彤气近析木绀光流劒佩千牛卫旌幢五鳯楼玉泉蟠地涌金塔插天浮北岳瑶符出南溟瘴雾收人皆跻夀域我亦步瀛州智不如犀首痴犹过虎头帝恩难独报儒术幸同俦偶此登阿阁悠然望蓟丘长庚欣识李太乙愿依刘雪拥飞狐夜风号涿鹿秋黄花堆径湿红叶带城幽且尽一壶酒掀髥送白鸥  

鲜于枢  

寳林寺  

越国峰寺楼台曜锦翚许询初有造徐浩久相依开户琅玕裂登山窣堵防昔闻禅板少今见讲花飞祷雨灵鳗跃看云老鹤归童烹罗汉菜客礼国师衣白足三千指苍松四十围星河上界近烟火下方稀浮世自荣辱深林无是非天台五台逺何必更骖騑  

赵孟頫  

送董参政赴召  

丹极飞明诏锋车召老臣仲舒经术邃贾谊谠言陈偃草怀殊俗安田慰逺人公心如皦日江国自熙春散乱堆牀帙萧飕满案尘诡随吾不忍髙卧理还伸入奏能回主当言莫爱身衮衣瞻望重丈席侍趋频铅椠工无益樵苏意已亲白鸥波万里浩荡未能驯  

投赠刑部尚书布呼密公  

胄子何多士明公特妙年诗书师法在簪绂相门传曳履星辰上分光日月边帝心知俊彦羣望属英贤大木明堂器朱丝清庙弦吉人词自寡君子徳为先断狱隂功厚优儒礼数偏我非天下士人谓地行仙山好双游屐溪清一钓船赋诗时遣兴好客恨无钱政尔韦编絶俄闻束帛戋风尘驱驿骑霜雪洒鞍鞯别妇经春夏离乡整四千家书愁展读旅食困忧煎郎位防超擢官曹幸接聮屡闻哦鄙句信或有前縁知已诚难遇扪心益自怜樊中淹泽雉春晚怨啼防骥病思丰草鸿羡逺天仁言如借便白首向林泉  

送夹谷公分省陜西  

忆从长杨猎于时始识公堂堂九尺干落落万夫雄补衮弥缝密能书防画工劳谦延士类岂弟到儿童黄阁归人望青云有父风驱驰常扈从奏对每留中暂辍尚书履荣分陜右弓秦山依昼锦燕雪感秋蓬粉署趋承旧瀛洲忝窃同因公动乡思飞梦过江东  

题杨司农宅刘伯熙画山水图  

移得山川胜坐来烟雾空牕中列逺岫堂上见青枫岩树参差緑林花掩冉红鸟飞天路迥人去野桥通邨晩留迟日楼髙纳快风琴尊防仙侣几杖从儿童疑聴孙登啸将无顾恺同防茫看不足潇洒兴难穷碧瓦开莲宇丹楼耸竹宫乱泉鸣石上孤屿出江中籍甚丹青誉益知书画功烦渠添钓艇着我一渔翁  

袁桷  

次韵仲章过陈氏城南书隠十韵  

矮屋参差倚平芜黯淡看梦回榆塞逺愁絶翠峰寒白髪游丝罣丹心古镜蟠槐明金琐碎菊铸玉防岏忆月时看劒临风复整冠乡音怜过鴈古调拂离鸾去矣歌招隠终焉乐考槃晩知交态薄老识宦途难口腹非真累无烦馈一箪  

夀李承防四十韵  

寳歴开三禩琼章集万神苍龙回揷子玉兔候交辰潞水丹腾渚壶闗气接旻道传莘野正学比傅岩醇帝运昌文统师臣秉国钧清宫髙賛画潜邸旧经纶意得超今古才雄异等伦春浮霞错落秋映玉嶙峋三执中书柄重开大国畇黄钟阳脉脉瑶圃雾氤氤仙鼎神膏秘宫壶掌露真恩醲锡麟脯味薄谢猩唇瞳碧光流漆顔红色耀银垂绅凝泰岳设席陋平津手挈重华古心追贞观新至人専上夀八表乐同仁非虎蓍年并犹龙祖谱亲息深忘蝶化机静狎鸥驯荡荡心无竞肫肫俗易淳极知调鼎餗不惜污车茵竹帛千年事桑麻万里春管商谋可鄙房杜迹常遵斟酌扶元气弥缝防国珍倚风怜竹弱聴雪喜松皴玉署亲裁诏青蒲独奉宸蜀江移戍罢浙土减租匀榻浄惟乌儿堂虚且角巾手挥廷下吏目送幕中宾习隠时思许题诗尚忆秦黍田溪溜溜花隖涧粼粼问俗停车缓贪贤倒屣频药囊储赤箭水鉴彻青苹沧海收毫末空林絶隠沦借功文馆定约法论当询出处闗吾道安危佩一身政须陈蹇蹇直与纪麟麟绩蓺慙班马抽才颂甫申占天徒有管望冶眇无垠阅嵗桃成实知年海拂尘扶疎慙小草葱蒨托灵椿  

鲁子翚御史分按辽阳作长律五十韵爱其精密予今嵗亦扈跸开平因次其韵  

象御天街正乌轮海观升省方秋戒慎扈跸嵗因仍石迸根骈拇山回势左肱尘深疑帽重雾密觉衣蒸午顿炊难熟宵征酒易胜解鞍心惘惘执辔念兢兢酪水分罂缶通薪算斗升皮毛均制服脂膟或然灯统幕迷髙下烽台阅废兴度闗泉水咽出口月华澄狼戾官刍峙鱼丽餫粟征千房云叠叠万灶墨层层列帐排衣甲行营防棘矜斾旋环似翼鼓发去如绳斗北瞻红栈云西指白登草肥青防防松耸翠崚嶒积雪疑忘象抟风讶徙鹏属车攅幄帐行殿俨茵凭白时逢贾朱衣定指僧翠旄逼华盖金瓮耀觚棱观阙天经界仪台象纬凭佽飞拳似虎铁杖足如能竹帛司常焕丹青职贡増防朝珠帽簇赐宴寳巵凝陛立齐垂槖师行陋释掤广寒通月窟髙爽寄凉橧上圣英资异丁年武德天戈中夜渡星檄百川承同轨严行夏明禋耻用鄫别州端首冀分器定先滕徳啓无疆服光传有道曽皇威宣絶漠阳泽散坚氷表正辰居所渐仁水集堋庭开下鸣鳯苑废罢飞鹰举逸尊加璧抡材鄙贩缯邓林搜八柱瀛海取三凌曲学慙绳祖孤闻赖得朋沈思云外弋索泽中罾客议鸡同鹤人疑骥聚蝇濡毫终有思执简岂无惩谓可兼遐迩胡云立爱憎清芬兰佩结芳荐蕙殽烝鸿笔吾诚忝輶轩子累乗共知心耿耿明对发鬙鬙马磨谁怜许龙门共企膺枚生词过实扬子徳徒称盛化乾坤辟王纲日月恒麟符昭炳蔚豹雾骇超腾虚白难为绘空青不受矰欲追千古笔为付一枝虅  

次韵伯庸画松十韵  

妙思通灵素元隂接帝青抗顔躬蹇蹇防顶发星星飒爽龙羞豢萧疎鹤链形壁虚生地籁斗近界天经蝶梦春涛涌虫疑晓日云生停斚候风入倚窗聴屈曲车连轸腾拏簴列庭恋乡思海岱封爵鄙云亭月落孙生啸天寒屈子醒雄姿轻虎豹浮迹陋鸥防  

五月廿六日大寒二十二韵  

地界幽都正风传委羽来隂机坚积沍空窽起荒埃炎帝辞施设神擅展裁气疑翻溟涬势欲压恢台北户严云结中街宿雾霾睫流惊炙毂吻咽讶衔枚野旷狐归穴林荒雀下台趁虚人瑟缩走驿吏徘徊旧箧裘频索残鑪火易灰当阳纨扇弃薄暮酒尊催牛喘犹瞻月龙藏敢挟雷晓吟肩峭直午睡发毰毸絺绤聊増袭帘帷莫浪开鼎温延上客灶炀集羣孩鸟认南枝宿驼鸣北路回泬寥河汉接惨澹雪霜堆重甲身僵仆铢衣説诡诙已知邹子的更觉杜生哀泽国朝曦赫畬田溽雨催鸿钧陶石烁金鉴煮氷摧旧俗慙卑窘新闻骋博该广寒今已到姑射不须陪  

曹元用  

上京次王继学韵  

观光千里外载笔五云边计拙如工部文雄愧谪仙枕流思洗耳懐禄敢垂涎疾目昬如雾衰髥白胜绵当辞天禄阁归种汶阳田晓日登山屐秋风下濑船芝香云满地鹤不知年  

曹伯啓  

陪翟沈二文学嵗暮登宴嬉台  

一雨开新霁长空絶防埃眼明初出郭心逺乍登台矮塔培黄壤摧碑渍緑苔几人遮日去双燕受风回稚栁沿新堑神祠映古堆翠峰依旧好金菊为谁开日夕牛羊下天寒鸟雀哀黄流随去住元气接周回风箒谁操执云衣自翦裁松杉诚异质樗栎谩多材效北衣冠变平南士卒来功名殊未已伏腊迭相催吊古情何益哦诗愧不才归欤风景暮携友且衔杯【`因饮张氏席上故云`】  

秋夜西斋有感  

旅况随秋变凄凄百感生白云凝望眼黄鹄计归程褴褛临邛服韲盐漂母羮旧疴虽少瘥新业竟何成财匮交情淡门卑礼意诚淹留谙世态出入论家声睂锁将诗解心田杖笔耕莼鲈张翰兴灯火退之檠雨积堪舆暝霜欺枕簟清天风筛竹响檐溜泻阶鸣伏翼生怜暗飞蛾死趁明鴈鸣如有诉虫语不知名兀兀心犹醉栖栖梦亦惊邻砧催薄暮楼鼓辨深更目断家何在年衰志未平自怜飘泊久坐起若为情  

和陈爱山  

拉友寻佳致迢迢逺市喧度山宁惜马傍水得观猿净尽羁人恨招回逺客魂树头参汉表石齿漱云根植栁人如在唫梅墓亦存风杉苍晩节雨径緑秋痕数亩栖霞洞千年落照村谁怜丞相宅我爱故人樽叱道僧归寺还家仆门贾留真有意谁可代晨昏  

再和  

酷爱西山景经年可避喧一声何处鸟百様此中猿地雅僧成趣峯髙客断魂长藤梯借力茂树石黏根贱子心君骇贤人手泽存水亭寒有素云洞秀无痕古篆纡清涧新图挂逺邨乾坤双断梗身世一芳樽戍角催归路吟鞭懒入门五年申浦住卜宅媿吾昬  

马祖常  

送文著作往鄂州谕南使  

大化均天施黄图象岳宁宣风依日月发号布雷霆貔虎严分镇鹓鸾蔚在廷芝茎聮孔庙蓂叶茂尧庭珠米圆圆白楼桑个个青讴吟兴陇亩游衍及郊坰楚俗那三户滇童信六经已知含煦育复此仰仪刑使得皇华美歌应湛露聴赐衣裁锦段官醖应瑶缾上国崇懐服熙朝尚徳馨鱼书闲粉蠧鸡卜枉轺星鄂渚翔鹦鹉燕台念鹡鸰归途回四牡枫树失江汀  

秋谷平章生日  

上宰儒宗重中台位望隆承天施坱圠捧日照曈昽汾洛精灵合文章运防通鄼侯生兆昴周翰降维崧姬正逢阳复羲车舍斗中睂毫齐绀发仙骨炯方瞳鸾鳯翔千仭貂蝉侍两宫天池浮画鹢公衮焕华虫造命毗元化书思沃帝聪山河尊社稷礼乐赖臣工韩国蕃宣永髙皇报施崇从来黄阁贵只属紫芝翁槛竹沈沈翠庭花灼灼红道山藏画象词馆转诗筒洛下耆英盛人间夀域同君王自养老何羡菊潭东  

泉南孙氏园亭  

凿石通归汐浮梁看浴暾鸭阑萍上甃鹿栅藓生垣薝卜垂栀子筼筜长竹孙书香芸辟蠧席暖锦裁鹓交客登仙籍承家荷帝恩氷瓯蜂蜜溜酒榼茘浆翻吹籥花围屋弹琴鹤舞园海云春有态闽雪夜无痕谁谓衣裳嬾予今杖屦烦捋须歌月地翘首望天门  

次韵继学三首  

金爵层霄外银猊曲槛边含香俱国士持槖半神仙岂有遮尘手应无见麯涎池清天似水席暖罽如绵客送蒲萄酒人分苜蓿田书思趋豹省掞藻赋龙船谁念冯唐老为郎白首年  

鸡塞西宁外龙沙北极边有天皆入贡无地不生仙鹊玉光含水骊珠湿带涎香清堪闭閤衣薄岂胜绵珥笔游鼇禁扶犂占鹤田酒来扬子宅人上剡溪船自信篇章贵能歌击壤年  

丞相晨趋漏元戎夜拓边碧鸡崇汉畤丹药鉴秦仙敢谓鼇头选初逃虎口涎栁词方濯锦雪赋已抽绵艳艳金为屋辉辉玉满田客衣随楚制乡梦逐吴船所赖三阶正螭防记有年  

陪可用中议祠星于天寳宫  

教命司诸席元辰集醮筵星君符介夀嵗纪辑安躔炬焰天无夜熏焚树有烟音如缑岭上拜似竹宫前蕊笈祥延世飇轮俨御仙日余青炜接宿耀罽坛连象纬昭重润斋明祝大年步虚垂佩响奠币织文鲜诚感将馨祀神娱乐鼓渊蕃厘归帝胄孚祐播农田  

姚左司墨竹为贾仲章尚书赋十韵  

江渚春生雨山楹夜宿云箨鳞穿石锦节粉带书芸玉昆刀削素丝并翦分鱼竿方问野鳯管已招君莫作宣房楗还歌华泽文露零忻鹤警星度恐萤焚影似风棂见声如雪幌闻裁冠终有制作屋更无氛移植惊燕叟盘根识楚妘中郎挥墨汁宗伯侑鑪熏  

送宋诚夫太监祠海上诸神  

上圣崇明祀元臣属有文内香开寳炷制币出纁授节临前殿传胪聴后军酒清黄木庙鱼祭武夷君母应回雨天妃却下云不劳风有隧犹愿楚无氛漕粟琅邪见还珠合浦闻穹苍天坱漭溟渤气氤氲龙户编鱼赋鲛人织雾纹畤祠光炯炯宣室语欣欣鹏运连畨舶轺归愿冀羣观书曽拜洛歌赋不横汾越水琉璃静闽花茉利熏伏波封莫请宵旰念华勋  

求赵伯显画家山图用唐李中韵  

春鴈南来后家书一纸无山花应向日陂水计通湖羸牸衣资絮生蚕薄借芦久宜拂白石强此伏青蒲琴客分抄谱仙翁许借壶园红榴火链沼緑芡盘铺岚气飘檐隙烟光郁座隅呼云横防蝀问月看蟾蜍倚杖心何逸观鱼兴不辜新开竹林迳并乞写成图  

猗緑园  

殖产吾何取开林我独能缚船尝取竹纸每移藤池曲波涛小花繁雾雨蒸春云同础润秋月共江澄鳯下非因食鱼来不可罾写经还道士裹饭乞行僧笋屦新青折荷衣旧翠凝浮瓯茶有乳溢瓮酒无氷香灺留文篆书囊剰缭绫清晨餐玉罢东坐日初升  

登雨花台  

积翠生层巘凝光浴巨涛吴城花覆井楚舸竹栽篙地近鱼龙逼天空鹤鹳髙野桥皆防蝀溪水尽蒲萄雨石逢芝箭风林得鳯毛胭脂儿女小罨画鬼神饕六代都衔璧三山尚戴鼇故宫犹荏苒古树漫周遭仙洞歌瑶草人家宴碧桃饭香非接淅酒好不篘糟緑雾春连阁丹霞晓映袍攀跻忻境胜跋涉惮人劳老我才还劣清资媿重叨采诗今有使问俗似无曹佳丽千年最声名一世豪嵗时休澣日携手可游遨  

寄舒真人  

金阙来华盖琳坛集羽衣石因钟乳腻松为茯苓肥剂墨香翻杵修琴玉布徽天低临象纬日近逼光辉竹里开长迳池边蔽小扉红迷霞绮错緑涨水环围仙杏葩凝赤蟠桃萼翦绯龙来还独宿鹤去更知归割蜜蜂先避衔书鳯自飞祠雷陈古磬符鬼掣灵旂丹井泉偏冽铜盘露未晞俗人那得识诗客尽相依伊我逢休澣从兹咏浴沂凭师消鄙吝犹可采山薇  

送华山隠之宗阳宫  

江阁鱼龙近山房雾雨多地清天不暑池曲水无波笋箨迎书带樱桃送锦窠呦呦呼伴鹿唼唼换经鵞养素行编屦乗闲坐织蓑几篇餐玉法一帙醮星科香灺沈银叶衣裾佩紫荷丹光留海月绛景出松萝醉忆泉浮乳幽怜石烂柯神君攀緑桂天女踏青莎邀客登山顶寻真入涧阿洞箫吹道曲云纸写鱼歌予发今如此君心可奈何髙谈见明月为我问娑罗  

张雄飞  

碧鸡山  

北阙辞丹鳯南云看碧鸡紫苔移玉座瑶草湿金泥雨霁龙归洞风生虎渡溪寻梅穿竹径采药蹑松梯白日依山尽青天入海低寄书无鴈过择木有猿啼花映髙低树园分逺近畦飞星驰寳马沈水吐银猊鱼戏莲房北鸥鸣荻渚西长歌汉颂罢刻石纪新题  

贡奎  

赋牡丹【`得千字`】  

曲槛春如锦晴开晓日妍树揺风影乱枝滴露光圆玉佩停湘女金盘拱汉仙翠填宫鬓巧黄染御袍鲜力费青工造名随绮语传细翎层拥鹤弱翅独迎蝉倚竹成双立留华任众先久看心已倦欲折意还怜洛谱今存几吴园路忆千可应频载酒相与醉华年  

次王士容经歴赋广东二十韵  

巨镇雄江表炎州介岭巅通津波险涉接驿路髙縁土贡来遐逺舆图接末颠犷民疲鬬蚁狡吏攫饥鹯蛊念山多瘴防知地出泉黄浮乌影淡红晕蜃光连石老苔成藓崖隂笋作鞭翠屏开近嶂素练杳回川禽弄千般巧花分四序妍九重严政治六辔选时贤喜际风云防同沾雨露天胜谈莲幕内妙句药阶前苦味槟榔好清香茘子县罕逢苑北马富聚海南船古迹荒城碣晴炊野墅烟行经韩子窜蛮耻越王偏贾客财常万僧尼寺或千整絺冬亦尔乗屩俗依然人物生唐相儒风盛孔编快心时小憩过眼境频迁发兴超言外消愁向酒边入朝应报最何得赋归田  

题虞少监小像  

岩壑髙堂上烟霞眼底清向来曽寄迹老去未忘情茅屋苍林掩藤崖白道萦逺峰云际直孤嶂水边横宿雨分浓淡斜阳闪晦明折梅惊雪坠倚竹待风生岭断炊烟补沙回甃岸倾杂花浮野意飞瀑送溪声妇馌忻鸠唤儿耕感犊鸣揽衣随处坐曳杖有时行拄笏曽招爽投簪每惧盈他年著书乐应不愧虞卿  

舟宿荻港  

冉冉秋云暮冲寒买去船长江泻吴楚故国澹风烟日黯芦翻雪矶危浪拍天蛟鼍潜暗壑鴈鹜起平川虎饮沙遗迹龙归窟防涎岸崩县老树山暗失层巅灵庙森长防奔滩抱古防渔家罾网集商舶鼔钲阗登览谁无恐漂零客有篇浮生行役苦即合卧林泉  

许有壬  

水木清华亭宴集十四韵【`并序`】  

水木清华亭侍御史王公公俨别墅也位都城防隅出文明门余里许园池构筑甲诸邸第予客京有年识公俨亦久而未尝迹其地至正乙未春自汴召入俄公俨由辽省拜中台握手倾倒屡约宴集尘冗不果致期宿具复有意外之挠乃七月二十又三日始遂盍簪左辖吕仲实中执法杜徳常右司王本中左司尚彦文实同尊俎酒防乐备物腆意勤适雨霁秋清庭空地迥庭木涌翠渚莲散红北瞻闉阇五云杳霭极目西望舳舻泛泛于烟波浩渺云树参差之间萧然有江乡之趣不知其为毂击肩摩之境也烦襟滞虑涤濯净尽兹游竒絶宜造物之不轻畀也公俨请曰人生四美百年几遇不可不纪也乃即水木清华亭为韵赋诗有壬分华字其诗曰  

世禄推门阀天墀几拜嘉髙情忘势利大隠谢纷哗朝市尘无染蓬瀛路岂賖眷言营别墅初不逺东华画舸堂前过青帘栁外斜晴红迷菡萏寒翠接蒹葭挥麈风生座扶筇雨压沙萍开轻泛鸭荷侧重擎蛙只讶神仙府谁知宰相家賔朋圃玉文采赤城霞丽曲凝云表鲜妆炫水涯添栽三径竹递赏四时花心事尊中物人生海上槎相逢须尽兴明日各趋衙  

送马明初教授南归二十韵【`并序`】  

后至元戊寅予得请归江夏别业明年冬游长沙又明年二月安仁马君明初来见于琅瓈山其人温醇其文粹精倾盖如平生同游南岳更唱迭和遂同归江夏甫七日复参知政事命下以小儿累之又同北焉至任城明初舟覆几不免间闗跋涉不忍予弃用中台翰林荐堂除缑山书院山长及格擢右衞率府教授始释褐衞官若胥卒皆国人明初请收书教其子弟为华学官属韪之鸠俸檄明初买书江南因得归省其家焉过予相下将别请言吁世俗之交翻覆云雨况延之馆塾者其为交不又密乎饔飱之不精不时也供侍之不慎不及也脯脩之不腆也汲引之不酬也为主人者有能不犯于是者乎人情久则狎狎则慢慢则隙生焉宾主至是不竭欢者鲜矣而明初与予十年如一日始终无间言有徳君子哉述其槩为诗以饯之其诗曰  

吾子昔倾盖琅瓈古渡头袖文惊蜀锦懐寳重天球心既同金断胶因向漆投有邀须共往无倡不为酬南岳朝聮辔湘江暮舣舟屐穷峰顶寺诗满水边楼访古由来喜寻芳到处留遂移衡浦隠便作武昌游坐席何曽暖招旌遽见求髙情安旅次遐躅又神州道路多尝险山川只荐愁埽云髠兔颖鏖雪貂裘善诱儿何幸深藏价未收忽看鸿鹄举甘效蟨蛩休洹水寒偏莹林虑晩更幽谁知三仕已相累十春秋公道先扬善真才自拔尤恩袍明翡翠教铎振貔貅行役仍清淡言归藐阻修临岐惟一语音信莫悠悠  

许有孚  

栁巷  

种栁圭塘路行行便向荣雨晴羞眼涩烟暖细睂横色比金犹嫰枝看翠易盈林疎无系马叶接有啼莺线乱柔条袅氊铺落絮平寻诗常独往送客或同行归院尘难到还家月每明上通陶令宅不接亚夫营京兆时非昔平康梦自惊阳闗休叠曲司马易伤情但恐春回驭何将酒解酲托根因胜境由径得嘉名莫讶公休吏诗成句未精  

何中  

移菊  

仅得林间趣闲寻菊本移人家深竹里枫叶夕阳时汲井浇畦润将鉏下手迟防丛愁蕊损带土怕根知每被归樵问深怜冷蝶随寒香生径术幽事补湾碕斗柄西北落鴈声霜露垂裴回绕丛畔自笑可能痴  

皮氏逸亭  

地僻藏吾逸随宜托数椽池新何许水枫夀不知年竹让前林月花归隔浦天防鳞孤镜照幽哢四牕圆曲几清时里闲心太古前入因添晓起出每及宵眠句得思仙寄棊髙许客传乾坤余蠧简勲业老觥船智有过荣计先求胜祖鞭太章短东极夸父恨虞渊世共称工者吾知付莞然他时耆旧传应指某公贤  

刘濩  

赠臧曽山廉访  

肃政光华逺清台啓拟公节移梅岭北轺发桂江东楮帐筛寒月椰杯鼓朔风痩童恐挟杖贫马不装狨徼俗三年问威名百郡雄星芒垂浒洛雪色照宾融敷教有虞庙讲经夫子宫端严鉏犷戾易直牖倥侗吏猾加笞竹官贪解印铜冤销千褐父恩浃万黄童花缦施冬暖匏笙吹嵗丰仁频苞嫩緑古辣酿轻红象迹烟中堞鲸波雨外篷夷珠人有斛粤布我无筒剖决心如水驱驰鬓已蓬六条方奏最四牡欲歌功为有澄清志迟输献纳忠织云添衣绣鞭电亦乗骢楚尾吴头防三湘七泽通天文恢翼轸地盖接潭洪牙纛聮分政旌旗列总戎鹜争肥似鴈罴搏猛于熊懐璧枉无罪见金忘有躬化源安溷溷狱市积怱怱大器能绳物先声已击防道傍豺果避窟底兔几空勿珥终凶笔母开报怨弓左饘并右粥后稑更先穜采菊赋归老爱莲无极翁理明轻势利语妙入盲聋文祖欧阳古诗宗鲁直工挽回铅椠习超出簿书丛顾盼山须动揄扬石可砻羽仪倾振鹭啄菢徧哀鸿念昔初腾踏时方息战攻考工崖黯黯试垒海昽昽赤芾彼三百素丝兹五总穏行卑劒阁善纳小云梦甲子从头数冠绅进秩穹阶兰香浣露田玉气嘘虹世或探斯吾宁牿尔犝察鱼应小慧聴蚁岂真聪静躁聆徽外刚柔省彀中江湖归独步宇宙涉丹衷徳骥曽思附仙舟偶未同耐寒衣故白好古佩仍葱梦枕频鲜茘羇帆几落枫泥涂各曳霄汉鳯稀冲厉操期霜柏吞声等爨桐渐忘身显晦得究学初终韩子哦双鸟庄生感二虫乐莘晞衎衎忧杞笑忡忡选举繄唐盛方闻及汉崇贡琛凌渤澥懐组际穹窿谷欠防饥敛盐因析利笼骇民牛觳觫虚士鹤氋氃黼黻需耆俊饔飱给老癃防看杨绾贵不计孟郊穷温井占阳长明奎卜道隆斲辞规爱助华发尚狂侗  

蒲道源  

偶记少时小年能缀文诗  

彼美谁欤子崭然早见称缀文当世有惟汝小年能稚齿为星鳯清姿秀玉氷聮章成脉络缉句合规绳颖悟过长吉推扬自少陵可怜东鲁客头白短檠灯  

王祯  

围田  

度地置围田相将水陆全万夫兴力役千顷入周旋俯纳环池地穹悬覆幕天中藏仙洞袐外绕月宫圆蟠亘参淮甸纡回际海壖官民皆纪号逺近不相縁守望将同井寛平却类川隰桑宜叶沃隄栁要根骈交往无多迳髙居各一防偶因成土著元不畏民编生业团乡社嚣尘隔市防沟渠通灌溉塍埂互连延俱乐耕耘便犹防水旱偏翻车能沃槁瀽穸可抽泉拥緑秧锄后均黄刈获前总治新税籍素表屡丰年稌黍及亿秭仓箱累万千折偿依市直输纳带逋悬嵗计仍余羡牙商许懋迁补添他郡食贩入外江船课最司农绩治优都水权富民兹有要陆海岂无边祈奏载芟咏报歌良耜篇降穰今若此防利敢安然壤土常増筑风涛每虑穿积储趋日用防御废宵眠击鼓供惟急苫庐守独専本为凭御防或未免灾愆谁念农工苦惟知粒食鲜并将农谱事编纪作诗传  

## 御选元诗卷六十二  

五言长律二  

虞集  

正月十一日朝回即事  

宫树春隂合霓旌拂曙来天光临阁道云气转蓬莱昼漏沈沈鼓晨尊豓豓杯香霏帘底雾乐殷殿前雷祥瑞仪曹奏珍淳尚食催舞庭分鹭序效献过龙媒融雪微生草轻风不动埃老人南极至王母上方回玉色何多喜金华得重陪裁诗贺新雨西阁待门开  

赠别兵部崔郎中暂还髙丽即回中朝  

束发来东海从军护北门珠光连旭景玉气达春温渊静龙含徳门严虎列屯从容参幄帐慷慨属櫜鞬拜表推黎献趋朝谒至尊云依温室树星入紫微垣不道璠璵贵仍婴筦库烦利行虽近市义守不窥园眷遇忘身得危难欲手援怀邦维父母于国实甥婚草草还羁靮  

原原致璧飱鲁连名竟重箕子敎应存简在从当日扶持系宿藩清宫风肃肃骖乗火焞焞帝所为郎重王家报礼惇暂伸桑梓敬未爱李桃繁神阙秋期早康侯昼锡蕃九成思阁凤六月待冥鹍  

送国王多尔济之辽东  

太祖收中夏元臣有武功建邦开土宇为位冠君公奕世王章在诸孙相业隆春秋周正月礼乐鲁新宫鹿币金遗酎熊侯算失中河山仍铁契寳玉右雕弓投笔邹枚秀扬旍芮绾雄塞云依碣石冻雨洒辽东戎器櫜藏尽贤书奏纳同大夫劳御惇史采民风  

送陈硕【`并序`】  

莆田陈氏庆歴名法从故家也自众仲来京师集得友焉凡问学修已之事有益于愚陋多矣叉从知其父兄之贤也问所自出则南塘赵氏信乎其学之有传矣尝以其从子硕来见予爱其端谨可望南归省父众仲送之以文予不能防也乃赋诗曰  

六嵗过闽郡书声忆满城目盲今子夏心醉昔延平尔叔同游息吾文愧老成每分重席暖相对一灯明逺海乗桴意髙山伐木情愿携邛竹杖往看离支生辟掾青衫旧趋庭防服轻为言穿木榻亦未厌藜寳瑟留飞鴈兰舟及啭莺佩怀湘渚赠绶向会稽迎去去江云湿飘飘岛雾清重来知有意时我已归耕  

奎章阁有灵壁石奇絶名世御书其上曰奎章元玉有勅命臣集赋诗臣再拜稽首而献诗曰  

禹贡收浮磬尧阶望矞云自天承雨露拔地起絪緼击拊磬音合衡从玉兆分巨鼇三岛力威凤九苞文辨位资干坎为山填幅员固知兴寳藏不假运神斤书帙侵春润香炉借宿薰烟光晴冉冉波影昼沄沄融结繇元化登崇荷圣君瑞于出洛重若鼎来汾柱立尊皇极磐安广帝勲讵云陈袐玩因愿献前闻  

送南宫舍人赵子期宣诏交阯  

三年颁正朔五月向南交将命方离阙陪臣已在郊衣裳鸿羽渐干戚虎皮包瘴雾冲风散泷湍急雨捎朱鸢窥土室白雉下橧巢夜浦鲛停织阳冈荔拆苞初筵纷防罽后骑列笳铙诹日修王贡兼时眡客庖方言书仄理海错借青茅汉柱苔侵篆秦林桂拂旓括嚢无薏苡当户有蟏蛸即见还英节无烦筮六爻  

杨载  

赠周景逺学士  

朔易回元气人才起俊流声华当翰苑文采冠中州振佩趋台阁抽毫侍冕旒人传鹦鹉赋家有鹔鹴裘式覩黉宫立共惟祀典修一朝虞或缺六器俾旁求俎豆俄成列苹蘩遂可羞中朝方有道下士实同休已及归鸿候姑为食蟹谋朋簪多缱绻使节少淹留晓日花间酒春风桞下舟篇章微品藻山水媿清幽郑璞曽先辱隋珠不暗投考槃虽自引闚观亦吾忧简册销长日蓬蒿惮凛秋论髙非纵诞兴逺托赓酬尚忆驹千里胡能貉一邱何当把君袂相逐驭风游  

春雪次陈元之韵  

寒气何凄惨春空正杳冥东皇收槖籥北帝驾軨軿混沌包三极缤纷走百灵散珠分的皪击玉碎珑玲始试朝藏日俄疑昼陨星危桥无客度旷野少人经百沸疑奔瀬孤撑没峻岭林荒颠冻雀崖滑堕哀防衮衮随风舞飕飕杂雨零遗踪初得匿种讵忧螟眄睐倾农室歌謡彻帝庭阳春将布德品类各成形捉笔题新句持杯酌旧醽今朝湏痛饮醉卧不湏醒  

送张仲实之宜兴  

南渡邦初造西山将独贤立功何赫赫流庆尚绵绵报国横戈数登坛授钺专风云方际会江海固周旋控险千钧弩临危七寳鞭忠诚深足仗智勇实兼全自返髙桥役端持宥府权兵威终抗敌人力可回天甲第无逾者诸孙固颖然初生同燕颔有美自婵姢善学闻当代能诗起妙年卫公犹故物郑老竟寒氊矫矫青云器泠泠白雪弦同游虽未达自视已无前政事兼留意时髦孰比肩知机无转石纵辨若奔川特达羣公荐酸寒众目怜姑为文学掾防觅孝廉船必见公侯复无论雨露偏秋风鹏鹗健万里正翩翩  

士开燕岳氏溪堂有溪山新月上江海故人同之句邀予及张仲实曹克明同足成之  

置酒秋风里凭阑野色中溪山新月上江海故人同纵浪情何极留连燕未终三鳣来上客五马防羣公积水输清气微霞衒近空将昏林尚白及早稻先红极论追遐古深情念困穷尚观仪秩秩未遂乐融融才着当朝杰文夸命世雄数君今日选宜尔集南宫  

次韵黄子久喜晴三十韵呈汪知府  

霞彩晨张锦蟾光夕挂钩隂霾虽尽解淫潦岂全收寖动遨游兴还闻唱和讴容容追旧赏歴歴破新愁骑气城边纵龙光海际浮艳妆来士女盛服拟王侯在藻羣鱼跃依林白鸟啾河流交不断山势转相缪物理归含毓人情释怨尤娭娯从老穉燕乐逐朋俦幄帟分郊次幨帷拥道周聮翩驰画舫嶫累朱楼贸易通遐壤繁华压大州聚庐千井富接栋万家稠已戒增周口仍催决下流嘉蔬连隙地宿麦徧髙邱曹事虞多废胥徒戢过求醲恩方并育和气与同游期防朝先往追随暮不休露花开的的风叶振飕飕拾芥非无日登禾即有秋朝家期少试邻郡固难侔共美光华着还矜德业修在廷争进荐当宁免垂忧玉漏传台角金樽出殿头秉心存正道造膝待嘉谋履直恒如矢防偏或类舟第夸繙竹简不省计牙筹善对慙鸣鹤能歌媿饭牛过情蒙许与弥月为淹留  

再用韵赠黄子久  

自惟明似镜何用曲如钩未获唐臣荐徒遭汉吏收悠然安性命复此纵歌讴石父能无辱虞卿即有愁归田终寂寂行世且浮浮不假侪羣彦真堪客五侯髙人求款洽末俗避喧啾藜杖常他适绳枢每自缪与人殊用舍在已寡愆尤济济违班列伥伥逺匹俦能诗齐杜甫分道偪庄周达饮千钟酒髙登百尺楼艰危仍蜀道留滞复荆州鹤度烟霄阔龙吟雾雨稠东行观海岛西逝渉江流自拟需于血何期涣有邱古书尝歴览大药岂难求抚事吟梁父驰田赋逺游堂名希莫莫亭扁效休休槛日吟东济牎风背北飕鸣琴消永昼吹律效清秋雅俗居然别仙凡迥不侔多闻逾束晳善对迈杨修尽有匡时略宁无切已忧尘埃深灭迹霜雪暗盈头始见神梦终营狡谋雪埋东郭履月满太湖舟急景谁推毂流年孰唱筹凌波乗赤鲤望气候青牛好结飞霞佩胡为淹此留  

寄王继学二十韵  

圣主敷皇极元臣建上台虚心求俊又削迹去奸回拜命超凡品知君秉大材淳风随日播公道应时开负鼎资烹饪操刀贵剸裁铦锋行肯綮兴味合盐梅庙议常参决朝班复共陪艰难湏佽助豁逹逺嫌猜遗佚闻风起英豪接踵来经纶非董贾辞藻亦邹枚在野思罗致盈庭想毂推既将龙作友恶假鸩为媒走也今留此公乎可念哉执竿犹海上扶耒即岩隈自守幽人意宁虞俗子咍旧游辞玉府故事忆金台落魄江湖阻苍茫嵗月催丹心徒耿介素发已毰毸勿谓交如水能忘耻及罍飞黄当驾驭犹足异驽骀  

送旺札勒图同知  

来游天子学籍甚有声华论事依三策藏书至五车姓名题鴈塔谱牒记龙沙自可编青竹兼宜绾白麻文工金有价貌美玉无瑕兴尽方豪饮篇终不浪夸岂惟吟芍药曽是赋蒹葭事莫分难易人湏辨正邪月中初折桂天上始乗槎勿待秋风起宫门聴鼔挝  

赠郭集贤  

衣冠趋近地藻翰集羣贤给事黄门里抽毫黼座前佩金作纽赐马玉为鞭御酒倾壶满宫花插帽偏清光依日月逸思绕风烟记忆逾三箧吟哦过百篇自惟叨侍从不敢废周旋秋着随车猎寒当襮被眠苏瓌才既敏陆贽宠尤专自尔纡皇眷于焉理化弦词臣方进用才大必腾鶱可念如扬子萧萧独草  

悠然阁  

髙阁凭虚起登临兴甚长江流春渺渺树色晓苍苍原隰鱼鳞布峰峦鸟翼张云来兼北极雨过及南荒地大遗民富时清致理康南山常在望怀古意难忘  

寄周御史二十韵  

同游河北后共抵浙西初独倚知心旧翻成防靣疎三年仍契阔万里更吹嘘小子无奇气先生有过誉见称司马赋求授夏侯书仓卒排归计淹留着寓居已非兴俊逸犹是主廱疽名士多亲我诸公或请予驾言将采芑即事欲连茹顾尔伤流矢居然恨倚闾惊心闻杜宇过眼易蟾蜍忽召抽金匮俄徴论石渠文章殊贾马谋略匪严徐薄技终难效穷愁只自如尚矜存履不肯曵长裾与作栖梁燕宁为涸辙鱼仪形长日想怀抱几时摅奏疏闻当宁抽毫待直庐乌台弦既改鼇禁席仍虚马首何繇见分光兴有余  

云山圗为茅山刘宗师作  

长江千万里奔浪薄髙云龙见谁能覩猿啼不可闻迂回因地势昭晰应天文劒气秋如洗珠光夜欲焚连峰俄笋迸断岸复分句曲临东极岩头有隐君  

赠魏虚舟少府  

西蜀文章伯东呉阀阅家族传贞观旧躅继信陵遐雅度人难测髙名众共夸为桢材不小韫椟玉无瑕鸣凤占谐吉乗龙偶契嘉三牀邀纳笏万弩护排衙世赏官仍及朝参宠复加天顔垂眷顾地肺侈光华缓歩方鸣玉髙情欲泛槎翻然归翠麓姑尔奉黄麻彭泽还栽栁河阳不种花投闲销日月访古略烟霞腊蚁常开宴春鱼每看义兴来恒放逸賔从任喧哗閤静褰珠箔窗虚閟緑纱琴弹多古雅诗就辄妍姱愿作梁间燕徒慙井底蛙执鞭曽莫効抱瑟敢长嗟恋恋情终在悠悠道苦賖春风吹去斾翘首又天涯  

送邱子正之海盐  

珠生沧海底玉韫碧山中夜气交明月阳精现白虹有贤兼重价当代振英风好学由天性能书至国工知名传冀北作赋拟河东始欲征扬子旋闻荐褚公隂符难独羙遗敎实争雄絶艺虽宜进奇才自不同交游倾上国抡选属南宫邓禹官初试匡衡对漫通海邦终寂莫学馆尚穹崇已注千人录当成五典功星辰皆在水渤澥信浮空把酒欢何限乗槎兴不穷文章趋浩瀚物态入牢笼子必登芸阁吾方守桂丛索居弥寡陋荒业孰磨砻弗获披云雾惟思对华嵩知音期郭泰流俗易王充江海从兹逝飘飘任短蓬  

招真观圗  

欲学无为道来居小有天精神消物怪采色变风烟恬澹知天徳虚无象帝先髙风何特达古迹尚流传地渉鸿荒表山开混沌前谷幽疑鬼聚峰巧类人镌叠起三重阁分流百道泉岩穿留虎迹石冷逗蛟涎放浪曽无日遨游未有年古经披览罢毛骨为醒然  

寄沈少微金华山隐居  

岩前通细路岭外接危峰梯磴逾千级烟霞过万重缘崖收异荈歩壑数长松隔屋号朱虎当窗现黒龙蘅兰争酷烈桃李角鲜秾隐士多相过仙人庶可逢第能安性命何患改顔容链鼎丹砂熟倾壶白酒醲微茫追絶响潇洒振孤踪乡里宜同好他年必子从  

送侯尊师归蜀  

北上关河逺南归嵗月賖飘飘携短劒杳杳泛灵槎别岸秋涛掩前山晓雾遮欲攀青桂树先采白苹花天道元无极浮生即有涯举杯吞夜月引袖拂晨霞独跨冲天鹤能追赴壑蛇祗应投老去长日炼丹砂  

春晩喜晴  

积雨俄经月新晴始见春苍苔侵别墅緑水过比邻性僻居宜逺身闲景易亲无诗排世累有酒纵天真循圃花粘履凭阑柳拂巾歌呼从穉子谈笑或嘉賔渐喜渔樵狎仍欣鸟雀驯幽情延薄暮浩思集清晨养拙元非病为文敢自珍杜门縁底事作计嬾随人  

范梈  

赠李提举之官豫章  

公孙阁下士多似鲁诸生昨者闻髙谊兹行起盛名文亭南斗近征旆北风轻余亦怀乡郡今犹滞帝城关河惊半靣雪霰念孤征芳宴丝簧咽新诗锦绣成长涂心果怯令节眼増明渺渺饥鹰度嗷嗷旅鹳鸣露凝秋浦白云散夕堂清是物关流动何阶计合并防湏萦桂楫相共啜莼徐孺亭前水因之幸寄声  

立春日和王翰林  

北斗红云上西城皓雪边嵗华今若此宦味故依然节轥荒冬后寒驱浃日先楼台通帝极井落散人烟登眺临无际欢娯信有年客情关外地农事庾隂田只有伤弦促那能效屐穿几时归栎社尽日接芳筵寳鼎升平瑞金旛淡荡妍逶迤朱凤集潇洒白鸥眠逺业嗟何就髙明頼必传道虽沾世用意漫逐时迁顾遇烦频数欣荣颇倍千江湖万里兴烂漫百花前  

寄甄氏访山亭二十二韵  

问子亭何许滹沱旧水头谷陵千载异风物四时幽城郭长无事琴尊或此游窗摅平野秀戸接乱泉流猿鸟相賔送渔樵互献酬太行晴日近碣石晩烟稠莽莽青天外离离碧海陬都将神迹化只可笑谈求大槛花周映虚阶叶竟抽岂容黄壤污祗为白云留更就诸峰老宁湏万户侯心知嗜好酷势肯去来休予亦寻山者人疑避世俦偶然依紫阙不是谢丹邱薄与江湖逺频嗟嵗月周梦尝经五岳思屡绕三洲室宇凭谁寄园林誓自收把书消旦暮种药引春秋地僻澄官冗天空埽旅愁几时携古劒万里觅扁舟賸想髙人趣空怀贱子羞犹胜徐市俗瀛岛计悠悠  

赠裴秀才  

江边见立春花老问征人物色随乡异风光逐候新朝廷方贵士经术足谋身举世皆腾踏如君独隐沦鸣山应鸑鷟在野决麒麟已用遗经试宁辞累牍陈飘飖行李别缱绻酒杯频四海多英俊诸公自等伦云霄开大道溟涨接通津百啭仓庚近双飞蛱蝶匀款留俱醖借归到莫逡巡肯薄传家赋犹堪博钓纶  

题翰林宅山水图  

敏絶丹青手驱驰翰墨塲力能移地轴艺直破天荒素壁清风起苍崖旭日光乔林支混沌巨石偃沧浪鹤背夫容影牛头薜荔香参差殊不谬奔峭亦非常仙去遗真馆人来倚钓航向知万里近不费一生忙拟乞丹砂洞长寻碧草乡松乔如可及结友更何方  

揭傒斯  

集贤大学士赵国公王开府庆八十应制  

昭代雍熙日词林赋颂时紫宸丹诏出甲第五云垂裕庙青宫里王公玉树枝朝趋陪绮甪夕侍接龙防际防真难及飞腾已在兹暴公初绣斧方叔更藩维霜简惊风采天官肃羽仪还迎代邸入竟被汉文知位望跻三少权衡俯百司每防天黼黻直许国蓍凤吹广寒殿龙舟太液池羽觞春侍宴玉座夜观碁德业前贤继辞华后进推髙情希广受余事拟征珪全赵山河富瀛洲日月迟九卿看防服八袠表厐睂皇览逢初度殊恩介寿祺黄封中使出玉食尚饔移国老陈嘉庆【`李韩公作序`】羣工播盛辞礼非前代有施及老臣宜福禄何人并忠贞百嵗期圣心诚念旧政用作臣规  

奉送全平章赴江西  

圣主思南土明公起集贤直期凋瘵后共致太平年金虎分符重文龙赐服鲜权纲兼将相标格近神仙天地三江外星辰北极边丹心齐出处素志在陶甄请述江南事都非大徳前但徼扶弱美竟坐抑强偏无复同忧乐徒令舞智权平畴吹渤澥暗室伏戈鋋贪虣明相训忠良默自怜民心随日坏世态与时迁况复兵饥接仍闻病疠纒诛求殊未已蟊贼转相挻若拟寛忧顾先湏解倒悬久饥宁择食多病但求痊一语堪惩劝微机足转旋已知平似水更道直于遥想闻公至浑如望嵗然九重天上别百丈雾中牵日月明金节山河入画船四方初息马五月正鸣蝉丰乐田多黍生香泺有莲岱宗标鲁地庐岳压湖天水怪收崩浪山灵埽瘴烟欢呼麟凤出踊跃吏民先笳鼔趋雄镇旌旗覆广川下车和气应袖手颂声延膏雨侵淮甸仁风扇海壖忠贞真世笃调爕有家传赤子皆同体苍生且息肩龚黄湏警策方召在蕃宣  

送李掾自北回归省长沙因简赵宣慰张征士吕宗二判官  

万里风沙断三湘日夜流名成亲白首嵗暮客扁舟黄鹄延归思丹枫替别愁眼穿回处鴈心静狎余鸥细雨黄陵庙残阳杜若洲渐深桑梓敬翻畏友朋留送逺惭羇旅临分忆旧游钟声衡岳曙帆影洞庭秋风壤通蛮徼烟霞拂帝邱交歌明月市倾斾压云楼访菊逢徴士行识故侯为言憔悴客敝尽黒貂裘  

黄溍  

九日登石头城  

背郭嚣尘逺髙秋川岳清幽怀初旷荡陈迹故纵横遥望龙盘旧长怜蚁穴争绀园随处辟粉堞向来倾发草窥眢井看碑验故茔门开苍耳路亭爱翠微名逺树淮南出沧江鸟外明人烟川浩渺风物嵗峥嵘吹防仍佳节传觞但老兵愚生杂鼃黾浪走媿璜珩去去帆樯尽萧萧芦苇鸣登髙未成赋览古独含情政复哀王粲何堪厌祢衡敝庐沧海曲目断白云生  

柳贯  

赠别宋季任赴甘肃提举二十韵  

宁塞洮河外甘州翰海隅羌髳通别译封域界中区氓俗风丕变王灵徳诞敷粤初聮吏治近亦好文儒左学将兴蜀西庠昉自虞怀章烦逺役鞭马戒前驱驿路争迎传关门不用繻水经张掖弱山对贺兰孤禹凿班班迹豳诗往往图发时梅未萼上日草应刍元宰亲加豆诗生肃咏雩职司虽翰墨佩服已银朱会覩天荒破端令士气麤槎明星是客乡大酒为徒请播言斯在居夷圣岂诬髙才每流荡平世匪﨑岖只作三年梦湏轻万里涂旃庐春袭袭笳管晓乌乌浆艳葡萄盌馡寒翡翠鑪新篇多慰意许可寄潜夫  

次韵荅乡友呉立夫见寄之作感别怀归情在其中矣  

宇宙方来事江湖独往人扶揺遗短翮濡沫到穷鳞误作轩裳梦终惭稻锦身迹虽侔燥湿学岂混疵醇局歩逢多踬虚怀待一振屈伸乗卦气消息候天钧喜际三雍啓还依六籍亲马韀从幸日萤案洁餐辰滕口虞官谤稽谋信卜陈践更非显陟迁秩遂为真清庙方惇礼容台忝末尘卑卑论燕雀宪宪望麒麟缅想闲居赋犹存弟子绅国乡谁尚友舆皁或称臣飞翰因来客分光肎照邻之人刍有束何物稼盈囷矍圃初登射骊山适罢巡玉全遭刖足渊静得藏珍接席连芳昼看花惜好春言筌开窈窈理窟至驯驯蓄思文俱锐修名实与賔逝将熙孔业由此乐顔仁淹泊思同社羁孤若异伦宜休宁俟斥渐老最忧贫夙愿惟畊钓浮荣谢鼎茵灭行无聴漏观渉即知津狐首求吾正螽斯咏尔诜枌榆应不改萝茑重相因惜逺挼青菊期归睇緑苹题诗缄恨去离绪极纷纶  

大雪戏咏  

霰集先惊密云垂陡觉低穿帷才巧入拥砌已深迷蟾影宵翻鹊犀光昼骇鸡投虚知井幕蒙险失岩梯九地藏膏泽千门委璧圭黄舆増厚载武蛰幽栖忽洒声尤急中休气转凄辨方惟有服封谷不湏泥稍喜夷涂辟多忧陷穽挤世将还朴素壤尽彻青黎固欲殊亷角于何画町畦溟池涵上下瀼岸渺东西缟举仙人袂窗明玉女闺混沦收日脚轩豁露坤倪翦毳巾成防吹灰室覆缇祅氛随荡析阘茸谢捶提劲竹犹遭挫疎梅恰吐齐若为散鳞甲无已戮鲸鲵晛日消迟见丰年卜可稽渔归装袯襫儿戏象狻猊正苦贫衣绽那禁冻面黧晓罂初拨醴午椀更吹虀几梦斟羔唱徒闻索饮啼掩关谁埽轨返櫂却寻溪践迹嗔鸿爪全生媿马蹄莫抽梁苑思争效汉衿题  

送翰林书写邵从圣赴临淮尹  

故人为县去聴我说临淮白水塍塍溢青山岸岸排牛畊多种秫鱼掺乱编柴贵俭民常足知柔俗易怀无庸轻保障尤欲念颠厓美锦休伤制清琴莫近哇心将千古契兴与四时佳池影花当槛帘隂草满阶挥毫还有待退笔未湏埋禁脔罗三馆招旌下两涯煌煌良史策寂寂太常斋岂必长安客东方独好俳  

呉莱  

严陵应仲章自杭寄书至赋此荅之  

故旧何悬絶闲居欲反招幽并风雪紧楚越水云遥短褐缁尘破长镡寳气销门垣成隐逸笔椟到畊樵逆旅呼灯夕修闱彻棘朝囊书题荟蕞发论献刍荛舌焰真熏灼胸兵剧锻□乗轩南国鹤解镟朔庭雕斡运天垂斗蜚腾海作潮荃兰骚地变橘柚贡年凋色采黄金黻音声征角韶潜身甘蛰蠖赋命类苕鹩筮仕无兆攻经敎有条秦灰完竹帛汉粕味箪瓢画品翎毛贵鸡场爪距骄文章通政理道义胜官僚嵗月嗟悠久湖江耐寂寥花浓携酒榼柳霁卖饧箫制虎揺金锡驱鼋驾赭桥流连光景赏播荡别离謡世笑乌非鹊吾怜狗续貂呼号三刖璞忼慨五陵镳落落山中桂丛丛涧底苗依然百将略付与霍嫖姚  

忆寄方子清时子清久留呉中  

一别嗟何处相思抚旧蹊月明施瀬北云起蠡岩西跋渉舟车动过从笈箧携邻光因借烛道味肯吹虀好学萤分照论交鴈择栖邱园心薜荔海国气鲸鲵卷帙签翻蠧讴吟砚发黳经筌参老易乐府录铙鼙治法推周稼淳风仰汉绨谈元知野马考字守家鸡土域标鞮象天图辨煇鑴遗文多废坠妙契极端倪独树盘桓久平芜眺望低霜林红玳瑁雾雨碧玻瓈屏迹依狐销愁对鹭鹥尘书投梵夹美饷挈童觿槲叶时遮峒藤梢或罥谿龙居瞡雪瀑虎路蹑霞梯出入恒聮袂追随几杖藜竹山香岭峤花岛绣湖隄尚义开黉始延儒振席齐生徒修枣脯祭品授葅臡锦石看还数苍松倚却题吾伊朝屡集浑灏夜同稽自谓菖为歜人疑谷似稊中悁真抑郁外物緫筌蹄嵗序空流迈涛波益惨凄故袍寒擘茧雄劒滑膏鹈緑映牵帆水红黏曵屧泥娃宫钗钿拾甫里笔牀赍鹤市歌防引鲈乡鲙手呉趋夸粉黛越产购珠犀富业连橙圃菑霖溃稻畦占归仍浩渺结客重酸嘶彼此身如寄参商梦欲迷蓬飞甘埽轨桂落得通闺侠眼收丹电仙襟化素霓贫期金埓骋贱许玉阶跻病矣长忧痼闲哉敢恨睽防除湏尔镊磨刮更予箆本欲晞王贡兹犹慕阮嵇猖狂疏奏牍輭弱谢畊犂习静求神悟超羣畏俗挤清琴桑有鲤钜弩蹠非鼷敎驾传衔辔观隅识橑枅耡芝黧受谪抱璞跀闻啼性命縁穷鬼功名属嬖奚悠悠鸾与凤泯泯鹿将麑白谷今安驷青霄古执珪母宁枉隐逸辛苦等黔黎  

去嵗留杭徳兴傅子建梦得句云鼋鼍沧海赋龙马赤文书间以语予及其乡人董与几山空嵗晩恍然有怀为续此诗却寄董  

触目怀招隐兴歌托遂初俗尘多汨没天籁几吹嘘晩景翻蒙汜秋潮泄尾闾祥云旗凤鸟瘴雨弩鲸鱼洒泪鲛人室漂魂建木墟鼋鼍沧海赋龙马赤文书上谷空豪举西河久索居蛮琛遗翡翠鲁价掩璠璵逺矣鸣箭悠哉薄笨车影揺青薜荔光璨白芙蕖自昔攻占毕于今载耒耡弹冠身有待铸研志非虚苏子纵横术韩生内外储乾坤瞻魏阙日月梦周庐炫燿螭雕佩蹁蹮隼建旟列衣腾朔漠胶棹入黄淤赵女弦鸿鹄奚儿驾駏驉词林应聘汝侠窟肯愁予结骑幽并窄论交楚越疎奇功生鼎鼐猛气死籧篨药物金鵞采兵钤赤鲤渔中条分雍豫四序出堪舆小榻琴心展长缨劒胆舒按图稽獬廌觞酒笑鶢鶋野屐偏求蜡山巾尚着綀贫犹思禄士老不废耕畬卓荦才终用猖狂习未除文章同一默嵗月或三余防竹登元圃然藜问石渠定湏追乐毅端为谢曹蜍  

寄张子长  

世岂无推挽人谁有典刑稍怀南国彦恒媿北山灵万里麻衣敝千年竹简青羲文先索象鲁颂或歌駉杞梓儒林挺鱼龙侠窟鯹尘埃完结緑粉黛饰娉婷脱略苏张穽渐摩管乐硎道涂余雪屩岩穴但云扃本拟陈三防吁嗟守一经迹卑沦燕雀踪逺及猱防种菊行荒楥看松俯絶陉仙棋闲度日旅劒懒占星故里青桐巷双溪白鹭汀交游多握手嵗月此忘形志气需来哲才华压妙龄秦坑收末烬汉粕浸奇馨正气陈笾豆专门识鼎铏犇腾鞭用骏袒裼割分腥卓立撑乔岳孤流混浊泾鹊飞持或布鲸吼扣非莛别袂逢秋怯邻灯入夜荧沈沈犹在野宪宪欲扬廷舜殿瞻仪凤尧阶数歴蓂螭防文锦蓐兽闼紫金钉列徼环霄汉游车发震霆防书官命史吹律乐求伶迅奋君湏竞栖迟我未宁檐风歌警枕井雨泣羸瓶古陌垂杨柳空山老茯苓只今驰尺楮何所问南溟  

寄柳博士  

试续儒林传南州定几人清标腾凤翼素手截鲸鳞卓荦初观国轩腾早致身燕秦争骋侠邹鲁共称醇旅劒浑如淬家氊在一振于焉征有道自此敎成均学术诸生识才名六馆亲土牀然烛夜茸帐结餐晨上下笙镛间纵横俎豆陈岐原周鼓老阙里魏碑真白日需前席青云仰后尘山林稽猛駮文字到祥麟岂独呻占毕犹应逐缙绅讨论抽秘典扈从得良臣絶漠幽州暗沧波碣石邻鸾旗飞旖旎革辂压轮囷御苑才官集离宫突骑巡赤狐翻逺译黄鼠割时珍法酒葡萄熟天花芍药春遡风沙鹘健冲雪野驼驯北海谁求隐东都或对賔三关宁设险八极总归仁怅望怀今古赓歌迈等伦短衣曾见宠长铗每忘贫共往仍聮驷同吟更接茵玉山森巨石金水濯芳津本拟追枚乗终然愧却诜鹿鸣来已再鹏击去何因色挺淮王桂香生楚客苹圣朝初荐士江汉有垂纶  

呉师道  

次韵王继学参政胡古鱼编修翦灯诗  

剡渚推冰纸并州翦水刀轻明新雅制丽巧极纎毫不让琉璃贵浑疑锦绣韬皱纹萦细縠疉缕引长缲花草形相错鹓鸾势欲翺腾光宜秉炬透色贱涂膏爱着诗聮缀嫌逢骑驿骚香风翻玉带华月涌云涛良夕娯佳赏元臣念小劳都人应共乐歌舞送春醪  

观南阳髙武宣王诰词其子浑璞治书征赋  

歴数归真主英雄起壮年挺身辞汝蔡仗劒走幽燕武略纷谁敌神綘奋独先攻城防矢石拓地览山川淮甸威如埽蛮方命已悬长驱越东角直捣海南边名冠三军帅功开半壁天至仁惟不杀伟绩更无前铁马戈鋋息貂蝉佩服鲜曹公创尚在鄂国志逾坚星陨悲苍汉山崇想故阡分祠徧南纪遗像俨凌烟疏傅曽开国承家复象贤绣衣躬入奏丹陛诏仍宣圣代昭恩数王封衍土田风云摅壮气日月漏重泉制辟奚斯庙光増太史编哀荣千载少忠孝一家全奕奕丹青绘绵绵带砺传桐乡修秩祀愿荐侑神篇  

分题蕃宣楼送山佥宪之闽  

大府开闽土危楼镇海涯飞云浮画栋丽日照髙牙昔驻蕃侯马今迎使者车三山归指顾万井仰光华缥缈临城处逍遥散吏衙榕隂千树翠茘子半空霞岭峤俱清谧賔僚亦静嘉宣风问民俗作屏扞皇家去去青冥樾依依紫禁花登髙应有赋留待碧笼纱  

次韵许可用参政从幸承天防圣寺是日陞左丞  

西北羣山迥盘盘护帝乡玉泉流海阔金刹倚云翔四月龙舟迈千官马首骧落花萦劒佩髙柳拂帆樯采女遥分队材官近缀行和声宣鼔籥珍献集梯航天雨清初雾湖波静不扬瓦光浮璀璀铃语振锵锵梵呗雷音偈醍醐雪色浆玉林敷御座翠殿天香内宴肴初秩仙韶乐更张驺虞游近野黄鹄下回塘驰道风随辇行宫月转厢应同游上苑何似幸云阳心共斯民乐谟咨上相良传宣升列辅稽首荅休光勲业期千载精神萃一堂序调尧歴象泽浃舜要荒盛事传新句迂儒乏寸长愿将归美意弦诵播修廊  

欧阳  

赠经筵官酒次苏伯修韵  

鼇极天初补娥池月已修鲜飇生广厦清旭映垂旒玉漏聪无壅重瞳视不流凝神思燕翼虚已纳鸿猷章撤金炉灺筵収玉斚浮甘泉归歩逺太液便程优鹦鹉栖宫树防防避客舟商耆戋汉币瀛俊膳唐羞名辈应相语明时岂易酬徘徊西掖晩鴈影度延秋  

宋褧  

马伯庸淮南别业号石田山房指韵求诗仍依次用  

窅曲愚公谷萦旋戴氏池人从西掖召文任北山移畦稻收新粒岩花艳故枝地因人愈胜心共景相宜户昼孙常闭园春董不窥纷华忘世变衷素付天知暗篠藏仙客乔林叫窃脂淮流纡大带楚岫作修睂辋水堪摩诘樊川称牧之山房空蕙帐猿鸟望归期  

卢疎斋赵平逺小像  

盛徳不孤世钜邦尊二贤卢翁官察访赵使职旬宣契分元偕白襟期甫暨防柏森松竞秀珪莹璧相聮髙谊云霄外清标几杖边句投时络绎杯算日纒绵宵候丹砂灶秋鸣緑绮弦岳跻同谢妓湘泛共膺船酿酒矜方妙裁衣鬬品全敖嬉驱騕褭笑咏抚婵姢宻迩通家好留连对榻眠闭关常习静挥麈或谈闲洁山中相翛揺地上仙仪刑人倐逝丰度世争怜肖貎开光霁垂名著简编精神栖落月思致薄凌烟岂直江潭重应齐宇宙传长沙多胜境并祀待他年  

王士熙  

和马伯庸寄袁学士  

白雪赓歌少朱弦咏叹长天池鹍独运雾谷豹深藏旧地收华防新田买石房闲情齐绮皓时论伫班扬瑚琏登周庙宗彛画舜裳西昆分灏气南斗避寒芒六月滦阳扇三秋镜水航弹琴无俗曲辟谷有仙方玉海羞麟脯金茎馈露浆书空忘咄咄文阵拥堂堂翰府聮芳逺枢庭奕叶光名山留史策鸟国售诗章节拟芝田鹤音谐律管凰写经酬道士立塔礼空王借草连裾碧分觵注酒黄竹牀吟几小纱帻鬓丝凉离别三生梦归依一瓣香升堂乖笑语在野媿才良云拥鄞山雨潮生定海洋何时宣室召四马骤康庄  

虞秘监山林小像  

栈阁通秦凤蓬山压海鼇石泉当壑坼琪树出云髙夜月青筇杖秋风白道袍长吟趋谷口独往下亭臯偃蹇三峰卧逍遥八表遨竹深时宿鹤溪浅不容舠经席天顔喜邨居世网逃神全劳画史才美擅时髦憩迹惟松樾充饥有涧毛沧浪谁唱曲华屋意萧骚  

省中书事  

玉京长夏里画省五云邉终日身无事清时职是仙缥甆分马乳银叶荐龙涎细草烟笼罽垂杨雪妒緜客懐天外鹤农事雨余田染翰逢歌扇挥金向酒船鼇峰孤絶处闲坐似当年  
