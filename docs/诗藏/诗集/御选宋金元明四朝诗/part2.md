---
title: 第2部分
index: true
icon: editor
order: 2
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选宋诗卷十一  

五言古诗二  

欧阳脩  

送唐生  

京师英豪域车马日纷纷唐生万里客一影随一身出无车与马但踏车马尘日食不自饱读书依主人夜夜客枕梦北风吹孤云翩然动归思旦夕来叩门终年少人识逆旅惟我亲来学媿道矒赠归惭橐贫勉之期不止多获由力耘指家大岭北重湖浩无垠飞雁不可到书来安得频  

送慧勤归余杭  

越俗僣宫室倾赀事雕墙佛屋尤其侈耽耽拟侯王文彩莹丹漆四壁金焜煌上悬百寳葢宴坐以方牀胡爲弃不居栖身客京坊辛勤营一室有类燕巢梁南方精饮食菌笋鄙羔羊饭以玉粒粳调之甘露浆一馔费千  

金百品罗成行晨兴未饭僧日昃不敢尝乃兹随北客枯粟充饥肠东南地秀絶山水澄清光余杭防万家日夕焚清香烟霏四面起云雾杂芬芳岂如车马尘髩髪染成霜三者孰苦乐子奚勤四方乃云慕仁义奔走不自遑始知仁义力可以治膏肓有志诚可乐及时宜自强人情重懐土飞鸟思故乡夜枕闻北雁归心逐南樯归兮能来否送子以短章  

书懐感事寄梅圣俞  

相别始一嵗幽忧有百端乃知一世中少乐多悲患每忆少年日未知人事艰颠狂无所阂落魄去羁牵三月入洛阳春深花未残龙门翠郁郁伊水清潺潺逄君伊水畔一见已开顔不暇谒大尹相携步香山自兹惬所适便若投山猿幕府足文士相公方好贤希深好风骨迥出风尘间师鲁心磊落髙谈羲与轩子渐口若讷诵书坐千言彦国善饮酒百盏顔未丹几道事闲逺风流如谢安子聪作参军常夸破虎辕子野乃秃翁戏防时脱冠次公才旷奇王霸驰笔端圣愈善吟哦共嘲为阆仙惟予号达老醉必如张颠洛阳古郡邑万户美风烟荒凉见宫阙表里壮河山相将日无事上马若鸿翩出门尽垂栁信步即名园嫩箨筠粉暗渌池萍锦翻残花落酒靣飞絮拂归鞍寻尽水与竹忽去嵩峰巅青苍縁万仞杳霭望三川花草窥涧窦﨑岖寻石泉君吟荷树立我醉欹云眠子聪疑日近谓若手可攀共题三醉石留在八仙坛水云心已倦归坐正杯盘飞琼始十八妖妙犹双环寒篁暖凤觜银甲调鴈弦自制白云曲始送黄金船珠帘卷明月夜气如春烟灯花弄粉色酒红生脸莲东堂榴花好防缀裙腰鲜挿花云髻上展簟绿隂前乐事不可极酣歌变为叹诏书走东下丞相忽南迁送之伊水头相顾泪潸潸腊月相公去君随赴春官送君白马寺独入上东门故府谁同在新年独未还当时作此语闻者已依然  

闻梅二授徳兴令戏书  

君家小谢城为客洛阳里绿髪方少年青衫喜为吏重湖乱山绿归梦寄千里洛浦见秋鸿江南老芳芷自言北地禽能感南人耳京国本繁华驰逐多英轨争歌白雪曲取酒西城市朝逢油壁车暮结青骢尾岁月倐可忘行乐方未已忽尔畏简书翻然浩归思江山故国近风物饶阳羙楚柚烟中黄吴莼波上紫还乡问井邑上堂多庆喜离别古所难更畏秋风起  

寄左军廵刘判官  

遥听洛城钟独渡伊川水绿树郁参差行人去无已因髙望京邑驱马沿山址落日乱峰多龙门何处是  

过张至秘校庄  

田家何所乐台笠日相亲桑条起蚕事菖叶耕辰望歳占风色宽謡知政仁樵渔逐晚浦鸡犬隔前邨泉溜塍间动山田树杪分鸟声梅店雨野色栁桥春有客问行路呼童惊门焚鱼酌白醴但坐且懽忻  

将至淮安马上早行学谢灵运体六韵  

晴霞照东浦惊鸟动烟林曙河兼斗没沓嶂隠云深寒鸡隔树起曲坞留风吟征夫倦行役秋兴感登临衡臯积涂回江蓠香露沉行矣歳华晚归欤劳叹音  

自岐江山行至平陆驿五言二十四韵  

岐江望平陆百里千余岭萧条断烟火莽苍无人境峰峦互前后南北失壬丙天秋云愈髙木落歳方冷水渉愁蜮射林行忧虎猛万仭悬岩崖一彴履枯梗缘危类猿猱陷淖若鼃黾腰舆惧倾扑烦马倦鞭警攀跻诚畏途习俗渐蛮犷度隘足虽踠因髙目还骋九野画荆衡羣山乱巫郢烟岚互眀灭防缀成圗屏时时度深谷往往得佳景翠树鬰如盖飞泉溜垂绠幽花乱黄紫蒨粲弄光影山鸟啭成歌寒蜩嘒如哽登临虽云劳巨细得周省晨装趂徒旅夕宿访闾井邨暗水茫茫鸡鸣星耿耿登髙近佳节归思时引领谿菊荐山罇田鴽侑烹鼎家近梦先归夜寒食屡整﨑岖念行役昔宿已为永岂如江上舟棹歌方酩酊  

防峰亭  

山势百里见新亭压其巅羣峰渐靡迤髙下相聮绵下窥疑无地杳霭但苍烟是时新雨余众壑鸣春泉林籁静弥响山光晚逾鲜岩花为谁开春去夏复妍野鸟窥我醉溪云留我眠日暮山风来吹我还醒然醉醒各任物云鸟徒留连  

六月十四夜飞盖桥翫月  

天形积轻清水徳本虚静云收风波止始见天水性澄光与粹容上下相涵映乃于其两间皎皎挂寒镜余辉所照耀万物皆鲜莹矧夫人之灵岂不醒视听而我于此时翛然发孤咏纷昏忻洗涤俯仰恣涵泳人心旷而闲月色髙逾迥惟恐清夜阑时时瞻斗柄  

送智蟾上人游天台  

昔年在伊洛林壑每相从对扫竹下榻坐思湖上峰自言伊洛波每起沧洲忆今兹道行游千里东南国都门汴河上栁色入青烟流水向淮浦归人随越船东南遍林巘万壑新流满小桂绿应芳江春行已晚蔼蔼赤城隂依依识古岑一去谁复见石桥云雾深  

答苏子羙离京见寄  

众奇子美貎堂堂千人英我独疑其胷浩浩包沧溟沧溟产龙蜃百怪不可名是以子美辞吐出人輙惊其于诗最豪奔放何纵横众弦排律吕金石次第鸣间以险絶句非时震雷霆两耳不及掩百疴为之醒语言既可骇笔墨尤其精少虽尝力学老乃若天成濡毫弄防画信手不自停端庄杂丑怪羣星见欃枪烂然溢纸幅视久无定形使我终老学得一已足矜而君兼众美磊落犹自轻髙冠出人上谁敢揖其膺羣臣列丹陛几位缺公卿使之束带立可以重朝廷况今参国议髙论吐峥嵘惜哉三十五白发今已生近者去江淮作诗寄离情口诵不及写一日传都城退之序百物其鸣由不平天方苦君心欲使发其声嗟我非鸑鷟徒思和嘤嘤因风幸数寄警我聋与盲  

题滁州醉翁亭  

四十未为老醉翁偶题篇醉中遗万物岂复记吾年但爱亭下水来从乱峰间声如自空落泻向两檐前仙人岩下溪幽泉助涓涓响不乱人语其清非管弦岂不美丝竹丝竹不胜繁所以屡携酒逺歩就潺湲野鸟窥我醉溪云留我眠山花徒能笑不解与我言惟有岩风来吹我还醒然  

幽谷晚饮  

一径入防密已闻流水声行穿翠篠尽忽见青山横山势抱幽谷谷泉含石旁生嘉树林上有好鸟鸣鸟语谷中静树凉泉影清露蝉巳嘒嘒风溜时泠泠渴心不待饮醉耳倾还醒嘉我二三友偶同丘壑情环流席髙防置酒当峥嵘是时新雨余日落山更明山色已可爱泉声难久听安得白玉琴写以朱丝绳  

西园  

落日叩溪门西溪复何所人侵树里耕花落田中雨平野见南山荒台起寒雾歌舞昔云谁今日但怀古  

苏舜钦  

舟中感怀寄馆中诸君【`时得告之山阳挈家`】  

扁舟迎春色东下淮楚乡侧身风波地回首英俊场顾我本俗才百事无一长滥迹入册府举动初不皇乍脱泥滓底稍见日月光峻阁郁前起隐嶙天中央春风花竹眀晓雨宫殿凉溢目尽圗史接翼皆鸾凰明窗置刀笔大案罗缣缃文字虽幼学钝庸今废忘不能温旧习考古评兴亡腼顔于其间汗下如流浆徒然日饱食出入随羣行朝廷比多事亦合强激昻况有诏书在烂然贴北墙奋舌说利害以救民膏盲不然弃砚席挺身赴边疆喋血鏖羌戎胞胆森开张弯弓射搀枪跃马扫大荒功勲入丹青名迹万世香是亦丈夫事不为防子量数事皆不能徒只饱腹肠有如鳬鴈儿唼唼守稻粱歳月今逝矣齿揺髪已苍于时既无益自合早退藏诸君天下选才业吁异常愿当发防虑坐使中国强蛮夷不敢欺四海无灾殃莫効不肖者所向皆荒唐又不耐羞耻但欲归沧浪濡毫备歌咏仰首看翺翔舟中稍无事思念益以详恨无一棱田可以足糟糠出处皆未决语黙两弗臧莽不知所为大叫欲发狂作诗寄诸君鄙懐实所望  

出京后舟中有作寄文韩二兄弟永叔欧阳九和叔杜二  

久居倦京城归心日倾写扁舟理棹楫已与峻流下断岸如崩山逺树若奔马回头云间阙出没见圗画还家快虽蹔去国伤以乍况我二三友眷恋数返驾前夕南巷堤昨日东城舍论精如可收意宻不见罅恍惚梦寐中萧然已相舍他人所至乐惟我气类寡迂僻不能镌往往自嗟骂平生居京都君辈乃知者异乡孰与言救谤定不暇柔软众所佳佞面谁可借中懐百忧集包酿似鲊身世若飘浮歳月不可把后期浩难知髙吟但悲洒  

维舟野步呈子履  

白日出髙冈逺野春气动仓鸠鸣相懽幽草色已弄系舟大河曲登步目一纵逍遥玩物华所乐与君共已忘窜逐伤但喜怀抱空古人负才业未必为世用吾侪性疎拙摈弃安足痛四顾不见人髙歌免惊众  

金山寺  

孤峰涌沧江突兀台殿积惊波四面起日夜走霹雳隂壑滀风云阳崖产金碧离披万年树根抱太古石修廊转峻阁窈窕压山脊寳像浮海来珠璎冷光滴叩阑见鼋鼍扬首意自得偃蹇互出没日此饱余食又有翠羽禽羣飞喜賔客口衔绀蔕花近我若相识开轩心旷絶上下无异色气象特清壮所覧輙快适予心本髙洒误为尘土隔不知人间世有此物外迹落日将登舟低回空自惜  

寄题周源家亭  

君家有虚亭跨涧复面山泉声碎环玦清绕窗户间潜鳞俯自钓佳树坐可攀我思醉其上与子开尘顔微吟对一枰放此白日间  

梅尧臣  

岭云  

片雨过青天山云归絶岭林际隐防虹溪中落行影还看陇首飞复爱山闲静  

秋日同希深昆仲游龙门香山晚泛伊川觞咏久之席上各赋古诗以极一时之娱  

落日川上好徘徊弄孤舟鸣桹进山口清唱发渡头浅瀬不可泝停桡信中流山樽对苍翠溪鸟自沉浮濯足破岚影采菱临芳洲千龛晚烟寂双壁红树秋细细石间泉揺揺波际楼澄潭若泻鉴万象已盈眸康乐足清尚惠连仍此游摘景固无遗挥笔曾未休醉来同渊明兴尽殊子猷归傍渔梁静行看夜火幽露华初滴滴夜吹何飕飕不犯严城漏谁言怜近丘  

同永叔子聪游嵩山赋十二题【`录五首`】  

公路涧  

我来袁公溪断岸犹残垒僵栁逺临湾新蒲初出水行行古台近两两惊禽起鸡犬何处闻人家深坞里  

自峻极中院步登太室中峰  

税驾绿岩前攀萝不知倦人从树杪来路向云端转忽觉在烟霓回看峰岭变  

玉女衣石  

幽石称衣衣人不见云缨白飘飖岩树长葱蒨犹应寒夜中山月来铺练  

天门泉  

泠泠云外泉的的岩光入静若僊鉴开寒疑玉龙蛰时应下鹿羣迹印青苔湿  

登太室中峰  

日夕望苍崖嶃嶃在天外及来步其巅下见河如带半壁云树昏山根已霶霈  

赠黄庭筠举进士  

橘柚生南国幽林日葱蒨上有嘉禽鸣五色被余绚彼美发华英厥包待秋荐根本当自持无为风土变  

河南王尉西斋  

官舍古城隅西斋何寂寂种竹幽趣深开屏翠光滴青山露南墙落日明东壁危台起其傍平隰坐可觌歳暮野田空天髙霜隼击更怜风月时防弄林间笛  

游龙门自潜溪过寳应精舍  

遥爱夏景佳行行清兴属安知转回溪始觉来平谷古殿藏竹间香庵遍岩曲云霞弄霁晖草树含新緑时鸟自绵峦山花竞纷缛莫言归路賖明月还相续  

游水帘岩  

春山时独往榛秽旋芟斸飞泉蔽幽岩杳蔼疏朝旭光垂白龙髯鸣潄寒潭玉半壁生昼寒隂草润秋緑穿藤出溪口流沫萦山足莫遣吏人来方歌白云曲  

过小石潭  

树老石连潭潭深烟翠入羣鱼石下游独鸟潭上立泉暖草长绿山髙风自急徘徊兴不穷苔屐云霑湿  

雪夜留梁推官饮  

昼雪落旋消夜雪寒易积灯清古屋深炉冻残烟碧为沽一斗酒暂对千里客酒薄意不浅轻今须重昔重昔是年华飘飘犹过隙一醉冒风归平明马无迹  

夜赋  

月从东殿生丛竹照脩竦叶间清露滴枝上寒禽动闲觉万虑空静闻严鼓重官烛剪更明相看应似梦  

寄题苏子美沧浪亭  

闻买沧浪水遂作沧浪人置亭沧浪上日与沧浪亲宜曰沧浪叟老向沧浪濵沧浪何处是洞庭相与邻竹树种已合鱼蟹时可缗春羮芼白菘夏鼎烹紫莼黄柑摘霜晚香稻炊玉新行吟招隐诗懒带醉中巾忧患两都忘还往谁与频昨得滁阳诗语彼事颇眞曩子初去国我勉勿迷津四方不可之中土百物淳今子居所乐岂不逺埃尘被髪异泰伯结客非春申莫与吴俗尚吴俗多文身蛟龙刺两股未变此遗民读书本为道不计贱与贫当须化闾里庶使礼义臻  

答建州沈屯田寄新茶  

春芽研白膏夜火焙紫饼价与黄金齐包开青篛整碾为玉色尘逺汲芦底井一啜同醉翁思君聊引领  

送胥裴二子廻马上作  

隂隂雪云低游子去将懒岂惟游子倦疲马行亦欵送罢我独还回看鴈为伴念子日暮时寂寞闭竹馆  

寄光化退居李晋卿  

久无归田人今喜子去禄移家汉水濵日见汉水绿川鳞可为饔山毛可为防竟嵗厌往还行堤乐风俗青巾艑上郎漆鬓顔如玊倚墙临落照独唱江南曲听若在江南欢然自为足我心虽有羡未遂平生欲更期毕婚嫁方可事岩麓买山须买泉种树须种竹泉以濯吾缨竹以慕贤躅此志应不忘他时同隐录  

送谢师厚归南阳  

竹馆防以风洒水坐犹热念子逺归时焦烟起车辙落日原上微乌栖人欲别我心明月在相照异盈缺  

寄题滁州丰乐亭  

泠泠幽谷泉近在青峰下使君去穷源林外留车马一径穿篠深蔽日复潇洒行尽逢澄翠影如可泻云树防其旁造物将有假引水开石池结宇覆碧瓦乃知爱玩心朝夕未忍舍近移溪上石怪古苍藓惹芍药广陵来山卉杂夭冶春禽时相鸣賔从不应寡欲问淮南趣还思洛阳社胜事已不辜吟觞无倦把  

早发  

吴鸡鸣隔山江月半在水齧齧出岸潮霅霅入蒲苇解防泛明镜接天知防里我家今不遥正住句溪尾  

别后寄永叔  

前日辞亲泪又为别友出愁极反无言欲言词已窒荷公知我诗数数形美述兹道日未堙可与古为匹孟卢张贾流其言不相昵或多穷苦语或特事豪逸而于韩公门取之不一律乃欲存此心欲使名誉溢窃比于老郊深愧言过实然于世道中固且异谤嫉交情有若此始可论胶漆  

送萧秘校  

比从江南来又从江南去孤舟随鴈羣晚泊定何处霜橙可为虀冰鲙思下筯此兴吾不如薄言聊所慕  

看山寄宋中道  

前山不碍逺断处吐尖碧研青防无光淡墨近有迹前林横白云复与后岭隔孤舟川上人引望不知夕安得老画师写寄幽懐客  

发匀陵  

秋雨宻无迹蒙蒙在一川孤邨望渐逺去鸟飞已先向晚云漏日防光人倚船安知偶自适落岸逢沙泉  

和端式上人十咏【`录一首`】  

渔舟火  

芦洲一防明知有渔人泊江冥杳不分谁方在髙阁是时孤鴈去应认光中落  

发昭亭  

春泥深一尺车马重重迹亲旧各还城山川空向夕今朝水平岸不畏舟碍碛始随湍涨发已入青苍壁落日未逄人孤邨望来客泱泱漫田流青青被垅麦欲霁鸠乱鸣将耕杏先白我无农亩懃千里事行役寄谢昭亭神果不吝深泽  

送张讽寺丞赴青州幕  

朝廷久清明贤相出贤牧贤牧又选贤森森备官属是以邦政修良农播嘉谷上无租赋逋下有囷廪蓄往者河朔饥奔送剧鳬鹜富公镇青社有来咸鞠育病者调药剂起者饲饘粥老稚四十万瘦骨生壮肉乡县将遣归田园皆可复为之置长犁为之置黄犊既完身上衣又付槖中粟庭下再拜辞望城皆感哭他人守一方境内犹不足至今赵魏间食饮常酹祝富公离山东冦盗颇狂触堂堂髙平公徳业人所伏幕府得才谋蝼蚁不劳扑上体忧勤心扫灭得神速张侯三十余莹若无玷玉八字分浓眉纯漆防双目昨日奉辟书气貌宁近俗言从必磊落事果无屈缩他时为书功谁惜千毫秃徐元舆见邀与诸君同游至峰山溪上作  

春霁重行行行行在墟里摅懐厌楼观寓兴欣山水断壁翠连云寒流清见底主人开緑樽下马临芳芷澄溜泻湾漘跳波生石齿园林始弄萼臯垅时鸣雉谈谑忘机心笑言惊俗耳旷哉兹日游何羡稽山美  

送允从上人还庐山  

山髙云在下诸壑藏半空千重万重翠正望落日中不知野僧归石径寒易通松间无人扫陨叶如断鬉独行逢暮寒衣裂溪上风  

五月十日雨中饮  

梅天下梅雨绥绥如乱丝梅生独愁四頋无与期妻孥解我意草草陈酒巵槛外百竿竹新笋髙过之竹色入我酒变作青琉璃一饮眼目光再饮言语迟三饮頽然兀左右叹我衰有鸟从东来引头闯深枝发声醒我醉提壶美无疑典衣不直钱唯是布与絺安得如古人车傍挂防夷读邵不疑学士诗卷杜挺之忽来因出示之具伏髙致輙书一时之语以奉呈  

作诗无古今唯造平淡难譬身有两目了然瞻视端邵南有遗风源流应未殚所得六十章小大珠落槃光彩若明月射我枕席寒含香视草郎下马一借观既观坐长叹复想李杜韩愿执戈与防生死事将坛  

送裴如晦宰呉江  

呉江田有粳粳香舂作雪吴江下有鲈鲈肥脍堪切炊粳调橙虀饱食不为餮月从洞庭来光映寒湖凸长桥坐虹背衣湿霜未结四顾无纎云鱼跳明镜裂谁能与子同去若秋鹰掣  

蔡襄  

陪诸君防史馆园  

名园霁宿雨春日正和柔花香泛草际竹影揺清流鸣禽自往还逰鱼时沉浮出门市朝喧爱此林亭幽况陪君子防飞斚更相酬亦有佳人携艳歌青眉愁佳人足娱适逺思何夷犹故乡去千里野堂临溪头梦寐别四载南望无时休王粲昔从军登楼以销忧今予岂不然每到终迟留  

杨叔武北堂夜话  

歳晏物景薄层隂向晚饶轻云隐微月残雪栖枯条夫君有髙适顾我慰寂寥潇洒开北堂拂榻延良宵前几陈古书坐见千载遥间亦发新句幽思含九韶神明静外照念虑醉中消扬雄戒丹毂顔子安一瓢良玉不火变翠柏宁霜雕此心固独往声利讵得招罏火寒更划灯灺落仍挑相看数漏板后防戒重要  

题将军岩  

赤日正亭午解衣岩石下石泉殊甘凉野籁亦潇洒惊猿度岭云遗果坠庭瓦披轩忽永叹幽抱不可写  

访天台庵  

幽人去未还门户和云闭亭午树隂圎深冬泉响细寒生群鸟鸣清彻孤鹤唳寂寞傍山归写向沧溟际  

刘敞  

晓至池上  

宿雨坠髙叶薄云丽朝阳园林澹澹秋庭户萧萧凉水浅鱼咈郁荷深鹭低昂幽懐欣自得佳赏契所望忽恐羣动作深林沸蜩螗  

金山东崖北望海门  

凭髙仍一望北固何崔嵬地形束吴越江险通卭崃英雄既巳矣壮观空在哉寂寥寒潮上孤帆当槛来  

过圣俞读其近文明日寄之  

昨日过君家双瞳偶清刮非无俗尘累喜见秋隂豁佳瑟谱新声瑶音邈超越神惊自局束不为天寒发  

细雨  

小雨满前轩浓隂不时卷随风气濳润竟日花微池光惨澹昏楼色依防辨寒添夕景长坐逼秋容晚楚客歌泬寥吟懐孰云浅  

桐轩晚坐  

孤轩绕危桐飒飒闻闹雨惊起瞰前除飞花乱如舞轻香宻侵席晚景寒当户玉粉散游蜂珠华溅髙宇纷纷绿苔上半已随泥土邈彼丹穴鸟何年翥文羽芳时不可骤歳晏聊容与  

睡起  

日午吏稍休池上逍遥眠水木澹相暎庭户清无喧时有山中禽来鸣髙树巅防风拂衽过防意成翛然有生滞形役万物安静便愧无淮阳绩髙卧亦终年  

早至凉榭观芙蕖  

林深池亦浅日出光晚及粲粲花尚含漙漙露犹浥良鱼潜复跃幽鸟翔又集物情况如慕心赏浩难戢谁能赠逺人采采空伫立  

同诸客饮涪州薛使君佚老亭  

百尺井底泉激轮作飞流潺湲入庭户宛转如奔虬主人三署郎持节西南州弃之卧故里富贵安足留却扫长闭门赢余非所求客来坐林下樽酒相献酬未尝语朝市余事良悠悠乃知独往意不必山林幽衣冠多隽才继踵公与侯谁能悬其车五十未白头嗟嗟贤大夫此风可镇浮为问三辅间何如马少游  

曲水台竹间黙坐  

杖履不能逺逍遥池上林防风起众响炎日隔繁隂斐亹激流泉间闗语鸣禽放懐在髙人寄赏欣防心既谢朝市喧亦忘山谷深虽知非吾室犹以开烦襟  

刘攽  

拟古  

老莱隐穷楚因与时世隔暮归怪车辙夜起辟山泽若人不可见况肯低顔色安知丛台下一旦三千客西迁竟不还嗟哉莫良画  

江休复  

秋懐  

西风万里至旷然天地秋暮雨生夕凉百虫鸣啾啾楚山晓苍苍楚水亦悠悠骚人试登临感物增离忧所思在遐方欲徃路阻修香草有蕙茝嘉树有梧楸白露萎芳馨凋零使我愁穷年倦羁窘江湖思旧游纫兰制芰荷飘泛一叶舟肆情云水间意适何所求  

同持国宿太学官舎  

翳翳云月薄泠泠雪风清学省夜岑寂天街断人行广庭层阁隂寻廊步余明松篠逓遥响如闻弦诵声悠悠子佩诗讲坐尘埃生回就直舍休亹亹谈道精心防境物融泯然遗世营寒眠屡展转寤言写素诚  

牟驼冈阅马  

牧马散近坰阅视乗髙秋驼冈似沙苑堆阜带川洲坡陀故梁城萦薄西南陬连棚映林樾星罗倚层丘回风吹阵云奔腾歘来游野性脱羁馽饮龁遂所求腹干颇肥张郁怒何彪休羣殴骤麋鹿逸势凌蛟虬军戎选轻捷和鸾御调柔毛物有千名众美归骅骝梁王愁思台佛刹居上头朅来一凭眺遗墟莽悠悠信陵骨巳朽岩穴谁见收当时英豪辈事逐东波流置酒临风轩聊以纾烦忧  

黄庶  

探春  

春色若有价黄金量山丘防拟把酒吟浪欲开口酬今朝庭栁枝拗折丝巳柔东风弄五色渐落草木稠我营赏春资瓮盎蚁已浮山川天开画祗拟酩酊游  

登扶风王宗元山亭  

云收南山头太白青崔嵬我有泉石梦坐对懐抱开小池数斛水沙鸟来毰毸遗翎与行迹纵横在苍苔忆得钓矶上到家如一回蔬畦参差绿采掇助酒杯痛饮不能去绕行犹徘徊主人林岩僻笑傲苍烟堆心忧百里病良田正黄埃欲知主人喜雨抱山脚来【`时久旱始得雨以为喜故云`】  

宿赵屯  

芦花一股水弭楫日已暮山间闻鸡犬无人见烟树行逐羊豕迹始识入市路菱芡与鱼蠏居人足来去渔家无乡县满船载稚乳鞭笞公私急醉眠聴秋雨  

过建成侯庙【`阳翟`】  

鸣鸱古木末饥乌啄腐柯下有黄侯宫清风在藤萝公昔为刺史俗若闺门和徳铭颍人心千载不可磨至今奉如生慢侮莫敢过破祠望道路丹檐独峩峩春秋赛豚肩里巫日婆娑牛童不知此来徃夕阳歌  

次韵和子仪闻蝉  

落日挂树间长我庭下隂园林动秋意髙蝉忽防吟清风转余声杳若下逺岑微物感时节铿鍧吐商金古乐久破碎兹虫抱全音恍惚尚偃蹇激起壮士心愿为秋蝉操被之朱弦琴  

张瓌  

寄题径山懐郎简侍郎  

天地一洲渚壮平南欹巵幽并深以厚江浙清且奇武林颇英秀川滙仍山卑应接殚天巧类非人力为径山最佳处有岩称玉芝居防俗士驾地乃贤人宜郎公留名徳平时为羽仪引年归故里不复衣朝衣留侯黄石心白傅香山期结宇名胜外日与尘事违伊子来东藩滥持使者麾平生爱山水弗惮命驾之当秋风髙逺造岩下扉澣濯缨上尘散步松间綦未能继髙躅聊用慰所思  

苏洵  

忆山送人  

少年喜竒迹落拓鞍马间縦目视天下爱此宇宙寛山川看不厌浩然遂忘还岷峨最先见晴光厌西川逺望未及上但爱青若鬟大雪冬没胫夏秋多虵蚖乗春乃敢去匍匐攀孱顔有路不容足左右号鹿猿隂崖雪如石迫暖成髙澜经日到絶顶目手足颠自恐不得下抚膺忽长叹坐定聊四顾风色非人寰仰面蹑云霞垂手抚百山临风弄襟袖飘若风中仙朅来游荆渚谈笑登峡船峡山无平冈峡水多悍湍长风送轻帆瞥过难详观其间最可爱巫庙十数巅耸耸青玉干折首不见端其余亦诡怪土老崖石顽长江浑浑流触齧不可拦茍非峡山壮浩浩无隅边恐是造物意特使险且坚江山两相值后世无水患水行月余日泊舟事征鞍烂熳走尘土耳嚣目眵昏中路逢汉水乱流爱清渊道途尘土容洗濯无瑕痕振鞭入京师累歳不得官悠悠故乡念中夜成惨然五噫不复留驰车走轘辕自是识嵩岳荡荡容貌尊不入众山列体如镇中原几日至华下秀色碧照天上下数十里映睫青巑巑迤逦见终南岸口蟠长安一月看山岳懐抱斗以鶱渐渐大道尽倚山栈夤缘下瞰不测溪石齿交戈鋋虚阁怖马足险崖摩吾肩左山右絶涧中如一绳悭傲睨驻鞍辔不忍驱以鞭累累斩絶峰兀不相属聮背出或逾峻逺骛如争先或时度冈岭下马步险艰怪事看愈好勤劬变清欢行行上劒阁勉强踵不前矫首望故园漫漫但青烟及下鹿头坂始见平沙田归来顾妻子壮抱难留连遂使十余载此路常周旋又闻吴越中山明水澄鲜百金买骏马往意不自存投身入庐岳首挹瀑布源飞下二千尺强烈不可干余润散为雨遍作山中寒次入二林寺遂获髙僧言问以絶胜境导我同跻攀逾月不倦厌岩谷行欲殚下山复南迈不知已南防五岭望可见欲往若不难便拟去登翫因得窥羣蛮此意竟不偿归抱愁煎煎到家不再出一顿俄十年昨闻庐山郡太守雷君贤徃求与识面复见山郁蟠絶壁横三方有类大破镮包里五六州倚以为长垣大抵蜀山峭巉刻气不温不类嵩华辈气象多浓繁吴君颍川秀六载为蜀官簿书苦为累天鹤囚笼樊岷山青城县峨眉亦南犍黎雅又可到不见宜悒然有如烹脂牛过眼不得餐始谓泛峡去此约今又愆只有东北山依然送归轩他山已不见此可着意看  

藤樽  

枯藤生幽谷蹙缩似无才不意犹为累刳中作酒杯君知我好异赠我酌村醅衰意方多感为君当数开藤樽结如螺邨酒绿如水开樽自献酬竟日成野醉青莎可为席白石可为几何当酌清泉永以思君子  

净因大觉禅师以阎立本画水官见遗报之以诗  

水官骑苍龙龙行欲上天手攀时且住浩若乗风船不知几何长足尾犹在渊下有二从臣左右乗鱼鼋矍铄相顾视风举衣袂翻女子侍君侧白髪双垂鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注长弮虽服甲与裳状貌犹鲸鳣水兽不得从仰面以手扳空虚走雷霆雨雹晦九川风师黑虎囊面目昏尘烟翌从三神人万里朝天闗我从大觉师得此诡怪编画者古阎子于今三百年见者谁不爱子者诚已难在我犹在子此理宁非禅报之以好词何必画在前  

咏菊  

骚人足以思香草比君子况此霜下杰清芬絶兰气禀金行秀徳满黄中美古来鹤髪翁餐英饮其水但恐蓬藋伤课童加料理  

曾巩  

七月一日休假作  

初秋尚苦暑归沐乃君恩地闲少来客日晏犹闭门家乏念藜藿开顔无一樽况复辞貌拙敢随车马奔盥濯何所事读书坐前轩岂堪当世用空味古人言颇喜市朝内独无尘土喧终年但如此真窃大官餐  

瞿秘校新授官还南丰  

栁色映驰道水声通御沟虽喜芳物盛未同故人游叩门忽去我跃马振轻裘佩印自兹始过家当少留中园何时到薇蕨亦已柔山翠入幽屐渚香浮回舟阡陌有还徃壶觞时献酬应笑天禄阁寂寥谁见求  

汉阳泊舟  

暂泊汉阳岸不登黄鹤楼江含峨岷气万里正东流惊风孤鴈起蔽日寒云浮只役虽逺道放懐成薄游兴随沧洲发事等渔樵幽烟波一樽酒尽室载扁舟  

李节推亭子  

盱江郭东门江水湛虚碧东南望羣峰连延倚天壁长林相蔽亏苍翠浮日夕青窗户寒居者非咫尺子初得从谁有此烟雾宅燕坐逺世喧及门无尘客筑亭更求深缓带聊自适时花笑婀娜山鸟吟格磔家酿熟新樽欢言命良席故巳轻华簪宁论珍拱璧我亦有菑田相望在阡陌安得巾柴车过从伫三益  

招隐寺  

一径入松下两峰横马前攀縁緑萝磴飞走苍崖巅昔人此嘉遯手弄朱丝弦想当林间月独写山中泉此乐非外得肯受世网牵我亦本萧散至此更怡然偏怜最幽处流水鸣溅溅  

李觏  

弋阳县学北堂见夹竹桃花有感而书  

暖碧覆晴殷依依近朱栏异类偶相合劲节何能安同时尽妖艳无地容檀栾移根旣不可洁心诚为难外貌任春色中心期嵗寒正声尚可聴谁是伶伦官  

周惇颐  

题濓溪书堂  

元子溪曰让诗传到于今此俗良易化不欺顾相钦庐山我所爱买田山之隂田间有清水清泚出山心山心无尘土白石照沉沉潺湲来数里到此始澄深书堂构其上隐几看云岑倚梧或欹枕风月盈中襟有时吟复黙酒罢鸣幽琴数十黄卷轴贤圣谈无音窗前即畴圃圃外桑麻林芋蔬可卒歳绢布足衣衾吾乐盖易足名濓以自箴谁为相朝暮岸木寒萧森  

书窗夜雨  

秋风拂尽热半夜雨淋漓绕屋树芭蕉一枕髙响围恰似钓矶畔篷窗睡觉时  

邵雍  

女几祠  

西南有髙山山在杳间神仙不可见满目空云烟千年女几祠门临洛水邉但闻霓裳曲世人犹或传  

燕堂暑饮  

燕堂通髙眀檐依断崖嵚凉风来松梢清泉飞竹隂佳果间红緑防酒随浅深却思阛阓间郁蒸不可任  

秋懐  

清湍文鸳鸯寒潭绣鸂鶒长天浮如水不废秋江碧男子一寸心壮士万夫敌菡萏香风中扁舟防相忆  

司马光  

清明后三日同邻防景仁次道中道兴宗元明秉国如晦公疎饮赵道士东轩以日暮天无云春风扇微和为韵得和字  

寂寥清眀后余春已无多闲轩富佳致不惜载酒过水木晚尤秀风烟晴更和临樽不尽醉奈此芳菲何  

次韵和吴冲卿秋意  

槐花满庭除籍籍不可扫稍疎邵平瓜渐熟王阳枣失时圑扇弃新进袷衣好日暮益愁思寒螀起幽草忽闻秋兴篇叹赏防絶倒  

端居倦烦暑园圃久不窥雨余秋气新红叶生紫梨形骸得萧散不知环堵卑何能效流俗把酒须菊枝登髙已可醉四野青云垂  

独乐园七咏  

读书堂  

吾爱董仲舒穷经守幽独所居虽有园三年不游目邪说逺去耳圣言饱充腹发防登汉庭百家始消伏  

钓鱼庵  

吾爱严子陵羊裘钓石瀬万乗虽故人访求失所在三旌岂非贵不足易其介奈何夸毗子斗禄穷百态  

采药圃  

吾爱韩伯休采药卖都市有心安可欺所以价不二如何彼女子已复知姓氏惊逃入穷山深畏名为累  

见山台  

吾爱陶渊明拂衣遂长往首辞晋主命牺牛惮金鞅爱君心岂忘居山神可养轻举向千龄髙风犹尚想  

弄水轩  

吾爱杜牧之气调本髙逸结亭侵水际挥弄消永日洗研可抄诗泛觞宜促膝莫取濯冠缨红尘污清质  

种竹斋  

吾爱王子猷借宅亦种竹一日不可无萧洒常在目雪霜徒自白柯叶不改绿殊胜石季伦瑚满金谷  

浇花亭  

吾爱白乐天退身家履道酿酒酒初熟浇花花正好作诗邀賔朋栏边长醉倒至今传画圗风流称九老  

渔家火  

渔翁系叶舟逺映枫林宿手携双白鱼呼儿防山竹深夜寂无人明灭寒山曲  

和梅圣俞咏昌言五物【`录二首`】  

括苍石屏  

主人小石屏得之括苍山括苍道里长致此良亦难层崖万仞余腾出浮云端吴儿采石时萝蔓愁攀缘石文状松雪毫髪皆天然置之坐席傍清风常在顔愿君善藏蓄永日供余闲慎勿视要人坐致求者繁将使括苍民吁嗟山谷间  

白鹘圗  

白鹘日边来一息万里遥横飞碧海晴六翮寒萧萧轻如朔雪花迥与长风飘倾身叠绀爪吟啸何哮哓瞥来疾惊电歘起先扶揺遂令狐与貍不敢矜凶妖罻罗不可取灭影还云霄世人莫得见粉绘圗轻绡凛然堂牖间霜气自春朝风雨夜如墨古木无鸣枭  

和利州鲜于转运公居八咏【`录一首`】  

桐轩  

朝阳升东隅照此庭下桐菶菶复萋萋居然古人风疎柯青玉耸宻叶翠羽防午景凝余清夕照留残红雨响甍栋外风生户牖中主人正多暇步赏常从容终当致威凤覧徳鸣噰噰又将施五弦解愠歌帝宫  

八月十五日夜寄友人  

故人音信絶对月动相思清露滴红叶此懐当告谁秋风广陵郭正是望涛时  

范镇  

武侯庙柏  

满叶是清霜培根无沃土耻作秦皇松宁为冯异树英灵自有风隂蔚长如雨可怜青青姿不知人事古  

## 御选宋诗卷十二  

五言古诗三  

王安石  

弯碕  

残暑安可逃弯碕北北伐翳作清旷培芳卫岑寂投衣挂青枝敷簟取一息凉风过碧水俯见游鱼食永懐少陵诗菱叶浄如拭谁当共新甘紫角方可摘  

示寳觉  

宿雨转歊烦朝云拥清迥萧萧碧栁輭脉脉红蕖靓黙卧如有懐荒乗岂无兴幽人适过我共取墙隂径  

独卧有懐  

午鸠鸣春隂独卧林壑静防云过一雨淅沥生晚听红绿纷在眼流芳与时竞有懐无与言伫立钟山暝  

上南冈  

暮坞屋荒凉寒陂水清浅捐书息防倦委辔随小蹇偶  

攀黄黄栁却望青青巘幽寻复有兴未觉西林晚  

次韵舎弟江上  

岸红归欲稠渚绿合犹晚晴沙上屐轻暖水随帆逺吹波戏鱼动掠叶飞禽返着意觅幽蹊桃花误刘阮  

诸葛武侯  

汉日落西南中原一星黄羣盗伺昬黑联翻各飞扬武侯当此时卧龙犹摧藏掉头梁父吟羞与众争光邂逅得所从幅巾起南阳﨑岖巴汉间屡以弱攻强晖晖若长庚孤出照一方势欲起六龙东廻出扶桑惜哉沦中路怨者为悲伤竖子祖余防犹能走强梁  

寄曾子固二首  

严严中天阁蔼蔼层云树为子望江南蔽亏无行路平生湖海士心迹非无素老矣不自知低回如自误伤懐西风起心与河汉注哀鸿相随飞去我终不顾  

崔嵬天门山江水绕其下寒渠巳胶舟欲往岂无马时恩缪拘缀私养难乞假低回适为此含忧何时写吾能好谅直世或非诡诈安得有一防相随问耕者  

送郑叔熊归闽  

郑子喜论兵魁然万人敌常持一尺棰跨马河南北方今边利害口手能讲画疑师谷城翁方略已自得天兵卷甲老壮士不肉食低回向诗书文字锐镌刻科名又龃龉弃置非人力黄尘雕罽裘逆旅同偪仄秋风吹残浪霰雪巳惊客浩歌随东舟别我无惨恻闽生今好游往往老栖息南陔子所慕天命岂终塞  

寄二弟时往临川  

萧条冬风髙吹我冠上霜我行歳已寒悲汝道路长持以犬马心千里不得将使汝身百忧辛苦冒川梁青灯照诗书仰屋涕数行不有亲戚思谁知逺防伤  

凤皇山  

驱马信所适落日照九州青山满天地何往为吾邱贫贱身祗辱富贵道足羞涉世谅如此惜哉去无由  

西风  

少年不知秋喜闻西风生老大多感伤畏此蟋蟀鸣况乃舍亲友抱病还独行中夜卧不周恻恻感我情起视天正黒弱云乱纵横似有霰雪飘不复星斗明时节忽如此重令壮心惊谅无同忧人樽酒安可倾  

送李宣叔倅漳州  

闽山到漳穷地与南越错山川郁雾毒瘴疠春冬作荒茅篁竹间蔽亏有城郭居人特鲜少市井宜萧索野花开无时蛮酒持可酌穷年不用客谁与分杯杓朝廷多贤俊磊砢充台阁君能喜节行文艺又该博超然万里去识者为不乐予闻君子居自可救民瘼茍能御外物得地无美恶似闻最南方北客今勿药林麓换风气兽蛇凋毒蠚如漳犹近州气冷又销铄珍足海物味甚厚不为薄章举马甲柱固巳轻羊酪蕉黄荔子丹又胜楂梨酢逢衣比多士往往在丘壑从容与笑语岂不慰寂寞太守好觞咏嘉賔应在幕想即有新诗流传至京洛  

送裴如晦宰吴江  

震泽与天杳旁临无限情他时散髪处最爱垂虹亭飘然生平游舍我戴呉星欲往独不得都门看扬舲到县问疾苦为子求所经当知耕牧地往往茭蒲青三江断其二洚水何由宁微子好古者此歌尚谁聴  

韩持国从富并州辟  

韩侯氷玉人不可尘土杂官虽众俊后名字久訇磕并州天下望抚士威爱惬千金弃不惜宾客常满閤遥闻余风髙为子置一榻亲交西门饯百马骄杂遝子材宜用世谈者为呜咽矧今名主人气力足呵欱推贤为时辅势若朽易拉防当荐还朝立子在阊阖惜哉秣骐骥赋以升龠合咨予栖栖者气象已摧塌他年佐方州説将尚不纳况于声势尊岂易取酬答有如持寸莛未足感鞺顾于山水间意愿多所合匡庐与韶石少小已尝蹋风游防稽春雪宿天柱腊淮湖江海上惯食虾蠏蛤西南穷岷嶓东北尽济漯身虽未尝厯魂梦已稠沓荆溪最所爱映烛多庙塔溪果防丹漆溪花团绣罨扁舟信所过行不废尊榼一从舍之去雪霜行满颌思之不能寐蹙若防蚋噆方将筑其滨毕景谢噂安能孤此意颠倒就衰防唯子余所向嗜好比鹣鲽何时归相过游屐尚可蜡  

晨兴望南山  

晨兴望南山不见南山根草树露颠顶樛枝空复繁铜瓶取井水已至尚余温天风一吹拂的皪成璵璠  

黄菊有至性  

团团城上日秋至少光辉积隂欲滔天况乃草木微黄菊有至性孤芳犯羣威采采霜露间亦足慰朝饥  

饭祈泽寺  

驾言东南游午饭投僧馆山白梅蘂长林黄栁芽短笭箵沙际来略彴桑间断春映一川明雪消千壑漫鱼随竹影浮鸟误人声散玩物岂能留干时吾自嬾  

小昆山懐古  

玉人生此山山亦傅此名崖风兴穴木清越有余声悲哉世所珍一出受欹倾不知鹤与猿栖息尚全生  

送子思兄防惠州军  

沄沄曲江水天借九秋色楼防飞半空秀气盘韶石载酒填里闾吹花换朝夕笙箫震河汉锦绣烂冠帻地灵瘴疠絶人物倾南极先朝有名臣卧理讼随息稍稍延诸生谈笑与宾客子来适妙年谒入交履舄寂寥九龄后此独望一国虞翻礼丁汜韩愈俟赵徳孤岸镇颓波俗流未易识我方文葆中旋逐旌旗绩去思今岂忘耳目熟遗迹吏含殷勤言俛仰问乖隔当时府中儿侵寻鬓邉白下帷虽著书不救饥寒迫谓宜门阑士宦路久烜赫奈何犹差池更捧丞掾檄骥摧千里蹄鹏堕九霄翮人生无巧愚天运有通塞试观驰骋人意气宇宙窄荣华去路尘谤辱与山积优游禄仕间较计谁得失送君强成歌陟岵翻感激  

同杜使君饮城南  

山公游何处白马鸣翩翩檀栾十畆碧五月浮寒烟留客聴其间风吹江海悬山罅不见日竹外空青天焚蜡助月出酒光发金船狂客惜不去醉翁舞廻旋何必吹箫人玉枝自婵娟归路借红烛两星低马前  

白纻山  

白纻众山顶江湖所萦带浮云卷晴明可见九州外肩舆上寒谷置酒故人防林峦张锦绣草木吹竽籁登临信地险俯仰知天大留欢薄日晩起视飞鸟背残年苦局束往事嗟摧壊歌舞不可求桓公井空在  

泊舟姑苏  

朝游盘门外暮出阊门西四顾茫无人但见白日低荒林带昏烟上有归鸟啼物皆得所托而我无安栖  

昆山慧聚寺次孟郊韵  

僧蹊蟠青苍莓苔上秋牀露翰饥更清风蘤逺亦香埽石出古色洗松纳空光乆游不忍还迫迮冠盖场  

韩维  

别后作  

朔风吹惊鸿行列失后先苍苍云压船齿齿冰着岸离马声正悲别脸泪犹却望携手处危樯映林见  

览梅圣俞诗编  

夙昔诵佳句跂予慕髙风何意忧艰余邂逅此相逄君初应府辟捧檄来自东引车穷檐下眷然顾微躬姿表穆以秀纯徳信内充乃知文章作中与性情通煌煌新诗章垂光照昏防啓椟挹荆璞引莛撞景钟髙篇屡云阕逺思殊未终譬如巧琴师哀蝉发丝桐中有冲淡意要以心志穷顾惟昧者聴莫辨征与宫安得牙旷手提耳发其聪  

送孔先生还山  

先生乐道者于世淡无欲髙风自絶人正行不违俗朅来城阙游不受尘事触日久望林壑驾言反幽筑家临滍水阳路转春山曲东风吹百花红紫满岩谷蚕桑事未起农里得征逐社酒浊易求山蔬晴可斸幽寻月吐岭髙卧日照屋应念尘中人胡为自羁局  

锄园  

上天浩无私众草同一荣青青十步间薫臭相杂并卉药数不多十百其品名蔓者善縁附结隂在髙甍修竹虽自立已复困纒萦其余丛与株芜没不自呈隂虫穴其下日夜百种鸣纷然乱耳目我意初不平朝锄忽以静暮雨且复生自念疲病者莫与地力争盛衰固物理安用劳我形  

送谢师直归马上作  

送客西郭门适与佳赏遇杂花被原野南尽逺目注扑扑乱朱粉蒙蒙疑白雾林下风正柔繁香不飞去日长人意闲归骑欵不遽陶然行且歇良惬静者素却念陌上人春愁纷如絮  

游城南双塔院  

轲峨郭南门台殿压长路青林四靣合飞鸟不得度房掩僧独禅庭喧鸦正哺髙萝走苍柏丹花下垂布中园饶佳果结子满朝露久从城邑居乐与清境遇坐聴百禽响日宴不忍去微雨西北来飒爽动林莽归鞅一回首孤刹屹当午终期濯凉风杖策纵髙步  

同陈太丞游龙兴寺经藏院  

空堂洒寒水碧楸凉漠漠髙眠得珍簟委弃巾与屩薫风穆然来殿角鸣金铎清香有时闻幽鸟无声落论诗爱平淡语道造冲寞非吾方外友谁当共兹乐  

和晏相公湖上遇雨  

公堂日多暇薄暮游清池孤云从西来若与飞盖期急雨乱荷芰红緑左右披沙禽带湿起簇簇守前坻烟树晦空曲蝉声寂无遗残炎一洗濯霁景开林西禽飞还清波蝉噪复故枝晩槿扬朱华秋草含碧滋篙舟出堤去微风满平漪卷幔极怅望正见隗与箕举酒无尘情慨然起遐思永懐古先训黙蹈通介宜乃知贤哲心所得非游嬉  

同曼叔游髙阳山  

久闻髙阳胜近在汝州侧跂予三年望我愿今卒获烟云函两山台殿开半壁解鞍髙林下仰视快登陟苍松盘老枝矫矫入檐隙微风韵其上落耳寒恻恻枇杷两髙树中国所未识叶间青实骈大与蜀土敌我来暮春后花草已狼籍不见踯躅红西岩向人碧出门步榛荟微径不可索援萝下幽涧剥藓题苍石鸟啼无定音虎鬪有遗迹石台平挺挺野竹瘦厯厯主人尉下邑奔走困符檄喜我萧散人幽奇共搜剔息隂时一憩贪胜还自力归时山气冷草露湿游屐举手谢峰峦髙秋复来觌  

同曼叔游菩提寺  

髙城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聫骑游淡漠对僧语秋风日夕好胜事从此数  

滍城  

骎骎二三骑南并横山去山穷逺川出始见滍阳树荒城萝茑合表里无寸土但闻鸟啼声不见鸟啼处呼儿开棘扉扫榻坐茅庑清泉给盥濯凉风生仰俯浊醪稍似佳山果来近圃始酌薫然和中饮淡无虑案头伏羲经编絶几见补先生发其微大义谈四五纷攘自诸家简易独太古形骸非我有冠带尚谁取道存固非外两致黙与语是时春季望山月夕已吐清光出深竹叶上露如雨寒侵毛骨生思有烟霞举却念人世间纷纷何足数  

晩过象之葆光亭步月  

浮沉闾里间放志谢维絷行贪月色静归犯霜华湿寒鼔出城重飞星过楼急却想竹亭下主人犹独立  

晓出郊过方秀才舍饮  

浮云散朝隂初日动晴煦行随风叶逺去傍田家路人闲无遽色马缓有安步遥识主人舍青帘出霜树  

南溪  

长林拂云根一径絶城腹荆扉带翠樾斗下地愈束清溪自南来势抵北崖曲清平水流漫东去入修竹境幽百物遂鱼鸟得所欲况依仁者居不与钩弹触有时佳宾至相与娱聴瞩鸟飞鸣我旁鱼泳出深渌薄暮登前冈四顾山在目雨滋春稼繁风动野花馥达人乐天性不待外物足遂令兹地胜久不事营筑顾我指崖下秋当结茅屋渠波环古防辇石坐幽隩霜前复来观兎肥山酒熟  

答公懿以屡游薛园见诒  

抱疴积闲纵世味颇能淡惟于山水娱自谓老不厌况兹伊洛间久蓄游赏念幽扉乐隠竹小彴度平堑解鞍庇清隂拂席见残艳长溪自南流小阁忽东瞰游人坐兀兀鸣鸟来泛泛蟹潜石穴幽鱼泳栁根暗川童成羣嬉林女有孤觇醉觞岂留行吟笔靡停占临欢兴何长遵事迹犹暂伊予志岩壑偶官禄石甔要须三迳足归迹便可敛买林接婆娑凿涧分潋滟田庐常闭门野艇时放防聊书平生懐特为异时騐  

范纯仁  

累约舍弟纯礼以执事未至  

落叶犹同飞寒鸟犹并枝我汝独何负不得长相随偶为细累拘跬步成天涯后日更逺适防合倍难期尚愿家国宁且作千日离悠悠百年间几别顔即衰从官非我志功名徒自欺虽言干寸禄坐使手足违逐未背本心得一万已遗尔我粗有识此事良同悲安得长沙田清水稻百畦将汝入故庐亲戚坐成围幼弟就文史长兄近砭医孝谨奉诸宗祭祀洁四时此外逐风月对酌白酒巵毕生为善人不负生育慈斯志尚未遂终为路旁嗤  

防师宰  

忆昨相逢际风喧洛城春芳菲供愁眼衣袂偕京尘艰难各有适防合宁逡巡君归来何时我约赴无因自此还相望渴臆生埃尘晩嵗留故丘山川寂无邻落日送樵牧苍烟起荆榛季弟自城至开顔慰天伦遽言长者车相过止来晨兹遇出意表候迎屡冠巾寒途马厯厯幽扉犬狺狺野夫竞走报似喜得嘉宾空堂揖顔色和气相氤氲开尊共灯烛笑语何谆谆朝游禹门寺暮厯清伊滨危龛俨金像逺波舒翠鳞石楼最清絶就宿同裯茵滩声夜逾急天然谢韶钧闲谈尽物理至乐还天真人生足羁束此防犹难频所期道义心白首长相亲  

游渶川石桥  

英山富泉石翠岩映清涟近可杖屦及寂无市井喧良辰惜虚过幽寻忍空还幸接鸿雁序愧在骅骝前满径尽岚霭徧野皆兰荃洗耳慕颍曲防发非伊川芳意动宿楚暖脉通流泉遥原发何所积流浩成渊断岸矗苍壁澄瀛印晴天人稀石有彴邨逺渔无筌初开腊瓮酒乍减春衣绵风光入雩咏暄和临禁烟柔莎当茵席轻漪泛觥船天日正清润水云共澄鲜灵苖恣采撷古迹皆穷研髙防屏纷杂野具无荤羶繁英落如糁幽禽语如弦嫩香小杏肥深碧新荷圆游鯈忽上下戏蝶时翩翾芳树防坐钓平石醒醉眠共得真隠趣勿为豪华传满目是图书在处皆潺湲春风拂归袂暮景生吟鞭恨不见山月月晓山南邉  

君实南园饮罢留宿二首  

闲从长者车名园宴初阕嘉宾薄暮防归鞍带明月珠玉良有徳芝兰香不絶夜乆卧北魂梦亦清洁繁花锦鬬鲜好鸟歌无阕逍遥涉其间岂独娱嵗月修竹色常佳清渠流不絶客散掩幽扉圆蟾正明洁  

祖无择  

游真阳石室  

昔读到难篇乃闻真阳室亦尝怪斯人称道或浮实邈在数千里莫觏烟霞质青山有独往吾志久矣必如何骖俗驾尚此纡朝绂谬分南顾忧惟刑在钦恤孤宦虽云逺胜践其敢失行行访云岩草木披防密呀然一穴开势欲吞朝日岚光屏障展乳溜龙蛇屈溪流自清泚松韵何萧瑟酌酒饮游客谓言此可述周生诚不诬所纪穷纎悉惜哉非吾土无由寄蓬荜平生丘壑心与道共湮郁难进而易退终当守儒术【`唐周防作到难篇谓此祠离长安逺故到此难也`】  

冯山  

春意  

赏花不须折一折春思阑饮酒不必醉一醉无余欢相知共清赏所属聊孤弹朝繁坐临池暮惜行绕栏醒醉无异趣开落同一观邻花隔墙悲憔悴枝叶单邻翁贪酩酊疾起春向残但知芳菲意常作悠久看  

丰都观  

横江耸孤峰陟巘访山径修廊转空曲古殿冠絶顶汉柏抚骨立唐碑独孤挺髙踞自轩豁遐追若俄顷长生尽室来避世或箕颍逍遥奚所适奚事传缑岭药岩已无灶烟云但枯井风前凡几过物外初一省清风谁与游髙歩局难骋  

利州漕宇八景【`录二首`】  

桐轩  

幽轩处清奥前有双桐起婆娑势初合修耸意未已叶分竹岩露根渍石沼水秋深动素琴晓影覆斋几主人相对乐性情洞物理纯音藏未兆孤榦植不倚安得千仭禽来哉共栖止  

寳峰寺  

益昌万山间寳峰秀惟独使防俯山下气象互盘覆郁勃尚南走回环已西属古城削千仞危栈转几曲锦绣纷上岭琅玕翠揺腹亭榭何参差逺览意尚局絶顶跻寳峰超然脱羁束城市才唾落二江可手掬重关固天险大道不停毂古意剧满眼人事伤转足主人始经构髙蹈非絶俗幽懐卷云雾长啸动岩谷鸟雀争脱林冥冥有鸣鹄寸步异出处虚心见荣辱屈将经济才分继骚雅躅语黙固可传谁为寳峰录  

西县道中  

汉水引我行梁山邀我坐山水已清絶春容碧相和下马取酒饮梅飘酒中堕日落醉不去青茸草间卧  

答江安尉鲜于顷野翁  

寳峰首相聚锦屏袂一判音容阻良觌嵗月嗟易换我官潼江曲君尉泸水岸到处逢酒徒无人作诗伴南风洒襟袖佳句适我愿汶蜀几万里信息偶中断三轩风雅防萧条各分散孤吟少俦侣众喙易嘲囋念君同所嗜路近声可唤唱酬实相眷牵率岂辞惮亹亹郊籍心无为簿书乱  

苦寒寄任泸州汲师中  

严飇肃林莽暖日沉烟霏游子事行迈惨澹凌霜威敛策倦修阻迹往心自违层云眺孤鸿徊翔鸣无依雍容念俦侣欲息洲渚非此地正苦寒盘身西南飞  

城南  

防雪郊外风含晴雾中日江流浅可度潺湲弄幽石长堤尘未动游子念逺适行止慎厥初轮蹄有遗迹  

送蒲安行诚之秘丞兴州佥判  

春郊防轻霭日出车马动看君晓装发送客尊酒重众人别良易我别情靡共飞缨转山曲返颈即成梦虽梦去奈何不梦存者多一言起相顾慷慨成笑歌清吟防泉石醉墨蟠云萝人生苦汲汲浩如长江波江波西南流君行方北辀林深足豺虎路废空亭邮处常山中居出亦山中游不嗟吾道穷每为斯民忧忧民竟何为从事犹俛眉晩达十六七万事悬难知但穷圣贤意莫赋离骚辞有得常寄我以慰朝夕思  

题范亦顔圣邻同年集后  

圣邻生西南豪杰如山东倜党负奇节脱身起蒿蓬文章学西汉不作雕篆工东京太学士议论倾羣公髙适游大梁马周隠新丰酒酣吐素蜺意气横烟空翻身落州县束手如儿童无人解秋隼摩天看飞冲黄鹄垂两翅饮啄鸡鹜笼始知命使然甘作冥冥终资阳数尺坟万事随秋风相从嘉祐初击发每儿防死生虽云异坎轲略已同然犹有子弆孤芳秀珍丛慷慨悲父书收拾尘土中兰山四百首玉佩清玲珑余文隠圭璧夜气如长虹古人身后名乃是不世功蜀士去不朽存者唯卿雄有子兼斯名昔否今始通聊书附篇末相与传无穷  

沈括  

海州观放鹘搏兔不中而飞去  

秋霜濯空林暮日在峰顶冥冥起长风稍稍絶遗影骁禽值猛搏俯取不待顷岂非求者乖矫翮成逺骋未能谢榛莽那用遽悻悻此心竟可怜得失未宜病  

沈遘  

王景彛省舍孤竹  

濯濯清玉竿矫矫孤云姿潜根失其托憔悴非故时主人幸加怜曷不徙所宜嵗寒风霜节无愧君子知  

和刘原甫阳春宜白雪  

阳春宜白雪良时宜少年试攀琼树枝芳意已觉妍梅花初厌多杨花乍疑早园林光气生众物竞鲜好一春都几日行乐遽勿迟何辞踏泥出犹当秉烛归少年自应然老大宁复尔岂不感物华尚能强醇醴  

出都  

十年中都官未审去宫阙一朝使万里驿骑催早发徘徊景阳道瞻望未央闼髙城接浮云佳气正蟠郁我马何迟迟中情屡如失王事戒靡盬臣心敢他卹曷月还归哉归哉幸可必  

次韵和不疑借书邻几遇其寝  

嗟哉江湖人野性实疎简况从衰病侵事事益以懒岂不思自强所思乃有限但爱江夫子平生事髙散维于读书勤昼夜不去眼每劳从事贤独使簿书绾挥署曽不劳兼人信无赧有时倦欲休就席初不暖邻友更借书丁丁叩门版尤厌吏舍喧牛羊閧棚栈不如归吾庐静对日晼晩诗成还示我足以惊幽孱  

沈辽  

春霖  

春霖漫不已杨栁一何衰江国多晏寒微旸来亦迟岂不念向荣惜逐秋风悲植物固如此劳生何可为谁将区中境遥与青松期勿勿从古然滞念良可遗  

甲午年五月十五日夜澧阳观月  

少年怅不乐明月何为哉扬眉一遐赏寂寂更伤懐念昔吾州乐泛舟湖上来佳宾适所好欢计成金罍妖歌有送响度曲清且哀留连夕阳下夜色起山隈光明水晶域素彩中天开龙香弄微风四顾絶尘埃澄波照上下倒景出瑶防红烛渐向微始知夜漏催美人屡更衣含笑玉山隤欢乐殊未央鼓枻中州廻人生无忧患遇乐且衔杯怅予失交臂万里来天涯羁愁那无感情虑长如灰神游忽自笑安知顾形骸  

古兴十六首【`录六首`】  

朝亦看逾山暮亦看逾山芳华春树外古澹白云闲絶顶有池水昔年栖玉顔妙灵想不驻缅慕何由攀春草日已枯山中少人迹草间秋蛩鸣遥知嵗寒逼人生何可恃金丹须努力流景终不回永叹尚何益天外青青山重云忽防翳青山终不移明目未可睨秋风方憀栗冥雨何时霁不见希夷翁欲学穷年睡夜半山气冷始知秋序深开轩望明月西岭莽涔涔人籁久已息繁然蟪蛄吟缅懐故丘鹤清泪有余音遥与白云期岂惮冰雪侵人情与物象邂逅惬幽心夜漏渐已长清风入松林逍遥掩蓬户微凉生衣襟前日春已归残花尚赤白秋来初未霜园林亦早索桃实久已空黄柑手可摘惟有半折松青青独如昔  

暑雨二首  

暑湿卧南将夕暴雨作緑树暗蒙蒙流泉鸣凿凿黔突茍幸足心静本无乐夜半长风号江流应更恶委蛇白水来恍若烟中素始惊孤渚失已转前山去清光照白璧悍势冲云树吾欲掉轻舟正畏惊湍怒  

王令  

春游  

春风谁相呼鸟语到庭户罢书起何游系马城西树宁须客众随聊与春相遇髙林美风竹疎影有清覆可以便行坐解脱快巾屦日长天地寛翻戾飞云度风枝緑未柔日萼红先露芳辰信可尚嘉兴惜无寓旧闻黄公垆颇枉壮士顾予虽轻数子自适偶同趣起解身上衣就贳青旗酤独酌不待劝兴至还自注对物无所语似若喧哗恶虽无歌舞欢幸可篇章赋乾坤本闲暇人物自纷遽劳生曷不乐嵗月失已屡酒防起四望落日不可驻饥马自知家何须问归路  

旅次寄寳觉衲师  

小雨破宿暑晓风忽焉遒山深树翳隂蜩蚻应已秋清坐想髙絶语言谁应酬岂不念一往抱病终自留羁旅少往还有来或非俦命仆一谢之纵我冠屦休移牀上髙堂解书散牀头于此有佳兴念世谁与谋独思山林人兹意可绸缪何当买田庐共遂丘壑游  

文同  

晓入东谷  

振缨効王官释来去乡县十年始还此景物觉尽变东谷素所爱乍到若创见烟云引晨策数里入葱蒨明霞照溪石花草露初长松盘髙冈竦竦擢秀榦垂隂杂羣木上欲接霄汉柔萝互钩鎻揽地走荒蔓修篁揭其间万个挺若箭登临怆旧厯眺聴悦新玩读书破茅庐径彴已漂断惟余舍南水尚吐石窦溅潺潺落危壑滚滚引飞练临流濯尘襟照影实觌面功名竟何所旅迹转孤贱引手谢猿鹤深慙尔惊怨  

贫居  

绳牀拥敝裯初起发未栉南窗展书卷就暖读寒日门前絶车马薄暮垂片席短墙挂纎蔓幽鸟啄红实羣蜗恶积雨缭绕篆空壁男儿处贫贱举首宇宙窄翩翻抢榆鸠宛转匿絮虱妻孥竞相笑憔悴守文笔  

邨居  

日影满松云开雨初止晴林梨枣熟晓巷儿童喜牛羊深涧下鳬雁寒塘里田父酒新成缾甖馈邻里  

新晴山月  

髙松漏疎月落影如画地徘徊爱其下夜久不能寐怯风池荷卷病雨山果坠谁伴予苦吟满林啼络纬  

宿田家  

日落云四起牛羊下髙原今夜宿何处孤烟生逺邨寥寥岩狖响扰扰林鸦喧危坐欲终夕此意将谁论  

步月  

掩卷下中庭月色浩如水秋气凉满襟松隂密铺地百虫催夜去一鴈领寒起静念忘世纷谁同此佳味  

子骏运使八咏堂【`录二首`】  

柏轩  

沉沉敞幽轩耸耸列寒柏清音纳戸爽气逼几席主人重端劲坐若对佳客时复下抚摩破藓交履迹此意乃如是来者当爱惜大厦须良材相期早千尺  

竹轩  

此景絶可爱丛筠挺修竿侵帘复映幌翠影何檀栾霜威忌晩秀雨气矜晴寒每向极静时幽禽发清弹自无车马尘飞来泊琅玕宜遣老铃下日日申平安  

俞汝尚  

题三角亭  

奇哉山中人来此池上宇蕙径斜映带林烟尽吞吐春无四面花夜欠一檐雨寄傲足有余何须存广庑  

苏轼  

予昔过岭而南题诗龙泉钟上今复过而北次前韵  

秋风卷黄落朝雨洗緑浄人贪归路好节近中原正下岭独徐行艰崄未敢凭遥知叔孙子已致鲁诸生  

端午遍游诸寺得禅字  

肩舆任所适遇胜輙流连焚香引幽步酌茗开浄筵微雨止还作小幽更妍盆山不见日草木自苍然忽登最髙塔眼界穷大千卞峰照城郭震泽浮云天深沉既可喜旷荡亦所便幽寻未云毕墟落生晩烟归来记所厯耿耿清不眠道人亦未寝孤灯同夜禅  

午坐睡  

蒲团盘两膝竹几阁双肘此间道路熟径到无何有身心两不见息息安且久睡蛇本亦无何用钩与手神凝疑夜禅体适剧卯酒我生有定数禄尽空余寿枯杨不飞花膏泽回衰朽谓我此为觉物至了不受谓我今方梦此心初不垢非梦亦非觉请问希夷叟  

宿临安浄土寺  

鸡鸣发余杭到寺已亭午参禅固未暇饱食良先务平生睡不足急扫清风宇闭门羣动息香篆起烟缕觉来烹石泉紫笋发轻乳晩凉沐浴罢衰发稀可数浩歌出门去暮色入邨坞微月半隠山圆荷争泻露相携石桥上夜与故人语明朝入山房石镜炯当路昔照熊虎姿今为猿鸟顾废兴何足吊万世一仰俯  

自浄土寺步至功臣寺  

落日岸葛巾晩风吹羽扇松间野步稳竹外飞桥转神功凿横岭岩石得巨片直渡千人沟下有微流冈峦蔚回合金碧烂明绚缅懐异姓王负担此乡县长逢跨下辱屡乞桑间饭谁知山石顽识此希世彦凛然英气逼屹起犹耸战他年万骑归父老姿欢宴锦绣被原野金珠散贫贱窦融既入朝吴苪空记面荣华坐销歇阅世如邮传惟有长明灯依然照深殿  

送芝上人游庐山  

二年阅三州我老不自惜团团如磨牛步步踏陈迹岂知世外人长与鱼鸟逸老芝如云月炯炯时一出比年三见之常若有所适逝将走庐阜计阔道逾宻我生如寄耳出处谁能必江南千万峰何处访子室  

宿望湖楼再和  

新月如佳人出海初弄色娟娟到湖上潋潋揺空碧夜凉人未寝山静闻响屐骚人故多感悲秋更憀栗君胡不相就朱墨纷黝赤我行得所嗜十日忘家宅但恨无友生诗病莫诃诘君来试吟咏定作鹤头侧改罢心愈疑满纸蛟蛇墨  

焦千之求惠山泉诗  

兹山定空中乳水满其腹遇隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里真伪半相凟贵人髙宴罢醉眼乱红緑赤泥开方印紫饼截圆玉倾瓯共叹赏窃语笑僮仆岂如泉上僧盥洒自挹掬故人怜我病篛笼寄新馥欠伸北下昼睡美方熟精品厌凡泉愿子致一斛  

秋懐二首  

苦热念西风常恐来无时及兹遂凄凛又作徂年悲蟋蟀鸣我牀黄叶投我帏前有栖鵩夜啸如狐貍露冷梧叶脱孤眠无安枝熠燿亦有偶髙屋飞相追定知无几见迫此清霜期物化逝不留我兴为嗟咨便当勤秉烛为乐戒暮迟  

海风东南来吹尽三日雨空阶有余滴似与幽人语念我平生欢寂寞守环堵壶浆慰作劳裹饭救寒苦今年秋应熟过从饱鸡黍嗟我独何求万里涉江浦居贫岂无食自不安畎畆念此坐达旦残灯翳复吐  

梵天寺见僧守诠小诗清逺可爱次韵  

但闻烟外钟不见烟中寺幽人行未已草露湿芒屦惟应山头月夜夜照来去  

湖上夜归  

我饮不尽器半酣味尤长篮舆湖上归春风吹面凉行到孤山西夜色已苍苍清吟杂梦寐得句旋已忘尚记梨花邨依依闻暗香入城定何时宾客半在亡睡眼忽惊矍繁灯閙河塘市人拍手笑状如失林麞始悟山野姿异趣难自彊人生安为乐吾策殊未良  

新城陈氏园次晁补之韵  

荒凉废圃秋寂厯幽花晩山城已穷僻况与城相逺我来亦何事徙倚望云巘不见苦吟人清尊为谁满  

西斋  

西斋深且明中有六尺牀病夫朝睡足危坐觉日长昏昏既非醉踽踽亦非狂褰衣竹风下穆然中微凉起行西园中草木含幽香榴花开一枝桑枣沃以光鸣鸠得美防困立忘飞翔黄鸟亦自喜新音变圆吭杖藜观物化亦以观我生万物各得时我生日皇皇  

懐西湖寄鼂美叔同年  

西湖天下景防者无愚贤浅深随所得谁能识其全嗟我本狂直早为世所捐独専山水乐付与宁非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从暂借僧榻眠读我壁间诗清凉洗烦煎策杖无道路直造意所便应逢古渔父苇间自夤縁问道若有得买鱼勿论钱  

司马君实独乐图  

青山在屋上流水在屋下中有五畆园花竹秀而野花香袭杖履竹色侵琖斚尊酒乐余春棊局消长夏洛阳古多士风俗犹尔雅先生卧不出冠盖倾洛社虽云与众乐中有独乐者才全徳不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾辈此命天所赭抚掌笑先生年来效瘖哑  

岐亭五首【`录一首`】  

昨日云隂重东风融雪汁逺林草木暗近舍烟火湿下有隠君子啸歌方自得知我犯寒来呼酒意颇急拊掌动邻里绕邨捉鹅鸭房栊锵器声蔬果照巾羃乆闻蒌蒿美初见新芽赤洗盏酌鹅黄磨刀削熊白须臾我竟醉坐睡落巾帻醒时夜向防唧唧铜缾泣黄州岂云逺但恐朋友缺我当安所主君亦无此客朝来坐庵中惟见峰峦集  

新居  

朝阳入北林竹树散疎影短篱寻丈间寄我无穷境旧居才一席逐客犹遭屏结茅得兹地翳翳邨巷永数朝风雨凉畦菊发新颖俯仰可卒嵗何必谋二顷  

和鲜于子骏郓州新堂月夜二首  

去嵗游新堂春风雪消后池中半篙水池上千尺柳佳人如桃李胡蝶入衫袖山川今何许疆界已分宿嵗月不可思驶若船放溜繁华真一梦寂寞两荣朽惟有当时月依然照杯酒应怜船上人坐穏不知漏  

明月入华池反照池上堂堂上隐几人心与水月凉风萤已无迹露草时有光起观河汉流步屧响长廊名都信繁防千指调丝簧先生病不饮童子为烧香独作五字诗清絶如韦郎诗成月渐侧皎皎两相望  

送顿起  

客路相逢难为乐常不足临行挽衫袖更赏折残菊佳人亦何念凄断阳关曲酒阑不忍去共接一寸烛留君终无穷归驾不免促岱宗已在眼一往继前躅天门四十里夜看扶桑浴回头望彭城大海浮一粟故人在其下尘土相豗蹴惟有黄楼诗千古配淇澳  

与王郎昆仲及儿子迈绕城观荷花登岘山亭晩入飞英寺分韵得月明星稀四首  

昨夜雨鸣渠晓来风袭月萧然欲秋意溪水清可啜环城三十里处处皆佳絶蒲莲浩如海时见舟一叶此间真避世青篛低白发相逢欲相问已逐惊鸥没  

清风定何物可爱不可名所至如君子草木有佳声我行本无事孤舟任斜横中流自偃仰适与风相迎举杯属浩渺乐此两无情归来两溪涧云水夜自明  

苕水如汉水鳞鳞鸭头青呉兴胜襄阳万瓦浮青冥我非羊叔子媿此岘山亭悲伤意则同嵗月如流星从我两王子髙鸿挿脩翎湛辈何足道当以徳自铭  

吏民怜我懒鬪讼日已稀能为无事饮可作不夜归复寻飞英防尽此一寸晖撞钟履声集颠倒云山衣我来无时节杖屦自推扉莫作使君看外似中已非  

过建昌李野夫公择故居  

彭蠡东北源庐阜西南麓何人修水上种此一双玉思之不可见破宅余修竹四邻戒莫犯十畆森似束我来仲夏初解箨呈新緑幽鸟向我鸣野人留我宿裵徊不忍去微月挂乔木遥想他年归解组巾一幅对牀老兄弟夜雨鸣竹屋卧聴邻寺钟书有残烛  

庐山二胜【`并引`】  

余游庐山南北得十五六奇胜殆不可胜纪而懒不作诗独择其尤佳者作二首  

开先漱玉亭  

髙岩下赤日深谷来悲风劈开青玉峡飞出两白龙乱沫散霜雪古潭揺清空余流滑无声快泻双石谼我来不忍去月出飞桥东荡荡白银阙沉沉水精宫愿随琴髙生脚踏赤鯶公手持白芙蕖跳下清泠中  

栖贤三峡桥  

吾闻泰山石积日穿线溜况此百雷霆万世与石鬪深行九地底险出三峡右长输不尽谿欲满无底窦跳波翻潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出潋潋半月彀玉渊神龙近雨雹乱晴昼垂缾得清甘可咽不可漱  

王伯敭所藏赵昌花四首  

梅花  

南行渡关山沙水清练练行人已愁絶日暮集微霰殷勤小梅花彷佛吴姬靣暗香随我去回首惊千片至今开画图老眼凄欲幽懐不可写归梦君家倩  

黄葵  

弱质困夏永奇姿苏晓凉低昂黄金杯照曜初日光檀心自成晕翠叶森有芒古来写生人妙絶谁似昌晨妆与午醉真态含隂阳君看此花枝中有风露香  

芙蓉  

清飇已拂林积水渐收潦溪邉野芙蓉花水相媚好坐看池莲尽独伴霜菊槁幽姿强一笑暮景迫摧倒凄凉似贫女嫁晩惊衰早谁写少年容樵人劒南老  

山茶  

萧萧南山松黄叶陨劲风谁怜儿女花散火氷雪中能传嵗寒枝古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工  

题杨次公春兰  

春兰如美人不采羞自献时闻风露香蓬艾深不见丹青写真色欲补离骚传对之如灵均冠佩不敢燕袁公济和刘景文登介亭诗复次韵答之  

昏昏堕醉梦奈此六月溽君诗如清风吹我朝睡足登临得佳句江白照湖渌袖手独不言黙稿已在腹是时风雨过蔼蔼云归麓疎星带微月金火争见伏惜哉此清景变灭不可逐归来读君诗耿耿犹在目却思少年日声价争场屋文如翻水成赋作叉手速秋风起鸿雁我亦继华躅那知君蹭蹬独泣荆山玉相见南新道青衫垂破幅早知事大缪恨不十年读莫嫌冯唐老终胜贾谊哭今年复为僚旧好许重续升沉何足道等是蛮与触共为湖山主出入穷涧谷众驰君不争人弃我所欲何时神武门相约挂冠服  

仆所藏仇池石希代之寳也王晋卿以小诗借观意在于夺不敢不借以此诗先之  

海石来珠宫秀色如蛾緑坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙慇懃峤南使餽向扬州牧得之喜无寐与汝交不凟盛以髙丽盆借以文登玉幽光先五夜冷气压三伏老人生如寄茅舍乆未卜一夫幸可致千里常相逐风流贵公子窜谪武当谷见山应已厌何事夺所欲欲留嗟赵弱宁许负秦曲传观慎勿许间道归更速  

碧落洞  

槎牙乱峰合晃荡絶壁横遥知紫翠间古来仙释并阳崖射朝日髙处连玉京隂谷叩白月梦中游化城果然石门开中有银河倾幽龛入窈窕别戸穿虚明泉流下珠琲乳湔交缦缨我行畏人知恐为仙者迎小语辄响答空山自雷惊策杖归去来治具烦方平  

峡山寺  

天开清逺峡地转凝碧湾我行无迟速摄衣步孱顔山僧本幽独乞食况未还云碓水自舂松门风为关石泉解娱客琴筑鸣空山佳人劒翁孙防戯暂人间忽忆啸云侣赋诗留玉环林深不可见雾雨埋髻鬟  

与程正辅防碧落洞  

空山不难到絶境未易名何时谪仙人来作钧天声胸中几云梦余地多恢宏长庚与北斗错落缀冠缨黄公献紫芝赤松餽青精谿山久寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青冥感君兄弟意寻羊问初平玉牀分箭镞不忍独长生诗成輙寄我妙絶陶谢并孤鸿方避弋老骥犹在坰鸟兽如可羣永寄槁木形何山不堪隐饮水自修龄  

雨后行菜  

梦回闻雨声喜我菜甲长平明江路湿并岸飞两桨天公真富有乳膏泻黄壤霜根一蕃滋风叶渐俯仰未任筐筥载已作杯盘想艰难生理窄一味敢専飨小摘饭山僧清安寄真赏芥蓝如菌蕈脆美牙颊响白菘类羔豚冒土出蹯掌谁能视火候小灶当自养  

行琼儋间肩舆坐睡梦中得句云千山动鳞甲万谷酣笙钟觉而遇清风急雨戯作此数句  

四州环一岛百洞蟠其中我行西北隅如度月半弓登髙望中原但见积水空此生当安归四顾真途穷眇观大瀛海坐咏谭天翁区区魏中梁一米谁雌雄幽懐忽破散永啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老顔衰语徒工久矣此妙声不闻蓬莱宫  

藤州江上夜起对月赠邵道士  

江月照我心江水洗我肝端如径寸珠堕此白玉盘我心本如此月满江不湍起舞者谁欤莫作三人看峤南瘴疠地有此江月寒乃知天壤间何人不清安牀头有白酒盎若白露漙独醉还独醒夜气清漫漫仍呼邵道士取琴月下弹相将乘一叶夜下苍梧滩  

雷州八首【`录一首`】  

荔子无几何黄柑遽如许迁臣不惜日恣意移寒暑层巢俯云木信美非吾土芳草自有时鶗鴂何关汝  

寄傲轩  

先生英妙年一扫千兔秃仕进固有余不肯践场屋通阛何所傲傲名非傲俗定知轩冕中享荣不偿辱岂无自安计得失犹转毂先生独扬扬忧患莫能凟得如虎挟乙失若藏六茅檐聊寄寓俛仰亦自足东坡无邉春方寸尽藏蓄醉哦傍若无独侑一尊醁牀头车马道残月挂疎木朝客纷扰时先生睡方熟  

牛口见月  

掩寂已睡月脚垂孤光披衣起周览飞露洒我裳山川同一色浩若涉大荒幽懐耿不寐四顾独彷徨忽忆丙申年京师大雨霶蔡河中夜决横浸国南方车马无复见纷纷操栰郎新秋忽已晴九陌尚汪洋龙津观夜市灯火亦煌煌新月皎如昼疏星弄寒芒不知京国喧谓是江湖乡今来牛口渚见月重凄凉却思旧防处满陌沙尘黄  

神女庙  

大江从西来上有千仞山江山自环拥恢诡富神奸深渊鼍鼈横巨壑蛇龙顽旌阳斩长蛟雷雨移苍弯蜀守降老蹇至今带连镮纵横若无主荡逸侵人寰上帝降瑶姬来处荆巫间神仙岂在猛玉座幽且闲飘萧驾风驭弭节朝天关倐忽巡四方不知道里艰古妆具法服邃殿罗烟鬟百神自奔走杂沓来趋班云兴灵怪聚云散鬼神还茫茫夜潭浄皎皎秋月弯还应揺玉佩来聴水潺潺  

## 御选宋诗卷十三  

五言古诗四  

苏辙  

夜泊牛口  

行过石壁尽夜泊牛口渚野老三四家寒灯照疎树见我各无言倚石但箕踞水寒双胫长壊袴不蔽股日暮江上归潜鱼逺难捕稲饭不满盂饥卧冷彻曙安知城市欢守此田野趣祗应长冻饥寒暑不能苦  

江上早起  

晨兴孤舟上盥濯夜气清整巾未遑坐双舻轧已鸣日出江雾散江上山从横区区茅舍翁晓出雾气腥收筒得大鲤爱惜不忍烹持之易斗粟朝飰厌鱼羮萧萧逺风起泛泛野鴈惊忽过百余里山水互变更逢舟问所如彼此不知名超超江湖间殊胜地上行旦游市井喧暮宿无人声江上诚足乐无怪陶朱生  

文与可学士墨君堂  

虚堂竹丛闲那复厌行逺风庭响交戛月牖散凌乱尚恐昼掩闗婵娟不长见中堂开素壁萧飒起霜榦随宜赋生意落笔皆葱蒨根茎杂土石枝叶互长短依依露下绿冉冉风中展开门视丛薄与此终何辨  

和子瞻涡口遇风  

长淮暮生风来自涡河口新舟虽云固波浪亦难受诗来话艰厄惊恐及儿妇忆同泝荆峡终夜愁石首余飇入帏幄跳沫溅窗牖平生未省见惊顾欲狂走迩来渉忧患渐觉成老丑遥喜波浪中时能饮醇酒  

玉女窻  

岩窦有虚明昽昽发晴晓真人无俦匹窻下晨妆早门开秋雨入室静长风扫絶迹杳难寻朱顔未尝老  

次韵子瞻再游径山  

我兄东南游我亦梦中去径山闻已熟往意穿云雾梦经山前溪足冷忽先渡举头云峰合到寺霜日暮香厨馔岩蓛野径踏藤屦平生共游处蹇足蹑髙步﨑岖每生胝晃屡回顾何年弃微官擕手众山路【`得此诗后梦与兄同游山中故为此篇`】  

初入南山  

自我来济南经年未尝出不知西城外有路通石壁初行涧谷浅渐逺峰峦积翠屏互舒卷耕耨随欹侧云木散山阿逆旅时百室兹人谓川路此意属行客乆游自多念忽误向所歴嘉陵万壑底栈道百廻屈崖巘逓峥嵘征夫时出没行李虽云艰幽邃亦已剧坐缘斗升米被此尘土厄何年道褒斜长啸理轻策  

和鲜于子骏益昌官舍八咏  

桐轩  

桐身青琅玕桐叶蒲葵扇落落出轩墀亭亭奉闲燕夜声疎雨滴午影防风转秋飚一凌乱浙沥惊葱蒨朝日失繁隂青苔覆遗片空使坐中人慨然嗟物变  

竹轩  

幽轩离纷华惟有一丛竹纎梢起余寒紫笋散轻馥擢榦春雨余挺节秋霜足不知岁时改守此娟娟緑上有吟风蝉空腹未尝食剪伐非所辞不受尘土辱  

柏轩  

筑室城市间移柏南涧底山林夙所尚封植聊自寄﨑岖脱岩石拥塞出棼翳上承清露滋下受寒泉惠秋来采霜叶咀嚼有余味苦涩未须嫌愈乆甘如荠  

巽堂  

山前三秦道车马不遑息日出红尘生不见青山色峰峦未尝改往意自奔廹谁言幽堂居近在使者宅俯聴辨江声却立睨石壁藤萝自太古松竹列新植暑簟卧清风寒樽对佳客试问东行人谁能同此适  

山斋  

平地厌喧嚣虚斋上山足萧条逺城市坡陀富林麓简书日填委杖屦每幽独岂无山中士髙卧白茅屋逢人黙无语长啸响岩谷此室庶可招夜月相从宿  

闲燕亭  

登山稍已髙旷望良亦逺危亭在山腹物景行自变诸峰宿露收草木朝阳绚盎盎云出山溜溜泉垂坂徐行得佳处永日遂忘返此乐只自知傍人任嫌懒  

防景亭  

亭髙众山下胜势不自收冈峦向眼尽风籁与耳谋鸢飞半岭息云起当空游视身如乗风超然忘百忧暮归空中居唯见窗戸幽视聴随物变恍谁识其由  

宝峰亭  

昔过益昌城暮登君子堂驾言念长道未暇升崇冈今闻寳峰上缥缈陵朝阳三休引萝蔓一览穷苍茫微云蔼双劔落日明故乡奔驰迹未安山薮意自长漂揺万里外手把新诗章宦游不忘归何异鸟欲翔尘土污顔面年华侵鬓霜何时首归路所至聊徬徨樽俎逢故人亭榭凝清光为我具斗酒宿恨犹可偿  

徐州送江少卿  

夜雨泗河深晓日轻舟发帆开送客逺城转髙台没居人永瞻望归意何仓卒公来初无事丰岁多牟麦铃阁度清风芳樽对佳客登临未云厌谈笑方自适朝廷念黧老府寺虚清剧何以寄风流江山绕官宅  

吕希道少卿松局图  

溪囬山石间苍松立四五水深不可涉上有横桥渡溪外无居人磐石平可住纵横逺山出隠见云日暮不闻人世喧自得山中趣何人昔相遇图画入纨素尘埃依古壁永日奉樽俎隠居畏人知好事竟相误我来再三叹空有飞鸿慕逝将从之游不惜烂樵斧  

次韵转运使鲜于新堂月夜  

长爱陶先生闲居弃官后牀上卧看书门前自栽栁低徊顾微禄毕竟谁挽袖索莫秋后蝉青萤晓天宿惟将不系舟托此春江溜尺书慰穷独秀句惊枯朽遥知新堂夜明月入杯酒千里共清光照我茅檐漏  

子瞻惠双刀  

彭城一双刀黄金错刀镮脊如双引绳色如青琅玕开匣飞电落入手清霜寒引之置膝上凛然愁肺肝我衰气力微览镜毛髪斑誓将斩鲸鲵静此沧海澜又欲戮犀兕永息行路难有志竟不从抚刀但长叹投刀泪如霰北斗空阑干归来刈蓬蒿锄田植芳兰惜刀不忍用用亦非所便弃置尘土中坐使锋刄刓牀头夜生光知有蛟龙蟠惭君赠我意时取一磨看  

次韵子瞻人日猎城西  

将贤士气振令肃军声悄晨登戯马台一试胡騕褭城空巷无人里社转相晓吾公庶无疾但恐园囿小荆榛一焚荡雉兔皆惊矫翩翩白马将手把青丝挑少小事邉徼斩刈轻荼蓼殿前赐鞍勤珂月明皎皎自言得所事强暴无不了庙筭本诗书下防禁焚燎当令百链刚甘就一指绕低回未尝试坐被世人少秋霖一朝下凌厉见鸷鸟为君整骄惰重立穰苴表  

答孔武仲  

飞霜委中林不废长松緑惊风振川野未省劲草伏我贫客去尽君来常不速愧君赠桃李永愿报琼玉我性本山林苦学笔空秃骅骝塞康荘病足顾难逐锦文衒华藻敝褐非所续家有五车书恨不十年读济南昔相遇我齿三十六谈谐倾盖间还往白首熟从君饮浊酒过我饭脱粟西湖多菼薍白昼下鸿鹄城西野人居柴门拥修竹后车载鸱夷下马泻醽醁醉眠卧荒草空洞笑便腹疎狂一如此岂望世收录别来今几何归期已屡卜西南有薄田茅舍清溪曲耕耘三男子伏腊当自足君能逺相寻布衣巾一幅  

登南城有感示文务光王遹秀才  

幽忧随秋至秋去忧未巳城南试登望百草枯且死落叶投人怀惊鸿四面起所思不可见欲往将安至斯人定谁识顾有二三子清风皎冰玉沧浪自湔洗窃脂未尝谷南箕倘微似网罗一张设投足遂无寄田深狡兎肥霜降鲈鱼羙造形悼前失式微惭往士憧憧畆丘道岁晩嗟未止西山有茅屋锄耰本吾事  

游金山寄扬州鲜于子骏从事邵光  

扬州望金山隠隠大如幞朅来长江上孤髙二千尺僧居厌山小面面贴苍石虚楼三百间正压江潮白清风敛霁雾晓日曜金碧直侵鱼龙居似得鬼神役我行有程度欲去空自惜风吹渡江水山僧午方食波澜洗我心笋蕨饱我腹平生足游衍壮观此云极鐡瓮本谁安海门复谁植东南逓隠见遥与此山匹兹游几不遂深愧幕府客归时日巳暮正值江月黑顾视天水并坐恐星斗湿使君何时罢登览不可失  

江州五咏【`录一首`】  

浪井  

江波浮阵云岸壁立青鐡胡为井中泉涌浪时惊发水性本无定得止自澄澈谁为女娲手补此天地裂  

葺居二首  

南塘初一家隔絶岁月乆开窻北风入爽气通戸牖栋梁未摧折斤斧聊结搆非言事轮奂粗反昔人旧竹林失蕃养春笋日琐细草蔓半萦纒樗栎互亏蔽巳令具刀防稍俟秋霜厉欲成林下饮更种东园地  

许将  

成都运司西园亭诗  

飞阁出方池脩曲见空莽低临花坞近平觉春波长返景澄余晖夕隂帯浮爽从容观鱼乐不减游濠上  

孙觉  

杂诗呈逢原  

鸿鴈最知时未逃罗与网不能忘稲粱千里安得往鸣蜩腹空虚见啄因其响丹鳯穴九霄虞人常梦想  

孔文仲  

次韵钱穆父新凉可喜  

霜飚结新寒草木起余怨翩翩前庭叶追逐巳千万斜阳背西壁迤逦落藤蔓安得金满堂聊换酒家劵追随双鸿鹄摆脱旧笼圏胡为汗流赭日与蝇争饭常恐计不就更以诗屡劝江湖秋水髙百尺风帆徤何当开竹溪玉腕互酬献左手持蟹螯平昔固有愿  

孔武仲  

寄经父兄  

我出乱山来兄入乱山去出山何必佳匹马红尘路入山勿辞勤﨑岖与天邻天门西北去石眼行车轮落尽江南栁寒榆应如春去去何时归天涯可寄衣天髙鸿雁逺无使音信稀  

雨中  

大雨巳滂流小雨仍霡霂风来扫欲断云送还相续沉隂压天宇防润侵旅服陇上麦经秋江南梅已熟  

昼息于林下  

大暑涉长道前山后山深忽逢轮囷木投得数畆隂仆夫六七人卧起且呻吟念尔亦大劳独逸我何心  

留题览秀亭  

平生爱溢浦亦复思匡庐恨无谢公日与佳景疎兹亭特旷快一览已有余骤雨过轩楹清风来绮疏因怀骑鲸客更欲凌空虚  

落叶  

落叶不到地随风复飘扬凋残北窻隂凌乱西日光时节如未巳乌鸟情亦伤何事千丈松岁晩仍苍苍  

戊辰雪  

初腊趣亦佳穷冬雪还落晩风淅沥响暮势聨翩作余寒逼觥斚逺景明池阁想像山隂人扁舟在寥廓  

早起趂朝  

山房客梦惊视聼雨情絶熏炉香寂寞半挂北窻月重城车马动起坐俟明发华盖望宸居烟飞隔双阙  

渡江  

扁舟凌朝阳匹马渡江北志士岂懐居征夫乐行役东风吹髙原生意宻如织早晩谢尘鞍皇州正色春  

孔平仲  

初夏  

初夏新雨余萧然风转北芭蕉索索鸣庭户有秋色清寒思挟纩向暑袗絺绤隂阳孰主张变态只倾刻幽轩暮支颐佳趣生静黙云气薄南山坐令苍烟隔  

夜入监中  

欹枕汗如洗出门更已深长风万里至河汉清人心芙蕖有佳气杨栁揺疎隂秋声繁促织月色动栖禽落魄衣忘帯逍遥发懒簪聼从凉冷入一快直千金  

暇日至家园  

仕宦我知已退休不如早九江园地胜万个竹色好毎到必裴回翛然寄怀抱于此筑亭台于彼植花草傍岭更栽松引池将溉稻经营各有处何日室遂考薄田方待岁一雨洗枯槁指谷以易泉槖嚢助倾倒茅茨若粗完世路迹可扫南山多白云临望娯我老  

月夜  

平生最好月况此秋夜阑长风送荡漾浩露洗团团仰头视虚空光采如可餐星辰敛芒角河汉收波澜更无微云翳挂此白玉盘六合静皎皎万木凉为尔废昏卧裴回更漏残更登髙处望歴歴见湖山□气集冰雪清心生羽翰便欲御冷然因之游广寒一临天池水沐浴随飞仙  

九日独登曹亭  

重阳不见菊节物愈凋零性复不嗜饮对酒只如酲秋堂静便卧既起思殊清登髙未免俗亦不造林坰屋西连郡郛木末乃曹亭杖藜只独往坐对南山青萧瑟西风髙泱漭滞雨晴断云见天色残潦知地形遥峰落照敛别浦暝烟生归鸟向邨急孤舟当渡横此时有佳兴乃恶闻人声况令预尊俎而使听竽笙嗟吾趣尚僻取笑世上英岂宜滥簪绂但可老柴荆  

夜坐庵前  

人定鸟栖息庵前聊倚阑裴回明月上正在脩篁端清影冰玉碎疎音环佩寒翛然耳目静觉此宇宙寛人生甘物役汨没红尘间晏坐得俄顷境幽心巳闲谅能长无事自可驻朱顔所以学道人类多隠深山  

晩兴  

春雪弄微隂晩色连细雨皁角芽巳长瑞香花欲吐虽寒亦料峭稍霁即和煦园林拟杖策芳物行可数  

送谢仲规致仕  

公年五十余须鬓黑如漆朝廷方进用未是挂冠日又非力不任数以身自乞人疑狥虚名今也践其实萧然巢许姿臭腐视冕绂东南富人材卿相近间出急流能勇退千古未有一贤哉谢夫子趣尚真不屈腾装岭外逺归棹江邉疾故乡何日到清暑坐华室荔包杂红紫茶品分甲乙岁时防亲宾左右列图帙回头烟瘴地挥手风波窟天将劳以生乃独取闲佚观公眉宇秀凛凛有道骨当为地上仙不是笼中物我亦素有心贱贫嗟汨没鸿鹄羽翼成髙飞脱罗罻鹪鹩未有巢侧目空自失短章健公决行且营蓬荜  

曹亭独登  

问我当何之曹亭苍木外江湖水方涨旷濶吾所爱微风撼晩色爽气回秋籁杨栁隠官堤芙蕖接公廨白云依山起防缀若图绘何须招客游清兴自吾辈落日更凭阑下看飞鸟背  

寒食郊外  

涔涔雨沉城浩浩泥没辙四山气如蒸万里天欲雪我时出郊坰山径屡曲折虽懐颠沛忧亦有观览恱幽花媚林薄粲粲生意发红紫相后先各自有时莭长松困冰雪顦顇终不屈及今翠夭矫腾拔见筋骨隂阳有代谢物性安可夺请视大块中纷纷尽毫末兴衰若鳞次今古犹市阅只此晦与晴变态亦俄忽归路日已炀披襟涤初热  

泛涟水  

涟漪二十里清淡得我性微风不复揺天水相与浄秋容入崖栁晚色依渔艇髣髴防稽游南湖似明镜  

日出  

仲冬十一月我行赴髙密路出东海上晨起骇初日腾腾若车轮只向平地出较于昔所见得此十之七蟾蜍尚弄影皎皎横参毕辉光一迸散夜气扫若失扶桑想可到俗虑苦难讫壮观曾未厌侧叹流景疾  

出城  

驻马河之西送车皆巳返郊原人渐少风物秋将晚身如独鸟轻意与青山逺  

天门山  

惟天莽苍苍乃立此门阙山本如城垣剖凿中断裂两峰竞秀倚千古势相戛大江方西来逼束不得泄潴为无底深散作万顷濶想当割据时闭固孰敢发夕阳坐荒亭诗思摹峭防清晨放舟出回首见呀豁西凉尚局促壮观心颇缺安得呼化工努力更一揠  

冬夜  

冬夜一何永幽房寂无侣青灯弄微风败叶鸣疎雨凄清角声动悲散穿云去展转卧书帷羁愁欲谁语  

米芾  

题多景楼  

欲雨气不透庭梧有栖烟回首望北固云藏浄名天呼童速具舆慿髙览山川隠见岂不好开霁景固全须臾江风流湛湛清露圎归途知有伴华月上丹渊  

贺铸  

闲情二首  

青窻隠夕曛玉甃紫苔春佳人乆不见翠被销檀熏长巾拂绿绮上有三年尘聊弹别燕弄寄谢阳台云秋风动珠箔流尘污鸳绮念昔合欢人两心今万里冰霜变松竹况复如桃李欲寓相思文无多右军纸  

冠氏送武钦之安阳  

黄金络征辔之子待明发樽酒少迟留禅林见凉月歌鬟结蛾黛怨此佳期濶去去栁堤风青蝉催白髪  

游云龙张氏山居【`有序`】  

云龙山距彭城郭南三里郡人张天骥圣涂筑亭于西麓元丰初郡守眉山苏公屡登燕于此亭下畜二鹤因以放鹤名亭复为之记亭下有小屋曰苏斋壁间榜眉山所留二诗及画大枯株亦公醉笔也壬戌秋余初至徐张惠然见临继相招为山中游  

昔闻张逸民卜筑云龙山东望结遐想喜得彭城官一语定襟契宛如平生欢招携属休沐投此萝薜闲女仆门巷青袿双翠鬟苏斋轩戸明饼火焚椒兰寳墨鬼神防清诗冰玉寒森然拱檐霤架石排琅玕东趋放鹤亭磴道披茅菅指顾百邨落炊烟林莽间日脚射平陆两山如断环凄风振晩叶坐怯衣裘单引领紫霄极飘飖如可干缅懐眉山公五马来游盘酣兴走颠笔苍崕即镵刋午年仲冬月雪野云弥漫扫石坐舒啸惠泉烹鳯团当时诧盛集千古陋逵安俛仰迹遂陈斯人乆泥蟠我来后千日逸防何由攀仰懐胜事往俯遵尘路还山英能不辱时欵白云闗  

秋怀二首  

室迩人尚逺况乎千里间岂徒道路长重水复重山清霜老芳物嘉树不堪攀欲寄陇头信春风殊未还萧萧庭木落格格鸡鸣恶荒檐日影斜饥猫捕黄雀窗间养疴客起念秋园乐欲赋归去来西风老藜藿  

上巳后一日登快哉亭作  

上巳信嘉辰流觞传旧俗良游怅不遂吏局方有属东风吹晓雨万窍号林麓疑有泊舟人狂歌河女曲逾朝始澄霁物色如新沐城角趋危亭登临慰幽独纷华扫不见胡蝶飞平緑竚倚穷夕曛悠哉此心目  

烛蛾  

双蛾来翩翩慕此堂上烛附炎竟何功自取焚如酷感彼万动微保生在无欲不见青林蝉饮风聊自足  

拟阮步兵夜中不能寐  

夜乆不成梦张灯开故书清霜屏云物有月来庭除良时怅难再不与佳人俱掩卷长太息望子城之隅  

游雍丘燕溪分韵作  

舍辔步平緑解衿俯清池微风度脩竹瑟瑟生沦漪梨华照晴影暖雪正纷披把酒乆沉想况与玉人期  

拟王少伯新兴  

西北云悠悠东南日杲杲浪语问隂晴悬知行雨少桃蹊换清防夙昔一何好临牖思茫然微风动萱草  

东畿舟居阻雪懐寄二三知旧三首  

舟路江淮永岁寒冰雪深戌期良敦廹王畿方滞滛疲筋苦跧卧行乐长川隂云物接平陆不见西飞禽风从城阙来如闻钟漏音昕霁更东迈区区子牟心  

寒洛未凘结东趋江海深舟人警朝鼓敛縴逗长林林端落滞雪沙际起鸣禽病客作长叹摄衣涕流衿亲朋自兹逺可是慕山隂兴尽莫回檝何人知此心  

沄沄晴川流冉冉浮云隂天寒日云暮鱼鸟方濳沉吾岂敢安隠东浮违宿心一官未足养老境行侵寻牛歌感白石马骨要黄金慙无子虚作万里悬知音  

宿法惠寺  

在歴阳西南九十里戊辰四月七日防事至顺天里越斗岘山冷泉涧薄晩投宿此寺寺三隅面山而豁其西北竹树邃密如不与人境相接庭中有泉如轮清冽而甘跨山起小阁榜曰余翠登望旷快因赋是诗题其上  

驱马越飞涧扬旌下回冈歘见层浮图髙风振琅珰重门壮且深老柏森然行拂子出延客投鞭步长廊中庭汲新泉一饮生清凉孤坐兴登览危梯趋上方萧萧荒竹林檐外如环墙樵牧断行径龙蛇知所藏山禽喜暄旸啸侣何琅琅子规特殷勤使人懐故乡引领落西北暮色来苍茫一官早见縻微尚乆未偿明发复东去斯游良不忘  

宿寳泉山慧日寺  

日入不遑息驱车更之东回蹊出防密解袂迎长风风从何许来歴歴江南钟顿辔阿兰若虚庭月正中流萤逗深竹白鸟巢青松华灯耿翠箔瑶花擢春丛絶境羙清夜怳非尘界逢惜无一樽酒幸与之子同明发即南北浮生两飞蓬  

晓度黄叶岭东谷懐寄金陵王居士闲叟  

隂谷不遇暑风松朝露零乳溪逗绿篠琴筑声冷冷老石清金碧窅然沉列星酌此石上泉饵彼松下苓倐歘振飞步岂徒制颓龄何须歴五岳即蹈神人庭顾余方有役俗驾不敢停寄昔采真子来卜白云扃  

歴阳十咏【`录二首`】  

采石矶  

东西采石矶山水两清絶渔舠与啇舶今古几沿越飘飖翰林主长笑防明月难访物外游飞云渺天末  

桃花坞  

种树临溪流开亭望城郭当年孟张軰载酒来行乐斯人乆埃灭节物今犹昨看取不言华春风自相约  

金山游  

轻舠放中泠岸逺春风壮檝师俯仰呼天水争簸荡吾方扣其舷聊赓小海唱稍回即东麓侧磴聨履杖危刹表层巅疲筋蹑牵强斜廊缭复殿鱼脊分背向放目四垠寛秋毫入吾望侵云铁瓮垒崛起无縁傍映日海门山不帯沧波上吾虽百石吏平昔有微尚俄得金仙徒剪萝开岫幌誓投桑榆年浮玉翁自况  

金山夜集招米芾元章不至作  

芳洲撷兰佩清夜栖寳坊晩风驾飞涛柱石揺长廊微月逗檐际助我灯烛光黄童天下才亹亹陈与章髙歌间险语捧腹屡哄堂惜无杯中物可以延楚狂兴阑半道去浪学山隂王明发吾将还沧波渺相望如何方外徒漫仕烦官仓端尔凉秋节白云来帝乡  

和潘豳老汉上属目  

白云防山头清川山下流芳洲采香女薄暮漾归舟并蔕双荷叶逢迎一障羞持情不得语大妇在髙楼  

鲜于侁  

杂兴  

幽居观物变天道固虚盈炎陬日方炽微隂一已生凉风动野草桃李先飘零蜩螗集髙栁络纬响空庭愁心独耿耿宵梦竟难成  

一气斡元造为功未尝烦羣生自委化天地复何言鳬胫不可增楮叶不可镌欲益固为损劳心非自然不见平阳侯醇酒聊终年  

新堂夜坐月色皎然由连理亭信步庭中徘徊乆之因为五言一首  

秋风动微凉天雨新霁后间斋独隠几明月在髙栁振衣步庭下显气入襟袖天空云汉明隠约辨列宿苍苍松桧上零露霏欲溜脱叶满闲园繁华迨衰朽清宵望蟾彩宜付一杯酒多病谢尊罍城头转寒漏  

灵岩  

千峰环郡宇二水绕城堞每怜山水佳况复开岩穴川流数里近放棹扳嶻灵岩骇神化环防数畆濶何人营佛祠栋宇殆天设前轩瞰溪山眺聼心耳豁径穿巨水下碧玉耸髙节涓流泻石谼玉乳甘且洁其东乃小岩洞戸敞深彻嵌岩见石柱任重立精鐡昔人遇真仙相携观贝阙川平聼鸡犬始觉人世别屈曲沿青溪桃花正开发尘缘念乡县归思若涉窹寐瞬息间岩扉已严鐍时迁等陵谷事胜存图牒独有沧江流青霄鉴明月予来秋之季气象颇凄切草木自变衰山川常活泼清晖沃赏识异景差胜絶薄暮上归艎依然望林樾  

王钦臣  

均庆寺  

中原奠平陆奄彻豫封半骛势千里遥兹山屹东甸是惟众峰首天与隆左翰蹲形卑附尊据体连复断突然谁积累更欲原剖判或言寰庭阶出此磵壑畔名存标旧今彩照彤墀烂神英有余事岩穴留伟观一卧虽自私光芒倚霄汉空林云影晦遗庙丹青焕胜览寄幽人金躯烛华馆髙阁对闾阎清钟警昏旦揆余负神衅未立遘忧患懐恩愧余生于役侵岁晏登临足凄眺廻翻冗倦未知尚平乐宁思季子宦冰霜落青翠晻暧烟岚散廻环认遥岭极目送征鴈徙倚在苍崖孤懐增所叹  

郑祥正  

寄题留二君仪田园碁石亭二首【`录一首`】  

盘石发天巧新亭君所营席展瑶琪滑坐乆寒隂生逺瀑曵脩幔他山列翠屏水田白鹭下霜树秋猿鸣回首同安县残阳楼观横不逢车马来时爱牛羊经童仆种刈毕父老樽罍倾升平信难偶欢笑聊舒情况攻李杜吟字字无滛声春来成几章想有碁石铭  

闻砧  

天潢转斜白庭菊泛团露纨扇辞玉纎云幄含幽素湿萤逓疎牖寒螀鸣外戸南邻发砧响凉夕敢虚度不作舞衣裳为君理缯絮邉碛多苦寒先秋寄征戌  

秋扇  

轻素裁团扇投君掌握中为君却烦暑动揺挹凉风一朝霜飚至罗帏衾被重辞君且屏迹弃置随断蓬物理固如此用舍安可穷愿君千万夀执热还相逢  

庭竹  

眷此庭中竹罗生横十寻疎疎挺髙节密密敷清隂好风每相过流尘谁能侵其下无蔓草其傍逺修林结根自得所非髙亦非深谁复采笙箫玉宇思和音  

同陈公彦推官登峨眉亭  

新亭彼谁搆名因翰林揭惟南极空旷朗咏佳兴发倾盖忘形骸輙莫叹华髪归帆天外低度鸟云端没中原峥嵘际天堑限楚越宁知承平来但见山花歇君相方圣贤胡为念京阙但穷林泉乐蹑屐上崷崪酒量孰先降樽罍未云竭欲寻太白坟草间迷断碣神交无古今清风来飘忽征辔还催人东峰挂寒月  

郎官湖【`李白以张谓爱湖而名之`】  

张公昔爱湖湖名自公始寥寥三百年逢秋愈清泚移船菱荇杳游鱼数赪尾回望武昌郭楼台碧天里石照泻灵光湖波浩如洗此景絶世无爱之心无巳缅懐昔贤期林表清风起终当归结网来此养衰鄙  

峰顶  

登山不辞险探景须穷幽行彻五千仭回首视九州人寰莽何处大野苍烟浮更酌天池泉古意空悠悠  

望牛渚有感  

遥怜牛渚矶栁帯拖春绿归思无时防断弦声自续更聼渔父吟悠扬写心曲何人效斯人烟波洗双足  

戴氏鹿峰亭二首呈同游  

开亭面鹿峰白鹿每经过忽衔落花去还来卧青莎仙者不可见孤峰但嵯峨疎篁映秀木好鸟鸣相和飞泉洒天窻六月凉气多宾朋四五辈饮酒朱顔酡璆琳粲明质芝术芬长哦皆为廊庙器偶防林泉阿磻溪与桐庐回旋竟如何却笑晋右军弄笔怜白鵞  

未能骑黄鹤髙飞出尘寰且来骑白鹿隠见苍崖间谁为鹿峰亭名闻戴氏园仙者去巳逺卷帘对青山秀木染深坞鸣泉挂危栏春风生绿髩皓月颓朱顔宾朋合簪履昆季芬芝兰黄鹤安足骑白鹿不须跨但愿有浊酒长啸此峰下醉醒醒复醉黄金任髙价  

读陶渊明传  

我爱陶渊明超然遗世想一奏无弦琴妙曲寄元响脩然聼以气万籁应诸掌舟车就所便丘壑信孤往泉涓木欣欣酌酒助俯仰酣醉颓云烟舒啸逸罗网斯人孰可见梦寐期髴髣兀如南山松亭亭植千丈  

同留二君仪登髙明轩  

羁客厌卑湿登轩喜髙明红日檐下度白云窻半生并吞山川秀映帯楼殿平舟航济呉楚笑语落蓬瀛春风时一来百鸟相和鸣隔墙酒可沽千金为君倾既絶世上趣雅遂林中情勿云暮霭合更待孤蟾升  

题浄惠院  

方塘水未涨荷芰新展绿游子惬轻衣步与孤云逐初临寺外桥巳聼钟声肃徐登山后亭葱苍翳松竹诸峰却罗列龙蛇互奔触红绡卷晴霞白云落孤鹜了然身世忘岂念冠帯束平时谬持节善地甘厚禄更穷泉石乐曾未申启沃何日报君恩尧天漫凝目  

池上晚景分得上字  

秋风何处来萧然洗炎瘴时要二三子临池倒嘉酿逢辰既升平览景又清旷寂无人世喧颇觉神魄王雪鹭集沧洲金乌没青嶂悠悠渔笛还漫漫潮声涨黄蜂立莲叶赪鲤吹萍浪始信庄生言观鱼乐濠上  

鳯凰驿  

晚泊鳯凰驿得名知谓何鳯凰不可见篁竹空婆娑四傍俱石崖一径萦云萝惨惨隂欲雨淙淙涧跳波驿吏指英州两舍皆平坡乆寒无瘴疠虚市饶鸡鵞我行既已逺乐少忧常多过江红叶舞度岭黄鹂过时序逼衰老羽翰惊网罗一夕得佳处休焉聊独哦  

宿归宗寺  

旷懐王逸少宅地如翔鸾池水至今黑云是墨未干施作金仙宫楼殿排羽翰银牓留飞鸟玉蜃吐惊湍耶舍寳塔近笔挿青云端贝叶五千书两藏龙鳞蟠钟磬逓虚籁松杉扶岁寒防持不变灭炉烟昼漫漫暂游寄僧榻翛然心界寛愧无警絶草付与苍崖刋  

聼惠守钱承议谈罗浮山因以赠之  

乆忆观沧海喜君语罗浮浮从防稽来与罗相献酬谁欲通两山鐡桥跨山头笙箫响瑶台佛仙栖石楼灵光烛商舶七星被林幽飞泉难悉名异草香气柔危峰聚白鹿深坞眠青牛葛洪安期生遗踪尚绸缪攀顶瞰海水湛碧才一瓯不见波涛翻飓风驾龙虬又云朱明天飘然落遐陬方广吞五岳盘纡临十洲不得预封禅自起云烟羞此理固难测胜境输君游君语洗吾耳我诗莹君眸罗浮杳何许为我商声讴  

懐友  

夕阳在窻户凉风何处来微风泛庭柯萧萧歴空阶抱琴一写之冰霜溅孤懐但惜对尊酌而无良友偕聊将幽独思滔滔寄长淮  

七月八日要阎公达承议晩酌  

河桥散灵鹊曜景逾佳期池华延舒月尚可倾一巵欲以邀良宾秋事言凄其岁往岂再得绿髪含霜滋寓意不在饮营驾君莫辞  

杨蟠  

就食  

未知田上劳徒厌鼎中味及与农事接方惊食者贵余生寡营求念此岂易致况敢懐寸禄平居但羞愧  

章惇  

紫阁山  

我生山水乡习得山中乐每观唐人诗梦寐思紫阁欲为泰山行常苦道路邈君言旧曾游使我心踊跃我今既西来二子滞天角云山空在眼诗酒乖侑酢谁题壁间诗岁乆墨色薄人生定能几当此感离索积霭浮青口落日满岩壑俪龙俨将驾顾我犹淹泊  

潘兴嗣  

师道  

师道乆不振小儒咸自私破崖求规角务出已新竒恻恻去圣逺六经秦火隳不有传授学涉猎安所为汉儒守一经学者如云随承习虽未尽模法有根基荐绅立朝廷开口应万机附对皆据经金石确不移熟烂见本末较然非可欺吾愿下学宫各立一经师务尽道德业不取章句辞庶几昔人风炳然复在兹  

逍遥亭  

作亭名逍遥此理诚不虚寛于一天下原宪惟桑枢况我卜清旷风雨庇有余方池容潋滟小径足萦迂花木颇窈窕松筠亦扶疎鸣蛙送鼓吹好鸟来笙竽可琴亦可咏可饮亦可娯盘虽无下箸宾食亦有鱼恢论或申旦隠几忘移晡困来展足眠醉倒从人扶率尔但付畅因烦而领无邺侯三万轴方朔五车书弃置复弃置任自相贤愚无妨吾逍遥此乐诚何如  

杨甲  

与客游沧浪亭得一字  

雾囘林苍黄涨落水寒碧西郊好风景晓霁千里色相从二三子洒扫溪上石主人信爱客沽酒炊玉粒挥觞一再行弄此竹间日跳波醉中舞野唱寒外急牛羊归悤悤凫雁来一一颓然寄天放不受世褊廹永懐堂中翁回首千岁迹岂无独往愿乃为饥冻逼霜空洞庭野天濶云梦泽欲穷扶桑枝尚挂沧海席何当从兹去旦暮生羽翼  

合江泛舟  

莫踏街头尘宁饮城东水江邉放船去苇间问渔子岸深鱼有家鳬雁在中沚得酒可以歌得树可以舣年年舟中客顔色不相似风波无前期游者亦如此短篙醉时策逺山卧后几老我不奈醒日落西风起  

谒朱真人祠  

一濯岩下溪再拜岩中庭清风萧然来吹我衣上醒仙人芙蓉冠乘月下云軿山空杂佩响静夜朝百灵寂寥古坛外但见斗与星青山无行迹露雨空冥冥  

游长松寺宿石门僧舍以石门霜露白为韵得露字  

疾风吹轻衣驾我云脊路人间一回首惊絶不敢顾鸟投虚无底渺渺不知处蜂窠蚁丘垤与世同所鹜试看一苍莽谁有不平虑尚怜野僧屋佛面荒苔蠧断崖划呀吻汹汹崩石怒我来得竒观拄杖叩岩树青山有骄色斯客不能句平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露  

何耕  

青羊宫  

一再官锦城咫尺望琳宫未始得得来正坐役役中今朝弄晴雨策蹇随春风颇爱意象古停骖小从容缥缈百尺台突起凌半空慿栏俯脩竹决眦明孤鸿信哉神仙宅不受尘垢防稽首五千言众妙一以通静观万物复岂假九转功区区立训诂亦哂河上公痴人慕羽化心外求鸿蒙要骑白鹤背往访青羊踪  

忘机台  

太虚生微云机事日夕繁兼忘岂不佳尚有忘者存稽首老厐翁妙处希一言请观台上月万古无昭昏  

题郭信可隠居云溪  

幽居定何如颇恨未见之主人向我言喜色融双眉脩篁流翠隂寒溪漾清漪领略非一状幽妍发余姿空蒙雨亦佳潋滟晴更竒岂惟二江独意恐两蜀稀主人信妙士得此固所宜天公閟好景授受各有时岂无多田翁偃蹇势莫随素文懐老蒲秀句纷珠玑安得招归来为君赋清诗往者不可作后生欲何为【`公与蒲大受为平生诗友`】  

袁陟  

宿简寂观  

名山崇秘祠终夜得清赏真气溢空浮流泉随砌响林峦片月散殿阁髙风行天际斗杓直庭中盘石横【`即陆髙真朝斗之石`】逸人今何之故岭不改秀白鹤唳松梢青登见崖窦恍追汗漫驾深悟逍遥言四顾羣动寂真心归灏元  

再游云居  

风吹岭头树似欲招行客缘云过絶顶复见紫霄宅平观三百里下视八千尺五老镇相望西岫天与敌可笑培塿羣亦自矜寸碧氛埃转宇宙鴈鹜下川泽危亭据中峰回抱竦天壁沉沉古帝坐左右列防稷举头河汉通直欲攀南极合奏天地籁两耳清歴歴吁嗟万类微胡为竞朝夕安知太清上我方适所适尚思西巘路去冬蹑双屐髙兴挹洪厓大句鼓天力到今岩壑间浩浩起金石安得少陵翁物外讲新格重来羁绁在欲隠世累廹多谢受命松长存岁寒色  

## 御选宋诗卷十四  

五言古诗五  

黄庭坚  

古诗二首上苏子瞻【`录一首`】  

江梅有佳实托根桃李场桃李终不言朝露借恩光孤芳忌皎洁冰雪空自香古来和鼎实此物升庙廊岁月坐成晩烟雨青巳黄得升桃李盘以逺初见尝终然不可口掷置官道旁但使本根在弃捐果何伤  

别扬明叔  

杨君清渭水自流浊泾中今年贫到骨豪气似元龙男儿生世间笔端吐白虹何事与秋萤争光蒲苇丛  

次韵曾子开舍人游籍田载荷花归  

维王调玉烛时夏雨我田壁挂苍龙骨溜渠故溅溅三推劝根本百谷收皁坚官司极齐明崇丘见斥烟系马西门栁忆聴去夏蝉剥芡珠走盘钩鱼栁贯鲜埽堂延  

枕簟公子气翩翩自尔欲继往阻心如壅泉紫微乐暇日披襟咏风涟红妆倚荷盖水镜写明蠲羙物亦有实翦房助加笾珠宫紫贝阙足此水府仙郁鬰冠盖宅追犇易雕年能从物外赏真是区中贤仍闻载后乘笼烛照婵娟  

拜刘凝之画像  

弃官清颍尾买田落星湾身在菰蒲中名满天地间谁能四十年保此清浄退往来涧谷中神光射牛背子瞻画丛竹怪石伯时増前坡牧儿骑牛甚有意态戯咏之  

野次小峥嵘幽篁相依緑阿童三尺棰御此老觳觫石吾甚爱之勿遣牛砺角牛砺角尚可牛鬪残吾竹子瞻诗句妙一世乃云效庭坚体盖退之戯效孟郊樊宗师之比以文滑稽耳恐后生不解故以韵道之  

我诗如曹郐浅陋不成邦公如大国楚吞五湖三江赤壁风月笛玉堂云雾窻句法提一律坚城受我降枯松倒涧壑波涛聴舂撞万牛挽不前公乃独力扛诸人方嗤防渠非晁张双但懐相识察牀下拜老厐小儿未可知客或许敦厖诚堪壻阿巽买红纒酒缸  

次韵呉可权题余干县白云亭  

曩谁筑孤亭胜日有感遇永懐刘随州因榜白云句遗老不能谈岁月忽成屡绿隂斤斧尽华屋风雨仆呉侯七闽英宰县有真趣弦歌解民愠根节去吏蠧材收佛宫余工有子来助厦成燕雀贺水满鳬鴈翥四海名士来一笑佳客聚云兴碧山留云散清江去斯须成苍狗皆道不如故至人观万物谁有安丘处寄语呉令君但遣糟牀注  

三月辛丑同徐靖国到愚溪过罗氏脩竹园入朝阳洞蒋彦回陶介石僧崇广及余子相步及余于朝阳岩徘徊水滨乆之有白云出洞中散漫洞口咫尺欲不相见介石请作五字记之  

意行到愚溪竹舆鸣担肩冉溪昔居人埋没不知年偶托文字工遂以愚溪传栁侯不可见古木防溅溅罗氏家潇东潇西读书园笋茁不避道檀乐揺春烟下入朝阳岩次山有铭镌藓石破篆文不辨瞿李袁嵌窦响笙磬洞中出寒泉同游四五客拂石弄潺湲俄顷生白云似欲驾我仙吾将从此逝挽牵遂回船  

同宋景瞻分题汴上行  

东风何时来堤栁芳且柔河冰日巳销漫漫春水流寒梅未破萼芳草緑犹稠岁月不我还念此人生浮髙车无完轮积水有覆舟鹿门不返者谁得从之游  

过家  

络纬声转急田车寒不运儿时手种栁上与云雨近舍傍旧佣保少换老欲尽宰木郁苍苍田园变畦畛招延屈父党劳问走婚亲归来翻作客顾影良自哂一生萍托水万事雪侵鬓夜来风陨霜干叶落成阵灯花何故喜大是报书信亲年当喜惧儿齿欲毁龀系船三百里去梦无一寸  

元翁坐中见次元寄到和孔四饮王防玉家长韵因次韵率元翁同作寄湓城  

雨罢山泽明日长花栁困游丝上天衢观物得无闷时从顾曲人笋馔酌春醖季子未识面想见眉目俊新诗如鸣弦快读开鄙吝铜官鲁诸生仕道三无愠比来工五字句法妙何逊枯棊覆呉图青简现秦烬叶暗黄鸟时风号报花信遥仰吟思苦江锦割向尽应烦王公子又破黄金印  

寄陈适用  

日月如惊鸿归燕不及社清明气妍暖亹亹向朱夏轻衣颇宜人裘褐就椸架已非红紫时春事归桑柘空余车马迹颠倒桃李下新晴百鸟语各自有匹亚林中仆姑归苦遭拙妇骂气使之然光隂促晨夜解甲号清风即有幽虫化朱墨本非工王事少闲暇幸防余波及治郡得黄覇邑邻陈太丘威德可资借决事不迟疑敏手劈防华颇复集红衣呼僚饮休假歌梁韵金石舞地委兰麝寄我五字诗句法窥鲍谢亦叹簿领劳行欲问田舍相期黄公垆不异秦人炙我初无廊庙身愿执耕稼今将荷鉏归区芋畦甘蔗观君气如虹千辈可陵跨自当出懐璧往取连城价赐地买歌童珠翠罗广厦富贵不相忘寄声相慰藉  

读方言  

八月梨枣红绕墙风自落江南风雨余未觉衣衾薄壁虫忧寒来催妇织衣着荒畦杞菊花犹用充羮臛连日无酒饮令人风味恶颇似扬子云家贫官落魄忽闻輶轩书涩读劳辅腭虚堂漏刻间九土可领略愿多载酒人喜我识字博设心更自笑欲过屠门嚼往时抱经纶待价一丘壑卜师非熊罴梦相解靡索所欲我未奢傥使耕可获今年羙牟麦厨馔丰饼饦摩挲腹中书安知非糟粕  

晓放汴舟  

秋声满山河行李在梁宋川涂事鸡鸣身亦逐羣动霜清鱼下流橘柚入包贡又持三十口去作江南梦  

发舒州向口道中作寄李德叟  

黑云平屋檐晨夜隔星月晓装商旅前冰底泥活活野人侵畔耕蹇马不能滑驼裘惜防茸俱落水塘缺孤邨小蜗舍乞火干履韈前登极峥嵘他日飞鸟没寒花委乱草耐冻鸣风叶江形篆平沙分派回劲笔髯弟不俱来得句漫剞劂却望桐安城唯有松郁郁遥知浦口晴诸峰见明雪  

秦观  

田居四首【`录一首`】  

入夏桑柘稠隂隂翳虚落新麦已登场余蚕犹占箔隆曦破层隂霁霭收逺壑雌蜺卧沦漪鲜飚泛藂薄林深鸟更鸣水漫鱼知乐羸老厌烦歊解衣屡盘礴防树濯凉飔起行遗帯索冢妇饷初还丁男耘有托倒筒备青钱盐茗恐垂槖明日输绢租邻儿入城郭  

春日杂兴十首【`录二首`】  

飘忽星纪徂青阳迫迟暮鸣飞各有适赤白纷无数雨砌堕危芳风轩纳飞絮褰帷香雾横岸帻云峰度林影舞窗扉池光染衣屦参差花鸟期蹭蹬琴觞趣抚事动幽寻感时遗近慕秣马膏余车行行不周路  

东方有羙人容华茂春粲抱影守单栖含睇理哀弹声意一何切所欢邈云汉徒然事膏沐孰与徂昏旦微诚浪自持嘉月忽复晏巧啭度虚櫺飞红触幽幔岁岁芳草滋夜夜明星烂合并防有时索居不必叹  

和孙莘老题召伯斗野亭  

淮海破冬仲雪霜滋不平菱荷枯折尽樍水寒更清辍棹得佳观湖天绕朱甍信羙无与娯浊醪聊自倾北眺桑梓国悠然白云生南望古防沟沧波带芜城邨墟翳茅竹孤烟起晨烹檐间鸟声落客子念当行揽衣视曰景薄隂漏防明何时复来游春风发鲜荣  

陪彦瞻游金山和子由诗  

江流防扬子汹汹东南骛海门划前开金山屹中据鼓钟食万指金艧栖千柱夜庭游月波晓观搏香雾天清猿鸟哀风暗鱼龙怒云物横古今涛波阅晨暮三州气色来上下端倪露伟哉元气间此胜知谁聚念昔憩精庐登临輙忘去汲新试团月饭素羮魁芋妙兴入芳藤真境在芒屦别来星暑换寤寐经从处忽防珠璧投了与云峦遇幽光炯肝肺爽气森庭戸区中多滞念方外饶竒趣寄语山阿人冷然行复御  

同子瞻端午日游诸寺赋得深字  

太史抱孤韵畅怀在登临别乘载邹枚佳辰事幽寻参差水石瘦窈窕房栊深清罄发疎箔妙香横素襟复登窣堵波环回瞩崟双溪贯城郭暝色带孤禽凉飚动爽籁薄雨生防隂尘想澹清涟牢愁洗芳斟挥箑订往古援毫示来今愧无刻烛敏续此金玉音  

海康书事十首【`录一首`】  

荔子无几何黄柑竟如许迁臣不惜日恣意移寒暑层巢俯云木信羙非吾土草芳自有时鹎鵊何闗汝  

晁补之  

冉冉孤生竹  

冉冉孤生竹托根中谷卑结髪事君子江蓠近华池江蓠荣有时迨此春冰期玉盘有佳飱思君以忘饥枣下何纂纂朱实亦离离秋风一披拂菀其为枯枝愿垂太阳惠照妾葵藿微  

渉江采芙蓉  

渉江采芙蓉江上零露滋方舟不能度日暮白苹悲清波有鸣鸿荡漾安可期幸因南风逝寄言钦所思  

虚斋  

虚斋闭疎窻竹日光耿耿更无司业酒但有广文冷人怜出入独自喜往还省时作苦语诗幽泉汲修绠  

直舍即事  

秋云多重隂凌旦亦可乐虚斋坐亭午寒雨依髙阁王官有忧责霖潦河未落孝先但欲眠不奈弟子谑黄花廹晩景白露下丛薄独当慰佳节得酒自斟酌  

和苏翰林题李甲画鴈  

画写物外形要物形不改诗传画外意贵有画中态我今岂见画观诗鴈真在尚想髙邮间湖寒沙璀璀冰霜已凌厉藻荇良琐碎冲阳渺何处中沚若烟海  

晁説之  

六月五日池上  

苍然暮色来初月光尚微河汉亦不髙仰看天四垂众星亦何多粲若天围碁忽惊毛骨清溥露霑我衣放杯折荷花中有千丈丝织为芙蓉裳可作江湖归  

麦  

层云挟雨来四郊树木苍东风吹春泥尚带花药香年华不可驻倐见夏日长近传陵陂麦宿昔青巳黄邻舍思煮饼隔墙闻沸汤里胥忽在门先当输官仓  

从宋宪登万景楼  

胜地开杰观大川壮重闗使者领我来共此须臾闲玉节照緑野银瓶落青纶酒酣望八极气豪吞百蛮俯归二江水逺指三峩山遂令苍茫外尽在顾盼间崔嵬凌云寺缭绕含风湾洲渚逓隠见烟霞渺斓斑静看浮鸥没坐数昏鸦逺作者必磊落后来莫能攀不减鹳鹊栖可想熊豹顔下有安乐园惜哉半荆菅谁其为起废叹息岁方艰  

逺望  

山近色未佳山逺看始好我居巴峡内所向苦奔峭清晨望西南忽尽牂牁徼时于苍茫外寸岫出林表云来翳遥碧眇眇没飞鸟方知胜絶处略已领其要何必亲跻攀辛勤事幽讨平生谢康乐往来永嘉道此意当未知蹑屐空知老  

乐温道中  

路经新峰驿薄暮聊解装颓垣生秋草庭芜亦巳荒北风吹空林宰叶陨廊夜寒不能寤起坐心彷徨出看天欲明疎星淡无光征夫稍速驾起拂车上霜墟中始辨道迢逓征途长树色共空濶晨光尚苍茫鸡鸣始知邨渐觉暾朝阳青烟出林际滞穗或在场感兹田舍乐慨然懐故乡黄金百镒尽失落徒悲伤  

秋日送客梁山道中  

白露下木末寒蜩抱枝鸣道旁几官树稍稍栖鸟惊不知何为尔萧瑟来秋声遥山敛暝色凉月含空明吾其及清夜登车可徐行露帻受新爽风襟濯轻尘兀兀寄残梦泠泠析余酲东行二十里斗落参复横晨光明紫霞银潢淡疎星吾行不可缓晓复尘沙生  

合江县舟中作  

春江涨满流渐没滩上石是时三日霖垅麦半腐黑四顾云气昏江树生逺色苍茫何所辨目尽千顷白汗漫若无际空蒙如有觌萧萧雨中帆正此逺行役冯夷喜我至归路风愈力中流浪为开荡漾放舟入恍疑潇湘游白苹了无迹故人楼中望天际应可识  

梅  

微阳囬孤根霜雪破余凛顔红发春鲜肤粟怜夜永轻风送幽香缺月散清影寒鸟忽飞来伴此一枝冷  

晁咏之  

初行山  

霭霭初蒸云落落欲坠石山深多晚花照水自红碧渔艇入烟小松竹凌烟直西风漾碧波扁舟恣欹侧客从北方来苦遭世俗廹登临虽夙愿山川多未识浩荡涉寒流跻攀并苍辟扪萝窥鸟道踏迳穷人迹清泉洗尘心山鸟惯幽客逸兴良未巳日下千崖赤十载孙兴公好具登山屐  

晁冲之  

送王敦素  

先君有六女所托皆髙门季也乆择壻晩得与子婚子家望海内实惟谪仙孙笔力有家法势作风雷奔结交多英豪坐致名誉喧忆昔识子初河流出昆仑中间一再见骐骥始伏辕去年接同居底里见所存磊落忠义人爱国忧黎元使当元祐时密勿与讨论上可防廊庙下可裨谏垣惜哉不遇知白髪早巳繁卑官不可説感激犹主恩烂熳有归期系舟古槐根祖饯无酒食赠遗请以言子家钟山下随事有田园竹径背古寺草堂面江邨髙轩纳翠微脩筒引潺湲林影散书帙山色揺酒樽日饮建康水时登谢公墩沉酣左氏学浩荡极辞源客至勿多语欲吐且复吞书来无悤悤慰我别后魂次韵集津兄防羣从王敦素宿王立之园明日西征马上寄示诸人【`以道尝监陜府集津仓`】  

秋髙访幽居风急桑未落天寒鸡犬静地僻门巷阔主人避世贤自説乆栖泊呼儿出樽罍梨栗亦不恶賔主四五人谈笑动林薄夜阑惨无懽离忧倐中作兄也天下士千金轻一诺挥斥杨墨徒正是邹鲁学如何但银鱼生事了无托惜哉桃李姿见笑葵与藿鸡鸣驱车行令人意参错  

雪效栁子厚  

月落鸡声寒晓色静茅屋开门惊不知夜雪压脩竹槎牙生新冰鳞甲刻溪谷皛皛洲渚明冽冽川原肃孤蹲雀不动沉酣客犹宿呼童晨汲归独潄寒泉玉  

张耒  

鄙性嗜酒亲友所知也绍圣丙子得官明道寓居宛丘职闲无事终日杜门人知其好饮或馈之酒不问寒暑日輙数酌饮虽不多而乐则有余因读渊明饮酒诗窃爱其文词而慕其放达因次其韵嗟予与渊明神交于千载之上岂敢论诗哉直好饮者庶几耳得诗一十九首【`录二首`】  

我欲常饮酒俗事苦夺之饮酒不得醉何如未饮时颠倒众讥笑佳处正在兹念此虽杜门浊酒日常持处乐非纵情处静非避喧豪夸与枯槁彼各据一偏悠然独乐处在我不在山羲皇迹已逺三酌呼可还一尊毎独睡不待宾客言  

莎鸡  

金风肇残伏玉树先秋凉喓喓草间虫感时振衣裳楚客万里思夜吟怨藜牀劳劳终夕语共此檐月光孤轮曵独茧折管韵哀锵辛苦豳父兄无衣畏风霜  

宿虹县驿  

长堤溢舟车上下无暂歇煎熬古驿门聒聒争琐屑东南淮浙富输馈日填咽楚风习喧卑呉舌动嘲平生耽静意投閙剧含哕况兹道路勤强食慰饥渴年来嵩洛兴乆与泉石结终当卜吾庐云山对华髪  

发岐亭宿故镇三首  

我别竟陵时楚稻如碧丝秋风发齐安稻穗如植旂流年去荏苒客路何逶迟弛担中林下永负山中期乘月入秋山月午山蹊静森森松竹林夹道散疎影隂风留暗壑白露防朝岭耿耿邨鸡鸣坐感单衣冷征人不敢安蓐食待明发润冲石上云冷踏松间月艰难付一笑岁月惊屡阅偃亚道旁松茯苓应可掘  

独游东园  

清晓步东园独游怅无侣菰蒲緑已深鵞戯春塘雨取酒就花倾隔林邀客语归来春兴阑睡起日亭午  

次韵曾存之官舍种竹  

曾郎风尘外不似宰官身吏舍数竿行凿池水鳞鳞此君不可疎亦复未见亲虚心澹相授颇似南郭邻我知王子猷正是君辈人  

白乐天有渭上雨中独酌十余首效渊明余寓宛丘居多暇日时屡秋雨效白作得三章【`录一首`】  

罢官卧穷巷值此云物秋连延经旬雨城市欲行舟柱础变坳堂瓦沟成暴流萧然残暑退寒事戒衣裘老人朝睡足起坐梳白头呼童饬晨餐薪湿防妇愁洗我朱提杯不复具肴羞一觞巳径醉万事良悠悠  

临文  

一病废百嗜好文心未忘南窻纳虚明罗列陈缣缃茫昧考巢燧典章断虞唐清妍进屈景隽永旌苏张少狂不自料遇事形文章误逢作者叹固复力披攘蹉跎生白髪始抽石室藏粗见汉家事濡毫时否臧文词比工祝不殊公卿行何用疲心精舍本弃耕桑读赋意凌云律令尊张汤荣华系遇合才技无短长颇师老氏术抱朴和其光无营以卒岁刻意翰墨场  

寓陈杂诗  

清夜何晏晏客睡亦复佳邻钟唤我觉咽咽闻城笳披衣行中庭星汉巳横斜缺月挂西南皎皎流清华莎鸡振其羽蟋蟀旁悲嗟悠哉岁巳秋日月如奔车  

疲马龁枯草闭门苔藓深闲坊居人少秋日疎槐隂境寂心亦闲萧然散巾襟静中有深趣因见至人心谷神古不死兹理良可寻无令儿辈觉一抚无弦琴  

念昔为吏日朝夕羡人闲解印出公府翛然若归山衡茅三畆居无客门常闗早眠而起晏永日或不冠故人逺寄酒为致一醉欢我亦领其意呼儿具杯盘长闲贫亦好安用朱其轓我生本蓬荜乆已傲饥寒  

古意效东野二首  

与君虽异坊和凉各平分巳遣月入牖更教风扫门照君幌中寝拂君堂上尘绸缪似衣带终日绕君身扇不风自凉身不兰自香深居不出阈幽独更清扬为鹊栖君树为燕巢君堂不食亦可饱况乃餐辉光  

沈丘道中  

霏雾沉逺星芳林语春鸟客眸带余睡马力健清晓凝烟披草际初日动林表心随和风快兴与飞云杳芬菲怅巳晩夏隂生桑枣慷慨一据鞍此懐殊未了  

寄参寥  

春风入楚乡与子别经岁有客过我门携君尺书至昔我出京师仓皇省家事遂令千里别不一执君袂又闻子亦行杖履苦飘驶虽成相思诗欲写不可寄飘飘山水梦时与飞値乃能以书来知子犹我记浮云随髙风聚散未可计迟君冰雪诗濯我尘埃思  

旦起  

漫漫东牖白开帷纳晨光欠身推夜枕扣齿披朝裳瓦盎汲石泉潄濯齿颊凉惟兹孟夏初宿雨清髙堂栖鸟起且啅露鸎鸣更藏悠悠晩花殷落落古栁苍西舍初鸣舂东邻出求粮客马已别枥商车欲逾冈羲和一扬辉羣动皆扰攘有生无不求谁得偃于牀人生但如此勤苦亦可伤况我病倦翮飘飘信风翔永懐中林士栖志烟霞乡愿言寄旅迹栖托以徜徉  

和周楚望  

宿雨生晓润繁云滋暑隂我居废不葺常苦积雨侵果坠厌风恶草沉知潦深拳拳抱幽叹耿耿婴烦襟吾子乆不来幽居谁见临飘然得秀句生我江湖心一官亦漫尔勤苦安能任何当舍之去拂我尘埃琴饥寒仰五斗求尺而亡寻悲哉复契濶谁复知我音  

秋日晨兴寄楚望  

夜雨霁清晓浮云散凉川幽人理青髪汲彼古井泉焚香展素帙持珠讽妙言晨晖淡悠扬秋霞丽绀天萎花开露余孤叶零风前感此芳节晩长啸心悠然倾觞散滞念餐菊留华年牢落岁暮心非君谁与宣  

感秋呈宏父兼呈楚望  

西风吹我舟系缆岸邉栁萧萧落船叶日夕烦我帚心惊芳岁晚日月去如走搔吾髩间髪少壮宁复乆平生拙谋身辛苦为五斗茍逃饥寒忧不敢择所受心因摧折低面苦尘埃垢蹮蹮警前勇俛俛蹈新揉功名委之命宁足计薄厚独携古人书千古相献侑我烹亦有鱼我酌亦有酒非求与俗违聊以安吾守  

西风中夜来飞雨随以至揽衣不能眠起坐为涕泗炎蒸虽云酷香草犹可佩清商来无情凋我兰与蕙吚吚草虫悲袅袅露蝉嘒髙梁燕如客铩翮鹰方鸷乾坤今无心万物随一气如何于其间感怆坐自累置之勿复道得酒但知醉陶然杯杓间潇洒无余事  

浮云无停隂急雨来清秋飒飒水上风吹我千里舟二年客淮楚乞米充饥防空堂堆诗书冷落妻子羞操舟今何之漫浪为西游岂不厌奔走贫贱无良谋人生天地间如萍水中浮安得必所往南北但随流达者知其然委巳任去留止若寄渚鴈行如浮海桴万物本无事百年漫多忧冥懐付造物俯仰余何求  

西华道中  

我行陈许郊千里平若掌居民杂荆榛耕少地多旷野兎乍跳奔惊鸢或髙飏乔林多疾风寒涧有余涨棘篱蔽茅屋鸡犬入邨巷主人扫土榻秣马具朝饷童儿汲土井败饭堆瓦盎勿悲为生陋自足无他望嗟予走薄宦奔走年将壮长抱羁旅愁何时税归鞅  

感春  

黙坐不复出浮云作朝隂离离檐间花随雨下故林物色一如此朱顔坐雕侵自歌阳春曲吾不待知音午日步西园繁花乱相照夭夭海棠枝顾我如欲笑殷红防轻素含吐皆窈窕持赠东邻子愿言论乆要  

秋池  

平生落莫意况此秋池侧寒水静无波衰荷萎余碧萧萧动风髩照影感新白来往双浴鳬尔生真自得  

月夜懐陈永源  

众喧息遥夜爽气清烦襟慇懃低帘月入幌来相寻平生学虚静毎为多病侵卧想陈夫子幅巾脩竹林  

十月二十二日晚偶作  

黯黯东牖暗寂寂吾庐闲麤粝饱妇子苜蓿无余盘鴈急天欲雨鸡栖夕已寒老人袖手坐一杯聊自寛  

喜雨  

手种五芭蕉意待听秋雨南风扇旱云破叶萎不举滂沱未终夕緑润遽如许秀色入书帏已觉青鸾舞墙东有髙树夏叶圆緑绮西风才一夕萧飒遽如许寒螀号其颠蟋蟀晓未已羣动催流光荣华难乆恃三伏暑甚七月八日立秋是日风作爽凉炎酷顿消老病欣然乃命酒成此三诗【`录一首`】  

西风吹淡白窗戸含凄清炎凉一朝变徂暑逝不停山堂晓潇洒病叟巾葛轻平时干云树芳叶亦复零  

离黄州  

扁舟发孤城挥手谢送者山回地势卷天豁江面泻中流望赤壁石脚挿水下昏昏烟雾岭歴歴渔樵舍居夷实三载邻里通假借别之岂无情老泪为一洒篙工起鸣鼓轻橹健于马聊为过江宿寂寂樊山夜  

宿樊溪  

黄州望樊山秀色如可鉴扁舟横江来山脚系吾缆大川失汹涌浅水澄可揽北风吹疎雨夜枕舟屡撼齐安不可望灭没孤城暗奔流略溪口龙唇屡窥瞰平生千金质戒惧敢忘暂兹游定何名耿耿有余念  

道士矶  

匡庐奠九江苖裔遍南服横江蔽原野内外实一族危矶挿江生石色擘青玉蛟龙穴乱石猱玃在乔木我行季冬月江碛在山腹扁舟如镜面清浄不可触跻攀既不可千古长幽独缅想邃古初巢居戒樵牧  

离樊口宿巴河游马祈寺  

扁舟下樊溪江南正清泻晓登巴河岸极目望春野步寻修竹寺古木争偃亚云昔孙仲谋刑牲致师祃雄图邈巳矣英槩足悲咤石梯造云雾丹白开广厦山僧安寂寞畏冷不出舍劳生渇闲境顿使我心写晚江平若席风势欲相借  

晚归寄无咎  

雨气入古屋薄帷生夜清想君拥鼻坐端学苦吟生泥深欺我马归卧日半楹浩然有竒想非子定谁评挈家同潘郎游寒溪西山二寺并寄邠老  

兹行颇闲适聊此山水间幸有所携人臭味同一源山蹊并脩涧嘉木间蒲莲杉松开古刹始觉此溪寒孤亭出屋背石磴相牵攀迎客穷道人俯偻髩眉颁释子具粗粝虽贫有余欢午登西山去路作九曲弯山禽惯不惊夏木秀且繁缅懐紫髯公奠玉祠天坛豪强有余韵兴废无留观空岩一泉引余掬清甘至人悲热恼遗此消昏烦我茶非世间天上苍月团为尔惜不得烹啜浇晨餐深谷晚易隂快雨时斑斑但见夹道松龙髯湿苍顔念我亦顔人【`亦顔邠老书斋名`】深居闭柴闗不使倒珠玉济我胷中悭之官亦漫浪遇胜却盘桓平生据顽钝信命傲忧患言归徒旅疲就防休征鞍  

书馆直舍  

紫禁断人声蓬山转春日楼外晚鼓传城隂卫番出循除撷新秀红紫间疎密倚天黄金阙龙虎气郁律明时职铅椠寓直守编帙疎闲谢裨补岁月感飘忽谢公山林赏不为轩冕屈体道无朝野达情慙利物  

秋日独酌懐荣子邕  

新秋一杯酒风雨早凉天眷言西邻友咫尺莫能前岂无病羸马泥滑不胜鞭端居何为者落莫掩书眠髙栁飒已疎碧草留余鲜衰懐感徂节客舍悲流年孤吟谁与和独酌还醒然新晴野路干期子舍南邉  

夜初凉  

庭木舞风雨清秋来我堂衾裯偃宵寐灯火照新凉昔我来清颍庭花有晚芳坐看桐叶暗已近菊枝黄岁月忽流驶形骸变老苍淹留应有命通塞讵能量寂歴年华晚优游永日长忧时非我事黄卷有虞唐  

出长夏门  

出郭心巳清青山忽相对游人傍水流俯仰秀色内谁张苍玉屏中断神斧快清伊泻其间银汉曵天派参差楼观出杳霭林麓邃岩声答逺向水影防空翠同游得君子【`同荣教授`】兴与烟霞防选胜虽自兹髙懐巳尘外  

渡伊水  

双崖若争妍秀色日相射游人夸水东挥榜渡清泻潺潺溪邉风五月自潇洒中流望南北河汉自天下嗟予水乡客尘土困蹈借江湖乆懐归无地税征驾临流动长想照影乆悲咤沧洲倘有归功业付髙谢  

石楼  

清溪苦奔虬八销束其颈犇腾去莫脱摆掣恣骁猛嘈嘈战风霆万鼓助其劲声驱石崖动气抱晴日冷我来怯初登注视乆乃定悠悠山川濶寸目罗万景平生林野趣疎放谢鞭警防期山月出一啸清夜永  

上方  

足蹑青玉磴跻攀不知劳回头瞰木杪始觉所歴髙孤鸟去灭没奔溪深怒号白日当画梁青云送微飚坐乆神虑平微凉清骨毛但惊尘垢客俯仰近赤霄古壁有遗字昔人叹寂寥南风不知暑古木常萧萧  

晚饭寳应  

晚风吹古柏落照明空山深行得寳刹崖岭相回环人逺草木邃境幽鱼鸟间道人扫华堂延我具晚餐斋庖野菊羙石井新泉寒既饱陟上方浮香出林端平生麋鹿志强学伏车辕尘懐造胜絶欲去犹三叹  

广化遇雨  

浮云蔽髙峰台殿延晚色风声转谷豪雨脚射山白东楼瞰虚明龙甲排桧柏萧森异人境坐视动神魄撞钟寺门掩晚霁尚残滴相携下山去尘静马无迹归来解鞍歇新月如破璧但恐桃花源回舟巳青壁  

陈师道  

观兖文忠公家六一堂图书  

生世何用早我巳后此翁颇识门下士略已闻其风中年见二子巳复岁一终呼我过其庐所得非所防先朝羣玉殿冠佩环羣公神文焕王度喜色见天容御榻谁复登帝书元自工黄绢两大字一览涕无从似欲托其子天意人与同歴数况有归敢有贪天功集古一千卷明明并羣雄谁为第一手未有百世公庙器刻科斗寳樽蟠华虫缅怀弁服士酬献鸣瑽瑢插架一万轴遗子以固穷素琴乆絶弦棊酒颇缺供向来一瓣香敬为曾南丰世虽嫡孙行名在亚子中斯人日巳逺千岁幸一逢吾老不可待灵草湿寒蛬  

寒夜有懐晁无斁  

同好共城郭十日不一顾人事虽好乖吾生亦多忤阖门对妻子岁月不可度闭目宁用遮停杯仍下箸独无区中缘永懐岩下趣平生三径资安得一朝具万里初歴块前驱告曛暮归懐属有思弃世不待怒老境厌逶迟人情费将防向来张长公吾亦从兹去灯花频作喜月色正可步预恐何水曹明朝有新句  

和黄充实春尽游南山  

逐胜缺勇功饯春无少色出门欲何向坂丸随所击百年余几何十步复一息同来二三子楚楚颇修饬行前强老夫径防疲峻陟山门开烟霏禅房闭岑寂口燥沾茗椀乆厄此为徳逐日下西山草路荒不识回溪转钩曲门径入绳直故人喜领客内媿积肠臆所来为亲旧埽除称寥閴疾风无末势过雨有余沥髙花初欲然平荷巳如拭因君感衰盛丑好移顷刻交新厌区区话旧听歴歴谈间十一二四座巳倾侧茅屋漏风霜山田带沙砾尚能哀此老举手触四塞君如涧底松超防出天壁学诗有新功黄魏共推激【`生与魏衍黄预游`】  

咸平读书堂  

昔人三百篇善世已有余后生守章句不足供嗫嚅一登吏部选笔砚随埽除闭阁画眉妩隔屋闻歌呼奉公用汉律宁复要诗书俛首出跨下枉此七尺躯今代陶朱公大作大梁屠计然特未用意得轻全呉为邦得几县政密自计疎宁书下下考不奉急急符用意簿领外筑室课典谟平生五十卷还舍不问涂近事更汉唐稍以诗自娯复作无事饮醉卧拥青奴桃李春事繁轩窗昼景舒鸣屋鸠渴雨窥帘燕哺雏休吏散篇帙风篁献笙竽听然一启齿斯民免为鱼  

次韵答秦少章  

学诗如学仙时至骨自换缥缈鸿鹄上众目焉能翫子从淮海来一喙当百难师儒有韩孟拭目互惊惋老生时在傍缩手媿顔汗黄公金华伯莞尔回一盻彼方试子难疾前不应懦要当攻石坚勿作搏沙散植璧虽具羙礲错加璀璨我老不足畏后生何可慢  

赠闗彦长  

少年初识字巳诵子虚赋尝疑天上人巳离人间去蹉跎二十年乆自叹迟暮倦游梁宋间却踏江湖路此地始逢君秋阳破朝雾白首鬓毛新青山顔色故问君何为然竟坐文字误人事乆难知髙才常不遇论人较贤智富贵宁在数不见竹林诗山王俱不与湖塘发髙兴山林有佳处迨此闲暇时观游莫辞屡功名如附赘得失何用顾但当勤秉烛长愿随杖屦  

次韵应物有叹黄楼  

一代苏长公四海名未巳投荒忘岁月积毁髙城垒斯楼亦何与与人压复起纷纷徒尔为长劔须天倚循分即可乆吾行谁与止迩来贤达人五十笑百里赖有冦公子众毁闻独羙直气慑狂童牵聨皆可纪少公作长句班扬安得拟颇有喜事人睥睨欲槌毁一朝陵谷变天语含深旨惊倒楼前人今朝有行履  

赠鲁直  

相逢不用早论交宜晚岁平生易诸公斯人真可畏见之三伏中凛凛有寒意名下今有人胸中全无事神物防诗书星斗见光气惜无千人力负此万乘器生前一樽酒拨弃独何易我亦奉斋戒妻子以为累君如双井茶众口愿共尝顾我如麦饭犹足填饥肠陈诗传笔意愿立弟子行何以报嘉惠江湖永相望  

次韵晁无斁夏雨  

咫尺隔山海作书问如何蚁垤既畜粮蛙窟如鸣鼍积暑天复雨斧斫仍手摩东臯繁草木兰艾不同科惊鱼畏密罟独鸟鸣南柯稍无虫飞喧复觉禅语多卧闻夜来雨归种故山禾  

城南寓居  

游子暮何归韦杜城南邨秋水深可测挽衣踏行云道暗失归处栖鸟故不喧牛羊蔽篱落稚子犹在门  

次韵苏公涉颍  

冲风不成寒脱木还自竒坐看白日晚起行清颍湄路暗鸟遗音江清鱼弄姿宇定怪物变意行觉舟迟公与两公子妙语含风漪但怪笑语剧莫知宾主谁得句未肯吐郁郁见睫眉相从能几何行乐当及兹  

寄黄充  

俗子推不去可人费招呼世事毎如此我生亦何娯黄生后来秀纯茂静者徒不见动经月来亦不须臾人事巳好乖可复自作疎子虽向人懒胜处不可孤迨此田事休仍当秋雨余深知阻泥泞步屧意何如  

寄参寥  

平生西方愿摆落区中缘惟于世外人相从可忘年道人赞公徒相识几生前早作步兵语晚参云门禅拾策孤山下一室颇萧然林昬出幽磬竹杪横疎园昨日寄书至坐想参寥泉此泉如此公遇物作清妍一别今几时绿首成白颠子亦怜我老我岂要子怜防逢万里风一系五湖船酌我岩下水咽子山中篇  

示三子  

去逺即相忘归近不可忍儿女巳在眼眉目畧不省喜极不得语泪尽方一哂了知不是梦忽忽心未穏  

田家  

鸡鸣人当行犬鸣人当归秋来公事急出处不待时昨夜三尺雨灶下巳生泥人言田家乐尔苦人得知  

还里  

旷土爱吾庐游子悲故乡慷慨四方志老衰但悲伤虚名自成误失得畧相当暮年还家乐未觉道路长闾里喜我来车马塞康庄争前借顔色草木亦晶光向来千人聚一老独徜徉手开南阳阡松柏郁苍苍永愿守一丘脱身万里航半生功名念倒海浣我肠欵叚引下泽断弦更空觞尚恐北山菊有文移路傍  

平翠阁  

我家山水间耳目厌华丽闻道浙西山经年通梦寐从为逺游客忘却归来计欲置湖上田谢絶人间世湖山多变态横斜光气异随山转朱阁临顾穷幽邃惟存宣公楼浮空堆乱翠疑是水仙人临墙露髙髻道人亦爱山朝昬阅终岁最爱烟雨中半撩青罗袂我来悲岁晩风霜埽昬翳不见岭头云未尽登临意  

范祖禹  

资州路东津寺  

山行无晨暮日暝崖谷昬哀猿落客泪永路惊旅魂凭陵髙山巅俯视大江奔廻环岛屿合潆转洲渚屯行云赴炎火飞鸟下蜀门地遐怪蛇聚寺古深殿存忆昔李氏末烟尘暗中原奸雄竞草窃割据穷海根干戈百年后见此败屋垣我来属清秋登览无俗喧山深虎豹归水静蛟鼍骞临风独啸叱浩荡欲飞翻  

苏颂  

坐乆月初上  

髙轩微雨过初夕凉风生兀坐正幽寂云间月华明移榻向寒堦遥望孤蟾清所思故人逺对此伤予情  

和丘林二君防程坦之家  

天涯人未归飘然江海上客心蓬任风归路萍随浪青云少知已白日多罹谤著书见穷愁倚门知肮脏皇皇干名禄戚戚足羞让岂特为身谋所懐慰亲望昔人在困踬宁复论得防吾徒抱道义岂不保趋向勉希一箪贤无慕千乘相卷舒各有时出处当自谅  

送朱郎中夀昌通判河中府  

诗咏凯风以成孝子志郑人复君母传称能锡类中郎常有懐生不识所恃登朝虽厚禄当食毎忘馈念昔鞠育劳嗟今出处异倚门岂不待两求终莫致乳乌思反哺哀鸣自垂翅百草揺春晖宁无谢生意洒血向穹壤解组出台寺驰驱咸雍郊歴访经行地至行感神明精神通梦寐悠悠大道傍亲息忽相值紫绶拜北堂白头归长嗣悲忻叙契濶怳如隔生事四纪世路殊一朝版舆侍兹事昔未有闻者共惊喟帅守为之言诏趣还官次当年二千石宠名非所利仕或便乡闗安用竹符使蒲中母家近自屈为倅贰受命慰兹顔腾装惬归思既徇报徳心亦安效官智觞以万夀荐衣成五防戏无复兴寒泉何须赋大隧令人及圣善孝慈两不匮赠言述髙风庶用激忠义  

次韵蒋颍叔同游南屏见惠长篇  

青山横莽苍万石出南麓古刹表耆阇髙声耸羣玉居惟择冈峦近靡数松竹郡郭路非遥游人舂不宿陟巘极跻攀循崖劳伛伏架筒引流泉跨岭搆重屋讲坐据妙峯禅堂对枯木幽寻难屡期将往谁能独偶逢霜台客暂驻骢马足聨步访丛林终朝走郊牧相期方外游顿忘河上曲夷路喜君腾髙阁暂予束更聴名理言俯惬心中欲况已证真常讵止齐宠辱愿言挹清风可用警浮俗  

和蒋颍叔亳州矮桧  

桧生本修直此种特殊异髙不楹寻文广乃遍堦砌短榦自坚强附枝交防翳森然葆羽欹隠若虬龙坠不知何代有本老色弥翠尝闻古仙者应化在兹地手植有遗迹深根几千岁神灵应防持道宫存欵识自此物色繁因为圃人利封植虽地宜屈蟠由巧智以彼凌云姿还同蔽牛类拳曲如能夀轮囷不为器谁云矫生质终亦遗世累诗伯一留题禅丛重增贵岂若榴柽然空传草木记  

次韵君实内翰同游范景仁东园  

銮禁限沈深鳌头雄赑屭主人出休沐秋色正明丽偶为东园游便有中林思纵言得造适览物增意气清风濯烦襟日永忘归辔朝野本无间簪组何用弃未必幽栖人识兹真乐地  

## 御选宋诗卷十五  

五言古诗六  

彭汝砺  

髙阳池  

三年南雍居十至髙阳池鱼鸟如故人相忘不相疑但持青莲叶不倒白接防我与之子游何似山公时  

游岘首  

去年冬少雪二月春始晴南游岘首山东下石头城揉蓝染江水烂锦贴园英幽亭一杯酒不用千载名  

荠  

隂风号暮景零落悲晩秋纷纷彼芳荠郁鬰此中丘作甘岂不珍冐寒不为柔薄言撷以归呼奴具晨羞  

邻鸡  

邻鸡号清晨客子起长道二仪久风雨百里生泥潦髙山险难登钝马行欲倒仆劳请休息西北日尚杲  

寄春卿  

相约童稚间遂成歳寒图奈何离别多各自东西隅我心明月轮子志青松株明月千里光岂为吴越殊青松四时心岂为风霜枯相思不相见作诗报区区  

大暑息林下  

溪流转东西日色不可障水风鼓炎热如坐蒸炊上幽林续山谷弛楫投清旷行矣难少留白云在吾望  

和彦衡直讲  

风随月明来终夜共清白先生静无语独看庭前柏冠带褫客衣诗书卷尘迹好风此时来应与君相识  

章楶  

玉谿堂  

堂因水得名方沼当其后漪澜荡榱桷窗户挹花柳虫鱼不避人鸥鹭若相友午枕夏簟凉此乐亦奚有  

海棠轩  

珍葩寄幽岛正对孤轩植优柔自俯仰红绿若组织春酣晴日曛坐久浓香逼池面净可鉴朝霞罩澄碧  

潺玉亭  

傍砌酾小渠囘环是流水石蜃吐珠涎清响醒人耳风微竹影碎月皎波光起飒爽无尘嚣静适心所喜  

水阁  

架木浮水中略彴逼孤岛扶疎花影反泼剌跳鱼小风月所得多经营信云巧隐几寂无人朱阑萃幽鸟  

李昭玘  

游白鹤观  

春归数十朝八九不暇出萌芽日夜发百觜竞撑突驾言谒仙祠古象怀髣髴白鹤来何时苍桧暮萧窣云霞断人世往事已荒忽解缨濯泉流深澈几照骨毛寒不敢视下必有神物昔人斯徜徉音影讵磨没嗟予质污下见亦被呵咄仰慙逍遥游未忍尘土汨时须挹髙风为我一吹拂  

从张圣涂乞石  

先生筑髙隐趣好清且独云龙峯上石防草自錾斸发窍号阴怪穷根揽坤腹山灵不敢爱鞭叱满崖谷危攀已穿履大载几折轴直欲起岩岩未容买碌碌心营合天造指化出神速突兀傲中巅慿陵勇双矗兽蹲目睥睨龙攫腰囘蹙缩脰立幽鸟擎颅卧孤犊鲸鳞老廉利猊角怒撑触轩昂鹤引咮赑屭鼋跂足腾空快髙思排峭惊醉目伊余朅来游歩百吟周复愿从乞其余伴我东墙竹猿鹤莫相嗔此客意非俗常令月色照敢使尘土辱日待风雨来起看空绕屋  

泛泛水中凫  

泛泛水中凫上下声相呼徜徉信波浪澡濯羞泥污晴洲漾苹荇雨岸眠菰蒲饮啄亦自足飞游谁我拘侯门大池籞富屋夸庖厨何惭久垂翅未愿轻投躯虽非黄鹄举幸与白鹭娱逃烹笑穷雁啄腐嗟饥乌三秋熟粱稻万里开江湖寄言泽中子何用张网罗  

春日游西池  

雨余风日暖野塘春水满天影倒浮人镜光环射眼兰船不可上漠漠低烟晩归路已埃尘沧波凫鹄逺  

李之仪  

和参寂过敝庐留宿因见寄之韵为谢  

及此仲春月颇欲谢逺歩世味久已踈何惮鱼生釡青阴合广除似失北门路端如鸡在埘未媿豹隐雾飘萧方外游缱绻慰迟暮共待清光来软语坐良树呼风破炎蒸叩齿却妄虑逡廵栖鸟惊不记衣上露临分期屡来此乐复谁与  

抚掌泉  

渟宿寒藻正占一山曲平时常湛然抚掌珠可掬喜怒去千里气类若相属如何輙示异乃尔分迟速霜风鼓槖籥岩树响丝竹语出若有答路转凝絶续幽寻力恨短博采日苦促便拟寄无余拾防遂留宿  

隐居书堂  

山云自往来人事久萧索谁为插小松记此常栖泊坡陀披浅麓窈窕带远壑著书方伸吟谁与防所乐鸾凤耿莫追歳月俨如昨隐约玉箫声憔悴金匕药风来万籁奏一笑竟难约尚友徒此心相期在寥廓  

邢居实  

寄陈履常  

十年客京洛衣袂多黄尘所交尽才彦惟子情相亲防合能几日欢乐何遽央春风东北来飘我西南翔骊驹已在门白日行且晩停觞不能饮将去更复返把腕捋髭须悲啼类儿女人生非鹿豕安得常羣聚朝别河上梁暮渉闗山道匹马逐飞蓬离恨如春草去去日已逺行行泪横臆昨日同袍友今朝离乡客来时城南陌始见梅花白囘首汉江头黄梅已堪摘杖防登髙城极目迥千里落日下青山但见白云起逺望岂当归长歌涕如雨归心如明月幽梦过颍汝抱膝长相思故人安可见忽枉数行书彷佛如对面纷纭辇毂下冠盖争驰逐吹嘘多贤豪肯复念幽独空斋听夜雨深竹闻子规此情不可道此心君岂知  

雨后出城马上作  

既雨天气佳微云淡如埽欲寻烟际钟骑马河边草紫椹饱黄鹂人家夏蚕老田妇踏缲车隔篱语音好嗟我一何愚读书浪枯槁不及此中人终年客长道  

葛格  

与东坡同游庐山简寂观  

淙流絶壁散灵烟翠洞深岩际松风清飘飘洒尘襟观萝翫猿鸟解组傲园林茶果邀真侣觞酌洽同心旷歳懐兹赏行春始重寻聊将横吹笛一写山水音  

林敏功  

赠赵正之  

君为稻田官君非力田科我今耕田夫为君奏田歌南亩茨梁稼东郊烟雨蓑田家不作苦奈此歳暮何悯悯望有年一失成蹉跎立苖非不疎稊稗常苦多小人剥良善蓬蒿贱嘉禾去恶借老农芟夷戒騈罗夫君邦之彦妙年加切磋治国与治身此道终靡他人心不相逺如以斧伐柯愿君日显荣吾言期不磨  

林敏修  

张牧之竹溪【`有序`】  

张牧之隐于竹溪不喜与世接客来蔽竹窥之或韵人佳士则呼船载之或自刺舟与语俗子十及不一见怒骂相踵勿顾也人或以少漫郎余独喜与古人意合乃作竹溪诗  

幽闲古城阴结屋清溪曲溪流湛囘映上有青青竹漫郎欣得之绿发咏空谷髙风及前修胜趣随逺瞩恶客徒扰人立谈非我欲麾去寜汝嗔眞意聊自足或言不当尔往往相谤讟答云岂我私恐作林泉辱源流别泾渭臭味同草木肯当百事胜容此一物俗独余嵇阮軰荡桨戒臣仆浊醪浇古胸日没还秉烛仆忝瓜葛后意气颇相属平生几緉屐共老三径菊行年事无定此计诺已宿径须买牛衣儿亦荷书簏从子竹间游溪鱼刴寒玉  

谢逸  

王立之大裘轩  

小人拙生事三冬卧无帐忍寒东窗底坐待朝曦上徐徐晨光熙少少气血畅薫然四体和恍若醉春酿此法秘勿传不易车百两君胡得此法开轩亦东向蘓公名大裘意岂在万丈但观名轩心人人如挟纩  

闺恨  

汲井浣我衣伐石固我墉尘埃不被体寂无人径通洋洋西江水我车不敢渡夙驾岂不早早行畏多露行止既有义离合亦有时众人岂无心不如我所之  

谢薖  

与诸友汲同乐泉烹黄蘖新芽  

寻山拟三飱放箸欣一饱汲泉注铜缾落硙碎鹰爪长为山中游颇与世路抝矧此好古胸茗椀得搜搅风生觉泠泠袪滞亦稍稍夜深可无睡澄潭数参昴  

初夏观园中草木  

翠叶蕃夏初清阴胜花时闭闗轨长埽歩屧园屡窥青青溪中蒲移植井之下有九节根服食可不迷往时手种桃只今与檐齐枝间有美实少日将成蹊采菊香满襜撷荠甘如饴箨龙露新绿椅梧长孙枝观身要若蕉卫足当如葵节怜孤筠直恶戒蔓草滋天津白玉郎看花惊洛师吾人守环堵草木相娱嬉逍遥各自适慎勿相唐  

食藕  

人怜淤泥土出此万朶莲须知淤泥中有藕大如椽本清凝氷雪未艳方婵娟玲珑众窍通蚴蟉数节连甘寒固不数却暑最所便髯奴来城市负笼至我前开缄尚带泥未嚼先垂涎霍霍摩霜刀霤霤挹涧泉切玉堕冷冽已觉沉疴痊芰实鬭角紫鸡头剥珠圆秋盘荐此果顿使二物捐念此湼不缁余品莫争妍而能豁忧思令我心欢然竒功更耐老合作飞行仙  

喜刘世基至作诗留之  

君家飞猿西我寄跃马北跃马望飞猿渺若千里隔十载一防面一年三寄书书中无剰语只有问何如去年秋风初君马秣云卧【`庵名`】鹤立望君来廻鞭不我顾今年薰风后取道凌云来【`山名`】解鞍愒我庐握手慰我怀胸中所韫藏言下皆倾倒挽留莫悤悤索去还草草堂有鹤髪母室有蓬首妻屋前虎豹怒屋后鼯鼪啼逺游纵未归旅寓安得久三年劳梦魂一日接杯酒君归太早计此乐未易辞人事虽好乖兴尽当语谁壮时须磨厉老矣但跛蹩荃兰本同芳霜雪有一节君识飞猿句我和跃马诗他时两相寄抑亦慰相思  

雨后秋山  

宿雨散层阴秀色还叠障如将螺子绿画作长蛾様光浮竹木杪影落檐楹上何人妙盘礴淡墨写屏嶂五弦岂须抚众响亦清亮我病不出游素壁依藤杖举觞酧羣峯歳晩一相访  

灌园  

春初韭争妍秋末菘更好嗟我喜蔬食如人嗜羊枣何尝厌滋味政自乐枯槁念彼蝡蠢虫性命欲自保变相惊蜊异将糖嫌蟹躁故于园日渉莳此可食草迩来秋雨余三亩净如埽畦丁犹浸灌小瓮亦自抱问许机事忘何如汉阴老  

寄题朱氏小饮园  

吾闻滑稽儿避世向金马刈草吉云乡探凤荒城野斯人翫世耳岂必嵩庐下墙东本侩牛君平盖卜者朝市亦堪隐山林实潇洒君居占深源境物粲可写老桧上干云孙桐亦拱把雨窗修竹响风磴寒泉泻此翁少年日射巧如注瓦百金装宝刀千金买流赭晩歌紫芝曲性情妙陶冶蒲履谷皮巾何取绶若若嗟予亦旷荡与世自防苴方期访桃源更欲结莲社  

劚苓轩  

万钟辞屠羊五鼎贪主父是间多毒腊可茹亦可吐缅怀陶隐居朝服挂神武饵苓期却老旷荡适林莽我家城西南有地一防许开轩俯长松倒影廕庭庑嵌空宿龙蛇晻暧藏雾雨流脂入地脉凝结岁月古长镵白木柄生事聊付汝想彼尘外人迟暮肯同煮但当捎免丝敢望擘麟脯  

洪朋  

春风  

春风吹桃李欻然满中园羣动不遑息蝴蝶纷飞翻我亦感兹时歩屧绕林间顔色岂不好持久良独难置酒休其下聊复罄余欢君看桃与李成蹊亦无言  

洪炎  

游都梁山  

风吹古汳口云满都梁山执热厌偪仄幽寻上孱顔清泉似石乳滴沥岩窦间乞此一瓢饮为袪千载烦山灵知我意殷然下层峦散空作急雨抉石出甘泉一酌荡齿颊三咽萦肺肝轻躯变滞骨尘鞅思灵闗来当踏云至去当御风还再拜谢神休幸汝不我悭  

岭云  

吾居半山上绕屋犹峻岭举头即见之坐卧作墙屏忽复不可求澒同云万顷初疑岸谷变身不践人境俄顷如故常突兀在屋顶隐见须防间变态莫记省烟霞成痼疾终日常烱烱早阅金丹诀未办卜灶井世乱一丘壑斯志或可逞鸣猿落空岩翥鹤飏晴影石泉潄芳润草木皆秀整洞天有归路未往心已领  

朱长文  

公堂置酒羣彦咸集作诗呈学中诸先軰且用叙别  

汉有都文学儒官所宗师稚圭虽叹滞邓禹犹愿为圣朝兴庠序内外振新规嗟余介且拙性与丘壑宜青衫起泮水六见开辛夷经术聊辨惑文章非应竒羣英何济济屈就董生帷讲习良可乐斆学友相资但观芹藻长不防须鬓衰忽传太学命飞诏下天涯自省草茅贱岂称廊庙知亲友颇敦廹黾勉趋官期平生好古心或异伸此时偶兹春奠毕将与诸生辞浊酒多如渑颁贶自守麾乡饮久不讲礼意犹可追髙阁矗丹槛公堂焕云楣裦衣二百众齿发序尊卑笾豆俨在列鹓鸿来有仪珍饔荐瑶觞虽醉尚肃只式燕固云喜有行尤怆离勉旃重勉旃修业戒荒嬉黼绣在徳义金玉惟书诗豫章生把拱羣木共葳蕤养之得其性自有凌云枝又如甽浍流不息趋天池居乡为闵参得志慕臯防当令竹帛间炳炳令名垂  

佳雨应祈因思昔年诸友作诗今再叙旧  

晏侯昔为州岁旱庆霖雨夫君与方子吟思共清苦不才輙继声玉石愧同处赓酬自邦君歌咏遍幕府开编读英词风义恨修阻歴年屈指八阅守今已五【`自晏后凡易五守`】温温刘苏州【`谓梦得`】扬仁美风土篇章极清新操行到淳古去年掌胶庠幸此荫徳宇遇君来自西暂作臯桥旅【`谓公权`】并游盍簪裾良宴陪尊俎辱顾眼俱青言诗多见与近当庚伏间不雨病禾黍田干如裂一溉劳逺取如惔沴气生望歳羣心沮园居虽闲旷何处逃蕴暑使君忧悯深雩祀以时举精诚祷祠下若与神告语随车油云飞合境膏泽溥枯苖兴膴原涸辙通别浦万轮水可激千笠草务去籼禾与防稻指期入我庾清晖登谿山余润满林圃中吴垂白叟买酒相抃舞埽石邀良朋清风快谈麈此时无一诗懽意何以叙朝家日隆平二圣保基绪施仁塞天渊敷政皆尧禹旧臣留旦奭新相拜房杜风和调舜琴俗厚空周圄销变召太和协气应律吕吾侪夙承学嘉庆事亲覩相期美康平复见颂多稌  

次韵送毛正仲太博赴召  

马周起布衣一日见紫宸献言中机防数歳持衡钧叹息慕前哲谁能继清尘毛公东南美迥掩竹箭珍髙才与精识卓尔出天真论政明得失谈兵到几神天戈讨梅山婉画昔已伸一官遇贤守相与康吴民孰云芙容幕人卧五色麟圣君驭羣材功业图日新旌麾颇牧用帷幄良平臻竒士求即至当世有伟人君今赴明诏亨防在此辰夕发碧江外秋过清汴津彤庭敞神丽文陛髙嶙峋良筹上意合深防庙谟亲功名少壮立富贵将廹身我亦有志者卧疾松陵滨耰锄代长铗韦带比华绅髙怀未遐弃荒径枉朱轮纚纚听君语懦夫气益振病骝观逸骥举首嘶鸣频尚期居要路囘光及幽沦  

送魏君致逺之吴兴幷寄祝修中  

庠中今多材灿若荆岫玉琢磨观粹美尤爱魏与祝二子幼相友共学横山麓束书来泮宫美质异碌碌文词堪适用光莹轻缣幅前年掇髙选丽赋人争录吴兴太守贤好善下白屋贻书勤聘礼埽榻待英躅伯乐过冀北所顾皆骥騄翩翩告别去舟泛苕溪渌南陔急亲养聊以奉水菽愧我不能留邕邕想鸿鹄良辰振六翮一举耸羣目云汉期髙翔稻粱非所欲  

少章过吴门宠示淳夫子瞻唱和幷惠山寄少游之什俾余继作輙次二公韵以寄之  

怀友对华月身如匏系何遥聆金玉音怅望江湖波忧来诵三篇调饥饷嘉禾苏范天下贤阅士歳月多怜君似兰芷长育瑶山阿良工得宝璧韫椟加琢磨发为惊人语九曲倾洪河蟠蜿寄短章浩荡写长歌一官得武林万景尽包罗又如弹响泉余韵清且和籍湜师韩文其则在伐柯俯视枳棘间翔鸾岂蹉跎圣朝颂声作周雝与商那二公具大用岂得归岷沱  

咏斋偶书呈子通无隐  

夙志在萧闲获此遯幽迹乔林无冬春苍蔼异晨夕旁窥疑好峯俯瞰惊峭壁浩然溪山兴尽在陶濳宅杖藜行水边萍际湛空碧良鱼不轻游弱羽犹自惜吟髭不禁霜晓镜见早白古人已深叹信是园林客遣累假禅锋陶情任诗格寄声招友人来看庭前柏  

刘弇  

走笔登郭子隆勾稽  

春归几何时绿林阴已满萧条子云巷谁借吹嘘暖常日双柴扉深扃类休澣稚燕掠翩翾疎蝉弄凄断撷芳聊自娱任从食息懒嶷嶷栖鸾郎蜗居间三款儿童惮逢迎应客事谩诞谢絶髙轩荣只增鼯防短頼君不我靳殷勤接訚侃酸然梅雨天烦襟斗湔浣  

送李侯朝散还任  

西山阅今昔章水弄清泚云陴插天半滕阁中隐起青鸳千万家湖光豁如洗钟陵一都防信亦非偶尔君来无几何所得已倍蓰笑谈送白日慷慨拾遐轨成诗殆百篇天籁落凡耳事竣告还朝相送情何已悲歌一再行杯觞覆苍翠秋标拔孤云鸿雁思吾子  

北禅水阁走笔  

西风凉客衣弭檝沧江浔晩吾事潇洒聊复此登临云容不碍秋清樾有余阴烦心洗东波寸目明遥岑樊笼脱鸟窟揺落吊蛩吟莽墟阅今昔长慨抚孤镡故楚冠劒尽物情几浮沉懐哉歳将晏无为空滞滛持语朱陵翁须以早抽簪  

寄李彦弼端臣  

吾生本何为笔墨代耨耒拂衣辞云林偶与寸禄防随翔俗子后如垢不时靧几欲临紫虚摽身飞鸟外时哉不吾与歳晩怵顚沛炯炯平生心谁与论梗槩李侯西南秀胸腹无留碍表表起孤韵囘飙写苍桧笔挫三千英壮甚敌王忾髙搴若木枝直抚灵鳌戴前年帝王州晤语早倾盖欣逢妙年客良愧晼晩态谓我文字工超起到前辈去年清漳浒经从不辞再髙谈破三鼓阴胆掉百怪是时方穷冬瑟缩寂万籁滕阁挂星斗嵌根眇江带惭非徐孺榻仅饱吴儿鲙忍为鸱夷笑恃有太白在四驺驰颓年遗迹埽茫昧君今防壮图吾辕方未改青原心欲折合散几烟霭空懐简书畏未卜簪裾对翻思谢客吟拾月弄云海  

留题王公谟冲阁  

檐牙排青眺听脱蒙昧居然人境寛鱼贯出万态坐疑天机缄发露穷琐碎圆清入鸟哢潇洒送客慨脱巾晩吾来静称一榻对睨云发髙兴勇欲决蘙荟胡为滛书史欿若嗜炙脍长年马如狗埃顚毛改兹趣恐长负踽踽依侪辈何当拾颓龄相与寄耨耒挽君醉乡衣枯肺时一溉  

依师小轩独酌  

东篱粲佳英依约圎钱帖西渚傲霜筼潇洒狻猊鬛居然容膝地怳与蓬丘接始余供烦使浪谓素意惬一当骇物机局缩如跧折客尘不制人脱去苦不捷谁谓一日间跂倚发蹀躞椒浆洒玉沥蠧简披往牒凡尔自忘怀少复进专輙流年苦蹉跎念咎眞脱叶皤皤彼禅客趋尚未易蹑正应发再驾万念兹一摄  

感寓二十首【`录四首`】  

歳月忽其除飒焉悲凛秋商飙号晨林脱叶舞梧楸鸟边下白道木末扬寒流闺人促幽杼客子怅逺游云阔眇天半俯景独迟留阴霾埽不得千古空沧洲  

蓬莱三神山夜梦游其藩岧嶤黄金阙白玉罗九阍正见王子乔卧把肘书繙顾谓方瞳人待我谒羡门挥觞清露滋行庖屑璵璠一酌袪滞念再酌洗冥昬三酌陵紫烟列宿已可扪下观人间世参差舞丘樊有客抚云璈长离眇飞翻送我若有情徂镳俨长鲲怅望不得留东窗已朝暾  

防娟谁家子粲粲生辉光弄姿俯春兰临风振微芳秋水扬清矑白玉双明珰问渠家何许笑指南山阳去去不辍轨怳若游云翔遥看入缥缈明月断人肠  

疾雷疑车音出门乃知非抱影长自明流萤炤霜帏罗带剪秋水黄金缕春衣持看清夜阑惭非故时辉食葵心知倾茹蜡肠虚肥纂纂枣下歌惜此歳月违因声劝语侬勿复迟迟归  

我行  

我行适东陂野色若可搴问津初无从强驱良苦鞭三贮客潦冉冉吞吴天故垒何峥嵘荒凉非昔年虹腰截海堰蜃气嘘窑烟霜封百草干囘风时飙然狐死欲尽饥鹰空老拳邨树行人稀落日下乌鸢败荷古毳衲野菊金连钱羁怀自骚屑节物惊徂迁暮投僧舍中谁者同留连  

李宰新成假山  

夫子絶俗姿趣尚豁云海花移洛下品池割天潢派中间叠嵯峩石手纷磊磊功侔一篑始正尔临爽垲罗浮穷南势迎目出巧怪洗昬新罅发秘匿若有待骞腾天吴揖耸削虬尾摆当头七八峰缥缈散青霭直下三四溪何年取东汇洞指白鹿迷路认桃源改时时攻烦潇洒递天籁得非缘夜半提挈有真宰俗物卑培塿髙标想衡岱我家香炉傍登蹑素心在一从羁官缀未省识嵬俯窥搀云骨逸兴几十倍无为议真假自可蠲尘凂何日升君堂把酒取一快  

张商英  

香林院  

瑟瑟松上风竹间露窗虚草色寒石仄苍苔古长廊寂无人殿阁下铃语此意两萧然傍偟不能去  

邹浩  

寄楼谦中  

三年客扬州鄙吝与谁晤美人海上来青眼独余顾荒凉吊遗踪每每参杖屦败意无俗物欣快平生遇陶丘今杜门习嬾殆成痼麈尾挂壁间琴书自朝暮匡山正倚天枕漱实幽趣清壮増笔力重规谪仙句相望越千里欵段不获驭何当继畴昔把手论情愫惟有月下桐秋声已如故  

次韵醇中见寄  

此身风中蓬飘飖落西豪【`颖昌有西豪里`】所向不胶漆杜门天自髙坐懐平生友皎皎睂间毫书随鹊声来厚我逾绨袍如何东野鸣亦复追离骚彼苍久已均后佚须先劳试看刀笔微他日犹萧曹麴糵正多事要在餔其糟勿谓伯乐死辕下终竒毛况乃掣电中几许堪游遨展江涵清空春光集渔舠命驾才数驿慰此心忉忉吕安何人斯君首无徒搔  

韩园  

春风挽我出邂逅陪友生滨湖足胜事系马聊班荆疎柳傲清浅孤芳媚晴明禽哢杂鱼跃日转无人行此间已深趣继踵仍髙情犀局自胜负玉轸谁亏成盈樽不在饮防意时一倾岂减七贤游亦云四者并如何茫外忽起丝竹声未暇从尔为目断陉山横  

次韵徳符访世美  

秋晨饭香积举袂清风生朅来展江道老木森亭亭纎埃不随歩昨宵寒玉零人境两相值简编焕清睛迁固久黄壤椽笔窥羣英崔子独异趣一笑铅椠轻诗成似金籥为我开尘扄  

马叔宝寄种竹诗次其韵  

穷年不挥斤叹息无妙质谁知深眇中环堵以为室纷华如万牛力挽未曽出论交余此君聊为拂巾栉人间方好竿萧萧乃鸣瑟兹焉得所投陈雷信难匹昨来面墙心举倡有风日莫似白乐天殷勤在兠率  

次韵韩君表雪中感懐  

龙衣不解顔忧民向来急天髙委真符年丰兆原隰连山水气昬过云雁声涩先春凌马奔投隙作尘入濒竹乍萧萧惊风还汲汲颇轻花鬬狂肯共雨争湿夜半廻晓光木杪森鹄立开编适我心鼓枻辍清集一饱倘可偿万事非所及想见秋稼前腰鎌荷青笠  

与徳符仲孺述之宿南堂分韵得客字  

从容白露前转眄一歳隔念我方促装夫君复来客疎篁生晩音霁月淡秋色此防岂易谐未用询长陌  

再宿南堂分韵得星字  

夕云不成雨冉冉东南征凉月挂河汉鲜风起堦庭蛩韵响新织萤光驶流星谁知亦有念夙驾在青  

与节推李师益游谷隐习池  

无心一何求无垢一何洗与子入山来放脚东风里岩根初着花溪氷半流水一笑真偶然松声为谁起嘲仲益【`春时殖兰甚勤比新束轩遂悉鉏去或者讥笑则曰予将易竹于此作此戏之`】  

低檐廕茅竹陋如野人居夫子莞尔笑曰此真吾庐庭前郁乔木庭后犹榛芜芟削随手净春兰殖扶疎光影动窗几馨香袭文书皎然纫佩心邂逅同三闾尔来基构新百事凌往初突兀焕华屋茅竹埽莫余双楠庭之珍斩伐殊荣枯要使碧油幢特立当阶除念念入勲业不与蓬荜俱兰虽不生门安能逭诛锄剖琴如剖薪烹鹤如烹鱼珠玉抵飞鸟镈钟委洪炉逝矣覆辙存来车犹此涂尚欲取修竹永以娱朝晡问竹竹无言冷风一虚徐  

刘安上  

歳寒亭  

兹亭予所作再到异畴昔江梅老半枯桧柏春逾碧易名为歳寒表此苍翠色森然一径幽步屧时取适  

清涟亭泛舟  

髙树环清池波平春正緑移舟近南岸倒影见华屋危桥属修径幽思生逺目更登狎鸥亭可以忘宠辱  

苏过  

小雪  

沈沈五侯居碧瓦映华棁兽炭麒麟红银瓶黄封揭春风绕幄帐醉面生绮缬赐宴明光宫玉色迷金阙谁怜荜门士破壁穿飞屑  

毛滂  

秋日书懐  

秋日吐微明寒叶堕半碧娟娟竹弄影冉冉香引脉窗明棐几净水石溜虚白茶开睡足眼苔上嬾行屐屋寒无燕雀岂独少宾客顾我警露友伫此辽天翮相对虽不言孤髙比三益迩来世外心渐觉眼界窄儿时喜功名今念真戏剧平生翻羹手欲烂谁能炙岂待二顷田初无一防宅苐当营糟丘努力期百尺頽然寄疎慵坐看驹过隙韩郎食不足苦心定谁惜那知落英繁吾食岂无夕举手谢飞鸢一防何劳吓  

鲍慎由  

雨余  

础润雨欲作好风每相先萧萧清入帘令我心洒然闭门倦永夏枕书日昬眠快此风雨余端如濯飞泉坌山有佳趣草木更幽妍井华养文石香篆横云烟俯仰方丈间胜事亦可怜永懐触石子我劳良独贤  

唐庚  

春日杂言  

庭前杨柳枝春来蔚然绿老翁鬓边青已去不可复举杯属春风此理竟如何转首飞杨花春风自蹉跎  

送赵思司法  

谁不从王事夙夜独匪懈休沐犹坐曹伏日不归廨平生熟大法余事止小楷自称霹雳手作县真癣疥董宣虽强项临事中实骇从君学吏礼稍稍识起拜今当告别去何以赠行迈二十罸自亲此理须少戒  

与舍弟饮  

温酒浇枯肠戢戢生小诗诗中何等语酒后那得知黄菊遂行迈径去不复辞拒霜犹屈强其势何能为但问酒有无勿计官髙卑江边捕鱼郎敎我当啜醨  

白小  

二年遵海滨开眼即浩渺谓当饱长鲸糊口但白小百尾不满釡烹煮等芹蓼咀嚼何所得鳞鬛空纷扰向来巨鱼戏海面横孤峤噞喁喷飞沫白雨散晴晓终然不省录从事此防眇短长本相形南北无定表泰山不为多毫末夫岂少词雄两月读理足三语妙人生一沤发谁作千歳调安能蹲防稽坐待期年钓  

黄裳  

湖上闲赋  

钱塘吴之雄西湖乃其贰晴虚混髙下寒光随苍翠俯仰恱澄澈融结防幽邃日月司晦明烟云管开闭楼阁生有无尘凡换竒异素霭俄包藏物象已非二中有虚一子四顾银色世云罅漏余晷稍盛却阴翳遽囘天汉明收摄何所置近影认遥碧故态献新媚振羽鹭初起一苇出天际大巧现竒画人观发幽思杖履秋林深弦管春波细名字人不知闲藏洞霄吏  

崔鸥  

酴醾依柏引蔓上冐其颠  

春风亦已老自厌丹采媚独留白雪花洒此千尺翠嵯峩笼珠冠缥缈冐佛髻幽香勿袭人恐为真色累但愿保明姿终日奉清对要之万物伙汚洁自有类  

江月图  

一叶轻不知水与天独于浩气中仰见素璧圆超然狂道士起视清夜阑自拈白玉笛吹此江月寒想当万籁息逸响流空烟我从江海来形留意先还何当买鱼篷追此水墨仙  

倪涛  

次韵毛达可给事秋懐念归  

结茅逺人邨破屋水半扉凉叶堕清响空山转斜晖微官卧江汉素心久依依十年天涯秋揺落几芳菲马蹄歳月去蝶梦东南飞平生丘壑志有言輙乖违不如孤征鸿春风自知归  

方修  

奉同程致道著作次鲍溶冬成答客韵送赵叔问奉议归南都  

清秋不相借白发日更多尘埃困烦促原野懐经过聊当倚滂润资以生吾禾岂不念离羣惊鹊宁择窠王孙别都去淡若依松萝暂别亦复难赓诗饮无何我行那尔尔渺渺逾江河賸须作佳句相我沧浪歌  

杨时  

土屋  

土屋枕荒陂周囘仅容席环堵异营窟犹遗古风质功虽劳版筑身自有余力依户凿圆窦寒光度如璧户开迎温风冬墐可栖息胡为栋宇丽但免风雨厄安居自寛暇见者徒偪仄寄言邻舎翁各自适汝适慎勿慕华屋浇漓非至徳  

久不得家书  

鴥彼晨风飞日暮归郁林游子尚何得但寄千里心庭闱班白亲忆念我亦深云何彼无耗徒役梦寐寻有如在空谷歳久想足音竹编一行书贵可抵万金踟蹰步前庭复坐口欲瘖泪堕不自知但觉盈衣襟人生本无待岂受外物侵归当卧牛衣竹箨横荆簪  

藏春峡二首  

结庐东山阿屹然俯全闽下有黄龙渊浮光抱层云彼美谷口翁杖防来往频明月自为友顾影相为邻撷芷佩芳兰不与麋鹿羣虚堂发辉素黄卷日相亲采薇芼晨羹弋凫侑清樽曝日负岩窦为童浴溪濆微吟曵双屐踏破青苔纹归与自乐只此意将谁论防狂圣所与聊欲继余芬  

昔君居隐辚投竿拂瑚今来寓谷口结亭事春锄亭下十余畦蔚蔚富嘉蔬野果衔朱蕤蔓实垂青桴篱根有蹲鸱晨炊胜雕胡岂惟充君腹邻里亦厌余疏泉动地脉硗确成膏腴谅彼汉隂人假修匪吾徒避俗柴桑翁不复叹荒芜卷懐经纶手治此一亩居知子非隐沦聊以寓壮图人生出处分礼义安可逾兹谋异樊须甘事小人儒  

县斋书事寄张世贤  

朝衙羣吏集戢戢同队鱼暮衙羣吏散翩翩若惊鳬归来坐虚室开编对璠璵啓戸閴无人清风入吾庐持杯邀明月大嚼时与俱跰跹步松阴对影聊相娱嗟予懒惰久阔畧与世疎故人隔清湘懐抱何由舒为问鲁山翁此意今何如  

题愚斋【`溪东黄室`】  

结庐依林丘囘峯争盘纡下阚清池渊慿轩数游鱼飞阁出云表浮烟袭簪裾中有傲世士脱畧自谓愚髙义轻籯金贻谋有诗书青编富充宇散帙罗琼琚鳞鳞壁间题一一露瑚嗟予久昬塞荒蹊少耘锄昌黎已隔世将焉问夷途道逢北山公荷锸时与俱皎皎河曲叟朋侪共欷歔髙斋一来游豁然心神舒篱东有余址谁能薙榛芜结茅可容席一瓢来此居寄谢陶彭泽何必爱吾庐  

江上晩步  

镜潭磨青空璧月浸江渌揽衣弄清泚烱烱月在掬冷然适我口肝膈贮氷玉流光顷百变一翫不可复归家尽余樽醉卧媚幽独羲娥偶相怜歳往如破竹余生枕上付勿问黄粱熟  

送郑季常赴太学正  

驱车出西城眷言与君违北顾临康衢问子将焉之赤骥度渥洼终当饮瑶池成都九轨道一跃不可追浮尘暗荆棘捷径行多迷长风战秋林零露沾人衣青松不改柯期子清霜时  

次韵何吉老游金銮寺  

荣名嗟何为病木自生瘿彭殇一梦觉乌用论久顷寄身渊明庐翛然在人境卫生鄙樊雉放浪任流梗相忘到形影世累不须屏剉鍼聊自营寜复事干请负暄有余燠蓬鬓乱垂颈客来坐无氊谁顾广文冷忽闻过吾门冠履不暇整邀我招提游并辔相与骋僧闗叩禅寂未语心已领并游皆韩徒词刅淬锋頴多闻富如坻吾方拾遗秉顾惭管窥陋未覩豹文炳谬追俊游后如渴得甘井愿从借金鎞为割眼中眚鼻端垩漫久妙斤愧非郢赓酬困诗律恐坐杜陵防相携上层冈出户畏深穽每虞参也鲁跬步輙三省迟囘月初上云间挂金饼昬鸦鸣相呼更觉林逾静湖光湛星汉渺天水永归蹊暗尘土囘首失清景角声下谯门归歩怯修岭晩市人迹稀青灯耿疎影【`金銮有退之题名故有韩徒之句`】  

送赵循道赴都讲【`南陵人`】  

凤山郁崔嵬下有千顷陂【`南陵鳯皇山大农陂溉田干顷`】峻极不可攀浮光亘长鬐晦滴风雨澄淡含环竒吸呼入君怀万态罗心脾吐辞丽金雘焕若星斗垂朅来荆渚游红蕖照清漪故宫久零落一洒增余辉惇族贵老成尧言下丹墀浮骖驾云帆眷然成仳离长裾曵王门岂比困盐虀骅骝踏长阪万里谁能羁  

送向和卿还京  

江湖多秋风惝恍夜不眠念子将北归起视明星悬君平翠蚪姿耸身苍梧渊髙步隘八区凌风上青天妙质蕴荆璞宁须事磨鑴赠言以为别妄意追前贤圣言乃常珍含咀直味全竒辞暂时好过眼如飞烟洁身忌廉触物宜虚船吾方病羸薾市药还自怜明日隔长陂相望空惘然  

哀鸿  

哀鸿常苦饥悲鸣垂其翼朔漠晓霜寒江湖晩烟羃乾坤一网罟髙飞亦何益日暮无与羣惊风暗沙碛  

张绎  

寄友人  

有客厌事事洁身山之幽寒暑不相贷乃有卒歳忧有生此有事简之成赘疣澄江本无浪不如信虚舟六经力道要无以利心求一朝与理防万境真天游伊水正清冷子行无滞留西风昨夜至送子驰中流落月洒残梦已着古崖头我病强送君是行良难俦异时青门下谁识东陵侯  

## 御选宋诗卷十六  

五言古诗七  

韩驹  

淮上书事  

平楚尽积水长淮多竒峯萧条月曜夜浩荡风鸣冬客行未可归敝裘那得重寒气瘦病骨清潭见衰容逺游有滞念将老无欢悰故国万里去此嗟谁从  

西山梅花  

空山有佳人寒林弄孤芳晓分天女白夜夺嫦娥光亭亭照清浅欲渡横无梁微风起复灭为我传幽香  

题采菊图二首  

黄菊有何好且寄平生怀遇酒兴不浅无酒意亦佳此理谁复明自惜寡所谐空余采菊图寂寞悬髙斋今日菊始花丛雁鸣相和若无一觞酒如此重九何悠然数酌尽防心岂在多醒来不复记散发东山阿  

送陵松老农  

呼舟越洪涛笑识江南山此行为子来政拟一笑欢相逢不忍别丘壑同跻攀如何舍我去使我心悁悁子实名家后翰墨素所便老农虽自谓念我安知田世故亦已足扰扰徒自怜天寒歳且尽趣驾扁舟还  

答蔡伯世食笋  

莼丝化盐豉槐叶资新麪岂知苦竹萌风味常独擅昔我居锦城屡吃田家饭扶杖自入箐煨此犊角蠒后参鹤林禅餽我桑门馔烝烝沸鼎中乱下白玉片惟无他物乗始觉真味现三年客东都锦箨寜复见千金洛阳来惟充大官膳前时过君食欣逢故人面那知列仙臞已杂蒯通隽吾寜饱甘肥愤咤那忍咽请归谓主孟厨人后当谏苦苣杂嘉蔬沉香和甲煎柯亭既误椽画障或遭练古来可叹事千载寄明辨作诗吊箨龙助子当食叹  

入鸣水洞循源至山上  

崇山蓄灵泉万古去不息潴为百斛深散入千渠溢其东滙民田又北寻山腋断崖如牙爪飞瀑中荡激大声或雷霆细者亦竿瑟末流垂半山十里见沸白得非拖天绅常恐浮地脉吕梁丈人老尚与汨皆出我欲蹋惊湍下穷龈腭石惜哉意徒然属此歳凛凓安得汝南周断取白蛟脊归之龙泉峯山门夜喧席  

去冬除守歴阳未上召还西掖今夏自应天尹移知齐安道由歴阳珪老相访奉简一首  

尝闻歴阳郡寺有褒禅山及我分竹符欲往穷跻攀驱车发半道尺一唤我还叹息岩下水何时照衰顔复持齐安节税驾临通阛属有行役累无由叩禅闗珪公峩岷秀逸韵超人寰携诗逺过我殷勤请加删少年意气盛笑我毛发斑夜话不知寝起看江月弯浮生浪扰扰万法本自闲为吏何足论誓将老榛菅买田未及议我实贫非悭奉乞一庵地往来泉石间  

李氏娱书斋  

欲乐诳凡夫须防皆变坏惟书有真乐意味久犹在李君名家流事业窥前軰澹然无他娱开卷与心防忆我童稚时书亦甚所爱传抄春复秋讽诵昼连晦饮食忘辛咸污圬失盥颒尔来欢喜处乃在文字外卷藏二万籖棐几静相对此君乐未知狂言勿吾怪  

曹纬  

山行  

日出过山头日入宿山下我行山亦行隐隐似奔马朝昬山送迎山意自倾写借问征途间谁如此山者  

喻汝砺  

谒江渎庙  

坤轴东南倾大江日夜注前驱下洛洙余涛畧吴楚任势不期劳得意缘所遇水也初无营神哉亮谁主芳兰沉清华碧藻舒翠缕晨鹄戏野岸春凫集深渚均是得所安伊神岂私汝古来几清魂舍此迷所处浮游不知还沙邨失烟树而我后千载悠然在江浒抱啬贵无竞矜名忌多取冥冥罨岸风滛滛打船雨舞雪窥洪涛开苹渡前浦再拜谢神贶聊复随所住  

晩泛浣花遂宿草堂  

扣桡泛澄虚濯流睇幽芳晩霙衬奇树夕霏媚疎篁归鸟亦蹔闲夜魄动初凉忽焉众星防天髙月舒光昔也杜陵子澹然此茅堂客至酒自斟句得意亦忘云何常念饥零落在道旁古来技入神一饭岂所望吾辈天所穷慨歌泪沾裳  

何防  

章序臣得铜雀砚属余作诗  

阿瞒恃奸雄挟汉令天下惜时无英豪磔裂异肩踝终令盗坏土埏作三台瓦虽云当涂髙防有食槽马人愚瓦何罪沦蛰翳梧槚锡花封雨苔鸳彩晦云罅当时丹油法【`铜雀瓦用铅丹杂胡桃油捣治火之取其雨过即干`】实非谋诸野因之好竒士探琢助挥写归参端歙材坚泽未渠亚章侯捐百金访获从吾诧兴亡何复论徒足増忿骂但嗟瓦砾微亦以材用舍徒令瓴甓余当擅琼瑰价士患徳不备不忧老田舎  

察  

次韵祝廉夫登清防亭  

大火气方炽新金伏未兴茆屋苦卑陋蕴毒空自憎流污常被体涤烦屡饮氷那堪青蝇辈鼓翅作威棱薫风烁炎日沸鼎助薪蒸每思谋爽垲地隘旧无称高亭枕城隈粉堞势腾陵清水绕其足茂林瞰田塍此间有异趣跻攀弗能胜佳招适我愿坐觉神魂澄何当卜邻舎与子朝夕飘然忘世累长啸效孙登  

夜登清微亭阴雨掩翳少顷月出皎然次前韵  

融融暑未阑悄悄夜方午命驾聊叩门寻幽得兹土俯瞩但苍茫前瞻何莽卤万籁正虚无羣生各安堵蝉啸作笙箫蛙鸣当钟皷鳬舄政参差诙谐惧狎侮岂惟冠盖倾已觉肝胆吐坐久隐奔雷天边垂密雨疎木列宾朋众峰自臣主萤火落星明炉烟袅青缕那能胜酒杯所欣瞻徳宇髙歌屡激昂失喜或俛偻萧飒濯尘襟清虚湛灵府快如仙爪爬洒若头风愈须臾出金盘照曜开玉户映浪杂琼瑰穿帘间璧珇斯游岂前谋后防难逆数欢余岸纶巾语约挥松麈可能伴鸡栖亦复随蝶栩广寒防可试为刷翎羽  

伯时往河东戏与廉夫分韵道相思之意  

日月剧跳丸暂别亦已久青山绕层巅道里阻且右今晨登南楼防此同志友思公聊北望竚立但搔首秋风八月天霁色明朝牖轩车何时来迟尔一杯酒  

宗泽  

谒华岳  

杨赐岳所挺严武金天晶二子为时出顾我非炳灵维岳镇四方气秀天骨清嶻嶭立千仞力能产公卿降神咏崧髙谶纬仍反经取象到执圭谲怪如洞冥【`吕才论华山状如执圭多产贵人`】平生笑穷奇立语心自惊我质培塿耳胸山固峥嵘谁言华岳髙我山摩玉京是中所包藏丹碧参瑰琼平居蛰云雷飞雨溢四溟此岂真有之落笔纷纵横发我文物秘象渠膏泽倾太华屹不揺我山身载行  

李纲  

谒告迎奉亲闱闻有醴泉之除不胜庆抃作诗寄叔易季言二弟  

薄宦便甘防两载官南徐江山富佳致足以为亲娱昆弟尽在傍承顔欢有余寜知驿书召结束趋征途旅食寓京华梦想懐庭除宸恩赐清燕天语闻都俞兰省幸备员匪才慙冐居思亲动归兴谒告之东吴晓出通津门轻舠泛汴渠莺花已烂漫榆柳正扶疎去去指苕霅行行逺神都中途闻吉语动色观除书天子隆孝治朝廷优老儒犬马志欲养获此伸区区  

同叔易季言游虎丘寺邂逅何得之  

理櫂适闽粤虎丘聊舣航霜林正揺落翠柏森成行入门蹑磴道乔木间疎篁秦帝试劒石破分路傍生公雨花台説法今不忘苍藓衣峭壁枯荷响廻塘遂游劔池上毛发森以张沉沉下无底疑有虬龙藏鑴削露天巧胚胎劳混茫清竒俨图画秘怪叵测量薜茘叠秀色枇杷吐幽香行行造梵宇金碧相荧煌危脊耸古殿长腰曼修廊慿虚架云阁凿险通禅房开轩俯吴防蜂窠缭池隍列岫霭遥碧平湖湛孤光追寻殊未倦防杖登崇冈幽独诗句苦阖庐丘塜荒五圣瞻象设羽泉酌甘芳西庵何閴寂修竹自苍苍脱履足生蠒解衣汗如浆却携二三子置酒白云堂念旧已凄恻感时増慨慷况我逺行渉狷介懐刚肠一杯且相属世事都茫茫冠冕志已冷山林兴偏长逝将脱羁束超然傲羲皇斯游信清絶去去何时忘  

松江第四桥  

松江第四桥风雨不可过下有百尺蛟蜿蜒枕桥卧窟宅据要津口腹长饥饿每慿波涛势能作舟楫祸安得佽飞手坐使神奸破往来永无虞时鼓清江柁  

觉度寺  

夕发富春渚朝次桐君庐桐君采药地今作僧家居石磴上窈窕林芿下扶疎山根二江合清波见游鱼霜晴响钟磬日落归樵渔客从何方来弭櫂聊踟蹰清景难久驻怅然还问途  

志宏得碧字以诗来次其韵  

明月照清溪影落千寻碧轻风皴微澜荡漾揺金色相携理桂檝及此万籁寂天空露气寒栖鸟正缩瑟何人起秋思数弄月中笛坐使迁客情凄然感去国清游得英俊胜赏饱泉石岂殊在吾家亲戚欬于侧赋诗各言怀险韵对勍敌归家气未衰开匣看三尺  

游栖云寺  

清晓戒徒御出郊为胜游霜林半揺落肃穆天地秋散防陟峻岭慿髙瞰清流禅居得兰若迥觉林泉幽露草凄更碧风松郁相缪山空钟磬响地胜池台幽竹色森不改桂香泱漭浮经行岂莲社景物如虎丘流水人寂寂归云晩悠悠惜哉光景促妙赏难淹留却步出山径犹廻恋山眸登临兴未尽更理溪中舟  

华容西二十里许有墨山即离骚所谓石也山有大云寺寺有云母泉甘芳洁清大旱不竭唐李华有诗序之甚详其末云华贬杭州司功思复左补阙次于岳阳江山延望思与髙贤共饮云母之泉躬耕墨山之下敢违朝命以徇私欲秋风露寒洞庭微波一闻猿声不觉涕下况支离多病年甫始衰愿饵药扶寿以防无生之学事乖志负火热余心三复其言而悲之因次其韵  

霜风振枯林肃肃有异声我登石山适此氛祲清散防步山巅僧庐窈而精石磴尽云母晶莹灿瑶英涓涓幽谷泉玉色凄芳馨饮者得难老沉疴体皆平乃知泉源美本自山川灵沉吟遐叔诗此岂浪得名肺腑久尘埃于焉吸清泠玉池艳生葩潄濯归黄庭却思陆子泉厥味可弟兄白首困飘泊丹心竟何成鼓枻渡潇湘曵裾拂荆衡囘头故山逺怆怳若为情区区金石坚正赖日月明卷舒随用舎未觉殊亏盈风髙洞庭波云暝兰芷城饵药扶始衰防心学无生庶几甫知命寸田不废耕  

寓琼山逺萼馆一夕梦游山间小堂松竹环合有道士坐道上诵李太白送人游桃源序中有良田名池竹果森然三十六洞别为一天之语觉而异之今假道容惠当游勾漏都峤白石罗浮皆洞天也岂神者先告将有所遇耶赋诗以纪之  

神清遂仙游境寂恣遐躅羽人入我梦轩户霭松竹髙吟谪仙文逸韵响金玉觉来残灯荧惝怳犹在目归途歴容惠问津非素卜将游四洞天就彼白云宿岂无葛稚川妙论资灌沃试求龙虎丹一使鬓毛绿斯言傥可信长揖谢浮俗却笑昌黎翁强项宁诘曲  

宿都峤山灵景寺  

清晨游栖真薄暮宿灵景山空松桂香云细泉石冷髙崖敞飞檐象纬逼参井惜无娟娟月散此林下影夜阑风露寒岩曲灯火耿疎钟响嵌窦客枕发深省  

自晋康顺流六十里有山巉然临江下有岩洞可容千人轩豁平坦景物幽邃石罅间滴泉厥味甘冽因目之曰玉乳岩诗以纪其事  

鼓柁下端溪停桡登嶻嶭呀然岩洞开俨若栋宇设于夫可环揖放步靡凹凸玲珑四壁间一一幢斾列谁令胚浑初凝结有罅缺当年补天手不愿山石裂鑴镵余旧防琐碎委环玦五峯近龙渊无乃通贝阙试求玉函书何异探禹穴涓涓乳泉滴璨璨氷玉洁清声落嵌窦自中琴筑节尝之味甘芳涤我肺腑热琼浆笑裴航石髓谢王烈峤南瘴疠乡有此云腴冽青葱松桂阴景物助幽絶岂无防心人来游此旌别题诗制佳名聊以纪歳月碧落遥相望千里未磨灭  

自河源行如循梅雨霁天气颇佳偶成古风  

宿雨乍开霁新阳倐飞升峤南瘴毒地乃尔气清束装遵陆途夹道松林青我家大江南及此归有程山禽亦为喜林间啭新声况复抵衡宇童稚欢相迎入室酒盈樽聊以慰平生已矣勿复道晩节师渊明  

题栖真馆三十六韵  

武夷古洞天竒峯三十六一溪贯羣山清浅萦九曲溪边列岩岫倒影浸寒绿翩如鸾凤翔矫若虬龙蹙楼观耸岧嶤屏帏互重复蜕仙骨遗金游女肌削玉鸡栖层岩巅船插断崖腹学馆存几案仙机余杼轴蓝光莹澄潭虹影挂飞瀑翠竹荫天池苍苔封石屋绘禽顶长丹遗迹指如掬峩峩天柱峯幔亭连翠麓传闻武夷君尝此防仙族飞桥几千丈絶顶亘山足障以翠云屏借以紫霞褥瑶尊倾沆瀣玉豆脯麟鹿仙妃奏宾云金鼓间丝竹酒酣歌夕晖叹息光景促曽孙谁复在往事空遗躅至今风月夜笙箫响虚谷地灵饶泉石山润秀草木坐使七闽人荫此仙灵福嗟余真散材性爱山水酷仙经与地志名字久已熟薄宦方区区仙赏宜碌碌神游先梦寐幽觌寄图录寜知因谪宦乃得厌所欲沿泝穷幽深应接劳耳目开襟豁懐抱壮观慰幽独却邀白云归伴此岩下宿夜寒梦魂清晓发轻装速仙游须再来何当谢羇束  

季夏之初自安国迁南台天寜寺依南山而面北暑气尤盛暇日望山顶松林郁然意必有异因穴垣凿磴以造其上形势坦平风日清美四顾山峦环合江潮往来景物不可模状月出林表清光更多夜久閴寥殆非尘世作古诗二十韵以纪其事奉呈巽达仲  

旅泊不求安小憩南台宫轩楹尽北向盛暑堕甑中开垣追防凉山顶罗千松烦襟忽破散濯此万里风羣山递环绕云物増竒峯江潮信有期来去初不穷啸咏得所托幽禽亦玲珑青霞蔽落日皎月生于东清光入疎林照我鬓发松壮年几何时倐忽成衰翁愿餐日月华为驻氷雪容二子皆静者翛然此相从灵丹论秘诀妙理谈真空犹恨迩城市时来车马踪逝将选幽僻诛茅寄防茏灌溉荔枝园可敌万户封屋前修竹合屋后溪流通风月应更好清欢永相同稚川晩闻道尚兾刀圭功  

夜乗泛碧斋至北溪口观新桥与兴宗志宏分得泛字  

秋髙气倍清夜静舟初泛露华浩如洗月色寒可鉴林峦与邑屋左右入轩槛晶荧星影揺崒山光蘸风防烟羃羃溪逺波湛湛端疑客乗槎坐使云河犯观梁且停桡恋月愁系缆景幽费模写思妙造古淡吾方久于此胜赏岂云蹔愿同二三子险韵时得探  

渡浙江  

理櫂适桐江随潮过渔浦山寒雪犹积江迥月初吐御气凌烟霄乗槎渡星渚空蒙老龙吟髣髴翠蛟舞境清人自愁夜静气尤古独坐不成眠霜晴听津鼓  

赋丛菊数日来颇有开意戏题  

爱菊如渊明慿栏惜花宴朝来有开意嫩蘂肥欲绽愿承玉露漙一吐金英粲临风嗅馨香为尔发三叹  

陈东  

咏桃花菊一章  

潘郎甘望尘陶令亟避俗胸中定何如清浊在一瞩河阳艳桃李彭泽郁秋菊所好邈如许二子殊品目诗人易评量忍使混衡斛当使磨氷鉴要遣须睂烛勿容脂粉姿滥入珪璋录神仙真渺茫浪说武陵谷不如临清潭饮水乐自足谁令春雨红防汚秋株绿寒根岂无知风霜怒应蓄令尹非安仁腰带肯轻束脱巾漉酒浆黄花泛新馥  

邓肃  

偶成  

我渉江东路平地雪盈尺明日登芙蓉晴天开晓日朅自婺源来阴雨连朝夕瘦马逼云际又断檐间滴顾我亦何人市朝欲埽迹平生诗酒交落井仍下石那知渉畏途乃烦造化力要知万里行人谪非天谪衡云霁韩愈海市呈苏轼君知此理不鬼物防狂直  

谒南斋诸友  

青青门外竹练练涧中流水竹自相激天壤无炎洲我友有髙韵来为挟防游氛埃飞不到轩窗寸寸秋髙文穿天心细字编蝇头气豪欲骑月志锐定焚舟我来初过雨衣衫空翠浮平生百斛尘一洗空不留归来短檠下清风入梦幽不知白莲社肯容灵运不  

登妙峯阁  

维舟古木阴故人能倒屣相携步髙阁千尺夸雄伟雨余天气清宇宙空如洗对面碧玉峯去天不盈咫慿栏一超然欲抟九万里下视嚣尘间蠢蠢鱼虫耳平生浪自苦马上肉消髀悤悤欲何之烧香更隐几入夜寂无人波声栏下起坐觉非尘寰雷霆生脚底  

游东山  

草木得新露袭人吹冷香泉水夜相激衾枕自清凉我携谪仙人睂目秀而长髙懐洗尘累抵掌论老庄若人不世有此景那可忘终当跨皓鹤同作云间翔  

陪李梁溪游泛碧  

凉天夜无云寒江秋更碧冷照月华中水天同一色画船渺中流三更羣动寂清风远相随芦花秋瑟瑟近山得桂香隔烟起渔笛楼台半有无疑是化人国我生本无事钓竿勤水石今宵更可人仍侍君子侧浪登元礼舟本非谪仙敌敛手看挥毫光芒腾万尺  

泛舟示子  

秋江十日雨破浪飞危樯恍如在天上万顷烟茫茫狂风自南来桂华雨新黄停杯不须饮且饮空中香平生四海心老大愧周郎聊复随孺子解缨濯沧浪北斗挹酒浆天孙织衣裳乗兴拏舟去一笑上银潢  

叶梦得  

送模归卞山幷示僧宗仪为余守西岩者三首【`录二首`】  

自我离山间忽已两改月饥人不忘食未坐先已说家僮挟书至惊起慰愁絶推寻到鸡犬问讯穷曲折此生岂多为一壑万虑灭可能复大错更铸八州铁【`江东领八州`】汝归马蹄轻初不恨触热慇懃报松竹我岂成久别端居探幽竒自谓畧已徧昨登西山岭雄絶昔未见溪湖莽吞吐云物纷百变乃知十年闲尚或遗胜践巢成轻弃去我岂秋社燕【`筑南山顶亭基垂成而来`】为我课僮仆开辟尽二面莫言羊肠险径小烦屡转杖藜不用扶吾脚犹尔健  

送沈传曜  

卞峯摩青空东望乌氏敦岂忘宿舂粮终愧一欵门邂逅此相遇倾懐得徐论人言解牛刀要使当剧烦未悟清庙器朱弦列罍尊我衰百虑息但念三亩园王师肃西征万马先云屯何力赏赐履缅慙羡归轩寄声舴艋舟想见浮雁邨清冷尚可钓无使霅水浑  

同敦立游蒋山谒宝公塔王荆公墓过草堂寺周颙故宅也  

我居在城府再至俄二年岂无山水心苦奈簿领纒今晨偶乗兴适此宾从贤零雨洗骄阳谷中听流泉慿髙快逺览正见江浮天至人本无心与我常周旋谁云唤不譍汝意自不虔【`余自到镇每雨旸祈宝公塔未尝不应`】麦陇稍已滋横水涨防涟佳城荷华表拱木埋貂蝉暮过草堂寺借榻聊暂眠不复闻怨鹤荒茆但连延归路践落日羣峯郁相先囘风送逺响虚里生晩烟吾庐怅何许东望良慨然  

汪藻  

仝张昌时宿髙明寺  

幽卧不知觉窗悬寒日初矧伊夜来雨谿声到吾庐故人挽我出忽枉天际书跻险敢自休青山转篮舆相逢竹间寺共撷园中蔬残生谁在亡奄忽十载余茗果话畴昔新晴报钟鱼冻雷亦已鸣百草苕頴舒奈何与之子齿发日夜疎眷此不能发牵衣更踟蹰明朝各囘首世事将焉如  

次髙邮军  

小雨静林麓鹁鸪相应鸣移舟漾清深薄晩荷气生归鸟尽双去濳鱼时一惊菰蒲若无人渺渺吹烟横艇子楫迎我携鱼荐南烹月出殊未髙疎林隐微明依没防有处斗挂天边城  

庚午歳屏居零陵七月二十日以门掩候虫秋为韵赋五首  

幽人独夜时潮落西川根渡口橹声急一江烟雨昬城头短长更不寐听谯门趺坐数千息焚香待朝暾暑退潦亦收潇洒净如染时观自跳鱼冲破青琬琰纎纎初月不受薄云掩近邨应渐寒已有鸦数防人生几聪明日夜隙驹骤才经花信风又过麦秋吾非金石坚与世相邂逅胡为闻钟鸣更歴路傍堠家山在何许渺渺彭蠡东人来数月程衣敝补道中昨宵青灯花似坠钗头虫儿饥女沉绵歳晩书未通人言间阔者一日如三秋孤臣昔放逐七见天星周早夸髙门地姓名记前旒如何天鸡星不照湘南州  

李弥逊  

歳戊戌秋舟行宿泗间有持小石售于市者取而视之其大可置掌握峯峦郁然若岩窦涧壑水落月吐云影若逺若近皆有自然之势乃以千金购之而为之名曰羣玉峯曰水月岩曰遥岑曰碧涧曰阴壑置诸座隅卧兴对之从而为之辞【`录三首`】  

羣玉峯  

五城十二楼髙下耸寒玉天空开翠防不受尘土触半生嗟环辕万事惊转毂寄语山中人为占一峯緑  

遥岑  

宿雨洗空阔出此方寸岑聨绵翠光浮妙巧不可寻飞云去未返慰我千里心谁为具徽有酒聊自斟  

碧涧  

苍崖髙郁盘下有千仞倾当时捐佩侣寄此琤琮声坐石风露晩心与秋月明沧浪若可濯勿负冠上缨  

淮阴遇风雨  

吾庐岂不好白日若易夕如何芳歳阑尚此千里役乾坤一虚舟浩荡楚天碧江山已在眼道路修且隔风雨怕不休波浪天掷船头困九牛屡挽不进尺人生造化间有似风中翮偶去还复来胡为事形迹杜陵诛云师韩子诅风伯我已两忘言引觞聊自适  

宿扬州城外  

舟横城郭绕缺月疎林杪窈窕一溪深微茫众星小忘言对诗书适意亲鱼鸟幸此絶纷华行歌阅昬晓  

碧霄泉  

山根出清泉云自九天落风潮带江腥天黒鱼龙泊何当寸云敷一洒徧寥廓沧浪勿复歌吾缨久已濯  

双渡塔  

青松转路头白塔枕山肋锡飞归上方杯渡空尘迹真源不可取香火供晨夕客至亦忘言荒庭秋草积  

秋居杂咏  

久怀简书畏聿解绅笏束忘年效儿女适意挥僮仆植杖理新蕉埋盆养寒菊前除驯鹊鸟近槛游麋鹿遐观时倚楹暝坐或忘烛门阑迹如埽我亦甘幽独  

薿薿庭前林离离夹中道灵柯结繁阴顔色四时好岂无霜雪侵不改凌云操缅怀壮士心雅契幽人抱如何方寸揺悬若风中纛吾庐偶与邻聊拟七松号  

穷秋杂花逺眷此霜下杰明金委珞璎宝璐缀环玦依依风递兰皓皓日穿雪苦无夭冶安不受众目恱衘觞泛其英揽之肠为结谁能踵髙门持以浣中热  

出门泥活活不闻车马喧一身谢羁绊百事从弃捐坐旷非息虑逃空遂忘言青灯有遗烬妙香无续烟涓涓檐间霤猎猎窗上鸢夫物具成理胡为尚求筌  

颙颙集癯仙娟娟罗静女孤标与秀色翛然出环堵我来三二月离立仅成伍及秋新梢敷接叶庇风雨一日不可无幸兹共寒暑髙枝有垂实鸣凤在何许  

驾言出城阙行行陟崇山舒怀到昭旷未觉天地寛鴥彼离羣雁嘹嘹浮云端嗟我逺兄弟千里同歳寒举头不见日况复逺长安归飞胡不早听此雕朱顔  

公园十亩余日渉亦成趣浮云未全收晴沙已胜步杖藜相与行童稚杂冠履枯鱼泳微澜悴菊饮晞露欣物各有时抚怀偶轩虑安得三径余诛茅种芋  

东峯亭  

芒鞋着层丘甘若卧华屋了然非梦觉似是前境熟行行上青下视八荒促囘溪绾文练叠嶂环羣玉厨烟起城隅逺借晴林緑恍疑坐虚堂淡墨写缣幅缅怀季与刘静躁等臧谷【`寺有季公墩唐永泰中季广琛袁参破石埭城贼闻捷燕于此亭其下有逸民刘遗民钓台`】身名千载后岩影空遗躅霜林木叶下悲籁喧寒谷我如临风翰不受世网束蒲团白氊帐清夜傥可卜更从孤月来一洗昬衢目  

五松寺  

秋风吹客衣去路倚天碧跻攀一何若政坐爱山癖人言五松下曽是瞿昙宅至今梧竹阴列屋栖禅寂尘缨得暂解俗驾聊可息怡顔岩间树洗耳泉上石孤云共还往窈窕去无迹道人乗急流独步少林席客来了不言碧眼照庭柏希声出钟梵妙意生墙壁寒灰暗青灯偶坐遂终夕归来人境空缺月挂山额  

宿云轩  

平生念丘壑着我胸中云偶为山樊居白云乱衣巾物类感湿燥人情异莸薰竒峯霭朱夏擘絮浮阳春兴来揽之游要观尘外身  

次韵陈蹈种竹池上之什  

冶容多妩媚劲节自髙尚絶知尤物美寜似此君放疎蕖望修竹凛凛丈人行虽然合九奏未必遗一唱移根拂云姿作伴满月相客来与周旋一洗眼中障烝哉太丘徒风味晋人上五言落凡目失喜狂欲恙渭川植千亩玉井开十丈并吞罗心胸出语还自状我穷海滨卧局促隐雾瘴逺公有佳招子猷得真养风庭散鳬鹜傥许共清旷茗盌烦屡移早秫行可酿  

次韵仲辅山中之作  

崖阴坐清暝目为山光注妙意不可名悠然与心晤疎泉石中鸣落叶衣上住冷风起虚籁还向无中去三生听钟鱼偶失来时步佛屋倚秋风团团两桂树却疑此境中曽是经行处  

浮金峯  

浮金锁佳气不挂凡子目髙人有余清别墅广新筑有怀鸿雁行风月伴幽独还为稻粱谋去傍蒹葭宿归飞防有时分我一窗绿  

再用王才少师韵  

十年趂飞蓬来作海边梦曽无竹马迎常办柳车送长须乞米炊骥子学诗诵自公弭节归许我执鞭从听诗鬼神泣看劔星辰动欢留文字饮静憩苾蒭供辨疑每及争攻短不惮痛搜竒至旁求探赜或竒中谁知烟霞姿肯与尘土共长风起青逸思搅空洞岂无酒百船可待角三弄不劳行炙人一见散花众敢违江山招寜受儿女恸可但东城佳西池有仪凤  

与徳洪明甫伯与暮春六日同登乌石饮于浴鸦池琴侍以石上坐忘归分韵得石字  

老怀不知春但爱逺峯碧乗髙恣遐观未快双目击稍为松根坐遂与参井逼女娲补天余队此百炼石摩挲苍藓痕上有鸦浴迹引觞起自斟醆面不容滴举头挽飞云颇觉天半窄追随二三子顾我独衰白向来舞雩春胜践同今昔偶忘千歳忧共此一笑适  

题叶择甫绣壁轩  

闽山固多竒防意一峯足岂徒快登临政欲伴幽独丈人隐禅闗窗户闭秋绿檐间絶壁起秀色近可掬丹黄与白红枫栎间花木防云一过之绣锦初脱轴是翁贫不忧朝饭罄储粟只鸡呼近社笑傲杯中玉酒酣自起舞身外置荣辱君家大儿手千嶂入缣幅何妨写颠崖老树傍髙屋他年明光归展翫长在目  

孙觌  

静老容安庵  

云嘘翠扑肤山拥青入戸只树给孤园桃源武陵路一从振履还不复乗杯渡倚墙扪虱坐挥弦送鸿去水涵楼影交风敛花气度把茅便有余不要黄金布  

咏雪二首  

岭云乱擘絮檐雨收断线箕神拥前驱万瓦集防霰玉峯忽崔嵬烱若簪出弁衣棱森欲起眼缬醉复属国卧餐氊含糊不能咽  

喧豗凑六合澒洞咽羣籁俄惊江海悬坐觉虚空隘包藏失地险弥漫见天大婵娟自一种巧丽穷百态独余古柏青正色老不坏  

澹岩书堂  

松根络断崖石脚细泉书堂何代有故物尚依然右丞今摩诘尚友千歳前神交梦仙舟地胜真辋川散防尘外躅脱屣区中缘杯尊酌花鸟一醉借草眠  

泊湖潭  

蔼蔼竹树交一潭荫寒青已无鼃黾污尚有蛟龙腥林疎泛月彩滟滟一镜平我心亦如此烱烱珠夜明意行鱼共乐坐稳鸥不惊更欲漱我齿不挂功与名  

梅潭  

潭潭云幕垂树杪秋磬发飞仙驾青鸾通籍在金阙遥见切云冠尚想凌波韈殷勤小梅花独照黄昬月生绡湿香雾翠袖卷烟雪忽然东风恶一夜吹石裂  

积翠楼  

层棱倚髙寒突兀擅空阔江横碧罗带山断青玉玦湛湛清不揺霏霏翠如泼松溪奋苍鬛苔石换绿发阴森揉肌粟蒨绚乱眼缬凭栏送落景一鸟烟中没  

甘陂庄院  

张公卧江海戢羽如鹏蹲平生廊庙具投老三家邨一壑身所寄万里心自存买花红间坐种竹青满门似闻橘生奴渐见桐有孙提壶时见饷一笑空罍尊  

章席祖巢云阁一首  

翳翳林影交小阁俯江郊千崖障锦绣万壑鸣弦匏翛然一枝笻寄此三重茅久知风可御更取云为巢抱石舒翠缕秀色才可睹霏霏擘春絮见白鹤舞凝矑一瞬间忽展垂天羽起从潭中龙去作山下雨  

湖洑上冡系舟丁山田舎小憩  

清谿三百曲一片春风緑茅屋有人家窈窕閟深竹老去躭田里寓目快新瞩风漪卷翠绡云巘镂苍玉寻盟唤白鸥解佩赎黄犊独啸无一人传声满空谷  

雪夜宿致思庵一首  

霏霏竹间雨练练松上雪谁遗碧玉壶化作白银阙孤怀惬幽欣一笑暖栗冽寒光注老眼谓是山吐月耿耿清不眠夜半听竹折  

虎丘沼老豫章诗僧也与余相遇于枫桥方丈诵所作徐献之侍郎生日诗有东湖孺子南极老人之句余爱其工赋小诗寄赠  

落景下层城遥烟起孤戍系舟着渔矶曵杖扣僧户忽逢丹霞侣自诵碧云句噌吰应黄钟清絶追白苎不落江西肯学邯郸步搜自天得妙中有神助夤缘半日留邂逅一笑遇讵复管中窥看沐南山雾  

周紫芝  

壬午秋日观桥刈获五首【`时年二十一录二首`】  

清晨起盥栉卷箔坐南轩红日忽满树飞鸟相喧翻农夫告铚艾导我之前邨露晞芒屦滑地僻秋芜繁行行不逾里委蛇到其门父老喜客至为黍烹鸡豚劝我当力穑醉中多好言低头谢父老我志久已存归来三叹息黙诵归田园  

人言秋日短无事日更长篱落既补治稼穑已涤塲薄暮有微兴悠然步东冈东冈枣与梨累累半青黄幽菊虽未吐已含风露香风物良可喜客来有杯觞但使常如此贫贱亦何伤  

游麻姑观【`宣武有麻姑山山中有观`】  

清秋禾黍罢南亩幽事少凌晨有佳兴振防事轻矫防踪蹑飞猱雄眺髙木杪上有仙子祠栋宇颇倾桡腾虚想云軿遗像空鸟黄冠三四軰生意良草草更欲问丹炉云山遂幽讨道人笑不言此意未遽晓但云须趣辕山静虎出早胜践良独难仙事亦杳眇了知世俗人尘凡隔蓬岛  

晩游戒珠寺寺王逸少旧宅寺僧秉烛观王右军画像出访鹅墨二池归已三更  

悠悠倦徂征忽忽厌羁旅出门复风埃况乃廹繁暑兹游惬初心突兀见精宇髙人昔所庐树木亦竒古微风入冠裳林影散廊庑僧窗静无尘灯火照睂宇阅此坦腹姿须发稀可数乐死固不虚顔色如处女平池渺清深淅沥过新雨谁言临池工至技本天与鹅羣久已空团扇复何许兴尽且当归夜半月方吐  

归云洞  

南华老明师遗像颇清古昔为挂空月今作归云土云来初无心云去定何处空余暗窦泉翠盎含白乳华堂谁复支缺甃久未补林深自成风山润疑欲雨穷幽眼未餍曵杖足已苦入山无与迎出山信谁阻有客自去来山僧无一语  

琼师苍筤轩  

絶境眇天末招提入云端汪湾一溪水似与山屈盘僧房各上下处处闻惊湍道人更幽独开窗对檀栾细雨洗轻碧微风生暮寒雪梢自袅袅玉佩时繄我絶韵友久结无情欢相逢如故人弃置良独难婆娑弄清影夕阳殊未残何当分清阴与子同考槃  

过石壁  

两峯夹天髙一水绕山麓鸟道盘山腰下临千仭谷仰视寸草青千章罗巨木转峡泻哀湍惊雷裂坤轴日月所隐庇光景不到目道险当舍车重趼摩两足不知谁凿空穿穴入山腹平生蜀道难耳目闻见熟兹山亦尤物初未挂史牍了知天宇间万险自重复穷人重锱铢凌冐取危辱歳晏霜雪多归途戒当速  

云林堂  

髙情恶喧嚣结屋傍空旷草堂寄云林逺目聊自放偃蹇良不疑世俗真可抗不知堂中人谁同倚藤杖  

藤洞  

云山眇无何地胜余草木苍藤饱风霜夭矫作岩谷幽香出空洞清樾交翠麓想时携客来班荆对棋局  

学圃亭  

疏泉灌空畦折柳樊小圃闗心有幽事寄意在衡宇但恐经纶人兹焉忽髙举慎勿厌荷锄烟蓑湿春雨  

羣山台暮雨  

杰观凌寒江朱栏俯平野羣峯江上来屹立罗万马山容多态度显晦入模冩朝云结烟鬟翠色逺相射夜月横修蛾娟娟亦闲雅天生此尤物政复为闲者冯夷翻怒涛汹汹激风榭神女亦将云时从楚台下造物出竒崛娱客助挥洒时方苦积潦百里无十舎我虽非官曹对酒那忍把人生急行乐有味如啖蔗悲喜有乗除归愁耿长夜  

望黄山  

宿云忽解剥晓色明朝暾髙秋寓逺目万象秋毫分羣峯杂遝来突骑纵横奔骅骝独骧首迥出凡马羣嵩髙实维岳罗列如儿孙玉京与金阙亭亭在云峦羣仙骖苍虬冠佩朝至尊往者风露夕妙奏闻清圆名理以弦歌异事父老传丹成已仙去流脉在山根至今兹山下幽泉湛余温安得从浴沂聊以濯我冠一沐去尘土再沐生羽翰朝游参安期暮躅追羡门振足八荒外垂手青云端  

次韵郑使君白菊  

平生郑康成不种花婵娟但闻书带草罗生满堂前佳菊苦解事殷勤为公妍红油防霜日一笑真嫣然秋风转寒枝束素争囘旋团栾立芳砌皎若璧月圆使君颇牧手年来出临边燕衎自折冲宾从时招延苦爱白玉姿临风嗅芳鲜扬州东阁梅自此谁复怜安得白雪词写入朱丝弦渊明眼独醒载酒知谁先骚人茹精蘂【`精蘂谓菊语在楚词`】世尘聊自蠲幽姿倐已空二士穷益坚人生五马贵行乐须何年絶胜杜陵老江花恼成颠才名与富贵似公真两全新诗如脱弹一出万口传锋车行复来琬琰殊未鑴且当对香雪燕寝凝沉煎  

旅夕  

秋云翳长空微雨饯残暑新凉入郊墟中田熟禾黍秋虫自知时入我牀下语西风几何时秋意遽如许晓色催鸣鸡孤砧急寒杵游子未得归留滞在江浦生理思田园饥寒念儿女持此两鬓霜世路复焉取起视夜何其江月方欲吐便当随孤鸿云霄肃双羽  

悯红椒树子作  

东篱委榛菅狼籍纷琐碎披藂得红椒磊落本谁艺蓬窠颇自矜枝叶相掩翳日月空复明雨露不霑施结根一失所埋没苦憔悴移栽俯西轩吾乃借一臂要令逺条且密叶敷晩翠秋霜染丹砂红实相防缀馨香发潜德错节振淹滞人生良可惜防遇亦难值生理傥复存余恨当弃置  

题徐伯逺渚堂  

徐侯尝登瀛结屋在幽渚于焉防心迹无乃异出处西风肃髙秋黄鹄时一举自谓可过之丘壑出肺腑俗眼殊未髙此意吾窃取长卿少倦游征衫浣尘土盍陪漉酒翁共作斜川语鱼鸟杂冠巾蒲莲暗樽爼江湖满天地置身岂无所黄防与青鞋造化久见许平生钩饵兴临老尚龃龉兹怀固泯黙感激聊自吐安得载笭箵孤篷听秋雨  

舟过道塲山下将往游舟师告以雪涂不可行而止  

风蒲饱朝航霁色急新涨云山绕平湖水墨澹屏障夷犹柂初囘突兀山入望何妨倾寸眸便足了千嶂想像钟磬音隐约霄汉上我欲一往游遐瞻兹可畅暮雪犹在涂遗事不得访人生蜡屐缘一世能几两登山追胜游脚力须少壮重来定何时吾防今可杖老愿复尔违抚事一惆怅  

西湖山下梅花坞行可里许至陈御史园亭  

倦客厌卑栖白日坐飘忽呼我同舎郎缓防扶勃窣缘山得人家附影蔽深樾湖水一镜明梅花千树发扶疎弄清影髣髴见罗韈凄迷香雾中身已在月窟穷探意未已取径无诘屈谁家歌舞园花乱竹复密御史投绂余课防种梨栗吾曹不解事尚此学操瑟当从汉阴人抱瓮日搰搰  

鹿苑假寐  

挂席月未落辍棹日将午亟寻墟里烟尽阅菱芡浦烈日方在舟腾云未成雨濒河得风岩佛饭过斋鼔龛灯明广殿妙炷绕残缕窈窕几僧窗欵欠无一语我来兀昼梦得句瘖不吐欹巾倒乌纱堕扇横白羽凉襟亦已披归杖当复拄为君邀扁舟夜雨轧鸣橹  

十日不至湖上  

我始跨匹马蹭蹬来东吴东吴亦何有政复为西湖西湖如静女婉然真彼姝湘娥结烟鬟水镜涵空虚晴光固不恶雨态亦自殊窈窕一僧窗烟云媚朝晡上下数白鸟飞翻与人娱只今雨鸣叶便作波跳珠寒窗挂薜萝身疑在菰蒲咫尺不得往况乃千里余始来梅欲花旋复春云徂幸兹得少留驻我西征车尚可具小舟红妆醉芙蕖  

## 御选宋诗卷十七  

五言古诗八  

王庭珪  

寄胡邦衡兼简陈佥判黄书记  

斯文久寂寞谁应擅雕龙万事问伯始今复得此公涛澜翻笔舌锦绣蟠心胸平时吐佳句逸气如长虹制防收俊异行当推选锋元龙湖海士江夏无双童词彩俱秀出春葩发青红铿锵排律吕纯音玊琤琮草木吾臭味坐隔神螺峯遥闻出荆产长松想清风安得贾余勇提戈噪其中且愿试音响径须撞巨钟  

寓郡斋过清閟轩与髙虞卿夜话  

户牖邻清閟深夜客扣关开门见修竹人与竹俱闲雨竹窗外响风从屋头还羡君屏百事读书苍翠间刺口谈治乱笔挟风霜寒更览珠玊文洗我氷雪顔归来兴未尽危坐听  

秋夜西园独步  

清夜逰西园竹影乱秋月穹色湛虚明林光益竒絶人间睡正着那知此时节坐观衡阳移领畧风烟别沆瀣洗天宇一饮醒毛发气与南山髙青苍助施设池塘収緑净星斗转空阔微云防太清须臾亦自灭明朝问此境胜处不可说却恐鸡三号开门走车辙  

题禾山萧秀才卧云庵  

江南山尽头气状颇英淑禾山倚天开苍翠满林麓扶舆磅礴起横断湘江曲中有隠君子结屋在深谷未放云出山蟠云卧幽独暮檐青泼眼逺霭寒山竹景色嘉有余幽人梦初熟起看柱础润山前雨应足  

题洪觉范方丈  

曲径通禅房辟户得佳境适从阛阓至顿觉耳根静古木含萧森寒梢发光景墙围数竿竹中藏大千境月从天上来入林散清影炉焚薫佛香盌注浮雪茗客散羣动息兹焉发深省  

逰贡逰洞  

窜身楚西极幽竒颇穷歴况此古道旁横天竦苍壁何年始开凿工如鬼镵刻飞空数百丈突出清鲸额那知风雨时云雷升窟宅事迹堕渺茫探讨失图籍岂无髙世士于此炼金液不能久徘徊上马空叹息  

江亭候施倅醇翁阻水涨作诗寄之  

夜雨涨溪碧天明望归舟飞帆出木杪浩荡兀中流洪崖仙人姿谓落沧海逰兴尽却回棹待此霖潦収抱琴出竹迎倒披翠云裘风涛正可久烟波生暮愁  

吕本中  

同诸子逰城东园  

昔闻城东园欲往常不欵今来天气佳茶瓯起衰嬾杖藜出门去如膜开病眼木叶犯新霜田带余暖川原疑有无风云递舒卷不期鱼鸟防偶逐鸥鹭逺浅水乱菰蒲荒亭芊苔藓青山近在望更悟秋意晩同行二三子诗语各萧散不愁罚觞难苦恨白日短千秋髙阳池令人忆山简  

雨后月夜怀沈宗师承务  

雨云揽江色偃蹇破昏睡千花闭红紫妙见一室内披衣行夜永明月在船背微风过萧瑟古柳立苍翠翛然一蒲团坚坐觅诗对我生无南北所到意趣遂孰知十年逰保此清净退颇念城北人结友老松桧漫随长铗归甘作短檠弃出门万里涂已驾安得税何当持被来把酒相就醉  

宿楚邱懐石子植顔平仲赵才仲  

暮行楚邱北适与寒雨防旅舎一尺泥又乏刍秣费故人渺天涯客子初夜至披衣附残火煑茗当晚馈昏昏傍孤枕悄悄入清睡向来谈笑声已若异世事但觉舌本间尚有宿酒味鸿鹄乗秋风意在网罗外强饭无多谈此语敢失坠  

春风  

春风随长江一日行万里萧条起岷山忽度扬子江南千酒楼春风楼上头金樽开翠幄青帘吹客愁长堤二月暖寒溪千古流纷纷桃李花处处作芳华不见梁间燕空悲王谢家  

洞庭  

尝闻洞庭湖秋至清皎洁往来八百里长风驾明月中有仙人居容顔若氷雪我愿从之逰问渠传寳诀脱冠卷霞佩长与尘世别  

河堤  

平田接长河眼界起突兀今日并堤行麦陇青已出客行不知晩但感此节物新霜被西山久厌尘土没坐懐故人面于此见髣髴  

离洪州渡西江至翠微寺紫清宫  

平明渡西江西山正崔嵬中流欲浪作细雨随风回促櫂赴前浦颇为风雨催寒沙引细路人家山半隈密云荫修竹久旱无莓苔晩入翠微寺诸峯环抱来其西洪崖居百代所仰懐何年蛟龙怒更击深山开悬瀑泻洪井喷噫藏风雷客行少休息暂此得徘徊城中二三老咫尺不得陪岂无淩风翰邀致山中台涧水清且寒可以当余杯独来不敢久恐为神物猜  

送尹少稷贤良还玊山  

青松在庭槛乃受众目怜念彼嵗寒枝肯争桃李妍不如卧涧壑嵗久霜雪前尹侯东州英烱若珠在渊避地走南荒因循留瘴烟归来懐玊山草草屋数椽深居絶万虑读书欲忘年偶出到城市颇厌尘嚣煎搜肠出妙语赠我以长篇行潦被注挹朽木烦雕鑴纷纷车马间孰能知子贤别归值短晷肯复更留连我来百事废钝马难加鞭清霜粲屋瓦白云常在天怅望子所居欲去无夤縁  

陈与义  

汝州吴学士观我斋分韵得真字  

狂夫缚轩冕自许稷契身静者乐山林谓是羲皇人不如两忘快内保一色醇伟哉道山杰滞此汝水滨大来防阔步小憩得幽欣一斋有琴酒万事无缁磷不作子公书肯受元规尘人言君侯痴我知丈人真月明泉声细雨过竹色新是间有真我宴坐方申申  

寄题兖州孙大夫絶尘亭二首  

不读逺逰赋放懐兹地宜云山绕窗户万态争纷披世故日已逺风水方逶迤倚杖夜来雨东山烟散迟人间许长史不与此心期  

境空纳浩荡日暮生泬防竹声池边起欲断还萧萧丈人方微吟万象各动揺林间光景异月出东山椒门前谁剥啄巳逝不须邀  

夏夜  

幽窗报夕霁微月在屋橑手中白羽扇共此夜寥寥六月天正碧三更树微揺缅懐山中景兹夕感路遥长啸送行云可望不可招夜阑林光发白露濡青条  

夜步堤上  

旋买青芒鞋去踏沙头月争教冠盖地着此影突兀树寒栖鸟动风转孤管发月色夜夜佳人生事如髪梦中续清逰浓露湿银阙  

休日早起  

昽昽窗影来稍稍禽声集开门知有雨老树半身湿剧读了无味逺逰非所急蒲团着身寛安取万户邑开镜白云度卷帘秋光入饱受今日闲明朝复羁絷  

八关僧房遇雨  

脱履坐明窗偶至情更适池上风忽来斜雨满髙壁深松含嵗暮幽鸟立昼寂世故方未阑焚香破今夕  

题崇山  

短篷如凫鹥载我万斛愁试登山上亭却望沙际舟世故莽相急长江去悠悠西南浸山影晦明分中流荡漾寳鉴靣翠髻千螺浮去程虽云阻兹地固堪留客路惜胜日临风搔白头众色忽已晩川光抱岩幽三老呼不置我兴方未収下山事复多题诗记曽逰  

逰东岩  

散策东岩路梦中曽记经斜晖射残雪崖谷遍晶荧鸦鸣山寂寂意迥川防防乗兴欲穷讨防心还小停新晴逺邨白薄暮羣峯青危途通仙境胜日行画屏岂独净一念将期朝百灵不同南涧咏悲慨满中扃  

暝色  

残辉度平野列岫围青春柴门一枝笻日暮栖心神暝色着川岭髙低郁轮菌水光忽到树山势欲傍人万化元相寻幽子意自新萧萧夜将久空明动边垠田鹤吟相应我独无荒隣短篇不可就所寄聊一伸  

西轩  

平生江海志嵗暮僧庐中虚斋时独步遡此西窗风初夏气未变幽居念方冲三日无客来门外生蒿蓬轻阴映夕幌窈窕缾花红未知古来士谁与此心同  

秋月  

袢暑推不去快风喜来过西荣迟明月与子聊婆娑初如金盆涌稍若玊鉴磨亭亭停华魄艳艳舒冻波夜气清入骨奈此光景何一杯幸相属安能废吟哦纎阿无停轮衰鬓飒巳多及时防行乐无惜醉顔酡  

沈与求  

泛舟邨落阻风不能少进而菱梢芡觜缭舷上下篙人病之  

艇子掠岸行水瘦不濡尾狂飙振疎篷猎猎鸣两耳十篙八九褪逆势何乃尔野芡伺我间回梢哆利觜亦有芰浮角一一肆轻鄙初欲事幽寻解缆出疎苇乗流觅清浅濯缨助深喜事有大不然移顷未离咫安得望蓬莱巨舰破潮起征帆驾长风一日三万里  

夜坐感事  

沉沉夜气归虚堂闭深寂孤灯炧余花寒霤韵残滴醖酿万斛愁感慨一人敌何当弃短檠阴山叱鸣镝  

夜书山驿  

天寒夜向阑月出山更静风露揺青空万象光耿耿啼螀泣幽草宾鸿度前岭归来坐孤窗松竹舞清影  

程俱  

杂兴  

濯濯檐下溜刁刁树间鸣虫号百鸟闹小大各有声声多不留碍响振元无形何殊百千炬光影各自明戎葵向晨照日引一尺长松栽四五年擢干未出墙漙漙露方晞借此顔色芳各留一寸心试待九月霜春鸠一何拙社燕一何巧天阴逐其妇饮啄聊自了衔泥亦绸缪托此华厦好物生固有分巧拙均一饱防防新槀秸补此茅屋漏问云力田人嵗事苦耘耨终年手足胝得此以自覆香秔一过眼糠覈余满窦  

过刘姓园居  

负郭二顷稻并田五亩园人生如此足安用华其轩亲戚居南陌交逰在东邨有酒辄共醉倾输见情言三径杂桃李九畦莳兰荪黄柑百头奴碧梧万枝孙山供景无尽石映溪不浑桑麻中馈任布刈邻翁论下以活妻孥上以奉凊温时从赤松子亦访吴市门嗟我抱此志十年若朝昏家山天末松菊岂复存兹园临官道坐笑车马奔前山复埸圃疏筑随防墩我来适春秾乱眼红青纷怳然动乡思梦寄东飞云  

山中对酒  

秋容澹青山爽秀雨皆足清溪照千仭空翠疑可掬何年顾兔窟桂子山腹老香散深林屑玉缀黄粟朝来客衣动一叶下空谷客心如棼丝日月共烦促胸中尚垒块陶写頼新渌要当酒千钟浇我愁万斛顾有独醒人翛然倚枯木  

送崔闲归庐山  

琅琊山中水韵入三尺桐琅然醉翁操发自玉涧翁流泉不成音写寄十二宫醉翁不可见妙语聊形容尝闻三峡泉上与天汉通请君记余响相彼玉佩风此声倘可继那复有此公  

吾友胡少汲结庐皖公城灊山有小隠背负紫翠屏前临一溪水可以濯我缨欲分青山半留我谷口耕信羙非吾乡翩然遂宵征闻君草堂处亦复占地灵虚檐倚苍崖下有玉涧鸣乐哉不可到因君懐友生  

逰善权寺  

放舟荆溪上溪水清且徐云中离墨山惨淡初有无舍舟并松麓下直浮屠居朅来东轩上爽气已有余飞来定何年无乃与此俱奔流潄庭下比竹梁寒渠山深絶凡境物物清以臞萧森倚岩秀夭矫悬崖枯幽禽发寒唳响振髙林疎我行亦良苦却步计已迂解衣卧清昼慰我千里劬【`予自衢来姑苏省女兄竟欲归却行二百七十里访江仲嘉于宜兴故有却步之句`】  

善权洞  

尝闻包山境中有林屋天旁通号地脉岳渎潜钩连兹山岂其类澒洞皆中穿二岩岌山足琤淙激奔泉牛羊走大石吐受无穷年金堂下石液雪积如烹煎从来米盐称浪播俚俗传一洞启山腹穹窿亦联绵谁题九斗字大篆仍深鑴中藏丈五石屹若龙腾渊回头问主人我辈定不凡云何逐官牒常得我所耽向来共幽讨九鎻藏芝岩而我自林屋翩然防皖灊洪崖倘可俯不在南山南  

张公洞  

昔年京江夜飞梦投云山仍追谪仙老啸咏层崖巅左盻俯无地苍峦生紫烟当时赋幽赏妙境竟莫宣今我来自东扶桡漾荆川饱闻张公洞怪絶骇所传聊从二三子一结青山縁北灵敞竒观下瞩壶中天怳然惊昨梦了了我前仄径缭危栈重扃防灵渊竒礓元圾倚侧洞时钩穿初疑天台聚纳此一室间夸娥运神化不隘亦不颠又疑清都客翩然下云軿幢旄俨行立导从森蝉联丹梯香雾湿玉室珠璎悬撑虚一柱屹戴重三能骞鈆灶久已冷青骡那可鞭香坛望八景东晨开五便坡陁忽度险宛转漫无边或深如列厦或迮才容肩髙跻乍扪顶偊步欲垫泉不知行逺近一步目九迁噫嘻此天设端在太古先恨无少陵手写之黄绢篇聊书梦中梦投笔一粲然  

豁然阁  

云霞堕西山飞帆拂天镜谁开一窗明纳此千顷静寒蟾发澹白一雨破孤迥时邀竹林交或尽剡溪兴扁舟还北城隠隠闻钟磬  

十月五日集季野家归作  

贤愚孰无营急景信可惜如何阖庐城乃有此闲客懐安岂初志运甓有余力相从无何乡邂逅一日适虚窗得朝阳寒凛作春色琴书罗棐几一一净如拭画沙见竒踪落屑非近识似追永和还未觉正始隔峥嵘衡霍囿莽苍云梦泽时华互低昂幽鸟共深寂谁驱此变幻戏纳方丈域惭公罄春醸浇我忧思积岂无车公语顾匪伯仁匹长檠蜡华摧起视霜月白酣歌美清夜拥髻侍通徳参差吐幽妍凿落艳芳碧觥筹不留行为问此何夕言归谢主人五斗安可极  

过毛逹可友给事览壁间旧诗次韵  

黄华非不佳寒淡每见少萧萧亦无言懐抱不自晓深嫌小桃夭欲伴霜松矫窥丛慰寂寞时有南飞鸟主人真赏竒灌植勤便了徘徊傍东篱髙兴在尘表坐有白头生临风百忧绕  

秋雨  

细字忽难读松窗失朝晖开帘视天宇屯云凝如黳霏微乍喷洒翕忽看淋漓斯须建百川中庭即方池秋雷亦动地势汹万鼓鼙虚檐忽无声苍狗变白衣飘揺露穹碧凉飙洗蒸炊雨师真解事作止适所宜  

卜筑西坞【`和柳子厚南涧中题`】  

出处初漫浪淹留失佳时时英尽珠璞宁复见谁差一去四十年伏枥久已疲幸此嵗将暮穿云弄清漪窈窕烟坞中苍阴昼森垂兹焉寄茅屋横仄任所宜谷口蘙杉竹柴门畏人知谁言一邱壑倘与汗漫期  

陈渊  

春雪  

阴风度严切密雪纷如雾虚窗觉逾明腊纸黏飞絮文书不挂眼对榻聊箕踞春愁暗乗人悤悤出非虑门前亦有酒官禁不可酤永懐傲江湖何当脱羁馽  

令徳送余都门外眷眷惜别余恨不欵作诗寄之  

行人不忍别遇酒辄醉倒仆夫怪何迟谬应行亦好怜君如弟兄每见开懐抱天涯重分携祖席都门道城头倾落日酒尽迹还埽留连意虽勤晤语终草草君如汗血驹千里未脱皁我若随波鱼圉圉依寒藻去住各有谋聚散初不保惟余一寸心耿耿迟君老  

自入襄城即有山水之兴路中稍有赓唱因呈遵道  

风沙久迷神山水忽照眼鳞鳞碧玊甃叠叠青螺绾人烟盛乐土草树亦精产云霞入杳禽鸟度杯醆放情千里迥悟意一笑莞胸襟得竒趣酬唱出新撰虫鱼怯嘲诮文史困鸠我诗实易成淡薄非佳馔君辞颇简出严絶类烧栈自应即退缩强尔取惊赧微言固可录狂论犹未刬勿使俗人知归途畏书简  

和向和卿尝茶  

俗子醉红裙羶荤败人意花甆烹月团此乐天不畀诸公各英姿淡薄得真味聊为下季隠不替江湖思轻云落杯醆飞雪洒肠胃笑谈出氷玉毫末视鼎贵我作月旦评全胜家置喙传闻茶后诗便得古人配谁能三百饼一洗玉川睡御风归蓬莱髙论惊儿辈  

小轩观月呈兴宗叔  

茅檐手可攀修竹出檐上寒蟾漏疎明碎影罗屏障情知月色好逹览在虚旷东家富池台端居不能访山林足寓目细大初无相但使人心安景物自清畅霜风中夜作曲沼金翻浪禽鸟断飞鸣杉松起酬唱燎炉宿残火尚可温新酿数杯遣沉冥万虑一时放谁能外形骸于世无所仰晤对一亭间頽然齐得防【`东家谓佚老堂也`】  

小轩闲题  

舎南舎北梅墙里墙外竹逌然寄其间不见一物俗东风将小雨夜涨春池緑俯槛数鱼仰檐送鸿鹄交情石投水坐客氷照玉从容得此生已矣万事足谁言南轩小正可陋华屋但恐世故撄不容长处独  

过淮  

天髙秋月凉风定秋水清扁舟淮海间爱此一叶轻微生久羁旅艰险巳饱更经今防往来始见波浪平篙师且停櫂莫遣鱼龙惊吾行欲安之要待东方明  

越州道中杂诗十三首【`录一首`】  

浮云作秋阴细雨如朝雾放形山水间意适无艰步忽遇古招提空翠森回互倚杖听泉鸣悠然不能去【`天姥寺`】  

朱弁  

北人以松皮为菜予初不知味虞侍郎分饷一小把因饭素授厨人与园蔬杂进珍美可喜因作一诗  

吾老似出家晩悟媿根钝滋防却羶荤惮恱要亲近伟哉十八公兹道亦精进舎身奉刀几割体絶嗔恨鳞皴老龙皮鸣齿溢芳润流膏为伏千嵗未须问便堪奴笋蕨讵肯友芝菌跏趺得一饱万事皆可摈侍郎文懿后落落众推俊淡然世味薄内典得所信香厨留净供频食不言顿晏然黙不语草木雷音震得发于此公骨髓传心印应怜持节人饷此为问讯欲将无上味为我洗尘坌食之不敢余感激在方寸  

龙福寺煑东坡羮戏作  

山寺解尘鞅溪边有微行手摘诸葛菜自煑东坡羮虽无锦绣肠亦饱风露清钩帘坐扪腹落日千峯明  

秋夜  

秋夜虽渐永未抵客愁长秋月虽已圆不照寸心方将心贮此愁真作万斛量为月怜此夜谁共千里光空令还家梦欲趂征鸿翔  

曹勋  

赋洪景伯分绣阁  

赤城今屏翰濒湿浙右同不有仙人居梅溽难从容洪仙下瀛州一笑除蒿蓬创阁俯江海重檐焕云空排衙碧璘珣烟霞透玲珑遥岑与絶壁但觉开青红爱之榜佳名坐见羣山工万叠烘晓日六幕泛景风时时与宾僚醉酌黄金钟谁凭十二阑更赋烟雨中  

和仲逺新池  

公有静中趣凿山俯清深秋风夜雨过饱闻泉石音云岫冷苍翠防萍纷浮沉心赏殊不已悠然付微吟  

春晴野步  

春风揺天宇散策喜徐步乐与二三子绿草池塘路鸠鸣桑柘春川阔牛羊暮眷言益妍暖更约穷逸趣  

将至严州邱平仲忽舟中见过  

念子别我久我心尝冲冲岂意兰溪船忽作潇湘逢一笑出意表相对如梦中子有亲庭乐我无尘事笼愿言云水信时寄菰蒲风  

次南安务前水亭赵介叔韵  

兹亭楚风烟晴岚献斜叠我来及秋杪黄花舞红叶主人喜新论旷览意并惬明年西郊春防当来日涉  

登逍遥阁【`庐山`】  

松杉閟琳宫仙君朝帝所神风故静黙人间漫今古地灵驱鸟雀磬声肃坛宇倚槛夕阳间云山认归路  

拟古  

君有西州役金炉断夕香虚窗伴幽独惟有明月光帐深清露寒绣冷双鸳鸯明发持似君知妾心凄凉中秋前一日邀贺子忱为对月之欵乃审放意山林扁舟东去引企不已偶得小诗  

积阴埽秋风吹作今夕月山岳四髙寒天地一澄澈幽人渺何许应喜清晖发一樽不同乐孤光共愁絶  

山居杂诗  

卜居得幽胜景物无外沉峯峦环郛郭松竹排园林时时破寂寥翛翛赖鸣禽于焉自有得天籁皆余音晩家台山下云水同一乡人事讲邻曲鸡黍期相当秋风起木杪凉风吹衣裳东家喜见招社瓮开新尝盖屋不在华所欲庇风雨种花品无繁四时看开处指喻多非约日涉乃成趣吾年能几日景物亦漫与万花烘天容粉色腾云气花云覆台榭疑若天亦醉杯盘多欢赏供帐亦明丽逰人侵宵归风雨恐踵至蓬荜久不居乍归欣故情落叶聚蛛网残莎闹蛩声迹与朝市逺梦随风月清从此眠食闲萧散安余生邨落辟幽居深静颇得趣白云栖檐栋岚光照窗户往还得隠逸谈笑皆旧故不畏归路遥家家响机杼北风号枯桑浓寒坚夜冻闗河鸟过少雪意晓来重陌上未霑尘山中已成垅雝雝南去雁袖手徒目送前岩有兰若委径宜细履未能学窣堵屡复涉清泚路纡疲脚力僧老识茶味防杖趂栖鸦斜阳在林际侵晨盥栉起爽气随凉飇曵杖踏露草不觉路已遥水清出沙觜烟白横山腰致爽列羣岫不待西山招手种亭下松偃葢出云外攀条喜修榦为我发清吹晓庭风瑟缩夜月金鎻碎种久方来归对之顔有媿晨粥山中行落叶响步武委曲访隐逸清谈销百虑老汤瀹苦茗宿火煨山芋却照夕阳归家人不知处云山环所临烟景日日异山作故人接云为得侣计酒酣一声笛梅风四山起清香賸披拂参横伴邨醉晨起冐清露笋舆出城闉原野囘旧色花栁揺新春眷言山林性常与鱼鸟邻怡然适襟抱自谓羲皇民我本汝颍士老隐天台山一瓢顾粗足三谒无厚顔身与樵牧逺居眇林壑间不为事物役常对风日闲梢梢岸上栁粼粼岸下波晴云羃逺岫东风扇防和去冬有耕植连春无干戈田畯知此意种秫应更多幽居嵗屡换毫举欲谁作间情寡赋咏旧句漫笔削草茅晦小隐笋蕨供大嚼不时有佳处悠然动春酌下邑常寂寞细履寒溪头鱼虾腥断岸橘柚明晩秋山色俨晴碧溪光泛澄流相思故人逺应过囘雁洲云山贮囘肠日月任转毂客居不问乡一饱宁较粟家酿报浮蚁溪鳞买尺玉以充朝暮槃懐抱无乃足素懐绕列岫乃家台山麓人境两俱絶事物济所欲芳醪彻琖白茗饮瀹溪緑对客调玉轸清风入梧竹小圃养春色乗时不可缓翌锄常于于成趣须旦旦花摘去年种喜供一时翫举杯付歌儿野服更萧散泽国经炎夏常厌日晷永既乏枕簟凉亦欠氷雪冷北但倦卧间人逺造请时濯醒心泉栁下汲深井城居得髙胜栏槛俯阛阓敛迹红尘中游目雉堞外湖光浸晴碧若与云水防渔舟何处来几防忽隐晦  

朱松  

晓过吴县  

舟行有严程越国常晓发双橹兀残梦起坐窥落月人家岸野水雾雨笼邃闼遥怜琐窗人欹枕聴呕轧  

信州禅月台上  

玉峯防寥廓霄汉疑可梯玉水环城隂滟滟方拍堤层台擅二美吾策一时携何当蜡我屐更欲照以犀尘劳不相赦竟类穷途迷我生麋鹿尔不羡驾辂骊向来丘壑懐语发人所诋长安黑头公玉勒朝金闺山林出戏言广已无端倪谁收遮日手归把耕雨犁纷纷尘土中等是舞瓮鸡颇闻山水间幽子饭藿藜行当践此语絶境同攀跻  

送深师往妙香寺元住云溪  

道人舍幽居谁管溪上云此身白云耳遑遐南北分颇闻妙香山天花雨缤纷宴坐丈室间歴乱旧衲纹山前路悠悠山后水汶汶应观川途客念我奔走勤岂无香火縁他年往相羣饱食跛铛饭稀摘幽涧芹当令桃花台白社掩前薰  

送建州徐生  

人羁天地间谁非一浮萍泛然偶相值便有离合情君家武夷下归路尘眼明我生爱山者梦寐秀色横秋风送客去把手更心倾亦逢山中人为我寄此声  

放渊明  

人生本无事况我麋鹿姿一堕世网中永与林壑辞此行独何事岂不为寒饥弱嵗慕古人颇觉世好卑那知齿髪迈终然此心违春风到山泽鱼鸟亦知时我行何日休流目瞻长岐且用陶翁言一觞聊可挥  

用退之韵赋新霁  

春泥窘幽步苔上屐痕少新晴一褰衣緑叶藏啼鸟方塘滟宿涨古镜窥清晓华颠忽自笑防羽堕惊矫瞻言云中耕缥缈穹脊绕归把东臯犂此念何日了  

春日与卓民表陈国器步出北郊  

灼灼桃吐华濯濯栁垂缕芳菲挽人出春力乃如许嗟予闭门客佳节过不数不因可人呼那得幽步举客如山隂胜诗作斜川语谁言一尊酒妙处合千古归来读残书耿耿霜月苦空余流落心三叹非吾土  

秋懐十首【`录四首`】  

秋风来几日我髪白已多千林了未觉奈此一叶何宴坐阅流光一眄寄庭柯寒虫独何者唧唧夜自歌莳兰西窗下萧艾病其根白露堕秋夕美恶两不存寂寂芳畹空离离幽佩昬物各信所遭此意谁与论月林疎愈明露草净可拭飞飞萤逓照轧轧虫自织移灯检书读千载如经夕防言契夙心妙解乆陈迹文章事雕琢囘视真儿剧世无扬子云此理谁见直  

甘菊卧风雨枯荷暗池塘达人听荣悴志士费感伤亭亭岩桂花已作宫槐黄谅无青霞客谁与媚孤芳  

和谢绰中观澜亭  

方塘滟宿涨曲涧来飞湍光涵蔚蓝天澒洞碧玉寛小亭尘土外瓦影浮朱栏霜渚写秋色烟林养渔竿佳人秋霞衣皎皎明月冠欲濯且无尘隐几得妙观海苦河伯等在蜗角端那知坳堂上杯水生涛澜云间谢公子五字氷雪寒展读胜图画经行记林峦九垓未暇游据殻谅匪安一到定何日眷焉抱长叹  

乆雨短句呈梦得  

身闲书有味吏傲俗不亲小窗据物表埽尽心眼尘令尹垂珠玉敲门唤行春作意向芳物吾车曽未巾愁隂入病骨鸠妇声亦嗔冥冥三日雨桃李迹已陈空余深枝间一一青子新秾芳殿春晩犹堪慰佳辰酴醿晓妆靓芍药醉脸匀日萼簮嫋嫋风巵倒粼粼言当呼短舞抵掌囘双颦年来得相从稍觉安沈沦岂不挂俗事察公极清真眼中醉乡路风味良独醇流光不容翫尺璧何足珍离俗益可厌愿言勤问津  

三月十日游报国院小轩颇幽胜为名曰双清仍书此诗  

千峯收宿雨坐见空翠滴携笻出城隅试此腰脚力竹隂穿窈窕僧户扣岑寂小轩清樾底盘礴聊自适闯然见幽禽百啭深投隙即此与晤歌絶胜眼前客幽懐层氷结屭赑不可释忽如散春风囘首无处觅天游失六凿真观了千息乾坤鼎鼎中指马坐可一不知双清老何者为心迹持问跏趺人首肯复面壁山烟明欲合归舸兀深碧此心除溪月烱烱谁复识  

沙谿口望梨山  

众山如连环平野忽呀口孤峯插深云气压万培塿区区何足杰落落终自负我行清谿曲鹤立倚笻乆拂衣竟何时尘土坐自垢长梯防玉井竒字窥岣嵝心知不能去照水顔甲厚永懐山中人独立谁与友神交解此意长啸震林阜  

中秋赏月  

去年中秋雨野芦凄薄寒惊尘暗一方客枕那得安起呼对牀第揽衣步蹒跚握手仰太息宇宙何时寛今年中秋月并海窥涛澜坐防蔚蓝天忽涌白玉盘眷言双峯客倚闾念衣单亦复取樽酒承顔有余欢天涯等牢落世路方艰难且遵秉烛语毋为泣河叹停杯翫飞辙河汉静不湍痴儿亦不眠苦覔蟾兎看洲出暗潮落鬓衰香雾溥佳句付惠连何时解归鞍  

记草木杂诗七首【`录一首`】  

月桂花  

窗前小桂丛着花无旷月月行晦朔周一再开复歇初如醉肌红忽作绛裙色谁人相料理耿耿自开落有如贫家女信美乏风格春风木芍药秾艳倾一国芳根虽无恙嵗晩但枯枿  

奉同胡徳耀八月十四日夜翫月次韵二首  

我梦故山月萝影垂秋光谁言九衢晓莽莽吹尘黄羣公直道山晤语清夜央飞辙转空濶积暑苏苍凉哦诗中天律流光惜堂堂鸡肥社酒熟吾亦懐吾乡  

亭亭月初髙河汉坐可搴病余乆止酒灏气两争先振衣万里风归袖何时翩懐哉故山友共此今夕圆离离云飞鹄何意影沈川观心要知是出处直悠然  

岩桂花  

开门惊积叶秋气日以厉独芳揺落中粲粲岩下桂幽芳不自怜怊怅纷满地未忍蹋残英何以娱晩嵗  

中秋夜雨  

秋雨定何心忍翳今夕月尚嫌防防缀况乃都漫灭他日任氛霾数日望清澈倦投衲子窗行雨听骚屑对牀不成梦有酒那能设萤飞矜意气虫语转幽咽心知层阴表皎皎玊轮洁何当凌倒景徙倚翫飞辙  

朱橰  

雪梅【`各一首`】  

去年雪欺客平地一尺深谢遣东阁花那顾西牀琴故人初不至屋侧乃见寻悠然振衣起谁复明此心寒梅卧烟雨山泽有竒气六龙扶翼之月袂揽云辔先生九疑仙心识真筌秘裁诗作花骨瘦净乃可贵  

郑刚中  

梅花  

玊骨透花寒氷壶清露滴暗香惊返魂移自芝兰侧殷勤置书几粲粲百态出徘徊欲与语奈此雪霜色髙标邈难亲欲疎还不得个中须有诗苦觅不到笔要须明月来托之问姑射  

修修窗前芦  

修修窗前芦孤瘦倚青玊心虚知夜凉风叶乱相触使我入幽梦如在江湖宿方兹困炎曦爱尔眼中緑奈何柔脆姿行犯秋气肃霏霏霜露中菱荷等摧覆大抵无劲节不及嵗寒竹  

读坡诗  

公诗如春风着物便新好春风常自然初不费雕巧又如荆山玊不问多与少传流落人间皆作希世宝吾独恨造物生我殊不早不得拜堂下朝夕事洒埽追攀邈难及清泪出幽抱  

书斋夏日  

五月困暑湿众谓如蒸炊惟我坐幽堂心志适所怡开窗面西山野水平清池菱荷间蒲苇秀色相因依幽禽荫嘉木水鸟时翻飞文书任讨探风静香如丝此殆有至乐难令俗子知  

晩邨  

暑雨霁余飞翻沟水鸣玊半规入岚雾平畴愈新緑时有牧归牛一笛过山曲吾庐附幽深四面荫修竹垂云下林梢惊鸟自争宿夜色廹书卷呼童具灯烛  

宿长安闸口  

天寒云气阴地阔江岸敞鼓动风势狂掀簸浪头长单绳缆扁舟避雨宿深港上有阿兰若危铃作孤响一夜防梦寒乡国劳逺想清霜作朝晴舟师动帆桨  

即事  

夏木垂嘉阴中夜微雨集晨兴涉西园爽气衣外入侧身过幽林叶上见余湿菰蒲暗池塘有鹭如玊立乐哉吾此居时平足堪葺  

丁未四月与李叔佩还钱塘道浦江井坑岭赋此诗  

扁舟絶惊涛芒履陟脩岭跻攀虽小劳窈窕岂人境巨石开双关有道细如绠其中渐寛虚阔步随所逞古木垂嘉阴一覆余里顷寂寂艳山花沉沉晦龙井时有飞泉落喷薄珠玊冷毛骨皆清凉反顾发深省麋鹿闻人声骇去山之顶春禽正对哢决起不留影岂知道上翁甚爱幽独景如何防鄙外一笑不相领负负出前山迟疑梦初醒  

暑雨  

结庐在深寂芳檐荫松萝天晴风日温时有燕雀过今兹夏暑雨衡门可张罗永叹复自慰幽兴吾亦多  

腊月三日义乌道上寄潘义荣  

天风生暮寒一夜新雪积迟明兀箯舆乱入山径窄茅檐两三家鸡犬不见迹冬令顷弗严草木僣春色愆阳入桃杏弄暖浪蕊坼肃然变霜威犯者辄衰息独余山上松不动与寒敌十丈伟标致四面风淅沥时于翠叶中碎挂琼玉白忘我道路叹但觉心志怿拥鼻作孤吟清思浩无极  

对月再用韵  

团团满庭月冷浸霜华重何人万里外与此孤光共摩云度征鸿天阔目难送三杯见妙理一静服羣动陶然夜气中可以观幻梦  

久雨二首【`录一首`】  

山岚变浓云地气泄冬热急雨春风颠十日声不絶舎中流水入墙外古沟咽块然檐下雀状若木鸡拙我亦类禅定痴坐万虑歇厨兵忽相报谓巳糁藜蕨随縁就一饱再看柏香爇  

清明前风雨兼旬城外桃李无在者书室中有酴醿一缾置之甚久盖风雨所不及也为赋五韵  

素质吐孤芳柔条敷瘦緑谁将刻楮手作此数防玉园林烟雨多百卉飞簌簌小室偶深静花意犹清淑置之砚席间鼻观常芬馥  

茉莉  

岭上老梅树嵗晩等凡木霜风吹枯枝曽有花如玉茉莉抱何性犯此炎暑酷琢玉再为花承以敷腴緑怜渠一种香徧歴寒与燠时于寂黙中至意微相属鼻观既得趣就枕便清熟梦中见灵均九畹皆芬馥  

焚香  

五月黄梅烂书润幽斋湿柏子探枯花松脂得明粒覆火纸灰深古鼎孤烟立翛然便假寐万虑无相及不知此何参透顶众妙入处静动始定惟虚道乃集心清杜老句髙韵不容袭余馨梦中残密雨窗前急  

偶题  

轩前有修竹穿纸入窗櫺清风动揺之壁间影纵横轩后有修竹山花依以生幽芳吐孤艳不与翠色争愚翁坐其间万事蠢不萌不识动与静但觉懐抱清千古媿张籍眼明心已盲  

静独  

饮酒或濡首作诗防呕心疾走欲避影不如常处阴阶前享明月但鼓无弦琴清风倘相过付之修竹林一静服羣动万縁宁我侵  

郡治西防锦被花不为治架每花开覆地而红或缘他木以升予分其本植草亭之东家僮相与栽木于地髙七尺许上布圆竹复破竹交加之外出四檐如屋之状通小窗侧户以窥视而出入余皆花地下置一榻一几可以独酌作诗以记之云  

栽花傍庭砌立木为花屋小户虚一偏横窗置其腹分竹接柔蔓尺寸引钩曲春工直解事夜雨频浇沃枝条日滋荣满架笼新緑红浅暗香深揖逊蔷薇服此花名锦被覆我四围足比之公孙布岂不堪华缛自慙流落人尚此享痴福我欲饮其中乱影交醽醁拥被即长謡傲枕眠清熟又欲效王勃醉处先磨墨引此略覆面肠胃成机轴染笔起临风定作花芬馥【`王勃每醉先磨墨数升引被覆面觉乃为文`】  

大暑竹下独酌  

新竹日以密竹叶日以繁参差四窗外小大皆琅玕隆暑方盛气势欲焚山樊翛然此君子不容至其间清风如可人亦复怡我顔黄昬开竹杪放入月一弯緑阴随合之碎玊光斓斑我举大榼酒欲与风月懽清风不我留月亦无一言独酌径就醉梦凉天地寛  

闺怨诗三首  

幽思春云乱拟向琴中说徽寒锦荐髙未鼓弦中絶尚有无弦韵或可奏明月堦前望氷轮去去不停辙薄命如妾何秋风河汉阔  

无心事铅黛采采菊金黄徘徊欲寄逺云梦连潇湘岂不懐君子念之不敢忘西隣击神鼔东隣闹笙簧三嗅篱边英泪落秋风香  

晨光入幽户手织回文书闻古有双鲤为人致区区书成立江边天寒渺无鱼微懐既莫致惨黛何由舒归来更无语怅望庭花疎  

正月十一夜灯开双花  

鈆杯压短檠清膏沃虚草烱烱孤熖瘦吐此双花好谁为夜气温暗助春风巧碎剪朝霞红縁以金粟小或云两玊虫飞来抱钗杪美人轻燎之要看火中寳我闻家道和可以感穹昊门阑将有喜每事吉先兆而我方朽衰负戾落南峤胡为今夕光熠熠似相报无乃天地慈四海施洪造阳和随根性溥为脱枯槁吾其得归与顶戴君恩老  

## 御选宋诗卷十八  

五言古诗九  

高登  

思归  

忽忽已秋杪言归欣有期节物想吾庐青蕊繁东篱流匙白云子蘸甲黄鵞儿对此忆羇旅多应歌式微喜慰倚门心愁消举案睂稚子閙檐隙绕膝牵人衣归兴念如许兼程犹苦迟明朝秋色里乌防风披披  

张纲  

次韵国衡  

古寺凭崇冈苍烟荫乔木敧斜屋鳞比缭绕墙带束何人辟层轩延客寄遐瞩醉赏菊坡下客意岂在菊念昔居此地名世尽儒服师旷贤多知苍史圣重目台成竟谁游事去不容局梁王高帝孙名字亦不辱当时盛歌舞肯使后人逐陈迹今故存新池为谁绿感叹世上事  

翻覆如转烛请君听钟鱼尚想吹紫玉  

张九成  

山中见柿树有感  

兹山余初来掩冉柿叶青相去未三月柿花亦已零及兹寻去路累累满空庭人生岂无情眷眷不忍行严霜八九月百草不复荣惟君粲丹实独挂秋空明寄语看园翁勿使秋风愿比樱桃春置之大明宫  

正月二十日出城  

春风驱我出骑马到江头出门日已暮独行无献酬江山多景物春色满汀洲隔岸花绕屋斜阳明戍楼人家渐成聚炊烟天际浮日落雾亦起羣山定在不江柳故撩人萦防不肯休风流乃如此一笑忘百忧随行亦有酒无地可迟留聊写我心耳长歌思悠悠  

二十六日复出城  

杜门不肯出既出不忍归借问胡为尔江山栖落晖濯濯潄寒玉青青入烟霏柳色明沙岸花枝作四围玉塔天外小渔舟云际微兴逺俗情断心闲人事稀我本江湖人误落市朝机计拙物多忤身臞道则肥所以此胜槩一见不我违吟余尚多思白乌背人飞  

十二日出城见隔江茆舍可爱  

茆屋临江上四面惟柴荆绿阴绕篱落窗几一以明门前滩水急日与白鸥盟不知何隐士居处复何营朝来四山碧晩际沙鸟鸣碁声度竹静江深琴调清终携一樽酒造门相对倾心期羲皇上安用知姓名  

菖蒲  

石盆养寒翠六月如三冬勿云数寸碧意若千丈松劲节凌孤竹虬根蟠老龙傲霜滋正气泣露春容座有江湖趣眼无尘土踪终朝澹相对浇我块垒胷  

三月晦到大庾  

我登超然台积雨久不止台下柳成行掩映盈塘水环塘率乔木倒影弄清泚恍如在故乡西湖古寺里气象极幽深景物尽苍翠十年劳梦想一夕居眼底独坐不能去頽然起深思钟鸣主人归烛光何炜炜笑语复移时夜久余当起归路夫何如江声寒玉碎  

十一月忽见雪片居此七年未尝有也  

寒色遽如许神清瘦不禁瓦沟声磔索珠琲乱衣襟斯须忽复变玉屑堕前林风劲势囘旋飘飘蔽遥岑落此炎瘴地七年到于今不见六花飞况闻寒玉音今年盈尺瑞天以慰吾心呼儿具杯盘开樽须满斟更制白雪辞入我绿绮琴  

辛未闰四月即事  

穷居不择交贤否那复辨似人輙已喜况复曾半面相见且寒温不问风雨变晩来无与游澄江喜如练携笻信歩行屈曲随山转数日雨不止冲波頽激箭旧雨已不来今雨谁复见瓮头香满屋吾计今已办岂复思故乡无事且彊饭  

种槿已五载入门幽径深拒霜偶然植亦解成清阴晚凉新浴罢松风披我襟终日岸巾坐閴无人见寻浩然媚幽独发兴付瑶琴  

寓居城中寺萧然如深山终年客不到终日门亦关晨朝香火罢去履脱危冠饱读古人书防意有余欢客有馈荔枝荐以碧玉盘吟哦更咀嚼未羡朱两轓绞绡作红皱防此氷肌寒  

拟古  

山色翠挼蓝杯中酒如玉饮酒弹瑶琴漫奏流水曲音微澹无味弦缓轸不促不须苦求知古人有遗躅推琴一长啸清风振吾屋  

秋兴  

秋意入茆屋杖防登平原落日衔西山一川顿明鲜萧萧江上竹溜溜岩下泉我生本闲放胡为此拘拳身世两相违于今六十年勇退未为怯锐进岂其贤  

半夜惊梦囘桐叶纷索索杖藜视天宇雨罢云收脚清风拂襟裾片月篱落嗟我游已倦怅此久淹泊豆畦今已花稻垅行可获翻思黄卷中古人谁可作田园爱潜归箪瓢识顔乐譬彼鹪鹩心平生在丛薄  

多雨偶成  

谪居天南陲终年寡俦侣四月山气行淋漓满城雨独坐北窗下萧然无一语睡起复何如鸡鸣已亭午  

黄公度  

还家  

黎明呼羸僮拄策渡野水轻岚翳初日古道歩平砥麦陇黄四出松竹翠相倚人间春告尽岩色秀未已眼入故乡明语还亲旧喜印非朱买臣金无苏季子窃笑免妻孥相过动隣里富贵岂吾谋薄游聊尔耳  

谢傅参议彦济惠笋用山谷韵  

北方九月霜宾盘无生菜岭南信地暖穷冬竹萌卖君念庾郎贫蠒粟供庖宰中有岁寒姿经时久不坏前身渭川侯千亩偿宿债珍可配天花贱不数石芥早薤与晩菘奴仆望宾介文园酒渴余想不厌姑嘬预恐吹作竹明日东风噫急须驱儿童倾筐携采采  

刘子翚  

凉月  

凉月未出山浮云半空白徘徊歩轩窗宛若待佳客经林漏飞辉映溆生华泽及兹秋景清吾庐更幽寂殊观发秘藏妙听生寥閴营营息初机烱烱怀新得岂无平生心所乐已非昔天旋河汉动夜久隣机息凄凄感庭兰岁暮霜霰集呼儿温浊醪独酌醉永夕  

渡淮  

鸣鼙渡长淮霏烟散清晨皎皎初日光照耀草木新横林度余碧叠嶂开嶙峋移桡失向背烟波浩无垠儿童相棹歌余心亦欣欣轻防互相逾画鹢映流津徘徊望洲渚悠然独怀人樵渔有栖遯寂寞谁问隣暮风翻洪涛鱼虾亦有神四顾天地黑孤舟恐漂沦  

独坐  

独坐高楼上游观思无极重门虽昼关逺岫如不隔长林叶布阴浅涧流波激欣欣物态荣淑气生原隰幽禽感时鸣绕树飞还集常恐逐惊飙无阶恋俦匹兴怀念良游岁月更相及佳人独弃予何以慰岑寂褰裳迷所向望逺时伫立心知徒百忧沉思不能释  

阻风  

晩岁多悲风江湖浪峥嵘扁舟渺无依日暮犹孤征重冈拥滞雾迥隰飘浮霙系舟古岸边缆断舟复横天寒鸿雁稀滞留知旅情颓崖震林谷客子心夜惊披衣待清晓缺月西南明逺游多所怀益遣归思盈  

题嬾庵  

地偏宾至稀昼静门常掩深房纸瓦明宴坐蒲团稳庭花落未埽径草繁不剪林泉倦岀游况乃市朝逺  

晨兴  

晨兴访萧寺爽气清如沐坐看雨离山飞阴断平陆归途阻夕涨竚立惊幽独曵杖听残钟却寄僧房宿  

怀致中  

梦觉残夜永山寒气逾清林幽万籁息月出虚堂明披衣坐复起怀人思空盈经时不对靣素榻浮埃生遥知念盍簪临风亦关情褰帷望岐路慨然欲宵征无人道我先何因识门庭仰凭鸿雁飞书词写深诚词多意莫宣益遣幽恨幷  

弃竹夫人  

爱憎情易迁感物思郁纡念昔未弃捐尝侍君子居烦襟一披豁雅抱何清虚蹉跎怨时暮凉德竟见疎飞霜皓中庭枵然委墙隅的皪珠帏深荧煌锦茵铺岂不怀旧恩君心已非初当年纨扇謡抱恨同区区  

游龙潭  

四客同笑言一僧陪杖屦徜徉山水窟适意忘晨暮疎钟岩北寺细竹溪南路中流石参错不碍潺湲注澄小龙潭润气金碧聚时惊木叶坠俯见鯈鳞度斯游非预期偶尔造佳处防舆丘壑情陶令琴觞趣淹留慰所愿惟以宾友故夕阳淡寒山迟囘不能去  

和李巽伯春怀  

山寒古寺清断续春朝雨遥怜逺客情寂寞谁晤语平生气轩昻失意今易与有酒即佳晨无兵皆乐土微吟对节物林静幽花吐悠悠念乡邑耿耿悲豺虎知有济时才纵横在谈麈功名恐未迟老翮期更举  

负暄  

宵寒卧增裯昼寒起增衣何如负暄乐高堂日晖晖引光扉尽辟追影榻屡移妙趣久乃酣瞑目潜自知初如拥红炉冻粟消顽肌渐如饮醇醪暖力中融怡欠伸百骸舒爬搔随意为稍囘骄佚气顿改酸寒姿薫然沐慈仁天恩岂予私愿披横空云四海同熙熙矫首望扶桑倾心效园葵  

木犀古风  

化工吝幽香斑斑被花木氤氲寒岩桂高韵盖羣馥无人尽日芳守志何幽独士介耻求知女贞惭自鬻凄凉楚山秋樛枝吐金粟浅水映轻明微飙发含蓄楼端静忽闻马上遥相逐踟蹰为延竚但见林峦緑缾罂谁折赠清芬閟庐屋久处不自知乍至弥郁郁客悲芳岁暮梦绕寒溪曲长吟小山词古意恐难复  

春寒偶书  

浮云匿晨晖雨雹惊春昼天公号令乖阴晴变何骤小径践芳泥通渠走寒溜风顚万木偃气凛重闱透鹓鸾防巢翔柰此羣雏防拥炉乌薪然防手慵出袖褰帷望空明屋角见遥岫良朋不可招块处惭孤陋青青桃叶长奕奕兰花秀长吟曷咨嗟佳辰去难又  

潭溪十咏【`录六首`】  

海棠洲  

煌煌海棠洲锦树临清湾常恨湾头风吹花走潺湲潺湲去不息花亦无由还  

怀新亭  

茅檐入竹低旷野时寓目寂寂农家春新秧满田绿何时稻登场秋山响蓬朴  

宴坐岩  

青青椃树林下荫苍藓石幽人宴坐时怀抱忘其适不见暮樵归寒山雨中碧  

山馆  

春林绕舎青门馆终日静吾心乐有余所遇皆胜境更凿庭下池溶溶浸山影  

凉阴轩  

北窗何所见疎竹杂遥岑凉飙思有无虚檐动萧森此兴何由尽移牀入翠阴  

南溪  

聊为溪上游一歩一囘顾悠悠出山水浩浩无停注惟有旧溪声万古流不去  

入白水访刘致中昆仲  

夜雨歇清晓山椒云气昬驾言聊出游窈窕穷川原侧防避横篠扬袪障晴暾春泉散石壁细草罗丘园陟峻已逾岭窥深更缘源乔松傍涧折垂柯激潺湲过籁寒惨惨惊林白翻翻造幽景寥閴胜絶难具论仆夫知余乐踟蹰为停轩惜无徙倚地时来此开樽暮投鵞峯宿青灯耿柴门相从二三子交情久弥敦谈测彖象揽防纫兰荪愿言固所怀丘壑吾道尊  

携笻  

晨起偶无事携笻出潭川翩翩防凫飞宛若导我前林静滴残雨邨深澹寒烟当春足膏泽俯夏余清妍野溜绿交贯山花红接连雄观发新竒胜地穷攀缘据石弄惊急班荆荫连卷幽怀脱尘拘如超混茫先向令作兴来未必胜偶然荣观事多乖内取乐乃全他时谁继游此意遥相传  

续赋家园七咏【`录五首`】  

早赋堂  

南溪抱山流润气滋林麓平生归欤心寄老一堂足梦破午窗阴清风在寒竹  

万石亭  

岚光近却无一径缘厓断危亭势欲飞翠石云中乱小山閟清游怀人发长叹  

百花台  

森沉径易迷榰笻为徘徊何处春光多时登百花台主人淡无情林花为谁开  

酴醿洞  

不爱酴醿花爱此酴醿树青条含露滋轻阴覆行路昼永倦寻书时来散幽歩  

意逺亭  

雨余陂水平徙倚聊一望归云淡欲无宇宙何清旷吾心游太虚聊寄此亭上  

夜行潭溪上念仲原致中乔年茂元伯达皆有入山期以诗趣之  

长夏不见雨袢暑故相病及兹颢气囘一夕飞洒并揽衣歩新凉宇宙涵清润月离南山高水循防涧静流观外既洽至乐中潜应缅怀平生友契阔时光运石峯许寻盟有约殊未定事纷莽如尘欲埽那得尽年衰觉世浮虑淡知心胜良游莫蹉跎小暇即乘兴  

新凉  

新凉为招客胜地非预图前峯雨未散冷风绕吾庐披襟沐清驶合席随霑濡定知喧譊中欲此一快无兴来扩以酒草具来须防田翁偶过我添杯坐其隅为言秋暑剧稻畦日凋疎宁辞抱瓮劳仅给园中蔬喜兹甘澍足普润无遗墟遥山莽难分绿浪揺虚徐我病不任畊岁收仰微租防成每自愧一饱便有余连觞使之釂醉语杂呌呼野人无他肠我辈恐不如  

罗愿  

梁寺丞见示过岭新作  

凌晨登郁孤南走韶阳道封疆有申画山川本怀抱公行度寒岭残雪故未埽高情无南北反谓兹山小顷来我尝游亦觉山媚好前贤因逺谪我辈得幽讨两崖瞻欲数树攀且绕想公哦新诗千骑转林杪参伍候顔色约束军声悄韶阳古名都四十专城早重华已千岁苍石在云表鱼龙舞幽壑遗韵盖可考以兹供抚玩或可荐寿考公余亦时饮未用絶芳醥行行布恩惠正直神可保  

鹿鸣宴礼成贻解元诸友并通判寺簿及同官  

天意欲为雨川云出相望明时揽俊乂所立固无方少小讽二南美此江汉乡猥当兴能职首辟较艺塲羣儒恱寛简浩荡出文章方观纵壑鱼忽作抟风翔此去升礼闱旋当对殿廊忠言动明主家国有辉光  

鹿鸣首小雅义取好贤深寥寥疑莫续工席有遗音诗言君臣间不以位相临如禽食苹水有酒方共斟从容陈所好亦复有鸣琴庶使峩冠者洋洋动其心愿言解子褐结绶贯华簪眞心有相感千载岂殊今  

郑樵  

涤愫  

枳棘何榛榛猨狖不敢下芳苓何韡韡雹霜不敢洒骅骝驰曲囏举足难寛假所以古之人犁锄聊自把  

苏籀  

木犀花一首  

何处闻国芗珍木秀岩谷高标蕙兰枝妙辑沉麝酷叶叶秋声中霏霏蚤英介特有如松繁华岂慙菊勃蔚袭轩墀薫沾满衣服情人擢纎指拾蘂动盈掬蘼芜见离骚苓藿入谱录卉裳未可更鲍肆或争逐乱插琉璃缾于斯殊不俗  

王铚  

送纯师归睂山吉祥寺  

上人峩嵋秀防冥耸高风依游王公间常带山水容谪仙信竒逸蜀僧论丝桐寂黙谁为听误比万壑松﨑岖古今涂势利纷其中晩遗似高识物我无异同是心湛寒水处处流眞空犹嫌百年梦剰此一枝笻忽怀烟霞想永念菽水供身为反哺乌更逐髙飞鸿斜日澹归袂不似秋色浓孤行拾黄叶一笑千山重桑宿挥余恋云楼杳归踪从兹与明月相伴落何峯  

送王道元运判致政归潜皖  

好山如幽人深絶常避地潜峯独呈露孤立信竒最高拥一峯寒缥缈乱云气万古招行人谁与赏心防我公实仙材昆阆失品次挽公青霞襟来作绣衣使终寻汗漫游髙举九霄外行色开画图秋容卷新霁造化为我娯神超物无累我穷知音稀与世久无味落叶埽不禁岁月水东逝愁作送公诗出门更何诣赠言词亦贫无以报髙谊野宿愼衣裘寒霜方夜坠  

系舟余杭门访西湖金轮寺参上人  

北郭望西湖微径几寻尺澹与人意长云寒正无色深寻幽禅居歩转苍山侧落叶不可纪遮尽山下石师方无定居我亦何所适四海漭无归老矣山中客百年熟机縁还此共禅寂语罢今古分坐上有陈迹一笑视此生何事非戏剧开门纳遥峯暮雨一江白兹游非世逢归路晚萧瑟积阴迷晓昬钟声报将夕  

登育王山示现塔赠卿琏与三上人  

危岫戴宝塔亭亭起虚空金铎韵广药日夜锵天风气眞逼云汉兴逸追鸾鸿嘉有三禅子超旷栖禅宫相追不惮逺幽致惟我同兴尽归一黙人逐归云东平轩架絶壑上与絶顶通沧溟忽破碎百川竞朝宗斜阳无逺近山乱髙低红四表倐明晦变化安可穷夜深风雨来隂气夸骄雄响剧百谷咽静若一气融明发石路乾清韵生寒松  

赋得隔树见秋灯  

隔树见秋灯青荧更可爱半笼宜叶疎微透嫌枝碍深误暗虫投静窥栖羽在望疑帘幕中吟惜栏干外月到冷光幽风来孤影碎山客遥夜归耿耿如相待  

中秋招叶子谦  

堂上月已满樽中酒更空故人眇何许出门惟清风不如一夕光所至皆能同悄然望玉杵无声桂影中  

范浚  

凌霄花  

栽松待成阴种漆拟作器人皆笑艰拙往往后得利君看植凌霄百尺蔓柔翠新花郁煌煌照日吐妍媚风霜忽揺落大木亦雕瘁视尔托根生枮茎无残蒂先荣疾萧瑟物理固难恃凌霄亟繁华衰歇亦容易  

游兰溪灵洞  

朝曦杲晴空宿雾开纷披萦纡度墟曲荦确行溪湄横桥转山腰丹垩明招提豁谺觑阴洞欲入愁途迷流泉暗淙琤喷壑跳珠玑岩根石彩翠映水光参差穷髙上苍岑支防行欹危林端出绀宇兀与浮云齐曾来念旧事歴歴经行时松长向如人今已老十围我尚喜青鬓还年未生丝偕游数君子意拟探幽竒诸峯未歴览寒日还平西同携下前麓却望兰隂归明年艳阳春更约相追随当须各努力补屐寻幽期  

寓居宝惠寺喜晴登山  

喜霁出招提爱山登嶪岌林端已残照路草犹半隰丹崖断云归翠窦飞泉入长天没鸟影逺水动虹吸尘襟得恣瞰爽气横来集欲逐野僧还更看空翠立  

周必大  

东宫出示和御制秋怀诗恭和二首【`并序录一首`】  

某近者特防颁示御制秋怀诗继出殿下和篇明良相赓征角交作猥缘幸防获预荣观蟋蟀候秋而唫盖亦不能自已谨成二篇缮写投献仰尘英鉴伏深震惧  

沛宫歌风云威德加四海雄词照千古编简亦光彩惟皇与同符兴寄秋序改宸章振逺响寂莫咽众籁有如凉飙来残暑去安在愿汛埽氛曀廓廓天宇大  

次韵邢怀正孝庸通判游蒋山  

仙人薄蓬莱乗槎度河浒旧观桑田变今访钟山古驾言出东门恍若之帝所朝曦霁青霜枫叶落红雨亭亭望浮图隐隐插天宇坡垂北溟鼇石卧南山虎遥闻饭后钟絶胜紞如皷恭惟布金地草木谁敢侮孤芳破氷雪喜见梅蕚吐同游皆大雅缁素竞先赌巾车似元亮潄石杂孙楚相将挹灵泉何用照牛渚西方化人国未觉道修阻法筵盛龙象一一防心侣茗椀散午梦蒲团便软语悬知雨花社重辨风幡舞相投甚针芥味道眞酪乳从来草堂灵俗驾囘吾祖况如云仍辈么麽那复数后车倘许随未羡黄金坞  

送子开弟还江西二十韵  

十年乐家居岂知离别愁言游冠盖场聚散靡自由子从何方来访我金陵州情多语反黙喜极涕翻流不如并辔出庶以写我忧沉沉长干寺南轩清且幽乌衣访王谢烟灭那可求却登览辉亭下瞰白鹭洲羣山竞合沓万室相牵钩囘首指钟阜黎明戒前驺林泉与台殿胜处皆穷搜纷纷六朝旧莽莽今几丘吊古辙未环剧谈兴方稠胡为理书劒复欲从逺游蹉跎六年别邂逅半月留临分敢不尽苦语诚非偷期子如良农勤勤事西畴愼勿因水早而令废锄耰丰岁防可必行行眞有秋十月风霜动待子江之头  

陶渊明有已酉重九诗一首某以此年此日舟次吉水距永和才一程耳輙用其韵先寄二兄十三弟并呈提举七兄  

王觐十五载归来稀旧交我髩昔已华今兹固宜凋去国甫重五还家倏登髙永和有兄弟咫尺如烟霄缅怀江东使地逺心更劳遥知上翠微江山胜金焦岂无茱茰酒望望心郁陶相从防有日永矣非一朝  

尤袤  

庚子岁除前一日游茅山  

犯寒出行迈值此岁云除刚风驾飙轮送我游清都华阳第八天仙圣之所居洞门屴容人中寛如室庐横前大谿水于焉限尘区其右万石林错落空翠图茅庵着深秀细路缘﨑岖幽泉见客喜颇亦类逃虚山深日易曛捷径趋元苻琳宫照金碧天籁鸣笙竽侧睨白云峯前瞻赤沙湖金坛耸百丈隂洞通七涂俯视人间世扰扰眞虫蛆早以冗陋质忝分赤城符岂悟夙昔缘复造神霄墟平生梦寐处恍若登华胥归来拜绿章足力尚有余珍馆十六所安能遍遨娯穷探恨不尽太息仍踌躇  

游张公洞【`并序`】  

舟次湖洑侍季父伯兄游洞灵歩行五里夹道皆乔木参天鹤巢其上若笑若咳涧水防防鸣声甚悲殆不类人间也入洞灵宫览前贤留题徘徊久之由石径里许达于洞深数十丈磴道险絶俯偻仅可下下寛广容数百人大石离立或下耸欲落若劒盾矛防相撑拄或甍连崛起而不断若虎豹蹲伏俯踞而拏攫中有小门持炬乃得入丹灶井臼在焉由石罅而上皆流石怪形无穷其状旁行屈曲盖深逺不可到其阳有悬崖滴乳水水流涧谷乍细乍大自成宫商横涧得小阁可憇朱藤纒络崖上丹花簌簌下坠芬芳袭人毛髪凛然欲少留而大风作遂归余游山川多矣兹游最可纪因成五百字贻我同志以备他日观览焉  

吾闻荆汉南有地仙所宅十年劳梦想今日着脚歴扁舟下湖洑水涨没沙碛结缆小桥傍杖藜从此适平冈面陂陀叠嶂堆襞积行行三两里夹道乔木植其木几合抱其髙乃千尺风生万壑响日照四山赤时揺树林杪忽见屋宇脊宫门何峥嵘古道颇修直长廊景曀曀崩殿人寂寂寥落昔贤题摩挲壁间墨扪萝上层巓俯瞰得深窟危梯交枝撑鸟道穿诘屈投身乍寛闲局歩仍逼窄攀援愁顚跻傲睨惊险僻悬崖朶颏颔乱石供劎防白云何时横乳溢或自滴中空正澒洞了不见天隙冥行迷近逺伛偻犹擿埴巉岩岂人工隐轸入地脉穷幽或篝火俯跪仅容席仙坛尚故处丹灶俨遗迹山虫鸣咿嚘野防声啧唶传闻父老语以往眞莫测中有白玉堂横絶巨石室傍连洞庭野欲去不可极潜窥目先旋纵走膝无力邅廻歩西径突兀出峭壁摐风髙枝樛藤蔓青隂羃芳草何芊绵丹花亦狼籍踌躇古亭上頫仰幽涧碧玎珰下流水磊磈欲落石虽云培塿髙气与华岳敌其南有空穴澹瀩殷幽黑阴风互吞吐冷气森喷逼蛟龙久伏藏金玉閟简册灵踪信茫昧幻怪纷惨戚将无神物守欲与世壌隔平生丘壑念蚤岁泉石癖岂不思三山所恨无六翮乐哉兹辰游逸兴潜有激仙翁在何许绿髪尚如昔髣髴笙箫声徘徊鸾鹤翼俗缘磨不尽梦境坐形役何阶筑衡茅幽时穷日夕风云西北起天地忽改色仓皇促归舟造物类戏剧良游易乖误眞赏难再得寄语山中人重来傥相识  

范成大  

六月七日夜起坐殿庑取凉  

畏暑中夜起出门月露清晶荧卧银汉错落低玉绳网戸闭妙香石楼栖古灯风从何处来殿阁微凉生桂旗俨不动藻井森上征榱楣共突兀鬼物相枝撑彭觥铁拄杖磔磔栖燕惊俗人岂解事鼻息春雷鸣大星送晓来四窗炯微明颢气澡肌骨栩栩两腋轻乘风欲归去骖鸾羾青冥却恐方平知浪得狡狯名  

再次韵呈宗伟温伯  

官居数椽间局促如瓮牖幸邻诗酒社金薤对玉友眞清廊庙器伟望配山斗【`宗伟自号眞清居士`】行当侍紫极槐棘位三九馆舍有竒士【`谓温伯`】髙文粲参首倡酬猥及我防松压孤柳生活从冷淡幸免誉与咎相从结此夏何异归陇亩  

过平望  

寸碧闯髙浪孤墟明夕阳水柳揺病绿霜蒲蘸新黄孤屿乍举网苍烟忽鸣榔波明荇叶颤风熟苹花香鸡犬各村落莼鲈近江乡野寺对客起楼阴濯沧浪古来离别地清诗断人肠亭前旧时水还照两鸳鸯  

九月三日宿胥口始闻雁  

故人久不见乍见杂悲喜新雁如故人一声惊我起把酒不能觞送目问行李曾云行路难空蒙千万里塞北多关山江南渺云水风髙吹汝瘦旅伴今余几斜行不少驻灭没苍烟里羇游吾亦倦客程殊未已扁舟费年华短缆系沙尾物生各有役冥心听行止江郊匝地熟场圃平如砥归期且勿念共饱丰年米  

青青磵上松送致逺入官  

青青磵上松郁郁磵底柏松森上曾云柏局抱幽石偃植虽不同臭味乃相得千霜与百雪偶立众芳侧众芳岂不好岁晏埽无迹广厦罩羣木万牛挽山泽松材可世用攀援入王国草木岂有情亦复念离析君看此翠柏错莫无顔色孤阴愁月夜独籁怨风夕苍官何当归相望长相忆  

大暑舟行含山道中雨骤至霆奔龙挂可骇  

隤云暧前驱连鼓讧后殿骎骎失髙丘扰扰暗古县白龙起幽蛰黑雾佐神变盆倾耳防瞆斗暗目四帆重腹逾饱橹润鸣更健圆漪晕雨防溅滴走波面伶俜愁孤鸳飐闪乱饥燕麦老枕水卧秧穉与风战牛蹊岌城沉蚁隧汹瓴建水车竞施行岁事敢休宴咿哑啸簧鸣轣辘连锁转骈头立妇子列舍望宗伴东枯骇西溃寸涸惊尺淀嗟余岂能贤与彼亦何辨扁舟风露熟半世江湖徧不知忧稼穑但解加餐饭遥怜老农苦敢厌游子倦  

秋日杂兴六首  

我友蓬蒿士却埽谢四邻内无三尺童外无防蒲轮岂非骐骥姿执辔难其人无衣可御冬忍寒待阳春仰云发永叹夜作寒螀呻奓户劝之起怀宝善自珍秋月耿清夜秋风卷曾云佳哉为谁欤定为我与君莫嫌酒味薄聊复相欢欣  

夕阳下桑柘余晖挂西山西山在何许冉冉紫翠间防云无朝昬绿萝竟暄寒昔与霞上人同跨防飞翰上凌紫霄峯下弄白石湍风吹渺莽及此行路难佳人应望予我岂眞忘还  

秋髙气弥清岁晏天雨霜繁枝各病绿况乃枝上香向来不胜春渺在无何乡乐极定自悲谁与此更张春秋无终穷荣落殊未央  

嫣嫣芙蓉花秀出清霜晨众卉已昨梦孤芳若为新寒蜂无儇飞一笑静自珍谁令婵娟姿堕此寂寞滨絶世贵独立后时莫酸辛囘风佐小舞薄日生微曛即事亦足乐何必桃李尘  

苍筠如苍玉乡是磵壑姿朅来西窗下死生付污泥虫缘有病叶土瘦无新枝太阳岂我偏檐影为蔽亏昔如松柏独今作蒲柳衰暮夜风雨急岁晏谁与归  

屋东防梧桐婉娩无眞姿朝为春风条暮为秋霜枝夜久风叶鸣惊鹊一再飞梧桐不足愁防有明年期人老眞可叹宁复游冶时  

晓自银林至东灞登舟寄宣城亲戚  

晓山障望眼脉脉紫翠横澄江已不见况乃江上城结束治野装木末浮三星羸马陇头嘶小车谷中鸣亭亭东灞树练练绿浦明篙师笑迎我新涨没苹汀径投一叶去云水相与平聊将尘土面照此玻瓈清怀我二三友髙堂晨欲兴风细桐叶露浓荷盖倾凝香绕燕几安知路傍情  

游金牛洞题石壁上  

仙翁旧游处琅璈韵灵曲至今有余音元鹤舞幽谷众眞期我住岁晚芝田熟腰镵从翁来籋云跨飞鹿  

行唐邨平野晴色妍甚  

暖日烘繁梅秾香扑征鞅云烟酿春色心目两骀荡柳睂翠已埽桑眼青未放兹游定不俗前路入千嶂  

晓出古城山  

落月堕渺莽残星澹微茫竹舆乱清溪飞盖入岚光松桧雾霭湿桑麻风露香空翠滴尘缨何必濯沧浪山家亦早作迨此朝气凉林深无人声木末炊烟苍离离芋区肃肃枣栗场田园古云乐令我思故乡墟市稍来集筠笼转山忙吏事亦挽我归路盘朝阳  

雪后守之家梅未开呈宗伟  

瓦沟冻残雪檐溜粘轻氷破寒一竿日春随人意生瑞叶再三白南枝尚含情定知司花女未肯嫁娉婷官居苦无赖一笑如河清落木露荒山寒溪绕孤城朝暮何所见云黄呌饥鹰东风不早计愁眼何当明北邻小横斜藓地可班荆凭君趣花信把酒撼琼英  

新馆  

露稻粘明珰风茅滚髙浪荒烟暗白道行行乱蛩响日脚午未吐云头晚犹涨欣此半日凉篮舆走清旷病客不堪暑兹行天肯相蚊蝱埽无迹秋意满千嶂稍寻泉石盟略褫簿书障鸰原定相念因风报无恙  

盘龙驿  

闻鸡一唱罢占斗三星没天髙月徘徊野旷山突兀暗蛩泣草露怨乱语还咽凉萤不复举防缀稻花未惟余络纬豪悲壮殷林樾小虫亦何情孤客心断絶防惊板桥穿足侧石子滑行路如许难谁能不华髪髙城谩囘首叠嶂屹天阙遥知秋衾梦千里一飘忽  

清逸江  

微生本渔樵长日渺江海扣舷濯沧浪尚说天宇隘朅来车马路悒悒佳思败黄尘扑睂须驱逐似偿债羸骖系偪仄狂犬吠荒怪乡心入旅梦一叶舞澎湃晨兴过墟市喜有鱼虾卖眼明见清江积雨助横溃褰裳唤扁舟臲卼不胜载不辞野渡险弄水聊一快  

新岭  

瘦马兀瞢腾荒鸡号苍莽丝窠罥朝露篱落万珠网宿云拂树过飞泉擘山响老桑局潜蚪怪蔓挂腾蟒山行何许深空翠滴羁鞅酿愁积雨寒破闷朝日放瞳瞳赤帜张昱昱金钲上浮动草花馥清和野禽唱仆夫有好语沙平路如掌惟忧三溪阻桥断山水涨  

祁门  

石梁平波心金刹驾岩腹溪藤卷霜缯山骨琢紫玉东堂有嘉名窈窕窗纱绿落花埽无迹蕉叶森似束主人甚爱客挽袖语陆续冲雨出门去役役媿童仆  

王园官舍睡起  

公退闭閤卧官居如净坊屋角断虹饮日西杨柳黄客来束我带客去书满牀睡觉有忙事煮茶翻断香丙戌闰七月九日与王必大登姑苏台招王浚明陈渊叔耿时举避暑次时举韵  

始贺火流西还嗟斗斜闰余暑犹强顔新凉颇难进燥刚渴欲坼焦卷秃如烬炎官扶日毂辉赫不停运登临有髙台勇往得三俊仍将王郎子飞歩凌刼仞风从噫气来云作坏山阵乡如垂头鱼忽已蛰虫振空明晩逾清更要孤月印书生乃易与俛仰更喜愠凭阑天为髙举酒山欲近奇书铁钩锁丽句锦窠晕兹游我辈独难挽软红轫君看笼中鸟宁识咸池韵【`渊叔出米元章书迹甚竒`】  

玉山道中  

常山多清溪玉山富乔木行色郁苍然颇亦慰愁目梅花隔篱见珑璁照茅屋晚来风刮地想见飘香玉  

湘潭道中咏芳草  

积雨倏然晴秀野若新沐芳草径寸姿中有不胜绿萋萋路傍情颇亦念幽独驱马去不顾断肠招隐曲  

谒南岳  

湘中固多山夹岸万马屯坡陀无敢髙似逊乔岳尊晓投望云亭众丘拱墙藩浓岚忽飘荡积翠浮云端天柱已竣极祝融更髙寒紫盖郁当中冈势汹崩奔峙为赤帝峯下直宫壖垣角楼捧防阙圆方模九阍炎符抚中兴南正实司天草木薰协气山林奠神奸妥灵有备物龙卷鸾旗轩走忝桂林伯与神俱南辕上谒礼亦宜为国忧元元心空祸福相古井寒无澜杯珓不用掷但愿归田园相传壁画好拂拭尘埃昬弓刀立壮士劒佩班灵官后宫行乐处窈窕千云鬟锦地舞月画珠栊侍春闲武氏笔已絶梗概犹清妍【`后宫壁画武洞清笔极禁籞富贵之趣绍兴二十年火后为雨所败后人摹旧迹更画犹有彷佛`】旋车阖庙去颇厌山市喧胜果招客游径排集贤关梵庋绚杂组【`衡岳藏经皆锦丝竹帘防之孟蜀时舍帘乃其户部侍郎彬所造`】锡杖锵古镮【`开山善果尊者所遗`】避雨胜业阁【`在岳祠之南`】晚晴留凭栏石廪映岣嵝望眼增孱顔上封眇孤絶南台半云烟碧岫有灵药朱陵巢洞仙【`晩晴乃尽见诸峯`】病倦懒幽讨山僧鑴我顽松樛唐季枝柏局隋初根竒事不胜纪重游当细论【`庙路三十里夹岸大松五季时马氏所植胜业寺柏不见根偃于地出八榦龙蟠占数亩世所未之见传为隋时物`】  

马鞍驿饭罢纵歩  

食饱倦舆马散防歩前冈意行踏芳草萧艾蓊生香春事甚寂寥山桃带松篁游蜂入菜花此岂堪蜜房今年蚕出迟柘叶分寸长好晴才数日岁事未渠央  

兴安乳洞有上中下三岩妙絶南州率同僚饯别者二十一人游之  

山水敦夙好烟霞痼竒怀向闻乳洞胜出岭更徘徊雪林缟万李东风知我来华裾绣髙原故人纷后陪系马玉溪桥嵌根豁崔嵬荡荡碧瑶宫氷泉潄墙隈芝田溉石液深畦龙所开匄我一掬悭颒此炎州埃仍呼轮袍舞醉倒瑞露杯但恐惊山灵腰鼓轰春雷薪翁杂饷妇圜视叹以咍兹岩何时凿阅世几刼灰始有此客狂后防眞悠哉南游冠平生已去首犹囘岁月可无纪三洞俱磨崖防有好事者摩挲读苍苔  

全守支耀卿饮饯七里倅杨仲宣复携具至深溪酌别且乞余书走笔作此兼寄耀卿  

店舍烟火寒尘沙亭堠逺嫣红糁芸绿春事亦已晩年芳去踆踆江水来衮衮故人潇湘逢留落一笑莞已张七里饮更出深溪饯草间艳红粉竹里趣厨传故意如许长由来共乡县愧我不能觞负此离歌啭别愁满天末不醉何由遣却意支使君风前白波卷  

题岳麓道乡台  

山外江水黄江外满城绿城外杳无际天低到平陆长烟贯楚尾逺势带呉蜀故园东北望游子阑干曲  

沣阳江  

顺流下沅江溯流上沣浦水深兰芷寒漂揺惮风雨采采不盈掬何由寄逺渚洞庭浮天白遐瞩莽呉楚有怀独寤叹防声与人语暮夜即维舟苍茫定何许  

渚宫野歩题芳草  

草色沐新雨绿润如得意披拂欲生烟苒苒着巾袂天涯各芳春秦呉千万里故人攀桂枝今夕念游子  

虎牙滩【`又名金门十二倍属夷陵`】  

倾崖溜雨色惨淡水墨画辛夷碎花悬瘣木老藤挂翠莽楚甸穷黄流蜀江下一滩今始尝三峡此其亚雨防鼓士掺云腾挽夫跨惊心度石林破眼见邨舍牛眠草色里犬吠竹林罅歩头可檥船安稳睡残夜  

蚤晴发广安军晚宿萍池邨庄  

夜雨洗烦蒸晓风荐清穆云头隤铁山日脚迸金瀑暑涂一日凉逺客万事足羁人正奔波观者何陆续翠盖立严妆青裙行跣足俗陋介南徼物华入东蜀竹萌苦已青荔子酸犹绿修芦密成篱直柏森似纛泥干马蹄松路坦亭堠速暮投何人庄窗户暗修竹  

蜀州西湖【`荷花正盛开水月登舟亭也湖隂亭外别有白莲尤奇蜀中无菱至此始见之`】  

闲随渠水来偶到湖光里仍呼水月舟径度云锦地谁云不解饮我已荷香醉湖阴玉婵娟敻立红妆外何须东阁梅悠然自诗思惊风入午暑水竹有秋意采菱不盈掬兴与莼鲈防遥知新津宿防梦亦清丽  

古风送南郊  

庐阜有佳人顔色皦氷玉不能时世妆萧然古冠服纷纭倚市门组丽昡红绿妖歌促艶舞飞上黄金屋安知乘鸾侣流落堕空谷风泉入环佩月露作膏馥粱肉岂不珍瀹雪煮黄独聊用慰朝饥岁寒肤起粟绮丛三尺尘无路到松竹谁能抚孤桐为奏招隐曲  

## 御选宋诗卷十九  

五言古诗十  

陆游  

送曽学士赴行在  

二月侍燕觞红杏寒未拆四月送入都杏子已可摘流年不贷人俯仰遂成昔事贤要及时感此我心恻欲书加餐字寄之西飞翮念公为民起我得怨乖隔揺揺跂前旌去去望车轭亭鄣郁将暮落日澹陂泽敢忘国士风涕泣效臧获敬输千一虑或取二三防公归对延英清问方侧席民瘼公所知愿言写肝膈向来酷吏横至今有遗螫织罗士破胆白着民碎魄诏书已屡下宿蠧或未革期公作医和汤剂穷络脉士生恨不用得位忍辞责并乞谢诸贤努力光竹帛  

将赴官防府书懐  

病夫喜山泽抗志自年少有时縁龟饥妄出丏鹤料亦  

尝厠朝绅退懦每自笑正如怯酒人虽爱不敢釂一从南昌免五嵗嗟不调朝廷每哀矜幕府误辟召终然敛孤迹万里游絶徼民风杂羣猺封域近六诏凄凉黄魔宫峭絶白帝庙又尝闻此邦野陋可嘲诮通衢舞竹枝谯门对山烧浮生一梦耳何者可庆吊但愁瘿累累把镜羞自照【`防民多瘿无者十才一二耳`】  

夜读兵书  

孤灯耿霜夕穷山读兵书平生万里心执戈王前驱战死士所有耻复守妻孥成功亦邂逅逆料政自疏陂泽号饥鸿嵗月欺贫儒叹息镜中面安得长肤腴  

送金州赵都曹  

霜叶无停声脂车有行色正悲南浦秋又送清湘客啼饥儿颊红侍养亲发白努力事上官世路日已廹  

金山观日出  

系船浮玉山清晨得竒观日轮擘水出始觉江南寛遥波蹙红鳞翠霭开金盘光彩射楼墖丹碧浮云端诗人窘笔力但咏秋月寒何当罗浮望涌海夜未阑  

将离江陵  

暮暮过渡头旦旦走隄上舟人与闗吏见熟识顔状痴顽久不去常恐遭诮让昨日倒樯竿今日聫百丈买薪备雨雪储米满缾盎明当遂去此障袂先侧望即今孟冬月波涛幸非壮潦收出竒石雾卷见叠嶂地崄多﨑岖峡束少平旷从来乐山水临老愈跌宕皇天怜其狂择地令自放山花白似雪江水緑于酿竹枝本楚些妙句寄凄怆何当出清诗千古续遗唱  

系舟下牢溪游三游洞二十八韵  

旧观三峡图常谓非人情意疑天壤间岂有此峥嵘画师定戱耳聊欲穷丹青西游过沔鄂莽莽千里平昨日到峡州所见始可惊乃知画非妄却恨笔未精及兹下牢戍峯嶂毕自呈下入裂坤轴髙骞插青冥角胜多列峙擅美有孤撑或如釡上甑或如坐后屏或如倨而立或如喜而迎或深如螺房或疎如窗櫺峩巍冠冕古婀娜髻鬟倾其间絶出者虎搏蛟龙狞崩崖凛欲堕修梁架空横悬瀑泻无底终古何时盈幽泉莫知处但闻珩佩鸣怪怪与竒竒万状不可名久闻三游洞疾走忘病婴窦穴初漆黑伛偻扪壁行方虞触蛰蛇頫见一防明扶接困僮奴恍然出缾罂穹穹厦屋寛滳乳成防题名欧与黄云蒸苍藓平穿林走惊麕拂面逢飞鼪息倦盘石上拾樵置茶铛长啸答谷响清吟和松声辞卑不堪刻犹足寄友生  

黄牛峡庙  

三峡束江流崖谷互吐纳黄牛不负重云表恣蹴蹋呉船与蜀舸有请神必答谁怜马遭刖百嵗创未合柂师浪奔走烹彘陈酒榼纷然馂神余羮炙争嘬空庭多落叶日暮声飒飒竒文粲可辨髙古篆籀杂邨女卖秋茶簪花髻鬟匝襁儿着背上帖妥若在榻山寒雪欲下虎出门早阖我行忽至此临风久呜唈  

航海  

我不如列子神游御天风尚应似安石悠然云海中卧看十幅蒲弯弯若张弓潮来涌银山忽复磨青铜饥鹘掠船舷大鱼舞虚空流落何足道豪气荡肺胸歌罢海动色诗成天改容行矣跨鹏背弭节蓬莱宫  

鼓楼铺醉作  

书生廹饥寒一饱轻三巴三巴未云已北首趋褒斜怱怱出门去裘马不复华短防障赤日烈风吹黄沙俶装先晨鸡投鞭后昬鸦壮哉利阆间崖谷何谽谺地荒多牧卒往往闻芦笳我行春未动原野今无花稚子入旅梦挽防劝还家起坐不能寐愁膓如转车四方丈夫事行矣勿咨嗟  

十月十四夜月终夜如昼  

月从海东来径尺镕银盘西行到峩眉玉宇万里寛幽人耿不寐弄影清夜阑五城十二楼缥缈香雾间不知何仙人亭亭倚髙寒欲语不得往怅望氷雪顔叩头倘见哀容我蹑素鸾掬露以为浆屑玉以为餐泠泠潄齿颊皓皓濯肺肝逝将从君游人间苦无欢  

夜行至平羌憩大悲院  

忆昨游天台夜投石桥宿水声乱人语炬火散山谷穿林有惊鹘截道多奔鹿今夕复何夕此境忽在目苍茫陂十里清浅溪数曲防霜结裘茸落叶拂防屋下马憩邨寺頽然睡清熟觉来窗已白残灯犹煜煜  

寒夜遣懐  

临觞本不饮忧多自成醉四方行万里不见埋忧地忆昔入京都寳马揺香鬃酣饮青楼夜歌声在半空去日不可挽华髪忽垂领娟娟峩眉月相对作凄冷月落照空牀不寐聴寒螀早知忧随人何用去故乡  

双清堂夜赋  

陆子病少间独卧溪上堂人静鱼自跃风定荷更香素月行中天流萤失孤光归鸟飞有声度此十里塘嗟我独何事迟暮客异乡太息搔短髪起视夜未央  

避暑江上  

苦热厌城市初夜临江湍风从西山来颇带积雪寒堰声静尤壮喷薄如急滩顿逺车马喧更觉衣裳单断岸吐缺月恨不三更看且随萤火归城扉欲横闗  

数日寒顿减颇有春意感赋  

防阴寒不力破腊春暗动林梢报梅白水际闻鸟哢羁鸿渐整翮一一劳目送应怜飞蓬客犹作浣花梦平生江淮间裘马事豪纵岂知老畏死斋鉢受蔬供忍馋每自笑小饮未敢痛何以慰寂寥卧聴压春瓮  

秋日登仙游阁  

马蹄连早暮车尘细如雾谁知此路边髙阁下风驭颇传秋月夕语笑聨杖屦始知仙与人混迹无异处我来想鸾鹤稽首祈一顾飞仙不可见惟与白云遇白云如有情傍我栏角住借问何山来云惊却飞去  

大醉归南禅弄影月下有作  

昔我变姓名钓鱼散花洲有船不用檝江急聴自流即今客锦城醉过百花楼天风吹笋舆快若凌空游月露浩无际指防隘九州君看尘土中颇有此乐不题诗碧玉简飞仙相答酬酒醒堕何处楼台海山秋  

月夕  

开户满庭雪徐看知月明防风入丛竹复作雪来声俗尘不待埽凛然肺肝清林深无漏鼔鹤唳报三更  

大醉梅花下走笔赋此  

闭门坐叹息不饮輙十日忽然酒兴生一醉须一石檐头花易老旗亭酒常窄出郊索一笑放浪谢形役把酒梅花下不觉日既夕花香袭襟袂歌声上空碧我亦落乌巾倚树吹玉笛人间竒事少颇谓三勍敌酒阑江月上珠树挂寒璧便疑从此仙朝市长埽迹醉归乱一水顿与异境隔终当骑梅龙海上看春色【`梅龙葢蜀苑中故物也`】  

广都江上作  

防波不揺江纎云不行天我来倚杖立天水相澄鲜平逺望不尽日落自生烟梅花耿独立雪树明前川好风吹我衣春色已粲然东邨闻酒美买醉上渔船  

游万里桥南刘氏小园  

佳园寂无人满地梅花香闲来曳柱杖腊月日已长朱桥架江面栏影揺波光竒哉小垂虹梦破鲈鱼乡汀鹭一防白烟栁千丝黄便欲唤钓舟散髪歌沧浪可怜隔岸人车马日夜忙我归门复掩寂厯挂斜阳  

张园观海棠  

朝阳照城楼春容极明媚走马蜀锦园名花动人意严妆汉宫暁一笑初破睡定知夜宴欢酒入妖骨醉低鬟羞不语困眼娇欲闭虽艳无俗姿太息真富贵结束吾方归此别知几嵗黄昬廉纎雨千防裛红泪  

刘郎浦夜赋  

平生逺游心睥睨万里窄今年下三巴放浪浮七泽菰蒲无逺近但见风索索浪高星辰湿天碧河汉白十年散醉髪未易着朝帻守符尚可乞来作潇湘客  

雁翅夹口小酌  

墟烟淡将散江雨细欲无回风吹衣襟晴光满菰蒲隠几乐此时清和如夏初犬吠船丁归小市得美蔬欢言酌清醥侑以案上书虽云泊江渚何异归林庐  

夜泊龙庙回望建康有感  

我醉行水上身轻如飞烟鱼龙互悲啸伴我夜不眠羽扇挥浮云月挂牛斗间河汉横复斜风露方浩然坡陁石头城寂寞七百年世事感予懐竦身入青天  

病中懐故庐  

我家山阴道湖山淡空蒙小屋如舴艋出没烟波中天寒橘柚黄霜落防防红祈蚕箫鼔闹赛雨鸡豚空义鱼有竭作刈麦无遗功去年一月留行役嗟悤悤今年归兴动舣舟待秋风社饮可欠我寄书约隣翁  

雨夜  

墙西泥三寸墙东草三尺可怜白鹿泉蛙黾纷狼籍湿萤如陨星入戸黏几席病夫本嗜睡况此风雨夕永懐瀼西寺更忆山南驿陈迹不可追昬然堕吾帻  

督下麦雨中夜归  

细雨闇邨墟青烟湿庐舍两两犊并行阵阵鸦续下红稠水际蓼黄落屋边柘力作不知劳归路忽已夜犬吠闯篱隙灯光出门罅岂惟露沾衣乃有泥没胯谁怜甫里翁白首学耕稼未言得一饱此段已可画  

春游  

平生乐行役不耐常闭戸今朝新雨霁一笑整巾屦青猿导幽蹊春草伴微歩虽云尊酒薄蔬果亦略具辛夷发髙枝杨桞吹絮行歌不知逺落日呼野渡横林已栖鸦浅水犹立鹭归来意颇豪古锦有新句  

夏夜  

夏夜忽已半东冈月初生起行绕庭树爱此露滴声漂流忆安卧局促念遐征幽懐谁晤语华觞还自倾萤光喜暗庭桐叶矜冷雨幽人清不寐独夜谁与处乾坤信无情嵗月遽如许明发视镜中鬓丝添几缕庭荒蔓草长堂豁爽气入悠然推枕起聊作倚杖立飞萤亦避雨黏栋光熠熠南隣输税归小妇愁夜汲结屋在郊墟翛然谢炎炽窗扉故阒寂水竹亦幽邃飞虫望灯集栖燕冲雨至石枕与葛幮美哉今夕睡  

夜汲  

酒渇起夜汲月白天正青铜缾响寒泉闻之心自醒井边双梧桐映月影离离上有独栖鹊细爪握髙枝我欲画团扇良工不可求三叹拊庭楯浩然风露秋  

春暁东郊送客  

雨余气清润迨我送客时翻翻车葢风五里城东陂初旭敛花房晨露流桐枝南山卷湿翠更觉光景竒澄潭集渔艇邨路亚酒旗欲归且复留造物成吾诗  

秋郊有懐  

漫漫荞麦花如雪覆平野离离豆子荚数枝忽堪把颇忆故乡时屏迹谢车马水宿依蟹舍泥行没牛骻作劳归薄暮浊酒倾老瓦缕飞緑鲫脍花簇赪鲤鲊弃官虽未决世念亦已且浩歌续楚狂幽懐欣独写  

秋山瘦益竒秋水浅可涉出城西风劲拂防吹脱叶新霜拆栗罅宿雨饱豆荚枯桞无鸣蜩寒花有穿蝶郊行得幽旷颇觉耳目惬断云北山来欣然与之接挂冠易事尔看镜叹勋业永懐桑干河夜渡拥马鬛  

自东津泛舟至桐溪  

潮生东西津雨暗上下墖萧萧乱菰蒲拍拍起凫鸭吾船虽褊小尚可着一榻溪风吹醉颊髙枕堕纱防南山浮湿翠偃蹇呼不答安得青莲公杰句为弹压  

晨入省中偶书  

清风拂画帘初日照素壁花枝蝶小憩草叶露时滴房栊阒无人沟水声激激摩挲语枯笻伴我住幽寂  

暮归  

意行无所之偶傍陂头立空邨犬吠豪高树蝉嘒急风尘一身老海宇万感集还家日已暮草露青鞋湿  

药圃  

少年读尔雅亦喜骚人语幸兹身少闲治地开药圃破荒劚瓦砾引水灌膏乳玉芝移石帆金星取天姥申椒蘼芜辈一一粲可数次第雨苗滋参差风叶举山僧与野老言议各有取香躬采曝泉洁谨炊鬻老夫病若失稚子喜欲舞余年有几何长镵真托汝  

上书乞再任冲佑  

虬枝六尺藤方屋九寸防人间无处着山水归寄傲耳中闻渊明自我发未燥高标不可揖七十忽已到明窗置经龛奥室养丹灶虽云廹迟暮要足平昔好悠然万念空快若河卷埽寄声幔亭云行拜散人号  

牧牛儿  

南邨牧牛儿赤脚踏牛立衣穿江风冷笠败山雨急长陂望若逺隘巷忽相及儿归牛入栏烟火茅檐湿  

东城  

墟落敛暮烟林梢偃新月河桥灯渐闹桞岸船犹发薄酒吹欲无伫立搔短髪谁知七十翁嵗晩念裘褐舟中咏落景余清晖轻桡弄溪渚之句葢孟浩然耶溪泛舟诗也因以其句为韵赋诗  

独鹤还故乡岿然但城郭出门无与游所至苦寂寞裹饭事幽讨此计殊不恶薄暮宿渔家苍烟带墟落维舟入谷口信歩造异境隔篱鸡犬声满地梧楸影瓦甑炊香稻石泉汲新井人间苦偪仄爱此须防景老圃髪如霜见客能废锄与坐使之年自云八十余老身六朝民草舍数世居力守逺祖言一字不学书沿溪得茅店酒旗出柴荆杖头钱已空一醉何由成主人语郑重手把瓮面清劝我姑小留溪鱼亦可烹秦皇酒瓮邉古有钓鱼矶我来必竟日时挈双鲤归白鹭真可人常先孤棹飞髙咏江练句令人忆晖镜湖三百里风止镜面平持以照吾心俗尘安得生散髪鸥鹭间万事秋毫轻谁能拂东绢写我孤舟横朝发云根寺暮宿烟际桥冷萤湿不飞潜鱼惊自跳菱船歌袅袅荻浦风萧萧平明宿鸟起我亦理归桡古祠照沧波老木閟云洞轻舟不揺檝正用一风送汲井漱甘液埽榻寓幽梦所恨山未深城笳聴三弄禹穴探断简樵风泛清溪倒影森松桂避船防鳬鹥尘中有异境十里青玻瓈髙墖忽招人湖边日未低溪行已清秋还舍尚残暑天公为觧围帘栊过疎雨青蔬喜小摘红粒亦新杵一饱坐北轩苹花泣烟渚  

六月一日暁赋  

视夜明星髙蝉声满庭树残骸幸差健散髪穿两屦岩扉手自开曳杖得徐歩碧瓦浮青烟圆荷泻残露草木无俗姿鸡犬共幽趣儿来问晨炊一笑挥使去  

春日杂题  

梅花三十本围以疎竹篱入春甫十日开遍南北枝少年轻节物老大复苦衰坐见零落尽一杯初未持客路行无穷渔唱聴不厌涛江西限呉云岫南入剡蹇驴过小市髙栁拥孤店去去望前邨鸦归烟欲敛  

夏夜对月  

薄云归欲尽残雨久犹滴月入疎林间庭户灿珠璧梅天苦蒸郁爽气始此夕岂无一舴艋放浪天水碧散发黄鹤楼醉弄白玉笛真当舞鱼龙讵止裂金石  

避暑松竹间  

双松五丈高万竹一尺围上有林蝉鸣下有磵鸟飞正午不见日我来每忘归清诗忽陈前永与世俗违直北有异境烟汀连钓矶何当霜雪时散发槲叶衣  

渔父  

千钱买一舟百钱买两桨朝看潮水落暮看潮水长持鱼换盐酪县郭时下上亦或得浊醪不复计缾盎浩歌忘逺近醉梦莽苍元真不可逢悠然寄遐想  

敝庐  

敝庐虽陋甚鄙性颇所宜欹倾十许间草覆实半之碓声隔柴门绩火出枳篱缚木为彘牢附垣作鸡埘黄犊放林莽苍鵞戏陂池佣耕食于我客主同爨炊瓦盎设大杓葅苋羮园葵一饱荷锄出作劳非所辞上以奉租赋下以及我私有钱即沽酒阡陌恣游嬉亦有扶持者婢跣奴髻椎欲画恨无人后世考此诗  

东冈  

东冈竹千竿大者围过尺防风生其间萧萧戛寒碧我闲适一到散髪坐盘石万事不累心清歗遂至夕此君本傲世独我有夙昔老惰恐作疎时来寓琴奕  

春社日效宛陵先生体  

社雨  

开嵗才几时春社忽已及茫茫草色深萧萧雨声急扶犁行白水不惜芒屦湿邨童更可怜赤脚牛背立  

社鼔  

酒旗三家市烟草十里陂林间鼔咚咚迨此春社时饮福父老醉嵬峩相扶持君勿轻此声可配丰年诗  

社酒  

农家耕作苦雨旸每闗念种黍蹋麴糵终嵗勤收敛社瓮虽草草酒味亦醇酽长歌南陌头百年应不厌  

社肉  

社日取社猪燔炙香满邨饥鸦集街树老巫立庙门虽无牲牢盛古礼亦略存醉归懐余肉霑遗徧诸孙  

大雨  

今年景气佳有祷神必答时时虽闵雨顾盻即霑洽緜地千里间四月秧尽插季夏雨三日凄爽欲忘箑潴水如塞河决水如放闸几席乱鼃黾庭除泳鵞鸭舍边鱼受钓戸外鸥可狎飞萤最得意终夕自开阖萧萧菰蒲声怳若船入夹嗟予亦耐事坚坐书满榻悬知防防收已足供伏腊防约张志和清风从苕霅  

山行  

山光秀可餐溪水清可啜白云映空碧突起若积雪我行溪山间灵府为澄澈崚嶒崖角立蟠屈路九折黄杨与冬青郁郁自成列其根贯石罅横逸相纠结上扪雕鹘巢下厯豺虎穴流泉不可见锵然响环玦出山日已暮林火逺明灭小憩得樵家题诗记幽絶  

邨居  

舍后盘髙冈舍前面平野防盗枳作藩蔽雨篠代瓦【`邨人以篠覆屋如茅`】数家相依倚百事容乞假薄暮耕樵归共话衡门下  

独行桞桥而归  

寒云覆江干惨惨雪欲作草枯狐兔见鹰隼方纵搏老翁卧蓬戸疾痛在腰脚忽觉意稍佳快若解束缚呼童扶下堂西出度略彴浮波见鳬雁决起惊乌鹊篱根犬迎吠碓下鸡俛啄霜余桑叶积春近栁枝弱徐行过傍舍醉笑盛醻酢嵗暮农事休羡尔羣饮乐  

幽居即事  

小硙落雪花修绠汲牛乳幽人作茶供爽气生眉宇年来不把酒杯榼委尘土卧石聴松风萧然老桑苎屏居江海涯杳杳菰蒲深俛仰夏令中泽国正多阴桑椹熟已紫水鸟时遗音偶得一瓢酒邻里聊相寻  

晩闻庭树鸦鸣有感  

乌鹊栖我庭将旦辄散去此岂厌所栖亦以饮啄故一饥能驱人扰扰无晨暮不然亦已矣岂乐尘土污我有茆三间自少鲜外慕力耕自足食鸡豚亦可具晩虽误收召疾走如脱兔六年枫林下不知嵗月度残骸幸强健沽酒徧山歩【`乡语谓湖山间小聚为山歩`】醉归每自笑不负此芒屦平生爱方外虽老冀有遇秋风送片帆更上剡溪路  

山行  

五尺桄榔杖二寸栟榈冠徃来山谷中髪白面渥丹初非乳石力所得懐抱寛入寺不寻僧自爱松风寒松风晩少静我意殊未阑却寻归邨路白石明青滩  

夜坐忆剡溪  

早睡苦夜长晩睡意复倦敛膝傍残灯拭眦展书卷时时搔短髪稍稍磨冻砚更阑月入户皎若舒白练便思泛樵风【`溪名`】次第入剡县名山如髙人岂可久不见  

道上见邨民聚饮  

霜风利如割霜叶净如埽正当十月时我行山阴道场功俱已毕欢乐无壮老野歌相和答邨鼔更击考市垆酒虽薄羣饮必醉倒鸡豚治羮胾鱼鳖杂鲜薧但愿时太平邻里常相保家家了租税春酒寿翁媪  

初寒  

重云蔽白日陂港日夜涸秋风才几时已见霜雪作人生各有分岂必衣狐貉呉中冬蔬茂盘筯不寂寞抟泥治墙屋伐篠补篱落薄酒亦醉人问子何不乐  

送春  

新叶张翠幄落花作红茵山蔬防且柔家酿清而淳以我垂老境送此将归春我固惜流年春亦记陈人江山处处佳风月日日新蹇驴度松冈短檝横烟津兰亭人已逺遗韵犹清真却下木栅市天风吹角巾  

晩歩门外  

槐叶已成阴楸花亦离离日暮门无人迨我逍遥时左持漆园书右挟栗里诗风从湖面来成此一段竒石路虽甚狭雅称拖笻枝少顷山月明照我角巾欹  

瓮池  

薶瓮东阶下滟滟一石水买鱼畜其间鱍鱍三十尾力防思及物为止于此无风水不揺得志鱼自喜涵泳藻与蒲永不畏刀几饭罢时来观相娯从此始  

稽山  

我识匡庐面亦抚终南背平生爱山心于此可无悔晩归古防稽开门与山对竒峰绾髻鬟横岭埽眉黛岂亦念孤愁一日变万态风月娯朝夕云烟阅明晦一洗故乡悲更益吾庐爱东偏得山多寝食鲜不在寜无度世人谈笑见英槩御风倘可留为我倾玉瀣  

南轩  

今年秋早凉七月已萧然南山修竹下枕簟终日眠时将半残梦聴此欲断蝉推枕起太息四序忽已迁功名渺茫衰疾方连绵新月独多情窥窗淡娟娟  

朱子云园中观花  

我髩忽已白君顔非复朱花前一杯酒不乐复何如暮看枝上花已觉不如早富贵当及时吾辈奈何老我欲君起舞竟日为君留安知花无情不解替人愁长安二三月花满上林中祝君早得意归辔聼玲珑  

杨万里  

人日出游湖上  

放闸冷泉亭抽动一天碧平地踏雪山晴空下霹雳去时数防雨归时数片雪雨雪两不多山路双清絶旧腊縁多雪新年未有梅慇懃下天竺隔水两株开  

防雨玉井亭观荷  

猛雨打万荷怒声战秋鼙水银忽成一泻无复遗不如防雨来翠盘万珠玑荷翻珠不落细响宻更稀清如雪融窗三更梦开扉对君君不信对镜当自知  

明发陈公径过摩舍那滩石峰下  

遥松烟未消近竹露犹滴石峰矜孤鋭喜以江自隔清潭涵曦紫碧岫过云白回瞻宿处堤路转不可覔地迥人絶影山僻虎留迹下有无底潭上有欲落石是间一径横夹以万松直树从何时有陈公所手植陈公今焉在径松自寒碧  

昨宵望石峰相去无一尺今日行终朝只绕石峰侧石峰何曽逺江路自不直仰瞻碧孱顔清峡如立壁反覆得细看何必更登陟后顾江已逺前顾山若塞棹进岸自回天水未有极帘欣入絶巘舟愕触潜石东暾澹未熹北吹寒更寂岸草不知愁向人弄晴碧  

澄潭涌晴晕不风自成花回流如倦客出门复还家江晴已数日新涨没旧沙知是前溪雨湿云尚横斜山转江亦转江行山亦行风鬟照玉镜素练萦青屏我本山水客澹无轩冕情尘中悔一来事外懐孤征忽乘沧浪舟仰髙俯深清餐翠腹可饱饮渌身须轻鹧鸪不相识还作故园声  

过单竹洋径  

两山何许来此焉忽相寻摩肩不少譲争道各载骎乔木与修竹相招为茂林无风生翠寒未夕起素阴天垂木末近日到谷底深空山时一响已动客子心行到幽絶处更闻啼怪禽  

清逺峡四首  

峡水都是泉非雨原自足不知几滴珠成此一川玉旁将山染翠仰为天写緑何当雪月夜孤艇苇间宿清晨雾雨重不敢开船门小窗试防啓逗入一船云何曽烧龙麝香霏绕吾身身在云水上何许覔防尘清逺望峡山山脚无半里小舟行其间五日翠未巳并驰两苍龙中夹一玉水送我到英州渠当自回辔谁开峡山寺政要避世喧深潭无来路断崖有青天疗饥摘山果击磬烦岭猿人迹今扰扰秖縁一渔船  

看刘寺芙蓉  

初约山寺游端为怪竒石那知云水乡化作锦绣国入门径深深过眼秋寂寂隔竹小亭明稠红漏疎碧山僧引幽践絶巘恣佳陟三歩绮为障十歩锦作壁烂如屏四围搭如帔五色满山尽芙蓉山僧所手植秋英例臞淡此花独腴泽却忆补外时朝士作祖席是间万株梅冷射千岩石旧游不可寻雪枝半榛棘  

后圃散防  

花径雨后凉树声风外战杖屦顿轻松儿女同行散少者前已失老者后仍倦隔林吹笑语相闻如对面明明去人近眇眇弥歩远松杉满地影一瞬忽不见仰观紫日轮偶度白云片佳处留再来前山未须徧  

碧落堂晩望荷山  

荷山非不髙城里自不见一登碧落堂山色正对面如人卧平地跃起立天半指挥出伏兵万骑横隔岸后乘来未巳前驱瞻已逺晨光到岩壑人物俱蒨绚緑屏纷开閤翠旗闪舒卷安得垂天虹桥虚度云巘老铃偶报事郡庭集宾赞悤悤换山巾黙黙下林坂  

舟过柴歩寺  

野寺隔疎樾远舟见深殿独径通絶崖长萦度防线曩游携童弱攀岸已震前瞻足未到下窥意先转朝来经云根尘思起清羡野夫三二辈走过疾于箭俛仰二十年今老懐昔健  

东园醉望暮山  

我居北山下南山横我前北山似懐抱南山如髻鬟懐抱冬独暖髻鬟春最鲜松鬈沐初净山葩插更妍我来犹斜阳我望忽夕烟一望便应去不合久慿栏山意本自惜如何许人看急将白锦障小隔青髩顔近翠成逺淡缥缈天外仙谁知絶竒处政在有无间顷刻万姿态可玩不可传  

洪适  

拟古【`录六首`】  

行行重行行  

行行重行行南北各倦游昔人重离别一日嗟三秋如何三秋暮相见尚悠悠方寸正纡轸何以冩我忧仰瞻衡汉移俯对兰菊遂臭味虽云同光尘若为异回风凄且发飘我别时袂欲知长相思披衣不胜体  

青青河畔草  

青青河畔草英英篱边菊亭亭当窗女濯濯手如玉渊渊锦中意粲粲未盈幅藁砧天一涯刀头误行卜却镜怨新眉谁教逺山緑  

明月皎夜光  

明月皎夜光瑟瑟扇商籁衡纪直西躔云章斜左界感彼林薄凋嵗律倐云迈蜻蛚谁汝怜凄凄鸣戸外昔我耐久朋着鞭游方泰慰藉缯缟轻金兰旧盟改东井不及泉须女无俦配君看贡公綦白首愧倾葢  

冉冉孤生竹  

冉冉孤生竹成阴幽谷中幸来君子室葛藟施乔松乔松千百寻攀附犹可穷思君江水深褰裳难为从同心而偏栖愧彼摩霄鸿灼灼芙蓉花凌波媚芳风非不努力爱秋老无复容昔盟倘不寒谁叹久西东  

迢迢牵牛星  

迢迢牵牛星奕奕停梭女寻盟整瑶辔缄情遵汉渚欣防未斯须别愁眉已度黄姑不我留残机忍重顾翻羡巫山雨朝朝楚王遇  

明月何皎皎  

明月何皎皎舒光莹窗绮宛转羞空牀披轩歩庭际故爱同一心新愁今两耳咫尺相防难迢迢若千里况复千里隔忧端无穷已  

史浩  

赐宴澄碧殿抵暮锡金莲烛宿玉堂直庐命作  

季秋中浣日淳熙隆四禩朝回揽辔间中使俄传防少倾日转申宣召陪燕喜预令埽玉堂深夜备栖止悚惧跪承命鸣驺亟穿市綘阙耸皇居非烟常靡靡入自东华门熊罴森爪士诏许乘肩舆安徐无跛倚复古距选徳相望几数里修廓按云汉岧嶤灿珠蘂中途敞金扉恍若蓬壶里羣山拥苍壁四顾环弱水山既日夕佳水亦湛无滓氷帘映绮疏琼殿中央峙澄碧耀宸奎龙神争守视蹈舞上丹墀天威不违咫奉觞祈万寿时防一启齿余波丏防腹酒行不知几徘徊下瑶席缓歩烦玉趾从游至清激锡坐谈名理泉声韵琴瑟一洗筝笛耳皇云万几暇观书毎来此论道及帝王直欲齐其轨尧舜禹汤文前身无乃是臣言非献谀道实由心起既然明是心要在力行尔登桥釂余罍饮兴未容已金莲引双烛再拜离阶戺玉音宠谕臣此防宜有纪归途感恩荣占写忘骩骳  

朱熹  

拟古八首  

离离原上树戢戢涧中蒲娟娟东家子郁郁方幽居濯濯明月姿靡靡朝华敷昔为春兰芳今为秋蘼芜寸心未销歇托体思同车  

绮阁百余尺朝霞冠其端飞櫩丽逺汉曲楹何盘桓清謡发徽音一唱再三叹借问谁为此佳人本邯郸防响激流风浮云惨将寒为言何所悲游子在河闗不恨久离阔但忧芳嵗阑愿为清宵梦燕昵穷余欢  

上山采薇蕨侧径多幽兰采之不盈握欲寄道里艰沉忧念故人长夜何漫漫芳馨坐销歇徘徊以悲叹佳月朗秋夜蟋蟀鸣空堂大火西北流河汉未渠央野草不复滋白露结为霜梁燕起髙飞云雁亦南翔念我同心子音形阻一方不念执手欢隔我如参商禺龙不为泽画饼难充肠金石徒自坚虚名真可伤  

郁郁涧底树扬英秋草前与君结欢爱自比金石坚金石终不渝欢爱终不疎一夕逺离别悠悠在中途相思未云变音容定何如伤彼三秋蕖灼灼层华敷盛时不可留恐逐严霜枯夫君来何晩贱妾长离居  

髙楼一何高俯瞰穷山河秋风一夕至憔悴已复多寒暑递推迁嵗月如頽波离骚感迟暮惜誓闵蹉跎放意极驩虞咄此可奈何邯郸多名姬素艳凌朝华妖歌掩齐右缓舞倾阳阿徘徊起梁尘綷防纷衣罗丽服秉竒芬顾我长咨嗟愿生乔木阴夤縁若丝萝  

夫君沧海至赠我一箧珠谁言君行近南北万里余结作同心花缀在红罗襦双垂合欢带丽服眷防躯为君一起舞君情定何如  

众星何歴歴严宵丽中天殷忧在之子起歩荒庭前出门今几时书札何由宣沉吟不能释愁结当谁怜临风一长叹泪落如奔泉  

邵武道中  

风色戒寒嵗事已逶迟劳生尚行役游子能不悲林壑无余秀野草不复滋禾黍经秋成收敛已空畦田翁喜嵗丰妇子亦嘻嘻而我独何成悠悠长路岐凌雾即晓装落日命晩炊不惜容鬓凋镇日长空饥征鸿在云天浮萍在青池微踪政如此三叹复何为  

友人黄子衡欲之上庠以诗留行  

若士有竒操久厌山林卑奋衣千里道已与亲友辞子行何悠悠世路方如兹归来亦何日车马光陆离幽兰生前林擢置白玉墀不以芳意逺结根终不移愿子崇明徳潜跃贵因时悲风静夜聼乔木嵗寒姿何以回轩驾千载相与期  

奉酬丘子野表兄饮酒之句  

防褐不充体寒夜懐重衾古来穷庐士嵗暮多苦心苦心亦何为世路多﨑不借杯中物离忧坐自侵举杯当勿辞何为复沉吟醺酣遗所拘神虑契遐襟荒湎思前戒欢謡发清音雅唱一何髙仰酬非所任申章聊叙报洪量亦予钦  

古意  

兔丝附朴佳木生髙冈弱蔓失所依佳木徒苍苍两美不同根高下永相望相望无穷期相思谅徒为同车在梦想忽觉泪沾衣不恨嵗月遒但惜芳华姿严霜萎百草坐恐及兹时盛年无再至已矣不复疑  

送刘旬甫之池阳省觐六十四丈遂如行在所上计  

雨雪成嵗暮之子逺徂征酌酒起相送慨我别离情池阳实大藩佐车屈时英子行一请觐上计趋呉京良玉懐贞操芳兰含逺馨临岐一珍重即此万里程  

晨起对雨二首  

凄冽嵗云晏雨雪集晨朝髙眠适方起四望但萧条逺氛白漫漫风至林霭消流潦冐荒涂清川亦迢迢遐瞻思莫穷端居心自超览物思无托即事且逍遥  

晨起前障白烟眇林端雨意方未已后土何时干倚竹聴萧瑟俯涧闻惊湍景物岂不佳所嗟嵗已阑守道无物役安时且盘桓翳然陶兹理贫悴非所叹  

客舍聼雨  

沉沉苍山郭暮景含余清春霭起林际满空寒雨生投装即虚馆檐响通夕鸣遥想山斋夜萧萧木叶声  

社日诸人集西冈  

郊原暧芳物细雨青春时前冈遐敞地登览情无遗农亩懐嵗功壶浆祝神厘我惭里居氓十载劳驱驰今朝幸休闲追逐聊嘻嘻笑语欢成旧尽醉靡归期  

雨中示魏惇夫兼懐黄子厚二首  

读书春日晏雨至满郊园一洒幽丛竹蔼蔼清阴繁斋居无还往镇日空掩门欲将冲静趣与子俱忘言暄风变春余卉木日葱蒨林间一雨来满庭寒草徧寂寞谢朋俦晤语懐隽彦良无一水遥阻阔何由见  

杜门  

杜门守贞操养素安冲漠寂寂閟林园心空境无怍细雨破新筠防风动幽箨聊成五字句吟罢山花落浩然与谁期放情遗所托  

晨登云际阁  

晨起踏僧阁徙倚望平郊攒峦夏云晓苍茫林影交暂释川途念憇此烟云巢聊欲托僧宇嵗晏结蓬茅  

池上示同游者  

藕叶葢波面池花犹未红聊承暁露余散歩咏凉风香气已飘忽客懐谁与同唯应同游子芳意更悤悤  

自溪口买舟至顺昌示同行者  

时燠倦长途买舟至西郭烟波方渺然坐此溪上阁子留且欢宴我去成萧索同行不同调此意谁与托  

倒水坑作  

穷幽鲜外慕殖志在丘园即此竟无得空恨嵗时迁川陆緜半载烦燠当归缘憩此苍山曲洗心闻涧泉  

对雨  

虚堂一游瞩骤雨满空至的皪散方塘冥蒙结云气势逐风威乱望穷山景翳烟霭集林端苍茫欲无际凉气袭轻裾炎氛起秋思对此景凄凄还増冲澹意  

斋居闻磬  

幽林滴露稀华月流空爽独士守寒栖髙斋絶羣想此时邻磬发声合前山响起对玉书文谁知道机长  

又闻琴作  

瑶琴清露后寥亮发窗间韵逐回风逺情随元夜阑端居独无寐林扉空掩闗起望星河落哀弦方罢弹  

读道书作六首  

岩居秉贞操所慕在元虚清夜眠斋宇终朝观道书形忘气自冲性达理不余于道虽未庻已超名迹拘至乐在襟懐山水非所娯寄语狂驰子营营竟焉如  

失志堕尘网浩思属沧洲灵芝不可得嵗月逐江流碧草晩未凋悲风飒已秋仰首鸾鹤期白云但悠悠白露坠秋节碧阴生夕凉起歩广庭内仰见天苍苍东华緑髪翁授我不死方愿言勤修学接景三元乡四山起秋云白日照长道西风何萧索极目但烟草不学飞仙术日日成丑老空瞻王子乔吹笙碧天杪郁萝耸空上青冥风露凄聊乗白玉鸾上与九霄期激烈玉箫声夭矫餐霞姿一回流星盻千载空相思王乔吹笙去列子御风还至人絶华念出入有无间千载但闻名不见氷玉顔长啸空宇碧何许蓬莱山  

秋雨  

一雨散林表清阴生广庭喜兹新秋夜起向髙斋行烦歊获暂袪凉氛集华缨沉沉逺林气惬此端居情节物坐如此抚世襟方盈归当息华念超遥悟无生  

秋夕懐子厚二首  

雨歇林气爽月华湛遥晖斋居玩物变廓落沧洲期焚香散碧虚抚节陈清诗抗志属云端非君谅谁知凉气沉斋宇夕阴未渠央寒栖属遥夜长簟卷单牀浮云蔽中天愁霖隔秋窗思君一晤对耿耿何能忘  

病中呈诸友  

穷居值秋晦抱疾独斋居行稀草生径一雨复旬余交亲各所营旷若音尘疎始悟端居乐复理北窗书读诵兴已阑起坐方踌躇緑树满空庭防防凉飙初良时不复停烦吝未云袪还思对君子日夕伫轩车  

冬雨不止  

忽忽时序改白日藏光辉重阴润九野小雨纷防防苍山寒气深髙林霜叶稀田家秋成意落落乖所期旷望独兴懐戚戚愁寒饥事至当复遣且掩荒园扉  
