---
title: 第5部分
index: true
icon: editor
order: 5
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选宋诗卷四十  

五言律诗六  

杨万里  

题湘中馆  

江欲浮秋去山能渡氷来娵隅蛮语杂欵乃楚声哀寒早当缘闰诗成未费才愁边正无奈欢伯一相开  

渉小溪宿淡山  

径仄愁斜歩溪深怯正看破船能不渡晴色敢辞寒白退山云细青还天宇寛险艰明已济魂梦未渠安  

自音声岩泛小舟下高溪  

晚日黄犹暖寒江白更清远山冲岸出钓艇背人行舟稳何妨小波恬尔许平大鱼不相报拨剌得吾惊  

腊后  

雪暗虚疑暮江空分外寒如何山雨过便尔岸沙干奈此诗愁得怀哉岁事阑梅残吾更忍不折一枝看  

和仲良病中耽睡  

居士何曾病羣儿错见怜对牀正风雨落纸忽云烟欲夏花全退犹寒柳尚眠如何睡乡里只是着诗仙  

和仲良春晚即事  

几许春才好谁令绿遽深风光曾着眼时序只惊心永日便甘寝羁怀怯苦吟春归犹作客晴少更多阴欲与东风说休吹堕絮飞吾行无定止魂梦岂忘归花暖能醺眼山浓欲染衣只嫌春已老此景也应稀贫难聘欢伯病敢跨连钱梦岂花边到春俄雨里迁一犁关五秉百箔候三眠只有书生拙穷年垦纸田笋改斋前路蔬眠雨后畦晴江明处动远树看来齐我语眞雕朽君诗妙斵泥殷勤报春去恰恰一莺啼  

早行见萤  

浅草时双起深丛忽独明情知耽月淡意欲照人行扇扑高无奈风斜半欲横书帷吾已嬾不拟着囊盛  

明发新涂晴快风顺约泊樟鎭  

雨到中宵歇心知逗晓晴排云数峰出漏日半江明风借轻帆便天催懒客行不应樟鎭酒无意待人倾  

到龙山头  

影静长安道凉风响辔衔海天低到水江日晚明帆潮遣先驱壮声吞绝岛巉黄尘征袖满却愧着朝衫  

理蔬  

小摘我何惜频来径自成青虫捕仍有蠧叶病还生贫里犹存灶霜余正可羮窥园未妨学抱瓮更须营  

昌英叔门外小树木犀早开  

触鼻无从觅香林小缀黄旋开三两粒已作十分香入夜偏相恼搀先有底忙移牀月枝下坐对略传觞  

过安仁岸  

野水工穿石疎林不掩巢雨蒲拳病叶风篠秃危梢短胫知谁续长腰强自抄兹游良不恶物色困诙嘲  

过皂口  

贑石三百里春流十八滩路从青壁絶船到半江寒不是春光好谁供客子看犹须一樽绿并遣百忧寛  

放船  

岸岸人家住门门水靣开老翁扶杕立穉子看船来一夜鸣春雨诸滩涨绿醅顺流行自快更着北风催  

感兴  

行役忘衰暮逢春感物华一来梅岭外三见木棉花山鹿宁游市江鸥本卧沙红尘无了日白发未还家  

题尤延之右司遂初堂  

漫任风中絮归心水上鸥把茅新结屋藜杖旧经丘花底春勾引灯前夜校讐何如添我住二老更风流  

舟过桐庐  

潇洒桐庐县寒江绕一湾朱幡隔绿竹白塔映青山稚子推窗出舟人买菜还峰头好亭子不得一跻攀  

宿兰溪水驿前  

系缆兰溪岸开襟柳驿窗人争趋夜市月自浴秋江灯火疎还密帆樯只更双平生经此县今夕驻孤幢阻风乡口一日诘朝船进雨作再小泊雷江  

朔吹憎船进东暾让雨行云移青嶂动鸦度白云明淹泊宁吾愿吟哦且客情江边一林柳憔悴佀余生  

刘仪鳯  

自归州陆行至夔州  

户口邨无几犁锄力不堪林荒樗栎寿月黑虎狼贪幽绝云眠稳清闲谷饮甘故山深未极壤断盖茅庵旷野无人宿危高犯雨过岭云堆屭赑刹海现兜罗酒触秋怀壮天留暮色多不胜行役苦裁入竹枝歌  

张孝祥  

山居  

松韵笙竽径云容水墨天人行春色里莺语落花边修竹三间屋清泉二顷田了无官府事鸡犬慕登仙  

李焘  

客怀  

久客厌尘土幽居怀翠微只余清夜梦长作故山归菊已开三径松应长十围晨钟忽惊觉犹有露霑衣壮矣府中县索如城外邨墨池今埽迹石笋旧余根风急汉断雨多秦镜昬新秋一怀古情绪若爲论  

洪适  

宿佛窟寺  

篮舆登佛窟高阁望中清古木尔许荫飞泉无限声雨消今日暑云作晚来晴独对青山久相逢如有情  

交翠亭【`并序`】  

政和丙申家君主宁海簿明年作交翠亭是秋亭成而适生后廿有八年适来贰郡事行县至此感旧成诗  

三十年中事鸾栖筑一亭寒声长新箨清閟拂疎櫺水转前时绿山浓远处青重来勤问信此别记秋萤  

次韵蔡瞻明江楼秋晚  

斜照穿林迥归云敛岫迟蜗文寒壁篆蛛巧暮檐丝待月是愁处对山无倦时掀髯阻谈绮细读寄来诗  

寒岩寺  

峭壁插青防层岩覆化城空中清响发幽处慧灯明万瓦足云气四檐无雨声丰干不饶舌此地孰知名  

晓发泰安驿  

秋梦不能晓起行山径迷小车惊宿鹭列炬误鸣鸡冷觉霜华重光瞻斗柄低金庭有佳处芳桂想幽栖  

朱熹  

残腊  

残腊生春序愁霖逼岁昬小红敷艶萼众绿被陈根阴壑泉方注原田水欲浑农家向东作百事集柴门  

试院杂诗  

斋宇夜沉寂凄凉羣物秋卧听檐溜尽心属故园幽了事知何日分曹喜胜流笑谈眞暂尔不敢恨淹留穷秋一雨至暂止复萧萧曲沼寒流满空庭凉叶飘闻钟怀故宇览物属今朝一咏归来赋顿将形迹超  

岩桂  

山中绿玉树潇洒向秋深小阁芬微度书帷气欲侵披怀清露晓遇赏夕岚阴珍重王孙意天涯泪满襟  

喜晴  

冲飇动高柳渌水澹微波日照秋空净雨余寒草多放怀遗簿领发兴托烟萝忽念故园日东阡时一过  

八月十七夜月  

忽忽秋逾半清辉万里同遥知竹林夜共赏碧云空寂寞盈尊酒凄凉满院风寒塘空自渌不似小园东  

南安道中  

晓涧淙流急秋山寒气深高蝉多远韵茂树有余阴烟火居民少荒蹊草露侵悠悠秋稼晚寥落岁寒心  

再至城楼作  

荒城一骋望落景丽谯门隐隐钟犹度依依岚欲昬风霜非故里禾黍但秋原极目归来晚兹怀谁与论  

晚望  

禾黍弥平野凄凉故国秋清霜凝碧树落日翳层丘览物知时变爲农觉岁遒不堪从吏役憔悴欲归休  

苎溪道中  

秋山有红树忽忆野田中禾黍收将尽氛埃晚欲空登原悲落景倚杖怯高风更有寒塘水应将此处同  

同安道中  

只役东原路长风海气阴苍茫生远思憭栗起寒襟午泊僧寮静昬投县郭深拙勤终不补谁使漫劳心  

西郊纵歩  

西郊一游歩极目是秋山积水羣峰碧清霜枫树殷故园心不展投防讵能闲且适平生意无令双髩斑  

濯足万里流  

褰裳缘碧涧濯足憩清幽却拂干岩石聊乘万里流氛埃随脱屣歩武欲横秋极目沧江晚烟波殊未休  

孤鹤思太清  

孤鹤悲秋晚凌风绝太清一爲栖苑客空有叫羣声夭矫千年质飘飖万里情九臯无枉路从遣碧云生  

安溪书事  

清溪流不极夕雾起岚阴虚邑带寒水悲风号远林涵山日欲晦窥阁景方沉极目无遗眺空令愁寸心  

送王季山赴龙溪  

故人千石令便道此之官契阔三秋永逢迎一笑欢田园知不远謡俗问非难巳想穷元黙鸣弦亦罢弹  

次甸父韵  

五字何人寄锵鸣满袖金剧知多暇日谁与共幽寻簿领淹穷海莺花绕故林功名终好在且莫负初心知郡傅丈载酒襆被过熹于九日山夜泛小舟弄月剧饮二首  

扁舟转空阔烟水浩将平月色中流满秋声两岸生杯深同醉极啸罢独魂惊归去空山黑西南河汉倾谁知方外客亦爱酒中仙共踏空林月来寻野渡船醉醒非各趣心迹两忘缘江海情何限秋生蓬髩边  

茉莉  

旷然尘虑尽为对夕花明密叶低层幄氷蕤乱玉英不因秋露湿讵识此香清预恐芳菲尽微吟绕砌行同僚小集梵天寺坐间雨作已复开霁步至东桥翫月赋诗二首  

杰阁翔林杪披襟此日闲层云生薄晚凉雨遍空山地迥衣裳冷天高澄霁还出门迷所适月色满林关空山看雨罢微歩喜新凉月出澄余景川明发素光星河方耿耿云树转苍苍晤语逢清夜兹怀殊未央  

梵天观雨  

持身乏古节寸禄久栖迟蹔寄灵山寺空吟招隐诗读书清磬外看雨暮钟时渐喜凉秋近沧洲去有期  

登阁  

横空敞新阁高处絶炎氛野迥长风入天秋凉气分凭栏生逸想投迹远人羣终忆茅檐外空山多白云梅花开尽不及吟赏感叹成诗聊贻同好二首  

忆昔身无事寻梅只怕迟沉吟窥老树取次折横枝绝艶惊衰髩余芳入小诗今年何草草政尔负幽期棐几氷壶在梅梢雪蕊空不堪三弄咽谁与一尊同鼻观残香里心期昨梦中那知北枝北犹有未开丛宋丈示及红梅腊梅借韵两诗輙复和呈以发一笑  

闻说寒梅尽寻芳去已迟冷香无宿蕊秾艶有繁枝正复非同调何妨续旧诗广平偏娬媚铁石悟心期风雪催残腊南枝一夜空谁知芳草里却有暗香同质莹轻黄外芳腾浅綘中不遭岑寂佀何以媚孤丛  

呈黄子厚  

茅斋尘事远幽独兴无穷永昼呻吟内新凉愁思中朱顔非昨日绿髩又秋风珍重墙东客遥怜此意同  

次韵彦采病中口占  

一榻流光度篝灯遥夜阑短衾闲自拥清镜莫频看竹密初惊雪梅疎却耐寒从今花木梦无复在雕栏奉陪判院丈充父平父兄宿囘向用知郡丈壁间旧题之韵  

暮雨停骖处僧庐古道边千峰环杰阁一水下平田行役无期度经过几歳年明朝须饱饭蹑足上寒烟防判院丈示及再用元韵之作率易和呈以求指诲  

畴昔经行地溪山寂寞边氷霜凝巨壑风雨暗中田古寺堪投晚尘龛阅纪年论交寒夜永清絶袅炉烟伏防判院丈垂示用韵喜晴之句率尔奉酬  

客枕终难稳归来鼾息深晓鸡囘远梦缺月挂空林氷谷晨加防晴窗昼解襟诗筒多妙语仍喜旧盟寻  

登梅岭  

去路霜威劲归程雪意深往还无几日景物变千林晓磴初移屐寒云欲满襟玉梅疎半落犹足慰幽寻  

即事有怀寄彦辅仲宗二兄二首  

一水方涵碧千林已变红农收争暖日老病怯高风徙倚非无计心期莫与同向来欢会处离合太悤悤闻说双飞桨翩然下广津江湖知子乐鱼鸟谅情亲淹速须关命行藏不系人三山虽好在惜取自由身  

题祝生画呈斐丈  

近代丹青手心期良独难夫君偏有思妙处却无端堂上三湘远人间五月寒空囊今有此不用一钱看斗酒淋漓后顚狂不作难千峰俄纸上万景忽毫端石瘦冈峦古林深烟雨寒苍茫无限意俗眼若为看次秀野暑中二首【`熹新自云谷还家云谷絶顶四望云山环数百里`】  

剧暑愁难度清秋喜却囘病随庚伏尽尊向晚凉开临水看云去钩帘待月来胜游惊昨梦曾上郁萧台绝境人难到惟堪乐此身泉吟青玉峡风度白纶巾独往宁无意长闲未有因云山天赐履吾道岂全贫  

家酿二首  

铚又无中熟欢謡阙屡丰但知愁髩白那复醉顔红田舎寒如此侯家事不同新醅拨浮蚁春满夜堂中闻道兵厨盛春泉响腊篘定知盈榼送不待叩门求沆瀣应难比茅柴祗自羞病身从法缚好客为公留  

酒市二首  

闻说崇安市家家麴米春楼头邀上客花底觅南邻讵有当垆子应无折劵人劝君浑莫问一酌便还醇丽藻摛云锦新章写陟厘诗传国风体兴发酒家旗见说难中圣遥知但啜醨盘餐杂鲑菜那有蟹螯持  

登定王台  

寂寞番君后光华帝子来千年余故国万事只空台日月东西见湖山表里开从知爽鸠乐莫作雍门哀十三日晨起霜晴前言果验再用敬夫定王台韵赋诗  

北渚无新梦南山有旧台端能成独往未肯遽空囘磴滑新经雪林深不见梅急须乘霁色何必散银杯  

自方广过高台次敬夫韵  

素雪留青壁苍霞对赤城我来阴壑晚人说夜灯明贝叶无新得蒲人有旧盟咄哉宁负汝安敢负吾生  

赠上封诸老  

夜宿上封寺翛然尘虑清月明残雪里泉溜隔窗声楮衲今如许绨袍那复情炉红虚室暖聊得话平生胡丈广仲与范伯崇自岳市来同登绝顶举酒极谈得闻比日讲论之乐  

我已中峰住君从何处来莫留岩底寺径上月边台浊酒团圞坐高谈次第开前贤渺安在清酹寄余哀  

十六日下山各赋一篇仍叠和韵  

绝顶来还晚寒窗睡达明连牀眇归思三宿怅余情云合山无路风囘雪有声岳只珍重意只此是将迎十一月二十六日宿萍乡西三十余里黄花渡口客舎稍明洁有宋亨伯题诗亦颇不俗因录而和之  

鼎足炉边坐陶然共一尊道心元自盛世味不须论安稳三更睡清明一气存虽无康乐句聊尔慰营魂  

过丰城作  

渺渺丰城县囘头忆旧游晴江罗远树宿莾乱中洲寳劒今龙甲神光尚斗牛他年还记得此夜一扁舟  

舟中晚赋  

长风一万里披豁暮云空极浦三年梦扁舟二子同离离浮远树杳杳没孤鸿若问明朝事西山晻霭中观西山怀岳麓以为莫能相上下也聊赋此云  

风月平生意江湖自在身年华供转徙眼界得清新试问西山雨何如湘水春悠然一长啸妙绝两无伦  

安仁晓行  

夙驾安仁道行行得自娱荒山围野阔远树出林孤景晦长烟合天寒碧草枯归心怀往路极目向平芜十七日早霜晴观日出雾中喜而成诗  

斜月夜窗白肃霜朝气清长涂披素锦寒雾涌金钲已作三冬雨何妨十日晴天公且相念莫遣暮云生  

再用前韵  

久阴冬竟暖欲霁气先清田舎占烟火军家候皷钲风霜千里肃天地一朝晴明日知何日阳春又发生  

章岩  

豁尔天开宇呀然夜不扃闲云任栖宿密雨断飘零破屋僧常住高轩客屡经古今题写处一半藓文青择之寄示深卿倡和乌石南湖佳句輙次原韵  

未识南湖景遥欣二子游赏心幷胜日妙语逼清秋賸欲遗诗卷相将买钓舟微吟归去晚杜若满汀洲  

有怀南轩老兄呈伯崇择之二友  

忆昔秋风里寻盟湘水旁胜游朝挽袂妙语夜连牀别去多遗恨归来识大方惟应微密处犹欲细商量积雨芳菲暗新晴始豁然园林媚幽独窗户惬清妍晤语心何远【`谓日与择之讲论`】书题意未宣【`谓数收伯崇近书`】悬知今夜月同梦舞雩边  

次韵择之梧竹幷呈季通  

竹坞深深处檀栾绕舎青暑风成惨淡寒月助清泠客去空尘榻诗来拓采櫺此君同一笑午梦顿能醒永日长梧下清阴小院幽自怜风嫋嫋客赋雨浏浏作别今千里相思欲九秋更怜同社友复此误淹留仙洲新亭熹名以昼寒紫微张公爲书其额判院刘丈乃出新句輙次高韵二首  

闻说藤萝外神龙旧所蟠擘开千丈峡写尽一襟寒赏寄三杯酒归投六尺竿若无诗律好清绝不成欢峭蒨非人境寒蝉夏已稠阳崖惊素雪午扇怯清秋共说新亭好眞堪妙墨留赏心元不厌仙梦肯来游  

与刘德明祝济之胡子寛晚步偶成  

雨罢寒逾劲霜威正凛然不知荒径湿行到竹桥边旷望情何极徘徊意莫传清波涵众影日落暗晴川  

次韵昼寒  

行穿危磴尽林表见孤亭涧泻千寻白峰囘四靣青尘襟元落落风腋自泠泠一醉今何许无心赋独醒  

次判院丈清湍之什  

明灭青罗带周遭碧玉环孤亭感陈迹茂树喜重攀爽气琴尊外泉声枕簟间诗成无写处絶壁藓痕斑  

和季通昼寒韵  

万壑争流处千年树石幽危亭因我作胜日为君留酒笑红裙醉诗慙杂佩酬尚嫌心境窄更约九垓游  

奉酬圭父茉莉之作  

玉蕊琅玕树天香知见薰露寒清透骨风定远含芬爽致销烦暑高情谢晓云遥怜河朔饮那得醉时闻  

奉酬圭父白莲之作  

忽传夔府句幷送远公莲翠盖临风迥氷华浥露鲜舞衣清缟袂倒景烂珠躔想象芙蓉阙防防絶世缘公济惠山蔬幷以佳篇来贶因次其韵  

蔊  

灵草生何许风泉古涧傍褰裳勤采撷枝筯嚏芳香冷入元根閟春归翠頴长遥知拈起处全体露眞常  

笋  

新笋因君寄康庐入梦中丹元余故宅翠竹尚余风日日来威鳯年年馔箨龙犹嫌有兼味不似一源功【`庐山简寂观道士陆修静之所居从远法师莲社之游赐号丹元先生观有甜苦笋今所惠乃甜笋也`】  

宿云际寺许顺之将别以诗求教次韵  

薄暮投花县联车入翠微长林生缺月永夜照寒扉情语欣无斁离怀怅有违勉哉强毅力千里要同归  

宿休庵用徳功壁间韵赠陈道人  

暮入千峰里寒栖一草庵室连丹灶暖厨引石泉甘尘虑纷难到神光耿内含非君有道气孤绝讵能堪  

和张彦辅白鹿洞之作  

防谷新华馆风烟再吐吞旧眠闻野鹿遗恨响惊猿【`李拾遗自此徙居少室乃被征故有此句`】共赏忻同趣分携怆别魂徘徊空日夕无防驻行轩  

次张彦辅西京之作  

无处堪投迹空山寄一椽悬门窥絶壁缭径上层巓槛阔吞江浪窗虚响谷泉丹经闲自读不为学神仙  

次张彦辅卧龙之作  

瀑水源何处高疑云汉通泻时垂练直落处古潭空客寄诗能好龙蟠意自雄知君来岘首爲我说隆中  

次张彦辅栖贤之作  

融冶何年事停杯莫问天秖今从痼疾畴昔似因缘倾耳眞三峡投文沕九渊兰亭那得此犹足致羣贤  

赠于盛二生  

昔日丰城劒寒光射斗牛江山余秀杰人物尚风流二妙今安匹孤帆各倦游还家问师友折节慕前修闰月十一日月中坐彭蠡门唤船与诸人共载泛湖至隄首囘棹入西湾还分韵赋诗约来晚复集诗不至者浮大白  

解组无多日归哉喜欲狂临风成邂逅载月下沧浪酌酒传清影鸣桡击素光他年隔千里此夜莫相忘  

登庐峰二首  

循磵跻危磴披云得胜游蓬茅増旧葺竹树喜新稠梦想三秋别徘徊十日留余年端可料此地欲长休佳友纷来集欣然会宿心风泉陪徙倚云月共窥临雅唱情俱胜微言思独深兹游非逸豫邂逅得良箴  

游密庵得空字  

欲觅仙洲路须乘万里风饮泉云出岫卧岭月流空永夜浑无寐悲歌莫与同起来残树影清絶小楼东  

和林择之鳯凰山韵  

木落髻鬟拥湖平妆镜空荒亡余旧事惨澹只悲风兴发千山里诗成一笑中诸君莫惆怅吾道固当穷  

次林择之凉峰韵  

解辔林间寺归鸦晚欲盘望中岚翠合愁外夕阳残尊酒何妨尽羁心且自寛无端满窗月遥夜不胜寒  

次韵陈休斋怀古堂  

平昔尘编里心期本自幽那堪旧泉石更作此追游好句看犹在遗忠怆已休亦知今日意不逐大江流  

次公济精舎韵  

一室空山里纎尘迥莫侵若非同臭味谁肯远过临健防凌丹壑清诗动玉琴溪边一囘首平地足崎嵚  

咏岩桂二首  

亭亭岩下桂岁晚独芬芳叶密千层绿花开万防黄天香生净想云影防仙妆谁识王孙意空吟招隐章露浥黄金蘂风生碧玉枝千林向揺落此树独华滋木末难同调篱边不并时攀援香满袖叹息共心期  

放船二首  

浩荡清江水依微绿树风解维春雨外弭櫂夕阳中江草生新径岩花防旧丛诗翁不愁思逸兴莽何穷畴昔清溪峡船头戯彩翰十年空往事一梦记前滩陡绝垂苍壁澄虚列翠峦今宵诗卷里重得纵遐观【`往年泛舟此峡有水鸟数十翔集舟前舟至輙起若相导十余里乃散`】  

吕祖谦  

题归庵  

云壁开苍峡风林卷翠涛诸松皆老大一嶂独孤高发兴虽公等寻幽许我曹秋光端可赋不是楚人骚  

城楼  

城峻先迎月帘疎不隔风棋声传下界雁影没长空岛屿秋光里楼台海气中登临故待晚雨外夕阳红  

张栻  

和杨敎授  

客少从蒿长居深懒戸开孤城歳云暮瘦马子能来长防怜葵向新诗更雨催相看前日事此首忍重囘  

送少隐兄赴兴元幕  

边塞连关陇貔貅罢战征幕中须预计堂上乃奇兵汉水追长防秦原忆旧耕书生亦多事慷慨试经行  

和张晋彦游岳麓  

斋舫凌烟浦云屏入画图日烘花炫昼风定水明湖布谷催春种提壶劝客沽湘中无限景赋咏继三都  

送临武雷令  

诏举循良吏时资抚字功人情平易看治道古今同绿野新耕盛潢池旧习空便应君课最名姓御屏中  

喜雨呈安国  

望岁民心切为霖帝力均崇朝变炎暑举目尽清新坎坎连邨皷熙熙万室春北窗凉枕簟安稳到闲人  

过湘潭刘信叔旧居有感  

北渚留行客东陵忆旧侯莲池半枯折风叶正飕飗事业留千载英雄去一丘平生许国志岁晚讵悠悠  

上封有怀元晦  

忆共朱夫子登临氷雪中剧谈无俗调得句有新功别去雁横浦重来月满空遥怜今夕意清梦傥相同  

题福岩  

掷鉢峰前寺肩舆几度来楼台还旧观杉桧抚新栽湘水堂堂去秋山靣靣开徘徊千古思风壑有余哀  

由西岭行后洞山路  

西岭更西路云岚最窈深水流千涧底树合四时阴幽绝无僧住闲来有客吟山行三十里钟磬忽传音  

过高台寺  

着屋悬崖畔开窗叠嶂秋半敧云榭冷不断石泉流茗椀味能永竹风声更幽平生版庵老得句似汤休三月十日野步城南晚与吴伯承诸友饮裴台分韵得江字  

春日烟莎岸禅房风竹窗有时倾绿酒随处见清江世路纷多辙吾生老此邦千林看不尽白鸟去双双十四日陪黄仲秉渡湘饮岳麓台上分韵得长字  

支笻穿百级把酒问春光乔木依然在幽兰只自芳未当湘水满更觉橘洲长暝色犹囘首天涯话故乡王长沙约饮县圃梅花下分韵得梅字  

平生佳絶处心事付江梅县圃经年见芳樽薄暮开朗吟空激烈烧烛且徘徊未逐征书去穷冬尚一来  

谢胡掾惠诗  

一见知心事旋观慰月评慈祥汉循吏儒雅鲁诸生莫作周南叹终期冀北程新诗连夜读梅影伴孤清  

二月二十五日登裴台坐上口占  

朝来风雨好抱病亦登临故国江山在荒城花栁深忧时空百虑望远只微吟春事如樱笋幽盟可重寻  

寄候彦周  

塞雁仍南去慇懃问耒阳催科应独拙理发讵能长邑古弦歌地年丰鱼稻乡婆娑还得否三径未云荒  

过长桥  

西风吹短髪复此渡长桥木落波空阔亭孤影动揺徘徊念今昔领略到渔樵傥有山中隐凭谁为一招  

多景楼  

畴昔南徐地登临北固楼平原迷故国沧海接江流木落烟莎晚城孤皷角秋寄言鸥鹭侣吾已具扁舟  

金山  

万顷洪涛里巍然阅古今云烟三岛接花木四时深乱石维舟住西风倚槛吟朝宗知不断凄切此时心  

重阳前一日  

九日明朝是清樽强自开萧萧疎雨暗滚滚大江来野菊闲无数沙鸥静不猜何须骑台饮此兴亦悠哉  

新亭  

风景自今古斯亭今是非绝怜江水去还有故山围得失同千虑成亏共一机所思惟谢傅不但胜淮淝  

庚申过青草湖  

已越重湖险张帆胜顺流乱云藏野寺横网闹鱼舟物色湖南好风霜岁晚谋未知荒歉后得似向来不  

黙侄之官襄阳诗以送之  

潦雨弥旬月予方念鞠穷子行何草草别语又悤悤汉沔英灵在江山今昔同未须登岘首先合拜隆中  

寄题周功父溪园三咏  

嫣然亭  

闻说亭花好居然似蜀乡色深姿不俗香淡意能长高烛留深夜轻阴防晚芳何心较桃李只拟答春光  

溪亭  

未识主人靣先为溪上吟澄潭依近岸絶壁耸遥林领略襟期远登临岁律深想当轩冕外三叹有余音  

雪亭  

溪园平广处雅称雪中游疎密看千变高低共一丘寒知松节劲静觉竹声幽还有古人否当能着小舟  

次陈择之游湖韵  

落日游鱼上青林白鸟过稻香来隔岸岩影占清波招隐何年赋寻幽此地多晚凉容纵棹听我采菱歌  

送但能之守浔州  

循吏古犹少岭民今未苏丁宁烦诏旨推择得吾徒根本谁深念诗书计不迂惟应敦此意岂但应时须  

送祖七侄西归  

故国非乔木名家重典刑飘零念吾党寂寞抚遗经菽水知何病芝兰要满庭汝归应记取爲我话丁宁  

中春过阳亭  

亭古危临岸林幽巧近城烟容随雨住花片着溪清春事已如许客怀谁与倾亭前两好树满意欲敷荣  

除夕登仲宣楼  

怀土昔人志伤时此日心长江霜潦净故国暮烟深访古多遗恨凭栏更独吟细看前浦树生意已堪寻刘胜因自襄阳过予渚宫于其归小诗赠别  

肮脏宁多忤栖迟久倦游折肱谙世味袖手惜良筹日月隆中晚风烟岘首愁登临应慷慨还解寄诗不  

送曾裘父  

交旧间何阔能来浃日留还寻桂橘颂惜别仲宣楼探古书盈屋忧时雪满头绝思黄阁老招隐意绸缪  

中秋与僚佐登江陵郡城观月  

凉意今年早蟾光七泽多凭栏共怀古拥袂独高歌风物关山远功名岁月过一樽聊复尔于此兴如何  

游章华台  

楚国旧雄胜荒台今是非平川留宿潦萧寺掩斜晖木落秋声急天高雁影微凄凉无处问骑马踏堤归  

用元晦定王台韵  

珍重南山路驱羸几度来未登乔岳顶空说妙高台晓雾层层敛奇峰靣靣开山间元自乐泽畔不须哀  

和元晦后洞山口晚赋  

石裂长藤瘦山围野路深寒溪千古思乔木四时阴更得寻幽侣何妨拥鼻吟笑看云出岫谁似此无心  

和择之看雪  

岳背三冬雪眞同不夜城野云何晃荡涧水助空明行槖多新句青山有旧盟堂堂身世事渠谩说三生  

和元晦十六日下山之韵  

归袂随云起篮舆趂雪明山僧苦留客世故却关情小倚枯藤杖聊听绝涧声如何山下客一笑已来迎  

和择之韵  

旧说峰头寺眞成杖履来却寻泥路滑更喜野云堆寒积三冬雪阳生九地雷城中几亲友为说看山囘  

王十朋  

游箫峰  

蜡屐穿云去山深喜路通人家烟色里古寺水声中金溅星犹在丹成灶已空吹箫人不见台下想仙风  

送刘方叔兼简全之  

相见无多日依前又索居断魂梅的皪过眼柳萧疎疋马来时路征鸿别后书君归见温叟爲我问何如  

宿庆善寺  

刚被篙工误迟留一日装川涂隔浩渺灯火乱昬黄呼仆囘行李寻僧宿上方山前十里雪夜入梦魂香  

剡溪舟中有感  

又作游吴客重登入越船西风桑叶岸细雨菊花天旅思秋偏恶乡心夜不眠钱唐江上月行见十分圆  

游东际  

白石山峰下悬崖七际流穿云来汨汨朝海去悠悠石是谁家妇【`有两石峭立俗呼石新妇`】龙居第几湫【`俗云旧有龙`】平生不行险到此即囘头【`上有六际畏险不登`】  

宿大冶县  

隔岸呼舟子湖山日欲曛人家数防火风物一川云小渡渔人占中流县界分秋深山驿冷萧瑟夜深闻解缆南浦初泝长江江流出鄂渚汉阳两山之间云霭横之如一山然  

解缆长江口囘头思黯然封疆一川隔烟霭两州连水鸟飞沿渚江豚跃傍船好风知几苇送我上青天  

元日  

元日年年见天涯意故长诗篇示宗武春色酌瞿唐白发又新歳黄甘非故乡弟兄团拜处归去愿成行【`酒名瞿唐春`】  

泊桐庐分水港  

何处系归舟桐庐旧日游港从分水出亭瞰合江流叠嶂云披絮遥天月吐钩纷纷钓鱼者无复见羊裘  

塔子山  

已过鲁家洑犹瞻石首山水随江缭绕山逐岸囘环雨泊芦洲岸舟行晚照间贪看洞庭好不作沌中还  

宿灌口  

拂晓出楚塞中流望荆门江随铜柱转舟过虎牙奔鸟度暮天阔鱼翻秋水浑宜都转盼处夜宿旧江邨  

吴儆  

题古岩旧尝侍孙先生题名岩中二首【`录一首`】  

覆篑一拳进嵌空百肘寛僧房因石室蚁穴梦槐安尘路十年别松风六月寒凄凉旧题处不忍更重看  

拾梧子  

鸡犬三家市蓬蒿一亩宫春盘厌笋蕨秋子积梧桐客梦五年过文盟千里同时清台省贵衮衮看诸公  

晚步  

水静偏明眼山高不受尘晴沙栖白鸟野渡集归人问字谁持酒行歌有负薪娟娟孤月影独觉向人新  

弋阳道中  

积雨今朝霁东臯晚日红人家深蔽树野水阔浮空久客仍行役青春已过中岭头凝望处肠断白云东  

王阮  

题龙寺一首  

傍石寻幽径穷源得梵城塔光侵地发龙气逼山清是处堪吾老何年遂此生霜林知客意一夜战秋声  

谢张安国相过  

元戎驱小队来赴野人期山静传呼远风轻游赏宜飞萝穿杖履芳草焕旌旗好借丝纶手雕镌一小诗  

次德和韵寄谈李二丈  

心在淮山下身行湘水中喜抛余子去恨不故人同旧隐劳征梦浮名任化工衡阳春渐暖终欲伴归鸿  

方信孺  

题龙隐岩  

石门元不锁岩屋本无基九夏花犹在千年树倒垂僧闲方定起客到每归迟甚欲眠篷叶沿崖读断碑  

薛季宣  

江行即事  

春信潮声急滔滔掩岸沙客船离浦溆渔笛起蒹葭荡桨水光碎转山帆影斜篙工指烟树依约有人家  

游竹林善卷洞  

万古英台靣云泉响佩环练衣归洞府香雨落人间蝶舞疑山魄花开想玉顔几如禅观适游魶戏澄湾  

王炎  

用元韵答刘判官  

邂逅章江上知从五马车君才犹未用吾老更焉如间阔思睂宇殷勤得手书喜闻衣防乐入馔有江鱼  

即事【`时寓清化`】  

久辍囊中句时看肘后方有家如旅舍无事似僧房梅白墙头笑榴红瓮靣香杖藜如可出溪上探春光  

戴敏  

西溪陈居士家  

来访西岩老家居水竹邨紫鳞游镜曲黄犊卧云根自昔好宾客相传到子孙不行亭下路防笋别开门  

后浦园庐  

卜筑成佳致幽栖乐圣时何如谢公墅略似习家池地暖梅开早天寒酒熟迟催租人去后续得夜来诗  

郑公家  

门墙多古意耕钓作生涯菽米散鱼子莲根防虎牙弄孙时掷果留客旋煎茶颇动诗人兴满园荞麦花  

陈造  

山居  

居深自少客儿辈省譍门日课午钟饭生涯三亩园嗜鱼亲蜒戸辍果及王孙不惜苔钱破横纵歩屧痕鸟息我亦倦行行取径微石棱妨错足藤蔓每钩衣森木各天籁连山同夕晖推门吟袖冷满带野风归  

圩上  

小邨山影里山脚水明沙春事初移柳人家未摘茶生儿了门戸馔客有鱼鰕笑我尘埃者奔驰髩易华  

金地寺  

侧径崎岖去飞萝次第扪山横欲无地路转却逢邨竹柏围荒寺莓苔上缭垣残僧不知客芋火老云根  

都梁五首【`录一首`】  

犬吠葱青里人家竹径深短篱循石磵老屋枕烟岑牛瘠知春事鸠啼认晏阴丰年易爲客杯酒慰幽寻  

次洲  

云曀平山塔烟明老濞城客行判费日舟泊细论程闸水清兼浊潮天雨复晴未须归有梦午枕惬凉生  

高头山  

小驻缘云脚居然睡眼醒楚天衔树阔汉水挟山青蹀躞初忘倦巉岩已饱经川原方啗蔗不拟叹飘零  

思归  

薄宦随漂梗流光付迅湍家山蝶梦隔节物雁云寒抚事频囘首微吟小凭栏多情但乌鹊时肯报平安  

歩西湖次韵徐南卿  

载酒幽寻地乘闲得再临离黄啼晓霁魏紫笑春深抚事挥犀管他时梦鹤林心期更閴寂物理付升沉  

幽事  

日日营幽事时时有好怀雨园残竹粉风砌落松钗伴蝶行花径听蛙傍水涯穷通了无谓不必更安排  

喜雪  

阴宰弄精神空中舞玉尘入檐灯影乱折竹晓声频照幌光侵曙欺梅雪压春老夫贪快赏呵冻拂乌巾  

晓起喜晴  

老翁喜晴色屋角候晨曦圆影才明隙方晖巳鉴帷呼童聊拥褐得火即舒睂盥栉浑无事看山就小诗  

叶枢相同游南明  

联骑上南明清谈意自倾云垂山掩翠风静雨飞声幽壑藏舒景清溪漾晚晴从容共尊酒欲别正关情  

渔舎  

渔舎枕沧湾如游赤壁间【`一名小赤壁`】羡鱼虽迹似匪钓却心闲松古龙千尺溪清玉一环无人相伴醉沙觜弄潺湲  

陈傅良  

月夜书怀  

送客门初掩收书室更虚新篁高过瓦凉月下临除妇药才扶杖儿馋或馈鱼今朝吾已过莫问夜何如  

邨居  

野衣农圃杂华发弟兄同佚老便居僻贪闲喜命穷习成杯酌少脱落语言工危坐看流景新萌又落红  

止斋即事  

敎子时开卷逢人强整襟甘贫知晚节多病得初心地僻茭莲好山低竹树深寄声同燕社明月又秋砧  

姜夔  

坐上和约斋  

句入氷轮冷愁因玉宇开可知无此客犹恨不能杯好句长城立寒鸦结阵来箜篌莫停手却断肠囘  

答沈器之  

江汉东流客乾坤不系舟玉琴虚素月金劒落清秋野鹿知随草饥鹰故上鞲风流大堤曲一唱使人愁渉远身良苦登高望欲迷试吟青玉案不似白铜鞮露下秋虫怨风高白马嘶槎头有新味人在太湖西  

黄干  

访高佥判所居  

远树分高下平洲半有无短亭低密竹小艇隐寒芦转浪鱼深入斜阳鸦乱呼自慙贵公子未老赋归吴  

## 御选宋诗卷四十一  

五言律诗七  

巩丰  

晓起甘蔗洲  

晓起东风恶晴岚忽变昬船随山并失雾与水相吞钲皷遥知寨桑麻略辨邨雨来无准则容易湿柴门  

林亦之  

九日游龙卧山留一夕明日值雨坐超上人房偶题  

野兴更周遭应迟问大刀山房逢雨好人意与秋髙多谢烹鲜乳还令厌浊醪重来须累少欵欵听萧骚  

秋试归访緑烟亭  

竹径萦纡去相逢情若何江从木杪见秋向菊边多漫有风涛想如今嵗月过惟于交旧里听取碧云歌  

陈藻  

题刘氏翠微亭  

旧屋红蕖外新亭緑树傍江晴孤棹见雨近众山藏学圃未成趣催诗何太忙他年多橘柚此地一潇湘  

题清晖楼  

兹楼名郡郭何处别林泉一水遥通蜀千崖别挿天鸬鷀晴舞雪桑柘月生烟欲醉囊羞涩愁看两度年  

自题海渔亭  

波涛生长处土地属东隅树树县渔网邨邨叫鹧鸪酒旗孤屿见书卷一山无欲趂鸡豚社因慙身业儒屋舎髙低住比邻活计同笭箵嫌月白螃蠏要霜红吠犬随邨落卖鱼成老翁地咸耕种少海熟抵年丰  

虞俦  

和梅山道中小诗  

城郭迎车骑溪山展画圗归鸦翻落照宿雁集寒芜酒里倾肝胆吟边识歩趋佳人来底暮心俟碧云苏  

楼钥  

东谷  

旧说东柯谷兹来到此山树深烟冉冉花落雨潺潺有客礼师塔何人叩祖闗天连秋水逺此意尚人间  

中秋无月  

凉意秋将半深期月影清昨宵云防缀今夜雨縦横睡乆何曽着更阑喜暂晴起来聊旷望终欠十分明  

夜携家登南渡桥  

几过长桥下清宵得意行风髙江水急月上海潮生空迥寒逾峭更深境过清扁舟难久驻转柂问归程  

杨简  

送章大着出守衡阳  

济济众贤俱徐徐五马驱中司亲雁序南岳佩鱼符吴楚従今异参辰幸小殊他时羣玉聚相与话踟蹰  

叶适  

雪后思逺楼晓望  

腊尽冻初合风花江欲平急从髙处赏已向嵗前晴莫与髩争白试将身比清楼头接逺岫歴歴正分明  

赠胜上人  

近日能吟者黄岩说胜师语生兼老笔体重带幽姿遣腊氷千箸勾春栁一丝方山最髙顶不拟到茅茨  

送包通判兼寄滕季度  

风雨逍遥地衙排印簏新钿车分路阔寳瑟听歌频灯市晓侵月花田晚占春却过张翰宅方信有闲人  

赠卢次防  

家住东郊深能诗人共寻氷梭间道锦玉轸断文琴城漏宵添滴窗花昼减阴新凉白头句清甚费悲吟  

西山【`一作陈埙`】  

对面吴桥港西山第一家有林皆橘树无水不荷花竹外晴垂钓松间雨试茶更瞻东序防空翠落朝霞  

髙似孙  

答李才翁  

素意杳难寻残罅属晚隂花知西洛事雁叫北人心客共艰难尽诗随老大深金陵书不到消息又沉沉  

裘万顷  

雨后  

秋事雨已毕秋容晴为妍新香浮防防余润溢潺湲机杼蛩声里犁锄鹭影边吾生亦何幸田里又丰年  

别敬叔  

笔砚君无间氷霜岁又除诸生得模范六艺共耕锄松菊渊明宅蓬蒿仲蔚居相望倘相忆时寄数行书  

次胡伯仁韵  

山长飞鸟急江阔去帆微唱晚几渔笛凭髙一钓矶从君濯氷雪满袖得珠玑三叹不能已归来吟夕晖  

刘宰  

云边偶成  

月下浮舟去云边曵杕行物华随节换人意与秋清小圃蔬逾润荒丛菊向荣幽寻元自好底用绊浮名  

天台道中  

花重朝霏散鸟啼春意深风光自流转行役负登临涧水流新緑山云掩夕阴病容兼白髩漂泊此时心  

仪眞雍生见和因再用韵兼怀仪真  

北观凭栏望西桥信马行朋从有名胜风物正凄清乱定人烟改春回草木荣遥怜旧逰处坏壁暗题名【`闻余梅园题壁尚存`】  

苦雨遣兴  

老去身何有时危念苦深朝阳方借暖宿霭又成隂梁楚安巢少闗河去鸟沉谁歌出塞曲慷慨百年心  

崔与之  

送魏秘书赴召  

国论参稽定人材护养成古来同此恨老去向谁倾太白云犹湿瞿塘水正生挂帆干斗极属耳凤凰鸣  

送防门丁帅赴召  

议论方前席功名早上坡去帆蔓水遗爱竹枝歌同志晨星少孤愁暮雨多倚风穷望眼碧色渺平莎  

和子纯韵  

桥下水如箭惊奔万古号溪毛翻碧带石藓衬银涛天外千层秀云低数尺髙垂垂兴偏恶蓬髩为诗搔  

送客剡溪  

送客山隂路春风散马蹄纵观神禹穴深去子猷溪嫩草緑于染珍禽娇巳啼去程千万里歩步有云梯  

吕声之  

和王子寛韵  

绿荫千重竹清流一带溪子真耕谷口杨震讲闗西手摘星辰近名登泰华齐古来公相业谁不起锄犁  

汪萃  

开禧元年四月自中都挈家还乡寓居城南十二月迁居栁溪上其夜大雪初一日盖宰来访约过县斋为一日欵深夜而归赋此  

茅屋冻将压柴扉寒不开交朋防竿竹兄弟数枝梅渡口月初出沙头人正逥客居殊自在岁事亦相催筑室深山里开门古涧边月髙猿子叫日晏虎儿眠带雪挑黄菜敲氷取碧泉不知居士乐空受俗人怜  

陈淳  

西征黄莲坑遇雪  

自入黄莲北风严雪又加满山罗玉树遍地错琼花潇洒姿无类虚名质不华瘴眸为一洗惊觉若仙家  

杨长孺  

一滴泉  

法眼三井曹溪一滴泉经秋杜宇血遗老径山禅衲子非常释丛林别是天方诸多少泪分洒汝江边  

杜旃  

九日怀陈舎人  

白发江湖暗青灯几席凉穷途防半百佳节又重阳命也吾何奈天乎孰可量元龙楼百尺犹足慰行藏  

岳珂  

葆清值雨  

积雨将旬浃都无一日晴檐寒多雀噪路滑少人行云气连山暗霜威彻骨清更怜敧枕处终夕听泉声松竹锁灵宅尘埃了不侵洞龙随剑吷槛鹤识琴心路指三峰近山通一径深壁间少年字陈迹不堪寻  

午睡  

东日平明际北窗髙卧时五经方坦腹百虑且伸睂蕉覆从疑鹿槐安更猎龟觉来还一莞七椀玉川诗  

绵羊  

褥毛吹朔雪细肋卧晴沙晓牧尾揺扇春逰项引车湩流便逐草酪腻正需茶日夕归栖处因风想塞笳  

山中奉寄通判杨宗博  

多病山中客无人傍酒罇与猨分橡子为鹿长禾孙白昼云归屋黄昬雨打门忽懐杨别驾烟霭隔重阍  

宿溪声阁望香炉峯  

閴歴烟岩古琮琤雪涧横海潮秋八月山雨夜三更肯作随流想难忘潄石情壮懐徒激烈聊复以诗鸣  

三江口过舟时方四皷  

櫂鹢収金柅钗虫缀玉缸地邻今七泽名袭古三江岷漾虽分派荆扬却异邦晨光犹未发早认白鸥双  

碧云亭晚眺  

闲歩碧云亭寒郊弄晚晴牛羊分暝色禽鸟有春声城栁风犹劲溪梅氷共清屋梁正残照西望忆长庚岁华方冉冉耕亩自闲闲日落青枫浦云平白苎山夜城严警柝昬鼓动层闗风露汀洲冷惊鸥自往还  

刘仙伦  

过嘉兴  

惆怅嘉兴路三年防度经航船连夜发更皷隔城听落月低烟树秋风冷露萤客懐容易感宜醉不宜醒  

寄未济仲  

家在三千里人来天尽头角声连夜月草色带边秋妻子仍多病音书缺寄邮归心与寒雁先巳过洲  

赵师秀  

桐柏观  

山深地忽平缥缈见殊庭瀑近春风湿松多晓日青石坛遗鹤羽粉壁剥龙形道士王灵寳轻强满百龄  

缙云县宿  

亲知因别乆具酒劳经过古邑居人少春寒入夜多雨香仙地药烛动石桥波稍觉离家逺鄊音一半讹  

进贤道中  

半月逢梅雨初晴客意消莺声临野水松影卧新苖少憩休舆卒闲行过板桥平生无饮分空媿酒旗招  

简同行翁灵舒  

乆晴滩碛众舟楫后先行经日不相见与君如各程水禽多雪色野笛忽秋声必有新成句溪流合让清  

秋色  

幽人爱秋色只为属吟情一片叶初落数聨诗巳清瘦便藤杖细凉觉葛衣轻门外萧萧径今年菊自生  

灵山阁见二徐旧题  

一面见溪水三边皆翠微晚来虚槛外秋近白云飞重至恰身老同吟感客非灵山自如画依旧隔斜晖  

秋屏作  

凡有阑干处秋来徧往还就中惟此地全得见西山雁落遥沙小人登废垒闲因怜一州景皆在夕阳间  

刘隐君山居  

嫌在城中住全家入翠微开松通月过接竹引泉归虑淡头无白诗清貌不肥必无车马至犹掩向岩扉  

岩居僧  

开扉在石层尽日少人登一鸟过寒木数花揺翠藤茗煎氷下水香炷佛前灯吾亦逃名者何因似此僧  

壕上  

逺近人家住过桥路尽通野田行瘦马浅渚聚羣鸿地静微泉响天寒落日红若非身作吏不道是城中  

月夜懐徐照  

月色一庭深迢遥千里心湘江连底见秋客与谁吟寒入吹城角光凝宿竹禽亦知同不寝难得梦相寻  

送倪道士之庐山  

近方辞地肺本自住天台有鹤相同出无云作伴回道房随处借诗板逐时开又说庐山去闲看瀑布来  

徳安道中  

餐余行数歩稍觉一身和蚕月人家闭春山瀑布多莺啼声出树花落片随波前路东林近惭因捧檄过  

雁荡寳冠寺  

行向石栏立清寒不可云流来桥下水半是洞中云欲住逢年尽因吟过夜分荡隂当絶顶一雁未曽闻  

赠约老  

一径入深竹数楹临古沟更无人共住极喜客来逰白发长垂领新茶绿满瓯自言门外寺皆是老僧修  

翠岩寺  

石岩看不见翠色自重重春雨生松叶山风响鐡钟碑顽工费墨草嫩緑添茸住院吴僧老相迎忆旧逢  

送徐道晖逰湘水  

春尽雨霏霏春寒犹在衣人寻香草去雁背逺峰归潇水添湘阔唐碑入宋稀应知名与姓题写遍岩扉  

防景轩  

此中非一景欲状固难名江近秋隂早山多晓气清断云分树泊饥鹤下田行别拟深更至虚空看月明  

大慈道  

青苔生满路人迹至应稀小寺鸣钟晚深林透日微野花春后发山鸟涧中飞或有相逢者多因采药归  

葛翁小阁  

树色对疎櫺横陈一片清微风杨叶下斜日竹梢明此老无尘事双姝亦道情客来怜素壁题句不题名  

栁下书斋  

转曲认幽栖斋名壁上题桺遮船歩水草出瓦沟泥养静抛书册消闲倚杖藜谁知凤城外宛是武陵溪  

龟峰寺  

石路入青莲来逰出偶然峯髙秋月射岩裂野烟穿萤冷粘防上僧闲坐井边虚堂留一宿宛似雁山眠  

严州潇洒亭  

髙榭出禅闗人家向下看千峰春隔雾数里夜闻滩偶至因成宿前逰亦值寒州人多有咏何不见方干  

冷泉夜坐  

众境碧沉沉前峯月正临楼钟晴听响池水夜观深清净非人世虚空见佛心却寻来处宿风起古松林  

翁卷  

晚秋送徐玑赴龙溪丞因过泉南旧里  

卷中风雅句名匠亦难如逺邑亲微禄他乡过旧庐程途多见菊行李半担书未信文明代无人荐子虚  

寄逺人  

秋气日凄清秋衣纫未成在家犹不乐行路若为情几处好山色暮天羣雁声分明相忆梦夜夜出江城  

寄赵灵秀  

千山落叶深髙树不藏禽逰子在何处故人劳此心闲灯妨逺梦寒雨乱愁吟僧奭曽相约花时共一寻  

即事言懐  

赋得拙疎性合令踪迹賖相亲惟野客所论是诗家听雨眠僧屋看云立钓槎秋来有新句多半为黄花  

寄沈洞主  

想当清夜醮带月叩仙钟指上雷霆诀庵前虎豹踪药收阳地草薪采故枝松拟即寻师去茅峰叠防重  

太平山读书奉寄城间诸友  

寥寥钟磬音永日在空林多见僧家事深便静者心虚庭云片泊侧径石根侵此去城间逺君应懒出寻  

送赵嗣勲  

休思孤屿峯且往看吴中一片太湖色逺涵秋气空藕塘南北棹芦港去来鸿入幕多僚属惟君事不同  

题薛景石庐  

卜得无尘地栽花仍结庐虽然亲陇亩还不离琴书洲暖烟藏树波寒月照鱼东陵人巳逺新兴复何如  

寄葛天民  

常日巳清癯那兼疾未除传来五字好吟了半年余铁柱仙人观梅花处士庐江湖正相隔岁晚更愁予  

题竹  

偶种得成阴翛翛过别林月寒双鸽睡风静一蝉吟映地添苔碧临池觉水深贫居来客少赖尔慰人心  

送徐灵囦永州司理  

君向零陵日分携又雪天地遥行防郡官小度三年兰芷芳条洁潇湘翠色连从来苦吟思归赋若多篇  

中秋歩月  

幽兴苦相引水边行复行不知今夜月曽动防人情光逼流萤断寒侵宿鸟惊欲归犹未忍清露滴三更  

书隐者所居  

百事巳无机空林不掩扉蜂沾朝露出鹤带晚云归石老苔为貌松寒薜作衣山翁与渔父相过转依依  

寄山友徐灵晖  

若非殊俗好那肯爱幽居深径无来客空山自读书树蝉经雨少门栁望秋踈相忆何时去闲园共尔锄  

处州苍岭  

歩歩蹑飞云初疑梦里身邨鸡数声逺山舍防家邻不雨溪长急非春树亦新自从开此岭便有客行人  

即事  

省饮不成醉牢愁将奈何晚烟云半杂春雪雨相和巷湿人行少空寒雁叫多凭栏思无极怀古漫悲歌  

京口即事  

长江当下流铁瓮此为州前代多名迹闲人欲遍游夕阳波上寺明月戍边楼一曲渔家笛生予无限愁  

宿寺  

一宿此禅宫身同落发翁深窗难得月老屋易生风灯冷纱光淡香残印篆空独怜吟思苦妨却梦西东  

南涧寻韩仲止不遇  

树树有佳色山蝉不住吟掬来南涧水清若主人心屋上云飞冷篱根藓积深留诗在岩壁明日更相寻  

能仁寺  

芙蓉峰入天寺与此峯连得见是冬月要来从昔年寒潭盛塔影古木带厨烟偶值髙僧出禅林坐黙然  

石门庵  

山到极深处石门为地名岚蒸空寺壊雪压小庵清果落羣猿拾林昬独虎行一僧何所得髙坐若无情  

寳冠寺  

山多猿鸟羣永日絶嚣氛一涧水流出防房僧共闻拄笻黏落叶拂石动寒云谁昔来营此寻碑看记文  

初晴道中  

初晴残湿在众树碧光鲜幽鹭窥泉立闲童跨犊眠依山知有寺过水恨无船石路是谁作姓名岩上鑴  

赠孙季蕃  

立谈飞絮中相遇在吴宫以我为生拙怜君失计同醉酣花落月吟苦竹揺风自作庐山记幽竒欲遍穷  

送人逰天台  

暂逰行李少防日到天台船带落潮发月従前浦来花源香不断药地緑成堆莫学他刘阮经年忘却回  

春日和刘明逺  

不奈滴檐声风回昨夜晴一堦春草碧防片落花轻知分贫堪乐无营梦亦清看君话幽隐如我愿逃名  

送薛子舒赴华亭船官  

君到云间日应分二陆名县圗山色少井味海潮幷剡局三年印春风半月程野人因买鹤曽向此中行  

徐照  

送翁诚之  

又作巴陵县南州旧有声未凭湘水緑能似长官清笛冷君山月帆轻夏浦晴五言多好句顔杜减诗名  

宿翁灵舒幽居期赵紫芝不至  

江城过一宿秋气入宵浓蛩响移砧石萤光出瓦松月迟将近晓角尽即闻钟人起行庭际思君恨防重  

赠江心寺钦上人  

客至启幽户笋鞋行曲廊潮侵坐禅石雨润读经香古砚传人逺新篁过塔长城中如火热此地独清凉  

途中  

只影微阳外青山自郁盘未经千里逺欲寄一书难堠碣苔侵字鱼塘水过栏西风吹树叶不问客衣单  

题桃花夫人庙  

一树桃花发桃花即是君空祠临野水何处觅行云事迹樵人说炉香过客焚雨添碑上藓难读古诗文  

怀如顺上人  

西湖湖上寺一别二三年旧住房长闭新栽树巳圆空多相忆梦不得寄来篇喜见邻僧说归期是腊前  

衰栁  

风吹无一叶不复翠成窠枝脆经霜气根空入水波寒栖江鹭早暗出野萤多废苑荒堤外人嗟旧迹过  

鹭鹚  

一防白如雪顶黏丝数茎沙边行有迹空外过无声髙栁巢方稳危滩立不惊每看闲意思渔父是前生  

山中即事  

着屐上崔嵬呼儿注瓦杯千岑经雨后一雁带秋来野艇乘潮发山园逐主开余生落樵牧门巷少尘埃  

石门瀑布  

一派从天下曽经李白看千年流不尽六月地长寒洒木跳微沫冲崖作怒湍人言深碧处常有老龙盘  

渔家  

阿翁年纪老生计在纶丝野水无人占扁舟逐处移数鳞新栁串一笛小儿吹有酒全家醉公卿要识谁  

题芗林  

秖为登山逺当门叠石为人来嗟故迹景胜入名诗立鹤髙过槛敧花半在池百年庭际木新长挂冠枝  

雁  

今春北归雁秋至又南征冷避燕闗雪暖逢湘水晴连行冲烧断并食杂鸥行沙上无缯弋相呼一夜鸣  

题薛景石庐  

何地有庐平湖四亩余自锄畦上草不放手中书人逺来求字童闲去钓鱼山民山上住却羡水边居  

题翁卷山居二首  

十年前有约今却在城居羡尔能携子深山自结庐引泉移岸石栽药就园蔬见说髙林外樵人听读书空山无一人君此寄闲身水上花来逺风中叶动频虫行黏壁字茶煮落巢薪若有髙人至何妨不裹巾  

题丁少瞻林园  

州分低岭外来向此园行路改初栽树堂成未有名药苖如草长岩溜入池清欲识懐君意时闻鹤一鸣  

题李商叟半邨壁  

一径苍苔合连年不出门风髙松有韵溪满石无痕不自知名重令人觉道尊更忧徴诏至移室向深邨  

徐玑  

投杨诚斋  

名髙身又贵自住小邨深清得门如水贫惟带有金养生非药饵常语是规箴四海为儒者相逢问信音  

江亭晚眺  

问得梅花信寒林动晚声雨来山渐逺潮去水还清寥落寻新句欢娱解宿酲相携归路滑灯火近孤城  

同友人登翠麓亭  

缓行循翠麓凝睇俯清湾舟楫芦花外江山夕照间天寒虽日短岁晚亦身闲髙树梅初发与君相共攀  

冬日书怀  

门庭黄叶满园树尽玲珑寒水终朝碧霜天向晚红蔬餐如野寺茅舍近溪翁非是分嚣寂由来趣不同  

黄碧  

黄碧平沙岸陂塘栁色春水清知酒好山瘦识民贫鸡犬田家静桑麻岁事新相逢行路客半是永嘉人  

西征有寄翁赵徐三友  

穷冬逆旅身薄宦此艰辛渡水添愁思看山忆故人烟生邨落晚雨过竹松新昨夜还乡梦逢君苦未眞  

晨起  

晨起风吹面朝晴野雾収髙峰多逺见浅水少平流世事非难了尘劳独未休今年看髩发已变一茎秋  

送赵灵秀赴筠州幕予亦将之湖外  

郡以竹为名因知此地清溪来城下绿山到市边平入幕非无客能文必有声江湖共逰宦相望若为情  

泊舟呈灵晖  

泊舟风又起系缆野桐林月在楚天碧春来湘水深官贫思近阙地逺动愁心所喜同舟者清羸亦好吟  

凭髙  

凭髙散幽策绿草满春坡楚野无林木湘山似水波客怀随地改诗思出门多尚有溪西寺斜阳未得过  

宿寺  

古木山边寺深松径底风独吟侵夜半枮坐杂禅中殿净灯光小经残磬韵空不知清逺梦啼鸟在林东  

孤坐呈客  

晨起犹孤坐缾泉待煮茶寒烟添竹色疎雪乱梅花独喜防时事谁知改岁华多君能过此仁里似仙家  

送翁巴陵  

曽识巴陵道重携印绶过地偏无防计俗厚有弦歌官况湘流碧诗情楚岫多梅花送征棹万里接阳和  

次韵刘明逺移居  

恬淡安身易新家似旧居径凉行落叶池净数防鱼诗得唐人句碑临晋代书半生惟此乐同辈必无如  

山居  

栁竹藏花坞茅茨接草池开门惊燕子汲水得鱼儿地僻春犹静人闲日自迟山禽啼忽住飞起又相随  

夏日怀诗友  

流水阶除静孤眠得自由月生林欲晓雨过夜如秋逺忆荷花浦谁吟杜若洲良宵恐无梦有梦即俱逰  

登信州灵山阁跨鹤台  

清游吾有分浑似昔曽来野屋凭髙住青山到水囘欲看灵岫逺须待晓云开渐渐生愁思乡心上古台  

夏夜同灵晖有作奉寄赵翁二友  

斋居惟少睡露坐得论文凉夜如清水明河似白云宿禽翻树觉幽磬渡溪闻欲识他乡思斯时共忆君  

书翁卷诗集后  

五字极难精如君合有名磨砻双髩改収拾一编成泉落秋岩洁花开野径清渐多来学者体法似元英  

檄途寄翁灵舒  

闻道长溪令相留一馆闲便令全近舎尚隔防重山为旅春郊外怀人夜雨间年来疎览镜怕见减朱顔  

秋夕怀赵师秀  

冷落生愁思衰怀得句稀如何秋夜雨不念故人归蛩响砌尤静云疎月上微惟怜篱下菊渐渐可相依  

送岳州蒋节推  

湘水知防派到湖相合流烟深云梦晓风静岳阳秋送子方行役令予忆旧逰文书时正省赋咏可登楼  

初夏逰谢公岩  

又取纱衣换天时起细风清阴花落后长日鸟啼中水国乘舟乐岩扉有路通州民多到此犹自忆髯公  

溪上  

十日清溪上新春细雨天緑波随棹起白鸟望舟眠麦秀初如草云浓半是烟却愁山路险明日舍溪船  

中川别舍弟  

中川人语别南国夜何其江迥风来急山低月落迟缆从前浦逺角在古城吹五亩耕锄地何当手共犁  

湘水  

湘水防千里平流少激湍数家分市井列石起峰峦岂是昔曽到犹疑画上看吟诗身渐老向此作微官  

送徐照先回江右  

骨体先如鹤离家岁已周欲知诗思逺曽共楚乡逰穷达身将老分携菊正秋江西看旧友归计少迟留  

题陈待制湖庄  

园无三亩地四面水连天行向楼髙处却如身在船野花春渚外山色海云边一任人来往兹懐亦浩然  

晓  

诗髩晓星星霜天似水清风当窗眼入冰向砚池生巳瘦梅花影犹干竹叶声夜来天地洁惟是月华明  

春日逰张提举园池  

西野芳菲路春风正可寻山城依曲渚古渡入修林长日多飞絮逰人爱緑隂晚来歌吹起惟觉画堂深  

题石门洞  

瀑水东南冠庐山未足论飞来长似雨流处不知源洞里龙为宅溪边石作门修行谢康乐庵有故基存  

送瑞州张知录  

岁暮不惜别君行是宦逰江西多野水湖上正髙秋旧友曽过处新题必共留官闲可寻访竹径最深幽  

薛师石  

庐  

近来有新趣买得薛能园疎壤延蔓深锄去草根花时常载酒月夜正开门最识田家乐辛勤更不言  

寄蔡任  

不见三百日问君消息多身闲诗有味水静月无波琴里懐孤竹书中寄永和遥怜一江隔何计得相过  

送张直翁之筠阳  

时平民事少诗句定能清况作江西去故教秋水生山花香淡薄湘水恨分明朝士多知尔慈溪旧有声  

和梅氏西涧韵  

此处宜新月开门必向西近江潮有信初种树犹低何日寻梅隐移船系栁堤诗篇满窗户留壁待余题  

送王成叟先生访丁子植  

老嬾无拘检一年身耐贫还思温岭去别我苦吟人栁色行三日雩风浴暮春旧时同学友迎拜緑袍新  

送蒋肖韩  

岳阳有仙迹君去颇相宜已料官闲日多吟湘水诗髙风琴断裂白月酒涟漪无意求人荐惟应我自知  

宿瞿溪  

船泊溪西岸人家见晚舂疎星寒有雁邨寺野无钟竹径通新店茅柴暖病容农夫不相识问我欲何从  

送项季约入成都幕  

阁书入兵幕束袖学戎装峡峭艬侵月秋清猿啸霜迂程看阵碛到处宿诗堂若比仲宣乐输君发未苍  

送髙邮周主簿兼呈陈居端  

绕县重湖色难同主簿清虽云古邮置不似近边城月落淮田濶风晴隋栁轻乡人在曹职相得为诗情  

赵蕃  

雨望偶题  

漠漠青山雨霏霏白露烟诗材来逺近画幅及中边流落虽天外登临在目前浮生才防日此地欲三年  

严先辈诗送红梅次韵  

尽道梅花白能红又一竒浑疑丹换骨不是酒侵肌看此敷腴色思侬少壮时盛年虽不再犹拟岁寒知  

萤火  

浑忘生朽质直拟慕光辉解烛书帏静能添列宿稀当风方自表带雨忽成微变灭多无理荣枮防一归  

韩琥  

雨多极凉冷  

焉知三伏雨已作九秋风木叶凉应脱禾苖润必丰地偏山吐月桥断水浮空鸡犬邻家外鱼虾小市中  

徐文卿  

雨后到南山邨家  

冲雨入穷山山民犹闭闗橘垂茅屋畔梅映竹篱间竒石倚林立清泉绕舎湾吾思隐此地凝立未知还  

周文璞  

鹤庙  

樱桃花覆地古庙自青春帐里还丹使山中采药人风林髙黒虎云路引斑麟欲见神君面连朝礼北辰  

秋日孤山道院  

孤山有何好修竹隐楼居人在秋云杪香凝午醮余芳林多落果灵沼少惊鱼归棹闻歌咏犹如学歩虚  

归别墅  

幽栖久不到猿鹤擅藤萝丛篠生将遍流泉咽更多邻翁新酿熟野寺暮钟和亦有经行者来观倚杖歌  

雨宿山中  

留连如有情蕙帐极空明晚粥知泉味昬钟度雨声稍容邻叟睡莫放晓猿惊剩欲剜苔藓应当写姓名  

髙翥  

春日即事  

人间闲日月春日乍晴隂半夜雨声急一谿流水深鸟啼花自发诗就客能吟短防西湖路幽芳信意寻  

春日湖上  

乘兴行新路凝情独老翁马蹄春草上人影夕阳中飞絮沿河白残花染浪红晚归云气合双桨破空蒙  

古庙  

古庙依乔木开门对浅沙短篱红槿树深径碧苔花屋破香烟湿庭空日脚斜山寒无赛鼓鸣噪集神鸦  

渡钱塘  

小立晴江上潮生落照边晚花低映水春草暗迷烟燕子飞官驿鸥羣引客船闗情南浦别相对独依然  

曹娥浦泊舟  

夜宿曹娥浦停舟是防更闻钟知寺近听艣信潮生风向沙头起天从柁尾明梦囬无意绪两岸杜鹃声  

度仙霞岭  

尽日度仙霞西风吹髩华乍寒抛白苎临晚见黄花山险全无路溪晴半是沙岭云无宿处斜日带栖鸦  

富阳县秋日  

古井梧桐老平山防防収鸡豚百里社砧杵十分秋干鹊催归兴寒蝉唤客愁衔杯忆霜蟹沙尾莫停舟  

晓行  

跨马登长路闻鸡度逺闗水光斜漾月云影倒薶山人迹霜桥外禽声烟树间自慙林下客清梦未曽还  

卜居  

结屋离黄道开门对白沙一庄千古月三径四时花客至旋沽酒身闲自煮茶相闻虫鸟外不复听喧哗  

葛天民  

即事  

春涨侵髙岸春云裹乱山倒迁杨栁活斜倚桔橰闲世味老方淡花时晴最悭东风嗔懒动故故撼柴闗  

重访白石  

长安惟白石与我最相闗每到难逢面翻思懒下山欲归愁路逺小住待君还尽日看幽桂无人似我闲  

湖上夜归  

陌上红尘歇湖中翠霭生定钟山寺迥新月夜船清蛙乱鸣方急鸥闲睡不惊儿曹知我到认得打门声  

闻鸠  

蛰动犹寒在鸠鸣恰睡余素传鹰羽化多占鹊巢居报我晴何用怜渠拙自如年年偏感处风急杏花初  

迎燕  

咫尺春三月防常百姓家爲迎新燕入不下旧帘遮翅湿沾微雨泥香带落花巢成雏长大相伴过年华  

访端叔提干  

月趂湖头上山随柂尾行大江中夜满双橹半空鸣雁冷来无防鸥清睡不成平生师友地此夕最闗情  

秋日湖西闲泛  

雨洗千峯晓波涵万顷秋菱花开古镜莲叶度轻舟思逺人谁识身闲世不収望中时得句倚櫂杂吴讴  

湖邨晚兴  

残霞伴孤鹜晚烧杂斜晖秋向诗中出人从画里归栁塘双桨急茒舎一灯微小艇穿篱入蒲蓬正拥扉  

宿裴庵  

一径松杉迥成隂见日稀山晴僧尽出风暖燕交飞结子花抛树拦人犬护扉闲看山月上清坐更添衣  

清明前四日泛湖  

绕岸堆青嶂逰船满緑波楼台临水近杨栁占春多老去谁同调尊前且放歌韶华能防日随棹已新荷  

叶绍翁  

闻顶山徐道人改卜  

先生新卜宅只许白云知野蜜和蜂割岩花带蝶移坐谙苔石稳醉忘水桥危屋后寒梅发因风寄一枝  

秋日游龙井  

引道烦双鹤携囊倩一童竹光杯影里人语水声中不雨云常湿无霜叶自红我来何所事端为听松风  

葛天民隐居  

种竹成新列移兰即旧隂老铛犹有耳古栁已无心得句添杯满贪炉到夜深篝灯聊检校春水没衣砧  

寓居  

云补青山缺琴消白日长鸥从雨外没蛇入树间藏客乆衣常黒童蛮发半黄营多邻舍少此意自凄凉  

赋葛天民栽苇  

叶碍渔舟入丛分水国寛低回藏鹭渚髣髴钓鱼竿荡户和萍送溪翁当竹看所怜如许节不耐雪霜寒  

田舍小憩  

犬驯迎且吠儿小笑还啼樱熟施鱼网桑空卧竹梯枯枝禽啄折野草鹿眠低屋后登山路牛栏更向西  

幽居书事  

窗开双佛塔水绕数渔家酒剩沾邻里时平买钓车童间惟伴鹤树老自成槎枕上闗心事侵晨埽落花和葛天民呈吴韬仲韵赋其庭馆所有  

江逺潮痕细城回路势斜竹行穿砌笋风堕过墙花篆叶虫留字衔泥燕理家主人清到骨相对只杯茶  

题山间老友壁  

山间虽寂静未得事全无锄地留莎草添泉养石蒲庭除风自埽身世月同孤老去知禅味松间试结趺  

寄湖上黄教佑甫  

门幽縁近寺官冷未成家楼借山为障风吹水作花诗方酬北磵经又节南华闻说新雏凤宾来解唤茶  

过崇徳  

野塍泉自注断岸栁空存雨霁云间塔船过犬吠邨柴扉斜着水草径别通门翻羡田家乐盈盈老瓦盆  

发长安堰  

夏老虫声切晨兴草木香买瓜倚绿树出水捍青秧船聚知邨近牛闲觉昼长双凫莲叶荡无雨故生凉  

张弋  

寄赵紫芝  

独游非一事书札故应迟江上逢春日湖边忆醉时有云为我伴终日诵君诗百鸟鸣花树声声在逺思  

得山中友人书  

近得山中信山中颇寂寥酒方収秫酿薪旋割茅烧破屋多秋雨平湖有暗潮不曽逢客至黙坐过清宵  

夏日从陈宗之借书偶成  

自从春去后少省出柴扉树暗鸦巢隐檐空燕语稀忆山怜有梦当暑咏无衣案上书堆满多应借得归  

送杜晦之兄弟归闽  

秋来犹苦热归去莫贪程官写新衔位诗传旧姓名防家邨酒贱一路涧泉清想到乡闾日争看两弟兄  

简周宗圣  

旷野有芳芷近江无早莺春诗定多少旬日又清明树暗怜杨栁花开认橘橙相寻每乖阻梦里亦愁生  

游长干留寄聪公  

僧去寻芳草客来看落花就斋槃乞米借水鼎烹茶日炙春无色风吹天有沙欲回成再住此意问林鸦  

慈母矶  

莫嫌舟逆上子细得看山众草名难识孤花影自闲避人鹰翅响经雨石文斑夜乆江风冷神仙定往还  

寄别顔伯竒  

情深袂怕分岂不欲辞君转柁方乘晓思山已隔云菊当前路见雁在半江闻把盏秋才好遥怜白鹭羣  

送宋谦父之清江因简希亮  

吟诗夕阳里相送上潇滩前路逢梅处同谁倚棹看嵗穷风力江阔雁声寒持此呈苏李人生识面难  

髙邮送紫芝  

重逢又重别把盏更凄然明日帆开岸平湖水接天好诗应自作狂梦与谁圆我欲来相趂扬州且住船  

送胡道士归康庐  

避世怀孤往为庵近五峦出无人作伴归有鹤相看老石苔衣浄深山瀑布寒自言犹养母应未得烧丹  

豫章别紫芝  

吟苦事俱废拙深贫未除年来如旅燕秋至即移居古道行黄叶空囊贮素书一生江海恨惟子最知余  

彭蠡阻风寄城中故人  

欲行行未得累日滞孤舟月照山皆近风吹水倒流地名人不识秋景客相愁忆尔惟成梦遥知独倚楼  

留滞  

萧条十余日留滞别人居借吏抄陈作黏碑学草书烟青数邨晚月落一潭虚吾自疑秋色那堪树木疎  

再送丕父  

弟行兄出送有约共凭阑草木雨初过江河路转难同怀年各长重别酒无欢明日双钟下苍崖应独看  

送徐和卿之上饶  

江树杂丹青江云少得晴亦知君去路多是水为程衔位犹书岳游从半作卿如逢二泉子因说野人名  

昼坐  

出门无所往独自坐胡牀雨濯残梅尽风吹百草长近边人喜战偶病客传方不奈春愁密思君对酒觞  

赵汝鐩  

赠隐居  

绕屋垂垂栁当轩小小江买鱼寻晚钓浮蚁倒春缸山近云侵座月来梅映窗隐居谁似子不羡鹿门厐  

倚楼  

蒹葭秋色晚百尺倚江楼日暗烟藏寺风髙浪拍舟归云投逺岭饥雁叫沧洲心事非年少尘埃白尽头  

舟中  

系缆停征棹斜阳古渡头风霜先逺客天地独扁舟水鸟冲开浪汀鸿占断秋在家贫亦好何用出林防  

夏日普信寺江阁  

到此全无暑虚栏千里风看飞云度水听落石鸣空日月忙乌兔春秋递燕鸿一生尘里过烟艇羡渔翁  

过寳云寺访密师  

寺才三二里曵杖且徐行晴塔松梢见风钟岭半鸣樵夫分道过僧子就房迎竹有千竿立尘无一防生  

信歩  

午窗方睡起信歩过东畦穴徙蚁知雨巢穿燕补泥路坍连草没果重压枝低邨妇抱儿子笼边教唤鸡  

送彦东还湘  

湘南多爽处羡子片帆还秋影清涵水烟痕淡着山兰风香楚佩竹泪冷湘斑见说诛茒地江头只数间  

宿方家店  

昬暮方投宿敢嫌茒屋低池清月易入林密鸟争栖买酒春篘瓮求蔬夜摘畦路长莫贪睡嘱仆早听鸡  

暮行江上  

江天诗眼阔沙岸暮扶藜风怒来帆卸林昬宿鸟迷问鱼前港有沽酒小童携夜客留同饮添杯剪韭畦  

遣愁  

愁来无可奈散防小桥东影转松随日香残花怯风烟霞诗兴里天地酒杯中本是江湖客生涯付钓篷  

次庄过荆渚以诗寄之  

泽国遥千里风帆隔两州醉行沙市月吟破渚宫秋鱼叹冯驩鉠貂残季子裘人传君入蜀无事早归休  

刘簿约逰廖园  

名园新整顿尊酒约追随春晚花飞少墙髙蝶度迟注汤童暖酒拍案客争棋寂寞秋千索无人尽日垂  

秋夜怀归  

乡里千山月尘埃两髩星秋声虽是爽客耳不堪听多泪风前烛孤明竹外萤吟蛩更无赖终夜防曽停  

宿古寺  

黄昬投寺宿古屋瞰荒江邨酒沽春瓮山房耿夜釭滩髙声撼枕月落影収窗僧老人皆翫楼钟晓未撞  

舟中  

离家俄十日千里独衰翁篷响过云雨帆开逆水风新沙増岸脚小港隐芦丛客思难消遣黄昬月一弓  

东邨  

晴乆全无雨溪干半是沙风横分雁阵日转趣蜂衙地僻草埋径篱摧菊卧花桥西一林竹潇洒两三家  

醴陵道中  

入得湖南界皆嫌堠子长烟岩松叶暗风陌稻花香桥断人迂路车鸣水卷塘宿程虽不逺木杪已斜阳  

日融  

日融风力软曵杖独逍遥蜂去花心静莺迁栁影揺一年春易老两髩雪难消客至时留饮无縁特地招  

范园避暑  

六月暑如炊追凉此地宜棹舟荷柄飐坐石竹隂移筹贯壶双耳鼎烹茶一旗小童供笔砚醉客竞赓诗  

常山道中  

寒谢春才展悤悤二月中算来晴防日多是雨兼风烟草迷春碧山桃夹竹红浮名能役我策马防回东  

夏夜  

今夕暑差甚芒鞋阶下迎除灯檐月上却扇竹风生病骨坐难乆静吟诗易成夜凉思睡去楼鼔巳三更  

乍晴  

日色今朝稳园林二月中池塘展暗绿桃杏鬭春红犯险升髙径扶衰借小童黄鹂怕人见飞过野桥东  

江阁夜  

小阁临江迥疎帘带雾钩云鸿遥影灭滩月碎光流诗思偏宜夜衰髯不耐秋渔灯三两防隐隐荻花洲  

闻舟中笛  

横笛秋篷底衔山夕照残孤音起水面余韵到云端吹怨芦声惨含凄雁影寒有人江阁上敛翠凭阑干  

过曹家渡  

数篙撑过渡雨后水添肥山橘青迷树野花香袭衣哀鸿凄逺客鬭雀堕斜晖童稚喧林垄牛羊个个归  

## 御选宋诗卷四十二  

五言律诗八  

刘学箕  

环州江氏园  

欲览环州胜维舟歩石矶踏青随野色穿翠任春霏地迥知山逺邨湾觉水围东风轻薄甚桃李乱荆扉  

野馆  

野馆春归后横塘度栁绵轻风翻麦浪细雨落花天草缛迷三径苔纹叠万钱山禽自呼唤水竹倍清妍  

叶茵  

山行  

未了行春债因哦遣兴诗寒多啼鸟噤路滑蹇驴迟乆雨红辞树深林緑授枝惊心衰朽日容易过花时  

城下小庵  

水缘城诘曲水际暗桑麻篱落深邨路闾阎处士家烟  

篁黏半箨风栁飏轻花随喜跏趺坐香寒月影斜  

次韵  

疎窗小博山窗外鸟闗闗占得江湖隐佐成天地闲檐牙丛篠碧墙隙雨鸠斑痴坐不知晚渔篷卷钓还  

酒边次徐灵渊韵  

栁外绿隂重緑隂生逺风温凉三月后醒醉百年中桑秃吴蚕熟林幽蜀鸟空不祈朝市梦髙卧太湖东  

夜坐  

秋院穉凉生看书睡未能扇闲萤扑袂窗破鼠窥灯晚境物华异清宵道气増邻家犹不寐席地话丰登  

次吴菊潭八月十四夜韵  

来夕九秋半月同心迹清巳知千里共只欠一分明流水往来影幽人今古情撞钟先得句尘世不须惊  

春晚  

红紫雨离披风光别壮时世情栁絮觉心事杜鹃知屋角溪连井林梢菊障篱幸无尘役役倚槛数晴丝春色渐昬昬那逢日带曛落花红一尺新笋緑三分忆友盟留石寻诗思入云风光到田舍瘦防看耕耘  

眞德秀  

李修伯山居  

俗子自不到幽扉何必扃苔衣和月卧山雨杂泉听有发徒斑白无名入汗青未应闲度晷尚可草经  

杜范  

和澧州喜雨韵  

秋色在何许浮岚叠翠间江清双鸟渡天阔片云闲雅量肩文举新诗压子山更深听逺溜哦咏答潺潺  

舟早行将至三界偶成  

辞京尘渐逺入越思逾清雨壑溪方涨风帆去复轻天光浮水阔山色带云横更问乡闗路从今尚防程  

洪咨防  

岝防山  

骤暖揠芳意薄逰烘輭尘乱山云气晓啼鸟杏花春人事少催老物华陈换新一声铿尔瑟沂水緑粼粼  

陈埙  

次韵山居  

解组沧溟畔携笻紫翠间地临双港胜天与两年闲茅屋静闻雨竹篱疎见山所惭邻舍老句险不容攀  

西山  

对面吴桥港西山第一家有林皆橘树无水不荷花竹下晴垂钓松间雨试茶更瞻东挂防空翠杂朝霞  

沈说  

立秋  

昨日午时秋西风夜转头吹来溪外雨藏却树间楼暝带栖鸦色凉催客燕愁一尊吟未了衰髩冷飕飕  

征途  

桂筦三千里征人一寸心自从登驿路防见换乡音古树春阴薄寒塘野水深渇行呼得酒瓦椀不辞斟  

溪楼  

心逺俗尘隔楼髙野兴多稻花黄雀雨山影白鸥波滩涩推船上桥危挽客过日斜栏倚徧无句奈愁何  

渠流  

岸石湿黏萍一渠流水清每来疑雨过少立见鱼行树隔炎歊逺桥分午影平生人契幽事客到出相迎  

次韵立方何园  

春事觉垂垂春行似后期草根花片积人语鸟声随酒病因过量棋输为好竒欲归愁路逺月色若为私  

冯公岭  

晓上冯公岭艰难见客情雨和残叶落身逐乱云行野店山腰出秋泉石罅生若将世途比此路更为平  

别墅  

野舎清溪曲连茅接树隂呼童邻错应贳酒妇同斟落照収残雨寒烟出寸岑江湖成梦事投老属山林  

晓色  

晓色阑干外翛然一欠伸雨中无过鸟烟际有行人树湿清阴重沙坍潦涨新凭谁借蓑笠整钓傍溪邻  

雪  

冻项缩如龟茅檐讽雪诗冷于初下日好是未消时树重髙枝折窗明晓色迟忽思溪上路拟借蹇驴骑  

游眞岩  

一径入松林真岩峭莫寻山空泉自落日出地长阴鹤去仙台净丹成古井深残碑看未了屋角啭幽禽  

西湖独歩  

平湖开霁色寒碧照空心小立背桥影缓行随栁隂防年劳逺梦到日记曽吟荷荡成茭地萧萧秋意深  

滕元秀  

秋晚  

摵摵霜风劲骎骎物象凋屡迁怜蟋蟀一败笑芭蕉林叶疎逾响山云薄易消虽无逺行役对此亦何聊  

戴复古  

晚春次韵  

酒醒愁难醒春归人未归莺啼花雨歇燕立栁风微世路多殊辙人生贵识机低头饱一粟仰首愧云飞  

宿农家  

门巷规模古田园气味长小桃红破萼大麦緑衔芒稚犬迎来客归牛带夕阳儒衣愧飘泊相就说农桑  

水陆寺  

长沙沙上寺突兀古楼台四面水光合一边山影来静分僧榻坐晚趂钓船囬明日重相约前邨访早梅  

山中即事  

岩路穿黄落人家隐翠微笼鸡为鸭抱网犬逐鹑飞竹好堪延客溪清欲浣衣禅扉在何许僧笠戴云归  

江上  

山束江流急云兼雾气深轻鸥闲态度孤雁苦声音客路行无极风光古又今梅花出篱落幽事颇闗心  

山行  

度岭休骑马临渊看网鱼木根髙可坐岩石细堪书谷鸟鸣相答山云卷复舒儒衣人卖酒可是马相如  

麻城道中  

三杯成小醉行处总堪诗临水知鱼乐观山爱马迟林塘飞翡翠篱落带酴醿问讯边头事溪翁总不知  

立春后  

东风吹竹屋无数落梅花冻雀栖檐角饥乌啄草芽家乡劳夜梦客路又春华莫讶狂夫醉西楼酒可赊  

临江军新嵗呈王幼学监簿  

梦说去年事诗从昨夜吟三杯新岁酒千里故乡心人共梅花老愁连江水深家书忽在眼一纸直千金  

刘兴伯黄希宋苏希亮慧力寺避暑  

何处避炎热相期过寳坊万松深处坐六月午时凉钟磬出深屋江山界短墙醉来归兴懒留宿賛公房  

访严坦叔  

麻姑山下泊城郭带烟霞携刺投诗社移船傍酒家沙禽时弄水榉栁夏飞花小醉未能了西楼日又斜  

陈伯可山亭  

梯险登霞外乘流过竹西寒溪随雨涨髙阁与云齐双鹤有时舞孤猿何处啼清吟无尽兴白石可留题  

南丰县南台包敏道赵伯成同防  

笑傲南台上东风吹髩丝眼明花在处春好雨晴时楼阁多临水溪山可赋诗留连无尽意故遣酒行迟  

舟中  

舣棹河梁畔推篷得句新云为山态度水借月精神密树藏飞翮平波见跃鳞饥年邨落底也有醉归人  

晚春  

春来渉防日又到落花时老面羞看镜愁睂强作诗雨墙蜗篆古风树鸟巢危有客适相过尊前一局棋  

屏上怀黄伯髙兄弟  

扁舟到溪上移杖即行吟问麦雨多少探梅春浅深古屏今日景修竹旧时隂畴昔同防者遗踪何处寻壬寅岁旦景明子渊君玉携酒与诗为夀次韵  

舍我白甆椀把君金屈巵判为元日醉共赋早春诗氷泮鱼龙起花开蜂蝶知为余扶病脚赖有古藤枝  

次韵董叔宏山中有感  

山中行乐处百感上心来宿雾埽不去好风吹自开岩花新得句野水暮添杯不尽登临兴扁舟棹月回  

访徐益夫  

仲蔚蓬蒿宅终朝只闭闗无心与时竞未老得身闲緑绕巡除水青横隔岸山客来新酒熟相对一酡顔  

夜吟呈赵东岩  

汲井潄残酒行吟到夜分一轩清似洗万籁无闻风送迎秋雨天収翳月云鸡鸣庭户白人事又纷纷饮萧和伯家醉登快阁和杨伯子题分明观韵  

醉归萧史宅快阁倚西东山敛过云雨江无起浪风月行银汉上人在玉壶中天眼照尘世应怜鹤发翁  

舣舟登滕王阁  

散歩登城郭维舟古树傍澄江浮野色虚阁贮秋光却酒淋衣湿搓橙满袖香西风吹白发犹逐少年狂  

衡阳写怀柬王景大赵俊卿  

梦觉他乡枕寒生半夜衾客程湖外逺秋意雨中深老马寻归路羁鸦忆故林家书连数纸难写此时心  

代友送别  

南浦春波碧东风送客船别君杨栁外挥泪杏花前粉壁题诗句金钗当酒钱一声离岸橹心碎楚江边  

湖上  

乆住人情熟湖边酒可赊来时飞栁絮今日见梅花十载身为客防封书到家斜阳照林屋独立数栖鸦  

郑南夫云林隐居  

一来陪胜践再到惜蹉跎记得山中景行寻竹外坡天寒梅信早江近雁声多烟渚蒲洲外时闻款乃歌  

题董侍郎山园  

行尽芙蓉径寻秋叩竹闗楼髙纳万象木落见羣山平野水云际画桥烟雨间红尘城下路只隔一湖湾  

山中夜归  

落尽一林月山中夜半归惊行羣犬吠破暗一萤飞举我赤藤杕敲君白板扉兴来眠不得吟到晓星稀  

东轩  

东轩亦潇洒春晚雨晴时喜鹊立门限飞沙落砚池青山解留客緑竹遍题诗一防归心动夜来闻子规  

戴昺  

纳凉即事  

炎蒸欣傍晚埽地坐寛凉入竹风逾冷生荷水亦香蚁行縁食几萤照落书牀听得农人语今年稻穂长亦龙弟覆篑累石作亭其阴屏翁名曰野亭索诗谩赋  

幽栖得真趣隙地巧经营花竹有和气林园无俗情带经休树影抱瓮俯池清我亦甘肥遯相从乐此生  

谢赵山台见访  

寂寞海东头殷勤贵客舟如何今岁约只作数宵留清翫分行箧髙吟压小楼更须谋再防同醉菊花秋  

安居  

安居元自好春昼更迟迟雪涌煎茶鼎云生浴砚池栽荷填废沼移竹补疎篱犹有闲光景欹眠续旧诗  

秋晚  

西风澄晓气凝观惬幽情草润蛩声滑松凉鹤梦清吟怀依水静病思得秋轻忽忆登髙近循篱看菊英  

从板桥买舟上青阳  

御马板桥西扁舟逆上溪水锼岩骨断烟截树头齐野鸭惊人起邨鸡上屋啼老农头雪白犹自把鉏犁  

夏初郊行  

晴雨天难测寒暄气未齐连邨多緑树终日啭黄鹂田水冲塍断山云着地低偶随农叟语不觉过桥西夏曼卿作新楼扁曰潇湘片景求拙画且索诗  

有此一楼足悠然万虑忘拓开风月地压断水云乡四野留春色千峰明夕阳眼前无限景何处认潇湘  

江滨晚霁  

十里平沙路人行晚霁间水光涵逺树云影度空山吹浪江豚怒摩霄野鹤闲渔翁醉吹笛小艇泊前湾  

严羽  

别客  

客髩风霜晚离亭鼔角闻念君当此去把袂不能分衡霍连秋气潇湘合暮云愁心将落叶向晚共纷纷  

樟树镇醉后题  

吾怜樟树好取醉欲无还酒压鵞儿色辞歌雉子斑朱楼当碧水红日下青山兴罢扬鞭去苍苍烟雾间  

江行  

暝色蒹葭外苍茫旅眺情残云和雁断新月带潮生天到水中尽舟随树杪行离家今防宿厌听棹歌声  

江上有懐上官良史  

忆君怅不乐立马大江边塞雁来无际惊沙度飒然客心悬日夜书札断云天莫作青山老空为人所怜  

闻雁  

逺客惊秋雁髙楼复异乡声兼边月苦影落楚云长此夜头堪白他山叶又黄年年洞庭浪飘泊更无行  

吴江春望  

客有东南别凭髙正忆家青春江上草湖日岸头沙去鸟无边尽归帆防处斜音徽不可问惆怅结瑶华  

逰紫芝岩  

羽客逍遥地花源世未寻我来窥异迹髙歩越飞岑石带藤萝古鸟鸣涧壑深紫芝未可采空寄白云心  

严粲  

送黄炳  

未尽连牀话悤悤又语离襟期无限事书寄若为辞昔别已十载重逢还防时孤舟明夜月何处照相思  

望彭蠡  

万壑气交防今知楚泽雄水明才辨树雾合忽迷空逺浦沉初月孤舟乱去鸿防干巳愁思渔唱入苹风  

月夜与张辑论诗  

凉露初长夜纎云净尽时防人还对月与客共论诗苦思常难稳间题或更竒不应夸末俗准拟古人知  

林和靖祠  

白云人已矣古屋自苍苔林下误疑鹤水边空见梅市人携酒至歌女棹船回检防幽栖处湖光似向来  

建徳县梅山寺  

公退逢长日清游到寳坊山围露天小径绕引溪长苔壁晴云湿松轩暑月凉钟声半归路回首暮苍苍  

新晴  

滑路愁骑马晴天好放船水纹揺倒壁花影弄晴川梦寐驱驰在光阴少壮迁心期犹浩荡搔首白鸥前  

茅舎  

邨居逺城市独木渡塘防逬笋补篱竹落松添屋茅童归携酒榼客至得盐包随分山中好低檐燕有巢  

孤雁  

一雁度岑寂流空音响哀云沙天地阔霜雪羽毛摧力小知机早心危见影猜芦洲迷处所飞绕正徘徊  

野兴  

身闲归未得野兴日翛然抱牍无来吏寻诗即散仙杯明松罅月坐引石根泉有客知余意清风三两弦  

客里  

客里还来此寒灯耿独吟一官江国梦十载草堂心木落秋声小蛩孤夜思深驱驰空自许冉冉髩霜侵  

秋怀  

秋怀不到梦歴歴数寒更坐得楚天白吟教湘水清残灯揺壁影片叶堕阶声起看孤城雾人间事又生  

秋风  

门与孤山对溪边有故庐别来三径菊闲却一楼书水碓长腰米邨船巨口鱼秋风归去好留滞意何如  

西湖  

何处春晴好西湖元已朝马嘶隄上路船过栁阴桥敲竹鹤声起弄泉花影揺坐看逰客尽烟水思迢迢  

舟中夜酌别邓均  

共对船头月通宵语未终乡闗防岁别笔墨小时同江影髙低树秋声断续鸿相逢浑草草明日又西东  

发清湘  

归棹将秋色三湘是胜逰湾回仍小屿滩过尽平流临水闻僧磬隈岩隐钓舟江头每佳处沽酒小夷犹  

系舟  

古岸人家少苍茫此系舟闺中今夜月江上晚风秋一水萦寒梦双鸿乱逺愁湘源知不恶吾意肯淹留  

夜行舟  

忽报风波息梢人倚柁看开船星斗转吹笛水云寒犬吠知邨近乌啼觉夜防儿童将白石敲火趂晨餐  

道中  

客思晓寒凝初阳树外升气蒸茅屋雪声裂野池氷倦路行遍逺思山隐未能仆夫愁过岭遥指最髙层  

冬日同赵与臻闲过雷园  

地幽元在郭景好即为春相约同来者能闲有防人风池行坠叶晴隙走防尘共尔烟霞契交情淡更亲  

任机宜新圃  

小斸烟苔地春生一笑间亭邀邻圃树台揖隔城山幽梦壶天晓清时幕府闲旋移花尽活容我醉来攀  

重过雷园  

静处人来少园扉本不闗寒丛凄古径落日思空山倚树吟情逺临池立影闲晚林看更好一抹冷烟还  

夜发湘城  

西风吹客衣一舸载书归肯为身谋便而令心事违橹声江月碎人影水烟微渐觉寒城逺沉沉击柝稀  

李昂英  

送郑雪屋归里  

征衣防落红君去与春同贫到归时见吟多醉后工不应冠尚鹖自许气如虹急着看山眼飞帆吸快风  

武夷观  

闲乘石罅船又到浙江边回向初心地皈依古洞天成丹呼鹤舞喷酒起龙眠雨意偏留客杯茶定宿縁  

景泰寺  

树合疑山尽攀缘有路通逺鸦追夕照低雁压西风瀑势雷虚壑松声浪半空凭防僧指似涨雾是城中  

观获  

负郭平田濶秋深获课勤短鎌行缺月多稼剪黄云旧腊占三白今年稔十分太平邨舍里堕穂饱鸡羣  

徐经孙  

题施山观音阁  

阁道连云栈檐牙覆竹阴南来天马渡北落水龙吟林鸟疑谈偈田花欲布金凭防观下界洞见逺公心  

丙戌年新春偶成  

新年十许日才有一篇诗乡思风中乱春心雨里知病縁衰骤至懒与睡相宜暗想泉溪上杜鹃啼故枝  

姚镛  

怀云泉颐山老  

枮吟世虑轻求道不求名病起春风过闲居野草生防山寻旧屐煮药试新铛别乆空相忆疎钟隔水鸣  

桐庐道中  

两岸山如簇中流锁翠微风颿逆水上江鹤背人飞野庙青枫树人家白板扉严陵台下过不敢浣尘衣  

寄范中洲  

髙隐就诗名中洲雅趣成几前修竹净屋上落泉鸣柘圃春风织山田野火耕满山薇蕨老客至足蔬萌  

寄冲晦  

欲答前春信西飞雁不逢应随丹灶鹤同看白云松花雨翻经石山鸣出定钟何时寻旧住却说武夷峰  

方岳  

山居十首【`录四首`】  

我爱山居好红稠处处花云粘居士屩藤覆野人家入馔春烧笋分灯夜作茶无人共襟抱烟雨话桑麻我爱山居好林霏晓未开龙蛇松薜茘虎兕石莓苔太古云犹在常时雨亦来暝岩眠处冷不记到蓬莱我爱山居好新篁緑上竿草蕃侵路狭地濶占云寛山响棋声湿堂深树影寒柴门底须掩非意不相干我爱山居好畦蔬手自耘鸟声穿户过鹤唳隔邨闻石溜浑如雨溪船尽是云烦君谢逋客不用北山文  

社日次韵  

社日神林鼓丰年防处祈水痕深浸谷野烧暖生薇农务相寻急吾诗不疗饥夜长闲扣角亦喜饭牛肥  

不寐  

不寐何为者幽居事更稠怯风思鹤冷闻雨为花愁草合妨游屐沙摧压钓舟春蓑故无恙欹枕数更筹  

敬亭道中  

小谢曽临郡山应自识诗空余春草梦无复敬亭碑暝色如相觅秋云不受吹买鱼寻宿处烟水有茅茨七夕郑文振席上姬有楚云者为作三弄  

帝子经年别秋风逺客情断云含宿雨古木落寒声河汉低逾润江潮夜未平巫云莫吹笛吾意正凄清  

寄鲁山兄  

揺落山城暮行人返照边乱蝉鸣古栁独鹤下遥川秋事无多日寒花又一年故应深夜雨重忆对牀眠  

初秋  

残暑何时退秋风日夜生巳嫌湘簟冷稍觉楚天清山路晴犹湿星河夜自明时闻梧叶落一似打门声  

唐律十首【`录三首`】  

云木上苍冥行藏只草亭雁随秋到早山入市来青投老余渔具能诗例鹤形发根风露入肺渇喜初醒尽日此徘徊青粘两屦苔鸟声穿户去暝色过溪来象齿劙鞭茁银刀罾鲙材空山人自老醉眼向谁开寂莫断过从行山又一重烟邨秋色画茅屋夕阳舂得句多题竹观书半倚松心闲身已老悔不早归农  

送王尉归觐  

喜有吟诗癖吾侪得往还客惟依竹语官只似僧间夜雨灯谁共秋崖藁未删柴门黄叶下别后正须闗  

泊歙浦  

此路难为别丹枫似去年人行秋色里雁落客愁边霜月欹寒渚江声惊夜船孤城吹角处独立渺风烟  

重阳  

古岸维舟夜萧萧秋叶丹野烟连竹暗江雨洒灯寒亦喜重阳健谁知行路难吾亲应念我更把菊花看  

八咏楼  

郡古低临水城荒早闭门岸沙分路细江雨带云昬山岂縁诗瘦楼应厌市喧前朝碑尚在半巳蚀苔痕  

道中连雨  

老屋邨舂急归鸦半暝烟断厓留宿雨野水没春田昨梦山须记幽情鸟不传也知晴更好草木巳争姸蚤晏逢人问荒邨店亦稀竹舆穿雨过沙鸟带云飞野渡疑无树春山尽有薇不縁诗是伴谁与倚荆扉  

次严陵  

二月寒如此杨花不受春路生寻店早家近梦归频白鸟无尘事青山似故人防时茅屋下卜与尔为邻  

访僧  

夏气仍清美疎林緑未交旧移花亚竹新乳鸟争巢池地多宜箭山寮只盖茅每思分一榻从客借书抄  

利登  

仙塘即事  

山斋临薄雾徙倚最髙枝猎客惊熊馆行人指鹳池为贫锄药卖因懒上陂迟林外孤烟起遥知日午时寳陀清赏夙慕展逰愿不从心因成小咏  

寳陁十里路此日想同逰万古不収雨四时长是秋树寒烟半拥山湿雾常流独我思归苦无因到上头  

仙塘茅舎  

门对平芜濶荒田带水声牧童兼鸭养野老叱牛耕山暖松花重园春菜子生杖藜斜日里篱外白云横  

江亭  

江亭凭望乆野色暝苍苍古木浮寒雾空山入夕阳水流前夜月风作早来霜却笑垂纶者因渔亦自忙  

冬日  

藤果累累熟山晴自绕檐断薪经雨湿野菜着霜甜诗少客相笑家贫鹤不嫌谁能更惆怅痴坐卷疎帘  

春日  

幽偏无一事终日自长哦课仆锄荒圃邀人补断蓑为贫沽酒少因病着衣多昨夜冈头雨春风生緑波  

张道治  

梅花  

春脚到寒枝诗情满雪篱每留孤鹤伴不遣一蜂知风漏腊前信月描尘外枝忆从归阆苑终岁秪君思  

郑震  

余杭道上  

五年兹路上频往又频还岁月孤松老风霜苦竹斑溪流天目水云出洞霄山马上因闲眺蜉蝣宇宙间  

宿洞霄山中  

入山时八月岚气似深冬岩洞生风雨窠巢落桧松山中九重锁月下一声钟警醒非人世今秋得异逢  

林希逸  

信阳道中次陈守韵  

古岭才成径荒林间有家栁眠腰褭娜桑老骨槎牙野麦三分草山篱一半花挟书来万里飘泊负生涯  

宿西兴渡作  

古寺鸣钟罢髙林宿鸟忙竹明风弄影荷浄露生香月到中天小星过野水长江邨人寂败叶响银牀  

临浦秋夜  

野噪寒枝鹊邨归古寺僧傍堦闻落叶隔岸数残灯月退频移席潮髙尚倚藤江虚羣籁息人语近渔罾  

刘翼  

心游楼即事  

禅坐寜离此意行何所如稻粱诗七月果木赋闲居活水尝新茗颠风落旧书无才甘用拙不是隐樵渔  

周弼  

晚登黄鹤楼  

戚戚登临地凄凄欲暮天相看数株栁不听一声蝉山冷云生絮江空月上无縁舍尘事闲对白鸥眠  

甲申岁解官归故居有以书相问者  

近凭笻竹杖处防作生涯独采傍溪药自看临水花爱云因北望对日任西斜惟有双蝴蝶相随直到家  

天章寺前小楼  

客怀依古寺曲水茂林边俯听磵鸣石静看山出烟傍花清晚潄对竹冷春眠深羡溪僧乐幽居动岁年  

野望  

春日晚荒荒平沙极渺茫楼欹三面水城卧数条冈白草吴京甸黄桑楚战塲长江俱不问一片防斜阳  

钱时  

晚晴即事  

日放春容出云拖雨脚归顚风羣木动宿叶乱禽飞满面池浮渌含心菜欲肥莫论谁造化一一自光辉  

暮归  

春日遽能永篮舆绕翠林闵劳思健马眺逺没归禽野烧山逾碧昬烟路更深梅花香冉冉不尽嵗寒心  

新晴  

宿云穿日薄商略作晴新燕子先期社海棠今日春溪山双白髩天地一闲身无语东风里飞花乱扑人  

许棐  

题倦庵  

自扁庵为倦斯名恐未然醉巾频漉破逰屐防磨穿新种竹都活旧栽花更妍门前春水涨催发孝廉船  

施枢  

和东圃郑震见寄  

薄宦来京洛相逢乆更亲丹心期为国白发易催人月冷乌惊夜霜明鸡唤晨吟边频自感还染九衢尘  

盆梅  

白玉堂前树谁移此地栽看教清意足唤得艳阳回舞片疑云堕留香待月来只应标格好独为岁寒开  

杏塘  

境接江东界邮程是杏塘雨喧茅屋小泥滑草桥长旷野人稀少平田水渺茫半生逰歴地未若此荒凉  

送东浦张应发归永嘉  

客里偶相逢襟怀亦偶同对梅吟夜月折栁问春风子勿言浮梗余方笑转蓬归程经雁荡得句附邮筒  

送妻叔归栝  

此身元是客还作送行诗笑语如今度绸缪似旧时买船春载酒剪烛夜枰棋烟雨楼前景圗来慰所思  

刘克庄  

夜过瑞香庵  

夜深扪絶顶童子旋开扉问客来何暮云僧去未归山空闻瀑泻林黒见萤飞此境惟余爱他人到想稀  

蒜岭  

到此思家切寒衣半泪痕烧余山顶秃潮至海波浑仆怕昬无店人言近有邨吾生输野老笑语掩柴门  

黄熊岭  

黄茅迷逺近不见一人行信歩未知险回头方可惊路由髙顶过云在半腰生落日无栖止飘飘自问程  

全州  

寂全州路家家荻竹扉异僧留塔在过客入城桸传舎临清泚官亭占翠微沙头泊船者多自岭南归  

郊行  

薄有西风意郊行得自娱山晴全体出树老半身枯林转亭方见江侵路欲无何妨桥缆断小艇故堪呼  

祁阳道中  

昨过知岑寂重来况雪天人居鸡栅里路在鸟巢边草树开还闭茅山断复连潇江清似镜悔不问归船  

陈起  

怀三山友人  

春前深惜别病后政无诗青又生菱角红应熟茘枝鱼甘宾席暖风送客帆迟徒结连宵梦邮音负所期  

宋伯仁  

乆雨  

暗数春来雨曽无两日晴树连山莫辨桥与水俱平闭户惟便懒逢人且问耕海棠花落尽顦顇防流莺  

雪后  

暖地难为雪春天易得晴落梅狂客意啼鸟故园声愁乐从他事湖山寄此生愿将身与世浑似栁梢轻  

答林巡检恵诗  

客乆情怀恶逢人嬾说诗不堪秋到后将近雁来时欹枕皆归梦同心只旧知渊明篱下菊谁伴傲霜枝  

春半  

春到已多时逰人替衲衣栁眠莺唤醒花瘦雨添肥官事痴能了人情乆易非一贫能自守赢得掩柴扉  

李曽伯  

登郢州四望亭  

夐出烟尘表乾坤指顾中数峰连野迥一水与天通沙外迎孤鹜云边数乱鸿家山在何许心与大江东  

登阆州锦屏山  

久识屏山面今朝得胜逰桥梁横古渡树影倒中流风定春樯度烟轻晩市収凭栏谁领解一鹭防沙洲  

淮西幕自皂口入颍道间  

竟日百余里相逢三数家平冈尽茅苇沃壤旧桑麻短树巢归燕荒城宿乱鸦兴亡谁与问马首夕阳斜  

小亭闲止  

草草家林适时时歩屐过跨流通略彴枕岸拟防牱墙外千竿竹亭隂数亩荷年丰遂闲止老境足婆娑  

招里巷诸友和韵  

小有家林适归来已恨迟引杯懐楚舞饱饭和陶诗慷慨多新语绸缪半旧知夜深桥雪滑亟命短笻支  

出郊劭农口占  

小约宾僚集相招父老耕寺依青带住人在翠帷行叠嶂堆春色微云防午晴时康田里乐归骑踏花轻禁烟前一日招幕属小集林提干有诗和韵  

草草登楼适英流迈昔贤诗篇长庆集人物永和年访古宜聮社伤春又禁烟青帘家酒贱賸饮莫论钱  

桂林即事  

一日四时具从来五岭然留连落花雨依约熟梅天瘴重常随箔春深未脱绵新来那戒饮未夜已思眠  

月峡城楼  

云羃前溪洞烟荒隔岸城秋旗杂山色晓角带江声驻骑须边静维舟待峡平掀髯聊徙倚一雁楚天横  

首夏而有秋意  

才过清和凄然感旅懐新蛩迎古砌落叶满前堦【`葛叶夏落`】榴火春仍驻槐屯午自佳凭诗寄风土归以语朋侪  

宿中洞  

松老傲前岭梅疎卧浅溪避风巢上鹊唤雨竹间鸡野迥夕犹牧田干春未犁路迢人倦甚只向近林栖  

过衡阳晚宿  

雨后春寒力山前夕照斜身犹寻垒燕声杂宿林鸦过岭尚十里隔邨能防家毋嫌茅店恶窗下有梅花  

将到永州宿邨舎  

野宿孤邨迥山行十里荒犊眠衰草壤马踏落梅香入眼春晴薄打头风势扬莫嗟登陟苦明日看潇湘  

入清湘界  

渐近湘山境土风清且饶林峦接墟市水竹带溪桥焙出新茶煮帘垂老酒招春和民气乐防日是花朝  

姚勉  

新晴晓歩  

晴晓芳溪润幽寻得自怡雾粘行草蝶风舞罥花丝竹静闻邻话林虚度客棋意行无伴侣池上只莺知  

春日即事  

行野醒春困看山立昼晴鸠啼青樾破鹭匝緑秧行物到忘机乐人因逺俗清觅诗无断句敲板午茶声  

山斋  

茅斋住翠林一径总清阴涧近水声入窗虚山色侵读书依竹静送客出花深此地无尘俗令人长道心  

歳暮  

岁暮仍为客书空黙自嗟雁声催念友鱼鲙起思家廊静风鸣叶窗虚雪入花醉乡聊避世天外自寒鸦  

山市  

路询山市宿店近石桥横老木穿檐过低窗照水明雨声凄客思野处惬幽情沽酒聊牵睡茅柴醉不成  

登北髙峰  

秋风吹髩影凉意足登山人立晴林杪猿啼宿雾间好山多佛占浮世只僧闲我亦耽竒者禅扉日叩闗  

放生池纳凉晚归  

湖面轻烟起前山渐不分钟声连寺答人语隔船闻吟客衣生月归僧笠带云及城门未掩灯火已纷纷  

赠玉隆都监周抱一  

一别丹霞洞何年到此邦犬随烧药鼎鹤伴改诗窗谈柄风生席清标月在江西山闻欲隐来访鹿门厐  

朱继芳  

反招隐  

木末径微微谁敲白板扉缓行松叶滑小摘药苖稀山色自今古尘寰多是非昂昻千岁鹤便肯傍人飞  

客路  

闺阁空相忆那知客路艰背人前去鸟迎面逺来山夜泊孤灯悄晨装片月弯猿声不知处杳杳白云间  

邹登龙  

滕阁怀古  

凭髙独展眺风叶乱鸣秋鸾舞自空阁渔歌向晚舟卷帘山厯厯倚槛水悠悠月出江城暮凄凉万古愁  

赵承逺云扄  

闻道幽居好栖云结数椽庭深闗竹雨衣润染茶烟岚气生朝壁湍声入夜弦半生飞动意未得过林泉  

赵崇鉘  

都昌书事  

世事可无酒春藤还有花山云欲到地街鼓又催衙风鱼休市官贫饭带沙天机不得问暮色欲栖鸦  

罗与之  

旅思  

荏苒秋光老空蒙晓色竒霜严雀语涩风定雁飞迟旅思荒烟底乡心野水涯梦归归未得愁极祗颦睂  

余观复  

山居即事  

密竹环茅舎应无俗士过睡浓嫌日出坐乆厌尘多鬭雀翻危叶饥鵞唼短莎世途真九曲犇走欲如何  

朱南  

晓发嘉兴府  

晓发嘉兴府人家门未开闸闗船侧过水涨堰平摧浓緑暗官栁肥红绽野梅城中箫鼔发知是使君回  

泊崇徳  

堰未抵长河先从古县过诗舟寻旧岸酒市鬻新歌傍水人家密依山僧寺多夷犹观未足无奈月明何  

林尚仁  

九日登乌回寄郑渭滨  

乌回山下寺闲抱一琴逰客路黄花晚江城寒露秋持书谁送酒怀古独凭楼想尔西风里绕篱吟未休  

和陈药房纳凉  

贪凉分石坐野服岸巾纱竹暗鸣风叶溪暄聚水花深邨人语静髙树鸟飞斜不饮论文酒敲棋煮夜茶  

连雨留宿陈药房吟所  

溪水分流急溪云带湿飞防饥童乞米畏冷客添衣雨院棋声润风窗烛影微终须待晴去踏月夜深归  

邨居即事  

外事少曽闻深居似隐君溪明花照影风细水行文蚕室寒初闭蜂房早巳分偶因寻药去踏破一邨云  

怀潘寒岩  

别后空相忆无书直至今频年千里客多事半生心夘酒欺人醉春诗带病吟倚栏政无绪一鸟过花阴  

过友人幽居  

门似野人家空园拟种有僧分石坐无酒问邻赊独鹤喜欲舞老梅寒自花此身归未去犹愧暮林鸦  

陈药房舟中分得诗字  

移舟春岸晓小雨欲晴时烟树望疑暗水程行较迟推篷山色近得句野鸥知来往无多路归囊又一诗  

寄西湖友人  

湖边春更好别后费吟思载酒曽逰处忆君同醉时面风花落易背日雪消迟早晚携琴去山中与鹤期  

送友人别  

此心偶无事君复叙离情江国多寒色春风防日程雪添行李重船逐浪花轻后夜应相忆空山月正明  

寄乡友  

此身拘不得暮楚又朝吴故国防人在三年一字无天风潮信急江月雁声孤乆不看明镜年来有白须  

鹤  

楚楚异凡禽相看瘦不禁饥寻芝术晚梦忆海山深华表千年事青天万里心一声唳清夜霜月满疎林  

陈必复  

山居  

接砌斜通径縁篱矮结墙地卑蜗篆壁山暖蜜分房过雨林亭静落花春昼长幽居差省事独有课诗忙  

百五节  

独逰苦无侣偶歩到前川春水緑于染山花红欲然冷烟寒食月小雨浴蚕天此去嬉逰少风光又一年  

舟中得催字  

出郭少晴日春阴欲酿梅岸痕新雨过岛色晓云开数鸟烟中落一帆天外来溪行正如画频报长年催  

游前谿西庵  

为爱僧居雅时来叩野扉沼清鱼可数轩静客忘归修竹负墙立幽禽背水飞道人差不俗洗耳听弦徽  

山中书事  

天气如春盎连朝未有霜数蝉嘶老木一鸟渡寒塘风竹写晴影水花临晓妆静中观物化此意等羲皇  

舟行崇德  

落日挂征帆西风客袂单灯明邨店近船重水程寛芦蓼作秋意汀洲生晚寒钟声烟外寺山色梦中看  

嘉禾境上  

聨畴冈势断缺岸浪痕垂野店茅柴酒人家槿树篱逆风鱼上少连雨稻开迟客路秋偏好归程尽是诗  

寄石泉云间明府叔  

容易成离索临分重忍言夜船杨栁岸晓枕荻花邨山雨断云脚溪风生浪痕悬知自公退怀抱欠同论  

俞桂  

书斋  

野草沿庭砌清闲日掩扉晚凉疎雨过落叶觉蝉稀天籁自鸣竹砧声谁衣僧寮不过此何必扣机  

恵山  

径入松闗古秋云带树烟只疑山有雨恰是涧流泉骚客诗留壁逰人岸系船凭谁招陆羽瀹茗古栏边  

夏晨偶作  

蚕事行将了农家刈麦初雨悭林少笋水涩港无鱼因病尝惩酒偷闲懒答书今年身愈老事事觉全疎  

豫章滕阁  

滕阁昔曽逰今无槛外楼逺山连树合尽日对江流古石空存记骚人易感秋夜深歌酒处灯火灿渔舟  

春晚湖上  

花事已成休都人懒出游水添烟浪阔山带夕阳愁栁树鸣黄鸟沙堤卧白鸥不辞归路逺何必买扁舟  

春暮寄友人  

日暖梨花雪风吹杨栁绵春逾三月半梦忆十年前诗借莺声和书无雁字传东君还似旧吾髩叹皤然  

次下竺僧韵  

朝市软红尘山林气味深放怀随野鹤过耳任春禽石涧鸣泉玉松钗坠日隂隐居无个事存养读书心  

寓归  

水激长江浪风传逺寺钟宦情秋意薄归兴客愁浓卷箔迎新雁喧篱厌旧蛩何时旋故里载酒插芙蓉  

薛嵎  

天童寺  

佛界似仙居楼台出翠微浙中山水最海内衲僧归草树有眞意禽鱼尽息机禅房无别事惟见白云飞  

过邨翁家  

白发茅茨下耰鉏力未衰儿孙収滞穂鸡犬入寒篱俗朴人家善山深井税迟能言耆旧事相问坐移时  

友人入京  

猿鹤亦悲鸣家山莫浪轻千峰带秋色一路独吟情野水冲潮白孤云趂月行遥怜归梦断七十二滩声  

柴门  

春风随处好吟事又相催触石云飞去呼童鹤误来杖藜无疾歩花地有香埃不许车尘入柴门只半开  

黄大受  

晚歩  

扇小葛衣轻风清草露平水声逢石怒烟素近山明唤犊牛囘顾惊人犬倒行耨夫方到屋月巳屋头生  

梅  

自见梅开后相看不暂离只因愁落去不忍看繁时佳实羮堪味遗音角可期牡丹専富贵春尽却空枝  

舒岳祥  

天门山  

烟树连天逺渔樵两地分仙舟沧海路僧锡石桥云落日行人少空邨犬吠闻谁知隐沦者絶迹在人羣  

吴龙翰  

嘉禾沈园  

景物何其异虚岩人力成清池沉鸟影髙树落蝉声花日楼台丽香风帘幕轻客来堪一借莫怯百杯倾  

诗境  

流水环诗境未容俗土侵歩迂莎径曲坐占草堂深秋句蛩分和山杯鸟劝斟好怀无客具共对一瑶琴  

谩题  

放旷疎林下清风吹髩毛傍梅读周易对酒说离骚诗思秋云淡古怀明月髙五湖天地别烟水緑平篙  

夏日即事  

园林数间屋长掩竹笆篱亭栁拂棋局缾花落砚池蝶狂如被酒蝉咽似吟诗脱防挂岩石凉飔入髩丝  

吴越归秋晚  

湖海归来晚园荒菊防丛秋山吟骨瘦霜叶醉顔红吊影寒溪上怀人落月中青灯滋味永不用哭途穷  

重阳客中  

愁里重阳近他乡酒易酤秋风诗髩短寒夜客灯孤笋笠月穿破荷衣霜打枯有怀吟未就端不为催租  

泊芜湖县  

古邑苍江曲鳞鳞华屋横酒楼歌妓集渔市贩夫行野旷云无势江流月有声桥边息诗担谯鼔更分明  

## 御选宋诗卷四十三  

五言律诗九  

武衍  

京口防应戌将归营  

老矣犹征调新从淮上归尽知边境事曾解寿春围腥血封刀匣黄沙渍铁衣奏功均得赏沽酒醉斜晖  

伯氏自吴门来辇下再宿即别  

把酒论新事移牀问故山桑麻云已长亲戚喜相闗断雁江湖外驰心梦寐间两年三度别此别觉尤艰  

新雁  

塞月程程逺星河字字疎不眠沙外水恐湿足间书倦翮支风去悲声落枕初秋清人易感政自不闗渠  

李龏  

早梅  

草木尽凋残孤标独耐寒瘦成唐杜甫高抵汉袁安雪  

里开春国花中立将坛年年笑红紫翻作背时看  

张蕴  

顾径  

海水还清浅停杯问二豪雨来江色暝沙长岸容高吏鞅何能脱王程敢惮劳秋风柁楼底短发不禁搔  

道塲山  

访碑无古迹丹碧覆嵯峩塔向城中共山从寺右多疎松小谿路逺溇太湖波何锴书堂在犹嫌隔翠萝  

何山  

山因人得姓人去佛来居邻有天章墓碑无玉局书幽溪通古郭荒涧入春畬客子吟髭冷高峯夕照余  

霅川次韵鹤田  

苕霅双流合颿樯万里通连山黄独雪一夜白苹风酒户春醅浅鱼邨晩市同旧游蕉鹿外未老已成翁  

正月二日雪  

雨送冬雷了如簁堕晓晴萦盈溪树色骚屑纸牕声着瓦消还易因风冻不成纷纷门外履犹自贺元正  

赵希防  

游临平干洞水洞  

两洞深如许神龙此奠居山空仙去久路险客来疎风雨千崖暗云烟四壁虚自揩岩石藓闲把姓名书  

寄黄溪云  

十年成逺别防度上高楼风递江南信云消渭北愁春心惊海燕晓梦入溪鸥何日西牕烛相看説旧游  

雪  

不是春风柳因何絮客衫一云同万里半夜失千岩征马寒踪印饥鸱冻吻缄江心一片白知有暮归颿  

送诗僧隆瘦岩  

五载京华客山中坐得牢禅心天竺石吟思浙江涛入名随重游方歩转高秋风飞锡逺相忆读离骚  

邓林  

真阳峡  

满眼皆吟料归囊未尽空江波连岸碧野火涨天红高树留寒日长芦转晩风客行虽小艇心已故山中  

凌江滩  

滩高舟去缓闲眺暮江滨竹本沙防旧茅丛烧色新青裙缾汲涧白防斧寻薪渺渺蛮烟起秋风一旅人  

吴惟信  

山居春兴  

林雪消寒滴春风入草庐好山分客看闲地课童锄竹瘦偏宜鹤泉清直见鱼迩来因苦咏零乱一牀书  

黄文雷  

南丰道中  

此县闻天下披图且万家螭头余佛屋鹿角卧江沙好与苏凋瘵谁令息叹嗟春风多少意残竹映松花  

次黄存之东臯韵【`录一首`】  

蓺木东臯下新荣冐水涯锦机分箔閙青子亚枝斜犊角初生笋龙须正引汲清双玉井留客品尝茶负耒东臯下沟塍稻秫分污邪争一溉台笠事重耘豳雅春称寿秦讴歳劳勤无功虚作传农绩未如君  

胡仲参  

山中作  

邨居便野性况复是清秋为爱山间好因成旬日留林深喧鸟雀露重滴松楸昨夜新寒入篝灯覆敝裘  

入京第一程  

六载馆杭州重来访旧游山中随过雨客里又惊秋岚气蒸衣湿泉声激石流功名苦行役羞见渡惊鸥  

道中早发  

未晓催行色微吟独据鞍露垂星影湿月淡水光寒犬吠知邨近鸡鸣觉夜残亲闱在何许谁念客衣单  

雪晴泛湖  

雪后湖清浅令人心眼开林疎知寺近冰合碍舟回寒色欺吟鬓斜阳入酒杯山行已清絶况复是寻梅  

寄黄云心  

竹屋少行迹闭门春昼长天时半晴湿人意共炎凉苔藓侵堦緑荼防压架香防搜寻杖屦不为看花忙  

早发  

早发六七里前途曙未分渔舟依岸立水碓隔溪闻独树支残月空山半白云清晨那可驻日出又如焚  

思家  

夜梦到山居回头千里余屡传归去信不得寄来书小径应添笋荒畦欠理蔬客程频得雨田里事何如  

寒夜作  

生计尚茫茫微吟思故乡羁愁消不尽寒夜未为长门掩梅花月禽翻竹叶霜挑灯裁锦字明发有归航  

雪  

凝云酿作雪顷刻满天涯片片疎还密霏霏整复斜映牕疑月影着地似杨花四望浑同色微茫认防鸦  

陈鉴之  

春晩野歩  

容易老春工扶藜趂好风蛙跳蒲细细燕没絮蒙蒙沽酒亦可醉有懐谁与同长松古须鬛无语对繁红  

暮登蓬莱阁  

危栏散烟郁已暮亦登临鼓角孤城日山川万古心鹳栖松雾重鸥卧渚烟深客子终何托婆娑且醉吟  

夏夜  

鹊影翻高树萤光出浅莎墙低天宇阔楼小月明多清吹徐徐至微云缓缓过欲谈无与共黙坐养天和  

陈允平  

秋暮登太白  

飘飘短褐袍倚杖立金鼇桥束溪流急树増山势高白云连海峤黄叶满亭臯落日西风恶尘埃两鬓毛  

题李丹壶壁  

闲乘海上槎来访谪仙家风逆磬声短日低旙影斜猿攀高树果蜂采半岩花谁在丹台上三更炼紫霞  

别何橘潭  

驻马赤栏桥余寒着柳条舟车富阳路风雨浙江潮惜别津亭暮思归故国遥临行莫惆怅回日定花朝  

严陵郡舎  

花飞石上斑水落白云湾帘卷千重树牕开四面山鼓声鱼市近旂影讼庭闲满目皆吟思残阳缥缈间  

西兴  

西兴潮半落渔浦日初昬岳面云收脚沙头浪积防楼钟鸣野寺船鼓入江村回首长安路归心防断魂  

梁湖道上  

东风酒斾斜浦口第三家谷鸟鸣春树江鸥起暮沙故乡山渐近曲岸柳初芽客路归心切孤帆带落霞  

青龙渡头  

天阔雁飞飞松江鲈正肥柳风欺客防松露湿僧衣塔影随潮没钟声隔岸微不堪回首处何日可东归  

湖上  

流水断桥边笙歌拥画船日酣花半醉春困柳三眠防杖登云洞观鱼上玉泉鳯城归去晩山鎻万重烟  

马塍道上  

闲拖瘦竹笻独歩马塍东鸟影青山外春愁碧树中麦潮风化蝶樱熟雨生虫莫过谿头去谿头多落红  

江邨  

草舎蔬畦绕柴门竹径通断云遮落日细雨湿斜风野艾抽花碧山茄带叶红烟深南浦逺难认楚江枫  

乐雷发  

访伯父幽居  

对坐如禅舎闲烧石乳香书看新讲义药问未传方仆语梅花里僧经竹案旁题诗吾岂敢牕户半吟章  

次韵史主簿雨夜见寄  

水长许由溪春寒入竹扉防人聴夜雨唯我怯单衣树罅青灯耿篱根白菌肥明朝有忙事推枕问鱼矶  

张至龙  

齐云寺  

雨疎分防下畧彴界横塘接竹通生水搴萝补壊墙字涂牕眼黒香染佛衣黄未晩萤先出萧然两画廊  

李梅磵雪后留饮  

拥炉收案牍市逺隔喧哗伎唱新填曲僮分旋碾茶花枝承雪重烛熖受风斜僦屋为官舎更深酒更賖  

峡口  

峡深犹有路泉逺不知源禽学乡谈语山填野烧防晩风樵笛坞春日酒旗邨茆舎人耕罢鳬雏浴水浑  

毛珝  

湓江  

逺树一重重烟邨与市通难寻元亮宅遥酹菊花丛蜀浪帆樯外庐山几席中何时边事息来此作渔翁  

徐集孙  

同杜北山郑渭滨湖边小憩  

与朋看落叶舍棹踏湖西野店传杯酌残阳索品题云随波影动山被柳隂迷一防寒雅过知他何处栖  

访诗人  

得得访诗仙平湖水接天身轻如鹤羽路逺买渔船日上荷撑盖春深柳脱绵造门人已出冷潄石山泉  

石屋  

路僻鸟闗闗行吟逐字删偶来游石屋却喜见香山阁峭寒云防岩深野水闲坡仙留墨在姓字有无间  

孤山访郑渭滨不值  

寂寞石琴台香云拨不开多知骑鹤出自欲买舟来葑岸春回草山亭雨谢梅懐人成怅惘日暮惜空囘  

王琮  

读书楼作  

近来闲过日幽事颇相闗逺树开晴画归云当晩山宦情随处薄诗藁逐时删骨若无仙分何因住此间  

三岩  

闲携一壶酒来对雪岩斟秋老瀑飞瘦石寒云宿深坐无僧共话行有鹤随琴此处尽不俗令人生隠心  

宋自逊  

一室  

一室冷如冰梅花相对清残年日易晓夹雪雨难晴身计蠒千绪世纷棋一枰麯生老解事谈笑破愁城  

赵与东  

次韵方万里雨夜雪意  

芋火房隂处翛然类嬾残雨欺梅影瘦风助竹声寒拥袂衣全薄哦诗字欲安儿童疑有雪频起穴牕看  

次韵方万里寒甚送酒  

连日寒殊甚衰年无一能砚呵磨冻墨瓶晒插花冰浮世无根絮余生有髪僧苏门如可即端合事孙登  

王柏  

舟中和叶圣予  

江阔风帆急潮回沙露防寒林无剩叶茅舎各成邨雁落烟波渺鸦归野色昬未知孤客棹今夜泊谁门  

野兴  

文字饥难煮为农防最良兴来锄晓月倦后卧斜阳秋稼连千顷春花醉防塲任他名利客车马逐康庄  

何偁  

赠王居士  

多羡王居士心闲事事幽山从天末见江近枕边流春囿千葩秀霜林百果收更能穷物理濠上看鱼游地占松江胜为园不种幽深清磬响高下石栏斜花密蜂随蝶林深雀啄蛇胜如摩诘画不是季鹰家霜落川原淡风高木叶丹云垂千顷白月堕一江寒礼佛因成塔焚香旋筑坛竹声过小院杂佩响  

徐作  

开庵  

藜苋幽人室丘园隠者居一原青嶂合万木緑隂疎手把归田赋腰悬种树书桑麻连畛秀网罟入溪渔  

方中荀  

虎丘  

海涌起平田禅扉古木间出城先见塔入寺始登山堂静叅徒散巢喧乳鹤还祖龙求宝劒曾此凿孱顔  

黄防张  

过临平  

孤踪逐浪萍防度过临平人语水相应帆移山倒行鹭飞秋屿冷虹饮晩川明不是凭诗句丹青写不成  

马廷鸾  

程楚翁见访  

汗竹丹铅侧空花粉黛中尚懐丞相亮肯署大夫雄有客来今雨夸予迈古风幽情倾不竭渺渺碧云东  

罗椅  

次刘孟元见贽韵  

坐久不知夜饥鼯窥瓦檠诗从吟乐国酒不打愁城白雪夫君句黄花老我情商量能住否賸欲饮公荣  

何梦桂  

登天台巾山  

寸碧倚苍旻孤城俯可吞人行平木杪帆去入云根月榻留僧梦风松吊鹤魂江心千古石歳歳记潮防  

方防  

早行  

早起理归装残灯耿曙光开门半山月立马一庭霜钟响知云寺波声认石梁修途留不住去去出山庄  

晓行  

百年长扰扰无地寄浮踪客醉伤春酒人行送曙钟烟霏啼谢豹星斗压卢龙笑共孤云去归投江上峯  

秋晩杂兴  

天涯谁道逺岭海接并幽马带交河种人穿真腊裘梅花南国梦苜蓿故宫秋安得方仙道飘飘访十洲青溪溪上路书劒此栖迟凉月穿衣褐寒波照鬓丝古桐传贺若横玉犯龟兹不为伤秋老孤吟自可悲  

夜坐  

风叶夜萧骚寒镫照寂寥冷泉和月汲残叶带霜烧半白吟髭茁余红醉脸潮旧来樵牧地小隠不须招  

魏新之  

春日田园杂兴  

野景入时务东风劚满锄笛声牛出后酒味燕来初谷种天心在桑枝雨泽余红尘几飞鞚肯信有农书  

熊鉌  

泊舟野望  

树色连云色春归物更妍落红飘近岸新緑涨平川野鹳窥渔笱沙鸥避客船斜阳江上立搔首意茫然  

牟巘  

赠厉白云上人  

双径闻钟罢而今但熟眠事须红日上身在白云边古貌应违俗高吟不碍禅炉头煨芋火相对各欣然  

真桂芳  

夏晩江行  

行尽山头路江空带夕晖风蝉声不定水鸟影同飞萧散乌藤杖轻鬖白苎衣试呼垂钓者分我半苔矶  

光霁阁晩望  

一阁纳万象危栏俯渺茫白沙难认月黄叶易为霜宿鸟投烟屿归樵趂野航孤吟谁是伴渔笛起沧浪  

兴福寺  

为厌市喧杂携诗来此吟鸟声山路静花影寺门深楼阁庄严界池塘清净心松风亦好事送客出前林  

修真院访崔道士  

竹扉苍藓墙林下小丹房风定香烟直月斜帘影长瀹茶泉味别防易露防香安得栖尘外求师却老方  

三山旅夜  

独坐本无况凄凉更旅中槛低檐碍月牕破纸吟风邻馆笛三弄谯楼鼓二通半觞聊自适新荔擘轻红  

泊白沙渡  

日暮片帆落渡头生暝烟与鸥分渚泊邀月共船眠灯影渔舟外湍声客枕边离懐正无奈况复聴啼鹃  

晓行山间  

出门谁是伴只约瘦藤行一二里山径两三声晓莺乱峯相出没初日乍隂晴僧舎在何许隔林钟磬声  

山间次季芳韵  

好山多在眼尘事少闗心风竹有声画石泉无操琴许猿分野果留鹤守云林不是闲边客谁来此地吟  

溪行  

春暖溪西路行吟又防回水清明白鹭花落失青苔云过日吞吐树揺风徃来渔歌聴未了欲去又徘徊  

幽居杂兴  

松桂小菟裘山扉幽更幽蜂王衙蚤晩燕子社春秋鬓秃难遮老心寛不贮愁年来把锄手无复揖公侯  

兰溪舟中  

一舸下中流西风两岸秋橹声揺客梦帆影挂离愁落日鱼虾市长烟芦荻洲篙人夜相语明发又严州  

临江晓行  

茅舎乱鸡声疎林淡见星霜轻留草緑雾暗失山青踪迹去来燕交游聚散萍浮生原是客不必恨飘零  

舟中峡口  

乱山如碧玉处处见鹃花水涨傍分港舟行倒走沙宿依沽酒市饭过钓鱼家喜脱水波险推篷数暝鸦  

寄郭月篷  

烟波秋草外活计一渔篷淡月明寒苇新霜醉晓枫身虽殊出处道岂有穷通俯仰看人面何如数过鸿  

夜话无上人房  

蒲团一榻上坐到夜将分牕月灯昬见岩泉雨歇闻茶瓯胜饮酒禅语当论文只恐红尘迹涴师松下云  

春游和胡叔芳韵  

春光泼眼明占胜得新亭棠醉风扶起柳眠莺唤醒非无杯泛緑安得鬓皆青且事日为乐歌声莫暂停  

山亭避暑  

怕碍清风入丁宁莫下帘地皆宜避暑人自要趋炎竹色水千顷松声风四檐此中有幽致多取未伤廉  

枕上偶成  

长夜更难晓天寒吟思清梦魂山馆枕灯影雪牕檠守拙艰生理安贫识世情凄风响檐竹岂是不平声  

春感  

春光元自好我却为春愁但见柳青眼不知人白头一生浮似寄百歳去如流頼有芳樽在花前日醉游  

春晓园中  

緑隂留我立清晓小防东林外一鸠雨柳边双燕风吟懐愁渺渺春事去悤悤莫恨芳菲尽葵榴花又红  

闲居  

虚明两竹牕济楚一书房风动鸟移树花香蝶过墙身安知病少昼静觉春长未必全无事终焉也胜忙  

楼居  

携书来过此便觉不尘埃檐冷留云宿牕明报月来闲愁山隔断幽梦鸟呼回湖海元龙气从渠俗子猜  

夏日  

虚牕暑亦凉境静昼偏长树色烟明灭蝉声风抑扬家贫书是业身老睡为乡赤日黄埃客纷纷为底忙  

晩春  

有恨青春老无营白昼长叶新林换緑花落地生香雨意一番足人家百事忙为儒竟成误悔不早农桑  

冬雪  

雪冻飞禽少林深落叶多寒塘倒山影空谷答樵歌不有梅花在其如诗思何霜风吹落防应叹髩丝皤  

江楼秋夕  

楼高古城绕无奈漏频催幽梦风吹断新吟月送来江长渔唱逺云冷雁声哀明日重阳酒黄花开未开  

初夏访刘道士  

白云随杖屦伴我到山房暑薄疑天别林深见路长术芝皆道味花竹亦诗香更待荷开候来分半榻凉  

孤标上人留宿  

山僧留我宿我亦似山僧香茗半瓯雪寒虀一筯冰廊风响黄叶壁雨暗青灯参透诗三昧何须契一乘  

秋晩  

暮色入江郊霜风两髩毛笛声吹月落诗兴挟秋高谢絶南柯蚁留连左手螯孤灯竹牕里危坐一歌骚  

王易简  

宝林寺  

元度存遗迹元英有旧诗城中独高处雪后最佳时拂壁书行记逢僧谈故祠防干频徙倚不奈朔风吹  

赵若槸  

即事  

云散春山出人闲白昼长禽声答空谷树影画斜阳种果期秋实浇花趂晩凉行藏天已定随分且徜徉  

刘辰翁  

龙雾州雪  

此处防人行隔波揺暮晴洲廻江似玦山逺雪如城离合看双橹荒寒又一程今年梅未醉最觉别来轻  

李珏  

题崇元观  

舟维杨柳岸来拜晋英灵碑古龙纹暗劒寒蛟血腥江春半篙緑山晓一楼青灯火旌阳殿钟声过客聴  

吴大有  

饯陈随隠归乡  

两年书问断湖海竟悠悠一见心虽满相看泪忽流彩烟山色暮碧瀬月防秋明日登程去鹡鸰沙上愁山中多雨水秋晩正妨农病菜和根煮新粳带湿舂拥沙埋废井堕石折枯松寂寂猿啼昼白云藏数峯  

王奕  

回建徳寄冯和峯隠士  

王子归邹鲁知公隠徳乡道为千载惜身抱六经藏青壁丹崖逺黄花白髪香百年交一臂悔不拜厐牀  

吴锡畴  

春望  

春事今如此凭高兴未删半帘疎雨过一院落花闲草色迷幽径泉声出晩山东风能育物不改髩毛斑  

洲上  

藜杖歩芳洲风花防碧流时情鳬泛泛心事水悠悠有约山长翠无名草自幽声声啼布谷夜雨足西畴  

山行  

防蹇又山行看山不识名平林秋后薄叠嶂日边明云近侵衣湿泉幽照影清归樵饶乐意笛弄两三声  

新城  

短棹泊新城江寛风易生帆随潮共上烟接岸俱平冷蕊江南信孤鸿塞北声诗成休朗诵怕有老龙惊  

九日  

九日今朝是风吹防欲斜愁惟添白发贫莫负黄花蟹上橙初熟秋登酒易賖茱萸休把翫且办醉生涯山居寂寥与世如隔是非不到荣辱两忘因忆秋崖工部尝教以我爱山居好十首追次其韵聊冩穷山之趣【`录八首`】  

我爱山居好杖藜歩晩晴俗醇存古意境寂快诗情杜老银丝鲙坡翁玉糁羮随縁清供足尽可佚余生我爱山居好蔬畦间莳花笕泉归防舎篝火偷邻家茁嫩猫头笋焙芳雀舌茶野人曾拜号何用给黄麻我爱山居好轩牕傍水开游鱼吹堕絮闲鹤啄荒苔有字人谁问无租吏不来寂寥门径侧数尺长蒿莱我爱山居好崖云湿防烟琴横双鹤舞犁阁一牛眠酒熟花开日诗成雨霁天逢塲聊适意总结喜欢縁我爱山居好枌榆老故丘好峯当户立逺水防田流鼓响移秧日耞鸣获稻秋年丰身老健一饱外无求我爱山居好荒矶一钓竿白鸥春水阔黄犊緑坡寛径菊香秋晩溪梅报歳寒人间幽意足诗思倚防干我爱山居好茶瓯困解围松边横藓石柳下敞渔扉细雨噞喁出斜阳觳觫归交情殊贵贱似觉故人非我爱山居好田园在力耘樵歌风外断猿啸月中闻舴艋夜招鹤辘轳晓汲云久慙呼处士未必应星文  

汤仲文  

过东洞庭山  

寒色满空山翛然一径闲鸟啼黄叶外人度翠峯间古殿藏云气唐碑带藓斑未穷幽絶处兴尽忽思还  

虎丘  

虎是何年踞名存迹已亡塔从林外出山向寺中藏池暗生寒气台荒受夕阳更无人道古来只为春忙  

过慧山寺  

梁溪停短櫂带月歩西闗路尽忽逢寺松多不见山岩腰云殿古洞口石泉间到此政吟苦秋声满树间  

顾逢  

题善权寺  

英台修读地旧刻字犹存一阁出霄汉万松连寺门洞深云气冷池浅鹿行浑山下流来水风雷日夜喧  

文天祥  

饯新班弟  

送君天上去当户理瑶琴万里白鸥逺千山黄叶深江空行路影日暮倚门心若见西湖雪灞桥人正吟  

别谢爱山  

緑绮知音早青灯对语迟那知今雨别又重故人思山隔诗情逺云含客思悲小楼今夜笛莫向月中吹君今拂衣去我独枕书眠一片过林雨数声当户蝉情长空有恨吟苦不成篇后防知何日西风老雁天  

病中又赋  

寄兴逃吾病吟诗老此生风高鸿雁起晴久鹁鸠鸣野树辞秋落溪云带雨行晩凉便嬾坐移傍竹隂清  

病愈简刘小邨  

倦余心似醉病起首如蓬黄竹断桥雨白苹长笛风跹跹鸥屡舞咄咄雁书空孤负秋来眼闲挑防下桐  

早起偶成  

澹澹池光曙沉沉野色秋片云生北舎只雁过南楼有见皆成趣无言总是愁芭蕉夜来水咽罢自搔头  

晓起二首  

梦破风烟迥衾寒不自由钟声到枕曙月影入帘秋雁过江山老蛩吟草树愁整冠人共笑两月不梳头逺寺鸣金铎疎牕试宝薰秋声江一片曙影月三分倦鹤行黄叶痴猿坐白云道人无一事抱膝看回文  

夜坐  

淡烟枫叶路细雨蓼花时宿雁半江画寒蛩四壁诗少年成老大吾道付逶迟终有初心在闻鸡坐欲驰  

罗山长存叟兄弟来谢宴山中  

天开盘谷隠春到浣溪家一水楼台影满山桃李花春风寄横笛夜月拟乘槎政好逢佳客江空北斗斜  

幕客载酒舟中即席序别  

故人满江海游子下潇湘梦载月千里意行云一方橹声人语小岸影客心长总是浮萍迹飞花莫近墙  

题郁孤台  

城郭春声阔楼台昼影迟并天浮雪界盖海出云旗风雨十年梦江湖万里思倚栏时北顾空翠湿朝曦  

翠玉楼  

昬鸦何处落野渡少人行黄叶声在地青山影入城江湖行客梦风雨故乡情试问南来信梅花三两英  

皂盖楼  

一水楼台绕半空图画开蜗涎行薜荔雀影上莓苔碧落人千载青山酒一杯晩烟看不尽待月却归来  

卖鱼湾  

风起千湾浪潮生万顷沙春红堆蟹子晩白结盐花故国何时讯扁舟到处家狼山青两防极目是天涯  

竹间  

倦来聊歇马随分此青山流水竹千个清风沙一湾乾坤醒醉里身世有无间客路真希絶浮生半日闲  

别里中诸友  

青山重回首风雨暗啼猿杨柳溪头钓梅花石上尊故人无复见烈士尚谁言长有归来梦衣冠满故园  

夜  

秋光连夜色万里客凄凄落木空山杳孤云故国迷衾寒霜正下灯晩月平西梦过重成梦千门鸡乱啼  

雨雪  

秋色金台路殷殷半马蹄因风随作雪有雨便成泥过眼惊新梦伤心忆旧题江云愁万叠遗恨鹧鸪啼  

许月卿  

看山  

看山车放慢遇水马争先须信一年景无如三月天露花如此好烟柳十分圆客醉不须去竹牀相对眠  

王梦应  

东归  

一棹仍为别他乡复避兵客随风雨老春着鼓鼙轻宇宙闗何事艰危得此生门前一溪水防日到江城  

甲申元日  

上日仍漂寄尊前客又非乡心眠聴雨病骨晩添衣街鼔春将动帘灯寒未归梅花经一雪防片不曽飞  

林景熈  

昆岩  

神斧何年凿南山片石盘玉藏仙笥古翠落县门寒老木天边瘦归云雨外残市尘吹不到朝夕静相看  

郑宗仁防宿山中  

挑灯懐旧梦移席近春泉共话忽深夜相看非少年斗垂天末树燐出雨余田亦有茅檐下饭牛人未眠  

桐角【`楚间山家每季春截桐皮卷而吹之谓之桐角`】  

田家无律吕声寄始华桐碧卷春风老清吹野水空客心寒食后牛背夕阳中不惹梅花恨年年送落红  

飞云渡  

人烟荒县少澹淡隔秋隂帆影分南北潮声变古今断峯僧塔逺初日海门深小立芦风起乘槎动客心  

道中  

程入江乡宿新炊饭带砂乱山愁外笛孤驿梦中家野水平菰叶春风足楝花西来三两客闲説旧京华  

宿台州城外  

荒驿丹丘路秋高酒易醒霜増孤月白江截乱峯青旅雁如曾识哀猨不可聴到家追此夕三十五邮亭  

神山寺访僧  

独客无清伴高僧住别邨空山卓锡影断石系舟防风细松生籁沙虚竹走根小停闲坐久落日啸孤猿  

郑氏西庄  

不踏红尘道结庐依水乡逺风开宿雨高树表初阳犊卧野门寂雁飞秋稻香午桥花竹地囘首已凄凉  

仙坛寺西林  

古坛仙鹤杳野鹿自成羣松气浮清晓经声出白云石穿僧屋过水到寺门分人世无穷事山中了不闻  

夜意  

澹然无一事至乐在书牀老石栖云定疎松过雨香砧清秋巷防灯白夜堂凉此意无人防重城醉梦乡  

新昌道上  

江湖犹是客歳月已成翁仙路重云外人家落木中山防经烧黒土脉入泉红又得春风信孤花照驿东  

过北雁荡山下  

驿路入芙蓉秋高见早鸿荡云飞作雨海日射成虹一水通龙穴诸峯尽佛宫如何灵运屐不到此山中  

禹庙  

万国曾朝防羣山尚郁盘严祠镇元璧故代守黄冠窆入云根古梁归雨气寒年年送春事来拂藓碑看  

京口月夕书  

山风吹酒醒秋入夜灯凉万事已华发百年无异乡逺城江气白高树月痕苍忽忆凭楼处淮天雁呌霜  

许郢州故宅  

读君丁卯集想此建桥时荒草一区宅清风七字诗吴云含静态郢树寄余悲落日空懐古长歌知不知  

渔笛  

楚竹声何逺苍茫想钓舟横当半篷月吹破一江秋落叶纷前浦惊鸿过别洲曲终枕蓑卧无梦到凉州  

山中早行  

短防穿幽径山樵半掩扉月斜林影薄石尽水声微一犬隔篱吠孤僧何处归相逢松下立风露满秋衣  

山隂秋懐  

旧游浑似梦短发不胜簪风雨行金气乾坤老铁心舜田秋稗满禹穴夕云深正是登临懒凄凉隔水砧  

溪亭  

清秋有余思日暮尚溪亭高树月初白微风酒半醒独行穿落叶闲坐散流萤何处渔歌起孤灯隔逺汀  

王英孙  

宝林寺  

飞来防千载台殿压岧嶤落日飞仙防秋风下健雕山腰微露石海眼暗通潮堪叹元音后诗名竟寂寥  

方鳯  

鹿田聴雨  

禅栖投倦客山雨起更防牕叶散幽响石林生峭寒洞深犹暗瀑江逺忽风湍想像云萝外应宜晩色看  

谢翺  

元日读老子望瀑作  

空山无辙迹悬水下分洪醉醒聴犹在寒暄色不同异书天姥秘灵物乳池空秖忆残年雨先流到海中  

雨中观海棠  

风吹帘网动对尔惜芳菲蜀雨何人在吴宫秖燕归烛消春粉尽涙湿野香微抱蘤残青子鸟衔随处飞  

二月十日  

山居少四邻槠叶半为薪野色生遥念空江滞此身风涛春忆越亲旧晩游秦独拟寻鸡犬云萝挂葛巾  

山隂道中呈郑正朴翁  

杨柳逺天色野风来水涯异乡同梦客今雨故人家越树夜啼鸟禹陵冬落花悠悠江海意为尔髩先华  

别子静郤送之霅  

独徃知吾事语离何所求故家无别业残梦下扁舟积叶吴宫冷吟猿顾渚秋那能不相待羁旅负清游  

雨夜呈韶卿  

相看陇水云一夕防回分预恐今宵雨他年独自闻野花同楚越江霭杂朝曛不得锄芝术逢樵却寄君  

暮春感兴  

天涯芳草梦此意未应泯独对风烟老虚为江海人渔樵分落日樱笋过残春举世无知巳他生应逐臣  

雨中感懐  

幽斋蒲稗里夜色入柴荆坐久雨声絶水深荷刺生聴猿思楚宿失鹤梦南征白屋青山下何年返旧耕  

巳丑除夜  

髩丝残雪影况复在尘埃暮色随钟尽年光逐水来邻逋灯下索乡梦戍边回明日聴春雨渡江登越台  

青篛亭  

青山何处似疑是剡溪傍采篛无人到生莎满径荒水交难辨色花和不同香归路逢樵子麻衣草结裳  

社前  

无家借燕住离别又经年客馆依山上春分到社前雨来换宿水云起暗晴川飒飒吹衣带因风问去船  

汪元量  

杭州  

有客囘阳九无人握发三闗中新约法江左旧清谈铁骑来天北楼船过海南一枝巢越鸟八茧熟吴蚕  

江陵  

月到荆江上轻帆莫逺扬水揺龙影动风送雁声长北斗囘秋柄南辰耿夜光徘徊舒一啸诗兴落潇湘  

封丘  

今夜宿封丘明朝过汴州云横遮逺塞水落见长洲树折枣初剥藤枯未收倾囊沽一斗聊以慰羁愁  

赵孟坚  

题道塲  

夜泊禅扉静清吟入兴频风生水鳞甲云放月精神禅有机元秘诗无句法新旧题寻不见吹遍壁间尘  

郑思肖  

题多景楼  

英雄登眺处一劒独来游男子抱竒气中原入逺谋江分淮浙土天阔楚吴秋试望斜阳外谁寛西顾忧  

山中闻鹤  

凉夜坐岩石飞来白鹤鸣星流银弹过月碾玉轮行万里思不极一天秋更清欣然有所得长啸度蓬瀛  

宿虎丘寺  

到晩归不去因而此宿休雪深千古寺月冷一天秋崖裂池如束天虚塔欲浮最宜初日上高处见烟收  

送人之官  

烂醉拥貂裘挥鞭跨紫骝客途寒色重边地月华愁旌斾开前道江山指别州相逢俄作别沧海一虚舟  

聴琴  

洋洋盈耳间一水潺潺意不随声尽心应与物闲宿云穿窦出飞鸟御风还却喜无人识支颐看逺山  

别故人  

拍马又登程余酣尚未醒曙蟾消淡白秋汉覆空青江走游龙势山盘睡虎形飘零毋感叹天地一浮萍  

独钓  

高兴一丝在清风万古长不为周吕望愿似汉严光天下皆秋雨山中自夕阳后来有孺子终久辨沧浪  

晓晴  

雨晨辉朗霁一碧湛无垠草木新容净林峦逺意分海生东出日天散北飞云却喜风犹竞微凉透夏薰  

晩晴  

落照开空霁明霞映水鲜干文悬造化土润山川白满重圆月青还不翳天定钟声更彻通夕喜无眠  

宿半塘寺  

一襟清气足此夜岂人寰醉影松杉下吟身风露间秋悬当殿月云宿近城山明发骑鲸去飘然不可攀  

宿本觉寺  

一宿路傍寺霜清梦亦寒忆曾游览处来觅旧题看病衲成新墖层楼隠败垣青山犹不老千叠似翔鸾  

柴望  

月夜溪庄访旧  

山山明月露何处认梅花石色冷疑水溪流白是沙清吟幽客梦华发故人家相见即归去已应河汉斜  

何天定  

散策  

孤坐忽不乐出门聊散行溪喧乱人语树偃碍农耕雨径莓苔积阳坡草木明道逢九十老相对话承平  

王曼之  

春日郊行  

出门逢柳色忽过野桥西坐石看潮长隔花闻鸟啼地随芳草尽树与夕阳齐不是桃源路行人亦自迷  

王浍  

赠段十  

相识风尘下斯文伯仲间骑驴逢圣日扪虱对秋山忠义偏成拙支离最得闲秦川贵公子早计适荆蛮  

冉琇  

海州  

波涛起天末舟檝满城隅管晏非王佐田韩有覇图何门堪趿履吾道欲乘桴倚杖春风近含愁向緑芜  

元吉  

陪翟三游平州东城  

老境逢春色平州聚徳星不堪歌敕勒并欲案丁零雪泥残年白山呈太古青殊方更分手暮角若为聴  

师严  

公安早发  

去国秦公子穷途阮歩兵别离如昨日豪侠异平生江月为谁好巴船何处行高秋伴揺落早发若为情  

皇甫明子  

水国  

水国凄凉住秋宵烂漫眠归云犹带雨堕月忽明船社稷资长算髭须近暮年乱离栖不定百口托浮田  

丁开  

扬州歳暮  

万国春囘日层城晩眺余江声隔吴楚原色到邳徐大阅军容壮狂歌客礼疎百年寒荻里风雨忆吾庐  

杨应发  

水宿  

水宿逢今雨春归反故园圣朝臣已老往事客何言乞米分邻里看书到子孙苍茫不可防一笑了清樽  

杨雯  

宿峡市  

人烟正揺落楼笛颇清圆老树依山驿东风上峡船江湖万里外灯火十年前世路能令老吾生且醉眠  

## 御选宋诗卷四十四  

五言律诗十  

梁相  

春日田园杂兴  

麦畴连草色蔬径带芜痕布谷呌残雨杏花开半邨吾生老农圃世事付儿孙但遇芳菲景髙歌酌满尊  

周暕  

送僧归蜀  

诗禅寄杖锡不问道途难到水浮杯渡逢山卸笠看悟空诸念寂传佛一灯残蜀国又归去令人忆道安  

寄悦上人  

一锡千峯逺闻师住少林云生坐处石佛见定时心清福人间少红尘山外深何当重问讯来借竹堂吟  

杨本然  

春日田园杂兴  

露畦烟陌里名利等秋毫引犊随牛放祈蚕望蠒缲和根挑荠菜带叶摘樱桃读罢归来赋临风欲和陶  

陈君用  

春日田园杂兴  

世事不挂眼寄情农圃中鉏犁冲晓雨杖履立东风芽谷验仁脉浇花趱化工独余真意味浊酒自烧菘  

王镃  

别虞君集  

瓦瓶担酒去送客石桥东潮打沙汀上回岛屿中桃花三月雨杨栁五更风明日思君处渡头烟水空  

送黙然上人归天台  

孤云不定心持鉢度寒林野饭青蒲洁客程黄叶深海风潮水发山雨晓烟沈归到石桥上应看瀑布吟  

买舟  

赤栏桥上路几度卜归期流水无回日行人有老时潮来江势逆月出海门迟风顺轻舟驶蒲帆尽夜吹  

早行  

客程因太早却费一更眠落月已归海残星犹在天橹声荷叶浦萤火荳花田隔岸谁家起青灯逺树邉  

别黄吟隠  

饮干分别酒话久未移舟潮水催行客海山生逺愁蝉声秋浦树雁影夕阳楼今夜相思梦芦花第几洲  

访翟梅山  

诸老雕零尽江湖今有谁半生行客惯多难识君迟花屋春风酒梅山雪夜诗莫为名钓出世事正如棋  

晩春即事  

云气不分明天隂忽又晴喜凉溪鹊浴知雨树蛙鸣仙药黄精饭斋蔬白椹羮惜春吟未就闲踏落花行  

感秋寄白云赵寺丞  

囊里不藏金相随只破琴每因看月夜长动故人心败草闗河路秋风楚越砧愁来不成寐坏壁更蛩吟  

谿邨  

水路随山转谿清踏软沙斜阳晒鱼网疎竹露人家行蟹上枯岸饥禽冲落花老翁分石坐闲话到桑麻  

寄友  

髪影明寒镜萧萧亦自怜故人难防面行客又经年晴雪添崖瀑春云杂晓烟相思有书札写尽夜灯前  

罗公升  

旅坐  

负却征尘债飘零迄未休孤篷江贮梦深巷雨添愁山色分浓淡禽声互去留班超亦良苦万里觅封侯  

秋怀  

旧日方山子凄凉寄一箪虫声来倦枕秋思入凭栏已是肱三折那堪指一弹中宵更风雨谁念客氊寒  

辟地  

四海风涛日谁欤柱急流山东雄剧孟蓟北化田畴气静天阍晚星沉戍角秋如君闗气数宁不重忧  

得闻家信  

乍喜平安报俄増放逐愁亲闱万里老客境四时秋意往形空在诗成影自酧东风严濑下不是欠扁舟  

赵善璙  

避地山中和汤推夜寒韵  

山藏皇恐色溪诉不平声落叶啼猿怨危枝宿鸟惊林疎风四面霜冷月三更酒醒愁无寐烧松炙到明  

饯陈匝峯之亷泉  

桃源渺何处梦短到家难不辨一防费犹为九品官鹤嫌新俸薄鸥讶旧盟寒附翼攀鳞事书生不敢干  

俞琰  

焦山寺夜坐偶作  

夜宿焦山寺月明闻棹歌蜀江到吴尽海舶过淮多风浪翻龙窟霜林露鸟窠诗成忽有酒不饮欲如何  

陈普  

凭阑  

髙豁乾坤眼山青縁雨收夕阳流水绕荒草白云浮栁防小溪侧樵歌古渡头凭虚发清啸安得仲宣楼  

黄希旦  

采药  

采药山中去攀跻不觉赊深源无俗迹满地是灵芽岩迥隂留雪溪澄浄见沙可怜名利客应笑此生涯  

水心亭  

为爱方池净危亭此构新寒光揺玊鉴晴色戏金鳞月上骊宫晓莲开水府春主人能息虑四座絶红尘  

秋夕登楼  

髙阁倚斜阳登临倍觉凉残蝉空自怨归燕为谁忙蔽日云头猛沿山雨脚长竹邨谿上景髣髴似潇湘  

晚眺  

晚凉思逺眺策杖出松林车马自来往路岐横古今商飚未落叶永巷已鸣砧自笑眠云客因时感激深  

秋半  

晚吹生丛竹凄凉已半秋年华惊倐忽人事觉淹留林噪残蝉急山光暮雨收登临将眺望烟雾闭层楼  

葛长庚  

秋夜  

有客眠孤馆更阑拥纸衾清风千里梦明月一声砧素壁秋灯暗红炉夜火深寒猿啼岭外惹起故乡心  

白云庵  

宿雾恋乔木落花粘瘦枝鸟声人静处山色雨来时霁月成相约凉风解见知僧房安一枕海气濯氷肌  

海丰道中  

海近疑无地山长尽有天蛇冈岚雾湿鱼市水风羶苔色陪岩草榕隂冒浦莲由来金翠盛遮莫酌贪泉  

述怀  

吊影自怜孤消愁得酒壶客悰迷晓夜梦事付江湖雨壁琴弦润风窓砚水枯晚蝉知此意为我噪髙梧  

闽清醉中  

东风正月二吹我上梅溪白雪方才散黄莺未见啼半隄涵雨意一蝶访桃蹊醉卧黄三店夜深闻竹鸡  

顺昌即事  

笔下千机锦胸中一滴金乾坤春瓮阔风月夜楼深世絶夫君操人谁梁父吟只寻云外路谁复听寒砧  

即事寄紫元  

老雨饯秋菊孤烟醖暮岚雁惊十月北梅早一枝南往事风吹帽良宵月挂簪时哉亦难得我已到无参  

五更解酲梅竹之间徘体  

宿鸟能传语残风且防心山情怜淡坐月色笑孤斟惊我梅花睡闻他竹叶吟清归无所得得句贵如金  

博罗县驿  

虎啸月生海猿啼风撼山梦回三鼓尽身自九天还云气浮窓外泉声入枕间问心宜富贵为复要清闲  

景泰晚眺  

海岸孤絶处晴沙露逺汀潮花人髩白山色佛头青夕照雌黄笔秋烟水墨屏天空杉月冷鹤梦几回醒  

张道士鹿堂  

清梦绕罗浮羽士延我游新茶寻爵舌独芋煮鸱头春鹤饮药院夜猿啼石楼丹炉犹暖在聊为稚川留  

有怀  

紫绮轻裘穏青绫广被长明珠怀夜月孤劒匣秋霜气魄今诸葛襟期旧子房西风一长啸草木正凄凉  

十月十四夜  

十月十四夜寒灯焰寸长披衣临曲水把笔向清霜月透诗情冷风吹醉面凉故人知得否空断早梅肠  

八月三日即事  

烟冷浑沾水溪清可数鱼鸦翻千防墨雁草数行书今日征帆下前年上国初诗盟寒复讲无酒兴何如  

小桃源  

好事开三径栽花满一园前头平俯水里面曲通邨自有鸠夫妇仍多竹子孙醉归迷去路题作小桃源  

希昼  

怀广南转运陈学士  

极望随南斗迢迢思欲迷春生桂岭外人在海门西残日依山尽长天向水低遥知仙馆梦夜夜怯猿啼  

书恵崇师房  

诗名在四方独此寄闲房故域寒涛阔春城夜梦长禽声沉逺木花影动回廊几为分题客殷勤埽石牀  

寄怀古  

见説雕隂僻人烟半杂羌秋深邉日短风劲晓笳长树势分孤垒河流出逺荒遥知林下客吟苦夜禅忘  

送嗣端东归  

逺念生泉石人中事欲销卷衣城木落寻寺海山遥帆影迷寒雁经声隠暮潮后期俱未定况我髩先雕  

送可伦赴广南转运凌使君见招  

别语畏残漏心悬瘴海邉回期无定日去路极遥天苦雾沉山郭寒沙涨隰田几宵寻使府清话废闲眠  

保暹  

秋径  

杉竹青隂合闲行意有凭凉生初过雨静极忽归僧虫迹穿幽穴苔痕接断棱翻思深隠处峯顶下层层  

寄徐任  

故乡书久断寒夜起归心逺路秦闗外啼猨劒阁深贫游年暗改醉卧月空沈几夕疎林下相思费静吟  

早秋闲寄宇昭  

窓虚枕簟明防觉早凉生深院无人语长松滴雨声诗来禅外得愁入静中平逺念西林下相思合慰情  

文兆  

宿西山精舎  

西山乘兴宿静称寂寥心一境杉松老三更雨雪深草堂僧语息云阁磬声沉未遂长栖此双峯晓待寻  

送简长师之洛  

动静非常态超然西去心水期经洛听云约到嵩吟斋访烟邨逺禅依竹寺深只应风雅道相府是知音  

行肇  

郊居  

静室帘孤卷幽光坠露多径寒杉影转窓晚雪声过茗味沙泉合炉香竹霭和遥怀风雨夕旧寺隔沧波  

送文光上人西游  

髙木坠残霖闗河入逺心嵩游忘楚梦华近识秦音塔古悬图认碑荒背烧寻几思兴替事独上灞陵吟  

酬赠梦真上人  

禅舎因吟往晴来坐彻宵春通三径晚家别九江遥巢重禽初宿窓明叶旋飘往期应未定谢守有诗招  

简长  

晚次江陵  

前秋登阁晚吟次见晴云中岳耸当县三年静若君朱衣借客典清俸买书分别后逢揺落相思隔晋汾  

与行肇师宿山栖贤寺  

氷瀑寒侵室围炉静话长诗心全大雅祖意防诸方磬断危杉月灯残古塔霜无眠向遥夕又约去衡阳  

恵崇  

同寇莱公探得池鹭分明字韵  

雨歇芳塘溢迟回不复惊暴翎沙日暖引步岛风清照水千寻迥栖烟一防明主人池上凤见尔忆蓬瀛  

访杨云卿淮上别墅  

地近得频到相携向野亭河分冈势断春入烧痕青望久人收钓吟余鹤振翎不愁归路晚明月上前汀  

赠文兆  

偶依京寺住谁复得相寻独鹤窥朝讲邻僧听夜琴注缾沙井逺鸣磬雪房深久与松萝别空悬王屋心  

宇昭  

晓发山居  

蓐食小人家寒灯碎落花鸡鸣窓半晓路暗月西斜世故欺怀抱风霜老嵗华剧怜诗思苦凄恻向长沙  

赠魏野  

别业惟栽竹多闲亦好奇试泉寻寺逺买鹤到家迟药就全遗母诗髙只教儿未能终住此共有海山期  

寄保暹师  

吟防失秋期荒山寄病时客髭生白早丛木落青迟渇窥莎井隂虫占菊篱归心何以见霜月下天涯  

幽居即事  

埽苔人迹外渐老喜深藏路僻闲行逺春晴书睡长余花留暮蝶幽草恋残阳尽日空林下孤禅念石霜  

夕阳  

向夕江天迥防防接水平带帆归极浦随客上荒城云外僧看落山西鸟过明何人对幽景苒苒败莎并  

寄题武当郡守吏隠亭  

郡亭传吏隠闲自使君心卷幔知来客悬灯见宿禽茶烟逢石断棋响入花深防逐南帆便乗秋寄此吟  

怀古  

原上秋草  

秋来深径里老病眼慵开户外行人絶林间朔吹回乱蛬鸣古堑残石照荒台惟有他山约相亲入望来  

寺居寄简长  

雪苑东山寺山深少往还红尘无梦想白日自安闲杖履苔痕上香灯树影间何须更飞锡归隠沃洲山  

遵式  

酬伉上人  

鸟卧清闲极谁能更似君山光晴后见瀑响夜深闻拾句书幽石收茶踏乱云江头待无事终学弃人羣  

赠智轮弟  

溪竹拥书帘溪云冷不厌千岩惟虎伴一讲许猿兼煮茗敲氷柱看经就雪檐有时开静户寒日下风尖  

秘演  

山中  

结茅临水石淡寂益闲吟久雨寒蝉少空山落叶深危楼乘月上逺寺听钟寻昨得江山信期来此息心  

赞宁  

居天柱山  

四野豁家庭柴门夜不扃水边成半偈月下了残经虽逐诸尘转终归一念醒未知斯防者万役尽劳形  

智圆  

赠闻聪师  

澹然尘虑絶禅外苦风骚性觉眠云僻名因背俗髙氷烟蒸纸帐寒髪涩铜刀几宿秋江寺闲吟听夜涛  

则之  

早梅  

数萼初含雪孤情画本难有香终是别虽瘦亦胜寒横笛和愁听斜枝倚病看朔风如解意容易莫吹残  

契嵩  

羣贤宿山赋得暮云嵓下宿  

防风静林杪红日下岩阿明月出已满白云归未多髙应伴猨鹤深不暗松萝若弗为霖去其如旱岁何  

浙江晚望  

暮色看无际秋空水混天片帆飞鸟外新月落潮边隔越山形小吞吴地势偏几人来往老早晚渡头船  

题径山寺  

翠拔羣山外连天势未休云迷飞鸟道雨出古龙湫僧在深云定香和杳霭浮人间游不到台殿自清秋  

郎侍郎致仕  

平时独髙谢道胜欲韬光白髪辞明主青山恋故乡药畦容鹤到吟径恐云藏更爱禅林卧时来拂石牀  

泛若耶溪  

越水乘春泛船窓掩又开好山沿岸去骤雨落花来岸影樵人渡歌声浣女回沧浪无限意日暮更悠哉  

书毛国章园亭  

爱此园林好重来花木滋游人醉不去幽鸟语无时烟郭连芳草春湖泛渌池松篁非俗韵游子漫相期  

山中早行  

前山经夜雨独往步春泥天岸日将出田家鸡更啼孤烟行处起旷野望中低犹喜逢樵客相将过数溪  

寄怀泐潭山月禅师  

闻道安禅处深萝杳隔溪清猿定中发幽鸟坐边栖云影朝晡别山峯逺近齐不知谁问法雪夜大江西  

送客还北阙道中作  

北郭送杨子日斜归旧居路泥侵晓润晦月逼春余桑柘雨中緑人烟闗外疎依然见风俗归兴动樵渔  

次韵无赴承天再命  

载命还髙让知君所趣深青山当隠处白髪欲栖心更俟逢梅雨何妨过虎林潺湲合涧水六月足清音  

同赋闻泉  

嵗宴林间宿初闻况夜晴潄寒醒客梦飞响应山鸣深涧松风静幽人石室清谁人能为我写此入琴声  

嵗暮还西坞寄公济无  

乘兴溪边去仍从林下归梅香带春信日色暖人衣白发思还逺清流遇更稀野禽宁防意相顾向柴扉  

惟晤  

同赋闻泉  

涧泉吾所好山舎寂无喧春脉生云底夜声惊甃痕风休不动竹月上未啼猨石濑鸣逾急冷然清梦魂  

次韵奉和仲灵嵗暮还西坞见寄  

白发东山老青林西坞归听猿时驻锡厉水自褰衣髙论才难敌孤踪行亦稀惭君寄樵采佳句出岩扉  

元  

次韵奉酬仲灵嵗暮还西坞见寄  

野步溪流静源深兴未归晚禽栖雪竹残霰洒禅衣放意天涯逺狂吟人落稀诗成寄我侣清气动林扉  

真浄  

寄无为居士  

世俗事无尽养髙心自闲蔬园通緑野林坞带青山丹灶忘添火云庵懒着闗别应修省术七十见朱顔  

送人之南岳  

境幽南岳寺路向碧岩分逺近松相接髙低钟共闻灵禽时奏乐香石日笼云想到经行处超然趣不羣  

道潜  

和龙直夫秘校细雨  

细雨连阡陌轻云湿不飞池寒鸥自卧巢冷燕催归惨澹疑沉树飘萧忽近帏檐花霑已久稍欲堕人衣薄雾兼寒雨凌晨霭未分细宜池上见清爱竹边闻斗帐侵兰梦虚櫺逼蕙薰晚来欣小霁钩箔见疎云傍砌飘才断从风强更来斑斑泣蛛网浥浥汗江梅薄日光时漏层隂意未开少陵心易感诗句写清哀  

田居四时  

原隰春风暖池塘雁北翔晓耕云防润午饭野芹香燕子依茅栋花枝过土墙东阡与南陌生事日皇皇五月梅争熟邨邨桑柘稀茜裙蚕妇瘦粉翅乳鵞肥菱蔓滋溪雨藤花锁钓矶呼儿行采去亭午荆扉刈获终吾事田园日向闲晚香増橘柚潦水耗汀湾聚噪栖鸦定孤吹牧竪还儿童惊野烧一片起山前汨汨防农务穷冬亦谩劳茆檐催日午篱落听鸡号腊近还移竹宵闲更索绹春风归早晚行见事东臯  

次韵太虚夜坐  

古寺冬萧瑟天寒色更冥卷帏延素月转盼失流星炉底眠枯枿窓根立冻缾谈余焚柏子一穟小烟青  

再游鹤林寺  

招隠山南寺重来嵗已寒风林惊坠雪雨涧咽飞湍壁暗诗千首霜清竹万干东轩谪仙句洗眼共君看  

恵洪  

西斋昼卧  

余生已无累古寺寄闲房睡足无来客窓空又夕阳丛蕉髙出屋病叶偶飘廊起探风檐立飞蚊闹晚凉  

清明前一日闻杜宇示清道芳  

篱外花如海闲轩小寝惊最先闻杜宇更觉近清明云怒必为雨风和抝得晴阿芬甘劣我笑里却诗成  

次韵衡山道中  

岳色堕马首岚光忽满襟眼寒知意适句苦觉愁侵沃野献新緑残晴酿晚隂天涯惊去雁料理欲归心  

兴阑  

春晚忽凭槛满眸佳景来鸭头波荡漾螺髻色崔嵬苔嫩钱无数花残锦作堆一瓯双井酽何必酒盈杯  

与海兄  

春寒真料峭久客厌江城云重欲为雨风和尚未晴意随飞鸟去事逐乱埃轻毕竟闲居好烦君念此情甲辰十一月十二日往湘隂马上和季长见寄小春二首【`录一首`】  

风埃九十里雾雨湿驰裘雁过回诗眼江寒聚晚愁魂清方怯雪句冷更含秋残岸连孤屿依稀似橘洲  

早行  

失枕惊先起人家半梦中闻鸡凭早宴看斗辨西东辔湿知行露衣单怯晓风秋阳弄光影忽吐半林红  

如璧  

九日发淮康  

九日非吾事黄花亦谩生未倾彭泽酒还背汝阳城细雨秋天近西风白葛轻山邨逺城市可有笑歌声  

善权  

寄致虚兄  

避寇经重险怀君屡陟冈空余接淅饭无复宿舂粮衣袂饶霜露柴荆足虎狼春来何所恨棣萼正含芳  

元肇  

径山  

东西两径幽嵗晚得同游壑霁隂犹在溪云冻不浮鸟惊樵斧重猿挂树枝柔怕有梅花发因行到水头  

居简  

赠浩律师  

浩也毘尼学精于玉帐严蚁酣停埽砌燕乳计钩帘茶鼎敲氷煮花壶漉水添梦回池草緑忍践緑纎纎  

善珍  

山行晚归  

药径入云林晚晴扶杖吟照泥星复雨经朔月犹隂树折怜巢覆泉清见叶沉爱闲自如此不是学灰心  

春寒  

松间灯夕过顾影在天涯雪冥迷归鹤春寒误早花艰难知世味贫病厌年华故国风尘外无人可问家  

斯植  

登云汉阁  

髙阁势凌虚天涯入望防云藏山鸟影春满野人衣积雨催花尽寒樵背日归焚香端坐处似觉世尘稀  

送觉上人  

送君千里去又见落花飞水国今宵别天涯隔嵗归岸多春树密滩小夕阳防后夜扁舟月应逢宿鸟稀  

思归感兴  

久客空江上闲吟对石门青山非逺近流水自朝昏夜月添乡梦春风入晓痕翻思南郭路迢递隔烟邨  

多福寺  

野鹿自成羣山中少隐君钟声两寺合人语一溪分泉响松间雨苔生石上纹多年僧住此半榻鏁闲云  

吴中即事  

世事交情浅伤心独倚栏海云经雨重秦树入秋残潮落吴天逺风生梦泽寒英雄千古地回首是长安  

宿云山房  

缥缈沈虚碧清池见宿云松声临石断山影与泉分芳草经年梦幽禽隔境闻倚阑吟未尽红日又将曛  

送敏上人归永嘉  

风光苦变迁客里对残年别我此时路问乡何处断云连雨雪落日逺人烟又向龙湫畔开扉近瀑泉  

对梅寄人  

欲问江梅信吟笻带晚霞笑看今日树开遍防年花疎影生来瘦寒枝折处斜要教人寄逺何地是吾家  

题天竺岩栖山房  

一室寄云隈凭栏日几回无风山自雨有主燕还来野径通樵逺嵓花向晚开旧时题素壁今已半苍苔  

送隠士游京淮  

送君湖栁下未别已闗情古塞去程逺寒江入梦清野云低水树山雨闭春城到处逢知已虚传隠姓名  

遣怀  

愁极髩成丝沧江梦未归鸟啼山雨急春尽故人稀晓润侵吟壁寒云绕竹扉向来诗满束应是与心违  

永颐  

山邨日暮  

犊背斜阳暖茅茨石树穿行人识冈路饥鹊噪沙田逺浦生防月荒臯起暝烟羣乌飞散尽寒水漾渔  

汀涨  

泽国迷春涨芳洲生緑波静涵汀树小闲占浦云多风晚低轻燕川明媚浴鵞望人烟思逺奈此暮山何  

往龙岫舟中  

龙山溪上路短棹腊中行雪霁寒郊阔春回宿雾生栁揺氷线断鹭起玉衣明未见晴梅发先思杖屦轻  

潭上  

落叶寒潭上秋风钓艇闲片云移晚渡孤浪兀晴山败树寒芜拥髙枫夕照还一鸥飞起处烟霭暮溪湾  

春日泛舟  

野外苔矶好孤舟未可抛碧溪沿谷口晴栁防塘防波静鱼吹沬林深鹊隠巢轻云障暖日间思渺春郊  

自南  

广润寺新寮  

客不赴斋招冥心坐寂寥青山若厌看白日也难消鹭起冲荷叶虫行蚀菊苖何年称老宿来往此间寮  

可士  

送禅友  

一鉢即生涯随縁度嵗华是山皆有寺何处不为家笠重吴天雪鞋轻楚地花他年访禅室宁惮路岐赊  

道谏  

游灵隠寺  

长吟游古寺九里入青松鸟向花间语僧从月下逢隂廊连碧殿清磬杂疎钟回首夕阳晚烟霞锁乱峯  

恵严  

正觉寺  

野水痕俱落挐舟日未西断沟横畧彴支径入招提方广源深似竹林境可齐徘徊未能返暝色起前溪  

昭仪王清恵  

李陵台和水云韵  

李陵台上望答子五言诗客路三千里乡心十二时孟劳欣已释区脱未相离忽报江南使新来贡荔枝  

李清照  

皇帝阁春帖子词  

日月尧天大璿玑舜厯长或闻行殿帐多是尚书囊莫试黄金簟新除玉局牀春风送庭燎不复用沉香  

朱淑真  

伤春  

阁泪抛诗卷无聊酒独亲客情方惜别心事已伤春栁暗轻笼日花飞半掩尘莺声惊蝶梦唤起旧愁新  

春日感怀  

寂寂多愁客伤春二月中惜花嫌夜雨多病怯东风不奈莺声碎那堪蝶梦空海棠方睡足帘影日融融  

墨梅  

若个龙眠手能传处士诗借他窓上影写作雪中枝顷刻回春色轻盈动玊巵不能殷七七横笛月中吹  

春日有作  

景近清明节垂杨翠缕长塞鸿归朔漠海燕度潇湘花丽繁争锦莺娇巧啭簧西园正明媚收拾入吟乡  

游湖归晚  

恋恋西湖景山头带夕阳归禽翻竹露落果响芹塘叶倚风中静鱼游水底凉半亭明月色荷气恼人香  

秋日晚望  

极目寒郊外晚来防雨收陇头霞散绮天际月悬钩一字新鸿度千声落叶秋倚阑堪听处玊笛在渔舟  

早秋偶笔  

肃肃凉风至凄然景骤清雨余残暑退日落晚凉生鹰隼双睛转梧桐一叶惊试听松竹里万籁起秋声  

秋夜感怀  

满院含秋思蟾辉映一方吟蛩喧曲砌宿雨傍回塘木落桐应瘦宵寒漏正长安仁闲感慨徒尔髩苍苍  

林杜娘  

游碧沼胜居  

幽谷泉声冷鸟啼僧定深好花丛古砌寒瀑发髙岑游客陆鸿渐居人支道林欲归青嶂去临去复沉吟  

王元妻黄氏  

听琴诗  

拂琴闲素匣何事独颦眉古调俗不乐正声公自知寒泉出涧涩老桧倚风悲纵有来听者谁堪继子期  

贾蓬莱  

闺怨  

露颗珠团团氷肌玊钏寒杏梁栖双燕菱镜掩孤鸾残树枯黄遍圆荷湿翠干绣帘生画色窓下带羞看  

春晓  

方池水影薄曲槛鸟声娇鸾镜红绵冷蛾眉翠黛消冶容舒嫩萼幽思结柔条纎指收花露轻将雪粉调  

灵犀夫人  

中秋  

髙秋浑似水万里正圆明玉兔步虚碧氷轮碾太清广寒宫有路桂子落无声吾馆无弦弹栖乌莫要惊  

仙邨人  

春日田园杂兴  

芳草东郊外疎篱野老家平畴三尺水小圃百般花青箬闲耕雨红裙鬬采茶邨邨寒食近插栁遍檐牙  

栁州  

春日田园杂兴  

东风生意閙农圃正宜勤稻种开包晒菊苖依谱分畴西晓耕雨舎北暮鉏云莫待荒三径归与陶令君  

温婉  

述怀寄人  

分手长亭后音书更杳闻离愁应似我况味不如君玉管宁无恨兰荪别有薰攀思共明月心绪正纷纷  

## 御选宋诗卷四十五  

七言律诗一  

李昉  

禁林春直  

疎林揺曵日辉辉直阁深严半掩扉一院有花春昼永八方无事诏书稀树头百啭莺莺语梁上新来燕燕飞岂合此身居此地妨贤尸禄自知非  

杨徽之  

寒食日寄郑起侍郎  

清明时节出郊原寂寂山城柳映门水隔淡烟疎竹寺路经细雨落花村天寒酒薄难成醉地迥楼高易断魂回首故山千里外别离心绪向谁言  

赠谭先生  

古观重重绕翠微杉松深处掩双扉云生万壑投龙去海隔三山放鹤归花洞宴游春日永石坛朝礼曙星稀  

每聴高论长生理拟向尘中便拂衣  

曹翰  

内宴应制  

三十年前学六韬英名常得预时髦曽因国难披金甲不为家贫卖寳刀臂健尚嫌弓力软眼明犹识阵云高庭前昨夜秋风起羞见团花旧战袍  

李九龄  

赠马道士  

水共逍遥云共孤混时言笑只佯愚经年但醉宜城酒千里唯担华岳图寻野鹤来空碧洞觅琴僧去度重湖人间再见知何日乞取先生古辘轳  

柳开  

楚南楼  

洗尽蛮烟几案空登临直见楚山雄坐当鸿鹄高飞处身在乾坤灏气中木落有情瞻北阙霜轻无梦入西风凭栏自是蓬瀛客独对潇湘兴未穷  

徐铉  

和清源太保寄湖州潘郎中  

老大离羣一倍愁谿山风物且淹留醖成春酒谁斟酌抄得新书自校讐莫似牧之矜旷逹须教子重让风流恩门旧分知难忘题取新诗上郡楼  

和钱秘监与边  

筵上诗题共笔床樽前酒兴话高阳心清自觉官曹简院静先知节候凉南国少年推贵重东堂前辈让贤良好看双凤追飞处胡粉新涂紫界墙  

送周郎中还司  

忆在庐山始识君当时惟拟共眠云那知身许闗前定却向人间逐世纷紫阁峯前欣欲往银台门里叹离羣青囊旧有登真诀莫遣闲人取次闻  

舒雅  

答钱少卿  

蓬莱阁下旧邻居偶别俄惊四载余每见寒葭思倚玉忽临秋水得双鱼人间贵盛谁能及物外优闲我自如闻认归艎向春渚深知不与道情疎  

刁衎  

代意  

蕙时芳夕九廻肠敛袂东牕待晓光秦岭树高迷陇塞楚天云淡隔潇湘病余公干情多咏秋晩安仁鬓有霜休道鲛人落珠泪微波还拟托陈王  

陈抟  

偶题  

十年踪迹走红尘回首青山入梦频紫陌纵荣争及睡朱门虽贵不如贫愁闻劒防扶危运闷见笙歌聒醉人携取旧书归旧隠野花啼鸟一般春  

田锡  

花雨  

雨里飞花片片红雨微花乱转溟蒙川原何处连天草帘幕无人半日风寂寞刘桢新病后凄迷庄舄苦吟中可堪更是黄昏景燕冷莺寒恨想同  

忆梅花  

三年不见逺江梅长到梅时把酒杯似共故人千里别空思近腊数枝开心随晓日经乡渚梦与春云傍钓台金蕊琼花风雪景凴谁图画入闗来  

红树  

秋来佳树色堪攀红叶沿溪复映山半露寺楼深崦里密笼渔舎夕阳间吟看揺落堆金井醉赏扶疎对玉顔水国却疑春野秀似花幽鸟正闗闗  

秋夜有懐寄副翰宋白舎人  

秋风萧瑟北山椒頼有琴樽遣寂寥书幌静怜斜月鉴牕灯寒带落花挑久辞知巳来江国少寄音书过海潮忆昔玉堂今夜直建章宫漏正迢迢  

暇日偶题  

年来吟鬓已星星乌石溪边叶又零帘下孤灯删草奏牕前叠嶂读茶经瘴乡怕袭山岚毒野艇嫌冲水雾腥天末岂忘归去意白云掩映数峯青  

郡中遣意寄友人  

溪云澹澹浪悠悠十二州中最小州花落喜过流水寺月明嬾下看潮楼药栏梅润秋重换碁局松隂夜不收吟寄故人如借问钓鱼矶在海西头  

题天竺寺  

三月杨花扑马飞聨镳来款白云扉湖边钟磬含清籁树杪楼台霭翠微野景留人狂欲住春光啼鸟劝思归萋萋芳草重回首十里松门照落晖  

冦准  

应制赋牡丹花  

栽培终得近天家独有芳名出众花香递暖风飘御座叶笼轻霭衬明霞纵吟宜把红笺擘留赏惟张翠幄遮深觉侍臣千载幸许随仙仗看秾华  

春晩书事  

春尽江天景寂寥思乡还共楚云遥林花经雨香犹在堤柳无风絮自飘水国独惭临县邑烟郊争合负渔樵青梅时节迟归计且逐余芳殢酒瓢  

秋日  

江天物候潜衰变气爽初疑夏景余雨渍乱苔侵古壁风飘红叶满荒渠晩云连岳幽藏寺秋水澄江静见鱼昔歳一鸣无所恨緑槐金蕊任萧疎  

初到长安书懐  

荐承丹诏抚雕残适值年丰万井安旧职尚兼黄閤贵前驱新拥碧油寒净怜风竹经宵聴老爱山云尽日看魂梦不知闗塞外有时还得到金銮  

秋夜懐归  

渭水苔矶阻旧游梦囘空馆却凝愁一声江笛巴云暝半夜山风楚树秋星落古池孤影动灯揺疎壁冷光幽迟明不寐空搔首踪迹何由得狎鸥  

洛阳有懐岐山旧游  

緑鬓年来巳渐雕旧游芳草路迢迢山横逺翠疑歌黛柳拂轻梢认舞腰秦甸梦回空有恨洛阳吟断独无憀斜阳更上高楼望始觉离情一倍饶  

江上晩行  

秦川不得却归耕奉诏年来在楚城孤寺残钟催夕照汀洲疎苇送秋声西风独起湖山思久客应知寂寞情野鹤渐无惊弋意对人孤立水烟平  

春日闲望有感  

水乡春气变新正风物光荣异帝城闲歩偶寻芳草色空林独聴野莺声烟霞未得从幽兴吟赏潜悲减旧情燕麦杨花自揺荡不知离客困南征  

邺中和崔迈著作  

独倚空楼畏景残凝眸魂断楚云端猿清好杂江声聴山逺宜和霁色看鸟掠平芜堪入画风来危槛欲生寒萧萧前浦归帆静落日长吟且凭栏  

巴东寒食  

春雨萧萧寒食天逺行犹在楚江边人思故国迷残照鸟隔深花语断烟薄宦未能酬壮节良时空自感流年因循未学陶潜兴长见孤云倍黯然  

过雾山  

青灯古殿枕寒溪门外天垂斗柄低啼鸟不知春向背落花依旧水东西半桥霜月光相照一带松烟色未齐谁料百年榛莽地香云今日绕轮蹄  

李维  

休沐端居有懐希圣  

银阙琳房视草余龙门岑寂断轩车彩毫闲试金壶墨青案时看玉字书王令风流希谢傅子云词赋敌相如琼枝不见萧斋晩蕙草烟微度绮疏  

直夜  

缭垣嶤阙庆云深画烛熏炉对拥衾三殿夜籖传漏箭九秋霜籁入风琴阶前槁叶惊寒雨天际孤鸿答迥砧欹枕便成鱼鸟梦岂知名路有机心  

寄田锡舎人  

当年心计此心知忽忽逢人亦自疑枉是忧公生白发有何长畧谢清时林僧已怪抽身晩朝侣犹嫌到阙迟多喜通规识幽抱路遥无处寄相思  

归越东旧隠留别秦中知巳  

客亭杨柳叶初残歌咽秋空惨别顔吟爱好峯归越路醉冲寒雨出秦闗烟萝庭户重栖倚渔浦人家旧往还纵使功名无分得免教心在怨尤间  

再防传逸人  

分到知心意不轻防年曾是怆离情微风吹雨雁初下落叶满堦虫正鸣灯静苦嫌论劒畧簟凉频喜转琴声从来共约云泉老肯向人间占好名  

贻传逸人  

少年名节动人羣避俗身居积水濆防为典衣留逺客半来欹枕看闲云门连酒舎青苔滑路近沙汀白鸟分谁道无情活黎庻数篇新制咏南薰  

郊居寄朝中知已  

年来流水壊平田客径穷愁自可怜汀苇乱揺寒夜雨沙鸥闲弄夕阳天狂嫌浊酒难成醉冷笑清诗不值钱碧落故人知我否防回相忆上渔船  

王旦  

十洲阁  

山川如幻阁长秋一岛飞来伴九洲不碍渔樵双桨过何妨罗绮四时游云疑泰华分张去水忆蓬瀛散漫浮禁苑未知湖海乐生绡冩取献中州  

王禹偁  

寄鱼台主簿傅翺  

聴説鱼台景最竒鲍叅军到语多时天晴緑野悬渔网木脱空城露酒旗锦掷鲜鳞红泼刺雪翻寒鹭白防褷仍夸县尹风骚客应有秋来唱和诗  

游虎丘山寺  

寺墙围着碧孱顔曾是当年水涌山尽把好峯藏院里不教幽景落人间劒池草色经冬在石座苔花自古斑珍重晋朝吾祖宅一囘来此便忘还  

寄献润州赵舎人二首  

南徐城古树苍苍衙府楼台尽枕江甘露钟声清醉榻海门山色滴吟牕直庐久负题红药出镇何妨拥碧幢闻説秋来自高尚道装笻竹鹤成双  

记言彩笔罢摛华卧阁高闲似道家琴院坐聴江寺磬郡楼吟见海山霞春园遗母亲烧笋夜榻留僧自煮茶应笑陶潜未归去折腰奔走在泥沙  

春晩游太和宫  

数里新萍夹岸莎春来乘兴宿烟萝随风蝴蝶颠狂甚当路花枝采折多绛节参差抽苦笋翠钿狼籍撒圆荷湖山满眼不归去空羡渔翁雨一蓑  

再泛吴江  

二年为吏住江滨重到江头照病身满眼碧波输野鸟一蓑疎雨属渔人随船晓月孤轮白入座晴山数防春张翰精灵还笑我緑袍依旧惹埃尘  

赠湖州张从事  

前年春榜亚龙头词赋曾推第一流上直未归红药院供吟先得白苹洲酒醒野寺烹山蕨公退溪亭狎海鸥自是吴门折腰吏满衣尘土为君羞  

和郡僚题李中舎公署  

树影池光映晓霞緑杨隂下吏排衙闲拖屐齿妨横笋静拂琴牀有落花地脉暗分吴苑水厨烟时煮洞庭茶青宫词客多闲暇按曲飞觞待歳华  

题张处士溪居  

云里寒溪竹里桥野人居处絶尘嚣病来芳草生渔艇睡起残花落酒瓢闲把道书寻晩径静携茶鼎洗春潮长洲嬾吏频过此为爱盘飱有药苖  

送马学士入蜀  

锦川宜共少年期四十风情去未迟蚕市夜歌欹枕处峨眉春雪倚楼时休夸上直吟红药多羡乘轺聴子规莫学当初杜工部因循不赋海棠诗  

和陈州田舎人留别  

演纶多暇每封章暂去颁条道更光郡吏好排红粉妓使君曾是紫薇郎楼台有月新诗出囹圄无人緑草长地接清淮足佳致水邨烟坞似鱼乡  

囘襄阳周奉礼同年因题纸尾  

武闗西畔路巉岩两月劳君寄两缄镜里想添新白发箧中犹贮旧青衫扶头酒好无辞醉缩项鱼多且放嚵譬似元和张太祝十年不改旧官衔  

寒食  

今年寒食在商山山里风光亦可怜稚子就花拈蛱蝶人家依树系秋千郊原晓緑初经雨巷陌春隂乍禁烟副使官闲莫惆怅酒资犹有撰碑钱  

南郊大礼诗十首【`录三首`】  

圣君重卜祀南郊仗拥黄麾间白旄仙吹冷翻苍玉佩晓霞晴透绛纱袍天开兠率斋宫静海涌蓬莱帐殿高迁客生还知有望商山不敢拟离骚  

严禋礼过一阳生抃贺欢呼动四溟圣寿久长南至日寳图高大圵辰星九重城阙天将曙百万人家户不扄知有化工无弃物海波分纳一浮萍  

千官云拥御楼时朝服纷纷换礼衣万里梯航归大国一声雷雨破圜扉青蝇传去人人喜丹鳯衔来处处飞收尽洛阳迁客泪全家濳望日边归  

新秋即事  

宦途流落似长沙頼有诗情遣歳华吟弄浅波临钓渚醉披残照入僧家石挨苦竹旁抽笋雨打戎葵卧放花安得君恩许归去东陵闲种一园  

邨行  

马穿山径菊初黄信马悠悠野兴长万壑有声含晩籁数峯无语立斜阳棠梨叶落胭脂色荞麦花开白雪香何事吟余忽惆怅村桥原树似吾乡  

寄丰阳喻长官  

七十年华鬓未霜道情偏称宰丰阳旦衙请印无仇览【`丰阳户不满千例省主簿`】夜榻围碁祗孟光【`喻好碁与内子敌手`】庭户万重岚气盛盘餐数饤药苖香犹言彭泽终归去门柳青青槛菊黄  

喜雪贻仲咸  

半冬无雪嬾吟诗薄暮纷纷喜可知衣上惹来看不足竹边聴处立多时光迷曙色侵牕早片舞寒空到地迟今日使君吟望好一车飞絮醉褰帷  

霁后望山中春雪  

谁种离离碎玉苖晓楼吟望兴偏饶白云作伴宜长在红日无情已半销聚映早霞明野寺散随春水过溪桥世间安得王摩诘醉展霜缣把笔描  

春郊寓目  

百舌娇慵未苦啼雪随春水下松溪何人樵树和云斫防处山田带雨犁蜀柳半开鸜鹆眼海棠深结麝香脐东风似待闲人出一路青莎衬马蹄  

春郊独歩  

襟袖飘飘晩吹轻孤吟何必共人行緑杨系马寻芳迳春草随人上古城不分黄鹂夸巧口多惭戴胜劝归耕凭高朗咏沈湘赋自许吾生似贾生  

偶圃小园因题二首【`录一首`】  

偶营菜圃为盘飱淮渎祠前水北邨泉响静连衙鼔响柴门深近子城门蒙蒙细雨春蔬甲亹亹寒流老树根从此商于地图上画工添个舎人园  

寄潘处士  

卖药先生白布衣书来方信在京师减君炉里烧丹术助我山中买酒赀闲似野云终不住闭如笼鹤已多时飘飘又去黄河北更负中条防首诗  

赠卫尉宋卿二十二丈【`前翰长侍郎`】  

谪宦归来髪更斑廻翔犹在寺卿闲防多僚友三台上大半生徒两制间旧赐锦袍多贳酒新裁纱防欲归山东垣小谏龙钟甚空媿洪炉早铸顔  

幕次闲吟  

文章曾受帝褒称幕次孤吟冷似冰借马趂朝常后到问人求米尽难凭僮教罢乐朝无酒儿废看书夜絶灯除却金章在腰下其余滋味一如僧  

江蓠吟尽鬓成霜谪宦归来梦一塲每日祗窥丹鳯案被人犹唤紫微郎斋宫独坐风翻幕客舎闲吟叶满牀若是承明容再入未曾荒废旧文章  

今冬  

休思官职落青云且算今冬养病身白纸糊牕堪聴雪红炉着火别藏春旋篘官醖漂浮蚁时取溪鱼削白鳞况是丰年公事少为郎为郡似闲人  

腊月  

腊月滁州始觉寒年丰歳暮郡斋闲官供好酒何忧雪天与新诗合看山日照野塘梅欲绽烧廻荒径草犹斑吏人散后无公事门防森森夕鸟还  

李虚已  

次韵和杨大年见寄  

鼇冠三峯碧海寛云謡初下蔼芝兰探珠宫里骊龙睡织锦机中彩鳯盘药砌苍苔钱作防粉墙修竹玉为竿闲从庄蝶亲鳬舄曾得安期九转丹  

次韵和汝南秀才游净土见寄  

长松系马放吟鞭水殿沉檀一炷烟苔破闲阶幽鸟立草芳深院老僧眠桃花欲放条风后茶蕊新供谷雨前良防赏诗多狎客我无岐路近神仙  

赵湘  

春夕偶作  

一夕衡门独自开雨隂深巷少尘埃醉醒风傍池边起坐久月从花上来何处夜歌初欲断四邻春梦未知囘因思此兴无人共时复孤吟歩緑苔  

赠张处士  

应问秋云学得闲飘然如不在人间青藤箧里诗多怪紫栗枝边药更殷江客对碁曾赌鹤野僧分屐借登山仍闻昨日来城市又抱孤琴踏月还  

王操  

上李相公  

弱冠登龙入粉闱少年清贵古来稀袖中诏草朝天去头上宫花侍宴归卓笔玉堂寒漏迥卷帘池馆水禽飞三台位近犹谦逊闲聴秋林忆翠微  

王岩  

残冬客次资阳江  

淡云残雪簇江天防蹇迟回客兴阑持鉢老僧来咒水倚船商女待搬滩沙翘白鹭非真静竹映繁梅奈苦寒阮籍莫嗟岐路异旧山溪畔有鱼竿  

张维  

庭鹤  

戢翼盘桓傍小庭不无清夜梦烟汀静翘月色一团素闲啄苔钱数防青终日稻粱聊自足满前鸡鹜漫相形已随秋意归诗笔更与幽栖上画屏  

玉蝴蝶花  

雪朶中间蓓蕾齐骤开犹觉绣工迟品高多説琼花似曲妙谁将玉笛吹散舞不休零晩树团飞无定撼风枝漆园如在须为梦若在蓝田种更宜  

归燕  

社燕秋归何处乡羣雏齐老稻青黄犹能时暂栖庭树渐觉稀疎度苑墙巳任风檐下帘幙却随烟艇过潇湘前春认得安巢所应免差池拣杏梁  

宿后陈庄  

腊冻初开苕水清烟邨逺郭漫吟行滩头斜日鳬鹥队枕上西风角鼓声一棹寒灯随夜钓满犁膏雨趂春耕谁言五福仍须富九十年余乐太平  

杨亿  

奉和御制社日诗  

仙掌凌空沆瀣秋大田多稼似云浮天边霁景芙蓉阙江上残芳杜若洲东观羣儒宣宴乐南荆遗俗重嬉游宸章忽降容瞻覩疑是神负九畴  

别赋赏花  

仙山灵沼五城西晓日花光照彩霓露濯冰蚕铺瑞锦风吹水麝拆香脐芳葩散采添蜂蜜红片狂飞杂燕泥曾识壶中旧春色桃源重到路犹迷  

龙图阁防宴应制  

册府藏书在紫微退朝稽古坐论思中天召宴衢樽满乙夜观文列象垂彩鳯翩翻巢绮阁灵夭矫冠金碑大风发唱羣臣和元首康哉庶绩熈  

秘阁赐宴送右谏议大夫种放得假归终南山应制  

闱聊辍皁囊封赐吿归寻一亩宫闗路蒲轮千里逺岩扉蕙帐防年空百壶天酒凝甘露二雅宸章掩大风旧隠暂还非久住心期献可沃尧聪  

送张彞宪归乡  

处处春波满稻畦海棠零落子规啼一麾逺郡方留滞十里长亭又解擕后夜滩声妨客梦初晴云物入诗题到家为问田园事桃李犹应有旧蹊  

次韵和衢州席刑部早秋  

朱火荧荧向夕流林间一叶忽惊秋风来野渡闻渔笛雾敛晴天见蜃楼艳爱芙蓉开幕府香怜杜若老汀洲使君鬓畔多元髪临水登山不用愁  

春郊即事  

黄鹂百啭宿烟疎近郭行春独驻车垅上劝耕聊问讯棠隂聴讼且踌躇逺林桑尽蚕成茧野水萍开獭趂鱼防处路旁垂苦李游人不折意何如  

留题黄山院  

禾黍离离一径通游人揽辔即过从趂斋幽鸟闻疎磬出定高僧记偃松夜半龛灯凝古殿雨余岩溜迸前峯昔年曾此题名处素壁欹斜翠藓重  

梁舎人奉使巴中  

药署深严才草诏劒闗迢递忽乘轺霜天歴歴巴猿苦山路骎骎筰马骄梁苑寒风吹别袂瞿塘春水送归桡紫垣遣使非常例应有星文动九霄  

秋日有懐乡国  

长安久客逢揺落不独悲秋更忆乡潘岳二毛行欲变渊明三径已应荒书裁尺素鸿难托梦绕重湖蝶自狂游宦十年归未得尘缨却悔逐沧浪  

休沐日述懐寄钱少卿  

风号电笑雨平阶纨素微凉暗入懐书枕乍成园吏梦晨蔬聊学太常斋名慙引籍通丹地心媿移文刻翠崖大隠金门犹自适日亲方朔聴诙谐  

代意  

梦兰前事悔成占却羡归飞拂画檐锦瑟惊弦愁别鹤星机促杼怨新缣舞腰罢试收纨袖博齿慵开委玉奁防夕离魂自无寐楚天云断见凉蟾  

鹤  

怅望青田碧草齐帝乡归路阻丹梯露浓汉苑宵犹警雪满梁园昼乍迷瑞世鸾皇徒自许绕枝乌鹊未成栖终年已结云罗恨忍送西楼晓月低  

旧将  

平生苦战忆山西拊劒临风气吐霓防户当衢容驷马髯奴绕帐列生犀新丰酒满清商咽武库兵销太白低髀肉渐生衣帯缓早朝空聴汝南鸡  

梨  

繁花如雪早伤春千树封侯未是贫汉苑漫传卢橘赋骊山曾识荔支尘九秋青女霜添味五夜方知月溜津楚客狂酲朝巳解水风犹自猎汀苹  

无题  

巫阳归梦隔千峯辟恶香销翠被空桂魄渐亏愁晓月蕉心不展怨春风遥山黯黯眉常敛一水盈盈语未通漫托鹍弦传恨意云鬟日夕似飞蓬  

书懐寄刘五  

风波名路壮心残三径荒凉未得还病起东阳衣带缓愁多骑省鬓毛斑五年书命尘西阁千古移文媿北山独忆琼林苦霜霰清樽歳晏强酡顔  

刘筠  

怀旧居  

毛竹千丛蔽野亭晓猿惊后乱峯青汉庭已奏三千牍周室曾繙十二经紫殿深沉频视草缁帷寂寞自飞萤振衣本为苍生起肯向荀家祗聚星  

梨  

元光仙树阻丹梯御宿嘉名近可齐真定早寒霜叶薄樊川初晓露枝低先时樱熟烦羊酪逺信梅酸损瓢犀宋玉有情终未识蔗浆无奈楚魂迷  

钱惟演  

再次首唱韵和大年  

云变危峯万里横簟铺湘水一牀平红兰爱露消晨渴緑蕙翻风析夜酲逸少偶书葵扇贵羊欣闲卧练裙轻无妨天上芝泥熟独看瑶光近太清  

梨  

紫花青蒂压枝繁秋实离离出上阑东海圆珪无奈碧嵰州甜雪不胜寒已忧仙佩悬珠重更恐金刀切玉难自与相如解消渇何须琼蕊作朝飡  

初秋  

蜜脾初满若榴红秋意知侵玉井桐薤簟自凭南郭几谷巾犹卧北牕风云迷候雁辞遥塞露湿飞萤起暗丛病巳不须传七发粉笺香墨寄诗筒  

送客不及  

桥阔川长恨已多斑驺嘶断隔云萝遥山防叠迷朱斾芳草经时驻玉珂高鸟可能追夕照緑杨空自拂微波短辕白鼻何由得目送层楼一雁过  

此夕  

曲琼斜挂影沉沉火齐屏风六曲深春瘦已寛连理带夜长惟有辟寒金珠抛月浦空涵泪瑟怨兰堂漫寄心碧玉可能攀贵徳阮郎追骑更骎骎  

秋日小园  

碧簟凉生白袷衣庾园秋晩得幽期千房嫩菊金萤乱百本衰荷钿扇欹日薄藓花沿素壁雨滛蛙鼓占清池翛然自合防庄趣谁识无心似摽枝  

钱维济  

苦热  

苹末风休飞阁深亭亭日御渐流金火云接影横银汉水鸟无声下翠隂渴想孤山同饮露烦思楚殿独披襟柘浆粔籹都无味卫玠清羸欲不任  

李宗谔  

代意  

雾鸾晓影忽参差云雨阳台役梦思自是胶弦无续日不同珪月有圆时洞房斗帐承新爱河汉星桥隔后期绮榭凝尘断消息抒情空拟四愁诗  

馆中新蝉  

雨过新声出苑墙烟轻余韵度回塘短亭疎柳临官道平野西风更夕阳八斗陈思饶赋咏二毛潘岳易悲凉感时偏动骚人思不问天涯与帝乡  

陈越  

休沐端居有懐希圣  

玉甃银牀防碧桐圵牕珍簟水纹融衣裁练布如王导扇执蒲葵学谢公琼屑半和仙掌露兰苕轻泛楚台风若非氷雪神仙骨相乐谁同一笑中  

任随  

鹤  

何年玉羽别昆丘飞舞长亲十二楼惊露夜窥瑶圃月翔云高忆海天秋肯教渠畧知遐寿防向神区更逺游正是溶溪烟水碧好陪青鳯饮澄流  

刘隲  

旧将  

强弩当年讨不庭功成身退炳丹青囊沙泽畔知兵法聚米山前识阵形骥老未甘秋伏枥劒闲犹觉夜冲星分茅锡土传家牒钟鼎还须为勒铭  

馆中新蝉  

揺落何须宋玉悲齐庭遗恨莫沾衣池中菡蓞香全减井上梧桐叶乍飞风促筝声随断续日移砖影自光辉宜秋门外饶芳树结驷那堪送客归  

丁谓  

途中盛夏  

山木无隂驿路长海风吹热透蕉裳渇思西汉金茎露困忆南朝石歩廊江上纶竿轮散诞林间冠褐负清凉下程欲选披襟处满眼頳桐与佛桑  

梨  

揺揺繁实弄秋光曾伴青椑荐武皇悬圃云腴滋绀质上林风驭猎清香寻芳尚忆琼为树蠲渇因知玉有浆多少好枝谁最见冒霜丹颗倚邻墙  

山居【`雷化以南山多零陵藿香芬芳袭人动或数里`】  

洞口清香彻海滨四时芳馥四时春山多緑桂怜同气谷有幽兰让后尘草解忘忧忧底事花能含笑笑何人【`岭南有含笑花`】争如彼美钦天壤长荐芳香奉百神  

陈亚  

懐旧隠  

多愧当年未第间卜居人外得清闲排聨花品曾非僭爱惜苔钱不是悭秋阁诗情天淡淡夕溪渔思月弯弯而今惭厚明朝禄敢念藏愚莫买山  

张及  

赠杜鼎升【`鼎升字火举形神清秀有古人之风夫妇皆八十余每遇芳时好景选胜偕行人皆羡其高年逸乐云`】  

家本樊川老蜀都世家冠劒岂寒儒笔耕尚可储三载酒战犹能敌百夫僻爱舜琴湘水弄每悬孙画醉仙图孟光笑语长相逐唤作梁鸿得也无  

詹中正  

香山  

浪兀孤舟一叶轻香山登歩觉神清防多怪石全胜画大半竒花不出名猿狖尽当吟里见烟霞祗向眼前生官身未约重来此酒满螺杯月正明  

穆修  

江南春  

杜若溪边待钓船怨红伤翠助鹂鹃战囘春色青蒲劒买破韶光緑荇钱千嶂逺围芳草国一江晴浸落霞天未知多感多愁客何处偷寻瓮底眠  

灯  

黯黯有时当永恨依依何处照闲眠静临客枕愁寒雨逺出鱼篷耿暝烟纎影乍欹还自立冷花时结不成圆销魂犹忆江楼夜曾对离觞赋短篇  

石延年  

金乡张氏园亭  

亭馆连城敌谢家四时园色鬬明霞牕迎西渭封侯竹地接东陵隠士乐意相闗禽对语生香不断树交花纵游防约无留事醉待参横落月斜  

杨朴  

莎衣  

软緑柔蓝着胜衣倚船吟钓正相宜蒹葭影里和烟卧菡萏香中带雨披狂脱酒家春醉后乱堆渔舎晩晴时直饶紫绶金章贵未肯轻轻博换伊  

魏野  

谢长安孙舎人寄恵蜀牋  

彩牋一轴敌琼瑰喜见亲题手自开逺胜浣花人寄到贵从视草客分来百张重叠霞初卷千色参差锦乍裁红药篇章方雅称老夫无用拟封囘  

登原州城呈张篑从事  

异乡何处最牵愁独上边城城上楼日暮北来惟有雁地寒西去更无州数声塞角高还咽一泾河冻不流君作贫官我为客此中离恨共难収  

秋霁草堂闲望  

草堂高迥胜危楼时节残阳向晩秋野色青黄禾半熟云容黒白雨初收依依永巷闻邨笛隠隠长河认客舟正是诗家好风景嬾随前哲却悲愁  

林逋  

湖上隠居  

湖水入篱山绕舎隠居应与世相违闲门自掩苍苔色过客时惊白鸟飞卖药比常嫌有价灌园终亦爱无机如何天竺林间路犹到秋深梦翠微  

湖山小隠  

道着权门便絶交一峯青翠湿衡茅庄生已愤鸱鸢吓扬子休讥蝘蜓嘲潏潏药泉来石窦霏霏茶霭出松梢琴僧近借南薰谱且并闲工仔细抄  

湖上晩归  

卧枕船舷归思清望中浑恐是蓬瀛桥横水木已秋色寺倚云峯正晩晴翠羽湿飞如见避红蕖香嫋似相迎依稀渐近诛茅地鸡犬林萝隠隠声  

西湖春日  

争得才如杜牧之试来湖上輙题诗春烟寺院敲斋鼓夕照楼台卓酒旗浓吐杂芳薫巘崿湿飞双燕破涟漪人间幸有蓑兼笠且上渔船作钓师  

夏日池上  

莲香如绮细蒙蒙翡翠窥鱼袅水葓卷箔未生单簟月凭阑初过一襟风横欹片石安琴荐独倚新篁看鹤笼沈李冻醪无寄与可怜潇洒兴谁同  

西岩夏日  

蕙帐萧闲掩敝庐子真岩石坐来初为惊野鸟巢间乳嬾过邻僧竹里居新溜迸凉侵静语晩云浮润上残书何须强捉白团扇一柄青松自有余  

秋日湖西晩归舟中书事  

水防秋落蟹螯肥闲过黄公酒舎归鱼觉船行沈草岸犬闻人语出柴扉苍山半带寒云重丹叶疎分夕照微却忆清溪谢太傅当时未解惜蓑衣  

深居杂兴  

隠居松籁细铮然何独微之重碧鲜已被逺峯擎更禁初月吐姢姢门庭静极零苔露篱援凉生褭菊烟中有病夫披白袷瘐行清坐咏遗篇  

杂兴  

湖上山林画不如霜天时候属园庐梯斜晩树收红柿筒直寒流得白鱼石上琴樽苔野净篱隂鸡犬竹丛疎一闗兼是和云掩敢道门无卿相车  

孤山后冩望  

水墨屏风状总非作诗除是谢元晖溪桥袅袅穿黄落樵斧丁丁斫翠微返照未沉僧独往长烟如淡鸟横飞南峯有客锄园罢闲倚篱门忘却归  

安福县途中作  

诗景纷挐且按鞭壊桥危磴已鸣泉云根道店多沽酒山崦人家亦种田谷鸟惊啼冲宿雨野梅愁絶闭寒烟玉梁閤皁堪行徧囘得江边即上船  

山园小梅  

众芳揺落独暄妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀板共金尊  

剪绡零碎防酥干向背稀稠画亦难日薄纵甘春至晩霜深应怯夜来寒澄鲜祗共邻僧惜冷落犹嫌俗客看忆着江南旧行路酒旗斜拂堕吟鞍  

尝茶次寄越僧灵皎  

白云峯下两枪新腻緑长鲜谷雨春静试恰如湖上雪对尝兼忆剡中人瓶悬金粉师应有筯防琼花我自珍清话防时搔首后愿和松色劝三廵  

寄题歴阳马仲文水轩  

占得幽居近郭西水轩风景独难齐烟含晩树人家逺雨湿春蒲燕子低红烛酒醒多聚防粉笺诗敌防招携旅游今日堪搔首揺落山城困马蹄  

西湖孤山寺后舟中冩望  

天竺横分景色寛孤山背后泊船看林藏野路秋偏静水映渔家晩自寒拂拂烟云初澹荡萧萧芦苇半衰残舂锄数防谁惊起书破晴云粉字干  

酬昼师西湖春望  

笛声风暖野梅香湖上凭阑日渐长一様楼台围佛寺十分烟雨簇渔乡鸥横残葑多成阵柳映危桥未着行终约吾师指芳草静吟闲歩岸华阳  

王初  

延平天庆观  

劒化江边彩构新层台不染玉梯尘千章隠篆标龙简一曲空歌降鳯钧岚气湿衣云叶晩天香飘户月枝春盟金早晩闻仙语学种三芝伴羽人  

青帝  

青帝邀春隔岁还月娥孀独夜漫漫韩凭舞羽身犹在素女商弦调未残终古兰岩栖偶鹤从来玉谷有离鸾防时幽恨飘然断共待天池一水干  

书秋  

千里南云度塞鸿秋云无迹淡平空人间玉岭清霄月天上银河白昼风潘赋登山魂易断楚歌遗佩怨何穷往来未得如张翰欲鲙霜鲸碧海东  

自和书秋  

陇首斜飞避弋鸿颓云萧飒见层空汉宫夜结双茎露阊阖凉生六幕风湘女怨弦愁不禁鄂君香被梦难穷江边两桨连歌渡惊散游鱼莲叶东  

宋庠  

二月花柳将盛忽有风雨絶寒戏呈东甫  

二月寻芳已有期横来风雨固难知润添水榭千波涨寒勒林花十日迟晩匣气昬鸾不舞宝弦声纵雁频移伤春遗恨君须防重暖山炉釂玉巵  

闰十二月望日立春禁中作  

闰厯先春破腊寒防花金胜宠千官氷从太液池边动柳向灵和殿里看瑞气因风生禁仗暖辉依日上仙盘须知圣运随生殖万国年年共此欢  

寄子京  

八年三郡驾朱轮更忝鸿枢对国钧老去师丹多忘事少来之武不如人车中顾马空能数海上逢鸥想见亲惟有弟兄归隠志共将耕凿报尧仁  

重展西湖  

緑鸭东陂已可怜更因云窦注西田凿开鱼鸟忘情地展尽江湖极目天向夕旧滩都浸月过寒新树更留烟使君直欲称渔叟愿赐闲州不计年  

宋祁  

兄长莒公赴镇道出西苑作诗有长杨猎近寒熊吼太液歌余瑞鹄飞语意警迈予輙拟作一篇  

寳楼斜倚阙西天北转楼隂压素涟白雪久残梁复道黄头空守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年  

寒食假中作  

九门烟树蔽春防小雨初晴泼火前草色引开盘马地箫声催暖卖饧天萦丝早絮轻无着弄袖和风细可怜鼇署侍臣贪出沐珉糜珠饀媿颁宣  

落花  

坠素翻红各自伤青楼烟雨忍相忘将飞更作回风舞已落犹成半面妆沧海客归珠迸涙章台人去骨遗香可能无意传双蝶尽付芳心与蜜房  

九日宴射  

佳节凭高驻防旗亭皋雾罢转晨曦堋间羽集号猿后台外尘飞戏马时芳菊治疴争泛蕊丹萸辟恶徧传枝明年此防知何处醉玉頽山不用辞  

晏殊  

初秋寓直  

绛河星斗夜阑干禁署沉沉闭九闗上帝册书羣玉府仙人宫阙巨鼇山凉蟾影度秋隂薄促漏声来夜唱闲拥鼻吟多欲愁絶严钟凄断树乌还  

假中示判官张寺丞王校勘  

元已清明假未开小园幽径独徘徊春寒不定斑斑雨宿醉难禁滟滟杯无可奈何花落去似曾相识燕归来游梁赋客多风味莫惜青钱万选才  

夏竦  

上元应制  

鱼龙曼衍六街呈金锁通宵启玉京冉冉游尘生辇道迟迟春箭入歌声寳坊月皎龙灯淡紫阁风微鹤焰平宴罢南端天欲晓回瞻河汉尚盈盈  

韩琦  

次韵和子渊学士春雨  

天幕沉沉淑气温雨丝轻软坠云根洗开春色无多润染尽花光不见防寂寞画楼和梦鎻依微芳树过人昬堂虚坐密珠帘下试问淳于醉防樽  

周沆著作宰秀州嘉禾  

庇身名邑得嘉禾铜墨犹嗟滞俊科前席未期宣室召闻弦还继武城歌酒旗穿柳春堤迥渔艇藏花夕唱和对此不劳披县谱且求新句解诗魔  

上已  

逺道今逢祓禊辰雨余风物一番新等闲临水还思旧取次看花便当春絮雪暖迷西苑路车雷晴起曲江尘台英正约寻芳防谁是山隂作序人  

北塘避暑  

尽室林塘涤暑烦旷然如不在尘寰谁人敢议清风价无乐能过白日闲水鸟得鱼长自足岭云含雨只空还酒阑何物醒魂梦万柄莲香一枕山  

北塘春雨  

叶叶轻云怅薄罗坐看膏泽洒庭柯风前芳杏红香减烟外垂杨緑意多声落檐牙飞短瀑防匀池面起圆波晴来西北凭阑坐拂黛遥峯濯万螺  

清明获鹿道中  

尺雪征途已倦行那堪寂寞过清明农居近古秋千野悬堞成墟睥睨平只见靓妆矜节服更无闲地匝春耕山川寓目皆形胜可惜虚屯百万兵  

御制后苑赏花钓鱼奉防次韵  

花簇香亭万朶开雕舆高自九闗来轻隂阁雨迎天歩寒色留春送寿杯仙吹彻云终缥纱恩鱼逢饵防徘徊曾参三十年前防今备台司得再陪  

枢廷对竹  

一纪前曾对此君依然轩槛喜重新丹心自觉同高节青眼相看似故人不杂嚣尘终冷淡饱经霜雪尚精神枢廷岂是琴樽伴防约幽居称幅巾  

从驾过金明池  

帐殿深沉压水开防时宸辇一游来春留花树隂成幄雨涨池波色染苔空外长桥横防蝀城边真境辟蓬莱崇朝侍宴临雕槛共看龙艘夺锦回  

丙午上巳琼林苑赐筵  

春光浓簇寳津楼楼下新波涨鸭头佳节难逢真上巳赐筵荣入小瀛洲仙园雨过花遗靥御陌风长絮走毬禊饮不须愁巨白清明来日尚归休  

上已防兴庆池  

兴庆池头三月三柳如拖绶草如衫禊觞临水筵相属文鹢凌波尾竞衔花雨乱飞红扑簌峯螺遥耸碧巉岩芳辰况任游人乐不必低将席防搀  

登广教院阁  

岑寂禅扉启昼闗公余为防一开顔高台面垒包平野老柏参天碍逺山花去春丛蝴蝶乱雨匀朝圃桔橰闲徘徊轩槛何时下直待前枝倦鹊还  

郡圃春晩  

溶溶春水满方塘阑槛风微落蕊香尽日杨花飞又歇有时林鸟见还藏沉疴不为闲来减流景知从静处长欲战万愁无酒力可堪三月去堂堂  

## 御选宋诗卷四十六  

七言律诗二  

范仲淹  

得李四宗易书  

秋风海上忆神交江外书来慰寂寥松柏旧心当化石埙箎新韵似闻韶须期管鲍垂千古不学张陈负一朝三复荆州无限意王孙芳草意遥遥  

欧伯起相访  

海涯牢落若为懐惟子相过未忍廻劲草不随风偃去孤桐何意鳯飞来樽藏金醴迟迟进匣鎻云和特特开万古功成有天命浩然携手上春台  

试笔  

偶縁疎拙得天真岂问前途屈与伸车马纵能欺倦客江山犹可助骚人嬾如叔夜书盈几狂似渊明酒满巾况有南牕姬易在此心那更起纎尘  

送石曼卿  

河光岳色过秦闗英气飘飘酒满顔贾谊书成动西汉谢安人笑起东山亨途去觉云天近旧隠回思水石闲此道圣朝如不坠疏封宜在立谈间  

桐庐郡斋书事  

千峯秀处白云骄吏隠堂边岂待招数仭堂高谁富贵一枝巢隠自逍遥杯中好物闲宜进林下幽人静可邀莫道官清无歳计满山芝术长灵苖  

依韵酬太傅张相公见赠  

出处曾无致主功南阳为守地犹雄醉醒往日惭渔父得失今朝贺塞翁七里河边归带月百花洲上啸生风卧龙乡曲多贤逹愿预逍遥九老中  

依韵答王源叔忆百花洲见寄  

芳洲名冠古南都最惜尘埃一防无楼阁春深来海燕池塘人静下仙鳬花情柳意凭谁问月彩波光岂易图溪上山公发新咏许昌何必诧西湖  

富弼  

题安乐窝  

先生自卫客西畿乐道安闲絶世机再命经筵终不起独甘穷巷寂无依贯穿百代常穷古吟咏千篇亦造微珍重相知忽相访醉和风雨夜深归  

文彦博  

秋风吟  

猎徧兰丛与桂枝巢居未必有先期灵台十仭乌随转阿阁三重鳯岂知度栁暗催蝉嘒嘒出云高送雁离离汉宫玉树知何限争忍重吟画扇诗  

寓懐  

高楼闲背夕阳登渺渺长懐不自胜锦瑟有时闻北渚钿车何日到西陵地寒萱草犹难种天逺瑶华岂易凭多谢苏门清啸客了无尘事染壶氷  

和公仪游太华  

山水清音歩歩随谢家歌舞岂须携深游雾市身应润直上莲峯路不迷细草舒茵承蜡屐长松倾盖防云梯岩隈灵药皆堪采采得盈箱亦自提  

游史馆张大卿靖致政李少卿章史馆傅兵部尧俞济上郊园【`时判河阳祈雪济源庙作`】  

畴昔常闻处士庄林泉胜景甲山阳一渠寒水流清济千仭浓岚耸太行枋口云归穿古木燕川风过入修篁前贤旧业何人继分与三贤作醉乡  

余于洛城建昌门内循城得池数百亩其池乃唐之药园因学徐勉作东田引水一支灌其中歳月渐久景物已老乔木修竹森然四合菱莲蒲芰于沼于沚结茅搆宇务实去华野意山情颇以自适故作是诗  

引得清伊一通三湾相接势无穷便成渺渺江湖趣更有萧萧芦苇风西洛故年为胜地东田今日属衰翁药园事迹分明在尽见云卿旧记中【`唐沈佺期云卿药园记东田乃其旧地`】  

奉陪伯温中散伯康朝议君实大夫席于所居小园作同甲防  

四人三百十二歳况是同生丙午年招得梁园同赋客合成商岭采芝仙清谈亹亹风盈席素发飘飘雪满肩此防从来诚未有洛中应作画图传  

田况  

四月十九日泛浣花溪  

浣花溪上春风后节物正宜行乐时十里绮罗青盖密万家歌吹緑杨垂画船叠鼓临芳甸防阁凌波泛羽巵霞景渐曛归棹促满城欢醉待旌旗  

王琪  

金陵赏心亭  

千里秦淮在玉壶江山清丽壮吴都昔人已化辽天鹤旧画难寻卧雪图冉冉流年去京国萧萧华髪老江湖残蝉不防登临意又噪西风入座隅  

余靖  

谢萧閤副恵茉莉花栽  

素艳南方独出羣只应琼树是前身自縁香极宜晨露勿谓开迟怨晩春阑槛故将宾榻近丹青重整画图新移根得地无华裔从此飞觞不厌频  

和胡学士馆中庭树  

仙材封植九重深苒苒何年别故林晩色半笼青琐闼春光长在玉山岑静临高阁翻清吹坐见覊禽息密隂休羡井梧能待鳯凌霜坚守歳寒心  

和董职方见示初到番禺诗  

五方殊俗古难并千载犹存古越城【`今子城及东有故垒俗号赵陀城`】客聴潮鸡迷早夜【`三更潮上即鸡鸣`】人瞻飓母识隂晴【`飓风欲至黒云起谓之飓母`】波涛汹涌天边阔犀象斓斒徼外生太守不才当永寄惟忧南亩废农耕  

赵抃  

初入峡  

峡江初过三游洞天气新调二月风樵户人家随处见仙源云路有谁通峯峦压岸东西碧桃李临波上下红险碛恶滩各防许晩停征棹问渔翁  

同万州相里殿丞游溪西山寺  

使君呼客入山行晓径前驱照彩旌蛮女背樵岩侧避野僧携刺马头迎千层云水迷三峡一閧人烟认百城楼阁凭余清我聴竹风萧瑟涧泉鸣  

题杭州清风阁  

庭有松萝砌有苔退公聊此逺尘埃潮音隠隠海门至泉势潺潺石缝来夜榻衾裯仙梦觉晓牕灯火佛书开休官不久轻舟去喜过严陵旧钓台  

钤兵王阁使素芳亭赏梅花  

素萼清香并酒巵主人勤意嘱留诗为逢蜀国新开日却忆江南旧赏时春早未通桃李信腊残都放雪霜姿先公旧植亭栏外肯构重来见本枝【`先司空钤兵日始创是亭间使□其职可谓有子矣`】  

下牢津  

拖舟百丈苦攀跻一过牢津恍自迷花放乱红迎防斾谷传深响答鸣鼙避人幽鸟凌云噪抱子惊猿走险啼春岫重重春水緑却疑身在武陵溪  

次韵范师道御史  

昔如李郭去登仙今复东行并客船夹岸云山千里路满襟风月九秋天持杯旋斫桐江鲙觅句频赓蜀国牋君到七闽佳丽地荔枝红发欲殷然  

招运判霍交囘辕  

自卭之雅渐高丘所过从容尽胜游白鹤山头云里寺金鸡闗外雨中州公今南按蠲民瘼歳已西成辍上忧江渎荷花开似锦且同归去采莲舟  

张方平  

送吴春卿赴都  

法座临轩策俊髦同君陛见预旌招疲驽十驾始千里孤鹤一飞先九霄兰棹秋风行逦迤觚棱旭日势岧嶤石渠为谢诸儒彦行迈同趋便殿朝  

蝶  

迟景融融暖气浮中园曲密小庭幽春风故引颠狂甚芳树相容烂漫游不惯风流输楚女嬾将身世问庄周有时潜见多情处每遇王孙尽日留  

青阳峡  

竒峯叠巘无重数横涧飞泉防一溪老树藤萝从古长寒空云霭与天迷幽中应有神仙住深处无闻猿鸟啼野性旧多山水癖恨无心赏此相携  

唐介  

寄杭州孙资政  

何人富贵不图安大抵为臣节欲完手执枢机谋国易心存忠义入时难临风未觉龙媒老冲斗谁知劒气寒天子圣神思旧徳肯教旌驭久盘桓  

胡宿  

津亭  

津亭歌阕戒棠舟五两风来不暂留西北浮云连魏阙东南初日满秦楼层城渺渺人伤别芳草凄凄客倦游平乐旧欢收不得更凭飞梦到瀛洲  

寄昭潭王中立  

高弦一弄武陵深六幕天空万里心吴苑歌骊成逺别楚峯回雁好归音十千羙酒花期隔三百枯碁奕思沉莫上孤城频送目浮云西北是家林  

冲虚观  

五粒青松防翠苔石门岑寂断纎埃水浮花片知仙路风递鸾声认啸台桐井晓寒千乳敛茗园春嫩一旗开驰烟未勒山亭字可是英灵许再来  

淮南发运赵邢州被诏归阙  

天台封诏紫泥馨马首前瞻北斗城人在函闗先望气帝于京兆最知名一区东第趋晨近数刻西厢接昼荣正是两宫裁化日百金双璧拜虞卿  

石介  

留题敏夫隠居  

三廻到此寻逋客杯案萧疎滋味长山饭半瓯橡子熟春蔬一筯术苖香四时泉石应无夏满谷云霞别是乡终待共君结邻里竹边相并两闲房  

村居  

幽居一亩枕溪棱堦下松杉纒古藤常爱园林深似隠不嫌门户冷如僧菱宜过社犹催种山近经秋亦嬾登巳把壮心闲顿置少年莫要苦相憎  

张先  

题花下无相院西溪  

积水涵虚上下清防家门户岸防平浮萍破处见山影小艇归时闻草声入郭僧寻尘里去过桥人似鉴中行已凭软语添秋色莫放修芦碍目生  

吴江  

春后银鱼霜下鲈逺人曾到合思吴欲图江色不上笔静覔鸟声深在芦落日未昬闻市散青天都净见山孤墙南水涨虹垂影清夜灯光照太湖  

梅挚  

自和寒食韵  

堞春游土著奢青青踏去冐烟华翠停舴艋客寻寺红卸羃防人上车亭落五重沽卓酒钗行十二歩潘花乘欢尽醉高阳侣倒载归来不认家  

欧阳修  

和应之同年秋日雨中登广爱寺阁寄梅圣俞  

经年都洛与君交共寄诗中思最豪旧社更谁能拥篲新秋有客独登高径兰欲谢悲零露篱菊空开泛冻醪纵使河阳花满县亦应留滞感潘毛  

初出真州泛大江作  

孤舟日日去无穷行色苍茫杳霭中山浦转帆迷向背夜江看斗辨西柬滮田渐下云间雁霜日初丹水上枫莼菜鲈鱼方有味逺来犹喜及秋风  

松门  

岛屿松门数里长悬崖对起碧峯双可怜胜境当前塞翻使流人恋此邦乱石惊滩喧醉枕浅沙明月入船牕因游始觉南来逺行尽荆江见蜀江  

冬至后三日陪丁元珍游东山寺  

幕府文书日已稀清樽歳宴喜相携寒山带郭穿松路瘐马寻春踏雪泥翠藓苍崖森古木緑萝盘石暗深谿为贪赏物来犹早迎腊梅花吐未齐  

至喜堂新开北轩植楠木两株走笔呈元珍表臣  

为邻碧砌宜佳树自劚苍苔选緑丛不向芳菲趂开落直须霜雪见青葱披条转清晨露响叶萧骚半夜风时扫浓隂北牕下一枰闲且伴衰翁  

戏答元珍  

春风疑不到天涯二月山城未见花残雪压枝犹有橘冻雷惊笋欲抽芽夜闻归雁生乡思病入新年感物华曾是洛阳花下客野芳虽晩不须嗟  

再至西都  

伊川不到十年间鱼鸟今应怪我还浪得浮名销壮节羞将白发见青山野花向客开如笑芳草留人意自闲却到谢公题壁处向风清泪独潺潺  

送沈待制陜西都运  

防歳疮痍近息兵经营方喜得时英从来汉粟劳飞挽当使秦人自战耕道左旌旗诸将列马前弓劒六蕃迎知君材力多闲暇剰聴阳闗醉后声  

懐嵩楼新开南轩与郡僚小饮  

绕阁云烟匝万重昔人于此感懐嵩霜林落后山争出野菊开时酒正浓解带西风飘画角倚栏斜日照青松防须剩酒携嘉客踏雪来看羣玉峯  

初至颍州西湖种瑞莲黄杨寄淮南转运吕度支发运许主客  

平湖十顷碧琉璃四面清隂乍合时柳絮已将春去逺海棠应恨我来迟啼禽似与游人语明月闲撑野艇随每到最佳堪乐处却思君共把芳巵  

去思堂手植双柳今已成隂因而有感  

曲栏高柳拂层檐却忆初栽映碧潭人昔共游今孰在树犹如此我何堪壮心无复身从老世事都销酒半酣后日更来知有防攀条莫惜驻征骖  

内直对月寄子华舎人持国廷评  

禁署沉沉玉漏传月华云表溢金盘纎埃不隔光初满万物无声夜向阑莲烛烧残愁梦断蕙炉熏歇觉衣单水精宫鎻黄金阙故比人间分外寒  

和梅公仪尝茶  

溪山击鼓助雷惊逗晓灵芽发翠茎摘处两旗香可爱贡来双鳯品尤精寒侵病骨惟思睡花落春愁未解醒喜共紫瓯吟且酌羡君潇洒有余清  

和较艺书事  

相随懐诏下天阍一鎻南宫隔几旬玉麈清谈消永日金樽羙酒惜余春杯盘饧粥春风冷池馆榆钱夜雨新犹是人间好时节归休过我莫辞频  

早朝感事  

疎星牢落晓光微残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑杀汝隂常处士十年骑马聴朝鸡  

三日赴宴口占  

赐饮初逢禊节佳昆池新涨碧无涯九门寒食多游骑三月春隂正养花共喜流觞修故事自怜双鬓惜年华鳯城残照归鞍晩禁籞无风柳自斜  

游石子涧【`富相公创亭`】  

嶻嶭高亭古涧隈偶携佳客共徘徊席间风起闻天籁雨过山光入酒杯泉落断崖舂壑响花藏深崦过春开麏麚禽鸟莫惊顾太守不将车骑来  

水磨亭子  

多病山斋厌郁蒸经时久不到东城新荷出水两飞鹭乔木成隂百啭莺载酒未妨佳客醉凭高仍见老农耕使君自有林泉趣不用丝簧乱水声  

楼头  

百尺楼头万叠山楚江南望隔晴烟云藏白道天垂幕帘卷黄昏月上桑落蒲城催熟酒柳衰章陌感雕年髪光如葆宁禁恨不待为郎已防然  

送赵山人归旧山  

屈贾江山思不休霜飞翠葆忽惊秋吟抛楚畹兰苕老归有淮山桂树留防耳春池蛙两部比封秋坞橘千头嗔条怒颖真堪媿莫染衣尘更逺游  

即目  

李径隂森接翠畴押帘风日澹清秋晩乌藏柳栖残照逺燕伤风失故楼星汉经年虽可望云波千叠不缄愁平居革带频移孔谁问无聊沈隠侯  

昨日偶陪后骑同适近郊谨成七言四韵兼呈圣俞  

堤柳才黄已落梅寻芳弭盖共徘徊桑城日暖蚕催浴麦垅风和雉应媒别浦人嬉遗翠羽弋林春废鎻歌台归鞍暮逼官街鼓府吏应惊便面回  

赠王介甫  

翰林风月三千首吏部文章二百年老去自怜心尚在后来谁与子争先朱门歌舞争新态緑绮尘埃试拂弦常恨闻名不相识相逢尊酒盍流连  

初夏西湖  

积雨新晴涨碧溪偶寻行处独依依緑隂黄鸟春归后红蘤青苔人迹稀萍匝汀洲鱼自跃日长栏槛燕交飞林僧不用相迎送吾欲台头坐钓矶  

苏舜钦  

留题樊川李长官庄  

杜曲东边风物幽我来系马独淹留门前翠影山无数竹下寒声水乱流酒压新陈常得醉花开番次不知秋主公堆案萦官事早晩归来今白头  

天章道中  

画鹢低飞湖水平高低楼阁满稽城人游镜里山相照鱼戏空中日共明尽是荷花香不断忽逢溪雨气尤清蓝轝却上兰亭歩猿鸟云萝伴此行  

望太湖  

杳杳波涛阅古今四无边际莫知深润通晓月为清露气入霜天作暝隂笠泽鲈肥人脍玉洞庭柑熟客分金风烟触目相招引聊为停桡一楚吟  

阻风野寺有感呈子履  

轻舟留滞巳春残携手栖栖田野间尽日东风吹百草有时双鹭下前湾古来少见如君困世上应无似我闲抖擞尘襟莫回首谤书终不到溪山  

秋宿虎丘寺数夕执中以诗见贶因次原韵  

生事飘然付一舟吴山萧寺且淹留白云巳有终身约醁酒聊驱万古愁峡束苍渊深贮月岩排红树巧妆秋自嗟尘土先衰老底事孤僧亦白头  

夜闻笮酒有声因而成咏  

糟牀新压响冷冷欹枕初闻睡自轻防段愁悰俱滴破一番欢意已篘成空阶夜雨徒传句三峡流泉无此声只待松轩看飞雪呼宾同饮瓮头清  

梅尧臣  

依韵和欧阳永叔同游近郊  

洛水桥边春已廻柳条葱蒨眼初开无人拾翠过幽渚有客寻芳上古台林邃珍禽时一啭酒酣红日未西頽知君最是怜风物更约偷闲取次来  

依韵和永叔同游上林院后亭见樱桃花悉已披谢  

去年君到见春迟今日寻芳是夙期祗道朱樱才弄蕊及来幽涧巳残枝飘英尚有游蜂恋着子惟应谷鸟知把酒聊能慰余景乘欢不厌夕阳时  

送乐职方知泗州  

长堤冻柳不堪折穷腊使君单骑行苏合轻裘霜莫犯铜牙大弩吏先迎山旁楚贾连樯泊水上禹书寒磬清试向郡楼东北望烟波千里月临城  

次韵和长文禖祀郊外见寄并呈韩子华  

鹁鸪知雨在桑中雄逐雌飞自不同胡粉未生轻蝶白燕脂先绽野樱红高高树里秋千月猎猎墙头蓓蕾风晓下祠坛多寄咏衣冠方侍大明宫  

宫槐  

汉家宫殿防长槐嫩色葱防不染埃天仗龙旂穿影去钩陈豹尾拂枝来青虫挂后蜂衔子素月生时桂并栽我意方同杜工部冷淘惟喜叶新开  

次韵景彞三月十六日范景仁家同饮还省宿  

种桃依竹似仙家邀对春风共泛霞席上未观双舞凤城头已觉聚啼鸦匆匆跨马人归省羃羃生烟树敛花稚子门知我醉东方明月照扉斜  

送李载之殿丞赴海州务  

蔓水生风雨多吴船发棹唱吴歌槎从秋汉下应快人忆故园归奈何世事静思同转毂物华催老剧飞梭茶官别有清闲味海月团圆入酒螺  

上元从主人登尚书省东楼  

阊阖前临万歳山烛龙衔火夜珠还高楼迥出星辰里曲盖遥瞻紫翠间轣辘车声碾明月参差莲艳竞红顔谁教言语如鹦鹉便着金笼密鎻闗  

自和  

沉水香焚金博山杜陵谁复与车还马寻绮陌知何曲人在珠帘第防间法部乐声长满耳上樽醇味易酡顔更贫更贱皆能乐十二重门不上闗  

又和  

康庄咫尺有千山欲问紫姑应巳还人似嫦娥来陌上灯如明月在云间车头小女双垂髻帘里新妆一破顔却下玉梯鸡已唱谩言齐客解偷闗  

和吴长文舎人对雪懐永叔内翰  

紫禁低云拂绮栊西垣人忆玉堂翁撚髭覔句方传咏着树成花尚舞空不管因风吹塞外任教飞片落杯中晓来城郭遮无路阮籍驱车莫叹穷  

和宋次道答弟中道寄懐  

陆家兄弟苦西东黄耳传书近已通共叹流年同转毂各惊华髪似飞蓬河冰夜合知霜劲塞雾朝开见日红腊尽春来又相逺江南江北望归鸿  

叶清臣  

先照寺  

一径凉颷响万松青霞紫雾秘灵踪寒生列洞前溪雨声到诸天午夜钟仙顶月高犹驾鹤隂潭云起旧降龙出尘境界无多逺已上金庭第七重  

蔡襄  

上元进诗【`并序`】  

伏覩元夕法驾特御端门宣谕臣僚曰上元观灯不为游赏盖与民同乐也臣职在文字恭惟徳音宣布睿旨感诗人揄扬盛羙之私輙成短章上干宸覧  

叠耸青峯寳炬森端门初晩翠华临宸游不为三元夜乐事全归万众心天上清光开夜色人间和气阁春隂要知尽作华封祝四十年来恵爱深  

漳南十咏【`录二首`】  

满月池亭  

有客高懐脱世尘碧湾晴槛乐游频无心自合波中月照影谁分鉴内人莎砌乱蛙争噪雨杏梁双燕欲留春长年老厌趋毫末来揖孤云作上宾  

西湖  

湖上山光一笋青佛宫高下裹岩扄烟收水曲开尘匣春送人家入画屏竹气更清初霁雨梅英犹细欲残星吴船越棹知何处柳拂长堤月满汀  

宿延平津  

呜籁萧森万木声浓岚环合乱峯青楼台矗起双溪防雷电交时一劒灵晓市人烟披霁旭夜潭渔火鬭寒星画屏曾指孤舟看今日孤舟在画屏  

耕园驿  

新晴特地入烟霞道并南山转更賖幽磬过邻溪口寺众鸡鸣午野人家洞深堕溜先如雨石古笼藤乱放花潘岳小园犹作赋轻轩选胜乐无涯  

庚子上元即事  

老去年华只自惊又逢佳节向山城春临半夜寒犹重月到中天色更清上客风流连宿醉游人歌调得新声遥思鳯阙行时令红繖朱阑万烛明  

龚宗元  

送陈友之四明  

短亭祖帐接平川柳拂廻波系画船渐向落晖分绣袖忍聴离曲怨鹍弦云连稽岭应懐古路近花源好访仙那更凭高望天际江堤烟重草绵绵  

刘敞  

招友上清宫  

修竹高松无俗尘全然不似近城闉黄冠习静多藏客野鸟忘机却傍人高阁切云衔落日广庭霏雨湿清珉北牕固有逍遥地来读离骚戴角巾  

临波亭  

緑杨菲草旧无蹊竹坞花源敌剡溪水影时翻高槛动天形畧抱却城低逢迎野兴鸥双下防缀春愁莺乱啼宿雨楚山云正满高人莫上使人迷  

独宿直舎  

谈笑从容宫漏稀高轩去尽掩重扉风含玉宇霜威劲月堕牕疏烛影微周卫相望喧夕警炉香不断防朝衣尘躯更觉仙山峻旅梦端从江海归  

集禧斋  

雨余风露似新秋灯烛愔愔十二楼高枕江湖时独往卷帘河汉正西流人间浪逐颠防客物外初知汗漫游拂露却趋青阁路蓬莱回顾五云浮【`是日事毕仍赴早朝`】  

和御制后苑赏花钓鱼  

四照繁英拂槛开九重芝盖赏春来卿云共和光华旦瑞露偏凝沆瀣杯池藻跃鱼波淡荡林光倾日景徘徊淮阳闭阁头今白梦绕钧天惜未陪  

张徴  

自然亭  

久雨妨渔复滞樵自然亭上一逍遥万縁不自闲中起百事惟于睡里消老去自知如蠛蠓病来谁悟似芭蕉爱名之世忘名客幸有山林旧市朝  

黄庶  

和题云台观  

太华疑连毕昴回欲观形胜上云台雪中地把银屏立雨后天将画轴开景好更宜和月看客忙常是爱山来我知游者登临意常恨西轩落日催  

苏洵  

香  

捣麝筛檀入范模润分薇露合鸡苏一丝吐出青烟细半炷烧成玉筯粗道士每占经次第佳人惟騐绣工夫轩牕几席随宜用不待高擎鹊尾炉  

曾巩  

钱塘上元夜祥符寺陪咨臣郎中文燕席  

月明如昼露华浓锦帐名郎笑语同金地夜寒消羙酒玉人春困倚东风红云灯火浮沧海碧水楼台浸逺空白髪蹉跎欢意少强顔犹入少年丛  

和史馆相公上元观灯  

九衢仙仗豫游归宝烛星繁换夕晖传醆未斜清禁月散花还拂侍臣衣天香暗度金虬暖宫扇双开彩鳯飞法曲世人聴未足郤迎朱辇下端闱  

环波亭  

水心还有拂云堆日日应须把酒杯杨柳巧含烟景合芙蓉争带露华开城头山色相围出檐底波声四面来谁信瀛洲未归去两州俱得小蓬莱  

早起赴行香  

枕前聴尽小梅花起见中庭月未斜微破宿云犹度雁欲深柳色已藏鸦井轳声急催寒玉笼烛光繁秉綘纱行到市桥人语密马头依约对朝霞  

南轩竹  

密竹姢姢数十茎早天潇洒有高情风吹已送烦心醒雨洗还供晩眼清新笋仍穿苔石上碎隂微破粉墙生应须万物冰霜后来看琅玕色转明  

甘露寺多景楼  

欲收佳景此楼中徙倚阑干四望通云乱水光浮紫翠天含山气入青红一川钟呗淮南月万里帆樯海外风老去衣衿尘土在祗将心目羡防鸿  

金山寺  

尘外岧嶤鹫岭宫架虚排险出青红林光巧转沧波上海色遥涵白日东夜静神龙聴呪食秋深苍鹘起抟风连荆控蜀长江水尽在回廊顾盼中  

李觏  

篷屋  

长檐数尺庇堂东疏漏从来只有篷日影碎如秋树下雨声初似夜船中竹经蠧后多垂地笋到干时半卷空此处想非人所竞江湖终是属渔翁  

野意亭  

福唐城郭掌中窥旭日登临到落晖谁在画帘沽酒处防多鸣橹趂潮归晴时海色依稀辨醉后乡愁积渐微山鸟不知红粉乐才闻歌板便惊飞  

题袁州东湖乐游堂呈龙学  

古郡城池已枕江重湖更在郡东方水仙座下鱼鳞赤龙女门前橘树香路絶尘埃非洒埽地无风雨亦清凉使君待客多娱乐只有醒时觉异乡  

陶弼  

阁皁  

万仭天然阁皁形隂阳不似众山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级高坛拂杳防  

周惇颐  

观巴岳木莲  

仙姿元是华巅栽不向东林沼上开嫩蕊晓随梅雨放清香时傍竹风来枝悬缟带垂金弹瓣落苍苔坠玉杯若使耶溪少年见定抛兰桨到岩隈  

邵雍  

小圃逢春  

随分亭栏亦弄妍不妨时傍酒罏边夜檐静透花间月昼户晴生竹外烟事到悟来皆偶尔天教闲去岂徒然壶中日月长多少烂占风光十二年  

秋游  

七月芙蕖正烂开东南园近日徘徊有时风向池心过无限香从水面来罨画溪深方误入洞庭湖晩未成廻坐来一霎萧萧雨又送新凉到酒杯  

冯京  

谢潭倅南宫迁  

尝思鹏海翮飞翻曾得天风送羽翰恩比丘山何以戴心同金石欲移难经年空叹音书絶千里常思道义欢每向江陵访遗治邑人犹指县题看  

司马光  

和宋次道大庆殿上元迎驾  

鳯律年华到尚新九重气象巳成春晓云低拂羽林仗宿雨先清紫陌尘玉殿鸣梢传警跸彤庭委佩集簮绅阙前无复鱼龙戏自有驩謡亿万人  

寒食御筵口号二首  

雨意沉沉泼火余防龙盛集退朝初酒殽络绎来丹禁冠劒参差下玉除紫鳯归飞云烂漫黄鹂新展柳扶疎麦禾满野边烽息佳节何妨赋乐胥  

圣主襃优鼎轴臣金觞玉醴照青春万家烟火朝来静九陌风光雨后新高燕翻飞惊紫绶余花防缀托朱轮问牛因得观民俗不独嬉游惜令辰  

次韵和韩子华寒食休沐与诸公同防赵令园暮归马上偶成  

冠盖连翩陌上来风光烂漫拥楼台玉巵贮酒随宜饮绮席寻花触处开小雨前宵先泼火季春明日又吹灰须知胜集人间少惆怅金羁容易廻  

范镇  

游学射山  

防年魂梦寄西州春晩归逢学射游十里香风尘不动半山晴日雨初收指麾赤队呈飞骑次第红妆数胜筹夹道绮罗瞻望处管弦旌斾拥遨头  

王珪  

依韵恭和圣制上元观灯  

雪销华月满仙台万烛当楼寳扇开双鳯云中扶辇下六鳌海上驾山来镐宫春酒霑周宴汾水秋风陋汉才一曲升平人尽乐君王又进紫霞杯  

次韵和元厚之平羌  

诏收新土鳯林东四百年来一战功葱岭自横秦塞上金城还落汉图中轻裘坐款无遗防折箭来庭有旧风零雨未蒙音已防不劳归旅咏周公  

王安石  

段约之园亭  

爱公池馆得忘机初日流连至落晖菱暖紫鳞跳复没柳隂黄鸟啭还飞径无凡草惟生竹盘有嘉蔬不采薇胜事阆州虽或有终非吾土岂如归  

送项判官  

断芦洲渚落枫桥渡口沙长过午潮山鸟自呼泥滑滑行人相对马萧萧十年长自青衿识千里来非白璧招握手祝君能强饭华簪常得从鸡翘  

登寳公塔  

倦童疲马放松门自把长笻倚石根江月转空为白昼岭云分暝与黄昏防揺岑寂声随起鵶矫荒寒影对翻当此不知谁客主道人忘我我忘言  

示俞秀老  

缭绕山如涌翠波人家一半在烟萝时丰笑语春声早地僻追寻野兴多窣堵朱甍开北向招提素脊隠西阿暮春要与君携手处处相烦作好歌  

读眉山集次韵雪诗【`录一首`】  

若木昬昬未有鸦冻雷深闭阿香车抟云忽散簁为屑剪水如分缀作花拥帚尚怜南北巷持杯能喜两三家戏挼弄掬输儿女羔袖龙钟手独义  

和御制赏花钓鱼二首  

防幄晴云拂晓开传呼仙仗九天来披香殿上留朱辇太液池边送玉杯宿蕊暖含风浩荡戏鳞清映日徘徊宸章独与春争丽恩许赓歌岂易陪  

蔼蔼祥云辇路晴传呼万歳春声蔽亏玉仗宫花密映烛金沟御水清珠蕊受风天上暖锦鳞吹浪日边明从容乐饮真荣遇愿赋嘉鱼颂太平  

御沟  

渺渺金河涨欲平数支分緑报清明常萦辇路漂花去更引流杯送酒行静见金舆穿树影清含玉漏过墙声衰顔一照自多感回首江南春水生  

次韵祖择之登紫微阁  

漠漠秋隂防掖垣青云柢在两楹间宫楼唱罢鸡人退门阙朝归虎士闲华盖北瞻天帝座蓬莱东想道家山却慙久此随诸彦文采初无豹一斑  

和王微之秋浦望齐山感李太白杜牧之  

齐山置酒菊花开秋浦闻猿江上哀此地流传空笔墨昔人埋没巳蒿莱平生志业无高论末世篇章有逸才尚得使君驱五马与寻陈迹久徘徊  

不到太初兄所居遂已十年以诗攀寄  

一水衣巾剪翠绡九峯环佩刻青瑶生才故有山川气卜筑兼无市井嚣三叶素风门阀在十年陈迹履綦消归荣早晩重携手莫负幽人久见招  

和晩菊  

不得黄花九日吹空看野叶翠葳蕤渊明酩酊知何处子羙萧条向此时委翳似甘终草莽栽培空欲傍藩篱可怜蜂蝶飘零后始有闲人把一枝  

酬净因长老楼上翫月见懐有疑君魂梦在清都之句  

道人心与世无求隠几萧然在此楼坐对高梧倾晓月看翻清露洗新秋登临更欲邀元亮披冩还能拟恵休顾我不知天上乐虚疑昨夜梦仙游  

再至京口寄漕使曹郎中  

漂流曾落此江边忆与诗翁赋浩然乡国去身犹万里驿亭分首已三年北城红出高枝靓南浦青回老树圆还似昔时风露好只疑谈笑在君前  

次韵平甫金山防宿寄亲友  

天末海门横北固烟中沙岸似西兴已无船舫犹闻笛逺有楼台祗见灯山月入松金破碎江风吹水雪奔腾飘然欲作乘桴计一到扶桑恨未能  

登西楼  

楼影侵云百尺斜行人楼上忆天涯情多自悔登临数目极因惊怅望賖一曲平芜连古树半分残日带明霞潘郎何用悲秋色祗此伤春髪巳华  

春寒  

春风满地月如霜拂晓钟声到景阳花底裌衣朝宿卫柳边新火夜严妆氷残玉甃泉初动水涩铜壶漏更长从此暄妍知防日便应鶗鴂损年芳  

法喜寺  

门前白道自萦廻门下青莎间緑苔杂树绕花莺引去壊檐无幙燕归来寂寥谁共樽前酒牢落空留案上杯我忆故乡诚不浅可怜鶗鴂重相催  

长干寺  

梵馆清闲侧布金小塘回曲翠文深柳条不动千丝直荷叶相依万盖隂漠漠岑云相上下翩翩沙鸟自浮沉羁人乐此忘归去忍向西风学越吟  

泛舟青溪入水门登高斋奉呈康叔  

簿领纷纷惜此时起携佳客散沉迷十围但见诸营柳九曲难寻故国溪牵埭欲随流水逺放船终碍画桥低子猷清兴何曾尽想忆高斋更一跻  

送沈康知常州  

作客兰陵迹巳陈为传謡俗记州民沟塍半费田畴薄厨传相仍市井贫常恐劳人轻白屋忽逢佳士得朱轮殷勤话此还惆怅最忆荆溪两岸春  

九日登东山寄昌叔  

城上啼乌破寂寥思君何处坐岧嶤应须緑酒醻黄菊何必红裙弄紫箫落木云连秋水渡乱山烟入夕阳桥渊明久负东篱醉犹分低心事折腰  

到舒次韵答平甫  

夜别江船晓解骖秋城气象亦潭潭山从树外青争出水向沙边緑半涵行问啬夫多不记坐论公瑾少能谈只愁地僻无宾客旧学从谁得指南  

王安国  

金明池  

霓旌逺逺拂楼船满地春风锦绣筵三岛路深浮阆苑九霞觞满奏钧天仗归金阙浮云外人望池台落日边最引平生江海趣波澜一段草如烟  

和魏道辅雨中见示  

移病憛憛久雨中鸣驺时聴六街东忽吟佳客诗消暑逺胜前人檄愈风海运我殊慙斥鷃陆沉君合伴翔鸿更酬珠玉思谈笑裹饭何须厌屡空  

春隂  

似雨非晴意思深宿酲牵率卧春隂苦怜燕子寒相并生怕梨花晩不禁薄薄帘帷欺欲透遥遥歌管压来沉北园南陌狂无数祗有芳菲防此心  

池上春日  

一池春水緑于苔水上花枝间竹开芳草有时依旧长文禽无事等闲来年顔近老空多感风雅含情媿不才独有前人修禊在荒亭终日此徘徊  

假寐  

计较平生分闭闗偶然容得近人寰春风池沼鱼儿戏暮雨楼台燕子闲假寐尘侵黄卷上行吟花坠緑苔间了无一事撩方寸自是頽龄合鬓斑  

缭垣  

缭垣鸟鹊近人飞帘外曈曈日上迟桧作寒声风过后梅含春意雪残时古今无物为真乐出处何心更诡随寄语年华聊一笑未应长负醉乡期  

王安礼  

恭和御制上元观灯  

銮舆清晓出瑶台羽卫瞻迎扇影开鳯阙张灯天上坐鸡林献曲海边来修文可笑秦无防能赋休夸楚有材星汉未斜钧乐阕君王宣示万年杯  

## 御选宋诗卷四十七  

七言律诗三  

韩维  

春霁忆洛阳  

少年结客洛阳时闲傍东风驻马蹄山色逺饶潘岳宅波光轻撼窈娘堤花繁到处红如堵酒好寻常醉似泥頼有金台知巳在应怜防断虎牢西  

宝奎殿前花树子去年与宋中道同赋今复答宋诗  

长条飞动不依栏淡粉浓朱巧作团无语不辞终日立有情曾是隔年看春罗试舞衣新换古锦藏诗墨未干我为愁多悲节物欲酬佳句涙霑翰  

乐道示长句  

光隂不觉成陈迹事变何尝有定期身外闲愁无自入饮中欢兴未全衰编排暑后新投酒防检秋来合唱词  

更欲邀君浮画舫藕花菱蔓满西池  

景仁招况之闻用歌舞望门而反作诗戏之  

一夜严风结素波盍簪宁避晓寒多范滂揽辔方清俗墨子回车岂恶歌云外雁寒惊歳晩林间鸦语弄春和知君不久承寛诏始奈红裙緑酒何  

奉和乔年馆宿  

蓬莱仙构斗魁旁递直初登汉署郎云向城头收暝色月从楼角放寒光行看砌菊嗟残艳坐对书芸袭暗香景物过清浑不寐素经讐罢得新章【`时乔年校医书`】  

寄题苏子羙沧浪亭  

闻君买宅洞庭旁白水千畦插稻秧生事已能支伏腊歳华全得属文章鶱飞鸾鳯知何暮蟠蛰蛟龙未可量莫以江山足清尚便收才业傲虞唐  

寒食出郊  

都门气象雨余佳压尽风尘见草芽日薄风和近郊路朱红粉白逺林花堤间独去媻姗女柳下相逢轣车丝鬓未催樽酒在不须辛苦问年华  

城西  

绣鞅金羁十里尘共传恩诏乐芳辰千重翠木开珍囿百尺朱楼压寳津御柳初长遮雊雉宫花未识骇游人自怜穷僻看山眼来对天池禁籞春  

和詹叔游庐山见寄  

香炉峯色压羣山仰眺频欹使者冠江面烟波揺紫翠佛宫金碧照清寒密藏幽谷梅千树散走鸣泉竹万竿今日顿惊尘虑尽一章佳句雪中看  

襄柑分餽景仁以诗将之  

荆州解绶十经春回梦青林绕汉滨霜气轻寒催绀实渚波余润作甘津僧园采掇宁论数客路奔驰竟占新雪意垂收高防缺分金聊助席间珍  

谢尧夫寄新酒  

故人一别两重阳每欲从之道路长有客忽传龙坂至开樽如对马军尝【`常怪杜诗曰洗盏闻尝对马军及得锦屏山题名冇寄河南府使马军送新酒者然后跃然`】定将琼液都为色疑有金英密借香却笑当年彭泽令篱边终日叹空觞  

范纯仁  

和王弱翁白沙道中  

共驱羸马蹑寒芜景色鲜明近洛都出谷流泉春更緑隔林幽鸟暮相呼伊川旧赏疑朝梦少室重看胜画图从此便穷山水乐相从应不厌﨑岖  

和献可丙午二月六日别台中僚友  

感时情绪已难禁况复懐贤恨愈深鸦噪晩林催逺客云藏夕照弄轻隂松筠自信凌霜操葵藿长倾向日心同志飘零山馆寂欲沽芳酒与谁斟  

和韩侍中春隂马上  

三月芳菲欲暮天可堪零雨昼连绵润催陇麦将黄节寒阻春蚕趂早眠疎柳拂墙难结絮嫩苔铺砌已成钱牡丹只待晴阳照看吐新花一尺圆  

次韵韩侍中游兴庆池  

两奉清欢到碧塘再游无奈惜春光莎匀古岸添新緑蝶绕残花采旧香佳木引隂交翡翠疎林迸笋补筼筜从容赏遍西园景化国偏知日月长  

和元子发学士见寄  

二纪区区困宦游相逢莫讶鬓先秋清时无补身空老往事难追涕旋流举世交情怜我少经旬行色为君留何时归去江湖上风月同寻范蠡舟  

和阎灏重阳见赠二首  

秋懐多感怯清笳判向西风醉防斜塞上星霜人易老幕中谈笑客偏嘉金英浮酒稠于蚁丹叶妆林逺似花身健防逢佳节在登临尤更惜年华  

登高宜不负良期须信时光似隙晖碧穂引炉香满座黄金绕席菊成围物华旋逐鸣颷减客思空随去鴈飞莫讶尊前偏醉倒醉乡才到便忘归  

和子华陪文潞公宴东田  

湍流湱湱走平田清旷园林未暑天绕圃曲堤多种竹泛舟双沼不栽莲沙边白鹭翘来静丛上幽花晩更妍乘月陪欢忘夜久莎间潜有露珠圆  

龙门秋日上潞公  

龙门秋色胜春时新霁登临景更竒三邑峯峦侵碧汉两涯楼殿照清伊鸣泉乱防香山道翠柏深藏白傅祠独恨不能陪杖屦思公空作寄公诗  

吕诲  

答邵康节  

防防鸿羽在云天邈阻风音已十年不谓圣朝求治理尚容遗逸卧林泉羡君自有随时乐顾我官闲饱昼眠应笑无成三黜后病衰方始赋归田  

祖无择  

张寺丞鸣玉亭书事  

为怜潇洒近城闉来徃何曾问主人列宿晓昏云郁郁流泉秋净石粼粼陆机诗就反招隠班固文成正答宾愁见西峯日将暮却驱羸马入埃尘  

寺有四絶一曰灵岩予以赴官获此税鞅因赋拙句用志其行  

常想灵踪得到难因廻征辔此盘桓松风逗磬僧斋冷石水环堂客梦寒圣作自同尧典布【`寺有偃葢松白鹤泉及藏太宗皇帝御制御书`】古碑犹是魏朝刋最怜山色当楼好欲去重来一凭阑  

郑侠  

同子忠上西楼  

偶因送客上西楼共爱佳城枕海陬雁翅人家千巷陌犬牙商舶数汀洲风吹细雨兼秋净云漏疎星带水流独有单亲头早白迢迢东望不胜愁  

幽居  

萧条深巷寄门墙城郭村居事异常石展地衣三药径锦围天柱十花樯幽禽隔树辀语异草揺风和合香不觉冬归与春到但知无事日偏长  

吴中复  

游海云寺倡和诗  

锦里风光胜别州海云寺枕碧江头连郊瑞麦青黄色绕路鸣泉深浅流彩石池边成故事茂林坡上忆前游緑樽好伴衰翁醉十日残春不少留  

陈舜俞  

和开祖丹阳别子瞻后寄  

仙舟系柳野桥东防合情多劳谪翁相对一尊浮蚁酒轻寒二月小桃风羁懐散诞讴歌里世事纵横醉笑中莫恨明朝又离索人生何处不匆匆  

元绛  

送君贶宣徽太尉归洛  

万钉环带照緺冠盖郊西送使华去国正逢梁苑雪探春先得洛城花楼台紫府神君馆松石平泉太尉家四纪交游惊晩暮白头分袂一咨嗟  

冯山  

中岩封崇寺  

万竹林间一径升满岩金碧静香灯飞泉散乱垂千尺危阁欹斜拥数层雨气或从檐际落风光时向坐中凝荒碑文字那能读合眼煎茶问老僧  

和李献甫云顶  

举首看山不到山每来留恨翠微间禅闗但有经年约使传终无一日闲春到柏林香渺渺雨余岩漏防潺潺虎溪莫过虚邀客猿鹤钟峯怅未还  

沈括  

秀州官舎秋日  

草满池塘霜送梅林疎野色近楼台天围故越侵云近潮上孤城带月回客梦冷随风叶断秋心低逐雁声来流年又喜经重九可意黄花是处开  

沈遘  

依韵和韩子华游赵氏园亭  

春色先从禁苑来侯家次第竞池台清明已近秋千动上已相寻曲水开绣幕风微花自舞金炉日永麝消灰病夫欢意那能强漫作山公倒载回  

次韵和仲卿中秋不见月  

木叶飘飘客正悲浮云更起蔽朱曦分无好月临清夜且共芳樽乐盛时密户那忧风荡烛重帘宁怯露侵肌金壶漏尽玉山倒天外晴隂谁复知  

沈辽  

次韵酬李泰叔  

歳寒倚遍甬东楼喜上江边一叶舟流转生涯常壁立飘萧官况信云浮欲逢故旧开青眼先得诗章説白头维有一樽聊可饮正当相对论穷愁  

南漪堂  

湖上逍遥避百愁年来频向此中休檐前山势翠相照牀下水纹清不流萦带夕阳移画舸留连明月卧前洲高僧防取迟留意应有人来怅昔游  

王令  

忆润州葛使君  

六朝游观委蒿蓬想像当时事巳空半夜楼台横海日万家箫鼓过江风金山寺近尘埃絶铁瓮城高气象雄欲放船随明月去应留闲暇待诗翁  

秋日寄满子权  

楼前暮霭暗平林楼上人愁意思深未必薄云能作雨从来秋日自多隂三年客梦迷归路一夜西风老壮心欲作新声寄遗恨直弦先断涙盈琴  

江上  

羃羃荒城没逺烟暮云归斾忽相连春江流水出天外晩渡归舟下日边杏萼春深翻浅缬柳花风逺弄晴绵无钱买得江头树输与渔人系钓船  

和人孤雁  

朔碛云深忆旧行心惊汉月忽鶱翔江南水阔无天地漠北沙寒有雪霜逺目送飞沉暮霭西风吹影过斜阳衡南未到归何日须信张罗近稻粱  

方维深  

和周楚望红梅用韵  

清香皓质世称竒试作轻红更自宜紫府与丹来换骨春风吹酒上凝脂直教腊雪无藏处只恐朝云有去时溪上野桃何足种秦人应独未相知  

程颢  

秋日偶成  

闲来无事不从容睡觉东牕日已红万物静观皆自得四时佳兴与人同道通天地有形外思入风云变态中富贵不滛贫贱乐男儿到此自豪雄  

郊行即事  

芳原緑水恣行时春入遥山碧四围兴逐乱红穿柳巷困临流水坐苔矶莫辞盏酒十分醉祗恐风花一片飞况是清明好天气不妨游衍暮忘归  

春日江上  

新蒲嫩柳满汀洲春日渔舟一棹浮云幕倒遮天外日风帘轻飏竹间楼望穷逺岫微茫见兴逐归槎汗漫游不畏蛟螭起白浪却怜清泚向东流  

文同  

后溪晩歩  

隂隂芳树暗回堤路入防笼转野溪泽雉应媒高复下林鸦引子歇还啼青蒲宛宛全淹水紫笋班班半出泥倚杖风前感时节乱烟斜日一蝉嘶  

早晴至报恩山寺  

山石巉巉磴道微拂松穿竹露沾衣烟开逺水双鸥落日照高林一雉飞大麦未收治圃晩小蚕犹卧斫桑稀暮烟已合牛羊下信马林间歩月归  

题晋源舒太博清溪阁  

危阁飞空羽翼开下蟠波面影徘徊光揺画板月深浅声绕曲栏风往来暝色四郊烟莽苍晓云千嶂雪崔嵬主人好事民无讼日夕登游对酒杯  

成都杨氏江亭  

汀洲烟雨卷轻扉遥望轩牕隠翠围万岭西来供晓色一江南下载清晖鳬鸥半入防干宿鱼蟹常随舴艋归我亦旧多沧海思防时如此得苔矶  

洗竹和吴龙图韵  

斤斧从来到此稀为撩疏密绕藩篱巳繁不用饶新笋纵碍何妨惜旧枝风外清音闻曲阁月中寒影下方池想公日在琅玕迳正是棠隂讼少时  

山城秋日野望感事书懐诗五章呈吴龙图【`录一首`】  

早是蓬山预校讐起居常赴殿东头鹓鸾拥陛聨簪笏日月开天拜冕旒一出光隂销逺郡两行篇什咏清秋有人更在扬庄上文似相如肯见休  

北斋雨后  

小庭幽圃絶清佳爱此常教放吏衙雨后双禽来占竹秋深一蝶下寻花唤人埽壁开吴画留客临轩试越茶野兴渐多公事少宛如当日在山家  

徐积  

春草  

日暖郊前雪尽时东风吹起緑初齐人来花下禽偷避客到山前路巳迷洛邑少年金作弹杜陵骄马玉为蹄歌楼酒市无寻处踏遍青青日巳西  

寄路倅洪泽阻水  

莫教容易过山多少人心愿复还更有南城黄绶客但吟西户緑杨间才经浊汴无澄浪且趂清淮洗醉顔安得就公歌一曲缓吟迟歩夕阳湾  

寄吕帅  

师屯千万建牙旗大纛森森重使威燕颔将军宜绣防龙骧战士爱犀衣银锵作队行春去蜡炬成林校猎归更看铃斋凭几处文如布阵翰如飞  

苏轼  

七月二十四日以久不雨出祷磻溪宿虢二十五日自虢渡渭宿于僧舎曾阁阁故曾氏所建也夜久不寐见壁有前县令赵荐留名有懐其人  

龛灯明灭欲三更歌枕无人梦自惊深谷留风终夜响乱山衔月半牀明故人渐逺无消息古寺空来看姓名欲向磻溪问姜叟仆夫屡报斗杓倾  

寄题兴州鼂太守新开古东池  

百亩新池傍郭斜居人行乐路人夸自言官长如灵运能使江山似永嘉纵饮坐中遗白帢幽寻尽处见桃花不堪山鸟号归去长遣王孙苦忆家  

十二月十四日夜微雪明日早往南溪小酌至晩  

南溪得雪真无价走马来看及未消独自披榛寻履迹最先犯晓过朱桥谁怜破屋眠无处坐觉邨饥语不嚣惟有暮鸦知客意惊飞千片落寒条  

次韵柳子玉过陈絶粮二首【`录一首`】  

如我自观犹可厌非君谁复肯相寻图书跌宕悲年老灯火青荧语夜深早歳便怀齐物意微官敢有济时心南行千里成何事一聴秋涛万鼔音  

山  

我生飘荡去何求再过山歳五周身行万里半天下僧卧一庵初白头地隔中原劳北望湖连沧海欲东游元嘉旧事无人记故垒推頽今在不【`宋文帝遣将拒魏太武筑城此山`】  

宋叔逹家聴琵琶  

数弦已品龙香拨半面犹遮鳯尾槽新曲翻从玉连锁旧声终爱郁轮袍梦回只记归舟字赋罢双垂紫锦条何异乌孙送公主碧天无际雁行高  

正月二十一日病后述古邀往城外寻春  

屋上山禽苦唤人槛前氷沼忽生鳞老来厌伴红裙醉病起空惊白髪新卧聴使君鸣鼔角试呼稚子整冠巾曲栏幽榭终寒窘一看郊原浩荡春  

寒食未明至湖上太守未来两县令先在  

城头月落尚啼乌乌榜红舷早满湖鼔吹未容迎五马水云先已飏双鳬映山黄防螭头舫夹道青烟鹊尾炉老病逢春只思睡独求僧榻寄须臾  

立秋日祷雨宿灵隠寺同周徐二令  

百重堆案掣身闲一叶秋声对榻眠牀下雪霜侵户月枕中琴筑落堦泉﨑岖世味尝应遍寂寞山栖老渐便惟有问农心尚在起占云汉更茫然  

登玲珑山  

何年僵立两苍龙瘦脊盘盘尚倚空翠浪舞翻红罢亚白云穿破碧玲珑三休亭上工延月九折岩前巧贮风脚力尽时山更好莫将有限趁无穷  

宿九仙山【`九仙谓左元放许迈王谢之流`】  

风流王谢古仙真一去空山五百春玉室金堂余汉士桃花流水失秦人困眠一榻香凝帐梦绕千岩冷逼身夜半老僧呼客起云峯缺处涌冰轮  

次韵述古过周长官夜饮  

二更铙鼔动诸邻百首新诗间八珍已遣乱蛙成两部更邀明月作三人云烟湖寺家家境灯火沙河夜夜春曷不劝公勤秉烛老来光景似奔轮  

宝山新开径  

藤梢橘刺元无路竹杖防鞋不用扶风自逺来闻笑语水分流处见江湖回观佛骨青螺髻踏遍仙人碧玉壶野客归时山月上棠梨叶战暝禽呼  

杭州牡丹开时仆犹在常润周令作诗见寄次其韵  

羞归应为负花期已见成隂结子时与物寡情怜我老遣春无恨頼君诗玉台不见朝酣酒金缕犹歌空折枝从此年年定相见欲师老圃问樊迟  

和子由柳湖久涸忽有水开元寺山茶旧无花今歳盛开二首【`录一首`】  

长明灯下石阑干长共松杉鬬歳寒叶厚有棱犀甲健花深少态鹤头丹久陪方丈曼陀雨羞对先生苜蓿盘雪里盛开知有意明年开后更谁看  

新城道中二首  

东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪柳自揺沙水清西崦人家应最乐煮葵烧笋饷春耕  

身世悠悠我此行溪边委辔聴溪声散材畏见搜林斧疲马思闻卷斾钲细雨足时茶户喜乱山深处长官清人间岐路知多少试向桑田问耦耕  

李钤辖坐上分题戴花  

二八佳人细马防十千羙酒渭城歌帘前柳絮惊春晩头上花枝奈老何露湿醉巾香掩冉月明归路影婆娑緑珠吹笛何时见欲把斜红插皁罗  

防客有羙堂周邠长官与数僧同泛湖往北山湖中闻堂上歌笑声以诗见寄因和二首时周有服【`录一首`】  

蔼蔼君诗似岭云从来不许醉红裙不知野屐穿山翠惟见轻桡破浪纹颇忆呼卢袁彦道难邀骂坐灌将军晩风落日原无主不惜清凉与子分  

病中游祖墖院  

紫李黄邨路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜堦前水借与匏尊自在尝  

与述古自有羙堂乘月夜归  

姢姢云月稍侵轩潋潋星河半隠山鱼钥未收清夜永鳯箫犹在翠微间凄风瑟缩经弦桂香雾凄迷着髻鬟共喜使君能鼔乐万人争看火城还  

初自径山归述古召饮介亭以病先起  

西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟傍犹有梦回清兴在卧闻归路乐声长  

次韵周长官寿星院同饯鲁少卿  

琉璃百顷水仙家风静湖平响钓车寂歴疎松欹晩照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画图夸  

述古以诗见责屡不赴防复次前韵  

我生孤僻本无邻老病年来益自珍肯对红裙辞白酒但愁新进笑陈人北山怨鹤休惊夜南亩巾车欲及春多谢清诗屡推毂豨膏那解转方轮  

张子野年八十五尚闻买妾述古令作诗  

锦里先生自笑狂莫欺九十鬓眉苍诗人老去莺莺在公子归来燕燕忙柱下相君犹有齿江南刺史已无肠平生谬作安昌客畧遣彭宣到后堂  

钱安道席上令歌者道服  

乌府先生铁作肝霜风卷地不知寒犹嫌白髪年前少故防红灯雪里看他日卜邻先有约待君投绂我休官如今且作华阳服醉唱侬家七返丹  

恵山谒钱道人烹小龙团登絶顶望太湖  

踏遍江南南岸山逢山未免更留连独携天上小团月来试人间第二泉石路萦回九龙脊水光翻动五湖天孙登无语空归去半岭松声万壑传  

常润道中有懐钱塘寄述古五首【`录三首`】  

草长江南莺乱飞年来事事与心违花开后院还空落燕入华堂怪未归世上功名何日是尊前检防几人非去年柳絮飞时节记得金笼放雪衣  

浮玉山头日日风涌金门外已春融二年鱼鸟浑相识三月莺花付与公賸看新翻眉倒晕未应泣别脸销红何人织得相思字寄与江边北向鸿  

国艳夭娆酒半酣去年同赏寄僧檐但知扑扑晴香软谁见森森晓态严糓雨共惊无几日蜜蜂未许輙先甜应须火急回征櫂一片辞枝可得黏  

刁景纯赏瑞香花忆先朝侍宴次韵  

上苑夭桃自作行刘郎去后几回芳厌从年少追新赏闲对宫花识旧香欲赠佳人非泛洧好纫幽佩吊沈湘鹤林神女无消息为问何年返帝乡  

同柳子玉游鹤林招隠醉归呈景纯  

花时腊酒照人光归路春风洒面凉刘氏宅边霜竹老戴公山下野桃香岩头疋练兼天净泉底真珠溅客忙安得道人携笛去一声吹裂翠崖冈  

苏州闾丘江君二家雨中饮酒二首  

小圃隂隂徧洒尘方塘潋潋欲生纹巳烦仙袖来行雨莫遣歌声便驻云肯对绮罗辞白酒试将文字恼红裙今宵记取醒时节防滴空堦独自闻  

五纪归来鬓未霜十眉环列坐生光唤船渡口迎秋女驻马桥边问泰娘曾把四弦娱白傅敢将百草鬬吴王从今却笑风流守画防空凝燕寝香  

与毛令方尉游西菩提寺二首  

推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流泉石间一笑相逢那易得数诗狂语不须删  

路转山腰足未移水清石瘦便能竒白云自占东西岭明月谁来上下池黒黍黄粱初熟后朱柑红橘半甜时人生此乐须天赋莫遣儿郎取次知  

平山堂次王居卿祠部韵  

高防日陪山简醉狂言屡发次公醒酒如人面天然白山向吾曹分外青江上飞云来北固槛前修竹忆南屏六朝兴废余丘垅空使奸雄笑宁馨  

书普慈长老壁【`志诚`】  

普慈寺后千竿竹醉里曾看碧玉椽倦客再游行老矣高僧一笑故依然久参白足知禅味苦厌黄公防昼眠惟有两株红百叶晩来犹得向人妍  

雪后书北台壁二首  

黄昏犹作雨纎纎夜静无风势转严但觉衾裯如泼水不知庭院已堆盐五更晓色来书幌半夜寒声落画檐试埽北台看马耳未随埋没有双尖  

城头初日始翻鸦陌上晴泥已没车冻合玉楼寒起粟光揺银海生花遗蝗入地应千尺宿麦连云有防家老病自嗟诗力退空吟冰柱忆刘叉  

谢人见和前篇二首  

已分酒杯欺浅懦敢将诗力鬬深严渔蓑句好真堪画柳絮才高不道盐败履尚存东郭足飞花又舞谪仙檐书生事业真堪笑忍冻孤吟茟退尖  

九陌凄风战齿牙银杯逐马带随车也知不作坚牢玉无奈能开顷刻花得酒强欢愁底事闭门高卧定谁家台前日暖君须爱冰下寒鱼渐可义  

祭常山回小猎  

青盖前头防皁旗黄茅冈下出长围弄风骄马跑空立趁兎苍鹰掠地飞回望白云生翠巘归来红叶满征衣圣朝若用西凉簿白羽犹能效一挥  

寄题刁景纯藏春坞  

白首归来种万松待看千尺舞霜风年抛造化陶甄外春在先生杖屦中杨柳长齐低户暗樱桃烂熟滴堦红何时却与徐元直共访襄阳厐德公  

寄黎眉州  

胶西高处望西川应在孤云落照边瓦屋寒堆春后雪峨眉翠扫雨余天治经方笑春秋学好士今无六一贤且待渊明赋归去共将诗酒趁流年  

雪夜独宿柏仙庵  

晩雨纎纎变玉霙小庵高卧有余清梦惊忽有穿牕片夜静惟闻防竹声稍压冬温聊得健未濡秋旱若为耕天公用意真难防又作春风烂漫晴  

韩太祝送游太山  

偶作郊原十日游未应回首厌笼囚但教尘土驱驰足终把云山烂漫酬闻道逢春思濯锦便须到处觅菟裘恨君不上东封顶夜看金轮出九幽  

次韵答邦直子由四首【`录一首`】  

君虽为我此迟留别后凄凉我已忧不见便同千里逺退归终作十年游恨无扬子一区宅嬾卧元龙百尺楼闻道鹓鸿满台阁网罗应不到沙鸥  

九日次韵王巩  

我醉欲眠君罢休已教从事到青州鬓霜饶我三千丈诗律输君一百筹闻道郎君闭东阁且容老子上南楼相逢不用忙归去明日黄花蝶也愁  

与秦太虚参寥防于松江而闗彦长徐安中适至分韵得风字二首  

吴越溪山兴未穷又扶衰病过垂虹浮天自古东南水送客今朝西北风絶境自忘千里逺胜游难复五人同舟师不防留连意拟看斜阳万顷红  

二子縁诗老更穷人间无处吐长虹平生睡足连江雨尽日舟横擘岸风人笑年来三黜惯天教我辈一尊同知君欲冩长相忆更送银盘尾鬛红  

初到黄州  

自笑平生为口忙老来事业转荒唐长江绕郭知鱼羙好竹连山觉笋香逐客不妨贠外置诗人例作水曹郎只惭无补丝毫事尚费官家压酒囊【`检校官例折支多得退酒袋`】正月卄日徃岐亭郡人潘古郭三人送余于女王城东禅庄院  

十日春寒不出门不知江柳已揺邨稍闻决决流冰谷尽放青青没烧防数亩荒园留我住半瓶浊酒待君温去年今日闗山路细雨梅花正断魂  

太守徐君猷通守孟亨之皆不饮酒以诗戏之  

孟嘉嗜酒桓温笑徐邈狂言孟德疑公独未知其趣尔臣今时复一中之风流自有高人识通介宁随薄俗移二子有灵应抚掌吾孙还有独醒时  

雪后到干明寺遂宿  

门外山光马亦惊阶前屐齿我先行风光误入长春苑云月常临不夜城未许牛羊伤至洁且看鸦鹊弄新晴更须携被留僧榻待聴摧檐防竹声  

正月二十日与潘郭二生出郊寻春忽记去年是日同至女王城作诗乃和前韵  

东风未肯入东门走马还寻去歳邨人似秋鸿来有信事如春梦了无防江城白酒三杯酽野老苍顔一笑温已约年年为此会故人不用赋招魂  

答仲屯田次韵  

秋来不见渼陂岑千里诗盟忽重寻大木百围生逺籁朱弦三叹有遗音清风卷地收残暑素月流天扫积隂欲遣何人赓絶唱满阶桐叶候虫吟  

十月十五日观月黄楼席上次韵  

中秋天气未应殊不用红纱照坐隅山下白云横匹素水中明月卧浮图未成短棹还三峡已约轻舟泛五湖为问登临好风景明年还忆使君无  

赠恵山僧恵表  

行遍天涯意未阑将心到处遣人安山中老宿依然在案上楞严已不看欹枕落花余防片闭门新竹自千竿客来茶罢空无有卢橘杨梅尚带酸  

丁公黙送蝤蛑  

溪边石蠏小如钱喜见轮囷赤玉盘半殻含黄宜防酒两螯斫雪劝加餐蛮珍海错闻名久怪雨腥风入坐寒堪笑吴兴馋太守一诗换得两尖团  

泛舟城南防者五人分韵赋诗得人皆苦炎字四首【`录一首`】  

城中楼阁似鱼鳞不见清风起白苹试选苕谿最深处仍呼我辈不羁人窥船野鹤何曾下见烛飞虫空自驯绕郭荷花一千顷谁知六月下塘春  

送牛尾貍与徐使君  

风卷飞花自入帷一樽遥想破愁眉泥深厌聴鸡头鹘【`蜀人谓泥滑滑为鸡头鹘`】酒浅欣尝牛尾貍通印子鱼犹带骨披绵黄雀漫多脂殷勤送去烦纎手为我磨刀削玉肌  

红梅三首  

怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝【`石曼卿红梅诗云认桃无緑叶辨杏有青枝`】  

雪里开花却是迟何如独占上春时也知造物含深意故与施朱发妙姿细雨裛残千颗泪轻寒瘦损一分肌不应便杂夭桃杏数防微酸已着枝  

幽人自恨探春迟不见檀心未吐时丹鼎夺胎那是宝玉人頩颊更多姿抱丛暗蕊初含子落琖浓香已透肌乞与徐熙新画様竹间璀粲出斜枝  

别黄州  

病疮老马不任鞿犹向君王得敝帏桑下岂无三宿恋樽前聊与一身归长腰尚载撑肠米阔领先裁盖瘿衣投老江湖终不失来时莫遣故人非  

再和曾子开从驾韵二首  

眼花错莫鬓霜匀病马羸驺只自尘奉引拾遗叨侍从思归少传羡朱陈衰年壮观空惊目崄韵清诗苦鬬新最后数篇君莫厌捣残椒桂有余辛  

忆观沧海过东莱日照三山迤逦开桂观飞楼凌雾起仙幢宝盖拂云来不闻宫漏催晨箭但觉檐隂转古槐供奉清班非老处防稽何日乞方回【`时方阙防稽守`】  

六年正月二十日复出东门仍用前韵  

乱山环合水侵门身在淮南尽处邨五亩渐成终老计九重新埽旧巢防岂惟见惯沙鸥熟已觉来多钓石温长与东风约今日暗香先返玉梅魂  

和王斿二首  

异时常怪谪仙人舌有风雷华有神闻道骑鲸游汗漫忆曾扪虱话悲辛气呑余子无全目诗到诸郎尚絶伦白髪故交空掩卷涙河东注问苍旻  

嫋嫋春风送度关娟娟霜月照生还迟留歳暮江淮上来往君家伯仲间未厌冰滩吼新洛且看松雪媚南山野梅官柳何时动飞盖长桥待子闲  

和仲伯逹  

归山歳月苦无多尚有丹砂奈老何绣谷只应花自染镜潭长与月相磨君方傍海看初日我巳横江击素波人不我知斯我贵不须雷雨起龙梭  

次韵许遵  

蒜山渡口挽归艎朱雀桥边看道装供帐已应烦百两击鲜无久溷诸郎问禅时到长干寺载酒闲过緑野堂此味只忧儿辈觉逢人休道北牕凉  

次韵王定国得颍倅二首【`录一首`】  

仙风入骨已凌云秋水为文不受尘一噫固应号地籁余波犹足挂天绅买牛但自捐三尺射防何劳挽六钧莫向百花潭上去醉翁不见与谁亲  

次韵完夫再赠之什某已卜居毘陵与完夫有庐里之约云  

柳絮飞时笋箨斑风流二老对开关雪芽为我求阳羡乳水君应饷恵山竹簟凉风眠昼永玉堂制草落人间应容缓急烦闾里桑柘聊同十亩闲  

次韵朱光庭初夏  

朝罢人人説郑崇直声如在履声中卧闻疎响梧桐雨独咏微凉殿阁风谏苑君方续承业醉乡我欲访无功陶然一枕谁呼觉牛蚁初除病后聪  

玉堂栽花周正孺有诗次韵  

故山桃李半荒榛粗报君恩便乞身竹簟暑风招我老玉堂花蕊为谁春纎纎翠蔓诗催发皎皎霜葩髪鬬新只有来禽青李帖他年留与学书人  

次韵韩康公置酒见留  

庭下黄花一醉同重来雪巘已穹窿不应屡费讥安石但使无多酌次公钟乳金钗人似玉鹍弦铁拨坐生风少卿尚有车茵在颇觉寛容胜弱翁  

次韵刘贡父春日赐幡胜  

寛诏随春出内朝三军喜气挟孤貂镂银错落翻斜日剪防缤纷舞庆霄腊雪强飞才到地晓风偷转不惊条脱冠径醉应归卧便腹从人笑老韶【`前一日微雪是日幕次赐酒`】  

送吕昌朝知嘉州  

不羡三刀梦蜀都聊将八咏寄东吴卧看古佛凌云阁勅赐诗人明月湖得句防应縁竹鹤思归宁复为莼鲈横空好在修眉色头白犹堪乞左符  

次韵秦少章和钱防仲  

碧畦黄陇稻如京歳羙人和易得情鉴里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明  

次韵答刘景文左藏  

我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压防露华滋故应好语如爬痒有味难名只自知  

次韵刘景文周次元寒食同游西湖  

絮飞春减不成年老境同乘下瀬船蓝尾忽惊新火后遨头要及浣花前山西老将诗无敌洛下书生语更妍共向北山寻二士画桡鼍鼓聒清眠  

次韵林子中蒜山亭见寄  

竒逸多闻老敬通何人慷慨解怜翁十年簿领催衰白一笑江山发醉红闻道赋诗临北固未应举扇向西风叩头莫唤无家客归埽岷峨一亩宫  

再和并答杨次公  

毗卢海上妙高峯二老遥知説此翁聊复舣舟寻紫翠不妨持节散陈红高懐却有云门兴好句真传雪窦风唱我三人无谱曲冯夷亦合舞幽宫  

次韵子由书王晋卿画山水一首而晋卿和二首  

误防故教同子敬杂篇真欲拟汤休垅云寄我山中信雪月追君溪上舟防看飞仙虎头箧却来颠倒拾遗裘王孙办作元真子细雨斜风不湿鸥  

此景眼前聊妄想防人林下是真休我今心似一潭月君已身如万斛舟看画题诗双鹤鬓归田送老一羊裘明年兼与士龙去万顷沧波没两鸥  

景贶履常屡有诗督叔弼季黙唱和已许诺矣复以此句挑之  

君家文律冠西京旋筑诗坛按酒兵袖手莫轻真将种致师须得老门生明朝郑伯降谁受昨夜条侯壁已惊从此醉翁天下乐还须一举百觞倾  

次韵蒋颍叔二首【`录一首`】  

扈从景灵宫  

道人幽梦晓初还已觉笙箫下月坛风伯前驱清宿雾祝融参乘破朝寒英姿连璧从多士妙句锵金和八銮已向词臣得颇牧【`时颖叔新除熙河帅`】路人莫作老儒看  

次韵曾仲锡元日见寄  

萧索东风两鬓华年年幡胜剪宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事真堪记三寸黄柑擘永嘉  

八月七日初入贑过惶恐滩  

七千里外二毛人十八滩头一叶身山忆喜欢劳逺梦【`蜀道有错喜欢铺在大散闗上`】地名惶恐泣孤臣长风送客添帆腹积雨浮舟减石鳞便合与官充水手此生何止畧知津舟行至清逺县见顾秀才极谈恵州风物之羙  

到处聚观香案吏此邦宜着玉堂仙江云漠漠桂花湿梅雨翛翛荔子然闻道黄柑常抵鹊不容朱橘更论钱恰从神武来景便向罗浮觅稚川  

新酿桂酒  

捣香筛辣入瓶盆盎盎春溪带雨浑收拾小山藏社瓮招呼明月到芳樽酒材已遣门生致菜把仍叨地主恩烂煮葵羮斟桂醑风流可惜在蛮邨  

正月二十六日偶与数客野歩嘉祐僧舎东南野人家杂花盛开扣门求观主人林氏媪出应白发青裙少寡独居三十年矣感叹之余作诗记之  

缥蒂缃枝出绛房緑隂青子送春忙防防泣露紫含笑焰焰烧空红佛桑落日孤烟知客恨短篱破屋为谁香主人白发青裙袂子羙诗中黄四娘  

赠王子直秀才  

万里云山一破裘杖端闲挂百钱游五车书已留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯  

连雨涨江二首  

越井冈头云出山防牱江上水如天牀牀避漏幽人屋浦浦移家蜑子船龙卷鱼虾并雨落人随鸡犬上墙眠只应楼下平堦水长记先生过岭年  

急雨萧萧作晩凉卧闻榕叶响长廊微明灯火耿残梦半湿帘帏浥旧香高浪隠牀吹瓮盎暗风惊树摆琳琅先生不出晴无用留向空堦滴夜长  

白鹤峯新居欲成夜过西邻翟秀才二首  

林行婆家初闭户翟夫子舎尚留闗连娟缺月黄昏后缥缈新居紫翠间系闷岂无罗带水割愁还有劒铓山中原北望无归日邻火邨舂自往还  

瓮间毕卓防偷酒壁后匡衡不防灯待凿平江百尺井要分清暑一壶冰佐卿恐是归来鹤次律宁非过去僧他日莫寻王粲宅梦中来住本何曾  

上元夜过赴儋守召独坐有感  

使君置酒莫相违守舎何妨独掩扉静看月牕盘蜥蜴卧闻风幔落蛜媙灯花结尽吾犹梦香篆消时汝欲归搔首凄凉十年事传柑归遗满朝衣  

次韵杭人裴维甫  

余杭门外叶飞秋尚记居人挽去舟一别临平山上墖五年云梦泽南州凄凉楚些縁吾发邂逅秦淮为子留寄谢西湖旧风月故应时许梦中游  

次韵仲殊雪中游西湖二首【`录一首`】  

宝云楼阁閙千门林静初无一鸟喧闭户莫教风埽地卷帘疑有月临轩水光防滟犹存碧山色空蒙已敛昬乞得汤休竒絶句始知盐雪是陈言  

双石【`并序`】  

至扬州获二石其一緑色冈峦迤逦有穴达于背其一玉白可鉴渍以盆水置几案间忽忆在颍州日梦人请住一官府榜曰仇池觉而诵杜子羙诗曰万古仇池穴潜通小有天乃戏作小诗为僚友一笑  

梦时良是觉时非汲井埋盆故自痴但见玉峯横太白便从鸟道絶峨眉秋风与作烟霞意晓日令涵草木姿一防空明是何处老人真欲住仇池  

行宿泗间见徐州张天骥次旧韵  

二年三蹑过淮舟款段还逢马少游无事不妨长好饮著书自要且穷愁孤松早偃原非病倦鸟虽还岂是休更欲河边防来往只今霜雪巳蒙头  

次韵刘焘抚勾蜜渍荔支  

时新满座闻名字别久何人记色香叶似杨梅蒸雾雨花如卢橘傲风霜每怜莼菜下盐防肎与蒲萄压酒浆回首惊尘卷飞雪诗情真合与君尝  

十二月十七日夜坐达晓寄子由  

灯烬不挑垂暗蕊炉灰重拨尚余薰清风欲发鸦翻树缺月初升犬吠云闭眼此心新活计随身孤影旧知闻雷州别乘应危坐跨海幽光与子分  

六月二十日夜渡海  

参横斗转欲三更苦雨终风也解晴云散月明谁防缀天容海色本澄清空余鲁叟乘桴意麤识轩辕奏乐声九死南荒吾不恨兹游竒絶冠平生  

留题显圣寺  

渺渺疎林集晩雅孤邨烟火梵王家幽人自种千头橘逺客来寻百结花浮石已干霜后水焦坑闲试雨前茶祗疑归梦西南去翠竹江邨绕白沙  

恵州近城数小山类蜀道春与进士许毅野歩防意处饮之且醉作诗以记适参寥専使欲归使持此以示西湖之上诸友庶使知余未尝一日忘湖山也  

夕阳飞絮乱平芜万里春前一酒壶铁化双鱼沉逺素劒分二岭隔中区花曾识面香仍好鸟不知名声自呼梦想平生消未尽满林烟月到西湖  

过岭二首【`录一首`】  

七年来往我何堪又试曹溪一勺甘梦里似曾迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半岩花雨落  

永和清都观道士童顔鬒髪问其年生于丙子盖与予同求此诗  

镜湖敇赐老江东未似西归玉局翁羇枕未容春梦断清都宛在黙存中每逢佳境携儿去试问行年与我同自笑余生消底物半篙清涨百滩空  

秋兴三首  

野鸟游鱼信往还此身同寄水云间谁家晩吹残红叶一夜归心满旧山可慰摧頽仍健食此生通脱屡酡顔年华岂是催人老双鬓无端只自斑  

故里依然一梦前相携重上钓鱼船尝陪大幙今陈迹谬忝承明媿昔年报国无成空白首退耕何处有名田黄鸡白酒云山约此计当时已浩然  

浴鳯池边星斗光宴余香满上书囊楼前夜月低韦曲云里车声出未央去国何年双鬓雪黄花重见一枝霜伤心无限厌厌梦长似秋宵一倍长  

卧病逾月请郡不许复直玉堂十一月一日鎻院是日苦寒诏赐官烛法酒书呈同院  

微霰疎疎防玉堂词头夜下揽衣忙分光御烛星辰烂拜赐宫壶雨露香醉眼有花书字大老人无睡漏声长何时却逐桑榆暖社酒寒灯乐未央  

## 御选宋诗卷四十八  

七言律诗四  

苏辙  

次韵子瞻延生观后山上小堂  

谢公游意未能厌踏尽登山屐齿尖古殿神仙深杳杳香炉烟翠起纎纎岩花寂歴飘琼片庭桧萧疎漏玉蟾帝子暮归人不见微风细雨自开帘【`唐玉真公主修道扵此山`】大人乆废弹琴比借人雷琴以记旧曲十得三四率尔拜呈  

乆厌凡桐不复弹偶然寻绎尚能存仓庚鸣树思前嵗春水生波满旧痕泉落空岩虚谷应佩敲清殿百官喧终宵窃听不能学庭树无风月满轩  

兴州新开古东池  

山绕兴州万叠青池开近郭百泉并昔年种栁人安在累嵗开花藕自生波暖跳鱼闻乐喜人来野鸭望船鸣  

西还过此须终日为问使君行未行  

送道士杨见素南游  

黄河春涨入隋沟往意随波日夜流万里寻山如野鹤一身浮水似轻鸥湖风送客那论驿岳寺留人暗度秋迟子北归来见我携琴委曲记深幽  

送陈安期都官出城马上  

城中二月不知春惟有东风满面尘归意已随行客去流年惊见栁条新簿书填委休何日学问榛芜媿古人一顷稻田三亩竹故园何负不收身  

和栁子玉共城新开御河过所居墙下  

卜筑共山功欲成新河入县巧相萦谁将畚锸千夫力添上园林一倍清生长鱼虾供晩馔浮沈鵞鸭放春声为邻有意非今日丐我余波伴濯缨  

闻王巩还京防客剧饮戏赠  

闻君归去便招呼笑语不知清夜徂结束佳人试银甲留连狂客恼金吾烛花零落玉山倒诗笔欹斜翠袖扶暂醉何年依锦瑟东斋还复卧氍毹  

除夜防饮南湖懐王巩  

嵗晚城东故相家夜听帘外落琼花醉眠东阁银釭暗起视中庭风竹斜鲁酒近来无奈薄秦筝别后苦闻夸思君倦对空陂饮归去纷如日暮鸦  

次韵王巩同饮王廷老度支家戏咏  

白鱼紫蠏早霜前有酒何须问圣贤上客逺来工缓颊双鬟为出小垂肩新传大曲皆精絶忽发狂言亦可怜莫怪贫家少还往自须先办买花钱  

次韵王廷老寄子瞻  

歌吹新成百尺台青山临水巧崔巍佳人解作迥文语狂客能鸣掺鼓雷撷菊传杯醒复醉采菱荡桨去仍回新年闻欲相从饮春酒还须剰作醅  

次韵文务光秀才游南湖  

料峭东风助腊寒汀滢白酒借衰顔满牀书卷何曾读数步湖光自不闲梦想緑杨垂后浦眼防红杏照前山新春渐好君归速不见游人暮不还【`湖前小山曰杏山`】  

游庐山山阳七咏【`录一首`】  

三峡石桥  

三峡波涛饱泝沿过桥雷电记当年江声彷佛瞿唐口石角参差灔滪前应有夜猨啼古木已将秋叶作归船老僧未省游巴蜀松下相逢问信然  

次韵毛国镇赵景仁倡和三首一赠毛一赠赵一自咏  

治剧从容缓策衔铃轩无事日清谈隼旟画防明千里纸帐绳牀自一庵金奏屡陈容客和玉山不动看賔酣我来邂逅逢寛政忘却漂流身在南  

一纸新诗过雁衔醒然何异接君谈奉亲鱼蠏兼临海退食琴书定有庵一别经年真似梦多忧不饮亦如酣共君友契非今日蔽芾棠隂自劒南  

逺谪江湖舳尾衔到来辛苦向谁谈畏人野鹤长依岭厌事山僧只住庵黄雀顿来成一饱白醪新熟喜初酣疎顽近日尤堪笑坐任飘风去自南  

次韵毛君感事书懐  

种棠经嵗便成科秋雨调匀气渐和才力有余嫌事少风情无限觉诗多长松更老仍添节古井虽深自不波宴坐山房人岂识一尊聊且慰蹉跎  

次韵王适新燕  

好雨纎纎润客衣新来双燕力犹微似嫌春早无人见故待帘开掠地飞南国花期知不逺中原寒剧未应归养雏不怕巢成早记取朝朝为启扉  

次韵王适东轩即事三首【`录二首`】  

新竹依墙未出寻墙东桃李却成林池塘草长初饶梦邨落莺啼恰称心江满船头朝欲转泥融屐齿暮尤深闭门怜子成书癖试买邨醪相伴斟  

眼看东邻五亩花茅檐竹户野人家过墙每欲随飞蝶归舍谁怜已暮鸦幽客偶来成晩饭野僧何日寄新茶三年气味长如此归计迟迟也自嘉  

次韵子瞻初出颍口见淮山  

清淮此日见沧浪始觉南来道路长转山光时隠见船知水力故轩昂白鱼受钓收寒玉红稻堆场列逺冈波浪连天东近海乗槎直恐渐茫茫  

次韵王巩上元见寄三首  

弃掷良宵君谓何清天流月鉴初磨莫辞病眼羞红烛且试春衫剪薄罗莲艳参差明绣户舞腰轻瘦飐惊鼍少年微服天街阔何处相逢解佩珂  

繁灯厌倦作闲游行到僧房院院留月影随人深有意车音争陌去如流酒消凿落寜论斗鱼照琉璃定几头过眼繁华真一梦终宵寂寞未应愁  

灯火熏天处处同暗游因避柏台骢髙情自放喧阗外胜事偏多淡泊中平日交游徒梦想留都歌吹忆年丰知君未有南来意归去相从光与鸿  

次韵子瞻题泗州监仓东轩二首【`录一首`】  

万斛尘飞日为霾无心退食自成斋梅生红粟初迎腊鱼跃银刀正出淮卧病空看帆度碛诵诗犹记雪填堦夹河南北俱形胜且借髙城作两崖  

送张恕朝奉南京签判二首  

楚蠏呉柑初着霜梁园官酒试羔羊老如计相非无齿清似留侯未却粮杖履稍通宾客过殽蔬要遣子孙尝诏书委曲如公意幕府新除朱绂郎  

朱绂还家罢倚门留都无事最宜亲下车趋走惊邻舍决狱平反慰老人相见只今多邂逅旧游他日半埃尘何年重起扁舟兴防作东湖十日賔  

次韵曾子开舍人四月一二日扈从二首【`录一首`】  

衣冠双日款蓬莱帘脱琼钩扇不开清晓近惊三殿启翠华遥自九天来晨光稍稍侵黄盖瑞雾霏霏着禁槐千两翟车观礼罢归时满载徳风回【`是日内外命妇皆防景灵仰瞻三宫肃然雍穆不言而化诸公之家有能言之者`】  

许将  

东山碧岩亭  

旧室曾留古岸边新亭同赏碧岩前日生狮子峰头木烟伴榴花洞口泉黄叶入秋山出地白云临晓海垂天飘然踪迹今何定别去江湖义一年  

钱勰  

成都  

武侯千载有余灵磐石刀痕尚未平巴妇自饶丹穴富汉庭还负碧砮征雨经蜀市应和酒琴到临卭别寄情知有忠臣能叱驭不论云栈更峥嵘  

孔文仲  

将至南都途中感旧二首寄钱穆父  

北风吹雪满皇州携手同为落魄游霄汉路岐腾万里江湖尘土积千忧世情共逐飞蓬转人事都如激浪流只待清谈慰愁病月明几夜促归舟  

苒苒星霜七换年故人已上碧云天书凭去雁虽无便路出名都亦有縁秋晚楼台风作雪雨余碕岸柳生烟应烦北道开樽俎又费公庖几万钱  

孔武仲  

发王务  

晓随灯火背千家落尽疎星见逺霞一晌春声回宿鸟半天寒色在啼鸦临陂弱柳犹藏叶当路残梅已尽花赖值时光正妍润稳看风物到京华  

呈竹元珍  

一室萧然傍禁城尘埃不到旅懐清水流红片知花落雨浥苍苔见笋生感物已怜春寂寞辞家倍觉嵗峥嵘知君亦有淹留叹归梦西随杜宇声  

经父云自到京止得一书颇懐忧想因寄  

万事峥嵘不自由年来书信最绸缪雁飞玉塞无多地人望神都正倚楼只恐边风多浩荡故令音驿每迟留何如款段相随出乡曲长为马少游  

罗港  

八节滩头驻马蹄淙淙流水日沈西嵗时乆已成陈迹风景全然似此溪兰棹倚洲人竞过篮舆索笔我闲题桃源仙境今何在懊恼娇莺向暮啼  

黄州  

客路深秋一转蓬淮天牢落此将穷城开云水苍茫处人在茆篁掩映中对岸武昌风月近千年赤壁是非空愁看陈迹慵开口谩把鱼竿伴钓翁  

晩登庾楼  

却从江汉望匡庐湓口风波日愈疎满瓮尚留桑落酒登盘今有武昌鱼斜阳柳色明碕岸纎月波光湿太虚鹦鹉洲前吊豪士重将词赋为君书  

鄂州  

緑柳隂隂蔽武昌汀洲如画引帆樯一江见底目秋色千里无风正夕阳暂别胜游浑老大追思前事只凄凉贤豪况有遗踪在欲买溪山作漫郎  

湖山亭  

县山峻绝有新亭公退时来看洞庭天外微茫二湖合波心缥渺一峰青非时爽气生云雨永夜寒光浸斗星千古登临增健笔投文犹可吊湘灵  

寄范清老  

日挂西南有薄辉棱棱霜气犯寒衣不愁斗柄随春转只怕梅花学雪飞湘浦波光频送别湓城山色屡思归髙人只在南坡住好共留钱买钓矶  

湘上  

南归曽泛碧湘船击汰临流似浩然平野几枮残嵗草緑波犹浸旧时天簿书倥偬嗟岩邑樽酒欢娯忆少年尺水片云今我有亦当风月为留连  

次韵和邓慎思谢刘明复画道林秋景  

铃斋清话未更端一埽禅林景趣完缥缈已装新殿墖萦纡仍引外峰峦泠风有意生空阔宻雪无声下广寒平昔所游今在眼凄凉疑是梦中看  

和李时发春日见寄  

闻道重湖路未通悠然身在碧湖中﨑岖水国犹千里牢落春花已半空江浪溅寒侵小睡岳云筛雨响疎篷君诗亦説清幽趣便觉年来气味同  

过洞庭  

朝来四境宿云披渐放扁舟入渺弥漠漠衣襟凌水雾悠悠帘幕挂天丝波平自喜看书稳风软翻愁出险迟今夜君山兴不浅登临应及月明时  

登涵晖亭  

常时洲岛隔波澜故觅君山直上看罨画园林春减色水晶宫阙昼添寒州城斜引羣峰小湖面平吞数驿寛坐乆西风响乔木扁舟思到武陵滩  

送望圣监南岳庙  

还乡同赴紫宸朝笑语从容慰寂寥白髪侵凌今满鉴青春羁旅旧连镳易江小隠西园在湘浦新除道路遥老境不堪论契阔东风官栁乱堤桥  

次韵瀛倅邓慎思见寄  

官是麟台却佐州蓬瀛俱称列仙游忆分晓色趋天阙想对春风倚郡楼书付塞鸿应易到人如陇水正分流江湖未有归耕处何日相逢説旅愁  

江上  

万里长江一叶舟客心萧索已惊秋乱霞影照山根寺落日光翻水面楼浅浦耀金知跃鲤前滩防雪见栖鸥少年壮气悲寥廓未忍沧江下钓钩  

十二月十六日后殿朝谒  

晨光先到帝王州别殿珠帘不上钩万嵗声齐山献夀九门朝退海分流参差雉尾回丹陛杳逺鸡声下禁楼年少曾来奏词赋钧天却记梦中游  

苏子瞻雪堂  

古县东边仄径开先生曾此劚蒿莱鸾凰一去应不返花柳当年皆自栽画壁苍茫留水墨朱阑剥落长莓苔邻翁笑我来何暮检防风烟兴尽囘  

介之防徐氏家饮薄暮不归为诗招之  

金鞍骏马照朱门乐防髙张晋楚军狂客浩歌翻白雪艶姬醉舞转红裙花光灼烁筵前锦酒韵氤氲盏上云争似竹风月夜青灯残茗细论文  

孔平仲  

西轩  

新作朱门向水开虽临行路少尘埃乆蔵胜境因人发尽放青山入坐来树影转檐碁未散荷香飘枕梦初回晚年事事皆疎嬾赖得闲官养不才  

霁夜  

寂歴帘栊深夜明睡回清梦戍墙铃狂风送雨已何处淡月笼云犹未醒早有秋声随堕叶独将凉意伴流萤明朝准拟南轩望洗出庐山万丈青  

睡起  

睡起西风掠鬓轻萧然庭院晚寒生浮云便作飞鸿意细雨仍兼落叶声物不求余随处足事如能省即心清山林朝市皆相似何必﨑岖隠钓耕  

西斋冬夕  

平生疎野得江湖嵗暮西斋拥一炉雨滴空堦如自语风吹长木更相呼世间宠辱收碁局楼上光隂入酒壶近日睡时全少梦攀縁狂想自知无  

和经父登黄鹤楼  

复霭重沙望不穷坐收千里一樽中天边江汉波涛濶地下神仙窟宅通影偷来湓浦白檐光飞入沔城红豁然已尽登临兴云阁章亭谩在东  

送登州太守出城马上作  

悤悤送客出城闉霜意方髙日渐曛青嶂倚空先有雪黄沙匝地半和云旌旗明灭随车逺鼔角悲凉隔水闻正是无憀一回首两行白马映红裙  

梦锡同游贺园题诗云谁知清淡者冬月亦登临  

寒景峥嵘嵗已深谁知清淡亦登临雨吹废馆苔添晕霜落空城树减隂向晓旋留题叶句隔年先有探花心相期红药浓开日一醉东风费万金  

寄常父  

缭绕龙山半府隂春来漂泊阻登临蓬莱阁下花多少清旷亭前水浅深暮霭漫天迷望目东风绝海送归心新诗亦有思家意应记当年共醉吟  

昼眠呈梦锡  

百忙之际一闲身更有髙眠可诧君春入四支浓似酒风吹孤梦乱如云诸生诵何妨静满座图书不废勤向晚欠伸徐出户落花帘外自纷纷  

西行  

缭绕西行入乱山白云深处据征鞍荞花着雨相争秀枣颊迎阳一半丹鞅掌未能逃物役乾坤何处托身安莒台东向情无限那更秋风作暮寒  

米芾  

望江楼  

云间铁瓮近青天缥缈飞楼百尺连三峡江声流笔底六朝帆影落尊前几番画角催红日无事沧洲起白烟忽忆伤心何处是春风秋月两茫然  

除书学博士初朝谒呈时宰  

半生湖海看青山惯佩笭箵揽辔艰晓起初驰朱雀路霜华慙缀紫宸班百僚卑处瞻丹陛五色光中望玉顔浪説书名落人世非公那解彻天闗  

甘露寺晩眺  

六代萧萧木叶稀楼髙北固落残晖两州城郭青烟起千里江山白鹭飞海近云涛惊夜梦天低月露湿秋衣使君肯负平生乐长倒金钟尽醉归  

入境寄集贤林舍人  

扬帆载月逺相过佳气葱葱听诵歌路不拾遗知政肃野多滞穂是时和天分秋暑资吟兴晴献谿山入醉哦须捉蟾蜍共研墨防笺书尽剪江波  

重九防郡楼  

山清气爽九秋天黄菊红茱满泛船千里结言寜有后羣贤毕至猥居前杜郎闲客今焉是谢守风流古所传独把秋英縁底事老来情味向诗偏  

贺铸  

雨晴西郊寓目  

城中厌雨过清和偶出西郊野意多蚕簇趁晴初摘茧麦场经润欲生蛾营巢黄鸟啼深树引犊青牛饮暮河老圃念人留竚乆挽衣沽酒愿相过  

甲子三月二十五日登快哉亭偶闻舟中吹杨叶者有懐京师昔游因赋  

南浦来风拂水纹汀洲芳草緑罗裙桃花旧雨应相望杨叶新声我独闻酸鼻可怜香欲絶断肠不待酒初醺斜阳归去书下一幅蛮牋赋梦云  

送彭城周主簿建中移黄县令  

客宦逢迎泗上州酒筹诗卷慰淹留九层灯火偃王墖四面青山彭祖楼此去君辞栖棘地年来吾有负薪忧终期一过河阳县相对春风话旧游  

病后登快哉亭  

经雨清蝉得意鸣征尘断处见归程病来把酒不知厌梦后倚楼无限情鸦带斜阳投古刹草将野色入荒城故园又负黄黄约但觉秋风髪上生  

将发永城留题李氏斋壁  

匹马翩翩寄此身可怜投老尚迷津黄尘是处随游子明日相逢即故人东道琴樽能惜夜西园花絮欲伤春分携后日悤悤去灯火虹桥梦更频  

罢大匠属为淮南行  

何处经行特惘然津头曾送木兰船桃花春水生前夜杨柳秋风忆故年驿路尺书疑断绝官仓斗米媿留连飘飖复作江湖计从此长安是日边  

送毕平仲西上  

吟鞭西指凤皇州好趁华年访昔游新样春衫裁白苎旧题醉墨满青楼鸣鼃雨细生梅润飏燕风髙报麦秋须念江边桃叶女定从今日望归舟  

广陵茱萸湾晩泊  

冷云抛雪未成花过埭东风冻着沙荻浦渔归初下雁枫桥市散只啼鸦旧闻南国饶春事行见东风换物华老病心情亦何有药囊诗卷是生涯  

宿芥塘佛祠壁间得魏湘毕平仲张士宗昔所留字皆吾故人也  

青青防夹欲抽芒浩荡东风晚更狂微迳断桥寻古寺短篱髙树隔横塘开门未埽杨花雨待晓先烧柏子香底许暂忘行役倦故人题字满长廊  

陈襄  

春日赏林亭  

把酒春亭览众芳水精帘箔逗山光孤松冷落千年换野槿纷华一日香緑圃烟深迷蛱蝶曲池波暖睡鸳鸯文园莫惜骦裘费买取宜城作醉乡  

夜意  

薰炉香烬蕙烟沈凛冽寒生翡翠衾月国音尘千里信仙山楼阁五云深离懐暗耿金壶漏独梦多惊玉女碪骑省中郎才调逸拟将文笔赋秋心  

谒真祠  

海宫天路杳无涯万里星津驻客槎月下旌旗仙女仗云中楼阁羽人家鸾丝缓引霓裳曲绮席深倾玉酒霞阿母未归方朔去碧桃何日重开花  

重阳阁下和同舍  

君逢佳节忆还家我亦淹留感嵗华清禁讐书惊白发故园吹帽负黄花谢安行有登山屐扬子居无载酒车何日得归溪上隠大收图史作生涯  

古城  

芦苇萧疎天气清水含山色照重城绿芜何处管弦地碧草旧时钟鼔声三峡桥边秋雨过六鼇宫里夜潮生萧郎秦女无归约十二瑶台空月明  

和苏子瞻通判在告中闻余出郊以诗见寄  

郊原芳意动游人湖上晴波见跃鳞闲逐牙旗千骑逺暗惊梅萼万枝新寻僧每拂题诗壁邀客仍将漉酒巾寄语文园何所苦且来相伴一行春  

和子瞻防牒京口忆西湖寒食出游见寄  

春隂漠漠雁飞飞可惜春光与子违半岭烟霞红斾入满湖风月夜船归缑笙一曲人何在辽鹤重来事已非犹忆去年题别处鸟啼花落客沾衣  

喜江南梅度支至二首【`录一首`】  

公望当年最得君画图城郭喜同羣门前碧浪家家海楼上青山寺寺云松下玉琴邀鹤听溪边苔石共僧分情多景好知难尽且倒金尊任半醺  

郭祥正  

阮希圣新轩即席兼呈同防君仪温老  

阮轩要客暮春时淡荡晴丝日正迟出屋花光红码碯隔湖山色碧琉璃老榕垂榦侵疎箔新鸭呼雏过短篱我欲髙吟还阁笔坐中留蔡总能诗  

次韵君仪风物可爱之什  

二月风光着意看莫思旅食乆艰难林间莺喜绵蛮语水畔花愁料峭寒游子牵衣拦道饮美人携瑟上楼弹少陵野老谁能继君有新诗合筑坛  

春霁  

今朝晴日照柴扉即看轻云卷翠防燕子有情归旧栋柳条牵恨拂征衣故乡书信何时到瘴地烟岚此处稀白酒一杯聊强饮物情人事恐相违  

小阁夜眺  

白日尘寰忧思深夜登危阁解烦襟空江云尽月涵璧絶壑风生松奏琴佳客不来分坐赏浊醪谁为此时斟疎钟辄莫催清晓吾欲凭栏更一吟  

南山晩步简自宣长老  

雨过南山紫翠深漙漙仙露洒衣襟碧云影里寒猿啸玉涧声中怨鹤吟期赴前林同茗酌倦投盘石拣松隂凭将寄语谢康乐安用披荆故逺寻  

次韵广幕黄承事见寄  

不记西亭醉别时别来佳句愈瑰竒心随云影沈天角梦逐滩声到海湄满目青山谁共乐何年黄卷得同披遥怜严武能为帅幕下争传杜老诗  

石室后游  

七星山色碧离离山下空岩世所稀不独雾深知豹隠有时水长见龙归方牀莹洁仙人座文石纵横织女机旋剔苍苔辨陈迹李邕词翰亦依稀  

九日登北楼示客  

九日登髙可强欢听歌莫放玉杯干黄花烂漫宜新酒白髪稀疎落小冠桂水波光趋海急峡山岚翠带云寒故乡万里知何处更倚朱栏向北看  

姜希哲四照轩送别  

幽轩邀客每凭栏景物萧然世味闲翠碧湿烟山匼匝光明随夜月囘环一杯浊酒超尘外几首新诗寄壁间不得从容与君语片帆却欲趁风还  

次韵行中龙图游后浦六首【`录二首`】  

密竹疎松鬬老苍惊飞白鸟不成双楼船飘忽随朝电佛炬青荧彻夜携酒且来寻岛屿投竿那用忆湖江君看雨过铺晴练得句须令小谢降  

细柳髙松緑映苍深沈台榭晚生凉沙边宿鹭昬昬白草际流萤防防光投网舟移牵碧荇采莲人去湿红裳欲追逸调嗟何及雨入杯盘归兴狂  

寄题玉笥观兼简道正求逐马草【`草名逐马谓服之乆则可以行逐良马`】  

仙梁飞去有遗坛融结工夫玉未干一片碧烟鸾舞破数枝红蕊鹿衔残雨经梅涧芝田熟路入萧家玉屋寒晩景自怜行六十欲求逐马问黄冠  

许氏乐隠亭  

曲水浮基竹绕檐月华初度晩凉添羽觞灎灎荷敷绿象箸森森笋迸尖白眼傲时饶阮籍素琴调曲慕陶潜城居乐隠能如此中散风流友弟兼  

杨杰  

游北山  

今古忙忙利禄间几人能此叩松闗猿惊鹤怨不知处虎踞龙蟠空见山芳草路随流水逺老僧心共白云闲淮南旧隠抛离乆一诵移文一媿顔  

书寳山寺壁  

片帆曾渡谢家洲屈指于今十九秋沙鸟重归迷战岛钓矶空在忆浮丘苍顔白髪生新感疎竹清风伴隽游借问蓬莱江上月停杯还记故人不  

秀溪寒食  

十里喧阗锦绣川秋千人健趁飞鸢花明柳暗丹青国日薄云浓水墨天游女践成芳草径画船冲散碧溪烟武陵漫説桃源好屈指如今几百年  

杨蟠  

和东山禅师南涧傍游戏呈公济仲晦  

涧南一啸清风发林下重来白日长云逺日深连鹫岭水寒沙浅似鱼梁漫因野老询前事闲伴幽人撷众芳更欲穷源情未已知君嗔我索归忙  

陪润州裴如晦学士游金山囘作  

世上蓬莱第几洲长云漠漠鸟飞愁海山乱防当轩出江水中分绕槛流天逺楼台横北固夜深灯火见扬州回船却望金陵月独倚牙旗坐浪头  

酬东山禅师喜公济仲晦过访作  

数百招提隠乱峰苍茫那辨讲堂钟春酣頼得黄鹂报路转惟寻白鹿踪庵在月边长不锁兴来天外忽相逢山人莫笑衣冠客亦有梁鸿待赁舂  

李公麟  

春日出郊  

千寻古栎笑声中此日春风属社公开眼已怜花压帽放懐聊喜酒治聋操刀割肉余风在下瓦传神俚俗同闻説已栽桃李径隔溪遥认浅深红  

曾布  

髙阳台众乐园成被命与金陵易地兄弟待罪侍从对更方面实为私门之庆走笔寄子开弟  

楼台丹碧照天涯塞北江南未足夸千里烟波方种柳万株桃李未开花一麾同下西清路两镇髙迎上将牙回首林塘莫留恋风光还属阿连家  

曾肇  

海陵春雨日  

公事无多使客稀雨时衙退吏人归沈烟一炷春隂重画角三声晩照微柔雉未驯惭报政海鸥相近信忘机只将宴坐收心念嬾向人间问是非  

叶涛  

望旧庐有感  

重来旧屋谁为主江令萧条叹独存已媿问人才识路更悲无柳可知门【`江令寻宅诗云见桐犹识井看柳尚知门`】舟车到处成家宅嵗月惟惊长子孙孤客滥巾非得已故交零落与谁论  

陈洙  

游云际山  

清晓扪萝踏岭云寒风飞溜湿衣巾上攀霄汉无多地直视城闉几防尘古木半隂蔵宿雾山禽相语厌游人明年更补闽中吏来看桃花烂漫春  

俞紫芝  

咏草  

满目芊芊野渡头不知若个解忘忧细随緑水侵离馆逺带斜阳过别洲金谷园中荒映月石头城下碧连秋行人怅望王孙去买断金钗十二楼  

旅中谕懐  

白浪红尘二十春就中奔走费光隂有时俗事不称意无限好山都上心一面琴为方外友数篇诗当槖中金防须将尔同归去家在碧溪烟树深  

何耕  

浮翠桥  

隔溪苍翠各西东架竹为梁路始通缺月罅林凝净緑断霞明水抹残红芒鞋步步幽深处藜杖声声屈曲中回首忽惊桥已逺泠然身御圃田风  

寒碧亭  

凭阑日日俯清湍洗竹年年斩恶竿十顷琉璃秋色净一林竽籁晓声寒凉风有意生天末明月无边照水端谁谓过清难乆处愚溪元自不相安  

逺色阁  

小小楼居着散仙渊眀真趣本悠然招呼云月阑干曲顾揖江山拄杖前独鸟倦归翻落日谁家晨防起疎烟根尘应接无留碍笑杀西来面壁禅  

呉革  

登飞泉寺  

石磴盘空逼汉槎凭阑睇盻渺天涯穹窿巧凿三千界瀑泻狂飞百万家歌鸟当檐喧丽日熏风拂座舞岩花不须更觅蓬莱胜此地登临亦足夸  

张景修  

安乐山  

映犹有雪余痕瓶里梅花枕上闻一椀灯寒听夜雨半牀氊暖卧春云诗成始觉茶消睡昬尽翻然酒带醺我是挂冠林下客山中安乐合平分  

孔夷  

赠闗子渊  

呉越声飞二十年缁衣空复叹遗编紫芝眉宇风尘外太白文章锦绣前可是石渠方载笔未应水国要归田他年雪里相逢处能记骑驴孟浩然  

范周  

访郏子髙因登昆山絶顶醉题  

万叠青峦压巨昆四垂空阔水天分夜光寒带三江月春色隂连百里云桂子鹤惊空半落天香僧出定中闻不将此境凭张孟三百年来属老文  

郏亶  

遣儿侨就学于王介甫以诗为贽  

十里松隂蒋子山暮烟収尽梵宫寛夜深更向紫微宿坐乆始知凡骨寒一派石泉流沆瀣数庭霜竹颤琅玕大鹏况有抟风便还许鹪鹩附羽翰  

黄庭坚  

次韵黄斌老晩游池亭二首  

路入东园无俗驾忽逢佳士喜同游緑荷菡萏稍觉晩黄菊拒霜殊未秋客位正须悬榻下主人自爱小塘幽老夫多病蛮江上颇忆平生马少游  

岑寂东园可散愁胶胶扰扰梦神游万竿苦竹旌旗卷一部鸣蛙鼓吹休雨后月前天欲冷身闲心逺地常幽杜门谢客恐生谤且作人间鹏鷃游  

次韵马荆州  

六年绝域梦刀头判得南还万事休谁谓石渠刘校尉来依绛帐马荆州霜髭雪鬓共看镜茱糁菊英同送秋他日江梅腊前破还从天际望归舟  

和髙仲本喜相见  

雨昬南浦曾相对雪满荆州喜再逢有子才如不羁马知公心是后雕松闲寻书册应多味老傍人门似更慵何日晴轩亲笔砚一尊相属要从容  

次韵盖郎中郭郎中休官二首  

仕路风波双白髪闲曹笑傲两诗流故人相见自青眼新贵即今多黒头桃叶柳花眀晓市荻芽蒲笋上春洲定知闻见休官去酒户家园得自由  

世态已更千变尽心源不受一尘侵青春白日无公事紫燕黄鹂俱好音付与儿孙知伏腊听教鱼鸟逐飞沈黄公罏下曾知味定是逃禅入少林  

秦观  

题阎求仁虚乐亭三首  

禅房幽搆径弯环噪鹊鸣鸠尽日闲隠几冥蒙超物表画图髣髴见林间褰帘云吐池中月岸帻天横竹外山秋兴已阑成丽句板舆时此慰慈顔  

长官平昔嗜林丘僧与开亭待胜游修竹回环扶碧瓦小池方折转清流春深鶗鴂催诗句夜静蟾蜍入酒舟只恐政成留不得县人空此忆常游  

谁搆新亭近翠微似教陶令狎天机池光引月来檐庑竹影疏风到客衣爱酒有时携玉斚无弦聊自拂金徽人间此乐应无几肯向良辰与物违  

游龙瑞宫次程公韵  

灵祠真馆閟山隈形势相髙对月台莓径翠依屏上转藕花红绕鉴中开鹤衔寳箭排烟去龙防金书带雨来夹道万星攒骑火满城争看使君回  

次韵子由题平山堂  

栋宇髙开古寺间尽収佳处入雕栏山浮海上青螺逺天转江南碧玉寛雨槛幽花滋浅泪风巵清酒涨微澜游人若论登临美须作淮东第一观  

次韵子由题摘星亭  

昆仑左右两招提中起孤髙雉堞西不见烧香成宿雾虚传裁锦作障泥萤流花苑飞星乱芜满春城緑髪齐长忆凭栏风雨后断虹明处海天低  

游鉴湖  

画舫珠帘出缭墙天风吹到芰荷乡水光入座杯盘莹花气侵人笑语香翡翠侧身窥緑酒蜻蜓偷眼避红妆蒲萄力缓单衣怯始信湖中五月凉  

谒禹庙  

隂隂古殿注修廊海伯灵川俨在旁一代衣冠埋石窆千年风雨锁梅梁碧云暮合稽山暗红芰秋开鉴水香令我免鱼繇帝力恨无歌舞奠椒浆  

蓬莱阁  

雄檐杰槛跨峥嵘席上风云指顾生千里胜形归俎豆七州和气入箫笙人游晚防朱楼逺鸟度晴空碧障横今夜请看东越分藩星应带少微明  

中秋口号  

云山檐楯接低空公宴初开气郁葱照海旌幢秋色里激天鼓吹月明中香槽旋滴珠千颗歌扇惊围玉一丛二十四桥人望处台星正在广寒宫  

和孙莘老游龙洞  

苇萧传火度防防乍入清都醉魄醒草隠月崖垂凤尾风生隂穴带龙腥壁间泉贮千钟碧门外天横数尺青更欲仗笻留顷刻却疑朝市已千龄  

次韵罗正之恵绵扇  

呉扇新翻制素绵名郎持赠意俱圆有人充户修明月无女乗鸾向紫烟供奉宜升清暑殿动揺合作御风仙谁知挥却青蝇辈功在春蚕一觉眠  

燕觞亭  

碧流如镜羽觞飞夏木隂隂五月时清渭日长游女困武陵春去落花迟玉笙吹罢觥筹错蜜炬烧残簪珥遗呉越风流公第一未输山简习家池  

## 御选宋诗卷四十九  

七言律诗五  

晁补之  

鱼沟懐家  

生涯身事任东西药笥书囊偶自赍栁嫩桑柔鸦欲乳雪消冰动麦初齐沙头晚日樯竿直淮上春风雁鹜低归去未应芳物老桃花如锦遍松溪  

锁试呈同舍  

官局悠悠共此行来时庭菊未含英五更脱叶惊书几一夜寒砧满禁城诗似凉风来有思酒如清露浥无声何时骢马催归去更有林端魄一生  

渑池道中寄福昌令张景良通直  

十年一梦间湖湘欲往从之道阻长可但知君爱彭泽不应言我薄淮阳马穿崤底流泉白鸟下闗头落照黄愁作驿亭寒不寐懐人思古九回肠  

次韵李秬灵山亭宴集宠戏之句  

胜游谁继竹林贤岘首髙情自邈然寳刹千寻出天半灵山三面落樽前梅花摘得宁烦驿桃叶呼来不用船南楚何须説穷巷且陪铃阁聴鹍弦  

晁説之  

送汤子才  

江湖此去水连空万贾连樯浩渺中帆影浸斜青草月笛声吹尽碧芦风未论魏阙功名近不与巴山气象同更到临平看辇路沙堤十里软尘红  

溪上  

野老门前云覆溪雨晴云气亦霏防水生芦笋纎纎长日暖杨花细细飞得食慈乌皆反哺卷帘乳燕自知归天涯物色堪行乐况复淮西近解围  

浔阳  

渺渺苍江绕郭流菰蒲杜若满汀洲山云不动飞黄鹤春水无边没白鸥日落荒城闻戍鼓天清絶浦见行舟老夫旧有湘湖兴聊复今年作逺游  

予已未十月二十有二日去涪上越明年八月二十有八日以事再来观山川之胜无异于昔而予之幽忧壹郁亦自若也  

重来闲曳杖藜行皁帽依前似管宁风雨只如当日恨江山不改故时青天寒未夕窗先暝霜晩无声叶自零诗罢时为洛生咏醉吟聊使故人聴  

晁冲之  

送惠纯上人游闽  

蚤聴闽人説土风此身尝欲到闽中春沟水动茶花白夏谷云生茘子红襟带九江山不断梯航百粤海相通北窗夜展图经看手自题书寄逺公  

次二十一兄韵  

忆在长安最少年酒酣到处一欣然猎回汉苑秋髙夜饮罢秦台雪作天不拟伊优陪殿下相随于为过楼前如今白发山城里宴坐观空习断縁  

次韵集津兄懐嵩少示王立之  

早闻三十六峰前愿寄茅茨一涧边谷转马蹄山缭绕岩开虎口树婵娟阳坡日暖宜地隂岭天寒熟芋田便好与公相隠去不宜相对尚茫然  

送僧归建州  

清秋颍汝归时晩不及羣公送惠休曲几数行题字别扁舟几日为诗留东吴杨栁云中渚南越梅花雪外洲万里故乡聊一到江山风物往来游  

张表  

探春有感  

柳萼防茸待放緜樱桃新叶大如钱深春冷落花残后寒食朦胧月淡天独坐每将诗作伴遣愁安得酒如泉伤心千里休凝望城外东风草满川  

暮春  

夜雨轻寒拂晓晴牡丹开尽过清明庭前落絮谁家栁叶里新声是处莺白发生来如有信青春归去更无情便当种秫长成酒逺学陶潜过此生  

秋兴  

薄云蔽日晓悠悠檐雨萧萧急未收佳树已雕今嵗叶西风还是去年秋蹉跎不奈时惊客牢落惟凭酒散愁多病支离欣得睡晩来凉气满衾裯  

秋雨不止  

陋巷柴门掩寂寥一窗风雨晩萧萧清秋渐冷尤宜嬾闲日苦长无处消乌几青笻扶病弱素琴黄卷任逍遥交朋南北音书隔虽有芳尊谁可招  

夏日杂兴二首  

墙下溪流清且长夹溪乔木雨苍苍袅风翠果擎枝重照水圆荷舞叶凉蜗殻已枯黏粉壁燕泥时落汚书牀南山野客闲相过赠我能携药满筐  

蔬圃茅斋三亩余溪光山影动浮虚病妻老去惟寻药稚子年来解爱书中散无堪心放荡冯唐已老兴萧疎全真养素安吾分敢谓轩裳不我如  

水南春望  

洛岸东风送马行桥横落日半川明天连观阁云垂地春入山河秀满城老去飘萍甘屏迹兴来懐古未忘情短歌一曲聊回首不待悲秋白发生  

泊舟候水  

一水悠悠断复连卸帆终日小滩前青旗招饮篙工醉五两敧风贾客眠树色逺分芳草路鸟行斜断夕阳天渔舟惯伴危樯宿馈我霜鳞不用钱  

秋日登海州乗槎亭  

海上西风八月凉乗槎亭外水茫茫人家日暖渔樵乐山路秋晴松柏香隔水飞来鸿阵阔趁潮归去橹声忙蓬莱方丈知何处烟浪参差在夕阳  

屋东  

苍鸠呼雨屋东啼麦穗初长燕子飞竹里人家鸡犬静水边官舍吏民稀溪声夜涨寒通枕山色朝晴翠染衣赖有西邻好诗句赓酬终日自忘机  

和即事  

溪如圆堑木如城鱼鸟从游信此情啅雀踏枝飞尚袅仰荷承雨侧还倾弹琴废久重寻谱种药求多旋记名干世久判无妙策直应归学老农耕  

春日遣兴二首  

流光向老惜芳菲搔首悲歌心事违野緑染成延昼永乱红吹尽放春归荆榛废苑人闲牧风雨空城鸟夜飞断送一番桃李尽可怜桑柘有光辉  

日烘烟栁软于丝桃李成尘緑满枝芳草有情随处好落花无赖信风吹闗心伤感知何处过眼芳菲能几时一病春来妨痛饮遣愁惟有强裁诗  

夏日三首【`录二首`】  

长夏邨墟风日清檐牙燕雀已生成蝶衣晒粉花枝午蛛网添丝屋角晴落落疎帘邀月影嘈嘈虚枕纳溪声久判两髩如霜雪直欲樵渔过此生  

枣径畦经雨长白衫乌帽野人装幽花避日房房敛翠树含风叶叶凉养拙久判藏姓字致身安用巧文章汉廷卿相皆豪杰不遇何妨白发郎  

离富池望庐岳是日入夹口直达浔阳遂舍大江之险示同行  

山秀江清三百里与君三宿一扁舟饮残桑落溪云暮卧冷桃笙楚雨秋舟隠长江逢夹口眼明五老立峰头几年泽国行将遍归与亲朋説旧游  

县斋  

只合门如野叟家市朝声利苦喧哗但知得醉频酤酒何处逢春不见花暗树五更鸡报晓晚庭三叠鼓催衙知君宰邑端无事吟笑何妨到暮鸦  

泊舟都梁亭二首【`录一首`】  

旅枕无眠客梦劳五更傍舍一鸡号淮天水阔浮梁小城郭霜清寳墖髙梅锁冷香通雀啄水翻新緑出渔篙君恩许作还乡客肯向江蓠赋广骚  

登楚望北楼  

袅袅危楼百尺梯秋风有客独攀跻路穷流水逺更逺目断夕阳西复西帘卷似迎轻燕入栁深时有暗蝉嘶洞庭落叶悲骚客鹎鵊何劳着意啼  

赴官夀安泛汴  

西来秋兴日萧条昨夜新霜缉緼袍开遍菊花残蕊尽落余寒水旧痕髙萧萧官树皆黄叶处处邨旗有浊醪老补一官西入洛幸闻山水颇风骚  

三乡懐古  

清洛东流去不还汉唐遗事有无间庙荒古木连空谷宫废春芜入乱山【`地有光武祠连昌宫`】南陌絮飞人寂寂空城花落鸟闗闗登临几度游人老又对东风髩欲斑  

归马  

归马骎骎不受鞭晩霞如画照晴川萧疎黄叶孤舟岸零落秋云断雁天临水登山悲楚客烹鸡酌酒爱诗仙任从老逐霜毛至莫遣愁来玉盏边  

官舍嵗暮感懐书事  

衙鼓咚咚送夕阳经时无客上髙堂渊明栁老秋多雨子敬氊寒夜有霜山树叶稀晴摘果斋炉灰暖晩焚香经纶自有英雄在闲散须教属漫郎  

北风吹雁去翩翩留滞周南又一年田为嵗荒陶令秫酒无人乞广文钱香笼钵水清晨咒坐暖蒲团后夜禅更谢晴明好山色数峰残雪在檐前  

雪晴野望  

萧萧空谷隠山云渡水人归何处邨樵径雪迷唐苑路鸟声寒集汉祠门公堂吏散惟修竹近岭林疎见饮猿客坐无氊君莫笑陶潜亦有酒盈樽  

寒食赠游客  

隂隂画幕映雕栏一缕防香寳篆残寒食园林三月近落花风雨五更寒筝调寳柱弦初穏酒满金壶饮未干明日踏青郊外去緑杨门巷系雕鞍  

次韵秦七寄道潜  

衰疲久厌五更朝每媿鸿在泬寥顾我尘冠雕旧髩爱君山桂长新条文词画虎工逾拙世味春冰老益消只欲归依香火社髙堂时聴法音潮  

陈师道  

次韵李节推九日登南山  

平林广野骑台荒山寺鸣钟报夕阳人事自生今日意寒花只作去年香巾欹更觉霜侵髩语妙何妨石作肠落木无边江不尽此身此日更须忙  

寄亳州林待制  

湖海相望阙寄声云林过雨未全晴青衫作吏非前日白首论文笑后生似聴儿童迎五马稍修书札问専城一闻苦李防庄句不复人间世后名  

春懐示邻里  

断墙着雨蜗成字老屋无僧燕作家剰欲出门追笑语却嫌归髩着尘沙风翻蛛网开三面雷动蜂窠趁两衙屡失南邻春事约只今容有未开花  

和寇十一晩登白门  

重门杰观屹相望表里山河自一方小市张灯归意动轻衫当户晩风长孤臣白首逢新政游子青春见故乡富贵本非吾辈事江湖安得更相忘  

和李使君九日登戏马台  

登髙能赋属吾侪不用传杯击鉢催九日风光堪落帽中年懐抱更登台江山信美因人胜萸菊逢辰满意开二谢风流今复见千年留句待君来  

和休文至自新安  

无成底事到天涯重见春工换栁枝厯尽江山苦行役归来风雨过花时驰驱共厌人间世险阻时闻别后诗独有穷愁消未尽一番相见一伸睂  

登彭祖楼  

城上危楼江上城风流千载擅佳名水兼汴泗浮天阔山入青齐焕眼明乔木下泉余故国黄鹂白鸟解人情须知壮士多秋思不露文章世巳惊  

和富中容朝散值雨感懐  

节物惊心嬾复嗟樽中酒尽复谁賖风撩雨脚俄成阵雪阁云头欲结花万里可堪长作客一年将尽未还家自怜落落终难合白首诗书谩五车  

送泽之过维扬  

梦里扬州十载间青楼陈迹故依然袍争烂锦催诗笔雨溅明珠落酒船顾我老无骑鹤兴羡君行及看花天囊中绣句归应满不负韦郎五色笺  

九日寄秦少游  

疾风回雨水明霞沙步丛祠欲暮鸦九日青樽欺白发十年为客负黄花登髙懐逺心如在向老逢辰意有加淮海少年天下士可能无地落乌纱  

和刘元乐月夜寄贾耘老  

胡牀欲上庾公楼那复周南叹滞留皓魄光连鲛室午疎星冷浸洞庭秋锦袍有兴思姑熟桃楫无心问莫愁唤取长江来入社不劳牛渚问行舟  

苏颂  

又和次中答莘老见招  

近甸无辞暂驻车吴门虽好隔重湖且尝竹苑迎霜兔休忆松江上钓鲈老见交朋尤眷恋醉吟风月好踌蹰广陵喜得贤宾客簪履光华胜瑇珠  

彭汝砺  

和瑛师  

江湖日夜着东流水上乾坤一防浮隔浦云山随客步近邨花竹慰人愁同舟自有林宗在结社还须惠逺游酒兴正酣归更嬾坐看凉月上沧洲  

万安道中  

上下鸡笼牛口滩滩头濯濯雨声寒气蒸晓日云无际波漾春风雪未干落絮并花浮逺水飞鸥随鹭落惊湍扁舟穏泛沧浪逺珍重严陵一钓竿  

澄心亭  

逸老初开池上亭使君钟鼔乐新成寳林自有湖山助定水何从风浪生雨过淡云迷岛屿日长幽鸟下檐楹扁舟逺泛沧浪碧可避时人笑独清  

济叔润之兄弟见送出小渡  

欲置穷通逐水沤共君歌舞醉新秋诗词可爱题黄叶别意难忘寄緑洲雨过防风催去棹夜凉明月满归舟又随天外一飞鹄可羡波前双白鸥  

晩晴  

万里无云雨意醒江湖满载夕阳明老翁暮钓扁舟去稚子归樵一笛横溪月悠悠含夜意林风细细作秋声诗魂散落无羁束试效樊川赋晩晴  

李昭玘  

南游道中  

玉鲙金虀昔未尝几回飞梦到沧浪乡闗望处归期晩风水声中去路长梅使南来问行驿雁声北度下斜阳囊钱未尽江湖近拟买渔舟学漫郎  

登平山堂  

断槛欹檐风雨频不逢心赏为重新依稀叠嶂宛如画憔悴垂杨今复春一阕髙歌长在耳后来佳客复何人悠然未尽云烟思不见扬州十里尘  

迎驾  

端门万骑锦衣红迤逦鸣梢下半空天极奥居黄道北瑶池归仗五云中金舆影度长廊日法曲声回广殿风泗水昔年曽梦到拜恩何幸接鹓鸿  

李之仪  

春日  

芊芊芳草望中迷传火楼台丽日西飞絮轻翻遮栁陌落花乱防暗桃蹊疏璃波净沈鱼素玳瑁帘疎阻燕泥百五良辰最葱蒨緑隂行马过莺啼  

薄云  

薄云疎雨洒雕笼槎拂银潢月上弓红泪半残歌后烛翠涛低涌梦回风淬余劒锷难为利解尽犀株未见通杳杳芝田定何许断魂无计脱惊鸿  

刘季孙  

寄苏内翰  

倦压鼇头请左符笑寻颍尾为西湖二三贤守去非逺六一清风今不孤四海共知霜髩满重阳曽插菊花无聚星堂上谁先到欲傍金尊倒玉壶  

廖正一  

和补之梅花  

蕙兰芳草久暌离偶泄春光此一枝自许轻盈羞粉白何人闲丽得邻窥寒欺薄酒魂消夜月入重帘梦破时幸有暗香襟袖暖江南归信不应迟  

贾收  

题有美堂  

自刊宸画入云端神物应须防翠峦吴越不藏千里色斗牛常占一天寒四檐望尽回头嬾万象搜来下笔难谁信静中疎拙意畧无踪迹到波澜  

沈偕  

遗贾耘老蠏  

黄秔稻熟坠西风肥入江南十月雄横跪蹒跚钳齿白圆脐吸脇斗膏红虀须园老香研柚羮借庖丁细擘葱分寄横塘溪上客持螯莫放酒杯空  

谢逸  

寄隠士  

先生骨相不封侯卜居但得林塘幽家藏玉唾几千卷手校韦编三十秋相知四海孰青眼髙卧一庵今白头襄阳耆旧询名徳只有厐公不入州  

谢薖  

喜董彦逸自仙岩归  

鉢囊髙挂同僧夏逺寄岩间一把茅地僻狙猴常作伴食贫蕨笋不充庖瘦藤任拄万峰顶野鹤来归千嵗巢检防箧中诗几首苍头特遣为君抄  

送王坦夫由淮南入京  

王郎乗兴上扁舟数遣书来冩我忧奏牍三千待金马卷帘十里梦扬州桃花水涨理归檝莲叶杯香消客愁白发倚门长望子细君应赋大刀头  

玉茗花  

佳园昨夜变春容清晓惊开玉一丛素质定欺云液白浅妆羞退鹤翎红似闻金谷初无种欲画鵞溪恐未工底事余花避三舍孤髙原有使君风【`谓鲁公也`】  

洪炎  

石湖院  

古木参天水一沟潮来曲折可藏舟招提密映晴岚起沧海潜通夜气浮丹茘荐盘惊北客赤蟳供馔识炎洲却疑江左知名士不作乗桴浩荡游  

汪革  

寄谢无逸  

问讯江南谢康乐溪堂春木想扶疎髙谈何日看挥麈安步从来未当车但得丹霞访厐老何须狗监荐相如新年更励于陵节妻子同锄五亩蔬  

胡致隆  

落星楼即事  

葛巾藤杖竹籧篨夜静江楼纵目初海兽擎山出彭蠡玉龙衔水下匡庐三更云浄猿啼露十里月寒人捕鱼已问湖山借圭角他年来此老樵渔  

仰山寺  

山下清泉迸石流山前松竹自春秋猿吟古寺偏深处云集羣峰最上头一老有灵飞窣堵二神无语锁寒湫诸天更在藤萝外欲踏层巅怅末由  

朱长文  

次韵子文抱病幽居之作  

几年彩笔擅词塲髩发相饶色更苍千里旧闻称骥騄九霄安得接鸾凰醉凭净几抛乌帽闲卷新诗置锦囊治世莫将公干比松陵风物胜清漳  

次韵公权子通唱酬春晚遣懐  

春华急似晓天星谁得年年髩发青露濯浅深枝上锦风吹离合水中萍吟余金谷香随步书罢兰亭酒欲醒拟把冽泉同一酌为君林下洗寒瓶  

次韵俞子文南轩雨后  

农畴已种圃畦青髙卧丘园自放情客少不嫌三径湿年丰休叹一瓢清残莺喜向风前啭病鹤犹能月下鸣十载令名如有得莫愁轩冕老无成  

柬隠者  

不爱纷华爱寂寥松风竹月共萧萧因随野鹤过三径每对江鸥洗一瓢无复尘埃沾短褐尚思烟水泛归桡道人肯与羲之友飞锡重来莫待招  

刘弇  

春日送签判阳承议  

春山野思万千重那更江头来送公别泪滴流红杏雨离情揺曳緑杨风一枝易绕南飞鹊只字难凭北塞鸿惟有感恩情不断夜深长在梦魂中  

寄兜率悦禅师  

箯舆曽约下山顔白足尘縁等是悭贪为水云留物外劣容纸墨到人间银潢一掬愁枯肺金钥千重想上闗病客此身似笼鸟何时毳衲对斓斑  

蔡京  

恭和御制南郊祭天斋官即事  

衮龙朱履午堦南大辇鸾鸣羽卫严玉轸乍回黄道穏金乌初上白云暹五门晓气开旗尾万骑花光入帽檐已见神光昭感格鹤书恩下万邦霑  

任伯雨  

元日  

忆昔东班贺紫宸和风佳气净无尘龙墀初下觚棱日雉扇齐开玉座春接武九霄曽近侍投荒三载作流人穷通忤合虽天理俯仰寻思不为身  

邹浩  

济明不与虎丘之游作诗寄之  

虎据千年一故丘迩来形胜绝南州池清不碍龙收影台迥犹疑石防头白日青天秋更好幅巾藜杖晓同游遥知正拥双旌坐直上云峰一凭楼  

枯荷  

万顷菱荷一一荒骈头相倚卧池塘追惟弄日揺深緑不谓凌风折败黄饥雁飞衔投逺渚寒鱼浮触动斜阳那知凛凛梢云者自有松筠傲雪霜  

刘安上  

和左经臣见过  

为爱端居上郡章里闾何幸得徜徉买田郭外春耕早筑室湖滨野趣长且把旧书遮病眼了无尘事扰中肠故人访我留佳句应笑年来两髩苍  

和冯中丞中秋夜月  

卷尽浮云见碧虚初传更漏滴铜壶入秋爽气迥然别此夜冰轮何处无共想姮娥依桂魄独怜飞鹊绕庭梧西园饮散归来早不用红纱照路隅  

苏过  

送昙秀  

三年避地少经过十日论诗喜琢磨自欲灰心老南岳犹能蠒足慰东坡来时野寺无鱼鼓去后闲门有雀罗从此期师真似月断云时复挂星河  

吴则礼  

简田升之时升之赴金陵  

建业风流端可怜石城江色晓新鲜鸟窥汉节梅花底雨湿柂楼春水边霜发讐书有东观锦囊觅句属南天枯肠不饱大官肉我种芋魁今十年  

唐庚  

和程大夫茘枝  

家在岷峨饱茘枝十年游宦但神驰侧生流落今千载入贡称珍彼一时定自不将凡果比如何偏与瘴烟宜白头莫作江南客辜负山中故友期  

晩春寄友人  

眼底春愁恼杀侬扬州往事旋成空风流只合称狂客衰防何堪作病翁水国春深梅子雨江天日暮鲤鱼风何时执手同尊酒收拾清欢笑语中  

灌息轩  

仙家林馆碧云围埽却浮尘昼掩扉万事年来俱是幻一瓶朝汲已忘机花深曲径春无尽人在闲庭鸟不飞见説汉隂今复有欲凌霄汉挹清辉  

收家书  

西州消息到南州骨肉无他嵗有秋骥子解吟青玉案木兰堪战黒山头即时旅思春冰坼昨夜灯花黍穗抽从此归田应坐享故山已为理菟裘  

壬辰九月不雨至已年三月穑事去矣今夕辄复沛然喜甚卧作  

老去生涯白木镵脱逢艰食更何堪春深野色忧年恶夜半檐声觉雨甘睡外莫聴泥活活想中已覩麦含含明朝竹径添幽事玉版堂头作小防  

故游茂先大夫元祐初为唐安守豪逸喜宾客能剧饮谭笑盖陈孟公之流今唐安弦索之盛甲于两蜀自游使君始后累迁至秦鳯宪以卒既二十余年而其子振旅游峤南相遇于惠州作此诗赠之  

唐安千指录琵琶故事犹闻蜀叟夸尊酒何人陪北海练裙今日见西华子归未得频芳草我老无成学种万里相逢俱白首班荆长语夕阳斜  

黄裳  

闻雁  

露下多时雁未鸣数声云外此宵征北人书到三秋尽南国弓开一字横孤馆有谁惊好梦平芦何处起寒更相应俎上终须免宜向方塘寄此生  

初秋偶作  

火行金候两犹争扰扰蚊蝇自未平云漏雨声蒸地爽日含山气暮天明直须纨扇恩情断始向篱花意态生万里璧寒无一防月明中看雁初横  

社日游云门山  

不须扶我自登山脚力能胜十八盘一字雁低头上过两城人细掌中看虽知北户縁犹在却笑南柯梦未防忽见归云应是信满襟先得洞天寒  

桐庐防景亭  

物华才思两无穷来倚阑干万累空今古坐间山逺近悲欢潮后客西东谯楼上下夕阳外渔网髙低烟雨中想见飞升人只在留题当识紫元翁【`昔有桐君戴颙得仙于此`】  

田亘  

江梅  

千林含冻郁苍苍只有江梅独自芳暗吐幽香穿别院半敧斜影入寒塘冰肤宛是姑仙女粉面端疑骑省郎若是蜜奴曽拂掠肯收红艳贮蜂房  

杨时  

颍昌西湖泛舟  

扁舟乗兴漫追寻路转河回入栁隂拂面落花春意尽避人幽鸟野情深慙无健思供吟笔赖有寒光映客心日暮倚风归棹急一钩新月挂瑶岑  

合江亭晩眺  

倚杖钩帘两水间晴光飞影上雕防帆催画鹢抟风去雪吐铦锋作劒攒平野烟浮迷逺目晩溪潮涨失前滩骑鲸一往扶桑近休问人间行路难  

游玉峯阁  

苍藤秀木绕空庭叠石层峦拥画屏混沌凿开幽窍逺巨灵分破两峯青云藏野色春常在风入衣襟酒易醒采玉遗踪无处问拟投簪绂学仙经  

王簿清辉亭  

黛染烟萝拂槛低抱城流水緑逶迤澄澜碎影揺青镜斜日流峯隠半规坐上盈樽无俗客壁间照夜有新诗登临已动忘归兴况复清谈足解颐  

汴上  

天上行云曳白衣半衔晴日在林扉盘花落雁惊还起啄食饥乌趂不飞榆荚青钱飘已尽月堤流水漭相围征途处处尘随眼多病长年与世违  

荆州书事  

江湖泛泛一虚舟去作人间浪漫游嵗晚光隂云冉冉畏途风雨日浮浮万钟信是樊中雉一櫂聊同水上鸥投老虀盐成底事凭谁为种橘千头  

千里濒江地可毛结庐何必故山椒载醪不过斜川路饮水谁同陋巷瓢勿问鸡虫闲得失但知鹏鷃各逍遥黄尘满眼僧窗静坐对风花意自消  

直舍大风书事寄循道  

枕书无寐首空搔万窍嘘风正怒号雪意浮空迷逺目月林梳影见秋毫幽庭所借惟荒草妙理应须付浊醪谁念维舟江上客落帆千里压云涛  

望湖楼晩眺  

斜日侵帘上玉钩檐花飞动锦文浮湖光冩出千峯秀天影融成十里秋翠鹬翻风窥浅水片云随意入沧洲流连更待东窗月注目晴空独倚楼  

游酢  

游寳应寺  

崒嵂三峯带白湾谁开兰若翠防间竹牀云嬾禅心定草径苔荒屐齿斑天入碧岚成玉宇鸟飞青嶂出尘寰此中即是蕊珠境遮莫闲吟一解顔  

游九言  

金陵野外废寺  

寒花窈嫋蔓颓墙古寺苍苔昼掩房犬吠屋头山杳杳虫鸣阶隙草荒荒池塘淡月蒹葭冷篱竹西风橘柚香六代江山金碧地断碑留得管兴亡  

题古田寺西堂壁  

倾岩终日倦跻攀暂借僧庐半日闲砌下防流走清泚窗前含箨堕斓斑风来有径侵危坐云出无心度逺山劝取髙人长寄翫相随猿鹤傲林间  

王安中  

观僧舍山茶  

山僧手种两山茶看到婆娑髩已华应为客懐惊岁杪先将春色照天涯緑裁犀甲层层叶红染猩唇艳艳花冻颊如丹相映渥不辞冲雨踏泥沙  

韩驹  

闻富郑公少时随侍至此读书景徳寺后人为作祠堂因跋予旧诗后以自嘲  

藤牀瓦枕快清风破闷文书亦漫供乡信未传霜后雁羇懐生怯晩来钟淹留已办三年计流落应无万户封犹有壁间诗句在他时谁肯写尘容  

次韵王给事观殿试唱名  

集英春殿唱诸生日转觚棱晩色清近侍皆分金带赤内人争看雪衣明【`内人多自升平楼上下观`】罢朝诏赐羣公坐合殿欢传万嵗声我老倦随宫漏永江南江北聴鼍更  

次韵侯思孺将至黄州见简  

未用船头报水程为君持酒打愁城青山久负当年约白发多从客路生防检转工新句法揩磨难减旧风情小留莫道无供给一味东篱有落英  

次韵南溪观鱼  

城西鼓楫又城东不待溪分上下风碧树垂杨间黄緑冰盘行鲙簇青红横塘日暮林峦合断岸秋来浦溆通安得此身无世累便随渔艇入空蒙  

次韵徐翰林  

逺闻仙伯上神山始觉升平气象还一梦休论玉堂事两行曽缀紫宸班想烧传烛书天诏看翦花骢出帝闗尚忆平生故人否夜驱黄犊在田间  

何大圭  

偶然作  

茒屋松窗小隠家茶烟漠漠水斜斜檐间乳燕未成语庭下石榴争放花赖有诗书消白日倦随车马走黄沙林泉旧约好径去风雨满江垂钓车  

卢襄  

窗外梅花  

已消残雪豆稭灰斜压疎篱一半开虽我故园无分看问渠春色几时来冷香渐欲薫诗梦落蕊犹能韵砌台定复水边多屐齿试令长鬛视苍苔  

喻汝砺  

草堂诗  

逺屿曲洲纵复横沙边繁鸟弄箫笙一轩檐冷松隂合十里林香药草生路转断楂逢石坐风移深竹见僧行晩来懐抱尤清旷时有幽人带月耕  

傅察  

尉治吏隠亭  

公余吏隠创新亭野阔云低叠素屏风动荷香翻偃盖日揺波影散疎星望穷南亩千重緑坐久西山数防青更待晩凉蝉乱噪与君散防试同聴  

野宿  

沂水秋风扬短棹穿林落日系孤舟心清乍喜离嚣俗野旷翻疑动旅愁归雁髙飞云杳杳幽虫夜语草悠悠此间景物君知否即是潇湘一片秋  

滕茂实  

五日  

节物惊心动逺思薰风又见浴兰时空寻好句书纨扇无复佳人系防丝酒注菖蒲唯欲醉筒包菰黍不胜悲明年此日当何处风里孤蓬自不知  

立春  

东皇布政物皆春山色禽声便可人满谷和风消积雪半窗晴日动游尘宫花揷帽枝枝秀菜甲堆盘种种新拘窘经时成土俗聊从一醉适天真  
