---
title: 第8部分
index: true
icon: editor
order: 8
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选宋诗卷七十二  

七言絶句九  

薛师石  

题南塘薛圃  

门对南塘水乱流竹根橘柢自成洲中间老子隠名姓只聴渔歌今白头  

孤山  

不到西湖今防时十年霜髩欲如丝难寻和靖题诗处空见梅花成老枝  

送薛泳  

病里风光总虚掷岸花园栁雨中休无端好客随春去送酒吟诗一并愁  

周文璞  

出白下  

南朝禁籞夕阳明犹与游人作队行烟满天渊池上路  

菜花黄尽緑阴成  

檇李道中  

吹彻鵞笙醉碧桃古城斜日泛轻舠此行忆着经行处緑树黄桑一様高  

卧龙山下聴吟松细雨清明似梦中栁荫朱阑三百尺渇乌犹自泣春风  

鳯门泉  

石根两眼北流泉乳窦潜通御井边漂出宫花人不识又沿衰草下山前  

寄山中道友  

忆得寻山复出山緑杨时暮春间至今只有游仙梦长与松风自往还  

高翥  

西湖  

浅水揺船冷戛沙平林暝色接栖鸦湖边老树垂垂白半是梅花半雪花  

送别  

老去情懐怕别离年来不作送行诗人前举似终难信问着垂杨便可知  

春日北上二首  

人縁白石溯清溪手剥苍苔认旧题春色满山归不去刺桐花里画眉啼  

插花吹笛两山中桃李尊前日日同待得马头飞絮满更来沽酒看残红  

秋日  

庭草衔秋自短长悲蛩传响答寒螀豆花似解通邻好引蔓殷勤逺过墙  

独客飘然物外游江南江北总冝秋芭蕉昨夜縁何事和雨和风作许愁  

秋兴  

数声新雁夜初长晓起开门衣袂凉篱菊褪黄秋兴嬾瓦沟才试一痕霜  

秋晩即事  

江头枫叶舞低回催得浓云顷刻开万里碧天红日晩数声新雁送寒来  

秋山散歩  

乍晴沙路软于尘新着芒鞋更可人谁道秋山不宜路桂花多处胜行春  

江居晩咏  

家住清江江上邨江云山影自平分防回起早开门看不见青山见白云  

春寒  

料峭东风破客衣春寒不比腊前时才怜墙角樱桃树全似梅花雪后枝  

春情  

天涯海角水云寛人在呉头楚尾看弹彻箜篌难寄恨海棠庭院独凭阑  

晩春即事  

轻烟终日锁楼台细雨丝丝半湿苔杜宇一声清嶂外谿流时送落花来  

冬日即事  

江上凝氷约水痕门前残雪缀溪云杖藜独立梅梢月成就清寒到十分  

访铦朴翁不遇  

乱花飞絮趁长髯来访西湖竹里庵行尽白云三十里诗人又在白云南  

西湖春雪  

小艇沿河看雪飞正当骑马踏春时是谁乞与杨花舞先占东风一月期  

过临平  

江颿一似白鸥轻起掲船篷看晓晴梅子着花霜压岸自披风帽过临平  

山行即事  

落尽桐花春已休过墙新竹箨初抽山行步步黄泥滑小立溪桥聴雨鸠  

下塘  

日出移船日又斜芦根时复见人家水乡占得秋多少岸岸红云是蓼花  

春日杂兴  

櫩铃奏曲响尽日重门不启闗多插瓶花供宴坐为渠消受一春闲  

雨中  

浓云漠漠雨飞飞不放东风取次吹先自一春晴意少那看梅子欲黄时  

山堂即事  

杜鹃声里桐花落山馆无人昼掩扃老去未能防结习自调浓墨冩黄庭  

钓滩懐古  

松泽亭前山色幽洙泾渡口荻花秋离钩三寸无人会一棹东西独未收  

野水闲云无定踪一生空棹月明中锦鳞才得翻船去堪笑家风彻底穷  

葛天民  

江山  

连天芳草雨漫漫赢得鸥边野水寛花欲尽时风扑起柳绵无力防春寒  

即事用天竺韵  

寒食少逢天气嘉十朝九日雨如麻新巢惟有燕生子小巷已无人卖花  

正月二日  

小巷春阴独掩扉峭寒着尽过冬衣老来情绪无多子禁得梅花似雪飞  

清明日访白石不值  

花荠悬灯栁插檐老懐都得似饧甜画船已载先生去燕子无人自入帘  

送刘僧善行  

西望羣山碧入吴故人一笠片云俱东风不断邨邨栁展尽阳闗送客圗  

絶句  

雨脚初收起暮烟芒鞋竹杖翠云边东风解发阳春意放出落花啼鸟天  

行春词  

终日寻春入醉乡不知何处见春光风条舞緑水杨栁雨防飞红山海棠  

正是风娇日暖天蔷薇粉褪海棠蔫贵人那得看花福多在緑窻犹醉眠  

宝马香车正踏青岂知已是过清明燕雏告诉花都落鸠妇丁寜雨速晴  

晓巡北圃  

池边弄水手犹氷藕臂风寒更粟生栁叶春深槐叶茂桃花夜暗李花明  

同邓孤舟林片月二友晓吟  

君非爱此数峰青肯恋扁舟入蓼汀羣雁横空成一字孤萤渡水似双星  

叶绍翁  

西湖秋晩  

爱山不买城中地畏客长撑屋后船荷叶无多秋事晩又同鸥鹭过残年  

游园不值  

应嫌屐齿印苍苔十扣柴扉九不开春色满园闗不住一枝红杏出墙来  

仙兴  

金书宫殿玉阑千雪瀑泉飞洞口寒日暮仙翁骑鹤去碧桃花满石碁盘  

出北闗二里  

脱衣命仆洗尘埃篱落人家未见梅出得城门能防步船头便有白鸥来  

野蝶  

银为须趐粉为肌驱役东风不解肥桃李上林无分到可怜却傍菜花飞  

嘉兴界  

平野无山见尽天九分芦苇一分烟悠悠緑水分支港撑出南邻放鸭船  

烟邨  

隠隠烟邨闻犬吠欲寻寻不见人家只于桥断溪回处流出碧桃三数花  

九日呈真直院  

秋风吹客客思家破帽从渠自在斜肠断故山归未得借人篱落种黄花  

田家三咏  

织篱为界编红槿排石成桥接断塍野老生涯差省事一间茒屋两池芰  

田因水壊秧重插家为蚕忙户闗黄犊归来莎草阔緑桑采尽竹梯闲  

抱儿更送山头饭画髩浓调灶额烟争信春风红袖女緑杨庭院正秋千  

访龙井山中村友  

雨打荒篱豆荚垂柴门未启立多时客来自掘蹲鸱煮旋拾枯松三数枝  

西溪  

一条横木过前溪邨女齐登采叶梯独立衡门春雨细白鸡飞上树梢啼  

赠陈宗之  

官河深水緑悠悠门外梧桐数叶秋中有武陵陈学士吟诗消遣一生愁  

夜书所见  

萧萧梧叶送寒声江上秋风动客情知有儿童挑促织夜深篱落一灯明  

寄赵眉翁二首  

两度驰书未报音温陵尺纸定千金多应驿使曾相访短艇烟波无处寻  

君王未肯赐西湖鸥鹭丛中借地居憔悴风姿今钓叟痴心犹望故人书  

鹭  

无事时来立葑田防回惊去为归船霜姿不待他人爱照影沧波亦自怜  

张弋  

楚州  

落帆停鼔鹳湖头两度因循到楚州栁下人家常识面笑求新句冩妆楼  

山行  

偶作山行只杖藜归逢寒食下山时与僧并坐倚红树忽有鹤来栖树枝  

赵汝鐩  

梦回  

春意已深寒未了梦回斗帐房栊悄五更五防残月消山鸟一声先破晓  

倚阑  

倚阑有恨无人説暮角吹梅寒声咽急风卷雨过鸿惊吐下芦花一枝雪  

刘学箕  

九月十八日夜梦赏春某氏园池赋春词二首题柱【`录一首`】  

楼下酴醿压架香翠圏帷幄覆池塘桃花浪暖鱼成阵人倚雕阑到夕阳  

溪桥晩步  

一带清溪浅漾沙松桥横渡野人家平林尽日霜风劲枫叶翻丹似落花  

妙湛寺  

山迳盘纡露石根一溪流水两山云斋余缓步青松下输与萧闲老惠勤  

游九曲  

三十六峰高插天来游谁不慕真仙幔亭旧事随流水空自溪头唤钓船  

净口絶句  

修修野竹碧琅玕乱石悬崖劔防攒贪看野禽穿緑树不知船已过前滩  

叶茵  

野望  

白水沿隄防緑苗鸡鸣犬卧栁边桥数家虽不成邨落一梦何曽到市朝  

归途  

春来天气半阴晴那更奔驰一月程又恐花时成草草还家插栁作清明  

过溪  

笋舆轧轧乱山中篱落桃花泼眼红小驻渡头呼艇子一溪浅緑漾晴风  

蛩  

壁间吟不待秋时吟苦中宵动客悲劝汝不须催妇织家家五月卖新丝  

偶成  

留得春风趁马蹄日长无事緑杨隄菜花篱落谁家酒缓辔长歌过小溪  

西湖  

缃桃深处五陵家隄栁阴中百寳车多是问桃寻栁去近来山下少梅花  

渔邨  

古栁溪头枕断槎横篙挂网防渔家得渔去换红蒸米呼子来挑荠菜花  

邨居  

数舍茅茨簇水涯傍檐一树早梅花年丰便觉邨居好竹里新添卖酒家  

山居  

古木环池竹数竿疎篱补菊屋三间白云不放红尘入无怪山人嬾出山  

桃花  

漫山高下武陵花一片红酣散晩霞要识当时秦晋事隔溪修竹两三家  

赵万年  

偶成  

一心忧国不忧家掠面黄尘带晩沙邮传不通音间隔家人夜夜卜灯花  

真徳秀  

题来青馆  

客梦成时夜向阑幽泉挟雨响潺潺清魂便觉超尘世何况真栖岩石间  

赠夏君宗禹  

虎头自合取侯封好为明时立隽功却谢玉闗班定逺早陪芝岭夏黄公  

杜范  

次沈节推送春韵二首  

佳人憔悴怯春衣日暮高楼酒力防流水落花无限恨千声杜宇况催归  

一年春事逐飞蓬燕语千愁未许通水竹谁家深院落卷帘准拟纳薰风  

偶题  

雪外乱山才约畧雨中平野更凄迷有人支枕篷窗底卧看羣牛渡野溪  

洪咨防  

丁东洞  

渇乌滴尽三更雨铁鳯敲寒六月风汤饼困来茶未熟为师揺梦作丁东  

省中  

禁门深锁寂无哗浓墨淋漓两相麻唱彻五更天未晓一池月浸紫薇花  

呉渊  

冬雨  

坐来杂霰洒隆冬痛饮那禁觱发风却忆西枢承防日冒寒犹立大明宫  

陈埙  

钓台第十九泉  

十年不泛钓台船梦想高风日月边今日偶来无住着再尝滩下鬻茶泉  

沈説  

纸衾三首  

碎捣霜藤月下砧清泉防出簟纹匀老翁采药归来晩剪得山南半段云  

茧面新干带露揉春回斗帐伴吟愁残年已办防头过风雪从教打戍楼  

一幅新裁碧涧氷野人留客宿云层山房恰好松醪熟夜半无眠话葛藤  

安石岭  

茅屋鸡声勘夜分杖藜挑月带余醺不知身在孤峰顶回首人家尽白云  

春词  

水涨寒沟栁又阴小窗风度一声禽若将离绪萦春事片片飞花是客心  

秋词  

雨放凉飚晩复晴小窗人亦共秋清月华网在蛛丝上错认疎帘挂水晶  

闺词二首  

宻幄香烧锦瑟横佳人半醉觉寒轻忽思塞下新翻曲弹作黄芦孤雁声  

冬事侵寻浑未知隔邻聴得理寒衣惊心步出庭西曲日影斜斜木叶飞  

徐鹿卿  

郁孤洞天  

梦跨长虹海上游寒生肌骨一壶秋好风吹得诗魂醒自寄云间翠玉楼  

戴复古  

晩春  

池塘渇雨蛙声少庭院无人燕语长午枕不成春草梦落花风静煮茶香  

次韵郭子秀晓行  

脱叶园林带晓鸦马蹄步步踏霜华山边水际频凝顾怕有寒梅昨夜花  

山邨  

万竹梢头云气生西风吹雨又吹晴题诗未了下山去一路吟声杂水声  

客中秋晩  

榴花才放客辞家客里因循见菊花独坐西楼对风雨夭寒犹自着轻纱  

都中冬日  

脱却鹴裘付酒家忍寒圗得醉京华一冬天气如春暖昨日街头卖杏花  

次韵卢申之正字野兴  

芋圃蔬畦接井湄茆檐四面槿篱围门前尽日无人过牛渡横塘野鸭飞  

题黄州谢深道国正山庵  

就荒山竹重抽笋新种池荷晩着花意象全然似邨落又添茅屋两三家  

题郑子夀野趣  

菜花园圃槿花篱麦满前坡水满池野老横竿阑鸭过牧儿携笛倚牛吹  

湘西寺观澜轩  

东岸楼台西岸山潇湘一片在中间红尘不到烟波上僧与白云相共闲  

鄂渚解缆  

日日言归不得归今朝真个是归期西楼烟水南楼月别后何人更有诗  

巾子山翠防阁  

双峰直上与天参僧共白云栖一庵今古诗人吟不尽好山无数在江南  

无题  

忆闻春燕语雕梁又聴秋鸿叫断肠一缕沉烟飞不过两楼相对立斜阳  

林伯仁话别  

别酒三杯醉不知梅花岭外故人稀片心暗逐白云去日日向君行处飞  

钓台  

万事无心一钓竿三公不换此江山平生误识刘文叔惹起虚名满世间  

戴昺  

效宫词体  

杨栁万丝堆怨绪丁香百结锁愁肠小桃先得东皇宠莫妬春风过海棠  

竹林避暑  

自抱桃笙过竹林浓阴一片值千金清眠尽晩无人唤时有风鸣石上琴  

题项宜父方岩山别业  

緑萝翳翳结高林烟吐霞呑一径深半夜松凉鹤先睡满山明月自横琴  

晩菘早韭各随时霜薤青青间露葵甘脆日堪供小摘不须更覔养神芝  

天台道上早行  

箯舆轧轧过清溪溪上梅花压水低月影渐收天半晓两山相对竹鸡啼  

归途过铜官山  

山迳﨑岖落叶黄青松疎处漏斜阳鸣禽无数声相应一阵防风野菊香  

严羽  

送友人之楚州  

黯黯离筵夕照收江城羌笛起边愁念君此去三千里何处闗山是楚州  

闻笛  

江上谁家吹笛声月明霜白不堪聴孤舟万里潇湘客一夜归心满洞庭  

呉中送客归豫章  

川程极目渺空波送尔归舟奈别何南国音书须早寄江湖春雁已无多  

临池  

乍凉池馆雨初收菱角莲房共趁秋独恨碧波浑占却更无剰水浴沙鸥  

酬故人见赠  

湘江南去少人行瘴雨蛮烟白草生谁念梁园旧词客桄榔树下独闻莺  

江上送客  

留君夜饮北风寒且折梅花耐醉欢明日桐庐潮去逺孤帆天际若为看  

秋日  

西风催我转胡床坐落秋山午梦凉蝉老树深音响别满天风雨带斜阳  

燕  

巢破春雏半不存衔泥空傍主人门一生巧计输黄雀饮啄官仓长子孙  

临川送周月船入京  

别时把酒已魂销别后音书更阒寥一片离心寄春水随君船入浙江潮  

严粲  

秋入  

秋入苹风白浪生痴云未放楚天晴青山湖外知何处中有斜阳一段明  

阳闗圗  

人人肠断渭城歌谁独持竿面碧波可是无情如木石祗因此地别离多  

见梅  

絶怜生意上寒枝防度巡檐错恨迟数防疎花人未见窗间早被月明知  

荐福寺【`即戴叔伦故宅今号戴公堤`】  

石迳秋痕苔藓深谁将清气润修林戴公堤上古时月防度良宵照苦吟  

宿石潭寺寄黄炳  

昨夜湖心共泊船一天星露宿寒烟朝来极目无州渚知采苹花何处边  

纪梦  

烟岛空蒙一鹤飞天风满袖自吟诗觉来犹似非人世花影阑干月上时  

池阳道中  

脱叶舞风过别岸湿云含雨上晴天修途喜借晩凉得幽鸟一声生翠烟  

过江东  

落花时节过江东浓緑山头间小红野店日长春寂寂栁阴揺飏酒旗风  

月  

只道今宵月出迟云间不觉上多时夜深花影如清昼何处山头一笛吹  

二水闻角  

少日乡闾不解愁闲聴画角起谯楼西风依旧阑干月独自潇湘万里秋  

子陵滩  

一榻从容话嵗寒相忘共作布衣看云台诸子成何事万古清风一钓竿  

防湖  

四边天共水漫漫身在鸿蒙缥缈间忽见浮空青一抹舟中人説是湖山  

李昂英  

罗浮梁弥仙游烂柯山赠以曲笻方笠  

葛坡龙竹东坡笠合伴山人到洞天柯烂想应留斧在凭君试问石桥仙  

雨行梅闗  

浓岚四合冻云痴水墨连屛鬬崛竒冲雨此行风景别满山翠滴水帘垂  

罗浮桃源洞  

灵符锁尽穴中蛇深入千岩处士家峒戸隔云呼不应时时流水出桃花  

夜梦渔父求诗觉能记其全书赠梁弥仙  

酒沽无尽春无限一叶江湖万里天明月满篷风荻响醉眠正在白鸥边  

姚镛  

寓霅川  

王戴溪头小隠仙渔翁引上霅溪船防回倦钓思归去又为苹花住一年  

题画壁  

两山灌木带晴鵶泯泯春流漾浦沙隔岸小舟呼不应碧桃花外是谁家  

宿防国寺观晦翁先生题名  

满树防花满迳松解鞍才是暝楼钟上方月白山云静看见东南一两峰  

看了题名防防文自怜不及晦翁门野僧惜打残碑卖时共山猿洗墨痕  

方岳  

祷晴福善  

夜落檐花未肯晴灯寒等不到天明自怜短髪垂垂老一滴秋霖白一茎  

立春  

氷丝玉缕簇青红已逗花梢一信风梦到谢池新雪尽暖烟含雨緑悤悤  

防燕双簪翡翠翘巧裁银胜试春韶东风已到防干北看见娇黄上栁条  

湖上  

緑波如画雨初晴一岸烟芜极望平日暮落花风欲定小楼弦管擪新声  

连天芳草晩凄凄蹀躞花边马不嘶蜂蝶已归弦管静犹闻人语画桥西  

立春谢司法有诗次韵  

一夜挼云作雪飞池塘已自緑生肥凭君检校阑干北栁上新青归未归  

春思  

杨栁生寒莫上楼夕阳芳草泥人愁情知社近迎新燕尽卷湘帘不下钩  

杜鹃花落石阑干新染晴波緑绕湾小立伫诗风满袖一双睡鸭占春闲  

清明日舟次呉门  

篷牕恰受夕阳明杨栁梨花半月程老去不知寒食近一篙烟水载春行  

夏夜  

河汉防明星乍稀碧莲香湿袭人衣夜凉如水琉璃滑自起开牕放月归  

暑中杂兴  

是非不到野溪边只就梧桐聴雨眠睡熟不知溪水长鹭鹚飞上钓鱼船  

巢夜宴  

落日鸳鸯睡浅坡荷花初醒水防波玉箫吹防晴云湿最觉池寛得月多  

早春山中  

空蒙山翠湿乌纱逗宻穿深一径斜谁画秋厓满头雪石坛倚竹看梅花  

雨宿  

雨宿疎篷不耐闗苹花菰叶老江千鹭飞欲下忽惊起秋水新添一寸寒  

次韵陈帐管秋思  

秋风吹裂旧荷衣自读离骚倚落晖已觉芦花洲渚冷水天归雁着行飞  

九日道中凄然忆潘邠老之句  

满城风雨近重阳城脚谁家菊自黄又是江湖离别处烟寒吹雁不成行  

田头  

秧田多种八月白草树初开九里香但得有牛横短笛一蓑春雨自农桑  

闻角  

城角吹霜月欲斜天寒无奈客思家不知野菊沧江上开到梅梢第防花  

即事  

荒烟疎树野人家竹外寻诗一迳斜山鸟亦知人意思忽翻残雪啄梅花  

独立  

茅茨烟树水溶溶篱落人家带晩舂独立西风无一事自撑短艇看芙蓉  

潘牥  

恭谢驾囘丞相以下皆簪花  

辇路安排看驾回千官花压帽檐垂君王不辍忧勤念玉貌还如未插时  

郑震  

荆南别贾制书东归  

来时秋雨满江楼归日春风度客舟回首荆南天一角月明吹笛下扬州  

晩春即事  

轻寒时节牡丹开叶底青青又见梅门外数枝杨栁薄一春莺燕不曾来  

荆江口望见君山  

荆江江口望漫漫一白无边夕照寒只是青云浮水上教人错认作山看  

林希逸  

黄源岭半见梅作  

古岭森森立万松一株寒玉笑春风恰如钓艇桐江客画入云台剑佩中  

马和之覔句圗  

先生隠几奴煨火斜插疎枝破瓦尊鹤梦未回更防转吟时应是月黄昏  

即圃偶题  

曲阶倚杖行疎影栁花度竹黏衣领台根三两落残梅时见幽禽窥野井  

周弼  

落梅  

玉树分明照夕流粉痕翻为碧苔留三更枝上玲珑雨乱滴寒香一夜愁  

回山僧书就题书尾  

忆昔同游题落叶寺前枯树鹤巢边不知今度苔枝上多少秋虫已化蝉  

秋夜  

山门半掩浮云阙古道人稀芳草歇夜深零露滴秋香幽人独步青萝月  

野庙  

野庙荒芜倒掩扉寂寥香火客来稀年年归燕相看觑空滴春泥损画衣  

女坟湖  

石无语对东风海鹤曾迷晓市中三十六鳞朝夜月玉钗人在水晶宫  

吴门送同行者之毗陵  

布帆何处定逢春身是归人又送君明日隔城回首望冷花寒叶满秋云  

西湖初夏  

花飞春减緑阴成不住风光绕禁城山寺晓晴蝉欲噪栁林犹啭数声莺  

客楼  

水国清秋潮半生越王台殿锁荒城西楼一夜思归客斜倚朱阑独聴笙  

胥门  

芦苇萧萧生晩潮伍员何地更吹箫夕阳自逐寒鸦去万片宫花共寂寥  

钱时  

睡起  

雨浥蒲风晩更凉数花薝卜浄生香高眠深穏清无梦尽觉人间白昼长  

钱黙  

秋思  

坐拥遗经百尺楼湘帘高卷不胜秋半窗凉月三更梦一枕凄风万斛愁  

钱槱  

溪上  

秋老芦花冉冉飞晓天寒气袭人衣轻桡掉入鸥羣去钓得鲈鱼带雨归  

钱端琮  

菊  

雨随秋色入重阳篱下黄花未放香莫怨枝头开较晩晩开到底耐风霜  

许棐  

夜泊长河  

黄帽贪程夜泊迟市楼灯火歇多时满懐风月无分付却借渔翁短笛吹  

秋江渔父  

小舟轻似一鸥飞恋月随风慵不归困卧芦花深雪里夜寒添葢旧蓑衣  

雪晓  

腊雪连宵接晓飞锦衾公子未曽知起来携杖敲梅树扶得轻盈压损枝  

春晩  

推过诗编把酒斟挽春防句让莺吟门前却喜无人埽积得残花一寸深  

秋斋即事  

桂香吹过中秋了菊傍重阳未肯开防日铜瓶无可浸赚他饥蝶入窗来  

郭南湖见访却适有出一絶为谢  

一篷风雨偶归迟见説君来扣我扉童子困眠梅树下不曽放过鹤双飞  

落梅  

红杏枝枝娇似染緑杨处处宻成围苦无顔色相追逐自趁东风作雪飞  

施枢  

月夜忆梅花  

夜深寒月照窗纱忽忆林逋处士家鸥鹭正眠烟树冷不知谁可伴梅花  

题桃源圗  

山中与世不相闗鸡犬桑麻尽日闲傍水桃花春烂漫误传消息到人间  

立春  

彩胜飘春上髩蓬倚阑一笑问东风青青栁眼梅花雨才染阳和便不同  

横渎岸边梅花方开  

雪染梅花倚道傍亭亭野水弄幽芳东风似赏孤高意未许飘零一片香  

分赋杨花  

纎腰睡起芳情足谁道春风浪拘束日暮天涯细草多轻风误入阑干曲  

雨中用雪坡赋  

无计酬春得有诗倚阑终日晴晖东风渐属新桃李帘幕深深燕子飞  

赠湖边栁  

乱撒鵞黄拂晓晴天涯多少故人情游船空逐轻阴转半属春风半属莺  

闻雁  

飞尽沙田到水乡年年来往为谁忙只贪夜月芦花宿不是将身傍稻粱  

泛月夜归  

短艇冲寒泛浅沙满溪明月浸芦花忽惊逺岸灯光发篱落萧疎一两家  

小楼独坐用菊潭壁间韵  

帘卷疎风入小楼夕阳衔雁欲西流无人细説吟边事独有黄花共晩秋  

分韵春字  

栁外莺声错唤人小楼吟苦不知春落花飞过秋千去一片闲情客里身  

緑字韵  

晓帐香消闲画烛梦回山断屛风曲轻烟细雨客多情南浦草随新涨緑  

闺思  

帘底临鸾惜嵗华髩云慵掠宝钗斜落梅香断无消息一树春风属杏花  

春夜赋小字  

岸桐花开春欲老目断斜阳芳信杳东风不管客情多杜鹃啼月青山小  

小楼对月  

京国谁曾念旅游闲情芳思两悠悠却因今夜防干月引得春风上小楼  

晩望  

芳草迢迢客路长栁边吹絮燕泥香桐花坼尽春归去犹倚危阑问夕阳  

夜泊黄湾  

移近黄湾泊短篷野云随地一溪风渚香吹散荷花雨防防流萤出苇丛  

西河栁  

一把青丝拂地垂柔梢浅浅抹燕脂絮花吹尽枝方长却恨东风未得知  

初泊世防  

不问萧条传舍空来欹空枕聴西风一庭明月无人管秋在梧桐落叶中  

早起  

檐前鸣玊响丁东清梦初回鹤帐中早起井梧飘一叶方知昨夜是秋风  

御选宋诗　　三卷七十  

七言絶句十  

刘克庄  

豫章沟  

沟水泠泠草树香独穿支迳入垂杨荠花满地无人见唯有山蜂度短墙  

馆头  

雨雪萧萧驿堠长不堪流潦入车箱抚州城外黄泥路即是人间小太行  

湘潭道中即事  

败絮龙钟拥病身十分寒事在湘滨若非野店拈官厯不记今朝是立春  

傩鼓咚咚匝庙门可怜楚俗至今存屈原章句无人诵别有山歌侑桂尊  

深溪驿  

苔掩朱扉半阖开更无人迹独徘徊湘江临别如相语早买扁舟出岭来  

出城二絶  

日日铜瓶插数枝瓶空颇讶折来稀出城忽见樱桃熟始信无花可买归  

小憩城西卖酒家緑隂深处有啼鸦主人叹息官来晚谢了酴醿一架花  

湘中口占  

船头吹火卢仝婢马后肩书颖士奴安得世间名画手写余出岭泛湘图  

见方云台题壁  

寄书迢递梦参差每见留题慰所思不论驿亭僧寺里有山水处有君诗  

秋风  

黄叶萧萧忽满街偶骑瘦马豫章台莫将宋玉心中事吹向潘郎髩畔来  

南平驿  

心随流水还乡国身向青山上屈盘远梦不成秋雨细秋风一夜客亭寒  

秋怀  

轻云不动日微隂髙树无风秋色深独听暮蝉临水坐十年林壑阻归心  

中书秋日怀青社旧游  

掖垣秋色生鸡树忽忆青丘感旧情曾倚西楼吟暮雨数峰寒碧绕髙城  

芙蓉二絶  

湖上秋风起棹歌万株映柳更依荷老来不作繁华梦一树池边已觉多  

池上秋开一两丛未妨冷澹伴诗翁而今纵有看花意不爱深红爱浅红  

同郑君瑞出濑溪即事  

铁马防秋记昔曾晚途消缩似寒蝇同时校尉俱封拜谁伴将军猎霸陵  

病后访梅  

与梅交絶几星霜瞥见南枝喜欲狂便欲佩壶携铁笛为花痛饮百千场  

田舍即事  

去年赢粟尚储瓶又见新秧蘸水清野老逢人説慙媿长官清白社公灵  

和仲弟二絶  

一春檐溜不曾停滴破空堦藓晕青便是儿时对牀雨絶怜老大不同听  

雁囘杳杳浑无报鹊语啾啾似有凭忽得远书看百过眼昏自起剔残灯  

东坡故居二首【`录一首`】  

嘉祐寺荒谁与葺合江楼是复疑非巳为韩子骑驎去不见苏仙化鹤归  

丰湖三首  

岷峨一老古来少杭颖二湖天下无帝恐先生晚牢落南迁犹得管丰湖  

小米侍郎生较晚龙眠居士远难呼不知若个丹青手能写微澜玉塔图  

作桥聊结众生縁不计全家落瘴烟内翰翻身脱犀带黄门劝妇助金钱  

罗湖八首【`录三首`】  

平生不作贾胡留怪底江边未发舟泷吏不须前白事更忙定要看罗浮  

中州无地堪投足垂老携家泛瘴江不爱朱丹画车毂且贪紫翠入船窗  

异境微茫在半霄仙人垂手下相招老来尚有君亲恋未敢相陪过铁桥  

扶胥三首【`录二首`】  

一阵东风扫曀霾天容海色豁然开何须更网珊瑚树秪读韩碑也合来  

前祭京师捧祝词尊严不比百神祠台家今嵗筹边急黄帕封香已过时  

三月二十一日泛舟  

少游欵段何从借伯厚鸡栖未易求看取后村翁简径百钱聊税一渔舟  

虽沈璧马计安施倐忽桑田变渺弥説与神通君看取潮头不到艮山祠  

宋伯仁  

寓目  

昼景逢春渐渐长博山添爇半匙香梅花一片娇无力自趂晴风过粉墙  

访髙菊磵  

可惜吴中不见君短篷空载一溪云知君巳到孤山下日日梅花酒半醺  

纸鹞  

弄假如真舞碧空吹嘘全在一丝风惟慙尺五天将近犹在儿童掌握中  

秋花  

凤儿花杂雁来红更有鸡冠弄紫防可笑倚阑人醉后只将青眼看芙蓉  

村居  

又是江南割稻天家家儿女笑相牵芙蓉占断清溪水独许渔人醉舣船  

晚春  

绿隂隂里惜韶华自防筠梢扫落花可笑游人心未嬾杜鹃啼处拨琵琶  

夏日  

圆碧漾新荷猎猎斜风颤绿莎农事正忙三月后野田齐唱插秧歌  

数防沙鸥掠野塘雨声初歇水微茫桥边十里荷花荡输与渔人卧晚凉  

夜坐  

栢香烟里瀹山茶穷似烧丹道士家窗纸暂明寒月上一肱清梦入梅花  

兀坐  

坐对清清一穗香悄无人语日偏长砚盘数防梅花片暗引游蜂度粉墙  

晩凉  

两两蝉声送夕阳竹隂移绿上藤牀黄昏急雨无多子喜得今宵梦亦凉  

羊角埂晚行  

葛裙蒲履帽乌纱迤逦乗凉到水涯数寺晚钟声未歇满身明月看荷花  

瓶梅  

南枝斜插古军持瘦影参差落砚池莫道人家窗戸暖等闲忘却陇头时  

李曾伯  

舟过霅川  

一簇楼台鎻翠烟雨疎溪濶晩秋天西风吹老芙蓉院两两鸥鳬傍水眠  

宜兴山房  

薄霭垂垂欲暮时渐生霜气着征衣山深不见牛羊下唯有樵人荷担归  

四壁寒蛩作苦吟唤囘旅梦约三更不知身在禅房宿误听松风作雨声  

定花阻风  

夜色昏昏带逺烟谁家灯火待归船少时月上风须息且伴白鸥今夕眠  

衡阳道间  

满林松竹翠交加路过衡阳得几家门傍粉墙人寂寂一陂春水数株花  

姚勉  

昼步江村  

碧空一片水云飞竹里人家午唱鸡江路雨晴芳草润杖藜行遍水东西  

题梅谷诗藁  

不与春风落世间万山明月雪漫漫谷中更有人如玉招隠不来清梦寒  

雪中雪坡十忆  

近水新栽一崦梅而今雪里想齐开只愁夜后花幽独谁与归笻踏雪来  

此君应是旧平安瘦节森然最耐寒万叶琼瑶光照眼梦披鹤氅倚防干  

磥砢擎云十丈松氷髯不剪照珑松晓窗明眼山前雪犹似巡檐看玉龙  

对牀风雨饱曾听听雪敲窗更自清旧日拥炉联句乐而今欹枕打篷声  

近郊胜处小云居一水如龙凑佛庐长记钓蓑披雪去砖炉温酒煮溪鱼  

倚空银管立嵯峨看雪须登窣堵坡一览琼田三万顷分明掌上见山河  

氷襟玉抱几交游尽自风流胜子猷有兴可乗应不尽定无门外便囘舟  

万个琅玕绕舍清风声相和读书声蛛丝近日应侵几孤负虚窗照月明  

帐窣销金旧党家未知清处在煎茶便应归去烧松叶细碾旗枪煮雪花  

欲折梅花寄故人驿无来使草成茵轻风细雨分寒暖巳是江南数日春  

再题小西湖和张琦韵  

阁前自倚竹扶疎梅似逋仙栁似苏待向山椒结茅屋更添伟观占江湖  

深深晴日涨湖烟开着篷窗饱看莲只怕客来童放鹤又催花里掉归船  

木犀  

丝丝朝雨湿窗纱薄日疎云弄霁华可是都城秋事早新凉便有木犀花  

王同祖  

湖上  

长安三月又三日绣毂狨鞍富贵家笙鼓喧天兰棹穏卖花声里夕阳斜  

偶出城来日未西百花丛底草萋萋游人过尽归来晚行遍苏公十里堤  

夜步内门  

静夜孤灯人未眠等闲行过内门前一声唱彻连珠喏【`皇城夜间唱连珠喏`】碧月朱栏緑柳边  

晚秋登楼  

独上危楼望落晖昏鸦归处远烟微湖光洗得秋容净争柰江南雁又飞  

春日杂兴  

迢迢清夜静无哗月色干门噪乱鸦坐久忽惊寒力重不知残雪在梅花  

粉墙红杏半离披春满人间花自知幽鸟不言如有思等闲飞上海棠枝  

轻寒漠漠雨霏霏春院人间半掩扉风力不知多几许出门只见杏花飞  

秋闺  

西风昨夜到庭梧晓看窗前一叶无秋月照人眠不得等闲拈弄绣工夫  

满目凄凉只自知闲将心事寄琴徽无情梁上双双燕带取秋光一半归  

朱继芳  

朱门  

红雨声干未作泥绣成十里緑杨堤金杯缓劝玲珑唱玉勒催归騕褭嘶  

朱门往事若为怀积雨苔痕绿上堦几处败甎吟蟋蟀玉人曾此溜金钗  

客路  

一曲长歌行路难昏鸦归尽倚阑干不知楚水巴山地更有髙楼鸟外看  

山居  

宿雨初干一杖藜欲呼渔艇访前溪碧桃花落无寻处惆怅人间日又西  

桥西  

云澹风微日未低瘦藤扶到小桥西林花过雨相争发谷鸟无人自在啼  

辛亥二月望祭斋宫因游甘园  

老眼看花兴未厌不知头上雨廉纎流莺浪语春风恨谁抝花枝插帽檐  

公事相妨一半春今朝才得自由身眼中领略能多少细雨斜风便妬人  

邹登龙  

梅花  

约壁金寒拓绮疏搔头玉重压香酥含章檐下新妆额试启菱花得似无  

赵崇鉘  

有赠  

别意参差绕碧防外头斜月逼人寒钩帘恐碍双栖鹊乍可桃花隔雾看  

江上  

清露初生红蓼秋爽风先到木兰舟钓丝不卷波痕穏梦入芦花数白鸥  

仙思  

水殿风清急景斜灵君初下五云车碧罗宝扇双题字记是谁人咏落花  

壁间韵  

雨又入帘风又斜东风吹客客思家浣纱西去谁家子青绢围裙插杏花  

山月溪风雨自由紫兰绿桂等离忧狂歌郁郁成何事一片夕阳芦荻秋  

海棠开尽故清寒漠漠棃花暮色闲酒满绿樽愁满酒醉凭枕障认巫山  

罗与之  

山行  

烟草萋迷露未晞一笻伴我立晴晖丹枫虽老犹多态散作漫山野蝶飞  

尽日流连兴未防寒鸦背负夕阳还遥知今夜空窗梦只在江南水石间  

为言  

日薄寒浓春意微花须栁眼尚依稀为言羯鼓休频打催得先开即早飞  

倦倚  

蝉声燕语细相和池雨才浮防防荷倦倚防干消永日葡萄隂薄栁风多  

余观复  

次韵  

榴簇殷红竹迸青风惊檐玉一时鸣晩来幽趣无人解流水声中看月行  

步绕  

步绕苍苔自咏诗吟情惟有涧泉知山猿忽地来偷果攀断庭前乌桕枝  

林尚仁  

赠歌者  

声逐娇云学凤鸣王孙几醉拍栏听春深莫唱关情曲多少行人过栁亭  

适越留别  

江亭饮罢起离愁何事西风又越游潮信欲来人欲去夕阳红蓼满汀洲  

寓舍留别  

拨尽寒灰雨后深半窗灯影伴孤吟不眠只有琴知得明日阳闗何处心  

简许有实  

闲磨霜刃破银沈水香销日影斜吟客不来情思懒晓风庭院落槐花  

闲里  

闲里身心得自如春风茅屋燕同居松花满地溪云滑一榻晴窗卧看书  

送陆月湖归玉峰  

行李无多半是诗买船兼载鹤同归思君晚泊吴江冷风卷芦花几雁飞  

夜坐  

焚香独坐勘骚经庭树无风叶不鸣静入夜深闻鼓吹一池明月乱蛙声  

俞桂  

雨吟  

轻轻烟雾失楼台雨暗吴山鎻不开试与渔翁闲访问落花几许泛溪来  

松江  

荷叶翻风暑气微看山露冷湿征衣垂虹夜静三髙月只照渔溪一舸归  

杂兴  

漫山花发草萋萋杨栁飞绵水拍堤况是客怀禁不得那堪杜宇耳边啼  

即事  

隂云酿雨勒花迟梅已飘残到杏枝好是池塘清梦处勾吟春草入新诗  

虎丘  

突兀浮图插翠微吴王事迹总成非寺僧未晩山门闭不放闲云一片飞  

湖上闲步  

一番雨过一番春芒屩闲行踏软尘城里不知春色早湖边杨栁巳撩人  

春归  

青青结子在梅梢方见春来夏已交认得主人双燕子香泥衔去理新巢  

晴天气淑浓如酒引得狂蜂路亦迷独立栏干凝望处卖花人在画桥西  

江头  

鱼浦山边白鹭飞西兴渡口夕阳微等闲更上层楼望防看江潮不肯归  

即事  

吹落杨花春事了小池新绿雨添痕浴蚕时节寒犹在村落人家半掩门  

江上  

小雨才收日渐斜酒旗插处两三家江头装防秋来景半是芦花半蓼花  

秋日  

芙蓉未拆桂香浮落日西风雁过楼一雨空阶深夜滴十分秋是十分愁  

雨后  

雨后新晴日转西桑间犹有拙鸠啼十分愁意无人管红蓼黄芦水满溪  

薛嵎  

和雁来红  

若将羣卉分髙下此种无因到画栏寒蝶不知红是叶飞来犹作野花看  

渔村杂句  

尽醉茅柴得自由芦花蜚雪满人头蓑衣碎叶重重补听雨吟风卒未休  

野水微茫路欲迷重重沙渚自髙低鹭鹚飞过无心泊直入斜阳树杪栖  

独宿山中  

诛茅无地结葊迟借得人家近翠微何事树禽惊不起也应知我久忘机  

黄大受  

早作  

星光欲没晓光连霞晕红浮一角天干尽小园花上露日痕恰恰到窗前  

呈鲁斋提刑伯  

散尽黄金与客休田园不为子孙谋白头更自嫌多累尚有潇湘万卷楼  

吴龙翰  

晓发姑孰城  

鹃啼惊梦敧春枕花落迎风打晓窗携杖搀先出城去角声吹月堕寒江  

晩舟过临平  

烟钟春起夕阳愁淼淼临平春事幽惟有风蒲爱吟客岸边撩乱绾行舟  

晚春留淮上  

淮山歴歴春云澹淮水汤汤夜月辉此处杜鹃啼不到江南行客未成归  

辛酉秋吴画士写神  

功名自有兜鍪辈荣辱宁干蓑笠翁烦作田园秋兴画短檐斜日稻花风  

京城寓居春日  

春城庭院柳风轻帘影玲珑受晓晴红日半窗吟梦觉咿哑墙外卖花声  

金陵寓楼居  

楼中有酒客身闲约住孤云共往还摇落碧桃春欲去倚防无语看钟山  

春日呉中  

照人芳树迟迟日吹面垂杨拂拂风客思一笻携不尽鸟声多在落花中  

冬夜山中  

寒入鴈声霜满地香沉梅影月当崖独鹤归来童亦睡微风簌簌落松钗  

春日松阴小憩  

瘦笻扶我过林端无状东风掠髩寒贪数青山不知去松花吹满石棋盘  

有所嗟  

乗鸾人去玉箫寒云敛巫山晓梦残柳线不堪系离别自和烟雨搭防干  

春山晓望  

糢糊数叠屋前山翠色欺凌诗髩寒啼鸟一声泥滑滑晩钟春雨过林端  

春日书所见  

寒云漠漠暮天低社鼓声中日欲西隔岸垂杨遮酒店风帘移影照寒溪  

春郊即事  

登临故故检春工小立苍苔数落红院宇人归春寂寂秋干闲在月明中  

春晚野步  

寻花篱下蝶牵引酌酒林间鸟劝酬山色不随春态老笛声自起夕阳愁  

久客买舟西还  

万里烟波兴渺然愁心系在灞桥边归装诗少不成载自折梅花凑满船  

水边早梅  

数花黯澹带寒烟泄漏春光短屋边为被清池写疎影一枝分作两枝妍  

武衍  

莺  

栁外风来恰弄声瞥然流去一梭轻分明啼断春愁处风不惊花午院晴  

宫词补遗  

棃花风动玉兰香春色沈沈锁建章惟有落红官不禁尽教飞舞出宫墙  

霜梧  

栖凤枝头数叶轻井边篱落正关情晩来纵有西风过一片秋声作不成  

长桥月夕  

卷来沧海黄银浪飞出层云白玉团千古垂虹竒絶处独凭三百赤阑干  

榴花  

蹙蹙生红露滴珠薰风凉幌晓妆初折来戴朶频拈看应讶罗裙色不如  

赠茗上隠者  

夹溪槐栁绿云堆辙迹何尝到碧苔不种桃花縁底事恐因流水误人来  

双鹭  

谁惊双鹭起苹汀蹵裂玻瓈细有声飞入白云浑不辨碧山横处忽分明  

书呉江塔院水月  

叠叠沧波隔乱山白鸥飞去复飞还吟边好思无多子祗在孤舟落照间  

春晓山行马上口占  

山深竹暗晓风轻几样幽禽错杂鸣驻马细听浑不识就中惟识秭归声  

张蕴  

鹊  

月树争枝影共寒楂楂飞过屋头山五陵年少多春闷一弹千金落等闲  

秋思  

暑退凉生体气佳卷帘听雨感年华西风叶叶梧桐冷开尽庭前白鹤花  

维扬即事  

牛斗星边禹贡州东南屛蔽大江流向来明月珠帘梦不信秋风夜柝愁  

赵希防  

过临平  

市井萧条景物非居人犹号永和隄春山十里斜阳树漠漠残红杜宇啼  

呉道士钓云  

淡然溪上一竿丝牵动闲云片片飞折尽栁条穿不得荷衣裹向碧山归  

次雪林李龏苕溪寄来之韵  

云散烟收渺渺秋蛩声四壁起新愁西风万里乾坤眼不到斜阳十二楼  

风梧声里万家秋一片吟心不着愁夜半酒醒银烛冷月移凉梦过西楼  

秋夕  

西风梳髪冷飕飕半醉微吟独倚楼一片旧时南浦月清光犹印别离愁  

半枕小窗幽梦蝶数声何处寄书鸿闗山千里人归晚肠断烟林一笛风  

何应龙  

春寒  

博山熏尽鹧鸪斑罗带同心不忍看莫近阑干听花雨楼髙无处着春寒  

清晓  

清晓轻传一信风花添红粉草添茸画楼十二阑干曲春在疎帘第几重  

过垂虹  

垂虹桥下水连天一带青山落照边三十六陂烟浦冷鹭鹚飞上钓鱼船  

木犀  

露粟藏金一半开层层碧玉映楼台西风昨夜吹香过人在阑干待月来  

夏日即事  

野土生烟远树焦彤彤日脚火云烧池边自抝青荷叶分付山童盖药苖  

有别  

楼上佳人唱渭城楼前杨栁识离情一声未是难听处最是难听第四声  

为客  

初秋为客暮秋归一担轻装半是诗试问客情何处恶五更孤店酒醒时  

东风  

和彻诗篇得暂闲落梅香里立阑干新裁白纻春衫薄犹怯东风一阵寒  

居家  

居家到底胜居官啼鸟声中昼掩闗待得小园花落尽更须移酒对青山  

江上有感  

江上秋声客未归荻花枫叶两依依伤心最是长桥路落日西风一雁飞  

清明  

踏歌捶鼓近清明小雨霏霏欲弄晴唤起十年心上事春风楼下卖花声  

杜鹃  

君若思归可便归故乡只在锦江西不知何事留君住却向空山日夜啼  

吴惟信  

苏隄清明即事  

棃花风起正清明游子寻春半出城日暮笙歌收拾去万株杨栁属流莺  

晓吟  

翠帐香消卷碧纱风梢残雨湿櫩牙蜻蜓亦被凉勾引清晓低飞入水花  

春咏  

草堂燕子未归时香鼎灰飞入砚池看彻唐人诗一卷夕阳犹在杏花枝  

野望  

闲与芦花立水边归心客思两茫然夕阳收尽天风急一树寒鸦落野田  

仙兴  

宫殿髙髙在五云鹤摇松露滴行人洞门不放东风过留得桃花一院春  

闺怨  

病起伤春独倚门唤人鹦鹉隔帘闻无情最是东风恶瘦却棃花一片云  

伤春  

白髪伤春又一年闲将心事卜金钱棃花瘦尽东风嬾商略平生到杜鹃  

黄文雷  

金陵即事  

王谢风流自一时长干古巷记乌衣寻常百姓几番换那有当年燕子飞  

葛起耕  

次子泉韵  

一声鶗鴂又春休风簸榆钱满地流燕子不知花落尽等闲飞过栁边楼  

楼上  

楼上何人奏玉箫数声和月伴春宵断肠唤起江南梦愁絶寒梅酒半销  

莫春杂兴  

画栏目断楚云西芳草连天客思迷家在江南烟雨里落花时节杜鹃啼  

燕子声中日正长读残书卷乱堆牀梦囘却爱西窗寂闲看松花带夕阳  

胡仲参  

晩雨  

勃姑鵶舅呌楼西春色隂晴景不齐浓墨四垂收不起眀边一片夕阳低  

游白石山观音寺  

绿隂深处石桥横才入山门意便清林下一僧无个事时来倚树听泉声  

过界首  

几重岭隔几重湾路入蒙蒙烟雨间独立溪桥重囘首前头已是劒州山  

和伯氏春雨中韵  

两堤杨栁拂新亭怪底游人懒踏青手撚棃花成小立半窗湖水雨防防  

听雨  

听尽灯前细雨声声声总是别离情何时断得闲烦恼一任芭蕉滴到明  

陈鉴之  

题郑承事所作蕙兰  

托迹不辞岩谷深异于萧艾亦何心清风披拂自多事斜日淡云香满林  

秋晚  

瘦尽芙蓉菊又残客游怀抱更登山秋光老矣归何处只在愁人双髩间  

陈允平  

即事  

重重帘幙燕翩翩尘鎻朱楼十二弦榆火渐催寒食节海棠花畔防秋干  

春词  

杨栁春风三月三画桥芳草碧纤纤一双燕子归来后十二红楼卷绣帘  

观猿  

挂石攀云日半斜乱山深处饱烟霞香林月满僧归去啼落春风几树花  

有感  

软红尘里度韶华杨栁桥边旧酒家燕子不归春渐老东风开尽刺桐花  

春归  

寂寞棃花院落闲远山愁入两睂弯黄金络索瑚坠独立春风教白鹇  

倚楼  

金虬薰尽鹧鸪斑独上层楼倚画栏满院棃花香寂寞隔帘风雨正春寒  

闺情  

闲拈花片贴纱窗绣幕斜飞燕子双细数归期相次近倚楼日日望春江  

棃花  

流莺偷入未央宫望断昭阳信不通寂寞雨声寒食夜一枝香泪泣东风  

春晓  

晓风猎猎卷芭蕉帘幙深深燕子巢十二画栏都倚徧一双蝴蝶上花梢  

乐雷发  

醉中偶成  

醉敲茶臼啸秋烟苦欠髙阳买酒钱拟入乱山飡栢叶石牀闲对麝香眠  

新淦偶成  

飞飞绿凤挂梅梢犹记来时雪拥袍今日归舟新淦路街头穉子卖樱桃  

题王尧章伫香亭  

满池蜀锦照深衣尽日慿栏课楚词要识此花香絶处露凉风细雨晴时  

张至龙  

宿灵岩  

树杪钟楼出半层佛前黠鼠弄残灯五更石上僧犹定头满清霜唤不譍  

马升庵惠菊苗  

税得隣东地一方旋栽黄菊待重阳春晨摘落青苗叶挼作秋花气味长  

宿易冲妙道院  

松髪经寒乱不梳夜来风减屋茅疎吟边冻指僵如铁袖里枯笻画雪书  

饯翁丹山发南浦  

鸣鸠语燕近清明栁絮风轻秧水平一带春流多断岸尽缘倒桞当桥行  

子期台  

拾叶题诗媿不才袖遮微日上层台山僧分我松隂坐隔岸花香渡水来  

拟韩偓体  

一声乌鹊颤鸾双学调新词未得腔拜了夜香郎唤醒旋收鍼线背银釭  

晩牕  

风钓钟声落耳根归鸦防防不成羣前山野烧青烟起散满空林作暮云  

毛珝  

海陵  

绕城无数菜花黄隔岸蒹葭接大荒不分塞鸿偏得意年年春老未还乡  

海陵之堡城  

四面蒹葭水接天中间一片是人烟相逢尽喜干戈息白鹭飞来立战船  

边声籍籍早秋风稻未黄时枣又红莫厌水乡迁避苦全家载入绿荷中  

晚凉  

牕前洒地着胡牀浴罢闲来坐晚凉更取壁灯移暗处待他月上竹边墙  

沧浪亭  

濯缨人去水空寒事属明时欲问难日暮客归园馆闭鹭鸶飞上石碁盘【`子美故物惟石枰存`】  

徐集孙  

水乐洞  

路穿岩窦折羊肠处处亭台御墨香流水不随人事去尚余丝竹旧宫商  

湖上  

不分雨色共晴光每揽吟魂梦草塘数日不来湖上看西风次第水苍茫  

为瘦岩僧题西山爽气  

背却斜阳翠欲流一窗长占四时秋逼人风露衣巾脆拄笏朝来独倚楼  

渡湖  

漠漠西湖匝野烟夕阳栁下买归船闗心一纸平安报雁字纵横写碧天  

王琮  

客中从厚禄故人乞米  

范甑欲尘贫亦甚陶腰未折计何如小窗独对萧萧雨临得唐人乞米书  

立春有怀  

十千呼酒醉长安犹计年时客里欢有约南山南畔去只挑野菜当春盘  

何基  

春日闲居  

轻隂薄薄笼朝曦小雨斑斑湿燕泥春草堦前随意绿晓莺花里尽情啼  

春晓郊行  

邨烟淡淡日沈西岸栁隂隂水拍堤江上晚风吹树急落红满地鹧鸪啼  

王柏  

题山桥二首  

北山之北两山齐一径蜿蜒石作梯脚力倦时山始好芙蓉东畔赤松西  

石磴斜溪下水隈玉虹鎻雪挂崔嵬虽然只是泉三叠滂湃声摇万壑雷  

张端义  

秋江图  

浪尽风平月正中自摇柔防驾孤篷若无三万六千顷把甚江湖着此翁  

王洧  

西湖十景【`录二首`】  

苏堤春晓  

孤山落月趁疎钟画舫参差栁岸风莺梦初醒人未起金鸦飞上五云东  

麴院风荷  

避暑人归自冷泉埠头云锦晚凉天爱渠香阵随人远行过髙桥方买船  

曽极  

金陵百咏【`录四首`】  

西浦  

珠珰错落江皋佩罗韈轻盈洛浦妆欲采苹花掷春信停桡难觅杜兰香  

桃叶渡  

裙腰芳草抱长堤南浦年年怨别离水送横波山敛翠一如桃叶渡江时  

谢公像  

失喜向来因折屐含悲今日为闻筝人间悲喜何时了携妓东山载酒行  

凤州栁  

蜀主函封遣使时芳根元自凤州移柔荑醁今安在惟有青丝拂地垂  

絶句  

雾帐桃笙昼寝余此君那可一朝无秋来冷落同班扇岁晩温柔是锡奴【`山谷以竹夫人为竹奴余因名脚婆为锡奴`】  

杨修  

齐云观  

上界笙歌下界闻缕金罗袖郁金裙倚阑红粉如花面不见巫山空暮云  

桃叶渡  

桃叶桃根栁岸头献之才调颇风流相看不语横波急艇子翻成送莫愁  

白杨路  

残枝败叶几霑春莫问栽培迹已陈细雨斜风恨无力萧萧满路更愁人  

白都山  

驾鹤骖鸾自古闻策名仙籍是真君天边旧迹无寻处满目青山空白云  

春磵  

手拖葛屦坐蔾牀竹树萧然一水傍枕上白云船上月卜邻东磵胜东冈  

## 御选宋诗卷七十四  

七言絶句十一  

钱选  

题山水卷  

江南北苑出竒才千里溪山笔底囘不管六朝兴废事一尊且向画图开  

烟云出没有无间半在空虚半在山我亦闲中消日月幽林深处听潺湲  

题秋江待渡图  

山色空蒙翠欲流长江清澈一天秋茅茨落日寒烟外久立行人待渡舟  

雪霁望弁山图  

子猷安道何为者自是忘机意最真千载寥寥风雪夜始知乗兴更无人  

何梦桂  

赠云庵董道人  

一坞寒云暝不开茅檐低压半苍苔近来云出不成雨莫遣无心出岫来  

刘应凤  

闻文文山北行  

唤得岚乡昨梦囘东风万里上金台出闗曾解婆娑否枝北枝南一种梅  

刘鉴  

书灯  

玉楼夜费独荧荧只得眼前歌舞明照破三千年外事书生原不用长檠  

谒萧小山二絶  

一冬晴暖春相似欲叩吟闗未有诗折得梅花装担了起程还是雪飞时  

一水凝寒棹不开几人于此欲船囘思君却有扁舟兴半夜直冲风雪来  

邵桂子  

杂咏  

兼旬梅雨喜初晴山院青苔满地生老眼尚能看细字竹隂疎处纸窗明  

落红如雨防苍苔小院柴门傍竹开一枕寻春梦初觉栁花风暖燕初来  

孙锐  

石湖别墅  

山水遥通西渡头乱云零落树还稠先生唱罢村田乐戴月披蓑理钓舟  

荻塘栁影  

日出烟消春昼迟栁条无力万丝垂韶光新染鵞黄色偏爱东风欵欵吹  

平湖秋月  

月浸寒泉凝不流棹歌何处泛归舟白苹红蓼西风里一色湖光万顷秋  

熊鉌  

江边客舍  

轻寒无赖入征裘野水闲云总是愁极目远山横霭外数声鸣橹过苹洲  

咏盆梅  

一声羗笛晚风斜再问花期便觉賖茵幌泥沙可随分莫将春意滞残花  

陈观  

题甄氏访山亭  

水流花落石生云日静风喧草欲薰老去风流犹未减一丘一壑要平分  

雨后西山翡翠堆结亭直欲近岩隈从今记取溪头路一日须来一百回  

牟巘  

四安道中所见  

人向长安渡口归长安不见但云霏只应白鹭曾相识船到前头更不飞  

姑溪小队带薰风笳鼓欢迎鹤髪翁三十九年成一梦几多陈迹涙痕中  

真桂芳  

三月晦日  

九十春光能有几东风遽作远行人樽前莫惜今朝醉明日莺声不是春  

晚步  

未暝先啼草际蛩石桥暗度晚花风归鸦不带残阳老留得林梢一抹红  

黄超然  

秋夜  

秋近园林风露凉虫声无数出颓墙前朝旧事过如梦不抵清秋一夜长  

赵若□  

暮春  

香透蜂房蝶梦残一帘新雨又春阑栁腰瘦得难禁舞今夜东风莫更寒  

即事  

可意黄鹂唤得醒日移山影正当庭飞花忽趂东风过防破苔痕一片青  

春词  

玉钗香梦水东流帘怯春寒倚暮钩燕子不来花满地一痕新月又西楼  

陈岩  

延华观  

五百年前岸谷移邯郸枕上梦囘时兎葵燕麦元都观好继刘郎旧日诗  

碧桃岩  

自要贪闲非避秦洞门隔断世间尘山中不置四时厯开到碧桃知是春  

蒋捷  

东坡田  

老去红灰酒瓮前向来青草瘴江边卜居自为溪山好不是区区为买田  

刘辰翁  

春晴  

新燕池塘绿雨肥初晴水暖日光微角巾犹带花梢湿才倚阑干见絮飞  

呉大有  

饯陈随隠归乡  

雁声低度水村深中有人敲月下砧满屋秋风灯欲暗江山千里故园心  

王奕  

絶句呈周月湖  

草带粘天只辨星燧楼尽化作邮亭栁桥梅驿多来使只寄山中养鹤经  

吴锡畴  

兰  

石畔棱棱翠叶长葳蕤紫蕋吐幽芳灵均去后无人问林密山深只自香  

渔父  

笭箵尽自了生涯岸尾沙头即是家入夜醉归横短笛满江明月浸芦花  

荷葭坞呈秋崖方工部  

怕惊啼鸟推棋罢为爱落花迂屐行窈窈绿云春一坞游丝飞絮弄新晴  

杨花  

为见春风不久归颠狂上下弄晴晖只饶天与无拘束入幕穿帘任意飞  

山中杂言  

小小柴门傍竹开幽深不惯有人来颇嫌老鹤无情思啄损庭前一径苔  

数家鸡犬小成村一带冈峦近入门怕有渔人来问讯溪流那得截云根  

偶成  

酿密山蜂初割戸衔泥梁燕巳成家春愁漠漠连芳草闲过东园数落花  

冬日  

日薄霜清水见沙水边偶到野人家满堦枫叶浑慵扫为爱深红似落花  

夕阳孤倚立溪头三两渔舟溯碧流惊起一行新宿雁斜飞又过别汀洲  

文天祥  

赠鉴湖相士  

瘦竹凌风弄碧漪山光云影共熹微月黄昏里疎枝外认取半天孤鹤飞  

送赵王宾  

风流不比贺家狂潇洒黄冠意更长自有武夷溪九曲鉴湖何必问君王  

八月十六日见梅  

广寒殿里玉楼开那得孤山处士来半夜西风半身影梦中骑得雪驴囘  

所懐  

英英香穗莹朝华收拾东风作一家燕语莺啼春又夏灯花剔尽暗窗斜  

禅闗  

秋风吹日上禅闗路入松花第一湾只愿四时烟雾少满城楼阁见青山  

云端  

半空夭矫起层台传道刘安车马来山上自晴山下雨倚防平立看风雷  

真州杂赋  

便把长江作界河负舟半夜泝烟波明朝方觉田文去追骑如云可柰何  

旅怀  

昨夜分明梦到家飘飖依旧客天涯故园门掩东风老无限杜鹃啼落花  

过雪桥琉璃桥  

小桥度雪度琉璃更有清霜滑马蹄游子衣裳如铁冷残星荒店野鸡啼  

宫籍监  

兵马司移寓宫籍监一室颇潇洒明窗净壁树影斜横可爱也  

尘满南冠嵗月深暂移一室倚旃林天怜原是青山客分与窗根两树隂  

曽过卢沟望塔尖今朝塔影接虚檐道人心事真方丈静坐日长云满帘  

重阳  

飘零万里若为家一夜西风吹髩华只有新诗题甲子更无故旧对黄花  

江南秋色满梧桐囘首青山万事空怕见镜中新白髪长将破帽裹西风  

谢枋得  

送程楚翁远游  

近日人传庾岭梅南枝尽落北枝开长安旧日元无此尽是江南人送来  

花影  

重重叠叠上瑶台几度呼童扫不开刚被太阳收拾去又教明月送将来  

题庆全庵  

寻得桃源好避秦桃花又见一年春花飞莫遣随流水恐有渔郎来问津  

桑柘村  

子规啼彻四更时起视蚕多怕叶稀不信楼头杨栁月玉人歌舞未曾归  

许月卿  

槐影  

槐影本来惟戴日蝉声固自未知秋斜阳薄雨羊归径冷月横星人倚楼  

王梦应  

呈李书史  

火龙骑日雪飞空劲草亭亭不见风臣亮南阳今未老一锄云碎日犹红  

曾渊子  

客安南见进奉使囘口占  

安南莫道是天涯嵗嵗人从蓟北囘江北江南亲故满三年不寄一书来  

林景熙  

呉中防故人  

一声新雁荻花秋片月呉淞共客舟却忆去年今夜月思君独上越山楼  

别方槐庭山人  

夜防深语剔寒釭别意萧萧竹半窗明日孤帆鸿影外东风残雪过曹江  

陶山十咏和邓牧心【`陶山在越州南以陶贞白尝隠于此故名　录二首`】若耶溪  

晴峰无数蘸清流窈窕寒生六月秋百链不须欧冶劒沼呉人在采莲舟  

集仙桥  

流来一水截人寰虹背秋寒十二防白鹤飞边人影絶天风吹佩玉珊  

馆娃宫  

苎萝山女入宫新四壁黄金一笑春步辇醉归香径月隔江还有卧薪人  

舟次呉兴  

钓舟远隔菰蒲雨酒幔轻飘菡蓞风彷佛层城鼇背上万家帘幙水精宫  

梦囘  

梦囘荒馆月笼秋何处砧声唤客愁深夜无风莲叶响水寒更有未眠鸥  

送春  

蜀魄声声诉绿隂谁家门巷落花深游丝不系春晖住愁絶天涯寸草心  

闻蝉二首  

翼绡微动自宫商几曵残声送夕阳唤得槐柯芳梦觉薰风一曲换西凉  

近交纸薄云翻手旧梦冠空雪满颠却忆画船曽听处夕阳髙栁断桥边  

王英孙  

题髙彦敬夜山图  

等闲呉越在毫端叠巘微茫月影寒一曲危栏人独倚江山浑在梦中看  

谢翺  

过杭州故宫二首  

禾黍何人为守阍落花台殿暗销魂朝元阁下归来燕不见前头鹦鹉言  

紫云楼阁防流霞今日凄凉佛子家残照下山花雾散万年枝上挂袈裟  

蜡梅  

冷艳清香受雪知雨中谁把蜡为衣蜜房做就花枝色留得寒蜂宿不归  

山中道士  

山中道士服朝霞二十修行别故家留客一杯清苦蜜蜂房知是近梅花  

汪元量  

蜀道  

蜀道难行髙接天秦闗勒马望西川峨嵋崒嵂知何处劒阁崔巍若个边  

万州  

槎牙鸟道没人烟狼虎交横马不前四面青山藏白跖万州城下草连天  

隆庆府  

雁山突兀插青天劒阁西来接劒泉如此江山快人意满船载酒下潼川  

赵孟坚  

题墨兰图  

六月衡湘暑气蒸幽香一喷使人清曽将移入浙西种一嵗才华一两茎  

郑思肖  

访隠者  

石窦云封隠者家一溪流水绕门斜满山落叶无行路树上寒猿剥藓花  

春日登城  

城头啼鸟隔花鸣城外游人傍水行遥认孤帆何处去栁塘烟重不分明  

怀友  

今日樽前忽忆君为怜秋事又平分坐来凝睇西风久过尽天边数片云  

春日游承天寺  

野梅香软雨新晴来此闲听笑语声不管少年人老去春风嵗嵗阖闾城  

赠老王道人  

曾宴瑶池王母家瞳方髩黑脸凝霞休将甲子来相问知见蟠桃几度花  

书兰亭帖后  

千载流芳禊事余鼠须笔法重璠璵晋人多喜清虚话不及兰亭一纸书  

湖上漫赋二首  

藓厓苍润雨初干石鏬飞泉喷雪寒啼断禽声山更静青松影下倚防干  

一望湖光镜面平暮鸦过尽断霞轻狂来飞上髙峰顶趺坐松柯呌月生  

仙兴  

跣足蓬头炯碧瞳划然长啸响天风千岩万壑无人迹独自飞行明月中  

即事  

旅馆曾听月下猿至今触事即愁端北风昨夜无情甚又作冬来一信寒  

春日偶成  

晓来怕上最髙楼春尽时光只似秋草木荒寒生意涩风腥雨腻一天愁  

巳夘十一月朔又梦食梅花梦中作  

鴈宇髙髙兎国斜湿光飞露沁流霞狂来清兴不可遏吃尽寒梅一树花  

题兰  

玉佩清风挽不囘暮云长合楚王台青春好在幽花里招得香从笔砚来  

甯戚饭牛图  

斯人岂是饭牛者浩叹空怀扣角悲説到漫漫长夜处南山白石也攒睂  

秦女吹箫图  

弄玉飘飘仙女姿凤凰低舞久相期箫中应有别一曲飞出青天影外吹  

王羲之兰亭图  

犹记兰亭三月三流觞曲水畅清酣分明一段永和意好向羲之笔外参  

陶渊明对菊图  

彭泽归来老嵗华东篱尽可了生涯谁知秋意凋零后最耐风霜有此花  

孟浩然归隠图  

明主怜才若赐官奔驰微禄负家山狂吟一首笑归去满路秋光上醉顔  

陆防茶灶笔牀图  

笠泽往来无定期煮茶垂钓醉吟诗一船清致终难尽不是散人应不知  

公孙大娘舞劒图  

纤手生风搅昼寒好花翻影艳清欢试看不犯锋铓处舞碎晴空雪一团  

张志和渔父图  

苕霅春深花满谿一钩翻动碧琉璃蓑衣篛笠尽有意不到斜风细雨知  

逋仙探梅图  

雪压咸平处士家冻云鎻暝若相遮欲知天上春消息只觅南枝第一花  

龚开  

羸马图  

一从云雾降天闗空尽先朝十二闲今日有谁怜骏骨夕阳沙岸影如山  

周密  

戏咏凌风阁下沈香山  

旧事凄凉尚可寻断碑闲卧草深深凌风阁下槎牙树当日人疑是水沈  

郑协  

溪桥晩兴  

寂寞亭基野渡边春流平岸草芊芊一川晚照人间立满袖杨花听杜鹃  

谢钥  

玩月有感  

入夜茶瓯苦上睂眼花推落石牀棊举头却恨天边月颠倒山河作树枝  

王竒  

咏鴈  

只只衔芦背晓霜尽随鸳鹭立寒塘晓来渔棹惊飞去书破遥天字一行  

杨蟠  

题醉眠亭  

江花可醉草堪眠细想人间底处便客散尊空欲归去此身还被月留连  

清簟疎帘一醉身寂寥不称咏诗人春风亦有怜才意故摆残花作绣茵  

赵士掞  

登天清阁  

夕阳低尽巳西红百尺楼髙万里风白髪年年何处得只应多在倚栏中  

赵防之  

春日  

拂牀倚枕昼初长好梦惊囘燕语忙深竹有花人不见直应风转得幽香  

凌岩  

细林山  

四峰孤耸郁苍苍新搆僧庐傍野塘林下雨晴春昼晓松花薰得白云香  

薛山  

五峰遥隔水村西薛老曾来隠翠微牧子唱歌樵子笛贪看明月夜忘归  

横云山  

七峰崷崒拥层峦偃盖孤松石上蟠行雨白龙何处去暮云深鎻洞门寒  

干山  

八峰葱蒨石林幽给事题诗记胜游昨夜僧归钟鼓静一声鹤泪海天秋  

范协  

年年  

年年如燕一还家又访幽居过水涯风雨满城春欲暮山中犹有碧桃花  

元吉  

夜坐  

森森夜气落寒櫩闲把离骚酒正酣忽忆梅花不成语梦中风雨在江南  

汪涯  

江行  

秋光荡漾满行色隣舟吹笛不堪闻洞庭濯足一樽酒夫君不来空白云  

鲍軏  

重到钱塘  

闻道春深雪打围谁怜身上藕丝衣莫忧白璧成尘土解逐南风万里归  

惟有寒涛不世情朝朝暮暮过空城百年车马阊门外独独春风草又生  

王镃  

裁衣曲  

烧罢心香午夜防玉纤轻捻剪刀寒衣成恐不如郎意独试灯前照影看  

春酌  

酒防歌罢翠帘遮月栁惊啼子夜鸦多少断云心上事结成香梦是棃花  

西湖  

南北髙峰呌杜鹃斜阳浮翠断桥边画船归尽江湖梦一半楼台杨栁烟  

深春  

夹泥花上燕巢边翠箔桑空蚕又眠天气乍晴风候别坐看盆藕出双钱  

喜凉  

吹笛何人在小楼夜深不下玉帘钩凉风敲落梧桐叶片片飞来尽是秋  

水居  

飞鸥贴水水连天一半青山半是烟日暮潮回渔父醉不知船阁浅沙边  

断桥春望  

拾翠车闲辇路尘山南山北杜鹃春谁家庭院东风里吹出桃花不见人  

湖上晚望  

酒醒湖光生嫩凉卧船吹笛藕花香游人尽逐莺花老一片闲情在夕阳  

赵善璙  

南康县圃赏棃花呈长官  

霜雨肌肤氷雪魂春风庭院月黄昏儿曹不解迎翁意无雨无风也闭门  

俞琰  

客里送春  

挤排落絮随风去分付残花趂雨飞自笑鹤身归未得却从客里送春归  

池亭夜坐  

池上孤萤去复囘月明白露湿苍苔素弦弹尽凄凉曲飒飒微风度竹来  

赠华阳道院琴士商碧山  

来往晴岚缥缈中满身空翠湿衣浓相寻欲听蓬莱曲还在华阳第几峰  

陈普  

自哂  

曾骑白鹤上扬州头上花枝秉烛游樽酒迩来谁是伴白云收尽数峰秋  

鬭鸡走马醉髙阳今日归来两髩霜无限少年心上事半帘豆雨语寒螀  

世事悠悠酒几杯晴窗把镜独徘徊西风吹老梧桐树仍送新霜两髩来  

寛博麻衣折角巾疎慵不似少年身白云半枕山中午犹梦乗槎去问津  

四皓  

长乐巵前露雪睂岩花乱笑出山时有人拍手田里来往青门总不知  

朱文公  

九野寒威闭六隂一天风月伴瑶琴鼓楼岩下人如玉説与渔郎仔细寻  

苏寿元  

赠风鉴  

空有竒胸贮石渠功名不许老头颅凭君细阅寒窗下还有他年房杜无  

吕人龙  

春归  

过却清明艳冶天棃花飞雪栁森烟欲凭莺燕留春住无柰东风信杜鹃  

黄希旦  

幔亭  

曾孙尝防幔亭中脯擘麒麟酒满钟宴罢不知消息处至今乡老望孤峰  

葛长庚  

仙居楼  

万籁沈沈清夜阑楼前独自倚栏干金鸡呌罢松风动三十六天秋月寒  

晓巡北圃  

蜂蝶如知春欲归雨余莺亦缕金衣东风尽把杨花剪吹作满城轻雪飞  

江亭夜坐  

月冷松寒露满襟天容绀碧鹤声沈夜深独把栏干拍只有长江识此心  

题栖凤亭  

声传琴瑟风生枕影泻琅玕月满庭白凤飞来枝外宿夜深防破一林青  

孤萤  

夜静乗凉坐水亭草头隠映见孤萤瞥然飞过银塘面俯仰浮光几防星  

中秋月  

钱塘江上雪飞花人在天边泛海槎乌鹊一声星斗落姮娥梳洗去谁家  

题潘察院竹园壁  

夜雨洗开千翡翠春风撼碎万琅玕满林鸦鹊卧明月铁笛一声烟正寒  

九曲杂咏  

流水光中飞落叶白云影里噪山禽人间几度曾孙老只有青山无古今  

一曲升真洞  

得得来寻仙子家升真洞口正蜂衙一溪春水漾寒碧流出红桃几片花  

二曲玉女峰  

插花临水一竒峰玉骨琼肌处女同烟袂霞衣春带雨云鬟雾髩晓梳风  

三曲仙机岩  

织就霓裳御冷风玉梳随手化成龙天孙归去星河畔满洞白云机杼封  

四曲金鸡岩  

水满寒潭浑着月山藏空谷正呑烟金鸡初报洞中晓吚喔一声飞上天  

五曲铁笛亭  

满天沆瀣起清风白鹤飞来上翠松月冷山空吹铁笛一声唤起玉渊龙  

六曲仙掌峰  

仙子扪萝上翠崖岩头旧有链丹台至今石上留仙掌十指春葱倩绿苔  

七曲石塘寺  

髙僧参透赵州禅拔寺移归兜率天天圣二年二月朔一宵雷雨撼山川  

八曲鼓楼岩  

万丈髙崖耸石楼云翚烟浦瞰寒流幔亭昔聚曾孙宴石皷拏归古渡头  

九曲新村市  

落日移舟上碧滩桃花林外见青山耳边忽尔闻鸡犬不遇刘郎不肻还  

遇贤  

偶题  

门前绿树无啼鸟庭下苍苔有落花聊与东风论个事十分春色属谁家  

契嵩  

书南山六和寺  

青葱玉树接溪岑台阁凌虚地布金行到白云重叠处水声松韵澹人心  

寒食日雨中  

漠漠行云晴复隂野花垂湿晚沈沈游人莫怨天多雨况在东臯春已深  

道潜  

秋江  

赤叶丹枫落酒旗白沙洲渚夕阳微数声柔橹苍茫外何处江村人夜归  

临平道中  

风蒲猎猎弄轻柔欲立蜻蜓不自由五月临平山下路藕花无数满汀洲  

江上秋夜  

雨暗苍江晚未晴井梧翻叶动秋声楼头夜半风吹防月在浮云浅处明  

春晚  

叠颖丛条翠欲流午隂浓处听鸣鸠儿童赌罢榆钱去狼籍春风漫不收  

邵伯道中  

一道河流远接天两行官栁复萧然村舂歴歴鸣何处彷佛孤烟落日边  

彭门书事寄少游  

戏马台边驻马蹄囘廊曲院总攀跻秦郎前日曾来否试拂凝尘觅旧题  

子瞻席上令歌舞者求诗戏以此赠  

底事东山窈窕娘不将幽梦属襄王禅心已作沾泥絮肯逐春风上下狂  

与元规话别  

湖水苍茫四接天短篷孤榜数囘旋想君东海东头梦犹在汀洲白鹭边  

春日杂兴  

城根野水渌逶沱飐飐风船掠岸过日暮蕙兰无处采渚花汀草占春多  

梅梢青子大于钱慙愧春光又一年亭午无人初破睡杜鹃声在栁花边  

春晓  

晓风池沼水澜翻春尽淮南麦秀寒院落无人日亭午栁花如雪满阑干  

春隂  

浮云易作雨无端未放春泥十日干须信杏园憔悴煞从来花骨不禁寒  

清顺  

十竹  

城中寸土如寸金幽轩种竹只十个春风慎勿长儿孙穿我阶前绿苔破  

仲殊  

访方子通  

多年不见玉川翁今日相逢小榭东依旧清凉无长物只余松桧养秋风  

北固楼  

北固楼前一笛风断云飞出建章宫江南二月多芳草春在蒙蒙细雨中  

重喜  

絶句  

地炉无火客囊空雪似杨花落嵗穷拾得断麻缝破衲不知身在寂寥中  

可遵  

佛印禅师自京师还过金陵作诗赠之  

上国归来路几千浑身犹带御炉烟凤凰山下敲篷咏惊起山翁白昼眠  

维琳  

有司欲取寺松供朝用感赋  

大夫去作栋梁材无复清隂覆绿苔今夜月明风露冷悮他千里鹤飞来  

昙秀  

山光寺  

扁舟乗兴到山光古寺临流胜气藏慙愧南风知我意吹将草木作天香  

重显  

题狮子峰  

踞地撑空势未休爪牙安肻混常流天教生在千峰上不得云擎也出头  

靓  

渡溪  

春天一夜雨霶添得溪流意气多刚把山僧推倒却不知到海后如何  

智觉  

雪窦中岩夜吟  

孤猿呌落中岩月野客吟残半夜灯此境此时谁得意白云深处坐禅僧  

法具  

絶句  

鹤鸣九臯秋夜永纸帐芙蓉卧灯影九州之外更九州谁解摩心发深省  

惠洪  

次韵鲁直寄灵源  

一觥春色红鳞动数笔海山青玉开耳热浩歌无説处却将佳句写归来  

已作闭门稀识面千金争购暮年书空余修水连天碧白鸟时来炯自如  

道逢南岳太上人游京师戏赠其行  

野外相逢一笑新十年峰顶卧云人却将南楚登山脚去踏东华没马尘  

次韵无诤见怀  

韵倾廋字试乌丝苦语偏多别后思青巘君能容易去白鸥愧我负幽期  

数篙云碧卷晴空无数岩花落醉红满袖东风疎雨后却欣春露一瓯同  

春词  

映门杨栁未全遮才有柔条自在斜不信春寒犹有雪误惊飘舞作飞花  

游西湖北山二首  

幽草青青绕竹扉雨余人在杏园西无端黄鸟惊春梦正向绿萝深处啼  

春园南北笋过墙墙下离离草更香啼鸟野花无问处空山牢落下残阳  

上巳  

桃花落尽栁隂成寒食风光小雨晴半掩宝书凭几坐满庭芳草为谁生  

南轩  

南轩日静小帘开百舌无端唤梦囘莫谓杨花不相识随风还解过墙来  

湓江宿舟中  

琵琶亭下孤舟宿夜静风清水四围蝴蝶梦中江月白芦花鸣笛钓船归  

如璧  

书天源河上友人壁  

春色撩人不柰渠红尘无处可飞鳬悬知桃李付流水来看垂杨十万株  

答淳上人  

因君撩我强题诗却忆当年梦里时不识江南好风景采苹人唱鹧鸪辞  

乞石菖蒲  

香绿茸茸一寸根清泉白石共寒温道人好事能分我留取斓斑旧藓痕  

晩起  

月落庵前梦未囘松间无限鸟声催莫言春色无人赏野菜花开蝶也来  

祖可  

画梅  

不向江南氷雪底便于毫末发春妍一枝无语澹相对疑在竹桥烟树边  

怀深  

中秋赏月寄髙峰璝老  

灵岫髙峰咫尺间青松长伴白云闲今宵共赏中秋月莫道山家不往还  

斯植  

偶成  

东风玉勒马蹄轻多少游人上凤城燕子不来春寂寞海棠花发近清明  

山家  

一溪流水绕烟霞路入青松第几家蝴蝶傍人飞不去隔墙开尽碧桃花  

山居  

晩防登临日欲斜小溪流水是生涯道人睡起鹤飞去闲尽青松一树花  

长安晓发  

雨过楼台已禁烟野风吹絮满长安夜来寂寞汀沙下楚水呉云一样看  

送故人之江东  

凤城花气浥旌旗又见春风上马时不是灞桥难话别垂扬空折去年枝  

柳  

汴水隋隄总寂寥春风吹恨未曾消长条本自无拘束也向人前学舞腰  

湖上晚望  

绕隄杨栁暗渔舟二月风光澹似秋几度笙歌人散后夕阳依旧满红楼  

与赵五话别  

送君无计路漫漫玉笛声悲远戌间自是行人多有恨离情吹不到阳闗  

永颐  

唐栖寺前  

唐栖寺前溪水流客帆来往旧杭州津亭树老无人记得见几囘僧白头  

牵牛花  

老梅枝上挂牵牛引得青花上树头秋圃日斜风露冷倒垂长蔓拂鸣鸠  

归练潭  

孤舟东下涉苹溪两岸幽花送客西到得山房绿隂满午窗犹有子规啼  

龙山野望  

闻説西潘桑柘少旧来多种紫樱桃龙山春晩遥舒望雪白棃花一丈髙  

秋蝉  

日落秋蝉噪柳津为伤风露咽声频送晴送雨江亭外偏感舟行晚泊人  

水仙花  

洛浦香销佩解时荆台归去峡云迟绿罗湘带无心叠玉坠头花一半垂  

显忠  

闲居  

竹里编茅倚石根竹茎疎处见前村闲眠尽日无人到自有清风为扫门  

惟一  

雁荡山  

四海名山曾过日就中此景难图录山前向见白头翁自道一生看不足  

清豁  

归山吟寄友  

聚如浮沫散如云聚不相将散不分入郭当时君是我归山今日我非君  

止翁  

无弦琴  

月作金徽风作弦清音不在指端传有时弹罢无生曲露滴松梢鹤未眠  

志南  

舟次  

古木隂中系短篷杖藜扶我过桥东沾衣欲湿杏花雨吹面不寒杨栁风  

法成  

山居  

雪覆乔林同一色清光上下含虚碧采樵人立渡头寒极目圆蟾为谁白  

有规  

午睡  

读书已觉睂棱重就枕方欣骨节和睡起不知天早晩西窗残日已无多  

必万  

孟享日观圣驾  

轻尘不动马蹄催警跸声中圣辇来汉代威仪周礼乐太平天子拜香囘  

怀志  

山居  

万机休罢付痴憨踪迹时容野鹿参不脱麻衣拳作枕几生梦在绿萝庵  

朋  

咏鱼篮观音  

徒整春风两髩垂子规啼徧落花枝龙门上客家家是锦鲤提来卖与谁  

道济  

偶题  

几度西湖独上船篙师识我不论钱一声啼鸟破幽寂正是山横落照边  

晞顔  

忆佛轩诗  

多年飘逝髩如丝忆佛难忘十二时咄咄自嗟为荡子防畨花发路边枝  

蜀僧  

赋湖中渔翁  

篮里无鱼欠酒钱酒家门外系渔船几囘欲脱蓑衣当又恐明朝是雨天  

## 御选宋诗卷七十五  

七言絶句十二  

恭圣杨皇后  

宫词  

溶溶太液碧波翻云外楼防日月闲春到汉宫三十六为分和气到人间  

云影低涵百子池秋声轻度万年枝要知玉宇凉多少正在观书乙夜时  

琐窗宫漏滴铜壶午梦惊回落井梧风递乐声来玉宇日移花影上金铺  

迎春燕子尾纎纎拂栁穿花掠翠檐闻道蘂宫三十六美人争为卷珠帘  

缺月流光入绮疏金壶传箭梦回初秦防彩凤无消息桂影空闲十二除  

辇路青苔雨后深铜鱼双钥昼沉沉词臣还有相如在  

不得当时买赋金  

黄鸟惊眠曙色开慵梳鬟髻意徘徊君王早御延英殿频唤宫人上直来  

一朶榴花插髩鸦君王尝得笑时夸内家衫子新番出浅色新裁艾虎纱  

小様龙盘集翠毬金羁缓控五花骝绣旗髙处钧天奏御捧先过第一筹  

花蘂夫人费氏  

宫词一百首【`录四十首`】  

五云楼阁凤城间花木长新日月闲三十六宫连内苑太平天子住昆山  

龙池九曲逺相通杨栁丝牵两岸风长似江南好风景画船来去碧波中  

东内斜将紫禁通龙池凤苑夹城中晓钟声断严妆罢院院纱窗海日红  

殿名新立号重光岛上亭防尽改张但是一人行幸处黄金閤子锁牙牀  

御防进食簇时新侍宴无非是近臣日午殿头宣索鲙隔花催唤打鱼人  

立春日进内园花红蘂轻轻散浅霞跪到玉阶犹带露一时宣赐与宫娃  

离宫别院绕宫城金板轻敲合凤笙夜夜月明花树底傍池长有按歌声  

御制新翻曲子成六宫才唱未知名尽将觱篥来抄谱先按君王玉笛声  

脩仪承宠住龙池埽地焚香日午时等大家来院里看教鹦鹉念新诗  

六宫官职总新除宫女安排入画圗二十四司分六局御前频见错相呼  

春风一面晓妆成偷折花枝傍水行却被内监遥覻见故将红豆打黄莺  

殿前排宴赏花开宫女侵晨探几回斜望苑门遥举袖传宣声唤近臣来  

殿前宫女总纎腰初学乘骑怯又娇上得马来才欲走几回抛鞚把鞍桥  

自教宫娥学打毬玉鞍初跨栁腰柔上棚知是官家认徧徧长赢第一筹  

内家追逐采莲时惊起沙鸥两岸飞兰棹把来齐拍水并船相鬬湿罗衣  

新秋女伴各相逢罨画船飞别浦中旋折荷花半歌舞夕阳斜照满衣红  

婕妤生长帝王家常近龙顔逐翠华杨栁岸长春日暮傍池行困倚桃花  

月头支给买花钱满殿宫人近数千遇着唱名多不语含羞走过御牀前  

平头船子小龙牀多少神仙立御傍旋刺髙竿令过岸满池春水蘸红妆  

罗衫玉带冣风流斜插银箆慢裹头闻得殿前调御马掉鞭横过小红楼  

薄罗衫子透肌肤夏日初长板閤虚独自凭阑无一事水风凉处读文书  

别色宫司御辇家黄衫束带脸如花深宫内苑参承惯常从金舆到日斜  

海棠花发盛春天游赏无时引御筵绕岸结成红锦帐暖枝犹拂画楼船  

晚来随驾上城游行到东西百尺楼回望苑中花栁色緑隂红艳满池头  

明朝腊日官家出随驾先须防内人回鹘衣装囘鹘马就中偏称小腰身  

鞍鞯盘龙闹色装黄金压胯紫油缰自从拣得真龙骨别置东头小马坊  

苑中排比宴秋宵弦管挣摐各自调日晚閤门传圣防明朝尽放紫宸朝  

傍池居住有渔家收网揺船到浅沙预进洪鱼供日料满筐跳跃白银花  

髙亭百尺立于风引得君王到此中牀上翠屏开六扇槛花初绽牡丹红  

小院珠帘着地垂院中排比不相知羡他鹦鹉能言语窗里偷教鸜鹆儿  

翡翠帘前日影斜御沟春水浸成霞侍臣向晩随天步共看池头满树花  

金碧阑干倚岸边卷帘初听一声蝉殿头日午摇纨扇宫女争来玉座前  

寒食清明小殿傍防楼双夹鬬鸡场内人对御分明看先赌红罗十担妆  

大臣承宠赐新庄栀子园东栁岸傍每日圣恩亲幸到板桥头是读书堂【`东院开府辅政余暇每到苑中圣人特赐新庄以修宴游之所`】梨园弟子簇池头小乐携来宴游旋炙红笙先按拍海棠花下合梁州  

秋晓红妆傍水行竞将衣袖扑蜻蜓回头瞥见宫中唤几度藏身入画屏  

蜜色红泥地火炉内人冬日晚传呼今宵驾幸龙池宿排比椒房得暖无  

画船花舫总新妆进入池心近岛傍松柏楼窗楠木板暖风吹过一团香  

三清防近苑墙东楼槛重重映水红尽日绮罗人度曲管弦声在半天中  

安排诸院接行廊外槛周回十里强青锦地衣红绣防尽铺龙脑郁金香  

靖康宫人  

题驿壁  

渭平沙浅鴈来时渭涨沙移鴈不归江海一身多少事清风明月泪沾衣  

陈真淑  

送汪水云南归分得君字  

天山雪子落纷纷醉拥貂裘坐夜分明日马头南地去琴边应是有文君  

黄慧真  

送汪水云南归分得更字  

高叠燕山氷雪劲万里长城风雨横君衣云锦勒花骢此酒一杯何日更  

周静真  

送汪水云南归分得一字  

燕山雪花大如席马上吟诗无纸笔他时若遇陇头人折寄梅枝须一一  

叶静慧  

送汪水云南归分得杯字  

塞上砧声响似雷怜君骑马望南回今朝且向穹庐醉后夜相思无此杯  

孔清真  

送汪水云南归分得酒字  

瘦马长吟蹇驴吼坐听三军击刁斗归人鞍马不须忙为我更釂葡萄酒  

郑惠真  

送汪水云南归分得西字  

琵琶拨尽昭君泣芦叶吹残蔡琰啼归见林逋烦说似唐僧三藏入天西  

翁懿淑  

送汪水云南归分得阳字  

金门夜醉紫霞觞乞得黄冠归故乡一似陈抟居华岳又如李泌过衡阳  

章妙懿  

送汪水云南归分得闗字  

一从骑马逐铃銮过了千山又万山君已归装向南去不堪肠断唱阳闗  

蒋懿顺  

送汪水云南归分得无字  

十年牢落醉穹庐不用归荣驷马驱他日傥思人在北音书还寄鴈来无  

袁正淑  

送汪水云南归分得人字  

抱琴归去海东滨莫逐成连觅子春十里西湖明月在孤山寻访种梅人  

王琼奴  

答外  

茜色霞笺照面赪玉郎何事太多情风流不是无佳句两字相思写不成  

蒨桃  

侍宴呈莱公  

一曲清歌一束绫美人犹自意嫌轻不知织女寒窗下几度抛梭织得成  

风动衣单手屡呵幽窗轧轧度寒梭腊天日短不盈尺何似妖姬一曲歌  

吴安持妻王氏  

呈父  

西风吹入小窗纱秋气应怜我忆家极目江山千里恨依然和泪看黄花  

赵令峙妻王氏  

咏怀  

白藕作花风已秋不堪残睡更回头晚云带雨归飞急去作西窗一枕愁  

贺铸妾  

春日  

独倚危阑泪满襟小园春色嬾追寻深思总似丁香结难展芭蕉一寸心  

李清照  

题八咏楼  

千古风流八咏楼江山留与后人愁水通南国三千里气压江城十四州  

春残  

春残何事苦思乡病里梳头恨冣长梁燕语多终日在蔷薇风细一帘香  

朱淑真  

喜晴  

鹁鸠声歇已开晴栁眼窥春浅放青楼上卷帘凝目处逺山如画展帏屏  

春日杂书  

春来春去几经过不似今年恨最多寂寂海棠枝上月照人清夜欲如何  

栁垂新緑腻烟光紫燕惺松语画梁午睡忽惊鸡唱罢日移花影上窗香  

蒙蒙细雨湿香尘似欲藏鸦栁色新鬬草工夫浑忘却祗慿诗酒破除春  

春夜  

半檐斜月人归后一枕清风梦破时无奈梨花春寂寂杜鹃声里祗颦眉  

春  

梦回酒醒春愁怯寳鸭烟销香未歇薄衾无奈五更寒杜鹃呌落西楼月  

阻雨  

几度寻芳已不成又逢寂寞过清明悭风涩雨颠迷甚十日春无一日晴  

清昼  

竹摇清影罩幽窗两两时禽噪夕阳谢却海棠飞尽絮困人天气日初长  

日永  

雨过横塘蛙吹闹日融芳圃蜜脾香一痕心事难消遣双鹊飞鸣过短墙  

月夜  

灯花鹊喜两无慿那更清宵梦不成月上楼头天似洗愁人别是一般情  

对景漫成  

半窗残照一帘风小小池亭竹径通枫叶醉红秋色里两三行鴈夕阳中  

中秋闻笛  

谁家横笛弄轻清唤起离人枕上情自是断肠听不得非干吹出断肠声  

旧愁  

银屛曲屈障春风独抱寒衾睡正浓啼鸟一声惊梦破乱愁依旧销睂峰  

花影重重叠绮窗篆烟飞上枕屏香无情莺舌惊春梦唤起愁人对夕阳  

宴谢夫人堂  

竹引清风入酒巵森森凉气暗侵肌氷峦四叠浑无暑不似人间六月时  

春晓杂兴  

挑尽残灯梦欲迷子规催月小楼西纱窗偷眼天将晓无数宿禽花下啼  

春夜有感  

清江碧草两悠悠各自风流一种愁正是落花寒食夜夜深无伴倚空楼  

暑月独眠  

纱厨困卧日初长解却红裙小簟凉一篆炉香笼午枕氷肌生汗白莲香  

初秋雨晴  

雨后风凉暑气收庭梧叶叶报初秋浮云尽逐黄昏去楼角新蟾挂玉钩  

曹组母王氏  

楼上望妓行雪中  

梁王宴罢下瑶防窄窄红鞵步雪来恰似阳春三月暮杨花飞处牡丹开  

陆游妾  

偶吟  

玉阶蟋蟀闹清夜金井梧桐辞故枝一枕凄凉眠不得呼灯起作感秋诗  

赵葵姬  

摘青梅  

柝声默报早朝回满院春风绣户开怪得无人理丝竹緑隂深处摘青梅  

曹緼  

绣鸳鸯诗  

柴扉花屿接江湖头白成双得自娱春晚有时描一对日长销尽绣工夫  

于本大妻  

得仙诗  

醉舞狂歌踏落花緑罗裠带有丹砂往来城市买山药那个西山是我家  

王氏女  

补仙官诗  

翫水登山无足时诸仙频下听琴徽此心不念居尘世惟见天边双鹤飞  

丘氏  

寄外  

帘里孤灯觉晓迟独眠留得宿妆眉瑚枕上惊残梦认得萧郎马过时  

毛友龙妻  

寄外  

剔烛亲封锦字书拟慿归鴈寄天隅经年未报干秦策不识如今舌在无  

毘陵女子李氏  

题破钱  

半轮残月掩尘埃依稀犹有开元字想得清光未破时买尽人间不平事  

弹琴  

昔年尝笑卓文君岂信丝桐解误身今日未弹心已乱此心原是不由人  

钱氏  

题壁间  

腕玉瘦寛金缕细髩蝉慵掠翠云鬟鲛绡裛徧相思泪眉黛无心画逺山  

叶桂  

题琵琶亭  

乐天当日冣多情泪滴青衫酒重倾明月满船无处问不闻商女琵琶声  

英州司空女  

题梅闗  

英江今日掌刑回上得梅山不见梅辍俸买将三十本清香留与雪中开  

金丽卿  

述懐  

家住钱塘山水圗梅边栁外识林苏平生惯占清凉国岂料人间有暑途  

刘氏  

寄外  

碧纱窗外一声蝉牵惹愁肠嬾昼眠千里才郎归未得无言空拨玉炉烟  

画扇停挥白昼长清风细细袭衣裳女童来报新篘酒安得良人共一觞  

陈梅庄  

述怀  

一寸柔肠万叠萦那堪更值此春情黄鹂知我无情绪飞过花梢禁不声  

一片愁心怯杜鹃嬾妆从任髩云偏怕郎说起阳闗意常掩琵琶第四弦  

山城落日防昏黄又了平生半日忙侍妾不须烧绛蜡让他明月入回廊  

谢氏  

送外  

此去惟宜早早还休教重起望夫山君看江上千竿竹不是男儿泪染斑  

贾蓬莱  

谢姊惠鞵  

莲瓣娟娟逺寄将绣罗犹带指尖香弓弯着上无行处独立花隂看鴈行  

髙氏  

暮夜感懐  

杨花日日长无定海燕年年却有归一瞬青春疾如电等闲着尽缕金衣  

沈清友  

絶句  

晚天移櫂泊垂虹闲倚篷窗问钓翁为底鲈鱼低价卖年来朝市怕秋风  

徐宥女  

偶题  

絮加栁陌三春雨花落梨园一笛风百尺玉楼帘半卷夜深人在水晶宫  

孟淑卿  

题采莲美人图  

緑槐蝉静日偏长嬾爇金炉百和香莫摘池中莲子看个中多半是空房  

春归  

落尽棠梨水拍堤萋萋芳草望中迷无情最是枝头鸟不管人愁只管啼  

赵晟母  

惜别  

暖有花枝冷有氷佳人防后却无慿预愁离别苦相对挑尽渔阳一夜灯  

邓氏  

寄衣戍所  

欲寄寒衣上帝都连宵裁剪眼糢糊可怜寛窄无人试泪逐西风洒去途  

题画菊  

良工妙手恁安排笔底移来纸上栽叶緑花黄长自媚等闲那与蜨蜂来  

张仲妺  

赠沈警  

陇上云居不复居湘川斑竹泪沾余谁念衡山烟雾里空看鴈足不传书  

连倩女  

题竹帘诗  

绿筠劈破条条直红线经回眼眼竒为爱如花成片段致令直节有参差  

温婉  

寄情  

郎在溪西妾岸东双眸寄恨托溪风待郎行尽溪边路笑入垂杨避钓翁  

寄逺  

小花静院东风起燕燕莺莺拂桃李斜倚红墙卜逺人楼外春山几千里  

黄氏女  

感懐  

阑干闲倚日偏长短笛无情苦断肠安得身轻如燕子随风容易到君傍  

浣花女  

潭畔芙蓉  

芙蓉花发满江红尽道芙蓉胜妾容昨日妾从堤上过如何人不看芙蓉  

朱逸仙  

寄元骧卿  

郎今多病如家令妾自躬怨楚王叙压玉钗成独梦低垂发系柔肠  

周韶  

咏鹦鹉  

陇上巢空歳月惊忍教回首自梳翎开笼若放雪衣女长念观音般若经  

胡楚  

芳草  

不见当时丁令威年年处处是相思若将此恨同芳草却恐青青有尽时  

送周韶落籍  

淡妆轻素鹤翎红移入朱阑便不同应笑西园旧桃李强匀顔色待东风  

龙靓  

自嘲献张子野  

天与羣芳十样葩独分顔色不堪夸牡丹芍药入题徧自笑身如鼔子花  

送周韶落籍  

桃花流水本无尘一落人间几度春解佩暂酬交甫意濯缨还遇武陵人  

闽妓周氏  

赠陈筑  

梦和残月过楼西月过楼西梦巳迷唤起一声肠断处落花枝上鹧鸪啼  

谭意哥  

寄外  

潇湘江上探春回消尽春氷落尽梅愿得儿夫似春色一年一度一归来  

楚娘  

桂花  

丹桂迎风蓓蕾开摘来斜插竟相偎清香不与羣芳并仙种原从月里来  

谢金莲  

答赵生红梨花诗  

本分天然白雪香谁知今日却浓妆秋千夜落溶溶月羞覩红脂睡海棠  

梁意娘  

述懐  

踪迹浮萍落五湖一番相别一番孤不知此去从何处还许春风得见无  

卢政议  

絶句  

十月都门风薄衣捣砧声里鴈南飞野人不识长安乐且趂鲈鱼一棹肥  

刘跛子  

与客饮市桥  

迁客湖湘召赴京车轮迎迓一何荣争如与子市桥饮且免人间宠辱惊  

刁氏子  

竹马  

小儿骑竹作骅骝犹是东西意未休我已童心无一在十年浑付水东流  

吹角老兵  

题谯楼  

画角吹来歳月深谯楼无古亦无今不如归我龙山去松竹青青何处寻  

番阳布衣  

书中山驿  

回头四十九年非无赖秋光满客衣可惜吴中莼菜好陆机张翰不同归  

无名氏  

白鹤观壁诗  

仙人未必皆仙去还在人间人不知手把白髦从两鹿相从聊问姓名谁  

栖云阁诗  

倚天危阁贴重冈细路萦纡石磴长曲磵碧流疏宿雨夹山红叶助斜阳  

防流馆中诗  

帘卷窗穿户不扃隙尘风叶乱纵横幽人睡足谁呼觉欹枕牀前有月明  

裴公亭诗  

裴相亭成未退身空烦舞袖与歌尘至今亭上萧萧竹似对西风怨主人  

题金鼇山善齐寺  

牡蛎滩头一艇横夕阳多处待潮生与君不负登临约同上金鼇背上行  

题朝京路经诗  

白塔桥边买地经长亭短驿甚分明如何祗说临安路不数中原有几程  

河亭  

谷雨初晴緑涨沟落花流水共沈浮东风莫埽榆钱去为买残春更少留  

采莲曲  

南北湖亭竞采莲吴娃娇小得人怜临行折得新荷叶却障斜阳入画船  

呈杜祁公  

昨夜云中羽檄来按兵谁解埽尘埃长安有客面如铁为报君王早筑防  

回山人  

题东林沈氏壁  

西邻已富忧不足东老虽贫乐有余白酒酿来縁好客黄金散尽为收书  

湘妃  

题庙壁  

碧杜红蘅缥缈香氷丝弹月防新凉峰峦向晚浑无似九处堪疑九断肠  

散花天女  

戏秦少游  

不知水宿分风浦何似秋眠惜竹轩闻道文章妙天下庐山对面可无言  

女仙  

絶句  

栁条金嫩不胜鸦青粉墙边道韫家燕子未来春寂寞小窗和雨梦梨花  

松影侵坛琳观静桃花流水石桥寒东风吹过双蝴蜨人倚危楼第几阑  

屈曲阑干月半规藕花香澹水漪漪分明一夜文姬梦只有青团扇子知  

成都月中妇人  

月中口占  

旧时衣服尽云霞不到仙家不是家今日楼防浑不识只余古木记宣花  

小雨廉纎梅子黄晚云收尽月侵廊树隂把酒不成醉何处无情枉断肠  

髙丽国王王徽  

记梦诗  

恶业因縁近契丹一年朝贡几多般移身忽到京华地可惜中宵滴露残  

髙丽副使韩缴如  

占云馆马上持玉带赠馆伴使叶少蕴且于笏上书一诗相别  

泣涕汍澜欲别离此生无复再来期谩将寳玉陈深意莫忘故人见物时  

王绅  

宫词  

平明彩仗幸琳宫紫府仙童下九重整顿珑璁时驻马画工闇地貌真容  

## 御选宋诗卷七十六  

六言诗一  

邵雍  

四贤吟  

彦国之言铺陈晦叔之言简当君实之言优游伯淳之言条畅四贤洛阳之望是以在人之上有宋熙宁之间大为一时之壮  

司马光  

陪张龙圗南湖暑饮  

红斾萦林却转琼筵就水重开荷香着衣不去竹色映酒遥来  

楼船潋滟轻浪鸥鹭缤纷满天清歌久之未度画梁尘落芳筵  

坐中呈鲜于子骏范尧夫  

微雨未妨行乐薄寒却解留花今日且游小圃明朝更  

向谁家  

王安石  

题西太一宫壁  

栁叶鸣蜩緑暗荷花落日红酣三十六陂流水白头想见江南  

西太一宫楼  

草际芙渠零落水边杨栁欹斜日暮炊烟孤起不知鱼网谁家  

文同  

送王晦叔  

燕尾归艎正穏鸭头春水方深不得同摇楚棹与君齐到山隂  

郡斋水阁闲书  

独坐  

不报门前宾客已收案上文书独坐水边林下宛如故里闲居  

湖桥  

湖桥北颊花坞水阁西头竹村霏霏薄雾红暖漠漠轻烟翠昏  

推琴  

防防新萍帖水蒙蒙乱絮萦风尽日推琴黙坐有人池上亭中  

静观  

十许纹鱼防水一双花鸭眠沙静观只恐惊去无语慿栏日斜  

亭馆  

亭馆翛翛度日园林寂寂经春且遮新笋夸客莫埽残花闷人  

莲子  

緑实填房未满黄茸绕殻方开为问因谁劝酒一时齐侧金杯  

翡翠  

见诸长喙须避得少纎鳞便飞为报休来近岸有人爱汝毛衣  

北岸  

曲榭红蕖影上圆庵緑篠隂中门外何人防画故来写作屏风  

苏轼  

仲元贶王元直自眉山来见余钱塘留半嵗既行作絶句五首送之  

仲君岂弟多学王子清修寡言病后空惊鹤瘦时来或作鹏鶱  

海角烦君逺访江源与我同来剩作数诗相送莫教万里空回  

三人一旦同行留下髙斋月明遥想扁舟京口尚余孤枕潮声  

更欲留君久住念君去国弥年空使犀颅玉颊长懐髯舅凄然  

为余逺致殷勤瑞草桥边老人红带雅宜华发白醪光泛新春  

西太一见王荆公旧诗偶次其韵二首  

秋早川原浄丽雨余风日清酣从此归耕劒外何人送我池南  

但有尊中若下何须墓上征西闻道乌衣巷口而今衰草萋萋  

忆江南寄纯如  

湖目也堪供眼木奴自足为生若问三呉胜事不惟千里莼羮  

人在画屏中住客依明月边游未卜柴桑旧宅须乘五湖扁舟  

生计曽无聚沫孤踪漫有清风治产犹嫌范蠡携孥颇笑梁鸿  

奉敇祭西太一和韩川韵  

圣主新除秘祝侍臣来乞丰年夀宫神君欲至半夜灵风肃然  

玉玺亲题御笔金童来侍天香礼罢祝融骖乘前驱已过衡湘  

解剑独行残月披衣困卧清风梦蝶犹飞旅枕竹鱼巳响枯桐  

陂水初含晚渌稻花半作秋香皁葢却迎朝日红云正绕宫墙  

次韵刘景文送蒙仲  

谁识天闲老骥不争日暮长途送尽青云九子归去扁舟五湖  

五字古原春草千金汉殿长门经纬尚余三策典刑留与诸孙  

贺铸  

马上重经旧游  

浅浅东流宛溪当年罢酒分携认得桥边杨栁春风几度鸦啼  

题惠崇画扇二首  

梅花雪雀  

春雪霏霏晚梅抱枝寒雀毰毸陇下有人肠断为衔芳信东来  

秋水芦鴈  

塞南秋水陂塘芦叶萧萧半黄直北飞来鸿鴈端疑个是潇湘  

郭祥正  

南丰道中  

前溪淡淡日落后山霭霭云归桃花不知客恨一片飞上征衣  

黄庭坚  

题灊峰阁  

徐老海棠巢上【`徐隂乐道隠于药市中家有海棠数株结巢其上时与客巢饮于其间`】王翁主簿峰庵【`王道人叅禅四方归结庵于主簿峰上尝有毛人至其间问道`】梅蘂破顔氷雪绿丛不见黄甘  

次韵公择舅  

昨梦黄粱半熟立谈白璧一双惊鹿要须野草鸣鸥本愿秋江  

有惠江南帐中香者戏赠  

百炼香螺沈水寳熏近出江南一穗黄云绕几深禅想对同叅  

题郑防画册  

惠崇烟雨归鴈坐我潇湘洞庭欲唤扁舟归去故人言是丹青  

徐生脱水双鱼吹沫相看晚圗老矣个中得计作书逺寄江湖  

折苇枯荷共晚红榴苦竹同时睡鸭不知飘雪寒雀四顾风枝  

张耒  

登山望海  

鸟去苍烟古木人归緑野孤舟信美虽非吾土消愁且复登楼  

彭汝砺  

拟田园乐  

买田何须近郭作屋却要依山青松共我终始白鸟随人往还  

春酒家家初熟春花处处光辉看花更携酒去酒醉却插花归  

步月溪头置酒野草不妨醉眠百岁独多暇日万家共乐丰年  

山色依云闇淡溪声潄玉玲珑孤笛醉吹明月扁舟卧钓秋风  

霜寒禾黍初熟日落牛羊自归乐事须还田舍浮名不入柴扉  

芦花  

风起芦花散雪纷纷故着枯槎晓日珑照处十分认作梅花  

沙栁  

沙陁袛见尘土栁色如逢故人忆着千条万叶金明驰道青春  

李之仪  

次韵子春  

款步昔陪下泽剧谈今愧髙流又喜秋来相见暂同南陌东丘  

华屋暂离星斗沧江归弄波涛可得遽传来信便须却整还舠  

早日能诗传喜新来投笔从班身世且依魏阙烟云休恋钟山  

苏庠  

王文孺草堂  

笛弄松江明月蓑披笠泽归云若话青霄快活五侯何处如君  

谢薖  

题陈阳树石  

解写枯松润石陈阳笔意名家弟子蔡规今老古人王宰何加  

集庵摩勒园观李伯时画阳闗图以不能舍余习偶被世人知为韵得人字赋六言  

摩诘句中有眼龙眠笔下通神佳篇与画张本短纸为诗写真渭城偶落吾手小圃传观众宾坐上宴如居士暗中摸索谁人  

邹浩  

泛舟  

风浄一奁水镜云开两行山屏白鹭亦知人意飞来伫立寒汀  

林堠驿壁间有诗因用其韵  

日转山亭寂寂梦迷蝴蝶双双何独渊明寄傲吾今亦是南窗  

唐庚  

六言诗  

几年持鉢天外晚岁结庵海隅头白亲逢孔墨眼生初识杨卢  

烟合家煨老酒风腥船过咸鱼丁米独遗迁客筒天不数侨居  

赴益昌  

岂有登防衮衮谩令去国迟迟南越缨方欲请北山文莫相移  

李弥逊  

次韵岩起绿蕚梅  

枝上未闻睍睆杯中初荐屠苏谁遣云英蕚緑临风摇曳轻裾  

太清不着微云氷雪精神占春诗老自知风格浅红未可骄人  

周紫芝  

东窗对雪  

拥鼻驼裘不暖浇肠蚁榼还空助我茶瓯玉雪煎成石鼎松风  

睡起山惊堆玉诗成研欲敲氷飘瓦莫嫌碎防打窗留伴孤灯  

书淳师房二首  

茗椀要看三昩斋盂来饭伊蒲坐对禅房花木梦成午枕江湖  

罂粟汤翻白雪梅花句嚼春氷助我看山老眼借君倚壁枯藤  

韦深道寄苕霅舟中六言  

画舸一帆烟浪薰风十里荷花更着千岩万壑相随泛宅浮家  

韦郎无意剪白次山亦漫为官要遣苕溪风雨饱君笔下波澜  

满眼红妆迎笑昔年燕客经行忽得风前丽句似闻篷底波声  

我作三吴短梦小安近水茅茨解养能言鸭子闲看似酒鹅儿  

题徐季功画墨梅木犀二首  

夜色无人能画徐郎挽上寒枝髣髴孤山尽处黄昏月到花时  

细雨欲催秋晚幽香巳着寒枝似我江南九月西风马上归时  

吕本中  

泗上赠杨吉老  

杯中蛇去无恙醉里诗成有神相逢不及世故长年倍觉情亲  

置王坦之膝上着陈长文车中何似维摩丈室萧然一榻清风  

雪  

穷巷无人对雪小诗自可逃禅看取一年三白喜欢共入新年  

陈与义  

六言二首  

莫赋涧松郁郁但吟陂麦青青为妇读刘伶传教儿书甯戚经  

种竹可侔千户拥书不假百城何必思之烂熟热官无用分明  

不见梅花  

荆楚岁时经尽今年不见梅花想得苍烟玉立都藏江上人家  

陈渊  

钱塘学中寄伯思  

门外莺惊短梦窗间雨送清寒亦有惜春情绪分明不奈花残  

防防榆钱委砌冥冥栁絮穿帘日暖野禽争食纷纶忽堕危檐  

劒外庭闱底处苕溪水月弥深緑草年年离恨白云日日归心  

朱橰  

折山道中六言寄涌翠上人  

折山有路可上他日云藏万家用处何曾触石一禅指顶天涯  

云靉网横危磴日沈舟泊平沙款乃一声归去炊烟边起芦花  

郑樵  

漫兴  

初秋一雨新凉子夜长吟未央堦下花枝冷艳堂前佛火微茫  

范浚  

冬日行兰溪道中  

云顽欲雪不雪梅冻将花未花荒草狭蹊山路断桥流水人家  

瑟缩鸦栖古树聫拳鹭立回塘水际风低白苇隔村时见牛羊  

春日行兰溪道中  

逺草连云碧积繁花照日红酣信马贪看春意不知错过村南  

范成大  

题如梦堂壁  

勃姑午啼唤雨鹎鵊晓啭留春片云不载归梦两髩全供客尘  

晓起  

帘额绣波荡漾烛盘红涙阑干梦里五更风急愁边一半春残  

再游上方  

僧共老花俱在客将春鴈同回范叔一寒如此刘郎前度曾来  

题画卷  

秋晚黄芦断岸江南野色连天日色微明鱼网鴈行飞入苍烟  

宿牧马山胜果寺  

佛灯巳暗还吐旅枕才安却惊月色看成晓色溪声听作松声  

从圣集乞黄岩鱼鲊  

截玉凝膏腻白防酥黏粟轻红千里来从何处想看舶浪帆风  

冬祠太一  

月色胧明碧瓦蜡烟浮动黄帘罡骑飚轮欲下一天飞霰纎纎  

行道羽衣缥缈卷班玉佩冬珑回首金铺兽面歩虚声在天风  

再雪  

银竹方依檐住瑶花又入帘窥一白本怜麦瘦重来应为梅迟  

次韵举老见嘲未归石湖  

半世吟客舍栁长年忆后园花为报庐山莫笑云丘今属谁家  

晓枕  

煮汤听成万籁添被知是五更陆续满城钟动须防后巷鸡鸣  

舒惨常随天气闗心窗暗窗明日晏扶头未起唤人先问隂晴  

不寐  

春宵似暖非暖晓梦欲成未成风竹时惊雀噪月窗谁伴梅横  

园丁折花七品各赋一絶【`录三首`】  

夀安红深色粉红多叶易种且耐久  

丰肌弱骨自喜醉晕妆光总宜独立风前雨里嫣然不要人持  

叠罗红开迟旬日始放尽  

襞积剪裁千叠深藏爱惜孤芳若要韶华展尽东风细细商量  

崇宁红  

匀染十分艳絶当年欲占春风晓起妆光沁粉晚来醉面潮红  

积雨作寒  

压屋雨云昼暗环城霖潦夏寒西池半没荷柄南荡平沈芡盘  

熨帖重寻毳衲补苴尽防纸窓余生雪髩禅榻昨梦云帆涨江  

题请息斋  

洞门昼挂铁锁阁道秋生緑苔蓍下畧同龟伏爪中且免蝇来  

园丁以时白事山客终日相陪竹比平安报到花依次第折来  

初秋闲记园池草木  

茙葵烂紫终陋薝卜嫣黄亦香医俗賸延竹色疗愁催拆萱房  

牛牵碧蔓自绕鸡耸朱冠欲争菱葩可泛伯雅蓼节偏宜麴生  

旱地莲花娇小氷盆栀子幽芳薇帐半年春艳桂丛四季秋香  

醉怜金琖齐侧卧看玉簪对横腥水留灌末利结香旋薰素馨  

题黄居寀雀竹图  

羣雀岁寒保聚两鹑日晏忘归草间岂无余粒刮地风号雪飞  

蔓花露下凝碧丛竹秋来老苍噪雀羣争何事么禽自啭清篁  

立春  

防胜金旛梦里茶槽药杵声中索莫两年春事小窓卧聴东风  

苦寒  

檐氷低挂阑角隙雪斜侵坐隅春后一寒如此梅花有信来无  

书事  

爨婢请淘酒米园丁催算花钱如许日生公事谁云穷巷萧然  

简子约同湖棹周郎许过田庐碧云日暮空合多病故人遂疎  

陆游  

六言  

乌有翁边贳酒无何乡里寻花把定东风一笑今年别是生涯  

愁坐忽思南郑小益之间  

当年蜀道秦闗万里飘然往还酒病曽留西县眼明初见南山  

筹笔门前芳草回龙道上青山万里犹能梦到再游未信天悭  

舍北闲望  

潘岳一篇秋兴李成八幅寒林舍北偶然倚杖尽见古人用心  

感事  

早岁巳归南陌暮年常在东篱短衣幸能掩胫长劒何须拄颐  

髙岸眼看为谷寸根手种成隂一卷楚骚细读数行晋帖闲临  

六言  

爱马能成一癖结髦可忘百忧我亦时时自笑开编万事俱休  

风细飞花相逐林深啼鸟移时寒至旋开新茗僧来未拾残碁  

觅饱如筹大事拥书似堕重闱误喜敲门客至出看啄木惊飞  

香烟触帘不散灯焰无风自摇独倚蒲团寂寂忽闻山雨萧萧  

夏日  

退士自应客少幽居不厌椽低未说盘堆玉脍且看臼捣金虀  

醉面贪承夕露钓竿喜近秋风借问孤舟何处深入芙蕖浦中  

溪涨清风拂面月落繁星满天数只船横浦口一声笛起山前  

我是百年遗老埽空一梦浮名未到终南二华且入天台四明  

杨万里  

宴客夜归  

月在荔枝梢上人行茉莉花间但见胸呑碧海不知身落南峦  

张孝祥  

游湖山赠圆禅  

素香无脂粉气好语谐韶濩音有人问西来意门前秋水沈沈  

朱熹  

观刘氏山馆壁间所画四时景物各有深趣因为六言一絶  

絶壑浮云冉冉层岩日影重重释子岩中晏坐行人雪里迷踪  

观祝孝友画卷为赋六言一絶  

春晓云山烟树炎天雨壑风林江阁月临静夜溪桥雪拥寒襟  

铅山立春  

雪拥山腰洞口春回楚尾吴头欲问闽天何处明朝岭水南流  

行尽风林雪径依然水馆山村却是春风有脚今朝先到柴门  

张栻  

次韵周畏知问讯城东梅坞  

城东幽事如许一见定胜百闻苦雨斜风无奈断桥流水余芬  

春意新回庭树角声暮起江城更着水僊为伴真成难弟难兄  

堤上巳垂新栁屋边尚有残梅雪尽春生湖水野航竟日悠哉  

芭蕉茶送伯承伯承赋诗三章次韵  

与子艺兰九畹胜渠赐璧一双更碾春风白雪同看明月清江  

正色可叅官焙妙香还近嵇山草木丛中清絶天教散在人间  

春去云藏岳麓梅黄雨涨昭潭正尔倚阑无那一瓯唤起清谈  

何异  

控巴防诗  

阅武弓刀劲利留宾歌舞清妍红暎连樯灯火翠浮隔岸人烟  

防上小留归客防前稳系扁舟三宿翠微阁上一程白帝城头  

王十朋  

元章至万州湖滩六言一絶次韵寄元章  

遥碧峰尖如削轻红荔脸初酣水涨江天渺渺故人一叶西南  

出州宅  

官居到处邮传嵗月惊人电飞惆怅同来德耀故乡不与同归  

王阮  

六言一首  

秋色染成碧水夜凉瘦落青山树头宿鸟归尽天外行人未还  

陆九渊  

莺  

巧啭风防急筦清逾石涧回溪好去枝枝惊梦无人心到辽西  

子规  

栁院竹斋茅店云芜风树烟溪听彻残阳晓月不论巴蜀东西  

陈造  

铜官道中  

人家自瀹新茗山路行冲翠岚今日供人行李向来梦里江南  

尽日巉岩峻陟有时罢亚横陈看云不妨拄笏耦耕定自知津  

题野渡风烟图  

画师毫素筌蹄波光野色凄迷舟舣树隂欲动鱼惊帆影应低  

罗提举见和再用韵  

紫沈初炷炉香青章巳达寥阳当有碧玉宫使叱起河濒卧羊【`灵姻传载所牧羊皆雷雨神`】  

焰焰水芝照影娟娟风栁受梳何日诗成喜雨凭阑客意凌虚  

姜特立  

石盆水窠  

数叶玉簪敷翠一拳水石含秋何须坐我濠濮自觉心清境幽  

六言  

康乐寻山伐木子猷爱竹扣门我已烟霞痼疾每逢佳处开尊  

姜夔  

金神夜猎圗  

夜半金神羽猎奔走山川百灵云气旍旗来下飒然已入青冥  

次韵鸳鸯梅  

晴日小溪沙暖春梦怜渠颈交只怕笛声惊散费人月咏风嘲  

漠漠江南燕语于飞似报初春折过女郎山下料应愁杀佳人  

查元章  

寄梅溪  

满目暮山平逺一池云锦清酣忽有钟声林际直疑梦到江南  

楼钥  

六言问天池寳华  

昔年曾赋虎丘犹恨灵岩未游天池之景絶胜寳华有水倒流老矣不复西去梦入陶朱扁舟烦君为我寻访能以新诗寄不  

刘宰  

题真州广惠仓仓即故船场居南楼及天宁寺后中有大池塔影浸其中  

淅淅风揺丛苇霏霏雨弄新晴坐对江南山色往来无限离情  

塔影参差波面歌声宛转楼头已负少年行乐更输衲子清幽  

岳珂  

塔灯  

中天半倚寥泬大帝髙居郁萧巳讶流铃掷火还疑绛节来朝  

碧落星移象纬红光影射蛟宫甲煎千门初启明珠九曲先通  

周文璞  

望茅山  

羽衣药叟欢迎手持兰花共行从此十年不调可能久视长生  

蒋家兄弟清古著书互相推宗抟土划沙戏剧穿冈度岭从容  

刘学箕  

东屯庄监秤  

读书不执笺注治生奚用丰财诗吟一首两首酒饮三杯五杯石田茅屋无恙不与乱生苍苔  

割尽黄云万顷舂成玉粒千仓出甑香粳满舍厌糟新酒盈堈田家慙愧时熟官赋催徴可偿  

叶茵  

试问  

在在江湖芦苇家家杨栁楼防试问燕鸿心事为谁飞去飞来  

方岳  

赵玉汝自作戏墨见寄各题六言其上  

鹁鸠  

村北村南雨暗舍东舍西水生去妇复还何日烟蓑处处春耕  

脊令  

水落寒塘初冷霜倒枯荷半倾莫倚尾能涎涎踏沈一片秋声  

周弼  

岁除思归  

山妻书到多日野渡舟横几回想见溪边亭上故人待我衔杯  

春风氷断千尺晓霁云开百重何处溪桥争渡谁家山寺闻钟  

野屋定堆落叶山径应铺石芜一别经秋不到隔篱黄犬谁呼  

林希逸  

物理  

羊螘不如鱼计鸿鹄肯比鴈谋为问折腰五斗何如散髪扁舟  

杜鹃前身名宇胡蝶梦境为周至理但观物化吾心自有天游  

醯鸡瓮中世界蜘蛛网上天机他心我心壹是大知小知俱非  

蚯蚓两头是性桃花一见不疑了得葛藤三昧却叅芣苢诸诗  

李曾伯  

全州道间  

竹里几椽茅屋门前一树桃花布袖蒿簪笑语鸡豚社酒山家  

巷陌髙题仪凤桥梁横卧长虹十里江山福地满城桃李春风  

朱继芳  

溪村  

榉栁正当官道渔舟偏系柴门今年春水深浅看取层层岸痕  

渔翁  

渔翁家在何许惯宿芦花不归昨夜江村欲雪百钱买得蓑衣  

刘辰翁  

春归  

留春一日不可种树十年未成芳草断肠花落绿窗携手莺声  

文天祥  

山中  

两两渔舟摇下双双紫燕飞回流水白云芳草清风明月苍苔  

风暖江鸿海燕雨晴檐鹊林鸠一段青山顔色不随江水俱流  

林景熙  

六言  

沙鸥对立机外胡蜨相逢梦中帆去帆来野水花开花落春风  

流水独吟花径好山重约云门茶瓯疎竹孤寺桐角斜阳逺村  

陈普  

野步十首  

南鴈数声嘹唳西风双髩防鬖病叶夕阳满树断云残雨归岩  

潇洒枮藤老屦行行只复行行泥路野人屐迹石桥流水琴声  

黄犊眼中荒草鹭鸶立处枮荷宦海风涛舟楫故山烟雨松萝  

愁思冥鸿杳杳吟情败叶纷纷归去满身溪雨醉眠半枕山云  

白日长绳难系青帘浊酒堪赊归鹤苍山云际故人锦字天涯  

红叶林风飒飒苍苔径雨斑斑人迹石边流水樵歌鸟外青山  

流水数株残栁西风两岸芦花荒草客愁逺道夕阳牛带归鸦  

按步缓寻幽草扬眉一望平林鸟影渔矶日暮荳花村屋秋深  

几处渔樵石路数家鸡犬柴门灶屋残烟杳霭溪流淡月黄昏  

木叶西风古道梅花北垅新田流水美人何处夕阳荒草连天  

葛长庚  

呈孏翁  

酒恶频将花嗅睡酣便把茶浇秋到梧桐枝上夜来风雨潇潇  

秋雨织愁成段暮云过眼生花栖凤亭中寂寞武夷旧有仙家  

冬夜岩居  

回首青鸾何处长空万里苍烟中酒梅花月夜怀人松籁霜天  

午睡  

簟织湘筠似浪帐垂空翠如烟一片睡魂惊散緑槐髙处风蝉  

惠洪  

登控鲤亭望孤山  

水面微开笑靥山形放作横陈彭泽诗中图画为君防出精神  

李端叔自金陵如姑谿寄之  

月下一声风笛尊前万顷云涛玉堂他年圗画卧看今日鱼舠  

余游钟山宿石佛峰下因上人自归宗来赠之  

曽共故山寒食忽惊庐岳重阳想见洞庭橘柚累垂又出青黄  

却度来时危径断崖落照孤烟分手更无可奈相看只有凄然  

西风夜吹客梦霜清更入钟山且作跳鱼纵壑防看倦鸟知还  

赠沩山湘书记二首  

山学春愁眉黛水如含笑花香睡起慿髙凝睇浅红数笔残阳  

住山心已老大看云情转虚闲东华软红纵好无因飞到窗间  

斯植  

春晚  

满地落花流水伤心芳草青时江上数声杜宇更堪一笛横吹  

罗浮狂客  

六言  

云意不知沧海春光欲上翠微人间欲堕千刧犹探梅花未归  

红衣宫女  

裠带间六言诗  

百叠漪漪水皱六铢縰縰云轻直立含风广殿微闻环佩摇声  

## 御选宋诗卷七十七  

杂体一  

孔平仲  

二十八宿名寄芸叟  

张公角立谁敢肩亢宗自许英妙年捕逐氐羌先着鞭文房余思如涌泉题诗写心蟠逺烟黑蛟矫尾明秋渊南箕吐舌风堕鸢弱羽斗落郴江边蜗牛客舍吊影眠寒女晚嫁私自怜谁知虚实久粲然安危之理有循环归来藏室阅青编东壁步武追神仙绣衣白简犹奎躔体健不服娄金丸肠胃充实颇骨坚昴宿老人飞上天志愿未毕西餽边野鹤砺觜不啄羶曾参杀人始误传赏花坠井皆妄言载鬼一车疑已捐人欲折栁送公船去同众星还紫垣张公张公人最贤丹凤奋翼蔚髙鶱更调玉轸续薰弦  

孔平仲  

卦名寄芸叟  

小丰犹可喜况此大有年流庸已归复狱讼久萧然明圣临六合吁俞萃羣贤乾坤协气满井邑欢声连张公性谦静玉节镇湘壖茇舍富暇豫铃斋恒昼眠万家人恱喜邻壤防安全譬如泰山云益此涸辙泉我鄙无所解昔随公得仙超升已连帅羇旅今华颠属郡损末礼邮筒贲新篇坎坎我鼓腹咸韶愧朱弦暌乖每自念姤遇两何縁野色小过雨秋声渐号蝉园林凄剥落楼观蔚腾骞曳履烟景外支颐岚翠前尝闻东晋士多问逺师禅盛世非否塞微生自屯邅庐岳决遯去老夫无妄言迹同人间世心链鼎中鈆流俗若飞蛊困途多堕鸢相需缑岭上一比洪崖肩  

朱熹  

读十二辰诗卷掇其余作此聊奉一笑  

夜闻空簟齧饥鼠晓驾羸牛耕废圃时才虎圏听豪夸旧业兔园嗟莽卤君看蛰龙卧三冬头角不与蛇争雄毁车杀马罢驰逐烹羊酤酒聊从容手种猴桃垂架緑养得鹍鸡鸣角角客来犬吠催煮茶不用东家买猪肉  

方岳  

次韵十二辰体二首【`录一首`】  

鼠技易穷谁比数牛衣正可眠春雨虎窥九闗髙莫扪兔秃千毫老无补龙婴鳞逆事可惊蛇画足添心独苦马宁垓下困盐车羊勿梦中翻菜圃沐猴从尔楚人冠荒鸡宁起刘郎舞狗监无烦诵子虚豕亥纵分吾不取  

孔平仲  

人名诗和萧十六  

式微子叹归期滞疎钟皓月僧窗睡满郭丹枫巳送秋李白桃红春又至緑杨朱户锁娉婷燕赵壹笑谁相视红顔回眄能溺人有若大川无际涘吾曹操行薄云天去险就平当择地严君平昔教诸子肯向赣江为此事勿捐仁义纵欢娱力与主张兴废坠不才彊使酬杜诗搦管能令言鄙志  

承芸叟寄示新词一篇以此寄谢杨子云书亦有色乎此亦书之色也【`妇人名`】  

绮罗敷色新出机嵩洛神秀钟妙词闗西子弟多习武博学能文君冣竒日下无双成器早少小玉立谁瑕疵天王母后亲选擢抱道韫德将发施朝中议论太真朴湖南威凤翅小垂屈申后先皆有数此理昭昭君自知芰荷堆緑珠露冷兰杜秋香风正吹征鸿南飞燕北去晚岁潇湘君未归  

夜宴曲【`妇人名`】  

湘江绀碧玉照秋丹枫红蓼君莫愁江上女儿花见羞吾曹大家行乐休促席相虞美人出羽觞时许飞琼液天明君醉苦相挽肯念奴家隔江逺流苏小帐屈曲屏留连为子都忘返  

陈造  

程帅以古人名作诗见寄拟作谢之  

胷次不平当近酒热官奋扬肯回首即今羊杜诗中仙襄阳城中狮子吼我将仲子趋黄堂孰看毕战搴旌幢【`笔秦曰笔楚曰毕呉曰不律`】抗顔路尘旋行役但有魂梦公之傍濒海作宰我漫仕留赞郡符真左计老夫已老子白丁解颐与言游戏事骈罗隠服芙蓉裳设张翰墨当丝簧敢向青山简竒胜有田肯卖吾倒囊如公端合穆王度不靳尚作归田语蓬莱朱金久已齐还许逺来结邻否  

方岳  

山中作人名诗  

负郭太幽深结茅容易得虽无桃李园石老松柏直山北雨后苍山南霁云白荷锄课诸儿陆续蔬甲拆  

孔平仲  

郡名诗呈吕元钧  

相人观久逺要且视资质酒酸本多甘绢败为少密公家渭川后端亮气不屈播移虽裔土宁妥如旧荜优游归孔圣坎防笑赵壹傥来等荣辱所遇顺劳佚道阁接谈宾文房散书帙当其泰定时海宇更无物耳目并已忘何心蕲冕黻忽闻韶曲奏更觉巴音失温纯比金玉清越胜琴瑟似追少陵步真得建安骨从今益淬厉及此舒长日唱酬安敢同心钦但斋栗  

陈亚  

登湖州销暑楼【`药名`】  

重楼肆登赏岂羡石为廊风月前湖近轩窗半夏凉罾青识鱼浦芝紫认仙乡却恐当归阙灵脾为别伤  

王安石  

和微之药名劝酒  

赤车使者锦帐郎从容珂马留闲坊紫芝眉宇倾一座笑语但闻鸡舌香药名劝酒诗实好陟厘为我书数行真珠的皪鸣糟牀金罂琥珀正可尝史君子细看流光莫惜觅醉衣淋浪犹醒至死诚可伤欢华易尽悲酸早人间没药能医老寄言歌管众少年趂取乌头未白前既别羊王二君与同官防饮于城南因用药名体奉寄  

赤车使者白头翁当归入见天门冬与山久别悲悤悤泽防半天河汉空羊王不留行薄晩酒肉从容追路逺临流黄昏席未卷玉壶倒尽黄金盏罗列当辞更缱绻预知子不空青眼严徐长卿误推挽老年挥翰天子苑送车陆续随子返坐听城鸡肠宛转  

冯山  

效皮陆体药名诗寄李献甫  

半夏劳奔走当归计未成向乌头雪白虽逺志澄清白屋游偏早青云梦数惊预知皆系命无患可伤生泉水懐乡国灵山得古城葳蕤差病力安息媿民情兰草园池静槐花道路平野翁宜散诞故纸任纵横问话思黄蘗论文忆长卿余粮添瓮盎乱发散簪缨紫蒨江山秀婆娑桂柏荣佩香余雨气桐叶变秋声险语尝钩吻昏瞳屡决明鸬鷀闲自酌琥珀向谁倾莨宕官资浅螵蟏活计轻每将苏子校多谢使君名满把黄金屑知音白玉英青箱空聚古败将敢论兵苦练诗方就旁通笔未精前贤如及已海藻愿题评  

孔平仲  

新作西庵将及春景戏成两诗请李师中节推同赋【`药名`】  

鄙性常山野尤甘草舍中钩帘隂卷柏障壁坐防风客土依云实流泉架木通行当归去去已逼白头翁昨叶何摇落今逢淑景天山椒红杏火岩石緑苔烟炉火沉香烬琴丝续断弦忍冬寒巳彻衰白及长年  

再赋药名  

楚泽兰纫佩防泉水洗心荷锄通草径戴笠钓藤隂欲早休陈事须甘遂陆沈谩呈诗藁本李杜若知音郁郁金舒栁青青黛染槐繁隂庭侧柏碎緑井中苔雨漏芦檐破风薰草意回陟厘题短句自洗笔头灰  

再赋药名  

百草霜雪死半天河汉斜竹含轻紫粉梅发淡红花蘸甲香醪酽搔头垢髩华北亭欢宴罢灯烛夜明沙起自然铜鼎烹茶滴乳香深冬灰正冷新腊雪须当我意空青眼君才贯众长唱酬几百合衰白荷相忘  

寄芸叟药名  

未老已前胡不归何须斑白及衰羸婆娑石上防明月卧看秋风生桂枝  

愁云垂地黄映日叠嶂插空青照楼野菊花开秋又晩便当归去老沧洲  

年过半百合归去谨杜衡门深退藏衰白前途有多少使君仔细更思量  

七夕一首呈席上【`药名`】  

琥珀杯浓酒味醇郁金裙转舞腰新铅华第一人中白歌响几多梁上尘玉漏将沉香早断银潢虽逺志相亲合欢促席留君醉最苦参斜夜向晨  

萧器之小饮诵王舒公药名诗因效其体  

萧郎嘉客近逺志把酒劝宾郎半醉自然同类易相求官守从容看无事清晨麦蘗寒有力倒洒金钟乳花滴十分蘸甲香且醪不觉昏黄连夜色雀噪乌栖奈晩何悤悤白日若飞梭青青百草霜已歇墙隂浅白微经雪庭梅香腻粉苞鲜岁律将旋复花发铜壶泣水铜箭短漏声断续随风逺起视天南星斗稀蟾蜍已黑牵牛依知子多情惜分散山公酩酊自当归  

亶甫寄示与谯冲元唱和药名诗因作一篇奉寄  

天南星斗垂晶荧麻姑山色排空青人中白眉谁第一周郎独以文章名少年折桂心巳壮大学弱冠众所惊严徐长卿词格老合上芸防预雠讨赤车使者已为淹复令倅郡淮南道蕲春人幸何熙熙有贤史君子副之铃阁深沉香一炷防笺舒卷百篇诗藏鳞伏翼聊展转有才无患子不显楚泽兰芳莫谩悲秦乌头白终当返我栖江上松萝深自甘草莽长陆沉忽忽光景又半夏书房风月澄人心昏黄禽噪悄不觉架木通渠清河濯雨余凉风袭衣襟半天河汉垂檐角惟恨与子未从容紫芝眉宇何时逢频以青琅玕寄我不须怊怅白头翁  

黄庭坚  

荆州即事药名诗八首  

四海无逺志一溪甘遂心牵牛避洗耳卧着桂枝隂前湖后湖水初夏半夏凉夜阑乡梦破一鴈度衡阳千里及归鸿半天河影东家人森戸外笑拥白头翁天竺黄卷在人中白髪侵客至独扫榻自然同此心垂空青幕六一一排风开石友常思我预知子能来幽涧泉石緑闭门闻啄木运柴胡奴归车前挂生鹿雨如覆盆来平地没牛膝回望无夷陵天南星斗湿使君子百姓请雨不旋复守田意饱满髙壁挂龙骨  

周紫芝  

病中戏作本草诗  

长空青云昼风卷雨余凉生开病眼垣衣洗雨緑生光芍药翻阶红照晩幽人却扫惊半夏独杜衡门颇心逺提壶劝酒意甚劳花间伏翼终日号大枣如安可得竹叶岂宜空蟹螯何当如淮泣石斛天南星移碎红烛锦纒更命刘寄奴回雪香柔体如玉人生富贵不早休乌头成白空自愁浩歌自驾木兰去范蠡实能知逺游君不见赤车使者将君命五加皮币不少留一朝逐客便当去王不留行空泪流又不见浪荡子长负羇槖石下长卿无住着贾论空髙逺志孤屈草初成竒祸作何如独活考涧槃不遇自然同此乐嗟余知此解马衔蜗庐僻在陵阳角谁能更朝紫真坛丹砂岂解驻衰顔五色神符亦安用菖蒲谩说能引年玉泉泠泠潄虚壑独寻鹤虱负朝暄故人逺引羁旅夕寒水石畔思清言何时从容乃如此烟蓑去作牵牛子生平甘遂丘壑贫常有幽怀思洗耳  

戴昺  

山家小憩效药名体  

柴门通草径茅屋桂枝间修竹连翘木髙松续断山仰空青防密扫石緑花斑傍涧牵牛饮白头翁自闲  

梅尧臣  

禽言四首  

子规  

不如归去春山云暮万木兮参云蜀天兮何处人言有翼可归飞安得空啼向髙树  

提壶  

提壶芦沽美酒风为宾树为友山花缭乱目前开劝尔今朝千万夀  

山鸟  

婆饼焦儿不食尔父向何之尔母山头化为石山头化石可奈何遂作微禽啼不息  

竹鸡  

泥滑滑苦竹冈雨萧萧马上郎马蹄凌兢雨又急此鸟为君应断肠  

陆游  

禽言  

架犁  

架犁架犁南邨北邨雨凄凄夜起饭牛鸡未啼日暮矻矻行千畦没足勿恨一尺泥西成收薄汝噬脐  

拔笋  

拔笋拔笋入箐不辞风雨窘养成防见髙拂云取供口腹初不忍独持两把慰倚门慈顔一笑如春温  

打麦作饭  

老翁老尚健打麦持作饭终岁陇亩间劳苦孰敢怨人生为农冣可愿得饱正如持左劵碓舂樵防小甑香岂不胜汝耗太仓  

堂前捉绩子  

堂前捉绩子刀作忘朝餐鵞黄雪白相照耀插茅作簇髙如山蚕女采桑至煮茧何暇膏沐梳髻鬟缫成蜀锦与楚縠舞姝纒头不论束  

朱熹  

五禽言和仲衡尚书  

提壶芦  

提壶芦沽美酒春风浩荡催花栁不用沙头双玉瓶鸟歌蝶舞为君夀祗今沉醉是君恩昨日之愁愁杀人  

不如归去  

不如归去孤城越絶三春暮故山只在白云间望极云深不知处不如归去不如归千仭冈头一振衣  

泥滑滑  

泥滑滑泥滑滑秦望云荒镜湖濶緑秧刺水水拍堤牙旗画舸凌风发使君行乐三江头泥滑水深君莫忧  

脱袴  

脱袴脱袴桑叶隂隂墙下路回头忽忆舍中妻去年巳逐他人去旧袴脱了却不辞新袴知教阿谁做  

麦熟  

麦熟吟去年种麦有德音祗今种熟谁快活种者已卧宫墙隂仁公有政惠存殁肯使催租更隳突  

戴昺  

五禽言  

提壶芦  

提壶芦沽美酒人世光隂春电走一日得醉一日闲緑髩几曾俱白首沽酒沽酒有酒沽生前不饮真愚夫  

不如归去  

不如归去不如归去千山万水家乡路今年又负故园花来岁开花定归否归去归去须早归近日江湖非旧时  

泥滑滑  

泥滑滑泥滑滑客路迢迢雨不歇我仆十步九回蹶我马如跛鼈泥滑泥滑君莫愁秧烂麦损尤堪忧  

脱却破袴  

脱却破袴脱却破袴蚕熟缲成霜雪缕小姑织绢未落机县家火急催官赋输了官赋无零落破袴破袴还更着  

麦熟锻磨  

麦熟锻磨麦熟锻磨邨南邨北声相和大男小女总欣欣煮饼蒸糜任渠做锻磨锻磨莫等闲去年糠人无得餐  

刘学箕  

七禽咏  

贯钱石八豆  

贯钱石八豆充肠备粱糗饱嬉游手儿初不事耕耨好衣好食街市女汗珠滴滴田妇苦夫耘妇饷日卓午朝夕南山捕虫鼠  

不如归去  

不如归去愁緑怨红春欲暮汝劝行人归行人劝汝住鸣声不住良苦辛啼得血流无用处不如归去吾今归千声万声尔何为  

泥滑滑  

泥滑滑泥滑滑前声住后声发不道去年冬没雪今年春早已三月月如金日如血大麦小麦尽枯渇使君祈祷走阡陌汝切勿啼泥滑滑  

行不得哥哥  

行不得唤阿兄向晩夕犹悲鸣坦坦之途万人履跛鼈不休跬千里汝行不上可奈何日暮途逺无蹉跎  

姑恶  

姑恶姑恶家道立汝为人妇供妇职妇德妇功汝不能抱恨殁身空怨抑不化秋柏食不化山头石化作春鸟鸣号呶何苦极  

提葫芦  

提葫芦沽美酒酒羙欲沽何处有官醪道逺不可得邨酿浓酸难入口况当春暮暄暖初沈浸醲郁醺体肤客中醉倒无人扶  

早耕早布  

早耕早布节物如流春色暮金房土瘠无稻田布耕播种【`去声`】种何处一春焦涸旱无雨麦穗藏头犹未吐麦穗不吐人不忧粟田再种秋可收只愁夏料欠输纳悍吏坐门官不休  

方岳  

禽言  

麦熟  

麦熟熟黄云压肩堆满屋大儿烧燧自治谷小儿撷蔬归作粥阿翁饱去摩挲腹柿叶浓隂对黄犊快活一生甘碌碌君不见秋崖白头守残牍麦虽熟饭不足  

不如归  

不如归烧痕青青春蕨肥茅庐数掩山四围有秫可酿荷可衣世间何地非危机曷不常守西山饥君不见秋崖无才终不逢长年垂钓烟波中公非熊同不同  

姚勉  

禽言十咏【`录四首`】  

泥滑滑  

黄梅蒸雨已几时路泥滑滑没马蹄前山咫尺似千里十步九跌行人疲漫塍白水秧欲老黄云渐黑麦欹倒泥污后土何时干天若怜农放晴好  

着新脱故  

缲车欲动蚕春暮水足秧青行白鹭着新脱故山禽呼也似催人濶耕布着新脱故也自竒濶耕濶布也自宜冬苗夏绢星火急欲着无新耕亦饥  

麦熟也哥哥  

晨隂凉润疑秋肃格磔钩辀叫云木似催农夫急腰镰邨北邨南麦皆熟屋头场地初雨干耞声拍拍儿童欢田家未敢冀一饱父老相呼先了官  

提葫芦沽美酒  

晴烟如泼春光浓万花笑日争嫣红百金沽酒直取醉有酒不醉孤东风不如遂我丰年愿秫米价如黄土贱家家有酒不用沽何用提葫苦相劝  

邓光荐  

禽言  

行不得也哥哥  

行不得也哥哥瘦妻弱子羸防防天长地濶多网罗南音渐少北语多肉飞不起可奈何行不得也哥哥  

孔平仲  

建除一首  

建茶一杯午睡起除渇蠲烦无此比满庭叶落啼野莺平地两足生春水定心宁息守丹灶执固养和归赤子破须速补勉旃修危可求安灼然理成事何论轩冕贵収身早占云泉美开门纳盗误人多闭闗扫轨从今始  

黄庭坚  

建除重赠徐天隠  

建极临万邦稽古陛下圣除书日月下有耳家相庆满意见升平父老扶杖听平生所传闻似仁祖德性定鼎百世长櫜弓四方静执事当在朝官冷殊未称破防风欹欹简易不骑乘危颠相扶持泉石共嘲咏成乐涧阿中傲世以未敬収潦下秋船期公拜嘉命开元命观事身得见全盛闭门长蓬蒿或许老夫病  

晁补之  

建除体答黄鲁直教授  

建策移汉都奉春縁衣布除地愿见公乃以舍人故满船载明月且复酌清酤平旦袯襫出牛羊下来暮定境要两言出处非并趣执臂欣逢迎秋兰在堂下破甑雨生衣蹇不改兹度危莫如人心难莫如行路成事安得悔来者其可悟収拾不须陈千言一弃屦开门见市井终岁纷遑遽闭门面墙壁少日丰暇豫  

陈与义  

陪诸公登南楼啜新茶家弟出建除体诗诸公既和予因次韵  

建康九醖美侑以八品珍除瘴去热恼与茶不相亲满月堕九天紫面光璘璘平生酪奴谤脉脉气未申定论得公诗雅好知凝神执持甘露椀未觉有等论破睡及四座愧我非嘉宾危楼与世隔万事不及唇成功方坐啸赏此玉花匀収杯未要忙再试晴天云开口得一笑兹游念当频闭眼归黙存助发梨枣春  

范成大  

次韵子永见赠建除体  

建子玉杓直黄昏月如霜除道启柴扃客来巾履忙满炷寒釭油共此书檠光平生卜邻愿何意登我堂定交吾岂敢南荣惭伯阳执手道古作遗篇记河梁破窗风鸣悲孤客多慨伤危肠不救饥我诗安得昌成章类邨歌但可侣牛羊収功翰墨薮微子谁能良开卷得雅音玉銮导旂常闭户坐相念雪深梅暗香  

方岳  

用简斋建除体韵  

建旗凛大将负努纷前驱除此两不能锄荷则有余满畦老菘韭贫犹未饥虚平生错料事不到齐王竽定无相携人岁晩谁与娱执杯手欲龟风雪侵貂防破顔划孤啸郁屈终不舒危坐发深省宁若巾柴车成败未可知芜我芋区收身黄觳觫心迹何裕如开口不言钱未害书生迂闭户聊课诗政与俗士疎  

孔武仲  

数诗分题【`天字为韵`】  

一邑临襄汉青衫正少年二毛侵髩发披雾始窥天三接龙光逺曈昽白日边四门方杂遝羔鴈贲林泉五斗安微禄虽贫志浩然六韬聊自试有策佐平燕七札穿强弩诸君必凯旋八荒驰贡篚恩防罢戈鋋九九期君用惭非命世贤十官何敢望于此卜归田  

孔平仲  

八音诗呈诸公  

金罍美酒斗十千石榴花开窗户前丝棼万事何足言竹溪下逸方醉眠匏系此虽不久土风甚美人皆贤革易暌散心惘然木在髙山鱼逐泉  

再赋  

金房去此路几千石濑齿齿秋风前丝侵两髩老不言竹实已空饥凤眠匏笙吹作别离曲土壤渐异愁诸贤革履练服何萧然木隂缓步寻双泉  

八音诗十首【`录二首`】  

金风荡炎暑六合气已清石耸南山髙晨起见峥嵘丝垂虫就茧彼各有所营竹实不足饱凤凰尚饥鸣匏固贱草引蔓上髙城土地之所宜结子如瓶罂革带守空文嵗月亦可惊木落行且秀欣欣似春云  

金杯十分酒酌子消百忧石可补青天弃与瓦砾侔丝可弦南风织成缣素柔竹帛未书功光景忽已遒匏系久不食栖栖江上州土鼔与蒉桴为用先鸣球革带人所贱犹列下邳侯木有栋梁材终当同万牛  

晁补之  

八音歌二首答黄鲁直【`录一首`】  

金兰况同心莫乐心相知石田罹清霜念此百草腓丝看煮茧吐士听愤悱语竹马非妙龄美人恐迟暮匏系鲁东家今君尚天涯土膏待阳瘅气至如咄嗟革薄不可廓士迫下流恶木无松柏心蝎处蝼蚁托  

陈与义  

八音歌二首【`录一首`】  

金章笑鹑衣玉堂陋茅茨石火不须防白驹隙中驰丝髩那可避防当来如期竹固不如肉飞觞莫辞速匏竹且勿喧听我歌此曲土花翫四时未觉有荣辱革木要一声好异乖人情木公不可待且复举吾觥  

方岳  

夏日珠溪赋八音体  

金筛薜萝月玉戛琅玕风石根一睡美幽尚谁与同丝棼俗士懐颠倒崔烈铜竹笻肯俱来独予两诗穷匏瓠亦纒藤永日闭梵宫土花侵道碧晩翠初空蒙革华共徘徊爱此山丛丛木犀约重游小待香玲珑  

再赋  

金谷已尘土珠履如飇风石崇与平原痴处正尔同丝毫挂世网空锢南山铜竹窗理残书久矣不讳穷匏樽吾故人许访青莲宫土甘蔬亦香小摘空蒙蒙革革有鸣琴留我幽花丛木屑落飞谈烟霞晩葱珑  

孔平仲  

还乡展省道中作四声诗寄豫章僚友  

萧滩波潺湲巴丘山崔嵬江天如相迎风吹浮云开思乡人皆然惟予频归来松楸弥青鲜舂容生泉防久雨水长泱漭似海广苇底解小艇晓起荡两桨早饭野篠下鸟语静愈响有酒我不饮引领但子想四际又暮夜意诣尚未到系缆坐树防嘒嘒厌聚噪径步气向暝岸啸韵自报内顾自慰幸比嵗屡拜扫执热逼入伏一叶益局促日落月欲出豁若脱桎梏木色郁碧幄竹节削緑玉赤脚踏白石宿泊得沐浴  

郑刚中  

平字梅花  

江梅非凡根先春花南枝玲珑皆瑶英雕镌谁为之天髙孤芳寒风来幽香随朝暾晞霜华兰膏涂真妃移之当疎帘吟肠清相宜吾将谗花神妖红徒纷披何如令江梅芬芳无休时终愁芝兰嗔侵渠名声衰  

苏轼  

戏和正甫一字韵【`通首字皆一母`】  

故居劒阁隔锦官柑果姜蕨交荆菅竒孤甘挂汲古绠侥觊敢掲钩金竿已归耕稼供藁秸公贵干蛊髙巾冠改更句格各蹇吃姑固狡狯加间闗  

刘敞  

疉韵  

圗书如蘧庐吏事类志意招邀聊逍遥醉寐自弃置  

陆游  

山居叠韵  

禽吟隂森林鹿伏朴木呜呼吾徒愚仆仆逐肉粟聨翩怜鸢肩覆餗速戮辱艰难还山间独欲足畜牧跻梯栖西溪筑屋宿北谷光芒常当藏椟玉触俗目  

孔平仲  

藏头体寄贾宣州  

髙防当年喜得曹日陪宴衎自忘劳力回天意君应惫心挟乾坤我尚豪豕亥论书非素学子孙干禄有东臯十年求友相知寡分付长松防短蒿  

藏头体呈章子平  

王骆声华星斗傍方州投老弃甘棠木逃剪伐枝长碧石耐镌磨性有常巾褚藏经勤问学子孙传业富文章十年留落归何暮日听除书侍玉皇  

孔平仲  

药名离合四时四首  

草满南园緑青青复间红花开不扫地锦绣径相通浆寒饮一石蜜液和岩桂心渇望天南星河粲垂地参旗挂彩木通夕凉如水银汉耿半天河桥暝烟紫雪片拥頽垣衣裘冷如甲香醪不满榼藤枕欹残腊  

刘敞  

雨后回文  

緑水池光冷青苔砌色寒竹深啼鸟乱庭暗落花残  

王安石  

泊鴈回文  

泊鴈鸣深渚收霞落晩川柝随风敛阵楼映月低漠漠汀帆转幽幽岸火然壑危通细路沟曲绕平田  

苏轼  

次韵回文三首  

春机满织回文锦粉泪挥残露井桐人逺寄情书小字栁丝低日晩庭空  

红牋短写空深恨锦句新翻欲断肠风叶落残惊蝶梦戍边回鴈寄情郎  

羞云敛惨伤春暮细缕诗成织意深头伴枕屛山掩恨日昏尘暗玉窗琴  

题织锦圗上回文三首  

春晩落花余百草夜凉低月半枯桐人随逺鴈边城暮雨映疎帘绣阁空  

红手素丝千字锦故人新曲九回肠风吹絮雪愁萦骨泪洒缣书恨见郎  

羞看一首回文锦锦似文君别恨深头白自吟悲赋客断肠愁是断弦琴  

记梦回文二首【`并序`】  

十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱防余花吐碧衫意用飞燕故事也乃续之为二絶句云  

酡顔玉盌捧纎纎乱防余花吐碧衫歌咽水云凝静院梦惊松雪落空岩  

空花落尽酒倾缸日上山融雪涨江红焙浅瓯新火活龙团小碾鬬晴窗  

朱长文  

奉和司封使君春日回文之作  

佳景更同民共乐俊髦皆集盛飞觞花随客醉还成句栁赠人行欲断肠斜月上时霞散绮暖风来处寝凝香华年惜过须心赏富贵丛身逼髩霜  

周知微  

游旴龟山作回文  

潮回暗浪雪山倾逺浦渔舟钓月明桥对寺门松径小槛当泉眼石波清迢迢緑树江天晓霭霭红霞海日晴遥望四山云接水碧峰千防数帆轻  

李弥逊  

秋月回文  

霜盘玉隠倒团金迥水秋天碧野侵光掩半扉寒夜永影分疎竹翠烟深长空逺岫归云卷古木髙风浥露沉凉袂客愁应梦楚荒城晓角夜悲吟  

王阮  

避暑烟水亭与王景文回文聨句一首  

顔舒且对尊中酒【`景文`】昼永方浓翠幄隂【`南卿`】环佩响溪寒浪急【`景文`】画图藏谷绣烟深斑生石润苔纹乱【`南卿`】碧度云飞鸟影沉【`景文`】闲馆邃风来迥野【`南卿`】隔楼斜日转疎林【`景文`】  

宋伯仁  

小舟晩赏荷花回文  

天浮月影水浮天路绕山头树绕烟船小小行人意适藕花新索酒杯传  

早秋回文  

秋天一饷晩风凉笑语人传早稻香楼上醉时帘半卷愁添客髩两苍苍  

李涛  

春昼回文一首  

茶饼嚼时香透齿水沉烧处碧凝烟纱窗闭着犹慵起极困新晴乍雨天  

方岳  

溪店回文  

啼莺几处垂垂栁乳燕双飞片片花溪浅度云山带雨岸崩欹树草连沙  

陈希声  

春日田园杂兴回文  

香红眼缬蕤英竹杖扶吟纵步行桑眼蟇含青蕾小麦须虾磔翠芒轻黄花菜圃午风软緑水秧畦春野平芳树几声鸠雨过苍苍栁色防烟晴  

犁锄徧野沸耕农血吻鹃声一树红畦矗秧针青剡剡陇翻麦浪翠芃芃鸡鸣昼寂花邨雨蛤吠朝寒草岸风溪外云过横笛乱微烟野色树茏葱  

## 御选宋诗卷七十八  

杂体二  

文同  

累字诗一字至十字咏竹  

竹竹森寒结緑湘江滨渭水曲帷幔翠锦戈矛苍玉心虚异众草节劲逾凡木化龙枝入仙陂呼凤律鸣神谷月娥巾帔静苒苒风神笙竽清簌簌林间饮酒碎影摇罇石上围碁轻隂覆局屈大夫逐去徒恱椒兰陶先生归来但寻松菊若论檀栾之乐无敌于君欲圗潇洒之姿莫贤于仆  

累字诗一字至十字咏石  

石石隂黑阳白岸胚胎山骨骼天地镕铸鬼神刻画鲲鲵张怒眼虎兕交鬬额敲如温玉声清洗似精铜色碧花边矹尔尽竒品林下礴然无俗格冰霜惨冽坚操不移尘土昏冥孤标自隔嶤矹独立见到侍中家磊落羣  

居在牛丞相宅昔时大士常命汝曰听徒今日衰翁且对君为佳客  

孔平仲  

累字诗一字至七字送梦锡梦锡托疾引归  

行行夙驾宵征秋渐老雨初晴黄叶归思青山去程随身一鴈逺入眼故乡明流水光隂可惜浮云轩葢须轻把酒日飞鹦鹉盏寻花更到凤皇城  

累字诗七字至一字  

仕宦千忧出海涛功名一笑付秋毫荣望去如脱屣归心断若操刀东堂展圗画北牖缀风骚暗煎越茗寒泛宫醪超世网释天弢就逸辞劳髙髙  

宋伯仁  

累字戏作解愁吟简旧同寮  

愁知不空白头心事惊秋归兴满沧洲貂蝉虽出兜鍪功名有愧黒貂裘夷齐与盗跖总荒丘无非蘧蘧栩栩梦庄周空教笑倒江上烟雨汀鸥一琴一剑一童一鹤一茶瓯自不须苦苦髙卧元龙百尺楼着眼看翻云覆雨处豪杰总成羞牙旗金甲蹇驴破防穷通一任前修五湖千万顷明月则尽可棹歌横钓舟  

龚开  

累字一字至七字观周曽秋塘圗有作  

秋秋潇洒清幽人静处水边头波纹细细风色飕飕鸥鹭情相狎鳬鹥乐自由疎苇败荷池沼白苹红蓼汀洲几竿渔钓去已尽一段晩云寒不收  

苏轼  

归去来集字十首【`并序`】  

予喜渊明归去来词因集字为十诗  

命驾欲何向欣欣春木荣世人无往复乡老有将迎云内流泉逺风前飞鸟轻相携就衡宇酌酒话交情涉世恨形役告休成老夫良欣就归路不复向迷途去去径犹菊行行田欲芜情亲有还往清酒引尊壶与世不相入膝琴聊尽欢风光归笑傲云物寄游观言语审无倦心懐良独安东臯清有趣植杖日盘桓云岫不知逺巾车行复前仆夫寻老木童子引清泉矫首独傲世委心怀乐天农人告春事扶老向良田世事非吾事驾言乡路寻向时迷有命今日悟无心庭内菊归酒窗前风入琴寓形知已老犹未倦登临富贵良非愿乡闗归去休携琴已寻壑载酒复经丘翳翳景将入涓涓泉欲流老农人不乐我独与之游觞酒命僮仆言归无复留轻车寻絶壑孤棹入清流乘化亦安命息交还絶游琴书乐三径老矣亦何求归去复归去帝乡安可期鸟还知巳倦云去欲何之入室常携防临流亦赋诗春风吹独立不是傲亲知役役倦人事来归车载奔征夫问前路穉子衡门入室亦诗策少游常酒尊交亲书巳絶云壑自相存寄傲知今是求劳定昨非聊欣尊有酒不恨室无衣丘壑世情逺田园生事微庭柯还独眄时有鸟归飞  

邵雍  

首尾吟  

尧夫非是爱吟诗虽老精神未耗时水竹清闲先据了莺花富贵又兼之梧桐月向怀中照杨栁风来面上吹被有许多闲捧拥尧夫非是爱吟诗  

尧夫非是爱吟诗诗是天津竚立时有意水声千古在无情山色四边围孤鸿逺入晴烟去双鹭斜穿禁栁飞景物不妨闲自适尧夫非是爱吟诗  

陈舜道  

春日田园杂兴首尾吟  

春来非是爱吟诗诗是田园引兴时闻布谷声惊緑野听提壶语忆青旗曾因鬬草争春起每为看花乐意随景物撩人禁不得春来非是爱吟诗  

春来非是爱吟诗诗是田园乘兴时得暇分畦秧韭菜趂晴樊圃树棠梨山烟青笠等闲去沙地乌犍和醉骑一片野情羁不住春来非是爱吟诗  

春来非是爱吟诗诗是田园遣兴时行傍山翁驱犊父坐看邻妪试鵞儿插秧时测水深浅行菜闲占春早迟白日渐长消不去春来非是爱吟诗  

春来非是爱吟诗诗是田园感兴时草地耕牛才有犊花邨吠犬那生牦麦青未必三时粥桑緑其如二月丝触物兴怀言不尽春来非是爱吟诗  

李师中  

送唐子方之贬所辘轳体  

孤忠自许众不与独立敢言人所难去国一身轻似叶髙名千古重如山并游英俊顔何厚未死奸谀骨巳寒天为吾皇扶社稷肯教夫子不生还  

陆游  

东山避暑用辘轳体  

避暑穿林随所之一奴每负胡牀随望秋槁叶有先陨未暮赫日无余晖轮囷离竒涧松古钩辀格磔蛮禽悲北岩竹间最惨栗清啸倚石真忘归  

杨万里  

过若山坊进退格  

緑涨空中屋黄铺地上云风条钩过轿雨穟没行人夹路桑千树平田稻十分泥行殊不恶物色逐邨新  

雪后寄谢济翁聫骑来访进退格  

封胡连璧雨中来自送归鞍怅独回隠几读书寒入骨开门落雪皓平阶急寻火种温双手自唤儿郎共一杯念汝野梅官栁路地炉松叶买茅柴  

周紫芝  

五杂组三首  

五杂组陇头水往复来玉闗骑不得已从仕子  

五杂组云际翮往复来长安陌不得已千里客  

五杂组夜茫茫往复来鴈南翔不得已思故乡  

范成大  

五杂组四首  

五杂俎同心结往复来当窗月不得已话离别  

五杂组流苏缕往复来临行语不得巳上马去  

五杂组回文机往复来锦梭飞不得已独画眉  

五杂组防丝鍼往复来鸟投林不得已梦孤衾  

张舜民  

两头纎纎二首  

两头纎纎织女梭半白半黑右军鵞腷腷膊膊石子坡磊磊落落大风歌  

两头纎纎茧绾丝半白半黒蝇蠧之腷腷膊膊母赴儿磊磊落落忠臣词  

范成大  

两头纎纎二首  

两头纎纎探宫茧半白半黑鹤氅縁腷腷膊膊上帖箭磊磊落落封侯面  

两头纎纎小秤衡半白半黒月未明腷腷膊膊扣户声磊磊落落金盘氷  

贺铸  

和杜仲观青字诗二首  

青袍少年子独出青门游逢人少青眼凝笑望青楼窗巾青娥女正为青春愁心事属青鸟青骢能少留白马青络头青萍寳带钩青溪流水急独上青翰舟佳人青雀钗手把青荷游慕君青云器青发结绸缪  

孔平仲  

本是一首寄芸叟【`本是同根生相煎何太急`】  

本末已倒植是非当告谁同为天涯客根冷聊相依生平尚气节相约老不衰煎烹虽炎炎何损百链姿太过空自返急鞭犹恐迟  

相看一首寄芸叟【`相看过半百不寄一行书`】  

相与同少壮看看俱老人过日如脱兔半生如浮云百事多龃龉不如收此身寄心青霞杪一笑轻千钧行行秋鴈去书此赠情亲  

吴儆  

已夘之冬月余端坐无以度日因聚诸童幼极其欢笑时与相说谜因戏为数语示之  

帘  

满身珠翠间花钿舞到梁州最可怜一捻宫腰如束素清风明月画堂前  

鸡  

楚楚衣裳两颊红冠儿斜坠脚儿弓夜来塞上无消息玉筯偷弹对晓风  

梭  

奔波来往一生忙方寸包藏不可量用尽心机还骨立为他人作嫁衣裳  

王禹偁  

郑州与张秉监察聫句  

函闗秋霁鴈初回六里商于晓邑开【`秉`】四皓有灵应笑我谪官方始入山来【`禹偁`】  

魏野  

解城条山【`并序`】  

解城之南出五里抵中条山山有絶壁介立俨若峡束缘岸泝流似有人迹琅琊王衢赵郡李识处士魏野江东僧用晦披榛索径深入数百步止于泉石之涘道路未逺尘事且隔云鸟风物鸣动左右而山语野笑乐坐尽日因相与濯足命为聫句诗一章凡二十句用晦书于岩壁时淳化五年秋八月三十日  

万仭云根泉清泠濯我足【`用晦`】森森洒爪甲凛凛寒肌肉【`衢`】来初自试探坐久频舒缩【`野`】触开浪花白踏破苔衣緑【`衢`】肺腑亦清泠形影相照烛【`用晦`】忽罢避游鱼未归妨渇鹿【`野`】惧浊逺泥沙就隂怜草木【`衢`】浸润易调畅狎玩难拘束【`识`】欲伐我未能先起人何速【`野`】此防髙且闲愿继渔父躅【`用晦`】  

欧阳修  

冬夜小斋同陆经聫句寄梅圣俞  

寒窗明夜月【`欧`】散帙耿灯火破砚裂冰澌【`陆`】败席荐霜笴废书浩长吟【`欧`】想子实劳我清篇追曹刘【`陆`】苦语侔岛可酣饮每颓山【`欧`】谈笑工炙輠驾言当有期【`陆`】岁晩何未果幽梦乱如云【`欧`】别愁牢若锁雪水渐涟漪【`陆`】春枝将婀娜客心莫迟留【`欧`】苑葩即纷堕何当迎笑前【`陆`】相逢嘲饭颗【`欧`】  

劒聫句同范仲淹滕宗谅  

圣人作神兵以定天下厄【`范`】蚩尤发灵机干将搆雄绩【`欧`】橐籥天地间鑪冶隂阳辟【`滕`】南帝输火精西皇降金液【`欧`】炎炎昆冈荧汹汹洪河擘【`范`】雷霆助意气日月沦精魄【`滕`】神气不在大错落就三尺直淬灵溪泉横磨太行石【`欧`】雄雌威并立昼夜光相射【`范`】提携风云生指顾烟霞寂【`滕`】坚刚正人心耿介志士迹【`欧`】初疑成夏鼎魑魅世所适【`滕`】又若引吴刀犀象谓无隔【`范`】截波虬尾滑脱浪鲸牙直顽冰挂隂霤皎月乘孤隙【`欧`】河角起彗气云罅露秋碧晓镡星斗烂夜匣飞龙宅【`范`】舞酣霰雪回弹俊球琳击鲜摇霅水光腻刮湘山色【`滕`】青蛟渇雨瘦青虺蟠霜瘠【`欧`】清音锵以鸣寒姿坚且泽【`范`】鬼类丧影响佞党摧肝膈【`欧`】一旦防神武四海屠凶逆【`范`】周王奉天讨商郊千里赤【`欧`】楚子扬军声秦师万首白祥辉冠吴楚杀气横燕易【`范`】与君斩鼇足八极停震虩【`欧`】与君刜鹏翼三辰増焕赫莫使化猿翁辱我为幻惑【`范`】莫使暴虎人屈我执仇敌【`滕`】尊严俟冠冕左右舞干戚【`欧`】功成不用留延平空霹雳【`范`】  

鹤聫句同范仲淹滕宗谅  

上霄降灵气钟此千年禽【`范`】幽闲靖节性孤髙伯夷心【`欧`】颉颃紫霄垠飘飖沧浪浔【`滕`】岳湛有仙姿钧韶无俗音【`范`】毛滋月华淡顶粹烟光深【`欧`】目流泉客泪翅垂羽人襟【`滕`】腾汉雪千丈防溪霜半寻【`范`】纎喙砺青铁修胫雕碧琳【`欧`】岩栖于溪树泽饮卑朱泠【`滕`】鸾凰自埙箎燕雀徒商参【`范`】独翅耸琼枝羣舞倾瑶林【`欧`】病余霞云段梦回松吹吟【`滕`】静嫌鹦鹉言髙笑鸳鸯淫【`范`】金清冷澄澈玉格寒萧森【`欧`】洁白不我恃腥羶非所任【`滕`】稻粱不得已虮虱胡为侵【`范`】天池忆鹏游云罗伤凤沈【`滕`】风流超缟素雅淡絶规箴【`欧`】相亲长道情偶见销烦襟【`范`】西汉惜冯唐华皓欲投簪【`欧`】南朝仰卫玠清羸疑不禁【`滕`】端如方直臣处羣良足钦【`范`】介如亷退士惊秋犹在隂【`范`】几诮鹰隼鸷羁鞲俄见临【`欧`】还嗤鳬鹥贪戈缴终就擒【`欧`】乘轩乃一芥空笼仍万金【`滕`】片云伴遥影冥冥越烟岑【`范`】长飇送逸响亭亭出霜砧【`欧`】蓬瀛忽往来桑田成古今【`欧`】愿下八佾庭鼔舞薰风琴【`滕`】  

来鷰堂与赵叔平王禹玉王原叔韩子华聫句  

贤侯谢郡归从游乐吾党林泉富余地卜筑疏陈莽是时春正中来鷰音下上若贺大厦成喜留众宾赏【`槩`】得名因谈笑挥墨粲题榜所夸贤豪盛岂止池榭广人心乐且闲鸟音颉而颃吟罇敞花轩醉枕酣风幌【`脩`】轻云薄藻栋初日丽珠网红袂生暗香清弦泛余响林深隠飞葢岸曲迟去桨波光栏槛明竹飞衣巾爽【`珪`】虚容凉樾入影与文涟荡晨飇转緑蕙夕雨滋膏壤嘉辰喜盍朋命驾期屡往觞咏陶淑真世俗岂我仿【`洙`】得以为胜游萧然散烦想公子固好士世德复可象今此大基构不图转奉养美哉风流存来叶足师仰【`绛`】  

苏舜钦  

丙子仲冬紫阁寺聫句  

白石太古水【`才翁`】苍崖六月冰昏明咫尺变【`子美`】身世逗留増桥与飞霞乱【`才翁`】人兼独鸟升风泉冷相搏【`子美`】楼阁暮逾澄反覆青冥上【`才翁`】跻攀赤日棱呗音充别壑【`子美`】塔影吊寒藤仙掌挂太一【`才翁`】佛坛依古层岩喧闻鬬虎【`子美`】台静下饥鹰晴槛通年雨【`才翁`】浓罗四面罾日光平午见【`子美`】雾气半天蒸潭碧寒疑裂【`才翁`】钟清逺自凝阳陂冬聚笋【`子美`】隂壁夏垂缯有客饶佳思【`才翁`】髙吟出逺凭雄心翻表里【`子美`】逺目着轩腾岑寂来清夜【`才翁`】沈冥接定僧宿猿深更杳【`子美`】落水静相仍松竹髙无奈【`才翁`】烟岚翠不胜甘酸收脱实【`子美`】坳隩布清塍北野才沈着南天更勃兴恣睢超一气【`才翁`】黤黕起孤鹏并涧寒堪摘看云重欲崩行中向背失【`子美`】呼处下髙应庭树巢金爵樵儿防玉绳断香浮缺月【`才翁`】古像守昏灯乳管明相照莎防緑自矜深疑啸神物【`子美`】防欲敌殽陵俯仰孤心挠回翔百感登画图风动壁诗句涕霑膺【`先公有留题在澄心阁`】岁月看流矢【`才翁`】心肠剧断絙追攀初有象悲愤遂相乘故赏知无遁遗灵若此慿依然忍回首【`子美`】愁絶下崚嶒【`才翁`】  

荐福墖聫句  

踊甓皇都壮【`才翁`】盘基紫宙雄山河供逺目【`玉纬`】檐户发髙风梯险三休上【`子美`】轮开一气中门当谷子午【`才翁`】影落陌西东韵铎翻天籁【`玉纬`】危觚驻夕红侧聆悲下俗【`子美`】仰面识长空絶若神挤至【`才翁`】深疑壑暗通人寰如蚁垤【`玉纬`】身世甚秋蓬叹息兴亡地【`子美`】沈吟制作工清思抱明月狂欲把飞鸿去矣登临兴【`才翁`】巍乎造化工凉襟当爽垲幽意入鸿蒙头角峰如揖【`玉纬`】丹青树不同城郛回迤逦阁殿失穹窿可使孤懐放【`子美`】胡为万恨终何当得壮士提取出尘笼【`才翁`】  

梅尧臣  

风琴聫句同谢希深  

窍竹漏天风张弦拟峄桐佳名从此得妙想未曽穷【`希深`】夜静危台上人闲皎月中依依听不足秋露满兰丛【`圣俞`】  

黄庶  

斑石枕聫句同向宗道  

斸得西山骨磨砻露斑駮凝结一何怪【`宗道`】形模万难学直疑彩云根【`庶`】又讶紫珉礏中瘦蛟腹【`宗道`】外文灼龟殻冷剖清泉肝【`庶`】榰老鼇脚坚方君子性【`宗道`】清纯圣人璞有气当补天【`庶`】无瑕应并防定渍盘古苔【`宗道`】想漏神农药堪作梦寐寳【`庶`】尤是炎蒸托眠月病头愈【`宗道`】横风酲肺濯瑚侈可唾【`庶`】陶甄脆堪扑夜深魇鬼惊【`宗道`】昼冷诗魔愕首惬无俗梦【`庶`】心清去烦恶蕲簟方敢友【`宗道`】蜀笻良可攫何必檄愈风【`庶`】何必文驱疟质任儿女嗤【`宗道`】顽宜童仆谑枕流固迂诞【`庶`】籍糟徒落魄润生审将雨【`宗道`】辉发疑有珏髑髅庄生狂【`庶`】虎魄宋武薄欲镵中郎铭文章体犹弱欲秘淮南书神仙志非乐【`宗道`】我疑混沌鑛谁与砻窍凿可作甘寝舆华胥诣冥寞【`庶`】子道足施为我拙困婴缚已谋具巾屦行当老嵩霍子其乞我归终焉卧云壑【`宗道`】嗜好我已癖须求子惟慤氊旧王固惜瓢陋顔不博异时一经子便当千金橐客退独摩拂卧送山月落【`庶`】  

范纯仁  

游嵩山与王弱翁聫句  

灵境中天秀【`辟疆`】雄名古到今位尊朝列岳【`纯仁`】势重压千岑静锁神仙宅【`辟疆`】髙盘宇宙心孤棱标日月【`纯仁`】絶仭倚戈镡彩栋灵祠邃【`辟疆`】层檐浄刹深民祈传觋语【`纯仁`】国祀致君忱碑古苔生字【`辟疆`】堂虚画蠧金山呼曾荐夀【`纯仁`】神降即为霖事怪涂山石【`辟疆少室山下有启母石`】形端玉女砧峰峦排翠玉【`纯仁`】滩濑潄鸣琴蕙帐人谁继【`辟疆`】金泥迹可寻唐经藏寳妙【`纯仁`】魏殿想鸾音【`防善寺魏文帝离宫`】云作他方雨【`辟疆`】松连别院隂谷泉长浸斗【`纯仁山有七星泉`】顶路欲扪参探穴梦潜动【`辟疆`】扪萝力不禁箕熊分蚁垤【`纯仁`】伊洛认蹄涔鸟道樵夫去【`辟疆`】龙潭驿使临众仙停羽驾【`纯仁顶有八仙坛`】昔帝俨宸襟【`山有元宗御容`】选胜先看记【`辟疆`】乘危可作箴天门开四极【`纯仁山有东西二天门`】树品冠双林【`少陵有则天一品松五品松`】灵药看苗劚【`辟疆`】香醪挈榼斟道宫庭不埽【`纯仁`】学馆突无黔【`山有书院`】垅麦风摇浪【`辟疆`】溪淙石耸簮杂花春烂漫【`纯仁`】虚壑响幽禽溪月寒澄霁【`辟疆`】岩烟暮杳沈寺桥横防蝀【`纯仁`】禅磬击璆琳拂壁题新字【`辟疆`】逢僧举旧吟疲骖何处解【`纯仁`】髙阁在﨑嵚【`辟疆`】  

苏轼  

夜坐与迈聫句  

清风来无边明月翳复吐【`坡`】松声满虚空竹影侵半戸【`迈`】暗枝有惊鹊坏壁鸣饥鼠【`坡`】露叶耿髙梧风萤落空庑微凉感团扇古意歌白纻乐哉今夕游获此陪杖屦【`迈`】传家诗律细已自过宗武短诗膝上成聊以感懐祖【`坡`】  

杨杰  

崔仲岳隠居松江以丹白黑饰舟曰鹤舟括苍周子韶无为杨次公治平三年夏六月防仲岳于繁昌蓬莱亭勉其罢鹤舟以应书席上聫句送之  

且就飞龙牓休登白鹤舟【`子韶`】陇书方劝驾阆苑莫回头【`次公`】丹顶归沧海霜翎掷素秋【`子韶`】海鹏期变化仙骥任沈浮【`次公`】烟月闲三岛功名重五侯须知驰凤诏便是钓鼇钩【`子韶`】已得冲天便无思击桨游【`次公`】楚醪铿逸韵湘瑟助冥搜【`子韶`】南浦成春别北山空夜愁九臯闻象魏一叶寄汀洲【`次公`】世气骑风虎机心走海鸥【`子韶`】昔年嗟鶂退今日并麟游【`次公`】八月仙槎驶千龄圣运优市朝真大隠箕颍谩清流【`子韶`】鼔枻嗤渔父乗桴笑仲由片帆从此卷旧氅亦应留【`次公`】冠佩重华国莺花四皓楼雄文髙鴈塔大醉忆蓬丘【`子韶`】勲若书青史幢须建碧油兰桡好重举乘取上扬州【`次公`】  

晁补之  

直庐聫句  

上閤井泉甘若醴蓬山防茶竹隂底【`张耒`】庚伏恩容午课休宫殿初凉朝雨洗【`晁补之`】身闲出饮官不嗔日长睡足长精神【`张耒`】未惭便作蠧鱼老拔毛济世知何人【`晁补之`】  

王十朋  

夜听双瀑同刘方叔毛虞卿聫句  

夜听双瀑喧遥闻疑雨来涧壑生清风襟宇捐纎埃【`龟龄`】飞鸣撼半空暗想飘琼瑰前观阻步屧侧耳成徘徊【`虞卿`】萧然山馆闲此兴何悠哉子晋不复见月白空箫防【`方叔`】  

对月同方叔聫句  

与君坐阶除遥望海上月【`方叔`】试举太白杯借问几圆缺【`龟龄`】人生易分散动作隔年别【`方叔`】今宵对婵娟莫放酣歌絶【`龟龄`】  

丁开  

漂泊岳阳遇张中行因泛舟洞庭晩宿君山聫句  

元气无根株【`开`】地脉有断絶【`中行`】日月互呑吐【`开`】云雾自生灭【`中行`】楚妃结幽想【`开`】巴客答清吷【`中行`】宁知莽苍中不假巨鼇力势阅南纪浮【`开`】思随西风发形影寄孤舟【`中行`】吾道成鴃舌笑谈正凌傲【`开`】俯仰不偪侧每与景物防【`中行`】未省欢娱毕叠翠晩愔愔【`开`】堕黄秋的的鱼龙负赑屭【`中行`】独鸟去不息旷原眇周抱【`开`】异境超慌忽径度万顷空【`中行`】忽得一拳碧稍稍鸡犬近【`开`】依依钟梵夕推门月微堕【`中行`】煮茗香初歇衣裳识霜信【`开`】瓶鉢了禅恱事定心源清【`中行`】梦回斗柄直周游兴欲尽【`开`】长往计未决出门更回首【`中行`】沙水荡虚白美哉神禹功【`开`】已矣三苗迹山川长不朽【`中行`】愚智俱可惜神交正冥冥【`开`】指防宜歴歴慎勿与俗人【`中行`】桃源恐相失【`开`】  

杨氏女  

缔盟诗聫句  

珠帘半牀月青竹满林风【`杨`】何事今宵景无人解与同【`谢`】  

王安石  

烝然来思集句【`并序`】  

烝然来思送程公也公来以薧麋馈我我饮饯之率西水浒故作是诗  

念我独兮亦莫我顾烝然来思程伯休父我有防酒尔殽伊脯酌言酧之式歌且舞不留不处适彼乐土言秣其马率西水浒有客宿宿于时语语山有乔松江有渚式遄其归不我与作此好歌倡予和女  

金山寺集句  

招提慿髙冈四面断行旅胜地犹在险浮梁褭相拄大江当我前飐滟翠绡舞通流与防防甘美胜牛乳扣栏出鼋鼍幽姿可时覩夜深殿突兀太微凝帝宇壁立两崖对迢迢隔云雨天多賸得月月落闻津鼔夜风一何喧大舶夹双艣颠沈在须防我自擑迎汝始知象教力但度无所苦忆昨狼狈初只见石与土荣华一朝尽土梗空俯偻人事随转烛苍茫竟谁主咄嗟檀施开绣楹盘万础髙阁切星辰新秋照牛女汤休起我病转上青天去摄身凌苍霞同凭朱栏语我歌尔其聆幽愤得一吐谁言张处士雄笔映千古  

春山集句  

春山春水流曲折方屡渡荒乘不知疲行到水穷处依然旧童子要予竹西去归时始觉逺草蔓已多露  

送吴显道集句  

临川楼上柅园中罗帏绣幕围香风觥船一棹百分空看朱成碧顔始红杏花杨栁年年好南去北来人自老旧事无人可共论惟君与我同懐抱  

甘露歌集句  

折得一枝香在手人间应未有疑是经春雪未消今日是何朝尽日含毫难比兴都无色可并万里晴天何处来真是屑琼瑰天寒日暮山谷里的皪愁成水地上渐多枝上稀唯有故人知  

离升州作集句  

相看不忍发惨淡暮潮平语罢更携手月明洲渚生  

懐元度集句  

秋水才深四五尺扁舟斗转疾于飞可怜物色阻携手正是归时君不归  

即事集句三首  

渐老逢春能几回蓬门今始为君开莫嫌野外无供给更向花前把一杯  

一树笼松玉刻成游蜂多思正经营攀枝弄雪时回顾还绕樱桃树下行  

幽栖地僻经过少钟梵声中掩竹门惟有多情枝上雪暗香浮动月黄昏  

孔武仲  

集句寄孙元忠  

不恨我衰子贵时经济实借英雄姿君有长才不贫贱莫令斩断青云梯骅骝作驹已汗血坐看千里当霜蹄省郎京尹必俯拾军符侯印取岂迟  

孔平仲  

集杜诗句寄孙元忠  

君不见潇湘之山衡山髙八月秋髙风怒号草木黄落龙正蛰哀鸿独叫求其曹男儿生无所成头皓白漂零已是沧浪客呼儿觅纸一题诗此心炯炯君应识  

王阮  

沧洲阁集句  

沧洲有竒趣吾道付沧洲树影中流见船灯照岛幽转思江海上却着土山头野水无人渡乘桴学圣丘  

戴昺  

春日偕兄弟侍屏翁游晋原分得外字因集句而成  

既雨晴亦佳适与赏心防初日照髙林幽泥化轻壒步屧随春风始觉天宇大牵怀到空山逍遥白云外青松夹路生童童状车葢清川带长薄隂壑生虚籁性达形迹忘傲然脱官带薄暮方来归月老摇千籁  

宋伯仁  

别友人集唐人句  

菊花邨晩鴈来天同住兰舟未十年今日送君须尽醉离人独上洞庭船  

水边闻鴈偶集四灵句  

芦花新有鴈四面水连天清浄非人世吾诗咏不全  

逺访友人不遇留集句小絶  

寒食花枝插满头长亭搔首晩悠悠灞陵老子无人识别是天涯一段愁  

客楼戏集唐人句  

门掩杨花一夜风自怜羁客尚飘蓬不堪吟罢东回首鸟傍檐花戏晩红  

李龏  

谪仙吟集唐  

空白凝云颓不流牧龙丈人病歌秋寻诗北岭截珠树老父饥寒龙为愁呼龙耕烟种瑶草若为失意居蓬岛水绕青苔洲鲤鱼风起芙蓉老  

长安春集唐  

春欲来日日望春门早开花台欲暮春辞去禁城烟暖蒸青苔龌龊浮生如走电客舍似愁谁遣来夜夜抱冰寒不睡流光暂出还入地门外平桥连栁堤落花声里仙娥醉  

塞上北风行集唐  

北风叫枯桑玉沙粼粼光天寒山路石断裂驻马相看辽水傍军容带甲三十万都防宝刀冻欲断旄头夜落捷书飞少年金紫就光辉  

吴娃歌集唐  

洞庭明月一千里芙蓉水殿春风起残丝欲断黄蜂归鸳鸯翡翠承燕私露脚斜飞湿寒兔越王金鸡报天曙官街栁带不堪折谢豹空啼采香月  

致酒行集唐  

零落栖迟一杯酒緑凸蛮觥奉君夀湖光江月前后邻寒风又变为春栁离鸾别凤烟梧中曦轮送客沟水东霜白松溪转斜葢世间何处无春风  

采莲归集唐  

采莲女采莲归落日晴江里莲舟渐觉稀莲茎有刺不成折争弄莲花水湿衣白练束腰袖半卷不语低鬟幽思逺碧云搔头落水中粉痕零落愁红浅  

秋闺思集唐  

征人遥遥出古城天河夜转漂回星银缕香寒凤凰薄树色深含防榭情雨滋苔藓侵堦緑为有秋期眠不足城边残月势如弓月上丁东寒玉  

折杨栁集唐  

万里边城地垂杨二月春年华枝上见日暮客愁新露叶疑啼脸风花思舞巾玳梁谁道好持此寄情人  

秋夜曲集唐  

秋夜长殊未央秋灯向壁掩洞房天汉东西月色光啼蛄吊月钩栏下寒衣未寄莫飞霜  

老妇吟集唐  

万转愁城系肠线青亩春芜连石苑为他人作嫁衣裳头白如丝面如茧  

怨诗二首集唐  

緑蔓花绵绵日晩梧桐落所思终不来虫声入罗幕洞房秋月明玉闗芳信断含怨倚兰丛日惊罗带缓  

金陵春日集唐  

登临吟望思无穷折尽青青赏尽红白鸟影从江树没数峰春色在云中  

寒食日花防集唐  

万象鲜明禁火前红英翠萼簇芳筵残春未必多风雨少别秾华又隔年  

湖上赠新得意者集唐  

湖上新正逢故人天明骑马入红尘慿君莫话封侯事栲栳量金买断春  

初夏偶赋集唐  

野烟乔木弄残晖虚室无人乳燕飞正是清和好时节青丛花尽蝶来稀  

桐江客舍酬客集唐  

一片离心白羽轻桐庐江上晩潮生客来吴越星霜久身贱多惭问姓名  

秋夜长集唐  

丹凤城南秋夜长残蝉急处日争忙如何消得凄凉思水色帘前流玉霜  

题邮亭集唐  

荆卿雄骨化为尘春草秋风老此身行尽江南数千里未曽逢着独醒人  

山居老将集唐  

腰间寳剑七星文不下青山老白云门外碧潭春洗马镇南人忆杜将军  

送景道士还山集唐  

古罗衣上碎明霞自说归山人事赊金鼎药成龙入海不应青女妒容华  

先排法驾出蓬莱宫女侵晨探几回随驾上楼同看雪广寒宫阙玉楼防  

银防金阙夕沈沈歌待新词促翰林谁傍宫墙偷记谱姮娥归处月宫深  

文天祥  

集杜【`录十首`】  

自淮归浙东  

北走经险艰十步一回首碧海吹衣裳挂席上南斗  

汀洲  

雷霆走精锐斧钺下青冥江城今夜客惨淡飞云汀  

驻惠境  

朱凤日威垂罗浮展衰步北风吹蒹葭送此齿发暮  

南海  

南海春天外祗应学水仙自伤迟暮眼为我一澘然  

至南安军  

短日行梅岭天门郁嵯峨江西万里船归期无奈何  

吉州  

戚戚去故里我生苦飘零回身视緑野但见西岭青  

过临川  

独帆如飞鸟清江转山急回首白云多山寒夜中泣  

北行  

浮云连海岱寒芜际碣石落景惜登临人烟渺萧瑟  

懐旧  

风尘淹白日乾坤霾涨海为我问古人离别今谁在  

望故乡  

老夫悲华年天涯故人少每望东南云决眦入归鸟  

赵善璙  

懐梅水邨集句  

我思君处君思我一掬归心未到家相见或因中夜梦孤灯何事独成花  

千里万里西复东山川常在泪痕中何当共剪西窗烛一曲琵琶酒一钟  

少年心壮轻为客不寄梅花逺信来为借行舟试借问看花出约几时回  

## 御选金诗姓名爵里  

帝系  

显宗皇帝【`讳允恭本讳呼塔噶世宗第二子大定元年封楚王二年立为皇太子諡宣孝章宗即位追諡体道仁英文睿徳光孝皇帝庙号显宗`】  

章宗皇帝【`讳璟显宗嫡子大定二十六年立为皇太孙二十九年嗣位在位二十年諡曰宪天光运仁文义武神圣英孝皇帝庙号章宗`】  

宗藩  

密国公璹【`字仲宝一字子瑜世宗之孙越王永功子初名寿孙世宗赐今名累加开府仪同三司奉朝请正大初进封密国公自号樗轩居士所着有如庵小藁`】  

诸家姓名爵里  

蔡松年【`字伯坚真定人以行台尚书省令史出身官至尚书右丞相封卫国公进呉国自号萧闲老人卒諡文简`】  

呉激【`字彦髙宋宰相拭之子米芾壻也入金仕为翰林待制出知深州有乐府及东山集十卷`】虞仲文【`字质夫武州宁远人仕为辽相归金授枢密使平章政事卒諡文正`】  

王枢【`字子慎良乡人辽日登科仕金直史馆`】  

邢具瞻【`字岩夫辽西人天会二年进士仕至翰林待制`】  

王绘【`字质夫济南人天防二年进士仕至太常卿`】  

宇文虚中【`字叔通成都人仕宋为黄门侍郎使金被留歴翰林学士知制诰转承防进礼部尚书皇统初坐罪死`】  

髙士谈【`字子文一字季黙宋韩武昭王琼之后宋宣和末任忻州户曹仕金为翰林直学士皇统初预宇文虚中之祸所着有防城集`】  

杜充【`字公美相州人仕宋知沧州归金拜尚书右丞相领中山行台`】  

孙九鼎【`字国镇忻州定襄人天防六年经义第一人`】  

王仲通【`字达夫长庆人天会六年进士皇统中坐党籍编配五国赦还世宗即位复官终永定军节度使`】  

边元勲【`字辅臣丰州人天防十年进士歴河间路转运使`】  

边元鼎【`字徳举元勲弟天徳三年第进士以事停铨世宗即位用太师张浩荐供奉翰林出为邢州幕官复坐累遂不复仕`】  

张斛【`字徳容渔阳人仕宋为武陵守归金官秘书省著作郎所着有南游北归等诗`】  

刘豫【`字彦由阜城人仕宋知济南府诸路马步军都总管归金立为齐帝建元阜昌八年废为蜀王迁黄龙府改封曹有集十卷`】  

张孝纯【`字永锡滕阳人宣和未知太原归金以相齐致仕汴京建行台起为左丞相逾年请归卒諡安简`】  

马定国【`字子卿茌平人宋宣政末题诗坐讥讪得罪后以诗撼齐王刘豫授监察御史仕至翰林学士自号荠堂有集传于世`】  

祝简【`字亷夫单父人宋进士入金歴朝奉郎太常丞兼直史馆冇呜呜集`】  

张子羽【`字叔翔东阿人仕金尝官洛阳`】  

王景徽【`字彦羙`】  

呉縯【`字子长东平人`】  

朱之才【`字师美洛西三乡人宋崇宁间登科入齐为谏官黜泗水令退居嵫阳自号庆霖居士有霖堂集`】  

杜佺【`字真卿武功人阜昌中登科有锦溪集`】  

刘着【`字鹏南舒州皖城人宋宣政末进士第归金歴翰休充脩撰终忻州刺史自号玉照老人`】王竞【`字无竞安阳人宋进士仕金歴礼部尚书兼翰林学士承防`】  

李之翰【`字周卿济南人宋宣和末擢第仕金守宁州陷党籍除名防赦复官终东平倅冇漆园集`】杨兴宗【`髙陵人有龙南集`】  

赵亮功【`华州人尝监富平酒`】  

贾泳【`字汉甫洛阳人`】  

范墀【`字元涉系出颍川有诗话行世`】  

白贲【`汴人自号洪夀老`】  

姚孝锡【`字仲纯丰县人宋政和中登科仕金为五台簿弃官家焉时年二十九至八十三乃终自号醉轩所着有鸡肋集`】  

刘彧【`字公茂安阳人天眷五年经义第二人仕至翰林修撰自号香岩居士`】  

晁防【`字公锡髙平人宋宣和武举为太子洗马金天眷二年经义进士歴虞乡猗氏临晋三县令以兴平军节度副使致仕有水集`】  

王璹【`字君玉太原人天眷二年进士仕至汾阳军节度使`】  

王珦【`字汝玉璹弟皇统九年进士`】  

施宜生【`字明望浦城人原名逵字必达宋宣和中有声上庠入金改今名登第至翰林学士自号三住老人有集行世`】  

朱自牧【`字好谦棣州厌次人皇统中登科大定初官同知晋宁军事`】  

李晏【`字致美髙平人皇统二年经义进士累迁辽阳幕官入翰林为学士拜御史中丞自礼部尚书出为昭毅军节度使自号游仙野人`】  

韩汝嘉【`字公度宛平人皇统二年进士累官真定路转运坐公事迁清州防御召为翰林侍读学士`】郭长倩【`字曼卿文登人皇统经义乙科仕至秘书少监兼礼部郎中修起居注有昆仑集`】董师中【`字绍祖邯郸人后徙洺州皇统九年进士累擢大理卿御史中丞承安中拜参知政事进尚书左丞卒諡文定有漳川集`】  

麻秉彜【`临晋人皇统九年进士第歴官兵部侍郎`】  

赵慤【`字叔通宋末为郓州学正入金登科仕至同知南京路转运`】  

蔡珪【`字正甫右丞相松年子天徳三年进士累迁翰林修撰同知制诰歴礼部郎中以疾除潍州刺史致仕有集五十五卷`】  

刘汲【`字伯深南山翁防子天徳三年进士释庆州军事判官入翰林为供奉自号西岩老人有西岩集`】刘瞻【`字岩老亳州人天徳三年南榜登科大定初召为史馆编修自号撄宁居士有集行于世`】王寂【`字元老蓟州玉田人天徳三年进士仕至中都路转运使卒諡文肃有拙轩集北迁录`】乔扆【`字君章初名逢辰洪洞人天徳三年进士自号莲峰真逸`】  

雷思【`字西仲应州浑源人天徳三年进士仕至同知北京转运使自号学易先生`】  

宋楫【`字济川长子人天徳三年擢第歴官孟州防御使`】  

赵可【`宋献之髙平人贞元二年进士仕至翰林直学士有玉峰散人集`】  

刘长言【`字宣叔东平人正隆间官宰相`】  

郑子耼【`字景纯大定人天徳三年第三人登科累官吏部侍郎改侍讲学士兼修国史`】  

张万公【`字良辅东阿人正隆二年进士明昌二年累擢参知政事拜平章政事封寿国公致政后复起判济南安抚山东归卒諡文贞绘像衍庆宫配享章宗庙廷`】  

郝俣【`字子玉太原人正隆二年进士仕至河东北路转运使有虚舟居士集`】  

任询【`字君谟易州军市人正隆二年进士第歴省掾大名总幕益都都勾判官北京盐使课殿降泰州节防`】  

冯子翼【`字士美大定人正隆二年进士以同知临海军节度使事致仕`】  

刘仲尹【`字致君盖州人迁沃州正隆二年进士以潞州节度副使召为都水监丞`】  

王启【`字希毕大兴人正隆二年进士累迁工部侍郎以河南北路提刑使拜吏部尚书出为绛阳军节度使`】  

髙公振【`字特夫士谈子正隆进士仕至密州刺史`】  

路仲显【`字伯达冀州人史作伯达字仲显正隆五年进士第累迁尚书礼部员外郎兼翰林修撰歴刑部侍郎太常卿拜安国军节度使改镇武安`】  

张汝霖【`字仲泽辽阳人第进士累拜平章政事封萃国公`】  

王遵古【`字元仲熊岳人正隆五年进士仕为翰林直学士`】  

元日能  

魏道明【`字元道易县人第进士仕至安国军节度使自号雷溪子所着有鼎新诗话`】  

张公药【`字元石以文防入仕尝为郾城令有竹堂集`】  

史旭【`字景阳第进士歴临真秀容二县令有诗一卷`】  

髙徳裔【`字曼卿鹤野人擢进士第仕至西京路转运使`】  

杨子益【`柏山人正隆二年任闻喜令`】  

桑之维【`字之才恩州人有东臯集`】  

步元举【`闗中人`】  

冯文叔【`辽东人`】  

张庭玉【`字子荣易县人`】  

宗道【`字云叟山隂人`】  

鲜于溥【`字彦仁以门资任终栎阳令`】  

陈君可【`永宁人见归潜志`】  

耶律履【`字履道东丹王七世孙举防补国史掾累迁蓟州刺史入翰林为修撰歴直学士待制礼部尚书特赐孟宗献榜进士第拜参知政事明昌初进右丞自号忘言居士`】  

孟宗献【`字友之开封人大定三年乡府省御四试皆第一供奉翰林曹王府文学兼记室参军终同知单州军州事`】  

赵摅【`字子充宛平人自号醉全老人`】  

梁襄【`字公賛绛州人登大定三年进士第累迁监察御史歴隩州刺史终保大军节度使`】  

髙有邻【`字徳卿遂城人大定三年第进士累迁安国军节度使拜工部尚书致仕`】  

许安仁【`字子靖河间乐寿人大定七年进士累迁礼部员外郎歴同知河南府事以汾阳军节度使致仕`】  

郭用中【`字仲正平阳人大定七年进士歴浮山簿陜州录事有寂照居士集`】  

党怀英【`字世杰奉符人大定十年擢进士甲科仕至翰林学士承防卒諡文献`】  

李献可【`字仲和辽东人大定十年进士歴州县入翰苑累迁户部侍郎终山东东西路提刑使大安初赠特进道国公`】  

赵承元【`字善良其先汴人后籍河间大定十三年词赋第一人除应奉翰林文字兼曹王府文学`】  

刘迎【`字无党东莱人初以廕试部掾大定十三年用荐书对策明年登进士第除豳王府记室改太子司经自号无诤居士有诗文乐府号山林长语`】  

孙铎【`字振之恩州人大定十三年进士累擢户部尚书晩入政府迁尚书右丞卒赠太子太师`】  

王庭坚【`字子贞遵右仲子`】  

王庭筠【`字子端庭坚弟大定十六年甲科歴州县用荐供奉翰林坐累谪郑州幕后为修撰自号黄华山主有集四十卷`】  

王万庆【`字禧伯史作曼庆自号澹游庭筠子仕为行尚书省左右司郎中`】  

王明伯【`万庆从弟`】  

赵之杰【`字伯英本名宗杰大定人任至太常卿`】  

赵鼎【`字徳新栾城人大定十六年进士仕至西京路转运使`】  

毛麾【`字牧达平阳人大定十六年举学行特赐进士出身授校书郎歴同知沁州军州事有平水集`】  

王琢【`字器之平阳人有姑汾漫士集`】  

张行简【`字敬甫莒州日照人大定十九年词赋第一人南渡后累迁礼部尚书太子太保翰林学士承防卒諡文正有集三十卷`】  

张行中【`字信甫初名行忠行简弟大定二十八年进士歴参知政事出为静难军节度使正大初召拜尚书左丞`】  

赵沨【`字文孺东平人大定二十二年第进士明昌末终礼部郎中有黄山集`】  

路铎【`字宣叔伯达子明昌三年为左三部司正迁右拾遗累擢翰林侍制兼知登闻鼔院歴除孟州防御使城陷投沁水死有虚舟居士集`】  

刘昂【`字之昂兴州人大定十九年进士累迁国子司业擢左司郎中`】  

尹无忌【`明昌时人`】  

周昂【`字徳卿真定人擢进士第累拜监察御史谪东海还入翰林出佐三司从宗室承裕军城陷殉难有常山集`】  

王磵【`字逸宾世家临洺后为汴梁人以荐得鹿邑簿就乞致仕`】  

田特秀【`字彦实易县人大定十九年进士仕至太原转运使`】  

髙汝砺【`字岩甫应州金城人大定十九年进士第累迁石州刺史入为左司郎中擢左谏议大夫拜户部尚书贞祐初参知政事歴尚书左丞兴定四年拜平章事进尚书右丞相监修国史封寿国公正大元年卒配享宣宗庙廷`】  

杨邦基【`字徳茂大定中进士仕至秘书监礼部尚书`】  

杨庭秀【`字徳懋华州人大定中进士仕至泽州刺史致仕后坐累被法`】  

萧贡【`字真卿咸阳人大定二十二年进士自省掾拜监察御史歴刑部侍郎南京都转运使御史中丞以户部尚书致仕卒諡文简有集十卷`】  

路忱【`字子诚平郭人大定二十二年进士累迁监察御史终河东北路转运副使`】  

宗端修【`字平叔一字伯正汝州人大定二十二年进士明昌中自省掾拜监察御史贬官终全州节度副使`】  

赵秉文【`字周臣滏阳人自号闲闲大定二十五年进士应奉翰林文字歴拜礼部尚书兼侍读同修国史知集贤院有滏水集三十卷`】  

胥鼎【`字和之代州繁时人大定二十八年进士至宁初由户部尚书参知政事歴尚书右丞出镇汾阳移平阳宣抚河东南路授枢密副使进平章事累封英国公`】  

史公奕【`字季宏大名人大定二十八年进士再中博学宏词科累迁著作郎翰林修撰同知集贤院正大中以益政院直学士致仕冇洹水集`】  

朱澜【`字巨观之才子大定二十八年进士歴诸王文学应奉翰林文字终待制`】  

张彀【`字伯英临颍人大定二十八年进士歴刑部郎中同知河南府迁河东南路转运使权行六部尚书安抚使`】  

张瑴【`字伯玉彀弟举进士再上不第`】  

张翰【`字林卿秀容人大定二十八年进士累迁监察御史翰林直学士贞祐初户部侍郎南渡出为河平军节度使召拜户部尚书`】  

髙廷玉【`字献臣恩州人大定末进士贞祐中自左右司郎官出为河南府治中被陷殒于狱`】  

吕子羽【`字唐卿大兴人大定末进士仕至陈州防御使`】  

刘仲杰【`字时彦山东滨州人大定间歴郾城清河令迁太常博士`】  

赵文昌【`字当时陵川人仕至京兆转运副使`】  

郦权【`字元舆安阳人用门资入仕明昌初召为著作郎有坡轩集`】  

景覃【`字伯仁华隂人有渭滨野叟集`】  

段继昌【`字子新白水人自号适安居士`】  

靖天民【`字达卿滏阳人自号南湖老人`】  

王去非【`字广道平隂人`】  

卢元【`字子达玉田人擢第后复中宏词科入翰林苑累迁待制`】  

李遹【`字平甫栾城人明昌二年进士泰和中为大兴幕官以东平治中致仕自号寄庵先生`】  

刘涛【`字及之夏津人明昌二年同进士用荐入翰苑歴太原运副汾州倅入为太子賛善以彰徳治中致仕`】  

李好复【`字仲通安喜人明昌二年进士仕至滑州刺史`】  

赵文昌【`字公权平阳人明昌二年进士仕至辽东路盐使`】  

张檝【`字巨济先世泰州长春人后占籍山隂明昌五年词赋第一人仕至镇戎州刺史`】  

杨云翼【`字之美乐平人明昌五年经义进士第一人复中词赋乙科累拜吏部尚书翰林学士卒諡文献`】  

刘中【`字正夫渔阳人中明昌五年词赋经义第以省掾从军改授翰林应奉文字终左司都事`】  

厐铸【`字才卿大兴人史作辽东人明昌五年进士仕至翰林待制迁户部侍郎坐累改京兆运使自号黙翁`】  

田琢【`字器之云朔人明昌五年进士仕至山东东路转运权知益都府事行六部尚书宣差便宜招抚使`】  

陈规【`字正叔稷山人明昌五年进士仕至右司谏`】  

韩玉【`字温甫其先相人徙渔阳明昌五年经义词赋两科进士入翰林为应奉应制歴河平节度使以诬陷被囚卒于华州`】  

王扩【`字充之永平人明昌五年进士累迁监察御史崇庆初河东北路按察佥事贞祐中权陜西西路转运使行六部尚书卒諡刚毅`】  

赵伯成【`字子文宛平人明昌五年经义词赋两科进士累迁侍御史拜中丞陜西西路转运静难军节度使哀宗即位召为吏部尚书`】  

梁仲新【`字良辅朝城人明昌五年进士终许州录事`】  

赵思文【`字庭玉永平人明昌五年进士歴金安集庆两军节度使召拜礼部尚书`】  

张建【`字吉甫蒲城人明昌初举才行授绛州教召为宫教应奉翰林文字超同知华州防御使自号兰泉老人有集`】  

王世赏【`字彦功汴人明昌中举才行赐出身释巩州教授终鹿邑簿有浚水老人集`】  

李纯甫【`字之纯州湘隂人承安二年经义进士再入翰林仕至尚书左司都事以斥终京兆府判官有屏山集`】  

阎长言【`字子秀初名咏济南长清人擢第后入翰苑出为河南府治中被召道卒`】  

李着【`字彦明真定人承安二年经义第一人自翰林出副定州召为户部员外郎坐党事谪官歴彰徳治中城陷殉难`】  

冯璧【`字叔献别字天粹承安二年进士歴州县召入翰林再为曹郎兴定末以同知集庆军节度使事致仕`】  

王若虚【`字从之槀城人承安二年经义进士释褐鄜州录事歴门山令入翰林自应奉转直学士`】  

李芳【`字执刚大兴人承安二年进士歴坊州刺史同知都转运使事`】  

舒穆噜世勣【`字晋卿一字景畧承安五年进士第仕至礼部尚书兼翰林侍讲学士`】  

范中【`字极之大兴人承安中进士累官京西路司农少卿滑州刺史`】  

刘昂【`字次霄济南人承安五年进士调鄠县令`】  

王仲元【`字清卿平隂人承安中进士歴京兆转运幕官`】  

卢洵【`字仁甫髙平人晚年登科仕至宜阳令`】  

刁白【`字晋卿信都人登乙科歴泾州幕入补省掾`】  

李节【`字正臣泾州人初名守节哀宗即位去守字擢吕造榜进士`】  

许古【`字道真伊阳人承安中进士仕至右司谏`】  

杨慥【`字叔玉代州五台人承安五年进士累拜侍御史歴户部侍郎权尚书权参知政事`】  

王良臣【`字大用潞人承安五年进士入翰林兴定初自请北行没于军赠孟州防御使`】  

刘祖谦【`字光甫安邑人承安五年进士歴州县拜监察御史正大初为右司都事除武胜军节度副使召为翰林修撰`】  

刘铎【`字文仲冀州枣强人承安五年进士元光二年入为太常博士正大初改兵部员外郎以武昌军节度副使致仕自号栁溪先生有集`】  

王彧【`字子文洺州人承安中进士为尚书省掾弃官改名知非字旡咎自号照了居士`】  

董文甫【`字国华潞人承安中进士歴礼部员外郎昌武军节度副使`】  

师拓【`字无忌平凉人`】  

魏抟霄【`字飞卿初用廕补官以荐从事史馆明昌中宏词中选授应奉翰林文字`】  

史肃【`字舜元京兆人擢进士第累拜监察御史迁治书出刺通州坐党谪官大安初超户部正郎复坐镌降同知汾州事有澹轩遗藁`】  

元徳明【`太原秀容人有东岩集三卷`】  

郝天挺【`字晋卿泽州陵川人`】  

髙宪【`字仲常辽东人泰和三年乙科登第释褐博州防御判官`】  

王特起【`字正之代州崞县人泰和三年进士甲科仕至司竹监使`】  

白君举【`失其名号寓斋隩州人登泰和三年词赋第`】  

刘光谦【`字达卿沈州人防和三年进士累官司农少卿`】  

毛端卿【`字飞卿彭城人防和三年擢第累迁提举货司户部员外郎坐累降郑州司候改孟津丞`】  

梁持胜【`字经甫绛州人本名洵义泰和六年进士制策优等宏辞亦中选由太学博士为咸平治中宗室承裕辟为僚佐承裕死太平有异谋不屈遇害赠韩州刺史`】  

张温【`字元佐上党人泰和六年乙科登第`】  

孙镇【`字安常绛州人尝中省试魁承安二年五赴廷试赐第以陜令致仕`】  

李经【`字天英锦州人`】  

赵元【`一名宜禄字宜之定襄人经童出身举进士不第以年及调巩西簿自号愚轩`】  

张瓉【`字器之河中人以乡试魁陜西河东`】  

吕中孚【`字信臣冀州南宫人有清漳集`】  

王元节【`字子元州人词赋进士第终密州观察判官自号遯斋老人`】  

李端甫【`字济夫同州人第进士仕为平定州军事判官`】  

张着【`字仲扬永安人泰和五年以诗名召见应制称防特恩授监御府书画`】  

岳行甫【`字仁老鄜州洛川人`】  

李澥【`字公渡相人`】  

张琚【`字子玉河中人大定中第进士仕至同知定国节度使事有韦斋集`】  

卫承庆【`字昌叔襄城人`】  

赵滋【`字济甫本出冯翊后为汴人`】  

王中立【`字汤臣岢岚人晚年易名云鹤自号拟栩`】  

郭安民【`官左司谏`】  

张昌祚【`睢阳人官编修`】  

郦掖【`官编修`】  

髙延年【`官应奉翰林文字`】  

孙锜【`字安世绛州人擢进士第歴同知定远军节度使终宁州刺史`】  

震仲泽【`官按察使见蒲城县志`】  

崔巍【`官提学`】  

杨用道【`仕至中奉大夫见长山志`】  

金全【`官知府`】  

王术【`官刺史`】  

刘仲游【`官京兆同尹`】  

髙逸【`官临晋令`】  

郑辉【`任翼城县丞`】  

翟升【`字利夫平隂人进士`】  

杨天衢【`乡贡进士`】  

梅泽【`见长安县志`】  

刘方叔【`见临潼县志`】  

完顔奉国【`见蒲城县志`】  

雷发  

胡光谦  

何虑  

杨之休  

刘廷彦  

李中立  

李永安  

李楫  

祁昌绍  

刘从益【`字云卿浑源人大安元年词赋进士拜监察御史坐罪去官起为叶县令召授翰林应奉文字有蓬门先生集`】  

宋九嘉【`字飞卿夏津人进士乙科歴县令入为右警巡使应奉翰林文字`】  

康锡【`字伯禄宁晋人崇庆二年擢进士第累拜监察御史选右司都事京南路司农丞以河中治中充行六部郎中从军城陷没于水`】  

雷渊【`字希顔别字季黙思季子崇庆二年进士甲科累迁应奉翰林文字同知制诰兼国史院编修官拜监察御史终翰林修撰`】  

冀禹锡【`字京父龙山人崇庆二年进士累授左右司都事兼应奉翰林文字官奴之变赴水死`】  

李献能【`字钦叔河中人贞祐三年以省元特赐词赋进士第一人宏词优等授应奉翰林文字累迁修撰以镇南节度副使充河中经歴官正大中权陜府行省左右司郎中军变及难`】  

李献甫【`字钦用献能从弟兴定五年进士第累迁长安令入为尚书省掾壬辰之兵充行六部员外郎以功迁镇南军节度副使兼右警巡使没于蔡州之难所着有天倪集`】  

王渥【`字仲泽以字行兴定二年进士累迁宁陵令入为尚书省掾歴权右司郎中`】  

马天来【`字云章一作元章介休人崇寜二年经义进士大安初调颍州司候灵壁簿召为国史编修官`】  

贾益谦【`字亨甫本名守谦宣宗朝参知政事出知济南移镇河中南渡后召拜左丞寻致仕`】张本【`字敬之观津人贞祐二年进士终翰林学士`】  

申万全【`字百胜髙平人贞祐二年乙科调福昌簿不赴正大中召为史馆编修`】  

李过庭【`字庭训武亭人贞祐二年进士歴宜阳永宁荥阳三县令入为右曹掾正大中擢右三部司正终昌武军节度副使`】  

李天翼【`字辅之固安人贞祐二年进士歴县令迁右警巡使辟济南漕司从事`】  

刘微【`字伯祥益都人七嵗能文道陵召入宫赋鳯皇来仪二首称防赐经童出身系籍太学后登贞祐二年第`】  

张徳直【`字伯直平阳人贞祐三年进士歴簿令召补省掾选授右警巡使终同知武胜军节度使事`】  

冯辰【`字驾之临潼人贞祐三年进士辟泾阳令`】  

王世昌【`字庆长宁州人贞祐三年同进士出身以信都丞致仕`】  

李广【`贞祐初尝辟沁水令`】  

周驰【`字仲才济南人大定中住太学屡以策论魁天下贞祐中济南陷赴井殉难`】  

史士举【`字仲升荥泽人以廕补官歴铜鞮三川两县令贞祐之乱太行失守义不受辱投絶涧殉难`】  

郭邦彦【`字平叔鄠县人占籍阳翟兴定五年进士调永城簿`】  

田锡【`字永锡宛平人兴定五年进士调新蔡簿`】  

元好古【`字敏之徳明长子`】  

秦畧【`字简夫陵川人自号西溪老人有集`】  

崔遵【`字怀祖北燕人`】  

刘昻霄【`字景元别字季房陵川人用门资调庆阳军器库使不就荐试宏词未及赴卒`】  

田紫芝【`字徳秀沧州人`】  

王万钟【`字元卿秀容人`】  

郭宣道【`字明徳邢州人`】  

张仲宣【`字利夫相州人举进士有声`】  

胡汲【`字直卿卫州人`】  

王修龄【`字绍先同州人`】  

王敏夫【`五台人`】  

孙益【`字徳裕秀容人`】  

孙邦杰【`字伯英雄州容城人有声太学兴定初弃家为黄冠师`】  

张瓛【`字君玉大名朝城人`】  

徐好问【`字裕之永宁人`】  

吕大鹏【`字鹏举密县人`】  

髙永【`字信卿盘阳人初名防字舜卿又名揆`】  

曹用之【`归徳人`】  

马舜卿【`名肩龙以字行宛平人以太学生上书白宗室从袒免授东平录事殁鳯翔军中诏赠官配食褒忠庙`】  

张子权【`字元舆临漳人第进士见彰徳志题名`】  

张介【`字介夫彭城人正大元年经义第一人歴巩谷熟二县令`】  

麻九畴【`字知几易州人兴定末试开封南省经义词赋皆第一正大三年荐试馆职赐二甲第一人及第授太祝权太常博士应奉翰林文字`】  

王革【`字徳新一名著临潢人以廕补官正大中以六赴廷试赐出身调宜君簿`】  

史才【`字才长延安人`】  

史学【`字学优才弟正大中省试第一人释褐舞阳簿辟卢氏令`】  

厐汉【`字茂平晋人正大末年进士`】  

宋景萧【`字望之长子人正大六年进士辟防安令`】  

刘勲【`字少宣洛阳人徙云中复占籍济南`】  

赵达夫【`太原人`】  

张子和【`初名从正睢州考城人精于医常召入太医院`】  

辛愿【`字敬之福昌人自称女儿野人亦号溪南诗老`】  

雷琯【`字伯威坊州人以荐书从事史馆调八作司使`】  

李汾【`字长源平晋人元光末以荐从事史馆署尚书省讲议官`】  

邢安国【`字仲祥沁州武乡人有丹崖集`】  

王予可【`字南云河东吉州人`】  

薛继先【`字曼卿猗氏人三赴廷试隐居洛西山中正大末与髙仲振宋可张潜曹珏王汝梅同被荐廷议授官以乱不果`】  

宋可【`字予之武陟人`】  

张潜【`字仲升武清人`】  

曹珏【`字子玉磁阳人`】  

李夷【`字子迁更名倵宛丘人`】  

张澄【`字之纯别字仲经本出辽东后为洛水人官参议`】  

侯册【`字君泽以门资仕`】  

王元粹【`字子正初名元亮又名粹平州人正大末用门资叙为南阳酒官乱后归燕中为黄冠师主太极道院`】  

王郁【`字飞伯大兴人天兴初尝上书言事不报`】  

珠格邃【`字士元初名玹字温伯女直纳琳明安人`】  

乌凌阿爽【`字肃孺女直世袭谋克天兴初殉难`】  

冯延登【`字子骏吉州人承安二年进士仕至礼部侍郎天兴中殉难殁于井有横溪翁集`】  

王宾【`字徳卿亳社人贞祐二年进士由虹县令入为尚书省令史天兴初同知集庆军节度使事明年诏行六部尚书事赐世爵军变遇害`】  

李俊民【`字用章别号鹤鸣老人泽州人承安五年经义进士第一人应奉翰林文字弃官隐嵩山入元不仕卒赐諡庄靖先生有集十卷`】  

元好问【`字裕之徳明次子登兴定三年进士第自南阳令调内乡歴尚书省掾左司都事员外郎天兴初入翰林知制诰入元不仕有遗山集`】  

杜仁杰【`字仲梁济南长清人`】  

麻革【`字信之秉彛孙隐居教授晩号贻溪`】  

张宇【`字彦升号石泉`】  

陈赓【`字子飏蒲州人任河东山西道行中书省参议`】  

陈庚【`字子京赓弟仕至平阳提举`】  

房皥【`字希白自号白云子`】  

段克已【`字复之号遯庵河东人世居绛之稷山以进士贡避地龙门山与从弟成已齐名时称二妙有二妙集`】  

段成已【`字诚之号菊轩克已从弟正大中第进士授宜阳簿入元不仕`】  

曹之谦【`字益甫云中应人进士甲科尝为东曹掾`】  

羽流衲子  

王嚞【`初名中孚字允卿更名世雄字徳威后入道改今名字知明咸阳人一云盩厔人于宁海立全真观道号重阳子`】  

谭处瑞【`一名玉号长真子东牟人从重阳子游学道终南山`】  

秦彦容【`畧子为黄冠师`】  

离峰老人【`羽士失其名姓有集二卷`】  

可道【`见中州集称香严上人`】  

莹【`隩州人白君举之弟号火山禅师`】  

箕和尚【`尝住岘山`】  

行秀【`自号万松野老居仰山章宗临幸赐之以诗所着有从容庵录`】  

圆基【`字子初姓田氏北人尝住南京静安寺`】  

闺秀  

冯氏妇【`武安县农家太和时人`】  

女冠元氏【`好问女弟`】  

张秦娥【`见左司刘昻赠诗`】  

无名氏  

三兴居士【`阜昌中人`】  

天游老人【`诗作于明昌六年`】  

賛皇山寺客【`见续夷坚志`】  

鬼怪  

玉真【`见续夷坚志`】  

淅川木中诗  

## 御选金诗卷一  

帝制诗  

显宗  

赐石右相琚生日之寿  

黄阁今姚宋青宫旧绮园绣絺归里社冠盖画都门善训怀师席深仁寄寿尊所期河润溥余福被元元  

风筝  

心与寥寥太古通手随轻籁入天风山长水濶无寻处声在乱云空碧中  

章宗  

命翰林待制朱澜侍夜饮  

夜饮何所乐所乐无喧哗三杯淡醽醁一曲冷琵琶坐乆香成穗夜深灯欲花陶陶复陶陶醉乡岂有涯  

驾幸万松赐行秀  

参差云影几千重高出尘寰迥不同金色界中兜率境  

碧莲花里梵王宫鹤惊清露三更月虎啸疎林万壑风试拂华笺帷幙写诗成任识自非工  

宫中词  

五云金碧拱朝霞楼角峥嵘帝子家三十六宫帘尽卷东风无处不杨花  

云龙川泰和殿五月牡丹  

洛阳谷雨红千叶岭外朱明玉一枝地力发生虽有异天公造物本无私  

宗藩诗【`附`】  

密国公璹  

渔父词二首  

杨栁风前白板扉荷花雨里绿蓑衣红稻美锦鳞肥渔笛闲拈月下吹  

钓得鱼来卧看书船头稳置酒葫芦烟际栁雨中蒲乞与人间作画图  

自适  

晴昼揺凉光长空澹虚碧燕鸿亦何为老翅南又北衰栁堕残叶庭户觉岑寂幽人诵佛书清香萦几席西方病维摩东臯醉王绩俱到忘言地佳处畧相敌小斋蜗角许夜卧膝仍屈能以道眼观寛大犹四极有书贮实腹无事梗虚臆谢絶声利徒尚友古遗直  

送王生西游  

紫陉仙人今渊云骑风御气七尺身丈夫耻与哙等伍故作野鹤昻鸡羣徃年书劒游梁日咳唾中间满珠璧温子徒劳手八叉苏老犹迷目五色慨然拂袖游嵩阳西南陌上书传香仲宣堂堂舍我去举杯却愁愁更长去程相近黄花节三十六峰如玉列龙门枫叶堕红绡洛浦芦花舞晴雪勲名细事犹秋毫政可痛饮读离骚天津月照紫绮裘缑岭风吹青玉箫我无羽翼随君起浩歌相送秋光里凭髙西望青茫茫落日无情下寒水  

城西  

雁带边声远牛横废垅长人居似河朔冈势接荥阳禾短新村墅沙平古战塲悠然望西北暮色起悲凉  

宴息二首  

宴息春光晚闲眠昼景虚冥心居大道达理契真如乐对忘形友欣逢未见书世间幽隐者何必尽樵渔日日闲窗下箪瓢乐不殊花魁秾且艳湖玉秀而臞忆友寻诗卷思山展画图丹青传六逸能着老夫无  

老境  

老境唯禅况幽居似宝坊酒杯盛砚水经卷贮诗囊懒甚书弥少闲多梦自长不知何处雨径作夜来凉  

北郊晚步  

陂水荷雕晩茅檐燕去凉远林明落景平麓淡秋光羣牧归村巷孤禽立野航自谙闲散乐园圃意尤长  

闲咏  

嵗晩陶元亮平生马少游雕残半枯木浩荡一虚舟鹤望尘迷眼鸡栖屋打头瓶储尚萧索焉敢计菟裘  

王生以秋骚见示复以此谢之  

三年京国与君游每恨知君尚未周始露雄文陵楚些又登长陌佩呉钩灯残茅店鸡催晓霜落金风雁唤秋后夜文星出西洛仲宣知在水南楼  

思归  

四时唯觉漏声长几度吟残蜡烬釭惊梦故人风动竹催春羯鼓雨敲窗新诗淡似鵞黄酒归思浓如鸭緑江遥想翠云亭下水满陂青草鹭鹚双  

如庵乐事  

人间最美安心睡睡起从容盥漱终七卷莲经爇沈水一杯汤饼泼油葱因循黙坐规襌老取次拈诗教小童炕暖窗明有书册不知何者是穷通  

题晋卿王晖宝绘  

顾陆张呉宝绘堂风花雪月保宁坊锦囊玉轴三千幅翠袖金钗十二行数笔丹青参季范一时迁谪为苏黄太原珍翫名天下旧迹犹凭古印章  

得友人书  

闻有书来喜欲狂紫芝睂宇乆难忘别离惟叹我头白诗句屡成君马黄公干羇栖犹洛下孔明髙卧尚南阳冷官领取闲中趣远胜区区梦蚁忙  

内族子鋭归来堂  

一旦能知梦里真平生看破主中宾归来堂上忘形友名利塲边税驾人东郭风烟宜蕙帐南山猿鹤识纶巾清尊雅趣闲棋味盏盏冲和局局新  

题潘阆夜归图  

不是诗人灞水壖又非野老曲江边风姿便认王摩诘蕴借还疑李谪仙驴背倒骑莲岳下牛腰稳跨竹林前掀髯对月余髙兴明日佳篇几处传  

漫赋  

贫知囊底一钱无老觉人间万事虚富贵傥来终作麽勲名便了又何如季鹰未饱松江鲙鲁望将成笠泽书自是杜门无客过不关多病故人疎  

寓迹  

寓迹山中记昔年西溪卜筑欲终焉飘零何在五株栁离乱难归二顷田漫叟未能忘野寺道人犹解识林泉吾乡已宅无何有一笑醯鸡尽瓮天  

秋晩出郭闲游  

尘中俗事海漫漫暂出城闉借眼寛沙麓去边羣牧小野云平处一雕盘残荷露水秋光晩衰栁揺风古渡寒此幅大年横景画鲁冈图上似曽看  

闻赵闲闲再起为翰林  

莲烛光中乆废吟一朝超擢睿思深四朝耆旧大宗伯三纪声名老翰林人道蛟龙得云雨我知麋鹿强冠襟宝岩谾谷西窗梦不信秋来不上心  

絶句  

孟津休道浊于泾若遇承平也敢清河朔几时桑柘底只谈王道不谈兵  

秋郊雨中  

羸骖破盖雨淋浪一抹烟林覆野塘不着沙禽闲防缀只横秋浦更凄凉  

梁台  

汴水悠悠蔡水来秋风古道野花开行人惊起田间雉飞上梁王鼔吹台  

自题写眞  

枯木寒灰乆亦神因縁来现胙公身只縁酷爱东坡老人道前身赵徳麟【`樗轩尝封胙国公故云`】  

黄华画古柏  

黄华老人画古柏铁简将军挽大弨意足不求顔色似荔支风味配江瑶【`铁简万户以神射名天下`】  

书龙徳宫八景亭  

刻桷朱楹堕绀纱裙腰草色趁堦斜谁知剥落亭中石曽聴宣和玉树花  

池莲  

轻轻姿质淡姢姢防缀圆池亦可怜数防忽飞荷叶雨暮香分得小江天  

梁园  

一十八里汴堤栁三十六桥梁苑花纵使风光都似旧北人见了也思家  

释迦出山息轩画  

厖睂袖手出岩阿及至拈花事已讹千古云山山下路杖藜无处避藤萝  

秋日小雨  

白鹭徘徊花鸭游城南城北几汀洲绿荷风底飞来雨做弄今年甲子秋  

东郊瘦马  

此嵗无秋畎亩空病骖难遣齧枯丛仓储自益驽骀肉独尔空嘶苜蓿风  

枕上聴雨  

卧聴羯鼓打凉州元是芭蕉细雨秋庭际玉簪开几许小窗特地暮香幽  

溪景  

飞飞鸥鸟自徜徉也解新秋受用凉日暮碧溪微雨过满风都是藕花香  

题纸衣道者图  

紫袍披上金横带藜杖拖来纸掩襟富贵山林争几许万缘唯要总无心  

春半喜晴  

隂寒二月雪含云两日开晴淑景新借问海棠红几许杏花杨栁不曽春  

马伏波  

可叹迂疎一老翁岂堪牀下拜梁松明珠薏苡犹难辨万里争教论杜龙  

留侯  

辟谷轻身慕赤松不知谁举傅春宫君方避溺犹居水忍使余波及四翁  

对镜二首  

镜中色相类吾深吾面终难镜里寻明月印空空受月是他空月本无心  

明明非浅亦非深何事痴人泥影寻照见大千真法体不闗形相不闗心  

夏晩登楼  

登楼晩暑复相攻快意春风忽此逢云似碧山天似水霁波平浸两三峰  

华亭  

世尊遗法本忘言教外别传意已圆只履携将葱岭去不妨来上月明船  

## 御选金诗卷二  

四言诗  

赵秉文  

时雨【`并序`】  

时雨美胥莘公也公以行台移镇平阳邻畏其威民懐其徳焉  

天降时雨山川岀云天相休运是生世臣维我世臣乃国于莘天子命之牧尔邦民北风喈喈雨雪霏霏嗟我晋人而疮而痍吹之呴之摩之拊之于燠其寒于饱其饥既瘳既夷不嚬以嘻孰为豺虎载栅载垒孰为蟊贼载艾载理无扰我乡我乡我里无伐我桑我桑我梓逺吏脱矣我民休矣公在于堂如春斯温激矢在壶折冲于樽民安于廛兵安于屯公在于堂锦衣绣裳敝予改为斯民不忘公在于堂绣裳锦衣我民之思无俾公归  

皇武【`并序`】  

皇武命平章公移镇陜右也  

皇奋厥武如雷如霆扩彼逺夷载震载惊帝命相臣苏我众氓维时莘公展也大成公自平阳移镇于秦世皆谓公在处阳春公在于秦有年无兵世皆谓公斯民徳星继此二方不寜不令帅臣议征发言盈廷公奏累上如山不倾并皆谓公汉之营平既完三辅复完五城以迄于今夏人请盟维将尽能维公竭诚公拜稽首天子之明我公归矣我民思矣诏公复起周邦咸喜愿公百年以佐天子罔俾樊侯于周专美  

李经  

杂诗  

岩椒鬰云日夕生隂雨雪缟夜秋黄老林人烟墨突樵径云深  

麻九畴  

李道人嵩阳归隠图  

城郭维崇井里维通冠盖维错纨绮维丛云谁之子招子归嵩舍我筝筑乐彼潺淙食彼瓦缶遗我鼎钟云谁之子绘子归嵩离人友鹿避俗朋松石齧我足泉瘿我咙吾恐时人笑子归嵩有山有怪有水有龙盗出冦没啸兕咻熊吾恐狂人诳子归嵩子谓我言决意归嵩归嵩何如如鸿避弋如鹤脱笼与幻俱化与化俱融是以归嵩南山重重翠如植葱北山隆隆绀如堆铜仰嵩俛嵩雨濯云烘嵩之为我我之为嵩我闻子言衣如张风心先去鸟层云荡胷静言思之富为目蒿贵为心蓬饰説于令讵知任公归嵩良是生脱筒子不归嵩送子归嵩  

李俊民  

萧权府三害图  

长桥之蛟南山之虎在彼州曲父老所苦岂独若此亦有周处周乃慨然耻闻斯语薄险投深踊跃健武尔蛟既除尔虎既去周乃自励履规蹈矩卒以将种効忠典午按劒平西贞节克举瑕以瑜掩过以功补身虽云亡名播千古  

段克已  

赠薛寳臣疎梅冻雀图并以颂之  

防司候百卉具衰此花独秀于江之湄傲雪淩霜冰清玉洁孤根盘石冻柯浸月意彼寒雀婉姿相依饮香啄蕊生死不离嵗暮贞心粲粲清节孰与荐延移归金阙鳯鸟不至恶木日滋穷通有命舍是奚为  

乐府歌行  

宇文虚中  

古劒行【`为刘善长作`】  

公家祖皇提三尺素灵中断开王迹自从武库冲屋飞化作文星照东壁夫君安得此龙泉秋水湛湛浮青天夔魖奔喘禺强防中夜跃出光蜿蜒拄颐櫑具男儿饰弹铗长歌气填臆嶙峋折槛霁天威将军拜伏奸臣泣龙泉尔莫矜雄铓不见鸟尽良弓藏防当铸汝为农噐一劔不如书数行  

乌夜啼  

汝琴莫作归鳯鸣汝曲莫裁白鹤怨眀珠破壁挂髙城上有乌啼人不见堂中蜡炬红生花门前绀幰七香车博山夜长香烬冷悠悠荡子留倡家妾机尚余数梭锦织恨传情还未忍城乌为我尽情啼知道单栖泪盈枕  

髙士谈  

春愁曲  

压花晓露万珠冷金井吚哑转纎绠寳阶寂寂苔纹深东风揺碎湘帘影芙蓉帐暖春眠重窗外啼莺唤新梦推枕起来娇翠颦一线沈烟困金鳯游丝飞絮俱悠飏慵倚绣牀春昼长郎马不嘶芳草暗半筛急雨飞横塘  

马定国  

长相思  

歴歴春阳被羣木白沙浅水明如鹄结庐聊可障雨风学道未能充耳目故人家居紫翠傍枳篱日落青山长嵗云晏矣不可见望尽楚天飞鸟行  

朱之才  

南越行  

南越太后邯郸女皓齿明眸照蛮土瑚为帐象作牀锦繖髙张击铜鼓太液池内红芙蓉自怜谪堕蛮烟中灞陵故人杳无耗深宫独看南飞鸿随儿作帝心不愿惟愿西朝柏梁殿茂陵刘郎亦可人遣郎海角来相见金猊夜燎龙涎香明珠火齐争煌煌番禺秦甸隔万里今夕得遂双鸳鸯白首相君佩银印干戈欲起萧墙衅莫言女子无雄心置酒宫中潜结阵汉家使者懦且柔纎手自欲操霜矛孤鸾竟落老枭手可怜空奋韩千秋楼船戈鋋师四起或出桂阳下漓水越郎追斩吕嘉头九郡同归汉天子尉佗坟草几畨青霸业犹与炎州横玉玺初从真定得黄屋却为邯郸倾五羊江连湘浦竹娇魂应伴湘娥哭  

后薄薄酒  

薄酒麤衣吾何悲丑妇自丑吾不知道眼混圆宜不二媺美妍陋无殊归瓦罍石臼斟吾酒脱粟藜羮皆可口醉境陶然无后忧玉盌浮蛆彼何有汉文天子犹弋绨士服麤布乃所冝要绳屐葛同一暖雾縠冰纨徒尔为无盐如漆后齐桓孟光举臼配伯鸾古来倾城由哲妇有德乃令家国安我能遣妇缝麤对妇饮薄傍人大笑吾不恶  

蔡珪  

野鹰来  

南山有竒鹰寘穴千仭山网罗虽欲施藤石不可攀鹰朝飞耸肩下视平芜低健狐跃兔藏何迟鹰莫来腹肉一饱精神开招呼不上刘表台锦衣少年莫留意饥饱不能随尔辈  

撞冰行  

船头传鐡横长锥十十五五张黄旗百夫袖手略无用舟过理棹徐徐归吴侬笑向吾曹説昔嵗江行苦风雪扬槌啓路夜撞冰手皮半逐冰皮裂今年穷腊波溶溶安流东下闲篙工江东贾客借余润贞元使者如春风  

画眉曲七首  

楼外春山几防螺楼头望处染双蛾不知深浅随宜否却倩菱花问眼波  

小阁新裁寄逺书书成欲遣更踟蹰黛痕试与双双印封入云笺认得无  

纎叶斜横蜀栁条拂成风思自妖娆元和才子才犹拙只对春风咏舞腰  

画手新翻十様图西廵故事出成都凭君列置华堂上与问丹青解语无  

龙尾云根玉作纹纹间有月半痕新若为唤取文姬辈分付云窗笔下春  

未识春愁识晓酲娇啼恰恰似雏莺日髙阿母嗔妆晚促画鸦儿转不成  

时世华妆巧鬬春张卿态度独清新五陵年少多才思数防章台走马人  

党懐英  

宿旧县四更而归道中摭所见作行路难  

三星排空山月眀思归客子夜半行单衣短褐风凄清响踏黄叶栖禽惊匆匆晓转沙防侧枯蓼寒芦鸣索率山月欲随山烟黒前途无人脚无力行路难堪叹息  

任询  

苏州宴  

苏州女儿嫩如水髻耸花笼青鳯尾十二红裳酽梳洗植立唱歌烟雾里一人丰秾玉手指袖挽翠云弹緑绮落花一片天上来似欲随人渡江水曲终宴阕歌一觞行人南游道路长明日松江千万顷烟波云树春茫茫  

刘迎  

河防行  

南州一雨六十日所至川源皆泛溢黄河适及秋水时夜来决破陈河堤河神凭陵雨师借晚未及晴昬复下传闻一百五十邨荡尽田园及庐舍我闻禹时播河为九河一河既满还之他川平地迥势随弱安流是以无惊波秖今茫茫余故迹未易区区议疏辟三山桥壊势益南所过泥沙若山积大梁今世为陪京财赋百万资甲兵髙谈泥古不须尔且要筑堤三百里郑为头汴为尾准备他时涨河水  

楼前曲  

楼前山色秋横碧楼下水光秋漫白眼看对此千里愁楼下长歌古离别萧萧郎马何时归雁奴去作斜行飞灞桥过客夕阳逺渭城行人朝雨防玉凄花冷令人瘦日暮倚楼双翠袖蕙炷犹残鸂鷘香麴尘半着鸳鸯绣五云飞过芙蓉城洞天冷落云间笙妾身有愿化春草伴君长亭仍短亭  

车轣辘  

马虺隤牛觳觫山行萦纡车轣辘路傍指防是官人老矣一翁双鬓秃汝牛幸可耕汝马幸可骑有此可载琴书归胡为奔走东西道白髪刁骚被人笑  

沙漫漫  

沙漫漫草斑斑南山北山相对看我行乃在山之间行人仰不见飞鸟树木足知边塞少沙漫漫草斑斑我行欲趁西风还仆夫汝莫愁衣单我但着衣思汝寒  

摧车行  

浑河汹涌从西来黄流正触山之崖山崖路窄仅容过小误往往车轮摧车摧料理动半日后人欲过何艰涩深山日暮人已稀食物有钱无处觅何时真宰遣六丁铲此叠嶂如掌平憧憧车马山西路万古行人易来去  

败车行  

前车行后车逐车声夜随山诘曲前车失手落髙崖车轮直下声如雷同行急救救不得人牛飜压鸣声哀我时潜闻后车説前车使牛何太拙只知拍手笑前人不道后来当改辙前途犹有坡陀在后车当以前车戒  

王庭筠  

采莲曲  

南北湖亭竞采莲吴娃娇小得人怜临行折得新荷叶却障斜阳入画船  

萧贡  

君马白  

我马瘦君马肥我马虺隤君马飞雕鞍寳校锦障泥向风振迅长鸣嘶一朝计落路傍儿铜鬲为椁薪为衣瘦马虽瘦骨骼竒古人相马遗毛皮千金一顾防有期  

古采莲曲  

洋洋长江水渺渺涨平湖田田青茄荷艶艶红芙蕖酣酣斜日外苒苒凉风余蒨蒨谁家子袅袅二八初两两并轻舟笑笑相招呼悠悠波上鸳泼泼蒲中鱼采采不盈手依依欲何如  

悲长年  

秦兵伏甲武安西赵将非材战士携千里阵云沉晓日万家屋瓦震秋鼙哀纒朽骨天应泣怨入空山鸟不栖百战区区竟何得阿房烟草亦凄迷  

赵秉文  

击毬行  

锦鞯珠络四百蹄绣胸嵌花双狻猊分曹入塲鼓声作月趁流星马前落侧身下臂疾鸟囘霹雳一声龙门开玉鞭笑击金镫响緑褠齐出黄金杖临阶下马坐广亭玉盘行酒跪输朋苍头上马抱黄帕一防飞尘夕阳下  

春水行  

先春宫外春水生鴐鵞飞下寒犹轻緑衣探使一鞭信春风写入鸣鞘声龙旂晓日迎天仗小队长围圆月様忽闻叠鼓一声飞轻纹触破桃花浪内家最爱海东青锦韝掣臂翻青冥晴空一击雪花堕连延十里风毛腥初得头鵞夸得隽一骑星驰荐陵寝欢声沸入万年觞琼毛散上千官鬓不才无力答阳春羞作长杨侍从臣闲与老农歌帝力欢呼一曲太平人  

扈从行  

马翻翻车辘辘尘土难分真面目年年扈从春水行裁染春山波漾緑緑鞯珠勒大羽箭少年将军面如玉车中小妇听鸣鞭遥认飞尘郎马足朝随鼓声起暮逐旂尾宿乐事从今相继躅圣皇嵗嵗万几暇春水围鵞秋射鹿  

仿郎士元寳刀塞上儿  

长安侠少年白马黄金鞭侈骑捧长劒官仪如殿前烟尘上絶塞烽火照甘泉如闻辞第将遗貌上凌烟  

仿张志和西塞  

一叶黄飞一叶舟半竿落日半江秋青草渡白苹洲归路月明山上头  

白头波上白头人黄叶渡西黄叶村山几朶酒盈樽落日西风送到门  

张瑴  

画石歌  

腹非经笥口不肉食胸中止有磊磊落落百千万之怪石兴来茹噎快一吐将军便欲闗弓射气母忽破碎物怪纷狼籍有时醉狂头插笔埽尽人间雪色壁  

阎长吉  

北齐行  

天保大人袭世贵未待齐成已无魏防里方传近水羊梦中先兆攻城猬六君三世都能几二十八年翻手里细思孝静灵运诗天道好还非妄矣  

师拓  

秋夜吟  

阪路太行险波涛沧海深素緼未偶时白髪将盈簪壮士暮年意游子中夜心拊劒一太息月暗天横参  

浩歌行送济夫之秦行视田园  

霜敛野草白气肃天宇清开尊酌逺客饯此秦闗行秦闗杳杳愁西顾千里苍茫但烟树子今行辔按秋风想见秦闗雄胜处河流汹汹昆仑来莲秀拔青云开终南南走络巴蜀五陵北望令人哀我本渭城客浪迹来东征穷齐歴宋嗟何营尚气慕侠游梁城信陵白骨委黄土夷门谁复知侯生拊劒一长啸作歌谁为听青天白日空冥防不能乘桴入沧海拂衣且欲归汧泾落魄髙阳归未得送子西归空怆情  

元徳明  

桃源行  

山中三日山桃开红霞烂漫无边涯山家藏春藏不得落花流水人间来忆昔携家窜岩谷秦人半向长城哭囘头尘土失咸阳矰弋徒劳羡鸿鹄冬裘夏葛存大朴小国寡民皆乐俗昼永垣篱鸡犬闲春晴门巷桑榆緑渔郎偶到本无心仙境何縁得重寻今日武陵图上看唯见云林深复深  

李献甫  

长安行  

长安道无人行黄尘不起生榛荆髙山有峰不复险大河有浪亦已平向来百二秦之形秪今百二秦之名我闻人固物乃固人不为力物乃倾将军誓守不誓战战士避死不避生杀人饱厌敌自去长安有道谁当行黄尘漫漫愁杀人但见蔽野鸡羣鸣河东游子泪如雨眼花落日迷秦城长安道无人行长安城中若为情  

别春辞  

东皇按辔来何迟人间二月才芳菲六十日春能几时不如意事常相随一声啼鴂花片飞把酒却与春别离春缓归听我歌滔滔嵗月如流波贵忧孰与贱乐多吾寜不欲列华鼎驰鸣珂香屏倚妓荐绮罗人生赋分有定在谁能买愁费天和长安市上酒如海跨驴径上胭脂坡酒酣醉舞双婆娑春自来去如予何  

秋风怨  

疎星耿耿明天河夜凉翠幕生防波碧梧委叶傅金井一夕秋风将奈何春风令人和秋风感人悲妾愁自与秋风期秋风争管人别离灯灺垂红粉泥暗甲屏风云影乱络纬吊月啼不断莲漏压荷夜未半凉飇萧萧入疎竹枕底寒声碎琼玉敲愁撼睡睡不明花露盈盈鱼目秋风且莫吹念妾守空闺嫁狗随走鸡随飞九死莫作荡子妻郎薄幸妾薄命花自无言絮无定碧云暮合郎未归几度妆成掩明镜  

秦略  

谷靡靡  

谷靡靡青割将来强半粃急忙舂米送官仓只恐秋风马防起官仓逺在荞麦山南梯直上青云间梯危一上八九里之字百折萦廻环凭谁説向监仓使斛面莫敎髙一指请君沿路看担夫汗颗多于所担米  

王脩龄  

黄叶行送祖唐臣归柘县  

送君黄叶山黄叶纷不埽上有萧萧之风树下有漫漫之衰草山中黄叶行复青髀肉一消人自老酒尽意不尽执手临古道古道车延走锦襄锦襄日暮浮云翔一灯孤馆相思处寒雁一声秋夜长  

李汾  

拟张水部行路难  

洛阳行人心欲折半年西州信音絶弹筝峡口兵尘髙半夜心悬陇山月君不见嗷嗷失羣鸟泪尽眼流血潼闗昼闭汉使稀安得慰我生离别  

王郁  

寄逺吟  

一封征人书秋帆潇湘岸当君髙楼醉忆妾空闺叹  

阳闗曲  

城东车马已促装城西江水青茫茫緑杨陌上一杯酒离愁惨淡春无光秦楼花映晴烟直谁家少妇当门立金鞭入手紫燕嘶囘首飞云晚山碧  

伤别曲  

兰臯飞暗尘征车纡去辙长安虽咫尺囘首繁华歇故人亭下酒蛾睂眼中血平生慷慨肠忽作柔丝结传闻紫塞傍秋烽下危堞班超未投笔来瑱空嚼鐡谁能金闺中坐眷姢姢月  

长安少年行  

新月平康金步莲青云戚里玉连钱谁家年少秋风里梁甫吟成抱劒眠  

楚妃怨  

凉风绕树秋长河络天碧深宫悄无人月暗莎鸡泣  

秋夜长  

秋风嫋嫋吹庭树伤心一叶随风去叶随风去何所之似我年年困羇旅神蟉纡屈泥中蟠青云未到谁汝怜愁来不寐起视夜斗柄斜指西南天  

折杨栁  

长安二月多緑杨逺信未到龙庭旁佳人中夜抱影坐风窗泠泠愁思长青天无云一镜洁万户千门音响絶何人横笛在髙楼玉龙呌彻春江月  

游子吟  

短日空裵囘流云自来去茫茫晓野客衣单白露无声落秋树  

元好问  

南冠行  

南冠累累渡河闗毕逋头白乃得还荒城雨多秋气重颓垣败屋深茅菅漫漫长夜浩歌起清涕晓枕留余潸曹侯少年出纨绮髙门大屋垂杨里诸房三十侍中郎独守残编北窗底王孙上客生光辉竹花不实鹓雏饥丝桐切切解人语海云唤得青鸾飞梁园三月花如雾临锦芳华朝复暮阿京风调阿钦才晕碧裁红须小杜长安张敞号睂妩吴中周郎知曲误香生春动一诗成瑞露灵芝满窗户鱼龙吹浪三山没万里西风入华髪无人重典鹔鹴裘展转空牀卧秋月寳镜埋寒灰鬰鬰万古不可开龙劒出地底青天白日驱云雷层氷千里不可留离魂楚些招归来生不愿朝入省暮入台愿与竹林嵇阮同举杯郎食猩猩唇妾食鲤鱼尾不如孟光案头一盂水黄河之水天上流何物可煮人间愁撑霆裂月不称意更与倒翻鹦鹉洲安得酒船三万斛与君轰醉太湖秋  

驱猪行【`黄台张氏庄作`】  

沿山莳苗多费力办与豪猪作粮食草庵架空寻丈髙击版揺铃閙终夕孤犬无猛噬长箭不暗射田夫睡中时呌号不似驱猪似称屈放敎田防大于兔任使飞蝗半天黒害田争合到渠边可是山中无橡术长牙短喙食不休过处一抹无禾头天明陇亩见狼籍妇子相看空泪流旱干水溢年年日防计收成才什一资身百倍粟豆中儋石都能几钱直儿童食麋须爱惜此物羣猪口中得县吏即来销税籍  

蛟龙引  

古剑咸阳墓中得抉开青云见白日蛟龙地底气如虹土花千年不敢蚀洪鑪烈焰初腾精横海已觉无长鲸世上元无倚天手匣中谁解不平鸣割城恨不逢相如行酒恨不逢朱虚尚方未入朱云请盟盘合与毛生俱谁念田文坐中客只将弹铗叹无鱼  

湘夫人咏  

木兰芙蓉满芳洲白云飞来北渚游千秋万嵗帝乡逺云来云去空悠悠秋风秋月沅江渡波上寒烟引轻素九疑山髙猿夜嗁竹枝无声堕残露  

湘中咏  

楚山鹤鸣风雨秋楚岸猿啼送客舟江山万古骚人国猿鸟无情也解愁西北长安逺于日凭君休上岳阳楼  

孤劒咏  

鬰鬰重鬰鬰夜半长太息吟成孤劒咏门外山鬼泣清霜棱棱风入骨残月耿耿灯映壁君不见一饥缚壮士僵卧时自惜黄鹄一举摩苍天时念樊笼束修翼  

渚莲怨  

阿溪何许来素面涴风雨寂寞烟中魂依依欲谁语  

芳华怨  

娃儿十八娇可怜亭亭袅袅春风前天上仙人玉为骨人间画工画不出小小油壁车轧轧出东华金缕盘双带云裾踏雁沙一片朝云不成雨被风吹去落谁家少年岂无恩泽侯金鞍绣帽亦风流不然典取鹔鹴裘四壁相如堪白头金谷楼台悄无主燕子不来花着雨只知环佩作离声谁向琵琶得私语无情鸂鶒翡翠儿有情蜂雄蛱蝶雌劝君满酌金屈巵明日无花空折枝  

后芳华怨  

江南破镜飞上天三五二八清光圆岂知汴梁破来一千日寂莫菱花仍半边白沙漫漫车辘辘鹍鸡弦中杜防哭塞门顦顇人不知枉为珠娘怨金谷乐府初唱娃儿行弹棋局平心不平只今雄蜂雌蝶两不死老眼天公如有情白玉搔头緑云髪玫瑰面脂透肉滑春风着人无气力不必相思解销骨洛花絶品姚家黄扬州银红一国香千围万绕看不足雨打风吹空断肠丹砂万年药金印九州督不及秦宫一生花里活长门晓夕夀相如尽着千金买消渇  

结杨栁怨  

长乐坡前一杯酒郑重行人结杨栁可怜杨栁千万枝看看尽入行人手轻烟细雨緑相和恼乱春风态度多路人爱是风流树无奈朝攀暮折何朝攀暮折何时了不道行人暗中老素衣今日洛阳尘白髪朝朝塞城草栁色年年嵗嵗青闗人何事管离情春风谁向丁寜道折断长条莫再生  

秋风怨  

碧瓦髙梧响疎雨坐倚薫笼时独语守宫一着死生休狗走鸡飞莫为女云间箫鼓夜厌厌禁漏谁将海水添一春门外羊车过又见秋风拂翠帘总把丹青怨延夀不知犹有竹枝盐  

归舟怨  

渡头杨栁青复青闺中少妇动离情只从问得狂夫处夜夜梦到洛阳城南风吹橹声北雁鸣嘤嘤江流望不极相思春草生  

征人怨  

瀚海风烟埽易空玉闗归路几时东塞垣可是秋寒早一夜清霜入镜中  

塞上曲  

平沙细草散羊牛几簇征人在戍楼忽见陇头新雁过一时囘首望南州  

西楼曲  

游丝落絮春漫漫西楼晓晴花作团楼中少妇弄瑶瑟一曲未终坐长叹去年与郎西入闗春风浩荡随金鞍今年疋马妾东还零落芙蓉秋水寒并刀不翦东流水湘竹年年泪痕紫海枯石烂两鸳鸯只合双飞便双死重城车马红尘起干鹊无端为谁喜镜中独语人不知欲插花枝泪如洗  

后平湖曲  

越女顔如花吴儿洁于玉天敎并墙居不着同被宿美人一笑千黄金连城不博百年心楼上墙头无一物暮爨朝舂一生足秋风拂罗裳秋水照红妆举头见郎至低头采莲房郎心只如菱刺短妾意未觉藕丝长与郎期何许眼碍同舟女春波澹澹无尽情双星盈盈不得语十里平湖艇子迟岸花汀草伴人归鸳鸯惊起东西去惟有蜻蜓接翅飞  

洧川行  

洧川道边日欲西谁家少妇掩面啼漫漫长路行不彻粉绵镜衣手自携自言倡家女家在梁门东夫壻轻薄儿新人不相容忆初在家时只办放娇慵爷娘惜女如惜玉近前细看面发红无端嫁作荡子妇流落弃掷风埃中可怜桃李花顔色娇防茸朝看花枝好暮看花枝空安得明珠三百斛重帘复幙围春风  

长安少年行  

黄衫少年如玉笔生长侯门人不识道逢豪客问姓名袖把金鞭侧身揖卧駞行槖锦帕防石榴压浆银作筒八月苍鹰一片雪五花骄马四蹄风日暮新丰原上猎三更歌舞灞桥东  

黄金行【`赠王飞伯`】  

王郎少年诗境新气象惨澹含古春笔头仙语复鬼语只有温李无他人天公着诗贫子身子曾不知乃自神人间不买诗名用一片青衫衡霍重儿贫女富母两心何论同袍不同梦入门唤妇不下机泪子垢面儿啼饥君诗只有贫女謡何曾梦见金缕衣外家翁媪日有语嫁女书生徒尔为昆阳城下三更酒醉胆轮囷插星斗一夕诗肠老蛟吼十尺长人堕车走斫头不屈三万言欲向何门复低首何人夀我黄金千使君破镜飞上天  

解劒行  

古劒黒于漆鬰鬰动星文摩挲二十年今日持赠君长鲸鼓浪三山没知君不是泥中物袖间一卷白猿书未分持刀买黄犊壮懐风云鬰沉沉惭媿漂母无千金长安侏儒饱欲死万古不解天公心北风浩浩吹行客陇水无声雪花白荆卿墓头秋草干击筑行歌欲谁识君不见秦相五羖皮去时烹鸡炊扊扅又不见敝裘苏季子合从归来印累累丈夫堕地自有万里气翕忽变化安能知大冠如箕望吾子富贵同生亦同死  

望云謡  

涉江采芙蓉芙蓉待秋风登山采兰苕兰苕霜早雕美人亭亭在云霄鬰揺行歌不可招湘弦沉沉写幽怨愁心歴乱如曵蠒金支翠蕤纷在眼春草迢迢春波逺  

望归吟  

塞云一抹平如截塞草离离卧榆叶长城窟深战骨寒万古牛羊饮寃血少年锦带佩吴钩独骑疋马觅封侯去时只道从军乐不道闗山空白头北风吹沙杂飞雪弓有声冻欲折寒衣昨夜洛阳来肠断空闺秋月年年嵗嵗望还家此日归期转未涯谁与南州问消息几时重拜李轻车  

猎城南  

翩翩游侠儿白马如疋练朝出城南猎暮趁军中宴北平有真虎爱惜腰间箭  

春风来  

春风来时瑶草芳緑池珠树宿鸳鸯春风去后瑶草歇来鸿去雁遥相望鸳鸯不得双燕鸿天一方姢姢愁睂色静与遥山长锦衾复罗荐梦语相思怨月明乌夜啼空闺泪如霰  

并州少年行  

北风动地起天际浮云多登髙一长啸六龙忽蹉跎我欲横江鬬蛟鼍万弩迸射阳侯波或当大猎燕赵间黄熊朱豹皆遮罗男儿万马随防诃朝发细栁暮朝那埽云黑山布阳和归来明堂见天子黄金横带冠峩峩人生只作张骞傅介子逺胜僵死空山阿君不见并州少年夜枕戈破屋耿耿天垂河欲眠不眠泪滂沱着鞭忽记刘越石拔劒起舞鸡鸣歌东方未明兮奈夜何  

怒虎行  

怒虎当道卧百里不敢唾纷纷射彪手不见弧矢堕谁知世有李将军霹雳声惊石破昨日双南金今日緑绮琴赠君无别物唯有百年心  

续小娘歌  

吴儿沿路唱歌行十十五五和歌声唱得小娘相见曲不解离乡去国情  

北来游骑日纷纷断岸长隄是阵云万落千邨借不得城池留着防官军  

青山髙处望南州漫漫江水绕城流愿得一身随水去直到海底不囘头  

风沙昨日又今朝踏碎鸦头路更遥不似南桥骑马日生红七尺系郎腰  

竹溪梅隖净无尘二月江南烟雨春伤心此日河平路千里荆榛不见人  

黄河千里扼兵冲虞虢分明在眼中为向淮西诸将道不须夸説蔡州功  

步虚词  

阆苑仙人白锦海山宫阙醉蟠桃三更月底鸾声急万里风头鹤背髙  

万神朝罢出通明和气欢声满玉京见説人间有新异緑章封事谢升平  

琪树明霞碧落宫歌音嫋嫋度泠风人间听得霓裳惯犹恐钧天是梦中  

杜仁杰  

长门怨  

天上神仙也别离人间那得镇相随不须贵买临卭赋只想君王未见时  

麻革  

短歌行  

河流宿层氷山有太古雪翩翩有客来老面黒于鐡盘盘胷臆间犹挂太华月不肯下贵势便欲叫双阙朔寒衣裳单路逺马防昔人丈夫事肝胆不可越我歌送君行歌声何激烈悲风为我起酒行歌半阕望君青云端何恤逺离别  

闗中行送李显卿  

闗中行我持一杯酒送君西入秦秦川鬰相望渭水流沄沄黄河中折倐复合太华倚天青壁开我送君兮渺何许春风不肯吹君回举酒酹五陵浩歌登髙台终南之山何崔嵬长安旧游安在哉百年繁华成劫灰千古英雄沉草莱风尘澒洞豺狼墓天地茫茫入烟雾我载歌送君去太华终南冝有深絶处岩扃人迹所不到石壁苍苔老烟雨山堂挂女萝充腹多薯蓣玉井莲开十丈花茯苓根结千年树白雪青松良可老鹿门有厐商有皓不然凌云学轻举听取安期羡门语忆昨与君友相逢日日酬杯酒酒阑起舞肝胆开小桃唱罢歌杨栁晋语狎秦癯秦语惊晋叟秦晋之交那可无胡为不作双飞鳬碧草离离生早春哀歌望断西南云求君于终南之上不可得太华峰头防见君  

房皥  

江上行  

浮云澹澹心悠悠杖藜来作江边游商人打鼓催行舟洪波不断东南流木叶潇潇荆楚秋劝君休上王粲楼日落沧江増暮愁  

卖劒行赠韦汉臣  

沧海波末澄无人斩长鲸韦郎三尺玉匣中鸣不平蛟龙一出雷雨随翕忽变化平四陲可惜有才不见用青天白日将何为酒酣舞起抱劒哭肃肃悲风动茅屋不如南山学种田自古青萍换黄犊  

贫家女  

贫家女徳牲温柔寡言语终年辛苦不下机身上却无丝一缕倡家女儿百不防只向人前卖娇态绣裀端坐青楼中银烛荧煌照珠翠书言福善与祸淫未必天公有此心盗跖长年顔子夭古来颠倒非独今髙处是昆仑低处是东溟昆仑摧不倒东溟填不平物之不齐物之情贫女莫羡倡女荣不义富贵浮云轻持身但如氷雪清徳耀荆钗有令名  

## 御选金诗卷三  

五言古诗一  

蔡松年  

漫成  

人生各有适一受不可更违已欲徇世忧患常相婴三军防汉将九鼎调苍生功名岂不美强之辄无成朝昬忘寝食俯仰劳心形何如从所好足以安余龄予也一丘壑野性真难名力懦谢提劒才拙慙穷经疎放已成僻纷华谁与争惊鹿便草丰白鸥愿江清不堪行作吏万累方营营夜虑多俗梦晓枕无余酲拄颊西山语适意千里羮尘土走嵗月秋光浮宦情欲语个中趣知音耿晨星世途古今险方寸风涛惊封侯有骨相使鬼须铜腥誓收此身去田园事春耕  

淮南道中五首  

南楚二月雨淮天如漏巵畏途泥三尺车马真鸡栖却  

思闲居乐雨具无所施髙枕聴檐声炉烟晕如丝吾年过五十所过知前非顔髩日苍苍老境行相追桔橰聴俯仰随人欲何为归计勿悠悠出处吾自知南渡国不竞晋民益疮痍陶翁遂超然不忍啜其醨北窗谈清风慨望羲皇时道丧可奈何抱琴酒一巵三年镇阳游春归緑扶疎樱笋媚园林日长闲枕书行复当此时凉尘暗归途防洗酴醿雪月波浮秘壶镇阳亘西南山河在图画花雨草烟间人家或僧舍经行每怅然真赏知未暇待予篮舆归香火复莲社丁已九月梦与范季霑同登北潭之临芳亭觉而作诗记其事以示范  

髙陵五六松潭水涵清隂白鸟如避世巢居得幽深杂花青红苦节方森森何人作虚亭想像云栖心我梦涉陈迹君亦同登临相与定嘉名洗去花草滛看云抚修碧夕景低遥岑风林淡秋月霜枝鸣玉琴两意谁识之好处烦幽寻闲居志则同嵗月能骎骎时无陶彭泽此曲难知音亭前有竒石迁流失山林顾亦如我曹髩髪风沙侵小儿重外物列屋享千金区区心甚长因循困华簪忽焉事大谬危机恐难任平生下泽车斯言吾所钦志士愿不辱俗情便孔壬自喜迹犹浅鳬雁容浮沉泥行自萧散世路皆﨑嵚此邦真可老城郭环清浔结庐与君俱开冩平生襟里巷日还往杖屦行讴吟还寻梦游处无忘神所箴  

庚申闰月从师还自颍上对新月独酌十三首【`录十一首`】  

伊昔三年前淫雨摧行辀青灯忽今夕华屋映髙秋华屋亦何为百年竟山丘适意在归与肉食非我谋我家恒山阳山光碧无赖月窟防风篁十里防澎湃兹焉有乐地不去欲谁待自要尘网中低睂受机械我本山泽人孤烟一轻蓑功名无骨相雕琢伤天和未能遽免俗尚尔同其波梧桐唤归梦无奈秋声何孟夏幽州道上陉车轣辘旌旗却南行飞电随马足行穷清颍水不辨洗蒸溽吾生岂匏瓜一笑为捧腹灯花何太喜似报天雨霁客情念还家如瞽不忘视到家问松菊早作解官计青镜髪萧萧及此霜雪未鸣蛙属官私庸儿固可笑江山本谁争但苦归不早物情闲始见宛转为君好区区乞鉴湖多事怜贺老天下任之重人物古难得谁为经济才有亦未易识吾曹与鸡鹜官仓等伏食行将问征途满眼西山碧懦微莫如我往来从险艰譬之驱山麋八銮困天闲岂惟物违性成功亦良难风烟念何地野水长松间出处士大节倚伏殊茫茫絶交茍不作自足存嵇康哲人乃知几曲士迷其方顾我类社栎匠石端相忘问舍前年秋已买潭西地髙明鬼所瞰聊取风雨蔽濒溪树嘉木成隂十年计仍当作茅舍名之以今是斯言已譊譊要未离忧患何时但饮酒臧否了不关不饮逝者多秋草麒麟间怀哉竹林人吾方仰髙山  

七月还祁  

洪河注天南兵气横髙穹我从兵前来归心疾惊鸿官栁未揺落莲荇香蒙蒙吏舍在前邨旧年养疎慵爰自三军去青苔瘗人踪夕阳叩柴门欢迎来仆僮浊酒古罍洗停觞问新松却对一牀书睡鸭孤烟中土花晕湖玉氷弦冷霜桐灯花未可亲露坐茅堂东西山月中淡夜茶煑松风到牀便安寝不复知晨钟平生幽栖心斯言畧形容人道动有患百态交相攻而我触类真冶容鄙青红非才见临事叩之辄空空知难不知囘飘流剧飞蓬暂去声利塲乐佚犹无穷况于得行意潇洒毕此躬勿为才者传从渠作防龙  

呉激  

病后寄开甫  

暗蛩咽幽响隙月漏微光溪上风雨过翛然有余凉病瘦鹤骨立低垂不能翔怀我中山兄开经焚道香猿啸耿清夜钟鸣悠夕阳商秋早晩至梦寐松楸苍  

夜泛涡河龙潭  

轻舟弄素月静夜横清涡天风毛髪乱疎星灿明河图经记父老冥寞年嵗多渊沉三千丈湛碧寒无波微流带文藻絶岸无柔莎炯如帝鸿镜可鉴不可磨中蟠至神物役使羣蛟鼍蜿蜿头角古劲鬛谁敢劘深宫照珠贝颇费蚌与螺何时葛陂竹化作陶公梭  

宇文虚中  

庭下养三鸳鸯忽去不反戏为作诗  

先生乆忘机为尔虞矰缴一朝长羽翮万里翔寥廓谁信恶沟鸱忽作华表鹤岂无三玉环遗音嗣黄雀  

髙士谈  

梨花  

中原节物正梨花配寒食黄昬一雨过满地嗟狼籍塞垣春已深花事犹寂寂朝来三月半初见一枝白烂漫雪有香珑松玉仍刻芳心防深紫嫩叶裁轻碧懒慢不出门双瓶贮春色殷勤遮老眼邂逅慰愁夕一尊对花饮况有风流客酒阑思故乡相顾空叹息  

予所居之南下临短壑因凿壁开窗规为书室坐获山林之趣榜曰野斋且作诗约诸友同赋  

我本麋鹿姿强服冠与簪束缚二十年梦寐游山林朅来古晋国官舍南城隂凿壁取疎豁开窗舒滞淫山光射几席野色供登临怡顔盼庭柯明目増遥岑草木递荣落云烟自浮沉翫彼物色变感此嵗月侵兀坐独无人窥檐啭幽禽谁知城市中阒若郊居深巷陋顔子乐地偏陶令心一室亦何有狼籍书与琴晴晖朝徙倚皎月夜相寻欲赋畔牢愁先为梁父吟诗成辄自和酒熟时孤斟结茅防有期种竹当及今日来官更忙尘埃满衣襟暮归惟惫卧筋力殊不任常思返丘壑岂愿纡朱金遥知北山处猿鹤余清音  

边元鼎  

早春  

春风走尘沙鸟语满京国东皇发潜润土木变顔色桃李争妩媚白红诧容饰惟有松柏姿依然蔽崖黒  

张斛  

平安闗道中二首  

髙林俯青冥柯叶森若织阳光已转午隂岭仍半黒峥嵘乱石间行子有苦色临深地势入涉险天宇塞四顾无所投迹茧去未息怅然増百忧冥冥羡归翼  

穷冬十日隂积雪千山路晴云开半岭落日犹在树悠悠客心速惨惨天色暮寒鸟各有依解鞍尚无处游鱼误衔钩豹终隐雾行行谢冠冕复我林壑趣  

马定国  

怀髙图南  

刘义一狂士尚得韩愈知君才百刘义知者果其谁三随计吏贡蹑屩游京师文章善变化不以一律持碧海涵万类青天行四时去年髙唐别河栁揺风枝今年清明饮髙花见辛夷兹来又几日军檄忽四驰尺书无处寄相见果何期白日鬬龙蛇黄尘笳鼓悲春风独无忧吹花发江湄一杯送归雁万里寄相思  

读庄子  

吾读漆园书秋水一篇足安用十万言磊落载其腹北风熟柤梨冷日照鸿鹄人生固多事端坐至秉烛  

张子羽  

游龙门访潜溪僧舍  

入谷访精舍钟声先远闻阳光时翳竹泉脉俄当门山僧禁足乆瞑目诵微言要知鹿台寺但指山头云策杖御栝西幽兰秀荆榛风烟浩难及薄暮花纷纷  

宿宝应  

重岩烟霭合宝閤春风暮山深月影迟坐乆识归路伊昔府中彦征骖同夜驻徂年能几时变灭等轻雾禅房伴茗饮岂待酒中趣卧来清不寐瘦鹤警宿露黎明觅旧题松间宛如故  

呉縯  

寄定国  

情驰夏日流目断晩云碧新诗从何来远自金马客雄深作者意奔轶古人迹名髙四海望髪未一茎白应嗤穷途士抽簪老泉石采蕨在南山驱牛向东陌劳生岂不苦衣食迫晨夕膏粱无宿怀茅茨得真适卒嵗将何求一饱惟力穑  

访国城石氏  

昔我访君处树凉炎暑收今君访我来城空残雪留经时少乘兴两至皆空投茅茨隔溪上车马度城头不闻机杼声但聴溪水流向来方圆翁曽访此中游近闻大梁至京尘满衣裘相思懒归步落日风飕飕  

山居  

西首鱼山崦北连黄石祠崇冈在东南我家山北陲地僻少人事终朝掩柴扉尊酒不常得书卷聊自怡春风数日来处处生蕨薇寸心复何累一饱良可期当年终南人捷径以贻讥知我无心者岂顾悠悠辞  

拟渊明贫居  

凄其嵗云暮北风无时休晨兴倦薪水夜寐乏衾裯缺月正裵囘宿鸟鸣啁啾欲无憔悴叹奈此霜霰秋松楸脱兵火环堵且淹留闭门念袁安守贱吊黔娄坐读贫士诗吾乃渊明俦  

溪上招王仲先  

幽居复何为冬来性成懒柴门俯清溪寸步出亦罕今晨偶携杖爱此晴日暖寓目随所之行到南溪畔背隂雪犹积向暖冰全泮搘颐卧石上仰面苍崖防泉声何从来乍喜两耳换平分意甚迟斗落势方悍坐来百虑忘还惜日景短尘寰多忧虞中林足闲散故人恋明时归休苦迟缓幅巾来何时临流话幽款  

朱之才  

寓言二首  

兽有善触邪草有能指佞兽草非有心不移本天性前王着臣冠俾尔効端鲠如何不称服触指反忠正吾欲取二物豢植列台省一令邪佞徒奔逃亟深屏  

风雨晦时夜鸡鸣有常声霜雪枯万榦松柏有常青内守初已定外变终难更若人束世利浮沉无定情俯仰効桔橰低昂甚权衡反出木鸟下徒为万物灵  

谢孙寺丞惠梅花  

我来泗水上居与墟墓邻弥望多枣栗碍眼皆荆榛忽忽度嵗月不知时已春朝来佳公子遗我梅花新秀色照窗几妙香袭衣巾莽如瓦砾塲惊睹琼瑶珍念昔客江南千树临江津呉侬不知贵但与桃李伦自从堕东土梦绕江之滨叹彼和鼎实亦复生不辰穷愁坐空山豺虎杂鳯麟此赠意不浅难为俗子陈  

卧病有感二十韵  

臯苏粲园英泽芝纷水叶赤弁舞纤肌黄袍缓老颊鸣飞各有适吾独嗟衰薾齿髪乆已疎又复失调燮粱肉谢鼎俎参苓富巾箧葵扇风未来桃笙汗初浃呻吟和哀蝉梦寐追化蝶抚枕念平生世故饱更涉弱龄负竒志胸蜺盘炜煜夜徯傅岩访朝待渭滨猎茍爽嵗九迁康侯日三接功业着钟鼎声名垂史牒那知事大谬举趾得踬跲多难集暮年百愿无一惬寒灰消寸心清泪腐双睫坐令孤鹏鶱化作瘴鸢跕忧来复自慰人生几蓂荚呼吸过百嵗俯仰失千劫乘流须纵櫂遇坎即停楫些语不成骚商歌鼓长铗  

水月有兴  

明月落湖水天渊体俱一浩荡碧琉璃奁此寒玉璧微风触湖波合散作六七浮光逐水纹金蛇势盘结人心湛寂初与月同清质外累一汨之万态纷殊迹因知养心者无为风浪失  

刘着  

次韵彦髙占雪  

天秋鼓南风云海飘暮雪三春犹沍寒九夏那苦热土圭测中气尝闻先儒説穷髪多异宜泥古诚亦拙呉侯擅六艺名宦端不屑晩嵗登泰山早已探禹穴千嵗可坐致不待数旬月重隂畏防陷五阳欣夬决君子方履霜渠肯蹈覆辙鸡猪与鱼蒜幸可充朝餟  

李之翰  

书呈仲孚  

造物固难量谁能计寒饿失马乃为福梦牛翻作祸长溪霜练静修岭苍龙卧魂梦吾已安不劳歌楚些  

白贲  

客有求观予孝经传者感而赋诗  

古人文莹理后人但工文文工理愈暗纸札何纷纷君看六艺学天葩吐竒芬诗书分体制礼乐造乾坤千岐更万辙要以一理存如何臻至理当从践履论跋涉经险阻钻研阅寒温孝弟作选锋道徳严中军仰观及俯察万象入见闻不劳施斧凿笔下生烟云髙以君唐虞下以觉斯民君如不我鄙时来对炉薫  

姚孝锡  

东轩琴示儿子沂  

古人无复见但有东轩琴一鼓髙山操因窥古人心正声乆沈埋俚耳喧哇淫正可自怡恱不须求赏音  

赵慤  

拟古  

春风动地来依依烧痕青王孙行不归离恨何时平翩翩谁家儿晓猎开红旌雕弓插白羽怒马悬朱缨围合意气雄厮养厌庖烹人生一春草时至何足荣君看五陵树日暮悲风生  

蔡珪  

读戎昱诗有作二首  

我家北潭边溪流卧衡门俗客自不来好客时开尊路人或不知云是渭南村底事半年别此怀谁与论来时西郊林木末秋未老借箸数归日乃复见冬杪心驰倚门望望我绵绵道慙愧戎子诗在家贫亦好  

风竹如水声  

好竹风淅淅流水声泠泠吾庐兼有此要是佳友生北窗午梦断冷簟无飞蝇端疑故人至唤作寒泉鸣揽衣起徘徊自笑还自惊无须问形似自可名双清  

荷香如沉水  

新荷翠参差十畆藏漪澜临风倚云盖过雨惊珠盘夕阳香四来坐我西阑干三径未论菊九畹空羞兰聊分海南珍炷之古博山谁能品优劣待以季孟间  

邻屋如江村  

斜川一壶玉川东三四家篱落半流水茁茁青蒲芽我为水边游月魄舒晴华隔篱见灯火儿语时纷拏想像泽南州寄兴栖云霞从渠非知音我意亦自嘉  

刘汲  

题西岩  

人爱名与利我爱水与山人乐纷而竞我乐静而闲所以西岩地千古无人看虽看亦不爱虽赏亦不欢欣然防予心卜筑于其间有石极峭屼有泉极清寒流觞与祓褉终日堪盘桓此乐为我设信哉居之安  

平凉道中  

青山烱无尘尘满行人衣行人望青山咫尺不得归吾归不作难世故苦相违何当临溪水一洗从前非  

南园步月  

云横树外山树映山巅月微风拂寒枝疎光散清樾幽欢难相遇此景安可忽从来山水心不为尘埃没  

郝俣  

聴雪轩  

扶疎窗外竹嵗暮亦可爱萧散轩中人髙节凛相对清寒入梦境风雨号万籁觉来闻雪落淅沥珠玑碎饥肠出佳句亹亹入三昧华堂沸丝竹此乐付儿辈  

任询  

西湖  

西湖环武林澄澄大圆镜仰看湖上寺即是镜中影湖光与天色一碧千万顷堤径截烟来楼台自昏暝  

冯子翼  

岐山南显道冷香亭  

溪桥小雪晴水村霜月冷暗香林薄问得偶璀璨影殷勤南夫子移植在人境芝兰馥氤氲珠璧照光烱小屋茅草盖幻此潇洒景看花爇松明醒醉潄苔井文章聊嬉戏辞气颇驰骋州县不着脚时人笑清鲠我官西州掾簿领不知省频遭官长骂势屈石在顶门庭可张罗陋巷车辙静山歌聴嘲哳舞伎或瘤瘿引睡阅文史朝日无从永梦到五栁庄身居六盘岭朅来南山下旅思凄以耿金罍照衰朽玩味得俄顷傍人怪迂疎佳处当自领  

张公药  

许下三庚剧暑甚于他州怀思故乡峄山山水真清凉境界也感而作诗  

鲁东百里近福地曰鳬绎千峰开玲珑絶涧泻湍激岱宗古独尊象纬了不隔【`峄山至泰山不远`】此山许攀联朝着有班秩虚岩互霞蔚秀石森玉立泉声动环佩林乐尽竽瑟【`林乐出庄子`】树老润饶菌果熟香陨实潄风松落花雪崖溜蜜木皲虎磨痒沙迥鸟伸翮【`水禽嬉戏引吭伸翮刘禹锡集`】竹林若来徃桃源当甲乙曽经晋人隐【`晋郄鉴因避乱挈兖人来峄山事见本传`】喜脱尘网密事徃不记年人説犹前日我来官许下触暑病逾剧慢肤便枕簟白汗沾巾帻屡辍五夜眠辄废中盘食炎官令方虐着意不怜客语此作惆怅可以知得失遥知旧经行云起水边石平生二三子相对坐横策今世葛天民何容挽之出  

党怀英  

穆陵道中  

沂山一何髙羣峰郁孱顔我行问遗老云此小太山望秩有常祀其神号东安草荒穆妃坟雨剥汉武坛神仙果何在可想不可攀千里等一昔俯仰悲人寰东望蓬莱宫咫尺沧波间  

重山复峻岭溪路宛盘盘流水滑无声暗泻溪石间岸草凄以碧鲜葩耀红丹髙云映朝日流景青林端我行属朱夏欲愒不得闲山中有佳人风生松桂寒  

琼花木后土像  

皇娲化万象赋受无竒偏胡为堕爱境亦为尤物牵煌煌灵祠花玉蘂冠春妍婉如倾国姝独立江湖边顾惜怨夺移含秀梁宫烟青黄竟自冦始信拥肿全珍材归好事肌理致且坚瑑刻方寸余遗像规汾壖愿言税灵驭要复安所怜神游妙难诘岂以大小悬槐根开梦国橘实游棊仙静想宝龛中坐纳东南天况有大者存指顾超八埏  

雪中四首  

诗人固多贫深居隐茅蓬一夕忽富贵独卧琼瑶宫梦破窗明虚开门雪迷空萧然视四壁还与向也同闭门撚须坐愈觉生理穷天工巧相幻要我齐穷通冲寒起沽酒一洗芥蔕胸  

翻翻雪中鸦飞鸣觅遗粟雪深不可求绕屋啄寒玉顾我如鸱鸢多储有余肉我亦生理拙冻卧僵雪屋日午甑无烟饥吟搅空腹岂不知屠沽肥甘随取足幸待春雪消吾犹多杞菊  

嵗晏苦风雪旷野寒峥嵘湿薪烧枯棘距刺相拏撑浓烟乆伊郁微焰方晶荧津津膏乳涨中有蚯蚓鸣蓬蒿掇快炬倐作飞灰轻余暖未及惬睫泪先已盈幸有邻家酒时浇肌粟平  

嵗晏雪盈尺农夫倍欣然不作祁寒怨应知有丰年笑我寄一室归畊无寸田无田吾不忧饮啄当问天我看多田翁租赋常逋悬低头负呵责顔色惨可怜不如拾滞穗行歌两无牵  

西湖晩菊  

重湖滙城曲佳菊被水涯髙寒逼素秋无人自芳菲鲜飚散幽馥晴露堕余滋蹊荒緑苔合采采叹后时古缾贮清泚芳尊湔尘霏远怀渊明贤独徃谁与期徘徊东篱月嵗晏有余悲  

西湖芙蓉  

林飚振危柯野露委荒蔓孤芳为谁妍一笑聊自献明妆炫朝丽醉态羞晩困脉脉怀春情悄悄惊秋怨岂无桃李媒不嫁惜婵媛悠哉清霜暮共抱兰菊恨  

浪溪别呉安雅【`浪音郎`】  

浪水清且白频年照行役褰裳涉微波微波去无极悠悠溪上山送我往复还与君临水别幽恨寄山间  

喜雨  

山云駃如驱山雨沛如倾幽人梦初醒卧聴檐溜声雷霆怒相搏似与隂阳争蛟龙乆何蟠始此幽蛰惊余花晓犹落竟日方破晴明朝东臯望照眼生意明焦枯被沾濡相与回春荣忻然野桃李新緑栖残英渐渐麦垅翠溜溜溪流清蛙鸟亦解喜飞沈互喧呜万物皆得时栖迟感吾生直应挂儒冠便逐春农畊  

题张维中华山图  

苡珠散遗胄我姓出冯翊空闻华山名未始见顔色三峰擢觚棱经眼但石刻那知玉井莲香落清渭北巅崖划变转势走闗辅窄岂无爱山人不解傅粉墨多才曲江裔公暇日招楫归装贮新图尚带烟雾湿明窗一传玩怳若到乡国我生随宦游乆作东南客有田泰山下绕屋皆泉石怀恩恋官廪老大归未得况复秦川遥便恐此生隔崚嶒苍烟面只许画中识诗成持送君想像三叹息  

途中【`壬辰正月`】  

平明发郊墟独步跄躞蹀引领发前程日出烟未灭林迥鸟始喧麦短牛已啮春阳气未壮道左尚残雪长风拂归袂凛欲变冬冽指冻僵不拳胶凝仍欲折而我竟何事犯此寒正切修途去未几行意先已薾安得两翼生髙飞度林樾  

刘迎  

普照防檀像旧物也方丈老人比以见还作诗谢之  

我昔游京师稽首礼瑞像堂堂紫金身示现大法藏装严七宝几重疉九霞帐光如百千日晃耀不容望想初法王子运力摄诸匠瓌材发神秘妙斲出智创风流蜀居士翰墨老弥壮雷霆大地底音乐诸天上犹疑三十二不具梵音相不知一防真正胜千语浪呜呼五因縁语绮反成谤我今独何幸相见问无恙文殊本无二何处觅真妄庶修香火供获脱烦恼障天龙想惊喜诃卫日归向已觉海潮音人天防方丈  

徐梦弼以诗求芦菔辄次来韵  

昔闻赵州老老大犹泛爱説法利人天机縁不胜载当年镇府话盖以小喻大具眼领畧之于兹岂无待呜呼后来者见趣远不逮又闻东坡公谪居饱鲑菜暮年海南住几席溪山对自馔一杯羮老狂犹故态最喜霜露秋味出鸡豚外乃知作诗本口腹不无赖风流二大士妙处无向背在家与出家相投若针芥先生今复然秀句笔端快谁云修法供游戏出狼狈一饱待明年桑麻歌佩佩  

再次前韵  

神农尝草木济世以仁爱根源列郡出品目成书载中云莱菔根试验颇为大昌谷呕时须文园渴尝待食异地黄并効与芜菁逮岂惟齿众药政自冠诸菜五州风土宜罫布畦垅对垦锄尽众力封培穷百态翠角春雨中黄花晩烟外日送盘箸资嵗给瓶罂赖片玉出头颅层氷起肤背脆美掩莼葵甘辛敌姜芥物生贵有用对此一何快储贮得沈涵弃遗免狼狈但足齐人餐何慙楚臣佩  

送刘徳正  

骥騄蚁垤空莫干犀革断人材必超轶物理乃融泮先生廊庙具氷雪自湔盥十年处繁剧风力济详练堂堂八面敌了了一笑粲云中国西邑食货资转挽中台辍之去正倚咄嗟办从容九年蓄坐想出鞭算向来盐铁使绪业着家传春朝观上计广厦奉闲燕行矣需诏除鹓行耸荣观  

盘山招隐图  

溪山不难买所费千金储不如数峰云朝昏对吾庐交游岂无人转盼伤离居不如吾兄弟相应如笙竽左侯蓟名族温温器璠璵身虽市朝寄心与功名疎伯也亦可人文华炳于菟风神耸魁伟襟韵含冲虚平生一片心縁尘不闗渠相期有幽事歳晩山林俱防服照黄冠欢呼奉亲舆大妇侍巾帨中妇供庖防诸孙戏膝前翩然鳯将雏朝采南涧芹暮漉西溪鱼烟霞入杖屦风月来窗疏观竹上巢云礼佛登香炉红龙雪浪涌白墖苍烟孤氷弦写天籁茶瓯泛云腴快哉天下乐俯仰余何须正恐左太冲招隐昔所无  

寄题禹城孙氏茂徳亭  

济南孙夫子养素抱絶识家有五畆园种树如种徳枝叶深覆防根本饱封殖要令方寸地不着荆与棘流芳被邻里余防连阡陌居然物随化草木尽佳色河阳艺桃李寿张莳梓漆至今青史上相望如黒白乃知百年用赖此一日积君今尚隐约白首勤垦辟人心亦天理否泰有终极防待东风来吹春满花国  

南口  

危峰张屏帏峻壁开户牖崩腾来阵马翔舞下灵鹫秀色纷后前晴岚迷左右重隂忽障翳虚籁竞呼吼深迂爱风日髙亢扪星斗帝居望北阙村落当南口军都汉时县遗迹奄存否中郎读书处遗构想摧朽谁云用武地经训乃渊薮我家胶东湄朴学叹白首居邻通徳里况此见师友慙无书带草采采为盈手何以醉先生清溪緑如酒  

晩到八达岭下达旦乃上  

车马两山间上下数百里萦纡来不防奕奕似流水鲸形曲腰膂地势长首尾我车从其间揺兀如病齿推前挽复后进寸退还咫息心固安分尚气或被指徐趋自循辙躁进应覆轨行行非我令柅亦岂吾使倦仆困号呼疲牛苦鞭棰紞如五更鼓相庆得戾止归来幸无恙喘汗正如洗何以慰此劳村防正浮蚁  

出八达岭  

山险畧已出弥望尽荒坡风土日已殊气象微沙陁我老倦行役驱车此经过时节春已夏土寒地无禾行路不肯留奈此居人何作诗无佳语以代劳者歌  

上谷  

磨笄耸然来隰水汹而去山川俯城郭藩翰重畿辅桑麻数百里烟火几万户长桥龙偃蹇飞阁鳯腾翥传闻山西地出入此其路源源百货积井井三壤赋蒲萄秋倒架芍药春满树盘躃多布韦婵娟半娥素永怀小靖节厚徳皆忠恕至今受一防如昔歌五袴伤心隔生死知已今有数归日当驱车生刍奠其墓  

蔡有邻碑  

我为山西行叱驭过近县传闻蔡有邻石刻古今冠风流书以来妙絶之变银钩鸾鳯舞铁画蛟龙纒凭谁致墨本故旧诧珍献正恐赋分薄一夕碎雷电平生六一老集古藏千卷惜此方殊邻公乎未之见  

王庭筠  

杨秘监下槽马图  

龙眠悔画马政恐堕马趣我今破是説试下第一句道人三昧手游戏万象具万象初莫逃毕竟无所住譬如大圆镜照物随其遇少焉物四散影果在何处杨侯具此眼透脱向上路万马落人间盖证龙眠误  

张礼部溪山真乐图  

悠悠春天云想见平时闲朝游溪桥畔暮宿山堂间澹然不知愁亦复忘所欢出山初无心既出还思山人间待霖雨欲归良独难山堂怅何许萧萧松桂寒  

内乡浙江张浮休洼尊为二兄赋  

岩花覆我酒酒面照幽妍风如惜花影不肯生微涟空山悄无人花枝自留连怀人成独醉日暮山苍然  

赵之杰  

除夜  

日月不肯留嵗歴倐云毕僧坊见节物新正在明日夜半拊枕叹半百又加七形骸念念改膂力能不失经言男数八此去才有一健者未可期况乃常衰疾物情忘盈满君子慎名实行矣安退闲吾其保终吉  

赵沨  

秋日感怀  

嵗月不相饶秋风防已至蚊雷稍收声团扇且复置乆雨不宜人新凉差快意数篇东臯诗引我北窗睡林泉乆隔濶尘土作憔悴但有适人适何尝事吾事一贫既忘怀所好无不遂世无陶靖节何人知此味  

立秋  

日月如川流去矣不复囘万物各有营荣悴更相催余生苦多艰壮志乆摧颓念欲学还丹郁纡殊未谐今朝立新秋庭树西风来举首望天宇飞云独徘徊呼儿且沽酒浩歌豁秋怀醉中得妙理逸兴何悠哉  

路铎  

芳梅如佳人赠襄城卫昌叔  

芳梅如佳人不见令人思岂无桃李顔夏虫笃于时霜风静天宇兰悴菊亦衰凌寒一笑粲功烈如彼卑几年豳西路赪冈望逶迤思之不得见空吟水曹诗夜月将梦去云深水之湄邂逅疎竹边峩峩认风仪今日真见止昨梦犹蓍尘中儓儗子谓我酷好竒逃空闻足音此心胡不夷  

闲闲堂  

行迈已自劳坐忘犹有为动静二尘耳一真非即离举头见青山曲肱啭黄鹂心安万境寂境转何妨随  

题献陵梁氏成趣园  

举世醉浮荣幽事谁肯寻譬如攫金人入市惟见金先生厌尘杂静念到园林数往径自熟有得乐更深春兰泛光风夏木贮清隂露菊挹佳色霜柯如本心渊明尝乐此意合无古今当其领防处岂止忘华簪先生比渊明但欠酒与琴饭疏有真味风籁有清音出处虽小异要之俱陆沈我今志丘壑聊拟斜川吟  

周昂  

感秋  

秋气入行帐愁人中夜知鸡声与人语耿耿异常时清晨起危坐感叹不自持羲和驭飞毂往返无停期春草如昨日已复悲离离顾谓镜中髪尔衰安得迟结束媚鞍马荒山去委蛇黄花宵露緑野含晨曦吾事乆不谐悠悠随所之有怀南涧约敢赋北山诗  

赵秉文  

杂拟五百  

朱明变气候大火向西流六龙整征辔倐忽夏已秋阊阖来悲风霜棱被九州岂不念时节嵗律聿其周精卫填溟海木石安所投独携羡门子髙步登昆丘千秋长不老永谢区中囚  

白日沦西泛沧海无囘波四时更代谢奈此迟暮何我欲制颓光惜无鲁阳戈凭髙望八荒眖迷山阿惊风振江海山林无静柯兽狂走四顾旷野迷絓罗西登广武山北顾望三河蓬蒿蔽极目人少虎狼多喟然发长叹拊劒徒悲歌  

猗猗南山竹并生凡卉藂嵗晏多霜雪见别萧艾中我欲食鹓雏千嵗不一逢留之和律吕截作嶰谷筒一变为清商日暮来悲风清泉溉石根上有白云封虚心抱静节知音为谁容不如归去来一竿钓清沣  

空斋日无事起坐横鸣琴明月入我牖照见万古心古风不复还中有太古音置琴挂壁上吾道无古今戚戚去故里辛苦从军行黄沙翳白骨麟阁谁功名西北秋风至日暮愁云生火烧白草冈水断黄河声天寒马毛缩仰天为悲鸣男儿贵死难义重鸿毛轻南登雕隂坂北望骠骑营驻马千丈坡射雕万里程  

秋日郊行  

瘦马兀西风节物遽如许雀噪晩禾场蝶飞秋菜圃桑枯窍呼风槐老皮溜雨闻声不见人隔林挝社鼓  

初望少室  

好山如佳士洗尽名利尘对之敛袵敬可爱不可亲一水刻我骨一石融我神何况三十六峯峯与天邻仰看青磝磝俯瞩白磷磷因之携画本试写苍然真三日宿其下防笔不敢皴归来闭阁卧枕上山横陈题诗追所见何必如古人  

卢岩  

龙潭石壁下鸟道盘青苍飞泉从中来声落读书堂左右洒石壁石上含宫商尚疑卢真君醉骑白鸾翔至今明月夜飞下青山长去之五百载丘壑道愈光举瓢饮此水清风益难忘  

过陆浑  

言从陆浑去不遇紫芝还鸟飞不尽处夕阳千万山云起动兼静水流忙更闲坐待石上月灭没烟岚间  

望北山云  

浮云起太行六合须臾间清风相汲引吹我过榆闗嵗旱不成雨悠然归故山向来无心出亦复无心还  

江岸舣舟图  

远村树如荠近岸舟如月孤舟泊沙尾危樯见木末前山景气佳日暮凉风发时有渡头人萧萧吹素髪  

东坡赤壁图  

连山盘武昌古木参云稠诛茅东坡下门前江水流永怀百世士老气盖九州平生忠义心云涛一扁舟笛声何处来唤月下船头掬此月中水簸弄人间秋荡揺波中山光中失林丘古今一俯仰共尽随蚍蜉孙曹何足吊我自造物游尚怜风月好解与耳目谋归来玉堂梦清影寒悠悠一顾能几何鹘巢奄不留遗像不忍挂尚恐儿辈羞俨然袖双手妙赋疑可求何时谪仙人骑鹤下瀛洲相期游八表一洗区中愁  

效王右丞独坐幽篁里  

独坐幽林下谈复观易西日隐半峰返照林间石石上多古苔山花间红碧花落人不知山空水流出  

和陶渊明拟古  

小智多自私大方乃无隅一毫纳万象万象非卷舒日月为我牖天地为我庐曲士窘拘囚一身无容居我梦登日观青天入平芜俯视但一气二豪彼何如  

吾道无缁磷万古常如兹奈何中智下谓彼不知时与世颇殊好譬彼渑与淄我欲质所从登髙望九疑路逢古渔父长歌沧浪辞出门异所见退坐还自思当世固殊古古人不我欺翩翩出林鸟日暮将何之倚檐送归尽聊欲吾诗  

西北有佳人楼上拊云和一鼓别鹤操再弄求凰歌弦声几欲絶哀响何其多昔为掌中珠今为路傍花壮年不再得华落将如何  

张衡咏思屈平赋远游髙情薄云天意气隘九州朝攀扶桑枝夕饮弱水流翻然不忍去无女哀髙丘严霜下百草嵗律聿其周萧兰共憔悴已矣吾何求  

中秋  

天风吹河汉明月悬清光清光不可掇流影入杯觞吸此风露魄洗我氷炭肠向来功名心一笑雪沃汤人生几中秋弹指三万场胡为置热恼不使心清凉此心如秋月虚明洞八方此身万化中太山一毫芒尚无物与我何者为彭殇推琴黄叶落矫首白云翔解衣一盘礴清境堕渺茫  

九日登繁台寺  

九日独何日寒花发幽芬波澄无余滓天清廓游氛雕盘翼迅风鸿响厉层云我无二三友意适同酣醺南登歌吹台一吊信陵君捐躯赴赵壁谈笑却秦军夷门今安在草没侯嬴坟我亦感激士白首羞论文禁中有颇牧慷慨志竒勲登临送将归无为怆离羣苍茫视八极烟霭何纷纷怀士抚长劒怅然日西曛  

题东坡石钟乳山记墨迹【`书为水渍几半`】  

东坡谪齐安人怒天所许倒骑卧水龙醉踞石头虎赤壁万里江一叶吾敢侮归来抵湖口此乐乃并与扁舟絶壁下鹳鸣如人语风雷相轰豗石水效呑吐山遗洞庭乐帝下钧天舞石钟不我欺一证万万古遗墨落人问讹缺十四五糢糊鲁壁简剥落岐阳鼓蜿蜒半鳞甲尚恐脱风雨画移瓦棺壁劒化延平渚祝君什袭藏隄防六丁取  

中元夜祭太乙罢对月  

今夕知何夕白露涵秋空褰衣踏明月如在琼瑶宫细数秋兔毫桂树何珑当年谁所种翳此天公瞳清光知人意飞影入杯中流霞酌不尽清光浩无穷我欲遡白云一访东坡翁扁舟下赤壁此乐将无同畴昔缟衣仙化作羽衣童酒酣邀我去鹤背聆松风  

灵官夜醮余香雾飞不起更衣步石坛风露浩如洗月波走金蛇入我清尊里引杯入复疑弓影正如此夜深一鴈过歘见巾落几松间龙一吟风庭落松子空中步虚声隐隐犹未已  

发枣社  

夜发枣社驿褰帷见明月月照防崕氷风吹隂磴雪山重复峻岭十步九盘折两崖夹深涧线路仅容辙缒车下千尺轣辘声未絶坡陀到平地稍喜见雉堞隔城闻钟鼓星斗何歴歴故人相劳苦杯酒慰行役夜阑秉明烛相对恍如失  

过宁州  

季冬落月黄霜雪原野白驰车上峻坂十步百夫力我行未半岭回视但木末白云在髙顶可望不可及北风催去翼孤烟带远客居人候征骑倦仆望前驿仓皇下坡陀张灯已昏黒  

和渊明饮酒八首  

翩翩万里鹤日暮将何之昏鸦择所安笑汝不知时孔席不暇暖此理吾不疑尚愧渊明翁浊酒时一持贫贱岂不苦仰慕冥鸿飞富贵岂不乐乃有黄犬悲苦乐各异趣嗜好从所依我欲作九原独与渊明归挂冠不待年况此齿髪衰遥酹一杯酒毋令寸心违  

秋菊有至性霜松无俗姿采采黄金花笑拊苍烟枝偶有杯中物成此一段竒白云南山来出岫复何为醉卧东篱下聊脱人间羁  

鸷鸟闭笼中举翮触四隅骐骥驾盐车局防困中途虽然遭识拔未免为人驱傍观信美矣自愧良有余不如两无累还我田园居  

千载渊明翁谁谓不知道谩赋责子诗调戏以娯老杜陵盖自况亦岂恨枯槁壶觞清浊共适意无丑好归来五栁宅守我不贪宝长啸天地间独立万物表  

幽居淡无事雅志了经眼花憎文字悠悠竟无成中夜起不寐披衣守寒更梅竹散清影素月流广庭孤鹤閟逸响切切寒虫鸣拊卷长叹息慷慨恻中情  

汉儒传注学未为世所得秦火少完书岂免乌焉惑后儒补罅漏圣道少开塞俗士喜持戈又一秦相国且共欢一觞多言不如默  

渊明非嗜酒爱此酒中真谓言忘忧物中有太古淳回首市朝中万事牛毛新去年持使节悠悠过西秦宫阙随飞烟衣冠化埃尘当年凭轼士慷慨叹徒勤所以山林客乐与鱼鸟亲西登太华顶旷望长河津寄谢三山云聊欲滥吾巾誓将从此去笑谢当途人  

和韦苏州烟际钟  

近壑敛暝色远山犹夕晖声疑烟际起复向烟中微随风散林野渡头人未归  

和韦苏州游溪  

清溪雾气散水涵天影空白云翻着底移舟明镜中鸟近前滩日花移别防风遥知夜来雨山色翠如葱  

拟兵卫森画防  

冠带事朝谒清坐弹鸣琴以彼尘外趣远我遗世心岸帻送归鸟隐几见遥岑聊同静者乐岂必居山林  

送麻征君知几  

丹丘五色鳯一举渺天隅文采瑞圣世不为竹与梧渥洼汗血种逸气凌九区可见不可絷白璧谁敢沽夫君号神童七嵗能草书二十工词赋下笔凌紫虚三十富经学两魁天下儒蛾睂众女嫉反畏知名誉一朝相舍去顾以道自娯闲观养性书洞究先天图姓氏闻天朝相公借吹嘘【`左丞荐`】从容拜恩命移疾还里闾诸公惜其去乞留侍玉除掉头不肯住一饭吾岂无君看泽中雉饮啄良自如一旦蓄樊中意气惨不舒又如田间牛腾掷适有余被之以文绣顾影反踟蹰君恩岂不重力疾须人扶旁观信美矣违已非病欤不如本无累还我田园居喜君节独髙知君功名疎可以激颓俗可以励贪夫异时髙士传名与西山俱  

## 御选金诗卷四  

五言古诗二  

郦权  

木犀  

菊小未堪摘荒池悴芙蕖穷秋不慰眼幽独将焉如殷勤蕊宫子种桂庭之除乗闲弄余花散落荒山隅从兹云月裔飘泊生江湖娟娟耐冻枝便与羣芳殊琉璃剪芳葆蛾黄拂仙裾唾袖花防碧潄金粟生肤好风一披拂九里香萦纡兰蕙不敢友荃荪正僮奴妄意此尤物化工异吹嘘不然九天香安得独付渠托物寄深蕴古今一三闾收览名草木自比君子徒惟兹不挂口无乃圣不居抑夫古简编断缺秦火余君看齐鲁臣史笔逸其书惜哉不可晓临风为嗟吁尤怜元祐前不及附欧苏末路益可惜例进宣和初仙根岂易致百死不一苏昔游汴离宫识此倾城姝摩挲三品石尚想狎客娱却  

后十五年微霜半黏须一株再经眼相对怜羁孤不知苦何事玉骨乃尔癯故人怜我老尺书逺招呼要趁秋香浓共此碧玉壶遥知婵娟客与我一笑俱  

竹林寺矮松  

苍烟霭山曲回溪抱修筠中藏古佛宫荒僻无四邻灵松插殿脚偃蹇今几春何年霹雳雨抉石搜潜鳞谪重飞举难堕此蜿蜒身聮拳缩爪股气屈不得伸卧枝重无力支撑借樵薪无风自悲吟失水固不神安知才不才祸福了已分南山耸千嶂直榦排风云正以中绳墨中道遭斧斤岂知无用资千岁保其真何必求先容养此老囷轮我亦爱竒节岁晏守贱贫他时来汝伴露顶挂葛巾  

自鹤壁游善应洹山  

清晨发鹤山瘦马陵峻岭春风吹雪谷朝露湿云影羊肠抱倾崖絶壑如下井硖闗山却立老眼入絶境人家跨清溪桑柘郁数顷西行复几里岩谷栖短景穷溪水源清溜溜如细绠下流泉满山势合久方骋滩光落镜明岚气霏雨冷何年凿青壁两佛入禅定残僧久零落遗墖寄烟暝荒凉布金地杂遝樵牧径同游成六逸轰饮助髙兴留连更坐卧谈笑发嘲咏感物复叹嗟醉语忽迳庭青山不爱宝岁岁出矾矿公场沸千夫利井供百鼎谁开争夺源败此丘壑胜颇思呼有力掷入万里迥天神定笑我痴絶谩生瘿长懐古畸人飞梦绕箕颍  

杨云翼  

李平甫为裕之画系舟山图闲闲公有诗某亦继作  

名利走朝市山居良独难况复山中人读书不求官东岩有佳致书室方丈寛彼美元夫子学道如观澜孔孟泽有余曾顔膏未残向来种德深直与山根蟠之子起其门孤凤鶱羽翰计偕聊尔尔平歩青云端朅来游京师士子拭目观礼部天下士文盟今欧韩一见折行辈殆如平生欢舞雩咏春风期着曾防冠五言造平淡许上苏州坛我尝读子诗一倡而三叹世人非无才多为才所谩髙者足诋诃下者或辛酸吾子忠厚姿不受薄俗漫晴云意自髙渊水声无湍他日传吾道正要才行完防使兹山名与子俱不刊  

厐铸  

漉酒图  

我爱陶渊明爱酒不爱官弹琴但寓意把酒聊开顔自得酒中趣岂问头上冠谁作漉酒图清风起毫端露电出形似神情想髙闲大似挥弦时目送飞鸿难袖中有东篱开卷见南山嗟予困尘土青髩时一斑折腰尚未免敢谓善闭闗望望孤云翔羡羡飞鸟还归田未有日掩卷空长叹  

张建  

拟古十首  

飞云何冉冉髙与日月齐中有两仙人盛服持玉圭我欲从之游天险不可跻邈焉望不及短日西山西客从岳顶来贻我松粉黄为言服之久身轻欲飞翔我尝淡无味我嗅寂无香还君三叹息世好方膏粱枯桑依頽垣摧折生理微剥我枝间叶备君身上衣叶尽谁复顾栖鸟来亦稀君看牡丹丛日日笙歌围青青河滨柳柯叶柔且妍一从智巧萌戕贼为桮棬器成岂不佳天质失自然争如河堤上濯濯披春烟石泉何清泠中有九节蒲蒲性本孤洁不受滓秽污一移入城市生意寄泥淤翠叶日焦卷不霜而自枯寄言守静者勿渉奔竞途  

庭前兰蕙窠三年种不成门外旱蒺藜一旦还自生苐恐伤我足锄去根与萌如何一雨后走蔓复纵横有客曳长裾袖刺谒髙闳低头拜阍者始得通姓名主人果厚眷开宴海陆并顾必承彼顔语必顺彼情不如茅檐下饱我藜藿羮  

菶菶峄山桐一树十二枝枝分十二律所指各不移胡为师襄子独谓东南奇一律不可阙一枝不可遗谁能以此意説似典乐夔  

美人何荧荧顔若苕之英絶世而独立一顾倾人城三星正当户俟我亦在庭之子无良媒不敢犯露行丘中有一士顔貌清且癯緼袍仅蔽体蔬饭不满盂时出蓬荜门鼓腹歌黄虞不知何所得矫首望八区  

冯壁  

同希顔咏怪松  

崧髙地气灵花木竞妍秀玉峰西南趾有松独怪陋偃蹇如蟠螭奋迅如撄兽叶劲须髯张皮古鳞甲皱菌蠢藤瘿怒支离笻节瘦月上虬影揺风度雨声骤子落慰枯禅枝樛碍飞鼬盘根万乗器平盖千岁寿樵斤幸免寻厦匠矧肯构龙化防有时天旱期汝救  

王若虚  

摅愤  

非存骄謇心非徼正直誉浩然方寸间自有太髙处平生少谐合举足逢怨怒礼义初不愆谤讪亦奚顾孔子自知明桓魋非所惧孟轲本不逢岂为臧氏沮天命有穷达人情私好恶以此常泰然不作身外虑  

生日自祝  

空囊无一钱羸躯兼百疾况味何萧条生意浑欲失清晨闻喧呼亲旧作生日我初未免俗随分畧修饰举觞聊自祝醉语尽情实神仙空无从富贵安可必修短卒同归何足喜与戚一祈麤康强二愿早闲适衣食无大望但愿了晨夕万事不我撄一心常自得优游终吾身志愿从此毕  

李芳  

留别  

禄食媿逾量智困念归愚符竹恒为累幸及引年初驱马国西门初服返田庐金闺富才彦絶足駃髙衢眷我谢朝帻冠盖宠归途归途岂不荣顾瞻亦踟蹰煌煌丹山凤览德萃清都行人得栖止老鹤青天孤石楼俯清伊旁有野人居傥逢经过便山水足相娯  

师拓  

冬夜  

云破月穿牖夜严风号隙客子寝不安寒灯照空壁默然不平事起坐长太息书但记姓名劒本匹夫敌追奔慕前哲恢张济时防何意造物儿重此稻粱役兴酣气益振孤愤逺飘激非无南山云髙卧养虚寂茹芝酌悬流啸吟展胸臆圣达岂不念且有不暖席此抱谁与知乾坤夜寥阗  

破屋星斗入疎牖霜风生沉沉夜何久杳杳天不明灯暗饥防出月朗栖乌惊幽意苦盘礴厯落穷八纮贫贱岂足戚所思天下英盘木无先容竟与枯朽并防毳胫才掩藜藿腹不盈郁郁命世才何阶伸一鸣僵卧蓬蒿底要路谁为名耻作埽门谒宁为醴酒行直将呌阊阖皎皎开寸诚白日下留照廓廓贤路亨此志恐未必揺荡热中情  

魏抟霄  

田若虚游龙门宝应用天随子体赋诗因次其韵  

阙塞若廏马奔腾多奇厖慤尔不可沮西来何悾悾骏足忽勒破英才如拘厐有客善体物新诗留僧窗晏軰岂足道微澜生盆缸径续杞菊意来浮玻璃江吏部昔窜谪犹能题临泷况此六大字磓堂时鸣桩紫翠出万瓦天风旋珠幢兴寄百斛鼎无才谁其扛防听项籍约吾将从之降  

史肃  

道傍柳  

秋霜一何严凋此道傍柳残枝几叶在其势不得久忆昨三春时濯洗烟雨后弄姿舞婆娑劝我一杯酒别后遽能几忽忽成老丑人生非金石长短百年寿功名与富贵于身亦何有古人随物化今已柳生肘我独何为哉穷年事奔走长堤隐落月驻马一回首春风柳梢黄定得西归否  

元德明  

家园假山  

八尺飞来峰苍然立于独细看甲乙字疑是平泉族山非一草石见石山亦足便恐东岫云来我檐下宿今朝凿盆池明朝种松菊自笑住山人何时返岩谷  

同侯子昔赋鴈  

沈沈江浦云浩浩朔漠雪微生几寒暑翅老飞欲折楼中见新过夕照送明灭欹枕数声来疎窗耿残月悲鸣或天性南北随所惬谁念孤旅人年年为愁絶  

赠答彦文相过之什【`程太原人`】  

剥啄谁叩门开门得吾友握手一大笑慰我离羣久之子富才具事业可力取瞻望青松姿衰迟愧蒲柳金闺满鸳鹭什伯自为偶寂寞林野人过从但邻叟盘飡无兼味笋蕨才适口穷达俱偶然相逢且杯酒  

枕上  

往日见白发谈笑轻岁月谁谓明镜里萧萧不胜镊山林蹉跎久世虑初未絶触物重兴怀忽忽不自惬遭逢有奇偶才用随巧拙如何杜陵叟自比稷与契茫茫拊尘编何时卒吾业  

李经  

杂诗  

造物开岩地岩帐揜劒壁苔花张古锦霜苦老秋碧日夕云窦隂风鼔泉涌石马蹄忌硗确樵道生枳棘盘盘出井底廻首怅如失长老不耐事底事挂陈迹披云出山椒白鸟表林隙  

赵元  

书怀继元弟裕之韵  

蓍不须问我命只自知多生堕宿业世网纒绵之骅骝受羁衔大笑跛鼈迟跛鼈亦复笑缩首甘自卑何必参漆园物理本自齐槟榔可消谷志士常苦饥穆之万人雄犹不免此讥我懦更多病区区欲何为钟鼎不可幸藜藿分所宜安能如黄蜂为人填蜜脾清白傥少污后人何所贻初学悔大谬篆刻工文词年来厌酸醎澹爱陶潜诗爱诗固自佳其如未忘机回头四十年言动俱成非谁能逐世利日久常规规惟当种溪田与子常相期  

少从白衫游气与山峥嵘一念堕文字肠腹期拄撑多机天所灾室暗灯不荧拈书枕头睡鼻息春雷鸣泰山与鸿毛何者为重轻蹄涔与渤澥谁能较亏盈如能平其心一切当自平  

嵩箕有奇姿出云何悠然云山足佳处留客今几年有子罢读书求种山间田栗里愧渊明香山慙乐天二老已古人相望云泥悬得酒邀月来对影空自怜摄衣欲起舞稚子不须牵  

村居夏日  

官府不著名散迹村落深白云自朝暮青山无古今爱此夏日永门巷多繁隂呼儿具绳牀不履亦不簪殷勤好风来为我消烦襟一饱万事了何用腰黄金羁勒困名马网罗多珍禽何如山鹿痴呦呦恋长林  

宿少林寺  

双轮走鸡栖下岭分间道行行得精舍翠崦作廻抱诸峰知客来故故顔色好征衫满尘土慙愧方丈老殷勤一瓣香为我除热恼世缘如落花篱裀迹俱埽个中有佳处行脚恨不早一庵祖师傍异日亲结草  

晩出  

坐久卧还起畏此夏日长出门髩蓬松西日明半墙鸠鸣舍东柳雌和墙南桑十日暑烦苦一雨方论量偶然释忧抱露坐移绳牀羣儿莫相催老子便晩凉  

衞承庆  

感兴  

十日不出门出门春已好并山花更多十里红未了朝看花尚妍暮看花又老蔫红堕危枝余香寄芳草人生秪如此百年疾过鸟安得脱尘寰游戏万物表  

王中立  

中秋  

素丸东溟来飞上玻瓈盆聊挥五轮手拨去万里隂印透山河影照开天地心人世有昬晓我未尝古今  

张昌祚  

题献陵梁氏成趣园  

富贵不可怙人多蹈危机清闲乃仙分尘世得者希髙哉隐君子不官无昨非城隂园日渉松茂竹围肥弹棋林樾映侑酒花枝围文雉乐山泽樊中宁肯祈嗟予官两纪补益无纎微三径亦奚暇家窘亲朋讥空为慕遐躅漫赋渊明归  

郦掖  

题献陵梁氏成趣园  

渊明耻折腰眷然歌归欤虽云退身早田园已荒芜日渉三径幽松菊滋绕庐岂知对鱼鸟尚愧在迷涂梁君早闻道浮云视簪裾乃复慕渊明幽怀寄邨墟朝行云霞窟暮醉花月区寻梅雪没屦倚竹霜粘须妙趣人不识髙风今昔无渊明如病人旣病方祓除夫君千岁质泰然一复初安得有龙眠画此成趣图  

崔巍  

题献陵梁氏成趣园  

人生政如寓光景不暂驻行乐当及时甘分随所遇柰何达者少往往利名惧白首纵得归伤嗟已迟暮贤哉乐城子此理能夙悟雅志慕渊明葺园日成趣乗兴日游渉萧然唯杖屦柴门昼常闗为无俗客故松竹交翠防禽鸟弄清咮风月四时佳如在山林住壶觞但自引琴书即心悟更向容安亭髙卧谈素此生真足了觅甚蓬莱路恨不见紫芝相约临流赋  

郑辉  

题海防寺以禅房花木深五字为韵得木字  

吾侪爱山水乗兴游金谷修竹防寒泉层岩排古木风轩杯暂把花院棋终局晚雨更多情留与成夜宿  

李永安  

题献陵梁氏成趣园  

渊明晋名流贤达早自悟一为折腰屈幡然赋归去亲戚说情话园渉日成趣陈迹固已逺赏音者稀遇君独慕髙节隐居事田圃亭轩喜幽静绿防多佳树三径时往还花香袭杖屦所适忻有得忘言心自豫榜园固无愧古雅见风度顾我老将至区区犹仕路防当勇退归卜邻就佳处  

刘从益  

过尉氏怀阮籍  

朝来国门游暮抵蓬池宿有怀阮歩兵豪气无检束啸歌陟髙台长风振林木老眼何曾青四海无一物万古留诗名九原销醉骨居然方丈家惜也微瑕玉涂穷道不穷先生安用哭  

泛舟回澜亭坐中作  

昔年醉回澜犹恨身属官今年邂逅来身与亭俱闲洗心亭下水照眼亭西山溪山如故人喜我复来还有酒浇我胸有花怡我顔韝鹰乍脱臂但觉天地寛山隂忽回船夜阑情未防  

乐山松  

乐山一何崇上有千嵗松清孤月露底秀拔天地中蒲柳抱常质桃李开芳容争如十八公笑傲氷霜风居然喜避世不肯污秦封蟠如北海螭伏如南阳龙纷纷过者多匠石终不逢明堂几时构唤起苍髯翁  

和渊明杂诗四首  

俗士苦纷竞此心本无尘功名廼外物了不闗吾身吾身复何有形神假相亲天地开一室日月挟两邻有生即有化如晏之必晨但得酒中了亦足称达人  

挥戈欲却日小力自不量何如任天运闭门坐齐芳诗书列四隅着我于中央夏卧北窗风隆冬曝朝阳但有藜藿羮亦足充饥肠  

少为饥所驱老为病所廹人生能几何东阡复南陌急须沽酒来一笑举大白浩歌草木振起舞天地窄同欢二三子谁主复谁客浮沉大浪中毕竟归真宅  

岁月去何速老炎变新凉游子久不归回首望大梁风埃惨如此何处真吾乡野菊明落日林枫染飞霜劝我一杯酒悠然秋兴长  

和渊明始春怀田舍  

家食自不恶菽水甘清贫学道未有得读书亦良勤虽勤竟何补俛首愧古人静言阅世故来者日月新况复抱沈疴百忧无一忻安得衞生诀益我华池津怳如一梦觉不与万法隣野人借问我恐是刘遗民  

和渊明饮酒韵  

日入了公事援琴洗尘喧秋堂一灯明清响到夜偏弹罢枕书卧然梦青山山英向我问君驾何时还家僮忽唤醒惆怅不能言  

腊日次幽居韵  

世路方扰扰人生何营营不如不出门坐颐天地情防中有否来隂极即阳生掀髯一笑起窗外风铎鸣看云偶独立踏雪时闲行最爱朝日升负暄向南荣  

嵗除夕次东坡守嵗韵  

人生都百年谁问鬭蛇容顔镜中换老丑不可遮殷勤守此嵗来嵗复如何南隣祭灶喧北里驱傩哗须臾罢无为但听楼鼓挝明朝四十过暮景真易斜初心自慷慨白首还蹉跎寄语少年子虽健不足夸  

次韵别嵗  

一日复一日其来不肯迟一冬复一春旣去谁能追问嵗果安往懵不知津涯常于嵗除夕知是相别时隣翁惯礼饯买酒烹鲜肥百挽不得留一别那须悲年年例如此华发吾何辞惟有学道心自觉老不衰  

雷渊  

云卿父子有宛丘之行作二诗为饯  

阳春到上林百卉纷白红岸谷稍敷腴溪光亦冲融独有石间栢不落歌舞中期君如此木嵗晚延清风汉庭议论学倾耳待歆向君家贤父子千载蔚相望读书二十年闭户自师匠异端绌偏杂陈言刊猥酿刚金百錬余气出诸老上頽风正波靡去去作隄障  

同裕之钦叔分韵得莫论二字  

幼安谢辟命子云老寂莫趋向岂独异时命非所度我久困流离一防求负郭虽无斩敌功尚举力田爵崧少启吾封四履尽伊洛有客来问津醉眼入寥廓世事久闭眼终日只睡昬清风何处来佳客巳在门倒屣往从之玉色向我温妻孥趣作具欢喜倾瓶盆清夜襆被往共就遗山元嘲谑及俳语发挥间防言悬断漏天枢髙啸惊邻垣脗合正相和意到俄孤骞恨不倒囷廪矧论留篱樊弃屩获珠玉披榛见兰荪我肱已三折醉堕偶全浑知无适俗韵量力任灌园二君清庙器巾羃华罍樽苍生望休息朝廷待崇尊出处旣异途防合难预论此乐未易得此夕勿惮烦白酒举初子黄鸡溷诸孙水乐喧后歩山鬟秀前轩一醉万事休商声满乾坤  

防善寺怪松  

物生自有常怪特物之病嗟嗟此老苍怪怪生魁柄侏儒蹙髀股宿瘤拥腮颈蜿蜒蛟龙戏腾掷防虎竞须髯喜张磔意气怒狂迸匠石求栋楹节目足讥评刍荛急薪槱坚悍空盼瞪静言观倚伏未易相吊庆虽违时世用顾免斤斧横阳秋莫荣悴嵗月何究竟盘盘曲则全挺挺独也正小草悮扫迹伏神还守性傥随天中景广宇共庥映  

玉华山中同裕之分韵送钦叔得归字  

洗耳颍川水疗饥西山薇山川得佳客草木生光辉末路风敎薄此道日已微相期千载事非君谁与归九日登少室絶顶同裕之分韵得萝字  

闲居爱重九佳人重相过登髙酬节物少室郁嵯峨迤逦谢尘土夷犹出烟萝歘如据鼇头万壑俯蜂窝浩浩跨积风弥弥渺长河日车昃红轮天宇凝苍波指防数齐州始觉氛埃多我无倚天劔有泪空滂沱惊鳞盼奥渚倦翼占危柯悔不与家来结茅老岩阿归途睠老阮广武意如何  

月下同飞伯观畦丁灌园得畦字  

村居邻老圃喘汗悯夏畦辘轳健晚凉月轮转天蹊剡剡金融沟防防氷泮溪黄萎渐苏息绿润俄凄迷生意续夜气甘滋浃新荑风露触处香河汉望中低野人无逺谋且喜丰食鲑虽愧下帷董稍悟养生嵇归懐自浩然流光挹平西  

济南珍珠泉  

大地万宝藏防不敢私抉开青玉罅浑浑流珠玑轻明疑夜光防白真摩尼风吹忽脱串日射俄生辉有时如少靳觱沸却累累风色媚一川老蚌初未知君看一日间巧歴所不赀游人随意满不干没儿吾谓歴下城繁华富瑰竒贪夫死专利帝意怜其痴故露连城珍可玩不可几若曰天壤间所遇皆汝资何必秘箧笥自贻伊瑕疵诗成一大笑臆説量天机  

李献能  

别冯驾之  

东风弄微寒吹雪作轻隂春归未得归愁揽客子心与君俱异县那复重分襟感时复恨别老怀苦难任忆昨荥阳防灯火语夜深纵谈间俳语浩歌杂狂吟相期梁宋游感君肯相寻西园偶差池市楼成孤斟相逢洧水湄暂尔成盍簪燕鸿还别去又复如商参我行落日边匹马独登临君方无定在倦翼思茂林人堪几回别老境各骎骎洧水不西流双鱼定沈沈幸有西飞鸿无吝金玉音  

追忆颍亭泛舟寄阳翟诸友  

十月冬气寒清霜殒羣木轻舟泛颍水微风吹野服信流不知还石艇横老玉苔花锦斓斑悬溜珠防颇离防市杂倒防轩裳俗嵗月今几何春草凄以绿怀归剧饥渴仰羡双飞鹄矫首九山云迢迢伤逺目  

郏城秋夜怀李仁卿  

日入羣动息暝色隂蒙蒙故人隔颍水嫋嫋生秋风轻风卷纎云碧汉磨青铜坐久襟袖凉皎月生天东伊人如此月霁色罗心胸可望不可亲倐已驾飞鸿念此太虚间心交神自通而况千里月相望宁不同孤光透薄帷俨如接音容翻翻绕枝鹊唧唧侵堦蛩上牀转不寐髙楼待晨钟相思夜何永月落秋牀空  

王渥  

三门津  

层崖摩苍穹四月号隂风大河三门险神禹万世功他山亦崔嵬砥柱独尊雄雷霆日鬬击悍暴愁天公刘侯智有余始令舟楫通仍余石上穴飞栈曽连空遥瞻白玉枝挺植丹灶中仙公去不返此事真冥蒙夫人与鼓崖怪幻尤难穷独喜兵火余岿然出新宫当时疏凿意四海要防同谁知千嵗后筑垒防啸凶诗成一大笑浩浩洪波东  

张本  

得王子正书  

晨鹊何处来飞鸣向前除故人在天涯遗我尺素书为言长相思梦寐同所居所居亦靡他上论揖譲初觉来独怆然澹月留太虚蹇予临末路世味皆泊如一学未敢辍尚念客气粗切磋与琢磨政恐朋友疎自从吾子东门乏长者车发挥天人奥大辩孰起予丹阳何髙明吾子昔所庐南轩拂翠筠北潭照红蕖蝗害非不虐子食岂无余滦江固自佳何堪曵长裾春风旦夕至归哉莫踟蹰  

寄弟  

离离丘垄田郁郁霜露思相隔二十年旦暮一何悲中途渉万里天幸复来归燕安此怀居愧彼神与祗叔兮孝且友见义能不疑上念先茔孤亦闵乃兄痴护防营大葬勤苦我所知昨朝尺书来殷勤咸及兹灯下展转读涕泪沾裳衣父祔失临穴子焉庸我为我非羽毛寄饱食防然飞田居有素怀行当事畬菑与子奉遗祀没身以为期  

郭邦彦  

读毛诗  

含气有喜怒触物无不鸣天机泄鸟迹文字从此生谁言土苇器声合天地清朴坏牺氏瑟巧露娲皇笙末流不可障声律随合并徧读萧氏选不见真性情怨刺杂讥骂名曰离骚经颂美献謟谀是谓之罘铭诗道初不然自是时代更秦火烧不死此物如有灵至今三百篇殷殷金石声汉儒各名家辩口剧分争康成独麾戈诸儒约连衡祭酒最后出千古老成精我欲读尔雅不辨螯蟹名尚怜沈谢辈满箧月露形孔徒凡几人入室无长卿三子论性命举世为讥评白首草太才得覆酱罂不知匡鼎说愈笑人愈听  

秦略  

拳秀峰  

平滑石之俗其俗资磨礲磊丑石之秀其秀在丑中正如古丈夫貌寝气质雄又如圣人心孔窍虚明通大都一拳许含蓄华与嵩大巧本若拙足见造化功好处元更多摹冩不易工君其善调护抵击防儿童  

白发  

临水时自照照我须与睂须睂何所似恰似纯白丝从兹一白后宁有再黑时譬如花落地不复还故枝殷勤语须睂听我自解诗幼小痴读书旣壮多忧思自苦有氷蘖自润无膏脂劳生到今日汝白将何辞  

刘昻霄  

游五渡谷  

南山如碧环缺处苍崖开当年造物手办此何神哉睥睨倚天壁千古封莓苔源源万斛泉飞出重山来白龙三百丈行处鸣春雷巨石若栋宇磊砢相推排跳波与溅沫余怒犹喧豗我来值杪秋万壑风声哀黄花杂红树锦绣纷巗隈奇胜宿所贪欲去仍徘徊题诗还自笑愧我非仙材  

张瓛  

送侯道士  

十年走南北黄尘汚人衣翩翩夜啼乌一枝无可依问君何所如鳬舄东南飞恨我不得往失脚穽与机从君知不能一笑人间非何水无蒲鱼何山无蕨薇终当拂衣去往叩云山扉  

髙永  

跋贾天升所藏叚志宁山水  

苍壁云气涌长松风雨寒湍流擘山出玉虹饮溪湾胸中无云梦笔底无江山想见破墨初布袖蛟龙蟠壮观骇心魄万象本自闲寒斋静相对逺意空追攀  

麻九畴  

弹琴怀山中人  

门前雪垂垂室中理朱丝手按十三徽心飞天一涯故人渺何许万里惊鸿飞试慿朱丝语一声声亦悲一弹雪欲落再弹雪正作只在此山中故人今忧乐我欲弹文王岐山云渺茫我欲鼓曽子无田可耘耔道逺望不及千山复万水思君复思君正恐须髯皤后夔若不来柰此宫商何春风早晩起百鸟喧庭柯时携一尊酒为君奏云和  

和伯玉食蒿酱韵  

九尺东方生不如一侏儒饮啄各有程厚薄与生俱文蒲及屈芰何乃澹以枮正如谢三旌甘心作羊屠伊蒿本薪材岂足充庖厨薄雪草堂径新霜古城隅河南地差暖冬有不死芜青来涧边筥绿入几上盂微香能侣菊小苦贤于荼酷烈变醯醢薰醲破脂酥书生喜倒説食亦变精麤借问氷茶者何如羔酒乎况尔蓼彼萧蓬茅固其徒偶然躐一等遽欲忘樵夫迩来嵗颇饥大半殣在途攘肉或至犬首丘不如狐命贱祗求死计穷交议逋尚有纨袴儿朝夕食于株宁知扫野稗一饱不易图遂令人轻生不畏锧与鈇如君有蒿酱犹是千金躯  

复次韵  

五脏太多可张颐托臞儒自非何曽家安得海陆俱庄周幸有粟不至鱼肆枯何劳夷门市下车朱亥屠春韭与秋菘嵗晩不供厨蒿腹不蒿目大方果无隅为酱非负口犹胜范莱芜岂无青精饭驻顔炊一盂岂无菖蒲歜辟邪如神荼又岂无椒花除瘟等酴酥蒿于数品中颇同武官麤数品虽异馔置之酱可乎犹材各有施岂必皆吾徒公绰优为老劣于滕大夫大抵食如士取之非一涂君诗志其味食经有董狐彼哉鼋羮指斵棺终莫逋彼哉萍虀手竟死瑚株宁如酱以蒿不出本草图盖后人好竒一洗腥砧鈇为谢馋祟鬼渠今离我躯翌日又为履道所戏其意似欲穷我技再和前章书呈伯玉  

菣可为炙啖博哉释草儒柰何骚人咏不与兰茝俱青青发陈荄嫩胜稊生枯面柔似张禹气冽如申屠忽逢易牙口一日登君防君兄昔在日作事太廉隅宦游三十年不治一室芜尝载米之郡政如置水盂不义获八珍弃之犹堇荼相对话终日茗椀无盐酥见客惟恐迟遇饭不择麤无食但有名穷不亦宜乎我本寒素士卧雪袁司徒臭味偶相似岂是敦薄夫见君食蒿酱取嘲于仕途和君蒿酱诗緼袍随衣狐诗酱两情苦此债无由逋蒿荻无弃材柰此苍松株何当列铏瓮一依飨礼图唯闻广廷乐不见辕门鈇此日虽无酱犹堪养羸躯元裕之以山游见招兼以诗四首为寄因以山中之意仍其韵  

石华政可采负我孤舟篷胡为红尘里扰扰槐安宫山间绿萝月一照千巗空洪崖去不返清游谁与同空余松根泉杂佩流无穷人心堕泥滓不如与天通举头视霄汉浩露洗心胸  

日月两角蜗天地一粒粟老盆可径醉岂择瓦与玉大笑区中人朱门丐粱肉清晓登少室日夕眺王屋紫烟晞吾发碧霞贮吾腹溪中有白云万事付濯足物物惬幽情不独兰与菊  

南风入桂树髙叶碧峥嵘举手戏攀折上与云烟撑黄金间白玉遍地先晶荧笙箫坐间发鸾鹤空中鸣浩歌山谷应起舞衣裳轻一尊石上酒如我浩气盈目送飞鸿尽青云万里平  

国风久已熄如火不再然流为玉台咏铅粉娇华年政须洗妖冶八骏踏芝田青苔明月露碧树凉风天尘土一一尽象纬昭昭悬寂寥抱玉辨争竞摇尾怜幸有元公子不为常语牵  

雷琯  

信陵馆酒间二首  

闲过信陵饮有怀信陵君君去日巳逺谁怜抱闗人径携一壶酒往酹公子坟坟科久巳平墓木几为薪泉扉锁长夜千载不复晨昔与贤俊游今为狐兎隣豪贵竟安在念之心纷纭有生防归尽但恐后无闻此意不可必且醉梁园春  

维昔有迂叟树桐彼髙冈殷勤为封植遂欲栖凤凰桐生日巳长凤来殊未央惟凤览德辉非时讵来翔枝干枯以死志愿终莫偿忆在西周初飞下岐之阳裵回不能去和鸣声锵锵文王旣已没千载徽音亡咄尔叟何为而欲发其光空令枯株上日晏啼鹙鸧  

古意四首  

美人伤独宿窈窕春闺深素手卷翠被当窗调玉琴危弦奏苦调清歌抗哀音弦絶歌复咽起作薄命吟妾如朱槿花含英愁晏隂郎如青铜镜照面不照心不怨不照心但惜飞光沈且留连理枕莫卷合欢衾傥君回余辉欢盟尚可寻  

对酒不能饮拊劒自度曲一唱行路难歌与泪相续朝为杨朱泣暮作阮籍哭古道尽荆棘新蹊苦薋菉曲行违吾心直行伤吾足曲直无适从昂头羡鸿鹄  

绵绵兎丝草濯濯柽树枝结根偶相值引蔓纒绵之春风一披拂柯叶含荣滋弱质附美防百龄誓不违清商忽用事霜飚防已凄岂意百尺条同此春草萎委蔓失所托憔悴徒伤悲知君无歳寒何用相因依  

贤王悲坠屦贤妇念遗簪重在不忘故微物何所钦嗟我昔游友云路扬徽音讵念夙昔好弃掷各飞沈昔如胶投漆今如辰与参桃李虽成蹊谅无松栢心  

李汾  

云溪晓泛图  

晓景澹明月落影潭西丘晴川挂烟树光拂云河流枫林入行色闗山生白头羡羡画中人忆我秦川游君帆渺何许傥下沧浪洲沧浪吾有约寄谢同盟鸥  

李夷  

古镜  

盘盘古皇州梦断繁华歇一鞭春事忙耕出陇头月土蚀背花暗蹄涔骇龙蹲须髯怒欲张缩手不敢扪星环紫极位劒外十三字细看清用文【`其篆文云为清日用`】冥漠君墓志寿堂锁菱花引得阿紫家榛烟夕霏时几照拂双鸦神物汚难久一日落吾手寿光阅人多常有此容不呵呵吾戏云雅志踵先民镜里春风面泉下今日尘九原不可作哲弟师有若摩挲一面铜便有亲炙乐  

王元粹  

春日【`时年十八`】  

春日何惨惨春云何隂隂桃李都未花况乃余寒侵久在城市居而无人见寻读易了一编静见天地心贫士寡徒侣古来非独今  

叶县赠李长源  

相见各异县嵗暮风霜清三日同眠食深见故人情借问何所歴大梁与秦京悠悠川途永冉冉嵗月倾子当东北驰予亦西南征人事相覉束何时当合并聊斟昆阳酒为浇胸次平出处固难必勉哉崇令名  

西山避乱三首  

苍山多回互四望令人迷过午日已暖残雪融为泥路滑不可进弱葛愁攀跻老幼委沟壑不如犬与鸡嗷嗷同行子手中各有携汲涧为饮食架木为岩栖夜半三四惊翁媪禁儿啼念我长病母乱离隔东西  

野宿不得晓飞霜沾敝袍空山凝寒色天边星月髙忆昨离鄂城数家同遁逃穿林恐相失前后闻呼号避乱但欲逺焉知登顿劳俯临万仭壑性命轻鸿毛  

青青道边麦知是谁家田山田固已薄榛石复相连旁有破茅屋日入不见烟借问旧居者闻乱已西迁平生苦沦薄对此增慨然甲兵暗宇宙谁能安一防愁忧无从诉仰面视苍天伐木南涧底双鹿过我前  

还鄂城旧居【`四月六日作`】  

南风兵尘逺病客返旧居入门顾西壁书籍亦无余数口共嗷嗷日事将何如屋破未暇葺草满须当锄昔去季冬末今来孟夏初深愧资用絶时时烦里闾  

冯延登  

德顺道院陇泉  

玉垒制方维琼浆閟仙宅何人劚云根一旦泄地脉金匮锁龙漦月窟逗蟾液铜壶漏水清玉斗天醴碧光摇日千道影落天一席窈然仇池穴自与天壤隔  

登封涂中遇雨留僧舍  

湿云若烟低飞雨如矢集近山衣已凉薄寒复相袭霁景涵草木秋意满原隰林红寒更殷山翠晴更湿不知髙几许但见苍壁立羣峰谁暇数庭笋纷戢戢腾掷来眼中左右疲顾揖  

李俊民  

游碧落【`并序`】  

壬寅重午日陪郡侯段正卿曁王用亨刘汉臣济之君祥仲寛姚子昂张唐臣禄卿平阳赵君玉王润之同行  

浮云翳炎景长夏惬幽事相陪林下友共造金碧地清流潄寒玉老树耸苍翠何人开山祖妙处发天秘悠悠歳月深剥落磨崖字遨头兴不浅有酒留客醉幽鸟背人飞不惯闻鼓吹抵暮出山门溪风送归骑  
