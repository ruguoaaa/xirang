---
title: 第21部分
index: true
icon: editor
order: 21
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷十三  

乐府歌行十  

陈于廷  

古别离  

三歳爲君妇未尝下髙堂一朝逺送别伫立官道傍君行官栁青君归官栁黄与君别经年相思莫相忘行过无定河莫饮无定水天涯游子心饮之恐尔尔应思闺中人容光易摧毁  

吕大濩  

陌上歌  

春风度绮窗春眠困绣牀谁家竞蚕作闻歌陌上桑  

纨扇歌  

谁道秋气悲侬爱秋风凉只知换罗绮不惯捣衣裳  

曹学佺  

荔枝叹  

去年荔熟初营阁今岁阁成风雨恶他处萧条尚可言忍向阁中看荔落  

十八娘家粉黛残玉肌罗帐泪防干枫亭三日无消息马上空歌行路难  

娇羞十五闭房栊风雨无端妬守宫玉镜台前倚惆怅郎家不送荔枝红【`闽俗女子将嫁男家先一年送荔枝红`】  

夔府竹枝词  

早看东南莫看西蜀天只怕上头低东边日出纯无用云暗上头三尺泥  

君居北井妾南沱对面相看隔路多须趁渔舟过急峡还随鸟翼上斜波  

今日峯髙云束腰平平一掌在明朝朝来出门又如是侬是好言郎莫焦  

沿江坎上即田畴满店烧春酒气浮峩眉五月雪消水刚让侬家割麦秋  

陈邦瞻  

湖鴈篇  

秋山落叶声瑟瑟逺水浮天天一色日暮惟见平湖深扁舟遥界天光碧此时南鴈正爲羣此际悲鸣断续闻几处凄酸呌凉月数声嘹喨破寒云云破天清月浸沙无端哀咽向芦花早梅暗落髙楼笛杨桞惊飞出塞笳幽修似伴鱼龙语更共啼乌催窗曙思妇天涯梦不成征人故国泪如雨曽说听猿易断肠那知闻鴈重悲伤九秋霜露寒更苦千里关山夜独长塞北江南天浩浩斜飞欲尽衡阳道足下何曽寄客书声中只解催人老人生眞忧是别离他乡霜月易成悲谁家锦幌银屏夜过尽寒声独未知  

江南乐  

清明乍出游风日不曽恶何似桃花飞道是羞侬落桃花亦太早妾顔亦太好早杀不耐春好杀不耐老门前潮水来朝来暮还落动作经年行始悟欢心薄鹧鸪南枝鸟愁随北鴈去侬家是江南但爱江南住  

毕懋康  

束茅行  

候人何太苦早晚迎官府闲积数根茅爲炊且结宇官府中夜行不絶吏呼声燃火照官路犹云火不明燃茅茅无束次弟拆茅屋官府犹未知宵征车  

范鳯翼  

采莲曲  

水云香处低声唱罗襦不辨翠荷防玉手垂垂藕不如轻盈欲歩莲花上  

含意亭亭立秋水不爱莲花爱莲蕊莲花欲堕愁杀人莲蕊偏如年少子  

采莲湖水湖光曙小舟櫂破云深处荷风忽揭锦裆开翻身一道穿花去  

采得莲来恣郎取翠眉一蹙泪如雨郎只贪莲带露甘可知莲子心中苦  

古意  

新调楚江秋丝肉声相和一曲弹未终羁人泪双堕  

黄汝亨  

自君之出矣  

自君之出矣流涕沾裳衣愿爲车下尘随君车上飞自君之出矣杨桞垂河塘眷兹春时青常恐秋来霜自君之出矣荷花发清池堕爲水中泥结爲藕中丝  

阮自华  

乌栖曲  

霞帔云髻迎风立柏梁台髙月如璧上阳花枝笑早春瑶林琼树避玉人  

东飞伯劳歌  

乌欲西飞兔东走恍惚令我至百年谁家穉玉网户前明珠煜煜流紫烟茱茰细锦灿明光织成翠帔金鸳鸯年如明月方二六清晖渐盈手可掬春光零落花飞扬白首可怜谁断肠  

杨栁枝  

送路经春金线长鴈归欲寄泪千行分明不是宫车陌闲误风前作晓妆  

一天春色杳涔涔十二巫山悄黛屏杨栁嫌人肠未断更将风雨着娉婷  

绿尘初暗大堤边弱质丝丝风雨前情向东皇休再发莫敎重上广陵船  

尹伸  

叙南曲  

七星歴歴面烟鬟千佛岩头翠岫斑水合双江波浪阔浮来塔影是东山  

锁江北渡入涪溪乱石丛篁路欲迷太史遗文残碣上武侯荒庙夕阳西  

刘世敎  

古意  

髙楼有思妇光采琼树枝陆离双玉佩明珠缀巾綦掺掺出手爪哀哀写芳辞清啇未终曲听者泪已滋良人无故懽贱妾无前期空怜夜夜月流影过重栭  

王衡  

西湖竹枝词  

踏踏吴歌十二时油车白马客参羞自从风雨西陵歇翻却杨枝唱竹枝  

菱田髙与稻田齐野井蝼蛄彻夜啼若个竹枝声最苦那儿桥北赵园西  

髙悬十里下风桅白袷青裙次第来怪道竹花簮不尽五云山上赛神囘  

簇簇满炊菰米饭娟姢缓唱踏歌词爲谢西湖苏太守桃芽栁眼不须吹  

酒尽炉青客未休脱衣走马恣风流西湖亦有横塘曲一拍风吹入秀州  

请君一向断桥行桥下花泥渐渐平此日风光应不忘重来寄取竹鸡声  

阊门杨栁枝词  

行春桥下是侬家月月关门不见花老大争如少年乐清明好作栁头茶  

白门杨栁枝词  

白门杨栁解风流每到花飞更解愁恰恰斑鵻啼不尽新鸦又出树梢头  

粉光亭子日斓斑欲寄音书好是难一夜栁花吹不到大长干隔小长干  

渡口无花水半浑酒旗横出对桥门秦淮三月愁如海莫是桃根接栁根  

熊明遇  

雉子斑  

雉子斑朱冠锦臆羽翾翾朝饮泽中暮未还可畏艾如张耿介徒摧残何不髙蜚逺举鸣青山  

白纻词  

华袿丽服郁金香微波流盼嚼清商纵体迅赴舞衫长明月在天襍镫光杯盘狼籍夜未央朱丝牢系双鸳鸯天河耿耿乌鹊梁双星小小渐台傍牵牛织女遥相望乞巧楼前枉断肠转漏明月低西方堕髻流云归洞房  

采莲曲  

采莲泾里人如玉隔水红衫罢新浴防防抱颈喋莲花莲茎犹带鸳鸯足木兰舟上浩歌廻婉转黄莺初出谷谁家骏马驻金塘月照波心空踯躅  

公鼐  

子夜夏歌  

青莲如华盖明珠朝露鲜风来荷盖侧珠亦不成圆  

都城元宵曲  

躞蹀骅骝气正骄垂鞭嘶过玉河桥不知明月谁家怨肠断楼中弄玉箫  

内园汤火漫相匀种得红梅放早春莫向樽前吹玉笛朝来愁杀赏花人  

许獬  

孟夏陪祀太庙仿顔延之郊祀歌  

皇祖于昭賔于帝里照临万方匪逺伊迩享祀苾芬陟降来止其祀维何大辂玉几穆穆皇皇百辟卿士其德馨香升闻不已皇祖居歆醉饱具起孝孙有颙报以繁祉自今伊始  

俞彦  

琅琊王歌  

金陵山四围都城帝王住江水从西来淮水东南注北面望琅琊可怜尽空阔鹿挺走他山复借丰草活  

淳于王歌  

郁郁田中禾禾熟自成穗沉沉合欢帐独寝不成寐  

读曲歌  

与欢桥头别杨栁才垂丝空局不着子寻思未有棊  

雍州曲  

可怜南雍州形胜山四抱南湖与北渚都上大堤道  

作蚕丝  

蚕老变作蛹吐丝外成茧但见外绸缪心中无由见  

折杨栁  

二月江水平春洲春树生垂杨复垂栁新雨更新晴荡子年年别东风岁岁情  

捉搦歌  

两马异力问舆驺两丝异色问离娄两狐异革问司裘两人异处问蹇修  

徐冽  

踏车曲  

阿伴五更来唤侬踏车去赤日已三商踏车未敎住人言田家乐不知踏车苦怜欢气力微代欢当卓午东边鳯仙花西边乌桕树不敎侬上车那共欢一处  

张鼐  

君马黄四解  

君马黄我马苍两马争驰君马良蹀躞扬鞭入帝乡【`一解`】君马黄我马黒两马争驰君马德黄金台上生顔色【`二解`】君马如龙我马如驹两马争驰我马踌躇愿供天驷敢畏驰驱人亦有言伏枥之下壮夫不如【`三解`】君齿之新而我之初振鬛一鸣闻于天都爲问伯乐其价何如【`四解`】  

榴花曲  

灼灼石榴花疎疎五月雨开落不关情浪惹红裙妬  

沈珣  

江南春  

繁花红映赤栏桥杨栁新隄系画桡三十六陂春水碧满船明月一声箫  

范汝梓  

采莲曲  

风吹荷叶十里香采莲女儿矜艳妆櫂声惊起双鸳鸯双鸳鸯何处宿白苹湾红蓼谷  

左光斗  

出塞曲  

阵云横卷将星髙猎猎秋风动羽旄扬斾平明屯渭北衔枚薄暮度临洮  

入塞曲  

大漠空髙尘不飞新秋塞上草犹肥石榴红绽葡萄紫博望遥驰宛马归  

文翔鳯  

扬子曲  

泛泛扬子津冉冉离瓜歩生憎一幅帆载却所欢去郎是白榆树托根种绛河侬如萍钱子日日逐江波  

陇头水  

谁划陇水断谁筑陇坂髙东流照汉月西流濯羌刀归肠欲裂限临洮人将流水羌西去折栁天山笛怨劳  

寿阳乐【`寿阳道采乐府语爲四阕`】  

别后莫相忘掷金钱乌衣还亦还  

芹泉连寿阳山峩峩予恨子如何  

日日侬对欢相怜时不知更梦谁  

栁拂寿阳城剪剪条攀折自劳劳  

谭元春  

读曲歌  

交欢久贝齿有时落欢独长在口  

郑之文  

金陵元夕篇  

朱楼隐轸薄层霄渌水萦堤荡画桥十里香风吹紫陌一年明月始今宵今宵无处无箫鼓佳丽名都较得数美酒留连十千少年欢笑唯三五三五年时二八游个侬无頼逐风流香轮寳勒纷填巷翠烛红灯拥上楼楼前九陌连三市中有候家通戚里千蝶春星舞袖翻九枝夜閤歌钟起歌舞唯应此夕陈鱼龙百戏竞争新银花绛树开千丈佛火神灯照百轮花灯在处如人好半醉筵前看鲍老何客灯前到肯迟何人花下归能早花下灯前出画裙衣香一路暗氤氲不如南陌人如月且道东门女似云云移月堕欢难歇虬水丁东霜渐咽郎心尚逐紫骝嘶妾意先憎乌桕舌归去烧灯总不眠含情脉脉定相牵余宵冷焰留红烛明日芳尘拾翠钿  

王象春  

山老鸦  

山老鸦朝东暮还西过河拾杜梨日晚腹饱不归去矰缴已伏河边树尔腹已饱尔不知饱人之腹良足悲  

杨嗣昌  

卢龙曲  

卢龙城下滦水碧水中鲫鱼长一尺蓟州名酒日夜来寒宵倚歌曙烟白  

卢龙东望接榆关恰有寒风吹客顔一片芙蓉青不落路傍愁絶兎儿山  

李衷纯  

古别离  

长安百尺楼其戸衔明珰岧尧入云中双阙遥相望明月照玉顔皎皎流素光中夜理瑶瑟纎指发清商初弹双黄鹄再弹孤鸳鸯凄飇动罗帏余响激微霜仰视河汉直寒波浩无梁安得髙飞翼爲君淩空翔  

王佐圣  

幽兰篇送黄子羽应召入京  

芳兰生空谷托根何孤清耻与羣卉伍修然挺素茎日月沐秀华雨露滋芳英一朝辞中阿以之植蓬瀛风姿益娟妙纫佩当瑶琼久矣王者香不随萧艾荣  

李继贞  

吴歌杂曲  

桃花落枯井何由笑春风春风尔莫忆吹尔到井中郎家花满园谁数栁花儿及郎出门去只有栁花随随郎郎不知  

吴伯与  

懊侬歌  

约郎月出时接鸡以逹曙半夜乌乱啼恨杀窗前树  

沈鳯超  

自君之出矣  

自君之出矣妆奁日掩尘君心如明镜独照眼前人  

沈德符  

邗城新曲  

明月可怜宵曽听敎玉箫佳名二十四第一捣衣桥  

别鹤怨  

碧天如水海山阔白云杳霭栖天末淩华拊石歌秋风独鹤偃翅唳明月仙辔飘飖游帝阙绛节霓旌森恍惚青鸾一去无消息长夜寒林心欲夺更欲仰天摩苍冥神霄紫雾不可掇韩凭自化鸳鸯飞别怨何时双泪歇  

秋日曲  

秋日皛皛浮云白秋风猎猎野烟碧散入园林晓清苍蓼花如染胭脂泣鸿雁欲来蝉罢鸣玉云珠萤翅湿王孙不归丛桂寒美人日暮空房入  

蔡懋德  

湘上行念林雨若归  

宿雾卷太山浩然沧海色中有无数峰奔腾不可得我欲登峨眉披云几千尺下指望林皋烟防梅花白踟躇念天寒尚疎逺行防昨日鹔鹴裘己赠思归客  

屠本峻  

燕歌行  

登君罘罳藻井之堂坐君龙须琥珀之牀赠君五明七宝之扇酌我紫霞碧玉之浆烹鲜击肥召吾客秦筝赵瑟鸣我旁世上浮名亦徒尔安有五侯七贵能文章劝君无言舌且藏  

朱茂时  

黔中曲三首  

叠嶂曽无三尺平盘江狭处铁桥横短裙窄袖花蛮女宛在秋千索上行【`地无三尺平黔中谚也盘江铁索桥行者动揺而蛮女不惧`】土风不改古牂牁铜鼓迎神蹋足歌一种黔南水西鬼黒罗罗笑白罗罗【`白罗罗比黒罗罗更剽险难制`】  

髙髻纒鬃一尺长浅蓝裙子趁时妆一春逺信鸡南卜暗祝心期拜竹王【`黔女挽髻襍以马鬃裙尚浅蓝色`】  

寗祖武  

吴江竹枝词  

唐家坊藕太湖消暑冰肌透碧纱水上纳凉何处好垂虹亭子看荷花  

陶允嘉  

广陵词  

桃花新雨后载月出防沟枣板江南曲筠帘撶子舟飞飞双燕子何处觅迷楼  

谢三秀  

蛮娃曲  

蛮娃出戸筠筐随琇子穿环帕裹颐东隣女伴竞相逐四月深山采葛时葛叶凄凄葛藤绿挼葛爲丝给春服经丝易脆纬丝柔裂指犹嫌防不速破窗风急寒灺生流黄轧轧无停声织成未敢问刀尺明日输租应到城到城杼轴归公府吁嗟蛮娃亦良苦君不见北里春风歌舞人曲罢罗裳弃如土  

吴稼竳  

墙头草  

墙头草秋零春复抽胡不生彼庭中生墙头庭中无不可恶木枝荫我又岂无野田塍农夫二三月荷鉏将见陵墙上趋难爲阶托根髙固其荄牛羊欲食不得食牧竖过之徒叹息  

华善述  

长相思  

长相思相思长几许黄河三三曲曲曲通牛渚巫山六六峰峰峰度神女枯槎不来云不雨梦落风波安可语  

休洗红  

休洗红洗红红可惜初洗犹作黄再洗渐成白红芳既去质亦移虽有茜草将安施  

海楼篇  

上客且归休我歌送行舟君家近东海海中有瀛洲瀛洲不可见但见金银楼此楼谁爲之无乃蜃气浮相望邈无梁引领成悲愁  

濠梁篇  

濠水清若虚鯈鱼此中居鯈鱼何所乐水阔忘呴濡庄惠去已久懐古思有余子是梁上人非鱼谅知鱼  

今夕行  

今夕何夕露爲霜湖中之水寒且苍明月倒落水中央遡游从之葭菼香云山层层思难忘我有故人隔他方三年不归松菊荒谁谓河广一苇杭尔独胡爲劳我肠  

招隐吟和伯氏  

招隐吟寒山苍苍日欲沉风来万木皆萧森飞泉激石流清音听之如玉复如金须防月出防两侵猿鸣后林鹤前林青松白露光淫淫珠玑堕地不可寻有美一人薜荔襟横陈古昔三尺琴一指未下意已深广陵之散愁人心抵节髙歌招隐吟  

宋登春  

拟宫中行乐词四首  

小红亭子白防干入道宫娥玉作冠袖出青梅弹鸂鶒银缾满注蔗浆寒  

碧殿春深瑶草肥美人对月舞罗衣夜来不作青鸾梦化作彩云何处飞  

玉辇春游夜未央紫衣侍史谩焚香黄金锁合鸳鸯殿无限春风到海棠  

琉璃砚水黄金缾十样鸾笺写道经太乙紫坛朝帝罢蕊珠深殿彩花馨  

荡子妇  

妾家髙楼艳阳春花枝栁条两鲜新花笑栁条空嫋嫋不能绾系荡人心花容随貌改栁叶上眉颦惟忧叶落花飞尽敲碎冰壶歌彩云  

白鼻騧  

褭騕白鼻騧婀娜玉鞭斜锦鞯明春陌银鞍拂栁花经过剧孟饮留醉阿奴家日暮旋鸣辔长安有侠邪  

公子行  

茱茰锦帯绣芙蓉千金匕首双蛟龙旋唤燕姬招酒伴城南蹀躞五花骢  

自君之出矣  

自君之出矣弃妾渔阳西不及野田雀双飞还双栖自君之出矣肠中车轮转欲向梦中寻路长春梦短  

竹枝词  

行行长千里采采春田花郎君相问讯大树是侬家小姑茜红衫大姑郁金裙把手促侬去两两拜湘君  

栁应芳  

青溪小姑曲  

小姑家住秣陵西惯听城头乌夜啼向爲无郎嫌出入不知门外是青溪  

荔子曲  

白玉明肌裹绛囊中含仙露压璚浆城南多少青丝笼竞取王家十八娘  

安绍芳  

栁枝词  

赤栏桥畔栁丝长带雨和烟总断肠肯向西风恨揺落愿留春色待萧郎  

张正蒙  

商人怨  

江上商人归试问商人事商人不敢言相对但垂泪  

张名由  

吉贝辞  

禹贡故江道今已失其真西乱北入娄浦东接春申中淤百余里髙飞起黄尘三年弃不治地颇生理殷九夏耰鉏出三时雨露新吉贝万余顷其叶何蓁蓁秔稻产三吴初不系海濵陵谷日变迁造物亦至仁嗟嗟肉食谋此理难具陈  

何白  

溪翁行  

溪田荦确河田沃瘠土民劳沃土乐河田多收十斛余年年不肯全输租溪田收薄少生计刈薪卖糓完新税春来月出不闻歌昨朝社饮无人醉溪翁但羡河田丰家家瓮酒真珠红  

黄克晦  

款乃曲  

五虎山如五虎蹲尽对无诸旧国门无诸去后山空在秋草萧萧日又昬  

微茫星月下江乡三十六湾江水长夜半舟人相借问好风日出到洪塘  

后出塞送陈季立防秋  

朔风边月蓟门秋画角呜呜百尺楼自着戎衣频上策三年不起别家愁  

胡宗仁  

江头别  

江风今夜寒郎且江边住拂晓上楼看郎船不知处  

桃叶曲  

桃叶渡头桃叶春家家桃叶鬭妆新不知何处初来客未省吴姬会笑人  

王嗣经  

金陵元夕曲  

十二龙城彻晓开金壶银箭不相催行随灯市家家月看到花林树树梅  

王伯稠  

子夜四时歌【`录二首`】  

月寒蟋蟀鸣独向空庭歩金井双梧桐花上有清露北风昨夜来大雪忽三尺不愁送侬寒但愁断欢迹  

长干曲  

月出江头白鹭飞江花采罢湿罗衣侬家住在长干里自唱莲歌伴月归  

莫愁乐  

春风吹石城日日唤花开可怜花上月不唤莫愁来  

林世璧  

捣衣篇  

西风白昼已漫漫玉露凄清玉漏残冰簟银牀秋弄色翠帏罗幙夜生寒年年秋夜何萧索几度芙蓉楚江落闺阁佳人团扇悲关山戍客征衣薄闺阁关山片月明相思不尽捣衣情欲知此夕凄凉思请听终宵断续声凄凉断续愁将暮爲卷珠帘散香雾翡翠楼边旅鴈过鸳鸯沼上流萤度流萤旅鴈爲谁飞飞去飞来泪满衣敢惜红顔凋宝镜还将清梦绕金微金微白雪三千里宝镜空悬照秋水啼鸟飞花怨管弦青苔緑藓生罗绮罗绮弦歌他自愁春来秋去几时休盈盈巫峡悲云雨皎皎星河见女牛星河巫峡伤心絶天上人间有时别宝幄空浮苏合香罗衣尚掩同心结此时憔悴令人嗟摘尽秋霜木槿花捣得寒衣向西寄不知何日到龙沙  

秋云篇赠别郭东皋  

云气亘四时未觉萦怀抱如何才及秋黯黯满苍昊梧桐一叶从风起萧防秋声已盈耳秋云片片更堪怜遥逐秋风度秋水秋风偏促愁怀恶世情况比秋云薄人生踪迹本难期还与秋云共飘泊与君相别动经秋握手俄惊大火流谁知楚泽搴蓠日复轸青门折栁愁此时惆怅看秋云一带秋山送落曛别后悬悲秋月里数声秋鴈不堪闻  

折杨栁  

榆塞年年别兰闺空复春东风不相识杨栁满河濵弄色黄金嫩飘花白雪新折来双泪落遥寄玉闗人  

朱应龙  

懊侬歌  

白舫张青帆载侬欢子去风生栁树间飘扬落何处  

盛鸣世  

秦淮月  

石头望月秦淮里不知月在秦淮水银汉平铺一色秋珠阁璚楼正相似秦淮女儿十三余绡幕半卷坐飞除霜妾星妃两不如云中雀子那得住桂树圑圑系舟处极浦烟波从此去  

汪枢  

懊侬曲  

千金买妾身一旦逺行迈大艑如屋寛底事不相载  

姚旅  

杨子曲二首  

遥望隔水人只见隔水树知郎未出门乌在树头住望郎犹见树日落浦烟迷还知郎宿处乌在树头啼  

髙文祺  

自君之出矣  

自君之出矣不种相思树思君如春草多在无人处  

范汭  

板桥曲  

板桥断后无复春蒲荒栁秃波粼粼依稀一片昔时月来照鸳鸯不照人  

采莲女  

采莲女采莲渉溪水宁采田田叶采叶莲有蕊莫采亭亭花采花莲无子  

滇中词三首【`录二首`】  

秀海海边葭菼秋滇池池上云悠悠人心恰似此中水一道南流一北流  

鸳鸯浦绿水如苔镜里人家向背开五月僰僮劖雪去三冬僰女担花来  

吴鼎芳  

竹枝词  

青山是处锁蛾眉日日湖边有别离却怪烟波三万顷扁舟只许载西施  

江南一雪苦非常湖上空余橘柚乡万树千头零落尽于今那得洞庭霜  

怨诗  

华屋春将尽纱窗日易昬不知多少恨相见与君言  

栁枝词  

緑阴如雨万条斜啼罢朝莺又晚鸦尽日春风无别意只吹花防过西家  

青谿小姑曲  

十五盈盈学解愁珠帘不卷倚箜篌多情明月无情水夜夜青溪映酒楼  

双燕离  

双燕飞双飞不只栖衔春归栁巷弄水出花溪惊风起双燕离一雄复一雌一东复一西含啼悲宛转顾影复差池青天一万里遥系长相思岧嶤桂岭不可度云軿日暮迷烟雾秋去春来如可逢宁辞万水千山路  

三妇艳  

大妇理膏沐中妇启房栊小妇独无事但问落花风丈人且安卧东窗日未红  

飞楼曲戏柬茅止生  

飞楼宛转芙蓉簇对列鸳鸯三十六东风着意渡江来染出蛾眉春水绿楼头何处得春先非雾非烟俱可怜红芳杂沓锦茵软尘香不上双行纒婵娟花月曾无价只向嫦娥乞长夜夜长夜短那得分郁金自绕瑚云青丝玉壶正倾倒杨栁乌啼白门晓  

吴兆  

西湖子夜歌  

湖女二三月相将戏水涯新堤看杨栁旧堤看桃花新着杏红衫试骑赭白马马骄堤路窄急爲扶侬下三桥当路半正好与郎期湖水原无信郎来那有时南峰望北峰如欢又如侬何当云雾合两峰作一重渡头人眼众船开不敢要惯知侬泊处不过西泠桥外湖歌折栁里湖歌采莲闻声不相及意绪风中传西陵花深处旧是情人路湖船不出湖愿欢寻故歩悔寄孤山梅悔折断桥栁两地本无情郎心那得久  

沈野  

短歌行  

推弦拂柱歌我浩曲浩曲未歌肠中踯躅青青前溪可鉴光仪他心自喜我心自悲河中有船不载客还尊中有酒不令客欢栖栖何者归以爲期絺衣生虱鞋袜多泥世人结交安得常好他乡寄食安得常饱主人良贤客兴感叹报恩虽易受恩实难野鸡喔喔夜长不晓披衣庭除月没树杪士贫者贱客久者贫不如归去可以葆真  

团扇郎  

皎皎合欢扇郎持赠所欢本欲图亲近翻掩桃花顔  

## 御选明诗卷十四  

乐府歌行十一  

米云卿  

杨栁歌送唐仲秩  

江南二月时杨栁緑华滋髙台不知数台边千万树萦隄夹岸相映新摇曳朱门翳美人翠楼丝丝争媚日黄鹂树树学啼春啼春不住髙下飞金梭乱掷流黄机又如织女机初防千丝万丝分厯乱旋作东郊一片隂雨中浅浅烟中深迤青绡合步障纒绵缕带结同心青绡步障大道旁同心缕带春风香佳人玉笛青楼逺公子金羁白日长旗亭百座空中晓嫩叶柔枝亘缭绕碧玉蛾睂怎鬭姸小蛮腰肢徒袅袅君不见楚王宫里花盈盈千容万态学未成春心不死怨犹在只今尽逐东风生灞陵桥章台路异代风流那得顾章台旧日花如雪灞陵古来多送别眼前景物不得将何以赠君天一  

方好向枝头惜春色莫待伤心秋草黄  

董斯张  

读曲歌  

侬如一弦琴独丝纒相交欢如双耳鼓虑爲他人揺  

王道通  

雷殷殷  

雷殷殷兮天欲雨郎之行兮在何许开门南望断征旅髙山当涂下临渚罴熊咆哮猩猩语  

日髙曲  

日髙风力徤花冻鸟声颤短枕促更欹重罗暖还恋舒腕抱侬腰廻身对郎靣贪睡不成妆朦胧落金钏  

齐莱名  

夜夜曲  

月涩烛无光蟋蟀鸣牀下夜半绣衾寒霜落鸳鸯瓦  

采菱歌  

驾舲向深潭渡口风正急日暮采菱回烟沉秋浦碧  

子夜歌  

侬似池中藕懽如瓦上霜日出霜不见藕断丝复长阶前看月光独立深深拜擡头花影移低头含羞态  

唐汝询  

折杨栁  

昔攀垂栁唱阳闗栁复垂丝君未还惟有杨花易飘荡随风吹得到阴山  

王龙起  

春晓曲  

金台烛尽麝光寒锦帐罗帏绣被单洞房寂莫不忍睡起看北斗横栏杆防干倒影珠帘揭铜龙夜泣声初歇杨栁枝头生冷烟芭蕉叶上留残月广阁髙楼临大路碧窗画栋连朱户杳杳堦除千朶花曲曲屛风半边树树树花枝啼鸟多花开花落春风和长衫小袖未梳洗露气含香湿绮罗爲谁脉脉愁无语印镜红顔双玉箸此情欲説更难防良人昨日应官去  

长夜曲  

玉塞遥遥人未到金闺夜夜鸡鸣早画屏银烛影长寒宝帐薰笼空自好井牀幽咽辘轳软离魂乍断惊眠浅半枕寻思信复疑廻肠逐与更筹转芭蕉露坠清声发螽斯络纬哀残月窗纱冷落暗生光耿耿含情独不歇  

忆别曲  

侬家夫壻鸡啼去月冷星寒天欲曙牵衣相送出门前执手丁宁千万语良人初心无别意十歩踌躇九回顾吞声掩袂独凄咽转身却入难移歩离魂随马大堤头野烟吹雨长亭路当年景色犹昨日恍惚花开今两度花开不是去年枝妾顔不是离别时君心大抵不如故欲归不归迟复迟  

乌夜啼  

春梦依稀才半枕月光寒透鸳鸯锦永夜愁醒听漏长悄悄兰釭照独寝幽蛬渐动声未巳杨栁堦头滴露水城乌欲栖不得枝尽情哑哑东风里  

陈鸣鹤  

杨栁枝  

万绪千条拂翠台只牵人去不牵来杨枝折在行人手那得杨花二月开  

林光宇  

陌上桑  

秉烛理残妆渉露持筐出爲虑桑叶稀伤丝不成疋  

徐颍  

巫山髙  

黄金粪牛裂西土碧钗十二惊折股巴猿三咽吊瑶姬行人泪续襄王雨斲黄蘗制爲篙蜀江苦巫山髙  

贫士行  

白蒿青柘頽垣中三日烟爨始得红故书簌簌委防穴向夕托宿如鹅笼浊醪难赊值蚕月归来西市缾罍空咄嗟枳花且多实井底蕙草无春风  

纪青  

西湖竹枝词  

墓头堤上栁株株才子佳人总姓蘓斜倚石防临水照桃花也自爱西湖  

阿那曲  

一个虚亭倚翠林亭前慈孝竹阴深白云落尽花同落半防残红无处寻  

周楷  

渔歌  

幽思茫茫看江水何处渔歌江上起一叠凄清愁未终几年断续肠相似南天归鴈亦悲鸣不到潇湘无此情  

童佩  

白苎辞  

秋风起白露埀天涯客子夜索衣箧中惟有江南苎一片银丝万行泪犹是前年暮春寄寄时不爲秋风寒此夜却同秋月看  

文震孟  

拟古逺行  

江之阳兮有屿江之隂兮有渚朝而风兮夕而雨望夫君兮渺何许春波兮悠悠日暮兮夷犹擥青桂兮为檝搴木兰兮为舟怳含思兮凝睇乗清风兮逺游逺游兮上下载行兮载舎遵中流兮待君将寄心于逺者  

文震亨  

秣陵竹枝词  

据牀开印翠防间朝请全稀退食便呵殿也堪成韵致此中官府又神仙  

尚食宫监住直庐退闲丞相府中居貂珰一样中常侍三日湖头打饭鱼【`留都中贵居惟庸故府每嵗于武湖中勅赐打鱼三日名饭鱼`】秦淮冬尽不堪观桃叶官舟阁浅滩一夜渡头春水到家家重漆赤防干  

黎遂球  

欢闻变歌  

镜破面自圆谁能破侬面天地纵反覆侬亦与欢见  

懊恼歌  

欢初恋侬时夜夜门前立今日欢弃侬对人不敢泣  

少年行  

年少传闻十二州报人讐尽转多讐经行不用变名姓醉卧胡姬卖酒楼  

魏学洢  

长水怨【`为友人妾赋`】  

妾家住长水长水东西流青青湖畔栁迢迢湖上楼十三学钗书十四工箜篌十五临窻绣精妙世无俦翩翩少年子窈窕行相求借问楼上女可似罗敷不里妪前致辞愿君且淹留美人好顔色终日楼上头兼之临窗绣精妙世无俦君子谬垂盼闻言中心喜语我长者行同声谓应尔郎君美风度玉树蒹葭倚十九渡长江声名若江水好花不独荣天生合连理行行随君去黙黙思故里牵帷几囘唤低睂羞欲死临镜贴花钿可怜体无比纱牕春日午脉脉情何已忆我在家时拈香绣大士金刀剪素绫莹莹白于纸刺成莲花叶彷佛香风吹香风吹入梦梦到莲花池绣痕细难识但觉生蛾睂静玩坐逾久忽忽心自疑似曽亲见佛不知身是谁绫额尚余尺皑皑氷雪姿淡濡碧玉毫邀郎为题诗郎书拟右军妾心亦委婉鍼锋与笔意曲折随郎转绣罢持示君秀色堪舒卷顾我每防笑妾顔先自腼落地为女子可怜侧室难陡然一囘想心事惨不欢虽复蒙君怜鲛绡恒不干大妇贵家女妾身臧获防上堂伺音声下堂候顔色含羞入空房恻恻潜相忆虽然潜相忆无用长太息诚得君子怜不怨长离隔大妇奄逝世一家身独当漂荡若浮萍随君流四方南都复北都终嵗长道旁黄金散欲尽不思归故乡壮志在四海妾心暗悲伤君怯不胜衣年来益憔悴十日九卧病奄奄滞旅次妾首如飞蓬并日忘食事上无姑嫜亲下无得力婢旋出又旋入常恐呼不至忧劳填胸臆刺刺肝肠碎嵗月渐消耗妾身亦不支带围日趋缓空复存腰肢事君垂十载不一生男儿羞佩宜男草怅然心中悲君尝两畜婢中道旋弃之妾身非不容君自轻别离暮春三月尽束装谋南归买舟仅如叶帷幕不得施长夜泊丰草巨蛟攒冰肌生小长闺阁辛苦实难为入秋弛行李僦人楼上居小姑家海濵闻之亦来依虽非久居计气息聊得舒良人忽生心娶妇支门闾隋珠饰翠帏黄金饰绮疏红罗复斗帐寳马七香车今日媒妁来东隣有美姝明日媒妁来西家有西施妾身非木石焉得不孤凄对镜影如削安敢生言辞礼数任颉颃难比先嬢时新人入门来灼灼艳威仪二九颇不足二八颇有余女伴觑鸾帏啧啧相嗟咨君心爱幸絶迥与旧人殊非必顔色殊新旧自相渝新人哭亦妍旧人笑不如孤房过慰藉眄睐聊斯须情知心不存词说空尔为新昏浃旬日忽作南都游俗语莫空房挽衣不能留新人暂归宁登车去由由妾身姊为母同君亦登舟耳绾双明月堕髻垂金瑬飘飖荡湘裙色如安石榴轻盈作纎步翩若云端游邻女相拥簇朱顔自生羞十年方得归一喜还一愁顾君色凄惨何用心怮怮莫非眷新昏怀此离索忧千唤不一荅黙黙自低头舟行到长水妾自还家里亲戚往邀君君固不肯起诘朝云解维舟中须盘桓勿用再往返各使心中安恐君涂上寒幅巾裁合欢恐君涂上饥烘栗盈朱盘木落霜露急勿使衣裳单千语嘱奚儿劝君幸加餐平明奚儿至顔色骤金颤向前往叩问泪流先被面郎君乞致辞此生勿相见十年恩爱深谢卿重依恋奈卿久专妒防见中情变不如痛割絶免使肠轮转妾身得闻之狂顿摧心肝天乎我何辜天乎真无端虽在梦魂中不料遭弃捐恨无晨风翼迅驶追君船泪珠千万斛那得飞君前牵衣一恸哭身死妾亦甘纵然被驱遣曷不先一言一去永决絶何处呜烦寃自从入君门歴今垂十年虽彼鸡与犬亦当念周旋如何铁石人一絶弗复怜椎胸胸血呕委身赴清水骨月痛加割黾勉相救止姊恩父母深我生不如死尚冀南都还重来过吾里性行吾熟知兹望殆已矣昔年别两妾我泪挥不止谁料及我身苦境苦如此呜呼苍浪天兹恨何日已新人入我门绣帷长日垂依稀覩容貌犹未通言词临行详睇视恰在登车时蚤知生死隔挥泪一致辞念与小姑别泪落如连珠妾初进门来小姑九嵗余探怀索果饵髪乱呼我梳今来已成妇骨月情依依长别不一语肠防当何如我有两了鬟事我五六年大者髪覆额小者亦比肩晨兴听呼唤夜深我眠而今永隔别涕泗纷潺湲平时解思我料尔当亦然掩泪入房来牕前见鍼帖残丝与剰线寸寸皆侬血向日入君目从今长防絶委婉随郎心郎心太曲折忽见大士像不觉泪滂沱稽首乞慈悲妾身竞如何今生无罪过宿生愆怨多安得转君心春风被女萝君心终不囘不如赴长河稽首乞慈悲再拜涕涟洏不望重聚首但愿相见时雨落不上天一见知何期妇人失夫心百念无可为但愿新人欢为君生男儿更念孱弱身疾苦不相离旧人识君性新人安得知十年守穷贱心事多苦悲愿君振髙翮及时淩风飞妾身长已矣相见知何期一字一呜咽行道皆酸凄  

王屋  

子夜歌  

千金买良玉百金求良工为侬作双环相连无始终妾身妾自惜君心君自知莫将日后情不如初见时家有千黄金不如得郎心家有千仓糓不如抱郎宿  

陌上桑  

可怜陌上桑朝防沃若暮萎黄喂蚕不了喂牛羊  

朱鹭  

自君之出矣  

自君之出矣春去劳我思春去明年来君来定几时  

张大复  

少年行  

连钱细马绣纒鬉翻镫欹鞍踏晓风鞭指緑杨深树里谁家小袖杏衫红  

叶重华  

从军行  

吴钩雪色满天山血战黄沙万里还但愿画图麟阁上不须生入玉门关  

龚士骧  

塞上曲  

星汉盈盈望故乡梦惊刁斗在辽阳谁将一片深闺月散作长城万里霜  

西湖曲  

六桥罗绮媚晴霞防袖风偏一向斜四百亭台何处胜香车未到莫飞花  

黄端伯  

从军行  

万里长城北萧条白草荒风沙吹不去秋色正茫茫日冷行空垒天低压战塲别来一囘首何处是家乡辽落萧关外隂风万马肥至今劳北顾何敢念束归列戍传金柝寒沙卧铁衣战塲春不到白雪作花飞  

魏冲  

采莲曲  

北渚采菱归前溪采莲去无端堕玉钗记在回舟处  

张溥  

孟门行  

双丝系玉环宛转生光泽本以结同心何知反弃掷君家羙酒琥珀光红顔少年坐满堂酒酣意气不可当君家玉堂盛孟门孟门深谷无朝昏中有美人啸且歌仁义结客客自多相与醉君金叵罗黄雀衔环报旧主畏君弹射逺飞去夜深孤栖城北树  

周灿  

丹青引赠顾子  

山莫画泰山松松树已受秦皇封水莫画黄河潦河流已非夏后道但作清溪竹树湾添我垂钓于其问吁嗟乎男儿少壮随朝彦岂料中年桑海变枉想丹青麟阁中他人为我开生面顾生顾生尔莫嗔传神似尔画逼真如何貌此寻常人  

陈宗之  

寄衣曲  

前庭踏鞠后庭歌主将功髙意气多不信沙塲征战苦年年捣练寄金河  

吴本泰  

西湖竹枝词  

与郎暗约段桥西早起妆楼欲下梯宿雨半收晴不稳恼人最是鹁鸠啼  

荠麦青青三月三防防草色暗湖南忙催姊妹烧香去戴胜来时又养蠺  

放生池岸栁丛丛香阁临旛四面风轻薄少年乘醉过手提射鸭竹枝弓  

踏青湖上嬾归家更爱山行辇路赊妾上笨车郎跨蹇西湖十八里梅花  

徐之瑞  

行路难  

太行北上雪刺天黄河西渡冰塞川狗屠击筑各已老咸阳逐客还游燕乌丸夜破卢龙戍越鸟朝栖日南树长鎗大槊取通侯安用蓬门事章句  

刘永锡  

扬子刺船歌  

白日堕兮野茫茫家千里兮来逺方壮士何时兮归故乡  

蔡道宪  

湘水清【`并序`】  

堵牧游先生为我通州之别赋湘水清长言悲壮每诵便泣下及我通州不果行返长沙日而先生已去荆鄂间亦赋湘水清怀之  

湘水清紫藤花老鲤鱼生使君归来饮此水蛟龙引汝儿孙行君归奈何迟梦君何似别君时一宵魂气犹如此百年变态安可知送我通州君叹息通州欲去去不得前日君行谁送君使我江头望顔色丈夫飘然七尺身今作蛾睂误家人镜中歌泣镜中笑斫防青铜千余春湘水清可掬脱君白霓衣自挂湘妃竹岳阳楼下好东风纵不相思归亦速同为湘水吏不知湘水深人生各努力愿君放我归长林  

夏允彞  

襄阳踏铜鞮  

辛苦襄阳女织缣还织素缣成身上衣素作风防布  

陈子龙  

小车行  

小车班班黄尘晚夫为推妇为挽出门何所之青青者榆疗吾饥愿得乐土共哺糜风吹黄蒿望见墙宇中有主人当饲汝叩门无人室无釡踯躅空巷泪如雨  

边词二首  

大同女儿顔如花十五学得筝琵琶莫向中宵弹一曲清霜明月尽思家  

八城亦是古辽西大纛髙牙万马齐壮士锦衣行乐地十年无梦到春闺  

从军行  

弯弓独上李陵台极目燕支秋色来碛路西回三万里青天遥挂白龙堆  

吴晋锡  

采莲曲  

打桨向西洲回船入南浦共怜莲叶香谁识莲心苦  

方以智  

企喻歌辞  

出门无兄弟结伴枉自多一着铁裲裆泪下将如何  

折杨栁歌  

男儿辞父母泣血对妻子女儿辞父母涕泣心中喜  

西平乐  

往来轻薄子与我相知新赠我青铜镜欲得镜中人  

横桥曲  

谢公墩后谁家女登楼窃对纱窗语单衫金脱忽开窗栁丝罗带一何长手持纨扇羞掩面红尘路落桃花香桃花流水春相送桥头酒薄西风痛金谷还添碧玉愁东山太傅难逃梦  

黄澹歌辞  

帆樯过广州夹岸杨丝垂杨花向西飞郎独不东归  

折杨栁歌辞  

郎持瑚鞭直至杨栁北但闻连钱声不见郎顔色北风河上吹杨栁自生烟不及铁连钱常在郎膝边  

碧玉歌  

我本小家女自名为碧玉感君无限恩为君歌一曲塘上芙蓉花今朝不如昨涕泣为君言异日莫相薄  

华山畿  

河上立河水向东流不若侬心急  

城上鼓夜深犬不鸣明月当三五  

采莲童曲  

扣拽使两桨采莲一时归傍有双鸳鸯随我东南飞  

石城曲  

采花揷双鬓翠锦裼貂裘持钱百余万饮酒城南楼谁驾六萌车还摇七寳扇车中有玉人以扇自掩面  

莫愁曲  

石城有美女自名为莫愁不知愁愈多故与少年游短衣在艇子送欢至楚山莫愁善为歌一声满江间  

浔阳乐  

谁谓江水深不若思君心吴楚三千里一望皆枫林  

东飞伯劳歌  

谁家女儿着罗衣仰视伯劳正东飞不觉含情理清曲防按冰弦知柱促黄金屈戍控流苏飞仙髻后大秦珠倚槛但持白团扇惟恐傍人得相见徘徊独对寳镜中可怜花落从春风  

南州行  

江岸多垂栁春风春日长美人浣衣处无限双鸳鸯  

湖南曲  

湖南日已晚湖北风何凉不见湖船过但闻湖草香  

杨白花  

三月城南路千里杨花白往来如浮云日送江南客  

拟春宫曲  

防干昨夜怨东风上苑樱桃雨后红镜里不留春色在随风飞出未央宫  

西洲曲  

西洲休作梦秋日少东风防尽梧桐叶飞飞暮雨中  

榜人谣  

大江东北风可上亦可下四面皆挂帆使君如使马  

单恂  

桃花引  

白鸟滩头格格飞罾船咿轧鳜鱼肥刘郎爱向桃花老不遇神仙也不归  

沈光裕  

古意  

家临玉河水玉河朝暮流商人能荡桨荡妾到洲  

髙承埏  

芦台圣母庙神弦曲  

我击鼔兮潭如神之来兮七十二沽我牲牢兮既荐神之去兮九十九淀煮水兮海壖纷万灶兮青烟鱼龙安宅兮风雾毋作诏我民兮报祀有恪  

朱一是  

桃叶歌  

桃叶含桃花花落子稠疉子熟生桃虫虫还食桃叶  

结交行贻胡四鹤髙  

生年不满百戚戚忧终日谋事常苦疎结交常苦宻交宻夫如何如以胶投漆不能复相离况乃三嵗隔故人江之南一水渺何极近日鲤鱼风吹浪过江北我获双鲤鱼提刀割鱼急腹中无素书掷鱼长叹息  

张煌言  

枞阳谣  

八尺风帆百丈牵枞阳湖里去如烟江南米价秋来长喜杀同艚卖稻船  

沿湖下网荡湖船网内纎鳞锦样鲜灯火湖光儿女笑鱼秧种得不须田  

朱积  

采菱歌  

芳洲摇曳青苹晚兰桡十里衣香乱齐搴皓腕松金钏松金钏溅罗衣荡轻桨月中归  

张若羲  

采莲曲  

夕潮髙一尺花在水中流朝来湖又髙水居花上头桑间怕逢人湖上怕逢雨小鱼不晓事唼防自相语出门未几时行行亦且止对面不相识人影在水里侬亦有所思欢亦有所期所期非所思怕与小姑知一心防蛱蝶风撩罗裙湿水面扑蜻蜓鸬鷀犹自立  

乌夜啼  

分枝本同树一髙复一低非有逺相隔何亦长相思同树固为乐分枝亦未离如何同宿处竟似各飞时月暗愁相隔月明愁相照相照又何愁有语难为告天明将复飞复飞向何处虽非此中久曽记此中住但思居者乐那惜行者哀嫌侬未解意夜夜望欢来  

有所思  

有所思兮鴈南飞木叶脱兮百卉腓风萧萧兮露霏防天万里兮暮安归  

燕衔泥  

登君堂仍故巢岂无新居实惮劳  

吴尔壎  

秋风辞  

秋风飒飒兮切素肌华林摧谢兮蛩螀啼绮席陈兮清歌兰美人去兮何当还羽葢飞兮龙媒乘发激楚兮箾韶鸣采三秀兮餐玉英思緜邈兮遐征嵗华荏苒兮何时平  

葛一龙  

然诺行  

古人之交交以心一语不出然诺深今人之交交以面然诺虽深中易变古人不可作今人难重陈与君相见但饮酒酒尽俱为行路人  

冯鼎位  

升天行  

錬气服神丹肌骨俱变更竦身上虚空万里恣游行天门九重开羣仙起相迎上帝召置酒位我以列卿羲和持长鞭六龙不暂停昆仑东南路日驭所必经我种白玉禾珠穂黄金茎乌飞啄其粒赤轮驻不行  

陇头水歌四叠  

陇水流何驶征人去何长不念金闺月冷似铁衣霜行人在何处闻在陇西县陇坂髙蔽天长安人不见悲风似陇树滴泪如陇水妾念千丝多郎情但一纸郎未到陇山恨坂不造天郎已渡陇水恨坂不委地  

梅花落  

落梅处处落寒闺独自惊东风传妾恨吹得到边城飞争霜彩明落共冰澌下留得星星枝映郎五花马梦郎驾玉麟飞上蕊珠宫恨杀梨花雨漠漠路难通飞花似飞雪流光如流水梦中香泪挥防防窗前蕊  

邯郸才人嫁为厮养卒妇  

妾貌尚堪怜何事辞瑶殿四时有消盈荣华宁久擅新人凭绣茵旧人倚蒲荐人生愿安乐何心计贵贱茅茨无惊波田原况葱蒨雌雄幸共栖暖热自相眷淅淅西北风吹花落芳甸但梦驾鹿车不梦依龙辇  

子夜四时歌  

红闺沃冶顔与春相骀荡山林多奇采明朝船好放三伏无盛妆香巾拭玉面乗凉见明月似郎合欢扇清露凝如玉明月皎如烛何处来妙香吴姬解袿襡暖屋红地罏四角辟邪香纎手不知冷剪防鬭新妆  

储福畴  

估客乐  

估客乐复乐昔游梅根渚阻潮相对饮饮酒复几许官今往扬州数作五城游输石为篙足篙榜荡龙舟龙舟何环环帆樯百丈出帆裁红越布緑防为帆繂江风何曜曜风吹櫂船郎衫子郁林布袴子作淡黄黄袴戏江中泪向樊邓落官为感忆声敕歌估客乐  

周岐  

秋闺怨  

嫖姚征冀北六郡尽从军一夜秋风至千家砧杵闻凝妆愁皓月寒露湿红裙惟见辽城鴈翩翩入防云  

郭金台  

定交词  

男儿不自支落叶随风吹世多离心人摧折相追驰结交懽笑深久复当知之男儿中防絶夜叹声难辍安能长随人束躬事磨湼枯鱼思天风悲乌仰后辙托天资困穷何必苦交结  

唧唧行  

唧唧复唧唧人定夜防山南斗北侧足窘步来相促逼中野露零振羽翼迁客苦心听不得唧唧复何语上诉髙髙者天下顾蚩蚩何许斗酒防干惟予与汝白眼临风告无所诗成大呌谪仙闻杯来但唤刘伶举重行行君且止夕阳昨照西山紫老龙不惊云徙徙枯蝉夜啸空山里我欲闻之君塞耳晚浩歌朝强食抚山川动顔色张须秃髪两无言风雨秋郊露胸臆唧唧复唧唧我愿与君适乐国  

田父吟  

秋风荡昊天叶落飘无时上辞连蜷柯下堕青芹泥忽然飏清飚舞蝶盈空垂零落解自慰撩乱春花飞问君亦何尔物理全无欺叶落安代谢其根还相随蓬门旧井灶或得同蒸炊自非召伯仁剪拜先披枝停车问枫林照耀仍湘涯  

刘成  

折杨栁歌  

三度入孟津汉儿顔色少惟有杨栁枝不改前年好  

吴应箕  

欢闻曲  

欢欲闻侬歌侬意忽不乐宁使歌未终不忍欢泪落  

顾杲  

杨栁枝词  

滚滚飞花下夕阳从前春事一时伤东皇纵欲重收拾恼杀霑泥更不香  

卜舜年  

村社迎神曲  

旦旭兮曈曚神鸦起兮云中沐予髪于兰汤兮振予衣于蕙风洁斋俟兮土公土公不来兮劳心忡忡  

许琰  

妾薄命  

妾本名家子幼小受人怜感君明珠赠含羞意不前左手执书防右手挥鸣弦皎皎明月光苦忆尝纒绵恩情恨不久韶华无尽年忍作待嫁衣甘为他人姸君故未相知妾意殊不然有声当彻天有泪当彻泉待醒深闺里风光宁久悬  

严焞  

长相思  

长相思在梦中自君之出罗帏空窗前淅淅来朔风满天霜雪鸣孤鸿枫林青兮关塞黒终然万里魂难通长相思何时终  

施武  

滇中竹枝词【`录九首`】  

鳯羽词【`鳯羽山名`】  

鳯羽低连邓睒川山头流水屋边田额尖新样姑姑防五月羊皮带汗穿【`邓睒诏名姑姑帽滇人皆以羊皮系额寒暑皆披`】  

街子词【`滇中以作市曰街子逢辰亥戌未日为期`】  

猪街才罢又龙街蛮女牵羊入市来背上担儿尝惯负胭脂零落小桃开  

土官出山词【`土官唯参谒官长始冠带居常但皁绫青布裹头`】  

呜呜牛角满山陂腰下横刀弩箭随杂部椎头皆束帛皁绫纒额长官司  

煮盐词【`滇中盐井四唯黒白二井课税甚多余不及焉`】  

使君不及郁林亷旧例逡巡新例添白井争如黒井好一斤水煑半斤盐  

归化词【`滇中山茶天下第一唯归化寺者其本合抱花大如盂国初已前物也往来官游羇客留别交好至此莫不堕泪`】  

鸳鸯梦防防楼空马首萧萧故向东归化寺前多少泪年年三月蜀茶红  

丽江词【`丽江府即古窄国地也地寒五谷稀少惟良金毛布之类方伯用贡金必索其直从来直指公皆不按其地听之而已人皆耳上贯环好衣红与西域相类`】  

丽江水绕雪山寒郡县羁縻异国防千里罗防【`地名`】无贡赋黄金有价不输官  

永昌词【`永昌古哀牢国也国初流配独多吴人故语言风俗宛似南都为滇之首郡`】  

汉武穷边开永昌哀牢部落散丁当流人不学花蛮语城郭风烟半建康  

寳井词【`寳井在姚关万里外非客易至贩寳者止于缅中交易缅中多瘴疠除三冬初春通夷者不敢出`】  

缅中花落满蛮山千两鸦青马上还寒食雨飞防瘴疠汉人不敢出姚关【`鸦青寳名时适有是寳重一两三钱价三十贯`】  

卖雪词【`大理苍山雪六月不化市上女郎卖之犹吴下之卖冰也`】  

双龙关里百花香银海逶迤抱防苍六月街头敎卖雪行人错认是琼浆  

林云鳯  

行路难  

上客且莫餐听歌行路难茹荼知味苦食梅知味酸蜜中亦有螫棘中亦有兰人情反覆君自防泣者未必感笑者未必欢曲如羊肠郁以盘令我喟然摧肺肝  

夏完淳  

杨栁怨  

东风初度春江曲大隄花草参差緑昨宵烟雨尽伤心今日莺花空满目有客扁舟回自伤一江春色半垂杨始知啼鸟皆牵恨不是征人亦防肠  

朱樵  

罗敷行  

阳春二三月陌上桑青青晨妆爰求叶提笼陌上行使君何方来停车为妾下妾身非杨花不逐东风嫁使君明大义坚贞古来许贱妾诚失身使君亦何取  

团扇词  

截玉白团团轻摇特地寒西风才入户便作过时防  

吴骐  

乌栖曲  

丹霞初散明蟾吐采莲歌发芙蓉浦罗衣玉腕自操舟那能相遇不同游  

月光西转斗横天郎今欲去向谁边莲舟系缆垂杨树栖乌惊起双飞去  

玉杯酘酒出宜城含羞坐对九枝灯酒酣灯烬夜初残解衣芗泽散幽兰  

摇摇花影纱窓白锦衾相对深相惜日髙犹未启朱扉不须惆怅汝南鸡  

明下童曲  

遥听马蹄声沉吟知是汝停机出相防脉脉各无语  

陌上桑  

望云中见真人驾两赤龙乘飚轮【`一解`】邀仙舆祈长年赐我灵药一玉柈【`二解`】服神丹忽飞升手排阊阖登紫清【`三解`】谒木公朝寥阳爵以上卿佩琼章【`四解`】建赤幢握神符山海百灵为前驱【`五解`】驱百灵寿万千天地虽老我少年【`六解`】  

紫骝马  

猎犬逐猨猴猨猴跃上树嫠妇嫁鳏夫灭烛无他语  

欲游南山行  

玉食献至尊播植由农夫牺牲享上帝豢养以束刍泰山赖林麓渐以成巍峩大圣择刍荛百姓兴讴歌  

公无渡河  

公无渡河公竟渡河岂不忠言公勿听何  

公无渡河公竟渡河公竟已矣余将奈何  

公无渡河公竟渡河生亦何为余将渡河  

杨白花  

金陵春尽日杨花飞满天东皇太乙竟何往坐令尔辈恣狂颠长干女儿泪如雨传语杨花且敎住本是我家池上生何忍飞腾渡江去  

捣衣篇  

碧鸳瓦上霜华防白马河边秋鴈飞蓟北征人尚未返雒阳少妇捣寒衣双丝越练光如雪开笥展衣肠百结支砧桐杵响初传静夜空庭音易彻疾徐髙下宛相同惄如擗摽恨难穷愁心自诉光明月凄韵应随防续风风前月下砧声度斗转参横犹未卧撩乱流萤各自飞纒绵络纬能相和囘思夫壻未从征灯前笑语若为情锦衾暖觉幽兰气角枕防闻堕珥声那知离别生凄恻剪刀针线长相忆嵗嵗空传蓟北书年年用尽闺中力坐久新寒透裌绫遥怜塞外更难胜受降城上思乡泪今夜应知半是冰  

流萤篇  

太液池边梧叶秋长信宫中团扇愁千门沉沉鱼钥静数防飞飞萤火流随风宛度芙蓉幕决起还依青琐楼翠袖扑来光未定绮窗深闭影还留深宫长夜迥难眠流萤坐对更凄然枝上虚疑烽火树钗头空讶夜飞蝉囘思昔侍君王防中宵歌舞何曽倦不夜珠明白玉牀守宫红褪披香殿此时白露送防凉此时萤火度宫墙那知嵗序多迁次那知防羽动悲伤只今寂寞深宫里流萤暗逐秋风起辇道偏分腐草光金塘乱防芙蕖水遥听昭阳歌吹频十围龙烛进瑶樽烛花不及流萤影犹有防光影照人  

顾开雍  

滇南月令词  

端阳采菊  

菖蒲初进石榴巵忽报黄花香满篱总是朱灵分寿缕长生先试傲霜枝  

六月卖雪  

苍防六月晓寒生双鳯桥西卖雪声银椀盛来调蜜咽冰魂净洗齿牙清  

七夕桃花  

月下穿针乞巧归玉阶露染素秋衣长河尚有桃花浪红晕偏侵织女机  

重阳折梅  

摘得黄花换绿醽登髙偏到寄梅亭那知白鴈哀鸣急吹入羌中笛里听  

雪夜闻雷  

飘飖白雪散优昙雷鼓声声破蔚蓝西近瑶池寒暑防阿香素女共朝参  

陈鸿  

秋夜曲  

梅却与欢期空房香烬时那能如寳鸭冷暖腹中知  

典衣曲  

典尽衣难赎邻家夜捣砧那堪风露冷儿女说秋深  

## 御选明诗卷十五  

乐府歌行十二  

宗泐  

风入松  

高堂初宵山月明长松飒飒奏清声清声希微坐独聼援琴细意写得成调弦转轸声方起忽觉松风生绕指更深鬼哭岩前云夜半龙吟潭中水一弹一奏声缓促有似松风时防续含商流征清复哀能使幽人聼不足聼不足琴忽罢此时寂寂松无风明月满天凉露下  

江南曲  

泛舟出晴溪溪回抱山转欲采芙蓉花亭亭秋水远心非樯上帆随风岂舒卷伹得红芳迟何辞嵗年晚  

陇头水  

陇树苍苍陇坂长征人陇上回望乡停车立马不能去况复陇水惊断肠谁言此水源无极尽是征人流泪积  

拔剑斫断令不流莫教惹动征人愁水声不防愁还起泪下还滴东流水封书和泪付东流为我殷勤达乡里  

春江曲  

春江沈沈春水满柳条拂水蒲芽短鸳鸯睡美不畏人日色迟迟素沙暖  

杨栁枝词  

百花洲畔覆青坡第六桥头蘸碧波鳯管龙笙春寂寂緑阴终日伴渔歌  

长安少年行  

日晚新丰醉酒回玉鞭敲镫万人开緑槐驰道横穿过不管金吾导骑来  

鬬鸡赢得海东青臂向东街觅弟兄白马翩翩相逐去霸陵原上晓云平  

天雨雪  

天雨雪出门安所之渡河正遇风浪恶回船少住溪水湄举头见飞鸟敛翮欲下无树枝  

淮之水送别  

淮之水向东流水流只载行人舟舟行如飞水如射一日可到吴江头何不载此离情去掷向天涯不知处濠梁有客今白头望断孤云海天暮  

不羁行赠吴客  

倜傥不偶世落魄江海防虽来京国久不谒公与侯仙人五城高彩云十二楼天街防明月一身风露秋翩然下扬子棹歌发吴讴太湖三万顷鳬雁中沈浮且作拍浪儿赤脚坐船头笑指阖庐墓千古成荒丘  

来复  

秦淮谣送郑太守归光州石盘山  

金陵古帝州山水天下壮大江九道通秦淮白头浪蹴桃花涨一苇不可杭倒浸钟山青虎石何崔嵬高压长干城年年送人此离别官栁条青几回折冥鸿望断三山烟重到怜君头似雪呼酒凤凰台解君金荔枝人生富贵岂不乐角巾归里今奚为北渡秦淮水西登石盘山黄鹤招欲来心与云俱闲草堂只在青山里大儿将车小儿喜斑斓舞彩春当筵斫鲙雕盘奉双鲤我歌秦淮谣送君长淮归乞得闲身谢明主千金不换秋荷衣莫笑囊无钱留取百篇诗他年太史传循吏观风载颂甘棠词  

好溪渔歌  

少微山下万松青銕笛携将过水亭吟得竹枝新有谱秋风吹与老龙聼  

良琦  

和西湖竹枝词  

西湖逰子那得愁美人日日狎春逰为人歌舞劝人酒不信春风能白头  

福报  

和西湖竹枝词  

貂帽谁家美少年黄金耳环月様圆日斜走马过湖去栁下小娃呼上船  

黄妃塔前西日沈采菱日日过湖阴郎心只是菱刺短妾意却如湖水深  

徳祥  

车碌碌  

车碌碌车碌碌上山迟下山速前车行行后车促后车不管前车覆前车已覆无奈何后车碌碌何其多  

树上花  

昨日树上红今日树上空树空人莫惜春风有来日春风为花好不惜行人老行人老不再少年不知花落春风前  

折杨栁  

小叶栁大叶杨今年折尽明年长明年今日在何乡春风吹断铁心肠叶叶比君眉条条比君发朝如青丝暮如雪能使离人几回别  

栁词  

莫折东风杨栁枝枝间叶叶是愁眉游人不省愁何事曾向东风笛里吹  

妙声  

吴宫四时词  

栁色暗阊门霓旌拂晚云湖边采香罢就阅水犀军何处堪销夏龙舟过洞庭谁歌采莲曲江上越山青金井落梧桐茱萸绕殿红君王爱秋色多在馆娃宫宫阙夜如何风飘宛转歌更防银烛灭落月在江波  

落花叹  

朝见红白花暮见青葱树不愁花落总成泥但惜人生不如故滋兰公子江南客再拜东皇留不得九州尘土浩茫茫付与杨花作春色东溪野老自忘机坐对落花吟夕晖犹闻叶上黄鹂语不信东家蝴蜨飞  

惟则  

竹枝词  

烟消日出江水流江风摇荡木兰舟故园望防不得去杨栁蒹葭又早秋  

道衍  

车遥遥  

车遥遥行人心忙疑路迢广尘眯目神更乱红雨点衣魂欲消车声似与啼声续羊肠难比愁肠曲沙头酒家不少留匆匆碾破平芜緑妾身愿同杨叶轻春风千里随车行  

转应词二首  

新栁新栁掩映溪头渡口长条未绊逰人正是江南早春春早春早风雨独行古道  

斜日斜日门外马蹄声疾林栖鸟尽飞还霞彩红衔远山山远山远莫怪行人归晚  

方泽  

古意  

孟冬风始寒鸿雁凌晨飞畴昔嘉树林枝叶日以稀一随气运变谁能觉其非贤者贵特达在远谅不违君防松柏姿嵗晚长依依  

法杲  

乐府杂曲  

右手执新花左手抛旧枝旧枝泣相诉诉与新花知  

朱妙端  

逰仙词  

洞天春暖碧桃芳瑶草金芝满路香吹彻玉箫天似水笑骑黄鹤过扶桑  

竹枝词  

西子湖头卖酒家春风摇荡酒旗斜行人沽酒唱歌去踏碎满隄山杏花  

横塘秋老藕花残两两吴姬荡桨还惊起鸳鸯不成浴翩翩飞过白苹滩  

闺怨  

啼鸟惊回晓梦醒起来无力倚银屏蛾眉未得张郎画羞见东风栁眼青  

春蚕词  

桃花落尽日初长陌上雨晴桑叶黄拜罢三姑祭蚕室渐笼温火暖蚕房  

白苎词  

西风肃肃天雨霜馆娃宫深更漏长银台绛防何煌煌笙歌劝酒催华觞美人起舞雪满堂清歌宛转飞雕梁君王沉醉乐未央台前月落天苍苍  

春睡词  

茸茸芳草含新緑露井夭桃锦云簇石防干外早莺啼又唤春光到华屋绮花影摇玲珑玉人梦破春溶溶云鬟半亸凤钗滑枕痕一缕消轻红香汗轻轻透衾湿含情欲起娇无力海棠庭院鸟声和睡足东风一竿日  

屈安人  

登江楼  

登高楼兮见西风吹水之潺湲水东去以不回兮客思归其何年  

杨文俪  

折杨栁  

昔去临岐路柔黄缀树生今来归故里暗緑与楼平花起风飘絮条声巧啭莺因防攀折处记取别时情  

董少玉  

子夜歌  

凉风吹北槐阴深几许带露摘荷花笑共鸳鸯语  

采莲曲二首  

防山望湖南乗风望湖北绰约荡轻舟荷花减顔色杨栁遮大隄逰女往何处云破棹歌寒鸳鸯时飞去  

屠瑶瑟  

南荒歌  

南荒古炎彻十月无霜飞停梭悲逺道不用寄寒衣  

浣纱女  

日暖银塘緑溪边出浣纱若邪烟似雨步步入荷花  

爱妾换马  

卿爱落雁姿侬爱飞龙骑日暮别挥鞭男儿何意气  

清溪小姑曲  

小姑何代女明妆清溪曲风吹香粉销水映眉痕緑野庙寂无人日暮飞属玉  

子夜歌  

子夜夜转长帘前月华吐只解歌调工谁识歌心苦清商激凉风良人在淮楚  

春日白苎词  

条风吹花花拂筝上林宫栁闻啼莺日暖高台栖落英翩跹粉蜨双翅轻梨花细雨不胜情夜月宝瑟杳无声逰人连袂出东城杏衫榴裙挟玉笙贱妾不言泪暗倾别恨萦牵羞独行  

采莲曲  

六桥垂栁两边分日暮吴歌隔岸闻只解莲花如粉面不知荷叶是罗裙  

妾飞两桨入清溪杏子春衫一色齐欲采芙蓉诒女伴何人寄到苎萝西  

逰仙曲  

礼罢高真控鹤归八琅仙乐月痕微青天忽堕琉璃色照见仙人薜荔衣  

银台珠树是仙家绮阁晴娇四照花不用安妃裁蜀锦铢衣多剪赤城霞  

天风飒飒步声虚一片红云控帝居闻道茅家开夕防上元亲授太霄书  

沈七襄  

子夜歌  

轻桡荡北渚中流抝藕丝藕丝不可断纒绵会有时  

自君之出矣  

自君之出矣孤月鉴虚牖思君如飞花随风不回首  

逰仙曲  

清溪白石出胡麻香暖瑶池九影花见説都无甲子春光常住阿环家  

明妃  

塞北黄沙入马蹄玉闗千里雪沾衣君恩不逐金刀断漠漠香魂月下归  

采桑曲  

青谿女儿爱罗裙提筐陌上踏春云蚕饥日暮思归去不敢回头防使君  

袁九淑  

步虚词  

天上春难老人间日易曛指挥青鸟使亲近碧霞君冠偃蛾眉月衣裁华岳云往来灵仗拥仙乐夜深闻  

陆卿子  

相逢行  

白马骄青云金鞭拂红雾相逢不问名各自东西路  

徐媛  

宫怨  

金屋风吹粉黛香夜寒高碧见河梁双星不向人间照冷尽梨花白玉牀  

脉脉深宫桂殿凉阿娇金屋夜飞霜千金莫买相如赋白首文君怨已长  

文氏  

读书词  

读既倦兮草草步苍苔兮缥缈问落花兮多少怨残红兮风扫鸟喧喧兮人稀栁依依兮絮飞思悠悠兮春归惟把卷兮送余晖  

悼怀篇  

青青山上松年华不可考灼灼园中花顔色不常好五月鸣蜩至八月蝴蜨老感物有盛衰岂忍归腐草  

姚氏  

竹枝词  

卓女家临锦水滨酒旗斜挂树头新当垆不独烧春美便汲寒浆也醉人  

项兰贞  

栁枝词  

緑树阴阴映酒旗欲牵春色上柔枝年年为惜征夫别折尽东风总不知  

方孟式  

将进酒  

将进酒鼔琴瑟调凤凰如胶漆斗酒饮醇松竹犹存东风不驻桃李无言青天有月圆又缺愁见杨花乱如雪  

陌上桑  

郁郁陌上桑泥泥露为霜莎畔吟芳草入户鸣寒螀郁郁陌上桑弗弗秋风度故人暂时新新人容易故郁郁陌上桑滔滔汉江水来去牵离情浩歌北山杞  

秋歌  

取次小春天无繇花栁妍只怜下竹嫋嫋入云烟赠郎青铜镜持照肝胆清勿作地下霜见月始分明  

长门怨  

叶落空阶静花开对晓莺相思明月影独坐数残更  

方维仪  

芳山歌  

清露下兮更漏起空庭杳兮无桃李乌夜啼兮井上桐结孤怨兮光照几萧萧兮秋风恨离别兮不同云飞兮天外望芳山兮思无穷  

商景兰  

闗山月  

秋月开金镜浮云防碧空风吹榆戍北露湿栁城东影满惊门鹊光沈起塞鸿秦闗今夜色应与汉宫同  

刘云琼  

古别离  

牵衣惜郎别郎上雕鞍去试问将何之东流汾水处  

纪映淮  

秦淮栁枝  

栖鸦流水防秋光爱此萧疎树几行不与行人绾离别赋成谢女雪飞香  

谢五娘  

栁枝词  

近水千条拂画桡六桥风雨正萧萧枝枝叶叶皆离思添得啼莺更寂寥  

姜舜玉  

泊濠曲  

芙蓉带结红鹓蒂杨栁丝牵紫燕飞独棹兰舟何处宿年年飘泊待郎归  

马守真  

自君之出矣  

自君之出矣怕聼侍儿歌歌入离人耳青衫泪点多自君之出矣不共举琼巵酒是消愁物能消几个时  

秋闺曲  

芙蓉露冷月微微小院风清鸿雁飞闻道玉门千万里秋深何处寄寒衣  

景翩翩  

襄阳蹋铜鞮  

郎自襄阳人惯饮襄阳酒未醉向郎言郎醒应回首汉水自盈盈女男自远征不知别后梦底夜到宜城骏马蹋铜鞮金羁艳陇西郎应重意气妾岂向人啼  

休洗红  

休洗红洗多红色减色减无时归质弱难重染只将红泪共流东褪却无由缀落红  

休洗红洗多渐成故能无故色殊番将新色妒新新故故递相因莫教浅淡尤他人  

采莲曲  

十里湖如镜红莲个个香大姑先戏水荡散两鸳鸯小姑采莲花莫漫采莲藕采藕藕丝长问姑姑知否  

怨辞  

岂曰道路长君怀自阻止妾心亦车轮日日万余里妾作溪中水水防不离石君心杨栁花随风无定迹  

青溪曲  

昨自建州来侨住青溪北纷纷白晳郎羣趋愿相识日乗芙蓉车七贵相尔汝妾本吴中人好就吴侬语石桥横溪水华月流青天桥上步罗袜可是淩波仙与欢深夜归小妹调筝歇并坐结同心引到楼头月  

桃叶歌  

侬自唤桃叶侬貌似桃花桃花容易落郎去宿谁家  

青楼怨寄郭生  

欲歌春望词谁是知音者门口木兰舟常系垂杨下兀坐掩房栊捧心讵娇态闻説金张儿懒出堂前拜  

有所思  

两眼断夕阳两鬓羞临镜重门闭不开唯与愁相竞  

王微  

仙家竹枝词  

幽踪谁识女郎身银浦前头好问津朝罢玉宸无一事坛边愿作扫花人  

不信仙家也不闲白云春乱碧桃闗棋亭偶向茅君奕一局未终花已残  

忆江南  

寒沙日午雾犹含萧瑟风光三月三扑地栁花新燕子不由人不忆江南  

西寜侯邸花神  

春逰曲  

芳草多情王孙未归迟我良朋东风吹衣  

春愁曲  

金衣公子话春愁几度留春更不留昨日漫天吹栁絮玉人从此懒登楼  

无名氏  

踏灯词【`见花镜隽声`】  

髻挽乌云试晚妆衫裁白防学霓裳私邀女伴门前立不避灯光与月光  

直沽櫂歌三首【`见黄图杂志`】  

天妃庙对直沽开津鼓连船栁下催酿酒未终舟子报舵楼黄蜨早飞来  

云帆十幅下津门日落潮平不见痕苇淀茫茫何路泊一灯明处是渔村  

蘼芜杨栁緑依依樯燕樯乌立又飞赚得南人归思缓白鱼紫蟹四时肥  

广东歌堂词  

采莲去时江水深采莲归时江树阴中间日出四边雨记得有情人在心  

郑梦周  

江南栁  

江南栁江南栁春风袅袅黄金丝江南栁年年好江南行客归何时苍海茫茫波万丈乡闗远在天之涯天涯之人日夜望归舟坐对落花空长叹但识相思苦那识行人行路难人生莫作远逰客少年两鬓如霜白  

征妇吟  

织罢回文锦字新题封寄远恨无因相逢空有辽阳客每向津头问路人  

客中行  

潮落潮生渐远行不堪回首望松京海门千里来相送只有青山最有情  

徐居正  

古意  

海底瑚高几丈千年试作千寻网万牛挽出沧溟深蛟龙怒号霹雳响扶桑日浸红涛热光华照曜黄金阙季伦本是麤男儿金椎一击纷如雪  

成伣  

木绵词  

江南木绵色逾白晴雪纷纷铺簟席小机摇作鸦橹声软弧弹罢秋云积殷勤少妇坐夜防风吹纷絮萦乌鬟丝僵水澁机杼促轧轧轻梭玉指寒肝胆欲絶愁难絶孤灯闪闪光明灭半将裁剪小儿衣半将裁剪寄金微铜壶催晓眠不得泪氷防防明罗帏  

成侃  

啰唝曲  

为报郎君道今年归未迟江头春草緑是妾断肠时  

许篈  

牵情引  

熊州楼观飞云外白简霜威淩皁盖组练三千引绣衣罗裙二八鸣珠带九华之帐香氤氲寂寂琼楼午夜分苎里佳人娇荐枕巫山仙子渺行云牵情梦罢防归路别恨迢迢隔烟雾妾心苦作藕中丝郎意何如荷上露锦水东西杨栁新往来愁杀断肠人欲将心事寄青鸟芳草年年空复春  

许筠  

蕋珠曲  

云雾阁何夜长湘帘明月低银牀玉斧真人年正少罗衾好绾双鸳鸯兰灯荧荧照画阁栏外绛河犹未落宿香乍染翡翠衾娇云未散芙蓉幕佳人风骨广寒仙霞裾六叶裁轻烟羽盖朝朝向圃蟠桃花发三千年  

金宗直  

会苏曲  

七月望日新罗儒理王使王女各率六部女子绩于广庭八月望日乃考其工负者设酒相与歌舞百戏皆作谓之嘉俳是时有负家女子起舞而歌曰会苏后人因其声而作歌云  

会苏曲会苏曲西风吹广庭明月满华屋王姬压坐理缫车六部女儿多如簇尔筐既盈我筐空酾酒揶揄歌相逐一妇叹千室劝坐令四方勤杼柚  

黄昌郎  

黄昌郎即非清郎也八嵗时为新罗王杀百济王乃往百济舞劒于市观者如堵百济王闻而竒之召入宫令舞劒因刺杀百济王后人作假面以象其舞考之传史絶无左騐今观其舞周旋顾盻望之凛凛  

若有人兮方离龆身不三尺一何骁平生汪锜我所师为国雪耻心无憀剑向颈股不栗剑镡指心目不摇嗟尔千乗如蓬蒿  

华山畿  

塜上青青连理枝行人争唱华山畿野棠花发当寒食几度春魂化蜨飞  

无名氏  

四时词  

门巷清明燕子来緑杨如雾掩楼台同逰女伴秋千下更向花间鬬草回  

五色丝针倦绣窠玉阶新发石榴花银牀氷簟无余事尽日南园蛱蜨多  

金井梧桐下玉栏琵琶弦紧不堪弹欲将宝镜匀新黛卷上珠帘怯早寒  

锦幕围香宝兽危晓妆临镜涩胭脂绣笼鹦鹉嫌寒重犹向帘间觅侍儿  

步虚词  

三角峩峩鬓上绡散垂余发过纎腰须防宴赴西王母一曲鸾箫向碧霄  

青铜结伴婉凌华夜下三洲小玉家闲説紫阳宫里事玉阶偷折碧桃花  

王母云车五色麟白鸾前导向西巡天章晓奏虚皇殿仙桂花开八万春  

仙岛焚香礼玉虚紫麟催驾五云车西宫侍女多娇笑录尽三天未见书  

西岳真君上紫微百灵奔走备威仪三清秘诀无传授偷写天章半夜归  

三坛中夜讲真经大集羣仙列下庭唯有老君修别殿手书云篆送冥  

成氏  

竹枝词  

瀼东瀼西春水长郎舟已去向瞿塘巴江峡里啼猿苦不到三声已断肠  

杨栁词  

青楼西畔絮飞扬烟锁柔条拂槛长何处少年鞭白马緑阴来系紫逰缰  

条妬纎腰叶妬眉怕风愁雨尽低垂黄金穗短人争挽更被东风折一枝  

俞汝舟妻  

贫女吟  

夜久织未休戛戛鸣寒机机中一匹练终作阿谁衣  

贾客词  

朝发宜都渚北风吹五两船头各浇酒月下齐荡桨  

赵瑗妾李氏  

采莲曲  

南湖采莲女日日南湖归浅渚莲子满深潭荷叶稀荡桨娇无力水溅越罗衣无心却回棹贪防鸳鸯飞  

许景樊  

望仙谣  

王乔招我逰期我昆仑墟朝登圃峰遥望紫云车云车何煌煌圃路茫茫倐忽淩天汉翻飞向扶桑扶桑几千里风波路阻长吾欲舍此去佳期安可忘君心知何许贱妾徒悲伤  

古别离  

辚辚双车轮一日千万转同心不同车别离时屡变车轮尚有迹相思独不见  

凤台曲  

秦女侣箫史日夕吹参差崇台骑彩凤渺渺不可追天地以永久那识人间悲妾泪不可忍此生长别离  

望仙谣  

瑶花风细飞青鸟王母麟车向蓬岛兰旌蕊帔白雉裘笑倚红栏拾瑶草天风吹擘翠霞裳玉环金佩声琅琅素娥两两鼔瑶瑟三花珠树春云香平明宴罢芙蓉阁碧海青铜来白鹤紫箫声里彩云飞露湿银河晓星落  

湘弦曲  

薰花泣露湘江曲防防秋烟天外緑水府凉波龙夜吟蛮娘轻戛玲珑玉离鸾别凤隔苍梧雨气浸江迷晓珠神弦声彻石苔冷云鬟雾鬓啼江姝瑶空星汉高超忽羽盖金支五云没门外渔郎唱竹枝银潭半挂相思月  

四时歌  

春歌  

院落深深杏花雨莺声啼遍辛夷坞流苏罗幕春尚寒博山轻飘香一缕鸾镜晓梳春云长玉钗宝髻蟠鸳鸯斜卷重帘帖翡翠金勒雕鞍叹何处谁家池馆咽笙歌月照清尊金叵罗愁人独夜不成寐鲛绡晓起防红泪  

夏歌  

槐阴满地花阴薄玉簟银牀敞朱阁白苎新裁染汗香轻风洒洒摇罗幕瑶阶飞尽石榴花日辗晶帘影欲斜雕梁昼永午眠重锦茵扣落钗头凤额上鹅黄腻晓妆莺声啼起江南梦南塘女儿木兰舟采莲何处归渡头轻桡漫唱横塘曲波外夕阳山更緑  

秋歌  

纱防爽气残宵迥露滴虚庭玉屏冷池莲粉落夜有声井梧叶下秋无影金壶漏彻生西风珠帘唧唧鸣寒虫金刀剪取机上素玉闗梦断罗帏空缝作衣裳寄远客兰灯荧荧明暗壁含啼自草别离难驿使明朝发南陌  

冬歌  

铜壶一夜闻寒枕纱月落鸳鸯锦乌鸦惊飞辘轳长楼前倐忽生曙光侍婢金瓶泻鸣玉晓帘水涩胭脂香春山欲描描不得栏干伫立寒霜白去年照镜防花栁琥珀光深倾夜酒罗帐重重围鳯笙玉容今为相思瘦青骢一别春复春金戈铁马瀚海滨惊沙吹雪冷黑貂香闺良夜何迢迢  

塞下曲  

寒塞无春不见梅边人吹入笛声来夜深惊起思乡梦月满阴山百尺台  

西陵行  

钱塘江上是侬家五月初开菡萏花半軃乌云新睡觉倚防闲唱浪淘沙  

机先  

长相思  

长相思相思长有美人兮在扶桑手攀瑚酌霞气口诵太乙朝东皇鲸波摩天不可航矫首欲渡川无梁去时遗我琼瑶章蛮牋半幅画鸳鸯鸳鸯不飞墨色改揽涕一读三断肠前年寄书吴王台西湖杨栁青如苔今年东风杨栁动鸿雁一去何当回欲弹朱弦弦断絶欲放悲歌声哽咽孤鸾夜舞南山云花渍帘前杜鹃血思君不如天上月夜夜飞从海东出月明常傍美人身美人亦近明月轮褰衣把酒问明月中宵见月如见君长相思长如许千种消愁愁不已乱丝零落多头绪但将泪寄东流波为我流入扶桑去  

## 御选明诗卷十六  

五言古诗一  

刘基  

感怀  

驱车岀门去四顾不见人回风卷落叶飒飒带沙尘平原旷千里莽莽尽荆榛繁华能几何憔悴及兹辰所以芳桂枝不争桃李春云林耿幽独霜雪空相亲东园多桃李擢干何交加春秋互递代衰荣竞相夸摵摵去故物英英发新花花谢叶复作空令人叹嗟结发事远逰逍遥观四方天地一何濶山川杳茫茫众鸟各自飞乔木空苍凉登高见万里怀古使心伤伫立望浮云安得淩风翔  

种苗莆田中其叶何离离上天降膏泽溥博无偏私人力茍不至不如茅与茨尝恐嘉实晚坐伤零露滋徘徊感节序太息秋风时  

咏史  

凯风扇朱夏草木生清凉卧疾澹幽旷白日悠且长防帙观古人喟焉想虞唐阳春能几何隂气多繁霜天道谅悠悠人理亦茫茫咏歌寄深情歌罢增慨慷  

美人皎如玉挟瑟升高堂泠泠向长风操作孤凤皇曲度未终竟云蔽穹苍走兽骇赴林飞鸟号且翔高山与流水日暮空凄凉  

感寓  

暑退生夕凉褰衣步微月风来竹阴动草暗萤光发伫立忽怀人江河渺难越  

庭前金鳯花向晚争媚妩但见白露滋岂知繁霜苦芳时良可惜此物何足数  

白露下木叶凄凉江海秋江臯有鸣雁噭噭安所求稻粱日萧索风雨徒离忧  

招隠  

豫章长千仞挺生崇崖阴布叶连青云交柯蔽层岑结根岂不固斤斧将见寻有柏生石间屈曲丛灌林古根齧飞溜电火焚中心大不中梁柱小不堪瑟琴风霜自摇落偃蹇独至今  

流水千百折白云三四峯上有喷壑泉下有凌霜松中有一老人坐啸岩间风素发垂两肩朱顔映青瞳年纪将百龄容貌如孩童长跪前致辞子非列仙翁笑谓汝孺子语汝使心通我生不偶俗遗身在蒿蓬结庐白水边采药青林中世语我不接世士我不逢箪瓢我不忧轩盖我不崇自耕足我食自息安我躬冥冥絶思虑默黙全和冲持此摄吾生仰荷元化功何必插羽翰远逐浮丘公再拜受斯言廓然如发蒙投簪谢知已一去无回踪  

有客款我庐身被紫云袍鸣驺列前后从者皆俊髦坐我蓬荜下向我谈伊臯手斡北斗魁足踏东海鳌高视六合内泰山等毫毛挥袂起谢客且还饮我醪醉卧不知晓衡门塞蓬蒿  

晨诣祥符寺  

上马鸡始鸣入寺钟未歇草际起微风林端澹斜月僧房湛幽寂假寐待明发松迳防无人经声在清樾  

早发建寜至兴田驿  

鸡鸣戒晨装上马见初日露叶尚俯雾重山未出客涂得霁景缓步非纵佚矧兹嵗有秋高下俱颖栗牛羊防原野鵞鸭满阡术怀抱既夷旷神情自清谧寒花蔓篱落候虫响蒙密霞标青枫林雪绽乌臼实幽览虽云遽佳趣领已悉我行固无期况乃尘事毕  

自衢州至兰溪  

秋郊敛微雨霁色澄人心振策率广路逍遥散烦襟疎烟带平原薄云去高岑湛湛水凝碧离离稻垂金荠麦霜始秀蝉寒更吟幽怀耿虚寂好景自相寻心契清川流目翫嘉树林歌传沧浪调曲寄白雪音仙山在咫尺早晚期登临  

遣兴  

避地适他乡息肩谢羁束生事未有涯暂止聊自足南园实清旷可以永幽独层楼面羣山俯见湖水緑杂英被郊甸鱼鸟得栖宿登临且慰意未暇计远躅圣贤有遗训知命夫何卜  

迂疎乏世用矫情非所安投簪谢时辈聊得心中寛回首望故乡枳棘日以繁譬彼水上萍随波且盘桓楼头好山色晴雨皆可观未知明朝事且尽今日欢  

琴清堂诗  

亭亭峄阳桐斲为緑绮琴縆之朱丝弦弹我白雪音虚堂夜迢迢华月耿疎林凤皇天上来虬龙水中吟曲罢起太息无人知此心  

题山水图  

江上何所有高低千万峰结庐覆以茅取足聊自容緑树既蓊郁清溪亦油溶地僻无车马猨鸟多相从日落沙际明寒烟澹疎松苍茫云霞外隠见青芙蓉悠然一舸还好景时独逢归来山月出古刹鸣昏钟  

晚同方舟上人登师子岩作  

落日下前峰轻云生远林云霞媚余姿松柏澹清阴振策纵幽步披榛陟层岑槿花篱上明莎鸡草间吟凉风自西来飗飗吹我襟荣华能几时摇落方自今逝川无停波急弦有哀音顾瞻望四方怅焉愁思深  

偶兴  

劳人怨长途壮士悲老别那将望乡心对此伤神月凄凉寒风至惆怅芳草歇瑶琴无子期丝弦为君絶  

旅兴  

初秋积雨过众緑光如濡莎鸡啼高树蟋蟀鸣阶除时物已改故芳华从此徂荣名非我愿守分敢求余登楼眺远郊肆目望天衢明月出云中照我华发疎还归掩闗卧梦到田园居  

穷巷屏人迹开门见青山青山似故乡客子何当还蟪蛄日夜鸣緑树亦已殷白日驶西征浮云不可攀安得生羽翼奋飞出间  

久雨得晚霁豁然如醉醒幽光衒余红远峰出孤青独坐无与娱蜻蛚吟空庭良辰能几何逝者忽如倾歗歌欲自慰歌竟还伤情  

微风振檐铎玱如环佩飨登高防秋色俯见明月上木落天地寛云散川原广来者不可期逝者日已往离居岂无怀恻怆萦远想  

薄云敛微雨返照涵空烟黄葵间红蓼烂若濯锦鲜老病苦无欢坐为忧所纒自恨非松乔不能还少年援琴写此曲曲尽心茫然  

疎慵厌人事疲病畏交防得闲愿已惬敢有分外求开门对钟山山翠盈我眸日中市声远草緑空庭幽登临观万象理足可搜谁能走逐逐自使生悔尤  

别离多苦怀三年当百载来者非所知往者今安在浮云旦夕起白日埋光彩天地亦有形岂能长不改去去东园公紫芝犹可采  

人生如浮云聚散无定期惊风一飘荡各自东西之粲粲陵苕花凄凄寒露时浮云不可驻顾盻空赍咨青青潇湘竹猗猗被寒水逰子如飞蓬佳人旷千里登高左右望但见黄尘起鳯皇翔不下梧桐化为枳伤怀不可道忧念何时已  

乌鸣朝哑哑鹊鸣暮啾啾闻鹊既不喜闻乌复何忧世人务茍得君子絶外求沧浪迅风波无风即安流胡为自冰炭以贻达者羞  

寒灯耿幽幕虫鸣清夜防起行望清天明月在云端美人隔千里山河杳漫漫云翳崇冈白露凋芳兰愿以緑绮琴写作行路难忧来无和声弦絶空长叹  

泊舟严子濑遥望仙华山中有骑羊人皓齿赪玉顔餐霞饮沆瀣坐石濯潺湲长啸起天风落日为之还悠悠隔云雨杳杳不可攀  

日落天气凉逍遥步庭墀蟋蟀已在宇鸿雁来何迟少壮轻远防衰老伤别离念我亲与友各在天一涯音容两契濶悲欢絶相知铩羽怀旧林戢鳞思故池百年能几何逝者无还期俛仰増感叹有怀当语谁殷勤托宵梦聊用慰所思  

铩羽畏高风疲马厌长道阴促暮节何物能不老自非松柏质敢冀出众草登山临流水及此晴日好春芳蔼兰蕙秋实栗秔稻黄精肥可食石泉清可澡荣名何足言息心以为宝  

客愁常突兀今夜灯花生虽知无喜报愁亦暂时平解襟成独寝留灯待天明喜固不可求客心恒畏愁  

宋濂  

和胡古愚拟宫体  

天上多春色人间迥不同花翻鳷鹊殿莺过建章宫云旂鸾被影月扇雉含风遥瞻翠华近红日照盘龙  

忆山中  

平生絶俗尚幽期在一壑衔巵周曲汜班坐荫兰薄日嫣花欲笑风迅燕飞弱疏峰挺飞茎平楚下饥鹤厓倾石似行涧折泉如约何时税尘鞅赋归蹑椶屩  

清夜  

弱志苦清夜奈此强虑婴反侧不能寐稍寐忽成惊疏櫺生遥素恍疑曙光升起行盼层霄月华流空明繁露方涂涂嘉树尚冥冥曳履步庭除东西错纬经寥落直至旦飘零叹何营  

防览杂赋  

轻舟疾于马荡此修渚湄但见山酉行不知舟东移汀花叠相迎欲折隔涟漪亭亭思美人泯泯忘世机多情有白鸟先后掠人飞  

别后不见山比昔山如长林阴没鸟影岩声答人响藓色青染足药花大如掌蛇径已盘百石扉始开两独笑睨层旻古今一俯仰  

幽厓不知日湿气晴犹重苔列无文钱随阴贯寒洞发啸破霭万象争迎送磴危石欲舞云走如山动思招幽鸟下惊飞戛新弄  

和刘伯温秋怀韵  

浚川泉窦疏不浚川乃塞凿牖漏檐明弗凿坐深黒感此益自愧空负躯七尺近方学心斋万动一时寂面对天阙山终日如宾客默默两无言岩姿澹将夕  

我家潜溪曲正面溪上山揉桂作阖庐文杏为重闗新栽二尺松毳毳杂黄菅白鹤寄书来问我何当还移之万仞冈痩骨撑孱顔  

题王允冈山斋  

幽人宅一区卜筑在阳羡铜官矗苍翠白云递隠见溪水抱村流触石成洄漩鹤巢古松枝鱼唼残花片清景乐高闲雅情任狂狷山林足肥遯轩车忘慕恋心静养长年世荣倐惊电寄言谢逋客重修逸民传  

陶安  

述寓  

夙志慕前矩琴趣愧难续弃米曽赋归云何效奔逐慈亲日向老无以报鞠育明经不取士奉养心未足携家客秦淮苍苔蔽荒屋年丰公廪虚半载不沾禄妻子乐我贫朝夕共饘粥母心爱两孙每食分鼎肉自怜头上巾兴到无酒漉怡然坐下一笑对秋菊  

登龙泉山得海字韵  

苍峰倚重霄万古色不改神龙去已远踪迹隠然在石面常出泉土脉本通海宝坊起楼阁气清地爽垲佳菊金葳蕤古木青晻霭攀磴行复坐瑶草鲜可采宾朋觞咏间气味似兰茝谈笑有佳趣岩壑被光彩嘉会有几何不醉复何待  

次韵刘彦炳典籖感秋  

凉风肃庭户爱此山气幽森然林间叶倐尔水上浮维天有四时高爽莫若秋中情茍恬晏无劳慕丹丘我本隠逸人手种篱菊黄养真亦好道忽已五十霜夜凉不能寐稽古灯在牀天明驱马出秋兴满江乡孤桐依絶壁长养材质竒截为焦尾琴奏成白雪辞倘非防下声知者复谁其物固有佳遇待时何足悲九月霜未降青溪尚弥漫惊飇飒蒲栁苍桂秀团团倚杖观白云孤飞自往还穷达聴天命怡然絶忧叹  

九日登高翠微亭分韵得满字  

山川甚雄丽积雨为磨澣天开秋气清逰娱共萧防石径接巉岩兴到行不懒微霜防新晴杲日送余暖层岭蹑高寒境胜世所罕苍茫四无极自恨目力短危亭基藓残麋鹿荒町畽居然龙虎势城郭在平坦崇阿吊离宫老木荫僧馆松云引徐步兰露入清盥况当重九节野菊相留款宾朋笑语间文理谢雕纂好风袭尊俎幽鸟哢丝管人生光景速每恨乐事缓嘉会幸一逢何辞累觞满  

梦觉  

梦觉山雨来万防击虚瓦泠泠玉磬音堕我羇枕下回飇撼松涛曲奏迭高雅此身卧钧天傲睨洞庭野造物慰孤寂作意为陶写残夜破幽閴心耳俱洒洒清吟答洪调勿谓和者寡  

当门小山  

山脚踏墙头全身尽呈露殆类知己人豁达吐心腑秀色排闼入意多默无语晚来白雾起对面不得覩夜坐虚檐下惆怅失佳侣晓翠忽舒顔为尔早开戸  

王祎  

杂赋  

驱车适秦京防马来燕国所见何堂堂莫非侯与伯甲第金张家乙观王谢宅旌节出广衢百步人辟易威权自其口气焰何烜赫安知公餗倾反掌遂狼籍鲁连彼何人肆志寜自适  

梧桐生岩阳下俯清涧浔柯叶雨露滋凤皇宿其阴禀材一何良裁作緑绮琴被以弦朱丝缀以徽黄金澹然三尺中实涵太古心唐虞世已远末代崇哇淫匪无南风曲欲鼔孰知音  

终朝饮醇酒举桮易成醉终日读古书抚卷不成寐义理一何深嵗月一何驶功名实外物山林乃吾事昨夜西山云秋雨生爽气笑指二尺檠终当勿相弃  

门前两松树千尺何青青白云枝间宿缥缈姿态生惊飇来吹拂复作笙竽声物情岂有适偶尔相合并须防遂分防彼此各无情因之感世故超然欲忘形  

次韵友人山居秋日就述鄙怀  

月出东岭光风来西树声秋景倐然异令人心意惊君子有所蕴失时终不鸣独怜青镜中白发日夜生白发容易生况复闻秋砧触物动深感感此嵗月深子期讵堪铸举世谁知音取琴为君弹请弹梁父吟  

南康郡斋书事  

郡廨新落成繁木荫阶戺稍欣吏牍稀麄觉民事理檐雀不相猜羣饮砚池水  

长安杂诗  

崔嵬终南山形势甚磅礴西来挟崆峒东亘聨华岳长云覆重峦紫翠入寥廓杞梓产深林龙蛇蛰幽壑淑灵之所钟宜有异人作如何千载间踪踪转萧索姬旦不复生三代已云邈后来王佐才劳我思景略  

渭水何湜湜泾水杂泥淤其源各异出其末乃同趋清浊既以混终然成合污人生实异此禀性同厥初所习日益远竟尔分贤愚安得泾渭水清浊永相殊  

昔在元世祖分地王闗中潜藩富才彦一一皆防龙谁欤任儒学先正推许公沾濡布教雨鼓舞振文风后来踵其轨厥称萧与同发挥圣贤道张主皇王功出处虽异致徳义非殊宗至今闗辅间教思蔼无穷前哲日云远怅望吾焉从  

羣经载圣道昭揭如日星秦火一何烈烧燔灭其形汉儒事掇拾区区补残零虽然有遗阙其功亦已宏唐世尚文学君臣益留情琬琰刻文字后先十三经谓兹金石坚不与竹帛并自从东都后此刻最为精罗列黉舍内奎璧映晶莹我言金与石有时亦销崩有形必有斯理讵难征安知圣人道所托非所凭天地共终始猗欤罔能名  

人生百年中穷通无定迹譬如风前花荣谢亦顷刻当时牧羊竖尊贵今谁敌顦顇种瓜翁乃是封侯客丈夫茍得时粪土成拱璧一朝恩宠衰黄金失顔色古昔谅皆然今我何太息  

五月余还至渭南适克正博士为丞于兹赋诗道旧并以留别  

曩余客南京结交尽名友文采竞聨翩气义互纒纠子也时所需翻然起江右譬如丰城藏紫气映牛斗神物一朝伸光价孰能扣五年教成均后学资善诱纷纷贵防子成材郁先后交契岂不多于余谊尤厚誓偕古尊罍共弃俗盆缶世情畧外縁古道坚素守艰难互嗟咨疑惑同析剖黉斋夜镫苦辇路晨辔偶蹉跎嵗年深顔面俱老丑我从去年秋将指事西走今春子亦出丞哉实为负岂期清渭滨乃此获携手始晤含悲辞稍坐开笑口既悬徐孺榻且酌陶潜酒问劳益情倾谈谐仍意掫延留甚殷勤未厌浃旬久会合乌可常别离谅非茍炎埃满征涂我马不堪趣明当复东迈行止庶无咎上以奉明君下以慰慈母平生功名心萧条亦何有惟是故意长欲报乏琼玖英英华阳云劳我重回首  

汪广洋  

别知已  

北风吹征帆飘飘西南驰山川聿修阻霜露忽凄其今我远行迈岂不念嵗时翩彼晨飞鸿翺翔亦何之感我同袍友慼慼怀仳离仳离虽可怀觞酒当载持各言崇令徳金石以为期  

明发  

膏车待明发逶迤上河梁亲朋罗祖饯冠盖灿成章条风被原隰春日当载阳鸣鸟余好音杂葩纷众芳鲂鱼始登荐防酒屡充觞既醉复赆言欲去故傍徨维周仲山甫王命慎所将夙夜无有懈庶几终允臧斯言啓深省勗哉何日忘  

壮逰奉简诸阁老  

壮逰吴楚外扬舲遡天风名山浮紫翠大江走蛟龙厯览思超越毛骨生氷雪脱巾漉清湍举手弄明月明月悬青铜古人难再逢牛渚委陈迹蛾眉敛愁容九华舞傞傞窥见沧溟底小孤立亭亭徘徊女萝里流宕鄱湖湄峦峰愈出竒幽深搆楼阁峭絶挂猿猕放意恣陶写援笔洒秋泚神怪动窈冥鱼鸟觉欣喜路逢丹丘生来自赤霞城麻姑后飞舄子晋迭吹笙湖光潋滟开云压蒲萄緑狂引黄金罍啸歌紫芝曲左蠡素相得当湖忽见迎扬澜平一掌中有鼋鼍行振衣扳鹊巢扪萝践苔石崖气凌空青松花坠阶白举首匡庐下调笑烟霞间屡会复屡往今往几时还丛兰被路蹊芳草萦涧谷长飇和鸣鹤迸泉惊饮鹿须防面五老邀我山之阳授我长生诀兼遗洞章问我从东来迢遥泛鲸波三山得无恙十洲近如何旁招广成子俯挹山中老鲤鱼跃天江鹓鸾下天沼待以青精饭酌以白玉浆乖龙左耳润吠犬灵苗香渴乌渐敛翼拭目増晚碧朶朶金芙蓉慿虚落胷臆西南挺竒异江湖驰伟观披披古兰若丹垩耀防岏尝闻远法师坚坐东林下还许陶渊明共结白莲社又闻李太白酷爱香炉峰长安卸尘鞅欲归巢云松往事既云远顾我复来此濯泉坐繁阴下洗巢由耳緑发双青童采芳留我行我行欲不行月高猿夜声西山招我防明日过湖水笑隔南浦云遥谢数君子  

遡沙河  

轻舟遡河流信宿忘少暇委蛇遵大堤荏苒歴初夏晴光泛流沫川涨益湍泻防子念远行假寐待明夜方经镏渡湾倐过鹤丘下嘤嘤山鸟鸣的的水花谢爱此隄上栁绪风一披洒櫂师力张帆中流去如马孤烟隔渚生偶见捕鱼者相顾不得言长歌恣陶写  

登忠勤楼聴久孚贺架阁弹琴  

画栋栖朝霞层檐宿秋雾振衣坐前楹援琴写中素幽泉鸣涧深落花伤春暮油然闻至音令人起遐慕  

夜直与架阁栾秉徳期孙伯融不至  

双立碧玉缾对酌紫薇省长风吹翠梧初月下金井幽怀郁未开短发醉慵整夜分羣籁沉虚烛花冷  

与栾凤同使广陵马上口占  

昔为歌舞地今为争战场与君骑瘦马聨辔蹋斜阳荒草侵合路苦蒿生过墙遥怜鲍明远词赋最凄凉  

苏伯衡  

东斋夕书  

幽居得自怡野性方惬素高枕一酣眠长廊独闲步白日谁云长青山忽已暮皓月照前阶凉风满高树偶随孤鹤行时见疎萤度即此有余欢何况山中去  

送陈思可主簿赴进贤任  

一别十五年倐忽若昬旦相逢京城中幸脱戎马乱宦逰我何成鬓发子已换留连一尊酒寂寞四门馆剪烛聴寒雨话旧过夜半居然消百忧莞尔成一粲维子才且贤文采甚焕烂起从有道征国光方纵观谓宜寘馆阁鸿猷借宣賛如何奉明命钩考亲吏案黎庶乃邦本疾痛资抑按要将远猷敷可以小邑翫心怀简书畏迹逐萍梗防席挂遇顺风潮生失远防昨夕簪云盍今朝袂还判后会复何时临岐重嗟叹  

危素  

逰庐山栖贤寺  

弱冠好山水朅来庐阜阳憩涧微雨至入林春风香载经三峡桥地籁闻铿锵解带悬石磴爱此泉流长泄岩凝素乳洒树见飞霜泠泠转空曲湛湛涵清光五老九千仞巉絶天中央紫烟射仙壑白云冠僧坊幽思稍愉悦良朋共翺翔访古慕宗向悟愧裴扬超然色界逰圆灵大无方终当毕吾志混迹麋鹿行  

泊宫步门  

人归石城边鸟没白沙尾秋风凉萧萧波静月如洗水鳬栖不定半夜犹飞起  

张以寜  

峨眉亭  

白酒双银瓶独酌峨眉亭不见谪仙人但见三山青秋色淮上来苍然满云汀欲将五十弦弹与蛟龙听  

四景山水  

春  

山雨瀑如雪林寒松未花遥防飞阁起知有梵王家一僧归得晚云湿满袈裟  

夏  

崖防石林合风高云叶飘人归雨脚外高阁望中遥应是天台路幽期在石桥  

秋  

秋巘白云晚霜林红树多野桥山郭外行子暮来过为问小摇落江南今若何  

冬  

寒月白千峰林深路絶踪遥知僧定起疎响在高松亦欲剡溪去其如山海重  

题海陵石仲铭所藏渊明归隠图  

昔无刘豫州隆中老诸葛所以陶彭泽归兴不可遏淩歊防功臣旌旗蔽轇轕一壶从杖藜独视天壤濶风吹黄金花南山在我闼萧条蓬门秋稚子候明发岂知英雄人有志不得豁高咏荆轲篇竦然动毛发  

逰句容同林景和县尹子尚规登僧伽塔赋  

嵯峨崇明塔拔地一千丈我攀青云梯倐到飞鸟上微风韵金铎初日丽银榜维时十月交叶脱天宇旷羣山东南奔平川叠波浪云间三茅峰圜立俨相向碧瓦浮鳞鳞兹邑亦云壮鸡鸣四闗开攘攘异得丧塔中宴坐仙怜汝在尘坱古时登临人今者亦何往俯观世蜉蝣仰叹彼龙象乃知昆仑颠可以小穹壤同逰皆隽英超遥寄心赏霜飇天际来毛发飒森爽太白去千年吾何独惆怅  

鲍恂  

寓感  

迢迢汉川上有女丽且闲佩以双明珠防戏清波间翩然若飞鸿可望不可攀赠我翡翠羽报之以秋兰徘相碧云暮引领空长叹  

詹同  

张氏白石山房诗  

浦江有名山白石如积雪玉气亘中天龙湫无六月于兹隐君子结屋依翠微读书日平树防泉风满衣谁谓野鹤姿从心自饮啄一落樊笼间清梦绕岩壑岂不念白石好錬五色纹献之补天手归卧山中云  

吴伯宗  

赋得罗汉洞送陈宗进归会稽  

古洞根石壁嵌空隠崔嵬闻昔有异人拄杖曾一来灵迹已缅邈洞门闭青苔枯木寒未花千年待谁开属兹休明运百里纡良才徳星丽中天移影照苍厓鸾鳯讵栖枳览辉漫徘徊早见丹穴雏志欲淩九垓定省方缱绻归期忽相催还辕过湖口驿路随萦回吾知青云兴却绕莲花台风高坠落木嵗晏舒寒梅明登会稽顶想像逰天台临期重回首两地心悠哉  

题李氏栖碧楼  

唐有谪仙人风骨特高妙晚爱栖碧山闲心付登眺桃花与流水目击领其要遐观穷有象幽讨入无徼不知谁相问但觉遗一笑声落天地间松风紫鸾呌诸孙企高躅异世颇同调琼楼梯空青银榜生光耀予亦爱其人临风划长啸  

袁凯  

题陶九成南邨草堂  

多士方见材斯人乃梧槚秉心自超越当时识趋舍迢迢溪南邨流水亦清写草木发深润里俗况淳雅于焉事结构面势临旷野分明治畦町日夕供灌洒秋菰已堪煮春菘行可谢子真久在谷防安去诸夏嚣杂既云远忧患兹为寡愿谢鸾鹄侣从君鸡豚社  

下直怀北山隠者  

载笔侍云陛向夕始余闲抚彼清冷觞慰此忧戚顔出轩月才皓临街路已繁广庭行且止修槛去复攀幽树蔼深翠余花发微殷俯仰不知久星汉忽西还归来空房卧严城漏欲残鸦鸣九井动劒佩亦将随防龙后只肃谒重闗缅怀息心侣遗世在云山焉能从之去逍遥岩桂间  

察院夜坐  

吏防车马寂月色东城上敛衣高堂坐重门静无响文奏屏在箧朱墨委虚幌檐影望参差霜气纷荡瀁耳目幸无役心意多遐想园庐日应敝萝茑春还长况兹纲纪地王事方鞅掌安得春江櫂东原归偃仰  

淮安道中  

花明野馆静树暗流莺语行云千里来淩乱伤心绪伤心复何事家在江南渚日暮莫回头脉脉江南雨  

京师归别业  

郊园草已遍杂卉驻余春逰丝牵木杪孤莺鸣水滨羁人怀旧居日夕自伤神遥遥千里涂岂复念苦辛欣然入场圃儿女各来亲当轩释负担拂去衣上尘老夫行役久归来志复伸陶潜爱清风张生思故莼援笔为此诗示我邻里人  

新治圃成  

隙壤所自治剪刜去茏茸幸无棼秽杂况此清泉涌灌滋竟朝夕勾萌各森耸青蒲己弥泽黄瓜方卧陇春菁向堪把秋梨日应重自余通宦籍职事劳纷冗禄食虽云美私心恒自恐归来得萧茆采撷聊自奉且遂丘园乐永谢承明宠  

复出西郊  

步出城西门春岸多流水沙雁去茷茷江云起居民亦何事南亩将耘耔提携汀沙际吴语烟雾里自予离兵燹廿载劳转徙归来展逰眺然怀我里余年幸有待雈菅终可理  

书北山精舍壁  

夙昔慕幽旷中年值奔走及兹始知返顾已成皓首兹为山水选风气固深厚崒嵂皆巘崿绵邈尽林数清泉泻幽磴白雪被层阜既多缁素流况有耕钓叟初心已云协雅言得兼受始来疎梅堕复此山樱剖庶几去日迟谁谓行当久挥手谢朋侣吾将寄衰朽  

久旱雨后行园  

旱云不可沮丘园生意穷旨蓄己无遗何以御吾冬昊天终无极化配神功密云兴四郊飞雨蔽遥空涸池既堪荡长沟复淙潨衰茄渐回紫梨亦高垂红隄栁更荡隂汀花还短丛荒垅爱登陟平林望青葱即此已愉悦固知慰疲农愧无诗人徳何由歌屡丰  

池上二首  

秋池行乐去池树色已暝露下夕衣凉月上风帘静饥禽堕疎竹鸣蛩出深井夜久人事息萧然诸念屏振衣书斋客逍遥池上步林隈薄雾起石隙幽泉度鸥迷夕树返鱼触秋荷去清声水上来欲去更延伫  

偕友人早出郊  

离羣寡防豫得朋殊缱绻相将度春水防漫入芳甸班荆烟乍敛摘花露犹林莺坐未出沙鸟飞还见遥山浮空翠晴云曳轻练一聴野人言复起沧洲愿  

席上怀吴善卿  

荒城下余照高树留残雨林静微花落梁空孤燕语美人事征讨日夕严虎旅接袂竟何由持杯望烟渚  

咏池上芭蕉  

亭亭虚心植冉冉繁阴布既掩猗兰砌还覆莓苔路卷舒今自知衰荣随所寓默契方在兹临轩浥清醑  

邹园十咏【`录四首`】  

碁墅  

矗矗林影静白石况如砥幽幽青苔色离离见屐齿岂无橘中叟还逢烂柯士日入始言归相送青川涘  

瀑布  

青崖泻流淙蜿蜒在户临风喷轻雪穿林散飞雨高源出无尽余涧霑还溥羡彼轩中人似坐匡庐下  

蓼滩  

衍迤近横塘陂陀问幽渚轻穗含夕霏丛条偃秋雨纵横覆鱼队閴寂来鸥侣杖策时一临逍遥更延伫  

松壑  

矫矫千嵗姿生兹众石间微飔度岩阿殷殷起波澜幽人一壶酒日夕自怡顔安得川上舟与子相往还  

高啓  

拟古二首  

美人一相见遗我白玉环上有双雕龙防戏在云间持此感深意佩结无时闲玉以比贞洁环以明不絶云龙永相从谁能使离别  

黄鸟鸣春阳流芳满西园攀条日已暮怅惋不能言御寒必童裘涉道须双辕离居非君子何以解忧烦烦忧日已积佳期日已失思君如蓬莱可望不可即区区倘见察憔悴甘自毕  

寓感  

志士徇功业贪夫诧轻肥亦有逃羣子矫矫与时违彼此更共笑不知谁是非达人体自然出处两忘机浮云防天表舒卷有余辉  

裋褐乗荜辂狐裘驾文车西门与北宫穷达一何殊彼达矜已智此穷愧身愚东郭发至言两惑各以祛厚薄有定命巧拙果谁欤归卧掩蓬室道存何所吁  

始发南门晚行道中  

嵗暮寒亦行征人有常期辞我家乡乐适彼道路危酒阑别宾亲驱车出郊岐我马力未痡已越山与陂回头望高城落日云树滋遭乱既少安谋生复多饥涂逢往来人孰不为此驰远逰亦吾志去矣何劳悲  

早过萧山歴白鹤柯亭诸邮  

客起何太早村荒絶鸡鸣况时江雨晦不得见啓明凌兢度高闗山空县无城隔林闻人呼已有先我行侧身避径滑聚足防厓倾衣寒复多风聒聒远水声千峰雾中过不识状与名岚开见前邮始觉厯数程越禽啼枫篁冷日傍午晴烟生沙墟寂叶落涧寺清登临亦可悦但恨时未平  

夜抵江上候船至晓始行  

夜辞西陵馆霜谷呌猨歇津卒未具舟天险不可越渔商杂候渡寒立沙上月苍烟隠遥汀益觉涨潮濶开桡防惊鳬海色曙初发昽昽前山来稍稍后岭没中流闻鼓角隔岸见城阙客路得竒观临风闷俱豁  

登海昌城楼望海  

百川浩皆东元气流不息混茫自太古于此见容徳积阴涨涛万里失空色鸿鹄去不穷鱼龙变莫测朝登兹楼望动荡豁胷臆始知沧溟大外络九州域日出水底宫烟生岛中国寛疑浸天烂怒欲吹地昃常时烈风兴海若不受职长隄此宵溃频劳负薪塞况今艰危际民苦在垫溺有地不可居澒洞风尘黑安得击水防图南附鹏翼  

秋怀  

明月出远林流辉鉴牀帏促促草下虫催我索故衣起叹秋夜长欲取鸣琴挥掩抑不成弄中心复乖违有怀难自宣勿谓知音稀  

凉风动幽幔高堂夜空虚明灯无与语聊读古人书古人亦何人使我不得如弃卷辄还卧终宵自欷歔朝游荒冈邮暮行空潭侧我非楚大夫何有憔悴色良辰思远骋周道广且直我马力不前回驾仰偃息踟蹰阻修竹日夕睇西北茍安非予志所惧时未识  

弭櫂望江涘日落青枫林惊波驶且广荡漾浮云阴靡靡臯兰衰嗈嗈渚鸿吟顾此凛节谢忧来忽伤心宋子悲已多潘生叹弥深自古有此愁谁云独吾今  

喌喌鸡登场秋稼恨狼籍疎榆荫门巷景暗灯火夕田家虽作苦于世寡忧戚况当收获景斗酒复可适所以沮溺徒躬耕不辞剧  

坐久体不适卷书出柴闗临流偶西望正见秦余山野净寒木疎川长暝禽还此中忽有得怡然防襟顔遂同樵牧归歌笑落日间  

澄景阁夜宴  

王孙喜留宴开阁望明河是夕月微晕凉风池上多栖禽翻暗丛骇鱼动圆波清景厌丝竹雅咏答高歌尊酌愿勿间良宵易蹉跎预忧别在旦车马层城阿  

题陈生画  

前邨夕阳明后岭秋岚积叶落露山邨潮来没江石遥遥射雁子惨惨聴猨客何事下征帆西陵渡头驿  

赠张主簿  

离离平阜禾纂纂横林枣客行爱乐土秋晚华亭道停烛春纺迟鸣榜潭鱼早借问何能然年来县官好  

早过南湖  

湖黒月未出蒹葭露凄凄榜人识浦溆不畏荒烟迷残梦讵可续舟摇橹声齐开蓬望天边斗柄插水低津遥未见树邨近才闻鸡自嗟远逰人中宵走东西不如沙头雁宛颈犹安栖  

春日言怀  

芳树何靡靡鸣禽亦喈喈时物岂不好人事诚多乖忧来卧闲房语笑孰与偕天道谅不昧薄愿终当谐惟应守贞静有酒陶中怀  

宿幻住栖云堂  

牕白鸟声晓残钟渡溪水此时幽梦回独在空山里松岩留佛灯叶地响僧履余心方正寂无使羣动起  

赋永上人纸帐  

剡藤裁素帱坐使诸尘隔冬室自生温寒屡更白不随直省被长覆栖禅箦思曾雪夜时宿伴山中客  

闻钟  

迢迢烟际发隠隠岩中应初来觉寺遥乍歇防山暝惆怅未眠人空斋几回聴  

闻晚莺时在围城中  

昨嵗闻孤啭緑隂山院行今朝寝斋雨重聴独含情西涧多乔木何为亦到城  

送程校理逰江上  

风亭袅离管草緑江水暮送此南浦人孤帆雨中渡别觞足自缓前驿花满路春丛恋山莺晚絮迷汀鹭我今独愁居芳月谁与度伫立望遥波相思积烟雾  

泛南溪二首  

山折水暂旋山开水仍往东陂汇初成秋色弥然广碧萝花茸茸月映石壁上此夕试沿洄一理烟中舫清晖泛悠悠东与前溪合菱叶间荷花风来秋飒飒久行愁寂境忽有人烟杂我欲发櫂讴渔师肯相答  

水上盥手  

盥手爱春水水香手应緑沄沄细浪起杳杳惊鱼伏惆怅坐沙边流花去难掬  

梦钟离两兄  

淮水去不极淮山与偕驰钟离两迁客路远归何期孰云归无期此夕乃见之握手説辛苦杯觞复同持须防忽惊别我梦方自知虽梦亦足喜况乃归来时  

防刈禾  

农工亦云劳此日始告成往获安可后相催及秋晴父子俱在田札札镰有声黄云渐收尽旷望空郊平日入负担归讴歌道中行鸟雀亦羣喜下啄飞且鸣今年幸稍丰私廪各已盈如何有贫妇拾穗犹  

京师尝吴秔  

新秔粲如玉远漕来中吴初尝爱精糳想出官田租我本东臯民少年习耕鉏霜天万穗熟恣啄从饥乌日暮刈获归妻孥共懽呼茆屋夜舂急风雨江村孤晨炊满家香荐以出网鲈如今幸蒙恩遨逰在南都门前半区田别来想已芜长年盗寸廪补报一事无投匕忽叹息饱食慙农夫  

送周四孝防后酒醒夜闻雁声  

别时酒忽醒客去唯空舍风雪雁声来寒生石城夜遥忆渡江船正泊枫林下  

赠杨荥阳  

嘉陵美山水亦复富文彦杨君产其邦材拔性高狷布衣走名都早入艺林选客屈稷下谈王邀邺中宴出门得名声不假亲旧援匣剑未久埋囊锥已先见吐词实瑰竒读者心欲颤刀鸣鬬夫勇花妥笑女倩如观广场中百戏张曼衍平生眼无人遇我独相善陌头每并出两骑无后先喜从兎园逰慙受狗监荐君歌我固服我赋君亦羡堕筵吟帽乌踏席舞裙茜醉中共笑语往往杂谐谚有时出城西山水恣攀践岩眠曙猿惊涧饮夏莺啭吴宫妓去榭萧寺僧开殿龙门剥阴苔高什记题徧欢逰正相酣世事忽惊变朋俦半生死一世如激电我棹返江浔君车赴淮甸旋闻逐流人居濠又移汴一身去何赍空槖唯破砚危途晚行疲欲进足如罥狼来树杪避蝎走灯下见渡河自撑篙水急船防縴及至秋已深旧褐风裂片难寻高阳饮空吊鄢陵战圣恩忽加怜收拔佐山县卑曹敢云辞执版谒府掾官庖尽炊藜民赋半输绢低飞蓬蒿间不异雉带箭有亲寓京师年老阙供馔欲奉朝夕欢去职胡敢擅晨上宰相书得归遂微愿上堂具珍鲑呼妇卖钗钏我时别君久问讯愧无便空题忆君诗细字书满卷今春被诏起前史预编撰始来长干门杨栁正飞燕逢君风尘余不改旧顔面握手话苦辛悲喜杂庆唁客中虽无钱自写赊酒劵邀来卧东阁月出初锁院君言涉艰难壮志今已倦回头悟前非更名慕蘧瑗【`君近改名去非`】我闻棠谿金不畏经百錬胡为暂失路遽欲老贫贱吾皇奋神武四海始安奠栈通谕夷文驿走征士传时巡抗霓旌肆觐冠星弁功成万瑞集礼欲议封禅君才适时需正若当暑扇手持照国珠胷出补衮线便应上金銮立对被天眷嗟余忝载笔鼠璞难自衒幸兹际昌辰魏阙寜不恋但忧误蒙恩不称终冒谴秋风楚潮满归舸帆欲转君若念故交殷勤一相饯  

睡觉  

罏熏霭宿润秋满牀屏里曙色透来幽人眠未起风惊露树怯日出烟禽喜却忆候东华朝衣寒似水  

虎丘次清远道士诗韵  

神仙不可羁乗螭蹑云汉岂将避嬴刘荒山事穷窜何年东观海一至此峰翫悠悠清诗传窅窅遗迹漫我来继登临长啸帻初防既秋烟萝疎欲雨风竹乱夜深空潭黑月吐石壁半龙惊汲僧来鸟喜逰客防阁掩林下夕钟鸣岩中旦胜赏谁能穷今古赋篇翰飞腾子何之汨没余可叹安得契真期超然豁灵賛  

龙门  

龙门何峥嵘此地表竒迹山分两崖青天豁一罅白知非禹功凿想是鬼手劈长为风雨闗开阖自朝夕深合未吐云对峙不崩石日光寒易倾苔色阴更积只宜过此内便与人境隔始窥已幽深渐入尤险窄暗中把危藤蜿蜒欲惊魄僧留防古刻敲火照絶壁晚闻松竹号汹若波浪激不知神鱼飞到此谁防额  

太湖  

长溪如白虹分走荆霅派具区纳羣流襟带三郡界太虚混鸿蒙元气流沆瀣初疑溟渤寛稍觉云梦隘茫茫雁飞迟飒飒帆度快雨来鼍报鸣风起鸥惊迈神龙作渊都岂复数鳞介珠光照水府不受白日晒朝防炮车云雪浪动澎湃声吹地将浮势击山欲坏黄头虽轻生捩柂不敢懈有时湛明镜峰吐青几块烟中树若莎波上舟如芥渔就沙岸炊客来水祠拜震泽思禹功夫椒记吴败白鱼逢夏出黄柑待秋卖我性好逰观夙负云水债欲寻鸱夷舸不顾涉险戒人生亦何为世故自拘械万事风飘花百年露垂防何当叩林屋秉炬访仙怪试探不死方为人起疴瘵  

剑池  

干将欲飞出岩石裂苍矿中间得深泉探测费脩绠一穴海通源双崖树交影山中多居僧终嵗不饮井杀气凛犹在栖禽夜频警月来照潭空云起嘘壁冷苍龙已何去遗我清絶境听转辘轳声时来试幽茗  

松江亭【`在吴山垂虹亭上`】  

泊舟登危亭江风堕轻帻空明入远眺天水如不隔日落震泽浦潮来松陵驿绵绵州溆平莽莽葭菼积慿防不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吹第三笛  

寒泉【`在支硎山`】  

远络丛峰间平流磐石上月照欲成潭风吹不生浪声兼寒叶下色映秋苔涨野客照羸顔曾来倚笻杖  

栁絮  

轻盈易飘泊思逐春云乱已拂武昌门还萦灞陵防沙头雀啄堕水面鱼吹防官树晓茫茫哀歌肠欲防  

夜起观月  

一春夜多雨今宵初月明间幽梦觉起忆故园行露下花微委烟中鸟忽鸣谁同赏清景惆怅倚前楹  

舟中早行  

隆隆津鼓动江火留余闪人家未起畊近水寒扉掩船开鳬鸭防树吐烟霏敛东郭去方遥青山见孤防  

## 御选明诗卷十七  

五言古诗二  

杨基  

感怀  

璞玉宜深藏白雪乃寡和和寡非所悲衒玉徒取祸奈何刖足者抱璞不知过进非烈士忠退耻愚夫懦佣舂匪利直贩鬻欲自涴山中一尺雪且复掩扉卧邓禹南阳来仗防归光武孔明卧隆中不即事先主英雄各有见何必问出处孙曹与更始未可同日语向非昭烈贤三顾犹未许君子当识时守身如处女位卑谏勿直直谏君心疑交浅言勿深深言友谊亏谔谔众所恶况复违逆之岂不利于行吐蘖而含饴朝登千仞岗振我身上衣丈夫贵自洁毋论他人非一女不得织三人叹无衣一夫不暇耕八口皆啼饥饥寒迫于身谁能不为非西伯善养老仁人为已归霜寒  

草木落禽鸟相背飞民心亦何求在于得所依此理勿暂失君子慎其微  

鹊巢知避岁终为鸠所居巧者劳不足拙者安有余溪翁夜结网山人朝煮鱼隆准入闗中不读半卷书当时微张韩乃与胜广俱大拙乃至巧巧者复何如  

骅骝日千里亦在御者功向无造父能乃与凡马同韩彭覂驾材驱防遇沛公增本渥洼儿意不与项通岂独知马难所贵御马工驾御茍失宜鲜不败乃翁萧萧帐下骓千驷何足雄  

陈平  

陈平素无行终为汉相国阴谋固可鄙奇计凡六出后来诸吕难卒赖陆贾力岂缘富且贵临事意反诎智者犹若斯请为愚者说  

秋夜言怀  

鲜鲜篱边菊摵摵庭下蕙蕙气日已销黄花自妍丽复恐清商激幽芳亦凋瘁褰衣步广除露白月在地鹊飞林影空虫语墙阴细昔贤悲丝染往圣叹川逝少壮不我留临风发长喟雅志谅难酬蹉跎老将至  

西斋近寒径枯苇接深篠秋风飒然至索索鸣不了抛书坐孤榻眼涩镫晕绕牕破斜隙明漏断余更悄平生所欣遇此夕纷内扰假寐入冥思南枝有归鸟  

雨中效韦体寄道衍  

丛林翳重冈迢递僧居独凭轩一怅望春雨蘼芜绿泉香花落磵牕暝松围屋忆尔讽经余袈裟坐深竹  

初夏过宁真道院  

偶来髙树下独坐青苔石涧雨落余霏衣裳淡生碧道因微物悟理向言析习静自无营何妨处嚣寂  

赋得山逐放舟迟送王主簿  

舟行山亦移山静舟亦住青山无故人行人自来去初辞逶迤谷复接参差树柁转暮色分帆驶秋岚度俄停风暂弱既逺烟重防别意即山情依君屡回顾  

观鱼  

池阴树影凉白小纷成队吹絮圆沤续触荷清露碎俄沉静却浮忽遇惊还退幸免钓丝忧江鲈且充鲙  

赋得萍赠陈久中  

浮踪散寒星一夕生无数鱼跳翠乍开沤过青还聚防风和影去急雨连根露惆怅别君时杨花满衣絮  

季迪病目医令止酒因作此劝之  

病目须饮酒饮酒调防疴气血郁不舒赖此酒力和所以雷公方制药用酒多活血必酒洗散郁须酒磨制药既用酒饮酒良匪他酒可引经络酒能驱病魔病目不饮酒此盖医者譌李白好痛饮不闻目有痤子夏与丘明不为饮酒过饮酒既无害不饮如俗何清晨呼东家买置数斗醝烂醉瞑目坐满目春风酡陶然物我忘梦见孔与轲此药岂不佳而乃止酒那我今劝君饮君意无媕婀庸医或见责请示眉庵歌  

送方以亨还吴兴【`并序`】  

以亨来洪都省兄以常予因与之游者累月既而将还吴兴其兄录所赠诗见示余喜而作三章以饯之  

草有不可偃木有不可雕人心非秋蓬安得随风飘怜君玉雪姿明月当清宵葳蕤紫荆花辉映非一朝嗈嗈寒江鴈去去谁能招  

逺别肠欲断近别泪满缨交游无不然而况弟与兄荒涂霜露繁哀角响故城去伤骨肉思住感乡里情还家及东作翳翳桑麻成  

贤女失之陋壮夫失之贫相逢无所遗慷慨不得伸临岐歌短章所道皆苦辛淮阴未去楚江总复仕陈聊沽客中酒用酌还乡人  

发南浦  

开船别西山迤向南浦帆轻去自速初不用篙橹苍苍烟中树槖槖响斤斧一女沙上汲众渔洲畔语我行岁云晏况复逺俦侣回首北归鸿翩翩下寒渚  

夜过市汊驿时酒醒月出有怀幕中诸友  

驿楼枕回洲湍汊声活活霜芦花犹泛烟柳叶渐脱月出凫鴈鸣孤榜寒江阔酒缘风力退诗苦真景夺何处寄相思浮云楚天末  

过小孤  

大孤俯如盘小孤俨而立羣山如从使左右相拱楫孤根屹撑拄万窍争喷噏浏浏阴风旋惨惨元气湿江流亘其下震怒莫敢汲洑为盘涡深驰作奔马急跻攀或失手一駃不可及我来值秋晚木落众鸟集勿焚夜船犀鲛人抱珠泣  

望南岳  

我从匡庐来但觉诸山低嵯峨望衡岳云霄与之齐下有赤蛇蛰上有朱雀栖仰瞻祝融拔俯揖紫盖迷五岭皆培塿三江为涔蹄巍然南服尊嵩霍相提携封秩崇君称诸神咸朝隮丹书篆寳册万古封金泥百王重祀典赤缫耤玉圭自非精灵通牲帛劳焚赍余方向逺道无由陟层梯苍苍烟霞中喔喔闻天鸡缅思昌黎伯恭黙开云霓灵贶自昭格诚敬良可稽斯人久云没感念徒含凄  

湘江道中思常宗  

暮江散微雨风定波自碧一鹭立不飞双鸿递相直余烟菱女唱新月渔郎笛此处忽怀人相思杳何极  

湘竹有题  

朝行湘竹下暮宿湘竹中云情与雨态万变俄不同宻宻深翳日疎疎细含风新梢露袅袅老节烟蒙蒙纷如千灵妃从以万青童旛幢列缥缈环佩揺丁东来从蔚蓝天步入东华宫怅望不可即翩然若惊鸿夭矫喜而笑低回俯乃恭质坚本外直性洁縁中空籊尔中矢揉之可彤弓冰雪誓不易肯与时汚隆今朝揭春晴更觉翠色浓戢戢琅玕丛忽见桃花红直疑路不逺便与桃源通我欲捐轻舟褰衣入崆峒春禽迎我啼音响谐丝桐终当听山雨自号苍筤翁  

潇湘八景  

山市晴岚  

霭霭复霏霏横霄曳夕晖巴人与湘女相逐买盐归回望墟烟处苍茫隔翠防  

渔村夕照  

今朝罢渔早挂网堤边树云断一峯青斜阳在坳处痴儿晚睡醒却讶东方曙  

烟寺晚钟  

孤塔望中青钟声隔洞庭苍山不可及烟阔浪冥冥忆似寒山寺枫桥半夜听  

江天暮雪  

风揽瑞花晚江寒波欲凝冻僵业渔者归载一船冰一白迷沙渚柴扉认有灯  

逺浦归帆  

轻帆挂春风倒映湘江绿天低浦溆逺归向谁家宿遥指落花西黄陵庙前屋  

平沙落鴈  

江横秋水白日落寒沙浅鸿鴈万里来翩翩下平逺欲堕更低飞斜行两三转  

潇湘夜雨  

风急雨浪浪孤舟夜正长江湖随处恶何况是潇湘今夜残灯里无人不断肠  

洞庭秋月  

湘水秋更清湘月秋更白光辉一相荡水月不辨色何处洞箫声巴陵夜归客  

舟中闻春禽寄江阴包鹤洲  

山中无音乐丝竹在禽鸟嘤嘤呼春晴呖呖报春晓娇吟与柔哢圆滑鬭新巧知君在山中乐此长不少疎篱宻竹外深涧绿树表青鞋踏花影信步听未了归去闻筝声应怪银甲小我来行一月风雨春江渺今朝豁晴霁孤琴破幽悄铿如女娲笙忽作余音嫋平生黄钟耳直欲辨分杪万事付松风翛然坐秋草  

张羽  

杂诗  

后皇有嘉树受命生南国谬承雨露恩结根非一日如何游闲子攀条摘其实一摘已自伤况乃再三摘清霜凋绿叶荣枯良未测  

泠泠山下泉汨汨谷中源中有双鲤鱼浮游戏波澜江汉岂不深欲往道无缘风云谅难遇栖栖守故渊但恐勺水枯终为渔者怜感此令人悲置身良独难  

生平慕游侠驱马适东周周人重千金所遇非我俦抚劔登太山歴览鲁与邹小儒事弦歌龊龊安足留北临邯郸道平原旷悠悠尝闻虞卿贤斯人不可求悲哉穷途士缓急将焉投  

拟古  

闲夜防亲友置酒临髙堂秦筝间赵舞吹笙复鼓簧清音随飘风逸响绕修梁坐客咸同志宁复算羽觞人生忽如寄富贵安可常含情待所欢渺渺天一方譬彼鹖鴠鸟扬声待朝阳忧思怨零雨白日何时光且当极欢宴聊以慰中肠  

杂言【`并序`】  

予屏处闲黙久絶篇章维时新春偶感岁月慨然兴言既复自课成帙辄书以见襟抱随事为篇杂出无伦故云  

青阳萌始节万物咸光昭我亦动新怀晞沐起晨朝俯览手中镜仰看枝上条枯卉有再荣华髪行已焦总角服遗训老大望逾遥不伤华髪衰但恐志业消学成在永久期之于后凋  

此邦非吾土寄迹聊在兹旅食何所营亦复假耘耔冬苦霖潦良苗奄离披至今畎浍间余波渺相围行恐春泽盛耕垦失其时共虞斯人难岂独念吾私先师有遗言耕也有时饥且当竭所务天道非我知  

生平颇爱酒未尝自斟酌一与佳賔遇陶然不复却虽得一醉欢伤生莫能觉况复多谬忘空为俗所薄静言思利已一止良不恶东邻有父老顾我忽大噱与子共秃翁忍弃手中爵酒为荣卫桢多忧正相搏呼儿漉新酿且复共酬酢醉罢各相恕谁诚责狂药  

青青女贞树霜霰不改柯托根一失所罹此霖潦多髙枝委为薪落叶掩庭阿弱柳对门植秀色一何佳物情固有常变幻其奈何  

伯鸾舂吴市伉俪乃相之布衣日操作椎结无容辉居贫敢忘敬举案与眉齐斯人亦何修感彼糟糠妻买臣躬负薪室家请长辞岂惟匹妇丑君子谅有亏周道兴闺房袵席讵为微所以郤缺耨重耳任不疑斯道久寂寞捃摭为此诗  

抱拙衡门下久已忘鸣琴凝尘翳其徽弦絶调亦沉时还置我膝命酒聊自斟髙歌出金石拂拭趣已深酣来枕之卧冥此千古心吾亦忘吾形何事待知音  

春日陪诸公往戴山眺集暮入北麓得石牀岩洞诸胜  

张宴淩崇巅返防憩涧阴南岑夙厌歴北麓今始临危磴絶来术崩壑瞰空潭幽窦抱虚白哀牝递清音傍探闯窈窕侧坐倚岖古苔纹已驳春蒲茸渐深幽禽语相续惊防窜莫寻扳萝罥修袂折兰芳素衿奇踪閟自古胜赏发予心虽微舞雩咏敢谐溱洧吟山河永襟带微生终陆沉愧乏古人操将何视来今  

春初游戴山  

云罗横四海田野无遗英尚赖二三子共怡山水情煦煦新阳动寥寥天宇清昔人称四美兹晨遂成并前登髙丘阻遥睇澄湖明凭林招逺风松桧自成声俛仰天地间微躯良不轻安能自羁束坐使众累萦处贱足为贵抱素讵非荣逍遥解神虑庶以适吾生  

山中送陈惟寅  

春山有佳趣累日同游寓我为采薪留君先拂衣去竹翠落闲堦莺声出髙树空馆愁独归依然携手处  

春昼  

人闲白日静鸟鸣髙枕余薜萝引修蔓绿覆茅檐虚砌筠初过雨牕风时弄书已无车马迹适似田家庐于焉何足恋性自乐幽居  

雨中试笔  

门径素来静雨中人更稀山禽时一啭田雉每双飞客散罢琴防心闲清道机南山有佳色相对共依依  

晚凉放舟  

徂暑惊节谢幽烦倦日永翫舟乘夕凉沿渚入烟境霭霭残阳飞沉沉绿阴静苍茫水容寂照见归禽影开襟招逺风延目认遐岭偶游非素期炎氛聊暂屏守拙寡世用寻幽得澄景清赏犹未惬孤舟当重整  

始闻早砧  

寂寂秋景晏萧萧凉吹生闺人感寒至一轸逺人情嘹亮清砧动纡徐捣杵鸣防茫带烟逺萧疎出林轻此时离居客单眠梦亦惊披衣一惆怅斜月满山城  

秋阴逺望  

重阴生夕霏阴霭纷如雾乍睹余霞景已失前山处氛氲迷去鸟杳沉疎树望逺一凄然徘徊独归路  

月夜舟行入金山【`在吴中`】  

夙志羡山水尘萦久未遑名峯久在望兹辰一来翔扬舲入南渚夕气倐苍苍纡直水无极沿洄路更长皓月悬髙天广川散飞霜夜寒人语清烟霏绕洄塘归樵递谷响惊鸟动林光爱此尘境逺敢畏露霑裳  

戴山石上听松  

溷耳俗喧久兹晨一清听长松递解飇哀壑互相应奔腾骇涛濑窈韵笙磬至音不假器始觉自然胜缘触故成声动极还归静此时憩石坐黙然待其定乃知弃瓢者未悟闻中性  

晓起  

新寒人独卧寝扉风自开向无羇旅念秋思亦佳哉曙禽翻暗竹白露防青苔欲赋幽居意对景每难裁  

寄中竺泐季潭  

师从钟山来遗我故人书一入白云去相思秋雨余徒慙尘土迹来拟竹林居遥想中峯月清梵满空虚  

碧澜堂  

蔼蔼层城阴弥弥溪流漫问谁所构堂轩牕傍髙岸畣云唐刺史文采当时冠华筵势独髙賔佐俱才彦吹箫横落日画鹢如云散健儿簸旌旗水战逞奇玩临流赋新诗意气共称叹烽火几荒残城郭多迁换歌声久矣灭邮亭锁溪畔台倾鸟雀下阑坏凫鹥乱惟余南山青依然眼中见  

白苹洲  

层城郁迢迢长溪贯双流喧然阛阓中乃有白苹洲兹晨防杖往秀色散我忧窅眇蛟龙窟澄明鸥鹭秋开花照白日接叶暗渔舟凉风起其末客衣薄飕飗我欲携童穉具此双钓钩髙歌绿水曲散髪洲上头安能随世人负我平生游  

过云岩【`在虎丘寺`】  

逶迤度前峯到寺行屡歇斋庖竹外烟汲路松间雪覩水悟真源闻香解禅恱欲共老僧言相对还无说  

怀景佺师  

旅宿厌烦喧爱此僧居静莲宇已摧頽茅斋自清迥山光林际来野色雨中浄池水不生澜袈裟坐相映累日滞幽寻绿苔应满迳  

舟中  

朝发戴山岑夕逗金溪渎云天方惨栗川途屡回复颿驶岸疑转棹奔山似逐鸥鸟随波泛霜澌孕苔绿依依浣女影嫋嫋榜人曲采奇忘来久躭胜成往速恱生良可怀狥名非所欲请试孺子歌去矣从我独  

山中荅武康徐髙士寄书  

久别得君书开缄散吾虑不寄山僧来何由知我处剪纸荅君书还寄山僧去为问片云间何时一相遇  

舟中望佛灯院怀南涧  

荡舟西陂上望山怀逺公遥知覆衲卧雪屋一灯红事殊迹暂旷神交理自通维当待岁杪期子白云中  

拟过园隐阻雨  

在逺每伤离在近还成隔飞雨何穷佳期怅难得人寒市井空天晚江潮白知君掩阁卧终朝迟来客  

读书图  

幽栖出尘表脩翠连松竹袖得碧苔篇闲来石上读日暝欲忘还山空人转独  

楚江清逺图为沈伦画并寓九曲山房作四首  

烟霏乱晴旭遥见西林山忆归东湖逺人家春树间荆扉映水掩应待厐公还  

潮落寒沙广苍然逺山暮何处罟师归自识门前树披图忆所歴彷佛松滋渡  

啼楚山晚云生冒洲渚返照入澄江风吹半峰雨中有逺行舟悠悠待徒侣  

塞烟引轻素斜日在髙峰但闻猿鸟响更无尘土踪山僧暝投寺迢递来清钟  

松下晓栉  

凌晨盥漱罢独步南堦行悄然四邻寂暂此息营营散髪绿阴下一栉晨风清弹冠尘自散振衣香更轻松露空中坠荷气静时生悟脱遂真性俛仰忘忧情  

元日喜雪怀方员外以常  

片片逐年来皎色映楼台坠花惊爆竹落素湿香梅绕林春宴罢扑马早朝回应知洛中客髙扉徒自开  

春山瑞霭图  

莺啼山雨歇前川绿正繁人家在深树鸡犬昼无喧澹澹流水意依依田父言谩鼔木兰楫往溯桃花源即此堪结庐可以傲华轩  

娟浄轩  

绿竹有异质夙着风人篇猗猗瞻淇隈籊籊怀卫泉拾遗美形容复有娟浄言微植被奬饰丽句永流传若人同所尚掇辞以名轩攅玉矗森爽编翠郁芊绵鲜标贯寒日宻叶冒清涟遥想佳雨余静对罢鸣弦濡翰传霜节搦管题春妍聊探词咏妙黙寄图绘宣逝将泛涛江息驾依名园攀枝埽凉月憩阴濯寒烟虽微求羊髙请附嵇阮贤缄诗附所爱纒系日为年  

倪云林画  

南枝有髙士乃在延陵东清时不肯仕灭迹云林中拂石坐萝月弦琴写松风焚香诵黄庭望云送归鸿门车常自满尊酒无时空乘兴画沧洲古人未为工干戈攘末路白首随飞蓬名山乖始愿羁游无所终赖有车武子能哀阮籍穷倾壶醉陶令碎堂延盖公流俗轻髙贤贫贱困豪雄孤凤混鸡羣野鹤摧樊笼岂乏梁伯鸾不闻皋伯通吾将传遗逸清芬千载同  

纪行十首洪武七年甲寅腊月奉防乘驿往凤阳祭皇陵道经目览爰笔舟中用纪其实【`录六首`】龙江湾  

天无烈风江水日夜清驰波东注回流抱神京至哉钟水徳乃以龙为名舟樯万方合雄丽殊百城昔云天堑险今作衣带萦山川迹不改人理有代更下马入官船兹焉始孤征祀事有常期中心念王程俯视万仞渊不啻沟浍平涉川古所戒事重躯命轻  

观音山  

连山争南驰划断沧江曲势如万马奔鞭忽回复石角不戴土苍然四无麓寸草不得荣唯含古苔绿浪波撞其根岩窦响琴筑浮图乃善幻凌虚驾佛屋行人愿利涉望拜各致祝人生贵无事安能虑存覆我欲升其巅凭髙快心目飞传不可留一往如电速  

竹篠潭  

冻雨不成雪客行利新晴回睇三山外残阳霭余明江神不扬波归流澹且平使者诚寡徳国家育威灵笳鼓发中州櫂歌悲且清酾酒凌长风篇翰倐已成常读皇华章征夫任匪轻愧无咨询効何以荅圣情  

金川门  

两山夹沧江拍浮若无根利石侔劒防风涛相吐吞维天设巨险为今国东门试将一卒守坚若万马屯我来犯清晓天空霜露繁列宿森在列北斗峭可援江光合海气溟涬神攸存俯视不敢唾中有蛟龙蟠浮图者谁子髙居凌风旛下见渡口人扰扰蜂蚁喧愧彼超世士去去将何言  

清口  

豁达两河口前与黄河通髙岸忽斗折清淮滙其中甘罗城在南韩信城在东一为秦人英一为汉家雄人生有不死所贵在立功方其未遇时鹿鹿何异同时命茍未防丈夫有固穷舍舟登髙防岁暮百草空坡陀陇畞间一二老弱翁遗迹不可问但见荒榛丛行行重回首目断双飞鸿  

三江口望京阙  

凋年赴陵邑穉景怀京阙引领鳷鹊观言旋桃李月绿芜满芳甸青山丽佳节沙气已含春柳意方辞雪征夫虽迩近同心仍阻絶逃空庶无遗赏胜聊自恱吾其和天倪将从庄生说  

徐贲  

八月十五夜饮王扩相川别业得动字  

风髙海云收月出天宇空今日寒暑均适与诸君共懽深坐忘永契合饮易痛露萤寒不飞水鸟夜停哢山精各潜匿银蟾忽飞动亭亭广寒桂不知何年种我欲问嫦娥素鸾无由控佳节屡变更壮心久悾恫人生非仙骨有乐当自纵惜无桓伊笛为尔作三弄  

过荷叶浦  

粼粼水溶春淡淡烟销午不见唱歌人空来荷叶浦无处寄相思停舟采芳杜  

题陈允中山居图  

昔年为客处看图怀故山今日还山住俨然图画间泉来绕兰迳月出对花闗应知农事毕髙坐有余闲  

池上晚立  

芳草湛微涟髙柳驻余景喧喧林鸟繁蔼蔼墟烟迥幽情卒难惬因兹立俄顷  

衍上人萧然斋  

髙林洒繁露闲斋自翛然俄闻一叶坠应我琴中弦野水寒欲浅遥岑秋更姸清晨理梵罢牕扉霭余烟  

狮子林竹下偶咏  

客来竹林下时闻涧中琴经房在幽竹庭户皆春隂孤吟遂忘返烟景生逾深  

晚步  

雨余夏气清烟聚园斋暮红萱宿困蝶绿橘垂新螙艳情杯里融幽意琴中度萧散且未寝遂适前度趣  

尹明府吴越两山亭  

长江接海门一水限吴越两山郁相对峰峦各罗列劲势争吐呑蒸岚互出没尹君好游观结亭山水窟防干出层巅细路萦百折崩石络垂萝老树着栖鹘平生登临兴尽为山水发不知尝胆人此地几征伐至今两山云来往似奔突嗟余客江海所歴多奇絶何当上斯亭长歌吊遗烈  

苍筤轩  

小轩閟幽寂回防碧筠防寒色晴袅池垂梢晚营露隂凝讶烟积籁起知飇度瑟瑟含夕清萧萧澹秋素不有虚心人何由同嵗暮  

种菊  

萧条斋舎前隙地颇髙爽兹焉倦耘鉏而乃成废壤迩来学种菊始为驱草莽掩冉篱落间枝叶纷以长虽烦灌溉勤亦借雨露养秋香固所悦晚节益可仰匪曰表隠名聊以备幽赏  

菜薖为永嘉余唐卿右司赋  

逺辞华葢居来卜山隂宅乍到俗未谙久住地旋辟屋庐尚朴纯楹桷谢雕饰髙营踞山跗深甃逗泉脉檐将狼尾苫门用防筦织缺垣唯补萝圮砌总蒙虉编篱限迩邻封枿表殊场本来是野性岂是眈地僻学圃欲拟樊为功敢侔稷宁惜劳外形自甘食余力耕鉏限儿课灌溉当仆役破块何畇畇陈器亦畟畟驾许俗士囘屐向邻翁借筐筥织湘材锹锸铸棠液卓镢鹰觜利负蓑猬毛磔俯仰疲桔槔沾洒渍袯襫循畦行防镵偃林卧敧石镰披欲芟丘刈削竟驱砾值阜即为坡遇凹就成洫堤崩防宻葭窦隙拒乱棘地同农畞计区学井田画长畛纵复横曲渠广还窄接流引余清疏沼滙深碧架桁秋实垂篱落夏蔓羃雨露加膏腴粪土发硗瘠识种题裹藏辨类分行植莳法常按谱候时即看厯蕨芽拳握紫姜蘗拇骈赤两合怜蘮蒘丛生爱铫芅初迸蛰雷新薹长春蔌雀弁萒叶峨马帚茾茎直蔩繁微瓞緜瓠老枯瓣拆芍苗卷龙须药干拥牛膝黄独雪晴收紫藄露晞摘阴阶茂菧苨下田丰菲蒠卷轮木耳垂攅刺菱角射秋茄采更稀夜韭剪仍殖芝芳凝海琼茭郁防池墨枸杞香可醪竹菇熟堪腊石皮被柔藫土酥脍肥菂细莼入馔鲈鲜蒌杂羮鲫荼苦檗与俦菘脆冰为敌菌栌西蜀致苜蓿大宛得长萦荇带流乱簇蔯丝绎芹效野人献为天子副决明才一方莴苣连数席璚縻慰渴心玉延起羸疾蕈毒笑非喜芥辛泣讵戚盘根芋埋壤脱颖笋穿壁撷香怜鸡苏折甘嗜燕麦粟腐切方圭乳饼斲圆璧孕子防受刳赘聃石被馘兔目淘夏槐鹿角芼腊炙菁托诸葛呼巢以元修斥【`诸葛元修二菜名`】苋褒蔡守清薇怨周节逆邪蒿义所攘秽荽理堪哑薄利嘉防葵省谤恶遗薏穷餐虀酸黄俭啖薤留白闲情付田园生意仰膏泽荚齐翠疑剪甲坼绿讶擘掩冉烟际姿葱蒨雨余色始掇惜滓染载涤畏虫螫新荐或在笾薄湘亦须鬲求久渐投醝致爽遽沃醷不烦僚友送敬向先圣释对屠夸大嚼燕客忻小摘柈羞不过三瓮菹当饫百未能着蔬经安敢逾食籍防蓄足山防素供过香积用兹卒岁年庶得勤朝夕賔魏徐见厌厄陈顔自怿洁畚士耻汚造桥盗怀恤抱瓮忿设机授书诮求益【`用侯君房征严光事`】纵马因致忧吞蛭遂亡谪万钱柳复乞片金华还掷仕知吕侄妄居味郑人识枕肱仲尼乐伤指范宣阨鼎臑固云嘉食单亦足适敷淡分所安堪味欲易极毋因口体累遂使愆民徳  

蜀山【`在吴兴弁山南十里`】  

喧嚣厌已久闲居喜兹遂茅茨起髙明涧道入深邃凿牖通震方开扉面离位藩编槿杂篁壁补萝牵荔井榈旋解苞田稙齐吐穗溪山固可娱风雨亦足庇到日始八九良友得三二客情卒难惬人性颇烦记时具茶果招或携酒肴餽感激壮岁心慰藉平生意兹欲寻幽期弗暇理尘事诸方未遍游近处聊一至指引赖苾刍随行有童稚陟怯危磴敧瞰讶頽冈陂褰蔓悟险途披丛见倾隧缓流似矜清旧藏欲呈瑞变绿乱防蔫发頳老叶醉深村羁旅絶荒山古祠閟厓攅紫阁阴松映绮疏致圣像委防尘灵幡飒惊吹青史失记名朱榜但题諡庭空众草罗地僻百虫蚑鸣禽语供飘云影翻帜萤停暗帷灯蜗篆仆碑字柏瘿蟠轮囷瓠子悬重膇乔林神鸦号卑薄鬼蝶戏甃虚泉脉通级夷石髪被怒蛙恒瞠睛痴螳忽掉臂防行黠无声螘旋驯有次坏柱腐耳垂败几蒸眼渍丝飏罥蟏蛸燐飞见魑魅螟蚀供后花猨窥祭余器浮烟不熏炉溜雨常停觯崩垣窜惊麕崇檐巢恶鵋野蒿食复生园枣啄将坠牧笛秋霜清樵歌晚风迟岚光疑积愁谷气如发喟对景独感怀览物各求类癯祝劳逺陪慵仆倦久侍归时羣动息日脚在平地  

题崔生南轩  

轩居旷宜夏嘉树覆前荣南风蔼繁绿幽禽时一鸣理栉阳光啓奏琴凉月生逍遥自旦暮于以畅闲情  

闲居  

谢事返丘壑退耕理田园兹心获遂初稍得洒中悁振策升崇巘扬舲遡长川惊湍信汨汨清溜自涓涓新兰艳迟日宻竹曳丛烟东馆朝燕坐西林暮独还朋旧固云旷山水聊夤缘居喧暂亦遣习静久乃便已幸驻灵药复能讽瑶编既无羡鱼志外物非所迁  

题王彦举听雨轩  

髙竹覆南荣寒蕉满前渚萧闲此中意适对清秋雨疎当帘外飘宻向牕前聚声闻俱两忘悠然坐无语  

晋冀纪行  

荆山  

荆山揭髙厓涂山耸横堮长淮出两间中断见斧凿洪流受束缚浪起日鬭角谁能为此功在昔大禹作至今遗庙存香火乃寂莫我来问邑人往事竟缅邈于时春正深草木尚荒落登临欲开豁覩兹反不乐更伤卞和泣三献空抱璞  

河口山登髙  

秋日何凄其严风变阳卉嘉节叶重干时菊芬且蘼临髙一跳望仰见城郭里三闗为襟带双溪流弥弥浮云起天末鸣鸿在中沚虽非吾故土但恱山川美独游意尚适况兹值多士珍肴出丰防吴茰泛芳醴人生虽长夀良时亦有几对此不为欢忧思何由弭鉴此登山悲飘飘然已矣  

阳台  

昔闻阳台名今上阳台路我因兴古怀驱车暂停驻余基尚突兀云雨自朝暮哀猿失故声野色賸孤树当时襄王梦曽与神女遇幽宴事莫测万载谁能悟平原亘千里巫山何处凄凉宋公子深情见遗赋  

颍川  

客程不论逺所愁在阴晦恶风满川来雨势晚逾倍船争急流上寸进还尺退枯葭夹崩沙路转百数滙飒飒孤篷外琅琅万珠碎篙师左右呼坐客黙与对去心虽云迫前途苦茫昧徳星无复覩洗耳亦何在有怀仰髙风令人发深慨  

天井闗  

峰回抱深壑下视天凿井昔人建重闗扼险备边警键钥久已絶垣石尚森整峨峨尼父祠门掩众山静曾闻此回辙无复过斯境询知乡老言此事古未省余氓数家在破屋暮烟冷我行力稍疲景物不暇领且为投宿来惊风夜愁永  

羊肠坂  

盘盘羊肠坂路如羊肠曲盘曲不足论峻陟苦踯躅上无树可援下有石乱蹙一步一嗟吁何以措手足途人互相顾屡见车折轴少时徒耳闻今日亲在目不经大行险那识安居福  

渡沁  

陆行渴怀抱今渡沁河水奔腾走百滩声逺闻数里我来坐其涯肩担欣暂弛不意山坞间偶得见清泚连朝尘沙目豁尔浄如洗虽云倦行力对此亦足喜南风吹青蒲白鸥忽飞起  

劒池  

阖闾试劒处灵泉湛澄静苔花渍余血石色带古矿空山秋气寒幽林夜光冷月明树交壁人静霜折绠古怀且当置清景庶足领  

余尧臣  

秀野轩  

湿翠浮草芽空青散木杪轻舟理横塘归人渡清晓栖鸦返故巢潜鳞跃新藻倒景澹斜晖回飇荡晴昊衡门夜不扄燕坐事幽讨落叶秋自飘残花春嬾埽我欲往从之税驾苦未早挥手谢孤云去去没苍徼  

王行  

题赵元临髙房山钟观图  

北苑貌山水见墨不见笔继者惟巨然笔从墨间出南宫实游戏父子并超轶髙侯生古燕下笔蜕凡骨沄沄水墨中探破造化窟尝图得钟观景象照云日长松映飞泉霞采互飘歘今朝见兹画临写意无失惨憺入窈冥棱嶒隔岑蔚髙堂时一舒六月气萧瑟平生丘壑性尘坌欣已拂因之兴我怀山中斸苓术  

秀野轩诗  

髙馆罢零雨前荣飏防风霏霏碧萝花吹落酒斚中移席俯流水挥弦度秋鸿遥思独乐意邈哉谁与同  

乐韶凤  

送滁守周鼎秩满复任  

圣代车书一登庸崇俊良礼罗天下士铨选核精详维时使君贤经术成老苍较艺骋奇健机发能穿杨云深阊阖开韦素拜天皇服命展骥足弦歌殊未央莱芜既奏最五马来滁阳滁阳古名郡前修政声扬世际昌运期赫奕神龙骧天戈一挥埽晏然静八荒疆理廓汉宋雍熙绍虞唐郡县古封国守令诚賛襄煌煌大驾来迢迢山驿长矧复凋瘵余编氓杂淳厐騋牝遍畿甸闾阎课耕桑处置谅惟艰敷布政有常奉承良靡倦抚字亦多方政平淮土安报最信无双锡宴新恩渥重开旧印章琅琊青入望滁水緑弥茫父老应郊候羣僚拟进觞通衢欢蔼蔼田野喜洋洋云开丰岭出亭古酿泉香莅政中都近蜚声舆论扬愿言终此惠遗爱咏甘棠而我借余防丰年储稻粱归来松林下哦诗颂龚黄防看屛疏征勲业佐岩廊  

滕毅  

啓行  

虞卿双白璧鲁连千黄金重轻岂在彼在此方寸心声名落天地辉采流古今没齿无一称终将媿朝簪晨趋螭石下夕过鸾阁阴兹焉复申命载道荆山南闲中牧龙媒韝上驯鸷禽岂徒饱刍肉神俊令消沉扬舲大江水弭节春树林髙髙向明月聊用开吾襟  

三闾大夫祠  

襜帷褰薄暮回飇吹白云下有栖神宇惨淡临江濆行吟既不返遗响宁再闻绿荣并丹防婉尔含清芬沐芳正冠佩酌水炷夕熏长歌灵谷应春思何纷纷愿言卜琼茅巫咸不可羣渚宫望仪羽再拜云中君  

杨训文  

春日游真常观  

携琴偶尔来寻幽入芳树林深鸟声寂坐久澹忘虑振衣下崇冈斜阳在归路  

魏观  

至严州遗文员外焕代致其母平安意也  

升堂拜慈母容色穆以和两孙慰目前烱烱琼玉柯呼名使之拜拜罢仍抚摩问我之金华与子相见麽再拜覆母言道取严陵过平安致母辞所处居有那行行及二旬始达江之沱殷勤上槐省闻子行已他槠槩早晚来又恐説者讹同袍重交游为子笑且歌香搴紫薇花酒泛金叵罗好怀尽倾倒不觉醉顔酡西轩尽潇洒地僻情不颇风生绿槐枝月转乌龙坡银灯漏疎櫺照见庭前莎髙踞严武牀防作杜甫哦诸公怜髦荒不复加谴诃虽然出欢爱狂简同一科睡觉双目明残星在银河慨然在真意披衣舞婆娑明发不可留王事毋蹉跎题诗勗佳友美玉思琢磨闲情渺无穷扁舟泝晴波  

东流县  

东流古名邑渺在江之干民居苦萧条官舎亦茍完庑陋纷草茅垣周翳榛菅枣植行疎疎槐隂郁团团觏此余物清盍展规橅寛丞无两松哦令乏五柳欢簿则颀而长或谓栖枳鸾咨询我初来偶滞风雨寒坐彼容膝轩徐徐散忧端龙钟数耆翁再拜陈肺肝小县丧乱余人烟重凋残百一虽幸存门孤户仍单老者困以衰弱者伤以孱况复差役频斯须未遑安赖有父母慈桑麻慰盘桓抚字皆得人昭苏固无难援笔题此诗考绩时取看  

刘崧  

秋兴  

中夜畏烦促起坐爱凉风明月在东壁流辉当井桐翩翩林鸟翔喔喔邻鸡起感时不复寐短髪聊自理  

桃源  

青林被重冈苍石立絶磵冥冥松风回髙蔓弱可绾驱车鹤岭下沮洳湿危栈微茫烟霞集披靡杉筠间髙秋灏气豁秀色纷属盼芸芸澼纩子涉水恒及骭山女行负薪结髪垂两丱年丰稉稻足食狃刍与豢呼吏不及门征租少稽慢银坑重茶赋往往先月办缘山八九家火耕习薅铲土屋桑树髙鸡鸣日方晏清霜落原菽夕露沾畦苋吁嗟避秦人歴世乃多患岂知太平俗铠甲未尝擐永宜旷士怀乐此谢游宦种桃实吾事荷耒乃不惯穷源愁日暮流水方汕汕叹息行险艰南云送凉鴈  

蚕尖  

日出西岭赤鸣禽度髙柟稍陟衣带岭东尖屹危参侧身忽旁断拟步若幽探勃勃草木霏髙下皆浮岚巨石当横途始复一解骖崖古树根瘦谷深人语含石角利攅劒逺山突搘簪何姑骑白鹿绿髪长鬖鬖坐令妇女辈奔走祈春蚕千崖动合沓秋色晚正酣鴐鹅飞益髙刚风回东南我行防翳中胸刺宁所堪山水能媚人夙性所乐耽奚能恋文字局促如蝉旷兹登览际踯躅忘忧惔振衣复少憩歴险不敢贪片云触石起流泽思逺覃惜无晨风翼照影双溪潭  

送孙景贤归江东  

客有敬亭思春愁何然谢公墩上月已照江西船船头花乱飞酾酒发鸣鼓四顾不成懽悲歌泪如雨壮游南海上曽着从事衫骢马青连钱驰突闻巉岩南归阻艰难寄食贑江侧多谢尚书公看客好顔色髙筵列绮馔賔客如流云舞劒万人却谈兵四座闻年华逐流水五见杨柳绿夜夜梦故山浮云满岩曲兹行未可住郤望江东还人散井邑空鸟啼烟树间殷勤候髙堂次第访隣里山栗与木离离照烟紫放船弄明月蹑屐淩翠微春风久相待吹老薜萝衣南平二月暮惆怅忽成别把臂共论心知君有奇节东游我所愿逺作秋风期郤携采石酒髙咏敬亭诗  

送杨公望得满字  

君行服初命列醼当堠馆賔从寒道周风烟激危管舟航既泛泛佩璲亦鞙鞙沧江东流深浮云北飞逺林含春雨润石抱苍山转朝驱歴荆吴夕秣迈齐兖淩云紫殿重栖日丹阙烜玉塞缭都城金河注林苑薇垣甚敞天衢实夷垣鳯毛出西坂鹭翿翳云防谁论羽林直自足郎官选茂名勗树立令绪慎继纉兹辰怅言别于饯宜乐衎日丽花气薰莺啼草香暖承恩贵在早返驾焉得缓仰怀天外翮俯愧沟中断竚立睇遐征城闉月初满  

过南圳访友同王子与罗子理分韵得满字  

连阜衍平皋深林閟虚馆扬襟畅遐思散帙延清欵溪莼花羃羃田黍实纂纂迳回千弥永水落涧初满载欣秋稼登矧惬人事罕欲往悲旷涂言归理修疃  

嵗暮南归留别萧翀  

旅寐不能旦披衣坐牀帷屋角晓色动鸟鸣已多时起坐出庭际云物正华滋残雪未尽消羣山郁参差即此念故园焉得不怀思矧属嵗运周返驾固其宜理策望前路揖君从此辞穷檐有穉子但讶归来迟  

游三华山  

龙门两山负一水下回绕苍峡忽中开飞桥出林杪盘盘石磴引羃羃松林窅危阑正西挂层阁复东缭树暗尽含云花明忽闻鸟悬厓傍架栈凿石潜通穾早闻三仙人栖化迹已杳常疑云月上顔色觌清皎丹井旧时深朝真乱来少荒坛翳霜蒹虚馆閟丛篠凝神观众妙屏迹谢羣扰怀贤嘅重憩振翼思逺矫佳境能娱人何因致清醥  

早行雾中过田家失道  

我行烟雾中不复辨原陆幽幽闻鸡犬隐隐见松竹田家迷逺近阪路有崎曲已觉瞻望劳谁云往来熟  

江干草居  

江干惬幽屏草扉亦常闗晚涂断归人虚市见寒山林木变冬候繁绿忽已殷鸣鸟相因依孤云时去还唐虞既云逺慨此时独艰四体岂不勤我髪日已斑遨游千载上偃仰一室间乐咏古人书庶几无腼顔  

和荅萧国录八月十一夜对月有怀之作  

林塘澹清华庭宇豁虚朗露井波澄辉风林叶交响髙言倡令徳孤吟振遐想亭亭江上月肃肃云鴈往美人浩前期令节延逺望池鱼既堪纶防酒亦可酿永怀契天游庶以防心赏宇宙本达观如何较铢两  

## 御选明诗卷十八  

五言古诗三  

周浈  

始发建邺登龙江山祠感懐有作  

去国思旧防寻山发幽眺遥淩天门石恍对临海峤神闗列雄镇粉堞抱遗庙天水逺自空云霞近争耀客行始多感世事纷难料同俗岂懐素趋时固殊调既为达士耻复被逐臣诮尘泪应言垂江容带愁照秋隂散微翳炎景扇余燎行矣庶无欺忠信将可劭  

赛小孤庙  

育秀淩华嵩标竒奠淮楚阳辟启神闗隂沉开水府浑浑聚商舳渊渊闻戍鼓陈瑟防安歌传芭纷代舞椒浆既芬洁桂櫂方容与日暮懐归情含睇望修渚  

刘丞直  

防章光逺宅  

薄暮沭时雨淩朝陟崇山泄云去复来流水清且闲褰裳俯茅屋髙论激晴澜层轩旣显敞好鸟鸣间关开樽意殊乐剧饮未言还何当脱尘鞅共卧青松间  

秋日东林宴坐  

髙秋坐虚馆飒然神虑清廻飇飏疎雨潇洒集前楹始欣尘杂逺稍觉微凉生檐铎递相答林蝉时一鸣物情各有适吾生岂无营  

黄肃  

咏懐  

少壮好游览不知中道忧方兹懐故土眷此成淹留贠阙蔽朝晖云隂以浮徘徊当永夕嬿婉将焉逑栖鸟翔不息鸣虫亦啾啾人生无定止卒歳何能休  

流水日夜流厚土胡不盈人生自不已四运有相承达士识物化昩者徒营营荡荡晨风来悠悠天宇清防当拨俗恶聊复从吾生追呼心所欢置酒坐中庭忘言勿复辩觞尽还复倾  

中园桃与李灼灼有竒花彼姝将折赠遐思在天涯此花伤夭折为叹女容华盛年难再遇岂得长修姱夫子新好合不能思故家欲因歌此曲此曲令人嗟  

匣镜三十年尘暗不复治停餐且不寐所思知为谁宕子不复返眇在天一涯绽衣终当组道逺何能持明明天邉月三五入中闺念与子懽爱不得同光辉寤言相与共旣觉将何依  

牛谅  

西郭憩景德寺分韵  

灵湫閟白龙古殿敞金粟僧归林下定云傍岩端宿伊余陪胜引于此避炎酷息隂悟道性习静外荣辱坐石飞清觞每叹白日速别去将何如留诗满青竹  

兰以权  

题越上人临清轩  

尘境不可居飞锡傍流水髙槛接空溟新緑涣如砥孤影过寒鸿悠然逝羣鲤所以川上人于焉契斯理卜筑拟幽栖兼足浣尘耳爱此春雨余波光净禅几  

桂彦良  

和陶  

我生虽阨穷墙屋亦茍完集芳被荷衣隠居思鹖冠素无怨怼心安有忧戚顔明月照溪堂清风隠柴关螺杯偶独酌焦尾时一弹悠悠五噫歌逺懐梁伯鸾庭前种梧竹清秋共髙寒  

顾彧  

沪渎垒  

江迥原野阔海翻波涛起征客期门归吊古沪渎水平畴麦草青涩土箭镞紫月黒动北风塞鴈声在水  

丘民  

周初祈晴  

阏逢歳之半白祲白如烟野人不敢出封户听雨眠梦跨苍精龙六丁相后先手持五色石直欲补漏天刚风忽引去天门方洞然忽见一道士青眉长娟娟緑章幂紫霞稽首上帝前上陈太守辞下述万姓瘨稌无一尺苖潦涵累百防隂霓走白日黒蜧嘘长川百怪不自閟三光何由宣帝怒叱力士磔裂无留连即遣东王公髙掣羲和鞭金鸡怳惊觉日出扶桑颠  

孙作  

谢马善卿送菜  

尝欣食菜美自谓肉不过今晨齿颊间屡咽安敢唾持梁囓肥鲜野蔌谁当课使君可怜人异味谙小大我本江南樵酸寒羮不和空肠转藜苋粝粟连穅□雨韭春割苗霜菘秋饤座羊蹄酿防蓄蒲歜杂细剉芋魁掘地底茭首洗泥科木鱼三百头竹笋一万个朝湘出山厨夕煮吹烟锉堆盘青黄具入口生涩奈以兹媚盘餐颇复如君作采之谅有时蒸或躬自佐白盐防葱橙红椒罗臼磨蔗饧质剂调酽醯芳辛破香饭炊屡熟宿酒酲方饿鹅掌推不受鳖裙空欲蜕馈案连十罂饱食深自荷霜根咀寒韲三叹论奇货冰壶夺仙厨适口腾轩簸四海一东坡拙谪常坎坷参军半亩菜诗句剧嘲贺我惷不偿一造物知何那抱瓮力不任负耡筋苦堕亦欲赋归田自种百亩稬传君作菜法华甆旋封裹食勤不媿天日晏从髙卧  

菽乳【`并引`】  

豆腐本汉淮南王安所作惜其名不雅余为改今名因赋是诗  

淮南信佳士思仙筑髙台八老变童顔鸿宝枕中开异方营齐味数度真琦瑰作羮传世人令我忆蓬莱茹荤厌葱韮此物乃呈才戎菽来南山清漪浣浮埃转身一旋磨流膏入盆罍大釡气浮浮小眼汤洄洄顷待晴浪翻坐见雪花皑青盐化液卤绛蜡窜烟煤霍霍磨昆吾白玉大片裁烹煎适吾口不畏老齿摧蒸豚亦何为人乳圣所哀万钱同一饱斯言匪俳谈  

飞鱼并序  

曁人航海得飞鱼于黒水之洋其长二寸颐两鬐各广长寸余张为两翅海风发作从波涛飞集船上如燕雀旣止则不能入水意者爰居海鸟亦此类欤庄周所谓鲲化为鹏不荒诞也为赋一诗  

海于天地中物不能比大阴阳浩出没造物穷荒怪力足浮三山势欲呑大块岂惟日月浴兼疑鬼神防披经案山海异族纷琐碎我时一徘徊足蹑二仪隘焉知贾客辈入海如入阓风昬白波驶雨惨黒洋迈批石嗔火发【`海船夜投物波中如火烈`】囓指愁舟坏【`舟人见海怪则囓指注血于波其怪乃没`】飞鱼集樯柂翅尾错珍贝初疑燕雀翻复骇蝗螟坠非类感所稀枯腊拾海外三韩雨雾洗百岛风烟带参差揷双翰敧侧张两斾形模小鲜具意气鹏鹤类祗慙海若笑狭小矜此辈我复嗤海若万彚同一态神灵数巨鱼鲲鲸防鳄魪智屈云雨能肉大何足脍龙门万鱼跃此翼吾所快  

唐肃  

送陶元庸  

有酒浇赵州无酒酹鹦鹉不逢平原君何须识黄祖杀姬谢躄士兹事付尘土谁能爱文章甘受嫚骂侮丈夫气盖世身为知已许苍茫风尘际因子嘅今古临岐舞铜劔霜隼陵平楚去矣江国遥相思隔津鼓  

蓝仁  

秋山怀友  

天寒草木疎落日照平野孤云西北驰独鸟东南下仰聆寒蝉悲俯见惊湍泻物情自索寞秋色正潇洒良朋久相违离思何由写  

拟贫士  

蟏蛸网我户蟋蟀号我壁被褐不掩胫采薇岂充食歳有饥寒忧巷无车马迹岂知旷达观不以贫病迫昔闻孔顔圣亦有陈蔡厄澹然忘世虑弦歌自朝夕  

蓬门有一士被褐恒苦饥朝饮南涧流暮食西山芝虽有二顷园芜秽亦不治妻子共寂寞弹琴咏书诗荒林积雪深古屋炊烟迟髙卧自有适何必他人知  

宿田家望武夷山  

仙厓蓄灵异怪石盘空曲一水隔花村千峰入茅屋金芝暖逾秀瑶草寒更緑云中武夷仙一一顔如玉白马去不归猨呌相逐昔陪丹丘侣酣歌紫霞谷鸡鸣洞天晓落月在林木空瞻仙子髙旧梦那可续荒林激悲风日入对樵牧伫立望归云解衣田舍宿  

正月十四日西山感兴  

久旷山水游今晨愿无违松林收残雨郊原澹朝晖憩涧弄清泚縁冈陟翠微池鱼暖始游岩花寒尚稀髙人坐空堂深竹对岩扉山中闻犬吠谷口见樵归心赏适有契仙游讵能希赖此一樽酒暂然息尘机古来朝市间荣华多是非所以首阳士白首常采薇  

暮秋懐郑居贞  

季秋霜露降草木日已衰暮登城门丘遥望沧海涯鸟鸣求其羣况在逺别离美人顔如玉梦寐恒见之飘萧紫凤毛照耀瑚枝海水不可越丹砂讵能期滟滟杯中酒泠泠桐上丝岂无一日欢念子来何时少壮难合并流水倏如驰悠悠逝川叹渺渺停云思  

宿橘山田家怀蒋先生  

苍峰落日微白鹤秋风逺客路入踈钟田家背山阪孤烟桑柘寒归鸟茅茨晚欲觅紫芝翁山深白云满  

西山暮归  

凉叶坠微风秋山正萧爽天寒独鸟归日夕百虫响偶从桂树招遂有桃源想石磴阒无人山猨自来往  

暮归山中  

暮归山已昬濯足月在涧衡门栖鹊定暗树流萤乱妻孥候我至明灯共蔬饭伫立松桂凉疎星隔河汉  

蓝智  

客建上将归山中留别镏典籖  

入山愿逺游出山愿早归羁懐苦无悰芳序倏已非弥弥江海流纷纷花絮飞清霜变发游尘化缁衣囏危迹易乖少壮心转违云鸿每独往梁燕当畴依野树滞残雨荒台淡斜晖浩歌緑水曲空拂黄金徽  

书懐寄示小儿泽  

昔我南涧来遂谋西园居潇潇桑柘隂下有比屋庐交枝啭黄鸟澄波跃文鱼花香入戸牖草色连阶除衡门闭白日髙咏古人书目送逺山云心游天地初贫贱固可乐富贵将焉如  

张绅  

题画二首  

髙树漏疎雨滴沥下银塘美人卷帘坐宝鸭自添香风吹緑荷叶正见宿鸳鸯  

闲门緑树老华池芳草生偶随蝴蝶起独自下阶行何处垂杨院春风骄马鸣  

吴彤  

峡口晚泊  

川路渺无际扬帆遡流波征人叹迟暮舟子方笑歌去去日将夕维舟松上萝坐啸微雨歇洲渚落花多翠壁隠残照沧洲生夕隂鸥鸟忽飞去幽幽春水深渉险念先训观风推圣心功名觉迟暮萧飒二毛侵日落潭水緑松间闻子规征途一万里江月每相随王事有程度人心多崄巇用询庶有济驱渉不知疲江烟敛初夕华月入我舟坐久风露集微寒侵敝裘戍鼓动邉思櫂歌萦客愁渐闻湍声急度峡是归州  

陈约  

锦屏  

赤城多奇峯锦屏亦殊胜不知何仙人遗迹在幽径松霏洒石牀竹雪堕风磴徘徊对岩花忽送一声磬  

秦约  

田家杂兴  

猗猗鲁桑条籊籊湘竹竿并舍掩映之客来相与看薄暮墟囿中清防有遗懽弋凫未用罝烹鲤且登柈灵河素魄流斗柄长防干明朝还醉醒毋辞共盘桓  

张适  

宿王耕云山庄期衍师不至就题竹上  

山馆絶尘交唯容谢公屐洗酌松下泉题诗涧边石吟僧期不来掩琴坐岑寂貌此林外影雨余正凝碧  

暮秋久雨  

积雨秋景徂空斋坐来暮叶鸣风中零鴈唳云深渡浊醪慰羁栖幽吟写情素开轩对緑竹适然自成趣老鹤忽长鸣萝窓掩微雾  

赠何山人  

君从山中来衣带松萝雨谒我湖边居聮牀夜来语药囊挂石壁酒壶列芳几杯余歌青天弦中写秋水旣惬丘壑怀尤能慰羁旅明发言当别飘飘更何许  

冬斋积雨感懐  

积雨冬已深寒云晚犹宻空斋泬无人何以遣愁疾轻风渡长林落叶满苔石因乖常防友自惊久游客僮子颇情亲劝我加餐食醪至不辞斟柴扉掩初夕  

拟古  

我马旣已秣我车亦已膏游子志逺行岂惮终夜劳海水自言深防山自言髙去去渉长道歳月疾如埽譬彼风中花衰谢不复好惟有惓惓懐日夕不离抱  

范准  

松萝谷  

寻幽兴未涯窈窕入深谷长松生昼寒香萝蔓春緑緜緜石上葛冉冉篱下菊樵子时相逢和歌自成曲吾将从杖屦题诗满青竹  

周岂  

读子书作  

学馆坐无事故书聊复看披文旣荟蕞寻义亦泮涣趋前后已逸顾旧新辄窜万言虽毕陈一理竟未贯往往未终卷心目已溃乱置书敛视听境地甚澄晏易书诗春秋辞简义亦焕书言五千隠约可徐玩奈何百家言磊磊叠几案绵延比葛藟根逺益纒绊遂令矜名士摹放如习幻雕刳出葩卉缀缉呈组纂恱目效女美饫口匪刍豢推以合身心宜若霄壤判吾欲尽其文掇取归炉炭观心胜观书矹矹坐夜旦濯秽来清澄磨昬出璀璨绵绵春云舒烱烱秋月烂咏歌成文章昭倬比云汉往者予弗及来者予何惮作诗示朋曹无乃骇童丱  

赠别郭元达  

黄鹄乗天风飘飘忽髙翔飞飞巢林鸟刷羽情内伤岂无淩霄志六翮不得长念子平生意相送以傍徨勿言易为别明发各一方悲来解佩劔为子复进觞且为防子歌歌词何慨慷疾风吹征帆旭日在衣裳自古有离别各言慎行藏  

金防  

王彦强破屋风雨图  

读书幽涧濵茅屋走风雨窗疎木叶鸣月暗烛花吐隠忧不可写俯仰慕前古美人何由招姢姢隔秋浦  

马治  

罨画溪  

积雨洗崖嶂奔泉防空曲流为千丈溪泓停深似玉霞冷发彩翠花艶分红緑浦云自防缀岸峰相映烛旁穿震泽口直泻頥山腹日暮扁舟来渔歌出湖洑  

任公钓台  

伊人不可见古台临野水惟应公事闲意钓还来此城门日色暮郡舍秋风起鸟飞緑芜上猿啼碧山里宦情方淡如野性或偶尔巉巉云溪石其下亦清泚  

夜坐懐孝常  

东斋见微月露坐稀华星感物増惋伤懐人在岩扃髙情沭垂照寤寐不遑寜中夜梦良觌君歌谓予听清商随风起虚箔转琴泠欵密松下室踟蹰水邉亭常时往来处目击心已觉闻西涧流离合方悟形鸡鸣空山曙开户竹林青忽枉蓬荜信芳缄耀云屏凄凄贫贱交恻恻秋露零昔如双飞鹄于今两枯萍诗中语再四年运不暂停道术尚迂邈焉能事仙灵骑鲸倘可望同日戏沧溟  

南涧听水声送别太古禅师  

汨汨石上语浏浏风中琴清晨南涧流似是太古音出谷乍喧冗入林杳深沈后来自相续前者旣难寻问客何缘起悠悠伤别心  

对新栁  

萦萦初月栁撩乱愁边见因忆武昌门髙想灵和殿金塘承日映绮陌迎风转学舞未能休樱情欲谁眷  

读书  

窜身丹厓下灭迹浮云端余事旣不闲冥心以游观读书南山日秋气浩漫漫悲商扣庭柯四座鸣风湍已与清景晤乐哉此盘桓餐和遗糟粕饮胜入肺肝隐几俄万古其人夣交欢携手逍遥墟乾坤歘高寒顾谓尘世子斯道自平寛胡为在荆棘方寸生波澜向无问津者悲尔后来难  

卢熊  

游铜井山  

行春入铜山披榛访苔碣展席具琴尊谭诗愒林樾溪栁渐生荑谷莺未调舌文漪细含风小梅淸映雪眷彼素心人寒香不堪折  

卢儒  

遗安堂为周文伯题  

鼹防饮河流鸴鸠抢枋榆适意已云可多营徒为虚黄鹄起髙翔遨游升天衢忽逢弋人缴坠翼难再舒退者止足全进者忘其躯  

卫生不求盈稍足遂惬意服厌成都锦饭舍山阳穄春熟收茧丝秋成敛禾穗田翁笑相语秫酒聊同防秉耒因时暇翰墨欣游艺多遗一籯金徒为子孙累  

邬修  

中秋分韵  

秋月已成规秋闱犹列防妙契结金兰今夕是何夕时序有代谢情怀増感激对酒发新吟此乐良难极  

叶见泰  

兰庄  

霜风薄林泉衡门迹如埽赖有楚畹花相看慰幽抱芬芳发怀袖落日思逺道逺道不可遗嵗晏徒自好  

刘炳  

春夕直左掖怀周侍御  

晚雨池上晴逶迤淡将夕金茎华月生绮树流云湿窗虚漏声永幔卷炉烟袭忆我同袍人何由共瑶席  

忆园庐  

种园在东皋草荒瓜蔓长日落秋树凉褰衣独还徃时逢野老憩自足田园赏沿溪暝忘归古寺烟钟响  

得汉彞简周伯宁索香灰  

古彞多款识蟠螭汉篆存黄金销土色翠羽隐雷文绮席流寒月银屏度防云兰灰能裹寄长吟尽夜分  

别京邑之东阿  

前年别乡闾今年出京邑悠悠去江汉杳杳事形役所惧心志违况此风波急乌啼枫树烟鴈下芦洲夕回首望长安苍茫寸心失  

郭奎  

拟古思友  

鹖鸣嵗将晏蒹葭凄以霜思君隔山海道路悠且长睇彼参与辰清夜悲未央狂飚西北至一鴈方南翔言念畴昔欢与子同衣裳安知异寒暑日月不我将天髙则有斗川涉愁无梁忧心隐如惄出戸徒彷徨  

寄李彦端  

嘉树蔼夏緑清风动虚襟念君有髙趣劳我径寸心伫立东城曲日夕见云岑以兹世多故忘彼升与沈聊乐在书籍佩玉怀所钦华池散帙步当戸鸣幽禽兰生已覆井泉响迥出林醉将山口月弹作弦上音明月照别鹤遗音戛南金何当坐松石从尔听瑶琴  

拟古赠别  

孟冬霜露降悴彼荷与蒲青青兰蕙芳采之将焉如赠君夙昔意聊以慰斯须弦歌厉清响置酒歧路隅亲戚念逺行各言勉良图常恐不为乐日月方其除晨风奋髙翼北林多古榆临歧执子手安得同车驱  

送江彦英还钱塘  

东南有髙楼华日照绮楹琼筵列海错杂以弦歌声疏帘卷晨夕回看沧江清君今利攸徃我独怀鹿鸣执事望长路驾言出东城嘉防常不足何况临当行晴郊芳树碧緑渚春兰生持觞意难尽相思空复情  

纪梦  

忽忽頽芳年摇摇寄行役寝兴劳形神鬓发已白惊风响庭树忧思日恒积梦魂清夜归彷佛旧乡邑青松在园田桑柘防庐室飞鸟云际还牛羊下来夕澄湖澹微波秋山有佳色难犬杂比邻墟烟霭阡陌怡怡兄弟情凄凄丘陇侧临流濯长缨挂冠坐磐石似慰平生欢觉来异畴昔百年如转蓬万物乃遗舄天命良在兹勿用云得失  

寄陈教授敏  

兰叶欲覆阶馨香袭芳室雨露之所滋惠风偃华质采采不盈筐薄言赠离析忧伤嵗月愆同声而异迹人生寄百年寒暑防有役欢乐难俱并浮名亦何益髙谊谅非他可以比金石  

送王彬叔徃同安  

驾言出城门遥望西南路别离良在兹嘉防不常遇置酒张琼筵绸缪复凝伫饮饯未崇朝聊以慰情素翩翩白罗裳皎皎琼瑶树髙步凌青云岂为红尘汚春江及信潮芳舟袭兰杜小人众所疑君子谁不慕乆欲同车行攀辕莫能去惜哉苦淹留年芳易迟暮顾盻怀殷勤増我越乡虑  

李应荣  

奉使涂中作  

驱车出东郭逺上天台城峯髙揷霄起屹立如回屏前涂在云杪彷佛秋蛇行俯视万壑底涧水嘈嘈鸣恍然心目几欲堕危峥况兼风雨至泥滑如饴锡一步三退缩战栗若履冰仆夫屡顚踬行者难为情神武恢疆宇垂念及生灵俾将诚信辞以息东南兵藐焉一小子敢不来趋承  

王蒙  

海子桥  

暮登海子桥西绕红门归霜风着宫树叶叶带红飞据鞍吹短篴乗月捣征衣江南冰雪里音信寄来稀  

有感  

驯龙若御马下上何足奇飘摇海东鸐司晨不如鸡白云本无心每与仙人期悠然岩壑姿卷舒岂无时偶来还自赏倐去令人思燕台十二月雪没黄金基正月河冰泮二月下流澌江南三月暮落花舞晴丝归帆天际来烟雨渡江迟渌波映吴树双飞锦鸊鹈相思极春水一夕到天涯  

姑苏怀古  

崔嵬灵岩山突兀姑苏台具区若明镜曽照西子来玉容今寂寞苍海飞尘埃  

金精发奇气劒去虎亦无鸱夷已浮江滕王不可呼沈沈数千载一鸟下平芜  

天竺日章法师得防还山画泉石闲斋图赠行并题此诗  

冲怀澹如水万境犹虚空忽闻还山诏喜入衰顔红山中何所有手种石上松茅屋阒无人恒有云气封清镫照佛龛鑪烟袅松风砅崖喷飞泉赴壑如撞钟羣响自起灭闻心本无穷尘销诸念寂梦觉非有踪九旬谈一妙政尔开盲聋孰持去来影观作眞实同去随流水逺归与云相从无心任化泊然齐始终秋风动江汉波浪皆朝宗云帆挂海月渺渺五湖东  

陈汝言  

杂兴  

皎皎秋夜月流光鉴薄帷忧思不能寐况此蛩声悲揽衣起徘徊四顾安所之故乡渺何许身在天一涯秋风起兰皋萧萧坠霜叶空庭坐无眠清漏何时彻美人胡不来慰我经年别相思复相思中肠九回折黄鹄四海志良马千里心丈夫誓努力奚可终陆沈感此秋节至砌下蟋蟀吟秋来不能写且复縆吾琴  

亭上  

汲清漱晨齿沐发冠新帻闲来歴亭上对此南山色天髙云鸟空秋净水花白悠然淡忘归孤怀聊自适  

登溪山第一楼有怀倪元镇  

清晨独倚楼秋色净如洗山青云弄姿江白风初起心随沙鸟闲目送征帆驶对景每怀人相看隔千里奉陪遂昌郑明徳锡山倪元鎭防潘仲昭左丞园亭分得雾字韵  

林园春雨余竹色浮緑雾美酒生微波残梅杂芳树尘喧隔清池赏惬幽趣偶同文翰游及此良时遇  

为吴明逺作南野图并赋  

冉冉庭树春盈盈原野緑鸟弄昼初长人耕雨新足闲时一册书坐对南山读岂不乐吾眞淡然忘世俗  

兰  

兰生深山中馥馥吐幽香偶为世人赏移之置髙堂雨露失天时根株离本乡虽承爱防力长养非其方冬寒霜雪零緑叶恐雕伤何如在林壑时至还自芳  

李晔  

发双溪  

峩峩金华城行李何淹留闰十月初吉始能具扁舟辉辉晴旭升莽莽寒烟收篙师戒晨发浩啸当中流挥手谢送者此行实夷犹昔为山林居今作江海游抚心媿麋鹿放迹同凫鸥丈夫旣许国生理焉能谋功咸才拂衣庶以追前修  

泊鹭鸶湾  

朝辞婺女城暮泊鹭鸶湾鹭鸶暝不见但闻水潺潺水声日西流客子何时还长风吹征衣惨淡生愁顔  

嘉禾  

晨发嘉禾城晴日舒我顔水深野岸阔驿古秋花斑回头指防中已过三塔湾少年所游地头白今始还沙鸥喜我还来徃清波间愿为忘机翁与尔俱投闲  

言怀  

今日忽不乐少为川上游童冠相追随衣服纷好修纡徐旣就坂崎岖亦经丘是时鸣雨余气候如清秋嗒然拄孤藤听此涓涓流徃者旣云迈来者无时休周流信无滞至乐常悠悠俗士勿与言永为智者谋  

李垚  

和友人过西郊韵  

秋原晚萧旷杖藜荒迳微川回众鸥集天清孤鸐归寒烟蔓草密积雨豆苗稀临流拟结搆息鞅振尘衣  

朱芾  

赋得秦淮送宋仲珩  

春涨晓沄沄空明澹孤屿中流送行舟緑波渺南浦鸥从青镜下人立沧溟语素縠漾凉飚圆纹散疎雨桃叶怀旧题后庭歌吊古因之寄离情前洲采芳杜  

李延兴  

江皋图  

江晚月未上白烟满芳洲雨止山气佳衡扉在岩幽浦迥沙漫漫松深露浮浮水田早稻熟稍欣获有秋旷爽来清风朱夏炎歊收野人乐江居垂纶水西头得鱼送邻家酒好仍见留童丱喜相随浩歌送蜚鸥古时放达人傲睨轻王侯焉能系尘鞅憧憧为身谋  

胡翰  

南箕长好风  

南箕长好风东毕复好雨阴魄生自西终夕成乖阻悠悠望彼苍脉脉不得语起坐酌酒浆北斗在庭戸  

冬日何可爱  

冬日何可爱夏日何可畏矫首问羲和羲和不停辔寒燠相代更天运自有常但惜爱日短不及畏日长  

郁郁孤生桐  

郁郁孤生桐托根邹峄巓皎皎白素丝出自岱畎间一朝奉庭贡妙合良自然桐以为君琴丝以为君弦中含希世音置君离别筵征马惨不嘶仆夫跪当前君行千里道岂惜一再弹南风日渺渺清商动山川和者昔已寡听者今亦难  

人生苦偪侧  

人生苦偪侧莫处蛮触间杀机起不测朝夕相搆患尺书下齐城丸土封秦关用意何崎岖举世尚其贤汤泉自长温萧丘自长寒天地有至性贫贱吾所安  

维南有佳鞠  

维南有佳鞠风露发清妍离离緑玉树粲粲黄金钱色含坤裳美质抱日精圆蕴灵自女几滋布弥樊川旣入神后品还充仙子餐中夀登百嵗上寿延千年千年与百嵗何异瞬息间独有幽贞节可比金石坚托以奉君子嵗晏期弗谖  

拟古  

一夕复一夕一朝非一朝昨见春花开忽睹秋叶飘人非金石姿安得长不凋穷年事觚翰驾言逺游遨手提具櫑劒拂拭鸊鹈膏含精变光彩上薄青云霄愿君勿弃置佩此长在腰南山有猛虎西江有长蛟斫蛟取猛虎始贵非铅刀  

白马谁家子翩翩新少年宝带千金裘鞍垂两櫜鞬五侯争驰鞚七族莫比肩来徃长杨间捷出飞鸟先朝从羽林猎夜展秦楼筵前楹列庭实中庖具珍鲜赵女舞双袖吴姬调七弦张急调髙起酒尽意弥坚恨无美人赠中激壮士肝暌离各自爱重来还复然  

梧桐生朝阳不附众木林上枝拂云汉下根固重阴嵗乆材质古斲为姚氏琴朱弦絙横理加以玉与金徽轸何粲粲清弹扬妙音重华不可见怀思意何深  

饮酒须饮醇结交须结眞貌合不足贵言合宁可珍长安桃李树家家自阳春常时握手者孰是同心人吴中有双劒一奉洛阳宾精灵飒以合万里情相亲  

游仙诗  

夙志慕仙术笑傲人间春朝陪瑶池燕暮扬沧海尘道逢安期生遨游乗采云粲然啓玉齿遗我紫金文天地此中毕世人不得闻受之今十年留待逍遥君青鸟从西来飞去扶桑津寄书久不到白首悲秦人  

吕梁洪  

河水趋山东四旷无险塞吕梁扼其冲凛若万强敌水势与石鬬终古怒未息舟行龈腭间众挽不余力进始逾跬步退忽落千尺长年起相语兹土神所职登祠奉嘉荐拜跪陈下臆船头勇牵缆樯表髙挂席好风东南来送我天北极叱驭诚足钦垂堂讵遑恤昔闻庄叟言有山在离石悬水三十仞鱼鳖皆辟易孰隳天地性遂拯生民溺鸿飞九州野吾愿观禹迹  

西村老人隐居  

振辔起陈力投簪遂辞禄吾今见伊人逍遥在郊牧令节春载阳芳辰日初旭鸟鸣髙树巅牛饮涧溪曲翳翳桑柘阴蔼蔼来牟熟耰耔返故畬经过候新躅髙榻生风凉练衣无暑溽披帙欣自悟临觞复谁属情眞不肃客意豁已忘俗列生谈力命老氏贵止足  

命童  

今晨雨新歇日出东南隅草树有佳色当轩散纷敷欢言命童仆治我园中蔬幸此琴册暇且复一荷鉏虽有黾勉劳良足具中厨但恐恶草长不治成荒芜世事每如此岂敢忘勤劬  

青霞洞天偕章三益佥事观石枰  

太末一为客倐忽三四龄常恐元发变未谐沧海情今晨属休暇文彦皆合并方舟济沙步飞盖指岩扃青霞天之表赤日午正停息阴无择木抱渴无藏冰宁知大火维有此眞福庭巨石跨千尺如梁驾青冥深疑地肺开洞见天光明玉树交左右禽鸟无一声凉风度涧水炎浊荡然清昔闻偶奕者坐隐交心兵相持势方急旁睨躭若醒柯烂胡不归海枯固其恒蛮触递翻覆大化何由停不如饮美酒且置石间枰  

桐谷山房  

客从山中来为言山中居种树不作琴清阴常绕庐翛然窗几间中有竹素书上窥圣人奥下抉百氏殊寥寥千古意问子今何如勿学臧与谷亡羊苦多途愿企心斋人不逺复尔初归抚庭前柯应见双凤雏  

贝琼  

杂诗二首【`录一首`】  

春山一雨过百草皆纵横百草不出山山中人逺行怀金别妻子殉禄辞父兄寒暑忽已易燕赵千里程龙门能碎舟风浪安可争性命轻鸿毛苦为朝暮营愧此山中草萋萋林下生  

郊居  

直木恶为轮疲马思卷斾匡时旣非才处约斯寡悔采诗鉴兴亡读易明进退永怀嵇阮放甘与沮溺对  

答客  

窃禄非本性适彼南山阿藜藿日不充慷慨独商歌有客向我言与世同其波商君震七国季子倾三河区区守章句白首成蹉跎念之为三叹所乐良已多潜鱼骇钓铒飞鸟愁网罗结驷非不荣违已当如何  

春日宴沧洲【`并引`】  

嵗在着雍涒滩春三月一日筠谷高士合宾客序兄弟饮于沧洲一曲平池涌翠高阁延青圎景中天繁隂四合微飚逺激幽芳袭人清醥在壶嘉肴既旅惩蟋蟀之刺俭美伐木之求友终宴忘疲迁坐复酌鸣葭间发协朱凤之相和舞防双回翩惊鸿之欲举呜呼兰亭金谷防岂能常沧海流沙烽犹未息怼神仙之无騐宜旷达以为高用缀新篇以纪雅集诗曰  

天濶无留云山明洗新黛过从属休暇置酒沧洲会柔荑緑堪借杂英红尚在累觞既不辞秉烛还相对清弹促哀响秘舞呈修态兰亭今已矣金谷徒增慨大化会有终四时宁复贷厌厌夜无归从人讥倒载  

读史  

吾怜闵仲叔始辟懐喜惧及其见司徒喜惧亦皆去劳苦非所堪虚名岂相误用舍何必言投劾时已暮周爕久不仕身屈名四驰元纁一旦至举族更劝之安知修道者出处亦有时慨然中途返独守东冈陂东汉多逸民山栖久懐璧法眞亦逃名讵屑三公职求蝉在明火求士当务徳此道今何如其人安可识樊英抗髙节万乘不能屈设坛为见之岂若壶山逸光禄位已崇匡时竟无术遂兴张楷机尚待黄琼出  

嵗初度日书懐  

余生若小草望成八尺材强因客土植苦被秋风摧徒慙五十过况经元二灾白髪不已变青阳忽已回未忘药里好几见桃花开残边掩黄石虚室生苍苔故人且共弃王孙谁复哀终归葛洪井讵上凤凰台衰荣置勿论待月酌金罍  

初夏郊居  

强学不知老索居恒鲜欢誓将从余好山河阻且绵凄凄风雨交四月秋浦寒夕寝不能旦日高犹未餐念之安所尤通塞固有偏庶无外患及力稼或逢年  

仲夏桑扈鸣气清天愈髙新田已当治南风翼长苗田翁起相戒庶务东作劳丰年谅可必勿为蔓草交嗟余失路久竟负伊人招屡空亦宜然何日耕东皋  

早春  

山寒花尚迟雪霁江已緑懐新感游子哢节喧众族且同尊俎乐幸免章绶束更拟登前峯青郊可游目  

题盛苍崖鴈  

八月鸿鴈来往彼天南陬前飞倦已息后至饥相求日落洞庭晚风高彭蠡秋彭蠡多蒹葭逺近弥汀洲恒恐羽毛损稻梁非所谋塞门阻兵雪异乡方可留徘徊念其族天外复千俦身今万里客肉非九鼎羞慎为弋者获逺寄征人愁愿以海为池上同朱鳯游饮啄全防躯不愧波上鸥  

初冬  

一气变昬旦洞房风露凄田禽亦已化秋兰同蒺藜为客乆成老懐人殊未夷惨惨白日暮迢迢归路迷世衰不获聘天逺何由稽永思读书台言采山中荑  

拟东野  

破屋夜通月霜气刀棱棱病骨不受寒卒嵗仍无缯残灯吐复翳僵卧如冻蝇事业惭蒸沙文章空镂冰已失国士意颇为年少陵长歌独慷慨坐候东方升  

秋懐  

露下百草变凄凄天地秋亦如中年客玉顔安可留山鸣迅商激水涸行潦收恩方改团扇意复存敝裘梧桐叶尽脱孤雏夜啾啾光景忽已逝感之双涕流  

拟古  

荆山亦何高上与天门通犹闻产玉处吐气成白虹悬藜混燕石世已无国工琢之惧不完不如在石中卞和耻再刖玉亦悲无穷吾今乆抱璞庶以全其躬  

四月十日儿子翺防来凤阳留一月遣归因令早营草堂殳山下为止息之所云  

老病不得归独处长戚戚二子江南来眼暗初未识生常戒垂堂肌肉如雪白一月长途间海风吹尽黑买酒为相劳问答向中夕迢迢汉阳薄春来断消息阿宣在母旁颊知工翰墨艰难且拨弃顿使沈忧释所愧无定居百嵗半为客经营须及早尚爱龙湫僻况近读书台云销四山碧泉深出丹砂地冷多琥珀既非匡世资庶遂陶阮逸良辰戒僮仆匆匆又南北五月方郁蒸日气成霞赤出入非所宜川陆慎所歴惜别岂无泪向汝难再滴秋江有鲈鱼当挂吴淞席  

朱右  

遗安轩襍咏  

林屋小如舟老鹤长似人昻藏立清晓起舞羽新高标凛寒骨羁孤向霜辰从来青田姿蹁跹离风尘俛首谢轩车不与鸡鹜驯  

遣兴  

幽径何偪侧蔓草没行路此生苦不辰出门畏多露迟回防山居仿像啇顔步籍籍春光萎冉冉芳年度寄语素心人朱顔恐非故  

张宣  

与慈邑诸公防宿茅甫生驻鹤楼得夜字  

白水冐平田积隂过初夏风雨招友生琴樽相慰藉飞梯倚孤撑连峯竞迥迓晦防岩壑变空翠林木亚疎烟截山椒防月露天罅僧钟隔逺寺渔火候归舍鹤影渚云迷风声涧泉罢投迹山水邦脱身纷俗驾久忘簪组累不待休沐暇饮酣心为壮时危气逾下佳会不再期兹游偶来乍鸡鸣起营营莫忘永清夜  

九日偕张思廉杨孟载徐二岳登虎丘  

招提凭崇冈石壁根空虚跻攀陟层巅歴览壊刼余清商振穹昊爽气栖平芜云消初旭吐木落遥峰孤幽潭积水深修绠断辘轳劒光欲飞腾神物今有无空令吊古人解笑英雄愚抚兹良辰及感我芳情纡长揖当涂者永与山林俱  

邵亨贞  

送傅子初先生之信州录事  

去年十月交冬浅寒辄沍客居江城馆灯火在风露君从钱唐来舍舟纵游步一见心为开问劳出情素番阳与云间相望千里路会合非偶然况是夙所慕江左古世家粲粲美风度射策衣绣归春生五陵树文章天机锦到手昬瞀坐谈极畴曩欢然获知遇自冬更徂春不间朝夕晤君于稠人中走独心所寓传舍稍密迩泥泞亦枉顾开卷析疑义沛然决东注赏音风雅闲神防见天趣平生耿耿懐不为流俗具因君颇呈豁欣快未易喻誓将与此老结纳视亲故款洽岂有极忽复报戍录曹虽民职未足展抱负行者崇令徳政化蔼先务分违坐契濶引领不可遡中年别亲友作恶若深忤梅风彭蠡寛归蠲慎速渡后约仍绸缪中情尚能赋芳洲蹇谁留怀哉美人暮  

沙湖  

凌晨出沙湖杲杲寒日赤望路指西南趁风挂防席行行数里间舟底尽沙碛嵗暮寒水落过者总烦剧篙师力支撑进寸乃退尺叫呼问邻舟始得指所适中流植雈苇表以深水迹由兹遂无阻四望始充斥迢递逹岸旁回首日已夕嗟予匪徒行裒谢牵物役人生苦多虞仰羡投林翮  

钱宰  

拟古  

庭树日已黄白髪日已短候虫鸣前除秋霜蕙花晚嵗月如奔驹六辔不可挽泛舟涉方瀛方瀛水清浅安期邈难求吾棹亦已返花开醉复斟黍熟饥自饭逌然乐悟生瑶岛谅不逺  

泛舟新湖塘次王敬助韵二首  

清赏各有适何异同登攀君舟泊西隩我车上东山林光变宿雨溪响洄晴澜春深飞花歇日入好鸟还佳景欣所得母令清兴残俯首纵壑鱼仰见培风翰物理固有待努力当希顔胡为念穷达戚戚天壤间  

湖水日已緑理棹不可缓杂花当昼翻逺树出云短沙明宿雨霁风急游丝防悠悠欢赏深歴歴佳趣满酒尽客愁生歌残离思逺世路方险巇穷居正萧散出处谅何心夕阳起樵管  

城南燕集得作字  

闭门度芳辰念此风雨恶今日忽复晴青郊纵行乐引杖聴莺啼持杯看花落庭緑树阴交春容已非昨微酣爱酒清放歌悲髪白茫茫师旅间扰扰烟尘隔夙昔愧栖迟于今喜离索明朝溪上田买牛事东作  

白野太守游贺监故居得水字  

崇冈散新阳寒日舒短晷晴飚一披拂波影上沙尾意行遂忘疲情语相慰喜赐宅知已非归舟更谁舣树暗山始夕川明月初至停杯成慨叹觅句聊徙倚前林樵唱来惊鸿下寒水  

拟古  

行行重行行  

出门万里别行行逺防邉相望各天末北斗日夜躔四运秋复春不见君子还燕车北其辙越马南其辕日逺心愈近怅望徒悬悬黄云暗闗塞路险不见天式微夫如何日月忽已迁愿言崇明徳无为终弃捐  

西北有高楼  

高台何巍巍参差与云平玉绳临双阙长河流无声上有羽衣人逍遥吹玉笙清响涵明月飞佩何泠泠借问弄者谁疑是董双成逸思随风发无人识其声曲终再三叹感慨有余情所悲同门友局促趋世荣愿将秋水劔为之觧尘缨笑呼双黄鹄与子俱逺征  

明月皎夜光  

皎皎明月光照我屋东头寒螀鸣树间招揺指孟秋白露下高梧落叶声飕飕寒温更变迁河汉东南流怀哉里中儿奋志起逺游飘然遡长风乘槎犯斗牛支机织女石为问今在不水深波涛濶浮名将焉求  

中有竒树  

中林多幽兰江篱杂芳荪采之酌春酒将以清心魂持杯未及饮怅然念王孙王孙不归来置酒在芳尊  

迢迢牵牛星  

河东有织女皎皎云为章手弄机上丝日夕更七襄织成五色文欲制君子裳莫言隔秋水可以驾飞梁睆彼牵牛星终日不服箱  

客从逺方来  

故人万里别海水日夜深南风海上来遗我双南金不见故人面乃见故人心铸作黄金徽置之白玉琴弹为别鹤操间以怀湘吟曲终聴者稀矫首望知音  

## 御选明诗卷十九  

五言古诗四  

童冀  

效陶彭泽  

少无簪组念雅志在丘岑结庐古涧阿栖迹嘉树林南轩纳朝阳北牖延夕隂踵门无深辙入室有鸣琴良朋以时至清坐谈古今秫田秋向熟浊醪行可斟顷筐撷园蔬持竿钓清浔欢饮聊共适过满非所钦  

和陶庚子嵗五月中従都还阻风于规林二首  

我昔少年日无事幸休居佩戒性缓每师董安于迨兹桑榆景始悟失东隅屡将孱弱躯触冒风波途严冬朔风急夜絶髙邮湖岂不幸利涉为计良已疎古人戒垂堂况我疾病余前途谅多险欲悔将焉如  

仲冬度长淮混荡迷所知同行得佳侣乃谐夙所期忆昨辞京国与子适同时参差各首路不谓防在兹举觞  

更相属满饮不须辞人生如浮萍聚散安足疑  

和陶拟古  

月落窓牖白日出东南隅披衣茅檐下稍觉四体舒故山邈千里永念先人庐晨夕蔽风雨少小之所居别去逾十年岂但田园芜齿发日衰暮天意谅何如  

美玉韫荆璞三献泣卞和甯戚扣牛角中夜犹商歌古来不遇士蹭蹬良亦多百年水上沤万事风中花且复对尊酒不饮当如何  

下士困形役至人得天防尸居一室间心已歴九州所以驱牛翁不肯饮下流翩翩九苞凤饮啄昆仑丘一飞下虞廷再鸣止岐周瑞物不世出安用网罗求  

和陶杂诗  

劳生无百年知止乃逸豫斥鷃聊自足云鹏谩髙翥所以邴曼容位髙即免去富贵岂不懐能不为身虑君看嗜利徒末路竟何似驱车下峻坂中路安得住康庄茍弗慎宁非覆车处保生良有道至要在戒惧  

生世无百年我愿常欢喜尊中有美酒胷次无尘事宠辱了不知动静得如意妻孥常在眼亲故数相值畅饮送余年一任嵗月驶身后称善人财产不须置  

白日下平陆北风号枯桑尘沙动地起眯目扬秕穅我行在中野况乃久休粮解装憩逆旅笛声感山阳旧游尽陈迹抚事増永伤故山不可见忧来忽无方世事讵有涯且复陶一觞  

十月渡黄河北风凄已凉河水深且驶溯洄上吕梁仰视南鴈飞缅焉懐故乡吴葛已十暑楚砧亦三霜宁知衰暮年转觉归路长  

和陶归田园三首  

少小乐闲旷被褐守空山白头赋逺游倐已二十年箪瓢陋巷居安得如顔渊昨宵偶不寐忆我南山田平生伏腊资今弃草莽间岂无升斗禄差以慰目前妻孥在逺道弃置同云烟独念故山下草屋行将颠亦知身后名未若生前闲且复对尊酒一醉已陶然  

我家南山下茅屋枕溪曲白头每思归此愿何时足败壁悬素琴荒庭暗棋局天道恒好还世事如转烛宁知若木景不返扶桑旭  

我昔在田野东阡与南陌时有素心人浊酒聊共适既醉各归卧不如牛羊夕醒来眎西牖残月在窓隙宁知衰暮年乃复困行役天公如佚老言归遂耕绩击壤乐余年箪瓢敢求益  

和陶贫士  

人生靡定止飘荡如转蓬万事了不齐谁能诘化工宁知扬子云乃媿楚两龚天运有代谢倚伏恒不同委愿随所遇胡为计穷通用舍固有命勗哉慎所従  

乌斯道  

古诗  

荆棘开好花娟娟耀芳晨罗生及周道未尝罹斧斤斧斤或相加芒刺反伤人朔雪贷其死后土固其根人力愧孱弱天地胡不仁崇冈有松柏日日摧为薪  

猗兰畏阳盛甘菊愳虫食昌阳恶溪涸掲车伤土瘠上有寄生草蒙茸托松柏下有无名花纷披弄佳色寻芳邈无人空有馨香徳  

题寒林逺岫图  

游子念故山嵗晏不得归出门见林薄日暮烟火微关河渺千里猨狖声正悲况尔霜雪繁鸟道不可跻阳春固伊迩奈此寒无衣衣寒何足叹所忧美人违  

过西山访章愿学钟声伯二隠者兼与同游诸公分韵得深字  

冬雨久不作冰霜谢穷隂予因积遐思于焉事追寻西山数君子幽居托云林冈峦负城郭在乐不在深旨酒罄良觌嘉言谐素心岩花照纹楸松风堕鸣琴讵谓兵革余得以疏烦襟人生易雕谢何时续斯今离别奚足叹愿言懐徳音  

许继  

述懐寄修徳  

昔游登四明回望天台峯苍茫见逺色积翠浮遥空维时凝雪霁万里来天风想像琼台观杳在丹崖中真源隔迷涂旷絶不可通烟萝冷秋月夜雨鸣梧桐梦寐发幽感徒嗟尘累蒙王子吹笙侣髙情亮谁同清言契夙心奋防得所従振衣石梁上思蹑飞仙踪佳游复我愆有懐郁忡忡犹怜双飞鹤来候岩前松  

澄渊  

水色本明照况此静以深澄几千顷流汞疑元隂空光碧天合倒景青山沉黙鉴不遗物至虚宁受侵愿言寄潜翫湛然契明心  

遣兴  

世道日云降何人激穨流于时竞靡靡去古良悠悠鸿鹄有髙志一举横九州藩篱自云广燕雀方啾啾  

夜宿期王修徳不至  

城西挂纎月夜色回春迳出门候所思落露沾衣浄悠悠醉余意寂寂静中聴灯暗清漏初烦愁乱孤兴  

秋夕书懐  

髙空生夕凉秋意入河汉驰云若奔驷明月隠复见天机感众物夜色閟深院鸣叶响萧飕吟虫发清怨追思童稚日膏火事黄卷抚迹今已非虑深志亦倦穨波惜迁运往节阅惊电浩浩古人心庶于静中见  

夜宿浄土寺  

山空吹夕风暑尽生夜凉禅宫极清閟天籁过虚堂烟钟悄已寂华月未流光玉绳带银汉夜色耿穹苍暗汲石崖溜时闻瑶殿香触景自不寐卧听金琅珰  

夜归  

夜归人已卧山月犹在户惊鹊翻暗丛哀鸿响遐渚风虚籁静壑霜肃气澄宇顾影忽兴懐孤身在羇旅  

雨中有懐  

入春几晴光物意转萧涩冰雪寒尚余云隂画常集清晨林端望两目纵所及白水天际浑青山雨中湿飞来双幽鸟复向花上立心赏不可同何以舒怏邑  

雪  

山花寒不开庭雪晓还积江南十日春东风未相识萧条新栁姿清浅故池色日晏起荆扉迢迢迟来客  

夜坐  

雨歇宵影澄天清月华素空山秋欲来凉意先在户萧萧林樾风幽篁露草虫亦何知含凄感迟暮深思无与言美人隔江浦迢迢银汉章无声自西去  

中夜闻风雨满林明旦即为重九情之所至輙见乎辞  

梦觉清夜分林塘响风雨虚懐怯病枕展转心自语重阳适兹日兴感眷时序柔道方彚征嘉名固宜与嘹嘹冥鸿翔摵摵凉叶委抚迹徒有悲抽思谩无绪登髙候明发新寒薄衡宇黄花满山篱采采懐俦侣  

九日登山  

处喧久忘静临旷始懐真步登千仞冈眷兹九秋辰余滓澄广泽薄氛散髙旻浮空白云逺冠日丹霞新海屿互出没天峯秀嶙峋清眸穷四遐逸兴荡八垠兴懐慨前古一瞬迹已陈无令东篱菊静笑悲秋人  

对雨  

沉沉时雨积冥漠晦平莽卧起人事闲临轩坐虚敞繁林滴余润曲池散清响去家徒有思出门亦何往山深乱云合村暝孤烟上飞鸟望不还空愁结遥想  

晓度范家滩  

鱼梁障清湍水落滩面濶天风石籁秋数里声聒聒晨涉思掲厉川广畏难越浦口人不闻扁舟逺如月寒波望空雾晓岸指毫末新曙野始分清凉木先脱别离既含戚遇景聊暂恱初旭转沧溟彤霞丽云阙廻瞻极迢递凌步多曲折前念青山行采芝养髙节  

胡奎  

秋夕  

月出万井秋商声在髙树风条络纬鸣露叶流萤度天河一杯水流向西南去坐念素心人佳期渺何处  

吴江月夜泛舟  

余霞敛遥岑微霭生近浦江行得凉夜月出鸣柔橹茫茫天欲浮歴歴星可数水萤乍明灭沙禽或翔舞此意与谁同三髙渺千古  

管讷  

听松楼为国学林敬伯赋  

凉飇度中林长松发清响震荡出岩峦萧骚纳天壤初疑繁弦作复讶惊涛上倐尔若崩奔悠然亦平广大音本无声至理奚有象复动阳始生姤静隂已往逹人居髙明防兹适真养心静聴转聪虑屏神逾爽岂彼廛市间啾啾局尘坱好招陶隠居山中一清赏  

和吴教授晚泊大信阻风  

楼船遡流上髙帆阻长风大江浩无际一气何鸿蒙回望天门山峩峩相长雄洪涛走其下屹立西与东不有浮海叹岂无济川功大鹏度寥廓斥鷃守卑丛物理固有定世事徒匆匆张灯启华筵一笑杯酒中  

晓起  

真馆晓晴初官清逺尘俗怡然对简编庶矣忘荣辱遥峰拥归云髙城澹微旭落尽冬青花江南雨新足  

二隠图  

溪上放舟回山中负薪暇一笑偶相逢于焉遂清话宁知有秦晋况复论王霸回首总忘机青山夕阳下  

秋夜  

不寐耿长夜揽衣徒歔欷隂虫吟近砌凉飇动疎帏素抱殊未释清欢念多违岂惟南飞鹊兹夕无所依  

病后喜雨谢同寅纪善贝季翔见过  

夜月忽离毕今晨雨滂沱秋声落庭树水气没池荷岂云三伏中感此凉意多神清体自适顿然释烦疴明当谒公馆仰谢数经过  

过芜湖望天门山  

扬帆下芜湖梁山在吾目大江従西来天门势如束川日波上明野树烟中緑良朋有佳制每媿貂难续顾兹欲忘言何以慰心曲  

上慈母矶  

危石立江中扬帆泝流上潮回慈母矶木落和尚港野濶风景眀秋浄天宇广西望淮山青持杯惬吾赏  

赵俶  

续兰亭防补参军孔盛诗  

暄风播旷宇欣懐托阳春盥祓寄幽畅虚襟遗世尘撷芳遵丘阿接杯沿涧濵咏归何逍遥遐哉仰斯人  

涂頴  

秋夜和黄典籖  

遥夜天宇迥开轩坐前楹月华临水动凉风满庭生屡惜景至悟兹尘虑清疎星明玉阙委露浥金茎流序倐将迈嘉朋纷逺征微才旅羣彦鸣佩集玉京文词资丽泽笙磬感同声非比江湖客驰心揺悬旌  

吴植  

寄张国录孟兼  

昔别意何长重来嵗华改沉忧谁与娱懐人邈江海褰衣涉汀洲秋风被兰茝日夕零露繁芳馨为谁采嘉防谅难并良辰讵容待思君如明月夜夜望光彩  

掲轨  

夏日留田家  

停午暂休骑道暍投田家风株带暝姿髙树乱啼鸦田翁喜客至为摘园中解鞍借莓苔移席埽落花相留至夜分烟月石林斜相如方病渴归路茂陵賖  

秋日汴京同马希穆登上方琉璃塔  

东出榛莽间宫城何窈窕悲凉懐故都秋日荒台沼浮屠出苑边上跨清虚表琉璃半莓苔五色犹皎皎罘罳映落花觚棱却飞鸟昆仑倚户隂海色当窓晓佩声河汉落屐齿天香绕野夫方留滞万染何时了去汉春已深游梁秋又杪登髙慨揺落令我忧心悄飘飘茂陵客髙兴秋天杳防豪不胜寒仙露知多少落日望江南一防青山小  

甲辰三月归西村  

官舍桞花飞羇人谢病归干戈未定息爼豆焉可为以兹理还策归卧南山陲东臯花雨过流水緑生陂聒聒青蛙响嘤嘤黄鸟啼到家能几何又告将农时山田与弟耕春酒任妇携逍遥田野间日暮返柴扉厐公鹿门志刘表安能移  

吴斌  

北游  

青山千里来龙奔出平野逶迤作都城黄河走其下借问宿迁人在昔何为者云此生重瞳虎鬬天所假自矜盖世心坑秦霸区夏鸿门逸真龙乌江陷骓马至今哀怨声喑呜海中泻  

唐仲实  

送汤生执中  

薄暮云已收微寒雨还作居人念暌离戚戚意不乐何时竹屋眠共看灯花落  

刘绍  

登道山亭  

名藩跨炎服崇阜极幽爽亭台纳元气磅礴俯深广我来属初霁心与孤云往萧飒海树秋如闻暮潮响摩挲石防古挥霍霄汉上大有本虚空河山一溟涨凄凉乗槎意迢递紫霞想浊世谁复然临风黙惆怅  

徐一夔  

辛丑秋七月曹广文招同诸子憩西郭景徳寺分韵得半字  

野旷天逾豁川平路疑断不知何朝寺突兀古河岸潭薶白气没林密翠霏乱胜地固清凉火流七月半合并洵难得通塞奚足筭广文厌官舍亦此事萧散风櫺爵屡行萝磴席频换但觉清歗发宁顾白日旰吾欲纪兹游埽尘劳弱翰  

包圣  

寄侄公翰  

弥旬苦局促扰扰曷能止鸣琴不成调摊书聊复已风定荷气清日出茶烟紫烦襟望一舒开轩俟吾子  

殷奎  

不寐  

中夜不成寐起来看明月候虫吟一声愁肠几回折愁肠折还续宛转如环玦出户野踌躇商飇倐已发商飇来何许吹我头上发莫吹泪入河添之作呜咽  

春草  

东风到咸阳吹起原上草偶然出门去迷却平陵道此处防人肠得似江南好  

袁华  

夀宁庵夜宿  

偶成绰山游西风吹落日大田登禾黍髙林收枣栗仰羡松柏姿俯惭蒲栁质石县王果崖花雨维摩室白雪浮茗瓯缥囊散书帙抚事困诛求拯时乏经术纷争若蝼螘相持如蚌鹬可怜防吓防何异裈处虱郊居便樵苏野服忘巾栉独乐五畞园素封千树橘被酌坐逃禅铭墓亲操笔梦幻前后身道悟中边密剧谈更抵掌展席成促膝煌煌斗回杓耿耿月离毕水声逺澎湃竹影互蒙密清坐不知疲东方启明出  

朱升  

拟古  

霜露悴百草蟋蟀鸣声悲朔风寒以厉良人久无衣时服委深箧路逺难致之仰视投林翮还依故巢飞物性有如此念君归无期矧当苦寒节坐伤音问违  

陆闿  

江上暮雨  

荻芦沙上风竹树山头雾疎雨忽新凉惆怅川光暮遥遥孤帆征渺渺沧江渡停櫂问渔人长干几程路  

吴文泰  

楚江清晓图  

昽昽曙光启湛湛枫江白河汉縦复横分明见秋色天空爽气清露湿千峰碧微茫云梦渚迢递浔阳宅五栁高且疎凉风正萧琴孤鹤横江来扁舟正携客  

凌云翰  

画菜  

髙田宜种蔬下田宜种穑嵗馑与饥同安敢望肉食雨余理荒畦甲拆资地力防看根本长取之戒勿亟天公怜我贫此物颇不啬便如终嵗谋十瓮拟可得含笑披画图流涎欲霑臆常能齩菜根天下无此色  

曹孔章  

闲斋书事  

林响溪雨来萧萧客窓暝瑶琴倦不弹石防晚犹凭烟深鸟依树花落风满迳隔岸谁诵经泠泠发清磬  

郑真  

清流闗  

峩峩清流关形胜壮淮甸南来入江海北去通颍汴粤昔五代余诸侯日酣战蟠李有余枝遐陬寝席奠设险御中州纷纷甲兵缮俄传防检来威声炎火煽良将致生擒面缚辕门献一笑滁州平凯歌锡芳宴肆令欧阳公登髙情眷眷我行入濠梁居然腰脚倦前登最上头目力穷视眄前修有佳句凿凿苍石片风流今百年有如亲觌面临流一徘徊栖栖云物变仆夫催进程山风急于箭  

林赐  

题翁石山房  

玉涧随处深萝衣谢时早幽栖同鹿门胜地即蓬岛缅懐京国游却恋云山好何日赋归来相将拾瑶草  

邵谊  

春日同诸子郊行  

黟县设自秦至今少城郭人称小桃源烟霞防丛薄四山如龙蟠蜿蜒分脉络羣居寡喧嚣宇宙觉开廓为问尘网人何如在丘壑  

蒋恵  

舟中夜雨  

萧萧篷上鸣黙黙篷下聴声催寒气饶势逐风力劲拥衾客未眠维楫江初暝不似潇湘时令人动髙兴  

宋璲  

寄章允载兼柬项思复  

忆昔到京畿与子寓官廨一见即相骥不翅旧交快维时困道途驱车久行迈忽逢弛担初欣若身脱械握手坐毺软语慰疲惫情投比黏胶意惬甚搔疥项君数过余滞下喜方瘥三人互谈噱何殊合纠繣骖镳出防衍古迹探竒怪路入青莲宫驻足聴梵呗薄晚始旋邸倾倒形忘瘵周详论书谱従容说诗派凡习尚浮华遗音日已壊作者固繁伙咸韶混夷韎澜倒并波随畴能救危败顾余樗散材频年处卑隘枘凿乖方圆甘遭世俗卖人将竞嘲讥子乃敦教诫苦言加箴规黙黙使心解酒酣示新篇辞源极滂湃却类任公子投竿下羣犗应知艺嘉禾薅治絶稊稗读之神骇惊秋蛩罢嘶喝政图借薫陶别还隔遥界欲叩寝食安但复占爻卦浦汭守衡茅无従豁蒙瞆譬诸铁在炉伊谁鼓风鞴况乃患沉疴躯命犹纎芥侵寻阅暑寒孱弱乏刚夬精神尽凋耗面目多肿哙布衾暖阁眠药贴晴檐晒年来获告瘳书斋仍扫洒猿鹤亦争庆似索烟霞债缀赋咏雕虫攻篆学垂薤有时看飞泉四山寂无防思取古遗经一览适炙嘬兰膏继日晷矻矻警昬懈视已常欿然进业慙质防志须成丝枲未能脱管□笃信晏安中懐毒极蜂虿蚤暮自深省此语谅非躗近闻子亦归亲朋乐情话千里感贻书殷勤驰一介而翁幸康彊愧缺牀下拜执简立台端百壬不敢噫道逺竟莫前动若飞翮铩嵗月无停辀季秋倐已届篱菊傍云肥江山日如画轩车几时来夜雨一灯挂明徳正可崇相期各云劢  

王绅  

夜坐呈正学方先生  

银灯灿余辉夜气清于水顾此知心人幸遂盍簮喜酬酢启黄封论议析理俗眼为之开尘心顿如洗孔明人中英州平独知已黄宪千顷陂世以亚圣拟徳重众所推才髙莫能比懐贤古即今酒酣热生耳  

入峡  

世传三峡险吾身适屡徃荡舟趋洄流惊涛漾轻桨巑峯开复合青天细如掌浪急先期程谷空答渔响回顾上濑人吾行若平壤日夕下夷陵祝酒相忻赏  

夏日  

天气属清和幽斋净于水端居仰圣明俯探化理浮云驰逺郊重隂防书几好鸟弄佳音闲花发竒卉萧散有余清烦襟荡尘滓  

刘琏  

遣兴  

緑鳬水中游白鹤云间飞霄汉有脩程焉能顾卑微浩荡展羽翰昆丘以为期雕鹗趋下风罻罗絶张施倐忽万里余摧頽不知归空林有故巢繁霜日霏霏孤雌哺黄口啁哳将畴依岂如戏苹荇双栖在涟漪  

秋日旅怀  

秋气生白虹秋声入髙树离离星汉明杳杳孤鸟度夜坐不觉乆逍遥散余歩鬓毛动凄风罗裳怯零露寒隂日已侵芳嵗聿云暮睠言思我乡谁与将尺素  

春日书事  

雨收春日融众草丰且碧和风拂轻衣飞花扑行客晴空摇翠烟莽苍见山色青年岂长住感此思夙昔  

秋霁  

积雨霁郊甸凉风来早秋蒲栁变冶色寒蛩生暮愁明月艳素光青山澹如浮游目睇行云感此身世忧故乡不可见怅然心悠悠  

贝翺  

拟古  

妾有緑绮琴中含凤凰音不为黄鹄操试作白头吟河中锦鸳鸯比翼相因依落花随飘风各自东西飞物情有不同贞心以为保春葩折秋霜蓉华岂常好芙蓉出緑水见别汚池中白璧荐泥涂乃与瓦砾同妾有五色丝为君制衣裳朝朝勤拂拭夜夜为熏香将心置君腹知君忘不忘  

谢林  

题赵承防竹石图  

竹生盘石间翠色相因依尔节固己完此心终不移如何玉堂人而有林壑姿凉风虽未至防然动秋思  

初夏寄倪元镇  

溪上夜来雨青林密如雾日出桧柏香沙静鳬鹥聚野夫抱琴出喜与樵者遇黄鸟时一鸣緑隂已无数缓带受回风蓆防黏落絮感物发长謡放懐缺清酤胡为劳其生终嵗牵百虑愿言庐霍期逍遥共迟暮  

孙蕡  

寄琪林黄道士  

雨絶天景佳前荣树光緑遥怜采芝侣逺在春山曲琴歌久已防酒赋何由续有约今夕同开樽扫茅屋  

拟古  

歧路一尊酒送君今逺行交持未及竟丝管激哀声冉冉嵗华暮悠悠云气征驰车戒往路恻恻伤我情我情黙已伤欢爱不可忘昔为春花妍今为秋草芳秋草芳有时夫君见无期独宿坐长夜泪落如绠縻白日傥回照孤懐君所知  

华月散髙树列曜何参差流光射结绮思妇惨中闱良人涉逺道感叹夜何其清声发妙曲宛转有余哀妙曲固可聴余哀知为谁春至桃李妍嵗暮华色衰居然独处廓顾影久徘徊  

离离谷中树灿灿春华芳枝叶何盛茂忽然随风扬流光有雕换物理安可常扰扰路傍子哀歌使我伤杪秋天气肃白露结严霜揽衣不能寐起视夜何长明月出东壁众星罗縦横嵗暮鶗鴂鸣百草青自黄逺道者谁子驱车登太行太行郁嵯峨天路无津梁兴言念同志涕下霑我裳  

黄哲  

秋夜杂兴呈涂典籖頴  

璿杓运西宇华月丽中楹坐知流序易遥夜秋风生银汉呈宵景金堂含夕清柔条栖湛露嘉蕙茁幽茎抚迹遂成感如何君逺征相思云阳浦岧嶤限玉京寸心渺何极揺荡如悬旌  

与伯贞或华二友防  

二妙聨英标睠言頋榛莽良晤谐宿心谈慰幽怆江蘼澹新緑谷莺闻逺响感此离索情浩荡烟霞想夷白抗浮云临清延素赏何因继芳躅一丘同偃仰  

舟次灵洲候广雄飞使回不至  

湛露晨未晞秋华被原隰征途夙已戒承命履遐邑桂水寒悠悠扬帆望不及川鳞想同泳羇羽尚云戢维楫乖素期临流重于邑睠然桀溺耦讵洒杨朱泣惆怅芳菲情日暮空伫立  

李徳  

栖云庵  

石室凝紫烟空洞悬石乳隂崖含风泉终日洒飞雨临流结精舍六月不知暑道人养清虚适与髙僧处垢浄俱已忘孰为舍与取诸幻既逺离白云日相与何当谢时人来作尘外侣  

忆南园  

南园蝴蝶飞緑草迷行迹青镜扫长娥姢姢防春碧锦屏千里梦寂寞愁芳色小字写长笺鳞鸿坐相隔  

栁塘书舍图  

逺山出白云近水明秋色烟波漫浩浩日暮归舟急隐约丛薄间茅茨倚苍石中有栁塘翁看看似相识  

送友回真定  

君自邯郸来复向邯郸去邯郸月色好夜照江南树太行多峻坂中有羊肠路往来不惮烦知君为亲故  

种麻  

种麻满东园种花亦盈亩麻生但芃芃花发映户牖容华能几时零落他人手岂如为絺绤与君同永久向来灼灼姿于今复何有  

林鸿  

感秋  

抚劒中夜起气候何凄清天髙白露下北斗当前楹嗷嗷双飞鸿随物亦宵征防禽尔何知寒暑婴其情始知玩物化中复念吾生三十志有立一经尚无成缅懐古哲人信与大运并道在无终始时来暂衰荣感叹不能寐延首东方明  

金鸡岩僧室  

逺公青莲宇百尺构云阙一径入松萝山泉濯苔发石房弹玉琴清响在林樾夜来沧海寒梦绕波上月防吟白云篇髙兴了未辍未能悟声闻安得离言说  

游芙蓉峰  

宻竹不知路渡溪微有踪悬知石上约定向松间逢物候变黄鸟菖蒲花蒙茸相望不可即袅袅霜天钟  

经东山别墅  

野墅在东山经过感畴昔縦横醉时墨犹在池上石林气飒以凉山容淡将夕缅懐携手人念念不能释  

终南积翠  

终南太古色积翠无冬春阳厓俯荆楚隂壑开函秦碧树晓未分苍苍散参辰下蟠蛰水龙上有避世人有时浮爽气拄笏可揽结安得搆精庐谈经对松雪  

留别诸子  

秋堂閟虚寒晚竹引深翠暝然孤灯坐兴至玉壶对天冷霜满襟露饮月窥醉曲尽别意深相看发长喟  

别龙秀才  

龙生不羁者爱士能开襟每醉玉壶酒复为梁甫吟访余镛水阳又将归故林秋风樽前别落日川上心四郊已萧条千里无飞禽离思苦难説望逺犹登临  

同王六博士宿烟霞观  

昔人炼金鼎此地余还丹至今风篁鸣犹疑下笙鸾出岭访灵异投山宿天坛一片月色古千秋松影寒醴泉为我酒丹霞为我餐都无世人梦但伫风中翰夫子茍有意相期此投冠到家兴未已更取吾琴弹  

翠帘山天湖  

翠帘髙淩天峯麓旷且平何年此蟠龙遂成秋水呼吸纳元气溟蒙变隂晴云雷地中起日月波上生上有空僧巢岩栖炼神形寥寥水月观洞见心胷明我昔淩天梯恍若登赤城浮杯动松影发笑回天声从兹便髙举永极云霞情  

访章师不遇  

真僧驻锡处云牀在西峯应物无所住安知来去踪今来结青瑶久向何山逢白日无经声金飇但鸣松悬思永今夕杳霭秋天钟  

道中偶咏  

林馆夕暂休星驾晓仍发沉沉树若烟浩浩溪如雪白首倦长途青山笑予拙  

宿黄梅五祖寺  

佛祖説法处迥与诸天邻珠宫歴浩劫桂殿余真身登攀访灵异礼谒知宿因地逺泉石怪人闲猿鸟驯松杉覆窓户蕉竹清衣巾花雨出深夜天香来暮春久知簮组妄思与缁锡亲所希慧灯影为余照迷津  

送吴士显  

吴生跌宕人脱略当世事欲识平生心悠悠江海是布衣何飘飘孤劒千里至斗酒未及欢看云起归思长风吹古城寒日下秋水分手从此辞车尘望中起  

秋夜忆周模  

倾葢一分手沈思长在襟况兹离居夕复此秋城砧露下叶初落草根虫又吟虽云感物终念旷幽寻劒水东南流故人千里心无因逹尺素梦绕青枫林  

江阁秋云圗  

山容初敛夕云气已归壑何以散冲襟孤琴坐江阁美人期不来天寒枫叶落  

林敏  

晦日稍次山谷  

清谿殊险豁石瀬何淙淙寻源竟莫测又复上几重行处众壑尽望中天影空于焉倐含景水木相玲珑湿翠翳巾舄片云起西峯忽忽洞深杳大圎变溟蒙飞湍逗日月急雨随蛟龙洗心投白鸟息见期青松愿因紫霞秘永谐鸾鹤踪  

晚次流沙河  

湖口寒山苍芳草犹未歇扁舟谐逺寻旷然向云阙北风芦苇鸣白日波上没其时鸿鴈来拥棹蛟龙窟遂歌沧浪清而乃濯发风气逗天影萝雨泽人骨石上弹玉琴清响在林樾到家兴未已梦绕松际月  

春日过髙逸人别墅  

此地有别墅投闲寻隠沦酌君樽中醪笑我衣上尘石竹拂瑶席野荷清角巾双松驻白日一水流青春盘谷忆李愿鉴湖懐季真古有逸民传非君谁与论  

江上送郑山人  

祖帐送离人劳歌暮烟里暝来江上宿残日照寒水清尊醉落花孤棹依芦苇雨翳灯影微风兼笛声起后夜有相思缄书寄双鲤  

夏夜陪宗兄林八员外双溪兰若宴集得夜字  

散帙栖鸟时幽寻憩精舍天吟风满巾露饮月侵夜烟篠澄逺心云萝翳长夏回首众壑隂杳霭钟声罢  

赵迪  

题浦舍人梧竹图  

吾懐出尘想飞思淩沧洲湘江夜来雨寒色川上浮凉飘金井夕露滴银塘秋故人隔千里对此空离忧  

幽人独憩图  

幽人遗世氛心与浮云薄薜萝寒可衣山泉时自濯白云林下来黄叶衣上落髙风不可攀逍遥在林壑  

山水图  

苏耽昔隠处落日惟孤云青山丹灶前橘井香氤氲湖光林际防岚气霞外分仙源不可即清思徒纷纷  

鳞次堂集送马自牧归馆  

盍簮涉高台凭高豁千里清樽属离人年光若流水浩浩江海心悠悠云山意天空鸟影寒日落秋声起对此渺予懐悬情自兹始  

唐泰  

次陈山人隠处  

献春始休沐轻防寻幽风烟篠不知路柴扉隠其中杂花发小磵下映流泉红冥心聴喧鸟解带投芳丛谁识此嘉遯心期黄绮同南轩有余兴月出鸣丝桐  

马徳华  

题濬州八景诗【`录四首`】  

伾山晓月  

蒲牢振东林明月坠西岭清涵玉镜明光动金波影岩扃岚气深石像苔花冷目送伾山云扶桑散初景  

嵗寒双秀  

苍松出石罅双耸如蟠虬声寒半天雨影落千岩秋鸾鹤巢树杪茯苓产林幽頽龄果可制吾将访浮丘  

玉虚仙迹  

鬼工凿岩翠洞辟神仙区玉女云中下飘然曳霞裾飇轮逐流电遗迹成丘墟至今明月夕箫声落寒虚  

淇门飞雪  

淇水日夜流沙堆积晴雪飞屑满汀洲凝辉照溟渤寒通剡曲风白映天上月对景忆山隂停舟叹清絶  

钱鼒  

题巨然山寺图  

髙人造化笔竒防每相闗羣峰献万状一壑分两山恍疑景外景迥出寰中寰胡麻堆紫緑瀑布下潺湲逺碧茸天际晴云眠树间卓哉青城樵冲襟写幽闲手招铁笛仙一去何时还  

黄本  

次徐良夫谢云林倪处士耕云王照磨韵  

子猷昔访戴兹事已千秋沿洄清剡曲冐雪乗扁舟孰知继髙兴乃复有此流飘飘云林子采药偶暇休因偕浮光翁如仙下洲寻彼孺子宅逺枉来溪头况值数文彦才质皆清修相携至竒境俗侣奚可求初临回川禊复入平麓游挥觞肆灌浃狎坐相谈优今虽迹已陈乃作佳话留吾尝羡当日良防诚绸缪何人获佳句夜览林堂幽挑灯续吟久寒角鸣西楼  

王彛  

秋林髙士图  

岚峰半残阳彩翠明林杪僧坞逺钟微归人下山少风杉落叶响惊起栖烟鸟携手愿言还前村月初皎  

宋禧  

看云楼  

孤云何处来相对才咫尺随风出山去青天忽无迹往来固无心幽人朝夕髙楼为徘徊无使长相忆  

徐尊生  

题畨阳蔡渊仲散木庵  

蒙庄古逹士涉世熟忧患著书虽寓言垂戒非诞谩有生勿为材祗以身试难杞梓堪栋梁何曽保枝榦彼樗乃散木匠石眼不看终然老山林长将栎为伴年夀齐古椿傲睨寒暑换青黄亦所天岂异沟中防一篇三致意恳恳义相贯浅窥勿深求千载付浩叹就中一转语妙处最宜翫既全曳尾复杀不鸣鴈万事贵无心倚伏昧前筭材与不材间至理须剖判举似散庵人笑齿为余粲  

梁寅  

和杨逸人桃林迁居之作  

心寂忘尘嚣时清乐岩筑爱此桃华林葺之杜蘅屋葛篱延芳藟石梁照浅渌风翔双白鸟雨卧一黄犊东皋杂妇子中野见樵牧赋诗云霞隖携壶锦绣谷従君以优游于焉谢羁束  

题西山程氏南窓  

独居南窓静秋木连翠岑鸣琴众叶下把酒孤猨吟宁负朱绂愿莫乖白云心羡彼归田叟髙风留至今  

拟古  

芙蓉在江浦亭亭艳清波虽云出淤泥丽质良可嘉褰裳涉枉渚淩风折芳花愿言赠君子翫之比瑶华于时茍不惜顦顇当奈何  

我有太古琴千年妙音续七弦何泠泠聴之非促遫一弹文王操再弹宣父曲圣人宛见之何由蹑其躅大道日以沦浇诡驰众欲孰思障頽波九州反淳俗夔龙为股肱巢许遯岩谷穷通各有志于我奚不足  

归息  

归息蒙岭阳聊比嵩少岑乐此林薮趣遂忘江海心沿涧搴芳藟入谷聴幽禽流泉响根下潺湲非俗音猗兰被径畹香气袭衣襟頽景忽西匿浮云夕以隂睠彼羣飞鸟翩翩投北林  

春阳既和煦时雨亦霑濡原野緑巳遍土润含膏腴兵戈幸少戢良农日垦鉏戴胜鸣桑林鶗鴂亦交呼嗟我理编简四体忘勤劬羔裘媿逍遥梁鹈耻安居素餐古所诮偶耕良我徒  

韩奕  

秋斋  

林居近冬候雨晴天巳冷露蛩啼夕隂风竹乱窓影衰来身自觉欲寡事斯屏偶此山中人清谈坐宵永  

夜访隠者家  

舍舟陟伊防逺思一翛然幽人田中庐髙栁当门前微月照疎雨夜花静凉天相见惬始愿懽言殊未眠  

王履  

苍龙岭  

岭下望岭上夭矫蜒蜿飞背无一仞阔旁有万丈垂循背匍匐行视敢縦横施惊魂及坠魄往往随风吹午日晒石热手腹过蒸炊大喘不可当况乃言语为心急足自缚偷眼羣峰低烟烘浪掩掩日走金离离松头密如麻明灭无防期谁知万险中得此希世竒真勇是韩愈乃作儿女啼  

陶宗仪  

游钟山分韵得落字  

钟山毓灵秀寳坊炫丹雘王气接闉阇冷飇洒岩壑泉球石罅锵松籁空中落吐词极名理摛藻骋竒作嘉防难重期斯游谅云乐矢言谢嚣烦永志在寥廓  

拟古用陆国隠韵  

古人重节义出处葢弗茍而我何为者南北事奔走恻恻懐故里去去成老丑富贵不可期聊以酌我酒浮云蔽頽阳凉飇谢繁緑气化相寻绎百嵗一何速达人意有在岂复伤局促且持杯中物对此篱下菊  

刘仔肩  

赠张时敬还荆南  

随牒适荆土倦游滞京畿谋生苦拙讷事与心恒违朋俦一疎阔山川复间之昔问旷莫达何为遽来斯世故有变迁嵗月成推移顔藻减丹渥衣尘化为缁稍欣披云雾复覩聮珠玑意惬苦不早情深发弥迟夕语厌促漏晨游恐斜晖论旧已慨叹况乃重乖离春草满南浦时花匝郊圻乖人无为懽感物悲路岐昔别已三载重来复何时幸兹书轨同逺迩无不宜逸足志四海羁禽恋故枝言念属繁翰聊以叙所思  

卞同  

题燕龙图楚江秋晓卷  

初月澹微茫猿啼楚江晓恬风展波镜千里泻弥渺起语船上人惊飞岸边鸟行装乱填委徒御争纷扰川后弭安流天吴沕深窈隂霾敛遥翳目防秋旻杳响枻节歌长翔帆逗风小人生等萍寄犇涉何时了旅思协悲端羁情重忧悄忠沈不可见水吊鸣寒篠回首噭湘累苍山乱云绕  

黄枢  

吴子芳枫林牧隠  

露晞春草细林逺青枫长中有沮溺徒结庐先陇旁于焉可耕稼自牧牛与羊搢腰笛竹短插笠山花香犊饱夕言归濯足涧月凉喟彼尘世人马蹄终日忙横眠緑草嫩肯羡金鞍光老农愿卜邻持鞭白云乡招手金华仙与尔相翺翔  

王沂  

由竹坝望锦川桃李春色如画有懐陈邑令  

涉浅上舆梁凭髙眺郷县灼灼桃李花层层逺皆见兵余草根尽此地芳菲徧气暄雉双雊景淑鸎百啭邑里齿故繁弦歌俗丕变懐贤思如渇敷政速于传孰是潘安仁而犹宓子贱  

望南屏山同吕仲铉仲实作  

游目南屏山逍遥税尘鞅清溪乱流涉曡巘縁云上辉辉瀑泉落隠隠天籁响荒涂理通塞虚室静敞中有餐霞人长聆御风想不乗缑岭鹤还顾渔郎舫芝草甘若饴雕胡大盈掌虽为頽龄驻亦忌流光往永懐山中游观化歴清赏  

逯昶  

舟下淮水  

伐鼓下淮津川光回暮色数峯云外青一鸟沙上白悠悠水驿浮飐飐风帆侧舟人有严程知我归朝客  

李铎  

题徐良夫九曲櫂歌图  

徐君江海人雅有山林想逺游赋幽寻徘徊脱征鞅长揖虹桥仙飘飘欲偕往牵舟泝防回着屐縁厓上万壑风泉渟层岩土花长采鸾载玉笙隠隠遗清响幻迹杳难穷真源豁而敞永懐紫阳翁怡然契心赏  

杜伸之  

感兴  

吾昔搓长丝系彼渭川竹直钩鱼不吞何以充吾腹比心茍无嗜藜藿亦自足宁使不得鱼吾钩终不曲  

梁兰  

题素扇  

团圆复团圆月圆尚有亏致身君懐袖无有盈亏时知君重贞素采色亦不施物微幸相亲愿言常自持寒暑固代谢用舍适其宜古来婕妤怨此意君谅知  

幽居懐友  

幽庄白昼静居人寡来往髙树落疎隂深泉生逸响抱忡惜景光微吟荅清赏因之懐逺人怅然起遐想  

候杨生不至  

逍遥下荆扉临清曳行屧之子胡不来何人傍沙涉秋日满髙林幽禽啄黄叶  

郑梴  

拟古  

秦筝一何哀中有凄凉音累累孤臣操咽咽嫠妇吟晨霜为之寒浮云为之隂聴罢复三叹不觉泪沾襟披衣步庭臯嘉树鸣曙禽嗒然吾丧我情与海水深  

郑榦  

寄宋仲珩  

鸒斯桑下飞青鸟海上游如何不同调羽翼有短脩故人昔相见时时话绸缪出入念同车无衣念同裘一朝参商如岂不懐百忧初盟傥不渝在逺情愈周但愿似夙昔乌用苦相求  

张端义  

送张吴县之官嘉定分赋得锦帆泾  

风吹阖闾城花落锦帆泾锦帆去不返春流日夜生故人在何处恨满城边路月明乌夜啼霜冷丹枫树泾水抱城流直通东海头布帆挂落日相送练川游  

頋协  

待鹤  

白鹤去何之想在蓬莱顶月下漫沉吟衣沾露华冷夜久不归来立尽青松影  

梁楶  

寄董宗辅  

东江去悠悠送子孤行舟舟行复几时江乡生逺愁海水无定影萍踪忽飘浮虽非千里别出门成久游采采芙蓉花欲寄无轻邮念昔携手好中情郁绸缪商歌寄逸响素琴鸣芳州如何旷髙躅杳若隔山丘驰情托缄素日暮风飕飕无由慰离索一鴈横髙秋  

## 御选明诗卷二十  

五言古诗五  

陶琛  

过徐良夫耕渔轩次倪元镇韵  

西山久思往经春复逾秋回看岸傍树尚系烟中舟日月倐飞腾不异川波流至今逺游兴浩然殊未休东风江上来沄沄水生洲便欲引双屩飞行紫岩头如何苦蹉跎徒睇云路修谷鸟在林杪鸣声亦相求今君展清防胡不邀同逰开馆集羣彦翩翩文采优相逢尚难得况兹旬日留懽然对樽爼情意两绸缪嗟彼丘壑赏岂頋茅茨幽愁来发清咏独倚城南楼  

题徐良夫耕渔轩  

朝耕在东皋暮渔入西渚匪惟衣食营适此自成趣平湖映明月膏腴亦滋雨荷锄肆微勤操舟更容与所欣生物遂不计力劳苦耦耕二三叟可以为俦侣文史虽  

不通田事亦能语有时烟水间去来更无阻每见波上鸥飘然欲轻举归来愒轩下再喜尊有醑妻孥走我前梨栗饤盘爼一觞聊自进且复慰情绪愿兹终余生达者何足取  

余震  

九月卄一日偕范孟学李徳与访徐良夫耕渔轩是夕乗月过溪寺登拥翠方丈分韵得下字  

商猋发清秋孤月耿深夜赏悟真情况兹幽林下萧萧残叶飘浏浏飞湍泻惊鹊鸣髙枝流萤绕空榭芳弦既已歇佳咏岂云罢复与道人期逍遥宿精舍  

月下闻琴别邵先生包秀才  

孤光澹灯室微烟绕香几谁弹膝上琴夜半离声起瑟瑟度凉风泠泠写秋水流音松竹外却忆空山里  

吴中  

白鹤山  

吴兴多名山兹峰特竒秀不知自开辟隂阳几昬昼云有未髭僧栖刻莲漏香台俨有在祥室已新搆松下伏神竹间走饥鼬白鹤不受招仙踪亮难究伊昔屡登临空翠湿衣袖穷不知疲幽讨宁嫌逗岩扉与涧户一一为重叩和诗寄山灵余生敢多又  

沈应  

题深翠轩  

葺茅面逺峯开扉在深树緑叶映图书春隂满庭宇我记昔来游林萝乍收雨扫尘坐青霞焚香酌芳醑俄然鸟惊喧零乱舞翠羽夏景信已阑此地未知暑翛翛凉籁吟似应琴中语意适念虑清徘徊不能去  

吴伦  

苕溪春晓图  

夜聴溪上雨晓看溪上山雨歇山更佳尚在空蒙间白云掩疎钟緑树迷逺岛居人想未起村村自啼鸟  

赋得秋江送别  

秋隂日易夕江空嵗云晏恻恻伤物情凄凄属昬旦耸秀林际峰流响云中鴈烟芜销逺緑霜枫炫余粲时芳递衰荣人事更聚散方敦金兰契遽念蟏蛸叹夙驾严霜寒晨起明星烂扬船子夷犹伏枕我羇绊那知惜暌离矧复值忧患愁吟不成章一辞媿能賛  

方孝孺  

斋殿观书恭侍闲燕且承赐文嘉劳无任感服谨赋诗一首以抒下情  

无为运王化虚静契天心神情既昭朗外诱安能侵斋居阅道妙端拱肃冠襟超然万彚表俨若上帝临竹素粲盈前羣言恣窥寻遐思自知要博采仍钩深嗜古忘饥渇好善逾球琳观防众理抗志珍分隂俯仰周乾坤眸息贯古今人爵已莫并天贵谁能任赈窭散仓粟赎人捐府金政教洽四境苍生歌徳音文昭圣明喜诚格鬼神歆陋儒荷龙光避席瞻旒簮垂欢恵顔色洒翰嘉忠忱瀚海茫无涯岂复资蹄涔譬彼一篑土宁补泰华岑受恩徒傍徨忧懐郁钦钦鸿勲希旦奭令名仰回参日新崇大业济世同舟霖  

休日奉陪蜀府诸公宴集  

居闲叹时迈阅世知才短频为观国游每觉归期缓羣公尽耆英过従殊恨晚他乡亲故稀骨肉不在眼非资谈咏欢孰使离情展大藩仰仁哲政化崇寛简长日自优防兹辰况休澣牲醪出珍赐果蔬随物产一觞偶相酬万虑皆可遣贵同周士肆狂笑晋人孏语乐天趣深心清市尘逺新秋欣已至毒暑行将防灵雨席上来微凉座中满明时古难遇良防世所罕各勉存令猷垂声继伊管  

闲居感懐  

鸣鸠知天雨干鹊知天风蟋蟀最无知亦悲年运穷云何当世士愦愦温饱中变故如波涛浮湛安所终凤随天风下暮息梧桐枝羣防得腐防笑女长苦饥举头望八荒黙与千秋期一饱亮易得所存终不移乗时功易立处下事少成君看萧曹才岂若鲁两生贤豪志大业举措流俗惊循循刀笔间固足为公卿窃窃众所忧不逾衣食间孰知温饱外可忧非一端贱忧道难行贵忧名不完谁能防弃此自乐如孔顔  

上已约友登南楼  

生意忽满眼不知春浅深良朋旷嘉防浊酒难孤斟迢迢城上楼髙朗宜逺临曷不一举趾縦望渊与岑逍遥羣动表舒豁万古心古人已寂寞继者应在今蕴真有至乐外慕非所钦愿言领众妙无为郁冲襟  

偶尔遣意奉呈同学诸君子及示叔贞秀才  

累物扰灵府澹然无所为家贫自鲜营万事俱不知食禄余一斗粗给菜与糜秫田亦粪耕有酒供四时门多儒雅客暇则斟酌之相对靡俗言共谈止诗书遐情或深契欢笑同解颐孰谓千古逺其人如在兹于心有至乐天地亦可遗未知轩裳贵讵识势位卑彼美要路仕贤劳耀轻肥穷通各有适宁论是与非  

感橙树有作【`并序`】  

秋林道傍有橙树处荆棘中不知几何年防增置驿舍芟夷堂基斧斤防及遇识者知其为果实之美也获免筑室既成正值窓牖间结实累累然可爱过而见焉感而为之赋诗  

橙生蜀山里芜没荆棘场荆棘忽翦除孤根虞见伤幸遇识者顾扶植不忍戕筑室适在兹窗牖正相当花垂素雪盛叶茂青云张方秋气盛肃原野飞早霜众木不复荣百草已罢芳累累枝间实烂烂半青黄摘置樽爼间几席有余光岂惟巴人羡南服亦罕尝嵬峩帝王宫异味来万方何以解烦渇甘酪间蔗浆此物傥前陈玉食益馨香可令积疢蠲坐见人情康惜无先容者盱彼涂路长遇世良有防处己贵安常嵗寒善自保用舍随行藏  

栽柏  

迂拙乖世用每蕴无穷思取效非目前逺与千载期翠柏信良材成长计功迟兹晨斸烟雨移动盈尺姿清庙严洁地圣灵防于斯岂无杞栁辈不足当堦墀殷社夙所尚古制非人为先师实殷人植此理固宜但恐枝榦弱不耐风霜欺培防茍无失终见盛大时五年过人长十年齐桷榱百年必合抱根深柯叶滋青霄泊鸾凤厚土蟠蛟螭岂特傲寒暑将堪阅兴衰所托况得所永免斤斧危既膺頋盼荣复与翦伐辞寥寥百世后神物相扶持何必为栋梁乃见才气施流光若飞翰时代易推移行看好古士追説种者谁我生素多病中嵗早孱羸待为鹤发翁见女凌云枝志士用心者濩落为世嗤何如羣儿巧插槿纷成篱  

次郑好义见贻韵  

赤骥困皁枥垂头避驽骀王良振长辔蹴踏风雨开古来功名际何代无竒才当其未遇时谁免蒙尘埃丈夫亮有命勿使心顔頽  

幼安老丘壑千载想高情鄙哉华子鱼轩冕良可轻功名世不少孰与节义并至乐有天贵茍得非吾荣临风发长叹欲为智者评  

题山水  

昔隐林壑中不知林壑美今来在城阙见之心輙喜枫林新受霜茅茨隔秋水安得呼扁舟遨逰五湖里  

杨栁渡  

残月渡遥天凉风在髙树人行野色分鸟啭岩光曙川平惬幽眺胜境遗尘虑日出小舟横依依杨栁渡  

宿夹江寺  

窓开觉山近院凉知雨足淡月透疎櫺流萤度深竹心空虑仍澹神清梦难熟起坐佛灯前闲抽易书读  

追次文公先生嵗暮宴集韵  

灵台湛无为一念寂不起外物纷相交飞扬千万里哲人善操养渊澄复山峙所期天爵修讵以贫贱耻岂无华轩客膏粱饫顽鄙道义竟无闻放浪徒自喜滔滔従俗化悄悄为谁美知言世所难感叹何时已  

贤豪居庙堂四海为兴起时乎有不遇淳风化闾里用为江湖流处作乔岳峙所逢异通塞内省无欣耻纷纷夸毗辈患失诚足鄙屈身营所欲易愠复易喜人生贵闻道外物岂真美千载箪瓢生令闻传不已  

邻父携酒相饮  

夷恵俱可慕清和合天真汨予流俗中岂暇思古人抱拙耻为佞遇物展殷勤虽无失己尤事过每自嗔邻翁偶相访延坐列主賔为言秫田登愿我尝其新巨榼倾浊醪鸡黍杂前陈持杯强欢饮礼率意态亲頋予寡徳业无以给比邻何阶及尔辈媿此风俗淳酒酣述往事所歴多苦辛却忆全盛时无言指苍旻世运有隆替造岂不仁父老且少安汝本三代民九重敦政教万防尽经纶行当被嘉泽鼓舞歌圣神  

巾山晨望柬钱克温  

月落江水明疎钟发林杪蒙蒙山气合歴歴川光晓妙静化机縦意羣动表悠然悟真趣忽觉天地小是身本无累万事相纷扰愿识经世情于兹共幽讨  

闲居偶题  

雨歇堦草浄鸟鸣丛竹中偶无轮鞅过遂与山林同晞发庭际日振衣松下风自非捐世故谁得此相従  

勉学诗  

驱车入东雒策马上西京所过何表表莫非公与卿旌旄出广路百步辟人行前驱与后拥不絶如雷轰人生处困阨孰不思宠荣此途良足乐此任苦不轻丈夫誓许国身作万里程永懐鼎足戒毋使公餗倾  

次王仲缙感懐韵  

东京多节士我懐管幼安腾身风尘表宠禄宁肯干子鱼不相谅髙位屡超迁腐防欲见汚闻之媿心顔皜皜由夷姿迥出两汉前彼哉阿世者变灭同飞烟荣华神所戏贫贱节斯完此道匪难知胡为人不然  

嵗除祭先奉懐家兄次文公先生病中呈诸友韵  

日月行不息我亦少安居违家今防何忽复五载余微官误人事解令亲者疎每思别时语不见空中书及兹嵗将防感叹正踌躇祀先具薄奠抚已懐厥初觞酒岂云乏独酌闷难袪宁当解组去御子花间车  

练子宁  

题黄彦成云林小隠  

有客素肥遯幽居爱林庐结屋依陋巷种树绕城隅浮云南山来清隂覆其闾老栁带寒色芳兰露春腴窓深不知晓树密室自虚甘贫意自适守道乐有余娱賔非旨酒饱食但园蔬流水赴大壑翔禽恋髙株物性各有遂谁能常晏如  

黄观  

题江贯道长江图  

离离众树深霭霭孤云碧山色望难穷江流浩无极渔歌逺渚昬鸟下平芜夕惆怅涉风波扁舟何处客  

周是修  

寓言  

隂阳分画夜轮运浩无穷时物更代谢孰知化工人生如梦寐即寤永成空幽观衰荣朕往复迈旋逢鄙夫昧达识眇然随所终贤豪关世运用舍合中庸进由吾大道退厉吾清风载歌紫芝曲不愧商山翁  

程本立  

雪佛碑  

天花隂坠空平地忽三尺异哉西方神现此水精域胎非托摩耶意叵劳刻书乃瞻白玉相安用黄金饰一洗热恼心悉依清浄力红日起扶桑终焉化无迹其无本非空其有亦非色君看东逝波沧海不可测我来凤凰溪古寺久荆棘摩挲雪佛碑碑防字莫识金石亦已壊况非金石质万事等幻影感之三叹息  

赠商潜戴珪  

钓泽可物色力田亦名科畴云山林士不为汉网罗有客善沈晦古镜垢弗磨行货区寰中逺游笑且歌驱车太行坂捩柁杨子涡雪涛接溟涬空翠亘嵯峨险途亦良苦胜览不既多得酤百钱酒輙使两颊酡乾坤一睥睨万物如尔何我昔岩壑居幽期结云萝今悲白黒染岂幸青紫拖夷门官舍冷愧尔频来过将诗勿浪传为我自吟哦  

出洛阳城  

挽辀上天津伊阙当我前连峯左右起奔走相后先古来五岳内嵩髙极中天仪刑正四表襟带流三川河山固王室岂直金城坚汉业此中兴周都竟东迁壮游快一览遗迹悲千年穨垣旧谁筑野蔓栖朝烟  

桐溪  

梧桐防清溪溪水波粼粼上有五色鸟下有黄金鳞秋雨洗白石春风生緑苹愿学羊裘子时来垂钓缗  

刘璟  

峰春意  

振策陟峰极目散烦襟攀萝越巘防观竒拥嵚岑气和濯柔荑景淑恱鸣禽澹薄白日辉游漾轻云隂予情亦何欲物理谅可寻芳菲三春意赑屭千年心持此较贞脆因之寄知音  

髙逊志  

寄陈彦博奉常  

雨收山气佳日入川光暝岸帻倚孤松飘萧发清兴花药纷满畦桑麻郁成径西林宿鸟归前溪渔榜定旷望絶人踪坐爱郊原静抚景念徂春思君一觞咏  

题燕文贵秋山萧寺图  

野性乐山水廛居违素心萧然困疲役胡能遂幽寻恒思惬所适胜槩恣登临秋清景尤旷苍翠列遥岑霜余委蔓草孤秀爱云林畸人寡谐俗结宇丹崖隂浮念不烦遣寂寞契冲襟况复迩萧寺禅诵有遗音箪瓢足自老簮组知难任披圗忆所歴阅嵗兹已深景物匪殊昔但伤华发侵何当脱尘躅归休期自今  

燕穆之楚江秋晓圗  

昽昽曙光启渺渺枫江白天空爽气清露滴千峰碧微茫云梦渚迢递浔阳宅五栁髙且疎凉风起萧瑟河汉縦复横分眀见秋色翩然鹤梦醒孤舟正携客  

适兴  

神理固莫测阖辟无时停万物盈两间森然咸委形荣悴従大化胡为劳其生悠悠念往时飞空如流星先哲邈难逮抚已空无成严霜被中园蔓草犹青青晨夕自游目亦足陶吾情  

郑桓  

翩翩紫凤雏赠方希直赴汉中教授  

翩翩紫凤雏羽翮备五彩徘徊千仞翔余音散江海于焉览徳辉济济锵环佩天门何嵯峨羣仙久相待晨沐晞朝阳夜息饮沆瀣如何复西飞去去秦关外岐山谅匪遥啄食良自爱终当巢阿阁庶以鸣昭代  

林右  

题植芳堂  

雅心慕幽洁莳芳此堂隂端居寡俗好庶得观物心菀彼径寸苗弱质恐不任灵雨及时降春荣萋以森晨兴荷吾鉏逍遥步前林俟时冀采采敢使芜秽侵灵均世云逺髙踪邈难寻兴言遗逺者媿匪瑶华音  

郭钰  

夜坐  

庭虚初月上树响微风入栖鹊聴犹惊流萤堕还拾沉沉寒漏缓隠隐余钟急坐久不知疲凉衣露吹湿  

晚坐  

宴坐庭树夕悠然惬清赏月生微影横风入繁枝响啾啾归鸟集隠隐疎星上倐尔朝复昬流光递来往  

题盛懋画  

逺岛映微红疎林带寒緑石上一柴关溪边两茅屋轻风花落地细雨云归谷侧耳试闲聴疑闻紫芝曲  

对雨有懐方内翰  

小斋颇幽僻窓扉亦宏敞新槐檐上緑细草堦下长轻纨散烦溽覃葛生清爽寂无人事喧但爱雨声响凉飇动萧瑟薄霭生莽苍悠然发孤咏笑歌自鼓掌缅思同心人吟懐共清赏  

唐之  

防庆堂  

飘飘山上云乃在谷中藏风吹万里去何当还旧乡阿翁昔居乡黒发坐髙堂手栽堂前树日夕望阴凉不意偶飘逐云路浩茫茫阿翁今来归树已如人长闾里相庆贺出入有辉光东畎种菽粟西畎种稻粱南畎种管麻北畎种柔桑收稻持作饭采桑持作裳上以输井税下以奉蒸甞阿翁有两儿两儿复有郎蛰蛰宅中居婉婉有义方阿翁升堂坐子孙列两傍阿翁出门去板舆相扶将日入始言归侍婢献羮汤人生贵庆乐此乐殊未央传与翁后人守之慎勿忘  

石鼓诗【`并序`】  

洪武丁夘秋九月余在燕城观石鼓因赋四十韵己巳三月乡友赵防谦氏持墨本来京师俾余录诸卷尾  

郡学旧辟雍中有岐阳鼓古今所闻十左右各惟五离离大星陨兀兀壊云补累累营灶减落落陈沙聚质若切玉制若覆冷釜气若镕五金文若防钗股孤峯割秋瘦千葩耀春妩森严列戈矛尔雅冠章甫厓冰溜静悬海暖浪掀舞摧辀半折轴败舫或遗艣小龙彭蠡归大扶揺举防苔明碎锦古墨渍润础思昔委秦郊雷电惊草莽耒牛砺其角凿臼加以杵幸今依黉宫星日照廊庑圭璧逊其仪爼豆与之伍脱非天意怜或是神明祜深檐白昼永老屋祥鸾翥晴连画防隂冷湿宫墙雨诸生获讲解髦士资训诂启钥烦竖阍搨本利商贾韦辞表姬周韩语懐李杜雄章迭铿鍧遗恨寄酸楚纷纭欧苏作诘屈薛郑谱称评虽靡定仿像讵非古鲰生千载下匏系三江浒神徒驰周南足不出城府适従辽碣役遂作幽燕旅平生慕竒闻一日获嘉覩初临色愈庄欲狎气斯沮如亲至东都揖让申与甫如亲与田猎搏攫兕与虎如虚藜苋腹烹太牢肥羜如洗蜩蝉耳聆笙磬柷敔羇愁破昬懵喜气泆眉宇时维躔夀星嵗甲在彊圉天寒号防枭城荒茂禾黍宗周本余懐览古亦天与摩挲重圗训防蹜愧庠序聊陈曹郐风式继韩苏武  

解缙  

墨菊  

春苗茁芽露贞脆无异姿濯濯等鲜妍猗猗竞华滋秋风飒然至殒落纷蓬茨独兹异众草烈士当艰危佳色不为艳贞心常自持禀性夙已空造化无容私  

杨士竒  

汉江夜泛  

泛舟入夜奄忽越江干员景頽西林列宿粲以繁凝霜飞水裔回飇荡微澜孤鸿従北来哀鸣出云间时迁物屡变防子殊未还裋褐不掩胫嵗暮多苦寒悠悠念行迈慊慊懐所欢岂不固时命苦辛诚独难感彼式微诗喟然兴长叹  

同蔡尚逺尤文度朱仲礼杨仲举蔡用严防东山  

步出城东门逍遥望云巘累月懐佳逰兹晨遂登践梵宇绕层阿飞楼淩絶岘方塘涵湛碧乔林茂敷衍繁翳幽莫通丰茸纷不翦攀磴穷髙跻縁迳屡回转是时微雨收轻霞澹舒卷睇遥素横川俯夷緑盈畎陟降体自便頋睇心已缅况接旷士言复偶释子辩析空理弗昧违喧抱逾展何因此间栖永令浮虑遣  

永丰曽氏龙潭  

开轩面澄潭潭水緑于染其下蟠蛟虬四时兴有渰嘉树罗葱蒨烟霞互舒敛晴漪漾春牖凉飔含暑簟俗辙谢经过书卷恒不掩探微心有得行素道无歉消揺视天宇油云驰舟冉庶跂沂上乐谁当叹与防  

题刘逸人乐耕卷  

理生虽异业居世皆有务治本既在兹食力余所慕九扈春始鸣兴言向田墅初来正沟塍爰方艺禾黍虽有耘耨劳三时足甘雨嵗功聿已成屡丰报田祖储峙何必多取具充寒暑有酒可同欢时时防邻父既醉去悠然登髙睇平楚一为击壤謡防心缅千古  

杨溥  

宣徳丙午扈驾巡边途中感兴  

膏车度重关童关路漫漫两厢既充轫四牡何盘桓翘首望前轨迢迢不可攀任重难为力临歧发长叹  

杨思敬东郭草亭燕集  

芝兰本同气桃李自成蹊感彼嵗易迈肯与心赏违迢迢禁城东桑麦连重畦聨辔縦遐览我懐浩无涯恵风煦澄景微雨浥芳姿人生有至乐举觞歌于斯  

黄淮  

杂诗  

蒿蓬相因依飘飘逐风起风力有时息零落在泥滓兰蕙幽且清扬辉被芳沚白露凝为霜华叶亦披靡蒿蓬何足叹嘅此蕙与兰兰衰有余馥犹足奉君欢  

李至刚  

题王孟端送行圗  

汀洲杜蘅歇南浦西风生美人鼓兰楫路指江南行南行向何许东望吴松去吴松秋水多緑遍芙蓉渚渚外九龙山山边三泖湾人家临水住日暮采菱还采菱歌易防送子愁零乱愁来可奈何思满江南岸江南不可思动子情依依皇都春色早迟子速来归  

陈琏  

游新安烂柯山王乔洞  

峩峩烂柯山日夕生紫烟仙人启洞府涧水导其前白石寒齿齿幽篁静娟娟绀露瑶席庆云集蕙櫋泠风従东来可以散烦悁万变纷在目泛览何茫然王事有严戒胡能久周旋振衣下山去满耳凄鸣蝉  

晓发麻沙夹  

昨暮维轻舠萧条近沙渚篷窓倚蒹葭淅沥鸣秋雨晨兴喜光霁万象争快覩双帆驾顺风如鸟插新羽潮来海气腥浪起雪花舞行望铁瓮城云边见楼橹  

胡俨  

拟饮酒效陶渊明  

凯风自南来飒然入吾庐翻翻动书帙素琴聊自娱好鸟鸣前楹竹树交扶疎北窓适闲旷美酒湛清壶南山天际明浮云空翳如  

朔风何烈烈塲圃已新筑相与纳禾稼壶浆輙往复尽醉舒襟顔形迹谢拘束鸡犬鸣深巷牛羊散平陆老稚杂笑谈和乐知嵗足盘飱与粔籹墟曲走童仆  

村居秋兴  

草虫堦下鸣夜久犹未歇掩卷坐阒寥秋声振林樾人生知几何忧来不可辍风吹浮云开送我半窓月逍遥步前庭孤萤自明灭  

寄杨少傅  

嚢中孤桐琴负疴久不弹玉轸映金徽徒縆朱丝弦成连去不返烟雾迷海山山水久寂寞谅彼知音难阳春固寡和别鹤亦辛酸迢迢牵牛星相望一水间  

尹昌隆  

送孟潜阳先生教授邵武府学  

理櫂辞京都之官越闽岭樵峯渺何许川涂邈脩迥霜雪嵗暮繁朔风吹云冷严程既难滞别思当自领清波漾寒色孤帆明夕景已过落星湾逺望杉关境横经守清秩郡教知独秉遐想诸生徒三席待开省  

吴溥  

题金华宗原常双溪洗药图  

洗药临溪头水流溪尾香居人饮溪水百年跻夀康石路曲盘蛇山花如锦黄日暮携药归香风满衣裳  

王景  

古诗三首  

皇天无停枢四运迭相迫朝阳忽东升怅望倐已夕伊谁执其驭六辔不遑息使我下土人俯仰空役役我愿攀六龙驻彼扶桑域遨逰黄道中流光自辉赫万物同一春欣欣布佳泽羲和不我与徒有泪沾臆昼短夜乃长何以屏隂慝  

明月出天东团团歴东井不因朝阳辉何以散光景中涵古桂华期与天地永本体无盈亏清明乃其性常恐中天云翳此山河影有如浊水珠弃置谁复省长风一埽荡恒若冰鉴炯白玉十二楼照耀蓬莱境  

瀛海寰九区咫尺万余里神州与赤县相去还有防层峯髙矗天大泽下无底平陆走龙蛇白昼啸夔魅遂使林林者髙下防歔欷谁能致其平为我屏妖翳凿山湮巨壑弥天作平地地平天乃成四时运元气  

和曽侍读韵  

粉署肃隂隂晏坐万虑息星出金阙髙天近蓬莱碧风轩挹余清露阶泛寒白徘徊自成趣庶以永今夕  

王琏  

石屋  

凿石甃圜庵结构因岩谷危梁琢坚珉湿楚裁寒玉梵相终无壊明灯自相续掘防青山根白云常在屋  

王璲  

述懐  

蚤年蔑知识负志颇傲岸毎鄙子张辟常嫌仲由喭浩气逸虹蜺髙情薄霄汉悬河吐狂谈振绮洒芳翰辞胎珠晶荧出璞玉璀璨羣英见推奬前辈辱称賛问齿方在童有发犹未冠展转时物非蹉跎嵗华换风霜忽凄厉雨雪亦零乱未縦跃川鳞早铩淩云翰顾瞻乏良圗进退昧深筭豺狼正縦横虎豹共奔窜一身甘贱贫十口寄丛灌蒸藜当晨炊扫叶供午爨角巾不裹头破褐仅遮骭世途日孔棘家道屡多难百忧遂纷纭万事总芜漫浮踪学萍漂浪迹类梗防徒懐济时略独抱穷途叹携书过海濵负笈客江畔感至恒支颐愁来频扼腕今秋看又残兹夕坐将半哀哀鹊绕枝噭噭鸿失伴青灯乍明灭皎月方辉焕寒声撼空窓露气逼虚幔壮懐凝欲消归思浩莫绊惊鱼怯举网伤鸟畏张弹未覩黄河清空歌白石烂乱杵递相催羣鸡互争唤出门望东方漫漫何时旦  

秋夜懐沈秀才  

萤栖衰苇寒月敛疎萝暝羇懐悄无懽卧背风灯影露冷叶声翻更深人语定欲弹孤桐琴惆怅谁能聴  

王洪  

拟陶彭泽  

我家南山下前有嘉树林好鸟鸣其巅凉风吹衣襟泛此尊中酒抚我膝上琴禾黍亦已繁桑麻蔼余隂如此良易足劳生非所任  

畦乐诗  

索居南野外颇与人事疎灌木防前庭隙地数亩余蔬果因时艺薄言理其芜聊以足晨夕过兹奚所须固穷亮吾分贪得宁非愚草糗可终身乐哉常晏如  

王偁  

感寓  

商君挟三术西游诧秦君上陈帝王略邈矣宁见珍阳春信寡和下里那得亲孔辙七十周信哉无停轮我有萦纡思区区向谁陈  

番番南昌尉不知名位卑上书抱区区忠恳何由知灵乌鸣朝阳莫为世所希终然吴门市散发招防夷直木忌先伐甘井忌先竭何为抱区区昭如掲日月至人善闭关埋照慎不发入兽不乱羣虚舟任超越襄壄迷帝轩汾阳枉尧辙栖心灵台可与人世絶  

我有太阿劒龙文粲竒章精光动星斗挥霍回隂阳淬以金鸊鹈衣之古鞶囊夜深雷雨惊恐逐风云翔刚明易防缺贵能敛其铓用之如发硎保之在深蔵去去勿复道相期霄汉长  

咏史  

狐白仅一腋胜彼千羊皮壮士出片言万诺空奚为毛生奉平原自脱嚢中锥提携十九人咤彼犹婴儿一语定従盟不待日昃时英风被广座磊落诚可竒知人岂不难长铗声同悲  

贾生洛阳人年少有逺识当其痛哭时汉祚如磐石其言寔非狂四座为动色抱火厝积薪寝食方自得长沙卑暑地自古舞鲲窄吞舟讵能容骥足诚窘迫吊湘见微志感鵩成太息浚恒古云吝夫子亦何极驽骀服上襄騄駬弃道侧卓哉治安书遗耀在简册  

水亭夜懐黄八粲林六敏  

孤亭水云深人境自幽絶七弦罢鸣弹桐隂初上月偶酌尊中醪髙卧望云阙荷露清角巾松飇濯毛发寥寥天籁寒吟咏了未辍志偕南阜隠兴借东山发同心念离居中夜思超忽  

入西山访张隠士  

两崖喷飞瀑结屋烟萝里山人不冠屦客至同隠几独鹤海上归孤云涧中起浄埽白石牀风来堕松子  

送黄纪事济  

寳剑双辘轳锷吐青芙蓉临歧一脱赠恍若腾蛟龙君行感我懐起视云海空百年阅幻境万里吹飞蓬登天览余晖孰挽蒙汜东诗书古有立贫贱道何穷常希日月私独负雨露功长卿卧茂陵不为世所容季子黑貂弊当年怨秋风丹徒困布衣渭水悲钓翁山松落涧草海鹤羞樊笼大运自古来俛仰那能终感兹不成欢别去何匆匆城南登髙丘眺逺情所钟一水泻寒练防云引归鸿中座击筑心醉吟气颇雄兴落逺天碧思染秋山红暌离自兹始梦绕青林枫  

秋夜斋居懐唐泰  

髙梧月未出暝色疎烟里雝雝鸣鴈来声在秋塘水孤灯卷帘坐寒影对窓几青空吹微霜瑟瑟动轻苇援琴不成音感别在千里谁值晨风翰淮波盼逰鲤  

寳山兰若  

山门隠松桂花雨浮半空金仙青莲居乃在烟霞中石竹覆紫苔四壁泉蒙蒙因窥一灯影宴坐万劫同众籁清梵音浮尘愧微踪愿言别苦海永矣投禅宫  

龙寺寒泉  

灵源沁寒泉乃在翠微顶中有脩鳞蟠白日烟雨暝山僧习止观木客照孤影子亦洗心人坐来白云冷  

晚宿双峯驿楼与故人陈哲言别  

山暝烟已敛林凉月初生扁舟泊江汜候吏欣相迎登楼引孤兴开筵坐空明杯分劒溪緑帘卷双峰青几席湛碧流兰气浮冠缨泠泠露丛鹊中夜四五惊偶因念物性终焉感吾情十年怀一枝三匝栖未宁兹晨胡为哉又逐孤云征良宵一邂逅明发増屏营萧萧众籁寒万壑同时鸣缄辞别知己解缆揺行旌  

舟中望匡庐  

兹山东南美植立云霞中九叠萦秀色万古青茸茸我懐志灵竒絓帆喜相逢林端望飞瀑天际数云峯香炉紫烟灭玉镜澄湖空飞翠落巾袖毛发疏天风頋此逐行役无由访仙踪长咏逺公传坐忆东林钟  

龙州道中  

微生易为役逺节恒自持夙兴戒前征万里役南陲迢迢古龙州山猺杂羣夷浮云翳两曜众壑昬隂霏由兹望明都尚隔天一涯淹留暂停骑促刺心不怡所愧子桑户中林人见稀  

王恭  

舟次镡津  

木落川气凉鸿飞水容夕微灯射逺沙夜榜邻幽石月色栖处寒霜花坐来白遥见九华峯苍苍但萝薜  

初秋同叔弢彦时游崇山兰若  

习静厌纷扰幽寻给孤园倐然香林下似得桃花源一鸟落天镜千花秀禅门纷吾道机浅谬接甘露言月色隠秋思荷香清夜魂终希偶缁锡永矣超尘喧  

虚白子水墨图为陈思孝题  

开圗见嵩少妙趣忽已领蒙蒙花源隂窈窕多灵境石洞閟苔纹天窓逗云影迎秋鹖冠凉先雪荷衣冷长夜何所闻龙鸣在西顶  

偶书醉樵扇头  

幽谷夜来雨遥岑积鲜云山光与潭影清晖并在君佳期发琴兴念尔鸾鹤羣何为解萝薜怅然坐离分  

梅城小景  

沧江湛回流荒城出花屿海色明逺洲岚光过新雨渔家孤笛秋烟火疎林暮漠漠天际帆苍苍鸟边树若人静者流持竿得真趣取乐非取鱼日斜忘归去  

髙棅  

将归龙门留别冶城诸逰好  

海水与别意相看更谁深长风向东来吹我东归心怅然旧山云苍茫逺洲树一鴈飞晴空翩翩又东去此别非万里后逰当几时衔杯不尽欢握手翻成悲我去聴寒泉君留钓台月唯有长相思因之寄天末  

九月八日郭南山亭宴集  

海国霜气凉秋声落遥野乾坤肃以清收纳属多暇出郭寻幽期同人命轩驾载酒入翠微凭髙憩层榭苍山横黄云大江天同泻飞雨霞际晴夕阳鴈边下江山满陈迹今古成代谢千载同一时黄花笑盈把酣歌林壑暝新月松萝挂髙兴殊未平临风独悲咤  

峤屿春潮  

瀛洲见海色潮来如风雨初日照寒涛春声在孤屿飞帆落镜中望入桃花去  

衡江夕露  

大江白露下秋气横沧浪夜色不映水微风忽吹裳孤舟待明月时闻兰杜香  

同羣公饯郑五秀才至鼓山寺分题赠别赋得临沧亭  

屴崱海上秀中峰开禅宫飞亭挂空翠直上临方蓬溟涨在几席天光映帘栊目极万里外但见清蒙蒙曙色従东来晃然灵境空登临岂不伟别意叹无穷  

赋得罗浮霜月懐郑二逸人  

海国梅始白飞霜动鸣钟寒空一片月挂在罗浮峯夜色不映水清光与之同百里皆瑶华千林闭幽风萧条岩际叶嘹唳云边鸿逺客起遥念沧波思千重梦回明镜没寂歴闻幽蛩  

秋江离思送朱大之京  

暮色带逺屿大江浩悠悠临分未能别红叶满汀洲夫子何所适绮纨上国逰凉风吹飞旆沙路鸣紫骝载酒江上石把杯对髙秋遥山微雨晴夕阳在孤舟海鹢去翩翩焉能狎羣鸥青云可翘首沧波正安流  

春磵幽亭  

林下云水香幽亭识花气相看话所思春色令心醉之子寻幽期孤琴入空翠  

赋得灯前细雨赠别郑浮丘雨字韵  

野馆昬色来明灯静深坞故人惜暌违共此尊前雨寒影明逺心夜声带离苦飘萧初拂席飒沓仍近户重霭湿余芳宿云暗平楚明发送君行凄凄满南浦  

水竹居  

清溪入云木隠处林塘深微月到流水泠泠竹间琴虚声起遥聴天影澂逺心余亦鸾鹤羣将期此投簮  

緑杨双燕图  

三月白门道垂杨千树花君看双燕子飞去入谁家门巷失故垒时来拂枝斜春风更相惜莫与乱栖鸦  

王襃  

题秋林泉石图  

髙林颇深邃逺洲亦萦纡风景亦何异中有隠者庐阳崖落日明隂磵浮云虚耕野见秋火扣舷闻夜渔朅来尘网中机务日相拘念兹膏肓疾媿彼泉石圗抱拙谢簮绂养素宜琴书俯仰天宇寛所乐恒有余  

陈亮  

夏日过石首简天石老禅  

世累日多门驰驱厌尘杂驾言寻招提双屐蚤已蜡霜余叶尽飘回首见孤塔入门谒金仙钟鼓响镗鞳吾师投迹久终嵗一旧衲曾従大方游已悟世外法深居行无取问语终不荅竹影覆经房茶烟绕禅榻天寒日苦短千嶂夕隂合笑别虎溪头松风起萧飒  

秋暮懐刘宗鲁  

海国别来久长懐琼树枝闲斋坐幽独怅望秋风时自非物外人邈焉难与期空伤緑华歇坐惜白日驰对酒更愁予劳歌空尔思  

夜泊古﨑  

寒山夜苍苍清猿数声响风生芦苇鸣水落洲渚广月落知潮来时闻人荡桨  

王绂  

送杨得昂  

我适桑干归君犹五溪去飘流若萍梗何由复相遇迢迢江上山厯厯烟中树后夜月明时相思渺何处  

题秋菊轩  

九月霜露零秋气已云肃草木尽凋瘁而有篱下菊粲粲如有情盈盈抱幽独我欲餐其英采之不盈掬呼儿具鸡黍白酒正可漉素心二三人于焉叙心曲陶然付一醉万事亦已足咏歌柴桑诗千载有余馥  

写竹寄赠頋教授禄谨中  

秋声起巫峡暝色迷湘渚怅望千里遥佳人渺何许幽期邈难值欲往复延伫中夜独遐思西窓飒风雨  

题成趣轩  

桑麻日已长稼穑日已成门巷防榆栁隔屋缫车鸣生平寡营为遂此田园情衣食喜不乏公赋尤寛平举家情欣欣澹然忘世荣力作虽云劳浊酒时共倾岂意事髙尚所乐安吾生  

雨中过欧阳编修馆题竹木画上  

我生本寂寞况兹久羇旅偶君素心人来往迭賔主秋声动髙树暝色渺烟渚孤馆坐题诗萧萧正风雨  

题画  

衡门掩秋色苔径浄无尘人迹虽罕至简编良可亲脩篁度凉飔髙梧落繁隂时应散幽寂采药过中林  

腊日  

大化无停机寒暑如循环嵗华忽云暮阳和亦已还人生百年内忧喜互相关頋非金石姿安得长朱顔达人防斯理意与云俱闲闻道媿独晚衰也吾何叹  

钱仲益  

题王梦端画送祖韶石归恵山  

危石压寒篠髙松挂枯藤长懐故山景况见故山僧僧今归故山我归嗟未能题诗送僧归怅然离思增  

中秋翰林夜集分韵得月字  

雨余残暑谢夜久官事歇庭空起商飇云霄吐华月于时秋方半古桂黄初发玉堂集僚友清燕足怡恱送钩行觞频分韵催诗切玉轮悬中天光辉转明洁有如坐冰壶爽气彻肌骨微闻更漏响渐见明河没人生寡欢防贠魄亦易缺莫辞通夕玩动是经年别  

梁潜  

杂诗  

春山佳气多白云满芳树幽径絶尘踪落花映深户微雨洒林落东风长兰步之子招不来沧洲日将暮  

邹缉  

翰林院斋宿聴琴诗【`并序`】  

永乐三年春正月丁未上将祀南郊誓戒羣臣致斋三日百官既受誓各就宿别馆于是侍读曾公日章修撰钱公仲益徐公孟昭检讨苏公伯厚沈公民则暨无锡王公孟端与予凡七人皆防宿于翰林之公署于时天宇澄霁月色清朗诸君子相与秉烛坐于公署之东偏沈公善琴因请鼓之作商调数引舒徐安适淳古澹泊有三代之遗音坐者聴之莫不心畅神怡乃相与分韵赋诗以纪其事且要孟端为之图云  

禁直夜迢递斋居澹无为同心聿来集良友具在兹懽言适嘉防秉烛坐弹棊华月照虚牖微风动绮帷上客发幽兴援琴挥素丝一弹孤鹤舞再鼓心神怡清商既激烈雅调亦舒迟秋鸿唳逺空猗兰芳葳蕤俯仰极余韵邈与髙山期燕赏亦云洽倾耳遂忘疲沉吟永终夕逍遥起遐思仰观庭户间烂然明星垂旭景不知曙永言歌此辞  

苏伯厚  

偕诸公斋宿聴琴作  

玉署宿斋居盍簮谐素约坐中有鸣琴宫商时间作波澄楚江秋露下九皋鹤流泉响幽涧灵籁起寥廓维时雨初霁微月映疎箔炉熏轻烟袅烛花红烬落春风送余寒夜久觉衣薄清谈杂今古亦足资一噱相对竟忘眠更取茶瓯瀹鸡鸣整朝冠晨钟动髙阁  

畦乐诗  

青山绕我屋垂栁防我门来往絶尘鞅世事邈不闻惟有衣褐徒邻曲相与言孰云生计拙亦有数亩园清晨荷鉏去除彼蔓草根但使无饥馑岂惜筋力烦濯足清涧濵矫首观飞云牀头有浊酒欣然自开尊  

熊直  

立秋后有懐京洛诸故旧  

秋序昨夜至炎蒸尚复然青山不改色黄叶堕我前物性固细微乃得气之先人生宇宙间俛仰终百年质非金石固岂得恒雕镌朱顔亦易失皓发无由念我平生友聚散如云烟行止固不齐所赋良由天昨寻东篱菊欲买南山田安分乃吾事富贵甘弃捐  

陈亢宗  

夏夜独坐  

赤日堕西岭万窍生夕隂鲜月发华滋流云倐销沉揽衣中庭下孤坐忘夜深蝼蝈恣乱聒蚯蚓亦长吟凉飔西南来泠然度中林沉抱方迫塞少焉沃烦心髙诵停云篇缅懐慰知音  

袁忠彻  

和寔郎中冏竺庵见赠韵  

夕云敛余晖稍稍归鸟集清磬林际浮樵歌峰外急懐人南斗边露下银汉湿瑶草春复生深山共谁拾  

刘廌  

孟春赠徐仲成  

故人访幽居时当孟春节寒气尚严凝同云霭欲雪长论懐始舒髙吟兴不絶开窓对松竹苍翠色可悦岂不念荣华泉石甘守拙闭门有余暇开卷对前哲长叹古今事理义同一辙世随气化迁运逐人情别虽非圣贤姿勉焉慕贞洁防防且独守黙黙谁与説惟有知心友时过共捩掲但愿无闻知岂敢尚英杰援笔赋新诗举觞对明月髙歌神鬼惊长啸天地濶彭泽千载人百世谁能越髙山与流水此兴不可遏  

曽棨  

冬日扈従还南京随驾出丽正门马上作  

朝随六龙驾逺别黄金台万乗出都门旭日浄浮埃翠华正飞扬玉辇従天回羽林罗猛士夹道驰云雷回首望玉京城阙何壮哉海水向东流西山郁崔嵬上有五色云垂辉映蓬莱壮逰惬周览欲去仍迟徊防马天仗间夙昔长追陪古来词翰臣岂但邹与枚至今百世下声誉扬九垓  

吕梁洪  

洪流昔懐襄区域信茫昧斯民靡宁居婴此昬垫害吕梁塞冲波滔天势横溃怒霆鬬铿訇飞瀑泻澎湃神哉夏先后敷理乗四载沛然导东注下与百川防造化有设险惟此乃其最扁舟奔流涉厯今已再水师身手防径渡良足快缅懐胼胝劳遗迹逺犹在伟兹疏凿功万世终永赖  

## 御选明诗卷二十一  

五言古诗六  

周述  

玩秀轩  

华轩临清流秀色堪搅结霞彩相荡漾波光互明灭花飞渡头春帆落洲上月縦观心目超静对形神悦应共沧浪人濯缨笑予拙  

李时勉  

古诗为扶风窦滔妻作  

深闺有思妇惨凄亦何为容华不自惜独理流黄机言将成匹帛多裁逰子衣衣新忽变故恩爱従此衰以兹殷勤意翻作长恨辞  

兰茝被幽畹桃李媚春阳新防结绸缪鞶衿散芬芳弃置父母欢婉娩君子傍白日丽朝彩朗月澄夜光矢心以相顾愿为鸳与鸯  

昧旦不能寐揽衣起中堂织缣与织素谁复知短长咫尺组幽思回还遂成章缄之戒僮御欲以寄逺方宛转达苦志敢期昔所伉  

别久意恒亲览辞念愈结巾车适千里倐忽已超越鸣琴谐古调恩爱感离濶夙心谅所负慙叹对明月睠言固终始皓首以相恱  

王英  

自励  

团团匣中镜皎皎流素光鉴物无遁形妍媸安得蔵经时苦昬翳游尘漫飞扬顾此三叹息胡为失其常拂拭去瑕垢精采复煌煌众汚不可染持已贵自臧恒当慎夙夕惕然以自防  

王直  

同邹侍讲诸公逰长春宫故址  

端居文墨暇郊原风景融爰与众君子游眺出崇墉﨑岖清磵阻逶迤幽径通靡靡众草緑茸茸杂花红稍穷林野趣遂造羽人宫鸾笙絶遗响飇轮不可逢頽址剥文础隂廊落绮栊因悲昔时士翘首希方蓬  

迅飇余霭收宿雨众流溃郁郁髙原树好鸟鸣相对农家喜暄节荷锄理荒秽昔者鸾鹤居今为阡陌防池荷新叶小园栁飞花碎霞明清川曲云度逺天外景物良可懐风味夙所爱瀛海浩无垠沧洲竟安在  

发仪真道中登岸延览因忆前行  

舟行苦邅回登岸旷心目天清浮云卷野秀新雨足澶漫众流防杳霭羣山緑风暄花意乱日暖莺声续却忆同心人无由踵前躅  

章敞  

乡山图为魏仲房题  

连山际东溟层峦俨天设阳林耀青葩隂崖余积雪原田莽迢递烟霞互明灭时菊萎旧裳苍苔閟行辙云谷杳难寻涧芳那可掇懐故念易盈览物意弥结逰目惬心赏幽期缅乖缺一为庄舄吟浩歌徒激烈  

李昌祺  

题山水小景  

野外少人躅值此佳日迟偶与二三友逰观赋新诗青松蔼繁隂碧草含华滋逍遥恣言笑童稚亦娯嬉济济炫春服悠悠咏清沂兹欢恐难再兴尽以为期  

湖山佳趣卷  

宦逰惬深好乃在名胜区山水自足适况兹职文儒横经有余闲逍遥出通衢春服各已成遂与童冠俱徘徊恣言笑登陟忘饥劬晴鸢戾层空弱藻翻文鱼至理与景防天机独吾娯悠悠仰川上眷眷懐舞雩咏歌返黉舍髙兴谁能逾  

徐道士安处轩  

尘氛既屏絶气宇亦澄鲜心恬境逾寂虑遣情自捐结宇依层岩开轩俯重渊遥林含宿雨古树带秋烟落花晚成积归鸟夕知还习静泯众累守黙息万縁清虚固其性声利岂所便智黜道乃得朴返真斯全将随凤鸾侣以引鹤年  

端午日游少林寺  

少林耸岧嶤有路逹葱岭半生懐胜槩老乃践真境缁流逺见迓偏袒仍露顶升髙縦遐观颇觉痴縁屏蒲风翻卷帙艾色侵衣领掇蔬僧具供饮骑童汲井自拈清浄香作礼爇古鼎超超昔神师顺寂同溟涬而于片石上留比不灭影竺夏虽异辙皆贵能猛省寒岩许分坐禅定毕余景  

魏骥  

秋日闲居  

秋髙风露凉明月满庭户展转不能眠起縦阶前步美人天一方何时遂良晤相思热中肠坐觉年华暮  

竹  

傲彼氷与霜陋此桃与李籊籊青琅玕鸾停而凤翥向我来清风九夏凉如洗愿缔金石交坚贞保终始  

陈全  

梦逰匡庐山  

梦寐逰匡庐晞发五老峯长天散氛翳削出金芙蓉林谷转深防溪回路弥通澄江波澹澹霁日花蒙蒙隂涧长瑶草阳崖明药丛楼台霄汉上鸡犬烟萝中杳渺逢羽人相期蹑仙踪觉来玉堂迥彷佛闻疎钟丹梯如可接共汝巢云松  

送陈廷器归长乐  

置酒新亭上亲賔俨成行兰肴杂肥鲜绮席罗琼浆頋兹缱绻情乐饮各尽觞中筵忽不怿援琴抚清商丝桐易为感离思扰中肠骊歌首前涂仆御促行装故乡渺何许路绕川原长愿为晨风翼送子东南翔  

曹阊  

期杨士竒不至  

羁旅无友生何以慰懐思有客噬适我芳辰以为期深丛鸟雀喧穷巷牛羊归相清路傍冠佩来何迟我肴既云具我酒亦已持虽无徳与女写心良在兹子宁不我即伫望増歔欷仰观列宿行羡此明月辉令徳众所慕彼留知为谁谅无好贤诚空负缁衣诗  

苗衷  

杨思敬东郭草亭防集  

芳春倐云暮暇日鸣玉鞘羣公夙有约驾言适东郊冷卿逺相迎防此文字交开筵俯亭沼次第陈觞肴疎花粲檐前好鸟鸣树梢睠兹百物遂乐饮恣歌嘲  

钱干  

新桥驿和余检讨韵  

初月生遥甸长流遵枉渚方舟沂长河宵分及前侣维捎戒孤征悬灯照清语秋衾梦不成陨箨纷如雨  

杜桓  

北山草堂和韵  

厌彼尘俗喧爱此清幽景雨余山色佳日落松隂冷不见草堂人白云三万顷  

林志  

菊庄  

别业依南山投闲忽成趣白露朝欲晞黄花满篱尸餐英慨前修采之恐迟暮苦无三径资眷此归来赋  

郑阎  

懐林鸿  

寒月照古树朔风吹城楼如何咫尺居致我千里愁俯景暂自遣浩歌谁为酬思君若逝水朝暮长悠悠  

陈辉  

旅次武林期叔刚修撰不至  

寓宇閟幽寂羁懐转凄其况兹梅雨值此麦风时闲登溪上楼怅望吴天涯长风卷潮来倐忽银屋移潮水尚有信我行岂无期缅懐同心人恻然起遐思  

曽鹤龄  

罗知州之交趾分韵得北字  

惆怅杯酒间踟蹰衢路侧迩别情所难况君逺行客行客适何许南交乃絶域山川阻且修匹马独登陟丈夫四海志万里犹咫尺苦辛谅不辞所思在明徳俯视川従东仰睇星拱北还朝防有期侧竚聴消息  

薛瑄  

拟古  

白云在髙丘緑萝在深谷中有栖士云萝蔽茅屋独抱尚友情缅遂硕人轴古琴时复弹古书还更读逍遥无外事俯仰长自足沮溺耕在野姜叟钓渭曲伊人岂无心耻衒荆山玉将须凤来仪朝阳满梧竹  

庭树微飘落凉气始披拂却忆少年时泛舟湖湘曲秋风起波澜寒霜下林麓日出江上枫雾隠楚岸竹兰芷亦萧条芰荷不秋馥灵均旧逰处骚思方满目忽忽三十年凉意复相触九歌有遗辞得意在云谷  

秋思  

秋来何所思所思在逺道洞庭木叶霜楚泽芙蓉老欲济懐方舟风波殊浩浩寄言双白鹤尔来苦不早登髙望沧海长风歘来过九鳌互低昂三山郁嵯峩绰约众仙子飘飘戏其阿手把瑚枝笑拂扶桑柯我欲往従之道逺百怪多安得骑鸿鹄乗风越洪波举鞭逐蛟蜃仗劒驱鼋鼍永与众仙防遨逰养天和  

泊舟贻溪宿阳楼山下  

窈窕入清溪侧迳何纡曲鱼梁截奔流雪瀬潄寒玉空翠湿人衣雾雨满新竹路穷上野航前登得平陆日暮烟火迷似向桃源宿  

潇湘八景  

平沙落雁  

霜清秋水落风过人迹平飞飞随阳鸟相呼下寒汀向夕聚俦侣月映芦花明  

烟寺晚钟  

夕照下山门清音出烟雾暝壑一僧还侧伫寻归路月上楚天寛露落洞庭树  

潇湘夜雨  

两岸丛篁湿一夕波浪生孤灯篷底宿江雨篷背鸣南来北往客同聴不同情  

江村暮雪  

落落渔樵家苍苍起烟雾岸滑移钓舟平沙失归路似有淩波人盈盈月中去  

渔村落照  

钓艇收晚缗归鸦集疎栁天风吹彩霞明月映江口孤村一笛横万虑复何有  

山市晴岚  

雨来万壑昬雨霁千岫出晴旭楚人家蛾眉书生緑看看如有情余光逺相逐  

洞庭秋月  

西风浄晚烟天水逺相接琼楼玉宇深烱烱涵虚白夜久风露寒一曲湘灵瑟  

逺浦归帆  

翩翩投极浦漠漠背残照水栅歌竹枝清风激幽调归舟渐觉稀错莫尚凝眺  

湘江舟中  

湛湛湘江緑夹岸丛篁多挽舟逆水上南风起微波嘉此晴霄景逍遥翫江沱沙渚旷缅邈云岫纷嵯峩逺目为舒畅客意将如何濯缨吾所爱聊为扣舷歌  

逰君山寺  

为爱湖中山遂寻山下路跻攀转出防涧谷亦回互石磴足莓苔青林杂烟雾前行如有穷岚岭乍分布招提压重湖千里周一顾孤峯四无根形气自依附山僧复导我窈窕更徐步疎篱野蔓悬老圃寒泉注迳转山房深重与絶境遇白云檐外生清风竹间度庭花杂无名嵗晏色犹故澄心得妙观忘言契良晤爱此林壑清遂薄尘俗务重来待何时尚子毕嫁娶  

洞庭遇雨  

孤舟行何迟嵗晚洞庭雨跳波乱明珠随风飏细缕云雾失君山波浪连吴楚莫唱斑竹枝别思满南浦  

秋日杂咏  

庭树生秋风微凉入衾枕久客得无思逺意复谁谂道腴足充餐天和可当饮以兹拨离忧僻好安所禀大义自古来旋覆吾已审  

翻翻髙荷叶秋雨生微凉岂不懐逺道抚时坐空堂何以为我欢简防多遗芳古人不可作古道不可忘兹理将无坠欲语堕渺茫安得忘言子相与倾一觞  

宿信阳慈氏寺有懐赵侍御  

禅室絶清洒夜景何寥寥白月堕檐隙凉飇拂林梢有客不能寐起坐心焦劳所懐同心友相去一何遥开门望天宇露冷河汉髙恨无双羽翰奋飞共游遨秉烛遂至旦诗成还独謡  

宿山亭  

山深邮舍孤入门晚色静四頋足乔林萧萧北风劲向夕起重霏窓户倐已暝燃松代秉烛明暗光靡定草草具杯酌何暇梨果饤乃知山林趣足发逺游兴天明登前山清风满萝迳  

襃斜道中  

褎斜一何长深谷自迤逦云木青无边羣峰各峻峙鸟道縁崖颠危栈架江涘叫子规决决响溪水累日山峡中陟降亦劳只自我入蜀门已逾一年矣既乏督办能兼负素餐耻而况鬓发苍胡宁不知止上章乞解绶诏许感不已虽云此谷险且遂北归喜  

于谦  

夏夜步月  

明月入我户清风吹我衣散步下瑶堦仰看星斗晖万籁寂不闻羣动咸息机啸歌振林薮鸟雀争分飞兴尽却归来此意知者稀  

夜闻鹤唳有感  

斋居无四邻庭空篆烟冷明月扬素辉修篁散疎影双鹤向我鸣鼓翅复引领灵风振缟衣华露挹丹顶清响彻云霄万籁悉以屏芝田在何许遥遥隔尘境欲去还未能蹉跎驻光景聴此融心神令人发深省  

南国有佳人  

南国有佳人皎皎氷雪姿恒恐汚洁白胭粉弗敢施奉身事君子服勤忘燕私一朝成逺别千里长相思愿托双飞翼辛苦良不辞飞来侍君侧恩义两无亏永言执箕帚尽瘁以为期可望不可即翘首空嗟咨  

陈叔刚  

松坂  

亭亭万松林别构仅容膝席隂无冬春帘翠自朝夕主人爱松风静聴意自适清吟到夜分明月在巾舄是非旷不闻烟霞已成癖我有小山謡期君谢闲逸黄鹤游青汗漫不可即  

偶桓  

赴夷陵  

迢迢上夷陵意促日易暝乱石劖马蹄丛棘罥衣领登山若攀天度壑如赴井抚膺欲呕心喘息屡延颈但逢过虎迹夐絶行人影頋兹客懐恶况乃道里永毫素难具陈聊以述短咏  

杂诗  

衡茅日岑寂嘉树生繁隂夙兴挹朝爽翛然澄我心如彼倦飞鸟冀得栖故林抱经味遗言且复理鸣琴惜哉钟子没旷世谁知音  

养疴卧丘樊庶得脱尘鞅三径日就荒行乐倦还往荆榛既蕃芜荼蓼亦滋长幽兰独憔悴况复纒草莽不因馨香发岂获君子赏  

早发漓江示同舟戴伯贞  

夜泊南熏亭晓上白石潭北风飒以爽萧萧动征衫漓水激沙砾桂岭浮烟岚頋此道里修遥遥在天南常恐瘴疠恶三年情不堪今晨始得归洒然脱尘凡况遇同袍友髙歌酒初酣搔彼头上雪短发各防鬖相頋但一叹往事悉已谙林泉在何处为我洗余慙  

郭厪  

懐鸣秋先生之京  

澄江晚悠悠离思杳难极西风鸿雁飞我忆鸣秋客逺树带余晖前川起寒色即此待归舟沙头扫苔石  

施敬  

送吴文学东还  

结欢未云久讵尽平生语执手临路隅离觞聊一举残钟草堂夕落雁芦洲雨相忆渺天涯深悰若为处  

题梅得芳杏林图  

梅仙炼丹处山杏栽无数卖药到人间衣裳带红雾花开不知嵗子落还成树我欲与之言飘然骑虎去  

李悌谦  

拟古  

驱车前送君送君长亭道落日照道周君行何草草结交既已晚相去一何早世路多险巇君身讵能保别时春草深于今已枯槁思君衣带寛忆君容顔老  

尤安礼  

送人従军  

秋风正揺落逰子遽离羣结发事戎行逺戍骠姚军悠悠嵗月迈渺渺川涂分何以慰心曲努力树功勲  

钱安  

舟中遣懐  

朝发浙江头暮宿越城下寒月照船窓清霜肃原野岂不念别离吾道有用舍俛仰宇宙间孤懐浩难写强取囊中琴起弹仍复罢悠悠世上人谁是知心者  

刘绩  

题西陵送别圗送姚进士  

悠悠复悠悠风吹江上舟今朝天色好送客西陵头西陵在何许羃防春郊树搔首望行人迢迢上京路京路一千程官梅照眼明春风浓似酒难浣别离情别离余几日伫得君消息折取杏园花慰我长相忆相忆梦相仍髙楼只自登春潮知我意日夜向西陵  

郑嘉  

题阳关送别图  

漠漠杨栁花青青杨栁树带花折长条将送行人去灞陵勿淹留明日发沙洲沙洲连塞路望望使人愁愿推双车轮推过夀昌县夀昌何蔚蔚边城如眼见别曲歌且停春醪香更清一杯歌一曲曲尽两含情含情岂无语别离心更苦懊恨别离多欢娯能几许万水复千山人去几时还谁言功名好侬道不如闲  

木芙蓉  

緑岸芙蓉花花秾叶逾翠影落空潭秋新妆镜中媚朝来白露浓胭脂堕红泪  

毛铉  

剡溪霁雪送原上人  

积雪蔽招提虚室夜生白开门不见人鸟栖山正寂疎星带长汀澹月照幽壁逺树看欲无近水闻更滴傍观云外峯忽见青莲色此境足安禅何为迷所适  

郑闗  

暇日南湖庄上  

门径絶车尘惟闻沙鸟语谁识忘机人山间坐朝暮南风吹雨来飒爽溪头树白鸥知我闲相看不飞去  

题秋江送别图  

美酒双玉壶沙头送行客瑟瑟荻花风寒江秋水白落日下长空返景明石壁去去入烟霞相思楚天隔  

陈端  

夏日游龙山寺  

永日厌驰驱于焉此逰息苔径匝清溪松廊连峭壁经声出逺林泉响逗幽石长啸倚茂松钟残景方夕  

李孟璿  

拟古  

卞氏有美璞采之荆山中至寳不先剖献君乃至公玉人何嫌猜三献两见刖抱之发长号泪尽继以血宋人贵凡石得之梧台东周客视之笑本与瓦甓同忠言翻见恶蔵之愈深固自夸天下珍和璧安足覩嗟哉优与劣贱目岂能别  

朱纯  

杂诗  

浮云起山泽霭霭敷重隂回薄遍太虚肤寸即成霖飘风使之漓迹灭不可寻伟哉贤达士泽物固其心遭时为卷舒陆沈讵无因谁言击磬声不及南薫音  

黎公弁  

金叠山  

青山天际来势若双飞蛾平明宿雨收岚气生林阿非烟亦非雾炫日金碧多流莺缓语处坐爱春风和  

陈绍先  

感兴  

丰城蚀利剑蓝田没良玉出处谅有时光芒岂终伏一拂即世用三献徒自辱安知莘渭间养晦恒自足龙兴云亦従梦筮若秉烛经济成大业谁复继遐躅  

荷篠丈人辈沮溺同其流洁身非良图与世空沈浮禹稷抱大器孜孜为时忧手足俱胼胝驱驰行靡休水土既平治稼穑云亦稠粒食恵万载厥功孰与俦  

沐璘  

题所画风雨渔舟圗  

寒云翳层空暝色生平楚商吹振林峦惊涛满洲渚渔翁何处归孤蓑立烟雨  

陈颢  

题归去来辞画  

微风自东来地脉初回阳好鸟出幽谷潜鱼跃芳塘欣欣木向荣涓涓水流香万物俱得时吾忧亦已忘归来衡门下且复酣杯觞  

人生非金石寓形宇宙间抱才既沾禄知休即辞官委心随去留避俗谢往还遑遑欲何之富贵不可干划然发长啸白云起南山  

农事在东臯孤往适兹旦微雨亦既零土膏湿凝汗僮奴未尽力宿草犹余蔓植杖陇亩旁耘耔日过旰劳生虽多艰卒嵗应饱饭  

帝乡不可期归老全此身清风谢流俗髙节抗浮云舒啸登东臯赋诗临涧濵有酒輙取醉不负头上巾乐天以乗化超然真达人  

张肯  

题江霅川长江图  

洞庭沦三湘荆楚霭七泽奔流汛夕涨遐渚敛暝色飞帆云外去旅雁烟中集狂飇激洪涛落景度赤壁凭髙欲望舞歌些怜吊屈木落秋风清天低暮山碧待济无方舟徒令叹行役  

题秀野轩  

髙轩临秀野信是幽人居炎气逺不到花竹自扶疎羣葩霭春芳喜防含夕虚境胜固云适况复有琴书讽咏佳逰外留连清赏余应知独乐意无复慕华裾  

梁时  

秀野轩诗  

素秉丘壑姿劳生滞予往览兹惬幽情遽尔成真赏林霏蔼孤墅春物组膏壤稍行樵径逺忽展耕畴广所以山水情遂结云霞想挂冠茍有期终焉税尘鞅  

罗纮  

题画  

入山采灵药山深愁日短空林独自行木客时为伴术肥晨露滋芝秀春泥暖荷镢暮归迟前溪白云满  

赵友同  

题赵子固兰蕙图  

杂花已垂尽幽草何葳防风来一飘泛茎叶不自持赖有芳心在含香终未移  

修叶乱纷敷幽花爱鲜泽虽非百亩繁孤馨自朝夕抚卷动遐思悠然长太息  

萧镃  

题山水图  

青山何岧嶤下有嘉树林髙亭画闲敞窓户含层隂前村夜来雨石濑张素琴好鸟鸣檐间始知春意深迥无外物累嘿处抱冲襟对此案上书悠悠千载心安得谢尘羁扁舟谐逺寻  

身已与世违超然景方寂嘉树敷层隂芳苔闲行迹飞淙如练悬防崖若天辟亭亭山上云齿齿溪中石岂无同心人髙谈共晨夕檐虚岚湿衣窓迥风生席雅趣良足躭营营竟何益  

乐隠为尹克俊赋  

行爱溪中水坐爱溪上山富贵非所愿悠然心自闲地偏轮鞅稀蓬门昼常关清风天上来入我窓牖间岂无一尊酒可以销忧顔叶落惊秋徂鸟啼知春还既忘是与非宁复虞险艰雅志固如此髙踪安可攀  

徐有贞  

感寓  

阿阁何巍巍髙梁入穹苍飞梯十二重宛在天中央上当北辰星下见列宿光清风流绮疏祥云自飘扬我时临其上分明望四方山河遥郁盘宇宙何茫茫威凤去已逺羣鸢并翺翔缅懐轩辕氏徙倚徒彷徨  

七月大火流西风凉摵摵熠燿飞荒除络纬鸣虚壁白露下漙漙明星何歴歴起视知夜深斗柄当头直披衣坐不寐俛仰兴叹息骎骎嵗云逝冉冉老将迫人生天地间还如逆旅客一过不留名徒生亦何益  

刘经  

凤凰台  

崇台洧水滨昔有凤凰集朝阳不复鸣荒基徒屹立漠漠飞尘红萋萋丰草碧凤兮去不回使我空叹息  

周旋  

霜林晚节图  

朔风何萧萧严霜亦皓皓维此嵗载隂羣芳尽枯槁懿彼松栢心坚贞长自保春风桃李花春雨蘼芜草纷纷竞顔色第逞一时好  

刘定之  

义山  

家居禾川湄义山日对面怅未得登临此心徒健羡今春雪中来半涂足已倦顾视万坡陀茫然莫可辨岩萝冐飞霙林叶响急霰俛若赴井汲仰疑登塔旋竒观岂神助寒苦亦吾愿日暮抵山麓小溪乱石溅仆夫指龙湫时或出雷电信宿留山间隂晴已千变仁里固有邻诛茅従所便嗟我四方人安得长眷恋  

张和  

送刘文羽入京  

临岐一杯酒为君歌逺游人生如浮萍聚散焉能谋落日照大江长风吹行舟江花与江水离恨同悠悠  

商辂  

送邝佥宪  

南服苦凋瘵民物思来苏明公早脱頴衣绣蹑亨衢持节佐乌府秋月照氷壶清浊奋激扬仁恩益覃敷黎庶頼休养奸豪絶根株轺车一以到老穉咸欢呼至今江浙间下吏无贪污伫期膺峻擢同步丹墀趋云何遽行迈离思纷郁纡往矣慎勉防功业讵能逾  

兰蕙图  

兰以比君子蕙比士大夫人物虽云异气味乃不殊托根深林下羞与桃李俱妖艳任纷纷贞姿恒自如共言王者香宜为禁苑居一朝移植后雨露恣霑濡芬芳异凡卉馥郁盈天衢采撷足纫佩把玩堪怡娱发舒似迟晚蠲洁无终初谁将幽静意写此兰蕙图对之遂清赏尘虑焉能纡呼童出门巷止回俗士车  

吕原  

古风  

天运无停机造物有消息雪见睍曰消日逢中乃昃飘风固须防暴雨亦顷刻沟潦宁常盈江河无久溢枯杨华暂生朽壤菌虚植繁英易憔悴病叶早狼籍浮云能几时初月岂终夕细推皆自然逺观又奚惑慨彼声利徒扰扰竟何益  

薫莸不同蔵氷炭不同器枘凿每龃龉兰艾常嫌忌燕禽肯恋吴越马匪思冀水投石难入矛遇盾弗利道异不相谋事殊不相为学古而居今落落与时背  

木従绳则正薪受斧乃析轻重平以衡长短度于尺规矩制方圆绳墨司曲直浣布须赖灰攻玉必资石金就砺方利火被水斯熄凡物有相制用之在人识  

泮林集飞鸮食葚懐好音恶人谨斋沐承祀亦居歆瓦石变和玉铅铁成南金化恶以为美君子当存心懐人寘顷筐卷耳采不盈爵禄靡入心饭牛有肥牲左规右执矩方员岂并成目明非两视耳聪非两聴心専使二用智者亦鲜能  

刘昌  

春眺  

端居秉髙志道与黄绮谋耿耿千嵗懐安能一朝酬青阳肇嘉节羲驭逝不留树木发华滋緑叶扬芳柔上有鸣春鸟嘤嘤求匹俦踟蹰不能寐揽衣起行游况复有良朋分若金石投携手出西郭眷言山水幽祓除激清波眺逺陟髙丘西北临广路巍巍列飞楼谁人为燕防交亲结绸缪光景忽西驰娯乐殊未休岂不念合并欲迈路阻修頋望勿复道回身驾轻舟折彼蕙兰花聊以忘我忧  

陈宪章  

漫题  

日月逝不处奄忽防华颠华颠亦奚为所希在寡愆韦编絶周易锦嚢韬虞弦饥餐玉台霞渇饮沧溟渊所以慰我情无非畹与田【`二孙名`】提携众雏上啼笑髙堂前此事如不乐他尚何乐焉东园集芋本西岭烧松烟疾书澄心胸散满天地间聊以悦俄顷焉知身后年  

有懐世卿  

仙鹤去不归黄鹂向人语空馆忽相思云山杳何许出门望东海黙黙空延竚月出潮复来鸣桡下沧渚伏枕庐山下春懐惨不舒哀弦久去耳风韵今何如灼灼花自媚嘤嘤鸟相娯髙台夕流急古道行人疎  

送刘方伯东山先生  

未别情何如已别情尤邈岂无尺素书逺寄天一角江门卧烟艇酒醒蓑衣薄明月照古松清风洒孤鹤  

赠陈秉常  

逺色霁初景清风振遥林子来入我室弄我花间琴正声一何长幽思亦已深愿留一千嵗赠子瑶池音  

拉马真看山  

宫府治簿书倥偬多苦辛文士防笔砚著述劳心神而我独无事隠几忘昬晨南山转苍翠可望亦可亲嵗暮如勿往枉是最闲人近来饮酒者惟我与子真能移栁间舫同泛江门津  

紫菊吟寄林时嘉  

严霜百卉枯三径挺秋菊緑叶明紫英微风递寒馥懐哉种花人杳在江一曲遗我盎中金南窓伴幽独时无续骚手憔悴谁当录且脱头上巾茅柴今可漉  

筑室  

辛勤结吾庐经始算一一广狭更度量卑髙在平秩堂以备荐享阁以邀风日前树贞节门后治渭川室四垣谢粉饰牡砺髙为骨仰瞻势微峻其间仅容膝既以储简编犹堪敛袍笏是年秋在仲筮日欣得吉良友交助余众工告易毕把酒对梅花浩歌新突兀  

赠周文都  

十年两别君一别一回老问药朱陵游吾兹恨不卑平生忧乐心相对各倾倒逺别望眼昬浮云不堪埽  

郭登  

题蒋廷晖小景  

我家南山中柴门别经久不知今春来新添几株栁清江闲钓竹鸥鹭还来否对此忽相思长歌独搔首  

杨翥  

黄冈阻雪  

积雨既滛溢飞雪何漫漫经旬苦不止行子多悲酸悲酸亦何事匪为饥与寒倚门累晨暮定省违承顔欲行阻泥涂欲济愁惊湍冻水号江介饥乌噪林端向风长太息恨不生羽翰出门不自遂诚哉行路难  

秋懐  

肃肃凉吹发唧唧寒蛩吟春夏不自豫况乃秋气临时序忽流迈感此百忧寻人生诚须防华发易为侵立名亦素志为善实所钦尘事日纷扰进脩力不任愁懐难自遣徒倚髙梧隂  

## 御选明诗卷二十二  

五言古诗七  

童轩  

拟古  

有园莫种桃有地须种竹桃树揺春风嫣然媚红緑岂无一时好终随车马足何如青竹枝嵗晚在幽谷节直心亦虚氷霜立寒玉  

和韦苏州寄全椒山中道士  

兀坐郡斋里逺忆黄冠客洞口采芝归羣羊卧白石风吟落叶秋雨翳残钟夕携酒欲相寻山深防行迹  

和栁栁州赠江华长老  

丈室团菁茅禅心湛虚寂去嵗春陵来萧然寄髙迹贝叶坐翻经篝灯寒照壁万虑澹无营一盂饭昬夕松关疎雨鸣竹坞幽泉滴入定起来迟昙花满身积  

池上夜坐  

池上微雨收凉月吐空谷萧萧败垣栁疎影覆我屋草深蛤争鸣荷折鹭惊宿偶此遂闲情居然忘宠辱  

王越  

中秋对月用孟浩然韵  

明月下空庭清光寒不湿褰帘坐来久忽见飞萤入空懐寂无聊何处砧声急对酒不成唫起向西风立  

榆陵送武靖侯赵公还京  

古人一日别常懐千里思况在天之涯而与君相离风寒嵗云暮夜永鸡鸣迟悠悠行路难苦乐心自知人生如浮云聚散安可期君归日以逺我归当何时岂不念乡国顾此王事縻霜月满孤城照见游子悲  

金雀花  

侯门爱金雀金雀顔色好化作枝上花凌春独开早冶游亭馆多芳容等闲老东风一飘零不及涧边草  

李应桢  

东禅寺  

松杉满院风豆一篱緑不闻车马过时得髙人宿日暮还独归怅望城东曲  

何乔新  

秋懐  

惊飇撼庭树秋风惨悲凉鸟已逺逝羣鸿亦南翔幽人抱遐思揽衣起徬徨念昔少壮日志轻杜与房淹留竟何成鬓髪倐已苍平津为汉辅汲生老淮阳感彼积薪叹凄然使心伤  

邱濬  

拟古  

依依重依依不忍生别离别离已可悲况值秋风时栁衰不堪折情苦不堪说愿妾为小星君身化明月明月贴天飞小星恒相随月出星随出月归星亦归莫学秋胡妻相逢不相识生者固可慙死者亦何益  

送广东夏廉宪  

当宁念逺氓涂炭日以极诏简在廷臣徃司风纪职佥曰御史某秉徳刚且直属耳按左右风声甚煇赫兵政既以举吏弊亦以革謡言闻逺近公论推第一无如斯人可拜手荅明勅天子曰俞哉超授三品秩天语重丁宁纶命光舄奕百僚无间言相见咸唶唶而我岭南人庆幸倍千百预为乡人喜従此得苏息特恩许乗传陛辞行有日走也官禁近早有半面识中心久有懐临分忍缄黙聊为陈本末幸与垂采择惟兹东广地富丽自古昔秦初已内附汉后亦广斥东西数千里十郡六十邑卫所错其间小大五十七忆昔全盛时承平久宁谧家家有葢藏人人各安适土著少流徙世业足资给士族尚诗礼农家务耕织先期输赋税俛首供力役民不受棰楚兵不识锋镝行旅不赍粮逺出不待吉昬夜絶剽窃歉嵗无行乞况复天气暄地利多所获三冬着苎衣五月收新稙山畬少污莱水田自潮汐舟游泛沧茫火种烧屴崱晓包趁墟饭晴着登山屐海错富蚌蚬家烹剰豚文木生山林珍货来蕃舶荔奴然火树橘柚垂金实闾右食素封田圃盛嘉植爱身宁破产终讼羞曲笔遐迩总安恬公私举丰殖逮及廿年来长吏恣胸臆厚利动其中甘言诱其侧欺彼民柔愚藐兹地遐僻遂决礼义防大肆搏噬力把臂褫其衣抉口夺之食溪壑填不满气焰扑难熄上下相师承前后递沿袭岂云无鹰鹯方自为蟊螣天门逺万里无地诉寃抑致令仁厚性化作凶险质弄兵潢池中延息茍旦夕外邪寻即除中虚遂成疾蠢兹洞口猺窥伺乗间隙始惟掠近地稍稍出复匿迹彼素脆愞顿异戎与貊制伏本非艰而我狃安逸武胄耻言兵文吏讳申贼縦虎出林薄延鬼入居宅路有横草虞关无一夫搤长驱卷村落乗夜盗城壁岂彼智有余乃我法不立嵗嵗转猖披边境遭轥轹胁従日渐多凶徒日增益居民就流散人烟渺萧瑟已身不自防何暇问家室田芜乏犊耕井渫无人汲万家春草青一望秋原赤禾麻种殆絶鸡大声亦寂昬雨燐火青凉月死骨白内地幸茍免因之困供亿相扇咸弗靖濡沫聊戢戢方今尧舜朝大臣总臯稷万国俱时雍一方独艰阨九重赫然怒遣将其天道信好还王师本无敌鼎鱼姑假喘穴蚁难蔵迹行当见埽平腥秽永荡涤却愁火然冈防辨玉与石嗟尔岭徼人罹此殊可惜贾父来每晚谢令去不亟由来非一朝往者何嗟及幸兹天日开光景方昭熠草木回生意山川増秀色福星离紫垣甘雨随丹轼指日下浈江持节镇南国先声一以闻父老欢以泣迎拜古道傍应以手加额愿言明使君代天布仁徳为我招残魂为我肉枯骼为我作保障为我剪荆棘为我开喉吻为我插羽翼医我眼前疮除我腹中我寒衣以裘我饥食以粒生者受我防死者与我椑一夫或失所孰非使君责使君今已行行行去须急齐民正倒悬异类尚反仄如病望医师如旱望雨泽寄声报吾人此公古难得瘴海行将清贪泉不能惑伫看凋弊区复作全盛域  

古意  

千金买寳刀百金买角觹寳刀头有环角觹能解丝慇勤寄逺人用以慰所思所思不见察幽独甘自怡  

刘溥  

杂诗  

仲秋凉气肃白露下庭柯芳兰委轻飇桂树行复华俛仰时节至生意迭以嘉理运本自然无为徒咨嗟人生贵有道富贵安足夸膏火一朝尽抚膺其奈何  

苏平  

杂诗  

彼美南国姝婉娈贞且良丹霞制为佩明月悬为珰白玉蓄光采幽兰含芬芳见者咸叹息不殊古姬姜世无蹇脩氏玉帛谁为将黙黙处重闱何曽下中堂容顔岂不好揽镜徒悲伤但恐芙蓉花零落随秋霜  

寄金粟王公子  

中夜百忧集揽衣起徬徨明月扬素辉列宿互低昂耿耿河汉流肃肃鸿雁翔念我同心人渺天一方昔为双游鱼今为孤飞凰援琴不成曲展转忧思长岂无蕙兰花为君掇其芳道逺莫致之中怀徒自伤  

蒋主孝  

游牛首山叙志  

夙昔抱奇气遨游山水中山水岂不佳心怀自忡忡于今老将至遨游兴无穷青天倚絶壁白石悬孤桐时乘小红车朝西暮复东登登牛头岭浮云绕苍空杨栁落晴雪桃李吹春风斜阳下鸟道野雉藏蒿蓬偶逢碧眼僧呼我赘世翁叩之不复语矫首看归鸿  

徐章  

贫居  

薄田日已荒旧业日已替困防三十年良由寡生计人非无交游贫贱易相弃周周与蛩蛩饥渴尚相济所以箪瓢人傲焉不狎世处之茍能安其乐有真意  

贺甫  

古诗  

焦桐古制作乃是爨下材金徽粲星斗玉轸调风雷寳之不欲弹抚视日防回囊韬借文锦有待知音来  

沈遇  

秋夜宿东白启师方丈  

竹梧满秋庭萧萧凉风早孤灯照跏趺髙僧坐来晓风清鹤梦醒云淡钟声杳尘事永相忘心空众縁了  

彭韶  

经进盐图诗八首【`录四首`】  

草荡圗  

海壖咫尺地一望如掌平材木不生植草莽徒敷荣广牧良有害泛取亦难成分给亭戸表蕝自经营繁霜一以降百物俱雕零刍荛忽萃止芟缚无留行辇运积官所来嵗事煎烹负荷非为苦愿言公课登  

淋卤圗  

旭日朝沮塲欣兹风色竞钱鏄密如鳞沙涂平似镜汲晒足灰泥层层白相映易地聚成堆再淋咸始盛方池借以茅小窦暗通阱莲实重且坚浮浮力能胜只恐山雨来一篑功未竟殷勤守余沥坐待卤池定  

煎盐图  

鹾液泛清泠牢盆戒脩洁分畨忽后时及此旺煎月一勺尽倾泻万灶俱焚爇沈沈红雾收蹙蹙晴波竭敛之白盈箕凝华粲如雪防检入公私中心更烦热荆妻慰苦顔摩挲汗流血却叹戍边人垂老有离别  

放盐图  

三边乏储峙良贾劳委输偿以榷海利子母多赢余水膏易消耗蔀屋难贮诸多年积逋欠折筭尽锱铢渺渺太湖畔盈盈东海隅雪山压巨浪风帆恣所如每资藜藿食亦荐王侯厨谁念味中苦搔首空踌躇  

秦夔  

东安道中  

南人喜乗舟鞍马非所便自我离京师陆行苦迍邅长驱竟终日黄尘暗幽燕平原莽千里四頋无人烟况兹冬欲暮寒风正凄然霜严裂肌肤指直不得拳仆夫亟告劳长跪向我前下马语仆夫穷涂须勉旃丈夫岂儿女壮志恒在边微劳讵足惜去矣行防鞭  

李东阳  

夜过邵伯湖  

苍苍雾连空冉冉月堕水飘飖双鬓风恍惚无定止轻帆不用檝惊浪长在耳江湖日浩荡行役方未已羁栖正愁絶况乃中夜起  

藤蓑次陈公甫韵  

采藤复采藤日夕费斤斧制为身上蓑人古衣亦古借问制者谁白沙乃蓑祖冉冉緑蓑永萧萧白沙渚披蓑向江水顾影还独语爱此勿轻捐春江正多雨  

玉堂下直  

岸帻斜阳下疎林开逺山新凉洒衣袂爽气清容顔林端见初月素彩生云间褰裳步花影欲动愁防向来竹林游暂到已复还宁知一亩内迥若离市阛浮生且为乐及此一日闲  

送杨参议分得红字露字驿字三首  

白露下将夕天宇生凉风之子有所适告别何匆匆羣公尽祖送飞盖凌长空停骖泺水曲列宴歴亭中秋容澹觞酌髙风急丝桐酒尽俨将发班马何玲珑行当释尘鞅还应挂飞篷大江转吴楚重山入蚕丛锦城有嘉色浣溪有遗踪访古遂舒啸观风足从容坐令全蜀俗解与邹鲁同  

林木生凉飇臯兰被清露念子三川行正值九秋暮天空一雁翔江逺孤舟骛旬宣有佳兴载咏甘棠句岷江泻东溟岷山倚西极江山古名秀杨君将此适秋风送征帆夜火明水驿相忆瑶华音看取东飞翼  

髙邮氷泮发舟  

晚泊髙邮城雨雪竟连日念彼役人劳寓此盂城驿扁舟晴发河氷复鳞积因之累宿留令我心悁悒忽报寒沍解喜泛春流碧直过大江东此地成追忆  

出金陵  

金陵宿雨霁杲杲秋日明缪承北阙召促装出西城追随冠葢集酌别临江亭徘徊不能别去住难为情挂席晓风发解缆早潮生抗手谢送者令人意难平所愿各努力令徳崇端贞  

送钱先生致仕【`得臆字`】  

成化已亥冬公来自南国维时龙兴节奉表宸旒侧入朝未浃辰具疏写衷臆臣年七十二须发不复黒乞身谢圭组归老东南域愿为南极星中夜常拱北时当太平世圣夀千万亿臣虽在畎亩永荷陛下徳圣皇眷耆旧曰汝予辅翊古称老成人岂独頼膂力吾当奨休退卿意诚悃愊加官号冡宰名位班九棘貤封及三世兹典尤絶特公章再入省请解尚书职臣方避华要而敢防显陟王言重丁宁公意増感刻愿书归荣字堂扁掲华织江山佳丽地従此生顔色再拜送公归临风逺相忆  

困暑次韵白洲  

髙堂递晴隂炎熇气呼阚燔同洪炉然溽入厚地黯繁星夜方揺滛雨昼仍滥炎光石成焦暝色山带黡羲轮焰赫赫雷毂声轞轞坼行在田涛翻坐平槛占风想干鹊吠日惊蜀防彼浴空羡鳬吾冠不如甘泉冷将濯恶木繁可斩惔心甘独劳炙手竟谁犯周扇懐仁风陶窓仰清范虽无簿书烦颇觉餐食减颦为穷儿愁怒作壮士喊亦有嵗寒交绨袍义思范岂无雪夜访杯酒情忆湛天时手中环世事波上舰晚寻东篱菊秋种南山豏思君正执热有袂不可掺  

习隠  

咿哑复咿哑隔墙闻水车车翻水汨汨如在东邻家当轩理嘉树傍槛移新花一浇润枯槁再濯无尘沙济川恐无用学圃良非差房山有南亩海子余西涯安得谢簮缨悠悠送年华  

暑雨忽新霁曽轩开碧山浮云避素月夜色明松关流萤递隠见宛在深林间埽石坐弹丝天风下鸣环琼楼正在望伫立难为攀  

荅陆鼎仪诲言  

少年被缨冠侧身羣贤后狂悖寡自持多言众所咎繁辞剧无益欲制已出口有时杂诙谐触冐遭诋诟虽言不为虐于徳实云疚三复白圭篇冷人重顔厚愧无请益辞负我直谅友陆君多雅懐指我以瑕垢翻然为起敬竦立敛双肘退之喜嘲狎籍练终不受才高使之然嗟我实未有书绅古人戒敢不佩左右感子期重陈终焉媿琼玖  

赠彭民望  

我家水西涯性本爱幽僻与君重携手兴至忘所适溪行縁萦纡野酌散愁寂倦来倚树坐举目见山色山色忽已改离别复几载移居在城南咫尺隔江海夜来春风至芳意思共采道逢旧邻人茅堂复何在  

画禽  

濯濯陇山鸟雕笼双翠襟欲以懐春意报此主人心哀哉寡俦和寂寂饮孤音  

鸜鹆尔何烦形巧不及舌吾方怪其烦有喙莫敢説雝雝在何树此鸟众所恱  

送徐用和之镇原  

恻恻重恻恻与君各南北昔作同心人今为逺行客燕山望秦关道路脩且棘平生旧骢马十步九欹侧长风吹征衣黯淡尘土色莽莽天地间胡为此行役功名岂不念所志在忧国此意良独知多言竟奚益  

采桑玉堂隂二首荅篁墩学士  

采桑玉堂隂分蚕长安郭一劳累百枚再分连数箔宁知富贵地此物能沃若平生畎亩忧黾勉懐力作嗟彼衣锦儿空言养蚕乐吴机咏濯濯周叶歌莫莫遗我通家人同心故相托爱之敢轻弃弱女方就学  

采桑玉堂隂隂浓树婆娑一采不满筐竟日能几何乃知富贵地不及穷山阿蚕成忽满眼所得良亦多人言系家运或者隂阳和向非夙夜勤岂恃叶与柯衣多必思寒吾民本同科欲将分蚕意广被无偏颇  

马愈  

太湖  

太湖何茫茫一望渺无极但见青莲花嵯峩水中立仙人双髻了弄影镜光碧皎皎山月髙船头几声笛  

罨画溪  

溪藤荡微风溪水清见底照映青藤花揺揺不能已仙人紫绮裘啸咏溪光里嘅彼尘俗心谁能此涓洗  

张公洞  

悬岸泻红泉石洞挂钟乳仙房碧玉梯清凉了无暑仙人洞口呼相随看花去欲往还自迷云深不知处  

玉女潭  

潭花散清香潭影照眉宇不见玉女容骑鸾杳何去丹光罢青红石屋亦轻举惟有菰蒲根年年自春雨  

吴与弼  

与钟生同宿东坡  

日落辞莲塘东坡到已暝烟雾村径微灯花茅斋静细语夜卧迟月华发清兴黄卷试一开琅然共歌咏  

山居  

偶坐柴门下得与众山友雨后已芳润云开更竒秀淡然忘我形不觉沈吟久却忆平昔居于兹防翘首  

东窓诵陶诗  

时和风雨调緑畴日滋长吾意良淡然晴窻坐虚敞竹防连琴书幽苔隔尘鞅流诵徴君辞伊谁嗣清响  

赠王徴士  

卧疴白云中苦心正懐旧忽枉故人盼青山得携手晴窓坐南薫薄言劝春酒眷然惜离羣问荅殊未久荒村多寂寥还能重来否  

游黄岚坑  

微雨霁芳原散步春溪曲欢呼及童防防马驱黄犊入崦竹翛翛面冈杉簇簇展我懐中书坐向林间读不有巢许心那知箕颍躅但得风日佳朝朝来此牧  

牧转冈  

搴裳陟崔嵬沈吟不知去尘襟一萧散逸兴迷云树梅残谁氏花麦涨朝来雨邻牧左右来往事更相语预期明日晴重作青山侣  

登连珠峯  

阁中罢鸣琴芳筵谢酙酌扪萝一搴裳竒峰酬素约天风起萧条山雨来溟漠时驰千里目四际云烟薄防当结斯亭胜览翔寥廓  

罗颀  

杂诗  

凤凰游北极金风袭郊扃众秽俱零落芳草亦不生徘徊幽岩中但见松枝青托根未得所叹息此孤英凤雏不能翔鸿鹄自髙举遗身中林间羞与众鸟侣羽翼谅未成不复思故宇惜哉无知音鸴鷃难与语  

邱吉  

拟古  

青青涧畔松绵绵谷中萝悠悠逺道人双玉珂道逺有返毂川逝无回波游鱼懐清渊逸鸟思髙柯昔慕萧与嬴今作羲与和白驹不可驻朱顔尤易磨皎皎合欢扇文采鸳鸯罗随君愿终老其奈秋风何  

朱存理  

支硎山再饯文交木太守  

崇岭达深防芳漪激寒泉言寻支公踪阅歴成千年鹤飞逺青有亭尚岿然草木属孟夏山水尤清妍祖饯此云再广林启长筵  

朱凯  

茅山中人皆不饮泉水悉下汲于注壑又不善蓄佳茗住兹三日清苦之味颇未沾唇既归作三十韵以自解兼呈社中诸友  

情闲好品茶性淡能辨水江左几泉勺勺定媸美浙右园焙栽种种别妙理七寳白云淳【`吾郡西山二水皆乳泉七寳差胜`】石井劒池泚【`虎邱二水皆积坎石井尤胜旧称陆羽泉品为天下第三水今为庸僧所污浊`】夐乎恵麓流名下无虚士金沙与于潜【`二水金沙在湖之顾渚在昔造贡茶用之造毕水亦同贡于潜在常之阳羡`】实难为娣姒【`金沙最胜`】顾阳针芒如【`顾渚阳羡异境同脉沈存中论茶以土树茂一发而长寸许如针芒者是为上材`】他山麦颗比【`土瘠树老不能条畅故短如麦颗是为下材`】斫射聨吉祥【`二焙顾渚傍产`】碧叶光嶷嶷唐贡接真珠【`二焙阳羡傍产`】緑丛秀蕊蕊串膏浪有名【`串茶含膏茶唐人甚珍之此法已废`】生膏久亡矣【`唐贡细捣生膏茶入银瓶中从急程递贡`】当时境防亭【`白乐天有闻贾常州崔湖州茶山境防宴诗云青蛾递舞俱争妙紫笋烹尝各鬬新`】今也生荆杞对景访遗踪崄峻屡曽履事须身所亲趣在工夫里正法陆生经傍参诸野史竹炉与箬筐相随无逺迩穷源汲水清篝火烹旗紫应手倾入壶蠏眼若浮蚁甘腴胜醍醐芳香夺兰芷杯面铺白花盏底絶纎滓醉目闭即舒倦体卧还起诗腑常焦枯七碗犹未已同好唯两僧合志只三子争新与鬭竒各尽胸中技遂结夙世縁任彼老饕訾寻真到华阳岂以口腹恃款食颇精丰供饮何率尔漫呼出厨间熟汤差可拟噤呷润渇喉敢将唇大哆吾社适闻之笑我应见齿明年再往兹裹茗置行李  

刘泰  

冬日晓望  

寒风薄絮衣落木纷骚屑江红有防霞山碧无留雪隔水一声鸡悠悠送残月  

题画  

千峯落日隂闪闪鸦飞尽隔树暗鸣泉苍茫路难认何处逺归樵山花红插鬓  

頋宁  

入山杂言  

杖藜入山中悠然憺忘归白云霭前途行行穿翠微林幽鸟声寂地僻人迹稀惟时嵗云暮黄叶纷以飞石罅寒泉鸣草根朝露晞抚景自怡悦暂忘尘世机石壁挂我巾松风吹我衣将期二三子于焉歌采薇  

桑恱  

感懐诗【`有序`】  

予自薄宦以至归山其间几三十年凡有所见及有感触皆形于言共成古诗若干篇立意颇深寄兴颇逺茍经平子复遇子云不求牝牡之间索之酸醎之外则有得矣  

岭峻波深深世路多险巇推山塞溟渤大地无成亏濶步任所适万里皆平夷古道本如此夜梦随轩羲盎盎临春阁盈盈珠翠妆桃李满庭除东风有余香更衣间罗绮抚瑟杂宫商艳阳好天气欢乐殊未央一朝秋节换凄雨生洞房缅懐素心人风波隔潇湘磨砖作明镜黯淡无晶光照鬓向清水云忽成霜兰枯蕙亦槁芳菲转萎黄谁为御寒计当春独悲伤  

织女望牵牛银汉一水遥天縁许防合秋清正良宵张骞取星槎吴质伐桂桡安用人间鹊腥羽编成桥飞泉出髙壑得地散漫流黙循河汉矩到海方尽头大人无绳矩出处心休休亿变不同揆曲折与道谋正如隂阳化防参不自由时至自生杀何意为春秋请看一隅士蓄水如泥沟  

我性亦爱水滔滔流古今生物禀津液润地功泽深潴之深潭中养龙解成霖静定谢流动终具朝宗心劒气冲斗牛茂先能暗识如何迷大权不见台星坼人事既宕天象焉昭晰我既乏世用膴膴安卑职天髙无厚风卑栖羽翰戢平生经世念直与日月息他时明经中幸免书隠逸  

嶰谷有竒竹能中虞廷管九奏鬼神格阳舒寒谷暖新裁作长笛杳渺传新声曲终风不吹秋色满空庭长风合滩水浩浩同一声余音入松竹又作竽籁鸣文章同元气随物能赋形变化莫可测刘累难持衡凄凄重凄凄棘路驰轮蹄髙楼烁千仞雕檐与云齐夫君独髙据有路难攀跻饮泪与君别留泪背后啼金乌刷炎羽朝东暮奄西一语不得语相思徒尔为  

东园有竒花容姿鲜灼灼虽是春风开亦是春风落甘霖被郊原蔓草轻兰药所以髙冈松无言树寥廓久雨春寒殊甚杜门不出触景兴懐和文公月夜述懐韵  

隂雨压春意坐怯衣裳单骚经旧香草想緑沅湘间云深翠凤杳天阔苍虬寒轩軿几时驾长往游君山  

游仙  

月朔衣文绣长夜游禁苑列宿吐微铓乗昬造虚馆琼楼足清寒欲进更蹇蹇闻説九霄上皓魄四时满黄文邀我游兰路肃吹管何愁失照灼望谅不逺时去莫我留更尽更展转  

同丁秋官凤仪夜坐  

哦诗北斗下清夜殊未央长天唳孤影一雁东南翔我心如风露夏夜亦清凉况对秋月坐肌骨沁寒光  

程敏政  

题尹性之御史所藏周文靖竹  

周郎识此君落笔琅玕长居然步湘皋翠袖忽两两相将舞回鸾势欲凌波徃平泉与危石转折助清响坐令俗耳浄遽觉烦襟爽亭亭吉甫孙霜台絶尘鞅晏嵗凛相盟虚心惬终赏  

晚香为太仓陆处士作  

笃行老不衰有美陆仲父平生得髙趣卓尔在秋圃羣芳坐销歇黄花正纷吐凛如千嵗夫嵗晚节逾苦窅窕林亭间相对傲风雨慷慨陶徴君遗迹未榛莽亦有韩相国功名炤千古出处虽不同景行吾所取汤汤末流中谁能立孤柱千里闻徳馨相思动吟麈  

庄防  

养庵为永兴马贞夫元题  

北岳霜雪干玉汉强千寻南溟瑚枝元宫极幽深应谁见毫末积效逾山岑抚卷得玩颐隠几亦观心辞琢岂白玉受厉须黄金无寐月自生无觉日自沈回首人间世坐鹜复行吟枵然舍予琴谁哉赏此音  

张弼  

红梅赠翁佥事  

庾岭小红梅风标天下絶昨日幸同欢今日伤离别玉篴两三声吹落胭脂雪写以赠知心相携共明月  

咏竹  

击节歌离骚湘灵招不得开门看月明幽篁倚苍石春风千万花花落春无迹此君冷淡姿常有好顔色  

李杰  

早行舟中有作  

荒鸡一再号东方渐生白众星尚骈罗天宇黯以黒晨光正防昧莫辨河山色舟行趁潮长宁费牵挽力芦汀雁惊起鸣声何呖呖轻飇拂涯树凉露时一滴前村灯火明茅屋疎林隔篷窓揽衣坐悠然忘盥宵征自可怡此景更竒特  

登泰山絶顶  

五岳镇坤维其东雄泰岱岩岩一何髙屹立霄汉外神灵所攸钟秩祀宜万代我来属深秋登陟览胜槩云开旭日升峯峦新染黛盘盘上涧谷石磴豁复隘凉飇起虚谷飒飒响灵籁两崖戢霜树斓斑殊可爱五松非秦封亦已类偃葢跻攀入天门缥缈凌上界睇盼感废兴喟然发长嘅七十二帝王封禅遗迹在玉检时复出厓亦残壊兹山自今古直与穹壌配絶顶气益清衣袂浮沆瀣羣山纷后从歴歴同聚块中原小如瓯沧海萦若带置身九重近谁谓天下大吾言良匪夸聊以志一快  

泰山竹林寺与陈大叅杨佥宪同逰  

陟险千万盘未识寺门处一涧委蛇来齿齿乱石聚飞梁忽横亘清泉下奔注其间有灵湫蛟龙所蟠据时经不测溪心动发毛竖肩舆尺寸进仆夫汗如雨我欲飞步登厓倾足难驻青鞋与布袜惜不携此具贪竒不知止竟忘垂堂虑缅懐得一乐未足偿千惧峰回见林薄飘然发佳趣古殿三两楹满庭防髙树百果经秋霜甘美皆可茹同行得二妙把酒劝酬屡酒酣陟防岏冀与仙灵遇髙寒觉衣单俛视飞鸟去白云出岩阿英英若春絮登临兴无限日暮归何遽摹写讵能穷率尔成短句  

秋崖  

秋山郁岧嶤悬屋削如壁自非插羽翰可望不可即若人何好竒扪萝每登陟湿云润我衣落叶堕我帻逍遥空青外似与尘世隔便欲御泠风飞行览八极  

陆容  

夜声  

微醺醒中夜独寤当逆旅心清聴思聪声动臆可举轻噫疑林飇斜侵觉窓雨琤琮僧塔铃幽轧邻家杼析击喧逻儿剪掷铿缝女隆隆暝行车槖槖宿春杵鼾睡人已酣娇啼儿欲乳悲酸或孤嫠咳咯将病妪布裂僮褫衾釡泣奴窃煮梁泥落栖燕槖果囓饥防拂树乌惊移含刍马歕咀火煎兰檠膏槽涓玉缸醑腹枵雷殷春耳蝉吟暑宫壶沈此时巫鼓来何许趋朝传鸣驺话旧接偶语百虫薨然飞灵鸡振其羽众音等天籁真韵谢律吕赋愧拟欧阳聊以诗自叙  

樊阜  

田家杂咏  

嘉树防衡门鸣鸠徧村墅薄言农务兴力作无男女晨爨烟未起驱牛理田圃兹时若宴嬉争得好禾黍清晓闻雨过春流涨溪渚小儿学把犂小女亦能杵生理勿嫌微浮荣非我取  

少长郊墟中县官名未识长时带好容不见恶顔色髙陇麦穂齐雉鸣自蔵翼野田耕耨余工力暂时息日夕防邻家黄牛卧篱侧酒酣勉诸孙耕作当努力微雨过前村鸟鸣催蓐食  

乌桕防我墙白茅覆我屋荷蓧朝出耘依依暮归宿少妇勤织缝诸孙解樵牧秋风禾黍收寒日照原陆鸟雀啾啾鸣园篱多草木官租及早偿莫待里胥督  

新水涨荒陂芸芸稻盈亩东家及四邻世世结亲友夏至熟黄秋来酿白酒新妇笑嘻嘻小儿扶壁走门口沙溪清垂垂几株栁醉卧梦羲皇凉风入虚牖近説明府清征徭曽减否  

枣花落靡靡一犬防柴关节序屇芒种何人得幽闲蛙鸣池水满细草生阶间刈麦欲终亩风吹雨过山大儿早未饭叹息农事艰豪贵本天命悠悠不可攀  

山中作  

夕景延澹隂微曛射林屋无营见道真尘纷悟蕉鹿此意几人知沈吟俯修竹  

髙斋临曲沼云澹微雨余悟静惬冲素泛观庄老书微言苦未解日暮将何如  

湾河舟中呈郑廷韶吴景端  

朝发燕山阳暮宿湾河侧髙树蔚繁隂浮云淡无色睠彼西日驰忧心恒恻恻頼我同心人相期崇令徳  

屠勲  

题画寄杨应宁  

頽云湿不飞酿作楚江雪林木冻已僵汀苇吹欲折荒村烟火稀野寺钟声歇端居思美人千里成濶别天寒鸿雁窅地僻音尘絶囊琴谁共弹怅望颇欝结贻此琼华圗聊以表髙洁  

周瑛  

感兴  

持刀斫月光月光何曽防缚帚扫树影树影依然满人皆恶树影碍此月明多树根茍不拔其如月明何  

冯兰  

奉荅木斋病起见懐二十韵  

海气明曙霞湖光渺秋昊十月木未霜枫林景逾好疎疎篱下花寂寂涧边草闲居田事休委巷人迹少东瞻牛屯峰秀矗云之表种梅已成蹊中搆一亭小谢公有好懐借此以终老佳辰纵嬉逰真境越清悄倚酣或髙歌兴与秋空杳一卧动逾月予懐几昏晓得诗知强健顿纡肠九绕古人慎养生弭疾今须早周爻重勿药庄篇戒如槁金兰久要义嵗寒愿相保诗古意与长三复开素抱喜公眼增明万象都了了南斋冬日暄遗编得幽讨拟寻亭上盟牵舟汝湖道梅溪香欲浮苔石净于扫扶杖我能陪公无笑潦倒  

吴寛  

与启南逰虞山  

我本不饮人爱山如爱酒春逰亦易事出户即掣肘决防为此行所幸得良友譬彼足病弱扶掖乃能走虞山遥在望岂意落吾手侧足乱石间縦目平湖口赏心虽云乐吊古怅然久丹井事有无刻铭覆华构如何梁昭明书台蔽林薮【`山下有葛洪丹井宋学士景濓为铭又有昭明太子读书台`】  

再次韵荅时旸饮后见贻  

淙淙檐溜垂此事久亦寡移书防漏湿矮屋初堕瓦久旱雨固好垫溺念郊野况复南楼人百步隔诗社清池下幽禽坐对共闲暇妙墨尚在函浊醪复盈斚持此欲就之泥深没羸马疎慵幸免朝早谢凤池贾风低碧篠丛怅望西窓下  

记园中草木  

槐  

东园忆初购粪壤频扫除墙下古槐树憔悴色不舒况遭众攀折髙枝且无余爱防至今日浓隂接吾庐数步已仰视伟哉钜人如非借此防庇谁结幽亭居立为众木长奴仆柽与榆  

榆  

始我种三榆近在亭之左西日待隠蔽隂成客能坐七年长渐髙宻叶已交锁生钱闻可食贫者当果蓏其一忽憔悴啮腹縁蚁蜾持斧欲伐之材未中船舵【`榆性坚可为舵`】藤蔓方附丽不伐亦自可古人无弃物守圃常用跛  

桧柏  

桧柏性相似安论不同形城南久移植用以防幽亭桧也渐生粉柏兮复垂铃幸非两石间自足全余龄古槐虽老大秋到即凋零园空霜雪冷见此独青青  

槿  

南方编短篱木槿每当路北地少为贵翻编短篱防要知一物耳贵贱以地故夏末蕊累累生意含晓露花开亦可观别种更相妬独怜一夕间顔色已非素蕊多固应尔此理真自悟不见萱草花开落只朝暮  

竹  

翛然数君子落落俱长身东家每借看步去不嫌频移栽幸许我已自前年春自我得此軰园居岂为贫但忧积雨霁日暴少精神终然勤灌溉枝叶还如新因兹悟为学黾勉在斯晨  

酴醿  

酴醿发长条丛生类蓍草每记众花开此种开独早南方色多红黄色见者少但嫌易零落蜂蜨食不饱曲防强遮防童子日必扫花落当复开岂似主人老昔枉诗客来觅句步频绕载诵成感伤谁来慰幽抱  

决明  

黄花隠緑叶雨过仍离披不为杜老叹未是凉风时服食治目吾将采掇之不须更买药园丁是医师  

芦  

江湖渺无际弥望皆髙芦芦本水濵物久疑平陆无移根偶种植沟浅土不汚纵横勿徧地叶卷多葭莩白花可为絮长干须人扶每当风雨夕萧萧亦江湖宛如扁舟过榜人共歌呼浩然发归兴岂为思莼鲈  

谢屠公送西域眼镜  

眼镜从何来异哉不可诘圆与荚钱同浄与云母匹又若台星然两比半天出持之近眼眶偏宜对书帙蝇头琐细字明莹类椽笔余生抱书滛视短苦目疾及兹佐吏曹文案夕未毕太宰定知我投赠不待乞一朝忽得此旧疾觉顿失谢却拨云膏生白讶虚室扁鹊见五臓未必有竒术随身或持此遂使目光溢世传离娄明双睛不能没千年黄壤间化此直百镒闻之西域产其名殊不一博物有张华吾当从彼质  

杨一清  

和杨镜川学士先生游南园诗韵  

官居仅旋马致客真无谋诸公不我弃枉驾同郊逰韩家好庭宇石径通林邱轻风散炎溽白露凄以秋泉胍灌畦润槐隂当屋稠地僻境逾静身闲心更幽搴芳步南渚观稼来东畴髙情不在酒而况馔与羞词林有钜笔古调难为酬岂徒慰孤陋亦足消烦忧颦眉拟相效出吻还自筹惟余江山兴嵗嵗无穷休  

舟中杂兴  

系舟荫髙树挂席扬天风夕照变岩姿白云行水中尘虑忽以忘豁然心境融缅懐十年前何事不匆匆倚杖看牛斗银河丽层空扶桑岂无路清浅元相通晞发吾所愿至人苦难逢  

舟行及秋霁秋色明苇葭天髙柁楼浅日落帆影斜故乡在目中澄江浄鸥沙愧非能赋才有句不足夸暮聴金山潮朝餐北固霞持此不啻足悠悠送年华众手剧云雨长途多覆车泯泯复波波浮生当奈何  

文林  

永嘉县斋写懐  

墨绶垂青丝铜符宠郎秩驾言谢朝行出领沧海邑脉脉辞亲知依依去乡国淛行仅千里已在东南僻地逺烦刑诛年贫正艰食自頋书生愚畴堪付休戚流移已懐慙征敛况余职平生跌宕懐雅志山水适及此永嘉游清真信灵域岂无康乐情坐有民社责敛板事承迎钩稽困文籍拂意不能归自愧陶彭泽  

首夏斋居即事  

幽斋坐纎雨緑树缭周垣青山在屋上好鸟如晤言一官居野寺性本爱邱园松花饱日夕沆瀣供朝飱游神羲皇上形槁心独存缁尘暗岐路吾方掩柴门  

访石田有竹庄  

三十年役役逺行迈人生各有寓参商发长喟归来五载洊防晤一何懈君如九臯鹤巢穴故然在兹来勿厌迟瞻望已足快昔树今成行书屋添多廨大儿玉树枝小儿亦潇洒登堂礼阿母出孙呼再拜开宴列肥甘賔主聿相对杯酌乱觥筹谑浪或至再春气陡郁蒸风雨来晦乐极情神移狂歌增慷慨  

谢迁  

早过山庄避暑次陶公韵  

侵晨理孤棹山居将避喧好风忽南来吹我乌防偏宿鹭未移渚落月犹在山门两稚子问我何时还髙山与流水此意向谁言  

王鏊  

己巳九月舟次相城  

防年约兹逰为访石田叟石田今已亡不使此言负相知三四人挐舟过湖口行行抵相城自夘将及酉四顾何茫然天水合为薮茅屋数家存荒蒲与衰栁本来鱼鼈宫自合鸥鹭守始田者为谁馁也非自取有司事诛求亡者十八九念此为傍徨独立延竚久作诗当风謡以告民父母  

马中锡  

拟古  

行乐秋水濵萧萧木叶下僮仆知我劳凭肩健于马归来憩柴门返照射檐瓦聊复一长歌曲终和良寡寒鼓逺声微疎檐响秋雨林空万叶残一一委庭宇独卧掩荆扉沈疴久难愈感之坐天明所念非三釡  

秦瓛  

闲居  

弦桐不终曲坐起嚢我琴非惮摩拊劳所嗟无赏音中心潜郁陶曵杖循空林松风有古意石泉清俗心爱此憺忘归前山生夕隂  

伊乗  

逰虎邱  

舟行山在眼到门山忽失去郭仅七里攀磴穷百尺岩姿互明晦潭影杳深黒步倦松暂憩醉眠草堪席不逢试劒人犹覩试劒石台殿半空起鸡犬下方隔经声杂梵呗禅定悟空寂晋唐歴刼多刘白不世出阒剧固殊调登览各有适重来预作期昨逰宛然忆了性未有因寓形何苦役依此憺忘归于焉永终日  

林俊  

铁门扇  

瀼西一舍许两山势回合巨石状城门铁衣防周匝楚蜀相犬牙乾坤互辟阖当关一夫守万马不敢发云龛入玲珑元气深吐纳风搜羣窍开水树声互荅推篷暂此清巫山事杂沓  

陈璚  

晓经分水  

卧闻水禽声推窓看分水低岸杂茭蒲吴淞宛相似波澄緑漪漪流急清驶驶荇舞翠带长鸥翻白雪比垂杨迁娇莺柔莎露逰鲤分明一镜开身在镜光里停桡缓缓行神爽情亦喜我苦思归人乡闾将近矣  

黄珣  

应制劝农  

四民皆天职嗟农独苦辛所以古哲王巡省及兹辰箫鼓吹豳颂训迪良谆谆东郊土脉动好鸟鸣芳春桑园拂其羽催耕一何频乗时播嘉种原隰交畇畇念兹民所天珠玉安足珍一日茍不作饥寒将立臻勿惜霑体劳但忧年嵗屯霑体劳尚可嵗屯伤我民忆昔先皇时端居轸郊闉载歌悯农咏丕扬列祖仁禁苑借千亩雨旸雩百神玉食岂不足贵令四海均九重尚结念况尔谋其身古人有良言嵗计在于寅岂伊公家赋父子亦以亲春风正发育万物皆鲜新勉矣东作力竚看西成禋  

## 御选明诗卷二十三  

五言古诗八  

赵寛  

七月望夜省中对月分韵  

团团月轮髙浩浩天宇阔万里无片云碧色净如泼开樽临前除庭院颇轩豁况复得佳友发兴不可遏零露生微寒惨澹满衣葛留连肴核尽盘礴巾帽脱庾楼足谈赏谢赋深批抹清光世所共胜事吾人夺醉来吸沆瀣可润防吻渴夜久闻秋声长风起天末  

五月十一日晚坐纳凉漫书  

小楼阛阓中炎日如火炽偶兹西牕雨开襟涤烦思晚色兼新凉随风一时至须防雨脚收眼界益清媚九陌尘尽消城阙郁苍翠玉河蒲苇森琼岛烟霞防坐久渐昬黑片月忽照地呼儿具杯酒涓滴辄已醉幽景方自适外物皆可弃却笑南华仙犹为漆园吏  

烹茶桐江舟中  

寒碧净澈底洒然怡我心乘船临中流操瓢汲其深野火爇筠桂芳茗烹璚琳俄顷发蟹眼拍拍光耀金一酌洗烦虑再酌开云襟但觉俛仰间罗列万象森舒啸排寒飇放歌激商音四山正寂寂明月生东岑  

自青田至处州一百五十里溪行  

万山苍翠中一道开涟漪棱层削璚玉委曲盘蛟螭山势折复旋水行亦随之青铜净无尘可以鉴须睂深处千百寻彻朝曦百怪悉在眼谁能遁毫厘然犀向牛渚都笑温郎痴时复乱石攅濆薄阵马驰崩雷殷坤轴斜汉翻天垂砉然石门开幽洞窅难窥仰视羣峰头一峰更瑰奇孱顔立霄汉状若峩冠緌三峡西瞿塘九曲东武夷名胜人浪传畴能过于斯扁舟三日行应接浑忘疲平生丘壑馋取之良不赀真境未可谢尚有重来期  

访魏孔渊方伯留饮山亭赋赠  

文墨厌羇纒寻幽出江郭春事夫如何新绿暗林薄野旷天四垂突起讶岝防团团结丹幢郁郁围翠幙满耳翻波涛松桧风万壑行行跻其巅睥睨但寥廓嵇山一拳多沧海仅盈勺飞鸟去不还寒潮生复落参差町疃分寂厯闾阎托东越旧风烟于今颇萧索主人华阳巾为我开草阁长髯霜华繁方瞳电光烁逺致遗形骸深情付杯酌忆公昔当路秋霄厉雕鹗高才众所忌戢羽随燕雀蹉跎岁月晚勲业梦已昨自从挂冠来园居有余乐藏书一万卷诸子得耕获虚凉听雨篷矍铄穿云屩真酬佚老计犹耿匡时畧接谈无襍言国事及民瘼感慨气填膺烟飇共挥霍呜呼廊庙心江湖岂忘却乃知慷慨士举世堪一噱我怀亦肮脏尘鞅无处着得公霏屑余豁如啓扄钥防心不能留正坐微名缚日脚隐平芜暝色带归鹊扰扰驰巾车低头媿猿鹤  

邵宝  

冬夜观树影  

月树影在地横斜复横斜谁为水墨画老笔全无华又如春雷动初惊蛰龙蛇因之得篆法锥鐡行平沙海云漾双玕江风落孤楂冬万景閟嘉此独咨嗟他宵有繁阴莫向时人夸  

听松  

听松复听松松声在髙阁阁成四十年听者今如昨风来春涛生风去秋涛落当其无风时萧然亦微作聪者听于斯冥心对寥廓  

湖口阻风书所见  

湖西有青草湖东有白石水与草有情与石乃相激草边水微波石也奈水何有石水不滥不愿青草多  

储巏  

磨台山中  

墙低林木疎马上见山麓朝阳晒我背蹊径纡且复徐驱喜崖豁稍上惊峰独何当陟其巅一骋逺游目阆风眇昆丘万里疑可缩翻思下土人谁与洗炎燠岁旱不为霖白云满幽谷  

灵山  

灵山慕名胜曦午停征轺倒装换冠帻径往凌岧嶤手披茂草开思逐浮云飘迢迢诣白塔独立吹清飇回旋休缁庐老屋依山椒野僧三四軰衲破形容顦共言山中贫菽水聊今朝问渠何所恋且得避征徭  

白岩扇头次泉斋韵  

黄尘走名都白日触隆景云山忽当眼便自出人境翛然蹇驴翁细路转岩岭疎林划空明一笑得人影我家柴墟旁南望长引领烟萝绕茅屋江月闲渔艇栖栖恐无成题诗聊自省  

席上赋史巽仲归云洞  

悠扬满洞中归来不知处晓起语农人春田夜多雨却问洞中云何时下山去  

访鳯举进士寺中  

闻君僦僧刹屡往属未闲及兹炎雨霁独步城东湾路纡经石栈木杪开柴关老僧讯乡曲喜溢眉与顔砌苔净堪憇庭树凉可攀藤萝映圃眷子栖其间此境稍闲阒已觉超尘寰谁为铲屋角坐纳西南山嗟予职吏局兹游良已悭但恐他时至君去空予还  

杨循吉  

荣公还金山  

十年不出山一游即千里问师何处来固亦偶然耳人言人闲好自爱岩谷里红尘日扑面洗眼无清水孤身本何将一鉢乃生理来旣无所牵去亦谁能止昨闻檀越船风防欲南指别我从此逝飘飘白云履我观世间人孰不为身使唯师乃不然来往由自已归及枇杷熟忆我青林底  

祝萃  

纪行  

访旧指檇李櫂出武原谿亭午厯璵城燠焉如春熈舟人共裸裼爱此南风吹老夫厄篷栊黙坐心独疑云雨易翻覆变态不可知戒言避中流沿涯泝清漪屏翳忽四合飞亷骤如驰鹢首屡低昂怒波扬其威所幸诞登岸免致樯檝摧顾彼邻舟人哀哉沈鸱夷古云行路难此语良不非相望不百里尚尔逢颠危而况千里程能保无崄巇裁诗记所遭进退宜知防  

石珤  

夏夕  

暮色苍然至凉思澹盈衿坐阅古人编稍见古人心遥岑出天末薄霭凝夏林羣动各有息衡门幽且深  

熊耳峰  

封龙山势壮嶻嶪见熊耳髙峙层云间下听几千里威深貔虎避意拔雷电起乃知天降灵自与凡石异浮云出晴丹淑气凝夜紫彷佛悬崖旁呵防有神鬼我思汉三老幽谷访遗屣人去事亦非荒池但秋水地灵应未散烈士还继轨遥遥白云中何人隐髙几  

拟古  

秋夜何迢迢蟋蟀鸣阴壁蟾升林薄见露下庭宇阒萤火寒依人羸驹倦嘶枥开襟纳虚明万事谢欣戚  

饮鲍云瑞庄居  

城柳初尽处薄霭开空明潦降古洲出千里关寸情断岸带芳草逺树啼残莺钓艇日往还或有羊裘生下马对尊斚故人相与倾坐久出歌舞柔风濯长缨落霞酣野色吟蛩战秋声长恐西日下衢路立屏营  

秋夜  

凉夜始多梦升沉顷相寻蟋蟀入床下萧序已载阴褰裳出庭户河汉清且深华月挂林杪髙鸿送哀音百岁岂不多半为风雨侵嗟彼蜗角名烦此孤鹤心流水激古州髙山出逺岑子期果难逢独卧枕素琴  

送王尚书德辉还余姚  

春花岂胜秋新人不如故纷纷红紫羣酣艳良未悟千金买马骨百网捕毚兔一曲雍门歌夕阳在髙树  

春日杂言  

长空多浮云微雨霑四郊美人隔兰渚杂佩不可要去年梁间燕今岁将寻巢时物各芬芳吾兴亦飘飖  

罗玘  

送刘使君之任柳州  

潞江寒欲冰柳州水如汤万里赴百粤十年归番阳江头别时儿今作长髯郎有力哮如虎挺身驾长航指言百粤路逺在西南乡衡山髙峩峩洞庭渺茫茫借问水穷处一源判漓湘漓合牂与郁其流遂汤汤泝牂且泝郁是为柳之疆二州十县地荣悴孰主张遐迩皆天氓周室开明堂颂声如可作太史纪循良  

周诏  

饮酒和陶  

得时言或违人皆以为是失时言合道求全反致毁毁誉何足凭穷达亦偶尔前程殊渺茫且来醉罗绮  

沈周  

过湖偶书  

薄暮及东汛眼豁连胸臆净碧不可唾百里偕秋拭逺树水光上出没似空植疎处方淼然山黛一睂塞夕阳掩半面云浪为风勒便以湖作纸欲画手莫即见瞥况难谛厯多何暇忆舟子无雅情双橹鬭归力  

门前有垂杨  

门前有垂杨枝叶何靡靡飘花欲及地忽复因风起揺荡少妇心天涯念游子愁多肌肉消不敢临流水  

二月八日过灵殿祥公房  

理舟指南郊迢迢及侧景中途止溪寺陶烟接村暝门前见新月步步踏松影虚寮寂无风已有孤灯耿衲子作供养炉香侑碗茗知我解吟事其意似有请宿酒发孤兴捉笔便惞领草草成数行狂书乱斜正复作挂猿枝墨沈带云冷但记此经过流传我何省  

图琴川钱氏沁雪石  

吴兴赵文敏公鸥波亭前有二石一曰沁雪一曰垂云流落云间已不可考沁雪在海虞县治中钱允言氏购得之白石翁为作图系之以诗  

亭前峙奇石兀自当一障沁此万古雪亘地气魄壮蒸云势欲轩得月神更王妙拟轶仇池润未下雪浪刓凿天借巧胸次见洞宕孤立宜有邻雅许修竹傍风雨不敢泐刻石久无恙【`石上勒沁雪二字是松雪翁八分书`】宝此一防足磥砢不多尚贞德允配主白衣可呼丈我见便欲拜良信米非谁聊与貌高古敢有愚公忘  

史鉴  

夜宿吴原博太史修竹馆时陈玉汝别  

岁暮入城郭揽衣独裵囘晚过修竹园主人故所知故知义不薄执手言相思复有青云士逺行从此辞相延入中林呼童啓双扉北风何烈烈万籁鸣参差向夕继以烛壶觞相为持初月出云间残雪拥寒阶独鹤失其雌中夜鸣声悲防面不可常况逢生别离共言尽今夕鸡鸣各东西出处自有时人生安得偕顾慙鹑与鷃不随黄鹄飞各各重自爱冀以奉前规  

飞来峰  

久图山泽游苦为风雨欵惊雷破重阴及晨光已显逶迤入幽深厉揭渡清浅灵山传飞来合涧互囘转萝垂手可扪松髙盖惟偃阳厓丹霞凝阴洞苍雪满秀色如可揽絶巘竟谁栈众窍因风号羣芳迟春衍追念平生欢厯厯犹在眼匪无新相知已少旧游伴老僧久见招相携集闲馆解衣任盘礴览物适萧散形忘虑则消情至心莫展寄言同怀人对酒歌勿缓  

神乐观集送沈啓南  

暮春和气畅冠绅集城隅振防闯奇纵流目眄灵区圜丘郁中天皇矣神明居飞宇入浮云光景朝霞交龙丽瑶砌摰兽缘金铺川梁架流虹灵泉激深渠嘉树夹道生芳柯缀丹敷奏风何泠然钧天张清都娯戏易永日列筵湛清酤宣和赖声乐间以啸且歌彼美丘园客逝将赋归与羁萦怨迟暮临风发长吁  

杜东原酬意图  

美哉延绿亭水竹含清秀中有鹿冠翁枕书眠白昼云卿通家子翘思逺相候执手问平安呼童列觞豆况当二阴月大火将西流【`叶`】林深暑气消牖啓凉风透鸟哢疑宫悬檐流乱山溜杯行不知辞食进时起侑乐事难具陈奇文毎相叩翁言吾老矣此防岂云偶题诗冩新图醉墨满襟袖有暇能再来毋论雨今旧  

谟无猷邀饮于南虚室读壁间冯明府诗有感  

独客困泥雨闭门愁索居天晴气微和欲出嗟无舆邻僧念孤寂招邀过精庐绪风泛林条溜水鸣阶渠良友四五人壶觞聊尔娱陶情非丝竹冥心游古初为乐苦不常奈此年岁徂一适非偶然且复少踌躇兴怀旧游者由来心迹俱风波一分散判然区域殊精神莫与通梦寐时交胥愿言比浮云随风往微躯  

韬光庵  

韬光古精舍逺迹西山岑冈岫屡回复云岚杳深沉流泉激修竹绿萝被芳林宻叶翳朝阳芳柯承夕阴杖防遵微径逝将支遁寻行行未易即遥闻钟磬音徙倚絶尘想冥冥谐道心搴芳咏招隐松风和悲吟  

落景村  

羲和驾骤骥杳杳经天衢向夕追崦嵫弭节少踌躇余光烂未收冉冉下桑榆归雪栖逺岫暝烟生废墟野雉雊中林牛羊下城隅囘风忽复来灌木吹笙竽野老耦耕倦盥濯归茅芦曵杖数鸡豚引水灌畦蔬达人尚真意写图聊自娯天机宛流动匪为形似拘  

支硎山人  

幽人恋坟墓构此山泽居层峦代屏障积石当阶除飞泉潄琼瑶灵籁鸣笙竽清音度囘风頽响栖芳株入耳尽成曲喈喈良不殊临轩睇冥鸿坐石见游鱼飞潜各有适悠然忘所如缅怀放鹤人不得同交娯商歌满天地如与金石俱富贵非吾欲逍遥真有余  

赵同鲁  

感遇  

岁华旣云晏心事成蹉跎穷达固有命卷舒如我何抗志磻溪钓纡情莘野禾鸿飞日冥冥不复忧虞罗  

黄云  

日夕  

寂居山之阿木叶明返照阴厓凝晚色余霞尚鲜耀逺心望烟海孤兴凌仙峤归牧驱牛马溪船罢渔钓闭门羣动息黙以领众妙  

游焦山  

昔年过焦门风防径飞度老矣遂此游清絶快平素僧堂列古鼎欵识成周铸秀叠水墨屏晴披浓绿树石壁旧题名苔蚀若简蠧仰止三诏洞而以焦君故瘗鹤下勒铭水落偶一露大江亭呼吸髙云岫吞吐絶顶御泠风千里可指顾纵目穷扶桑出日防海雾俯仰叹今昔往来走乌兔大哉神禹功明德讵能赋  

重修瑞州学石隄工人没水得古石鲸  

頖宫临清江下瞰百余尺水激岸善崩雷閧走羣石不知古石鲸何年此窟宅掀置水之澨其势欲跳掷依然鳞甲动水苔滋冷碧得非昆池来遂与牛女隔中宵寂无音桐鱼庶可击  

薛章宪  

趵突泉  

觱沸趵突泉发源自王屋洑流溢为荥迤陶丘北黄山渴马厓入地乃更伏潜行五十里突尔出平陆曾不舎昼夜东汇成川澳乍似沧浪水浴出三白鹄更疑清泠渊白龙服鱼服蒲荷相蔽亏鳬藻舞濡渌踟蹰不忍去奈此白日速  

戴冠  

沃州山次韵  

我从天姥游层云荡胸臆遥见海上山天际青厯厯俯视崖下松一一骈拇直飞鸢凌长风欲度忧折翼洞黒不敢前恐有蛟龙匿霞明石室丹泉挂水帘白兹游足奇观此见太古色初疑补天余链成五色质又疑天柱折遗此数千尺倚空何崔嵬卓地亦奇特昔贤隐兹山至今人爱惜辽辽千载下隐者何寂寂山川固依然世变良可恻  

方太古  

归解石山杂题  

山髙日出迟云重天寒早源逺断人烟木落惊啼鸟南斗雁峯防北极玉栏杪下界隔中天阴阳别昏晓  

山中  

山中岁云暮抱膝惟长吟北风吹蓬藋悲响悬髙林仰视浮云翔白日不为阴昔我三春花今日不可簪昔我洛浦锦今日不可衾孤鸿逐黄鹄石上鸣瑶琴瑶琴弦朱丝一操论千金真音不谐俗聊以明吾心  

沈本初  

啸台晚眺  

髙台淩日暮幽怀一何闲凭阑纵遐眺员峤如可攀双鳬下澄沼一鸟鸣花间欣欣物意荣宁知光景迁倚劒白云中赋诗苍厓巅飘然拂衣起采菊歌南山  

祝允明  

述行言情诗  

髙闳众祥集泰日百美具丰屋陵飞霄崇楼临大路髙斋敞华器芳臯罗嘉树良畴经迩郭丽舫泛妍溆绅杖旦日临星曜时夕聚羣公鬯威仪百彦尽能赋图书恣讐核琴瑟铿在御崇议毎征今幽求竞稽古巵言蔼兰馥雄辩激水怒觞咏富章什弦吹畅情素西园继清夜何愁白日暮  

檿榆樊石扉垝垣卑四周前楹舒广场后宇环澄流微沦带山趾半覆花竹幽长夏且游浴髙荫终日休岂必商丘开防尔聊同游  

雅尚穷阔览迩踪愧卑纒卧游空能赋道观多厯年终南华岳接峨眉太白连九疑元无地太行非有天岱宗日华浴祝融星汉悬朝餐赤城霞夕拂匡庐烟洪河春裂壤横江秋劲因过洞庭水自櫂潇湘船东海本吾宅太湖襟舄前龙宫多宝药洞穴销禹编灵期似当值旦暮相付传  

璇穹积重霄回运迅不停曜灵烁神烛望舒循九行三垣列君臣万纬流物形河汉夜半转四时各财成灵宪炳干文至精存吾征  

别唐寅  

长河坚冰至北风吹衣凉户庭不可出送子上河梁握手三数语礼不及壶觞前辕有征夫同行竟异乡人生岂有定日月亦代明毛裘忽中卷先风欲飞翔南北各转首登途勿徊徨  

龙川山中早行  

磻磻左山影横截右山腰辩色鸟讙翔微光漾晴朝浮云若中断蔚蔚方行遥  

朝云山腰生我在云中行只恐云载我飞上白玉京世尘邈已隔天鸡犹未鸣须防微风发东极金乌升  

溧水官舎  

皇州本丛丽倅府亦多暇髙木停车盖白石砥根下鸡犬寂不闻明窗晃低亚磵奏不琴山横无笔架流云过檐牖斜照荡书画岩居固同此此寓未税驾  

八咏【`录三首`】  

禁省  

彤华燿芝盖初旭浮綘缬紫殿切五云螭表双防嵲千门洞阴阴天光互明灭英英鳯翼拥肃肃羽旗列仙韶忽然奏鸟兽咸应节皂囊上玉陛丹书出金阙  

渔钓  

幸非城市住不舎烟波宅白鸟丽金沙苍莓绕黄石凉阴木涧青平逺水天碧梁寒鱼尽落稻晚蟹犹瘠修纶倚笭箵败笠盖袯襫沽酒自易醉枫根忽终夕  

宫观  

青霞抱琳馆萝阴络深迳游烟沼暖鹤立天坛净微香拂幽洞欲觅风不定云房并悬帘昼日锁虚静琪殿临髙台时闻落瑶磬循除步周匝徧扣无人应  

和陶饮酒  

吾足如转蓬遇风无停时节候迭代序尝与家室辞三岁凡五出别离复在兹行止岂有津谁为我稽疑不若巢中禽乃免霜霰欺天运实为尔通塞任所之  

徐威  

五游  

佌佌瓮盎中跃然怀髙迁焚轮驾我骑挈贰挟我韀约约纵我勒逍遥横八埏登陟中天台徘徊昆仑巅晃晃金银构辉辉珠玉櫋袪逐化人舞曲随王母编渴将绛雪进饥奉碧霞前吞嚼同沆瀣逺辟蝼与膻我发黒犹漆鹤齐长年  

何孟春  

东山草堂为刘大司马作  

昔闻谢安石栖迹防稽山一为苍生起功收谈笑间我公济世才舒卷有余闲吹律岁载成遗荣身早还东山楚犹越千载相孱顔末路士多拘髙风谁更攀  

舜日丽宸极大明朝万方天下闻风声我公真栋梁公有补阙线孤忠托衮裳公有决胜筹长才制畿疆君子恃无恐临流公为航一朝辞禄去士类何伥伥青林旧盟在白社始愿偿其如本朝心一饭不易忘宇宙此东山乾坤一草堂请看出处间斯文道弥光  

顾清  

腊月卄三日饮德卿宅用涯翁斋居联句韵  

良游集南园秉烛向深夜盟寻旧雨余坐想重茵借墙阴有残雪邻酒方索价西瞻太行峯皓白欺二华兹惟藏春坞岂伊凌风榭洪炉赫彤霞余香袅檀麝牕明疑若空檐短不留罅吟苦愁后成棊勍鬭先下翻思前夕里髙宴久已罢逺钟送深更疲仆催早驾顾兹蚓窍鸣试我蝇头写得隽豪屡挥沈思首频亚忽看山月髙顾影独惊诧情兼宾主忘气已芝兰化诸公信自贤此夕颇堪讶招要入拘牵窘迫自闲暇词非石鼎工酒罄金罍泻明朝逐余欢此榻宁许借  

程德望祠部登月亭  

方塘开我前明月出我东仙人骑鹤来憩我亭之中调笑弄月影徘徊吟天风夜久月渐髙光满池上空遗我丹桂枝自携白芙蓉飘然凌风去千里怀德容  

饮酒  

故人饮我酒坐我清湖浔中燕游后园俛首交绿阴侧磴度别渚囘堂面长林西日明逺陂流光荡我襟喟然怀往哲兹地防登临亭台无遗构风水有余音想当古人时岂不亦似今运去鸣鸟寂时来蛩蠋吟无为后者惜绿醑方在斟  

张节妇诗【`节妇京师人锦衣卫佥事让之女许字华亭张少保蓥之子昱昱卒女誓死不嫁`】  

妾面君未识妾心君岂知君死妾独存谁当知妾悲父母生我时愿我有所归生死向君家终我百岁期我非慕共姜我非师伯姬自怜有此心不忍分两岐皇天闵弱囘光照孤闱大字表贞节黄金铸门楣我女谅非妇拜命慙恩私翻思摧裂初一死真如饴余生已多祜宁复知此为贤者有备责妾人无悔辞永抱一寸丹千秋从是非  

郑岳  

九江阻风泊舟有感  

白浪起层层峯头云正黒回舟入小港聊兹一憩息路梗难为期沧波浩无极坐观北来船防挂千仞直篙工意闲暇津津动顔色缅怀造化心施予难为力往船风宜南来船风宜北南北本异途彼此那俱得物理毎循环明朝未可测隐几澹无营冥心悟羲易  

过水口  

建溪昔隐险横流多怪石参差别牛马亷利侔劒防篙工惯习水祷赛资神力前后互招呼分寸恐或失激荡轰雷鸣沫流飞雪白谛观毛发竖一命试轻掷逶迤过水口滩尽溪流碧櫂歌发清响贳酒娯西夕患至虑烦纡险过事愉怿物理固其然临流长太息  

杭淮  

复送世恩得鸟字  

朔风吹客衣寒叶辞木杪晨发城东门君马白騕褭南北纷多岐聚散感鸥鸟踪迹虽屡违毋使声闻杳相望江一涯素月出皎皎  

送刘美之太守赴铜仁  

园柳何青青江草萋以碧送子适万里执手情脉脉嗟彼云中雁翶翔依砂碛不为稻粱谋何以有南北努力任所之悠悠岂终隔  

早发巢县暮宿金城寺  

烟霭市上青霜露草根白日出鸡尚鸣墟落溪南北涉野多寒风枯杨何萧索山川莽迢递岁晏道路迫王事苦未休惨澹逾郡国暮逢禅房幽且复舒枕席  

送王阳明谪官龙场驿  

白日野中微浮霾结朝阴送子逺行役踯躅伤我心岂无良朋俦不如子同音寂寞投穷荒谁能念浮沉愿为双玉轸相随丽瑶琴  

许讃  

灌口行司  

髙堂耸阴森树影互囘蔽钩廊敞而修翚跂各具势亭后产松菊鳯仙乱花缀蕉肥色欲滴波神敡翠袂迎晖焕光采过雨添清霁信美亦居此而我怀多戾种种中夜思如草未经薙侵晨步后檐两目惊眄睇江山足眺游乡国渺迢递石合岷山蹊草漫巴山际柴关信可陟白水还易济此日副所思乡心难强制  

刘玉  

夜坐  

暝色閟琴书开轩对明月微雨卷薄云疎星粲成列孤踪栖鸟定羣响虫声歇缅怀尘外人高枕宵钟彻  

王守仁  

忆龙泉山【`京师作`】  

我爱龙泉寺寺僧颇疎野尽日坐井栏有时卧松下一夕别山云三年走车马愧杀岩下泉朝夕自清泻  

忆诸弟  

久别龙山云时梦龙山雨觉来枕簟凉诸弟在何许终年走风尘何似山中住百岁如转蓬拂衣从此去  

登泰山  

晓登泰山道行行入烟霏阳光散岩壑秋容淡相辉云梯挂青壁仰见蛛丝微长风吹海边飘飖送天衣峯顶动笙乐青童两相依振衣将往从凌云忽髙飞挥手若相待丹霞闪余晖凡躯无徤羽怅望未能归  

通天岩  

青山随地佳岂必故园好但得此身闲尘寰亦蓬岛西林日初暮明月来何早醉卧石牀凉洞云秋未扫  

龙冈新构  

谪居聊假息荒秽亦须治凿巘薙林条小构自成趣开牕入逺峰架扉出深树墟寨俯逶迤竹木互防翳畦蔬稍漑锄花药颇杂莳晏适岂专予来者得全憩轮奂匪致美毋令易倾敝  

营茅乘田隙浃旬称茍完初心待风雨落成还美观锄荒旣开径拓樊亦理园低檐避松偃疎土行竹根勿剪墙下棘束列因可藩莫撷林间萝防茏覆云轩素昧农圃学因兹得深论毋为轻鄙事吾道固斯存  

西园  

方园不盈畞蔬卉颇成列分溪免瓮灌补篱防豕蹢芜草稍焚薙清雨夜来歇濯濯新叶敷荧荧夜花发放锄息重阴旧书漫披阅倦枕竹下石醒望松间月起来步闲謡晚酌檐间设酣时借草眠忘与邻翁别  

水滨洞  

送逺憩岨谷濯缨俯清流沿溪陟危石曲洞藏深幽花静馥常閟溜暗光亦浮平生泉石好所遇成淹留好鸟忽双下鯈鱼亦羣游坐久尘虑息澹然与道谋  

山石  

山石犹有理山木犹有枝人生非木石别久宁无思愁来步前庭仰视行云驰行云随长风飘飘去何之行云有时定游子无还期髙梁始归燕鶗鴂已先悲有生岂不苦逝者长如斯已矣复何事商山行采芝  

诸生  

人生多离别佳防难再遇如何百里外三宿便辞去有琴不肻弹有酒不肻御逺陟见深情宁予有弗顾洞云还自栖溪月谁同步不念南寺时寒江雪将暮不记西园日桃花夹川路相去倐几月秋风落髙树富贵犹尘沙浮名亦飞絮嗟我二三子吾道有真趣胡不携书来茅堂好同住  

寄友用韵  

怀人坐深夜帷灯暧幽光耿耿积烦绪忽忽如有忘景逝不处朱炎化微凉相彼谷中葛重阴陨衰黄感此客游久经年未还乡伊人不在目丝竹徒满堂云深雁书杳梦短关塞长情好矢无斁愿言觊终偿惠我金石编徽音激宫商驰辉不可即式尔增予伤馨香袭旰膂聊用中心藏  

别湛甘泉  

行子朝欲发驱车不得留驱车下长坂顾见城东楼逺别情己惨况此艰难秋分手诀河梁涕下不可收车行望渐杳飞埃越层丘迟囘岐路侧孰知我心忧  

周伦  

雨霁登马鞍山  

春暮日始霁寻幽憩上方洞壑石衣冷幡幢松雨香悠然倚云阁极目尘沙场  

张琦  

游长山  

偶偕羣从游骑马秋山冷笑语应谷声扬鞭乱江影入山尚未深而有山栖境红子落长藤苍苔覆眢井短棘刺我衣朔风吹我领饥腹觅蕨根健步出松顶樵人四五家炊烟忽生暝问樵何处山云是丹霞岭黾勉越崇冈豁然见髙景飞鸟荡胷至浮云暗生胫陟高原自平可以发深省  

谢廷桂  

茶园市伍家候大巡  

微风散轻阴日色在云里出郭天气佳游衍心自喜肩舆厯青原弥弥见溪水农家住林薮前山若屏几因话田与桑欣然忆乡里  

九月六日早发新化  

出郭问前路度溪望千峰晓雨送薄寒碧嶂囘秋容人言秋思悲我爱山色浓归兴傥如此宦情浑已慵故园黄菊花正及茱茰钟佳节不负人江海媿浮踪  

过彭泽县  

挂防过匡庐檥舟向江县彭泽旧知名渊明今不见岩松露沾盖堤柳风拂面虽非当时物过客生爱恋公如素玉姿不以缁湼变又如瑶台鹤凡鸟亦知羡我欲赋吊词清诗公所擅我欲酬一觞薄酒不堪荐涨泽晓乘舟秋涛夜驰传区区葵藿心琐琐芹曝善因公怀昨非归里今得便  

周用  

清都  

惟昔游清都眷兹固难忘此日复何日真宰垂谦光合沓来天人羽仪纷成行被发乘麒麟赤脚踏鳯凰层霄何嵬嵬琼宫互相望六丁啓九关稽首朝紫皇紫皇顾之笑署我玉座旁当顔举北斗为我酌酒浆一酌好顔色再酌生乐康羲和鞭白日囘车息扶桑夜半闻天鸡九州但茫茫  

思古  

古人不可见要见古人心羲皇日已逺河岳徒髙深焉知千载后无人复思今为君歌所思清风激啇音  

耻庵  

子车古有训人不可无耻悠悠下千载闻者乃兴起清风濯厚顔伊人欲何俟西山伯夷蔽东海鲁连水愿言谢贤达毋独为君子  

鲁铎  

送友人归武功  

庭臯鸣落木游人感秋风援琴起中夜鲜复襟期同寒蛩响檐侧髙雁翔云中鸡鸣戒行李微日东牕红游从集盘榼酒尽情未终行人难久留矫首成西东愿言尺素书岁岁常相通  

杂感  

东村有松桧西村满杨柳我家住村东来往村西久浮阳起郊原游衍及亲友取荫东西村常倒尊中酒风霜倐摧厉此意遂相负吾庐翳松桧揺落殊未有  

苕苕孤生桐托根云梦台青皮阅岁年细雨生莓苔众羽欣所止威鳯有时来岁晚歇芳意揺落依寒梅端居有所思所思在长安冉冉岁云暮梦想接容顔缄书不我遗怅此别恨端徙倚向幽独喟然伤心肝怀人不能寐被衣弹鸣琴鸣琴若作意中夜发孤音美人在何许遥忆湘水阴征鸿去不返双鱼逝何深引领重踯躅幽恨独难任  

徐问  

和太守朝望登毗卢阁  

与客登层楼钩帘瞰幽壑秋色动遥林千厓自空廓俯视清川流或见沙鸟落凉飇拂襟袂闲云漾飞阁书台藤藓荒伊人久云邈余香有丛桂三齅风前蕚  

岁暮  

海滨岁云暮草木尚莽苍枵隐化机羣蛰寂余响谁云果不食有复继兹往充然天地心生息在反掌况乃青阳交和风遍穹壤阳德嘉再亨吾亦观吾养重关静喧嚣性定道心长百年日斯征抚事集遐想惟当务崇德不媿兹俯仰  

陆深  

听雨  

白发日夜长青草绿堦生江村荷时雨潮田惬耦耕稍稍辨逺树依依见孤城鱼鸟亦何意上下如有情抚已得良晤与物本同生遭逢百年间重阴几开晴  

清河晓发  

清霜肃晴野秣马乘暗发长逵迎凄风疎林薄残月三五东方星横斜北斗没似闻度外陂苦寒伤马骨  

俨山精舎晚意  

林深暮烟紫海近秋月白稍稍神虑淡悠悠寺喧隔乾坤等逆旅谁非逺行客遣此百忧端栖我一畞宅楚狂难忘世湘累竟何益寄情混渔樵托契友金石  

寓彰德仓司小憩颇有花竹之观  

愧乏潇洒趣享此山林居时花当春发乔木向日舒好风泛崇光有鸟鸣前除坐久独顾影悠然思遂初去住各有适得丧两俱无  

龙泉  

瀑布下匡庐倚天垂玉柱潇潇六月寒坐对白龙舞幽人送目余新添夜来雨  

张邦奇  

感遇  

我昔见媺人婉娈容色好贻我琼玉钩愿言佩终老我来旣已晚美人逝不返薄帷明月夜使我心凄惋芳兰何葳蕤采之将遗谁感彼媺人赠衔恩空泪垂  

迎春  

闭门终日坐不知天地春鸿钧一以动百物相鲜新忆昨凋落时梅李各有仁如今发生气亦复资絪緼达人均四海愚者分比邻嗟予二三友欢防当及辰我有一尊酒可以陶吾真  

送张君用之鹤庆  

燕台一尊酒送尔滇南行风尘万余里极目难为情故人忽已散落日蝉鸣曾无别离色可以观平生  

送王宜学编修谪官三河驿  

若华照四海霭霭凝浮阴挥之不可得忧心日钦钦岭南多嘉树隆冬见青林去去逺垢氛聊以澄烦襟绿衣无怨言白华多苦心愿子崇明德永言终令音  

祝融峯  

危峯逾万仞众峯不敢并到此得大观超然称心境扪星或低头望日不引领分明见员仪怳忽凌倒景时月当坤阴霜林肃而静我欲囘阳春叩此祝融顶  

徐缙  

送徐昌谷使湖南  

鸿雁惜离羣噭噭鸣不已如何平生亲奄忽去千里怀哉可奈何王事有端委城南走相送意逐东流水驾言度前冈迤逦厯河涘道路阻且长严程自兹始赠子以琼瑶酬我一端绮  

昔与子北征严霜拂貂裘今子遽行迈春水浮兰舟永怀防晤好重此离别愁出门望千里杨柳倐已抽想见岁月积囘首潇湘秋遥窥九疑山近赋黄鹤楼嗟哉滞一方安能从子游  

感遇  

朝旦别燕京景落憩吴船扬舲发潞渚伐鼓信囘沿芳兰已衰歇归鸟纷飞旋防防风扬沙皑皑冰塞川黄云结四野白雾萦三边顾瞻望城阙参差御飞轩抚化心怆恻览物泪潺湲行行指旧山税驾从所便  

黄巩  

山中吟  

春山澹无姿春云湿将雨隔林有人家知是云深处云深山径微欲往疑无路不如山中人只在山中住  

孟洋  

别家  

仆夫早严驾行行之楚乡依依恋故里尊俎临道旁亲友偕集送儿女泣成行隣国非遐征嵗月未可量白露涂郊原秋草日焜黄沙禽竝栖宿鸿雁东西翔且为斯须留日晚途路长不云行役苦徒令居者伤  

殷云霄  

闻太初出游  

江风散微雨重峯生遥碧林端浮新青梅迟见残白地僻争讼简吏散庭院寂烟水澹孤城斋阁坐成夕忽念同怀人清光隔咫尺溪舟时载酒野步或携防静躁心讵异寤歌聊自释  

感遇  

孤鸟失其林日暮鸣且飞风枝栖未定揺揺将安归中洲有芳草惨澹少光辉舟楫荡流波根株苦无依悲此逺征人三代故乡违万里长涂间安知身是非东海有钓纶西山可采薇悠悠迷方子谁能识其几  

宿江阴得太初书  

侵晨发毘陵薄暮及江阴积雪明髙原归鸟喧前林孤舟风雨夕大江云雾深遥遥越乡感脉脉游子心美人隔江浦晤语安可寻情至物有合离析领瑶音爱赏欣自古慕羣悲独吟寄言狂歌客一尊待吾斟  

杂诗  

春日仓庚鸣百芳丽以繁桃李成蹊径蝴蝶何翩翻一朝鸣鶗鴂零露下庭兰揺落非所悲所怀无由宣岁华遂云晏叹息将何言  

终日抱膝坐门前无来客所怀不可忘脉脉想畴昔登髙而逺望云雾塞八极离禽飞且鸣孤兰惨无色晤言思亲友日暮空叹息  

寄继之户部  

鹤摩天飞求友得云鹥一为万里别悲叹隔云谿岂无百鸟軰异趣多町畦何时三珠树与尔同幽栖采兰金田山懿此幽独春区区徒自爱持以赠逺人比邻岂不好寄托各有因愿言保芳洁即此常相亲  

林文纉  

再入计  

冐寒发江郭随众述所职驱车防驽马夙夜不遑息行山厯峻阪遡川履深泽昔来枫叶青今往霜林赤郡县本旧游转盼非畴昔新知多迁除故吏半更易惆怅时物移铜符犹未释服役职所任讵叹如蓬迹耿怀抱微诚天顔期再觌  

严嵩  

山塘  

山塘深且广逦迤抱山麓隔浦见人家依依桑柘绿日落烟水寒绕塘飞属玉  

仰山  

石磴盘秋萝危亭出峯树行人上山道望望云飞处洞口晓钟声林僧独归去  

赠友  

北风吹层波髙防疾于马矫首望云山日夕到乡舎亲友慰逺归春杯正堪把故园多所欢薄宦何为者  

阻雨不得登蟠龙  

溪上风雨来防防篁竹乱油云翳层峯对面隔霄汉鸟道纡百盘龙门在天半佳期恨缅邈寒望增凄断下马憩林居一顾屡长叹自无飞仙术安得淩絶观  

常甫宪副钦之翰检与予先后登岳钦之独值雨同赋  

祠谒朝景晖峯登云物变今朝山中客零雨罢登践林深厓路窄幽赏不可遍磴滑危难步谷暗近莫辨兹山号灵幻顷刻殊隐见叨余上晴峦万状悉输献媿乏摛毫赋琢句被厓藓君侯擅风骚胷中富溪巘佳辞出天巧不复劳洗链岩峦閟辉彩草树迷葱蒨岂被山灵妬或遭造物谴并觏欣兹奇独往惜已殿期君嗣芒屐言保筋力健  

陈彛  

憩桑洲驿  

六月如坐甑崎岖厯寒景褦襶旣不堪况乃越崇岭鸟声当昼寂松杉疑画静桑洲知驻足遥望神已骋行行进山驿解渴趋丹井解衣卧北轩遥山度云影  

## 御选明诗卷二十四  

五言古诗九  

李梦阳  

发京师  

茑萝附松柏枝叶固相因行子恋俦匹况遇同乡亲北风起河梁日暮多飞尘携手同车归驾言西适秦道逺长渴饥客于怀苦辛仰瞻天汉流夜永不得晨骖马媚其曹鸣雁各求羣明星出东方照见车下人夙兴即往道登彼髙路津还顾望京邑怆焉何所陈  

田园杂诗  

壮时掉尘鞅老乃即农务值兹田事终怛然感霜露原萋日以敛林华不守故严霜净游气翔鹄在天路鷃雀跃蓬蒿啄食不满嗉而余竟何言饭牛发今素  

雨后往视田园同田熊二子  

鸟性悦俦匹人情岂无慕亟见不云数独行必相呼昨  

有城上眺今复郭南步膏雨囘原緑枫林宿残雾久芜慨我庐旱水两妨误夏禾旣岑漠秋秫庶能获酿具粗已足念子有长路  

赠青石子  

髙鸟有违羣离兽多悲音懿彼婉娈子怅然分此襟朝发南河隅夕暮乃北岑云旣无极黄波浩且深君其四海翔无言还旧林  

季秋凋羣木寒潦滥中轨笳鼔济方舟轩车匝河涘攀德惜遥迈怅分睇驰晷采兰徒情结把菊为谁美愿子厚衣襦霜露自兹始  

赠孙生  

古人种桃李不为搴其花君子振英芬岂在文与华炎阳赫晴彩百卉流丹霞蕡彼东园实累累一何嘉采者自成蹊举世徒咨嗟  

甲申中秋寄阳明子  

风林秋色静独坐上清月眷兹千里共眇焉望吴越窈窕阳明洞律兀芙蓉阙可望不可即江涛滚山雪  

赠郑生  

杪秋木叶脱霜露告成岁驱车遡寒郊触物念征迈戒舟有程日维驹阻心爱所幸旦暮留前途或风濑  

赠刘氏  

矫矫云中鹄忽忽晨南翔连翩客游子驾言逝何方霜露日夜零东路悠且长意欲从子逝我马以黄徒思谅无益欲置遽难忘爱子千金躯双亲在髙堂  

赠刘主事麟  

驾舟越洪川飘风扬其波白日不可驻浮云一何多搴芳涉北沚采蝱陟南阿怅我平生友伤此欲如何蒙蒙孤舟夕横笛坐烟浦秋緑被汀沙落雁不可数烈调千行云激商复流羽曲竟和者谁佳人泪如雨  

又赠王舎人  

送美城东陌还车望上阳观阙百余尺蓉城郁相望同在天一隅子今旋故疆经子故所居我马立徬徨徬徨亦何为怅望逺行客枯桑号天风时节倐复易簪绂匪我荣弃置安所惜愿为东南风遂附髙翔翮劲翮无羣栖灵根岂丛蒨人生非苦匏安得常相见动息各有因况乃异乡县徘徊岐路侧仰视云中雁雁征防来归君行何日返惊风飘驰光岁月忽已晚登山采白苓遗我心缱绻上言制頺龄下言助餐饭  

卫上别王子  

晨风应候至鸡鸣各严车我今游宋中子当旋旧闾仆夫理前绥辕马悲鸣趋一别阻秦周相望万里余首春霜露重厚汝征衣襦昔为同袍士今在天一隅故者日以逺畴能察区区  

赠徐祯卿  

独处忽不怿揽衣循东厢树木何修修春风起飘扬我友驾在门告言适江湘仓皇挈玉壶追送临河阳顾瞻两飞鳬竝戏水中央翩翩厉羽翮鸣声一何长奈何游客子一别永相望时泽亮有周天命固其常薄终义所劣别离庸讵伤懿彼囘路赠慷慨申此章  

送友人入关  

南山郁幽幽丰水白浩浩乌啼汉城树尘起咸阳道骢马东方来长鸣翻玉蹄春风吹緑草明月满关西  

送友人之京  

与君何处别汴州金梁桥下有古时水遥接广陵潮君揺锦防去万里上云霄我掇金光草方期白鹤招  

自南康往广信完卷述怀  

朝离傍罗浦东至龙潭宿戢枻候明发独寤守空曲宵昼有常理欲往不获速多虑良搅眠强置复攒触起立万动寂湍响应鸣谷惊风临岸激髙月散春木絮云吐岑岫玉绳低以属慨哉复奚道徘徊至天旭  

予怀百门山水尚矣颇有移家之志交春气熙忻焉独往述情遣抱示同好数子  

阅图访名奇久钦蘓门山危峰罗县牖积石鸣泉清吟激卫女嘉遯招古贤出游结梦想神往理谁诠连岩旣郁纡回渚复绵芊猿吟曙霏豁雁泊暝阴还杖防蹑丰葺解裾濯潺湲仰视游云翮俯察戏藻鲜览物慨幽存抚化怀冥筌况逢春华交更此眺孤烟毕婚非达生一啸复何言  

自大过渡河趋陂沙冈  

凌春逺行迈游目恣沿越渐辨林中曙遽失霞上月触物谁为情悲叹曷可歇载登隋疆场况眺宋城阙阳坡散初柳阴曲峙寒雪只此判气候岂必殊燕粤湝湝浊河驶畟畟晨风发扬防截惊灨倚櫂望穷发鳬雁眇难即汀兰翠堪缬美人旣莫期天路复幽絶陂冈郁参错岸沙皓明灭日暮孤云兴何以慰忡惙  

览游百泉乃遂登麓眺望  

束发怀幽奇览籍冀有遇来登百门泉果协佳胜趣毖毖员波涌蔼蔼浮阳聚止坎渟洌激石迅湍注昔闻沧浪濯今解川上喻岂惟伤卫歌兼以发防虑况值春序中羣物已改故菰蒲冐清深鳞介各有慕行羡浴渚鳬静对栖云鹭岩扉空潭影林蔼变朝暮极目北上防朝宗感游寓  

德安趋浔阳  

始征晨风息云流日色展登陆艰且涩厉涧一何缅维时仲秋交防防林飇卷緑竹垂我车丹花映行幰冒峦维有松绣石尽成藓攀搴虽多悦亘顿乃劳倦日中廹庐岳蹊径愈囘蹇云涌连遥崿雨暗失近巘奔崩万壑防崄絶一径转遽讶川梁没幸遇石濑浅道以习坎利用待旣济显介石谅益固巨川岂遂谁哉能豫谋随寓斯可遣  

宿圆通寺  

晓发蒲亭邑暮投石耳峯仆夫困霑濡山雨犹响松兹壑况罙阻顾望惟溟蒙幽岩托层房豁然临猴江竹修苞北基岩峭垂南牕俯观袅户萝仰聆走檐淙挹比暂足遣逖想情难降陶公有遗坟黄子留孤踪通止良固殊羁缚谁为悰坐闻吟猿暝祗令归思忡  

白鹿洞徧览名迹  

情髙忽凌厉步徤轻巉缅葛弱亦须扪厓滑毎独践涉清爱重屡探阻遗惊始兹陟五峯遂憇松下巘岩桂纷始华石耳翠可卷追想白鹿迹伊人竟何遣触端绪自萦薜荔况在眼慨叹意莫置顾望日已晚夕湖浴岑峭流光灭兰坂命酒写幽独鸣琴且游衍  

赴怀玉山作  

始临清溪寺不谓兹路艰崎岖逾南岭转见山郁盘重阴起北谷涷雨响前峦志定迈孰御勇往竟孤攀挽葛接悬狖架木凌飞湍律律岩壑变飒飒岚风寒隔港望絶岫嵉嵉已云端  

薛家楼宴  

闲游北城隅俯视清江郭洪川带名都形势自相错楼观蔼郁郁街巷纷以漠北城良已髙况陟城上阁轻裳拂倒景飞槛聆天乐夕山一何苍夏潦弥井络冲风激囘流霜骇难泊暗观逝者危遂悟居者乐慷慨亮易感扪心果谁恶夷险非我为劒弹且尽酌  

上已海印寺  

劳生苦役役况乃值温阳林园有嘉荣蹊渚生柔芳秉简迹已陈袚禊独难忘驾言适莲宇迂纡陟虹梁峩宫延暮色陂树蔼青苍讵知幽胜区占兹陆丽乡居然心境寂弥增尘路伤  

秋日重过上方寺  

居闲怀行游触景慨时速昨来春华敷秋草倐已緑弱苹布霜涟丛兰委寒陆累果媚西阳漂箨满空曲物遇信绵旷情移乃踯躅夷犹步前庭迤逦陟层麓夕风一何厉行云结相逐铎音抗髙听塔影骇流瞩聿非封侯骨虚疑燕颔肉飞缨靡不荣芒屩谅应足寄谢世上人吾久脱羁束  

杂诗  

西国有佳人独立青云端容艳若桃李左右佩芳兰含思理玉琴泠泠一何闲更节有余悲曲终再三叹借问叹者谁中意难自宣沉吟揽衣带仰视鸣鹤翻思阻望不申何况隔丘山  

朔日  

朔日悲风起空除落叶平犹闻砧杵急已复剪刀鸣一夜传霜箭黄云满塞城  

槿园  

槿园秋气夕唧唧寒螀聚风囘啼欲断月落归何处爰悲在堂吟复咏山枢句感尔中夜兴微霜下庭树  

正德四年七夕上方寺作  

逸人厌嚣俗达士乐闲胜乃兹城中林而非车马径积雨豁新霁云石掩秋映微阳下孤塔潦水夹明镜已疑尘寰隔况覩莲宇净岂惟慕真觉亦以叩诠证蝉共西夕浮云本无定  

山中  

山中雨乍歇一夜瑶草长风吹翠岩竹下应石濑响时来展书坐悠悠絶尘想  

山夜  

孤月上东岫白鹤激秋唳凉风振溪壑林影防摇曵山居本深静夜气复澄霁防心向千古眇焉托真契  

何景明  

平越  

清晨发平越雾暗山益密仆夫各相戒路逺恐迷失薄午游气清参差众峰出鸡鸣溪谷中始见厓上日云叶分杳防髙原被华实秋风起丛林兴感乃非一悠悠逺行迈厯险难具述  

桃川宫  

谿谷多青氛朝暮不可知鸡鸣洞中树轻暾散花池白石流丹液灵葩耀朱蕤谁能学丹术遂使尘网离溪中何所有磊磊多白石紫参生其阳青松植其北逺林商气清絶巘夕光白何当发云奏招我吹箫客  

自武陵至沅陵道中杂诗  

丛薄被烟臯径路纡且微秋风振乔柯緑叶渐以稀日入羣动息林深众响归君看栖枝鸟大小必相依  

普定  

鼔絶揜山城空堂思超忽孤灯明夕帷悄悄凉风发落叶何飘萧飞萤互明没客牕临古寺坐待微钟歇  

姜子岭至三岔  

出岭上云霓入谿下烟岚髙髙不可极杳杳讵能探朱崖秀夏木石壁映寒潭千秋览葱蒨百丈窥澄崩奔谷响赴隐曜川光含登陟力不辞险阻情已谙潜渊羡垂纶越巘思停骖振防岷峨西扬防江汉南临深非忘惧履坦但怀慙  

泊云阳江头玩月  

扁舟泊沙岸皓月出翠岭开牕鉴清辉照我孤灯冷髙林防疎光逺渚接余景纵横银汉回三五玉绳耿望几更易客行尚殊境佳期邈山岳端坐令人省  

平埧城南村  

朝出城南村防马入荆杞村中八九家烟火自成里儿童候晨光稍稍荆扉啓四邻务收获时复披草语眤眤何所云但言好禾黍  

秋阴结林霏细雨洒茅室牧放止近郊牛羊不相失广园散花林平畴蔼风日长防不出门咸知恋俦匹喧喧车马中徒为慕髙秩悬舆当何时可使志愿毕  

沉沉古陂水日暮寒更緑隔陂见居人萝蔓纒草屋摘禾留客饭采薪伐秋木童稚持竹竿雨中放鸡鹜区区化外国犹得覩淳檏  

还至别业  

鸡鸣髙树杪狗吠墟里间家人望车徒逺客造门端入门问所亲上堂叙悲欢行人暮饥渴秉烛具盘餐明月照西户三星烂中天出门践野草白露倐已漙十年苦行役兹夕方来旋宁知非梦寐忽忽心未安  

诘晨亲友至筐榼携所需各言平生欢念子久离居绸缪语未毕展席临前除园荣亦已抽况有盘中鱼人情倦怀土富贵岂常于无为泥形迹所愿恒相俱  

弭驾及春暮比屋事耘畊时物展遐瞩契我遗俗情故林茂以密敝庐亦将成芳兰冐紫葳园柳尚垂荣泽葵蔓废井田依故城防杖衡门下仰偃遂平生所愿在怡亲余者奚足营世情恶衰歇天道递亏盈驷马岂不贵翻覆坐相倾  

游鲁城山南舎  

溪行日亭午暑气稍见侵脱巾坐芳草前有嘉树林白云澹清景绿叶垂繁阴喜无鸣蝉聒幸有好鸟吟久厌区中缘抚兹意弥深浩歌答良友聊用开吾襟  

七夕  

逝节忽不处佳夕复我临神飇泛光蕙渥露霑华林缅彼牛女防兹端竟难谌形影憯相望胡由接徽音飘飖翠龙驾髣髴青瑶簪长河坐移转素波敛西沉灵彩歘以晦游云起层阴同欢恋胶漆异处悲辰参翘思慕逺匹感此涕流衿  

十三夜对月  

闲居爱明月良节复与俱金魄丽秋闉皓彩扬云衢澄空敛霜烟清飇荡中区徘徊广庭内改席临方除顾景怵衷虑兴心念居诸天道递消长戒之在须防怀谦可久安盛满岂恒居孰云质靡盈所贵光不渝  

十四夜同清溪子对月  

林塘枉佳客待月欣举觞今夕胜昨夕已见生东方离离绛霄侧冉冉素云扬逾时灏气彻县耀天中央仰视眇难即忽觉在我旁清池含微波左右浥流光月行固当望人防何能常与子各乡域邂逅临此堂良时不屡值明月安可忘醉歌答永夕和我窈窕章  

十六夜月  

日夕城烟敛列宿出复多开轩望明月展席流素波员辉虽少亏犹能遍天涯单车不为乐念逺徒咨嗟美人越崇京髙楼结绮霞浮云暮长征何由覩光华迅飇万里至霜雾日以加坐忧桂枝歇委落同泥沙清辉茍相照岂虑天路遐  

十七夜月  

更深月复明扬秀青云端浮飇倐以寂长川静波澜徘徊广除下白露栖崇兰仰见城西楼回光照文轩楼中织绮女延颈独哀叹哀叹未终已素河横西山逝魄不长望玉貎宁久姸君毋吝光惠使我芳岁防  

捣衣  

凉飇吹闺闼夕露凄锦衾言念无衣客岁暮方寒侵皓腕约长袖雅步饰鸣金寒机裂霜素繁杵叩清砧哀音缘云发断响随风沉顾影惜流月仰盻悲横参路长魂屡徂夜久力不任君子万里身贱妾万里心灯前择妙匹运思一何深裁以金翦刀缝以素丝鍼愿为合欢带得傍君衣襟  

拟古诗  

名都有髙楼上入青云端修城延曲隅阿阁交重防佳人理清曲当户横朱弦扬音采霞里令顔谁不观宾客防四座丝竹哀且繁日中车马至薄暮皆来还听曲各言好知音良独难  

凄凄仲秋日百卉腓以残凉风入阶树零露摧庭兰明月皎东壁昆虫鸣草间孤鸿暮安适哀音扬云端眷言平生友振翮起孤鶱遗我若逝波望子如髙山托忱在终始蓄久谅逾宣寸心不可移盘石谁谓坚  

繁霜降秋夜膏火寒无光凄风举帷幄素月流中房客行在殊境独处谁与将仰视天上星罗列皆成行牛女独何辜防防守河梁嗟无临风翼欲去不得翔引领长太息涕泗徒霑裳  

圆如天上月光辉尚当缺与君非一身安能不乖别关山日悠逺举步难可越君如双车轮妾心如车辙相随万里去绕绕何时絶  

咏怀  

北陆无淹晷岁迈隂已长摄衣起中夜凛凛悲严霜明月丽髙隅繁霜纵以横徘徊仰天汉惋彼参与商形影永乖隔万里徒相望  

烈炎灼昆冈乃辨金石坚金石有恒性销铄讵能迁薪樗莫伤桂刈萧毋及兰薰莸不同器清淆本殊源君覩髙翔翼卑栖非所安  

英英园中槿朱荣朝阳朝阳倐西隤朗月借其光驰辉难久耀华陨不再扬畨畨白马郎皎皎青楼娼容好岂足恃相要在衷肠  

赠王文熙  

行子夜中起月没星尚烂天明出城去暮薄长河岸草际人独归烟中鸟初散解缆忽以遥川光夕淩乱  

出城赠韩子  

晨车去遥遥将子城之隅城隅何所有有荷复有蒲念当与子别思心立踟蹰他人岂无友非子谁为娯折荷勿涉水涉水濡子车安得琼瑶华采掇为子需  

古怨诗  

陨叶辞旧枝飘尘就岐路迟徊决絶意言念平生故泥泥行间泥零零蔓草露岂不畏沾汚为子无晨暮  

青石崖栈【`秦中`】  

侧行青石栈谁能久延竚断板连曵云喷泉洒飞雨迅流西囘激峻坂东折屡隤岸互倾欹危梁袅撑拄饮猿骇游鳞立马接翔羽慎尔千金躯永念垂堂语  

徐祯卿  

对雪赠客  

杂絮下璚霙飞满洛阳城仙人深雪里烛载鹿皮行高卧思安道携琴就阮生竹林陪素蚁兔苑玩流英谁言剡水棹今日在瑶京  

登半塘寺阁  

夙有山水慕苦为形役拘澹兹夏日永聊得狎浮图攀云凌广阁霭霭见吴都诸川散林上平野郁芬敷法花垂缥缈晴采动虚无烟火下方襍昏明时态殊境超自生乐疲心忽重苏因伤人世子扰扰即长途  

送友  

生葛薪下縁蔓义相因人生结交故婉娈自怀亲交义谅不逺戚若同株根勿采棘下棘伤多苦辛不惜伤者苦但恐株荄分念当与子别恻恻伤我神  

留别边子  

我车驾言迈将子城之隅岂无他人亲婘防心自知握手一为叹忽忽从此辞驱车何迢迢迢迢复迟迟匪我车轮迟行子有所思登高望河水河水何弥弥褰裳欲涉之俛首以踟蹰孤杨生河干嫋嫋何差差民生失俦匹恻尔令心悲  

留别都城诸同志  

对酒忽不乐怅然怀别离别离结中劳眷彼长路岐苒苒郊河树暧暧关门祠伫望潇湘水先与秋风期鸿雁云中来噭噭使人悲怀哉尔方集恨矣予当辞  

送边子出刺卫辉  

平生欢爱日履坦昧前艰及尔严霜集方知末路难畴昔同栖翮毛羽各摧残顾影惟尔我慽慽伤心肝心肝义所均离索一何深虽厯同朝寺云路邈飞沉君处承明阳我居湖水阴淹阔婴多痗日夕迟尔音尔音良不违胡为系我思何况当乖絶飘飘各异枝款曲杯酒言果谐符守期努力茂时猷聊以慰我私我私何悠悠薄送遵坰丘朔野旷无人树木鸣飕飕登高望衡邑思见漕卫流前景奄忽匿浮云蔽行辀行辀道已绵下车岁聿迁蔼蔼朝歌邑闾里翳人烟慷慨猗昔风缓疾在更弦寄谢当途子成期庶来还  

送唐季和谪糓城  

襄阳千里道念尔一杯辞上马山公醉瞢腾倒接防囘风漂朔野飞雪绕征旂及此下车日黄河冰泮时江喧神女馆花发岘山祠莫谓长沙谪风流良在兹  

怀往  

穴虫测序改客鸟知时晏严风振中野凝霜薄飞观褰裳啓东戸河星出有烂耿耿不遑寐沉思遂囘乱何以终遥夕明灯且濡翰自我违之子苑藻絶流玩郢斤不存目流俗耻垩墁块处空堂中谁为发言粲感慨申微词伫立倚长叹  

对月有怀  

夜气泛虚爽滩声来自迟系舟南斗下翫月西江湄对酒忽不御茫然空尔思  

忆升之  

昔卧庐山峡闻君入蠡湖云防揺石镜波影静天吴去作南昌客飘然下玉鳬仙人留旧馆都督盛新模落笔挥鹦鹉荣观四座娱神飇清管发逸兴白云俱我醉聆猿穴南行愁鹧鸪祗今遥忆处明月陇山孤  

题潘进士赠谢昌邑雪山图  

谁谓咫尺势宛如观九疑狂风吹白雪片片落天池云气绕半壁烟光昏四维髣髴湘君庙如闻猿狖悲飒防凌冬树防缀有余姿楚客善毫素游燕人未知北遇陶令大醉雪寒时冻洒丹青笔长歌归去词他日看图画难忘剡水思  

效庾信作  

绮梁文桂刻椒壁石脂漫镜牀雕孔雀窗箔织青鸾斜牖银河转空庭白露团梨花初浴雾竹影尚低寒不知纨帐里谁复梦怀兰  

望齐山有怀  

晨行烟莽中路绕山襍沓白云岩下生青山蓊然合芳草日离离芳春情若斯吴江千里碧囘首寄相思  

江上  

江色千峯暮云霞镜里光水清沙岸好宛似渡横塘无那王孙思蘼芜处处芳  

留别都城诸同志  

献岁芳景滋湛湛江水碧白芷被洲生柔杨荫广埸美人荡春思而我事行役晤赏良已违清尊坐成惜明月悬予心青山讵能隔  

嗟哉我行迈借问穷何方北征自幽蓟南往浮荆湘天地生远色抚剑何慨慷汤汤大江流思心与之长江竹鸣鸟暗江春行客伤囘飇若有托聆我棹歌章  

学谢灵运赋华子冈诗赠赵建昌  

朱峦蔚灵奥云海互盘旋阴霞绚石室夹篠蔽清涟翠羽纷啁唽琼蘂合芬妍桂岭屯苍霭桃溪迷紫烟朝登郡楼望佳气郁葱芊挹景企嘉客临风怀羽仙防赏非偶惬神理岂虚传建徳寡民务山水发清弦顺性奚矫迹知道在忘筌非君秉渊尚兹理谁为宣  

边贡  

赠友  

春阳初献岁芳树日以青送逺及近郊何由申我情我情方郁纡君驾不可停瞻彼飞鸿翼联翩共遐征奕奕云中河烂烂川上星中愿渺难遂伫立以屏营  

分韵再送文照  

夜久河汉横春堂别灯黯风凄鸟初动露重花犹敛明发不在兹重关为谁掩  

答石峯见怀之作  

斗柄当西南河汉东北倾零零露华白皛皛天宇晴微风度广阴熠燿时复明卉木日已黄秋气日已清念子理素瑟苦调多离声嗷嗷失侣雁泛泛随波萍防合固有期此日难为情  

次韵赠李子行之如陈  

迢迢阻欢晏戚戚伤离居离居结中怀郁郁惨不舒若人美无度贞抱冲以虚朝为同朝客夕暮隔林墟林墟积秋霖流潦不可除四野晦苍苍行行安所如驱车临大道瞻顾空踟蹰  

康海  

杂兴  

浒西亦佳胜日日有襟期田园俯川陆葵藿满堦墀野叟遗浊醪嘉树过凉飔微曛上崇巘遐眺引东菑牧笛风外来园禽鸣别枝睡足发新怀此心谁得知  

于近山尚书庄上作  

春风缬芳林虚堂翳修竹茍惬静者心宁慙世人目昔予怀此游悠悠防更宿岂期联舆来沉醉卧兹曲高歌叹往踪遐眺览前躅主人古司徒雅兴薄裴陆但能永今夕何忧乏醁  

闲居咏怀  

穷居无别悰扫径揖清霭浊醪自斟酌幽花复芬馤虽微恣性欢亦鲜迷津嘅寒虫相续鸣潦水参互沛节物渐以更人事纷相代猗彼巢由徒旷音昭物外  

同用昭自华南郭往西谿作  

爱尔草堂静驱车同讨寻南郊更﨑崛春溪多緑阴蒲杏渐将徧松竹已成林感嘅宿昔意相对静尘心悠悠日西迈渚禽扬妙音即此兴巳极何必东山岑  

洪川栁浦斜眺  

烟墟翼层壑岩阴生暝色栁际斜阳来徘徊望安极披襟挹清风搴木值嘉息坐久山月升情景俱相得嵇康非养生谢安有高识歌啸振空林归骖苦追逼眷言期重来何必云间翼  

观禾  

我来彭麓下坐爱青山色雨过忽新凉苍烟望无极秋禾行欲成岂畏骄阳逼垅畞緑如屯原隰少螟螣同欣有年乐讵知天子力  

王九思  

彭麓山房晏集  

客有红瑚盈盈高数尺持之博村酤反为农夫搤相逢不一醉别后怨畴昔我今有美酒来坐松下石劝君君不饮骑马将安适不见桃李花落尽五侯宅  

对酒忆康五  

林栖鲜俦侣芳醑聊独亲繁音媚晴景嘉宾及兹辰习习谷风发萋萋卉木春黄鸟鸣枝间翩翩求其羣对此岂不乐念彼同心人室逺心徒劳追趋靡所因安得骖云霓顷刻驰见君  

燕防赠诸友  

卜日驾言迈睠兹川陆平亲友集高防置酒青园亭中庖具膳羞歌舞罗众伶鼓瑟发清响击筑扬新声兴移夏日短入夜灯烛明壮士起为寿谊重白璧轻人生固有怀冠组非所萦愿言崇令徳勿渝金石盟  

对菊有怀诸友  

东篱零露滋秋色灿盈目仙姿有殊类宻叶映深緑时维霖潦收欣看秫酿熟引觞聊自酌玩此羣芳馥白云何英英南山亦矗矗微风吹我衿飘飘絶烦熇杖藜行且謡清商发新曲仰视归雁翔翩翩亦何速慨我平生亲佳人在空谷逸气蛟龙腾贞怀鸾鳯伏川原邈相隔鹣蟨不可属徘徊日空暮叹息倚修竹  

罨翠楼听歌  

凭空览苍翠登兹百尺楼春风荡击筑髙歌发秦讴梁间转流丽云际回歌喉阳春寡酬和佳人不可求恍疑碧桃树景与瑶池侔曲终意未极青枫生逺愁  

王廷相  

九日安陵同蔡成之发舟  

亢防安陵浦泛舸清川浔渚枉倦回沿厓倾诧崎嵚寒原变凄候浮霭散层阴落日隐丛薄孤霞冐平林虽同佳人娯屡兴游子吟旷逹获自古维絷惭在今缅怀篱下菊结念丘中琴川涂无绪风波浩难任  

明月沱  

客行无次序向夕舟复维岂不厌水宿揺裔渺前期沱明星月上江冷蛟龙移野鼓何填填宵火亦离离牛渚暮猿吟湘潭伤楚辞我行方浩然我怀亦逺而流浪自古昔嘅叹及今兹惊鹊靡定所荒鸡讵知时行藏随去住明发良不迟  

夏日怀故园亲友  

斋居日冲静不觉时令侵鸣鸟已惊聒乔木森夏阴披襟承绪风况复龙唇琴故人本同调幽事阻相寻飞鸿劳锦札素梦迷遥岑世氛苦未谢怅望空逺心  

时雨  

湿云晨出山冥雨夕不渴流膏润郊野随春佐生发葱苍变上林清莹净北阙稼植奄长畞国计谅靡缺已舒官长怀岂兹农父悦  

游西山  

偶从西山游浮霭满幽谷临春水木茂度岸沙澳曲中有玉华僊闲将素书读我欲从此休冥心附幽独  

朱应登  

拟陆机招隐  

修涂苦踯躅曲涧聊盘桓盘桓将安之所乐在渊泉清泠足朝盥幽眇穷夕观云构蔽层木翠幄引芳兰玉鲤罥轻罟银缕落素盘忽枉良朋俦诚款慰夙欢富贵岂不欲时命非可干税驾从所适兹焉以永叹  

野中作  

细细朝雨零纎纎麦苗长丁夫荷鉏出所至成偃仰林喧羣意动山空百泉响佳境偶独逢无人共幽赏  

赠别黄子和  

举世昧所钦见客随谐嬉良朋久寂寥十载惟君知把袂执素手懽悰不自持人事忽生变与君长别离膏车岐路侧欲发更迟疑虚名夏防蝇短景朝华枝两心各相许脉脉无一词浊泥媿清尘何以备驱驰盟言愿有终白首以为期  

赠刘元瑞守绍兴  

朝出承明庐驾言还故郷当门结旌斾观者倍生光故人欣再见眷眷意难忘举觞承湛露颂徳咏羔羊周官十二牧职贡各殊疆持子夙夜心坐致黎庶康深衷岂念此但感别日长相彼水中鳬羽翼同翺翔风波一失所望望徒心伤  

梦大复何子  

京华一云别瞥若纷飞翼遥遥南中道念子无消息岁徂寒暑变日落风雨黒讵知万里魂能逹君子侧篇章烦见示触目见古色浏浏清瀬鸣擢擢朱弦直指摘发隽语要我以终极大质多浑成至宝去雕饰晤语忽复竟惊起谢良德音徽犹若闻转盼己难即怅怅牵垂帷仰睇梁月色何由托归鸿附此长相忆  

酬方思道以诗帙见寄  

方子还山中两度寄诗帙怜予方在疚报答百不一故人枉相存所恨越阡术江南十月交山中稼应毕天寒脆榆栁霜重熟枣栗理瓮得旧醅攀崖割新蜜旣可欢亲顔亦堪恱家室吾翁嗟已晚念此重有失尚幸老母康麤以慰蓬荜人生归有道贫贱匪所恤作诗谢同怀商风振瑶瑟  

顾璘  

东郊田园四首【`并序录三首`】  

璘本江东腐儒无庙廊之骨从宦三十年濩落不就谢归秉耒遂与野人相亲养鸡牧豕能任簔笠击缶醉歌礼法俱废或肃容对客如猱狙御衣冠随即禠去闻谈官政如爰居听钟鼓目掉心乃知情质烟霞不可以强变也新营田园辄赋此篇  

陶公归桑里谢客营石门于世旣无竞努力事田园春还理荒秽良苗应时繁岂不念歳丰天道难预论列槿藩草屋艺蔬备晨飱郊居渐成趣益厌城市喧菽水茍无阙万事奚足言  

出门见青山幽意自潇洒修竹绕舍东流水在田下衣冠不须着犁锄亦时把日与山翁游礼貎乐疎野风俗重时令相邀作郷社浊醪满浮蚁蛙鱼剖新鲊交酬各酩酊至乐絶无假长笑宇宙间谁是忘形者  

刈麦思时旸分苗望时雨彼苍于农人迁就亦良苦好雨从东来原田白膴膴老穉荷蓑出緑缛纷可覩引耜骧且鸣余懽及家牯连岁荒负租颇遭官长怒今幸占有年且愿给公赋絮酒兼炙鸡殷勤祝猫虎  

碧溪  

落落髙梧隂俯瞰寒流碧微云过疎雨秋容淡无迹鱼游緑藻晴鸟下青芜夕兴至毎垂纶歌罢还岸帻渔父两三人时来共争席  

赠孙思和  

东林一片石緑藓生秋防时招葛巾客对坐倾匏尊俯爱涧下水仰观枝上猿谁能防羸马日夕依朱门  

柬郑生  

图史聊足娯胡为苦多营经旬谢宾客春草当门生白发午未栉青山时独行萧萧树上飘莫与风俱鸣  

蔷薇洞  

百丈蔷薇枝缭绕成洞房宻叶翠帷重秾花红锦张对着玉局棋遗此朱夏长香云落衣袂一月留余芳  

柏屏  

壁立青玉屏下见古柏根相怜岁寒叶郁作苍云屯贞姿洗霜雪老气横乾坤名园非此种谁可当君门  

蕉石亭  

怪石如笔格上值蕉叶青苍然太古色得尔增娉婷欲携一斗墨叶底书黄庭拂拭坐盘薄风雨秋冥冥  

度枫木岭  

初谓山拂天飞鸟不可度逡巡蹑危磴乃即我行路百折频攀援十步九囘顾髙林忽在下衣襟有云雾倒景犹照人平地黯将暮方当日月过似可捉乌兔飞瀑如天河所少鹊成渡东北望故郷江流莽倾注长风动万里独立难久竚  

题龙岩额有赋  

苍厓积鐡古中空若天开不知寒泉水潺湲何自来石田莽重叠上有仙人台淋漓湿元气玉黍长蓓蕾青春始来游桃花映樽罍主人邀痛饮酣歌日西頽独挥菁茅帚书破岩上苔巨灵拍掌笑大刼俱扬灰吾意在山水短长安计哉  

南岩雷神祠  

雷神栖何所岩洞深杳冥幽林蔽日影寒涧余龙腥经年尚留雪当午仍见星石奇出变相境胜通神灵谲怪山海事流传信前经  

辨蛤和泾川公  

渔海穷潏泬猎山厯防岈生人胡多劳养此六六牙圣哲着礼经细不遗螘蛙食鼋一染指因以倾厥家末俗贵珍异载籍纷喧哗美哉尔石蛤奚免纲与叉修胫雪长荇腴中剖团烹以实下豆亦慰宾筵嘉南荒盛虫族大者蛇与蟇琐细及百种射影兼含沙食者苦呕泄伤者困疮瘕例举混美恶颇笑昌黎差幸防匕箸赏重以襃辞加河豚自此贱况复论鱼鰕  
