---
title: 第1部分
index: true
icon: editor
order: 1
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷六十五  

五言律诗十六  

祝守范  

雨中过郭四葑畦别墅和王二仲臯韵  

隙地新栽竹清隂覆短墙探幽停客舫引兴杂飞觞暮雨霑花径春流到草堂物情浑可适机事久相忘  

急雨  

野旷云垂黒山髙雨骤昏鸟飞不过树人急欲投邨暑气清疎簟凉飇度晚轩客心愁褦襶赖此涤尘烦  

周桢  

寄季华弟读书石湖草堂  

青山遥入梦诗寄别愁生雨过添秋色云开验晚晴藤花铺地满涧水入池平转忆湖边好中宵月倍明  

陈衎  

张徳充别予之青州赋赠  

马首分残雨青齐古道迂相逢何慷慨言别亦须臾脑后双丸跃懐中一刺孤九回山上望为我断肠无  

吴为霖  

客自澄江归有赠  

浮逺堂前路微风穏放舟江昏茶磨雨烟暝弩台秋入馔花鸡脆开封绿蚁浮西塘十八里来往候潮头  

吴一元  

冬望  

野爨孤烟起滩舟一水胶深林余败叶髙树见危巢地僻无行骑家贫验素交年年草在谁解子云嘲  

张丑  

墨皇斋即事  

用拙经营少居闲兴趣长阅书宗海岳展画得潇湘玩世歌渔父陶情付索郎向平婚嫁毕白首杖桄榔  

陈士鹄  

秋光好  

何处秋光好秋光在狭斜碧添螺上黛黄入鬓边花蓄意纒头锦轻寒系臂纱江州何必怨任尔听琵琶  

王留  

访太乙邨居  

篱壁皆香气寒梅深复深预愁花落后门径亦难寻春雨又将至暮山俱已隂别时闻谷响应和主人吟  

张采  

晚眺  

野色看无极斜阳接逺山步迟溪路穏心静鸟声闲竹影遮桥畔梅花照水湾前途何处防防碧云间  

九日同子常东郊即事  

郊行寻野胜秋逺菊花天沟曲初移径溪深好放船冷枫当岸落髙柳隔篱穿试共登楼望寒城起暮烟  

吕大器  

闲居  

好山当面出旭日敞幽轩煨芋聊充饭烹泉不问源谭藏史李学稼小人樊数得林间趣花开鸟亦言  

晚次江门  

世事何年定江臯且振衣树红橙子熟涛白鲤鱼肥独鸟冲烟去残霞压岸飞村醪无处得空对月光辉  

葛征奇  

武林留别吴梅里  

昨喜逢初地兰釭夜雨红故人相尔汝今日又西东枫落前山树苹开别墅风小窗凉月静客梦与谁同  

周凤翔  

舟中闻雁  

一苇秋横渡三江雁引羣北来应几日消息可相闻嘹唳孤云迥萧疎夜色分当前浑欲诉木叶落纷纷  

送王昆华前辈使节归省由楚入滇  

益部占星信桐圭展萼亲水潆湘畹碧山入防苍新休沐西南里谘诹逺近人潘舆闻送喜日望使车尘  

汪伟  

旅次述怀  

于役逢萧序停鞍已夕舂酒余忘逆旅湖外忆髙踪挂壁留残火披衣候晓钟故园今渐近白岳有云封  

吴甘来  

经彭泽  

亦有东篱菊何人尚隠居夕阳催进艇残夜拟焚鱼物变看多异名髙谤未除怀归无长物犹有一牀书  

王章  

圣驾阅城  

秋色当楼满崇闉奠帝居虎门横雉堞凤吹导龙舆峻坂云临近封泉地络舒翠华回辇处嵩舞遍丹除  

黄端伯  

山隂道中  

夙昔流觞地回溪曲曲盘遥怜沙月迥渐觉海天寛暮色横烟暝春阴阁雨寒自耽泉石趣无梦到长安  

建徳道中  

青天霜气迥匹马立平沙逺道风千里寒城月万家乱山盘径险深树引堤斜夙昔悲秋意偏于作客赊  

夜泊龙湖登仙居阁  

阁夜鸣风迅江天度月寒石林幽独到沙路暝相看倒树斜悬壁惊涛急下滩长怀仙境胜便欲弃儒官  

金声  

送云庄师至吴门  

斯文未坠地夫子独栖迟论易真传在从先与俗移片云常自逺孤鹤去何之别后时相忆云山不可知  

万夀祺  

忆钱大  

忽忆南徐道春风楼上年晚莺移浦树苦菜秀沙田驿路归人少蛟门落照悬如何问津者五载滞江船  

魏冲  

元日  

年年悲作客今日赋闲居春草生新梦山花满旧庐畏人书谢病示俭食从蔬问字吾何有无劳长者车  

陆坦  

和姚修民简寄  

世逐浮云换身同落叶轻难忘百年恨谁殉一朝名去国怀公子忧时过贾生江臯无限泪日暮不胜情  

徐柏龄  

夀宁逢艾千子  

白日黯无色城门掩半开故人何地别间道此时来乡梦逺难寄官程近莫催江闗庾开府词赋不胜哀  

刘振之  

阚湖即事  

秋容到处好碧水湛晴晖岭树阴逾密湖云湿不飞亭虚山易入野旷鹊忘归户外尘虽满那能上芰衣  

张溥  

荅黄石斋先生韵  

坠羽惊霜早谁云蜀道难孤云自起止旅雁失平安万卷为行李千秋仗史官汉朝方议礼不屈有师丹  

赠董校书  

惊鸿识小字竹叶折为舟明镜盘龙照离弦别鹤留翩翻非画里蹀躞自沟头满愿诗裁就薫笼长倚愁  

姜采  

銮江杂咏  

老去人犹在春来客未旋侧身天地外卜宅水云边月照归栖鸟江喧出口船苦遭生意短白髪不相怜  

送林衡者还嘉善  

相知不在久岐路莫频惊客舍由拳地乡心夹漈城霜前孤雁白雨后一湖明为报余生札平安问旧京  

姜垓  

送杨明逺渡江  

书记从征日军咨入幕年六朝京口树万里海门船裘马谁为主才名自可怜西风征雁急迟尔菊花前  

法螺庵秋居同徐枋作  

寂寞重阳后秋林晚更花月髙沙宿雁风劲树翻鸦卷幔丹梯逺悬灯竹院斜定知愁病日坐穏胜还家  

许豸  

建州逢陈徳辉  

已分别离久何期此地同西城山路近南浦野桥通信宿情何极他乡嵗欲终维舟无限意相对有飞鸿  

送友之琼州  

匹马珠厓路须防瘴岭云蛮童青箬笠黎女绿蕉裙潮有东西候时占朔望分临岐还把臂不敢说离羣  

春日送客  

春光初荏苒客路惜分携露湿莺花重风吹燕麦齐孤灯茅店里残月栁桥西别思千峰外猨声不住啼  

张凤翥  

武陵道中  

孤城临古渡斜日一舟横北渚离人目西风逺客程藤疎知树冷櫂响信江平不用分渔火前洲月已生  

于頴  

新嵗次茂贻韵  

不觉流光度霜华入鬓边难忘惟旧雨相对又新年学佛宁遗世为农敢问天椒花一相劝身世各凄然  

成仲龙  

除日立春  

除日今朝是蹉跎又一年嵗从灯下改春讶厯头先柏酒愁无分柴门静可怜半生成底事两鬓已皤然  

刘应迪  

晓起  

晓色渐熹微柝声听渐稀月潜销客袂灯已失林扉竹外风翻冷花间露欲晞巢乌栖未穏先上女墙飞  

王厈  

病卧闻砧  

白露蒹葭老西风梨枣肥可怜人病卧翻羡鸟髙飞药灶萦秋草藜牀带落晖那堪砧杵急尽力寒衣  

左懋第  

道上  

归鸿昨夜过红叶见秋深念我篱边菊思君石上琴舍车眺水色倚树听风音旧业荒东海悠悠此际心  

杨廷麟  

诸葛武侯祠  

霸气西南日尝闻屡出师才为王者佐学与古人期柏剰一孤树桑移八百枝中原仍帝魏遗恨史臣辞  

示城儿  

归舟今夕逺西望独沾巾骨肉天涯濶山川枕席亲诵诗思有汝好学或如人以此发深省乡书不厌频  

陈宗之  

病橘  

病橘含辛实凄然堕晓风本无雕饰分敢恨托根穷断续隂依井低昂鸟啄虫可怜冰雪后剰有一枝红  

李天植  

雪夜泊舟浒墅  

朔雪沉宵柝江闗卧未安窗虚得疎响舟重压新寒梅落倡楼笛芦垂钓子滩邻航催晓发得共月华看  

游青莲寺  

香刹从来古春风客到稀溪光平入座竹色冷侵衣地僻鸟无语林深花自飞相过逢胜侣并坐话清机  

献生赋谢邻叟  

蔬吾所爱分惠媿芳邻不忍私佳种还期及令辰青囊珍重意白髪老成人生计怜余薄时来话苦辛  

谢遴  

铜官山书斋  

坐卧深林里窗开别一天山腰埋宿雨石面泻流泉路尽云犹触邨分树尚连烟霞吾所恋只此可忘年  

中秋旅集  

共作悲秋旅翛然话久时灯寒扶影瘦酒薄上容迟慨叹吾生事苍茫午夜思几人还赋月孤客倍凄其  

闲居偶咏  

不扣南山角牛衣且索居雨深三径草门掩一牀书醽醁愁难翦吴钩恨有余半生真梦幻踪迹老樵渔  

山行阻雨  

山才经雨洗顿改昔时容峻可百千仞横惟三四峯暮云争鸟道返照破苔封多少尘劳意翛然杖野笻  

清江晓发  

星影堕寒谿蒲颿半折西留人昨夜雨絮别此时鸡牢落顔难壮参差梦不齐遥怜小黄鸟恰恰隔林啼  

富庄晓发  

催客村鸡早连朝辙未停酒无千里力寒极半程醒老马冲残月孤鸿唳小星山中招隠地辜负日髙扃  

陶汝鼐  

严州道中  

曲江流不尽寒气凛初严野泊纷渔艇遥帆类酒帘枯河冬雨活湿壁冻云黏不分多归思萧萧与梦添  

刘理顺  

钱塘江遇雨  

微雨来江上蒙蒙晓未收故园千里隔客梦一身浮乌桕家家树鱼榔岸岸舟观涛无不可须上几重楼  

傅岩  

庚辰元旦  

晓起看双鬓居然比昨非趋朝人语早掩幔客来稀酌酒分居后传柑秩尚微遥思故乡防是日定春衣  

吴本泰  

赋得草径入荒园  

匝地蘼芜绿戎戎接短垣路迂随鹿引村静觉禽喧露沾芒屦頽阳卧瓦罇园丁浑解事野防具盘飱  

秋住湖口  

雨夜官城暗霜期候雁呼瘦笻黄叶寺髙枕白云湖嵗月伤羁客烟波狎钓徒醉吟枫落句秋思满东吴  

冬日村居  

短景催年尽荒斋拥膝安甘蕉经雨败丛菊抱霜干闭户腰肢健干人齿颊难得闲能几日杯勺此盘桓  

候舟  

浦口千樯集占风信宿迟长云鸿没影古垒树无枝人语殊方杂客心孤月知汤汤浊河水利涉问舟师  

由歙邑入海阳  

浅濑无舟渡回溪有路通独行过市上元只在山中荠麦揺晴绿林蕉逗晚红清钟隔岩寺留憩听松风  

陈组绶  

舟泊清河有携弦索过饮者  

客思纷河北商弦复汉南星光零夕雾村柝静虚潭去国黄花九逢人白社三曾为记歌者不醉亦何堪  

苏琼  

淮阴钓台  

驻马淮阴道王孙剧可怜已无诸母漂犹剰一台偏试问藏弓日何如把钓年我来倍惆怅片石立寒烟  

徐铭敬  

江中  

遡江三折上轻舫出中流岸转山容变风髙水气幽繁花明野墅归鸟下荒洲名胜知何限春光一望收天光能媚客千里越山明合嶂悬泉路羣烟起石城掀篷来树色欹枕得滩声未暇稽前迹苍茫思已盈  

刘同升  

句曲山中  

地肺通幽处泉流决决闻山形同一色仙籍注三君衣润恒烧术人来欲赠云青童烦指防十赉拓遗文  

堵锡  

婺州道中  

几家邨火聚古树接桥横薄日凄天色空山细涧声路长前岭暮梦短故乡情去国随南雁征衣半此生  

台庄河  

释担乗流急归心事屡更蒲浮连岸濶风定觉鸥轻落日微凉感应秋照水明依舟谋野爨极望浦云平  

宫继兰  

送袁天游读书南雝  

莫辞通夕醉为惜片帆轻柳汁沾衣绿榴芳照酒頳乗风思荡漾揽辔忆澂清元武湖头月三秋分外明  

陈子龙  

冬涉曹娥江  

夕宿淹长道晨兴涉广川峡云昏草树江雨杂人烟风急神娥庙天寒津吏船溯洄洵可乐思卜剡中田  

见新燕  

春风吹蕙草送汝出瑶台来往常相并飞鸣何所哀香泥新嵗浅绮户隔年开况有髙楼妇交河戍未回  

桃源夜遇郑超宗落第还维扬  

相逢班马鸣三月出王京秉烛黄河岸悲歌下相城风云双阙暗花柳半江明突兀金台上知君最不平  

交河  

乌啼征马动曙色散滹沱海气通三岛天风静九河沙平边草断日澹塞云多百里无烟火空村客自过  

寒月  

苦雾江潭合明云天际开河流凝碧落霜影拂楼台鱼海逢归雁龙沙寄折梅汉家余故垒永夜照苍苔  

仲春田居即事  

闭闗春草外矫首白云端行乐乗新霁登台怯暮寒凿池栽菡萏移榻近琅玕偃仰悲生事相思独夜防野色淡霏微携笻更掩扉棠棃分晓月杨柳弄春晖借草乗双屐当风试夹衣最怜烟景在独与赏心违山樱荒馆静岸柳荜门疎夜雨深丹壑春星动碧虚蓬蒿迟二仲苹藻吊三闾叹息故人尽无劳长者车樊圃青萝合分畦绿水平种贻香稻粒斋出露葵羮许掾曾闻道厐公事耦耕飘揺天地外真欲宝无名濠上思庄叟缑山忆子乔种鱼浮碧屿相鹤问青霄大道随时隠雄心向晚消所悲虞夏没无地着渔樵春深归雁急山晚落花幽倚杖斜阳尽攀条宿雨收青黏能却老丹棘可忘忧日觉乾坤隘谁言大九州大文收虎变清啸学鸾声泽畔贻香草风前饵落英石留贞女像果得隠夫君握粟辞詹尹升沉吾已轻  

七夕  

轻飇流海月仙瀣落庭柯杳杳飞雕鹊沉沉失绛河针楼秋思满玉宇夜情多永夕愁无寐清辉奈尔何  

紫石上人精舍  

髙阁俯青湍千峰落木残焚香开宝珞飞梵拂琅玕禾黍江云净桑榆海日寒东篱憔悴客惟得逺公看上方通竹径残月照空牀鸟雀喧初曙松杉落晚霜有山还种桂无海不栽桑莫测升沉理相携问法王  

野望  

谷口栖真处柴门极望中行吟寒日落挥手暮云空明月流沙雁微霜变草虫吾衰非一事且莫厌墙东  

辰维阁  

平楚微茫尽繁霜黯淡愁川光浮树杪山雨碧帘钩白鸟孤烟暮丹枫万井秋神州空极目萧瑟赋登楼  

梁朝钟  

忆檀溪  

半月襄城路山川满目迷后闻都防语知已渡檀溪遥忆归鞭处微沙没马蹄叩门抱长恸忍入邵陵西  

方以智  

春辞长安过芦沟桥  

河道出桑干桥头薄日寒榆闗春色逈辽海暮云残征雁回金阙归鞭控玉鞍惊沙掩独鹿回首逺长安  

还过汶上道中  

驰驱过汶上流浅壅淤沙千里唯垂柳三春不见花望湖名范子行路忆朱家郭外孤蓬振烟飞太白斜  

孟庙作  

阳闗愁北望草落峄山空野渡荆榛外残碑烟火中尘飞不见日庙古自生风桧柏千余嵗犹存邹邑东  

浮山在陆居此藏轩  

开门受山色深竹当书轩花转钱塘路香从流水源白云每幽壑青草自荒园时就东谿口殷勤渔子言  

雨后闲题  

飘风吹急雨沙路不成泥白石洗松径青云挂柳堤鹿湖秋后雁牛屋午时鸡饭罢随笻杖招人握手题  

看月  

一片钟山月那从岭外看昔尝临北阙今独照南冠万里天难问三更影易寒梦中儿女路莫忆旧长安  

逍遥洞【`在武冈之洞口`】  

天地一时小惟余洞口寛名山藏日月野老剰衣冠石向何人语春知此嵗寒几家烟火在题作鹿门看  

金堡  

闻髙斋还公安  

别离不觉易过后悔常迟此老己归去何时重见之岭云缄旧草江月忆新诗零落寻山寺虚斋只梦思  

朱朝瑛  

同姚有仆何羲兆孟长民游栖真洞  

白日然犀火青泥滴乳泉暗须几两屐寒想五铢緜仙鼠翩翩掠牛曲曲旋不知危石底忽露一条天  

徐芳  

喜渡河洛再过伊阙  

次第乡城减龙门入望真游丝天际路歇马渡头人绣佛双崖古流花一洞新颇矜伊洛道从此稍知津  

髙承埏  

十八里桥  

野外官桥断溪边绿树层人家多酒市风俗但鱼罾问渡争编竹听歌杂采菱晚来飞雨过半湿夜船灯  

同钱而介寻东峰亭遗址  

精舍忆东峰曾栽夹道松到门停吠蛤洗盋隠乖龙露滑前山屐风传隔岭钟淳于遗世士送客想髙踪  

湘江漫兴  

南浦多芳草萋萋乱客愁虚传帝子瑟不见鄂君舟白鸟迷沙市青枫对驿楼登临无限意烟水共悠悠  

辛巳人日迁安署中懐诸从弟  

人日人无赖春风春可怜登髙成故事寄逺有新篇栁色开晴陌梅花媚逺天故园兄弟在相忆草堂边  

宿蓟州塔下寺  

树色渔阳少僧廊塔下开炉中分佛火槛外即香台露草吟虫苦风铃怖鸽来鸡苏问遗砦览古思徘徊  

张利民  

过竹崎  

忆昔读书处溪山半已非飘零村店酒寂寞草桥扉世变人愁老江寒鸟倦飞乗舟风颇恶叹息寸心违  

田有年  

淮浦  

极浦连天邈横隄引练长雨新鱼吸浪风过鸟衔香地入三洲濶人同六郡良榜歌随所适到处有渔榔  

万曰吉  

墖影园  

半壁依青嶂千峰落翠微草堂冰雪路山鬼薜萝衣断墖仍栖鸽荒冈亦采薇中原方格鬭坐卧掩柴扉  

寒食  

东郊朝日静北郭暮烟迟燕不巢新幕花犹恋故枝嬾投分肉社羞逐鬭鸡儿屏絶人间事緜田吊子推  

送吾无上人返庐山  

万里秋声急青枫古渡平浔阳潮自落楚防月孤明破衲饥寒去芒鞵雨雪行炉峰遥在望惠逺定相迎  

黄周星  

天台  

胜迹天台路移情入窅冥乱泉秋后寺絶壁古时亭槲叶岸多湿莲花峰更青白云吾语汝且向石梁停  

储福畴  

溪行  

夕骛清溪涘轻桡兴若何扣舷聊踯躅念逺怅蹉跎苍戍春云合空山落日多萧萧风北至浩荡入悲歌  

徐孚逺  

晓入京口  

猎猎风稍劲惊流伏枕闻晨钟下岩际戍鼓列江濆已辨南城树新添北府军乱离知未定淹泊对孤云  

姚宗典  

同朱十泛舟镜湖过祁六紫芝书屋留饮赋此  

镜水八百里轻舟信所之回塘柳姑庙独树项王祠白露采菱角乌篷维柳枝相过紫芝屋烂醉亦无辞  

朱一是  

郊饮  

万里兵犹动三年客竟归偶寻芳草路因见落花飞野燕随风侧溪鱼得雨肥悠然堪独醉惜与壮心违  

包捷  

吴佩逺徐昭发晚过  

野岸黄泥路繁花二月天有来客不速休使榻常悬秉烛愁仙鼠披衣拜杜鹃人生宁再少莫负酒如泉  

陆彪  

雪消泛舟泊八测  

春草吴江碧扁舟兴忽乗长桥斜雁度古墖冻云凝放溜愁倾瓮欹帆罢枕肱怪来村鼓静小市已收灯  

闵湘陵自山阴寄蕙兰赋谢  

寄我青青蕙携持喜欲狂叶垂江露重花发剡溪香沅芷神交逺猗兰古调扬无言一茎草金石永难忘  

钱棻  

园居次韵  

丽瞩青郊外芳菲饶胜情幽花偏解语黠鸟自呼名避客笻随鹤携柑僧听莺繁阴此夕改小草媚新晴避世隔松闗空阶隠雉斑绿香经雨重红湿卧溪闲有槛堪邀月无窗不面山幽居午梦醒雏鸟试缗蛮光风愁欲尽揺落叹经旬布谷千家雨梨花小院春药铛分佐使槐国自君臣一榻茶烟外长吟独往身  

徐枋  

食园茄  

园蔬生自好微物入盘飱锦里芋相似青门共繁尝新霑夏实垂露摘秋原遥忆霜风里根株何处存  

朱积  

村居杂感  

臯庑容假息到此即为家绕径新栽柳锄田学种扶犁三月雨插槿半篱花横海张帆近桃源未敢夸身世何堪论翩然学冥鸿鸠啼春社雨鱼泛午潮风紫的浇新蕙青畦荐晚菘梦醒无一事长日注参同  

周齐曾  

赠吕叟  

自得林中趣萧然水石间过桥重听瀑入寺乃寻山虽与羣动接不殊独坐闲年来勤穑事晴雨颇相闗  

彭长宜  

过下坝换小舟  

屡逐尖头艇还盘上水堤断烟归逺屿新涨涌前溪田陌晴飞雀村庄午听鸡回塘何宛转又过小桥西  

旅夜  

茅店寒威冽愁因不寐添排风窗隙猛落月屋梁纎柝响遥从鲁【`左氏传鲁击柝闻于邾`】驴鸣笑似黔披衣唤僮仆犹恋睡乡甜  

钮应斗  

郑耘谷备兵岢岚寄之  

分手玉河日微风皁角桥南归乡梦近北望驿书遥露冕知临晋悬旌想度辽榆闗秋色好落日马萧萧  

平波台  

积水明于镜中流峙此台云从湖岸落浪涌寺门回柳外千帆去沙边一鸟来昔年题咏处古壁满莓苔  

魏学濂  

王孝峙迁居  

小屋容君住迁期日日赊对门横一水出汲有千家曲径通桥便低檐避树斜著书傥有暇移种故园花  

吕潜  

大水渡泗州  

浩浩春涛濶孤城一叶浮烟城淮水暮风雨泗陵秋戍垒存官渡芦花伴客舟年年涉江渚愁絶此中流  

上元日懐两弟  

已断江南梦荒园胜事增逺滩春社鼔寒月草堂灯浊酒因邻得嘉蔬近圃登佳时兄弟隔愁思独难胜  

宫伟镠  

汤君谟见示萧尺木所画春江送客图  

小艇知何适将无蹈海行草桥新月上山店晓灯明怅望同舟色踟蹰执手情片帆春水足诗思落江城  

张若羲  

夏日即事  

池塘饶野趣菡萏一花开深树黄鹂语空庭舞蝶回新篁增劲节古砌长苍苔箕踞长松下香飔拂面来  

望牛首山  

牛首登临地金陵指顾中飞云晓欲白落日夕犹红能使众山俯顿令万象空从兹一凭眺髙卧老江东  

拟太白登谢朓北楼  

孤城一眺望平楚正萋萋春谷流泉暗陵阳落日低寒云随宿雁暮霭失前溪坐啸懐人逺狂歌度水西  

徐逺  

赠大舆上人  

贾岛人称佛汤休不类僧一弦弹古月五字琢寒冰指石禅心定看松嵗腊増鸳湖多长者共许道人能  

顾朱  

月夜  

三径陶潜宅重湖范蠡舟一轮初满夜万象已髙秋逺树枝藏鹊前溪水没鸥秦川贵公子此夕强登楼  

金廷韶  

上方庵  

寒花三五树开落在中峰不见招寻侣深林出午钟鸟随云到谷泉注盋藏龙今日春游始禅闗得所从  

李待问  

卧子招饮卧龙山蓬莱阁  

故人留牍少酒坐亦从容俯视湖一曲不知花几重澄烟天镜水哀壑禹陵松身在蓬莱阁千岩第一峰  

吴昜  

东湖杂诗  

百代伤心地风烟莽不收江山一吊望吴越几春秋鸿雁青枫渚芙蓉白露洲霸才今寂寞何处问扁舟清时敢避地坚卧竟如何两岫窗中入千帆枕上过饥鹰翻健翮老鹤立平柯招隠谁当赋苍凉起棹歌浩荡晴波逺萧踈古防秋沙明矜独鹤风淡悦羣鸥此日五湖长浮云万户侯临渊寻片石真欲老披裘停午片隂合移时急雨鸣檐虚旷野失壁破怒涛倾龙饮前溪罢虹依北岸生新晴豁逺目喜见众峰清寂寂顾荣扇萧萧张翰莼斯人不可见秋色几回新水涸蛟龙蛰风髙鸿雁賔江湖揺落里懐古一伤神  

刘曙  

舟直道中阻风作  

惨憺孤舟客喧豗两夕风残书愁烛短浅漏怯樽空土语依稀在乡心咫尺通耐他花信变二十四番中计偕舟次济上立秋和维扬汪子支庵韵  

旅梦安孤枕惊秋一叶知舫轻风讯到沙白水痕移野店余烽火残碑卧色丝似闻宫征换赓唱总含悲  

烹悟泉因怀王克仲  

相依谋已定相望意仍违清梦劳明月孤吟绕翠微分泉甘苦共脱帽往来稀渐欲寻山径秋风一款扉  

郭符申  

题寓园松径  

长风何处起清响落层湍忽听晴空雨翻飞午院寒苍鳞移汉殿铁干老秦官即此开三径徘徊尽日看  

吴惟英  

西湖长隄  

斜日长隄迥村烟接帝京路从溪外转人在树中行野草石桥短沙鸥春水轻回看游赏地晴色万山明  

莲花庵  

去年花外客今复到长隄浅水兼天濶新蒲与岸齐钟传髙阁逺柳覆小桥低指防村烟起归心促马蹄  

葛一龙  

九日送客之湘潭  

吹帽风初起那堪吹别离才临放鹢处已是听猿时楚服裁应短湘山望转疑归期指篱落莫比菊花迟  

浔溪对雨  

市断溪声逺桥回野色荒吹来数防雨相送一孤航涨绿平官渡烟黄拂女桑隔花僧共语东去是钱塘  

初晴过孔先生园居得泥字  

一雨百忧集好山空杖藜偶从樵采去言访石林栖屋角蜘蛛网檐牙燕子泥留欢对新旭不道夕阳西  

喜圣仆至  

为约每无凭今宵喜得朋片云波上宅残雨梦中灯春冷花如病斋清客当僧看山不待霁把臂入烟层  

徐日方水亭雨酌  

结宇芜烟际披纱柳浪间新莺同客到微雨挈春还呼取隔篱酒看他何处山重来须荡桨荷叶已斑斑  

秋隂  

西爽忽自晦不知朝与昏井上半残叶湖中无逺村桔槔几日罢农牧相过存云淡一如水野风吹到门  

寄懐李九  

思君夏之日日在东园东泉潄松根下石揺潭影中赌棊来木客司果有狙公昨夜秋声起帷褰栗叶风  

小除夕七里冈店宿  

嵗杪还行役投栖野店空牛衣夫妇对旅况主人同爨压危檐雪灯吹破壁风一冬更漏接都在此宵中  

寄懐叶中秘时奉使出塞初还金陵  

无数江南树萧萧待绿吹春将归信及星比使君迟夜火明髙垒边风裂冻旗间闗出塞意惟有雪鸿知  

雨渡钱塘同公武  

山气郁生雷斜风舵后催岸青秋雨足天白夜潮回飘泊同吾友艰辛一酒杯钱塘君若问橘社里中来  

赵舜举  

中元对客  

京国中元日微风暑乍收鹊飞明月树人泛洞箫舟且喜深杯满休嗟大火流盂兰僧社近钟鼔杂更筹  

蒋臣  

刘宪石招游虎丘奉荅  

山川犹昨日金虎气全凋万事蹉跎尽千秋涕泪遥寒螀依画舫欹柳卧平桥胜地欣相见何年复此宵  

张廷立  

出塞  

征马立风鸣缘知恋旧城烽烟南地起羽檄北风惊都防玉闗思将军碣石情吴钩腰下佩气射阵前营  

朱茂晖  

移居百可园即事二首  

十亩墙东地新编六枳篱上畨移竹便辰日种宜穉子解行药邻翁邀揲蓍忽闻蜃楼见防杖往观迟梓树层阴合莓墙一径穿亭开三面水地占十弓田书籍虽亡矣犂鉏幸有焉晨朝鼠姑放并坐许衔蝉  

朱茂曙  

外父石屏守唐公别业池上作  

买断一池水重编六枳篱露寒闻蟋蟀潮落走蟛蜞柳色陶元亮山心向子期逃禅有精舍留赋八闗诗  

冯鼎位  

舟中喜晴  

霜天开曙色初日弄新晴逺宇云全碧疎林叶半頳浴鸥闲晒翅旅雁肃长征更喜乗流便孤舟一棹轻  

夜泊宝应  

薄暮维舟处荒城戍垒边晴沙浮夕照逺水羃寒烟鸟雀投林乱鱼鰕出网鲜夜防还秉烛渔笛起前川  

赠豁堂和尚  

息心超欲圃弹指古稀年妙悟真如理端称忍辱仙清斋莲漏永法偈髻珠圆忝结宗雷契来参柏子禅  

久雨  

滴沥闻阶砌湿云拥不流苍茫浑似晚惨澹欲疑秋浥案香煤润侵帘碧藓稠旷懐何以遣移榻上南楼  

戴重  

泊镇江口  

病髪搔皆落长衾拥有余明星入江浊酒出州庐鹾海闻亏引氷河说梗储舟喧愁不睡呼火读方书  

乌江项庙  

夕阳双雀庙孤艇系乌江病叶风相战寒潮夜不降劒留蛇瘗井辔絶马号桩如此千秋恨霜钟尽客撞  

烈山舟中  

江火烧茶臼山云曳布帆橹揺红荻涩网挂白鱼馋淮麦炊难輭吴盐歠不咸家人同泛泛十载一黄衫  

黄翼圣  

春夜宿草堂寺  

最爱临江寺残春始一行落花随水汲乱竹过墙生雨带新泉响灯揺古院清如何听钟后犹有未销情  

渝城度嵗  

风俗他乡异巫歌达四邻江明无月夜猿唤不眠人眷属生兼死年光腊带春客中艰一醉辜负物华新  

林希颢  

舟中对酒  

水国风来爽江鲈今日鲜布帆秋色外巵酒暮云前两岸丹枫树千邨白屋烟客情方寂寞渔笛起前川  

春日龙潭寺阁眺望  

珠阙倚茸城江天三月晴香台髙纵目芳草逺含情地拔九华碧潭开一镜清夕阳孤磬外静坐悟无生  

王廷宰  

送髙明水工部营桂府于衡州  

楚塞衡阳壮姬公叔父尊三湘疏地脉一柱表天门桐叶圭初翦兰台赋尚存圣朝寛物力采亦须论  

徐时勉  

种柳和白香山  

树木十年事吾衰计转忙小庄疎竹外处处插垂杨丛短初成帚身髙欲过墙年逾三五后遮莫暑风凉  

浦羲升  

石城  

挂席秋江上凉生薜荔衣雨声芦叶偃风色浪花飞方度龙潭驿随过燕子矶石头城下泊坐对月霏微  

冯鼎爵  

首春纪懐  

春雪不到地巡檐杂雨声出幽看鸟性善瘦见梅情老矣成无相优哉岂爱名寒威虽未解砌草怒含英家在鸣珂里闲人只是闲破书聊用补雄劒任成斑却病频收药无资可买山直教明月至一为启松闗  

春半即事  

小径虽荒落一枝亦是春如何不饮酒负此百花晨石逬笋当户巢低鸟近人禅两无据抚已问前因突兀古城边谿回草阁偏绯桃贪醉雨碧树迥粘天剰有江湖思曾无车马缘莫言投笔事不是请缨年  

鲍钊  

春兴  

髙轩初睡足迟日照防干命酒随斟满寻花不厌残欢因歌扇合心向舞衣寛莫漫愁羇旅春风任自寒  

陆琏  

题徐元叹落木庵  

栖岩有精舍窈窕挂藤萝天与幽人占山偏落木多连峰当户立一涧绕门过近有离骚作非因学楚歌  

汪之鹏  

步出城东门  

东城去不逺细柳自芊绵渐出髙墉外初临暮水前澄溪鸣短棹归鸟带残烟空壑人稀至余晖照野田  

望亭晚泊  

望亭多野况林际舣轻舟疎竹入余照危梁俯乱流牧人村外返稚子渚间游更望他山逺苍苍晚气幽  

归昌世  

槎溪道中  

苍茫岐路色立马一踟蹰树到髙原合村临大泽虚孤云悬野鸟落日返樵渔数防青山外依稀是故庐  

旅懐  

亦有嵇康癖偏宜谢奕狂酒中遗往事梦里失他乡野旷云开树窗明月在牀扁舟生计好最苦夜猿长  

万时华  

送卫子建归河东  

四渡章门水归与益黯然讲依坛际杏离引曲中弦野色朝随马溪声暮入蝉西风时念尔千里太行烟  

送重熙一兄之淮隂  

宿雁分朝影章门野水边弟兄嗟逺道离别畏中年风定晨开缆江寒早着緜淮阴垂钓处今古易潸然  

张致中  

闻蛩次方防若韵  

蛩以鸣秋擅先秋亦自鸣未须嫌寂寞已足助凄清振羽尔何意闗心各有情从兹风露下愁逐草根生  

郭金台  

咏新燕  

旧侣招何处潇湘路不迷停云思傍主惜羽欲封泥厦屋栖难定空梁语暂低健飞先就暖蚤晚到应齐  

山行  

栖迟嵗欲暮白日临青峰云堕几声雁山传何处钟失门闲鸟入拨竹老僧逢负杖听溪水春烟已万重  

寄和毛子霞郢中楼居  

避人存小隠敢负北山铭列坐吟虚室开窗就翠屏卧游无个事图岳有真形眇眇思神女空瞻解佩声  

防仙桥  

忽接空山响奔泉注石梁岩分双壁落溪防众渠香宿鸟惊人出垂萝带壑长断碑余绣字髣髴记沧浪  

姚士粦  

帆影阁为僧照渊作  

片席出林杪惊看阁树枝划空争鸟疾抱水受风迟却认此身住翻看彼岸移欲分衣上冷交臂短牕时  

周绮生移居  

篱落借春城盘纡觅路生缾花携旧蝶邻树唤新莺粉院宜妆好虚窗叶句清寻常门外草一倍搅人情  

杨彞  

建溪  

艇子飘揺下青移对防峰一滩溪一曲千里石千重鸿雁应难到凫鹥亦少逢深潭与急峡曾说有蛟龙  

## 御选明诗卷六十六  

五言律诗十七  

顾梦麟  

追和陶南村杂诗二首  

野旷逢人少兵残避地多辛勤知稼穑游钓托烟波草漫乌犍卧门开白鸟过社余分一醉斜日下庭柯漫隠乌皮几行呼鹤髪翁辋川舟上下瀼水屋西东袯襫穿花底笭箵挂竹中无人问名姓只道武陵同  

朱隗  

络纬  

恤纬诚何念劳劳警客眠响清当雨后意苦在秋前疎火棚夜凉河雁影天食苗非尔志篱落兴翛然  

沈士柱  

九日和颖侯  

何处登髙去邹阳尚系囚异乡逢九日深殿送三秋雁  

晚飞无定螀寒咽不流西风吹梦好湖海一扁舟  

沈夀民  

题扇归舆父  

是物珍吾笥三年怯未书笔因王粲阁风想谢安余秋浦愁猨夜宣州好月初思君不可见题罢付江鱼  

汪中柱  

唐栖夜泊  

停桡系浅岸寄迹似飘萍稻黍平畴熟鱼鰕晚市腥残烟笼古树逺火映回汀盍旦尔何意劳人枕上聴  

卜舜年  

黄浦晚度  

残照收黄浦孤舟何处依沙昬秋雁落潮满夜渔归薄海山川旷前涂庐舍稀帆轻天路近直与鹤俱飞  

冬夜垂虹桥  

卸马垂虹畔深宵感慨増桥明霜正下江逺月初升吏醉城无柝僧归塔有灯王风京路阻欲咏媿无能  

邹潾  

江行望庐山作  

亦知山有寺咫尺见云封瀑布千寻水香炉何处峰向晴微见树卓午讵闻钟来往驱尘事深悲负短笻  

陆寿国  

虎丘春步  

好鸟语芳树春山逺近看攀厓振萝防度塔跨云鞍缟袖翔飞燕青笺赋木兰雨余客去后新月上栏干  

沈嗣贞  

秋夜  

适馆闻衙鼓归家聴寺钟欲为僧苦寂未作吏先慵夜永兰膏减秋深玉露浓此中忘去住城市有髙踪  

吴麟玉  

邨居  

屏迹市廛外烟邨聊索居贫无乞米帖嬾有絶交书松下近调鹤雨余新种鱼更添数竿竹遮却往来车  

徐淮  

宿金粟寺  

昨嵗曾游此莓墙墨尚新雨花长似粟观海更无津下榻便行客烹茶费主人【`时查孝廉寓此读书`】年来稀战伐鼍鼓但迎神【`鼓系孙权所留`】  

沈文辉  

西庄  

乍喜人烟别都无俗客喧渐能谙稼穑不复厌鸡豚仄径苔梅古疎篱竹屋存东塍近僧院清磬报黄昬  

严炜  

秋日过万里桥见朱云子寄诗因忆旧事怅然有作  

寥落天南雁凄凉见素书故人千里外旧事十年余壮志愁消尽闲情赋久虚不知憔悴者锦瑟意何如【`自注云子寄诗有旧恨青衫上新词锦瑟傍之句`】  

过清溪驿和题壁韵  

风尘天下满此地尚烟霞丛篠临江偃寒花倚石斜轻云归暮岭落日恋平沙何限河山意瀼西又寄家  

李肇亨  

秋兴  

溪楼闲眺望秋思满林塘潦水茨菇烂西风防防香晴光翻去鸟野色动寒螀问讯东篱菊还须后夜霜  

题宋人江泊图  

爱见江边树萧疎落照前逺峰分霁色小坞共寒烟雁迹留沙渚猿声到客船十年湖海梦今日倍依然  

潘一桂  

舟晚  

斜日倚荒洲空江水气秋村寒人语静浦冷客帆收残角分哀雁浮岚涨逺流往来频过此媿不自闲游  

邹斯盛  

太湖采莼【`并序`】  

辛酉秋泛太湖见紫莼杂出苹荇间讯诸旁人不识也衍棹求之得数里许太湖向无莼采莼自余始因赋诗纪之  

风静绿生烟烟中荡小船香丝萦手滑清供得秋鲜荇叶分圆缺鲈鱼相后先谁云是千里采采自今年  

泛泖  

偶然乗兴往不待棹歌催一塔抱云出孤花背防开石防潮落逺烟际月飞来万顷沈沈碧渔灯相照回  

刘虚受园中  

城居如在野古木不知名入暮有云气霎时来雨声垒山因阁起置榻与巢平新叶绿于水逼人幽思生  

过天竺山房  

羣峰回古寺十里昼隂隂凿石通花栈疏泉过竹林客移残日影僧定白云心风外樵歌断鸟啼烟树深  

晚泊霅上  

古木欹桥畔根虚好系船半村斜带日荒防欲生烟渔舍潜深柳牛衣遍野田溪风寒入夜渡口一灯悬  

白石山访陈眉公  

前林看已近忽转水云湾野竹翳深径髙斋出半山荇丝迎棹乱花气袭衣闲到防闻人语东篱犹闭闗  

沈之  

济宁舟中望月忆家  

野旷天连水登舻四望寛家逾千里隔月讶两回看客里光相对闺中影自寒邮籖计程速定已梦长安  

华淑  

秋晚琴川舟中  

到此耽幽旷轻舟溯逺空草黄山自绿霜白树才红漠漠云衔水栖栖鸟泊风沿洄邀夜色佛火半峰中  

消夏湾  

平湖添一曲风色遂全幽晴泛亦疑雨山居犹在舟橘橙垂户户菱芡聚洲洲不信偏宜夏暄凉尽可游  

谢梦莲  

送友人游天台  

细雨蘼芜绿扁舟渡若邪春流飞竹箭暮霭隔桃花佞佛何妨酒游仙莫问家傥怜人外癖分我赤城霞  

治平寺寓友人携酒见访  

吾友携尊至开门黄叶深断云孤岫冷斜日半湖阴独往无千古相期有寸心行行难以别明月在长林  

秋夜  

木叶始微脱庭空防薜萝谁云秋气惨我爱夜凉多林逗纎纎月云浮澹澹河坐深人境寂新雁一声过  

夏完淳  

送杜于皇归郢  

分手金陵道相逢倍黯然莺啼杨柳岸人在木兰船客路三千里征衣十二年计程归夏口明月两回圆  

寳带桥  

连天芳草青极浦独扬舲归雁舟前落愁人梦里聴花光明晓雾波影乱春星欲访灵威穴孤帆入洞庭  

朱樵  

闻琴  

素琴鸣静夜天上月长明大雅伤寥阔人间无此声一帘风淡荡四座客和平故是移情物从敎竹露清  

村机  

村庄寒露下茅屋发机声自念风霜早非闗蟋蟀鸣林中乌半咽门外月三更髙阁矜罗绮何人识此情  

金是瀛  

喜晤冯天垂  

风雅旧知名壶觞得共倾羡君如野鹤把袂及春莺四座羣贤集髙谈晓月清相看犹宿昔不信隔生平  

严绍宗  

新秋廷鸣移具小楼待月  

秋至杳无迹飒然风满林倚楼羁客思呼琖故人心红叶疎帘冷青苹小院深月明今共赋心事两浮沈  

沈揖  

梁溪杂咏  

行装书帙少旅食性情非揽镜嗟蓬鬓登台忆钓矶雨深芳草遍雾合逺杨微何事双栖燕偏依独客飞谁家不欢聚吾母独倚庐客邸终难寐轩窗数废书徘徊霜露改想像信音虚反哺巢庭树伤心尔不如  

塞北杂咏  

闗塞多硗确行行路不平霜浓忧去马日暝望髙城悲壮羗儿笛凄凉秦女筝回头语同伴明日是何程叠嶂髙于髻冲衢直似绳天长明野烧寺逺见慈灯故垒羣雄恨荒坟毅魄凴山农安土俗亦自酒如渑  

大梁归途舟行即事  

五月长风息轻寒御薄绵江村喧晚市岸树叠晴烟既惬幽居境非无买酒钱乡闗知渐近良友话归船天际乌云合山头急雨来跳珠江鸟没歕雪浪花回篷暗收书帙舟停望石台林端有空翠万里夕阳开  

吴骐  

游康园  

挽笮沿溪曲船风逆浪迟园亭藏防窱水木散华滋坐入羲皇世人添岩壑姿形神殊自远相对复为谁  

湘舞弟归自汝宁  

怜尔风尘色言归自汝南依人昔未惯长路近方谙白鹤三山旷鹪鹩一粒贪早知缣素贵从此事春蚕  

喜遇王玠右  

梦寐三年别飞扬尽日欢共惊杯易尽翻恨烛将残湖海心犹壮乾坤事不难隆中应少暇棋局暂盘桓  

寄计子山  

望尔归吴下仍闻到洛阳多才应自惜信美岂吾乡北望云千叠南来雁数行客衣殊可念昨夜有微霜  

新篁  

荏苒南园竹初当解箨时碧鲜犹卷叶香粉乍抽枝栖凤休嫌弱为龙定未迟晚凉三径好新月影参差  

闻黄鹂  

髙柳千株暗黄鹂复比游郁葱深不见睍睆互相求碎语传清暁春风绕画楼楼中有少妇独宿回含愁  

山行  

雨停知夜艾酒醒不成眠云隙露微月竹根流暗泉禽喧晨景动霞散水纹连申旦独延竚幽情只自怜子山言鲈鱼在沼与水同色因与带三先生同赋  

秋水涵深碧鲈鱼色本同江湖寛自适萍藻宻能通映月翻轻缥揺莲落晚红能无芳饵恋何竟出波中  

雨泛  

云拥頽城气风髙裂帛声深愁衣袂薄犹幸雨丝轻短楫羣鱼散丛蒲一鹭明亭望已近秋水到堦平  

浦行即事  

申浦东连海弥漫望不穷归心视春水身世一飞蓬渔艇轻穿雨蒲帆侧受风凫鹥不相避出没蒋芽中  

苦雨  

雨势殊无頼淹旬作苦寒敝衣缝絮绽漏壁堕泥漫百草无新色连山失旧观何须千里外始觉路途难石罅泉俱发湖田岸不通侵堤初作浪仆树更兼风溟涬千村黑微茫一火红烟波归棹晚独立羡渔翁  

计南阳  

题冯休庵先生待漏图  

列柏霜台旧芸香玉署初分宵趋直馆待漏拂轩车特有淩云笔空懐谏猎书故都清梦杳惟忆赏时鱼  

陈鸿  

夹竹岭  

长途不可涉况歴万峰巅倦鸟已投树行人犹在烟夕阳沈岭路寒涧落山田纵少离家恨凭髙自怆然  

聴泉阁  

风露临虚阁应涵秋气清一山在水次终日有泉声响迸僧钟落寒兼客枕生中宵满栏月都作玉琴鸣  

东湖晓发  

曲曲东湖水何能计里长沙眀兼淡月船重积严霜冒晓人佣起冲寒雁欲翔梅花飞尽日犹不到家乡  

崔子忠  

送僧归滇南  

兵戈前路息万里忆慈云冬岭春花艳秋江暑气熏到时书少雁去日梦随君最是悲凉处遐荒收夕曛  

王鏳  

薄暮  

献嵗南征棹依依带夕阳侵春芳草合入夜碧云长浦月交珠彩山风送酒香【`湖上有酒香山`】幸无迁谪怨作赋不投湘  

湘江杂诗  

水际朱陵驿山颠磴道悬连峰緑岸外断雨白鸥前岩篠垂还起江云湿亦鲜可知帆席重那怪路迁延  

张宇初  

喜晴  

立夏天方霁闲情喜暂舒树深添雨润溪落见人疎夕照斜依竹园花落近书年来惟懒拙殊觉称幽居  

山居晓起  

晓雾成秋冷山居竟閴然宿云黄叶路残雨白榆天涧落鱼丝静苔荒屐齿连无由谢尘垢髙枕并书眠  

晚游新兴寺  

晚过新兴寺扶藜野步轻鸟啼春雨足花落午风晴僧室连云住山阿带雾行武陵归路近已聴涧松声  

望吴山  

吴越游程熟溪平驿路分夕阳回浦树秋色满湖云曲溆船孤棹凄风雁独闻浣花茅屋小别思梦纷纷  

晚行  

倦行偏旅思蔬味喜初闻野道堆黄叶人家住白云鸟啼斜照薄风急暮帆分归防犹暄暖徒知厌世氛  

辉山登舟  

经行山径熟霜叶满归舟野渚横疎树重滩引细流残霞惊水鸟寒月白芦洲乡邑欣逢旧从躭水木幽  

桐江即事  

每爱桐江秀尘衿洗黛螺水流浑不尽山静看偏多秋树连云住渔篷载雨过何当无一系钓瀬老烟波  

过钱塘  

越上曾游地年深感寂寥山光随浦尽海色共天遥古刹藏秋树寒江送暮潮故人浑不见愁绪酒难消  

春暮自遣  

林居休暇日春尽夕阳坡山近青岚少池平绿草多暄风巢燕定残雨晓莺和薄世情缘淡应渐逐逝波  

钱月龄  

访僧田舍  

出郭寻僧舍青山隔水田扁舟孤墅入红树碧溪连菰米炊香积茅茨带夕烟相留无限意我亦爱逃禅  

吴孺子  

范司马东溟先生怜仆覉孤客旅邀仆观白鹦鹉复饮之以美酒仆金华贱人也怀恩感意报之以诗  

夫子怜飘泊相邀过草堂尊浮桑落酒鸟出雪衣娘石色寒侵户苔香细入牀醉来如意舞容得旧疎狂  

早春郊外  

坐入年华浅行将春色迟柳条辞白雪梅蘂譲青枝沽酒沙村在吟诗竹杖移交头无数过何处有新知  

江上逢王九归武林  

江上逢王九孤舟日已斜红妆恼春夜白髪醉谁家断岸深无柳荒村半有花武林山水地归路勿云賖  

晓发  

严城角初断稍稍晓鸦啼风急偏催马天寒不应鸡随山欲渡海失路却寻溪乡国遥千里三年斗柄西  

倚杖  

贫病吾将老江湖度嵗华艰难惟有泪飘泊更无家倚杖惭归鸟临池惜落花秋风何太早瑟瑟向蒹葭  

吕家曲水寄别钱懋谷  

曲抱孤村水长流断岸阴借居方避地言别又沾襟客久衰偏易乡遥恨转深把君书在手侵晓到如今  

徐渊  

舟中  

逺水浮髙汉扁舟载夕晖人家随岸断沙鸟背帆飞旅况消村酒新寒恋布衣片云何处起先我向南归  

徐頴  

西岳  

防地莲花在多年玉井湮黄河西有影云栈四无邻冰窟难成水枫香渐化人夕阳不易落闲立数三秦  

徐斗支  

叙州逢乡客留饮  

南溪古僰国信宿也相宜月白山当户风轻水满陂鸟呼秦吉了药咀五加皮万里逢乡客衔杯话所知  

李廷昰  

中秋夜半对月  

准拟中秋月归来拨闷看星疎悬海峤风细驻林端老子兴不浅清宵眠未安呼童重漉酒旧事话团圞  

鉏草次张元岵孝廉韵  

造化无私泽诛鉏有独劳落花分径阔迸笋出篱髙滋蔓非吾意为营任尔曹何如张仲蔚门外满蓬蒿  

永安湖送戴集之归婺州  

一片沧浪水南湖与北湖柴扉明落日渔艇暗春蒲聚散当佳节悲欢属老夫戴颙栖隠处风物满长涂  

慰孝先  

东湖一片水喜汝暂停舟既有故人在能无十日留残花仍滴露新涨正浮鸥生计安垂白从人笑直钩  

偶成  

早色辞乡国归来鬓已华朔鸿乗雪起海燕受风斜兴起因鲈脍饥还倚蕨芽故交零落尽不敢叹无家  

送邵汉旬归兰溪  

屈指兰溪路乗风四日程江声欹枕急山色满船轻汝自谋行止人谁觧送迎金华仙洞里瑶草石台生  

上海  

万里朝宗水喧豗沪垒东稽天新涨碧浴日晓云红地控三吴尽潮分两浙通春申遗庙在社鼓赛村翁  

梵琦  

赠江南故人  

煮茗羹羊酪看山驻马檛地椒真小草芭揽有竒花塞月宵沈海邉风昼起沙登髙望吴越极目是云霞  

开平书事  

旧俗便弓马新霜称绮罗平原芳草歇古戍暮云多翠袖调鹦鹉金鞭制骆驼上楼看月得无酒奈君何  

黒谷  

北去终无极南还未有期犹嫌江路逺不与土风宜晚翠看卢橘春香忆楚葵兹山吾可老饮水噉棠梨  

万里  

万里故乡客扁舟何日还黄云蓟北路白雪辽西山马倦客投店鸡鸣人出闗吾思石桥隠绝顶尚容攀  

西津  

月满潮来盛天空野望低树侵吴甸北帆入楚江西俊鹘秋方下慈乌晓更啼即看霜露及风景色凄凄  

赠江南故人  

今骑沙苑马昔踏洞庭鱼结缆荷邉宿移家竹里居好风横笛晚新月上帘初每忆江南乐功名有不如  

宗泐  

重荅夏本心  

有约何曾至无期却自来暖怜沙上日清爱竹边梅山鸟当琴几溪云对茗杯桓公遗庙在乘兴一追陪  

赠立恒中  

海外趂商船江东住几年华音虽已习乡信若为传一鉢随缘饭诸峰到处禅凉秋明月夜梦度石桥烟  

登多景楼  

水际一峰出飞楼倚泬寥烟云连北土风物见南朝山势临淮尽江声入海消偶来登眺客凭槛兴偏饶  

送徐伯廉归南陵  

把酒城南道离懐去住同鸟啼红树里人在翠微中山雨添秋色溪云渡晚风倚楼相忆处明月各西东  

与徐伯廉再往南陵  

又向南陵去复携良友同人烟千嶂里客路百花中雉雊初晴日莺啼满树风渐知精舍近清磬出林东  

入孤涧有作  

谷里何人住山腰有径通老猿时挂树好鸟自吟风古涧寒泉碧连山夕烧红隠居慙未遂明日片帆东  

登相国寺楼  

冬日大梁城郊原四望平云开太行碧霜落蔡河清欲问征西路兼懐吊古情夷门名尚在无处覔侯嬴  

南涧  

携友过南涧槎桥类断虹鸟啼青嶂外麋卧缘阴中缯笠迎秋雨樵歌落晚风谢公双屐健独往杏林东  

深居  

山崦入重重诛茒第几峰四檐青树合一径白云封夜冷齐腰雪春阴被额松自来深处住樵客不相逢  

朝来  

朝来暑气清疎雨过檐楹径竹欹斜处山禽一两声闲情聊自适幽事与谁评几上玲珑石青蒲细细生  

送澜法师归云门  

故山从此去何日更相逢独倚千峰阁闲聴六寺钟石牀流水绕萝径落花封会有东归兴来寻云外踪  

来复  

雨后虚堂夜坐次方东轩参政韵  

紫芝岩下寺淡泊偶同居身老计从拙心亲迹任疎埽花风定后题竹雨凉余时得论清赏篝灯夜榻虚  

守仁  

金山寺  

神禹开天堑中流碣石存蓬莱分左股滟滪失孤根驿骑催官渡风帆拂海门瓮城灯火近钟鼓报黄昬  

良琦  

题倪云林为韩复阳写空山芝秀图  

每忆云林子隠居清且闲蹇裳采芝秀倚杖看秋山微雪松隂暝青苔石上斑韩康偏有意时复到柴闗  

诚道原溪山晚霁图  

微雨过溪上青山草阁前牛羊知返径童穉喜归船烟树村邨鸟春泉处处田披图忆芝阜头白尚安眠  

鱼虎子图  

翠羽画殊绝窥鱼秋水深忽来知险意静立见机心沙白霜初落溪寒日易阴何当随啄木除螙向髙林娄江西门夜泊明日将归省有懐吴水西  

良夜维舟次题诗最忆君微钟花外度清笛月中闻灯报庭帏喜杯从故旧分西城驻马日还与入山云  

春日有懐郯九成  

春雨昼连夕闲愁鬓欲苍莺声在官柳草色映书牀每念庭闱逺仍怜简帙荒却思摩诘室清坐只焚香  

月浦道中  

江似三巴曲星随独树斜客行犹转柁秋尽尚迷家白涨寒沙雾红生曙海霞故人惊会面老大惜年华  

廷俊  

未归  

瓯越山无尽江湖客未归北风吹雪冷南雁贴云飞断路迷行迹惊湍溅衲衣本来无住着何事却依依  

送僧归洞庭  

每忆华山寺髙居俯洞庭烟中飞鸟白波面乱峰青贾舶朝依岸禅房夜不扃最怜霜后橘金子烂荧荧  

徳祥  

送僧东游  

坐罢南山下东游思浩然与云秋别市同月夜行船一路钟声里千峰落木前西来有祖意不及普通年  

晏起  

宿雨何由歇春眠不肯醒燕来犹旧户花落自空庭引水平鱼沼烧香绕砚屏斋中无别事闲写几行经  

许起宗见过  

携酒出东郭寻源到此溪偶因盟白鹭兼得友黄鹂雨气来山北茶香过竹西芙蓉花发处明日且扶藜  

秋塘  

独步秋塘上其如客思何蝉声送风叶鸟影度凉波草店三家酒菱船一道歌不堪回首处杨栁夕阳多  

小筑  

日涉东园上余将卜此居草生桥断处花落燕来初避俗何求僻容身不愿余堂成三畞地秪有一车书  

聴雨有懐  

洒树声兼雪稍檐力借风每来寒夜后多在客愁中草意闲门共灯情白髪同之人天一角的的似髙鸿  

新秋有懐  

得秋方一日秋意已纷纷凉觉水边早声先树里闻髙僧在西岭短防不离云我欲寻行迹恐惊鸾鹤羣  

送北禅讲师  

秦淮一相见云鹤两闲身共爱青萝寺俱为白髪人楚江花后别吴苑雨中春今日因师去莼乡梦又新  

送僧之松溪寺  

师去松溪寺应添景更清洗溪留竹影埽院着松声鸟就堦前宿云从席上生老予无所住于此亦多情  

送邻寺僧  

同住南山里经年不一逢深萝挂灵锡落叶閟行踪梦绕千峰涧吟残雨寺钟今从湖上别云水意重重  

题海云寺  

香刹住中流初疑地若浮路从沙际入帆到树边收清磬敲渔夜新书报橘秋洞庭西在望欲去更迟留  

贻息耘隠士  

三五树萧萧幽居称寂寥去年存菊本来客问松苗挂梦寒山寺留踪野雪桥一枝栖息穏分得与鹪鹩竹所为余杭敎谕王志学题兼贻主簿  

王维竹里馆今复见诸孙翰简传来久名园几处存鸟歌烟际石花覆月中门髙士轩多暇时能共一尊  

送延庆讲师  

萧然山下寺讲席称清才路对湖中入门依树里开老夫莼兴动霜降橘书来珍重矶头石留予一片苔  

崔彦晖小隠  

茅堂不近城风景见髙情溪上山多异门前水独清晚云双鹭入春树一鸡鸣恐有厐夫子同于此地耕  

妙声  

和薛生早秋见寄  

雨洗秋容澹江含雾气深候虫依井径归燕拂檐阴庾信江南赋灵均泽畔吟正愁闻古调讽诵重兼金  

至仁  

送厚元载游会稽  

江上杨花落孤帆度逺汀潮连沧海白山拥防稽青内史笼鵞帖仙人放鹤亭登临有新制母惜寄林扃  

如兰  

赠善世求禅人归省  

家在浙阳河扁舟载月多天空山接野木落水生波云物催归兴乾坤发浩歌少年才力俊亦足慰蹉跎  

送进古道住庐山万杉  

双劒倚青冥云开九叠屏清猿啼野树驯虎衞岩扃瀑吼飞晴雪江空落夜星雨花纷委处挥麈昼谈经  

秋江送别  

江柳不堪折江花照眼明天将孤雁逺风送一帆轻红树宜秋色黄芦杂雨声吴云半千里如在月中行  

张句曲小景  

句曲有仙居桃源景不如树根曾系艇石室旧藏书溪晚秋波浄岚晴宿雨余何当问真隠松下坐茅庐  

无愠  

谢静中过访  

埽迹千岩里柴门久不开正逢新雨足忽见故人来烧笋供茶碗薇荐粥杯欲留君共住分石坐堆堆  

题珪上人山舍  

红叶填松径清溪绕竹林西风双鬓老落日半窗阴壊衲偏宜厚幽居不厌深笠仙遗偈在展卷且髙吟  

道衍  

晚过狮子林  

无地堪逃俗乗昬复到林半山云遏磬深竹雨留禽观水通禅意闻香去染心叩门惊有客想亦为幽寻  

题张山人适乐圃林馆二首  

开牖依林樾迢迢去市遥翠低承雨竹绿碎受风蕉夕岭还侵户春流欲防桥主人缘爱客时为出山瓢一轩开小圃近水更悠然杏栋萦花雾芸窗宿篆烟竹藏鸠子哺苔衬鹤雏眠此地多风景幽深似辋川  

秋日重游穹窿山海云精舍二首  

迢遰青村外﨑岖紫逻间过林方见日到渡不逢山一室依岩险双扉傍竹间曾看云际鹤向暮独飞还地逺尘难到人家半隔溪放禅还磬起暁却凭鸡云度随山窈泉行趂涧低披丛寻藓壁更为刻新题  

溥洽  

题山深草堂次王适斋韵  

闻説平夷堡髙居絶徼山牵萝秋补屋伐竹暁开闗款塞烽烟静归田士卒闲都门回首处频喜寄书还  

大冋  

江村夕照图  

江村水国幽云树半含秋落日晒渔网凉风吹客舟香秔黄早刈硕果熟先收官税供输外民歌乐未休  

明秀  

山中懐萝石翁  

老懐常耿耿嵗暮一行书寒日孤城短山堂独夜虚病多忧到骨吟苦涙盈裾秪恐梅花笑相逢齿髪疎  

许泉亭秋日  

手把传灯录西岩卧病翁柴闗上野色石壁下秋风嵗月飞鸿外江山落叶中菊花知九日青蕊更丛丛  

泛舟至桐口  

路转青邨合山连赤岸斜夕阳飞燕子茆屋落桐花晚墅闻孤笛轻舟阁浅沙前峰望不逺林瞑欲栖鸦  

宿归云堂  

寺前昨日雨水满放生池独往忽乗兴幽寻岂有期夜深月未出秋近竹先知重把茶杯坐云山话所思  

雨夜  

灯影西堂里三年病惠休空山闻夜雨独客抱春愁花鸟寒应苦星河暗自流谁家有明月长笛倚髙楼  

田叟赠朱可麓  

早起饭牛犊落花春水浑雨中青箬笠溪上白云村食力古莘野全生今鹿门不知城府外何处有桃源  

送陈墨山还吴淞兼柬胡秋田  

五茸城外月不见十年余顾我曾游地因君得寄书津亭然夜火江市鲙鲈鱼若见秋田叟还劳问起居  

日暮  

西阁日将夕川原生暮烟逺林归倦鸟枯叶抱寒蝉野岸渔罾外秋风戍垒前故人应念我定有尺书传  

普泰  

寄杨君谦二首  

都下闻归雁江东忆故人髙山千里梦芳草十年春吟苦先催老心安却耐贫吴门他日过书院许谁邻吏隐千年逺南峰事竟同鉴容依石水熏佩度花风林霭牀头湿崖泉厨下通纷纷尘世念不入此山中  

秋晴  

几日豆花雨兹晨方见晴寒蝉依树响秋藓上堦生山脱云尤翠池寒日更明西风催万户都作捣衣声  

永瑛  

秋浦  

白露下蒹葭秋汀尚有花数峰回晚色一雁落寒沙菰熟供炊具鲈肥上钓槎月明吹笛去隔水是渔家  

文湛  

寓南髙峰懐友  

庵住南峰下四檐松竹青月常陪入定猿或聴谈经池近凉生榻山髙影落庭故人在何处诗酒醉兰亭  

方泽  

送范菁山丈之云南大理  

北望云霄迥南征道路长山逢驱象客地入卜鸡乡碧海常飞雾青林不陨霜圣君劳御逺非是汉文皇  

送王翰林柘湖转比部还京  

沧海有才名青春赋两京乍辞金马署复作爽鸠行苑柳深袍色宫莺杂佩声君王前席问应是为苍生  

寄平野上人  

惠朗南归后空山两月过青春看己暮白髪近如何雨外莺声逺风前栁絮多遥知清梦里还绕旧烟萝  

仇生  

仇生有父风能画擅江东缥缈千峰势防岏尺素中坐增吴苑秀不谢辋川工傥写天台胜添余补衲翁  

送吴山人  

落叶满江边秋风急暮蝉我思天姥寺君上洞庭船束帛丘园少征兵泽国连不知方处士链药防时仙  

独坐  

平时懐独往垂老患余身林蔚常疑晚山暄每过春月来初有客云去乍无邻独喜堦前鸟忘机旦暮驯  

祖泉  

雨宿西阁  

浩荡迷方客人淹江寺隈旅愁添夜雨嵗事到寒梅沧海无家问中峰有梦回烛花尔何事更傍客杯开  

圆理  

慈云岭  

仄径攀萝转空山伐木闻两崖危石抱众壑细流分晓竹含苍霭春田防白云回看万松里唯有鹿麋羣  

招友人看芙蓉  

一水澄于练孤芳锦作丛故将迟暮景开向寂寥中夕露垂秋白江霞媚晚红薄言方采掇持赠故交同  

明周  

都门除夕  

早眠轻节序垂老倦精神半夜两年梦孤灯千里身鉢分新嵗饭衣拂旧时尘后饮屠苏者其如感叹频  

洪恩  

过安茂卿秦淮寓馆  

安期东海至新借白门居绿醑称从事红妆用校书舟移淮水月馔出晋陵鱼闻道西林胜能无一榻虚  

夜泊慈姥矶登绝顶坐月  

踪迹元蓬蔂天涯自往回秋风随去棹夜色共登台石面潮初落江头月正来最髙思欲卧清磬一声催  

江上道中即事有懐同社诸友  

遵路三支别横江一苇从断隄方舍筏山寺忽鸣钟飞雾翳寒日残烟隔暮舂间闗犹未逺离绪已重重  

游般若寺  

蟠纡垂鸟道苍翠削芙蓉坐可依危石行将驻短笻寒深千片竹霜老一枝松甃草枯残水空潭已化龙松寥阁与湛公夜坐看月晨起值花朝连春分纪事同赠  

自赴已公招清言破寂寥茶全烹谷雨春半及花朝薄雾笼寒月微风上夜潮不知峰顶雪还待几时消  

答王百谷虎丘送别  

林栖同倦鸟山寺晚钟残霜涸秋潭冷风疎夜磬寒榻方悬半偈锡更指长干欲就浮丘聴难禁别鹤弹  

蒋墅晓行  

晓发渡金坛星疎月未残三峰如句曲百折似严滩村杵和霜下渔灯隔雾看吴歈多苦调并入橹声寒  

送信公还豫章分得十五咸  

朔风迎遡水吹雪上寒岩怅别应千结封题秖半函香炉烟渐敛湖口月初衔遥想章江外钟声落夜帆  

经衲头庵忆法秀禅师  

绽衲居无定双林一岭分磬声和断续香蔼逗氤氲石径连疎竹溪流隔片云丹书征出处已是不逢君  

山房送郭次甫之焦山  

雪后回仙棹空堂别思盈一尊留夜色片语进寒更茗熟松风细梅香露气清明朝江上月去住总含情  

过耶溪法友新居  

径随阡陌转篱抱小桥湾有竹全临水无氛可类山鸟常窥户静云似学僧闲何事探灵秘区中是大还  

古松法友诵经水西园赋赠  

随意寄招提名园自水西托松临古磵将鸟学卑栖辨字追龙篆探微得马蹄徧游华藏界还与一尘齐  

徳清  

抵雷阳戍二首  

旧説雷阳道今过电白西万山岚气合一锡瘴烟迷末路随蓬累残生信马蹄那堪深树里处处鹧鸪啼万壑奔流下千山积翠连帆飞五岭驿猨挂九秋天客路浮云外乡心落日前吾生犹未定江汉是余年宿清溪驿梦得草虫鸣防岸沙鸟宿寒汀之句因续成诗  

遡流遵逺渚旅泊傍孤亭月隐山容淡鱼潜水气腥草虫鸣断岸沙鸟宿寒汀最惜飘零者浮生梦未醒  

舟行  

湘水通巴汉孤帆入楚天片云低逺树晴日照斜川处世常如寄浮生莫问年纵遵归去路亦似渡头船  

通岸  

曹溪杂诗  

为爱溪山好无人只自看万峰青不断三月雪犹寒乳鹿藏深树飞凫过逺滩兴来谁与晤长啸碧云端  

传慧  

九月望夜  

节去愁衣薄虫声渐近牀偶然林下坐早见草头霜寒月明如此浮云掩不妨通宵照萝壁忘却夜初长同静泉仲龄二公过南庄邻翁偶谈时事有感  

郭外行应好香清荷芰风到来茅屋下谈笑竹林中径草先秋绿江云过日红眼前不平论难禁白头翁  

宿四明山心  

寂歴游仙处尘寰隔断霞九溪流雪水八月绽桃花茅栗圎于弹霜棃大似云南与云北依旧作邻家  

夜渡金山  

空江信淼茫月出水生光入浦朝如雨沾衣露欲霜天青沙气白夜静海云黄渐觉钟声动应知到上方  

智观  

山居漫言  

板屋黄茅烂栖禅已十春更无孤鹤伴且免众狙嗔天地宁私我谿山不假人四分僧律在吾自率吾真  

大壑  

上方寺迟同游不至  

湖光斜绕寺松影曲藏闗帆过烟中树僧归雨外山井梧秋更老桥藓晚逾斑目极天涯近扁舟不易还  

荪谷  

曲磴余苍藓危梁度碧云山深溪屡合树宻径斜分佛火寒犹见僧钟昼不闻空留争席处野老自为羣  

法杲  

梁溪道中逢姚孟  

十载俱漂泊惊逢落照前浮云本无意芳草似相怜春水连平野人家入逺天还乗明月色随意放吴船  

山居杂咏四首  

选地居方葺盘云径乍开若将忘我去岂为避人来独野饶苍竹空山遍绿苔自今踪迹穏不遣白云猜萝房青涧上卒嵗可盘桓地僻如无夏峰多不散寒鸟来迎户入花发隔溪看灵鹫防岏甚居然我自安暮投岩下寺路失问潺湲月出翻嫌树云归不辨山石桥临水断茅屋映谿闗别有髙栖者钟声杳霭间独犬吠云影村家无四邻草生当断路花发待闲人芳树桥边尽春山雨后新野翁居自僻不是为逃秦  

江上  

寂厯云天色流观据晚间野黄潮起树江黒雨藏山楚甸蒹葭外夷风瘴疠间儿童相叫笑直是语绵蛮  

闲居即事  

割得鹦林地蒿芦葺乍完泼云峰匝户裹日树平垣草阁因风敞溪花隔雾看不安麋鹿性何以恋防岏  

墓看梅花  

特访梅花信漫行春谷中路随云共白村与树俱空色浅如萦雾香寒不递风虬枝吾欲折长揖问山翁  

渡阳城湖  

不知何所事身堕渺茫间岸白流鱼沫天青出蚬山树微看渐灭云薄去如闲无限随波意轻舟试往还  

曵杖  

曵杖出溪口日斜溪水喧云间逐去鸟山尽见孤村野外垂天影松间堕月痕回头疎磬发有寺石为门  

寄李五已山  

乾坤添白髪江海限红尘独树逢残月清宵忆故人蝶占春后梦鹤想病中身安得西归翼裁书慰尔频  

## 御选明诗卷六十七  

五言律诗十八  

通润  

将归简三如学公  

晓起春寒甚思君岩上庐当门雪几许倚杖兴何如不日理归櫂无人传别书临行重相忆先此寄双鱼  

贺九岭晚归  

半月足未出空林叶渐稀偶随秋草去便趂晚云归路逼沙穿履松明影照衣行行转山峡已见竹间扉  

春日焦山阅楞严  

一枝悬笠处三月聚粮时日出人初醒春深燕不知细风梳石发新水扈江蓠未入空王室冥然尚有疑  

斯学  

雪夜山行  

孤舟疑入剡夜绕乱山行雪与月俱白江因人更清岚  

深寒气重岸断冻痕平况复人烟少空闻落雁声  

寄吴少君山人  

知君好芳草荷芰半衣裳一别春山绿几经秋叶黄海门生片月江寺送残阳曾有天台梦相携度石梁  

智舷  

秋日元微邀集水亭同凡上人分得怜字  

叶落欲埋径萍开为进船想悬孤锡处犹是小亭边池水幽相映芙蓉絶可怜晤言须竟日重至恐经年  

过天放庵  

结茅野田外犹自苦逢迎遂拟径常塞不容人暂行日髙僮仆睡花落鸧鹒鸣竹户忆曾啓饭僧炊午羹  

以贞  

七夕  

空庭疏雨歇秋思夜来多一叶初离树双星已渡河月明花裛露风动水曾波乞巧人间事吾生奈拙何  

法衡  

闻雁  

嘹唳天边雁哀声静夜闻雨中孤梦防空外数行分北向归沙漠南来渡楚云人间有矰缴高举莫离羣  

钦义  

长干晓发  

幽事忻自抱幽寻毎独行曙钟凌晓气人迹动鸡声树老三秋色江深六代情村烟饶野饭洗鉢浣溪清  

姑孰道中  

残月含霜落城皋晓气苍桥横半空出蹊折防岩妨幽潄云根冷平原草甲香峩眉亭下路江水树微茫  

雨夜泊泾县  

水宿同鸥鹭平沙晚带船山城寒潄浦溪雨暗蒸烟渔火深秋树河流浅暮天西风乡思切千里独依然  

雨中宿山寺  

振衣辞夙好一锡向江乡水逗溪烟急风鸣木叶凉密云垂野白微雨淡空苍昬黑山城路钟声识上方  

贤首山  

秀色郁磷磷诸峰合遝陈云流飞壁冷花补防桥春竹意留行客山灵惬隠人如云容驻锡终托百年身  

西湖  

三竺忻私托西湖自往还肆情方水澹寻石爱云闲春气调疏栁晴光抹逺山老来形渐懒未肯废跻攀  

喜吴允兆见过山寺  

世事无媒入青山有分居观心闲过日消夏坐依书塔影含风动江光弄幌虚小亭留客处秋色感懐余  

叔坚宅同王损仲待月  

仲冬何日短一饭忽黄昏待月羇人醉栖鸦竞树喧涸阴交竹影灯火射苔痕不觉留深夜清光到石根  

瓦官寺  

烟霞城阙起胜迹在林椒春草绕三径松风话六朝冶城深竹树白鹭带江潮忆昔谈经处钟声锁寂寥  

寛恱  

送欧桢伯工部  

玩世久微禄懐归萝薜心一樽霜露冷三径草堂深月是初夜秋当欲暮阴蛩声寒咽雨流入短长吟  

投宿净居庵  

幽意率吾真秋光处处新乱山行不尽流水坐相亲梦属初中夜灯然最后身石牀重觉起松月冷依人  

如愚  

冬日浔阳道中  

残冬人在路朔气重愁顔落日下寒郭乱云生晚山短松悬猎网高岸防渔闗试问同行客匡庐何处还  

春日龙潭庵对雨  

苔藓空门外烟萝夹径阴春流一涧急寒雨数峰深鸟倦还山翼云迟过客心望中灯火起人语出遥岑  

舟行杂诗  

望去金山小行来疋练新应声潭上树照影水中人双逝鳬归岸孤鸣鹤下滨穷年依旅食何日是通津  

道敷  

江上忆山居  

忍置一茅舍空闲丛竹傍限归憎月闰乞梦愿更长草合深埋径苔知自过墙还怜挂瓢树到日叶俱黄  

移住中州二首  

郭外故人屋茅檐即水涯逺滩通鹭渚近径借农家移树惜隂薄开篱当月斜便知循乞处村路不妨賖漫须论住后只拟到来初树冻花从裹烟寒栁任疏饭因饥鸟施偈为老农书尽慕居穷谷深村可不如  

题元朗水亭  

微径树边入亭偏池水涯即能钟野趣兼亦占鸥沙晚色湖生月秋香荇作花竹扉分夜火只为钓鱼槎  

落红  

开亦未几日忽惊红乱飞生憎风底急犹赖燕衔归随水意何限遇墙力渐微虽含零落感曾忆在芳非  

月下闻蝉  

林叶净堪数山蝉吟未休今宵且趂月明日恐惊秋咽露忽沈树因风旋入楼念能枯得尽总是不关愁  

天遂  

雨中懐黄叶老人  

不防黄梅雨知师反得闲孤眠听鸣溜孰谓非深山苔色渐逾槛溪光欲浸闗爨烟厌空寂一去便防还  

西山道中  

悬壁杖难容盘旋青万重到来深竹院行尽数声钟瀑挂雪边雪云圗峰外峰此中皆静者日暮不相逢  

海旭  

游赵氏洲居  

小港悭通棹行知经几滩败荷还立雪寒水不生澜埽石容苔瘦栽松待鹤安梅花如有月借我一宵看  

宿甘露庵  

舟出太湖险语溪投暮钟听风多在竹看月不离松柝防城三里鸡鸣村一重长安明日路霜草滑归笻  

圆映  

山中懐萍庵师  

髙竹过于木溪分两岸阴看流成独影得句只孤吟诗草荒谁理心蓬乱日深懐人秋水寺寂莫此山林  

舟行懐竹浪师弟  

逺水明如练前舟如凿空白云鸿爪外红树雨丝中禅咏知兼胜行蔵孰与同去年留此月常共泛溪东  

春日过金冲垣涤烦坞  

踏莎春路迟栁倒却如眉因入竹间室闲吟壁上诗防花常换土割水蹔通池延赏欲终日涤烦茗苦时  

照源  

题指月庵  

短扉将绿掩小径倚村斜老树借藤叶新桐布屋花渔歌传外港鸥梦立前沙静者离言象门题指月家  

慧秀  

仙岩山居三首  

茅屋青岩半云来路已迷树深松防竞花暗竹鸡啼絶壁吹寒瀑空潭饮素霓日斜山影里樵语下前谿日出苍烟尽千山入望新风流临水树云逆过桥人花竹殊无恙茅茨未有邻頽然自终古不是学逃秦谁家深竹里当槛即鸣湍人语入云尽峰阴到水寒草香娱鹿性藤老学龙蟠步屧浑防逺兹山不厌看  

佛引  

晚晴寄空波空明休逺  

前村收薄霭舍外雨新晴竹鼠争枝坠檐乌得食鸣峰开余日气水咽过滩声芋熟沙田早连朝忆友生  

圆复  

山中  

槲叶缝衣翠松花作饭香全生无长物卒嵗有余粮观瀑衣防湿縁流路转长偶然逢怪石趺坐一林霜  

赠别华顶老僧  

老宿清无侣名山住有年须留三寸雪衲挂半窗烟破屋眠秋雨孤铛煮夜泉相逢笑相别红叶满霜天  

赠无生祝髪  

薙染酬初愿皈依向大乗夙传人似玉新纳戒如冰香鉢分甘露田衣挂紫藤从今翠微里添个白云僧  

广印  

登毛公坛  

黄屋辞仙阙门向北开驱鸡何处去跨鹤几时来残雪窥丹井清霜肃古台寒烟纡缥缈一望一徘徊  

暮登鲍侍御园亭  

转过斜桥峡林疏见草堂松涛翻水浪花雨杂天香归鸟云千树幽人月半牀慿阑忆明逺露下生微凉  

广润  

晚泊南岸有懐吴允兆茅孝若客燕中  

孤棹倚江濆鱼梁浦树分北书曾未达南雁最初闻碧海寒生月空山夜出云不堪三径逺何以慰离羣  

黎岭晓行怀范东生  

咽石寒流细沾裳白露多疏林生晓籁片月偃秋河肃肃征人语劳劳牧子歌因思岩穴者高日卧松萝  

秋雁  

随阳来朔漠刷羽泛潇湘只恐音书断宁辞道路长塞云迷逺阵江月引疏行到处多矰缴休言足稻梁  

赋得春园美人  

晓日新妆竟盈盈度曲梁露裙沾粉蝶风佩杂莺簧暗泪将花落春心见栁伤影池双黛浅似忆画眉郎  

芜湖道中  

江明分采石栁暗夹横塘骤雨菱茨乱轻风禾黍香秋声催雁鹜暝色下牛羊逺道人烟少偏令游子伤  

春闺次汪仲嘉韵  

晓镜掩芳奁晴丝罥昼檐铅华久不御眉黛若为纎南陌莺啼树东风花入帘绪长书素短续以旧时缣  

行忞  

吴江道中与陆叔度并载晚至鸎脰湖别  

斜日松陵道扁舟共汝还不期初握手旋复动离顔水积犹余岸云多莫辨山宵来分寝处宛在溆沙间  

如观  

春日胡孝辕过崇福庵  

肩舆人病足村路邈何长独步入深院老梅生暗香霞飞山欲暝风急蝶犹狂相送虎谿外悠然防夕阳  

道衡  

凿径  

茆庵将已就取径透柴门渐剔污泥净平添怪石蹲雪埋留虎迹雨过长苔痕让竹微成曲还惊古道存  

宗乗  

新冬  

荒斋草尽腓薄冷暗微微上卷新秋句加身旧葛衣窗疎留堕叶檐浅恋残晖来往殊相絶都防举似机  

闲居  

落叶积深巷闭门无客敲闲云过石面争雀堕篱防障眼书难废看心日易抛青青数竿竹应不厌穷交  

月下树影同石城赋  

了不异真树枝枝生自空下檐云转影揺壁野过风淡极如烟外欹多似水中闲人古来少心喻幸君同  

海岱  

丁卯嵗归仰天坞故山二首  

松小已逾岭不归应偶然久窥飞鸟意难定白云天夜磬答孤语秋花照短眠清光纷委壑寒重草堂前萍逢江汉上曾似此林居引水涵云窦编花防草庐雨香孤径竹风冷半畦蔬曾侍山中石还开案上书  

实印  

月夜送弱翁  

山客复何去柴门故夜开月寒醒鸟梦松影误溪苔水上孤舟解林端一磬来知君非逺别相送亦徘徊  

同诜兮过竹防斋中  

钟声如一寺林影望还分径转塔才见轩开溪共闻相过成晚步分坐见秋云诗卷娱禅暇晴窗花气熏  

妙严  

雨歇  

林畔低烟豁斜光草露轻虚窗停薄暑独坐拥余清云去渐无影泉来自有声起看江上夜新月白微生  

新寒  

露气逼衾枕早窗寒已生客心惊嵗晚物色过秋清羣木连朝脱空山竟日晴宵砧方未歇处处寄衣情  

际瞻  

水寺  

孤寺水中起净心宛在虚钟边云易湿松外地无余幢影鱼窥熟梵音风定初入秋看月上清切复何如  

源际  

偶题竹上  

冷翠何冥宻幽寻独坐时扉开流水过风静到云迟嬾性知终弃虚心幸自持偶然吟未稳清响动髙枝  

如晓  

山居  

挂鉢初为客岩前别是春梅残窗影乱草发砌痕新日出偶无事云来如有人长歌深竹里不记住山贫  

本成  

早行  

木叶堕寒溪轩窗月已西客心惊吠犬茅店乍鸣鸡渐觉人烟动相看马力齐霜华前路滑不住乱鸦啼  

实防  

送燕  

晚稻花香处西风送尔归路长谁是主社逺渐无依故垒残烟断虚檐落叶稀春来芳草遍莫防旧柴扉  

懐葛震父  

虎峰言别后懒与慢相兼已过探梅约翻因病酒淹孤烟生石突饥雀下茅檐昨夜林中雪看山一卷帘  

海明  

别石车禅师  

欲别难为别西林落月衔且飞千里雪聊挂一风帆草引石梁屐花飞金粟岩浮云本无着何处尺书缄  

通发  

再过永庆寺  

山涌孤城外舟行一水前落花柔橹拨斜日断桥连丈室依林住双扉倚竹偏再来情不厌知是主人贤  

读彻  

将游黄山留别友人  

孤舟明日发再宿皎公房莫惜通宵坐悬知此别长草花黏露重山色入春黄遥指丹台月心期一片霜  

再至崇川  

地尽应临海天寒欲授衣月随秋水上人共夜潮归一犬无聊吠羣鸥自息机桥头灯火里犹记旧僧扉  

自吴门之云间  

春雨夜淹淹春波几尺添背花摇短防碍栁揭髙帘三两家邨落一行书酒帘华亭看不逺的的九螺尖  

葑门化城庵留别舍中诸友  

相送了无意临岐忽黯然回看吴苑树独上秣陵船春老还山路江昬欲暮天白鸥休避我拍拍碧波圆  

送朗癯入匡山  

独向匡庐去安禅第几重九江黄叶寺五老白云峰落日啼苍兕飞泉挂玉龙慿将寒嵗意先报虎溪松  

藕花社僧  

山居  

沧海归来日贪看麋鹿羣窗虚含逺嶂屋破补重云夕鸟吟边过春蔬雨后分不须怜阒寂清梵隔山闻  

安福郡主  

栁眼  

一段风流态青青独可亲防隄防去客隔水望归人滴露如垂泣含烟似頞颦半开还半合窥尽满江春  

陈懿徳  

春草  

无人种春草随意发芳丛绿遍郊原外青回逺近中羃烟粘落絮和雨衬残红不解王孙去凄凄对晚风  

朱妙端  

客中偶成  

异乡久为客风雨阻归程两岸数峰碧孤舟一羽轻篷窗残烛在烟树早鸦鸣坐待东方曙依稀见海城  

马间卿  

苦雨  

终日雨翻盆愁人欲断魂岭云生屋角野水没篱根杨栁深藏径棃花静掩门声声偏入耳寂寞自朝昬  

毛钰龙  

镜  

様出秦宫制团团寳月廻虚空开物像心迹逺尘埃影覆香罗帕光生碧玉台绣囊鸳鸟并珍重嫁时裁  

杨文俪  

秋日懐亲  

玉露沾花湿金风入幕凉天连秋水碧山带晚烟苍抚景嗟时序懐亲忆故乡倚阑凝伫久心逐雁南翔  

姜氏  

寄文学山居  

何必入山深居然似汉隂雨残云在竹野旷日平林负郭多幽事为农长道心芸窗开卷罢多是听鸣琴  

桑贞白  

秋日村居  

素节金风度商声应律初碧霞浮逺汉黄叶覆闲居篱下霜催菊天边雁作书小窗蛩语切明月照窗疏  

董少玉  

雨望  

睡起凭阑望残云晚较多雨删花织锦风熨草铺罗嫩篠平穿阁垂杨半近河荡舟侬岂敢莫唱采莲歌  

题西施浣纱圗  

白石澄流水春来坐浣纱青阳愁隠鳯发乱飞鸦倚玉浑无色传神赖有花蛾眉如淡埽不在野人家  

塞上晚春忆家  

新草满长隄思乡望月迟露桃深中酒烟栁淡涂眉秋塞关难掩春江棹可移此身同越鸟夜夜想南枝  

送别  

飞尽杨花别相看不自由征人望絶塞少妇倚空楼易换春前色难听角里愁无情江上水日日送行舟  

周洁  

晚晴  

久雨愁无极斜阳喜乍开树披残霭出山挟防云来的歴穿花径逶迤过渚台更须林月上清赏一追陪  

立秋  

白帝严金驾乘风下紫微徳惟宣湛露令即屏炎晖乍警青梧落将催赤雁飞何须赋团扇恩顾似君稀  

全少光  

暮春即事  

经时浑暖候映日有青枝花落蜂犹恋春归草不知竹苞仍个个栁线亦丝丝独忆深闺里柔风入暮时  

袁九淑  

春日斋居杂书二首  

妆成出幽阁芳径寂无哗林润涵朝雨窗明带曙霞鹤栖醒酒石鸟啄睡香花长笑耶谿女春风自浣纱雨过小池绿苔生白板扉言深玉麈幽思托金徽逺笛兼莺语飞花趂燕归相看贫亦好安用泣牛衣  

袁彤芳  

九日  

玉露泣秋草金风雕晚渠白衣三径少黄菊一篱疎病减登髙兴愁无寄逺书遥知二三子相向正愁余  

徐小淑  

寄懐赵四夫人  

湿雨陇烟暗凄其故国心鸟归千嶂寂花散一帘阴门静时闻柝亭闲不厌砧美人秋色里望防五湖深  

赠满妹  

少小贮兰房蛾蛾拂晓妆髻鬟轻的素眉黛巧安黄宝鸭晨香满雕檐夕月光梁园正花发谁共理明珰  

咏美人雨中观荷  

风破荷隂乱清流照浅妆暗香笼彩袖疏雨拂红裳叶共罗裙碧花分腻颊芳盈盈重回首莫悮逗秋光  

王氏  

仲春见雪  

二月春将半同云黯九霄玉河迷防岸宫栁折新条万里蘼芜没三山鸿雁遥陇梅何处是素影谩空飘  

闻雁  

嘹唳南征雁清宵枕上闻随阳离絶塞连夜度层云月上惊看影风髙虑失羣尺书相珍重辛苦敢烦君  

陆卿子  

山居即事  

披榛越宿莽背郭隠花蹊月静妖狐泣松深怪鸟啼秋山云照户春涧水穿堤飞作千寻瀑家家引灌畦  

项兰贞  

雒城闻雁  

明月照苍苔横空一雁来影翻飞叶堕声带晚风回塞北征人思闺中少妇哀江南别业在丛桂几枝开  

秋夜忆家  

一夕秋风至天空雁忽来露溥堦下草月落掌中杯故国书难到他乡客未回坐怜砧杵急寒柝又相催  

吴令仪  

遣懐  

几树孤村外空船倚暮云风来衰草色日荡去潮纹羣雁江边语凄猿雨后闻无端钩月小人影各单分  

方孟式  

寄任夫人  

可怪暌违日相思几换年故园芳草合南国美人偏生死交难见悲欢意莫宣祗应三五夜明月共君圆  

秋兴  

西风伤往事笑此客中身叶落苍烟防花开黄菊新天涯蓬鬓短边徼羽书频蟋蟀知秋意阶前鸣向人  

美人梳头  

深院小桃丛纱窗春色笼鳯钗横上下鸾镜舞雌雄秋水凝波渌湘云剪袖红锦屏娇欲倚不语向东风  

寄婶母  

园林星聚日欢意露华初别后莺声老秋来雁字疏独伤千里月空慰万金书异地江风冷萧萧到玉除  

舟雨  

水天凝一色野涨隔林溶兰棹排惊浪渔蓑钓晚钟刀环流只影木叶淡秋容云掩荒村小山头泼墨浓  

待月  

迟月淡笼烟期人较可怜荷风疏雨后萤火乱星前乌鹊残生影梧桐隠半弦因之黙坐久花上月娟娟  

病中思归  

岚气炉烟合疏灯影素移愁生零雨夜病値落花时梦里乡音近天边雁字迟牀头闲月色心事薄光知  

屈氏安人  

述懐  

淅淅北风起萧萧木叶稀寒花愁更发鸿雁独南飞秋老商山里天长渭水西思归归未得怅望泪沾衣  

方维仪  

忆金陵诸姊  

昨嵗长千里今宵寓楚城汉宫弹一曲幕府获千兵花发留春意人伤逺别情可怜枝上月长在子防声  

独坐  

僻境无人至清芬阁独居梁闲新燕去墙外老槐疏风韵笛声逺花残月影余编摩情未厌坐卧一牀书  

独归故阁思母太恭人  

故里何须问干戈扰不休家贫空作计赋重转添愁逺树苍山古荒田白水秋萧条离膝下欲望泪先流  

方维则  

题竹  

小院何空寂相依独此君雪深愁易折风急不堪闻白石移花影青苔拥籀文楼头明月上空翠落纷纷  

沈宜修  

感秋  

月向中天迥人惊秋暮悲霜初落后客梦未归时缥缈三秋雁萧条两鬓丝空余旧箫管愁对月明吹  

张徳蕙  

中秋  

秋气中天净愁人独夜看停桡江愈阔却扇月初寒霜入桐隂薄风飘桂影残扣舷情未已露湿绮萝单  

黄修娟  

邨居即事  

寂寂邨居晚迢迢旅雁稀烟花迷曲径山月澹清辉黄菊经霜净秋莼带雨肥夜深寒漏彻渔火逐星归  

项佩  

夫子书屋落成阑干皆用卍字遂名曰卍斋属赋四十字  

夫子爱奇字回阑缭绕之一时齐作卍三防不成□树色春浮并斋居绣佛宜定知人载酒送喜有刍尼  

盛韫贞  

邨居杂感三首【`录二首`】  

自我来兹地重门晓夜扃萧条门外栁几度向人青采蕨懐商土占时望嵗星但能安病骨不必问池亭蓬径无人迹春厨防暮烟稻粱谋自拙仆隶义相捐薄俗终难入幽栖性自便尺书兼斗粟慙愧主人贤  

钱敬淑  

泊浦子口  

残年孤櫂泊近浦验归程雪浦芹牙白江醪竹叶青夕阳新别路衰草古离情隔岸寒山色含凄望旧京  

李因  

郊居用松陵集韵  

避世墙东住牵船岸上居雨分三径竹晴曝一牀书上坂驱黄犊临渊网白鱼衡门榛草遍长者莫停车  

马守真  

怆别  

病骨淹长昼王生曾见怜时时对兰竹夜夜集诗篇寒雨三江信秋风一夜眠深闺无个事终日望归船  

鹦鹉  

永日看鹦鹉金笼寄此生翠翎工刷羽朱咮善含声陇树防应防吴音敎乍成雪衣吾惜汝长此伴闺情  

郝文珠  

别孙子真  

江左多名彦惟君独擅奇兴公山入赋摩诘画兼诗地忆重游处人怜再晤时分携且莫恨千载托心期  

郑如英  

雨中送期莲生  

执手难分处前车问板桥愁从风雨长魂向别离销客路云兼树妆楼暮与朝心旌谁复问幽梦任揺揺  

景翩翩  

五日泛舟男字  

浴罢试冰蚕重扶碧玉簪操舟临雒水作赋吊湘潭曲误郎应顾卢回客自酣此时论黛色谁复鬬宜男  

马如玉  

饮雨花台赋得落叶  

登眺台千尺论心酒一尊青霜侵树杪丹叶舞江村逐浪同浮梗随风欲防魂荣枯何足叹此日幸归根  

烛花  

银烛透帘栊兰房瑞色融丹葩应妬月紫烬却愁风杯映珠还浦光流星度空无香辜恋蝶有焰引飞虫  

张回  

送别赋得帆影  

劳劳亭次别无计共君归一叶随风去孤帆挟浪飞目穷河鸟乱望防浦云非只在天涯畔伤心隔翠微  

羽孺  

栁  

草阁疏林迥檐前绕绿杨章台怜御苑灞岸惜他乡系马青春晚蔵乌子夜长玉闗频折赠离思防人肠  

周文  

游韬光庵与沈千秋分韵作  

转径白云近回风清磬残霜花欺客眼江雁怯秋翰片石泉声细千峰日影寒烟深鸟不语归路已漫漫  

秋日泛舟懐友  

临风思永夕极目感深秋月落应同照溪阴故独流鸟啼清露下雁过薄寒收衰草犹如岸空依此夜舟  

夏日和友人见赠并谢兰膏名酒  

睡起独怜人吟诗感叹频蚕眠知入夏溪涨觉余春搔首慙膏沐停觞忆饮醇蒹葭余一水何处问通津题徧碧苔牋吟残渌水篇流霞穿树出明月隔溪悬乍听声声笛还逢泛泛船琴心谁共识山水自相怜  

呼文如  

别后舟中风雨却寄  

不堪风雨夕憔悴在孤舟泪与波声湿灯萦暝色秋梦犹疑赤壁目已防黄州此际君知否湘灵自可求  

王微  

夹山漾别陈仲醇  

夹山寒水落木叶下纷纷斜日已难别扁舟况送君瑶华一以折零露不堪闻为我题纨扇新诗寄白云  

近秋懐宛叔  

已觉江声外秋情入暮蝉竹光留黯淡桐影渐孤圆啼鸟当清夜疏碪隔逺天一灯寄客梦难到石城边  

天柱峰  

太乙吹炉处依然客帝青千峰抱须蕚五石錬真形忉利移金畤神霄堕碧铃仙衣如可拂投杖出空冥  

雪夜小泛  

北风吹夜雪听只在菰芦但惜湖山冷何妨野艇孤滩声疏落雁鬼火怯啼乌欲写梅花影敲氷砚未枯  

闲居  

不妨昨日雨可喜是新晴窗暝从云宿庭虚待月行闲真难适俗静乃合诗情冬常如此将愁何处生  

春夜留别  

朝朝还夕夕春与梦中看月有痕知怨花无言欲残羁魂游处怯醉影别时寒一水何曾隔其如去住难  

杨宛  

促梅  

风期今嵗阻幽抱竟难开榦弱犹含冻枝繁几暗猜未能传信去那得逗香来自恨春相避羞慿羌笛催  

咏阁前栁  

初春无限意况复近妆楼不舞时如醉参差乱若愁风流费管束绰约自难俦肠防重门里花飞逐浪浮  

病起  

是事与心违经旬未启扉闲花随逝水弱柳荡晴晖燕子羞帘箔鱼儿长钓矶年年当此际病起怯春衣  

渭台渔父  

喜艾纯卿至  

何日离青海春过北斗城亟须谭间阔深足慰交情雨雪辞闗塞风尘送客程投荒君最苦早有二毛生  

天目游人  

宿重云庵  

烟萝一径通宴坐白云中树影晴浮水秋声半在空疏钟山际月髙枕竹边风竟夕浑无寐清谈对逺公  

无名氏  

题石镜寺【`见潼川碑`】  

昔日朱轮守经过释子家柱间留墨迹泉下隔年华云去空雕槛风来卷白沙江山谁似画毎到动吁嗟  

崖老  

诗  

乍下人间世何须问姓名翩翩临水影窅窅步虚声恣草黄庭帖还调碧玉笙江南美风物九月采莼茎  

郑梦周  

开雁  

行旅忽闻雁仰看天宇清数声和月落一防入云横锦字回燕塞新愁满洛城疏灯孤馆夜何限故园情  

旅懐  

水国春光动天涯客未行草连千里绿月共故乡明游説黄金尽思归白发生男儿四方志不独为功名  

李穑  

早行  

淩晨问前路晓色未全分带月马头梦隔林人语闻树平连野雾风细绕溪云异国堪愁絶南天无雁羣  

朴原亨  

登汉江楼次张黄门韵二首  

逺岫横如黛芳郊绿渐平归鸦翻夕照啼鸟哢春晴暂得新知乐还教别恨生闗山逾万里何处望燕京春光方浩荡岚翠转霏微雪浪摇歌扇汀兰袭舞衣素鳞时泼泼轻燕已飞飞景物看如此从敎缓缓归  

申叔舟  

次韵登汉江楼  

绮席登楼迥春江碧玉流早梅香涧曲芳草满汀洲宾主欢情洽江山喜气浮良辰须酩酊莫惜更迟留  

权擥  

登汉江楼二首  

南楼初纵目槛外俯长流雪尽落梅坞春深芳草洲湖光晴滟滟山气暖浮浮使节陪登眺斜阳更挽留城南一尊酒相对暮山青小艇横前渡孤帆落逺汀江云连复防主客醉还醒落笔龙蛇动髙懐入窈冥  

尹子云  

登汉江楼次韵三首  

髙轩时暂驻胜地许相招诗律吟边改愁懐醉后销汀花经雨动岸栁受风摇忽起中流兴春心付短桡何处穷遐瞩丹梯近百层阳坡先有草隂壑已无氷美景时相引风懐晚尚仍欲成宾主好觞咏正堪慿风光触处好春气望中微山净浓如画江深绿染衣梦随蝴蝶乱心逐野云飞人世难开口惟须倒载归  

李克堪  

登汉江楼次韵  

迟日晴方好和风暖更微山阴追褉事沂上换春衣剧饮金巵满清谈玉屑飞墙头轻燕舞有意恼人归  

许琮  

登浮碧楼次韵  

渚草平如翦江云湿不飞余霞飘绮席新浪溅苔矶古寺萝垂壁渔家水浸扉眼前多少景惆怅客将归  

李荇  

开城馆次董圭峰韵  

行行緜道路日日困风沙去壑悲流水投林羡暮鸦穷冬催暖律宿草欲新芽更忆吾庐好寒梅几树花  

过临津江  

临津催早发问渡即清江缓击中流楫徐牵水上艭寒鱼依石窦晓日照篷窗有客防机坐飞来白鸟双  

苏世让  

汉江陪宴  

断径缘崖转高楼面水开杯盘供宴赏歌鼓殷晴雷沙逺迷烟树潮回没钓台江山如许胜应为使星来  

金安老  

望逺亭次韵  

幽兴牵人恼游蹄岂惜遥残云横浦口飞鹭割山腰江稳开轻防潮生没防桥异乡归思促心趁紫宸朝  

尹仁镜  

太平馆次韵  

红惜花飘岸青怜栁拂桥江风吹飒飒篷雨打萧萧帘卷楼横笛山空谷响樵双旌赏去囘首海天遥  

黄琦  

开城  

白驹难自絷青眼更离筵江海相防处烟波欲暮天落花飘醉袖芳草入吟鞭翰墨真余事功名正妙年  

鱼无迹  

逢雪  

马上逢飞雪孤城欲闭时渐能消酒力浑欲冻吟髭落日无留景栖禽不定枝灞桥驴背兴吾与故人期  

李澯  

泛临津江  

临津传胜事驻节是仙舟烟羃沙边树风回水面鸥笑谈情不浅诗酒兴难收絶域萍蓬防无防此日游  

许筠  

陪吴参军子鱼登义城  

迥野垂天末长江接海流雨余多牧笛风急少行舟一鹗穿云去双鳬就渚浮相怜无限思空倚仲宣楼  

林悌  

中和涂中  

羸骖防倦客日暮发黄州可惜踏青节未登浮碧楼佳人金缕曲江水木兰舟寂寂生阳馆孤灯夜似秋  

白光勲  

县津夜泊  

旅泊依津口重游属暮年钟声隔岸寺人语渡湖船月上蒹葭逺灯横岛屿连夜深风更急落雁不成眠  

权韠  

清明  

淑气催花信轻黄着栁丝人烟寒食后鸟语晚晴时老去还多事春来嬾赋诗京华十年梦惆怅只心知  

金宗直  

佛国寺  

为访招提境松间紫翠重青山半边雨落日上方钟语与居僧软杯随古意浓頽然一榻上相对鬓鬔松  

洛师浪客  

安定馆北驿  

四月闗门路风沙气惨凄河邉春雁尽林外晓莺啼去国魂长往思家意转迷羸骖经左道今日向安西  

无名氏  

夜泊大滩  

夜缆泊滩下水邨霜气凝枯查拾沙渚爨火乞渔灯病客孤舟梦寒江十月冰乱家今几日黄帽是亲朋  

成氏  

书懐叔孙兄弟  

事随流水逺愁逐晓春生野色开烟绿山光遇雨明帘前双燕语林外数莺声独坐无多兴伤心妆不成  

俞汝舟妻  

别赠  

恨别逾三歳衣裘独御冬秋风吹短鬓寒境入衰容旅梦风尘际离愁闗塞重徘徊思逺近流叹满房栊  

赵瑗妾李氏  

归来亭  

解绂归来早亭开一水分溪山知有主鸥鹭得为羣秫熟先充酿心闲欲化云菟裘终老地非是傲徴君  

许景樊  

寄女伴  

结庐临古道日见大江流镜匣鸾将老园花蝶已秋寒山新过雁暮雨独归舟寂莫窗纱掩那堪忆旧游  

嗐哩嘛哈  

答明髙帝问日本风俗  

国比中原国人同上古人衣冠唐制度礼乐汉君臣银瓮篘新酒金刀脍锦鳞年年二三月桃李一般春  

天祥  

寄南珍  

上人居处僻心与石泉清道在从违俗身闲不用名空阶松子落雨过藓花生怪得稀相见年来懒到城  

题龙闗水楼  

此楼登眺好终日俯平湖叶尽村村树花残岸岸芦渔翁晴独钓沙鸟晚相呼何处微钟在云蔵岛寺孤  

次韵惟心见寄  

世间无往着林下且栖迟映户幽花发侵阶乱竹垂老年销记性余习未防诗此意难为説西峯道者知  

赠李生  

异域无亲友孤懐苦别离雨中春尽日湖外客归时花落青山路莺啼绿树枝从今分手后两地可相思  

送僧归重庆  

东西千万里来去一身轻碧鳯山前别黄梅雨里行江长巴子国地入夜郎城昔我经过处因君动逺情  

机先  

寄仲翔外史  

天涯又索居嵗晏近何如逺水苍茫外空山寂莫余老逢诸事嬾病觉故交疏想见多闲暇应修辅敎书  

送别  

天书召贾生匹马出滇城白首相逢处青云送别情山经巫峡尽水到楚江平好献治安防殷勤答圣明  

## 御选明诗卷六十八  

七言律诗一  

刘基  

冬暖  

今年南国天气暖十月赤城桃有花江枫未肯换故色汀草强欲抽新芽野畦落日舞残蜨小池过雨喧鸣蛙城上几时罢击柝愁见海云蒸晚霞  

夏日杂兴四首【`录二首`】  

层楼迢递俯清郊天际羣山槛外交日暖水禽鸣哺子风轻沙燕语寻巢緑荷雨洗藏叶翠竹烟寒集凤梢可叹仲宣归未得苦吟终日倚衡茅  

菱叶荷花渐满池红榴緑篠正相宜天边日出园葵觉地底云生柱础知长夏未应炎暑过薄寒恰似晚秋时朝来若怪双青鬓辄向风前学素丝  

夏日访王友文留饮赠诗  

长日园林白昼闲髙轩留客雨漫山倾壶竹叶沈沈緑落树杨梅颗颗殷槛外新荷揺水佩檐前弱柳舞风鬟醉来带月浮舟去忘却尘埃世路艰  

送李子庚之金陵  

舍下微波涌碧鳞湖边草色可怜人也知使者徴书急莫厌舟轻出郭频春酒盈缸清似水时鱼带子白于银山桃野杏能红紫醉眼相看意自真  

发绍兴至萧山  

落日牛羊下緑坡微风短檝拂晴莎穷愁白发真相得悲感青春最苦多水暖菰蒲沙鸨集月明洲渚榜人歌此时忽漫思身世奈尔桃花满眼何  

二月七日夜泊许村遇雨  

漫喜晴天出北门还愁急雨送黄昏山风度水喧林麓野树翻云动石根宿麦已随江草烂新泉休共井泥浑鱼龙浩漫沧溟阔泽畔谁招楚客魂  

感怀  

新晴杨柳散春丝长路行人有所思愁上客顔青镜识寒生亭馆落花知髙云送雨来无定独鸟惊风去自迟闷对庭前紫荆树同根那得却相离  

水西寺东楼晓起闻莺  

日上髙城柳影齐风轩临水看莺啼初来木杪鸣相应稍入花间聴却迷芳草自深勾践国行人犹隔御儿溪思家每恨无轻翼可对莺花不憯凄  

茶园别朱伯言郭公葵  

细雨吹烟送客舟离情恰似水东流此时对酒难为乐何处寻春可纵游去雨来云天渺渺轻蜂乱蜨日悠悠絶怜短髪无聊赖一夜如丝白满头  

萧山山行  

积雨今朝天气佳山亭晓色上林花未须汗漫思身世且可逍遥翫物华偶值断桥妨去路却随修竹到邻家篱边野鸭惊人过拨刺飞鸣落逺沙  

题水墨蓼花草虫  

为爱江头红蓼花秋来独作草虫家寻香粉蜨应随梦采蜜黄蜂不趂衙络纬语残凉露滴蜻蜓立困晚风斜画图水墨惊相见却似扁舟过赤沙  

次韵和新罗严上人秋日见寄  

负郭无田生事疎防官已谢不须除散愁漫入髙僧舍乗兴还过野老居草冷虫声悲杼柚霜余蕉叶碎缄书黄花素髪相将暮独立凄凉忆往初  

爱汝精蓝抱翠微青松緑竹共依依台落日明霞绮鳗井寒潮长石衣银杏子成边雁到木犀花发野莺飞钟残永夜禅心定一任秋虫促杼机  

重用韵荅严上人  

坐见风霜百草疎却怜光景渐消除萍蓬飘荡三年客松菊荒凉五亩居陋巷苍苔封蚁垤室庭黄叶带虫书江枫恰似知人意强学芳菲二月初  

江水东流西日微闲身不系独何依尘埃爽飒枯蓬鬓霜露凄凉破衲衣百粤雨余山翠合三韩云净海青飞沧溟自古通天汉梦绕黄姑织女机  

宿贾性之市隠  

今年冬雨不作雪屋头鸟声浑似春絶怜草色緑铺地可爱梅花白照人时物已迎新嵗换交情空向异乡亲忽思昨夜残灯里错认还家梦是真  

丙申嵗十月还乡作  

小舟冲雨清溪上雨密溪深宿雾昬游子到家无旧物故人留客欲空尊荒畦蔓草纒蒿草落日青猨叫白猨语罢不须还秉烛耳闻目见总销魂  

次韵石末公元夜之作  

八表流云澄夜色九霄华月动春城条风细细吹旗影香霭微微引漏声河汉虹桥应断絶沧溟鼇足漫峥嵘愁来更聴渔阳操独倚阑干坐到明  

题烟波泛舟图  

旧游忆鼓湘湖棹日净风微江练平小艇曲穿花底出游鱼相伴镜中行别来漫想心徒切画里重看眼亦明素石苍松是何处愿从巢父濯冠缨  

秋夕  

栢叶萧疎柳叶黄露华如玉缀空廊丹心欲共灯花结白发偏随漏水长月色故园同窈窕虫声此夜独凄凉寒鸦莫更啼金幷衰病能堪几断肠  

赠西岩道元和尚  

西岩寺里云巢子不到人间几十年杖锡野猨迎路侧谈经山鬼立灯前尘飞劫火青春梦雪满长松白日眠近得渊明入莲社兴来时复有诗篇  

侍宴钟山应制  

清和天气雨晴时翠麦黄花夹路岐万里玉闗驰露布九霄金阙约云旗龙文騕褭骖鸾辂马乳葡萄入羽巵衰老自惭无补报叨陪仪凤侍瑶池  

欣懐亭为脱因宗道赋  

爱子山亭湖水中杂花修竹合蒙茏三春锦绣花迎日十里笙箫竹度风菰饭炊来胜雪白鲤鱼钓得出波红浮生无事当为乐应许闲人一醉同  

妙成观用何逸林通判韵  

我访仙家溽暑前青枫緑柳暗晴川竹根露湿登山屐沙际鸥迎渡水船云气长留虚白室丹光直上蔚蓝天纯阳道士重来日为问蓬莱是那边  

为贾性之题山水图  

不见唐朝王右丞世间画史少知名何人貌得烟岚意静聴如闻风水声逺岫带云才隠约斜阳照树却分明清泉素石堪乗兴欲买扁舟过此生  

题陆放翁湖上诗后  

放浪江湖一老翁若耶溪上几春风门前流水斜还直篱外闲花白复红甚欲赋诗追杜子也能纵酒学陶公细看墨迹成懐古叹息他乡类断蓬  

叶叔安南溪草堂即事  

溪上草堂盈十寻疎杨宻竹各成阴緑苔绕舍桑畦静白水当门稻遂深过雨忽翻金碧影凉蜩乱发管弦音此时不省愁何在坐到鸦栖月满林  

遣兴  

白露如珠滴素秋啼螀络纬寂然收烟开碧水浮天逺月带银河入海流艳艳霜林张绮缬琤琤风叶落鸣球此时客旅篝灯坐无奈黄昬一晌愁  

云门寺作  

若耶溪头过新雨云门寺前芳草长好将薜荔纫衣带更取辛夷结佩纕緑鬓朱顔非昔日茂林修竹是他乡东风且莫吹花尽逺客伤春易断肠  

宋濂  

送编修张仲藻还家毕姻  

少年归娶奏金銮喜得天顔一笑看红锦裁云朝奠雁紫箫吹月夜乘鸾灵椿堂上承中馈宝镜台前结合欢从此梅花消息好青绫不似玉堂寒  

送杨廉夫还吴浙  

皓仙八十起商山喜动天顔咫尺间一代辽金归宋史百年礼乐上春官归心只忆鲈鱼鲙野性岂随鸳鹭班不受君王五色诏白衣宣至白衣还  

陶安  

采石晚渡  

残霞逺树水云中淮甸江乡有路通沙影分开晴浪白橹声揺落夕阳红风前宿鹭投疎苇岸上征人望短篷幸有蛾睂解迎客无劳更叹暮途穷  

探梅  

东君消息乍来时访问江头慰所思踏雪且行新霁路向阳应有半开枝遥知暖意回苔干惊喜寒香度竹篱又恐重来花烂漫细看蓓蕾最相宜  

姑孰溪  

映带城隅地势雄昔称重镇大江东万山中断飞银浪一曲西流卧采虹夹岸楼台杨柳月对船灯火荻花风钓鱼台下鸥如雪我己忘机似海翁  

泊吴兴  

屋覆长桥客舣舟玻瓈窟宅冷涵秋塔穿云表万松嶂水注城心两岸楼列肆晨喧分海错重帘昼卷起吴讴玉堂翰墨多遗迹安定祠前更少留  

秋江雁影  

西风不动楚波凉倒浸征鸿带夕阳云母屏间筝列柱水晶宫里字成行纷如鹊映银河面孤似鸾窥宝镜光几见芦汀飞起处冷涵数防在青湘  

晚渡  

下马江头緑草生苍童笑指暮潮平得风先送孤舟渡过岸将为万里行宿雁隔烟沙际没寒鸦带日树头鸣多情最是津亭柳嵗嵗逢人费送迎  

三湖  

三泽茫茫一碧连白苹风起棹歌传树头烟浪浮沈日水底星河上下天苇长新沙留雁梦草腥残箔湿蛟涎何当结屋琼瑶窟买取临隄二顷田  

秋馆书事  

多年草树未芟除野豕山麞走傍庐三五吏曹来捧牍欹斜客枕罢观书秋江潮涌霜飞晚暮霭鸿征月上初木落风髙生逺兴思归意不在鲈鱼  

赠朱允升先生  

年年应召赴秦淮此防留连百日偕王室大兴新制作客窗细话旧情懐未霜荷叶迎湖露初月梅花映雪斋更为相逢多胜事御沟垂柳拂春街  

泊江州  

江云绀緑夕阳边江水空明海气连一防逺帆如白鸟数声急鼓隔苍烟浔阳九派疑无地庐阜千峯直造天清夜开尊酹司马琵琶亭下月当船  

过湖口  

荆楚东疆合众流微茫天地一浮鸥山围古邑当湖口水没平沙露树头处处茅茨松叶暝萧萧风日荻花秋何时访友章江上共倚朱帘画栋楼  

王袆  

次韵萧山友人  

长忆萧然山下县去秋为客日招邀夕阳度飞轮塔晓雨文通梦笔桥搜检虫鱼穷尔雅咏歌草木续离骚旧游回首成雕谢莫遣音书似路遥  

吴江客中冬至日  

十年奔走竟何依转觉谋生事事非时序每惊愁里换家山长向梦中归吴江嵗晚寒波积楚塞天空鸿雁稀酒后登楼倍惆怅缁尘犹满旧征衣  

桐庐舟中  

潇洒溪山梦此邦轻风细雨过桐江川回几讶船无路林缺时看屋有窗野果青包垂个个水禽白羽去双双到家会值重阳节新酿村醅正满缸  

懐宋学士景濂  

芙容峰下是乡邦未许归帆泝浙江天下文章宁有几斗南人物恐无双心期久与三乗契笔力真能九鼎扛投老著书浑不倦颇闻中夜坐灯窗  

汪广洋  

别刘希敬  

与君同理扬州棹卧看长天入翠微何事杜陵伤逺别不如范蠡赋东归春风小店梨花发宿雨疎林燕子飞惆怅临溪一杯酒銮江江上日晖晖  

广陵怀旧  

官柳阴阴销汴桥暖催晴緑上兰桡花迎后土依然在人去东风不可招紫陌渐稀春试马青楼殊絶夜吹箫回看烽火连云起应使江淹叹寂寥  

过胥江寄郑久诚参政  

浦口潮来穏系船汀花如雪草如烟几家茅屋临江水一路松风响杜鹃帘卷轻寒中酒日香焚新霁熟梅天少陵心事谁人识头白相知有郑度  

孙炎  

赠黄链师  

留侯弟子有初平九嵗从师住玉京天与数书皆鸟迹家传一劒是龙精瑶池桃子无消息海水桑田又浅清我为紫芝歌一曲夜深相荅洞箫声  

夏煜  

康郎山奉防  

三军战罢日重轮好雨东来为洗尘絶壁秋声清潄玉白沙月色烂堆银气成龙虎知王者兆应熊罴得老臣半夜内官催草檄烛花影里绣衣新  

苏伯衡  

陪诸公郊行  

忽忆儿童唱大堤便携僚友出金闺清溪绕郭穿鱼市瘦马寻芳踏燕泥酒美得辞花下醉诗成谩向竹间题始知游衍来应晚岸芷汀杨色已齐  

张孟兼  

北山草堂  

草堂卜筑近嶙峋怪石苍苔迹未陈涧瀑乱鸣前嶂雨山花迟发半岩春每逢过客留题壁自有居僧为卜邻松下伏苓今亦大可能谋食乐终身  

危素  

送张幼初之京  

振衣鸣玉上青霄银汉清秋转斗杓北阙飞龙天杳杳南云归雁路迢迢朝登华岳风生腋夜饮滦河月入瓢水竹清虚好真馆刘安有赋为相招  

送章右丞戍广西  

文昌桥上紫骝嘶又送将军戍广西三省甲兵劳节制八蛮烟雨入封提雕弓晓射崖云裂画角寒吹海月低已喜皇威清海岱邑封上将拜金泥  

张以宁  

长芦渡江往金陵  

春日三竿上翠屏晓风五两下芦汀水兼天去无边白山过江来不断青沙觜潮回平雁迹海门雨至带龙腥升平不复后庭曲睡起渔歌烂漫聴  

次李宗烈韵  

倒着乌纱醉几回白鸥门外莫相猜浮生万古有万古浊酒一杯复一杯棕叶响交风色异荳花飞满雨声来青灯独似儿时好一卷遗书自阖开  

坐来落叶两三声野菊开时雨满城作客愁多仍嵗晚还家梦逺易天明古时豪杰有遗恨秋日溪山无俗情君可归欤吾未得百年懐抱向谁倾  

横阳草堂次谢叠山韵  

迤中州二水回参差杰阁五云开银钓透壁诗人去铁笛裂岩仙客来行度蝉风凉白恰松翻鹤露泻清杯何时夜半梅花月溪上吟篷带雪推  

秋登九江庙晚眺  

黄花开后叶初霜紫蟹肥时酒满缸羇旅已知浮世淡登临未觉壮心降天垂去鸟低平楚水学惊蛇到大江目极孤云乡思乱烟波空想白鸥双  

次韵王尹夜泊独柳  

霁月中天见绛河黄流满地漾金波荒陂野火兼渔火短棹吴歌和楚歌去雁竟连家信杳眠鸥未识客愁多江南二月花如海独负归期奈尔何  

送僧游杭  

铜驼夜湿苔花冷银雁秋飞宝气消曾共残僧披旧迹尚怜故老话前朝衲随猨挂云生树杯趂鸥还月上潮师去新诗如见寄白沙翠篠赤阑桥  

髙邮  

长陂云气满淮东下隠蛟龙万仞宫湖岸楼台连海上水田秔稻似吴中古藤酒醒春风在甓社珠寒夜月空四海升平须进酒卖鱼柳畔见南翁  

和刘公艺暮春有感韵  

醉梦还家醒未归起寻坠萼惜流辉静闻白蚁如牛鬬闲看青虫化蝶飞日转渐长添篆缕雨来忽冷觅罗衣却思翠竹清溪路曛黑儿童候竹扉  

次张祭酒虚游轩雨后即事韵并忆扬州旧游二首  

墙角红葵一丈开鹁鸠声断雨声来风鸣竹屋诗新就日度花砖梦恰回露蔓蜗行经午湿风枝蝉语近秋哀虚游轩里凉如水自玩春秋着玉杯  

百年何处好懐开忆在扬州几醉来落日放船穿柳过微风欹帽看花回即今尽减尊前兴忆旧宁堪笛里哀一笑广文官饭窄论文那得酒盈杯  

吴门怀古  

曾见吴门歌舞时遗台废苑不胜悲春风雁啑菰蒲叶夜月乌啼杨柳枝有客买舟寻范蠡无人穿塜近要离馆娃宫外繁花发游女长歌白纻词  

富阳南泊骤风雨  

征夫直北厌风埃南下蒲帆比日开山逺苍龙趋海去潮喧铁马蹴江来云昬白日林如失风约青天雨却回短发相欺予渐老孤舟独宿意难裁  

七里下舟至鈆山州旁罗店  

懐王山前似叶舟卧看帆影晚悠悠云飞梨岭先南去水汇鄱江倒北流烟渚白花迷晚蜨风林碧叶应啼鸠去年此日隋隄柳马首青青客正愁  

寄广西参政刘允中  

重臣授钺殿南邦五月旌旗过上江青带碧簪环画省緑沈金锁防油幢峒丁万笠春耕野海估千帆晓渡泷铜柱南边相忆处尺书难寄鲤鱼双  

全思诚  

寄题玉山草堂  

草堂中人天下竒昔闻卢鸿今见之鲸牙已出沧海底凤雏犹隠昆山陲村醪醉客飞凿落竹牀卧月吹参差相知何必曾相识画里题诗寄所思  

詹同  

秋夜书懐简李希吉  

江臯秋水明晚霞江城秋满诗人家双杵隔墙夜敲月一灯向壁寒生花乌鹊惊风绕红树紫蟹带霜行白沙清虚之府入幽梦醒看河汉思乗槎  

题云林丹房为葛元徳赋  

盘龙庵前翠可食道人凿云开竹房丹光出林如月白石髓满山连水香每闻向此采芝术欲往从君愁虎狼展图使我空叹息三十六峯清梦长  

宋讷  

荅赵樵山见和二首  

半年学稼入田中时访村西鹤发翁草径暖烟晨牧犊蓬窗秋雨夜闻鸿香果熟园林趣酒浊鸡肥里社风野鸟不知兴废事争枝择树满林同  

故里初归整顿中草堂欲学浣花翁芳樽酒熟浓浮蚁老眼诗成逺送鸿晚节半篱黄菊露秋声一榻碧梧风于今只有樵山在暮景何妨事事同  

霍元方辞训导之职来居东崖故居再用前韵贺之  

旧隠髙崖曲岸中疗饥归作采芝翁无人径造依亭竹有子书追戏海鸿门外小船渔笛月篱东矮屋酒旗风先生襟韵知何似秋菊春兰臭味同  

袁凯  

闻笛  

花发吴淞江上村隔花吹笛正黄昬风尘逺道归何日灯火髙楼合断魂夜静几家无别泪雨声终日过闲门天边杨柳今无数短叶长条非故园  

南村  

南村烟树接蒹葭白鹭翩翩满白沙此地遂成茆屋计何人更识老夫家即开断垄行新竹便接平臯树杂花戎马纷纷终未已此身泛泛独长嗟  

春日溪上书怀  

溶溶春水杂蒹葭嫋嫋晴风度落花小巷几时佳客至新诗独向野人夸未闻汗马收诸国且逐闲鸥坐浅沙春色酒杯俱在眼底须辛苦欲还家  

久雨  

荒村处处闻流水草阁时时自掩扉庭树叶深沙鸟宿野藤花退蜜蜂稀只将书卷消长夏更倚渔舟送落晖天意未敎戎马息老夫漂泊敢言归  

张叔温诸公携酒至泖濵明日作此奉谢  

八月风髙鸿雁飞三江潮落蟹螯肥已拚白发如秋水不厌清尊共夕晖氛祲逺连豺虎窟波涛晴晃芰荷衣扬雄旧宅城东住骑马归来月满扉  

寓所二首  

草阁闲庭春水边雨蒲风柳自纷然邻翁对客还争席水鸟依人欲上船西北朝廷无使节东南城郭有烽烟老夫避地非游说正少苏家二顷田  

西斋春树日阴阴下有飞花一尺深幽趣未容他处坐新诗只向此中吟邻翁小圃春相接渔父扁舟晚更寻归去故园应念此他时懐抱亦难禁  

登虎溪阁  

秋深时节雨霏霏独坐江楼看翠微烟火数家山郭晚篷樯几处野航归谋生计画人皆笑投老乡闗事已非闻道淮南新易将江湖此日欲沾衣  

秋晚东海寓舍  

落叶寒蝉小巷深枯藤斜日半墙阴读书稚子当轩坐为客衰翁倚杖吟沧海未知终老计白头难忘故园心敝裘零落余双袖清泪年来似不禁  

沙边  

沙边细路少人行只有闲花树树明水阁经春尘自满风帘终日鸟争鸣躬耕岂愿将军顾肥遁聊成处士名白鹭晴烟满平野老夫于此最闗情  

题马氏草堂兼柬黄二秀才  

江上草堂风物幽江花红白满汀洲鸣鸠呼妇东西去麋鹿将儿逺近游已有轩窗成晚趣更无舟楫散春愁东邻早晚樱桃熟应与黄香数劝酬  

白燕  

故国飘零事已非旧时王谢见应稀月明汉水初无影雪满梁园尚未归柳絮池塘香入梦梨花庭院冷侵衣赵家姊妹多相忌莫向昭阳殿里飞  

观王生所藏王维画  

右丞小景树参差我有林塘实似之日日欲归还蹭蹬时时借看解愁思恨无黄鹄髙飞去独奈沙鸥静不移明日江头候春水典衣沽酒待篙师  

镜中梅  

的皪孤芳野水濵折来应是晓妆人瑶池风暖香初散银汉春回迹未真奔月定知犹有影淩波却喜不生尘緑毛么凤无栖处来往兰房不厌频  

喜洪山人恕复至  

烟巷鸡鸣曙色开秋林鹊噪逺人回老夫自埽风前叶稚子兼锄雨后苔近市酒浆浑易得傍溪鱼蟹亦须来鸥边野水明如镜更坐寒山共一杯  

京师归至丹阳逢侯生大醉  

白下西风吹夜凉五湖秋草着微霜千家砧杵初淩乱独客闗山正渺茫归去定应残腊尽飘零犹幸此身强丹阳郭里盈樽酒且为侯芭发醉狂  

郭外寄王录事  

白鸥黄鸟动春声緑树清波称晚晴何用城中走尘土只消江上过清明深村浊酒还堪醉野老狂歌亦有情寄语东门王录事底须辛苦过平生  

赋黄叶渔村  

泽国西风霜树多萧条茅屋倚江波家人酒馔兼虾菜野老衣裳杂芰荷东海任公时问信沧浪孺子此来歌白鸥亦有忘机意清影相看奈尔何  

怀曾彦鲁  

不见曾公白发侵酒杯棋局最闗心年华冉冉情何限江海悠悠水正深欲买小舟随雁去便从幽壑聴龙吟【`闻其恒往来龙井`】明年春满长洲苑挂杖穿花处处寻  

江上樱桃甚盛而予寓所无有忽苏城友人惠一大盒故赋  

野店荒溪红满枝暖烟微雨共离披忽思西蜀匀圆颗正值东吴逺送时老子细看方自讶儿童惊喜欲成痴拾遗门下曾沾赐此日飘蓬也赋诗  

得马叟书作此逺寄  

洛阳马叟世称贤童稚相看四十年只道诗名传宇内宁知酒债满江边蓬蒿久没扬雄宅鰕菜聊随范蠡船此日将书付归雁不胜清泪湿吴笺  

浦上寓所  

我有茅堂南浦浔回冈千尺昼阴阴繁花映带墟烟密弱竹流连海气深寂寂轩窗唯鸟下萧萧风雨亦龙吟东家野老犹淳朴酒熟香数见寻  

横溪寓所  

髙林深竹气冥冥野色波光更满汀草阁雨晴鸣翡翠花畦风暖入蜻蜓书成已与三公絶赋就惟教阿买聴犹未忘情是杯酒尚烦邻里致盆缾  

饮谢氏东园  

谢氏池台多好春风帘水槛不凝尘千钟緑酒能留客满树黄鹂更可人蜨翅乍惊歌扇逺柳花轻触舞衣频醉余荡桨城东去正值南湖月色新  

次圭法师过金秀才隠居  

墟里人家烟雾深背冈茅屋自阴阴不愁逸竹妨嘉谷自爱繁枝集众禽田父耰锄时得借渔人舟楫莫相寻旧闻鸡犬桃源里彷佛溪边花树林  

清明独坐  

花柳千家郭外村老夫官屋近荒园晴林渺渺浮云气细草油油叠浪痕川上画船争载酒烟中长笛自消魂暮年况复追游倦落日泥墙独闭门  

髙启  

送何记室游湖州  

暮雨闗城独去迟少年心事劒相知故人当路轻贫贱倦客逢秋恶别离疎柳一旗江上酒乱山孤棹道中诗水嬉散后湖亭废此去烦君吊牧之  

江上寄丁校理昆季  

望里烟生是子家草堂应近脊令沙江汀每恨无舟渡野墅空怜有酒赊半雨暮成风外雪孤梅春动腊中花相思尚隔前村逺独倚柴门数去鸦  

送顾军咨归梁溪  

新柳休攀短短条离愁似雪未能销春回废苑还芳草人渡空江正落潮徳曜宅前今独去平津门下旧相招重来莫在花开后拟聴狂歌醉几朝  

白莲寺次韵杜进士喜予见过话旧之作  

不辞鸣棹逺相寻欲向江斋伴旅吟百事未成年已长几时才别夏将深萱留倦蜨连池緑树带残莺满寺阴恐被老僧嫌滞碍旧游休说更伤心  

赋得寒山寺送别  

枫桥西望碧山微寺对寒江独掩扉船里钟催行客起塔中灯照逺僧归渔村寂寂孤烟近官路萧萧众叶稀须记姑苏城外泊乌啼时节送君违  

送荥阳公行边  

风卷双旌雪覆鞯逺骑白马出行边兵驰空壁三千帜客宴髙堂十万钱屏里旧图鱼腹阵灯前新着豹韬篇功成他日论诸将只有荀郎最少年  

送叶卿还陇西公幕兼简周军咨  

落日闗城动鼓笳逺游怜汝尚无涯壮身谩托三公府归梦难寻万里家投驿暮山灯照叶待潮秋渡棹粘沙军中记室能相问只説愁吟对菊花  

西坞  

空山啄木声敲铿花落水流纵复横松风吹壁鹤翎堕梅雨过溪鱼子生尚有人家机杼逺更无尘土衣裳轻斜阳已没月未出樵子归时吾独行  

过海云院赠及长老  

衲拥寒云老一丘游方无梦转悠悠茶香吹过前林晚菜叶流来别涧秋旧拂讲余悬壁上残经定后落牀头紫藤坞里归逢雪煨芋曾烦慰客愁  

送钱塘守  

繁华莫叹异升平到郡初烦露冕行幕下吏书催署字湖中妓舫歇歌声潮来两度皆侵岸日落诸山半入城休沐南屏烦一到松间寻我旧题名  

陪临川公游天池  

骑马寻幽度岭迟老僧不识使君谁门开红叶林间寺泉漫青山石上池残果已收猿食少枯松欲折鹤巢危壁间不用题名字无限苍苔没旧碑  

客舍嵗暮  

空江寒雨送凄凉离合无多即异乡井臼尚勤慙徳曜音书未至忆平阳心轻别嵗凭年少梦喜还家及夜长自笑病来词赋拙懒从枚叟客游梁  

江上晚眺懐王著作  

渡头西望足离情晚水寒山雪后清鸥立断氷流渐逺鸦随残照去还明渔人笛过风生浦估客帆回树隔城范蠡祠前春意动思君欲放酒船行  

游云岩值雨  

深殿幽廊映竹开鸟声忽断雨声催藓生偏上题诗壁花落还临说法台林下闻钟诸客散磵边汲水一僧来晚晴更好看山色西阁凭阑独未回  

赋得惠山泉送客游越  

云液流甘潄石牙润通锡麓树增华汲来晓冷和山雨饮处春香带涧花合契老僧烦每防修经幽客记曾夸送行一斛还堪赠往试云门日注茶  

寄题张著作菁山隠居  

霞映青山似赤城归栖闻已谢时名半湖残雨收虹影几树斜阳带鸟声竹下逢僧投杖揖萝间候客抱琴行平生应笑王夷甫末路方言少宦情  

秋日江居写懐  

每看揺落即成悲况在飘零与别离为客偶当鲈美处思兄正值雁来时天边暝为秋阴早江上寒因嵗闰迟莫把丰姿比杨柳愁多萧飒恐先衰  

葭菼连秋渺渺长归舟犹叹滞江乡客衣欲冷邻机急农事初成野饭香千里断云随雁鹜半邨残照送牛羊有愁不解登髙赋空使频回宋玉肠  

舌在休夸术未穷且将踪迹托渔翁芙容泽国弥漫雨禾黍田畴掩冉风身计未成先业废心怀欲説旧交空楚云吴树无穷恨都在萧条隠几中  

风尘零落旧衣冠独客江边自少欢门巷有人催税到邻家无处借书看野虫催响天将夕篱豆垂花雨稍寒终卧此乡应不憾只忧飘泊尚难安  

桑苎翁家次近居人烟沙竹自成墟移门欲就山当榻补屋惟防雨湿书贫为湖田长半没拙因世事本多疎当时亦有求名意自喜年来渐已除  

丧乱将家幸得全客中长耻受人怜妻能守道同王霸婢不知诗异郑借得种蔬傍舍地分来灌菊别池泉却欣逺迹无相问一棹秋风笠泽边  

秋塘门掩竹穿沙为客邻酤未易赊间里壮年慙白日愁中佳节负黄花渔村霭霭縁江暗农径萧萧入圃斜薄俗相轻吾敢怨鲁人犹自笑东家  

寄倪隠君元镇  

名落人间四十年緑蓑细雨自江天寒池蕉雪诗人画午榻茶烟病叟禅四面荒山髙阁外两株疎柳旧庄前相思不及鸥飞去空恨风波滞酒船  

与杜进士寅登白莲阁对雨  

逺愁髙树共离离风逆潮声上浦迟海客市中烟起处江僧阁外雨来时船归杳霭惟闻防店隠苍茫不见旗回首南朝今几寺可堪重咏牧之诗  

与侄常游东庵  

水树围庵緑几层阴中敲户昼登登十年重到犹为客半日才间且访僧旧履尘生趺后席乱幡风飐供余灯髙斋对作忘言坐此事堪怜汝亦能  

谢周四秀才送酒  

不忍醒愁只欲眠几日花发自江边欲沽百钱未易得忽送一壶真可怜梳头好鸟语窗下洗盏流水到门前今朝得醉已无恨不使春光空一年  

上已有懐  

春寒浑未减征衣愁对佳辰坐掩扉江上琴书留滞久水边车马祓除稀闲园细雨梨花落废苑平芜燕子飞欲觅兰亭防中友几人迁谪未能归  

徐记室贲北归见访南渚复送还城  

初辞楚泽到吴村访旧嗟君古道存欲治悤悤归后计难留款款坐中论雪迟似让梅先白月早如愁树已昬此别终非前别逺孤舟江上莫销魂  

雨中寄刘沈二别驾  

漠漠春寒水绕城谁家可作看花行一杯不得三人共二月都能几日晴梦逐莺声风外断愁兼草色雨中生画船载妓南湖上不似年时放浪情  

丁校书见招晚酌  

正坐羇愁不自聊逺烦舟檝暮相邀江悬落日犹三尺风折垂杨定几条流水入花村杳杳幽人对酒屋翛翛此乡不得君同客应是春来更寂寥  

梅花六首  

琼姿只合在瑶台谁向江南处处栽雪满山中髙士卧月明林下美人来寒依疎影萧萧竹春掩残香漠漠苔自去何郎无好咏东风愁寂几回开  

缟袂相逢半是仙平生水竹有深縁将疎尚宻微经雨似暗还明逺在烟薄暝山家松树下嫩寒江店杏花前秦人若解当时种不引渔郎入洞天  

翠羽惊飞别树头冷香狼籍倩谁收骑驴客醉风吹帽放鹤人归雪满舟淡月微云皆似梦空山流水独成愁几看孤影低徊处只道花神夜出游  

淡淡霜华湿粉痕谁施绡帐防香温诗随十里寻春路愁在三更挂月村飞去只忧云作伴销来肯信玉为魂一尊欲访罗浮客落叶空山正掩门  

独开无那只依依肯为愁多减玉辉帘外钟来初月上灯前角断忽霜飞行人水驿春前早啼鸟山墙晚半稀愧我素心今已化相逢逺自洛阳归  

断魂只有月明知无限春愁在一枝不共人言唯独笑忽疑君到正相思歌残别院烧灯夜妆罢深宫览镜时旧梦已随流水逺山窗聊复伴题诗  

晚登南冈望都邑宫阙  

落日登髙望帝畿龙蟠山下见龙飞云霄双阙开黄道烟树三宫接翠微沙苑马闲秋猎罢天街车鬬晚朝归明朝欲献升平颂还逐仙班入琐闱  

奉天殿进元史  

诏预编摩辱主知布衣亦得拜龙墀书成一代存殷鉴朝列千官备汉仪漏尽秋城催仗早烛明春殿卷帘迟时清机务多闲暇阁下从容幸一披  

送沈左司从汪参政分省陜西汪由御史中丞出  

重臣分陜去台端賔从威仪尽汉官四塞河山归版籍百年父老见衣冠函闗月落聴鸡度华岳云开立马看知尔西行定回首如今江左是长安  

清明呈馆中诸公  

新烟着柳禁垣斜杏酪分香俗共夸白下有山皆绕郭清明无客不思家卞侯墓上迷芳草卢女门前映落花喜得故人同待诏拟沽春酒醉京华  

送吴生赴汴省其父指挥  

都亭槐雨净朝埃彩服逢秋试剪裁定逺未归双节在孝廉初去一船开城依梁苑烟中闭河绕隋隄树里来家庆拜余寻旧迹夕阳骑马过繁台  

客舍夜坐  

楼角声残锁禁城灯花半落夜寒生啼鸦井上惊风散残雪窗前助月明清世莫嗟人寂寞中年渐怯嵗峥嵘酒杯诗卷吾家物客里相亲倍有情  

送郑山人聴宣谕后归东阳  

阖门传诏山人拜清晓蓬莱望彩霞布褐朝天才赴阙蒲帆带雨又传家沈侯咏罢楼沉月婺女妆残庙掩花无限朝廷仁恤意殷勤归向老农夸  

春来  

客愁拟向春来减春到愁翻倍旧时走马已无年少乐聴莺空有故园思日光皛皛浓熏草风力飏飏缓堕丝辟歴沟南酒家路共谁来往问花枝  

送贾文学以郡荐赴礼部试毕归吴  

疋马都门候晓开吴公新荐贾生来郡中方待传经业阙下先称射防才寒食杏花江店雨春衣柳絮驿程埃惭予东掖叨陪讲难把长干送别杯  

休沐日期衍公游北山不果独卧斋中  

休沐欣逢一日闲拟邀禅客共登山两笻未许寻萝径孤枕应须掩竹闗歴歴逺峰尘土外萧萧深屋草莱间安眠却胜清游乐觉看斜阳燕子还  

送内兄周谊还江上  

忆奉纶音趋赴朝曾烦逺送过枫桥云山方恨成暌阻雪夜俄来伴寂寥吴苑疎钟沉晚树楚江归雁逐寒潮情亲海内如君少敢惜离魂为一销  

次韵杨署令雨中卧疾  

双桐分荫晓池清乍喜新晴觉病轻蛛曳林风吹欲断鹭经沙雨洗偏明吟多稍怯临窗写卧久浑忘出市行不道春归逾一月起闻歌鸟尚疑莺  

谒甫里祠  

衣冠寂寞半尘丝想见江湖独卧时遁迹虚烦明主诏感懐犹赋散人诗钓鱼船去云迷浦鬭鸭阑空草满池芳藻一杯谁为奠鼓声只到水神祠  

归吴至枫桥  

遥看城郭尚疑非不见青山旧塔微官秩加身应谬得乡音到耳是真归夕阳寺掩啼乌在秋水桥空乳鸭飞寄语里闾休复羡锦衣今已作荷衣【`旧有塔今废`】  

送徐山人还蜀山兼寄张静居  

我因解绂逺辞京君为修琴暂入城偶尔相逢春酒熟飘然忽去暮烟生山头学啸犹闻响世上留诗不写名西磵烦询张静者年来注易几爻成  

寄题内弟周思敬野人居  

野人何处是幽栖闻在天随旧宅西半屋图书春落蠧一村花栁昼鸣鸡分泉自给烹茶水待雨唯畊种药畦日暮扁舟欲相访恐惊鸥鸟过前溪  

喜幼文北归  

风尘万里损光辉旧面相逢却讶非在路定留经处咏还家犹着去时衣久留逺土虫蛇杂忽解髙罗鸿鹄飞尚念梁园二三客与君同去不同归  

江上晚眺图  

一发青山断雁边渚宫楼阁暮云连烟波彷佛江南意风栁依稀峡外天钓艇归时风动苇僧钟起处日沈烟观图忽起沧洲想身堕黄尘又几年  

迁城南新居  

辛苦中年未有庐东西长寄一囊书未能避俗还依俗堪信移居更索居叶满林园烟羃羃竹连僧舍雨疎疎何须许伯长安第此屋翛然已有余  

逢倪徴士  

数千里外久相违十八滩头偶独归自説病来辞幕府只因愁絶念庭闱吴歌重把还乡酒蛮布犹穿过岭衣话尽三年游歴事满庭风雨送斜晖  

雪中  

舟絶寒江冻不潮萦沙拂栁影翛翛才从渔浦矶边积还向樵村竹外飘扑马忆从少年乐防袍曾逐侍臣朝如今独坐吟诗句茅屋茶烟冷未消  

过僧舍访吕敏  

几欲相寻与愿违今朝始得过禅扉磬声穿竹山房逺履齿粘苔石径微幽鸟每同驯鸽下髙人间与老僧依谈诗说偈俱堪喜坐觉茶香上薜衣  

初夏江村  

轻衣软履步江沙树暗前村定几家水满乳鸥翻藕叶风疎飞燕拂桐花渡头正见横渔艇林外时闻响纬车最是黄梅时节近雨余归路有鸣蛙  

江村  

南囿薫风吹葛衣汀花未露岸花稀水神庙下莎侵路江叟门前栁映矶犊卧已知耕耒歇鸥惊长见钓船归天随宅畔吾曾住留得闲罾挂夕晖  

## 御选明诗卷六十九  

七言律诗二  

杨基  

寄杨铁崖先生  

不见云间杨铁史寮中七客近如何老来诗句疎狂甚乱后文章感慨多长笛参差吹海凤小璚杨柳舞天魔春明且尽嬉游乐莫解梁鸿五噫歌  

郡斋养疴呈醉樵内史  

江云倐忽暝还收五月犹寒着敝裘芳草斜阳看易晚绿荷疎雨聼如秋池塘空阔蜻蜓喜帘幕萧条燕子愁不是无言成独坐暂将心事静中求  

小轩新沐喜神清短帻单衣觉渐轻松下琴书晴亦润竹西窗户晚犹明愁来对酒心先醉病后看花意懒行却忆故山深处立緑萝千树叫流莺  

和谢雪坡钱塘见寄  

经旬不见谢宣城小楷乌丝寄逺情黄篾楼髙春梦破緑萝衣薄暮寒生鹤临沙渚鸥俱浴花落江泥燕与争亦欲雨蓑揺短楫西湖新水荡空明  

赤山书事寄巢谢隠君君南兰陵人今避兵居吴长洲之独树湖  

曾向溪南看艺麻竹杠兜子一肩斜秧苗尚短仍含谷荷叶才髙已上花蚕屋柘烟朝焙茧鹊鑪沈火昼烹茶而今风雨成抛絶卧聼西园两部蛙  

闻雪坡将还吴门  

桑叶重重戴胜飞行人多报故人归鬓从别后星星出花到春深树树稀诗喜官闲能不废身缘谋拙事多违便须出郭相迎迓遮莫南风雨满衣  

江村寒食  

预折杨枝插绕檐豆糜香软麦饧甜春衣未染新丝织午篆犹分旧火添小雨送花青见萼轻雷催笋碧抽尖不因人逺伤离别那得春愁上短髯  

春日杂咏二首  

偶自循篱出径苔刺桐花落野棠开一年春已无多在几个人曾有暇来浸谷陂塘科斗乱浴蚕时节杜防哀买山莫种闲花柳多觅松栽与柏栽  

陋巷荒芜野趣浓小溪春水恰船通无边草色犹春雨有几梅花更晚风文体敢期卢骆并交情惟许范张同欲将浪迹随鸥鸟错比溪南是瀼东  

奉天殿早朝二首  

双阙翚飞紫葢髙日华云影映松涛万年青拥连枝橘千叶红开并蒂桃仗以玉龙衔宝玦佩将金兕错银刀乍晴风日欣妍美阖殿齐穿御赐袍  

锦裆绣帽列金挝玉节龙旂拱翠华甘露欺霜凝紫液卿云如葢结丹霞莺声近隔宫中柳骏骑遥穿仗外花圣主直敎恩泽遍香罗先到小臣家  

雪  

欹欹整整复皑皑可是春冰细剪裁到处江山皆玉立谁家庭院不花开几回旋绕还飞去半晌悠扬却下来独有梅边易消灭也应和气近蓬莱  

上马  

晴来未觉是春朝已有东风着柳条雪自坚牢盈尺在冰才轻薄一边消不愁雾暗看花眼且倩人扶上马腰却忆探春湖上路小红船子木兰桡  

感春  

茂苑东风散鼓鼙草堂近在柳营西春衣禁酒聊存着诗句怀人每谩题花有底忙冲蝶过鸟能多慧学莺啼闲身准拟看山色又复朝参逐马蹄  

晚春三首  

旌旗猎猎绕髙城曲水飘香出绣楹雨颉风颃枝外蜨花遮柳映树头莺乍笼纱帻羞容老试着罗衣觉体轻犹忆醉归湖上路满身飞絮马纵横  

宫树参差带苑墙暖尘兼雾扑衣裳新蒲细柳皆春色紫燕黄莺欲断肠沽酒客来花未落祓除人去水犹香老怀无复登临赏坐对钟山到夕阳  

辛夷如雪照庭柯老去愁惊日易过芳草渐于歌馆宻落花偏向舞筵多故人别后皆黄土南浦春来又緑波便欲移家勾曲住采芝种玉此山阿  

寓江宁村居病起写懐十首  

落梅风急晚萧萧病起愁惊雪未消巵酒不添前日量带围初减旧时腰髙楼锦瑟花连屋深巷珠帘柳映桥准拟青鞋踏春草看他翡翠戏兰苕  

病体支离倦裹巾偶因行药见阳春梅缘无恨寻常瘦栁故多愁日夜颦梦里笙歌随騕褭画中罗绮绣麒麟相期欲就吴姬饮却恐江花笑客贫  

性懒逢春睡转昏晓莺多在梦中闻故人锦字凭谁寄学士银鱼每自焚布谷雨晴宜种药葡萄水暖欲生芹相思未信蓬山逺只隔江东一片云  

望尽吴山是楚峰一缄芳信托归鸿丁香暗结盈盈露豆蔻微含细细风春水染衣鹦鹉绿江花落酒杜鹃红此身曾是登瀛客未信扶桑弱水东  

不知残雪是春光起见轻云覆野塘春草春江相妬緑新莺新柳鬭争黄囊无太史新颁厯衣有容台旧赐香但使清尊花底醉任教白发镜中长  

东风拂栁软婆娑野鸟啼春聼未和世事不随人意好雨声偏为客愁多回文篆小香如蚁凹面杯深酒胜鵞一带春江皆碧草却愁无地着渔蓑  

醉舞狂歌四十年老来参得一乗禅东风未湿墙腰雪细雨微添石眼泉无数白鸥闲似我一江春水碧于天莫言笠泽非彭泽定拟金川是辋川  

坐对青山觉眼明山应怜我眼偏青一官不博三竿日万事无过两鬓星花底蛛丝迷蛱蜨草根虾族变蜻蜓文章无预封侯相莫向人夸识一丁  

十里吴堤踏暖尘老懐忽忆故乡春泥金孔雀裁歌扇刻玉麒麟压舞茵翠袖锦筝邀上客画船银烛照归人而今白发东风里疑是前身与后身  

门外春泥一尺深窗间云气十分阴寒氊溜雨衾如铁湿灶凝烟火似金酒解驱愁时强饮诗多感旧懒长吟贫家不愿千金粟但得阳乌照晚林  

新柳  

浓如烟草淡如金濯濯姿容袅袅阴渐软已无憔悴色未长先有别离心风来东面知春浅月到梢头觉夜深惆怅吴宫千万树乱鸦疎雨正沈沈  

江畔寻花偶成二首  

细草平沙暖更融谩随蝴蝶步东风衰髯照水疑添白老眼看花觉厌红且自细聼莺宛宛莫教深惜燕悤悤江村到处皆春色聊与行人吊客中  

偶随流水到花边便觉心清似昔年春色自来皆梦里人生何必尽樽前平原席上三千客金谷园中百万钱俛仰繁华竟陈迹野花啼鸟谩留连  

书事  

春来不到凤皇坡辜负江头白苎歌轻薄衣裳宜换裌软红泥土不沾靴莺缘梦短嗔啼早雨为花疎厌听多只恐新晴便零落南风吹老树阴萝  

春日白门写懐用髙季廸韵五首  

得归虽喜未忘悲梦里愁惊在别离尚短柳如新折后已残梅似半开时江雷殷夜虫蛇早山雨崇朝蛱蜨迟制取乌纱笼白发免教春色笑人衰  

柴门斜对曲江头农具渔罾晚自收细雨短莎寒似腊淡烟新柳暝如秋鸥能来往縁曾识莺或丁宁解说愁回首故交零落尽更将诗酒与谁游  

緑发无多白发长谪居还复是他乡风纫晚佩猗兰弱雨滴春蔬早韭香碧柳五株千本菊黄牛十角一羣羊得闲随地为农好不独长安与洛阳  

逺归偏惜窜余身多难番为异姓亲前度刘郎非故物当时燕子总西邻家贫母老难为客酒薄愁深不醉人走向津头看春色緑波芳草却伤神  

緑芜迷渚水漫沙断岸无舟路转赊细柳已黄千万缕小桃初白两三花烟中晚棹兼沤逺雨里春旗趂屋斜野趣莫嫌浑寂莫近来沙觜有人家  

春暮有感二首  

春色鲜明不称贫越罗川锦照乌巾斜阳芳草迟迟晚流水桃花去去春万里归心沤送客片时间梦鸟催人五湖风雨烟波阔便着青蓑采白苹  

啼鸟悤悤变物华雨池科斗渐成蛙青鞋谩踏闲边草白发羞簪醉里花此日骅骝思苜蓿当时鹦鹉唤琵琶遥怜箫鼓追游地荠麦青青已没鸦  

渐老  

渐老无营万虑沈莺声唤起向来心春风颠似唐张旭天气和如鲁展禽结客每酬双白璧纒头曾费万黄金短笻消得江村路步步蔷薇緑树阴  

荅李仲写懐次韵  

休对清江叹逝波且抛簪佩着渔蓑愁边巵酒欢娱少乱后文章感慨多燕子緑芜三月雨杏花春水一羣鹅聊将白髪归来意总和东风懊恼歌  

寄张学录孟兼揭应奉孟同二文学  

何用聪明万卷书自须卑陋一廛居草于闲处生偏宻花到春深看渐疎緑水满渠浇药后青山无数卷帘初相过莫道柴门窄细柳髙槐可荫车  

雨中独坐有懐荥阳道中用寄潜斋夜坐韵  

山色秋光澹绕斋雨声虫响互悲哀清尊怜我攻愁去白发欺人送老来江柳净无余叶在渚莲迟有一花开马蹄却忆成臯路野烧西风满面埃  

早秋江墅晚步  

秋前秋后十日雨村北村南千顷麻晚渚芙容轻落片午前秔稻细含花仙翁蜡屐髙巾帻溪女银钗小髻髽老我不知官府事水边吟到日西斜  

梅花  

落莫香魂绕旧宫讵知色相本来空笛声黄鹤髙楼上诗句孤山小店中晓树轻霜千万防晚篱松竹两三丛相思咫尺凭谁寄目断天南字字鸿  

桃花  

深深翠竹映婵娟湘女梳妆立晓烟流水落花成怅望舞裙歌袖是因縁也无人折休相妬才有莺啼更可怜却忆东阑碧千叶暖风香雨为谁妍  

李花  

忆与卢仝共看来花光月色两徘徊江村逺处常相识风雨寒时已早开霁雪玲珑愁易湿春冰轻薄笑难裁江城二月城西路谁惜柔香满翠苔  

寄诸葛同知彦飞  

白发慵梳步屧迟老于田野最相宜每当酒熟花开日正值身闲客到时雪屋夜灯因妇织月波秋舫为僧移而今此乐同谁说只有乡人马逺知  

豫章早春  

茸茸草色变枯荄簌簌寒梅落径苔山顶雪惟朝北在水边风己自东来不须银管催莺出便好珠帘为燕开见说岭南春更早桃花流水胜天台  

浦口逢春忆禁苑旧游  

春冰消尽草生齐细雨香融紫陌泥花里小楼双燕入栁边深巷一莺啼坐临南浦弹流水步逐东风唱大堤还忆当年看花伴锦衣骢马玉门西  

省垣对雨有怀方员外  

煮得新醅滟滟红省垣谁与晚樽同人当暂别情偏恶诗到无聊语更工江浦荷花双鹭雨驿亭杨栁一蝉风论文若到虞杨地应对清江忆范公  

立秋日忆方员外  

几日西清昼掩扃緑尘幽藓遍闲防病中事少翻嫌健醉里愁多只愿醒悮响阁铃飞夜鹊偶摊书卷落秋萤萍踪已办东西别风雨长更各自听  

谒小姑庙  

月帔星冠敞翠屏白腮红颊两睂青鱼鳞小殿波纹滑龙尾长旗雨气腥巫女沈牛歌宛转彭郎回马拜娉婷兰舟愿祝东风便一夜夷犹过洞庭  

晚泊湓浦逢冷节  

小雨笼阴防晚霞柳边停棹聼啼鸦湖光己緑皆春草风信犹寒是杏花到处青鞵随蛱蜨谁家红袖泣琵琶悤悤客里逢佳节那得行人鬓不华  

舟中闻邻船吴歌有怀幼文来仪  

轻帆短檝泝烟波叠渚回舟奈逺何一路诗从愁里得二分春向客中过江通汉水晴偏緑山入湘云晚更多何处思君肠欲断楚妃祠下听吴歌  

祁阳道中见海棠  

桂阳江口望祁阳叠叠烟云入渺茫髙树緑阴千嶂湿野棠疎雨一篱香纵无春在犹回首况有鹃啼合断肠惆怅东湖堤上柳暖风轻絮正悠扬  

客中寒食有感  

减衣时节正寒天暂倚东风泊画船十里楼台仍细雨五侯池馆又新烟且簪杨柳酬佳节莫对桃花忆去年纵是无情也肠断鹧鸪声里又啼鹃  

春日山西寄王允原知司五首【`并序录四首`】  

并州春半无花可赏追忆旧游情动于中因赋长句五首公退之暇咏而味之庶几春色之在目也允原知司善咏诗者就录以赠  

十里烟光湿翠苕二分春色到花朝无人快击华奴鼓有伴同吹弄玉箫遍地锦围歌处席满身珠压舞时腰莫嗔老子疎狂甚曾醉扬州廿四桥  

画船揺桨荡晴波步障围风踏软莎箫鼓队冲黄鸟散绮罗人比白鸥多不知酒与愁成敌长恨花为病作魔回首六桥青草徧水光山色近如何  

花时无处不黄鹂偏到垂杨着意啼人立晚风携便面马临春水惜障泥踏歌趂拍催腔急旋舞回身应节齐遥想故山行乐地紫苔侵徧十年题  

一茎白髪己堪嗟况是东风两鬓华醉里误将裙作纸老来羞以帽簪花疎狂不识眉双结敏捷曾经手八义闲喜日长公馆静自分新火煮新茶  

无题和唐李义山商隠【`并序`】  

尝读李义山无题诗爱其音调清婉虽极其秾丽然皆托于臣不忘君之意而深惜乎才之不遇也客窗风雨读而悲之为和五章  

一瓣芙蕖是防舟棹歌离思两夷犹风鬟雾鬓遥相忆月户云窗许暂留波冷緑尘罗袜晓恨添红叶翠颦秋双鸾镜里瑶台雪任是无情也上头  

才向瑶台觅旧踪曙鸦啼断景阳钟薄施朱粉妆偏媚倒插花枝态更浓立近晚风迷蛱蜨坐临秋水乱芙蓉多情莫恨蓬山逺只隔珠帘抵万重  

细骨轻躯不耐风春来帘幕怕朝东人间玉宇三山隔天上银河一水通眉晕浅颦横晓緑脸销残缬腻春红冰弦莫奏清商曲满地霜华泣翠蓬  

夜合花边待月来宫中轣辘响春雷笙调恨谱参差度锦织愁纹宛转回楼上緑珠知报主座中红拂解怜才伤心两炬绯罗烛吹作银河叶下灰  

为雨为云事两难蕙心兰质易摧残筝移锦柱秋先断漏滴铜壶夜不干罗幕有香鸳梦暖绮窗无月雁声寒芙容一树金塘外只有芳卿独自看  

张羽  

过吴即景  

片帆迢递入吴烟竹溆芦汀断复连栁荫浓遮官道上蝉声多傍驿楼前近湖渔舍皆悬网向浦人家尽种莲行到吴王夜游处满川芳草独堪怜  

首夏闲居  

门巷闲临曲水濵緑阴悄悄四无邻雨余髙笋初迎夏风逗残花尚驻春倚杖多因闻好鸟开樽每为爱幽人疎帘清簟终朝静只有琴书自可亲  

川上暮归  

此地频经画舫过暮归元不畏风波烟中渔网悬杨柳浦口船灯照芰荷归鸟去边行客少夕阳尽处乱山多此时诗思浑无赖听得前溪子夜歌  

秋日郊居  

萧萧晴日户庭幽无数青山枕碧流白露雨余砧欲动黄花风冷扇初收云迷征雁牵秋梦烟引寒蝉急暮愁此际不堪揺落恨蒹葭如雪满汀洲  

秋日登戴山佛阁  

风物澄明宿霭收登山欲尽更登楼一行白雁投南下百道清溪向北流野嶂云归初歇雨湖田稼熟始知秋空门寂寂无尘事骋望端能散客愁  

嵗暮山居  

寂寂闲居隠翠微萧萧寒日映柴扉叶声乱响莓苔屐云气时生薜荔衣雪满石牀门闭早草侵棋局客来稀嵗寒正好看书卷不用登髙怨落晖  

行药过西崦  

白日都消笔砚间偶因行药到松闗秋声不尽萧萧叶夕景无多淡淡山蛩响寒斋僧自定苔荒深院客常闲已知身世俱成幻莫叹西风鬓易斑  

僧居寒夜  

山馆萧条寝复兴经声遥出最髙层客愁无伴依童子禅学多难忆古僧堦下鸣蛩沿定石竹间栖鸽避悬灯逺游亦有幽居志拟絶尘縁愧未能  

寄王止仲髙季廸  

秖恨孤城未解围围开番遣别相知夕阳江上悤悤酒细雨灯前草草诗有梦直从花落后无书空过雁来时郭西古寺题名处今日重游却共谁  

唐叔良溪居  

髙斋每到思无穷门巷玲珑野望通片雨隔村犹夕照疎林映水已秋风药囊诗卷闲行后香灺灯光静坐中为问秖今江海上如君无事几人同  

寄梅雪  

闻说公亭傍水开黄茆为瓦不须裁商船无数青山绕书案寻常白鸟来己信漆园非俗吏谁知闗令是仙才烦君莫抱穷途恨万事都将付酒杯  

送张宪使之江西  

燕子归时却离家洪州迢递隔天涯风帆落浦朝投驿江火明隄夜探沙客里寄书逢驿使幕中提笔待霜衙来春我亦寻归棹约尔南湖看杏花  

同安阻雨  

出旬方到同安郭水驿春寒懒放船白浪翻江风愈壮黑云粘树雨长悬峰头僧磬惟闻响沙口鱼罾己罢牵寄语羣鸥莫相狎只今无暇与攀縁  

春园漫兴  

水漫芳塘生暖波松林兰若散鸣珂题诗故欲愁花鸟避酒还能忆薜萝烟柳万条供妙舞风莺百啭当娇歌醉斜乌帽归来晚一路花飞扑面多  

晓过淮隂  

军城铁锁晓开闗使节星驰未敢闲淮水东流应到海洲北去少逢山行人欲断寒烟外逺烧时明乱苇间却忆帝城风物盛礼成须及上春还  

寄南屏渭长老  

蒲室传心第一宗老寻古刹寄行踪贯花偈就人争写坏色衣穿自懒缝案上梵经皆贝叶手中谈尘是青松何年惠逺重开社来聼东林寺里钟  

重过蜀山徐幼文隠居  

怜君旧隠此林间一去神京未得还独客重来多白发故人不见只青山岸前古树曾维艇雪后髙斋几扣闗何日能除簪绂累暮年相约共投闲  

访许文学不遇  

杖防思寻半日闲偶随流水过前山林中不见童迎客竹外惟闻犬防闗道服自悬虚牖下茶巾空挂夕阳间到门不遇君携手惆怅荒村暮独还  

赠弹筝人  

先辈曾将旧曲传纎纎银甲更堪怜清和未数湘灵瑟哀怨浑同蜀国弦莺弄晚风啼复歇雁飞秋水断还连坐中北客聼来少暗想当时一惘然  

赠郑邴文  

两鬓星星小幅巾苍松气节鹤精神居常倒屣迎佳客贫不将诗谒贵人踏雪抱琴梅屿晓典衣沽酒柳桥春若非道眼髙明者谁肯甘心寂寞濵  

金华道中送郑邴文东归  

柳絮飞飞共语离尊前会面定何时交情冷淡孤衷在世味辛酸两鬓知春水乱滩船下疾晓风残月酒醒迟湖边鸥鹭休相笑破箧无钱只有诗  

金陵道中  

孤舟晓出古闗西江树萧疎绕坏堤七里冈前寒雪霁三茅峯顶暮云齐酒家寂寞人稀醉车马纵横客易迷迢递渐看宫阙近月明时聼夜乌啼  

扬州道中  

马头津口足风波嵗晏遥乘一传过南渡客来多汉语下江船去半吴歌芜城总入新编户步斜连古漕河何处吹箫明月夜野田茅屋晓烟多  

闽中春暮  

吴山入梦驿程赊身逐孤帆客海涯九十日春多是雨三千里路未归家桄榔土润蛮烟合杨柳江深瘴雾遮倚遍阑干愁似海杜鹃啼过木兰花  

灯花  

画堂银烛映歌钟醉眼俄惊火树红白玉屏深留晚艳绛纱笼暖防春丛阑干清泪非因雨狼籍残煤总为风更忆禁垣归路静金莲随马散文虹  

送莲社陆道师归镜湖别业  

一锡横飞下镜湖头颅老去世縁疎庭栽竹少堪容鹤池种莲多不碍鱼满室香云经尽后半窗明月定回初陶潜懒入东林社在在青山可结庐  

春雪  

不肯呈祥向臈前却来迎瑞入新年鬭妆已落梅花后学舞还居柳絮先久积自迷芳草地易消应避艳阳天遥知大辂躬行处共贺璚瑶满舜田  

寄紫金院喜性二衲  

精蓝西畔接城闉野水交流絶四邻过去真僧留半偈浮来古佛见三身夜深门有聼经虎嵗稔厨多施米人遥忆两禅相对处俨然无着与天亲  

送萧县丞朝京  

天官妙选待才贤茂宰清名众所传漠漠去帆冲暮雨萧萧行李似当年逶迤客路趋京口迢递王城在日边为说乌程民吏待金陵酒美莫留连  

徐贲  

次髙二季迪留别韵  

柴门村径带溪桥来往因君岂惮遥浅水不波仍漾漾疎林无雨自萧萧墙留夕照人将别江作新寒酒易消明日秋风重怅望还将离思托归潮  

送张山人还天平  

几欲求田负旧盟羡君西崦草堂成每缘种橘多开地独为修琴始到城黄叶已先霜降落白云长在雨余生龙门林屋无多逺此去寻幽莫计程  

次韵金子肃卜居  

君家茅屋去村西地接湖渠水上畦黄菊遍生风掩户緑萱新长雪消泥酒香门客船中送诗好邻僧院里题谁道乱离无乐土此乡还自有安栖  

游张林山  

偶为寻花到竹西两山云气接髙低午烟僧舍林塘窅春野人家草树齐水鹤晴时行麦垅园蜂暖处识兰畦自怜逺地归来后才是登临便感凄  

园隠图送方以常  

曾闻学圃成髙隠今日携书是宦游隔屋尚通分溜笕傍溪空觅看花舟菘葵尽作邻僧供芋栗还凭野老收后夜月明江上梦应随归鹤到林丘  

登广州城楼  

五岭南来瘴海深秋风榕叶尚阴阴安期一去家遗舄陆贾重来槖有金门掩虎头潮上下城开雁翅客登临清时不用频兴感万里惟存向阙心  

晚过广福精舍访傅上人  

水阴山色晚依微松映禅房竹映扉幽鸟不縁留客语闲僧方自施经归移来片石安茶器分得孤云补衲衣杖履不嫌频过共道心久与世相违  

咏双头菊  

篱落花开并蒂黄相依不是竞秋光情亲共冒重阳雨志傲同淩十月霜莫道寒英为独秀须知晚节有聮芳谱中异品谁能及只合题名作棣棠  

送日本僧  

万里扶桑晓色微海天空阔去人稀木杯不用随潮度金防惟应向日飞去路犹餐中土饭到家重着故乡衣国人应问如来法带取西天贝叶归  

王行  

次韵杨孟载见寄  

怀刺归来卧枕书白云满榻闭门初草未信扬雄病礼法从知阮籍疎短障夕阳悲蟋蟀方塘秋水老芙蕖南村口燥呼难得一任狂风卷敝庐  

次韵髙季迪见寄  

廿载谁询独处情翛然江郭养余清老顔照水同梅瘦短发临风鬭雪明寒雁聮行轻落渚晚鸦结队逺归城悤悤嵗暮相思切又辱沙塘折简行  

题云林画  

每看新图忆旧游逺情闲景共悠悠乱鸿沙渚烟中夕黄叶江村雨外秋乱后得安翻讶梦醉来因感却生愁那能便结沧洲伴重向烟波觅钓舟  

吕敏  

再寄髙季迪  

空谷白驹那可羇髙踪秖欲慕天随吴江日去应无恙甫里春来定有诗花忆杏园携酒日雨思山馆聼莺时去年乱里从游处肯信于今又别离  

乐韶凤  

辞朝  

壮年扈跸侍龙顔几度承恩虎豹闗环佩陛辞人似玉旌旗堦引象如山忠勤恋主心犹赤潦倒还乡鬓已斑明日淮西瞻望处九重宫阙五云间  

滕毅  

采石  

骑鲸仙人海上归至今草木犹清晖千山落日送樵笛万里长风吹客衣春空蛾眉浮翠黛夜光犀渚沈珠玑神游故国应过此髙冢临流知是非  

杨训文  

寄石仲文  

故人别后复如何不寄新诗到薜萝贾谊书成何日上张衡愁比向时多江城木落霜连地泽国天寒水不波重约明年秋八月紫薇花底共鸣珂  

魏观  

早朝奉天殿  

旭日曈曈启奉天百寮云萃武楼前青松缀玉传甘露紫笋浮花瀹醴泉多士聼宣鱼贯入诸侯分直雁行聮白头谬忝儒绅后大本先容赴讲筵  

二年十一月和暖如春上游观上苑召侍臣危素宋濂詹同吴琳及观等赐宴于奉天门东紫阁防御制一序赐之曰卿等各赋一诗以述今日之乐观诗曰  

深冬晴暖动逾旬内苑游观诏侍臣五色庆云开凤尾九重丽日绕龙鳞和鸾喜奉彤车御式燕惭叨紫阁賔淑气已从天上转人间无地不阳春  

大本堂二首  

翠葆葳蕤九凤旗东华遥望立多时都堂启事貂蝉集率衞轮班虎豹驰月绕珠帘陞讲席花迎金辂肃朝仪六王炳炳前星后珠纬聨辉上玉墀  

六斋帝子聨龙衮三岛神仙列雁行绣毂青鸾金羽葢锦韀白马紫游缰御沟细柳云生暖禁籞飞花雨送凉郑国书闻能一一玉鑪清昼为分香  

大将军徐丞相平定中原振旅还朝上御龙江亭命儒臣赋诗迎之应制一首  

白旄黄钺两京平甘雨和风四海清师出万全非用武将资三杰在推诚苍龙挟雨迎车骑彩凤穿云送斾旌献颂偶防天一笑行看作乐着功成  

郑国公常茂等授经大本堂  

郑国蕲侯弟子羣储闱时得奉殷勤宫花细浥研朱露禁柳微溅洒墨云御气日从双阙望书声时彻九重闻楚王可是推仁爱临帖常容半席分  

旧大本堂  

玉署储书紫禁东宛然麟凤穆清风云开奎璧天光合日射蓬莱御气通炬炳莲花归学士灯然藜杖致仙翁詹吴宋乐皆时彦譔述承恩昼夜同  

熊鼎  

上已日浴温泉  

骊山宫殿锁温泉天宝遗踪故宛然绣谷春融丹井火金波月满鉴池莲玉顔承宠专恩泽翠辇来游忆暮年我亦逢时修褉事白头空负丽人天  

镏崧  

寄范实夫  

细雨柴门生逺愁向来书帖若为酬林花落处频中酒海燕飞时独倚楼北郭晚晴山更逺南塘春尽水争流可能相别还相忆莫遣杨花笑白头  

次韵奉寄孟浩彦洪  

幽人共爱溪边住舍北舍南春水声开径不嫌时独往到城应许日同行乱云长共青山黑白鸟偏依緑树明无限客愁谁断送携壶长拟就君倾  

春日奉次罗肇简郑同夫  

不见故人心惘然也应无赖枕书眠闲寻碧草日又暮尽落桃花春可怜云隔数峰归雁后水生三峡乱帆前客怀慰藉思倾倒冲雨能来白马韀  

云亭萧氏园池杂兴次韵  

竹底雏莺尽日啼水风凉动小池西麝香眠处残花落蛱蜨飞来碧草齐二水风鸣湘佩合三山云压楚鬟低冰盘宴客清阴里次第诗成石上题  

入城  

江水依然抱石矶独行空感旧游非晚山当户日初落秋草满城人未归田鼠引羣穿井出山鸡求食傍檐飞向来车马东门路忽忆朋游泪满衣  

喜家僮至  

西行几日离柴扉还说来时燕子飞日射水田荷叶暗雨浮山陇豆花肥池鱼吹水春萍薄野鸟窥巢夏果稀早晚归来酒应熟便携稚子笑牵衣  

访王子让大村幽居借书戏题壁间  

村前流水宛如环村后荒城隠可扳当户雨苔双石峻隔江烟柳数峰闲杖藜麦陇秋霜后尊酒茅堂夕照间闻有古书人少见柴门客去又长闗  

寄莱州太守赵圭玉  

忆在兵曹三四年君留东署我西偏检书清夜燃官烛沽酒常时数俸钱借马独行縁送客闻鸡相唤去朝天论交亦有胡兼许此日天涯各惘然  

入东坑  

东坑石路入云堆东岸人家倚岸隈半沼紫萍风乍过一林黄叶雨初来涧寒野鸟还争聚山暖岩花只自开却望松楸生暮色重来惆望使心哀  

过湖口县  

佛子矶头遡客舲南湖髙柳记沙汀水分彭蠡溶溶緑山送匡庐冉冉青雨过人家收鸭早日髙网户晒鱼腥故园此去犹千里安得乘风破杳冥  

寄铁柱观左链师  

紫霞楼上左仙翁还在南塘住玉隆飞阙虚鳬云影外乱山骑虎月明中铜驼荆棘秋风落铁柱波涛海气通别后玉箫浑少聼令人长忆万年宫  

秋日过汶溪义塾承萧国录有诗谨用奉荅  

汶溪新制小茅堂也种山楸间水杨舍近鸡豚还共食春来鱼鸟自相忘松阴客去书连屋花底莺啼酒满牀却忆东华聨辔出午门霜月漏声长  

雨夕柬鹏举  

入春己过五十日晴景都无三四朝云去云来山杳杳花开花落雨萧萧青丝送酒银缾暗彩笔题诗绛蜡消东岭几时明月上曲阑芳树聼吹箫  

舟次樵墩忆故人郑同夫  

浦口维舟日欲晡柳村桑坞带萦纡独寻古道黄埃满忽忆故人秋兴孤螺蚌尽供溪女拾鸡豚偏称野人呼西山隔水清如玉谁与题诗送酒壶  

漫兴  

山下碧溪浑欲平溪边春事总闗情定巢新燕忽双过隔水雏莺时一鸣冻入秧畦愁近雪光涵风浦爱新晴南园草緑无人到应是满林春笋生  

客情  

清明已过寒雨稀客情物色共依微庭前幽草忽如积江上落花浑欲飞风云惨澹随长防尘土萧条上短衣云亭江上麦田熟昨夜月明还梦归  

将归南平发舟戏赋  

梅演山前闻雁来珠湖渡口放船回晚云出岭作疎雨秋水满江生緑苔故里风烟频入梦中年世事独兴哀飘揺莫恋诗千首断送深凭酒一杯  

秋日承庐陵曲山萧寿春过林居临别赋赠  

秋露满园桑叶飞逺烦江上问柴扉青山古道独行晚白发故人相见稀细雨髙原禾黍熟斜阳疎树橘橙肥残年甚欲留君住何事骊驹只赋归  

万白  

秋兴  

北郭垂杨日夜凋清秋登望旅魂消平生江海同浮梗何处林泉可弃瓢奔走风尘双鬓改羇栖戎马一身遥数奇李广萧条久短服辕门独射雕  

黄肃  

客中春懐  

竹里山鸡啼未休江南二月景如秋半帘花雨寒欺袂一片江云晚傍楼乱世青春如过梦少年华发忽盈头故园动是经年别满眼干戈添客愁  

牛谅  

破窗风雨图  

风雨东南接漏天客窗吹破碧纱烟十年世事闗心曲一片秋声到枕前花落不妨尊有酒客来未觉坐无氊老予曾觅苏端隠藜杖春泥绿水边  

朱梦炎  

和顔子中韵  

曾折蟾宫第一花西风吹袂向天涯班生万里空投笔汉使三秋独泛槎朔漠离愁成白发南州乡梦起清笳归来耻学梁江总只傍青门学种  

写韵轩  

掌籍江河误泄机几年谪降学书痴晴窗滴露花揺席午夜挥毫月满帷绾得春风留凤带画残秋水照蛾睂从今了却人间事一曲鸾箫跨虎吹  

钱塘二首  

万户烟销一镜空水光山色画图中琼楼燕子家家酒锦浪桃花岸岸风画舫舞衣回暮景绣帘歌扇露春红苏公堤上垂杨柳尚想重来试玉骢  

吴越山川胜槩多防云楼观郁嵯峩晴岚日影芙容影细柳风生翡翠波楚客移舟时见问吴姬抱瑟肯相过片帆明日江东去尚忆樽前对酒歌  

李质  

玉台驿亭子  

春去台空迹已陈危亭杰出湖之濵清溪绕屋可濯足好鸟隔江如唤人明月委波金潋滟青山带雪玉嶙峋桃花流水非人世或有渔郎来问津  

吴云  

送李民瞻侍郎宣谕陜西  

侍郎将命出金銮道路传呼逺近欢闗内官曹迎使节秦中父老识衣冠云开太华三峰秀水绕黄河九曲寒寄语渭川千畞竹西风还解报平安  

李克正  

送吕君采史北平  

八月乌啼海子桥南来使客下青霄云埋石室丹书在日落延秋翠辇遥麟史未全归圣代文犹得认前朝词臣载笔需文献莫遣回车久寂寥  

桂彦良  

送田仲茂宰入四川  

天门传制拜新除西入成都万里余江上好风催去棹邑中故老候来车巴园五月收丹橘丙穴三春馔白鱼却忆文翁遗化在可因公暇说诗书  

丘民  

送友之杭  

又随南雁度钱塘不道并州是故乡江上秋风莼菜美山中春雨石田荒杜陵老去宁忘蜀江总归来不是梁欲采芙容赠君去锦云零落倍凄凉  

孙作  

送徐总管入杭  

霸陵人忆旧将军细柳堦前叶又春万里北风归化鹤十年西地见骑麟卧听筚篥沧江迥醉草乌丝画防新骏马好陪丞相后竹枝歌吹绕湖漘  

酬蒋逸人连日观花之防  

照坐金沙笛里开青春两度为花来红妆初见三千指锦绣重添一万堆细雨流霞移曲槛东风落日坐平台深红浅白俱情称醉后题诗记此回  

送杜孝廉往句容  

江东胜地压西浙句曲山传天下稀林间风生一虎过石上月明双鹤归我拟华阳裁白帢君如莱子奉斑衣日长县幕娱亲地小轿疎櫺入翠微  

董纪  

海屋为彛古鼎赋  

海上髙僧屋数椽瑚碧树绕堦前过桥云磬天台寺泊岸风帆日本船龙女献珠来供佛鲛人分席与防禅百年劫数如弹指眼见桑田几变迁  

谢肃  

长安坝  

海宁州西来往频长安坝上最伤春东风桃李非无主归燕楼台不见人天末云帆随望逺雨余芳草唤愁新故乡门巷干戈底越客相逢话是真  

唐肃  

抵洲  

春雨春潮撼客懐舟中十日九阴霾江名天堑元通蜀地入洲始接淮我笑银杯能羽化君看宝劒或尘薶明朝又过扬州去无复琼花旧观碑  

## 御选明诗卷七十  

七言律诗三  

蓝仁  

九日西庄怀弟  

衰年无力逺登临短杖扶持叩竹扃雨过林间双涧碧云消天际一峯青黄花寂寞増诗瘦白髪凄凉畏酒醒心把茱萸思骨肉鴈声孤起夕阳汀  

寄张兼善  

故人卜隠依山寺野老迁居到石村浊酒近篘谋共醉新诗未穏许同论南风吹笋初成竹宿雨移松已引根肯向草堂寻杜甫百年地僻有柴门  

病起偶成  

春来春去总匆匆九十光隂卧病中缓步也愁平地险加餐不与去年同生憎野草侵堦緑可惜残花过眼空昨日邻童偶相值不知何处一衰翁  

寄云松  

云松隠者巢居处上有屏山下借溪花径夕阳眠鹿豕钓矶春雨集鳬鹥十年种术春林逺万卷藏书草屋低久欲相从叩羲画负苓长徃碧岩西  

梅村与云壑防宿  

清泉白石趣难忘又得春前防草堂对酒先拚今夕醉题诗还倚少年狂山林寂寞形容老氷雪间闗道路长共爱鸡鸣聴山雨后期何处更连牀  

云壑寄恵黄杨木簮并诗  

黄杨为木至精坚寸榦三春长未全偶乞余材簮短髪兼烦佳句寄衰年箨冠不用傍人正槲笠还宜覆顶圆惭愧病躯梳沐少鬅松双鬓日髙眠  

述懐  

衰年无思独栖栖月旦何劳更品题自古冥飞知避弋从来世事笑吹韲阶前野雀鸡司食谷底芳兰棘自迷天末数峯犹在眼防阳隠隠暮云西  

谢刘兰室见恵网巾二首  

故人于我最相亲分恵青丝作网巾镜里形容加束缚眼中纲目细条陈少遮白髪安垂老转衬乌纱障俗尘更与箨冠藜杖称世间还有葛天民  

故人念我鬓毛疎结网裁巾寄敝庐白雪盈簮收已尽乌纱着纸画难如门临寒水频看镜篱掩秋蓬不用梳昨日客来应怪问衰容欲变少年余  

蓝智  

秋夕懐王长文  

月落秋山夜正中飞云寥落海天空揽衣谁念闻鸡舞拔劒终期汗马功河汉星辰连北斗蒹葭霜露满西风忧时王粲头如雪却忆登楼赋最工  

答萧子仁  

每忆诗篇共讨论更烦书札致慇懃西风一夜萧萧雨落日三山渺渺云碧海鱼龙秋正蛰空江鸿鴈夜多闻茅檐寂寞黄花晚欲采寒香逺寄君  

林弼  

答牛士良典簿  

海国秋风客鬓华逺来共驾指南车越裳方物供周室赵尉提封入汉家裘马清狂成旧梦斗牛空阔接仙槎扁舟凖拟同归去明月洲前芦荻花  

用贡泰甫尚书韵赠别吴君济掾史  

东风蒲柳满江津杯酒离亭暂别君春事又随红紫老人生每似燕鸿分榕亭雨过闻莺语桑海天青见鹤羣东府仙人应握手三神髙处望红云  

张绅  

湖中翫月  

银波千顷照神州此夕人间别是秋地与楼台相上下天随星斗共沈浮一尘不向空中住万象都于物外求醉吸清华逰碧落更于何处觅瀛洲  

送勤上人归灵鹫山  

灵鹫禅房我所思可堪春晚送勤师乱山啼鸟烟霞里一路落花风雨时定有猿看牕外果应知苔防壁间诗门前有径通三竺欲向中天采石芝  

游冶城山  

瑶草秋深石磴长半空岚气湿衣裳江山佳处一亭古风雨来时四座凉隂洞水腥龙蜕骨仙岩云暖麝生香道人好防新松树长见清隂覆御牀  

练髙  

送赵将军  

崆峒一劒倚秋隂谁识将军百战心老去功名余白髪闲来歌舞散黄金呼鹰大泽风竿劲射虎南山雪羽深敲缺唾壶银烛短时人不解陇头吟  

送张起潜之柳州  

浔水环城拥翠来柳隂府署倚云开唐祠侑食歌丹荔汉柱铭功篆緑苔日落雷塘龙雾合虹消桂岭飓风回南行无鴈音书少别思绵绵不易裁  

送云南教授刘后耕  

见说思陵过五溪热云蒸草瘴天低星聨南极穷朱鸟山抱中流界碧鸡苜蓿照盘官况冷芭蕉夹道驿程迷巍巍尧徳元无外未必文风阻逺黎  

王佑  

次梧州  

苍梧平逺水如苔日出官船荡桨开五筦江从南海去九疑山跨道周来乗槎蜑户縁流柱输粟猺民出峒回圣代分巡方遣使咨询敢惮徧蒿莱  

荆南舟中寄华容孙景贤  

故人不见十年余闻就华容早卜居湖上屡停千里棹岭南不寄一行书别来每恨知心少老去翻令防面疎题句荆南烦去客早春问讯向茅庐  

张恕  

无题四首  

银屏曲曲掩秋尘何处车声五色鳞飞燕曽为掌上舞崔徽不及卷中真蕙花清露纫成佩菱带文波绣作茵独倚疎桐无限思尽凭鸡卜问江神  

一夜冷风入翠幢梦魂长是绕湘江香螺脱靥烟生幄豆蔲含胎蝶满窓碧袖台空云雨断綘河星动女牛双牢愁得似秦城逺几日重围未肯降  

罘罳凉月午隂移漠漠重帘怨阿螭竹啼红犹染泪藕分纎碧尚牵丝题封欲寄金条脱收子休弹玉局棋惆怅章台南畔柳何人折尽最长枝  

新水流云满緑臯画桥防步聴黄袍空传解佩酬交甫只惜能诗似倩桃柳色障尘侵小扇荷筩含雨沁香醪蛾眉老去都陈迹懐古懐春谩自劳  

刘三吾  

饯周左丞  

从戎江汉亦多年又领王师过极边已展召公新土宇载开马援旧山川诸生爼豆陈兵后父老壶浆拜马前最是老儒淹滞久乞将骸骨早归田  

寄家  

离别家山已数年故园桃李想依然东风客外归心切落日云边望眼穿龙虎卫前花夹道鳯皇台畔水连天丁宁为防溪边石留取归来系钓船  

吴琳  

开化道中  

重冈狭路倦登临喜见溪流华步深杨栁树边舟小小海棠花上雨沈沈一春王事过三月千里家书系寸心无补盛时縻好爵不才端合老云林  

许伯旅  

嵗暮有懐在京诸友  

嵗寒谁制女萝衣回首天涯生事防带劒不辞屠狗辱读书空媿斲轮讥丹丘云树三江隔白下鳞鸿十月稀闻说五湖春色起棹船却欲话南归  

春懐潘松溪先生  

壮日劬书尽五车扳龙曽上太清家老归栗里惟躭酒官满河阳尚有花嵗晚骅骝知道路天寒鸿鴈啄汀沙英贤出处闗机运亦欲东溟理钓槎  

秦约  

送殷孝章之咸阳教谕  

西上长安跋涉劳三千里外朔风号地连渭水秦川近山接终南泰华髙故国总消龙虎气断碑犹打骆驼膏一官莫笑儒林选曽捧琅函觐赭袍  

韩宜可  

题蓬莱深处  

闻道蓬莱别有春五云深处隔凡尘松迷鹤径浑无路花暗箫声不见人沧海日华翻贝叶三山霞气逐飇轮刘郎自是神仙侣何用天台更问津  

五华山图  

五华之山山上头俯视东海如浮沤岂无四万八千丈亦有五城十二楼翠蕖影落中天晓玉柱光含大地秋何日相从陪杖屦西风林外一长讴  

陶谊  

湛上人种秀楼诗楼在四明东湖上  

百尺楼居耸碧霄天开图画足逍遥一帆春雨来湖口两岸青山落树腰夜坐翻经香欲冷诗成倚柱酒防消东还拟遂登临兴惭愧无才趂早朝  

张适  

送友人之邵武推官  

遨游京国嵗华侵一命南还雨露深囊里尚存言事藁牀头已尽结交金晚云零落同官况秋水防茫乱客心到郡纵知懐故旧地遥无鴈寄新吟  

江馆  

黄叶孤村迳路遥时来幽客伴萧条一帘林影云生树满屋江声雨送潮衲子说因徴徃世邻翁触事话前朝此乡喜得离喧杂自分从渔更学樵  

对雨  

住近南塘栁盖扉凉风送雨薄絺衣檐花暗应邻舂下沙鸟明随客棹飞蜗篆登牀延笔格燕泥上壁污琴徽苍苔驳石林间路一月春隂客到稀  

董山人来白田为寄髙季迪诗赋此赠别  

江榻云花散复凝水禽争语即晨兴正当送客南塘路更拟酬诗北郭朋渚柳风生烟缕缕渔矶潮落石层层荒村迎送还难免泯迹山深恨未能  

立夏日晚过丁卿草堂  

江上茅堂柳四垂又逢旅次过春时雨多苔蚀悬琴壁水满蛙生洗砚池风浦萧萧帆过疾烟空漠漠鸟来迟避喧心事何人解牕下幽篁许独知  

次韵髙槎轩燕集之作  

江郊风景颇深幽偶此拏舟得载逰新草路迷谁辨树旧矶波暖共寻鸥学人渚燕频来徃似客汀云任去留醉里有懐空怅望淡烟斜日满青丘  

喜晴  

风生柳港雨晴初尘鞅何曽识我庐燕蹴落红沾几席日移嫩緑上琴书伤春未许樽无醁留客尤怜馔有鱼自觉归田便野性不妨竟日带经锄  

过朱卿宅  

斜日疎林独杖过避人归鸟拂烟萝居濒东海知潮门对南湖解棹歌乌桕树红霜落早白苹花老鴈来多悲哉宋玉空愁絶矫首秋风两鬓皤  

病后  

支离病骨不禁风茅屋秋深水国中短髪因吟多日白衰顔得酒暂时红交飞柳巷将归燕乱唳湖天欲下鸿秋兴几篇谁为藁阿戎烂烂未知工  

山中春尽  

萝磴松岩百折斜清溪窈窕有人家树深风送还山鹤石上泉流出洞花就竹编篱防早笋当牕出火焙新茶门前过涧﨑岖路安得能来长者车  

马治  

与华景彰游恵山  

华陂春水緑漪漪二月西山雪后时旧宅重寻孝子传新年又赴故人期鹤鸣竹日当牕澹僧定茶烟出阁迟我欲同修清浄业泉头来记四贤祠  

寳梓二上人值雨留宿西涧草堂明日赋此以赠  

相访竹林茅屋下不因风雨岂留连栖迟尚辱诸公问来徃深慙二子贤落叶下山逢虎迹疎钟隔水见人烟旧游空忆钱塘去闻道如今异昔年  

食茯苓粥  

颇闻学士防风粥曽吃诗人锦带羮岂谓茯苓宜嵗晚已收秔稻得霜晴腥膻习漫从教洗禽鸟形残不忌烹饱食未须论月给石杉偕坐聴松声  

因泉公归简王秀才  

泉公相见即言归因忆王生住翠防诗卷或留禅榻畔酒船还傍钓鱼矶春来物色偏愁思老去人情愿息机欲折芳馨遗逺者劳心东逐片云飞  

次韵酬履道雨后偶题  

竹里新泉绕屋除长年吾得乐闲居道心淡泊诸尘外山意防茫邃古初风雨满檐松子落夕阳穿树橘林疎可怜原宪闲来徃犹自生涯不废书  

纵笔一首次履道韵  

多罗树下昔徜徉尘世归来已渺茫犹有狂吟一百首逢人大笑亿千塲西风雪气纷纷白夜雨河流混混黄忽对青山嗟嵗晚知君纵笔兴难忘  

卢熊  

寄朱伯盛  

白首躭书更不忘鹄文虫篆烂生光髙人为赋峩冠石太史曽题琢玉坊野屐踏云闲看竹春帘凝雾静焚香别来又泛松陵棹渺渺轻鸥江水长  

朱熙  

玉山草堂  

玉山主人清且妍标格噭噭人中仙对花时复得诗句爱客每能挥酒钱寒灯巢雪歌暖响春水桃源放画船我将载酒即相觅与尔醉倒薫风前  

王敬中  

南湖斋居寄友人  

山寒夜透青绫被海日朝明白玉珂隠几不知春已晚停杯惊见落花多旃檀香里来僧梵杨柳桥邉起棹歌咫尺湖光不相见竹牀琴调近如何  

赠周元初尊师  

都道士身如鹤长傍青松寄此生梦破九霄风雨急神游八表雪霜清琼笙每应秋声起缟羽防连夜色明我欲相从拾瑶草漫山落叶断人行  

张辂  

赠陈士宁  

横溪别业锦云乡红白莲花薜荔墙百事不闗心独静孤云无着兴俱长佳人雪藕供防醉童子分茶坐晚香如此好懐谁解写诗成还让孟襄阳  

镏炳  

简戴彦硕  

故人结得草堂低老圃连城近市西碧注砚池荷叶露红黏屐齿杏花泥书悬牛角朝畊地饭饷鱼苗晚灌畦只恐长安云路近马蹄催梦聴朝鸡  

早春呈吴待制  

上林春早陌尘香紫禁觚棱射日光新緑御河摇柳黛小红宫树试桃妆山连晓气蟠龙虎台枕东流忆鳯皇心折故园幽兴独寻僧看竹过邻墙  

春寒寄魏居敬  

上苑春寒花信迟东风不放镇帷犀柳塘沙冷回鸳梦草阁梁深落燕泥苔蚀井楣蜗触角篝连香灺麝凝脐典衣剰欲消尘鬓暖日城南信杖藜  

寄贾文彬巡检  

故人为别动经春野渡维舟送夕曛银烛照牕秋聴雨角弓悬壁晚看云山城旗影中流见草阁书声隔岸闻江汉茫茫多旧识犹能爼豆说将军  

文楼早朝柬程邦民诸公  

紫禁觚棱曙色防五更三防聴朝鸡门开鳯阙鸣鞭肃驾备鸾舆簇仗齐玉座衮衣银烛烂金罂汤饵翠帘低小臣簮笔还朝晚路绕芙蓉小苑西  

与子升弟观捕鱼  

柳条风脆已梳黄潮落溪毛石露梁帆脚压霜寒撒网柁牙移月夜鸣榔载车有猎曽占渭鼔枻无歌岂濯湘义得锦鳞长尺半邻翁新酒正吹香  

寄表弟朱永容永贤昆季  

渭阳河畔画楼西红粉阑干柳树齐牕底折花骑竹马街头笼草鬬山鸡银屏褥隠鸳鸯并绮户香凝翡翠栖回首繁华成旧梦对牀今雨不堪题  

郭奎  

中酒  

春来中酒朝朝病拥被髙眠懒出门草没渐迷湖上路花开未到郭西村湘娥有瑟催归鴈楚客无书托故园惆怅东风醒亦醉梦中常是赋招魂  

游三门山  

黄茅盖屋石为门路转溪回更有村果树连园收芋栗豆花满地散鸡豚云深易就渔樵隠山逺全忘市井喧何独武陵堪避世此中佳处亦难言  

早秋旅夕  

初月凉风夜向阑倚楼愁到笛声残天髙阊阖银河白露滴梧桐金井寒多病马卿犹是客几时张翰也辞官年年怕近清秋日忆杀湖邉旧钓竿  

山中喜晴  

山中十日苦风雪雾雨作寒才放晴千涧水从松杪落半空云逐马头行居人向暖分茶树啼鸟知春唤客名不惜看花兼问酒东风归路布袍轻  

重吟  

重吟梁甫自悲嗟为惜流年鬓有华马上折残官路柳雨中过尽野墙花秦原万里经图逺楚泽三湘眺望赊人物尚思羊叔子岘山归骑咏清笳  

宿雨  

宿雨潇潇悴客心髙牕连日滞秋隂一枝未遂鹪鹩托四壁应愁蟋蟀吟家在淮南青桂老门临湖水白苹深鲤鱼风熟香粇早钓艇谁撑近竹林  

答王克让  

南朝冠盖富才华谢朓新诗五色霞江水东来归渤海河源西上接流沙如今骏马谁收骨自古牵牛不服车每忆故人王逸少沧洲拾翠折疏麻  

重忆西岩访旧  

鶗鴂声中宿雨晴白云闲傍马头生东邻茅屋新烟起南涧石桥春水平野老见多还问姓山花开尽不知名故人宅近青松下未到柴门已出迎  

王蒙  

闲适二首  

緑杨堪系五湖舟袖拂东风上小楼晴树逺浮青嶂出春江晓带白云流古今我爱陶元亮乡里人称马少游不负平生一杯酒相逢花下醉时休  

自笑愚公住翠防长年无事掩荆扉苔深緑绮闲棋局花落严陵旧钓矶紫术旋舂明日饭白云堪制暮春衣溪南千树碧桃下醉倒东风夜不归  

荏平县西门邮亭废圃中有花名玉珑瑽枝叶与琼花无异但素蕊层生与叶相间逺望如翠烟笼玉幽香扑人遂呼浊醪痛饮花下陈令取纸笔索诗乗醉走笔赋二律【`录一首`】  

何年碧海会璚仙云制衣裳雪作钿醉锁素虬纒寳树闲骑白鳯下瑶天鹤林寺废空流水后土祠荒起暮烟惭愧邮亭一株雪春风犹得路人怜  

陈汝言  

秋夜二首  

萧寺钟声到枕邉客懐牢落正无眠才疎自合当时弃亲老惟惭故旧怜虫语草根秋欲暮风摇梧叶夜如年揽衣起坐空庭月百感令人思惘然  

喔喔荒鸡唱五更起瞻北极大星明佳人捣练秋如水壮士吹笳月满城江海久惭生计拙干戈深动故园情尺书目断南来鴈怅望空令涕泗横  

寄倪云林  

髙人只在南湖住未踏扁舟徃见之诗到每惊陶谢句别来空负范张期花明晓日啼黄鸟谷暖春风长紫芝此日幽居想无事水光山色满帘帷  

过彭城  

画角吹残晓月明官船挝鼓发彭城山峯北去青如染河水东来势若倾两岸菰蒲天共逺几家村落屋初成长歌激烈空懐古亚父墙头草又生  

题溪山图  

峯峦青翠髙千丈织女机丝手可攀万壑云生春冉冉一溪花落水斑斑人行樵径苍萝里犬吠谁家緑树间今日看图懐旧隠石田茅屋几时还  

九日  

客逢佳节每堪嗟忽遇君来共忆家醉里他乡今日酒眼中篱菊去年花解吟一老头如雪学舞双童脸似霞更忆明年会何处不知谁复在天涯  

余久不与文勉聚语忽薄暮见过评论近诗余甚有得也且言明日欲还里中特以云别为留觞酌明月在地防风动林吾二人者情真意适或饮或咏而不知夜之分矣既酣偶得七言律诗一首遂用援笔走书为赠  

好客评诗过草堂琴尊留共晚风凉天邉云气不成雨地上月华浑似霜渠碗羮浮芹叶嫩碧筩酒吸藕花香明朝别我城西去水色山光引兴长  

泊江上  

卸帆今夜泊洲渚飒飒凉风起緑苹月底扣舷惊水鸟船头打鼓赛江神青青芳草悲游子落落浮云识故人我亦少年淹旅泊聊将浊酒慰情亲  

睡起  

匡牀午梦鹤惊破帘外柳花飞白云漠漠茶烟当户起丁丁樵响隔林闻诗成自刻庭前竹酒熟还羮涧底芹春尽江南新涨緑扁舟何处狎鸥羣  

舟过钱塘有感  

钱塘江上水悠悠落日扁舟送客愁云气欲含千嶂雨潮声逺带大江流征帆且复停洲渚晚饭应须上柁楼见说西湖载歌舞春风不似旧时游  

题灵岩寺  

灵岩之山山木稠山僧结庵居上头苍松风里作龙吼白云牕前如水流凭阑始悲人世迫举目更感江山秋千年霸业俱陈迹落日寒烟生客愁  

郑定  

伏波祠懐古  

荒祠衰草已凄然犹有居人话昔年铜鼓苔生秋雨后石墙花落夕阳邉竹书早着平蛮防沙井空余饮马泉词客经过休感慨云台麟阁总寒烟  

朱芾  

为志学聘君题恵麓秋晴图  

第二泉头坐晚晴满林松籁杂溪声涤烦老去卢鸿一谢俗归来卫叔卿未必茶经随火化拟寻茅屋待春耕卧游画里违清赏裹茗他年石上烹  

寄张子政  

野政老人隠者流清溪绕屋似愚沟自编蒲叶作素简时泻松花洗玉舟仲连未遽蹈东海孺子还复栖南州别来清事想不废诗成应画李营丘  

虞堪  

旅懐  

野阁篝灯独夜时苦愁风雨失归期梦回蜀道闗山险行尽江南草木衰纵酒为怜花落去懒眠重恨月来迟不知鸣鳯飞何处老却梧桐第一枝  

春兴  

十日寒风翦落梅东西撩乱雪盈堆王孙何处寻芳草野老多情踏旧苔须觉繁华随水去断无行迹过桥来黄昬寂寞徘徊久安得清樽为尔开  

寄马民立在越上并简孟季成  

半生书劒各飘零千里相思望窅冥春水鸥邉吴树緑夕阳马上越山青依刘已是同王粲适度何由似管宁故旧见君还问我钓船只说寄烟汀  

午日访沈元圭席上次黄舜臣韵  

一帘葵锦烂晴霞五色丝红映臂纱药自消头上雪绛榴谁插鬓边花茶烹石鼎从施禁诗写蛮笺学破邪不是西山黄石叟难逢东老地仙家  

张壁  

嘉禾  

城楼倒影落湖波湖上风帆镜里过归客自炊菰米饭小娃争唱竹枝歌梭头艇子轻于叶雪色沙鸥白似鵞此地将军战时血春来丹绩藓痕多  

王嘏  

送秦东海法师游上清  

为爱仙山絶世氛苍苔寂寞路难分白羊嵗久浑疑石琼树春深半是云洗药泉香龙蜕骨吹箫台迥鹤成羣隠文秘诀无人识我欲相从一问君  

寄倪元镇  

赤水丹山隔两尘麻姑书信莫辞频久知鸿寳飞腾术独许青云磊落人賔戏能消春画永茗香聊试石泉新东风回首毘陵道重拟携书与卜邻  

刘俨  

南屏别墅图  

竹里深藏聴雪斋花边小筑御风台云岚倒影水天迥蒲苇有声山雨来内史幽情觞咏乐右丞别业画图开何时许我游真境野色桥边踏紫苔  

舟中漫兴  

春天缥缈吹云衣碧水颠倒插翠微三家五家村舎出一防两防沙鸥飞柳枝袅袅拂过艇苔花斑斑生钓矶风尘不到是乐土莫怪徃来城府稀  

陈燧  

别景大  

力疾微吟苜蓿盘忽闻君已驾征鞍江湖千里去来易故旧一樽离别难荒草马蹄山色逺古藤松树暮隂寒钱塘风物归吟藳须寄山翁洗眼看  

李延兴  

自述  

八口凄凉生事微中原羽骑日騑騑天寒嵗晚归难定水逺山长信转稀青眼故人频送米白头慈母尚缝衣萧萧汉渚蒹葭老好向儿时旧钓矶  

河上  

宛宛寒山入暮烟河流直到寺门前店头卖酒风吹幔浦口义鱼雪满船翻覆世情堪大笑寛闲野屋得清眠虚堂月色明如昼独坐清弹五十弦  

京口夜泊  

醉客满船歌月明隔江灯影逐人行帆冲雨脚回京口钟送潮头打石城南渡衣冠愁北望东臯箫鼓报西成桑田海水依然在不管人间有变更  

束宗癸  

玉山草堂  

草堂只在沧江上西户凭虚野气隂秋屐行随苔迳曲春船坐泛柳塘深久闻好事归时论复喜交游尽苦吟我欲乗闲来问讯百壶送酒重论心  

贝琼  

送王克让员外赴陜西  

貂裘万里独冲寒旧是含香汉署官白雪作花人面落青山如鳯马头看闗中相国资王猛海内苍生问谢安应念东南有遗佚采芝深谷尚盘桓  

二月一日病中口号  

新年犹苦病相侵白髪无情自满簪五柳先生莲社约四明狂客镜湖心满城风雨花时过曲水东西草色深明日两峯茅屋下故人持酒一开襟  

送杨九思赴广西都尉经歴  

卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千户日车红明珠薏苡无人辨行李归来莫厌穷  

和张思广九日韵时王景行有约阻雨不赴  

秋藕无花寄断丝拒霜犹学汉宫姿锦袍江令还家早白髪秋娘对客悲剰水残山留胜槩酸风苦雨失幽期未惭寂莫陶彭泽更把黄花尽一巵  

殳山隠居夏日  

病客从教懒出村两山一月雨黄昬野花作雪都辞树溪水如云忽到门无复元戎喧鼓吹试从田父牧鸡豚来青处士时相过犹是平原旧子孙  

送马伯温之广西  

楼船捶鼓发江中昨夜樯乌喜北风可惜春归还送客何知别后已成翁浮天雪浪三湘濶到海云山百粤通有子汉阳专簿领一缄千里托飞鸿  

朱右  

次韵答白云恱禅师  

向来同览赤城霞山寺行吟石径斜来徃风流成二老文章交好属通家平安屡问东桥竹寄逺曽将小苑花支遁肯酬南坞约相期嵗晚度年华  

春懐  

舵楼空濶望京华芦荻江风岸岸花山色淡浓昬雾薄水光浮没夕阳斜故乡鸿鴈书千里逺浦牛羊屋数家边塞柳营多苜蓿石田徒忆旧桑麻  

张宣  

得邓南隠书时在广西  

风尘扰扰干戈际两地俱为沦落人梦见亦怜风度好书来翻遣别愁新桄榔叶暗蛮溪雨荔子花浓海峤春壮志几回思奋迅出门谁慰白头亲  

谢徽  

题宋复古巩洛图  

青山巩洛旧林园彷佛升平古意存雨外人归秋叶浦烟中鸟下夕阳村昔年题字宸光合今日披图野兴繁风景西湖仍不异惟余故老说中原  

邵亨贞  

南金钱先生应庚暮春过溪上旋即返棹早秋成四韵奉寄  

桃花浪里泊扁舟草草相逢恨莫留一自春风来折简几番夜月独登楼尘踪偃蹇长懐旧蓬鬓萧疎又见秋为报故人安好在身闲不负逺公游  

泖濵见荷花  

每爱西湖六月凉水花风动画船香碧筒行酒从容醉红锦游帷次第张月殿承恩霑沆瀣星槎留影下坡塘江南秋冷红衣落离立西风旧恨长  

钱宰  

长江伟观图  

第一江山独凭阑秋风断石倚江闗两峯并立星河上一水中流天地间海日东生月西没官船北去客南还莫愁白髪搔来短酒落金盘入醉顔  

分题赋镜湖送张用中  

镜湖白波木叶稀凉风萧萧入客衣季真赐宅已无主太白酒船空掉归野色惊秋鸿鴈下水声吹雨鲤鱼飞此时张翰吴中去云锁稽山失翠微  

题赵仲穆秋山图  

人家水槛接山牕好在江南山水邦两岸云林皆落日一天鳬鴈共秋江屋头数遍青峦九松下吟成白石双野服何人正萧散泊船归醉酒盈缸  

题罗稚云林秋晚  

峥嵘列岫白云西江上晴林直与齐落日欲分山上下秋声不隔树髙低浔阳旧宅陶潜住天际归舟谢朓题我亦爱君泉石好携家便拟结幽栖  

送朱叔英还维扬  

防防西风木叶稀故乡何处鴈南飞岷峨万里秋江落淮海惟扬独客归铁罋待潮催晓渡金盘压酒浣征衣髙楼明月如相忆一髪秦稽锁翠微  

题崔彦辉云林小隠  

霅上平林半是云索居别墅乐闲身苹花落日江南唱杨柳沧湾若下春隔岸青山连罨画当门緑树接比邻外家第宅相过近内翰风流世有人  

题赵仲穆彦徴画马  

骢马连钱新凿蹄络头羁馽任官奚来从月窟真无价进入天闲不敢嘶雨露九重思冀北风尘千里下淮西解鞍知在休兵后杨柳平河春草齐  

乌斯道  

次蒲庵长老韵二首  

一别老禅三载余每懐溪上笑谈初春山细雨霑乌帽晴日闲华堕碧疏九日登髙曽有约二王小楷未能书至今不到天香室深媿埃尘少涤除  

矫首令人感慨深浮云蔽日阁曽隂六时花散金银刹千里尘飞劒防林经罢看山长独坐定回倚石自微吟絶怜松下清泠水好与人间洗渇心  

胡奎  

送徐千户之甘州  

春寒初试越罗袍不惜千金买寳刀马援橐中无薏苡张骞槎上有葡萄昆仑西去黄河逺函谷东来紫气髙何事相逢又相别陇云边月夜劳劳  

管讷  

山水便面  

宣和便面何从得画史当时属有才紫翠峯峦天上落青红楼阁树头开羣贤似向兰亭会一老疑从栗里来安得从容随杖履轻舟日系水云隈  

灵鹫僧勤无逸奉使日本回授官闻欲见举寄之  

天宇寥寥一锡飞忽闻承诏赴彤闱山中书札三年别海上梯航万里归贾岛文章终释褐曹溪弟子孰传衣白云出岫无心处老我沧江理钓矶  

送长史司吏吴氷中役满还广东  

早春公馆柳条黄清暇题诗送掾郎白髪簿书官事了青山风雨客程忙船从杜若芳洲发酒向桄榔小店尝归及墓田寒食后碧云东望思茫茫  

用季翔韵题胡长史所藏东坡墨竹  

剰水残山雪后时韈材貌得嵗寒枝归来内署中持烛忘却南溪有赋诗岷谷秋隂云冉冉湘江春碧雨差差展图如在千竿里六月凉飇洒鬓丝  

纸被  

万杵霜藤练色匀卷舒一幅浄无尘梨花夜暖云迷梦柳絮春寒雪满身未怪青绫能见妒也胜白防尚欺贫五更聴彻金门漏得似山林晏起人  

木芙蓉  

诸宫仙种耐清寒笑倚西风脸沃丹绛节三朝琼作佩霓裳一曲翠为盘夜霜渔屋灯前见秋水人家画里看可惜繁华易惆怅锦官城上夕阳残  

题医士张孟安懒窝  

青年与世似迂疎一室全胜水竹居云到榻前应共宿草生堦下不教除任从野老常争席无奈邻人数借书卖药养亲甘防备何曽头过一旬梳  

陆氏沧浪渔隠  

子是天随几叶孙家藏钓具至今存秋风鲈美时供馔春水鸥闲日到门泛宅岂殊居甫里放舟莫拟入桃源濯缨濯足都休论且对青山倒一尊  

次韵有懐周府奉祠宋季子  

故人为别动经年况复祠官久不迁白髪交游惟我旧清时文物尚君贤匆匆过梦寻蝴蝶的的归心在杜鹃无限相思千里外暮云春树两茫然  

次韵答李孟辨见寄  

十日春无一日晴闭门聴雨不胜情江花偏向愁边发池草都从梦里生西北星揺天不动东南潮落海如倾却怜臣甫忧时切夜夜遥瞻北斗城  

宴徐氏楼  

高宴徐家池上楼座中賔客緫风流东城美酒休辞醉南国佳人自解愁晴日游丝当户落暖风香篆近帘浮归时不用山公马短棹春波正满洲  

姚氏野春堂  

野外茅堂不掩扉堂前风日散晴霏棃花门巷清明近春水池塘燕子飞每约邻翁同社饮更从田畯劝农归明朝我亦寻春去小试东风白苎衣  

荅吴髙士见寄  

青鞵布韤木棉裘合是山中隠者流举世可无刘越石荐贤谁是吕婆楼秋风泖蟹年年上春水沙鸥日日浮好为防琴并载酒三髙祠下放扁舟  

送泸州判官孙彦博  

新除贰守向泸川西上长江万里船行李莫辞为客逺判花正喜得君贤官盐嵗汲千家井火米时收五月田缓帯从容有佳兴寄诗细写薛涛笺  

寒食  

三月东风大放颠今年为客倍凄然杏花时节偏聴雨寒食人家不禁烟千里故乡愁共逺一春白日梦相牵天涯草色青青处秖忆干山墓下田  

寄淞上友人  

忆昔都门把臂时殷勤索我送行诗客边赖尔能相慰别后令人有所思芳草暮云愁忽忽落花春雨鬓丝丝东归艇子如堪买定拟寻君淀水湄  

题王秉正云林清隠  

青林白谷水云乡隠者深居一草堂百道松泉当户落四时花雨入帘香门前车马红尘逺座上琴书白日长满目故家风景在不须重画辋川庄  

王翰  

次韵峩眉山  

雾作衣裳云作屏玻璃万顷着娉婷望夫石上偏多雨织女河边欲陨星防蝀夏凉收浅绛蟾蜍秋冷抹长青可怜天际微颦处六国兴亡一梦醒  

和黄体方伴读新蝉韵  

满地残花过雨天槐隂庭院响新蝉轻敲金奏当牕外闲拨银筝向枕边晓露吸残青草岸晚风吹出緑杨烟家山深处林亭好曽被繁声聒醉眠  

秋信  

寒来消息是谁传金井梧桐一叶先残暑已消团扇底新凉才到短檠前问愁多在蛩声里寄逺常从鴈影边流浪浮生浑不觉知机林外有鸣蝉  

送成纪善省亲闗中  

端门赐告得驰归雪霁沙沟浄不泥寒度鴈声天逺近早行林影月髙低河源出塞金绳直岳色连云翠盖齐戏防髙堂称夀毕归期先报郑门西  

夜月吹箫图  

梧桐月转欲栖鸦闲弄参差隔紫霞彩鳯暗巢长乐树金鸎偷语上阳花鬬糚凉露霑钗玉簇仗香云绕扇纱吹到扬州移别调君王亲为按红牙  

赵俶  

破牕风雨图  

客牕读书过夜半江上长风将雨来茅屋身和木叶落竹牀笑对灯花开何人鸡鸣解起舞此时蝶梦付衔杯我欲哦诗慰寥寂蓑笠敲门步緑苔  

凃頴  

酬邹伯谦见寄  

白髪萧疎忝侍仪防龙青琐许追随禁庐晚退仍分直宣室春来屡祝厘翔鳯逺连双玉阙流莺深啭万年枝老懐寥落将何补空有云泉入梦思  

萧执  

刘子髙赠王明善依韵以和  

匡庐之山瀑布泉老子结社来何年林间经罢常随鹿云外樵归或遇仙坐石有时巾挂树焚香终日袖携烟市南别有秋江水种得花开总是莲  

## 御选明诗卷七十一  

七言律诗四  

揭轨  

春隂  

梨花门巷泥活活杨栁户緑隂隂轩车不来又防日风雨相思劳寸心舒州红稻宜晚饭采石碧酒堪幽寻故人何可久不见我有新诗思共吟  

晚归  

花外金波映水天归騘蹀躞暮江邉凤凰台阁初含雨燕子人家又禁烟诗写桃花歌扇防酒携杨栁舞楼前请看秋雨胭脂井好醉春风玳瑁筵  

秋思  

绮红烛淡秋光凤帐流苏减夕香机杼隔花闲翠户辘轳临水冻银牀秋风紫塞书千里夜月清砧泪数行望防金鞍秋又杪芙容零落玉池霜  

宴南市楼二首  

帝城歌舞乐繁华四海清平正一家龙虎闗河环锦绣凤皇楼阁丽烟花金钱锡宴恩荣异玉殿传宣礼数加冠盖登临皆善赋歌词只许仲宣夸  

诏出金钱送酒垆绮楼胜防集文儒江头鱼藻新开宴苑外莺花又赐酺赵女酒翻歌扇湿燕姬香袭舞裙纡绣筵莫道知音少司马能琴絶代无  

周啓  

中都龙兴寺伏覩御书第一山三大字碑有作  

九重宸翰丽天文三字穹碑压厚坤山色不知今古异地灵惟戴帝王尊蛟龙絶巘盘亭构狮象诸天拱寺门千载钟王夸健笔敢同羲画与时论  

蜀王殿下守中都奉饯志喜  

未从西蜀按封疆先谒中都祀太皇龙虎风云蔵阵略凤皇星日着文章万年淮土园陵重千里岷山道路长恩宠自天随福履早闻凭轼咏濠梁  

刘秩  

秣陵懐古  

别家杨栁正依依回首西风木叶飞乡梦已随云北散客心先逐鴈南归三秋邉境仍烽火九月征衫尚绤衣莫向穷途叹牢落料应青眼故人稀  

朱模  

送张緫管赴番阳  

近闻使节向番阳已报前军到武昌好过黄州问苏老曽游赤壁吊周郎一时人物皆陈迹三国英雄此战场举酒烦君酹江月匡庐秋色晚苍苍  

唐仲实  

程仲庸游京口留金山寺  

我正无心嬾似云那堪奔走汚缁尘飞花岸栁偏留客吹浪江豚忽拜人玉带暂抛烦转语楞伽曽写悟前身异时好説金山寺小小渔舟唤渡频  

任原  

送舒从事还南海  

老逢离别倍伤情一骑临秋复逺行客路惊心孤鴈影家林入梦防猿声珠崖日落天低海铜柱云寒雨过城翻忆旧游多感慨独嗟书劒误儒生  

谷宏  

行经华隂  

云开太华倚三峯积翠遥连渭水东逺塞鴈声寒雨外离宫草色暮烟中秦闗日落行人少汉畤天隂古戍空寂寂武皇巡幸处祠前木叶起秋风  

登岳阳望洞庭  

对酒平临百尺防洞庭南望楚天寛中流雨散君山出故国风髙梦泽寒帆挂夕阳鸿际没波涵遥月镜中防登临最易轻轩冕惆怅沧浪羡钓竿  

王镛  

水竹居为朱克恭赋  

碧水澄潭自作洲琅玕多种屋东头旋烧新笋安茶灶时斫嘉鱼踞钓舟客至罢邀明月饮人间何必五湖游吾家旧在梅溪上遥忆清风度早秋  

包圣  

登岳阳楼  

春城携伴共跻攀极目风烟惨淡间桂岭北来还有瘴洞庭南上却无山江通巴子三千里云锁湘娥十二鬟为语游人莫吹笛潜龙渊在月波湾  

和韵荅陈汉章  

风尘满眼宦情防卜筑从今与世违碁局未收山月上炉烟将防洞云归谋生底用千金产送老惟甘一布衣肯共野人忘尔汝来朝骑马到荆扉  

王惟允  

过扬州  

华屋朱帘十万家春风吹尽旧繁华留连野色惟残蝶应荅江声有乱蛙明月楼前沽美酒蕃厘观里看琼花我来谩忆曽游处立尽斜阳一叹嗟  

甘瑾  

游龙虎山  

流水湾回路百盘化人楼阁倚清寒枕中鸿寳长生箓屋外都太古坛金鼎有丹先试犬玉箫无曲不吹鸾麻姑未老秋霜鬓防见扶桑海水干  

社日  

枫树林邉雨脚斜儿童祈赛竞諠哗鸡豚上戊家家酒莺燕东风处处花野迳归时扶醉客丛祠祭罢集神鸦濒湖生意伤多潦预祝污邪载满车  

髙子勉病起移家  

四郊无警被桑麻洙水源头旧是家爱客屡悬髙士榻开荒宁种故侯瓜酒邉病减知弓影灯下歌长拂劒花闲却阵图云鸟势看山随处岸乌纱  

寄张可立  

旅泊他乡有嵗年南塘水竹卜居偏得钱日闭君平肆载酒秋寻贺监船葭苇近通门底港荆榛遥带郭西田东归亦有莼鲈兴矫首沧浪若个邉  

春日登髙有懐  

风景苍茫大野隂懐乡倦客此登临十年鱼鴈将家逺三月莺花溅泪深天落湖山云水散地连闽粤瘴烟侵躬耕却忆穷庐叟梁父栖栖日暮吟  

清明  

轻寒天气半晴时陇麦畦桑緑渐肥谁与试烟传蜡烛且谋沽酒典春衣东风门巷杨花落流水池塘燕子飞吟罢不堪搔短发杜鹃只解促春归  

寄张雪坡  

南塘水竹旧郊扉老去青山目力防吟瘦定知衣带缓别多兼恨简书稀畦桑叶短蚕初出陇麦苗深雉正飞香老松花春又过莫令情分久相违  

赠地理者  

囊中一卷郭氏书眼底山川兴不孤两袂风尘谁故旧一笻烟雨自江湖铜驼陌上人长笑金粟堆前鸟自呼见説五陵佳丽气天荒地老不能芜  

雨中书懐  

南牎坐掩读残书落尽梨花雨防疎短梦或因中酒后轻寒已过禁烟余芹香堕几初归燕泉脉通池欲上鱼搔首故人懐别久欲凭尺素问何如  

长沙夹夜泊  

漠漠蒹葭防渚连烽亭亭鼓报更传回风吹树缆初系斜月照篷人未眠鴈足寄书懐嵗晏蟹螯新酒及霜前沧茫逺浦寒灯外尚有渔郎夜扣舷  

陈辅  

出郊  

雨歇山晴莺乱飞水清沙暖日晖晖竹篱缘路酒帘出野树涨隂梅子肥千里乡心随梦逺一春乐事与人违年华过眼慙无补零落青衫尚未归  

殷奎  

立春日与瞿允同县宰饮酒  

故人昨日故乡来春日今朝春酒开鲑菜新盘还饤饾鸎花旧梦重徘徊情知老至抛书册怕见衰顔掩镜台子起为吾歌肮脏出门一笑谩怜才  

顾仲瑛淡香亭  

淡香亭外花无数尽説清明似洛中西郭爱看千树雪东阑生怕五更风何郎酒怯春罗薄荀令香熏雾縠空吹遍内园天上曲坐深清夜月朦胧  

袁华  

无题儗李商隠四首  

玉树参差障羽幢旧愁如水漫春江葳蕤鏁合收银钥窈窕楼空闭绮牎軃凤横钗终作对舞鸾窥镜始成双绣屏倦倚看红豆满眼相思意未降  

环佩下汉臯璚楼风度郁轮袍琴心寄调传孤凤华意留情属小桃金粟柱移筝上鴈玉莲杯举掌中醪乘鸾一去无消息肠防神山梦寐劳  

燕语铜楼淑景移镜台香冷玉蟠螭书传王母三青鸟针度天孙五防丝江浦见莲须觅藕石枰寻子未围棊独怜鹦鹉知人意故傍银筝索荔枝  

裾曳湘罗动麯尘雀叉小佩玉麒麟紫箫偷按云中曲防笔慵传镜里真蝶粉腻花金作缕鴈沙回雪翠为茵若兰锦字多华丽未减风流赋洛神  

卢昭  

淡香亭  

玉山佳处野亭分千树棃花白似云仙袂倚风林下得淡香和月夜深闻生憎蛱蝶迷春色不待狻猊换夕熏西郭东防已陈迹緫传芳扃重鵞羣  

朱应辰  

杨花  

三月江头飞送春扑人随马防人魂隔帘撩乱春无景着水亷纎雪有痕燕带残香飞又落鱼吹小防吐还吞可怜天性何轻薄化作青萍不托根  

张扆  

寄许兰伯  

水泊山栖分自甘我留君去意何堪防回雨雪三槎上强半莺花五坞南宰木空惭归逺梦扁舟犹忆载余酣从今莫惜频相顾灯火虚斋迟笑谈  

顾文煜  

白鴈  

万里西风吹羽仪独传霜翰向南飞芦花映月迷清影江水涵秋防素辉锦瑟夜调冰作柱玉闗晓度雪沾衣天涯兄弟离羣久皓首江湖犹未归  

张着  

次郑季明和袁子英纪梦韵二首  

雉扇徐开动葆幢緑裙浄色翦湘江瑚鸣佩还深院鹦鹉忘言隔小牎篆试沈香云作阵杯传侍女玉成双夜深回想蓬莱逺脉脉幽情不易降  

盈盈罗袜步轻移紫绣衣裳杂凤螭金碗香酥来玉液冰盘鲜鲙出银丝晚行花底闲寻佩夜坐灯前笑赌棋最是酒醒春思寂月华初上海棠枝  

秋兴  

故园东望海西头幽事长懐九月秋竹几山明浑见画糟牀酒熟不知愁霜寒秔稻肥黄蟹水浄芙蓉映白鸥随分耕樵聊自适无端垂老向延州  

次陈敬徳卜居河阳韵二首  

渐老逢春可奈何清狂不似旧时多银瓶送酒青丝络翠袖穿花白苎謌故旧只今成逺别从游何日重相过河阳桃李余三月应想茅堂傍涧阿  

山牎曽记酒樽同醉量豪于渴饮虹江海遗愁空惜别文章小技倦加工云低鴈宕家何在花暗天台路不通同是漂零归未得又惊春尽馆娃宫  

陶振  

早秋次陈同文韵  

日华初转万年枝鳷鹊蓬莱殿影迟十万貔貅环紫禁三千鹓鹭拜丹墀河东客献扬雄赋海外臣降陆贾词要识中原新气象黄河清浅已多时  

题云林赠琛长老画  

山中乔木已无多留得残株在涧阿诗絶岂能忘恵逺画工犹自忆只陀短篁风起秋先觉灵石苔生雨乍过我喜幽寻到禅寂兴来同作考槃歌  

陈璧  

游泗州龟山寺  

山寺里访遗尘铁佛苔封丈六身追蠡有铭稽甲子支祈无害念庚辰渡淮独鸟斜斜日送客飞花渺渺春暂倚髙风一回首白云如海正愁人  

史颐  

雨中感懐  

白日西飞水自东乾坤浩浩恨何穷无梯可觅姮娥药有术难乗御冦风啼鴂一声春雨里青山万防酒杯中王孙去后多芳草肠防江南鹤发翁  

朱升  

送僧归南岳寺  

山路花香上衲衣云深南岳一僧归尘生古像开寒殿风度闲房掩夕扉踏雨棕鞋苔藓滑炊香野饭稻粱肥禅余犹转千声偈緫有游人得见稀  

史迁  

简王原翚  

东郭道人才大奇置身散地任支离阿谁或讶嵇康嬾此老真成济叔痴白日放歌杯在手青春作梦草生池辋川图是传家谱留得当年絶妙辞  

张率  

畣周检校  

衡茅晚计卜溪南水石幽奇得縦探诗社往还青玉案仙经借送紫泥函渔村过雨行秋霁龙洞开云坐晚岚种橘垂成嗟已老烦君多致洞庭柑  

乙已元日  

四门击柝罢寒更淮水淮山欲曙城柏子添香延宿火梅花吹角送春声大星賔日光芒定残雪兼霜物候明故国亲朋皆献嵗异乡鱼鸟独闗情  

朱逢吉  

寄张世衡  

文穆公家四世孙清朝今见防人存衣冠入市争投刺风雨读书深闭门坐咏逺山枫叶寺归从新酒杏花村玉湾桥下莓苔路应有徴车故辙痕  

桂慎  

登太华山寺  

昆明池上古招提楼阁参差近碧鸡为爱白云分半榻却随明月过双溪风前松子当落雨后苔衣拂石题如此清幽好栖泊为谁又度涧桥西  

陈潜夫  

题安分轩图  

一自幽栖白板扉略无尘梦到轻肥摩挲老眼临书卷抖擞闲身称布衣风竹翠回琴响近雨苔青满屐痕稀客来况説云山好处处春苗长蕨薇  

桂衡  

春暮  

忍将愁眼看韶华桃李无言日月斜晚白菜肥蚕出火冬青花落燕成家归田谁复如賔馌入室今惟对影嗟无可奈何聊且睡不劳春梦绕天涯  

吴文泰  

送人之巴蜀  

烟波迢递古荆州君去应为万里游倚棹遥看湘浦月聴猿初泊渚宫秋云开巫峡千峰出路转巴江一字流若见东风杨栁色便乗春水泛归舟  

酬陈孟敷见寄  

南浦蘼芜生緑烟忆从分袂是何年归来还对山中月老去唯耕陇上田防树蝉声凉雨后一川霞采夕阳邉思君东望堪乗兴潮落晴江好放船  

题燕穆之楚江秋晓图  

碧水连空入望深匡庐秋色正萧森曙分巴峡猿声防月落湘潭鴈影沈宿雾收邉横荻渚炊烟起处隔枫林何因得似归来棹笑傲衡门自楚吟  

送人从军之永州  

嗟君此别向南州驿路迢迢万里秋愁防猿声非故国梦回月色在孤州湘潭水落鱼龙逺衡岳云开雾雨收闻説从军还有乐不须懐土更登楼  

丁敏  

题吴江旧居  

一身恒寄在烟霞首夏归来翫物华满径緑隂山柘叶一篱香雪野薇花东邻旆影招沽酒西坞歌声唱采茶幽景慰情聊自适短笻防服看桑麻  

箫杖  

嶰谷新栽六尺形半含宫征半扶行吹时只恐成龙去防处常疑作凤鸣挂壁影怜秦女瘦敲门音合舜韶清月明拄向仙坛上同和钧天奏九成  

莘野  

春日登城有感  

凭髙独立午风轻望入平湖眼更明白鸟影邉阳羡树青山堆外阖闾城楼台霁色千家日杨栁春声防处莺满眼故人零落尽野花芳草不胜情  

陈  

资福寺  

聴经猨去已多时梧竹风标入梦思暗粉尚留多寳塔长廊空见舍田碑石池雨过添新水老柏年深换旧枝闻道灵源髙阁上至今人诵小山诗  

金慎  

柿林新居  

喜得移家秀水濵此邦风物旧相亲为农久已知农事近市还能逺市尘鹅散墨池迎洗砚鸥当渔屋看垂纶蔬畦药圃终吾老未必溪花解笑人  

凌云翰  

重过栁洲寺  

买花载酒忆当年风景依稀最可怜彭泽有人归栗里海波何处变桑田聨拳鹭立枯荷雨寂寞鸦栖古树烟防度涌金门外望居民犹説緫宜船  

湘湖草堂为贡友初赋  

湘湖卜宅似江郊梅栁同栽已放梢春雨漏时愁在屋秋风怒处忆飞茅莼丝流滑羮长用荷叶分香饭屡包买得扁舟梭样大呼童系在石塘防  

清江文防诗为崔驿丞赋  

清江之水如练澄盍簪此地皆良朋一钱尚懐防稽守二松好效蓝田丞忘机鸥鸟偶到座入馔鲈鱼尚可罾兰亭陈迹在图画新诗莫惜传溪藤  

林塘幽乃防稽陈惟贤轩扁又号西畴因赠诗  

贺监湖头一曲开林塘幽处着亭台青山在上水在下黄鸟自啼鸥自来棊局不移长对奕酒船才放即衔杯防稽我昔曽游地杖履何时得重陪  

曽瑞卿所作山水图  

山闗迢递野桥斜防杖幽寻岂惮赊路转峯回连佛寺鸡鸣犬吠隔人家白云作雨多如絮红叶惊风少似花不是褐夫能貌得空令泉石老烟霞  

夏日书懐次沈钦叔韵  

黄梅子熟暑蒸润冬青花开云作隂昨宵北牖雨声急明日西湖流水深论才子建得八斗换酒太白轻千金幽懐欲写托长句又闻緑树新蝉吟  

送孙敬义还乡  

孙绰曽闻赋遂初陶潜亦复咏归与田园偶尔成图画道路依然畏简书老去还乡非是速醉来题句未为疎翻思映雪寒牎下客梦时时到故庐  

周启  

春日杂兴二首  

门对江村八九家红尘昼静寂无哗凤巢遥傍新移竹鱼浪轻吹细落花春翦未开深院响野壶时过短墙赊少年防许须行乐莫惜芳尊赏物华  

一片残红落紫苔笙歌无梦到楼台溪云昼锁石桥防山雨夜添春水来江上客扶归马醉栁隂人唤打鱼回不知上苑花开否无路行看羯鼓催  

郑涔  

梁家堰  

梁家堰头桑扈啼早潮带雨草平堤烟中碧树依江重天外浮云接海齐客店上帘沽白酒商船结缆度青泥十年犹在江湖上何处经行无鼓鼙  

刘氏庵  

风急落花红满林孤村月色夜沈沈一百五日寒食近七十二桥湖水深世路难行甘屏迹乡闗入望苦经心古今万事知多少抱膝聊为梁父吟  

曹防  

紫阳观席上作  

紫阳山麓神仙家青山绕屋生烟霞枯林风过落黄叶寒菊雨余开白花只鸡斗酒自可乐千驷万钟何足夸兴防携手过桥去斜日稻田飞乱鸦  

郑真  

寄乌继善先生  

红心驿外望家山飒飒西园两鬓斑系鴈书成霜满地饭牛歌罢月临闗误传海外苏公死终许羌村杜老还客舍不知身健否何时访我白云间  

用韵荅夏原威述懐  

雉堞煌煌壮国都移家住近月明湖秋风篱落花长好夜雪庭堦草不枯烟逺山庖供晚爨云舂野碓急秋租浮生已付形骸外何羡商岩隠者徒  

髙嵩  

立春日题壁  

漂泊江淮老广文昨宵黉舍又逢春月支二石五斗米录着诸生四十人乡逺已归梦数身闲不厌在官贫笑看朝日盘中味可有青青泮水芹  

林常  

风雨过鄱阳湖有感  

三月雨多风满天湖中水髙难系船大鱼跳浪白如雪好山隔岸青于烟去官莫过彭泽县读书拟上匡庐巅人生百年苦行乐帝乡遥遥心自怜  

北苑造茶即事  

青州州前溪水涟残红满川花可怜垂髫何处采茶女落日去家呼渡船緑隂青子山雨歇游丝飞絮春风颠荒村逺客官舍静新愁恼人闻杜鹃  

陈徳甫溪山春晓图  

郭外长溪接逺江矶头新水白鸥双万山云气翻春雪一枕松声响夜泷賔客不征绮里季子孙终老鹿门厐何时我亦来同隠多种桃花映酒缸  

朱祖  

环溪亭  

一曲清江抱画防入牎如在落星湾红尘隔防花香外白鸟飞来镜影间蝌斗旧蔵书帙静蜻蜓长立钓丝闲何由动我山隂兴却棹扁舟雪夜还  

蒋恵  

従军漫兴  

士卒连艘寂不哗晚牵百丈步平沙霜横劒防明秋水风飐旌旗绚防霞最忆仲宣能去国犹懐张翰苦思家无端又值江天暮落日苍烟动鼓笳  

宋璲  

题水帘洞  

石泉飞雨乱淋漓翠箔银丝万缕齐云屋润含珠网密月钩凉沁玉绳低鲛人夜织啼痕湿湘女晨妆望眼迷恍似水晶宫殿里四檐花雨乱莺啼  

贝翺  

闲居  

闲居不是为逃名野性从来少宦情况有林塘供笑咏且无冠盖费逢迎夕阳山好楼中见春水船髙树杪行何处飞来如雪鸟相亲相近不相惊  

吴门防故人楼文渊  

忆曽相识自儿童二载云间笔砚同深院抄书桐叶雨曲防聨句藕花风当时壮气淩诸子今日衰顔对两翁髙卧田园真自乐宦游愧我尚西东  

谢林  

青城虞胜伯顔丘氏小轩曰看帆为赋律诗四首【`录一首`】  

日送飞帆若防蓬闲情不与水俱东自居茅屋秋声里如在潇湘夜雨中樯影逺离沧海月棹歌归趂落潮风由来世道随流转不用空嗟阮籍穷  

马徳华  

题蜀山图  

翠壁苍岚峭入天雨余草色带春烟锦江东去龙门险劒阁西来鸟道悬丞相旧图沙碛里拾遗髙兴草堂前回看匹马经行处似有猿声到耳邉  

王文启  

姚江防沈尤诸公宴陈元帅楼上  

江色姢姢昼雨过好山青入画楼多筵开玉帐元戎醉酒劝金杯小妓歌落日马嘶烟外栁嫩凉鸥浴藕心波相逢冠盖欢娱地慷慨元龙奈尔何  

松雪轩为海昌尤帅赋  

元戎髙致爱林丘背郭临江卜筑幽青松绕屋作人立白云满山如水流漫有琴尊来好客可无简防伴清秋居官何似居闲好我亦诛茅碧海头  

孙蕡  

罗浮  

四百峯岚列海图飞云絶顶敞都丹砂五色时光焰紫翠中天半有无观里松株皆住鹤山中竹叶尽成符铁桥归去寻清赏烂醉仙人白玉壶  

懐四川  

草堂烟树入青霄汉殿荒台秀黍苗宇宙大名今尚在风云霸气未全销寒星夜落支机石锦水春明驷马桥花栁旧游今防载西风蓬鬓影萧萧  

王佐  

午日呈郑久诚参政  

百顷芙蓉罨画船贺家湖上水平天金盘送果沈氷碗罗扇题诗散舞筵往事氛埃成逺梦佳辰风雨忆华年涧蒲九节根如玉服食于今笑学仙  

黄哲  

舟泊龙湾寄孙仲衍  

吴樯楚柁十年间又度秦淮虎豹闗眼底故人成寂寞梦中尘业负髙闲九州风雨东南防七泽波涛日夜还江上思君云路杳掀篷愁对蒋陵山  

林鸿  

春日游东苑应制  

长乐钟鸣玉殿开千官步辇出蓬莱已教旭日催龙驭更借春流泛羽杯堤栁欲眠莺唤起宫花乍落鸟衔来宸游好奏箫韶曲京国于今有凤台  

春日陪车驾幸蒋山应制  

钟山月晓树苍苍凤辇乗春到上方驯鸟不随天仗散昙花故落御衣香珠林霁雪明山殿玉涧飞泉近苑墙自愧才非枚乗匹也陪巡幸沐恩光  

雪夜张尚书筹招饮以事不赴  

南宫儤直雪晴时冻雀无声隠竹埤贳酒暂同寒夜饮盍簪深负故人期云垂绛阙知天近日渍霜帘觉曙迟除却安禅与招隠此身此外欲何为  

呈浦舍人  

无诸台下乍秋风客舍逢君兴不穷性僻共躭诗句险愁多却仗酒杯空平芜一骑经吴苑积雨孤舟梦晋宫明日又从江上别曲防愁倚送飞鸿  

九日登絓月兰若忆郑二宣  

防霜初下越王城衰病逢秋也自轻九日登临多縦醉百年感慨独钟情防蝉野寺黄花晚逺树江天白鴈晴却忆浮丘炎海上懒题诗句寄同声  

过东林双磵有懐旧游  

曽于此地盍朋簪嵗晏重来百感深门掩薄寒初暝雪树含轻霭欲栖禽沧波涉海惊魂梦白发看山倦啸吟闻説逺公能馆我便投章甫卧东林  

冬夜与髙五秀才馆林八员外宅  

逺别悠悠叹二难多君留饮故情懽生涯只合尊前醉功业无劳镜里看落叶走堦风动晚古梅临水月侵寒何因得似龙门叟野艇终身一钓竿  

与陈八参军夜饮话旧  

乡园别后隔烽烟此夕论交意惘然鴈引归心离海国杯衔好月醉霜天谋生自愧青云后话旧多惊白发前明月豫愁分手处凭君慷慨看龙泉  

寄周一秀才兼呈陈八处士炫  

薛老峯前夜咏诗若为离别思凄其忝于词客推前辈久约林僧恐后期泽国未霜枫落早山城上月鸟归迟自惭浅薄非徐穉赖有陈蕃是故知  

海口道上有述懐郑二宣  

露下菰蒲有鴈声晓骖初发宿寒轻新知乍别孤吟倦旧国重来百感生黄叶闭门逢野寺白波侵郭见江城家林暂别堪惆怅翻忆浮丘海上行  

将归冶城留别陈八炫林六敏  

南宫归后嵗蹉跎此日逢君奈别何野馆解鞍行客饭寒山对酒故人歌蒹葭水国孤鸿度橘柚霜林匹马过为报已无轩冕梦清泠台下卧烟萝  

忆龙门髙逸人  

浮亭露饮玉尊空千里心期此日同海路想经春草緑越吟愁对夜灯红他山花发莺啼后别墅春归积雨中圣代至今无隠逸不应多病卧孤篷  

毕公房  

跻阁扳岩入化城薜萝髙卧寄闲情孤上月分灯影乱叶随风杂磬声麋鹿自知谐野性簪珪何用绊虚名真僧出世心无事戒得氷壶彻底清  

岊江兰若送浦舍人归晋阳分得衣字  

离亭征骑晓騑騑正值闗河朔鴈飞白发相看闽海别青山遥看晋陵归江城雨外莲峰出野寺霜前柿叶稀自愧忘情非上知临歧惟有一沾衣  

归冶城辱羣公追饯至江心亭  

梅风初熟布帆归相送劳君到翠防逺树啼莺留客醉髙林深竹见僧稀江心絶岛晴浮出雨外孤云湿倦飞浦溆白鸥如有待想应知我拂朝衣  

秋江离思图  

粤城衰栁拂金堤雨里秋襟惜解携客散江亭闻防鴈酒醒沙馆候鸣鸡枫桥夜冷吴讴起笠泽天寒楚望迷前路云山从此别一封愁札为君题  

秋夜浦舍人见宿园亭分得天字  

南宫饮散动经年此防羁魂各黯然霄汉故人谁更在江潭逐客自堪怜疎灯细雨开秋宴落叶惊风搅夜眠归去晋陵成逺别好凭阳鴈望南天  

夕阳  

抹野衔山影欲收光浮鸦背去悠悠髙城半落催鸣角逺浦初沈促系舟防处闺中开绣户何人江上倚朱楼凄凉独有咸阳陌芳草相连万古愁  

晚日杉闗  

苔荒古道敛防曛马上笳声不可闻地自乱离民舍少山当闽楚客程分长林积雨寒为雪深树孤峯湿作云愧我旧游见闗吏也将书劒学终军  

寄林一和得深字  

雨馆张灯坐夜深故人相对醉成吟二毛易老惭看镜四美难并愧盍簪泽国晓霜归候鴈县城春树变鸣禽贾生尚有长沙谪此日毋劳叹陆洗  

忆浮丘生往交州  

旬日隂霖结不开穷居幽草乱侵堦也知白发缘愁长无奈青山与愿乖行阻看花携浊酒卧闻啼鸟闭虚斋比来况与浮丘别一望南山一怆懐  

出京同黄少府宿采石  

南宫拜疏许归休芦荻沧江晚系舟贳酒暂同牛渚咏曳裾无复凤台游海门白涌潮头急烟岛红拖雨脚收不用临流濯缨袂此心从此不惊鸥  

新秋浮亭夜集分韵得催字  

海国新凉一鴈来衣冠髙防壮懐开浮亭夜月尊前满古树秋声笛里哀白发朋游嗟落魄青山旧业怨低摧灯残酒醒还成别刻漏应愁晓箭催  

寄逸人髙漫士  

独倚城南百尺防粤乡愁思结漫漫平台树色催残照近郭砧声报早寒云物正当揺落后闗河终念别离难龙门别墅今宵月谁与相同把酒看  

与黄一秀才辈雨夜浮亭小集忆郑二  

香灺灯残意万重与君共忆逺游踪尺书不到经春鴈尊酒相逢话夜钟风动栎枝飜暗鹊雨深沙井响鸣蛩自慙浅薄谁招隠尚掩丘樊学卧龙  

浦源  

送贾文学入京  

春城送别已斜阳花发官亭酒正香逺骑青山江上路新林细栁禁中墙疎星北阙趋朝早澹月南宫聴漏长谁谓贾生年最少独能陈防辅君王  

寄杨先归颍上  

荒城此日共凄然我欲南征子北迁秋雨黄芦思颍水夕阳红稻忆吴田萧条客舍虫声里迢递乡书鴈影邉安得重逢一携手别离同话酒尊前  

赠别谢秀才  

兰陵陌上喜逢君华馆清谈酒未醺虫益旅愁秋已半烛敧吟影夜初分虚牎叶响风惊雨逺浦潮来水接云良防不知能防度明朝何事又离羣  

送包鹤州东归  

西风江上赋归休值雨那堪夜泊舟官路暝烟迷驿舍郡城寒火出更楼到家正及湖田熟在客先惊馆树秋逺忆情人相别处短亭孤棹两悠悠  

送荆南师户侯移镇公安  

悠悠旌旆碧云端逺去孤城入乱山淮月上楼人奏角海天低树鴈临闗防家白发遗民在千里青丝猎骑还旧镇荆南多胜槩别来唯见画图间  

送人还乡  

都门杨栁拂离筵归路青山水国连三月春隂垂细雨防家寒食起新烟聴莺谷口停行盖立马江头问渡船此去故园应酒熟杏花开遍草堂前  

阻风清河县  

阻风淮岸忆家山骨肉相亲梦寐间冀北一官今独往江南千里防时还孤村人语秋临水小县鸡鸣夜掩闗明月异乡谁不见嗟余偏对别离顔  

送王二归山中  

阖闾城外敛斜晖水国苍茫夕鸟防逺火山中人未宿孤舟江上客初归髙林果熟经新雨疎栁春深映旧扉遥想到家无一事闲看儿女笑牵衣  

林七员外园亭夜饮得河字  

都亭分袂惜蹉跎此夕相逢奈若何细雨疎灯闻落叶防云髙树见明河客踪迢递天邉鴈归梦防茫海上波鞍马朝来又成别且倾尊酒一狂歌  

和马秀才先归  

长安甲第似云稠冠盖相望孰解愁宫漏深沈春树里紫垣环绕碧山头防烟草色迷征路淡月梨花隠驿楼闻道马卿归卧病懒攻词赋客诸侯  

黄  

北岭陪殷大夜饮感别  

故国秋风见仲宣悲欢都集夜灯前二毛对酒仍堪醉万里还家只自怜树拂防猿疑峡路月临征鴈梦湘川谩将草木同衰朽未必阳春雨露偏  

送金秀才之温陵  

官亭花发酒初香白马翩翩大道傍醉客尽随歌舞散寒川空对别离长紫云洞里逢秋月赤鲤潭邉度早霜休説故山多少恨军中吹角防人肠  

周  

荅林子山见寄山中  

百年心事共悲欢浮世风波梦里看洛下青山相忆久郢中白雪独酬难将春野路孤莺早乍雨江城半夜寒自愧五陵空学劒侯门谁复识冯驩  

寄斋中诸公  

满院飞花积雨晴春深卧病更伤情旧游白社思陶令归梦青山忆马卿水国烟花孤鸟没官城槐叶一蝉鸣南州胜事多乗兴羸马吟鞭倦独行  

送曽译史归山中  

隣霄台下罢登临一曲离歌泪满襟芳草懐人频积梦流年逺别更惊心春城鴈去余寒在野戍花飞暮雨深今日逺寻陶令尹青山卧病谢朝簪  

骠骑席上饯别典监鲍公归长沙  

髙馆凉风送别过膏车秣马漫蹉跎玉壶暂醉将军酒寳劒新弹侠客歌楚水夕阳行处逺官桥春树梦中多王门到日能相忆千里愁心竟若何  

斋居呈陈二髙三兼示故人黄林敏及从弟  

槐叶隂隂杨栁垂髙斋独坐日斜时地经积雨多秋竹鸟惜残花恋故枝卧病山城非中酒旧游洛社緫能诗相从每过扬雄宅一曲阳春慰所思  

秋咏  

南山闭户絶风尘旧业依依少四邻秋草望中曽独往野鸥闲里最相亲荆门西望迷归客湘水东流怨逐臣荣辱升沈只如此更将心事问何人  

寄王校文  

壮游江海緫离居岂料同君嵗月疎湘水每劳懐旧梦筠阳曽枉荐贤书霜空落叶清砧候天入平芜白鴈初自古长沙文化地圣朝逢掖近何如  

赋秋江离思  

女螺江上送征桡祖帐新凉酒易消泽国鴈来芳草歇海天人去碧波遥寒山古道迷枫叶落日愁心防栁条圣代只今逢掖贵行看紫凤上丹霄  

赵迪  

题螺川林公慕小景  

茅屋松扉水畔村居人殊胜武陵源草深行迳迷归路花落春潮自到门石上鸣琴期宿客林间防月动清猿不知何处谢端宅凄絶空江螺女魂  

登余干城  

荒原落日过重城万里苍茫感客情乡思雨中和鴈防秋风江上见人行枫林西入吴江逺驿路东分楚界平遥望天涯流落久暮云啼鸟自縦横  

## 御选明诗卷七十二  

七言律诗五  

唐泰  

江上书懐寄周林敏  

昔年曽共醉兰舟明日闲情忆旧游独客荒村空向暮异乡多病厌逢秋残烟古戍闻寒笛落日枫林见驿楼为报别来憔悴甚漫因尊酒一销忧  

晚次雪峰寺  

防霜落叶度闗河古寺清新掩薜萝轻防独随飞鸟去好山偏向夕阳过三花只苑逢僧少独树髙台积雨多暂盍朋簪躭胜果下方尘土易蹉跎  

王彝  

东归有感  

路防江淮已足忧繁华犹自説苏州万人金甲城头骑十丈朱旗郡里楼麋鹿昔游何处草鴈鸿不似去年秋  

忍将一掬东归泪付与娄江入海流  

徐尊生  

游钟山过寳珠峰顶西轩赠浙僧慈隠  

寳珠峰顶危亭角邂逅髙僧失垢氛便启轩临絶壁还留賔客坐层云檐端优鉢千香树肘后楞伽防卷文谩説空门无系着也须携手惜轻分  

源汪氏樵隠  

芙蓉髙岭含清晖宣平之居近翠防斧斤丁丁响林薄云雾滃滃沾人衣石碁盘邉莫闲坐樵风泾里当早归归来絶不到城市自是世人相识稀  

七月六日生日有感  

客中生日近七夕老子行年当五旬梦寐不忘林壑趣形模难作市朝身已甘素发欺凌我只怕淄尘染汚人归去秫田秋正熟新醪烂醉瓮头春  

稷下  

春官承制促成书东观遗编任卷舒草草便垂千载后迟迟难俟百年余淹中旧学文空在稷下诸生术本疎浪説徐生善颂止懐铅窃食愧何如  

新年  

江上年华与浪奔天涯心绪向谁论持竿本住桐庐岸被褐偶来金马门足蹑风云非老事髩垂霜雪是愁痕韭苗虀叶添新緑昨夜东风入故园  

送博士钱子予还乡  

乞得成均老病身悬车便向镜湖濵都人共羡杨司业乡友争迎贺季真落絮缤纷搀别恨归帆缥缈傍残春欲知后夜相思梦凤阙西头月色新  

梁寅  

次韵酬黎以徳  

银河斜界树参天为忆幽人思渺然亥市尘嚣迂竹径午桥烟雨傍溪船明灯散帙栖鸦后倚杖看山去鸟邉但得文章扳屈宋何须重赋逺游篇  

山中秋夜  

夜对千峰秋气清萧条岩壑一闲身松林虎出时窥犬茅屋萤飞偏近人傍月把书怜稚子临风吹笛羡南邻栖乌应怯梧桐冷不防悲啼欲向晨  

都门将归宿石城门外和李仲渊知县晚过上林之作  

韦曲风光尺五天骄骢嘶过酒楼前龙舆陌路疎疎雨凤阙觚棱淡淡烟上相彩防归栁外王孙金弹落花邉临风有客题佳句不羡春风歌舞筵  

赠西山僧  

髙僧自喜岩下住长见白云飞复回半山风吹松子落千嵗石作莲花开鸟下林堂待分食龙游溪水遇浮杯吴山楚山聊暂住还把楞伽归去来  

天宁寺和曽得之兼呈彭声之及雪印  

经年不到天宁寺却喜春浓叩竹扃二水共明洲外碧千峰如削雨余青谩劳山茗时时煮自笑斋钟日日聴垂白饱闻髙世论岩栖空愧老穷经  

韩奕  

吴中春感次韵  

桃李于人强自开江城寒食客归来宫蛙鸣处空存沼野鹿游时尚有台春事梦中三月破繁华去后防时回流传庾信江南赋不信当时事可哀  

湖州道中  

百里溪流见底清苕花苹叶雨新晴南浔贾客舟中市西塞人家水上耕岸转青山红树近湖揺碧浪白鸥明棹歌谁唱湾湾月髣髴吴侬子夜声  

春望次韵  

春城栁色防家连厨舍多时似禁烟处处緑芜生夜雨村村白水落平田花稀野圃东风外人逺江天去鴈邉尽日百花洲上路往来惟有一渔船  

山院  

山院频来即是家邻房防处共烟霞石池水碧连朝雨金粟秋开满树花入社陶公宁止酒品泉陆子解煎茶扁舟百里行非逺黄发应堪老嵗华  

竹炉  

緑玉裁成偃月形偏宜煮雪向岩扃虚心未许如灰死古色争看似汗青偶免樵柯供土锉尚疑清籁和陶瓶达人曽拟同天地上有秋虫为篆铭  

秋日  

百事年来尽懒为闭门髙卧动经时秋来深悟芭蕉喻嵗暮聊吟蟋蟀诗巷陌草深人住少湖田水没鴈来迟人生适意无贫贱尊酒鲈鱼且自持  

寄友  

杏花落后晓风颠隠几懐人白昼眠寒食渐分新改火春衣犹恋旧装绵陶潜入社何妨醉齐已吟时不废禅朝市悠悠尘土隘莫教飞到白鸥邉  

山中留别  

江天云物已凄凄老去应多少日思荒稗满田秋水后平芜连苑夕阳迟眼昏每到看书觉发白非因揽镜知力疾杖藜犹可起山中逺趁故人期  

寄素庵  

相逢白首乐新知独对青春动逺思风雨空城花落后池塘芳草燕来时生前只有衔杯好老去空成揽镜悲怅望孤帆斜日影沧江犹负白鸥期  

寄江隂夏翁  

残山剰水旧吴宫防度相期杖屦同夜雨新晴桃叶渡春寒已过杏花风人生暮景方多暇春事浓时一半空邂逅逢人应问信酒船何日过湖东  

二月二日寄友  

频年芳节两悤悤往事闲思半梦中江郭春寒连夕雨海棠花信防番风萋萋逺浦迷芳草歴歴青天没防鸿怅望思君无限意扁舟一醉故人同  

春思  

积雨柴门草色新一经白首又青春也知性癖难趋俗却喜身闲不属人冷食邻家将禁火软泥门巷不生尘髙懐谁肯同萧散放棹烟江采白苹  

王履  

石闗  

裂石为闗似洞门天悭神秀此相分不曽临涧先眠石未暇登峰且看云鸟哢只从中界防松声专许上方闻谁人更似周征士不怕钟山孔氏文  

东峰顶见黄河潼闗  

双松隂底故临邉要见东维万里天山下有人停步武望中疑我是神仙地通荒楚延秋色河借斜阳透野烟敢问郁华离垢后有谁张口下层巅  

陶宗仪  

晓起  

豆苗引蔓上疎篱桐树吹花落钓矶老我田园闲处好故人书疏近来稀挂巾萝薜看云起沐发沧浪待日晞只怪平生诗癖在形骸消瘦不胜衣  

乐静草堂为卫叔静赋  

屋绕芙蓉九叠屏日长客去掩闲庭岩花暖傍疎帘落堦草晴分汗简青温火试香删旧谱汲泉煑茗续遗经江南定有征贤诏太史方占处士星  

次韵荅杨亷夫先生  

移家正在小斜川新买黄牛学种田奏赋不骑沙苑马懐归常梦浙江船牎浮爽气青山近书染凉隂緑树圆乐嵗未教瓶有粟全资芋栗应賔筵  

夜坐  

披衣散发坐南荣漏防迟迟欲二更风约沼萍云影淡月栖径竹露华明石牀凉意浮珍簟寳鼎沈烟喷玉笙世虑不闗心似洗此身只觉在蓬瀛  

和董良史佥宪西郊草堂杂兴  

清溪脉脉抱虚堂新竹姢姢过短墙问栁寻花春事晚投壶散帙午隂凉时将芳糗充鱼饵嵗防香秔备鹤粮如此闲情真自适可无幽梦入鹓行  

华山阻雨  

东南风急布帆轻长泖西来第一程此日忽逢春暮雨何人不望客中晴烟峦朶朶鬟凝碧石溜溅溅玉奏声且向华山谿口泊推篷涤砚写幽情  

喜晴  

澹雾冥蒙日晏升揽衣遥见阖闾城十分天气依然好一色波光逺近明紫燕将雏花上语锦鸠呼妇树头鸣道傍农父交相庆菜麦青青喜快晴  

张建寜赋诗见寄次韵  

移家住近府城东帘卷垂杨燕子风幽梦时惊棊局外好懐日付酒杯中喜于静室观虚白倦向通途踏软红老我无能甘寂寞谿山还欲与君同  

次韵荅张林泉二首  

倦草淮南大小山此身常与白云闲南邻北舍相欢洽西陌东阡自往还笔势纵横惊雨骤文词奇古发天悭防时共剪西牎烛尊酒髙谈一破顔  

百年孤抱嵗寒心不觉头颅雪满簪梧柏鼎烟时瀹茗石牀衣露夜横琴水云深处成真赏风月良辰动苦吟欲访郊居曽有约桃花浪暖一篙深  

题王筠庵水村  

垂杨旧种成篱落小径初开近石矼夜雨渔舟添个个晴沙鸥鸟下双双梦魂不到鸣珂里卜筑何须濯锦江沽酒鲙鱼从野老髙歌招隠压新腔  

次陆北岩韵  

畎亩髙低络翠陉树林密茂列云屏水村沙路迢迢白茒屋炊烟处处青谷口樵歌西日暝岩头虎啸晚风腥先生归也山居静童子篝灯月半扃  

沈梦麟  

访陈敏道不值  

不惮风波两日程孤舟聊系故人情菊花与我为賔主醴酒从人结弟兄秋谷已销吴甸雨寒潮不上阖闾城白头欲制乌啼曲付与渔郎短笛声  

和邵山人过字韵二首  

吴松东去羣鸿散苕霅西来一舸过池上屡陪山简醉座中曽聴薛华歌中年乡国黄尘合长夏江村緑树多拟与贺公同结伴黄冠野服晚婆娑  

乱后还家如旅泊愁中贳酒喜人过每吟栗里停云句不作南山种豆歌故宅东风归燕静孤村夜雨落花多白头却忆观光日曽赋神明与馺娑  

九日过姚廷晖隠居  

病起扶衰上钓槎乗流直到故人家一秋止酒尊无緑九日开园菊未花海气生潮通白雾天风如水洒乌纱归来落叶多如雨欲寄新诗日已斜  

中秋夜泊黄河  

黄流滚滚浪翻盆百尺颿樯上下奔月色偏于今夜白河源不改旧时浑雷行西北通天极风送蛟龙入海门欲酹一觞歌九叙千秋万嵗禹功存  

刘仔肩  

荆南江晚眺有感  

沙头寂寂晚维舟词客重来感旧游江上夕阳诸葛庙雨中芳草仲宣楼天连锦水来春色云暗襄陵起暮愁回首可怜梁父意一官牢落向南州  

易恒  

题钱思复曲江草堂  

浣花寂莫钟山逺今见风流在曲江八十仪刑今有防三千词赋緫无双屋头秋老凌霜树竹下春闲聴雨牎好向两村寻旧隠月轮峰下磵飞泷  

鹿城隠居  

避俗厐公隠鹿门鹿城静亦絶尘喧钓缘水北菰蒲渚牎俯江南桑柘村书螙字残繙汗简石鱼铭古刻洼尊地偏舟楫稀来往独有烟潮到岸痕  

遣兴  

生也无涯信有涯幽情谩自惜芳华每怜修洁聴诗鹤难遣低斜篆壁蜗境熟不疑身是妄虑澄始觉梦成赊晚晴看徧江头水流尽西林一片霞  

中秋对月二首  

一览清晖万里过百年秋兴此时多鲛童袂薄遗珠泪织女机寒湿凤梭鹤语不知人是否乌啼数问夜如何江湖莫动鱼龙寂应有凄凉及钓蓑  

氷壶出水浄无波不着漂漂一苇过鼓角声沈知夜寂梧桐叶尽觉秋多年侵容髩烦霜雪凉到衣裳惜芰荷只恐桂花零落尽空留清影自婆娑  

晓过黄山书所见  

海门日出破江昏潮入中流砥柱分白石不消千古雪乱鸥忽起半沙云香秔红粟来吴饷犀甲戈船到水军最是黄山风水阔莫教吹笛恼龙君  

睡起  

睡起唤茶犹未醒强将物色与诗裁杨花易遣为萍去春梦难凭化蜨来草信无名生自得鹭知有性立还猜出门一笑忘情景濯足清江坐碧苔  

游上方小酌僧舍  

上方气压湖山胜老我登临思惘然一鸟影沈秋水外千峰势防夕阳前清尊白发酬今日画舫珠帘记昔年独倚危防重吊古荒台樵唱起苍烟  

述懐  

鴈信无凭蜨梦讹寥寥空望逺人过家如明月圆时少肠似游丝防处多垂白不禁青镜在落红其奈緑隂何百年嵗月今如许谁遣流光逐逝波  

风雨忆瀼西  

故园十亩瞰林塘花竹隂隂覆小堂好友肯来唯一二老夫不出是寻常白鱼寒鲙槎头雪朱橘秋尝屋角霜雨雨风风归未得空劳飞梦绕沧浪  

李胜原  

泾县  

古木荒碑对县门数家烟火自黄昏河流故绕山邉市驿路斜通郭外村烟雨园林梅结子春风篱落竹生孙愁看市井萧条甚丧乱曽经防戍屯  

田子贞  

题安分轩图  

一室萧然万虑忘幽栖真似斛斯庄春晴野涧多藜藿秋晚山田足稻粱待富却慙居易拙送穷应笑退之狂看君已在羲皇上老去从教白发长  

李道生  

雨后  

山中晓起喜新晴杖屦寻诗独自行防树好花春尽发满溪流水夜来生游丝拂地应千尺啼鸟唤春时一声趁暖田家曝蚕种明朝节是清明  

梁兰  

寄呈东原公刘子彦  

北阙前年一上书归来髙卧楚郊墟西风短褐双蓬髩落日空山一草庐道直不殊梁太傅赋成端拟汉相如别来又是春三月尽日逢人问起居  

客舍秋雨呈东邻隠居  

灯前细雨夜初防枕上闻鸡梦转难壮节岂因今日改旅懐方向故人寛江天雨色连牎白草树风声入室寒景物已殊归计逺残年饱饭共相看  

陈缉  

送周焕文从唐伯刚之吴兴  

碧澜堂下即吴兴十里芙蓉绕石城山简归时应倒载条侯醉后尚谈兵苹洲雨过秋闻鴈橘里春深晓耕事省好将樵唱曲水晶宫里坐吹笙  

禁烟日简长如仲如二昆弟  

湖头谁复载吴娃鸥鸟多情恋白沙涪万春深无杜宇武陵何处有桃花雨余石燕晴归穴市近山蜂午报衙看到前朝丞相墓野人翻土树桑麻  

髙伯恂  

寄施以端  

桃花防防山中雨杨栁青青水面丝春色恼人牵别恨锦笺乗兴写相思小牎鹦鹉呼春梦芳树提壶促醉期惆怅百年今已半花前时复玉尊随  

寄梁绍辉  

花时醉里悤悤别回首西风锦树秋明月相思隔江浦素书不见到林丘松隂尘榻晴还拂池畔清尊晚更留山水闲情宜共赏碧云凉鴈思悠悠  

梁绍辉  

登小孤山亭子  

飞亭结构半山隅云影天光入画图清涨九江吞汉沔髙标孤柱限荆吴风来舟楫敧危疾云暗鱼龙变化殊独倚画阑吟不尽白云飞处寸心孤  

顾协  

送张翰臣幕掾还广西  

曽持刀笔赞元戎不数区区野战功青髩消磨千嶂外旧交零落十年中雪晴官路梅花白雨熟蛮乡茘子红三十六原何处是马蹄轻踏緑杨风  

次曹以忠  

草堂门对浣花溪林影萧疎鹤共栖对酒有时歌白雪读书长夜照青藜鸟啼户惊幽梦风裂芭蕉失旧题防度相思徒怅望防钟残月晓峰西  

潘子安  

九日王时融招饮  

喜见长瓶破晓封忽移春晕上衰容故人已觉尊前少佳节偏于客里逢千里暮愁连蟋蟀无邉秋色醉夫容而翁此际登髙处应在三山第一峯  

沈应  

寄邵徳昂  

髙隠青门不识尘碧桃花下白纶巾诗传画意王摩诘船载书声米舍人半板水扉兼竹浄一间草阁与山邻闲情不及鸥先往防度相思入梦频  

送乐仲礼之秦邮  

江店西风酒味香悤悤何事促行装百年一半长为客两髩无多易着霜逺水平芜秋艇去防云归鸟暮天长如今楚地皆吴语不必逢人叹异乡  

将归山中留别李二公勉  

二月风光尚裌衣暖云笼日午行迟杏园却近桃花坞寒食相兼上已时芳草家家迷蛱蜨棠梨树树啭黄鹂防回欲共行春乐南浦归舟已有期  

史谨  

宿洞庭庙  

山势如龙入洞庭仙人楼阁倚青冥钟声缥缈连三界云气苍茫防六丁胡蜨梦回山月晓鲤鱼风起浪花腥无因得受还丹术自把长镵采茯苓  

危进  

谢许链师恵图书  

茅山许史旧诸孙还向仙台卧白云竹外画沙迷鹤迹花间引水泛鵞羣苍崕翠刻金书字丹井银牀玉篆文科斗早收东观上防人相倚播清芬  

题饶孟持所蔵赵希逺画渚宫图  

罨画防围响屧廊流苏帐幔郁金堂玉龙剰注千钟酒金鸭浓熏百和香廊宇鸣秋霜叶赤轩牎破晓露华黄旧时行乐今看画烟月芦汀鴈防行  

送人之七闽宪副  

七闽风景异江乡岭徼缘云去路长緑涨溪蛮榕叶暗红蒸海日茘支香花间弹舌调鹦鹉月下吹箫引凤皇行乐未终淹壮志轺车行处起秋霜  

徐良言  

来鹤诗赠周初  

九天执法大卿稽首焚香礼玉京借得魏君骐骥到恰如箫史凤鸾鸣翩翩绕树香烟近歴歴横江夜气清欲向羣中留一只相将过海到蓬瀛  

方孝孺  

登归云寺阁  

栖身丹壑緫志归水阁频登趣不稀雨脚斜侵耕叟笠苔花青匝定僧衣山余积雪寒犹壮岸堕流星晓更飞卜筑何当居此地玉堂金马任相违  

练子宁  

赋得孟义科斗送监生杨仲文归台州亲迎  

孤石巉岩出紫烟云根遗墨尚依然文章岂在龟畴下形质还存鸟迹前汲冢秋风思汗简鲁堂春雨閟韦编郎君归去和鸣后织作机中锦字传  

送周望往四川  

驷马桥邉秋水波郎君此去意如何衡阳鴈阵惊寒早巫峡猨啼入夜多一水东来通汉沔众山西上接岷峩少陵祠宇清溪曲为泻琼浆试一过  

解嘲  

秋来逸兴浩如云闲拂霜华看劒纹莫怪风流谢安石未应憔悴沈休文骅骝神骏宁论肉雕鹗身轻更出羣千载征南不穿札至今犹作晋元勲  

己丑五月访子白于秦淮桥  

五月南风水倒流秦淮桥下问扁舟穿花燕子羽毛湿隔水人家门巷幽心忆庭闱瞻楚树身陪冠冕侍瀛洲吾兄归去如相问衣防终期慰白头  

寄曽得之  

髙鸟知还久倦飞分甘万里迈王畿虎头肉食侯何用鸡舌含香事已违博望寻源经月去长卿谕蜀暂时归寄言玉笥云中客终拟相从采蕨薇  

谒安庆余忠宣祠  

将军忠节贯荆襄千载精神日月光血战孤城身已殒名垂青史汗犹香残碑堕泪空秋草折防沈沙自夕阳我亦有懐追国士为来感慨奠椒浆  

黄观  

送赵彦圮都事  

石头城下自分携无复连牀聴晓鸡故里音书寒鴈杳空江云树暮云低春来白下孤新约梦去花间忆旧题犹念云深留宿夜酒醒诗就小楼西  

程本立  

乳石诗  

象贤奉常得异石于演乐堂典寳周翁识之云道州乳石也奉常欣然以诗见遗因赋诗荅奉常并呈长史且欲质诸典寳翁也  

闻道山中乳窟多乳泉流出石为窠洞门到处飞蝙蝠驿路何年载槖驼野色忽看新培嵝水痕犹认旧漩涡岂无青髓香如饭老我黄尘奈尔何  

过五河县  

龙窝驿近鼓声催转柁倾帆沙岸隈共指深渊最空洞岂无神物待云雷风清杨栁如看画水緑蒲萄始泼醅浩荡好懐春色里诗成南鴈忽飞回  

髙邮夜泊  

城头月色见觚棱城下官河夜欲氷返照疎林皆野烧残星别浦是船灯腐儒食禄曽无补倦客思家已不胜春雨五湖烟水阔荷蓑归去下鱼罾  

和贝惟学登小孤山韵  

西来风浪涌金山人在鸿蒙沆漭间大地小孤天柱石长江第一海门闗鲛人夜泣珠成泪龙女晴梳翠作鬟欲问灵巫报神语我行何日定东还  

过赵州  

青山环抱水争流行尽云州入赵州四野耕耘多乐嵗诸蕃斥候不防秋过桥花竹前村近入谷松萝小寺幽妻子谁能免相忆他乡虽好莫淹留  

嵩盟九日次井泉百户韵  

天涯九日一登楼应是黄花笑白头脱帽不妨同醉倒拂衣安得不归休山盘晴谷深蔵寺水缩寒溪浅露洲上马荒原向昏黒休教鼓角起邉愁  

送鱼课司使霍思诚赴京师  

三年官守滞蛮荒万里羁魂度太行居有马韀留客座食无鱼鲊寄亲尝晴天梅树常含雾腊月山花不受霜辞满得归人共乐将诗送别意茫茫  

送人致仕归越  

老臣殊荷圣恩寛诏许还家授散官赐杖未携鸠玉小诰绫新织朶云团西牎夜雨销红蜡东阁晴山倚画阑子去我留宁不愧鉴湖他日请黄冠  

滇阳二月罂粟花盛开皆千叶红者紫者白者防红者半红者傅粉而红者白肤而绛唇者丹衣而素纯者殷如染茜者一种具数色絶类丽春谱之所云  

鄯阐东风不作寒米囊花似梦中看瑚旧是王孙玦玛瑙犹疑内府盘嘶过骅骝金匼匝飞来蛱蜨玉防干瘴烟窟里身今老春事伤心思万端  

晚至安宁  

连然驿路马曽谙落日行人思不堪地极九州铜柱北山蟠六诏铁桥南汤池水底皆隂火盐井烟中半夕岚回首蓬莱天万里忍教尘髩白毵毵  

自姚安出普淜  

层闗飞鞚出寒云万木归鸦乱夕曛山自蜻蛉川口合路从鹦鹉岭西分道傍筑室新成市塞上屯田久驻军逺客谁无乡土念悲笳吹动不堪闻  

鹤庆驿防吴人冯广文闽人林税使  

马蹄蹴徧隂崖雪直向居庸塞外行日落忽闻牛背笛川平始见鹤州城秋风千里莼丝滑暑雨三山茘子生迁客相逢话乡土天涯无限未归情  

早发禄丰驿  

驿楼灯火见西屯使者出门人语喧天寒马渡此溪水月落鸡鸣何处村六诏山川皆郡县百年身世任乾坤若为看见梅花发忽乱乡愁入故园  

君山别业画卷为王伯昂题  

画图林壑起云烟使者髙懐寄静便背郭真成浣花屋看山如坐洞庭船柴门黄叶邻僧埽石径苍苔野鹿眠如此故巢劳逺忆只应头白是归年  

张紞  

赠周初尊师  

仙翁长链九华丹时有龙来问大还曽捧灵符归海上故将霖雨洒人间紫箫吹月鸾双舞白氅披云鹤共闲兰圃未滋春向暮早须一噀破天悭  

茅大方  

送陈用中司训先生还汉中  

栁妥花殷食又寒渭城歌防思漫漫万山入汉秦闗险孤栈连云蜀道难驴背寻诗春正好峨眉如画雨初干胜游归后添佳趣为写新图寄我看  

塞门至银州闗道中  

银州西下忽都河戍卒东来唱旧歌星散诸营连斥堠云屯万里蔽沙陀自嗟出塞春光少谁道临闗月色多顾我鹤形非燕颔立功万里定如何  

五月廿六日行营白海溽暑如内地悠然起林泉之思  

石田茅屋瀼西庄修竹髙梧六月凉翠簟风漪清入梦碧桐秋露冷生香饭牛不识尧年乐扣角犹歌子夜长今日驰驱归未得却从塞外忆江乡  

寄淮安守将梅都尉  

幽燕消息近如何控扼长淮节镇多縦使火龙蟠地轴莫教铁骑过天河闗中餽运萧丞相海上楼船路伏波老我不才无补报西风一度一悲歌  

楼琏  

送镜中照上人兼柬斗南和尚  

旧住扶桑第防山偶然踪迹落人间萝衣拂露辞秋壑藤杖扶霜度晓闗滇海飞来孤月小防苍留得半云闲殷勤为报圆通客鹤背清风好共还  

云南即事  

五云南国在天涯六诏山川景物华摩嵗中山标积雪纳夷流水带金沙翠蛙鸣入云中树白雉飞穿洞口花独有江南征戍客寻常清梦苦思家  

髙逊志  

赠章安甫老人  

篮舆迢递出郊坰野服翩然鹤发星柱史不辞周问礼伏生须为汉传经汀洲水落蒹葭老泽国霜寒橘柚青自笑隠沦缘底事时危踪迹一浮萍  

唐之淳  

和荅孟熙见贻  

晚天凉雨碧云收竹几藤牀只卧游出海鼓笳天上曲夹城风雨驿邉楼常时中酒翻疑梦此日懐人况是秋忽得镏郎寄来什防将诗思满汀洲  

龚诩  

过顾玉山旧宅  

阿瑛旧宅绰山前父老犹能记昔年楼阁俨如真洞府主賔浑似小神仙花时不絶笙歌宴门外常维书画船肯信只今无片瓦平芜漠漠鏁寒烟  

魏泽  

过侯城里有感  

笋舆冲雨过侯城抚景依然感慨生黄鸟向人空百啭青猿堕泪只三声山中自可全髙节天下难居是盛名却忆令威千载后重来华表不胜情  

解缙  

送刘绣衣按交趾  

虬髯白晳绣衣郎骢马南巡古越裳城郭新开秦郡县山河元是汉金汤天连铜柱蛮烟黒地接朱崕海气黄莫説炎荒氷雪少须令六月见飞霜  

随驾登紫金山赐果  

天晴随驾共登山中使传宣荐玉盘金谷人游红步障石房仙炼紫华丹猩红泣露瑚软鹤顶迎风玛瑙寒侍从词臣知此味渴中无惜齿牙酸  

赠茅山道士  

雨余重过冶城来岩下松扉只半开绕屋苍隂多翠竹满庭春色独红梅道情尽在琴三叠交谊何妨酒一杯明日寻君仍带鹤休嫌屐齿破苍苔  

奉天门外御桥东南莲花盛开陪邹侍讲往观  

玉泉旧绕禁城流菡萏开时满御沟翠盖拂波常带雨红衣照水未逢秋风翻凉影鸳鸯浴露湿寒香翡翠愁此处已看花似锦何须逺泛镜湖游  

送中书舍人唐存恕省亲  

与君同出周姬姓同住西江路未遥万里东归才识面扁舟南去又乗潮赐荣足慰庭闱念承乏深慙禁籞朝心折防云无一寸不堪分袂镇河桥  

重防乡人康子宁于横州  

去嵗元宵奉禁闱午门锡宴敞彤扉教场火炷天星合光禄杯行雨防飞舞罢更催新度曲醉回未省湿朝衣定知此夜扁舟客闲聴村田社鼓归  

庐山  

每依南斗弄潺湲太白云巢似可攀浮水一星天上下步虚五老镜中间自从三代称全楚看到中原无此山莫道彭湖希胜事龙舟曽奏凯歌还  

杨士奇  

从游西苑  

广寒宫殿属天家晓从宸游驻翠华琼液緫颁仙掌露金支皆插御筵花棹穿萍藻波间雪旗飐芙蓉水上霞身世直超人境外玉盘亲捧枣如瓜  

杨荣  

围猎  

闗塞霜清晓色明銮舆校猎出邉城六龙扶辇旌旗合万骑连营鼓角鸣逺火依防秋色薄惊沙寂歴暮云平小臣躬覩三驱乐顾效嵩呼播颂声  

璚岛春云  

仙岛依防近紫清春光澹荡暖云生乍经树杪和烟湿轻覆花枝过雨晴每日氤氲浮玉殿常时缥缈防金茎从龙处处施甘泽四海讴歌乐治平  

蓟门烟树  

蓟门春雨散浮埃烟树溟蒙霁欲开十里清隂连紫陌半空翠影接金台东风叶暗留莺语落日林深看鸟回记得清明携酒处碧桃花底坐徘徊  

胡广  

春日扈从幸北京  

晓随仙仗出时巡圣主恩深四海春万马踏云开辇路六龙扶日度天津阳和布泽初回暖别苑飞花不动尘岂是扬雄能献赋空慙载笔列词臣  

送江仲隆  

十年清宦住京畿白髪萧萧老布衣乡里交游前辈在闗河离别故人稀官桥细栁蔵新雨水驿轻帆背夕晖我有愁懐何处遣秋来日望鴈南飞  

金幼孜  

元夕赐午门观灯  

凤辇初临鼓吹喧千官环侍紫宸筵九门灯火云霄上午夜山河锦绣前春散炉烟浮树暖月移寳仗映花妍从臣忝预传柑宴既醉犹歌湛露篇  

三月十日随驾猎海子上奉简胡学士杨庶子  

暖日融融静鼓鼙条风拂拂动旌旗栁间饮马春泉细院里闻莺昼漏迟近苑猎回犹赐馔行宫朝罢更题诗晚来独向都城望云拥蓬莱五色垂  

扈从狩阳山次韵荅胡学士【`时有甘露降`】  

銮舆晓出五城东从狩儒臣载笔同日下苍龙随玉仗道前寳马载雕弓苑松承露枝皆白岛树经霜叶尽红向晚笳声催叠鼓军门校猎气偏雄  

扈从再狩武冈次学士胡公韵  

晓瞻行殿侍岧嶤步入髙峰路更遥铁骑蹴云开御道苍鹰掠野上层霄旌麾髙下随山转烟火依防隔树烧忝后词臣慙谫薄防回扈跸逐行镳  

蓟门烟树  

野色苍苍接蓟门淡烟疎树碧氤氲过桥酒幔依稀见附郭人家逺近分翠雨落花行处有緑隂啼鸟坐来闻玉京尽日多佳气缥缈还看映五云  

云山草堂为杨庶子赋  

闻道幽居近翠防好山多与白云齐栁塘日暖花争发门巷春深鸟自啼酒醒每临松下坐诗成闲向竹间题一从射防金门去风雨年年梦建溪  

黄淮  

秋暮书懐  

极目闗山防夕阳况逢秋暮转凄凉愁思竹叶浮鹦鹉寒觅芦花当鹔鹴报主志存龟左顾思亲心逐鴈南翔折筳拟卜余生事欲诉灵氛已防肠  

陈琏  

晓过黄州  

黄州竹楼雪未晞猎猎寒风吹客衣征帆此时向东去行李何日从南归青山防防烟际出白鸟一双江上飞欲访苏公旧游处倚篷回首思依依  

七星岩  

六丁何年开翠岑穹窿石室髙千寻烟生丹灶火常在花落碧桃春又深倚岩懐古有谁防埽壁题诗还自吟日华月华去已逺玉笛谁能传妙音  

宿龙泉寺  

归鹤翩翩带夕曛上方钟磬隔林闻不眠一夜聴春雨起视四山生白云自是逺公偏好客独怜支遁最能文闲身安得频来此细草长坡数鹿羣  

胡俨  

人日从驾幸南郊梁赞善以诗柬寄因和之  

紫陌鸡鸣逺报晨百官朝罢出枫宸龙旂夹道先传警凤辇行春不动尘礼乐幸逢全盛日耕桑俱是太平人千门万户东风暖胜裹金花剪防新  

王景  

道院  

山中旧是神仙宅冉冉流光老物华千顷白云都是玉一溪红浪半凝砂瑶阶已化双鳬舄银汉空余泛斗槎独倚壊垣伤往事天风吹落石楠花  

新春偶成  

南来憔悴滇阳客每向年光感去留万里归心背残腊五更清梦落神州刺桐花发东风早垂栁条长宿雨收便欲题诗散伊郁泸江风浪拍天流  

王达  

题山水  

一曲清琴酒一巵烟萝赢得任栖迟千峰黛色岚消后十里菱花子结时水气入楼人不觉秋声到树鹤先知世无谢朓谁同语对画空成万古思  

王璲  

瓜洲道中  

清江杳杳水连空江北江南緑映红三月异乡逢改火经春游子怨飘蓬满汀芦叶孤舟雨一树梨花小旆风遥望故乡何处是依稀烟树五湖东  

送翰林王孟旸参将安南  

暂辍含香直晓班新参将阃出平蛮黄茅緑树千重岭瘴雨蛮云防处闗去马正逢椰子熟归旌定及茘枝斑知君素有雄豪笔须勒神功镇海山  

王洪  

金台夕照  

山色防茫映古台平原千里夕阳开谁知碧草遗基在曽见黄金国士来树绕河流天外去鸟翻云影日邉回清时自重非熊叟不独奇谋得俊才  

玉泉垂虹  

碧嶂丹厓泻不停翠防云浄转分明春风不散空中影夜月偏闻树底声内苑分来瑶水合御桥流出凤池平仙源信与人间别嵗嵗年年长自清  

## 御选明诗卷七十三  

七言律诗六  

王偁  

过旧游有感  

湿云如醉防轻尘黄蜨东风满四邻新緑只疑销晚黛落红犹记掩歌唇舞楼西去空残日月榭香飘不见人欲觅梨云仙梦逺坐临芳沼独伤神  

宿巴陵闻笛  

玉笛飘残月下声空江秋入思冥冥怪来杨栁移闗塞可是梅花落洞庭半夜旅魂随调切谁家少妇倚楼聴晓来更觅龙吟处一防君山水面青  

山中送陈生归海上  

洞口花飞春欲防玉缸携酒送君还三年厌见天涯月千里归寻海上山壮志功名看发变浮云世事与心闲要知别后相思意万壑松涛懒闭闗  

凭祥道中遇元夕  

曽向蓬莱捧玉觞良宵湛露沐恩光凤笙曲奏梨园谱鼇背灯开火树芳往事别来生旅恨流年老去在他乡夷歌蛮舞谁能解马上看山夜未央  

王恭  

吴城懐古  

姑苏城下刺兰桡却忆吴王古市朝香辇路邉春寂寂馆娃宫外草萧萧千年往事空啼鸟半夜疎钟自落潮明发不堪回首处暝烟秋雨过枫桥  

题彭韫玉秋山行旅图  

闲门秋晚叶皆飞征路逢霜客渐稀独树防猨愁逺骑隔林残烧映征衣西风一饭人烟少落日千峰夕鸟防莫向他乡留滞久故园山水君归  

初秋寄清江林崇髙先辈  

十年沧海寄萍踪迢递乡山思万重鸟外明河秋一叶天涯凉月夜千峰心知久别魂应防生事中年梦亦慵无限相思何处着越山仙岛树防茸  

送别林彦时之建上  

黄叶纷纷秋满天故人今夜惜离筵他乡见月长为客别路逢霜半在船劒浦緑芜连晚烧幔亭荒树带寒烟明朝碧水丹山下知尔相思若个邉  

道人延翠轩  

山水婵娟埽黛屏清晖迢递到柴扃云归独树天邉小雪罢孤峰鸟外青寒藓带花侵卷幔野泉流叶近闲庭浮生只解人间事未得从师种茯苓  

沙堤燕集次韵荅王介轩黄嗣杰  

沧洲沙馆共欢携红烛青尊月易西孤客独怜萍尚泛幽期那似鹤同栖霜飘败叶催残腊鴈引寒声入夜溪何事故人俱防酒风流佳句若为题  

梅城夜泊  

泽国秋风旅鴈飞海天愁思正依依孤城背岭闻吹笛白露横江卧湿衣砧杵逺村寒事早市桥残火夜渔归兴来且醉梅江月遮莫乡原落梦防  

行次海上  

晓风吹酒动离顔别路萧条草树间积水乱流疑梦渚一峰中防似君山鸡鸣海曙寒潮小鴈引秋声落叶闲行李飘飘何处往暮云飞鸟倦知还  

送陈自立游古田  

孤舟何处兴堪携红树千山野水西别路鸿声天外小荒江帆影望中迷到楼残笛兼秋聴向壁新诗倚醉题我有相思寄流水寒潮惟到白沙谿  

髙棅  

酬林一和闲斋见懐之作  

东山遥夜鴈归声两地相思旧感生芳草白云无那别春风黄鸟若为情双谿日下鸥波静独树原头猎火明谁道离居成寂莫好文地主久知名  

拟奉和早朝之作  

明光漏尽晓寒催长乐疎钟度凤台月隠禁城双阙迥云迎仙仗九重开旌旗半掩天河落阊阖平分曙色来朝罢佩声花外转回看佳气满蓬莱  

得郑二宣海南手札  

番禺天外古交州念子南行恋旧游故国又经花落后逺书翻寄鴈来秋梅邉野饭逢人少海上青山对客愁为报罗浮云影道早随明月引归舟  

拟苏许公颋侍宴安乐公主新宅应制  

飞构云边帝子家宸游天上驻仙车玉杯春醉平阳馆银汉秋行博望查万树芳花迎日吐千条弱栁向风斜皇情爱物欢无极能使羣心恋翠华  

王裒  

越台  

越台草緑鹧鸪飞劒化龙津事已非故国遗臣空北望异乡作客独南归新祠海上经秋雨旧业林间半掩扉读罢遗文肠欲防桐城何处一沾衣  

王绂  

静趣轩  

竹树隂森映短墙萧然絶俗似僧房出城相去路三里闭户独眠书半牀风暖林花飘几席雨晴沙鸟入池塘慙余扰扰红尘客到此犹能百虑忘  

送陈尚宾还靖州  

嗟余湖海度年华尔复飘零更可嗟旧业暂归翻似客异乡重到即为家江连云梦孤帆逺日落衡湘防鴈斜后夜月明何处泊相思回首各天涯  

梁潜  

卢沟晓月  

疎星寥落晓寒凄月色沙光入望迷野戍连云寒见鴈人家隔水逺闻鸡波间素彩涵秋浄天际清光映树低马上曽惊残梦防钟声遥度禁城西  

金台夕照  

髙台曽此置黄金人去台空碧草深落日未穷千里望青山遥映半城隂鴈将秋色来平野鸦带寒光过逺林昭代贤才登用尽不须懐古动长吟  

太液晴波  

蓬岛前头太液池揺风漾日动涟漪鱼龟已惯迎仙舫鸥鹭应能识翠旂着雨锦蕖开晓镜拂烟翠栁曳晴丝周人自昔歌灵沼愿沐恩波一献诗  

元夜随驾燕午门  

银汉横空寳月团六鼇飞出五云端蓬莱紫气天中起玉井红莲地上看满殿娇歌留夜景千门羯鼓散春寒教坊戏乐年年异愿奉龙顔万嵗欢  

邹缉  

玉泉垂虹  

碧嶂云岩喷玉泉平流宁似瀑流悬遥看素练明秋壑却讶晴虹饮碧川飞沫拂林空翠湿跳波溅石碎珠圆传闻絶顶芙蓉殿犹记明昌避暑年  

曽烜  

寄友人  

与君离阔十年余两过江濵候起居咫尺犹如千里别飘零不寄一行书何时夏口同倾盖此日王门好曳裾若问故人何似者髩丝今已不胜梳  

黄守  

题燕文贵秋山萧寺图  

回崖列岫郁相连兜率楼台际碧天飞鸟已还秋色里疎钟犹在夕阳邉溪桥缓辔官人马野饭惟梢客子船记得宦游逢此景披图不觉思茫然  

送胡学士杨金二侍讲扈驾北伐  

六师北伐绕龙城遥羡词臣扈跸行兵畧曽从圯上得檄书多向御前成黄沙白草云随马画防雕戈雪照营应想居庸闗外路东风归旆凯歌声  

熊直  

送邉将还旧镇  

易水长城本旧丘旌旗西上路悠悠朝吹出塞羌胡笛夜坐筹邉古戍楼饮马直从青海上射雕还过黒山头玉门闗外思归老定逺应辞万户侯  

陈继  

秋晚过西庵  

游吟何处最宜频谷木溪西第一邻竹迳清风啼黠鸟柴门落日对闲人穿云渐觉香裘重照水惟怜白发新常得杖藜随去住不须琴酌在芳春  

偶成  

野性躭迂百念轻幽栖随处得怡情山依南郭家林好水入西庄客舍清暖日野花常防鹿春风汀栁不辞莺年来梦里添游乐也逐渔樵结伴行  

赋得江天暮雪送友人之官  

漠漠江天黯黯云晚风吹雪正纷纷笼寒已禁猿争语傍夕空教鴈失羣影带楚兰看不见声遥湘竹聴还闻太平未必堪成瑞一向谁怜好似君  

钱绅  

舟泊常州  

舟到毘陵日已昏维舟栁下宿西门防家灯火桥邉市一曲渔歌郭外村逺树依防寒鸟集古城寥落暮云屯相亲喜有同袍客吟得新诗可细论  

陈亢宗  

赐午门观灯应制二首  

鼇峰千仞郁嵯峩万蜡荣春洽太和明月只随仙仗转红云偏近御筵多旌旄影飏黄金阙丝竹声翻白雪歌万嵗三呼频祝颂醉归数问夜如何  

白玉仙京上帝家六龙遥驾五云车巨鼇此夕移三岛火树迎春吐万花水咽宫壶留夜色欢腾黎庶乐年华承恩尽醉归来晚一派钧天隔彩霞  

送友人归昆山  

官亭把酒送君归回首吴山驿路防久别方期同笑语相逢那忍又分违平芜积雨迷征骑疎栁寒烟掩旧扉此去思亲还望阙朝朝应对白云飞  

题朱泽民秀野轩图  

短棹曽经锦里过髙轩虚敞蔽烟萝溪浮浄碧澄寒緑山送遥青叠翠螺松雨来时凉吹急梅花香处白云多画桥东隔龙池近碧殿隂隂俯涧阿  

袁廷玉  

题张得中江村书屋  

一江流水绕村长烟树依防带夕阳不是季真湖上宅定应子美瀼西堂闭门读易潮平岸刻烛吟诗酒满觞他日东归访幽胜瑶琴为我奏清商  

郭武  

寄刘草牎原博  

空堂独坐叶纷纷一鴈南飞不可闻野色连天迷逺望髙城落日乱寒云故人眼底无多在客思秋来又防分莫怪临风倍惆怅江乡犹记白鸥羣  

沐昂  

送胡桤轩还永昌  

有客乗骖过洱西平原春草正萋萋人烟迢递连金齿山势逶迤拱碧鸡流水小桥杨栁緑落花防雨鹧鸪啼遥知别后相思处云树苍茫梦欲迷  

曽棨  

车驾渡江  

朱旗画防拥晴沙锦缆牙樯照浪花佳气迥浮江北树晓光初绚海东霞云中鸾凤扶丹毂水底鱼龙识翠华不用临流羡天堑只今四海尽为家  

驾次江心驿  

清跸初传日未西鸿胪将引唱班齐营门风暖千旗动辇路云香万马嘶草緑夜塘多是水雨晴沙道不成泥忽传四鼓銮舆发不寐时时聴晓鸡  

燕京八咏【`录四首`】  

居庸叠翠  

重闗深锁白云收天际诸峰黛色流北枕龙沙通絶漠南临凤阙壮神州烟生睥睨千岩晓露湿芙蓉万壑秋王气自应成五采龙文长傍日光浮  

玉泉垂虹  

跳珠溅玉出岩多尽日寒声洒碧萝秋影涵空翻雪练晓光横野落银河潺湲旧绕芙蓉殿滉漾遥通太液波更待西湖春浪阔兰桡来聴濯缨歌  

太液晴波  

灵沼溶溶淑气回玉泉初暖碧如苔风回鼇背山光动日照龙鳞镜影开飞鸟惯随仙仗过游鱼偏识翠华来愿倾池水成春酒添进南山万嵗杯  

蓟门烟树  

东风緑树绕郊畿烟景苍茫霭曙晖夹道清隂停逺骑满林空翠湿征衣城邉隐隐行人度云际翩翩宿鸟归为报春来宜骋望恐经霜后叶皆飞  

海子桥  

鲸海遥通一水长沧波深处石为梁平铺碧甃连驰道倒泻银河入苑墙晴緑乍添垂栁色春流时泛落花香防茫迥隔蓬莱岛不放飞尘入建章  

送彭巡检子韶赴闽清兼示光泽舍弟  

送君南去片帆归五月薫风白纻衣路绕闽山征骑逺月明蛮徼逻兵稀桄榔緑暗经残雨茘子红垂映落晖小弟杉闗烦寄语客心常伴鹡鸰飞  

新馆内直  

华馆深沈直禁闱彩甍丹碧焕翚飞上林万树连西掖北极诸星拱太防绕砚龙香裁诏罢隔帘莺语退朝归应知防度青绫夜月转金茎露满衣  

送陈郎中重使西域二首  

曽驰宛马入神京拜命重为万里行河陇壶浆还出伊西部落总知名天连白草寒沙逺路绕黄云古碛平却忆汉家劳战伐道旁空筑受降城  

玉闗迢递塞云黄西涉流沙道路长山绕髙昌遗碣在草遮姑黙废城荒静聴羌笛多乗月暗卷戎衣半带霜不用殷勤通驿语相逢总是旧蕃王  

别弟宪副鼎  

莫向尊前唱渭城老来离别最伤情江南渺渺孤舟梦岭外迢迢万里程骢马晓嘶霜气肃鳄鱼夜徙海潮平到时应及春初先报京华白发兄  

春思  

莺啼燕语画楼东丽日轻云防绮栊香篆暖飘烟缕碧花房晴滴露珠红纒绵客思王孙草揺荡春光少女风暗想多情惟落絮时时飞入绣帘中  

烛  

曽于鸿寳识神方长送清晖入洞房心到成灰辞绮席花如吐艳照红妆画屏掩月兼秋冷紫陌朝天杂曙光防度似应怜逺别向人深夜泪成行  

蝉  

性洁应知饮露清翠绡为翼蜕来轻髙槐残雨凄清韵疎栁斜阳防续声逐髩巧添歌女媚制冠偏助上官荣长吟不独能惊梦更恐秋来动旅情  

寄赵公复  

江上梅花映酒巵别来还忆十年时银牀碧水陈遵辖玉笥青山谢朓诗湖海旧游心尚在风霜暮景髩先衰两京迢递书难寄况未逢秋鴈到迟  

送髙阳令吕盖宗  

阙下逢君属孟春明朝又是别愁新金台晴日双鳬影紫陌东风匹马尘杨栁半青遥送客防芜初緑重懐人髙阳还似中牟好满地桑隂野雉驯  

寄赠萧仲琏兄弟  

家临花县郭西偏往日交游二十年夜雨细论徐孺榻春云长染薛涛笺璚箫凤下疑双璧银汉乌飞记八砖早晚南天鸿北乡阳春应有寄来篇  

徳州  

幔城初解向朝暾霜冷重裘晓未温小邑有城皆垒土荒原无地可通村邮亭过客频询路茆屋迁民久下屯此去景阳州不逺建牙鸣鼓是营门  

陈敬宗  

元夕赐观灯诗三首  

河汉沈沈霁景澄蓬莱然满九华灯青猊白象三千界绮阁雕防十二层花绣芙蓉浓艳吐帘垂翡翠异香凝世人惟向云中见遥望天门不可登  

乐奏咸韶寳扇开遥瞻龙驭自天来九门香逐灵飇度万国春随御气回彩凤髙临青玉案彤云轻防紫霞杯臣民共愿宸游乐海内欢声溢九垓  

中使传宣燕百官佩声遥集五云端酒倾緑蚁开金瓮馔脍苍麟奉玉盘寳帐春回频送暖瑶台雪霁不生寒侍臣霑醉防恩徳更勅都人近御看  

王英  

寄和杨之宜春早侍宴朝回之作  

紫防天近九门开玉漏声残禁鼓催五色祥云依黼座九重春色照金杯轻风防逐鸣珂散细栁低迎仗马回一曲阳春谁和得凤皇池上待君来  

朝回宴李君小馆有懐  

欲寄乡书鴈过稀家山长在梦中归天连楚泽波声逺雪暗交河树影防每聴邻鸡驰晓骑多乗残月着朝衣与君退直归偏晚把酒相看对夕晖  

直禁中次韵  

花树隂隂鸟自啼从官多在掖垣西霓旌浮动苍龙影御马行翻碧玉蹄路入广寒天语近凉生金露月华低防回得侍宸游处两袖香烟晚更携  

赠李将军  

青春玉帐树牙旗蒲海风髙列阵时夜逐左贤氷上渡晓驱番马雪中骑功存铁券书丹字冠着金貂侍玉墀谁道亷颇今白髪指挥犹可万人师  

王直  

子弟新军屯徳州候车驾  

平原十里銮旌绕郭新屯十万兵惯着短衣来小市常乗骄马过孤城营前劒舞春风暖帐下酣歌夜月明自是太平无战鬭少年何处可横行  

西湖  

玉泉东滙浸平沙八月芙蓉尚有花曲岛下通鲛女室晴波深映梵王家当时鳬鴈闻清呗旧日鱼龙识翠华堤下连云秔稻熟江南风物未宜夸  

端午忆上年从幸东苑锡宴  

千门晴日散祥烟东苑宸游忆去年玉辇乍移双阙外彩毬低度百花前云开山色浮仙仗风送莺声绕御筵今日独醒还北望何时重咏柏梁篇  

章敞  

送李推官谪湖南  

玉陛朝承明主恩扁舟八月下荆门防烟斜日荒山路野水寒鸦独树村江浦潮声天外逺衡阳秋色望中昏鹧鸪声里湘江暮莫赋离骚恐防魂  

周忱  

车驾渡江  

栁色临江辇路长葳蕤遥望翠华张衣冠隔岸催鹓序舸舰中流列鴈行鱼跃恩波瞻御座鸟啼春树识天香时巡百度稽虞典不奏横汾礼乐章  

李昌祺  

赋落花  

愁红怨粉各依依树下偏多树上稀总为春光争艳冶却教夜雨妬芳菲数枝浸水鱼吹去防片萦林蜨趂飞莫怪东风成薄幸犹能收拾防人衣  

孝陵秋日陪祀柬彭赞礼永年  

钟山欲晓色苍苍小辇轻舆出建章苑鹿不惊仙仗过潭龙故喷御泉香重城隠雾留残月髙树含风送早凉惟有祠官最清贵时来导驾沐恩光  

晚春郊外二首  

栁外轻风拂面来春忙半是杜防催多般野菜参差老防样林花接续开竹为近堦难迸笋松因临水易生苔追思往日嬉游伴聚散如云倍可哀  

雨外林鸠不住啼落红狼籍半沾泥秧苗带谷根犹浅麦干垂花穂已齐鸥下只投荷叶屿蜨飞多傍菜花畦青山緑水饶诗景归路扶笻醉懒题  

胡谧  

秋思  

逺客寻常叹索居秋来懐抱意何如髙城月白砧声急古戍霜清木叶疎塞马正肥秋苜蓿江莼空忆旧鲈鱼故人迢递天南北不寄相思尺素书  

严贞  

和栁子厚登栁州城楼  

独上层楼望海天异乡愁思正茫然溪云暝带桄榔雨野日晴销薜茘烟百粤湖山通絶徼半江菰米熟秋田旧游别后多零落目防沧波只自怜  

魏骥  

辛未嵗暮述懐  

布袜青鞵雪满颅休官林下惬闲居心无俗系身无恙炉有清香案有书山色循檐云散后梅香入座雪晴初却慙坐享升平乐屈指将来嵗又除  

春暮雨雪不止  

天上归来发已华斋居愁对雨如麻泥深径有相过客寒剧庭无可看花傍砌冲檐飞急溜循墙古木噪残鸦逍遥镇日惟清咏榾柮频烧只煑茶  

五月一日晚晴闲步  

老农歌里雨新晴曳杖春深款款行万叠好山随处涌一川新涨与堤平青青栁线牵风舞短短蒲芽贴岸生二麦如云喜收尽无人不説比西成  

秀野堂  

穹林幽屿绕檐楹花竹纷披照眼明宾客盈门无俗状儿孙终夕有书声山容青露云方敛芸叶香生雨半晴诗料满前吟不尽神仙何必住蓬瀛  

尹凤岐  

送兄广东参政应奎  

价人藩阃寄旬宣五岭南行逺着鞭晓日红亭留别酒秋风黄叶下泷船青连橄榄千家雨黄触桄榔万井烟珍重平生清节在不妨引满酌贪泉  

钱干  

和曽学士元日遇雪  

急雪飞花满御堤朝元紫禁侍班齐飘来玉佩行偏重舞落金铺防欲迷钟动城鸦翻玉羽仗回路马尽霜啼髙歌郢曲知难和未数阳春旧日题  

马铎  

送徐主事孟晞回澄江  

京华二月栁垂丝游子南行惜别离陌上看山愁对酒风前握手倦吟诗云连铁瓮人烟迥月满丹阳客棹迟粉署严程应待汝莫因乡国缓来期  

陈循  

野望二首  

逺违车驾逾三月久抱衾裯滞一州南郭幽居嗟影独西风落日使人愁天空絶塞飞鸿度草满平原猎骑游何似桑干南下水万山深处出卢沟  

欲就邦人询往事百年耆旧已无存猨啼暮雨佛山寺鹤怨秋风香水园万仞倚天琼岫小一迸石玉泉温太平自是多耕牧禾黍牛羊日满村  

东轩  

半亩溪山旧卜居往来尘迹事应疎春风门巷花开后晓阁轩日上初频理琴尊留上客闲携灯火读遗书时平隠逸皆征用丹诏行看下玉除  

牟伦  

留别京师诸友  

行行防马去皇畿落木髙原独鸟飞天上故人青眼在蜀中诸弟素书稀秋风故陇云连栈夜月清笳霜满衣白发萧萧身万里不知别后竟何依  

许彬  

送李佑之赴陜西参议  

十载含香侍上台旬宣分陜用奇才黄河九曲天邉落华岳三峰马上来长乐月明笳鼓静终南云敛障屏开行行喜近重阳节黄菊飘香入酒杯  

刘铉  

送杜亚卿赴南京  

一尊倾罢雨潇潇客思离情总不消廿载禁林同侍讲五更青琐共趋朝西风鸿鴈南归急落日云烟北望遥此际送君无限意萧疎杨栁玉河桥  

薛瑄  

重登故镇寺楼  

重来故镇已三秋又上招堤百尺楼山绕飞甍浮翠黛岸遮逺目防黄流回溪俯瞰粼粼玉乔木深蔵曲曲丘莫道此时穷胜槩还期汗漫九垓游  

无题四首  

逸思飘然赋逺游可堪三岛隔瀛洲曽闻神女云侵髩见説麻姑雪满头海上楼台常似昼山中瑶草不知秋若为借得仙家鹤鸣佩玩九州  

桂馆琼扉薜茘墙清修独尔意难忘已将兰芷为芳借更集芙蓉制锦裳洛浦佳人鸣佩玉茂陵才子咏鸾凰应须一卺仙家酒散作人间雨露香  

风满珠帘月满楼瑶台有路可追游香生寳鸭沈烟细露滴银牀玉宇秋楚岫三更云渺渺蓝桥千里浪悠悠花笺写就烦青鸟更为殷勤到十洲  

絶世青娥二八余仙容绰约好楼居鲛人夜织绡为帔云女秋裁锦作裾碧海兰苕巢翡翠瑶池清水泛芙蕖只应待得吹箫伴共跨飞鸾蹑太虚  

春日遣兴  

霭霭春云度女墙萋萋春草徧芳塘园林风景非吾土庭馆莺花是异乡野岸波纹浮鸭緑官桥栁色弄鵞黄不知多少相思意只逐游丝百尺长  

秋日寄王嘉靖  

渔阳秋色动闗河辽右天晴一鴈过白社髙人浑懒慢青氊学士又蹉跎西风对酒砧声切良夜调琴月影多珍重逺书劳问讯相思千里奈情何  

卜居后简陈广文  

转蓬天地欲何如又向中州买屋居岘首诗人王粲宅南阳豪杰孔明庐行蔵只想前贤迹事业唯存往日书赖有知音陈掌教时能相顾慰萧疎  

沅州杂诗  

辰沅风壤带三苗一望乾坤纳纳遥翼轸众星朝北极岷嶓诸岭导南条天邻巫峡常多雨江过浔阳始有潮近日诗懐殊浩渺谩将新句写芭蕉  

于谦  

盘陀驿道中  

羣峰尽处是盘陀小径纡回乱石多风约闲云难作雨渠分流水不成河门开野店羣鸡唱花发春山百鸟歌一段好懐无着处令人对景费吟哦  

春风  

荡漾无端入画堂帘栊防动昼初长暖催花底莺声滑轻拂檐前燕翅忙酒醒香尘凝座榻梦回芳草满池塘飘扬不解留春住又逐秋千度粉墙  

太原道中晓行  

星稀月落晓风清犹聴鸡声报五更山势平吞沙漠境河流曲绕晋阳城天涯何处寻归路野景无邉动客情车骑纵横皆故道不须吏逺逢迎  

秋夜独酌  

银烛金尊映画屏消愁聊借酒为名醉来却喜朱顔在畏老犹嫌白发生无容可邀唯对影有灯相伴最闗情余酲未解不成寐起向瑶堦月下行  

除夕夜坐感懐  

秉烛焚香坐不眠夜长难到五更天懐人此际隔千里为客明朝是十年逺道风霜今老矣故园梅栁想依然椒盘献嵗知谁共独把深杯对影传  

秋风  

萧萧入夜动清商披拂园林草木黄快意埽除天下热何人吹送枕邉凉荻花枫叶愁江渚莼菜鲈鱼忆故乡万里碧天云散尽冲开征鴈不成行  

陈祯  

和弟景容见寄韵  

重把离懐托锦笺征鸿飞去意茫然要知客里愁多少谩数书中字防千汴水春行花夹岸吴山晓望翠浮烟情深何似来相见夜雨挑灯酒共传  

忆萧山故友  

西风吹雨暗书房每忆萧山别意长马驻西陵秋树晚诗吟东浙夜凉石岩昼暖花空好江树春晴酒自香何日南来重有约蹇驴防醉过钱塘  

陈裕  

寄兄景祺  

东风无便寄云笺西望闗河思惘然白发相催年半百清顔一别路三千杏花门巷聴春雨杨栁楼台倚暮烟征鴈已还巢燕至归期何事又空传  

瞿佑  

春日即事  

晴日晖晖转緑苹东风应物华新归来燕子已知社开到海棠方是春浅碧平添湖面水软红浮动马蹄尘杜陵野老虽贫困援笔犹能赋丽人  

暮春有感  

美人不见已连朝况值春残景寂寥力不禁风红芍药声偏宜雨碧芭蕉寻常路隔疑春树万一书来晚潮况是频频移带眼沈郎不复旧时腰  

夏晚纳凉  

竹牀藤簟晚凉天卧看星河小院偏云影恰如衣暂薄月华那得扇长圆清泉冷浸氷盘果嘉树香笼寳鼎烟想是髙楼风更爽玉人闲按十三弦  

暮春书事二首  

过墙新竹翠交加緑树隂隂噪乳鸦花到酴醿香结局鸟鸣鶗鴂客思家煑茶汤沸风声转梦草诗成日影斜零落残红青子满渐看金弹熟枇杷  

睡起呼童扫落花石泉槐火试新茶树林深处蜂王国帘幙隂中燕子家栁絮乗风投砚水竹枝揺影落窗纱幽居莫道无官况鼓吹犹存两部蛙  

题鼓吹续音后【`效元遗山唐诗鼓吹取宋金元三朝律诗得一千二百首号鼓吹续音`】  

骚选亡来雅道穷尚于律体见遗风平生莫售穿杨技十载曽加刻楮功此去未应无伯乐后来当复有扬雄吟牎玩味韦编絶举世宗唐恐未公  

红甲  

金盆和露捣仙葩解使纎纎玉有瑕一防愁凝鹦鹉喙十分春上牡丹芽矫弹粉泪抛红豆戏掐花枝镂绛霞女伴相逢频借问防回错认守宫砂  

至松江  

投林倦鸟暮知还傍水人家户半闗烟栁露荷揺动处岸花樯燕送留间依稀似识城头鹤髣髴曽游海上山张翰有灵应笑问东归今见一人闲  

偶桓  

送陈民初归广州兼问讯赵知事公杰  

静江遥带五羊城官舸乗风画鹢轻客馆乡人秋送别髙斋弟子日相迎桄榔叶接蛮烟暗螺蚌珠含海月明到郡为询贤赞府防时鞍马定朝京  

题燕穆之楚江秋晓图  

七泽苍茫曙色防眼中风景尚依稀疎林半隠黄陵庙凉雾初消赤壁矶波动蒹葭涵日出沙喧鸿鴈带霜飞令人却忆曽游处濯足中流放棹归  

谢缙  

寒食旅懐  

帘外春隂似去年异乡寒食倍凄然梨花香褪空飘雪杨栁条长不禁烟无处追游乗款段谁家欢笑送秋千晚来走向东邻媪乞与青灯照客眠  

晚春四首追次杨眉庵韵  

水淹榆荚半堆墙细雨生寒润袷裳芳草逺迷楼外眼飞花空防客邉肠风帘静罥余春絮烟篆防销过午香睡起不知庭院晚隂隂髙栁映残阳  

年来疎散任清贫藜杖荷衣白葛巾傍竹看山行怕晚对花临水坐伤春拟将兰棹为渔父来访桃源避世人回首仙踪无处觅东风吹緑半江苹  

移家住近阖闾城花绕衡门栁拂楹新社未来先有燕一春将尽始闻莺杯缘醉少长嫌浅巾为凉多却爱轻日暮小斋清沐罢科头闲取一琴横  

节序悤悤改嵗华满庭芳草一池蛙吟髭总为伤春白病眼长因中酒花梦里暂归凭蛱蝶江头相送忆琵琶客牎过尽清明日风雨昏昏噪暮鸦  

邓林  

保安留别瞿存斋  

两髩西风吹防蓬杖藜扶病看秋容菊花浑似诗人瘦山色不如归兴浓紫塞一杯桑落酒彤庭五夜未央钟燕鸿歧路东西去此后相思意万重  

平显  

题黄鹤山人王叔明画  

我昔见之湖上居当门万朶翠芙蕖承平公子有故态文敏外孙多异书闲吮彩毫消白日梦骑黄鹤上清虚此图定倚吴山阁醉防南屏春雨余  

施敬  

沙津送客登望江亭  

沙市津头送客行西风江树数蝉鸣夕阳霭霭千山暝秋水迢迢双鹭明蔓草已芜王粲宅乱云长绕吕防营登临不用携尊酒若个能平感慨情  

李孝谦  

送巽上人还台州  

挂锡遥怜野寺钟赤城何处问芙蓉归心千里月千里行色一重山一重霞洞春深多药味石桥云防少人踪秋风红叶桃花似此日相期谷口逢  

新秋寄徳邻  

一雨兼旬水没塍江村凉思陟然増鸿来燕去非迎送扇故衣新岂爱憎逺戍有书终可到小楼无赋且须登不知明日还晴否船过湖南聴采菱  

寄题黄岩张氏隠居  

天台佳气郁茏葱中有留侯慕赤松绕屋溪声长落水对门云气悉成峰果林秋熟猿将子药圃春肥鹿长茸幽讨莫辞行路逺穿云已办一枝笻  

钱安  

喜晴  

秋风忽起卷重隂日色防茫照树林野老扶藜看白日山人伐木度青岑门前溪水深三尺墙外竹梢髙十寻明日瓮头新酒熟且依松下一开襟  

刘绩  

早春寄京师白虚室先生  

帝城佳气接烟霞草色半芊紫陌斜霁雪未消双凤阙春风先入五侯家歌钟暗度新丰树游骑晴骄上苑花独有扬雄才思逸应传丽句满京华  

次韵愚士兄壁间留题之作【`初闻留大宁后却从李曹公西征`】  

常共鹪鹩守一枝忽随击过天池当君仗劒西游日是我登楼北望时华岳天青云叶防葱河风黒雪花垂白身万里参戎幕马上题诗最忆谁  

郑嘉  

送辰长老住横山寺  

紫檀烟凝鹤回翔清磬泠泠出上方岸畔异花熏讲席涧邉脩竹防禅房东林结社莲初种南岳分春茗乍香三伏炎蒸应不到緑萝风洒石龛凉  

赵宗文  

送姜公实还汝阳同知是日饮饯至晓始别  

酒醒江馆夜灯防故旧殷勤不忍违孤棹近从沧海发一官独向汝阳归云开逺浦青山晓霜落空江野树稀明日相思成两地西风愁见塞鸿飞  

清明道中书懐  

东风道上乱开花游子偏惊见物华寒食已过嗟在客春衣将换忆还家山城树暗人逾静野店莺啼日未斜空约同游与诸弟今朝犹自各天涯  

竹深处诗  

带雨含烟碧玉枝萧森偏与静相宜风生万壑秋无际月到孤亭客未知逺忆楚山吹笛夜迥疑湘水泊舟时此君自昔持髙节长结幽人嵗晚期  

钱逊  

春词二首  

宿霭溟蒙曙色新牡丹凝露晓妆匀楼台乳燕轻翻雨帘幕游丝不动尘黄鸟唤醒中酒睡緑愁损惜花人輭红深径香埃里走马题诗正及春  

红杏萧墙翠栁遮重门深锁属谁家日长亭馆人初散风细秋千影半斜满地緑隂飞燕子一帘晴雪卷杨花玉楼有客犹中酒笑拨沈烟索煮茶  

陈观  

九日陪李上犹登髙  

百年能防过重阳逐伴登髙引兴长邑宰喜陪元亮饮参军那似孟嘉狂山云映水揺秋色浦树含风送晚凉满路黄花应笑我白头犹自客他乡  

朱綝  

题淘金驿丞谢子良清隠书房  

驿官近日逢迎少清隠何妨结草堂门对好山苍雾湿牎连脩竹翠云凉侍童解诵闲居赋过客求书急就章愧我驱驰尘满面濯缨为尔咏沧浪  

雨中过韶州  

船下韶泷日欲晡四山云起渐糢糊沙鸥冲浪频来往汀树迷烟半有无作客又惊三月暮思家其奈一身孤愁懐结轖浑如醉独倚篷牎聴鹧鸪  

李进  

同陈刘二掌教游湖作  

湖光潋滟鸟间闗小棹夷犹意独闲春正好时初过雨望中佳处惜无山花明逺岸青旗出栁拂防风画舫还四美由来俱不易人生莫遣髩毛斑  

姚黼  

寄景伊文学  

忆昨逢君四月初笑谈懐抱最相符朝乗白下看花骑暮醉长安卖酒垆别去江山频怅望归来松菊未荒芜登临日南飞鴈肯寄平安一纸无  

陈端  

以剡笺寄赠陈待诏  

云母光笼玉楮温得来元自剡溪濆清涵天姥峰头雪润带金庭谷口云九万未充王内史百番聊赠杜参军从知醉里纵横墨不到羊欣白练裠  

张璨  

紫虚观  

紫峰坛上鹤成羣碧洞灵芝产石根云引昼隂归竹坞水流春色出花源药炉伏火仙留诀茶灶生烟客到门欲就上清传寳箓未知何日谢尘喧  

西溪晚步  

空阔川原入望平晚来天色弄隂晴虹邉残雨疎疎下鸦背斜阳闪闪明浅渚防波羣鹭浴防堤髙栁一蝉鸣行吟泽畔非憔悴渔父无劳咏濯缨  

## 御选明诗卷七十四  

七言律诗七  

徐璲  

秋日江馆写懐  

水国天寒树影稀西风又见鴈南飞郢中白雪无人和湖上青山有梦归独对浮云伤往事惊看秋草又斜晖十年浪迹烟波外满眼尘氛未拂衣  

朱纯  

游丝  

紫陌遥看一缕防笼烟曳日转依依不随蛛网萦钿合肯逐鸾梭上锦机香罥落花低趁蝶暖随柔絮欲沾衣无由系得东君驾空向春风上下飞  

春词  

瑶瑟声沈闭緑牎月明空吠隔花尨防旛零落宜春字绡帐低回照夜釭好梦每嫌莺唤醒伤心况对燕飞双  

奢云艳雨情多少逺逐杨花渡楚江  

李勗  

送春  

强对东风酒一尊留君无计黯消魂緑波芳草汀邉路飞絮残阳栁外村莺倦语时浑寂寞客伤离处又黄昏寒灯孤馆何曽寐山雨潇潇独闭门  

贺承  

湖乡佳处为朱昌年赋  

湖乡佳处足幽栖路入蒹葭望欲迷一水逺连天上下防家如在瀼东西红尘市迥人稀到緑树春深鸟自啼何日编茅居此地杏花春雨看扶犂  

陈延龄  

妙智寺  

永安山髙一万丈妙智寺建三千年古涧泠泠沥苍雪画楼面面开青莲老猿果熟占一壑怖鸽灯暝依诸天老夫登临发长啸风露满身寒不眠  

张振  

贫居  

青眼交游觉渐稀侧身天地可相依若知白石真堪煮何待黄精为疗饥已过禁烟无熟食不因沽酒典春衣苍苔碧草侵阶长髙卧空斋昼掩扉  

杨范  

镜川  

斜日一轮山上头轻霞片片漾波流平芜野岸碧千亩乔木人家红半楼沙鸟回翔将下宿田夫祓濯欲归休渔舟各已收缗去渐有灯明芦荻洲  

周徳行  

寄泮水诸公  

早年曽许笔如杠老我于今兴已降作容浑如锦江杜携家未遂鹿门厐沙鸥睡熟原相并梁燕飞来偶自双昨夜梦魂归别墅富春山锁白云牎  

许穆  

送邵升逺之官吉州  

京华相见惜分携歌罢骊驹思欲迷独客自怜留日下一官君喜向江西天涯月落闻鸡唱驿路花开聴鸟啼想得到州春未晚栁条垂緑草初齐  

沈贞  

桃花渡  

渡头浑似曲江濵谁种桃花隔世尘红雨緑波三月暮暖风黄鸟数声春舟横落日非无主树隔层霞不见人防欲前源访仙迹迷茫何处问通津  

得故人书  

萧萧落叶蔽荒苔流水柴门昼始开紫塞鴈从江上过故人书向日邉来秋风客舍心千里夜雨灯牎看防回迢递闗河空念别何时能报一枝梅  

吴淞渔乐  

家住沧洲白鸟邉捕鱼沽酒自年年桃花浪暖堪垂钓杨栁风轻不系船帆影带归孤屿月笛声吹散一江烟武陵亦是人间路谁説仙家别有天  

沈恒  

秋江送别为戴友谅赋  

萧萧落叶早寒天忽送秋声到耳邉千里客心惊嵗月五湖乡梦入风烟青山红树还家路緑水沧洲载酒船夜半灯前对儿女白头重话谪居年  

归鴈  

冥鸿不觉又逢春逺别湘南北向秦云接防行天漠漠江涵归影水粼粼闗山呌落三更月旅馆愁惊万里人莫怪东风催去翮清秋芦渚又来賔  

钱煜  

赠澄江周岐凤  

琴劒飘零西复东旧游清兴防时同一身作客如张俭四海何人是孔融野寺莺花春对酒河桥风雨夜推篷机心尽付东流水惟有家山在梦中  

陈颢  

竹西草堂为曹汝器赋  

新搆茅堂就竹西渭川千亩共襟期清风埽榻秋来早苍雪团隂月到迟插棘每遮东面笋脱巾还挂北邉枝寻君记得曽留宿日出三竿尚不知  

题姜舜民竹深处次苏雪溪韵  

结茅竹里似岩栖面面牎开翠色迷长聴雨来虚榻外不知日转曲防西奚奴埽地收新箨吟客敲门看旧题防欲相寻无路入鹧鸪何处隔烟啼  

与贺文征鸳湖痛饮聨句别后再用韵寄  

鸳湖风日暖薫人行乐都忘俗事纷换酒主翁偏爱客盍簪朋辈总能文新词妙絶填金缕醉墨横斜埽练裙归到寒斋枕书卧一灯夜雨正思君  

题吴门赵时俊山楼文防图  

楼居百尺谢嚣尘良防攀跻属隠君望处有山皆入画坐中无客不能文一帘花气香春酒半榻茶烟暝夕曛自是髙懐尚清事风流不羡醉红裙  

张愖  

四月三日  

未尽伤春酒一杯防风吹雨又南来浮云心事何曽定逝水年华更不回数尺鸡头添穉竹一帘鼠耳长髙槐博山无火清香度何处蔷昨夜开  

赠天童诗僧让公  

自闻方外説天童梦绕青山十里松珍重能诗老支遁寻常结社胜炉峰传书度海朝凭鹤击鉢临江夜扰龙今日东风花县里解衣留偈得徙容  

张肻  

送人之官岭外  

晓装带雪出吴门惜别休辞酒满尊邉徼一官同谪宦平安万里即殊恩月明好度梅花岭雨过频穿槲叶村想得龙城公退后故乡风景与谁论  

杜琼  

苏台别意送沈原还琴川  

相逢未防即思归忍聴朝来歌式防緑酒数杯游子去青山百里故人稀杏花防雨飘离席杨栁东风拂钓矶明日到家春正暖祓除时节试春衣  

秦旭  

寄公禄  

海内新诗久不闻东楼髙卧思纷纷牎含竹色清如许人比梅花瘦防分银烛翠壶歌白苎画船春水载红裙昔年乐事俱陈迹愁对孤灯更忆君  

松庵避暑  

秋灯禅榻鬓丝丝行乐乡山也自宜草阁共招溪上月茶炉重和卷中诗牧之有意寻春早灵运无缘入社迟且与诸公相对饮风流不减防昌时  

送人还京  

青枫江上叶萧萧汴水淮云去路遥宫烛渐低乡梦防家山将近客愁消霜寒铁瓮秋闻柝月落扬州夜聴潮厚禄故人如问我白头甘作恵山樵  

马愉  

题髙漫士云山图  

白云缥缈乱山深最喜幽居傍翠岑茅屋防家松栝暗石梯五丈薜萝侵门前流水通南浦邨外长桥接北林有客抱琴何处至只知来共嵗寒心  

王怿  

秋夕有懐  

洛浦遗衾未可将露蛩凝思满中堂鹊桥已散银河影鴈柱初传玉宇凉灯近暗牎星有焰扇归秋笥月无光懐人不寐多惆怅更耐悠悠漏防长  

刘珏  

荅陈醒庵  

画舫频过栁外庄南溪原得近东阳风来絶涧水无迹月到空山树有光愁里得诗如老杜醉中挥墨过颠张别来两月无清约孤负寒梅一度香  

寄沈同斋  

药防花径防红尘坐阅升平五十春茧纸有书皆晋体锦囊无句不唐人新图写就多酬客美酒沽来只奉亲昨夜天涯忆君梦西风吹过楚江濵  

戴琏  

送梁瑾赴春闱  

江亭日落鹧鸪啼酒尽沙头惜解携离思不堪成去住宦情无那易东西清秋野戍闻寒角残月山城聴晓鸡明日思君还北望暮云烟树总凄凄  

张和  

送龚进士文彦  

雪后闗河见鴈稀感时伤别思依依吴门烟月期同醉天路云山又独归官驿暮帆和雨落水城寒鸟背人飞京华此去推先达惆怅丘园只布衣  

沧江送别刘习之广西宪幕  

秋波渺渺布帆轻醉折苹花赠逺行万里一官江上别楚云湘月客邉程闗门背岭寒芜緑驿树迎船瘴雨晴此去蜑夷知有望使君心似玉壶清  

访晓庵禅师师以洞庭柑为供  

十年不到白龙潭延庆名僧始一参石鼎未烹阳羡茗金盘先献洞庭柑檐前暮雨霑天棘席外春风动石楠明日又从江上别九峰惆怅隔晴岚  

倪谦  

南郊草堂为陈天锡赋  

选胜南郊结草堂幽清絶似午桥庄林鸠唤雨山光暝畦稻舒花水气长携酒秋清观纳稼杖藜春晚看条桑粢盛献享修祠罢合族筵开乐未央  

韩雍  

江行懐天全侗轩诸老  

西江北塞岭南壖奔走风尘三十年勇退未能心已倦専征才歇梦犹悬自缘衰体纒多病敢向明时话独贤苦忆乡园诸大老西风先泛五湖船  

商辂  

山水图  

云山重叠树髙低景色苍茫望欲迷江上有舟人荡桨林间无路石成蹊柴门昼掩车尘杳茅屋春来野鸟啼昭代征书勤束帛髙才未许学幽栖  

送巡宰之莆田  

与君兄弟意绸缪不惜离筵重劝酬红叶马前牵别恨白云江上动乡愁舟移劒水腥风逺春到闽山瘴雨收况是莆阳文献地宦情诗思两悠悠  

叶盛  

题画  

緑树青山漾碧流画中风景似扬州隔江明灭渔人火出岸髙低估客舟去燕来鸿千古事闲花野草一春愁不知谁在红尘外独向蕃厘观里游  

刘昌  

无题  

玉鼎清香试水沈湘帘如雾碧牎深闲中次第占花信梦里分明见藁砧临镜慵妆蝉钿翠倚防失堕凤钗金东风一夜芭蕉緑亦似含愁卷半心  

闲门疎雨立清寒罗帕无人借字看草色天涯迷处所花隂日午上防干春情不射屏中雀秋影孤停镜里鸾碧海茫茫空复夜西风吹破烂银盘  

寄奚元啓顾文之二进士  

天涯分手叹蹉跎书劒功名近若何上苑啼莺春信早楚江归梦月明多旧时诗社谁同饮长日公庭客少过此意萧条总难写东风肠防一悲歌  

邵伯宣  

题徐景顔教谕瀫江渔者卷  

柯山青浸瀫江波有客长年被緑蓑钓泽偶膺多士选讲帷仍赋散人歌桃花白鹭忘机久莼菜鲈鱼入梦多迟子束书归旧隠水云深处一经过  

陈宪章  

晨起将出寻梅  

朝烟横野犊鸣陂倚杖山斋睡起时田父许留今日酒梅花不欠去年诗冲寒索笑来何处带病寻香出每迟髣髴西湖梦中见氷邉篱落忽横枝  

重约马黙斋外海看山  

春风拟进赤泥洲曽约看山共此游落蕊忽过三月半先生能复一来不不堪老我痴犹在且喜娇儿病已瘳想得渡头杨栁树清隂闲弄钓鱼舟  

南归途中先寄诸乡友  

不分賔主共林塘脱下朝衫作道装酒为老夫开瓮盎茗和春露摘旗枪津头水满鸳鸯下墙背风来枳壳香何处与君坐久万株花里小藜牀  

元旦试笔  

天上风云庆防时庙谟争遣草茅知邻墙旋打娱賔酒穉子齐歌乐嵗诗老去又逢新嵗月春来更有好花枝晚风何处江楼笛吹到东溟月上时  

饮酒  

君莫停杯我为歌我今忘我是谁何避人懒弄船头笛对影非无月下蓑庐阜春云眠华岳江门秋水钓银河竹弓挽住闲人手渐觉年来射鸭多  

邀马真  

闲眠闲坐或闲行身老溪云病亦轻客至正当秋酿熟船来莫待晚潮生江河偶得三人对风月还添一榻清【`数日前真送木榻`】昨日书来张主事头颅空讶老无成  

龙溪寄马真  

我家久住龙溪上説着龙溪便有情茘子不将棃鬭美沙螺羞与蟹争衡江村妇女蕉衫窄市巷儿郎木屐轻漫兴诗多谁和我樽前忙杀马先生  

种树  

早雨山泥滑屐牙瘦藤扶路入云斜东原緑映西原白一径松连两径花寒夜试看残月挂东风须着短墙遮江门亦是东门地我独何为不种  

次韵张叔亨宿别  

春草江门緑两涯隔江人唱浪淘沙好春刚到融融处细雨初开淡淡花僻地岂堪留客久连牀端合拜君嘉明朝爱得酕醄别笑脱藤蓑付酒家  

九日和朱子韵示陈冕  

正是诗忙酒乱时满楼风雨不须归碧苔院里多秋色红树溪邉又夕晖九日共餐花有菊暮年谁羡锦为衣沧江野艇来何处遥望孤云在翠防  

刘珝  

太常少卿陈维成致仕赋赠  

帝城东下潞河流河上聊停范蠡舟五斗直从今日醉一官还自老年休白鸥唤醒红尘梦铁笛吹残玉宇秋白发仙翁今在望江湖随处即瀛洲  

安溪侨叟为张检讨赋  

溪上茒茨屋数椽春雩秋社自年年牎含鼇背千峰雨帘卷波心万顷烟栁径有时縁客埽竹牀长日抱云眠白头自分无人识不解诗名到日邉  

郑文康  

林东斋居  

溪流一曲绕柴门屋后田园有路分庄在辋川成故事客归盘谷见遗文借书夜读三更火聴鸟春眠半榻云堪笑防人双健足每于城市报新闻  

周鼎  

甲午新嵗九日腊尽  

荼垒明朝满市新一杯灯下旧吟身流年细检颁来厯往事都成埽去尘薄有田庐聊卒嵗可无沟壑尚迟春殷勤照取田蚕看同是鸡豚社里人  

郭登  

普安道中  

竹暗藤荒路欲迷一重山度一重溪枯槎偃蹇如人立蛮语侏似鸟啼花底雨晴飞蛱蝶水邉冬暖见虹霓只应风味堪题处三寸黄柑压树低  

梅花铺  

緑树冬深不怕霜怪来风土説南方人经蛮寨愁蛇蛊客聚盘江趁虎场翠黛插云山似防潢流蒸气水如汤王师到处霑恩泽甘雨随车洗瘴乡  

永昌书事寄京中诸友  

略説南方试静聴侏风俗尽堪惊花间蛩语春风暖树上蛙鸣夜雨晴孤岭忽从天外出瘴云时向水邉生妖姬妆罢迎人笑古帽长衫画不成  

竹轩为阮公振赋  

清啸寥寥久不闻更开三径避嚣氛白头自拟存髙节青眼相看独此君当户碧云晴袅袅隔帘苍雪昼纷纷如今林下闲人少每坐无言到日曛  

又过镇南州  

万里狼烟去复回征衫风露黯黄埃一年寒食棃花近二月春晴燕子来緑水亭前罗带绕碧山牎外画屏开经过每爱弦歌宰骥足终非百里才  

游太华寺和素轩沐公春日韵  

鹭渚鸥波接逺天落花飞絮满平川春归客梦偏惊雨寒食僧家不禁烟涧底泉声消永日阶前草色换流年何由近向东林住常得寻师水石邉  

寓滇阳寄京中友人  

霜重梧桐叶渐飞浅黄欺緑上荷衣鲈肥江上秋将晚酒熟山中客未归乡梦夜长鸡唱早故人书逺鴈来稀黄花两负东篱约空对西风赋式防  

入缅取贼早发金沙江  

征帆如箭鼓声齐舟渡金沙更向西石栈夜添蛮雨滑晓江晴压瘴云低水邉乌鬼迎人起竹里青猿望客啼又隔滇阳防千里桐华榕叶晚凄凄  

偶成寄彦谧  

三嵗春风客未归邉城无事暂幽栖朱樱映日枝头满翠荇牵风水面齐老树蔵鸦添嫩叶旧巢归燕补新泥闲来渐有渔樵兴更欲移居向瀼西  

舟至髙邮风气尚暖  

北地风髙水欲氷南方秋晚尚余蒸渔家香饭闻炊芡溪女纎歌识采菱鹭渚橹揺归梦客栁汀舟渡夕阳僧故乡多少莼鲈兴三十年来愧未能  

秋日至城南草堂  

渡水登山到草堂田家香稻喜新尝墙邉薜茘秋多雨池上夫容夜有霜看竹每寻扶老杖借书先录养生方白头自笑归来客况复江南是故乡  

和许太常道中家园成趣轩韵  

君家三径防时开千个长松绕屋栽把钓每从溪上去题诗还傍竹间来梦防石枕月相对花落柴闗风自推有约频过寻贺老莫教空掉酒船回  

甘州即事  

黒河如带向西来河上邉城自汉开山近四时常带雪地寒终嵗不闻雷牦牛互市畨氓出宛马临闗汉使回东望玉京将万里云霄何处是蓬莱  

送岳季方承命释累回京  

早登黄阁賛经纶欲报君恩敢爱身青海四年羇旅客白头双泪倚门亲鸣珂又喜趋仙仗补衮还思用旧臣漫道归来心便了天涯多少未归人  

王肄  

题沈孟渊江乡深处二首  

村西村北路相连处处桑麻緑野田一带好山如画里防湾流水到门前渔歌唱过鸥邉月牧笛吹残谷口烟不独仙缘异人境杏花春雨自江天  

路入江乡觅隠沦逺随流水渡前津云遮茅屋不知处舟过栁桥方见人白鸟下汀芳杜雨紫鳞吹浪落花春相逢説罢忘机事一道香风起緑苹  

龙瑄  

客夜  

寂寥孤馆掩黄昏满抱羇愁谁与论时早寒淮北地田庐多润海邉村天凝蜃气朝犹暗风杂潮声夜复喧防欲强眠眠不得拥炉枯生黯销魂  

山居雪中  

风抱茅檐雪拥门山居寥落易黄昏平头踏冻春粳米榾柮煨烟煮菜根万事由他愁不得一寒如此乐犹存清欢今夜须醉倾倒何妨瓮酒浑  

荆山乡思  

驿防长昼思依依坐看晴檐栁絮飞斜日鸟呼春不住东风鴈比客先归山程迢递淹征辔野水防茫梦钓矶却忆旧居江口市雨香苹藻鲚鱼肥  

和南村春兴  

朝来携杖到前溪风暖花香满袖携郭索近晴穿草出钩辀长日隔林啼松隂野庙将春社茅屋人家正午鸡眼底韶光尽诗景酒庐僧舍漫留题  

次沈陶庵题石田有竹庄韵  

爱汝东庄多种竹旁人错认是湘川敲门僧立秋隂里避雨猿啼屋角邉最喜谈诗挥白拂闲因憇树濯清泉相过定与髥张约同掉轻舟破暝烟  

雪夜招文永嘉宗儒饮承宗儒和诗再荅  

同云漠漠防深斋兴到従教漏防催寒色照人知霰集疎花有喜傍灯开平生漫説诗千首一饮还能酒百杯明日雪晴山满目更开溪阁待君来  

上元十三夜  

近喜元宵雪更晴千门翠竹结髙棚珠帘半卷将圆月玉指初调未合笙新放华灯连九陌旧传金钥啓重城少年结伴嬉游去遮莫鸡声下五更  

十四夜  

灯光渐比夜来饶人海鱼龙混暮潮月照梅花青琐闼烟笼杨栁赤防桥钿车过去抛珠果寳骑重来聴玉箫共约更深归及早大家明日看通宵  

十五夜  

一派春深送管弦九衢灯烛上薫天风回鼇背星毬乱云散鱼鳞璧月圆逐阵马翻尘似海踏歌人盼夜如年归迟不属金吾禁争觅遗簪与坠钿  

杨守陈  

赠周廷参张邵龄二知已  

客牎情思渺无涯麦陇蔬畦浥露华白屋三间连野寺青苔一径入邻家晴烟乱绕庭中树夜雨防沾户外花此地幽偏可乗兴马蹄来去岂嫌赊  

童轩  

送张汝纶还云间  

不逐明时隠者流观光又到帝王州匣中三尺冯驩劒马上千金季子裘呼酒长安歌夜月乗潮白下放归舟相思后日知何处吴地云山是旧游  

春水  

湖北湖南燕尾分半篙才动緑如芸梅花港小依桥见桃叶歌长隔岸闻细草防氷鸥外浦斜阳晴笛鸟邉云晚来防阵亷纎雨洒碎玻瓈万顷纹  

中秋对月  

吟倚髙楼思爽然蟾光飞上一轮圆九霄清露漙金镜万顷澄波泛白莲云母屏开秋似练水晶帘卷夜如年何因得步林臯下唤起坡仙共泛船  

简溪为吏部吴主事题  

溪上幽居敞竹扉溪邉春水浄苔衣吟钞甫里新诗草坐买严陵旧钓矶防防青山当户立一双白鸟背人飞也知习静真成简游侠无劳问是非  

送人还闽  

鸥波新緑涨苔矶有客都门赋式防洛下布衣谁复荐闽南山色又思归江城雪后逢梅少野馆春深见鴈稀回首凤皇台下路夕阳新栁正依依  

题江湖胜览卷  

云台烟阁总浮名自分江湖老此生木客峰前题句去竹王祠下放歌行月临僧寺寒钟逺水落渔梁夜火明防度酒酣双耳热扣弦髙咏不胜情  

清明书感  

两年作县越江湄回首乡闗未得归华髪又惊佳节换青云堪叹故交稀山村细雨棃花发茅屋东风燕子飞潦倒不须嗟薄宦且将尊酒送斜晖  

秋夜梦康侍御用和  

宦游嵗月易蹉跎青镜流光两鬓皤客梦不知江水逺乡心偏傍雨声多张衡有咏惟愁在烛武无能奈老何为问旧游骢马客别来谁与共鸣珂  

王越  

独坐感懐  

倚徧曲防愁似海满庭风雨昼冥冥呼门有客怜孤注竞醉无人问独醒离恨春随芳草緑归心暮入逺山青旧时学得幽兰操弹与钟期一段聴  

夜坐  

感昔懐今坐夜深悠悠身世任浮沈三鍼已锢金人口百链难消铁汉心春瓮有天蔵酒圣草堂无地著书淫不知谁是钟期耳乗月时来一赏音  

村乐  

爱饮村醪懒赋诗此中真趣有谁知教成白鹤如人舞买个黄牛当马骑除草涧邉春意足衔云洞口夕阳迟吟成独坐空庭久正是纱月上时  

蜀中送项斯诚同年回京  

白髪慈亲七十余不知消息近何如老来頼我供汤药别后凭谁奉板舆旅馆夜长频有梦故乡路逺久无书君归正向门前过为报平安莫倚闾  

马文升  

秦陇道中  

问俗昔曽过陇山西征今复出秦闗鴈声呌日迷寒渚枫叶经霜带醉顔世路羊肠千里曲功名蜗角防人闲林间鹦鹉能言语笑我年来两鬓斑  

沈珒  

题渔隠故居  

名落人间二十年一溪渔隠自悠然晚风杨栁堤邉笛秋雨芦花渡口船沽酒肯邀渔父醉枕蓑时伴野鸥眠只今回首成陈迹赢得人称似辋川  

何乔新  

登岳阳楼  

云牎月牖俯清流满目山川快壮游谁向江湖懐北阙漫夸楼阁冠南州朱弦夜鼓湘灵瑟锦缆春回楚客舟欲起灵均歌九辨澧兰沅芷徧芳洲  

谢省  

荅编修侄次韵  

江湖飘泊二毛初半世谋身智亦疎春意欲归彭泽栁年华未尽茂陵书孤桐自觉非时调尺牍谁能问客居须信人生身外事落花残雨向春余  

张宁  

送史明古过访还吴江  

一灯新火映邻扉话尽残更未解衣元亮老嗟芜业改无功生怯醉乡非天孤逺鴈和云防风急春潮带雨飞暂尔相逢便相别祗应清梦送君归  

杜庠  

登滕王阁  

滕王髙阁壮洪都此景多应海内无山截地形横隔岸江流天影下平湖鸣銮声防停歌舞蛱蝶香消冷画图一片闲心谁解得白鸥飞入暝烟孤  

夏正夫邀饮蛇酒  

藤峡香醪逺寄来一尊公馆晚凉开功同薏苡能消瘴色胜葡萄乍泼醅钱在杖头宜賸买壁悬弓影莫深猜主人情重怜衰病入夜张灯再举杯  

寄吴中诸友  

故园东望路绵绵一别何期竟隔年客思半消春酒后乡心多在夜灯前杏花邨店西山雨杨栁河桥上苑烟欲语平安归未得自嗟身为薄名牵  

桑瑾  

横沥口泊舟  

浦外炊烟起柁牙岸头茅屋是农家一冬苦雨全无麦二月春晴未见花野渡至今濡马足江潮久不露鸥沙闲随渔父谈占怕见朝霞爱暮霞  

刘英  

暮春陪陈太常西湖宴集  

六桥栁色翠迷津画舫迟移送酒频醉眼不知三月暮赏心又度一年春莺谐急管催歌板燕蹴飞花堕舞裀年少莫将行乐悮坐中半是白头人  

春兴  

一天防雨送清明嵗嵗逢春不快晴近水人家多养鸭依山楼阁早闻莺子期不用黄金铸顔驷空嗟白髪生惟有东风一尊酒朝朝相对药防倾  

次韵姚公绶舟中夜话  

银烛楸枰对奕碁乌丝茧纸更题诗月明邻舫人眠早鼓絶江城漏下迟防饮顿忘犀首乐放懐偏笑虎头痴朝来欲别应难别未了山中笋蕨期  

聂大年  

余读元人王仲蔚诗爱其杨栁青旗连坐榻杏花春色过邻墙之句惜无全章因足一律奉寄施彦颙  

夹城门外好风光曽醉君家碧玉觞杨栁青旗连坐榻杏花春色过邻墙回鸾锦字新题句睡鸭铜炉小篆香酩酊不辞归路晚银鞍骢马映斜阳  

锡山饮友人楼中临别赠以诗  

小楼烧烛了残棊是我孤舟欲发时千里宦情双鬓改十年心事故人知闲推甲子怜衰态醉折名花续旧诗无限西湖风月好抱琴相访莫教迟  

苏堤春晓  

树烟花雾绕堤沙楼阁朦胧一半遮三竺钟声催落月六桥栁色带栖鸦緑牎睡觉闻啼鸟绮阁妆残唤卖花遥望酒旗何处是炊烟起处有人家  

寄刘士享  

一树樱桃鸟啄残麦秋天气尚轻寒蚕登曲箔桑初尽燕补新巢土未干囊里古方闲自检镜中华髪老羞看花时不共刘郎醉辜负东家芍药防  

澄江舟中留别故旧  

雪后晴沙玉一坡孤舟斜日奈愁何白头宋玉偏能赋红袖吴姬最善歌笠泽暝烟连浦树恵山寒翠湿渔蓑伤心一带梁溪水添得征人别泪多  

刘溥  

赋得石城暮云送别  

石城千仞郁嵯峨城上春云向晚多薄映残霞分雉堞暝随归鸟渡龙河依依欲散风前角羃羃犹停栁外歌又逐行舟过江去相思回首奈愁何  

春晚漫成  

重城杨栁昼沈沈坐久黄鹂啭夕隂防处闲门芳草緑一帘防雨落花深年光暗觉随流水春色长看满上林故国松篁还似旧莫教奔走负归心  

送徐仲吉赴任龙江  

杨栁隂隂乳雀飞可堪相见复相违南风草色连江舍北阙钟声绕禁闱盛世一官随处好故人千里防时归欲知后夜相思意疎雨寒松独掩扉  

寄平江侯陈立卿  

梧桐叶老菊花肥秋气催寒及授衣青眼故人频入梦白头孤客未言归江湖寂寂双鱼冷风雨凄凄一鴈飞尊酒论文久相约不堪时与素心违  

送盛御史昶巡按广东  

玉骢金廌下青霄庾岭南头道路遥霜叶定从行处落瘴云应向到时消山鸡吐绣风号雨海蚌含珠月映潮最喜送行氷雪霁台中老柏让孤标  

送钱理平还吴  

江上芦花似雪飞玉京游客正思归画船载酒寻诗社沙鸟冲人下钓矶南浦早霜秋潦涸西风残照故山防到家想见开筵处翠竹黄花晚更辉  

使回过独石  

邉城二月暗尘沙吹过东风不见花天逺玉京旋日骑水通银汉系星槎云中路出髙山险上谷营连独石斜正是旅愁消未得夕阳楼外又鸣笳  

汤勣  

碧溆斜阳  

防虹收雨彩霞飘渺渺清波入望遥鸦遡晴空归晚市鴈拖秋影落寒潮参差黄苇洲邉路隠约丹枫岸畔桥谁似江南贵公子独凭髙阁醉吹箫  

游琅邪寺  

袖挽春风度石梁峦光岚影乱衣裳马蹄翻树緑云卷莺觜啄花红雨香山自五贤游过好泉从庶子接来长主僧迓我鸣清磬诗罢纡徐步晚廊  

游甘露寺垂青轩  

笑拥春风激壮懐平生素愿此方谐波光逺揭青铜镜山势旁簪紫玉钗松顶薄云沾苎缟草头轻露湿芒鞵追随未了同游兴更刻新诗上崄厓  

焦山寺次黄淮少保韵  

海镜光中玉一簪羣山如揖水如含千年碑碣敲寒雨半夜风雷起石潭化国有天留胜赏普门无地着防櫂歌声絶孤帆逺半缕青烟罩佛龛  

谁把明珠饰寳簪腾波未许玉龙含青襄南国山千防碧亚中泠水一潭蜃口神楼舒海市夔皮法鼓聚晨防焦光老去烟霞在时为摩挲旧石龛  

聴潮轩为金山霔法师题  

鼇背东风滚雪花余波转眼没鸥沙越军怒发摧山弩汉使惊回犯渚槎午枕欲抛铛正沸夜经才辍鼓频挝老禅不厌喧双耳笑倚虚阑阅嵗华  

送理平之海虞  

故人别我向奚川满掬恩光下九天客梦未沾菰米饭归心已付木兰船髙致犒由安上卜式倾赀为助邉一片离情谁写得金台落日蓟门烟  

沈愚  

追和杨眉庵次韵李义山无题诗五首  

兰桨双敧倚桂舟隔花临水思夷犹香囊玉佩劳相赠绣幄银屏惜共留愁绕凤台秦树暝梦回巫峡楚云秋多才苦被春情恼镜里潘郎雪满头  

行雨行云少定踪梦回时节怕闻钟竹枝寄恨心偏懒桃叶题情意转浓香冷绣鞍闲騕褭烛残金障掩芙蓉红楼緑水无多逺如隔江山防万重  

纎纎斜日弄防风肠防仙山碧海东鸾镜有尘空自掩鴈书无路若为通愁横栁叶眉颦翠泪湿桃花脸晕红尽道芳年易憔悴莫教青鬓作秋蓬  

油壁香车防度来赤阑桥畔起惊雷梦随暮雨阳台去愁踏春波洛浦回青鸟衔书通密意防鸾留咏惜奇才苦心一寸如红烛总遣烧残未作灰  

琐牎珠户别离难兰蕙柔姿惜易残曲防瑶筝银甲冷书留锦字墨花干罗衾积梦惊春晚寳鸭销香觉夜寒槛外碧桃花自好一年芳景共谁看  

苏平  

送骆泰入蜀省兄  

回首鸰原感别离逺携书劒上巴西云深蜀魄呼名语月冷猿声向客啼诸葛祠堂春草没杜陵茅屋夕阳低相思亦有南来鴈莫道音书醉懒题  

送张景归四明  

萍水相逢此识君天涯踪迹又离羣梦随海月乡心逺愁逐江流客路分极浦防鸿惊暮雨乱山孤骑入寒云空斋别后门还掩诗酒何人话夕曛  

送沈愚归玉峰  

皇州莺啭栁条新客里那堪此送君归梦不离吴苑月还家髙卧玉峰云江村贳酒逢寒食驿路看山对夕曛最是临歧分手处落花离思共纷纷  

秋夜与金璘秉贞同酌有懐沈愚  

旧游心事念多违此夕怜君扣竹扉客里清尊明月在山中白社故人稀凉归苑树秋声早漏尽江城烛影防畅饮莫辞同一醉相思空遣泪沾衣  

旅次清明  

万家烟树散啼鸦上国清明好物华沧海防回惊节序东风随处见莺花山回凤阙云邉出栁带龙旗雨外斜欲醉芳尊消客况鹃声落日在天涯  

苏正  

秋日登临  

海外寒云暝不开望秋闲上夕阳台江流东去疑天尽山气中浮觉雨来緑水平芜孤鸟下白云空处防猿哀临髙漫有沧洲想愁向西风见鴈回  

苏直  

送人东归  

东风官路栁依依目送乡园赋式防晚渡雨晴孤权发春江潮落逺人归梦回野戍遥闻角家近沧洲独掩扉惆怅天涯同是客临歧那忍又相违  

晏铎  

登黄鹤楼  

宦游嵗月易蹉跎对景其如感慨何黄鹤不来仙已去古楼犹在客重过青山逺戍寒烟积芳草平洲夕照多此日独吟伤往事长江渺渺水空波  

蒋主孝  

送刘草牎原博北上  

管库谁怜有俊才买舟今日上燕台绕堤江燕对人语千树野桃当午开使者再来顔阖去箭书初下鲁连回烦君此别须珍重莫遣儿童浪自猜  

王淮  

旅馆书懐次韵  

吹防金猊一缕烟凄风忽到鬓毛邉出门叹有千歧路负郭惭无二顷田浅水干芦秋雨鴈荒村病栁夕阳蝉空牎独掩黄昏后半壁寒灯对榻然  

王贞度  

清明日写懐  

地僻长时少送迎坐看春色又清明传家旧物青氊在处世中年白发生杨栁东风犹料峭杏花疎雨半隂晴塞翁得失何须论且共沙鸥暂结盟  

徐章  

春日陪孟英陈先生游横山寺  

懒逐轮蹄走市防却来林下重盘旋天开图画丹青绕岚近楼台紫翠连春水落花孤岛外夕阳归鸟片帆前闲情不独躭幽僻为喜山僧似皎然  

盛箴  

秋夜寓宿江寺  

天涯嵗晚倦宵征望里乡山路防程落日逺投江口寺疎砧遥隔水邉城一身在客惊秋序孤梦还家厌雨声赖得逺公消此况夜深香茗説无生  

张野  

秋日有懐  

云散长天见晚霞江涛千顷漾晴沙西风门巷飘桐叶疎雨园篱落豆花笛韵已残渔罢钓砧声初起客思家旧交契阔稀相见闲倚西楼数去鸦  

寂寂孤村独掩扉满阶荒草客来稀秋霜未降莲房老社日初临燕子归半壁灯光才照字一牎凉思又添衣故人千里无书到多少长天旅鴈飞  

吕伯刚  

次韵滕至刚先生别后见寄之作  

半山残照独回舟一片闲云任去留水屋风帘余晚兴雨花灯影共春愁从来养鹤山中住不学骑鲸海上游自此易知东浦路堂只在磵西头  

周传  

和铁崖先生题黄子久画  

最爱山居养性灵空山为几翠为屏乱峰雨过云犹合小洞春深草更青对月漫题招鹤咏临池常写换鵞经兴来还解吹萧管有约离人夜半听  

## 御选明诗卷七十五  

七言律诗八  

王汝章  

寄席心斋  

老子斋心与世违山中春雨药苖肥骑将鹤去身俱瘦錬得丹成骨自飞青简风雷行秘箓紫绡云雾出仙衣明年海上金桃熟并就安期作燕归  

简心斋席錬师  

山色揺春发翠妍凭轩把酒答流年自知原宪贫非病人谓陶潜醉欲眠雾洗百花薫白日天开一鸟入青烟席谦已作东游想异气看从海上先  

送席心斋住白鹤观  

昔在鸿山遇席谦长松落雪下飞檐道归玉局心逾逹诗到珠宫律更严鸾版昼鸣云拥座龙文夜诵月窥帘应思慈母营甘旨春雨园林笋露尖  

顾辰  

题钱山水仙花  

宴罢瑶池曙色凉凌波仙子试新妆金盘露积珠襦重玉佩风生翠带长万里弱流通阆苑一帘疎雨隔潇湘岁寒林下花时节只许梅花压众芳  

陆釴  

次韵荅亨甫  

水绕城围二万家市门潮落露寒沙桥连白塔吟风叶路忆新隄卧雨花自愧儿童辞邑里每因朋旧惜年华他时归卧吴江上应借沧洲十顷霞  

李东阳  

立春日车驾诣南郊  

暖香和露绕蓬莱彩仗迎春晓殿开北斗旧杓依嵗转南郊佳气隔城来云行复道龙随辇雾散仙坛日满台不似汉家还五畤甘泉谁羡校书才  

元日早朝  

九门深掩禁城春香雾笼街不动尘玉帐寒更传虎卫彤楼晓色聴鸡人帘前乐应红灯起阶下班随防仗陈朝散东华看霁日午烟晴市一时新  

雪后早朝  

六日长安雪满城五更钟鼓一时晴水精宫冷云犹冻鳷鹊楼髙月正明朝马不嘶金勒静院灯无影玉堂清祗应天上寒如许怪底人间梦不成  

郊祀喜晴有述  

碧霄烟尽露华凝目极瑶坛第九层清佩缓随驰道月绛笼髙应午门灯【`郊祀时树大灯笼与正阳门灯相应`】风传广乐声初下天近燔柴气已升人意可占神意恱万年灵祚永堪膺  

十八日聴传胪有作  

金莲影与赭袍明华葢前头次第行黄纸数行丹诏字鸿胪三唱甲科名云边晓日中天见梦里春雷昨夜声归向长安听人语圣朝罗网尽豪英  

赐藕  

只向名花看画图忽惊仙骨在泥涂轻同握雪愁先碎细比餐氷听却无郭北芳菲懐故里江南风味忆西湖渇尘此夜消应尽未羡金茎与玉壶  

分献次青谿太宰韵【`时青谿分得星辰二是日立春`】  

星坛对立本聮班复磴凭空不易攀良乆夜方移斗柄早时春已到人间朱旗影隔天门静玉佩声随阁道还旧日同年今并命共从光霁识威顔  

斋居和世赏编修韵  

半夜开门雪满坡清吟无柰玉人何人间路与红尘隔天上春随翠辇过灵吹下时神语寂琼楼髙处晓寒多笙萧本是虞廷乐不为秋风起櫂  

九峰书屋和曹时和韵  

江上草亭新卜筑已闻扬子著书成每逢社日聊随俗乆住青山却有情霜入晚松经嵗老雨繁春笋过邻生小堂若许临江阁杖屦无须疋马迎  

和若虚郎中赠行韵  

赤日黄尘马倦行石桥山店有官程城头路尽千峰隔袖里诗来两腋清蝉杂栁风秋渐逺鹤翻松露夜还惊欲知小吏将诗意记取柴门剥啄声  

和韵寄荅陈汝砺掌教  

寂寞天涯叹所依海风江月意俱违茱茰嵗改身仍健苜蓿秋荒马不肥白雪屡传新调寡青云半觉旧人非家山不隔长安路应倚南楼望夕晖  

游城西故赵尚书果园与萧文明李士常陈玉汝潘时用倡和四首  

漫忆江湖万里游西园风景似东州青苔地湿频经雨白苎凉生不待秋尘事已醒前日梦嵗华空白几人头松醪载得浑醉莫遣飞花浪作愁  

官曹无计可招寻坐爱林风满素襟醉后颇思醒酒石贫来须办买山金花蹊栁径稀疎见茗盌氷壶次第斟欲问五陵歌舞地几家园树得成隂  

句入西园字字清葛衣纱帽称闲行苔侵翠壁应全徧果熟青林已暗生流水断隄人共逺片云孤鸟意俱轻闲官爱说山中话为有归田录未成  

残樽系马立斜阳忽送秋声满树凉花落始知留客乆雨来偏为作诗忙山堂竹户寒犹闭石径苔泥滑不妨独有园人爱霑洒不随僮仆问归装  

饮士常新居和席上聮句韵  

寂寞官曹似隠居清风时动一牀书花应旋种阑将满客不频来席尚虚诗好忽惊传锦字酒狂真欲换金鱼多情愧有东邻卜已办城西款段车  

游白秉徳西园次韵  

行逐溪流过野亭望疑山色绕空冥池鱼自跃非因饵园蝶还飞不受扄傍渚幽花怜寂寞舞风疎栁爱娉婷郎君门地清如水不待平泉石已醒  

和王世赏韵  

石门惟许白云留我亦何心恋此游竹里行厨烟未午水边萧寺叶先秋行贪觅句忘吹帽醉怯登髙不上楼诗景满前谁防得野僧名是逺公流  

邵东曹堕马伤足次武昌韵  

十年双足躏词塲我亦怜君坠后伤厯块敢夸千里俊乗船翻笑四明狂扶颠老仆空随路学仆娇儿更倚堂应似崔家亭下鹭独拳秋雨向寒塘  

次韵贺彭阁老先生二首  

吏部衔清帯翰林路随仙步转髙深人间别有登云地天下空劳仰斗心瀛海新波添夜雨玉堂乔木长春隂归来更觉门如水不受车尘半防侵  

半生名行重儒林吏隠官曹嵗月深文靖旧无旋马地敏中元有耐官心川原暖入三春雨殿阁凉分六月隂欲效禹偁书院壁向来官序敢相侵  

次韵荅愧斋先生  

厯厯星霜嵗屡移病来双鬓防茎丝故人别乆翻疑梦往事心劳尚有期天上浮云初变日江南芳草未青时祗应千里神交地不识人间是路岐  

次韵寄题镜川先生后乐园二首  

药阑花圃背堂开一日朝囘几度来范老心终念廊庙寇公家不起楼台海边钓石鸥盟逺松下棋声鹤梦囘多少旧题诗句在碧纱笼底认青苔  

緑隂繁处小堂开野蝶园蜂自去来细草有情双驻屐逺山无数一登台幽花坐爱栽时满俗客空教到后囘病起三年犹未赏短垣多雨长莓苔  

次夏提学韵  

衣防归时雨尽沾卧闻凉叶响虗檐鸟情幽寂将依树苔意夤縁欲上帘静里祗应闲尚在病来长与懒相兼读书自笑成何事细取虫鱼几字添  

得匏庵观造雨防诗辄次韵  

结构亲劳较短长栋材应不弃余良平分屋角三重溜巧借檐隂二尺凉闼外青山犹可送帘前紫燕莫愁妨从今穏作城东客雨笠烟蓑不用将  

寄应寜提学用留别韵  

天上词垣近省闱十年毛羽爱追飞南池水暖鹍重化西华风髙鴈未归絶足风尘须独步初心道徳肯相违纲罗剰有求才意未放山林老布衣  

用韵荅防庵  

岳麓峰前湘水隂思归无计豁烦襟亦知吴越非吾土未必功名是我心地上青山随处有镜中华髪逐年深故人只在邻州住空谷他时聴足音  

京都十景【`录六首`】  

琼岛春云  

瑶峰独立倚空苍云去云来两不妨旋逐春寒生苑树更随晴日度宫墙玉皇居处重楼拥太史占时五色光若与山龙同作绘也须能补舜衣裳  

蓟门烟树  

蓟丘城外访遗踪树色烟光逺更重飞雨过时青未了落花残处緑还浓路迷南郭将三里望断西林有数峰坐乆不知迟日霁隔溪僧寺午时钟  

卢沟晓月  

霜落桑干水未枯晓空云尽月轮孤一林灯影稀还见十里川光澹欲无不断邻鸡催短梦频来征马识长途石阑桥上时翘首应傍清虚忆帝都  

金台夕照  

往事虗传郭隗宫荒台半倚夕阳中回光寂寂千山敛落影萧萧万树空飞鸟乱随天上下归人竞指路西东黄金莫问招贤地一代衣冠此防同  

南囿秋风  

别苑临城辇路开天风昨夜起宫槐秋随万马嘶空至晓送千旓拂地来落鴈逺惊云外浦飞鹰欲下水边台宸游睿藻年年事况有长杨侍从才  

东郊时雨  

鸣鸠将雨过东林细草青郊望转深润入土膏春脉脉暝含山色昼沉沉寻花问栁游人兴荷锸扶犂野老心见说帝城多景物春晴未必胜春隂  

横塘春水  

君家住在横塘北长见洲边春水生窈窕斜通山涧曲分明直与钓矶平比邻鵞鸭应无数近渚鳬鹥亦有情明日看花到南岸小舟揺荡不须撑  

团墩秋月  

庾亮楼前月正明谢公墩上雨初晴清光照我双吟鬓此夜懐人万里情隔竹流萤看不见绕枝羇鸟宿还惊天涯一望乡心切肠断秋山笛里声  

梅涧  

地僻沙寒水更清老梅偏向涧边横风吹落瓣仍低陨石压傍枝却倒生野鹤对人轻欲舞蹇驴冲雪瘦防行山翁只在山中老看尽春光不入城  

体斋西轩观玉簪花偶作  

小园纡步玉堂隂堂下花开白玉簪浥露余香犹帯湿出泥幽意敢辞深氷霜自与孤髙色风雨长懐采掇心醉后相思不相见月庭如水正难寻  

风雨种竹  

石防沙路雨声干为欠萧萧一两竿深带土膏从地底暝移茅屋过江干方于辰日依时种影待晴天拂翠看试倚蓬窗聴疎密布袍沾尽不知寒  

夜窗聴雨  

萧萧残雨入深更半洒疎牕半拂楹芳草池塘应有梦落花庭院不胜情聴疑野寺昏钟逺望忆江船夜火明明日晓晴须出郭葛衣藜杖一时轻  

栁岸垂纶  

钓鱼矶上晚风多拂拂垂杨渺渺波行过酒家来别岸坐移林影下前坡聊将短日供长线又见新条绾旧蓑老去只应家在此不须盘石更垂萝  

糁径杨花  

漠漠杨花带逺天舞如轻雪糁如氊行当僻处随人到风向多时着意偏地湿似霑前夜雨日斜犹飏隔溪烟春光到此真须惜莫爱牀头沽酒钱  

卜居一首柬南屏  

日下园亭秋气隂故人相见暂开襟买田阳羡苏公计客舍幷州贾岛心老至尚夸诗力健病囘犹怯酒杯深归来漫作镫前话却喜妻儿是赏音  

九日盆菊盛开将出郭有作  

买得长安担上秋南山只在屋西头花开正好逢佳节身病那堪复逺游昨夜月明空对酒晚来风急怕登楼多情重有灯前约为报花神作意留  

重经西涯  

缺岸危桥断复行野人相见不通名辘轳声里田田水杨栁枝头树树莺看竹东林无旧主买山南国有新盟不知城外春多少芳草晴烟已满城  

再经西涯  

拂树穿云二里堤绿隂深处鹁鸠啼背城古路车尘少隔岸人家酒幔低清爱野僧来紫衲醉扶童子当青藜相逢却恐知名姓不向慈恩寺里题  

病中言懐  

门掩疎篱雪满池夜寒惟有病先知氷轮影薄当窗近竹叶声稀到枕迟三径业荒秋去后十年心苦梦醒时一身经济元无术医国如今合付谁  

西山杂诗  

日日车尘马足间梦魂连夜到西山近郊地在翻成逺出郭身来始是闲云里荡胸看缥缈溪边洗耳聴潺湲秋风忽散城头雨先为游人一解顔  

下马溪桥散步行暑风稀纻入林清村殽野饭悤悤发碧水青山靣靣迎踏尽平堤怜草緑到来幽谷见云生西湖胜事年年别几日愁多不出城  

路绕山根断却连乱藤深竹寺门前贫怜白屋蒸梨饷倦爱清溪枕石眠载酒欲呼狂客醉留诗聊结野僧縁深山六月无炎暑一坐西风万树蝉  

路入西岩小洞天碧牀青磴许夤縁山中嵗月空寒暑世外缁黄亦化迁崖藓剥余犹有字石隂处欲通泉相逢拟就汤休宿野性从来不解禅  

望尽孤云入杳冥翠微深处一茅亭髙台地回秋先至古榻僧闲昼亦扃诗思更随流水逺醉魂还为碧山醒冯虗试彻凌云调应有游人下界听  

数顷湖田一半荒野人门巷日苍凉鸠啼逺树云初合龙卧深潭雨自藏几处犂锄当暮急谁家粳稻及秋尝蒲团竹几随縁坐独爱山僧午梦长  

潭影萧萧碧树寒一亭山色俯潺湲疎林隔寺闻僧语落日登台见鸟还尘事岂知明日异吏情应识野人闲丹崖翠壁潘郎兴长恨巉岩不共攀  

春兴八首【`录六首`】  

栁丝花片满芳洲长为溪山感旧游急雨过窓醒短梦惊风入树搅离愁归帆欲挂三江水病脚难登百尺楼老去不知春兴减向来一月罢梳头  

髙歌曽扣隔江船楚泛吴游兴渺然山寺夜钟眠里月洞庭春水坐中天翠笼鹦鹉空愁思碧海鲸鱼几嵗年一语故人三叹息始知清庙有朱弦  

六年书诏掌泥封紫阁春深近九重阶日暖思吟芍药水风香忆种芙蓉登台未买千金骏补衮难成五色龙身病益愁愁转病老来归思十分浓  

帝城芳意入春浓快马轻车处处逢宫树巧藏莺百啭苑云深护月千重愁来拟断杯中物病起还支石上笻得似玉堂风月地少时游赏几从容  

瓮山西望接平坡【`寺名`】疋马双童几度过十载衣冠朋旧少五更风雨梦魂多湖边渔榜惊鸥鸟树里僧房隠薜萝飞尽桃花还燕子一年春事竟如何  

小叠峰峦浅作池幽堂长是见春迟风传翠篠声先到雨换青松叶未知江上帆樯经几驻城南第宅已三移君恩若放山林去始是云霄得意时  

舟发张湾宿河西务  

苍茫正合尘中眼缥缈真乗水上舟江月海云疑是梦画图诗卷坐消忧沙边细浪随鸥鸟树里青山入柁楼行尽驿亭三百里五更风急住滩头  

早发沧州  

片帆轻舸发沧州野树离离散不收两地离心河上草一灯残梦渚西楼尘生晓市人烟集云拥春城水气浮我欲凭髙问归鴈潇湘何处可维舟  

游鸡鸣寺  

诸山尽是钟山脉闻道鸡鸣更有灵冈势斜分龙虎脊岩光深閟鬼神扃风含落日松声迥雨带平城草色青东郭吏人催上马暮寒吹靣酒初醒  

郊行二首柬张遂逸亲家  

楼头钟鼓报新晴又是城南一度行刚到闲时身已老未曽经处路犹生平沙逺水如江色落叶疎林似雨声欲问郊园幽寂地野桥山寺不知名  

芒鞵随意踏青莎一日溪头几度过髙树夕阳人影乱断桥幽涧水声多思乡拟作东都赋逺俗犹闻隔院歌不向晚凉移席坐好懐佳赏奈君何【`是日溪林为俗客所据别席避之向夕一赏而罢`】  

游岳麓寺  

危峰髙瞰楚江干路在羊肠第几盘万树松杉双径合四山风雨一僧寒平沙浅草连天在落日孤城隔水看蓟北湘南俱在眼鹧鸪声里独凭阑  

泛南池有懐南溪圣公  

轻舟别浦路迢遥危石虗亭影动揺云去好山争入座雨来新水欲平桥多情留客空杯酒旧事伤心但栁条今日我来还我去小山丛桂竟谁招  

寄庄孔旸  

买断溪南十顷烟还家无复梦朝天身如元亮归田日诗似东坡过岭年蓬岛谪来仙骨在钓台高处客星悬十年未洗红尘耳谁听清风石上弦  

背郭诛茅草盖堂边江种栁树爲墙舟中梦醒闻春雨楼上诗成坐夕阳南纪壮游余歳月北扉遗草旧封章清时例有逃名客见说严陵本姓庄  

秋日出郭崔甥有诗因次韵  

直从亭午坐斜阳却借南薫作晚凉沙路试看骑马快玉堂刚谢揽衣忙移将陇树和云种折得园葵带露尝四十六年公事里向来尘梦一何长  

九日度江  

秋风江口听鸣榔逺客归心正渺茫万古乾坤此江水百年风雨几重阳烟中树色浮步城上山形绕建康直过真州更东下夜深灯火宿维扬  

秋雨荅鸣治次韵  

客情揺落竟难收砌草墙花亦自秋月尽俸钱随例给雨荒书屋倩人修哀歌莫倚王郎醉短髪聊同杜老羞马上诵诗浑不忘为君归咏水西楼  

谢铎  

八月初一日大雨喜而有作  

一雨惊看喜欲狂倒悬真解此皇皇未论报社还扶醉且免从人乞奏荒民念在天终可頼杞心忧国暂须忘有年自是春秋瑞麟笔谁堪继末光  

张泰  

元旦  

天上寒星敛曙钟海隅佳气溢晴空东华涌出曈昽日南极吹来长养风丹凤厯端观夏正瑶华枝上见春工体元天子调元相管领民归玉烛中  

倪岳  

孟春奉陪庙享恭纪  

祠殿森严楯陛重雍歌初彻燎烟浓虞周典礼千年合文武衣冠百辟从日影渐移髙阁漏露华犹拂御街松却瞻天仗东风里冉冉霓旌导六龙  

孟冬时享斋宿院中和韵荅克勤賔之二同年  

玉署沉沉隠画墙栁隂深覆御沟傍钩陈天近通三接奎璧星明共一堂地迥自惊尘土隔云深翻觉路岐长叨参此防元非偶二十年余白鹭行  

斋宫驾次西涯学士韵  

银河如璧护重闗翠辇初临大祀坛映日牙旗环禁旅连空甲骑拥祠官风云已觉争春丽雨雪先惊入夜寒礼罢天门重整佩欢腾万国正回銮【`是日大雨雪`】  

侍从亲耕籍田用程学士韵  

南郊晴旭晃銮仪天路无尘进辇迟京兆青箱依耒耜教坊花鼓应旌旗明禋早致先农享粒食仍歌后稷诗圣主重农亲稼穑此生何幸际昌期  

刘大夏  

西山道中  

晓来聮骑踏晴沙风景苍苍一望赊几处白云前代寺数村流水野人家莺啼别墅春犹在马到西山日未斜回首不知归路逺九重宫殿隔烟霞  

闵珪  

题翫芳亭  

羣芳掩映草亭虚知是元龙旧日居满地緑隂新雨后一帘香雾晚风初屏开屈戍春无际人倚阑干画不如容我数来闲坐乆爱临流水看芙蕖  

马愈  

次韵沈陶庵题有竹庄诗  

独携真诰西林住便是仙人葛稚川一个茅亭修竹里几声茶臼夕阳边闲抄玉子餐秋月细摘松花酿乳泉昨夜梦君髙阁上晓来清思满江烟  

吴伯通  

庚戍重九杭州作用杜韵  

吴越江山天地寛登临聊借酒为欢萧萧白髪纷垂领采采黄花满插冠西北风烟浮望逺东南云水入吟寒几行鸿鴈遥空度孤客伤心不忍看  

浙台送杨徳澄归賨城  

卜居阛阓接芳邻无事从容话养真踪迹偶然分出处嵗华倐尔两冬春端为后防巴山里忽漫相逢越水濵世路悠悠俱白髪可堪独作未归人  

与诸公游西岩  

西岩竹寺篆江边暇日同防玉板禅隔岸山髙蹲虎啸绕堂潭静隠龙眠使君有道犹韩愈释子何人是大颠佳境百年才一到未须催放下滩船  

姚山  

雨后官舍漫成  

雨歇凉生风入扉日长官舍客来稀竹窗破梦人初起松院新晴鹤试飞花落残红知蝶少树垂重緑见春归客懐无事难消遣闲对青山看夕晖  

吴与弼  

东斋读晦庵先生诗次韵  

朝朝黄卷自埋头物外从教春复秋座接好山青绕屋门迎活水緑平沟旧花匝径红如织新竹成林翠欲流课罢几回闲徙倚谁怜心赏十分幽  

题聴松轩  

曽向髙轩共好音乾坤浩荡境沉沉恍然指下迷宫羽不信人间有古今瀑涧夜寒鸣雨歇风林昼静落花深回看胜事已成梦难写凄凉一片心  

赠友人  

琴书深托緑萝谿风月何人共品题流水旧穿幽径转乔林新与碧霄齐一犂春雨儿畊稼百瓮寒泉自灌畦随分无非安穏地相逢何必问丹梯  

马轼  

奉饯季方先生  

滦江江上水悠悠送客江边莫上楼五岭瘴髙烟蔽日两孤云湿雨鸣秋丰城劒气东南起合浦珠光日夜浮祭罢鳄鱼归去晚刺桐花外月如钩  

张彛  

晋州述懐  

微官何事乆殊方囘首田园业渐荒多病一年三乞老思归十梦九还乡椿隂已散辽阳月鴈影空分海国霜几度休衙独凝睇夕阳西下路茫茫  

钱洪  

送汤公子勣应荐之京  

襄武家风迥出羣奇才能武又能文劒锋足压三千士笔陈还驱十万军银管緑沈新草檄丹书卢矢旧铭勲临风自顾长缨在醉袂苍茫欲赠君  

送徐守民归淛之常山  

壮游湖海几经年老气凌云雪满颠诗思已成芳草梦归心又上木兰船长亭人折春前栁驿路梅开雪后天万壑千岩旧形胜酒樽茶灶向谁边  

陈寛  

题燕穆之楚江秋晓图  

五更人语觉潮生估客防樯晓行树色未分云梦泽鸡声已动汉阳城天空画角吹霜尽月落银河入斗横欲问楚南千古事至今江水为谁清  

陈完  

和徐徳彰春日杂咏八首  

暖色晴光处处迷画桥杨栁路东西千村红乱桃花雨一夜香生燕子泥莺舌语双谐作瑟草根枯半踏成蹊最难留得芳时在怪杀枝头杜宇啼  

花揺银壁影幢幢香霭空蒙扑琐牕留客小莺偏恰恰可人飞蝶故双双好山罨画连平野新水挼蓝正满江红粉蹋歌溪上女彩云随处度新腔  

三竿红日晓辉辉流水平芜燕子飞芳径露香花锦碎深山云暖蕨芽肥乌纱别制笼头帽白苎新裁称体衣社鼓咚咚桑柘外野翁扶醉蹋歌归  

蹀躞青骢款款骑浅村深巷栁如丝土墙茅草低低屋竹径柴门短短篱细雨一帘飞燕子香风十里醉花枝馆姓溪上春如海时有人歌白纻词  

鸥波十里带平沙茆屋人家栁半遮柔橹呕哑移画舫轻雷轣辘走香车泉如燕尾清流拆草似裙腰白路斜何处玉钱都化蝶夜来飞上一林花  

十里香尘暖雾消緑烟芳草去迢迢春风春雨花连巷溪北溪南栁映桥游女踏青罗袜小粉郎沉醉玉骢骄谢家庭院秋千下防有何人拾翠翘  

胜卖东风冨贵春青衣催坐叠花茵莺欺皓齿清歌妓栁妒纎腰学舞人猩色屛风围孔雀麝香衾被压麒麟任教日日如泥醉不负韶华一度新  

绣户凝香瑞霭浮日催红影上帘钩莺捎飞蝶穿花去水学惊蛇抱石流緑酒金尊邀醉饮朱弦银甲按歌讴若教买得春常在不用良宵秉烛游  

祝祺  

寄苏先生正  

西风倚櫂问归程诗酒应多慰别情黄叶疎钟溪上寺白云孤角海边城鸥飞烟渚连秋色鴈下寒塘起暮声囘首天涯嗟落寞夕阳归路万山晴  

赵廷玉  

金台留别  

笑拂缁尘出帝畿一尊重与故人违青云紫禁辞仙仗白鸟沧洲恋钓矶夜雨尚存三径菊春风仍采故山薇旧游天上如相忆万里闗河有鴈飞  

周漳  

寄弟莹  

年年无处避征尘况复衰迟值暮春千里緑芜江上路一帘疎雨夜深人白云乡国囘头逺青草池塘入梦频两载分携归未得强将封鲊慰慈亲  

陈昌  

送吴素行之广西  

广州南望海冥冥百丈牵江几日程鲸浪打船风正恶蜃灰涂屋雨初晴蛮巫祭鬼凭鸡卜岛户编氓事象畊此去化成皆乐土尉佗不敢更言兵  

顾润  

送王景方归杭州  

阖闾城外送归航流水何如客思长已遣停杯倾别酒还教携手上河梁白苹渔浦迷秋色红树官亭带夕阳最是不堪凝望处青山无数隔钱塘  

丘吉  

游雾山寺和寇莱公韵  

风引钟声落大溪行厨酒尽夕阳低斗杓斜坠防干北涧道横分略彴西云杂天花银叶舞门排行树寳幢齐普香世界青山绕一路烟霞送马蹄  

和姑苏刘工部昌无题  

辘轳绠断玉瓶沉双鲤无书碧海深别梦吹残吴苑笛愁肠敲断汉宫砧病来眉淡波斯黛老去屏闲孔雀金不及浮云能自在朝飞暮散却无心  

杨梅  

杨梅独出吴兴异龙井名髙味不同馋客几尝山雨湿佳人一笑玉盘空羞看月下樱桃色不数钗头荔子红更拟明年同采摘要将华髪待熏风  

魏时敏  

寄全汝盛  

乆旱村园豆麦焦凿池引水灌田苖篱疎野竹横窗戸潮满春帆碍浦桥酌酒不愁无苜蓿挥毫深喜有芭蕉人生适意应如此莫怪渊明懒折腰  

夏日寄髙尊卿  

林屋虚寒半掩扉野情偏称緑荷衣栁风乍起燕雏软梅雨初晴荔子肥嵗月无情催客老溪山有意待君归浮沉世事何须问好整纶竿坐钓矶  

朱翰  

送杨少府贬栁州  

洞庭秋色对衡山一路猨声夕照间湘浦舟行何日到罗池人去几年还烟邨土屋连孤垒岭树松牌界百蛮自古中朝通使节莫因流落叹衰顔  

朱存理  

九日  

松下行行二三子书声白昼草堂开老夫把卷仍自读旧雨到门今不来苔石无尘碁局在莎汀有水钓船回秋风篱落偏萧索独嗅寒花持酒杯  

宿光福寺  

短策行行一里余松林过雨步徐徐半墨沼窥遗迹数仞峰望逺墟石磴夏凉青荔合山扉昼寂緑蕉舒夕阳突兀浮图影送目长天罨画如  

僦松轩避暑漫兴  

溪南借我双松树六月虚堂面水开松下清吟成漫兴酒边凉雨洗炎埃一声老鹤月中听万里秋涛天外来自把残书堪卧读先令童子扫莓苔  

张渊  

次韵沈陶庵题有竹庄  

爱汝石田茅屋好依然风物似斜川白苹洲渚沧江外红树园林夕照边艇子打鱼偏趂月山童洗药每临泉老夫欲问东家住分取畴数亩烟  

陈金  

拒马河较阅兵马  

廵边直度飞狐岭较艺亲临拒马营画防攅霜迎阵出雕弓弯月向人明纵横目下元无敌阖辟胸中自有兵惭愧间闗十余载玉门应不负书生  

刘泰  

恰似邨为诸立夫题  

非邨非郭路萦回绕屋蔷薇戸半开春暖莺声相应荅晚晴鸦阵自归来白烟土锉炊新稻红雨糟牀滴旧醅山色满窗书满架此生无梦落黄埃  

晚春漫兴  

单罗初试怯春风金鸭香销翠被空江燕低翻三寸黒海棠微褪一分红酒因睡浅酲难解诗为愁多句未工晴日渐长儿女懒秋千闲在曲阑东  

舒鉴  

寄云城知已  

琵琶洲畔白云城红树千行隔短亭尘迹自悲衣欲化故交谁复眼长青江空木落雁初度院小灯残酒半醒终夕相思不相见碧山寒月照疎櫺  

喻省  

送友人  

梅花残雪照晴川立马邮亭思惘然媿我飘蓬仍薄宦与君分手正残年一樽行色沙头酒千里乡心月下船垂老莫言归计拙緑编研北是良田  

张淮  

游莺脰湖  

白鸟眠沙梦不惊寒生水国半隂晴酒涵春色花边过船载湖光镜里行南浦愁连芳草緑东风歌送落梅声那堪日暮临岐别更聴河桥栁上莺  

牡丹百咏【`录二首`】  

纷纷画史笔通神谁与花王写得真临水似窥捐佩女倚风如见坠楼人芙蓉只合称凡品芍药端教接后尘兴庆池东谁更赏冷风凄雨不禁春  

司花未省是何神不合教渠尽领真方半吐时偏惬意到全开日便愁人红云冷惨枝间露緑雾香流叶底尘一曲山香莫轻舞临轩正欲赏长春  

潘子安  

送周链师还龙虎山  

年来忽忆旧岩扉即向青天跨鹤归老树着风惊虎睡好山和雨作龙飞松间夜月封丹灶花底秋云补练衣辟谷有方仙有术笑人空饿北山薇  

蔡昶  

都门春日寄友  

曲曲宫墙绕御河春氷消尽水生波桃花带雨垂枝重栁色笼烟隔岸多白首蔡邕嗟老矣青年沈约奈狂何典衣莫惜沽新酿笑聴吴姫子夜歌  

杨子善  

江上秋懐  

水国风髙木叶霜满舟山色入荒凉小孤残照收江左大别寒烟锁汉阳新饭软炊菰米白浊醪香泛菊花黄故乡千里空回首云树茫茫鬓发苍  

书懐  

舵楼空阔望京华芦荻江枫岸岸花山色淡浓昏雾薄水光浮没夕阳斜故乡鸿雁书千里逺浦牛羊屋数家边塞栁营多苜蓿石田空忆旧桑麻  

黄褧  

南阁病中兼寄黄之  

水市南头昼掩扉衰容垂栁共依依雁来髙阁春归尽雀下闲门客过稀对酒花枝怜独卧盍簪芳草念多违凭君为问清吟处何日相从赋采薇  

李兆先  

送人  

南国骚人忆薜萝每逢尊酒一酣歌隔年乡信春前至入夜归心梦里过旧路渐随燕树逺故山偏傍越溪多阳和到处流澌尽时送东风与碧波  

漫兴  

小园散步暂徘徊黯霭隂云去复来深树欲秋黄落叶断阶经雨碧生苔频搔短发和愁乱静掩蓬门待客开无限幽懐酣睡里日华亭午梦初回  

春日答所知  

草堂无事起常迟闲爱逢春静爱诗十日浓隂常带雨一池空碧漫生漪青囘院栁莺犹涩开到园花蝶未知三尺短墙君共我韶光如此合分谁  

王佐  

中年  

才过中年百虑轻独于尊酒未防情穷将入骨诗还拙事不萦心梦亦清万卷岂图金马贵一竿当与白鸥盟灞陵卖药原无意女子何从识姓名  

桑恱  

碧溪  

五两蓑衣百尺竿碧溪十里足盘桓卧分芳草为衾枕坐爱清流照肺肝花落无声云影动鸟飞不度镜光寒平堤多种芙蓉树唯有秋容耐晚看  

同王如斋挥使金宗秩上舍暮春郊行  

单衣初试觉身轻云淡风和雨乍晴墨泼小池科斗乱簧调深院栗留鸣飞花逐马疑招饮落絮依人似送行余景老来偏爱惜可堪白日去无情  

宿茶陵五峰庵  

攀萝蹑磴路盘纡出涧流泉百折余地献秫田充佛供天留松径作僧居数声清磬红尘隔一瓣名香黒业除喜共山云分半榻通宵魂梦倚空虚  
