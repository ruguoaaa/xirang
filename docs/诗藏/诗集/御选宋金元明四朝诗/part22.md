---
title: 第22部分
index: true
icon: editor
order: 22
category:
  - 诗藏
  - 诗集
  - 御制四朝诗 宋金元明
tag:
  - 钦定四库全书
  - 集部八
  - 总集类
  - 张豫章
  - 清
---

## 御选明诗卷二十五  

五言古诗十  

王韦  

怀师文  

幽蓟多北风尘埃旦暮起严冬十二月积雪亘千里落落髙树摧靡靡劲草死中夜独彷徨念我同怀子遥遥涉冰单车渡易水岁暮人闭关何为逺游此  

郑善夫  

黄山杂诗  

黄山如岱岳萝山若梁甫曾巅遏行云自太古咸池荡初景昧旦河已曙我梦天都行笑折扶桑树  

发越州  

生无冠组分碌碌守迍邅越南十二月尽室复逺迁故国眇天末扁舟薄言旋闽中地气暖可免丝与绵旧业虽荒芜尚有一顷田他乡困寒饥胡为重留连且闻江  

海熟已不忧荒年此州固信美旅寓岂其然盘餐未易觏薪水亦费钱虽得山水翫顾非贫士便素癖厌人事况乃居市廛毅然舎此去飘飖御风烟夜泊桐江云朝登富春山行复经武夷髙招控鹤仙沆瀣亦可饱安能逐鸱鸢局局禹迹里衷情向谁宣  

左国玑  

郭桐冈楼宴集  

华国倚崇墉飞观淩白日招寻偶同游登陟遂间逸逍遥览芳蒨结构转幽密亭深碧篠茂荷挺丹泉溢虚旷周逺阡岧嶤促危膝回飇洒牕牖明咏散缥帙慕住叹暌离俯来继前述忧伤感蜉蝣局促悲蟋蟀勿为逝波叹且共赏瑶瑟  

孙一元  

紫阳山中徐步  

穷壑卧孤松寒风生杖屦幽人独往来鸟哢自成句因山防得秋欣然有余趣片雨弄江光孤云起江树望中水似天啸坐渔舟去  

访樵者  

逺寻山中樵不识山中路隔林伐木声遥忆林深处不晤竟空归日堕西陵树  

秋夜同紫峡逸士雪江老僧辈十人宿南屏山中诵逋仙夕寒山翠重秋净鸟行髙分韵赋诗余得夕字  

荒烟散不收残山带遥碧林鸦晚依依草雉时嗝嗝斜光明不定居人掩荆栅朅来喜盍簪林下语幽颐厓屋灯火青野鼈旋新摘岂无伏虎禅亦有飞鳬客爱此小昆丘人世白云隔愿当抱奇幽烱言永终夕  

赠别王与时方伯  

海中三花树石上五粒松与子今有约相候寻其踪褰衣白云杪时戏苍精龙手把古苔篇还访昆仑峰峰顶咽露长令有好容囘首谢尘世莫教生秋蓬  

种松  

种松满昆丘眼中生苍鳞松根化为石松叶不受尘中有结庐者长年事隐沦入云荷长镵斸苓青涧滨木食有奇志乃与天为隣放歌白云里去去空山春  

江上送殷适夫奉母东归  

春色满汀洲沙晴鸂鶒游故人别我去囘首江之陬半月届水宿挂颿风力柔芳蘅防遥碧闲云淡不收逺见蒜山月晚泊琼花洲推篷慈顔喜得鱼沙市头人生防有别欢聚不知忧平明望齐鲁乗流发櫂讴  

我爱陶景  

我爱陶景不受万乘束挂冠事栖遯归来卧空谷青山读玉书白鹤下髙木乃知怡悦心长日云相逐  

张山人  

张子湖海士弱龄自崛起读书法前修隐栖茅茨底旷哉山水情鹖冠乌皮几岩花落始红石耳翠还紫触物发幽响清诗有妙理逺虑累可轻遗荣心自喜缅邈山中游百世怀杖履  

梦游黄山吟  

朝看黄山图暮梦黄山行手扪天都月一笑云烟横丈人睂如霜采秀欣相迎酌我以石髓遗我以琼英泠然跨黄鹄更欲游空明羣峰忽不见一举还自惊觉来发长叹半窗松雨鸣  

江上饯别友人  

晨起促征装薄言驾舟楫送子赴修河不忍与子别兰苕防摧残茑蔓不堪结凄凄情未宣恻恻心欲折心折凭洲渚云搆重阴慷慨抚时序况此离别襟嘈嘈伫繁吹戚戚理哀琴暂延林莽间睠此情弥深念深重离筵含酸听我歌天寒冰澌结君徂当奈何穷兽不出薮倦鸟岂离柯期子早归来岁宴守山阿  

田舍早春作  

今辰初解冻逺望田苗稀日出防羣情鸟雀相喧飞村妇荷锄至隔舍烟火微阿童三尺棰驱羊散柴扉风来广郊陌春事正依依  

侣鱼  

清池耀明镜緑萍净相依水面散寒花树底风生微主人时夕来释杖坐苔矶丛石围小岛游鱼吹浪飞眼中银泼刺鳞光乱斜晖物我澹无言相对两忘机余亦观化者愿与子同归  

鱼大尹世荣馈江鱼  

平生味道腴藜苋心自足邑侯念此意逺馈春江玉惊犬吠成羣打门走健仆雪花初出水鸾刀破银腹风味极不常更倒牀头醁隔座目力穷到手杯盘速麤粝得解围吟声打花竹  

王崇庆  

感何仲黙过访  

城南有迁客舍馆邻都郊画角隐高阁苍鹰俯孤巢白坡有佳人海内鲜比交所以倾盖情古人谓投胶  

唐龙  

送李拱元归田  

春月白如雪春山青如铜杨栁未堪折归客何悤悤三径命巾车五湖漾孤篷从兹谢尘鞅陶然隐者风广结桑麻交逺寻麋鹿踪洪渊纵文鲂遥汉矫冥鸿嗤彼风尘者胡乃长书空  

周金  

琴泉诗  

谷口有鸣泉匣中有素琴鼔之互相荡和为太古音松风生轻涛流月照前林美人洞物理三叹轻华簪质任谢嚣凡咏赏发尘襟高山与流水所以足吾心  

王应鹏  

和渊明杂诗  

神京四千里遥途今已逼杨栁何萧萧秋风吹长陌云深塞草黄露重秋江白仰视天宇寛俯觉微躯窄对景斯怅神当秋频作客忽忆四明山山中有旧宅  

韩邦靖  

晚坐  

遥峰罗夕日高原蔼秋阴天风自何来吹我芳树林寒蝉发哀调蟋蟀嗣其音岁月日以暮霜露日以深相思不自遣无乃劳君心持君一杯酒聊以开郁沈  

戴冠  

思归  

囘首青山白极目黄河黒烟水自迷茫云峰空屴崱游子何日归羇此燕山北孤灯五夜风陋戸十年月道路阻且长梦魂忘楚越秋雁去还来岁岁他郷客  

晓发  

村鸡啼喔喔取火照行李隔篱谢主人出门渡溪水岂不爱山林那复入城市仰观罗浮岭白云犹未起  

胡缵宗  

与李济之夜酌  

露下秋云高开帘月满戸明星度城隅瑶华落江浒侍儿击筑歌壮士拔剑舞相对平生亲终夜忘宾主  

东园小集  

携鹤过晴园风间日初午开尊对逺山流霞忽在戸黄鸟复关关芳草亦膴膴坐有同心人俯仰向今古  

丁奉  

拟古  

白日坠西山明朝出东海天地无终期万物岂能待繁花重露零高岸深谷汇昨见朱顔酡今看霜鬓改泛舟登蓬瀛蓬瀛果谁逮  

徐爱  

纪游  

壁磴临絶壑兼乘欲疲马屡盘羊肠出还惊虎颔下逼险悔初进稍纵觊复假如何穷探心阻困每未舍无端觅忧虞中止固由我囘思竞利人何殊履危者  

田惟祜  

龙游至衢州  

龙游接衢州景不殊兰溪山少滩濑多沙石成长隄溪流时冲决两岸无平蹊湍急舟行速水浅石可携野旷少人烟地瘠艰鉏犂泊舟无村市遇夜随停栖幸无狂客惊惟闻山鸟啼船定水汨汨篷疎风凄凄寤寐梦不成候晓无鸣鸡惆怅盼家山遥遥望中迷  

杨慎  

西征夜  

寒重旅衾单嘿对灯花谢乱山荒垒间独客孤眠夜寂寞与谁同寻思似梦中劳劳无止极去去忘西东故郷孟冬别有约仲冬返人愿天不从长征日以逺异县多相知樽酒话心期含悲不能语泪为生别滋  

玉台体  

流盼转相怜含羞不肯前緑珠吹笛夜碧玉破年灭烛难藏影洞房明月悬  

调丝曲房下援镜绮窗西妆罢金星出歌残璧月低留欢夜未足恨杀汝南鸡  

绀甲丽人  

银甲卸弹筝花从玉指生逡巡卷罗袖掩抑捧金觥莫摘相思子琼枝最有情  

行旅  

行旅苦日短劳人知路遥忽忽岁云暮客心中揺揺旷野积寒气四望但寂寥严霜下丰草朔风鸣枯条浮云起为盖坚冰结为桥白日隐余照云晻层霄鸣毂无停轮嘶马不解镳飞鸟夕知还征涂何迢迢无以慰苦辛兴言自成謡  

送徐用先归嘉州  

客有归欤叹言从隐者流高议在青琐吾道付沧洲沧洲多故人夙昔谐幽赏啸歌丹崖边携手紫霞上璧津春水生波浪动江城岷岭秋芳落清音满兰若亦知江湖忧不废登临乐迢迢结桂枝望望阻相思殷勤三岁字惆怅四愁诗伊予慕俦侣暌离分晤语何时峨睂云来作人间雨  

六里菁  

六里菁何深千章树如荠俯听秋蝉鸣翻在幽涧底涧水何湔湔谷兰香蘼蘼不见采芳人谁为枕流子日暮心悠哉临风聊徙倚  

张璧  

尹巽峯遣祀衡山得配字  

天王御宸位相国熙帝载维时肇初元秩礼肆禋类皇皇遣近臣肃肃将逺赉顾兹南岳镇而与朱鸟配星分当翼轸地望等恒岱坤维得艮止后土资负载祝融正盘纡灵爽岂茫昧巽峯天下士只命壤内晨装发潞河夕舸逹江汇牺宰设楅衡虞人剪荒秽再宿整襟冠三薰洁醇酹乐张洞庭野纫忆兰芷佩探厯道弥广登览神愈倍礼成眷桑梓敬止重风槩秋徂命倌人星言理征駾于皇念启沃迟子日展对凄恻怀修涂音尘慰寮寀  

费寀  

游南岩寺和崆峒韵  

悬崖拔地迥空洞得尘罕路萦欹石细池逗寒泉满斜日半山明微风落花缓客来僧未归苔痕鹿蹄践  

孙承恩  

经孟浩然故里  

孟六亦高人神思乃清朗读书陋拘牵制行喜疎旷赋诗妙天趣力索不可仿冲融大雅音金石振遗响禁中遇天子召对心所向终焉意不合归哉南山放唐诗盛千古公也李杜行布衣一时穷高誉后人仰我来经故里慨矣劳缅想鹿门当时月依依汉江上  

齐之鸾  

稠桑道中望黄河  

桃林蟠土山谷中昧所出地底无傍风天际有中日仰视畊获人转折忽相失仄登蚁緑枝幽盘蠧闭帙仆夫虞殒伤反汗更股栗伊予慕昔贤驭吏屡遭叱径尽蹑河壖黄流过箭疾逾关势弥雄四齧奔马逸不知真宰意何贵砥柱窒泛滥民其鱼岂止桑田溢三门中古开神禹功谁匹至今沮洳场尽作秔稻窟吾生髪半苍世路十不一及兹瞻华嵩眼豁心神翐向来险逺虞兹晨忧已释  

宁州晓发  

灯火启严城戴星行未巳夜来下絶坂左右崇墉倚昬黒迷前旌时顾斗杓指晨鸡登顿初险涩曙光紫林原衍山巅溪壑行地里坡陀首干龙浮立土不滓所以穴居民患燥不患水改邑视井泉卑栖固其理畊者百仞上汲者千寻底下山阻深沟上山据高垒四邻守无虞塞马徒为驶民贫独可忧咸秦此唇齿  

毛宪  

题扇  

云山拥前溪竹树傍厓石晴风驾扁舟兴到任所适水色与天光上下涵一碧习静久忘机鱼鸟亦驯格谁知至乐心物类固无隔  

周廷用  

闲咏  

寂寂抱空虚暇日阻游豫散帙蔼余清泛瑟销遗虑纎荣吐芳辰弱华裛清曙丹葩曜春曦白杨号日暮层空瞀归云修岑暧行雾引领洞庭涯徘徊不能去借问此何为婴以世网故柱下徒栖栖功业末由树怅哉揽辔途漠尔埋轮路休澣循予躬且诵闲居赋  

池上晚坐  

皎镜净方塘月波涵一碧防灔照修篁风声鸣瑟瑟爱此澹忘归呼童卷缃帙淸籁动我衣微露润我帻繁星灿以罗羣嚣久复寂冲旷得所怡税驾将何适  

徐咸  

井南社饮得影字  

层楼俯青林芳筵接高回众宾来逶迤被服野而整时维沍寒候风日不作冷江梅泄春香鸣禽恋余景时物适我怀忘却酒力猛飘风吹人衣素发飒垂领浩歌入城闉海鹤振孤影  

常伦  

望山有怀故居  

羁步局重城流观狭四野高高见西山郷愁冀倾写天际望不极延伫一潇洒落叶归故根山云满楸槚无情尚有适何以慰离者  

顿锐  

臯湖秋晚  

木落天宇淸草枯风力劲平湖着微霜摧此万荷柄蓐收寖无权冥欲司政逺山寒更翠积水旷而靓湘娥理晨妆髻鬟堕明镜轻飇漾沦涟碧緑交掩映水鸟各沈浮游泳自其性安得金石膏瘥我山水病  

观鬬蟋蟀  

蟋蟀着豳风泉壤恒食息迎阴巳振羽欲鸣先鼓翼候气感化机吟秋率其职于世无所争岂有刚膂力都縁助人意自负万夫特见敌竖两股怒须如卓棘昂藏忿塞胷彭亨气填臆将搏必踞蹲思奋肆陵逼旣却还直前已困未甘踣雄心期决胜壮志冀必克依稀触与蛮蜗角并开国人生亦类斯驹隙竞失得知雄守其雌老氏有渊识  

陆俸  

酬刘子古镜  

古镜不自惜遥缄千里音悬悬照肝胆奚啻双南金员质凝精光螭盘古铭深明月入我怀聊复理吾簪与君别防时鬓发雪己侵冉冉悲年暮悠悠空陆沈愿言保不缺报君久要心  

李濂  

沔阳秩满北上汉水舟中感旧书怀却寄沔郡诸寮友  

我本山海姿躬畊嵩少阳八岁学籀篆十岁急就章孺小不知难欲升钟索堂波磔竟无成临池心内伤十五慕神仙翘首蓬壶郷丹炉伏龙虎金书授琳琅虚拟九转熟白日云霄翔异人不我遇徒怀三花香十八学击劒雄雌带风霜芙蓉起并舞白日无晶光世方泰阶平屠龙谁荐扬夜夜双紫气空射斗牛旁二十为时文读书梁王台花迎书院发河绕石梁回忆昔杜高李曾此弄金罍壁间旧题剥千年我复来长歌海月落揺笔秋云开三冬碧岩宿岑寂良可哀郡吏捧檄至乡闱罗髦才扬睂下台去敝袍挟风雷滥冠羣英选北上黄金堦春官埽南宫侍臣下三台鸣钟放玉牓曲江浪徘徊自揣疎蹇甚敢厠金闺游春风辞汉殿虎竹分南州南州古鱼复水石清且幽苍山抱境转碧水环城流鳬鸥狎几席渔火明亭楼地偏罕逢迎讼简多夷犹昨构仕学轩虚窗俯云洲前植两奇松后栽防红榴双鹤如我友飞鸣意相求轩中列图史芸架牙籖稠夕阳吏人散窅然似林丘垂帘夜独寝花气侵衾裯惭无紫霞分欣有白云讴济济沔诸生时时到防事我非草翁汝奚问奇字朱弦振大雅绛帷演易义緑鬟两蛮奴焚香知客至禽鸟作喜声主人有佳思五月荷花舒锦绮张南湖二三美寮友邀我聊欢娱双旌出郡府五马嘶江郛行厨逐飞盖翩翩登画舻箫鼓放中流风流倾上都攀花照緑水恍在冰玉壶酒酣挥彩毫意气吞荆巫虽为风尘宰颇类烟霞徒百姓误怀惠四郊贼盗无所嗟鸿水虐田畴生鼈鱼矫制屡发仓蒙恩两蠲租呻唫变讴颂尽道今有襦化俗景文翁卧阁怀汲公弦歌徧井巷而囘邹鲁风三年郡秩满比奏明光宫留滞感岁年书考悲无功朝发七泽南暝过三澨东矶花照玉辔屿草留靑骢父老荷杖送奔走村塾童挥手谢吾民无劳逺相从顾我素餐者何禆尔疲癃扬舲下汉水遂与沔人别荆门沾细雨郢岸逢初雪鲛女近有无蠙蛛逺明灭夜宿芦花丛霜月半轮缺征雁双双鸣闻之五情热眷念郡中友高斋旅愁结东臯红梅枝春来为谁折伤离偶感旧薄游计良拙孤怀夙自许初志堪说我作五字謡字字表情血去住各加餐慎勿风尘絶  

游吕公洞  

窈窕吕公洞逶迤玉泉侧涧流缅松门石梁亘云壁始入日匿影徐转天漏白灵窟度萦回细径缘欹仄杖边霏渐分衣上霰微积紫芝敷异芬瑶草防明色穷猨倒窥人仙防飞避客遥遥薜萝阴嫋嫋苍翠夕金膏欣可餐石髓恨难识意惬诸妄遗神超万缘释伊予事沈冥夙负山水癖曩闻吕仙名兹览修真迹丹炉灭灰烬石牀有苔蚀一游洞庭波千载杳消息珪组知尔忘烟霞恣所适私哂名利心防竟何益  

雪窦寺妙高台  

吾闻妙高台海涌金芙蓉上有万古苔虎豹留其踪日月挂天柱烟霞韬石峰所嗟异僧去寂寞青山钟  

含珠林  

佛有舎利珠瘗之海东石夜来九龙争风雨拔林柏六丁纷呵防宝物安所宅至今月黒时光腾防千尺  

石窦  

石窦海眼通乳泉四时泄仰睇杳而深谁剜翠屏裂青噀千峰云白含万年雪膏砂原异窍鸟鼠或同穴  

桃花坑  

高僧飞锡地锦石名桃花吾非勾漏令乃此逢丹砂云中吠仙大洞底流胡麻定有逃秦者人烟隔暮霞  

蒋山卿  

禁城雪霁望西山  

积雪带回岭素华丽高阙玉掌对嵳峩珠栊共鲜洁振风响林杪哀鸟下城堞徘徊英英云掩映纎纎月幽赏虑自澄旷望情弥惬虽异梁园游行吟良未辍  

夏日田园即事  

沈沈夜来雨泱泱川上平田家趋时作驱牛急晨畊遥遥阡陌间肃肃老少幷札札耒与耜吚吚桔橰声纡囘野水入绵延禾稼盈劬苦事一时倐忽见秋成四体虽云疲所贵惟此生此生各有分胡乃不自营寥寥千载下宁知沮溺情  

斜阳倐西下片月已东出鸡犬各还家柴荆晚饭毕邻舎语依然儿女相牵率鸣蛙水上喧流萤花外疾夜色向沈沈旷望弥萧瑟  

种东门外种豆南山下遗荣等粪土屏迹在田野自昔有逹士而我非作者偃息任疎顽得性非虚假不觉岁月迁青春复徂夏是时农务忙尽日宾朋寡新竹带可围青荷手堪把于焉以永日冲襟一潇洒  

立身本疎慢罢官实所宜追思十年徃犹是归来迟聊租二顷田以为三径资故人有求羊旦夕与娯嬉即看花满园但要酒盈巵高歌任性情放言罕文辞邈与世相絶俛仰复何为  

东菑耘事毕老翁自闲闲鼓腹何所知徘徊墟落间斜日上高原一望江南山搴林玩柔荑涉涧防潺湲欣然适其适日黒始来还了无一可说呼儿掩柴关  

薛蕙  

效阮公咏怀  

翔鶤赴长飇翩翩戾高冥举翮覆白日伏颈云间鸣顾谢野田雀僶勉营此生与子各殊涂无用相讥评朝登古台上遥望大河阴朱明来自南隆暑倐已临丹霞曜阳景渥露霑林炎风振曾柯鸣蝉响哀音四时代终始变化递相寻盛长固殊昔迟暮方在今感物切悲情忾叹伤我心  

蜎蜎桑中蠧戢戢托尔躯下枝噏沈液上条咀槁肤饮食亦已遂不念彼树枯树枯竟何如憔悴在须防飘飖云间龙卑高一何殊变化成霖泽千载长相俱  

天上何所有上有九重台日月辟房牖河汉界两阶白虎夹路隅青龙啾啾啼五岳当束脯四海充一杯衣裳被云气左右结双蜺彗星垂为带北斗束为觿举足厯颢苍往往不复迷朝集扶桑东夕降若木西  

朝游东海上亲见安期生袖携麻姑书揖予上天行忽忽从之去一举陵太清白榆何厯厯桂树亦青青朱爵七十二鼓翼相和鸣玉女顾我笑执手戏紫庭万岁同娯乐天地长齐并  

斋夕  

观书毎成倦徙倚凭高阁烟景翳山池春阴敛花萼衰侵廹惆怅节变乖行乐不有恬然想何因堪寂寞  

对雨  

病困怯炎蒸阴雨差相慰芳林洗花蕊緑野笼云气坐忆郭西池芙蓉定开未  

游城南园林  

崇丘亘中野逶迤似层台斜攀阴磴上下见凉云开对酒已判醉无劳歌管催  

徙倚茑萝迳徘徊松桂林寻云延逺步窥水莹幽襟微子共行乐终然孤赏心  

别苑命飞觞平沙徙行幄借兰初解带拾蕊俄盈握回防步前溪尘缨乃自濯  

丽札昔相约名园今共看雨苔晴亦湿风篠夏犹寒永日倦高宴清歌时向防  

日落风景佳中园霁氛滓轻云染松色清露飘兰蕊新暑渐炎蒸重来翫溪水  

冬夜  

高阁寂已夕清阴澹如雾林塘正寥落霜月转幽素蕴真非境累赏胜由神悟倚户望西园无人共微步  

咏料丝灯  

淮南玉为盌西京金作枝未若兹灯丽擅巧昆明池霏微状蝉翼连娟侔网丝烟空不碍视雾弱未胜持碧水防葱郁彩石染萎蕤霞叠有无色云攒深浅姿焚兰发香气对烛映红滋明月讵须侈夜光方可嗤  

杂咏  

风  

蛾睂帘下出春风花际来云落鬓间发蚁转手中杯华梁尘乍动罗帷影复开试将巫山雨吹向楚王台  

烛  

客醉北堂上花生夜戸中色乱歌梁月影暗舞衣风珠帘照不隔罗幌映疑空愿得陪长防相看曲未终  

屏风  

屏风十二曲罗列洞房隅双环金屈膝四角锦流蘓蛾睂行处隐玉袖坐中扶因歌留上客翠盖少踟蹰  

蒲  

昔闻咏塘上今见翫池中紫茸含细蕊緑带舞轻丛蜻蛉高下逐翡翠往来通徘徊桂兰渚竟日与君同  

萍  

参差如霰布的皪似星出鱼戏影初开鸟散文仍宻幸因云雨防且免风波失无禆江海流徒谢芳菲质  

兔丝  

根株不自立枝蔓为谁饰偶同杂组文未比朱弦直园客何由整天女讵堪织暂附松柏枝终辞霜露色  

郊居作  

池籞鲜珍鳞樊笼多铩翮物情忌窘束人事伤纷廹拙薄谬荣涂疎慵谢朝籍销声背諠竞息影投幽隙丘园虽寂寞悠然殊自适徘徊防文史流连眷泉石神轻片云上目莹清川激蓬峤宛相闻沧洲如在觌末申隐沦志稍习湛冥迹外慕非所希聊用终晨夕  

冬夕  

空斋生夕霭俛仰俄清絶开帷玩光景就槛看云月寒条响哀吹曾林皓余雪怀人不可见徒令自怡恱  

晓坐斋内  

近曙早莺喧乍暖游丝宻稍稍竹待风纷纷花就日临堂防芳翰披衣玩仙帙赖此自多娯蹔缓幽忧疾  

月夜望雪  

朝看云际雪夜月坐中楼宛似青天上俯观银汉流犹怜目未尽好为上帘钩  

月夜坐忆  

明月三五时流光千里外虚馆风泠泠寒墀霜霭霭不见南楼客徒忆西园盖欢酒无盈觞忧襟有余带沈吟静夜思缅邈佳人防  

舟中看雨  

微照下亭皋轻云翳川曲一望春波上萧条烟雨緑余花飘近渚众鸟喧深竹借问同行于何处停舟宿  

日暮  

日暮坐东轩直望西山曲白云蔼蔼至雨我窗前竹兹晨惮隆暑披衣废朝沭徙倚乘夕凉清风散炎燠大象斡流行变化一何速日新谅无取年长只多辱古人善补过嗟尔当自勗  

顾  

夜泊  

乍客情如何归心坐超忽舟行苦淹程复此江上月落防具午炊露坐待星没市逺灯火微促装暗中发  

再游石门洞  

苍然括东山百里萦青碧石门忽中断窈窕开仙宅遥窥日月深却转烟雾隔中天屹楼居星斗挂几席芳岩绮绣丛巘围苍壁山鬼不避人惊猨啸窥客披榛上孤亭奇观壮心魄穹厓倚天悬瀑水半空射高流横杂佩直下垂疋帛分作四山喧散为千顷泽初冬天未寒晨曦映岚赫重来意弥眷独往任所适信美惬心期胡为老行役终然脱尘纲高举淩风翮  

林春泽  

草亭闲望  

草亭结山阿旷视尘冥外南薰舞新篁飘飘吹我带六月不知暑虚壑生清籁緑树涨繁阴石磴侵晻蔼涧底潄泉流岩头聚云霭羣动亦何情冥然与心防  

暮泛白马湖怀郑继之  

返照明春湖片防轻烟里长空絶鸟飞汀洲见芳芷美人望不来春暮吴江水  

陈叔绍  

丹阳湖  

积水涵太虚一望何弥弥风澜漾轻縠霞光映文绮遥山鸟外横孤棹沙边舣渔家夜语声深在芦花里  

舒棻  

感诗  

机杼早倚壁促织更相劝日暮起传烛了此残针线轻风穿窗櫺不觉一声叹藁砧在金陵歌舞谁庭院愿身为衾裯寒至君自恋  

蜻蛚鸣堦前蟋蟀依我牀一夕不成寐九回劳枯肠孤灯壁影影欲灭还复光照人岂无心焰短怯夜凉披衣更起坐发兴为文章  

夏言  

保定公馆昼坐  

重门掩长昼槐阴知午过瓦雀上阶行青虫抱丝堕公暇亦凭几好风时入座终羡南村翁悠哉北牕卧  

蔡经  

同漳源侍御游华不注峯并泛大明湖  

平生慕幽旷雅怀避烦嚣林园茍成趣亦足供逍遥况兹出东郭云物如相招羣山秀嬝娜一峯特岧嶤开筵坐琳宇浩歌淩紫霄朋情借轩豁客思翻飘飖睠言泛莲沼复尔移兰桡窈窕遵浦逶迤渡七桥菰蒲水清浅石竹风萧条槐阴宿鸟下藻动潜鳞跳何縁对淑景且幸联高标因探厯城胜并采康衢謡  

中山早行  

客梦长不成鸡声起偏早旣无夜寐安宁似晨兴好银河澹欲沈朱炎寂犹埽揺斾指秦关驾车厯周道古塔振风铃高槐防芳草对此忘驱驰翻以舒怀抱  

张岳  

留客亭  

凭轩有所思所思在逺岑我有青丝瑟欲奏无知音萋萋芳草色迟迟美人心佳期不可敦离忧故难任冥迷风雨交叹息河梁深归来卧山中浪浪涕霑襟愿乘空谷驹翩翩夕岩阴桂枝聊攀折芳馨日相寻山阿华岁晏莫受霜霰侵  

同翁梦山游三海岩  

夙爱山水游兹山屡延赏披云入青冥岩屋呀敞玲珑开北戸峭壁排银牓初骇溜石悬渐喜琼芽长幽泉时一滴毛骨森萧爽壶觞屡献酬清言激灵响天末多风波陈迹成俯仰徒闻海上洲中宵勤梦想聊兹永日留真性非外奬暝色望征途何由释尘鞅  

与梦山登钦州东城楼  

登高易为感况兹万里心高城余百雉翠色前山深诘屈水通海苍茫日载阴美人隔宵旦末由揽芳襟举手招青鸟愿托瑶华音青鸟不我顾瑶华日以沈耿耿还自念有酒且共斟  

许宗鲁  

十七夜雨坐  

秋云满空塞夜景生寥廓开帘对零雨客思转萧索灯明虚室幌月暗高城柝天际闻逺鸿琴中悲怨鹤佳人不共赏感叹秋怀恶侧想明月辉梧桐坐来落  

戴鱀  

感兴  

高梧有良质斲为双绮琴疏弦映金徽泠泠发佳音一弹薫风至更弹江月沈大雅久以寂志士寄幽吟坐令众喧息洞见太古心  

兰蕙种不长荆棘日以滋青青野中蔓引身百尺枝春风一吹拂垂垂得其宜夭桃开上苑苦李道傍遗赋命固如此物情胡不怡托根各有所聊用以自持  

王廷陈  

别张子言  

我友驾言迈去去之朔方晨起趋中厨为我具酒浆长别在须更且愿尽杯觞昔为骨肉亲比翼云中翔今当永乖违邈若参与商出门异乡县居世如朝霜世途转倾侧良防安可常羸马感人情哀鸣衢路傍悲风振乔林瑟瑟伤肝肠执手不能辞泪下霑衣裳恨无淩风翰送子还故乡  

故乡岂不思临发中徘徊借问欲谁须重与心知违山海高且深见面未有期有怀今不尽相思亦何为岂无弦歌曲调促令心悲立语未及终白日奄忽移安得鲁阳戈挥景使东驰  

驰景不少待客子何可留相送不觉逺行行至河洲中有双黄鹄飞鸣偕匹俦惊风扬洪波散失焉能求雌雄相背飞影响日以遒凫鹜岂不多嗟哉非我仇愿言树萱草以解心烦忧  

烦忧动我神悲歌仍踯躅郁郁道傍柳垂阴昔何緑严霜日夜寒枝叶不复属四时相摧斥变化一何速俗子骛声华世儒矜结束立身多所乖年命伤局促子其爱景光抱道在白屋  

园亭言怀  

骏死骨谁市象焚齿自累弃置悲团扇龃龉叹方枘耻随荆橘化乐与魏匏弃素无金张援焉取丘园贲农圃衍世业桑麻综岁计实饱三士桃芳引八公桂春原露未稀秋皋霜已被偶縁物态感遂与神理契晷度无能淹金石亦善敝愿言齐得防庶以纾劳瘁  

江晖  

别刘子谦  

天运无停机变化一何速四时更迭谢寒暑互往复雷霆促昼阴霜霰栖寒谷万卉随隙光安能久蓄育伤彼蕙兰花凋零并萧防芳莸竟同岑赋命焉可卜  

马汝骥  

送舒国裳谪闽中  

童童百丈松上有女萝丝縁蔓岂不固所嗟霜露摧伊人何眷恋乖别亦何期傍路有清溪蒲生叶离离将子莫折蒲折蒲濡裳衣安得瑶玉英采采以相贻  

悠悠客言迈薄送城之隅薰风应律来炎蕴稍驱除袅袅微云生忽忽翳天衢迢迢郊河树冉冉南行车行车当万里防面不须防岂不怆中怀何能少踟蹰  

答许中丞寒衣见怀效何水部  

金尊乖宿觏玉札递新响晨兴占鹊书夜思萦蛛网严霜被零木残月升虚幌天遥梦不隔室迩心独往抚弦常自轻觅句为谁赏愿言同奋飞短翮焉可强  

王讴  

汶上公署  

百岁为浮名一身恒旅寓鸦归野树昬角散城云暮残壁窜秋蛩空阶滴夜雨愁心似茧丝短发变素  

偶成  

茂林郁如盖杂花开欲然啼猿惊客散舞鹤到尊前蕙帐养霞影竹窗照月妍时有故人梦伴兹清夜眠  

暮雨独坐  

夕云起山泽广陌郁幽沈北风吹雨雪寂树无欢禽天涯莽寥落行子断归心却往盛年迈潜来愁思侵高楼厉清角亏景蔽苍岑轻举积渊抱揭怀伸素襟寒冬芳意歇炉焰澄香阴还忆故园夜携酒仍抱琴  

冬日闲居杂兴  

枯叶下风林沈沈广庭晏众鸟还故栖浮阴相与散霜清野水明天逺连山断愁云黯自销猿啸惊还乱独坐闭蓬茅淹留节序换  

夜行  

夜行如在旦残月清林光云气生深涧露华从早凉白沙郁浩浩翠壁凝苍苍寂厯松柏径经过花草香鸡声互村落曙色动柴桑即事况多感离心含永伤  

汪应轸  

鸠隐  

鸣鸠拂其羽四海皆阳春秋风起鶗鴂蓬棘深藏身时哉有显晦微鸟灵于人孰谓鸠性拙而同鳯与麟  

许相卿  

诸弟夜集  

献岁閟霖潦今夕欣澄和况我逺行归兄弟防匪他晏晏言笑洽楚楚壶尊罗东风举衣袖明月在庭柯一觞再三咏舞影时婆娑荏苒百年内白日如投梭载怀秉烛游不乐如夜何  

李鸣鹤  

杂兴  

未阳媚初夏庭宇生闲情幽禽奏新响嘉木敷柔荣余寒逗春服浮阴妨昼晴云頽山翠重雨过林香清独步还独坐取适夫何营兴至发高咏澹然心自平  

秋思  

烛暗夜已深秋虫竞相语惊风洒蕉叶冷露散如雨奈此留滞客愁绪不可数白发日以繁青山渺何许  

陆釴  

爱峯篇  

爱山爱孤峯峯高不可即诛茅卧其旁凭轩看空碧袅袅金芙蓉海霞荡日夕下有蛟龙盘波涛起渊宅浮云倐蔽亏白日惨无色蔽亏良有时我情终不易请看石上萝绸缪自今昔  

妙高台  

石径入迂回高台出林杪逺岫迎归云层峦碍飞鸟厓崩树交撑坛静花不埽淩风一振衣清旷絶尘抱仰接烟霞重俯视楼观小安得鞭苍虬翛然下蓬岛  

张孚敬  

恭和御制翊学诗  

帝王治有道修身宜所先于皇圣天纵受命真自天陋彼霸功小爱此王道平经筵讲大学治法三代前干干自不息安安而能迁升堂入其室登山陟其巅扩之保四海泉逹火始然卓哉真徳秀义能衍斯篇微臣忝进讲膺服同拳拳  

张治  

废寺  

古寺饶苍苔断础委蔓草秋高木叶深霜重池荷老日光穿云来竹色不可扫世代成古今恻然伤怀抱  

河西草堂为童内方乃兄赋  

君住玉沙湖云构函虚敞荷露凝清香竹风动幽响月华川上来烟水平如掌深居澹无营悠然谢尘鞅闭门卧高舂不知春草长朅来燕市游驱车何慨慷细雨悬孤防青山还独往我屋潇湘东林岩亦萧爽三年缚缨裾怀之空惝恍衡岳千万峯因君发遐想防时湖上归与君弄兰桨  

黄佐  

咏志  

栖迟衡门下向夕絶来鞅轻风荡微月景振清响游心观物化闲庭恣偃仰苍蝇以翼鸣营营在蛛网鸿雁随阳飞一览八纮广  

朱火照夜耿耿怀平生云汉经中天为章竟何成潇潇风雨歇引领晨鸡鸣褰帷纳素月悠然钟我情  

学古一首赠胡承之归关中  

翩翩双鸣雁噭噭云中飞娟娟蛾睂女札札流黄机弃置不成匹叹息减容辉问女何所叹良人怅有违万里遥相望何由接音徽蕙楼鉴素月兰灯暧虚帏身非骖与服安得同车归河清尚可竢防合何可希临岐奏此曲泪下谁能挥  

廖道南  

静海遇张汝祯夜话  

日夕系兰桡山城围海县岚光互明灭水雾递隐见凉月鉴广原灵飇振方甸幽人抱遐心踟蹰夜将半仰观河汉流俯察昆虫变侧闻哀鸿音携手泪如霰  

周祚  

杂诗  

二仪衍恒运日月斯晦蚀阴阳靡协和风雨失其职天道垂常象君子重刑式百揆理四时允为天子翼一物茍失所忧怀动顔色邈哉古圣贤旁招曁幽侧重华辟四门尼父取三益周公致太平吐哺不终食  

马剔  

阻雪张桥驿怀徐道长  

人生如浮萍同生水一涯聚者忽焉散合并安可期岂不忆王孙芳草迷路岐客持双鲤至云是美人贻与我期何所乃在淮水忽忽云浮雨雪一何滋驾言思往从径滑马行迟相隔匪逺道无縁接高辞始愿旣已违延竚益凄其  

黄润  

孟秋  

玉衡指孟秋阶前鸣促织光阴良易迈坐觉老来廹四十道未闻眷言心孔防空死读书萤徒取讥有识迷涂幸未遐周道矢焉直千里虽云遥终当励余力  

张羽  

杂言  

蜀严好沈冥日食止百钱卜筮人所轻久之操弥坚君子有所贵乃不在当年百世有知音何必钟期然子云太区区誉之公卿间卑哉益州牧乃欲吏高贤岂无王侯贵敢言不敢言斯道诚两得永为后世传  

吴益夫  

晚归  

夕阳下西林草径含暝色鸣蜩在深树向晚犹不息归骑且迟迟中天云未黒  

袁逹  

幽怀  

冲怀恱鱼鸟放迹栖丘樊永息喧中想方知静者尊农人谈稼穑穉子牧鸡豚时有防心侣晤言孤树根独行清涧滨览物怀凄恻兰生何芬芳草掩无顔色漆割乃自为木伐先其直林深不可留哲人慎日昃  

## 御选明诗卷二十六  

五言古诗十一  

文徴明  

履仁独留治平寒夜有怀  

遥遥治平寺乃在楞伽麓之子神情秀空山裹云宿月冷石林晴孤眠岂能熟还持一束书起傍梅花读灯昬夜参半饥鼠鸣古屋凄风西北来吹堕檐间木感此霜露繁坐觉芳华促少壮曾几时岁月在空谷念子隔重城何能慰幽独  

立春日迟道复不至  

东风吹防燕晓色动帘旌迟子不时至南楼春自生裁诗供帖子阁酒听啼莺白日流云暖梅花初雪晴闲牕落香烬残火宿茶铛败叶鸣阶戺分明识履声  

早起露坐  

炎宵不能寐起坐褰絺帏繁星丽中天明河连曙辉凉  

风不满鬓落月犹在衣中庭草木稠宿露朝未晞人生亦旦暮急景无停机抚时怀美人欲往情依依暑寒互推迁安得愿无违  

秋日同杜允胜汤子重游东禅寺次子重韵  

人事无停机曦晖正流耀及兹东城游驾言谢纷要杪秋霁景澄寒原入高眺静躁本无媒忧欣自人召靡靡霜蘤明厯厯幽禽调独行心已怡况也偕二妙燕谈析防悲吟发孤窍一语何足稽后期真未料微风西北来冷然杂清啸  

新晴  

积雨浮宿润新晴人意适逍遥竹窗中啼禽破幽寂初阳动檐瓦残溜时自滴曲巷行迹稀苔花绣深壁  

雪夜宿楞伽寺  

天寒万木僵月出四山静积雪缟清夜幽崖自辉映上方衣裘单俯视寒芒正长风扫纎云平湖竟天净倒影落僧窗横飞湿银镜微澜玉塔揺秀色千岩竞俄然万象沈坐觉羣翳屏一鸟不复飞光华久逾盛吟怀共朗彻禅心寄枯劲只觉尘界卑忘身在高夐半空击瑶簪冷然发孤咏万里吾目中悠然一渔艇  

蔡羽  

游子  

欲陈君未喻奈此绕树乌天凉白日匿霜落黄草枯哀商座中激急切倾名都吕望未适周百里长处虞草草羇旅间空自怀区区扪虱上东门未敢论贤愚  

思田园  

南方树艺早嘉蔬当及时王宫凿冰罢忽起田园思东郊织台笠西郭编茅茨田家不辛苦衣食当待谁曵裾京华尘徒自隳四支三江緑烟起何日伫杖藜  

园田二三月不尽花枝烟青村对鸣鸠茅屋下寒泉蒸茶复刈麦俱及谷雨前盈盈斯螽股采采柔桑钱岩居逺朝列云卧隔市廛迩来多行役裘敝不得旋  

旅徒何嚣嚣频年弃坟墓秋迈望春归冬尽悲秋度三见王官麦长吟白亭树青青岩上条已蔽岩前路伥伥东游子何时复西顾秋霜落明镜朱顔不逮故  

秋日山中  

苍山抱江长秋气日夕清古阁浮空蒙猿啸阴风生石屋俱玲珑出入烟雾轻花从潭心发松向琴中鸣林开乐游苑日落白下城有约暮不来眺望伤我情  

赠华子中甫  

爱我岩下云且避秋阳赤潭空天镜寒风过蕙光碧松竹长遮天相逢但挂帻山曛猿欲啼为子扫片石  

秋泉  

予爱秋泉清况傍岩花滴鱼游日光中倒见潭上壁安得无机人同坐相浣涤  

白术朝露香紫芝秋霞熟石上琼瑶花采来不盈掬道人开石门悠然在深竹  

江上晚来山  

江上晚来山宛似五湖緑我行霜尚繁巳听莺出谷三岁桃李花天涯一何促非乏箜篌声不解秦人曲长裾畏风尘握粟厌童仆携手防稽云扁舟未能速  

雪后南泛宿潘氏  

黄芦萧萧寒草短日光白有客弄烟绮独挂沧江席起披楞伽雪忽见茶磨脊蓬莱白银宫宛转在几格天华动物表霁色澄川陌鹤立千年松练挂一片石古厓屏风青冰壶金鲤赤鸡鸣枫树林马度梅花驿茫茫五湖间未见范蠡宅悲歌对尊酒浮生苦行役  

徙幕府同仲先  

府邸开平台松轩转萋绿四术多朱光闲房静相属余业倐朝依子怀喜夕笃深居若无人阅暑不知酷晚葵敷余霞新莲摘青玉风清客襟开月来琴柱促寂寂方丈间超然出尘俗长令形迹忘奚用事溪谷  

汤珍  

观雨作  

温风郁蒸溽浮阴昬混茫始迷青嶂色继隐朱阳光霏霏洒甘澍浥浥润下方竹添新箨翠草起枯荄黄熙然厚土内生意咸舒张忧时切经旱喜坐开山堂鉴彼造化机推迁自有常燥余必反湿炎及乃囘凉君子蹈恒运小人乖礼坊贪天鲜终竟静俟多徜徉  

秋日迟文衡山先生不至  

肃肃振飘风霏霏洒芳澍迟客向南轩徘徊倚庭树俶装戒星来倾曦未云赴我思郁以烦孰克探其故沈忧抱孤景中结岂外慕申讯吐清謡殷勤待良晤  

淩震  

出宿  

悠悠出门来戚戚念家室三里一囘头五里泪霑臆托身百年中何必逺行役上攀猿鸟道下俯鲛人宅性命不足怜仕宦亦何益卓哉有陶公千载为我则倦鸟思旧林翩然返其翮  

陈铎  

宿牛首寺  

到寺万縁歇萧然宿峯顶苍苍野色新漠漠秋烟暝天风在林末空翠散复整支郎繙经处松子落古鼎微凉入虚檐老鹤饮浅井相期话三生夜坐石根冷疎竹何萧萧云房乱灯影  

徐霖  

次杨南峯题画  

白云载青山山气随云浮山人乐在此终不厌丹丘时爱前溪水亦或棹扁舟问渠何所似口诵逍遥游  

谢承举  

别陆舜民  

与君同乡邑儗结金石盟嗟此友朋谊宛若兄弟情坐卧朝暮偕出入时游行感兹十载余岁月如流星我壮君巳老欢娱慨平生西窗一杯酒相对孤烛倾凄风罗幕寒皎月梅花明我怀未尽语倐尔晨鸡鸣执袂临河梁溪流发春声归防挂残雪揺揺驻心旌合并应有期勿谓暌离轻  

白菊  

幽花若处女姢姢凝淡妆对月张素琴淩风披缟裳质洁耻秾艶姿珍閟馨香持此贞白心相依君子傍猗猗临深渊皜皜晞严霜自分值时晚永不惭秋阳  

题扇寄友  

别子倐易秋限兹大江水相望三驿途迥若在千里风凉桂粟黄露冷兰花紫素纨裁短吟含情付双鲤  

王宠  

过石公山  

岛屿屡崩奔石林突参错朝云正吐秀冬水亦渐涸槎牙熊豹蹲蜷曲蛟龙蠖波涛激中洞岚蔼纷上薄金膏赤日流石镜青天廓表灵征名图延赏谐幽诺苍鼠不惊人丹枫时自落兹焉可投纶毕志甘场藿  

宴徐子仁宅  

金陵豪侠窟乐游鳯凰原青门临上路烂若朝霞骞歗侣共行游防窱窥杨园神飇集珍木露被芳荪兰池夏气爽桂栋秋云屯嘉花旣罗户宻篠亦植楥疏林抗北磴激浪飞南轩粲粲芙蓉披离离椒芷繁中堂理丝桐后槛树旌旛初疑游龙翔忽讶惊鸿翻色授神已交礼防心讵烦主人卿云流标胜俪璵璠已罗西园彦复注北海樽纵横逸藻奋契阔佳期敦履舄相错陈钗缨互缤繙肴来乃缾罄觞至若川奔晓畏夕月驰宵忘朝日暾平乐谅虚侈高阳亦徒喧缛丽安可悉商防歌此言  

月夜登上方絶顶  

五湖涌青莲削出千丈壁空中搆宝殿珠光相荡射明月海上来照见半山赤千林似竦动鸟兽夜辟易飞驰入中天万里埽空碧吴越何茫茫俯视一气白身列星辰间絶顶布瑶席举杯酌银河误触支机石囘首招王乔吾亦成羽翮  

大道无端倪人世如蚁虱泠然御风行天路非阡术望舒稍西倾东海已吐日山川两照曜金波中荡潏仙人夜行游岩坐泛宝瑟吐故餐晨霞乘露采芝术巉巉金庭山中有炼药室却笑尚子平宁须防嫁毕  

郊游与诸公作  

洛中曲水防西京灞游由来盛簪黻兰藻丽皇州紫掖鸣珂散青郊结伴投三三骈玉勒两两方华辀地拟河阳谷池穿太液流金张云母幰许史鳯皇楼细栁全遮埒新荷欲碍舟厌逐丰貂饮还从卓锡游云峯犹辨夏铃语似鸣秋梵乐红楼奏天香绀殿浮宾疑驭风至思以采珠求名理山阳胜谈天稷下遒所嗟江汉客踯躅且淹留  

李原承兄弟至  

风洒北窗蕉笋簟波纹蹙白云映遥天千片空鸣玉蹡蹡松欲舞楚楚藤如束山空鸟言静雨沃苔锦缛枫楠翠犹蔼菡萏红相续秋晶幌秀林霁色澄逺緑主人亦何事瑶琴奏幽曲意得在高深理遣齐荣辱栖迟一丘中回薄天地足晚与静者期开樽命醽醁  

忆故园作  

山空鸟声乐日晏病客眠蹔憩白雀院辍畊石湖田遥想蚕事作桑者日闲闲緑竹粉犹腻红樱烂欲然游鯈咏緑水戴胜鸣高天飞絮乘风飏新荷贴水圎故园风日好叹息此芳年  

张诗  

游嵩华值岳子还吴中赋赠  

欢悰眷春陶凄怆感秋别日予嵩华游于亦返吴越江海壮烟防山川险辕辖虽殊水陆途共抱辛勤辙风涛各一方云壑每同月龙骛迥莫攀鳯举渺难掣高情逸松乔孤怀挺倪缺逺游信昭旷独往惭薄劣厯览穷幽奇岖嵚足怡悦睽携何日并努力崇令节  

郑作  

刀赠程自邑  

昔客汴上来曾遗西番刀出鞘试口吹断毫毛裹以白鹿皮缠以青丝绦不逢拂拭人尘埃甘自韬把赠慙吾老功名看汝豪  

程诰  

杂诗  

闲观逸民传独爱鹿门老上塜亦遗家城市未尝到牀下拜卧龙畎畞终身好遗安一时言千古仰高调野人得美芹谓俦千金璆献君君弗顾讵知非君羞微诚旣已逹浩歌还旧丘本无璞中质宁冀连城酬  

水帘洞  

径平草木深幽碧日以积遂使水帘胜咫尺千里隔真源不可问惆怅净色白窟石冷秋根何由潄云液秋陟灵金之巅由范坑过舎头至灵阳憩方氏山馆  

入山恨不深采芳思淩细戒严事初程凭虚瞰前岘气逼日始炽光满露犹奔峭旣厓陟盘曲亦磴转步迅险易逾憩频荫难选俯眄巢枝禽仰聆吠风犬想像岩居人于焉傲轩冕瑶华若堪把白云况在眼抚物兴弥敦观化理谁遣试语同怀人朅来此栖衍  

自秀山深入陟巘  

自我客秋浦秀山亦屡入顾兹奇胜多恨未偏探厯今晨兴忽动扪葛履危岌石拂旣久坐厓倚亦暂立香气暗忽度碧光深可挹行迷俦侣遥喜溢仆御及飘飘惊风来陈陈吹雨急蜡屐早已着萝衣不妨湿  

傅汝舟  

未至白塔投宿新坪农舎  

云洞更何许新坪又一村前林露微月半岭闻惊猿野老不避人篝灯候茅屋始笑行路难百里已三宿  

杂诗  

浮防岂方舟食饵非巨鳞凤兮不在苞所贵鸣及辰当门兰蕙锄何况在野芹拥肿虽可羞美材只为薪促促岁阴生感念增苦辛  

徐定夫  

夜坐怀石林茶谷二上人  

林秋万籁集木叶下高岑佳人渺何许月明空此心夜久河汉没凉风飘衣襟徘徊寂无语幽意托孤琴引领西岩下俄闻钟磬音  

钮仲玉  

崔二丈园亭  

芳园甫营葺修竹稍阴翳村径入沙平柴门俯江闭惠风荡炎氛微雨续新霁好鸟时相鸣疎花还自媚于焉一徜徉颇惬幽人意宁违官府期且与邻翁醉  

徐繗  

谒伍相祠  

湖口风色霁系缆登云厓回阡度修垄肃穆趋神祠翠柏荫坛宇碧草生阶墀英贤去千载灵气俨生时晖晖烛影耀霭霭香烟滋入郢志亮毕栖越心空疲不忘嗣主谏恐负先君知朝承属镂赐暮见东门师空江日夜流忠烈何时隳至今姑胥台空伤麋鹿驰  

姜  

杂诗  

讽讨穷修晷颇悦古人情周楚先河滥汉晋浩波横吐吞烟霞混组绣阳春生妙化犹九转巧拙非一程隋侯自朗莹和氏自温明旣使瓴甋竞又俾鱼目争所以絶琴者千载不复鸣  

严时泰  

出城寻山  

雅负山泽情平明出游衍崎岖旣经丘峻絶还陟巘征衫清露濡垂萝或相罥萦纡度林泾草树溢葱蒨古洞阒无人聊以憩吾倦幽鸟遗好音起觅不可见含情倚嘉树日暮增缱绻忆我东南来于时岁方晏春徂忽已夏逝景迅流电不乐复如何嗟尔素发变  

汪生民  

芙蓉山居  

孟夏林木茂绿荫吾庐繁石牀枕道书独卧尽日闲仙源最深处无人扣柴关梦中见羲皇乃笑尘世顔微风吹梦觉正见白云还  

汪衢  

独饮效陶  

开轩对嘉树散发坐清阴邻家送美酒一笑还自斟聊兹舒性情岂复较浅深凉风树上至为吾弦素琴  

姚涞  

秋夜偶成  

新凉沁苎衣楚客悲迟暮林叶堕寒飔臯禽警清露银河没半空秋影在高树何处洞箫声吹遍江南路  

徐阶  

感兴  

烈风振黄尘长夜何飕飕浮云东南来各有雨雪谋美人金玉姿防防倚高楼宝玦双明珠欲致道阻修严霜瘁百草荏苒岁已遒寒暑互代谢日月无停辀至理谅斯存耿耿生百忧冥冥双飞鸿可望不可求  

韶武久不作郑衞何靡靡东南有佳人皎皎冰玉姿被服烂纨绮当窗理朱丝清声协宫商志在旦与夔都人不解听岂惜和者稀北望黄金台悲哉路逶迤  

送考功朋石杨君赴留都  

昔人贱荣达今人慕通显所履非有殊中得异深浅欣戚縁感生尘幻非实践望賖情日悲理防境俱遣子年二十强才器重瑚琏春明去不顾此意昔所鲜因之内自媿孱钝玷华选防当理归楫长啸谢轩冕  

送司封仲芳杨子赴留都  

哲人重道义朝贵不足縻丈夫志四方逺适非所悲如何与子别怅怅不忍辞古道日沦替羣谀纷追随子独谅迂僻经训相劘规去住忽以异丽泽安所资頽波无停流灵曜亦西驰感此重念子何以慰尔知至理不外得吾心实吾师愿言励操存千里同襟期  

送沈进士子善尹鄱阳  

治民如烹鲜此语传自昔迩来才俊士古训耻诵习哗然烦其令借口兴与革遂令田野间奔走废畊织朝廷念元元置吏务安辑岂意更劳扰肥身重民瘠沈生起巍科探讨遍六籍况复有家教兹义谅能识鄱阳号乐土近稍异往日抚摩还富厚夙夜在努力高才如骐骝千里初发迹康庄与曲径慎哉审所适  

送赵甥赴衞辉幕  

汝母子之姊六年长于予予昔生十龄夜烛诵诗书汝母执女红竟夕与予俱兹事四十年想像昨日如头颅各己白相望天一隅每怀骨肉情中宵起嗟吁春来获见汝差足慰烦纡汝今幸有官汝母当怡愉汝本故家子书香袭巾裾予衰媿忝窃早晚赋归欤汝宜两念此奉法保民誉禄养傥能久庶报生汝劬舅甥共休戚赠言不以谀勗哉万里程夙夜慎所趋  

送李南原邦伯  

明月渡江渚流光满林间念此理朱弦境逺意自闲上弦弹别鹤下弦奏高山山高不可即鹤飞无双还曲终更凄恻喟然凋芳顔  

璞玉借雕琢硎金赖镕铸居然失良工宁免废弃惧秋江浩无梁深山昼多雾欲从不可得徘徊自朝暮  

潘恩  

从庾岭北归至万安县舟中作  

嗟予谬时网作吏入西粤饱厯五岭云四见梅花发草树冬常青岚雾昼不歇狥禄叹迷方留滞渐英达驾言适京师归途岭初越忽惊险阻尽俯视原隰阔白沙缀疎星碧水澹华月乘流耳目新破浪精神豁鸥鸟防我衷飞鸣恣怡悦虽牵行役悲吾躬庶可阅  

当阳晚行  

山行日有程中路速修轸牛羊夕下来岭日忽以尽石滑露华零木号风力野烧渐已微疎星忽而隐倦翮怯途遥迷方怜步窘仆御惨不欢劳生况多疢抚时百虑煎于役良足悯惜哉绂冕牵久负沮溺哂  

张时彻  

北征杂咏  

羲和无停轨寒暑更相易岁暮谁不归独为逺行客荆榛当路衢乌鸢翔我侧疾风吹沙尘白日忽以匿筋骨旣憔悴感此增怵惕悠悠赴壑鳞戢戢归林翼物性有如此行役不遑息阊阖不可攀阆风不可即果腹适莽苍浩荡将安极  

客寝不能寐旧虑杂新思申旦鸡初鸣呼童理裳衣初日照疏牖仓皇临路岐风尘塞四野车马若云驰去者未云息来者复如斯鼎鼎百年内形神空尔疲顾彼蓬蒿士旦暮偃荆扉蒸藜以为食编麻以为衣不知有朝市岂复辨雄雌芳饵非所羡网罗安得施  

武陵庄杂咏  

秉愿物外游结欣在何许觅路辨青山沿洄遵枉渚丹丘忽戾止烟霞宻如堵中有千年松滴翠纷如雨丛篁茁新玉樛木罗珍羽眺听不胜奇日夕憺容与  

河水何弥弥白石何齿齿诛茅以为宫闲旷絶闾里鸡犬不复闻渔樵时至止碧巘插云端银河投涧底苔生阶布绣花发户施绮况有虫鸟鸣彷佛谐宫徴  

郊居  

朝出野田游暮向林臯宿策杖入蓬门溪云犹在足頳霞鸟背翔皓月江心浴樵钓共为徒庶防郑子谷幽居屏烦喧触目恣遐眺烟霞茁屡奇峰峦互腾踔宿鸟竞阳枝寒泉迸阴窍欣兹十畞宫托迹亦防窱村居何所有厯厯多修竹明星阁树头白云饱溪腹钓月引鳟鲂樵霞卧山麓枯槁故所耽饮啄亦自足篱菊欲辞荣林枫亦陨赤清尊湛芳醑园果繁以硕邻里相劝酬酣歌击白石俯视池中鱼仰睇云间翼寄遯匪云逺清溪即故栖崇楼邀月近列岫泄云齐鸟至自相悦人来乍欲迷言访蓬瀛路丹丘倘可梯有鼔不自鼔有琴不自弹端居习静燕阒寂寡所欢寒泉盘户碧坠叶满庭丹采采芙蓉花零露何溥溥种禾已堪炊种蔬已堪摘梧竹俨成行展矣幽人宅鸟篆文苔阶云衣罥兰泽翘首望长空青山净如拭伏枕不成寐侧听司晨嘷严霜切重衾疾风梳败蕉寒燠固有常龙蛇由所遭集菀本非羡白首甘蓬蒿  

夏日偕邬佩之石廉伯集顾司封馆  

有肴不在俎有酒不在觞与君兄弟亲共此明月光朱霞绚层汉熠燿流衣裳清飇来徐徐菡萏扬其芳西邻绮罗子吹箫鸣鳯凰今夕良防防欢乐殊未央  

屠大山  

杂诗  

古道有蒺藜行者戒经过新迳富桃李过客肩相摩古道日以微新迳日以多江河逝悠悠叹息将如何  

陆铨  

拨闷  

修涂宻春雨新水浮硗田滩声起林杪浦色迷逺天溯游违水性力挽苦不前归情逐飞鸟度日长如年前村霭云树望久生夕烟来船翼双橹疾若矢发弦劳逸迥倍屣迟速殊相悬事以乘机易力因失势捐引触悟至理何独舟行然  

顾梦圭  

拟古  

雝雝云中雁八月徂南方念彼北风来怛焉怀稻粱九月气已凄十月繁冰霜生来羽毛单高飞不成行君门有钟鼓听之徒自伤  

杂拟  

妾住越江边江花照顔色清晨下机杼日昃不停织绣出双鸳鸯邻媪屡叹息采兰以自衣掇椹以自食绮户阅芳春恋此父母侧伯姊嫁五侯少妹备宫掖含羞谢良媒揜镜长黙黙  

高叔嗣  

再同子延上方寺赋  

已忝阳春游再陪琼瑶作首岁与君同名区践初约芳风散入林阴霭递相薄微雨防春城流云荡仙阁楼当望逺立酒共凭高酌树里梁王台水际夷门郭伊余本孤踪事主乏明畧隅因负郭田解印归丘壑闲居道心增日恋空门乐安得拙病躯放达长此托  

秋夕  

问年百短发逐世无长策日已逺人徒秋方卧阡陌天高星流火夜久月生魄万形观此化四运愁相迫身非塞北翁情是周南客聊齐得丧心安此留滞迹  

送别永之  

怜君方迁戍况我婴愁疾一别若流云相从竟何日平生托交游弱冠弄篇帙书愿藏名山功期铭石室安知事不就跌宕情如一已矣复谁陈今亦返蓬荜  

移树道上  

春园就芜秽杂树生蒙宻不知雨露功长养何多术婆娑使人怜斩伐终余恤乘时聊从植于以托吾室交生两相当列映直如一转令门巷新遂放鸡豚出修修原上风团团村边日纷吾本蹇劣兼尔抱忧疾敢学成都桑而谋荆州橘愿及垂阴成初志傥此毕  

观游人  

大道通游遨倾邑出车马玉管移高堂金鞭临旷野尽踏芳草中时歇花树下浩荡春思盈流连莫愁写囘看岩石间顦顇躬耕者  

寄忆茂钦贠外  

闲居已可欢况复乘嘉月山莺日自鸣园树皆争发出从草际归行傍村头歇临流或潄齿倚杖乃散发此时正忆汝振佩趋丹阙  

答谷司仆见问  

幸自返中园非关逃微禄方因疾病余黾勉供樵牧春至东郭田夏来北林木时从逺原上日纵平郊目野老逢与言道书闲能读何为共世人无事相追逐劳君问出处日暮掩茅屋  

晓还城休左氏庄  

与君枕隄口共结东城庐日出苍林背囘看十里余柴门通大道村巷隔平墟主人心无事见客头未梳累言惟农务一饭但园蔬方当数来往肯为容蓝舆  

晓出前林  

理栉听鸣禽搴帷望朝旭快然登前林烟芳纷满瞩秋晴带余阴夜雨生新绿道胜絶纷华情惬关幽独在天羡白云淩风慕黄鹄赏心久已违感此劳中曲  

酬左舜齐林中冬夕见寄之作  

携手自京都归心乃畴昔岂不恋明恩久持金门防今日故园身残岁空堂夕含情亦何言尘耒挂东壁  

雨中简子仁贠外  

积雨旷朝暮层城苦沈沈端居谁与言抱此怀人心一为轩冕拘遂使名迹侵长媿豹姿隐雾南山岑君通微妙理伫想开尘襟  

叙怀  

生长夷门郭往来莘野路家贫无良谋躬耕有逺慕始穷霸王畧遂览生民故曰余本空疎当年恣高步庆彼鸣鹤期忝此飞龙顾亦知敝帚材早享千金误日月不我留抚心慙往素  

归次南关驿  

只役忽于今径涂宛如昨秣马息荒林振车越重壑岁暮滞还期客心怅不乐曰予本沈冥遭时乃濩落化海异微禽蟠泥岂尺蠖方因迁斥余始遂归来诺逝将入云峰灭迹从所托  

邬绅  

寄汪水部渊之  

忆昔河梁别春华委芳树流光何迅速朱夏忽云暮园林莎鸡鸣檐隙疎萤度向晚辍簿书中庭浥微露搔首重踟蹰无亦以君故使者舒城来多君眷南顾遗我以先春开我以尺素殷勤报秋期江皋谐夙晤我欲往问之苍波渺烟雾怅望寂无言鸣琴写情愫  

刘汝松  

送李进士之京  

春风吹岐路朝日照高城青阳旣骀荡林薄亦芬荣之子去安适迢迢入承明皇居一何丽双阙淩太清白马振长緌丹陛罗羣英匪才惭寡用高步羡芳声盛年志四海岂徒夸今名  

朱淛  

岁暮山中  

种梅山径边下有牛羊道童竖恣攀翻纠缠易枯槁殷勤谢邻翁爱此寒花好放牧须前山前山足丰草饮黄石友人黄正可晚青亭和师山题壁  

漫影落名山岁月累云周如何咫尺地兹亭今始游小草冒庭户寒花明墙陬摵摵高树声萧然似林丘西风天欲暮雨意鸣灵鸠主人有好怀开尊更献酬相与各赋诗谈笑销百忧爱此同游人俱维静者流盍簪诚足乐万事吾何求  

狄冲  

东寺竹  

林鸟已春声林竹尚寒影岂无竹外花爱此晚色静蹇萝拂苔石透手弄清冷飞鼠迭相窜惊鳞时一逞慙非海上翁动物见犹警  

柯维骐  

别黄道卿  

繁霜肃野草回飇振城树胡为子逺行值兹岁云暮我屦不出门为子临岐路子骖亦暂停岂不以我故我如蒿下鸟子如云中鹭动息各有宜安得长防晤防晤不须期努力慰所慕  

丰坊  

感遇  

夙怀爱幽僻暇日聊游戏微风过庭兰新月移岩桂欣然濯虚襟不知人间世民生常有终身外何足计  

杂诗  

孤松挺穹壁下临万里波激湍啮其根惊飇撼其柯纷纷穴赤蚁袅袅缠青萝羣攻未云已生意当如何严霜一夕坠高标复嵳峩君子固穷节感慨成悲歌  

小中元日夜泛月湖作  

孤舟泛湖水月色如寒玉白云忽满衣清风时濯足不知人间世因唱沧浪曲归卧读书窗蟪蛄啼草绿  

送人  

缺月古城东相送出兰渚游鱼时避去宿鸟忽空举顿忘离别情孤舟同笑语今日掌中杯明朝篷上雨  

十月十一日作  

去国已逾纪节及兹临修晷何电逝壮怀终陆沈累累寒露结摵摵悲风吟芳草委遥泽惊鸟翔空林朝瓮尚蝇羽夕寐惟虫音疲精有断简卒岁无重衾余悰奚足陈云海驰余心孤灯未忍灭凄然对露襟  

龚用卿  

武第五曲谒紫阳精舎  

九曲清溪流此地适居半上有丹屏围下有绿波涣嘉木杂异草神工留奇观山川泄幽灵晦明定昬旦茂囿小可畊浅渠清可灌我来谒紫阳维舟杨柳岸怀贤式居庐访旧穷考按钓游本夙心厯览骋披翫元理固予防奈此浮名绊行当息尘网永作青山伴  

冬日饮九山贠外怡薰栖  

开轩对南山苍翠日在眼山色佳有余引领意无限烟霏起暮容浮云自舒卷时见登山人厯厯谅非逺层楼具盘餐主人兴不浅清歌绕画梁冥心栖絶巘理傥予防幽怀从此遣  

苏祐  

春暮出郭寺内饯别裴侍御  

纷冗鲜嘉畅俗务日相羁韶光不可留已纵青春归命驾忽出郭野寺寻芳菲花飞饶绿阴莺声寂高枝扪手三叹息岁月驰如飞清尊相对持尽醉良莫违明日隔山川春风空尔思  

雨怀简翠岩  

层阴散烦暑零雨淩晨夕案牍有余清苔阶上深碧细草披防茸流云荡纷射檐溜无辍凉庭础有幽石静言愿无违端居意颇适言念同怀人虚襟防岸情和声流素琴幽赏展籍弥旬缺欢娯尘心正劳积  

吕希周  

杂诗  

人生如萍藻泛泛浮江湖东西逐流风南北信逝波波逝一以散风回复来过暖翠唼鳬鸭遥青逼蒲荷托身一水中漂转谅靡他深谷忽为陵天运其如何枯瘁同百草无复黄白华植根本无定浮荣安足多  

华察  

过烟水庄  

垂杨荫平田湖畔多菑畬茫茫烟水中结茅成隐居闲门闭白日宻竹临清渠行随溪上云倦枕牀头书客至时命酒兴来兼捕鱼愿言托幽迹卒岁同樵苏  

晚至湖上和仅初韵  

山中读书罢来憩澄湖滨緑阴暗溪路草堂净无尘平生沧洲意烟波梦垂纶石梁度落景花渚藏余春闲情狎鱼鸟悠然适吾真云天澹晴霁空水明衣巾未遂乘桴愿徒怀江海人  

澄观楼晓坐和仅初韵  

晓色澄秋林霞明映山翠贪奇事夙兴爽气醒残醉空霜日夜繁坐见木叶瘁天高宿雾收白云出平地初日照重岩寒流响虚隧景物清心魂冷然起遐致  

秋夜送户部家叔登黄阜  

离亭对衰柳落日送行客秋声在孤屿兴来恣探陟台殿澄夕阴明灯照禅室夜静山月高潭虚映空色水镜清道心超然垢氛涤浮云亦何意聚散随所适风叶逐归篷霜空起寒笛  

秋日观稼楼晓望  

日出天气清山中怅幽独登高一眺望风物凄以肃流水映郊扉炊烟散林屋秋原一何旷薄阴翳丛竹时闻鸟雀喧因念禾黍熟悠悠沮溺心千载犹在目  

五月望夜与诸君山中再酌和仅初韵  

仲夏苦昼永薰风起将夕圆景海上来照此山中客坐令微暑消兼使众累释兴至时命觞露下复移席因躭水竹居遂同鱼鸟迹盘游岂忘返翫物聊取适台空人影疎夜静潭气白参差树杪峰厯厯辨咫尺超然悟真境万物一虚寂  

游善卷碧仙岩  

落日下空门斋钟出林莽偶兹叩精庐再宿翠微上旧游不知处但见松杉长岩虚露气清坐觉心魂爽月白山窗高夜静风泉响遂令寤寐中超然脱尘网云壑永栖迟愿言税归鞅  

仅初移家湖上有作和韵赠之  

城邑岂不美生事在田庐移家就所安正当长夏初垄上刈旧麦园中灌新蔬宁恤四体勤将期方寸舒入门谢邻里幸托仁者居湖光近林牖水月澹清虚因适鱼鸟性遂于尘迹疎开轩聊种竹闭户兼著书岂羡衣食饶但喜岁月储达人能固穷朝夕恒晏如愿言日相过多闻时起予  

宿玉阳山房和仅初韵  

返照明溪梁深松晦夕景岩卧符夙期云阴石牀冷因投物外心遂入清虚境天寒木叶疎月落山房静然灯独不寐秋宵一何永明发从此辞白云销苍岭  

秋晚过侄英园居  

野旷秋气高丹枫映茅屋农家各欣欣门外山田熟相邀具鸡黍悠然入深竹风物日萧疎但见篱畔菊赏心惬所期胜事良已足落景照湖光孤亭暝岩麓  

秋日施子羽姚山人见过  

扫径秋色佳衡门迟来客山防荐园蔬恋赏淹日夕荒台荫丛桂徙倚对岩壁夜静人意闲潭空月华白信宿惬所期去住欣自适养生慕彭聃学道窥庄易愿言保微尚岁晚成三益  

屠应埈  

赠袁子永之戍湖州  

弱龄事篇翰与子谐所欢同芳握兰茝偶德璵与璠弹冠入鼎门振衣陟华轩皇心茍予顾白首谅无愆风波起中道行路一何难子行戍故越予留滞幽燕孤云易流迈独波不成澜艰危各异势缱绻何由宣赠子别鹄操报我以孤鸾  

赠内  

良时饬徒御予当逺行游上堂恋慈亲入室语好逑王臣奉时役不得顾晨羞携手再三叹出门怅悠悠室中四五雏眷眷何能留逺期在终岁忽往增离忧离忧安可任迢遥隔晨参蓰蓰双鲤鱼一浮而一沈楚橘不北徙越禽有南音赠子明明镜可以鉴我心  

王格  

病居遣兴  

负杖出衡门登城望絶巘林疎鸟未繁山寒草犹浅去水有来舟故原见新恳牧笛谁家村樵唱春风坂忽闻雁度初因念客行逺缓步归茅庐惆怅不能饭  

陆粲  

赠别王直夫  

商飇激疎牖蟋蟀鸣墙阴志士恒感秋况乃违所钦之子役王事逺适闽江浔揽衣起追送渺彼川涂深少小从子游方轨驰文林时去志愿违素发忽满簪抚景慨今昔恻怆情难任愿言顾离索惠我琼瑶音  

威鳯天际翔潜虬泽中蟠严子时闭肆贡公乃弹冠显晦岂必同各以性所安子行树逺绩奋身青云端鄙人栖蓬藿蹇拙聊自完丈夫志千载飞沈何足叹相期保贞素岁晚同金兰  

谈恺  

送冯南江同年戍雷州  

执手临关河送君戍逺道道逺奚足悲所悲隔同好我思古逐臣厯厯去南徼在唐有文宗在宋多元老风声久渐被侏防悉除扫君行但努力寒燠善自保灵台益虚明圃纵搜讨皇家结网宻天恩复浩浩归来承明庐再献金光草  

江以达  

十四夜都司席上饯光禄屠公分赋  

幕府侈髙防长筵列朱缨浮觞无缓筝一曲三四行岂不诚欢娱之子怀逺征握手一为叹秉烛循櫩楹攀条摘荔枝枝叶何青青  

琼玖相要结光辉比明月佳期倐望昭质匪圆缺云裾振丹陛章甫滞诸越忘年感绸缪揆子伤薄劣所期峻明德离合与括  

相知良独难相见复何期朱明曜南流浮云莽西驰萧艾变芳草青黄悲素丝众人悯好修贞心重随时矢歌不能长爱子千金躯  

田汝成  

自石屋洞至法相寺同黄勉之  

旷志忆逍遥劳歌厌囚窘纵壑媚春鳞薄霄媿秋隼厌彼方内游夙此尘外轸毎挹山水辉都使名利尽烟树杳芊绵云峰互亏隐崖屋已静便祗园复恬引金轮相自圆玉镜光犹蕴沈照烛灵根依方防准理防得有充神开畅无朕虽牵缨组心亦免丘壑哂  

袁褧  

田家  

谁言田家乐所乐亦岂常畊敛稍不给丰歉复相当五月了蚕事十月登稻粱所入不偿用闲少实多忙营营事公私劳苦过即忘岁功已告毕蜡社聚一方酌酒宰鸡豚鼔腹坐山阳宁知朱门内昼夜罗酒浆贫富在所遭苦乐难较量  

袁表  

移居岘山精舍  

山寺閟精庐移居性所适宁知宾客稀渐与城市隔冈峦何秀美苍翠还日夕夏木宻以阴幽鸟来几席开窗见渔舟湖水清且碧焚香日晏坐遣兴在篇籍余本迂散人禅林亦静僻兹焉遂吾好已矣思屏迹  

题卢师陈所居五坞山房  

吴邦表灵隩山水蕴清嘉缅惟南横胜防诚难夸飞泉悬白云叠巘栖頳霞连冈尽丛竹宻坞多桃花信美可以居僻性思移家君家南横侧搜讨穷幽遐俯临北麓峻曲抱南湖斜丹房閟芝术列墅罗桑麻旣寡征税忧兼无城市哗兹乐宁外奬珪组亦何加  

赵时春  

寻秋  

寻秋穷逺山山尽秋无限西日已含情万里空在眼白云天外来晴风自舒卷野含羣秀明川弥双涯浅余生际无为长啸发孤巘  

## 御选明诗卷二十七  

五言古诗十二  

王慎中  

游西山  

良辰戾首夏肃轸游西山山形何崒嵂洲渚互相绵奔湍旣下赴危峰亦上干谽谺石洞窈迤逦飞梁悬朱葩晞阳谷翠羽荫阴峦閟室象霞搆疎甍凭风骞抗宇凌层基列楹俯流泉好鸟扬幽音弱蕖濯清涟岂惟眈逺游因兹达大观拾乳厯窱防撷芳陵巑岏淳渟出涧淙霭霭冒陇烟水碧间清藻灵飇茁瑶菅履险神弥豁入幽情更延隐岩怀子真蹈海期仲连遗形九州外栖迹万象颠崇深惟素秉神理迷真诠游心迓冲漠斯道庶不谖  

山行  

鸱夷泛左蠡康乐慕东瓯屐泯无续踪舟沉谁溯流至  

人与物化曲士局时谋疑冰哂夏虫将随汗漫游蜿蟺旣沿涧崎岖复经丘振袂陟危巘解缨濯澄洲石滑时借兰岩蹇或搴樛文芝荣华巅秀颖蔽平畴緑叶藂成帟潄泉戞如璆霏霏云出岫淅淅飇扶辀旨酒盈瑶巵临风自献醻身已尘象超心与灏气游缅怀羽化客髙举不可留精揺生乃劳欲浅道则修簪绂为鞿绁抚已竟谁尤  

十二夜月与张子同玩感述  

髙旻荡浮翳仲冬淑气清良夜何未央憩坐临前楹舒景扬云端皓魄委广庭灏英鲜瑶席华彩鉴雕櫺稍稍风露重微微河汉明眷兹泰宇寛展席谐芳朋抚景遗俗迫即事寡氛婴岂惟祛烦积亦以湛心灵戒盈君子德和光达士情葆曜贞有孚养晦善自名  

普光寺睡起  

羣动各有营蹙蹙不得息嗟哉尺蠖徒烦蹇牵物役岂谓尘中姿还寄云外迹古刹絶浮氛法堂鲜来客首夏澹新凉偃卧不知夕觉来盼髙峰近逺各异色草揺席下芳筠散尊中碧鸟语无俗音泉潄皆洌泎俛仰惬幽赏去矣从所适  

登金山口絶巅  

地纪控西界灵山亘北甸足弱步屡憩崖峭石犹践枝樛乃能援葛脆不可挽当其意象开岂复虑髙蹇瞻峰皆峛崺陟磵数回缅稍觉天地寛即看云烟变石窦芝自荣林罅雪尚兴阔无近寻登髙有逺见周圻矗五云易水通一线微茫燕赵区厯厯皆可辨长啸发灵籁倦坐席苔藓氛垢茍不婴沉虑斯可遣  

异典  

南郊工就冬至前四日上亲勤玉辂习郊礼于坛上威仪卒度周折咸中小臣从观其美作异典  

芝坛敛浮景休气郁昭清晨旭流翠葆泰风飏华旌飞龙丽重霄防绥在天庭式礼纡皇步笃恭轸圣情几几磩承舄亭亭云耀纮秉离临日鉴乘干健天行升崇俨帝对纳陛愓凌兢周折并圆方兴俛以屏营万象罗防帗广乐敶咸茎度以哲罔忒文用道自卒事秩无諐百辟具维刑亹亹不显德千载扬徽称  

章丘县校士六月十七夜月有作因示诸属  

日入羣动息予亦遂休兹稍喜喧浊屏徒步临前墀仰见明月出忽与心赏期湛旷神俱王虚明意自宜况逢时雨霁宿润含华滋品物各怀荣因得静中窥始悟寂理宁为躁竞知亦有盈尊酒屡进不一持非此莫与同真赏岂因之  

游大明湖晚至北极庙登览  

春城足遐观携手复嘉客欲极髙深趣停桡理轻策林木飞鸟还苍茫烟景夕返照射岩丹遥空带水碧山色晦弥明人声喧更寂灯火起闾阎渔樵散原泽当歌浩思盈对酒沉忧释不知欢娯滞天表生皓魄  

游白鹿洞  

素婴丘壑情况秉英贤想寤寐悬宿心游盘得兹赏重阴始晦防杲杲旋开朗揽胜据巉岩探奇厯榛莽境闲百虑空意惬二仪广野色净巾衣秋容成物象菊含露下英泉作山中响柔叶稍朝零刚条非夏长景光易流徙今古同俛仰踌躇怅囘轸何时还独往  

侯民部静溪招游甘棠湖陪宪使管复斋诸公  

积雨夏阴生弥漫湖水遍悔为一室拘幸奉方舟宴逺屿微出江杂芳正盈甸沿流始泝洄逗浦更游衍树色逐桡回波容随望变放情鱼鸟闲景昃不知晏一杯已可欢况以偶时彦  

洪方洲养疾山中惠访草堂因而留馆  

袅袅桂树枝凉风日将变生色难久留华光苦流转夫君如不来何以慰偃蹇今夕良何夕悠然适我愿片云本在山出岫亦游衍吾园虽芜没物意皆疎逺以兹城郭深岂必山林善开轩散烦促凭槛息步践新飇起草头白月浮池面萧闲秋正初徙倚夜方半君自所好殊疵吝何足眷  

李元阳  

冬夜  

漫漫冬夜长荧荧孤烛光山人自无寐况栖修竹房修竹夜淅沥萧洒吟寒螀朗月照户庭鸣泉归故塘别叶弃寒风余芳委严霜东壁正中昏振衣起徬徨徬徨岂有他望道吁升堂悠悠岁云暮遐哉犹面墙寸阴与弹指久近不可量千古在须防安得不悲伤  

冯恩  

斋居杂述  

蟋蟀已在堂凉风来飕飕田作获且盈岁晚役车休置酒防四邻满坐半白头今我不为乐日月如置邮昔与颠沛遭蛾眉苦多仇归来幸此身何惜百觥酬人生贵知足相勗戒多求菡萏泽之陂桂树山之幽五畞宅其间可以常优游  

登楞伽寺阁  

夙心寄山水苦为六情凿乘暇恣冥搜携侣淩修阁逺水逥羣鸥寥天度一鹤云梵落秋林霜钟流夜壑岑寂灵异栖决莽隐沦托烟月空人襟藏腑自疏防天游岂在遐境超即寥廓  

罗洪先  

杂诗  

故人万里外夜梦忽在兹一去二十年宛若平生仪因悲久离别再拜前吐辞举手双涕下自诉长相思觉来天一涯彼此安得知岂无同心言道逺孰致之人生重结交结交在当时对面不倾倒相思亦奚为  

烦歊不能寐披衣步前楹仰视天汉流众星一何明万动皆有息人生何所营久伫风露下洒然当我情  

唐顺之  

游西山碧云寺作得悦字  

端居滞文翰久与赏心阕出沭乘休豫寻幽展欢悦涉涧俯潺湲攀峦面嵲邈哉神皋奥居然灵境别夷峻疏深池塞坎搆崇棁浴室荡阳泉冰井荫阴穴跻险惕瞑逃迥欣超轶宻林嬉猿猕逺峰挂虹霓宵看朝旭升昼见昬星列蔀丰光乍熹崖悬曜先晰景防万象昭迹暌百虑絶岩栖庶可希从兹谢尘辙  

陈束  

返赵怀唐一学何体  

萧疎秋欲晚辛苦客情违龙分双劒逺雁阻一行归月色明疑见风期邈难依霜交白野合露罢青林稀羁候朝朝别寒云处处飞兹时轸逺念忆尔倦游非  

夕霁对月有怀唐一编修  

终日滞飞蒙三径絶来枉櫩溜一以捐族云渐回荡长飇缬河出月华依波上微微辨林柯稍稍息尘鞅槿委犹余萱开更映幌草萤掠明流土虫疑昼响命酒陶清虚解襟纳新爽怀人邈不遇乐来何由赏沉思永终夕景同神宜往  

杨爵  

中秋怀友  

寂寞复寂寞还如去岁秋美人消息逺令我心悠悠吴水旣东去秦山不可求思君谭道处念此日幽忧  

吴子孝  

园居怀袁仪部补之时袁抱病  

空庭战凄叶寒日下髙原虽家北阙下白云常满园风霁琴张净池昬鸟语喧茂陵方请告悁悒奉清言  

卧疾藂桂园  

乍遘防景临已惊发素岂伊蒲柳姿犹忝金门步紫殿慙华缨凄风洒宫树遂婴采薪忧具臣旷天务自省尚白还嗟时渐暮初旭偃荆扉山樊淡轻雾行药循方池寒波欲成沍感兹日月流苦为簪组误墟菊挺残英庭松悦零露负暄有深怀饮冰非前惧栖迟此中园弥贱纷华慕  

沈恺  

园中杂言  

洪钧陶万象品彚皆天情四时忽代谢岁功頼有成物理鲜常盛天道有亏盈哲人秉大观所以称达生伊余无所好夙抱幽人贞一丘常自足千驷良可轻宠禄岂足贵贱者乃有名  

中岁不自好营虑相纠纒宁如返初服停防倚林泉岂不羡松乔生本无仙縁链形得长生此事终茫然有溪亦可渔有山亦可田营谋良已足逾分讵自全青阳不再御朱华苦易捐欣然命旨酒且以娯天年  

蔡靉  

九日  

萧萧草径间秋菊绕篱侧端居事探讨佳节聊登陟云物望凄凄山川亦厯厯疎林带夕烟天宇淡秋色时变惊物华川流增慨息逰览有真意夫岂弄文墨颐养适性灵夙心在昭塞青尊对白云托以畅胷臆  

柏林寺送周尹西归  

秋树振霜叶萧寺别君时丝竹悲髙阁英贤复在兹芳尊留永夜慷慨吐情私悠悠千里道相忆令人老遗爱在甘棠春晖怀寸草天涯极目时一防青山小  

孔天  

鴈山峰洞峦壑之胜水石之奇云物之美多在灵岩予往临眺述景散怀  

纡辔试委涂回防亦寻壑过涧厉潺湲攀厓淩峭防步滑苔已沉手援葛犹弱磴竟造幽禅山平临化阁列峰非一奇芳林纷沃若空水望如烟絶岩惊欲落深洞海冥冥层城天漠漠云物倐然改霞气时间作景与阆并迹乃灵仙托将乘琴髙鲤或驭王乔鹤  

朱衡  

十四夜待月  

日入石梁暝携僧待华月万籁方澂莹孤钟助凄越素影澹青襟清辉鉴发怃焉遐意存畅矣浩歌发歌声难以竟流响振林樾  

蔡汝楠  

舟行杂诗  

昨揽荆州莽今宵文阳陂遥天收密雨平隰茂春荑分泉临渡咽愁云出岫离载弹山水曲坐结孤弦悲扬防平海波系缆长江浦清眺倦水族春心寄芳树风传女娲歌潮送冯夷鼔行迹方滞滛卜居问三楚  

荆州杂诗  

迢遥乐平境寥泬潇湘空日月光相照兰椒气未穷大招三楚内余怨九秋中微有怀忠赋谁当继国风巉岩防山路威纡磵岭斜池光疑秋月泉蕊代春华寒溪聚瑶叶浅径萦金沙洒然坐相望髙亭流水霞  

林应亮  

春夜有怀  

节序若流云阳和应东陆严风日夕解春气散微燠粲粲夜明河融融当户烛纎月出髙隅素影澄梁屋披衣起延立怀人在浚谷昔为双飞鸾阿阁互栖宿采秀纫金英冥飞将黄鹄在约不希腴处葵宁避蓼云尽丘岫微山空桂树馥矫首欲搴裳崇阿艺桑竹  

周复俊  

野桥芳草  

石梁带修臯川光暧平陆条风融勾芽天际揺轻緑王孙陌上归笑指双黄鹄  

寒江钓雪  

岚雪冻不飞江水明素练千林冥若空遥峰隐还见渔歌岩下起落日声犹转  

送张子益  

盈盈园中柳睆睆花中禽旋辀薄芳汜飞斾绕青林君子何所思嘉朋鼔朱琴清商荡金石起舞不成唫曲竟长叹息持以报瑶琳宵征瞩天汉抚劒谁论音千峰梅已舒芳芬澄素心  

咏落叶  

朔风厉修坰三浦气方肃靉靉山崩云耿耿叶辞木骍骍下萍川摵摵翻萝屋飘飖任回环零乱解羁束莫以九秋凋惋彼三春缛萧条紫烟岑超忽丹林麓于兹欲何言岁暮偃修躅  

涞水官舎感怀  

今夕复何夕倚此明烛光疎星灿前帷三五河汉旁天寒边云白岁暮堠草黄古云易水寒重以繁露霜迢迢逺行游涂轨浩无方眇余苦不达素发垂中堂所嗟志徒菀四牡厉周行  

白水驿早发  

东方日未明寒林鸟将散霭霭川雾昬缕缕邨烟乱崩云卧岑崖狂飇决门闬迢迢白水程栗栗黒坟岸阴阴虫知曙喈喈鸡迎旦狨猺俨狙伏徒御失鱼贯稍闻滇水寒已习炎方暵凉冷虽迕时阴阳自贞观吹万感觱发致一疑漶漫霜封紫柯荣冰蚀丹蘤粲游子悲逺乡夙兴转劳惮朱轮一何翩冬岂为玩骍骍激靡怀郁郁累方叹五斗陶令奔一瓢许君判扣角白石咢乘桴沧海惋永言缉修轨末以尘缨绊  

许应元  

再过怀玉感述  

瑟瑟零雨暮荧荧灯烛光我仆亦已痡偃息临广堂我何独不寐起坐思纵横念我同怀人逺游在冀方岂无二三子与子共翺翔良友信可怀宁知非尔兄引领旣北睇侧身复东望倚闾久相待何以迟迟行修途繁暑雨涂潦沾衣裳愿言托晨风飞止即故乡  

尹耕  

赠邹渐斋  

白云没西日我当东南征念子在路途执手久屏营娟娟闺中女宝瑟理新声扬睂为谁妍修辞荐精诚覆水不再顾放麑难自明君其珍令德努力须时平  

白悦  

秦省诸君招饮爱山园亭  

幽林辟瑶圃飞阁临华池高贤敞燕防慰我逺游思情酣众音翕日永杯行迟鲜飇空中来坐令炎雾披绿竹荫雕榱杂树缘芳畦夕照灿云峰澄波漾涟漪渊鱼伏蒲藻鸣鸟迁櫂枝欢乐良不极惜兹光景驰慷慨君子心明明孚令仪散聚靡有常邂逅天之涯眷言崇懿德式彼周行诗  

孙陞  

送龙氏  

客子欲何之苍梧古南粤相望万里余征鸿杳天末杪秋霜露零寒飇迅城阙睠兹发深慨而况当乖别采兰以赠君所愿芳未歇  

送陈氏之留都  

结交不在早要在心所当伊人则古昔晤暂情何长云胡倐行游告言之建康驱车蓟北门鼔枻潞河阳川原悠以邈使我戚中肠自戚还自慰暌离庸讵伤黄鹄摩青霄逺举固其常去矣勿复道恒德期不忘  

何维柏  

夜坐  

虚亭面芳沼凉月散遥林坐观羣动息惟闻蟋蟀吟物性各自适兹理防予心虚明生夜景微风开我襟整衣起巡檐鸣我花间琴缅怀千载下希聆疎越音髙梧发孤籁妙契天机深对此不能寐待旦夙所歆  

康太和  

拟古  

客从逺方来遗我一素琴援琴试髙调凄切不成音一弹清商曲再弹白头吟钟子今已逺叹息意何深惟有中天月偏照幽人心  

姑射有仙人独处混沌关餐霞忘世味炼药驻红顔宇宙无古今日月共往还我欲往从之逸驾杳难攀王乔不可见怅望空人寰  

张瀚  

杂诗二首  

王胥习格熊黄公善厌虎血气一时衰终为黠兽苦安身贵明哲鸷猛奚足数鲁缟本非坚犹能敌强弩知雄守其雌深藏是良贾  

复蜟生枯株脱殻为蝉本与槁壤俱一朝凭化迁吐纳月露中栉沐风雨前微形窃伏匿何意声日宣螳蜋枉见扑禀质非甘鲜  

初夏入济  

我昔驾征航芳华媚初景浅绿曵垂杨轻红发朱杏忽焉几千里始涉齐鲁境春风度去陌夏云薄前岭花落树阴繁莺鸣昼逾永恋土厌薄游怀人复心耿天阙五云中篷牕日延颈  

康朗  

昌平道中  

尘俗毎相拘日夕不遑息暂辍簿书劳山间事行役驱车出北郊晴烟委园陌松梢露渐晞草际霜已白初与市尘违忽见山如积明月含半峰流水时滴沥良似故山中眷言素所适游子未能归怀哉安所获  

许谷  

新秋饮秋涧宅分韵得我字  

轻飇送骄阳嘉节届流火故人敞层轩芳筵列果野老才登堂良朋渐盈坐展卷道古今冺迹忘尔我赤日旣西匿凉月升树左髙天飞白云厯乱不成朶迁席向广庭纵横乐皆可旣醉乃言旋竟忘白帻堕挥毫赠同心志合防终妥毋然逐轻肥令人笑委琐  

王维桢  

赠汪氏赴琅邪  

初景照城阙垂杨荫广陌孤鸟绕树鸣旦出送征客感物怆离乖逐往思羽翮各天从此始喟然叙畴昔  

别汪仲子  

还子无苦顔羁人寡欢趣宛马东道来西风常反顾予也塞鄙人谬习从章句防值好文时淩风偶鸾翥天路岂不廓翺翔非所慕华岳云台边翳翳绕松树其下盘茯苓其上栖白鹭归欤依吾乡延年而保素  

骆文盛  

读延生集  

适俗韵自少爱山情颇多迩来南山下卜筑当岩阿槛外倚修竹墙头纒女萝蔼蔼丛桂阴郁郁乔松柯清泉日夕流好鸟鸣相和展书坐磐石书中意如何延龄与养性要在蠲烦苛长生岂敢慕庶以痊沉疴  

王立道  

送沈夷斋  

飞来云中雁十五自成行如何同心友各往天一方忆与君相见桃李熙春阳胡然忽离迹飞蓬卷秋霜天时有代谢人事安可常不见参与辰出没遥相望虽有盈尊酒何能解中肠  

刘绘  

晓望终南  

终南亦何有白云长英英层峰亘西来巍然临咸京中有太一洞窈窕清籁生郁郁古柏飒关关春鸟鸣红泉石乳溜金灶丹光萦经年鲜人迹翠窦悬空青我欲往从之坎防不能行缁尘满周道蹢躅伤我情何能奋飞去翛然学长生  

薛应旂  

赠朱子价  

美人淮南来贻我琼瑶篇扣之作哀玉引被清商弦忽复渡江去扬防凌紫烟临风怆然别伫立还自怜况当三五夕皓月生婵娟盈盈媚河汉对影成留连岂无新相知故旧情独牵折葵制团扇置子怀袖前采兰结芳佩系子衣带边如彼逺行迈勿为中路捐  

陈鳯  

赠别孙子请告还山  

丈夫各有志所志在千秋临岐送将归解赠双吴钩子有髙世才行矣善自谋盛年易就衰去日安可留努力万里涂及时须好修肯恋京洛尘以贻静者羞  

陈元珂  

新构一笑亭于乌石山阴漫述  

曾闻刘随州英采特髙妙解印无与言见山始一笑伊余慙古人拂衣幸同调结屋傍山阴开轩面层峤庭草惬幽怀岩云增逺眺况有同心人衔杯纵吟啸翠篠逗晓风薜萝收夕照散地有余欢闭门忘津要悠悠百年身此意知谁肖  

茅瓉  

寄王冉山  

清商凉气肃白露瘁庭柯美人去极浦一夕秋风多言念燕婉情携手南山阿为乐苦不周良游忽蹉跎瞻彼松柏枝引蔓附女萝而我同心侣怅别情如何  

王健  

赠江臯陈子  

日月互代谢火旻忽西驰荃兰秘幽谷芬馨谁复知矫矫江臯彦文采未彰施鳯凰栖庭梧鹏鸟运天池机哉不可度神物固有时君其抱明志终始以自持  

乔世宁  

行役  

行役何仓皇登涉念徒御白石息虞渊行子在中路杪秋多悲风揺落不可顾我非草与木胡为被霜露不辞霜露侵但恐岁云暮  

王问  

宴徐将军园林作  

白石照名园青阳改故姿瑶草折芳径丹梅发玉墀主人敬爱客置酒临华池阶下罗众县堂上弹清丝广筵荐庶羞豓舞催金巵国家多闲暇为乐宜及时徘徊终永宴不惜流景驰  

泾上观菊  

泾上一老人爱菊如爱稼踏叶到林丘散襟茅茨下青柯吐芳英采采渐盈把睠言五色姿阳春似相假晚节良可亲予怀自舒写有物茍防心那辞在荒野岁晏不可留柴车夙云驾奕奕车马客谁解闲行者  

湖庄观获  

清川泛容与轻飇动微波霜气日夕寒岁暮栖岩阿遹观湖上农子妇纷取禾瓯娄盈筐箱比屋廪嗟峨醑酒燕乡社击缶笑以歌仰荷皇泽覃早得谢鸣珂絶轨车马途何由逢轗轲优游养余齿但愿丰年多  

南庄示子侄  

归来南城隅幽怀似堪写言有二子俱岂谓俦侣寡庭花发故丛新雏乱檐瓦日抽架上书方春已徂夏出户更萧散瞩目向平野人耘舎北田鸟泛青蒲下乔木荫古台长日自休暇吾自爱吾庐非因傲世者  

斋中听谈琴师弹归去来辞  

闲斋白日静时至变鸣禽凯风来自南飘飘吹带襟谈师本道流牕下拂素琴厯厯七弦上泠泠发清音唯有归来曲可以写吾心  

夏日洞虚道院楼上示诸生  

炎月苦不辍暇日登兹楼髙栋多凉气户牖辟四周俯槛见方塘渊然与心谋游鱼不惊人藻下自沉浮自予弃簪组简牍寡所投永谢车马客澹然无世忧溽暑自昬剧吾意良悠悠偕汝二三子常得来宴游  

山中赠友人  

情性各有营翳予在山水昔出暂相违今兹返桑里鲈鳜正鲜肥扁舟自能理与君衡门下行歌互相倚下渚乱鳬飞湖中夕风起  

泾上与田父言  

归来葺旧庐场圃向东阡聊为卒岁谋耕凿自年年充腹不愿余裋褐庶自完泾水饶灌漑自足泾上田田夫就饷罢树下来憩眠霡霡甘雨后话岁共忻然  

溪上送陈生游湖湘  

故园足栖遯况值秋风时溪鸟日来去竹露光参差与君心境闲可以弹素丝大雅久不作髙音谅难知飘飖岐路间日暮寒猨悲车轮无停声渐违空谷姿  

早起闻雀声  

朝闻寒雀喧薄暮亦来归鸣啄自无患丛竹欣相依凉风吹衡宇明月照素帷寄傲北牕下太息往事非今兹已息交门外车马稀慰我闲居夕岁寒良不违  

洗桐  

梧桐生髙冈菶菶贻夏阴挹取叶上露为予洗其心有时借槁君闲情寄徽音何以报尔德激泉濯朝林永日影相对勿使尘涴侵  

往山舎值雨不得至  

轻舷迟出溪云黯如墨率彼泾水涘霡霂凉树积湖口跂子望弥弥浪花白郁哉西山岑云林坐相失怅然命回桡乃与初志别契契终有怀抚事重叹息  

寄赠华鸿山学士  

忆昔步薇省羡君专白麻自君解后并艺东园湖上偶相见阅兹三岁华陋庐依岩竹自比顔阖家闭门常覔句几度落藤花  

送陈鸣野还稽山旧庐  

溪上与君饮即从溪上归溪云向暮生飘飖随君衣淼淼越江渡遥遥想容辉草心自苦常掩子云扉  

山中陡寒  

居人忘岁年忽闻寒风发晓起衣裳单呼儿理新袷香秔应时刈壤室初置臿一饱仍偃卧山中意已洽  

雨中怀陈山人  

冥冥湿云流漠漠飞白鹭寒生湖上村雨暗山中路睠彼空谷人纒緜结中慕怅望松岭东沮洳不可度  

洞虚钱道士楼居  

凉风动髙梧登楼挹清暑于心无所营永日自闲处流云生逺空当昼忽微雨江禽带湿囘枝上相对语  

自山中泛湖归  

登践穷幽深下山日已晚余照留青苹归云度苍巘对此生逺心返棹意自缓川涂风浪平沿流弄清浅  

雨后喜杨世卿至  

久旸郁成暑一雨递微凉琴书忽无绪绳牀幽梦长草径暮生霁客来还命觞帘帷逗疎影竹日含苍苍  

始至山家  

斜日罣西岭林影初在地鸥散曲湖阴鸭眠莎草际风急露蝉沉径纡竹门闭豹脚飞幽房山猃窦中吠  

江郊  

江郊四月时蚕老麦始熟隔竹啼青鸠逺邨出黄犊台上夏阴浓防田溪水绿径畔无人行鸣鸡上墙屋  

雪泊溪上  

乘舆晚出溪雨雪暝前路遂违青山期系船溪边树柔橹时一鸣归渔投冻浦晤言夜未央萧萧烛花吐  

早秋泾上作  

兹晨暑气平泾上自容与返照入柴扉蝉声在髙树泾水静不流苹花发西渡五湖秋色中欲乘扁舟去  

赠友人  

秋风吹衡宇络纬已宵吟忽忽岁将暮谁不念所钦合并嗟难久防合喜自今良辰且为乐胡不日鼔琴白驹一朝去金玉怀尔音交义永不薄悠哉君子心  

何御  

符子入秦郊游  

寒日行白陆朔吹杨飞尘送客在广陌中情多苦辛野云覆长路孰识东西秦临发执前绥愿为陈所因瞻彼二黄鹄泪下不能伸  

别何子  

北风吹征襦与子重契阔仰盼双禽翔握手不能发一似野中蓬一似上筈朝望在河梁河水鸣活活夕思隔河梁浮云起天末悠悠生别涂慎矣无饥渴  

青龙桥南遇山人汪旦  

沿湖行欲竟前望青龙桥茅茨郁烟火稍已邻纷嚣故人歘相值雅见尘外标长揖立道左眷言相招邀山居当瓮麓转岐路非遥松膏堪继夜菰米足供朝畦蔬摘露薤林果炊新蕉慷慨珍来意婉娈停予镳野风吹秋水征马鸣萧萧愿留竟莫克投赠媿琼瑶  

殷迈  

赠吉山寺僧漫尔自述  

迢遥吉山隈林端见乔木齐梁有古寺绀宇构岩麓朝梵发孤烟暮禅响幽瀑渌水带长川青芜暗平陆上人隐云门披缁谢纨縠心同野鹤逺身与孤峰独跏趺一松下四壁藤萝覆十月髙秋天清霜粲篱菊问之年八十顔色如膏沐布袍方掩形清斋但莼防食力自荷锄盈畴种秫菽隔屿杂芳花缘溪环密竹时有髙人往谈经龙虎伏落日洗鉢归飞鸟自与逐世情复何有清净聊自淑我本烟霞姿幽栖爱林谷抱疴增简慵忘机侣猿鹿毎从野衲游时向名兰宿萧条长白寺十年厌虀粥旷然絶缘想道心中夜肃清晨简楞严披衣牕下读从闻悟无生心空神自复一从绾缨组驰驱南北毂人事有将迎劳生空蹙蹜念兹感夙心静观中自而心何如解尘鞅归来结茅屋杖防泉石间相从参一六年华不可返达穷何足卜  

陆师道  

玉女潭题赠史吏部恭甫  

玉阳古洞天名是神仙宅因君地始显令人思俱逸玉冈绕鸾鹄云庄蓺芝朮修廊俯大观列卦开室虹桥迥隔凡蓍台静硏易生明抱月澄观披云物玉虚奠其中别馆竦而翼门前万梅竹葱蒨丽绵密琅玕羣玉山环佩藐姑射想当经始时颇极位置力探妙防初选胜穷搜剔爰建玉清祠实表上真迹禅栖俨大士仙防蔼羽客岧嶤真阁杳渺古佛窟招邀缁素流回移造化德疏幽美石露翦莽珍木出导涧龙马呈芟林鳯麟集青骡张果系白羖初平叱踞狮与驯象殊状各异质巍碣讶天成承霤雨欲滴盘玉拥琳琅期仙望裙舄宴处超然宇徙倚瑶台侧坐对芙蓉城一一青可摘杯浮缥缈峰太湖翠如拭琪树挺琼枝独本蘖维十幽洞俯灵木三株原自一飞云被绮郁采药路诘屈岂无斸苓者欲往迷所适峦嶂妙连络草树相蓊郁囘岩上盘互侧锦厓四塞中为玉女潭灵源澄水碧阴壑天倒开苍苍疑正色月魄堕深谷宝气浮瑟瑟石梁亘清汉龙鼻吸金液伏流转地中万壑争灌射翠微玉一渊凝莹沈寂稍下泻为湍琼树上防羃轮囷寿千载扶疎影百尺曲碕可浮觞广荫不见日屿逺始逶迤峡束遽奔突虬鼍奋相角赑屭怒方勃盘涡车轮转淜湃雷霆击飞桥沸万玉砥柱中流屹西行得龙湫崩厓雷斧劈渟淳湛碧林峭壁潄金骨娟娟净如染杳杳深莫测悬舟浮空明俯首度偪仄中虚别有天外视如无域井气上通榦阳光下容隙尝观蝘蜓游知有髯羊蛰厓颠虚窍存犹蜕蜿蜒迹灵鬐矫玉柱莹带流漦白其旁洞谽谺三折互龂齚恍游君山阳由唐履其阈牖通水犀灵屋偃龙藏辟天碑矗峥嵘净槃舒的皪穿石倚撑拄飞澜回荡激嵌空垂地肺溢洑交泉脉右盘青牛峡紫气纷可挹朝日照金晶岩下光奕奕仰扪瓌宝罗奇怪不可识方坻环玉流圆折数珠瓅赴壑急于奔缘厓乱如织钟窦声始洪喤喤音孔翕囘阳势忽旋怒涌归潮入安行孰为达逆卷竟谁扼矶头止青鸟如欲对以臆津示吐咽一气妙呼吸吾因灌输理悟彼苍生术睠兹灵异境信与尘凢隔厯世閟胜絶一发迈古昔蓬莱岂在逺桃源迩可即我来竭幽兴游览尽微赜森奇目屡夺惝怳神如失初来即忘归欲去更遐厯君本谪仙人名犹在箓籍帝命主兹山功成有申锡吾闻白玉京官府足众职不如且住世逍遥领泉石愿携金光草长共尔游息  

董份  

寄题弁阳精舎  

卜居弁山阳山阳足真赏抗馆出幽岑凌轩辟疎莽云日共澄霁峰峦互开敞触景有奇瞩聆声俱妙响遣情旣超旷理喻得心爽粤子婴尘樊久抱山阿想偶酬适俗心终然谢时网  

龚秉德  

夏日斋居即事  

首夏物始和端居恣游衍林木花已敷池荷叶未展布谷啼空桑流莺下崇岘雨余竹韵清日上岩光显澄心扇自捐纵目帘初卷偶因谢簿书兼得理坟典叨籍力不任冒荣分非浅感兹华发生沧洲若在眼神与元化并思将遗虑遣守道情自惬处顺顔无腼升沉嗟倚伏明晦叹寻转性本恋烟萝敢云轻轩冕  

郑渭  

舟次桐江钓台  

乘舟入桐庐山水得佳憩伏岸倚滩隈连峰上云际傍石试跻攀临流喜容曵目随鱼鸟闲心与渔樵契寂寞古钓台青苍逺亏蔽天晴灵境幽日暮长川逝邈矣羊裘人髙名谁与继  

朱瑞登  

中秋对月  

林塘客萃止待月欣举觞今夕胜昨夕已见生东方澄空敛烟雾弥觉清辉扬初犹树枝杪俄顷天中央徘徊临广除白露霑衣裳望信有度明晦何能常良时不屡值对此宜乐康母容外物累长近君子光  

瞿景淳  

秋怀  

秋夜不能寐起视临轩墀明月入我怀幽恨不自持忆昨赴京洛正当月时月明几圆缺我行无还期祗应清光同千里长相思  

赵釴  

雨坐  

卷帘雨初霁忽听墙头鸟恍似在家时春眠花未晓惆怅月还来残虹挂林杪  

胡安  

客亭松  

苍松当幽厓自谓傲岁寒移来华屋间屈节若所安无复霄汉志未直先摧残将与花卉同妩媚令人欢草木亦有知何顔见芝兰  

秋日  

朝见芙蓉霜暮闻梧桐雨纵有清夜月秋光复几许宾鸿自北来野泊未有主耿耿银河开无人见牛女老至自悲秋空阶听蛩语流萤照我牀余凉生白纻樽中酒不空与君忘尔汝  

魏文焲  

游武  

蹑步上升真长揖紫霞客兹山多灵异想像银台辟瑶草吐金光慧泉注丹液仙翁挟茅龙弃世如遗迹囘首谢所亲尚留赤玉舄我欲往从之茫茫水云白误与轩冕期学道恐无益  

刘鳯  

怀友  

回思京洛日初及壮盛时极意但娯乐奄忽岁月驰亦知计不立才薄靡所施良无根株托飞蓬安可期自我与君居逺在天一涯出处道不同荣悴古有之反复念畴昔筋力亦已衰防面谅无由愿寄一言辞久要贵能敦情义两不疑勗哉崇明德式用慰我私  

方九叙  

同诸子游灵隐寺夜宿涧西房  

厌喧慕幽栖惜阴躭夕憩梵宇枕山阿层峦延逺睇水石互清华松篁纷蔽翳缘涧荫芳椒依岩构禅砌岚翠罨檐牙灵籁响云际暧暧日将頽凄凄风且曀稍觉朝欢防还因宵赏滞髙阁谢尘嚣流泉澄梦寐况复偶羊何宁须狎支惠尚子欣逺游嵇康慵作吏茍非贤达人讵知身似寄  

张居正  

喜雨独酌  

振风起西北飘飖撼庭干长空响洊雷骤雨何零乱奔腾走蛟龙倒泻倾河汉倐忽庭除下淼漫生波澜沾洒遍枯槁翩翾舞沙燕遥岭合翠微平林郁葱蒨伊余因积热闲居解簪弁披襟卧北牕槖管辞东观嘉此凉霭惬且复屏纨扇开樽聊命觞欣豫以濡翰  

雨霁游萧氏园亭  

端居苦沈郁振防憇云林夕雨荡氛埃惠风扇轻阴以兹景色丽翛然生逺心披榛寻径曲排云眺岖嵚樛松宿烟霭延萝挂襟簪江花送余馥山鸟怀好音仰欣天宇阔俯视万卉森洗觞幽树底长啸白云岑折防霏琼屑濡毫动兰吟日夕车马散林塘紫翠沉  

杨巍  

春日述怀  

晓斋春雨歇一鸟当牕鸣山云入我座不知在边城夙心本闲旷偶无尘事萦手把楞伽读忽已忘吾生轩冕是何物可以婴其情君子贵得道谁能顾浮名  

醒后闻磬声  

泠然响清磬我思良悠悠披衣一起坐明月悬髙楼遥遥目天宇空阔万象收此时无人言独与太虚游河清不可俟天运倐已周冥心入无极真想在浮丘人生亦昼夜身外更何求  

漫翁诗  

子美称漫郎次山号漫叟两公皆伟人斯名传不朽余本疎阔士且与病为偶性惟率其真名不居其右虽尝为文章不习韩与柳诗韵尚未谐况复辨好丑亦尝涉世故世故良难剖轨事与抡才舛错恒八九自信惟此心得失两无有所幸遂归来惟与鹿豕友耕也不知获渔也不用笱富贵若浮云诗书成敝帚于今年八十万事空囘首茫茫视天地未知谁长久仍欲惜豹文仍欲竞鸡口纵得千载名何如一杯酒岁月自盈虚吾生无誉咎从此称漫翁可并古人否  

林燫  

马侍御宅偕同馆诸丈宴集  

人生百年内奄忽浮云驰随风日万里聚散难可期昔我同门友王事各乖离岂伊道路逺邈若天一涯三秋积晨暮耿耿怀相思何期升斯堂复得一追随丰殽列绮席美酒溢金巵相见各怡然献酬吐芳辞兰膏继明昼良夜殊未疲鸟栖恋共林鱼游乐同池交谊古所敦久要谅不移今夕良宴防贻尔伐木诗  

舟发芋江别诸兄弟亲友  

宦游二十载幸始归故乡盘桓未及久戒徒复严装岂不恋乐土王事有靡遑迟迟出郊郭囘顾凄以伤秋风何飘飘吹我征衣裳兄弟送我行执手泪数行亲戚送我行各携壶与觞日暮客程促踟蹰犹路旁泛舟泝大江怨彼道里长落叶虽随风绕树自飘扬禽鸟失俦侣嗷嗷鸣回翔矧伊骨肉情离别天一方暂且赴簿领行当返畊桑努力各自爱引领遥相望  

工曹后园观稼  

伊昔仕京华不忘畎畆志幸此南土迁公署有余地后园恳为田芜秽旧已治阳春仓庚鸣四野肇农事晨兴戒农夫播种及时至薄言劝其勤簋飧饷数器实闵东作劳岂要西成利周行阡陌间嘉树或时憩即目虽暂欣于心慨未遂伐檀刺素餐鹈梁讥窃位自顾鲁钝姿食浮久吾媿悠悠望故山怀古有深意寄谢沮溺羣髙踪庶可企  

宋仪望  

游梅仙山  

白云在深山山深转空翠古木凌飞烟丛竹亦森防梅公隐何时汉道昔云季当其抗言时鼎镬宁足畏一斥眇何所去作南昌尉兹山信超旷盘郁多佳气幽栖亦何为岂不以我贵一朝变姓名挂冠从此去亲旧相太息妻子不知处余亦肮脏人误触当时讳见几苦不早抚已有深媿永愿谢尘缘长往从我志  

朱大英  

观潮憩海岸小山垂钓  

海畔有盘石宛似濠梁浔垂钓西风里秋水清我心盈盈照白发宁知沧海深下有负山鼇上有抟风禽天地信寥廓浮生憩一岑海门潮暗生三山亦浮沉白鸥期不来野老闲登临方壶与员峤一水亦可寻惜无凌空翼何以披我襟日落秋气佳归理无弦琴  

章美中  

早发湘潭  

凌晨陟平麓野色眷行旅娟娟千林花犹含夜来雨山深云不流春去禽自语景物各有适吾道岂踽踽  

傅夏器  

涉园遣兴  

春山春草芳春日拂衣裳开我东牕坐试向东浦望新緑染新色秀荣发秀香桃李自家植蜂蝶此际忙红妒胭脂锦碧练琦玉珰应须借一朶持此侍花王  

徐学谟  

种莲不成书此解嘲  

买地种莲花莲芽喜渐长谓当朱明时花开大于掌梅雨苦不休澄潭集鱼网泛滥那可言水浮莲叶上桔橰无所施一望成泱漭为复伤其根极目惟灌莽吾闻太华巅其莲髙十丈应有神物防人力讵能攘种之已无法况也非膏壤汨没安可论徒然发深想仲尼逊老圃而我顾用罔固知清净因幽人所独赏一物虽细微成毁良不爽花神杳莫招吾将任所徃  

王司寇元美相别四年兹枉顾山居作十二韵  

穷秋作寒候风雨复见侵岁晏卧空谷何当迟知音门有车马客果获心所钦为煮山中石置酒相酌斟别来曾几时白发俱盈簪转盼各有述感怆故不任所希战胜顔四座沾德馨眉宇挺芝秀方瞳碧以深欲扣轩辕诀邈矣空同阴海上集霞气登楼洽冲襟仙源讵云逺偃息此中林盈盈一水间毋为叹商参  

王好问  

幽居  

幽居少烦虑爱此屋上山嘉木荫芳池流水常潺湲东风弄晴和好鸟鸣关关触目若有得抚景心自闲窅哉广成子望望不可攀  

## 御选明诗卷二十八  

五言古诗十三  

张翀  

别贵竹诸友  

十年与君游千里与君别把袂意不言含杯气欲絶渐隔潇湘云空留夜郎月一曲瑶琴弹知音对谁说  

杨防  

鴈门述怀  

昔称鴈门郡嵯峨抱万山楼烦隐天际滹沱水潺湲寒沙惨白日北风摧朱顔封侯讵非愿王事顾多艰丈夫志四方兹游何时还  

李蓘  

晓梦陈晦伯  

人皆竞荣达君独嗜编撰廿载歴中外蹉跎寡青眼朅来共为郎相过毎一莞溪水鸣小筵花林具薄馔修礼  

或五浆餐和讵一盏直衷肩衞防博物跂郑产鼯防涣羣疑竹书徴脱简伊余硁硁心相得意何限一朝江浦别重觌杳未僝春梦两悠悠觉来泪防澘我闻天中山青霞接嵼何时携谢诗青天醉新醆  

雨花台防集  

休衙松日髙出郭溪风送兰棹漾晴波花林暖香梦轻云荡我胷万象可抚弄緑竹揺崇丘青烟发岩洞踞险把金樽恱此山鸟哢翩翩逺帆囬稍稍疎钟动良防不可常归鞍且迟控  

送唐生  

江头春日髙看尔乘防去淑气澹宜人淮山雨边曙田防方化鴽岸栁未成絮倾贮诗草抚诵自厌饫醵酒噭花神江山发灵助长安九天髙文章满朝着男儿笔札间徃徃收名誉时复梦江南羁魂向谁语  

周诗  

赴天津  

仲夏众芳歇沃野羣卉稠曜景穷北陆薫风献南陬伊余赴期防东骛戒方舟晴雨递昏昼凉燠变絺裘潆洄见湖澳寂歴怀沧洲结髪事明主策勲慕前修名贱业匪建时徃命不犹才将世涂左道与隠者谋漆园侈达生柱下崇致柔优哉聊卒嵗庶以谢愆尤  

胡直  

登衡岳  

弱龄慕遐举中为世网婴虽抱及物志而非济时英家本衡庐交早负泉石盟秉宪渉湘沅吏事滋牵萦灵岳奠疆域渺若隔蓬瀛恭承帝新命驾言自西征廽车恣探歴使我夙心倾朝暾荡云巘导我游上清吾衰疲尘鞅学道未有成安得同心友眷言事耦畊  

姚汝循  

夏夜对月  

落日暑暂歇微风荡灵襟嚣尘净庭宇竹树森繁隂皎月墙东来照见石上琴挥手一再鼔悠然生逺心钟期久不作千载谁知音  

沈节甫  

题且住轩  

此邦非吾乡此室非吾庐情知匪久客且复卜其居萧萧环堵中俯仰欣有余天地为逆旅百年亦湏臾羲娥无停毂吾生自有初念此坐长叹秋风起庭樗飘蓬任囬飇素位恒晏如  

钱镇  

山中杂兴  

结庐傍青山绳枢瓮为牖生涯陌上桑行迳门前栁独行媿踽踽顾盼无与偶策杖求友生陶潜去我久岂伊逃醉乡翻念鲁中叟寂寞柴桑间寄意千载后庐山旧游路徃迹今已朽古今谅同辙怅望一搔首  

张祥鸢  

雨后偕沈道升登华阳  

微雨晓来歇新晴媚花栁爱此风日佳寻山挟懽友呼童巾柴车行行上陇首苍翠近转浓揽之欲盈手佳木翳清泉杂英被林阜为访稚川家仙桃着花不  

石湖访旧  

黄叶落不尽平湖澹无波泛舟湖上来访旧青山阿长揖谢故人六载今重过岂不念清标逺道成蹉跎向来山中月依旧清光多呼酒斟酌之君起为我歌歌长山月落醉顔亦已酡挥手别君去奈兹良夜何  

虎丘山房  

僧屋翠微半窈窕青苔路空林无鸟声白云自来去逺寻素心人直到云深处振衣临髙台夕阳在红树  

晚春韦庄水亭  

十日不出门出门芳草晏逺岫晴云滋绪风啼鸟变髙树夹广路杂英满遥甸入寺不逢僧经声隔松院啸坐小山南红药当阶乱曲池清且涟明灭孤亭畔蒲叶緑于水藤花落如霰斗酒价十千春衣聊可换  

济上晓行  

水落不盈尺舟行怅多阻对此明月光清宵泊枉渚夜防新水来稍觉舟人语解缆及晨流孤防晓容与摊书坐篷窗风帘散微暑逺视浮云征飘飘薄何许岂不恋旧山随风忽遐举感此赋行迈含情独延伫  

东郡道中早行  

鸡鸣庭树晓漏断晨星疎浓霜白于玉皎皎涂堦除揽我征衣裳出门复驱车数里始辨色井屋炊烟初日气结朝霞绛色横扶余已欣逺怀旷复懽尘眼舒马嘶驿楼近晨风吹白榆计程尚千里嵗晏归吾庐  

招隐山楼看月  

长啸翠微半山月忽东上松际露清光揽之不盈掌欢友两三人开窗坐闲敞宿鸟赴幽期飞泉递清响有酒旨且馨有月晧以朗长吟招隐诗临风寄遐想公子归去来山中瑶草长  

题闵道士山楼  

仙人喜楼居架楼青山曲嘉树一千章色映窗櫺緑调鹤白云端汲涧华阳麓来徃不逢人驯鹿闲相逐  

东平道中  

驱车渉长道荒涂旷无人斜阳澹古木惊风翼征轮候馆莽牢落日暮寒城闉停骖一以憩振我衣上尘庭树集归鸦依依得所欣如何客游子不念平生亲  

申时行  

游一云寺【`寺在晨台山下其地有菊泉`】  

散歩出平林穷攀度髙岭遥闻梵呗音遂入招提境晨台耸翠屏菊泉注金井丈室禅灯明祗园佛日永青浮云一丘碧破天万顷古桧结重隂疎篁散清影寺深山更幽雨至风忽猛绕径莓苔生凭轩衣袂冷坐久不知还盘桓弄余景胜游俱幻迹悠然动深省  

登穹窿山入宁邦寺  

昔闻阳山髙不敌穹窿半而我登其顚振衣凌汗漫居然五岳尊突作三吴冠天目来蜿蜒具区环浩涆排云豁洞庭出日恍秦观防谷吐烟霞层峦入霄汉盘纡磴道危杳霭峰纹乱石裂纷下驰厓崩划中断崚嶒结鹫头逶逦出龙干钟磬发林间招提在天畔古松剥生皴丰草深没骭藤坞既蒙茸雨泉亦漫漶传闻古鱼吏白日生羽翰仙踪不可求目境有余玩辟谷辞人间愿与赤松伴  

感怀  

朝旭暎芙蕖天然发华姿凉飇振梧桐落叶何纷披物性从所受荣瘁固有时玑衡自旋转陵谷常迁移良贵匪轩冕眞乐在茆茨所以考槃士衡泌独栖迟亭亭傲霜柏蔼蔼倾阳葵优游以终老素心恒自持  

林烃  

诸公饯送城南楼寄谢  

冉冉嵗云暮于役殊未休冠盖集相送置酒城南楼微雨霁朝景骋望消人忧苍苍逺山色浩浩清江流丹枫罗曲岸白鸟戏中洲景物纷可恱骊歌促行驺衡门昨栖迟杖屦忝从游奈何逺离别一日如三秋索居感羇旅久要慕前修适意岂非达狥禄良足羞山灵勿相诮早晚归林丘  

府江渡  

朝发阳朔崖暮次昭潭渡行迈千余里孤舟日东骛川途阻且长耳目渐非故巉岩夹崇山杈枒罗茂树四望寡人烟三时昏瘴雾深林蹊径絶怪石波涛怒虎穴幸徙踪狼烽犹置戍客子独何为艰险常道路虽怀叱驭心宁免垂堂惧白日易蹉跎发忽改素人生苦拘束多为浮名误万事良悠悠达生庶可慕  

苦雨述怀  

我行赴京华征途才及半渡江越淮南原隰何渺漫溽暑当兹时气候变昬旦迅雷激中宵隂云翳层汉山雨骤淋漓川流俄浩涆阳乌避何许水鸟羣相唤髙浪没危桥飞湍泻崩岸我马淖不前我车靷已断屈诘歴羊肠回顾屡顚汗仆夫仰天号客子抚膺叹吁嗟行路难徬徨日将晏尘中苦局促物外思萧散挂冠亦由人何事长羁绊  

王叔杲  

闻鴈  

凉风起天末孤鴈独南翔揽衣歩庭除仰视明月光举酒属賔朋欢宴夜未央忆昔事逺游客居易水阳迢迢望天末郁郁思故乡噭噭聆飞鴈零零霑衣裳感之一怀注恻焉弃椒觞徃事不可陈终夜徒悲伤  

山斋独坐怀友人不至诗以招之  

投迹寄空门幽怀日虚泊境寂山气佳日午庭隂薄新莺未停啭初篁渐舒箨爱此林树芳窅然坐丘壑故人万里至约我移觞酌今朝风日熙乘闲眺虚阁  

别高叔崇  

仲夏林木变爱此黄鸟鸣同声宛相和怅然怀友生良辰忽以改欢防难久并征夫理鞍辔夙驾侵晨星停骖酌君酒湛湛芳尊盈  

尊盈岂不饮离绪纷难任送子陟冈阜浮云布轻隂悠悠遵徃路黙黙涕盈襟岂无同门友念子意弥深游鳞恋新侣飞鸟怀故林湘江浩无涘衡岳何嵚崟愿因秋风起惠我瑶华音  

钱贡  

京邸怀归适唐楮汀来谒于其还赋长句言别  

此日意不乐掩关有所思忽闻君逺来错愕令我疑平生不辞乡安得来京师去年与君别屈指已一朞南望怀故人日与浮云驰嗟予坐羁束素顔日以缁金门盛才贤迂疎将何为感之百忧集叹息还自嗤君今马首南握手复何辞投簪虽未能烦君语吾儿贫贱虽尔慙富贵匪我期愿言各努力勉将门户支予家柞溪东緑水环茅茨岂独饶桑麻松竹植亦宜好辟十畆园树艺须及时防笋编枳棘灌花引泉池待予此中老与君同栖迟此愿良未果永怀常在兹去去勿复陈人生多别离夜防欹枕卧暑雨捎罘罳  

许国  

登风月楼度凌波桥憇爱莲堂观荷有作  

南国芙蕖花昔贤聊寄意芬芳播海隅台沼足佳致层楼瞰清冷孤树隐荷芰水上卧长虹空中举香袂凌波弄素影俯槛散幽思残蕚已飘红疎茎犹叠翠杯揺暮霞色衣染秋霜气澹尔言已忘悠然心自媚盈盈隔笑语采采忆交契落日更登楼风月见光霁  

拟御制劝农诗  

四民皆天职嗟农独苦辛所以古哲王廵省及兹辰箫鼔吹豳诗训迪良谆谆东郊土脉动好鸟鸣芳春桑间拂其羽催畊一何频乘时播嘉种原隰何畇畇念兹民所天珠玉安足珍一日茍不作饥寒将立臻勿惜沾体劳但忧年岁屯沾体劳尚可岁屯伤我民忆昔先皇时端居轸郊闉载赓悯农咏丕扬烈祖仁禁苑籍千畆雨旸雩百神玉食岂不足贵令四海均九重髙结念况尔谋其身古人有良言岁计在于寅岂伊公家赋妇子亦相亲春风正发育万物皆鲜新勉以东作力伫见西成禋  

周子义  

送何小坡致政还信阳  

海鹤逺罝网冥鸿谢鞲笼人间千丈丝安能絷游龙所以达命士脱迹尘嚣中眇兹盈尺组曽是羁我躬何侯东海彦司牧早奋庸一麾指淮右载斾佐汉东斯民有父母国论方尔崇朝宗甫竣事髙蹈随赤松薄言戒行李云归天目峰惜此逺行别不得少从容载歌骊驹词聊以纾我衷  

林如楚  

翫月有所思  

白颢应潜运朱明时浸沉回飇释炎溽虚堂延夕隂帘透云光薄池涵苔色深萤火穿野蒿牀下莎鸡吟如何袗絺子伫受凉气侵素月出东岭飞轮迥自撍金波没逺汉翠霭掩修林茂篁无疎影栖鸟有骇音泠泠鉴冰簟悠悠涤子襟翫兹不成寐兀坐思难任北牖湛清酤东窗开玉琴不惜断琴弦但恐伤琴心伤心在何处宛在沧江浔劳我伐木意丛桂祗萧森  

潘志伊  

题存石草堂  

名园逈尘域参差开石林丹梯袭晓光碧嶂含夕隂昔自郁林来置此闲幽襟缅彼巨灵迹宛在梧江浔夫子肯堂构诛茅面云岑栖岩意已逺陟岵思逾深抠衣縁磴道拭目见嵚崟兹言怀仰止谁谓惬登临  

归有光  

沛县  

泗水抱城闉东去日粼粼丰沛至今存汉事已千春嗟我亦何为独叹往来频封侯不可期白日坐沉沦毎见沛父老旅行泗水濵空传泗水亭井邑疑未眞城外緑杨栁髙帘悬风尘犹有卖酒家王媪几世亲髙庙神灵在英雄却笑人  

自海虞还阻风夜泊明日途中有作  

百里见青山言旋谅非徐风波仍水宿龙蛇惊夜居明发尤惨淡川途尚修纡水驶凌方约云寒日未舒弥亘多芳草寂歴少畋渔寒光冒明湖朔风转髙墟旧事成往迹余生惟读书古人不可见歳暮安所如  

淮上作  

长淮饯落日圎光正如赭倾红注流波殊景不可写淮水自西流黄河从北下并合向东行终年无停泻哀此千里客春至复已夏独立空惆怅所与晤言寡  

奉托俞宜黄访求危太朴集并属蒋萧二同年及长城吴博士  

昔年宋学士尝称太朴文独力撑頽宇清响薄髙云余少畧见之讽诵每忻忻淡然酒味曽不渉世氛如欲复大雅斯人眞可羣茍非知音赏宋公安肯云嗟乎轻薄子狂犬方狺信惜哉简袠亡家簏少所蕴徒为尝一脔盈鼎未有分四贤宦游地博达多前闻为我一咨访庶以慰拳勤  

碛砂寺  

望见石柱立知是招提址莲宇已燹荡土墙何迤逦淡淡逺天色梅花带寒雨溪廽竹树交风吹鸟雀起日暮湖波深苍茫白云里  

和俞质甫夏雨三十韵  

浮云方靉叇光景遂已戢浃旬深霪澍千里破封蛰茫茫河伯叹萧萧山鬼泣灵曜邃髙居朱明閟赫翕希微澹将开淅沥吹又急遇夜转连绵酾流更湁潗万壑防霵鸣百川灌注入池容添纹縠林色浸淤浥离毕月暂耿宿井星恒湿潋灎湖光翻蹙咽海潮涩霓旌尚髙翔云衣犹日缉水覆讵可収天漏谁能葺马牛三江混鸿蒙九峰立嗟我来自东独行阻虚邑梦里思明两筮坎成洊习谁假卜商盖但戴杜甫笠缤纷余花落寂寞愁乌集穷巷长闭门髙河近通汲天地政氤氲雷风递呼吸凄凄听晨鸟蒙蒙睇宵熠作乂征时旸思文忧民粒鼃黾费灰洒鱼虾饶掇拾广室坐増凄匡牀听生悒何由度日阕安能使家给泥涂跲重茧梅润浸什袭寒袍故恋绨澜简慵啓笈顾叹风云满宁使蛟龙蛰短屐徒齿齿折巾空岌岌俯仰观宇宙坱圠迷原隰阻饥知不免寅亮岂所及  

邢州叙述  

为令旣不卒稍迁佐邢州虽称三辅近不异湘水投过家茸先庐决意返田畴所以泣岐路进止不自由亦复恋微禄俶装戒行舟行行到齐鲁园花开石榴舍舟遵广陆棃枣列道周始见栽苜蓿入郡问骅骝维当抚雕瘵天马不可求闾阎省征召上下无怨尤汝南多名士太守称贤侯戴星理民政宣风达皇猷郡务日稀简吾得借余休闭门少将迎古书得校讐自能容吏隐退食每优游但负平生志莫分圣世忧竚待河冰泮税驾归林丘  

袁尊尼  

长安感遇  

朱华谢南土游子客冀方岂不念遄归简书劳未遑悠悠若悬旌倐忽意靡常魏牟阻江海苏子怨河梁失路良可悲旷望迷周行春阳念将歇滞淫非我乡愿假鸒斯翼超飞歴故疆  

施爱  

寄李五  

噫嘻复噫嘻与君恒别离祗隔一溪水相见良难期芊芊池畔草灼灼园中葵倐然悲风来凋谢实凄其思君令人老鬓忽成丝赠君青萍劒神物合有时  

王嘉言  

游清凉洞  

山行恣眺望物色有明晦逼仄纡苔径缤纷泄窦濑窟压云水边歩局硗确内深探毛骨凄周视岩壑大峡束路若穷石悬势欲坠蓊葱古树排嵚崟细岑对蕊开喷微芳衣润浮幽霭揺竹动碎金翻罗拽长带奇峰喜駮荦飞泉骇訇磕罚筹拟猬毛讙声混江汰将暝促驾还共惬斯游最  

皇甫冲  

维摩寺雨坐  

回岭无仄径陟冈有夷壤展睐入空蒙游心益昭朗长风吹轻衣飘揺翠微上古寺迷夕烟明灯澹绡幌冥雨从东来惊雷自西徃林峦忽不见但闻山涧响景寂非避喧心莹乃成赏为礼沉疴踪因之知幻象  

于岩石上眺东西两湖  

旭践山中蹊午憩岩上石云移石欲堕雨霁蹊犹湿倚防眺两湖波光焕相袭东若旣纡青西蘅亦凝碧芙蓉落防镜天影浮重璧不覩水分流但觉洲如织樯乌有离声矶鸥无并翼防兹物化情感彼髙深迹从适得所遣何为苦拘迫  

上已观田桥祓禊望所期客  

青山结层岚新流漾周泽阳景属良辰游人满晴陌联翩塘上行去来江边客拾翠行且留撷芳散还集临赏迟所思揺揺冀来觌梦寐时见之寤言忽复隔昔人三秋怀宵旦今屡易为问修禊人忧心何能祓  

皇甫涍  

代古  

朗月升东隅流辉照苦顔愁思抚清夜房栊凄以闲玉墀花稍积檐鸟双飞还凝薫空锦衾游尘集绮弦驰波岂尽意浮云难结言所恨千里遥所望一水间  

春朝雪后  

拂曙啓荒扉雪照兰林莹迥榭眺氛氲层原阅弥亘春动鸟数声晴开烟一径欲访垂纶人悠然五湖兴发郡城之天台道中述所经览寄孔谢二宪副赵何二佥宪同年  

夕梦层城阿晓行沧波上萦溪复含流连岑时隐障风湍信千转云峰非一状锦缋纷迎翫氤氲忽弥望兰泉芬可掬苔壁险难傍思偕同怀子携手追禽尚  

雨夜杂思  

清斋隐萝月檐暝滋林峦泽国夜溪雨亭皋春草寒山光带滉漭池响交檀栾忆处畏入梦遥遥独寤叹  

春日斋中即事  

仲春气姸和兰薄幽可践开轩眺逺野文霞霭层巘黄鸟鸣芳菲緑苹泛清浅感物怀古人缃帙聊自展尝钦栁下黜颇恱邴生免茍持齐物心得丧两俱遣  

杂诗  

凝霞晦朱阳繁云结阴有渰兴崇朝淫溢遂成霖涌溜交檐曲浮苕冒水浔冥雾萦緑池悲风激丹岑惟彼倦游客感此物序侵慕类兴长怀含思寄微吟  

秋日杂诗  

廓处乏欢悰出门眺长衢悲风吹落日四顾无行车蹉跎失盛年感慨独嗟吁况我在樊笼六翮不得舒抚劒思西迈安能守故庐淮阴困闾里马生恋边隅桑梓岂我志蓬藿非我虞行行舎此去去去浮云俱  

赠韩侍御谪滁州  

皦皦原中日照此城阙寒登山送归客临涂怅盘桓借问子何之竒服渉江干逺斥千里道飘飖冒惊湍急觞遡征云悲风激长澜我马怀层冈伫立发哀叹忼慨无所道赠子以加餐  

月夜赠伯氏叔季氏山人以言  

欢游美清夜髙防良在兹金飇薄绮櫺鲜云荡华池凉气发乔林湛露零丹防皎月升前隅中庭粲其辉密亲旣已具兰友相攀追繁音岂不奏所乐吹埙箎齐愿等金石皓首长不暌  

送周氏  

清晨饯我友驾言逺徂征前瞻齐鲁墟千里浮云兴亲交岂不眤怀役不遑宁旷野饶悲风扬尘翳边庭中衢雪霰集边马寒无声蹊谷无行迹侧足层冰横回首望京阙能不恻中情子其祗自爱顺时保荣名  

予嗜琴山人张子妙得古法尝学焉而予辍响久矣舟夜临流对月发琴而弹之兴嘅命篇  

伊予寡世姿由来慕丘壑长从嵇生玩假物思所托匪尽至人理聊叙逸民乐改服暌宿心久负长往诺石房缀幽响泉蕊迎秋落沿泝开昔襟浮弹昨间作沧波流潺湲明月照灼烁想见乘风人长怀披云鹤且以慰营魂拊心终緜邈出处焉是非俛仰笑今昨  

杂兴  

骛节流炎纪驰晖届清商游鱼凑重渊蟋蟀鸣空堂白露滋前墀隂风来北房我心亦何思所思天一方离居宛如昨再覩鸿雁翔含情抚遥夜申旦独徬徨哀彼采葛诗零泪沾衣裳  

茅山  

杳霭登春山嵯峨入云岭征竒不觉逺发兴日初永石丛孤亭秀花覆仙灶冷长揖山阿人坐使尘虑屏  

自溪口归  

朝来醉别酒溪上孤舟还遥村转江路落日迷松闗平波望烟树百里苍茫间坐爱丘中事春云留碧山  

使中都道中作  

将命适逺京夙驾戒征侣临流别友生野涂旷延伫靖恭尔所敦我志不遑处扬斾越修坰舒节薄兰渚日夕秋风生曽是岁不与凄凄聆候虫肃肃望归羽蕴结愁我心沉忧谁能去悟彼诗人言归来艺稷黍  

皇甫汸  

夏日来鳯亭小集各赋  

首夏犹芳月终宴就薫风泛觞兰水上置座竹林中飞花代舞似鸣鸟当歌同笑将愁暂破醉遣累俱空更待西园景留赏北山丛  

春夜游西园同诸兄弟作  

佳节值瑶灯清夜游金谷良友披兰襟懿亲俪芳躅经过敞榭边徙倚寒塘曲遵渚虽近寻翫峰生遐瞩轩冕幸暂违簿领谢羁束迹非三径荒情是一丘足镜里发始华尊中酒初緑及时不为欢坐遣春光促  

奉荅子安兄岁暮见贻  

在昔参英僚俱承明主顾被服纷姸姿彯缨俪芳歩悲哉游子情徒以潜郎故一为冲飇激遂使佳期误入魏怅无倚浮湘眷有慕扬旌指敝庐千里同归路再闻蟋蟀唱两见蒹葭露耀灵本易倾驰运岂难度端居怀苦心苦心谁与晤但感时不然何嗟岁云暮  

始至澶州作  

自我谢郎曹朅来守吏局塌翼怀奋飞低眉就羁束驱役遵旄丘兴歌睇淇澳愧乏沂海謡何以佐明牧幸寡宣城辞间可理尺牍升旣等凌乔沉亦悟陂复芳草合江程清猿竚旋毂衞水日东流因之鉴心曲  

同蔡中郎过王员外宅怀子安兄  

委巷驻髙车清溪夹幽宅细雨急逝年凝灯照寒夕依同南树情飞异西陵迹为假云中翰一寄天台客  

往视城南别业  

夙龄不事产落魄怀英风抗志云霄外絶恋蓬蒿中避世岂在逺汉廷聊见容未识山川险安知途路穷两自违京辇久欲返临邛疏公有遗业精舎开墙东命策值萧序览物感情悰迳密多陈莽林荒非故丛昔往候门稚今归成衰翁鸣蜩若腾笑驯麏俨相从搏飞乏髙翼何为苦微躬吾庐倘可适税驾幸来同  

鸟散余花落  

春来啼鸟伴相逐百花中栖处迷深緑飞时带浅红祗惜香沾羽非关娇惹风回防意不尽犹是恋芳丛  

空梁落燕泥  

金闺春色早玉关芳信賖人归飜后燕泪尽每先花户暗香泥积梁低舞影斜不作双飞去东邻王谢家  

张仲读书吴山  

辍养辞南陔驾言迈西郭问子将何之避喧谢羁缚堂闾岂不怀云林谅有托风叩支关清月鉴董帷薄披帙就长明静夜灵花落羊亡屏意筌猿定啓心籥幽谷闻鸟鸣澄湖眺鱼乐霞绮杂烟丝桃栁互纷灼时枉塘上篇日积丘中作焉得奋羽翰因君适寥廓  

初发京口  

少年慕攀鳞千里轻徒歩媿匪登庙姿亦谬临轩顾朝跻赤墀涂夕骋青门路宁知世网婴遂为儒冠误昨浮湘江还愿守箕山卧不胜战者劳心迹两乖忤解缆指广陵眷恋未能渡兴歌瞩流波庶几照情素  

秋夜偶作  

晚岁絶外牵懽悰寄所适皓齿发新声蛾眉矜故色变态逐情生羽商随意易冶艳讵有央靡曼信无极歌方一再听行期三五夕淫雨忽东来素辉乍西匿金尊怅屡空玉趾邈难即露砌寒蛩鸣风窗起叹息  

秋夜把酒对月  

宋生陈九辨陆机歌百年怅兹清秋日聊使幽怀宣矫矫归云鴈嘒嘒含风蝉摧芳委朝露俄景流夕川鳞运有代谢蕣荣无常妍始知行乐贵何用居情牵长夜思秉烛新月正登筵金尊泛緑醑宝瑟縆朱弦商歌当枣下楚舞出花前余名焉足借达生乃为贤  

仲秋之月诸晜燕私风月虽佳云雨或间  

良辰信具美清夜永为欢明月已几望华彩流云端广庭置芳座髙防列盘餐但云杯行缓不惜露下寒情来感今易迹往恋昔难一闻关山曲犹似别长安  

敦赏每卜夜行乐聊及时秉烛且不寐待月岂云罢鳞鳞玉叶薄皎皎金波迟髙台临窈窕廻塘生涟漪载歌蟋蟀唱复咏鹡鸰诗清辉一以鉴素心同所期  

嘉月有余照欢晤无限情宠弟载旨酒要我坐华楹蓂齐荚复萎桂满轮乍倾忽忽愁霖至浏浏悲风鸣员缺递相运明晦焉足惊太康靖往训知止崇令名  

秋宵酬子安兄作  

清夜游家园眷言怀丘壑素月升员灵千载共寥廓始出东南楼俄顷西北郭华烛灭兰堂金波荡罗幕虽过二八时光彩纷绰约商歌正流响鲁酒亦未薄人生贵适意何为坐羁缚结发从至今朱顔怅非昨冶服岂常翫荣名焉足托良防聊具陈丽藻复间作穆如扬清风粲若敷春蕚申意忝惠连何以献康乐  

秋日往梅林庄居  

疏公守旧业班生慕常庐薄游千里外一出十载余偶与密亲迩惄焉怀所居东林扉尚偃北郭径始除青山蔼盈户緑水湛通渠流盼悉成往眷言思遂初将从古人学乞归事耕畬顾惊年迹乖坐使情兴纡  

皇甫濂  

不赴郡檄荅子循兄  

矫翮思霄翥游鳞托渊沉物类各有适殊涂难并寻岂伊世网虑扰扰谁为心振衣还东山寝迹栖旧林江海多风涛舟楫弭川阴无令冲波激但恐岁序侵愿言谢西府谷口有徽音  

昌平登阳翠岭望居庸  

渔阳通古北上谷迩皇州緜山带西日重关枕沧流澄霞涧影分归云岚气収阴厓忽成晦夏色惊先秋无以行迈心恤此烽烟愁伊昔布骏略婉矣幕中筹匪今重侠士自古并与幽伤哉投笔怀白首何所求  

从僧简经说难  

少乏经世姿长逢行路廹何为百歳间坐使千虑积薄从沙门游聊与同所适风逺水木华云兴梵钟夕委叩爱良托空情谢深译曽是投石心对尔翻经席廼协支许怀焉贵轩冕客初服傥有期永愿庶可毕  

冯惟敏  

七里溪别墅  

知足始逺辱至人贵自全不羡公与侯所志受一防吾家有旧业乃在城东偏一丘藏一壑宛转依晴川生涯故不常中道成弃捐弃捐从此去一去二十年非无五畞宅在邑多纠纒幸兹协初心归我汶阳田  

我田无逺近处处縁澄溪朝发巨洋浒暮泊野水栖野航流北陆香稻来东齐岂伊贵异谷美利贻烝黎名山近村落迨暇恒攀跻仰瞻霄汉遥俯眺浮云低翩翩比翼鸟乃在太行西终嵗不合并激昂飞且啼  

东郭次甫  

送子游东岳五月渡长淮谁言独往人【`次甫自号独往也`】中道临常乖乘流岂不返何以安予怀一诺重平生三年今始谐心期在山水所贵敦朋侪秋日动遐思良夜闲髙斋萤火照裳衣蟋蟀鸣庭阶何时披素襟一笑遗形骸  

冯惟讷  

吴郎坐见人饷衣香戏赠  

湘君搴薜荔魏帝采蘼芜盘龙连理带翠凤合欢襦不能机上织学作府中趋定知香十里终然倾五都  

侯一元  

书扇赠王少华  

古人有遗言惟白可受采齐纨变蝉雀昭质复安在愿持君子心如月初离海太空无纤翳淳白终不改四海扬仁风苍生良有待  

侯一麐  

和家兄南塘楼居书懐  

人意各有适自得贵不违潜虬本渊媚冥鸿入云飞自是爱芳草非关薄紫薇南塘山水清可以筑钓矶旷野一登楼青村四作围出郊甘离索髙斋保虚日夜起棹歌处处见樵渔野老多农语东邻闻读书避地翻近人临潭非羡鱼当知陶晏意奚必防市居  

髙岱  

感兴  

天员不中规地方不中矩人生天地间安得无龃龉仲尼屡放逐顔回苦贫窭贤哲不偶时古今那可数达士贵乐天仁人亦安土勉哉宣令徳庶以表千古  

鸿雁万里来翩翩渡彭蠡海燕去何之秋风辞故垒去亦不足悲来亦不足喜物性各有适景光一何驶运至畴不兴时过亦云止世事俱茫茫静坐观无始  

何良俊  

春日寓怀  

东方虽大隠终是汉庭臣如何敢恣肆嘲哂万乘尊武帝本爱才宠赐亦殊伦百金买少妇终歳辄易人侍从匪孤逺讽说恒见亲当时非不遇傲兀竟何因我今六尺躯头白乆沉沦始图佐明时一官终为贫比肩侏儒笑争食鸡鹜嗔放身鹿豕场终胜金马门若非速谢去孤意何由申  

包大侍御冬日过余城馆见贻新诗率尔奉酬  

弱年慕大隐中岁栖附郭试以惬微尚兼用谐胜托环堵有旧营山楹无改凿髙树列偃蹇羣峰罗岝防轻飔披药房微雨洒菌阁新竹渐紫苞繁花吐芳萼春归竞敷荣秋至同瓠落林卧阅代谢天游恣寥廓遗形偶斥鷃混迹随屈蠖岂无寰市喧幸免缨组缚毕岁矢勿谖中怀谅无怍包子台中彦风期眇丘壑暇日访衡茅投我游园作委曲陶令言纒绵尚平约丈夫贵得意乗时展明略勉终天上期庶果林中诺  

赠徐伯臣补奉化令  

严程忽云届将子临河桥弱栁向微风黄鸟时交交感物伤余心申尔以久要虽有盈尊酒何以永今朝徘徊意不极挥泪发长謡  

金大舆  

与文源朱二过溧阳道上  

侵星登徂辆悠悠即长路家人前致词问我将焉赴躬耕苦旱干何以资朝暮衣食事奔走晨寒犯霜露枫林号夜乌宿草栖寒兔轻烟动虚里崩沙依浅渡凄凄浮客心黯黯长天雾逍遥思孔桴濩落嗟庄瓠去去返蓬蒿脱粟安吾素  

路岐苦奔峭村舎多萧索逺水明石渠疎雨散林薄唧唧栖鸟喧澹澹油云漠頽阳即主人野饭开山酌穷途頼所欢言笑解寂寞丈夫江海心何事劳羁缚弭棹息逺游长歌畊负郭  

塘中亭子初成  

抱僻爱丘壑缘厓筑幽居虽无漫垩工清旷情可舒陶子乐容膝诸公甘草庐达人贵适意岂必轮奂俱山桃发当户岸栁垂前除青柯集鸣鸟碧水浮游鱼禾黍被阡陌鸥鹭戏菰蒲髙天豁朗霁和风飘轻裾朋徒时枉临命仆具园疏一觞自斟酌清言常晏如悟彼蟋蟀咏逍遥百虑祛  

李攀龙  

录别  

秋风西北来萧萧动百草荡子无室家悠悠在长道红顔能几时弃捐一何早对客发素书零涕复盈抱上言故乡好下言故人老  

集张使君别业  

清河迅寒流金舆杳空翠秋气下髙原苍然西北遇返照散疎林萧条烟景异零落复佳期茅茨况幽致握手平生人笑谈出往事旧游数子尽风流吾党备千金抵白发一醉满君意  

荅寄俞仲蔚  

太乙贶汉徳名驹生渥洼赤汗霑青云长嘶挹流沙饥龁玉山禾渇则饮其涯翘尾以踯躅騊駼相经过不愿游闾阖况乃服盐车世岂无伯乐垂耳奈我何天子发素书使者出蹉跎駪駪十二闲驽马常苦多虽有千里姿羁绊非所加  

集开元寺  

流阴拂层岑返照翳深谷古寺入萧条回岩抱幽独梵影净香台钟声殷石屋絶壁栖禅诵悬厓下樵牧秋花雨还瘦老树霜逾秃寒泉可莹心白云况极目登临客自佳揺落时何速蔬色荡腥羶苔光清简牍新诗发神秀旧游耿初服归来杖屦便老去烟霞伏髙城出睥睨灯火通林麓言旋转多兴后期此同宿  

古诗  

孟冬风已厉揽衣有余叹独宿知夜长逺客知天寒河汉直双阙皎若素与纨黄鹄从西南孤飞正漫漫一鸣缓中带再鸣沾玉顔游子不可听令人中道还所以生别离慷慨亮为难  

王世贞  

碧云寺泉  

苍龙戢其首日夜潄寒玉助尔松风声借之竹色緑时从斋厨下泠然注空谷自爱穿云多焉知出山浊一酌聆斯言徘徊怆心曲  

薄暮发古城即所见志怀  

一水天未明余霞乱相射错落披金膏喷流万瑟瑟长啸招天风为我驭海席吴越指掌间黄花正秋色  

行淮扬境泛甓社即事有作  

湖波二百里元气何茫茫天随一线尽日起万鬛张无论南北风但见来往樯炯若青铜镜掩映羙人妆惊鸥散明玉唼藕夺冰霜纎鳞一入手大嚼无余觞冥见渔火微静闻稻禾香榜人前后歌语语子夜长人生剧可乐何如近故乡  

暮坐蓠薋园即景  

髙齐语来暝偶尔成幽憩峥嵘石色古窈窕川流细新月在疎篁娟娟自相媚顾此羣籁寂怳焉覩眞际欲叩俄已忘呼杯但成醉  

冯子仁先生挂冠长君咸甫赴公车赋此赠别  

冯唐厌郎署拂衣卧沧洲有子字王孙颇与史长游冥志越三坟英风隘九州飘然赴公车甲第焉足酬三语司空掾一疏富民侯鄙意稍不然良玉戒暗投不覩长安市谈笑生戈矛桃李驾春风献态不自羞憔悴离根株零落委道周窃窥松与柏偃蹇若潜虬郁作清庙材竟为匠石収出当承八柱处当傲千秋  

早起  

初月将曙辉亭亭淡空碧微星渐以隐存者犹歴歴蝉乍停号宿羽时鼓翼时至钟未鸣山僧嬾成寂  

暑嬾  

一暑生百慵一慵百事简偃息衡门下悠悠梦初转亭午鸟倦啼槐阴自舒卷时有凉风来令然忽称善勿谓羲皇人此意知者鲜  

发自义兴由东九抵湖汉一首  

扬舲出荆溪溪流浩无尽畴谓当萧辰青山吐余润惊鳞发潜响振羽横遥瞬时见空翠来焉知余榜进乔木生午烟场禾表秋信茶叟携筐归行歌渺然近顾余若有适壶浆当为引明发从此辞中宵衣时振  

入林屋洞天不能竟有述  

林屋第九天中藏黄金庭北穿丈人峰西达峨眉陉垂滋结乳玉穿溜散空青防岈藏石门嶒吐神钲是时秋始暮积潦尚澄盈虽负褰裳勇踝击中不胜迩惭孺子托逺媿灵威生誓欲偕青童飇轮探窈冥千载灵文出圣治冀可征  

王世懋  

初夏田家  

本爱园林居遂与尘世隔敧枕过鸟啼初阳在檐隙揽衣临前除游目恣所适蔼蔼千树交纷纷里烟白清渠已新苗髙垅尚余麦雀乳深茅茨鱼防闲雈泽野夫荷锄语小妇当窗防周览物候齐憺焉忘朝夕薄暮池上归苔防乱深屐  

至漆塘絶顶见太湖  

泊舟阊门道汀渚生夕曛严程指明发展侧及宵分鸡鸣舟人语柔橹声相闻浩渺烟波间鸥鹭自成羣轻霞冠初景逺巘敛余氛日出照蟾蜍髣髴若纤云停桡止宓妃击鼓下湘君情境自怡适宁知行役勤  

夜泊芙蓉湖翫月  

今宵仲冬月忽发沧洲兴进艇延素光开樽坐青镜霜含烟树逺塔挂寒山静何处洞箫声鱼龙夜深听  

谢榛  

杂感寄都门旧知  

瞻彼终南山松萝幽且防中有一眞人超然逺朝市手握神龙珠照夜光自秘石苔积古色斗室廓天地涧泉为谁清蕙花为谁媚西望徒遐思书札何由寄嗟哉处流俗冥心可无醉鸱鸮为家祥鳯鸾非世瑞奈何君子交中道两弃置不见鍼与石相合似同类文字生瑕疵邓林纷叶坠有家早归欤独歌以卒岁岁寒元气塞偃仰待春事  

雨中宿榆林店  

凉雨何冥冥黒云复浩浩山行夜不休破屋临古道数口逺相投芜秽不及埽园荒无主人马散齧秋草席地即吾庐余生聊自保隔林乞火回酌酒慰怀抱反为妻子嗤宁如在家好  

梁有誉  

秋怀  

夕霁凉气发曲房蔼余清金风被兰茝白露浩已盈密林谢阳彩丛薄陨芳荣迅商无缓调征鸿怀苦声物候旣易感神理固难名汉阴甘灌园鹿门事躬耕金张逐丹毂王贡雕华缨由来事不同各以性自营伊予秉微尚恬旷谐夙情柱下明守雌漆园持达生缅怀昔人训烦嚣祗自惊  

游白云寺  

崇岫控越徼巍鎭峙郊甸崒嵂亿劫余迢递百里见疎岭何岑峭杨林郁葱蒨峻拟天平俯瞰海日炫化城架层巅拂策陟遥岘逢槎旧术迷遭石新磴转始至岚阴豁暂息厓光显露翳若木茎风堕昙花片鸟啼谷互荅竹亚露犹冲襟挹恬寂素想协游衍静惟迦叶智黙遡龙树辨十喻总归空六尘原不清朝意蕊凋缟夜心莲现岁月纷递驰栋宇几迁变鹤往台草荒龙去井泉浅刻桷鼯鼠啼雕梁蛛网罥感物置安排看云悟舒卷结桂绪方遥攀萝情莫展景协赏为羙虑澹机自遣愿总尘外辔谢此区中恋  

咏怀  

心星转坤维芳荣遽销谢蝉号树间蟋蟀吟幽榭商飇荡陵苕物性随时化瞻彼孤飞鸿游戏清澜下霜霰旣已违唼藻何雍暇微禽尚有适而我独悲咤智士惜流光哀歌达长夜愧无鲁阳德何以廻羲驾  

明月鉴重帏凉风吹绮疏佳人扬清讴顾影伤离居音别黄鸟鸣倐忽秋兰舒繁华不再至欢乐宁倩余迢迢牵牛星万古恒不渝所思杳天末日夕増烦吁秦女善鸣筝赵女亦吹竽筝竽岂不哀不如琴瑟娱织缣常苦迟织素常苦劬嗟哉织作勤泪下沾罗  

烛龙腾遐辉离照亘天衢室隙受余光徒能耀一隅物理固殊鉴各随贤与愚楚客倒沧海提携得明珠重宝不见赏抱价増烦纡掩袂卧空谷孰知中所须  

昔游黄金台酒酣卧燕市哀歌傍无人泣下击筑子黍谷生悲风易水何弥弥岂无英雄者翻觉霸图耻白日忽复易脱冠艺枌梓良觏邈山河抚劒中夜起  

杂诗  

圆象无停晷四序迭相循晔晔春华敷歘忽委埃尘候虫善审时鸣鸟常司晨如何建名士迟暮多苦辛冲波鲜安舟岐路恒摧轮顺风响易逺却行难及人钟鼎镌峻功竹帛垂逸民静躁虽殊域德业终同伦慷慨感中情髙驾良可遵  

送傅山人游罗浮  

仙山矗遐陬蕴竒信灵造晻霭蹴重溟巍峩冠穹昊阴室引阳辉雾谷通霞岛溜泽难枯炎林蕊还早故鼎无留丹煮石有遗老神境谁能跻踪尔方讨秘检洞中寻尘踪云外扫陟霄搴若华凭厓掇朱草吹万固不同得一以为好嗤彼蜉蝣士夸毗丧其宝何当荣茅龙吸景涤幽抱  

## 御选明诗卷二十九  

五言古诗十四  

宗臣  

秋夜省直  

驱车即高扃秉烛照清池冉冉见芙蓉白露被华滋仰见明月光三星灿以垂蟋蟀鸣重阶繁声一何悲感之长叹息嗟此隂阳移鹿鸣思野草宿鸟怀故枝人生贵适志羁栖亦何爲行行返旧服去去清江湄此意良未申空令达士嗤  

拟古二首  

冉冉江上兰灿灿江中芷我友逺行役驾言适江汜江泛波浪深叹息从中起昔别春卉敷今思暮飇紫游子不旋归浮云日千里  

驱车事行游岩畔见芳草芳草绿以萋揉之遗所好徘徊岂云宴悠然伤我抱不畏芳草歇畏此关山道关山  

阻且长客子行将老  

怀谢山人茂秦  

惊飇动四野白露下前除揽衣起四顾悠然怀所思所思亦何在乃在漳南居朝设穆生醴夕曳邹阳裾西园事行游飞葢列应徐近者日以亲逺者日以疎不念同心人所须在音书音书不一寄何以慰踌躇三复游燕篇踌躇聊以舒  

寄子与  

淸晨发东郊兰蕙何灼灼采之遗我友我友在京洛道路邈以修羽翼谁能托但恐霜露垂馨香日零落  

杨氏园亭饯别谢榛  

离思忽超越逍遥事行游散步过华池芙蓉夹芳流悲哉蟪蛄鸣凄切动我愁凝霜莽零落明月澹飞楼感此岁华暮耿耿生百忧居者不可去行者不可留去留两不惬何以慰绸缪  

留别子培舍弟  

驱车上河梁顾瞻旧乡国仓卒骨肉亲彷徨动颜色子亦竟以南予亦竟以北本是双飞鸿胡爲乖羽翼送子从此归涕下不能食子其从逺猷慰我长相忆  

秋夜寄陆子和  

揽衣步前除白露被髙桐枝叶莽零落大地回悲风明月起夕愁东壁鸣寒虫四时一何速天地无终穷嗟彼客游子终岁常飘蓬十月寒无衣薇藿腹不充何事不归来孤此青桂丛欲寄尺素书不见双飞鸿  

徐中行  

得于鳞书  

伊予河梁别杨柳方依依分手几何时蟋蟀鸣庭帏商飇率已厉白露沾人衣感时怀同袍中心怆以摧不惜故人逺但伤知音稀长叹谢流俗髙卧掩重闱忽逄云中翼开缄见音徽殷勤骨肉言夙昔岁寒期临风再三读慰我长渴饥喜极复垂涕愿随黄鹤飞  

春暮将赴汝南广川舟中寄怀京邑诸游好三首  

昔来严霜零春阳忽已暮盛年不再逢嘉会岂常遇何况凌云才艺苑振高歩眷予失羣羽不吝千金顾留连曲水游感慨河梁赋嬿婉能几时俛仰即岐路车马盈道旁孰测心所慕冀阙何岧嶤浮云日驰骛敛辔临长河徘徊不能度  

浩浩黄河流冉冉白日晚驱车渺何之南游洛与宛五马道踟蹰十步一顾返言念同怀人亮节不可谖谈天碣石宫置酒华阳馆髙文敷琼瑶淸歌命箫管携手逺追随思情一何婉居者弗克俱行者日以逺春暮无归鸿何由寄情欵  

黄河多悲风白日广川阴惊沙蔽天地方舟犹滞滛踯躅将安适曳履援鸣琴一爲清商曲灌木俱悲吟知音一以隔离思故难任在近多遗远日月易浮沈伊余岁寒契莫忘初别心愿言厉高羽千载垂词林瑶华倘可嗣引领伊川浔  

吴国伦  

泛九曲溪  

林端日已歇心赏未云足言携武夷君泛此云溪曲  

秋夜同周子徴珠江泛月  

良夕岂易逢奇游夙所慕暝隂薄层城浮云莽相赴须防明月生澄空皎如素纵艇随轻潮披衣下纤露髣髴海市通相将天河渡中有弄珠人亭亭出烟雾微飔动鸣环绰约清虚步手裂双扶桑化作千琪树幻景良若斯翛然啓冥悟  

夏夜偶凉即事效梁人体  

炎方雨忽霁夕阁凉如秋星杂檐萤落河连枝鹊流榕阴滳衣桁茘色炯帘钩月拥玉壶上天偕珠浦浮轻飇动白苎密篠鸣苍鸠拭簟氷初合提纨雪未收不寐怜光景长吟步斗牛山烟微入幔海气积爲楼病当三伏起老作九眞游江汉渺何许关山怅悠悠  

张佳  

咏怀  

毒暑不辞鍜严冬尚爲渔裘葛有本性生事因其居伊予触世网转与青云疎一摘孟诸野再迁首阳且素位守明诫穷涂岂欷嘘贵者日以贵宁得辞劳劬贱者日以贱庶几逺祸枢  

立秋简徐子与  

凉风厉商气防然惊早秋白日下圆景大火西南流年序忽不处陈蔡难乆留案牍繁以迫胡爲日绸缪洪河逝如斯草虫夜啾啾凌厉缅千古遗则怀前修女萝挂乔榦蚓吸深湫托势有崇卑适志其良谋  

三甫入渝予不能谒承枉书问且督南征并订郢都之会而寄以诗  

良时罕再至嘉会复何如孟冬厉霜气蓬蒿没敝庐兴言念友生抗旌向巴渝便欲往从之山川郁盘纡感兹绸缪意逺及铜梁书加餐字未毕殷勤劝脂车渔樵计已定樊笼日愁予闻君下夔子目极生踌躇孤怀入大江万古只东趋郢歌有白雪期我献岁初醉罢阳春台然后防骊驹  

寄题永嘉王阳德阳湖精舎  

招饮岂在深智者秉微尚伊人卧阳河幽襟谢尘鞅丹霞递崇楸南北两鴈荡万象厉景光凌缅非一状鸱夷任所之沧浪发高唱扁舟就何时逝将剡川放  

俞允文  

登毘卢阁  

古阁秋气清千里灭烟雾连山开云秀頽城断行路残僧戍荒斋寒鸟落髙树中多故人情停杯日空暮  

秋怀诗  

凉风金石劲悲气壮隆烈晶宇荡暄浊轻脆竞摧折松柏有殊性遂与众卉别是时阳鸟至叫啸霜中月力尽羽翼单欲奋不得发何以表天骨沈吟犹未决  

园居  

穷居寡俦匹园庐有余清落叶覆荒池疎林暎髙城野田刈获尽霜畦蔬复登寒月无密影中夜露气凝是时嚣烦息沈思方入冥沈防乃道眞一悟还自惊  

游圣像寺作  

野寺始独到新晴欣夏凉芳篠青丛丛竹隂覆房廊寒棕剪髙翠过雨桐花香川梁通焕景林殿疎夕阳耳目蹔清暇都将尘垢忘何时来永栖放迹无何乡  

晚晴溪上  

暑雨池上歇衍漾菰蒲清凉隂满庭户新云依树生天风冷然来飘飘欣体轻始悟幽事惬弥令兹意平  

送王明善【`有序`】  

王明善屡试不合尝郁郁不乐遂以乙卯六月北辕朔都以展所蓄积且将复观塞垣求古兴衰之所由余谓以彼其才而偃蹇若此则虽君山放逐亭伯流离殊未足增其愤懑也因寓于词以述乖离之思云尔  

威凤集珍条积风限髙翔巨鲲志江海尺泽焉足量懿兹中林士敷文聊颉颃块然寡徒偶举足蹈峻防伸睂竟何阶念之郁中肠抑我同心欢乖离越他乡他乡三千里道狭草木长白露浩已盈但恐霑衣裳  

送叶伯寅游南都  

朝日扬素景零露盈条归鴈辞碣石嗷嗷厉曾霄念子遵旧都整防陟岩椒北眺穷朔垂东瞻越江涛崇云象山岳双阙郁岧嶤过彼双阙间冠盖相游遨四节随飇逝茂时乏嘉招骏骥弃不收踠足有余骄所期必鸿举齐辔羣龙朝非子良见睠岂复絷塲苗信心惬中赏沈吟结清謡共期冬月欢谈憩林巢  

送梁伯龙游楚并寄周水部  

浮舟入楚江浩荡千里豁况值清秋时逸兴不可遏云来巫峡长木落洞庭阔故人渺何许引领向天末  

卢柟  

酬谢逸人四溟【`并序`】  

山东谢榛茂秦嘉靖中以能诗爲赵王客居邺邸尝游迹燕赵梁宋间与余相知辛丑岁余坐诬系濬狱则杳然莫知出处近有人自宋中来传四溟诗集读之乃茂秦所爲者中二絶句矜余极寃拟之祢衡李白之伦夫祢李诗赋悬日月彼虽死斯文犹存于世若予发迹旣隐又罹重法有说如山谁肯爲余传哉因作诗三首用荅其意若茂秦之得见与否无容心焉  

曹思弄文翰歌咏邺中诗招游七才子俱好相如词君随鳬鴈圃应教凤凰池聊拂清霞赏蔚兹琼树枝胡爲泛沧海令我长相思  

谢客恣霞想挥手絶人羣朝思北燕里暮宿大梁云海日照舞席澄江泻清濆逺游憩灵境奇节冠秋雯黄鹄思烟侣长鸣向夕曛  

李白谪仙才祢衡赋鹦鹉缄愁投夜郎掩泪赴黄祖杀身扬绮芬髙名播千古天摧白龙鳞云断黄鹤羽感此逺谢君沈吟望梁父  

重寄李子理  

麒麟出鲁郊商鉏爲不祥向非孔仲尼何异犬与羊所以路傍人按劒嘿夜光近时青云士岂无鲁连子气节茍不申甘蹈东海死世人闻此言弃之如敝屣投君勿复道北风吹易水  

赠友人归别墅  

緑杨漫垂舞摆动春风情吏役甘作苦瓜期思田萦寻溪观游鳞出谷听流莺别有漆园客长歌怀友生适金陵登魏武读书台奉别李觉斋丈  

魏武建雄图虎视何壮哉秖今覇气尽空余读书台登台览四野萧瑟悲风来饥鸢猎平楚寒狐鸣城隈林木郁苍然烟霜日空摧咄嗟此山川千载埋云雷我亦慷慨人与君逺追陪酒酣拂寳劒肝胆歴然开遥望南溟问鲸鲵沧波頽相顾起叱啸坐使风云回杨仆拥楼船声名冠崔嵬富贵吾自取他人徒惊猜投鞭自兹去千里骑河魁  

叙隐  

仙槎隔溟渤天汉嗟无梁桂树含丹葩瑶草限年芳我生无羽翰翻飞不能翔揽衣步宵月抚劒临秋霜欲问严君平此事何渺茫  

送顾圣之游楚时余将往金陵  

春山送行子春草惜离觞不尽孤云意徘徊古道傍望望金门晓悠悠郢树苍此中满髙咏迟尔寄江乡  

杂诗  

髙楼有佳妇窈窕青云端左防緑桂枝右纫芳泽兰临流戏珠浦拾翠游芝田蛾睂众所嫉蘧蒢翻见怜弃捐蓬蒿中谁来希令颜徘徊嵗云暮拂衣聊长叹  

秋日奉别王元美比部还京  

烁烁天上星皎皎岩际月蟋蟀感夜吟凉飇迟晨发山木旣云苍江枫亦已脱遥望百里间茫茫但寥阔鸱鸮鸣园陬虎豹步庭阙临路别所亲怅然増华发安得琼芳芝慰我长饥渴  

李先芳  

纪行  

驱车指京邑严冬北风急辞亲何草草寸心乱如棘晨起践霜露日暮不遑食出门即他乡道路安可极遥望还山云抚劔长太息  

明月皓如日徘徊照我衣仆夫守严驾客子独掩扉灭烛抚髙枕愁来不可挥丈夫重奇勲荣名世所希愿同黄鹄志施翮凌风飞  

钤冈  

西行多名山遥遥望钤麓夕霁净岚霏千家烟树緑丛桂发幽香寒泉响深谷容与荡轻舟前波飞属玉  

蒙山  

晴岚揺旦景白云倐掩防道逢山下人借问山中路石门几许深龙潭竟何处长松不可攀髙鸟邈焉去  

郊送于韶马上作  

端居昔无悰出门见芳草游子乆不归送客长安道垂杨夹御堤初日正杲杲空闻黄鸟声间关爲谁好  

早起  

嬾朝每晏起先期戒仆御张镫斟浊醪鸡鸣九关曙天寒霜断肌雾重鸟迷树居人各掩闺匹马自来去  

拟古  

青楼临大道初日正杲杲感君桃李年使我怀春早佳人念良夕誓结同心好磐石转有时华池多芳草秋风薄天云一去迹如埽簁簁池上鱼防防笼中鸟性情本非宜况复伤懐抱  

吴维岳  

信州同汝成游南岩寺用李崆峒壁间韵  

幽哉岩里居戴石世所罕源泉一勺多香烟终日满停杯岫云迟解带松风缓缘崕鹿豕踪复与同人践  

欧大任  

泛浈江至修仁水寻范云饮水赋诗处  

陆陟心苦艰江行意超忽扬舲恣击汰理榜欣乘筏昔闻范内史于焉自怡恱赋诗散郁陶饮水辨清淈今游属暮春逺放遵南粤三枫睇已遥五渡嗟应没爰思雊雉驯尚想甘棠苃命驾税三椒弭盖依林樾明霞带逺峦瑞霭屯崇碣樊薄粲朱缨原陵苞緑蕨感兹时物迁惧尔芳馨歇代更道岂殊事往迹空揭凄凄怀古吟心赏不可越鸱夷回泛湖子牟怅怀阙采兰向中洲眷此何由达沿洄发棹讴愉乐陶嘉月  

十四夜元白维敬见过  

暧暧天宇豁良夜皎如练镜彩未盈规清辉逺弥见先临太液池却丽昭阳殿须防出渐髙历历指烟甸零露浥金茎严更促银箭登楼枉嘉宾鸣佩总时彦列坐引浊醪行厨媿丰膳盍簪旣非偶明德夙所眷共舒南渚情宁羡西园防鄙劣谢乆要期尔回光眄  

黎民表  

游仙  

我思忽不惬藐然隘中区凌山度瑶碣肃驾自云衢遨游清都阙神猋吹我躯上帝垂藻旒羣后骖龙趋羡门进仙药王乔授玉书餐和链眞魄精神游六虚自握无爲寳年夀安足虞  

濯足紫泥海晞发朝阳阿云车载玉女皓齿扬淸歌参差丽霄汉玉辚隐相和驾言憩圃贻我琼树华光仪忽以逝兹意成蹉跎岧岧阆风岑泛泛蒙汜波仙才谅非偶浩叹将如何  

山林非所托所思在神州寓目八纮外经过华池幽神光飒然至青鸟从我游灵妃奉玉觞淸謡自相酬欢娯未终夕曜灵不可留山川夐绵邈白云良悠悠安得不死药千载复来求  

同丁戊山人游白云寺  

流观徧炎隩结赏自员峤积阳熙层厓凝隂豁林杪云构何厜防乳窦自窈窕澒洞出谷云渊渟莹神沼稍疲暂憩石选胜益跻表栏楯寄躨跜轩窗瞰深窅猛簴发鸿音寳轮晃余照龛以昙花覆阶将蕙草绕讵谓劫灰余遂成夷原燎栋桡芝菌生瓦坼鼪鼯啸金薤剥石幢汞药遗丹铫惠逺岂复招巫阳不可叫萧辰命良俦兰觞展奇眺感兹元运徂念尔冲规劭关河阂舟楫云雨乖言笑潜虬媚烟霄冥鸿避矰缴勉敦谷口盟无贻北山诮  

予告出京师贻同好诸子  

双鳬戏中沚羽翼相因依眷言二三子畴昔同裳衣嬿婉未及终云雨当乖离往婴鸰原戚今怀机杼悲贞悔难具卜荣贱同一时众人各有营畴能恤其私君子重明义申以皎日期采撷异葑菲以报琼玖贻  

魏允中  

望山怀张仲友山人  

宿约杳不遂栖栖东岱麓官舍钥重门一月成幽独日出步小园日暮空斋宿永言怀故人漳流结茅屋昔别树无花緑隂生夏木君常儿女婴余且浮名逐举头望名山怅然伤尘目出处决何时早欲脱羁束却向此山游逍遥双白鹿  

舍弟东视海上诸郡余西归  

共被复今夕分携在明朝子车向北海我马投西郊疾尘荡山郭密树回河桥相望忽相失忧来不假招芳华色黯淡鸣鸟声萧条加餐纵努力何以慰寂寥  

胡应麟  

杂诗  

曜灵薄崦嵫光景忽已夕圆魄犹未升明星烂然出寒蛩号我前蟋蟀鸣我侧凉风起庭户树木何萧瑟佳人期不来延伫空叹息宁知三岁心爲子长恻恻  

秋日偕同志游金华  

屈子歌逺游尚平有遐慕顾谢青云人言寻赤松路歴览穷幽深冥探惬情素涧壑扪嵚岑林峦涉回互崖倾黄叶积谷转垂萝防髙峰散余霭峭壁屯寒雾娟娟初月升隐隐微阳暮长謡钦昔踪独往怀蹇步虑由忘物超道以遗荣悟迹契容成公神交子支父徘徊北山文恻怆淮南赋睠彼丘中人回飇对岩户  

徐献忠  

俞氏水楼  

故人江楼月照见千里心游子未言归清光被满襟西陵隐檐际南湖澄夕阴持杯向木末卷幔对遥岑怅然不能去徒令江水深  

孙宜  

湖上  

湖上秋色半经年吾始来系舟泊矶口聊访垂纶台水光荡菰蒲鸥鹭相与回沙明白石岸日丽青霞杯渔父烟艇中棹歌声相催片月出逺空苍茫碧云开北斗插波落天河低野回露下凉吹生飒然动秋怀杖藜谢邻叟斗酒明当偕  

十三夜月  

良晤旣匪易佳节亦复过今夕非昨夕光景忽已多霏霏失雾滟滟増金波昔眄犹室隅兹升眇庭柯当扉万象啓侧户三星罗萧爽候愈寂沈冥夜如何兴言恱至赏眷此成清歌  

茭港  

结轸倦久疴严装理前游山行稍云疲水宿良所由弭棹临别浦扬舲逝安流波回路曲折云霁天沈浮霜荻响近渚风篠鸣长洲沙翔去来鹜防并连拳鸥泽兰晚渐垂江茝秋始柔遵屿乍离合凌飇屡优游击楫情已乖乘槎兴将侔即此缔盟抽词赠同舟  

行视别业禾稼作  

徇禄返尘轨卧疴遂幽坰爲圃竟不习学稼鲜所明薄田委僮仆嬾性谢经营春阳始云改夏序亦以征辍翰越城栖振衣事郊行旣畅景物丽复感禾黍盈云叶被畛秀风花覆阡平修渠濯细流佳实播初馨坚好类周穑耗蠧殊鲁螟利妇足遗穗筑塲喜新晴泽忝我私及秋荷今岁成麤粝甘自尝饱暖奚足营且免洛阳叹聊结杜曲鸣  

强仕  

咏向长  

子平谢累辟雅志在隐居乏食或有馈取足反其余读易深自悟人生等蘧庐谓贫富不及谓贱贵不如勅言婚嫁毕家事无关余同好有禽生肆意相与娯五岳游躅徧髙风映简书  

咏王覇  

儒仲有清节始亦赴征命造廷抗高辞不肯臣万乘归来事躬耕蓬藋掩门径翩翩故人子相过容服盛一念儿曹羞客去卧不应赖有贤妇言不失初守正嘉遯遂终身清辉两相映  

咏梁鸿  

伯鸾古贤人乃在杵臼间夫妇共守志逃名入深山凄凉五噫歌东山辞帝阛齐鲁复荆吴长往遂不还爲佣岂不劳顾已少外患终葬烈士旁高风邈难攀  

郭本  

结屋  

贮木二十年一屋未必就风雨日薄蚀土花起皴皱捐弃弗忍言黾勉始结搆因循复三载石雨穿寒溜枯栋三两横客来不敢留人生须盖藏辗转事饤饾握粟出经费厨人生怨诟自笑鸠爲巢未了先白首休哉孙五郡去官借车廏至今清白声犹不媿屋漏  

过以祯西庄  

杲日明西野緑防连松篁淸风徘徊至满座纳虚凉门窗见鳬峄苍翠飘风光时闻读书声伊吾禾黍塲东邻有坛杏雨过生微香  

郭文涓  

游西山  

缅维京国游夙忆西山胜前期戒朋侪昧爽理征镫连镳出都门散辔遵郊径犹望晴峦迢递陟烟磴苍茫紫翠分参差金碧映云际郁层甍风中发孤磬山光足怡愉地色湛淸滢觉花粲奇馨慧草纷延旦梵影空中悬经声榻前听行恐苔痕穿啸闻谷响应翠巘屡攀跻朱防恒眺凭取适情易酬息机意初称登临惬赏怀揽结动幽兴聊兹却喧嚣庶以慰蹭蹬  

冯行可  

奉送景坡先生  

寒烟弥宇际朔气侵征裳有客赋逺游我心亦孔伤交知难为别伫立倾衷肠执手各踌蹰怅望关河梁渺渺吴山云风期纡以长愿言迅驰驱相依日月光  

过文衡山先生停云馆  

缅昔玉堂仙髙情属丘壑梧竹罗庭除文史秘斋阁欹枕待春莺调弦惊夜鹤羊裠书更精邺下才偏博神理寄沈冥音容已寥落我来读遗文私心竟谁托  

杂兴  

夜长苦难寐薄帏鉴明月披衣立中庭星汉灿以列夜分羣动息蟋蟀哀音彻念我同心友夙昔展欢恱如何金石交三年伤离别离别何足恨履行贵无缺丹青信不渝在逺逾昭晰苍苍松与柏各自零霜雪讵学女萝草柔枝相纠结  

邵圭洁  

对月  

秋空净无氛嘉月照凉宇欣逢此良夜门外即遐旅怀旧鲜欢悰乘光欲髙举所思况非遥形隔不得语徘徊孤影边嗟哉乏双羽  

叶春及  

饮陈巽卿宅即席赋得帝字  

黄公避秦皇子陵傲汉帝万乘彼不荣五斗吾何利迩来脱桎梏麴蘖聊避世田父尚不辞况乃夙同志髙堂敞华筵上客纵横至日暮饮未休舍坐还席地屡舞倩人扶欢言荅宾戏因思刘参军荷锸有深意  

邓元锡  

杂言别傅陈二友  

羲娥无停毂青阳忽朱明柔条奋翘柯原隰何靑靑往者日以徂来者日以荣嗟余至寡劣希圣徒有营迈往信不力逾觉时序倾我身所以立岂不恃友生奈何同心侣中道各有程戚戚增纡思薄言寄深情  

古诗送王子仁  

嘘物宁非风风劲物乃戕驾车宁非马马疾车以僵百兽伏驺虞众禽景鸾凰岂无鹰隼姿搏鸷难爲良  

别江子  

良农程岁功丰凶非所谙良贾经储积利钝皆所甘曾以水旱故弃捐任与负曾以贸易薄弃捐丝与布十年经世业料理亦有素奈何乘軿辀中逵思改骛人生各有职治职各以勤永诵蟋蟀篇忾然念先民  

潘纬  

宿白岳社山中  

白社负幽期青山寄空宅偶携林中友重卧岩下石云归忽闭关月出更留客不着尘梦还潺湲响终夕  

春日忆山中旧隐  

及兹农事候令予归不闲本无西畴耕为趂东风还旧庐在林莽树石繁其间时春方雨余好鸟声关关门柳媚柔条萝径滋苔斑涧鸣始流泉座对初青山寓目但成景偃仰多欢颜此乡能似否宁不思回轘  

吴承恩  

对月  

人言天上月中有姮娥居孤栖谁与共顾兔银蟾蜍氷轮不载土桂树无根株纷纷黄金粟岁岁何由舒一闭千万年玉颜近何如相违不咫尺照我防干隅一杯劝尔酒爲我留须防  

曹大同  

秋日田居  

屏居谢人徒朔风吹寒雨逺树旣盘纡渫云亦交互愁鸱恋故林隐豹谙长雾羃歴川光昏苍茫野火聚耳目暂无扰闲情托豪素拙讷罢干时赏心于此遇飞光忽我遒咄咄岁云暮眷言采三秀頽龄傥能驻  

游仙  

有道百灵初无名万物始九气炼中和三元谢甲子化升随感迁清越彻表里圃御斑麟丹丘乘赤鲤左拍浮丘肩右蹑羡门趾山成数寸尘海无三尺水长啸宇宙外超然得不死  

孟思  

秋夜期友不至  

西风散秋声揺我庭间树月寒草露光山静星河曙林鸟相向啼昆虫纷若语美人期不来幽客徒凝伫  

周沛  

别顾孝常  

马离鸣故羣人去怀心知忆昔遘君始意气如连枝如何倐离别旦夕殊欢悲滔滔斯世士孰与吾心期言念古之人同心不同时同时复睽隔何用同时爲  

冬日  

滞霪迫冬日山川掩重冈引领望郊邑逺树郁苍苍浮云驰白昼迅风激衣裳中野少逢人乃见鸣鴈翔我有一束书因之以逺将其多至万言其音悲且伤终以重见辞翩翩各一方揽涕下长坂踌躇不能忘  

张之象  

谢临川游山  

客行旷登览羇心展游陟裹粮度瑶岑振衣寻石室源深洞屡迷径险岩逾密重林散轻雾絶壁映初日乌鸣识节变草緑知春及夭桃始发溪猗兰渐盈泽采药遵灵丘援萝入幽谷缅邈隐士居想像仙人宅朝窥鸾鹤逝夜听猩猿泣水镜含清晖松门带暝色近涧虹文丹逺峰岚气黒云归影难留泉飞响易急观奇道转逺探异情未毕候月弄澄鲜餐霞羡髙逸适已物己忘达生赏无极终然得所遣傥值同怀客  

春日游燕子矶  

古称秉烛游行乐恐迨暮防驾寻名山居然得眞趣展宇开霁旭熙阳敛昏雾云锦被奇峰水镜含芳树眷兹风日佳开觞借兰杜颇怀披襟友诸美难具晤流莺稍出谷飞花已盈路畅哉人境外屏迹遗世故勿为京洛士缁尘染衣素  

朱永年  

咏怀  

南邻竞歌钟北里吹笙竽我独甘寂寞守此贫贱庐蓬户不掩荜箪瓢常晏如负郭住穷巷门无长者舆弹琴发雅操诵咏诗与书安神在闺房憺泊思虚至人求髣髴荣名非所须  

邱云霄  

思家  

木落愁逺山乡心夜来絶不见渡溪人但见渡头月髙堂忆逺征妻孥望天末舞衣生轻尘自贻此契阔白云起江头直向武夷没  

溪月初出水  

溪月初出水照我清夜堂沈忧不成寐踟蹰步寒光飞鸟深夜号绕树林烟苍有怀空自知黙黙心摧伤  

怨诗  

江石如甲隐隐浮明沙不障东之水偏惊游子查游子去乡国长风吹断霞断霞只在天游子去无涯泠泠秋已老飘荡未还家  

施渐  

示儿阳得  

喟然寘琴书白日闲如此共以蓬蒿身相去南北里高栖多逺心流云过如水有意不能言悲来但思尔  

晨起行园治蔬  

处疴情方愆览籍亦棼结止迹丘樊间喜与荷锄列晨星沐未遑周葺幸余力夙英始敛华密露若莹雪螽趯感离歌鵙鸣及豳月萋萋瓜畔空厌厌豆畦歇观化有消虚徴情旣伸屈庶几东陵隐岂伊公仪哲永此藿食资耕凿藏吾劣  

斋中雨歇自述  

髙窗晦积雨连晨娯篇帙躭慵情方宜嗜寂意尤密风柔园条变溜湿堦蔬茁宿隂渐已收幽禽时唧唧隐凡欲忘言斜光透云日  

晚步池上  

弄翰乘暇日池上步逍遥寒鱼翻在藻落叶乱鸣条流序忽如此寸心乆自要蓬飞定有止意逺不嫌嚣常念沮溺軰躬耕趣独超  

赠人游兰亭赴陈山人约  

霭霭深竹林林深阻修涧清川流其间悬崖俯可辨春兰日以芳风气日以变君往对山人如逢昔人面  

秋日与华从龙俞汝成泛湖上  

相携出井邑轻舟泛秋水樵响满晴山游霭缘原起濯足湖上流浩思方如此  

严怡  

拟古  

采采南山桐十年成一琴制者岂不苦谓世有赏音持以奉君子不与我同心拟铸钟子期家无双南金  

李奎  

游天竺寺有怀谢康乐  

秋光澹岩岫入谷闻晨钟白云嵌紫芝峰朶开芙蓉林香昼自结夹道罗长松沙广草烟薄溪深花露浓梵岭郁飞鹫咒潭降毒龙闲禽互交语道侣时相从乆矣悟空寂斋心礼金容精庐隐暮色蔬食修珍供还憩崖亭上永怀髙人踪  

采药  

山中宿雨过岭上明霞赤荷锄入南畦药苗始堪摘黄精种未锄紫芝已盈尺隔水望茅茨还归煮白石  

张元凯  

渔父  

溪桥转山径湖水碧于苔渔舟柳阴下举网得四腮樵薪犹未至新醅业已开团围坐妻孥不簪亦不鞵欲要采菱人西风吹船回簌簌芦叶响月上潮正来波涛非云险梦寐良不乖向逢楚大夫言言伤我怀  

樵父  

偃树春不起繁条秋弥丛长镵入空谷历历摧枯蓬形骸肖山鬼趫防轻狙公熊夕相避猛虎昼不逢素履往无咎险阻穷能通有时不归来高卧山之东积薪拟待价沽酒明月中桎梏轩冕者终焉媿此翁  

圌山朱都尉过访留宿草堂中夜不寐情见乎词  

有客江上来柳下住双桨身白俨如瓠巨口仍广颡相见嬾长揖落魄髙阳党呼儿且沽酒把臂坐草莽十年交自倾片言心觉爽明霞四散飞长庚独先朗蝙蝠扑檐开熠燿行草上凉风西南来刺刺枝头响下榻不能寐空庭共頫仰慷慨醉中言何时起李广  

志别  

祖道一尊酒凉风江上生枫林一叶丹秋动千山声星离越溪水雨散吴王城我昔游燕赵居人送我行今我亦送客酒尽泪欲倾乃知送我者掩袂多至情  

汶上阻雪  

我行阻徐方日夕望吴国积雪覆臯原千里同一色门前偃栅横屋际孤烟直黄河氷正坚芒砀云来黒狡兔潜以伏饥鹰竟何食客子煨枯蓬王人舂残稷何日见朝阳肃彼南归翼  

李元昭  

新昌莲峰吕山人夜携鱼酒过访丘中因有此作  

日入林壑晦乳犬吹檐隙下榻爇兰膏邂逅沧浪客菰条贯溪鲂瓦瓶挈村醳傲睨不作礼苍霞飘短掖班坐肆吟笑河汉倚寒席墟落交广风松篁自相戛优游尘外怀秉此杯中适第觉五情爽冥然防黙  

黄乔栋  

半峰庵听秀上人弹琴  

髙僧理鸣琴古调盈人耳涛生松下风龙起鉢中水听罢犹冷然月出疎篁里  

陈第  

咏怀  

寻流遡江汉矫首望河汾惠风霭四野上有洙泗云慷慨睠怀慕旷世不可羣归来长叹息篝灯理遗文亦有二三防末由播清芬髙山徒仰止微言竟谁闻  

水风偶相遇绮文自炳焕草木花实敷光且烂媛姝者何人劼力弥昏旦秦汉错杂陈摽缀成篇翰试以道眼观临流再三叹  

清宁育万品种种成形色桃李本繁华松柏挺孤直鹪鹩老一枝鹏奋垂天翼小大各有宜修短禀物则君子履吾常何入不自得嗟彼冥行人贪天爲己力担石慕千钟下僚营要职畔羡转相寻憧憧如纠纆鸟飞髙戾天人心于何极所以老氏书止足昭式  

再送董崇相户部课绩  

岁昔在乙已送君入上京乱流济扁棹两岸多莺声一别讵能几今又送君行浓谈殊未尽衷曲还愤盈燕蓟正雨雪胡爲独北征行涂登泰岱吴门望正晴上有无字碑秦汉铭已倾秣陵旧都地守重隔江城国初宿屯戍五衞列藩营自从崩圯后洲渚坦以平何当存犄角识者爲心惊袖中有短疏意在扣宸明逺臣旣建白公辅防相成愿君且静黙造物忌取名  

四忆诗  

忆昔在清漳帐下多童冠切磨论至德余义及篇翰别来四十年凋谢已大半登髙望海水茫茫无边岸欲赠以琼瑶踟蹰岁复晏  

忆昔在蓟门坐中多劒客萧萧邉马鸣风髙秋草白别来三十年采薇异夙昔登髙望紫塞朔雪沈幽碛欲赠以寳刀徘徊空脉脉  

忆昔在粤东尊前多渔父泛海寻仙山蓬莱若可覩别来已十年伊人且尘土登髙望岭表浮岚带阴雨欲赠以明珠惆怅肝肠腐  

忆昔在武当山中多道侣冒雪陟危峰携笻凌险阻别来已五年飘飘一羁旅登髙望汉水潇湘迷楚墅欲赠以金丹叹息独延伫  

岁暮客居呈弱侯  

仲尼本周流忽发归与叹意在就六经匪爲思乡串嗟我老无闻托兴游汗漫邈想古通人反侧常宵半秣陵一君子少小登道岸嗜学自性成羲易旦夕翫近得从之谈怳上中天观诗书数千载立语穷眞赝欣然遂忘家何知有岁晏  

晨起临北窗连阴未朗彻昔出桃李花今看霜霰结爆竹频有闻天涯近除节而我客南都心迹俱寂灭外户常反扃四壁幽以冽执爨虽一夫饔飱良靡缺晏坐展图书袪寒亲麴蘖时与达人谈千古共参折清灯耿前除谈罢自怡恱回首风尘人迟暮正愁絶  

陆采  

游仙  

明车拂天罡白日驻轩盖招揺舞青霞芝髓涤瀣仙者四五人黄睂笑相邂玉虬偃灵风瑶鞭静垂带谓余来何迟羞以盘龙脍双双紫鸳鸯游戏蓬池内静婉歌未穷雨师肃归辔怅望红羽旂追之了无际  

袁褧  

田家  

谁言田家乐所乐亦岂常耕敛稍不给丰歉复相当五月了蚕事十月登稻粱所入不偿用闲少实多忙营营事公私劳苦过即忘岁功已告毕蜡社聚一方酌酒宰鸡豚鼓腹坐山阳宁知朱门内昼夜罗酒浆贫富在所遭苦乐难较量  

顾圣少  

留别谢茂秦  

相对忽不乐怆然伤我心他乡有同怀胡爲遽分襟忆昔醉燕市击筑谁知音意气独吾子排难轻千金重以易水歌兼之吴防吟论交岂不逺投分遂至今我亦慕三闾南去湘之阴楚山一何长楚水一何深他日遥相思鹿门还可寻  

徐渭  

眺江中怪石  

乘舟坐无聊遵涂防转杳急流赴海驰怪石横江倒仰睇防崎侧惟见苍翠矫覆莽映赭壁枝弱不胜鸟悬崖窄可步聚缆密如篠舟子勿前征前路烟生草  

将至兰溪夜宿沙浦  

中夜依氷泽羁愁不可控逺火澹冥壁月与江波动寂野闻籁微单衾觉寒重托踪蒲稗根身共鸥鳬梦  

柳浪堤爲溧阳史氏题  

夹防千章柳青春翠浪浮如将曲池水共作绕堤流长蛇偃青防水鸟恱芳柔试于垂缕处一系木兰舟与杨子完步浣纱溪梁有怀西施之乡  

明月照江水截梁与子步当时如花人曾此照铅素江流不改易月亦无新故薄云淡杪林晴沙泛寒露借言伊人闺应在烟生处  

白鹇【`钱子易书故曰王孙盖镠之后也`】  

野性恱鸟鱼客寓尚笼致正如好竹人借居亦栽莳鹇鸟自南来贸人西河里王孙好法书笼以易吾字墨丝绣雪衣緑罽作裆帔有时啭喉中鷕若嫋云际日夕湖水波秋树叶微紫送客不出门白玉埽长彗  

送兰公子【`阿翁学师也扬州人`】  

耶溪芹藻色相伴秋荷老公子朅重来伤心那可道防日苦无多相别一何早八月广陵涛一叶渡残照  

燕子矶观音阁  

青山如美人楼观即奁妆若无一片镜妙丽苦不昌兹石一何幸值此江中央上乘巨搆支下集帆与樯朱碧得水鲜鳬鴈拂波光烟雾不见海神去万里长我与三友俱兼以僮仆双日西买市饭半道谢驴缰归来乏灯烛微雨霑我裳沽酒不成醉頽然倒方牀犹夣立阁中遥观大鱼翔  

侠客  

结客少年塲意气何扬扬燕尾茨菰箭柳叶棃花枪爲吊侯生墓骑驴入大梁  

送刘君  

南鴈正北归君今复南去羽族如避炎君胡故触暑嗟哉失路人安所避辛苦而我亦同之临岐泪如雨  

沈明臣  

武陵庄杂咏  

鬅鬙石蒙头龂腭山露齿侈放金谷园清占祗陀里池馆错纷敷神仙自栖只丹梯引木末清泉荫岩底吹玉招赤松缄书讯黄绮无事但鸣弦清商杂流征  

王懋明  

移家湖上作  

夙昔厌喧扰湖壖聊聚庐五柳隂到门客子携家初欢言治隐计织屦兼艺蔬妻孥哂荒陋而我良自舒鱼鸟适幽性水竹澄贫居开帘峰翠繁停舟潭月虚心与胜槩遇迹将城府疎养生黄精饭销忧老氏书了悟损益理何须儋石储食力媿伯鸾攻文匪相如所长唯达命天地宁穷予  

始家湖上寄城中诸友  

负郭无绪业因家濠湖濆扁舟归草堂东溪生夏云居然满幽致得与木石羣兹地风俗厚所事不尚文童年已樵采壮者俱耕耘予怀太古风出门日防防税地给家食借书广前闻野趣足心目水流涤炎氛羣山映五柳空翠常氤氲隐居以求志殷勤谢诸君  

舟中与隆池彭丈酌酒  

访旧回兰桡风光适和煦卷帷望春山几处含残雨偶尔携一尊欢焉阅众甫清言兼古今满引无宾主桃花笑欲言鸥鸟翔可取烟波娯性灵逝将友渔父  

宿玉阳山房  

涧道行转深余霞灭残景然灯宿山房枕席云泉冷始知玉潭隈乃有眞仙境翠微一磬幽霁月寥天静叶落霜渐寒秋髙夜弥永不寐若有怀啼鼯下松岭  

山中待施少府  

美人太古心一见即倾倒自别梁溪花相思长秋草缄书昨寓言山中共论讨把袂虽有期挂席苦不早凉月映桂林夜思伤怀抱  

姚咨  

桂亭爲豫章万隐君赋  

南山郁秋霁重峦桂花白髙人爱岩栖跻攀理轻防览彼云木秀悠然纵所适结亭青林端幽赏非矫迹泠风吹霞裾凉月挂石壁袭芳和天倪饵实驻顔色淮南讵可招此意良自得愿贻瑶华音一慰山中客  

周诗  

留别西湖兼柬孔文谷万鹿园赵龙岩田豫阳童南衡诸君  

淹薄武林游重轮忽四望兴谐谢客幽迹类向长放崇岭遵逶纡澄湖泛滉瀁莲刹诣诸天香台徧昭旷聊因杯度慈一遣迷津妄泉挹气冽清洞历石攒障侧足凌层梯迥与丹霞傍烟绵百雉聨嶻嵲两峰向矖越吴山巓观涛海门上衰莽吊遗墟怀往情亦怆攀践匪一涂灵异信多状景物无遁形微尚自兹畅防心旣以感来寜弗亮结侣得应刘调逸每相抗倾座激悬河芳飇企予仰绸缪林中娯万事等飘坱发咏互酬答眞赏繇郢唱凄其徂岁隂曰归介征榜踟蹰行复留念此意弥广断梗惜临流抚膺吐深悢  

春日子浚置酒登盘门城楼纵眺  

出游蹑城闉聊使殷忧廓廻瞰楼阙重周览河山错候禽音尚微初林防犹薄密烟生近堤倾曦淡逺落潜盘狎胜引且复娯斟酌快意当遗形所在即邱壑  

牟嘉叙  

拟古  

驱车出门阑车行复迟迟百草委霜露凉风正凄其天寒道路艰问君将何之驾言徃宛洛相从游侠儿游子去万里旋归竟何时安得附飘风致此殷勤辞  

灌木产崇冈郁郁蔽层邱芳草依涧侧托蔓相绸缪美人隔遐方宜爲君子仇未及登君堂岁月倐已遒慨彼芙蓉花烂漫当清秋采采欲爲赠道路阻且脩愿君保明哲妾心亦何尤  

游江心寺登康乐亭子  

轻舠截奔浪水国散微隂沿洄眺孤屿寳塔凌双岑兹游夙有期始得遂幽寻渊室接梵语花台绕龙吟滉瀁元气中日华映珠林谢公有遗迹孤亭俯江浔旷怀寄赏海峤振徽音清芬讵可挹髙情倾古今西堂梦不返池草春自深  

同方用晦游西谷  

褰裳涉西沚披莽散轻屩稍观山川异烟火隔墟落沿洄傍溪曲窈窕入穹壑幽寻葛可扪晻暧路疑错岩云冒巾帻霏翠洒林薄汲深俯重渊采秀陟崇崿坐聆伐木音益感良遇乐返防复流憩逍遥展欢谑眷兹丘园赏胡爲就羁缚  

渔家用从侄存勇韵  

茅茨傍江口断岸依渔梁榜舟芦花渚间歌和沧浪日出水禽散风至蒲帆张青蓑湿不解卧看南山苍  

## 御选明诗卷三十  

五言古诗十五  

陈体文  

杂诗  

林间慈鸟鸟哺母声呜呜城上双鸱枭破巢还啄雏韝鹰饱食肉劲翮翻平芜不击城上鸱但击林间乌汉家有通儒穷经三十年腰下解尺组囊中无一钱出门逢髙车呵者当其前问之彼为谁牧儿新助边明镜不在远妆台当目前只言他人媸长谓自己妍人亦不能别镜亦不能宣遂使效颦子翻希惑者怜  

岳岱  

咏怀  

郊外春风寒寒梅花正吐寻花绕树行南枝渐三五茅斋寂无事酒力微消午石径稀往来樵夫及渔父依依班荆坐款款桑麻语归鸿起荒陂黄云暎农扈彷佛村  

树中布谷声催妇新年拟丰稔处处鸣社鼔徘徊不能去暮色延平楚  

楚歌发中堂非为取乐方鲁酒湛金罍殷忧不可忘志士苦日短愚夫矜夜长明灯灼绮罗广席列芬芳弹弦奏清曲携手醉徜徉但惜嬿婉情年髩生秋霜不见蟪蛄暮叹此蜉蝣裳  

平生好云山图绘乃游艺笔吐造化心状此云峦势变幻侔神功顷刻呈地志烟霞出膏肓肺腑流苍翠虚无起遥岑杳冥藏远树溪桥过山村迥隔人间世往来尽渔樵荒涂少轮驷茅舍多清风仙者时游戏万户与千金此乐诚不翅忧怀若氷释不知老将至因思伏羲画当令鬼神忌  

武陵精舍六首  

湖南春雨  

紫燕衔青泥湖南事东作一犂衡岳雨细逐桃花落妇子饷田归平臯烟漠漠  

河洑渔梁  

白石何累累流水亦复急茅茨对夕晖敝笱待鲜食晒翅满渔梁鸬鷀与鸂鶒  

西山烟寺  

雨过落花深春眠嬾无事起望西山云不见山中寺日髙忽闻钟惊散云峰翠  

桃溪夜月  

可怜武陵溪本自仙源水渔舟昔延縁未尽岩壑美石门今已迷月照千峰里  

竹湾雪艇  

鸥飞江上雪雪覆江边竹扁舟不可渡逺望迷川陆渔父暮归来蓑衣满珠玉  

金霞夕照  

鸟归山日落石壁开返照余霞赤城标复暎临海峤披襟坐春台幽怀发孤啸  

出万年寺逾岭下涧观仙人赶石道中竒胜遂至浦口  

栉髪下层峦回望孤云巘岭际熠东光云中树莫辨清旦闻哀猨涧谷知深浅谿壑多悲风防防林叶卷纷纷劳应接行行得竒选百降复千升既出还似返始谓尽﨑嵚旋更得平衍凄凄树霜含灿灿花云罥孤怀欲谁语世虑忽已遣逶迤石成羣奔驰若可转洑流深叵测山径益迂缅虽令素心洽忍见仆夫喘浦口下归舟川涂日晼晚  

朱察卿  

雨中感怀  

春雨久不歇春寒恋衣裳驷马断委巷蜗牛蠧空墙卧读感旧篇恻恻各悲伤人生贵适意所就何短长屠狗足成名豢龙终亦亡虎鞟腐泥沙茧丝成文章物理有盈亏人情空较量不如典春衣沽酒浇吾肠  

程天符  

饮酒  

昨非未皆非今是未皆是是非皆茫昧宁知誉与毁毁于我何悲誉于我何喜时对无极翁翛然鸣緑绮  

张应文  

食新米作  

人生欲无涯各各餍粱肉吾独薄滋味一饱但饘粥屏居事躬耕辛苦逾三伏弥弥白露滋栗栗香稻熟涤我碌碡场纳之杼与柚扬糠已随风渍水乍离防欣欣妇子语足比玉田玉力穑斯有秋荐庙乃尝谷先民戒肯播老氏尚实腹感彼桑田巫食新讵非福  

郭第  

宿象山下刘权家简澜上人  

我宿象山下薛门潮一湾为寻焦隐君太山今又还田家恐漂麦扰扰趋林间白发一老翁倚树遥相扳把臂一问之颇觉开心颜呼儿摘韭花携筐弄潺湲粉蜨不妨雨乱飞绕双鬟土壁积檐溜苔藓成斑斑浊酒无劝酬满饮歌南山心将平等观身已离尘寰忽怀古祠下老僧应闭关明日渡江去慈云相对闲  

张文介  

湖上晚兴  

日夕湖水佳波光皎如雪沿堤踏花去独行自怡恱浮香时有无流萤乍明灭兴尽櫂归舟山斋照凉月  

张虞卿  

杂诗  

青青江上草关关洲中禽物类各有待因时乐相寻嗟予久漂泊感遇情难任岂无他人好咸非心所钦所思在逺道关河阻重深寒暑屡变节鱼鸟空浮沈离忧共谁语强坐弹鸣琴孤鸾与别鹤此曲伤人心  

王叔承  

述归  

离家四五载骨肉多猜疑生还不自分忽如梦与迷小儿不识父大儿惊我归妻子怨离别笑言仍嗟咨此别未为久何得生酸悲明朝事行役为余备晨炊  

赠别益卿  

往时慕游侠尚友追昔贤乃兹颇超逸举世同所天况我肝胆交惜别能无怜余归向吴防君行入幽燕烹莼鲙鲈鱼白马西翩翩挥手各有期江水闻此言  

将渡江访戚世秀阻风云阳道中作  

大江何茫茫晨风防已夕故人如浮云可望不可即有梦亦须防寤言转凄恻生别时易徂一日三秋隔袖中怀素书零落余纸墨区区方寸心相看皎犹昔  

王穉登  

赠翟丈  

翟公方得意结客何纷纷冠盖塡巷中一一皆青云芳兰虽被锄未尝易清芬胡为平生交落落不相闻门外寡辙迹暮雀成空羣昔亦一翟公今亦一翟公世情如浮云朝异夕不同路傍桃与李芳菲竞春风不如南山柏靑靑岁寒中  

梁辰鱼  

登西塞山访张志和遗迹  

晚登西塞山翛然出林薄诸峰自南来兹岭独岝防攀援上萝磴翠微搆兰若清梵悬香林法鼔时间作零雨飘岩阿残云卧松阁缅怀眞子雅志甘寂寞云鸿入冥冥孤飞避矰缴风雨湖上归浮名寄蓑箬斯人邈千载髙风满寥廓伊余慕肥遯世故还束缚名境虽盘桓犹未谐宿诺何时返初服于焉此栖托  

汪坦  

夜上严滩  

上滩似牵羊下滩如走马滩髙月未出乱石怒流泻离离岩际星风雨声在下夜久渔火明疑是披裘者  

沈倬  

松际月  

清风湖上来徐徐入松下风吹松子落拾之欲盈把月出松际云清光满篱舍  

王逢年  

情诗  

美人临髙楼靑蛾眄睐久何许系相思一带横塘栁横塘栁初齐梁燕筑巢栖双双飞不去莫蹴栁花迷栁花拂罗袖脉脉销清昼离恨几回肠独援瑶琴奏瑶琴奏还歇燕掠楼中月似梦昭阳宫心将露苔结  

汪日梦  

秋闺  

秋风望关塞征夫何日归新凉抛纨扇沈忧减裠围鸿鴈西北来哀哀乞寒衣裁缝宵独坐红烛对清辉  

袁昭阳  

同陆明府过阳山访漳河岳上人  

泛舟入西山炎景照南陆梅霖歇崇冈积润含林麓挈徒过脩坂访友臻空谷川薄阳已微烟霏忽丛竹石窦注清冷云萝覆岩屋庖人馈鲜鲤童子进鼎餗翰墨情所投令人发深穆兹防难再洽艮趾兰堂宿  

陆俸  

酬刘子古镜  

古镜不自惜遥兼千里音悬之照肝胆奚啻双南金圆质凝精光螭盘古铭深明月入我怀聊复理吾簪与君别几时髩发雪已盈冉冉悲年暮悠悠空陆沈愿言保不缺报君久要心  

黄凤翔  

告归发潞河作  

方朔恒苦饥相如常病渴明时许乞身初衣辞魏阙革车逐扁舟长河接溟渤舳舻争唱呼鸥鹭闲出没帆影日外落棹歌津头歇举酒酬暮云卷帘对夜月悠然万里心顿与江天豁  

除夜  

灵曜升旸谷頽景泊桑榆昏旦相推迁不觉岁月徂今夕是除夕萍踪寄幽都追想芳春时屈指犹须防故园万里遥乡书一字无纵有屠苏酒安得成欢娱寒衾拥榻眠残灯寂与俱徬徨起视夜守岁在玉除  

觉海石岩  

谁上鼇背山凿开混沌窍石髓烂如泥石岩足淸啸寥廓迎朝晖沈冥敛夕照飞泉洒松篁缘崖森萝茑昼伴巢鹤眠夜听寒猿呌灵籁荡嚣氛崇冈恣逺眺一壑闲云多三杯开口笑便欲矙沧溟共把陵阳钓  

夜泛钱塘江  

秋水澄似练秋月明似镜舣棹宿莽洲夜见穿云磴海门潮未生江干波可泳放舟纵所如骋目千里净恍若愽望槎上与天河映渔火逺微茫棹唱近堪听顿忘是客中髙发南楼咏  

寓潞河驿  

客路常苦长曦晷常苦短凄风日以急归期日以缓明发方戒途须防雪花满寒鸦噪屋角门外人迹罕欲把掌中杯羁孤无酒伴去住各有时吟啸自萧散  

李维桢  

秋怀  

朝见芙蓉霜暮闻梧桐雨皎皎云间月秋光能几许哀鸿自北来野泊亦何主老至自悲秋空堦复蛩语流萤照我牀余寒生白纻樽中酒不空陶然成尔汝  

王家屏  

初入翰林自述  

生平未知学世路方多岐古人已不作古道犹可追愿言对靑简澹虑澄思宇宙皆吾事一念安可欺譬彼机中素皎洁防其缁譬彼山下石孤贞坚自持文章乃末技富贵非吾期出入感荣遘朝夕承师资逺心在霄汉努力酬明时  

于愼行  

感怀  

东出长安门倚马息道周上有百年木下有万古流华轩驰广陌冠盖如云浮去者日以逺来者日以遒朱颜入朝市皓首将安求应侯朝上书蔡泽暮西游荣枯在俛仰譬海浮水沤所以赤松徒屣脱万户侯  

张位  

拟古  

濯濯水边鹭饮啄闲自如暮择芳渚宿朝羣清涟居帆樯日往来箫鼔喧晴墟笑此烟波秋都因名利疎濯影澄潭云供餐回波鱼念尔兴逺心无营意常舒去去从所好秋江多芙蕖  

诘朝约解缆风雨暗秋色咫尺渺难定人世孰可测园林呌鶗鴂牀帷鸣促织感时怀殷忧悄悄令人恻意气负当年望秋倦力穑鲲潜横海鬛鹏戢垂天翼白日岂尔私蹉跎空叹息  

凉月印澄江澹然兴遐思孤鸿号云外徘徊若伤离念我平生交咫尺天之涯蒹葭色苍苍白露凋芳防佳人渺何许琼楼媚霞姿临风振清芬晤言定何期曷以申缱绻中心自保持  

范谦  

漫歩湖上偶成  

城中无停轮郭外杂尘鞅幽人眷丘壑夸士隘天壤薄懐随所之托足堪俯仰佳辰值休沐良朋洽心赏间从湖上行披襟觉虚敞纤茸青始齐柔条绿初长羣山净如拭一水平于掌微风动涟漪轻云散髙朗徙倚自成趣跻攀亦欣往岂以鱼鸟留不作烟霞想悠然憺忘归浩歌曳余响因怀川上游狂简眞吾党  

满井  

春城探幽竒出郭得灵境平畴见髙原芳泉溢深井大块凿浑胚一窍湛清冷披襟借虚豁岸帻照孤影临流戒滥觞穷源测修绠恍疑川上游忽作规中省髙亭扁流谦吾为发深警  

初入翰林自述  

圣人啓元运应龙恊昌期万物快先覩而我逢兹时抱防献天门鸿渐修羽仪木天肆宏敞玉轴陈参差石渠发中秘虎观探幽期渊源接师友得失随箴规分阴期共竞古道还力追愿言谢纷华兼以息驱驰但令微忠效无求虚誉垂庶几大造化于以酬毫厘坐见乾坤泰我亦赞无爲  

田一儁  

迟郑郎不至  

幽斋净朝尘崇馆纷昼霭凉叶阴已深疎花落犹在美人来不来搔首空相待渺渺望河干靑山出云外  

顾大典  

得山东观察报留别省僚  

肃肃晨风吹明星带徂两平生携手俱今乃殊风壌大江一以逺日夕春潮长忆奉南皮游良时淸尊赏华篇想遗则渊调怀余响朋僚既雨散世路即尘鞅去去不可追临风徒懭怳  

喻均  

春暮宿大观楼简士功及二三知已  

闲居不适意触事増烦忧振步出西郭登君江上楼沧波涨初阔緑树阴已稠烟云缀遐岫兰茝盈芳洲迥觉心迹淸转见身世浮徘徊未能去衾枕聊淹留既以自怡恱因之报旧游  

送方子及入计  

凝霜沾浦树冉冉岁欲晏君子意如何垂老仍薄宦一卧艾子城六见秋花绽月米分故人日食藜与觅髙志慕翔鸾卑栖托斥鷃发轨谒承明蚤晚流皇盼白首感睽离追饯临寒涧握手惨无言侧睇云间鴈  

郭庄  

赋得谒帝承明庐  

丈夫重意气束发事周游挟策日坎防西风吹敝裘一朝际风云谒帝来神州出入承明庐交结尽英流双阙耸云汉朱旗夹道周翺翔供奉客锦带佩吴钩相期树勲名宁论沈与浮君看黄鹄志不为稻粱谋  

帅机  

秋怀  

八月金气深萧瑟叩虚牝梧楸半离披朱华日就陨风急度离鸿气严感飞隼皎月正舒迟羲轮渐缩窘砧声动四邻薄寒侵席笋清景诚足嘉惜此岁遒尽况复怆松楸欲赋思归引  

唐邦佐  

感兴  

蟠曲恶木根不植泰山冈婀娜孤生竹抽梢淇水旁佳人好修饰被服素罗裳感兹帛鴈防得充君子房丝萝引长蔓琴瑟净髙张合欢在令德容色岂足扬  

张元忭  

杜辖岩访吴公度  

杜辖岩中人曲江旧同席未折彭泽腰早着东山屐栖心老氏书结庐武夷侧晴峰万防青云溪几条白关夹长松丹房架危壁岩头露可餐岩下芝可摘猿鹤时为羣车马杳难即我本丘壑人聊作金门客烟霞夙同好出处偶殊迹谛观声利场何似神仙宅四十已无闻百年亦瞬息徒然赤松子巢居链形魄明发出闽岭题诗订泉石  

黄洪宪  

观兰亭脩禊图  

夙昔秉微尚纵情寄丘壑晞发秦稽阳俯观但寥廓兰亭被荒丘羣贤不能作风生松下寒月出云上薄觞咏已无欢墨妙虚有托崇峻迹未殊清朗又如昨彭殇谁见齐庶几达者乐  

郑邦福  

牛场坡  

俯身牛场坡仰面腊笳岭白鸡【`山名`】带雨翔老鸦【`关名`】入云猛如穿螺窍中复跻蜗角顶行地虽数舍计天不盈顷从来汗漫游觏兹殊絶景那知陟宦阶岩崄极无影  

陈允升  

幽兰  

深谷有幽兰未能离丛棘飘飘发古香冉冉垂秀色弃之既不忍欲佩何由得所以泽畔人行吟心恻恻  

幽亭啜茗望巾帻山  

望望巾帻山日夕生云气林际双浮屠霭霭蒸云蔚半畞莳园蔬引泉频灌溉浅碧泛云芽冷冽湔肠胃幽亭趺坐时静观觉禅味  

冯时可  

送张孝丰  

浮云不可驻游子不能留惊飇逐骇驷岁月去何遒御寒安得裘济河安得舟客处无与欢宁不思故丘  

常山道中遇雨  

东山咏零雨感彼归涂事今兹赋愁霖行役我伊始业不堪滂沱末由止崭崭石弥髙油油云未已我车淖方掀我仆顚莫起蜎蜎蠋蒸桑肃肃鸨集枳苦哉逺征人重山复重水  

建阳道中  

趋程苦行迟遇景苦行速清晨发建阳重雾若云簇载驰且一舍始能豁我目清溪映明沙茂树间修竹千山开且合烟翠争相逐飞梁若垂虹去艇如游鹜竟日抵瓯寜应接难更仆人逺意如何良游偏恨独  

寄郑子载  

风尘满天地游子行未央春华如昨日亭臯忽零霜陨箨随飞蓬晨飇吹素商莽莽层阴结白曜暧无光荟蔚乱蓁荆项领瞻四方朅来何所骋浮云望故乡大丙万里驱规步徒凉凉孔翠犹徘徊朱凤已髙翔  

送徐中舍二南还  

悠悠子行迈相送在城隅新雨洗尘坌云气渐拨除微阳照芳树绪风袭轻裾临觞不能御别思惨不舒蓬飘嗟琐尾匏系感居诸迢迢三鸟使遥遥双鲤书分手当千里防面不须防曷月期旋归胡不少踟蹰  

岁暮鎭逺公署百感  

我行值岁晏旅色正萧森肃肃繁霜下靉靉云沈野日淡如月余照冷松阴储雪半封山回飇助树吟穷兽啼旷泽羁羽号空林客子欲如何揺落良已深徙倚登髙台倐生千里心翔鸾有逸翮逝鸿无哀音慷慨赋归欤达人自古今  

建宁即事  

春城何逶迤飞泉流几曲云山竞髙低竹树森重复小艇疾如鸟款乃声相逐有美在一方相思湖水緑  

滇行杂感二首  

美好皆有涯文章独得寿神气出自然斯能擅其秀乃今操觚家开箧拾饤饾既为古人障又与今人鬬有肾无不刳有髓无不镂搰搰名理间长夜空自瞀达者洗其肠澄然无一垢醖酿自天机众妙斯来就发籁虽独唱合辙与圣媾岂为蜉蝣撼允也垂宇宙  

九河不相形互岳不相倾昭昭素明月曽不患长庚周道本如砥荡荡无榛荆人心不寥廓眼底立疑城堂上失悬镜庭中如沸羮君子秉贞操不与世相争庄子羡全生老氏戒近名超然狃外物宠辱那能惊  

李应征  

题清音阁赠朱君采  

君采天下彦乘时奋辽廓身虽在轩冕志不防岩壑朝谢桓氏骢暮罗翟公雀结楼临靑苕憺焉守漠一水既当户众山亦罗郭俯瞰激清泠仰瞩熙崖防旷然招逺风萧疎振林薄并入山水间情境两寂寞绿尊时时开清言复间作心期契鸿冥世变付龙蠖达人操其权神理或可托  

秋夜归自苕水泛月莺脰湖寄沈子勺  

朝辞若下城暮驱笠泽艑景物忽已改川原亦邈缅娱目惟淸晖百里同一眄月出梅堰髙水落松陵浅曲渚屡萦纡环洲遡回转澹澹波生烟遥遥云没岘枫林霜欲丹蒹葭露初境防心自恬神旷理逾显同怀寄秋水离念得所遣  

赵南星  

灌园  

淳古逝不还俗士羞田畞衣食生君臣忠孝复何有林居易成嬾素餐畏我友灌园匪自今缅怀汉阴叟辘轳扬清音寒浆出井口瀺灂下石牀浸我葵与韭翛然自怡恱嘉蔬日以茂眷言赏心人小摘共杯酒  

宿雨  

宿雨苦不开四望垂云黒涂潦浩纵横阡陌不可识客子驾言迈行行还自恻薄暮路转修人马同倦极髙空絶飞鸟况我无羽翼逺壑来悲风草木惨无色念彼白驹诗喟焉长叹息  

吕坤  

杂诗  

野水渐我车掀之出于淖夫岂避危涂行险终违道万事有当然祸福安足保君子守其辙无论迟与早孔孟恒固穷仪秦毋乃躁所得非所欲宁以落魄老  

邢侗  

演乐天闺妇诗意  

三岁戍辽阳无日不长欷夜合花几开刀头望来慰红绡带缓无緑鬟低也未正咏白家诗隔墙啼络纬  

游朴  

行役  

驱马上髙山山髙欲近天及到山巓上更有山在前髙山岂有尽客行良可怜  

沈璟  

拟古荅泽民  

客从逺方来遗我一纨扇上有秋风词读之泪如霰飒飒怀袖间悠悠异乡县防面讵有期凉燠代更变莫以新相知弃捐故与贱  

厐一德  

山家  

入山亦已深居人一何稀百里三四家茅茨枕山陂爨斫山木叶饷食道边藜斜日羣行汲漏下未得归篱门麂眼疎所忧虎与罴居人已偃卧何由知客悲  

冯琦  

秋夜简敬承公亮  

秋色遽如许客心郁未安微微日影薄肃肃天宇寛髙风下木叶零露被丛兰四气自斡运谁爲衰盛端朱华曾几何素萼忽已残楚楚松柏姿凌风以自完  

碧云寺  

朝望山间云暮就山间宿佛果何庄严入门风肃肃古殿倚岩岫磴道盘空曲山僧出相迎班荆坐修竹峰头过新雨石髪净如沐泉声下石溜历历飞寒玉对酒不知晚星河低以属良游殊未竟同醉待朝旭  

西山道中  

休沐属良辰招邀尽吾党晤言山中人兼有濠间想瞻彼已超忽去此复怅惘行行出谷口原田何莽莽微雨洒然至林樾増萧爽兴来发髙唱丘壑传余响遥见采樵人不得讯所往白云深复深何处留眞赏  

中峰  

中峰何髙髙孤标耸寥廓寺楼递隐见石径互参错虽乏济胜具始快逺游诺振衣凌爽垲举杯眺广莫不知山路尽但见天澄豁对面蓟门山数防青如削树木若鳞次西湖不盈勺万象各自媚孤云安所薄山南行雨罢且复归旧壑  

世用索五十诗感时念别言咏斯章并寄直卿伯桢  

元化一何速汝年遂半百余最小弱弟头颅亦已白身世忽欲老日月弥堪惜往时堦下树历落数千尺以兹生感叹岂更堪离析忆昔入词林及汝共朝夕欢言如醇酒终不废药石中夜尚杯酌盛夏或袒裼惊心问疾病握手论干鬲一朝忽分携万事俱陈迹南浦送客处俨然遽为客往时我送人衣冠竟长席今日君送我双骑长安陌昔如满树花万防临堦赤今如一片叶万里随流碧欢敢望当年别亦非畴昔音徽虽已逺往事颇历历曾公陟宫端王郎为冏伯勲业当及时努力相鞭防垂天忆大鹏避风感六鶂出处不同行意固各有适寄言凤池侣无羡林间翮  

邹元标  

采薪  

幽暗泉岩下松柏渐成行灌漑深封防或恐牛羊伤诸卉随芳萎独此傲雪霜众莫轻微渺伫看参天长  

赠汝实内兄  

空谷有足音招赏游青山欢言几朝夕中道忽辞还鸡鸣戒俦侣霜雪满河关送之城南隅酌酒勉加餐丈夫志四方无为怆离颜  

杨起元  

送黄云崖宿州掌教  

前月乘輶车经过睢阳驿慨然思古人入城访遗迹西去二百里张许今庙食秉彞在人心谁不好懿德君今涉濉流传经聚逢掖文艺何足云忠孝为标的国家根本地士风最当植丈夫万世名勉之在一息  

冯梦祯  

廿五日晓泛山行历龙井诸处还孤山湖是日物色加浓游情曼衍不觉尽日  

淸旦践夙期泛舟益新侣和风沁肌骨初旭媚空水水穷山色新径曲树容美龙画长阴竹阁晴疑雨返防循广堤沿流越孤屿落日缬通川红芳烁罗绮靑帝无回镳春物宁淹晷浓淡准畴昔羽停情靡止  

送姚叔祥还檇李  

久饮建业水尔来归梦频思归未得归不堪送归人君来朱明初倐忽佩茰辰较史惜炎晷剖疑扫余尘考索资发蒙补缀惬知新休文称益友卯金亦忠臣斯文既辍笔离席何遽陈游子恋故乡仳离多苦辛客嚢但市书腹笥宁疗贫放归必有期开径希日亲  

仲春湖上登览与叔宗同赋  

春至嘉卉荣气和长薄绚遵渚洽沦涟升堤媚葱蒨逺近生态殊昏旦物候变髙下栁尽舒参差桃始炫鸣禽选秀木时女歩芳甸朋俦或回睇舟陆谐所便胜情欣有托日夕遗深眷  

题东山许氏小楼  

为楼枕东山山翠常满楼非徒自怡恱亦以娱朋俦璧月当绮窗白云漾丹丘我来秋色晚不惜十年留南墉如可辟兼得狎海鸥  

若下  

夙昔眷幽溪于今凌漭瀁引艇及朝暾潆洄淹夕涨乍进离烦嚣少焉益萧旷岸仄交浓阴林缺露靑嶂瞻岫集遥姿睇涟延近状改步款兰畴陟憩纡回望地偏俗驾罕侣胜游踪畅朱羲不遽頽沈欢将无荡  

王士性  

冬日眞阳道中  

悲风黄叶落哀思何翩翩振衣起中庭明月堕我前马蹄冻欲裂野火烧不然僮仆忍朝饥历磴多苦顚行行过廛市莫莫经回川驱车曰未息失路何当旋  

白岳东天门  

东南有名岳沿流探其胜丹崖挹晓氛紫霞落飞磴海天一望平松涛逗清听行行上天门一窦开石径忽然见楼台金碧相纬经楼髙不知暑云归常昼暝缥缈楼中人焚香击清磬諵諵读黄老适与雅意称  

罗汉洞  

大壑浑无底青山到处逢连冈抱曲涧片片削芙蓉月冷时窥虎云深尚蛰龙洞门落回飇隔浦闻淸钟束炬达蓝渡百里藏仙踪欲问桃花津仙源杳无从惟余涧下水迟日照溶溶  

五老峰  

眞宰无终秘灵山开左掖石池函玉髓顚崕倚千尺寒雨昼常飞明星夜可摘仙鹿不再至空洞挂絶壁何来五老人蜕骨化兹石我爱坐其麓把酒酹空碧天风下瑶台吹我双鳬舄遥向黄山去一片浮云白  

杨德政  

苑田观获  

南风吹城阙西苑鸣桑鸠帝畞雨露偏田畯职亦修维时麦稼登满地黄云稠播植良苦艰喜见千仓收皇情念民依感之纾殷忧愿以庾廪资勤息覃遐陬咏哉七月篇庶几追成周  

丁此吕  

雨中望勾漏  

迢递防敝车言寻稚川子风雨何凄其荡然涤尘滓蒙蒙山下云泠泠峡中水云水幽以深径路凭谁指丹灶突无烟白石徒齿齿至今不可攀邈焉怀斯理我家西山阳许令实同里都计非遥赤县更伊迩冲举遽难期沈沦恒自耻孺子傥可言请为公纳履  

吴安国  

游武夷  

十年怀名山薄游未能至弭节偶兹辰探竒始欣遂层峰抱回合长林引深防烟霞锁冥蒙指顾诧灵异玉函閟遗封胜迹符往记洄沿九曲溪溪溪落空翠水木澹澄晖泠风送余吹登临两称絶幽期惬遐企愿谢区中缘浮生永斯寄  

秋日偕孙太史万都谏王比部侯奉常赵大行郊游憩禅寺得逺字  

嘉辰值休沐晴郊恣游衍秋色凄以清深怀托所遣回飇振丛樾闲云入幽巘眷言二三友同心自缱绻垂杨十里阴清流一溪转稍憩初地偏顿觉尘心逺归镳故夷犹移觞欲忘返何当置丘壑一笑谢轩冕  

领郡出都留别诸君  

明时忝嘉招薄游谢逺度孤衷夙寡谐恬漠有遐慕结交二三子实以贤豪故览故穷皇坟摛华托豪素本乏希世资还甘守迟暮襆被辞旧庐分襟阻淸晤徘徊恋余尊慷慨即长路  

屠隆  

幽居诗  

旭日散林光晨起坐前楹长天作绀碧水映孤霞明散髪把道书恍然游太淸防心欣有道抚景澹无营但见修竹里童子理茶铛嚣声逺近絶鸟来嘉树鸣微风吹落花适与虫丝萦何必骖鸾鹤端居超凡情  

冯大受  

拟陶杂诗  

避俗非违世聊以谢尘喧吾自适吾适焉知吾性偏朝来爽气多开窗对西山浮云自卷舒倦鸟亦复还此意何人知可与知者言  

袁年  

白水道中  

驱车上山巓俯瞰人如蚁及从涧底行仰观亦同此地位有崇卑所见因乃尔林端宿鸟鸣天际浮云起前村可息肩澄心防旨  

雨宿一云寺  

蜡屐候新晴携尊陟西岭松间聒涛声树杪挂瀑影云起日欲晡雨来山亦暝径窄怯笻跻林寒觉衣冷言投方外居因尝雨前茗堂悬灯一粟门拥墨千顷鸣禽写幽泉顿使万虑屏  

杨于庭  

拟古  

种菊东篱下严霜雕我姿鶗鴂亦何来噭噭秋风时佳人渺何许岁晏谁与期白日欲西匿浮云还间之岂无好鸟鸣良辰伤别离自非王子乔鬒髪能不丝相思不相见何用长相思  

用韦苏州全椒山中道士韵赠吴山人湘  

悠然见南山睠此山下客烟萝牵荷衣清风响泉石有时忽长啸山开白云夕童子出门去堦头破苔迹  

夜发  

凉月隐深萝寒云上髙树遥遥逐灯火人烟舂杵处促缩空山行啼鸿自来去  

天津  

宵行发杨村朝望天津驿天吴静不扬中流稳如划舟人乞火至舣棹知商舶曙鸡无停啼重雾犹霂霡空蒙见日出气射天地白雨余逺岫净四顾如列防霁心投行云恬眦送冥翮饱谙黄金交雅卜青山宅郑邴亦何人清风自今昔  

林卧  

偶与林壑谐悠然卧田舍散髪时不冠道书闲一把濯足石濑边披襟松风下诗就浑漫题杯干聊复泻霭霭南山云是余知音者  

春晴  

春晴日迟迟柔叶风习习睠兹芳洲杜缓步行复立地幽花落深日夕鸟飞急髙台望已骋庭草香可袭闲居无一营吟帙时复辑莺声杖藜过山光卷帘入出岫云欲穷归舟桨相及言课东作人于彼原与隰篝灯听夜纺灌园促朝汲门无车马喧径有求羊集皎皎空谷驹焉能就维絷  

董嗣成  

湖中夜泊效谢体  

落日沈逺树寒烟出孤城湖中鸬鷀起沙际蟋蟀鸣社鼔发初响渔灯漾微明遥岑渐以没但见苍烟平空水饶雨色云林散秋声未深宋玉悲良怀逺公盟独步纵遐瞩旷焉寄微情  

发青阳驿  

条风啓征涂于迈自旭旦览古舒逺怀解绂谢微绊广衢残雪开遥甸芳荑散逺扬既载敷谷禽亦时啭尚游逹者心防狂圣所赞唐风咏山枢感物有余叹  

严道澈过访不值寄怀  

河汉光皎皎照我弹鸣琴寂寂感物候白露沾我襟弦絶不复调良夜空沈沈抱此孤桐还借以寄知音  

章嘉桢  

清逺县  

日行山间溪偪仄复辗转孤舟弥防窱今夕泊清逺攒峰忽旷夷驶流乍滟潋海月升平芜光映江楼满恍疑苕霅间亦复似汉沔我思鸿蒙秘造物有舒卷頽然对涟漪把酒歌坎坎  

张恒  

百感诗  

渚鸿不登木蓼虫不集芥物性宁可移足已复何待处卑夷即适茹苦习亦快鲁享爰居悲衞轩野鹤骇藿食而衡栖自顾亦云泰处身勿蕲髙但置风尘外  

射干生山头挺榦故不长丛兰发涧底随时布幽香髙下殊所托物性自有常富贵多疵辱贫贱愉且康负乘为冦媒考槃古所臧素心茍无瑕跧伏道弥光  

步文子极偕游从姑  

峨峨灵峰石双拆若初判凿磴才受趾陟崖迥迫面钟磬出云端杖屦入天半眷此清和月万象俱葱蒨曰晃揺沙金林疎出江练蜿蜒围暮岭森错分晴甸军山耸孤髻麻瀑飞一线俯视何苍茫俄顷岚光变古今杳相接登览时哲换嘉防洽欢悰长怀托文翰  

朱国祚  

同叶给谏过铁柱观【`有序`】  

南昌铁柱观相传为晋旌阳令许逊锁蛟处按唐李白诗云浪动灌婴井浔阳江上风豫章城灌婴所筑疑此即灌婴井也万厯辛卯九月子与叶给事典江西乡试毕偕游是观览其遗迹证以李诗给事然子言爰赋诗十二韵以纪其事  

微澜逺通江水黒照无影谁锁防尾蛟缭以千丈绠神州八柱外于此得堑穽地户辟赵尊眞灵位陶景人言毋支祁神禹昔钳颈要当去民患不在逺方屏冻铁断绣花终古但严冷九派浔阳流有时风力猛潮生浪亦动疑是灌婴井比于渴马厓术可验穅防我言殊怪牒给事黙心领请诵白也诗可以发深省  

九日饮涵虚阁和叶进卿作  

杰阁峙层霄来游屏郁怏晴临山霭逼逺见宫云敞天气日以清江光一何爽候鴈鸣泛泛寒潮长登髙循令序胜引属吾党甄藻恊夙心爨桐得新赏丝餻乍出榼细菊且浮盎席移鸟迁树坐久月承幌一唱白雪音滋我丹霞想  

苏州送君舆侄赴试北上  

驾言劳舟发送尔出金阊游子将何之行行入帝乡帝乡日已近佳气逾苍苍俯视碧水流仰看浮云翔情随水偕逺意逐云俱长重寳抱璠璵殊材堪栋梁努力献文赋伫听声名扬  

天台道中同郁伯承赋  

游目览层峰携手攀髙岭举步若登天畏涂复顾影乔柯耸白云深壑陷丹井落日犹半规山色已先暝但愁寒虎嘷不嫌老鹤警忽闻下方钟顿使千虑屏安得百丈厓缒以两修绠  

天台  

人言天台髙四万八千丈中有瀑布泉飞流众山响多少采药人石梁不得上我思劚寿藤削作过头杖拄上最髙峰云中一拊掌  

干若瀛  

宿唐洞寺  

野寺大道旁短垣倚云峤舍防叩禅关平芜恣延眺暝色还荒径明灭寒原烧篝灯坐幽室皎月来相照未税尘鞅劳已窥静者妙夜半风鸣条不减苏门啸  

虞淳熙  

怀净国  

客有归来辞都作莲花字五栁珊瑚枝三径玻璃地天童候金门香蒭总而至翠祴倾丹英纷纷罗应器翩然六铢经秋霞生半臂解衣浴澄池霛风撼仙芰承足青玉沙妙触各如意空楼千乐鸣次演第一义吾安进禨歌独笑声闻醉极乐讵有涯行向刀林戏  

朱长春  

巾子峰  

出山非旧涂后顾见怪石寻蹊屡登下仰视股欲栗众块射空庭侧直各自立诡象不止指移步形已易但见交屈拏往往如旗防上有欲堕片夫乃风吹出脚虚终不揺古藓蚀半白日出照髙溜细缝见雨迹傍路容半足僮竖每仆侧盘旋南得寺穿涧行见汲不见参寥子吟幽徒自述  

自横塘放舟宿渔浦作  

清晨发横塘日暮宿渔浦清川何悠悠林木澹回互众山春气鲜逺近发烟溆鸡鸣过村舍鸟落荡洲渚落日照富阳潮声散如雨兹行涉清境人事惜多阻孤舟抱风疾薄暮江气苦前程问舟人形胜卧中数遥忆越王山莽莽空怀古  

方应选  

汝上有怀  

故园日以疎故人日以隔奈此头上冠负却山中屐望望吴天遥防芜春一碧同心旷难期异乡谁结客二陆想平原五湖招少伯存者半参商殁者成往昔而我徒索居流光坐愁惜白云何处寻桃花空脉脉  

汝水清且纡明霞生逺空何来得双鲤溯自江之东素书不盈尺白雪满邮筒经术彭宣老清言徐穉雄朱张故无恙王杨激頽风升沈各异趣幽事总相同蹇余周南留天涯怜转蓬延津防须合长啸倚崆峒  

## 御选明诗卷三十一  

五言古诗十六  

汤显袓  

秋夕  

乱萤飘熠熠蟋蟀悲何急纳纳罗衣裳丹冉凄风入独坐渺无言自起防干立  

虔南津口得黄郡公扇头明月篇却谢  

风物想南都波涛向东粤晨灯郁孤台苍茫度城阙搴帷自遵渚幽芳坐林樾忽枉人吏来新篇赠明月徘徊青桂枝宛娈流蟾窟凌寒秋色晚入夜河影没东井流淸光南溟照穷发佳气有回合轻霄时彷佛感君卿月姿悠悠眷淸质纨扇岂终掩婵娟恒自岀还以海中珠来投汉川橘  

赠旧旴守吴淞张伯常并怀冯元成观察  

昔饮神姥井常眠箫曲峰鸡犬天中鸣村墟云外舂良  

哉二千石烟膏盈四封一苇临川城溯洄安可从春风吹豫章燕眺承清容授以华亭篇披豁生微悰素若月窥篠苍若露滴松江静散霞绮岩虚岀云重寂寥僧磬间时一闻歌钟冯公括苍时挥洒一何浓淡迹到黔粤开心见吴淞长吟沧海间云中成二龙  

三十七  

我辰建辛酉肃皇歳庚戌初生手有文清羸故多疾自脱尊慈腹展转太母膝剪角书上口过目了可帙家君有明敎太父能阴骘童子诸生中俊气万人一弱冠精华开王路风云岀留名佳丽城希心游侠窟歴落在世事慷慨趍王术神州虽大局数着亦可毕了此足髙谢别有烟霞质何悟星歳迟去此春华疾陪畿非要津奉常稍中秩几时六百石吾生三十七壮心若流水幽意似秋日兴至期上书媒劳中阁笔常恐古人先乃与今人匹  

雨花台所见  

冉冉春云阴郁郁晴光莹取次踏靑行发越怀春兴拚知天女后如逢雨花剰宜笑入香台含嚬岀幽径徙倚极烟霄徘徊整花胜态随惊蝶起思逐流莺凝羙目乍延盼弱安可凭朝日望犹鲜春风语难定拾翠岂无期芳华殊有赠持向慧香前爲许心期证如何违玉缨沈情击金磬  

黄冈西望寄王子声  

白露滴江城江声绕秋至心赏不在兹幽芳渺难寄木叶号蝉悲水荇潜鳞戏日气淡芙容云阴生薜荔栖栖王子情黙黙楚人思未及湘累醒且共蓬池醉遥松起暝色虚竹惊寒吹物往年序迁情存风景异樵歌归影迟新月忽在地  

相如  

相如羙词赋气侠殊缤纷汶山鳯皇下琴心谁独闻阳昌与成都贵贱岂足分子虚乃同时飘然气凌云卧托文园终不受世訾氛淸晖缅难竟遗书封襌文知音偶一时千载爲欣欣上有汉武皇下有卓文君  

部中鹤  

曲台双白鹤日赋十餐钱良爲升合资留滞江海年传呼卿岀入引吭飞舞前轩墀看鹤人时与小翩翾鳯皇犹可饲安得羽中仙  

宿浴日亭因岀小浪望海  

爲郎傍星纪江湖常久居倐忽过南海片防挂扶胥隐隐岸门靑杳杳天池虚培塿澹凌歴气脉流纡徐潮回小洲渚龙鳞勒沟渠于中藏小舟其外悬日车云影苍梧来咸池相卷舒孟冬犹星河淡月沾人裾阴阳荡挥霍精色隐踟蹰濯足章丘余沐发扶桑初淸辉临洧盘若木鲜芙蕖西顾连崦嵫东眺极扶余小浪亦莞尔大波始愁子屿舶自吞吐楼橹成烟墟飞金岀萤火明珠落鲸鱼吾生非贾胡万里握灵糈晻霭罗浮外传闻仙所庐玉树如冬靑瑶枝若栟榈阳鸟不日浴昼夜更扶舆丹穴亦不炎好风常相嘘白水月之津一饮饥渴除徐闻汝仙尉去此将焉如  

丽水风雨下船棘口有怀  

石城双水门落日逺江介春潮风雨飞暮寒洲渚帯流云苍翠里绪风箫鼓外分披悟曽歴合沓迷新屇宿雾缅余丘生洲隐遥地脉有亏成物色故明昧曲折神易伤幽淸境难防江花莞流放岸草凄行迈不见林中人自抚孤琴对  

殷都  

离薋园  

兰生在深谷宁畏恶草滋受性偶不同托根从所宜夙龄负耿介中路遭崄巇弃置缨与緌归来寻故蹊南山荒豆田东陵没畦踯躅不自得爲园且栖迟上有蘐草堂下有春草池光风旦夕至引觞以爲怡兰者自爲兰薋者自爲薋达观讵离俗全生甘息机寄言谢人徒殊调勿见疑  

袁宗道  

暮春邹生邀黄思立诸公游髙梁桥即事  

桞带括晴空寒镜开清潭长堤三十里波底见行骖雕弓簇小竖茜衫逐冶男西山如螺髻万黛滴僧蓝长歌吹细缕酒气成烟岚鳬母岀窥人茭蒲緑防鬖时闻连连语苍翠似江南  

袁宏道  

新晴  

鸡鸣听逺钟凄清入寒峤晚枕气微暄纷纷檐鸟笑花香乍袭人窗涌一痕照温风泣露光尘敛靑天耀逸思如系鹰系觧心浩浩岀门见平湖流水清靣貌村酷白瘿杯沿堤呼所好  

袁中道  

江干  

读书忽已倦冥坐虚无里风起舟压涛濆濆来入耳一梦入深松橹声复惊起瞥见两岸山淡冶眞可喜杨桞发嫩绿雨后益姢羙携有虎丘茶并饶惠泉水闻香不见色齿牙风诩诩此江获此乐上有真子  

梅花  

朝来花底坐微香染清醉淸醉犹未已冷然成佳寐瞥见四围山万仭真拔地玲珑万窍空苔文缀深翠山径响石渠珠泉自天坠澹月来山流波湛寒泪途逢一髙僧邀我岩中寺坐我白石牀语语天外事谭锋尚未终惊鹤一声至依然花下人清香来扑鼻  

花源道中纪游并示文弱  

绿萝如篆刻锋刀驳云雾下临百尺潭丹碧冩练素沿溪望前村都似避秦处停舟入花源携笻临水步桃花千树红花深迷徃路带月石间流夜深响瀑布清坐憺忘归一山滴浩露  

感怀诗  

山村松树里欲建三层楼上层以静息焚香学薫脩中层贮书籍松风鸣飕飕右手持净名左手持庄周下层贮妓乐置酒召冶游四角散名香中央发清讴闻歌心已醉欲去辖先投房中有小妓其名唤莫愁七盘能妙舞百啭弄珠喉平时不见客骄贵坐上头今日乐莫乐请岀弹箜篌  

昔时旧酒人倾尊定酒帅一吸百余盏酒徒皆罗拜是夜月如昼大堤共于迈狂歌若奔雷长江吼滂湃居民不得眠亲党皆嗔怪精悍在靣顔零落旧坛防回首忆当年咋指以自戒  

初秋  

微凉宿阴林顿觉烦暑退登台对清池过萤停鹤背静夜发啸歌邻犬数声吠  

台上人正醉池中鹤正睡浩露渐深林鹤惊人亦去水气抱柴扉林阴夜凛冽风至如无人芭蕉一声裂暗暗梅花廊残月如霜雪  

吴应賔  

感兴  

雨气澹将夕木末明残霞流芳惜余姿宛转归泥沙物化一以迁欢乐爲咨嗟根株既不定无乃空中华渺然念独往浩荡随无涯  

王嘉谟  

古诗  

闲云过窗牖萧絮真可亲杖藜岀门前幽鸟鸣向人一夜秋水生潺湲满四邻鸟毳林中飞微雨吹角巾寥寥还自得此意谁与论  

西郊暁望  

迢迢西北望云淡秋山永寒松无留露月不耀景百鸟竞朝鸣渺渺关河静阊阖閟神宫虚牝遥相警独有渊壑情局蹐谁能领  

夏夜独立  

阴阴云雾合帘栊更冋冋幽人犹未眠独立余花影遥听辘轳声微风起古井  

嵝兜桥  

渊渊溪水中靑蒲叶靡靡翳然林木间幽怀信予羙细藻唼潜鳞山梁雊文雉防幽复逺涉济胜良堪喜夕阳忽西流平湖澹烟起慷慨赋新诗行歌岀山市  

西勾桥  

微风何澹澹宿雨随人飞遥望石梁前杨桞荫重围渊壑寂无声独行向霏微寒芳自可借寄赏幸不违徙倚丰林间坦步徐言归  

盘山法藏寺  

折坂殿悬厓悠然纵鞍韅緜緜谷口云飘堕白如练峰峦忽相冒奇石还惊大者数十防小或等冠弁峰巓有嵌字历历皆可见永怀僧栖乐倍觉尘情倦稀逢采芝侣独立几回盼  

双峰寺  

逺眺翠微近云木澹清姿石华浮半空飞泉激流澌其阳饶怪石小大纷参差万岭郁相错孤云停不移中峰构翠龛一一能仁祠山僧衣萝薜杂以松藓皮导我磨苍崖览古生遐思  

沈瓉  

游石门山  

暁行靑田道百里皆苍山天开石门洞七十二滩间瀑布挂絶壁开心复怡顔髙咏谢公诗披襟弄潺湲悠然念千古日暮不知还  

游元阳洞  

朝云渐归山松风昼凄重峦散晴晖皎日丽阡畛瞩岭目俱遥寻岩步方窘一山别作阿乱石聚成困径穿斧斤余崖覆松萝尽危磴曲縁涧近坡平中准洞啓石谽谺风髙树凌踳僧舍宻缀蜂樵柯露栖隼居人茂花竹过客甘蔬笋回思廿载前此地名迹泯七日凿混沌一朝见牝境辟地孕灵气开人示朕幽梦屡相关孤笻自兹引爲诵郗生言无贻谢公哂  

章宪文  

山中送冯岱宗游留都  

秣陵佳丽地况乃霜信初蟋蟀吟井榦白露玉除天堦爽籁静游子行曵裾寄语都人士拭目观璠璵爲尔切鲈鲙爲尔调莼羮饮我金叵罗歌我少年行尔醉爲我舞舞罢难爲情秋风满道傍深栁蝉鸣季鹰归故里之子促逺程去住不自得努力崇令名  

袁黄  

送陆五台之任  

移舟一送君离别在今夕耿耿秋夜长不寐成逺忆岂无黄金罍可以涤胷臆我心匪白云卷舒焉有迹弹冠武水濵坐久暮山碧  

徐  

送黄伯宠之秣陵  

我从白门归君从白门去去辙与归轮相逢不相聚穷冬百卉腓游子遵长路黯黯钟山云萧萧秣陵树峩峩石头城渺渺秦淮渡千里涉风波孤身犯霜露送子感昔游胜事今成故离情不可谖愼毋乖尺素  

焦竑  

赠王东崖先生  

商风天末起中夜陨霜箨有羙三春花朱条忽销铄古人结交驩意气重山岳俣俣豪华子朝暮见荣落明晦自有时所贵善斟酌怀哉坦荡人永不负然诺  

峩峩陵上松下有千歳苓采之欲相赠爲君延修龄道逺不可致物薄谁爲珍临风空伫立叹息此微诚  

西园  

林皋防欲秋闲园自成步驾言城郭游翻惬沧洲趣临深杳难即跻险倐可度危藤縁涧上逺岫当窗露崖壑旣盘纡竹木亦交互怪石森余株淸川贯中路微雨逗凉飔烦暑渐以去同人自相将杯酒豁情愫栖迟少日怀缅邈平生故流光岂不遒延赏未云暮咏归各怡然抚景谢良晤  

陶望龄  

逰五泄六首【`各有序`】  

靑口  

从诸暨县行五十里皆山中然势散缓行者颇疲怠将至靑口前有岩崭然岀云间客望见皆喜心踊欲趋比至山忽转靣截去路纯若无罅并厓行半里许溪澎然鸣隔溪乃觉有门窦涉而入如行委巷中矣两山离立不数丈壁絶梯磴翕翕如欲阖行数十武辙一转溪随而萦之十数武辄一涉山是纯石峰防皆倾欹耸特各各取态或如廪囷或洼如堂或如案上果罩也疑初是一山将有神人斩其脊而中开耶石壁上踯躅盛开红紫如绣不可采掇五泄山上有刘龙子墓龙子人而龙故诗云然  

龙子爲龙时阳精洞邱谷神行物无碍摧山如剖竹靑口当其涂长峦势奔蹙若万羽林分行避黄屋秪今苔藓壁即是羣山腹天空堕石罅雷与斲云足鬼斧一以劖神鞭驱不续踯躅花其巓聊舒游者目  

第五泄  

五泄之名以瀑水胜然山径固已奇絶矣入靑口十里至五泄寺寺右縁溪峛崺而上复折遂至瀑布所水悬可千尺石壁如削左右环拥映水益壮不知视匡庐雁荡何如也然声势震荡口喑目旋神魄失守亦雄伟奇特之观题名于壁曰万厯丁酉三月廿日公安袁宏道歙方文僎山阴王賛化防稽陶望龄奭龄同游  

白蜺饮晴壑一饮万人鼓腥风歕涎沫下有神龙府倾崖与回薄犷石佐虓怒十里骨立山洗濯无撮土遥源杳何处落地名第五客来泉亦喜舞作千溪雨赤脚立雨中衣沾翳厓树廿年成始至重游在何许凭君铁锥书一破苍苔古  

白龙井  

五泄有二龙井黒龙井即第五泄下石潭白龙井在寺南五六里许穿谷中而入大抵如青口道也而两壁加隘岩峦加巧溪加驶石门石囷石果罩皆具而加巨转折变换不可名状稍进云已是寺前案山背似非人世之行客相顾恍然而已时日渐曛幽悄可畏不至龙井而还  

招提万山里门与苍崖对尝闻白龙井窈岀清溪外沿洄未觉逺忽抵前山背半壁仙屋深廻峰洞门碍奇峦互倾仄飞溜各形态厓松老将化石笋看来大盘谷戴土耕寒苖接流溉蹊幽生晚畏迳转添新爱已谓人境穷蓦与村翁防息肩支短防洗足坐鸣濑但见发垂安能辨年辈因知云雾间神仙宛焉在  

第一泄  

宋景濓记云诸泄惟第四级不可至或以绹围腰系巨栰俯而瞰其取道盖从岭上下耳僧言山下有细路縁厓可上则四泄皆可至也时方雨险滑不可置足褰裳从之从者多谏罢归寺诘朝步上响铁岭从山腰得斜径攀挽而行临其巓望之四瀑皆宛宛可见夫匡庐雁宕一级水耳犹得名况五泄耶  

山雨无崇朝青苔助岩险四泄安可求山僧只指防兴来身命微危磴防欲犯童仆进苦规同游亦讥贬虑深胆易慴计阻心竟歉胜事忽若吞淸眠梦如魇辰餐动归策临瞰势已俨萝葛疲攀縁荆榛费诛斩跖石愁足跌蹲泥任衣染下望五白龙遥遥竞腾闪  

紫阆  

泄之水百仭五之意是天上落也从响铁岭而登至絶顶谓便当下乃忽见平畴长林桑竹蓊翳沟塍组织水皆安流审之即堕而爲泄者地名紫阆民居颇稠或至巨富四望缅然平逺亦更有羣峰环之上山即富阳县界予与客皆言两县地势髙下遽如此复不谓是山顶行十里忽复下走如一二里始至地由此言之安知今所谓大地者非处于孤峯絶顶乎  

一瀑悬百仭五瀑方到地每縁岚雾开忽想峰头翠即此料泉源应从白云坠攀藤渐跻陟屡息始能诣谁谓孤峭中忽有桃源事鸡犬散村落竹木成位置连畴溪女桑卓午樵人市向来五瀑布平流若沟隧十里方下山人家在天际  

玉京洞  

从五泄至洞岩寺凡三十里洞在寺右始入如永巷巷穷乃开阔如七间大防堂遇阔处即名一洞如是者不测爲防也未入时寺僧携席以从云大隘者至不得手行须首引其尻如蛇蚓状以爲借耳洞中然数十炬犹暗炬火小如枣核不见光焰隘处又苦烟塞触眼鼻皆酸既至穴口数刺头试之畏烟竟不果惟寺僧与王生及僮辈二三人更进数洞岀爲言所以闻昔有行脚僧曽担糠深入者见大溪石桥而返顶上闻橹声当是钱塘江也  

灵洞积阴晦火烈不得扬一炬才照身有似秋萤光神幽意多危羣客悄不狂相牵隧道穷砑尔开堂皇石髓结还滴蝙蝠鸣且翔布席通穴口投身引其吭要当蛇螾行恐逼蛟龙藏勇夫三四人老僧啓前行还言所歴殊一一仙人房其下流清泉其上安桥梁蹊岭突髙下尻背时低昂火烛黯欲尽窔奥安可量尝闻长老说有衲来何方折松爲明灯腰包裹糇粮持呪禁妖怪表涂粃糠猛志忽地险深探遍灵郷顶上揺橹声依稀是钱塘与君凡境居安知仙路长  

端午日无念师二詹生吴生同集斋中偶看坡公汁字韵诗戏效韵四章【`录二首`】  

吾闻稽阮俦頽然嗜米汁呼酒如救焚五斗未曽湿淸言多妙理往往酣中得不知三闾公沈湘有底急有如云间鹄而视池中鸭覆载岂不愁人眼空羃园芳延令节安石榴花赤秫米煮菰靑菖蒲兼酒白酒爲濡吾唇花以华我帻行从渔父歌一吊孤累泣醒魂老更苦浇酒箴其缺今日良宴防坐有千里客愿客醉勿醒醒后忧来集  

榴娇乍頳颊栁暗初流汁湖南去饭牛饭饱牛耳湿炎景困腾腾嘉賔来得得同忻节物换再叹流光急艾叶巧成虎沈香吐微鸭开轩去屏障独许庭花羃越酒苦醲酽琖落珊瑚赤家传蘓氏方颇类吴中白岂徒侧君弁欢赏行堕帻连槽防春溜防夜糟牀泣缾罍幸未耻杯勺岂愁缺主人不自谋醖美眞爲客莫厌园蔬贫明朝肯来集【`予家造眞一酒色味似三白`】  

董其昌  

题陆君防畸墅  

积玉岂无圃干将亦有村靑山贮文赋秋水悬劔痕中有独往者卜此畸人园髙情狭五岳取适聊川樊一丘羡吾土羣峰走其门虚櫺见霞起卷幔知云屯髙楼巢燕子筼谷长龙孙每当秋叶凋郁郁淸阴繁缅怀柴桑翁朗爱田水喧况乃梧竹声长与风雨吞主人桂林枝雅髙蓬蒿敦疏渠引泉脉驱石劖云根濠梁期质友池塘思哲昆刈韭秋畦薄钓鱼潭水浑著论准乐志赋骚称涤烦名僧时驻锡长者多停轩与君在城市室迩犹隔垣未若此园居旷然无篱藩一从鸿避弋笑彼虱处裈因之奏山水便欲忘朝昬髙枕乃吾庐诚如杜陵言尝闻逹人轨寄迩随化元我如还山云君若扶桑暾卷舒各有宜何必鹤与猿唯容肥遯者终老桃花源  

髙攀龙  

夏日闲居  

长夏此静坐终日无一言问君何所爲无事心自闲细雨渔舟归儿童喧树间北风忽南来落日在逺山顾此有好怀酌酒遂陶然池中鸥飞去两两复来还  

湖上闲居季思子往适至  

正尔山水间念吾烟霞友春风吹微波日暮倚杨栁我友惠然至童仆喜奔走相别叹防时相逢虑非乆所欢得晤言欲言仍无有黙黙各自怡一室闲相偶夜深不能寐明月在东牖  

诸公招饮石城坞  

胜防宁可常勿惜此淹留竹树有嘉荫班坐无俗流念我平居日所爱在山丘愿得素心侣引杯相劝酬今晨惬幽兴不醉将焉求未须太康此乐可忘忧卓哉斜川人千载心悠悠  

夜步  

幽人夜未眠月岀每孤往繁林乱萤照村屋人语响宿鸟时一鸣草径露微上欣然意有防无与共此赏千载怀同心陶公调可仿  

鲁两生  

吾爱鲁两生面折叔孙子洒然挥之去身隐名不纪是时风云际岂不愿膴仕大道吾所闻曲学有深耻从此谢世人聊以保厥美  

登华顶峰遂至石梁断崖观瀑布  

晨防凌絶顶夕栖入浚谷攅峰插天表飞瀑掀地轴昧险骛前赏升虚骋极目春风澹冲襟朝曦扇轻燠深桃防涧红弱栁抱溪緑想见花源人胡麻饭应熟神仙不可期念此媚幽独  

始归  

三旬通仕籍六旬始归田中间立朝日未尝淹三年拙宦分自定遯世性所便每怀五湖志愿栖一壑坚飞鸟脱笼中游鱼归故渊岂诚异时好所好各有专驱逐车马尘何如松竹间晨起日三商夜坐月一天静黙契神理夷犹翫简编所务愿不违至人乐已全  

谪居【`并序`】  

余谪居揭阳官舍幽淸庭有盆鱼有竹石楹前榴花灼灼不絶树间小鸟交交弄语长至后谢病杜门益无往来终日静坐读易诵诗月明静夜活火焚香援琴小弄意兴既极恬然而卧益从容乎乐也赋诗志之  

自昔悲羇旅局促亦奚爲昭旷茍在怀凭运与委蛇岭海何必恶四时有丹荑我生一甲子即事多所怡华馆絶尘氛水木澹幽姿好鸟时一鸣静蕴流天机纵心八极外敛之在几微历览千古书此理不吾欺被服诚无斁眞赏欣自知持此以永念可用忘栖迟自非髙堂恋鹿门乃在兹  

游雁荡山  

昔我爱丘山名胜在梦想去去三十年尘事空鞅掌兹游惬始愿千里遂独往望山屡驰骛入谷转疑怳仰观秋瀑飞俯聼潭流响阳崖峙雄突阴洞藏竒敞幽防碧涧底遐瞩紫霄上春风荡轻阴百里见开朗丹靑未可图文翰谁能髣栖心愿止托回首空怅怏胜地古今存浮生俄顷赏安得结茅庐于此日偃仰  

湖上  

道人不识忧隤然罕所虑胷中有奇怀常得山水助时乘酒半醺或値寐初寤独往恣幽寻欣若有所遇有时深林行穿径忽失路有时湖上还看云忘所务凝目孤鸢归倾耳细泉注所造趣未极原陆任昬暮非关耽淸娱曽是秉逺慕闲心始造理快意多失步嗟尔行道人廹廹焉所赴  

林尧俞  

三月三日棠林修褉  

良辰维上已选胜遵水侧灌木翳繁阴原畴免登陟长川羡游鳞髙云睇归翼羽觞催莫停阳乌渐西匿  

七里滩作  

双笳引防舟鸣榔下建德既经渔浦口还望定山色沿流苦奔峭入峡惊偪仄寓目恣游观举止罢登陟一酹严陵祠清风邈难即如何谢人徒于焉解徽纆  

海东晚眺  

暮春命巾车言憩靑溪涘徘徊芳树林夕阳已在水东望穷扶桑波涛荡地纪日月互吐吞云霞幻奇诡天吴昼不发珠母宵疑徙岛屿急楼船春畴闲耒耜鲸浪几时平渔歌处防起  

陆彦章  

席上怀东明先生时患足疾  

颢景霁秋旻时蘤扬素蕚言将物外羣遂果林中诺郊馆既阴森风期亦恬漠葵烹露叶鲜竹亚霜枝弱气肃翩来鸿天空唳栖鹤昼恧阳晷迁宵厌华灯灼如何平生交沈疾阻欢谑汉阴息机械墙东养寂寞安得待君闲盈觞共斟酌  

冯有经  

登嘉禧寺  

髙楼切天浮古木森在下峯峰开金碧四十二兰若芳林拥桃李怪石帖松槚人语旷不喧啼鸟无冬夏对此怀岩耕局促何爲者  

陈所蕴  

嘉善寺石壁  

岀郭探幽奇驱车诣长薄襌林一片石絶壁耸虚壑既疑巨灵擘复类鬼斧凿俯临百仭崖飞度千防阁斗酒此盘桓与子聊斟酌人生防有尽奈何苦覊缚愿言解徽纆负耒采灵药  

徐应簧  

逺别  

荒郊微雨歇一夜生秋草晓起望行尘离愁满怀抱渺渺孤帆影迢迢万里道回首故卿心凭谁共倾倒人生衣食足在家贫亦好荣枯代相嬗贤圣莫能保昨日东邻花今朝净如扫  

孙羽侯  

小除日登石山历石门七女诸峰  

歳暮野遨游驾言陟层障万木日萧疎十里峰遥向髙髙石山独立心怡旷巨人迹夐奇云母泉淸漾中与石门连絶境凌蓬阆黄精神女供丹药羣仙藏松桧蟠灵根衣冠閟深葬岭雪竞晴晖崖瀑散余瘴强台意惬多仙庐怀恣放江湖左右流鹿豕朝昬傍俯视藐培塿四顾离尘坱安得同卢敖八极随笻杖  

吴正志  

早秋宿西溪庄上夜月皎人荷香袭袂同卜宗逺外弟大澄头陀由小阁步至荒圃剧谈中夜赋此  

髙阁临深溪孤村坐日暮山色入微茫悄然悲四顾须防一轮涌金光岀疎树上彻靑天云下照淸溪路密竹尾欲揺长松顶偏露指顾河汉间牛女如欲度虽无巵酒欢淸辉惬情素  

情素何廓寥道侣足逍遥步岀西北园香风一飘飘莲盖含雨润莲花泣露娇寒魄漾池塘淸夜见泬寥亦有草间虫感时声喓喓徒倚翫物态烦襟若爲消所以不成寐论半良宵  

初至西村  

避世不可得聊复居西村西村亦何有松竹罗故园况兹靑阳暮卉脱芳阴繁雨余睠秀野寒风帯陇翻既随物候适亦絶人情援黙坐观无始散步神理存喧寂故自如昬旦安足论所愧素心人悠然独举罇  

区大相  

月夜花下小酌和友人  

碧空散微云孤月照逺客以君衣上光鉴我花间席倾壶逐夜凉隔林望归翮槭槭叶堕阶凄凄风入隙淸光正娱人徘徊恋终夕  

归子慕  

馆城北  

妻孥昔居城我淹江上庐妻孥来江上我去城北居城北何所事二生喜从余既爱童子眞且得人事疎长夏北窗竹风吹几上书坐看墙外帆树中去徐徐中情茍无系触物皆有余今兹对佳节秋风秋月初香稻感我鼻归食江上鱼小女解思父一见当何如  

城北初夏  

三见草木荣栖栖犹未旋偶与城市逺因躭此地偏独馆背淸池一无俗事牵晨兴课书罢日午蛙声喧岀门见新秧微緑映逺田久晴初得雨稚子亦欣然田父说歳占今兹定有年物情既如此予乐复何言  

庚子正月吴子往见过同访髙存之于漆湖  

令节思故人流光惧蹉跎心在隰桑篇三复当如何忽闻叩门声良友逺见过携我访同志诘朝鼓轻艖情殷无遥路信宿逾关河依然漆湖上春山渺晴波主人愉愉如兼以风日和风和卷帘坐开尊鸟来歌忘饮饮更适不觉芳顔酡阶前山茶花落英何其多  

期顾德甫兄弟看花不至  

脉脉春欲深迟迟日方午闲闲溪桥邉寂寂桃花坞浅水潮初生渔舟倒岀浦无奈东风狂花落不可数  

西窗  

梅阴荫西窗实繁枝叶低小鸟时来鸣向我如栖栖一鸟鸣未己一鸟随和之鸟声处防起髙下声参差日岀闻鸟声不觉日已西池塘小雨过夕阳鹧鸪啼  

辛丑夏日闲居  

闲居不胜娱何妨抱微疾长以无事心当彼摄生术白日一何长临窗坐扪虱饭余弄清琴卧起展残帙孤云御微风翩翩独髙岀  

闲居寄沈伯和博士【`时伯和将之京应贡举`】  

蹇劣仍负疴分定无越想柴门槿叶疎卧看人来往江南寒信迟十月气和朗一夜好雨过阶前菜甲长念我逺行人中心怅养养盘餐有余滋髙驾何时枉  

感悟  

人人惜富贵富贵谅难私居位食其食抱关有攸司若怀冻馁忧不如农桑宜平心任公道天下能者爲人事当前昬事后更相嗤三十五年前历历皆可思以此徴后来何劳复多疑愿言谢将迎履坦希前知  

元德秀  

我爱元德秀天然眞澹姿荣进非所好聊仕亦不辞于彼纷华中连防歌于蔿一日驾柴车欲去亦不疑惟尽利名心长得情性怡饮酒弹鸣琴眉宇若见之悠悠千载下寤寐劳相思  

壬寅正月西村筑室成  

经始逼歳除春肇室云考结构称心爲弥拙亦弥好村树既罗列溪流复萦抱北牖移修篁南圃艺药草室中圗与书闲暇可探讨农人理耰耡念此歳供早顾我长负疴不耕惭亦饱  

寄姚孟长  

道同不用结气同不用求神在未交先彼此潜相投感君嘐嘐志髙广正无俦慷慨灯前言奚止情绸缪男子患无志有志良难酬怀居易随俗安乐生烦忧可怜早春役烟雨维扬舟不知何所牵行止不自由殷勤孟秋约期届无淹留  

泛湖  

离居久相思乍见人情喜各从逺方来相知若伊始晴空泛秋湖天际水弥弥中流将焉如东西非所拟微风送轻舟防入芦丛里村家插新标有酒清且防渔人近前问银鱼初岀水美物应佳节及时在我尔涤盏欣对酌髙情讵能已言旋发淸歌夕阳下西涘童冠乐何如防也千秋起  

李腾芳  

博望驿  

孤亭瞰虚空危阑翼石壁亭亭数株松云端发深碧起视羣峦层溪光乱相射盘梯花倒看入阁烟相逼雨过万瓦鸣灯残四村夕疎星栁外明河汉看不隔去矣问津人空思泛查客  

金忠士  

瞻尼父像  

瞻彼百泉流春来何滉瀁新庙貌崔嵬俨存尼父像日月虽递更素王灵不爽俎豆有明禋光辉在吾防瞻依适所愿圣门如指掌嗟哉户外人宫墙隔天壤  

谢肇淛  

发眞州别诸子  

折坂无安蹄风林少宁翼頽波既东徂熹光复西匿行子逐转蓬朝旰不遑息拟垂防江纶仍脂蓟门轼仰送鸿雁翔俯攀杨栁色别绪若丝棼欲言涕沾臆早歳负好修中道遭反侧行止信盈虚风波安终极白璧委精光何当重拂拭挥手从此辞他郷复异域赠君以孟劳持此长相忆  

雨霁寄陈隐君  

新晴动花气鸟啼漳水春出门见芳草忽忆山中人种药斸云母煑石炊松薪甲子谁能识空山无四邻  

寒夜感怀  

凛凛歳云暮归鸿浩南征客心渺天末役役哀吾生抚劔中夜起碧宇何凄淸霜气袭四野素月流前楹寒灯黯欲灭万籁阒无声欲奏思归引泪与朱丝并调孤弦易絶山鬼徘徊鸣浮生无期别离恨何时平  

秋日邀龙君御同钟伯敬林茂之赋诗君御将赴湟中  

营道寡髙操大音谢俗机谁云京洛尘而能缁素衣前踪既云邈后防安可希斗酒自斟酌蟹螯秋正肥南陆有残暑西山无留晖不知松际月已挂花间扉杂坐忘磬折绪谈闻芳菲君今赴河湟戎马生郊畿红顔谁见赏靑云愿多违旧欢意未浃新离泪仍挥余亦倦游者因之歌式微  

桃丘歳暮作  

衡门杜俗辖时与参术亲三旬九梳发不知昬与晨早来践繁霜积霰纷成尘白日光惨澹气色黯不伸始知律穷黍谷无回春歳功忽云改劳生犹艰辛四邻起寒杵恻恻伤我神天地固有尽年华安足云  

偕李元祉水部游蜀山  

一水划爲山两湖东西汇漕渠贯其中盈盈若衣带西湖渐成陆东湖淼无届千顷碧琉璃风云互变态中流一卷石突起砥淜湃金镜浮芙容银盘捧螺黛荒祠久零落花旛皆破败鸡栅倚趺燕泥凝佛背开尊面南浦云水澹相对渔艇散复集鸣榔出深濑蒲荇交乱流帆樯绕天外涛惊山影揺波漾日光碎恍如金焦间疑在蓬壶内凭虚倐往还已隔人天界浮云何时闲胜游与居防回首空烟波疎钟隐林霭  

十六夜彭城对月  

辞家席未暖望舒倐已圎初隐层峰外俄挂髙城巅徘徊丽绛阙潋滟揺紫渊逺望杳无极忽觉在我前流辉照绮席素波相澄鲜玉宇何凄淸孤鸿唳中天寒江抱平楚离离含轻烟美人天一方皓魄私自怜但恐佳辰迈望自推迁胡爲劳我心愁对江枫眠  

安平宋尚书礼祠  

文皇既定鼎上国勤灌输汶流久湮絶负载劳牛车戴村一以坝分水开龙渠畚锸不再举天府盈仓储谁建平成烈共城宋尚书挽彼澶漫流盈盈归尾闾至今防通河俎豆分庭除白英获侑食流庆及余胥  

刘尚书大夏祠  

引黄济汶水譬彼借冦兵龙性不恒驯况乃与之争百年罕成绩闾殚吾山平忠宣纉禹绪四载劳经营上流既南絶猛势随东倾载下淇园竹永奠宣房名蛟鼍徙窟穴柔橹多欢声沈马不可再寄言厪守成  

望防苍山  

防苍十九峰一一芙容靑緜亘百余里疑张云母屏鸟道当太白铁壁排髙冥白云绕其腹玉带横万钉一峰一溪流奔卸如建瓴散入市防间家家鸣琮琤逺近注畛隰禾黍借生成阴崖四五月积雪辉广庭阳光照不及力与造化争北麓产文石玉质声珑玲浓澹合图画苍素何分明追琢岂天巧醖酿诚地灵冯河不可极乖龙犹潜腥林峦非一状兰若棼连甍相对不数武空翠盈窗櫺奇境趣自合絶域心所轻悠然独长啸忘此支离形  

韩上桂  

醉卧蘓汝载积翠园晨起放笔呈汝载  

偶来辟疆园游戏竹林下云物递清新花木低相亚野树盖中庭余阴荫比舍碍日搆飞楹攅云拱朱榭地僻鸟易驯磵絶虹仍跨蓄水灌蔬畦寒流潆石罅疎菊晚逾鲜败荷久已缷方冬塲圃成万室入禾稼村巷出牛羊主人属淸暇樽寛北海情屣倒中郎迓本自托石交况乃借姻娅屑语等琳琅芳祠袭兰麝席地竟长筵临流洽飞斚珍馔络珠盘竹防行美炙诸蔬错蟹虾嘉果有橘蔗郁金琥珀浓寳杓琉璃防博木竞枭牟选隽事壶射不醉尔无归就逋我弗赦调笑杂优俳讙嚣恣轻骂侧弁转悠然屡舞且勿咤醉客影阑倦仆梦惊讶欢燕意转浓邻鸡不相假吐后酒频呼主休客未罢卧我碧云楼覆我靑罗帕疎星防翠帘冻雨消长夜起视觉苍茫宿昔如羽化吁嗟此夕游洵矣美无价天明起就途仆夫不肯驾恶賔兼故人贱子谨致谢  

陈荐夫  

秋夜迟友人不至  

秋宵何沈沈松阴落寒瓦蟋蟀喧中堂繁虫泣深夜素月淸以姢白露杳然下之子望不来但恐秋风谢  

陈于廷  

拟陈思王赠丁仪王粲  

王师入京邑天宇俄廓淸九庙肃钟簴十陵翦棘荆皇路日就坦相君靡自盈吐哺则公且辟门罗隽英黄发緤珪组深岩贲弓旌嗟余同心侣夙昔谐嘤鸣胡爲慕孤介坚欲解世缨延陵匪通谊千木庸近情愿回墨子车且过朝歌城  

拟谢仆射混游览  

大块眞劳生俯仰日萦感内庭鲜懽悰逺郊豁幽览寓目极寥廓开襟惬澄澹岩阿秀菊茰江漘揭葭菼防叹景揺落任观运流坎代谢亦何常章光总归闇达人遗浮荣自视一何欿  

陆锡恩  

鲍叔牙故里  

落景满齐郊云横暮山紫缓辔问遗封云是鲍叔里三北识奇才一匡酬夙耻古人在信心今人多贵耳士茍未遇时毕生行蓬累长风不我借羽翼安得起所以管大夫没齿感知己  

曹学佺  

晦日非熊尗虞茂之同用雪字  

艳阳已及时晦日尚临雪草色新未稳栁条绽仍结啼莺閟雕窗走马闲金埒惟有素心人相过慰愁絶  

雪桂轩花开得语字  

桂树山之幽予昔择而处顾此山中雪盈枝何楚楚去歳花开时山川蜀道阻临风祗相思馨香落何所暮春归林下栖息掩时序月明花正发露下淸且湑飘飘入人衣采摘盈筐筥料全久要义形影盍相与隐者信可招胡媿骚人语  

出郭别陈振狂将以暮潮解缆发之九龙  

翩翩双黄鹄矫矫云中飞疾风一相失奄忽东西驰眷此同袍友防义无乖疑春华不久荣秋叶乃多萎念当展行役揽涕从此辞往路何浩浩乃在瘴海涯荅言别故林与子同一时方舟夙已戒利涉临余斯斟酌盈觞酒各致平生私景光不相恋良驷终难追携手念已逺出门视多岐凡影但俯形一失俱相离幸言怀明德有如渴与饥心爲道路枢安得不自知愼哉各努力勿负歳暮期终当续古懽爲乐犹未迟  

峡口逢陈幼孺  

岀门识别苦登车愁路长峡口断地脉南北遥相望仆夫停其绥川广限无梁仰视浮云驰鸿雁同翶翔方舟未云涉瞩险先傍徨道逢相识人乃爲心所当上言长相思下言适何方屏营周路侧原野何茫茫安得盈觞酒与子同酌尝大义亮金石俛仰郁中肠吾欲展此曲列坐无髙倡执手指欲别险阻谁相将此水浅且涸离忧方可量命不与愿俱悲爲参与啇羡叹云中鹄比翼归故郷  

夜宿迎仙馆  

扶防入名山幽奇恣心赏岭路郁且纡投林日已曭修渚留余光庐此开敞止宿无别骖烟霞集吾党以兹流水喧遂致众山响明月袭其辉盈盈照帷幌幽人有遐梦梦到羲皇上金鸡绕树号东方色微朗晨起不及炊浩然乃长往  

## 御选明诗卷三十二  

五言古诗十七  

周如磐  

采菊  

髙秋凛风色百草递萎黄嘉彼东篱英参差裛露光采之不盈掬悠然倾我觞杖防寄事外仰视归鸟翔会心水木间独坐以徜徉  

袁世振  

春雪山中效欧阳体  

微阳滞幽谷未雪意先冷夜定松吼急衾裯暗告警梦回畴昔在所歴犹耿耿板牀廓无帷瓦际寒光同始觉土室陋宿尘如挂绠老婢把湿茅雅子弄冰穽趿屐探空林千山同一逞门前牛犬迹木末乌雀影何必侈坚卧无干清昼永  

董应举  

秋日寻孔雀庵上人  

林深不辨径积叶翳寒泉屋角留残日秋堦童独眠问师何所去遥指隔江烟夕磬无人发林中闻暮蝉  

徐良彦  

落叶  

落叶不上枝因风亦复起清风若无私何因有彼此一叶随飘扬一叶沾泥滓寄语风前叶莫堕东流水多谢三春风山中多兰芷  

范凤翼  

征途  

歳晚疲征途蓝舆载归梦野风吹又醒明月劳相送荒村灯火微逺寺钟声动投宿僧寮中所忻酒盈瓮  

盱眙山中  

山家住林防林昬尝晏起石隙日初明午鸡动墟里歴落下山椒得此林塘水水鸟戏衔鱼悠然步河觜  

髙出  

箕山  

箕山于太室如岱有梁甫辅岳并称尊他山遑敢侮颍水源更清石流歴可数所以让王人洗耳临其浒一瓢弃陶唐饮牛媿巢父后代鲜若俦髙风激千古  

黄汝亨  

西山  

悠悠逆旅间忽忽意不展振防西掖门伫览西山巘北风纷车尘晓日出林晛遵涂泛州渚披草践平衍水清既近瞩峰逺亦流缅故术寻崄新蹊递深浅灵岩恣防搜秋容歴余眄营魄境互托贵贱理无选微尚傥有惬非誉自兹遣  

初秋过英山迟刘幼安先生  

暑气清雨余凉飇起秋夕越陌揽稻穰穿丛度林隙涉津既得崖入山讵分席白鸟下飞翻明湖坐澄碧缅怀物外人相将品岩石  

登摄山  

委曲歴岩岫振衣摄山顶心目顿以豁廓然开一境达观无近怀髙步寄遐引林壑涨松涛虚空堕云影逺雾羃大江荒烟迷万井东南拆吴楚揽之若浮梗吾生嗟有涯意气讵能骋闻兹有灵药可使頽龄永愿与山僧期依缘同结静  

曹徴庸  

黄冈道中  

芳草展柔绿十里冒长堤藤花覆髙冈下与垂杨齐谷雨春欲尽双禽互悲啼行子感于役思归息山谿闲看理纶绳坐钓桃花西及春事耦耕烟蓑引鉏犂斗酒劳作苦壶觞恣提携何为深泥中没此青騘蹄  

尹伸  

病后田园杂咏  

山居废墙垣始成廊一曲其外数折渠尚待春泉绿水边忌芜秽花石当豫蓄兰蕙此易求盆盎生机促植闻宜女手根喜傍脩竹精思在一藩鸡防岂胜逐匪独爱其生洁性不可黩幽芬被径开朱栏亦不俗  

张以诚  

怀舅氏冯集甫  

骊驹唱春风萧条忽秋色玉露零空庭徘徊怅永夕髙歌转成悲追陪念畴昔狂呼月下尊笑展花间奕清言竞倾倒谑语互弹射歳月曾几何关河邈暌隔依依渭阳情冉冉光阴掷风尘惜离羣偃仰甘屏迹珍重云中书深慰蓟门忆浮云断南天白日黯西匿申章何以报但愿如餐食  

王衡  

初秋月夜园外散步  

微风拍秋萤款款飞欲髙时来触团扇近人光自韬岂无灯烛张怜汝飞蛾遭羣动亦有息农务郷所操络纬索索啼织妇行已劳  

我田占城稻七月先登塲桥西歴歴黄半顷收夕阳东畴刚放花露气浮甘香力入虽云薄幸免秋雨荒早晚粳酒熟邻父欢来尝  

琉璃桥步月  

蜿蜒百尺桥下有千里流湾环鬭明月澹澹银浦秋涡蹙髙浪鱼龙頽不游呼吸挟风雷石势兀欲浮逺天星可扪广野烟相樛行人走陆陆杯酒谁为酬吾将款白虹饮我湖水头  

荅岱宗外舅  

我有越纨素一日再三洗褰裳过天津见人且掩耳京洛正日中美言如可市但恐谋生拙飘零愧妻子  

公鼐  

归田杂咏  

导汶自艾山南流达新甫东蒙配岱宗其首挈邹鲁一山一水间幽胜略可数薄营本荒陬芟除辟宿莽双溪作襟带连冈若环堵结屋八九间开径数十武欹仄植亭栈夷旷筑塲圃畚锸连朝昬胼胝易寒暑但求静者便不厌作者苦  

避地恐不深吾必在汶上旷野多平畴游目足自广南冈一握中林麓稍森爽石壁拓精舍石门劚新壤阳崖连阴峰遨游惬心赏呼儿荷铫鎒携俪治绩纺既欣禾豆登复见桑麻长八口可无饥亦足代禄养岂必规达人庶几屏尘想  

逺游得暂归机事久方释渐与朝市逺转恋林野寂田畴日以亲风雨颇相习农人告及春欣然顾袯襫负杖桑阴午荷鉏麦陇夕绕屋榆烟暝隔水梨花白逺目任纵横安步随偃息一区安蓬蒿一盂饱橡栗溪山本不亷琴酒堪自适  

拟杜遣兴  

人苦不知足有愿何终极当其入天门犹未厌羽翼一朝成蹭蹬唾井无复惜昔日李将军灞亭人不识  

董光宏  

补陀  

东南泽国半往往饶异迹大海峙补陀悬崖几千尺层波山震撼断柎石苍赤明灭九防烟超忽万里舶翻风鸷鸟退近岸乱帆掷西方有圣人东海乃其宅年来诏使至旛幢飐岩石我亦飞渡来流览感今昔摩挲薝卜花四望晓天白  

袁懋谦  

拟古  

行者日以行思者日以思日月相代谢荏苒逾歳时君子在万里独宿谁与怡徘徊增感伤托梦通音徽音徽不可接涕泣沾牀帷披衣还起立东西迷所之  

熠熠花间萤照我庭东厢髙飞不能起敛羽舒其芒云是腐草化耀此夜长逢时被渥泽朽质自生光  

茅瑞徴  

送薛驾部还陜  

朔风日以厉肃轸超西秦行行归故乡而我失所亲与君同舍郎况乃托比邻相望朝伊夕绸缪亦有因一旦出门辞飞飞关陜尘仰盻浮云驶怅然忆逺人悬知经歳别分手自怆神愿展平生意河梁写其真聊将盈尊醪叙此离情新我亦赋归来离合难具陈  

刘宗周  

送祁世培北上  

清时起威凤乃在丹穴藏羽毛蔚五采顾盼周四荒已负絶世姿竦身犹彷徨天路不足儗所思在求凰止必择梧荫鸣必于朝阳遂为虞周瑞跻世以平康  

用韵荅刘湛陆翰撰  

濯濯园中梅矫矫雪中植凡物贵后凋君子尚消息稍逢天运周春风意何极但嫌少妩媚妬彼桃李色孤赏赖伊人庶以葆德  

顾云鸿  

雪夜梦与受之登楼境界超逺已觉恍有所得口占纪之  

任城腊五夜雪势浩方永拥裘深帷中照见须眉影神马挟冯夷我驭何不骋遂登白玉楼俯视方壶顶秋阳郁平林下界亦井井有美楼居人含毫发竒頴拍肩遂其歌绮思一时冷谈笑闻邻钟泠然得深省  

徐冽  

读考槃集赠赵凡夫  

幽居理撰旷览获新辞云霞绚以丽星斗粲离披浩荡思无垠独与寥廓期翛然涤尘襟习习生凉飔雅音久沦寂嘈杂徒尔为一闻仙吕奏瓦釜安能施  

夙昔好岩栖卜居寒山隩辟异披荆榛百堵聊自筑甃石封瑶草编篱间脩竹偕隠事君子叱耕有麋鹿楼居列羣书暇游时纵目绮藻何缤纷六铢垂雾縠逸志谢嚣纷深心寄穆天末翔孤云夐哉迥难逐  

婕妤怨秋风文姬悲塞土藻雅虽纵横所嗟为情苦夫人抗遐标亭亭厉千古俗响难为工清徽亮堪抚名理既己超夙秉先民矩况复悟逃禅沈几恣探取柔翰非所耽余勇庶可贾托迹在考槃硕人自俣俣羡昔赋五噫德曜终逊武孰是捐尘踪髙冥振绮羽迫促区宇中寥寥莫与伍  

张鼐  

读书  

松风并竹响万籁皆笙竽髙韵清入云琅琅读我书懒癖长畏人畏人人迹踈竹叶扫空堦白云抱前除良宵孤灯坐酌茗陈编铺颇似侣羲皇聊复赓唐虞疎钟散丛林宿鸟巢髙柯月印水晶帘风袅博山罏眼明心亦快时探罔象珠愧彼斵轮者糟粕真蘧庐  

汪煇  

春日山行  

过嬾倦宦游归来且多务命驾偶山行始洽泉石趣入涧穷窈窕陟峰出云雾细雨洒春寒轻风飘日暮俄为桑门访忽值友生顾蔬酌供野兴晤言写情素髙原恣遐眺幽径暂闲步眷此永日欢信彼頽龄度城市苦氛嚣谁能舍之去  

过庭训  

辛酉秋日游茅山  

海内真灵居茅山踞如虎旧传三弟兄各作一峰主仙人长往来华阳称洞府百里借游遨信宿乐兹土是时秋正清诸峰可歴数髙观掲天中时有白鹤舞地肺岂虚名真诰传自古何当骑茅龙岂复恋圭组  

王象晋  

言志  

通籍三十年息肩犹未得静中自寻思永夜劳转侧来日苦无多胡不惜筋力富贵如浮云百歳犹顷刻世途多险巇反覆无终极何不早挂冠戚友相亲防西熟课儿孙东皋艺黍稷早毕公家赋早完私家责浊醪聊适口麤粝堪供食八口可无饥四邻好为德时而曳杖游时而曲肱息一事不萦怀两耳常塞用以怡吾神徜徉华胥国  

刘昌  

增城流杯石  

增江有怪石形容类虎丘亦可坐千人而多岩厓幽曲涧自天成或云鬼斧修仰承千丈泉惊湍变安流土人不好事经年罕来游我行及暮春风日妍且柔结伴得数子大半髙阳俦脱舄坐曲涧杯盂任所投欲去忽复往将沈还能浮徘徊若就人想为知己留观者尽拍手我意徒夷犹叹息下山去空坡驱羊牛  

李流芳  

过皋亭龙居湾宿永庆禅院同一濓澄心恒可诸上人步月  

归装出西湖间道向黄鹤【`黄鹤峯为皋亭最髙处`】屡愆桐坞期偶遂龙居诺【`桐坞为慧文法师结庐处在皋亭之西屡期予过彼竟不果`】轻舟凌晨风遥山满晴郭丹林尚可数寒条纷无托披松指微径听水扪闇壑新构争逺势平台揽揺落霜余山客浅天清海气薄蹔歇尘劳心始知寂灭乐  

每多方外游见僧即如故灯明一龛下夜长惬深晤不知山月上千林已流素出门寻旧溪爱踏松影路气和空宇澄寒魄如春露去寺不数武回瞩惊莽互幽泉洗我心微钟杳然度  

德州道中  

北地行欲尽始觉春萌芽村柳色已新蔼蔼烟中斜双河指齐郊河边见归槎淮徐行在眼吴会亦匪賖道路空苦辛分定勿复嗟生不爱京华不如早还家还家春未暮及见桃梨花  

遇雪戏示子将  

晓起占天色青天无纤滓占者忌早晴蹔晴亦可喜曈昽日未舒同云复弥弥须臾密雪布咫尺如万里但见云涛来茫然失涯涘去住无所凭始识汗漫理天公作此戏聊戏吾与汝  

雪夜至恩县作  

日暮雪色深旷野絶行踪舆人惑四方东西视天风忽然见新月冉冉来云中雪亦能照夜得月光始通度彼九曲坂赖此两素容不知城郭近杳尔闻微钟我从天末来已觉下界空  

东阿道中  

客舍东城隅西山眺望间朝见积雪班暮见落日殷平生爱山心对之了不关今朝谷城下春水始一湾麦畦绿照眼上有青螺鬟忽如逢故人一笑开襟顔山水只如此值我归兴闲归亦有何好试问此青山  

邹县道中  

春光无次第雪后景已暄爱此沙路平青山压晴原下车防蹇行并辔相笑言逺峰翠欲滴近岫势屡翻惜未及花时指防桃梨村悠然渡溪桥下有碧潺湲投鞭一盥潄为我洗烦寃  

登北固下并甘露港还舟夹港多樱桃园  

北固行坦迤平冈若修塍江山出两腋寻物无遁形顾盼收金焦迢遥控层城城中起炊烟山气相与凝日色射逺江跃冶光晶荧天水上下同微波不能兴翻思弄舟好失我向所惊下山寻花溪落日喷朱樱花亦爱晚妆髙低众态生穿花借草坐归路杳  

戏示山中僧侣  

山居不须华山顶不须大所须在适意随地得其槩髙卑审燥湿凉燠视向背楼阁贵轩翥房廊宜映带或与风月通或与水木会卧令心神安坐令耳目快皋亭美林壑中塔亦称最一楼负山立圭窦如向晦山僧请余住余性苦不耐劝令开八窻咄嗟变湫隘前楹布清阴后户揽苍霭珍珑称人意萧爽出尘界冁然谓山僧此中固有解往往住山人不知山好在我昨居新庵结构亦可怪居然仇凉风似欲杜灵籁古梅如老宿亭亭使人爱其下安灶突柯条半焦坏悲哉冰玉姿坐受熏灼害见之热五内如身被桎械谁当共拯此移灶出树外面南辟小扉日与香雪对区区一缗费功德及万倍吾言不见用终为未了债  

访秦心卿溪上嬾园不遇有作  

溪上好园亭君家闻最胜经过已廿年今始识山径翳然临水间爱此飞阁映位置不在多贵与风物称主人意疎豁事事得真性我来不相值维舟柳边暝见戴自无须悠然发孤咏  

唐时升  

园中十首【`录三首`】  

自为灌园子职在耒耜间秋来耕耨罢独往仍独还河水清且涟紫蓼被其湾踌躇落日下聊用娱心顔瓠叶黄以萎其下生茅菅遂恐穿堤岸嘉蔬受扳援丁宁戒僮仆耰锄当宿晏安不可为古称稼穑艰  

鸜鹆出林莽羽翮半摧残于人两无猜终朝自盘桓仰若有所语俯若有所干日暮相随归彳亍绕檐端朝鸣随所止夜宿随所安本非云霄姿不必慕髙骞永无鹰鹯患勿羞鸡鹜餐  

鹤鸣在林樾山谷有遗音置之阛阓间三载如病瘖禽鸟自有适人亦自有心嗟余实鄙夫翰墨非所任废书动旬月篇籍皆凝尘唯于场圃内时时发长吟澹如酌酒锵若调素琴为语二三子幽赏宜共寻  

对酒怀里中诸同好四首【`录三首`】  

济之沈沦者家有常稔田不能治生产朝夕长燕闲甘泉贮屋后美荫交堂前茶香至日夕围碁自穷年客来辄呼酒五木锵锵然所贵志意惬何必致肥鲜东风卷海水震荡娄江堧玉粒入洪涛所忧粥与饘亦知性好客何以得酒钱咫尺行游地欲往还迍邅  

伯咸意落落賔客常满堂通达晓万事要言不可忘肃焉老成人而亦好壶觞晋楚争盟主申韩制令章我时在其间得隽神扬扬烈士惜暮年读书城南庄出门荫榆柳临沼出鱮鲂田庐信可乐奈此道路长忆昔酩酊饮一月八九塲今此不十一余日多凄凉  

伯隅人如玉文质烂有余纵令樵苏絶岂与芝兰疎况乃陈鼎食文窻夹绮疏石阑凉风至山阁霁雪初树色依几席花香媚衣裾应门谢髙盖入座多比庐易水清且防薏苡动盈车北人善酿法吴越不能如安得共一醉以洗久郁纡停云西北征伫立以踌躇  

和饮酒二十首【`录八首`】  

初夏天气微热方不欲饮偶龚仲和邀看园中新绿出所藏名酒意甚乐之次日捉笔和渊明先生饮酒诗数篇与索一樽独酌会雨窻无事遂尽和其韵  

我本磊落人忧患纒緜之唯逢酣饮处亦有开眉时暮年学恬淡意复不在兹昨宵遇名酒旷然散羣疑滞雨苦寥落一杯思自持  

日夕拥羣籍里巷如空山偶逢会心处思与古人言古人去己逺近者乃千年不如营一醉妙理黙已传昔在少年塲终夜歌呼喧相将酩酊去月落城西偏风流云散后酒墟邈河山君家素爱客朝往常暮还良醖倘可分独酌当晤言  

清和惟首夏百卉扬菁英有酒不自醉无乃非人情丹霞映四野白日将西倾中庭细草中蝈蛄相应鸣微月堪徘徊蚊蚋犹未生  

东海有贫士本非希世姿独立龙门桐百尺无傍枝中含宫徴音其外则无竒弃置沟渎中屈辱无不为犹然自偃蹇麒麟安可羁  

贫贱难久居固穷亦有道有酒且为欢居常以待老朝华既夕萎春荣亦秋稿造物于羣生安能尽美好回视灵台中中有不贪寳孰知被褐徒光辉照四表  

人生欢乐趣不必求异境三杯恍然醉一枕憬然醒此意不能言当时心自领春雨麦成粒秋风黍垂頴计我终歳需谁能与五秉  

鸠能知天雨鹊能知天风嗟哉此微禽托命风雨中用志久不分遂与造化通吾亦晚有闻天道犹张弓和杂诗十一首雨潦不歇独居一室多忧生之嗟【`录一首`】  

东南神仙宅灵异惟会稽神禹治水毕玉书藏中崕何当有朱雀啣以置我怀百神各就役九州再缝弥虽苦淫潦事父子不相离支祁欲踯躅俯首重受羁三农各饱饭两税亦不亏  

娄坚  

还自庐州呈孟祥用卿  

巢湖亦云险旷焉豁心胷于时雪初霁山髙玉巃嵸众山亦逦迤拱揖互为容风帆顷刻过我目不得穷但见连樯来横亘若垣墉缅怀草昧初舟师彚元戎至今赵与俞庙食崇元功奈何濡须坞纷纷鬬枭雄非无爪牙士所攀非真龙信知圣人作万象开晦防  

一踏江南地欢如释重负篮入寒山云物明可覩苍鳞飘修髯葱翠引余步试问雨雪无此中未寒沍摄衣上层巅风恬得春煦金焦时出没对峙若牙立空江卷波涛遥闻势弥怒其阳列众山雄秀竞奔注瞿生抱微疴荦确行不顾语我平生游必跻最髙处不然隔培塿茫然堕云雾此语絶可思颇惬游观趣当及未衰年从子穷山路  

秋日赴友人席修微有作同赋  

移舟漾涟漪得凉乍如沐所爱前溪风清音度修竹一见意已消少焉神更穆譬如珠在渊自是鸾之族我友具壶飱相邀曳绡縠挥杯逗轻飔洒翰低华烛欲别徐裵深心寄眉目歳月倐已賖诗篇寄幽馥吾犹媿良媒子其慎穆卜毋以躯千金等之棋一局  

登虎丘寺阁  

兹山寳荟蔚能使流目迷髙阁出树巅连峯亘其西平生山中客今来始攀跻浮图势更髙登之惮层梯聊此窻间眺已觉飞鸟低平畴带曲水遥见来时蹊髙下各有适物理将无齐  

程嘉燧  

自茶磨入治平寺  

日昃山路闲林木纷如结环沟引湖流经桥见曲折路枉寺门出髙榆对森列连冈亘城隄玦断宛当闑斜日射山翠玲珑暎松彻香气行客闻心闲忘分别  

入殿左僧舍下遵曲径仰见崖端髙轩絶可舒瞩  

僧房髙下居闭门秋色闲阳树挺幽径阴崖仰层关周垣若涧底疎翠当窻间窻中如有人闻声杳难攀遥知纵目处树杪见前湾白日山后没好月湖中还念此来何时使我舒心顔  

宿牛首  

城南遍阑若兹山何穹窿鞍马上几盘迫察势犹雄崖昃日半倾光射东南峰阑干倚峻壁毫末纷玲珑路廻见塔寺到门罗杉松积翠扶层堦暝色带逺江髙殿夜突兀古木枝巃嵸尚骇仰睇賖未觉俯歴崇细路绕殿角欲上闻鸣钟扪萝踏深影林幽径难通悄然心神栖却顾来惊风下归白云梯微月光朣胧明当上絶顶搜恣所穷兴剧耿无寐清宵殊未终  

送李长蘅北上  

送子复行役前期登北固焦岭宜终宵江光洗月露挹彼万里流话此两岐路郡郭未可越圆景已盈度虎山亦清絶心赏谐逺慕离悰自少欢陈迹况多故昔游矜红顔双领俄被素悠悠百年间徒为俗所误  

陈继儒  

山中作  

张镐九尺余须眉皓然久用之帝王师不用穷谷叟低头事躬耕千载无其偶寳劔用作鎌悲歌刈霜韭  

钱龙锡  

初入翰林述志  

皇风被奕叶师济协重熙妙选金闺彦登兹白玉墀惭予蹇劣士何幸沐恩私就将弥日月摹范承师资雕虫既云拙温饱匪所思独此葵藿心耿耿誓不移念昔皇祖日讲艺恒孜孜天顔瞻咫尺密室奉畴咨衮德信多补臣忠实在兹顾问久寂寞簪笏徒委蛇四郊渐多故啓沃効者谁所愿回宸照堂亷路不岐  

杨涟  

宿汉口回龙寺为恒空上人作  

江上一拳石环以数株树精舍隠老僧问年不知数黄鹤舞对江鹦鹉来苍素清磬发闲情风樯任沈汨试问在舟人能得髙眠足老僧笑不言江月澹超忽  

左光斗  

早秋读书竹林自述  

寂寞太冲子居卜愚公谷别防开林阴曲径盘修竹湛湛秋天长娟娟秋气穆日晏足髙眠报道晨炊熟凭阑数视天振衣理新沐枫叶淡初黄旗茗烹嫩绿豁眼拭遗编琳琅一再读激扬芳麓雕宛转枯枝燠尽校不为雠得意随手录贝叶时一繙跏坐礼天竺无花平石牀有牍连茅屋倦即拂枕眠醒复憗灾木儿童狎至前客子来不速送迎总在门往来皆大陆非寂亦离喧虽雅颇近俗何当薄暮时澄天净如浴松声咽管弦荷花袅馥郁暝色奔不停牛羊纷纷逐对景得新诗把盏倾糵麯长歌谁与言息机吾也独  

咏怀诗示缪西谿宫谕  

鹿遵长林白鹤舞晴雪山中有神人避世修隠诀呼吸通神明坐对忘寒热出世君何长入世我何拙烦师指病根迷途顿悟彻长路近双履霜飞水冻冽  

邹维琏  

述怀  

羶涂难久居盛名宁久留所以鸱夷子五湖一扁舟应无雄辨士俯徇燕客求四时忌成功急湍无安流美服人所指权利倍添忧  

古意  

百年苦瞬息人事复乖违园中桃与李安能久芳菲天风扫枯叶北雁忽南归嗟我行役人年年戍金微觱栗自西来游子未授衣严霜堕关塞明月照孤帏两地共揺落两情共欷歔  

秋兴  

鸱枭得腐防辄以吓鹓雏鹓雏饮清露髙飞栖碧梧飘然樊笼外野性常自如鸱枭即饱食能无畏张弧古云鹿生山命已悬庖厨达人访物理深藏赋遂初  

钱文荐  

月下怀冯正子太史  

夜坐林木清见此池上月羣峰忽已净孤云澹将没愁深白露渚梦断苍龙阙望望曙河遥思君不可越  

丘兆麟  

泇河  

四月泇河濵运艘千百防我舟衔尾来偶与同起止八牐闭九月一旬得百里前途牐更繁闭者转难啓转漕四十斛至仅一石尔庶土勤输将咽喉实在此一夫若当关万夫不足恃意外事未然平陂亦物理君相共防筹庶乎消不轨  

钟惺  

瞿唐  

至此始称峡岸束江龃龉江势有往还前山几茹吐两崖何所争终古常相拒水石日夜戛无所触而怒灔滪根孤危悍流不能去立石如堵墙中劈才一缕岸回不见江舟行无乃迕舟过其隙中乃知此其户还顾始自失怃然警徒旅  

西陵峡  

过此即大江峡亦终于此前途岂不夷未达一间耳辟入大都城而门不容轨虎方错其牙黄牛喘未己舟进却湍中如狼防其尾当其险夷交跳伏正相踦回首黄陵没此身才出匦不知何心魂禁此七百里梦者入铁围醒犹忘在几赖兹歴竒奥得悟垂堂理【`虎牙狼尾滩名`】  

朝  

蓐食初戒途新旸淡寒岫光薄始着林映带自先后日盛宿烟避逺见山水候我行久出峡始得覩清昼  

游茅山  

山以人得名去来关隆替犯雨访句曲谅亦有契依夕忽如朝舆步踏残霁天髙百灵肃山空众响厉岭上自白云真人已天际始悟洞壑迹祗是真仙蜕按图穷物隠歳晚冰霜闭  

谭元春  

送闵同生还苕  

竟陵生桑苎吴兴明松雪我留茶外思君补画中缺吾家盛池塘芳草芳不絶入君幽梦长舟尽添车辙  

王志坚  

寄长蘅二首  

少小事编摩谓可操左契及乎当得失辄非向所计年来变态屡追时殆如谜屈伸茍不爽失权势咄哉司衡人实乃天公隶一编余故簏字画麻姑细彷佛共丹铅深夜重门闭十年梦幻身感此澘欲涕  

吾观仕宦人每每念丘壑虽复非真实兹意或间作譬如酒食困翻思茗饮乐病茍稍稍去旋复恣馋嚼嗟余困折久甫得离蔬屩救口犹不遑何遽厌杯杓念吾坚顽姿本自甘濩落兹游非得已黾勉就人爵人生能几何胡为久薫灼宁为沙上鸥无为笼中鹤山灵闻吾言生平谨然诺  

张世伟  

题画竹卷  

淇澳纪卫风渭濵存汉官彼美君子德致用非一端何来托根非遂觉据地难或欲拔千条或须斩万竿人情夫岂逺忌等当门兰湫隘匪所宜根株贵得完可以倾朝阳可以凌风湍无为人所媚无为物所干庶几松栢朋相将保歳寒  

闻啓祥  

过澄怀阁  

昔我离山居闲池防青萍今我复来兹所闻尽秋声曾是俛仰间时物忽已更因之发长叹慨然念无生  

王心一  

上太行  

驱车上太行山顽无竒石逶迤有千盘石磴转偪侧譬如摩空鸟渐与青云迫俯见苍崖间春花间红白山家爱尺土纵横界如画上有千年碑孔父留辙迹摩挲落日迟返景射石壁祗虑豺虎骄解鞍投荒驿  

缪昌期  

赋得夏母篇书文太君障子【`有序`】  

夏忠靖母廖夫人忠靖幼孤夫人教之严而爱事姑甚谨姑病执其手语曰吾无以报汝愿汝寿过我子孙事汝如汝事我忠靖拜大司农夫人年八十晋封太夫人三杨及胡祭酒诸公皆升堂拜焉  

忠靖掌邦计母廖尚皓首别殿赐宴归髙堂介眉寿是时长陵中羣公并耆旧三杨列馆阁胡公为祭酒连镳登母堂却行拜阶右锵锵委佩声肃肃奉觞走母也徐唱言雍容三爵后上云主恩深报称莫相负下云计臣劳提挈视吾友嗟此良宴会明时信非偶谁与矢德音乃在一寡妇养姑泣下泉持家敝箕帚尚书信卿才训迪自黄口虫鱼笺独劳钧轴教已久繇来孤贫儿往往践台斗  

刘荣嗣  

家兄至  

兄弟半年别相寻屡梦寐书言春当来旦暮劳占计马足已到门逺盼犹天际宜欢不暇欢交零涕与泗须髪似曩时齿缺声音异喟然感嵗华宁复堪逺离  

方大任  

咏怀  

束髪慕竒癖读书万卷余游思缅邈塲削迹棼华涂举世争捷径欣然笑其愚禀气固已然改辙将焉如孔生耻沟壑原子安桑枢素志亮有托斯人岂尽迂掩耳谢时贤一心抱区区  

徘徊芳塘上微风扇轻波连冈荫青松仄径冒绿莎是时秋正深秔稻蕃陂陀腰防朝出陇捆载夕归家鸟雀啄场圃牛羊散岩阿曰余无立锥鼓腹行讴歌拾穗瓯窭间一饱不愿多嗟彼攘攘子鼎食终如何  

孔雀游赤霄牛角何由触麒麟可系羁翻为犬羊辱伊余类穷猿投林不择木悠悠长傍人顾影伤局趣百錬忤时好绕指乖素欲犁鉏倘可给誓恩西山麓  

方孔炤  

新设屯田  

庙议既不与屯田徒有名河北山东地水利难与争当先布赏格有司乃奉行隠覈召民种亦须三年成吁嗟恐不及不如先议兵兵既不如议田亦何由耕  

一鸣示儿  

焦明生三雏凭虚振其羽一雏巢阿阁一雏罹网罟一雏能髙飞下视叹苞栩黄雀谢少年青鸟报阿母凤凰来见稀一鸣遂千古  

万燝  

冬夜同舒子愚同年姜敬叔友人步月髙桥  

爱月步髙桥霁色如秋半石上霜痕明湖中水影乱飞鸿照字连爝火争光散莹彻曙徐亭寒浸孔泮通宵不夜天四壁无尘汉冬景此难逢同君长行玩放歌莫言归对酌觞休筭酒兴动诗脾清吟弄柔翰  

黄尊素  

夏日同曹元甫履吉坐凌云山  

我来敬亭下江练仍如昨青山在目前谢公如可作入城畏尘嚣借此看栖跃置足不厌髙洗心渐以扩素波涌湖口微风来丛薄俯视乱帆影往来相约掠指掌天下事宛然丘上壑我愿骥尾蝇君其鸡羣鹤相逢欲解劔无忘今日乐豪歌侠少行晚霞为吹落  

阮大铖  

郊居杂兴  

结室靣东湖风来湖水香随意采菱舟夤缘洲渚傍香静月色吐清辉照中堂澹澹萤火流泠泠竹露光络纬抱花啼啼声亦何长邻女弄秋梭竟夕灯火张晚田虞不给余布易我粮聊以赡儿女非为成衣裳感此劳者情终夜为徬徨湖波岂不艶菱叶亦以芳刺多泥复深采采中怀伤  

平等庵雨宿  

晏息向秋窻叶声蔽山雨梦浅妙香侵宵孤百虫侮虑尽复谁在境真安所取纷纷岩户间微觉天花吐  

侯恪  

录别  

酌酒与君饮君去复何时不惜迟欢防但苦别斯须昔为同林鸟今者各天涯歳暮霜雪寒道路嵚且﨑浮云西北起望之使人悲徘徊感塞雁飞鸣知为谁  

金山寺顶眺望  

已看玉泉山更上金山寺寺影翳流泉蒙茸覆玉翠凭髙眺逺岑前山霭如睡林木閟清阴磎石夹天坠中有黄鹂鸣緜蛮发幽吹洞口老仙人何时披薜荔不得从之游聊此寄余思  

繇碧云寺迤逦至玉皇阁傍深涧行十里许  

雨过前山净峰花细可数迢遥见虚阁崔嵬出烟缕携杖陟其巅蒙茸披蓁莽重冈乱纵横深谷分子午循崖悄无人栗若游天姥微风动壑吟谿流互吞吐曲折十里余身如生毛羽梦来非一日于焉惬所取  

## 御选明诗卷三十三  

五言古诗十八  

陈万言  

出门  

出门澹无营闲步郭北隅四野一何旷仰见秋云徂微风动萧林残晖息逺墟忽然霞气新散绮照轻裾髙歌以忘忧薄言返故庐  

长夏憇澹止园  

辞家谢尘虑结意在岩壑登髙畏炎蒸园林寄幽托澄湖逼遥岑仁智均所乐入径参茂松环洲杂芳若灌木挺乔榦疎篁解新箨中有百尺楼凭虚荫寥廓青山四壁垂云气屡迥薄朝汲葛翁水夕放支公鹤披襟步湖湄飘风散花萼逃暑荡兰枻迎凉啓罗箔清宵寂无人倚石纵盘礴归偃北窻隅三五映篱落览花得沉感遇任离索物理本如此俯仰亦何怍  

髙道素  

兖州道中寄内  

黄沙蔽天气白日无晶光寒云何萧条四野青茫茫惊飇激车轮我马亦黄忆昔出门去临别重傍徨九月无裳衣五月无糗粮酸辛各自爱努力愿相望悠悠二千里安得到汝旁中有不能寐辗转心忧伤  

马任逺  

夜过乱石滩  

星散江犹暝轻舟过乱石水石若相争滩头声湱湱石齿列虎牙水花散琼液飞瀑照夜光不辨江中夕帆影随波回去石不盈尺几入阳侯宫过此寻岸泊水际映沙明一望连天碧  

晚渡淮河  

夕景散濠梁周回淮水外方之大江濵渺尔一衣带波涛起其中于焉亦气槩沙明月在湖树静风生濑忆昔漆园公观澜心自快鱼水本忘情逺人欣所爱我来一苇渡浮云惊世代乐意付水濵徒兹发感慨鸥鹭各呈声荇藻争作态万虑俱东流萧然鸣天籁  

瞿汝稷  

黄州杂诗  

明月翔云汉何心众忧喜管弦醉兰巵笳斗悲战垒盈缺不自期二陆从所履当此清辉溢流照山川美幽槛伫虚白素心澹于水鸿荒非我先酬酢巢居子云胡北林鹊惊飞未能己援瑟扣清角怅望扶桑涘  

发齐安偶成  

匣我龙唇琴勿复奏流徴要谐宿襟不入郢人耳念此中徘徊抑按从下里防嘈聚樵牧众惬心自鄙回轸谢羣听拂弦返吾始河鱼云际鹤旷世尚知己  

王敬臣  

古诗送陈宪副雨泉之任滇南  

黄鹄翔四海潜蚪乐泥蟠飞沈各异涂言就性所安公行越万里予留守故滩公励王尊节九折驱无难予含令伯诚有怀良未殚俱奋古人心咸思效寸丹临岐申赠言暌离何足叹相期慎明德嵗晚同金兰  

田艺衡  

夜投禅院  

暝暝溪路转初月隠林间孤灯在深竹清流影前山倚树露欲滴扣门僧正闲宿好雅相得明发何能还  

谢三秀  

城南江亭  

旦发虹梁门暝投渔矶路春水半篙绿褰裳不可渡溪深烟复深遥遥辨庭树  

晚泛萧湖寻宋人虞仲房石壁  

川光郁初霁野航恰受客天空断雁哀水落寒沙积絶峡响飞泉飘飖疋练白凉叶不禁霜枫林还槭槭辍櫂湖之阴突兀见瑶碧恍疑太始雪防地起百尺登眺极人目了了晰阡陌胡为水穷处乃有此竒石昔闻避地者于焉卜其宅爱兹云木秀重以岩潭僻靡旦匪兰桡或时仍柘屐遗咏蚀苔纹风流已陈迹髙躅杳难攀我来徒惋惜商飇增暮寒防酒若为适兴尽鼓柁归沧浪黯将夕  

王象艮  

豫让桥  

义士负竒节所重在知己让也慷慨流恩仇惟一将以酬智伯势必危襄子一往志不返肯以彼易此所重者一言所轻者一死荒桥至今在过者犹兴起立马对斜阳汤汤听汾水  

华善述  

杂诗  

白髪白更长白花白更香春风一相见歳月久难忘君耕石田熟余亦起羣羊  

山中作  

达士贵薄游幽人安坦步耿耿梧月初萧萧竹风暮握兰青厓阴采苹寒水渡荷衣秋始制何用畏多露  

荅钱化臣  

蝉餐清风长日鸣茂林蟋蟀饮繁露永夜莎根吟二虫夫何知听者多苦心弦桐与无弦视之谁非琴曰余室湖渚开口当遥岑既无簪组累又鲜辕马临终歳足暇豫长謡散幽襟偶为好事传讵取时名侵媿君锡嘉誉抚己安可任  

庭草作花有感  

中庭无嘉植青碧翳芳草秋至花乱开翠色亦自好既不借溉灌复无采摘扰无名且无种生意可常保  

梅守箕  

咏怀  

爱极翻自疑驩极易以悲所以乐莫乐固在新相知皎皎中天月亏盈尚有时惠思念畴昔怛怛无好怀歳暮空堂上明星照我扉身各天一隅安知渇与饥慰我同心人胶漆未可期  

索处无适怀羣居无怨尤素交夙已尽阛阓起相仇甘醴善迎人终始宁为谋同心托萧艾一器戒薫莸匿怨而友人见鄙于左丘信哉朱穆言获我心所求  

古诗  

日月易流迈哀荣曾何期霜露忽来集众芳忽已辞物象贵其新故心谁当持怀念如夙昔中情苦不怡人生一世间离合亦有时超忽即变化展转焉可知  

梅鼎祚  

杂诗  

智愚无常称妍蚩无定容名德贵易立颦笑贱难工登髙疾赴响所处固已崇流俗快目前安得察其终  

杂感  

忽忽中不怿驾言陟髙丘髙丘临四野湛湛长江流岂不怀所欢欲济无轻舟佳期旷何许嵗月倐己遒迹往既非故抚来难豫谋俛仰千秋间涕下不能收  

吴元乐  

春日有怀仲仁  

独行墟落间旧径生芳草一见蝴蜨飞三叹青春好故人不可同能无伤逺道  

宋登春  

留别榆关知己  

促驾逺行迈迢迢事东游纫兰思楚泽结荷忆吴洲岖嵚遵恒麓迤逦凌燕陬所歴无停迹居然隘九州投志在道义脱剑为谁酬念子宿昔交欲去复淹留  

山中晓起  

习静来山中长日卧松关川光媚几席山气清襟顔翩翩双鸟没嫋嫋孤云还万物各有适无荅意自闲  

冯迁  

与俞仲蔚  

仲蔚青云姿偃蹇山泽间遗弃当世事赋诗独精专大雅既寂寞下接苏李肩晨昬弄笔札几席生云烟流传翰墨林字字堪磨镌相过遇佳夕春风盎和顔燃灯设清醴微奥相与宣髙怀旷千载郁郁忘筌所嗟歳云暮何以奉周旋  

安绍芳  

山中夜坐  

夜气何萧森空山思寥廓不知风露寒弥觉衣裳薄美人渺难期对酒不成酌白日虚牖生微闻桂花落  

谭清海  

西游别贞复  

君望东海归予从西粤游兴言感今昔行路何悠悠白日往不返頽波逝东流青青涧中蒲泛泛江上鸥连枝与比翼庶以解我忧  

陈有守  

游邵氏园  

极目眺逺山振衣出东郭白云媚幽冈苍烟澹长薄登皋一舒啸余响应林壑空缁城市尘未谐江海诺夙心惬超旷世故任龙蠖  

盛时防  

拟古诗十九首【`并序　录二首`】  

万厯改元予因陪贡寓娄水于俞仲蔚邂逅顾按察投诗为赠婉娈绸缪不我遐弃离筵既陈贻以王凤洲先生拟古诗披省慨然因次其韵三日而毕  

应文学玚侍集  

华堂秉列炬光景中夜全忻此良宴集侍坐俱忘还自慙铅椠徒得以厠芳筵四座尽妙士醉后唱髙言挥毫不停飞侍女出邯郸年齿二八余桃李为面顔促膝进防酒雕楹奏鹍弦一饮尽百巵不惜年岁捐岂不念穷困所托在芝兰馨香入怀袖永矢愿弗刋  

何水部逊示寮  

流英辞嫣红芳苔敞初碧感兹春日晴忻此夏云色髙天下薫风中林啓瑶席闲怡众蔚舒静悦清商激怀中瑶华音门前车马客怀刺始见投牵裳不假帻容辉一以遘琴樽惬所适骂坐无往人投辖有新迹幸此休沐闲无言朝请廹明星方在户鸡鸣以为则  

张名由  

夏日田家  

风过林花落雨余溪水浑飞云停不去低回恋幽轩夕阳下平楚逺树见渔村奄忽夏已徂忧怀纡且烦四体弗能勤兴言媿鹿门吁嗟刘景升车骑枉山樊  

蓐食茆茨下鸣鸡尚萧萧褰衣涉逺道负耒正逍遥种荳不成顷阴曀不终朝飘忽风雨至归农趣危桥其雨复其雨荳稀草葽葽丛林戴胜降女桑多长条  

空堂  

秋虫响空堂纎月下幽渚鸟惊风外林花落庭中树羁栖兴逺怀城阿隔秋雨耿耿良不寐脉脉以无语  

秋晚  

迢迢幽溪上寂寂野人居泠泠风入树嘐嘐鸡呜墟白日三杯酒清秋一草庐闲花阶下笑谓我意何如  

俞安期  

武夷  

晨兴命篙师溯流泛清汜鹢首转石湍九曲兹其始峯峦纵异姿崖壁夹重诡参错骇愕形万状不相似林林从孤舟纷纷列两涘回眺天柱石端立若冠峙其上亦宏奥云有天池水易代投玉简遣使歴千禩子骞谪居时仙客咸来止晋代八真人异姓四女子谪籍周有期上升具由此控鹤彼何人曾否来主礼  

絷缆仙船岩三曲渐已及云何二仙艇中壁悬石隙歳月固不知神化亦奚测更无尧年潦安得逮兹息岂坠绛渚间天路将安适或由巨灵掌携之化人国莫谓藏壑牢夜半负有力愿借拯迷津众人免沈溺  

何白  

长千客舍同周叔宗夜坐分生字  

庄涂辏尘轨末路多所婴况复歳遒尽怀归轸予情之子秉髙韵神恬物自轻处顺鲜有触居喧若无营偃仰寄一室展玩忘寝兴髙梧散缥帙风琴落虚声櫩卑景先夕墉髙防易倾幽光代明烛寒月暧前楹焚枯命芳醑欢燕惟平生情披语已洽罍虚时载盈寸愫得所遣冀此数来并  

黄克晦  

感时  

繁霜凋草木谿谷正凄恻惨不舒改歳固云逼万物各有因盛衰迭今昔宁见武安门犹纳魏其客  

江行  

江风来自北弭櫂江水南白浪聒不息游气昬空潭旷野何苍苍引步随幽探鹿鸣求其牡丰草非所甘江燕啄不食念雏声喃喃物性固如此游子何以堪慨彼江中水冲波无定湍古人忍饥渴防矣非空谈  

梦游武当山怀郧阳江使君  

祝融奠朱方五岳有定目胡不以防山并列而为六夜梦登其巅游气承我足千峯歴崄巘如车走平陆上为帝者居星辰纒其麓峥嵘羽人宫参差徧岩谷中有不死人终歳茹草木授我鸟迹书竒文不可读鸡鸣忽焉寤惋叹泪相续  

胡宗仁  

立秋后夜起见明月  

深夜见明月渐低西南隅光华射虚檐照我牀头书开函见细字歴歴如贯珠老眼未能读惆怅坐庭除风生梧叶鸣光景殊萧疎昨方入秋序清凉便有余  

晓闻寒鸟兼呈逺客  

霜林栖鸟冷曙听语檐间争盼朝暾出移羽就其暄篱外犬忽吠有客至我门问客何能早云从逺道还命仆烧松火炊黍慰劳烦而我尚慵卧见客生愧顔  

汪元英  

感述  

鹪鹩巢一枝鼹防饮满腹林深河且广曷不逞所欲柱下有遗言所贵知止足疏氏二大夫解组辞荣禄今此富贵人其欲何逐逐焉知欹器水一满定倾覆  

汪元范  

得吴胙虞书  

宿昔与君别乃在江之阳阴蔽光景草木日萎黄牀下蟋蟀鸣野外鸿雁翔居肆休百工我独违故乡跋涉千里涂空念川无梁有鸟东南飞毛羽何辉光口衔尺素书戢翼向我旁感君怀好音令我心难忘开椷再三叹意快神自扬离居无几时所惜道悠长此身非双鳬安能日颉颃  

傅梅  

园居  

昼劳夕得适幽轩成小憇峯色落空青池光起浮翠须臾暝色深繁星看欲坠新月下疎篁微风动檐际乐此坐忘言悠悠更忘寐  

汪枢  

早秋刈获述怀  

杲杲朝日升垂垂水田熟喌喌呼白鸡决决饮黄犊稍稍溽暑收瀼瀼露华沃庭户絶追呼春秋足鱼菽卒歳计所余修我墙与屋男悦女欣欣杯炙劳僮仆躬耕一丘田饱食讵非福  

周应辰  

古诗  

行行重行行夕阳在崦嵫暮鸟有倦翼寒木无荣枝少壮不逢年垂老谁见知  

吴宗儒  

游黄山  

九月秋气髙抗策恣游眺天都陟崔嵬洞门入窈窕缓行憩松根徙倚临霞峤探竒壑转深揽胜景逾妙山溪萦以纡石壁陟而峭瀑布挂晴川悬厓回夕照地与仙境俱凌厉讨佳要孙阮予非伦于焉学长啸  

傅邦柱  

杂咏  

鹦鹉多巧慧交交调好音翻飞嘉树杪毛羽殊众禽一旦遭罿罻万里辞故岑彩丝绁绀趾雕笼照翠衿徘徊当帘幕聪慧增苦心鸒斯微以陋提提蓬蒿阴  

潘之恒  

赠冯显甫  

园中青琅玕娟娟间新绿上稍拂穹霄余辉荫华屋倾枝如有俟孤植非所卜低藂与幽篁嗟哉岂凤宿客从逺方来遗我爨下桐饰以金玉徽掺之山水中知音茍不存将母束薪同喟然感雍门挥泪方未终  

吴梦旸  

和陶饮酒  

何悔不学劒岂云不上书归来坐凉月绿水周吾庐庭草一以新知是春风初故人惟故心独不谓吾疎相向宛夙昔岂不怀旧都举目盛云物安能无欢娱  

茅维  

夜坐读书有感效坡老作短诗寄允兆翁晋季豹三子  

石牀横素书漆灯挂青焰引襆不耐眠危坐意清宴瓦盆覆残茗绮石当圜砚索笔赋短章书成自精绚冷月侵疎槐荒山噭羣雁虫吟豆花中叶坠石苔面垂头何所思阑干忽凭遍一入静者怀机锋似张箭恨无三益友相对发绮辨露湿还松房青林火不见  

谢兆申  

别意  

我行且登舟子草徒离忧眷眷恋我侧去去难久留叹息成参辰愁思不可抽丈夫在四海譬彼水浮舟聚散无定期感子叙绸缪  

王野  

出郭访王叟园居  

遥想栖托佳春霁引坦步鸟声墙外闻花隔鼻先悟入门及賔馆宛若下山路葱蒨清意满简宻几丛树众草冗不芟存为蠢动寓草木遂本性爱物见平素人静池出鱼屋衰梁饱蠧壁苔如画山天然卧游具园叟齿逾耋似鹤林间遇内深真寄外浅备礼数恍惚异世人相对心疑惧虽疑且盘桓啸歌日至暮  

范汭  

送顾生仲黙  

日日好携手我闲君亦闲侵晨出郭门月落犹未还云胡輙改途彳亍车尘间  

迟吴凝父不至  

故人宛何在坐永芳时别别时樱桃花离离子堪撷頽云忽成峯喧禽将反舌触绪怅多违丝棼焉可絶  

重送戚不磷游登封  

入门复出门平畴緑如砥春风吹柳花随君日千里望望缑山云心轻别妻子  

吴鼎芳  

灵峯山房夜起  

寥寥青莲宇出步夜方永蝉鸣四山秋鹿饮一潭静圆月当碧空孤塔立无影花落树犹香竹深涧亦冷烟光散如水明星上髙岭  

荅松上人过访不值  

孤踪石上云飘忽本无住门外即青山一瓢向何处离心寄春草柔艶欲飞去引领生白烟花落祗陀树  

柳浪溪  

山青秋雨后人坐秋风里平沙下鸥鹭簌簌动芦苇夜半明月光渔舟弄空水  

虎丘庵荅蒋十  

偶坐已夕照徘徊夜复深西岑见亲月堕露闻松林觉有幽人来隔窻动微吟  

严明甫园中  

为园刚一亩生事已云足日午闻鸡声炊烟起茅屋石色秀可餐林香暖盈掬相见无寒暄惟言酒新漉  

宿江上  

山色下空江江光动舴艋霜枫红不尽已入暮秋景来雁忽有声归云渐无影醉卧芦中花月髙梦魂冷  

泊北固山下  

夕阳江色逺舣棹潮初退独客吟清秋沙鸥冷相对水气上城根风声隠岩背渔舟载烟大撑入菰茭内  

寺夜  

林防动萧槭橡叶走檐际柴门夜忘关山风自开闭邑邑如有怀遥遥转无寐佛灯清可依城柝冷相递斜月苦近牀严霜满白地  

度岭  

林僧言别去自憩松下石红泉界空翠巢居呌霜笛夕光淡西水千顷成一碧冷信雁传来秋容枫防出闲云满怀袖邀我过山脊  

过髙峯庵  

林回觉路枉路枉亦自适光风不作寒吹烟半晴湿涧春多异芳岭月少行迹犬吠空山云山僧杖藜出  

夜至西溪  

旋洄昧港脉辍棹芦花湾回风泛清响梧竹秋凉月出复没乱峯凹凸间岧嶤栖隠处隔云见故山故山如故人一见开心顔  

吴兆  

离夜  

白露涂兰堦秋灯耿离席风景凄以清情思纷如积胧胧庭树光送君立门隙昨夜秦淮月今照板桥客  

武夷小桃源访刘道人  

峥嵘入陷石石径转逾窄划然洞门开斜光一道白龙湫流暗穴鸟篆绣苔额穷源有古村二三避世客避世非避秦栖心链精魄春田自耕刈衣食无需索风动棕花落雨过药苗摘莺啼林木秀犬吠暮空碧居然众山中遂与众山隔坐久恐迷误归路志前石白云洞口深似杜重来迹  

秋日杂诗  

新谷望将熟无田安可希饥驱儿女去同拾遗穗归鸟雀争喧啄不忍相逐飞夕舂朝作饭朝舂夕作糜赖此保朝夕我心实伤悲爰思古之人贫贱甘如饴牧豕上林苑逃耕防山陲道胜聊自慰欣咏衡门诗  

喜雨  

沛然时雨来芃芃禾黍起我固无所望亦为邻里喜晚向西轩眠谿云满窻几明日钓潭侧应深几尺水  

秋野闲行归而有作  

早谷已登塲晚禾尚栖亩欣欣足慰饥望望非吾有荏苒十年间蹉跎东西走结交吴楚士气味少淳厚徒令田园荒转与琴书负归来掩荆扉趋向寡亲友日月忽已除秋气凋榆柳卒歳何寥寥凉风吹户牖念往固已迁嗟今将何守朂哉黔娄言斯志傥不茍  

徐允禄  

赠丁长孺中翰北上  

浮云满天地君子意何如庸庸不可为矫矫亦多虞长路自此始愿言遵康衢安得执鞭弭从子以前驱  

徐应雷  

寄陆纯孙  

神鱼乐深渊奚必易水浔威凤集髙冈奚必燕山岑登台眺大江苍苍枫树林眷言怀吾友忼慨为悲吟鸿雁日南飞助我厉商音悲哉歳将宴况此天涯心  

齐莱名  

送员倩侄北游有怀越石  

浮云澹秋阴凉飇振髙木素质发商声晚花霏余馥明发秣骊黄成装促童仆燕赵多佳丽驱防恣遐瞩送子逺将之行行复彳亍白日忽以沈夕景暧平陆霜驿渍桕红寒灯照酒绿会日渺何期别晷有成速绻彼梦草人吹箎不成曲仰听离鸿鸣沈忧心转毂寄言畏途艰勉旃慎自玉  

吴沛  

西墅草堂初夏  

结茅在西墅差逺尘市喧漠漠天宇接遥青纳短垣榆柳当窻揺清阴罩几痕镇日少过客不知接送烦家贫饶藜藿一饱腹自扪髙低五男儿暇即与讨论千古在目前絶学垂宪言浮荣何足慕潜心味义根我爱夏初长寸阴当思存  

观获  

秋事告方及万寳已观成髙下尽垂颖但祝秋常晴妇子腰鎌集老稚曳车行相顾乐相笑饱饭不欲争有叟颇好饮分漩在香秔力田苦终歳鼯饮腹易盈  

向午睡初足驾言陟前冈刈歌互相荅因风与之长枣实何纂纂杂间梨与棠田叟具壶榼相饮已夕阳不觉城市逺仰见归鸟翔  

篝车亦己满还入此室庐牛羊下日夕烟火生柴墟邻叟无兼累樗奕何轩渠将以娱村夜浊醪与之俱人生百年几忧患胡为纡  

秋凉入林薄四壁蛩声传稚子还读书青灯西牖偏六经乃菑畬寸阴良足专先世鲜中产胼胝资遗编睠言彼良农逢年在力田  

卓发之  

题画  

瘦石横竒姿江梅舒素萼芳影入檐楹流光恣清谑照耀白衲僧孤云映寒鹤如何咫尺间便似游寥廓  

王龙起  

寒蛩  

寂寂冬夜长灯火辉微光寒蛩窻外鸣皎皎月入房何由迫人耳髣髴在我牀感怀难就寐曳屦步中堂凭栏细倾听忽绕楼上梁风多不成曲啾唧愁予膓伊伊重缕缕持此为谁伤空檐铁马动悲声相抑扬正当霜漏尽幽咽倍凄凉  

郑骥  

芥浮阁  

结庐翳城市亦足成隠居躭寂乃非性习贯亦晏如时有素心人谈笑同草蔬且喜足莞簟幸不碍图书髙原涌积翠好风起庭除竹景散窻纸花香浮衣裾睥睨夜月永几阁朝云徐漫兴差笔墨放步但菑畬静爱佛龛幽闲狎老农愚宇宙岂不广闭门徒趦趄周容空尔为中心实难诬头颅久冉冉次第及髭须世味差能薄何为复忍濡与世淡无事夏屋空渠渠所以古人言吾亦爱我庐  

东风入林闾春事看已馥镜里髪方华樽中酒初绿日将萧洒意静与良辰逐最宜檐萧萧【`时苦切`】偏怜昼穆穆抚几摊故书听泉到新瀑髙歌偶当窻什筯或村熟往来地自偏俛仰天如沐畏闻剥啄声愁柬问事牍惟余二三子相寻来不速亦知四壁空忍使两峯蹙聊复安容膝未省辞脱粟饱食幸无事此外百不欲少游哀大志老聃戒为目每笑学奕人所思在鸿鹄斯言差我心傲名非傲俗  

魏冲  

从邓尉灵岩天池诸山归治平  

落叶千峯黑篮舆问何处犬吠知有村石蹲疑虎踞童子数相失前后遥相语望望渔火生还归石湖去  

丰越人  

晨汲  

晨汲往东涧涧石何齿齿游鳞既濯濯清流复弥弥天翠翻在下丹霞亦孤起泠然会我心濯缨乃空水抚兹成一啸因悟无生理  

积雨怀屠田叔李賔父  

秋来霁无时江光夕如缕徘徊空郊云萧条杂飞雨旷望极暝色疎花澹风渚层城有佳客相思一延伫林霏莽复合孤烟郁平楚何当迟皎月长川下柔橹  

徐颖  

见落花  

流景忽西靡芳树春易迁落花与白髪不得相周旋持此汲汲心讵敢恋百年陈酒开古书其人已如烟逝者勿复见但为饮者怜  

朱治  

麦章訚赠砚  

麦君遗我砚采自羚羊峡鸜之鹆之眼审视碧光贬白如蕉叶萌黒比鱼云压中有青青花琐细不可掐山川蕴精气匠石变遗法雀斑几防露防血两邉夹外规直且平中池浅而狭注兹水一三宿尚容歃我来吏端州判牍日钩押劳人何草草有时服韎韐频年砚欲焚是物不我甲朝来三摩挲贮以琉璃匣他日抽簪回篷窻恣赏狎作诗崇祯年月涂歳协洽  

杨文骢  

游太湖龙觜  

晚色澹将夕探竒出林薮大龙与小龙砺齿震泽口鳞而鬐鬛张防岈悉诸有落潮洗泥涂寒玉森户牖淘沙寻金书人各系在肘吾欲穷其幽虑为鬼所守肃然袍笏侍下拜不敢茍岂知层云根乃胜洞天九  

郑鄤  

老树  

气暖草木秀乃当揺落期物侯自然异荣枯岂有私深山老树寒不受风雪欺露根氷崖上亦自生理滋感此耐深念独立髙秋时  

飞来峰山房即事  

峯来自何年到此遂常住阴森碧云寒岧嶤空翠注松竹满缨络睂目秀可数洞壑迥玲珑转入灵气沍此中谁往来疑有真人聚冷泉绕峯出峯头滴云赴山亭署翠微尚有蕲王句英烈想当年萧疎蹇驴步小坐发长怀两峯片云吐游人跂月明雨到亦堪赋阴晴理何常山灵自朝暮梦阑一宿觉待向三生度  

姚孙榘  

久雨新霁喜殷氏兄弟邀饮  

闭门十日阴门外喧屐齿已闻前谿涨更见属垣圯曜灵胡匿辉风雨横如驶暮霞照东隅鱼尾差可拟凌晨下檐楹邂逅逢之子相邀卧瓮头一斗饮未已醉翁意有在歌者声且止  

徐石麒  

赠同乡朱六符  

予本同圃蒿飘在天一端咫尺枌与梓邈若霄汉间翔鸟憩前林猛虎恋故山伤兹逺游客中夜积悲叹忽遇故乡友惊喜相盘桓把臂问旧事耆旧半摧残忧根长愁条泪下如奔湍樽酒非不防安能起沈欢幸君到故园为我传平安  

谢刘太史湛陆惠诗  

予曾过大梁临风怀伊挚秉耒耕莘畴遽抱唐虞志一民不时雍内沟发深思此道久已陈夫子愿躬试文行动至尊龙头亲简置既穷太乙竒复发鸿寳秘早晚宜相麻天下乃得治麒也啙窳人所受盈其器承乏白云省爰书失圣意投荒分所宜而况仅播弃譬如累碁者累髙势自坠烽火满近郊逐臣正迁次感君怀芍药题扇以相遗奄然蓬蒿人俨若佩华璲此情何可酬此念何可寘顿令松栢心白首欲自刺  

郭绍仪  

游仙诗  

少室垂三花盈盈秀菌阁我躯一卷石偃蹇卧溪壑轻阴敛素秋虚篁散紫箨自得枕中秘始知尘外乐容成采玉芝抱朴炼五药矫首鸿天长此志欣有托  

李模  

寒夜有怀  

浩浩夜气长霜气凛寒衾思来乍如髪缭绕不可寻清梦倐飞越山海何崇深孤月悬青松鹤子多竒音户牖洞开豁中有绿绮琴  

侯峒曾  

晚行余杭山中  

解鞍一散步羣峯乱将夕浮岚羃遥青乔柯拂深碧须臾落霞散银紫纷狼籍寻蹊得絶涧惊潨互歕射有如翠蛟舞飞下三千尺一步一回顾已觉耳目易此景宜急追一失难再获  

侯演  

杂诗  

道防向千载百家日浸淫如彼锽磬歇逐响遗其音元宰何微茫悠悠费追寻世皆尚雕饰未敢明此心微言会将絶太息空抚襟  

袁继咸  

读谢皋羽西台恸哭记  

南方有朱鸟飞中虞人弦饲以金精粒对之不下咽粒味岂不防不如南土泉黄冠志弗遂碧血流溅溅有客感意气恸哭西台颠击碎铁如意悲响震严川归舟不成寐髣髴语灯前嗟彼积翁罗我非雀与鸢梦炎何足刺知已殊未然周粟不可茹箕畴曾未传生死良非茍忠孝各自全谢子幽明契聊以秘怀宣言罢倐不见月明髙在天  

董守谕  

忆娄子柔  

与君隔山川邈然托素臆静言想德容渊致若不测宛然河汾生论文笃悃愊使我饥渴怀如饱秋稼穑斯文傥我期愿言求懿德  

万元吉  

游月岩谒周元公庙  

中歳不闻道泛泛逐萍梗缅怀先哲型沈忧不出颎兹来烂岩月鬼斧凿天影尺寳泄素云一星射瑶井物理竟何如遐踪忽深省元公昔幽憩万虑悉以屏阴阳动静初澄心得妙领于焉瞻遗庙百世尚严整心无极前衣露遍清冷  

冯一第  

旦山避暑拟陶  

筑屋俛城郭时览物外清闭户纳山影开窻峯壑生青青万古色众动自虚盈颇悟人境里髙怀自纵横结庐傍虬龙树髙千百尺叶响吹江上橘洲清歴歴帆影参差去北望洞庭极  

满阁绿阴生纳凉适我情好鸟坐檐角细瞩句读声偶影为欣赏仰看木华荣休夏且自恣坦然思时名  

魏学洢  

拟古  

游思随飘风逺歴杜陵道道旁合欢花悉成断膓草红顔不堪驻妾愁君亦老为乐逮良辰归来何不早人生数离别百年非寿考扰忙风尘中荣名讵为寳  

所思不可见弹古相思曲曲中竟何言理短情自促野卉非不香采之徒踯躅今日白头吟昨日黄金屋  

和陶  

志士有竒怀何为翳我情吾身如众沬所寳非荣名但问寓世间何以了一生秋风陨枯叶栗栗心自惊时哉不我待淹留欲何成  

夕阳在髙柳黄叶依风飞我心匪伤秋不觉心独悲慷慨向前行动念多所依长道渺无畛究竞将安归中夜发长啸一啸百念衰但得此中乐百年愿无违  

问余何所好所好在六经不作亦不述好古未有成笑彼百家言戛戛何纷更屏去勿复览闭门书黄庭滴露小窻前好鸟向我鸣此际意无限黙黙缄我情  

读史  

鲁仲连  

鄙夫宁一身身外匪所计有如魏帝秦何与鲁连事先生独倜傥慷慨决大义白日走秦兵诚哉天下士  

吴怀贤  

喜雨  

黒云漫四山殷殷雷声迅麦秋正及时忻逢时雨润淅沥打窻过沟渠尽流濬旱久有如此喜不独田畯从兹卜丰年仓箱伫充牣  

念彼幅广生成借化功三时茍愆泽何以望芃芃银河泻九天沛泽何冲瀜原田忽膴润青苗交逺风始知苏民困苍苍本大公  

王清臣  

述怀  

人生如泛梗飘飘殊无根饮啄得几许营营晨与昬对此春日好荷锄出南原近观草色敷静听鸟语繁有身贵适意穷达安足论  

李世熊  

和陶拟古  

茫茫宇宙内美者长不完豹裁为裘紫貂制为冠岂以文采姿助人为容顔所以养志者蓬累甘抱关胸中俶傥意微见于毫端赵璧宁肯献隋珠讵轻弹尚父虽鹰扬不如铩羽鸾编茅茹木实聊以御饥寒  

和陶饮酒  

鸠能知天雨鹊能知天风嗟哉此微禽托命风雨中用志久不分遂与造物通吾亦晚有闻天道犹张弓  

田狩龙  

新构链石阁子惠山傍秋日与华闇脩夜话  

豁然山气清秋色晃人目叶脱树愈古依山结矮屋中有酌泉人著书双鬓秃忽闻剥啄声巾车访空谷后园采病蔬破瓮葛巾漉溪山欲日晚淡霭入山腹耸肩恣苦吟陶潜盈把菊短檠坐黄昬相与媚幽独山风生夜凉乱鸦噪林木  

陈衎  

善才岫夜坐  

江烟吐寒焰倒映星河明潮回石势险孤岫西南倾扶笻倚危坐仰攀崖树横夜色一何旷波涛良未平奈何羁尘鞅促促浮此生吾爱郑子真谷口田可耕  

送潘子木  

送客上髙楼楼髙望客舟但见帆樯立不见客回头始知登逺道两情难自保  

听泉阁早起  

山晓天气清众星望已空残雨恋宿云犹在寒岩东物象纷劳役明晦互有穷瑽琤石上泉日夜流无终  

葛徴竒  

晚眺隅园  

三月十日雨薄雾花蒙蒙小大涧壑呜百道源相通潭鱼跃新水园竹抽春丛禽鸟忽变声廼知天气融登髙一以眺澄览众虑空理羣所贵耳目悦且充于焉坐垂钓自拟沧浪翁  

李竒玉  

潭柘寺读书  

读书潭柘巅身在白云里开轩豁逺眸风瀑洗心耳古木挂青蛇云是二龙子下方钟磬余僧寮各栖止山童剔残灯扫叶烹泉水阒然羣籁寂明月射窻几  

徐栢龄  

春日  

风声起松末窈若万壑深谁谓市井喧遂无天地心可惜天桃花不言萎空林明年纵复开顔色不如今  

张溥  

赠姜如须  

独立见明月与我山水期潜虬自岱浍髙深万物仪理楫陶賔客樽前逢河湄一见即狂笑别遽何所思击缶期永夜乐莫心相知  

姜垓  

寄吴学士  

飘飘杨白花溶溶大江水天衢既阻修良人隔万里妾身如飞蓬贞洁聊自矢朝立青云端暮倚朱楼里四顾多傍徨尘沙蔽野起梧桐摧为薪兰蕙化为枳中夜坐长叹皓首思君子  

楚山有良璞昆池有竒琛投之非其主谁能明我心掩袖向前浦驱车出丹岑延颈蓬岛上白日忽以沈北首瞻行旅邉雨正浸淫念我平生交泪下沾衣襟  

杨廷麟  

怀杨进士  

青青东门阪上有萝藤结愿得一心人白首无磷湼周才慎所处不敢居明哲开户见性情羣动齐巧拙翔乌安其巢离兽营彼穴万物各为友吾生何为悦名山岂易求耦耕效长乐  

陈宗之  

拟陶  

蔼蔼堂前木时至忽成林首夏方澄和凯风散幽襟我爱白日静触物每微吟息影盘石邉时鸟怀好音防壤有余蔬东醪聊自斟虽无髙世轨抚已安夙心先师有遗言谋道匪自今已矣何所羡林栖岂何深  

登翁汉津氷台  

朝卧采山堂暮登渔山阁渔采俱在山始信湖中乐阁尽有髙台岧嶤出寥廓茫茫笠泽帆隠隠浮屠防峯秀无匿览波光恣开拓始冬似佳秋风日犹晶灼古树俨当阶黄叶深未落葛翁不可招丹灶安所托空余泛宅游未践褰裳诺宿契必有期无怨猿与鹤  

游金庵  

放棹非有期泛观湖中山偶然入幽境遂叩髙峯关老衲出肃客苍髯映丹顔同坐絶壁下始知身世闲饭我青精香供我绿菊斑葑山觜已没金庵径可攀归途歴清溪荒寂几湾环万堆黄叶中清磬激潺湲月出每孤往又逐渔舟还  

## 御选明诗卷三十四  

五言古诗十九  

陶汝鼐  

金正希招集练江醉宿清净寺  

冬霜万壑阴江永日将夕画舫泛容与川暝光愈白急风吹烛花谷响合歌拍小榼僧厨来蔬笋界方格语笑酒易倾如以桐扣石柱史如枯禅城市无一宅酒深思啜茗同作虎溪客贝叶啓禅书梅花落瑶席坐久闻妙香一榻随所择睡乡钟鼓鸣林鸟翻旅翮吾亦步下山佛灯犹照壁  

吴本泰  

任丘张氏园蓝田先生授经处  

不识鱼君陂幸识鱼君令城隅敞台榭水木相翳映谓予此栖迟差可闲眺听是时秋气深白露渐兰径瘦石裹苔斑寒花栖蜨暝女墙逻柝喧梵阁宵钟应虑淡羣  

物轻时危百忧并皎皎明月枝惊乌栖不定茗窗静披览冥缅独无竟昔贤曾授经履屐痕犹賸  

临淮道中雪  

昨日春气暄仆夫俱喘汗今晨北风厉雪花卷行幔天时自回薄人意惊错换况乃事徂征恻恻羁魂断长淮望不极钟离道方半踉跄赴邮程渺弥惑阡畔暝鸦寒不呼翻飞忽零乱车上冰满髭车下泥没骭红烛映深帘宁知旅人叹  

陋巷井  

改邑不改井泠泠无古今原泉何方来或是泰山岑仰之既弥髙仰之亦弥深屡空其庶而澹然助斋心仲尼饭蔬饮应与共酌酙禹稷忧饥溺易地同所任至味无异防乐哉此中寻  

王潢  

宿松风阁分韵得吟字  

霭霭嵗云暮风雨恒见侵小霁憩山阁萧飒吹寒霖涧壑乱余响钟鼓沈清音苍虬卧蜿蜒拏攫力不任羽觞亦以歇剪烛闻鸣琴嘿坐得冥防拥褐成孤吟须防微霰集晨起雪在林樵径断人语四野号饥禽皎皎二三子贞白同松心炎晖谅可竢见睍消重阴  

徐铭敬  

山行  

峯峦媚奇景烟华合芳甸澹澹晴疑雨江村半隐现春水清不流悠悠山谷转小桥度幽居山深人不见佳地正难值红尘妬清燕白日原上微回首暮云变  

徐之瑞  

鸡鸣岭  

披榛陟山椒辀摧马盘桓歴险未云疲逶迤入云端仰探岩谷偪俛视井邑残千峯列逺戍两崖壮重闗垂萝蔓幽壑怪松支危垣灌木郁萧槮哀风啸丛雈乘墉或失恃务徳诚所难蟋蟀在牀下我生讵遑安劳劳多苦辛恻恻起悲叹  

刘同升  

由百花溪登玉笥山  

朝看山出云春看云入笥山行若无蹊恰有青童至指防絶壁间仙台藏胜地藤枝匪易攀屐齿犹可置日午闻鸡鸣岩椒啓金字出险坡渐平划然人境异连峯涌下界扑面耸层翠因过丹灶房纵览紫微志白花雨外明红果林间坠晚食供芋魁晨铛倒茶柜坐久慵下山踟蹰想真寄尘网讵得辞幽期偶然遂  

堵锡  

感遇  

古木生髙原返景清光入旷野无萦怀寒暮见荣特苍皮剥藓露森阴凉萝月崒嵂风雨钦惝怳鬼神格以兹老柯干应有奇胸骨危立神不怡念子令人恻  

蔡道宪  

荅居岳麓者  

蹴碎岳麓云剪断湘江水枫丹染院深髙飘菊衣紫竹露垂朱霞霜华拂劒齿闻君多苦心中夜尝数起敲火作长吟山鬼惊偷耳特寄素心人虹卷吴缣里早晚欲行寻相将索竒字  

陈子龙  

仲夏直左掖门送彞仲南归  

金塘回素波中有双鸳鸯托身在清禁和鸣君子旁顾此同林鸟孤翼忽南翔生平志慷慨何事独难忘本为四海人岂得常相将丈夫重知已万里同一乡黾勉效贞亮徳辉在岩廊莫忧青蝇多和璧贵善藏执手不能语怅矣结中肠  

杂诗  

日夕登髙台驰目穷千里众星灿云间经纬谁能理神哉玉衡运天枢无终始上有琼瑶宫紫皇日端委我欲乘飞鸾衔书碧云里声殷途逾遐心长情何已怀中五色石相见徒磊磊  

山椒微风发薄暮迟佳人頽阳澹林表素月生河津伫立怀往路时晏多苦辛君家青云楼瑶华艳当春臯兰亦有芳欲寄良无因欢爱岂足重要使恩谊申浮云诚易阻白璧终见珍  

至道无相非末流乖心迹髙怀茍不亮执谊日以积贤随贵同用愚与贱交役腾名自有阶投谗岂无隙营营棘上蝇可以携金石履纯思寡尤超方鲜奇策毁誉茍未忘顾影慙局蹐  

尚口自有穷扪舌岂我欺伊予昧机变率性不自知遇物皆里言当险若履夷于已固弗慎安望人保持俛仰生平内常与悔相随沈黙苦不早壮盛忽若驰世人贵形迹君子敬威仪臧否圣所诚南容真我师  

赋得浣纱石  

越纱出机中剪向春风里皎若秦川云飘扬随渌水佳人临浅濑无言空徙倚不惜红顔劳素丝谁为理敛衣入中林澄江皓千里青苔日夜生沈思竟难已  

苦雨  

泄云屯层岭宻雾弥空林南山发殷雷北郭滞愁霖红泉落虚壁渌水涨遥浔危条度飞鼯宿莽聚鸣禽桃英荡华色麦穗悲陆沈天毕骋所好屏翳日相侵徘徊华轩下彷佛碧山岑昏垫荡下土沈冥符道心侧想零雨篇空怀梁父吟  

初春雪霁  

昭昭青春晖散此芳林曙阳条披惠风阴岩积幽素鲜华映云峯澄霁明江树菌阁见参差麦陇开回互中庭蕙草生曲沼文禽聚端居淑景移极目渊赏遇虽滞怀禄情未缅丘园趣履道任清时守真谢驰骛  

沈宸荃  

谒梅子真祠  

粤昔南昌尉志存匡社稷上书纠时宰孰云非臣职汉网已弛纲颠木难再植明哲早见几冥鸿避矰弋隐迹吴市门学道此山侧岂同养生家脩链资服食旁有濯缨池丹井字并勒昔人骖鸾去无从辨虚实药苗长几何求之或可得酌酒坐髙岑浩歌泻胸臆  

方以智  

古诗  

岭外稀繁霜草木不黄落穷巷生阴风客心乃萧索斗杓指实沈勾陈半隐爚蟋蟀满牀下篝灯夜戄戄此地罗浮山古人尝采药何不披短衣入山饱藜藿晓从外来者皆言道路恶我欲依神仙神仙不可托  

东北覆阴云其下吾故都中路一奔走恨隔天一隅虹蜺下平地旷野秋荒芜翼日大风雨慎勿临长途人传使者来旌旗蔽通衢嗟我逺游子不敢同驰驱道左发长叹叹者一何愚  

海渚无桥梁日暮波浩浩车马不能通逺望惄如捣浮云日以变我亲日以老万里飞烟尘天木伤草草梦见故乡客言归苦不早旧宅属何人斗大梧桐槁亲戚有书来书中何所道上言邻里殊下言故人少  

和陶饮酒  

子安问黄鹄万里将安飞八极纷茫茫中路能无悲三萍飘大海风波还相依安得如潮头朝夕自言归一经离乱中盛年忽已衰有心不敢椎有口当依违  

拟古  

曲阁临广陌下折杨栁枝上有愁思人终日不披帷杂佩何玲珑实为君所遗被服至于今未尝少乖离梦寐难以逝愿托东风吹迢迢万余里君心焉可知安敢望君心惟念寒与饥  

青青园中栁当我西南牖征夫从逺来一路平安不艰难万余里涕泣不能口辞家未数年家人皆皓首贫贱易出门别离一以久朱华被霜露焉能不速朽呼儿办麤饭聊乐不为厚但得故乡人日饮故乡酒  

寄梅朗三  

阴雨忽成雪北风吹树林江流日千里安知游子心中夜一何寒自抚雷开琴瞿硎山中人其当知我音  

朱朝瑛  

管宁  

幼安亦贤者无乃太矫饰牵牛蹊我田而自与之食吁嗟有深意众人固不识干戈日相寻闻此庶少息  

汤来贺  

过旧寺次拙庵韵  

将霁辨羣峯微云在孤岭兰若隐其间潭泉心共冷众卉含新色頽垣延古影灵域世情稀怀抱春日永清涧濯吾足崇冈振吾领迢递见匡庐憩寂观幽境我心多憧憧兹焉安可静  

髙承埏  

上巳偕同年诸子脩禊海淀  

羲驭无停轮逝波焉可驻言寻佳节届转惜芳春暮缅昔兰渚游少长乐咸聚萧散依林泉慷慨托毫素诸君跌宕士希风结遐慕濯流仍清漪搴芳复髙步觞来俯纎鳞曲终倚嘉树闲情释近鞅睇目眷霞寓脩短匪殊途所贵适真趣各勉山水期于焉谢劳骛  

祁熊佳  

寓山秋夜  

羣动暝已息山窗夜逾响将毋枫折胶或恐虎磨痒徐闻落叶翻既下思复上气尽信所之物各反其党秋蟀吟再三流萤时一晃申旦耿不寐乐游念畴曩嗟我怀沙人汨徂竟安往  

周世臣  

游仙诗  

圜丘列奇树北海生神芝翡翠曜琼圃潜龙戏瑶池飞泉供潄齿白石为疗饥姮娥降洪响宓妃颔其颐随烟上三岛飘风凌九疑持此傲下士投簪来逺期  

姚奇  

秋夜  

遥夜苦无寐起视明月光凉风天上来随月入我堂披衣步前除独立以傍徨蟪蛄既已鸣鸿雁亦来翔感此时物变怨彼去日长生非金石姿安得恒寿康忧来不可辍慷慨吟此章  

徐孚逺  

拟李陵录别诗  

微云何澹澹星汉灿以明携手步广除泪下如散霙征马临岐路徒御多抗旌方当万里别能不叙平生与子同一体盘石纫芳蘅芳蘅自有时盘石徒纵横一朝两决絶何能复合并愿托子怀袖因风驰我情  

皎皎蓝田玉镂作玦与环揽环与子佩取玦结以鞶子环信缜栗我玦鲜垢瘢谁知一物微决絶义自天归云入勾注宻雪掩阴山握手临路岐涕泗共汍澜鴥彼南翥鸟奋飞何由还  

钱棻  

园居次韵  

白蜺饮晴壑划破苍苔古倾崖与回瀑化作半峯雨深夜排空来可听不可数山势既奔蹙飞涛互仰俛顽云触石碎似凿五丁斧耳目得新警天真烂漫吐  

有手著书乐有眼看山好握劒割尘鞅斗室皆瑶岛孤峯峙檐前相对成二老筼筜满幽谷出土风雷绕花靥虽到地花魂犹树杪松柏有时薪彭殇奚大小适志取目前婚嫁何时了  

徐枋  

送逺诗  

采采蕙兰花皎皎冰雪姿含英当空谷正值秋风时秋风率以厉百草奄披离子独执髙节临风飏芳菲  

别诗  

上山采薇蕨日暮不盈把苦饥良足悲将遗同心者良友逺别离踟蹰送于野我有盈觞酒黄流倾玉斚申以逺游曲中怀期共写清商一何悲四坐和者寡恐伤游子心揽涕不敢下景光已西驰日月不我假  

宫伟镠  

感兴  

独立古大堤水清人境异猗兰被芳臯游龙纷栉比灼灼芙蓉花临风发娟媚欲采更踌躇同心竟异地美人如可怀逺道如可寄珍重语芙蓉信宿莫憔悴  

寥廓俛大陆萧条悲北风生非金石坚而为情绪钟猿鹤亦随化况复沙与虫我欲驾沧溟髙揖浮丘公灵药不可得夙昔忧冲冲孔顔有真乐仁义植其躬朝夕把书册道心与之通庶几追古人令名垂无穷  

张若羲  

毘陵夜泊  

波流自洸瀁风雨何凄其草树既零乱鳞羽多参差行路怀苦辛征人伤别离中宵不能寐悠悠有所思  

别离  

昔为胶与漆今为参与商树上连理枝池中两鸳鸯切莫种杨柳杨柳徒心伤亦莫栽桃花桃花空断肠春风自婀娜秋月自飘扬夏簟虚帘幕寒缸叠雪霜暮猿愁夜短逺雁及天长梧桐既凋落不集双鳯凰崩崖流断云一低复一昻緑绮置君侧白玉列君堂相顾复何言尽此离别觞  

赵庾  

杂咏  

西山石磊磊丛草奋阶除中有耕云叟力芟尚有余幽兰发素茎其芳袭人裾秋风忽揺落緑叶日以疎移根赠逺人荣华俟来且  

黄淳耀  

和陶饮酒  

朝光入山楼栖鸟已惊喧揽裘暴新阳暖气无颇偏仰视天宇清得我檐前山山中出岫云变灭何时还我心正惆怅黙与风铃言  

和癸卯嵗始春  

旧谷满场圃知子良非贫糟牀注春醪酬汝四体勤开轩一笑粲莫适为主人荈牙花乳香鲙缕银丝新咄嗟行酒炙童仆皆欣欣中原有格鬬行子劳问津不能济时代甘与农圃邻逝辞谢景夷来就刘遗民  

和归田园居  

家无环堵宫所至思买山何异俟河清人寿期千年安得如古人采山复临渊敬受十赉文赉以北阪田岩栖髙百层老屋余三间湖江流东西竹木荣后前中央置讲堂文史浩如烟歌风复蹈雅乐志忘华颠此意空蹉跎飞光去闲闲画饼不可食诙谐聊复然  

和拟古  

弱年见承平自谓长如兹一从更事来世已非前时雕虎横井陉黄流混渑淄仗劒出门去行行复狐疑路逢季主俦问彼策辞策不我告黾勉自研思仁义心所安皇天吾不欺泻水置平地东西任所之抚琴操猗兰乱之以佹诗  

吴易  

观莳  

四月鴶鞠鸣五月插新秧南风吹平畴萧疎间成行甘雨久未施东作意仓忙此乡最濒湖泻海惟三江湖身若仰盂江口若括囊东娄没故道吞噎浩汤汤夏公凿黄刘吴淞走中央安澜见禹绩蓄泄匪及详疏排后忠介塍岸前文襄于时穑事盛熯涝多周防举锸烟云兴欢笑馌酒浆吴讴互激逺风俗登陶唐转输甲数郡精粲供上方呜呼百年来今古一慨伤涂泥往所载水柔土不刚治水等治兵操纵贵在纲蓄之欲谨驯驱之欲奔骧上圯下则淀陂荡归豪强淞流日缓细渠沼飞尘黄昔也忧在潦今乃并患旸外梗与内壅相循终两妨空霞抱赤日天汉何青苍桔橰无时休夜月声哀凉焦焚竟大半莳殖安所将妇子对欷歔其意即戈斨吾闻园田制纵浦间横塘斗门时啓闭撩浅众力勷浦浚三丈降隄厚八尺昻斯工豫农隙督率免乱尝奈何三公后水利终茫茫催科号曰能本计让未遑东南国命系荒哉问商羊嗷嗷幸霖防伫兹秔稻香秋成急漕挽未计陵汝仓圣人勤精禋蛟龙奔盛祥岂必恃地力天心宜降康努力事胼胝微衷荅穹苍  

张家玉  

录别和李定夫  

鸳鸯戏清池两两常相倚羽翼临当乖风波中道起相对尚难知何况万余里来亲去者疎毋为贵君子予怀抱区区君谅执髙谊  

刘曙  

包山夜坐示门人许子工虞  

悲风夜不息微妙生虚空心迹双阒然端倪在其中理岂羣动违性与孤明通庭光付流月林籁归疎桐余香一丝温缭绕游无穷捷疾追所晤起灭何匆匆酌水知湖波举似将毋同  

赠粤东黎子美周  

翡翠生炎州光彩何陆离瑚湛海南灼烁生奇枝黎子美无度冰雪为标姿罔象寄心想尔雅摛文辞清芬齿牙间披襟散凉飔骤合意倾倒乍离中踟蹰罗浮七十二峯峯助搘颐愿乗云霞色往映双峩眉  

葛一龙  

晓行  

日出已杲杲西月还相照农妇饷晨畊牛衣覆霜草  

舟中九日  

九日渡头人迎风倚孤棹江空落日逺入夜生余照无菊亦无侣开尊自相劳红叶防鸥波青烟出渔灶  

寒园  

冬浃阴沍霜风摧灌莽寓目鲜幽翳一畆亦云广日出茅檐间云生泥壁上偃仰足昕夕亲朋息来往空林如有人互荅斧冰响  

送陈徴君归四明  

秋风恋徂暑吹动水烟热与子结新欢孤怀耿将别言从若耶去路指镜湖月散髪荡扁舟荷花橹前折  

送徐巢友还山  

吾庐在空山户牖白云满有树常谡谡余花亦纂纂城市不可居昼夜一何短买药挂驴背行歌去人逺日落深涧中洗足春泥暖  

朱茂晖  

方池  

方池不种荷亦少蒲菡萏惟有梓树花纷纷落红糁风波永不生寸心黙相感  

朱茂曙  

寄王处士遥苍  

自我去城阙子亦栖畆丘一舍道岂逺锋镝迷所投耦耕判沮溺辟径违羊求凌晨起眺听登我池北楼疎梅吐冷艳小鸟鸣啁啾春风吹户外念子心悠悠  

许正蒙  

舟经横塘忆桐江旧游  

轻舟何揺揺来自青谿曲层崖落深翠新波湛空緑我家渐水东一川接天目对此颇相似殊令幽思足将携素心人共着桐君录  

冯鼎位  

园居述怀  

夙昔抱奇尚雅志托园林爱此清旷地而无俗尘侵林间多繁花枝头有鸣禽夜月登南楼朝爽眺西岑三复归来辞斯人惬我心谁云今古异千载同髙襟  

咏史诗  

骅骝驰康庄燕雀守一枝大小固有分丈夫安所期烈烈班定逺投笔谢故知鹰扬万里外封侯名四垂生入玉门闗故人犹下帷树勋在少壮白首徒自悲  

王廷宰  

邺园  

置酒娱清夜西园骛华毂素月升澄景微露佳木灼灼芙蓉姿临波漾轻谷四顾命賔朋洒藻竞丰缛感彼蟋蟀篇劳生何局促鼎鼎百年内欢乐苦不足列坐进芳醴弹筝弄纎曲霓旌绕层阿凤吹流深谷遨游及良时庶以快所欲  

杨士杰  

述怀  

独酌对芳樽悠然怀古意世事何足论外物心自遂举杯乐天真多求反为累迥迥出尘姿油油齐物志笑傲得此生陶然释所系  

刘思祖  

汪鲁望孝廉轩  

诛茅托林栖结志在赏芳荑歇春华凉飇荐秋爽鸣琴向寥廓长啸散苍莽明月扬素辉疎篁发清响尊中幸不空方外恣独往偶坐兴未阑还思棹烟榜  

张鹿徴  

友人移居  

居市厌市嚣入山苦山僻非山非市间卜兹五畆宅到门水一湾眠沙鹤一只遥望钟阜巅云霞幻朝夕乍见雨脚沈忽焉晴絮襞主人如冥鸿髙举不可弋丘壑荡心胸花竹恣夷怿何时载酒过为君理双屐  

归昌世  

和陶杂诗  

宇宙何茫茫起灭同一尘胡为一日间各营百年身华堂与崇丘去疎来者亲我庐非我有四顾谁为邻有如逺行客当夕已戒晨有怀不胜嗟举目皆劳人  

清溪直村坞修竹带邻曲花明户未开风暖睡初足道侣两三人开樽傍棊局永夜杂笑言留賔方灭烛柝响间疎钟羣乌啼朝旭  

晨朝理轻策日暮税归鞅行行林水间翛然濠濮想时见行路人芒芒将焉往不如播种者晴雨候消长野舟横可渡不复愁河广深感田父言耕耰戒卤莽  

秋深霜露繁髙原榆柳稀征途戒舟车鸿雁天边归徘徊岐路旁薄寒吹我衣悠悠自世路幽独那可违  

秋怀  

壁蛩收残音哀蝉振余响图书盈坐隅览古叹其往扬子千载知钟期并时赏穷通非巧拙徒为増俛仰不雨竹犹响未露草先湿斋空觉风来石暝如人立旅客有归梦柝惊夜何急举酒酹桂丛言旋防将及  

秋日怀献之  

小斋襍林木前后任栖息幽境静里过秋光闲处得天风动琴书澹然白云色思与故人共惆怅空相忆  

偶成  

出户事如织不若深闭闗只縁长贫贱遂觉心神闲有时静看云目数飞鸟还栽花既云劳灌畦亦孔囏不有田园乐何方驻衰顔  

叔父季思别业  

性本躭幽寂自然爱丘园时复执道书独坐当南轩清风池上来有客闲叩门共坐竹林语萧然酌一尊隔溪闻犬吠襍以樵者言斜日返深巷鸟雀林中喧出门忽自得缓步忘逺村归途殊眇眇月白萝阴繁  

题古社图  

阴穷短晷凄风号北林伊人美无度髙防惬我心愿言振骚雅一返太古音斯意空千秋览一何深髙堂罗羣英前除鸣素琴含情同慨慷对酒不能斟纡郁今古间旷焉发髙吟久要意何许睇彼青山岑  

万时华  

秋日过丁氏妹简时之  

西风吹古巷驱我下泽车百鸟集乔木森森见君庐诸甥闻我来整履奔前除僮仆闻我来壶榼纵横趋妹闻阿兄至结束临中厨呼婢入后园撷取泥中蔬老大同乡里谋生但饥劬入门共一笑内顾悲有余冦盗满山谷骨肉幸亡虞上堂古琴静尚保先人书天命各穷达安乐且须防命酒酌前轩忽已星月舒徘徊白露际天河淡眉须安知鹿门翁偃蹇非良图  

嵗暮田居  

中嵗破忧患苦为俗所婴诗书沿先辙且复爱斯名晨梳啓青镜览容时自惊白日照东壁素月已西楹莫疑造化理荣悴縁物情弱草无强蔓苦荼无甘英  

晓度牛岭  

巨灵辟幽壤滃然划兹区势若羣兕蹲亦若千羊趋寒光积岩壑髙厚气有余怳疑虎豹宅或有仙人居山中建子月万岭天风俱云雨助奇势车马争盘纡鸿蒙遇云将灵境将焉如  

卓人月  

泊乌镇不寐作  

逆风逗归期今夕寄浅港月出人不知闭户若蠃蚌逺寺灯微明未罢老僧讲良久喔喔声荒鸡引其项  

吴天泰  

示族子  

人生各分定如面异黔晳读书求仕宦运数杳莫测不如事田勤苦但食力我家本清门中叶浸流失相将习游闲遂乃离朴质流览五服遥颇喜见诸侄水国采菱鱼陆海种秔秫上可奉髙堂俛足宁家室少游尝有言款段与下泽乡里称善人庶几念祖徳  

题周仲吉画  

雪色满天地扁舟傍深谷危峯入层云幽意动遐瞩溪桥冻未澌老鹤立寒木  

周岐  

咏怀  

凤凰鸣髙冈岂为粱稻谋丈夫志四海岂为利名求笑彼田园子白首恋故丘营营井里间富贵称殊尤乌知达士心一息翔九州  

送豫章万茂先秋浦刘宗伯应徴辟  

击鼓深宫中通市无不闻良玉媚重渊郁郁上为云君子怀令誉卓荦自不羣南阳虽有田岂必老耕耘浮云蔽中天白昼苦不分肉食无逺谋噏噏如聚蟁奋身出尘埃宜判莸与薫圣代重徴辟蒲车何纷纷网罗及吾党贲之以纁哲人贵及时况复事明君努力长安道三策振奇文  

刘应期  

洁庵  

有室曰洁庵旧址临河筑败壁抵雨风短垣障水陆其右路通门小径恣往复窗纸耐晴明庭卉间红緑主人无一长自言但不俗旁堆书百家中挂画一幅尽埽肥腻具制器尚匏竹或衔酒一杯或鼓琴一曲呼儿撰几杖对客任歌哭闭户判十年寤寐矢弗告  

郭金台  

荒城怀旧  

壶山隐孤云同俦日四五城端隮荟蔚白日蔽豺虎招揺出南隅游目眺江浒健羡逺行舟水居结乡土岂无旧里戚所思竟何主河鲂冲敞笱灵籁翔天宇秋风鸿雁来作书系湘浦  

送陈逸子  

北风湖上来春雨细如织残寒守孤帆万感不自抑故人莺花稠嵗月忽已息君行骋万里莫自填胸臆长安佳气繁孔道香风饰相见停轻车努力加飱食愿拭摩尼珠持照古顔色  

双清亭  

我来憩东山注目清江北和风漾轻舠游屐忻初陟危楼涌层冈怪石互撑翊欲穷双流胜旷览各自识荡荡城郭阴荒荒墟烟塞古今几逝波赖此孤亭直苔碑竞前喆半受风雨蚀儒风自振古悲仰龙象力咄嗟三白头登眺有专识挥杯泻髙怀似欲生羽翼春光慰迟暮古道旷胸臆  

项真  

社集分赋得竹林  

入林非任诞怀抱良有托把臂惬同志痛饮恋狂药脩竹何萧萧微风箨已落故丛濯纎枝碧影堕杯勺盘桓不能去啸咏或间作管弦非所好况乃灵鼍咢仰视飞鸟翔醉眼空寥廓契此考槃趣谢彼彯缨防寄语道旁子沈冥与尔各  

刘城  

秋怀  

秋云日以薄秋夜日以长秋露日以白秋草日以黄此时秋士悲耿耿不能忘岂无同心人飘零非故乡苍苍蒹葭逺乃在天一方欲往心烦纡渐我车帷裳  

沈寿民  

荅戴子  

独坐寡欢悰起步庭南端悠然何所瞩吾自爱吾山故人遗我书赠我古锦篇清辞响哀玉抗意天云间世事总戚促扰扰不得闲甘陵房与周南北部相捐如何程夫子名共蜀朔传有道乗昭旷感昔心怃然三复三叹息归犂东冈田  

周立勲  

咏怀  

东登泰山巅累累见城郭秋风吹平原牛羊下寒泽吕尚本阴谋渔钓竟所托神明啓逺疆后世资经畧遭逢良有时志士固穷约飘蓬西南征浮云散林薄悲哉大国风田横不可作  

邵濂  

雨  

终日雨如丝连山芳草碧庭际孤云屯遥村暮烟积野渡行人稀圆沙一鸥白寂寞想晤言谁破苍苔迹  

髙秉渠  

湖堤  

舍馆意未安游览力已猛披衣出芳原苍翠周四屏琳宫千百尺嶻吞颢景兰若非一居鳞次若万井旋窥大佛寺却失龙象整其阳枕江涛其阴负脩岭步步异前踪行行惜去境断桥曽不断石堤相与永緑栁何葳蕤间之桃与杏柔飔剪绮縠密叶含藻荇羣秀欣有托万象纷然炳叹息苏长公千载若俄顷江山不改旧风月谁为领抚景忆往昔令人发深省  

江必显  

亦园主人邀饮  

平生爱岑寂请游亦不却平生少嗜好痛饮亦不恶但入此园中便觉欣然乐緑竹常苍翠丹桂久零落白露凋枫林商风陨秋箨空斋昼闲静棋声应丘壑主人笑而言且勿愁寂寞吾有斗酒藏待子来共酌樵青斫鲈脍长须进丹蘖沈湎至昏黄风雨声萧索  

谭贞和  

社集分赋得金谷  

日月长丽瞩溪山余素期别庐欣赏间更复賔主宜监军旷髙怀祭酒澹尘思盘礴涧道上涧冽荇参差竹柏既峭倩药草复繁滋觥飞罍交错弦急管威夷迢迢锦步障晃晃瑚枝姬侍列云屏倡舞喧相追豪侈极人目俱言此防稀席终方奏序兴往各称诗遗韵珍当年胜游示来兹不负嵗寒约意气欢足持  

张屈  

山居怀金文裕  

江光映林际纎月微微落冥冥静夜钟沈沈响深阁言念君子交于道信不薄空谷常感怀终不我离索  

邹斯盛  

寒食日登莫厘峯望缥缈峯  

去年风雨节闭户春江冷今年今日晴振策凌絶顶野旷云垂垂萧条水西景怅望无一言残阳下髙岭  

华淑  

洞庭西山  

圆湖比满月青山犹挂影晴阴网轻澜深翠积遥岭潆洄柔橹前如鱼狎藻荇恋彼枫柚香丹黄防妍靓终期宅此居一楼一舴艋舴艋石公遥楼当销夏冷竹木侍巾裾烟云开簿领  

李翘  

感遇  

幽兰出深谷冰雪扬芬芳夭桃得春风荣华耀朝阳万物各有时盛衰讵可量君子重制行通塞夫何伤对此迟日嘉且进花前觞  

寓言  

松柏有茑萝生死共依附柔弱不自持垂垂百尺树草木匪金石荣华宁久驻摧折非所期飘更谁顾  

吴栻  

清逺峡  

雨过山气清两禺望相峙树里出钟声烟澄满江水熠熠林光中露重滴松子  

苦寒  

严霜摧百草北风何其凉我愁岂在躬爱此道路长忽忽行役中不复知景光凝冰属仲冬万物咸闭藏吾非寒号虫乃思骄鳯凰踌躇三叹息落日照路旁  

金是瀛  

讯冯夫垂病  

团团坠秋露戚戚下庭柯念君同懐子链药守岩阿洗马体善羸徴君爱养疴侧置素丝琴手把黄金华仙茎传三岛遥情憩八遐七发为余起二竪其奈何言保金石躯黄髪共婆娑  

吴骐  

集张昊东先生斋分韵得则字  

虞夏日以遥老成存典则郊居幸多暇过从屡晨夕是时秋气深澄流见沙石黄菊初作花鸿雁逺为客嵗寒各自爱斜景深足惜觞酒相为娱髙谈展胸臆何必与古同取快意所适  

杂诗  

绸缪情何情欲别无奈何辕马鸣萧萧仆夫戒前途弦歌惨无绪觞酒觉已多觞酒非吾欢四顾何茫然寒风动野草菀结不能言昔为漆与胶今为矢与弦生平纒绵意尽此斯须间纒绵不可展逝辙不可返絷驹永今日今日惜已晚知君念我厚为君加餐饭  

春至百卉荣鸣禽声啁啾桃李各自媚蘼芜被道周驾言从友生阡陌恣行游肴蔌进芬芳防酒消百忧少壮苦难恃节序不可留时无管夷吾身名将何酬  

古人敦交道倾盖摅心胸成言贵勿欺杀身以相从末世竞锥刀险仄自云工酒食共宴笑干矛潜相攻誓言如皦日背诞犹飘风三王无诅盟甘醴必凶终诚信茍可孚溪毛荐王公  

髙楼临通衢绮窗耀朝阳莲茄饰金碧玉女窥其傍珠帘曲琼钩龙锦文幕张中有絶代姿盼睐生辉光盛年方二八举体幽兰芳诗礼夙所嫺容止何安详暮春日迟迟援琴激清商潜波出游鱼遥空下鹓凰知音世难遇黙黙归空房尺璧俪碔砆讵若韫匵藏玉顔茍自爱不嫁庸何伤  

四座且勿喧愿听歌一言请说屋上瓦本出田野间陶人范成形锻链得刚坚公输盖甲第置之大厦颠日月光照临湛露何漙漙髙居栋梁上崔嵬象南山同时田中泥孰敢相跻攀世故不可期大厦宁久安阿房及建章回风动茅菅田夫厌瓦砾投掷弃江干髙居几何时徒令本质残  

日暮登髙丘望见车马道良人从此去三年音信杳入城见亲故出城见坟墓君非他乡人何为不返顾弱女解秦筝幼子通孝经君归揽君衣使君不复行我愿车马道掘为千仞池百尔闺中人永无伤别离  

朱茂晭  

出邪溪由东渡桥进帆镜湖  

趁筏下邪溪溪回水凌乱指顾未俄顷云林已改观前瞻羣岭髙郤睇后峯断出口尚潺潺入湖方漫漫丛丛烟树分防防蒹葭散逦迤迅川风宛转随沙雁兰亭怀右军白洋寻贺监千载迹如存一曲情可翫  

于潜舟行抵桐江  

浮溪始安行登山止凌缅郁纡倦攀陟清旷纵游衍目对川禽飞耳接迅湍转回峯沓屡迷连烟晦莫辨夕翫淹水宿晨兴爱沙饭已入桐庐溪复歴富春岘双台峙中江一竿垂日晚空波澄浩渺春云澹舒卷但乗逸兴多讵觉古人逺  

栗里  

陶令辞折腰达生媿形役余无腰下组欣得附遗逸志爱名山游不待婚嫁毕访古入栗里摩挲醉翁石頽然苍烟中宛尔面犹识茅屋隐在望五栁共萧瑟云山何渺渺巾车日将夕瓦雀鸣檐端稚子候门隙凡物良有依孤生贵所适朗咏田园篇千载竟不隔  

南园杂诗  

鸟啼春昼闲雨过池草緑飞花不待风纷纷自相续静夜弹鸣琴湘帘隔华烛尚想慕幽人沈思乱心曲  

王鏳  

匾山  

洪波抉石根土尽石倾压虎豹攀狰狞瓮盎踏圆滑云腻古洞寒雪浸芳洲茁不知滩渚寛妄议波涛狭尚注湘江三犹吞云梦八羁客缆舟暮居人收市臈不辞乡国遥直感年华匝村雨众鸡鸣汀烟一鸿发  

## 御选明诗卷三十五  

五言古诗二十  

张宇初  

独酌  

曙雨改余春新流注深谷幽居絶世氛微月澹丛竹麴糵非素耽聊从写情曲吹万等劳生胡能竞奔触  

夕怀  

落日未没山明霞烂西隅疎林俯平野飞烟散轻鳬宿鸟栖复鸣灯火起邻墟明月照东园余寒袭裳襦启扃坐虚庭延泳思莫舒世故感浮情淳风朝夕殊天黙无语终尔归空无  

山舍夜坐纪兴  

潜僻非世图幽恬足真赏晨招逸人来逺策缓藜杖叙别罄春醪园蔬雨余长延懽喜就宿窗籁风泉响草露喧候虫林星耀虚敞芳池写初月山气袭膏壤沉寂谐  

静便栖迟惬敦养轻蜩蜕汚浊冥鲲絶疴痒久违商皓游焉期漆园想然薪尽永夕聊与谢尘鞅  

乙亥季夏还山居偶兴  

末夏炽余暑幽期谐素襟川原蔽繁縁溪渚澄苍浔田舍静鸡犬荒蹊抱深林圆渊敞灵构曡嶂罗髙岑荷气薄朝露鱼波别重阴披荆遂恬息濯涧清闲心遗世匪尘傲养真宜自任秋风动早思写我丘中琴  

甲戌三月二日出行  

霁雨解前峯幽原策归路荒蹊蔓草春野水平桥度怳鸟近声圆耕牛缓犁步丰泉阴壑鸣宻竹中园素灵岫敞虚轩荆扉防云固新流泛池溢繁翠盈窗户扫榻理残书扶笻歴榛顾丘林适所娱垢浊岂浮慕虚澹美遐踪颠危愓宜务安由絶世縁木石借深处倦翮止枝窠先迷感余悟聊舒栖遁情生意足农圃  

晚霁  

夕阳媚春晖浮翳方四展乔木欣向荣阴雪明孤巘疎篁鸣晚风寒霜晓初遍悦鸟喧渐和新流泛池浅遥烟澹墟邻云磴盘幽藓落日杂农谈园蔬緑方翦年増感易深悔吝畴自遣素业慨髙怀研心资砺碾翫世适余生谁将眎真践  

仲春喜晴  

近社喜连晴林风和仲月清霜滞秀姿偃卧澹怡悦林暝钟尽迟池平草初茁溪岚散喧濑浦树春荣发淹抱非世徒遐踪睇髙洁阳冈栖白云偃息孤怀惙幻迹信萍踪虚衿皎冰雪  

旅怀  

落木号凄风蟋蟀鸣四壁寒灯照帘帷丛薄林露滴敝帙散未收遗言借闲适更长城鼓遥星月杂行迹余梦感遐思初霜古枫赤忽兹嵗月深轗轲念登歴虚中竟谁论永夕増叹息无寐幽抱盈空林静寒碧  

拟古  

朝阳生东树微月流西岑清泉活活流好鸟交交吟春夏气候殊凉燠自骎寻美人崇兰佩芳香袭衣襟邈然与世隔空睇瑶华音蹇修曷为言感慨投吾簪  

吴孺子  

秋雨将至新凉满户忽有故园桑梓之念因寄东斋文石禅师  

秋雨望即至轻雷逺层城新凉满庭户洒然有余情故园兰溪上稻获秋已成弟侄共我长会能学耦耕如何江海间惜此一浮名吾师住东斋早晚寄钟声下堦春草长闭户秋蝉鸣忻将解后縁遂令薄世营  

徐頴  

宿何氏山居  

日南气多燠草树冬未黄山行不山宿爱君溪上堂村居百事集异书探石仓香秔初脱杵嘉鱼出寒塘既觞复就奕明月登我牀野田犬惊睡每吠灯烛光乃知静者意所遇皆故乡  

李廷昰  

和陶饮酒诗  

寄此一椽下日遭羣动喧我自饮吾酒勿觉日影偏终身在城市仍不异云山清风与明月有时相往还昨者事已往今者又何言  

斋中读书  

结庐西漾陂披云揽丘壑絶尘自奔轨翰墨欣有托寤言聊独赏古人良可作非必琴酒娱颇得诗歌乐达生贵知命引兴在寥廓微阳明夕扉窈窕青山郭  

梵琦  

和渊明九日闲居诗  

闲居爱重九使我念陶生但取杯中物不贪身后名季秋霜始降向晚月初明草际乱虫语林梢残叶声疎篱采丛菊小嚼扶衰龄美酒既满樽一吟还一倾田园自可乐圭衮何足荣贵贱各有志好恶吾无情所以君子怀悠哉嵗功成  

和渊明新蝉诗  

新蝉何处来鸣我髙槐阴流水欲入屋好风自开襟牀头一束书壁上三尺琴琴以散哀乐书以通古今所幸车马稀非邀里人钦虚名如北斗有酒不能斟纵洗爰居耳宁知钟鼓音陶潜初解组苏轼未投簪莫改麋鹿性常怀烟嶂深  

宗泐  

喜清逺兄至用齐已韵四首【`录三首`】  

前年淛僧来稍稍闻去就持斧住越山移幢入吴岫髙居既邻支朗咏亦依书应世自无心麻衣澹如旧良友平生亲风尘散何许草莽或零落云霄亦鶱举天地日凄凉折芳欲谁与所嗟芙蓉花白露下秋浦少年同居日闻君拂丝桐髙斋月照席两耳生松风当时青云士奇文咏空同往事春花歇江水今自东  

冰雪窝  

道人冰雪窝岩栖称岑寂洞门白日阴三径青苔色片云檐外生落叶阶前积更深芋火红昼静茶烟碧淡泊中自怡安居无不适彼美西方人时时劳念忆  

送铦上人省亲  

青山澹斜晖惊风在髙树行客起遐思双亲发垂素云飞沧海遥鴈下寒空暮老来惟梦归随君故乡路  

题五龙山房图  

剡中东南奇若人缁侣胜一住忽十年禅房得深静髙扉敞重崖脩桥入危磴林端识名香水际闻清磬微茫度云壑掩映披华迳长松支遁吟盘石昙猷定别来几梦思游尘生尘柄晨窗对新图萧条发孤咏  

春雨吟  

溪南有奇山不见二十日今朝云忽去天髙数峯出东风晚生寒细雨又复密坐观微雾升化为白练羃侧想岩居人林卧头不栉崖滑径且暗何由采芝术  

风雪归庄图  

山路独归翁手携一壶酒千林雪正深扁舟在溪口茅茨阚石根垂萝穿户牖江城看图人几回兴叹久  

暮过赏溪  

日暮众鸟归孤云亦还山市人争渡息小舟沙际闲我屋西峯下半出青林间钟声动深念无为尚尘寰  

夏夜与钱子贞集西斋赋诗叙别  

明月不可招流光入堂中白云不可约挂我屋上松兹会固难得后学宁易逢明朝在东郊隔水但闻钟  

奉和镏彦基尊师待相空至  

实公同门英论交二十载赋诗多新语亦足迈前代偶与仙翁言久别思一会溪山入春明花鸟亦相待孤云本无期行踪定何在日暮倚东风疎钟起天外  

出峡图  

瞿塘水如马五月不可下两舟何处来披图一惊诧前行稍趍平势若闲暇者后来方履险众篙不停把岩回古木披峡束哀湍泻嗟尔驾舟人安危在操舍  

松下居偶作  

我此松下居即事良可悦闭户留白云开轩放明月松响风忽来泉流雨初歇时有西斋人相亲嘿无说  

送僧游庐山  

庐山天下奇良游遂平素江帆渺何之连峯散晴雾云端五老人粲然风骨露青衣或来迎木客时相遇夜坐松底石天灯知几处忽闻岩际钟忘却东林路  

冬夜忆清逺道初二兄  

夜深霜气寒窗月皎如烛鸣鸿尚遐征孤鹤亦惊宿念我平生亲怅焉心曲四明是何处苕溪如在目异方讵能通逺道何由缩十年无一字信是如金玉白髪渐欺人晤言安可卜  

赠安古心还山中  

子来能几时遽有还山想长笑轻别离一策晨独往旧房青涧阿夜雨新泉响门前嘉树林阴阴夏条长即此人事絶遂尔长偃仰得句林花开弹琴山月上萧散世念疎澹泊道心朗白驹空谷中谁能复羁鞅何彼名利人劳生在天壤  

杂诗三首  

我自来泾川星嵗已再周托兹山水胜谓可成迟留奈何物外牵抚事心悠悠久知世道恶奚事仍夷犹璚林有奇鹤未尝识罗罦翩然觅灵凤接翅昆仑丘  

夜久无与适块然坐空堂白鸟一何多营营来我傍静言聊假寐遂以袭单裳噆肤犹可忍聒耳谅难当晨星耀东庑明月堕西厢念尔能几何灭迹于朝阳  

落叶委通衢纷然无人扫但覩新行迹不见旧时道古木倚道傍乱藤络其杪嵗暮虽青青终非本容好世人怀往途悟此苦不早振衣无后期来从汉阴老  

送裕上人归天台  

我家赤城东不识华顶峤逺道送君归昨夜梦中到崖有泉瓢竹室留茶灶珍重山中人拂衣愿同调辛亥新嵗程处士见过常熟别墅临别赋诗  

献嵗春未回风雨连十日荒村少朋驩穷巷絶人迹程君泛扁舟茅斋破幽寂逺来见真情睠言忘永夕顾惟艰难际出处各有役世纷日相纒谁能念畴昔因君尚道谊临别増太息独棹去茫茫空瞻海虞碧  

荅夏景瞻  

昔居赏溪赏訹迫靡所侵衲衣挂石壁燕坐长松阴子来慰幽寂语合相知深孤云十年别明月千里心而我亦何事投迹此禅林向来结茅地回首空青岑宁知江海逺遇子复在今百挫志矫矫犹能发狂吟清辞入古调一鼓薫风琴吁嗟众响作过耳无留音  

雨花台送客  

梁日雨花台近在城南陌不见讲经人空林澹秋色登髙俯大江目送千里客白鸟下沧波孤帆逺山碧  

焦山寺鉴师临江轩  

一峯如钜石屹立江水中宝刹蔚崇搆势与山争雄若人于此住超然尘外踪开轩当水面下瞰冯夷宫鱼龙近几席波涛荡襟胷有时天宇净倒影清芳空燕坐观众有起灭殊无穷一念寂不动嗒焉心境融焦先邈千载遗丹射林红浩歌倚阑夕明月生海东  

送瑄上人  

扬舲下大江江寒欲飞雪髙帆天际遥独鴈云边没烟波渺何之倐忽成楚越遂令白首人年华感消歇  

守仁  

题风雪归庄图  

北风号枯林寒云没西岭归翁雪满笠欲渡愁日暝孤舟断矶下惊浪无时静遂令世外人感此画中景  

待月轩为式藏主作  

月出青松林照我松下户牀前光未满徘徊更延伫莲漏下初更緑烟散东坞浩歌步中庭衣露湿如雨  

题钱选画  

太峯青莲髙千仞苔壁古招提隔层云孤迳入深坞钟鸣谷口风木落溪上雨何处夜猿啼归帆下秋浦  

虚亭秋月为实上人作  

幽庭坐虚寂月出青松林流光入禅户凉思满衣襟六根净无垢万境亦消沉荡兹着有想快我遗世心浩歌秋水篇聊续寒山吟  

万金  

赵千里田家四季图【`录二首`】  

桃花浪已深杨柳风犹弱邻曲欣往来逢迎劝耕作健犊不自暇老农良有托共醉社日尊陶然得真乐蚕事方告成鸣蜩有新声插秧雨初遍治草日不停杂坐髙树阴解衣午风清作劳时自逸孰谓非常情  

良琦  

夏日招张师圣文学  

初夏稍清畅山茨景弥新桐花落井干鸟语喜归人苔石当坐卧松枝堪挂巾  

云深岩寺古复此凉雨积树密听猿啼苔深断人迹观理闲虑遣怀君苦情役觞酒对幽花徘徊候山屐  

苕溪客馆寄沈自成处士  

秋斋人罕至落日没行屦旅宿将就途怀抱不可语偶有山中酒而无池上侣迟子一来过钩帘对疎雨  

春夜宿海云寺  

喧静同一致大隐即山居乃知道者流所止恒晏如煌煌旧会吴郁郁髙人庐山阁花雾暝池馆緑阴初复此良夜月禅影流碧疎素友惬清会境寂钟磬余离坐忘言笑超然悟虚不卧如有媿尘路何驰驱  

暮春雍熙寺访沈自成不遇  

暇日逺相问古寺幽且深青苔余华落双树一莺吟炉存散微篆茗熟独成斟明当持山酒慰子客居心  

夏夜山中  

山空素月出天净凉雨住羣蝉鸣已息灵籁稍微度笕竹咽逺水邻灯映深树念兹栖栖者何由了悟  

怀渭  

画梅二首  

瑶台夕承月玉砌晓凝霜花映含章发枝横禁籞长春风似相识偏惜寿阳糚  

折得江南春怅望洛阳客悠悠嵗年暮浩浩风尘隔逺道勿相思相思减容色  

徳祥  

古怀  

思寻海底人为乞瑚树持栽此前庭慰彼嵗将暮上栖孤金禽下宿单玉兔四时相并辉顔色长不故  

秋怀  

露彩发遥林月华散虚席花牖一何清秋衣不知湿惊鹊起南枝寒蛩响东壁寂寞旷幽怀迢迢楚天碧  

题春晖堂  

寸草虽有寸岂能报春晖文夫虽有志不如守庭闱萱花绕砌开乳乌绕林飞堂上白头母手缝游子衣  

妙声  

雨  

密云遂崇朝飞雨洒髙阁萧瑟傍松檐委迤带烟郭坐来池水满吟罢林花落已知禾黍秋不耐衣裳薄  

村居图  

东村有隐者素髪飒垂领几上种树书门前钓鱼艇秔稌风露深葭菼天水永云飞洞庭小花落春户静怀哉古逸民披图发孤吟  

静寄轩  

深居一室静独坐羣动息涉世谅无营照空欣有得风吹松上雨花落涧底石当期永日闲共此喧中寂  

送沈行恕  

挟防事行迈言往五湖濵阴风结山岳落叶满河津之子忽已逺我怀将焉陈志士惜白日行客念萧晨况兹艰难际夺我心所亲中情茍不移在逺犹比邻毋为离别苦庶以道自珍  

水仙咏  

百草秋尽死孤花丽岩阿芳心太皎洁嵗事成蹉跎微月步遥夜轻风生素波怀人岂无意路逺欲如何  

至仁  

饮緑轩  

道人住清溪日饮溪中緑涤虑发天光心花莹如玉复爱溪上云时来檐下宿  

次韵竺元和尚山讴  

白云招我归清泉濯我足闲将贝叶书遥对青山读童子拾松花邻翁分野蔌却忆马驹师一箭中羣鹿千峯梅雨歇绕舍流泉音万物各有适孤云独无心时歌少林曲还共寒山吟啼鸟忽飞去落花幽径深梅花报春信竹外香风吹青山与世隔幽意何人知冰霜政严洁云石相因依伫立望归鹤月上寒松枝  

如兰  

芦子渡  

我行芦子渡西风寒日斜海城有遗堞黄芦吹白花征鸿下荒渚野鸟依晴沙逐彼天风去一苇登海涯  

琴清为胡若思敎谕作  

微飇洒练衣空庭夜寥泬凉叶生露华澄江上新月冲襟澹无营孤桐弦白雪天秋万籁鸣霜清百泉咽冥鸿度湘云威鳯出丹穴至音听者稀幽思自超越怅然一长吟乌啼漏声彻  

道衍  

石经山【`并序`】  

石经山在燕之范阳郡峯峦秀拔若天竺山故称曰小西天隋大业间有法师静琬者处是山惧圣敎有难不能流通于是发愿募縁敦工凿石为板刋造一大藏经储积于山以备其后法师首刋至唐贞观初仅成大涅槃一部而法师乃卒其后子孙绳绳化亿万人乞钱粟刋造余部歴辽与金然后完此一大藏贮于岩洞者七地穴者二洞以石门闭之穴以浮屠镇之自隋唐辽金及元碑碣森列照映岩野然而累经干戈无秋毫之犯洪武二十一年嵗在戊辰春正月卄一日余奉防往观念法师之愿力宏大坚因是山之泉石灵异清胜故赋是诗镌于华严堂之壁虽未足彰法师之幽光庶以纪兹行之嵗月而托其不朽也诗曰  

峩峩石经山莲峯吐金碧秀气钟太题胜概拟西域竺坟五千卷华言百师译琬公惧变灭铁笔苍苍石片片青瑶光字字大古色功非一代就用借万人力流传鄙简编坚因陋板刻深由地穴藏髙从岩洞积初疑神鬼工乃着造化迹延洪胜汲冢防虞犹孔壁不畏野火燎讵愁藓苔蚀兹山既无尽是法宁有极如何大业间得此至人出幽明获尔利乾坤配其徳大哉法心吾徒可为则  

送友人之松江得曙字  

潮来沙碛平月落海门曙汀蒲转风叶堤栁揺烟絮江头春可怜天涯人独去有歌送君行无酒留君住雪浪没沙鸥云帆出江树回首读书堆青山不知处  

宿福智精舍怀南邻张羽来仪  

我客怅无依君居欣在迩清淡夕散归独卧松轩里露香槛前桂月色池上水怀尔正沉沉不知暮钟起  

蠡口夜归  

日没渡口昏水风着人热渔灯带萤火微光互明灭舟人报水程路逺行欲歇故山不分明目尽心力絶遥想山中人待人仍待月  

茶轩为陈惟寅赋  

千苞凛冰雪一树当窗几晴旭晓微烘游蜂掠芳蕊澹香匀蜜露繁艳照烟水幽人赏咏迟每恨残红委  

访震师不遇  

波澄一溪云霜红半山树荒烟满空林疎钟在何处不遇采樵人复抱孤琴去  

和徐一防游龙山杂赋【`录一首`】  

出崦不逢山长江波淼淼落日下遥汀寒云翳沙鸟延伫目难穷孤帆来树杪  

初春晚坐南轩喜王山人过访  

春阳势未舒林深暮还冷开轩怅久坐独对青松影石龛沍闲云苔井响寒绠惊客鸟翻翻照佛灯耿耿华辀辱逺过杂遝破幽静临风笑语温道念心已领谅惟髙世士元非翫光景遥送出林扉新月悬西岭  

晚步  

晚步出门去林端见新月牛羊下岭来疎钟何处歇行行且复伫遥对西山雪  

题友鹤轩图  

幽人适埜意崇轩起山隈凉风响涧水晴霞明砌苔荆扉夕不掩多应放鹤来  

琴台  

崇台起云岑夫差日游宴七弦石上弹闲花落余片风清松荅响烟茸草成荐至今想余音泠泠散秋院  

百花洲  

水滟接横塘花多碍舟路波红晴漾霞沙白寒栖鹭縁汀渔网集隔渚菱歌度不见昔游人风烟自朝暮  

上方  

莲宫据山椒岧嶤去天咫风香花雨新僧行白云里幽沈树乐静萧散烟钟起人登石路迷依依縁涧水  

浒溪  

青山两岸分夕渡舟横口夏雨欲生莲秋风先到栁声残烟寺钟香余茅店酒相见无别人唯逢耕钓叟  

师林精舍遇盈师夜坐  

空林长掩闗闲云去无迹偶来值禅侣清谈忘永夕坐久磬声沈松堂一灯寂  

荅杨孟载  

栖栖泊城南春深抱幽独余花犹缀红众树已滋縁兹因尘内居始忆山中屋何时陪骑游吟看旧题竹  

溥洽  

山泽居为徐端蒙赋  

达士不徇俗翛然列仙癯乐天得其趣且作山泽居牵萝北干下石田绕吾庐渠流引溪渌既耕亦可渔芳辰视庭户嘉木春已敷儿童识所务争把种树书新醅泼瓮盎邻叟时一呼酣歌击瓦缶夕阳在桑榆  

善启  

十四日归舟分韵  

江黑饶烟岚咫尺景难了临发棹还停复恐天未晓怳然阴翳开日出云汉表旋吴地匪遥辞阙境云杳客愁忽若遗吟绪自萦绕坐久望东南斜阳独归鸟  

大冏  

怀友  

谷风凄以厉习习吹我襟微烟袭芳树细雨沾髙林虽有一尊酒对此谁共斟迢遥故人逺矧隔瑶华音安得驾黄鹄往论古与今缅怀思方续白日苦西沈  

普泰  

怀南山旧居  

我本山中人却来城市住一违猿鹤盟幽思于谁诉茅舍锁烟霞苍苔滋石路欲归归未得花落春光暮  

方泽  

泖月楼夕眺迟蒋白滩不至  

飘风鸣轩櫺落叶辞髙柯薄暮登层楼伊余心未和悠悠逺天云泛泛晴川波去者曽莫留来者奄忽过千秋旦暮事百嵗宁足多但愿狎所亲欢至相与歌幽人期不来奈此凉月何  

圆理  

林居杂言寄同志  

芙蓉谢春华鸳鸯念匹俦崇兰委深谷枤杜生道周万物各有时百川无倒流感之伤我怀端已义所仇顾瞻逺行客谁肯结绸缪谁为林壑交得与尔同游终嵗混樵牧聊以忘世忧  

明旷  

秋兴  

大火倐以逝凉飔动幽林飞霞骋奇姿孤桐落秋阴愿言纵芳躅擥秀歴遥岑髙视破宇宙旷焉开我襟灵籁妙徴羽何必筑与琴感此事愉悦聊复送长吟之子出世者俯仰増遐心  

徳清  

赠王徳操  

楚人疑凤鸟仲尼爱麒麟岂不为世瑞所遇非所亲耳目素不接谁能辨其真之子抱奇思翩翩邈风尘迷方日以众微言难具陈抚膺发长叹衷曲谁为信出闗岂慕逺遯世甘沈沦良由知者希所以称至人  

真可  

绀圃即事  

小居在旷野寂无尘俗想疎钟深夜闻六根泻清响昼读天竺书幽窗思忽晃犬吠桃花阴麦浪人来往最爱晚雨晴空林返照爽  

法杲  

山居杂咏  

木叶落还穷天风吹不歇向夕启柴扉绳牀散凉月纷纷霜薄衣野火时明灭爱月立溪桥溪声寒决决  

斯学  

杂诗  

披云卧丘壑淩风税笼樊芳节忽已迈朱明照前轩嘉树滋以緑幽草萋以繁丹藿耀庭户黄鸟啼林园俯听石潭响仰视髙崖暾佳期托县圃遐想逾昆仑临川有长叹冀与智者言  

秋夜与罗吉甫同赋  

夕露鸣蟪蛄秋风动杨柳嘉候苦不常芳华讵能久真境总会心万里弗挂口写此石上琴醉以山中酒  

智舷  

题陈仲醇小昆山读书堂  

昨日入山来今日出山去去来本无期眷此来时路白驹花下泉残月松上露兹庐可息心丘壑有余趣  

夏日南庵诸子见过  

偶然憩南野髙荫欣古木室中晤言稀树下坐忘独枉棹来故人逗啸看新竹深林长闭门丰草髙于屋何物款素心愿言宵秉烛  

野处虽已适久不闻髙咏炳烛夜何短含毫晓未竟凉雨原上来洗我竹林净荷池涨莫知松檐溜可听小舠勿遽还出啸风波劲  

题郁氏古村图  

仲夏喜无事披图探野趣不离方寸间写出几村树鸟道入髙冥人家在烟雾溪口挽钓船草际横樵路是谁幽栖士遗韵宛如故掩映屋东西松竹淩霜露  

广润  

赠雪山杲公  

垝垣甫及肩陋室仅容膝夜雪启重扉春云生四壁檐傍潇湘竹窗临洞庭橘与之同嵗寒不受冰霜色习气日以轻持心日以宻枯木忽闻鸦仰视明河没萧然井臼间婆娑自舂汲清斋疎磬余焚香以终日  

宗乗  

发皋亭  

晓发淩苍苔徘徊谷中步松门磬已微空翠惊相顾涧声杂幽禽岩花落深树孤怀当何如复此春向暮  

明  

尧山余氏溪上纳凉  

夏馆苦烦热策杖出东扉于焉临曲涧趺坐憺忘归嘉木散清阴芳华扬素辉先秋蟪蛄吟薄暮防防飞情忘境自适心寂理无违愿言与同好丘壑长相依  

大璸  

初出江口  

孤屿天际浮连樯雾中出秋容肃惊飇潮势荡落日凭阑舒逺眸推窗散余帙未能冥至理且冀综道术吾生定有涯谁能困蓬荜  

别馥庵  

偶裂尘网出因为汗漫游爱兹山水县与子成淹留朝看白云起暮听江水流有时还策杖临壑复登丘茅屋多真意动息无所求心期既歴落顾此忘百忧好风西南来羽翰生素秋临岐一挥手意气淩沧洲君还坐岩壑幸无生怨尤  

明涧  

落叶  

临髙观逺浦爱此水气清一叶欲辞树百叶相随鸣不能同枯枝遂此幽禽情  

屈安人  

送夫入觐  

君往燕山去弃妾雒水傍雒水向东流妾魂随飞扬丈夫轻离别壮志在四方努力事明主肯为儿女伤君有双亲老垂白坐髙堂晨昏妾定省喜惧君自量珍重复珍重叮咛须记将既为逺别去饮余手中觞莫辞手中觞为君整行装阳闗歌欲断柳条丝更长  

陆卿子  

拟陶  

闲居寡世用性本忘华簪渌水盈芳塘清风来茂林弱鲂戏涟漪野鸟鸣好音日夕时雨来白云弥髙岑庭草涤余滋原野蔼飞霖开顔散遥念浊酒聊自斟  

拟李白古风  

重阴翳白日阳和转凄薄霰雪何纷揉草木尽零落长风终夜厉栖鸟将焉托游子敝貂裘居人羡藜藿所以商山翁髙举往岩壑  

刘苑华  

辞姊妹  

同作花根叶复作叶前花花中七姊妹并蒂复连丫盈盈二八月引蔓如蓬麻春风时见面秋月明朱华一旦离长蔓袅袅天之涯北柯恋南条风飘素影遮柔茎与緑叶望望长风沙  

徐氏  

秋日忆姊  

日夕登郡楼望逺意悠悠四顾何萧条凄凉景物秋噰噰云中鸟翩翩呼其俦郁郁堂前树苍苍枝相樛因之怀同气抚景双泪流临风无限思凭轩独夷犹  

方孟式  

旅况  

离羣千里暮朝看晓露斜揺揺烟树渺细细苍云遮月冷偏依草昼暖不逢花山白寒灯寂并州去辙遐今宵闺梦逺乡绪乱啼鸦  

风日清美  

曈昽破晓烟柳色展春妍雨余天微清荷钱贴水圆桑稠蚕欲老燕语入新年防防择髙枝飞花上宝钿橘佐真珠醉香泥小玉怜秋千闲女伴风日笑人颠  

闻砧  

秋将就夜半寒信怯无衣清砧新弄响愁绪倍调饥悲霜啼颊润怨露夕妆稀嫋嫋腰如束瘦影月光依懒扑流萤扇暗壁凄伊威缝裳渐无月徒寄逺心微金锁遥天合开时客泪肥风吹不到地愿逐白云飞  

方维仪  

北窗  

緑萝结石壁垂映清芬堂孤心在遥夜当窗明月光悲风何处来吹我薄衣裳  

沈宜修  

题小鸾所居疎香阁  

次长女昭齐韵  

旭日初升榥曈昽映绮房梨花犹梦雨宿蝶半迷香轻阴笼霞彩繁英低飘翔待将红袖色帘影一时芳海棠还折取拂镜试新妆新妆方徐理窗外弄莺簧  

次仲女蕙齐韵  

逺碧绕庭色参差映日明竹间翠烟发竹外双鸠鸣径曲繁枝袅嫣红入望盈博山微一缕烟浮画罗生芳树清风起飘飖落霰轻  

次季女琼章韵  

几防催花雨疎疎入画楼推帘望逺墅烂锦盈汀洲昨夜碧桃树凝云缀不流朝来庭草色挹取暗香浮飞琼方十五吹笙未解愁次第芳菲节清吟知未休  

夏初敎女学绣有感  

忆昔十三余倚牀初学绣不解春恼人惟谱花含蔻十五弄琼箫栁絮吹黏袖挈伴试秋千芳草花阴逗十六画蛾眉蛾眉春欲瘦春风二十年脉脉空长昼流光几度新晓梦还如旧落尽蔷薇花正是愁时候  

姚淑  

寄研斋太史  

年年叹离别此别何时休楼头望不见从今不上楼无钱买鲤鱼君书何处求  

曹寿奴  

赠伯姊  

草有并蔕花木有连理枝果有合欢核豆有同根萁鱼或比目游鸟亦比翼随同功茧作緜合卺玉为巵我与子姊妹愿得不相离出必同车轮居必聮屋楣见月每共拜弄珠定双嬉子妆我掠鬓子盥我奉匜我衣捣子砧子濯汚我私机张我续织镜听子兼持子褰我衾裯我餔子粥糜寒辄拥子背暑还扇我肌子女迭相抱帷帐恒并施生从比肩人没以百嵗期  

黄媛贞  

丁卯冬十二月留别妹皆令  

北风凄以栗不忍吹罗襟髙云语征鸟离思两难沈今我逺庭闱与子分芳衾宁忍携手好所以伤我心一言一回顾别泪垂不禁但得频寄书毋使相望深  

朱无瑕  

游子  

北鴈竞南飞寒风正凛冽客思倦长途妾心伤久别厌闻残漏声愁见不圆月日日数归期空敎泪成血  

郑如英  

荅潘景升寄怀  

投我以明镜照妾如蓬首报以凝桂脂余膏染君手遗我屑金墨报君芙蓉纸含毫若有怀应念人千里  

王微  

重过雨花台望江有感  

春姿静东岑云影结遥粲坐觉髙台空不知翠微半落花自古今啼鸟变昏旦抚化良易迁即事聊成玩况乃晴江开渌波正拍岸  

秋夜送别  

握手应无语离亭日渐过霜寒天不曙月好梦无多莫言君去急妾思逐流波  

杨宛  

种桐  

静居无寄怀种桐广除内桐髙盈丈余风露相吸逮本以迟凤栖鳯栖不可再我闻古良士往往思其外预愁斲为琴知音复谁在  

无名氏  

原心亭诗【`见翰林馆课`】  

郁郁松树枝肃肃冬日阴孤亭且敞乃在鳯池浔鳯池超人寰万籁无一音暂息尘中辙因鲜俗虑侵端坐邈宇宙掩帙忘古今顿令羣动袪见此方寸心金门足大隐岂必谢缨簪  

申叔舟  

阳徳驿  

北塞归逺途千里度陵谷日暮投阳徳馆宇半茅屋轻风吹枯枝短垣依断麓雨歇行云低山深听鸣鹿坐久正萧然清溪走寒玉逺客自无寐呼童翦残烛  

李希辅  

葱秀山次唐先生韵  

客行值残腊长程催短景天寒须易冰叶脱木无影挥鞭发长城露湿衣袖冷迤逦度云汉邂逅逢峻岭缅怀董学士曾此憩夐静突兀数尺碑其文信蔚炳往事浮云空几年孤此境兹山真自幸四牡又来骋留诗继前贤顿觉仙凡回而我苦驽缓古训蒙不省何幸接词源飞流激奔猛涯涘不能窥况敢得要领无心和阳春有怀徒耿耿愿言借余光破我心昏暝  

苏世让  

葱秀山次唐先生韵  

我并青山行山行信多景渊潭清见底杉桧翠交影况当沍阴天风日凄以冷萧萧晚雨霁突兀见斯岭岩峦互回合洞壑极冲静有如画图开不用丹青炳曩时董学士探胜得真境眷兹心赏谐更将文字骋至今凛清风未觉嵗月迥赏音会有人二妙复来省阳春一继和笔力肆豪猛小子忝后尘盛事心已领揽旧又感今中怀益耿耿沉吟久伫立前峯欲含暝  

许筠  

感遇  

君好堤边栁妾好岭头松柳絮忽飘荡随风无定踪不如嵗寒姿青青傲穷冬好恶苦不定忧心徒仲忡  

送卢判官  

秋山悬夕照客意已悲凉况复当此时送君归故乡相对茅檐下灯火吐清光佳人抱瑶瑟促柱倾壶觞殷勤须尽醉明发各茫茫  

平壤送南士还天朝二首  

公子中州彦缅邈青云姿诗情敌谢眺赋笔淩左思慷慨请长缨万里东海涯壮志未劘垒归骖忽西驰箕郊尚秋熟行李多崄巘知音既云稀况复将逺离长路漫浩浩念之涕双垂  

弱龄有遐想栖迟在丘壑翫世笑东方隐几师南郭中年来城市误为簪组防谁言珥彤管素志非黄阁公子稽山秀为说稽山乐万壑夹崖流千岩当镜落天台与鴈宕相峙对冥莫所恨天一方不得淩垠崿尚冀通闗梁东南骋行脚徘徊云门寺携手翔寥廓  

奇遇  

直禁咏怀  

南山松柏幽北山烟雾深游子暮何之庭树生秋阴归云度遥峯宿鸟横前林幽怀杳不极清风吹我襟  

金净  

游郑氏池亭  

主人发天秘篱落成沧浪孤亭如鳬鹥载我浮中央清飇扇巾帻山翠滳壶觞游鱼聚檐影飞絮罥海棠聊将倦游客一笑酬年光森森万竿竹防沓驱商羊镜面乱浮沫藻荇相扶将须臾动涟漪草木耿斜阳  

祷龙潭  

猿呼鸟复噪四山忽已暮回汀搴杜若叶叶沾凉露聊就菰蒲眠秋声在髙树  

许景樊  

寄伯氏篈  

晴窗银烛低流萤度髙阁悄悄深夜寒萧萧秋叶落闗河音信稀沉忧不可释遥想青莲宫山白萝月白  
