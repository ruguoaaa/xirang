---
title: 第3部分
index: true
icon: editor
order: 3
category:
  - 诗藏
  - 诗集
  - 檇李诗系
tag:
  - 钦定四库全书
  - 集部八
  - 总集类
  - 沈季友
  - 清
---

## 檇李诗系卷十七  

平湖沈季友编  

明  

谭参政昌言  

昌言字圣俞号凡同一号狷石嘉兴人万厯甲午解元辛丑进士令常熟婺源栾城皆有治绩陞南兵部主事歴转山东参政督饷登莱潍令与辽将有隙兵民阻鬭东抚以闻一时鼎沸言谕定之朝鲜李忠弑主岛帅毛文龙为介请封擕貂参赂言言拒之时魏珰擅政言不与交通遂造蜚语中其管饷同知翟栋缇械至京言以不能救愤恚呕血卒思庙登极録赠太仆卿赐祭塟有仕学遗编并狷石居藁  

赠韬化如祝髪  

一茎芝草伴名禅爱尔皈依择胜縁此日发随烦恼去衲头长裹苎溪烟  

彭巡按宗孟  

宗孟字孟公号天承绍贤子不就世爵中万厯辛丑进士知朝城调滕县陞御史巡按湖广参内监杜茂盗塟显陵山麓福藩赡田坐楚省独多三疏争之乙卯加赋孟持不可楚得免有侍御集对雨  

不是逃人境衡门故倦开云隂澹疎竹雨色长新苔欹枕青山逺窥帘黄鸟来翻嫌扬子宅问字日相催  

云岫庵  

深林絶嶂古珠宫策杖幽探一迳通石竹迎人当户緑山花供佛上堦红钟回转觉诸天静月出真看万品空便欲皈依寻了义闲云无着与心同  

家园  

薜荔深深覆短垣纵非壶岭不尘樊乆无踪迹烦开径小有生涯到灌园聊采溪毛鱼共跃偶抛菰米鸟争喧由来海客机能息枉杀人称养拙尊  

彭【`阙`】　宗砺  

宗砺字【`阙`】  

鹰窠山  

丹梯杳蔼白云笼极目扶桑海气红大壑潮音雷鼓震诸天幻影蜃楼空雪山势挟神鼇去风御长驱万马同何必褰裳凌宇宙新诗帝座可能通  

孙光禄光裕  

光裕字子长号潇湘嘉兴人万厯辛丑进士官光禄少卿有廉善堂集  

西陲闻警  

西来烽火照邉隅鐡马骄嘶塞草枯聚米已筹山谷未防邉曾设鹳鹅无黄河岸上宁遗灶青海原头有断弧惆怅从来征战地萧条汉垒夜啼乌  

李龙南培  

培字培之秀水人少从唐一庵王龙溪逰万厯间以贡任龙南令有水西集  

入社【`有序`】  

年来就李诸髙年乡达结有十老防已未春余归自防南姚罗老适转官北上余补十人之缺获追杖屦因赋  

卜筑半邨郭犹欣隔市防清风三迳竹碧月五湖船社结香山侣诗摩大歴贤明了无事日扫衍波笺  

竹枝  

最是呉娃鬭好衣一番时様一番宜宫妆尽改从前饰五彩春衫绣折枝  

钟太学鹤龄  

鹤龄字羽脩号竒山秀水人万厯间太学生善书画着有竒云山堂集屠隆称其诗简澹散有天际真人想  

答王昆仑  

逺道空回首相知即比邻布衣交莫忘彩笔梦还真夜雨肥黄独秋江老白苹只今揺落后得句好谁陈  

寄懐余宗汉  

记得秋风里髙轩到薜萝接防狂欲倒下若醉偏多白练书还在朱弦调若何不知梅发处早晩共谁过东臯子殷仲春  

仲春字方叔秀水布衣慕隋东臯子之为人亦号东臯子工医术博通六籍百家书法晋唐有葆楮厂赋为黄学士沈司马所称陋室如蠒不蔽风日弦歌卖药淡如也毎防数十钱行游市中购古帖残书补葺读之徃徃申旦不寐有子志伊胼胝粪田而好读晋史父子皆能酒尝分杖头之半篝灯夜读遇显者辄引避华亭陈继儒赠诗云樱桃花开春可怜何处行人不放船却羡白头殷处士鹧鸪声外独耕田赠志伊云一领青蓑五尺耡日斜槲叶防茅庐归来濯足城邉石曲录牀头读晋书着有栖老堂集  

息游庵为陶大冶赋  

蓟北翩翩侠概余风尘游倦返蓬庐无车不用弹长铗有帐还应授异书移石萟兰春径曲鸣琴坐竹夜窗虚不妨栁市同为侣咫尺相过赋索居  

栁枝词  

别有新妆更可怜踏歌连袂栁堤边不愁月出还家去贪看鸳鸯水上眼  

緑杨垂缕一溪隂掩映桃花色更深花怜易落如侬貌水流不定似郎心  

王庐州家彦  

家彦字仲美号绳河呉江人寓籍嘉兴中万厯甲辰进士授韶州推官后补庐州俱有异政卒官着有独秀轩集  

丁酉榜后游龙井遣懐  

不作世人愁来寻胜地游虎驯溪有路龙化石成湫列岫偏当户流泉欲上楼悠然起遐思何问水东头沈秀才中畏  

中畏字警存号荆门嘉兴人其才博洽髙旷工诗古文词擅书精医深于禅观诗酷嗜李于鳞尝赴省试过按察司徘徊不去人问之曰吾思李于鳞耳人问于鳞为谁因占一絶云策蹇来游过臬司济南文物着当时峨嵋天际空相忆説与君家总不知一笑而别有集十二卷不传其孙起亦诸生明亡祝发归浮屠号墨庵人称为墨禅师  

题梅道人墨竹一叶  

萧疎意出未描前倒折欹枝欲拂肩几许风霜摧不尽犹余一叶绕秋烟  

过府丞庭训  

庭训字尔韬号成山平湖人万厯甲辰进士授江陵令邑际大江有淤田数万畆为楚藩渔利训履畆清丈悉归诸民陞御史疏荐邹元标赵南星等救荒山东多所全活云间周积贤题其赈荒图云男生呼作过公儿女生呼作过公女此图一献天顔开勅付兰台传信史丁艰后督学南畿转湖广参政晋福建按察时珰焰方张训恬守外藩乆之陞应天府丞未任卒崇祯初追録赐祭赠府尹生平好濓洛之学手抄性理诸书或劝以讲学曰学何事讲为尝梦谒程明道见程衣冠缟素异而问之明道曰太中先公之防予以蚤逝不获就苫土故犹缟服也训曰某童时读定性书终身体贴不尽明道曰家弟更有启发处遂寤后南都人士竟以从祀程祠似有防契焉  

乙卯春奉命至山左恭谒孔林  

平生切景行今至圣人里曲阜气葱葱书云匝天紫上古少昊都春秋塟孔子诸树蔼参差楷木更森峙我闻一太牢始自汉髙祀素王编世家龙门称长史尼山对防山洙水分泗水摩挲古七碑忾然思杖履大哉圣人风万世同师理  

姚尚书士愼  

士愼字岱之平湖人万厯甲辰进士选庻吉士改吏科给事中疏谏开矿忤防谪福州经歴歴陞大理少卿论救给事恵世扬疏云附阉之党所宜早定爰书击逆之忠岂可尚稽恩典疏上世扬得出狱奉勅推勘魏奄奸党以六案定罪陞通政转南刑部尚书致仕诗见馆课集  

重辑内阁藏书有述  

圣朝崇艺文网罗古所稀牙籖列万轴缥帙映黄扉匪夸图籍冨钩深在机防臣职编缉仰占东壁辉芸荪润几席风清午漏防恣览岂足多望洋道防希黙思备顾问守要以为归  

北山主人沈师昌  

师昌字仲贞号长浮世居嘉善麟溪孝亷爚之孙也为诸生不得志游北雍卒于京邸家有北山艸堂垒石为重岩絶壑乆而与地气相习一望苍翠渐成眞山中有古松九本扶疎广防师昌处其间与名缁野叟结云水之契藏书万卷吟讽萧然着有诗文集  

北山杂咏  

人生非无根厥初不可纪廼自苕霅来卜居麟溪涘诸祖尚敦厐隐名冨图史爰及百寉公轮奂于焉始思亲无停时筑山勤仰止匪为耳目娯将以贻孙子封植树千章奠安石万只绵延迄于今令闻代可指惟予困樊笼弗克踵前美登山发长謡永懐在葛藟  

冬暮与异度游髙梁桥歩至极乐寺  

溪流曲曲树参差精舎名园隐墓祠恰似江南风日美苏公堤上夕阳时  

悼梅二首【`有序`】  

悼梅诗为梅道人作也道人居邑之梅花里即埋玉于此今海内骚人韵士无不知道人产魏水是魏水借以重也而入其里吊其墓土不掩椁碑鲜全制所剏梅花庵填塞墓前庵僧俗气逼人使道人见之必当呕哕遁去余向一再过开士之宅已为狐媚之窟今幸黜去道人始不与摩登伽邻矣余谓宜仿孤山塟逋翁法绕墓栽梅数十本墓前屋悉为撤去傍搆精庐择诗僧吟诵其中不可则实行禅那又不可则清修居士如曰猪嘶狗嘷无非道韵弃尸躶塟别有家风余言姑置勿论若欲采访隠逸封表丘墓成他日佳话则贱孑自谓如上所陈足备邑乗补遗梅老有灵故当赏此  

胜国名流四大家迂痴樵客及梅花黄金不惜収残墨白社何曽防半跏  

东筑层台北筑亭红尘还陨少防星题诗欲寄飞鳬客好傍梅庵再勒铭  

冯太学伯祯  

伯祯字正伯敏効长子有青阳集  

古渡  

有客新从古渡回潮升潮落子陵台沧江烟霭接天外一笛晩风明月来  

冯举人伯禋  

伯禋字钦仲敏効次子万厯丙午举人有南归诗吊罗将军死难诗  

斗大孤屯是敌冲虎旗飞渡白山峰横尸万计名犹壮坚壁三辰救不逢力尽忠心随白刃时危枯骨抱青松只今义勇曽闻几幕府须教上实封  

项中书徳成  

德成字上甫号少林元汴次子官中书有静逺堂诗  

访友人  

白社人何处青山杖策寻扣门惊雀梦入院踏花隂一榻云栖冷三杯草坐深低回躭絶胜烟霭碧沉沉祝学博守谟  

守谟字廷明嘉兴人万厯间源学博有沧洲集婺州山斋作  

草阁春风上云闲入梦多寒泉飞石涧絶壁挂烟萝林静时闻鸟山青日对螺客来开酒瓮落日起弦歌陈太学泰交  

泰交字同倩秀水人万厯中太学有赍志集相看行  

宣武门前乍盘马江北江南臂堪把杨栁枝枝忽倒垂离云莽互生四野五陵侠客无泪痕今日相看如雨下  

郊居  

信是郊居好柴门帯白沙小堪容客坐大略似僧家开径删枯箨穿田让野花悠然濠濮意醉起看明霞费太学朗  

朗原名慧字元朗嘉兴人万厯中太学诗以淡雅为宗尝曰古作家苞万亘昔事型物矩我不能也本朝诸子炫市肆饰倡服汞为金椒刷粪取帙大如山我不忍也竟一生之力得诗一二百首称诗人待后代位置则不敢多让以故日事苦吟致病而卒呉兴友人茅元仪惜其所志未竟取而刻之曰玉碎集  

江口送呉凝父还洞庭  

枉予愁别绪君自厺来轻作客无常主还山仍独行江船须次发风信不时生归卧洞庭夜枫林霜气清  

西湖竹枝词二首  

妾家北山近湖口但到黄昏郎出渔灯尽归来天又晓他人只道合船居  

堤上儿郎尽踏春独伊马去转头频想因专为看花出不看桃花只看人  

沈布衣昭  

昭字明徳秀水人与姚叔祥陈无功为布衣交时沈司马重九半郭楼落成有作和章毕集叔祥袖出明徳诗司马赏为第一时李伯逺在座大骂曰何来袖中使我居后由此诗名大起盖诸诗皆崇美司马而明徳独语语斟酌殊自髙雅着有防吟一卷  

和沈司马半郭楼落成韵  

遥闻半郭楼成日正是重阳雨过时贺客风前谁落帽主人天上独题诗当空明月临窗近极浦寒云到槛迟岂谓青门终屏迹暂怜秋色在东篱  

送郁文茂之新宁州幕  

游到新宁兴未阑殊方风俗得相看野苗嗑嗑通人语邨妪纷纷识汉官地少阳坡稀种菜水多芗泽竞滋兰衙斋正见梅花发不似家乡一様寒  

竹浪老人徐泽  

泽字润卿号春门自称竹浪老人嘉兴人幼业儒既而厌弃之日摹法帖吟陶杜诗闲冩竹石遇得意不论疎宻贵贱咸与挥运尝于三月褉日集画苑名流写江干七树各出意匠而泽老笔纷披推为第一评者谓书画在姚云东上着有竹浪斋藁  

鹤汀书屋  

野意旷平逺树色渺森瑟雨洗沙渚清风卷芦花白臯禽何处来印此沙上迹警露冲凉霄宿雾敛云翮景物凄以幽千秋契逋客小筑嵌秋空鸳水漱巉石防澜荡余晖漻然爽诗格拥几躭咿唔把酒时防帻徙倚南荣间徘徊试自适伫目望长空懐此下上只寄语勿惊起冲防秋烟碧  

戏效九龙山人竹石  

日光红照露初干洗出鸾凰翠羽翰信得有人传此法九龙山下笔芒寒  

马郎中徳沣  

徳沣字澹真号以容平湖人万厯丁未进士厯任刑部郞闯宫变起徳沣与王之宷意合严鞫其事寻以拟御史刘光复罪忤防降级调外扁舟就道卒于真州天启初以功在国本赠奉常卿  

赠呉懐耕  

抱膝吟梁父秋风入袖防闲鸥浮竹涧疎雨湿烟扉宦薄貂长敝名髙客未稀封侯丈夫事且莫问渔矶髙知县登第  

登第字仲登号任野一号散嘉兴人万厯间官醽县令着有梅庵吟  

娟娟曲  

遥想当年张丽华化作娟娟堕狭邪红粉丛中行第一清歌妙舞最当家娟娟云梦回巫峡绕湘裙娟娟雨浸渍瑚腻于乳娟娟风枇杷花下燕匆匆娟娟月载花船上偏明洁娟娟髪曾向多情金剪落娟娟眉春山冩出捧心悲娟娟目双星烱出秋波浴娟娟腮两两桃花碧镜开娟娟齿瓠犀乍启绫束咫娟娟指笑折芙容玉为矢豆蔻含香鸡舌轻锦纹罗袜莲花生一朝嫁作伊州妇钿蝉零落浑身素章台花栁忆王孙对镜悲啼入宫妬忆昔娟娟未破楼头扇底艶名花今日娟娟似秋月杜鹃枝上五更斜  

藕居士陈懋仁  

懋仁字无功别号藕居士嘉兴人万厯中由掾吏官泉州经厯好读书老而不倦尤喜摘抉隐义网罗旧闻如文章縁起庻物异名疏异鱼賛注寿者传年号韵编皆考古者所寳诗文有石经堂集尘栖稿其诗躭为缕划意致纎巧佳者颇似皮陆然性长厚无露才扬已之意李九疑谓得交无功后益薄桑民怿王稚钦之为人  

还仙霞关懐项于蕃  

蹑霞忆春末磴道綦芒鞋停午繇治饥値子新阳街匆匆揖手问暂雨怆中懐前路多磊砢松船薄如苔执招茍不兢动与山水乖归来酌溪上共赋行路哀  

晩渡  

落曰江帆转回风草树寒还家双短鬓趋府一防官诗不嫌名少肠唯頼酒寛自兹南去路正有好山看  

题东坡三过文长老处  

昔弹指处草虽荒尚有三过旧草堂一去禅心留夜月千年诗碣在斜阳孤园日静吟桑扈野径花深立麝香乡曲故应论不尽履綦犹剩石苔苍  

嘉兴竹枝词  

嘉兴城里栁新黄苏小坟头浅草香妾若化为坟上土不容搓弹打鸳鸯  

雪林山樵马徳澄  

徳澄字若水平湖人童年膂力絶人善骑射通篆刻书画诸艺为邑诸生家贫落魄自号雪林山樵与曹逺生僧斯云为倡和友有摩尼集  

家司马牧圃诗  

北风初受节南国尚防暄选秫添松酿编篱防橘园长筌鱼极浦逺烧猎寒原坐客俱霑醉霜清月到门  

命儿子名嘉松  

樵父儿初学嘉名锡以松非关存夏社不为爱秦封霜雪凌千尺云霞卷万重力稀常倚汝偃息自从容  

携呉阊美人归过杉青闸口  

平望南来出秀州吾家不逺在芳洲无端颠倒春宵梦犹趂茶香问虎丘  

徐忠烈公从治  

从治字肩虞一字仲华海盐人母梦金甲神执干而舞遂寤生万厯丁未成进士知桐城筑堤八万七千余丈以捍水歴陞山东副使白莲贼反郓城攻邹滕诸县治督军讨平之僃兵蓟州喜峰兵乱治单车入营变立定累擢副都御史廵抚山东流贼抵莱城攻甚急治激厉将士死守贼穿地道入城治亦穿壕以断之缒絙掷火焚其穴臭达于外相持七月余治方廵城礟中颡额遂卒赠兵部尚书赐祠忠烈  

秦驻山歌  

东南厌气游祖龙千乗万骑驱雷风钱塘风恶不得渡并海为梁过甬东此地人传常驻跸鼋鼍螭蜃犹相识黄盘三十六沙涂一一钩陈鎻交防行宫美人盈下陈过峡何人独当夕千秋驰道寒岩中山花犹作嫔嫱红巨鱼鬐鬛波出没髣髴翠旗防仗雄忆昔渡江沉黄琮百官屯校蚁扈从沧溟仅堪饮马窟鲸音吼杂晨朝钟指鹿小奄豹尾狎牵犬丞相雕虫工君王蜂凖四顾盼五帝三皇让乃公须防野庙空山里当年御辇曽经此不见求仙鬼谷还唯闻灭烛人鱼死秦望髙搴五丈旗威灵神恠効驱驰焉知道左闲亭长已共重瞳瞰此儿陶廵抚朗先  

朗先字元晖秀水人万厯丁未进士由部曹拜大中丞巡抚登莱中谤被逮卒于狱籍其家按朗先筮仕至终其救荒转饷筹海厉兵皆功在社稷特以赋性耿介不乐阿比遂致贾祸君子寃之矶懐古四首【`有序`】  

矶突兀江中控扼烟涛映带篠簜景概特胜上有灵泽祠为孙夫人作也夫人自沉事不可考然古人祀典未有盥沐巾帼如生人礼媟则逢谴若是矶之异传闻亦未尽诬也过者吊焉  

处处攀条赠逺征栖鸦风景石头城芳魂岂谓迷乡国蜀道从来不可行  

万叠山城拥翠涛平临巴蜀亦嶕峣漫将弱质为芳饵未似孙郎惜大乔  

当时谋国太匆匆孝直何须复论功若使炎灰应未烬美髯还自报曹公  

不枉怀沙此一隈奔涛多自蜀山来欲将心事随流水怕入呉江去不回  

沈同知云从  

云从字景日原名之龙桐乡人万厯已酉举人官池州郡丞  

青溪东塔  

杰构当年旧输工此日新层层増玉砌面面拓金轮寳顶俄擎日頽防乍拂尘寥寥今古事兴废一相循朱侍郞大启  

大启字君舆号广原秀水人万厯庚戌进士累官刑部侍郞其人温谨不作崖岸然亦不茍同于人故値门户方张独称完节着有曼寄轩集  

游马城神台寺  

白云看不尽迤到神台路踏千松入碑残一藓开廊风惊鸽起山雨报僧回坐乆生幽思名心半已灰丘参政履嘉  

履嘉字原礼号存峯嘉兴人万厯庚戌进士累官湖广参政有西归杂咏  

晩宿流和梦中得燕市一聨不解所指续成之  

少小雄心慕逺征由来几欲请长缨灭呉应着沉碑绩谕蜀堪传作檄名燕市旧分官栁嫩塞垣新寄陇梅清亦知羌笛多凄断遮莫临风弄数声  

贺按察万祚  

万祚字孝延一字泰生号立庵海盐人万厯庚戌进士累官广西按察使有大业斋稿  

夏日闲居  

尽日拈书独掩扉自怜深与世情违山中半死桐还老镜里全消鹤尚肥白苎风轻梅雨过緑苔人静草虫飞惟余学道初心在一榻香灯对息机  

顾布衣猷  

猷字若昔嘉兴人万厯间布衣有桃花里集幽栖  

四十为渔长水西汀兰沙鸟共幽栖雨余篱落经蛛网风静檐牙上燕泥欲醉且图元亮酒长贫一任少陵妻苔矶倦倚还持钓莫管柴门日色低  

送呉元昭之粤  

离亭不忍听残莺草色犹含万里情桑叶落思江北酒梅花开问岭南程氷绡曽杂鲛人市珠佩堪防汉女行石室风烟还有记千秋肯让李邕名  

秋夜泊谢邨  

水上人家半掩门寒鸦栖尽欲黄昬孤舟问泊依红树记得唐人咏谢邨  

沈举人绍心  

绍心字懋眞号五客平湖人万厯壬子举人有明月斋稿  

侠客行  

城头黄云迷北斗壮士防劒行击缶狼牙白铤悬马傍黄头奚儿抱头走男儿有骨埋沙塲云台麒麟复何有臂枪走马何足矜请问刀笔汝能否伏波骠骑生同时与君射鴈酣饮酒  

沈布政萃桢  

萃桢字君聚号裒中平湖人万厯癸丑进士授工部主事闗荆州尽革小税以羡金筑堤沙市民称沈公堤歴兵部员外郎中陞苏州知府福藩白粮诏协济五年而七运未止桢格不供陞福建副使备兵兴泉平红夷于海上先是守苏掲呉江令曹钦程贪墨后钦程附魏珰诬劾之遂与周宗建同落职珰败台省交荐起补湖广江防道转闽藩寻移蘓松乞养归生平熟于政事凡军兵多寡钱谷出入以及土俗形势经济大略无不矫尾厉角抗论凿然一代治才也  

田园诗  

不浅莼鲈兴君恩许挂冠城隂三畆宅日暮一渔竿风翮秋飞鸽花泥晩种兰兀然防醉好髙枕傍防干曹御史谷  

谷字愚公号石仓一号鹿柴秀水人万厯癸丑进士官应天学政御史思庙初以党累闲住  

落帆亭  

青青栁色杂桑麻旧迹荒凉罥绮霞孤鹜声随寒磬下盈尊影堕片帆斜榔鸣五两停游骑防卷耶呼泊钓车若个秋江离思切月明深夜诉琵琶  

呉知县中台  

中台字穉文崇徳人万厯壬子举人官邑令有淡寄斋集  

落花  

红英飞尽淡春姿又觉临风动逺思若到明年好时节开花仍是落花枝  

沈教谕维鎜  

维鎜字新卿号云门平湖人万厯间桐城教谕平原弟招饮  

秋暑已销歇芳尊傍晩开月光随鸟去花气入杯来兴剧宵浑短歌长晩欲催平原一夜饮十日玊山頽沈太学如璋  

如璋字穉圭崇徳人万厯中太学生  

矶二首【`有序`】  

鸠兹之西滦江之浒石矶郁嵂欱吐涛濑其上则汉昭烈孙夫人祠在焉井穴叵测神蟂所宫殆亦灵变之翕忽蛮之竒絶者欤传夫人委叶玉体蹑迹冯夷信邪妄邪怨耶否耶夫既为蜀帝妃可不复为呉主妹乃谓其返呉归省则夫人昧有行之箴沮蜀劝驾则武侯坐不情之罪笃欢鱼水絶爱伉俪则先主召白头之怨所以千秋之心不白过而拜之者怆然兴悲也效矉十絶则踵陶使君为之匪云吊古聊以写懐  

一矶突兀撼江空敌国孙刘在眼中不惜珠沉龙窟里断魂飞入永安宫  

春花春树压江湄膓断宫人斜里时若非秦女磨笄冢自是湘灵鼓瑟祠  

髯臞翁蒋宗澹  

宗澹字交如号方泉晩称髯臞公淇曽孙少撄家难弃制科中歳屏絶外事唯莳花弄石与道士苏天顽善究参同抱朴之学着有古逸民传赞明世説先贤言行録慈济简易方硕薖堂吟稿  

采莲曲  

采莲复采莲为解渡口船兰桡击波去岸岸垂杨烟  

呉兴天圣寺观赵文敏画松壁  

王孙妙染碧虬寒三过苕中偶一看何事世人争鍳赏悬崖尺幅郑家兰  

崔知县培元  

培元字辰长一字孟辰海盐人万厯乙卯举人官邑令有音潮草堂集  

杨花词  

杨栁花飞蝴蜨忙垂丝袅袅系情长数声玉笛江南引愁杀春风马上郎  

屠秀才中孚  

中孚字徳号敏澜应埈孙荗才有重晖堂集金陵懐古  

江水日潺潺髙台积翠间眼前浑六代云外半三山秋气凋隋栁寒烟隔楚关不堪人事改惟有白鸥闲陆封君在前  

在前字令瞻平湖人有霏玉集子鏊贵封副使竹坞  

双径尘容尽柴关昼不开燕乘韶景至人约暮春来戏蜨环红蘂丛花媚碧苔芳郊堪一眺策杖竹间台  

般若庵  

回溪涵碧抱深丘结此禅扉事事幽檐鸟啄花投座客野僧分鉢饷江鸥孤云静鎻双峰翠一水平潆两岸秋白社胜踪寻不得竹林空负谢公游  

泛泖  

飘零还合伴渔樵江上烟霞也自招小港舟横留晩篴髙空云扫过秋雕愁凭竹叶消长夜笑买鲈鱼趁落潮载得芙蓉比西子酒阑犹怅玉人遥  

耘庐主人冯洪业  

洪业字兼山号荗逺平湖人长身鹤立眉目如画披衣冠晋巾遇之者如神仙中人家世贵盛折节读书登万厯乙卯贤书生平精心释典镌大部梵经藏于径山晩年尤信养生家言以为神仙可致家居城西宅舍园亭甲于一邑其别墅曰耘庐为畆三百周遭浚濠内为连山复岭植梅三千筑室其中名雪窖植海棠千名海棠巢植桂二千名桂香迳驯舞鹤三十余毎于宛楼上掷果争啅一时文酒之盛比之玉山二十年来刼灰满眼且有伯道之痛苍山片石岂堪复问即遗稿一编已为他人覆瓿物乃知前辈名章湮没不少使采诗者亦有百年世事之悲矣  

从耘庐往西溪看桃花同孙令赵退之赋  

问津良不逺小艇晨相过防风荡渚尾春水如轻罗香霞掩芳迳红雨防晴蓑予本山野人晞髪思岩阿之子秉贞素乐此同调多何当杳然去烟水一放歌眼见秦人溪古洞埋青莎挥手顾人世悠悠将奈何  

屠郎中襄孙  

襄孙字赞之应峻曾孙万厯乙卯举人官刑部郎中  

栁枝词  

灞陵道上栁千条尽为行人送寂寥奈可春风无赖甚更催飞絮过长桥  

罗秀才仲防  

仲防字序生嘉兴人千户所籍文学  

饮酒  

相将看菊斑聊此滋兰畹頽然斗室间防心不在逺张布衣廷勲  

廷勲字无功秀水人  

饮酒  

支离抛岁月曼衍拓心胸好泛杯中螘闲消匣底龙林布衣中英  

中英字储声平湖人万厯中布衣  

秋懐  

家在西陂上烟云尽日封雨深寒落水霜重夜闻钟招隐千株橘归来三径松秋光犹可惜野岸老芙蓉于学究克成  

克成字叔明秀水人万厯间学究有薜萝居草对雨简洪庆之  

别馆眞无赖潇潇奈若何愁心生涧草暝色上烟萝巧哢枝头鸟秋添水面波懐君情更剧风雨可相过髙秀才松声  

松声字元雅一字谷传本姓王秀水人万厯间文学以书法擅名与从弟淑民号双隐  

水肥斋  

独筑茅庐在水西开畦种竹近前溪风飜弱栁鸟声涩日暖繁花蜨眼迷饮水心安肥病骨抛书梦适类山栖等闲老我无他好五岳犹思一杖藜  

王布衣淑民  

淑民字子逸松声弟亦工书性嗜酒与罗序生张无功为饮友日逍遥于麴糵之塲颇得晋人风致兴适则吟小诗各尽四声得一百六首彚为一卷曰百六诗其词大似醉中喃喃语意虽率直却无一笔近俗固深于酒者  

饮酒二首  

先生何姓氏亦复何许人客固欲知我圣世之酒民爱此称醉翁彼称醒老咄哉尘世人谁识醉乡道孙太学祖  

祖字令简肃公孙太学生与陆芝房赵退之陆叔度冯荗逺诸公结诗酒社为人肮岞崿不为世所可乃一意求快于文词多诡闻异藻幽踪独韵迫为感慨淋漓之致自比于怨姬思妇焉着朴语影语可笑言诸刻  

梦朱懋忠先生【`有序`】  

余尝言君侧之恶自古难去先生在垣首疏女戎迨诸人攻珰大狱猝起先生再召再废追寻余言顾匡山自老廼亡来一年忽梦娓娓以经生言见示是耶非耶  

在昔游京华抵掌天下事标榜由汉东朋党自唐季安知防与狐耽耽有宦寺颇信知几言拥旄忽如屣奈何生死别刍狗更相觊螘慕非吾徒鸱吓复何异经恠桃花源外人莫能避终然不得路黄绮焉足比  

郡中载花还兼懐黄履素  

至尊忧社稷诸君营室家老圃竟何事鼓枻载名花言念素心友行行天一涯劒津或可合猿啸夕阳斜沈雒川瑞钟  

瑞钟字徳培号征梅长水先生长子嗜古好竒秘籖恠録靡勿捜览为文竒崛深奥读者棘喙不能句即往来手札必淋漓竟幅累数百言试冠多士者七十余次而终艰一第益复清狂自放后以选贡为陜西雒川知县不习吏事有古钟声闻数十里日登楼击之官舎数楹四壁皆罗古书尝与夫人乗鹿头小车帯软弓轻箭射中其架即翻阅讽咏累日不厌其髙僻之致往徃类此寻罢归晩年冠白袷古色照人诗卷盈帙今皆无传仅从珠楼石刻得存一律编蒲小子不禁文献之慨云题弄珠楼【`考见题咏`】  

波光如镜泬防天槛外湖风更渺然十里翠飞春嶂小九门寒鎻夜珠圆紫裳神女遗花佩黄鹤仙人问酒钱我亦楼头旧崔子题诗空拟白云篇  

彭秀才宗因  

宗因字季亲绍贤季子少为诸生后弃去与髙僧耆宿结社赋诗有寤歌室稿私谥节隐先生挽元宗上人  

忆昔匡牀话今来不见师泥香留燕子月色冷松枝未竟三支业唯余五字诗一空诸有相何异在生时魏忠节公大中  

大中字孔时别号廓园嘉善人万厯丙辰进士授行人厯官吏科都给事中性狷介刚毅为诸生家酷贫至不能举火湫巷数椽上漏下湿晏如也及在谏垣弹劾不避权贵辽左失事之案朝议欲处杨熊以不死中执法与司冦争谓不当末减于是羣小侧目时魏阉初用事于内而外廷犹人才济济髙邑赵公为太宰忠宪为御史大夫应山桐城为中丞相引重武定新昌皆在要职而中长首垣共欲激浊扬清以致太平防应山上疏罪状逆阉中继之抗章极论阉衔之寻值晋抚缺防推谢应祥谢尝令嘉善与中有师生谊忌者因此劾中得降调家居赵与髙亦相继放逐阉借封疆事谓中受熊廷弼贿矫防被逮中从容就道至则下镇抚榜掠备至诬坐多赃五日一讯必加全刑死狱中崇祯改元赠太常卿谥忠节着有藏宻斋集壁立斋歌  

酌酒劝君君开懐听我歌君壁立斋男儿志气防有极壁立不立休偪侧我无四壁赁人住晦明风雨杂烟雾主人其中弄两丸周游太极环无端吁嗟儿女匕筯繁东啼西号驱出门长途奔走事衣食自论夙昔非所存旋已作书报妻子前途沟壑朝朝是丈夫此语非不祥殷勤自防生晶光病妇小瘥且绩缉大儿负薪小据拾拂天双袖长风吹归乎未归难与期归来解槖出干胏四壁笑人羞欲死君斋壁立无安排酌酒劝君君开懐  

良乡  

彰仪门西路桑干古渡分长羁乗传马不断出关军沙白迷荒戍城黄压暮云车牛征到骨募底纷纷  

茅檐小咏二首  

借得茅檐住荒芜不扫除星寒知怯防春涨欲通鱼一径野篱宻半墙秋草疎雨余添藓晕曲曲作虫书率尔茅檐住悠然岁五除午堦消战螘晴盎数游鱼人在静中妙交于契处疎已知无一事头白只佣书  

酬归父【`有引`】  

中以畸世啧有烦寃匪骂而笑十人而九既贫且病揣分宜然防归父投之佳句白予素心词赋之科谬期司马遂有此作  

身以诗名贱狺狺未可听此心谁许素君眼却为青雨雪怜同病江湖问独醒只今无狗监章句説明经  

洢儿能诗却赋  

惯是贫多事生儿又赋诗未堪供客眼聊以慰吾私毎念有穷日仍疑无始时青山应好在何地许从师姚孟长以文于二祠诗见投感而有赋  

年来踪迹愧簮冠握手西风为一弹正以忧时图洒血那堪吊古颂留丹间关海陆征求急咫尺云霄伏阙难朝列异同何日定怆懐不独是三韩  

观音岩追次罗念庵先生韵  

青玉坛前枕雨眠防仙桥上更茫然乞修枯竹时燃火驻我孤笻且听泉葛袂笼云浑欲湿芒鞵踏石不禁穿山灵若靳重来约耐可归槎夕照邉  

息游  

一夜秋声万木寒乾坤何处足弹冠时名尽向黄金起世事都宜白眼看已自故人嗟落魄更谁同病问加餐风尘伏枕衡门穏行路于今转觉难  

乙丑夏五二十日宿睢阳雷雨彻宵砌葵俱仆晓霁葵起有翘然向日之意感而赋此  

祗此生来一寸丹风风雨雨故催残倾心不信天长夜霁晓团团仔细看  

漂母庙  

偶然一饭在尘埃误却千年过客来满地江湖寻漂母王孙如此更堪哀  

朱廵按泰祯  

泰祯字道子号白岳海盐人万厯丙辰进士授龙岩令调漳浦天启初拜御史廵按云南有对轩皆山馆逺人楼巡滇纪行诸稿  

曲阳阅武作  

熊彪顾盼羽林齐云锦骁腾万马嘶番将自来雄喷礴天家今已筑鲸鲵刀环寳月横髙汉贝胄明星烂大堤更有象奴供末技行看双兕踏新泥  

夜宿禁中  

临轩圣主赐衣裳头白监官检药囊禁漏初长拟封事玉楼天半夜苍苍  

## 檇李诗系卷十八  

平湖沈季友编  

明  

钱阁老士升  

士升字抑之号御泠又号塞庵晩称息园老人嘉善人万厯丙辰状元除修撰崇祯间召入东阁加太子太保进文渊阁务持国体据事尽言上寛简虚平四箴嘉纳之奸人李璡请括江南巨室士升力争宸听虽回而共事者嗛之遂引疾归筑放下庵以老  

五君咏五首  

魏给谏  

孔时秉介性卓卓鸡羣鹤揺笔挟风霜励志在沟壑刚肠病贪夫冷面絶请托峭洁众所雠形影了无怍  

髙总宪  

吾师子髙子绎圣传宗防研几析毫芒静坐观无始徳辉蔼春阳心境湛秋水形解何超然虚空起灭尔  

周主事  

蓼洲好奇节冲口不能咽意气死生轻怒詈龈腭决捐躯得所求长啸浩然别莫邪固折摧光焰耿不灭  

杨副院  

应山挺劲骨筮仕励冰蘖矫矫出风尘謇謇居禁掖三朝戴国恩一疏褫奸魄惜哉蚤发机血肉悲狼籍  

李御史  

仲达风雅士弱冠致青云夙禀烟霞姿自携冰雪文佩囊立螭陛摩空逐雀羣一朝剥落尽蕙草叹芝焚腊尽雨雪检东坡书北堂壁诗次韵二首  

烟树迷离数防鸦劳人草草上征车贳来茆店三杯酒湿却貂裘两袖花冷落新亭惟有泪飘零东海已无家不知缟素空山里留得冬青树几义  

春风已动麦苖纎犹觉寒威入被严海上白银留晓阙山中青箬裹余盐回和拥衲尝新醖曝背推窗近板檐试看萧条池上栁枝头防露嫩黄尖  

钱佥都继登  

继登字尔先号龙门晩号篑山老人士升从叔同榜举进士授刑部主事鞠珠商与大珰干没事不少贷转郎中摘猾胥魏成铨等出守饶州淮藩骄纵闽师驿骚皆制之不扰陞督学江西丁艰补苏松兵备以事谴归崇祯十七年起江防佥都御史未赴而淮杨失守终隐于东郊之客园着有壑专堂集  

读髙景逸先生遗疏  

亦有不义生权门缔葛亦有不义死仓皇自引决彼生如陈尸暴露未就穴彼死亦大惭鬼面犹防甲公生如霜严公死如电掣君恩不敢忘逆焰不可爇至今秋池水冷浸千年血  

从饶郡东归过采石  

柳絮飞香风满川鲥鱼价贱不论钱日昏沙市催收网雨落江滩好放船十里一逢留客埠三春半是养花天轻衫白袷危樯底倚看钟山几抹烟  

送彭观民南归  

连牀听雨话双归独马愁看向落晖懒不作书乡讯逺淡无回味宦情非穷边客久人偏痩泽国秋深蟹正肥遥忆东山花事尽空将秋泪湿征衣  

忆饶郡旧游二首  

隔堤野柳环山寺【`湖东即荐福寺`】绕岸红妆倚画楼【`绕岸皆妓楼`】恨不湖中了公事朝朝暮暮住浮洲【`浮洲寺名`】  

彭泽鲥鱼雪色螘【`彭泽五月馈鲜鱼`】余干沙地鼈如鲐【`余干琵琶洲有沙鱼鼈`】建昌逺饷麻姑酒【`建昌酒名麻姑佳甚`】快试浮梁御样杯【`景徳镇烧御磁必先进数器于太守曰御様杯`】  

黄参政承昊  

承昊字履素号闇斋洪宪子万厯丙辰进士累官江西参政有闇斋吟稿  

秋日过语溪小憩吕园即事  

秋暑名园憩阴浓凉自生影花临砌弄飞翠隔帘明曲沼矜鱼乐深林变鸟声宛然濠濮处尽足惬幽情金郎中丽兼  

丽兼字双南秀水人万厯丙辰进士授行人天启间擢吏部主事崇祯初陞员外郎中以廉静称初值珰焰先几假归着焚香録以见志有补轩集闲居  

寂寞南城一草堂新栽桃李渐成行石牀人静春苔长花坞阴浓午梦香溪雨落梅销蜨粉阁风开柳露鸦黄荒园未许追金谷好句还应似辋庄  

次吴王庙  

片帆春水泊危廊大帝英灵野店旁壁上宫娥惟黛粉帘前羽衞只风霜苔封古碣青千防鸟飐闲门白一行劒阁已隣祠后主江东犹自忆孙郎  

彭太仆先生期生  

期生字观民宗孟次子万厯丙辰进士由部曹守长沙南昌时州郡多立珰祠生不可府藏有羡金数千吏以成规请徉受之三年忧去呼吏还之封识如故癸未冬献贼破江西三郡御史李邦华荐生擢湖西道未赴而甲申难作将誓死闻金陵建号遂莅任以一宝劒系黄縠自随曰此吾毕命物也至江西屡晋太仆卿乙酉金陵破生与督师万元吉为固守计遣二客东归作书与家人诀有妻兮莫望夫子兮莫望父我道固当然忠魂恨无补之语及  

大兵围贑州六阅月城中食尽生呼长随吏杨大器杜鳯苍头张卿辈托以身后事大器等泣请突围出生不可城陷朝服再拜登章贡台解黄縠自经张卿冯吉詹守道皆从死时丙戌十月四日也大器与友人曾尧防解其缢排墙覆之未几台焚大器等殓骨石函瘗台下识以坠钟明年大器将入广移至万安百嘉村僧舍属尧防守防以待归葬越二年生仲子至江西求之不得又十八年尧防白万安令胡枢赠以资乃负骨归海上人称曾义士云  

过湖上僧寮覩壁间伯兄题句感懐二人然成咏二首  

三载重悲废蓼莪不堪萧寺屡经过明湖似亦知人怨故遣寒波着雨多  

为祝延年礼梵文板舆三竺傍慈云望中萧瑟长堤路愁絶嗁乌绕夕曛  

刘布衣兊  

兊字西成海盐人万天间布衣有秕庐稿  

夏日遣兴  

竹坞花溪坐卧闲清晖常沐鬓毛间自饶诗思非闗酒小有园林抵住山松管只将髙士传柴门浑似老僧闗不愁永夏销无计日唤游鱼集钓湾  

过俞鹤故居  

巷夕风阴扄竹门陡醒人去直消魂楼还旧主登难再手忆当年握尚温緑字晓窗回白眼青尊暮雨断黄昏追寻往梦怜何益转幸诗肠昔细论  

项秀才利侯  

利侯字于蕃利賔弟万天间文学有薙余草无患社萍树録诸刻其诗务为组链字字征实甚有备往迹于一篇兼数事于一句者  

咏布  

广布含均釡权后宫何独祀蚕先华黄轻浅葵倾藿秀頴包函栗剖氊三寸锄锋仍日削暮春播种早秋搴吐非鲛泪茸疑羽韧等桑皮白睨牋残緼董京资覆体敝綀元道拯挛踡苞跗采撷囊垂槖车轧槌弹弓控弦细宻偶纯被俭枲匀表里损芦缏诸于轻暖推清献赭奇温拒百年火浣冰绡妖服袨驼羢翠锦类裘膻刷经梳发三梭子标鬊飞花一两絟夜雪晓霜侔粟帛文沉武露扞脢肩明衣斋洁宣尼制宅旷桑麻赋里防一尺可缝汉宗室绸缪添线宋宫縁甬中升越来卉服緤锡緰防交阯县义取绵延行久逺名因逺播体安便箕薪翳菓仁藏荚核碾充刍脂液燃蠙贡絮纎殷荐庙袄胖衬铠授寒边啼号挟纩阳回泽闺阃经纶娲补天缝掖士林彰朴素御禈郊禘染青期颐节烈昭恩赉徳备夭乔志草棉  

卜秀才舜年  

舜年字孟硕吴江盛泽人入籍嘉兴补弟子员诗学孟东野颇饶别趣字画皆擅名书佳于画而诗又次之眼空气锐介然有难羣之志自牓其庐曰乡人皆恶国士无双里中目为狂生好狎游平康又多与娈童处以故早卒有緑晓斋稿  

登天平山作  

来游不倚笻踏踏天平路峰矗万云立壑虚众风赴攀萝陟其巅螺翠盈四顾下有小范茔慷慨发髙慕  

赠侄倩汤将军  

昨夜五星攒北斗朝来印系将军肘我家娇客气如虹勇略不数汤国公外家兵书从幼习久矣江东无老熊三吴不比九大镇人民宴乐皆髙枕左薄大海右太湖内冦外倭相应呼时虞冦窟狡于兔更虑倭帆开似鳬至尊拊髀懋简尔爱尔裘带闲且都白面依然儒者象赤心自与常人殊草檄击贼无不可悬得江门太平锁  

画竹歌寄女郎徐安生  

世皆画竹槁竹身刀劒纷披难割人我能白地抽灵气导窽批却走鬼神与可一近乡愿子瞻洒洁隣狂狷我笔如椽影空庭须防印罄鹅溪绢当今朱白民前身应是梅道人亦有徐娘子管氏仲姬未曾死徐娘自不凡与我差可拟涓涓翠露罥晨流习习凉飚扶昼起昼起晨流凭笔之茶緑香清琴罢时李廷珪墨薛涛纸隠几含毫走妙思尔姿如冰志如雪磊砢防茸展奇节月明千里扫罡坛红线隠娘传劒诀但愿冩此竹枝叶化作徐夫人之匕首尽杀呉伧不染血  

春晴山居  

水满失滩沙林开曳防霞晴来旋晒药雨过急收茶莺坐一身柳蜂归两股花人言无事得多事最山家  

丹阳道中  

裘单侠骨寒鞭冷马蹄暮杨柳负西风扫徧丹阳路陈布衣尧徳  

尧徳字安甫嘉兴布衣任侠肆志视名利如唾家无三日粮而好缓急人自谓与朱郭伍侩鱼为活暇则阖户读书与陶景先卜舜年骆云程诸人结社往还着有小草母死妻与弟相继没萧然一身浪迹江湖间或曳裾王门或涤器酒市或寓兴青楼或栖静梵宇入楚适郡人王维新为光化令读其诗折节焉病作死署中维新收遗稿授梓仍其自命之名曰数茎髭葬孟浩然墓侧  

襄阳狂士歌赠佘容之  

襄阳城北有狂士一双白眼空天地爱月频登啸月台分泉每入甘泉寺瑟工羞向王门鼓酒篘只共英雄醉红线牀头拟健儿灌夫眼底犹童穉鱼服陈生人不知臭味何縁一交臂醉我金叵罗赠君狂士歌歌成一笑朱顔酡青蚨向眼奈我何  

武林包氏园遇仲仲子  

林花半尘土春巳破三分竹暗鸠催雨松髙鹤唳云飞泉当户落清梵隔溪闻日暮空山里行歌独见君  

送王友虞还越  

相好忽相违临岐怨落晖柳将心共折花与泪俱飞未了尊前话重牵马上衣故园千里月有梦寄君归  

寄懐卜孟硕  

吴楚江为限悠悠两袂分如何九峯月不共五湖云病久诗无力思多酒易醺夜来贪一睡为有梦随君  

甘泉寺  

一线甘泉寺峩眉岭际分藓碑沦鸟篆萝壁走蜗文佛毁金成土僧贫衲是云逺公已千载花雨尚纷纷  

惜春  

无情一夜雨漫送春归去野鸟独相怜落花啣上树  

西湖竹枝词  

二八娇娃荡桨来西陵渡口采莲回自怜未惯傍人见欲拢船头又教开  

留别周公美  

烂溪杨柳青于眼却似周郎顾我时日暮溪边此分手折来都是断肠枝  

栾塾师景初  

景初字稚行一字公辂不知何许人自言家本松江屡试不得志来游禾郡陶希廉涵中延为塾师其人磊落不羣为诗豪迈时有出新之句有湘南稿旧水斋集  

曼词  

化工失权舆鬼物侮真宰培塿俯泰岱骐骥后驽骀青蚨血痕烂芙蓉土花改龙池聚鱼鼈韭畦郁兰茝日烈豹文渇风死隼翮怠朱顔槁飞蓬雕题饰缯防老蚌泣鱼目古蠧蚀豕亥天翁夜半号掬泪溢沧海  

二妃祠  

苍梧山老湘流渇古竹新痕几明灭重瞳玉棺置何许江上红扉祠二女锦瑟声沉调不起小女琵琶老郎鼓鼓瑟凭谁问水濵风吹野花满路春何物情痴遣不去峯头来往女儿神  

贾太傅祠  

洛阳少年善哭世忧危震动明天子阊阖晨开绛灌入夜半虚劳谕温防笔下经纶至今在后人丛生此人死洞庭水接潇湘来中流白日常阴雷汉庭吞声迄今日一掬洒入沧溟开英雄学术防须尔媕阿者流安在哉  

汨罗江  

鬻熊庙鬼啾啾泣嗣王大醉无醒日秦虎岂无攘袂来楚姬犹绾纎腰立纎腰竞借君王顾小子为欢老夫怖灵宝何堪坐授人不闻鬼恫见天怒天怒无如君梦梦独醒那能偕醉众醒醉都难不复支聊借江鱼收顶踵不散精灵哭到今楚俗无知抛角糉  

陶布衣匏  

匏字子白初名字不食秀水人性好洁飘飘有烟霞气能诗文善书与昆山归季思嘉善吴子往读书荻秋庵风月之际狂歌长啸兴趣所极或穷日夜不返其豪致如此年二十而卒遗文散轶诗仅七古七排二首予登其一外见廓园集者有亦道青年难遯世不堪白面向时人啼破夕阳何处鸟身藏緑树几时人惜不得全首録之  

赠别归季思  

沙明苔碧两悠悠辜负寒江独自流愁听梅花吹铁笛肯将竹叶尽金瓯霜风猎猎千行泪露草萧萧一去舟雁字不从衡岳断猿声偏向灞陵愁断肠岂为青天落回首空怜黑蹇游孤馆谁能歌白雪片帆应自怨黄牛雨余半夜同吟榻月满三更独倚楼诗思已随残菊悴梦魂独喜大刀头明年灯火黄昏市目断吴云望紫骝漫翁范应宫  

应宫字君和号雪庐应賔弟后流寓旧京更名迂字漫翁内子姚氏亦能诗有玉鸳阁同咏诗钞及姚没有悼内杂言  

宿香阴斋有怀  

彩霞忽散梦悠悠独拥瑶琴弄碧流一夜霜欺青鬓冷芙蓉零落墓门秋  

石户子范明泰  

明泰字长康号鸿超亦称觙子应宫侄太学生读书嗜古买宅城东有竒石曰舞蛟盖李唐时物元赵魏公所题也日夕婆娑其下与名流韵士髙僧道者持螯捉麈自以石癖与元章同因搜辑元章行事与诗若文辑米襄阳志林吴门王穉登序之以行其自着诗文亦题曰石户篇  

送春日舟中望虎丘  

沽酒枫桥雨乍收湿云无力散春愁急拈蕉叶船头饮欲趂东风看虎丘  

毕秀才星灿  

星灿字雨宿嘉兴人万厯间文学有艺余小诗倚帆剰业  

闲居  

于世诚无用居闲道亦尊家藏酿酒法自作【`阙`】　　肝胆谁怜侠图书且率真最堪樱笋熟客至不【`阙`】  

陈无功归自楚中  

千里归来一叶轻烟霞琴劒半纵横试将箧底新诗读尽是潇湘暮雨声  

别胡继章  

当筵莫唱渭城歌君亦天涯可奈何今日酒阑歌歇后恐君离思较侬多  

姚秀才昌谟  

昌谟字景文号幼海兖之孙万天间文学久不第去而为诗有问居草失传  

秋日园居  

平生躭屿壑卜筑傍云根野鸟闲情在残书午梦存竹寒晴作雨林宻昼常昏巷僻无车马藤萝日绕门陈吉士万言  

万言字居一初字孟谔号景秀水人万厯癸卯解元已未进士授庶吉士辛酉卒其人品节自好耽心古学诗亦锤琢有钘园集  

天台  

积翠千层合飞泉百丈开秋凝寒雪下雨驾白虹来洞底花成药潭中石化苔若寻华顶胜咫尺是蓬莱  

寄张賔王  

十载秋霜滞逺槎同君漂泊各天涯一江夜雨迷桃叶二月春风落杏花不是先生耽北郭可如蒙叟着南华只今海内论兄弟先达朱门且任夸  

曹居士随  

随字是谁初名尔善字令民别号简在居士征庸弟以诸生游成均与孙令毛脩之齐名著有壹是山居集大泌山人序之  

雨花台  

法雨何年散江云此日开花明子石出涧滴乳泉来拨溜珠挑杖归樵翠拂台翻经人去后讲坐久尘埃徐随州世淳  

世淳字中明必达子万厯戊午举人累官随州刺史闯贼乱襄邓间攻随城淳以死守相持七昼夜食尽援絶城陷淳单骑巷战贼胁之下马淳骂曰有死州官无下马州官也飞矢贯颐眼鼻横断既坠马犹骂不絶口仲子肇梁抱父尸骂贼贼杀之临死语州人曰印埋廨后好防还官淳妾赵氏亦骂贼死仆从死者十八人按臣上其事赠太仆少卿赐祭葬恩廕肇梁赠助敎命楚浙并建祠焉野田黄雀行  

北山豺狼横于虎南海蛟龙不敢舞吁嗟黍苗间啾啾唧唧相惊喧卑栖恐遭网髙飞或被罗飞鸣罕得志饮啄不敢过纵使萧条蓬蒿下不如随风入海化为蛤飘没沉浮无絶刼有时网罗寛有时豺虎灭蛟龙飞腾脱鳞甲落大田仍变雀天地尔时不卑狭  

沈举人徳符  

徳符字虎臣晚字景倩自邠子万厯戊午举人有清权堂集其诗尚雕刻好征事规模晚唐间入宋调评者谓自王李之学盛行吴越间学者拾其残沈相戒不读唐以后书而景倩独近捜博览其于两宋以来史乗别集故家旧事往往能敷陈其本末疏通其端绪家世仕宦习闻国家故事且及见嘉靖以来名人献老讲求掌故网罗放失将勒成一家言以上史馆惜其有志而未逮也  

与友人夜话  

予幼习楚人中道得伯敬示我对稿序者曰谭柄【`友夏小字也`】抗论卑时贤齿少气独横最戒傍人门位置须坚定欲还真大雅必斥伪先正斯语吾堪师一笑嵗寒订二子世楷模艺林作司命歴下与琅琊一朝废不竞蚤逝悲钟期朱弦絶髙听之子独雄视万夫禀号令陋哉枵腹子貌尊复口佞诡云薄缋藻所贵咏情性动即拟钟谭叔敖岂优孟譬学膺米画一抹枝巳竟斯道大域中孰授尔蹊径初意汰铅华究使俚丑盛枯骸较丰肌臧糓殆同病排击敢辞苛奏韶先放郑四诗雅颂风三体赋比兴岂汝索乞儿唾余堪饾饤快语实起予嘤鸣旋互庆始信铜山倾洛钟亦东应努力进竿头津穷更开境防心两忘言疎櫺一灯荧  

貍奴行【`悯流冦也`】  

貍奴睡向闲堦足坐阅花房双蜨宿利爪飚驰粉翅摧栩栩魂随庄梦促更悯疎笼吚哑雏弱羽无多初脱殻深更一决栖埘败毛血离披汚裀褥岂少防鼯昼夜行不独饮河兼饱粟纵游竝狎更羣嬉同穴何曾在山谷有时五技出无穷窜走狂奔翻畏缩调来饥解搏鹦鹉仙去飞看化蝙蝠近闻调发诸锐师迩者江淮逺秦蜀坐甲将弭赤县灾行营先播苍生毒但晓摸金与发丘几曾破的兼飞镞姬姜驱往马前啼程郑逃回路旁哭奇珍异艶入褊禆剰馥残脂归部曲黄昏帐下输欵诚白日壕边伪驰逐亦有儿嬉陷伏中投枪崩角求收録酋豪置酒盛歌呼降卒更衣尽扶服我今始悔责貍奴汝但伤生犹异族谁信貅均猰防不甘牲畜甘人肉方方肆勍蝗蟘行冦冦相生薪火续四年淮蔡尚屯兵九帅安阳皆退衂虮虱翻成当道豺狐狸也逐中原鹿张角犹存道陵起黄巢未灭宗权伏发机岂吝弩千钧坐使无牙恣穿屋恨少丞家守舍儿掘肉为书磔置狱君不见唐宫萧姬真痴物誓死扼喉雪寃酷阿武居尊过八旬骨醉何曾知报复  

严子陵  

真人兴白水处士只青林俗腹何堪足闲竿太有心天劳垂象苦公悔结交深懒续商山绩椒宫久嬖隂  

糓雨日抵家  

衬日鱼鳞水烘人卵色天久晴贪糓雨新火活茶烟夜读偕儿塾春耕老墓田浪游频计左益悟杜门贤  

闺意二首  

枕堕昼朦胧沈烟袅梦中韵花私睡蝶冶叶镂春虫字锦回文杼薫笼小退红倩谁图倦绣残缕唾屏风绣箔芙蓉国雕梁燕子家颦多翻恼镜鬓弱仅胜花画敛开眉手红销系臂纱自伤通体俊如栁不藏鸦  

陆驾部席上听家伎  

谱熟犹翻理妆迟稍恨催软腔莺学去惊态蜨赍来艶惜将终曲香留未尽杯闻弦欢欲舞不信雁筝哀  

泗上有懐卜戬甫  

仆栁危桥侧昏鸦古渡前艰辛如再世容易此三年骨有违时性文无役鬼权闻鸡今罢舞不畏祖生鞭  

自劒浦入昭武舟中即事  

霁久帆增健暄深木顿稠防头行树鸟浮鼻渡溪牛巢饮榕承席邨舂硙贮舟篙工私笑我明日匪安流  

端午邻舟诗  

风媆应蠲夏暄轻似衍春雕阑重复面缋水动揺身知瞰佯他瞬缄欢故小颦一帘司聚散忙杀目成人  

度夏漫兴  

池酌看新涨农歌起暮田秧将青报雨蕉竟緑无天香昵深埋火茶甘久霁泉热中多冷韵输尽夕阳蝉  

朱天倩新居二首  

药栏一色到还疑稍益兰荪减菉施楼徙全家劳燕子门停误马吠猧儿花繁邻院春无禁灯彻深帏月有私北里志成重阁笔记来方曲倘参差  

枇杷花下绮窗开眉史前头贮麝煤锦绠重沾弃脂水画奁先就避风台敲笼戏惹春禽骂下箔教迷暝燕回坐对清溪应借问小姑何日肯为媒  

杪秋阅稼二首  

孤学违时路每穷敢因智叟笑愚公生天孟顗元难佛早世终军未免童老去计应依马磨寒来辞又祝牛宫农塲新涤渔庵旧匡坐斜阳说嵗功  

雨晴难准未忘情芒屩无营但阅耕鸥梦一生多在水雁装千里不覊城贵人谩作扬州叹老婢空传洛下声礼数虽殊賔主洽园翁野袖盛逢迎  

北上虎丘河干示送者  

才到河桥别梦新短袍又拟裹劳尘防心我自知濠上胜事君其问水濵老面能红枫似酒故腰倦舞柳如人浪游亦有堪骄处嵗向长途觅贱贫  

园荷盛开招客同诸从赏之  

清池一例泽芝妍茶具新移水石前莲社以花持供佛竹林将酒当游仙风欹叶势齐倾露月写波香不剰天相府旧歌元艳曲可应误作想夫怜  

天启宫词八首  

二广双甄阵脚牢御营日丽战云髙封章台锁俱休进万乗临戎正内操  

白骡唐代御宗踣后将军始受封争似生叨三品料骊驹赐号小乌龙  

保姆天家自不贫酬劳偏罄累朝珍也知汉武非英主回顾犹劳郭舍人  

衣冠上道尽累囚丽景门中例见收龙比巳知非俊物何妨一日付来侯  

万方辐辏助雕甍观阙嵬峩北帝京赵鬼不须重诵赋柏梁未烬建章营  

御鞭指处骑争驰玉靶金弧月满时显徳殿前曾教射吾皇能将亦能师  

枢宻承恩珥左貂俄分旄钺下烟霄细旃读史能师祖故事偏遵永乐朝  

六宫抆泪但吞声后命何须罪有名钩弋竞传尸解去圣人依旧戏昆明  

钱举人陞  

陞字紫芝与映子万厯戊午举人有西乗庵稿哭湛公  

緑螘浮春斚吾来哭湛公鬓输秋色晩人与落花同水阁经声在云堂影照空只应身世事留付一杯中  

闭门  

薜荔空斋手一巵防酣不减独醒时闲来更不捜奇句只写衡门闭影诗  

陈解元山毓  

山毓字贲闻嘉善人万厯戊午解元辛酉负病属纩前三日为文自祭坦然徂化门人私諡曰靖质有遗集六卷骚赋特多杂文次之诗止吴歌七章而巳然骚赋诸篇奥博宏肆虽未能方驾马杨亦足与献吉次楩相伯仲也  

吴歌哭子  

伏枕不能眠月明疑天曙鸡鸣薤露喧知是侬儿去郑靖江士奇  

士奇字平子嘉兴人万厯戊午举人崇祯间官靖江令  

将至广信舟中望两岸羣山如画  

层峦惊陡削峭壁挿天青洒滴疑来雨悬空似落星石斜防虎伏壑冷带龙腥好倩长康笔图将一画屏髙屯田道素  

道素字期号明水初名斗光字如晦嘉兴人万厯巳未进士天启间授工部主事督造桂邸崇祯初陞屯田郎中以邸第倾坍罹法有牛马任呼还世网刀山离却即禅牀之句景堂集中颇多佳句  

煮茶亭戏仿坡翁作  

紫笋峰前桑苎乡通川絶巘青茫茫铿然一磬堕云外树里禅翁锁竹房青莎裂痕走玉液白石迸髓流云浆杏花风防蜨影薄麦毛雨浥鹃声忙僧厨数畆新茸腻灵草惊雷待人祭兰丛抽笋罥新芽竹簜穿篱撩芳蒂花满香泉碧映窗林垂珍实红生砌数叶寻条度晩春瀹瓯掇碾娱清嵗鉴公弟子本书仙茗椀流连侣玉川瓦铛雪浪分秋月石鼎松风夹夜泉大瓢小杓能数枯肠醉眼俱茫然白日琅函突兀坐清秋瑶席支离眠湖影林光媚朝夕偶賸闲縁到闲客疎狂不乞素师书标韵惟怜积公癖饮罢烦襟彻骨清寒堂幽梦未能成城头月出春云歇坐忆千山嗁鸟声  

春日漫兴  

野色千林叶东风一夜花碧烟炊石竹红雨落山茶幽兴偏心赏流年任鬓华阿谁多意气尊酒不悭賖  

雨中过陈居一  

爱尔抛书卧怜予蹑屐过俄惊风折柳忽讶雨翻荷野市花连屋春桥水满坡賸将尊酒意乗兴弄烟波  

湘江道中寄内  

轻帆短檝泝烟波叠渚回洲奈逺何一路客程吟里见十分秋色病中过江通汉水晴偏緑山入湘云晩更多何处思乡肠欲断楚妃祠下听吴歌  

客闽杂咏  

疎斋小阁称天涯客梦何须更忆家夜半酒阑残睡醒隔帘香送素声花  

吴参政麟瑞  

麟瑞字石袍号秋圃海盐人万厯己未进士歴官江西参政着有闲草已巳诗诸刻其诗清真婉畅颇近中唐风调  

宿觉寺  

昼登白云梯夜就云中宿归云逐孤僧冉冉入厓谷江月迟未上清谭屡呼烛一枕足幽梦滴露响秋竹  

长安行  

长安多冠盖轮鞅日夜驰更代无旧轨荣悴迁瞬时去来各有营懊丧常半之马上共挥手岐路复多岐谋面且造次况乃言心期伊余类海鸟饮啄安水湄矫首视天汉犹怪鹓雏痴一朝窥樊笼惑难自持厮役见愚弄奔走使我疲朝出每不饱暮归恒苦饥凌霜叩鬼谒且嗔驽马迟髙驾恣前唱引避如伏雌举目见滓秽投足良崄巇漆园乐曳尾莱妻叹为牺安知巧胜拙孰辨妍与人生适志尔富贵亦何为  

冬夜寄清溪子  

柝声喧夜雪门外马蹄深有月怯孤枕无枝愁冻禽酒伤天下事劒识古人心何必同林樾山盟讵自今  

长安春兴四首  

尘封官柳眼犹迷黄鸟吞声不肯啼二月羽书掩塞草十年马足负香泥长缨有策终难请短札多愁未易题忽忆孤山此时节乱堆雪片断桥西  

宣室平台几度闻谁言尺五隔重云冯唐未老犹能对邓禹笑人何足云投璧无因徒咄咄弹冠有语谩纷纷不知底事长安道策蹇归来又夕曛  

长安旧日看花地懊惜风光掷等闲孤竹已非商版籍【`时永平陷`】卢龙谁卖汉河山边笳入夜难辞泪徼戍逢春不解顔身在日边容易老何须更问玉门闗  

一官无赖日登楼腰带年来侣隠侯谋国此时须管乐买山何地着巢由溪藤半幅图秋圃晓镜千丝防雪鸥多少五陵衣马贵玉珂朝下有深忧  

仲佥事嘉  

嘉字子复原名景亨字孟雍秀水人万厯已未进士厯官山西佥事  

报国寺短松歌  

报国寺中之古松枝叶如葢皮如龙肩随有二各奇絶秋月冷照光溶溶髙风过头影不觉如纸半皴千山峰霜鳞雪脂带苔藓针叶短短无春冬铺阶过槛三丈地谱以嵗月知几重防看歴尽大小刼帝城万古青云封陆布政懐玉  

懐玉字石含号献之平湖人万厯巳未进士歴工部员外郎出守镇江陞三楚备兵转盐法俱有政绩秉臬山东出死罪数十人擢闽藩谢病归家居长厚有古人风终身无一凉薄态好奇石自能垒山又善种树凡四时气候浇植之法纎悉必尽园林清胜幅巾往来晏如也有也园唱和诗  

也园  

自种云根二十年也园十畆总悠然岂无幽径过韦曲亦有奇峯学米颠半砌苔衣清似水一池花石小于钱归来便是西畴长晩稻秋香满社田  

俞秀才恩晔  

恩晔字二酉别号五如乹之孙诸生负才尚侠书法酷似董文敏文敏欲致之笑曰予宁作董氏客耶不赴有五如逸稿  

登南屏慧日峯礼永明墖逺眺  

盘屈南屏路来寻慧日峯堂开宗镜法塔定永明钟两水分清供千岩向古松前朝留锡处露滴草茆封杨太学瑞枝  

瑞枝字若木秀水人万天间国子生有萍水闲吟西林寤言工五律以浅淡取胜似张司业一山行  

一夜空山雨凄然江上春岩花垂露重石壁挂泉新径曲烟藏鸟谿清水照人家家茅作屋猿鹤自为邻  

谿上  

窥园何不可随意水之濵落日短于杖片云孤似人嵚崎应自笑寂歴也宜春恐作临流羡渔矶未敢亲  

南湖春词  

桃花落尽杏花天啼落杏花莺可怜近水柳丝长拂地过墙桑叶大于钱  

周征士念祖  

念祖字孝脩嘉兴人万天间茂才两参抚幕荐征不仕有药房吟纪  

桃叶渡  

风里夷犹只水涯沙棠上指见城陴秦淮古渡仍桃叶吴苑新词尽柳枝红袖儿家相对出黄衫客子独来迟亦知妩媚销魂处欲似巫阳入梦思  

盛秀才时龙  

时龙字云将嘉善人万天间茂才有天选篇北游杂咏二刻咏物小诗颇饶情致  

燕  

南北多营垒寒暄任尔过不将毛羽重转觉语言多乱翦花惊坠轻翻水易波春风嘘拂处入幕意如何  

落花二首  

细数寒枝影渐稀翻因花痩得春肥同心那忍单飞去异蒂何妨结伴归杨柳浪传能作絮芙蓉差足剪为衣芳菲转眼惊开落朱实含胎又压扉  

万叠流红度逺村眼看花事转销魂几因窣地空存蔓纵使凌霄直到根青草为茵留锦簇緑苔拟鬓得钿痕从来艳质夸桃李回首芳菲几在门  

陆教授官  

官崇徳人贡授松江教授  

咏郜邨庙松  

沃野遥山抱神壝独此松羽张飞夕盖琴响如晨钟昙翠来翔鹤谿长有卧龙假饶秦跸过应得大夫封蔡贡士胄征  

胄征字【`阙`】　崇徳人贡士  

桃蹊  

东君烂漫送春来防防无言衬碧苔不向武陵千树放野人篱落数枝开  

陶秀才晋楧  

晋楧字若英号观心秀水人文学有楚游集江月  

夜静波流照清晖上客衣冷云愁帝子香草忆江妃野旷千林合天髙列宿稀故园同此夕归梦正依依钟处士键  

键字大吕庚阳孙有南征小言  

拟登灵山六峯洞不果  

本拟扶藜上六峯却因行役绊孤篷岩僧虚扫三千白地主时分十八红梦傍溪头寻胜事思从洞口觅仙风山灵应笑尘埃客何日能来问桂丛  

卜秀才世臣  

世臣字长公号兰史秀水人万天间文学有诗未刻而没自题云正平简傲乏人知此日并无大小儿鸿寳着成谁鉴赏好镵禹穴葬吾诗又嵗月苍茫事转非欲逃海上筑渔矶独留艶句三千首尚有精光烛少防亦自负甚矣  

柳枝词  

掩映章台束紫骝枝枝叶叶带离愁杨花不比无情壻惯袅东风入翠楼  

浣纱石  

浣纱石上藓痕多千古红顔别苎萝嘶徧紫骝无觅处隔溪残雨颤新荷  

题义士手植冬青树【`有引`】  

按棘津曲品収冬青记并载其友方诸生之言曰当日瘗骸事实我邑王监部名英孙号修竹者为之盖王本国戚又世家也若挺身以前虑败泄罹祸时唐玉潜珏林景熙徳旸谢臯羽翺诸人皆其馆客王特捐资募里闬少年挟二士经纪其间王固自讳人即但传唐与林也今幸渐白于世杂见王氏家传暨胜国张孟兼孔希鲁赵子常跋谢翺冬青树引又李长沙辨义録近张太史修会稽新志内载唐林四絶系修竹倡之诸人属和者修竹亦才士诗极慷慨淋漓着有王修竹集林有霁山集谢有晞髪集其间属和篇章厯厯可证不然唐一穷学究林一羁旅客安所得措手于毒髠烈熖中而保一木卒无恙耶今已未初夏七日予客游其地往吊六陵拜双义祠漫占一絶并勘明此段公案以附记于此  

半壁寒灰尔仅存无家寃鬼托朝昏樵童亦识孤忠意手掬黄沙防浅根  

王布衣照  

照字秋朗秀水人万天间布衣有梅花屋稿蚤春湖上作  

寂厯湖山一样春望中风景不闗人羁魂莫道无依着到处梅花伴此身  

倪太学煌  

煌字令倩嘉善人国子生有小宛集弟防亦能诗赠康使君  

柳洲烟碧鹤湖清带雨行春竹马迎布谷能知使君意野棠枝上劝农耕  

西少山人沈嗣贞  

嗣贞字纪常自称西少山人嘉兴人万天间文学有荀草堂稿  

鹤梦  

烟暝古云根苔花见卧痕有因来箭主非想入雷门不识梦中境应归物外魂肯随鳬与雁徒感稻梁恩许太学恂如  

恂如字恭伯秀水人万天间国子生有秣陵游草燕游代奕集秀州百咏  

炒麸庵  

沽名不许齐眉案苦行甘为辟糓清休笑于陵陈仲矫炒麸咽李总非情  

【`附考在郡城内报忠坊相传裴休女名祖贞弃俗学道舍基创庵炒麸为食又有桥亦名炒麸`】  

辟塞  

吴越烽烟涨海昏城楼征客几销魂清平王路无分土鸡犬桑麻自一村  

【`附考越絶书曰吴从由拳辟塞渡辟塞者吴备候塞也又有柴辟亭吴侵以为战地水经亦有辟塞渡之名在郡拱辰门外一里洪武初置演武塲世庙时徙置杉青闸北今称武宁里俗呼旧教塲`】  

螺潭  

翻雪杨花糁径开沧浪时度钓鱼台月明颗颗螺呈白可是骊珠出峡来  

【`附考在郡城南五里生白螺潭西有庙为赵氏宅元名妓罗爱卿葬处`】  

胭脂河  

女伴何须苦效颦五湖飘泊苎萝贫纵令膏沐同西子终是红顔命薄人  

【`附考在郡治西经楞严寺东北折而过天宁寺前相传西施倾脂水于此`】  

徐偃王坟【`考见二卷`】  

处处喧阗赛社时徐王庙里独题诗丽牲有石无人扫空见斜阳下柳丝  

沈演之墓  

司徒荒塜逢寒食惟有鸺鹠树上嗁麦饭更谁浇宿土东风芳草自萋萋  

【`附考演之武康人刘宋元嘉中为嘉兴令墓在秀水治北望吴门外二十里`】  

赵大夫宅  

黄叶前朝古寺门丰碑仍记赵王孙汴杭宫阙消沉尽莫向云堂独断魂  

【`附考在秀水县治西南二里宋淳祐九年朝散大夫赵汝徘舍舍为报忠观元杨琏真伽改为寺`】丘山人遂  

遂字叔遂嘉善人初为嘉兴憩云庵僧名通凡字凡可工诗与诸名士交善性狂放好诙谐冯开之赠之诗云凡公气不凡只合住巉岩又云才多应八斗舌在可三缄后见罪于岳石帆即蓄髪业儒补弟子员世称丘秀才及避地松陵不期月又弃去称山人有树下汲泉等稿为僧时所着又有丘叔遂诗刻则晚作也  

江上懐沈明徳  

风雪聮牀夜云山忆别时客情新柳解乡梦落梅知天濶雁声逺江寒草色迟一言我不忘曾有更来期  

过张元  

经时不出户秋老一幽探真率成心赏英雄见手谈家贫余紫芋树冷落黄柑别去如相念钟声在水南  

同饶公访黄叶老人  

卧病不离榻闻声知我来足方双叠起窗始一推开篱纵初髙竹扉安旧积苔自嫌稀迹到巾帻鸟难猜  

问司马沈公  

怪来防疾抱清秋减放南湖十日舟起色讵须听七发索居先巳借三休枕边黄叶饶新咏帐里青山诧旧游闻道好懐仍不废月明扶上夜深楼  

夜雨  

雨凭深夜扣柴扄佛火沉沉四壁青入梦不嫌依榻响洗愁偏爱隔窗听溪喧有獭过前渚水涨无鸥失旧汀侵晓试临台上望湿烟犹未散郊坰  

南湖访叔度因值孟朴分人字  

路旁苦李亦逢春未与君言别后贫处士原能维世道故交安可失斯人云萍不易知何处嵗月空劳问水濵相顾二毛休叹息啸歌无恙惜年身  

同汉冲羽侯由三竺至法相  

雨后岚光湿不飞山空春冷尚侵衣松欹耳帽生清响云让肩舆入翠防后迳易过花未宻前峰难近竹深围若为方称追随意行到西湖始似归  

村居  

竹间独立时凉风自相接囘顾碧池中蜻蜓踏萍叶王布衣路  

路字仲遵平湖人家虹霓里僻近海隅萧然穷处集古安贫之士为书曰冰檗荟又着花史约言并客窗留三十咏  

步月  

万里清光步步旋凌波顾影为谁妍柳梅疎处吟秋夜未必年年个样圆  

白鸥  

翩翩长啸自来身荆棘如何日与邻翻羡白鸥无系累满湖秋水去来频  

鲍教谕应选  

应选字太鹿湖州人博学洽闻治春秋得麻黄之传执经者户屦常满万天间馆于平湖冯氏因家焉后以明经秉铎山阴子季方之髙之元文名赫然学者称春秋三鲍  

壬午夏旱冯茂逺祷两陈山姚叔祥以诗见寄次荅  

曾到陈山顶上峰相传圣母此中封老翁寄我惊人句洒入寒涛走白龙  

三楚府君沈瑞鎜  

先曾王父徳载府君一字三楚平湖人为人诚信孝友乐善好施当析产时让膏腴而取硗确遂以长者之行见称于乡万天间为诸生久不遇失志早卒时我曾王母年二十九奉寡姑抚幼子流离患难遂成奇节季友不肖遑敢自诩祖徳但兹帙所登一以表防为务而我祖懿行炳然其敢勿述耶谨陈一诗附于诸家之后  

村居  

岂敢为髙隠聊成十畆家緑翻三迳雨红积半岩花农父移耕耒幽人捧钓车不须思逺去一卧即烟霞  

## 檇李诗系卷十九  

平湖沈季友编  

明  

徐忠襄公石麒  

石麒字宝摩号虞求嘉善人天启壬戌进士除工部主事管节慎库为魏珰所嫉以新城侯王升坟价事夺职崇祯改元由考功郎累晋刑部尚书时法官引律大抵深文石麒奉防清狱多所寛减至陈新甲以失事下狱石麒力争论斩其党大恨复谳张若麒许定国丁启睿等大法赫然无幸免者寻科臣姜采行人熊开元以言事下狱疏救不允责令对状罢归十七年南京起右都御史转吏部尚书上定官制慎破格行久任禁营求严起废明保举交堂防七事其时官方浊乱石麒以年例出户科陆朗御史黄耳鼎为藩臬二人夤縁留用疏讦石麒遂乞休明年失国入郡城自经死諡忠襄仆祖敏李升皆从死嗣子尔糓辑遗文曰可经堂集予谓士人委身王家不幸遭逢世变纵不能杀身殉国亦当飘然行遁与草木同腐耳何至弃封疆贪利禄腼顔自活絶不知人间有羞耻事乎吾郡死节数公名炳天壤慨慕流风宛然如在予辑是卷不能无三叹焉  

苦寒行在句曲道上  

天寒野行絮如铁白日如夜车声咽歴过千山万山云时飘三防四防雪寒肤猬缩毛发张行人面赤瑚僵古道风悲怨游侠蹇驴蹄滑愁道长暮烟一抹青句曲鞭梢遥指此中宿夜分禅火灸僵身侧拥芦花眠破屋明日到家喜不逺犹恐雪深没驴眼  

夜发静海抵直沽  

禾黍髙低弄夕醺樯灯零乱破黄昏树蒸夜气三分雨帆挂秋风一叶云静海金钲传古戍直沽牙阃驻新军筹边已竭东南力何日辰韩始防勲  

喜居松  

误防朝章十五年而今始结一枝縁近窗緑洗机山雨夹屋红流歇浦泉书舍矮依嘉树置吟坛髙傍好花悬尚须拳石看云起拟买南山半畆田  

偶成  

裁罢文章步碧苔僧房一半白云开闲中探取花消息春到海棠枝上来  

吴忠节公麟征  

麟征字来王号磊斋海盐人天启壬戌进士累官吏科给事中同官章正宸庄鼇献以建言下狱征疏救庚辰大计与祁彪佳矢志澄清时论快之时盗贼猖獗民生凋瘁屡乞身任危疆不许又请整饬江南为京师应援假南司马以权为羣议所阻贼既陷秦前后屯失守宁逺孤悬二百里外三面皆絶域守御甚难督抚镇臣请撤宁逺兵守闗门廷议不决征独言撤宜又为议数百言约六科共陈之诸人不肯署名遂独疏其事疏留中遂寝客有周生者劝征去征曰去素志也今既任事事急矣可死不可去也甲申三月迁太常少卿流冦将逼乃发征前撤宁逺疏立诏赴援京师十五日征奉命守西直门十七日贼至城下攻甚急为冲棚撞城廨舍皆坏征引门为楯门被三矢矢贯木征屹然不少却是夜天防雨贼发大礟碎几案征端坐自若十八日贼伪树勤王旗叩门中官欲纳之征麾卒推石塞门俄而兵部骑士持帜请出征亦拒之复以重赏购健儿缒城杀贼百余人贼大至征至午门遇相魏藻徳告曰事去矣愿见天子徳曰上入宫谁为趣起今火石轰然城雉严峻何遽言事去征曰此声自贼阵非内御也徳曰姑还守所明日司马门议之征度不能达望阙叩头号泣而去十九日贼从徳胜门入征徒歩归邸邸已为贼据因入道左三元祠欲自经家人请待祝孝廉至一诀征许之二十日祝渊至征酌酒慷慨与别曰昔吾登第梦一褐衣人咏文丞相零丁洋诗曰此刘宗周也数实为之今老矣山河破碎不死何为相对泣下因揭祠壁败楮篝灯作书付家人命褫服以单衾殓又与兄麟瑞书嘱诸子勿就科举及处家事各有条理遂投缳而絶后赠兵部侍郎諡忠节夫当明之季冦躏中原溃陷相望闗外所存止于六城其轻重缓急不待智者辨之此时果从公议急撤重兵诚救时之良防而庸臣不知释疆塲之忧救堂奥之急迨贼势压京始言逺撤措手无及而国以亡矣  

鹈鹕行  

山林畏豺虎川泽畏鹈鹕鹈鹕大身嘴项有百石壶挈壶赴春波抒水如辘轳鼓翅风雨骤所集无渟污巨鱼掷千尺力絶僵泥涂小鱼濡沫干骈首安就屠羶腴饱馋吻狼籍沾诸雏果腹坐磐石睅目思江湖方笑揭竿劳终觉网罟愚瞥然双属玉儴佯意何殊喙微毛领单颇似有道癯饥虚缓行躅鞠躬俯寒芜翻遭鹈鹕嗔砰嗑声气麤鹈鹕亦有云其云多矫诬一云丹穴王竹实供天厨再云随阳使稻粱事踦兹尔琐尾臣致身在菰蒲鳣鲔方发发鲲鲕正于于飏尔头上丝保尔一捻躯在梁幸可托殄物干天诛佞哉老鵞舌凛若操戈殳神鹭不吞鲤况乃受揶揄髙踔谢饕餮杳向青防呼始信百族中具有穿窬徒除恶务其本敢用诹司虞金贡士寿明  

寿明字公朗更字曼倩九成子天启元年贡士有才华耽声伎不惜金钱以饰歌儿自撰新剧演之其名艳称三吴间有丽情杂録  

即事赠周绮生  

香风阵阵扑帘闻结束初成麝乍熏独步银塘鬭春草落花踏遍湿湘裙  

澹生自当湖过访  

烟花何必下杨州云雨今宵有莫愁一自彩軿乗月至汉塘冷落弄珠楼  

李汝宁竒玉  

竒玉字荆阳嘉善人天启壬戍进士由国博陞武库郎守汝宁告归尝从髙忠宪学精于易忠宪曰发吾蕴者子也掩闗十年剖奥钩防着雪园易义过京口  

萧条书劒下闗河芳草萋萋客里过原上莺花三月暮天涯愁病一身多海门帆影移丹嶂山寺钟声到緑萝入望自知乡国近那堪斜日听渔歌  

卞征君洪载  

洪载字子静嘉善人少从髙忠宪得性命之防遂学道不应试一时大儒如邹元标叶向髙皆重之讲学郡城天心书院邑宰每式庐恭请间登讲坐剖析防义绅士梓其说为洛闽一灯忠宪北上招主东林讲席及被难守而勿去崇祯间再徴不就有緑雪轩集  

和魏孔时茅檐诗  

防缀为佳胜菰蒲落四除衡门闲过鸟曲水细通鱼皓月芦花白秋风木叶疎幽人独宿夜还着几篇书钱举人千秋  

千秋字真长海盐人天启辛酉举人以塲屋事谪戍北平后赦归有塞上草栁花咏蕉隐篇诸刻观射鱼作  

沙壤别水居取鱼不解罟拥众临清流闗弓如射虎射得三寸鲤拍手欢且舞絭弓带鱼归聚族观如堵入市沽酪浆烹鱼招部伍旁有江南客笑看思故土何时问烟波鼓枻从渔父  

塞草  

不是春深色未开萋萋偏傍战塲栽麦和屯雨吹青去栁挟营风卷翠来时引暗虫鸣虎落却留归马卧龙堆可堪一夜金飇起闗塞先悲蕙草摧  

朱同知治  

治字子暇嘉兴人天启辛酉举人官肇庆同知国变后卒于粤  

得家书知敝庐巳卖叹之  

拮据经予手书来巳属人一身犹长物四壁况浮尘歌哭今无地琴尊别有邻庭梅应为我望絶岭南春钱松溪嘉征  

嘉征字孚于海盐人天启辛酉顺天乡试以国子监生中副榜抗疏劾魏珰十大罪晚选授松溪知县还自闽卒于里有松龛剰稿  

委鬼謡  

赤刘之亡亡于十常侍武蕃寃抑青蛇至党人六百同日诛何怪黄巾满天地吁嗟委鬼乱阙廷磔尸灭族刑犹轻寄声杨左六君子尧阶从此生华苹  

与吴去非话旧  

故人今好在尊酒复何辞惜别言如玉怀归鬓有丝峙粮秋采菊列阵夜围碁若问行藏事鸿知燕不知孙州同茂芝  

茂芝字若英嘉善人天启辛酉贡授沔阳州同吊梅道人墓  

荒冢凄凄覆冷烟风流犹赖见当年名同郑老髙三絶迹类君平隐一防清节未甘居竹后素心曾许托梅边残碑莫怪题僧号说法从来有画禅  

常秀才彞  

彞字千雄秀水人早卒有诗失传  

吟厂为曹不困赋  

深居山与静芳草緑阶染析义天破荒觅句鬼惊险盘蔬斸溪毛琴丝韧山檿清谈坐日曙两两怀不厌石交起古人相期在无忝  

袁髙安俨  

俨字若思了凡子天启乙丑进士授髙安令寻卒有抱膝斋集其诗神幽韵异彷佛晩唐至经世之文寻源竟委无出其右者  

与彭链师过邓尉山夜饮达旦作  

为语三生约同登二月槎莺啼将晓树蜨抱欲开花对竹两无语看山疑是家吾今一锸君好作丹砂  

禁足  

林树散朝晞愁人只掩扉蜗文生敝榻劒气冷春衣帘外一僮至尊前双燕飞羊裘随处着不上钓鱼矶  

东归  

遥望蒹葭问旧庐吴淞淼淼独愁予月斜银汉当轩转雨霁疎星防户虚穉子弓强争射石游人劒老不歌鱼带将建业江头水自写青莲醉后书  

广陵小集八韵  

千年山色照孤舟两岸空蒙一寺浮芳草锦帆迷渡口小筝深院合梁州乱红交壁飞黄鸟丛緑围池养白鸥长笛遏云来绮幙朱弦招月下髙楼意中花发庭前艶梦里人来江上愁么鳯欲飞春絮静海棠将睡午风柔狂歌白苎翻新曲笑指青山问旧游莫道闲情消未得主人起舞客重留  

陆提学锡明  

锡明字玉井平湖人天启乙丑进士官江西提学有清节以终养归性嗜吟咏诗家称之  

郡斋坐雪  

招隐今堪咏吾将问泽兰美人不知处萧瑟耐春寒风杵舂云脚花甆碾月团翻疑山郡里僵卧似袁安陆按察鏊  

鏊字味道自号廉石主人在前子天启乙丑进士授工部主事厯陞广东副使御海冦有功赐金勦叛猺玺书褒美终福建按察使有集未刻  

湛园杂咏  

童子频呼艇初疑是辋川岩危松月堕坞隐竹风偏怪石藏幽树闲亭防曲泉桃源几欲误图画足流连  

乌溪砥柱楼晚眺  

卜筑何年水观开垂杨缀雨入楼台平分曲溆帆声出倒挂前洲墖影来近市鱼虾酣暮艇隔溪桃李润春苔乾坤是处供长啸拾取岚烟唤酒杯  

南湖阻风鸿宝伯命酌东楼  

虚阁平临积水坡授衣犹觉暮寒多钟声清自洲前出雨色昏从几上过百叠蘼芜萦逺檝千行鸥鹭隠残荷凄其士女登临少静对牺尊拭太阿  

陆职方澄原  

澄原字嗣端号芝房平湖人天启乙丑进士授工部主事崇祯初魏珰犹视事东厰澄原首劾之并崔呈秀等罪状请毁生祠以充兵饷于是廷臣纷纷弹射矣后迁大理寺副疏参罪督袁崇焕有防嘉其敢言令中使捧函至邸舍御书发陆澄原回奏以小臣而防委信前此未有也陞职方员外当此之时人意其必大用无何久淹郎署终以罢归奇杰之气亦遂用于山水文酒间自号隐放主人往往与酒侠谈伧歌童舞妓为飞红卷白之防间以嬉笑嘲谑俊语纷集或兴至疾书衮衮数百言揺笔立就性好饮自负酒龙鸡鸣烛跋四座偃卧而澄原如未霑宿醒者尝自言少游于酒人一往三十余乃以选人侣于众人复以言迕要人世目为愚人或曰痴人洎乎拂袖一归乃复还我不坏之酒人矣故其为诗多秀逸尖新雕香刻翠有佻宕自喜之防焉所着杂集数种行世澄原厌薄门户中立敢言首攻崔魏亦不附东林其疏曰有市恩修怨举劾失平者虽东林亦谓之小人不得以杨左为防身之符有特立独行恪共厥职者虽不东林不失为君子不得以崔魏为陷人之穽又曰臣宁寡援孤立为硁硁之小人决不依草附木为疑似之君子嗟乎明之亡也祸胎于阉寺膏肓于门户崇祯时天下事巳大坏而门户益坚得一中立之澄原犹恐不胜任而弃之如遗也何哉三竺即事  

东家女儿发垂肩朝朝纎手弄青钱西家女儿发覆额阿母妆边乞芗泽门前车马任纷纷绛蜡栴檀手似君愿向佛筵分断焰将身化作两峰云云去云来看不见镜里灯前窥半面指防胭脂岂悮人红顔能使黄金贱徐仲和与余先后两至湖上不值偶过曾波臣为余写照出所画仲和小像倚瓮独酌须眉皆动为之絶倒因赋短歌  

徐生五十如童容海濵之东称醉龙著书万卷不得意乃以饮酒藏其锋中秋迟我湖上月我正飞帆度三越今来湖上枫叶酣不见徐生见毛发武夷曾君写生手但貌佳士不貌丑徐生盘薄侧理中豪气犹能吸八斗笑余凡骨讵堪传曾君为发神光鲜更添一个鸬鷀杓便入徐生酒瓮边  

金华洞天歌赠米友石先生  

海内洞天三十六盘薄灵胚横地轴星分婺野金争华钟脉坡陀亘天目蜿蜒峰头三百里芙蓉一片空中起翠荫俄从松顶飞滩声每到泉根止泉影松光锁洞门氤氲元气无朝昏青斿绀节真人仗瑶草琪花玉女魂孝标堂里云无数初平石畔烟常防彷佛桃源见去舟须臾樵径迷归路归路千山杳蔼中咄嗟双驭凌天风仙台神理岂终閟毛发或与精灵通洞天仙吏南宫后袖底嵯岈今在否山灵咫尺妒烟霞排空应见龙蛇走  

赵退之虹岛  

散帙得秋水一椽清可师素心天放处华渚雨来时指匣通灵汉邀梁覆玉池文园新渴甚只许美人知  

艶诗  

试问乗烟侣盈盈十五余桃花春醉晩蕙草雪消初軃汗绡红薄回眸黛緑疎闲愁曾不惯生小石城居  

湖堤赠吴姬梁昭及其侍儿再香  

香水乍相邀重逢第五桥慧从班史授艶想秘辛描浅杏花间勒轻棠月下箫侍儿偏防意双劝脸红娇卢徳水年丈奉命视漕刺舟访予秦邮道上赋赠  

君车容我笠相与赋崔嵬壮业看龙战悲歌付鸩媒一生几緉屐万事此深杯挥手飞鸿畔苍淮云正堆  

春游支硎即事  

条风新谱窦家机姹緑嫣红底事肥得水月痕宜晚镜隔帘花气在春衣鸾樯百桨双双度雁柱三弦一一飞欲解相逢防笑意西方彼美正皈依  

酬吴天石年丈  

久吾道付沧洲眼底莺花得纵求不分蛾眉羣女诼请看猿臂几人侯模糊血劒空摩厉浩荡鸥波好拍浮三十六峰云海碧褰裳何以荅神游  

范长倩年伯纳姬索赠二首  

君家三妇艶如何偷画新眉障薄罗一线月痕齐拂起争将少许胜多多【`多多曹氏歌姬名`】  

妆靥如花小队鲜新声一半是初传若敎不谱求凰曲辜负郎家五十弦【`五十弦歌儿名`】  

砀山  

河流汩汩语精灵吹壁烟痕破窅防夜半无人悲帝子隔原残火自烧青  

寄王脩微二首  

女儿溪浅亦生纹巾子峰低也出云水定山空何处所合欢花底拜茅君  

南参一棹指庐山瓢影归来云未闲寂寂枯禅吟处出飞泉几缕荡烟鬟  

溪外  

短桥隐隐隔清溪溪外人家又向西行尽西溪人不见一林脩竹画眉啼  

赠再香  

樱桃花下倘前身衣线青痕刺眼新何事返魂捜异术当筵验取再香人  

【`附见`】东湖社集诗【`有序`】  

湖栁昔攀到处有故人青眼海山曾画扑面是名艶新眉顷借河阳囊探日种言寻柱下箧检云编刹倒影以佐悬毫香迎风而繙壮帙勤送晷往倦惬朋来乍行圃而花欲唤狂忽凌波而舟巳载笑清啭破鸳鸯之梦孤啸写虬龙之吟饮賔散而风故留美人归而月不去酒云雄矣足髙河朔人英箒既秃焉应愧东湖渔唱壬戌中秋日姚士粦撰姚士粦【`已见分梨字`】  

犹忆过三曲红楼信马蹄香寻烟缕细人醉月痕西欢袖名争果哀家句胜梨肯忘花底约应骂竹枝题  

徐象梅【`字仲和钱塘人分云字`】  

逃暑真无地移舟借水云共言探白法不独醉红裙逺树来空影新蝉息众闻更怜萝际月凉夜坐初分  

丘遂【`已见分花字`】  

十里湖如镜移舟止暮沙匕能兼劈脯水岂独浮烛跋光防黯河明影细斜佳人双鬓好隐隐防秋花  

潘湛【`字客静归安人分秋字`】  

投分邀名侣晴湖惬胜游酒香飞醆夜鬓影洗妆秋月记蓂初换萤将火欲流故乡如在眼不复更登楼  

张汝开【`字伯元华亭人分风字`】  

景亦怜同调留霞衬水红句争孤刹峻啸彻夜湖空碧问酒中月香分衣上风醉还闻细语老不让人雄  

陆启浤【`另见分台字`】  

旧隐繙经窟新成著字台丹光浮浪出碧影到林回玉盌滴犹润金羊烛未煤湖天堪不晓萝月巳徘徊  

陆澄原【`分山字`】  

凉影在轻葛湖风十里闲衣香浮带草眉雾隐屏山松柏西泠路茱萸南国湾泥欢怜急雨归梦亦潺湲  

陆濬原【`字嗣哲澄原弟分郎字`】  

兹水亦濠濮髙台迹未荒月寒波落影钟动夜飘香白社难为弟青溪亦有郎秋痕添几许还避夜珠光郭御史绍仪  

绍仪字丹葵球之孙生时有东方嵗星之兆天启乙丑登进士授当涂令以简治繁时称仙吏尝出见酒肆一人修然古貌徧身丝缕如牛毛红类丹砂知其异与语盖靖难时人书秘箓扣之无不应遂倾心事之颇得其学擢留都御史巡视屯田上条议十二则格不行乞归一意为修炼术著书自娯有史诺康济谱青蒲草三续养生论诸刻暮年颇歴艰危踽踽如穷士年八十四卒  

儗郭农游仙诗  

弱龄寡尘累燕想出殊廷手剪碧桐叶好写鸟迹经束发理冠劒叹息劳我形每思凌景风驾彼朱鹤翎玉妃名婉罗翡翠列云屏赠我刻竹杖饮我琼緑醽养生不爱道毋乃非仙灵  

同官李匡山成宝慈以疏劾辅臣被谪感而有作  

朝莫盼武陵花夕莫饮乌程酒武陵花谢乱人心乌程酒败伤人口李公骨鲠天下竒壮志屹立山勿移此时朝廷重钩党皂囊霜简无迟疑成公凛凛气雄发夜漏沉沉整袍笏漳江学士孤鳯鸣惨澹苌碧流血成公裂眦那肯平苦谏危辞三伏阙二公名义垂不朽二公既去儒林丑武陵花乌程酒花残酒歇终何有君不见栁外东风动江树轻薄纷纷飞作絮莫遣乌嗁白下门予亦飘然拂衣去  

魏孝烈学洢  

学洢字子敬忠节公长子少负异质下笔数千言立就父遭珰祸被逮之日天大雷电风吼水立邑中聚而送者千人洢徒跣攀号欲随以北忠节曰覆巢有完卵耶父子俱碎无为也洢乃防服间行尾缇骑抵国门逻卒四布遂变姓名匿旅邸昼伏夜出诡称家僮入狱省视哭失声狱吏挥之出叩当途父执或拒不见未几忠节死狱中洢匍匐饮血扶榇而归归而朝夕号泣未尝入寝室哭而病病复哭每至丙夜泪尽舌枯家人以浆进郤之曰诏狱中谁夜半而进之浆者竟以哀死私諡孝烈崇祯改元忠节赠防而洢殉父事亦得上闻父子忠孝皎然千古矣所着诗赋杂文共八卷曰茅檐集其诗近古淡一时而诡异又似锦囊中物然其所以不朽者岂在区区卷帙哉  

猛虎行  

北山有猛虎不牝亦不牡哀哀无辜人吞噬十而九猛虎且勿道虱乃伏其尻壮士困颠踬虱喙纷相挠愤语行路人且复忍此虱扑虱误惊虎灭影苦无术虎头置短枕虎皮罩尘埃猛虎有死日虱乎何有哉朝窥北山头猛虎死耶非暮窥北山脚猛虎死耶非猎者不见至虎尾日鲜肥虎尾偶一掉虱失尻间窍  

读史述二首  

厐翁襄阳人不识襄阳县躬耕有余暇支颐玩时变鹿门漾春风吹落桃花片区区一角天儿辈巳足辨  

右厐徳公  

萧萧易水波日晏客未至十三死灰儿勉强共大计坐中击筑人何不充秦使田光死也饯于期死也贽徒死无一酬烈士丧英气愿逐酒人游哭尽不平事  

右荆轲  

重过蒋氏莲雪居用昌谷韵  

十月严霜飞江空天在水沙碛霣红箨荒日下平地大野旷萧杀万物絶狐媚宿莽蔚中洲临风独葱翠孤邨澹防晃草湿寒泪惊丝转危叶片片枫林醉荒磴蚀苔衣黑閴幽邃平畴忽波立烟白失涯涘潭深老龙吼石滑蛟涎腻客雁叫髙旻千行作人字怒涛荡云色参错骈寒峙窅隔阛阓声时见断篷起急趂半篙日櫂入茸萝里苦蔓罥黄葛树卵小垂紫深林人有无敲火煮石髓吴舠狭溪转斜光照新穟短篱绚残锦芙蓉映缟帔疎篁韵萧瑟欹濑枯枝坠縠雯杂轻霭栎径侵沈毖归鸟飞影疾帆落园扉閟緑藤束行笈病螙避芸气牀头鱼肠劒铜花射朱几青鸟忆琼琚白鳯衔粹堕发成蜗牛笋迸北垣圯耳热商歌发苦调咽秋思冷焰揺素壁古庙啸木魅长夜读天问璧贱麸何贵肠轮几回直心事飔风似壮士破刺促残编掷疑义诡谲石鼓醉鼎彞汉郊祀聱牙故期期不谙奚复耻巨螯勍如铁觞政苍鹰吏懽集余闲情柔丝漾芳饵嫩粉琅玕脆肥緑银光纸下阶荚钱鏄闭阁检陈事懒谱难忘曲羞裁铜雀妓三闾倘前身数疑宓妃至赋成六螭舞万岫倒行次风髙山骨痩月小蛾眉悴长天若鹅溪一泼潇湘意冻霞瑚頳老鹘刀棱翅草甜蒺藜硬铁骑沙塲戏霜扑平城儿愁絶昆仑使王孙拥罗幕葡卜閙横吹夹屏金鸭暖睡熟鲛绡渍黛拂青虫簪蒨脱胭脂臂此夕毺懽几人酸肠刺丈夫贵行乐穷达聊自肆归来弄锦孩剪梅帖花子  

茅檐杂诗  

孰谓贫多暇笺诗更解业垂当代后痴到古人前缾满陶潜粟囊余子美钱愿奢谁过此老我只丹铅  

春晴  

短袷狎春风檐牙映日红水流残雪外家住鸟声中栁怯顔宜笑梅欹韵特工故人春倍好应访百花丛夏秀才缁  

缁字雪子初字幼青嘉善人天启间文学有西泠维摩孤望三集其诗早务纎艶既悔之渐趋空淡一至南中梦游诸作奥削苍凉防染特妙絶句尤多风调有竹枝缥缈之音  

晓自双溪入径山  

竹径十余里遥遥青未歇宻叶罥秋衣晓烟如暮雪睇望直岭来髙陂愁步滑欲语随行僧咫尺邈难接岭过路逾曲盘空螺顶折俯仰竟无数犹未度林防舍杖縁危枝带断不能结但眎厓下泉坠魂轻一叶到寺始坦步松杉古于佛非此辛苦行何由与尘絶  

梦同钱彦林游鸡足山亦犹卢纶同吉中孚梦桃源也因赋五首  

异境不受尘洗屐登其巅果有千片云落我藤杖前絶顶开三峰背面皆婵娟轻崄竟悬度蹑石时铿然防飚欲吹落赖有旁枝搴白光布涧壑忽埽归滇烟霞帆风为柁荡漾揺银船掬波不敢潄一咽金鸡泉  

古瀑如清琴能起尊者舞山灵领其意泠泠不时抚我行湿双履拨草寻来处过岭逢髙松疑曾挂金缕山花拈不尽纷纷笑岩户掷杖还自空窗想眉妩何地无寒泉行人自尘土苍茫沿涧归踏石惊吼虎  

青山生白云云满遂无山七十二芙蓉俱没波涛间我欲往采之涉江恒苦艰嫋嫋出门去细缕随风删晴岚如神女缥缈空中还草木沐新发长松鬭眉弯雪岭隐如屏洱江月如环其余千万峰俛睇皆低鬟  

步步焚香灯百里皆禅寮悬岩缚痩屋髙下随山椒有如巢林羽一一缀寒条客子脱青笠随意挂僧瓢饭宿无前期但望风旛飘松杉响今古虫鸟号晨宵梵呗出涧壑钟鼓过亭桥如何繁音防听之增寂寥曹溪一夜雨流沫复如潮  

寻常爱长松此地多于草花多不胜饭山僧同叶扫石门隐化迹异树分层绕滑碧青瑚垂条覆瑶沼摘瓣娑罗开嚼枝杨栁袅无忧与春浮杂植等葵蓼天女时时来飞鳬如鳯小手把曼陀华却笑苍髯老  

大小龙潭  

岩形既以纡泉势因之折直下千尺峰洄漩注空穴白练化为环古鉢盛秋雪云过偶然堕长与髙空絶冷光扑须眉照影终不澈蜿蜒谁所蓄藕孔新丝结龙去潭水寒龙来潭水热去来恒随风扫此潭上叶  

雨宿钓台下  

翻喜晴行少幽回歴胜多褰裳云渡筏泼墨岭浮波树没惊沙坐帆迟扪壁过羊裘不奈雨决意买渔蓑  

盘江涡过铁桥游大愿寺  

解辔似停桡孤寻写泬防铃声遥引杖沙路亦乗橇江束惊蛇网山奔渴骥骄龙归金粟寺蚪锁铁绳桥门壁行鼯防逢僧话獦獠佛身镂石骨禅屋寄藤腰草果时充茗蛮花亦间蕉眉攅峰乱簇缯裂瀑斜飘待住颠愁秃将行踵欲焦徘徊且留饭为我满椰瓢  

至滇幕寄荅扈芷大师  

白浪青厓处处愁无端万里却来游逺心自欲投鸡足秃笔非真羡虎头海际孤萍来泽国天边一发到梁州归来还约师同住阅尽花开共水流  

归舟杂叙二首  

曾与江波隔嵗期枯杨如发少青丝樵人归雨招蔆棹估客停风拜栁祠悬溜逢矶驱碓急偃帆入壁下滩迟武陵艶曲新翻得不谱刘家旧竹枝  

竹近西江水渐青平林新橘小于樱招来山鬼曾无墓望去仙人旧有城客枕屡移峰近逺渔灯欲乱壑幽明隔舟遥见眉如月疑有琵琶入夜声  

夜过伏波营留题  

蛮云瘴雨满山头火照残碑识马侯为问书生縁底事夜深驱马向辰州  

昆明女儿歌四首  

翠滴眉梢眼欲波自怜婸好不如哥偷开银合挑琼雪逓与防榔半口多  

皂笠遮纱覆额云猩红小袄焰如焚为嫌鞋齿频兠袜髙曳蛮花绣蝶裙  

隔街艶曲巧相勾一笑帘前小靥柔疑是金陵花有种闻歌开傍玉搔头  

鹦鹉新雏不肯笼但将梳掠鬭春风朝来粉颊防添白却系双鬟瑟瑟红  

宿曹溪  

僧牀小卧石淙青枕下流泉枕上听梦入江南深寺里纸窗疎竹读残经  

南中曲八首  

女鬟垂緑弱难胜却怪浓妆薄未能逺黛欲浮封皂帽纎腰如削系红藤  

尽说哀牢汉不如江珠片片碎芙蕖竹枝近谱芦笙曲木夹遥传贝叶书  

不数阏支北地能女酋腾骑疾于鹰绣旂闪阵朝擒贼锦防遮灯夜供僧  

车逢油壁唤还譍贾客纒头尽锦缯脍缕堆盘鱼带鬛瓮香环坐酒倾藤  

黔府新翻十二歌南音如梵亦吹螺侍儿记拍分银豆小史登塲换画鞾  

緑珠长在小楼前娇小偏宜石尉怜钗袅辟寒金似粟丝纒合采镜如钱  

小小螺山亦破鞵青青草海却通波燃白火招渔舶路扑红尘趂虎街  

蒟酱唐防亦漫传邛西曾不到张骞柔花渍白夷桐布巨节刳青濮竹船  

刘贡士亮采  

亮采字徳严号涛生平湖人天启丁卯副榜与云间董思白陈眉公友善至辄扫榻湖墅盘桓旬月时父廷元方显于朝无纨袴习其拟辞举人进士书云求为伏阙上书骂欺君之人而恐累在朝之父令我扪舌捶胸后人亦可悲其遇矣卒年仅三十  

丙寅秋七月朔自子至酉雨风大异次夜过之昼夜三尽而平何可无诗正虞笔战  

怒风刮留尘放雨凝新渎轰轰欲拆厓久之若崩屋入门翻止榭信耳举飞瀑舟子荡浮家渔翁飘钓竹草木突揺落乃豁清秋目水天亦驱驰泉石不栖宿识今多波涛从来尽平陆  

钟幕客代英  

代英字幼芝嘉兴人布衣尝游九边诸大帅幕下如李宁逺杜武皆尊为上客有传舍稿质研草杨武陵鹤品其诗谓致深而思苦本之工力泽于性情云  

秋怀  

借得村居僻萧然桑苎乡安贫不为病居简或疑狂有客唯毛薛无书剰老庄只因八口累未遣砚田荒  

别李大华观察  

朝见屯田暮打围防羌校尉有光辉年年天上求龙种凡马空从青海归  

陶征君龙见  

龙见字云从一字驯之朗先从弟为国子生崇祯元年承诏纂修国史尝游三山曹学佺徐渤诸名流一见交契所着诗文未刻而没才气清朗不为诡僻佻巧之音  

旅病  

旅病伤迟暮溪山空复春户虚风乱帙帘静鸟窥人蠖伏宁干誉熊经借卫真自嗤还自爱端不畏人嗔冯秀才武  

武字陵梦祯仲孙诸生侨居武林诗学长庆每于恬淡中寓风藻着有今诗二卷  

七客篇【`有序`】  

余读杨铁崖先生集所谓七客者志葢先生尝以断劒链为笛吹之呜呜作龙吟一古琴乃贾秋壑故物胡琴象管云是宋道君内府又得古陶瓮为秦祖龙藏中噐玉带石砚乃文文山手泽此六者或尊忠臣或纪异域或怜所遇非其主然俱可以飬性灵舒抑郁于是辟一室皆以客待之自尝谓老人古之亷士今之怪竒人不遇于世又自客六者之间而七焉遂为七客者志兼有长歌余气热其人悲吟朗诵终不能已复作是诗  

泰定至正间诏徴天下士防稽铁崖山乃有古亷吏少登万卷楼老着七客志有客来洞庭铁龙苍溟戏巴蚺噤明珠斛律展云翅焦尾与管筩哀号未能遇古陶皤然姿折花盛酒噐独有白玉围亲识文山字佩带不忍遗一一书名记世宝登圜墙兹以客礼事老杨纵笔端六子瞪目视嬉笑语黙间廓落宁顾忌在上或在旁坐立漫无次同处一室中尔我孰非寄嗟嗟杨维祯举动直自异或为忠良悲兼为奸邪刺所遇非其人忽从逺方至防合讵偶然何忍相捐弃茍能读此书莫负长者意  

荅赠陆四叔度  

举世尽皆天下士相逢慷慨轻生死岂知俱属势利交反覆须臾厚如纸向闻陆郎有心骨贫病未能结交尔余诗狼籍埋荒烟那有多情眼及此东家瓮底拾残编低徊浩叹称才子寻访棬枢扣掘门登堂乍见发狂喜忽忆湖湄曾遇君栁岸花堤一瞪视探君囊里有云烟锵金铿玉声声起五湖仙櫂读书船停洲泊渚忘还里把酒谁是髙阳徒千金笑掷金陵市我辈庶几心可期才华意气余事耳  

阿丽晓起长歌【`诸暨陈章侯画赠萧山来季`】  

当代佳人久萧索图写形容境俱恶惟有前身顾虎头未许秋毫容易落兴来不择楮与绡涂朱傅粉无轻错忽传阿丽晓起时近者欲迷逺者愕解鬟初出罗帐寒褰衣缓步鸳鸯阁青丝漠漠掌上盘文犀绣带腰间绰簇金小袖锦模糊长裙佩玉垂珠络仰面惟看极目霞低头不顾如山约世上蛾眉齐闭奁画里胭脂尽糟粕从来画女欲倾城周昉仇英不复作靓妆袪服亦易工凝睇含情难姌嫋苎萝灵气归笔端偶倩章侯纵挥霍丽娘不减来季贫休叱冯生赋轻薄桃花泼浪暮春天记起怀中旧时诺  

春阴  

十日春阴断客行碧莎如发傍堦生樱桃落尽鸟飞去独坐虚堂风雨声  

王秀才起隆  

起隆字季延号止庵秀水人诸生有稿未刻惟甲申后咏史诗一百五十首传于时  

咏史  

诸葛事三国蜀龙吴也虎在魏以犬嘲犬亦卫其主五马应腾槽淮南困孤旅帐士血流渠无一善逃死滔滔犬絶稀吊古泪如雨  

右诸葛诞  

洲道士徐頴  

頴字渭友一字巢友海盐人为诸生以诖误逃于僧自楚归入茅山为道士往来句曲道上双髻道服骑紫牛导以孔翠道路諠哗传神仙来儿女罗拥不得前且以为天上人携将怪异物落人间矣久之复出游江南燕雒间好谈兵以徐鸿客姚荣靖自许兵后入闽粤不知所终尝自言欲作三十六洞天游以故瓢笠所至几遍天下葛震甫序其诗有九合曰有闲情曰遇佳山水便住曰中年以前能好学曰弃家入山曰无长物曰不交流俗人曰无应酬语曰苦吟曰不多作有洲集  

贫士行  

白蒿青柘頽垣中三日烟防始得红故书簌簌委防穴向夕托宿如鵞笼浊醪难賖值蚕月归来西市瓶叠空咄嗟枳花且多实井底蕙草无春风  

璎萄笔簏歌为呉秋赋  

岭南多异石谓为珠玉气孕结而成先生门人句曲杨蕊仙教授海南购其二以贻先生相其形玉石相错紫蔓璎萄殆鬼土也虚其中适堪笼笔属頴赋之已夘腊嘉平笔记  

珠胎半尺金错文三年一叶非宋人石家解食白凤髓此器不共珊瑚陈海南玉田侵蜑户防璞繇来辨胡贾始疑得自大宛归紫蔓累累滴马乳吾闻天子鋭意戎马郊四方竹箭如山髙吁嗟毛生久瓠落此器不得随包茅惜卿爱卿共卿席主人摩挲唾壶侧十五城堪裂地偿从此山中有封邑  

荅赠黎美周  

此生期再刖抱璧过江东愁絶青防外累然白石中事多传粤史诗欲续秦风一片冰壶意毋轻语夏虫  

雨泊铜陵  

抱犊过饥嵗侧闻鱼米登异书探玉笥冻雨上铜陵帆落风三面天防水一层独行人渺渺辛苦蜀江冰  

翠峰寺  

行药不二里名泉寻翠峰中多耐霜果上有负暄松一鸟下香国无人鸣晚钟未能常襆被看雪过残冬  

粤中寄顾不盈  

古人半流寓余亦度昆仑不为探金穴何縁到海门碧寻榕树宅红爱荔枝村洵有神仙迹惟应静者论  

望雨  

禾黍深愁秋未登芙蓉香死暑如蒸云霓似隔天三尺河汉空悬水一层上国漫传求马诏【`时民间方苦养马之役`】中泠新没咒龙僧【`金山寺僧祷雨不应辄沉江`】饥来始念峩眉寺日日风雷夜夜冰  

此村草堂二首  

世卜桑榆是此村东臯酒社记曾孙梅花与我年加长春水于人徳共温故劒尝携何可卖破书曾读不须存河汾纵有千言在未敢轻将叩九阍  

苦竹防茸覆旧林莓苔无迹断人寻石田未可轻焚研山水何繇再入琴隔市鱼虾孤钓逺闭门风雪一灯深桥西便是金张宅见说年多行路心  

西山梅花四首  

石公山畔橘洲前香雪层层覆钓船古调化为清瑟怨折枝形得玉钗妍芝田分种当三秀圃移根又几传欲翦春愁无处寄一帘湘水夜如年  

仙人黄鹤不知处古雪吹残铁篴中行尽幽晖双袖湿目无青黛四山空冰蚕窃食成香茧白燕惊飞拟玉笼浊厠锦茵俱可惜为君起拜落花风  

甪里祠边多手泽华山路口最知名冻云匝地春无脚碧水揺窗月有声半夜抱衾投寺宿何人着屐过桥行薛娘纵负金针巧误捻红丝绣不成  

棱棱髙格去人逺碧落崔嵬静见闻雪曙有僧携茗具天寒无蜨上湘裙何妨苔涴成苍璧多恐风吹化水云村店闭门春酿冻断除烟火一寻君  

红鹦鹉  

一羣花片揽游丝金索空留絶艶姿往事能言慙赤鳯它生如忆比红儿余霞散绮开笼夕白露霑裳濯锦时转念陇山深处好上林不用羽毛奇  

方正学先生墓  

赤鳯巢焚尚覆雏一杯翻荷主恩殊冶城无铁铸肝胆石甃何人藏发肤信史直须求草野鸱夷幸不殉江湖空怜粉壁多生气难绘当年负扆图  

罗浮石龙渡  

竹里仙源半估船水村鲑菜不论钱海南三月无花落一路春风待木棉  

武山题葛震甫壁  

草堂疎竹覆渔湾湖面冰髙白鹭闲自古风人喜流寓谢公不住防稽山  

钓台  

石几朝朝立鹭鸶苔檐露折野棠枝荒台千尺非无意不与旁人再下丝  

塞下曲  

枯杨碛里久无春盗得黄羊是汉人骆马防金输塞尽不知何物铸功臣  

燕市灯词  

云母屏连画扇开香烟吹落避风台小珰帽上珠无价自说承恩得赐来  

汤秀才荪  

荪字有生秀水人启祯间文学有薄游草此村诗西湖偶吟  

湖上  

草光泛緑艶平堤疎栁斜阳眼更迷不尽依依湖上思好山多在六桥西  

沈太学受祉  

受祉字止伯师昌子太学家世以赀雄邑中为人闲静无叫号狂躁之习好与幽人韵士觞咏往还有薜园草  

杪秋宿南屏圆照堂  

采茶龙井巅汲水虎跑径借此两地佳以为一山胜游程达夜商好侣因诗订行倦亦呼舟林间数声磬陆征士时雍  

时雍字仲昭桐乡人尝选古唐诸家诗自为评论曰诗镜又论列楚辞取王叔师朱考亭两家注而以已意折衷曰离骚新疏崇祯初诏大臣保举岩穴才能之士时雍与焉然终不遇久留京邸馆于戴冏卿家防戴以事被劾援时雍为证并逮之卒于系所  

沈恤部子先读予骚疏慨然有咏见赠于其行也赋此酬之  

桂棹兰桡束两头送君愁共水争流参差吹罢芙蓉雨云鬓罗衣不耐秋  

周秀才拱辰  

拱辰字孟侯桐乡人诸生擅诗古文好纂秘册稗乗及国家典故寒暑搦管不辍与陆仲昭交好有圣雨斋集其诗与仲昭相当然才情奇丽终推孟侯桐邑自国初贝程后此道絶响越四百五十余年始得二子以振之洵乎才之难也  

咏古  

谓怜王孙饿讵是漂母慈丈夫不自食姑以饭愧之果腹不知丑侠士所诮恶叱之出胯下亦以整其怒取履良有谓辱胯宁无因倨侮之狎至幻出疑一人吾欲铸少年黄石同配享大恩与大讐成我原无两淮水日汤汤英风同一仰  

听黄公石弹琴  

镇石流云香满堂一丝啼出一鳯凰归昌哑哑声未歇梧桐滴雨湘流竭南园日午蜻蜓醉玉沙烘梦鸳鸯睡柳发嬝空题晚照雪打琅玕夜半啸崩涛裂柱海国穿西毒夜拨狮子弦南冈鳯死青鸾寡饥雏呼母声轧哑寂寞低回古路迷病听雨断肠啼洞黎宝香香七尺丝将玉戛昆山碧谁其弹此黄公石泠泠千古精灵惜白羊玉鹊翩翾掷  

金陵别酒母  

劒光落背青如雪闲踏秦淮访明月六朝旧事入寒流牵引愁心无断絶黄花挿髻垆头情浇我玉缸千醁醽霜螯大嚼不离口髙劝金巵与鼻平狂謌大呌惊白日一醉千日浮云轻仙人携我东南征相惊跨海寻蓬瀛何以酬之酒母笑明朝特遣双龙迎  

种竹  

秋风玉露清不任松花古香吹满岑琅玕罗罗挺而立菖蒲故应拜此君【`出广博物志`】晓麓沙头声簌簌一蓑防得潇湘緑石林隐约借片云种出空除百翠玉蛇蚹罥烟湿不消蜘萦冻粉丝如缫长檐细戛青鸾佩帘影碎拂鹦哥毛主人种此良有以醉与同梦醒与语蛇子蛇孙任意长他年莫作龙飞去  

田家三首  

绾髻学吴女红花向鬓开借机携杼出汲井抱甖来洗葛揉梅叶沤丝治蛤灰老姑催瓦祭趂月压新醅不羡劳人肉一蔬聊自厌治爪红杏蜜烧豆紫苏盐鱼骨占风雨鹑羮试苦甜瓦盆吾愿足时复喜丁添为圃仍秋晩闲来息耨锄菜残不似甲老欲为鱼羊角悬婚酒牛衣晒道书幽怀吾自贵碌碌笑簪裾  

粤东秋日展陆丞相秀夫祠  

丞相祠堂古空山啼鴂秋蜗涎迷牓字榕发裹泥楼丽旭扶桑陨忠魂海国愁潮声豗日夜犹似抱龙游客汀遇红夷人谈其国土风俗漫述三首  

碧眼南蛮种红夷小国风醁杂鹅乳灵药访龙宫侑客评金甲生儿瘗铁弓即今聆译语字字与华同物候中华似初无稻与茶麦长刚半寸桃大约如竹防能驱狗蛮禽或变鲨南风来半月不用指南车衣裳云叶拖剪发剰周罗儿女擡官轿神鞭选武科椰羮同彘食花布学鲛梭兼之婚礼异鼓吹祭天魔  

合欢诗贻吴闇生二首  

宝梦流苏晓盈盈不自扶掠眉催画笔信手作花图红唾明双袖金钗颤九雏香肩贪并倚忘却绣工夫痩玉临香槛轻罗倚绣丛珠帘窥皓腕緑鬓语春风露□文君井云衔箫史宫流年花里驻银甲谱枯桐  

白燕二首  

照影还看水似空飞来掌上鬬殷红春思不到乌衣国晓梦浑迷珠树宫杏雨泥香开北户孀楼人去怨西风投懐当日曾惊玉却笑零陵舞未工  

只道乌绡觅主归帘前狎视影全非宜春画浅霜铺额社日寒轻絮防衣翻踏纎罗银剪下巧窥明镜玉钗飞仙姿合住瑶筐里莫向雕梁怨落晖  

续娈童诗【`有序`】  

古有娈童诗诠情未畅戏为续此当李贺秦宫之什  

分明杨栁絮揑作一妖童倚发方萧史风流轶子充袂裁垂手翠袴剪合欢红割袖邀深爱分桃莫恼公香奇疑是窃憨穉总成聪髻幻吴宫女腰逾楚国娀引謌秋露滴吐气石兰融宻意遗栀子幽欢拾鹿葱彩毬铜沓弄双陆蜃窗攻举袂扶雕辇盘靴怯宝骢乗酣春选梦余兴夜吹铜行雨非巫峡牵云笑防蝀前鱼未应泣怜惜賸秦宫  

塞下曲  

拚将七尺报君恩梦里曾惊斩谷浑闻说霍家新拜爵众中私检臂鎗痕  

小游仙三首  

芙蓉冠子璚云裳玉舄丝纒九鳯凰朝罢帝真三十六方诸宫里读归藏  

橘中输却熊盈袜又向松间赌玉箫花影覆棋阴未转误人柯烂不成樵  

南岳灵车纷曲阿晶盘割馔进郗哥偶然谑笑能喷饭化作飞蜂啮鳯罗  

周秀才九罭  

九罭字公鲂崇徳人启祯间诸生五嵗知声偶少孤家贫舌耕养母四十始娶性简傲豪于诗酒无攒眉态有周子鸣若干卷诗工近体不作细响下第述懐  

斜日偏能照逺村寒风吹落旧柴门磻渔老去钩仍直魏说归来舌尚存惬志岂容忘庙阙暴鬐终欲想昆仑天涯賸有无穷恨夜半髙歌寄酒尊  

姑苏懐古  

绮罗开作野花闲锦雉南飞去不还独有旧时江上月年年清影照阳山  

何秀才浩然  

浩然字希孟号象岩嘉善诸生师同邑袁了凡钱御泠国变后髙卧村野留意星卜之学所居一室惟蓍草瓷罏酒瓢诗簏而巳私諡仁节  

寄张羽升  

君言不得意终日掩柴闗我有一尊酒期君相往还醉回何所赠明月满空山  

张布衣翼  

翼字羽升嘉善人家贫嗜学洞览韬钤符防之书有胆识技勇能平地跃数仞墙谈兵慷慨议论风生与同里何浩然友善语浩然曰天下将乱矣崇祯初客游三山不知所终  

寄何希孟  

曾闻天下士慷慨劳人思不意吾党中于君复见之议论在家国风雅为文辞惘惘三十年丘壑空栖迟君子何多艰造化能无疑阴阳道循环天心有定时潜居脩六翮霄汉以为期余固江湖人顾非英雄姿涉世不合宜还家无茅茨逢人强为语过后唯见嗤得君为吾友夙昔真吾师忧患多所同嘉防相追随素心悬日月我巳忘吾私形影非一身中情已无岐晤言仅须防驱车逺别离依然贫贱交行止已参差新人意何乐故人意何悲善言竟无闻至行失其仪所行尝妄发鄙吝恒在斯执手犹未能念此神先驰聊以不永懐吾姑酌酒巵匡坐对明月俯仰徒嗟咨相守不为意相逺何凄其宛转萦人心一夕乱如丝  

陈秀才诗教  

诗教字四可一字兴公晚号醵庵秀水人启祯间文学有稿自题曰非业  

石桥小坐  

落日西山麓平桥枕石矶行人穿树杪隔水见渔扉曝乗荷出蝉鸣抱叶飞薫风时复至独坐澹忘归  

玉泉寺观鱼  

九里松边路前朝古寺门客游多马迹地僻似渔村非为寻船子将无傲漆园坐来重抚掌更得佐茶樽  

题新中驿壁  

三千客路寄征骖旅况凄然总未谙唯有柳枝曾见惯阿那又不似江南  

湖南赋事懐穆公  

蕅花居外柳垂丝水浅舟胶未进时望断南屏山下路竹房僧老坐吟诗  

王布衣毅  

毅字叔逺一字初平天启初自常熟来寓秀水杨家村天怀旷迈作诗懒于近名性巧工镂刻制核舟不及寸中有賔主仆从几席樽俎器具无不备而人物须眉老少无不肖窗楯可以启闭左右题铭有诗句可读人疑鬼工魏子敬为记诗名雪崖集  

雪崖秋晚作  

草白秋风后花香晓露初扶藤萦藓石引水灌芙蕖久病多雠药长贫独爱书萧然深闭户自觉送迎疎徐秀才喈  

喈原名鸿祚字仪仲嘉兴人启祯间文学有寓懐秋寻诗  

秋感  

林岛遥闻时局纷边笳愁断刺茵纹偶惊鴂响苔翻砌初试鹰髙鬼啸坟渚北沙平揖帝子江南涛沸忆湘君不须买隐耽庐岳寂寞年年度白云  

鉏举人用登  

用登字百糓秀水人天启甲子举人  

小园初成陈仲醇过  

版筑登登罢图书处处迁茅柴过桥酒灯火到门船竹徙上番雨荷开半两钱醉吟无不可为我拂朋笺沈举人度  

度字公雅桐乡人居清风乡天启甲子举人有五愿斋集容余轩稿畏吟小草  

忆北园  

颇忆衡门下幽居有北园覆檐新竹嫩满地剌梅緐好友时来过清琴每自援齐民有要术试验老农言胡蕲水振芳  

振芳字来子嘉兴人天启丁卯举人选授蕲水知县赴任未一月流冦陷城家属十三人尽死振芳至省纳印放还归里贫穷无子舆论惜之  

归里后碧漪坊黄氏要主童子塾  

自返墙东宅何曾灶突黔已无五斗米笑脱两鞾襜旅梦安蕉鹿浮名上竹鮎从今兔园册一任老夫潜张举人所见  

所见字晓生后更名介号吉先嘉善人天启丁卯举人  

秋雨懐夏彞仲  

兀坐清秋夜潇潇况雨天故人千里外杯酒一灯前旅雁悲长塞寒溪吼老泉何时明月下肯掉子猷船张布衣志逺  

志逺字叔明嘉兴人有竹屿吟稿隐于市防诗为李九疑太仆所赏  

集庆寺作  

参差红树倚晴空楖栗行吟度晚风忽忆翠华临幸处满山黄叶寺门东  

## 檇李诗系卷二十  

平湖沈季友编  

明  

曹侍郎勲  

勲字允大号峩雪嘉善人崇祯戊辰会元授庻吉士官至礼部侍郎时门户角立勲负时望在讲筵每隠防正类侃侃言之乞养十年留都召起见时事难为规切相臣寻以母丧隠居东干自署东干钓叟着有存笥行笈未有居东干诸集诗以情意为主近似公安而就纪律者同馆刘平方肃之辈同声共响虽一时风气使然实得诗人和平之旨  

舟居  

一帆无定指聊得避纷纭水宿常疑雨山明更喜云酒情须午过暖意近春分自活炉中火花前不敢熏  

南池次少陵韵  

不为南池胜谁来舣客船横江人似鹤深树昼宜蝉李杜千秋句青徐六月天乡心看逝水此意冷于氊  

别尔新  

稍为君留亦不迟且賖山约待他时未行先儗将来订才晤仍愁既去思欲写凄迷艰一字终慙决絶负双巵满江风雨孤舟梦怕读方髯南岳诗【`指肃之`】  

冬日京邸漫成  

枯栁如柴束防重煨来榾柮覆缸红灭炊未肻羞童子徙突何曾误乃公鼠壮欲消三月俸貂寒还怯五更风春回不管人南北歴歴江云在眼中  

三日小饮女郎处  

相逢便约煮新蔬近水衡门且食鱼避客转怜雏校史辞官犹署麴尚书当场二妙争花案隔壁三家认草庐最是闲人闲不得平章风月又春初  

得左大来梁辰须裴晋卿诸门生京邸书两年始到  

天上人间嵗月移故人犹记老渔师登髙肯许乘风便望逺宁愁计日迟吾道不随沧海变世情惟有碧山知只祈耕稼村村足未敢逢人赋黍离  

长至后三日大雪  

白年急景笑蹉跎一线长添得防何麦种未青方破甲梅稍先白已交柯天昬土屋鸡栖早嵗俭瓶粮雀耗多佀报明年秋熟好不愁寒压老渔蓑  

闺词  

澄澄人坐碧琉璃今夜清光定属谁干瓦鸳鸯俱露宿紫衾轮与睡猧儿  

沈参政芳  

芳字隆生号菁莪海盐人崇祯戊辰进士授工部主事歴陞淮海副使流寇大乱淮西间芳练兵以备御寇不敢窥钦授防政専理漕储革陋规十万剔积弊数十条甫一年挂冠归里有希园集读朱穉韬赠许云公采茶歌  

茶熟花香简送迎邨斋得此意偏清近来颇恠卢仝癖但聴炉头沸玉声  

往澉州吊二吴有感  

曲曲湾随面面风故人谩卜永安宫溪流尽处孤峰出多在荒凉万木中  

谭主事贞黙  

贞黙字梁生号埽庵昌言子崇祯戊辰进士授工部主事  

丁未寒食作  

春当三月闰寒食半春期冷暖花无奈阴晴栁自知波翻红燕袜草染绿蛛丝此日江南景偏饶儿女痴次草萍驿读孙忠烈感懐王文成擒宁籓诗  

路发三衢说烂柯寻山其奈人何田余紫叶经霜老林亚黄团照水多薄暮野亭萍理宿百年恠事梦中过额头残墨看烧烛寒雨清吟噉饆饠  

顔家海  

茁茁春空晕浅霞软红鲜碧泛妖斜生敎东郭为名树但说顔家便看花连荫弄妆游女韈出篱撩影酒人艖最怜薄睡临幽月杜老无言兴自賖  

【`附考嘉兴白苎邨顔氏有西府海棠共四株极髙大著名禾地花时士女游观甚多`】  

采莲曲  

睡起打新莲莲塘红日鲜珠儿停叶露曾得防时圆  

少年行  

翦水双曈面渥丹紫袍绣镼鹖头冠秋雕度影来天外盘马阴坡撚箭看  

竹枝  

相思子结合欢花连理枝生并蒂情种原来无草木春心到处便生芽  

料理平林小筑简门人汪尔陶  

挂瓢未作买山翁且籍吴泾钓户中燕幕鹤寮分置定还余片席礼希冯【`地在吴泾桥畔有顾野王读书堂`】  

李太学肇亨  

肇亨字会嘉号珂雪九疑先生子与扫庵同主鸳社工诗能绘事有率圃吟稿琴言阁新咏所作如秋磵流泉虽波涛不兴亦自清泠可恱  

观吴绣君写兰戏赠  

粉痕墨笔香蒙蒙披图为我开芳丛斜揎翠袖起盘礴十指沸沸生春风数枝柔倚楚畹碧双蒂半吐湘烟浓緑蛾低映螺黛湿紫干防杂胭脂红春宵苦短宿酲渇疑有清露来瑶空吁嗟此花何遭逢不愁零落向空谷常在佳人玉腕中  

赠王修微女冠  

旖旎溪云淡荡烟水沈香气暗冲帘生绡白袷轻笼臂粉颊青丝半軃肩清许夜琴同鹤梦旧分晓黛入诗禅散花手腕春风里自写莲经绣佛前  

画景  

霁色石桥流水苍烟沙坞人家谁向晓风吹笛江寒落尽梅花  

金陵  

钟山王气晓葱茏绛碧嵯峨玉砌重一自君王移跸后监门不打未央钟  

赠吴眺雪  

家在天都第九峰白云常绕翠芙蓉杖藜欲问经行地春雨莓苔认鹤踪  

画景  

千尺寒岩俯泬防夕阳沙树影萧萧帆樯髙下喧鱼市知是江风送晩潮  

王休宁佐  

佐字佐之号樗崖嘉善人崇祯辛未进士休宁令宛陵道中  

邻邻石齿潄溪沙片片青山挂晚霞鸟道一痕天半落轻舆扶入紫藤花  

屠检讨象美  

象美字幼绳平湖人崇祯辛未进士授行人对防称防改翰林检讨疏荐倪元璐李邦华等三十七人寻罢归筑园郡城建百杖廊极泉石之胜后房广蓄姬妾声伎繁艳乙酉聚兵于郡为怨家所杀与象美共事者倪长玗也  

赠王旃林  

思入春风散彩云缄书意气动相闻俊民吴越空慙我老将幽燕旧属君多病士安忘世态穷愁虞相见斯文居然一榻谈经处诸子披襟坐夜分  

项太学真  

真字不损秀水人崇祯初太学以罪下刑部狱死有甓园诗草括苍游草楚咻帆谭诸种  

懐吴穉文  

吴子谈经鬓未丝官闲却与懒相宜衙空亦可容鱼队俸薄才堪买鹤骑苜蓿一园知不饱梅花两载岂无诗思君明月清樽处姑篾城头望眼迟  

马封君徳澍  

徳澍字以霖号商雨平湖人襟懐髙旷雅善赋咏以子嘉植贵封给谏有未刻稿一卷  

西溪探梅  

露浸东湖一杯酒相送西溪防囘首中宵伐鼔出郊原月在船头烟在栁石桥竹墅旧往还梦魂先绕秦停山【`西溪有秦停山`】纡回百转迎清旭莺啼春早开人顔千树万树色皓皓髙枝低枝尽苍老如涛喷雪摇晴空如龙蟠泥见鳞爪游人多防夀阳妆轻裙十里吹暗香粉蜨翩跹霜蘂舞满山石髪俱清凉穷歴幽林愁日落榻借青岑俯层阁浮生心赏人百不能得一花下应须饮十日微醉溪湾月伴衾再起看花声瑟瑟  

仑者山翁陈梁  

梁字则梁亦称梁父初名昌应字梦张海盐人年十八皈依莲池大师法名广籍未防走长安上书不用晚年无意于世自称散木子有苋园诗人称苋园公有仑者菑浣笔池藏稿或称仑者山翁亦称浣公自题其墓曰生无愧怍去无牵纒其聨云与尔同龛枕米汁至今孤冢有梅花有个亭集为文光怪崛特竒不可句而事必准古言足垂世诗亦如之评者谓其如湘川乱云峨嵋残雪知言哉杜门言懐二首  

清泉煮白石二旬苦未熟名醴引无数水晶盐作肉外稿如木死密藏学虫伏懐人固妄同对影岂恬独刘伦虽不贵頽然尝自尊禅阮虽不富而能妄其贫何必富与贵乃可以惊人人生在适意适意在率真  

病  

人病心尤静天晴竹更妍想唯棋客至妙得酒方传塞窦忧风仄推窗喜月圆了知年命促姑妄话神仙  

癸巳除夕西湖  

残雪碎如苔寒烟一棹开白髪闲今日红裙解进杯鸥来增道伴山暗笼云囘旅寺仍沽酒分题得探梅  

删严咏暑  

数竿修竹径新开容膝吾安御暑台懒未晒书愁伏断闲方煮茗待僧来谈禅浅亦恬生死说梦空能任蹋跆徒自苦无康济法耳聴得口衔杯  

别徐陵如  

郁气结为山自欲拔去髪不见徐陵如如无天上月  

海上看雪  

潮留天外聴还停日照沙明布地星但是青山无不白只留白塔一山青  

贲趾山翁陆启浤  

启浤字叔度平湖人弱冠博极经史不事章句倜傥负竒通轻侠类河朔壮士好谈论古今成败知邉塞事扣之纚纚不可穷也少为贵公子性豪迈尝游建业命酒泛舟召旧院名姬大防词人于秦淮酒半一姬倚槛微叹曰惜无两岸红蕖佐此胜集明日复置防比客至则晚风拂席荷香袭人举座莫测其故盖于是夕悬金购得数百缸碎而沈之自是十四楼中皆目为樊川复出生平累致千金縁手散去诗法全宗少陵有贲趾山房集读嘉郡诸先生集十二首【`有序`】  

夫称诗说礼士大夫之髙行士而论其风土则必首举其士大夫以为重亦且曰老成人典型在焉客居无事简揽遗书葢有乡哲之集十数家随手披读略致景仰若我郡洋洋大国家璞人珠二百年来其与于斯者厥亦孔多他日倘或闲暇尽心肆目求之作者之林以补后牍则生晚幸甚  

大司寇郑端简公晓  

端简负神姿读书须一过壮行遂有心逺览専典故所见非寻常援笔亦贞愫寤寐通明王森严备武库一代宪章言后死鲜其互  

宫谕屠先生应埈  

屠公践词林文局矜自制有法御中枢无言避广丽辟彼织锦丝黄各分制纬握择所施毋为濇蠧异巵言曾载区东京杂史裔  

庶常王先生梅  

庶常籍金闺汉庭尚寂寞郁郁古雅资不得登著作憔悴一官难诗魂更夭折孙子负薪行若敖安所托悲滞搜短编玉也何须尺  

尚宝戚先生元佐  

爝火难自飞芝兰易为感尚宝生嘉隆国华正霳霮赋诗哭济南胷中具览岂曰黄钟歇八音吹不散青藜一片光照者犹闇闇  

黄门许先生相卿  

黄门秉冲德稍一登廊庙徴彼恬淡操乃在熙和调性灵不借雕咳唾清自肖龙旌时见招豹隠永呼啸敢以长者言拘文论年少  

赠太常前仪部陈先生泰来  

仪部立朝日十九方弱冠抗疏耀前星志气何沈悍纳献固嵩髙着篇亦霞灿卧龙回惊波鵩鸟逼柔翰喟焉身后名聊谢无儿叹  

司成冯先生梦桢  

司成文辞家旷若烟霞侣奕奕餐紫芝所革尽凡绪问字酒满庭卧花人在墅违时无近心养徳在逺举小子生其晩时闻贫士语  

少司马沈先生思孝  

司马性耿介披鳞不避创慷慨歌戍邉其声遒以壮一朝天日朗中外表端亮剔歴日以深斵轮见大匠归卧鸳水濵风流有遗唱  

曹郎袁先生黄  

坤仪髙悟人谈经举灵脱沈顿青衿间百家遂隠括一官著书轻千年翳雾拨弗借词林支自捖儒宗鉢汉代明经者注辞亦己达  

少詹事黄先生洪宪  

碧山表卓链竒容掩众色臣工信有専制义防遗则屈法雕虫间曼辞乃细徳相士握明珠藏身羡鸿翼优游门第髙养和以登域  

少司成沈先生懋孝  

司成大雅流中嵗早闭户身闻王李言落落分其路探经非匿理立诚乏诡步世乃执委端秦汉强自附贲园十万言白首焉所慕  

汾州太守曹先生征庸  

逺生尚清言冰雪参妙理在众每遁形涉世偶恱已寥寥秋蝉声吸露吐清泚明眸欲向人顾影旋自止人事不可论逸散安所纪  

过尔唯陆舟话别  

秋风满天地吹我破袷衣城东照残火扣我良友扉烧灯待我至沽酒充我饥坐我竹树间寒气相与微暗叶响庭右淡月过萎菲万象咸凄寂谈话犹霏霏逺念十载事宿鸟忽惊飞游子不成寐起视河汉稀出门即道路万里还依依会面安可必念子当复归  

题房大年画奚官牧骥图  

元朝诸君好养马万国选上咸骅骝天闲牵靮披云锦画出屏幛风飕飕学士大夫爱执笔松雪老人名第一曾向平沙画翻滚筋肉一团舒卷疾蹄毛圆动宛不停牧奴突眼惊欲失诏下画院争临效得其笔意才待诏此画画自房大年不画翻滚变腾跳一匹缓步两匹前首尾交啮騧毛旋奚官执辔气矫结瞻视与马相接连画马宜如相马真不取形似取其神今之画者但形似骐骥入手同凡駪三辅种养贵肥腯御廐收牧中涓人可怜天马不得见俗眼与手徒因循前年天子获五骥顾视相臣立名字紫霄赤电随皮貌【`崇祯十年内出五马命阁臣题名`】付之厮卒谨调系未知此马何所能过都厯块谁可乘君不见九方髙相马骊黄牝牡非所称良骥终不逢伯乐垂耳伏长悲鸣  

鬭鸡行【`有序`】  

都城有此戏秋时见之客有持鬬鸡图者送钱五百为余取酒命余题之且言此图出自御供  

幽燕之人性好鬬放意角争托鸟兽羊马怪异久失传雄气纷然寄伏鷇觜毛劲发三秋天致养往往先春防咮雄雌非一种好事询求必逺购当其羽翼短未成爱惜调防分昬昼辟若养士百千金﨣赳桓桓待御冦谁家锦埒开鸡场泥沙细滑黄花囿五陵年少抱鸡来彩袱防笼紫苴绣双手捧入未解开胡髯拂拂映袍袖五色辉煌忽立地昂头却顾神湥秀骁锐已觉夸超羣沈顿致许终入彀逡巡睥睨若缓之双翅忽展急驰骤掉首瞠目流赤星挥膺礟距翻玉甃须叟毛落鬖鬖飘赤身不用披甲胄鹰鸱悍鸷但一垂鸾鹄翺翔少三覆此物好猛不可当取喜与人捐颈脰观者众眼逐鸡行进退恨不身相当义拳疾视心恍忽踟蹰胜负攫毫芒钜鹿之阵兵百万诸侯仅従壁上忙世人悠悠詈鸡辈此等讵得名寻常羽林介士众林立虎豹罴熊号不一安能坐借此鸡心我武维扬致劲敌披图揽视中肃然买骏式蛙同尔徳不然明世好凤皇何用画鸡增粉饰  

送司马尧夫之津门  

眼底知交尽怜君复向人食贫无定迹分手即孤身云濶兵戈路衣寒沧海春北门开幕府帷幄倚天津游西山自红光寺至延夀寺地旷松柘为多过嘉僖寺特荒略存其名折而北曰证果寺  

泉声出谷静野路擘山开背指红光在身移青嶂来乱松摇暮雨方丈足秋苔指说前邨寺当时证果囘  

挽谭友夏  

雅闻君孝友何以独诗名易简真新调波澜恱后生花飞摇弱草栁飐度残莺叹息为朋面三缄负此情  

十四夜棘闱看月  

愁里看秋月髙楼画角中凉阴栖板屋客泪起霜风泥土如新渍衣裳感旧工五更眠不得醒梦两丛丛  

郡归与遐卿谈聚  

一棹回春雨深宵散冷烟别无多日夕话不尽山川诗思教人静梅花逼晚妍喧喧城市里谁意可同传  

孙孟朴移舟来晤  

旅食嗟予活逺归见汝难路还年少熟天各故人看芳树沾衣旧春风掠鬓寒尚余忧国泪自叹不能干  

练市道中  

见此溪流细逢人问亦稀秋田遗犊瘦邨桕拥霜肥市古知山近云晴聴鸟嗁小春天不易双奬莫停飞  

朱子葆留宿山楼同沈甫受夜谈  

见只不能去扶携复上楼一尊风雨足四幛晩山浮昔共姜肱被曾同元礼舟十年家国事泪尽蓟门丘  

伯淳表兄东归石庄话别有作  

旅泊君何好经声月满坛诗应良友发老畏众人看夜火寒揺市邮籖细出滩田家风味足岂独忆张翰和黄存晦念熊经畧诗兼呈胡太六大司寇  

十年天地竟何如重忆横戈抚剑余方略虚传充国老箧中谤满乐羊书感时黯淡歌临穴当事従容笑覆车只有防生称弟子向人双眼似当初  

同程端伯咏鴈字诗  

槐叶黄时薤叶丹防人阁笔眼初寒漫将八法传云女裁就三书寄鸟官塞外无风传帛易闺中有影寄书难随阳倘过彭湖泽拟作洪桥一样看  

归兴  

侧身西望太行山咫只投繻向玉闗有容漫然疑白璧无媒终不悔红顔流离逆旅人情去萧索寒风壮士还千载披裘懐想像分明意气满尘寰  

得李烟客祝髪庐山书  

昔年杖履在钱塘又向庐山住草堂参法直皈新慧逺懐人还忆旧髙阳石梁桥滑褰衣穏瀑布岩髙潄齿香指日菟裘吾计就相寻应到虎溪旁  

次詶黄平立许余逺归  

易水悲歌万里风五湖烟雨一舟中长安大道驱流马古戍寒秋防晚鸿醉酒漫劳王处仲抱琴不学李元忠移文正恐君先我十载徒然草送穷  

戊子八月十七夜宿陈山寺同诸子赠潜夫道友  

苾蒭薜茘倚龙城早向移文共勒盟处士未忘秋菊意大夫仍爱古松名数闻鼔角揺邉戍往日山川定月明海客自谙沧海讯诘朝即听午潮声  

西苑荷花  

太液池头水深深绕建章总然顔色好那得见君王  

咏兰  

煜煜深林色青青楚畹风可怜人不见收拾束薪中  

寄赠武安呼延美人【`并序`】  

呼延名红菊字大隠善琴诗有豪士风在刘敬仲公席上闻之闵生  

赵女髙弹鼓瑟声十三十五笑盈盈两河剑客知名姓不似温柔一样情  

送王鳞长之襄阳  

襄水东流入汉长大堤儿女唱襄阳客心满醉宜城酒不用登楼望故乡  

遣侍儿  

燕市秋风冷十年羁人归思白云天未曾卖得长门赋那许黄金奉酒钱  

庄学正严  

严字铭五秀水人以嵗贡除靖州学正与父友仁唱和有蟾香斋两世诗稿  

和秋日寄沈中韵  

喜惧当兹日交游莫可论髙山空尽眼斜照落低门物色一生文章双鬓存愧余升斗禄能饱未能温榄生赵韩  

韩字退之初名京翰字石翰平湖人无声先生名动海内韩复继起时有大许小许之目葢无声文简贵故骨劲如山退之文雄竒故才大如海万厯壬子贡入成均人谓赵氏父子天下才而两值数竒焉晩年自号榄生着榄言蜡言蔗言并未刻藁尝自言生平于诗自许独步予览诸篇雄隽傲兀刋落常调诚一时之豪也如题耘庐云缾花鲜结子石榻暖生云万季元示近稿云得意皆庄子浑身是楚词探梅云酒情空似鹤人意静于花咄咄萹云妖妪尊蛇称帝子涂人敬虎号山君赠沈孟然云李白腰间无媚骨荆卿髪上有悲风题双溪竹亭云六逸无如李白放七贤唯笑阿戎低夜集云幽窗恰称潇疎雨寒夜尤宜落穆人寄钱稚圭云幽心夜度鸳鸯水好梦春迷蝴蜨花早春云有雀可罗草室无鱼空钓月明船双梅云厯落友朋穷李杜孤清兄弟老夷齐皆佳句也  

出门  

出门何所向马饥不可策障眼一尺纱安知我顔瘠晓雪下西山照见长安陌热面吹寒风悠悠路旁客  

夜织萹答邹静长刘半舫两先生  

朔风刺寒闺剪尺声勒勒盈盈机上女鸣杼中堂侧手理冰蚕丝纎细指痕识走龙既神工翻鸿亦仙力犹嫌粉腻沾一刻三拂拭鬻此奉髙堂防纑妾所职匹缣易一餐终嵗鲜谐直人言天子都黼黻万方则睠兹荆扬篚何不致通国破产募长年挥手谢乡域濯以芙蓉水贮以云母石江湖怒风涛防为冯夷得冲闗易星霜始作长安殖长安游冶儿所尚貂裘黒蜀锦及秦篝纷纷意昂抑昨夜昭阳宫又进铢衣式吴绫一万筐惨淡无顔色同行越溪女已借春风翼朝浣若耶纱夕制霓裳饰悴荣匪尔为引分敢不黙素业茍在兹徙倚欲何即罗敷与苏蕙为我三叹息娣姒劝勿更姑嫜又相逼掷梭泪霑衣辛苦为谁织  

自栖霞登摄山顶  

双屐自泠然孤情入翠烟古坛灵产药深洞活生泉陵树风雷窟江帆楚蜀天生平兀突意原在万山巅  

夜宿牛首  

置身云壑里翻不见山形卷幔餐新月虚窗立众星铃声通卜理松气可延龄清到莲花漏悠悠彻夜聴  

碧云寺  

青山入孤寺丹壁照空王画栋飞鳞甲清泉走殿廊万灵朝帝札百鸟共天香每见金容润知依日月光  

灵谷寺  

幽探不肯慵胜具与縁逢花瓣趺千佛潮音响万松慈容狮象恱咒食鬼神恭无数峰峦入皆为怪石供  

同孙令夜登惠山汲泉  

非闗消内热同此意清寒投级月亦响出林云未干最宜新火不作老波澜为与风尘敌犹怜七椀难  

登理安寺山阁望江  

由来登此地絶阁防人攀越岭当孤寺江声入万山供余猿弄鉢慈心虎投闗归到湖堤上如闻戒律还  

耘庐梅花  

宿根不防返魂香防线游丝曳日长汉苑妖钱飞玉蜨江南娇女字珠娘冻云切切他山石古意苍苍老素王犹怪前身留媚骨红楼曾防夀阳妆  

和安无咎寓余虹岛作  

心逺非闗剥啄稀梅花绕屋水环扉寒禽榻上窥红子名酒牀头问緑衣城柝不惊幽卧穏渔灯遥入夜牕微与君撩倒烽烟外总话江南春事肥  

赠徐冶仙国医  

却怪枚生七发篇奏刀翻在越人前更无鍼砭能医俗只有烟霞可学仙名酒好储秋露水竒书多曝杏花天従今掷去黄金药恐悮他人五百年  

哭叔度  

飘泊従军国士轻谁为公子拜侯生犹慙马革收骸骨肯学鸱夷变姓名屐底云山诗欲画匣中风雨剑常鸣杜陵无数间闗句每读雄篇便不平  

子夜四时歌四首  

白马谁家郎两颊桃花冶来去酒炉前金鞭不能下擘取同心带藕丝结鸳鸯分明离却藕空丝不能长欢自照秋水容光彻底见莫令微风来吹作两般面围以暖犀屏酌以玉薤酒酒浓屏又温何事不可有  

送冯茂逺北上  

知君丘壑意中多客路风尘奈若何我是长门秋怨女慇勤劝尔画双蛾  

答宛如以画易诗  

总是丰肌笑玉环六桥脂粉亦堪删髙心只在匡庐顶不写江南无骨山  

秦淮竹枝词  

隔园情暖夜深杯消息他家又密猜最是小鬟低寄语送茶兼复送花来  

吴王井  

辘轳声里夜凉秋瘦雨滑滑响碧流犹怪五湖人好在风情不似景阳楼  

甘罗城  

孤城留得少年名晓日黄河气尚英我是夷门迟暮客更无情绪说甘生  

拟作  

雪衣解语自怜才寂寂帘栊昼不开见说闺中新礼懴南屏社里放生来  

冯子近社集共儗东湖竹枝词二首  

白衣庵里乞莲胎侬拜观音郎抱孩绣得双幡犹未上阿师先送小名来  

湖底曾留市井残安知此地不狂澜尚书画阁银台冢尽作邻园古迹看  

孙秀才爽  

爽字子度崇徳人崇祯间诸生  

秋懐  

疎寮映山带竹瀁怒泉落蛮气集杉松渐知林影薄残英泥轻寒侧侧防罗幕结志独傍徨发愤以著作怆悼雅云厚防观还自乐  

马季子万方  

万方字遐卿平湖人少负不羁好与酒人游能髙歌作燕赵声意有所触忽碎壶痛哭四座皆惊尝为其父上书防中党祸复上冡宰堂大声白冤事稍解甲申为亾命罹法逸去籍其家有讷庵草野宿忆灵均子九  

野宿贪栖寺风来湥树间栁痕犹系水人影不留山芳草平生梦孤尊此日顔寒山何处是明月一层闗  

鹦鹉湖舟居诗呈同社诸子  

离城咫尺即天涯鱼鸟同净水似家秋镜云开千顷雪文牕烟罩一重纱芙容香逼蛟龙客鹦鹉洲寒芦荻花自笑垂钩无所得轻丝聊借缚归槎  

齐鲁道中  

流亡极目问黄沙处处门空立倦鸦踏破马蹄惟白骨湿来人泪尽红花田畴弥望无残粒长令依然唱晚衙不识圣明曾旰食却敎新草上封斜  

香奁体  

角门斜倚半阑干月上层楼素影残小步罗屏问金鸭沈香风里玉钗寒  

朱秀才祖昌  

祖昌字令回海盐人崇祯间诸生  

野步  

凄风苦缩膝试步自今朝残雪留晴树平沙落午潮心随鸥共坐吟爱草初髫未饱遐观意红尘已觉遥陈中书龙正  

龙正字惕龙号防亭初名龙致字发蛟山毓弟嘉善人崇祯甲戌进士授中书时政尚综覈争为深文戊寅荧惑守心龙正连进四疏言事天惟在好生致治当责宰辅上感动特谕慎刑已卯彗星见龙正又应诏极陈立冬大雷电又请正郊期当用上辛竟格不行壬午因下诏罪己复三上疏言时政俱优答时盗贼满天下筹饷无策龙正着议极言垦荒为救时本计朝议相持不决遂乞归甲申京师陷南都起为祠部不赴赋诗有京华歌舞新南极野哭汍澜旧帝星之句乙酉微疾死龙正天性纯笃讲求身心经济之学貌癯古两眸炯然有心计善治生居官甚防而好施予着有学言政书文录凡六十余卷辑程子详本朱子经说语类阳明要书髙子遗书皇明儒统垦荒兆行救荒策会陶诗衍诸书行世夫讲学之流动称性道而其败类无耻过于庸人如先生者有防人哉  

过句容拜先祠  

雨后生夕阳淡淡西郭隅西郭何所有祠我先大夫念昔为此邦正当强仕余暮带不遑解晨髪不及梳琴鹤犹为累经画忘其劬予方处龆齓棃枣询有无风霜二纪来天人忽乖徂遗范不能仰犹疑堂寝居哀号莫我应居人怪何如仆御告之故妇女皆霑襦情真无复言泪急乃由愚屡过乐瞻对従今非厥初哀哉其已矣勉为守身图  

乙丑春季南还  

春归无计挽乡思隔苍茫雾重平沙软风柔众草香村墟描逺翠蓑笠拜斜阳冉冉空游侣依依独断肠顔推官俊彦  

俊彦字开眉桐乡人崇祯戊辰进士授广州推官被劾再补松江后弃官归放浪江湖以终  

村居杂兴  

病卧经旬满面埃梅花落尽杏花开画梁无数空巢在社雨萧萧燕不来  

陈泰州素  

素字澹仙一字元白号大淳桐乡人崇祯甲戌进士授开州知州复补泰州有随鹤吟塞园小草行邸闲笺  

鸳湖偕隠诗【`有序`】  

檇李吴子巨手居城北秋泾偕其内君项氏吹聆闭门唱和安贫任运致足乐也但以地邻防肆谋徙鸳湖之南其地虽距一水荒僻加深松竹芰荷犹有存者经营畚锸吴子于是乎益贫然逸气壮懐故不稍减茍患交谪庸能然乎爰赋偕隠以美之  

熠熠鸳鸯鸟其采丽以扬耻与鸡鹜争烟霞相翺翔有湖碧千顷亦名曰鸳鸯湖南云与树吞吐生文章中有芙蓉池琅玕荫其傍唱和香风中饮食明月光谢彼北山罗所求非稻粱  

题巨手明月楼  

一水隔人境长林逺近间湖光明似月楼迥静于山丛桂懐贤古新荷制服闲不堪登眺处秋色满江闗  

钦定四库全书  

## 檇李诗系卷二十一  

平湖沈季友编  

明  

陆御史清原  

清原字嗣白号岫青平湖人崇祯甲戌进士授増城令时瘴乡羣盗旁掠三省清原轻骑造垒谕以祸福贼受命散去擢御史疏谏营醮劾枢辅止募浙兵及浙西白粮北运累民等事皆见嘉纳巡按福建经淮安疏言史可法兵单不可支宜留诸援师聴其调用不报至漳州贼众万余攻城清原计擒奸宄辛泗等斩之甲申李贼破京清原毁家备甲仗募兵三千勤王请身讨贼疏再上奸相马士英格之乙酉复命在途闻金陵陷曰清原故闽吏当还求死所耳乃入闽疏言闽越唇齿宜亟饷越即命清原度岭犒师时马士英拥兵窜越闽故以士英弃君丧国褫其名士英遂激众刼饷麾其将赵体元伪进见猝起刀斫清原堕三指遂为执禁舟中后钱塘失守士英宵遁清原曰此我授命时也赴江死  

答黄石斋先生  

问俗停车到海湄羽书那敢论安危孤城吹笛思当日中夜闻鸡岂异时北望烽烟萦梦远东瞻林墅出山迟苍生极目堪流涕何日纶巾一视师  

马给事嘉植  

嘉植字培原别号木山平湖人崇祯甲戌进士授武进令擢吏垣  

莫春杂感和郭皋旭韵  

旧客新诗长啸开年年修褉笛声哀几番桃浪伤流水七里江滩吊古台白昼风霾山鬼立黄昬月淡杜鹃来一杯何处浇春恨揺落东风意久灰  

赠东湖钓隠  

乾坤多垒洗浮丘犹有东湖枕上流金箧何人探岱岳玉函到处问沧洲山青携得随芒履眼白曽看向贵游莫道桐江正萧瑟客星揺落钓矶头  

孙秀才淳  

淳字孟朴嘉兴府学生复社始于崇祯戊辰成于已已其盟书曰学不殖将落母蹈匪彞毋读非圣书毋违老成人毋矜厥长毋以辩言乱政毋干进丧乃身嗣今以往犯者小用谏大者摈佥曰诺是役也淳渡淮泗厯斋鲁以达于京师贤大夫士必审择而定衿契然后进之于社张溥天如曰忘其身惟取友是急义不辞难而千里必应三年之间若无孟朴则其道几废葢先后大防者三复社之名动朝野淳劳居多然敛怨深矣有梅绾居存草悲娄吟【`哭天如也`】  

偶因文字立鸡坛不料浮言起百端生死几人知痛哭风波惟我共艰难北门学士虚华屋南郭先生为抚棺不负当年风雨夜并将松柏厉余寒  

倪君益以灯字索诗  

画船前月醉西陵曽羡新歌续采菱归去但逢渔火出梦中犹认六桥灯  

龙湫山人李天植  

天植字因仲居平湖之乍浦崇祯发酉举人后改名确字潜夫遯迹龙湫山称龙湫山人数十年不入城市一子早丧家奇贫门无三尺童厨无防婢惟白头妇相对闲绩棕鞋秋冬际俟天目僧至偿其值易去又劈竹为器鬻于人往来海涯九峯頽然穷老后复耳聋与人相接无一言久或相视而泣长吏守帅闻其名访之逾垣避去山中粮絶或给以酒米非其人虽饥勿受也作诗不规规于摹拟情思宛转多出蹊径之外又和梅花百咏多以自况尤为清真隽逸得元白之致有蜃园诸刻雪夜泊舟浒墅【`以下蜃园集`】  

朔雪沈宵柝江闗泊未安窗虚得疎响舟重压新寒梅落倡楼笛芦垂钓子滩邻航催晓发得共月华看  

秦溪桞浪  

髙桞何年树春来拂旧滩雨丝揺夕涨风叶卷晴澜碧送征帆远青迷钓艇寒飞花晩犹急又作白波看  

清明日长安旅懐  

节物伤羁思归程计梦中桞揺深禁緑花发故园红邻火分银烛街尘暗玉骢上林春已老为我谢东风  

游青莲寺  

香刹从来古春风客到稀溪光平入座竹色冷侵衣地僻鸟无语林深花自飞相过逢胜侣茶话总清机  

寄题普慈阁为熊王诸君索赋  

云树为邻锁断桥阑干长日傍烟霄溪流似带窗前抱山色如屏座可邀花满客携莲社酒月明僧聴海门潮秋来拟趁双鸿翼同礼慈容望泬防  

冒雨寻菊戏简知已  

冒雨相寻忆骆丞兹游不独古人能芝兰只许来三径裘马遥知谢五陵紫蟹肥时君莫惜青山晴日我还登谁将老圃图秋色添个看花白发僧  

赋伤郑婴垣冻死【`有序`】  

老友婴垣年八十一无妻无子女兼无食性髙傲物不肯干人真介守者冻死雪中殊深悲悼赋此唁之  

贫居傲性不干人楚楚衣冠逈絶尘昨夜雪中骑蜨去白云堆里一遗民  

江右魏氷叔枉访赋赠十六韵  

老病掩衡门髙士访山社肃客疎礼文入座钦风雅怜予久失聪烦君为抒冩遯迹栖名山寻友到荒野髙懐空古人奇文妙天下何幸衰朽翁乃得亲贤者蒿蓬生辉光愚拙何陶冶贫居鲜供给愧不具杯斝时作遵海游胷抱真潇洒观涛带夕舂旭浴初赭海若与山灵不恨知者寡新知乐莫乐分手念风马因歌黄雀行不觉泪盈把  

庚子秋杪余七旬过柴溪精舍喜金车空谷雪窦天随两禅师偕集分赋  

谁云七十古来稀白首穷途始觉非漫向匏樽寻世趣喜同莲社领清机名山有道两云衲东海无家一布衣堪笑百年浑似梦不劳生计问渔矶  

观涛阁酌万定远  

海浦潮平一镜空石栏樽酒此时同秋生故邑萧条处人在新亭涕泪中山鸟隔林啼晚日江豚狎浪拜西风闻名欲访沧洲客好向鼇矶问钓翁  

八月十三夜汤山同雪溪诸禅者看月  

爱尔东峰月宵深叩竹扉林星时隠隠叶露渐辉辉枯坐依僧定无言息客机相看惟有此怜我旧顔非  

青龙观古墓【`有序`】  

青龙观在观山西麓松江僧湛之图改作稍拓其址畚锸咸举铿然有声穷之得古墓焉方下圆上甎长尺余首作虎豹形侧有晋咸和元年八月十五宜侯王作数字中有石板长数尺有镜二瓷鉢一又小似鉢者数枚时崇祯壬申五年五月廿八日距晋已千三百余年宜侯王者史莫可考墓前有道有石门后壁后有二方孔人疑内为窆所初开时闻香甚有藤绕墓中鉢中水然或曰此古人蔵丹之所恨无碑碣可考聊作小诗记其歳月姓氏云  

千载遗弓锁碧阿新开日月见咸和兰膏已烬灯何在緑玉犹存镜可磨南渡衣冠无故物东来形胜只沧波荒坵好与重封志为尔还吟薤露歌  

山中访宋尔恒  

风吹帆影过西城一片浮云岭上晴满地落花春寂寂万松台畔读书声  

某上人以诗访余山中  

虎溪无复白莲开羡尔西昆小李才【`上人嗜西昆体`】欲向山林寻旧好不妨时趁乱云来  

秋日游晕顶山  

千古令人笑祖龙岩前空有白云封兹山头角今何处飞作东瀛第一峯  

春日同社中访林翁于髙宫山【`有序`】  

林翁不识名号行第三人皆呼为林三老年八十余结茅山腰终日髙卧大抵老而好静避人自适山下有园多植梅竹青芝尔恒访之皆有诗  

林翁隠居一茅屋绕屋青山皆骨肉故人在昔识翁顔携我乘春看修竹竹篱蓬户春阴阴苔径松闗锁猿鹿邻翁为予前致辞此翁溪山往来熟有时闲投溪上竿有时闲出陇头牧鸟嗁日暮翁未归相对羣峯翠如簇  

游髙宫之海会庵  

彼岸真孤絶何年筑数椽白浮云不断红得日犹先佛冷邻山鬼僧贫种海田乘桴吾亦喜秋色正苍然  

自金家湾出抵桃花湾而归  

地险金家口临危欲杖藜熬波无剩土【`东有公冶塲俱煮海`】栽稻有新畦海味珍沙虎【`此地沙最厚故多此`】山禽贱野鸡【`秋鸟最贵他皆次之`】夕阳潮渐落寂寞旧桃谿  

过独山殿  

废殿幽凉色孤峯入破櫺烟销蜃气散龙去海云腥屋覆藤阴古畦留菜甲青寂寥谁是伴鸥鸟在沙汀采雨诗【`霉天有雨以布盛之味最佳诸名士有采雨诗今因之以下月令诗`】  

茗饮清者事择水乃先务昔人重防泉今则邀天澍时维阏逢月万种欣沾注揺揺青苗风濯濯黄梅雨方幅当中庭俄焉如瀑布檐溜非不可义不取尘汚贮之以素瓷珍之等甘露水性此独真茗理庶可悟  

竹醉日碧筠轩赋  

桃李皆艳竹独清红紫皆醉竹独醒此君洵自有奇节胡然此日烦罍瓶罍瓶罄矣竹不改岂其惝怳迷真宰移方易向惘不知当年髙节今安在吾闻种竹无期即移全凭人事与天时若使沈酣终不改青青安得向南枝  

和中峯大师梅花百咏【`选八以下梅花诗`】  

瑶英无树不精神厯惯风霜老更真地僻只怜□玉者天寒应少采香人难医司马消中渴不济莱芜甑里尘无用只怜我与汝年来甘让锦城春  

西湖处士旧交神千古相知此最真得月总为荒径友栖岩俱是上流人先将素影惊衰鬓不为闲心恼客尘放鹤亭前三百树而今无复故山春  

澹澹疎疎一种神水边林下看逾真已无蜨翅能怜汝不学桃花解笑人林静尽多闲歳月山空应少别风尘日斜江路归来晩数遍墙头屋角春  

蟠桃名姓注三神尔亦前身侍玉真一味清虚应近道几畨荣落岂由人宁添白板扉边影肯羡东华道上尘我本梁园旧宾客当年曽识雪中春  

驿使安能寄远神偶从邨落见来真绨袍未必寒于我白首徒伤老向人自抱孤情成独立岂堪随俗学同尘万家箫鼓千门月谁问空山寂寂春  

萧然无累是清神深谷如依郑子真调鼎未逢黄阁老临妆不妬汉宫人髙寒只对中宵月解脱何忧万斛尘若问长安旧知已漫劳持赠一枝春  

一种翛然物外神岂从今日学韬真芝兰社里无前辈鸿雁天边亦故人老去自能躭白业梦来何处着红尘上林琼树知多少怪尔先偷碧海春  

烟添精爽雪添神腊后年前看始真品格可称天下士娇痴宁学掌中人蹇驴寻处聊乘兴社燕来时已絶尘今日歳华从此改家家门户贴宜春  

倪教授端  

端初名涵字惺孩平湖清溪人父醇字钟白着白雪谈柄端家贫父殁与母迁于龙湫山之阴以教授为业喜为诗好客每蓄防酒以供吟友儿辈悉教治农圃有隠者风李潜夫结社海上引惺孩与宋尔恒王青之往来酬和有放蛩集  

登陈山  

扶屐盘山磴悠然望不穷海涛斜卷白秋叶远含红西北疮痍病东南赋税空漫言天地大何处老微躬宋秀才咸  

咸初名斌字二完后字尔恒觉非其别号也平湖乍浦人工举子业好诗读书于陈山潜心易学着有易説李潜夫为作万松台读易图説性倜傥不拘小节工临池笔力遒劲又善奕家贫薄游金陵上湖湘有卜居半山之志不果而卒有觉非草金陵游草忘机杜诗选  

莫春李因仲携具偕同社过访山斋留宿  

取意不在远闭此悠然门读书白云午俯仰几席尊泉飞雨声来我友命酒樽相见各一笑天趣洽后昆情真得薄醉礼简有奥论取次选髙石振衣望乾坤须臾日西逝归影驰暮邨越客恋清景半榻恬梦魂中宵妙语黙澹茗生月痕聚散虽固然依依神理存  

王布衣伟  

伟字青芝平湖人  

登陈山访李潜夫  

頽壁疎櫺古寺荒佛台相傍读书牀沙弥打饼修山供逸士携壶探锦囊一片石根云卧冷万株松影墨痕凉磁瓯饱饫龙泉水问取狞龙鉢底蔵  

徐太学尔谷  

尔谷字似之石麒从子石麒殉国报忠寺僧以木柜盛之炎暑中将及一月事定尔谷变服入城载至祖茔具棺殓启柜顔色如生握手没爪须怒张尔谷后以松江事波及死于江宁妻孙氏闻夫死一女在抱弃之赴水死立而不仆一门之内臣死忠子死孝妇死节仆死义呜呼烈矣  

丙戌夜坐  

万籁划然起凄凄中夜声钟鸣秋在寺月出雁横城箫鼓当年梦琴书此夕情莫嫌山鬼泣白首尽佳兵  

赠顔先生  

萋萋芳草望中迷落尽棠梨水拍堤谁向扁舟怜别客白云相送板桥西  

倪主事长玗  

长玗字伯屏平湖人崇祯丙子解元丁丑进士授苏州推官转兵部主事生平博学好古善书法精于制义临文伸纸往往终日危坐不成一字然一艺既就其瑰奇玮丽幽峭奥崛之致直足惊人骇俗上拟周秦非汉唐以下所及也予谓自有明三百年来读书种子无此异才而世之厐眉俗士黄口小儿甫习章句抄袭一二陈言烂语偷取科第便俨然称缙绅矣呜呼如伯屏者其无负乎时文者欤  

次曺秋岳年兄韵  

守约安贫贱良朋辱过存吾衰谁与怨疑义幸逢论草上雨珠碎天边月昏坐来更漏转香减酒巵痕五更风雨急惊聴到桃花薄幸迷红浪携宾怯緑莎平畴芳草乱上国美人賖好会浮生仅迟君天外槎徐举人郴臣  

郴臣字亦于嘉兴人崇祯丙子举人有文名与张溥并主坛坫为人然诺不茍以友朋为性命其诗务为新奇不肯蹈袭亦一时胜流也初受业陆别驾槐眉先生别驾孙渭沺亦执防于其门并有声艺林渊源盖有自矣  

题吴娘画竹  

五日为斯画休猜振笔迟湘山无限竹一叶一相思  

桞枝词  

水隔南邨渡小桥低头吟处识纎腰欲教嫩緑剪溪水忍向东风折一条  

谿黙老人钱继章  

继章字尔斐继登弟崇祯丙子举人孝友力学钩纂甚富晚年筑谿黙园缀石莳花垂老不倦有逸民遗风诗曰雪堂自删集素心慧质几于支许清言矣  

落叶  

负薪出南郭危啸上东门丈夫志不死飘泊不足论归来问黄叶积坠无晨昏虽懐剥落感生气归其根  

谒于忠肃祠  

杨公湖海一伟人诗心劒气山水因观其精神起落处磊磊洵与古者邻我今谒于并谒此风吹细草如兰芷头颅堕地非偶然自令顽懦低眉死淋漓谁读壁间题唤起隔叶之黄鹂嗟哉诗句是何物枯瓢我欲投深溪南城日光东市血一寸丹诚空切切石人背上纪歳年髙揖松花落如雪【`祠为杨修龄先生所葺`】  

元夕饮吴仲圭墓上  

道人死后氷霜在老梅冩出氷霜怪半枝鳞皴半枝僵山鬼守根尝夜拜琉璃却照梅魂归薜荔为衣女萝带更阑私语孤月前我尔行蔵本一斤斧乌雀不敢辞严冷如君君自爱穿街箫皷渐销歇林气夜清喧不碍素琴乱帙同留连惜兹佳会何时再西窗月没僧晨兴抱瓮却浇墓前菜  

题家孟岸舫  

阁以临流胜斜阳亦带寒燕莺人共语竹石水相安坐客惟蒲褥蔵书耻画栏静参淳朴意山好不须观  

园居风雨澷成二首  

风聊萧甚山窗启闭难甫能含野景渐恐着春寒鞭笋横穿阁雏花矮近滩山居无眷属松竹慰团圞春岸鸳鸯浦秋篱橘柚门闲风欺独树细慰空邨魏晋谈何易羲皇枕颇尊客来能宿此衣染竹苔痕  

邺城懐古  

横槊髙吟善世才斯人岂肯隐蒿莱赤符尚属山中裔紫色先华闰位来业擅三分心未死功成百战老还催冬春射猎秋书史汉孝亷终亦快哉  

园居次韵  

土室柴桑洁有痕移家直欲比桃源一丛幽竹新添迳几个闲鸥晩到门小阁静资书卷乱髙轩爽爱夕阳昬此中何物清娯眼枫叶芦花共一邨  

赠徐松之  

十年师友痛离羣芝叹无由救蕙焚蠧简已同永锢虎贲犹复想遗文髙懐枫叶吟边露细语松涛定后闻却恐中年损欢趣共君陶冩一溪云  

吴举人晋昼  

晋昼字接侯麟瑞长子崇祯丙子举人卒年二十七海内诗人俱为诗挽之有蓬蒿园集诗学长吉多屈曲之音是时如陆芝房姚叔祥辈竞以此体相尚而晋昼时有隽句人不能到也  

钓台  

先生自不识天子文叔何曽知故人珠泽涪溪各成志玉璜金锁俱飘尘当年梅尉附葛比舍桐君遗藻苹彷佛云仍自蒙叟碧波深处通濠津  

粤行舟发檇李敬次大人述懐  

池草梦惆怅竹林懐古辛一舟千嶂月双劔百蛮人古茧临书放仙螺酌味真闗河谁物色矶鸟故相亲  

崇德中秋  

语儿泾上系轻舸语儿泾前闻櫂歌客逢端正那堪别月惜玲珑不肯多沙觜一痕牵紫荇浪花双叠走红螺坐来幽瑟添无限釂尽清尊可易酡  

闻磊斋家给谏叔氏以予告还里志喜三首  

独辞仙掖谢明恩吾道于今石介尊天下共推江次伯【`汉江革以谏议称病天下重之`】山中重续许云邨【`吾邑以黄门髙尚者杞山与叔二人而已`】霖收碧海龙归窟露吸青霄蜕在园【`有别业名蜕园`】应笑竹林游子倦不随童稚江门  

绮里当年返鳯阿家风重和采芝歌屠龙手在调猿鹤补衮身闲制芰荷緑野客来呼白满清斋花发草多松风未解葵心结消息虞渊望鲁戈  

三年雷雨回天力万里云霄去国心大隠宅传萝石旧【`叔氏居为从吾道人旧址`】游仙风驭竹田深【`竹田仙人福地今为别号故云`】何人共领鸥湖社有客将归华萼林【`大人亦赋归欤未即遂`】不审阿蒙堪预否谭他日窃知音  

大忠祠二首【`祀文信国陆丞相张少傅`】  

张陆南行逡复巡文公此去不回轮乞师此日无援楚蹈海何人肯帝秦秋浪花千掬泪春风麦饭一杯尘苹丝荔子来时节拜罢青天泣鬼燐  

青山何处慈元殿突兀诸公俎豆留赵氏又生婴杵臼雁门重续鲁春秋炎颷欲飐清霜下逝水难消碧血流落日轻霾人不见秋来花外聴辀  

梅花  

经春荒却读书台为惜氷顔敢自回一月伴君差可老百花从此不须开铅华不爱天孙赠彤管难通鳯鸟媒愿与花神乞延夀一教桃李识仙才  

絶句  

黑云如海湿难飞寂厯渔翁暝未归拾取簖头双雪尾秋江深处挂蓑衣  

刘芳  

芳字墨仙嘉善人有清唤斋稿  

留别余小星  

萍踪来古刹枫亦在山红意气轻文字须眉招贱穷何妨相尔汝不觉渐西东岐路一时泪坚持夜月同巢先生鸣盛  

鸣盛字端明嘉兴人崇祯丙子举人  

题匏杯  

回也资瓢饮悠然见古风剖心香自发刮垢力须攻不识金银气何知陶冶工尼山疏水意乐亦在其中钱佥事棅  

棅字仲驭相国士升仲子崇祯丁丑进士授南职方转郎中察军政剔夙弊中涓欲有所挠纠之不少枉南都称健决郎迁广东佥事请养有南园唱和集  

文园杂咏二首  

慷慨还吾辈风流让古人挿成沿岸桞采遍隔江莼客子新愁渴郎官旧耐贫青门渐长随地挂车茵天际浮云散登台揽翠微西来风是北去雁鸿非第宅悲金管闗山念铁衣中原兵气壮未敢説渔矶  

园居感事诗八首  

渺然天水立浮屠风雨西来味不渝桥板断时衰叶补女墙低处逺山扶文身去国吴公子作赋褱人楚大夫欲广絶交千百字芭蕉冩尽再编蒲  

莼丝未老钓丝轻恰有壶觞订此盟鱼鸟昼闲秋易永池台夜冷月难生黄花伏枕时情远红树登楼古意横愿借银河三尺水断槎浮去海波平  

东阜苍茫可卜幽括囊犹恐不安流学他竹里开三径让尔车前看八驺兰茝有心辞露蟪蛄无意识春秋一灯水榭销孤坐著作虞卿未是愁  

闲心甘比石头顽周道今成九折湾天许屠沽蔵异物我从钟鼎辨神奸桃花隔断终南径芝草分根少室山幽恨同人浑不可新来乞巧学奴顔  

功名不敢问天公意气都销浊酒中岂有酖人羊叔子甘为遯世鹿皮翁文心浪説题鹦鹉物态谁能指防蝀莫笑青云容易致原来腐草会从风  

沿坡野草向人凉醉踏啼蛩十里霜闻把唾壶骄处仲亟收焦尾赠中郎幽居剥啄风尘少末世吹弹歳月忙暮倚柴扉无所见羣鳬趁水下横塘  

山居不敢梦仙查隠几看浇数种花物外峥嵘唯五岳人间曲折似三巴隔帘月帯松篁浅照水烟翻门巷斜为语霜枫堆客径一丸函谷是吾家  

架阁成楼傍竹丛小山松桂半相同闲僧投足秋光外幽鸟防身树色中满地蘼芜分晓露沿堦苔草纵吟虫年来榆桞尤萧瑟引得哀蝉一夜风  

沈伯子长祚  

长祚号纯嘏思孝孙有緑萝庄小咏  

阻风江上  

去郭才数里涛声尚拍天黄柑洞庭树白鹭太湖田云暗客帆集风腥鱼网悬何当嗟物役鹢首正茫然沈仲子鸿祚  

鸿祚字载猷长祚弟有莺叶轩稿  

有所思  

银汉秋来万里清凭髙一望四愁生佳人此夕应肠断公子何时与目成白苎歌残云欲散綘罗剪就月空明芳华不信终虚掷曽向青楼浪得名  

沈季子延祚  

延祚字远猷鸿祚弟有玉兰轩稿  

杂诗  

湘帘髙轴越罗垂梦里分明倚雪儿水调歌残人不见半轮斜月挂桐枝  

项太学禹揆  

禹揆字子毗秀水人崇祯间太学与李尚宝子椿同殁于兵  

落花  

一番风信客心惊怨粉愁红迭送迎香篆三更鸡舌冷锦泥十里马蹄轻梦回故国无知已流落天涯不问名最是芳顔怜易改难将防缕系长生  

孙秀才愚公  

愚公字伯愚祖子有惜诵集妻周淑英亦能诗迟月  

团光一片洗云緑吹落清寒上髙竹幽人冷掬露下衣欲往呼之入书屋挂我窗端古望舒盈盈望断金蟾蜍安得晨风鼓双翼结璘同驾飞云车朱丝夜冷红香死直上丹楼读宝书  

菊影  

桞秃枫残花事非晩香冩照入秋肥篱霞浮动枝随步灯晕初升蘂上衣空捣霜罗雪染应分素月簇琼飞酒阑山谷笺堪赋未许西风鬬叶稀【`叠雪罗簇香琼菊名`】  

悼内二首  

花朝半与蘂珠飘【`淑英没于甲申花朝`】文魄虽寒尚可招髩影隔花芳迹断衣香伴月腻痕销空余指粉青编印冷入琴言素轸凋一幅画图谁得似芳懐那许个人描  

络纬声凄读史灯萧萧残夜醉瞢腾绣牀剩缕针空圣奁几埋尘鉴似氷雨鬂风鬟人不见莺愁花泣梦难凭忍寒何日山公报谥作闺师最上乘  

倪秀才抚  

抚字曼青嘉善人崇祯间诸生  

和仲驭南园诗  

廓落成冬事孤楼不厌凭爱闲先遣鹤忌俗并疎僧诗似交难少泉因雨易増棱棱天地色池月共如氷马训导鸣雷  

鸣雷字国威号伯台平湖人为靖江训导经丧乱归里乙酉七月遇兵命家人曰我老无所之若等各宜远避城陷独坐空堂遇害  

观海  

不信春花拂浅红愁聴新积空蒙偶来日落登山屐遂觉寒生破浪风蜃市隔烟翻去鸟渔灯吹影断归蓬三更起读枚生赋响合涛声正未穷  

吴通判宪  

宪初名文宪字万为海盐人贡授衡阳别驾尝单车解散广塘矿贼又率百余卒援桂阳逐流贼后免归有陶阁集  

落花二首  

连宵花信酿轻寒狼藉燕支树底看啼老莺声随雾散衔残燕子到泥干朝霞忽地吹成粉暮时教幻作丹无限春风尽消痩沈香休更倚阑干  

亭亭花影照重檐飞向闲阶已乍添紫陌有时低拂面朱楼何事竞窥帘因风绣户闗容入映水金鞭去复黏若问向来承宠渥佳人亲试玉纤纤  

长安杂书所见  

蘂榜翩翩浊世佳目迷五色战塲哗朱门竞夺风檐锦金穴重开锁院花县价通都明有数滥觞曲市荡无涯谁怜贫女荆钗俭夜夜寒机叹月华  

拒贼金堤凿大梁望洋河伯遂汤汤洪涛不剩城三板朱邸全沈水一乡王气阴戕冲鳯泗国漕中涸徙淮黄茫茫尽壑谁贻福守汴功先叙未央【`守忭诸公引水拒贼河反灌城遂防`】出山霜简饬官邪去国青山日影斜从赐玦环皆露忽迷天地有风沙清流黜矣鉏黄犊公论哗然降白麻剥尽孤阳阴愈盛黄野战日纷拏【`刘公宗周以申救给谏大行夺职`】堂司回话敢支吾严讯累人喘未苏临案期令寃立洗谳词肯教法重诬鸿冥千里违双阙鸥梦扁舟入五湖硕果只今都已尽感时泪血溅春芜【`徐公石麒以轻拟姜熊二君夺职`】  

淮南杂书  

广陵北去接淮阴银锁葳蕤绣阁深三十六塲多估客黄金买断阿侬心  

西湖杂咏二首  

侬家茅屋翠微深清梵潜聴漏半沈生得阿侯亏佛母携来双拜海潮音  

万壑松寒集庆宫梵声依约景阳钟玉颅醉死冬青老犹有山僧捧御容  

俞秀才允懐  

允懐字懐兹平湖人明末江浙多以文社相竞一时有娄东金沙云间西冷之目允懐受知于张天如冉冉名场三十年发为声謌多髙淡寂寞之想自名其诗曰海滨野老集  

读史杂言  

赤轮起东方流光迅如矢歳月积暑寒往来无善意驰驱多少年忽焉老死至立石岘山头沈碑襄水次无聊作异想千载怜其志  

陈秀才时  

时字九若勾余人寓海盐能作大草书遒劲有致兵起时或见其书帙盈两袖间笑为腐儒释不杀时拍其肩大呼曰上天好生兵怒遇害  

歌者以西施舞侑觞  

巧将歌舞学西施宛见吴宫第一枝秪恐当时浣纱处风流翻不似今时  

吴推官铸  

铸字鼎吾崇祯丁丑进士司理江西广信时冦氛方炽铸计斩渠魁张普微等余众就抚平反疑狱如夏桂洲后裔艾南英受诬俱赖昭雪  

除夕和石鸣咏  

不窥户外不闻兵邨野闲聴爆竹声世上升沈经几变山中蓂荚未曽更雁书音断知何在柏叶香浮尽自倾人地即今先得暖江南无事只宜畊  

马参议鸣霆  

鸣霆字国声号具严呜雷弟中万厯癸丑进士由闽县知县厯官山东济南参议以河决罢归吊闽中陈烈女【`仙游陈纶女许配姚楷未婚而楷亡女诣帏痛哭絶粒旬日死`】  

汉竹曽分剖九仙贞魂久讶惜芳年伏灵一梦晞朝露辟谷千秋泣夜鹃志烈古来髙截发声蜚此去永垂篇峩嵋月黯凄风木疑与槀砧诉墓前  

## 檇李诗系卷二十二  

平湖沈季友编  

明  

寳云髙士马嘉祯  

嘉桢字允和号和衷嘉植弟崇祯已夘举人每闻时事辄慷慨泣下时就里塾课生徒束脯所入以供二人尝云兄以禄养我以馆糓养各供子职焉年六十七卒无子一女适沈晭方易箦时取平日著作悉焚之今所録者皆其散见之什也  

叔轮舍观音首兠颂言以纪之  

兠罗称号从观音佩服嘉名防义深智运低眉缝玉线慈敷垂手渡金鍼外看地有花色内结白绵无染心领取此中妙相足多君挟纩被寒林  

访隠者  

樵子相逢不问名指予山上白云生此中闻有茅庵在清磬一声山鸟鸣  

陶举人学瞻  

学瞻字原眉朗先子崇祯已夘举人两叩九阍白父寃奔走燕兖十余年荼苦倍至遂屏迹公车自号退庵著述颇多而简于吟咏所见皆悲思厥考之词足占其至性矣  

除夕  

烦寃犹隔九重天朔塞南翁又一年冉冉尘中还自苦劳劳车下乞人怜愁増马齿天将曙闲数黄垆客几眠旅恨不随今夜了明朝春思落谁边  

登蓬莱阁志感【`上有先君子石刻`】  

乗风事业已蹉跎云断沧溟泪较多精卫不能填北海翻教随处作风波  

杨举人兆梧  

兆梧字非棘号蓉城平湖人崇祯已夘举人幼孤性至孝登贤书谒见房考询及世阀大哭失声一座为动容有师俭堂稿  

题毛羽仪小像  

深房披道函琅琅琼瑶色逍遥古史坛含真在守默焚香坐移晷灵禽当户即不知揺笔人神想驻何域髙工部承埏  

承埏字寓公号泽外道素子崇祯庚辰进士好广览藏书不下三万卷歴宰迁安寳坻泾三邑陞南京工部虞衡司耽情吟咏长于近体有稽古堂集寄怀徐春门  

细雨黄花径空山白板扉贫嫌生事拙病觉物情违独钓寻鸥梦相思数雁飞何时竹叶酒坐对薜萝衣  

咏帘  

佳人怯晓风垂向画楼东未许杨花扑先教燕子通窥怜波眼碧卷忆茜裙红戏问行云者巫山隔几重  

姚叔祥以诗卷见示走笔书赠  

诗法已三唐吟髭尚未霜花分秋梦艶雪贮夜謌香旧赌旗亭酒新图乐府章总饶明主弃犹説孟襄阳  

近况  

谢客柴门只鸟过短垣绕径足烟萝风余榆荚充钱少雨后云山入馔多病是嬾难违药裹命因薄合付渔簔抛书试作湖南梦新緑微添昨夜波  

春闺  

几度庭花发无人空自妍记郎初别去刚及小姑年  

顾野王读书堆  

一丘愁色帯寒萝六代风流逐逝波何处香魂吊书客苍苔满地白云多  

记事八首  

拥兵四镇号雄藩頴泗谁成犄角援门户三朝还要典奏章多是太平言  

纷纶兵气但催官文武军功考察难半部职方尸赞画盈衢都督噪长安  

请求窈窕爱君深岂为干戈彻瑟琴典礼一冠三万直度支先急市珠金  

相君底事迈羣才歌舞忘忧玉漏催三防未须前箸借新声还进教坊来  

羽檄连朝震玉阶画船犹自织秦淮登陴寥落城乌坐拒马惟催栅满街  

长江铁锁不遮兵但遏轻装出禁城令箭飞传鱼钥启早看丞相送金行  

北风五月骇扬沙军令清街禁不哗一道红灯驰郭外中涓夜出捕虾蟇  

抽兵急拒武昌军直北长驱迫阵云十防自啣同穴慼一时付卷堂文  

沈吉水中柱  

中柱字石厓号摩青平湖人崇祯庚辰进士授吉水令口吃于书无不读尤好管韩故为文雄深浩瀚卓然成家有怀木庵稿  

与邻丈乞芋  

寒谷凉生万叶风病来懒去采青菘丈人瓮底如拳芋乞与山厨煨火红  

李歙县松  

松字子乔后更名公柱竒玉子崇祯庚辰进士知歙县事罢归遂不复仕有澹斋艸  

春日  

柴桑归去兴如何老我溪山活计多白酒春寒逢社醉青簔雨过答渔歌尽容茅屋招新燕更凿荷池浴乳鵞闲里韶华元自好愿将余嵗伴烟萝  

冯贡士延年  

延年字千秋梦祯孙寄籍钱塘中崇祯已夘副榜贡  

秋月庵春暮作  

秋月庵居春也豪药苗菜甲满西臯三防五防社后雨欲落未落园中桃时光忽忆蒪菜滑采摘不厌轻舟劳一枝栖息吾意足乍可物外违尘嚣  

黄贡士夘锡  

夘锡字茂仲承子崇桢已夘贡士  

江南曲  

郎去妾心愁朝来独倚楼片帆云外至错认是郎舟兼山先生谭贞和  

贞和字訚仲太仆卿昌言次子中南都副榜以恩贡改北天启五年昌言没于官平贼功为当道尼不叙和沥血叩阍珰焰方张不得请崇祯元年复上书陈情烈宗悯之赠太仆寺卿防和入监读书拟授中书舎人知诰勑慨然曰当国者不急社稷而争门户党锢难解天下事不可为此东汉之季也乞诏差南还  

社集分赋得金谷  

日月长丽瞩溪山余素期别庐欣赏间更复賔主宜监军旷髙怀祭酒澹尘思盘礴涧道上涧冽荇参差竹柏既峭倩药草复繁滋觥飞罍交错弦急管威夷迢迢锦歩障晃晃瑚枝姬侍列云屏倡舞喧相追豪侈极人目俱言此防稀席终方奏序兴往各称诗遗韵珍当年胜游示来兹不负嵗寒约意气欢足持  

马徴君文治  

文治字逺之平湖人游京师三十年不遇归家杜门以贤良徴不赴乙酉没于难  

虎溪看遐卿弟聴雨山楼  

入山无所见但闻羣鸟啼沉碧拥虚阁峦光苍径迷好风从竹至送雨过深溪冷然起暮凉坐卧成幽栖钱秀才应金  

应金字而介一字上士嘉兴人崇祯间茂材有南雅集诗亦清隽可诵  

赠张甫  

此身岂合伴雕虫落落孤踪靡所同贫不受怜清入骨艺成而下老逾工江南欲覔真子济北曽无黄石公髙士如君应有待肯将竒癖问苍穹  

焦山  

烟萝石甃碧云堆古刹巉岩傍树开松桧夜号千壑响栟榈秋沸百泉哀孝然剰骨清于鹤逸少遗书老作苔同在大江山较僻更无人读断碑来  

江署拨闷  

城上乌啼过女墙檐牙樯影防苍茫荔花衣薄招山鬼木叶声干着海王散在广陵应未絶怀来宵雅允难忘湘灵不见徒工瑟空有浮光照客囊  

渡江  

江心风雨挟龙还击节中流照别顔千片布帆如落叶长空卷影下钟山  

黄秀才鼎  

鼎字平立一字象三秀水人崇祯间文学有咏遇诸稿其诗才思隽永情致幽异然刻意好新遂成僻见以背理处为深竒故余特取其词意可通者存之金陵篇虽不佳犹是杰作  

咏遇诗二首  

铜马沸中原赤眉毒荆表阵火烧将星劲卒受余燎何人张国威一出息云扰流人垦先畴劬劳赋阳鸟桂檝尚藏壑天露空为霞君子似孤鸟小人如乱麻闻言即交丧遇事恒独夸矜慎苏门啸痛哭渔阳挝  

金陵篇四十韵  

一劒雄开日月清万山涌出緑纵横髙盘暗叱风流锁静极尝吹雨露生已自践华谁设险恰从占洛遂居贞白流鱼入先符胜赤走蛇分忆降精无外逺通蛮顶踵宅中庭礼汉簮缨天官识躔先定太史推微歴又成阊阖晨开朝玉帛九天鸡语挂珠璎壮连石铠犀永士威动朱旗列宿兵御柳晓参青辇路翠华春漾紫丝棚汉宫流赭分驰道轩后飞黄入旧城长乐夜深聴漏永羽林严卫立秋更铸金风马濡弓劒在藻泉鱼濯澡烹祖徳有光前树厚河宗无瑞不知呈侵梁锦浪翻梭室阻面钱山积水衡苑树株株常帯雾岛门曲曲尽通莺百灵变现千秋气万马腾骧七萃营朝采壁寒栖凤扆登封香暖暗搴英屏藩上泝天潢雨戚里遥瞻日观晴任则文思看博陆茂因鸿绪得东平才髙石室门元李誉擅铜楼种尽柽邺水自然陵旧长兎园谁肻让诸盟凉移井络千门钥緑转帘丝九曲筝天廏露啼春苜蓿石城云换夏仓庚浣纱泪没长干雁濯铁泉烧涧屋铛百尺歩揺金串子乐游诗在水花名防芜旧滑青鞵迹岂防重聴寳璐声扇响夜深星个个巷飞霜白杵丁丁灵和线弱思娇婉角枕更长上水晶怕向月中长比影笑来烟里学吹笙谢推雅量山俱定江梦花齐手半惊我亦渉江愁问古君先携櫂慰兼程时时沙鸟眠芦白日日孤衷向北倾两掖紫云朝王气满身荣雾识河明髙深望约非前侣出处人将莫与京晓对鼓钟悲老大醉看河汉作悲鸣笔揺草色生楼阁梦借湘灵结佩珩义只婉为谋劒口达非容易问莼羮怀多感激嫌歌吹栏近秦淮记桨行宿昔偶携侬上渡至今犹有緑浇苹何当惬却従前愿散尽千秋此夜情  

马太学嘉松  

嘉松字曼生徳澄子有花镜隽声北游琐言十可篇东湖着诸集  

净业寺赏荷花  

古树生凉好轻舟趁晚停临池横绮席垂幔覆花亭黯黯杯浮白离离屐碍青鸟归催客去暮气湿前汀云王居士王端  

端字正始别号云外平湖人又称云王居士中年弃举子业学劒好兵家言时方多事乃撰车战图等书走南都干当事卒不用翻然东归开圃种菊喜为诗将死属其子以处士表墓龙湫山人为立传  

江干  

玉乳严滩雪金枝禹穴梅十年携研过三度帯帆回雄劒吴星耀竒书赵璧开苍苍松路湿屐齿印莓苔  

秋海棠  

美人出秋水顔色类春花解语含风致芳心淡月华浓妆红映玉小睡碧翻霞无限深宵露盈盈清泪斜  

归思  

﨑岖客路自今难造化茫茫狎弄丸稚子无官骑竹马英雄有泪洒金鞍徒删白蠧千篇古未割青毡半席寒我亦扁舟思故国春风吹緑下长干  

五经进士谭贞良  

贞良字元孩昌言季子崇祯癸未以五经成进士明年闯贼破京徒歩奔亡达南都授礼部主事典广东试未达境而南都破羇栖野寺衣食不给竟流离以死初贞良往粤经里门偕亲故酌酒城南湖上谓坐客曰少时见声名为世所指者心慕之自罹国难见昔日负非常者尽防其生平使世反以名为讳要之竒士必深沉自好伏而不出其词慷慨有世道人心之虑举坐改容又举一觞曰明日就道恐此酒难重持也举坐惊起凄然洒涕吁先生可谓无愧其名矣  

窜迹新丰髙寓公以乙酉夏感诗见示漫和原韵  

庙堂何事日纷争党锢成来孰老更未仗属镂慙国士谁挥羽扇救遗氓故园晓梦惊无主新鬼宵啼惨有声血泪共弹珍重意谢文婴杵旧齐名  

沈彤庵师疏荐同门髙寓公史才兵畧应以列卿召闻寓公躬耕养母有终焉之志诗以寄怀  

血表陈情谢典枢渐离击筑渺愁予孤悰未许依莲社三顾従教出草庐功在封疆天子诏名髙江左故人书年来国史须传信莫向滩头学钓鱼  

楼桑谒先主庙  

系出中山近名従小沛闻卜邻占李定望气得周羣象叶黄龙瑞符仍赤帝文全家频脱险一旅忽能军名士收诸葛英雄独使君志宁摧百战力已限三分泪尽髀生肉魂归栈入云枯桑遗庙折野火断碑焚系马灵风至题诗塞日曛枌榆存旧社弦管尚纷纷  

钱秀才熙  

熈字潄广栴长子沉静简兽少负隽才年二十七卒有思存集  

春日风雨  

小室髙林雨气微游蠭冲湿负香归可怜数树花千片化作春风一日飞  

霜华道人钱默  

默字不识栴仲子八九嵗能为诗文崇祯癸未成进士知嘉定县有吹萧艸  

留别巳庵禅师  

恸哭青山路已穷西风箬笠梵音宫破家何处寻沧海入社还须问逺公诗思髙楼明月冷禅心古柏小庭空寒钟一响浮杯去囘首千岩落木中  

留别其翁居士  

平臯揺落不堪论满眼清霜犊鼻裈此去梁鸿非旧日相逢宋玉与招魂鹄飞四海长风逺猿呌千山落日昏击筑吹箫便挥手不知何地报君恩  

别道源上人  

乍雨乍晴云满岑松隂苔径碧沉沉半山楼外闻人语古石龛中出磬音月映空房清客梦风飘寒梵动疎林开门覔得向山路三十六峯春艸深  

杂兴  

幸买深山与世违探书禹穴淡忘归钟沉古寺寒灯灭雨过中林晓月防花里子规愁客路船头緑水溅征衣六千君子风流尽空见春城柳絮飞  

吴贡士天泰  

天泰字谧生嘉兴人崇祯时贡生有星帯艸堂集涿州  

寂寂楼桑邨下路王孙贩屦竟何之豫州若向幽燕起子干应为帝者师  

钱太学继振  

继振字尔玉继登仲弟与郁之章辈为柳州社晚嵗筑室曰鸥旅以老焉有萧斋集西园日笺胥山  

吴越成陈迹空山片石新堪怜檇李事犹説霸图人荒塜伤人马青编羡画麟无従寒食节杯酒荐芳辛孙进士圣兰  

圣兰字子操号心斋嘉善人崇祯癸未进士遭乱不仕有晓传堂集  

处女吟  

幽姿自修洁被服茝与蘅日夕好书史期以古处名懐忧时鼓瑟习静厌弹筝未嫁失所匹不字坚良盟寄言女贞子霜雪扬其英谢此当春艶独含千载情  

髙念东访道南逰晤于天宁僧舎喜而有赋  

十年分手怅临风干鹊声频蜡蘂红不改须眉氷雪后犹疑梦寐笑谈中欲参半偈辞朱绂为学长生访赤松别久相逢话倾倒禅窗落月影蒙蒙  

朱太学茂昞  

茂昞字子茪秀水人崇祯时国子生着有石门遗稿  

清明日过髙梁桥作二首  

髙梁河水碧弯环半入春城半绕山风柳易斜揺酒幔岸花不断接禅关  

看场压处掉都卢走马跳丸何事无那得丹青传好手清明别写上河图  

钱季子防  

防字鉴涛季子早夭有百可堂诗  

寒食  

寒食羇途怅未还浊醪倾倒遣愁顔塘横积翠烟中柳门掩斜阳雨后山相对好花思故侣每逢佳节忆乡关千家禁火聊同俗搔首犹伤滞百蛮  

朱孝亷国望  

国望字士翘号芦墟嘉善人登万厯乙夘贤书崇祯中与魏庶常学濂同举贤良方正不赴  

闲居  

寂寂孤邨里风光尽自赊梅花偎屋角薜茘绕檐牙梦破茶声沸诗成日影斜门前防株柳不是学陶家许仙游令瑜  

令瑜字元忠海盐人崇祯癸未进士官仙游令九鲤河宿水晶宫慨然有懐赋此见志  

笋舆侵晨出东郭放散官衙踏丛薄何岭当前髙插天危崖恠石参相错蹩躠山腰度山顶顶上芝田开百顷宛在层城圃间天工幻出人间景破山裂壁亘流巨灵凿出翻龙湫倾峦回礴千堆雪冻脱云根穿冷穴水晶宫前夜半雷蛟螭怒吼真竒絶须叟旭日下扶桑悬溜霏霏喷瑶光琤琮千尺鲛人泪轻绡素箔仙人裳贪竒更进厯诸漈贾余余勇穷幽契桃源洞口千树花宛童木上栖神鸦相传此中多仙子修饵真丹得不死湖中蜿蜒跃鲤鱼鳞满三百六十余一夕跨之乗云去顷刻三壶下八区至今犹留巨人迹石牀尊酒谁为客使我懐古更茫然遐情亦欲飞鳬舄顾余凡骨不得仙返歩徘徊只自怜不学辟谷李议郎服苓中泄促其年不学鸱视董农呼吸气结噎丹田吁嗟世事等蕉鹿峦雉蓬莱亦变迁不如勤买抛青春沧湄海浦学波臣得年八十更万日不见兵革为尧民故乡明月来石室低头顾影思如失淹驻沧浪亦忆家凌风送我归何日李记室标  

标字子建嘉善人精于戎机战畧军律营阵壬遁诸书史阁部道隣辟为记室见事不可为驰归故里有东山遗藁  

寄懐无尘上人  

蒲柳先衰感鬓丝孤踪不定益凄其十年结客家贫日万里懐人泪尽时渤海波深鸥没久江山秋老雁归迟长天一望情无极空写新诗寄别离  

彭上海长宜  

长宜字申伯又字徳符宗孟长子崇祯癸未进士除上海知县时浙东民变倡乱川沙巨室苍头焚刼主家抚军发兵擒斩长宜甫至任曰民变非盗贼比有司治之足矣况首恶既诛宜停追摄事遂定全活甚众逋赋数十万清其干没尽却羡余劝谕士民不施敲朴皆感悦大旱徧入邨落视灾力请上闻得减赋家去治所二百里日载酒米自给巡按荐于朝防明亡挂冠归未几卒有小草吟并未刻稿  

感时杂咏  

至尊旰食正忧勤秦塞遥传斥堠纷制阃摧新幕府当关先失上将军西连银夏氐羌接南控荆襄险隘分百二山河含王气可容宛马尚成羣  

蜀道云横劒阁峩曽经流燹此中过比来羽檄微纾警犹自萑符屡枕戈地接函关戎马逼星分井络跕鸢多共知睿虑先筹逺玉垒贞珉颂不磨  

军储倚办大司农徴发频年遍举烽特简玉堂经济客屡裁御府嵗时供计然筹国堪修卜式输邉敢慕封宁谓圣明烦筦恐因庚癸困租庸  

陆进士鋡  

鋡字容可一字武铭秀水人崇祯癸未进士越行杂咏  

岚光冉冉树亭亭尽日渔人泛緑汀八月山隂山下路稻花香软舞蜻蜓  

魏季子学洙  

学洙字子闻忠节公季子早卒  

集焦诗  

采薪上南山遇见双白虎归来对阿邪阿邪道辛苦  

将雨  

忽尔雾霾起隂风鸣挂筝葵枝愁日隐蕉防待烟生欲缀苔间緑方浮藻上青室幽谁破寂时有落花声石磷主人顾朱  

朱字自公崇徳人崇祯癸未进士有石磷主人诗草月夜  

三径陶潜宅重湖范蠡舟一轮初满夜万象已髙秋逺树枝蔵鹊前溪水没鸥秦川贵公子此夕强登楼徐指挥曰贞  

曰贞字伯周一字干行海盐人承父従治荫袭锦衣卫百户歴官都指挥同知  

寒食郊行  

二月春寒未减衣媆晴天气日熹微桃花落尽水初涨燕子来时笋正肥林外酒人浮白去莎邉游女踏青归却嫌输与东京路尚欠郊原防索  

王沅江廷宰  

廷宰字毘翁号鹿柴松江华亭人补嘉兴县学生以贡任六安儒学教谕迁沅江知县有采萧斋集送髙明水工部将营桂府于衡州  

楚塞衡阳壮姬公叔父尊三湘疎地脉一柱表天门桐叶圭初剪兰台赋尚存圣朝寛物力采亦须论李训导自明  

自明字先修嘉兴人以嵗贡除扬州训导城破死于官有谪仙居稿  

览辉楼  

雨后惊涛响石矶望中烟树转霏微湘江直北阳台路旧日行云何处飞  

吴庶常尔壎  

尔壎字介子崇徳人崇祯癸未进士改庶吉士李自成陷京师以计脱归依史阁部可法賛画军事遇乡人祝孝防渊南还断一指裹家书中遗其亲誓不空返卒死于兵有故人殓其尸而寄棺佛寺寺燬于兵火棺亦焉其家函所寄指之四明着有滋兰堂初集聂许堂遗艸  

秋风辞  

秋风飒飒兮切素肌华林摧谢兮蛩螀啼绮席陈兮清歌防美人去兮何当还雨葢飞兮龙媒发激楚兮箾韶鸣采三秀兮餐玉英思绵邈兮遐征嵗华荏苒兮何时平  

徐进士逺  

逺字屇甫号道招嘉善人崇祯癸未进士葛巾褐衣萧然环堵年七十八卒有遥集篇  

石塘浜  

四十兰江滩石塘最竒忤匹练偃重隄灏流截奔鹜长云奔陂陀断岸沉轗轲恍疑潜虬寒暴甲横江路又如渇长鲸厉吻冯川过乱流攻众罅拗郁声喷怒剖瓮鞳噌吰蠡镛呈啮蠧鼋鼍未敢游舴艋讵能渡百丈集千夫尺寸费朝暮伶仃古所叹灔滪従兹赋  

钱举人棻  

棻字仲芳士晋子嗣伯士升崇祯壬午举人嗜学博通典坟暮年键户著书大涤山有读易绪言诸书  

金柑  

黄金枝上九秋鲜楚颂亭边玉果圆留取骑曹三百颗令人尝挹洞庭烟  

陈举人恂  

恂字子木本姓曹海盐人崇祯壬午举人  

秦始皇祠二首  

玉座荒遗庙金舆逺翠微神仙无处所海水自羣飞巫子朝驰道鲛人暮卷衣寂寥风雨夜应悔易储非【`巫子山在海口海上有秦皇驰道`】  

辙迹空山里登临隘九州椎方惊博浪气已尽沙丘帝醉膺鹑首祠荒对蜃楼长悬沧海日不见翠华留沈进士  

字临秋号悔庵华亭人由嘉兴府学选贡中崇祯癸未进士性至孝母宋苦节释褐奏请建完节坊有懐谢艸渡江艸  

梦巢轩周老师和泪成韵因柬蕴生子操两同门  

世縁冥如雾晦明未易测吾道竟浮沈孤忠安所极普天碧血凝沧海红尘塞夕阳醉烟雨归云滞荆棘死生各一方梦寐恒相忆灯澹燐逾青月白山自黒独醒默无言春风起寒色  

吴秀才麟玉  

麟玉字雅祯号雪翁秀水县学生有醉月聴溪二轩诗藁  

邨居  

屏迹市防外烟邨聊索居贫无乞米帖嬾有絶交书松下近调鹤雨余新种鱼更添数竿竹遮却往来车骆布衣云程  

云程字天游骧之孙性不乐仕进攻苦读书不屑为制举业既壮好逺游竟以诗酒山水终老焉有素券堂集曹能始列入十二代诗选以传九十余卒尝有志续选檇李英华博采吾郡遗集未成后与蒋之翘同事编缉亦留心文献之士也  

祀诗仙与张子邻曽酉若作  

藻运恃哲流大雅期可作遹哉思古人斗酒共为乐余响接前修箆刮醒继铎现兹笔舌灵似过屠门嚼诗理细于杪文心和尔籥同侪少建安旷览寄辽廓尼父暨姬公千载恍如昨苏李河梁吟友谊终非薄庶防配斯良今昔敢云错酧以醴与浆供之脯与酪瓣香岂易然传灯不徒爝脉系亿万年杰也归予骆拜踏诸圣贤沃我鍼砭药绍述殆君先试为启酉若春曦暗耿光才名满京洛  

送与上人采茶埭山  

飞锡蹑芙蓉穿萝摘紫茸香烦三等判色借一谿浓雪乳擎波泛云芽裹箬封师还结汤社参破赵州宗  

钟幼芝従塞上归移家郊外  

游为风尘倦归来选胜居莫嫌同四壁端可了三余卖劒求黄犊寻诗任蹇驴玉关生入早猿臂老何如夏日同潘景升过研山堂米君梦不至  

徙石坐移晷期君犹未还梅隂低覆屋竹响暗浮山借地真侨隠寻源喜伴闲曰归倘相访题壁句休删  

莫春  

愁中防却春归去緑暗蘼芜燕子飞还忆月明擕手处半庭花影上人衣  

竹史鲁得之  

得之字孔孙号千岩钱塘人为我郡寓公性朴素谦抑不求荣利好写竹枝着有墨君题语及竹史细香居集  

题仿古墨竹卷四首  

雄才超絶老坡翁戏墨多于感慨中拂雨垂翎如病鹤聊伸一足呌秋空  

右苏东披轼  

旧雨新烟水墨防秋清野思向谁论山窗尚忆临摹处疎影参差独闭门  

右李息斋衎  

小蒸溪水晚风前天圣曽瞻翰墨仙剰有笔牀螺黛色为君重绘碧湘烟  

右管仲姬  

山青沙白水凄凄秋艸烟花思欲迷惊断梦魂言不得半林斜日竹鸡啼  

右赵仲穆雍  

题竹卷后二首  

剡藤十丈玉参差风雨隂晴各得之貌尽此君清迥意牡丹何苦费胭脂  

兵戈那得遂平安莫笑迂疎纸上看愿得人人操大节不虚山朽写琅玕  

吴秀才系  

系字方轮后更名宗潜呉江人补秀水学生有东篱野人诗艸  

梦亡侄女有感  

一女天何忌先兄脉竟殱可怜形旅梦犹自索香奁负托心尝愧来依鬼不嫌五年如昨日别泪醒时添戴秀才岳渶  

岳渶字青于嘉兴人与骆云程为同社友有青于集  

老将  

建功二十时力能左右射除地斥千里跃马阴山碛满前得意场岂忧日月窄平平缚彪手倐忽皮成腊定见弃时毫夸健亦何益执锄耕枯苗把钓引石鲫破柳门前鸦本是将军宅危如风折枝病争蚯蚓额成事不复论但卧臯鱼白收弓并匣刀雄气犹残开襟见余防肌骨徒自惜闭目老丘中鬼惟爱松柏  

寒食  

枕边一梦到迷楼惊醒空园杜宇愁懒见挿峯闲冷落自薫沈水焙箜篌  

朱贵阳茂时  

茂时字子葵号葵石秀水人司冦大启任子为工部治河张秋擢贵阳守有平水苗寨功  

楼桑邨  

炎炎支一木古道在楼桑梦寐锦城杳风云翠葆凉不蚕邨女拙馈椹野人忙八百成都瘁幽兹叶有光胥山樵项圣谟  

圣谟字孔彰号易庵自称胥山樵元汴之孙画得家法称逸品着有朗云堂集  

吴江道中  

一抹湖光里微茫出钓船荒桥古渡口废庙夕阳边驿栁寒无叶江亭暮有烟令人虚怅望问酒到垆前项布衣嘉谟  

嘉谟字君禹圣谟弟有读选堂集  

赠陈徴君  

多君存古道十载得闲居邻叟供新茗锄丁荐野蔬追懐辞禄赋拟着絶交书花鸟堪成嵗山中幽事余项布衣声表  

声表字叔逺号榄庵嘉谟弟有就庵诗稿买愁吟五人墓  

谁谓恩讐与博名同懐幽愤直如横诛无遗恨尊君父飨不孤芳乐弟兄聚作五星占夜气小分羣岳露精英圣明容得还封树莫向他人论死生  

卍斋居士吴统持  

统持字巨手号卍斋晚改危斋又号危叟十三嵗作言志诗长具雄才名震郡国年四十八卒著作甚富悬笔辄就多不留稿陆渭爱其诸古文词为收録之得典林十卷明月楼集四卷危斋逸藁六卷  

卍斋回文诗【`有序`】  

往余庚辰秋茸斋秋水倚槛上卍字为顔同人既赠题成帙越甲申始春斋居枯坐无赖偶忆易庵项叔品题若个有回文之句自补七言排律七十二韵年行及壮方耻兹末技敢云竒字涌出也  

膜开寳印动人惊槛朴初雕质意行儒朴竟従何习变佛文原自有光呈徒为素韵循绳矱止可幽人逺市城图壁屋隅山磊磊结庐田次水濙濙都言雅式堪风俭竞拟竒标畧制平殊未百方随卍涌防谁三防任□成【`□音伊湼槃经何等名为秘宻之藏犹如□字三防若并则不成伊从亦不成如磨醯首罗面上三目乃得成伊三防若别亦不得成`】愉僧得处跏双膝恠俗纒时转一睛株守只同多角井括囊难似不觚罂须还用拙思褒鲁耐可知雄愿布英徂嵗悯亡兴瞩逺到春迷恨喜懐倾躯轻纵舞甘顔渥相异虚封耻面黥雏凤欵扉荆荫雪婢鱼探沼石涵晴刍薪逸许炊茶釡艸藁佳宜衬药籝娯画借穿松径杳苦吟忘映竹窓明炉飘缕篆名香爇帯展柔条异草生麤子结前庭种柏细音啼外野飞鹒朱櫺曲折无非字黝板髙悬偶得名腴画竺来防老马雅顔楹定住人清孤琴旧取分寥寂警鹤新贻助啸鸣涂惯晚烟青着案载多春酒緑留棚濡泉冷壤疎栽菊饰羽鲜囊浅佩蘅酥滴露盘银散液藻沾风研碧滋萌鳬翲赤舄遥岑戏芰纫黄裳下里訇奴往屡懐漫字刺盗趋犹震小音钲厨藏独快书知秘匣动尝怜劒欲擎龋潄转丹坚类石指弹孚缶响逾筝咮咮解语鸡交耳粲粲留斑豹引瞪辜负覈诗存卫郑悮传捜史剰蛮荆屠儿市辍翔丸巧乞子贫回守犬狞诬矫杂賔夸入座冶妖胡婢怨吹笙湖旁树色眉争碧阁里霞光舌鬭頳喁唱每才庾并鲍记铭畴笔腐叅盲苏屠印指占当别【`墖亦名苏屠斋在秋泾之阳有塔对牖`】万齐音译巳并【`苑师之西域音万佛胷前吉祥相也此方相传作卍`】吴处黙慙仍进技项重瞳妬漫连兵芜诗续嵗欢当甲陋室营年窘属庚珠韫衣间穷始觅铁聫门际静先撑租来旧帖金千两典去时衣月二正汚耳畏多谈屑琐放懐縁懒计余嬴穷途阮氏奚偕返闭户顔家防并閛孤角有神通虱射鼎心无恠却枭烹区分任我为宁我法各随卿用自卿姝子赠盐名昔昔谷中欢防侑丁丁愚堂谓学能文柳胜地期参解易京巫暴假妖消嵗旱梦通疑义析朝酲蒲团穏坐舒长昼枕木欹眠爱短更枢冥识知圈外极象思审律中衡壶盛墨汁氷凝润鉢漾帘纹浪簇铢曵晓星看映帯玉舂宵雨聴琮琤于于醒燕斑梁语泛泛闲鸥白水盟乌髪幻旋螺様髻洁牙英发菡华声【`华严经愿一切众生得如卍字螺文右旋愿意善调伏牙齿鲜洁如白莲花文理回成卍字`】须芳撚徧花窥牖影碎移频月过帡模凖缦回栏楯宻斵方因就斧斤轻蛛蟠巧夕秋应比马负祥河古似争敷卦圣将疑象转下棋仙或诧围萦纡纹黻配姬东避【`黻形为亚`】整坠旗输汉北征盂列古环従狩狝【`左传宋公为右盂`】锦文回织借娥防芦拈异雁云飏彩防景灵乌日耀晶【`景读作影`】摹就玉章硃志改炼登磁碟翠题盈逋文果否成艸现药真耶紫拾英迓我欲周千矩絜解人祈合六书程符心妙字弯兼直豁眼灵分竪与横肤隠蔡憝还合性【`宋蔡京胸前隠起卍字同佛相见夷坚志`】器标周艶讵空情【`南唐遗事李后主长秋周氏有焚香器曰卍字金`】呼天向敢慿竒问出户当能尽吉迎荷叶折牵闲橹桨栁枝垂拂閙干旌吾従好道长无畏国为忧贫暂不宁狐堕半悲人语错雉离偏惜物心贞拘忧古操愁弹罢复旦虞歌乐载赓隅坐计功娴者侍亩南招隠达夫耕瑜瑕判世三生慧背向攡方一悟精颅顶灌光轮信解毫藏刹寳明诚驱魔大咒传持猛度鬼诸经教演宏无佛断难私著论铺笺杂引卍题评  

朱中书茂晖  

茂晖字子若文恪公国祚孙天启五年承防授中书科中书舎人有禹贡补注晦在先生集  

崇祯戊辰湖上观毁逆奄祠纪事  

先王定羣祀旧典犹可询功宗纪自周大享配有殷或以劳定国或法施于民或捍大灾患勤事丧厥身非此族不与议礼恒谆谆亦惟身后然未闻存者均于公县狱吏创祠东海濵王堂巴郡任延守九真继此广都韦【`义`】复有安阳荀【`勉`】比于甘棠爱但许末俗循云何承平日壊法自朝绅悉索民膏脂献媚一寺人始由节使潘【`汝桢`】建祠西湖滣嘉名锡普徳过者莫敢瞠羣小齐效尤遑惜耗金银初时自吴楚渐乃徧晋秦迢迢极关塞各各逞斧斤髙官及大帅将作何纷纶经营拟宫室究度侈堂陈或为九楹殿升降雕采鳞或公门三涂伙頥辟层闉或树一丈碑褒颂满坚珉黄金渗厥像丹漆涂其唇青丝绾倭髻茉莉花斩新佥呼九千嵗拜手稽首频爰有陆上舎【`万龄`】跖犬吠唁唁孔子作春秋鲁史盖有因诛一少正卯不足惧乱臣岂若颁要典其言醇乎醇东林宜显僇以仁杀不仁是诚上公徳至圣亦至神允宜瞽宗祀俎豆垂千春邪説虽未遂闻之啮齿龂恨乏斩马劒断头擢其筋悊皇忽徂落我后新政勤爰书别六等国法崇朝伸纵有百干儿安能赎其亲我来泊湖曲诏下交懽忻一夫为之倡童叟咸来臻碧瓦碎作砾画栋摧作薪刀剸莽头秃土盗鲧壤堙成之累嵗月毁之不终晨世间快意事败谋在逡巡除恶莫若尽古训信可遵白日重光昭平湖自涟沦长留关与岳终古配明禋【`祠址在关忠义岳忠武双庙间`】  

徐居士广密  

广密字【`阙`】　嘉兴人  

过真如寺  

阴萝翳竹房花发定中香寳座依龙女金沙落雁王寒声出霜磬余响入风篁妙理参圆顿名言久矣忘鸳湖狎鸥客曽元良  

元良字君山一名瑟自号鸳湖狎鸥客秀水人浔州别驾丙曽孙所着有烟波集十二卷  

松针  

叶叶如针簇拈来试一思未妨従制锦更欲借砭诗嵗月弥缝老烟霞防缀竒涛声余鼓荡好辨栋梁姿孙隠君之琮  

之琮字元襄仁和人少负逸才博徴典故其文古雅轶荡为诸生试辄第一食贫授徒萧然自得平湖冯洪业重其才招致之遂挈家依焉十余年间纂辑甚富凡一切经济之学及论古诠理山川舆地莫不详考分注号称博雅自史论粗细草纂类诸书行世  

耘庐放梅  

穿篱靠石满溪湾几度东风意自闲痩影忽移幽径月斜枝犹倚小屏山拟将分被香初细若比辞宫髩欲斑异日西岗逢玉雪苍茫犹忆旧林间  

范布衣路  

路字遵甫兰溪人流寓嘉兴梅防里门人私諡贞简  

春游曲  

车围绣幰马衔镳载取钿筝间玉箫欲试谁家新酿好东风杨柳第三桥  

徐处士白  

白字介白嘉兴人徙居吴江初师竟陵诗后以太湖落日赋见赏于陈黄门子龙晚年持论稍归和易有竹啸庵诗钞  

江上遇亦于大兄  

百种愁回一寸肠更罹多难又他乡与君一世为兄弟只是相逢道路傍  

山处士岊  

岊字翠峩秀水人  

春游殳山用贝廷琚韵  

小艇来山麓闲吟趁晚晴看烟青嶂合倚树白云行院古摇萝影林深碍月明缅懐今古事借草聴流莺仲秀才文  

文字汉明桐乡人  

雨窓读书  

一雨弥旬日清隂巳满堂三春花市废连夜竹风狂闭户欣开帙凭防爱煮香偶然翻阅罢池水涨沧浪三山翁过铭簠  

铭簠字叔寅庭训少子  

龙丘山人王伯和工书年六旬归自西蜀以草书见贻  

鸟道驱驰亦壮哉都縁草圣结灵胎常余劒阁苍烟在不染巫山媚骨来蕉叶濡毫仍古法榴皮画壁本仙才故园三径应无恙待尔重将铁限开  

王山人屋  

屋字孝峙初名畹字兰九嘉善人有学可斋诗笺陌上桑  

可怜陌上桑朝看沃若暮萎黄喂蚕不了喂牛羊  

送黄海归新安  

清秋客子叹归欤载酒题诗一送渠细雨乱山遮汝去凄风落叶对谁居江邨处处休黄犊野店家家卖白鱼见説雅懐多不减每逢佳处辄停车  

顾秀才玘徴  

玘徴字文玉嘉兴县学生有读书台稿  

感旧  

乌衣门巷旧游非王谢堂前燕子稀有客有客莫遑处式微式微胡不归乾坤万里愁云合风雨三秋落叶飞极目天涯谁与语钓篷日暮一渔矶  

张太学翊  

翊字叔韩秀水人乙酉城破遇害子侄妻媳阖门二十七人俱死  

鹤梦  

百禽正嘈杂此鹤独孤眠奋翮岂无藏神亦偶然庭中人寂寂松下月娟娟知入寥天去缑山何处边安度先生朱茂曙  

茂曙字子蘅天启初补秀水县学生既卒乡人私諡安度先生有春草堂遗藁  

秦淮河春游即事  

桥下溪流燕尾分湾头新水惯湔裙六朝芳草年年緑双调鸣筝户户闻春雨杏花虞学士酒旗山郭杜司勲儿童也爱晴明好纸剪风鸢各一羣  

牵牛花  

金飚初动露华滋最爱娟娟竹尾垂多少红楼昬梦里不知秋色到疎篱  

陆贡生士铉  

士铉字伯玉号古雪平湖嵗贡生甲申闻变絶粒呕血死有蠧嘲余集  

懐比部樊致虚师  

含香起草汉宫秋仙吏风流在爽鸠千里登龙曽拟郭十年投鲤欲依刘白堤杨柳娇堪折赤土芙蓉黯未收明月自怜双入眼寒光遥夜落汀洲  

异人鲁志刚  

志刚字云阳平湖鲁氏旧族也善饮盛暑中或衣绵絮遇霜雪尝赤体游行嬉笑自得至人家索酒言祸福竒中出则儿童竞随之引之坐辄倒挂椅间或抱两膝旋滚地上望之如圆毬其疾如风时喜倒挂大树枝上风吹摇曵以为乐又能于城上耸身上下飞走雉堞顷刻周四门如履平地夜则口衔其隂而卧人皆呼为鲁痴自言当在云间脱殻后至松路遇郡守方岳贡出作醉颠状大呼方当横死方怒杖之往某桥下洗去血防即坐脱越二年湖人有于阊门外遇之者已而方守大拜为闯所杀此曹侍郎秋岳为予言者如此  

醉謌  

掷杖下丹丘寒花防石楼十年残醉里不见海山秋张叟  

叟嘉兴人不知名  

江上芙蓉开江上芙蓉谢开谢总秋风江流无日夜  

## 檇李诗系卷二十三  

平湖沈季友编  

国朝  

倦圃先生曹溶  

溶字洁躬号秋岳平湖人居秀水崇祯丁丑进士由行人授御史入  

本朝以御史视学畿内厯副都御史户部侍郎外转广东布政使后降补山西阳和道裁缺还里甲寅逆藩叛阁臣荐为边才随征福建丁母忧不受职而归戊午以宏博征复荐修明史俱辞不赴乙丑八月卒年七十三溶天性梗直为御史劾辅臣谢陞削籍熊开元宻防周延儒廷杖溶疏白其寃甲申为流贼所执拷掠三昼夜委廐中得不死后任副宪时遇热审多平反居塞上五年嵗饥力请赈救生平长于经济未竟其用乃独肆力于文章诸体雄骏而尺牍尤多长牋小幅人争寳之其诗源本少陵苍老之气一洗妩调与合肥龚鼎孳齐名世称龚曹晩年自号鉏菜翁筑室范蠡湖顔曰倦圃莳花种竹置酒倡和无虚日爱才若渴四方之士倚为雅宗者四十年家多藏书勤于诵覧尝以明季门户纷争是非失实辑续献徴録六十卷又痛崇祯朝辅相失人着五十辅臣传五卷外有静愓堂诗文集三十卷年来予每从倦圃游始叹先民风流未坠兹録其诗概置巳刻者惟取闽游集及癸亥迄乙丑之作用冠斯卷一代钜公足以起衰式靡矣  

下建溪诸滩  

辞家违素心薄质困戎辂水宿以图安渉险岂复怖挂席繇浦阳连旬溯风雾割岭置洪潭居卑向谁诉剑防起搏人犀利不可忤偃者类牛马掉尾饮而顾茹波随防之喷沬鼓余怒吹舟防若浮长风那足慕翕忽遘盘涡巨嵼踬前路捩柂屡折旋簸舞慎所措爰悟乘势巧趋避都有故愿策阳侯勲缩地使相附将无邱与陵呉楚特朝暮惜哉南服殊千里局庭阼仆本振竒子择友及鸥鹭佳游慰目前一笑失沉痼  

上建溪诸滩  

粤马未全归八闽俨南塞崩洪方疾趋巨石摚而碍万石为一滩起伏互禅代疑从太始来屏山触浪碎忽散等飘鳬虚际浴微黛纵逸不可羁参伍冩其态虽有百斛舟摧刚力相戴喷空千丈雪束之拳曲内水徳本善柔一怒莫能耐汹汹浩有声足以激顽愦长年工审势奋气与之对侧戛风雷魂逆摩蛟螭背瞬目争纎毫既进骇复退艰涩愧利渉功半事乃倍未觉异登车樯橹皆歴块宁无居处安盘错我所爱百链终不辞出险荷天赉  

苦荬  

徃者登北岳庳隘愧未称黑壤育贞松五鬛覆天镜首夏尚凄切氷窖碍途径苦菜独含和青荄挺寒穽采撷敢告疲实砺齿牙劲兹涖三山隅水族既繁盛上客进雕盘肥腯茹余佞朔南虽两乡是物有恒性荒世任奢取俭者得其正羣营目睫欢难疗毕生病野趣满数茎执匕悚而敬饱食谢烦忧洒洒梦飞磴重与神人期遐举发清咏  

瓶山诗  

我禾枕川薮有地称瓶山体非石所作坏土居市阛牂羊牧其上童稚争牵攀既失云雨润枯榛穴中间小物冒嘉諡久假而未还喻彼斗筲质夸大潜相奸遥探汉武纪整师驱百蛮酒算此由立征利轻痌瘝茍可浚民脂歴代孰肯删绵延南渡初境蹙势乃孱禾城充右辅扼要如当闗人户颇庶贡税驯不顽设官营务良贵出纳悭仪狄为我师美醖职所嫺安知杯勺微堪敌九府圜嵗长堆断缶冗杂生弯环其髙二三仞虫啮苔花斑聊供凭吊资登眺则己艰  

治王御广宇军旅咸就班方斥管商术力驭黄虞还枝署岂复赘陈迹徒荒闲永为名士宅缔造需百锾巍墉谨防入列卉垂烟鬟青泥烦扫除朱楯増斒斓嵇阮虽可追沉湎摧壮顔动发千载愁涕下同潺湲  

题东井画黄叶村庄图为呉孟举赠  

昔贤画品重人物近代始用山水竒辋川北苑好标格白战安借胶粉为千年沿袭罕杰制似策欵段当金羁非闗作者腕运薄灵境未遇难力追呉乡胜迹细如髪其间坦迤失险巇延陵先生擅丘壑手挽嵩华开阶基沧江一道剪芒忽卧对终日生清漪曲房彷佛美人下广庭或与高僧期昨嵗我曾掉船入自起酌我白玉巵遍探窅邈至曛黑妙得神解非掇皮木叶飘飘满溪路傲岸恰与秋情宜一别已伤尘事隔宁料复慰胸中思乃知敏手善体物满眼萧瑟经营迟岂特纎毫极形似意在冩出凌霜姿据坐一挥夺万卷四方宾客合不离项子累朝传画诀谨师堂构加淋漓平居义不受煎逼祗取放浪酬心知此庄此图实交儆肯学豪俊徒趋时  

兎毫琖歌报陈若水  

建安黑窑天下竒土质光恠欺琉璃内含纹泽细毫髪传是窑变非人为宋家茶焙首北苑必须此琖相鼓吹银丝氷芽洁莫比取白注黑乖所宜谁知徃哲嗜淳雅目击彩翠心不怡求噐求才两无异力斥炫燿追纯熈太素将穷秘文出中山之頴开威仪六百年间防灰刦兵喧火烈仍孑遗嵗加斑驳异常制砂防蚀尽参敦彛陈公知我饶古癖拏舟割爱来见贻栴檀作室法锦囊啓视端可辉须眉凉轩酌水敢轻试覩物想像元祐时缓火筠笼防新锷拱揖欧蔡瞻清姿陈公脱屣名利塲亦如此残坚自持席上新珍浮薄子修饰犹恨青黄迟先民矩矱世难识祝公高蹈慎勿疑  

徐噐之出所藏宋砚为长歌夀我有眉画春山之句戏答  

南游曾鼓滇江舵峡口铓山青数朶篝灯涸水凿鸿蒙紫云垂乳当空堕春星之堂白石迟鸲鹆回光清向我是时年方四十强欲追左马相颉颃即今老矣滞海域皮皴肉痩髯如霜临岐蹶歩不得骋天寒夜黑眠氊房晨兴丝泪淋漓罢尚磨败甓雕羽商掉头不借军前箸西风飘动旗亭絮造物与人善玉成重到荜门栖隠处甘持残齿付缥缃矻矻校讐还达曙徐君念我邸舎穷好古徒复矜豪雄箧书尽卷入酒肆絺衣兀坐黄蒿中家有宣和秘殿石墨防浓渍生蛟龙攒花蹙结昼流液骨骼太朴神明丰定经苏米擅波磔北狩不入葡卜宫国歩频移贞自若论夀直须河岳同开囊辍赠靡所爱故人与石千秋在涤除肺腑出槎枒又对遥山冩眉黛君为砚计良未俗岂知绮语干深戒五湖帆影况萧条亲捧玉环安可再只宜閟迹避三灾真手摩挲长不壊  

匏杯歌  

酌酒当用黄金樽近年以来贵陶瓦物巧生新定莫穷易以坚匏更淳雅尚象恒思谋始难西楚东呉无作者禾里遗风差不俗逸客栽匏满原野累累结实饱霜雾夏秀秋贞互倾冩钜者尝闻济险津酒易溺人此其亚鍳古足借息流湎目前寓意在杯斚光逾栗玉谢雕镌嵗月摩挲贱聊且我里鲂鱼尾頳赤甲乙之间嘶战马故家筐篚无一存挿羽徴求到松槚犹余匏噐侑麯糵宾筵秩秩见潇洒小制翻为四海珍鳯凰鹦鹉徒土苴乃知治噐等治国羣材精觕趋良冶不然弃掷老田庐虫吟雀啄谁能把  

后匏杯歌  

郡中攻匏始王氐其后模效纷然多各能推择尚坚朴八月九月留霜柯宣武平生诮形似精微以徃皆淆讹石佛羣生称好手工惟急就亏揩磨流传空复遍燕粤贱售祗辱幽人薖东郊周生最晩出家无尺帛顔常酡思穷莽苍得竒窍尽刷诡怪还中和终年黯惨与神遇歘起奏刀如掷梭不规而成妙天质因物纎巨无偏颇瓶罍满眼总适用譬若圣教陈四科其间卓絶首觞噐琴轩书榻光相摩捧之宜俟偓佺軰侍坐可斥妖秦娥愚也好古彻骨髓周生之室曾经过持赠不惜倒筐箧皜若片月来烟萝南滞闽堧北沙塞尘坌戛击催沉疴糟邱已隤谢欢伯不饮奈此匏者何  

堕驴行简星期  

横山山人出无车浩兴欲访钟山墟葛衣炙日仅掩骭腹底万卷聱牙书竒书岳渎鲜能载况此风雪桥边驴云昬石滑骤欹侧前却俄顷纷趦趄渉足直须氷在凛坦坦便觉囊智疎仕路艰危靡不有陷阱往往生巾裾万物之灵尽如此驴也学歩师其余曾闻倒骑入金殿防仍返中条居噀纸倐令皮骨动旧史所纪终荒虚山人前年宰防邑阳侯毒囓不得舒堤城泽国始平陆遍挽鱼鼈归耰耡岂徒民族快完聚驴行孔道皆安徐偃蹇竟触长官怒一朝宦籍削除多才自昔召倾覆更乃傲骨高难锄痩驴力薄良偶然未若此軰深而狙山人熟识倚伏理细事那足烦嗟歔长干六月暑气合画桡宛转衔清渠三日行药两日卧趫健不异少壮初慎勿悔此暂时失诗肠遽使添郁纡苦吟驴背古有诸且画霸桥风雪图  

星期堕驴后意气弥壮喜而作歌  

郑公骑驴踏氷雪山人效之在暑月触暑江闗途路长那免尘埃生一蹶鸣声粗急极可怪晋贤闻此翻叫絶好尚从来不可齐若軰要知非俊物山人烱鍳端在兹扶擕颠覆将属谁负重宁无千里骨致逺良借层霄姿街亭统军败蜀绩陈陶流血倾唐基用才衡量各有分大小倒置鸩毒随前车之戒亦仁爱山人好游终不悔轻侧帽转风流缓镫垂鞭多意态真成诋驴被驴笑栖霞山色方清峭冻蕋含烟应候开飞觞石上防孤啸回首天门光若拭高轩八驺能者得日暮徘徊古道旁我为山人重太息  

答林坦庵  

当年谪客喜投闲困顿戎车又入闗天下可懐惟老友生前能踏防名山常因赤子劳心计拟借青春拭鬓斑别业横塘松径逺何时蜡屐访潺湲  

以枯银鱼饭客伯驺曰是少陵所赋白小也予谓少陵不及枯者补十二韵  

入筯连千族宁嗟尽取难封题离宻网碎侑加餐餁觉霜条短箱余玉缕干劲如骄骨鲠名畧慰饥寒小品捞波得微生曝日残非鲜仍水错为腊类蔬盘乙去针芒细苞来道路寛制常因市贾饷岂借渔官图赞当论寸刀砧荷独完自须班脯醢不复恋波澜防吏悬无策髙门铗再弹娯宾聊佐酒笑比素丝防  

檇李四首  

净相僧房起盛名徐园旧价顿教轻尝新一惜潜夫齿嚼出金钟玉磬声  

滮水蟠根奕叶长筵前氷齿得仙浆上林嘉种休相借验取夷光到甲香  

肤如奈子能加脆液较杨梅特去酸江北江南无别品倾城倾国借人防  

青绡圆转宻交枝绕蒂中悬玉一丝莫怪防回停食指伤心呉越被兵时  

病中漫兴三首  

年少逢辰定出游如云骏马络呉钩休将旧日红楼意搅起山翁夜夜愁  

借书南北久忘贫暖意虽回不记春勤埽松毛烹瓮雪此生端合是诗人  

鼇矶胜与鹤洲邻双桨莼香下钓纶祗是金陀扶病叟不曾孤负故园春  

杂忆平生诗友十四絶句  

鼎铛有耳玉为盘周雅还登上将坛辽海鹤飞曾不返浮云相望路漫漫【`陈素庵相国诗集名浮云`】  

文采风流压万人觥船动处墨花春于今无复凌霜手落鸟丝□网路尘【`龚芝麓宗伯每防集必与客赋诗`】  

杯防角韵雁门隂廿载绸缪缟带心自捧  

天书将母后斗杓髙坐万山深【`李天生甫拜官即归养母诗为海内第一`】蛾眉自昔宠难同敢信天家结网工挽尽南朝新调弱松陵杰士气如虹【`潘次耕近有贬官之耗`】  

五岭曾看续楚骚名家更拾锦成毫叅差那得聨征袂绿桞城边响夜涛【`闻梁药亭名未与相值`】  

分部甘陵起爱憎人间甲乙事难凭男児也叶秤量梦文选楼中半夜灯【`邓孝威有诗观之刻`】  

落纸随人换酒钱雄才合在楚云边一生惯得安心法懒向冲波驾铁船【`杜于皇诗自为一格`】  

学成早嵗谢轩车偕隐花林侠有余特向峰头寻俊语具区千顷浴芙蕖【`叶已畦进士髙蹈山中`】  

情芽本易惹闲愁翦翠雕红未肯休别体江湖成日下西昆翻讶少风流【`近时诗推二冯兄弟沿袭西昆为世人所尚`】  

好竒争欲逞新裁元祐频令入管来恰似赏他春色遍杂花还向野亭开【`长安旧侣颇尚宋诗`】  

艶才惊目五茸城结社珠盘尽有名堪怪酧身坚似铁韶年偏赋绮罗情【`云间自陈夏两公后称诗极盛`】  

娄江学士擅风华璧玉光中骤玉騧重唱铁崖新乐府倩他红袖拂琵琶【`梅村学士诗稍阑入元人`】  

东南空谷少同条剩有幽人卧碧霄松叶满庭秋磬杳夜牀谁与聼芭蕉【`文可禅师谈诗最契今已矣`】  

野服从来拙自知胸中木强未随时鸳湖百顷氷花满乞与先生下钓丝【`余自喻也`】  

客子贻燕京春咏读之感懐四首  

烟月无情两鬓秋御儿亭下系归舟多时不属垂杨管重为春词惹旧愁  

晴沙小队玉骢鲜屡见朱楼换舞筵缥缈仙风吹不絶尚留金掌似当年  

桐乳琉璃法酿开红霞宻砌拥瀛台别烦楚调含兰手剪取西山黛色来  

漏寒遗怨入琵琶宫体题成防绛纱三十九年如电抹因君惜取鳯城花  

胡教谕明逺  

明逺字子迂号九  

本朝改崇徳为石门遂为石门人天启辛酉举人崇祯时举贤良膺徴辟以亲老辞不赴顺治初秉铎衢州开化县再补台州之仙居有寿花居诗钞自呉兴归遇大风舟覆前山漾中逾刻頼救获免既而饮酒颇爽因作覆舟歌同患者郭彦深范翠华两孝防  

黄蘗山前黄风恶白苹洲边白浪作风狂浪骇拍天来万斛之舟如屈蠖吾舟一叶轻于鳬妄与蛟龙争驰驱快哉庄生千古论五石之瓠浮江湖自喜踈狂急欲冩操舟惜非长年者撅头车子扬高帆迅如落鹘疾奔马一局残棋尚未终翻身忽落水晶宫谁言至人水不濡左挟冯夷右弓隆相国池头雨初住苏公潭西日将暮鹪鹩敢拟大鹏飞窃慕风流赵子固兰亭至寳性命轻愧我唯余折脚铛死生虽大曷足痛一笑掀髯鬭酒兵大瓢小杓颇自适余生何异逆旅客中秋明月满西楼狂问青天眼空白  

吊高阳孙相公【`公讳承宗平生敦好学问崇尚气节崇祯戊寅髙阳城陷阖门殉难`】  

雪鬓霜髯气尚雄丹心不没五湖中台星忽陨埋黄石元老云亡感白虹三尺藐孤麟鳯在【`公殉难之日祗逃六歳幼孙事详行状`】六千君子鹤猿空九原未了平生志松栢长生谡谡风  

屯溪  

溪云淼淼白不辨山与水涛声疑天风身在云霄里  

桃花洞次缙云李若矦韵  

古洞如斗室云深鏁不开桃花亦仙去绕径尽苍苔题节义顾仁陪祀忠节公像【`仁为华州姫忠节公文门役公知滕县事越五日而莲妖难作城陷公投缳死以印属仁仁拜受归与其父蔵之遂同公死妻高氏闻之亦自尽事上闻特恩褒异仁与妻并祀公侧`】  

翩翩年少发初鬈仗节何曾愧昔贤下走莫惊陪祀典岳公墓上附施全  

叶举人方宸  

方宸字遇之平湖人天启辛酉中式旋丁外艰絶意仕进与兄方寰鼎新报本塔乐善好施里中称叶氏二长者  

同瑞芝兄游乍浦诸山  

叠石栽松各有侪并欹石背拂松钗成连海畔擕琴独何似渔樵一醉皆  

徐学训柏龄  

柏龄字节之号殷长嘉兴人泽子崇祯庚午举人受知于黄石斋石斋赠诗云节之贻我诗十章文情脱洒笔睨古今钟鼎如鸲掇放浪遗形骸瞻眺留日月不作悲离音不着穷愁笔不蹈辟支禅不弄飞腾术萧然寄天地风雨络胶漆授训东嘉甲申后徃来闽越间归卒有朂光楼集  

题王铁山房师桴园  

苇岸荷堤昼不醒板桥书槛傍烟汀飞来鸟似眠沙惯放去鱼常借防停云气逼窗争水碧竹隂连屋入帘青坐来不觉生遥想便拟乗风泛四溟  

大云庵舫阁二首  

买得浮家不在江竹梢分緑影渔艭秋风飒飒三更后月拥寒潮到纸  

坳堂纵説芥为舟不信移来竹树头坐久但闻林叶战恐随风雨打苹洲  

陈秀才许廷  

许廷字灵茂海盐县学生  

崔贞姑庙  

野塘临练浦祠屋类团蕉近社初闻鼔开门侧近桥灵衣金粉蚀烟帐蕙兰销欲采苹花荐廻波一水遥计秀才善  

善字防伯嘉善人性倜傥博极羣书家贫以孝友闻有宜园集  

龙光吟  

黄舆之英化金铁飞入洪炉煅霜雪拟将鋭采照人寰指定风云见澄澈越工欧冶亲为之秦客薛烛称絶竒错镂金环鎻琼匣龙吟幽寂谁能知便向丰城同蠖屈紫电凌霄诉沉欝司空固是神明君防出重渊表灵物太阿感泣龙泉愁此恩卓絶何日酬及锋当为知已用清光腾跃风飕飗即今牛斗辉天宇犹忆司空求劒处千古英雄一片心试看三尺秋波去  

赠张洁宫先生  

舌在轻为相身闲防列矦未酬黄石畧先爱赤松游坐竹觞移月看芦枻弄秋曲江风度老祗合韦编求  

题菊  

自怜霜节计蹉跎不向春风照绮罗栗里醉来山气夕洞庭愁去水曾波清芬歴歴传高士寒影垂垂对素娥一自白衣成往事空余山径独悲歌  

从军行  

羽书昨夜发诸营匹马交河踏雪行收得思乡未干泪入云孤角又三声  

程沔阳于古  

于古字范卿号谷帘秀水人明末以贡为沔阳知州有谷帘集诗思峭刻是欲效孟东野而去其诉穷叹屈者也  

得山中书  

拨火围炉伴歳防又惊书信过江干山中漫説云如絮不防山人永夜寒  

龙坑先生程观生  

观生字仲孚嘉兴人其学硏精于易自汉以来所阅注疏诠释凡二千种  

送魏忠节至京口  

踧踖披玉纶铁木凭其身万族争耳目哀呼彻髙旻堪恠彼何为涕泗一何真三代直道行或者尝不泯念此感生平介介以为珍虽无回天力风化闗其人  

夫子今行矣鄙心胡能为防防江水逝瞻望须防时迢遥三千里何由接清姿六月气如焚械梏安可支恃有氷雪心化作清风吹况乃精贯日鬼神将涖之  

禇举人廷琯  

廷琯字砚耘亦称硏民嘉兴人崇祯癸酉举人居甪里以善书名于时  

乙未正月十四日沈仲方过我留饮即歩元韵  

雪残当户虚生白林际防明见逺山月映中庭空似水人如孤鹤老逾闲梅花入坐成三絶画舫延光荡碧湾【`小室名春水船`】赢得夜深多况味此情与子最相闗  

题画赠禅友  

四月莺啼緑扫天兰香笋媆桞含烟竹风瑟瑟催防步花气蒙蒙扑昼眠山出夏云昬欲雨亭临秋水坐如船知君好事多幽胜与尔相期共入禅  

钟侍郎鼎  

鼎字梅城石门人崇祯丁丑进士顺治间官太平知府歴陞广东按察使入为刑部侍郎左迁陜西副使  

夜游虎丘  

古寺藏林丘乘兴夜登陟金虎有时销爱此旧月色顾秀才问  

问字去疑桐乡人少好学晩年以方书活人年八十终  

赠桐溪日者张宿之  

知君本是赤松流偶作人间汗漫游识迈九师独剖爻分三画秘全抽清风入幕频挥麈白日侵帘半隠钩每与问竒开妙义百文常挂老鸠头  

朱乐陵万锜  

万锜字洁湘桐乡人少见知于张溥崇祯丙子举人入  

国朝除山东乐陵知县着归来日注并惠风堂集  

僧房看蜡梅  

风光浪掷惜年华已见新黄作异葩仙骨夜凉偷玉笛小香冬暖透鲛纱座无杂客妨佳句庭有幽禽守冻花都説上阳金谷好如何及得老僧家  

袁贡士袾  

袾字丹六嘉兴人与范骧朱一是为文社知名于时  

题海昌北城楼  

东南佳气欝楼台画栋霞连睥睨开吴越星分从槛出江湖水合抱城廻烟含万树天边尽浪涌三山海外来此际临风瞻北极五云深处是蓬莱  

徐秀才济贞  

济贞更名賛宸字湄棫海盐人忠烈公季子有霞蔚轩稿新蒨可喜又尝集海盐先辈诗曰海谷遗风集  

春日读书山中  

陇上紫云飞池台积翠防山香未歇石鞠种还希翦水呢喃鸟盘峰薜荔衣门前清露重防架湿蔷薇  

渔浦野眺  

长途寂寂越山前日暮孤征见辋川牙桨银篙飞鹤渚雨蓑风笠捕鱼船溪边落木三江地城外归帆半雾天漂泊只今嗟已甚沧洲不断有荒烟  

汪司幕砢玉  

砢玉字乐卿号玉水嘉兴人明末以贡官山东盐运司幕职有鸳水月社篇西山品蜡屐音树石异缀诸刻  

学绣塔  

胭脂水色浸浮屠为识夷光巳沼呉不数廻文挑锦字偶成浣帛孕明珠桞颦丝絶安柴辟花费针神赐属镂果证摩登伽位上七重寳树镇嘉郛  

苏小墓  

无限春风无限情千年犹想碧油轻歌残井畔桃花落舞剩亭边桞叶生漠漠香魂疑月影茫茫玉质断云横仙才山色何曾死不独钱塘梦得成  

项氏所藏管仲姫竹卷友人得之已断后防忽有得其题语者为中峰及松雪两翁手迹时反疑为赝作为赋一絶  

露叶烟梢防幅摊晴影落石残堪嗟重合延平劔却被人间两様看  

陆举人上澜  

上澜字芳洲号狂生平湖人崇祯丙子举人为文古奥年八旬日居荒邨手不置卷所着诗文集并闲斋志林南渡野记湖邑记闻玉钩小史诸书我湖称博雅者近代以来未之敢匹也  

和汪晋贤悼其小侄女金媛【`冇寄生畧纪事`】  

云外来清影花间拂绣茵胜无怜早慧希有念前因玉碎天门谪龙归水府新白衣先受记仍侍画中人  

挽俞烈妇  

一时薄命总云烟谁向霜秋唱可怜古战塲成埋玉地众香国覩散花天六千短后随潮遁二八修蛾捍刄残如此贞魂堪恸否芳名独借大家传  

【`附考俞氏庠生君振女进士张枢次子豹烈妻丙戍五月二十日山中白冦猝至张家西廊下氏匿竹丛中既被执欲挟之去不从以刀击背且牵之出墙力跃堕堑复廹之攀树大呼曰若不速杀我终奈我何冦怒斫一刀扑地殒絶`】  

元旦四首  

氷车才歇又香轮云卧荒邨自在身百战曽经穷甲戌六旬重得遇庚寅未除土石愚公谷无恙风帆妬女津屈指春田苍翠滴提壶行唤踏花茵  

南北驱驰今倦游苍茫云物祗浮沤自甘老妇身藏茧笑看时贤气食牛欲媵梅花寻竹石漫调莺语佐箜篌未知何处烟云满小白长红遍緑畴  

嵗华取次寓闲身未辨分行主与賔青眼自难容俗物苍天原不爱才人书成廓落同耕石年少推排类积薪花鸟凭防供逸赏浮名何事逐风尘  

客冬层雪满槎枒春乍霏霏林影賖清韵不须烦水寒威未肻放梅芽曾从观猎惊谈虎无计捜林学捕蛇此日闲吟聊浣俗墨痕防染亦生花  

漫兴  

昨梦如今醒未闲庭明月窥人老子兴复不浅烟铺草借花茵  

竿竹亦称竹林拳石聊呼石丈我意正不在多众誉何如孤赏  

谁言天上无忧但许人间如愿闭门半帙残书对客三行皛饭  

清泉浴雨潺潺白石耕烟齿齿且寻栽桞先生勿问种桃道士  

蒋伏羌薰  

薰字闻大号丹崖海宁人嘉兴籍崇祯丙子举人  

国初授缙云县儒学教谕康熈癸卯陞巩昌府伏羌县涖任二年以赋诗立碑被劾归里有塞翁编拟古  

有客唱白雪岂惟和者稀下里防成羣顾曲纷是非奈此数千人孤响何因依纵鬻秦娥歌梁尘空自飞使非谢安石捉鼻当见讥  

驰马长杨道小队列围塲苍鹰两臂鞲寳劒防鱼装雕弓白羽箭走狗乱无行洒血空禽兽飞扬谁家郎独有中牟宰驯雉不忍伤观政非肥亲谗言反为殃  

效李贺伤心行  

忧接如悬丝脉脉悲秋素落叶防敝裘廻风啸急雨古劒苔花緑不平鸣欲舞月出照羁人牀下寒蛩语  

羌中风土诗【`十首録二`】  

少陵入蜀思华为言形胜美风土恶其巫峡蜀江比之华岳黄河美矣若风土之恶诗人不忍斥言三百篇美刺并列何以训焉予仕羌寓羌留滞未归为着风土诗庶防太史采陈悉兹民囏不独后之游者将有感于斯章  

地瘠民如寄穷乡半古庄【`无人居曰古庄`】开荒聊种麦嬾织不栽桑寒水鱼无乐春山草尚黄耕田难得获更覔禹余粮  

少妇氐羌饰重窑闺阁深挿花丛緑鬓解辫受荆簮【`羌女适人始解辫`】傅溺杨妃粉投鞋卓氏琴【`以溺涂面取其光润孀妇再嫁不凭媒妁投鞋报帕为订`】邻家闻夜哭防处白头吟  

宁河王邓愈祠  

将军麟阁与云齐絶塞荒祠落日低不是扪苔寻断碣更无人説邓征西【`愈为征西将军直扺昆仑山封宁河武顺王`】  

登镇边楼次解大绅先生韵  

学士思亲防度秋【`大绅谪河州卫吏有陇树秦云万里秋思亲独上镇边楼之句`】塞翁去国更登楼百年迁客遥相望白水河西定白头朱上舎茂曜  

茂曜字子蕃号惟木天启中补嘉兴府学生承防入国子监晩栖心禅悦谓人世大梦録古今史传及所见闻凡梦兆之可徴者号徴梦録暇赋六言诗积累千百没后其稿悉亡  

人日过伯兄贵阳守放鹤洲别业是宋朱希真园林旧址壁上题高工部诗戯作  

旧业朱三十五曾种梅花满枝恰喜艸堂人日高三十五题诗【`希真逹夫俱行三十五`】  

题画小言【`有序`】  

冬日施水庵居韵石山兄出华亭莹公所赠无心出岫图见示乃戯为随意拈咏庵为墨林先生昔年习静处题为色相一楼月声闻双树风因并识此  

清净呉牋逾玉兴酬笔落云屯此处那堪无屋宵来移到南邨  

比屋可封之俗归来不是无舟坐看今春又过乡心遥挂浮丘  

钟秀才谏  

谏字惠逺后更名启秀水人顺治诸生  

观呉巨手画歌  

呉生高竒世无匹眸子烱烱当秋日文苑风流自许豪闭户穷愁人不识少年百事皆能工画画一日来神功江天潇洒势独出苍苍咫尺千竒峰细莎软草江头緑山静无言流断续空让陶濳归去来鸡犬桑麻武陵曲呉中先辈沈与文挥毫疾走追其羣一时翰墨照光采九天唾落春空云吾观此事非小术呉生下笔重心得今时作者但冩真秋毫岂是神明力悮落尘埃二十年时闻云水思悠然对君此画不肻住从买山隂道上船  

十载  

十载如今日长年亦苦愁草深周子宅月散庾公楼弄笛招黄鹤疏池引白鸥平生江海志雁防野塘秋沈举人日昆  

日昆字以白号丸掌平湖人萃桢长子崇祯已夘举人沈静恬雅无贵介气弗计家人产  

国初授县令改学谕未仕卒  

南徐道中次查子宣二南叔侄韵  

长途屈指半淹留犹喜高歌度晩秋梦绕河山应化蜨人冲风雨似飞鸥闗前只望浮云满泗上徒悲逝水流阮氏才名今更重相逢何事哭穷愁  

王同知睿  

睿字圣若号愚谷嘉善人崇祯已夘副榜  

本朝授福建兴化同知多善政有旷期堂集莆阳稿  

饯罗篁庵少詹致政归里  

何事承明客飘然谢帝京赐金明主意祖帐故人情匡岭闻琴曲瀛台忆履声防时传尺素千里问王生  

送沈一指之任高陵  

新除大邑复秦闗左辅仙鳬别上班自按红牙歌白雪好斟緑螘冩青山龙门髦士车争御鹿苑儿童马共攀两度送君情转切多因别恨损朱顔  

哭凌日旦  

老骥盐车双耳垂英流天絶更堪悲却将冀北穷途泪并向山阳笛里吹  

钮漳浦应斗  

应斗字宿府呉江人秀水籍崇祯癸未进士任漳浦知县  

平波台  

积水明千镜中流峙此台云从湖防落浪涌寺门廻栁外千帆去沙边一鸟来昔年题咏处古壁满莓苔汪进士挺  

挺字无上更字尔陶嘉兴人崇祯癸未进士高尚不仕书法似欧阳率更年六十五无疾而逝有曾城遗稿  

朱太守鹤洲草堂落成同诸公防集  

涧纡岩削径初成雅称归来物外情近郭门无军将打过桥龛有佛灯明双栖烟岛昂蔵鹤独啭风林断续莺敢谓幽踪希二仲深烦折简费将迎  

魏封君廷荐  

廷荐字无咎号友庄忠节从弟少为诸生以子学渠贵赠朝议大夫有息踵居集  

家子一画渊明采菊图见贻戯作  

茅屋四五间脩竹一二畆东篱绕曲折南山安户牖芙蓉既盛开菊又当重九此际陶渊明宁无人送酒张贡生赓奏  

赓奏字道柯嘉兴人顺治初贡为江西藩幕有纪游诗黎元寛文徳翼序之称其感事悲凉有古人之致  

送友从军  

秋风此日挂弓情一劔书生仗防行天柱江流鸣塞角燕山夜月驻秦筝军麾南下从王粲羽猎东廵荐马卿重典新开麟阁待防时齐看海云平  

曾画士鲸  

鲸字波臣闽人来居桐乡青镇善丹青冩照妙入化工  

梅花和尚塔  

每从清梦忆梅仙杖履寻幽破晓烟竒石尚余髙士节寒花犹得野人怜乍看青过春塘草却恠香生陆地莲我有幽情懐隠去蹉跎还负入山年  

胡太学夏客  

夏客字宣子一字鲜知海盐人震亨子博极天人凡七畧九流无不阅览好模周籀秦篆虽竹书漆简防彞一见辄辨其年月有谷水集  

题杨妃吹笛图  

玉笛玉环吹掖庭李三郎和李謩聼险程蜀道辞同辇芳讯仙山感二星乐府罢歌胡鞛子梨园新曲雨霖铃马嵬千仞清秋月曽照蛾眉向翠屛  

遥和李因仲孝防灌园诗  

破庙隣僧勿习禅相寻白话共陶然看舂罢亚如农老特煮黎祁供佛前细摘棚间垂绽豆轻划去采鲜莲歇劳尽噀茶滋味留得迎梅雨赛泉  

留姚当世小饮赋赠叔祥先生嗣也  

海山灵秀启真源同调同时破俚言七子齐名争日月一编传世继乾坤平生久快心期合后嗣都传手泽尊八十年来坛坫在通家异代复寒温  

海盐石隄歌三首  

海潮头起与城齐百万金钱筑石隄隄路逶迤三十里襄阳枉唱白铜鞮  

石隄自北接秦川最盛观潮八月间隄内白洋河一道画船箫鼓那曾闲  

到秋水母圆如盖白蟹擎螯筐似轮赚得逺方游客喜归夸海味向乡人  

江南曲三首  

刘黄花马夹淮邦髙鹞翻山直到江天堑一时増设险侯藩四镇列旌幢【`大帅髙杰号翻山鹞刘良佐号花马刘与黄得功刘泽清皆封爵镇淮阳`】国母才从土呰回贯鱼长信诏新开莫愁争抵西湖好选淑钦陞御史来【`选后已徧金陵遣中使至浙选良家女相传彭某陞浙江巡按以佐中使`】六院笙歌己沸天内家舞队更翩跹庭花旧曲不堪唱司马新编燕子笺【`宫中教习优伶少司马阮大铖新剧名燕子笺`】  

屠教授爌  

爌字闇伯嘉兴梅里人为诸生从游甚众客游死于粤东有朂斋槀  

古意  

素丝非一丝机中织成帛卷舒生容光从郎自揺襞慎勿染为缁终身不见白  

赠别袁重期  

髙飞鸿雁满闗河此日寒江起夕波庾信哀时常作客梁鸿去国独行歌霜凄茂苑清砧急月照荒台落叶多为问呉中旧知已空山丛桂近如何  

东湖遗老钱士馨  

士馨字穉拙复名字穉农平湖人崇祯壬午贡入南雍见知于呉梅邨寻入燕公卿争欲客士馨士馨久而厌薄之人渐目为狂生李自成将逼京城中允李明睿疏请南迁士馨私谒之泣曰贼已尽得秦陇日夜行四五百里倘闻南迁之事以轻骑绕出畿南突犯警跸公将何辞以谢天下明睿慙惧无以对及京城陷士馨匿迹樵林流窜于兵火之中艰难辛苦无不备经多寄托于文章后奔走无所成贫益甚自彚其骚赋诗文为一集然贫不能剞劂遂散佚畧尽今所存者零玑碎玉耳士馨轻财好客工古文词兼精书画毎抵掌古今必纵横数千言卒至穷老以死亦可哀已  

秋雨感懐  

自爱寻溪蹑屐看独伤万木到秋残青螺逺黛千山黯白练澄江七月寒归燕已辞梁上尽鸣蛩还向草中阑乗流晩出横塘水赢得渔蓑緑未干  

暮春画溪栁垂隄送溥子南归  

杨栁芊绵水照隄三千故国一青丝送君愁叠阳闗唱但写垂条记别离  

黄解元涛  

涛字观只嘉兴人崇祯壬午解元出陈子龙之门  

国初为龙游教谕迁滋阳知县未仕卒有檇李古迹诗  

秋蟾墓  

六里离龙墓迢迢兑脉长滇池分贵族仙术费长房【`附考宋严处士卖药秀州遂家焉墓在蒯墖坊`】  

烈女河  

市井双闺秀临危大义明天留一节在人诵二贞名【`附考至正戊戌红巾至民钱子顺二妹结裾投河死河在州治后桥下其嫂俞氏亦守节洪熙时表为二贞一节`】  

景范庐  

薪胆沼呉宫主忧臣辱同淳熙景范客志在满江红【`附考在金明寺后宋淳熙戊戌状元姚頴筑冇乔木参天幽若山谷向为项氏别墅今属曹司农溶额曰铁舟姚有满江红词二阕传于世`】  

石笋夫人庙  

地实有情生笋女如介石为神白苎都中赛社卖花村里寻春  

【`附考府城东南石笋自地出穷其恨不可得土人立庙祀之`】  

义妇坂  

烈女从夫矢不更丈夫感激自成名报仇死节非容易天遣黄巾塟吕荣  

【`附考汉吕氏女名荣由拳人呉许升妻劝夫力学应州辟为盗所害州捕得盗断头祭夫黄巾欲犯之不从见杀大风雷电贼惧而塟之太守麋豹为冢于由拳郭里墟北`】  

花月亭  

多花少月何堪爱月好花残更欲愁每羡倅州张子野一亭花月四时游  

【`附考宋张子野倅秀时创亭取云破月来花弄影之句`】  

朱举人一是  

一是字近修海宁人崇祯壬午举人侨居嘉兴之梅里有声誉三呉文盟推为领袖有为可堂集观五重所设水栅闗厢有叹兼悼其弟纬光  

战合三千骑闗封十八盘亚夫真将种行已本儒冠论世凭多口亡家痛二难紫泉流不尽落日水声寒  

懐杨彤宣  

万里投人急游魂道路长河才过玉斧山忽见铜梁节钺开新府绨袍检旧装悬知今夜梦君防到钱塘  

杂咏  

旌旗缥缈鼓阗阗泽国扬波势蹴天幕府防秋新筑塞楼船跨海旧冲烟田横结客真多事杨太称兵更几年天命有归尔何益时看战骨一澘然  

游虞山  

轻舟十里泛平沙云外虞山一半遮隄势逺廻言偃墓草根青入仲雍家野泥初坼未开笋溪雨欲流将尽花乘兴不辞今日醉此身谁记在天涯  

虞举人相尧  

相尧字在钦给諌廷陛子崇祯壬午举人  

国初以母老陈请终飬有复旦堂集  

闻雁  

白露下庭柯拂拭惊衣薄灯昬影倍亲虚月易落飞梦逐文鸳清声拟鸣鹤知从故里来无书慰寥廓  

骆马河阻风  

四望郊墟絶暮烟停桡踯躅路难前杳无渔火堪呼渡賸有鲸涛欲拍天雨滴衾禂氷作伴风揺樯橹夜如年自来不得江神助阮籍穷途岂偶然  

除夜感懐  

一宵迎送问如何竹报平安独寤歌半世浮名疑画虎全生拙计学藏螺诗因慵嬾无心祭鬼避清狂不待傩徃事华胥空记省五更庭燎动鸣珂  

浪掷金钱卜大刀絶裾未忍拥星旄灌园何事营三窟揽镜争看有二毛短笛笑吹青玉案斜封耻进欝轮袍新恩雨露将母【`感冯中丞郁大理得请`】折得梅花当木桃庄封君日思  

日思字汝立号立初学正严子崇祯时副榜贡以子鏻推防封中宪大夫有四书尚书説凖白苎草集  

山居  

一自山居后尘心涤防何疎林人迹少峭壁鸟声多天逈腾黄月溪平绉緑波那知芦荻里蓦地发渔歌  

晨起观雪用鏻児韵  

淅沥惊残梦推白满枝光揺疑隐雀风拂似垂丝极目云山幻遥看天地竒萧然无一事相对洗尘思  

篱边聨句  

有花盈架不愁贫【`立初`】花亦当筵澹荡人【`巨观`】晩节凌风能玩世【`子元`】幽芬带露自含真【`抑园`】欹斜似笑三分醉【`尧夫`】啸傲常空万斛尘【`宿孚`】一自篱边同赏后【`防陈`】秋光佳处即阳春【`东曙`】  

李教谕新枝  

新枝字森若肇亨子崇祯壬午举人康熙丁未就教弃职终飬有淡岩小脉  

和新室落成  

卜筑临清渚柴门惬素心无山路自转有树境偏深博物捜竒乘怡神托艺林萧然独高寄慕古欲忘今  

题画与鲁千岩  

叶落深林见逺山山前虚阁小湾环溪翁有约来相访先度清吟出树间  

芾园先生朱茂晥  

晥字子芾人称芾园先生太傅文恪孙崇祯初补嘉兴县学生甲申后弃去教授生徒先后著录者百人故友邱岳以子相托浮海入粤转徙闽南而死晥视若已子为之娶妇教以学文居室三楹书籍釜鬵盐豉蒜果杂置几案客过或自执防徒歩阛阓中手自擕持菜把遇之者不知其为三公后裔也有顑领集  

读陶靖节集  

人生两仪中形与影相亲虽曰劳逸殊好丑岂不均形影莫赠答赠答辞苦辛贤愚等湮灭醉者讵千春众辐共一毂有以无为珍思虑濶然空但随时运沦至矣柴桑训形影不如神  

沈太学章  

章字宗玉一名璋居嘉兴之白苎邨有鱼梁藕花溆水竹湾诸胜皆自为题咏集名苎庄颇能防俗淮隂侯祠  

淮水十防泥半石行人入门三叹息王孙功高天下疑赤龙雌雉俱慙徳前有渭水后桐庐进则不足退有余曷不归钓城南鱼  

灵谷寺看梅  

下马看碑度孝陵山椒十里树层层半开香气清于水一路人家静似僧春动粉须都化蜨夜寒花片欲成氷无烦襆被兼烧烛月白烟黄睡未能  

隋隄懐古  

烟火春隄翠黛连垂杨不绾旧龙船阿曾溅风流血一树琼花变杜鹃  

防沟新碧晩涛平杨栁曾遮殿脚行谁道雷塘歌吹歇月明重按玉箫声  

廿四桥边飏酒旗玉钩斜上草离离风吹一阵梨花雨又是江南寒食时  

姚秀才佺  

佺字山期嘉兴庠生居于呉有抱经楼诸选其已刻者注释昌谷集嘉隆七才子诗选诗源初集闻鹃  

何事催归鸟钩辀唤我频故园经战后归去巷无人孙贡士一骝  

一骝字天卿秀水防贡生有砚隐居集  

重过高工部寓公西园  

十畆闲园旧板桥道南重过黯魂消秋花黄蝶犹成队晓露红兰惜易凋事去英雄时坎坷年来车马巷萧条灵均一去何由返空对江潭赋大招  

张秀才履祥  

履祥字考父桐乡县学生其学一以鹿洞为师仁宅义根言规行矩间作韵语有杨园备忘録题屠处士爌邨居  

霍原六聘山焦先三诏洞渔子定迷津只莫桃花种徐太学仲选  

仲选字华海一字鹤友海盐人国子监生有鹤友诗稿  

水邨  

照槛晴光眼未迷痩藤斜影度桥西沙头白鸭黄鹅睡篱畔竹棚豆架低屋似鱼船疎荻绕亭如僧笠穉松齐此乡风景真堪恋只合携缾老菜畦  

沈太学原淳  

原淳字伯淳平湖人明末由诸生入太学与陆叔度诸公友善多酧倡之作兵火以来后嗣凋落遗稿无传殊可叹也  

乞衣  

五栁先生诗乞食乞衣我亦赋哀情一堆敝絮封鸡骨半卷残书拥墨卿堪叹鹑随原宪老谁分绨使范雎生孤邨僵卧无人问冷落芙蓉照水明  

徐秀才淮  

淮字爱竹嘉兴庠生有爱竹轩诗  

宿金粟寺  

昨嵗曾游此莓墙墨尚新雨花长似粟观海更无津下榻便行客烹茶费主人年来稀战伐鼍鼓但迎神【`鼓系孙权所留`】  

沈秀才文煇  

文煇字履亨嘉兴县学生有田遗槀  

西庄  

乍喜人烟接都无俗客喧渐能谙稼穑不复厌鸡豚仄径苔梅古疎篱竹屋存东塍近僧院清磬报黄昬戈金汤  

金汤字带如平湖人郎中用泰子  

郊游  

雨过青山碧四围春风轻飏百花飞极知良防非容易马上何妨酩酊归  

## 檇李诗系卷二十四  

平湖沈季友编  

国朝  

秋槐老人王翃  

翃字介人嘉兴梅里人家故业染日坐阛阓间一手挟古今书以观一手数钱与市贩菜佣相应答饮少而嗜酒屏絶庆吊自处名教外为诗文髙自矜许好制词曲作纨扇记忌者诬以诋毁里绅讼之官家计日落然诗日益有名既遭兵乱多感愤叹咤见之篇章张深之北方名贤赁居南湖每置酒召客伎乐杂陈翃辄散髪赤足呌呼号啸虽严客无所避人多以祢正平杜子美目之游山隂与陈章侯善王季重见其诗嗟赏焉陈卧子作序谓有盛唐之风其旧作曰春槐堂集后作曰秋槐堂集共千余首壬辰舟次贑州被盗皆没于水深自痛惜每终夜拥被记忆后入粤惘惘自失复摭拾记闻作诗二百余首买舟而北其稿又为鼠啮不可缀补益不乐四月泊京口无疾而卒友人朱彞尊曽有选抄一帙其弟王庭梓之以传谓其夙尚沈雄间为和厚幽淡之句不可一类求也  

田园偶作  

落日闭穷巷风雨何飕飗沈吟坐来久悄然生百忧自伤旷浪怀苦为衣食谋朝看孤云飞暮见空江流何能坐成老拔剑当逺游草草天下人视我如赘瘤  

宿董氏山房  

中夜虎渡水溪树初风生飒飒吹哀湍众山皆有声深庭久无月黯然三四星忧人独求醉释此离居情  

牧牛词  

二月三月春雨晴渚田水暖芹芽生牧童驱牛出原隰细草青青牛可食夕阳短笛不见人吹过邨南又邨北  

人有谓余老者感作  

一身不遇家屡空谈诗説劒心何雄少年虽去壮还在出门千里轻飞蓬饮酒多欢侠游子寻花常宿倡楼中半生为乐不知病两耳忽患今春聋梳头遂见髪初短照面恰怪顔无红往还后生最轻薄笑云似尔当称翁繁华零落尽朝菌吟叹啾唧来秋虫天地那能禁我老文章可惜令人穷一丘一壑几时住世上岂有真乔松  

寄沈十二  

横山生白云郁郁半空起知君住其下独宿白云里冬月静岩扉寒泉涤心耳嗟余役风尘引领望之子  

越中送顾伟南  

相怜俱在客感别此心同前路夕阳外行人春草中到家闻唳鹤去櫂逐归鸿欲望云间逺长怀泖水东  

石城晚眺  

客心正揺落独上石头城天逺垂垂下江寒混混平栁条南北路桃叶古今情况值秋风后清砧急暮声  

自感  

穷老心还拙衰年鬓复斑文章身后事丘垅梦中山遂欲东浮海不然西出关桃源如可问但去莫须还  

答范遵甫  

浊酒空怀田舎歌百年身世半蹉跎人归野径残阳尽家在寒塘落叶多好竹不嫌愁里看名山窃喜梦中过余生欲逐渔樵去白髪于今奈老何  

与客话左宁南事  

长城万里羡当年楚泽军容葢世传三月晴风髙战鼓九江春水下楼船韩彭心事应难论李郭勲名不易全漫道勤王师独正江南处处起风烟  

会稽竹枝  

荷叶荷花十里匀秋风吹满越溪春漾舟谿上多游女夸道西施是越人  

漂母祠  

一饭当年报不遗王孙今日更何之平生自叹无知己千里来寻漂母祠  

客中九日  

细雨成隂近夕阳湖边飞阁照寒塘黄花应笑关山客每嵗登髙只异乡  

宫词三首  

金雀传餐百尺楼玉壶催酒醉春游内中新有良家选背着君王学打毬  

春半樱桃萼尚含中宫初命采金盐近前公主才能语置膝亲教诵二南  

禁中春树蔼晴烟朝罢帘声下九天官局进呈新铸好六宫齐赐草书钱  

姚秀才清  

清字永伯号毅斋晚号晦庵太傅思仁孙  

挽总宪刘公宗周  

元老猷能壮天胡不憖遗鞠躬忘利钝注意任安危直道轻三黜深忧毖十思时穷梁木坏臣纪独肩仔  

丹徒道上有感  

緑绮青萍泛水涯瀼瀼零露改苍葭秋原禾黍闲犁犊古陌松杉噪暝鸦防井荒碑何代事寒烟野草几人家十年旧恨浑如梦拾穂行歌尽可嗟  

陆秀才深原  

深原字嗣长号芝石平湖人性伉直不能昵俗当弟昆贵盛时泊如也  

国初弃诸生以诗酒自娱有覆砚斋集  

过顾茂长丹室  

记否髫年君已翁不堪华鬓又君同交从意气由来淡老共披离不厌浓正好破除杯酒内几番感咤百年中荒芜留得琴书在莫爱追随河上公  

髙秀才维城  

维城字百雉嘉兴诸生其佳句有月色水铺地雁声秋满天萧然行李桃花渡何处佳人燕子楼为时所称  

桃蹊口占  

水际夭桃红映白移家欲住武陵源道人笑我多牵殢此是陶潜纸上言  

寄庐先生施洪烈  

洪烈字仲芳号寄庐平湖人少受知于学使洪承畴顺治乙酉以明经授钦州牧时粤疆未定乃依幕府流寓五羊城衣敝不完并日而食幸以诗见重李抚军稍稍得衣食一日藩邸张防羣吏纷集而王所召客惟一施钦州曰今日非宴下吏重诗人也后复授徒龙滩以自给署程乡篆悉捐里长营办费及抵钦绥辑流亡録乱兵所弃子女姓氏榜通衢俾其家领归陞松江同知与提督马进寳相抗马故骁将欲以气凌轹使之屈伏尝置酒帅府困以巨觥笑曰当令此老醉死明旦令人伺之则施司马放早衙矣着有诗史集又有粤游集观海集雄游集天中集诸编晚年罢官归里先君子延至西平署命季友受业焉灯窗雪案古色照人今登师作不禁三复流涕云  

书怀  

生年百感余落落未闻道岂不歴艰辛河流修且浩征马嘶春风飞鹰掠秋草清梦摇旦昏出门伤怀抱悁悁黄鹄心愿依芳树老  

何君出扇头韩仲生牕竹诗率和  

千尺虚庭影根盘斜石生新篁吹午梦老箨散秋声月出当轩白风髙入画清此君终不热萧瑟有余情  

九日过十八滩遇兵艘连下  

客路重阳日横帆十八滩涛声摧壁立山气助人寒过客迷花渚归师束锦鞍书生今老矣曾把寳刀看  

寄怀増江吴友日  

珠江回棹十年踪遥望鳞飞百尺松爱我莫题鹦鹉赋思君重见鹧鸪峰髙楼雨色消兵甲逺树晴岚聴皷钟已奏徳星还聚井应知膝上有人龙  

诸将四首  

葢代声传汉将营劳臣千载共知名功成东北来江左威服西南重楚荆丞相祠堂留古柏昆明池水失长城即教尚父今犹在无复磻溪钓玉璜  

墨缞声振粤江开铜柱亲从击鼓来载奠金城栖凤驿移封珠户钓龙台宫庭撤宴投醪赏旗鼓连山拔帜才谁道贤王偏尚武雄风收尽海天回  

楼船同日泛牂牁勲业平分老伏波已有陆生南粤纪还劳汉主大风歌当年寳玉江声壮此地珍珠海气多何事羽林来铁骑却教鸣劒走关河  

何人海上气飞扬飒飒金戈入战塲一旅忽惊新草木三军重固旧封疆传闻羽檄闲书记频遣梯航抑富商江岸漫劳横铁锁从天谁不识龙骧  

和客子鹦鹉诗  

怜尔竒毛赋逺思隔窗宛转夕阳时翻身却称雕栏小记曲偏憎翠管迟饮泻银屏怜客去啄残金锁怪人知聪明若被凡禽笑何日开笼宿凤枝  

感怀  

小孤山上大孤山滩下三姑江月湾天柱石峰留客影一肩风雨过梅关  

彭贡生孙贻  

孙贻字仲谋号羿仁海盐人朞生仲子貌魁伟好诙谐口濶而贪饮人有长鲸之目平生耻为龌龊士动以古人自命读书过目成诵为诸生试必冠军壬午省试陈子龙已拟元而次塲忽作寒热不得第遂以贡终有茗斋制艺名噪于时见中原多事凡忧愁感慨一发于文而诗尤工诸体超秀卓然成家痛父殉国难乃蔬食箨冠终身不出往往游于酒人又喜与儿童嬉戏颇具不羁致所着流寇志并诗词乐府共数十卷其佳句如包山云痩林时见石渇涧亦生泉雷泽云归穴龙収雨空梁鹳伺鱼山行云山平云绕碓雨细犊犁烟踏春云柴门细草临渔歩花坞斜阳隔磬声有感云十年心事挥杯尽百感身名掩镜中除夕云行虽负俗犹佳士劒即无成喜侠儿出郭云经旬防客鸟窥户三日无诗花笑人海濵云身非鲛客还多泪迹似闲云只恋山秋柳云少更几何无奈老树犹如此可堪人昆仑山云黄精采罢春盈握白鹤归来雪满身皆警动可喜  

陈章侯画水浒叶子歌  

张吴顾陆之写真三子圣矣吴入神吴后千年有陈子更开生面尤絶伦观其下手万象变神鬼触案窥尖新深竒不止在面貌衣折古硬堆虬鳞丹青所状必英物愈拙愈秀无前人雄心恠胆破空出思令盗跖张麒麟东京横行草间客三十六彪须倒磔宣和佚事谱豺虎稗官喑火揺唇防章侯笔防牡虎髯白黑蟠屈行蛇蚺夜防灯火炯萧瑟含毫细思垂髙帘即今寇盗锋相防烟雾中原乱鳬鸭张曹左革花刺袍安有斯人不弄刀梁山狂儿握弓笑眉髪槎枒山鬼肖邦人鬬虎杭鬭特猪奴弃子今英妙细看绣梓情性深写尽张角黄巢心真龙智勇猛兽服云台画者曾平林  

放鹤洲  

篱落遮樵径林扉纒古藤入门唯见竹扫叶忽逢僧茶气生残灶波光动采菱渔家堤柳外落日挂鱼罾  

建昌城  

白水横官道青山绕废城余民百战尽落日一江明露下秋菰防营空野鹤鸣仆夫已憔悴前路自相惊  

社日  

竹里山堂午后开樱桃酒熟客频来社中人少宜添燕春半花多总让梅昼静棋声连竹响香残云缕绕牀回尘縁巳絶闲无事抱瓮疏畦手自栽  

春事  

修篁十个半林茶采撷春菘煮露芽挿槿预为兰定界补泥才与燕移家钩帘忽挂初三月品水新浇第一花午睡未醒山鸟唤木兰花下日西斜  

奉简真长先辈邨居  

尘氛不遣入田家卧起髙云至晚霞却病云烟为药物忘忧姬妾有名花山林送客猿司户村落无官栁放衙欲访先生问渔父绛桃树下竹扉斜  

春郊四首次百旃韵  

茗林春雨乍舒旗立望平芜枝不移啼鴃催残花万防闲愁费尽酒千防柳阴舟小鱼髙坐山月人归犊倒骑行徧空庭无可语深松独倚聴黄鹂  

陌上春隂鬭八哥山樊乱落打岩萝悔随狂蜨寻蒙叟愿作歌鹦度补陀戒酒似糺中执法拈花还礼大摩诃东园新植梨千个抱耒宜师老槖驼  

野寺寻僧过午钟涧声恰为小桥冲钩廊屐齿喧于蝶矮竹花房曲似蜂烟树隔江荒禹庙山河残画怆徽宗变名何地堪逃俗曽向臯桥托赁舂  

花落晴郊舞乱英双文小鸟呌新莺船従红板桥邉系人在緑杨隄上行擕妓何须呼杜牧持杯且复作刘伶衰翁不预公家事只自酣歌过一生  

百旃有春郊四首走笔索和意在险字相窘也如韵酬之更选韵之窄于成声者凡四十余得长句十章索和亦如之  

拾橡空山友鹿麏草衣反得傲悬鹑铸刀潜访眉间尺卖药坚辞手不纸碓自舂成侧理窗梅全乳半生仁海边白石多堪煮脱粟何烦更指囷  

草喧二月渐飞蟁北牖疎风面竹斤土甑添薪炊石髓枯毫搨字得顔筋千觞牛饮卑三雅一叶防夷笑伍员谁道贫家弦管缺如簧好鸟故殷勤  

幽塍涧落故喧豗晚劚春田得芋魁一入深林猿拜侣久辞世网雉惊媒雷催蕉叶时供纸雨放灯花未落煤欲访名山度江去却怜我马日虺隤  

旧植荪荃间杜蘅荒庭锄秽走鼯鼪酷寻幽壑为量屐时约山樵与对枰睡防浓于千日醉菜香清絶五侯鲭闲居早晚无功课不是诗筒即酒鎗  

闻道鸬湖胜若耶緑蓑烟底友鱼虾新鳞出网分鲈脍野鸟供厨荐鹧羓梅雨一罏桑苎火池蛙两部正平挝醉眠不复忧天坠链石辛勤笑女娲  

一竿春水緑平篙小筑还当旧马嘷白眼向人髙岸帻青山对我落持螯雨来桑陌收鱼笱月上菱田罢桔橰此外乱离都不问麯生惟劝日餔  

梅妻鹤子代姬姜种秫无劳典鹔鹴空谷兰犹香草莽卑巢鸟亦恋榆枋名园洛下输迂叟美酒凉州羡渇羌惟有此君成莫逆万竿牕北种筼筜  

竹花漠漠曳龙而倒拂风前白接防香作篆文铭古鼎防雕梵字架荼蘼提壶鸟劝添桮杓曳布妻能共扊扅盆景小山堪防缀一拳沐雨緑厜防  

欲辞火食采山茅喜怒宁能问众狙身贱泥涂行郭索骨寒风雪傲林于笺经老去成书蠧临帖工来笑墨猪晨起灌花添砚水汲泉自滴玉蟾蜍  

藜羮玉色下春虀饭罢携琴付小奚身世多虞恒读易行藏难卜托扶乩漫同荘恵防濠上莫以彭殇感防稽无可奈何聊命酒不知醉后夺鸾镵  

野泛  

野渡茫茫春暮矣浮萍泛泛去何之回溪多曲如成字乳鸭呼名自抱儿出处定师髙士传行藏半在少陵诗桃花应笑人来晚从此垂竿也未迟  

灌园和李潜夫先生  

鲑菜长饥未识贫茅堂药圃各清真庭前拾橡三口雨后移花月一身门有好山何必画径辞俗客自无尘穿林归去常冲晚野老宁烦醉尉嗔  

闻鹧鸪  

章水东流贡水西郁孤台下草萋萋云山万里行应徧山鸟空劳向客啼  

燕亭夜雨  

夜雨空堦滴緑蕉无眠山客更萧萧西风纵有还家梦难渡浔江八月潮  

陆推官濬睿  

濬睿字以愚号未庵平湖人长庚之孙顺治丙戌举人授宣府推官逼居塞上惟以寛简治之出寃民巩加世等置悍弁徐洪志于法未几解绶归郊居闲放醉饮陶然凡忧悲愉佚之槩一寓于诗前后所着彚成十刻行世  

蓬莱阁  

鞭蜃呼云云未起胡然危阁层波里势凌泙湃撑虚空碧眼仙人时戾止仙裾飘忽风飕飗画栋烟春复秋沧桑转阁常在欲挽长鲸使倒流  

挽钱穉拙  

盛年矜意气同学逊竒才草檄城狐去飞书金马来多闻存北史不仕慕南陔故里堪栖托伤心入夜台  

家园小集酬沈存西  

秋林初霁雁声催挈伴登髙第一回沼映残霞留紫在窗衔逺岫带青来狂呼随兴鸥能狎痛影忘形菊自开借有休文贻絶唱半庭吟思绕苍苔  

游杨厯岩  

五月山田稻放花探竒炎日路偏賖为看古木遥相接渐见危楼近复遮架屋因岩称絶壁充厨引磵试新茶登临到此尘心豁欲问成公是否沙【`岩半有只霖寺供成公祖师肉身`】  

吴门竹枝词  

揽胜闲凭悟石轩笛声忽聴在髙原日残树黯人归去乗兴还添小十畨  

姊妹追随赛巧妆艳阳新緑绮罗香画船昏黑灵岩转明日叮咛到上方  

小游仙诗  

九转丹砂在玉台朝过弱水暮蓬莱擗麟佐酒无人识从此骑龙不复来  

半竿钓月不惊鸥神在层霄影在舟有客错将渔父唤数声长啸洞庭秋  

杨秀才嗣源  

嗣源字若谷号疑始平湖诸生有据梧草  

游新昌南明寺  

山径纡回石磴幽依稀月峡挂当头仙人棋局今犹在髙岭乗风暑似秋  

蒋布衣之翘  

之翘字楚穉号石林居秀水之王江泾初隠于市广积书卷尝集有明禾中先正诗为诗乗采摭甚博予颇得其助云着有甲申前后集  

杪秋登南楼述怀寄旧游诸子  

忽忽嵗方晏递绪当廪秋严霜挫羣卉悲风掠寒流浮云蔼苍凉日煦天为愁鶗鴂一以鸣中心洵靡瘳登髙从所思榛荆障前丘聚散固匪常明晦理乃周感往成晞露抚今若浮沤交道日坠地谁为心相求延伫罢觞咏缄言申离尤  

五人之墓  

亭亭山上柏托根化为石頽景掠流颷危柯歘摧及女鬼防妖端羣伦寖夷斁驱枭自南来笯凤铩威翮斯人良独叹叩阍计无益肉食黾阿从草野愤所切一手扑杀之聊以褫奸魄论市良慨慷歕血破空碧遗塜何累累石蹠阚阡陌蔓草延緑滋羣鸧吊林夕凛然生魂聚眉髪犹奕奕白骨苍苔中时有烟雾积我征屡瞻睇弭节抚今昔陟懐轵里屠浮羡燕市客尔汝敦古欢捐躯曷云惜翳惟托深衷非职谋乃国秉性得所甘髙风顽懦激怛防麋肝肠悲吟泪填臆  

泊舟  

止櫂知何地携藜复有村落花縁艇出鬭鸭近人翻未乞田家火先邀野老樽百年知几醉潦倒复谁论  

吾拙  

逼寒初至循风欲授衣虚櫺晚照薄藂菊背霜微畚锸悲吾拙乾坤老孰依干戈犹满眼不敢出柴扉  

智标塔絶顶题壁  

髙标延百里层塔出秋峦拾级青云直凭防白昼寒洪蒙尊一气吞吐恣双丸下视真卑狭将从问羽翰  

平居  

何言去国似孤舟失意平居亦荡流对景未酬陶栗里携诗防得谢宣州蒹葭霞静寒依渚风雨秋髙晚抱楼时事不禁萧索尽停杯木落坐飕飕  

春日送陆韦公之淮西  

乍逢旋别正初春冷落梅花解笑人千里江关谋食计十年烽火醉吟身交尝岐路尤堪重文至穷时自有神漫尔离樽何所指黄云甲马故酸辛  

宣公祠  

唐相祠堂旧楷模萧萧梧竹接城隅当年贾谊此其辈何代能无綘灌徒  

阅诗集偶拈絶句  

犁眉公洵出羣材源委风骚魏晋来不以作家甘自命英雄本色待人猜  

风雅吾师李庆阳何徐踽踽让前行若还独自抒机轴一句应须倒一觞  

嵯峨台阁当时体七子同声固擅塲自分縁情言所志后生莫漫薄髙阳  

姚秀才世靖  

世靖字子清号药师平湖人隠居广陈之南溪为诗秀逸一空俗调有翠樾轩稿  

今昔行悲老妪篇【`有序`】  

余少失怙以族子见抚于叔父故大司寇公每朔望一入至陈淑人所见所为傅妪者主守门既司寇淑人相次下世不数年子孝廉又殒髙台曲池半为蔓草传妪故在佣于里之豪以食余感其贫困又以盛衰之故怆然于懐为作今昔行悲老妪篇以寄意焉  

春风老妪悲南陌泪如连丝啼不得曽是朱门旧日人今来宛转无衣食忆昔尚书全盛时雁行珠履何差池连云甲第倚云汉中有金屋多蛾眉葳蕤锁钥黄金铺屈戍盘龙双辘轳南窗北牖隠相望惟容此妪当关呼昼逐琼筵洗凿落夜趋绮帐拂流苏是时竹马余翩翩乌衣伯仲羣少年竞赌罗囊走堂下独成蜡凤戏堦前中间令弟托心素春草西堂梦佳句突兀应髙定国闾悲凉却扫延年墓一别人琴遂杳然百年书籍终谁付山阳思旧空笛声平原叹逝徒词赋昔日池台生棘榛清歌妙舞共灰尘龙钟白首还沦落乞食常从旧比邻吁嗟世事无不有海水蓬莱几回首茂陵髙卧马相如终年消渇长著书因风为问青云客何处红尘无覆车  

春莫曲  

江南緑晓天丝香晴渚无人兰叶长蜂尾娇狞扑花去交交鬬鸭回金塘樱桃委坠红珠冻榆荚如钱压莺梦绮榭频搴银蒜条湘川一幅帘旌动麝煤小字丁香匀緑绣罗裳持寄人荆云蜀雨不知处鲤鱼六六腥红鳞倾城面背防干曲浅碧海绡春一束楼外秋千拂地垂烟纱漠漠啼香玉  

江亭  

地僻闭门久草深花满台夕隂连海润江涨郁春雷鸟啄蒲苗下鱼翻荇叶来虚亭卷帘坐迟客共新醅  

客至  

颇似嵇康懒经旬一上台清斋寒食过多病故人来草爱春阴合花看暮雨开相将话残烛夜半有轻雷  

十七  

十七始登楼垂帘不上钩与郎香蔽膝报妾玉搔头寳镜开明月罗裙剪石榴画眉何太晚人为早朝留  

自解  

五十王融较半非髙阳穷鬼况因依直教芜秽连荒径更遣飘揺到敝衣白髪渐生妻子笑黄金欲尽故人稀只余赋草为云气山雨来时千丈飞  

忆旧  

十三词赋已知名日日金丸逐晓莺杨柳河桥春试马杏花楼阁夜闻筝当年断梦随寒雨几处伤心为月明最是红顔易零落秋风黄叶怅平生  

东平诗百首之二  

帘前倚醉一悲歌自卷虾须入绮罗红烛背人偷验取砑缭绫上旧恩多  

墉宫背烛几凄凄传与青衫验旧啼二十七年惆怅事春风开徧野棠梨  

黄贡士子锡  

子锡字复仲秀水人承昊次子善画山水有丽农山人遗藁  

艳曲  

学织九张机香罗叠舞衣轻鸾千二百风起尽飜飞湖中并蒂莲岸上同心苣三十六鸳鸯飞来不飞去钟贡士嵚立  

嵚立字宣逺秀水人明末贡生  

折杨柳  

袅袅金堤柳三春渐寂寥新声传洛下旧恨忆河桥妾意愁飞絮君行忆舞腰关山吹短笛凭向曲中飘  

秋泾晚发  

落日片帆轻春江一望平微风三十里已度射襄城岸岸杨柳接村村布糓鸣不愁明发雨鱼尾断霞生查秀才崧继  

崧继字柱青后更名遗字逸逺号学圃海宁人补海盐县学生有澄清堂集  

扬州词  

江都士女荡轻舟传説当时翠辇留二十四桥人散后风吹萤火徧防沟  

金秀才孙  

孙字龙友秀水县学生有铁岩集  

咏怀  

万籁吹至音悦耳非丝竹至道有余甘所懽非梁肉衣被葢天下何必绮与縠贵固非吾荣贱亦非吾辱栗栗同履氷粥粥若捧玉毫髪茍有违澥水终难濯  

箜篌且莫弹箫管且莫吹俯仰怀古昔戚戚心若摧雒阳被謡诼湘沅万古悲谗夫自髙张楚臣蒙防夷卓哉苏子卿啮雪志难移翩翩夷门客头颅酬所知下士羡朝荣朝荣难自持上士希延年延年安可期夀殀同一归惟贵死得宜叹彼泉下人生气何累累  

正徳宫词  

月射窗纱映画梁芙蓉阙北郁金香西宫今夜停歌舞闻道官家宿豹房  

天啓宫词  

玲珑玉束系鲛绡素腕双擎碧玉箫万夀山头歌急拍一声声唱雒阳桥  

崇祯宫词  

雉扇乗云啓凤楼特宣命妇拜长秋赐来谷雨新茶白景泰盘盛宣徳瓯  

马教授广軨  

广軨字飞生平湖人鸣雷子为人外通中介尤长辨才每当诗酒游防賔友歙集辄葛巾鹿裘髙谈雄论连举觥船数十神气自若丧乱后家益贫遂游于四方以教授为事凡理学性命兴亡治乱之説矢口讲论间以笑谑多有别解使人靡靡忘倦于是三吴之士咸归其门翕然有大儒风殁后私諡端敏  

咏怀  

贫者思得玉不采九疑峰倦者思得息不憩三危踪嗟彼当路子追欲何怔忪朝菌与灵椿谁是金石躬惟有乐饥水可以安吾慵  

康乐夸成佛叔夜急养生当其抗言时髣髴通神灵一朝不自得终乃违其情我钦蒙庄子无近刑与名时哉适来去躬耕以为经  

养由方矫矢白猿号平林更嬴鸣虚弓云中下惊禽末技有至妙神感捷应心何为躭道久徒然叹幽深逝将舎之去翺翔南山岑  

怀培原大兄行脚雪窦  

廿载投簪老上方三年读礼祝空王宁求慧业无生果不为名山一瓣香片石旧寻莲社地孤云重度越吟乡自伤未免周何累薇蕨徒怀向首阳  

同臯旭对月怀沈子佩临别胜集  

爱客当年旧隠侯短亭落日更维舟临岐细草迷吴角隔嵗残梅下陇头才子最怜黄绶好酒人偏爱翠眉愁年来却笑文通老别赋时时恋旧游  

莫春杂感同叶星期郭臯旭  

长洲台苑一芜平细雨青霑草色轻华表思归君子鹤空山有语上皇鹦要离塜畔寻家国林虑佣间识友生回忆旧京欢赏处何人不发五噫声  

沈秀才廷钰  

廷钰字文韩号山渔桐乡庠生甲甲后弃去躭情诗酒其自序有云屈原赋离骚宋玉作九辩忧国既深悲秋特甚余生不敏触物多忤忧与时遇病复随之着秋吟诗以见志  

秋深水墩访菊次同游诸子韵  

髙风吹枯枝叶叶去无迹日色苍苍凉溪流泯泯白毎觉秋兴悲我意偶闲适采采黄金花众芳罗咫尺登危据层楼千里接瑶席水迥地势雄径转秋田斥决眦数归鸿影下寒塘只烟色随双帆厯厯渔樵宅霜飞百草凋节序忽迁易良会当及时何得拘形役  

渐川老人俞汝言  

汝言字右吉秀水人身矮善谈谑为诸生不遇自称渐川老人游燕赵韩魏宋卫闽粤之乡越云中雁门归而闭户著述篇帙之富近代学人莫与抗衡者有渐川集及先儒语要京房易图晋军将佐表礼服沿革汉官差次考宋元举要厯纪年同声録崇祯大臣年表卿贰表明世家考寇变略弇州三述补品级广考嵩山志諡法考补双湖杂録本草摘要晚又着春秋平义十二卷四传纠正一卷坐是两目失明然犹口授诸书使人以笔记之遂病而卒予忆戊申已酉之嵗右吉至西平署下帷甚久予虽少每于灯窗砚席间执卷商确颇以为孺子可教而今重有典型之悲矣所登诸诗皆昔年手録者惜不得览其全集  

咏怀  

长安游侠地洛阳粉黛丛朱楼结绮疏绣帐临春风皎皎垂素手琅琅振丝桐一为求凤操车马塞道中回首四节易凝霜凋朱容明月犹在悬白日已不东翩翩白马郎扬鞭复何从  

东村宿瘤姑十五被翟章西家美罗敷二十犹蚕桑窈窕絶世姿终日工七襄容色岂在好逢时即为良语贱有余恶处贵罔不臧红顔坐消歇盛年何可常  

二子篇贻顾宁人李天生  

边郡诸侯谁好士云中雁门称第一同开幕府向隂山共脱貂裘礼賔客笳闲鼓卧烽息烟尊罍楚楚屏筝瑟甲朝丙夜恣探论如石投水胶在漆邺下梁园彼一时安论轩车与遗佚就中賔客谁最竒惟顾朱李无异辞朱十自小我好友顾李未面神为驰关中博物因笃冠操管滔滔濯江汉刘曹沈宋未足多古词郁郁星辰烂东吴布衣顾炎武山经星志指掌数古文穿穴鄙夹漈捜碑版考石鼓好竒尚侠大略同李诗顾笔同千古余来云中逾万里贪与诸君共抵几谁知聚散自有时南北东西不并屣李生贻我怀古篇朱生书尺尝蝉连游燕幸与顾子俱我出顾入无后先均是山泽姿并为诸侯友记程未尝隔千里片席剧谈竟何有乃知造物甚相忌合并従容亦难偶只今幕府一时歇散去燕吴与秦粤此生宁有聚首期各自孤眠对秋月不尔单父与吹台髙李杜陵俱异才啸歌今昔乾坤开英雄奚必非蒿莱二子相见定有日麟游凤舞何时哉  

云中杂诗  

苏武台安在昭君墓若何垣非秦紫塞堡近汉黄河兵减笳吟少烽销牧地多当时歌舞丽檀板杂雕戈  

赠孙孝亷侍史谷音  

侍史清如玉疑従缑岭来才偏怜頴士技欲胜方回眉语令人醉歌停待客催何当防绣被青翰一帆开  

井陉道中  

束马嵚﨑道路艰尚留古迹在青山悬流苔洗将军垒落日烟封娘子关垂黍秋田辞战伐横碑古涧费追攀两看旅雁违江北自愧征衫不暂闲  

华严寺同阎古古作  

玉甃金绳奠九楹离宫拓跋旧西京几经铁马雕戈日不坏毘卢舍卫城像试孰开山后地法幢犹纪大康名请看直北诸陵阙白草黄榆纵复横  

进艇  

晴川曲曲抱沙堤岸柳依依逺近齐山色欲开疎雨外夕阳愁在乱峰西舟前波浪泇流駚望里烟岚鲁树低作客乗春行处好故乡曾否息征鼙  

大名九日  

搔首中原去雁号帝丘景物倍萧骚愁歌白帽清霜逼风卷黄河浊浪髙在野楼台临大泽摩天雕鹗见秋毫射熊戏马何年事闻道渔阳羽骑劳  

邺中怀古  

漳河清浊太行东此地曾闻霸业隆川岳无心悲鼓角丘原何处问英雄鬭鸡阅马兴亡外氷井铜台涕泪中独有窣波云表立铃音独语向西风  

大同曲  

纒头窄袖奏氷丝促柱繁声敛翠眉道是武皇遗乐府一时齐唱玉娥儿  

沈秀才克家  

克家字庆仲秀水人徳符子顺治中诸生  

壬午秋雨中访石斋先生  

共快其蒙雨公来亦自东子舆友天下景相山中练界千峰瀑松承众壑风时贤无大小于迈总从公朱布衣扉  

扉字开仲嘉兴人弱龄多病终其身不婚闲赋小诗自娱而已  

简吴生  

自诵梅花人日诗五旬不见但相思一春多雨愁无麦二月输官定卖丝行药桥边逢客返著书牕下少人知近传孺子司村社想见麤豪割肉时  

彭秀才孙绳  

孙绳字子羽海盐人长宜子少頴异无阀阅气着有问业居集  

国初避兵丰山扶母潜匿复出而求父遇害年仅二十  

六  

同青雷夜宿云岫  

岧嶤精舎倩云封遥叩禅扉聴晚钟龙防香台时卧鉢鹤依锡杖欲巢松风泉落户秋生枕寒月凝霜晚在峰夜半梵音清客思起从老衲问三宗  

戴长汛  

长汛字澄斋嘉兴人有前后征草  

苕溪漫歩  

四野干戈急萧条此地秋村尨吠山鬼水鸟狎溪牛落叶飞重起哀湍咽更流无才堪济世祗合老林丘胡秀才嗣璜  

嗣璜字映日平湖人自号兰菊主人着墨龛诗清絶无防尘不屑为外人示也  

喜雨  

忽已脱炎氛羲皇我亦云树屯烟作障溪篆藻成文助懒嗔氷簟分凉颂海云偶怀青李帖未敢漫书裙  

古有扇对格偶赋及之  

自信迂疎不世情遣怀惟倩墨为卿大椿空语八千嵗且及芳华进竹罂弱水纵围三万里每从清梦聴瑶笙但能黙坐胸如雪梨枣于中亦渐生  

雨久  

云容何事墨成堆岂有新诗待雨催鱼惯浅波惊白浪树留残蒂怨黄梅式相好是松根笔可与言惟鹄子杯我欲曝书方数卷啼鸠声里又轻雷  

郑秀才舆诵  

舆诵字觉初桐郷庠生世居柞溪徙青镇下帷寳阁僧院二十余年著作等身兵燹后散佚不传同友人分水墩即事  

半畆花宫一水浮同人乗兴共停舟楼衔越浦芙蓉老门接吴云薜茘幽红醑光揺鹦鹉醆白苹风度鹔鹴裘防声渔笛前村晚卜夜还看月映洲  

【`附考乌青分水墩万厯初同知罗公斗筑其东有永镇巷`】  

沈贡士嗣选  

嗣选字仁举号果庵嘉兴贡生乙酉奉母避兵葭川羣盗知为老孝子戒弗犯破产聚书尝以厯代文章惟南宋无选本乃辑续之其自着曰俭娱堂集卒年七十六私諡孝贞  

乡居  

不识扬雄字无人载酒来闲窗封薜茘仄径长莓苔啼足鸟飞去落残花更开悠哉聊卒嵗兴到独衘杯  

感事  

长安车马竞通津西市衣冠血尚新白首同归成底事青山独往竟何人华亭夜月堪闻鹤水国秋风好忆莼窃叹当年朱长史可能重负防稽薪  

杂感二首  

当年曾结竹林盟邑里争传月旦评意气直教周士贵文章能使古人生一从嵗有龙蛇厄几度春闻鶗鴂声此日相思吊阮酒垆邻笛不胜情  

少年声气接羣英湖海飘零异死生偶简姓名堪堕泪传来事迹总关情春风玉树先贤塜秋露金茎故国城垂老瑟居无客至满庭衰草虫鸣  

陆布衣森立  

森立字中卿号嵩石平湖人亷使鏊孙长身好读书工写山水吟不甚冨而清婉有致卒年三十九子琰卓亦髙尚能诗  

钱塘  

风涌银涛势欲狂万山空自削苍茫非关客思无聊赖十月天寒正陨霜  

陈秀才恪  

恪字子肃一字威如嘉兴学生恂之弟有瞿庵诗草  

九日风雨作  

风雨淹重九幽人得自娱东篱花罢采下若酒停沽已免题餻字真成泼墨图登髙何处望新涨满江湖何画士园客  

园客字阆仙海盐人长于丹青  

元日  

幽居邻碧里淑气转青阳老畏今朝至贫看去日长衣裳任颠倒儿女异存亡谁惜头如雪栖栖当道傍沈秀才中琛  

中琛字献臣平湖人中柱弟少有文名晚偕李潜夫马允培两先生作方外游有抱一轩吟稿山中归晤允培即订明春入山之期  

入山寻旧约出谷访名贤怪石横窥磵长松上拂天嵗时従汉腊耕凿咏尧年好句春光熳相期潄碧泉仲秋日怀木庵仝李潜夫马允培聨句赋得南山当户牖用十七篠韵  

精庐临澄溪夕阳展晴眺渐觉秋气深【`潜夫`】能令客思渺苍凉自南来【`允培`】蜿蜒还东绕遥青隠云间【`献臣`】瑞霭浮天表松风到良宵【`潜夫`】海日遇清晓一望极平原【`允培`】千寻浴芳沼郊原雨乍收【`献臣`】川谷流方淼虚窗接緑芜【`潜夫`】小艇迷红蓼栖岩净瘴烟【`允培`】开径移霜篠怀人梦转孤【`献臣`】伤往情何悄忧来事薄吟【`潜夫`】谭罢浇清醥良晤尚可期赋归兴未了【`允培`】  

褚秀才连时  

连时字青还嘉兴县学生  

崇祯宫词  

日日南薫广殿风甆缸初进海榴红新调于变时雍曲诏许中书谱殿中  

王拔  

拔字人表嘉兴人  

秋怀  

天清玉露下寒河连骑萧萧薄暮过万里风髙鹰羽健千家月落杵声多故园锄草留残菊古陌输租刈晚禾不是秋深贪习静畏闻野老説干戈  

吴祖锡  

祖锡字佩逺一名鉏字稽田秀水人  

信陵君墓  

六国安危只系君握符两度抑秦军一丸几彻函关土五色徐飞芒砀云未见特牛陈大爼暂将醇酒酹髙坟可怜异代存毛薛徒倚夷门到夕曛  

朱复  

复一名临字瀹六又字载阳嘉兴人  

七夕  

城头凉月到溪亭银汉无光掩鹊翎可怪女牛终古渡不愁化作老人星  

金瓯  

瓯字完城一字宁武秀水人  

春晚  

竹杖筠车处处山游人日日看花还縦然红紫风吹尽依旧鸣禽緑树间  

俞昱  

昱字宣夏嘉兴星河里人父振纪童年母负土成坟慈乌巢焉至今人称孝乌塜四旬乏嗣司命锡以多男之兆果连举五子昱笃学好古有茗柯堂集  

子夜歌  

欢来天未曙欢去云将雨椒子落水中一身躭辛苦知欢是白日一别终夜寒野梅结三子那晓怜心酸吴自求  

自求字永言嘉善人  

送唐闇思先生  

朔风吹雪上征裾去国投荒万里余雁已南君更北不知何处寄乡书  

范风仁  

风仁字梅隠嘉兴人  

秋日村居  

一川秋色净蒹葭南浦风多日易斜越客梦随江上雨山城月照柳梢鸦薲洲有曲翻渔谱蟹舍无人落藕花秋水满湖闲縦櫂市喧应不到农家  

吴晋  

晋字昼三别号谦庭嘉善人  

题大兄别业  

阿兄买断墙东地蜨舞花深署以庵梦叶池塘来小弟坐消秋暑抵精蓝  

杜湑  

湑字晼实一字邻若嘉兴人  

塞上  

旌旗当落日絶塞阵云横晓角惊寒雁孤烟照暮城河氷驱马渡陇草遂人行战骨悲沙漠年年古北平蒋人  

人字公凡一字昭遗嘉兴人  

惠阳除夕  

十年当此夕强半在天涯异地重为客残冬未到家歌闻蛮调苦烛暗海风斜更见梅花发能无感嵗华  

## 檇李诗系卷二十五  

平湖沈季友编  

国朝  

魏湖西学渠  

学渠字子存号青城嘉善人顺治戊子举人除成都推官时蜀道荒凉务以抚绥为政重定嘉眉卭雅赋额民颇徳之擢刑部主事赎魏女之没官脱丁生之谤狱转兵部郎陞湖广提学后补湖西道以艰归渠慷慨好施桐城钱澄之感其惠有诗曰还家拟建怀青阁从此饥驱不出门武林汪继昌以所赠筑园江干名曰魏圃黄宗炎求买山之助出纸襆置其袖视之则黄金一饼也他率类是着有青城山人集  

东飞伯劳歌  

东飞伯劳西飞雉翠羽红襟照江水谁家女儿楼上头深愁独坐垂帘钩杨栁枝低拂官路细乘犊车低不度女儿十五佩明珰烂若朝霞耀扶桑春风飞花春日迟空持可怜当向谁  

游祁氏寓园【`即忠愍先生沈渊处`】  

北望首阳巅黄云愁欲暮南沂汨罗水清光渺难晤我行陟寓山哲人想芳素冈峦互起伏兰蕙纷无数亭榭欝防差夕霞横古渡的的绿池荷飞飞汀洲鹭孤鸟西北来哀鸣如有诉风雨眺髙原慷慨登楼赋之子赴澄潭客徒悲薤露山鬼披罗立湘娥倚竹顾人生不百年喟然怵先露  

邯郸怀古  

黄花白雪悲风埽我来驱马邯郸道城中游侠不闻名楼上女儿为谁好君不见赵王全盛时太行为城漳为池丛台歌吹青云耸平原车骑白日驰白日青云交结是亷蔺意气相为死挟弹鸣鞭出国门杀人报讐在都市賔客慕义来山东慷慨却敌不言功李牧椎牛守代谷主父变服入云中沧桑世事须臾改舞馆歌梁竟何在英雄白骨归荒丘少妇红顔失精彩把酒临风且放歌年年秋水涨滹沱古来凭吊邯郸者亦逐茫茫东逝波  

访顾五玉园居不值  

犹值梅花路长廊春色披美人迟不见芳草慰相思雨暗迷金谷风生满习池明晨期再访拂石勒新诗  

经吴城  

疎栁髙梧傍客舟阖闾城上角声秋风吹白纻清砧急月上红栏暮笛愁草碧吴天迷北望潮平越水向南流行人无限沧浪思防处笙歌绕驿楼  

淮上访陈阶六明府  

百尺楼前淮水平三秋客梦使君情萧萧雨暗田横岛漠漠云遮韩信城南伐六军方驻马北来四月未闻莺不堪囬首西州路重向山阳听笛声  

江右康味淡先生令予邑去后而邑人祠之湘泉庵志弗剪伐也小范以公车之北过拜先祠作湘泉慕八章漫和一絶  

处处丹枫绕树枝殷勤含泪读残碑只今故旧防人在惟有泉流似昔时  

江赠君臯  

臯字黙含六嵗丧父依母屠夫人性最孝年十六补嘉兴弟子员顺治丙戌避乱为盗所伤昏晕中若有神曰江孝子无恙天将佑汝后遇医得痊长子溥  

国朝顺治戊子举人为海城令赠臯如其官  

谒包孝肃先生祠有感  

蜀山不大髙淝水不大深顾瞻公祠下髙深在我心古语重寒铁今人铁亦消所差在中热冷面何足骄陆秀才濬明  

濬明字以昱号梅岑濬睿弟博综六籍有东园漫兴藁  

九日暮雨有怀以祥五弟二章  

风林急繁景小雨催暮愁独处陶令宅逺游庾公楼余冠恋华髪客棹迟敝裘髙阜聊极目孤鸿起汀洲无复登临兴人言节序良编篱惟防菊载酒可飞觞逺寺浮烟际孤帆出水乡何当薄暮雨两地系情长  

凉州词  

将军血战取凉州天宝新声塞草秋凝碧池头陈广乐葡萄独酌上皇愁  

卜秀才不矜  

不矜字竽公嘉兴县生弃举子业専事吟咏有复觚集  

僧房  

空庭多木石梵韵杂鸣禽门闭芭蕉雨溪通杨栁隂岸花侵竹入径草防云深惟有清宵梦还将月印心  

始安游水龙洞  

探竒是处觅行窝前陇烟云入望多溪带金莲浮碧藻峰盘玉笋出青螺松枝似蜕遗鳞甲石乳成花防薜萝转向虚亭问仙迹防行残碣在轻莎  

陈知县増新  

増新字子更号除庵嘉善人顺治戊子举人授安仁知县有髙俶堂集  

富春览古  

王气在吴防龙兴由富春中原方窃帝沧海未称臣尺檄亲提百万师先驱邺下黄须儿大乔承宠临妆阁无那营中大星落可怜人杰孙伯符事业尽付紫髯奴荆州借去无消息余勇还能撑半壁自此东南斥堠平牙樯日夕逐潮声欝葱犹是南冈色遗庙荆榛狖夜鸣  

明妃怨  

不分承恩宠何劳省画圗含嚬辞永巷缄怨即长途篥边霜苦琵琶汉月孤燕支山下过曲奏小单于  

秋日杂感  

南云万里接中华此日滇池泛汉槎戍满夜郎春舞纛马腾天女【`城名`】晚吹笳渡泸羽扇揺三伏下濑兵符按五花周礼职方传露版行销金甲事烧畬  

蜀檄西南未解兵羽书旁午夜闻钲方愁防子沈鱼复岂意蓬婆欵锦城赤甲山前初奏凯青羌帐下自通名当知剑阁非难据乘传相如檄草成  

寄懐周端臣  

金州明月路三千目防榆关落雁天一自短辕人去后晓乌嗁彻旧台边  

沈贡士纯禔  

纯禔字苍悦海盐人方子顺治戊子副榜有尘埃喟燕台意蘂诸刻  

家园  

家园今日好霜后菜畦晴肥煮黄衣雀鲜烹白殻蛏宿酲偿绿螘新谷傲青精晚到桥西立微风翦竹声仲知县道  

道字开一号改庵桐乡濮院人顺治戊子拔贡除峄县令有子来堂槀  

殳山【`以下七首考见三卷`】  

无复仙翁在谁同云往还月明千里白长祗望殳山  

史山  

闻説来青室开轩对史山可怜芳草遍不见燕飞还  

桐棺塜  

仙人曽羽化巾氅桐棺无复寻遗空悲宿草寒  

洗药井  

山色傍霞红峰头水气融怪来能疗疾遗药在泉中  

藏兵坞  

此地战场遥忠魂尚未消年年风雨夜燐火至今烧  

潮音院  

兰若依长林潮生一院音非关湖海近梵响夹鸣禽  

显灵庙  

三月花开日空山正寂寥神官原有祠村社走渔樵  

东山  

未得登临兴东山忆逺游聊从桐水畔指防话林丘  

甑山  

谁家遗巨甑突兀俯林丘经嵗无人到烟云自去留【`附考山在桐山清风乡形如甑故名其麓有顺庆寺`】  

王家山  

垒土成魁父悠然境外山我从山上过牧笛破霞还【`附考山在桐乡募化乡王氏垒土所成上有灵显庙`】  

宋公主墓  

深宫常匿影遗塜任蒭荛花月年年在芳魂不可招【`附考墓在桐乡殳山东宋髙宗绍兴三十二年孝宗尚在东宫女永嘉郡主卒诏以医官李师克等付吏讯治孝宗奏臣女防多病不宜罪医乃寝乾道二年赠嘉国公主于此`】  

陆思州世楷  

世楷字英一号孝山晚号锢翁濬睿长子顺治戊子以贡授平阳判姜瓖搆乱被围五旬楷固守继乃诱降李建泰平其党迁登州郡丞判帅海时行闻其名勿敢犯海寇张名振聨防深入计却之陞南雄太守一以仁厚为治民戴之若怙恃时两藩龙票横行粤中楷不为屈奸僧指南倚势为害立毙诸杖建天峰书院以训士丁外补补思州乞归卒有越吟秋吟晋吟齐吟岭外思阳等集诗格直追开宝合雅归风不独为湖中领袖也  

游锦石岩  

登山如观书开卷见大意自非日防绎鲜克穷其秘晨兴趣归装徬徨求杖履扶携下重阿顾瞻情何已改涂指幽厓牵萝入涧底划然双石门洞府为谁启堂室皆天成轩渠面江汜丹霞拟岱宗锦石梁父耳何为探竒者至此辄观止碑碣空纭纭解人良未易所以面壁老终古无一字  

别义山弟  

捧檄出帝京驾言返故乡经途睠吴防去国经沅湘分符在蛮郡道路阻且长亲交徒怅望谁与倾壶觞眷怀骨肉情迢迢上河梁零雨忽朝降重云覆前冈车徒叹寂寞行李减辉光酌酒更相劝临岐意徬徨垂杨未堪折惜别牵衣裳牵衣难乆留伫立同含愁含愁亦何为棣萼空绸缪委身婴世网聚散宁自由荆枝怨分植雁影悲孤游弹冠慕郡邑俄焉南荒投简书益敦我俯仰増离忧离忧日以积进退两无防舍我琴瑟欢寻彼魑魅迹防牱尊夜郎罗施雄鬼国溪洞恒尘昏苗蛮易反侧滇南与岭右所在尚兵革驱驰荒落间一官类迁谪迁谪休歔欷  

君命安敢违惟念同怀人少壮多别离家居失丧乱宦游隔京陲况此徼外行后防谁豫知行者疲津梁居者虚房帷春草既憔悴秋风弥凄其金门称大隠臣朔常苦饥苦饥且勿哀侍从夸翘材聨步升玉墀秘书窥芸台著作拟迁固词赋陋邹枚立言茍不谬千载钦良才何必感离索皇皇赋归来归来良足思悬车固有期祖帐荣汉廷二疏诚知防庸庸守边鄙忠信恐见疑崦嵫渐以逼拂衣须何时白首依故园犹得乐埙箎万里自兹别珍重无他辞  

墨江歌  

凌江之水淡无色鉴彻繊尘不可匿斜阶以下即浊流其水黝黒命以墨凌水自洁墨不侵分流数里犹湜湜世人爱墨不爱凌就中有蜮谁能识漳溪染足此染心中兹毒者何其深相逢矢口説冰檗一杯才酌百虑淫投珠馈璧未快意雌黄青白时相寻眼前故人尽魑魅知已惟有籯中金吁嗟乎滥觞之波曽防年滔滔天下皆溺焉独清岂能挽众浊石门况复有贪泉  

宝摃行  

逆臣雄据西南际跋扈居然自称帝骄蹇由来非一朝邸中服物多奢丽王师百万困滇城城门夕闭宫朝清可怜珠玉焚不尽满宫玩好犹充盈珠玉全归将士槖玩好虽存亦零落进献喧传宝摃名那知人物同萧索细腰宫女半鸡皮傅粉伶人鹤法垂此辈岂堪充殿陛坐令道路费驱驰道路驱驰一何亟夫舆舁送疲民力牙牀石榻青铜屏挛步偻肩喘不得逆臣据滇嵗未乆安得穷捜诧希有应是前朝黔国遗掌握百年归唾手沐公功业炳丹青白蛮黒咸来庭后人席宠渐喻等器制或恐乖常经要知总属亡国物得此讵足昭威灵皇家不贵珍竒类万里徒劳贡  

阙廷  

马船行  

南人使船如使马北人用马还用船将军驱马一万匹载马直须船一千千船费金约五万其价始与马等焉粤中盗贼利舟楫千顷苍茫凌一叶江村遥望隔波涛骅骝虽健难近蹑北师借马方成功岂知马更借船通何如用船且舍马伏波横海名犹雄黄金费尽龙媒蹶残枥萧萧闲廏卒马船已朽马骨髙朝汉台边嘶夜月  

虫异【`有序`】  

虫自靖州天柱而来渐入平清境内大小不一其类飞集谷仓或全食或半食谷有针孔少许中已空矣村民禳之即可获免此事史传不载因纪其异  

仲冬之月百虫蛰忽有异物从空来细如狗蚤大鳖虱所至辄为仓廪灾虫本化生亦由湿假之羽翼恣飞集轻于尘雾逺忽逾鋭若针芒坚已入昨年亢旱良可哀葢藏竭矣租赋催幸今有收又侵耗害同雀防尤壮防或云降罚皆凶人空中驱遣似有神师巫祈禳颇能騐讹言或亦由愚民古来物变不胜穷穆王军士成沙虫干戈连嵗多暴骨得无怨骨成鬼雄此虫曽未见经史纷纷臆説从兹起上天休咎岂易知勤修人事灾应弭有虎勿捕蝗勿驱至诚所感异类孚彼苍降鉴神亦听区区祷祀何为乎  

豆异【`有序`】  

施秉狗洞苗寨有豆杂雨而下其色微碧煮食不异常豆唯磨以作浆入锅即成赤水有持至思州者因纪以事  

昔闻雨金并雨粟岂真神鬼输运速为祥为孽理未明不耕而获恐非福蚩蚩苖民何所知但喜有粟从天贻饥者易食聊一饱化浆为血心始凝闻之逺近尽惊诧虫灾况复当此时余思风力称最雄能搴巨石旋空中矧知小物任飘陨祗讶色味微不同古今异事多讹传比来目击信有焉鬼方妖幻纷堪纪何必齐谐志怪篇  

懐岭外诗人  

王孝亷震生鸣雷  

升书遭丧乱辟世儗墙东身隠文堪卖名髙刺懒通一椽鲛蜃里三径荻蒿中尚记门前辙弦歌乐未穷  

薛秀才劒公始亨  

岭徼干戈后髙人隠卖浆旧交存剧孟新吕得嵇康海国珠玑富山村薜荔香关前相见晚樽酒忆清狂  

程太守周量可则  

然纶推巨手倡和羡新诗画省分双笔炎方借一麾公余吟石室没后祀罗池烽火漓江逼孤城尽瘁时  

尹吏部振民原进  

休暇当清昼逢迎有胜流趋庭娱防防秉烛醉兰舟笔格瑚丽觥船琥珀浮山公今领选寂寞竹林游  

梁解元芝五佩兰  

岂独文髙等诗成迥出羣何人推贾谊频嵗放刘蕡不羡红绫饼惟夸白练裙君家词逺才子已前闻【`梁公实列嘉靖七才子`】  

喜闻滇城内溃逆孙自尽用少陵闻官军已临贼境二十韵  

六诏风尘起诸方馈运劳誓师张挞伐乘胜逐逋逃劲旅如摧朽崇城若燎毛合围当要道坚垒逼长壕困兽临关缚妖狐聚穴号  

皇恩频祝网逆志尚持牢未肯生衔璧终看血饮刀市防时雨降帐幄彩云髙往者威权假旋令黜陟操分藩惊异数尚主庆殊遭纨袴皆纡绶舆台尽拥旄黔山矜险阻椘泽恃波涛奉诏仍骄蹇称兵任驿骚萧萧余白发草草遂黄袍陇蜀犹公等孙刘讵尔曹谁能成掎鹿早已获连鼇【`闽粤二逆先期荡平`】解甲山同积藏弓月并韬车书通越赕烽火息临洮亟散残黎粟欢投战士醪平蛮应志喜当殿  

洒宸毫  

滕王阁晚眺  

扑地惟看瓦砾存空城钟动欲黄昏路傍孰进王孙饭台上徒招帝子魂马带斜阳临石镜樵牵落叶下松门隔溪浪指秦人洞试问桑麻有防村  

诸将五首  

元戎専阃夜郎遥道烽烟万里销略地自开诸郡市瞻天还帅百蛮朝阶前掾佐多腰艾帐下材官半射雕谁谓南人畏诸葛将军原是汉嫖姚  

荆南募府羽书纷丞相威名天下闻到处轻裘怀叔子当时帽落笑防军盘江渐见梯航逺蜀道无劳馈饷勤岂为明珠谗薏苡云台不数伏波勲  

三军缟素哭贤王秬鬯重看  

赉尚方自取昆仑通象郡更移闽越控扶桑岛门尽解田横甲海舶初归陆贾装最是此中能速化直教鳞介徧冠裳  

开封横浦旧崔嵬虎旅长驱一夕开翠羽不须天阙贡文犀何事日南来蛮歌十部貔貅暇野哭千村鸿雁哀嵗费黄金收骏骨越台空自拟燕台  

朱旗千里拥艨艟北固山头戍垒空不是水犀来海上已教铁鎻防江中孤军成败谁临汝半壁安危独倚公圣主酬庸多异数早开麟阁画飞熊  

后感事三首  

浃日三驱中使过似闻炎徼有惊讹夜郎部曲留庄蹻南粤山川属尉陁天意岂容成割据人情犹未厌干戈请缨不少终军辈老骥雄心奈尔何  

老臣自切明农志内相何烦持节迎方报三藩同整斾岂期六诏遂称兵裹氊入蜀功安在蹑足封齐衅已成却羡据鞍犹矍铄南人应仗伏波平  

念尔家承祖父贤金符铁劵已三传分茅逺控河山外赐第长开日月边舶泛鲎涛通贝币旗沈防穴息烽烟兵权释去恩无替歌舞还堪乐少年  

后感事四首  

古来开国仗师贞茅土相传祚不轻姬室尚能存杞宋汉家岂忍负韩彭长驱忽使羣蛮动一跌终看九族烹妄拟长驱收六合却怜忠孝两无成  

雄心强欲效无诸纵据全闽亦一隅内顾未能除海患前徒何敢拒  

天诛姻连  

北阙情原戚刑服西曹许自愚独幸  

圣恩多浩荡胁从犹许贷文儒  

弱国犹懐牛后羞比肩屈膝更何求山河自握传家劵海屿还通互市舟未见散金酬死士祗闻乘醉快私仇天心厌乱除戎首衅在萧墙岂暇忧  

誓爵惟慿六尺孤一朝失守尽为俘前驱竟入鲸鲵穴后乘空存豚犬徒阃内鼓旗谁更属军中庚癸自频呼柏舟劲节同沦没未审终完白璧无  

广州  

岭外常如五夏天珠江潮汐浩无边万家水槛迎朝日隔岸花村起暮烟澜市喧阗畨帽集濠居宛转妓衣连满城第宅勲籓据横海帆樯异国传里社旧分谁辨树街衢新辟已分防机中织锦霞同艳椟里藏珠月共圆帐剪异绡忘酷暑炉焚竒脑识沈涎文牕赠客瑚格绮馆留賔玳瑁筵每怪细虫多入馔还夸珍果倍盈前脂凝瓠齿槟榔染玉绕云鬟茉莉穿巧士材童矜婉娈华琚金饰俨神仙名区自昔称都防沃野于今更曼延火映千林丹荔圃风揺数里绿蕉田小园障日思葵扇深阁迎寒忆木棉蛤粉为泥涂壁垩蚝房似石叠墙坚行人晓起催鸡粥估客宵归觅蜑船留我鹧鸪啼莫恼昵他鹦鹉语堪怜只愁瘴疠炎方甚逐客孤踪独黯然  

雄州竹枝  

朝闻鹧鸪啼山头暮闻鹧鸪啼江头山程水程行不得郎今何事斜阶游  

十三女儿朱顔酡夜来聨袂相经过怀逺楼前明月满一时齐唱木鱼歌  

读三大家诗钞戏为俳体  

牧老风流肖牧之红牋碧砚助吟诗东山一卧闲丝竹新得佳人是夏姬  

玉树铜驼恨未忘永和一阕拟连昌梅村不作梅花梦闺咏亲贻卞女郎  

珠江箫管拥兰桡国子先生未寂寥使粤归来应载宝细君湖上正逍遥  

野泊  

桃溪花落隔通津短棹沿洄朗水滨客路宾朋俱散尽嗁猿何事尚依人  

髙处士阳  

阳字廷坚嘉兴人与内君归素英有倡和诸刻钟琴侠过访不值次答  

僻地人还朴探林户自收飞英无避酒冒雪有回舟水曲游鱼静沙平浴鹭稠东山吾自望隠隠唱梁州沈秀才日星  

日星字明阿号大山平湖人君祯子少受知于江右黎博庵补学宫弟子性好山水交游半天下有兰石斋诗草  

咏怀  

明月照书帷披衣起局促蟾有盈亏显晦逓相属静夜百感生青苔卧凉玉流光忽以迈沈思在秉烛大道贵宁澹岂曰从嗜欲踯躅安所如姱脩敢自朂  

赠姜如农先生  

抗疏薄功名孤身去国轻庙廊存直道草野播贤声昔过悬双绶今来化一茎萧然鸥鹭狎拄杖説无生雨夜小集同莆田林衡者梁溪顾脩逺余杭严子问子餐  

相逢湖海气偏豪坐听檐声醉浊醪江表何年推将相中原无地不弓刀且将扪虱筹方略竚看飞鱼上野袍滴沥闲庭谁刻烛明朝涨水送轻舠  

张侍郎天植  

天植字次先号蘧林秀水人顺治己丑进士  

殿试第三人由翰林院编修厯任兵部右侍郎有北游  

草湖上偶吟  

宿山楼  

喜到山楼世外栖客踪如入武陵溪石棱侵案开竒壁疎牖迎烟覆浅畦青嶂霞光愁里去红尘身影梦中迷何年直踞庐峰顶闲啸髙云万象低  

句容道中  

句曲余风古意存绿畴黄犊小紫门草愁春去消烟黛风绕天空散日痕堤接麦隂垂浅水云笼树色暗孤村山农箕踞深林里笑看行人别故园  

陆渭  

渭字宙肩号胥逸秀水人有燕齐游草登岱诗漱雪堂集  

除夜与标栻两皃对雪小饮  

悠悠嵗云暮尘梦防盱衡煮雪频浮茗寻香独破橙垣然胸次濶笑对烛花明娱我兰初茁春回淑气生  

丙午除夕悼内孙介畹  

拥絮桃灯伴嵗寒送年情绪诉人难屠苏酒在唯儿劝奁镜尘生有女弹素幕纸钱灰似雪画楼香砚墨无兰【`介畹善兰竹有砚香阁稿行世`】虚房萧瑟如僧舍魂断西风泣转丸壶领山人魏允枚  

允枚字卜臣号功父称壶领山人嘉善人学濓子顺治戊子举人授西安教谕未仕卒其楚游集自序云五福无徴漫拟伤心之赋百年将半长謡病肺之篇遂使夜狖晨莺徒工迸泪春花秋月只解伤神踪迹难期命途多舛悉其禁抱不无噍杀之音托诸篇章惟以悲哀为主  

寄六弟  

作客频年惯今偏忆故乡老亲能恤纬稚子解扶牀梦入清宵短云看白昼长愁心逐江水日夜下浔阳经伏城驿次上海朱思皇韵思皇云伏城故魏忠贤悬首地诗因及之其实非也当是阜城县耳  

飘零禾黍遍荒丘慙向风尘曳敝裘悮国中涓终古恨伤心北寺至今愁先人不愧阳司旧徳谁夸满武秋千古是非青史在张袁著作定搜求  

郢中怀古  

六传趋朝纂大宗星明江汉起真龙金鳬玉虎埋虚寝荜路桃弧启故封往事已随春草没余愁还向夕阳逢上陵空奏南巡曲白日何曽照万松  

武陵竹枝词三首  

森严庙貌有神灵嵗嵗龙轺导七星南北路争台阁巧犊车雀舫满枫泾  

鸣榔徐溯碧波纹毛豆香烧到大云向晚归来人更閙吸笙揺鼓一时分  

九松天矫白云间日夕游人自往还春末藤花秋半桂名园唯説沈家山  

江行棹歌二首  

阿侬家住汉阳江少小生涯托画艭莫怪风波能见惯曽从开府下韩泷  

数行归雁叫重云息棹沧江日已曛空向石钟山下度茫茫何处吊番君  

吴贞外亮中  

亮中字寅仲号易庵嘉善人尝与钱继振郁之章魏学濓学洙学渠曹尔堪蒋玉立为文字饮称栁洲八子酒脯笔札亮中典之搆来问堂键户力学顺治己丑登进士授户部主事督理汉中粮储有颂声转员外郎卒  

发渭门宿茶喜滩  

连山草木繁横纵始锄葺乱离二十年亲故不复集榛莽袭衣裾谁能辨井邑结茅汉之厓绠短亦可汲云深日曚曈作息随出入种菽在冈原种麦在阪隰待汝供晨炊所愿登塲急  

白鹤山人陆之瀚  

之瀚字水立平湖人父懋功官四川保宁知府防年随侍徧览太白峨嵋诸胜归值鼎革放情诗酒自号白鹤山人与同里钱士馨施洪烈族人濬睿上澜相唱和晚年食贫樵苏不防泊如也湖中粮役多为豪黠者所持瀚与弟之瀛纠同志九人请诸范中丞立官收官兑法民赖以苏有蜀归记鹤山草堂集  

君子行  

偃息鲜讙虞出门多险艰皎皎时所嫉遵晦良独难茍非明且哲投足岂获安宻霰先雪零履霜知严寒君子察防先戒兹祸福端念彼失马翁使我发长叹  

哭范中丞觐公  

帝简初膺控八闽讵知黄屋僭藩臣孤身逺饵鲸鲵窟百口同劘虎豹龈天为吾  

朝留正气君今何处托威神即看不轨从天戮义士犹来哭海滨  

孔提学自洙  

自洙字文在桐乡人微时以任侠闻中顺治己丑进士厯官福建提学  

答张剡木同社  

文章自尔真冰雪咀嚼令予沁齿清柏子篆烟初结鼎梅梢瘦影欲穿楹正愁白璧轻三献始信黄钟扣一鸣多暇细论殊不厌日长来共煮茶声  

柯通政耸  

耸字素培号岸初嘉善人顺治己丑进士授枣阳令西山寇发励众守邑他若船工屯政蠲荒禁鬻皆有实禆于民陞礼科给事厯谏垣十八年疏五十七上如陈椘省之恤吴江之灾及从祀诸儒春秋四传等议俱卓卓可传康熙甲寅转通政司左防议乞归耸状貌魁梧修眉广颡腰腹大十围  

上每称为柯胖子着有霁园诗  

儿辈读史偶吟示之  

儒者贵立身虚声何足侈汉末竞标榜党祸自兹起行检未尝饰鹜名如争市鄙哉张少府望门而投止栖栖郭林宗京师胡为尔蹇脩质衾影闭户而已矣后有申屠蟠前者徐孺子  

送谭舟石赴延安郡司马之任  

五原为汉塞万里筑秦城雁欲衔芦下人看叱驭行黄榆通上郡白狄拱咸京后夜鄜州月相思空复情  

春日扈从  

南苑大阅  

赐宴晾鹰台奉和冯相国易斋韵  

六龙讲武小平津芝盖鸾旂上苑春七萃熊罴陪御宿三驱金鼓肃钩陈止戈自合孙吴意櫜甲初消战伐尘最是丹书频进诫钓璜溪上有师臣  

雨后偶感  

西山万叠拥晴空晓映芙蓉禁苑通过雨翠浮丹鳯阙迎秋凉入玉华宫云间树色原无暑石上泉声自有风拄笏相看念揺落欲将归思问南鸿  

寄怀宋尚木太守  

搴帷一出拥双旌南国文章有盛名词客旧传神女赋使君今下越王城凤栖岭海云长暗鳄去朝阳浪已平自有车书荣  

赐秩莫将符竹厌承明  

斌斌子范琦  

琦字林琦平湖庠生授徒自给有斌斌子游稿惜多散佚  

西溪聴雨  

缭曲西溪路未经疎疎凉雨湿花舲此声可浣千峰色为我来游送晓青  

丁主事彦  

彦字文博嘉善人前明崇祯壬午举人  

国朝顺治己丑进士授工部主事  

并蒂莲和丁飞涛韵  

芦渡流觞向翠微田田叶上防霞飞昭阳第望须同后虢国风流却并妃争似春明寒浸玉相将浴水露霑衣思君独有悲歌客长啸凭栏看落晖  

方贡士迈  

迈字仲拔嘉兴人顺治初嵗贡  

初夏新霁野步渚庐即事  

晴云西起日初斜极目苍葭野望賖竹院香凝春不散薫风犹堕小桃花  

王布政庭  

庭字言逺号迈人嘉兴人前明崇祯丙子举人  

国朝顺治己丑进士第从  

王师平定粤东授广州府知府累陞江西布政使再补山右乞归庭精于制义坚凝峭刻自成一子为诗五古出入陶韦五七律深得杜法晚乃泛滥唐宋诸家以视倦圃先生犹昌谷之于何李也着有秋闲诗三仕二西诸草  

雨余  

言从田家游居止得淳朴园林宿雨滋积草深书屋着屐看新晴披襟羡幽独人影淡斜阳禽声冷脩竹  

黄葛篇  

黄葛施中谷离离絺绤姿劳心日采绩终然不成丝良人日南去音信无还期又闻事西北负羽从驱驰妾欲寄音去展转中心悲日南或自可北边葛安施  

漫吟  

丈夫不得志飘泊如埃尘经营在朝夕恻恻多苦辛四海满寥廓无处投一身英雄死已尽举眼悲斯人凤凰集髙冈鹰鹯无相亲世方尚萧艾兰蕙讵能纫贫女终愆期壮士行负薪我欲为狂歌骇俗不敢陈  

庭从  

王师攻克羊城凡九阅月作  

王师行  

王师何桓桓控十万余鼓角鸣其前大纛当中居辎车拥后来弩防夹道趋鍪甲耀黄金其间错明珠下有红韎韐上有青锦褕一伍自成行十伍自成旗旗绣尽龙文马饰仍金羁宝刀百万装碎花襍璠璵延衺逾百里照耀满三衢壶浆逺方民叹颂神武殊仲春渐三月气暖雨泽滋室家愿获民耕稼将及时过师袵席上鸡犬初不疑小邑各万家大寨多百围见防蚤自效乐业得所归兹来辟土地实为瘳疮痍负固谁独夫守困支一隅问何恃无恐不独城与池前海为波澜后山为藩篱其地产卤硝石硫来番峓其人习烹炼造药传交黎采铁在旁邑铸冶惟近畿神炮名西洋大者为红衣女墙徧罗列悬楼凭设施乘髙击我营向夕守彼陴果然云梯烂兼使地隧纡以此务休息慎宻观机宜九月暑既徂十月寒尚微闲佚乆思奋疾疫先已稀仲冬大飨士朔日卜佳期用大云彼长何独非我资谋先事乃备器具药有司其时夜月黒措置人不窥炮后掘土坑炮前开木扉一面陈水甖两旁团湿茨西城隔濠口排列千余区千声应一发霹雳惊电飞十发催城头百发崩城基天地随反覆日星俱虺頽连攻积昼夜先登遂须臾纵横满流血漂溺兼浮尸赫然示  

天讨用以彰  

国威京观于焉封巉崖为之碑成功纪东南洋溢千春辉  

程仲孚旧以兴屯经纬见示检故笥得之灯下再读志感  

天下之大胡忧贫徒然竒防劳计臣老农芹曝尚可献力田务本胡不陈古闻明王贱金玉霸者得之还贵粟但令山海无田荒自然府库恒财足此言虽好仍甚平千年筑舍多不成金城渭水亦粗效可怜兵罢随休耕只今宇内无旷土盗贼逃亡死无所盐贾开边事已荒流民授业谋还阻兴屯实举当奈何去开事例停起科悬之功名即争奋况于利在贲诸多就中权衡亦殊术小纬大经条理宻旁通曲尽千万言经济太平真第一谁先此议虞伯生前辈颇见徐贞明后来程生特居上十载抱书曽未名程生好竒老山野我亦经时有心者箧中擕出几回看低头叹息寒灯下  

雨夜  

一雨竟无赖凄然入夜深残灯影照壁孤枕梦窥心失路愁知叹怀人病惜吟纷纷风外竹揺断隔邻砧  

自感  

揺落直时贱支离愧病深暗云浮作梦秋叶薄为心雁寄交书断蛛封药裹深悠悠将卒嵗天地一萧森  

晩归  

闲林引归趣曲沼更经过晚月自生照秋风吹奈何傍篱虫语细近郭屋烟多望处行人尽讵逢狂者歌  

念别庾清白生二子  

离筵无汝在恻恻意加伤秋不堪人别寒将去路长城楼烟似雨水夜月为霜只此乡园地居然己断肠  

蜘蛛  

岂有当门惧仍来比屋居牵丝恒罢织结网不为渔近暖萦烟宻零寒着雨虚殷勤亦生计朝夕尔何如  

嵇山寒眺同陈卧子  

孤城萦若带乱水织如烟晴雪千家碎穷溪一树悬荒荒纷野艇每每净原田不见巢林鸟归飞何处边  

舟中晚泊  

扁舟泊处见云岑晚色苍然在树森风景重催寒露下月凉初照野烟深芙蓉入夜人俱醉芦荻兼秋水自隂杯酒未能还作赋将归何事惜登临  

雨  

疎林小雨日霏霏尽处烟深断翠微湿鸟漫随风去重残花自怪蜨来稀当牕蛛织看成网侵几苔生渐作衣十载琴书揺落后不嫌老病乆相违  

夜泛  

绿烟散夜川水明扁舟荡漾秋风清长芦暗见萤火出髙树下过浮云轻两岸虫声听不彻一梦故山归未成天涯老眼醉多白中流棹歌非世情  

西楚霸王庙  

雄图骓逝竟何支葢世余名尚系思视玦无成非失计舣舟不渡自知时曽闻客泪霑遗像岂有姬魂伴野祠欲吊一巵愁日暮荒原草短细燐吹  

闻顾若昔之讣有懐其人并感旧游  

杉松寂寂掩黄昏白骨西风哭野村塞雁自难传旧信夜蛩何处语新魂文章半世终丘垅啸傲平生剩酒樽后事只今遗稚防飘零书籍未堪论  

题平乐官舎  

城上峩峩百雉齐城中只见草萋萋官衙风寂重茅穏兵灶烟寒一帐迷短树无枝稀住鸟长宵自晓失鸣鸡山中习静曾堪似未记闲身百粤西  

对月  

光隂自徘徊迢遥与愁接照见西林秋疎疎落寒叶  

闺思  

防干十二曲日夕倚长思只有罗衣伴秋风是旧时  

玉泉庵次夜怀  

灯影凄然照客杯黄昏醉罢漏频催故乡南去三千里不信如何梦到来  

感春  

闲来每欲寻春去惆怅东风已后时只有啼鹦不相笑依然飞上落花枝  

舟夜  

嵗度西风雨未晴扁舟徐动暮潮平不知旅客情何似夜半寒江听雁声  

杨妃墓上青草状类苔鲜色半殷红他处所无  

血染罗衣恨未终犹留芳冢泣寒风试看青草千年后犹带啼痕一半红  

阿房故基感怀  

禾黍髙低陇畆荒行人犹説旧阿房繁华一代同销歇不见于今有未央  

咸阳一炬不胜愁寂寞荒基渭水流尽解骄淫看覆辙不知何代又迷楼  

徐举人鑛  

鑛字次璆号铁崖石门人顺治辛卯举人年三十二卒于京邸子宗淮康熙辛酉举人亦蚤卒晚坐鼓琴有怀叶子星期  

鸿雁空秋影离居一抚琴闲云归岫逺皓月出林深桂冷迟花气城孤急杵音枫江萧瑟甚之子独登临  

蚤春郊逰同登朝斗岩小饮分赋  

东风防日绿成蹊出郭晴烟散马蹄预拟登山烹白石何当载酒听黄鹂岩花对客同髙寄竹杖逢僧当觧携爱煞汀洲芳草徧裙腰一道翠烟迷  

蒋贡士莳  

莳字若子号硕舆嘉善人所居遭回禄从烈焰中负父出母丧茹素三年未尝见齿  

国初以嵗贡当授学博未赴卒  

赠戈荩臣  

青髯绀老仙翁甲子惟应问八公献防昔曽髙冀北平刑今尚忆蒲东归来赋就勤耕谢客门闲独种松生计满阶培玉树锦堂日日自春风  

沈贡士槎  

槎字星浮桐乡人顺治辛夘贡生当明之季与孔自洙张超张方起称桐川四子乃三君相继取科第而槎独以明经老闭门学易晚年更精禅学海昌陆嘉淑甬上李邺嗣序其墨亭诗钞咸谓忼慨厯落峭絶凛立非无意于世者其子出家天童得法于啸堂老人亦善诗昔年曽居予里即予所与倡和之杼山上人元盛也  

杨义士行【`有序`】  

蔡京镌元祐党碑时石工安民乞免镌名士论愧之偶与友人论英宗时杨漆匠事感而赋此  

指挥门达太无状抗论独有杨漆匠袁彬李贤两得全至今闻者为色壮条陈指挥数十事诡言内阁促我上诏许防讯始得白不然已死锦衣杖多官咄咄称丈夫心惊胆怯难自诬相公具疏且乞去未防夺情何为乎击节表章一义士此是当时搢绅之所无  

次皮日休访陆蒙不遇韵  

晴墟烟暖竹篱斜踏雪来寻甫里家闭户惟遗堆径叶窥帘还着供瓶花已闻处士宜除令亦号徴君未赐麻百世自当逢赏鉴大何必重侯芭  

蒿斋狂士冯秉恭  

秉恭字子近平湖人名家子放迹不羁肮脏与俗忤善哭意有不适长号者移时为诸生不遇晚居北郊别墅贮法书古瓷以自玩尝与劒客饮人拔地起舞或醉卧水草间与牧竪为伍驱犊负蓑作野老态奥古之致发为诗歌多愤张之词亦近代一恢恠士也有亦谚蒿斋诸集  

长夜燕坐两童子垂钓得鱼  

老人怯暑朝慵起起来抱瓮药栏里薄糜照影盐酪稀防刳匏瓜调甘防曲木几横丛竹隂出水良苗映邻里呼儿闲探免园册前罗珍竒后滫瀡世上大有多藏人此时肉食未为喜冰浆玉碗赤瑛藕簇金盘瑶雪蘂寒羮脂滑襍消熊琥珀红香浮绿螘食客苍头诧万钱悦口充肠一饱耳儿言口腹信可贱阿翁澹泊太无比朝虀暮韭若阙如强笑无欢体防痏枫树东头波潏沦银鳞拨剌从文鲤渔家乞得钓竿归圗取阿翁晚食美踏歌逺去俄逥旋两枝绿玉照浅水大儿憨痴倚岸垂小儿黠桀走中沚翻菱牵荇瞬息间白小纷纷大于指凭陵号叫贺得鱼叱咤狂奔如鬬兕拄藜往观三太息得鱼忘蔬嗟可耻廿年溟渤多烽烟斥卤桑田生棘枳戈船空拜越将军钓鼇难覔任公子不如结纶理一竿装成渔艇篱边舣茶烟诗卷飏清风泛宅浮家今日始南邻惠菊种名秋裙带苍头佣耕手自种之  

野圃添新种闲街走倦翁挈瓢儿亦喜荷插妇能同土润除莎草畦偏畏蓼虫秋菰今嵗美伴饤夜灯红  

沈甥平万赴粤东幕  

能文沈约儿仗剑别亲时海绕鱼虾异山穷犀象知珠明龙母峡梅老曲江祠辛苦怜同学贪泉好赋诗  

涵辉过话知城中传余病死  

有死人皆讳此翁殊不然故交疎日暮多病受人怜谬忝全归誉容题自挽篇风尘淹短褐我亦畏长年  

挽钱穉农  

北地登楼罢还乡未十年一编传圃史百结上花船人事诗名误天真草圣全松楸即长夜犹恐出谈  

闻蝗  

年丰屡慰老来心木榻空堂枕素琴逺害见人低白首甘贫抵死贱黄金濯缨欲寄沧浪水抱膝休赓梁甫吟多难不堪频北望飞蝗接翅渡淮隂  

苦热  

栖迟疎放百无能花药深栏尽日凭阮籍忘形犹白眼虞翻死后又青蝇消磨茶焙春前雪潦倒鱼餐雨后罾何日芒鞵凌玉井浩歌天外倚孤藤  

奉赠三一庵拙上人  

宝地初开祗树重日看海上两三峰白云流水斋时磬黄叶孤村薄暮钟晏坐不知葱岭逺行人只向虎溪逢杖藜许我归来老多种门前百尺松  

蒋贡士玉立  

玉立字亭彦嘉善人少从张西铭游讲求实学顺治甲午拔贡名满长安父有疾夜不觧带厠牏必躬浣里人称其孝诗文峭厉力追正始有泰茹堂集  

挂剑台  

延陵空赠剑觧佩挂南枝一去留余恨重过吊岂知暮山遥对酒謌鸟暗催诗余亦愁心者离离芳草思  

渡江  

江流九派尽朝宗六代繁华怅旧踪千里云浮步树片帆风送蒜山钟莺花半落愁边过烽火频年客里逢五岳尚賖他日愿何时汗漫一相从  

寄魏交让  

青郊结伴共相招白社风流尚未遥日暖莺声闻栁陌春深花落转兰桡骚人自纪庚寅嵗旅客重过丁夘桥我念离羣空对月怀君江上影萧萧  

陈举人秉  

秉字夏臣龙正孙顺治辛夘举人父殁以哀毁寝瘵而夭  

月  

素魄云中起抽毫忆谢庄寒生金掌露影动玉钩霜半夜悬清汉三更落故乡还将游子意机上照流黄  

渡漳河  

马上闗山雨雪多茫茫北望见漳河寒云接地行人防衰草连天猎骑过倚剑中原逥白日开樽上国渺苍波何当邺下繁华地极目萧条一醉歌  

蒋秀才玉章  

玉章一名瑑字篆鸿号禹书玉立之弟九嵗以诗名意致絶不犹人顺治辛邜中副车着有三迳草灵威集二蒋风流冠絶一时而皆不遇惜夫五君咏  

杨孝亷维斗  

夫子金石操夙昔厉风轨厯事多感激处暇敦素履亮节被时论荣名炳良史临难永不渝遗形齐生死  

陈黄门卧子  

给谏本轩举任尚怀往哲越礼襧生才好尽嵇公舌砥脩类湘蘅缀调俪郢雪抱石投清流邈焉身自洁  

顾明府汉石  

顾公古遗爱行卓品亦正徴异中牟尹适治单父令沈识既内融朗照复外映兰姿或可摧桂质末愈劲  

赵记室子玉  

记室旷达士遗世甘沈伏坐镇推雅风行吟标竒服隋珠虽善藏炯然别鱼目浩荡归江湖彭咸同所宿  

夏内史存古  

夏子才轶伦髙步徴前矩奋身厠缇幕沦迹混缁羽摅藻振矕文吐论洽晋麈矫矫玉树枝慷慨就黄土  

南园襍感与余淡心林衡者同赋  

故国芳园在垂杨落日边不知金谷变还聚竹林贤向秀闻孤管嵇康废五弦伤心歌舞散花鸟若为怜【`附考园为故武部钱仲驭防游之地`】  

再访吴日千因忆遇吴于顾氏东园今五载矣怅然志感  

辟疆回首五年愁每见吴郎忆旧游白首自参天半岭红泉并作海西流庾公清兴偏宜夜宋玉深悲畏及秋山水依然人自老月明无那更登楼  

鹿城道中怀归恭叶嵋初  

西鹿城边伤客心新洋江畔捣衣碪陆机漫拟吴趋曲庄舄仍为月下吟烟入戌楼衔暮色云生驿树结秋隂懐人此际堪乘兴不得追游到竹林  

与歌者苏昆生【`故宁南侯左将军客也`】  

酒满垆边花满楼相逢犹作少年游歌成白纻翻新调忆到青门哭故侯玉帐不悬秦塞月璚箫空度汉宫秋伤心莫听何戡曲三叠伊凉自白头  

题兰寄所知  

湘江春暮百花稀竹叶丛生蕙草肥折得一枝心万里可怜不上楚人衣  

江左天民项隆锡  

隆锡字子介元汴孙弱冠为诸生有名徜徉诗酒自号江左天民有天籁阁槀尝昵小史昭华成防句五十四首以自懴云  

枯鱼过河泣  

不见过河鱼昨日失水今日枯尔曹相视而叹息北邙蝼螘待尔食  

庭中细草纷杂课童子琦防等芟艾独存秋色十余种  

钜细各自生于何生去取晨兴觑厥根防茸若灌莽有党即有害邪正偶然聚闭塞雨露资尺寸僭吾土纵观天地间隂阳非共府松栢挺云霄亦畏九枚侮呼童听指挥一仰当一俯防留青翠佳去者慎勿怒我生严好恶不以草无主或恐乱苗莠着言始邹鲁异日买山成竒石叠小圃习习猗兰香庶防君子伍  

昭华曲  

簮笔垂囊倚碧纱看来粉黛失繁华移将一树连卷玉满院春开解语花  

结社兰林防曲池名流毕集每追随故将险韵书花片分送尊前索赋诗  

洞庭霜后橘林开百颗从人走索逥金殻玉瓤亲自剖甘酸尝过始传来  

陆封君敷树  

敷树字映蕚号贲葊嘉善人有世滋堂集子荣登康熙庚戌进士  

赠友  

有日不再食髙怀剧耐贫望衡藤共架近郭竹为邻诗似陶元亮人同汜稚春十年听旧雨交托白头新借园翁沈信  

信字惊涛平湖庠生好击剑工草书筑舍城南顔曰借园示寓形宇内之防我宗人古貌古心者交推借园翁着有赠言集  

秋暮写怀  

绿杨隄转蓆门通香散花光隔绣丛检尽古方怜病乆题多冷韵笑诗穷遥山雨脚经时散绕屋秋隂向月空欲卖旧琴寻钓艇烟波深处伴蓑翁  
