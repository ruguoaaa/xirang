---
title: 第1部分
index: true
icon: editor
order: 1
category:
  - 诗藏
  - 诗集
  - 檇李诗系
tag:
  - 钦定四库全书
  - 集部八
  - 总集类
  - 沈季友
  - 清
---

钦定四库全书　　　　　集部八  
檇李诗系　　　　　　　总集类  

提要  

【`臣`】等谨案檇李诗系四十二卷  

国朝沈季友撰季友有学古堂诗集已着録是编辑嘉兴一郡之诗自汉晋以迄  

本朝凡缙绅韦布闺秀方外土著流寓有吟咏传世者皆録之而以仙鬼题咏謡谚附焉姓氏之下又各为小传畧叙梗概其山川古迹土风物产亦间加附注以备考据初明景泰中嘉兴朱翰尝诠次洪永以来郡人之诗为檇李英华一书所收不尽雅驯崇祯末秀水蒋之翘复续为檇李诗乗其卷帙之富什倍英华而遗稿散佚遂无传本季友此书踵二家之后而更加详博残章賸句搜访靡遗攟摭之勤殊为不茍其间若赵孟坚小传沿山房随笔之误以为卒于元时吴镇没于至正间与杨琏真伽时代迥不相及而谓杨发诸坟不及镇墓此类皆为疎于考核然其甄综颇备一乡文献亦借以有所征焉乾隆四十六年五月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官　【`臣`】　陆　费　墀  

钦定四库全书  

## 檇李诗系卷一  

平湖沈季友编  

汉  

严夫子忌  

忌本荘姓避眀帝讳称严由拳人忌与司马相如俱好辞赋哀屈原受性忠贞不遇眀主而遭暗世乃斐然作辞叹而述之曰哀时命遭景帝不好辞赋无所得志闻梁孝王右文通賔客乃徒步入梁受知孝王与邹阳枚乘俱见尊重而忌名尤甚世称严夫子自吴越不列于风而秦汉以前我郡之诗无所考见故断自忌始读其儗骚一篇纒绵怨思不失其正足开七邑词源取而録之其犹三闾之遗意乎  

哀时命  

哀时命之不及古人兮夫何予生之不遘时往者不可扳援兮徕者不可与期志憾恨而不逞兮抒中情而属诗夜烱烱而不寐兮懐隠忧而厯兹心郁郁而无告兮众孰可与深谋欿愁悴而委惰兮老冉冉而逮之居处愁以隠约兮志沈抑而不扬道壅塞而不通兮江河广而无梁愿至昆仑之悬圃兮采钟山之玊英擥瑶木之橝枝兮望防风之板桐弱水汩其为难兮路中断而不通势不能凌波以径度兮又无羽翼而高翔然隠悯而不达兮独徙倚而彷徉怅惝罔以永思兮心纡轸而增伤倚踌躇以淹留兮日饥馑而絶粮廓抱景而独倚兮超永思乎故乡廓落寂而无友兮谁可与玩此遗芳白日晼晚其将入兮哀余寿之弗将车既敝而马疲兮蹇邅回而不能行身既不容于浊世兮不知进退之宜当冠崔嵬而切云兮劒淋漓而纵横衣摄叶以储与兮左袪挂于榑桑右衽拂于不周兮六合不足以肆行上同凿枘于伏戏兮下合矩矱于虞唐愿尊节而式高兮志犹卑夫禹汤虽知困其不改操兮终不以邪枉而害方世竝举而好朋兮壹斗斛而相量众比周以肩迫兮贤者逺而隠蔵为凤凰作鹑笼兮虽翕翅其不容灵皇其不寤知兮焉陈词而効忠俗嫉妬而蔽贤兮孰知予之从容愿舒志而抽冯兮庸讵知其吉凶璋珪杂乎甑窐兮陇廉与孟陬同宫举世以为恒俗兮固将愁苦而终穷幽独转而不寐兮惟烦懑而盈匈魂渺渺而驰骋兮心烦寃之志欿憾而不憺兮路幽昧而甚难块独守此曲隅兮然欿切而永叹愁修夜而宛转兮气涫其若波握剞劂而不用兮操规榘而无所施骋骐骥于中庭兮焉能极夫逺道置猿狖于櫺槛兮夫何以责其捷巧驷跛鼈而上山兮吾固知其不能陞释管晏而任臧获兮何权衡之能称箟簬杂于黀蒸兮机蓬矢以防革负担荷以丈尺兮欲伸要而不可得外迫胁于机臂兮上牵聨于矰隿肩倾侧而不容兮固陿腹而不得息务光自投于深渊兮不获世之尘垢孰魁摧之可久兮愿退身而穷处凿山楹而为室兮下披衣于水渚雾露蒙蒙其晨降兮云依斐而承宇虹霓纷其朝霞兮夕淫淫而淋雨怊茫茫而无归兮怅逺望此旷野下垂钓于谿谷兮上要求于仙者与赤松而结友兮比王乔而为耦使枭杨先导兮白虎为之前后浮云雾而入冥兮骑白鹿而容与魂眐眐以寄独兮汨徂往而不归处卓卓而日逺兮志浩荡而伤懐鸾凤翔于苍云兮故矰缴而不能加蛟龙潜于旋渊兮身不挂于网罗知贪饵而近死兮不如下逰乎清波宁幽隠以逺祸兮孰侵辱之可为子胥死而成义兮屈原沈于汨罗虽体解其不变兮岂忠信之可化志怦怦而内直兮履绳墨而不颇执权衡而无私兮称轻重而不差慨尘垢之狂攘兮除秽累而反真形体白而质素兮中皎洁而淑清时厌饫而不用兮且隠伏而逺身聊窜端而匿迹兮叹寂默而无声独便悁而烦毒兮焉发愤而纾情时暧暧其将罢兮遂闷叹而无名伯夷死于首阳兮卒夭隠而不荣太公不遇文王兮身至死而不得逞懐瑶象而佩璲兮愿陈列而无正生天坠之若过兮忽烂漫而无成邪气袭余之形体兮疾憯怛而萌生愿一见阳春之白日兮恐不终乎永年  

晋  

干散骑寳  

宝字令升父莹自新蔡随晋南渡徙居海盐少勤学博览以才器召为著作郎平杜有功赐爵闗内侯中兴草创未置史官中书监王导以宝请于是领国史着晋纪自宣帝迄愍帝五十三年凡二十卷直而能婉称良史焉厯散骑常侍性好阴阳术数留思京房夏侯胜等传宝父有宠婢母甚妒及父亡母乃生推婢于墓中后十余年母防开墓婢伏棺如生经日而苏言其父常取饮食与之地中亦不觉为恶宝遂悟天地间鬼神事乃起撰集古今神祗灵异人物变化之事为搜神记以示刘惔惔曰卿可谓鬼之董狐【`鹤林玉露载杨诚斋与同舎谈及于宝一吏进曰乃干宝非于也因取韵书干字注云晋有干宝诚斋大喜曰汝乃吾一字之师今海盐图经亦从之`】  

从军行  

壮士禀桀姿气烈有自然俯仰羣雄中何能救世艰阙巩代缝掖兠鍪易进贤  

无名氏  

晋乐苑曰嘉兴人养鸭儿鸭儿既死因有此歌阿子歌三首  

阿子复阿子念汝好顔容风流世希有窈窕无人双春月故鸭嗁独雄颠倒落工知悦死故来相寻博野田草欲尽东流水又暴念我双飞鳬饥渴常不饱陈  

顾黄门野王  

野王字希冯海盐人七歳读五经知大防九歳制日赋十二岁随父入建安撰建安地纪及长徧观经史精记默识天文地理蓍龟占候虫篆竒字无所不通仕梁为博士中领军尝与琅琊王褒为宣城王客野王善丹青王于东府起斋令野王画古贤命褒书赞时称二絶侯景之乱募兵援京杖戈被甲抗辞作色见者莫不壮之太尉王僧辨深嘉其义使监本县事陈天嘉中补撰史学士大建中领大著作兼通事舎人与江总陆琼诸人竝以才学推重迁黄门侍郎卒赠秘书监右卫将军总哭以诗云独酌一樽酒髙咏七哀诗何言蒿里别非复竹林期堦荒郑公草户閴董生帏人随暮槿落客共晚莺悲年发两如此伤心独防时所撰玊篇舆地志符瑞图顾氏谱传分野枢要续洞记象表文集行世  

阳春歌  

春草正芳菲重楼啓曙扉银鞍侠客至柘弹宛童归池前竹叶满井上桃花飞蓟门寒未歇为断流黄机  

陇头水  

陇底望秦川迢遥隔风烟萧条落野树幽咽响流泉瀚海波难息交河氷未坚安知盖山水逐节赴危弦  

罗敷行  

东隅丽春日南陌采桑时楼中结梳罢提筐候早期风轻莺韵缓露重落花迟五马光长陌千骑络青丝使君徒遣信贱妾畏蚕饥  

艳歌行  

燕姬妍赵女丽出入王宫公主第倚鸣瑟歌未央调弦八九弄度曲两三章唯欣春日永讵愁秋夜长歌未央倚鸣瑟轻风飘落蘂乳燕巢兰室结罗帷翫朝日窗开翠幔卷妆罢金星出争攀四照花竞戏三条术  

唐  

丘庶子为  

为嘉兴人事继母孝有芝生堂下光啓间累官太子右庶子年八十余还乡诏给俸禄之半县令谒之为候门磬折令坐乃拜里胥立庭下既出乃敢坐经县署降马而趋有集六卷王维有送丘为往唐州诗云宛洛有风尘君行多苦辛四愁连汉水百口寄随人槐色隂清昼杨花惹暮春朝端肯相送天子绣衣臣摩诘又送丘为下第诗云怜君不得意况复柳条春为客黄金尽还家白髪新五湖三亩宅万里一归人知尔不能荐羞称献纳臣刘长卿送丘为赴上都诗云帝乡何处是歧路空垂泣楚思愁莫多川程带潮急潮归人不归独向回塘立  

湖中寄王侍御  

日日湖水上好登湖上楼终年不向郭过午始梳头尝自爱杯酒得无相献酬小僮能脍鲤少妾事莲舟每有南浦信仍期后月游方春转揺荡孤兴时淹留骢马真傲吏翛然无所求晨趋玊堦下心许沧江流少别如昨日何言经数秋应知方外事独往非悠悠  

寻西山隠者不遇  

絶顶一茅茨直下三十里叩闗无僮仆窥室唯案几若非巾柴车应是钓秋水差池不相见黾勉空仰止草色新雨中松声晩窗里及兹契幽絶自足荡心耳虽无賔主意颇得清浄理兴尽方下山何必待之子  

泛若耶谿  

结庐若耶里左右若耶水无日不钓鱼有时向城市谿中水流急渡口水流寛每得樵风便往来殊不难一川草长緑四时那得辨短褐衣妻儿余粮及鸡犬日暮鸟雀稀稚子呼牛归住处无邻里柴门独掩扉  

题田家庐舍  

春风何时至已緑湖上山湖上春既早田家日不闲沟塍流水处耒耜平芜间薄暮饭牛罢归来还闭闗  

寻庐山崔征君  

日高鸡犬静门掩向寒塘夜竹深茅宇秋亭冷石牀住山年已逺服药寿偏长虚弃浮生者相逢益自伤  

登润州城  

天末江城晓登临客望迷春潮平岛屿残雨隔虹蜺鸟与孤防逺烟和独树低乡山何处是目断广陵西  

竹下残雪  

一防消未尽孤明在竹隂晴光夜转莹寒气晓仍深还对读书牖且闗乘兴心已能依此地终不傍瑶琴  

送阎校书之越  

南入剡中路暮云应转微湖边好花照山口细泉飞此地饶古迹世人多忘归经年松雪在永日世情稀芸阁应相望芳时不可违  

左掖梨花  

冷艶全欺雪余香乍入衣春风且莫定吹向玉阶飞陆尉士修  

士修字里未详大厯间为嘉兴尉与顔真卿善顔守湖州士修往来禾霅间多联句诗岘山洼樽之咏士修亦与焉  

三言拟五杂组与李萼殷佐眀顔真卿袁髙蒋志同作  

五杂组阛阓间往复还门上闗不得已鬓毛斑  

三言喜皇甫曽侍御见过南楼翫月同顔真卿陆羽皇甫曾李萼皎然作  

露欲晞客将醉犹宛转照深意  

月夜啜茶聨句  

泛花邀坐客代饮引情言【`士修`】醒酒宜华席留僧想独园【`张荐`】不须攀月桂何假树庭萱【`李萼`】御史秋风劲尚书北斗尊【`崔万`】流华净肌骨防瀹涤心原【`顔真卿`】不似春醪醉何辞渌水繁【`皎然`】素瓷传静夜芳气满闲轩【`袁高`】  

夜宴咏灯聨句  

桂酒牵诗兴兰缸照客情【`士修`】讵慙珠乗朗不让月轮明【`张荐`】破暗光初白浮云色转清【`顔真卿`】带花疑在树比燎欲分庭【`皎然`】顾已慙微照开帘识近汀【`袁高`】  

华阳真逸顾况  

况字逋翁海盐人至徳二年进士志尚踈逸颇好诙谐虽王公之贵必戏侮之与柳浑李泌为方外友浑辅政以秘书郎召况况荅诗云四海如今已太平相公何用唤狂生此生还似笼中鹤东向沧溟呌数声及泌相自谓当得达官久之稍迁著作郎白居易初举以诗谒况况谑之曰长安百物贵居大不易及读至原上草诗野火烧不尽春风吹又生叹曰有句如此居亦何难老夫前言戏之耳因为延誉邺侯卒况感其知作海鸥咏云万里飞来为客鸟曾逢丹凤借枝柯一朝凤去梧桐死满目鸱枭奈尔何为权贵所嫉坐诗语调谑贬饶州司户防军况文词之外兼工小笔尝求知新亭盐监人或诘之况曰余要貌海中山耳半年解绶去家县南横山宅边有禅寂寺故有家在双峰兰若边之句后结庐茅山号华阳真逸年九十卒人谓尸解去况尝与三诗友游苑中坐流水上得大梧叶上有诗云一入深宫里年年不见春聊题一片叶寄与有情人况亦题一叶放于波中诗曰花落深宫莺亦悲上阳宫女断肠时君恩不禁东流水叶上题诗欲寄谁后十余日有人于苑中寻春乂于叶上得诗以示况诗曰一叶题诗出禁城谁人倚和独含情自嗟不及波中叶荡漾乘春取次行有集二十卷皇甫湜为序云偏于逸歌长句骏发踔厉往往若穿天心出月脇意外惊人语非寻常所能及最为快也又曰自吾为顾况集序未尝许人也其为名流叹重如此  

华山西冈游赠隠叟  

羣峰郁初霁泼黛若鬟沐天风鼓唅呀揺撼千灌木木叶微堕黄石泉浄停渌危磴萝薜牵回步入幽谷我心寄青霞世事慙苍鹿遂令巢许辈于焉谢尘俗想是悠悠云可契去留躅  

行路难三首  

君不见担雪塞井徒用力炊沙作饭岂堪吃一生肝胆向人尽相识不如不相识冬青树上挂凌霄歳晏花凋树不凋凡物各自有根本种木终不生豆苗行路难行路难不知何处是平道中心无事当富贵今日觉君顔色好  

君不见少年头上如云发少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢游少年恃险若平地独倚长剑凌清秋行路难行路难昔日少年今已老炫目春光不长好前朝竹帛事皆空日莫牛羊古城草  

君不见古人烧水银变作北邙山上尘蕅丝挂在虚空中欲落不落愁杀人睢水英雄多血刃建章宫阙成煨烬淮王身死桂树折徐福一去音书絶行路难行路难生死由命皆由天秦皇汉武遭下脱汝独何人学神仙  

险竿歌  

宛陵女児擘飞手长竿横空上下走已能轻险若平地岂肯身为一家妇宛陵将士天下雄一下定却长梢弓翻身挂影恣腾蹋反绾头髻盘旋风飞鸟惊猿绕树枝里头打鼓不闻时手蹉脚跌蜘蛛丝忽雷掣断流星尾曜晱划破蚩尤旗若不随仙作仙女即应嫁贼生贼儿中丞方畧通变化外户不扄从女嫁  

稽山道芬上人画山水歌  

镜中真僧白道芬不服朱审李将军墨汁平铺洞庭水笔头防出苍梧云且看八月十五夜月下看山尽如画  

李湖州孺人弹筝歌  

武帝升天留法曲凄清掩抑弦柱促上阳宫人怨青苔此夜想夫怜碧王思妇髙楼刺壁窥愁猿叫月鹦呼儿寸心十指有长短妙入神处无人知独把梁州凡防拍风沙对面胡秦隔聴中忘却前溪碧醉后犹疑边草白  

萧郸草书歌  

萧子草书人不及洞庭叶落秋风急上林花开春露湿花枝蒙蒙向水泣见君数行之洒落石上之松松下鹤若把君书比仲将不知谁在凌云阁  

露青竹鞭歌  

鲜于仲通正当年章仇兼琼在蜀川约束蜀児采马鞭蜀儿采鞭不敢眠横截斜飞飞鸟边绳桥夜上层崖巅头插白云捧飞泉采得马鞭长且坚浮沤丁子珠聨聨灰煑蜡揩光烂然章仇兼琼持上天上天雨露何其偏飞龙闲廏马数千朝饮吴江夕秣燕红尘扑辔汗湿鞯狮子麒麟聊比肩江面昆明洗刷牵四蹄踏浪头捬天蛟龙稽颡河伯防拓羯胡雏脚手鲜陈闳韩干丹青妍欲貌未貌眼欲穿金鞍玊勒锦连干骑入桃花杨柳烟十二楼中奏管弦楼中美人夺神仙争爱大家把此鞭禄山入闗闗破年忽见扬州北邙前秪有人还千一钱亭亭笔直无皱节磨将形相一条铁市头格是无人别江海贱臣不拘絏垂窗挂影西窗缺稚子觅衣挑仰穴家童拾薪几拗折玉润犹沾玉垒雪碧鲜似染苌血蜀帝城边子规咽相如桥上文君絶往年策马降至尊七盘九折横劒门穆王八骏超昆仑安用冉冉孤山根圣人不贵难得货金玊瑚谁买恩  

公子行  

轻薄児面如玉紫陌春风纒马足双县金镂鹘飞长衫刺雪生犀束緑槐夹道隂初成瑚防节敌流星红肌拂拂酒光凝当街背拉金吾行朝游咚咚鼔声发莫游咚咚鼔声絶入门不肯自升堂美人扶踏金阶月  

八月五日歌  

四月八日明星出摩耶夫人降前佛八月五日佳气新昭成太后生圣人开元九年燕公説奉诏聴置千秋节丹青庙里贮姚宋花萼楼中宴岐薛清乐灵香防处闻鸾歌凤吹动祥云已于武库见灵乌仍向晋山逢老君率上普天无不乐河清海晏穷寥廓梨园子弟传法曲张果先生进仙药玊座清凉游帝京悲翁回首望承明云韶九奏杳然逺唯有五陵松柏声  

瑶草春【`并序`】  

陇西李迅者纳别宅监奴出迅不喜欲访故人为刺史强而配焉既归而不合监奴投井而死因作瑶草歌以悲之  

瑶草春杳容与江南艶歌京西舞执心轻子都信节冠秋胡议以腰支嫁时论自有夫蝉鬓蛾眉明井底燕裾赵袂萦辘轳李生闻之泪如绠不忍回头看此井月中桂树落一枝地上防防唳孤影露桃秾李自成谿流水终天不向西翠帐緑窗寒寂寂锦茵罗荐夜凄凄瑶草春丹井逺别后相思意深浅  

东湖望山歌  

浴鲜积翠栖灵异石洞花宫横半空夜光潭上明星启风雨坛前树如洗水淹徐孺宅恒干绳坠洪厓井无底主人载酒东湖隂遥望西山三四岑  

洛阳早春  

何地避春愁终年忆旧游一家千里外百舌五更头客路偏逢雨乡山不入楼故园桃李月伊水向东流  

鄱阳大云寺一公房  

尽日陪游处斜阳竹院清定中观有漏言外证无生色界聊传法空门不用情欲知相去近钟皷两闻声  

经废寺  

不知何世界有处似前朝石路无人埽松门被火烧防幡犹挂刹故板尚搘桥数卷残经在多年字欲销  

南归  

老病力难任犹多镜雪侵鲈鱼销宦况鸥鸟识归心急雨江帆重残更驿树深乡闗殊可望渐渐入吴音  

白苹洲送客  

莫信梅花发由来谩报春不才充野客扶病送朝臣阙下摇清佩洲边采白苹临流不痛饮鸥鸟也欺人  

春鸟词送元秀才入京  

春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巣燕犹窥幕上泥  

送大理张卿  

秋色依依伤解携月卿今夜泊隋堤白沙洲上江蓠长緑树邨边谢豹嗁迁客此来无倚仗故人相去隔云泥越禽惟有南枝分目送孤鸿飞向西  

送从兄奉使新罗  

六气铜浑转三光玊律调河宫清奉賮海岳晏来朝地接提封入天平赐贡饶扬威轻破虏柔服耻征辽曙色黄金阙寒声白鹭潮楼船非习战骢马是嘉招帝女飞衔石鲛人卖泪绡管宁虽不偶徐福倘相邀独岛县空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌渺漭夜泊记招摇防路通圆峤何山是沃焦飓风晴自起隂火暝潜烧鬒髪成新髻人参长旧苗扶桑迎日近析木带津遥梦向愁中积魂当别处销临川思结网见弹欲求鸮共散羲和厯谁差甲子朝沧波仗忠信译语辨讴谣叠皷鲸鳞隠隂帆鹢首飘南溟垂大翼西海饮文鳐指景寻灵草排云聴洞箫封侯万里外未肯后班超  

寄江南鹤林寺石氷上人  

山川重复重心地闇相逢忽忆秋江月如闻古寺钟湖平南北岸云抱两三峰定力超香象真言摄毒龙风中何处鹤石下防年松为报烟霞道人间共不容  

宿山中僧  

不爇香炉烟蒲团坐如铁尝想同夜禅风堕松顶雪  

溪上  

采莲溪上女舟小怯揺风惊起鸳央宿水云撩乱红  

寄淮上桺十三  

苇萧中辟户相映緑淮流莫讶春潮濶鸥边可泊舟  

忆鄱阳旧游  

悠悠南国思夜向江南陌楚客断肠时月明松子落  

山中夜宿  

凉月挂层峰萝林落叶重掩闗深畏虎风起撼长松  

归山作  

心事数茎白发生涯一片青山空林有雪相待古道无人独还  

过山农家  

板桥人渡泉声茅屋日午鸡鸣莫嗔焙茶烟暗却喜晒谷天晴  

宿昭应  

武帝祈灵太乙坛新丰树里绕千官那知今夜长生殿独闭山门月影寒  

横山故居  

家在双峰兰若边一声清磬发孤烟山连极浦鸟飞尽月上青林人未眠  

题叶道士山房  

水边垂栁赤阑桥洞里仙人碧玉箫近得麻姑书信否浔阳江上不通潮  

宫词二首  

玉楼天半起笙歌风送宫嫔笑语和月殿影开闻夜漏水晶帘卷近秋河  

九重天乐降神仙步舞分行踏锦筵嘈囋一声钟皷歇万人楼下拾金钱  

桃花曲  

魏帝宫人舞凤楼隋家天子泛龙舟君王夜醉春眠晏不觉桃花逐水流  

山僧兰若  

絶顶茅庵老此生寒云孤木伴经行世人那得知幽径遥向青峰礼磬声  

越中席上看弄老人  

不到山隂二十春镜中相见白头新此生不复为年少今日从他弄老人  

早春思归有唱竹枝歌者坐中下泪  

渺渺春生楚水波楚人齐唱竹枝歌与君皆是思归客拭泪看花奈老何  

湖中  

青草湖边日色低黄茅嶂里鹧鸪啼丈夫飘荡今如此一曲长歌楚水西  

山中  

野人爱向山中宿况在葛洪丹井西庭前有个长松树夜半子规来上啼  

江邨乱后  

江邨日暮寻遗老江水东流横浩浩竹里闲牕不见人门前旧路生青草  

丘员外丹  

丹嘉兴人郡邑志俱失载官诸暨令厯员外郎隠居临平山与韦应物鲍防吕渭诸牧守往还唱和钱起李端亦多赠言丹有诗七首幷聨句诸作及江南长安十二月景词行世崔峒送丘二十二诗云积水与寒烟嘉禾路防千孤猿啼海岛穷雁起湖田曾见长洲苑尝闻大雅篇却将封事去知尔爱闲眠  

题湛长史旧居  

身退谢名累道存嘉止足设醴降华旛挂冠守空谷偶寻野外寺仰慕贤者躅不见昔簮裾犹有旧松竹烟霞虽异世风韵如在曯余即江海人归辙青山曲  

奉酬韦使君送归山之作  

侧闻郡守至偶乘黄犊出不别桃源人一见经累日蝉鸣念秋稼兰酌动离瑟临水降麾幢野艇才容膝参差碧山路目送江帆疾涉海得骊珠栖梧慙凤质愧非郑公里归扫防笼室  

酬重送归山  

卖药有时至自知来往疎遽辞池上酌新得山中书步出芙蓉府归乘觳觫车猥防招隠作岂愧班生庐  

和韦使君秋夜见寄  

露滴梧叶鸣风秋桂花发中有学仙人吹箫弄山月  

中元日鲍端公宅遇吴天师聨句  

道流为柱史教戒下真仙【`严维`】共契中元防初修内景篇【`鲍防`】游方依地僻卜室喜墙连【`谢良辅`】宝笥开金箓华池潄玊泉【`贾弇`】恠龙随羽翼青节降云烟【`李清`】昔去遗丹灶今来变海田【`刘蕃`】养形奔二景链骨度千年【`谢良弼`】骑竹投陂里携壶挂牖边【`郑防`】洞中尝入静河上旧谈【`陈元初`】伊洛笙歌逺蓬壶日月偏【`樊珣`】青骡蓟训引白犬伯阳牵【`丘丹`】法受相君后心存象帝先【`吕渭`】道成能缩地功满欲升天【`范淹`】何意迷孤性含情恋数贤【`吴筠`】  

酒语聨句  

山简酣歌倒接防【`刘蕃`】看朱成碧无所知【`鲍防`】耳鸣目驷马驰【`谢良辅`】口称童羖腹鸱夷【`谢良弼`】兀然落帽灌酒巵【`沈仲昌`】太常吏部相对时【`严维`】借糟枕麴浮酒池【`丘丹`】瓮间篱下卧不移【`吕渭`】呌呼不应无事悲【`郑槩`】千日一醒知是谁【`陈元初`】左倾右倒人避之【`回`】  

陆宣公贽  

贽字敬舆居郡城甜瓜巷年十八第进士中博学宏辞厯监察御史翰林学士徳宗竒其才尝以行辈呼而不名从狩奉天益见亲倚恒居中参裁可否时号内相帝偶与相失夜召不得诏得贽者赏千金及来谒太子以下皆称贺时机务填委书诏日数百他学士笔阁不得下贽沛然有余皆周尽事情人人可晓常劝帝痛自咎悔以谢天下诏下虽武夫悍卒无不感泣迁谏议大夫仍为学士天下望以为相权贵沮之又言事无讳失帝意为中书舎人久之除权知兵部侍郎仍为学士窦参谗阻之罢学士参黜始同中书门下平章事贽谏诤愈切或规其太过贽曰我上不负天子下不负所学遑恤其他帝滋不悦以谏用裴延龄罢为太子賔客廷龄日谗之赖阳城等论辨贬忠州别驾杜门集方书人罕见其面顺帝立召还诏未至卒赠兵部尚书谥宣奏议数百篇讥陈时皆本仁义后苏轼剳子称其有王佐才贤于子房贾谊而徳宗始亲终疎放逐以死古今痛之钱起有送防擢第还诗云乡路归何早云间早擅名思亲卢橘熟带雨客防轻夜火临津驿晨钟隔浦城华亭养仙羽计日再飞鸣  

晓过南宫闻太常清乐  

南宫闻古乐拂曙聴初惊烟霭遥迷处丝桐暗辨名节随新律改声带绪风轻合雅将移俗同和自感情逺音兼晓漏余响过春城九奏明初日寥寥天地清  

禁中春松  

隂隂清禁里苍翠满春松雨露恩偏近阳和色更浓高枝分晓日灵韵杂宵钟岚助炉烟逺形疑盖影重愿符千载寿不羡五株封倘得回天眷全胜老碧峰  

殷御史尧藩  

尧藩秀州人为秀才时许浑寄以诗云相知愧许询寥落向溪濵竹马儿犹小荆钗妇惯贪独愁忧过日多病不如人莫恠青袍选长安隠旧春再寄云直道知难用经年向水濵宅从栽竹贵家为买书贫就学多新客登朝尽故人蓬莱自有路莫羡武陵春又寄诗云防载闻名翰墨林为从知已信浮沉青山有雪谙松性碧落无云称鹤心带月独归萧寺逺翫花频醉庾楼深思君一见如琼树空把新诗尽日吟元和九年韦贯之掌文柄尧藩被黜尚书杨汉公乃贯之前榜门生盛言尧藩屈贯之为重收遂登第后从李翺长沙幕府寻为长乐令有治绩姚合寄诗云故人为吏隠高卧簿书间绕县惟栽药逢僧只説山此宵欢不歇穷歳信空还何计相寻去严风雪满关擢御史官江南甚着风采有忆江南诗三十章皆苏杭事乐天所咏江南名郡数苏杭写在殷家三十章是也姚合又有送殷侍御游山南诗云诗境西南胜秋深尽夜蛩人家连水影驿路在山峰地静云生石天寒雪覆松我为公府系不得此相从其诗有宋刻本八十七篇评者谓其句有葩艶微嫌肉丰鹳鹊楼一律独茂硕而婉不愧初盛遗则  

三日赠都上人  

曲水公卿宴香尘尽满街无心修禊事独歩到禅斋细草萦愁目繁花逆旅懐绮罗人走马遗落凤皇钗  

宫词  

吴王爱歌舞夜夜醉婵娟见日吹红烛和尘埽翠钿徒令句践霸不信子胥贤若问长洲草荒芜无限年  

送客游吴  

吴国水中央波涛白渺茫衣逢梅雨渍船入稲花香海戍通盐灶山邨带蜜房欲知苏小小君试到钱塘  

和赵相公登鹳雀楼  

危楼高架泬寥天上相间登立防旃树色到京三百里河流归汉防千年晴峰耸日当周道秋谷垂花满舜田云路何人见高志最看西面赤阑前  

韩信庙  

长空鸟尽将军死无复中原入马蹄身向九泉还属汉功超诸将合封齐荒凉古庙惟松柏咫尺长陵又鹿麋此日深怜萧相国竟无一语到金闺  

送白舎人渡江  

晓发龙江又一程诸公同济似登瀛海门日上千峰出桃叶波平一棹轻横锁己沈王濬筏投鞭难阻谢兵片时喜得东风便囘首钟声隔鳯城  

李节度平戎诗  

百万王师下日边将军雄畧可图全元勲未论封茅异捷势应知破竹然燕警无烽清朔漠秦文有宝进蓝田太平从此消兵甲记取红羊换刼年  

赠惟俨师  

焕然文采照青春一防江湖自在身云锁木龛聊息影雪香纸袄不生尘谈禅早续灯无尽防法重编论有神拟扫緑隂浮佛寺桫椤高树结为邻  

寄海阳张明府  

春草正萋萋知君道恶溪莺将吉了语猿共果然啼别路魂将断还家梦防迷定寻雷令劒应识越王笄树色多于北潮声少向西榴花好为酒谁伴醉如泥  

偶题  

越女收龙眼蛮儿拾象牙长安千万里走马向谁家  

忆家  

树拥溪边阁山浮雨后岚白头归未得梦里望江南  

江行  

暝色沧洲迥秋声玊峡长只因江上月不觉过浔阳  

吹笙歌  

伶儿竹声愁绕空秦女泪湿燕支红玊桃花片落不住三十六簧能唤风  

游山南寺  

山中尽日无人到竹外交加百鸟鸣昨日小楼微雨过樱桃花落晚风晴  

殷尧恭  

尧恭未详疑即尧藩兄弟行也府试一诗见诗隽类函他本作尧藩诗今附识于此  

府试中元节观道流步虚  

都开柲箓白石礼先生上界秋光尽中元夜景清星辰朝帝处鸾鹤步虚声玊洞花常发珠宫月最明扫坛天地肃投简鬼神惊倘赐刀圭药还成不死名  

茅山隠君顾非熊  

非熊况子性滑稽好凌轹为众所抑然名在朝野长庆中下第名流多作诗送之姚合诗云失意寻归路亲知不复过家山向城逺日月在船多楚塞数逢雁浙江长有波秋风别乡老还聴鹿鸣歌朱庆余诗云但取诗名逺宁论下第频惜为今日别共受几年贫聴雨宿吴寺过江逢越人知从本府荐秋晚又辞亲马戴诗云无成西别秦返驾江南春艸际楚田雁舟中吴苑人残云挂絶岛迥树入通津想到长洲日门前多白苹穆宗怪无非熊名诏有司进所试卷览之称旨追榜敕赐及第刘得仁贺以诗云愚为童稚时已解念君诗及得高科晚须逢圣主知花前翻有泪鬓上却无丝从此东归去休为堕叶期大中间歴盱眙尉唐球送其之官诗曰寂寞邛城夜寒塘对庾楼蜀闗蝉已噪秦树叶应秋道路连天逺笙歌到晓愁不堪分袂后残月正如钩后慕父风弃官亦隠茅山项斯赠诗云吟诗三十载成此一名难自有恩门入全无帝里欢湖光愁里碧岩影梦中寒到后千松月何人共晓看贾岛寄诗云知君归有处山水亦难齐犹去潇湘逺不闻猿狖啼穴通茅岭下潮满石城西独立生遥思秋原日渐低王建赠诗云江城柳色海门烟欲至茅山始下船知道君家当瀑布菖蒲潭在草堂前初况丧子为诗哭之云老人哭爱子日暮千行血心逐断猿惊迹随飞鸟灭老人年七十不作多时别其子虽卒魂神常在其家因自誓当再为顾氏子一日冥吏断令托生顾家开目认其屋宇兄弟至七歳其兄戏批之忽曰吾尔兄也何敢批吾因叙生前事无一谬者即非熊也其诗旧刻仅十七篇今得七十四首评者谓其近体俊婉可讽垩削之功似多于真逸矣  

题马儒乂石门山居  

寻君石门隠山近渐无青鹿迹入柴户树身穿草亭云低收药径苔惹取泉瓶此地客难到夜琴谁共聴  

经杭州  

郡郭绕江濆人家近白云晚涛临槛看夜艣隔城闻浦转山初尽虹斜雨未分有谁知我意心绪逐鸥羣  

夏日防修竹段将军宅  

爱君书院静莎覆藓苔浓连穗古藤暗领雏幽鸟重尊前迎逺客林杪见晴峰谁谓朱门内云山满座逢  

姚岩寺路懐友  

路向姚岩寺多行洞壑间鹤声连坞静溪色带村闲疎叶秋前渚斜阳雨后山怜君不得见诗思最相闗  

早雁  

逐暖来南国迎寒背朔云下时波势出起处阵云分声急奔前侣行低续后羣何人寄书札絶域可知闻  

寄费冠卿  

先生九华隠鸟道隔尘埃石室和云住山田引烧开久闲仙客降高卧诏书来一入深林去人间更不回  

秋日陜州道中作  

孤客秋风里驱车出陜西闗河午时路邨落一声鸡树势标秦逺天形到岳低谁知我名姓来往自凄凄  

经河中  

一望蒲城路闗河气象雄楼台山色里杨栁水声中思起懐吴客行斜向碛鸿我来寻古迹惟见舜祠【`一作遗`】风  

天河阁到啼猿阁即事  

万壑褒中路何层不驾虚湿云和栈起燋枿带畬余岩狖牵垂果湍禽接迸鱼每逢维艇处坞里有人居  

夏夜汉渚归舟即事  

扁舟江濑尽归路海山青巨浸分圆象危樯入众星雨遥明电影蜃晓识楼形不是长游客那知造化灵  

下第后寄髙山人  

我家堂屋前仰视大茅巅潭尽鸟声异地寒松色鲜人眠瓮牖月鹿饮竹门泉多愧隣高隠无成又一年  

寄太白无能禅师  

太白山中寺师居最上方猎人偷佛火栎防戏禅牀定久衣尘积行稀径草长有谁来问法林杪过斜阳  

送马戴入华山  

古木乱重重何人识去踪斜阳收万壑圆月上三峰云里泉萦石窗间鸟下松惟应采药客时向此相逢  

送僧归洞庭  

江山万万重归去指何峰未入连云寺先斋越浪钟岛香回栈橘秋防出庵松若救吴人病须降震泽龙  

长安清明言懐  

明时帝里遇清明还逐游人出禁城九陌芳菲莺自啭万家车马雨初晴客中下第逢今日愁里看花厌此生春色来年谁是主不堪憔悴更无成  

瓜洲送朱万言  

渡头风晚叶飞频君去还吴我入秦双泪别家犹未断不堪仍送故乡人  

张堰官祜  

祜字承吉清河人作宫体小诗辞曲艶发长庆中为令狐楚所知以诗三百篇荐于朝为元稹所抑失意东归尝领嘉兴冬瓜堰税堰在郡东北二里冬瓜湖上一作东瓜又作东郭云溪友议云祜为冬瓜堰官多取给于牛户钱唐酒徒朱冲和为诗嘲之曰白在东都元已薨兰台凤阁少人登冬瓜堰下逢张祜牛屎堆边说我能又桂苑丛谈载祜以诗上盆牢使出其子为漕渠小职得堰号东瓜人或戏之曰贤郎不宜作此等职祜曰冬瓜合出祜子又按嘉禾志旧堰官张祜死嘉兴监裴洪庆命其子杞儿领之则祜固终老于禾者也  

题海盐南馆【`考见题咏`】  

故人营此地台馆尚依依黑夜山魈语黄昏海燕归旧隂杨叶在残雨槿花稀无复南宫赏髙檐红烛辉  

题嘉兴苏小小墓  

漠漠穷尘地萧萧古树林脸浓花自发眉恨柳长深夜月人何待春风鸟自吟不知谁共穴徒愿结同心  

苏小歌三首  

车轮不可遮马足不可绊长怨十字街使郎心四散新人千里去故人千里来剪刀横眼底方觉泪难裁登山不愁峻涉海不愁深中劈庭前枣教郎见赤心嘉兴县男陆扆  

扆字祥文贽族孙光启二年进士累迁翰林学士属辞敏速若注射然一时词臣皆以为不及昭宗甚宠异之常侍金銮作赋帝叹曰朕闻贞元时有陆贽能作内廷文书今得卿斯文不坠矣迁尚书左丞同中书门下平章事进阶光禄大夫嘉兴县男后贬濮州司户死于白马驿有集七卷今存一篇  

禁林闻晓莺  

曙色分层汉莺声绕上林报花开瑞锦催栁绽黄金断续随风逺间闗送月沈语当温树近飞觉禁林深绣户惊残梦瑶池转好音愿将栖息意从此沃天心  

裴节度休  

休字公美孟州人操履严正终年著书擢进士第为监察御史文宗太和六年进同中书门下平章事询按歳漕着新法十条又立税茶十二法人以为便秉政五年不为皦察为人醖借能文章书遒媚有体宣宗常曰休真儒者嗜浮屠法当时嘲薄之而所好不衰晚年披毳衲于歌姬院持鉢乞食以为乐后罢为宣武军节度使卒每自发愿世世为国王防佛法后于阗国王生一子手文中有裴休二字闻于中朝其子弟请迎之彼国不允而止按休寓禾不见本传今郡城南有真如寺相传为休舍宅所建湖上有裴岛为休游宴之地攷其父肃贞曾为淛东观察使则侨居于此固未可知郡邑志皆失载余为入之  

题铜官山长史祠  

浔阳贤太守遗庙古溪边树影赴流水石门当洞天幡花凝宝座香案俨炉烟若到千年后重修事宛然  

赠黄蘖山僧希运  

自从大士传心印额上圆珠七尺身挂锡十年栖蜀水浮杯今日渡漳濵一千龙象随高步万里香华结胜因拟欲事师为弟子不知将法付何人  

五代  

屠指挥瓌智  

瓌智字宝光海盐人少负勇略吴越王兵拒黄巢智仗劒从之时与谋议授指挥使干宁四年自海道救嘉禾生擒贼将二十余人天复二年徐绾许再忠叛刺史高彦遣子渭与智同赴难渭曰今日不利智按劔曰违主之命不忠畏缩不前无勇死忠死勇丈夫分也偕渭直抵灵隠山贼垒合围数重二人自朝战至日晡身创百处奋刀一呼手搏贼魁数人马上刃之矢尽援絶为伏兵所害咏志诗  

轻身都是义殉主始为忠一夜西陵路朱旗走大风唐画士希雅  

希雅嘉兴人善丹青妙于画竹羽毛亦工墨作棘针始学李后主金错书有一笔三过之法晚年变而为画乘兴纵竒因其颤掣之势以为竹树故书法存焉其为荆槚枮棘荒野幽寻之属气韵萧疎多得真趣非画家绳墨所拘评者谓江南絶笔徐熙唐希雅二人而已极乎神而尽乎微资于假而迫于真象生意端形造笔下故列神品宣和内府所藏八十有八有竹鹿芦鸭鹰猴柘雀等图其同时有陆晃者亦禾人性疎逸好交尚气沈湎于酒亦善丹雘凡酒酣遇笔挥洒自得善人物喜为数称如三仙四畅五老六逸七贤之类是也南唐李燝闻其名欲召之人谓其嗜酒无人臣礼乃止宣和画谱载晃有绣线图及大龙烹茶葛仙飞钱诸迹  

题画  

谁泼烟云六尺绡寒山秋树晚萧萧十年来往吴淞口错认溪南旧板桥  

## 檇李诗系卷二  

平湖沈季友编  

宋  

吕进士谔  

谔嘉兴人天禧初登进士第后天圣景祐间二弟曰询曰评相继登进士皆有名于时嘉兴登进士者自其兄弟三人始盛  

题阎立本北齐校书图  

由余入秦毁诗书意在兵强黔首愚极煨烬防无余髙齐风俗元自殊岂料乃喜知卷舒况复是正丛冠裾公言所贬固不虚我独谓其胜由余  

闻人郎中安道  

安道字彞庚嘉兴人宝元戊寅进士禀性沈笃不轻笑语博览羣书尤精礼乐监睦州酒税赵清献公为守知其贤遂与定交通判歙州时方行青苗钱散及一万加俸安道曰吾不能去官然亦不愿加俸歴官职方郎中知南康军罢归与东坡温公交善诗筒往来最多云  

题招提院静照堂【`考见题咏`】  

白茅结宇自粼粼静照初题梵字新己向万缘无断处应为一念不生人风幡荡漾原非动水月澄眀未是真宴坐经行惟此地个中消息与谁亲  

闻人博士安夀  

安寿嘉兴人以父建防国子博士  

题静照堂  

名蓝小隐惬髙情雅构堂深豁眼明万虑平时身可外一轩安处道初生花萦宝砌当春盛香满金炉入座清复有高人乘兴至为题佳句遍雕甍  

白牛居士陈舜俞  

舜俞字令举嘉兴人庆厯中举进士嘉祐间中制科第一佥书寿州判官司马温公赠诗云海隅方万里豪儁防何人百沐求才尽三熏得士新声华四方耸器业一朝伸他日苍生望非徒泽寿春熙宁初以屯田员外郎知山隂青苗法行不奉令上疏自劾责监南康酒税在贬所日与太博刘凝之跨双犊穷泉石之胜李伯时画为图休寜吴儆题诗曰汗血声利塲举世循一轨霜风老觳觳松路石齿齿牛痩仆夫疲累累山谷里两翁非病狂顾独不取彼牛背有佳处未可语俗子夷齐向千载凛凛有生气试问齐景公乌用马千驷及归尝乘白牛往来溪上自号白牛居士乡人因名其居曰清风泾东坡有和陈贤良诗云不学孙吴与六韬敢将驽马并英豪望穷海表天还逺倾尽葵心日愈髙身外浮名休琐琐梦中归思已滔滔三山旧是神仙地引手东来一钓鼇舜俞有小鬟曰妙奴一日于西湖放舟宴秦少游出以佐酒少防赠之诗云西湖水滑多娇嫱妙奴十二正芬芳肌肤晳白鬓脚长含语未发先有香溪上夜宴侍簮裳皎如华月堕沧浪音声入云能断肠不许北客辞酒浆主人蔼蔼邦之良少年射防谒未央俊词伟气森开张玉杓贯斗生怒芒天欲文采老更昌故使敛翮窥羣翔五十仅补尚书郎浩歌骑牛倚徜徉东风戏花草狂一溪泱泱青黛光妙奴勿倦侑羽觞主人正欲游醉乡又韩魏公有答陈舜俞推官求全瓦古砚诗云邺宫废瓦埋荒草取之为砚成坚好求者如麻防百年宜乎今日难搜讨吾邦匠巧世其业能辨瓌竒幼而老随材就器固不遗大则栋梁细棼橑必须完者始称珍何殊巨海寻三岛荆人之璧尚有瑕夏后之璜竟无考况乎此物出坏陶千耕万斸常翻搅吾今所得不专全秘若英瑶借文缫君诗苦择未如意持赠只虞咍絶倒君不见镇圭尺二瑁四寸大小虽异皆君宝及卒苏轼为文哭之称其学术才能兼百人之器将以身任天下事而一斥不复士大夫识与不识皆防悲之梅圣俞有诗悼之云书对三千字恩科第一人鲲鱼飞北海龙劒跃平津直悟崇文主深论险尅臣已能明世何怍幕中賔所着有都官集庐山记行记  

题娄亿墓  

彼何人之门兮雁行马车老夫懐金兮童子纡朱其取万钟兮不差毫铢庖有梁肉兮腹无图书天之生此兮何罪何辜句读其话言兮节文其步趋抱笔而宵吟兮铺楮而昼涂天子招其以仕兮乡人勉呼众肩相煦磨兮疾驾争驰驱有司五上吾名兮礼部曾不一如退将羸其角兮进且防其胡行年几六十兮仅免为白徒一秩不能胜兮朝强而暮殂考妣其谓我何兮遑悼妻与孥高者我难诹兮厚者行难语诸百恨寂默兮秋草之墟  

【`附考墓在嘉善胥山五都今名娄坟亿为机之曾祖宋防知政事也`】  

保圣院  

门深锁苍苔地灵育嘉树寂然烟云宅不接朝市路茍能灰心居即是古乐处  

林屋洞  

洞天三十六第九曰林屋神仙固难名瓌恠存记録旷歳懐寻赏兹辰幸临瞩驰神在真游岂复惴深谷解袜纳芒履燃松命先烛初行已伛偻渐入但匍匐顾瞻避冲磕泞淖没手足如此百余步始可立寓目或垂若钟簴或植若旌纛有如案而平有类几而曲镌刻非人工晶莹粲黄玊遥知窍穴外定有金庭箓凡肌不可往叩击安敢黩鸾凤无消息但见白蝙蝠却还望微明既出犹喘促沾衣怜石髓孰悔泥涂辱庶防达微慕养生相吾福  

毛公坛  

古坛叠乱石草木何防差黄衣宇其旁陈迹刋丰碑日初刘真人齿髪不可訾但见绀緑毛被体鬖鬖垂云骈一日去空山留庭壝弟子散岩谷荆榛蔽荒基晚有周息元探访亲斩披白鹿忽跪前灵符见葳蕤地胜人既偶凝严起宫祠束帛下幽聘良马维素丝前朝揖髙风有美皮陆诗殆令三百年事去物亦隳乔松委樵苏野蔓号狐狸惟有炼丹井甘冽无等夷一酌匪消渇钦慕尚神禧  

【`右二诗见卢熊苏州府志`】  

题秋浦亭  

牢落真秋浦江山滞客舟身同雁南去心似水东流鸥鸟荒烟里渔人古渡头只因山色好来上九华楼  

题碧鲜亭  

潇洒阑干碧玉丛频来游赏似儿童萦回脩竹撩清影刻画新诗绕翠筒十载雪霜林色改防番风月酒尊空子猷老去心长在终拟为隣作醉翁  

【`附考一名碧苏亭在嘉兴治东三十六里净土寺五代时为汉南王宅宋祥符中赐额`】  

槎洲  

闻説槎洲似沃洲一溪分作两溪流长桥跨防虹垂地髙阁凌空蜃吐楼浩荡乾坤供醉眼凄凉风雨送行舟凭谁为问槎边客未必无人犯斗牛  

青龙江醉眠亭  

酒担长轻六印腰醉中一枕敌干朝兴亡藐比荣枯栁聚散看同旦暮潮清兴本应尘外得香魂徒向水边招已闻佳士过从约不为东风返画桡  

题庐山醉石  

聒防飞泉清绕石悠悠天末翠铺空是非分付干钟里日月消磨一醉中栁絮任飘荒迳畔菊花仍在旧篱东水声山色年年好甚使游人耻素风  

谷帘泉  

玉帘铺水半天垂行客寻山到此稀陆羽品题真黼黻黄州吟咏尽珠玑重来一酌非无分未挈吾缾可忍归终欲穷源登絶顶带云和月弄清晖  

弄水亭  

未识贵池好尝闻弄水名白鸟鉴中立画船天上行  

庐山栖贤寺  

辟蛇行者应开寺拭眼髙僧尚有坟龙去雨归三峡水鸟衔花出五峰云  

钱御史顗  

顗字安道无锡人治平末为殿中侍御史王安石新法行顗极言其坐贬秀州遂卜居焉家贫母老每贷亲旧以给朝哺苏轼赠诗有乌府先生铁作肝句目为铁肝御史又有长歌赠之兼寄其弟惠山山人云鸳央湖边月如水孤舟夜榜鸳央起平湖系防石桥亭慙愧冒寒髯御史结交最晚情独厚论心无数今有防寂寞抱闗叹萧生耆老执防哀扬子恠君顔采却秀发无乃迁谪反便美天公欲困无奈何世人共抑真疎矣毘陵髙山锡无骨陆子遗味东氷齿贤哉仲氏早拂衣占断此山长洗耳山头望湖光泼眼山下濯足波生指倘容逸少问金堂记与嵇康留石髓嘉兴李巨山顗甥也东坡过顗小酌其女数歳以领巾乞诗坡即书一絶云临池妙墨出元常弄玉娇姿笑柳娘吟雪屡曾惊太傅断弦何必试中郎  

题烂柯山  

春郊杂遝拥红旌共访仙踪啸傲行云径直从深崦入石梁宛在半霄横岩边瑶圃新开出洞里芝田旧种成羽客一枰无复见青山留得烂柯名  

沈秀州括  

括字存中湖州人嘉祐中进士累官龙图学士博学洽闻凡律乐医卜诸家皆有论著尝使契丹图其山川风俗上之元祐间谪知秀州卒柳志收入流寓今仍之  

秀州秋日  

草满池塘霜送梅林疎野色近楼台天围故越侵云尽潮上孤城带月回客梦冷随枫叶断秋心低逐雁声来流年又喜经重九可意黄花是处开  

叹老  

为觅少年心不得当时感旧已澘然情懐此日君休问又老当时二十年  

鄜延凯歌五首  

先取西山十二州别分子将打衙头回看秦塞低如马渐见黄河直北流  

天威养地过黄河万里人尽汉歌莫堰横山倒流水从教西去作恩波  

马尾胡琴随汉车曲声犹自怨单于弯弓莫射云中雁归雁如今不寄书  

旗队浑如锦绣堆银装背嵬打回回先教净扫安西路待向河源饮马来  

灵武西凉不用围蕃家摠待纳王师城中半是闗西种犹有当时轧吃儿  

郭枢宻三益  

三益字慎求海盐人元祐三年进士为常熟丞时常平使者调苏湖常秀四州人濬青龙江三益所部前期告办使者留之使助他邑三益竟引归后累官刑部尚书同知枢宻院事  

题紫箨山广度院  

羲和均四时曜灵有急节沈迷簿领书坐叹春事歇及兹新雨收西郊轫初发苍顽山气嘉奔悍溪流活风惊麦翻浪水浄秧抽髪渐穷萧寺逺顿使烦襟豁蜂喧酿蜜翅鸟落啼林血高僧日无事种植畦亩濶緑苗已纾纾紫花行复结吾欲访长生终歳期采撷  

题天台寒岩  

道人栖碧山云归在空曲十年海潮音外物縁已熟时携贝叶书步入深林读宵眠防神虎昼引穿花鹿庵中三昧语药我贪痴毒何当脱双鳬藜杖追高躅  

题南山寺  

洗光朝日上旋旋瑞色分临此地先门迥帆收江市宻山深龙卧海潭圆净然柏子聴幽偈闲立苔痕问小禅莫讶潮平归渡晚斯游有意己三年  

题南岳  

古木隂森梵帝家帘泉一酌试新芽官符星火催春焙却使山僧怨白蛇  

华亭逸人李甲  

甲字景元居海盐华亭乡【`后析平湖`】自号华亭逸人善为填词小令有闻于时画翎毛有意外趣海岳外史尝称之东坡题其画曰郭恕先之后一人而己尝画竹于嘉兴景徳院东坡过之题诗曰闻説神仙郭恕先醉中狂笔势澜翻百年寥落何人在只有华亭李景元甲亦有和诗见柳志又晁无咎有题周彦兼所收李甲画三絶鹊云上林花妥逐莺飞愁絶江南雪里时嚄唶何须傍檐喜毰毸相对两寒枝雁云网罗无限稻粱肥怜尔冥冥亦庶防戏鸭眠鳬满中沚衡阳无意更南飞鸭云急风吹雪满汀洲近腊淮南忆旧游小鸭枯荷野艇冷去年今日冻高邮  

题竹和东坡韵  

翠叶彤竿已占先湘云千叠势争翻野夫不识天人面知是虞皇第防元  

毛秀州滂  

滂字泽民江山人政和间守郡因家焉先是元祐中东坡守杭滂为法曹秩满辞去是夕东坡宴客有妓歌惜分飞词问谁所作妓以毛法曹对东坡语坐客曰郡寮有词人不及知某之罪也翼日折柬留连滂因此得名滂尝受知曾文肃擢寘馆阁文肃南迁坐党与得罪流落久之蔡元度镇润州与滂俱临川王氏壻滂倾心事之唯谨一日家集观池中鸳央元度赋诗末句云莫学饥鹰饱便飞滂和曰贪恋恩波未肯飞元度夫人笑曰岂非适从曾相公池中飞过来者耶滂慙不能举首高邮陈造题其东堂集云韵语精湥婉雅视秦黄晁张盖不多愧其板刋于嘉禾郡库予校文时得宝藏之  

咏桂  

玊堦桂影秋绰约天空为卷浮云幕婵娟醉眠水晶殿老蟾不守余花落苍苔忽生霜月裔仙芬凄冷真珠萼娟娟石畔为谁妍香雾着人清入膜夜深醉月寒相就荼防却作伤心痩弄云仙女淡纻衣烟裙不着鸳央绣眼中寒香谁同惜冷吟径召梅花魄小蛮为洗玻璃杯晚来秋瓮葡萄碧  

响应山祷雨寄东坡  

雪意不肯休垂垂阁云端余暖蒸衣裘势作堕指寒曛黄隂云来俄忽急雨空堦荅檐语跳珠上阑干世尊俨无説冻坐谁为欢萧条僧舍影痴兀依蒲团相照怜短檠坐恐膏油干劳生竟何如歳月如走丸七星在长劔细事何足弹尚想丘园人慙颊时一丹徘徊经屠门饱意只自谩顾唯挥牛刀庶足厌一餐不然学农圃趂此筋力完年丰得饱饭日晏眠茅莞咄嗟万里空俯仰百歳殚行止信流坎所遇随足安勲名片纸薄天地如瓢箪离骚幸相逢浊酒聊自寛谁与谈此心夜气方漫漫絶墙过饥鼠翻倒争余残  

红梅  

何处曾临阿母池深将绛雪防寒枝东墙羞颊逢谁笑南国驼颜强自持  

碧玉潭  

水面平波一境空夜深明月照龙宫猿声未响潭先响一树花开两树红  

定光禅院  

晓出开霜阪饥乌啄麦畦山腰余雪痩天面冷云低寒意梅花北禅心柏子西窗前借残月照我渡前溪陈学士与义  

与义字去非汝州人政和初登第宣和中徽宗见其赋墨梅诗遂登册府厯徽猷阁直学士知湖州绍兴间掌内外制防知政事乞外除资政殿学士复知湖州卜居崇徳青墩镇【`后析桐乡`】筑简斋居之遂号简斋与义不妄言笑接人甚和而中不可犯荐士不使人知其出处气节翰墨文章为中兴大臣之冠当时风雅防废与义独以诗名有简斋集评者谓元祐后诗人迭起一种则波澜富而句律疎一种则煅炼精而性情逺要之不出苏黄二体而已及简斋出始以老杜为师建炎以后避地湖峤行路万里诗益竒壮造次不忘忧爱以简严扫繁缛以雄浑代尖巧第其品格自当在诸家之上刘辰翁为序而传之吴草庐题其奏槀后云君臣宻勿绍兴中文物依稀贞观同三幅奏篇存雅制诸家题字总名公已闻玉匣人间见空想银钩天上工百八十年如一梦摩挲遗墨视防防去非少学诗于崔鶠徳符尝请问作诗之要崔曰凡作诗工拙所未论大要忌俗而已天下书虽不可不读然慎不可有意于用事去非亦尝语人言本朝诗人之诗有慎不可读者梅圣俞有不可不读者陈无已也见宋睢阳徐度却扫编  

题简斋  

我窗三尺余可以阅晦明北省虽巨丽无此风竹声不着散花女而况使鬼兄世间多歧路居士绳牀平未知阮遥集防屐了平生领军一屋鞋千载笑絶缨槐隂自入户知我喜新晴觅句方未了简斋真虚名  

美哉亭  

西出成臯闗土谷仅容驼天挂一匹练双崖鬭嵯峨忽然五丈阙亭构如危窠青山丽中原白日照大河下视万里川草木何其多临髙一吐气却奈雄风何辛苦生一快造化巧揣摩险易终不偿翻身下残坡  

出山道中  

雨歇澹春晓云气山腰流高厓落绛叶恍如人世秋避地时忽忽出山意悠悠溪急竹影动谷虚禽响幽同行得快士胜处频淹留乘除了身世未恨落房州  

留别天宁永庆干明金鸾四老  

我生能防何两脚疲世故忽破巴丘梦还寻邵阳路穷乡得四老足以慰迟暮胜事逺公莲深心懒残芋本是羣山云暂聚常别去那知天风便不得还相聚凡情我未免临别吐幽句慎勿过虎溪晓霜侵杖屦  

别岳州  

朝食三斗葱暮饮三斗醋宁受此酸辛莫行歳晚路丈夫少壮日忍穷不自恕乘除冀晚泰乃复逢变故经年岳阳楼不见南宫树辞巢已万里两脚未遑住水落君山髙洞庭秋已素浮云易归岫逺客尽囘顾飘然一瓶锡未知所挂处寂寞短歌行萧条逺游赋学道始恨晩为儒孰非腐乾坤杳茫茫三叹出门去  

偶成古调十六韵上呈判府兼赠刘兴州  

稽首苏耽仙乘云去无迹尚留橘井在与世除狂疾谁能不饮此识味亦可録坐令郑牛亦抱荆山玊伟哉稚川裔神交接朝夕游戏及小道造化入大笔优为吴诗父雅命楚骚仆岂其橘井助本自同仙箓坐中有刘子知是当时客书悬元和脚语经建康力先我登公门不数鸷鸟百曾挹两仙袖自然生羽翼嗟我无长才学架屋下屋诗虽两牛腰事亦防蛇足已穷犹不悔政荷师友徳文盟倘许余幸不疑籍湜  

再用迹字韵成一首呈判府  

风雨一叶过黄花已陈迹人贫交旧疎歳暮日月疾贪人积胡椒智不到鬼録那知庾郎菜地瘦饱金玉不如学服气清坐了晨夕尚余烟月债驱使入吟笔晚逢葛先生怜我出无仆借车得时诣谬窥文字箓谈诗不知疲或作夜半客挥毫冩珠玊治郡盖余力不羡江千万不慕李八百愿传公句法容我附风翼城东刘子政著书方满屋昨示一篇诗三日叹未足仍闻供笔砚家有樊通徳但恐裴公门从此近舍湜  

广福院晚眺【`考见题咏`】  

泽国候易变孟冬乃防和解襟凭小阁日暮归云多苍苍散草木莽莽杂山河荒野虫乱鸣长空鸟时过万象各有待唯人顾纷罗僃物以养已更用干与戈天风吹我来衣袂生防波幽懐渺无寄萧瑟起悲歌  

茘枝  

炎精孕秀多灵植荔枝佳名闻自昔绛囊剖雪出雕盘寻常百果无顔色闽天六月雨初晴星火荧荧耀川泽歘如彩凤戏翺翔烂若彤云堆翕爀中郎裁品三十二陈紫方红冠俦匹盐蒸蜜渍尚絶伦啄琼空羡南飞翼我闻政和全盛时贡输不减开元日涪州距雍已云逺况此奔驰来海侧绣衣使者动輶车黄纸封林遍阡陌浮航走辙空四郊妙品人间无复得似闻供给只纎毫往往尽入公侯宅骊山废苑狐兔静艮岳新宫鼙鼔急繁华今古共凄凉绕树行吟悲野客西风刮地战尘昏一聴胡笳双泪滴  

隂风  

隂风三日吹南极二月巴陵寒裂石长林巨木受轩轾洞庭倒流潇湘黑君不见古庐竹扉声防防中有竛竮落南客曽经破胆向炎官敢不脩容待风伯  

初至陈留南镇夙兴赴县  

五更风摇白竹扉整冠上马不可迟三家陂口鸡喔喔早于昨日朝天时行云弄月翳复吐林间明灭光景竒川原四望郁髙下荡摇苍茫森陆离客心忽动羣雁起马影渐薄村墟移须防东方云锦发向来所见今难追两眼聊随万象转一官已判三年痴只将乘除了吾事推去木枕收此诗写我新篇作画障不须更觅丹青师  

述懐呈十七家叔  

儿时学道逃悲欢只今未免忧饥寒浮生万事螘旋磨冷官十年鱼上竿竹林步兵亦忍辱长安闭门出无仆门前故人拥庐儿正坐向来甘碌碌君不见古人有待良不多利名溺人甚风波垂露成帷仲长统明月为烛张志和尘中别多防日少世事欲谈何可了胸中万卷已无用劝公留眼送飞鸟两翁观光今防时赋归有约时已稽未暇藏身北山北且须觅地西枝西愿从吾翁归洗耳不用妓女汚山水肩舆亦莫要仆夫自有门生与儿子  

题唐希雅画寒江图  

江头黄云天醖雪树枝惨惨冻欲折耐寒野鸭不知归犹向沙边弄羽衣黄茅终日不自力影乱弱藻相因依惟有苍石如卧虎不受隂晴与寒暑舟中过客莫敢侮闲伴长江了今古  

年华  

去国频更歳为官不救饥春生残雪外酒尽落梅时白日山川映青天草木冝年华不负客一一入吾诗  

寒食  

草草随时事萧萧傍水门浓隂花照野寒食柳围邨客袂空佳节莺声忽故园不知何处笛吹恨满清尊  

雨  

云起谷全暗雨晴山复明青春望中色白涧晚来声逺树鸟羣集高原人独耕老夫逃世久坚坐聴隂晴  

闻王道济陷贼  

海内堂堂左如今在贼围虚传袁盎脱不见华元归浮世身难料危途计易非云孤马西岭老泪不胜挥  

道中  

雨子收还急溪流直又斜迢迢傍山路漠漠满林花破水双鸥影掀泥百草芽川原有髙下随处着人家  

懐天经智老因访之  

今年二月冻初融睡起苕溪緑向东客子光隂诗卷里杏花消息雨声中西庵禅伯还多病北栅儒生只固穷忽忆轻舟寻二子纶巾鹤氅试春风  

送熊博士赴瑞安令  

衣冠衮衮相逢处草木萧萧未变时聚散同惊一枕梦悲欢各诵十年诗山林有约吾当去天地无情子亦饥笑领铜章非失计歳寒心事欲深期  

观雨  

山客龙钟不解耕开轩危坐看隂晴前江后岭通云气万壑千林送雨声海压竹枝低复举风吹山角晦还明不嫌屋漏无干处正要羣龙洗甲兵  

题东家壁  

斜阳步屧过东家便置清尊不煑茶高栁光隂初罢絮嫩鳬毛羽欲成花羣公天上分时栋闲客江边管歳华醉里吟诗空跌宕借君素壁落栖鸦  

三月二十日闻徳音寄李徳升席大光新有召命皆寓永州  

尘隔斗牛三月余徳音再与万方初又防天地寛今歳且扫轩窗读我书自古安危闗政事随时忧喜到樵渔零陵并起扶颠手九庙无归计莫疎  

除夜  

城中爆竹已残更朔吹翻江意未平多事鬓毛随节换尽情灯火向人明比量旧歳聊堪喜流转殊方又可惊明日岳阳楼上去岛烟湖雾看春生  

登岳阳楼  

洞庭之东江水西帘钩不动夕阳迟登临吴蜀横分地徙倚湖山欲暮时万里来游还望逺三年多难更凭危白头吊古霜风里老木苍波无限悲  

对酒  

陈留春色撩诗思一日捜肠一百回燕子初归风不定桃花欲动雨频来人间多待须防禄梦里相逢记此杯白竹扉前容醉舞烟邨渺渺欠高台  

感事  

防乱那堪説干戈竟未休公卿危下走江汉故东流风断黄龙府云移白鹭洲云何舒国步持底副君忧世事非难料吾生本自浮菊花纷四野作意为谁秋  

絶句  

野鸭飞无数桃花湿满枝竹舆鸣细雨山客有新诗  

题池亭  

聊将两蓬鬓起照千丈镜微波喜揺人小立待其定  

墨梅  

洁白江南万玊妃别来防度见春归相逢京洛浑依旧只是缁尘染素衣  

秋夜  

中庭淡月照三更白露洗空河汉明莫遣西风吹叶尽却愁无处着秋声  

西省酴醿架上残雪可爱戏同王元忠席大光赋  

酴醿花底当年事夜雪糢糊照酒阑北省今朝枝上雪还揩病眼作花看  

窦园醉中  

海棠脉脉要诗催日暮紫绵无数开欲识此花竒絶处明朝有雨试重来  

重阳有感  

忆得甲辰重九日天恩曽预宴城东龙沙此日西风冷谁折黄花寿两宫  

春寒  

二月巴陵日日风春寒未了怯园公海棠不惜胭脂色独立蒙蒙细雨中  

次韵傅子文絶句  

风雨门前十日泥荒街相伴只笻枝从今老子都无事落尽园花不赋诗  

寻诗  

楚酒困人三日醉园花经雨百般红无人画出陈居士亭角寻诗满袖风  

邨景  

黄昏吹角闻呼鬼清晓持竿看牧鹅蚕上楼时桑叶少水鸣车处稻苗多  

芙蓉  

白髪飘萧一病翁暮年身世药瓢中芙蓉墙外垂垂发九月凭阑未怯风  

代葛亚卿作  

君住江濵起画楼妾居海角送潮头潮中有妾相思泪流到楼前更不流  

青墩看牡丹【`考见题咏`】  

一自边尘入汉闗十年伊洛路漫漫青墩溪畔龙钟客独立东风看牡丹  

懐二禅者  

残年不复徙他邦长与两禅同夜缸坐到更深都寂寞雪花无数落天窗  

沈学士晦  

晦字元用钱塘人微时徙居崇徳举宣和状元御试防题举子不能条对晦精通象数一挥千言祐陵于闻喜宴上以御诗宠之除著作郎金人攻汴从肃王出质后得还为给事中高宗将召为中书舎人有论其布衣时事帝白顷在金营见其慷慨士人细行岂足为终身累耶然卒出知平江乞以建康太平镇江池鄂五郡兵连横守江与韩世忠犄角金必不敢渡召募敢战练习期年京口可成强藩赵鼎称其激昂卒不果用进徽猷阁直学士终知郓州  

题独秀山  

老鹤下遥天昂昂在林表霜毛临野人逸气秋天杳矫矫颜始安不受冠带绕清真自嵇阮一醉万事了读书空谷中生刍白驹皎长哦五君咏极目送飞乌  

竹溪  

寒流穿清閟支径入翠防山深古木合林静珍禽飞居人本避世游客亦忘机归路晚烟暝新月照柴扉  

游松阳百仭山  

山头白云如擘絮竹鸡无声鸠唤妇团团朝日上林梢寒食梨花溪口路一峰独秀横溪隂青林倒影千丈深上有白龙蛰幽洞歳旱往往能为霖如今寂寞空山里古屋荒坛冷红紫防看前度种花人他年来作巢居子  

竹岭  

九月乱山中﨑岖处处同谿流因雨涨木叶着霜红人迹千年絶松声万壑空寻幽自可问不复叹途穷  

松阳上方山居五首  

月斜树影穿窗入雨过山泉绕舎鸣野寺中宵人不睡蒲团布衲悟无生  

山中寒早野隂薄惨惨黄昏欲雨时市逺无人与沽酒地炉松火自烧梨  

天畔羣峰一草亭半溪烟雨花冥冥老翁投老得此景日与谿山同醉醒  

此生真与世相忘投老生涯寄上方洗足闗门枕书睡连山松桧雨浪浪  

学道空山歳月深丹成初试马蹄金犹余一勺丹泉水洗尽人间名利心  

吕朝士渭老  

渭老一作濵老字圣求嘉兴人宣和末朝士有集不传仅从赵师秀序其词中得一诗称其讽咏中卒寓爱君忧国意不但弄笔墨清新俊逸而已又有句云忧国忧身到白头此生风雨一沙鸥又云尚喜山河归帝子可怜麋鹿入王宫又云未湔嵇绍血谁发谏臣章缙绅巨贤多录稿家藏但不窥全帙未能为刋行由此序观之则当时已无镂本矣惜哉  

伤世  

尘断征车杳云低毳帐深古今那有此天地亦何心王尚书希吕  

希吕字仲行宿州人高宗南渡寓居嘉兴第进士为正言上章劾佞臣张説出知庐州累迁吏部尚书天性刚劲尝切论近习用事上变色欲起希吕挽御衣极言之致政归无屋可居上为赐钱造第入直赋景物  

玊堂昼永暑风微防防飞花落小池徙倚幽阑凭问讯夏莺飞出万年枝  

本觉寺三过堂【`考见后`】  

门外惊风吹细沙入门水气湛清华呼童试向人间看岩桂应开第二花  

赵都监善应  

善应字彦逺又字庆公汉王元佐之后建炎间与其父自汴避地崇徳之洲钱因家焉洲钱在县西北二十七里周遭皆水形如钱布故名南渡时士大夫避地者二十余家苏师徳吕正已及赵氏父子皆在焉善应生汝愚范令机扁其里曰生贤绍熙中与苏吕诸公迭主诗盟即祗园精舎为盍簮之所故诗人沈文伯有翠娥环坐忆洲钱之句其生平流离感慨见诸篇什性纯孝尝刺血和药愈母母畏雷雷輙走防之寒夜归恐击门惊母露坐达旦诸弟未制衣必不敢制官江西兵马都监每四方水旱警报辄不食尤袤称为古君子陈福公题其墓曰笃行  

宁师西阁  

飘泊南来防歳寒追谈往事漫心酸云烟暮隔中原望归折梅花忍泪看  

次韵李长卿  

一别芳洲不计年旧时攀折柳依然故人似欲撩诗兴賸折梅花向酒边  

闻人主簿偲  

偲嘉兴人官主簿  

题净因院  

湖海浮家二十年重来春色尚依然杏花篱角红吹雾栁叶塘腰緑防烟草暖游人分席地鸠鸣刺史劝农天觉塲独占三灾外试问支郎第防禅【`三灾兵火盗也建炎兵后惟此院独存`】朱少卿敦儒  

敦儒字希真一作希直号岩壑洛阳人少从陈东野学尝赋古镜云试将天下照万象总分明东野竒之为人天性旷达以词章擅名能书兼善绘事布衣时遂有朝野之望靖康乱避地自江西走二广绍兴二年诏广西宣谕明槖访求山林不仕贤者槖荐敦儒通达治体有经世之才三召皆固辞后复以荐起赐出身为秘书正字迁浙东提刑未防致仕侨居嘉禾构室南湖之濵室中所列琴缶阮咸金石名迹皆目所未覩每贮果核挑以待客时棹小舟徜徉自放陆放翁尝诣之闻笛声自烟波间出行者曰此朱先生吹笛声也及秦桧当国有携敦儒诗及所画山水谒桧桧欲令敦儒教秦伯阳作诗乃先用其子为删定官复起敦儒为鸿胪少卿盖久废之官也时颇荣遇尝与米元晖对御作画而敦儒耻以画名辄退避不居敦儒旧有鹧鸪天词曰云是清都山水郎天教懒慢带疎狂曽批给露支风勅累奏留云借月章诗万首醉千塲防曾着眼看侯王玉楼金阙慵归去且挿梅花住洛阳至是人乃为诗诮之云少室山人久挂冠不知何事到长安如今纵挿梅花醉未必侯王着眼看桧死敦儒亦遭论罢其实敦儒因老爱其子而畏避窜逐不敢不起识者怜之周益公谓观其字如其诗其诗如其人不待识面知为伊洛胜流矣有樵歌三卷评者称朱三十五希真五言如剪茅编雀屋筛米聚鸡粮灯昏鼠窥砚雨急犬穿篱七言如防许少年春欲夏一番梦事緑催红过时不语鸎解事怕客深藏鱼见机人间万事老无味天下四时秋最愁皆警防不蹈袭云洛中有八俊陈简斋为诗俊朱岩壑为词俊富季申为衣俊皆一时竒才也南渡以来诗俊衣俊皆为执政大臣相与力引独岩壑肮脏不偶终以退休因作鹤赋以自况楼大防题之如此周紫芝有闻希真请老诗云平生恨未识朱游每得新诗慰客愁泛宅清苕真得句挂冠神武更何求又云久厌朱袍裹玊仙幅巾藜杖老山间从今鱼鸟缘应熟只恐鸳央债未还盖以希真有道人还了鸳央债之句也王庭珪【`字民瞻庐陵人绍兴时为台州主管`】有和葛主簿寄希真诗云主簿四海士先生千载人羇游厌旗鼓谈笑出风尘高卧屡违旨荣名忽中身清诗何絶妙韲臼识余辛  

小尽行  

藤州三月作小尽梧州三月作大尽哀哉官厯今不颁忆昔升平泪成阵我今何异桃源人落叶为秋花为春但恨未能与世隔时闻防乱空伤神  

絶句  

青罗包髻白行纒不是凡人不是仙家在洛阳城里住卧吹铜笛过伊川  

康台郎与之  

与之字伯可嘉兴人建炎中驾驻维扬与之上中兴十防声名大振宰相汪黄辈不能用及秦桧当国擢为台郎专应制善为乐府时以栁耆卿目之有词五卷凡中兴粉饰治具及慈宁归养两宫欢集必假伯可之歌咏尝与桧对局格天阁下桧戏曰此卒渡河是尔将军之疥癞伯可应曰今皇御极视公宰相如腹心桧大喜撤碁酣饮而罢桧死与之亦谪五羊名胜志云番禺县玉虹洞之南曰聚龙岗宋嘉兴人康与之流五羊时居此桯史载其在高宗时与左珰狎适睿思殿有徽宗御画扇上时持玩流涕珰偶下直窃携至家而康适来留之燕饮出以示康康绐珰入取肴核辄泚笔书一絶于上即玊辇宸游之句也珰出见之大恐而康已醉无可奈何明日伺间叩头请死上大怒亟取视之天颜顿霁但一恸而巳  

鹤舒台  

白云深锁路﨑岖鹤去台空景物殊山展翠屏连绮幕泉分清溜滴明珠道人只问丹砂井隠客犹寻九节蒲试问葛翁升举后至今遗迹事何如  

玊虹洞二首  

睡起疎帘一半开更无人迹过青苔须臾苍狗风前变雷雨驱潮出海来  

满山一夜风篁响透屋三更月露寒自掩残书推枕睡江湖秋梦水云寛  

题宣和御画  

玊辇宸游事已空尚余奎藻绘春风年年花鸟无穷恨尽在苍梧夕照中  

题清江松风亭二首  

天涯芳草尽緑路傍栁絮争飞啼鸟一声春晚落花满地人归  

江上浓隂晓未开痩笻支我上苍苔春寒前日去已尽今日又从何处来  

鲁太府訔  

訔字季钦号冷斋海盐当湖镇人【`后析平湖`】兄詹崇宁初进士訔与弟詧同举绍兴五年进士人以比二陆一时弟兄子侄科第之盛甲于一郡其所居起桥颜曰三登訔官至大府卿尝言支移折变利甚悉诏可其奏于诗喜杜工部尝取其集考其年编次而笺释之为十八卷世所传鲁冷斋杜诗定本是也及卒吕祖谦有淳熙四年春挽鲁少卿訔诗云庆源滚滚接天流老桂传香次第秋人物西都九卿选英华南国十洲游翛然径下滕王阁已矣长懐范蠡舟身后楚骚谁着録灵光旧草合兼收周必大为作墓忘叙其行事甚悉又系之诗曰竞爽云间陆应同天上张乐堂聨折桂南省继含香风月三千首金钗十二行初终全五福似续付诸郎自掺江南袂思公歳月徂书来懐棣鄂人去重葭莩东粤仍闽粤当湖遂镜湖堂成随一相浮世竟何须訔有集今不传仅从族谱中采得一诗惜未覩其全耳  

观武侯阵图  

西川汉鼎倚纶巾翠石累累作阵新一夜扫云惊虎旅九天飞雨泣龙鳞当年已落中原胆今日犹怜故国身曽踏斜阳看旧垒英雄千古只伊人  

赵议幕汝能  

汝能字公举海盐人赘居崇徳绍兴末举进士知海陵改郁林州削平巨冦冦所掠金宝尽藏一沼僚吏请发之笑曰钟离意以为何如调守全州厯浙西沿海议幕寿八十自号云谷道人  

题崇福寺罗汉阁【`即常乐庵考见题咏`】  

粉壁龙蛇浑欲动石桥云水亦生寒香销日晚人归去聴尽秋声到夜阑  

李提举正民  

正民字方叔扬州人官朝奉大夫徽猷阁待制提举洞霄宫建炎间高宗东狩四明正民着乗桴记以识之其事颇僃绍兴中寓海盐善属文邑中碑记多出其手子直养即为海盐令  

海月亭【`考见题咏海盐注`】  

危亭注目了无边脱屣尘寰思杳然万顷秋涛翻浩渺一轮明月对虚圆光生银汉疑无地望断蓬壶别有天赤水枣花君莫问新诗赓唱似朱弦  

题清节轩【`考见题咏海盐注`】  

新种修篁翠叶稠凛然清节坐惊秋官曹咸类崔斯立风味仍同王子猷暂却鹭鹓容退食他时鸾凤小迟留吟哦自是名家事我亦身闲愧食浮  

题一击轩【`考见题咏鹿苑寺`】  

本来无物可脩持一击当年何所知拱手问师都不语等闲拈起布毛吹  

李正士长民  

长民字元叔正民弟与兄齐名亦能诗宣和元年举博学宏词献广汴都赋上甚喜二年除秘书省正字  

题一击轩  

我聴风篁是梵音如何俗耳等闲闻自来击处无人防千古知心只此君  

王布衣彦和  

彦和崇徳人工诗有名绍兴间其书扇一诗光尧见之称赏令尽进所作赐对以老賸赐金帛书中贵人扇  

天边一线征鸿没山色浅深墨未匀别浦渔舟待归去夕阳渡口两三人  

张尚书伯垓  

伯垓字徳象嘉兴人绍兴庚辰进士官尚书题崇徳莫氏椿桂堂【`考见题咏`】  

艺苑从来夸一第至比梯云仰攀桂弟兄罕见五枝芳昔说窦郎今莫氏莫氏一门真可荣二难三秀众美并见者叹羡不易及往往笞儿亲短檠  

开国侯娄机  

机字彦发嘉兴人乾道二年进士孝宗朝厯州县有声太子就学以机兼资善堂小学教授机手书累朝事亲修身治国爱民四事以献擢御史时苏师旦怙势言者皆罪去而独惮机韩侂胄议开边机不可御史邓友龙附侂胄议遂劾去机侂冑诛召为吏部侍郎累迁参知政事封嘉兴郡开国侯机慎惜名器爱选人材方当时艰而多弥缝禆賛之功着有帝王总要班马字类诸书  

题日哦轩  

髙轩多暇日宴寝独怡神风俗谁今古云山自主賔滩平分燕尾松老半龙鳞徙倚清隂下吟懐愧昔人赵忠定公汝愚  

汝愚字子直父善应扈跸南渡遂家崇徳靖康丁未生汝愚是年孝宗亦生于秀州此南宋君臣基命之数也汝愚少有大志每曰丈夫得汗青一幅始不负此生乾道间举进士厯给事中知成都府分诸羌以弭边患孝宗谓其有文武才光宗朝为吏部尚书同知枢宻院事孝宗崩汝愚请成礼上疾不从又请宪圣皇后垂帘主防及建太子防上临朝仆地汝愚复请禅位嘉王以系人心遂扶立宁宗除特进右丞相皆辞乞命朱熹待制经筵悉收召士君子之在外者韩侂胄诬其将不利于社稷逐之祭酒李祥博士杨简皆言两宫隔絶国防无主汝愚不避殒身灭族之祸戴翊陛下卒受黯黯而去天下后世其谓何乃并罢祥简太府丞吕祖俭太学生杨宏中等皆上表代白悉就编置遂贬汝愚于永州至衡州暴卒天下闻而寃之初汝愚尝梦孝宗授以汤鼎背负白龙升天后翊宁宗以素服登大宝盖其验也而谗者以为言侂胄诛复原官谥忠定赠太师封沂国公理宗诏配享宁宗庙庭加封福王所着诗文十五卷行世初汝愚之死也太学生敖陶孙赋诗于三元楼壁云左手旋干右转坤如何羣小恣流言狼胡无地居姬旦鱼腹终天吊屈原一死固知公所欠孤忠幸有史长存九原若遇韩忠献休说如今有末孙方掷笔饮未一二行壁已舁去陶孙知必为韩所廉顷之捕者至矣急更衣持酒具下楼与捕者交臂问敖上舎在否对曰方酣饮亟亡命走闽乃得免送学士汪大猷归鄞  

尚书天官贵持经侍帷幄青冥欲无际白首非故约连樯动南浦父老望岩壑下车入里门执手问欢乐十年防风雨寒鸡呌屋角勤劳毕我分帝赉出宠渥殊适奉香火禁直连六阁遂令宣室思从今问晦朔  

题天风海涛亭  

防年奔走厌尘埃此日登临亦快哉江月不随流水去天风直送海涛来  

题竹赠卫青叔之潭州  

飔飔忽见青鸾尾扫遍翠厓冈上头昨夜月明仙子过玊笙吹彻万山秋  

致爽轩  

浓隂夹道水流渠吹尽残花不复余惟有范家千亩竹青青依旧色侵书  

陈提辖炳  

炳字宜之闽人淳熙初主崇徳簿因居焉迁上虞令有西溪潴水利及三乡防政张纲尝浚湖刻石歳久为豪右所据夏大早民请复豪右阻之炳曰令宁以罪去必不忍畏避强御委弃三乡民命也卒浚复之百姓歌曰前复湖张防政后复湖陈县令与我衣食全我命除提辖文思县有退庵集资福院平緑轩【`考见题咏`】  

水屋围春緑云岑送晓青无心向朝市信步到禅扄野意连天逺疎钟隔防聴杯行莫辞醉檐月笑人醒钱循州文  

文字文叔崇徳人吴越王裔乾道间进士尉当涂捕败私茶十数辈法当进秩力辞知万载县有异政赵汝愚荐可大用不果除知循州卒官朝奉大夫文体貌魁伟吐音如钟言温气和廉而好义居不蔽风雨饘粥不给晏如也诗亦清丽有则题梵竺卿蓬居【`考见方外`】  

梅绕蓬居不计株水仙数畹鬭芳腴竺卿白业二香妙世界红尘一防无可比逺公莲社胜应嗟陶令菊园芜鑪薰清鼻茗浇舌月浸松窗对结趺  

莫大理若冲  

若冲字子谦崇徳人父琮自仁和徙居生五子元忠若晦似之若拙若冲俱得第时比五窦若冲为淳熙进士知安吉吴江有声除司农簿轮对时用事者议开边若冲谏阻之出知岳州赈荒剔盗境内帖然知全州漕司檄解军粮湘源壤髙客舟不至遂发官帑造轻舟运之明年靖江大水民赖以济最闻除大理丞乞归有语溪集  

初春赵仁甫宴邑官平緑见招  

平緑题诗四十年寻幽不厌水云边一犁还又耕春后三白曽来醉腊前自笑挂冠林下客得陪挥麈坐中贤絶嫌幻色撩人思快覩晴川逺接天  

过崇胜院  

首歳融春卜有秋晓行犹自索貂裘身闲暂脱防官缚市隠何如此地幽一水相望三里近十年重到片时留买田拟作终焉计真是飘然不系舟  

【`附考在崇徳县东三里晋徐頵舍宅`】  

石门张氏园【`考见仙鬼`】  

为米徒劳束带难当时彭泽便休官高情曽赋归来句尽入名园扁署看  

叶太守廷珪  

廷珪字嗣忠号翠岩嘉兴人绍兴十八年由兵部郎中出为泉州太守其所着海録碎事傅安道序之谓其无一日不作诗老而益工如题琴泉轩云不是妙音生妙指只缘流水似流泉无名木云人休清樾摩挲认鸟泊髙枝睥睨看至其和钱起江行百诗士大夫多传録之又作郡舎罗汉室诗云防多雁鹜行间吏衙退频来礼释迦可以见大府之风度矣其自序谓予家本田舎贪无书可读曽大父以押纲至京市书数十部得尽读之其后肄业郡学升贡上庠入仕四十余年云兹登一诗出清河书画舫  

茉莉  

露花洗出通身白沈水熏成换骨香近説根苗移上苑休慙系本出南荒  

莫进士若拙  

若拙字子才若冲兄淳熙中进士  

平緑轩即事  

结屋地犹浅钩帘景尽还岚光烟树外野色酒杯间别墅从渠乐清吟属我闲狎鸥时防白机事不相闗蔡漕司开  

开字子明崇徳人淳熙中进士宰徳清值军兴征调邑不扰知邵武郡初官租一石带籴四斗僃赈后为民患开请罢之视时低昂俾民自籴患遂已除漕司兼知岳州防军营田九军一日而毕又区画营佃军国两利改漕江西属郡旱捐漕计以济卒于官有畏斋集  

平緑轩  

瞰水地仍敞开窗望不迷良畴连逺近秀野混髙低晓起烟千树春耕雨一犁道人深乐此坏衲且幽栖王教谕用亨  

用亨字子安自开封徙居崇徳淳熙间举进士授丹阳尉益嗜学如举子时手抄口诵至忘寝食试宏博科与倪思争衡分教襄阳以根抵之学表率士类尝作二记曰不贪不欺此其行已之实也平緑轩二首  

翠痕防防出林端舟撼清流夜月寒却笑监湖临水寺闭门不借俗人看  

禅窗虚敞瞰西南野色溪光接画檐云去碧天无间断一眉依约见山尖  

卫文节公泾  

泾字清叔嘉兴人孝宗亲擢进士第一厯起居舎人使金还除直焕章阁知庆元府时权奸用事十年不调开禧初召为吏部尚书御史中丞请诛韩侂胄论罢右相陈自彊拜防知政事胄诛又患史弥逺欲去之弥逺乃讽御史劾罢泾知扬州除资政殿学士卒赠太师追封秦国公谥文节泾尝请召朱熹还朝而熹已卒乃取诸经四书传注刋布之所着文章奏议五十卷曰后乐集  

过淀湖  

疎星残月尚朦胧闲趂烟波一棹风始觉舟移杨栁防直疑身到水晶宫乌鸦天际墨千点白鹭滩头玊一丛欸乃一声回首处青山浑在有无中  

闻人删定滋  

滋字茂徳嘉兴老儒也陆游老学庵笔记曰茂徳喜留客食然不过蔬豆郡人求舘客者多就谋之又多蓄书喜借人自言作门客牙充书籍行开豆腐羮店予少时与之同在勅局为删定官谈经义滚滚不倦发明极多尤邃于小学云汪应辰有送删定闻人丈归嘉禾诗云漫作中都士柴门每自扄遗经究终始竒字讲声形前辈今无防防言世莫聴扁舟转河曲已见故山青周必大二老堂杂志中载有闻人滋五説  

蚤秋游灵岩  

凭栏山翠湿蒙蒙佛阁依然水殿风欲采莲花何处所年年金井落梧桐  

叶文康公时  

时字秀发仁和人晚居嘉兴淳熙中进士厯事四朝官终龙图阁学士操履端方博学善属文邃于周礼着礼经防元及竹埜诗集行世卒諡文康自号竹埜愚叟  

还桑泽卿兰亭考二首  

书法光芒晋永和后来摹冩不胜多考论又得桑夫子兰渚风流转不磨  

自从蠒纸殉昭陵定武流传賸得名总辑旧闻为博议即今真赝不将凭  

陆和州埈  

埈字子高高邮人建炎初与兄埙徙崇徳登绍熙元年进士厯秘书郎倅和州议散武定军诸州遂安摄濠州时冦猖獗埈开示大信以收人心散卒闻埈至受防者数千乃悉简为劲兵改知和州养士厉俗修仓浚湟免归卒有益斋集  

送奚宰  

茂宰慈祥意三年只似初折腰宁为米掣肘固难书机静波浮鸟刑疎网漏鱼终然清议在衮字到公车  

丑梨  

我邑之东有丑梨貌虽恶风味絶胜闻尝进御因赋五言  

灰貌凝清古霜津溢脆甜面嫌汤后白心慰邑中黔美实钟寒谷珍尝近御奁彼姝徒冠玊争得似无盐  

和奚宰春风楼即事  

恍然楹桷架虚空意匠经营九仞功三载笑谈杯酒里一时人物画图中金兰托契从今始玊烛迎和与众同却笑楚台雕篆客强生分别诧雌雄  

卜祖仁  

祖仁未详诗见柳志观吾侯一语当是嘉郡人攷宋绍兴初盐令李直养有祷雨陈山一事而诗中云侯今官转吴兴去则惟熙宁间盐令有王震而武康令亦有王震又龚颐正陈山庙记曰绍熙元年郡守赵不迹作文以祷其应立至与李直养同时而不迹于绍熙三年转吴兴守或指此姑记之以质诸博雅者  

陈山龙湫【`考见卷八`】  

陈山苍苍东海头石壁裂缺蔵灵湫老髯出水歘万丈青山倒挂黄金虬神光上腾接烟霭挟子撄珠浴沧海雨公载雨推雷车阊阖门开叩真宰今年亢旱民罹殃我侯悯悯心若伤精诚披露动寥廓沛然甘泽来滂滂侯今官转吴兴去回首神峰隔天宇愿言变化从云龙大为苍生作霖雨  

## 檇李诗系卷三  

平湖沈季友编  

宋  

传贻先生辅广  

广字汉卿父逵流寓崇徳生广少读濂洛书慨然愿学从吕祖谦游复师事朱子与黄干并称时号黄辅庆元初伪学禁兴蔡元定贬死广独侍熹不去入京师居太学南集同志讲学不辍尝扁其堂曰传贻学者称传贻先生又称庆源辅氏所着有论孟答问六经集解诗传童子问通鉴集义诸书资福院平緑轩  

名区与利垅羊肠竞攀跻谁能为芳草四旷成幽栖春风一凴阑秀色无髙低山遥不作障水近何妨隄只恐金气寒黄枯变碧萋坐令羣目惊有似七圣迷人心无天游六凿相攘挤但于平处观众有何端倪日月互賔送景物随乖暌彼昬如执着惟君试金箆  

王朝郎明清  

明清字仲言本汝隂人甫十嵗朱三十五希真徐五敦立过其父所询以国史中数事应之无遗由是受二公之知庆元间居甥馆于嘉禾官至朝郎与其父雪溪先生兄仲信俱有史才名卿钜公无不叹慕尤遂初者时之鸿儒也一日询明清以天临殿与南唐中主画像明清详陈本末无一不符遂初惊愕当时诸公欲告于上收置史馆不果明清又尝剀切上封事故赵师厚赠诗有信史賖靑简封章窒皂嚢之句楼钥送王仲言之泰倅二诗云万卷诗书老雪溪颀然二子和埙篪絶怜伯氏久亡矣犹幸夫君及见之来上鹓行人谓晚往舒骥足自嫌迟他时还向云门否布袜靑鞵尚可期遂初陈迹遽凄凉击节靑箱极荐扬谈笑于侬情最厚典刑使我意差强重屏唐画论中主古殿遗文话阿章旧事从今向谁问尺书时许到淮乡曾几诗云吾宗择壻得羲之令子传家又絶竒甥舅从来多酷似弟兄如此信难为陆游诗云汝隂太史万籖藏酸枣先生六世芳豹尾属车留不住却寻陈迹海陵仓紫薇杰作传千载物色分留待下车老病难陪曳裾客同来时寄一行书山谷有跋王仲言乞米诗是时南渡以来简册散亡老成凋落明清裒集轶事遗闻编为挥麈录自言无一事一字无所从来又有投辖录清林诗话玉照新志绍兴乙夘张安国为右史明清与仲信兄郑举善郭世桢李大正李泳多馆于安国家春日诸友同游西湖至普安寺于窻户间得玉钗半股青蚨半文想是游人欢洽所分授偶遗之者各赋诗以纪其事  

凄凉宝钿初分际愁絶清光欲破时留与人间作佳话绿窻琼户老蛛丝  

岳邺侯珂  

珂字肃之号倦翁彰德人飞季子霖之子也嘉定间守嘉兴有恵政后家郡治西北金陀坊痛其祖武穆为秦桧所防作吁天辨录等书总名金陀粹编官至宝谟阁学士封邺侯有玉楮集  

予园泰堂之傍有竒右小有有洞箭括有门车箱有谷高广不袤丈而嵌空之势宛若飘动暇日独坐对玩移晷因赋  

池边歴平蹊果下动游鞚一笑未必领万象徒目送渊渟歴危槛日景华栋闲情晻不舒倦思悄如瞢忽惊鹊噪檐恍类鸡发瓮坐开苍玉壁平揖靑瑶峒畴昔果安在奔走比岳贡仰观箭括门广宇豁晴霿石开车箱谷盘道陟微同中天隠日月遥海揷防蝀居然袤丈间有此具美众老夫生平嗜酷好泉石弄天巧谢斲削人为漫控尚忆三神游俛纪十年梦踞龟曾食蛤骑寉更笞鳯觉来海山苍倐见雪窦空便疑势崒独欠波澒洞捧罂喜对酌防帻发孤讽此兄定絶竒吾意当折衷一笑问阿章试与评伯仲  

病虎行  

长风吹谷白日暗旷野人稀云黯澹狐狸啸舞豺狼噑病虎妥尾行蓬蒿天寒泉冻山骨髙皮枯髀痒霜爪搔纷纷晴雪爬落毛垂头帖耳身腥臊羣鸦槎牙噪枯木燐火半青新鬼哭走麕过前不能逐目视眈眈蹲朴毛风血雨天地肃何日跳踉看食肉天生万物有盛时当年一啸天助威坐看云起行引儿当涂宁复论老罴一朝老去守岩窦落叶满山氷雪后壮心空在筋力疲寂寞长饥眠白昼古来豪杰多沈沦不用为鼠皆若人范雎折胁西入秦内史长叹田单嗔可怜百兽为披靡转顾不如圈中豕男儿奋跲亦渠似肯复虚为倚厓死君不见南山白额曾报恩墙头金枕投何人  

病中试张观笔  

淮上霜浓哀草黄阿防健走如何獐不知聚族加束缚妙手乃有明山张生来阿防素狡狯何术聚致如驱羊防毫撷颖不敢惜一一顺聴伏且僵人生切勿恃一技善走古有执盖郎不惟平地傅两翼仍以俘馘浮长江一朝发愤辽东防逝水亦复随浮梁只今红绡莹玊管何人解发千古光明张眼前第一手嗟嗟阿防孰能走  

山中寄杨宗博  

多病山中客无人傍酒罇与猿分橡子为鹿长禾孙白昼云归屋黄昏雨打门忽懐杨司马烟霭隔重阍  

宿溪声阁望炉峰  

閴歴烟岩古琮琤雪涧横海潮秋八月山雨夜三更肯作随流想难忘潄石情壮懐徒激烈聊复以诗鸣  

题竹院  

秋枕竹鸣屋昼棋松掩闗雨晴犹湿径云薄不蔵山未洗中原恨难消永日闲西风动征韅空愧鬓毛斑三墖寺寒光亭张于湖书词寺柱吴毅夫命名后轩【`考见后`】  

竹里逢僧院残碑不计年雁题三崒堵龙化两魁躔宝正号应纪元丰墨尚鲜寒光定何似谁放五湖船  

蒲萄  

当年博望奏边功异种曾携苜蓿同摘乳那烦挏马令引须聊惬好龙公颇怜汉地离宫在未许凉州酒瓮空囘纥只今重餧肉清隂弥望满闗中  

嘉定丁夘予守檇李召还郡人见饯于三墖湾偶至此寺因名有感  

往年曾佩双湖组古刹犹题三墖湾堕雁重寻湖浩渺断虹浑记水囘环两州隔涉名无改二纪栖迟老复还病衲虽无分别想经行莫作少年看  

纪事  

人生邂逅适相欢一曲髙歌行路难频寄诗筒君勿厌种花持钓是闲官  

病中登山  

满山桃李閙红霞曽约香山白鹿车堪笑东风欺病客搀先且到别人家  

张尧同  

尧同字爵未详栁志载其咏吾郡山川古迹甚多观列岫一诗乃知系秀州人也按宋庆元后始立嘉兴府而尧同称吾州且所咏间及宁宗时事当是宁宗时人存之以俟博雅者  

嘉禾百咏  

胥山  

马革浮尸去君王太忍人此山空庙貌何以劝忠臣【`附考山在郡东二十五里接嘉善县境一名张山乃硖石之余支也吾郡诸山自天目发源尽于海盐北一支由硖石蜿蜒而来发为胥山平田突兀广寻数亩旧经云子胥伐越驻兵于此水经云子胥死浮尸至此居民怜之立祠其上俗名伍王庙旁有石龟凝望注水风雨中农人见其行疑为怪凿其目碑语有石栈自钱塘抵御児之胥口凡十一字惜不得其全文又有磨劔石长二丈许劔痕在马其巅相传即子胥墓也括异志云隆兴间守臣李春请拨郡学以荒山皆石不果乡人陈了翁之裔陈煃凿石结庐名读书堂下有水曰胥江屠应埈有胥山赋其他题咏甚众八景之一曰胥山松涛`】  

殳山  

丹灶功成后寥寥掩竹扉但闻蝉巳蜕不见鹤来归【`附考山在府城西南五十七里旧属嘉兴今析属桐乡县东南三十五里千金乡昔有道士殳基尸解于此唯存巾氅之号桐棺冢山有两峯东峯号史山明初贝淸江朱以贞结殳山诗社后郭观察舜举吴洪雅公治西林僧公朗辈继其盛云又有洗药井藏兵坞潮音院显灵庙系宋时祀三衢周孝子封显灵王者慈乌泉喝石嵒陶景真诰云嘉兴殳季真于宋景和元年得晋杨许三真手迹于剡县马氏以呈废帝又陶隠君弟子题名有嘉兴殳兴祖`】  

滮湖  

四境田相接烟澜自渺弥客来吟此景无或比滮池【`附考湖在郡城东南二里春波门外一名马塲湖宋志云濶五百丈深三丈北隣城壕东列防市其西则鸳湖也亦名南湖湖滨有濠股塔湖南有乐郊水心列岫三亭及潘尚书园中有烟雨楼俱另见`】  

鸳鸯湖  

东西两湖水相并比鸳鸯湖里鸳鸯鸟双双锦翼长【`附考湖在郡城南三里澄海门外湖中多鸳鸯故名又云以东西两湖相丽如鸳鸯也亦曰双湖搃名南湖宋从事郎闻人滋南湖草堂记云檇李泽国也东南皆陂湖而南湖尤大计百有二十顷元陈世昌有南湖赋湖中有裴岛放鹤洲诸胜又名陆瑁养鱼池八景之一曰鸳湖春晓`】  

长水  

古来名未灭人好水还清一读髙僧防尘劳悟此生【`附考水在郡城南六里长五十余里自海宁发源贯硖石东北流入嘉兴境始皇东游过此闻土人水市之謡乃乗舟交易以应之宋时有长水法师明沈懋孝学者称长水先生`】  

谷水【`一作许尚诗`】  

短棹经行处风披藻荇香中宵孤鹤唳片月在沧浪【`附考旧经云古战塲夹谷口秦长水县治今谷水是也神异传曰由拳县即秦长水县沦防为谷因名谷水东南流逞嘉兴县城西又东南迳盐官县故城南水经注引吴记曰谷水出吴小湖迳由拳县故城下九州志云谷水之右有马睾城吴王濞煑海为盐于此梁元帝览赋曰时度谷水之阳尚想嘉禾之方壮庆亭于吴后雄檇李于越王陆机对晋武云三泖冬温夏凉谷水在其北金泽章练小蒸大蒸白牛诸塘在其西葑澳走马诸塘在其东泖桥之外横絶东渚者秀州塘也又吴地记云海盐县东北二百里为长谷陆逊陆凯居此又云嘉兴县东二十五里有长谷亭方舆胜覧云陆逊所封名华亭谷嘉禾志云当湖北有华亭河然则一水异名大抵自硖石襟带吾禾数邑以至于泖耳`】  

天星河  

拍防浮春渌菰蒲四逺生网罗人不到鱼鸟亦忘情【`附考河在郡城内东北一名天心河宋嘉禾志云东西广三十四丈即始皇发徒所掘俗谓天心坠穴泉与海通故大旱不涸水草不生旁有碑存二十余字剥蚀不可读`】  

穆溪  

静练明田外源流笠泽通不因逢歳旱谁识济时功【`附考溪在郡城东北四里接上谷湖入太湖水中多龙骨`】  

韭溪  

终与双溪接分流入郭来市桥人影合不解洗尘埃【`附考溪在郡城内即南湖之支流经城而达于北运河川渎记云太湖东通嘉兴韭溪是也溪上有西埏里见捜神记`】  

双溪  

柔橹声相应名齐汉魏收可怜一溪水分作两塘流【`附考溪在郡城东六里以其近汉塘魏塘故名汉塘入平湖魏塘入嘉善俱可由此以达松江`】  

秀水  

好景明于画长浮五色波一竿吾欲钓来此聴渔歌【`附考水在郡城北丽桥之东相传水浮五色见者获庆亦称绣水明析邑名因此`】  

白龙潭  

呼吸风云合飞潜自有时只愁潭底浅头角被人窥【`附考潭在郡城西南四里通越门外景德寺旁有白虎穴风涛溺舟作三塔镇之今析属秀水境八景之一曰龙潭暮云`】  

御儿  

用此临吴战何人为越谋夫差曾不寤亡国始知羞【`附考水在郡西南去崇德县治东南一里旧名御儿中泾俗名沙渚塘吴越时栖兵于此越语勾践之地北至御儿左传吴越春秋皆作御史记年表作蘌西汉易为语而年表又作蓹水经曰由拳西乡有产儿便能语因诏为语儿乡元丰中朱长文续吴郡图经云范蠡献西施于吴道中生子至此能语张宫谕广皇舆考亦云又越絶书曰语儿乡故越界大夫种曰吾以御儿临之又女阳亭者勾践入官于吴夫人产女此亭养于李乡勾践胜吴更名女阳三朝国史云有语儿亭又名女儿亭俗呼囡儿墩汉元封初封辕终古为御儿侯`】  

范蠡湖  

少伯曾居此螺纹吐防丝一奁秋镜好犹可照西施【`附考湖在郡城内西南金明寺旁中产异螺五防相传范蠡曽隠于此有陶朱公里四字碑又有西施妆防`】  

梧桐泾  

落落梧桐树何年作鳯鸣试看千古翠流尽一溪声【`附考泾旧属郡境后析桐乡县名因之在邑之东即濮川所通处也五代时鳯鸣其树邑人蔡孟熙绘图庐陵周忱为记`】  

汾湖  

我是沧浪叟闲来系钓艭如何一湖水半秀半吴江【`附考湖旧属郡境后析嘉善在县西北三十六里其半为吴江地故名分湖后人加水为汾耳中产巨蟹陶振有赋杨维桢有记`】  

柘湖  

神居隂阳防寻国捍洪波莫虑蛟龙怒年来畏叱呵【`附考湖旧属郡境即海盐旧治沦防者也今在平湖县华亭乡与嘉善接境东界华亭今无复有湖凡张堰亭林黄茅白苇之墟皆是也多生柘树故山名柘山林名柘林柘一作橐初防时有女子入湖为三姑神土人祠之`】  

马塘泾  

疑着风波恶民謡亦畏人筑塘成堰后斩马祭河神【`附考泾在郡城南七里九域志云始皇至此遏水为堰斩马祭之属嘉兴`】  

杉靑堰  

旧吏家何在空寻古栁隄世情今亦尔莫笑买臣妻【`附考堰在郡城东北四里其旁有闸寰宇记谓朱买臣妻改嫁杉靑闸吏北一里有死亭湾为妻死处又有落帆亭宋秀王诸公送乡人陈确持节江东留题亭址今析属秀水八景之一曰杉闸奔湍`】  

鳯凰洲  

竹秀水色净忽来双鳯凰岐周昔鸣瑞今复见文王【`附考洲在郡城东七里宋隆兴元年有五色鸟饮啄其上故名属嘉兴`】  

龙舌头  

一吸长川静烟云忽有无谁看颔底月误欲探骊珠【`附考在郡城东七里即双溪之觜也今名防龙山属嘉兴`】  

月壕  

入径深于坞沧波近马蹄每寻莲社友咫尺走东西【`附考壕在郡城西其水抱城湾曲如月故名亦曰月河属秀水`】  

灵光井  

玉甃祥光发难藏世上名定多慈防力一饮百疴轻【`附考井在郡城内精严寺本晋徐之别业因夜发光舍为寺成帝赐名灵光`】  

幽澜泉  

神女钟灵处真堪疗渴羗满甖秋玉色一酌洒清凉【`附考泉在景德寺中旧属郡境后析嘉善去县东一里相传有僧见一女子厉声曰窗外谁家女应曰堂中何处僧逐之忽隠掘得石刻有幽澜二字石下得泉大旱不涸煑茶无滓盛暑经宿而味不变邑人盛唐有记八景之一曰武水幽澜寺系唐天宝间创又有大悲阁雨花防翻经室洗鉢池补衲亭萝屋月竹炉烟诸胜`】  

檇李城  

螳螂方捕楚黄雀遽乗吴交怨终亡国君王到死愚【`附考城在郡城西南四十五里春秋时越败吴于檇李因其地产佳李故名越絶书作就李公羊传作醉里史记载吴王阖闾伤指卒于泾去檇李七里夫差败越于夫椒报檇李也又曰西施醉于此即今濮院析属桐乡`】  

射防城  

此地连江海曾经古战争干戈今不见空有射防名【`附考城在郡城东北三十里吴王御越之所一名闻川今名王江泾又东三里为闻家湖宋闻人氏家焉宋武节将军闻人宣扈跸南迁定家于此其孙恂为进义校尉死厓山之虽`】  

四城  

吴越争雄日区区在用兵空余争战地无处不髙城【`附考东顾城西新城南于城北主城皆在郡境吴筑以御越`】  

何城  

报越心何壮贪齐计已轻忠言殊不聴何用筑斯城【`附考郡西有何城在崇德县西三里又有萱城在崇德县东三十里晏城属桐乡管城属盐官皆春秋时筑此四城属越境`】  

由拳废县  

故城人不见击剑泪空霑一絶悲声逺今犹説孝亷【`附考在郡城南捜神记曰始皇东巡望气者云五百年后江东有天子气始皇至令囚徒十万余人掘汚其地凿审山为硖北迤六十里至天星河止表以恶名曰由拳言囚倦也今春波门外五合水俗讹油潭`】  

嘉禾墩  

寂寞黄龙后纷然垅上碑废兴无处问空咏草离离【`附考墩在郡城东北四里即吴时生嘉禾之地`】  

古战塲  

自昔干戈地城空草自荒渔樵怀旧事何敢议兴亡【`附考在郡南四十五里旧经云古战塲夹谷口即秦长水县治也又名吴越战塲其大者曰东荡界桐溪盐官间西荡崇桐相半皆广数十里土人垦地往往得败甲朽镞云`】  

村门口  

昔日荒闲地今闻市井喧人情看促迫无复似当年【`附考未详`】  

宣公桥  

祗因裴少保功业败垂成往往桥边客今犹恨未平【`附考桥在郡城东春波门外相传为宣公建属嘉兴`】  

五栁桥  

为怀陶靖节无复见其人谁种桥边栁犹含旧日春【`附考桥在嘉兴治西俗名庆丰桥`】  

百步桥  

旧址依然在荒墟未百年还分一桥水流入几家田【`附考桥在杉靑堰旁`】  

跨塘桥  

路接张泾近塘连谷水长一声清鹤唳片月在沧浪【`附考桥在嘉善县西北旧属郡境`】  

菩萨桥  

片云初出岫南北自飞扬旧日桥边路犹闻舄履香【`附考桥在秀水县治东`】  

竹桥  

腰枕政亭北横斜古渡头风吹双泪落恨逐水东流【`附考桥在秀水`】  

河内亭  

掾死縁非命儿来哭未休旧时亭下泪疑与水长流【`附考亭在郡城西汉张武父为郡掾送太守妻还河内为盗所杀武哭于此`】  

嘉禾亭  

五马来何暮经营指一弹石碑书近事留与后人看【`附考亭在府子城内西有嘉禾金风二亭东有清风亭北有利川观风野泉朝宗四亭又有序宾亭皆宋知州张瑜建`】  

列岫亭  

吾州风物好惟是欠靑山忽有洞庭色来从一笑间【`附考以下三亭俱在滮湖之南`】  

水心亭  

波光磨不尽镜面絶纎尘照得红亭子亭亭似美人  

乐郊亭  

竹下清风好时来挂幅巾待逢田叟问知是乐郊人  

防景亭  

有景道不出须来此水滨十分花鸟色团作一亭春【`附考宋尚书潘师旦园在滮湖滨中有南坞海棠亭白莲沼桃花亭红薇迳茶溪仙鹤亭芙蓉塘白苎桥渔溆十景咸防于此故名园旧属柳氏师旦知秀州重筑赵孟頫有记`】  

南坞  

岸回波曲曲城转草层层忽见桃花落还如到武陵  

海棠亭  

藓砌迎烟渚花开忽满株春风吹烂漫如展蜀川图  

白莲沼  

沧波围四面艳艳玉开花自可除帘幙清香不用遮  

桃花亭  

不待东风折池塘已自春试看原上客犹恐是秦人  

红薇迳  

渐放秋风晚花无烂漫香浅深红似锦散影在沧浪  

茶溪  

茶林那复有零落付樵人旧日溪边叟空悲二月春  

仙鹤亭  

杳杳云间路重重隔翠林数声清夜后来伴月边吟  

芙容塘  

一发连千丈红云出素波秋风吹欲老无奈落花何  

白苎桥  

遍陇敷靑緑桑麻共几家满城罗绮子应笑不栽花  

渔溆  

野水连天濶沧波引钓缗寄言溪上叟莫学直钩人  

怀苏亭  

犹使樽前客常怀没后名好风吹逺籁如有笑歌声【`附考亭在府治东子城上宋建与苏小墓相望故名后改曰朝阳楼`】  

披云阁  

兹楼当胜地髙望极崚嶒欲覩靑天色还须上一层【`附考阁与褱苏亭相近宋知州方滋建后改名风月无边楼`】  

景龙楼  

千秋传异防百尺防雕防欲识金龙瑞丹霄试仰看【`附考楼即东塔寺东庑钟楼也宋孝宗父子偁调为嘉兴县丞生孝宗幼时登楼堕地左右失色孝宗屹然不动寺僧先夕梦金龙挂于楼角因名事详挥麈录`】  

烟雨楼  

妙手谁烘染梳烟沐雨姿一声长笛晚人在倚楼时【`附考楼旧在郡城东南滮湖之滨五代时吴越王钱元璙建宋嘉定中王希吕重修元季毁明嘉靖间知府赵瀛濬内隍淤土移填湖中搆楼五楹兵宪沈煃复辟其后为钓鳌矶遂为南湖之胜又名疑楼八景之一曰春波烟雨`】  

月波楼  

天濶氷壶浄溪平玉鉴寒卷帘看晓色鸥鸟并防干【`附考楼在郡西北城上宋元祐中知州令狐挺建政和中毛滂重修有记下瞰金鱼池唐刺史丁延赞养金鲫于此又张能臣名酒记曰月波秀州酒名又宋词吹笛月波楼下有何人知得八景之一曰月波秋霁`】  

真如院  

家田轻脱屣聊结净人缘影外香灯寂清风百世传【`附考院在郡城南四里属秀水唐至徳中裴休舍宅为至德院雪峯和尚结庵其中宋改真如院明洪武时定为教寺今仍之内有雪峯井长水塔裴相清辉堂防云桥柏屏龙槐石梅缨络松东坡煑茶亭诸景司马光有记`】  

雪峰庵  

一语合头悟师承岂在身戏言庐墓客未是报恩人  

景德禅院  

白毫光未灭胜事百年中好是传灯地林泉有古风【`附考院在郡城西去秀水治三里宋建炎中建初寺基下有白龙潭多风涛晴霁时有白光三道僧行云积土填之造三塔东坡过此画竹于壁与李甲俱有诗另见`】  

三墖  

石匮埋神物灵光照夜多龙归天上后无复防风波  

学绣墖  

孤塔岧嶤立犹传学绣人五湖如好在针线不胜春【`附考塔在三塔西二里相传西施入吴学绣于此`】  

水陆院  

白昼重门寂苍苔古殿深老僧香火罢松栢夜森森【`附考院在郡治西北一里晋兴宁间哀帝诏剡山法师竺潜讲般若于禁中还止檇李贵人家因舍宅为寺梁大监中盛行水陆法事号水陆院宋赐名祥符`】  

泗洲庵  

旧寺丘墟后重兴嵗月赊莫将闲祸福容易托僧伽【`附考即今东塔寺在郡城东六里汉朱买臣故宅也梁天监中建隋仁寿间置塔宋元丰时赐名泗洲大圣塔院政和六年名夀圣教院孝宗以潜邸改赐东塔广福教院明洪武中定为今额内有景龙楼青白二池听玉轩朱买臣墓`】  

云门家舎  

满箧藏锋句家传世几何逺孙无悟解却笑葛藤多【`附考云门大师系嘉兴人详方外`】  

白莲上方  

古屋深于洞门前种白莲好寻当日社重结此生縁【`附考寺在郡城东八里旧名接待院后废为赵倅隽之锦庄宋绍兴二年重建洪武初定为讲寺元季刘伯温馆于其中`】  

普济院  

只应曽布地徃徃化为鱼一遇丁千骑禅人便结庐【`附考院在秀水`】  

兠率寺  

昔年池满地今见屋睕睕不见莲花界鱼死未甘【`附考寺在秀水`】  

姜庵  

不入红尘市安居三十年至今庵下路芳草碧竿芊【`附考庵在秀水`】  

恵明堂  

地僻无人到松风鹤梦清一灯禅榻畔自向暗中明【`附考堂在嘉兴`】  

三过堂  

题诗三过此坡老昔时曽悟得成弹指来为打睡僧【`附考堂在郡城西二十七里本觉寺中属秀水旧名报本禅院宣和中改为神霄玉清万夀宫淳祐间请为本觉禅院苏轼与文长老善守杭之明年有事于润一过题诗后六年自徐移湖再过则长老退院又十年除龙图学士知杭州三过则长老巳卒皆有诗后人因建堂内有檇李亭空翠亭四圉竹十余亩八景之一曰空翠风烟俱另见`】  

寂照庵  

寂灭跏趺地灯光照四时髙僧穿地脉此意少人知【`附考庵旧属郡境后析桐乡在县东南二十里千金乡屠甸邨晋天福八年建名报恩院宋治平间改寂照院相传二石佛海中浮至寺西有石人泾寺僧温日观善画蒲萄`】  

天庆观  

寥阳龙已化华表鹤空悲欲问梁朝事惟应老桧知【`附考观在府治西北一里有七贤遗迹一严陵烛熖二蹇子防山水三葛洪书额四吴道子貌真五张僧繇鹰六顾虎头神七飞仙又有唐开无钟梁朝桧七宝上帝像宋推官解九臯井铭今观址改建城隍庙`】  

福顺庙  

老屋无丹雘空堦只翠苔绕檐看箭镞谁记赤眉来【`附考庙在嘉兴治西南五里唐咸通中建祀隋司徒陈杲仁封忠烈公`】  

昌武庙  

祗因吴士季千载仰公神欲借驱痁术来临刻木人【`附考庙旧属郡境后析桐乡在皂林镇吴士季为吴兴令病痁遣人就此乞驱鬼遂梦一骑缚小鬼去即愈宋志淮海王有三子皆有功于民因祀为土谷神皂林为大龙翔为二炉镇为三云`】  

杨姑庙  

孝德襄陵久天然与众殊生男不能养应合愧杨姑【`附考庙在嘉兴县西宋杨孝女躬耕养亲乡人祠之`】  

徐偃王庙  

王有岐夷德千年貌亦存我懐三刺史谁是后来孙【`附考庙在郡西北二十里偃王逃之防稽遗庙在焉旁有坟属秀水`】  

曹史君祠  

一笑淮兵却功成未易论岂惭顔刺史诗酒在平原【`附考祠在府治西北祀吴越时牧守曹信及其子珪珪为嘉兴都将守城以拒淮人民懐其德立祠祀之`】  

髙史君祠  

一暝移藩日邦人昔被恩步兵碑尚在功业敢经纶【`附考祠在嘉兴治北三十六里嘉善治西北十里史君逸其名晋建武中为嘉兴监屯校尉镇静其民终于此立祠祀之梁步兵校尉刘续之为记`】  

寥阳殿  

人归天上去空识旧衣冠秘录藏金匮清风满殿寒【`附考殿在秀水有葛洪书碑后为郡幕解九臯取去`】  

霍将军庙  

弼汉功非浅谗夫可奈何海神今亦畏安敢布风波【`附考庙在郡城东南二十七里石佛寺旁祀汉霍光三吴滨海皆有祠又平湖亦有庙另见题咏`】  

读书堆【`一作唐訽诗`】  

平林标大道曽是野王居往事将谁语凄凉六代余【`附考嘉兴县东六里有顾节墩平湖东泖上有顾书堵俱野王读书处也野王居在顾亭林旧属海盐境后晋天福庚子亭林寳云寺壊于水僧梦二靑衣来云梁侍郎至俄一人紫衣金鱼仪状秀整曰此吾故宅汝建寺立像吾当防之有水际古碑可据也明日获碑字皆磨灭惟存数字云寺南髙基顾野王曽于此脩舆地志云`】  

简斋  

诗老追唐句闲居筑简斋芙蓉寒浦外红落感秋懐【`附考斋为陈与义所筑旧属郡境后析桐乡在青镇广福院后芙蓉浦上又有南轩三友亭诸胜后赵子昻作古篆顔曰简斋读书处`】  

陈贤良隠居  

发策名犹在回头事已非池塘春草緑空忆谢公归【`附考嘉兴治东北一里为舜俞宅崇宁三年其孙舍基为漏泽寺其隠居在清风泾析属嘉善即宋史所载白牛邨别业也`】  

徐长者园  

丹砂犹未就白髪忽成翁却有怜春意裁花向此中【`附考园在嘉兴长者宋人学道年八十治圃栽花老于此`】  

赵老园  

藏书几万卷归老此林泉不为寻莼鲙于公亦有贤【`附考园在郡城西三里景德寺后析属秀水乃宋致政殿丞赵公归隠藏书之处公名衮字希甫陈舜俞题曰赵老园`】  

施墓  

苍苔侵壊道晚雀散空林莫问人贤否浮生一古今【`附考墓在嘉兴治东二十里图经云齐长沙王府长史施脩琳墓`】  

卫墓  

惆怅黎阳客飘流浙水滨定忘空腹恨知是赤心人【`附考墓在嘉兴治西南图经云卫大夫洪演墓也卫懿公为狄人所灭食其肉惟肝在地演剖已腹而内焉`】  

刘伶墓  

荷锸从吾后叮咛死便埋人皆讥嗜酒我独爱忘怀【`附考墓在府城东二十七里胥山下俗呼金伶墓盖避吴越王讳也属嘉兴又胥山有荷锸翁墓`】  

严忌墓  

有子如君少终縁叛国亡冢前无后嗣切勿怨张汤【`附考墓在郡城西北二十七里新城镇属秀水子助塟由拳在天宁寺后俗呼后严墩盖以忌为前严助为后严也`】  

朱买臣墓  

世事春风转荣枯一梦间绣衣人不见孤冢旧家山【`附考墓在郡城东三里东塔寺中`】  

周都官墓  

不识君名字应难问子孙一丘浮水际神怪欲谁论【`附考墓在秀水治西北水中旱不加髙潦不加没今尚存`】  

苏小小墓  

泉下骨应朽幽魂独未消几畨清夜月孤影度南桥【`附考墓在嘉兴治西南六十步有片石在通判防曰苏小小墓南有贤娼巷寰宇记云墓髙三丈有大井在其侧旧生双桃于上方舆胜覧亦云`】  

羞墓  

伤哉负薪子五十始登朝空使埋羞处山花复采樵【`附考墓在郡城北十八里买臣妻处又曰羞泾又作楸泾`】  

木纹观音  

双瞳分日月眉际一星悬照见人间苦三辰不在天【`附考唐咸通间郡中有木在水济人遇浄则浮逢羶则沉人知其异取镌观音像才毕面目手指皆有光彩人称木纹观音又作目纹初在五防院后以兵火移精严寺东庑绍兴十一年邦人祷旸重新其宇先是郡守曽侯曽梦白衣人曰我当此方致雨奈面目不浄三十里无所见不能与众圣防明日诘之果匠者用鸡子牛胶调粉故尔遂改新之乃应`】  

邦药王龛  

父老懐遗爱谁传肘后方药嚢同日塟空忆紫元香【`附考在嘉兴`】  

净相佳李  

地重因名果如分沆瀣浆伤心吴越战未敢尽情尝【`附考净相寺在郡城东南三十六里梁武时建地产佳李檇李之名由此`】  

符姥瑞竹  

一幅霜缣外靑靑出自然天机何敢议珍重白衣仙【`附考在郡城`】  

江特科表祖  

表祖崇德人嘉定甲戌举特科  

题平緑轩  

碧瓦丹棱转盼成一亭聊复寄闲情人如水墨画中立山向烟芜尽处横舟入栁隂冲鹭去檐依波面防鱼行题诗每愧临流意吟苦那知白髪生  

嘉兴侯陆徳舆  

德舆字载之崇德人由童子科举嘉定进士有文名歴两浙知贡举官吏部尚书卒赠嘉兴开国侯平緑轩  

带市人烟逺连邨野色幽山从天际出水向槛前流茅屋无端碍松醪有意留因怀陵谷感无语对归鸥赵监税潜夫  

潜夫字景寿自号鹤所黄岩人嘉定进士寳庆二年监海盐澉浦税三年卒于官诗有清思居澉之日尝泛小舟于永安湖扣舷把酒而歌髙标逺韵逈在物表其卒也澉人赵与珦为立思贤碑建安葛绍体撰词招之  

题弦风亭  

怪他蟹舎蚝房地不是吟情住亦难数尺短墙围昼寂半钩疎箔障春寒水生草满蛙鸣合日薄花隂鹤梦安底处青衫病司马浩歌东望取琴弹  

【`附考亭在海盐澉浦濒海收税处宋绍熈间监税叶樾建潜夫召之`】  

鲁布衣应龙  

应龙字子谦海盐当湖镇人【`后析平湖`】宋末布衣着有闲窗括异志  

题陈山飞星石【`有序`】  

陈山观音殿忽有两石从半山鬭坠而下一从殿后壁滚入大士座下一坠殿之西屋瓦无损不知从何而入今二石尚存余乙夘岁到祠下赋诗于壁以纪其事  

锦石双星下翠微忽看移入小岩扉灵光夜静归山迳翠影秋寒上佛衣滇海始知鲸欲动零陵不独燕能飞只今五色曽何补自采竒峰筑钓矶  

赵承防孟坚  

孟坚字子固别号彞斋其先以安定郡王从宋髙宗南渡赐第于海盐之广陈【`今属平湖`】遂家焉寳庆二年登进士歴官朝散大夫严州守景定初迁翰林学士承防宋亡隠居不出晩徙崇徳没年九十有七諡文简临终赋诗有百年处世欠三秋事业都归海上沤之句孟坚修雅博识善笔札工诗文好饮醉则以酒濡髪歌古乐府自执红牙以节曲时载一舟中置琴书尊杓泊蓼汀苇防吟赏自得从弟子昂自苕中来访闭户不纳夫人劝之始令从后门入坐定苐问卞山笠泽近来佳否子昻云佳曰苐奈山泽佳何子昻慙退便令苍头濯其坐具葢恶其作宾朝家也生平酷嗜法书遇三代以来金石名迹倾家易之尝得白石旧藏五字不损本褉叙喜甚夜归霅溪舟覆行李尽没手持帖立浅水中大呌曰兰亭在余不足介意也因题八字卷首云性命可轻至寳是保又善作梅竹得逃禅石室之妙于水仙尤竒有彞斋集  

里中康节庵画墨梅求诗因述本末以示之  

逃禅祖花光得其韵度之清丽闲庵绍逃禅得其萧散之布置回观玉面而防须已见工夫较精致双枝倒作鹿角曲生意由来端若尔所传正统谅未絶舍此的传皆伪耳僧花工之工则麤梦良意到工则未女中却有鲍夫人能守师绳不轻坠可怜闻名不识面云有江西陆公济季衡麤丑恶拙祖弊到雪篷滥觞矣所恨二王无巨法多少东邻拟西子是中有趣岂不传要以眼力求其防踢须正七萼则三防眼名椒梢防尾枝分三叠墨浓淡花有正背多般蕊夫君固已悟筌蹄重説偈言吾亦赘谁家屏障得君画更以吾诗跋其底  

康不领此诗又有许梅谷者仍求再赋长律  

浓冩花枝淡冩梢鳞皴老干墨微焦笔头三踢攅成瓣珠晕一圆工防椒妆缀蜂须拟笑靥稳拖防尾施长条尽吹花侧风初急犹带枝头雪未消松竹衬时明掩映水波浮处见飘飖黄昏时朦胧月清浅溪山长短桥閙里相挨如有意静中背立似无聊笔端的皪明非画轴上纵横不是描顿觉坐来春盎盎因思行过雨潇潇从头总是汤杨法判下工夫岂一朝  

王翠岩写竹求诗  

古画画物无定形随物赋形皆逼真其次祖述有师绳如印印泥随前人尚疑屋下重作屋防以新意意乃足晋魏而来几百年羲献断弦谁解续何况髙束李杜编江湖竞卖新诗读愿君种取渭川一千亩饱饭逍遥步扪腹风晴烟雨尽入君心胸吐出毫端自森肃  

题水仙  

自欣分得槠山色地近钱清易买花推案文书虽鞅掌簮瓶金玉且奢华酒边已爱香风度烛下犹怜舞影斜矾弟梅兄来次第搀春热閙令君家  

闻人进士宇  

宇嘉兴人绍定四年以上舍释褐  

海盐鹿苑寺【`考见题咏`】  

郡邑相望路半停屹然香刹耸林坰罢防释子忘情久应供胡僧入梦灵东去无情波缭绕西来有意柏葱青定知俗驾经过少月上松扉不用扃  

赵画史孟淳  

孟淳字子贞孟坚弟善墨竹自号竹所  

题桃  

滴粉挼酥晕几重风前红雨一枝浓世间是色皆为妄除却夭桃单种松  

题梅  

雪意垂垂浸碧虚香生一缕上琴书何须百万西湖宅遇有梅花便可居  

梅屋髙士许棐  

棐字忱父海盐人嘉熙中隠居泰溪种梅数十树构屋读书自号梅屋室中于三桁下分四槅中垂一帘对悬白香山苏东坡二像事之积书最富人有竒编见无不录尝曰四壁天地万卷春风庾岭香孤山玉乐而可以忘死着有献丑集樵谈其诗集曰梅屋四藁长于近体颇多清新之调  

明妃曲  

汉宫眉妩息边尘功压貔貅百万人好把香闺旧脂粉艶妆顔色上麒麟  

帕子  

万缕纵横如妾恨一方轻薄似郎恩多时不系纎腰舞却对花前拭泪痕  

晩泊临平  

晚缷风防泊市桥税亭民屋总萧条秦封不到河边栁送去迎来枉折腰  

元夕后河上作  

自从楼阁罢烧灯未有今朝一日晴暖折葑边氷翼破寒留山顶雪痕轻骄骢已印寻芳迹小妓新翻鬻唱声每个旗亭商一醉也应排日到清明  

沈子寿郊居  

屋外犹余地百弓经锄知贵防年工栽蔬少似于陵仲种菊多于靖节翁偃屈溪山诗卷里破除风月酒杯中近来又喜禅机透一顾丛林万衲空  

赠叶靖逸  

借我城居一丈寛五车书向腹中安声华馥似当风桂气味清于着露兰朝士时将余俸赠铺家传得近诗刋回看旧隠西湖上谁伴沙鸥度歳寒  

郑介道见访  

步头杨栁种多年今日方维胜客船扫石共看山色坐枕书同聴雨声眠溪羮旋煑莼丝滑野饭新炊芡玊圆不管归心忙似箭强留吟过菊花天  

赠龚彦质  

慈湖分与半窗灯照得襟懐彻底明【`得一作出明一作清`】蒲座夜闲猫占卧笋舆春暖鹤随行炉香欲尽经犹诵研墨才浓句已成歳晚弟兄俱白首一楼风雨话深更  

题常穆仲醮碧  

舫様一亭小依山复靠池每来分席坐须忆下湖时竹弄当窗影花添蘸水枝人间风浪恶泛宅防天涯  

赵叔鲁  

天上除书络绎飞谪仙何事得来迟旅懐寛似居家日学力髙于未第时山带晴霏横画轴水流清响入琴丝世间多少王孙贵无我寒泉一句诗  

山间【`一作山海兠食物也以笋蕨为之又名虾鱼笋蕨兠出稗史`】  

趂得山间笋蕨春借厨烹煑自炊薪倩谁分我杯羹去寄与中朝食肉人  

木山父书院  

占得丈房一丈强地幽虽夏亦清凉瓶花误倒水侵案书叶乱掀风满牀薜长密藤遮半壁桐分疎影出低墙客来莫道无祗待只啜茶瓯却味长  

赠画鱼沈秀才  

写字摛文不疗饥生涯换得颇新竒锦心暗织临渊网蓬鬓潜缫钓雨丝落笔易于投饵处得钱多似出罾时渔翁枉占烟波濶不及君家小砚池  

赠北涧  

天下名山行脚遍依然形影痩伶俜攴吾寒暑袈裟耐变烟霞笔砚灵对客敬如堂上佛读书通似藏中经石头路滑终难到不是诗禅莫扣扃  

雪晓  

腊雪连宵接晓飞锦衾公子未曽知起来携杖敲梅树扶得轻盈压损枝  

枯荷  

万柄緑荷衰飒尽雨中无可盖眠鸥当时乍叠青钱满肯信池塘有暮秋  

春晚  

推过诗编把酒斟挽春防句让莺吟门前却喜无人扫积得残花一寸深  

客路  

客路久驱驰秋深两鬓知田家投夜宿渔灶寄晨炊契分灯前影生涯槖里诗遥怜故园菊荒草没霜枝  

题倦庵  

自扁庵为倦斯名恐未然醉巾频漉破游屐几磨穿新种竹都活旧栽花更妍门前春水涨催发考防船  

题叔清郊居  

哦松未了赋归欤旋买田园结草庐数亩竹隂惟欠鹤半池山影不妨鱼举杯多是沽来酒挿架无非读过书我已倦为都下客愿君分与把茅居  

书郭子度壁  

禁苑精庐是切隣衣巾虽旧不沾尘钟鱼声里吟连晓花栁香中醉过春和土重泥烧药灶买丝亲接钓鱼纶绕湖十万人家住如此清闲有几人  

雁字  

防画分明印碧空回鸾返鹊势差同月边映得银钩体雪里摹成玊箸工断续似经秦火后悲凉如在楚词中愁人笔砚多荒废倩写相思寄便风  

宫词二首  

卧聴羊车辊夜雷知从谁处燕酣囘蟾光也解君王意隔个帘栊不入来  

同入宫来几许人因何遣妾防长门云鬟半脱香腮痩却爱菱花镜子昏  

古墓  

石人犹自立蒿莱拂读残碑字字哀邻冢已浇寒食酒野风分送纸钱来  

四时宫词  

因见落花心觉悟薄罗襟上泪痕干容顔纵似花枝好能得君王防日看  

碧玊凉梳落枕边懒梳双鬓学新蝉恩情不及班姬扇纵是炎天亦弃捐  

凉夜谁同玊簟眠湘波冷浸一枝莲君王不学中秋月处处分身处处圆  

雪压长门消未尽夜衾堆尽旧宫罗鸳鸯瓦下垂氷筯未抵思君玉筯多  

郭评事  

廷评满腹贮阳春笔下从来活防人防小似分幽寺住俸轻如在旧山贫堆书教子犹疑少倒屣迎宾不厌频欲效林宗巾角垫自嫌双鬓有红尘  

挽吴春伯  

入门诸子哭褰衣痛説严君属纩时病重刀圭难作效家贫衾含不如仪从春屡有登临约近日方无唱和诗执绋南屏山下路悲风吹乱緑杨丝  

挽郭子度  

连年染忠貌栀黄卢扁犹无起死方穉女自敲尸畔磬邻僧来炷佛前香生涯漫有千书卷受用惟存一奠觞聴説茶毗心更苦拭乾清泪又成行  

寄吴宜之  

文公徒弟无多在学术应如夀数髙好句先教诸子和垫巾翻被俗人嘲湖边茶店同谁坐井畔柴扉欠我敲昨夜相思眠不穏月眉斜印落花梢  

瑛上人  

十二三时便出家何曾顷刻离烟霞晨持数卷日方上夜梵千声月未斜洗鉢不经鸥浴水挿瓶嫌采蜨残花儒冠误我骎骎老何日蒲团共结跏  

木芙蓉  

芙蓉艶金谷秋色锦机中霜树不知丑叶与花争红  

张声父  

城中破屋妻儿住自向招提借小房壁上碑文皆古篆案头书册半仙方月嫌碎竹遮窗暗风欵飞花入座香防检未如僧相处只多髭鬓防茎霜  

泛剡  

水濶无风似有风芦花揺落橹声中鸥无一防惊猜意认作当时戴雪翁  

赵野云  

载雨驾雷翻覆顷漏星藏月卷舒间若将云与诗人比政恐云无日日闲  

古砚送赵明府  

一片端州古砚甎翁孙相授当良田寒梅磵下和氷洗秋桂窗前滴露研学字不工空费纸吟诗虽苦未成编赠君携去薇花畔草诏闲时枕匣眠  

花  

墙头新露一枝红压尽隋人万防工香艶便栖云鬓老也胜飘泊晚西风  

不语僧  

黙坐蒲龛若塑成客来惟聴小钟鸣却嫌庭树无禅力时有风枝雨叶声  

寄题竹坡  

郭外移来费俸金防年擡举玉成林更无余地栽闲树尽有髙枝着卧禽寒影似传东野貌清声如写伯夷心呼童少杀青瑶简染月濡云寄我吟  

数椽  

数椽茅屋傍林塘幽似山僧独坐房夜静只凭猿守户昼闲时有鹤升堂旋收落叶供茶爨细捣枯花作印香书册满牀诗满槖别无生计亦何妨  

春雪  

东风吹雨作花飞寒勒芳程防日迟惟有庭前老梅树谢渠添补落残枝  

挽沈晏如  

不信诗人一例穷如公半世又成空湖边便欠寻梅友篱下应无采菊翁雪片堆平闲药灶雨声敲破旧渔篷墓铭吟槀儿封寄血泪斑斑浣纸红  

赠相士  

涧水溪氷似镜清自看寒貌已分明烦君别相江湖友来歳谁魁淡墨名  

田间  

田间久不到草木半萧疎鸥占沉舟浴蛩分破壁居仆温携到酒隣送买残蔬未説催租事黏窗且读书  

题埜处  

数亩家园枕碧波树桑疎处补花窠檐低不碍儒冠入桥矮才通钓艇过云笛旋裁门外竹雨衣新织槛前莎有时牛背看书罢一曲清风甯戚歌  

孙祺卿新居  

防年铢累束修钱才向湖边置一防种竹庭深难得月养鱼池小易为泉山呈好画当书案栁撒轻丝罩钓船酒力半酣诗思倦矮牀相对白鸥眠  

招髙菊涧  

归买秦溪屋一闲才如都下僦楼寛门前养草如花赏壁上黏碑当画看自改旧诗时未稳独斟新酒不成欢髯仙只在渊明宅泥泞相邀寸步难  

西真图  

翠水池边宴早秋云謡声里月西流醉归不信乗鸾穏却擘莲花作采舟  

书北庵门  

十度来敲九不譍隔篱空见竹青青不知池里黄金鲫聴讲楞伽防卷经  

叶克斋  

歙浦租船只载诗一防如此似君稀双亲犹道行装重多带罗纹一砚归  

题子固春山上寺图  

望得招提见程犹半日间马嘶曾到处仆指未行山风逓松声逺云连草色闲何如添个我坐石聴潺湲  

汤婆子  

一冬专宠道人房不借华清赐浴汤皤腹却无璋瓦分矮身难称绮罗妆春生蝴蜨半牀梦暖迫梅花一帐香醉倚肉屏君莫羡北邙多少黑头郎  

乐府二首  

妾心如镜面一规秋水清郎心如镜背磨杀不分明小窗寒烛夜结纽缀郎襟不结寻常纽结郎长逺心  

吴江道中  

一别吴松二十秋败荷枯栁总新愁白头交友凋零尽頼有寒江防个鸥  

小蓑道人  

满面疮痍瘢胸中一雪醒吟鹤背风醉卧鸥边月不卖吓鬼符不试金诀笑问旧蓑衣秋来添防结  

末利  

茘枝乡里玲珑雪来助长安一夏凉情味于人最浓处梦囘犹觉鬓边香  

筑城曲  

日将西杵声急一声声自死肠出城髙不特土累成半是铺填怨夫骨儒坑战地骨更多十二金人随鬼泣  

马塍种花翁  

东塍白髪翁勤朴种花户盆卖有根花价重无人顾西塍年少郎荒嬉度朝莫盆卖无根花价防争夺去年少传语翁同业勿相妬卖假不卖真何独是花树  

泥孩儿  

牧渎一块泥装塑恣华侈所恨肌体微金珠载不起双罩红纱防娇立瓶花底少妇初尝酸一玩一心喜潜乞大士灵生子愿如尔岂知贫家儿呱呱痩于鬼弃卧桥巷间谁或顾生死人贱不如泥三叹而巳矣  

染丝上春机二首  

染丝上春机春浓丝色浅妾心随梭飞郎心如轴转染丝上春机锦成贵无价不忍裁成衣帕剪鸳鸯破  

破砚  

碌碌礲硙间得此一隽石磨成三十年貌黧双鬓白渠亦苦我磨眼穿流泪墨老蟾在傍笑两穷自相厄  

对镜词  

烟防杏腮寒日衬桃腮暖惟有镜中花东风都不管  

春思  

朝来一阵无情雨敲得庭花半欲残燕子不知人冷落飞来帘底避春寒  

小盆花  

小小盆中花春风随分足花肥无賸红叶痩无久緑心倾几防香也饱游蜂腹太盛必易衰荒烟锁金谷叶秘书隆礼  

隆礼字士则嘉兴人淳祐丁未进士着契丹志上表有淳熙七年三月秘书丞撰诗见栁志  

烟雨楼  

傍家庭馆占湖东寂寞为隣祗陆公竹树一隄如有碍乾坤万象自无穷棹歌逺入秋波緑塔影中分晚照红樽酒待游烟雨景画图着我笠蓑翁  

唐学正天麟  

天麟嘉兴人宝祐丙辰进士曾主嘉兴学正烟雨楼  

百尺楼髙足赏心我来犹记旧登临四时天色有晴雨一片湖光无古今逺墖连云知寺隠小舟穿栁觉邨深凭防多少斜阳景分付渔歌替晚吟  

焦修撰炳炎  

炳炎字济甫宣州人寓居嘉兴淳祐中举进士探花为谏官时宰主括田议逺近骚动炳炎痛疏其害面奏累数千言上为动容时宰语人曰渠非攻田是攻我也寻除太常少卿辞去或遗以诗曰事至谏官言不得身为宰相有何荣后以右文殿修撰致仕卒弟焕炎字晦用亦举进士英迈慷慨御边多显效论奏时弊有兄之风称二焦云  

去国示人  

迹虽无地着心实有天知一禽从不获不改范驱驰常防知楙  

楙字长孺自忠毅公与秦桧不合退居海盐遂家焉楙其曾孙也淳祐中举进士守广德以公防称拜御史论巴陵事触度宗怒出为两浙运使所至必捐俸赈民寻以宰掾兼刑侍复知平江既代有事例余金万楮悉不受吏惊曰人言常侍郎不爱钱果然德祐元年除吏部尚书二年拜防知政事宋亡自号蒲溪渔叟里居六年卒州人慕之者欲一见不可得其志洵足悲矣  

题平江集仙宫  

松菊新来入梦频公余乗兴得寻真红尘物外长清境白日壶中不老春柏子灰寒烟寂寂桃花风暖水粼粼逍遥羽士闲如许愧我浮名役此身  

李学士曽伯  

曾伯字长孺号可斋懐州人寓居嘉兴宝祐中第进士天才卓絶儒而知兵宦辙遍天下所至得将士心仕至观文殿学士赠少保开府仪同三司曽伯初与贾似道俱为阃帅边境之事知无不言似道嫉之不竟其用有可斋类稿  

陆宣公祠【`考见题咏`】  

公不生唐世贞元事若何主恩思报切臣罪忤时多佞舌攻何忍刚肠死不磨倚阑凝望久一鹭防苍波  

题南溪白龙洞【`有引`】  

淳祐庚戌覃懐李曽伯因劝农来此得四十字是日微风扇和轻云阁雨千峰翠滴四野緑秀枝禽对语春意骀荡无极徜徉久之缓辔而去宾佐四明史伟之庐陵曽垓眉山杨埏东嘉林拾三山卓炎子庐陵王真孙长沙胡盛盱江周子荣潼川杨牧之清湘滕处厚续至  

老龙昔未蜕尝蛰此山中霖雨春畴足风云夜壑空两厓髙下倚一迳往来通不愿千金剂惟祈百谷丰  

游千山观【`有序`】  

河内李曽伯再牧桂之明年实开庆改元上命三衢柴士表视边隘竣事将还夏六月二十一日约宪仓四明丰兵帅汪光朱广用符离朱焕载酒千山观访招隠过仙奕感今懐昔风物固亡恙也时火张空水花蘸碧相与徜徉其间清不受暑因得四十字并识诸石  

自从来岭峤岂暇访湖山缇骑行边了戎旗防戌闲相看羣玊外一笑六郎间回首西风静何愁老汉闗  

游桂林西山  

玊笋环星拱青螺带雾披山为天下胜境占岭南竒援笔难穷者凭防尽目之不因无世累筑室在于斯  

善权竒观  

自从团结此山川便作人间小洞天佛母林深从古盛仙翁宅近至今传青分三洞中开户白泻双岩下出泉我自有縁聊乞取万松隂里一牛眠  

朱应龙  

应龙未详诗见栁志或即鲁应龙赵志云是宋人山月池【`二诗考俱见题咏徳藏寺`】  

池底看明月明月在山头清光连上下分作两轮秋  

菊坡  

口有绮语债长咏菊坡诗最好重阳景鸡肥酒熟时正节先生卫富益  

富益崇德人幼有异质尝负笈往从金仁山学深探易理金卒复受业于许白云宋亡于厓山日夜悲泣设坛为文祭文天祥陆秀夫张世杰词极哀惨闻者无不堕涙隠居教授创白社书院赋诗讲学缙绅仕元者不得就列至大间有司欲荐之不从毁其书院遂隠于湖之金盖山着四书考证性理集义易经集説读史纂要等录至治间长子迎还故里自号耕读居士不言世务不履城市或有乞诗文者辞曰吾欲胸中防养德性而已有何説为尝语诸子曰士之品三道德为上功名富贵何足慕哉一日遘疾取所著书悉焚之卒年九十六门人沈梦麟黄彞郑忠等私谥曰正节先生题赵子昂竹  

汉宫日莫风雷逺南国秋深水殿寒留得一枝烟雨里又随人去报平安  

三教遗逸赵孟僴  

孟僴宋宗室文天祥见之曰瑚琏器也其后天祥辟以行及赴阙孟僴留吴仅五十日宋亡元兵执孟僴欲官之辞以疾依亲友居絶口不谈宋事号三教遗逸居嘉禾天祥卒为文哭之临终作诗端坐而逝集名湖山汗漫今不传同时有殷澄字公源家富好施目为殷佛子元兵压境将屠之澄仗剑説其将杨扫地杨怒欲斩澄澄厉声曰杀一人活千万人死何足惜杨感悟一境获全丞相伯顔欲授以总管澄逸去称泖南浪翁又有陶菊隠德祐末元兵南下菊隠散家财招集义兵谒文丞相于军逸士流寓者多依之戒子孙勿仕元二人与孟僴称秀州三义云  

临终口占  

王室之懿文山之客持此寸心千古忠赤  

## 檇李诗系卷四  

平湖沈季友编  

元  

张文穆公伯淳  

伯淳字师道崇徳人少举童子科与内弟赵孟頫人品相望举咸淳进士至元中世祖遣程文海访求江南人才伯淳与孟頫并被荐入见世祖问冗官风宪盐防楮币对皆称防命至政事堂将重用之固辞授翰林直学士诏令皆出其手同修国史谒告归卒諡文穆有防养集虞集为序其诗文耻尚钩棘舂容纡徐铿乎金石之交奏也  

题太初寿星  

北方有名画吾爱马云章昔年遭乱离流落向武昌孟氏授馆餐游戏翰墨场作此夀者相瞳碧髩毛苍瑞芝生坐石清心炷妙香珍袭知防年上射牛斗光车书混一后发此屋壁藏吾宗梦符君得之犹珪璋思与博雅共传写入缣缃伊谁防笔意述者赵子昂毫髪无少差后先相颉颃太初天下士展卷怀故乡持此安所施素壁暎髙堂人事有分合精艺足流芳托物尚可传况乃名誉彰愿言斯文夀天地同久长  

子入京  

我昔到京师几度望清光日食太仓粟亦有大官羊承恩入翰苑窃禄三载强丝毫无补报转头松菊荒我归为丘陇驹隙双丸忙及不求代日星垂条章求闲遂得闲初志或小偿未老苦多病勌翼甘囬翔箕裘汝当勉弓冶本非良去去都门道絶胜鉴湖凉土深气齐不同瘴疠乡然于饮食间过多亦为殃扬沙风力劲外邪袭空肠迷惑非一端荡则流于狂此行分寸进造化在庙堂奔走形势途无益多所伤交游不厌审非类宜深防计日需汝归秋风莼鲈香顾步无小差所到未可量  

题于越亭送梅君石秘校诗后  

圣俞先生宣城里经行修明教胄子不特诗名满世间纪载精详继前史当时晦叔诵其文曰二百年未有此先生泰山北斗然管窥蠡测难为言我从闻孙见手泽定知家学来根源茧纸可腐石可泐世美自有不朽存  

送李公略  

风雪满吟鞍长江望眼寛宦清腾踏易聚乆别离难人去鹤应怨冬深梅不寒暮云依旧碧防度倚阑干  

贾氏望梅楼  

寂寞千岩万壑秋欲穷望眼更登楼曾观海者难为水自出山来无此游前代衣冠随世运故园草木染春愁重门深闭闲庭院难掩当年富贵羞  

陆征士正  

正字行正自号率斋居士本名唐辅居海盐之当湖【`今析平湖`】丰颔长耳端毅寡言精于律吕象数之学与华亭谢国光皆有重名程文海求见两人俱称疾不出后复与刘因同征不赴隐居教授着正学编乐律攷七经补注至治三年卒门人私諡靖献先生  

古意  

结漓事君子誓作形与影人事多乖戾彼此睽燕郢尺书沉素鳞嗁鹃催逝景妾命讵终薄君心那得冷开帘花扑面泪落纷如绠  

学易先生俞镇  

镇字伯贞崇徳人习朱辅之学为传贻书院山长至大中江浙行省荐授华亭教谕延祐间乡举第一官至建徳路知事其行草师李北海学通五经尤精于易得其指授尽为闻人尝榜其居曰学易门人私諡为学易先生有修辞稿富春吴见心复有题俞伯贞乘槎图诗云瀛洲独步玉堂仙曾从灵槎上九天天上归来人不识河源错认汉张骞延陵义塾咏桂【`考见题咏`】  

西风起岩幽白露下藂薄朝看木槿荣夕见芙蓉落檀栾月间桂岁践中秋约仙葩独纷披芳宴竞醻酢琼宫实髙寒之子真绰约如来金粟影大士珠璎珞何年分仳离此地树寥廓语溪古多士往者我先觉陈门列三魁莫氏敷五萼丹青翼堂搆朱紫耀城郭钜笔上髙悬灵根下盘错事叶燕山碑调髙淮南作孙枝日长大奕叶隂绵邈终成仰攀志岂但延赏乐相期醉浮螘半夜骖鸣鹤往持吴刚斧窃试嫦娥药勿谓我言狂诗云善戏谑  

送崇徳同知蒋蒋山满解  

法吏多惨黠文儒或迂拘世有达才奚必吏与儒蒋君西湖彦身依北辰居皎质灿璚枝清标莹氷壶明于镜发奁圆若盘走珠贰州江湘表攷绩政已殊剸剧来御儿依然发硎初儒宫新作兴吏牍尽除恵泽到闾阎愁叹成欢呼我归从武林属君方下车流氓方复业矧我冠带徒月吉防讲席旬休挈行厨登临境增胜谈笑讼遂无俄复三载过去作九万图非云重离别愿言惜居诸雕隼鸷击用栋梁廊庙须努力酬主恩扬名报亲劬尽职乃人臣素餐非丈夫我当握简札采掇歌诵余上陈良史官为君细细书  

大腹儿  

尘巫夜祷轧荦山滛光下爥穹庐寒栁城健儿不敢睡四野恶声嗁狗犴猪龙怒矶老枭腹鳞甲粗踈头角秃婪酣大肚三百斤偷得真龙半分福范阳氊帐妖潜形平卢寳刀迟发硎金鸡口吐东北赦青螺啼作西南声凤凰春池金镜破獬豸霜台胡眼大东风野鹿嚼杨花白日妖狐登御座华清玉甃汤作泉洗儿果撒黄金钱幷刀剪防十大幅锦防压碎宫娥肩象牀夜冷婴儿哭猪龙爪破金诃玊香龈不痛荔枝浆雄心已饱鸡头肉长安天夺蜜口臣铜头鬼鼓渔阳尘赤心一夜变胡腹二十四郡俱无人潼关夜漏鸡声早马嵬坡下氷山倒剑儿西寄杜鹃巢练带玉环埋翠草嘉山土门勒战功猪儿帐下屠猪龙旄头星落大腹破机上鸾刀一尺红屠学正曽  

曾字体宁小名一郎母乐梦王曾而生故名世居海盐乍浦北里许土家山永福巷【`后析平湖`】宣慰杨耐翁壻也少受书于吴草庐延祐中江浙行省荐为学教谕至治癸亥中浙江东榜第一有虞廷庆云赋为艺林称重授建康学正不就隠于家吴元年籍没杨氏其家迁避齐景乡黄泥堰康僖公其裔也  

庆云赋歌  

溯厥皇虞敷天孝徳蒸乂格奸祗载夔栗当宁升闻班寮师锡有鳏登庸侧陋皇赫徽典叙揆賔门觐辟左禹右臯前稷后益愠解八风教讫四极  

水邨隠君钱重鼎  

重鼎字徳钧自通川徙居嘉兴分湖之涯【`后析嘉善`】构水邨聚书其中赵子昂为作水邨图一时名士俱有诗题之选存题咏卷中  

题髙士图  

在昔洛阳雪深丈余士也髙卧来令尹车今年吴淞雪复何如积素一色鸥鹭有无之子江臯修亭是居有琴有书有酒有鱼赏静独眺聊以自娱挹兹清风凛凛起予此景此图再卷再舒  

髙升  

朱太史彝尊以金兰集见示云此系里人因载入题徐良夫畊渔轩  

山中遂髙隠累世业畊渔江浦晩潮急湖田春雨余自縁甘澹泊何用借吹嘘他日投簮去多君为卜居  

索蜡梅花  

蜡花的的犹缄绿应向山家十月开岁晚书窗甚寥落谁能为寄一枝来  

钱应庚  

应庚字南金郡邑志皆失载邵复孺蛾术集中有褱南金往海盐省母诗有答南金知近寓秀水僧寺诗有寄钱南金孝亷诗又有句云美人只在寒云外破屋依然谷水西南金又尝居茜泾【`今属嘉善境`】旧选惜无南金全作止录聫句一首阅铁网瑚载复孺贞溪词翰内有数诗复采存之  

防合聨句  

乆别情褱在【`邵`】重逢意气添穷途仍逺役【`钱`】吾道岂终潜迟暮身何补【`邵`】艰危首尚黔客情乡态别【`钱`】人事物华兼豹隠曾谁见【`邵`】鸡羣适自淹故交深阀阅【`钱`】髙谊薄闾阎岁晚诗无恙【`邵`】更遥梦屡瞻盍簮长此地【`钱`】翦烛近前檐近况俱相问【`邵`】幽期已素占真成谈亹亹【`钱`】更复坐襜襜弱冠交游早【`邵`】通家学问渐订顽唯汝益【`钱`】知已不吾嫌春浦随风鹢【`邵`】秋堂滴露蟾楚兰愁共撷【`钱`】湘管醉重拈村市鱼虾美【`邵`】盘餐笋蕨酣望云歌白苎【`钱`】蹋月认青帘静赏花当戸【`邵`】微吟草入帘平烟孤野濶【`钱`】落日九山尖竹影棋枰润【`邵`】苔痕屐齿黏风流原不算【`钱`】文采顿能忺芸业犹生计【`邵`】田仅养恬索居期自奋【`钱`】微禄觊同霑俗薄轻遗佚【`邵`】时清愧孝亷毎惊巢幕燕【`钱`】殊比上竿鮎屈贾时多忌【`邵`】商韩世不厌固穷君子拙【`钱`】竞进小人憸璞玉甘深韫【`邵`】铅刀苦较铦淳风难返古【`钱`】浇态日疑炎汩汩知何益【`邵`】崭崭独好谦富应同土苴【`钱`】贫不厌虀盐暴白心如铁【`邵`】雌黄口莫箝妙年咸仕版【`钱`】长昼只书幨坐欲弹冠起【`邵`】耕期束帛觇壮裹从旷逺【`钱`】短髪任髻鬑未属麒麟画【`邵`】恒韬虎豹钤淹留频抚髀【`钱`】慷慨亦掀髯但得襟期在【`邵`】何忧岁月殱匆匆投并辖【`钱`】忽忽报邮籖江海无忘险【`邵`】氷霜已戒严诗篇相砥砺【`钱`】友爱辱鍼砭【`邵`】  

答复孺  

与君相知最相忆春水东流春望深十年共坐灯火约两地忽牵江海心日落瞻乌谁屋上月明梦鹤故城隂蘼芜满地不可寄何以报此琼瑶吟  

闰正月得复孺先生去冬寄懐诗次韵奉答  

忽见新诗慰濶踈好褱怜尔独思予无由横泖同垂钓依旧匡山借读书自惜交情嗟老矣即今世事转纷如西园寂寞梅花路肠断春风处士庐  

题仲圭墨菜  

老吴嗜好素淡泊戯画晚菘三尺强江南物价正腾踊山中此味偏悠长氷壶立传贵适口碧涧作羮聊塞肠自古食焉难怠事吾儒莫羡大官羊  

杨宣慰梓  

梓世居海盐澉川以豪富称元时为宣慰使节侠风流尤善音律与武林阿尔哈雅之子酸斋交善酸斋善歌能制乐府散套梓得其传杂剧中有豫让吞炭霍光鬼諌敬徳不伏老皆其所着也甞建楼十楹以贮姬妾今称宣慰妆楼云  

过湖登楼  

楼前秋水健帆开楼外秋风舞袖囬万里梯航通鸟道四时风雨防龙堆江山如此不一醉岁月几何能再来欲问老髯求铁笛夜深吹上紫荆台  

谭复  

复嘉兴人诗见元音有见心小草  

寄玊笋刘师复道士  

玉笋峰头玉作人梅花坛下读丹经晓分露水洗明月夜扫云洲拾落星海舄近传鳬迳度泉琴误许鹤同聴何当谢却尘中鞅共倚松根断茯苓  

梅花道人吴镇  

镇字仲珪嘉兴魏塘人【`后析嘉善`】性髙介善画山水竹石题诗其上时号三絶富室求之多不得唯赠贫士使取直焉作字用画笔如写竹状饶有天趣自号梅花道人方元之季类多髙隠倪元镇居梁溪杨廉夫居干将陶南邨居泗泾张伯雨居勾曲黄子乆居琴川顾阿瑛居玉山然皆风流纵诞广延声誉之士片纸一出标榜互髙镇独匿影穷乡日与羽流衲子为羣时或垂帘卖卜言多警世没于至正中年七十五自题其墓曰梅花和尚之塔人怪之曰乆当自騐未几西僧毁掘诸坟疑为缁流竟免今名梅花里即其故居与埋玉处也诗更清逸可诵  

松石图  

砚池漠漠吐墨汁苍髯呼风山鬼泣涛声破梦铁骨冷露影濡空翠毛湿徂徕千树老云烟湖山九里甘萧瑟何当阅此明窗下长对诗人弄寒碧  

画竹  

与可画竹不见竹东坡作诗忘此诗髙丽老茧氷雪冷戏写岁寒岩壑姿纷纷苍雪落碧篠谡谡好风扶旧枝狰狞头角易变化细聴夜深雷雨时  

食菜戏作  

菘根绕地翠光湿雪花翻起玉脂泣芜蒌金谷巳尘土美人壮士何顔色山人乆刮龟毛毡囊空不贮榆荚钱屠门大嚼知流涎淡中滋味我所便元修元修今几年一笑不直东坡前  

题画  

平林方漠漠野水正汤汤苍莽日欲暮年衰客异乡草店自回合邨路迂更长渡头人散后渔父正鸣榔  

题竹三首  

湘妃祠下竹叶叶着秋声鸾凤青霄下吹箫坐月明隂凉生砚池叶叶秋可数东华客梦醒一片江南雨短梢尘不染宻叶影低垂忽起推篷看潇湘雨过时  

青浮山  

孤山七十布西东水面竒形独不同防向崚嶒高处望青螺浮在太湖中  

画竹八首  

叶叶如闻风有声尽消尘俗思全清夜深梦绕湘江曲二十五弦秋月明  

愁来白髪三千丈戏写清风五百竿幸有颖奴知此意时来几上弄清寒  

长忆前朝李蓟丘墨君天下擅风流百年遗迹留人世写破湘潭梦里秋  

春到龙孙满地生未曾出土节先成可怜无个伶伦眼镇日垂垂独自清  

低垂新绿影离离倚石临泉一两枝忆得昔年今日见凤凰池上雨丝丝  

动辄长吟静即思镜中渐见髩丝丝心中有个不平事尽写纵横竹几枝  

倚云傍石太纵横霜节浑无用世情若有时人问谁笔橡林一个老书生  

潇洒琅玕墨色新半含风雨半含烟怪来笔底清如许老子胸中想渭川  

竹林处士陈尧道  

尧道字宗逺自号竹林处士嘉兴人隠居不仕与杨维桢等倡和没于元季有竹林集子约防绎缉皆能诗语溪朱志道有喜宗逺复入虚白斋诗云竹林先生陈夫子白髪鬖鬖垂两耳著书眼似秋月眀为文思入清防里近来学得神仙术欲向山中飡石髓世间自有仙人居何必蓬莱三万里先生一去竟莫逥我尝劝之留不止如何擘破山中云却被茅君强招起月泉吟社诗刻内载陈尧道一首系义乌人存之俟考  

松瓢斋为王好问赋  

身外纎微皆长物一瓢饮足寄苍虬壶中日月悬林表天上匏下磵幽器大从来成濩落时危那复事沉浮只忧尚渴陶唐化未放先生学许由  

挽穆尔古苏  

小范胸中有甲兵檀公身后壊长城大星坠地中军怆白马慿潮覇主倾碧血不随金石化丹心长贯斗牛明防稽髙与浯溪并谁与磨厓刻姓名  

春日田园杂兴【`见月泉吟社`】  

化日邨田乐春风畊织图秧肥蝌蚪动桑暗鹁鸠呼罢社翁分胙占蚕媪得符傍花随柳处此事不闗吾竹庄人吴瓘  

瓘字莹之隠于嘉兴魏塘【`今析嘉善`】构竹庄居之自号竹居人善画梅仲圭题曰吾乡达竹庄人得逃禅鼎中一脔咀之嚼之深有所得写竹外一枝索拙作继和予不能追古人万一自笑东隣之效颦丑矣语与诗俱见铁网瑚  

余之作梅聊自吟啸岂在悦人心目适唐明逺求作写一枝以赠今置之禹功后何堪依附古人而圭翁序之复作一诗题于后  

逃禅亲授写梅法二百年来徐禹功竹外一枝清絶处孤山风雪夜蒙蒙  

过布衣宗一  

宗一字贯之海盐当湖人【`今析平湖`】早防父独与母居至正间张士诚防姑苏闻其才遣使迎之以养母辞寻以兵刼遂负母逃海上欲杀其母乃以身蔽面中数创贼怜其孝舍而去佣以给食母卒六年不克寝苫服衰不变有白燕巢其室眀初事闻建坊旌之  

顾邑城  

寄奴王者亦英雄更爱风流老顾荣今日孤城沧海畔一天红浪晚来风  

【`附考顾邑一作故邑在乍浦故邑山下顾荣之先勾践支庶封此子孙以为姓汉顺帝时海盐县防为当湖移治此山下寻徙马嘷因名焉宋书刘裕追孙恩筑城于此有骁将虞丘进居城养创按越絶书吴王伐越败兵檇李大风发狂日夜不止车败马失骑士堕死大船陵居小船没水匹马啼嘷事见吴史夫差骇问子胥胥曰风北来助我越必败后人因以马嘷名其城云城在海盐县东南一百步水经注曰谷水之右有马睾城故司盐都尉吴王濞煑海为盐于此晋咸康七年移县治于此`】  

殳山隠人陆容  

容字景逺居崇徳殳山之北【`今析桐乡`】搆来青堂于两峰间吟讽自乐贝清江游殳山记中云访陆生于来青而生以事出其子煑茶来献乃啜二瓯来青堂  

我来巳过看花时刚到中秋未是迟纵使芙蓉零落尽北窗还有耐寒枝  

陈布衣寳生  

寳生字彦亷海盐人父思恭客泉南娶庄氏思恭贾海而死庄防孤归盐守节寳生少有才名好为怪体诗兼善绘事与云间黄子久契宻子乆毎来必为渍笔防染山水多至二十余幅题曰大痴道人为彦防先生画体势大较飞笔走墨山骨崚崚无事皴法翠微赭脚淡逺浓树而幅必以浅蓝染空若髙穹下冒也后寳生作春草堂于娄上以奉母遍请名人诗文以传之又居峡石东山以父溺海终身不至海上子乆来盐尝拉之观涛偕至东城辄涕泣子乆动容亦不看而罢因为作仇海赋记其事  

题石民瞻鹤溪图  

双鹤翩翩入太清溪流不尽松风声髯翁笔底有仙路倩渠更写芙蓉城  

沈孝隠嗣昌  

嗣昌字夀康元季居海盐豊山之南早丧母事父曲谨父没勺水不入口者三日既构庐其侧覆以编茨障以土垣日匍匐望亲垄以泣南台论荐官之不就洪武元年卒邑令造庐旌曰孝隠至今名其居曰孝隠邨  

诵离骚经  

丛兰芳芷满东臯闲步春风读楚骚忽忆灵均发幽愤坠厓几折沈郎腰  

俞推官庸  

庸字子中号凝清斋嘉兴人为平江路推官有恵政淮兵压境庸募卒守城郡僚髙安等欲窜庸厉声曰公等以世臣守大城一旦临利害先民逋逃不顾义与恩耶髙安持铁简击庸仆地遂开门兵入执庸置马下顷之苏以计脱去间道而归太府将授以爵辞曰吴门之役吾有死所今日之生出不幸耳尚负面授他命见天日乎因愤病卒病起口占  

忆昔辞家塞北游朝来何事怯新秋牀堆药裹尘侵几风静书窗月满楼伏枥长鸣怜老骥引杯含泪惜吴钓旌旗明灭西城路落日长烟起暮愁  

堵无傲讨贼获功任金坛县尹久别无信作此寄之  

春入椒盘岁复除故人不寄一行书虎头年少方投笔鹤髪慈亲正倚闾雕鹗云霄扬羽翮罴貅壁垒悉丘墟丈夫出处皆前定莫向明时较疾徐  

次韵陈伯昂见寄  

闗河瑟瑟暗烽烟矫首遐观独怅然徒见舟车劳驿使未闻山泽访遗贤参横古塞初寒夜霜满征衣欲曙天自笑儒冠只如此穷通何必卜筳篿  

至正乙已五月三日偕鲍恂张翼金防访道朱聘君于集贤里道出蒋颢所写翎毛索题各赋一首【`按道崇徳人明洪武初以明经为御史郡邑志皆失载`】  

寒棘幽花野思深好山无树着鸣禽自来春色浓于酒别有髙枝在上林  

寄亭栖老陈秀民  

秀民字庶子四明人寓居嘉兴感化里至正间官武冈城步巡检知常熟州张氏时为防军入明不仕自号栖老所着有寄亭集其诗风度迈人绰有古致当张氏据平江部将吕珍守越秀民与饶介之在左右一日陈赋诗寄吕有不惊越女之句饶为书扇词翰双絶吕倩人诵罢大怒曰我为主人血战守封疆岂爱一女子不忍惊乎见则必杀之陈基有寄陈庶子防军兼简饶介之郎中诗云楚天漠漠水迢迢千里怀人不自聊帷幕喜闻延曲逆行间忝窃事嫖姚江空不采芙蓉寄岁莫唯歌桂树招华葢仙人如借问为言髀肉近多消送强彦栗归吴  

蓟门秋月白城头夜啼乌城中良家子半是南征夫或从张都防或属李轻车道旁别妻子泣下如迸珠自非英雄具孰使祸乱除戎马暗中国游子将何趋君归慰父母繄我独何如  

懐古  

兎走要离坟貍啼阖闾墓寳剑生土花银池浴秋露迢迢郭西门玉辇迷金步  

赋得灵岩  

吴门有佳气灵岩秀而髙扶舆起中天横絶望四郊筑宫念吴王乘舟懐越相如闻石鼓鸣不见西施唱花残采香迳木落洞庭波鹿衔如意舞鸟合步揺歌霞边锦树明石上琅玕长世无赤松子谁与共长往金芝饵处士玊兰遗使君烦将沧海月还照秀峰云  

题王长史所画天平龙门国  

月黒山鬼号苍龙鬭折角仙人一掌擎不令堕深壑秋髙势崚层日暮气惨错阑干氷柱悬凌乱雪花落路狭仅通人峰寒不栖鹤王侯天机峻跻攀故盘礴写作龙门图竒气低五岳神鱼息天池有待风雷作  

壬午重九日与郭希仲纪叔维马希逺饮周景父晚香堂上纪画墨菊马鼓琴既而各赋一章  

去年登堂三月三主人置酒浇春衫今年登堂九月九堂上主人复多酒马生弹琴纪生画郭子题诗美如炙四明狂客醉欲倒菊花挿帽秋光好百年节序能几逢人生防合何其少人生防少将奈何为君起舞为君歌歌残酒尽更须酌莫待他年白髪多  

登灵岩  

寳殿郁崔嵬华池顶上开山从太白出水自洞庭来阁树联珠墖岩花照石台吴王清暑地那得有尘埃  

送王紫芝归天台  

谁信丹丘王道士乗风归去骨毛轻玉芝生处冬犹暖银瓮开时夜亦眀借使夔龙兴礼乐也闻巢许薄功名胡麻流水他年约莫为躭棋不出迎  

濠州望古北居庸诸山  

古北居庸一望中风沙满眼乱芙蓉曦车夜转昆崘脊华葢隂移太乙峰金口水流终到海玉泉云起又随龙两京形胜今如此可儗秦闗百二重  

邳州  

青山一发见邳州落日云迷故国愁父老空传黄石在仙人已伴赤松游乾坤不信无清气河水胡为尚浊流野树昏鸦栖未定数声哀角起髙楼  

湘乡道中  

日暮倦趋山市逺解衣聊复憇岩阿云迷险道藤穿石水落悬厓草乱坡木客下时人迹少鹧鸪啼处客愁多向南言语凭谁辨莫问蛮方事若何  

五月九日调军入绥宁是夜宿风门岭值雨  

五月官军入不毛重冈复岭接天髙小臣报国宁辞死大将行兵无乃劳漠漠野烟啼魍魉隂隂山木挂猿猱二更风雨来闗峡自喜挑灯看宝刀  

送陆徳中赴海盐知州  

陆侯有仙骨晚歳学长生服气归元海游神入太清渇唯餐玉露饥不饭青精酒后频看剑愁米即洗缨宦情聊复尔江海一麾轻  

园隠为方以常赋  

爵禄不在念丘园计已成池虚芸阁静地辟草堂灵铁瓮花前灌荆扉栁下扃兰芽含土碧菜甲葢畦青袯襫春沾雨籧篨夜见星避人修稗史教子读牛经角角鸡登树翩翩鸟下庭神交陶靖节自喜酒盈罂  

西湖竹枝歌  

鸳鸯宛在水中央恰似阿侬初嫁郎掷却郎君金弹子劝郎切莫打鸳鸯  

吴中栁枝四首  

吴门二月栁如眉谁家女儿歌栁枝歌声嫋嫋娇无力恰如杨栁好腰肢  

长洲宫苑草离离中有吴王旧沼池至今二八吴中女为人歌舞学西施  

舘娃宫中花似云舘娃宫外酒如春花前把酒花下醉莫遣春愁恼杀人  

姑苏城边杨栁丝千丝万丝垂参差栁丝虽长不禁手难织回文锦字诗  

周元初来鹤诗  

天外谁呼众鹤来坛前道士本仙才月明辽海通三岛能载飞琼数往回  

烟波晚棹图  

东林待月月未出长江走烟波着天青山回首不可数几防白鸥飞过船  

陪同同待制游南城  

城南百花开满洲城中主人招我游急唤吴姬歌小曲莫令花落起春愁  

寄绍兴吕左丞  

后来江左英贤传又是淮西保相家见説锦袍酣战罢不惊越女采荷花  

钱布衣大有  

大有字明逺嘉兴人始恨诗不工自忿曰杜甫云读书破万卷下笔如有神吾患读书不多不患作不工也既而于书无不读下笔流畅辄与前异杨铁崖称其善学  

西湖竹枝词  

淡黄裙子缕金衫长髻垂肩短凤簮不愿燕京嫁官去花枝草蔓自江南  

叶提举广居  

广居字居仲嘉兴人天资机悟才力絶人与乡人张翼刘堪为文字友仕至浙江儒学提举晚年筑室西泠桥陶情诗酒有自得斋集  

题范寛画卷  

范翁作画絶代无岩壑交错青瑚玉堂仙人妙题品千载见题如见图乱后图书絶狼藉竒珍委地无人识萧条锦缥世间稀拂拭墨痕三叹息  

题崔氏友竹卷  

璚芳絶交亦已久忘形三迳相追攀髙轩时过翠羽盖美人或赠青琅玕清风慎截鸣凤琯沧海勿垂钓鼇竿一朝羣才尽登用空山无人同歳寒  

寄杨铁崖  

闻道西湖载酒还飞琼弱翠拥归鞍可无私梦登金马剰有春声到玊鸾异国顿消乡井念小堂新作画图看野人未纳彭宣履独向清溪把钓竿  

自题隠居  

瘿木裁冠鹤氅轻十年尘土厌飘零小山旧隠云封户大药新成月满庭丹井夜交龙虎气碧霄春蹑凤皇翎西风客舎炎歊净儗读琴心内景经  

西湖竹枝词  

水长西湖一尺过湖头狂客奈愁何鲤鱼吹浪杨花落聴得橹声归思多  

芝林居士镏堪  

堪字子舆嘉兴魏塘人【`今析嘉善`】居王带隠居读书工文词尤善古隶不习宦学以易授徒有芝林集费烈女吟  

永康费氏女年少十八九择对无可人真心似琼玖礼法以防身丝麻常在手至正十七载太岁次丁酉逆贼从东来旌旗揺北斗三巴数十城皆降不敢后唐姬与姜氏以渐为贼偶费女涕泗悲勤勤告父母人生弃礼义猪狗亦何有我身不如贼我死骨不朽夜深盛容饰自缢后园栁髙义感行人痛心而蹙首平章玛鲁者左丞韩叔亨低头防屈膝拜贼乞余生不能受白刃空负朝廷恩茫茫天壤间生死义与仁泰山与鸿毛孩提如重轻费女生草野烈烈超凡伦二公国柱石弃去如轻尘芳名与汚迹遗戒千百春  

拟古  

千金买明珠百寳装带钩寳带绾同心明珠垂两头美人结新欢托体相绸缪再拜称主夀持以奉千秋  

题西溪草堂  

三尺茅檐压树低浮生聊尔作幽栖虽云身外原无地更有青山属杖藜  

陆学士景龙  

景龙字徳阳号湖峰郡志作景能误嘉兴人至顺已已举贤书或曰贡士官明州学正有湖峰稿不传诗见元音元诗体要及敦交集词极丽时称其工于咏物  

题赵松雪人马图  

阁老风流世所夸挥毫写出两名騧玉闗秋逺风生树银海春深浪蹴花一代衣冠沦草莽百年缟素飐风沙萧萧白髪鄞江上见画令人重叹嗟  

春日遣懐和吴仲圭韵  

闲愁日日不能禁漫赋停云感寸心老去一贫何至此春来多病到如今门前花飞万防急湖上水添三尺深却喜小楼当緑树倚阑时复聴鸣禽  

寄上竹深契家以寓懐耿之情  

竹深先生清隠处盖湖万顷水云凉毎聆金玊无来使时见埙箎有和章麦熟崆峒思续食花开杜曲忆传觞西斋有客如羲献为致殷勤意莫忘  

奉次见贻诗韵  

夏葢湖头秋日凉碧云绕屋见苍筤波光入酒葡萄緑雨意催诗防萏香每羡谢公能旷达也知贺老足清狂故人已动江湖兴儗借扁舟载笔牀  

过伏龙山访诸故旧诗呈竹深老友  

江空歳晚赋停云剪烛西窗话夜分山馆无人访遗叟驿亭有客送征君寒梅近水偏饶笑老鹤昂霄自不羣明日扁舟湖上去棹歌声里酒防醺  

酒边话旧情契绸缪见教二诗词意深至輙步来韵以呈  

隔世相逢白髪长行窝十日坐书香义熙处士遭衰晋大厯诗人出盛唐往事荒凉惊逝水髙情忼慨惜流光只今故旧多沦落中夜怀人断寸肠  

百年身世累虚名一旦炎凉见薄情沟壑未应甘转死干戈已幸得更生谁家明月能吹竹何处沧浪可濯缨但得岁寒心事在梅花满把不胜清  

畱竹深斩赏雪  

曹江三冬雪大作葢湖七日氷不开明月堕空银汉浅白云匝地玉山摧剡溪举棹无由去防岸骑驴或可来却羡能诗何水部肯延东阁共观梅  

故人重见髙谊蔼然连日倡酬不已漫赋近体奉呈  

伏龙山色翠如新兵后重来访所亲喜见芝书征国士尚闻蕙帐隠山人文章未信穷为祟诗句焉能妙入神慰我梅花窗下酒醉中拍拍满懐春  

奉寄竹深识趣二先生兼简泉上架阁  

下榻徐髙士弹琴魏隠君相望一溪水只隔半山云毎忆朋簮盍俄惊客袂分登楼频眺逺离思正纷纷至正庚子三月七日魏处士昆季邀予游夏葢湖憇福原精舍胥防者九人各赋诗一章  

石桥流水放兰舟野水苍茫凉欲秋山势截云横碧海波光吞日没沧洲岑参渼陂客同泛贺老鉴湖谁复游醉挿花枝争劝酒尊前一笑岁如流  

栁南小隠  

参军家住南湖上杨栁防门春水生落日楼台看洗马东风帘幙聴啼莺长条拂翠隂垂地三月飞花雪满城毎为论兵来好客傍人错认亚夫营  

榾柮窝  

安乐窝中兴淡然灵根斫得自樵仙地炉伏火春如海雪屏围风夜似年香透玉酥和芋拨脂流琥珀带松燃絶胜沉水烧金鸭吹彻参差恼醉眠  

挽普大夫  

英英正气钟河岳赫赫髙名照古今七道提纲徒赤手九泉饮恨只丹心台空凤去秋云惨屋冷乌啼夜月沉珍重遗章犹絶笔令人一读泪沾襟  

题墨菊  

东篱正色本来真子墨如何强写神满目缁尘非旧日西风羞见白衣人  

题红梅  

昔醉西湖处士家酒痕吹上水邉花东风蛱蝶迷香梦一树瑚月影斜  

陆学正徳方  

徳方字显叔华亭人至正壬午举人授般阳路学正未几羣雄蜂起挂冠归时元平章河南沈照避乱盐之甘泉乡徳方单贫徒步佣书于其家俄与谈经史论时政沈大惊询知所自遂以女妻之明初以逋臣荐不赴尝为诗题壁云云蒋楚穉辑我郡诗乘谓即陆景龙未知是否姑识之  

武原新居题壁  

我本由拳人何以寓兹土所恨国步艰一官难安堵流离坎中二天仰恃怙有妻如孟光有翁如彦辅灌园佐辟纑世事任旁午偶出南陌头易姓知真主防服过旧乡官私迫门户逃名名愈随披裘钓溪浒夫岂蹈沉渊臣自甘草莽中泠烹一瓯博山烧一炷弹琴伯牙台圣世容巢父  

聴雪征君孙固  

固字以贞海盐当湖里人【`后析平湖`】雅志恬旷长于词赋元季不乐仕进读书顾泖之阳顔其斋曰聴雪因以自号豫章胡俨为记明初辟署华亭学不赴与杨铁崖陶南邨友善所着聴雪斋稿今无传杨维桢有聴雪斋诗云老夫聴雪龙门寺淅沥初闻飘雪多龙喷雨花天作瑞象占云叶气生和月明蟹过银沙岸风细鱼沉玉海波万籁一空天地在谁怜声色老婆娑虞集有聴雪斋诗云楼前宿鹭起星河近岁江南雪转多投老钟山寒不寐满山松竹夜如何陶宗仪有聴雪为孙以贞赋云瑶池阿母教飞琼细捣氷花拥佩旌郭索行沙林竹偃吴蚕食叶纸窗明短编清夜谁家读柔橹寒溪逺处鸣闭户先生俄侧耳松声沸起煑茶铛  

西湖竹枝  

青蓬纸葢小花桡外湖还向里湖揺人心好似西湖水隔断中间有六桥  

顾教授琛  

琛字渊白一作文琛字渊伯嘉兴人恃才傲物元季入京献燕都赋翰长元公复初不喜曰今大朝四海一统六合一家燕葢昔时战国名何燕之称慙恨而归晚年始得领教岳阳髙照庵以诗送之云豪气欲吞天下士冷官初到岳阳城时杜清碧本应召次钱塘诸儒者争趋其门琛作诗嘲之有紫藤帽子髙丽靴处士门前当集赛之句闻者传以为笑用紫色防藤防帽而制靴作髙丽国様皆一时所尚集赛则内府执役者之译语也一日访僧胜福闲游市井间见妇女皆浓妆问从行者知为僧之宠下此则道人所有遂戏题一絶于壁僧亟去之已盛传矣其狂致如此  

游昭亭  

我出苦无骑清晨僦轻舆探幽得微迳去郭十里余层峦拱金碧云是神灵居羁禽呌秋树旌云散晴墟懐哉昔太守曾此持麾旟拂石访遗迹黯然歩踟蹰非无归隠心兹焉托吾庐壮图一未遂安能罢驰驱  

题钱舜举画渔翁牵罾图  

苕溪道人溪上居一生只惯观打渔吴儿打鱼当畊织意匠别出丝纶余纬葭缚竹直水口承以宻罟防其逋卒然一掣势莫御紫鳞跃出金芙蕖蓬窗艸户色色具茶瓶酒椀寻常俱船头青山立突兀船后绿树揺扶踈人间名利不可汚烟水为蓆天为庐西塞山前晚风急醉踏船舷浪花入渔翁心事道人知日暮来看倚笻立囬头却捉秋兎豪写入生绡半犹湿令人展卷心茫然辛苦微官悔何及吴淞江上鲈鱼肥秋风落叶满渔矶何不买舟迳东归何不买舟迳东归  

建平道中遇雪  

北风如雪如箭来射长途旅人面黑云匝道天为愁四望羣峰白于练萧条聚落才百家日暮青烟起山县荒林丛苇人少行断雁残鸦有时见忆昨年少轻逺游曾跨骅骝走畿甸只今潦倒困微官马上徘徊发哀愤丈夫事业未易论但怪流光速飞电便须大饮敌清寒未用悲吟叹羇贱  

戏题  

红红白白好花枝尽被山僧折取归祗有野薇顔色浅也来钩惹道人衣  

俞平江俊  

俊字子俊号云东庸之子弱冠从顾渊白游颇得其习负气凌铄当巴延太师柄国日尝赋清平乐长短句曰君恩如草秋至还枯槁落落残星犹弄晓豪杰消磨尽了放开湖海襟懐休教鸥鹭惊猜我是江南倦客等闲容易安排手稿留叶起之处后与叶交恶竟诉于官必欲构成其罪得以赂免初仕丽水巡检张氏据姑苏改判平江娶额森布哈次兄超尔女徙居海上入明出处未详  

叹息  

百年同转烛五十始知非老病侵腰膂浮名苦馵鞿闲门罗可设今雨客还稀空羡茅堂燕翩翩傍母飞  

楚州夜泊  

漏鼓声频欲四更野航灯火对愁明城头楚语惊乡梦船尾吴歌动客情漠漠水云随雁度潇潇风雨自鸡鸣离情逺道何嗟及未必江湖老此生  

次髙原朴见寄  

年少簮花压帽檐飞觞走斚竞春纎空余老泪青衫湿遮莫新愁白髪添生计有涯蚕上箔公庭无事鸟窥帘昔人漫説扬州鹤好事从来岂得兼  

渡江  

臈月六日狼山北浪花如雪势吞舟隔江隠隠闻吴语去国遑遑学楚囚白髪慈亲初属望青衫倦客不胜愁幸存杜曲桑麻地敢望班超万里侯  

## 檇李诗系卷五  

平湖沈季友编  

元  

董处士性存  

性存名成一字自明嘉兴人居胥山乡世雄于赀好施予人称长者读书不仕子良用良史皆頴敏好学治春秋防稽杨亷夫避地松江后进多从之游性存因徒家上海令二子徃学焉声誉大起明初二子俱贵性存年八十余不废吟咏一夕梦入帝阊阖门明旦无疾卒归塟劝善乡  

赠杨山居太史  

曾懐荆璞诣天关雨露恩深赐佩环玊笋簉班跻鳯沼金闺通籍侍龙顔尚书听履星辰上太史蜚声翰墨间厌值承明躭隐兴锦袍光彩照湖山  

送俞子俊丽水廵检  

爲官当作执金吾膝上须横丈二殳防见黒头惊獬豸试看赤手缚于菟醉歌击碎玊如意行猎射空金仆姑眼底狌鼯俱扫迹胸中有防致唐虞  

弁山小隠黄玠  

玠字伯成金华人少见知于赵孟頫黄溍有诗名元季客于顾玊山随父正孙移家嘉兴魏塘【`后析嘉善`】释雪庐有詶伯成絶句云诗成尝共野夫题新构茅堂水郭西是也平生慕郭林宗陶渊明之风不喜储蓄有辄贷人晚值兵乱益贫困后乐吴兴山水之胜卜筑弁山号弁山小隐父死仍归魏塘塟于陆庄  

碧澜妾歌  

切切重切切女萝附木风吹折中情缭绕了弗离听我长歌碧澜妾碧澜亦是诸王孙世殊事异老且贫少陵尚惜爲奴者况是当时眞贵人春衣典尽春寒悄二妾朱顔正姝好忍将罗帯拆同心懊恨浮生头白早珠钿翠靥幸仅存此时犹及嫁夫君十二楼头燕子去挥手不可防仙裙去妾相悲两相约既去犹烦送肴酌主君讵忍覆弃之见此反令心绪恶一心事天天亦知忍着主衣还事谁遂移衾襆与俱返后君死者常爲尼碧澜堂下双溪水使客徃来岂知此不愿新恩恋旧恩千万人中两人耳  

题郭天锡画卷  

门外马蹄三尺尘屋底青山看白云不知身世在城市但觉爽气吹冠巾鸭觜滩头露沙渚彷佛西陵与渔浦恼人归兴满江东烟树半沉天欲雨  

题顾仲瑛书画舫  

扣舷击节起歌呜一榻横舟小结庐篆籒古文三代上丹青妙手六朝初虹光贯月夜将半江影涵秋凉有余零落宣和旧时谱无情汴水正愁予  

栁塘春为顾仲瑛赋  

江南二月栁条青栁下陂塘取次行兰杜吹香鱼队乐草莎成马蹄轻小蛮多恨身今老张绪少年春有情得似东吴顾文学风前雨后聴莺声  

俞子照渔溪隠居  

逺结郊居带水流满川云日弄渔舟鲂鱼何事歌頳尾鸥鸟多情笑白头拔足风尘双蜡屐全身天地一羊裘武陵亦是人间世只见桃花不见愁  

湖光山色楼  

山色湖光楼上头阑干十二古今秋一川碧浪与天逺满地白云如水流往事但闻吴苑在幽人多爱习池游长年风景寻常好日日芳筵烂不收  

钓月轩  

牀头书簏似笭箵渔父沧浪寄此生临水卜居聊逺俗垂竿欲下已忘情斯时我自知鱼乐今夜谁同看月明千古羊裘一男子不贪禄位得真名  

与贺九成知事  

风流江左人何似犹有清狂贺季真早乞鉴湖为道士肻呼太白作仙人珠帘逺对鸥边雨玊麈髙吟马上春最想若耶溪水緑几时同戴小乌巾  

山居回文  

萋萋草带书窗碧痩竹轻藤引客看栖鹤伴霞归岫晩断云拖雨过江寒畦分暗水池亭小石带幽光野馆残西崦松林通境窈共君邀月对琴弹  

彦明王先生为予言瞿慧夫且出示张伯雨李五峯所赠言为赋此诗  

闻説瞿文学与交皆伟人曹刘不可作张李故相亲已蜕尘中鞅犹存席上珍才名元振厉诗语特清真顾我生何晩思君妙絶伦平生五经笥他日半通纶小试衣冠掾终期科第臣芝兰居辄化姜桂乆逾辛孟浩吟祗苦虞翻相本屯风云同律吕时序异参辰有恨月初夕无言草自春能忘正云晤搔首暮江津  

四时词二首  

酒醒帘外日三竿陌上晴泥苦未干人在花深闻笑语黄金小碾试龙团【`右春`】  

水碧湘筠浪织成粉蓝轻縠小惟屛侍児生怪风吹梦故傍牀头落剪声【`右夏`】  

梅花  

梦散罗浮清夜长银丝挂烛雪生香人间那得量珠斛合与东风聘海棠  

黄秀才鲁徳  

鲁德嘉兴魏塘人【`后析嘉善`】元末老儒有诗才邑景多其题咏善鍼灸无嗣门人徐中得其学云间邵复孺有简黄鲁德秀才诗云洛下衣冠逺莫追城南韦杜本同时江山风景今何似湖海襟怀自有期近况俱题鹦鹉赋旧情犹托杜鹃诗兰舟梦绕清溪曲杜若花开白昼迟  

乱后经瓶山【`考见题咏`】  

东西十里一防无三五行人只露居惟有瓶山银杏树至今犹发斧斤余  

武塘十咏  

景德泉  

幽澜逺引曹溪水此是人间第几泉一吸清凉除热恼不妨频候煑茶烟  

大胜塔  

髙标千尺挿晴空俯仰人寰一气中终日无风铃自语不知火起梵王宫  

【`附考寺在嘉善治东唐天宝建寺前有桥曰大胜桥`】  

慈云寺  

唐朝古寺已千年铁骑来时火歘燃殿阁尚存遗迹在何期一夜逐风烟  

【`附考在嘉善治北三国时建唐名保安院`】  

胥山  

百里平田拥翠堆山人传是伍胥来劒痕犹带英雄气白日云深鎻緑苔  

鳯凰墩  

荒丘空得鳯凰名歳歳春来宿草青雨洗烧痕含杀气箫韶九奏想虞廷  

【`附考在嘉善治东永安乡菖蒲泾`】  

陈贤良墓  

河水东流绕九墩至今不解识真坟白牛曽踏风泾路故老时时説隐君  

【`附考墓在嘉善县东南七里`】  

吴氏义塾  

児童父老尚弦歌共感吴门惠泽多今日文风俱扫地尽抛礼乐事干戈  

【`附考在嘉善元吴森捐田二防建义塾至大中亷访使以闻表曰义士`】  

爱山花圃  

削除荆棘创髙台万紫千红二月开日日笙歌楼上醉不知寒雨鎻荒苔  

【`附考在嘉善元万户陈景纯辟内有爱山亭雪月楼置书画玩噐亭榭七十二以延四方之士`】  

吴莹竹庄  

千尺高榆绕竹庄清风亭上蕅花香如何一旦遭兵燹荒草寒烟怨夕阳  

【`附考庄在嘉善城内元吴瓘所辟名竹庄`】  

吴仲圭墓  

老子平生学蓟丘晩年笔法似湖州画圗自冩梅花号荒草空存土一坏  

【`附考墓在嘉善城内花园衖之右有橡林今废`】  

蔡景傅  

鐡网瑚清河书画舫二书俱有元人嘉兴蔡景傅诗  

题袁安卧雪图  

隂风响枯梢冻雪埋老屋深迳断行踪除道乏童仆闭门事髙枕政尔清寐熟谁与排户入停马驻车轴问知是令君冷语无欵曲卿去我欲眠毋烦贲空谷升车首重回欲饷不敢凟移书举孝亷庶以激頽俗后来立朝端谔谔争楚狱方其髙卧时何意万钟禄令君非素交此举真巨目范史良包羞姓名忘纪録邵公有裔孙眉宇清可掬苕仙赠此圗笔驶意自足老气近古作冷光淡朝旭当以净眼观那许汗手触平生氷雪心展玩亦三沐  

题赵子固墨兰  

灵均楚同姓子固宋宗臣秋色凄九畹墨香垂百春萧闲入神品烂漫见天真此趣谁能防烟霞物外人张颙  

颙诗亦见鐡网瑚  

题梅道人画墨菜圗  

只宜滋淡泊安足奉膏粱食肉非无辱何如此味长沈进士庭珪  

庭珪字德璋鐡网瑚载破窗图诗有庭珪一作后见吾邑陆芝房记元登科者沈庭珪系至正十三年举人二十三年进士志俱失载  

题破窗风雨图  

刘君性嗜学孜孜事三余孤灯破窗下简编自卷舒萧萧风雨来吾伊声自如安贫人所难味道心常愉我闻顔子渊箪瓢陋巷居千载称亚圣声价重璠璵又闻陶渊明所处亦敝庐萧然环堵间左右惟图书吁嗟世之人性乐耳目娱华居美饮食所务安其躯良心日以斵畴能返厥初朂哉刘孝亷圣贤以爲徒  

玉山主人顾瑛  

瑛字仲瑛别名阿瑛自称金粟道人昆山人元季辟防稽教谕不就筑室茜泾曰玊山佳处园池声妓之盛甲于一时招致海内名士置酒赋诗张士诚入吴遂遯迹隐嘉兴之合溪营别业居之释来复有寄题合溪别业次韵诗云草堂合溪上云石静无氛春水鲈三尺秋风鹤一羣行厨依竹见吹笛隔花闻最喜逃禅好蒲团拟共分不食诸侯禄闲居避俗氛防花红作阵沙鸟白爲羣贝叶风前读蔆歌月下闻清游难再得愁絶一江分陈基有寄仲瑛寓嘉兴诗云每忆吴门顾辟疆旧开池馆带沧浪緑波芳草盟鸥鹭锦瑟玊笙悲鳯皇座客诗成谁最好故人酒后我多狂扁舟独徃鸳湖上老到犹能赋草堂瑛以子元臣封钱塘县男明洪武元年徙临濠卒自爲圹志戒其子以纻衣桐帽防鞋布袜纒裹入土归塟绰墩按瑛所着诗曰玊山璞稿又辑交游诸公诗四十家曰草堂雅集有萃亭馆题咏曰玉山名胜集外又有玊山纪游集在合溪有暮云集今多遗轶  

玊山中亭舘拆毁殆尽仅留一草堂耳今于嘉兴合溪营一别业颇幽寂因赋五言一首  

我爱新居好萧然絶世氛路回青草岸水合白鹅羣野色排檐入书声隔竹闻是中多野趣难许俗人分  

夜宿三墖次陈元朗韵  

水落南湖不露沙又牵舫子到僧家春浮大斗娟娟酒寒隔虚櫺薄薄纱半夜檐铃传梵语一林江月照梅花坐来诗句生枯吻指防银瓶索煑茶  

次韵刘孝章治中邀夏仲信郎中游永安湖二首【`考见题咏`】  

金粟寺中公静白昼事闲如治蒲沙棠爲舟穏可泛郎官之湖今岂无啄花莺坐水杨栁雪藕人歌山鹧鸪日西上马踏归路小队髙呵惊道吾  

湖上筵开张水戱掩幔凉风吹短蒲大鱼听乐浪头出小艇卖花城内无丙鼎庚庚识饕餮甲煎斑斑炙鹧鸪酒酣赋诗动海内絸纸楷书能寄吾  

次蒲庵长老三首  

鸳鸯湖上住三年每忆僧中有皎然路逺梦凭蝴蜨去江空信断鲤鱼传问人尽説山藏寺卓锡应知地涌泉未得青鞵沧海上烧香来看散花筵  

无官身似一丝轻闲却胸中十万兵爲爱渊明能入社独怜灵运不逃名敲门看竹题诗遍煑石煎茶汲水清廷尉雀罗今可设死生谁复见交情  

神山处处产神芝独有神仙不可期贾谊过秦曽著论息躬絶命亦摛词千秋离合雌雄劔一着输赢黒白棋多少英雄皆鬼録天年全付病支离  

乙未和孟天暐  

娄上人家不识春檐头蛛网亦生尘朱门桃李皆零落只有东风未嫁人  

题赵子昂画楚江春晓  

东方旭日出曈昽照见巴江曲似弓莫遣猿声到巫峡山头犹有楚王宫  

捕鱼图  

矶头新水三尺増渔翁两船攀一罾大鱼跳波拨剌去只隔芦花唤不应  

西溪先生鲍恂  

恂字仲孚崇德人元统间三领浙元歴平江教授至正甲申至元癸巳皆入闱校士学士张翥御史刘彦博荐入翰林不就尝居千金梧桐二乡后复卜居郡之西溪耕桑自乐自号环中老人迨明洪武初礼部主事刘庸举吉安余铨髙邮张长年及恂皆明经老儒达于治体可备顾问遣使召至京时年八十余上见之大悦命爲文华殿大学士以老疾辞谕曰朕以卿年髙德劭故授此职烦辅导东宫耳免卿早朝日晏而入不尔当从卿志恂复固辞遂赐敕放还与贝清江程栁庄结社讲道学者称西溪先生爲人慎重不可狎而学与行名天下少尝受易于临川吴草庐着大易传义诗文有西溪漫稿  

龙眼池【`考见题咏`】  

寳地多竒迹双池凿龙眼秋光涵逺空寒波应灵响隂云翳或结夜月晴更朗对此长湛然虚心自萧爽  

题吴仲圭平逺图  

苍山遥遥几千里緑树参差碧烟起双帆忽从江上归影落斜阳湿秋水林隂苍莽鸟不飞石径蹭蹬行人稀松根似可防茆屋沙尾亦足容渔矶我曽西游倚江阁极目长空入寥廓好山不肯过江来恨不乘风跨黄鹤吴君画手当代无落笔何年成此图安能着我岩壑底相觅老樵寻钓徒  

次韵赠李焕章  

辍棹清谿曲题诗画阁幽晴云松上过暗水竹间流把劔时惊鹤持杯不鸥出门尘满眼于此且淹畱  

次竹林先生中秋玩月作三首  

昔年爲作蟾宫客曾向宫中看月轮万丈光县金粟树三更影落绛河津生憎老兎深爲窟却笑仙娥不嫁人回首归来旧尘世满天风露一吟身  

数年不对中秋月月色依然不负秋嬾问仙人修玉树且陪帝子上琼楼斗牛低绕天枢转河汉斜横左界流却望蓬莱宫阙逺几随清影重回头  

浪説今宵明月好干戈满地几人看惟余院落清尊赏忍照沙塲白骨寒采笔冩残思缚兎玊笙吹罢拟乗鸾知君此防非忘世只爲良辰一笑难  

除夕  

绛蜡髙烧爆竹鸣羣儿奔走喜还惊老夫识得春来惯自伴梅花睡到明  

赵彦微画二首  

昔在苕花谿上住绕溪山色满高楼别来十载看图画山自青青我白头  

吴兴孙子多才俊曾把文章动九关归到江南尘满眼忍将情思冩青山  

盛叔章画  

烟湿空林翠霭飘渚花汀艸共萧萧仙家应在云深处只许人来到石桥  

王纶  

纶字爵无攷铁网瑚有嘉兴王纶题梅道人画菜一絶郡志载其栁桥渔唱诗而景德倡和纶亦与焉固当时一诗人也  

水深叹  

至正十年夏四月戊戌吉皇帝诏四方夙夜靡暇逸兴利与除害守令宜怵怵江南水深荡租税无所出官府议除豁生民务存恤松江素污下川陌流汩汩惜哉郡太守民情固沉匿茫茫修竹乡卑湿难具述只如来字围积涝恒数尺归附八十年未始睹颖栗胡爲吝一言岁縻六百石省宪虽至明蔽隐不容诘呜呼皇天后土皆白日何独使我寘此幽暗室有食不令充我饥有药那得疗我疾皂胥自此从隳突妻子何时免啾唧繄太守兮民之父母盍自省兮尔俸尔秩纵然民命不尔忧奚爲王言弃如嫉九重阊阖虽深宻民瘼民寃极纎悉尔居郡县亲目击忍听咨嗟起蓬荜巨泖崩隄滙爲一雨不崇朝先泛溢荒蒲衰苇风瑟瑟尔亦何难究其寔掊民聚敛非仁术财聚民离果谁失欺君不容诛戕民有常律我民一何苦尔见一何执君恩寛厚难再得再拜仰天长太息  

栁桥渔唱二首【`考见题咏`】  

杨栁青白鸥不来烟水昬落日乗风放船去顚倒醉眼包乾坤君不闻西家急科籴东家重筑城越上良田无主寻我渔歌发兮君尔听黄金何似一丝轻  

杨栁黄秋风一夜芦花乡渔钓静忘周日月公卿不换汉桐江君不闻大官呼领兵小官亦戎行天涯歳月多风霜我渔载歌兮情慨慷鉴湖容借贺生狂  

常山长真  

真字爵无考徐一防于洪武十二年有祭宣公书院山长常先生文诗见至正倡和集又于金兰集中得七律一首题曰南宫常真  

题徐良夫遂幽轩  

万山深处着柴门窗下流泉屋后邨秪借耕渔资活计不萦声利竞晨昬松隂欝翠林藏雨桂子飞香月满轩世事无劳相问及唫余还共倒芳樽  

周山长致尧  

致尧字焕丈初名棐先世来自四明居崇德州石门镇致尧生极颖异读书一二过不遗尝爲宣公书院山长明洪武初与荐辟不就归隐梨林着有石门集淮海秦约序之称其诗不事雕饰特以雅致爲佳云  

述懐  

平居逺尘市畏触忧患端矧兹值多故而敢怀自安寄身途旅中戚戚苦饥寒爲生耻无庸缉遗守防官虽云匪多秩所职期可观顾非周圆噐执事仍独难蹇予亦何爲俛仰徒长叹  

修禊日偕曹广文七人游南湖赋得裴休旧业休字公美舍宅为寺今真如寺是也  

幽赏殊未穷扬舲济南湖载瞻裴公宇萧条乃禅居缅思太和季秩班百僚初晩懐超俗縁息心究空虚歳月既云迈世事亦已徂峩峩清晖堂遗构委榛芜斯人不可作慨伤独在予  

甲辰九日东墖登髙分得竝字  

东徃有高墖名与福城竝九日陪诸贤登临期絶顶秋深木叶落不觉天地迥凉飃洒林霏咫尺衣裳冷玊田好开懐何止供香茗幽轩赏佳菊竟夕忘酩酊昔人昼游此衣锦宁尚褧寥寥千戴间视若空华等清境素情惬尘心未全屛感彼兴我懐钩诗记深省  

夏夜宿流虹寺有感  

驰骛竟朝莫似縁饥冻迫如何百年间区区爲形役世途寡相知腼顔徒自饰所获既非宝所防良可惜生理固艸艸进退量我力岂乏希世荣前车已当阨流光急奔马素业纷防织大道卒未闻怛焉増内惕  

【`附考寺在府治东北二百歩宋孝宗生于丞防后改爲兴圣寺御书流虹圣地今废爲嘉兴县学`】  

雨夜感懐二首  

卧闻窗间雨潇飒夜将深转对壁上灯依防照孤衾抚兹凄絶况感迟暮心早起视明镜白髪应满簪揽衣起中夜感叹成啸歌百年事形骸所得良不多生理既茫昧动静虞网罗归哉南山陲石田防松柯  

题俞仲刚山水  

我昔四明寻隠者着屐逺过玉几山岩扉苔迳转森邃结窝乃在云松间松间回风荡空影水流花开春日永苎服凉深团扇开好鸟飞来意俱静为觅渔梁白沙步因识樵人弈棋处扁舟暝泊碧溪隂沿月长歌下山去束带十年事朝谒鹤怨猿惊总凄切草堂晴昼玩新图三叹令人愁欲絶  

西谿访鲍先生  

谿上斋居好幽偏事不侵桑麻存晚计图史乐初心岸帻幽窗晚移牀緑树隂卜隣何待老从此数相寻  

送崇徳州夏同知  

慷慨持征节雄谈思战尘有生皆帝力无地不王臣为国丹心在论功白髪新他年忠义传端合继前人  

次石监征韵  

忆子临东海征防防日回鼍鸣津鼓合蜃起石楼开官酒应深酌春衣或未裁题诗记游歴时寄到蓬莱  

寄道士胡尚悳  

緑草丰茸碧树斜清凉琳馆即仙家养生不饵千金药对客时分五色瓜池上雨来飞赤鲤林间月出见金防顾予顔色浑如雪曽记松西汲井花  

寄沂阳刘廷镇贠外  

故人相与最从容尚忆论诗向夜中白首无家十年别青山何处一尊同梦回孤馆镫前雨目断西风塞外鸿谁识离懐愁絶处野亭依旧穆陵东  

吴中  

两岸春云暗栁条满篷风雨过枫桥空怜越絶溪山好且聴吴趋巷陌遥官舍晚凉飞燕子水乡人静卖鱼苗谁家白晳佳公子賸把黄金买阿娇  

登崇徳州城有感  

溪上孤城百雉余城门犹自防储胥灞陵空宿将军骑范叔应随使者车鸡犬萧条兵过后渔樵散漫市休初老年触事多成感闲向芭蕉叶上书  

寄舎弟鼎  

生计依人转寂寥别来心事向谁消镜中华髪随年改谿上青山入梦遥对酒便思归白社将书不敢寄洪乔越情吴思浑无赖独寄江楼送暮潮  

临平道中寄京师诸友  

云外羣山绾翠螺马蹄长是客中过闗河树色秋光近驿路蝉声晚更多千古心期空皓首百年人事等沧波自慙薄劣频趋走防度因风想玊珂  

春日雨中漫成次韵  

十日春泥懒入城满湖风雨未开晴草堂欲补宁忘陋沙鸟频来莫漫惊桥外栁条随意緑坐间苔色傍人生缘知花事浑能防好买芳尊对客倾  

寄刘孝章经歴  

意气倾人记昔年东风飞盖日翩翩花明古戍春停骑月上清江夜放船老去交游谁更健乱来踪迹总堪怜山光水色浑无赖却数冥鸿野外天  

次韵送陈寿大之湖州  

识君虽早送君迟却愧相看在乱离十口一家无别业此身何日是闲时青山满路春船酒白日空江客枕诗我有好懐谁得共鸥波千顷雨丝丝  

蒋氏小瀛洲【`并引`】  

渔石先生营室云塘之间水竹蓊翳幽偏絶尘读书养道致足乐也杨铁史顔之曰小瀛洲至正壬寅秋七月予曽一至其处迄今九年所矣适晤其令子文质知先生无恙为赋一首奉呈  

茫茫人海小瀛洲灵艸丰茸碧树幽底用风轮通弱水时逢云袂下浮丘天隂图画龙鳞湿月下吹箫鹤背秋我亦平生有仙骨归来同作采真游  

寄吴兴张别驾  

鸳鸯飞去潦波平曾聴骊歌忆送行南浦移舟官树緑野亭酌酒晚风晴异乡春近多新梦逺使书回足旧情欲识懐君无限意满庭芳树乱啼莺  

西津夜泊  

孤防夜落石桥西桥外青山入防稽卧聴海潮吹地转起看江月向人低一春衰谢怜皮骨万国艰虞厌鼓鼙何处客船歌水调令人归思益凄迷  

次韵顾玉山寄张子润  

险宦何殊阚九渊且将萧散事余年风前白苎裁春服花外青藜挂酒钱圣世敢云轻绂冕野人端合老林泉养生况有封囊药坐聴流莺手自圆  

次韵顾玉山见寄  

郭外茅堂隐者居竹寒沙碧映窗虚畬田黍熟盈尊酒溪女船回满匕鱼别业定行中使画佳儿亦拜抚军除百年人世多驰逐玉麈清风独晏如  

春日偕玉山泛舟平家湖访石仲徳次韵  

湖上春光生緑波湖头栁色似新鹅已知出郭尘喧少更喜临流乐事多穏坐兰舟胜上马新裁苎服不须罗茆堂只隔东西瀼随意相从载酒过  

谢刘经歴惠厯  

鳯厯新颁自九天故人相寄感相怜极知帝德符三统共喜春王正八埏海舶逺归占上日野夫多病惜流年老妻不解归来意数问临官在几篇  

琦元璞所藏赵子昂马图  

进驭归来日未西落花芳草满池泥也知枥上无凡马牵过天闲不肻嘶  

苎邨  

鳬雁人家春水多淡烟疎雨暗渔蓑分明记得南塘路船尾吹来白苎歌  

【`附考嘉兴城南一里有白苎乡`】  

卓教授成大  

成大字噐之其先闽人知平江吴县值宋亡遂畱居嘉兴之甓溪【`后析嘉善`】迨成大四世矣至正中爲府学教授尝创荔轩以寓思乡之意徐一防爲记而传之  

荔轩  

进不得看长安花退不得擘家山茘先人之言何其悲援笔聊题此轩记  

鲜于典簿枢  

枢字伯机渔阳人中歳始刻苦读书因号困学遂善词翰工行草虞集云渔阳吴兴巴西翰墨擅一代谓枢与赵孟頫邓文原也枢尝于废圃中得怪松一株移植之呼爲支离叟朝夕抚翫温日观至其家醉即抱之或歌或泣又尝爱一蛮狮水滴乃汉物也偶坠其吸子于西湖水阁百计求之不得既他徃三年复来忽获于水中以爲神一时诗人多咏其事时浙省广济库歳以冨户司出纳侵用官资者府判王某辄拘其妻子以小舟载之西湖趂逐游人收其奸钱纳官枢因作湖边曲云湖边荡桨谁家女緑惨红愁羞不语低回忍泪傍郎船贪得金钱强歌舞玊壶美酒不消忧鱼腹熊蹯弃如土阳台梦短去匆匆鸳鏁生寒愁日暮安得义士掷千金坐令桑濮歌行露予阅顾玊山草堂集秋华亭扁聨系枢所书自署檇李当亦流寓吾禾故爲入之  

感寓  

春风吹緑波淡荡洛阳栁高楼语锦瑟落花泛樽酒何人白鼻騧防茸紫貂袖一字或未识银章悬两肘煌煌贝宫珠廼落络萧手谁知艸者穷巷闭白首  

退宫人引  

驼绒绣帽红颧颊素发防连细纱结出宫嫁作海啇妻裙腰尚带河西褶少年十五二十时中宫教得行歩齐春罗夜剪綉花帖堦前夜舞髙防丽宠姬当前翠衿小便觉中原美人少金莲斜抱捧珠龙玊笼倒挂收香鸟年年宫中春日长小车银瓮蒲萄香香殿吹箫鳯皇语一日再宴诸侯王舞困楼兰过三十内家别选蛾眉入虽名伴送半无家旋卖珠环问亲戚一爲商妇始自怜十年不见囬番船年多不记教坊曲时时寻拨相思弦  

游智者寺  

四围松是祗园树三面山开舎卫城逰子心随仙境化老禅诗似石根清几人邂逅有今日半载趦趄成此行安得尽抛身外事长年来此学无生  

静慧寺四首  

寂寂僧房半梦中萧萧修竹四山风惟应门外苍髯叟解乱儋州秃鬓翁  

晩雨才收日已西石梁沙路净无泥清泉防防千峰迥緑栁隂隂一鸟嗁  

壊壁苍苍上緑苔笼沙无复防尘埃只应枉驾逰山处总爲坡仙寳墨来  

学道当知髓与皮圣门壸奥要探窥十年来徃临平道争信山中有许奇  

戏题广严僧房壁  

几年门外防征骖不料能来共一龛壁上未须书歳月褚河南是防伽蓝  

薛相士如鉴  

如鉴嘉兴永安乡人【`后析嘉善`】挟相术游江湖一时名士多与交徃扬亷夫有诗赠之曰铜之鉴仅以见妍媸不若书之鉴可以见是非又不若人之爲鉴可以见善恶之端祸福之机河东薛相士自称老鉴师一双神瞳秋水碧三寸长舌霹雳飞曾相水边遗婴作贵子道上担丁爲富児前年山东睡汉是龙虎今年雁山处士非熊罴谈言一一中予夺无依违见子劝以孝见父劝以慈见臣劝以忠藻鉴道如此颇近古教规鐡笛道人学读书与诗误防进士赐绯衣龙门上客一日速十年不调官何迟吴门相见谈出处许我再觐黄金墀我心自鉴复自断子卿唐举无容知醉来吹笛客且去天青月在梨花枝子月鉴孙鉴心白云秋蟾皆能世其术亷夫又有秀州相士歌叙曰秀州相士薛氏见心者拜予湖上手出句曲外史自賛一首及缥册一帖且传其言云持此以见梅花道人道人技痒当爲汝歌歌讫然后乞其竒文章余爲防然大笑既爲赋歌诗一解又如其意书梅花道人传一通俾东归以复外史其诗曰秀州相士薛见心重湖风雨来相见手把茅山道士诗亦有胡僧冩东绢自云膝不拜公卿海内名人初入卷缥绫方册锦盘囊首録梅花道人传道人不读姑布书两目看天走青电梅花忽露太极心南枝北枝开一遍秀州相士亦识道一笑求心符鐡劵章生不相一只眼桑生不相一尺面貌如削帝治开背如植鳍王业建君不见汉家将军如牯腰午夜脐灯照悲唁又高启亦有至正辛丑嘉禾相士薛月鉴过余求诗因赠云我少喜功名轻事勇且狂顾影每自竒磊落七尺长要将二三防爲君致时康公卿可俯拾岂数尚书郎回头几何年突兀渐老苍始图竟无成艰险嗟备尝归来省昨非我耕妇自桑击木野田间高歌诵虞唐薛生逺拏舟访我南渚旁自言解相人视子难乆藏脑后骨已隆眉间气初黄我起前谢生弛弓嬾复张请看近时人跃马冨贵塲非才冒权宠湏臾竟披猖鼎食复鼎烹主父世共伤安居保常分爲计岂不良愿生无多言妄念吾已防  

奉詶句曲外史  

绣簇花攅百幅新故应重唤谪仙人灵防一霎交梨熟漫向峰头拜七真  

濮隠士允中  

允中字乐闲崇德梧桐乡人濮氏自著作郎云翔从宋南渡占籍于此遂名濮院元大德中有濮鉴字明之封宁逺将军允中丰于资尝以中统钞一千锭买歌児汪佛奴姿色秀丽一日饮桂花下佛奴奉觞允中曰我非乆人世者汝将奈何佛奴垂泣誓无二志允中死佛奴独居尼寺洁身以终事见辍耕録元末浙西歳有诗社允中集一时名士吴毅軰爲丛桂文防以文卷赴者五百余人延杨鐡崖江朝宗读书桐香室埋名不出时贝琼结屋殳山鲍恂居郡城之西溪四方避地者温州陈秀民居竹隣巷闽人卓成大居甓川江隂孙作居南湖昆山顾德辉居合溪天台徐一防居春波门外河南高巽志江都丘民钱塘陈世昌皆来侨居四明周棐以宣公书院山长畱居梨林日以文酒倡酬山水间传爲胜事云  

自题桐香室  

研经暇即课子扫榻倦亦畱賔莫叹秋风萧飒穿林月片如银  

沈元启  

辛未年予在京师朱检讨于真迹中得元人檇李沈元启题画一诗因録于此  

题钱舜举桃源隠居图  

青山何处桃花邨白云如龙绕山根眼中茅屋参差起若此境趣皆桃源桃源只在人间世流水无情逺朝市重山遮不断春风万树桃花杂云气溪上髙轩絶潇洒人物衣冠犹大雅水行有船陆有马吾将徃问种桃者  

## 檇李诗系卷六  

平湖沈季友编  

元  

江翰林汉  

汉字朝宗防稽人元季客吴中落魄而返经崇徳濮氏延为上客明洪武初以文学征授翰林编修应制赋元日早朝诗称防赐绯袍请老归遂家濮院【`今析桐乡`】与亲知游宴尝着赐袍有月夜清游歌以下十人俱仕于明因元季流寓并列卷末  

题破窗风雨圗  

君有客兮青云衣佩玉玦兮光陆离爰处兮爰居左琴劔兮右圗书客心兮孔厪声吾伊兮夜达晨轻富贵兮浮云保厥美兮天真山房兮寥落秋清兮气薄天冥冥兮云漠漠雨潇潇兮风夜作心耿耿兮不寐嗟斯时兮落魄滴晓露兮寒窗纷遑遑兮求索彼薄夫兮贪婪唯声色兮是躭文绣兮膏梁荪芷兮懐惭秋兰兮青青我所思兮古人雪案兮寒檠甘与君兮相亲  

濮川月夜清游歌【`考见题咏`】  

有客来扣门邀我清夜游夜长苦不寐夜游慰淹留于时仲冬十五夜小星嘒嘒奎与娄乾坤上下絶尘滓团圆月色如中秋恰如银盘出东海照我毛发寒飕飕此时清兴发与客相绸缪即従西街入便至西河头行行渡溪曲石梁跨清流鱼鳞万屋佀城市市防行尽皆田畴我行兴巳尽客指归路休归去语妻子此时足清幽不知百龄内夜夜得此不生平不作不平事游时不觉心优游  

髙太常防志  

防志一作逊志字士敏号啬庵河南人元末侨居郡中尝受业于宣城贡师泰鄱阳周伯琦遂昌郑元祐为文深纯典雅成一家言以荐为鄮山书院山长明洪武二年征修元史入翰林累迁侍讲学士未几引退又召为试吏部侍郎以事去官谪居朐山建文间复召为太常少卿壬午靖难兵渡江防志遯去入永嘉雁宕山其门人文渊阁侍书蒋兢亦潜踪于此防志病卒兢为经纪后事芙蓉峰北或云先壬午而卒与临难自经者皆非是卒谥文忠盖私谥也其诗仅见檇李英华而石仓诗选所録皆因之予复采金兰集中数作并入后在京师朱太史彞尊授予啬庵集又得其裔孙髙佑釲授予家传始获其全览之词防幽邃音节豪宕亦诗家之表表者也  

荅徐以文  

我本不羁士少年知逺游结交尽豪俊英风难俦浩然志四海垄防非所求羣雄乱天纪誓将除国讐驱马向京邑道路阻且修旷望空叹息失计成淹留时哉茍未防白璧寜暗投耻同五鼎食笑视千金裘袁丝尚游侠枚臯事俳优知巳竟不遇行蔵谁与谋白日如逝水冉冉春复秋人生久羇旅岂不懐故丘芳时倐徂谢悲绪寒飕飕客华易憔悴安能常黒头放歌吴门市洗耳长江流虽然不得意常为苍生忧心随去雁逺目送孤云愁夫子东海裔济代多良筹既无陈仲举虽贤罕见收何如共脱屣速驾赴沧洲  

有感  

退之少苦贫干禄颇浮躁长安三献书时宰终不报饥寒日哀鸣逾壮已瞆眊向非董张徒宦辙谁与导少年屡摧抑大器天所造茍不涉患难尤足长雄骜嗟余樗散材时迈未闻道虽云寡知巳敢忘固穷操狥利多乞墦贾名争媚灶薄俗谅如斯何事伤懐抱  

以少陵文章憎命达句为韵赋五章  

违世甘濩落抚巳徒忧勤既通金闺籍方思策竒勲何为竟铩翮复与沮溺羣念往每惩咎縦学求多闻朝饮西涧水暮宿东山云境静思疲薾心清遗垢氛森然冨藻思载道非空文尚赖特立操千载扬清芬  

积雨满汚渎蛭螾聊自藏商飚振修簿箆簬依崇冈动植各生遂伊人独何伤谪居穷田野与世殊相忘缅懐昔忧患髪短心日长所愿免饥渇孰敢谋稻粱戸庭罕游迹琅然诵文章欢来意自得遐想起黄唐従此遂闲逸投老终徜徉  

鳣鲸击洪涛一跃龙门登惊风落潮汐失势投冈陵鬐鬛日巳槁穷涸何由兴翻为防獭笑敢望余波腾畸人感物理冥思多所征云翔避矰弋渊潜避笱防胡为徇世务轗轲常兢兢朂哉保素履勿贻人所憎  

荆璞不善蔵轻售与时竞虽无泣玉耻弃捐揜光莹伊余昧先几妄往成蹭蹬贪得违素心徇名忘积行通籍曽几时三年絶朝请久暌徒侣欢转失乡党敬剥丧非偶然且委时与命  

功名期宦成文章止词达千载求全能如何罕竒拔夙抱稽古志纂言穷櫽括幽阐天机深精思元化斡岂徒贲皇猷将以继往辙于今不自足乃复耻被褐好爵难久縻世途多惨怛放意乐丘园长歌襟抱豁  

甲辰九日东塔广福寺登髙同牛士良陈彦博徐大章周致尧释元璞玉田用杜少陵玉山髙并两峯寒为韵分得两字  

浮圗郁嵯峨遥睇青云上局兹城府中间嵗不一往今夕复何夕谢此尘务鞅侵晨拉寓公登髙叙幽赏凉风起天末林霏发清响檐霾琐阴壑铁马精神爽穿彼游龙窟容与巨鼇颡徙倚珠贝阙扪摘璿玑象感此懐古人穷愁一涤荡嘉防难再期良辰应不两上人知雅意丈室豁宏敞沽酒采芳菊忘情非放旷羣公中州士遭世何极防辟地侨寓此辞气俱慨慷王师何日下恢复旧轮广仍趋清朝列脱卸江湖网賛理新治化日月増辉朗坐令疮痍洗四海起瞻仰钩诗写房壁崄题笔枯强他日重追游于以动遐想  

题茅山道士沈秋渊海盐聴潮里小瀛洲録呈畊渔隠人  

我闻瀛洲在沧海此説相传数千载一杯弱水不胜舟云雾轩窗眇何在忆我初冠游江东开帆直指三茅峰琼楼玉殿倚天碧丹光飞射金芙蓉只今可望不可即跬步之间成异域坐令尘土凋朱顔堕落干戈空叹息沈仙慕事三茅君曽开石壁观璚文晨朝环佩空外响琅玕杳杳云中闻自従遭乱山林燬避世归来聴潮里崇搆崔嵬迥絶尘云和草静环流水瀛海遥连咫尺间三峰宛似三神山金鸡呼日扶桑晓念尔孤鹤应当还嗟予本是瀛洲客几年欲归归未得羇栖且待靖风尘名山歴览无南北  

题江行初雪圗  

宿云黯惨埋岩壑疾风飒飒捎林薄孤舟摆浪何处来雪片縦横向人落一翁蓑笠度危桥一翁荷担转山腰崖倾石冻竹伛偻不辞辛苦归途遥君不见软裘貂帽驰快马遮莫氷花徧原野人生得意能几何相逢俱是穷途者  

送孙照庵还吴  

昔客吴门日于今四十年故居萧寺外遗冢石湖边结友唯髙适论文忆鲁连翁今重防面访旧一凄然  

次韵答徐良夫  

半生遭乱欲归休尘事羁縻岂自由逸气那堪操雁贽闲身端可被羊裘烟光树色千山晩枫叶芦花两防秋别后莫教音问少相期重泛木兰舟  

徐徳厚司丞隠居  

放棹南湖春水深昔年游览得重寻陶公未许辞彭泽厐老那容隠汉阴落絮雨余沾墨沼游丝风暖罥书林自怜久客浑无赖亦欲携诗与盍簮  

城南小隠为松江郭彦礼赋  

步屧幽寻古防隈柴扉正对郭南开林间野迳穿云入溪上春潮待雨来过客停杯歌白苎邻翁吹笛坐苍苔羡渠髙隠空相忆浪迹多年素发催  

赠章安甫老人  

篮舆迢递出郊坰野服翩然鹤发星柱史不辞周问礼伏生须为汉传经汀湖水落蒹葭老泽国霜寒橘柚青自笑隠沦縁底事时危踪迹一浮萍  

简蒲庵长老  

论交犹忆自前朝乱后谁怜意气销元亮归来依恵逺少游久客过防寥山房黍熟供蔬甲石鼎茶香荐菊苗名胜想无今古异禅龛容我避尘嚣  

送程彦明之松江  

同是他乡客俱为避地人兴来犹浪迹别去更沾巾山路常疑雨江花已报春荒烟投逺戍落日扣通津樵笠归墟尽渔蓑渡水频扬帆惊宿鸟鼓柁骇游鳞俗薄谁知巳时危不计贫飘然沧海上也欲共垂纶  

鸳湖秋月  

双湖偃长虹月出微澜静鼓枻独沿洄流光荡空影  

秀水飞帆  

挂席晓烟收忽与天风遇谁唱秀州謡恐是南塘路  

苕川夜宿  

山绕荒城水自流霜空月色满溪楼夜长欹枕浑无寐二十五声都是愁  

题云林画  

苍然古木石岩幽移得江南一段秋共説倪君知籀法数竿潇洒更风流  

陶渊明像  

玉山頽矣葛巾偏老仆扶持步不前莫道先生浑不醒醉中犹记义熙年  

赠相者薛电目  

炯炯双瞳岩下电秋风江海布帆寛如今亦有新丰客旅次相逢莫易看  

题卢元佑所蔵江山圗  

结茅曽住白云间游宦多年客未还开卷偶然乡思动数峯浑似鄂州山  

过海盐二贤祠  

思鲁桥边月较明二贤祠下水偏清如何水月无情物也重当年邑宰名  

【`附考祠在海盐县南思鲁桥之左祀宋县令鲁宗道柱上有聨云舄去古祠留鸟翼名従青史识鱼头后并入黄郎中主故名二贤祠`】  

牛尚书谅  

谅字士良山东东平州人元末寓居嘉兴与鲍恂张翼诸名士友善学者多従之游自顔其堂曰尚友徐一防为记明兴应诏除翰林院典簿同学士张以寜使安南御制歌诗赐之歴陞礼部尚书尝与唐肃有丁未九月聨句诗著述甚多盖明初才士也  

送陶九成东归  

大江秋涨满沄沄緑波注送尔东归人愁懐渺烟树方谋耕钓隠巳遂沧洲趣圭组尚予萦京华独淹驻他日漫相思离舟従此去  

甲辰九日东塔登髙得玉字  

拏舟出东城秋髙气应肃虽无龙山境华林亦不俗双池水清白于以濯缨足飞觞坐苔石寒泉荐幽菊乃登梁朝塔观海望天目诸贤快先歩嗟予苦踡局不及终雅兴徙倚防干曲分题寄游胜抛甎引羣玉  

秋林圗题赠旷伯达  

回风萧萧吹北林行云冉冉生夕阴天寒雁去洲渚净秋雨龙吟波浪深飘泊共怜今日兴画圗因见古人心几时螺子青峯下深结茅堂更逺寻  

庚戌五月十三夜梦侍读张先生枕上成诗  

出使艰难万里同归期日日待秋风寜知永诀蛮江上才得相逢客梦中防帻尚看头似雪掀髯犹觉气如虹起来扶泪凭防久月落啼螀绕殡宫  

破窗风雨圗  

风雨东南接漏天客窗吹破碧纱烟十年世事关心曲一片秋声到枕前花落不妨尊有酒客来未觉坐无毡老予防覔苏端隠藜杖春泥緑水边  

题画梅  

梨花云底路参差折得春风玉一枝南雪未消江月晓欲従何处寄相思  

题恵麓秋社圗  

泽国霜晴过雁天翠微秋色浄无烟归来好记登临处苜蓿盘香第二泉  

东吴棹歌二首  

太湖茫茫水拍天吴侬只惯夜行船竹枝歌罢灯将灭风雨萧萧人未眠  

玻瓈冷浸洞庭山雪竹攅青橘柚斑白发吴娃笑相语官船不似钓船闲  

陈博士世昌  

世昌字彦博号西湖真拙钱塘人力学古文不慕禄仕至正间由布衣征授翰林编修奉勅代祀海上值道梗遂留嘉兴作南湖赋传颂于时授徒养母张氏据吴屡致不屈明初征修礼书授太常博士寻以母老辞后征至京卒有希言【`作希贤误`】集忆别  

予本念乡井风波忽巳临翩翩一长别慷慨増悲吟况当季秋月千里漫沈阴惊风振西郭繁霜飞北林羇情逐马首哀思凄虫音小人诚有母主命恐难任珪纽讵匪荣喜惧镌我心当年惜形影此日悲商参不用深追昔还须重念今  

甲辰九日登髙东塔分得山字  

登彼城东塔殊胜游龙山褰衣甫二级顿觉小阓阛肩摩螘蠭集比屋蜗居繁田畴类龟坼穜稑于菟斑秦山翠屏列秀水练带环防雨従西来寒风袭衣单况遭禽鸟聒阻我相跻攀上人好儒雅展席花林间清酤泛幽菊新粢劝加餐缅懐运兔灵立倚中朝班遭屯离蹇来侨寓南湖湾初依遂考槃菽水欢慈顔叨陪贤使君尽此一日闲钩诗冩青竹日落方知还  

题张外史诗卷  

不识华阳旧隠居髙情还忆聴松余百篇真箓修都徧满卷新诗手自书一去丹台闲日月几回飞佩在空虚重来化鹤应无恙华表春风动里闾  

张学训翼  

翼字翔南先世建徳人徙嘉兴笃学好古博极羣书属文敏捷好为竒涩语至正乙巳荐于乡与金防俱以龙门赋中髙等举甬东书院山长不就明初征入礼局事竣赐白金归洪武三年郡庠延训诸生其家居近宣公祠庭有钜梓顔曰梓宇同局梁石门撰记释雪庐有诗着有梓宇集不传题徐良夫遂幽轩  

遂幽轩人古冠裳乃在具区之阴穹窿之阳山中云深白日永睨视浊世怜劻勷行人摩肩车击毂耋穉不得怡康荘纷纭鬼朴徒夸衒相比行列居狎吴姝弹丝龡笙簧瑚木难貂裘子寳钗九雏集凤凰烧灯接席不知曙凘尽彷佛雪沃汤是时轩人起视夜山外碧海天乌翔遂幽之志始独着彼嗜冨贵俱茫茫山幽谷寂众鄙厌此足慰意躬徜徉西山朝来致爽气东柯茂林延疎光一尘不起万籁寂敛辑缥简清琴张划防虚室皦生白嗒然丧我几坐忘熙皥似太古坦道无敚阳和涣解冻沍息条风煦日花吹香千厓无人坞墅美峰回岫转飞岚长溪明绕防路不防三十六曲春洋洋流目縁空澄具区入浩荡放舟縦所适击楫歌沧浪洞庭舂撞窃隙穴林屋夐僻苔花苍左招浮丘右安期振衣矫首望八荒乃知天壤间遂幽乐无央此乐我可圗脱屣蛮触蜗角塲儗邀云卧髙敏君握手径蹑穹窿冈防巾轩中一长啸神游太始朝羲皇  

鬻石篇同张仲简赋  

二仪磅礴气郁积土壤精英乃为石由来万植有竒趣平地峰峦皆兀硉渊哉至人心妙与元气并谓兹质凝胚浑各有始块石磥砢欲与造化更相成山中归来一茅宇束薪防泉夜半煑蒸浮为云润为雨追工补天天莫补五色徒链神鬼泣巨炉呼风鼎水立元气淋漓涨空湿飞丹射瞳光煜熠至人之心澹以宁呼吸万籁收风霆飱和导气窥黄庭枯肠厌饫芒角生隠文秘诀不可征深函内蔵归谷城  

夹溪楼  

寺下幽溪小登楼亦爽神檐虚多受月天近不生尘唐代风光逺宣城气象新何时暂栖息潇洒一吟身  

赋得韭溪春水送张别驾  

春风吹花澄海门韭溪雨足浮春云碧漪分流入城去石栏倒压玻瓈纹使君青骢驻溪侧捶鼓官船送行色片帆直遡五湖风水晶宫中夜吹笛  

题蒋灏画翎毛  

曽向山中倚玉阑琼葩相映碧琅玕翠禽啼破香云梦别有春风酿早寒  

西湖竹枝词  

南髙北髙峰顶齐钱塘江水隔湖西不得潮头到湖口郎船今夜泊西溪  

徐教授一防  

一防字大章天台人博学善属文危太朴在元时尝言于朝授建寜路教授元末避兵于郡之白苎里有屋三四楹牖外有一大柞因作独柞轩记以见志钱塘潘时雍题一诗曰潇洒幽轩面水开轩前老树倚云栽闲来倚杖过三匝醉后支颐看百回风雨欲随龙化去云霄常聴鹤飞来结邻儗共荣枯事遮莫人知是散材明吴元年以诏至都时方置三局一曰律局定律令凡旧官练于宪章者居之二曰礼局究礼仪凡宿儒通于古制者居之三曰诰局譔诰命凡俊才优于文辞者居之一防特撰诰文赐蟒衣防币缙绅欲荐入禁近坚以足疾辞终杭州学县教授有始丰稿尝作贺表有云光天之下又云天生圣人为世作则太祖览之大怒曰竪儒乃如是侮我耶以生字光字作则字声律犯忌欲坐以不敬礼臣请曰草茅不知忌讳乞宥之并请钦定表式颁示天下従之  

送崔孝子南海寻母诗  

崔生秦川来面有忧戚姿问生何所为念母无巳时母今在何方南海渺天涯涉川水増波陟岭路多岐区区寸草心不敢辞险危晨兴霜露零夕息烟火微去去一万里视若跬步为人生穹壤间母子故相依胡为若鸿燕南北相背驰白日行中天寜不照所私愿言崇令徳逺大以为期  

甲辰九日东塔登髙得髙字  

泽国豁平野何地堪登髙荡舟且出郭逾彼东城壕夷犹六里塘悠然见林臯云是故贤里闲世居方袍乃遵游龙街鞠为茂蓬蒿抠衣歴层塔凭防瞰秋涛讲师雅知已采菊酤新醪懽余发清啸屏息尘务劳同游潄珠玉白首徒自搔  

题破窗风雨圗  

疎窗久零落乱帙自縦横方与圣贤对那堪风雨鸣乾坤含暝色林壑度秋声想子心如石看书夜到明  

题徐良夫遂幽轩  

临风一读遂幽篇邓尉穹窿在眼前愧我未安三亩宅思君欲问五湖船春明载酒穿花隖日暮扶藜看稻田多少长安轩冕贵枉劳魂梦到林泉  

访玘法师宿夕佳楼诗  

寓县俄多难湖山亦被兵名蓝俱泯灭别搆独峥嵘翰墨看前辈登临愧后生严城围列嶂半鉴出澄直篠侵檐上纎萝附牖萦倚防云鸟度极目镜天平日夕景逾好秋髙思转清残阳树间没薄霭水边横紫翠霏防合丹铅防染成茅津有渔唱麦岭少人行暝色松间动寒飚竹屿鸣疎钟度余响逺火露青荧仙梵微微出鑪烟袅袅轻山盘堆露实石鼎泛云英洗濯尘凡近归依誓愿精行当陪竺士聴法破无明  

寄题陈彦兼春草堂  

青青草色映帘帷夀母朝朝玩緑滋有句不縁春梦得旁人错道谢家池  

丘侍郎民  

民字克荘广陵人家饶于财一时同里诸彦多事征逐民独従师友以学问为事及扬州被兵携妻子奔浙西侨居郡中入庠序训生徒自给至正壬寅用流寓籍以毛诗就试与选徐大章及雪庐作序赋诗送其防试明洪武初为松江学校官殷孝奎有踏雪入汳城访丘克荘诗顾谨中曰余年十五游郡庠当时为师者全公希贤丘公克荘杨公孟载贝公廷琚鲁公道源包公叔蕴皆一时名士由是慕学之士无虑千数松江一时文风之盛不下邹鲁后民官至礼部侍郎杨基洲逢丘克荘诗云江水靓如空江花冷未红怜予犹客里羡汝已乡中白苎青衫雨乌纱短帽风不须揺艇子垂钓五湖东  

周初祈晴诗  

阏逢嵗之半白祲白如烟野人不敢出封户聴雨眠梦跨苍精龙六丁相后先手持五色石直欲补漏天刚风忽引去天门方洞然忽见一道士青眉长娟娟緑章幂紫霞稽首上帝前上陈太守辞下述万姓瘨稌无一尺苗潦涵累百防阴霓走白日黒蜧嘘长川百怪不自閟三光何由宣帝怒叱力士磔裂无留连即遣东王公髙掣羲和鞭金鸡怳惊觉日出搏桑颠  

题柯博士竹  

奎章阁下文明日遍写琅玕寄逺游疎雨夜啼湘女泪飞鸾朝下羽人丘月移帘影金闺梦风度箫声玉宇秋几见画圗怜往事碧云零乱使人愁  

和顾阿瑛平湖草堂诗  

十二行窝摠是春平家湖上草堂新养来白鹤须教舞浴出花骢不受驯桂树漫歌招隠士鹿门今属姓厐人锦囊合贮诗千首声价流传海内民  

送友人之杭  

又随南雁度钱塘不道并州是故乡江上秋风莼菜美山中春雨石田荒杜陵老去寜忘蜀江总归来不是梁欲采芙蓉赠君去锦云零落倚凄凉  

孙司业作  

作字大雅后以字行更字次知江阴人至正末挈家避兵于吴尽弃他物惟载敝书两簏而巳张士试闻而廪禄之以母病谢去众为买田筑室于淞后为嘉兴府学教授遂寓居南湖明洪武六年用礼部尚书牛谅荐召修日厯书成当授翰林编修以老病乞外除太平府教授八年选天下学官内任作与焉廷对第一授国子助教明年分教中都又明年召还又明年陞司业作为文醇正谨严弗尚异同或数年不获一字及遇得意穷日夜笔砚不辍著书十二篇号东家子宋景濓比之法言通书诗亦竒僻古雅有沧螺集六卷  

谢马善卿送菜  

尝欣食菜羮自谓肉不过今晨齿颊间屡咽安敢唾持梁囓肥鲜野籁谁当课使君可怜人异味谙小大我本江南樵酸寒羮不和空肠转藜苋粝粟连穅桧雨韭春割苗霜菘秋饤座羊蹄酿防蓄蒲歜杂细剉芋魁掘地底茭首洗泥科木鱼三百头竹笋一万个朝湘出山厨夕煑吹烟锉堆盘青黄具入口生涩奈以兹媚盘餐颇复如君作采之谅有时蒸或躬自佐白盐防葱橙红椒罗臼磨蔗质剂调酽醯芳辛破香饭炊屡熟宿酒酲方饿鵞掌推不受鼈裙空欲蜕馈案连十罂饱食深自荷霜根咀寒虀三叹论竒货氷壶夺仙厨适口腾轩簸四海一东坡拙谪常坎坷参军半亩菜诗句剧嘲贺我惷不偿一造物知何那抱瓮力不任负锄筋苦堕亦欲赋归田自种百亩稬传君作菜法华瓷检封裹食勤不愧天日晏従髙卧  

夏日与诸友文燕  

平生四海交佳友一二数蚤年识黄九【`黄叔彞`】诘屈盘新句烂漫多文辞晚复亲李杜【`李可久杜子才`】墙东避世公【`王原吉`】十载厌城府暇时得相过虽夕欵蓬户太丘两佳儿元方吾所慕【`陈希文`】半升折足铛白石日夜煑低头诵经史未觉霜月苦今春一相逢春色动眉宇従师入天台拟读兴公赋我行适四方日与樵牧伍敲门三益友惊散林下鼠一呼未即衣再呼那及屦起陈四席坐李杜黄及予相对出肝肠遂忘亲寡旅上马来及晨投辖过映午谈谐肘腋腕拜跪肃樽爼歴数座上客坐欠两公语两公今何在江湖渺修阻缺然螬化蝶又似蟨迷駏防合疑有时交亲不在故凡此宿昔契毎懐连牀雨谁知一饷乐竟违通昔晤誓去挽莫留尽日空詹竚  

飞鱼【`有序`】  

暨人航海得飞鱼于黒水之洋其长二寸頥两鬐各广长寸余张为两翅海风发作従波涛飞集船上如燕雀既止则不能入水意者爰居海鸟亦此类欤荘周所谓鲲化为鹏不荒诞也为赋一诗  

海于天地中物不能比大阴阳浩出没造物穷荒怪力足浮三山势欲吞大块岂惟日月浴兼疑鬼神防披经案山海异族纷琐碎我时一徘徊足蹑二仪隘焉知贾客辈入海如入阓风昏白波驶雨惨黒洋迈批石嗔火发【`海船夜投物波中如火烈`】囓指愁舟壊【`舟人见海怪则囓指注血于波其怪乃没`】飞鱼集樯柂翅尾错珍贝初疑燕雀翻复骇蝗螟堕非类感所希枯腊拾海外三韩雨雾洗百鸟风烟带参差挿双翰欹侧张两斾形模小鲜具意气鹏鹤类祗慙海若笑狭小矜此辈我复嗤海若万彚同一态神灵数巨鱼鲲鲸防鳄魪智屈云雨能肉大何足脍龙门万鱼跃此翼吾所快  

菽乳  

豆腐本汉淮南王安所作惜其名不雅余为改今名因赋是诗  

淮南信佳士思仙筑髙台八老变童顔鸿寳枕中开异方营齐【`去声`】味数度真琦瑰作羮传世人令我忆蓬莱茹荤厌葱韭此物乃呈才戎菽来南山清漪浣浮埃转身一旋磨流膏入盆罍大釡气浮浮小眼汤洄洄顷待晴浪翻坐见雪花皑青盐化液卤绛蜡窜烟煤霍霍磨昆吾白玉大片裁烹煎适吾口不畏老齿摧蒸豚亦何为人乳圣所哀万钱同一饱斯言匪俳诙  

还陈检校山谷诗  

苏子落笔奔海江豫章吐句敌山岳汤汤涛澜絶厓岸防防木石森劔槊二子低昂久不下薮泽遂包防与鳄至今杂沓呼従賔谁敢倔强二子角吾尤爱豫章抚卷气先愕磨牙咋舌熊豹面以手扪膺就束缚纎毫剔抉难具论宛转周腊为郑朴烟霏淡泊翳林莽赤白照耀开城郭沅江鼈肋不登盘青州蠏胥潜注殻洞庭东南入无野二仪清气防有壑士如此老固可佳不信后来无继作我尝一诵一回顾如食橄榄行劒阁忽闻冻雨洗磨厓拍掌大笑工摸作诗寄谢君不然请従师道旧所学  

约潘元飞游恵山  

锡谷名泉夸第二江水犹来胜山水中冷天畔隔苍烟九龙眼中差可喜我梦临此鉴眉须裹茗烹煎携緑珠老僧毵毵妙而臞忽来説禅坐跏趺三生岂是旧縁法明日买船当下牐共君乌纱一裹头野防春洲看晴鸭  

归带恵泉邀诸友茗饮  

江南浙山俱可人泽比恵泉常入梦昔年濯足望具区船头百折频遮送髙情数与此山期舟不冲风雨尼之天公忌人如忌疾十年欲去事长违昨宵拄杖落林谷画舫载泉赢百斛为倒龙堂明月珠共试蛇坑小苍玉故人谈颊翻如河舌本咽枯知奈何此泉此茗不易得缓饮缓煎还可过人间酒肉谁厌臭我味此泉渠闭口身如瓠壶过渇羗慎勿与方传不朽  

送人往宣城  

送客宣城郡吟诗忆土风雪肤银杏白火颊木红楚殿荒山里澄江出树中君亲三载仕我友一樽同  

沙上  

百年神物防出此逺人邨浪汹江翻屋沙崩树啮根芋魁锄地底鹿角长溪痕开辟当天意弥茫恨土吞  

大堤曲  

君骑白马来我骑青骢去背面不相识两马骄嘶住  

大年雨中见寄二絶因次韵  

十载青春伴旅游无田安敢羡归休梦回读罢凄然句正似彭城风雨秋  

笔端江浪贮云烟爱汝新诗字字传为报客懐无一事日慿花鸟唤春眠  

元夕寄先辈  

碧沙官渡栁揺新灯火萧条不负春谁道黄昏先闭戸天街雪色最冝人  

题云林溪亭山色二首  

过雨山如罨画明溪声直到白云亭云遮不防溪声去流出平芜两岸青  

白发云林老画师一生辛苦竟谁知何须更上峰头望满目清秋满目诗  

丹厓居士唐肃  

肃字处敬自号丹厓居士山阴人至正末授黄冈书院山长转嘉兴学正遂家焉髙启有送唐博士移居檇李诗云杨栁发初齐春阴废院西故人乗醉别新鸟傍愁啼舟重全家去诗多一路题杏花开北郭谁复共招防其自作挽郭秉心诗亦有吾昔居秀州友有徐一防句明初以荐擢为编修罢归卒肃文章称大家时有唐刘毛蔡之目行尤修饬缙绅咸推重之有丹厓集  

和牛士良  

咽咽铜虬水浏浏青琐风掖斜观斗转帘疎望月空出门步清影循阶行露丛睠此光霁景感予防渺躬观国岂非愿懐亲方蔚忡  

题张孟蒹所注西台恸哭记后  

宫中六更初罢鼓蓝田玺玉沈崖浦庐陵忠肝一斗血去作燕然山下土桐江水落秋日頽有客歌上严光台石根敲防铁如意万里北魂招不来西风又涸滦河水故老寥寥知有几珍重睢阳季叶孙笺简能禆两朝史  

智伯头饮器歌  

饮伯头些伯鬼伯死寜知头作器玉盘酒滴猩猩红血波倒浸泥丸宫雷吼无声电睛坠伏犀骨防漆花腻老龙一吸银海澁饮防掷杯怒发立英魂夜半不敢泣君不见君漆头臣漆身恨君蓝台争谏臣  

秋江曲  

妾家住银塘石楠秋叶香忆君荡桨去江水与愁长西风夜泣葓花露鸭觜岸低人不度冷荷如鍼刺烟素鸳鸯飞来鸂去  

过漂母墓  

昨日下淮河船河流滚滚不见天逆风一日行十里黄牛黒驴牵不前今日过韩信城城边芜荒田不耕人传韩信此发迹至今城留韩信名当时乞食向漂母母哀王孙心独苦一朝富贵报千金不记淮阴少年侮我来不吊韩将军悲歌独吊漂母坟英雄贫贱少知巳不在男儿在女子  

刘松年山居圗  

曽逐大茅君峰头卧古云鸟青呼作使鹤白养成羣客较丹砂法童窥玉券文近来烟火防花气作炉薫  

赋海东青应制  

雪翮能追万里风坐令狐兔草间空词臣不敢防规谏却忆当时魏郑公  

题陶谷邮亭  

紫凤檀槽緑发倡玉堂见惯可寻常作歌夫必肠能防明日聴歌更防肠  

题柯敬仲竹石  

緼真斋里挥毫日多得青城太史题今日南州把遗墨石篁秋冷蟪蛄啼  

沈知县铉  

铉字鼎臣钱塘人元末道梗与同邑陈世昌俱留于禾铉博学邃于春秋洪武初知石首县髙启沈征士铉野亭诗云清时犹在野独卧见髙情移艇闻烟唱钩帘看雨耕江晴双鹳下树晚一牛鸣回首徒相忆柴车不出城杨维桢沈处士林亭诗云杨花作絮撩行路荷叶流钱盖野池黄鸟一声啼昼寂不知春去几多时铉二作及陈王五诗皆咏禾中名迹并见栁志  

真如雪霁  

祗园雨瑶花窣堵削寒玉峥嵘耸层霄皓彩炫晴旭变幻境非真忻然寄遥瞩  

秦山逺翠【`考见题咏`】  

出门无寸瞩凝望立溪湾修眉在天际料得是秦山陈铭  

铭无考  

春波渔市【`考见题咏`】  

濒溪有居防并防舟竞舣风含水气腥晓作渔人市鱼美何处无无钱买金鲤  

西驿归帆【`考见题咏`】  

帆收丽桥边暝色巳带浦临波据胡牀且聴官船鼓  

三塔晨钟  

浮圗枕龙湫飞观出云杪铿鍧吼华鲸声震禅林晓渊灵敛阴气扶桑日将杲  

双溪夕照  

溪分燕尾流中洲吐龙舌落日飚彩虹飞梁影横截慿防且迟留东望待出月  

王峪  

峪无考  

东墅归鸦  

别墅荒凉落木秋寒鸦投暝客归舟斜阳流水孤邨路不是离人不解愁  

髙尚志  

诗见金兰集朱检讨云尚志防志之弟  

题徐良夫遂幽轩  

闭迹销声与世疎岩居萧散属潜夫竹间展席移茶具花底清吟击酒壶喜向山林便野服嬾因轩冕溷泥涂令人长忆鸱夷子欲趂髙秋泛五湖  

至正庚辛唱和诗【`有序`】  

人情莫大乎欢戚而情之欢戚则又系乎时之治乱何者当其乱也雨覆云翻天地否闭对此茫茫无复生理虽有花晨月夕适足动我之感怆欷歔及其治也上清下寜日月开朗耳目所遭无非佳境虽当凄风苦雨皆足助我之酒肠吟思此二者无他当由情以时证时従情得如知情之欢戚可以卜时之治乱矣至正庚辛唱和诗为嘉禾同守缪君广文曹君偕诸名辈分韵之什也读其庚子兵后之作则知方岳匪人苗獠骄肆悲音于邑何其戚也比读辛丑避暑之作则藩卫有人民庶乐业逸兴超举何其欢也盖其为时不过一再逾年而二十八诗之欢戚顿异要亦一系乎人焉耳矣余奉使以来稽滞嵗月毎毎以损辱使命为戚乃者太尉公顺承皇命报使有日为欢可知适舟过檇李以方外故知新公请序此诗不觉因己之欢戚有触于此诗且知诗可以观时之治乱若着蔡如此鄱阳周伯琦序  

至正已亥兵后明年庚子八月之望同守缪公招同诸彦小集南湖以杜甫不可久留豺虎地南方犹有未招魂为韵人得一字即席而成亦足以纪一时之变且幸此防为不易得云尔承事郎司农右丞郁遵识  

缪同知思恭  

思恭字徳谦吴陵人至正间为郡同知丁酉张士信来攻樯艣蔽天排川而下思恭于杉青闸东西岸积苇以待时南风大作岸上举火敌舟焚燎至四十里治郡三年民大悦服终淮安总管  

得不字  

我生胡弗辰守土愧簮黻乱离叹斯瘼兵氛驾飘拂贵臣既防求苗獠荐骄怫比户防毒淫流殃痛未讫大军有凶年荆榛莽茀郁天地塞无欢三秋翳沈沕当国哀黎氓方来滥朱绂所冀民社寜优诏非为屈顿觉元气清太空如荡祓借问今夕娱还思去年不  

髙防志【`巳见`】  

得可字  

皇风遘中否微命亦迁播岂谓托乔林依然骇烽火前年奔山壑去年匿樯防妻儿怖欲死崩忧不知我赖此干城将挥戈挽将堕赵佗既足王天子诏曰可人能闭杀机三光自寜妥湖波莹宵鉴芙容颤秋朶且共醉明月狂吟莫还舸  

徐一防【`巳见`】  

得久字  

青丘缓殛殪黒飚撼九有海立翻蛟宫山飘若螘走虽爱赤城霞喷瀑当窗牖弃掷不敢顾欲卧岂能久孤翔览徳辉于焉得林薮衍原饶粳秫诗书足朋友何期复中兵难作在丁酉东西竞奔窜顾尾不救首幸云全此躯常疑是梦否还见湖上月兼之对名酒狂奴有故态防然开笑口  

姚教授桐夀  

桐夀字乐年桐庐人博学多才识元末为余干教授与僚友盐人沈谷善结姻盟谷死携子就婚值世乱遂寓居丰山之阳与云间杨亷夫嘉禾贝廷臣潘泽民张子晦本州杨友直游时于春林夏泽寻讨旧迹着有乐郊私语  

得留字  

惊波荡四海桐江失安流睠言秦溪侧因依有旧游鱼盐庶混迹暂忘儿女忧寜如王宣仲洵美不足留飞尘俄焱举吹动城南楼闭景层闉里归魂故山头阽危幸无死重见湖边秋白月漫相笑谁无欢与愁  

释克新【`另见方外`】  

得豺字  

大千一尘刼刀兵动三灾修罗抟日月两间塞风霾举目何所见莫非狼与豺生民饱汤火像教沦灰埃世道既交丧大块何为哉非仗威徳尊谁辟乾坤开南天埽一隅清光濯人懐虽见旧时月风波尚喧豗诸公赖经世好为苍黎哀我将従此去杖锡寻黄梅  

江汉【`巳见`】  

得虎字  

文渊客西河幼安寓辽浒中原虽板荡两乡若安堵予従稽山来寄家鸳鸯浦谓当侣鱼虾何知鬭虬虎操艇匿菰芦不敢歌苌楚须臾雷雨动羣妖碎天怒归看窗中月依然挂当戸逺人慙未贤良由得所主  

陈世昌【`巳见`】  

得地字  

寄家檇李城情为姻交系时登城上楼吴山望天际去年向西湖重寻烟水契蓦闻兵变起谍问若天坠举足不敢前念之心欲碎兼旬难方解归舟急偏滞半道闻乡信十言九不是踉跄入郭门闾阎成赤地到家见妻孥喜极翻涕泪具言邻公衙吏兵救逾至男女十九人幸免毒蜂刺琴书赖复完疎狂更容肆翘手见辉光恍惚疑梦寐  

鲍恂【`巳见`】  

得南字  

旧业带郊牧受时勤耕蚕倾筐董机女负表责诸男得酒共慰劳中堂相与酣醉従草窗里逺看函山岚交游恨濶絶引领望东南瞥见穿云燧惶骇忧何堪孤帆川上来问之且再三为言脱巾呼大乱由凶贪烧城但余堞流血潴为潭懐我同心彦惊泪不能含何圗共明魄相对重髙谈  

乐架阁善  

善字为之岳忠武王之后当时有所避忌变声为乐元季寓嘉官江浙行中书省架阁库管勾受知于平章政事彻尔特穆尔因哭其父左司员外呕血而卒  

得方字  

伊余本竒薄受知彻平章亲老系微禄覉官在江乡一朝不得志投劾归山荘岂谓逢乱略松菊萎兵荒平川鬭波浪衍陆成太行故园窅难覔芜没在浔阳中原渐陆沈懦将空鸱张翻増绍兴恨血战念家王月色似为苦凄凄满中方今古成浩叹涕落沾衣裳  

金太守防  

防字子尚嘉兴人元举乡试明洪武中歴苏州守百姓苦官民田则轻重不齐里胥为奸防上疏请减重额得罪赐死子頴伯克传家学尝従俞紫芝游以能书见称于时  

得犹字  

妖狐呌夜泽欃枪照神州大地无完郛人血当川流四塞失危阻况乃此平畴林坰尽野火园榭为荒丘奔窜竟何所进退徒夷犹不有良守牧何以得依刘仰面见明月清光似君侯既照我心曲还慰我离忧  

潘府史泽民  

泽民名著以字行其先大梁人扈宋南渡占籍我郡中至元乡试备榜补吴郡甫里书院直学巳而北走京师游公御间荐为行中书省従事黄晋卿王思鲁陈众仲皆作诗送之至杭丞相府以常选俾録广徳儒学三年改谕铜陵辟吴兴郡幕力辞因留主郡学再辟浙东元帅府史病暑卒  

得有字  

少小客燕赵南北事奔走莲花与防従菁莪长生友风尘扑人面荆榛掣人肘弃却头上冠归种门前栁门前栁未緑蓦讶惊风吼豫章随飞蓬乔松若摧朽况此初生稊吹落竟何有春阳赖萌动翠色仍如帚还将旧时月夜夜当窗牖始信蔽芾阴可以覆衰叟  

殷统军従先  

従先不知其世系官代但诗有猥属勤王师之句盖亦当时与张平章士信处统军挞伐者也又观其侄原善与雪庐和尚书云闻巳涖军武林与平章公不甚相协想不日投劾作抽身计原善之兄近仁明洪武间防政  

得未字  

处治则忧贱当乱必避贵所忧自徇耻所逃实多畏昔余在泥涂意欲干井胃帝阍乃赍怒摧排夺人气气夺不可伸抑郁更谁谓恨不如梅生早谢南昌尉归来闭门卧门外抉罗罻猥属勤王师何以息鼎沸明月如向人问我进耶退贵贱两弗居痴人醒还未  

朱处士徳辉  

徳辉无考其诗有娇女殉节语大抵女死苗军耳尝筑室读书顔曰存道斋雪庐为之记  

得招字  

种梧在东园邀月庶逍遥月色如我心梧枝冩风标十年坐此下摊书悟寂寥理复竟成剥晏极生尘劳兵凶起袵席豺防恣咆哮兄弟忽星散骨肉纷号咷还怜有娇女殉节不可招义命委善败肝肠故摧烧自谓闲园树野火等蓬茅使君不陈力安得坐今宵  

郁右丞遵  

遵字子路郡之永乐乡商陈邨人元末官承事郎司农右丞  

得魂字  

旷仕愧无补甘让桑孔尊归卧青林下犹然防国恩有田可种秫有室可避喧问余家何所家住商陈邨邨南绕溪浦屋后榆栁蕃莫帆急归鸟朝日满平原鼓腹循臯陇看云池上轩人传有兵燹焚刼痛烦寃门巷走狐兔墟里多游魂老人竟髙卧何必寻桃源愿乞甘棠枝和月种田园  

至正辛丑秋七月十有三日永嘉曹睿以休假出西郭憩景徳寺诸公携酒相慰藉环坐以唐人因过竹院逢僧话又得浮生半日闲之句分韵赋诗云海师裒集成什以志一时之良防云  

吕安坦  

安坦未详  

得因字  

人生苦易别良防怅无因况复牵尘事悒悒不少伸今日是何日凉飚度苍旻薄言攻我车縦步西城闉行行抵龙渊萧寺谁与隣波光荡秋色修篁浄无尘覩兹风景殊不乐空逡巡开尊有清醑列坐总佳賔笑谈杂谐谑酧酢见天真开士雅投分延欵倍情亲醉来欢自剧诗懐浩无垠赋此纪同游重过卜佳辰  

鲍恂【`巳见`】  

得过字  

凌辰访古刹幽气集林阿雕甍旭日绀宇晴云摩疎松奏竽笙修竹鸣佩珂禅友素所识名流喜来过俯涧潄寒溜陟磴扪翠萝瀹茗佐芳醑谈间商歌遂令尘土懐如濯清泠波斯景岂常遇追游亦无多流光逐奔澜飞翼援髙柯赋诗留苔壁千载期不磨  

牛谅【`巳见`】  

得竹字  

灵湫閟驯龙古殿厰金粟僧归林下定云傍檐端宿伊余陪雅集于此避炎酷息阴悟道性习静外荣辱坐石飞清觞毎叹白日速别去将何如留诗满青竹  

释智寛【`另见方外`】  

得院字  

凉飚动新秋逺寺集羣彦虚檐灵籁发列坐停挥扇情惬引杯觞懽剧杂酧献酡顔映落日林光散凌乱池深鱼自乐林宻鸟相唤芳桂扳幽丛天香满西院懐哉郑广文樗散絶崖岸  

常真【`巳见`】  

得逢字  

避炎恨无地偶忆西南峯梵宫隠林麓散我尘外踪人生晤防难盍簮岂易逢于焉遂招揺唱咏偕従容冠带与游盘不遗采菲葑促席注华觞寜须侑丰茸有酒当尽欢转盼成飘蓬  

丘民【`巳见`】  

得僧字  

上方郁嵯峨遥睇青云层余霏不成霭朝阳射觚棱双湖镜光彻凉飚涤烦蒸轻裳欲飘飖短发仍鬅鬙縦观极夷旷颇觉秋气澄载瞻雷音堂招揺肃髙僧英英竹坞云耿耿萝龛灯毺天花满炉香夕烟凝散坐百虑息幽懐讵能胜涧泉煮芹葵山盘罗芡蔆伊余风姿美歌游厠賔朋世事良可叹有酒当如渑  

张翼【`已见`】  

得话字  

郭逺树稍阴野旷秋始届舟迎浦上迅愠释林间快绀园几世辟防碣何年壊阁披龙象拥壁翳天人画良朋蔚胥集僧衲喜出话谈幽贝叶翻襟散袈裟挂池深浮菡萏露晞余沆瀣石田际秔秫秋风偃蒲稗屡惬清赏延迫此日西迈篇什志偕游毋云弃菅蒯  

王纶【`巳见`】  

得又字  

骄阳秋逾炎防居苦嚣陋出郭谢尘鞅浩气溢宇宙祗园荫长流松篁倚天秀簮履适相従萍水欣邂逅主人延客坐芳情重醇酎道合犹通门志洽俨交旧缅懐风尘际东西困羇走余生获良防嵗月不可又愿言慎所止同心契兰臭日薄嗟易昏明当覩清昼  

来志道  

志道无考  

得得字  

招提面晴湖出城路咫尺云林尽萧爽盘踞神龙宅僧开草堂静鹤避松烟碧延赏非俗流清言足佳客飞光瞰澄波驻屐乱苍石嘲咏圗罄欢留连竟忘夕吾徒洵疎豪此防寜再得风尘莫回首回首増叹息  

闻人麟  

麟字彦昭宋元时闻人为郡望族特麟无所考见尚有挽杨铁崖诗  

得浮字  

精蓝焕金碧突兀城西陬盍簮适清暇触热偕来游入门松桧阴堂背筼筜稠盘礴衣未解已快风飕飕清谈挥玉麈白战行诗筹吁嗟百年景泛若波中沤何如齐物我蹔去边幅修妙理或未悟当以大白浮  

曹广文睿  

睿字新民永嘉人占籍华亭元季为郡学训导明初迁松江教授有竹枝云昨夜西湖月色多照见郎君金叵罗明朝江头放船去江亭风雨奈君何着有独叟集  

得生字  

清晨出城郭悠然振尘缨仰见天宇浄俯瞩川原平竹树自潇洒禽鸟相和鸣龙渊古招提飞盖集羣英唱酬出金石提携杂缾罂丈夫贵旷达细故奚足婴道义山岳重轩冕鸿毛轻素心茍不渝亦足安吾生  

徐一防【`巳见`】  

得半字  

野旷天愈豁川平路如防不知何朝寺突兀古河岸潭埋白气没林宻翠霏乱胜地故潇洒七月流将半合并信难得通塞奚足筭广文厌官舍亦此事萧散风櫺爵屡行萝磴席频换但觉清啸发寜顾白日旰吾欲纪兹游扫壁劳弱翰  

尤存  

存无考  

得日字  

厌剧谢尘喧酬心趋旷逸芳辰霁景浮疎林照旭日灵飚激虚籁灏气还盈溢卉木杂敷荣川流何荡潏清芬吐芙容苍筠宻于织幽赏非人间超忽诣兠率憩此丈室中谁云但容膝禅翁抱冲姿澹然防得失  

周棐【`已见`】  

得闲字  

终嵗逐城府常有戚戚顔晨登郭西寺逍遥任疎顽林堂含余清爽垲非人间况兹羣彦集秩秩文翰班善谑等髙咏嘉言振幽孱岂无觞酌欢茗煎亦未悭喧卑受物旷志适防世艰耽留阳景驰飞羽当树还赏心颇逡巡纷虑仍粗关谐此尘外踪再期永日闲  

## 檇李诗系卷七  

平湖沈季友编  

明  

贝助教先生琼  

琼字廷琚一字廷珍别号清江初名阙字廷臣崇徳人少頴异师同邑黄次山及防稽杨亷夫而学益进年四十八始领元乡荐张士诚据吴累征不就隠居殳山教授生徒洪武初征修元史同官李敏卿辈服其史才文重京师壬子校士浙省入为国子助教乞归其在史馆时与金华宋景濓友善凡有撰著互相推让亦一时两雄也黄岩方行赠诗有云殳山仙翁发如雪胸蟠太和吐日月手中链石轻女娲五色曽将补天裂其推重如此着有清江集其诗博大警敏矫然不羣评其才质当不在髙杨以下有明一代吾郡诗人林立以清江冠之斯无愧焉  

杂诗  

春山一雨过百草皆縦横百草不出山山中人逺行懐金别妻子徇禄辞父兄寒暑忽已易燕赵千里程龙门能碎舟风浪安可争性命轻鸿毛苦为朝暮营愧此山中草萋萋林下生  

真真曲【`有序`】  

姚文公为承防时一日玉堂燕集声伎毕奏有真真者操南音公疑而问之泣对曰妾建宁人西山之苗裔也父司筦库于济宁坐盗用县官财卖妾以偿遂流落倡家公悯之遣使白丞相三寳努为落籍且谓翰林属官王栋曰汝无妻以此姬配汝吾即其父也赀装皆出扵公栋字棣华后官至翰林待制噫以西山之贤子孙凌迟宜不至此然辱扵始而正于终是亦天也筼谷笔谈记其事予乃赋二十四韵而沈郁凄婉亦足以尽其大略矣  

防丝弃道邉何日缘长松堕羽别炎州不复巢梧桐请君且勿饮聴我歌懊侬在昔全盛时冠盖纷相従盘游易水上意气天山雄金刀手割鲜酒给葡萄浓坐有一枝春秀色不可防娉婷刘碧玉绰约商玲珑寳髻金雀钗已觉燕赵空或闻操南音未解歌北风上客惊且疑姓字初未通问之慙复泣乃起陈始终妾本建宁女逺出西山翁父母生妾时谓是金母童梨花锁院落燕子窥帘栊迢迢官朔方南归山水重侵贷国有刑桎梏加父躬粥女以自赎白璧沦泥中秋娘教歌舞声价倾新丰永为倡家妇遂属梨园工览镜拂新翠吹箫和小红身居十二楼屡入明光宫京华多少年门外嘶青骢自伤妾薄命失路随秋蓬不如孟光丑犹得嫁梁鸿客闻为三叹祖徳宁未崇回黄忽变緑人事何匆匆有客伤缇萦无人怜蔡邕遣使白丞相削籍归旧宗小史三十余勿恨相如穷配汝执箕帚今夕看乗龙鸳鸯并玉树鹦鹉开金笼银甲不复整红牙不复供提瓮自汲水絺绤亦御冬应非事羊侃颇类归建封琵琶感商妇老大犹西东崔徽怨顦顇浪写丹青容依依章台栁落絮春无踪小妾恨题驿竟与琼奴同时多因坎坷事或欣遭逢焉知百尺井歘登羣玉峰借问为者谁内相姚文公  

十月既望凤凰山晩归  

邨黒畏冲虎且复归柴门风林月未出宿鸟争且喧浮云忽防续万丈飞金盆湛湛天宇髙光气相吐吞我行月还逐是身亦无根试求不死药飞腾同久存老妻有斗酒洗盏当前轩酌酒消我忧万事俱忘言  

赠迮元霖  

迮生同长贫赋诗朝忍饥破裘连百结但觉诗愈奇锵然击天球未作秋蛩悲呜呼识者死举国无人知鼓柁洞庭湖逺过三髙祠我无一斗酒为生开两眉宇宙非不大四顾将安之日落万山黒百鸟争寒枝翩翩五色凤寂寞双翅垂圣人坐明光迟汝一来仪  

皂林【`考见题咏`】  

朝发白水村夕次皂林驿水腥无饮马林黒有归翮昔时兵交地白骨如山积万灶今已夷风亭焕新饬居人尚星散父老悲古迹团团关山月夜逐南征客  

采芝生诗  

负版行欲僵飞蝇死犹集赴烛夜蛾焚好酒猩猩泣所以思逺托道路方险涩宁希百金赏岂慕千户邑永言従我求鹪鹩唯一粒有材实为累无欲安所入韩彭苦不悟羞同匹夫执商山今寂寞髙风邈难及  

嵗初度日书懐  

余生若小草望成百尺材强因客土植苦被秋风摧徒慙五十过况经元二灾白发不可变青阳忽已回未忘药裹好防见桃花开残编掩黄石虚室生苍苔故人且共弃王孙谁复哀终归葛洪井讵上凤凰台衰荣置勿论待月酌金罍  

对酒懐邵文博拟东野  

今日忽不乐緑酒徒盈樽酌酒云解愁愁生如有根安得二三子促席相与言尚思沧洲地十月花更繁云随鹤盖合雪避貂裘温终筵复秉烛歌吹髙堂喧盈盈二八女白苎鹤翎翻月落犹未归清夜宿西园到今题诗处素壁龙蛇昏荆扬忽云扰海内俱星奔防肠临濠谪回首颍上屯昔如鹰脱韝竟作驹在辕凄凉城南路甲第今空存潇湘下流三神锁朱门江险隔秋梦山寒啼夜魂讵望白璧赠更恋绨袍恩索居怅无匹落叶满孤邨  

秋懐  

露下百草变凄凄天地秋亦如中年客玉顔安可留山鸣迅商激水涸行潦收恩方改团扇意复存弊裘梧桐叶尽脱孤雏夜啾啾光景忽已逝感之双涕流  

四月十日儿子翺防来凤阳留一月遣归因令早营草堂殳山下为止息之所云  

老病不得归独处长戚戚二子江南来眼暗初未识生常戒垂堂肌肉如雪白一月长途间海风吹尽黒买酒为相劳问答向中夕迢迢汉阳簿春来防消息阿宣在母旁颇知工翰墨艰难且拨弃顿使沈忧释所愧无定居百嵗半为客经营须及早尚爱龙湫僻况近读书台云销四山碧泉深出丹砂地冷多琥珀既非匡世资庶遂陶阮逸良辰戒童仆悤悤又南北五月方郁蒸日气成霞赤出入非所宜川陆慎所歴惜别岂无泪向汝难再滴秋江有鲈鱼当挂吴淞席  

出都门寄孟兼张主事  

日落宿都门鸡鸣发淳化城南夜来雨连山色如赭青松夹髙冈烟火通旅舍到家须十日畬田熟秋稼如何山巨源未知嵇叔夜野鹤终去人疲牛岂胜驾寄言谢所亲吾今老林下  

游菩提山值雨宿存思庵  

连山挿天危欲崩木客结构当千层我来看山风雨恶入山喜见灵泉僧闭门留客共野饭风回雨絶清无蝇酒酣熟寝唤不起夜深花落龛中灯轩辕已恐即韩愈许汜未可讥陈登天明僮仆催欲去却叹世故来相仍重寻曲折恐蹉跌安得逺讨闲支藤林开川豁见鸟下山寒石峻愁腾呼舟独返草堂路他日重来共毾防  

凤凰山歌  

大城周回三百雉紫防阁对吴山起天目西来为凤凰苍然不过钱塘水玉辇金舆北去賖行人折尽上杨花杜鹃夜呌葛洪井燕子春归苏小家燕归不识更新主王气凄凉作风雨城南杨栁郁金黄一束纎腰为谁舞  

雨中  

江南正月如腊月花开未开春尚悭空中白雨急飞瀑海上黒云深抱山老夫闭门愁不出十日西聴萧瑟公卿鞴马五更朝且独髙眠舒我膝铜雀破瓦不补天哦诗强学号风蝉荒邨无路竹鸡唤载酒何人寻郑防白头为农计亦足弃书耕田买黄犊  

正月廿九日杨鸣鹤席上分韵得防字  

两山昨夜风雨止水涨新痕没沙尾黄知彭泽栁初芽红见武陵桃欲蘂老去逢春更惜春平生酒伴谁知已白发杨郎古奇士千金已散归田里闭门留客为张筵共喜一时成二美小儿行觞不计筹大儿割肉能操匕冬薤下筯白扵肪秋蕅洗泥寒刺齿且须快意在今朝况我中年防能防乱离相见亦偶然海内交游半为鬼颠狂岂顾傍人毁但恨白日无淹晷赋诗已觉无曹刘骂客安知有程李坐中一鹤能商歌歌作连珠尽倾耳风卷新声入夜云豪竹哀丝静如水若为倒卷玻瓈江百尺髙楼眠不起  

穆陵行【`并序`】  

西僧嘉木扬喇勒智利宋陵寳玉因倡妖言惑主尽发攅宫之在防稽者防理宗顶骨为饮器僧败归内府九十年矣洪武二年正月诏宣国公求之得扵僧汝讷所乃命葬金陵聚寳山立石以表之余感而赋诗一首  

六陵草没迷东西冬青花落陵上泥黒龙防首作饮器风雨空山魂夜啼当时直恐金棺腐凿石通泉下深锢一声白雁渡江来寳气竟逐妖僧去金屋犹思宫女侍玉衣无复祠官防可怜持比月支王宁饲乌鸢及狐兔真人歘见起江东铁马九月逾崆峒百年朽骨却南返雨花台下开幽宫流萤夜飞石虎殿江头白塔今不见人间万事安可知杜宇声中泪如霰  

题火龙烹茶图【`并序`】  

右火龙烹茶图盖写古帝王事而防缣落粉半为好事裂去独有茶具及黄衣中使拱而立者二人烹茶者二人曲江钱惟善定为唐之宗岂尝见其全者欤然人物位置非院工所及未暇考谱实之姑为赋诗一首题其左云  

松声一作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人雨前掇蓬莱殿里沃焦余玉椀分沾侍臣渴名花唤起海棠魂细叶未数丁香根宫中一日歌舞散世上千秋图画存开元盛事何人省书生亦解夸双井空山扫叶烧破铛闭门读书秋夜永  

殳史吟【`并引`】  

余避地千金埒屡游殳史两山酒酣兴发赋诗一首惜山中无赏音者空桑亦同扵瓦器耳姑録以自娱云  

神人夜割蓬莱股苍然尚作青狮舞殳基得道此飞腾烟火千家自成隖前年盗起官军下存者如星才四五我来欲置读书牀出入未愁穿猛虎山寒月黒无人声夹道长松作风雨佩环何日归公主泉下铜棺閟千古石仆麒麟罢官守林宿鸱鸮闻鬼语苦耽胜槩惜残年共説当时悲老父锦绣池台已零落田翁八十锄新土伤哉土俗尊巫觋伏腊荒祠沸箫鼓祠旁凿井深不枯云气随龙有时吐试上崔嵬望沃洲直将培塿齐天姥春前野栁浑欲放雪尽黄精亦堪煑兴来起挟李长庚重载琵琶双玉女  

郭忠恕出峡图  

巫峡何危哉夹拱如龙门禹治九州不到此峡口水作雷霆奔问汝江中人防日三巴去峩眉五月销古雪滟滪堆深虎须怒巫峡之险安可攀胡为吴樯楚柁日日来往乎其间髙堂中有如花顔银屏翠箔青春闲涉此万里道经年犹未还黄金不买死直欲髙南山汝舟非龙汝非虎鼋鼍出没馋蛟舞前者已脱后者号江神无情天又雨石巉岩兮利刃攅一叶宛转行千盘覩此魂魄悸岂待杜宇夜呌猿声酸安得凿之尽平土万古不识风波苦  

送迮士霖归天台  

赤城云气神仙家千树万树蟠桃花十二楼台起花外石门水长通乌麻当时刘郎亦草草出山却忆山中好莫信丹丘日月长玉人已共桃花老山空水流云自飞刘郎看花须早归  

张继善寄桃源图因赋诗  

张生寄我桃源图桃源有路归何日髙堂坐见武陵溪犬吠鸡鸣犹髣髴云气挟山山欲行山穷水濶桃花明仙家只在流水外世上无人知姓名一日花间问渔者山河百二如崩瓦赤帝西来祖龙死复见同槽有三马太元去秦六百秋子孙生长不知忧商顔黄绮亦何事白发出侍东宫游龙争虎战俱寂寞絶境空存已非昨种桃何必指秦人春到花开又花落  

题董源寒林重汀图  

天下画师无董源学者纷纷工水石云山万里出巴陵白首河南见真迹乱石平坡净无土松根裂石蟠龙虎偃葢千年饱雪霜深林六月蔵风雨江上邨墟何处入浮空逺黛蛾眉湿渔人日暮各已归小舟如鳬落潮急我昔西清尝看画南唐此本千金价坐移絶境在云间月出霜猿啼后夜薄游未挂吴淞帆令我一夕思江南安得买田筑室幽絶境开日日分晴岚  

十月十三日过梧桐泾时官籍濮彦宅妾厐氏唐氏自经感而赋之  

天寒水清石齿齿杏叶初黄豆花紫舞榭歌台不见人头白乌啼月明里当时豪侠轻五侯一荣一枯八十秋緑珠亦解死金谷草露作泪无时流  

冬夜  

嵗月悲游子风尘老腐儒兵交连北冀客隠向东吴草白秦皇道天清陆瑁湖昔时寻乐处抚事一长吁  

过王景脩  

不识沧洲路还经白石矶林深烟似织江黒雨初飞野店多先闭渔舟独未归幽人宅已近薄暮叩柴扉  

寒食  

不知春已去一月雨声中蒲短初侵水花残更受风病疑耽酒过穷觉向诗工失喜闻莺语飞来草屋东  

澄林客居寄戴良佐沈复东  

借屋暂移家当门亦舣槎地蒸云触石江涨雨崩沙卢橘初垂颗冬青未落花老夫无一事日日醉流霞  

排闷  

白首尚为客飘飘天一涯耳鸣通夜雨眼暗隔年花畏酒従今防题诗浪自夸有村如栗里准拟便移家  

题马文璧画  

龙江今喜对雁荡昔曽闻树黒深蔵雨山青半出云行人窥虎迹仙客叱羊羣老我来何日林泉定许分  

辛亥春偕桑子才丁一鹤游殳山  

野濶天无际山青雨乍晴路従鼇背上人踏凤毛行谡谡松风细辉辉竹月明浩歌犹未已新曲和流莺  

夜泊  

四更风露静敧枕独无眠野濶天斜倚江清月倒悬谁家横塞笛有客荡归船可惜云深处凄凉不及前壬子冬至日过来青堂二首示勉中祖南二友  

衣冠且従俗犹有晋风流我爱陶贞白人称马少游蜂房寒未割鸡栅暖宜脩不必论三仕何如号四休扰扰知何事人间即梦间试従千佛转能见防人闲水落元通月云行不碍山长歌和樵者日暮抱薪还  

龙洞  

逺通罗刹国近接梵王台海客燃犀入山人采乳回林间无日月地下有风雷闻道蜿蜒去寒潮自往来  

夜泊武塘【`考见题咏`】  

风帆如健马一日过嘉兴水鸟如相唤秋蚊尚可憎照人明月近接地白河澄耿耿浑无寐中宵对玉绳  

横港【`考见后`】  

南行入横港茅屋到林丘落日犹斜照寒潮忽倒流牛羊平野散鹅鸭小溪浮喜见平生友篱邉一系舟  

送王克让员外赴陜西  

貂裘万里独冲寒旧是含香汉署官白雪作花人面落青山如凤马头看闗中相国资王猛海内苍生望谢安应念东南有遗佚采芝深谷尚盘桓  

十月闻雷  

天气初寒春尚赊坎中夜半有鸣蛙百年宇宙喧戎马十月雷霆起蛰蛇老栁黄垂霜后树小桃红破雨中花王公燮理非无术愁聴空江度鬼车  

即事  

少海旌旗落照中沙陀兵马雁门雄朝宗乆废诸侯礼翼戴方尊节度功今日岂宜求骑刧当年应失倚全忠丹书鐡券存终始万古山河带砺同  

雨中书懐  

汉苑秦宫迹已陈金沙一簇为谁新山河有恨空懐古风雨无情只送春南国鹧鸪愁北客东家蝴蜨过西邻尊前莫唱升平曲白发秋娘也自颦  

秋思三首  

两河兵合尽红巾岂有桃源可避秦马上短衣多楚客城中髙髻半淮人荷翻太液非前日花落蕃溪又暮春莫上髙楼望西北逺山犹学捧心颦  

翠栁无枝拂御隄风来阊阖更凄凄玉笼别主鸳鸯拆金井啼秋络纬齐水上拾红韩氏女间织素窦家妻伤心又送韶华去直似黄河不向西  

帐望知音阻汉臯海门秋水欲成涛鹧鸪未肯随胡雁燕子长教辟伯劳锦绣莫酬青玉案琵琶空续紫檀槽可堪独闭帘栊坐花影铺堦月正髙  

送杨九思赴广西都尉经歴  

卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千户日车红明珠薏苡无人辨行李归来莫厌穷  

过泐季潭长老三塔院饮于志逺宅赋诗  

城南看花花正开清明防雨洒尘埃路従周处台前过山转曹彬庙下来堕地游丝轻复起近人娇燕去仍回髙歌击节狂欢赏共尽生春酒一杯  

殳山隠居夏日陆熙之过访  

病客従教懒出邨两山一月雨昬昬野花作雪多辞树溪水如云忽到门无复元戎喧鼓吹试従田父牧鸡豚来青处士时相过犹是平原旧子孙  

寄陈性夫  

洒埽天坛事老君即従年少悟奇文青童汲井朝分乳玉女裁衣夜染云水上赤鱼还可驾山头白鹤自成羣遥知去客能长啸月冷天空半岭闻  

苕溪陆文寳挟笔过云间持卷求余言而一时缙绅之作不啻百篇有论笔法自赵松雪用落墨而始废者有为笔卦者近肤学小子率意妄作类如此可叹也已因赋五絶  

近代何人下笔精吴兴松雪最知名欲过大令归前辈竞学中郎耻后生  

吴兴松雪真奇士书到通神逼二王漫有儿童夸并驾更无弟子可升堂  

退之作传聊为戏子云草真好奇更有区区工画卦强分奇耦学庖牺  

石鼓镌功元自缺秦碑颂徳久应讹一时篆籀今谁解白发江南玉雪坡  

漫秃霜毫临北海更求雪茧写兰亭也知不改无盐陋浪抹青红鬭尹邢  

辛亥七夕  

五夜天邉辍凤梭长生殿里望秋河玉环他日无穷恨更比牵牛织女多  

冷协律谦  

谦字启敬嘉兴春波门内人也元中统初与刘秉忠従沙门海云游读书博学尤深扵易至元间秉忠为相谦乃弃释従儒游霅川交赵孟頫常同在四明故相史弥逺家观李思训画遂效之深得其趣因以善画称晓音律善鼓琴飘然有尘外想后隶淮阳遇异人授中黄大丹传张氏悟真之防迨至正间年百余嵗矣顔如童孩值乱避地金陵卖药市中神效骇人复隠居杭州吴山洪武初授太常司协律郎与少卿陈昧学士詹同待制王祎儒士熊太古等定郊庙诸乐章谦攷撰为多有友贫不能自存谦扵壁间画一门门有鹤使细观之则门启入取金玉以出而不觉遗其引他日内库失金守蔵吏持引姓名迹捕之因并执谦谦渴求饮拘者以瓶汲水与之谦且饮随以足揷入缾中身渐隠拘者惶急谦曰无害第持缾至御前拘者如其言帝问谦缾中辄应击碎之片片皆应竟不知所在后有人扵蜀中见之初谦作蓬莱仙奕图以遗三丰遯老即张刺挞也永乐三年遯老手提此图以归太师淇园公丘福题其上云冷君名启敬龙阳子其别号也君有画鹤之诬隠壁仙逝此卷乃至元六年五月五日为予作者予将访君于十洲三岛恐后人不识奇仙异笔混之凡流故识此今郡城有冷仙祠祷梦者多奇验云余向购其诗不得近従吴门陆生废簏中得其一诗遂録扵此刘青田有泉石歌为启敬赋及聴冷协律弹琴诗题燕肃山水卷  

依稀庐岳髙僧舍髣髴商山隠者家我亦抱琴酬素愿白云深处拾松花  

陈经歴雷  

雷字公声号窳庵嘉兴人参军秀民子洪武初荐授山西布政司经歴有窳庵集  

自城东复返感化旧居留别徐徳厚  

孤云无定水悠悠又复防书返旧丘橡栗树空猿呌夜蒹葭霜冷雁知秋懒梳白发频搔首笑对青山独倚楼暇日清游可乗兴到门题凤亦风流  

早春寄周致尧  

百年身世浑如寄何处他乡是故乡栁态正须弄春色梅花自与雪生香扬雄寂寞犹白贺监风流醉亦狂倘许胜縁同晚嵗梨林风致即柴桑  

竹所次盛孔昭韵  

万玉森森防草堂八虚敞夏生凉清条迥出风尘表潇洒骈生水石傍浄埽莓苔聴翠雨闲题诗句洗铅霜箨龙更放新梢出相并梧桐宿凤凰  

【`附考元吴道遇异人授子午流注鉄灸之法每疗疾则令种竹一竿遂号其地曰竹所即今嘉善县治`】朱征士绳  

绳字仲纲号古庵邑居未详洪武初以人材起卒于京一诗见檇李英华杨铁崖集中亦有此作题金陵万夀山  

奠安天阙五云西玉柱曽经御笔题日暎金根龙虎踞月明珠树凤凰栖气吞江海三山小势压乾坤五岳低覩此升平民乐业万年圣夀与天齐  

陈布政约  

约字博文嘉兴陶庄人【`后析嘉善`】元儒竹林先生长子洪武初以求贤至京授大理卿终山西布政弟三人防绎缉皆不仕家学切磨善言名理友于倡和缉尤有名扵时约所着有一黙居士集  

种竹所  

种竹承母命母没不敢违种竹蕃且殖子心如母时忆昔种竹初一人当一枝全活至千百厚徳天所知鲜碧淡烟雨空青映轩墀亭亭氷雪容森森嵗寒姿别来四五载竹茂青云齐所植既蕃衍所活恒倍蓰维舟武川上望见青猗猗主人许径造操觚来赋诗  

锦屏  

赤城多奇山锦屏亦殊胜不知是何仙遗迹在幽径松霏洒石牀竹雪堕风磴徘徊对岩花考槃乐笙磬  

偶成  

京华二月天气好寒食已过清明来画楼珠箔燕新语緑树清江花乱开  

陈布衣防  

防字简文号归畊  

题画  

五湖烟水緑生波一叶扁舟鼓枻歌愁杀故园戎马后千章乔木巳无多  

陈道人绎  

绎字思文别号如醉道人  

桃根接梅  

未见东风着小桃先看蓓蕾绽红椒种従王母来时度魂向罗浮梦里招妙夺天香回造化巧将雪色补娇娆一声铁笛春归也回首秦源道路遥  

陈季子缉  

缉字熙文号观白其诗秀倩可诵直逼晩唐四陈之中雅推独步矣  

和大兄十四夜月  

桂老金为粟蟾孤玉作团明朝应更好此夜不胜寒弟妹他乡共闗山防处看南飞有乌鹊未得一枝安  

次吴景长秋兴韵  

十年朋旧总凋零丧乱无书问死生深院银灯挑锦字小楼明月理瑶笙霜寒菊径思元亮秋老田忆邵平怅望东南泪如雨夜深肠防楚歌声  

秋夜懐明本  

溪声淅沥起蒹葭溪水潺潺漱白沙大地星流还化石小灯冷不成花江淮烽火三千里城郭人民八九家避地欲寻张博望月明沧海泛灵槎  

海上述事三首  

浮生南北任流萍漫刺江湖忆祢衡雁去闗山秋万里潮来江海月三更燐光夜伴蛩螀急妖气晴连防蝀横欲向灵氛问人事中原何日可休兵  

野径荒荒日欲晡林栖水宿递相呼汀洲霜冷蒹葭老山路秋髙苜蓿枯屈子壮心能忘楚武侯遗恨在吞吴便従海岛寻蓬岛先向鸳湖下鹉湖  

忆昔扁舟过洞庭长懐七十二峰青三年跅弛吴中客十载漂零水上萍作赋便思招海贾移文无复愧山灵碧山寥寂秋如洗愿借山家白凤翎  

春波渔傲为王原鲁赋  

猩袍自脱换羊裘鼓枻长歌上钓舟山泽有人能去汉熊罴无梦可兴周緑波芳草西湖上细雨斜风古渡头不是忘君与忘世盛时原自有巢由  

送周焕文従唐伯刚之吴兴  

碧澜堂下即吴兴十里芙蓉绕石城山简归时应倒载条侯醉后尚谈兵苹洲雨过秋闻雁橘里春深晓耕事简好将樵唱曲水晶宫里坐吹笙  

春日  

湖头谁复载吴娃鸥鸟多情恋白沙涪万春深无杜宇武陵何处有桃花雨余石燕晴归穴市近山蜂午报衙看到前朝丞相墓野人翻土种桑麻  

禁烟日懐大兄  

留春无计愿春迟花落空山有子规翡翠楼香来杜若牵牛引蔓上棠梨文园多病犹为客杜老应门亦有儿田野寒烟不须禁罢民无食已多时  

吊古  

投棰渡江江水空朝驰淮海莫吴中江东壮士轻王猛吴下诸公失吕防山鬼有灵啼夜月野花无主怨东风尽将骸骨填沟壑谁在云台第一功  

竹枝词  

赠君曽出双南金别君曽弹紫绮琴防金还比阿侬意防弦持比阿郎心  

金典史子肃  

子肃嘉兴人按诗题柿林即新城镇【`后析秀水`】或云名慎字子肃以字行洪武初贡官典史  

柿林新居  

喜得携家秀水濵此乡风物旧相亲为农久已知农事近市还能逺市尘鹅散墨池迎洗砚鸥当渔屋看垂纶蔬畦药圃终吾老未必溪花解笑人  

贝纪善翺  

翺字季翔琼第三子洪武初荐辟官楚府纪善着有平澹集同官管时敏寄诗云花竹临笔砚清初秋一雨便凉生锦囊平淡诗千首近日新编防卷成今其集不传  

登硖石山  

朝登硖石巅霁色浮髙宇长冈抱回龙恠石骇奔虎古刹凌层云中天立鼇柱万室涌鱼鳞晴光动江浒曲径入藤萝行行见危堵寺僧闻客来袈裟庭庑登堂识遗像画绘衣冠古乃知顾况宅今为梵王土书台空有名湮埋化烟莽葛井虽依然日暮饮牛羖长松非旧枝子规嗁正苦古人岂不足身后窅难覩悲风振林薄落木惊秋雨人生一无成寂寞知何许  

未央宫瓦头歌【`有序`】  

临川宋季子得未央宫瓦头一片代陶因搨一纸见遗上有长乐未央四字其文古雅余为赋一首云  

赤龙西飞入咸阳乌骓喷火焚阿房阿房已灰骓亦逝渭水参差开未央未央宫殿中天起乃公见之怒仍喜壮丽方推相国能万户千门従此始南山相对双阙开函闗夜启侯王来奉觞殿上呼万嵗拔劒砍树何雄哉玉阶一汚新都履旧宅重开洛阳水东西照耀四百秋汉基半与周基似长杨昨夜西风早锦幔椒涂迹如扫谁言长乐殊未央回首青青千里草可怜遗瓦至今存古今不剥莓苔痕铜雀有歌哀白日鸳鸯无梦到黄昬梁园老人爱奇雅锦囊得之百金价茅斋风雨伍陈犹作金人泪如防朝来搨得寄江城旧物相看无限情白发张衡足愁思何人相与话西京  

闲居  

闲居不是为逃名野性従来少宦情况有林塘供笑咏且无冠盖费逢迎夕阳山好楼中见春水船髙树杪行何处飞来如雪鸟时时相近不相惊  

董知县佐才  

佐才字良用嘉兴人元处士性存子洪武初荐辟授洛容知县卒扵官诗多散轶惟青藜杖歌为明初诸选本所收今不録席帽山人王逢有题良用释耕所诗  

题华亭朱孟辨篆冢诗卷  

古初无毫楮羲画何由传孰知文字理已具河图前神农洎苍颉俯仰极天人穂书与鸟书创制分后先龟畴锡禹时盘铭着汤年岐阳纪石鼓史籀称独贤矫若蛟龙蟠郁若锁钮连蝌蚪聿竹漆形体因自然一従孔壁废重为经籍怜秦相约籀古譔次苍颉篇小篆遂名家劲健含姿妍登封及诅神金石纷雕镌下逮隶八分变化如云烟汉经煨烬余文教仍敷宣保氏存六书学僮才九千子云纂奇字杜林解探研继踵非无人意象莫能全伟哉许祭酒搜罗归简编堕绪赖复举后学知相沿阳氷克逺绍铉锴造其近代郚与周笔力为奔川复有朱茂才好古情欲颠一埽世俗书习篆忘食眠秦望并之罘碧落兼新泉小者案间列大者屋壁悬平生囊槖资多充买碑钱功深学既精齿壮志益坚鱼池染皆黒鐡砚磨将穿摹搨累万番积藁齐人肩师法正在兹什袭比蹄筌孙樵文自祭智永笔忍捐前修不我欺我癖犹难痊嵯峨细林山上与浮云连譬彼汲冢书函之瘗其巅聚土封若堂劖石表为阡其阳緑树交其隂书带縁山灵谨呵防有名如有仙挥洒人间者显晦名非偏寳劒贾胡发玉押蔓草纒何如篆冢光夜夜映斗躔  

方寸铁为卢丹丘赋  

方寸铁百链刚吹毛劒锋秋水光镌勒妙儗郚竹房倒薤文连环钮通侯累累悬肘后伏龟趺蟠螭首颂徳纪功垂不朽铁名已着霜满颅复得铁业传二雏勿劖元祐党勿刻詅痴符何如往补石经缺万古六书存楷模天下英髦知所趋伊谁之力丹丘卢  

读杜诗有感  

防年京国暗戈矛沦落谁怜杜甫愁春漏也曽嗔録事秋饥仍复问彭州平生节槩穷逾见小技文章老更优我亦此身无定处夕阳孤倚仲宣楼  

董佥事良史  

良史名纪以字行初字述夫号一槎良用弟自嘉徙松早有文名与乡贡进士陆宅之吴子愚颉颃洪武间首举贤良诏试内庭称防授江西按察佥事未防辞归结西郊草堂为终老计雅好吟咏多率己意曰供一笑而已每不留稿间有存者自题为西郊笑端其诗闲整流利诸体俱可观  

秋词  

露下碧梧巢凤寒悲螀暗啼金井防风吹绣帏罗袂薄琵琶零落无心弹谁家月明正捣练十二防干愁倚徧锦水鸳鸯不独栖芙蓉一夜生新怨  

新卜草堂  

为爱林塘好移家向瀼西久知乌绕树稍学燕衔泥花径偏宜曲茅堂不厌低犹烦车马客时复问幽栖  

舟次采石  

风雨黄昬后帆收采石来人家临驿住野庙向江开蜡面倾浮螘镫花落细煤谪仙何处问夜静水声哀  

题友人山居  

烟萝寂寂防柴扉路入苍苔一径防江燕定巢来自熟岩花结子落还稀修琴有制先抄谱沽酒无钱更典衣采药山童终日去夜深常与鹤同归  

海屋为彛上人赋  

海上髙僧屋数椽瑚碧树绕阶前过桥云磬天台寺对岸风帆日本船龙女献珠来供佛鲛人分席与防禅百年刼数如弹指眼见桑田防变迁  

送石达卿受淮南之辟  

当代搜罗急俊英岂容徒步鹿门耕淮南幕府多招隠水北山人最得名参术正须归狄笼盐梅甫用入商羮只应湖上秋风起犹为鲈鱼惜此行  

游虎丘  

参差楼阁半山开逦迆登髙入寺来寳藏虎归风撼树劒池龙去水生苔尘封坡老题诗壁云锁生公説法台但过不须穷古迹上方鹤易惊猜  

效秦文仲絶句二首  

日上东华暖雾开御河金水碧于苔内廷擎出清凉繖知是黄门进膳来  

朱衣绣袄织金花寳盖仙幢拥翠华文武班齐天乐奏龙头小辇载官家  

芭蕉士女  

春来心事苦人知懒写芭蕉叶上诗记得霓裳新乐谱晩凉偷按玉参差  

题扇次姚比玉韵  

甫里西来笠泽东扁舟髣髴似龟防旧时记得相逢处恰与如今画里同  

闲居  

风雨连朝不出门晚来步屧看溪痕不知笋过邻家去篱落新添竹防根  

殷参政近仁  

近仁嘉兴人博学能文家贫与其弟元诚原善协力养亲洪武初以孝弟举授山西平遥知县上莅政戒铭二十四篇擢广西参政夫妇皆卒扵官三子一女皆幼原善抚如己出自誓不娶人劝之泣曰吾兄之子犹吾子也使吾娶而不贤则诸孤何恃哉沈继宗为作行义传原善自号青松道人杨妃醉卧图  

夜倾玉椀葡萄酒晓进金盘荔子浆莫道海棠真自醉故将酣眼盼渔阳  

钓鼇生陶振  

振字子昌嘉兴陶庄人【`后析嘉善`】自号钓鼇生元季徙金泽学扵杨亷夫治诗书春秋三经天才超逸吐语豪俊少有神童之名洪武间荐授吴江训导尝坐佃居官房逮至京进紫金山金水河二赋得释改安化教谕归隠九峯一夕死扵虎王达善挽诗云昔为海上钓鼇客今作山中饲虎人有钓鼇海客及云间清啸二集  

紫箫歌为贝廷珍赋  

湘江老竹饱霜雪圆如赤琼劲如铁摩挲碧藓生秋香尚带湘娥泪痕血梧溪老人人中龙一朝入手夸奇逢截作渔家紫玉管学得丹山双凤鸣雌雄年来移家东海峤眼前独恨知音少相逢海上春山光慨然掷赠开懐抱老人渴饮酒一瓢醉披谪仙宫锦袍乗舟即泛大江涛起坐篷吹此箫海天月白云寥寥起舞水底百尺之潜蛟恍若东坡夜游赤壁下草木振动山崩揺老人老人真不俗余子焉能继髙躅十年海上居絶尘门对苍烟秋一幅既不肯掉舌下七十城又不屑折腰为五斗粟但知吹箫醉酒学神仙此乐平生无不足  

聴雨楼  

一年过京口帆飞疾如走半江疎雨隔篷聴防下骊珠三百斗一年过汉阳雪山翻怒泷黄鹤矶头泊船住醉聴秋雨眠西江一年过东海急雨乱洒船外洞庭帝子鸣钧天蓬莱仙人锵玉佩故人邀宿聴雨楼玉山颠倒恍然醉一笑使我消离愁公本拏云夫我亦聴雨客明朝大晴当奋飞万里天风振鹏翼  

题拙庵  

娄江之侧有昆丘拙庵道人居上头江声到枕或成雨海色满帘都是秋守株曽得山中兔托迹竟比林头鸠有愚还学栁州栁有身却作囚山囚平生自笑何太拙耻向权门事干谒分甘巢许一身闲不掉苏张三寸舌所以头最拙有髪不能冠所以手最拙有琴不能弹郑卫之音有耳不能聴毛嫱子都之色有眼不能观嗟嗟若人谁得似汉隂丈人差可儗既看形骸若槁木想见寸心如止水分明有类抱朴翁只儗更是真子钓鼇先生来海门相见娄东黄叶邨手持先天书一卷白日共向林间论骑牛却入山中去浊酒同倾老瓦盆  

题美人织锦图  

大嫂二十余小姑年十九大嫂织倦花下行小姑弄梭不停手纎纎玉指柔且温机声似凤哑哑闻一尺一尺复一尺织成一片湘江云东家郎君大骄劣倚防漫把春情説玉梭信手忽自抛白日触翻双齿折  

题梅道人画二首  

山中种木围书阁无数好枝生屋头白浪吹云湖艇晩青松含雨石秋赋诗当似韩宣子作器定従樊敬侯更爱小亭深树里竹根洗砚细泉幽  

江南春尽雨涔涔绕树筼筜合积隂园曲疏泉石苔滑篱根系艇涨痕深山寒翡翠巢密叶日暮鹧鸪啼逺林此时世虑淡于水聨牀灯火百年心  

丁佥事豫  

豫字叔寛号兰室海盐人洪武初以儒术召对称防授江西按察司佥事  

过醴城时奉诏两广求贤作  

奉使南来过醴城春风得得马蹄轻鸟飞緑树隂中去人在白云堆里行巫峡有山千嶂出湘潭无雨百花明行行不厌登临倦欲振荆阳滞璞名  

髙知县岳  

岳字彦髙本辉和尔氏髙昌裔也其祖仕元为御史中丞岳博洽有才仪容秀整工草书凡丹药卜筮之术咸究识焉洪武间荐知云阳县免官寓嘉兴复寓魏塘嘉善志又作岳彦髙号雪樵  

寓崇徳青镇  

南亭桥下水无波独客扁舟试一过抚景自惭佳句少思亲还恨别情多东风燕子穿花雨落日渔郎起棹歌却上髙篷望西北青山云影共嵯峨  

小西湖渔者钱钧  

钧字志衡嘉兴人洪武中以明经授本府训导喻良奉命治水甫按郡即与钧讲求水利筹画颇多复以疾辞扁舟放浪云水间自号小西湖渔者复聘至京卒有半隠集  

凌孝子歌  

凌孝子渥洼种鸑鷟姿金精玉魄蕴借骨与肌老蠙秀毓明月颗浊海挺出瑚枝十五志学富文史灯火夜夜蔵书帷二十应门足宾客交游往往称白眉凌孝子父典粟人揑词一朝逮系归京师仰天哀号眼流血突地吼急心剜锥重明不照覆盆底壮气直拂青云涯上书欲雪父非罪父罪既释身先萎水航陆走有余苦风餐雨宿无良医天公与才不与夀吾党堪恨仍堪悲凌孝子死絶奇生年未永人见推乡邻闻讣杵不舂亲戚奔丧泪再麾白杨风悲云惨淡蕙帷月冷香逶迤空懐手提如意舞无复梦把连环持鹊巢伶俜哀锦树琴弦防絶凋朱丝呜呼月溪篆周郎引扵公辞当时三絶人见之石湖大篇又超迈东柯八句同追思香名脍炙众人口风烈照耀羣贤诗呜呼半隠老材力薄人品卑縦有空言何所施笔力既无扛鼎势文藻适足为时嗤愿求当世采风者表而出之天下知不然排云呌阊阖请树绰楔光门楣遂令首行身朽誉不朽簉迹二十四子肩相随卓哉簉迹二十四子肩相随天荒地老磊磊落落名声垂  

【`附考孝子钧里人也永乐中父以典税被逮孝子号恸上书得释竟以劳卒`】  

陆教谕宗学  

宗学字熈之崇徳人洪武间由儒士荐为教谕天清宫  

青鸟曽传海外书瀛洲消息近何如烧丹既悟神仙诀避地何妨水竹居石子种来都化玉药苗分出半登蔬天坛月冷秋如水夜夜吟风起步虚  

农圃居士周徳行  

徳行自号农圃居士嘉兴人洪武间歴官工部营膳所丞英华失载従湖海耆英集録之  

寄田吏目  

蜀江曽共买归船聴雨篷夜不眠小范胸中兵十万老田门下客三千宦情絶塞乌蛮外归兴沧洲白鸟前老圃隠忧诗里见被人多向话中传  

寄泮水诸公  

早年曽许笔如杠老我扵今兴已降作客浑如锦江杜携家未遂鹿门厐沙鸥睡熟原相并梁燕飞来偶自双昨夜梦魂归别墅富春山锁白云  

丁太守麒  

麒字彦桢号淡庵豫长子洪武间以贡授济南守旧志载其烟寺行吟诗得句更题林外竹脱巾常挂塔前松天星湖诗堤畔马嘶芳草碧沙头人上画船轻闻琴村诗别鹤不闻空外语野乌时向屋头鸣亦清整可诵今従武原集録一首  

送唐士干回贵州  

濩落江湖失所依还家又着老莱衣西山日薄乌啼切南国风髙雁影稀目送长空何忍别心交方密又相违一尊寄尔庭帏逺滇树花深五马归  

唐县丞贞  

贞字士干号抱拙海盐澉浦人洪武间以贡任东莞丞尝従铁崖学诗韩履祥赠贞有宦游逾岭海声价动京师之句又有送贞还贵州诗云楚山郁重重巴水深浩浩丁麒亦有送贞诗岂其従贵竹家澉者耶  

题深云卷  

轩构深云隔杳冥一时遮防万山青谷中虎啸风抟阵洞口龙归雨带腥卧石衣襟尝自冷出林钟磬惯曽聴披图作者皆前辈小笔何由问草亭  

王御史贞  

贞字贞徳嘉兴人洪武三年庚戌开科贞中浙江行省乡试授合水知县调茌平治有成绩左迁广州司狱召拜监察御史  

石鼎歌  

老年落魄犹非昔破帽遮头谁识得不知水郭与山村杖藜到处寻陈迹清寜仙观栁溪阿松扉昼掩萦藤萝圣之前石为鼎藓痕云色何其多苍烟腾入苍虬口神气冲天贯牛斗奕传巩固不知年防送防人先白首叹余老眼空摩挲晕碧重重奈尔何古往今来成一叹不须见此复悲歌  

【`附考嘉善西北三十六里清宁道院中有石鼎龙头豕腹宋熙宁中剏院时所置`】  

王举人镛  

镛嘉兴人洪武庚戌举人出处无考按其诗我家旧在梅溪上今王垫镇也闻川蒋氏有家蔵明初水竹居诗一卷谓距御儿东六十里曰澄林其地多竹溪水潆洄青螺翠合不啻左泉而右淇也处士朱克恭家扵此顔曰水竹居郡人马盛为记贝琼为志后列题咏甚盛俱一时善鸣者中得乡贤数家不忍遗轶姑选存之  

水竹居为朱克恭赋  

碧水澄潭自作洲琅玕多种屋东头旋烧新笋当茶灶时斫嘉鱼上钓舟客至好従明月饮居闲何必五湖游我家旧在梅溪上遥忆清风度早秋  

王钧  

钧字天全镛弟  

前题  

文采风流偶晋贤由来踪迹托林泉门童子清如鹤留客轩小似船锦鲤寄将书咫尺防鸾飞下月婵娟何时把酒同烧笋却访东坡笑渭川  

金天藻  

天藻未详  

前题  

溪流抱回沚春深带芳洲轩居得佳胜水竹绘清幽日丽杂花明云深嘉树稠兰杜发光采鳬鹥共追游有客来扣门风晴气和柔布席具芳醴觞咏时唱酧悠悠起遥瞩侃侃防隠忧従此谢簪绂乐焉终林丘  

陈鳞  

鳞未详  

前题  

白云宿虚檐苍云堕髙栋日暖鱼弄姿天晴鸟呼梦髣髴筼筜谷未数蔷薇洞迎山气佳地隔市声哄居然有六逸亦岂无二仲分曹时对奕课子夜犹讽清泉且自酌冬笋宜修供匡牀白发翁笛声或三弄  

陈熊  

按清江集游殳山记熊本贝氏门人  

前题  

竹迳茅堂相与连清江一曲好林泉动门碧色带初雨满地緑隂遮暮天春留客座烹鲜鳜老倩人扶拜杜鹃却笑九衢尘没马城南回首思茫然  

陈振  

振未详  

前题  

小筑濒溪日掩门琅玕万个似云屯玉箫吹彻天如水钓艇归来月满邨秋雨巳堪垂凤实春风又见长龙孙野人自得沧洲趣与世相违更莫论  

孙太守询  

按郡志为嘉兴府学生洪武初乡贡官知府与宣徳年孙询官检校者两人  

前题  

髙竹临水上翛然絶尘迹野人适幽趣结庐在其侧凉隂泛渌浮滉漾侵几格坐待明月来秋声印寒碧丁御史麟  

麟字彦祥号朴庵豫次子洪武乙丑进士官御史弹劾百僚无辜见法临刑有哀亲训子诗  

哀亲  

有亲有亲怙恃全瓶罍依倚期终年我生不辰天怒瘅漂鸱化碧双亲前双亲有孙初学笑孙母无夫镜空照北堂椿瘁萱亦衰忧不忘兮花不开呜呼一歌兮歌正哀飞魂暗逐东流回  

题画梅  

木落江空嵗晏时春风先到最南枝繁华各有生生意莫叹棠梨造化迟  

西湖竹枝词  

涌金门外春水多卖鱼船子小扵梭三三两两唱歌去惊起鸳鸯可奈何  

韩御医履祥  

履祥字采芝海盐澉川人能诗工医洪武中为御医成祖尤加恩遇巧扵对脉言无不验董两湖谷为撰传  

懐惟则大师  

每忆幽寻到上方纸石鼎漫焚香天花入座散晴雪空翠扑衣生昼凉龙化老翁求妙谛鹤偕童子守禅房别来江汉频回首尘刼茫茫道路长  

檇李诗系巻七  

钦定四库全书  

## 檇李诗系卷八  

平湖沈季友编  

明  

朱大理逢吉  

逢吉字以贞崇徳人洪武初为中书掾授寜津知县有异政擢湖广佥事坐事谪屯关中移戍山丹着童子习牧民心鉴二书再起陜西佥事入为大理丞同修国史寻命视苏湖水利及畿内屯田单骑巡行寒暑不倦所建议皆军国大计建文庚辰同董伦髙防志考试天下贡士年八十卒所着诗文集虞集为序  

千乗梨云  

秋髙美梨熟万朶绛云蒸曽得君王喜因为里闬称春香凝白雪晓梦入青绫何必潘郎赋佳名处处腾【`附考崇徳有千乗乡吴王飬兵放牧于此乡有纪目坡游屯泾`】  

钱林李雪  

花满钱林社景如嘉庆坊一天风不动万树雪生香鲛女鸣珠佩仙人下玉堂清游喜相遇踏月看春光【`附考崇徳城北有钱林`】  

钱节妇词  

钱家节妇近代无年才二十早哭夫防防独守乳下孤岂无嫁时红罗襦掩镜不对双鸾雏仰天誓养堂上姑青灯明灭啼夜乌教子读书身辟纑天长地久夫骨枯清氷白玉终相如姑妇白头心勿渝皇家有诏旌门闾光彩照耀鸳央湖千古流传太史书  

【`附考节妇崇徳钱升母诏旌之`】  

同贝季翔饮客楼酒半作  

客従黄鹤楼头至醉举凤凰台上杯甘雨洗天炎暑浄好风消酒暮懐开坐评月旦推吴士歌聴阳春忆楚台归到湖湘见明月有诗须托雁将来  

寄张世衡  

文穆公家四世孙清朝今见几人存衣冠入市争投辖风雨读书深闭门坐咏逺山枫叶寺归従新酒杏花邨玉湾桥下莓苔路应有征贤故辙痕  

送姑苏刘孟功之官  

诏下鸣琴向霅川山中官府似神仙两堤桑霭青遮县一路稻花香满船好客重逢东老乐化民寜让鲁恭先济时方略平生定早晚声华到日边  

谢东白上人遗恵泉  

二泉自昔着佳名百里分来故故清卓地不劳飞锡响出罂犹带潄云声酒醒瀹茗魂俱爽病起看山眼倍明才愧长卿能免渇相知谁似上人情  

题云林画  

昔年来看墨池鵞风雨扁舟载酒过一自春归清閟阁几番蛛网落花多  

防隠老人程佥都本立  

本立字原道自号防隠老人崇徳凤鸣里人【`后析桐乡`】洪武丙辰以明经荐为秦府引礼见上奉天门赐马匹楮币后改周府忤贵戚谪云南马龙他郎甸长官司吏目时缅夷煽乱本立单骑谕之皆悦服后复叛西平侯沐英讨之谓非本立未足安诸夷命为守御乃冒暑雨深入楚雄姚安大理鹤庆丽江永安等地懐柔抚字凡九载夷民晏然建文初学士董伦府尹向瑶等交荐之征入翰林纂修髙庙实録陞佥都御史坐失陪祀调江西按察副使未行靖难兵至与吏部尚书张紞等俱赴应天府学自缢死有防隠集其文平易典实诗亦荘重非骋竒鬬妍者比明初浑厚之风犹可想见也送李学正之易州为赋桃花崦  

野性好林壑胡为来市岂无桃花崦着我屋数椽深深崦中花万树春霞鲜居民非避秦鼓腹戴尧天花间长儿孙看花不记年我欲往従之路隔松萝烟怅望小孤峰玉立青娟娟相逢李博士颇类长庚仙江东事幽讨已有青鞵縁得官不厌冷幡然向幽燕振衣山上风洗耳石罅泉期君早归来和我桃花篇  

木棉歌宿荣昌县田家作  

田家无桑蚕不育寒机不奈蛩声促阳坡种得木棉花雨晴雪防秋云緑小姑大妇不梳妆日日采花如采桑青裙短短赤双脚素手纎纎花满筐归来闭门月昏黒燃薪代烛光照室姑揺纺车妇在机一夜不能成一匹松州茂州道路难乌防乌撒雨雪寒丁夫运粮给边饷卖布易米还输官田家不织纨与縠木棉未得裁衣服何日边城罢战输女织男耕衣食足  

题竹石小画  

玉堂仙人松雪公写竹正似石室翁云林道人虽后出往往落笔生秋风吴人好书仍好画百年遗墨千金价比来何处得此图松雪云林此其亚娟娟嫩玉才数茎烟梢雨叶縦复横洞庭寒骨沈水底铁索下取蛟龙争却忆江南旧池馆笔牀碁局何萧散一行作吏事便废十年不归梦欲防松雪子孙今几人云林弟子谁逼真得归故乡倘相覔竹枝挂我头上巾  

山行晩至晋寜州太守史公留饮  

落日孤城小轻烟一水斜青山防氏崄緑树僰人家絶塞无来雁荒城有噪鸦多情此州尹劝酒説年华  

过峤甸  

山防邨才见溪回路忽迷贩茶非土獠劝酒是禾泥碧树排云直青秧挿水齐欲忘乡土念多事子规啼  

乳石诗【`并引`】  

象贤奉常得异石于演乐堂典宝周翁识之云道州乳石也奉常欣然以诗见遗余尝怪李翰林集有云荆州玉泉山多乳窟中有白蝙蝠饮乳水而长生其大如鸦典宝荆湘人欲一问之未暇也今以道州乳石言之则荆州乳窟可知矣然又闻王烈入山得石髓青泥流出随手坚凝气味如秔饭按仙经云服之夀齐天地窃谓髓之与乳皆石之脂也髓其凝者乳其液者乎服髓者夀则蝙蝠饮乳而不死亦无足怪矣独未知遯世长往之徒亦有服乳而长生者乎因赋诗荅奉常并呈长史公且欲质诸典宝翁也  

闻道山中乳窟多乳泉流出石为窠洞门到夜飞蝙蝠驿路何年载槖驼野色忽看新培塿水痕犹认旧漩涡岂无青髓香如饭老我黄尘奈尔何  

柏峰为希仙道士作  

何处仙家紫翠房一峰烟雨柏苍苍羊眠白石云根烂麝过青苔雨气香羽节凌风天有籁丝囊盛露玉为浆头颅我巳将华发便欲传君却老方  

丽江雪山  

玉龙峰髙九千仭日色晦明云气寒何当赤脚踏氷雪更有红顔生羽翰石洞僧来昼骑虎瑶台仙去夜乗鸾山灵于我岂无意一路天花落锦鞍  

自姚安出普淜  

层关飞鞚出寒云万木归鸦乱夕曛山自蜻蛉川口合路従鹦鹉岭头分道傍筑室新成市塞上屯田久驻军逺客谁无乡土念悲笳吹动不堪闻  

鹤庆驿防吴人冯广文闽人林税使  

马蹄蹴徧隂厓雪直向居庸塞外行日落忽闻牛背笛川平始见鹤州城秋风千里莼丝滑暑雨三山荔子生迁客相逢话乡土天涯何限未归情  

邓洲驿  

平岗走马神摩洞荒驿闻鸡邓睒川丹壑泄云朝翳日玉泉隂火夜生烟一年残厯愁来检万里新诗老去编山水不殊人事异中原归计正茫然  

送教授致仕归金华  

六十看山眼未昏草堂归去卧烟邨朝廷巳许乞骸骨衣食未湏忧子孙上马天风吹蓆帽落帆江月到柴门美芹炙背区区意他日难忘献至尊  

君山别业画卷题为王伯昂  

画圗林壑起云烟使者髙懐寄静便背郭真成浣花屋看山如坐洞庭船柴门黄叶邻僧扫石径苍苔野鹿眠如此故巢劳逺忆只应头白是归年  

扬州  

城门疎栁噪寒鸦郊外青旗是酒家无复春风旧桃李行人不必问琼花  

题山水钓渔小圗  

人间万事一丝轻江上数峯双眼明老我不归空看画秋风又到洛阳城  

华阳驻马桥  

絶谷层关路屈盘斜冈侧嶂石防岏今朝驻马桥头立华岳三峰正面看  

书山水便面送人归楚  

西南六诏山无数多在蛮烟瘴雨间不似故乡归去好洞庭湖上看君山  

寄嵩明倅祖原善二首  

天涯相见故乡人一话江南一怆神那复鸳央湖上醉画船箫鼓閙青春  

风雨山客枕孤东方欲曙鸟相呼无人更似嵩明倅日日能来问病夫  

桐乡杂咏十一首  

梧桐防清溪溪水波粼粼上有五色鸟下有黄金鳞秋雨洗白石春风生緑苹愿学羊裘子时来垂钓缗【`附考桐溪即梧桐泾巳见`】  

陟彼东山上惘然思谢安华露湿我衣海日升岩峦愧无如花妓醉舞追前欢飘飘谷风来吹堕头上冠【`附考东山在桐乡治东三里`】  

横湖如匹练风景此中稀日暖赤鳞跃天晴白鸟飞寒松蟠石防春水没苔矶几度斜阳晚渔舟渡口归【`附考横湖在桐乡县东南三里`】  

房星下照天池水水光一碧浄如洗骅骝何来尘满身解却金羁濯清泚不识谁人乐少年春风栁下曽扬鞭骅骝忽尔化龙去空余池水凄寒烟我闻渥洼在西极此水得名徒逺忆却怜骏骨世间稀伫立池边三叹息【`附考洗马池在桐乡又有走马岗相传为吴越分疆之地`】  

凤鸟従何来来止桐溪傍锦毛濯春雨防翮晞朝阳苹藻动浮彩兰芷吹幽香凤去今不返空余鸥鹭行【`附考浴凤沼在桐乡`】  

千尺髙槐旧相门传闻南渡此移根心经百嵗风霜苦身受三朝雨露恩破穴中宵经电火緐隂六月似云屯池台锦绣知何在幸尔青青尚独存  

【`附考建炎槐在桐乡`】  

梧桐生髙冈亭亭凌紫霄鸣凤丹山来依此百年乔良材中琴瑟和声合箫韶我非汉中郎讵识爨下焦【`附考凤鸣梧已见`】  

宝地多竒踪双池凿龙眼秋水涵逺空寒波应灵响阴云翳或结夜月晴更朗对此长湛然尘心自萧爽【`附考龙眼池见题咏`】  

凤过桐溪水溪桥迎凤名光揺锦翮动影落彩虹明夹防梧桐老芳洲杜若生尚余千古迹登览一伤情【`附考迎凤桥在桐乡`】  

老禅西来兠率宫金昙舎利开芙蓉平地起作宝光相七级上凌天九重摩尼顶珠现穹碧丹霞掩映鸡足峰八牕玲珑县皎月层栏翠滑扶神龙我欲乗虚求帝释云梯髙峻红尘隔檐铃停语寂籁冷白鹤飞下苍烟夕【`附考恵云墖见题咏`】  

天花堕虚空平地忽三尺异哉西方神现此水精域胎非托摩耶意叵劳刻画乃瞻白玉相安用黄金饰一洗热恼心悉依清浄力红日起扶桑终焉化无迹其无本非空其有亦无色君看东逝波沧海不可测我来凤皇溪古寺久荆棘摩挲雪佛碑碑防字莫识金石亦已壊况非金石质万事等泡影感之三叹息  

【`附考雪佛碑在桐乡`】  

杨太守任  

任字子重嘉兴杨港人【`后析嘉善`】初生时有胡僧闻啼声叹曰此儿异日必显但不免于刑耳洪武间由人才擢知袁州府黄子澄一见以国士许之壬午之变子澄出征兵往约苏守姚善航海善不可子澄乃至任家与任谋求旧君圗大举事泄任与子澄俱被擒至京磔于市子礼坐死籍产族诛任生平诗文无可攷见唯于髙壁所辑幽光録得诗一首  

为礼部黄侍中观题翠微书舎  

射防列朝署官登少宗伯仁兽翔夏林天骥骤风陌夙学壮则行旧隠情未释仰瞻云敷俯挹时雨泽输忠在经纶回梦托泉石丹绂荣緑萝华轩贡苍璧人生慎终始于道明损益竚子功业成还理谢公屐  

袁卜士杞山  

杞山字无考世居嘉兴之陶荘【`后析嘉善`】豪侠好义与黄子澄谋匡复事露出逃行至吴江北门作絶命词行吟数四自投于河有居民吴贵三者援而出之吴亦好义询得其状破家相容得免其四世孙即了凡袁黄也杞山神于卜有陶荘人胡浚字元海尝従之学其母即杞山之姑也二人同游金陵提防姚一山偶失金杯酷责其徒二人怜之占得剥之颐告之曰金在土中汝従西北隅掘下五寸则得矣如其言果得杯永乐八年一山荐二人于朝杞山称疾不行为胡卜之得干之五女杞山曰五属君升阳在四子命又午也其有锡名之庆乎胡曰吾直壬午为水水而午者子之冲也果锡名必不离水杞山曰非徒然也四为渊又值升阳而五居渊上渊而大者乎以草莽之臣践五位终非吉兆五为火丁者壬之合也遇火则危矣胡至京卜无不騐授钦天监漏刻博士赐名奫杞山闻之曰騐矣死不逺矣时上新作殿命胡卜之布筭讫曰某月某日午时当燬上怒囚之以待至期胡倩狱卒觇视返报曰午过矣无火胡服毒午时正三刻殿果焚上急召之则死矣  

絶命词  

北风萧萧秋水緑木落松陵野老哭周武岂不仁乃耻食其粟生无益于时九死又奚赎吾将従彭咸寜葬江鱼腹  

蒋侍书兢  

兢字惟敬先世冝兴人张士诚踞吴道梗不得归寓嘉兴通越门后徙大云塘兢博综经籍尝学于髙士敏唐愚士遂工诗文建文即位诏举人材至京考授文渊阁侍书应奉御前笔札壬午授密防従黄子澄走姑苏至杨任所谋建义旗子澄遣兢往宁波防合知府王琏发兵固守钱塘随逾海抵闽粤檄州郡大举赋诗嘱别云去去涉江海贵速无后时身轻不遑顾厦頽务穷支十日秦庭哭一举齐桓师持此报国心何事不可为未及至而成祖正位子澄与任被诛兢因亡匿山泽称东海逋臣逰楚蜀二十余年乃归衰麻绖带终其身逊国前诗文俱防轶惟琐尾日记友陶轩稿蔵于家其神女庙一诗让皇戊申至庙见之挥泪命铲去载程济従亡随笔  

长相思  

长相思江悠悠洞庭木落三湘秋梦中不识别时路九疑云黯苍梧树翠华南去不复还双娥洒泪愁空山五十哀弦雏凤语鹧鸪啼处斑斑雨长相思思转深请以白玉璞琢出相思心三湘之深东入海相思之心终不改  

悼黄子澄太常  

厦木支穷感昔闻知人不易负吾君但怜共矢心匪石虽死犹歕气似云方腊一时符僣号平原千古足流芬盟鸡尚忆西塘路风雨凄凄握手分  

过滟滪堆  

扁舟西防玉芙蓉疏凿由来夏后功逆濑风髙防马象清秋水冷问蛟龙家乡已出五千里山障方穿十二重最是逋臣思惆怅江流呜咽响淙淙  

零陵道中望九疑山  

九峰吐翠隔湘川咫尺征途万里天欲诉重华无限恨軥辀啼处雨如烟  

神女庙  

环佩依然赋不虚千秋一梦致人思襄王此日知何处空见朝云暮雨时  

徐大使中  

中字伯庸号直心道人嘉兴人洪永间应明经授鄱阳泊河所大使晚归乡里以尚书教授乡人萍屋为景上人题  

水上乾坤有许寛舟居犹胜住山间江湖浩荡基难定鸥鹭聨翩意共闲落月暂依杨栁防晴风又过荻花湾平生自分无根蒂南北东西任往还  

张仁  

栁志载张仁三诗平湖法志云是邑人时未分县无考  

松风台【`考见题咏徳蔵寺`】  

老树秦封倚石坛科头箕踞自盘桓苍龙卷地翠涛舞青鸟翔空宝盖翻清气一襟毛发颤秋声万壑斗牛寒划然长啸凭阑处明月中天挂玉盘  

武湖【`考见题咏`】  

平湖漾晴緑狎鸥自相逐归艇小于杯轻帆晒蒲幅星萍恣漂流白鱼跳玉尺栁线牵人衣香林雨新沐汀尾沙禽鸣人家映脩竹步履随春风席地倾醽醁玩乐当何如回首炎威促  

西园居士李进  

进字孟昭号西园居士嘉兴人力学明五经尤通春秋工篆隶行草母丧哀毁眇一目不复求仕永乐初郡守齐政钦其人请为郡训导不久谢归着有西园集西湖夜宿一诗芙蓉诗话称其蕴借风流者也  

题画松  

君不见灵隠山前小朶峰入山九里皆青松怒涛翻空卷江海髙秋挂石蟠虬龙西湖三月春意浓锦囊骏马呼奚童清阴接道生爽气金粉扑面香蒙蒙两年不踏湖头路转眼春来又春暮画中忽见一株松彷佛山前幽絶处幽絶之处多仙灵吾独何为缚尘缨寄谢仙灵许同隠准拟长镵寻茯苓  

丹阳道中  

茅屋鸡声催早起僮仆相呼戒行李拥袍无计冲晓寒野店春醪薄于水羊头小车铁裹轮后推前挽声辚辚平原极目但衰草西风忽起迷沙尘坦途才过十里余行行曲磴多﨑岖松林杳霭不见日冻雾作雪沾衣裾黄泥山岗髙复陡车夫努力成牛吼须臾下坂一何易势若骏马争先走尝忆当年未为客縦览方舆徧圗籍太行蜀道虽漫闻七里八冈今始识男儿初生挂弧矢岂分拘拘老桑梓他年为作子长游賸赋新诗满人耳  

花游曲  

飞花入帘宫漏长游丝落絮春茫茫金鞍骏马青丝勒绮阁小姬红粉妆黄金作丸落花底啼鸟隔花飞不起明朝更欲载东风早买湖船放春水  

秋日大云寺僧房赋赠友陶先生  

孤踪久矣去人间归卧家林景亦闲清涧飞泉含宿雨白云满壁拥秋山﨑岖尚忆他年事衰老都非往日顔并坐绳牀谈思剧松风谡谡鸟关关  

题丰乐楼圗  

钱塘城郭帝王州胜概千年尚有楼南浦云开朱箔晓西山雨歇画栏秋玉人歌舞成春梦芳草王孙非旧游物换星移余事在萧条残墨不胜愁  

西湖夜宿  

蹇驴冲雪防乌纱夜醉西湖卖酒家十六吴姬吹凤管卷帘烧烛看梅花  

穆溪渔隠朱僘  

僘字孟寛崇徳嘉防乡人父仁为贝清江门人赘嘉兴穆溪屠氏因家焉僘故以赀雄里闬永乐初坐党累编戍山海洪熙改元赦归足迹不入城市日惟垒石列卉木搆緑畴轩栖息其中兴到则乗小艇携尊罍之属沿溪而溯之持竿垂纶徜徉鹭汀鸥渚间得鱼贳酒醉则偃仰舟中扣舷而謌声出林外望之若神仙自号穆溪渔隠一时名流皆与交年八十余有遗集一卷  

寄木兰长老  

木兰洲上梵王家门掩松云礼法华有锡未凌沧海去无山时见白云遮十年梦防芙蓉酒几度香生茉莉茶遥忆暮龛禅定处清风明月满天涯  

李训导孟璿  

孟璿名璿以字行号南荘一号天目居海盐之吕冢永乐初以经明行修被荐歴嘉兴汝寜训导着有南荘集弟仲玑季衡皆有文行时海昌二苏秀州李孟昭毎过孟璿兄弟酧和辄淹旬朔好事者多慕之李于鳞诗选不轻进作者独取其云深一诗亦可占其大略矣  

春寒  

春事今还滞寒愁故故生风威披韭叶雨色湛桐英门径苔侵石河隄水没柽未捐乗胜屐犹傍读书灯  

清晖楼秋夕  

髙阁轩窗静遥城鼓角鸣明河横夕影烟树拥秋声白苎因风度清尊带月倾寒螀吟砌下恻恻不胜情  

金碧山水  

雨余山色暖如春人掩柴门卧夕曛江上圗书和月载山中鸡犬隔云闻东风瑶草香初满流水桃花路不分此处仙家浑不逺底须骑鹤访茅君  

题童居士云深处  

卷舒随处共无心道者幽居似海深万顷银涛连晓色半岩苍雾锁秋隂拥关不禁钟声出防榻休嫌雨气侵欲扫氤氲陪杖履重来祗恐路难寻  

燕  

秋去春来信有期双双依旧啄芹泥网罗不到营巢处肯厌田家草屋低  

丁珙  

珙字润珩号草堂麟之子  

仙台云树  

溪流环翠石台危曽有仙人共奕棋林下枰空樵去久松间云冷鹤归迟古碑无字传遗迹祖垄多芜动孝思几度登临重回首松楸春雨不胜悲  

陈秀才景融  

景融号菊逸雷之子永乐间文学  

莫春  

春风客路马蹄轻归鬓萧疎恨莫平呼酒且今夕醉看花又动昔年情朋游老去鸥盟冷世事看来蜨梦惊咄咄书空徒自苦便应投笔效班生  

秋江独钓圗  

云山万叠水烟空白鸟飞边思莫穷未遇君王后车载钓丝黄叶共秋风  

李布衣季衡  

季衡字公平一字希平号西溪孟璿弟着有西溪集其追和元人十台懐古诗脍炙人口他如陇头牛出春耕雨海上人归晚负盐鹁鸠啼散邨前雨蹇犊耕残谷口云皆集中佳句也  

戏马台  

八千子弟江东来函闗一叱强秦摧还乡自比锦衣乐横槊戏马登髙台一朝垓下狂圗靡楚歌四合兵尘起阴陵失道叹天亡尚骋余威殱汉骑拔山之力盖世雄空余草树生悲风有舟不渡亦男子挥剑直与骓同死  

铜雀台  

魏家歌舞贮铜雀井干凌空云漠眉妩争夸翠黛浓腰纎竞妬罗衣薄秦筝赵瑟无时闲炰凤烹龙顷刻间绮苏映水月皎皎朱帘卷雨花斑斑一朝玉匣归尘土従此髙台罢歌舞分香卖履属何人魂防西陵泣寒雨  

凌歊台  

凌歊髙台壮南国突兀干云天咫尺晶帘半卷晓风寒雕阑倒映秋江碧台边轧轧金舆来盈盈二八花顔开英雄一去不复返甍残栋委俱尘埃蜀山雪消清似洗岷江西来几千里此日豪华安在哉唯闻呜咽台前水  

钱塘懐古  

大奸窃国正慿陵河洛纷纷甲尚腥无复汉光收故物空余周顗泣新亭北来勍敌多如雨南去诸孤散似星俯仰不穷千古意夕阳西下乱山青  

严布政贞  

贞字颐正号养素【`刘志作阎真字养正非`】嘉兴人永乐癸未例应防试以登极故开乡科贞得领荐至甲申成进士授景陵知县浙音彚编云贞以寜波籍仕终云南布政  

和栁子厚登栁州城楼  

独上城楼望海天异乡愁思正茫然溪云暝带桄榔雨野日晴销薜茘烟百粤湖山通絶徼半江菰米熟秋田旧游别后多零落目防沧波只自怜  

姚袁州文  

文字敏学崇徳人永乐乙未进士选庶吉士改礼部主事宣徳中罢调六曹官独留主文选事出知庆逺猺獞杂处文结以恩信无不感服改袁州将代百姓请留卒于官  

东山  

谢安久云亡东山在吾里云松秋落落涧草晚薿薿昔人徐提刑鬻田训五子诸昆攀桂后老者乐于此愿言一登临景仰何日巳  

朱兴寜孟徳  

孟徳字维新海盐人寓籍陜西宁夏卫中永乐戊戌进士任广东兴寜知县  

出猎圗  

秋髙絶塞苜蓿死飒飒西风吹马耳山前猎骑耀戎装布列沙场平似砥草枯食实马臕肥风折筋胶劲弧矢旌旄斜卷防霞明战袍乱簇团花紫揽辔峩然意且闲导前顾后遥相指勒马回头审视余雕弓满引双鸿起  

寄西溪李季衡  

不到西溪已半年孤情毎自绕君前莓苔色冷寻花径杨栁阴闲载酒船岂乏琴书消夏日已多稌黍满秋田悬知别后幽栖意欲谢逢迎独草  

王经歴逵  

逵字公逵号云溪嘉兴人永乐甲午举人宣徳初官襄阳卫经歴有南溪吟卷管窥集云溪遗稿题宋髙宗茘枝圗三首【`有引`】  

宋髙宗绘茘枝圗一幅我友于以成所蔵求题于余按本纪徽钦銮舆播迁拥迫而北土崩瓦裂甚可哀怜髙宗南渡仅能中兴然无拨乱之才夺于奸桧之和议由是偷安江左乾纲不振功垂成而复堕宴安之际不鉴覆辙犹圗口腹之奉以自玩而忘不共戴天之仇其何心哉  

上皇西幸剑门时逺忆涪州贡茘枝今日思陵圗画里两宫甘防不胜悲  

画卷深宫冩茘枝建炎天步属艰危江南风味真竒甚莫遣当年北使知  

五国城头归梦迟炎风闽海驻旌旗闲将茘子劳宸翰知是天机出孝思  

俞少傅山  

山字积之号梅荘嘉兴人永乐癸卯举人歴郕府伴读景泰初擢鸿胪少卿至吏部左侍郎有请谒正色以拒台谏言事取嫉权贵者曲为调防时议迎复或有异同山奋然曰銮舆复然后人心悦而天下安况天伦所系至重力賛之朝廷知其清慎赏赉有加作嵗寒圗题诗赐之既而有易储之议山宻諌不聴引病归复进太子少傅囊槖萧然称贷以给善大篆工墨梅着有梅荘集不传英华所载二律俱不佳闻川蒋氏曽于贾人得画梅卷有二防句凄清哀婉盖英庙未旋驾时作也  

题画梅二首  

春帘髙卷透疎风瘦影萧萧望若空肠防不堪还染翰九霄环佩夜玲珑  

生来絶胜董娇娆冻粉含香玉影揺十二楼头明月满不胜清泪湿鲛绡  

朱琳  

琳字玉林号雨椿以下三家皆永宣间人爵里无考诗见英华  

题子陵圗  

莫道狂奴聘不来客星无意作三台纁肯博桐江水未必清风满钓台  

李澄  

澄字若渊  

赠龙虎山朱道士  

黄冠道士蓬莱客骑鹤来游海上城仙券灵符常满箧丹台玉室久知名云开碧汉飞鳬影月落瑶坛散佩声遥羡闲身居物外无由相共学长生  

郑璋  

璋字无考  

莺梭  

金衣公子度庭柯嘎嘎交交意若何花锦乱穿红影碎栁丝轻织翠纹多迁乔无意登机杼出谷留心避网罗莫向陶家门外过壁间犹有化龙梭  

白猫  

玉狸海外来千里月兔天边堕五更悮入名园人不见梨花香里只闻声  

陆秀才琦  

琦字公璐号友兰宣徳四年以嘉兴魏塘镇为嘉善县琦居汾湖遂为嘉善人父坦故雄于赀愿输槖创学宫不果而没琦承命献其址复建义塾于汾湖之隂学士曽鹤龄有记  

题云林访友圗次陈汉昭韵  

为爱幽栖好乗闲一访君磵喧泉漱石林暝树蔵云路自山腰转源従谷口分坐深归路晚天末有斜曛  

述懐  

坐惜年华似水流湖山行乐且悠悠一川烟雨孤邨晚千里关河防雁秋金凤幸遗天上勅黒貂犹剰箧中裘清樽漫醉新丰市当道何人问马周  

梅花  

雪压寒香冻未销江空嵗晏转萧条冷云漠漠知何处梦到西湖第六桥  

松云居士姚黼  

黼字廷章号松云居士嘉兴人宣徳间布衣御史绶之父也年四十以家政委绶擅隠居之乐能冩山水宗岳雪樵工诗日与陈颢韩永倡和优游自得人以可闲先生称之  

过友陶旧宅次南野韵  

萧萧茅屋冷溪濵晚嵗孤松雪色新邻笛不须哀日莫就中多是防魂人  

南野遗老韩永  

永字景脩号南野嘉兴人出处未详有诗见蒋氏三迳琳琅册自署七十七翁嵗在辛未当是宣徳六年则永亦逊国遗老也  

咏梅次竹邻  

昔访逋翁宅墙头露半梢因吟暗香句行过段家桥张恵  

恵字孟与  

秋夜  

氷簟银牀梦不成半因秋热半闲情披衣起看窗前月又到西窗栁上明  

陶瑾  

瑾字廷璧号菊庄  

闲居  

数椽新筑傍溪湾扫石焚香鹤正还几度卷帘看不厌夕阳紫翠满南山  

陆厚  

厚字无考  

哭二子  

风雨撼庭梧寒巢失二雏梦因心上起名向醉时呼凤泣丹山玉龙吟碧海珠防机怜尔母泪滴砚苔枯陆宗寳  

宗寳字善之号橘轩  

途中偶成  

燕云漠漠路迢迢马上霜风裂紫貂半百年过头似雪独怜无计老渔樵  

孙检校询  

询字廷言一作佳言号东溪嘉善人従里儒徐中授尚书善属文宣徳间应贤良诏授广西布政司检校洞蛮窃发询谕之皆感服遗以金不受寻致仕时邑民李懐玉等为真率饮尊齿徳也适询归改为耆英文防约里中斑白知礼让者十二人按一年月朔之数并询为十三则余闰也月朔小酌命子弟讲礼读法歌诗抚琴习奢恶俭者勿与焉送容县周二尹文叙  

自是濓溪几叶孙庭前碧草至今存征贤早对安民策佐邑长懐报主恩春暖有莺啼栁陌月明无犬吠花邨雄藩考课重论旧且共漓江酒一尊  

陈氏园  

百亩名园巳变丘毎慿故老话风流金钗醉倚观鱼槛画桨轻移送酒舟箫鼓晚衙花底散笙歌夜月宴中留感懐莫问当年事野菜青青满地愁  

文水  

一曲潺湲绕泮宫小桥斜转却流东烹茶最爱铛鸣蚓洗砚长疑墨化龙未许将军修禊饮只冝童子舞雩风晚来緑浄无波浪云影天光上下同  

【`附考水在嘉善儒学中`】  

大胜桥  

架海为梁事若何分明神劔斫蛟鼍光涵半璧初三后影破连环二八过玉蝀横秋消宿雨金猊嘘雾散晴波凭谁移向髙空外借与天孙夜渡河  

晚桥渔泊  

黄昏溪上寂无喧渔艇归来竞后先风偃荻花欹醉笠雨昏江树湿炊烟瓮头緑螘时时满船尾金鳞个个鲜不似姑苏愁絶夜乌啼月落晓霜天  

【`附考在嘉善北门外曰华严桥俗称虎塔车桥`】  

题雪樵画【`详前本传`】  

踏雪归来不耐闲毎书茧纸百千番烟飞雾走縦横里凤翥龙蟠顷刻间怒若洪涛奔万壑捷如骁骑出三闗一行价值千金重展卷令人欲废餐  

题竹所  

活人种竹不种杏种杏何如种竹寛翠色满林常带雨秋声四座只生寒诗成最好临轩冩帘卷何劳出户看阴徳广时栽亦广传家唯有碧琅玕  

养正生陆賛  

賛字徳润号养正生海盐人宣徳间以诗文名兼善篆隶为人严毅荘重以礼自持尝慨世俗湮于佛老惮礼文之难而丧不成葬着居丧撮要为文思缓笔精无急就之作年八十三卒乡人诔之曰贞一先生  

东归扫墓弟宣送至龙江而别  

东风行旅出江濵兄弟相看泪满襟欲向先茔供爼豆寜辞客路受风尘春深归雁愁无侣日暮啼鹃恼杀人酒尽河头各分袂相思两地梦应频  

张太守振  

振字孟起号植兰海盐人宣徳间以承掾起官至四川重庆守  

南屏山房  

挿天青壁障湖南结屋何愁地主嫌緑树交隂连古刹白云移影落虚檐源头引水惟刳竹门里看山只卷帘更傍东篱闲采菊悠然相对即陶潜  

刘举人稽  

稽字惟载号缓轩嘉兴人宣徳丙午举人  

和荅岑雪厓  

李膺门在少攀跻自喜声华得与齐老圃题诗秋赋菊小窗读易夜燃藜君应善学争鸣凤我已差同欲化羝今日相望浑不逺往来犹恨隔云泥  

竹邻子陈颢  

颢字汉昭号竹邻景融子宣正间布衣有诗名云间学士钱溥称其闲雅典厚力追唐人有竹邻子稿蓉塘诗话称其题画诗怨刺之意见于不言之表较之孟浩然不才明主弃及薛令之苜蓿长阑干之句辞虽隠而意愈露矣  

夏考功两竹为赵时俊作  

髙人爱清不尚繁庭前种竹只两竿云影朝分砚池緑风声夜入书牀寒考功文采丹山羽貌得双清似曹许只应真宰泣錭锼月落空林露如雨  

睡起  

昼永幽禽惊梦醒起向松西汲寒井隔竹唯闻犬吠声竹深不见行人影我贫无力种山田多病翻成半月眠市上喜无賖酒券箧中賸有卖文钱  

寒潭钓雪  

嵗晏风兼雪扁舟驻钓滩瑶花半篷湿栁絮一蓑寒子厚偏供咏真若避官如何渭濵叟头白谢鱼竿  

为曹汝器赋二首  

凿地为方沼层峦四面围天光涵古镜苔色上春衣幽鸟情相契闲云影欲飞谁安一拳石比作钓鱼矶  

右涵碧池  

垒石为梁柱凭谁号彩虹烟云遮不防霄汉步应通涧草寒留碧山花暖衬红此中豪迈气不愧茂陵翁  

右彩虹桥  

景泰壬申正月晦日夜梦至僧舍遇一老叟云欲于静处少休予应之曰借来云半榻睡起日三竿觉而枕上足成  

渐老疎尘事无营身自安借来云半榻睡起日三竿松火鑪头暖风波屋外寒行蔵皆梦里何必问邯郸  

泊松陵塔寺主僧招晚饭  

塔院东南湖水长三髙亭下晚风凉鲤鱼吹浪杨花白鸥鸟眠沙杜若香僧喜诗人留共饭客随渔艇泊连樯叮咛黄帽休辞嬾蚤起征帆曙光  

新秋  

江涵秋影雁南过凉思催人可奈何林下久知尘事少水边惟爱月明多吴乡鲈美应分鲙楚客衣单自制荷回首沧浪濯缨处髙情慙愧钓鱼蓑  

春日写懐  

东风吹雨着轻尘芳草茸茸湿翠裀寒食过来犹自冷海棠开后不多春山中漫忆陶景谷口谁寻郑子真圣代只今恩浩荡东溟不信有穷鳞  

夜宿大云寺留题竹深处  

日暮寻幽到竹深竹烟晴锁寺门隂苔荒路絶行人迹月出潭空静者心清供一盂香积饭闲情半榻白云衾留诗已与青山约莫厌频来访道林  

【`附考寺在嘉善东南十八里宋干徳间建`】  

冬日旅中  

江国冬来十日阴闭门髙卧拥寒衾贫将乞米无顔帖客久思家有越音雪压荒桥行路防山埋老树冻云深百壶安得如渑酒细与梅花説旧心  

过当湖曹汝器所居【`顔曰林溪清趣中有滴翠峯涵谷池诸胜`】  

海邑西偏郡郭东林塘卜筑遂髙风松阴避雨周遭緑花影涵波上下红虚榻扫留吟社客短蓑着伴钓船翁闲居清趣人多有看到君家自不同  

竹西草堂为曹汝器赋  

新搆茆堂就竹西渭川千亩共襟期清风扫榻秋来早苍雪团隂月到迟挿棘毎遮东面笋脱巾还挂北边枝寻君记得曽留宿日出三竿尚不知  

阅琐尾日记  

曽供笔砚侍君王九死艰虞不敢忘痛哭衰麻终此老追亡蹑屩忽如狂有山到处薇皆緑无邑归来菊更黄琐尾一编聊自述猿啼鸦啸防人肠  

竹树白头公小画  

翠滴疎篁露凉生落木风能知嵗寒意独有白头公  

题竹  

直节従来瘦虚心本自清凉风屋头起叶叶是秋声  

秋萤  

寒光一防映松萝零落西风恨更多莫向波间照秋影满溪凉雨颤新荷  

立春  

萧条书剑客边身望望归期过立春官栁渐黄梅已白东风应笑未归人  

题画二首  

卢橘垂黄雨满枝山禽饱啄巳多时那知嵗晏空林里竹实萧条凤亦饥  

右枇杷山鸟  

老去年来两鬓秋半因诗债半闲愁不知野鸟縁何事也向西风叹白头  

右杨栁白头公  

秋蜨  

粉褪香消力渐微多情犹自舞斜晖野花篱落西风冷不比春园得意飞  

张县丞礼  

礼字用和海盐人宣正间以掾起为上饶县丞辞任有作  

宦海茫茫我独醒乞恩归去一心寜养情赖有书蔵箧遣兴还须酒满瓶陶令清风存菊径右军髙致出兰亭故园旧业依然在坐对青山读道经  

张封君翥  

翥字九臯号晚香海盐人教二子寛寜皆仕于朝与乡老结社赋诗吟眺游赏有香山洛下之风寄许竹窗兼柬杨熙春  

回首秦溪忆旧游江城寂寞月空留东轩漫误延徐榻西郭虚乗访戴舟梦里青山人未逺镜中华发嵗如流秋风不见南来雁烟树苍茫动别愁  

莫布衣蔵  

蔵字用行号素轩海盐人宣正间布衣工诗文及真草篆隶八分诸体及镌古印章绘花木禽虫水仙皆可爱亲病刲股疗之年五十八遘疾占一诗有三迳菊松秋寂寂一庭风月夜沈沈之句吟巳即逝着有佩觿稿咏史诗素轩稿皆失传唯英华载秋日一诗又有送郑东谷之广东诗云津头贳酒桐花落马首看山茘子垂句尤警  

秋日书懐寄崔总戎  

河桥一别栁初垂又见黄花满故篱落日江楼王粲赋秋风茅屋杜陵诗闗山有望天皆树嵗月无情鬓欲丝见説东南烽火静辕门可是晏眠时  

沈员外淳  

淳字惟厚号拙庵嘉兴人性纯朴不妄言笑为弟子时室有妖淫不能乱宣徳巳酉举乡荐正统丙辰成进士歴吏部员外郎卒年八十七张方洲称其孝恭和厚不下古人有拙庵集  

送胡防议致仕  

封书遥奏五云间诏许悬车万里还忧国不知双髩改归田且喜一身闲兰舟坐钓鸥分月茅屋钩帘雨满山自此总无轩冕梦烟霞长防旧柴闗  

闲居  

天上抽簮万里回秋风黄菊满篱开翟公不复为廷尉辜负交知日往来  

诸秀才斆  

斆字学文秀水人宣正间茂才以子偁赠佥事送亨上人领荐之京  

清时膺荐谒承明犯晓袈裟出化城空界鹤随行锡逺大江龙引法舟轻天官讲道飞花雨禁路趋朝逐佩声宠遇归来知有日暂违香室话无生  

唐太医璵  

璵字宗鲁郡人宣正间太医吏目  

武当五龙宫  

五龙居处有仙宫一迳苍苔万壑松风飐疎帘揺翡翠云开絶壁烂芙蓉忽闻鸡犬知何处尚隔烟岚有几重昨夜道人行雨遍满庭凉月露华浓  

谢御史文昌  

文昌号东山秀水人善楷书宣正间以赀进官至御史郡志误入洪武荐举  

题画  

少年为客老应还乡语依然髩已斑童子莫嫌停马久眼前都是旧家山  

贺秀才麟  

麟字文征号南溪嘉兴人宣正间文学  

石门夜泊  

驿路迢迢送夕阳石门湾共泊连樯买鱼人唤溪边棹乞米僧归竹下房枫叶经霜多自落罗衣临水不胜凉且沽尊酒浇离思明日看山认故乡  

金都事景辉  

景辉字养晦邑里未详见英华宣天间官中府都事尝见知于郭定襄有呈郭诗二十韵  

和黄太守衡夫韵  

金仙楼上遇杨凝倚遍阑干十二层石上毎看翻贝叶花间遥聴啭迦陵也堪呼酒酬佳节未暇留衣谢主僧回首溪桥天已暝一弯新月映寒藤  

岑学究琬  

琬字公琬号雪崖余姚人宣正间学究流寓秀水凡郡中庆吊诗文皆出其手为吕公懿所知馆谷于雁湖陶氏穆溪朱氏终老焉  

同朱孟寛陶伯铉陈竹隣泛舟雁湖得巵字  

羣公春防日一櫂夕阳时山色侵衣袂波光漾酒巵游情黄鸟唤心事白鸥知覔句篷窗下杨花拂钓丝【`附考府城北由杉青闸出王江泾东为闻湖西为雁湖`】  

朱鱼  

荇沼芳溪锦鬛香依稀相见午桥荘红莲落瓣冲风出似与游鱼较短长  

崔指挥端  

端字惟正海盐世袭指挥使善词翰及骑射器识不羣尝従都督徐恭征邓叶二冦擒其渠魁景泰中贡倭索攘亦多防防之绩云  

挽虞舜臣举人  

擢桂年来志已酬看花有路独淹留多才共惜归黄壤力学争怜赋玉楼月冷芸窗闲旧业云迷荒冢起新愁君亲未报伤心死潮打孤城泪欲流  

莫布衣遯  

遯字用嘉蔵之弟  

过故人旧居  

幽居寂寂掩柴扉碧草寒烟锁翠防前度故人缄恨老旧家燕子傍谁飞鸟啼深院伤秋雨花落空堦防藓衣回首不堪嗟往事夕阳城下影霏霏  

刁铦  

铦字公鋭号静庵以下四人俱海盐宣天间人见武原集  

题留耕堂  

夜雨荆花田氏宅秋风草蔓习家园何如堂上留耕者万事无心隠荜门  

张纲  

纲字用常号巢门  

题翁秉彞得耕中趣卷  

百亩生涯屋数椽比来甘分隠林泉寒鸡日暖桑间社小犊烟生谷口田緑水平畴三月雨黄云香稻九秋天优游自得隆中趣诗酒忘懐二十年  

张  

字景容  

哭内  

破镜难圎对影长九秋兰菊易荒凉只应儿女伤心泪滴作萧郎两髩霜  

沈寜  

寜字致逺号楳泉  

张绣衣见访  

老来多病困衡茅坐对青山叹寂寥轩骑有情过僻地林泉无酒燕清宵松边拂石和云坐竹里烹泉扫叶烧为喜故人能逺念肯将青眼顾渔樵  

张佥事昊  

昊字景升里居未详官按察司佥事宣天间人江湖胜览  

多君年少异凡流辞却灯窗入胜游万里闗河穷禹迹归来同看冷红秋  

许医官信  

信字彦孚医官里居未详宣天间人  

赴海寜崔指挥相邀马上赋此  

红缨白马紫丝缰路出山城踏晓霜潮涌沧溟声飒沓日升旸谷影防茫青烟矮屋烧鹾灶白日长隄捍海塘笑问侯家何处是辕门细栁两三行  

孙阴阳防  

防字文着号雪轩隂阳官里居未详宣天间人病起寄丁慕松  

病余扶下读书楼寂寞懐人不防愁十载功名双短鬓百年身世一浮沤青山古寺疎钟晚红叶孤邨急杵秋早晚牀头新酒熟莫辞来此共淹留  

严鼎  

鼎字用龢号新斋以下七人皆宣天间人爵里莫考见英华  

壶春丹房  

火能调内錬功醉吟时觉动春风安期早晚如相遇试问蓬莱路可通  

张玉  

玉字廷执号南窗  

偶成  

活水流花去浓云挟雨过故人不可见春色已无多燕子营新垒鱼儿戏浅波静观应有感飞动奈渠何江渊  

渊字孔殷号梅谷  

寄道防王以正  

玉虗仙府久栖迟风景悠然事事宜满洞緑烟啼鸟处隔帘红雨落花时丹成药灶云常防曲奏霓裳鹤自随我欲辞家息尘鞅共寻松坞采灵芝  
