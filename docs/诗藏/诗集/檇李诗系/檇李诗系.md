---
title: 第5部分
index: true
icon: editor
order: 5
category:
  - 诗藏
  - 诗集
  - 檇李诗系
tag:
  - 钦定四库全书
  - 集部八
  - 总集类
  - 沈季友
  - 清
---

## 檇李诗系卷三十四  

平湖沈季友编  

三国呉  

义姑陆郁生  

陆氏绩之女生于郁林名郁生海盐人年十三适同郡张白白温弟也素有才名温因使蜀大帝恨之以事幽温白亦坐废谪死异郡郁生嫁甫三月以苦节终姚信有表称之曰郁生少履贞特之行幼立匪石之节妇礼未卒遭罗家祸抗声昭节义形于色冠盖交横誓而不许奉白姊妹之中踏履水火志怀霜雪义心固于金石体信贯于神明送终以礼邦士慕则臣闻昭徳以行显行以爵茍非名爵则劝善不严故士之有诔鲁人志其勇杞妇见书齐人哀其哭乞防圣朝褒以义姑之号以厉两髦之节则皇风穆畅士女改观矣  

呉趋行  

茧满盖重帘唯有逺相思藕叶清朝钏何见早还时南齐  

贤娼蘓小小  

小小一名简简名倡也居嘉兴县南死即葬此人呼为贤娼巷墓旁有大井旧生双桃宋绍兴初衣白以出人多畏之因镇以塔后宋路分行天心法以驱之遂不复见向传小小居钱塘墓亦在钱塘然据唐人诸诗俱云在嘉兴宋司马槱才仲初在洛下昼寝梦一美姝牵帷而歌曰妾本钱塘江上住花落花开不管流年度燕子衔将春色去纱防阵黄梅雨才仲爱其词因询曲名云是黄金缕后五年才仲以子瞻荐为钱塘幙官为秦少章道其事少章续其后词云斜插犀梳云半吐檀板轻敲唱彻黄金缕梦断防云无觅处夜凉明月生南浦顷之复梦美姝迎笑曰夙愿谐矣遂与同寝自是每夕必来不逾年才仲得疾而死死之日有见才仲携一丽人自湖上登舟云或曰宋有蘓小娟亦名小小墓在钱塘槱事盖小娟也详见七修类稿  

西陵歌  

妾乗油壁车郎骑青骢马何处结同心西陵松柏下宋  

女给事沈氏  

沈氏稗史彚编云秀州人聪慧能属文少选入宫为给事中孝宗尝试六宫守宫论沈文最佳其发端云甚矣秦之无道也宫岂必守哉上恱擢为第一弟溥为贡士就试春官沈赠以诗时竞传诵之其余诗词不多见或云为明孝庙时宫人未知孰是  

赠弟  

自少辞家侍禁闱人间天上两依稀朝随鳯辇趋青琐夕捧鸾书入紫微银烛烧残空有涙玉钗敲断竟无归年来望尔登金籍同补山龙上衮衣  

蒋廿二孺人  

蒋十八居士与其妻廿二孺人皆海盐人日诵大乗经四十年同日更衣焚香书颂而终居士颂曰这个幻身四大合成今日分散各归其根诸幻既灭灰飞烟絶如空中风犹碧天月既无障碍又能皎洁一切永断无复言说孺人颂録于左  

颂语  

看过莲经万四千平生香火有因缘西方自是吾归路风月同乗般若船  

法云尼正觉  

正觉海盐人枢密郭三益之孙女适云间叶氏早寡誓节为尼居法云庵能诗有一絶载邑史絶句  

春朝湖上风兼雨世事如花落又开退省闭门真乐处闲云终日去还来  

孙夫人  

孙夫人秀州郑文妻也文久寓行都孙多寄以闺词一时传播酒楼妓馆皆歌之  

咏雪  

朱楼向晩帘开六花片片飞来无柰熏炉烟雾腾腾扶上金钗  

元  

贞母禹淑静  

禹氏名淑静字素靖呉守正妻居崇徳石门镇元季苖獠之乱亟与夫撡舟以遁苖及之叱淑静止淑静度不免遂抱幼女投水死明日得尸僵立如生藁葬其地守正入越亦死兵间遗孤徳昻无依去金华山中为僧后渡钱塘省墓宋学士濓序以送之称其至孝有儒行防修元史徳昻入京以母死事告于史氏遂得列传归庐母墓榜曰白云先垅镇人表为贞母阡徐一夔有记胡奎有诗云石门山前箭如雨朝别良人暮为鬼石门山下百尺泉一日身死名千年至今石门山下路烈妇人称禹家墓墓前斜日一僧归即是当年十嵗儿又明初徳祥法师诗云双树不单伐土中无怨根双鱼得一网水中无怨魂石门水不防不着无义金石门坟不髙凛乎三尺刀  

伤乱  

何处行避苖破船触枯荇不如水底鱼翻身入清冷芙蓉妓  

嘉禾张司令亡其名富而好礼慕杨鐡崖名往迎之铁崖谓其不知书弗应司令乃延鲍恂为师受业焉后迎铁崖乃往席间以妓奉酒妓名芙蓉酒名金盘露铁崖题句妓即应声答之铁崖抚掌笑曰妓能文其主可知矣辞去时司令出米满载送之云是鹄粮铁崖素爱鹄不能却随访顾阿瑛召瑛之邻人贫者分给之而去又杨至嘉禾贝廷臣以书币为乞呉越两山亭志并选诸词人题咏杨即为命笔稿将就夜已过半俄门外有剥啄声启视则皆嘉禾能诗者也率人人持金缯乞留选其诗杨笑曰生平三尺法亦有时以情少借若诗文则心欲借眼眼不从心未尝敢欺当世遂运笔批选止取鲍恂张翼顾文晔金炯四首谓诸人曰四诗犹为彼善于此诸什尚须托胎耳然被选者无一人在诸人相目惊骇固乞寛假得与姓名至有涕泣长跪者俱挥出门外闭闗藏烛曰风雅扫地矣  

答杨铁崖  

芙蓉掌上金盘露【`杨`】杨柳头边铁笛风【`妓`】  

明  

宫正司女史黄婉  

黄氏名婉嘉兴永乐乡人【`后析秀水`】父永生婉有异徴幼敏慧通诗礼善文词洪武中选入宫为宫正司女史洪熙元年以年老奉敇放归有司嵗给米帛宣徳八年卒葬秀水列字圩杨家村有诗一帙皆归后所作嵗久蠧蚀不全可读者仅十余首载在族谱故选録之  

孤松  

孤松生幽磵落落苍龙骨可怜托处卑掩抑干霄质萧艾在崇冈春风气蓬勃不有嵗寒心宁似千年物  

还家作  

忆昔辞家四十霜尝携彤管侍昭阳防班夙负君恩重退老还霑圣泽长弟妹相亲真乍识庭帏何处更堪伤宫妆白发归来女紫袖空余惹御香  

游仙诗二首  

东皇夜宴水晶城玉树琼葩相映明鹤背坐看波底日酒曛风细露华清  

碧海芙蓉五色开仙娥分瓣列妆台身同蝴蝶多游遍不是南华梦里来  

朱孺人妙端  

妙端字静庵诗纬又作令文字仲嫺海宁人永宣问尚宝卿祚次女归光泽学谕周济后因海溢移家海盐故淑秀集及明诗粹明诗妙絶俱作海盐人年八十余终闺阁著作之富无过静庵者有诗集十卷遗集五卷杂文史论五卷时称为女中诗豪以所配非偶每形诸吟咏尝读易安词题云一代才华真可惜错将闲恨寄新诗篱落见梅云可怜不遇知音赏零落残香对野人又某使君有一青衣曰寒梅妻亡欲图再娶青衣过静庵泣诉静庵曰吾能止之因题一絶于扇令持视使君云一夜西风满地霜麤麤麻布胜无裳春来若覩桃花面莫负寒梅旧日香使君感其意遂不复娶其诗才致清赡声调遒健平平舒写自然娴丽无愧名媛矣  

采莲曲  

五月薰风至轻舟出南浦不爱莲花红惟采莲菂苦君去不思家妾愁如乱麻红顔易憔悴惆怅不如花  

读鹦鹉赋作  

谁云祢正平刚傲而慢侮载读鹦鹉赋忠诚照千古清音悲且和覊愁益凄楚阿瞒肆枭雄直视何足数黄祖驽下材焉能与君伍玉碎真可嗟珠沉竟何补鳯鸟揽徳辉贤人相时辅天地正昏防君祸良自取不见商山翁深藏避豺虎  

白门怀古  

炎精已熄兵戈起汉苑青青草千里长安日晩歌布乎金刀血染权臣死奉先本非王佐才忠言弃斥成嫌猜区区岂是老瞒敌孤城坐守真堪哀白门已下身将戮揺尾求生尚何欲座上应无大耳公鸱鸮又啄奸雄肉扁舟我来事已非登临怀古徒伤悲凄凉遗迹不可问荒烟落日号狐狸  

春睡词  

茸茸芳草含新緑露井夭桃锦云簇石防干外早莺啼又唤春光到华屋绮花影揺玲珑玉人梦破春溶溶云鬟半軃鳯钗滑枕痕一缕消轻红香汗轻轻透衾湿含情欲起娇无力海棠庭院鸟声和睡足东风一竿日  

从军行  

束髪从飞将长驱下玉闗秋霜明宝劔朔雪拥雕鞍晓角边城苦悲笳旅梦残何时净疆场歌吹入长安  

平望舟中即事  

独坐篷下挑灯忆别离旋沽平望酒细咏鲁公诗【`唐顔鲁公有登平望桥诗`】逺寺钟声动孤村月上迟含愁缄尺素慰我北堂思  

客中偶成  

异乡久为客风雨阻归程逺岸数峰碧孤舟一叶轻篷残烛在烟树早鸦鸣坐待东方曙依稀见海城  

题明因尼寺陈后主所建  

六代兴亡似掷梭空留尼寺傍山阿残碑犹识金仙事国破谁传玉树歌绕屋烟霞供笑语一龛灯火隔松萝由来陵谷皆迁变湖水依然自緑波  

题探梅图  

一笻秋老踏苍苔为有南枝绕径开小磵风轻歌影瘦孤山云暮冷香来寻诗曽共巡檐笑问酒还同步月回今日重过防惆怅翠禽啼处独徘徊  

金陵怀古  

石城风起浪声齐六代兴亡动客思呉苑落花啼杜宇宋台荒草走狐狸残香犹染胭脂井遗恨空传璧月词谁道钟山佳气歇真龙又见起钟离  

呉山怀古  

万里中原战血腥宋家南渡若为情忠臣有志清沙漠庸主无心复汴京北塞春风啼蜀魄西湖夜月照瑶筝百年兴废空陈迹回首呉山落照明  

春雨  

湿云漠漠雨如丝花满西园蝶未知金屋晓寒莺语涩画楼春晩燕归迟宫桃有恨啼红泪烟柳多情敛翠眉檀板金尊久寥落孤城愁聴角声悲  

湖曲  

湖光山色映柴扉茅屋疎篱客到稀闲摘松花酿春酒旋裁荷叶制秋衣红分夜火明书屋緑涨晴波没钓矶惟有溪头双白鸟朝朝相对亦忘机  

夜坐  

呉蚕初出悄无眠数尽更筹觉暮寒柳色弄隂春已暝角声吹月夜将阑金炉火冷沉烟细罗幌风生蜡炬残独坐空庭望银汉碧天如水露溥溥  

采莲曲  

采莲复采莲水深清见藕欲折红芳枝緑刺伤侬手  

惜春  

挂树游丝旖旎扑帘飞絮轻狂杜宇唤将春去小桃落尽红香  

柳枝词  

楼外春风吹柳枝枝头新月鬭蛾眉緑隂留待昏鸦宿莫折长条赠别离  

吹箫士女  

侍寝昭阳下直回红蕉花底独徘徊鳯箫偷得棃园谱闲向深宫奏落梅  

游仙词  

洞天春暖碧桃芳瑶草金芝满路香吹彻玉箫天似水笑骑黄鹤过扶桑  

长信宫词  

长信深沉天路遥玉阶凉露湿宫袍不辞团扇轻抛掷双燕俄惊别旧巢  

虞姬  

力尽重瞳霸气消楚歌声里恨迢迢贞魂化作原头草不逐东风入汉郊  

竹枝词二首  

西子湖头卖酒家春风揺荡酒旗斜行人沽酒唱歌去踏碎满隄山杏花  

横塘秋老藕花残两两呉姬荡桨还惊起鸳鸯不成浴翩翩飞过白苹滩  

病中作  

夜剔寒灯梦不成拥衾危坐到三更不知何处吹羌笛落尽梅花月满城  

秋日见蝶  

江空木落雁声悲霜染丹枫百草萎蝴蝶不知身是梦又随秋色上寒枝  

闺怨  

啼鸟惊回晓梦醒起来无力倚银屏蛾眉未得张郎画羞见东风柳眼青  

春蚕  

桃花落尽日初长陌上雨晴桑叶黄拜罢三姑祭蚕室渐笼温火暖蚕房  

染甲  

金盘和露捣晴霞红透纎纎玉笋芽翠袖笼香理瑶瑟緑隂新绽海棠花  

虞节妇嫄  

虞氏名嫄海盐人孝亷勲侄女也幼通文艺年十六归董湄两月湄暴死嫄哀恸欲絶叹曰我不从官人死得复见官人如生者庶长瞑乎乃自述其夫状貎募工刻画而自雕绘之既成大哭曰官人今果如生矣具酒炙飨之寝兴盥栉裘葛更袭无异生人久而有灵颡忽蔌蔌出汗两袖时举湄父以为怪投之火嫄遂郁悒而死许云村为之立传有咏物絶句十余首  

咏菊  

移种春苖爱防周柴桑无主为谁秋寒芳甘抱枯枝萎羞坠飘风逐水流  

咏竹  

自矢贞心古井泉清寒彻骨自堪怜相看嵗暮青青色歴尽氷霜戴一天  

彭夫人淑慧  

彭氏名淑慧嘉兴人比部辂之女大理沈华继室  

秋闺回文  

秋江度雁逺鸣孤景寂霜天晓宿乌愁旧恋深时忆妾别新伤剧日思夫楼凭揽鬓羞凝翠镜舞窥人怯防朱浮霭盼残凄想结修睽信羽落闗榆  

王烈妇月妆  

月妆海盐向升妻早寡矢节姑欲以从子为后月妆泣曰吾死今其时矣遂自缢嘉靖戊戌嵗也絶句二首  

孤灯一盏照空房四壁蛩声欲断肠休怨凄凉眼前事自烧前世断头香  

平生节孝两无成遗笑人间作话名寄语湘君贤姊妹东风回首莫闗情  

曹氏  

曹氏平湖人适诸生陆大礽夫赴省试病革寄夫一絶而卒沈懋孝为立传  

寄夫  

金风吹散碧天云鸡骨支牀体似焚梦想呉山无限恨对人含泪惜刘蕡  

张烈女  

张氏嘉隆间秀水张组女居常与女伴好称述古烈女节孝事年十四许字同邑诸生刘伯春春少负才名未娶卒女闻变号泣截髪誓不更适自为诗哭之足不逾阃口不茹荤三年服阕即絶食旬日死时年二十舅姑迎柩合葬焉  

哭夫  

妾身未识良人面良人何事先云亡想应胸有五车史地下召作修文郎妾欲从君即殉死垂白舅姑犹在堂小叔呱呱方五月伶仃襁褓殊可伤妾本儒家寒素女感君一聘守纲常妾身不比云间月三五团团未防缺妾身不比天上星永夜明明旦垂灭南山有石虽云坚锤凿相攻遽残囓长江有水固云直百里之外路回折千秋万古无改移此情此义何休歇妾非矫性以干誉身心自矢无淄湼终期叔兮三嵗强妾当一死来君傍陆圣姬  

圣姬字文鸾嘉兴陆太守女适周槩郁郁不得志有诗集王端淑谓其诗景色疎快气味清芬名列十六名姬宜矣  

和人山居  

石径苔封客到稀林深白日掩柴扉攀萝饮涧猿常出认屿盘云鹤欲归竹里泉声喧药碓帘间岚气湿荷衣杖藜徐步寻诗去一路春风入翠微  

新秋  

乍宜凉思袖襟中云物窥人似不同逺岫着烟矜夕翠倦荷摧露脱秋红稍将萧索添文致渐益凄其与病容忽忆夜来山月上一声络纬出花丛  

西楼梧月  

緑野堂西百尺楼梧桐揺月一天秋夜深独坐清如许空翠满身凉月流  

桑贞白  

贞白字月姝嘉兴人隆万间布衣周履靖继室纂组之外留心典籍先后倡和数百余首删繁撷精得十之一二题曰月窗诗稿茅鹿门序之阃范淑懿抚前儿如已出有一女适程之逺初婚旬日程以宿疾死女尽屏服用哀哭勿休守制终焉崇祯间有司闻其事于朝立坊旌表有女若此宁非母徳所致乎王端淑曰人谓襄阳诗如清溪白石疎柳幽蕉清矣未免于薄嗟乎襄阳之厚人未知也读月姝诗当自得之  

春雨  

三月风光好浑销一雨中苔生延座碧花落隔帘红啼鸟枝头涩游蜂叶底空应知春梦断鍼线总无功  

采桑  

四月桑郊緑贫家蚕事忙一筐芳草露两袖落花香  

山居  

山居寂寂俗尘稀石径云封昼掩扉摘蕨拂烟携锸去采芝带月杖藜归疎花傍槛红侵榻流水临门緑绕矶风景幽闲堪入画半林晴旭翠岚微  

春夜  

更防独坐断啼鸦起凭防杆望斗斜好句忽成情思洽梅花和月上窗纱  

春绣  

一番风雨动春寒庭畔棃花已半残燕语隔帘人寂寂金盘涤手绣青鸾  

五云仙女谢彩  

彩字五云秀水人谢彬吾女相传为璇妃三女临凡年十四柔肌纎质不胜绮罗艳冶之态目为神人适云间丁七郎未防尸解而去丁后亦不知所终诗纬云读五云传至羣仙夜集侑觞髙歌使人有凌云之想十二美人之称惟五云幻甚  

游仙  

香风吹下蕊珠宫路遇巴园对奕翁笑问先生何处去楸枰移在玉莲峰  

赠丁生  

三生一笑旧姻盟石畔桃花月下笙惆怅沧桑经防变于今才了昔年情  

烟雨楼  

春风迟我一登楼红染夭桃緑未稠百里练光烟细衬四围晓色雨初收渔歌每自芦中起画舫还从云外游我欲骑鲸从此去须知直北是瀛洲  

瑶簪击玉缶歌  

金乌既坠漏箭频城头月挂银粼粼流光照我四座宾赠我以酒歌阳春忆昔瑶台防羣真云璈玉磬俱列陈既讽丹箓复清论天花四散萦我身于此一别沦海滨宿縁未断旋谪尘厄满二九始缔姻桃花绕洞空白云白鹤怨我未返轮灵台郁结思未伸庸知鸾驭俄相亲际此良夜逢故人留连莫惜倾玉樽须防展我眉上颦从此碧落与清津时修尺一通雁鳞何当解缚重作邻淡扫蛾眉朝紫宸  

沈恭人纫兰  

纫兰字闲靓秀水大防黄承昊室封恭人着有效颦耡隠宾庐诸稿时闺秀工近体者比比闲靓独喜作古诗不为平熟之调七言亦彷佛温李彤管之盛萃于一门如桐城之方呉江之叶华亭之张檇李之黄皆近代所希有也王端淑曰恭人赋性精敏才艺冠世女红中馈间如振防发落惜未见其全集未免有湘兰楚橘之悲  

褉日怀黄皆令却寄  

丽日念古集乐事竞水嬉缅思清川上士女介新禔秉蕳散芳沼踏青腻红缡洛阳油花卜开元扑蝶戏兰亭聚昔贤文士掞华辞昻首云中锦恵我曲水诗  

春草篇  

锦褥襴云绣天地瑶田铺月迷花魅倚偎香魂展寸心翠锁红闺怨女思骊山漳水青无情结风鞶舞空英英冶游欵袜私香气沙畔鸳鸯接紫茎旖旎轻扬媚蜂蝶腻滑纎腰开笑靥鬭芳偷赠小鬟竒输却斜眸揉碧叶露流荆圃晓衔珠荒烟连雨通楚巫长亭助柳悲离别阅尽年年恨始枯  

次外君寄懐  

懒性或成癖偏愁往返频牛衣思旧泪马首恨羁身故国梅舒萼江干柳报春画楼今夜月同照别离人予自已巳春从宦时仲姒陆夫人以小不得靣别及予归自中州又再秋矣闻姒又抱疴赋此代面【`仲姒所居有梦莲堂`】  

防年萍絮属他乡岂羡维藩向洛阳才到故园怜姊妹又添新泪湿衣裳庭前梧叶经秋老梦里莲花隔院香别况不堪常闭阁碧山风雨自凄凉  

归途风雪  

寒雨潇潇掩暮扉长途客里怯单衣无端燕子矶头梦缭绕随君到处飞  

早春忆外  

映日初花隔槛明春风嬝嬝透寒轻伤心怕聴枝头鸟莫向王孙归路鸣  

悼柔卿遗扇  

物在人亡空自悲泪痕时共落花垂泉台若有回峰雁寄我衷肠知不知  

悼叶瑶期  

姊妹才髙各不羣余音独惜小蛮裠一偿诗债游仙去紫府瑶台锁碧云  

幽魂清韵亦生寒彷佛芳姿梦里看庭际月明人寂寂宛然吟咏在阑干  

题寒山文夫人画菊  

问竒十载系相思白露怀人又此时陶令有情君有笔共分秋色在东篱  

黄淑徳  

淑徳字柔卿秀水人葵阳先生幼女适屠氏早寡有遗集一卷按邑志淑徳太学正宪女适文学屠耀孙早寡遂奉竺干之教卒年不满四十着遗芳草  

秋怀  

寂莫不禁秋凄凄独倚楼露凝砧欲动风冷扇初收征雁惊残梦吟蛩引暮愁多情外月斜影到牀头  

咏雪  

同云密密四山围凛冽寒风撼竹扉万树有花蜂不采三山无路客行稀窗间夜坐衣嫌薄炉到更深火自微惟有烟波江上月渔翁犹带满蓑归  

秋暮寄懐孟畹  

孤馆萧条落叶红故人遥隔水云东追思往事浑如梦转觉豪华总是空径草乱垂犹带露庭花渐老不禁风愁怀缕缕凭谁诉闲倚防干数断鸿  

七夕  

鹊驾成桥事有无年年今夕防星娥时人莫讶经年隔犹胜人间长别多  

沈鳯华  

鳯华秀水人修撰自邠女未嫁卒  

暮春悼先太史  

寂莫当年歌舞台把杯人去漫徘徊可怜荒却三条径烂漫春花只自开  

项孺人兰贞  

兰贞字孟畹秀水太学黄卯锡之室着有裁云草月露吟寒山陆卿子为序其诗最工写景清婉有致临没书一诗与卯锡诀别曰吾于尘世它无所恋惟云露小诗得附名闺秀后足矣如幽人心赏间翛然弄秋月晩风吹月上孤鸟带云还槛外繁花随意茂梦中芳草傍愁生野鹤闲云身外伴落霞飞鹜景中禅惟有秋风解人意故吹魂梦到君旁为语王孙须努力闺中应不悔封侯俱集中警句也武林徐野君曰三呉闺秀自陆卿子徐小淑而外不得不以此事推君王端淑曰夫人玉碎珠沉犹惜诗之不传岂蛾眉凡质乎风凄月淡鸟怨花愁中无三寸枯毫徒为七尺土木矣选其诸诗音节清洁居然名手  

扬州野泊  

长林日暮行人少淮扬古渡闻啼鸟闲云来去数峰青极浦寒烟浮树杪岸阔潮平一雁过木兰舟荡采莲歌荒邨渔火半明灭新月如钩映薜萝忽闻野寺疎钟动芦苇簌簌江风送徘徊枕上意如何城笳吹起江南梦  

闻雁  

明月照苍苔横空一雁来影翻飞叶堕声带晩风回塞外征人思闺中少妇哀坐怜砧杵急嘹唳又相催  

过天竺  

岚气侵衣袂轻风拂鬓鬟径深芳草合林静落花殷人集烟中寺僧归树杪山﨑岖探胜槩赢得此身闲  

移居别旧舍  

十载相依处今宵忍别离小窗明月夜深院画眉时去去愁无路行行步较迟庭梅解人意落尽最繁枝  

忆懿卿佩瑱两姑闗中  

秋半梧桐叶渐残函闗西去路漫漫同悬明月三千里独倚西风十二防庭际有花零玉露天涯极目青鸾遥思此夕深闺侣空忆江南梦到难  

秋宫怨  

鹊镜慵开尘雾防笙歌遥度粉墙东瑶堦夜散梧桐雨紫禁秋髙荷芰风鳯辇不来花闇淡羊车何处月朦胧此生难识君王面玉腕年年系守宫  

题秋江送别便面  

送别空江上凉风满客舟离情同岸柳揺落不胜秋  

答赵夫人寄慰  

乍得山中信挑灯忆昔期别来空有句强半悼亡诗  

春尽  

片片红英落尽萋萋芳草欲迷暖风忽送春去深院无人鸟啼  

南归赠别两姑侍二尊人在闗中  

东风吹雁各分飞柳色青青恋夕晖此去影娥池上月照人千里一帆归  

送周夫人归松陵  

目送飞鸿无那愁西风飒飒水悠悠可怜垂柳多揺落难向秋江挽去舟  

咏梅  

氷玉孤清世外姿娟娟新月上疎枝无情短笛休轻弄未是春风防额时  

柳枝词  

緑树隂防映酒旗欲牵春色上髙枝年年为惜行人别折尽东风总不知  

采莲曲  

新栽白苎泛清溪一棹烟波香雾迷竞摘荷花怜并蒂横塘歌罢月痕低  

防稽女子题三诗于驿亭写其哀恨予已两次其韵为和因复赋此悼之  

朦胧斜月淡云封不寐愁闻夜半钟防笔漫传心上事泪痕多处墨痕浓  

迟凝秀姊不至  

风吹细雨湿窗纱宝鸭香消一缕斜薄暮酒防人不到一枝春信负梅花  

沈静专  

静专字曼君呉江词隠先生幼女适嘉兴呉文学昌运早寡着有适适草一卷葱蒨郁蔚居然风雅其字句局法非闺中人所知  

鸳湖春日送别女伴之武林  

树合云隂欲问鸠可能唤雨阻行舟红翻词影花因痩緑剪情丝柳亦愁无计慰留鸳水梦有怀难寄虎林游春风吹断长天月残绪应飞暮岭头  

女伴随任逺行怀念不寘得书至因赋  

片香红烬雨疑晴燕子分波紫羽轻空有淡烟扶晩照岂堪落月入离情将残春影怜梅信欲醒秋痕写笛声最是梦回难放下何期青鸟破愁城  

竹枝词  

妾住横塘小有天数株杨柳緑于烟深池浅池俱种藕要使郎君多见莲  

芙蓉  

紫烟吹断緑萍稀雾卷轻绡寒月围图出冶容香欲起彩鸾中夜洛川归  

夜泛  

水光苍淡暮江风生怕鸣榔起睡鸿分得芙蓉霜袂冷一天烟霭月明中  

黄徳贞  

徳贞字月辉嘉兴文学孙曽楠室少工诗赋与归素英辈为词坛主持共辑名闺诗选二女兰媛蕙媛俱能文子渭璜亦名下士着有氷玉雪椒避叶蕉梦诸稿劈莲词鼓吹所选止悼亡一律  

芙蓉石【`在杭州南闗署中为陆主政赋`】  

郁林曽诧翠玲珑署光凝拄笏雄半壁烟岚矜玉立一帘香雨罥花丛筠依夕影寒生碧苔掩秋棱色印红自是珠宫分蕊出坚贞应与使君同  

悼亡  

隂云惨淡月无光铁骨寒飞六月霜秋水倒流惊化石溪烟不动怨鸣螀缑山鹤驭空回首巫峡猿声总断肠薤露疾摧庭畔草悲风吹梦到池塘  

新秋坐月次皆令韵  

夜静鸣蛩到处闻碧天如洗絶纎云忽飘一叶添愁思独坐闲庭每忆君  

学绣湾  

行人犹是説西施歌舞当年刺绣迟香骨只今何处所云迷荒草晓风吹  

屠佩  

佩字瑶芳徳贞子妇文学孙渭璜室着有咽露吟钿奁遗咏其小词情思婉约不譲乃姑  

观沈氏诸姬演剧  

棃园喜见属红妆三五娉婷出洞房檀口莺声歌细细柳枝蝶态舞将将冠簪雅步防军度粉墨涂顔伧父行底事酒防人未散月明照彻锦云裳  

徐范  

范字仪静号玉卿嘉兴徐海门之女海门善书范童而习之又工画梅兰家贫日夜洴澼絖以给食齐眉唱咏以终稿曰红余沈夫人纫兰梓而传之夜读效颦集  

篝火暗石壁披衿启寒牖一读一呌絶满纸堕星斗何来覆瓿物呵咤百灵走每尔出一义曽未古今剖或粲如秋花亭亭露光厚含情未得采寒鲜忽脱手或皎如春泉泠泠应冈阜回风荡微澜能使饮者夀或竒如人面百变不穷有嬉怒生反掌恒情尠定守或淡如轻容弱体不胜负尘香夜初暖颙颙絮小妇七步与八义知君未肯后如君古所稀且饮杯中酒  

秋海棠  

力薄违春夏花闲草露中有谁怜夜雨无奈泣寒虫冷骨先庭晩秋魂满地红自知根蔕弱不敢怨飘风  

金陵  

虎抱龙闗气未消钟陵葱郁正干霄秋风铁骑悲三国夜雨歌魂怨六朝燕子矶边云自起鸡笼山畔鸟空謡隔江玉树声何杳惟有沙头晩落潮  

雁字  

吊月书空气自豪墨池頴出似寒涛至文传处原无本好字书成不在毫岂逐渚禽栖断岸每随飞雪过衡臯江南粱稻村村有何事年年往复劳  

夏闺  

緑杨影里坐啼鸦蕙草才香月又斜闲对小无一事戏拈余墨写兰花  

落花  

风雨忧春尽蜂声见所思明年花发处只在此空枝周兰秀  

兰秀字淑英一作弱英呉江周应懿女孙平湖孙愚公之室也其母沈媛着声香奁淑英秉其家学雅善吟咏王端淑称其出口妍冷自非凡品有粲花遗稿未刻其死也愚公有悼内四诗见前春日乍浦舟中作  

芳草重重緑绕坡游情澹逺欲如何无端纨扇因风堕是处桃花映水多榜女自依烟渚笑林莺初到客樽歌山光为共春光醉归櫂沿溪一逶迤  

和外君帐中梅影  

一缕春淡淡光疎梅清影落寒牀生绡半幅留飞白焦墨一枝吹冷香邀月对人孤作癖须花念我笑空忙那堪梦与罗浮逺晓色临池并照妆  

鸳湖煮茶亭相传坡公三过遗址尚存  

习习风清乞士家十年三过鬭名茶夕翻珠月分鸥浪春试缥甖泛乳花賸见亭荒犹浦溆却疑人在此蒹葭兹湖一借眉山重品第堪从陆羽夸  

题松陵杨夫人墨绣  

擘积春工鬭艳忙那知子墨寸丝藏六朝金粉删鸳谱百叠烟云落绣牀手浣露香翻紫脱缕飘湘素冷霜君家頴握珍如许苏蕙恒嫌锦字长  

咏双兰  

双蕊怯霜残孤窗惜晓寒只应图并蒂留照落轻纨  

春日写竹寄姊沈夫人  

新箨初舒雨后枝碧含香破淡相宜为君写出疎栏影一片寒光照墨池  

晓起  

晓风疎柳挂楼西雾合秋半欲迷衾冷不堪重索梦黄鹂飞向隔花啼  

挽诗五首【`有序`】  

古人云今古驶同拍球荣名迅譬石火影徂心在未若文章之无穷我姨叶宛君夫人及昭齐琼章两姊氏风情秀月洛诵成河虽紫玉飞烟睠佳人之不再而琼枝照案怜逝魄之犹香聊托遥思缀兹数絶敢谓平章有当庶匪泪至无端尔  

三生石上指空弹读罢楞严静里观尘土何堪埋玉树棃花小阁又春寒  

十咏探梅防径苔柔情端不为春来琴亡谁谱江南弄空使疎香度夜台  

柳絮因风淡逺空海棠照夜雾溟蒙莫愁强字卢家妇闭影棃花香雪中  

怅情琼蕊弄春氷寒悄轩日数凭百结回肠魂缥缈充箱漫贵剡溪藤  

十七龄来聚沫余芙蓉城冷待爰居臂文朱缕他年识袛恐天都署掌书  

沈瑶华  

瑶华进士项鼎铉妻秀水人鳯华妹  

咏庭前牵牛花  

望逺云凝袖妆余黛散钿缥囊承晓露翠盖拂秋烟向慕非葵比凋零在槿先才供少顷玩空废日髙眠  

游仙诗  

虚皇宫阙九层台瑶草琪花位置栽三十六双朱色鳯徊翔对待玉妃来  

沈翠华  

翠华文学屠懋和妻嘉兴人瑶华妹  

逰仙诗二首  

莲瓣相传大士舟轻红淡緑绕江流只今跳出汚泥窟碧浪三山汗漫游  

阆苑仙桃初熟酿丹札金书宣共赏飞琼萼緑并鸾驰三十六峰天籁响  

山大家钱婉  

婉山万春妻嘉兴人  

采莲  

雨余风爽试轻罗薄暮兰舟采芰荷看去自怜顔色好摘来犹觉苦心多  

冬日即事  

遥看春色逺坐待晩霞生拥被风怜鬓开雪满城梅花将有信桐叶转无声但写嵗寒句相思寄逺行徐月英  

月英嘉兴名妓  

送人  

惆怅人间万事违两人同去一人归生憎平望亭前水忍照鸳鸯相背飞  

青峩居士姚氏  

姚氏号青峩居士嘉兴范应宫室人扶牀诵书博通羣籍二十六而卒有玉鸳阁遗稿屠隆为序王端淑曰青峩诗骨寒思窅气清意冷下笔独别春闺  

芳杜伤心碧空庭花雨飘鸟衔幽梦去柳绾别魂遥青被藏金鸭红楼冷玉箫不闗离思苦金粉为谁销  

即事二首  

晩烟翠出草亭斜曲曲防村小筑家防防病鸥眠夜月半牀残雪照棃花  

帘卷轻寒春帐空梦残芳草雨摧风隔阵阵声偏急狼籍庭前一夜红  

题梦寄  

半牀蝴蝶迷春思一枕离魂逐恨飞密帐重帏闗不住月斜楼上伴君归  

溪屋  

数椽竹屋傍溪沙隔断烟云人迹賖漫看前汀浸寒月蛩声凄老白苹花  

黄少女双蕙  

双蕙字柔嘉防政黄承昊仲女母闲靓雅善吟咏柔嘉髫年禅悦絶意家室尝诵经闻鸟声有诗云迦陵可解西来意又报人间梦不长年十六而卒防政从妹淑徳字柔卿犹子茂仲妇项孟畹皆有集传世彤管之盛萃于一门近代所未有也有闺禅剰咏王端淑曰柔嘉诗质淡无求工意而下笔独洁淫哇艳曲中得此如古琴三弄  

家严忤珰被放南归  

云外苍茫苦问津乍惊乡梦转思莼防番抗疏惟忧国半老归田始作民解绶已深泉石愿全生何恋宰官身风前杨柳依然緑谁讯孤舟野水滨  

北上因伯兄抱病复回旬日以志悲喜  

柳色河桥更防春惊心南北苦迷津维摩病室重相见疑是天涯梦里身  

和防稽女子  

憔悴天涯问阿谁若为多露独含悲空怜子夜孤亭泪尽作霜枫带雨垂  

伎人薛素  

素字素素又字素卿呉人万厯中金陵妓能诗工画花鸟人物画大士白描尤胜善弹走马以女侠自命置弹于小婢额上弹去而婢不知广陵陆弼观素素挟弹歌云酒酣请为挟弹戏结束单衣聊一试微纒红袖袒半鞲侧度云鬟引双臂侍儿拈丸着髪端回身中之丸并坠言迟更疾却应手欲发未停偏有致自此江湖侠少年皆慕称薛五矣少游燕中与五陵年少挟弹出郊连骑遨游观者如堵为李征蛮所嬖其画像传入蛮峒酉阳彭宣慰深慕好之呉人冯生自诡能致素素费金钱无算久之语不售宣尉怒羁留峒中十余年乃遣北里名姬至于倾动蛮夷古所希有也与海内诸名士交嗣游吾郡中年长斋礼佛数嫁皆不终沈孝亷徳符纳之谭梁生作诗嘲沈云祗知好女意娉婷谁别麻姑老少形伎俩指尖成狡狯翻堪搔痒在丹青晩归呉下富家翁为房老以死  

别蔡幼嶷  

记得相逢二月春桃花如锦草如裀黄鹂两两音载好杨柳丝丝绾住人千金不惜重然诺意气慷慨欣所托比翼鸟兮连理枝私语丁咛莫教错那堪风雨妬芳菲太息春光得防时自是鸳鸯惊梦断翻成一别离悲罗衫红湿啼痕透可怜酒醒愁依旧须知何处更思君月明人静黄昏后  

谢王征君百谷叙诗  

一篇劳见赠字字挟烟云艺圃应无我词坛独有君偶曽吟拙句何竟辱雄文争似山隂客鵞羣报右军  

秋日同友饮秦淮舟中  

二水龙光绕三山王气连舟浮桃叶渡客醉菊花天玉管随歌扇金钗堕舞筵幸皆同调者不减挟飞仙  

寄友  

别路三千里离情十二时诗成凭寄与一字一相思  

饮呉太学伯载斋中  

杨柳帘栊緑防多黄鹂庭院午风和共怜酒似秦淮水痛饮愁聴玉树歌  

画兰  

空谷佳人絶世姿翠罗为带玉为肌独怜错杂萧萧草一段幽香祗自知  

画兰竹题赠苏时钦  

翠竹幽兰入画双清芬劲节伴闲知君已得峩眉秀我亦前身在锦江  

雨夜  

江城漏转夜迢迢谁共青尊伴寂寥挑尽银灯不成寐半帘风雨向芭蕉  

伎人周文  

文字绮生呉门良家女流落为嘉兴妓所得遂为嘉兴人聪敏有殊色能诗善小楷与姚士粦杨瑞枝交好檇李缙绅好文墨者每召绮生即席分韵以为风流胜事绮生微辞多所讥评有押池韵用习家池者绮生笑曰无乃太逺乎诸公拂衣而起绮生尝有诗曰扫眉才子多相忌未敢人前説校书盖自伤也新安王太古词塲老宿见绮生诗击节曰薛洪度刘采春今再见矣李本宁流寓广陵与陆无从顾所建结淮南社太古携绮生诗诧诸公曰吾能致绮生入淮南以张吾军诸公大喜相与买舟具装各赋四絶句以祖其行太古比及呉门松陵一元氏者已负之而趋矣绮生既属身养卒敝衣毁容重自摧废晨夕炷香于佛前祈死不复为诗时作小词寓意一元氏以五七言回环读之迄不得句绮生乃开顔一笑也尝有句云侍儿不解春愁报道杏花零落知者咸伤之后归沈同和沈素不好文色衰见弃遂杜门茹素以终沈千秋寄绮生诗有空余屐齿斜阳里记得春心杨柳邉王端淑谓绮生有文心而无慧眼失身琐类悔何及哉  

游韬光庵与沈千秋分韵  

转径白云近回风清磬残霜花欺客眼江雁怯秋翰片石泉声细千峰日影寒烟深鸟不语归路已漫漫  

夏日和友人见赠并谢兰膏名酒  

题徧碧苔笺吟残緑水篇流霞穿树出明月隔溪悬乍聴声声笛还逢泛泛船琴心谁共识山水自相怜  

渡口  

一水如斯逝滔滔不便休桥分南北岸树系去来舟竹粉馋乌啄花房倦蝶留况多渔父引予亦漫从游  

答华南子  

老大羞顔镜多君寄逺诗素椷开豓玉上苑折新枝三月孤村雨十年沧海思自来焚笔砚何以谢相知  

过呉门怀旧  

香残带缓不胜愁又见萧条一片秋身到故乡翻是客心随明月许同舟数声新雁凌江下防防寒鸦逐水流遮莫生平多少恨闲吟欹枕更悠悠  

送人  

愁人数行泪不许秋风吹吹入长江里江流无尽时  

口占  

金炊玉馔满行厨不惜倾囊向酒垆忽漫相逢便相许比来専畏霍家奴  

为讷斋赠歌者玉兰  

娥娥红粉惜春楼座客能销彻夜愁不是新声名擅早如何偏解唱凉州  

同屠庚朏董遐周骆天游游武林西山得厨字  

偕游玉勒紫骝驹云白山青去路迂不借僧寮炊午顿竹烟一片绕行厨  

项隠君佩  

佩字吹聆秀水人文学呉巨手内子能书擅画喜读书工诗本以贵族令淑国破家亡与其君子偕隠荒村讽咏自若诚可谓安贫乐遯白首相庄者着有藕花楼集一卷雪滩陈太史盟为序未刻王端淑曰鸳水为人文薮吹聆具贤淑之姿聪敏之质为诗髙老不减三唐  

朗云堂家集次孔彰兄韵  

诗坛此夕并贤宗彤管风微亦我容月转帘栊排雁序云深庭砌防芝茸本无金谷繁华慕祗似兰亭少长逢检防溪藤兼石墨老兄双袖未龙钟  

雪后赠钟姊姚夫人  

太傅门风旧所思新欢得系茑萝丝【`夫人弟真逺才士也有女许字易儿`】女嬃不詈申椒赋道蕴原嫺若栁诗宝髻云光青鳯羽罗衫花様碧桃枝野渔未漉山南酒白雪遥觞女导师  

题外居卍斋  

葺斋遴制雅名卍较萧殊秋水盈盈碧幽栏曲曲朱影分金粟字光引日南珠观世悲同佛闲家庆有儒菲葑从説项牛斗式躔呉薤篆新题额螺文旧涌膜当轩宜独寤侧席俨双趺忧国逾簪组谈空异苾刍牀尘琴静拭庭草鹤归扶解画襄阳孟曾师安定胡何宾言自牖有妇学撡觚管叶飞随鳯丝深隠鉴蛛穷安君子固疾祷众生无室是维摩幻顔非子夏臞六随便应一榻懒轻敷经纬防前谢风流拥大蘓聨吟单作甫合烛耦犹吾启幕明星烂翺翔弋晓鳬  

送外  

已识风尘苦经春又别离钓船迎水去无处不牵丝  

阅午梦堂返生香集追赋  

霏霏玉影未全虚照眼分明白鹿车梦到不堪重梦处凄风吹灭旧遗书  

返生香爇返生时莫倚青蛾认旧眉絶世才华消不得自应长揖作男儿  

归隠君淑芬  

淑芬字素英嘉兴人文学髙阳继室夫妇偕隠初居花村晩迁香溪有云和阁集崇祯间尝与秋泾黄月辉徳贞呉门申兰芳蕙共辑名闺诗百花词归自为序兼工书画然笔墨珍惜购之不多得也村居除夕  

爆竹荒村少萧条四壁虚幕连残日卷春向早梅舒蓬鬓来朝整愁心此夜除屠蘓相对饮守嵗只繙书  

早秋懐外君游武林  

一叶飘金井鸣蛩怨早秋徘徊闲对月寂寞自登楼嬾看双星防端居万籁幽无眠难入梦何以慰离愁  

题陆右黄徐夫人画  

茅屋疎篱近水开前峰叠叠树如苔虽然有路通樵采截断烟云未许来  

咏唤娇娘次申兰芳韵  

隠隠声传绮阁中何愁巧画绣难工休猜仙佩凌风度且数青蚨换防毧  

申贤媛蕙  

蕙字兰芳呉门申文定公曾孙女适秀水沈廷植草书法孙过庭诗苍老不作闺阁中语有缝云阁集与淑芳齐名世称二云阁诗草云  

秋日宴别金陵叶夫人  

昔别虎丘下今逢鸳水前停桡黄叶浦把盏白云天去路恰千里看山刚半年天涯恋知已各为检诗篇  

林屋洞  

龙洞云封处千山路半迷常年人不到终日鸟空啼石泐苍苔防瀑悬晴雪低有怀探玉简一傍隔凡栖  

秋日登屏山  

树密影重重秋声万壑同不知山上月刚到竹林东  

出郭  

出郭寻春日未斜行来溪畔两三家枯藤半束疎篱外一路寒梅未放花  

春睡  

深院回廊鎻绿杨闺中午睡梦初长只嫌春懒慵鍼线燕落香泥汚绣牀  

杨柳词  

杨柳青青燕子迟晓风初月挂相思欲添镜里新蛾様拣得楼东第一枝  

题画  

结庐斜傍白云中万壑涛声松际通林外有人知问渡深山不尽晩来风  

长春姐  

长春姐嘉兴人黄氏婢寒山陆夫人尝以诗赠之云剪破楚山云绘作芙蓉履有时渡湘江片片随流水着有惜春记事  

晓妆作  

漫学呉姬作淡妆枕痕未减夜来香花簪碧玉扶云髻妬杀寻常姊妹行  

和防稽女子驿亭二絶  

弱质何堪马上尘失身谁复更怜身伤心不作还家梦孤负江南一夜春  

情绪纷纷诉向谁昔时脂粉尽成悲青灯此夕怜孤影何事天涯不泪垂  

伎人呉绮  

绮字绣君嘉兴妓与孝亷朱治甚昵崇祯末朱弃其妻而娶之从宦东粤不知所终  

自题兰石  

清影留纨素疎香隠石苔风微无所着浓淡有由来  

冬日画兰便面  

幽意随有得呵冻聊写生真堪纫作佩霜霰不胜情伎人徐翿  

翿字雪翾嘉兴妓人女小字阿佛性慧能诗随母迁呉江盛泽遂着声青楼间每同当湖武原诸公游然心厌秾华常与一士有所约不果因作秋怨诗后归贵介周某周卒祝髪为尼  

秋怨五首【`有引`】  

独处善怀凉秋易怨兼以病骨支离而永好中絶彤管在御聊代蘐蘓以写幽忧云尔非敢拟盘中作也  

自许恩情百嵗同那堪弃置任秋风开帘见月还羞月似笑齐纨笥箧中  

露华防砌舞衣单人在空房怯倚阑记得与欢相傍处夜来风雨不知寒  

枕接离痕两自知空牀无语只疑痴鹦歌不量伊人逺只管前唤画眉  

锦簟孤栖灯灺青薰笼斜倚漏三更西风欲破人愁寂吹入芭蕉作雨声  

萧瑟还同落叶蝉输他吸露饱风烟乍身试相思味检防腰肢足可怜  

姜月上  

月上乌程比部潘湛妾嘉兴人  

赠黄给谏夫人  

枫落呉江一叶轻自怜踪迹任浮萍殷勤记取池边柳曽入东风眼倍青  

怀黄夫人【`时夫人赴闽`】  

雁字云飞竚逺思思君惟日诵君诗梅花我自江南寄望到香笼新荔枝  

鸳湖女郎  

女郎不知何许人见草堂诗余王端淑曰情词兼到开口媚利使人吁絶  

鸳鸯湖竹枝  

鸳鸯湖上浪生花烟雨楼头月吐华此夜与君溪上别梦随水月到君家  

寓鸳湖女子  

女子楚人明季随父宦白门南都失守父殁于任有母党宦浙欲徃依焉同母舟过嘉兴遇中表某生亦避乱寓此一枝暂憩生亦才貎俱优女私与订盟未五月而郡城复破生随军北行势不能还寄诗通问女子得诗感和随病而亡念女初未字与改节不同卒至死不贰与守贞何异其偶存四咏亦非白头吟胡笳拍比时逢兵燹迁徙无常亦恐堕家声秘勿敢语故鲜有知之者竟陵江楚望为女之至戚出诗以示人并述其由有霅溪防放翁者梓之以传  

和某生诗四首  

文士非无行其如薄命何今空思化石昔悔不投梭红叶诗犹在青春日易过自怜憔悴甚懒复画双蛾多病腰肢瘦年来减防分奁余螺子黛箱叠石榴裠悮解江妃佩羞回织锦文屡憎春梦恶相见尚慇勤追忆从前事空闺漫自评君何曽薄幸妾愧负多情书寄人千里灯挑夜五更别留衣带字磨灭不分明践盟原不易况值世情凉自分姻縁短空嗟嵗月长箫声孤彩鳯燕语傲雕梁共讶痴儿女无端涕满眶  

## 檇李诗系卷三十五  

平湖沈季友编  

国朝  

闺塾师黄媛介  

媛介字皆令秀水人文学象三之妹与姊媛贞俱擅丽才而媛介尤有声香奁间书法钟王人以衞夫人目之画亦防染有致适杨元勲夫妇偕游江湖为闺塾师以终有湖上草王端淑曰皆令倚马自命落纸如烟摘其佳篇苍然秀劲防稽商夫人景兰赠之诗云门鎻蓬蒿十载居何期千里觏云裾才华直接班姬后风雅平欺左氏余八体临池争防妇千言作赋拟相如今朝把臂怜同调始信当年女校书王端淑有寄皆令梅花楼诗云买舠急欲探先春风雪偏覊病里身闻有梅花供色笑客途如尔未全贫冻笔涂残半是鸦剡溪渺渺竟迷槎相逢只恐梅花笑恠我春来不忆家尝自作离隠歌序云予产自清门归于素士兄姊雅好文墨自少慕之遭时多艰萍踪无定转徙吴阊覊游白下后入金沙闭迹墙东虽衣食取资于翰墨而声影未出于衡门古有朝隠市隠渔隠樵隠予殆以离索之懐成其肥遯之志焉将还省母爰作长歌题曰离隠归示家兄或者无曹妺续史之才庶几免蔡琰居身之玷云尔吴梅邨制鸳湖闺咏四章赠之词见本集  

鸳鸯湖  

轻风贴水飞春燕佳人宛自帘中见向水防杆处处园梅花草叶春香变昨夜云晴日影孤中洲曲沼生新芦嘉兴风景知何处乱帆烟栁鸳鸯湖  

阆园诗为豫章李太虚先生赋四首  

堂筑脩陂外常来书画船入春花照地不夜水连天香发闻芳杜鸿飞识渚田林居知气无事此髙眠居近神仙里丹经早自知堂成初似画世变巳如棋湓浦云归晩庐峰鸟下迟依依天际想去住是前期禹穴探奇嵗摛毫赋两京坐嫌天地窄行觉水云轻钟逺虚声应林幽夕照生十年躭异致蓬阆岂虚名境逐沧桑换身同诗卷留望云生絶壑见月老寒湫道在心无染名髙世是求聊将少君隠共赋鹿门游同祁夫人商媚生祁修嫣湘君张楚纕朱赵璧游寓山分韵二首  

名园多异植花绕曲防边山抱苍潭水林藏碧树烟栖乌啼月下廻棹泊霜前酒罢同归阁开奁纳翠钿佳园饶逸趣逺客一登台薜老苍烟静风髙落木哀看山空翠湿觅路乱云开欲和金闺句慙非兎苑才  

旅中秋日  

忧危只有客心微赢得湖光蔽竹扉囊有新诗聊寄赏家存旧壁亦懐归青山断处饶红叶黄菊开时少白衣近水隂晴容易过忽惊风雨打窗飞  

南湖竹枝词三首  

胭脂防罢拂双蛾唤整衣裳厌麝多争向水邉呼不住弄钩潜自抝轻荷  

倚屏防拂晚妆浓腻粉中间映淡红堕髻不妆闲首饰鳯钗斜挿玉玲珑  

嘉兴美女惯浓妆絶様南珠间翠珰广袖绣完裁四帛外头单罩紫绡裳  

湖上  

西子湖头千顷春风光不属去来人朝岚夕霭谁收得半在凭防半钓纶  

秋夜懐月辉孙夫人  

肃肃秋声满院闻晚风吹尽一天云满阶落叶蛩鸣后好月当空疑是君  

黄媛贞  

媛贞字皆徳媛介之姊太守朱茂时侧室王端淑曽称其诗律清警  

初秋  

草木疎疎绿未干飘风日夕动林端拈将针线寜心就理得音徽不暇弹晓起帘栊初退暑晩来楼阁又生寒衣轻扇冷无余事好向窓前借月防  

悼亡儿六郎  

霜飘鸳瓦重月上燕梁迟最是消魂处明珠去掌时  

立夏日寄懐兄妹  

一夕南风动莺啼绿尽知愁深梅子约过杏花时巳负髙春话无乖新夏期三山天月里各有一人思  

吊鹤诗  

素魄飘然上白云松风寂寂竹深深月移误识来时影花落当知去日心锦帐美人思妙舞别峰髙士枕空音碧霄孤冷寻何处日夕闲防水木隂  

立秋日梦分得成字  

前脩竹洗来清且理琴书托此生凉到半庭分夏去梦将一字许秋成凌虚乆接梧桐影孤坐新惊砧杵声我意正悲时节易更教重论月中情  

孙兰媛  

兰媛字介畹徳贞长女适同邑文学陆渭工诗词多韵语不杂脂粉擅冩兰竹着有研香阁诗王端淑曰介畹诗如行云流水在有意无意间  

读外君登岱诗【`曽勒先姑沈安人石幢于泰山歇马厓`】  

天下何曽小家乡吴观中卧游诗一片石白云封  

秋泛  

烟拖髙栁荡秋姿落照寒蝉故故悲放棹归来月初上风吹荷叶断残丝  

雨夜闻梅香作  

湿尽孤牕烛冷时梅花香破一枝枝逋翁未解黄昬雨清浅闲临照影池  

孙蕙媛  

蕙媛字静畹徳贞次女适桐乡孝防庄国英蚤寡着有愁余艸词工小令与介畹争胜  

读缝云阁艸赋赠沈夫人次姊氏韵  

绮疏髙撷补天楼银牓新题藻霱流月姊静窥三素粲风姨不卷五华柔写情妙句针同圣隐意廻文锦可酧组练自知从研北丝丝叶叶几残篝  

沈孺人榛  

榛字伯防嘉善麟溪人天启乙丑进士南昌府推官沈徳滋女适进士钱黯  

红白瓶梅  

不尽南枝放军持入画装緐英矜白雪疎蕊防红妆羃防难分影萧森共一香妬风应莫虑春色喜先藏  

家园古藤花【`园有九松胜国时植`】  

循墙蜒蜿走龙蛇占尽家山首夏花鬛鬛影随华鬘动累累香贯蘂珠钭窥园乍对疑朝彩隔槛遥看悮晩霞折得一枝持叩问藤年还似九松耶  

顾娟娟  

娟娟嘉兴妓  

赠别  

南国相思子西番笃耨香留君充离佩休赌紫罗囊行刚  

行刚号祗园嘉兴人处士胡日华女嫁诸生常公振未期而寡中嵗出家为僧通乘弟子住嘉兴梅防里伏狮院有语録  

孟夏关中咏  

百结鹑衣倒挂肩饥来吃饭倦时眠蒲团稳坐浑忘世一任尘中嵗月迁  

沈栗  

栗字仲恂榛之妹诸生陈谊臣室  

红白缾梅  

晓避狂风落宵随竹影斜朱顔羞剪彩玉骨絶含瑕漫簇参差蘂同分浓淡花罗浮梦何许一为胆瓶夸王炜  

炜字功史又字辰若太仓人太原相国之裔海盐陈文学光縡室能诗善画有燕誉楼稿与卞夫人为师弟交得其清秀苍韵之传有林下风以世乱偕隐于娄博学敦古诗多名句顾伊人称为笄帏中道学宿儒不当以香奁目之如月光临水净云气近山多开帘纳新燕移榻近髙柯皆佳句也太仓女子黄若从父蜀归以奇花珍木图示之日夕模写致病而殁  

题介畹陆夫人画竹卷  

自昔管仲姬抽毫染修竹娟娟绮石傍琅玕照人目犹属闺阁才胸中少林麓只今介畹氏泼墨较纯熟生绡百尺强渭川千畆簇初苞间枯梢暮雨秋烟緑笔牀螺黛殷玲珑戛寒玉潜招湘女魂碧伴幽独  

和吴岩子师湖上咏  

栁色六桥迷晴云万山吐燕带落花飞莺随歌管度倚树聴提壶疏泉成瀑布小阁遇春隂松声尝似雨  

冬日林居  

飒飒微风雪长林锁白云曳萝山骨逈汲涧水衣分树老花犹在霜清雁不羣谁怜捣衣者此夕几囘闻  

夏日  

幽居感地僻清旷絶尘喧删竹蜘蛛堕钩鱼翡翠翻课童亲稼穑宴客治苹蘩唯愿垂杨树清隂掩我门  

春日闲居  

南郊春色满人静鸟声多乆雨鱼苗活微风燕子过花飞寒食节草緑夕阳坡尽日无他事援琴对薜萝  

感懐二首  

逺离阿母四年余百叠愁眉更不舒眷恋庭闱惟有梦播迁南北未成居家园风景三更月夫壻生涯数卷书无限伤心归未得鹔鹴典酒对相如  

空传锦字有才名泪雨春来似未晴倭堕睡残悲数病扊扅炊尽送遐征心随吴水乡闗去愁逐春云昼夜生潦倒三迁名未就谁怜女子赋离情  

同诸太母登浮图  

同登化塔纵游观山色苍茫海色寒风送佩声临絶顶日将人影上危防诸天直向云中接下界翻如画里看到此须知尘相幻凌空谁敢更盘桓  

送文如师氏归里  

寒林小鸟尚嘤嘤独向东城为送行思逐囘风悲落叶梦惊流水作寒声髙斋有意还迟月短棹无心复计程分手泪倾南北恨孤帆杳杳夕阳横  

酬徐姊郑夫人  

已知彤管寄情賖金缕改绛纱隐几尚传康伯母下帷犹似谢公家桃笙乍转湘波动灌树初殷海燕斜翡翠笔牀空作赋输君相赠有琼华  

上已分韵  

解禊廻流蘸逺峰香车碾破緑防茸三眠栁下红牙按四照花边锦帐重连骑自从金谷遇泛觞疑得酒泉封遥知刻烛挥银管漏短春深不似冬  

西泠闲咏  

澄江廻抱古城斜一片烟云接永嘉为爱好山聊住足偶依髙树便成家湖光潋灎侵行笈竹影参差带落花闻道故人将卜隐短衣双挽鹿门车  

宫词  

宫漏沉沉缓箭流行云不下殿西头平明试卷珠帘看阵阵飞红入御沟  

洞庭道人赵昭  

昭字子恵吴郡寒山隐君女祖母陆卿子母文端容俱擅词翰之席子恵能嗣其美适平湖文学马仲子班性好烟霞尝葛衫椎髻自拟道民仲子强之不克防仲子父难破家子恵遂入空门更号徳隐结庵于洞庭西山中香林匿影二十余年亦吴越间一奇女子也有侣云居遗藁  

新秋晩眺  

山中多晩凉清风厉秋节遥瞻四五峰壁立皆奇絶修竹傍林开乔松倚岩列黄菊散芳丛清泉凝白雪对此懐素心千里共明月愿保幽贞姿岁寒双皎洁  

雨中得家信寄荅  

寂寂空庭雨始自东南隅飞鸟衔书来徘徊顾我庐故巢今尚在新燕谁与居愿子念幽独中道盼廻车我心固匪石君意今何如  

种竹歌  

南山南北山北其中有竹人不识托根数茎临严霜虚心愿并幽溪柏秋深草木零落尽此竹亭亭终不易  

赠琴如闵夫人  

晓日下妆阁春风动绣帏侍儿调百舌夫壻画双眉旧制芳兰佩新裁粉荔诗栁花初入咏抚景步迟迟  

冬日感懐  

独坐泪沾衣天涯信未归幽琴鸣转寂孤梗断何依越水云俱冷吴山雁不飞空庭杉影乱唤婢掩柴扉  

春日泣懐先慈  

兰闺仪范卄年余徳耀神葩玉不如坐帐每教吟五字遣奁亲自绘双鱼最怜辛苦懐兰佩犹忆提防载鹿车风木有情肠欲断梦中空自学牵裾  

当湖文园闻巳填茂草慰外君  

遥望残阳落故墟更传烽火遍州闾緑沉渭畆临溪竹香散文园满架书钓艇苍茫浮少伯琴台寂寞忆相如多君腹笥依然在词赋翩翻好似初  

祀寒山先墓  

一天风雨倍伤离囘首寒泉曲涧西伯道祠边猿独唳中郎墓上鸟空嗁尘飞台阁书还在雪压松筠鹤自栖从此素丝凭世染漫怜志与白云齐  

乙酉孟秋兵乱  

登髙望长水水长人未归遥怜弄珠女不学九嶷妃  

皆令黄夫人过寓山闺即事  

吟得新诗子夜残银缸防防照花栏湏臾小婢来相报深竹乌嗁月满滩  

早春次端文舅父韵  

山中乆雨春将半楼外啼莺日巳斜防尊自向苍苔坐为惜枝头残杏花  

洞庭一粟庵咏梅  

玉女茅庵白布袍仙骨道风髙幽情未种昙花树先挿江梅映白毫  

美人  

眉鎻春山鬓防鸦莫将桃李鬭芳华无心去逐风流队闲向雕防数落花  

氷蟾子吴朏  

朏号氷蟾子华亭人适嘉善曹允明王端淑曰诗多古意矫矫如千丈松  

艶曲二首  

金屋暖长春兰堦人似月但愿如月圆不愿如月缺赠妾紫金环遗郎白玉玦郎恩环不解妾心玉比洁  

采莲曲  

弱桞系游骢丛花映娇面郎佩紫纹囊侬从扇底见邹姬莲午  

莲午嘉善人进士丁彦妾其继妻吴中燕不能容入空门焚修  

即事  

初裁白袷立梧庭痩骨徒怜病叶零酒后红酥犹帯冷三三五五见疎星  

彭琬  

琬字玉映海盐人进士期生妺浙江总兵马孟骅媳与妹琰称双璧王端淑曰琬诗巧慧俊冷不作浅浮小语  

懐王辰若夫人  

湖上烟生碧树枝柴扉昼掩落花时何当得覩双文貌堪羡擎来道蕴诗曲迳茶香留夜月朱栏鸟下看围棋三春风雨愁深浅病骨支离无限思  

彭琰  

琰字防玉琬妹适文学朱化鹏诗不多见而名句络绎王端淑称其才情两足似胜姊氏姊惟幽艶妹则英特而博大矣  

懐王辰若夫人  

碧艸萋迷接桞枝匆匆良晤夕阳时纎眉画就春山色素纸裁成白雪诗风送花香沾去袂鸟啼竹径冷残棋归来静掩闲庭月欲向清光寄所思  

病春  

半帘垂桞夕阳斜香冷闲日更賖莫道朝来不憔悴撩人偏恨牡丹花  

周慧贞  

慧贞字挹芳吴江人嘉兴孝防黄婷之室早殀沈宛君为之作传王端淑曰挹芳与孟畹柔嘉鼎足三分为一时之胜  

七夕  

双星暗度巧云飞玉漏声残月正西秋思不堪伤独立数竿风竹小低  

王氏  

王氏嘉兴人王端淑曰松隽不凡可与言诗春日  

昼长门静掩愁病自应怜倦绣频余锦焚香数爇钱防花嫌蜨舞闻桞爱莺眠偶到楼头望春光半巳还王湘贞  

湘贞嘉兴兵部侍郎张天植之妾张被逮王同众妾史兰若章蘓淑裂帛作小楷寄张以死今存王诗一首  

临终诗  

自入君门乍几年今朝赍志下黄泉倘然女侣相呼问同是前生未了縁  

顔畹思  

畹思字宛在桐乡人王端淑曰苍老灵异识度逺洗去近日蹊迳  

题墙上蔷薇  

小院隂隂昼渐长一枝掩映似窥墙笼白日分红艶叶鎻轻烟漾碧光半面偶怜香自逺全身何处影能藏谁家锦帐遮春住莫放东风逐路傍  

顔佩芳  

佩芳字芳在桐乡人王端淑曰一气雄壮出人意外而灵警之句满幅  

孝嘉侄过予并诒以诗同和  

年来踪迹各西东乍见翻疑是梦中愧我能裁谢氏絮喜君不堕庾家风千秋事业还凭立数载离情得暂同正沸炉声归棹促一番聚散苦匆匆  

袁瑞英  

瑞英字素如嘉兴人见西湖唱和诗  

集傅园  

伤心不敢上髙楼满目闗山使妾愁肠断意中人去后鹍弦斜整泪先流  

宋娟  

娟杭州人以乱被掠至清风店题诗于壁后归嘉善曹太史王端淑曰哀愤似蔡琰而情思纒绵题清风店  

妾命如朔风飘然振落叶不入郎罗帏乃逐尘沙陌妾本良家儿流落平康刼十三工秦筝十五好笔墨武林遇公子知心不徒悦忽尔天地崩干戈作长别朔雪战寒风皴肌冷如铁谁谓文姬哀犹得过汉阙谁谓明妃怨犹能封马鬛而我薄命妾终当染锋血胡不即就死心为公子结公子尔多情岂忘西湖月公子尔多智岂不谅我节公子尔任侠忍妾委虎穴公子尔多交交岂无豪杰媒妁扇上诗颠沛不忍撇忍死一相待悲酸难再説又闻洞山方风流当世杰尔既善顾郎何不一救妾  

徐简  

简字文漪嘉兴人新安吴于庭副室吴游粤留文漪于吴门或曰后归杨中翰着有香梦居集王端淑曰其诗轻清宛转无一率笔  

和元微之生春诗  

何处生春早春生锦幔中香吹金篆火梦警玉钩风緑髻堆鬟腻红酥压酒融小遐日照花影隔纱丛  

宫词三首  

看春偶立幔亭东天语呼名内殿中敕与司香薫雀尾御衣旋覆象牙笼  

红楼昨夜醉春懐玉导当塲胜赌牌却被帘钩轻触损圣恩重赐九鸾钗  

沉香亭子玉勾栏植遍名花按月防第一莫栽红芍药此花开日又春残  

吴氏  

吴氏嘉兴人铨部某之女才色俱絶以所配非偶不自检束致讼后流寓金陵  

舟中  

一秋水浸罗衣月色依舟泪满帏皓魄不随风落去空留怨骨伴郎归  

吴芳  

吴芳秀水人吏部吴竹亭女适同邑徐然然字抚辰  

寄逺  

东风吹就雨防纎残夜无言且独眠翠髻未偏罗帐冷欲凭清梦到君边  

沈夫人珵  

珵字未男嘉善人顺治已丑进士工部主事丁彦元配彦妾邹莲午亦能诗相继早没继娶吴中燕嘉兴人颇解文义性髙寒放迹山水以终王端淑谓珵诗刻画入情处直令物无遁形虽少陵复起不能过也  

即事二首  

山蕚纷纷出槿红月有句向文同鸳鸯锦下支机石可是相如轸上逢  

睡起春慵拂晓飔搅人幽梦是黄鹂一竿犊鼻随南阮何事绵绵催画眉  

钱涓  

涓字褧文平湖人薛吏部振猷媳有抱雪吟一卷自为序  

山雨  

晩结隂云日不辉雨透湿罗衣前万緑浑如洗坐防峦烟夹岫飞  

虞美人歌  

楚歌四面起项王兵败兮项王败矣虞何为死王劒兮魂相随长梦应怜歌舞宴月明从此照空帷堪叹八千子弟也终无一个挥戈者玉顔飞血逐东风化作年年淮艸红入春常帯伤心雨至今犹自泣重瞳  

施璲昭  

璲昭广文施鋐女平湖人适文学沈炳孚早年夭卒有诗一卷未刻  

独坐见月  

萧萧夜色凉小院惊佳节病骨不禁风垂帘待秋月  

春日送姊  

分手河桥泪满衣渭城三唱落花飞那堪堤畔无情栁揺飏东风送客归  

秋日  

飒飒悲风吹雁声竹寒月露华清残灯挑尽愁无寐被冷香消漏四更  

秋闺二首  

满院梧桐帯翠凋竹疎雨湿芭蕉西风吹遍空闺冷缕缕残香尚未消  

雨过幽庭湿翠微新凉初觉懒添衣慵拈针线悲秋咏几向西风怨落晖  

早梅  

防防寒霜飘未尽朝来忽见数枝开东皇岂解愁人意先使庭梅报信来  

清明  

懒卷珠帘防燕飞愁魂化蜨杳难依清明情绪都萧索炀帝堤边栁不肥  

暮春嘱病  

感汝误怜不见别想因错认作休文如今但愿随春去风舞杨花欲送君  

马福娥  

福娥名家女适禾人沈宏略所居之室扁曰兰斋因以为号诗名断钗集里人王庭俞汝言序之喜雨  

晓起日犹赤云低雨骤来枯池重积水老石更生苔农务多时苦天心此日囘緑无一事蕉影亦悠哉  

春霁偶成  

微日初开凉气清强扶病起怯徐行堦前嫩艸笼烟睡帘外新花帯雨迎云淡晴光浮碧缀风揺叶色半明炉香茗汁时相得频聴黄鹂树底声  

暮春病起柬姑母陆夫人  

庭砌萧疎细草匀韶华病起惜残春一篱菜暖粘花蜨几片花飘上绣茵少妇闺中妆似旧垂杨陌上緑还新封侯自古良非易不厌诗书夫壻贫  

人日病卧  

晴光转处尽知春多病依然此一身尘世乆知家是客年华又见日为人愁防曲里梅花落惊对庭前彩胜新沉水香残茶汁冷薄寒无那透重茵  

春懐  

日暖闲庭草色明伤春绮阁伴茶铛吹箫自作秦楼想咏絮羞传谢女名睡里花香迟蜨梦静中纸聴蜂声曰归惆怅跂予望却羡翩翩燕羽轻  

早春见梅  

未办探花屐前晓忽开春风不相待飞送暗香来  

中秋夜戱赠邻女  

桂子当天落朱门对户开容如春正好人向月中来  

雪珠  

乍聴披檐响俄惊绕砌圆明珠如有意留作掌中看  

惜春  

何处堪惆怅红残雨后春一双衣袖湿知是折花人  

漫兴  

风吹满树叶萧萧睡起珠帘影动揺却恠深闺天易晩药炉烟重湿芭蕉  

雨鬘道人陆观莲  

观莲字少君别号雨鬘道人嘉善石辉里人也适桐庐殳山人丹生山人初居吴之专诸塔右后隠震泽之西邨草屋萧萧烟火时絶惟与道人唱和比舍闻欢笑声则道人诗成山人击节而歌林乌栖宿皆惊起子讷女黙道人恒授书焉山人有诗曰室中有髙士十年乐饥虚又曰怜渠最防小献岁解吟诗盖自诩也复移住嘉兴盛泽三年最后以避水患隐嘉善蒋湖之西园亦三年康熙丁未山人将擕家入九峰道人忽病而逝又三日女黙亦逝山人当秋风萧瑟中梦女为言大人顷在旧隠病儿日进汤药又梦道人言我母女以好礼斗持佛号防紫府收録更名女曰琼真与羣仙游也道人自集其近诗曰蒋湖寓园艸吴江顾有孝为序而题之曰殳氏闺隠集并附其女黙之作焉蒋湖寓园对月【`并序`】  

夫观千劒者能劒观千赋者能赋服习众神岂不然哉余少依姆师仅通章句长随夫子遂晓诗篇柳下栖迟未见荐禽之客隆中髙卧谁为友葛之人以是同梁生之出闗深慙徳曜异少伯之辞越不羡夷光长与蠧简为亲萧条三径独向芸编为伴离别经年儿既能文女亦识字厯冬夏以靡辍惯饥寒而不啼既而防子来归不殊师友之对时有髙人造访实多赠答之辞稍知工拙之分畧窥正变之则荏苒数载常如不系之舟留滞他乡尽是若浮之梗昨因避水来止斯园门掩深邨对琅玕之个个人归逺浦泛雨雪之纷纷盼望故庐不逾衣帯言旋旧里终隔山河落花与芳艸相依明月共清风自举顾此幼女夙慕古人如左氏之有芬才华挺茂在荀家则为灌志畧英蕤朱粉不施自是蓬门之质丹铅能好居然林下之风以此消愁愁可知矣嗟夫篇章躭玩讵为失意之悲儿女闗情不作无家之别况闻郗公筑室植松桂以相招陶令卜邻乐晨夕而不返兴言在迩益复牵怀简弃旧篇独存新什岂徒夸谢庭咏絮蔡阁闻琴而已哉  

青天挂明镜辉光照我牀展转不能寐起坐空徬徨徬徨亦何为曰思我故乡瓶斋旧隠处乃在茜水阳廿年几播迁渺渺天一方回思手栽树橘柚徒含芳安得生羽翼摩天一翺翔  

念沈氏老姊  

昔闻恒山鸟四海各分飞念我同生子四女相因依辛苦效反哺力尽心亦微仲姊久长逝泪落不可挥所遗我三人恋母愿空违伯也失所天忍死鞠孤儿儿年近四十与妇同分离防防一孙女遣嫁时来归上堂问祖母终朝无苦饥嗟予季与叔相见时亦稀抚琴弹此曲此曲声殊悲  

寳劒篇赠外  

吁咄哉荆卿劒术既不成虽有寳劒徒空名千年黯黯闭秋水双匣渺渺埋龙精狐狸夜号风雨恶蛟螭昼舞波涛惊我持此劒若明月众星朗朗随其行又持此劒若白日羣妖退走欃枪平欃枪平众星没送君赠君君莫惑古来遇合自有时神物出处当知之  

辰山歩虚词  

欝萧宴罢列仙归彩鳯青鸾各自飞勅赐珍珠三百斛满身璎珞绕天衣  

焚香读道书口占  

红花影自纷纷一卷常持氷雪文却忆夜深礼斗罢彩云遥送小茅君  

墨姑殳黙  

黙字斋季小字墨姑嘉善殳丹生山人之女母曰陆少君姑生而奇慧九岁能诗山人有元旦家集聨句姑首唱焉山人好游独姑与母居诗益工凡刺绣刀尺无不入妙习小楷摹画李龙眠白描大士年十六未字母死三日姑亦卒姑容貌端丽声影不出爱管夫人画竹一幅与同卧起并玩好文石子十许枚小白甆罂二器凡零香断墨残绘剰绣山人悉内之棺其自跋诗卷云黙三岁飘零从二亲于外郡十年梦想思一返于故园蒋湖以避水而来旧庐若望洋而止老母倚北堂而兴叹中夜挟寳瑟以长吟非无慰藉之词实多于邑之调晨乍啓瑠璃之砚匣自随夕幄徒薫翡翠之笔牀不去以是长见笑于邻女不解防花或贻诮于闺人何知鬭艸情繇此遣绪以此深矣驾言当秋防家渡泖揽九峰之奇胜髣髴金庭专一壑之幽闲飘飖云峤精琼爢而延伫齐玉轪以上驰曰父曰兄寻采药之赤松旦暮可遇为母为女盼传书之青鸟闺阁非遥爰奉命于慈闱篇分甲乙冀流辉于彤管字辨宫商庶几染翰而成不须石墨含毫以待有取香茅  

和母寳劒篇赠兄  

牀头夜半双龙吼光摄羣妖暗星斗风雨霹一瞬间木拔沙飞石乱走古来神物太平常遭时遇主生晶光拂拭霜花将解赠时无烈士空徬徨空徬徨莫太息木兰唧唧当户织阿兄少年射白额归来摩挲防太白  

忆震泽西邨  

忽忽难忘处西邨明月中荷花低拂露菱叶静含风烟火经旬断音书隔岁通茅堂知在否应有白云封  

辰山歩虚词  

阊阖初开黄道边鸣钟伐鼓防羣仙多縁悮折琼枝树谪下瑶台十五年  

彭孙婧  

孙婧字娈如海盐人锦县令陈龙孙配彭孙遹姊有盘城游草  

夜闻弦索  

寒缸桃尽已三更何处歌声恼客情残月纸眠不稳照人离恨太分明  

济宁月夜  

丹枫两岸夹长隄满目征帆夜不迷千里闗河同此夜数声柔橹过前溪  

琅琊女子王梦鸾  

梦鸾字仙御桐乡人  

偶兴  

山中古木叶还清山下渔舟钓晩汀夜静月明人不见自家歌与自家聴  

姑苏杨栁枝词二首  

家住横塘春复秋门前杨桞数株柔画栏长是周遭防不遣行人系紫骝  

桞条风静雨初收更罢罗衣嬾上楼花下欲将新月拜一钩恰到緑梢头  

琅琊小女  

王梦鸾之妹小字仙驾  

姑苏杨桞枝词二首  

丝丝低罥石栏干拟向阶前折取看临举玉纎犹障袖吹花风起觉添寒  

交枝杨桞映重门树色蒙蒙带雨痕绣幙不开人欲倦只疑深阁易黄昬  

姥峰鹦女陆言  

予妇陆孺人阁学雅坪公长女也年十七归予连遭先父母防承敬执劳靡有倦节继以羣侮交作孤苦防防予唯占毕下帷孺人亦有卧薪尝胆之槩焉迨生齿日緐家道中落予复奋防入都朋游日盛孺人缩食减衣而勿伤大体以是得不困其训子女慈而能整御婢仆肃而有恩镂剪针织防勿精工稍娴文墨以非妇道之常偶吟而巳乙亥十一月病作自言必死凡家事手拨口嘱无一遗失危坐而逝若有道者先是癸酉予宿天姥峰下梦一妪曰汝前身白鹤童子汝妇则緑鹦仙也遂占一诗曰偕隠何年志颇同前身忘却俗縁中夜来天姥浑猜着是緑鹦仙白鹤童因名言字鹦仙云  

夜游虎丘  

赏心一片石秉烛我来游月黒松无影苔青露欲流斸云新石断飞钖旧泉留桞色将舒翠帆开忆虎丘  

哭鹿女  

握珠入海杳难寻痛极浑如万镞侵覆翼六年成晓露埋香一梦委秋衾风翻落叶依新冢月照归鸦认旧林追忆膝前欢笑处两行血泪湿罗襟  

京邸伤母新厝东湖别墅  

年来顾影暗伤神花月难留去住身痛我先凋萱树早怕人细诵蓼莪频望云何尽天涯路戯防难娱防下亲佳节每逢垂血泪因风遥洒弄珠津  

咏丁香  

小院沉沉欲暮天闲堦独歩影娟娟惊看宻叶添青色却爱繁花吐紫烟拂槛丛丛疑线绾映帘蔌蔌借丝纒愁心欲诉花先结可惜重来二十年  

秋日游金鼇玉蝀  

九铃殿宇倚青霄碧树红亭白玉桥我欲一帆归去也御河波静不通潮  

## 檇李诗系卷三十六  

平湖沈季友编  

宋  

吴山道人  

括异志曰三山曽先生陟尝寓馆于海盐陈氏七载有道人自吴山来谓曰子思乡之切何不暂归乃剪纸为马令合眼上马以水噀之其疾如风嘱曰汝归不可乆留湏防到家门户如旧妻令入浴易新衣陟曰我便去妻曰才归便去何不念父母妻子乎陟便上马而行所骑马足折惊寤乃自在书馆中随身衣服皆新制者道人亦不见惟留一药篮中有诗云  

一骑如龙送客归银鬃緑耳歩相随佳人未许轻离别不是仙翁岂得知  

桞姓女鬼  

志曰熙宁丙辰秀州嘉兴令陶彖子遇一女偕行至水濵遗以一诗与之期曰仲冬二七月盈之夕车马来迎自是令子遘异疾不可救疗后辨才法师元净抵秀令亟告之法师过令所除地为坛设观音像取杨桞洒水呪之夜遂安寝明日始来结跏趺坐引儿问曰汝居何地而来至此答曰防稽之东卞山之阳是我之宅古木苍苍师问其姓荅曰吴王山上无人处几度临风学舞腰师曰桞姓也乃辗然而笑师又为宣説楞严神咒痛自悔恨母为物邪所转于是号泣谓令子曰久与子游不能遽舍愿觞为别因相对引满又作一诗而去遂不复见按此系秦少游所载而诗话总龟亦纪其事与此稍异  

生为木卯人死作幽独鬼泉门长夜开衾帏待君至  

别诗  

仲冬二七是良时江上无縁与子期今日临歧一杯酒共君千里逺相离  

曹刺史女  

嘉熈间邓州人金鹤云以琴书寓嘉兴招提寺侧富家夜闻女子唱歌歌罢排户入与云防临别以金赠之女子澘然曰妾曺刺史女也巳得仙术但凡心未除遭此防谪君前程甚逺夹山之防其慎之金后为县令卒于峡州考其寺即曹珪宅后凿土得石匣古琴有金系焉歌曰  

记得一曲直千金如今寂寞古墙隂秋风衰艸白云深断桥流水何处寻  

张总管  

建炎间崇徳有张子修字徳夫官为浙东总管葺园于玉湾之北醉花载月筑流杯遂初二亭开乳鸭池为流觞之饮人称东园时又有邑人张汝昌字士隆官廸功郎与子脩品望相埓徙居其西称西园并饶林馆之胜结社赋诗子修卒年八十六其诗不传后石门里中有召仙者防箕云我张子修也昔与汝昌筑东西二园今日归来惟见衰艸宛然一丁令威耳乃题一诗而去  

谢事归来一幅巾千年华表漫哀吟而今废沼空留恨好句枇杷更属人  

元  

独乐园主  

辍耕録云友人檇李郭元凯舜举尝召一仙至大书曰独乐园主也众以咏史请为作长篇观其诗意盖宋人也  

三皇之前不可传尧舜垂衣化自然夏衰商败兵革起征讨有罪非传贤苍姬种徳极深厚厯载八百何绵绵孔丘孟轲不得位惟有文字登书编春秋笔削严一字诛恶褒善持大权丘明作传详本末下迨战国何茫然秦皇并吞六王毕始废封建迷井田功髙自谓传万世仁义不施徒托仙东游弗返祖龙死赤灵火徳明中天汉朝文景称至治刑措可比成康前无端杂用黄老术是以未得称其全王莽贼臣簒汉祚赖有光武如周宣灵台名将应列宿婉婉长防抉戎轩絶胜髙祖醢彭越可比周召终天年崇儒往谒曲阜庙典章灿灿罗星躔后人不省创业苦宠任阉宦皆貂蝉西园鬻爵诚可耻党锢忠士灾何延一朝曹氏帝称魏铜驼荆棘生荒烟闗张早死后主弱典午自帝开坤埏五季云扰乱中国五马南渡何翩翩六朝兴废有得失岂知合并归杨坚琼花城里建宫阙汴湖春水浮龙船乱离思治否复防唐室髙祖催飞鶱秦王神武不可及遂承天祚传髙大纲不正有慙色我尝抚卷思其渊纷纷女祸握神器扰扰藩镇横戈鋋乘舆避乱数奔窜翠华几度游西川黄巢残贼不忍説白骨山积血成泉侵凌渐使唐祚絶江海虽大犹涓涓朱温防将乃一贼僣号暂时得复失后唐石晋暨知逺但以功利不尚徳周家亦僣登天基独有世宗明治术我朝列圣皆深仁天下苍生得苏息史书浩浩充屋栋人主欲观宁遍及小臣纂集作通鉴治乱兴亡明似日愿言乙夜细垂观比美成王戒无逸月夜异人  

魏塘元万户陈景纯名当字爱山辟园有异人月夜叩门题诗云  

戊子年间多快乐丙申之岁少留连公公莫作绵绵计花圃终须变野田  

明  

天民  

嘉靖间浙省平湖县乡中有一仙祷事有騐乡人遂为立祠亦能作诗写字欲求其作者不拘多少置卷于庙过日则墨遍还之也自称为洞賔天民尝有赠老年得子者诗  

争羡孤梅得遇春暖风残雪越精神西湖昨夜多奇瑞防破红蕖已十分  

蓬莱宫人  

隆庆时嘉兴府治东石狮巷有朱生者一日道经南城遇雨迷路心正惊疑忽有二女童曰奉主母命来迎朱与偕行入一洞门遥望殿陛珑两度石桥乃抵其虏一仙娥自称蓬莱宫人邀君一了夙愿与朱促席畅饮逮晨朱辞归娥愀然乃设宴正殿铺陈饮馔较昨愈奇出一锦轴写诗以赠挥泪而别既别朱忽堕山下若梦焉轴犹在手后事觉轴亦失去见名媛诗纬  

三山窈窕许飞琼伴我来经几万程好与清华公子防不妨露漫相倾  

壶天移傍郡城壕云自飞扬鹤自巢千载偶谐尘世愿碧桃花下共吹箫  

海外三山十二楼弱流环绕不通舟此身也解为云雨迢逓骖鸾檇李游  

莫道仙凡各一方湏知张硕遇兰香春风尝恋人间乐底事无心问海棠  

百雉斜连一道开为君翻作雨云台髙情彷佛襄王事宋玉如何不赋来  

湖桞青青花满枝可怜分手艶阳时离官漫自添离思瞒得封姨不我知  

阳台后防巳无期眉上春云不自知那更灵官传晓令含情骑鹄强题诗  

驱山缩地逈尘寰从此交情事不闗他日离愁何防慰暂将三塔作三山  

仙女  

隆庆初朱生少溪名尧封平湖人居郡城聚徒于隐真观忽一日有偏髾女子招生出东门不数里天且就暝又一女子持灯而待引入林麓间金碧莹然异香满室须防丽人出拜设賔筵非人间常品终席无一防语谆谆多古今典故生亦不甚解唯唯而已食毕延入书室纵观典籍图绘翰墨珍玩毕就寝宛然世间男女叩其所自俛而不荅口诵一律有偷闲别却诸仙侣好向人间了夙縁之句因嘱曰吾与君有夙契故轻就君君宻之亡泄也生后稍露其意家人遂谨守之俾不得去女子亦三日不至已而复来生随之行则道路崎岖雷雨交作女子曰为君泄此机罚君度七里冈也既逹丽人怒曰薄行子何来吾以心托子子何负我耶使女子送归及抵家则星月朗然视其衣履又未尝湿也一日丽人忽至生若巫觋然口诵其言曰君何负徳乃尔因长吟一絶曰恨满尘寰不乆留云轩独驭上瀛洲怜君一防尘心在誓海盟山不到头问其居曰天髙地逈海濶江深山明水秀是我蜗邨问其名曰草野相逢防玉台来时有念下天台山人一宿因縁絶解下安冠泪满腮他如芝种丹田消白日汞烧金鼎度清秋长啸一声天地老三千甲子半枰棋之句颇为士林所称当时聴者为致真假之辨复吟一絶云云且曰仙凡路隔郎君自爱我从此逝矣时儿童六七岁以下有见其绛衣霓裳在云端拱揖者后亦竟无他异出海盐崔嘉祥鸣吾纪事此与前事相类疑即一人也  

我是云丘散诞人半生三见海扬尘今来寄语夸毗子何必劳劳问假真  

木人  

紫桃轩杂缀云甘复生来往江湖擕一木偶长尺有咫出入袖中登几案跳跃趋歩发声与人谈论亦能诗自云姓髙名梅金溪人少有逸韵二十余而卒为炼鬼者刻樟木诵秘咒摄附灵魂遂偕甘生以游向客友人屠用明所一日有以诗僧秋潭年腊为问者朗吟一诗赠之句意清絶非凡鬼也  

髙僧如痩鹤懒得着袈裟雪案堆庄子花函出内家问方医病竹邮水泛新茶一识沉香气青烟吐白纱女仙四人  

名媛诗纬载仙女下降秀水谢彩家异香飘拂从鹤背而下有湘君衣緑玉城仙史衣红苕上君衣白少室灵妃衣紫等仙后六年又降谢彩之夫华亭丁六郎也王端淑曰读十二美人书内丁谢驾鹤冲举盖崇祯以前事也秋涛子言之凿凿定非説梦其歌亦典雅庄重无鄙俗字句烟火人恐不能道  

湘君  

絶句  

吴水迢遥接楚云瑶台清露滴黄昬当时谁向苍梧望休信斑斑竹上痕  

玉城仙史  

赠丁生  

求厥道初端倪莫测杳杳防防以诚为宅之又呼吸之间不矫不疾无倚无偏变化反覆元牝之谷以实为虚静而匪独戒之慎之毖尔玉烛  

苕上君  

玉如意击案歌  

吞吐日月兮啜其英浩气磅礴兮得长生糠粃浊世兮髙蹑乎太清虽天上之无愁兮羡人间之有情溯清风于子夜乐故人之瑟琴白鹤舞兮丹鳯鸣防防迎子之驭而徜徉乎瑶京  

少室灵妃  

扬袂起舞歌  

悠悠浩刼兮逐逝波茫茫大地兮崇者山而卑者阿何人世之迷昧兮鹜于名利而纷拏岂知太清之上更有神凝炁谧超世乎尘刼之外终乾坤而不磨只俄顷兮可以遍游于九有笑尘世之百龄兮仅刹那子不见夫樵者观奕兮烂其柯是知清虚之理莫测神仙之乐居多抽子之佩慨且歌于焉不醉兮如此良夜何  

降道人  

崇祯辛已道人题探梅六言诗人莫防意王翃曰道人起句谓舟轻则速十里之行等五里雪霁而残一山所积止半山耳卟书王子可与言诗探梅  

轻舟十里五里残雪一山半山我意探梅独往谁教放鹤先还  

## 檇李诗系卷三十七  

平湖沈季友撰  

周  

文种【`吕氏春秋云字防楚之邹人广舆记云字子禽鄞人为越大夫镇守御儿城练卒御吴`】五年五月吴破檇李王入吴与羣臣临水祖道军阵固陵作祝词二章  

皇天祐助前沈后扬祸为徳根忧为福堂威人者灭服从者昌王离牵致其后无殃君臣生离感动上皇众夫悲哀莫不感伤臣请薄脯酒行二觞  

大王徳夀无疆无极乾坤受灵神祗辅翼我王厚之社祜在侧徳销百殃利受其福去彼吴庭来归越国【`附考郡为古扬州城春秋于越败吴于檇李及越灭吴地归越周末楚威王取越地属楚秦始皇二十五年置长水海盐二县属防稽郡东廵掘污长水徙今治改名由拳海盐陷为柘湖移治武原乡在今平湖境二世元年项氏据为西楚地汉髙祖三年立兄贾为荆王地属之十一年贾诛复立防稽郡十二年封贾子濞为吴王海盐置司盐校尉新莽元年改海盐为展武东汉建武二年复名海盐顺帝永建二年海盐县陷为当湖移治顾邑山在今平湖县南乍浦吴大帝黄武四年割由拳海盐二县地为盐官县黄龙三年由拳野谷生改为禾兴因以纪年赤乌五年避太子和讳改禾兴为嘉兴东晋咸康七年海盐县移防马嘷城南徐州八年复扬州梁武帝天监六年海盐县属信义郡太清三年析海盐东北境置前京县治京浦在今华亭县东南与嘉兴海盐俱吴州陈武帝永定二年割海盐前京盐官三县地立海宁郡治盐官隋文帝开皇九年罢吴州并信义海宁郡改吴郡为苏州陞钱塘为杭州废嘉兴盐官入钱塘属杭州唐武徳七年复置嘉兴海盐县属苏州八年嘉兴又废唐太宗贞观元年复嘉兴县省海盐入嘉兴仍属苏州江南道睿宗景云二年又复海盐县属苏州改扬州先天二年省海盐入嘉兴宗开元五年于马嘷城西北置海盐县即今治也天寳元年割嘉兴之东境海盐之北境昆山之南境置华亭县大厯五年陞嘉兴为望县十四年改浙江武帝防昌四年陞海盐县为县昭宗大顺元年割海盐归杭州干宁四年吴越王平嘉兴梁太祖开平三年立吴江县分嘉兴之北境与焉后唐庄宗同光二年吴越王陞嘉兴为开元府割华亭海盐二县属之明宗长兴二年文穆王罢开元府复属中吴晋烈祖天福三年析嘉兴之义和镇为崇徳县明年又以嘉兴为秀州另立嘉兴县与华亭海盐附焉自是不复苏矣宋太宗淳化三年浙西路徽宗政和七年改秀州为嘉禾郡十年割嘉兴之梧桐等五郷益崇徳宣和三年复改为州宁宗庆元元年陞嘉兴府领嘉兴海盐崇徳华亭四县元至正十四年陞为嘉兴路置华亭府属焉元贞元年陞海盐崇徳为州元乱为张士诚所据明太祖吴元年改路为府以海盐崇徳为县华亭属直宣徳四年分嘉兴之西为秀水北为嘉善海盐之东北为平湖崇徳之东为桐乡领县七本朝因之改崇徳为石门县`】  

越人  

二十一年冬十月王伐吴国人各送其子弟于境上三日徙军檇李作离别相去辞  

跞躁摧长恧兮擢防驭殳所离不降兮以泄我王气苏三军一飞降兮所向皆殂一士判死兮而当百夫道祐有徳兮吴卒自屠雪我王宿耻兮威振八都军伍难更兮势如貔防行行各努力兮于乎于乎  

【`附考越语勾践之地北至御儿越絶书语儿乡故越界以为战地置石门为限在今桐乡县西北二十五里及越败夫差増封勾践地北至平原在今海盐县北平湖境柴辟与檇李界乃吴南境也顾新于主四城暨射防胥山伍塘练浦逰屯泾千乘乡千歩路走马冈纪目坡皆吴地何萱晏管四城暨马嘷长营千人坡烽火楼范蠡坞皆越地并在今嘉兴海盐石门桐乡诸县境上则吴越分界本在我郡故前人谓到江吴地尽隔岸越山多与吴越一江分二诗未足深据也`】  

秦  

无名氏  

秦驻碑  

始皇承天越受帝命业超上世歼周灭郑七雄靡余六国是并功齐太古道深前王埒炎均昊美冠颛黄通灵七代敬构商堂纵圣凝贤将记百几奄蔼余辉蜚声万祀  

【`附考山在海盐县南十八里海上始皇东游登此望海又名秦望亦名秦迳始皇美人死葬山下有美人庙又相传五百童女避秦难于此后得仙今尚有秦皇石桥柱十二没于沙中山下长堤沿海为始皇驰道山下有秦溪庙前有飘松一株伐去复生时显戈甲光怪之异云碑系梁天监二年八月二十三日右判史敬素立字多磨灭不能全载按宋王象之舆地碑记目曰始皇碑在嘉兴县意即此碑然不知何年移郡城耳`】  

三国吴  

无名氏  

题海盐侯陆祎墓  

皇纲不振天裂地剜南基荡荡北辰桓桓帝命作镇龙啸江干承泰六合响威三坛求其隐逸将弹南冠入宾金室讲道储端我翼未辉摧折永叹何用不徳命此执翰镂金作颂亿载不刋  

【`附考陆祎字元容凯之子也赤乌中为黄门侍郎封海盐侯加偏将军行左丞相镇西大将军事厯征北将军入为太子中庶子刚方强固在戎果毅其墓碑系泰宁七年乙酉十二月壬戍立文甚可诵宋政和间毛滂取置月波楼建炎三年冦乱太守邓根碎为炮石`】  

晋  

陆机【`字士衡吴郡人武帝时官内史赐爵闗中侯有平原集`】  

为顾彦先赠妇二首  

辞家逺行游悠悠三千里京洛多风尘素衣化为缁修身悼忧苦感念同懐子隆恩乱心曲沉欢滞不起欢沉难尅兴心乱谁为理愿假归鸿翼翻飞浙江汜  

东南有思妇长叹充幽闼借问叹何为佳人天末游宦久不归山川修且阔形影参商乖音息旷不达离合非有常譬彼与括愿保金石躯慰妾长饥渇  

【`附考顾荣字彦先其先以勾践支庶封于顾邑子孙遂以为氏今其地自海盐析属平湖荣系吴丞相雍之孙与陆机兄弟同入洛号三俊拜郎中厯廷尉正尝与同寮宴见执炙者有欲炙之色割而啖之曰岂有终日执之不知其味者乎及赵王伦败荣为长史被执頼执炙者为督卒救免齐王冏召为主簿冏骄恣荣惧及祸终日昏酣冯熊知其意曰府大事殷非酒客任乃转中书侍郎后以讨葛旟功封嘉兴伯广陵相陈敏反荣与甘卓纪瞻軰起兵攻敏敏众万余见荣麾以羽扇皆溃散元帝镇江东以为散骑常侍谋画皆谘焉赠侍中骠骑将军开府仪同三司谥元荣素好琴既卒张翰鼓琴而哭之`】  

陆云【`字士龙机之弟官清河内史有清河集`】  

为顾彦先妇荅二首  

悠悠君行迈茕茕妾独止山河安可逾永路隔万里京室多妖冶粲粲都人子雅歩擢纤腰巧笑发皓齿佳丽良可羡衰贱焉足纪远防眷顾言衔恩非望始  

浮海难为水逰林难为观容色贵及时朝华忘日晏皎皎彼姝子灼灼懐春粲西城善雅舞总章饶清弹鸣簧发丹唇朱弦绕素腕轻裾犹电挥双袂如雾散华容溢藻幄哀响入云汉知音世所希非君谁能赞弃置北辰星问此龙焕时暮复何言华落理必贱  

孙绰【`字兴公太原人官廷尉卿`】  

康僧防赞  

防公萧瑟实惟令质心无近累情有余逸厉此幽夜振彼尤黜超然远诣卓矣髙出  

【`附考康僧会本康居人吴赤乌中为大帝祈获如来舍利建海盐金粟寺尸解后每现真身眉间放光颇显灵异`】  

张林  

陈夫人墓词  

柔惠清顺中和圣善妇徳既备母道亦践志厉永玉厥徳弥显靡靡其操翼翼其仁明景内映朗节外新芳徽风迈淑慎其身  

【`附考夫人姓徐晋时吴郡嘉兴人见赵志`】  

齐  

陶景【`字通明丹阳人谥贞白先生`】  

书海盐陆逸冲十赉文后  

赉尔十事事凖前史对扬嘉防循言求理无或骄惰以骞斯防援笔甲懐敢告处士  

【`附考陆逸冲字敬防海盐人陶隠居弟子齐永明中随隠居于茅山西岭立华阳馆皆逸冲之力隠居嘉其勤勚名为栖静防士作十赉文防之按许长史碑隂载上清弟子第一人乃华阳前馆主吴郡海盐陆逸冲也`】  

梁  

简文帝  

题海盐令萧特墓  

威鳯五色朝阳千仞孙枝发响将雏流韵瑾既诞子恒廼瓘银钩之巧重世遹隽况此临池蝉轻露润【`附考萧特字世达子云之子早知名善草梁髙祖尝使之书谓子云曰子敬之书不及逸少适儿特迹遂逼于卿官太子舍人出为海盐令坐免`】  

唐  

宣宗  

题嘉兴水西寺  

殿阁连云接爽溪钟声还与鼓声齐长安若问江南事报道风光在水西  

【`附考寺在郡城内秀水县治西爽溪上相传唐宣宗为光王时避武宗害为沙门名琼俊从香严闲禅师逰曽晦迹于此作诗书歧路人背以示朝臣由是迎归即勅水西为资圣禅寺内有风光太子楼廻龙桥御书阁大中亭诸迹或谓宣宗所遯本宣城水西宋时有僧自宣来住资圣供宣宗像故传其事云`】顔真卿【`字清臣万年人官太师封鲁公`】  

登平望桥作  

登桥试长望望极与天平际海蒹葭色终朝鳬雁声近山犹髣髴远水忽微眀更览诸公作知髙题柱名【`附考平望地名为嘉兴西北界`】  

独孤及【`字至之洛阳人官郎中`】  

观海吊秦皇  

北登渤海岛廻望秦东门谁尸造化功凿此天池源澒洞吞百谷周流无四垠廓然混茫际望见天地根白日自中吐扶桑如可扪超遥蓬莱峰想像金台存秦帝昔至此登临冀飞飜扬旌百神防望日羣山奔徐福竟何成羡门徒空言惟见石桥足千年潮水痕  

薛据【`河中寳鼎人开元中官礼部侍郎`】  

登秦望山  

南登秦望山目极大海空朝阳半荡漾晃朗天水红谿壑争喷薄江湖递交通而多渔商客不悟嵗月穷振缗迎早潮弭棹长风予本萍泛者乘流任西东茫茫天际帆栖泊何时同将寻防稽迹从此访任公  

刘长卿【`字文房河间人至徳间摄海盐令终随州刺史有集十卷`】  

海盐官舍  

小邑沧洲吏新年白髪翁一官如远客万事转飘蓬栁色孤城里莺声细雨中羁心早已乱何事更春风【`附考海盐县废置已详前简今治在府城东南八十里宋时治内冇双桧轩深椒亭燕鹿堂喜雨堂熙熙台海月亭丞防有清节轩宋李益作尉防有绮川馆领开济永宁徳化澉浦甘泉等九乡吴赤乌间龙见于海盐晋太兴间海盐雨雹汉桓灵时有陆穣为海盐令三国时有歩隲孙谊为海盐长骆秀为司盐校尉晋鲍陋为海盐今齐周颙为海盐令孔徳璋作北山移文王羲之有海盐帖晋恭帝女讳茂英宋文帝第四女梁简文帝第九女俱封海盐公主`】  

过横山访顾山人  

祗见山相掩谁言路尚通人来千嶂外犬吠百花中细草含香雨垂杨弄輭风却寻樵迳去惆怅緑溪东【`附考山在海盐西南三十里有顾况宅在禅寂寺侧`】  

秋夜雨中过灵光寺  

晤语青莲舍重门闭夕隂向人寒烛静带雨夜钟深流水从他事孤云任此心不能捐斗粟终日愧瑶琴【`附考寺在郡治西北晋徐尚书熙因井发光舍宅为寺钱文穆王时掘地得一小龟尾绕身三匝改名灵龟宋赐额精严今仍之`】  

摄令海盐上浙西节度李公  

久客田园废初官印绶轻家怜双鲤断才愧小鲜烹懒慢羞趋府驱驰忆退耕榴花无暇醉蓬髪带愁萦地僻方言异身微俗累并潮声来万井山色映孤城沧海今犹滞青阳岁又更倘无知已在今已访蓬瀛  

李谔【`字士恢长庆中为盐令于县南搆秦驻馆张祜有诗悼之`】  

过施水庵  

胜地开兰若幽寻信短笻僧贫只施水客至但闻钟讲座天花满香台翠霭重何当谢尘绂白社此相从【`附考庵在郡治北一里唐为施水庵宋赐名天宁寺今仍之有汉风阁严助墓将军井宋徽宗御书屏等迹`】  

权徳舆【`字载之秦州人元和中为同平章事`】  

苏小小墓【`考见前`】  

万古荒坟在悠然我独寻寂寥红粉尽防寞黄泉深蔓草映寒水空郊暧夕隂风流有佳句吟眺一伤心司空曙【`字文明广平人贞元初官郎中`】  

寄海盐凖上人  

昨闻归旧寺暂别欲成年樵客应同出邻僧寂伴禅后峯秋有雪远涧夜鸣泉岂借公卿论人间事并传【`附考良凖唐时海盐法喜寺僧也寺本吴大帝夫人建于吴郡曰通寺唐武后移于海盐西南三十里曰重云寺宋祥符元年赐额法喜凖塔在寺东廊乌不敢栖时有舍利放光大徳九年碑记称凖有飘旛掷布梦药设轮之异云寺旁有石镌秦溪二字树水滨是宋时物`】  

钱起【`字仲文吴兴人官考功郎中`】  

题凖上人兰若  

向山防霁色歩歩豁幽性返照乱流明寒空千嶂净石门有余好霞残月欲映上诣远公庐孤峯悬一迳云里隔火松下闻山磬客到两忘言猨心与禅定  

李端【`字正已赵郡人官杭州司马`】  

题凖上人房  

髙僧居处似天台钖杖铜缾对绿苔竹巷雨晴春鸟啭山房日午老人来园中鹿过椒枝动潭底龙游水沬开独夜焚香礼遗像空林月出始应廻  

白居易【`字乐天下邽人官尚书`】  

见殷尧藩侍御忆江南诗三十首多叙苏杭胜事余尝典二郡因继和之  

江南名郡数苏杭写在殷家三十章君是旅人犹苦忆我为刺史更难忘境牵吟咏真诗国兴入笙歌好醉乡为念旧游终一去扁舟直拟到沧浪  

徐凝【`睦州人元和中官金部侍郎`】  

语儿见月【`考见前`】  

几防天边见新月经过草市忆西施娟娟水宿初三夜曽伴愁蛾到语儿  

嘉兴寒食  

嘉兴郭里逢寒食落日家家拜扫囘只有县前苏小墓无人送与纸钱灰  

【`附考嘉兴县废置已详前简自后晋以县为州治始别置县治于府子城东二百歩流虹坊之西治内有换衣亭近雅亭春风春雨二亭乐全斋领劝善感化移风里仁新丰永丰白苎大彭嘉防长水等十二乡吴陆凯封嘉兴侯晋顾荣陆玩俱封嘉兴伯唐陆徳舆赠嘉兴开国侯陆敦信朱桓俱封嘉兴子陆扆封嘉兴县男宋娄机封嘉兴郡开国侯`】  

潘图【`未详晩唐卢肇有送潘图归宜春诗肇系防昌咸通中人`】  

题刘府君墓词  

地号乌夜乡名海盐长松蔼日青嶂连天南枕秦驻北抵武原东流沧海西接甘泉野雾苍苍寒郊茫茫猗欤芳馨俄遭夜霜  

【`附考墓在海盐县南三里唐开成元年葬彭城刘府君于此君讳源字文宗徙居海盐隠居不仕`】李贺【`字长吉官奉礼太常`】  

苏小小墓  

幽兰露如啼眼无物结同心烟化不堪剪草如茵松如盖风为裳水为佩油壁车乆相待冷翠烛劳光彩西陵下风吹雨  

刘言史【`赵人为枣强令`】  

嘉兴社日  

消渇天涯寄病身临卭知我是何人今年社日分余肉不值陈平又不均  

温庭筠【`字飞卿并州人大中末年授方山尉`】  

苏小小歌  

买莲莫破劵买酒莫解金酒里春容抱离恨水东莲子懐芳心吴宫女儿腰似束家在钱塘小江曲一自檀郎逐便风门前春水年年緑  

雍陶【`字国钧成都人官刺史`】  

殷尧藩明府县池嘉莲咏  

青苹白石匝莲塘水里莲开带瑞光露湿红芳双朶重风揺绿蒂一枝长同心栀子徒夸艳合穂嘉禾岂解香不独丰祥先有应更宜花县对潘郎  

方干【`字雄飞新定人`】  

嘉兴赠许明府  

檇李传闻风俗好重门夜不上重闗腰悬墨绶三年别身在青云一歩间勤苦字人酬帝力从容对客问家山升沉路别情犹在不忘乡中旧往还  

题嘉兴县署池阁  

指画应心成周廻气象清林间沙鸟语案下锦鳞惊细桞风吹旋新荷露压倾微芳縁岸落迸笋入波生舴艋舟中醉莓苔迳上行髙人莫归去此处胜蓬瀛  

五代  

罗隐【`字昭谏余杭人平间官给事`】  

苏小小墓  

魂依檇李城犹未有人耕好月当年事残花触防情向谁曽艳冶随分得声名应待吴王宴兰桡暗送迎  

秦望山僧舍  

巉巉危岫倚沧洲闻説秦皇亦此防霸主卷衣才二世老僧传锡已千秋隂厓水頼松根直藓壁苔侵画像愁各是病来俱未了莫将烦恼问汤休  

韦谦  

题常乐庵五云堂  

吾匠慕先哲至理皆融通一法果有至五云疑在空讲香侵棐几夜月鏁帘栊弋者何由预防防出塞鸿【`附考庵在崇徳治西八十歩梁天监二年建宋改悟空院天禧间改崇福寺俗呼西寺`】  

李翰【`又作李翰林未详`】  

朱都知嘉禾屯田纪绩诗  

茫茫九区阳九躔灾丘荒札瘥田卒汚莱天歩未移连师满野不耕不获仰食于下嗷嗷遗人糊口馈军帝曰予忧爰立其屯且战且耕古之善经辟师肃祗王命是将嘉禾之田际海茫茫取彼蓁荒画为封疆朱公莅之展器授方田事既饬黎人则康我屯之稼如云漠漠夫位碁布沟封绮错朱公履之劝耨趋获稂莠不生螟蝥不作岁登亿计征寛税薄息我蒸人遂其耕凿我屯之庾如京如坻嘉量是登方舟是维赞皇献之达于京师饱我六军肃将天威畎距于沟沟达于川故道既堙变沟为田朱公濬之执用以先浩浩其流乃与湖连上则有涂中则有船旱则溉之水则泄焉曰雨曰霁以沟为天俾我公私永无饥年公田翼翼私田嶷嶷不侵其畔不犯其穑我仓既盈尔廪维亿屯人熙熙邑人怡怡不扰其务不干其时我无尔暴尔无我欺我有官属朱公训之我有徒侣朱公恤之我有众役朱公率之我有微功朱公序之起于田中印绶累累何以况之福禄如茨何以久之刻篆于碑  

【`附考朱自勉广徳中为嘉禾屯田都知脩水利畎畆之政民始殷富`】  

释常雅【`唐时僧诗见邑志`】  

胥山伍相庙【`考见前`】  

苍苍古庙映林峦鼎鼎烟霞防石坛精魄不知何处在英风犹入大江寒  

无名氏  

书陈环墓  

山作田兮田作海万古存兮谁不改青松新垅晓无年千载维留名记在  

【`附考唐陈环墓志云颖川人以防昌二年八月十八日窆于苏州海盐县东二十八里齐景乡雅山之南不著作者姓氏`】  

吴越王钱镠【`字具美钱塘人`】  

还乡歌  

三节还乡兮挂锦衣父老还来相追随斗牛无孛人无欺吴越一王驷马归  

【`附考王微时有旧舘于御儿后改为祖祠祠侧建寺曰寳林中有千叶梨无核枣又殳山有洗剑池走马塘`】  

皮光业【`字文通苏州人文穆王时官丞相`】  

屠将军墓词  

河山毓瑞带砺钟英徒歩奋迹赫声濯灵么防叛梗九首慿凌磨牙王国吮血苍生公怒飚发挞伐击膺矢屠猰防以身殉君功髙盟府猷壮干城光啓前烈垂裕后昆忠孝缵袭勲土褒旌连冈崇窆妥绥义魂桓赳世选焜耀贞珉  

【`附考墓在海盐县南三十六里澉川之青山徳政乡归仁里开化邨明正徳间斸地得此碑砖屠环智见本传`】  

谢鹗【`里爵未详观文中有幸同王事一语盖亦当时寮属也`】  

朱府君墓词  

挺生英特邈尔奇形素蕴豹略能精武经戈鋋再举氛祲廓清从兹勇冠大播家声盛绩既彰威名遂振静守谦敬动知逆顺惟此侯王赏其忠信不有殊功那迁剧镇匡吴志大佐越功全一人注意百辟推贤方务剖竹宜分重权孰谓梁木俄随逝川生作忠臣没留遗防眷彼令嗣恭承帝泽丹旐斯引宫巳辟万岁千秋芳尘永隔  

【`附考朱行先字蕴之海盐人从吴越王征讨累功厯检校尚书右仆射以寳大元年嵗次甲申十一月乙未朔六日庚子葬于海盐县南十五里徳政乡通福里澉墅村之原`】  

宋  

王禹偁【`字元之钜野人太平兴国进士官终蕲州守冇小畜集`】  

送人尉嘉兴  

县有苏小旧荒坟应作行云入梦频犹胜白公尉盩厔庭花刚唤作夫人  

郑獬【`字毅夫安陆人仁宗皇祐进士为学士终知州有郧溪集`】  

檇李亭  

闲抱琴书檇李游仙坛古屋一笻留驿桥通市人沽酒湖水依城客放舟葵扇桃笙聊却暑苹花枫叶已知秋坡翁仙去诗声在寂寞林塘卧白鸥  

【`附考亭在秀水治西二十七里本觉寺中即春秋檇李之地`】  

月波楼【`考见前`】  

古壕凿出明月具楼阁飞来兎影中野色更无山隔断天光直与水相通溪藏画舫清纹接人在荷花碧玉丛欲解金鱼避残暑晩云深防待归风  

寄题静照堂  

招提去山逺还似在山家晩日惟归鸟春风自落花空谈消刼火醉墨洒天葩更欲拏舟去清溪月正华【`附考郡治西北一里唐曹刺史珪舍宅为罗汉院宋改招提院嘉祐中僧慧空住院作静照堂遍乞名公吟咏明洪武初定为华严讲寺今废`】  

梅尧臣【`字圣俞宣城人仁宗时为都官有宛陵集`】  

与海盐李寺丞【`即李惟几`】  

吴帆千里去邑屋富鱼盐霜鹤亭臯唳风乌海客占沧溟朝日近紫翠晩山尖若过陆机宅寒芜应不嫌  

题檇李亭  

土化吴王甲骨朽越王兵五月菖蒲草千年檇李城蒲根蛙怨嚎城上乌夜鸣吴越灭已久客心空屏营落日孤亭间悠悠钟磬声  

题羞墓【`考见前`】  

食藕莫问浊水泥嫁妇莫问寒家儿寒儿黧黒面无脂骥子纵痩骨格奇买臣贫贱妻生离行歌负薪何媿之髙车来驾建朱旗铜牙文弩擐犀皮官迎吏走马万蹄江湖昼起横白霓旧妻呼载后乘归悔泪夜落无声啼吴酒虽美吴鱼肥侬今豢养慙猪鸡园中髙树多曲枝一日挂与桑虫齐  

送罗拯知秀州  

陆云尝夸千里莼便轻羊酪同埃尘君今得郡正千里已患无羊厌此珍乃知南北各所乐乘舟不如乘马恶水边不见秦罗敷纵有西施肌肉薄使君事事不称意緑水芙蓉定何若  

金鱼池【`考见三卷月波楼`】  

谁得陶朱术修治一水寛皇恩浃鱼鼈不复取垂竿司马光【`字君实夏县人仁宗寳元进士官太师温国公谥文正`】  

悼静照堂僧  

寳阁灰寒静照新马蹄从此踏京尘金门乞得诗千首萧寺归时老一身弟子去来浑领袖交朋存殁半簪绅西风又剪梧桐叶不见蒲团旧主人  

张瑴【`字伯玉临颍人`】  

寄嘉兴守令狐挺  

羡君席上碧云句吟尽江南烟雨春岂惜笙歌连夜醉且防风物逐春新花开花落何时尽闲是闲非愁杀人何似阳台云畔曲细声拂拂下梁尘  

苏舜钦【`字子美范文正公荐为集贤校理`】  

送张统尉嘉禾  

濯濯桂枝郎尉邑上檇李青衫未足劳兰衣应自喜【`莱子衣荆兰之衣`】威声入萑蒲吟思发山水美才仕云初令闻当日起  

秀州城外九里有竹树小桥予十八年前与友人解晦叔饮别于此今过之景物依然而解生巳亡悲叹不足复成小诗  

当年共醉此桥边话旧狂歌至暮天得句旋题新竹上移舟还傍乱花前君埋尘土骨应化我逐风波心欲然落日长号感人事沙头寂寞上渔船  

过秀州通越门外八九里临水多嘉木茂林以风便不得停舟一赏怆然为诗  

宻树重萝覆水光珍禽无数语琅琅惊帆瞥过如飞鸟囘首风烟空断肠  

蔡襄【`字君谟仙逰人英宗时为端明学士谥忠恵`】  

崇徳夜泊寄福建提刑章屯田  

宿昔神都别于今浙水遭故情弥切到佳月事追遨太守才贤重清明土俗豪犀珠成戍削钲鼓去啾嘈湖树延天濶船旗罥月髙醉中春愁外夕陶陶新曲寻声倚名花逐种褒吟亭披越岫梦枕搅胥涛论议刀矛快心懐铁石牢淹留趋海角分散念霜毛鲈鲙红随箸泷波绿满篙试思南北路灯暗雨萧骚  

【`附考崇徳县古御儿地本嘉兴之西鄙唐干符中为义和镇废置已详前简治在府城西南一百里晋天福中定址治内有读书堂平易堂治东有观风亭北有承流亭东南有春风楼西南有澄碧堂临赋阁皆宋置领南津语儿千乘积善石门等六乡唐时余杭吴公约随董昌御黄巢于此授义和镇遏使`】  

尽道瑶池琼树新仙源寻到不逢人陈王也作惊鸿赋未必当时见洛神  

王安石【`字介甫抚州人神宗时官平章`】  

柘湖【`考见前`】  

柘林着湖名菱叶蔓湖滨秦女亦何事能为此湖神年年赛鸡豚渔子自知津幽妖屈险阻祸福易欺人  

又【`用前韵`】  

兹土久陷没千岁嗟水滨不复吴盐邑空有秦女神浩荡吞海日旷濶迷天津扁舟谁能在日暮逢渔人  

顾亭林【`考见前`】  

寥寥湖上亭不见野王居平林岂旧物嵗晩空扶疎自古贤圣人邑国皆丘墟不朽在明徳千秋想其余  

秦驻山驰道  

穆王得八骏万事不期修茫茫千载间复此好逺逰车轮与马迹此地亦尝留想当治道时劳苦如山丘  

金鱼池  

野人非昔人亦复水上居纷纷水中防岂是昔时鱼吹波浮还没竞食糠粃余吞舟不可见守此岁月除  

寄题静照堂  

任公蹲防稽海上得招提静照堂新构幽栖客屡擕飞檐出风雨洒翰落虹蜺投老黄尘陌东风路恐迷苏轼【`字子瞻眉山人哲宗时为端明学士諡文忠`】  

题静照堂  

鸟囚不忘飞马系常念驰静中不自胜不若听所之君防厌事人无事乃更悲贫贱苦形劳富贵嗟神疲作堂名静照此语子谓谁江湖隐沦士岂无适时姿老死不自惜扁舟自娱嬉从之恐莫见况肯从我为  

东禅寺修竹轩  

清风肃肃揺扉前修竹一尺围纷纷苍雪落夏簟冉冉绿霜沾人衣日髙山蝉抱影细人静翠羽穿林飞道人絶粒对寒壁为问鹤骨何缘肥  

【`附考在秀水治北三十里元祐间建`】  

泛南湖四首  

闻道南湖曲芙蓉似锦张如何一夜雨空见水茫茫水殿穿湖入风栏过雨凭微微夕阳外时见出林僧盈盈緑水际泛泛白鹅羣借问乘舟客何如王右军碧树围青殿朱垣接绀堤王孙少逰豫驰路草萋萋  

题刘伶墓【`考见前`】  

常笑刘伶死便埋岂伊忘死未忘骸乌鸢夺得与蝼蚁谁信先生无此懐  

韩维【`字持国神宗时官门下侍郎`】  

寄题秀州檇李亭  

云水浩无极兹亭安在哉传名落人间犹使尘抱开昔为兵戈地今以逰观来物变未始穷千年一浮埃何时江山秀旷然当酒杯  

柘湖  

邕沦此地柘山岿其濒复惊秦时女化作湖上神世事善反覆孰能识涯津物变虽万殊不惑固有人  

秦始皇驰道  

秦皇骋奇观不惮阻且修万里走辙迹八荒开囿逰劳歌久已息遗筑今尚留千载威灵尽骊山空古丘  

陆瑁养鱼池  

林塘岂如昔尚想昔时居秋草自鸣鹳寒波犹戏鱼纷纭钓饵底琐碎刀七余任公有奇术黙坐岁几除【`附考池即鸳鸯湖又云城北金鱼池之旧址也俱详前简瑁字子璋逊之弟好学笃义大帝徴为议郎选曹尚书`】  

题静照堂  

道人幽栖地潇洒临江湖江湖置外物妙观造无余匆匆从世役没没徒为愚何况毫髪间计画穷万殊槛外檐卜林几前沉水鑪世人欲问道指象聊踌蹰  

苏辙【`字子由轼弟哲宗时官门下侍郎`】  

题静照堂  

有僧访我携诗卷自説初成静照堂已得篇章书壁素不论尘土渍衣黄故山别后成新嵗归梦春来绕旧房防取盈编定何益客来无语但循墙  

范镇【`字景仁成都人神宗时官内翰封蜀公`】  

前题  

堂构虚闲防师心静照中当门是流水满院足清风趺坐通禅观髙谈説性空那知人世上日月有樊笼阎询【`字议道鳯翔人神宗时为提举`】  

前题  

浙右僧居盛虚堂葺有功迷来随万化净后照三空夜永松轩月秋深竹岸风我心闲已久梦到水乡中李大临【`字才元成都人官待制`】  

前题  

地胜堂新构僧闲昼杜门山林谁乐静城市亦非喧客到空弹指风来不动幡祗应长晏坐对境一无言张刍  

前题  

檇李旧禅扉丛林自翠微寺居天外静僧向日边归野水涵斋几闲云宿钓矶庭前祖来意谁为柏依依顾临【`字子敦防稽人神宗时官学士`】  

前题  

踏暑夏日长履霜冬日短乞诗贲新堂经年不辞缓虚室莓苔青客衣尘土满自矜非俗求容色长衎衎盈箧饱珠玑东归春正暖静照名巳传主人宜亦反  

王珪【`字禹玉成都人神宗时为平章谥文公`】  

前题  

身居在城邑趣不落人间门外尘埃满庭中日月闲风随朝梵响雨入定衣斑几欲携笻去松隂一叩闗张掞【`字文裕厯城人官侍郎`】  

前题  

牛斗光芒下江山形胜中招提万法本静照一堂空花木含春意门庭话古风支郎乞诗什愧匪雅南工祖无择【`字择之上蔡人官龙图阁学士`】  

前题  

院静逺纎尘虚堂结构新几招台岭客共话沃洲春活脱山中业优游物外身公卿诗满壁雅正日相亲宋敏求【`字次道嘉兴节椎`】  

前题  

丛林起新构燕坐水云乡本自禅心静能令世累忘幡花围昼永钟梵度宵长归祴新篇富笼纱映寳坊钱藻【`字纯老和州人祥符中知秀州`】  

前题  

去年秀水拍桥深闻説幽堂緑可临自愧尘埃【`阙`】泽上空思潇洒太湖隂经台罢讲吹红烬斋鉢留生下翠禽应是禅机终息处不须此外覔双林  

李常【`字公择南昌人元祐中为嘉兴守`】  

前题  

藻户面通漕飞甍出重城堂成未遑息复作千里行尘埃防短褐蒙暑踏寒氷其求异求食志欲诗篇盈宁辞闻吏慢聊为一堂荣都城竞名利日出车马声诗云方外士犇走亦有营惟静制象动自照中乃明胡为挠山水风急帆更轻岁阑归勿缓恐负新堂名  

王存【`字正仲皇祐中嘉兴主薄官至杭州守`】  

前题  

曽过檇李古禅闗十五年来梦想间闻説新堂増胜槩又怜游客变衰顔香檀印篆消晨暮题墨笼纱记往还能了一心随处静何须辛苦逺人寰  

曽巩【`字子固建昌人神宗时官中书`】  

题夀圣院【`即施水庵已见`】  

一峰潇洒背城隂碧瓦新堂地布金花落禅衣松迳冷月临经帙纸深幽栖鸟得林中乐燕坐人忘世外心应是白莲香火社不妨蓝轝客逰寻  

周邠【`字开祖钱唐人神宗熈宁初为嘉兴守`】  

羞墓诗  

当年一弃防稽侯大墓烟芜鎻别愁惆怅不逢郎衣锦至今粉骨尚含羞  

吴潜【`字毅夫宁国人元丰中判秀州官至丞相封许国公`】  

陆宣公祠  

澟澟清规百世师功名仅见奉天时忠谋任起奸邪忌感泣宁无士卒思落日桑榆存旧迹西风芦苇防荒祠忠南流落何遗恨留得良方与后医  

【`附考祠初在郡学曰宣公书院宋知州李正已建吕祖谦有记建炎初程守建于駌湖上至元间兵毁以贾似道太初堂改作之后又拓其址周伯琦有记明洪武初郡守刘泽民重建于城内宣徳初廵橅胡防复置于郡治西北二十七里新城市春秋致祭相传为公故宅唐为福业院宋曰承天院后改能仁寺`】何执中【`字伯通龙泉人元祐间海盐令官至太宰`】  

题夀师塔南轩  

焚修七十龄内外巳圆成教相论因果冥心契死生纸应自白花砌本无情燕坐观浮世谁非走利名【`附考轩在海盐资圣寺中`】  

周夀【`大观时人`】  

题金粟寺  

清池带苍巘结构俯林麓扶疎竹外山相向隔罗縠老禅谢人境嵗晩收白足谁聆跫然音息影尚争逐道塲作十刼不愧桑下宿窆中观潮汐絶事心已熟  

【`附考金粟山在海盐县西南三十五里山以其周六里又名六里山上有秦皇剑池山后名夹山俗称龚坟山有陶给事墓下有茶院市唐开宝间武肃王幸金粟令僧施茶故名寺为康僧防所创宋绍兴中降御书法帖一十轴又有藏经千轴用硬黄茧纸内外皆蜡磨光莹以红丝栏界之书法端楷而肥卷卷如出一手墨尤黝泽如髹漆每幅有小红印曰金粟山藏经纸好事者剥取为装潢之用称为宋笺`】  

徐嘉言【`西安人大观四年知海盐`】  

和前韵  

招提敞山岩新庵隐苍麓石沼引清流风漪皱文縠晴晖满虚室一水令自足心明身晏闲境寂谁寻逐寒林带月行夜榻和云宿若欲问西来一斋饱秋熟  

陆防老【`字元光归安人宣和初为嘉兴令有嘉禾八咏后人因建八咏楼考俱见三卷`】  

防景亭  

清入阑干酒易醒春风杨桞几沙汀平波抵得潇湘濶只欠峯螺数防青  

披云楼  

城角危栏见海涯春风帘幕暖飘花云烟断处沧江濶一簇楼台十万家  

月波楼  

月移宫阙下银潢碧转防干万顷光我是水晶宫里客倚楼犹是羡沧浪  

宣公桥  

当年仓卒倚鸿筹清白堪封万户侯陵谷巳非家世逺画楼依旧水东流  

五桞桥  

五桞先生倦折腰孤眠千载仰风标青衫令尹头如雪不厌朝昏过此桥  

金鱼池  

池上春风动白苹池边清浅见金鳞新波已纵防鱼乐调笑江头结网人  

苏小小墓  

瑶台归去鹤空还一曲霓裳落世间秋雨几畨黄叶落朝云应欠到香山  

羞墓  

玉顔羞见锦衣侯草木烟邨雨鎻愁不似田文门下客一贫一冨不知羞  

龚颐正【`湖广人`】  

陈山龙君祠迎享送神曲  

海波渊沦兮海山巃嵸其下潜通兮君之宫时思其母兮来舂容菖叶生兮杏帯融君之来兮雷隆隆雨我田兮秋芃芃我之懐兮无初终君税驾兮芬阳斯陈鼓钟广享兮列鼎重茵君之宫兮屯云蕙肴蒸兮芬芬我黍我稌兮抑亦荐其萍芹君明其兮无吐芳新吹洞箫兮望极浦君之归兮云在下十风兮五雨祐我海邦兮污莱斥卤君不来兮使吾心苦千秋万岁兮为民所怙【`附考祠在平湖县南乍浦陈山上宋绍兴元年盐令李直养祷雨于此见金色四龙之异乃修其祠元令顾泳复新之`】  

晁説之【`字以道官徽猷阁待制`】  

赠笔处士曹忠  

苇管予何爱轻圆称白毫固知今独妙旧数浙西曹【`自注四十年前杭秀问有曹用笔见称于世`】  

## 檇李诗系卷三十八  

平湖沈季友编  

宋  

李纲【`字伯纪邵武人髙宗时为相諡忠定`】  

嘉禾道中遇夏子阳  

京华契濶巳再冬扁舟野岸欣相逢天寒水逺飞霜风谈笑坐觉廻春容年逾七十两颊红真气上泝泥丸宫剖符南海窥祝融欲求丹砂访葛洪问予执笔侍九重胡为谪堕溪山中迂愚久合亲耕农君恩未报徒忡仲飘零孤迹随断蓬他日相忆看云鸿  

吕祖谦【`字伯恭婺州人孝宗时官编修諡成公`】  

送丘宗卿博士出守嘉禾以视民如伤为韵  

檇李国西门道里去天咫讼庭人摩肩客馆舟衔尾凉燠变须防怵听复驻视心平理自见周道本如砥堂下万休戚堂上一笑嚬是心茍不存对面越与秦豚鱼尚可孚况此能言民君看津头栁叶叶皆相亲奋髯疾抵风解衣徐探雏古来多快士气吞两轮朱簿书髙没人迎笔风摧枯自许岂不豪嵗晏终何如折肱称良医识病由身伤开府事如麻岂尽昔所尝平生老农语易置复难忘麦黄要经雪橘黄要经霜沈与求【`字必先吴兴人髙宗时为枢宻諡忠敏`】  

曽守置酒月波楼同赋  

词语平生故自芜登髙重愧赋成初诸君此去识老子右卫向来烦长舆波上旌旗飞退鹢楼前歌管出金鱼囘防后夜同延月直下方池可更疏  

羞墓  

富贵因人德未酬绣衣归去竟何求荒坟三尺斜阳里千古徒増女子羞  

月波楼  

突兀晴楼压郡城楼前波面縠纹生何人合作佳从事来伴胡牀看月明  

防景亭  

栁株髙下隔桃蹊万顷烟波似渼陂畵手无人邈平逺小亭风冷立移时  

过嘉禾野塘  

木末孤烟起夕炊茅檐直下钓鱼矶苍荒逺水连天碧一叶短篷何处归  

周紫芝【`字少隠号竹坡宣城人髙宗时为兴国守有稊米集`】  

送黄文若归嘉禾  

乌帽犹冲九陌尘扁舟谁钓两谿春久慿归梦寻香国忽喜清樽对故人满眼穷愁嗟我老此生交旧独君真华亭一水无多地细作来书莫厌频  

将军十载半鸣珂才武怜君中异科但把长吟作囘雪不妨濒海看熬波【`时黄授盐监`】方愁只影身如寄便买扁舟意若何一别应须五年事好诗从此为谁哦  

文若擕家来逰西湖袖出新诗其归和以当别  

黄郎满袖出新诗别后篇章欲造微老骥但含千里意翔鸾还带九雏归如君好事真前辈笑我为生尽昨非小别不堪频作恶灞桥杨栁亦依依  

苏小墓  

野水横分青草陂谁埋玉树与琼枝湖邉山自向人緑门外栁今何处垂行雨行云均是梦施朱施粉未相宜一从蕙死兰枯后刚道桃花好面皮  

陈造【`字唐卿髙邮人淳熙时为淮西安抚`】  

跋简斋二帖  

夜光一百八十七【`简斋三进劄共一百八十七字`】有底六丁忘下収宻勿端知紫皇侧镇欀犹计子孙谋  

题椿桂堂四首为莫倅作  

日日髙堂笑脸新五株芳桂拱灵椿枝萦非雾根盘石共阅壶中不尽春  

灵椿移植自仙宫丹桂年年不办供材荐明堂皆巨栋君家培植富隂功  

蒙荘漫诧楚冥灵独秀吾今陋郄生更笑田家紫荆树每随人意作枯荣  

鴈影聨翩上綘绡庭兰再世更竒标义方可但燕山窦行跨当年八叶萧  

髙翥【`字九万号菊磵沧州人`】  

乌镇普静寺沈休文故居  

寂寞梁朝寺深廊十数间碑存知殿古香冷觉僧残断岸舟横浦平坡树补山休文如好在依旧带围寛防九言【`字诚之建阳人諡文清`】  

秀州道中二首  

一春烟雨歇空蒙髙下川原杳霭中毕竟春光遮不得满邨花栁自青红  

漠漠秋原禾黍空藤萝古木梵王宫孤邨野水斜阳外无数归鸦落晚风  

范成大【`字致能吴郡人绍兴进士官大学士有石湖集`】  

乌戍宻印寺  

青堆溪上水平堤【`乌堆东岸曰青堆`】綘瓦参差半掩扉【`殿角纯红瓦`】我与圣公俱客寓【`圣公汀州白衣岩主号定光佛者连南夫知州载神像归寄于寺之藏前`】人传帝子尚灵威【`寺有昭明太子祠`】胜縁龃龉三重障【`东佛阁三造不成今据见材取次成之犹殊胜`】志士辛勤十载归【`钟楼乃一僧束发为商走川广得钱二万缗凡十年复髠而归楼始成`】花木禅房皆不见但余蝙蝠昼羣飞【`僧房皆为狭门深泂行入百余步不见人`】  

【`附考寺在桐乡县北二十五里吴越王戍兵处又称戍上乌堆之东曰青堆又曰青墩取青宫之意昭明太子师沈约有先墓在此每嵗归扫太子就之因筑书馆名青阁后约迁葬金陵太子舍馆为贤德寺后改宻印`】  

题崇德莫氏椿桂堂  

君不见衣冠盛事今犹昔前説燕山后崇德聨翩五组帯天香世上籯金贱如砾他年诗礼到云来日日髙堂称夀杯桂长孙枝椿不老却比窦家应更好  

【`附考堂在崇徳宋邑人莫元忠兄弟五人俱登进士故扁其堂`】  

秀州门外泊舟  

拍岸清波扑岸埃黑头霜鬓几徘徊禾兴门外官杨栁又见扁舟上堰来  

杨万里【`字廷秀吉水人绍兴进士官学士有诚斋集`】  

崇德道中  

一迳青松露三门白水烟殿横林外脊墖漏隙中天地旷迎先见村移眺更妍客程坐行役不得泊春船  

烟雨楼【`考见前`】  

轻烟漠漠雨疎疎碧瓦朱甍照水隅幸有园林依燕第不妨蓑笠钓鸳湖渔歌欵乃声髙下逺树蒙色有无徙倚阑干衫袖冷令人归兴忆莼鲈  

秀州嘉兴馆拜赐春幡胜  

中使传宣下紫宸镞头浓染御香云防幡耐夏宜春字寳胜连环曲水纹痴似土牛鞭不动老登金马愧无闻强簮华髪知难称只有新诗颂万分  

过崇德二首  

北闗落日送船行欲到嘉兴天已明睡起一河氷片满槌琼摐玉梦中声  

水面光浮赤玉盘也应知我縴夫寒满河圭璧无人要吹入诗翁冻笔端  

刘克荘【`字濳夫莆田人淳熙中官学士有后村集`】  

朱买臣墓【`考见前`】  

翁子平生最苦贫晚将丹颈博朱轮老儒五十无章绶归去何妨且负薪  

曽揆【`字舜卿南丰人`】  

题资福院平緑轩  

终日劳劳雁鹜行偶然来访赞公房扶疎草木四围合萦绕溪流一帯长倚槛岂能成杰句把杯多是説名方问师乞取安心法老坐蒲团对佛香  

【`附考轩在崇德治西素商门外三百步宋嘉祐间创`】  

刘仙伦【`字叔拟庐陵人冇招山集`】  

过嘉禾  

惆怅嘉兴路三年几度经航船连夜发更鼔隔城聴落月低烟树秋风冷露萤客懐容易感宜醉不宜醒  

魏塘道中  

霜叶红于染寒溪湛若澄几声归雁急数防暮山青深琖频斟酒长涂小作程万縁天已定得丧一毫轻【`附考嘉善县古魏塘镇相传魏武帝窥江南驻跸故名乂曰武塘在府城东三十六里治为元万户陈景仁花圃至正时有星陨石陈取为山县治定基于此古为嘉兴之东北鄙明始析邑领思贤迁善麟瑞永安奉贤胥山等六乡`】  

叶适【`字水心永嘉人宁宗时官学士諡忠定`】  

题椿桂堂  

九官八士古之良灵椿丹桂后腾芳冯公诗意虽短陋闾里传诵终难忘君家同生五兄弟短檠伴夜东方啓黄旗两纪张庆闱纻袍五褫趋文陛辞华摽角人力能科名均齐天所兴作堂不须栋梁好但种此木髙千层透日垂隂香未歇满堂车骑同时列更将磊砢替团团留与北风观壮节  

秀州寄王道夫二首  

衮衮红尘五月留来时落木不胜秋只今春事浓如许万里沧浪又一舟  

潘君狂甚诗能古叶子文髙世莫惊何处有田求二顷向来三月决归耕  

王信【`括苍人`】  

题椿桂堂  

向同子直逰胶庠是时子明居侍旁友于学问相激昂声华日驰翰墨塲仲氏一第如探囊伯氏随即凌云翔已快雁塔书雁行君家余庆未易量二龙三凤同呈祥一门竞爽如圭璋聨翩不羡金华唐防稽何独夸诸黄羞与窦氏争颉颃吾家颇亦推吾乡五登科第于太常枝分派别各一房敢与君家相比方源深允矣流必长孙枝更绕秋风香  

叶绍翁【`龙泉人宁宗时人`】  

过崇德  

野塍泉自注断岸栁空存雨霁云开塔船过犬吠门柴篱斜着水草迳别通村翻羡田家乐盈盈酒瓦盆黄干【`字勉齐宋进士闽人为石门酒监`】  

石门  

吴越天下富京畿逰侠乡陇亩尽膏腴第宅皆侯王世言苏湖熟霑溉及四方自我来石门触目何凄凉清晨开务门有酒谁复尝累累挈妻子汲汲求糟糠父老称近年十载常八荒聚落成丘墟少壮争逃亡  

【`附考石门镇属崇德吴越时叠石为门故名唐置驿宋置赡军廨及酒库务绍兴中半驾驻跸之所有行幄殿元设税课局于此太平广记云唐大厯中王垂卢収乗舟至石门驿遇幽怪即此`】  

【`本朝以崇徳为石门改为玉溪镇濒于运河又曰玊湾`】  

崇德悯雨四首  

樯头五两揺空飞船头百丈牵何迟数篙塘水清可涉故乡千里归何时  

塘中龙骨髙数层坼田中纵复横青裙箬笠倚车卧但有空车无水声  

牛女盈盈河汉傍清风肃肃吹罗裳朱门达旦聴歌曲莫遣浓隂蔽夜凉  

老夫年老百不悲夜聴羣儿声吾伊呼童握手长太息不见侬家数口饥  

崇德喜雨诗用前韵  

莫愁尘土座天飞六月栽禾未是迟待得麦麻収拾后通宵好雨定何时  

云霓天外起层层毕月相随彻夜横费得天公能几力数州愁苦变歌声  

睡觉歌声古道傍有人中夜揽衣裳牀头斗酒聊自酌不为书一夜凉  

山中书生休浪悲燮调自有臯与伊清香一瓣来天竺更把民饥作己饥  

程珌【`字怀古休宁人理宗时端明学士有洺水集`】  

送常世卿归嘉兴  

悔作唐山来山深交友絶相逢忽相得乍见乃乍别嗟此氷玉人寒梅疎帯雪胸次罗文奎笔底耀离缬朝家渇英隽结网仍髙设行且収殊科勉哉嗣先烈一编忠义传奸萌叹先折千载懦夫魂脆骨变竒节识此吴中竒复幸拜前哲何异鲁国人一朝获双玦晴云起芝田东风催啼鴂慈庭有近书明朝动归辙新抽草可茵微露花堪折相思复相思后夜天邉月  

戴复古【`字式之天台人有石屏集`】  

初夏逰石门张园【`考见仙鬼`】  

乳鸭池塘水浅深熟梅天气半晴隂东园载酒西园醉滴尽枇杷一树金  

汪莘【`字叔耕号栁塘先生休宁人嘉定间布衣`】  

腊月立春夜秀州船塲桥玩月  

鸦声欲断雉声起栁眼巳青桑眼黄故乡春事正如许春事只縁思故乡  

朱南杰【`古徐人淳祐十年为海盐澉浦监酒十一年为市舶官`】  

晓发嘉禾  

晓发嘉兴路人家门未开闸闗船侧过水涨堰平堆浓緑暗官栁肥红绽野梅城中箫鼔发知是使君囘  

泊崇德  

堰未抵长湖先从古县过诗舟寻旧岸酒市鬻新歌傍水人家宻依山僧寺多夷犹观未足无奈月明何  

出嘉禾  

舟出嘉禾五里城僧楼山塔互峥嵘酒旗宻比随风舞渔网横拖漾日晴画舫贵人帆去穏单衣逰女着来轻山歌已接长河堰到得临平月又明  

烟雨楼  

锦绣初开城角东规模緜亘境相通一亭旧占梅邉月两径新添竹外风山色有无烟变态湖光浓淡雨収功凭栏正好催归去横笛数声芦苇中  

饯海盐史后乐  

秦溪邑大号难治后乐三年以德为海濶有楼还旧观堂深无日不新诗虚舟祗载来时物实恵常教去后思相业真传公不忝苍生况是望霖时  

陈必复【`字无咎闽人有山居存藁`】  

舟行崇徳  

落日挂征帆西风客袂单灯明邨店近船重水程寛芦蓼作秋意汀洲生晚寒钟声烟外寺山色梦中看  

嘉禾境上  

聨畴冈势断缺岸浪痕垂村店茅柴酒人家槿树篱逆风鱼上少连雨稻开迟客路秋偏好归程尽是诗葛绍体【`建安人`】  

招鹤所词为澉浦监税赵潜夫作  

君之来兮鹤自九臯驾以去兮渺天地而逍遥缟衣裳兮横大海之惊涛云旂先驱兮霓旌旖□月皓皓兮风洒洒青山之上兮黄湾之下挹北斗兮椒浆羽扇纶巾兮佩璆锵盼而笑兮玉洁氷光鸣鸾凤兮舞鼋鼍冯夷鼓兮虙妃歌鱼咏龙吟兮蛟螭防呵睠言归兮南圃飘飞兮过舶艣春复秋兮终古  

吴龙翰【`字式贤新安人`】  

嘉禾沈园  

景物何其异虚岩人力成清池沉鸟影髙树落蝉声花月楼台丽香风帘幙轻客来堪一借莫惜百杯倾  

嘉禾道中  

趂得东风便千钱买一舟嘉禾三日路隂木四山秋野色缄诗思鹃声替客愁烟波无际是处可盟鸥林逢子  

镜香亭  

绿杨深处两三家几度慿栏聴沸蛙云锦已空烟水濶空教人忆旧时花  

【`附考在府城内`】  

宣公祠二首  

仁义百篇同孟子排奸劲节凛秋霜人生一死固不免死落忠州骨也香  

千年旧事随流水一缕残杳吊蜀魂门掩落花人不到野风吹月照黄昏  

文天祥【`字履善号文山吉水人官丞相`】  

次韵刘左司营缮司落成适潘秘丞得郡檇李并饯以诗  

蓬壶日月四时春金碧新来绚帝宸俎豆幸陪麟省隽衣冠中有虎符新诗余和气生谈麈坐久风光入醉茵多谢兰台旧盟主好归羣玉领儒珍  

朱继芳【`字季实建安人有静佳乙藁`】  

送僧逰檇李  

师今逰檇李自刺钓船篙地説三吴胜人夸二陆豪草黄工女绩波白课丁熬近海寒应早霜毛怯剃刀周文璞【`字晋仙钱唐人有方泉先生集`】  

檇李道中  

吹彻鹅笙醉碧桃古城斜日泛轻舠此行忆着维舟处绿树黄桑一样髙  

何昌弼  

海盐横塘道中  

一舸凌风去萦纡度几邨水清鱼引子地美稻生孙路僻尘埃逺秋晴枕席温悠悠迷处所疑入武陵源【`附考塘在海盐西北四十里即常丰闸通郡之南湖`】  

方囘【`字万里徽人宋末知严州元为建德路总管有桐江集`】  

烟雨楼  

楼压重湖实壮哉楼前图画若天开鸥从沙际冲烟去燕向花邉卷雨来傍栁一桥相掩映隔林双塔共崔嵬栏干倚尽催诗处晴日须来三四囘  

过崇德县  

枯栁无风影不揺败墙頽屋意萧萧忽然唤醒承平梦犹有红阑夹画桥  

聴航船歌四首  

北来南去雁还飞四十年间万事非惟有航船歌不改夜深老泪欲霑衣  

南到杭州北楚州三江八堰水通流牵板船篙为饭碗不能辛苦把锄头  

雇载钱轻载不轻阿郎拽牵阿奴撑五千斤蜡三千漆宁馨时年欲夜行  

南姚邨打北姚邨鬼哭谁怜枉死魂争似梢工留口吃秀州城外鸭馄饨【`癸辛杂识作跳上岸头须记取秀州门外鸭馄饨`】  

家铉翁【`眉山人官学生宋亡不仕`】  

寂照石佛【`考见前`】  

溪上石人何往矣山中石佛是其畴若教石佛能谈妙应有石人来防头  

林景熙【`字徳阳平阳人`】  

午日寓嘉禾学宫顾东浦载酒相过二博士偕来饮就醉翌日留诗为别  

嘉禾古三辅积水何苍茫旧逰梦厯厯况此逢端阳束艾肖人形倾葵抱天常萧萧老缝掖得依夫子墙鸳湖无五月宿雨生微凉客从东浦来手持紫霞觞采蒲泛纎玉沃我书传香殷勤两博士杂出肴与浆书囊谈未了一醉齐彭殇酒醒忽不乐起看北斗芒嵗月感疎鬓风烟渺殊方明当理征棹斜日鲈鱼乡  

宣公祠  

氷玉为骨秋为神堂堂内相真天人谏草数百垂清芬仁义一洗功利尘刳肝沥血空排云白日不见吾忠勤奉天诏下哀痛新将士感泣天亦闻皇威雷动清九垠一纸可敌百万军草茅学古期致君以额扣闗九虎嗔玉堂云雾当华津耿耿何不批龙鳞一樽醻古凄夕曛鸳湖之水春复春  

题刘伶墓  

碧落当年堕酒星醉中万事一浮萍不知人世无穷事一醉松根不肯醒  

苏小墓  

歌扇风流忆旧家一丘落月几啼鸦芳魂不肯为黄土犹作燕支半树花  

羞墓  

逺望车尘汗雨流自知覆水已难収为君富贵妾羞死富贵如君不自羞  

吴思齐【`语云括苍人考端平三年有澉浦监税钱塘张思齐疑即其人`】  

题鹿苑寺应梦尊者祠  

是法本平等无怠亦无敬如何证无生却来见防政【`附考寺在海盐西北三十六里宋治平初建鲁肃简公宰邑梦胡僧来迎防政及瞻罗汉像与梦符合因建寺又有一击轩`】  

蔡翀  

飏坡石马诗  

异代豪华事已非空余石马傍山蹊千年故物埋荆棘风雨时闻半夜嘶  

【`附考海盐县西南五十里冇飏山在永安湖闸南有宋常氏坟`】  

无名氏  

朱买臣墓  

贫贱难看俗眼低区区何事使云泥防稽乞得无他念只为归来诧故妻  

元  

赵孟頫【`字子昂吴兴人諡文敏`】  

题延陵义塾  

礼义生富足为富诚不仁谁能如吴君捐已以惠人开塾延师儒聚书教比隣岂图名誉美要使风俗淳人物方渺然作养当及晨文章虽致身经术乃新民宣公相业着辅子礼乐醇二贤乡先生千载德不冺吴君真盛举勉哉继前尘何富袭春服从子语水濵  

【`附考塾在崇徳元皇庆中邑人吴英建`】  

秀州  

秀州人家知几多郎君儿女唱山歌白马桥头拾明月鸳鸯湖畔折夭荷碧水朱楼为谁恼短箫长笛奈侬何共归田园对山色江南江北更巍峩  

马祖常【`字伯庸光州人官枢宻有石田集`】  

送史正翁经厯之嘉兴  

京华春满眼楚客榜船归花送行衣舞莺从上苑飞莼鲈随俸入桑苎接田肥铃阁文书少还知小吏稀贡奎【`字仲章宣城人元初官集贤直学士有云林集`】  

和马伯庸学士送史正翁赴嘉兴幕官  

春日思家切那堪送客归自怜舟似系却羡羽能飞麦陇青鸠閙花洲紫鳜肥登临多暇日应报讼门稀黄庚【`字星甫天台人有月屋漫藳`】  

石门  

羸马东山路骎骎抵石门落花春雨夜流水暮烟邨久客悲行役新愁搅梦魂劳生多感慨余恨付乾坤傅与砺【`字若金临江人`】  

送唐子华赴嘉兴  

闻君秋思满南湖行李今晨发帝都幕府初乗从事马江城还忆步兵鲈树浮白日山侵越湖蹴青天海入吴闲暇慿髙动诗兴须来一醉扫新图  

陈孚【`字刚中天台人`】  

嘉兴二首  

箫鼔声中十万家垂杨浅映绿窓纱象梳两两蝉鬟女笑拥红桥买藕花  

燕子穿烟水荇开顾家犹有读书台平生双耳松风里乂向华亭聴鹤来  

萨都刺【`字天锡雁门人`】  

过嘉兴【`一作过秀州南湖`】  

三山云海几千里十幅蒲帆挂秋水吴中过客莫思家江南画船如屋里芦芽短短穿碧沙船头鲤鱼吹浪花吴姬荡桨入城去细雨小寒生浅莎我歌水调无人续江上月凉吹紫竹春风一曲鹧鸪词花落莺啼满城绿  

皁林舟中  

春溪野鸭肥可射幽树深隂叫山鹧逺人三月酒船过栁絮飞时杏花谢行行水竹上云林往往人家或僧舍小官便欲赋归来何处买山钱可借  

【`附考皁林在桐乡境张士诚攻嘉兴元将驻兵于此明徐逹讨士诚获其俘六万即其地也`】  

石门懐友夜坐  

道人挂劒丹阳去欲入茅山恐未曽飞去难寻云外鹤归来独礼斗前灯梦囘洗鉢分秋水酒渇敲壶碎夜氷独有江东未归客西风诗骨痩崚嶒  

贡师泰【`字泰甫奎子官秘书有玩斋集`】  

风泾舟中  

白髪飘萧寄短蓬春深杯酒忆曽同落花洲渚鸥迎雨芳草池塘燕避风烽火此时连海上音书何日到山中故人别后遥相望夜夜空随斗柄东  

【`附考嘉善东北十八里有清风泾旧名白牛邨市元易为镇陈舜俞居此`】  

方澜【`字叔渊莆阳人有叔渊遗藁`】  

石门夜泊  

积雨暝天豁炊烟隔林起人喧落帆处野语新月里桑迳绿妖沃麦风寒不已一夕舟相衔扰扰利名子  

石门晓行  

风髙木叶脱从此晓寒新积雨初见日逺山如故人烟邨一苇渡野寺数家邻独念行藏异沙鸥未我驯  

嘉禾道中  

归帆一日速万瀑落晴峦人涉风霜老水浮天地寛渔灯野外小兎月浪中寒惯识苍茫味推篷到夜阑邓楠  

题钱德钧水村隠居图【`事详本传`】  

向来寓意思卜居住处只今成画图胸中本自江海主人相凂写江湖  

吴延夀  

前题  

邨南邨北树蒙蒙秋水清涵野色空道外俗尘飞不到似移家住画图中  

叶齐贤【`松陵人`】  

前题  

坐窓不遨呻蠧竹兀兀那知髀生肉眼明见此水邉邨浣我胷中尘百斛荒山寂厯苍烟斜惊风飒飒鸣蒹葭平沙暮寒羣雁起垂栁掩映幽人家风流王孙摩诘手妙处端如神所授等闲防缀皆精妍怪底秋光生户牖我家本住松江濵怳然一见融心神他年卜筑遂君志留取青山容散人  

赵孟吁【`字子俊`】  

前题  

暧暧水邉邨萧条絶尘滓钱君智者徒而后能乐此平生丘壑情所尚政在是问谁为此图吾兄固能尔黄肖翁  

前题  

幽人心地本翛然此境相谐七十年茅屋数椽依约外云山一抹有无邉眼前生意今林屋笔底秋风古辋川胜景有余描不尽归鸿几防落寒烟  

牟巘【`字献之陵阳人`】  

前题  

山色浓还淡孤邨水绕之俗尘飞不到野老住偏宜碕岸疎疎栁茅檐短短篱小舟欹侧过便是少陵诗王钧【`真定人`】  

前题  

寒烟漠漠锁荒邨日暮帆归浦溆昏飒飒秋风鸣老树涓涓流水绕柴门平沙堆起声如寂断岸罾悬影若翻要问先生得真趣玩图嘿嘿欲何言  

钱良右【`吴郡人`】  

前题  

每怜北苑风流逺笔底精神此日同春水孤邨无限意题诗输与杜陵翁  

邓文原【`巴西人`】  

前题  

芳草孤舟度幽居一迳通江湖春雨外墟里暮烟中机息鸥先下花飞鸟自东临流无限意画史若为工陆行直  

前题  

马足黄尘三尺深清风吹断自难侵乾坤老矣惊浮世泉石萧然动隠心鸥鸟起沙春漠漠渔舟系栁昼隂隂他年欲访幽栖处莫似仙源无路寻  

郭麟孙  

前题  

泽国净秋色逺山横夕烟水田羣雁起芦渚一罾悬林树几间屋君家若个邉扁舟何日去相伴白鸥眠髙克恭【`字房山官尚书`】  

前题  

帘卷苍茫埜色屋连演迤清流嵗晼晩兮自适蹇谁留兮中洲  

陆祖凯  

前题  

一片寛闲景波涵万顷天雁飞秋影外树倚夕阳邉山色来窓牖溪声自管弦何当明月夜着我钓鱼船赵由祚  

前题  

不入山林不入城孤舟容我寄浮生年来与世殊相逺渐喜无人识姓名  

赵由儁【`字仲时吴兴人`】  

前题  

清溪抱邨流茒屋防疎栁天秋雁行逺山翠当户牖罢钓者谁子延縁来渡口野情固超逸图画传不朽何当从之逰扁舟落吾手  

赵承孙  

前题  

谁识渔樵兴趣闲由来家计在江干羡君图画能殊胜愧我田园卒未安浩荡闲云低树影萧条野屋蔽天寒秋深夜色犹堪爱写取婵娟浸石滩  

朱梓瑞  

前题  

家住吴淞江水西短垣矮屋緑隂齐朝云树湿知山近暮雨舟平觉岸低骑犊看书闲自适得鱼沽酒醉相擕从逰尚记髫年日白首芹邉感旧题  

虞堪【`字胜伯有鼓枻集`】  

题嘉兴水西寺  

宣城水西不可到秀州水西今独逰太白才情真放逸牧之人物更风流诸天问法原无相千载题诗在上头人世古今同一梦刼灰烟暝五湖秋  

送达明善迁嘉兴  

鲈鱼鲙斫樽无醁阿滥堆成笛正愁昨夜凉风吹得苦莫传离思入南洲  

邵亨贞【`字复孺松江人有蚁术集`】  

横泖二首  

横泖清晨望人烟树几重三江归禹贡众水防吴封云倚孤村墖潮生半夜钟田翁谈古迹隔浦是青龙广厦人来少青山逺对门缓潮通曲港髙树接遥邨井记袁崧宅乡连宰我墩行吟聊适兴心迹未须论【`附考横泖在平湖县东四十里亦名谷水又名谷泖谷泖之分为长泖东泖出东泖则华亭界矣余见前谷水考`】  

次韵孙果育先生海盐茶园道中作地名夹山有金粟寺试茶院钱南金曽约予逰未果  

闻道夹山金粟寺一如兜率净居天云藏衲子煎茶屋春着山翁载酒船打破断碑何代始种来髙树百年前钱郎诗里曽相约蜡屐因循未了縁  

早春鸳湖夜泊  

烧灯过了闲门静踏月归来宿酒香何处髙楼夜吹笛曲中桃叶断人肠  

澹沧渔叟引为檇李萧养素赋  

澹沧溪与鸳湖接中有渔舟小如叶渔郎把钓溪之濵日夕歌呼弄烟月沧溟空濶风常寒红尘辟易天为寛襟期不啻在楚泽出处似欲凌严滩一夜严飚吹虐雪千山鸟断人踪灭忽然飘泊箕颍间洗耳长流更清絶人生百年俱有涯荣辱不到渔樵家天吴海若恶作剧信縁齐汩终无哗江南处处青山在江上故人毛髪改尚余鸥鸟识孤舟不信相看换桑海武陵只在天地间可惜晋士成虚还桃花旧路若邂逅谢絶世故无厚顔戴表元【`字率初奉化人有剡源集`】  

渡长泖投小蒸邵教授宿  

清晓浮双桨黄昏值一飱风鸣长泖浪云渰小蒸村馋极知鲈美惊还觉雁喧同袍情好在灯火细温存张翥【`字仲举晋宁人官翰林承防有蜕庵集`】  

送刘贞廷总管之嘉禾  

牧守膺氏寄循良不数公使君新建隼御史近乗骢内府声华着専城控制雄老成归物望清切简宸衷紫绶盘铜虎朱旛拥画熊焚香迎父老骑竹走儿童檇李名藩古勾吴地利通粤从师次后俱在震隣中水暗台隍月云寒鼓角风蛮氛犹涨黒战血未消红圣主方图治台司亦即戎频繁纶綍下次第甲兵空公等宜宣力王臣固匪躬闗防先武备国计务农功黄霸征当最阳城考欲同苍旻飘劲气白日照精忠万象天枢北三山海市东旱龙俄作雨阳凤已鸣桐善政风须变虚襟理自融平生经世志要似节轩翁  

题朱翁子负薪巷  

富贵危机解杀身是非千古付樵人当时长史魂应悔不向山中只负薪  

胡奎【`字虚白号斗南老人海宁人官宁府教授`】  

崔孝子诗  

秦川有慈乌故巢遗一雏乌飞南海去孤雏绕树鸣相呼鸣相呼向何处万里同天不同树儿今日夜思返哺梦中曽识琼州路愿乌来巢庭树枝骤雨颠风终不移【`附考崔永字彦龄海盐人七嵗防父母韩改适同邑桑慎慎为御史坐事谪海南擕韩从军永既长思母徒步求之誓不见母不归行次琼州得焉防慎殁力请母归所司以配属无放还例不遣永恸哭入京哀请于朝许之复赴海南迎母舟遭风永入水负母母得活永感寒疾客死江西布政使茹大素葬之邮致其母归人称崔孝子云`】  

鸳湖【`一作双湖芙蓉曲`】  

银塘水静秋波白芙蓉挹露香云湿翠绡莹浦锦云浓水纹揺荡双鸂妾家住在湖上头木兰为楫沙棠舟错金孔雀笼蝉鬓百索明珠垂臂鞲荡舟日日穿花坞不觉花深红日暮欲将罗帯结同心断藕丝牵不成缕金羁白马谁家郎日光照耀罗衣香嫣然一笑却囘顾隔花醉赠双鸣珰同心暗结罗襦小识得君心为花恼昔时妾貌似花红今日红顔镜中老坐对芙蓉双涙垂妾貌君心两不知  

南湖玩月  

团圆三五月挂在鸳湖东方舟泛平流坐我青天中低头看月月在水倒影姮娥呼不起三更露下苎袍凉恍然濯足银河里城南斗酒真珠红与月共醉鲛人宫醒来月落不知处张帆且趂清明风  

过崇德  

一湾流水碧船到语儿溪官舍三通鼓人家半夜鸡大星临水动斜月傍城低拟作还家梦惊乌莫浪啼洪焱祖【`字杏庭`】  

舟次嘉禾  

昨宵雨急争过堰今日风颠争泊船前途难料每若此逰子相顾空凄然挽弓翻胜一丁字佩印何如二顷田笠泽鲈鱼洞庭橘谁家酒楼新插天  

周亷  

逰天宁寺  

南湖古寺绕流泉夹道长松翠插天长者布金来梵刹仙华散防落经筵自惭朱绂千微禄谁向金襴问别传他日一龛客我老看山东土镜湖船  

鲜于枢【`巳见`】  

观寂照温日观画蒲萄【`考见方外`】  

阿师已把书为画俗客那知色是空却忆西湖酒醒处一棚凉影卧秋风  

成廷珪【`字原常广陵人`】  

顾野王故居【`考见前`】  

寳云寺里旧祠堂自汲清泉酹野王白马有神嘶古道青衣无梦到禅牀尘消壊壁书千卷土蚀残碑字几行欲借玉篇遗稿看山僧无语立斜阳  

二月十四日风雨孤坐秀州城西僧舍  

秀州城西春事微二月苦雨行人稀江湖渺然不可渡风雨如此将安归老来口腹胡为累乱后人民今见非兼旬不得武林信倚仗南望孤云飞  

题水西爽溪楼寄新长老  

新公邀作爽溪逰为説前朝有此楼云气逺看天北极风光仍在水西头虚檐古瓦縁苍防曲涧轻波漾素鸥宸翰仅留飞白在烟波漠漠使人愁  

辛文房  

苏小小墓  

东流水底西飞鱼衔得钱塘织锦书几囘错认青骢马着处闲乗油壁车鹦鹉杯深春树暗葡萄衾冷夜窓虚莲子种成南北岸苦心相望欲何如  

宋无【`字子虚商丘人`】  

陆贽宅  

诏下山东感泣来谪归门窦锁苍苔奉天以后谁持笔不用当时陆九才  

【`附考宅在府城郡治西南贽曽祖齐望居此有女名法兴诵法华经天花坠地遂舍宅为宝花尼寺明洪武初改为寳花仓嘉靖间总师陆炳佃造恩纶楼后没官佃于民俗呼乳娘庙曹侍郎溶居之构采山亭`】  

刘伶墓  

酒浇磊块作平懐一锸相随死便埋个是先生醒时语醉中那复问形骸  

唐棣  

春波小隠  

鸳鸯湖上春水生吴姬荡桨春波平碧山隔树逺莫见白鸟近人浑不惊倚槛钩帘闲把钓停杯度曲醉吹笙旧时王谢风流在却笑穷时阮步兵  

辛敬  

嘉禾八景诗【`梅花道人有图并题酒泉子八首考见三卷`】  

空翠风烟  

秋隂覆野水暝色帯髙城万古风雨余满轩空翠生昔人防心处华落任纵横胜事巳千嵗焉用此髙名  

龙潭暮云  

清溪驭奔湍神物出其下浩刼空浮云中宵走雷雨吾尝隠庐阜飞瀑孤絶处对此发幽期长吟度秋浦  

鸳湖春晓  

落日湖上行风吹湖水明芙蕖未出水鸳鸯空复情佳人翠袖薄公子彩舟轻暗忆题诗处繁华满春城  

春波烟雨  

昔贤读书处今日采樵路烟雨暗春波江鸥迷处所山遥数峰出洲隠千帆去应有倚楼人天长望汀树  

月波秋霁  

孤城何迢迢飞楼且咫尺初月照江波吴船夜吹篴秋清墅寺静露下苹洲碧不见牧鱼人疎钟起遥夕  

杉闸奔湍  

怒涛来沧渠西出吴门道官家严水利蓄泄何草草洞庭霜橘晩震泽鲈鱼早从此有扁舟长于泽中老  

胥山松涛  

榜舟趋南山飞葢转芳甸登髙望吴城击鼓起嘉防灵飚拂岩角飞雨洒石面欲吊子胥魂江波泪如霰  

武水幽澜  

古寺閟幽敞清凉生道心澄源既不昧万象自浮沉龙唫珠光晓鸟渡菱花深上有散花处时复一来寻王冕【`字元章诸暨人元季隠居明初授防军寻死`】  

过武塘  

杉青闸转云间路河水分流过武塘客况惯经风雨恶诗情不减少年狂鱼盐市井三吴俗海岛番航十丈樯杨栁连隄鹅鸭聚家家茅屋似淮乡  

郑元祐【`字明徳处州人官江浙儒学提举有侨吴集`】  

温日观画蒲萄  

伊昔钱塘温日观醉凭竹舆殊傲岸却将书法画葡萄张颠草圣何零乱枝枝叶叶防画间醉瞠白眼看青天狂呼大盗杨总统天不汝诛我厚顔杨加棰死曽不畏故老言之泪尚澘画成蒲萄谁赏识惟有鲜于恒啧啧醉叩斋室支离疏拊摩悲歌泪填臆鲜于设浴师浣之为师涤垢曽弗辞人言结韈张廷尉千载风流宁异兹蔓如龙须实马乳问师挥毫奚独取只因汉使逺持来野老诗成泪如雨  

重题日观蒲萄  

故宋狂僧温日观醉凭竹舆称是汉以头濡墨写蒲萄叶叶枝枝自零乱陇酋时有琏真珈每欲邀师饮其家路逢其人辄大骂欲泄愤怒宁辞挝鲜于爱师工字画北面从师学波磔写出蒲萄皆法书二王楷范从师得困学斋前支离疏师来或哭或歌呼醒涂醉抺不可测其言皆足警懦夫先生敝庐耿家步阿师旧日经行路月落山空唤不譍尚想秋棚漙白露  

赠薛相士  

子有唐生术谁知范叔寒知无狼顾骨可有鹖皮冠野日晴犹嫩春泥晓未干多君逺相过不用画灰看梁寅【`字孟敬临江人有石门集`】  

题嘉兴王氏梅花荘  

潇洒山荘对翠岑梅花浑似白云深西湖处士临流玩东郭先生踏雪寻昼暖山蜂喧隔屋夜清霜鹤唳中林辋川旧日多松竹同是髙人氷玉心  

张昱【`字光弼庐陵人元末官员外`】  

海盐陈母节义词【`事详陈寳生本传`】  

陈母节义谁可及二十守志今六十家本泉州身姓荘户版抄入商人籍夫陈亦是海盐商逺来壻荘图久长荘时年当二十四于飞和鸣双凤凰岂期得子才四月幡然去作诸畨客海中使船惟信风倐忽千波万波隔五稔弗归邻媪疑情以讽荘欲嫁之正词厉色却邻媪将焉置此呱呱儿久乃陈从海外至子生五年能捧雉银灯坐照夜堂深劝谏夫陈词不已海中日日生风涛千金之躯同一毫人非金石当自保北斗那共黄金髙夫陈耳聴心不悟趣装出门衣楚楚荘忧水底有蛟龙陈恃蛟龙莫予侮信回廼在九重渊荘走入房羞见天引刀自刺刀堕地哭抱孤儿仍自怜指有此儿堪嗣续不尔从陈葬鱼腹良人虽没天可移绩纺教儿买书读儿名寳生既长年知父之死常然母告汝父之海盐有子尽典祭祀田汝往赎田还祭祀妾身无愧归黄泉寳聴母言即长徃未知海盐先采访果得前兄名寳一泣诉二天成俯仰归复母命母大喜恨不相与携手至转头沧海作桑田奉母还乡谈笑耳儿亦一来拜母荘母子三人涕泪浮云行天失变化鸣鸟集树休翺翔寳也奉母孝益谨母子更相为性命母呼寳也语近牀贷汝父钱名石章章负舶钱今系狱汝父虽没钱须偿唤婢卖珠遣寳送泉人义荘作歌颂十子不如一女英男儿负义真何用天朝史臣髙与王大书特书相发扬传闻满纸作鉴无不读之眉目张诵荘之贤无逺近夫妇纲常自荘定闗雎之诗今复作还有删诗如孔圣三光不灭天地存教子锡类皆弟昆陈母节义天所报驷马何独于公门  

陈彦兼作春草堂养母诗以美之  

綦履鸣环左右间佳儿佳妇及承欢天回白日临瑶席露洗红萱出画阑小爵注春宜燕适长裾曳翠可髙寒升堂拜母俱名士一记何惭在史官  

苏小小墓  

香骨尘埋县治前西陵魂梦隔风烟好花好月年年在潮落潮生更可怜  

张宪【`字思亷防稽人`】  

顾野王读书堆  

昔闻野王宅今上读书堆篁竹最深处菊花时自开天风响钟磬海气结楼台囘首梁陈事悲歌付一杯钱惟善【`字思复松江人`】  

福源宫得月楼  

明月未离海幽人先倚楼清临半江水髙占一天秋太白偏能赋元规亦共防何人夜吹笛栁下暂维舟【`附考楼在嘉善治北二十四里宋道士唐介夀居此用朱符息钱塘江患明宣徳时西塘文水漾有怪木晴明不见风雨辄出形如黑鱼遂以刻三清像`】  

早发葑门得风抵皁林  

白龙庙前风浪生扁舟初离阖闾城婵娟霜月雁千里颠倒衣裳鸡五更橹荅渔歌江入梦帆迎野色树移程苇间何限秋萧瑟愁絶胡笳出塞声  

杨维桢【`字铁厓防稽人`】  

和金粟道人逰永安湖韵  

秀州城外鸳鸯湖郎官帆开十幅蒲人逰玉壶天上下鸟度屏风山有无起舞或呼谢鸲鹆赋诗争传郑鹧鸪酒酣不怕归路晚将军曽识李金吾  

【`附考湖在海盐县南澉城西六里四围皆山中间一堤俗呼小西湖又曰澉川水注谷水出为澉浦以通巨海晋光熙元年有毛民三人集此葢泛乎风也元季顾瑛与客逰此作诗正德初孙太初访许云邨放舟雅集云邨曰昔青莲居士与张谓逰汉阳湖改名郎官公今至此可名髙士湖矣`】  

陶荘  

邨落成行市井连日中云集自年年刀锥有利图衣食贸易无人索税钱渔鼓画桥杨栁外酒旗茒店杏花前陶家义塾相闻近教子何须孟母传  

【`附考荘在嘉善西北三十六里有南北二荘宋绍兴中保义郎陶文干自苏徙此地产黄雀`】  

圆觉禅院  

圆觉招提隔市喧潮音满座自晨昏雨来寳地天香匝风动珠林贝叶翻供养竒花慿白鹿斋分珍果仗猨从今结却东林社净土修持礼法门  

【`附考院在陶荘宋景定时建`】  

赖善卿到嘉禾为予作金粟道人诗使濒行曰金粟吟友为元璞尊者胡为无诗走笔一觧兼东西白仲铭两宗匠一笑  

琦公口有绮语债年来不诵西胡经宫词在古无师刹野史于今有赞宁刼灰何曽烧汲冢世祚时闻语塔铃林下宁无读书者梦中应见伍乔星  

逰净池  

汾水南头第几湾净池初晓镜光寒渔舟晒防日将出酒肆招帘露未干杨栁淡烟迷隔浦桃花新水漫前滩习家囘首今何在风物争如此地看  

【`附考嘉善汾湖之南有净池芦墟栁溪诸水`】  

逰汾湖分得武字【`有序`】  

至正九年三月十又六日吴江顾君逊招客逰汾湖客凡七人防稽杨维桢甫里陆宣大梁程翼金陵孙焕云间王佐吴郡陆恒汝南殷奎妓二人珠帘金粟也出武陵溪过五子滩诣陆氏翠岩亭观百嵗棠出铁篴一枝云江南后唐物也予为作清江引一弄抵柳溪饮鲍氏池亭过登瀛桥遂步月归用主人武陵溪上花如锦之句分韵赋诗时期而弗至者茅山张君雨界溪顾君瑛也  

荡舟武陵溪朝出五子浦还过西陆家仙童启岩户棠树大十围桃花灿欲语遗我古铁枝色比修月斧为作古江调江鸟凌乱舞携之谒龙君湖水吹暮雨晚饮花石冈亭台已无主瀛桥步月归竹枝和铜鼓道人早归来脱冠挂武  

陆恒【`吴郡人`】  

分得陵字  

春风画舫锦帆乗鲍陆池台次第登翡翠花枝人似玉蒲萄银瓮酒如渑泗州寺里看题竹伍子滩头聴采蔆歌扇斜揺波縠绉舞衫轻脱唾茸凝七星铁管金为防万斛瑶琴寳作层臂脱珠韝明越白燕冲胡帽湿吴绫推诗夺锦欺三谢侠气凌云比五陵醉卧毺惊露下芙蓉月浸碧壶氷  

陆宣【`吴江人`】  

分得溪字  

翠岩亭下问棠梨上客同舟过栁溪花下停歌聴鹦鹉行间把酒引玻璃绯桃照眼春无赖石洞闗云路转迷金粟弹筝银甲冷珠帘度曲翠眉低锦帆卷浪风生座罗袜生尘草被堤屡舞不妨飞野鸟醉归遮莫报隣鸡梵王台殿空陈迹鲍氏池亭忆故栖铁笛吹残山月白竹枝唱过驷桥西  

程翼【`大梁人`】  

分得上字  

楼船载酒汾湖上万顷玻璃緑新涨玉箫檀板馆娃吹铜鼓云璈仙侣倡凉蜜金盘荔子浆紫駞银瓮蒲萄酿挑心大舞天魔宫分班小摆花神仗人坐盘陀古翠岩鹤立海棠青锦障醉挥玉麈夺诗魁气喷铁龙驱酒将三五朱扉流水香十二阑干花气王归来凉月白纷纷涌出云涛三万丈  

王佐【`松江人`】  

分得花字  

青帘画舫载吴娃皛皛行云十里賖湖光逺带栁溪水春色好在桃源家十幅锦帆风正健一声铁笛月初斜玉壶香醪兴未尽更醉海棠嘉树花  

孙焕【`金陵人`】  

分得如字  

今朝好天气天朗隂云舒湖中朱雀舫花下碧油车题诗过子建鸣琴续相如四美古难具余欢重踌躇殷奎【`汝南人分得锦字其诗不传`】  

顾逊【`吴江人`】  

逰汾湖  

武陵溪上花如锦花气熏人如酒浓箫声时倚镆鎁銕云影忽落琉璃钟小娃传令覆莲掌防子掀篷照玉容汾湖归来夜何许明月近挂青螺峰  

陈基【`字敬初天台人有夷白集`】  

三塔寺访寛老【`考见前`】  

人世难行路禅房独掩扉鹤飞知客至雨歇见龙归天地干戈满江湖故旧稀愧非韩刺史临别更留衣  

三月七日过三塔寺留别寛老  

轺车来徃每匆匆此夕相看一笑同轩外竹添千个翠树头花吐万年红茶烹日铸龙分水榻近云巢鹤语风栀子雨肥蕉叶大恨无好句续韩公  

倪瓒【`字元镇无锡人`】  

春草堂诗  

春草堂中隠几坐中有袁髯闲似我【`谓袁子英`】欲浮青海狎羣鸥儗向防夷借轻舸二月水暖河豚肥子苦防我我懐归半铛雪浪熏香茗埽榻萧条共掩扉麝煤蠒纸齐梁笔寳绘珍题品神逸洗涤古玉龙眠池临搨竒踪浄名室红蠡掩碧春将酣防榔蒌叶嚼香甘夜阑更鼓湘妃瑟笙磬同音咏雅南别君此去何草草山为廻旋海为倒令威白鹤防重来世人胡为易衰老  

元初真士居嘉禾紫虚观好与吴仲圭隠君防今年十月出示画帧命仆赋诗因次隠居韵题于上  

鸳湖在嘉禾湖水春浩汤家住梅花邨梦绕白云乡弄翰自清逸题诗更悠长缅懐图中人看云杖桄榔【`附考观在海盐治西南二百步元至正中剏`】  

杨载【`字仲浦城人宣城推官`】  

赠丘子正之海盐州教授  

珠生沧海底玉韫碧山中夜气交明月阳精见白虹有材兼重价当代振英风好学由天性能书出化工知名传冀北作赋拟河东始欲征扬子旋闻荐禇公隂符难独美遗教实争雄絶艺虽宜进竒才事不同交逰倾上国抡选属南宫邓禹官初试匡衡对漫通海邦终寂寞学馆尚穹崇已注千人録当成五典功星辰皆在水渤海倍浮空把酒欢何限乗槎兴不穷文章趋浩瀚物态入牢笼子必登云阁吾将守桂丛索居弥寡陋荒业孰磨砻弗获披云雾惟思对华嵩知音期郭泰流俗易王充江海从兹逰飘飘任转蓬  

方行【`字明敏黄岩人元末官行省防政`】  

登秦驻  

此地曽经驻跸来秦皇遗迹尚崔嵬采穷沧海无灵药归到骊山有刼灰万里黑风迷鬼国一杯弱水隔蓬莱诗人吊古多遐思落日髙丘首重囘  

阮孝思【`字维则陈留人`】  

春草堂诗  

海宇升平今一统化日熙熙万家共孝子堂前爱景长霞绚晴光浮画栋东风百草映阶生緑缛幽丛若新种生意应从乐土滋独讶芳心露偏重孤衷未足报春晖陟岵仍懐九泉痛每叹欢情不及施觞俎春秋寄哀恸犹幸庭闱慰母慈孝爱深期百年奉祀膳晨昏有防甘妇馔中防子亲供笋穿寒谷忽抽萌鲤跃氷溪暗消冻承欢已自乐无涯愿得长年两眉纵夀酒倾来拜膝前杯面椒花春影动慈容有喜正忘忧佳句无人空入梦衣上朝看碧色新母手辛勤表微缝儿生宛似草根芽长养还因昔培拥母今白髪映顔朱太史升堂有新颂戴良【`字叔能浦江人元末为儒学提举有九灵山人集`】  

雨夜泊秀州城下忆僚友作  

晨风变淑景春霞啓隂期云根结翳翳雨足散垂垂鄙人独言迈去掉不得维路无行轮声岸有荒楚滋暮抵秀城下夜泊河水湄防鱼返深渚帝鹃起重基客途玩物理宁不恋所思  

王逢【`字原吉称蓆帽山人江隂人`】  

题董良用征士释畊所【`详本传`】  

百亩松田十尺庐释畊为乐野人如陇牛饲卧春犁后水鸟低飞午馌余殷丧蕨薇原可食秦炎种树独存书老予拟就厐公隠嵗莫相看两鬓疎  

张简【`字仲简吴人元季隠士有白羊山樵集`】  

周元初来鹤诗【`事见本传`】  

手把芙蓉摄羽裙飞书南啓魏元君祝融峰顶云初起借与长风送鹤羣  

张经【`字徳常金坛人张士徳选为松江府判`】  

周元初祷雨诗  

昆仑之西东海东中有一士巢云松朱顔黒髪神所钟服食雨露乗天风朝骑黄鹤天门穹夜被紫霞栖崆峒人间有急嵗有凶禆补造化多其功巳酉之嵗夏五中连月不雨何当爞祝融司令百怪丛妖精吐焰天地雺大星出走穹壤红海水欲竭山为童官僚掲防士庶恫焚尫剪爪百虑穷大龙酣睡痴且聋小龙戢戢潜其踪君能独出超凡庸抜劒起指天南虹嘘隂吸阳神且恭囊括万象罗心胸有书直达上帝聪泥金倒写不暇封当空举手祝未终霹雳直下西南峰道人足踏金芙蓉口呼六甲丁与从神龙不兴吾不容纵以烈火焚其宫须防龙伯施乃工海波监立银河通桑麻菽粟青且葱野花石竹俱纎浓道人之术孰与同调和燮理偕孤公方今海内殊未雍焦头烂额愁邉烽烦君为提九节笻直上阊阖跻九重凌风大笑招羣雄一洗宇宙皆冲融马臻【`字虚中为道士钱唐人有霞外集`】  

送范起之赴海盐州判分得一字  

乔木留髙隂多君富儒术分符佐海郡不减江左逸睠兹乡党彦饯祖賔筵秩此邦足鱼盐利自氓庶出愿言问凋瘵恵化均所恤万物适生意兹理在得一维时青春深鸟语桑间日懐君郁素袍返轸守蓬荜倘寄云中书飞鸿及秋律  

寄澉浦杨如山  

吾闻沙丘之马黄骊牝牡世莫知九方臯去不复有天风吹我沧海邉忽地相逢钓鼇手论文托契输心胸倾倒金樽斟緑酒登髙望逺古意多百年之乐能几何男儿屑屑志不展秋霜满鬓空蹉跎酒酣眼极情未毕笑指青山歌落日却怜徐福向蓬丘苍苍烟浪无消息明朝挂席我归来西湖十月梅花开梅花开动诗思思君不待春雁囘因之一寄平安字  

郑洪【`字君举永嘉人`】  

来鹤诗  

緑章朝帝驾云车白鹤升天下玉除赤壁已无身后梦丹丘应有寄来书五鬛松隂秋落落三花树影夜疎疎琴心三叠蓬莱浅两翼刚风响佩裾  

许椿【`椿未详诗见栁志观吴兴甲兵之语当是元末人`】  

孟姜石  

我昔看山在乍浦傍有石砥临行路至今相传是秦时孟氏当年衣处老眼拂拭曽见之临风搔首空嗟咨想当衣成亲寄逺持慰杞梁千里思筑城未成夫死久誓言从之埋夫后恸苦号天天亦愁长城一倒名不朽秖今吴兴尚甲兵三闗格鬭殊未宁岂无贞烈若此妇使君当为闻其名君不见望夫山头人立玉壮士观之发如竹  

【`附考石在平湖乍浦`】  

金玉【`未详诗见栁志`】  

当湖秋霁  

海风吹雨过船头云静波光映素秋百里秦山当落日千年霍庙立孤洲蒹葭霜后依渔屋鸿雁风髙起棹讴相送使君人载酒醉歌白苎不胜愁  

【`附考平湖县古当湖市也系海盐旧治即汉顺帝时陷为湖处括异志唐陆府君塟于苏州海盐县齐景乡当湖则当湖之名已见于唐宋设当湖酒库元设当湖务李东阳跋聚芳卷云元至正问学正陈遇所葺诗内冇平湖钱永春则平湖之名已见于元明洪武初改为当湖税课局宣徳五年始立平湖县割海盐东北境为之治在府城东五十四里治内有天香亭领大易武原齐景华亭四乡又据潘之恒当湖记云县东陆地有畨僧曰是当为湖后果陷立县日平湖言与湖平也后汉志云有妇人产蛟遂陷一统志云白沃史君乗马走以防指湖留东北一角不没民至今祠之又闻渔人于湖中获一铁链长不可计舟满惧而弃之或曰即系蛟者有十景见后`】  

## 檇李诗系卷三十九  

平湖沈季友编  

明  

宁献王朱权【`太祖第十六子`】  

送御史戈定逺归觐  

柏台御史久思亲泗水津头望白云几处别情春晚路隔年小梦夜归人嘉禾海上青山冷萱草堂前白髪新此日天心应可鉴由来孝子是忠臣  

【`附考定逺字尚武平湖人永乐间御史工古文辞立朝有风节`】  

汉王朱髙煦【`太宗第二子`】  

懐仙歌赐周元初  

我懐蓬岛之仙人骖驾朱凤骑紫麟瑶池清宴接谈笑误落尘寰经几春青童昨夜传书至中有琅函洞章字洞口桃花似旧时门外孤松发新翠椷书欲报碧云逺薜叶女萝若正眼方平倘防蔡经家为报扶桑水清浅  

洞天秋望赐周元初  

蓬莱宫阙涵清秋羽客临风闲倚楼海天一碧湛杯水尘埃九野分中州云里仙归鸣佩玉紫凤琪园自栖宿遥瞻西极半林青知是瑶池桃未熟  

刘基【`字伯温青田人洪武时封诚意伯`】  

栁桥渔唱  

春风淡淡兮湖水波栁垂桥兮青烟满莎扣予舷兮发长歌靡白苹兮乱鴐鵞我前有蛟兮我后有鼍予往予还兮吁予奈何彼湖有波兮此桥有栁我维我舟兮聊以搔我首唱歌以遨兮哀莫予偶有箨在罾兮有沙在罶逝者滔滔兮羌不可久緑频兮菲菲落花兮防衣江无津兮海无涯呜呼寂寥兮吾谁与归  

【`附考栁桥在郡城东八里白莲寺旁俗名常丰桥元季刘基尝馆于此作渔唱诗杨铁崖题其卷云渭水庄滩此周汉第一流渔父也而未闻渔唱江上丈人诵沧浪曲已落第二义矧乂滛其欵乃以为韶钧乎欵乃淫而渔德始哀矣直钩来归天下不以为钓贪披表终往天下不以为钓亷图栁桥者为我问之其来归为渭水乎将终往为荘滩乎`】  

秋夜聴冷协律弹琴分韵得夜字  

秋清众籁寂华月耿遥夜玉琴奏瑶席逸响发髙榭微微风入林稍稍泉出罅闪闪黄鸟春嘒嘒蝉夏幽忧北鄷语赫怒西楚咤初疑广寒府和銮起仙驾忽惊龙腾霄雷电劈太华凄凉汉宫女万里异国嫁逍遥商山老芝歌意闲暇斯须变暄凉要妙夺造化终焉返淳朴瑚琏在缫借郑卫失其淫秦仪失其诈虎狼失其攫乌鸢失其吓太音信希声余美甘如蔗持此涤尘心永与筝笛谢  

泉石歌为啓敬赋  

君不见吴山削成三百尺上有流泉发苍石冷卿以之调七弦龙吟太隂风动天初闻滑滑响林莽峭若霄鬼神语冷然穿崖达幽谷竿籁飕飕振乔木永懐帝子来潇湘瑶环琼佩千鸣珰女夷鼓歌交甫舞月上九疑啼凤凰还思娲皇补穹碧排抉银河通积石咸池防浪入重溟玉井氷澌相戛击三门既凿龙池髙三十六鳞腾夜涛豊隆咆哮震威怒鲸鱼犍尾惊蒲牢倐然神怪归寂寞殷殷余音在寥廓鲸人渊客起相顾江白山青烟漠漠伯牙骨朽今几年叔夜广陵无续弦絶伦之艺不常有得心应手非人传忆昔识子时西州正繁华筝笛沸晨暮兠离漫矜夸子独徜徉泉石里长日松隂净书几取琴为我弹一曲似掬沧浪洗尘耳否徃泰来逢圣明有虞制作超茎英和声协律子能事罔俾防挚专其名  

鹤林行  

鹤林道士轩辕徒以飚为轮雷为舆开山养鹤作骐骥上下二仪周六虚雏成洗髄扶桑窟缟练羽衣镠铁骨声飘碧落玉清扬影拂太微云灭没永夜月明风满林竹柏戛击笙箫音云是旌阳许县令蹑屩佩劒来相寻靡蓱西枝揺倒景借去林问两丹顶伐蛟北海奠冥斩蜃南讹封浪井上穷列缺旁九围却过度朔山中归归来赠我桃树枝朱衣赤郭手所持令我鞭龙扶虓虎摄缚臊魃如奴虏授我尧时松子诀转睛出电嘘成雨钟山秀色连冶城百花绕屋风泠泠焚香独坐诵真诰坠露防滴流华星土伯骏奔从号令鹤鸣闻天空谷应寥阳寳殿歌步虚河汉当窓囘斗柄嗟予哀朽杂病攻盈颠素髪吹秋蓬空余硬骨如痩鹤因子致意浮丘公  

水西寺东楼晓起闻莺  

日上髙城栁影齐风轩临水看莺啼初来木杪鸣相应稍入花间聴却迷芳草自深勾践国行人犹隔御儿溪思家每恨无轻翼可对莺花不憯凄  

宋濓【`字景濓金华人洪武时官学士`】  

濮川八景诗  

福善翠冷  

太古烟霞错绣楹拍天苍翠缬虚明擘开千佛无文印不似空题雁塔名  

翔云髙眺  

凌虚不用跨青牛拄杖为龙任去留极目山川知已在乾坤冷落片云浮  

桩楼旭照  

晓云一带舞衣轻脱体风流最惜卿莫道古人心不见半帘春色露倾城  

梅泾花午  

踏穿清浅水云奔皜日当空雪满邨可笑罗浮山上客一枝明月醉黄昏  

荷陂晚风  

泼翻鸥鸟梦惊飞细卷波痕滴翠衣落日半竿花未睡采莲人逐钓船归  

化坛枫映  

霜花零落暮秋寒一醉西风树叶丹却恠枫人留不住满溪月色老夫看  

幽湖月满  

苍旻不挂一帆丝两岸渔歌月上迟看破婵娟全面目菱花无语笑冯夷  

西院纒霞  

夕阳倒挿暮云沉碎剪胭脂结翠林絶壁丹书人不识柴门深峭聴归禽  

【`附考濮院镇古檇李地也在崇德今入桐乡宋建炎间濮氏搆屋开街因名居民多以织绢为生宋景濓尝居此取八景绘图赋诗有福善寺元皇庆中建翔云观元至正中建楼曰西施妆楼桥曰妆桥并胭脂滙百丈河洗碗池梅花泾诸胜浄土庵古化坛宋宣和间创幽湖相传西施泛此范蠡坞洗足滩在焉`】髙啓【`字季廸姑苏人洪武时官侍郎有缶呜集`】  

萧链师鹰窠顶丹房  

人间不可住混浊同腐腥一落三十年尘梦无由醒稍闻方士説恍惚通仙灵羡门与偓佺相期饵芝苓自顾真病鹤秋风堕疎翎碧海不得渡烟雾愁冥冥师从天姥来身佩豁落经不邀五利宠深栖链神形东观鹰窠峰中天挿孤青其下吐浴日其髙罣飞星昔有学道侣井臼遗岩扄爱兹絶俗地遂尔留轩太鼎生紫烟丹成卫天丁金谷坐可脱骑龙驾风霆积水浮方壶东望类防萍紫台白玉榜中有真人庭飞防愿从师徃读新宫铭  

【`附考山在海盐县南三十里又名南阳山前临澉湖后枕大海有九曲泾狮头岩合掌石有庵曰云岫山顶十月一日观日月并出谓之合朔`】  

顾荣庙  

军师吴国秀机神夙超朗弱冠逰洛师已蒙南金赏﨑岖诸王幕沉湎务遵养中罹广陵艰计服非诚枉风云一挥扇义旅臻同响事成耻言勲飘然理归鞅晋社始东迁羣贤悉収奨道谒真感防矫翼丹霄上德闻一代称迹冺千龄徃时屯乏良佐英谟益堪想坟祠托荒郊萧条并榛莽荛童侵雨隧淫巫闯尘幌大夫过停辕式瞻为含怆衣冠复故貌筵几陈新享寡劣忝乡人因歌表遐仰  

【`附考庙在长洲之东与我郡界其旁有墓`】  

余既为彦兼记春草堂士大夫多赋诗歌之出以示予因复赋五言一首  

靡靡堂庑草托根近华楹膏露既濯芳惠风荡扬馨匪蒙阳和力孰使微物荣中天驶景流青节坐易盈但忧德泽违岂惜憔悴并愿言相蔓结嗟彼春逝程寸心虽难报抜去当复生  

死亭湾【`考见前`】  

贫贱众所弃岂惟愚妇人珪组何重轻能令变交亲翁子昔未遇妻去耻负薪五十非晚贵不能待终晨一旦谒帝阍还家绣衣新邸吏惊赤绶邦人朱轮无顔见故夫自杀此水濵谁知孟德耀元在尔东邻  

陈节妇词  

妾家温陵近南浦嫁得良人业为估良人长年爱逺逰不敢新妆映门户贩寳遥闻去百蛮朝朝海上望青山不仁无那蛟龙横漂没孤身不得还君非渡河老狂父波涛如山何不顾寻尸便欲赴穷渊膝下娇儿谁与哺十载空闺守寸心沧溟水浅恨情深愿身不化山头石化作孤飞精卫禽  

查家荡  

秋老共溪长逰人笑语凉萍开天倒影莲坠水浮香鱼罶和星漉禽罝带雨张从今揺桂棹不必问潇湘【`附考在嘉善县北多荷花`】  

送陈郎中出守檇李  

出幙方为郡行车动画轮图书归省吏风俗问州人塘水龙鳞细城槐兎目新莫言花已尽君到自阳春  

送范架阁赴嘉禾  

陆相祠前路孤舟欲上时空江难晚别荒郡易秋悲月送潮生早云随雁去迟幙中知有子太守只题诗  

顾野王墓  

南朝旧碑倒墓近樵苏道应与读书堆离离总荒草  

舟归江上过斜塘  

漫漫邨塘水没沙清明初过已无花春寒欲雨归心急嬾驻扁舟问酒家  

章练塘莲房聨句  

露冷镜湖秋【`宋璲`】波凉练塘晓盘翻緑云稠【`张孟兼`】锦破朱霞少新苞颗微绽【`髙啓`】余葩茎尚嫋痩蠒缀寒蚕【`宋`】尖喙啄青鸟下惟玉龙眠【`张`】中有琼丝袅擎重柄欲折【`髙`】含深睛尚窅孤悬类覆杯【`宋`】双立疑擢表初成欣雨滋【`张`】渐老怯风掉多子同根荣【`髙`】独妇専房悄妆缷失娉婷【`宋`】歌来逢窈窕剖心效谏忠【`张`】并头呈瑞兆褭蹄宻窍剜【`髙`】鱼目微光皎珠珥落盘多【`宋`】瑶珍贮囊小空实外莫辨【`张`】甘苦中自了剥残星满地【`髙`】采尽香余沼雕筵饤戢戢【`宋`】玉虫攒扰扰送看去小艇【`张`】荐喜对青醥新尝胜江芡【`髙`】逺觅迷水蓼搴芳想夏初【`宋`】感物伤秋杪聊兹发吴咏【`张`】一览烟波渺【`髙`】  

【`附考塘在嘉善县北三十六里吴孙权造战舰于青龙镇尝于此张纛因名后讹为章练`】  

徐贲【`字防文苏州人洪武时官布政有北郭集`】  

逰金粟寺  

暂息人间事寻幽到上方白云分石磴落日照山房松暝钟声逺林囘蔓艸长老僧能爱我具衲漫焚香  

晓发秀州  

路出双湖烟树东舟行长是雨兼风梦囘重有离家恨惆怅春寒此夜中  

张羽【`字来仪浔阳人洪武时官翰林待制有静居集`】  

苏小墓  

冷落百花朝无人上画桥东风吹緑草依旧似裙腰  

晓发嘉兴似友  

城乌啼散驿楼空一舸夷犹曙色中不是故人今日共定应愁絶雨兼风  

杨基【`字孟载吴人防武时官按察有眉庵集`】  

寄题水西草堂  

鸳鸯湖东武塘西桃花满川蒲叶齐春风二月微雨霁鵞鸭拍水黄莺啼推窓只见参差栁栁色波光淡于酒乌纱官帽半笼头紫竹渔竿长在手平生爱读内景书徃徃适意追禽鱼开门懒迎俗士驾拄杖每叩髙僧庐客来举酒邀明月细瀹松涛煑春雪但觉身无俯仰劳安知世有东西别今年扈从来大梁锦袍白马青丝缰信陵宅畔暮鸦集朱亥门前秋草黄轮番夜直中书省霜华满巾须髪冷粉署香销紫绮袍碧梧影落黄金井魂梦时时到草堂曲栏花药漫分行他年得遂归田计多种墙隂十亩桑  

寄海盐杨砦官  

海屿通邨险邉城出敌遥旗灯秋塞雨铃柝夜沟潮士饱争投石农闲数舞箾母令废収获髙陇有枯苗顾孟时【`洪武间郡学训导`】  

幽澜泉  

秀水东流入魏塘一谁凿近禅房煑来茗椀清无滓分出花渠细有香霜月半空融碧海风涛一引沧浪客浆此日难成醉聊吸寒泉当酒尝  

王祎【`字子充义乌人洪武初史官`】  

海盐陈节妇诗  

妾生南海涯窈窕如秋花邻娃不识面千里隔窓纱一朝嫁夫壻共在桐城住门前有舶船便欲为商去驩好百年身今年涉两春象牀银烛下生此玉麒麟转头才四月忍作生离别临行岂不闻怀里儿声咽相劝筵前酒丝髪浓如栁槌鼓起开颿参差挂牛斗独闭香闺卧相逢梦邉过倚户夕阳时不见南归柁依稀四五年顾影自知怜相传夫壻死真赝尚茫然脱却绣裆莲腮涙万行収将望夫泪脍鲤独升堂堂上双亲老都怜外孙好如何妾薄命再哭妣与考只影坐空帷依依膝下儿儿能学人语口授柏舟诗经年机上织掩户秋苔碧俄闻叩户声鹊语檐前日开户见夫面翻疑眼生喜极却成哀泪并春空霰儿长至父腰再拜可怜娇褰衣怕父去愁见港中潮归家才涉夜贩寳复东逰蛮巫作神语沧海日安流有约明年返别来期未逺恠梦不胜悲桑田海清浅明年讣音至命与青天坠剪纸独招魂江流冩双泪妾欲赴黄泉儿生未十年提擕今长大待与父齐肩唾眎邻家媪不死何为老殷勤讽巧言榕生根可倒妾自愿为人人谁乱鸟羣他年泉下路尚欲见夫君夫君前有妇生儿在澉浦年是妾儿兄何须口同乳念彼孤儿隔辛苦谋衣食妾闻夫有田质在他人宅卖妾金凤钗转寄外家来説与孤儿道持此赎田囘妾身自有子生理在十指纺绩不曽闲供渠买经史灯前雪满窓白髪几年孀课儿终夜读不暇计更长儿今长似父祀事真堪付春秋称孝子衔哀进觞俎妾老儿方壮前期百年养不负妾初心少荅夫深望有妇佩宜男如儿奉防甘一饮知姑恩尝羮再至三焚香祷夜初细语在堦除愿妇同儿老母为妾与夫  

秦约【`字文仲淮海人洪武初教谕`】  

前题  

海水肆荡潏海风惊簸扬蛟鼍屹如山吞舟雄吻张泉南有客值荼毒船中金珠量斗斛捐躯竟入无底渊招魂不来仰天哭深闺少妇二八年蓬首何曽较丑妍鸳鸯树上黯朝日蝴蜨花间愁暮烟海波歘翕如鼎沸鼓怒杀人何日巳妾心誓欲诉皇天愿遏奔流作平地儿今长大奉母慈贞孝一门咸见推吁嗟碌碌同草木国史几人名姓垂  

赠穆生之任崇德  

江花江水思冥冥百里征帆带晓星欲托束风将别意驿亭无许栁条青  

陆仁【`字良贵河南人`】  

陈节妇  

迢迢南海水波浪无晨暮一苇万里杭逢彼蛟鳄怒良人竟漂溺浩荡随烟雾海水无时枯妾恨何由诉誓将沃焦石去筑良人墓之死弗二天秉节金石固防防膝下雏爱惜如寳璐尘凝玉镜台肻怨芳年度牀前明月光照妾见情愫儿大羽翼成岂不懐乳哺春晖照髙堂丛萱湛晨露母子喜及养父也増哀慕金坚金可镕松坚松可螙贞哉陈母节永言垂竹素  

谢徽【`字懿吴郡人洪武初翰林`】  

前题二首  

一从抱节守空堂应念良人海上商万里信还夫已没十年身在子方强涛翻怒鳄归魂惨镜掩离鸾别恨长无计可寻尸共穴柏舟肠断卫共姜  

緑绮休弹别鹄吟此生恩义重黄金离魂海上愁方接逺客天涯信巳沉心事不随山石转泪痕应共水波深文章太史更生笔一节髙门映古今  

吴儁【`丹丘人`】  

前题  

万里风波百折滩夫君不以别离难三年竟失刀头望半世空成梦里欢谁复为文招海贾且须教子服儒冠今观太史书贞节不愧幽魂地下看  

袁华【`字子英汝阳人洪武初学训`】  

陈寳生出其节母传求诗乃制黄鹄词遗之  

黄鹄一举兮溟海无汀铩翮龙渊兮羌不可以复生雌夫死而靡他兮念兵故雄死颈哺子兮子翼以成匪精卫兮填海以平誓衔骨兮同归九京  

王彛【`字宗常蜀人明初布衣为史官`】  

陈彦兼作堂奉母取孟贞曜诗语扁曰春草予为作春草辞使歌以夀母其辞曰  

春草兮青青罗生兮满庭望王孙兮不归纷百草兮愁人结幽兰兮佩之采莫采兮江蓠东风发兮芳渚晞朝暾兮以雨荪亦乐兮有母日承欢兮堂下把瑶华兮琼英日方永兮嵗未央羌进拜兮羞予觞春欣欣兮百草生草生兮有心春复春兮焉穷  

张宣【`字藻仲江隂人洪武初翰林`】  

前题  

青青堂前草雨露日已滋微风一相过众叶何纷披繄彼堂中人娱养方在兹芃芃生意足蔼蔼春晖迟草容倐似萎母恩无时衰嗟尔孝子心不为寒暑移忘忧岂无萱爱日亦有葵罗生满庭堦擥玩足自怡奉觞介眉夀百年以为期我歌春草篇为续节妇诗  

张委【`字曼端吴郡人`】  

前题  

地轴囘阳脉天光变物辉寸荄初被泽尺土尽生肥颖发因微雨萌抽借薄晖自分行迹黒细带烧痕稀厌浥含宵润蒙茸待旦晞野晴光动目江暖色侵衣不入诗人梦谁懐逰子归舜田同冉冉尧日正霏霏报本知心切衔恩愧物微愿生仁孝地柔緑媚庭闱  

卢熊【`字公武南昌人洪武初官中书`】  

前题  

武原陈孝子性禀由自然痛父为海贾身殁归九泉母子志难夺谊不从二天抚育防下孤辛勤三十年孝子既成立慕学崇儒先夀母乐且康采裾映华顔堂前女贞木枝干坚石坚堂背蘐草花顔色春色妍女夷鼔天和感物懐其恩色养志无违喜惧心卷卷芳园采冬笋曽氷跃寒鳞撷蔬飰嘉賔道义日讨论墨星灿缃防琴荐鸣朱弦兹堂庶永久俗厚风巳淳援毫挹娄水赋此春草篇  

黄哲【`字庸之番禺人洪武时官翰林待制`】  

赠陈宪使还嘉兴  

蘅臯理轻檝华筵饯逺人潮生碧海曙雨歇红亭春适越遂辞禄还吴思问津超然不可企遥睇东山云孙蕡【`字仲衍南海人洪武时翰林典籍`】  

周元初祈晴诗  

江南仙山天下无峰峦屹立龙虎都赤城嵳峩敞灵区中天秀色光盘纡紫极曲宻交绮疏郁萧弥罗玉渠渠宸严中髙天帝居璇题丹篆双蛟扶美人凤鬟绣罗襦华容绰约春花敷星为华盖霞为旟列缺丰隆一字趋文昌司勲丹桂厨廷尉执法森雕殳真人狞色虬髯须华岳攅云冠翠岨雪山青城角井孤碧桃吹香蜀锦如先生风度常人殊苍姬为姓字元初防琴南来访华胥神清骨冷惊座隅琅函石室启秘图谷神天机守若愚经巢重营向姑苏緑树防屋江循除何年声名达銮舆入陪防龙造天衢天顔津津降都俞御香雾绕青霓裾东溟巨涨吞三吴秋阳化霖没菑畬堂筵产蛙釡生鱼平陆滉漭成江湖妖霾隂霏塞四墟洪涛墨汁翻舳舻老农仓皇忧国租百万伛指将纶铺先生被髪骑于莵俛为苍生出蓬壶手扶芙蓉緑湛卢灵蛇穿星胆气麄蘸笔露叶书隂符封章奏伏红毺天坛赤脚踏斗觚叱喝百鬼如佣奴千山万山雨糢糊划然清空见杉槠阳侯擎盘献金乌若木散彩干泥涂飞亷崩腾运飚车海屋撼折青珊瑚冯夷首缩寒蟾蜍天吴却走尾毕逋欢声如雷隘闉阇鹑衣鹤髪歌星闾我本逍遥山泽癯不才分比栎与樗顔面偶出应时需勃郁坐困尘土拘石牀蕙帐松菊枯铁桥流水空罗浮藜羮不充出无驴况望宦达髙名誉沧波东流芳景徂惊禽不定林木疎羊肠九折方﨑岖我行欲进仍趦趄纷纶世事集眇躯有若万弩向一狙逝言乞身承明庐分我水竹山南嵎清泉白石邻樵渔松花春醖倾浮蛆呼龙画江种金蕖倩鹤渡海传丹书言五千味道腴妙香萦帘日欲晡凝神坐忘隠团蒲闗元晃朗天为徒坎离匡郭太一炉黄庭有士身衣朱白虎啸风作熬枢苍虬推鳞与之俱龙喑虎哑不须防虚室发白延居诸泥丸三花暖将舒蜩蝉脱殻鸡抱雏长吟洞章夜冲虚左骖翔鸾右飞鳬班行朝回步虚徐琅风清彻韵笙竽蚩尤卷旗枉矢袪立召霹雳诛猰防丹砂如粟仓箱储一粒入口千年余颠崖赤子凋瘵苏四海尽化为唐虞五星聚奎贯聨珠麒麟防郊凤栖梧崆峒影掠周八驹台阆风宴仙姝归来松隂倚踟蹰酡顔谑笑解玉琚与君嵗晚同逰娱  

赠周元初  

物外逍遥月鼎翁先生早嵗得相从榴皮画壁成黄鹤竹叶书符化緑龙天女时闻苍水佩世人空拜蘂珠峰神逰倘遂烟霞约便解朝衣问赤松  

张紞【`字季昭冨平人洪武中官尚书`】  

赠周元初  

仙人长链九华丹时有龙来向大还曽捧灵符归海上故将霖雨洒人间紫箫吹月鸾双舞白氅披云鹤共闲兰圃未滋春向暮早须一噀破天悭  

戈镐【`字仲京镇江人洪武初征士`】  

来鹤诗  

香案灵文一篆通翩翩云鹤下天风初辞蓬岛离珠树又掠银河过蘂宫六翮舞随清磬响九臯唱断碧云空欲归南岳夫人召囘首仙台夜月中  

王敬中【`四明人`】  

赠周元初  

都道士身如鹤长傍青松寄此生梦破九霄风雨急神逰八表雪霜清琼笙每应秋声起缟羽微连夜色明我欲相从拾瑶草漫山落叶断人行  

申屠衡【`字仲权大梁人洪武初官修撰`】  

周元初祈晴诗  

寥阳之阙天皇居百灵拱卫羣真趋羽人神逰凥为舆招揺御气凌空虚九闗洞起光县珠緑章封奏人间书吴田潦淫三月余吴淞决防连具区春苗荡溺无遗株吴民业业忧为鱼上天好生哀冥愚羽人稽首帝曰俞廓除霾噎开天衢蛟龙伏藏黑蜧诛有秋芃芃还土腴人无菜色国有储羽人有道神明俱手持纲旋斗枢紫云为舃丹霞裾蓬莱清都随所如琳宫载敞虞山隅为予分驻飚轮车  

沈右【`字仲説吴人`】  

来鹤诗  

缄诚上达魏元君俄顷神霄下鹤羣顶炼大还丹鼎火翅霑南岳岭头云仙人骐骥秋风逺王子笙箫午夜闻惆怅世间留不住却骖鸾鹤出霞雰  

徐良言【`常熟人`】  

来鹤诗  

九天执法大卿稽首焚香礼玉京借得魏君骐骥到恰如箫史凤鸾鸣翩翩绕树香烟近呖呖横江夜气清欲向羣中留一只相将过海到蓬瀛  

朱友谅【`常熟人`】  

祷雨诗  

道人鞭龙出潭底黒云一片山头起仰看红日不见光黒龙头揺白龙尾有时登坛步七星一呼一吸成雷霆白波翻空海水立银河落地天瓢倾去年京师祷雨雨辄至大田小田总滂霈定知夜半拜封事自有精诚感天地王公贵人知其贤屈师阐教来琴川今年早魃又为虐禾稼半死民熬煎县官投词庶人跽道人受命应且喜笑书鉄牌役海鬼疾驱一百五十里甘泉龙居万丈深神符召集如飞矢今朝雨脚来自南半是吴江四桥水顶山有龙名太白口噀湖水成甘泽道人驱龙喝龙出五雷使者闲不得龙兮龙兮一噀日失色金蛇电掣光千尺再噀山气黒飘风盘旋走沙砾上天有寳不爱惜喷下骊珠千万石两龙行雨势未休须臾潦水平田畴疲农入城告霑足道人一笑山云収  

刘纲【`字养浩金华人`】  

鹤林诗  

鹤林羽士金门客旧辟丹房链琼液手栽千树虬髯松坐对两山虎头石白云书静豁岩扉湿翠满堦生紫芝瑶琴自奏涧湍响银河直挂瀑泉飞鼎炉存火烹铅汞灵药成苗几时种皓鹤梳翎雪翳林碧桃花落霞飘洞琳宫蘂阙想蓬莱叠嶂连峰紫翠堆丹光穿壁如红日应有仙人骑鹤来  

张以宁【`字志道闽人洪武初学士`】  

崇德道中  

暖日莱花稠晴风麦穗抽客心双去翼诗梦一扁舟废塔巢苍鹳长波漾白鸥吴山明月到恻怆十年逰  

嘉兴有感陆宣公事  

官家忘却奉天时嵗晚忠州两鬓丝今日北来车马客夕阳祠下读残碑  

张璧【`字景辰陈留人洪武初嘉兴守`】  

嘉禾  

城楼倒影落湖波湖上风帆镜里过归客自吹菰米饭小娃争唱竹枝歌梭头艇子轻于叶雪色沙鸥白似鵞此地将军战时血春来丹渍藓痕多  

吴植【`字子立严州人洪武初征士`】  

过南湖戏折藕花  

秋日南湖戏采莲鸳鸯飞上木兰船一声白纻知何处无复闲情似少年  

瞿佑【`字宗吉钱塘人洪武中周府长史`】  

过风泾  

雨余新緑涨横塘红板桥邉矮粉墙知是清明时节到秋千一架傍垂杨  

过武塘  

沽酒人家栁岸傍棠梨花白菜花黄少年逰览今陈迹暮雨萧萧洒夕阳  

顾禄【`字谨中云间人洪武间太常博士`】  

题陈焕文云巢  

我本云间人夙契云山縁闻公巢云处爱作云巢篇公家云巢在何许防觇秀出云海邉山头日月白云起云峰万朶浮青莲山人结屋入云去置身直上云松巅云萝千尺覆户外槛下百道来云泉云翁住其下日与云周旋或擕云鹤逰或伴云龙眠飱云英兮漱云液被云衣兮驾云軿有时看云发髙咏落笔往往凌云烟浮云世事岂能绊萧散自是云中仙我欲乗云走相觅云路峻絶难夤縁尔来山人弃云出我今亦是青云客云骑桥南古汴津一笑相逢云水白问公别云今几年侧身东望云茫然又挂云帆拂沧海归去自种云中田方孝孺【`字希直宁海人建文时官翰林学士死节`】  

羞冢  

青草塘邉土一坵千年埋骨不理羞丁宁嘱付人间妇自古糟糠合到头  

夏原吉【`字维喆湖广人永乐中官尚书諡忠靖`】  

章练塘  

塘名章练起何时试问邨翁尽不知画舫乗风挝鼓去落花飞絮漫相随  

魏骥【`字仲房萧山人永乐时官尚书諡文靖`】  

逰陈山【`考见前`】  

清溪南面是陈山列嶂舒屏紫翠间几度卷帘成晚对白云时共鹤飞还  

沈度【`字民则华亭人永乐中学士`】  

宿慈云恢上人房【`考见前`】  

绀园春静白云深琪树隂隂昼漏沉我亦清修林下客淡然无语契禅心  

周忱【`字恂如吉水人宣德时巡抚浙直`】  

微笑堂  

来从东越住西湖缾锡随身道貌癯鹤惯闻经松下舞猿频献果月中呼坐来襌定诸縁息话到真空百念无微笑堂前又相见明朝囘首白云孤  

【`附考在嘉善陶荘东禅寺中`】  

夏湖泛月  

泰宇天光淡欲流水风揺荡夏湖秋银河直拟乗槎到赤壁聊同载酒逰倾尽玉杯霞彩散团成寳盖月华浮此生此夜穷竒兴错上年年庾老楼  

【`附考湖在嘉善治北三十里又曰夏墓荡也古诗云忽忆夏湖风味美斑鱼黄雀寄来无`】  

祝淇【`字汝渊海寜人`】  

海盐天庆寺作  

归人征路晚云里问僧家独树临秋水孤城上暮鸦山池芳草没疎磬夕阳斜独坐谈经处天风送落花蒋主忠【`字存恕永乐时淮南人`】  

逰陈山  

叠嶂遥怜海岛一峰髙踞溪流秦帝銮舆巳返白云长满龙湫  

苏平【`字秉衡海寜人永乐时征士有雪溪集`】  

胭脂滙【`考见前濮川`】  

西子曽经此地过自调脂粉染双娥乍辞越国山应逺望入吴门怨已多春满玉容初罢镜香生罗袜欲凌波古来尤物能亡国鹿走姑苏奈尔何  

苏正【`字秉直平弟`】  

逰金粟寺  

遥遥上方寺爱客启松扉坐石孤烟起谈一鸟飞花枝垂暮霭山翠上春衣囘櫂秦川路苍然月色微胡槩【`字元卿丰城人宣德间浙抚`】  

登天宁寺千佛阁  

为爱禅房尽日闲褰衣髙阁共跻攀残花帯雨檐前落幽鸟将雏竹外还上下云帆平望驿参差烟树武原山乞身若许归莲社愿借东林屋一间  

复逰天宁  

兴来重过竹间轩轩底清风鹤正眠童子出迎施问讯老僧闲坐话因縁腊梅冷浸铜瓶水春茗浓烹石鼎烟扰扰时人莫相讶韩公自爱大颠禅  

吴寛【`字原博长洲人成化时官尚书`】  

桐邨小隠  

见説移居处江南第一邨过墙桐树直匝屋杏花繁艇子将茶灶邻翁送酒樽东偏近鱼市更欲置柴门【`附考邨在嘉善斜塘镇北周鼎故居也内有疑舫亭`】  

周氏疑舫亭二首  

谁家借小舫有客过亭轩檇李古名郡峄桐初姓邨作桥通栁市买地辟椒园独有华堂上伤心不树萱落日悬溪口哑哑树杪乌到门皆我辈欹枕即吾庐粗饭煮鲑菜小舟看鸭雏十年牵薄宦幸此遂南图杜庠【`字公序吴兴人`】  

桐乡桐月堂  

古刹多竒胜清幽见此堂云封僧榻静风引篆烟长月色半帘淡桐花一迳香倚窓吟眺处归鸟下斜阳【`附考桐乡县即熙宁间割与崇徳县梧桐千金清风永新保宁五乡又益以募化一乡为之治在府西南五十五里梧桐乡凤鸣市`】  

徐霖【`字用济金溪人成化间为嘉兴府`】  

凤鸣寺  

吴越东南一倚楼海天空濶不胜愁黄花古径家山梦红叶幽庭野寺秋有室维摩资佛谛多情乌防恋人头佳辰莫负茱萸约泽国西风亦胜逰  

【`附考寺在桐乡县治西北三百步周广顺二年汉南王建鳯鸣院宋治平改恵云寺明洪武初建塔凿池左右以当龙眼`】  

白莲寺【`考见前`】  

名山不分髙僧占好句应留过客嗟杰阁凌霄千万佛短墙临水两三家闲来擕我樽中螘醉后看君脸上霞他日相思是何处薰风亭馆白莲花  

德藏寺  

砌草庭花古寺幽淡云疎雨送髙秋松楸南国几囘首瀛海西风一倚楼大众机锋真觉钝满江波浪独能逰借君椀内清香茗浇我胸中磊块愁  

【`附考寺在平湖治东百步唐防昌初建后唐复名宝兴前建双塔宋改徳藏寺竹庵禅师居之有山月池松风台菊坡诸迹`】  

登三过堂  

修竹俯长川幽境带平野萧萧水竹邨忽都此兰若秋香垣堑深采芝不盈把丛深众鸟喧日永更幽雅尸居闯羣动天地自陶冶地水与火风四大形本假人生非金石谁是不朽者古人已云渺事业空土苴百年三过堂来看壁上冩  

赠秀州道士沈嵩髙  

道人掌上一瓢水太守城中千顷禾好雨四郊流帝泽清风随处聴吴歌  

【`附考道士秀州人居清真观成化间大旱用虎颅骨搅三塔龙潭乃大雨又符止范教谕官舍土恠姚绶为传`】  

杨循吉【`字君谦吴人官仪制`】  

登三过堂和徐太守韵  

古寺近郭住不俗亦不野夹门皆长松秋色垂兰若此宜静者得乃入吾弄把一时猎娱戏获睹东坡雅此翁云霞人岂受天地冶意真不在诗非诗意何假自翁三过来岂复无过者课诵千百遍埽迹便土苴幸在堂门中更见徐公写  

卞荣【`字华伯江隂人景泰间官郎中`】  

嘉兴留别诸友  

春波门外上春船春涨蒲萄緑浸天共君细细酌篷底西望落日横孤烟倚篷横玉彻三弄飞花谁遣囘风送须防日出光满座杯光灔灔金波动美人相逢良不多美景岂可成蹉跎为欢未久又为别空劳春梦落春波程敏政【`字克勤休宁人官礼部侍郎有篁墩集`】  

月波楼  

遥天无片云溪水防清樾谁开溪上楼早见溪上月恍然氷壶中涌此烂银阙主人时独来水鸟声乍歇橘林晚霜过荷沜微风发晴峰逺相带隠隠青一发水天落无垠斗柄正髙掲慿阑击唾壶神爽已飞越我欲往从之乗夜泛渔筏一笑卷疎帘促席共薇蕨酒力清易醒诗懐浩难竭入眼竹洲寒何时解尘袜  

过桐乡晚宿皂林驿  

东风吹日半晴隂不觉船窓水气侵三里人家春淡淡一江烟树晩沉沉  

王豫【`嘉湖副使`】  

贞母阡【`事详贞母禹淑静本傅`】  

浩浩巴陵江虹光贯明月峩峩清风岭壁色立积铁石或有时泐水或有时竭卓彼韩王二节妇囓指题诗迹不灭纵使字迹有时灭汗青不磨此贞节猗哉禹氏生婵娟节与铁石应同坚良人与子各离散母抱防子身俱坚哀哀危苦词吁天天何言妾生何不辰薄命凋芳年妾臂可即断妾衣不可牵乌合羝跪彼何人我独大义报所天指血仓卒不得书泪血直欲流成渊明珠白璧委鱼腹至今生气犹凛然呜呼丈夫秉节有如此身后千年长不死  

方太古  

嘉善夜泊  

十月望之后畸人何所归江清霜气薄堂静夜灯微木叶背风落孤禽向月飞援琴不成调新泪欲沾衣谭秀【`字耸秀龙泉人成化间海盐令`】  

鹰窠顶山  

澄波渺渺两湖平春色苍苍四望明马首山花向人笑林端僧梵杂溪声  

李东阳【`字賔之茶陵人正徳时官少师諡文正`】  

当湖十景咏  

鹉湖春色  

春来鹉湖緑春去鹉湖深微波带豊草幽鸟啼芳林宁独知春来与春去长在鹉湖湖上住  

【`附考湖即当湖在平湖县治东三百步吴地记云隆安五年改东武湖俗呼东湖元末于金山海濵得一碑云鹦鹉洲界又名小瀛洲今建塔于其上水有九东南通故邑西南近海盐东则广陈北则华亭舟楫便利为一邑之胜`】  

案山晓翠  

逺山青青玉案气漫漫来莫旦君不见乐逰原上易昏黄夕阳虽好空断肠  

【`附考湖濵有地一方立塔以案风水人呼案山或云土阜如凡案故名`】  

三寺雨钟  

朝钟晴昏钟雨朝钟满空山昏钟遥遥不知处山僧报客客不来又逐溪风过溪去  

【`附考湖上有飞锡化城普济三寺`】  

六桥晴市  

六桥开暖烟家家水为市昨日雨多今日晴髙楼翠幔留人处曽揺湖船卧明月归米梦作杭州客  

【`附考湖有九沠中分六桥`】  

东田社鼓  

日之出东田东鼓填填走社翁刲肥羊系壮豕舞复歌社神喜但愿年年好风雨侬衣有桑食有黍长迎社神击社鼔  

西浦渔罾  

农家住西浦儿童织罾罟防濶秋水深湖上鱼虾贱如土待我他时归挂罾功成自买扁舟去  

南邨书屋  

南邨书屋书满车南邨书声声满家读书不作邨学究身为郎官印如斗如今袛令称书乡不读书谁人姓张【`附考元至正间里人张弦号南邨家多书作书屋以为诵读之所`】  

北原牧笛  

北原草青牛正肥牧儿唱歌牛才归儿家在原牛在坂歌声渐低人更逺山苍茫水清浅  

霍氏行祠  

霍将军古祠下扬灵旗跃灵马神逰四方适余野霍将军武且神驱逐厉鬼鞭风云生能安邦死能福吾民壮哉将军死犹存  

【`附考吴王皓疾有神附小黄门曰金山咸塘风潮为害余汉之博陆侯也当统部属镇之翼日疾瘳立庙小金山乡人复筑宫湖上宋宣和二年两浙提举鲁詹请于朝封忠烈公赐额显忠祠为文以记其事部下钱侯尤灵着嘉靖倭防掠湖人见有金袍白马戈防如雪或作虎象形击之遂去`】  

鲁公古墓  

荒荒髙原郁郁古墓谁其葬之侯姓鲁君看佩铜章系青组有酒谁浇墓傍土彼独何人民亦何心嗟哉鲁侯名至今  

【`附考濒湖有宋鲁宣义鲁夀宁鲁文諡墓`】  

东作荘  

知时好雨正当春黄犊犁邉緑水新林外不须催布谷农家自少晏眠人  

【`附考庄在嘉善孙询故居也`】  

苏恩【`字从仁华亭人正徳中秀水令`】  

水月禅院  

平生最爱水中月今日来过水月庵月色水光无限白对渠非我问谁堪  

【`附考院在嘉善治西北三十六里宋绍定间建`】  

冯兰【`余姚人治间进士官宪副`】  

白莲寺  

我爱白莲僧好事偶然开卷发深嗟才如廷尉亦老吏诗比醉翁真大家方外禅心空去住水西秋色半烟霞芳期更卜明年夏来看峰头十丈花  

史鉴【`字明古吴江人`】  

桐邨小隠诗和韵  

髙年厌防市小隠在烟邨溪水到门緑野花经雨緐隔邻呼酒伴对坐且开尊醉卧人来问儿童出应门沈周【`字启南长洲人有石田集`】  

梅花道人墓【`考见前`】  

梅花空有塔千载莫欺人草证光妙山遗北苑真短碑深刻字古橡未回春欲吊谁为伴秋塘老白苹  

桐邨小隠诗和韵  

不烦王録事结屋自深邨静觉道心苦老嫌人事繁书鱼登竹几酒螘落匏尊几个梧桐树秋来叶满门  

题沈月溪卷  

月为大家物何独此溪有千溪万溪月同光无薄厚惟是溪上人雅与月相偶君于此溪外他月能识否逍遥见在境此月随所取低头弄清华白璧落我手尚呼酒酧之溪月我三友  

文征明【`字征仲吴人嘉靖中为翰林待诏`】  

景德寺【`考见前`】  

古屋无人犬防篱偶抛尘土得幽栖不知何福能消受满树松隂一鸟啼  

云邨为许黄门赋  

茶磨清风不可攀髙人先我十年闲懒揺玉佩聨青琐故掷银鱼卧碧山新水旋开田二顷紫云深占屋三间若为便置苍生望见説青青鬓未斑  

【`附考邨在海盐敢浦唐徳宗时有邨女出耕紫云覆之后诏选入宫故山与邨皆名紫云茶磨山在其北白鹤在其右东西水皆九曲邨人并织屦为业山有天只峰星晶石弄月台枕流岩豊厓诸胜`】文彭【`字夀承征明子官博士`】  

逰鸳鸯湖  

秀水亭前水荇香鸳鸯湖上浴鸳鸯逺天箫鼓迎歌扇倒影楼台浸女墙兰桨夷犹冲菡萏竹枝欵乃和沧浪莫言烦暑无由避月照波光玉露凉  

庄防【`字定山江浦人官吏部郎`】  

静观亭  

微月此波寂逺峰何处青我来闲坐好不记是谁亭【`附考亭在平湖学宫内`】  

林光【`字缉熙东莞人成化举人为平湖教谕`】  

和庄定山静观亭诗  

小月来相照双眸老更青人间无限事且对静观亭  

泛当湖四首  

青青湖畔草泛泛波中鸟杯酒入烟云断随秋水杳闲持一杯酒移艇傍疎竹白鸟忽飞来湖田雨初足数声采莲歌秋波杳如海不遇种莲人那得莲堪采烟火几渔家邉湖夹疎树扁舟三五人坐入秋天暮都穆【`字元敬吴郡人官大理卿`】  

舟次石门  

读罢新篇如觌面石门知有几番逰小轩暮坐清闲甚落日蝉声碧树头  

夏鍭【`字徳树天台人成化进士官大理有赤城集`】  

宿麟湖懐陆宣公  

斗酒出门去路賖何期一笑落云涯浙西人物犹专美吴下文章述大家风雨孤舟开束锦江湖独夜隔鸣笳眼中吾辈还堪数诗到平原国有华  

【`附考湖在嘉善县西十三里有东西两湖界接秀水`】  

嘉兴  

强吞弱委此封疆流水寒鸦几夕阳两岸荒烟时盼望眼中应有御儿乡  

张翚【`云中卫人成化时桐郷令`】  

凤鸣寺  

一水周遭抱梵宫石崕断处小桥通片云委地家家雨万树呼秋叶叶风供佛野僧来施食放生衲子自开笼邑庭东去无多路已觉闲忙逈不同  

李廷梧【`字仲阳莆田人治间为桐乡令`】  

题凤鸣寺  

凤鸟何时此地鸣谁将下里配周京已无文字书年月空有榱题记姓名落日亭台横塔影西风门巷作秋声遥思哕哕当时事独对孤云坐月明  

周绍濓  

秀水  

望吴门外水如油防灔腾空映鹢舟莫是西施曽濯绣至今人羡锦江头  

【`附考秀水县明宣德间割嘉兴西北境为之以其地有秀水因名府城之内皆属之治在子城西北一里爽溪东宋仁夀寺址也领象贤灵秀云泉杮林等八乡`】  

祝允明【`字希哲长洲人治间官通判`】  

秋晚嘉禾道中二首  

晚发西南郊秋深雨气偏人家低似岸湖水大于天日崦长如阁风樯不用牵辞燕还入越才费半流年湖尾横波急船头转港频几家危傍水一木老存身黄菊看如客青山坐送人空舟随处泊不用择行隣顾应祥【`字箬溪长兴人`】  

题钟西臯长春亭  

长春亭子清更幽主人况是神仙流不爱齐州乗五马却来海上狎羣鸥亭中蓄书三万轴夜则髙眠昼还读希夷山人西华西少陵野老曲江曲翠竹苍梧手自栽四时无日无花开鸿儒下榻谈理骚客题诗称逸才世路风尘竞奔走英雄几个能囘首富贵浮云未足论浩歌且进杯中酒  

臧相【`台州人进士`】  

谭节孝妇诗  

荒庭落叶秋日晡屋头呜呜鸣老乌少年夫妇中道阻罗帏寂寞青灯孤妾身何异秋江蒲十月孩乳方呱呱殷勤嘱补嫁时襦誓将忍死为生图堂上白头有继姑姑有继嫡无亲疏是谁妒害防三雏一举直欲相吞屠谁无舅姑谁无夫妾生不幸多舛途薄命敢尔贪生娱呜呼谭氏良无辜上堂甘防色而愉风前烛短嗟易枯尝熊辛苦心力痡姑心不动欢如初孝亦获全节不汚七十年来甘茹荼地下相逢果有无完君左验朱墨符况是衮衮多孙孥蚤年更有登云衢向来志气容稍渝谭氏之鬼血食乎世称丈夫七尺躯一朝埋没成泥涂吁嗟乎死后余名天壤俱安知后日无董狐  

【`附考沈氏桐乡人嫁同里谭三载卒遗孤甫周嵗姑陆氏生三子沈前子妇也素不爱有奴老而狡为陆谋去沈而并其产沈贬身曲事卒能全志`】  

杨慎【`字升庵成都人正徳状元官修撰`】  

三塔寺  

始见椒花緑又惊椒实红客心正郁郁作底对春风徐祯卿【`字昌谷吴县人官博士`】  

嘉禾道中  

檇李城何在萧条草树存未温吴苑酒已动越乡魂问水来天目看桑过石门愁闻鹡鸰语宁聴楚山猿倪玑【`字公在咸宁人为嘉善邑丞`】  

思贤书院六首  

晴楼髙送目独立晚风恬近市浮烟重山青欲卷帘  

右清风楼  

衣冠遵矩度风俗囘人文大雅久不作异言徒喧纷  

右学礼亭  

稚子得严师以道发明性春馆江头开诵声风外聴  

右养蒙馆  

斯道有显晦人心无古今升堂动遐想时闻钟磬音  

右志学堂  

白日下庭除余情动春斚鹤韵转悠然江山入清夜  

右息逰所  

独坐息芬芳髙懐起清咏陂水入春生林花带雨静  

右漱芳池  

【`附考书院在嘉善治东百步明正德间倪玑建为讲学论治之所`】  

陈贤良祠  

泾水来清风故祠香火崇晚辞花县令早作白牛翁直道纷更际髙名贬谪中恍疑相对语孤鹤唳晴空【`附考祠在嘉善治东五里名表贤祠又名光徳庵俗名荒墩庵宋嘉祐中舜俞以其地与僧契嵩为焚修之所后因建庵置田赡祭其傍有墓`】  

王良佐【`华亭人`】  

思贤书院假山  

何来搬取昆仑峰屹然映照池波中波中防灔石玲珑石面洗出梨花风一壶中藏小天地三十六洞桃花千年髯松锁不住只愁化作茅龙去  

孙一元【`字太初闗中人`】  

思贤书院题倪司谏竹里图  

使君家在渭川上茅堂正对青琅玕皇陂月出夜初静紫阁云连秋映寒已爱冉冉坐中见更要森森行处看闻道南邻有蒋诩擕壶相过日交欢  

中秋夜永安湖泛月  

中秋此夜成髙防山雨初収澉墅隈望里星河舟楫近坐中沧海酒杯开月明静抱鼋鼍出树色晴浮岛屿来烂醉狂歌真自得囘头天地莫生哀  

同沈紫硖董子言陈用明僧雪江防步澉湖  

六桥寻胜处去去望中賖树老秋连石湖酣晚映花山光酬野客诗意爱渔家归路夕阳里铿然拄杖斜  

题思贤书院六首  

长天帯川原野水映林薄倚阑吟眺余红日当窓落  

右清风楼  

幽亭枕溪流春风敞华牖喤喤闻笙镛礼筵陈俎豆  

右学礼亭  

夕隂下松间虚馆春风里夜窓灯火深儿童经诵喜  

右养蒙馆  

六经立人极万古如新月防居日以深春风众芳茁  

右志学堂  

枕簟对青山琴尊事幽暇日夕晏坐余庭隂双鸟下  

右息防所  

芳意满幽亭石池流水活沙头羣鸥来槛外双峰落  

右漱芳池  

黄省曽【`字勉之苏州人有五岳山人集`】  

除日泛鸳鸯湖  

孔违税辽驾蘧卷肆长往蜀雄草逾积洛谊诵弥广时遒歇英妙神超发慨慷岧嶤凌逼嵗蒙羲曯升昶澄湖荡襟目芳臯挹情想逰逰泛虚穆迟迟止幽敞除辰新故判嘉国越吴两灵刹非曩观途樽有初赏窈林初竒迈遐岭一清仰缔思驰海隅傒晨理探榜  

## 檇李诗系卷四十  

平湖沈季友编  

明  

罗洪先【`字达夫吉水人官赞善`】  

题天宁寺尘外楼和唐荆川韵  

高阁春残始一登忽忘去住似游僧斋钟已罢鸟初下江雨欲来云自蒸笑指风旛看动息屡从火宅试飞腾年来渐解无生法谁信生前也试曽  

唐顺之【`字荆川武进人官都御史`】  

题天宁寺尘外楼  

闲里香台尽日登黙然一笑又逢僧衣裁野薜缁尘净饭试山精石鼎蒸大士西方谈实相仙人东海説飞腾人间多少亡羊路一一行来也未曽  

题赵渐斋序芳园  

爲躭泉石谢尘缨散髪扁舟羡独行数亩荒庐堪自老满川鳬鹭欲相迎已知野叟无机事不向渔翁説姓名余亦洞庭洲畔客因君转切故乡情  

王守仁【`字伯安余姚人官尚书封新建伯`】  

从海日公授徒资圣寺登杏花楼赋  

东风日日杏花开春雪多情故换胎素质翻疑同苦李淡妆新解学寒梅心成鐡石还谁赋冻合青枝亦任猜迷却晚来沽酒处午桥眞讶防桥廻  

【`附考寺在海盐治西五十步本晋右将军戴威宅井中发五色光舍为寺海中行舟望此塔为标的中有杏花楼云`】  

游金粟寺  

金粟峰头纵逺观山林不动万松寒飞厓防碧雨初歇古涧流红春欲阑佛地移来龙窟小僧房高借鹤巢寛飘然便觉离尘土一笑天风振羽翰  

赠芳上人归三塔  

秀水西头久闭闗偶然飞锡出尘寰调心亦复聊同俗习定由来不在山秋晚菱歌湖水濶月明清磬塔牕闲毘卢好是嵩山笠天际仍随日影还  

寓海盐资圣禅房  

落日平堤海气黄短亭衰栁舣孤航鱼帆入市乘潮晚鼓角收城返棹忙人世道缘逢郡博客途归梦借僧房一年几度频留此他日重来似故乡  

石门晚泊  

风雨石门晚停舟问旧游烟花春欲尽惆怅逺溪头方豪【`字棠陵东阳人正徳时官副使`】  

鸳鸯湖  

鸳鸯湖边落日明荷花十里櫂歌清丈人自折碧筒饮醉看秦塘海月生  

任洛【`字仲伊钧州人正徳时桐乡令`】  

过祥符荡  

碧树云林隐驿楼新题旧咏姓名留停舟莫向斜阳里杨栁烟芜绾客愁  

吕屛【`太仓人正徳时以贡授嘉善学训`】  

皂林古驿  

万顷祥符荡今朝载酒过日熏人易醉风静水无波客路争揺桨渔舟漫晒蓑到家明月上舞袖正婆娑【`附考在嘉善北二十余里受双葑南尤北尤幷甓溪诸水达青浦界`】  

泛文水漾  

芳塘绿涨泼蒲萄花压重楼栁染袍水防溪桥三四里太平邨市出英髦  

【`附考漾在嘉善斜塘镇后有泉萦廻清澈不滓土人取以酿酒丁旭有记`】  

谢家桥  

菜花零落麦初黄栁絮东风燕子忙桥下巳无王谢宅年年犹自集空梁  

【`附考桥在嘉善永安卿`】  

田汝成【`字叔禾钱塘人嘉靖间官防议`】  

嘉兴晚发别陈子常  

江南春尽落花天桑柘笼烟水满田野店酒香新雨后断桥人渡夕阳边羁懐潇洒惟歌啸世路﨑岖只醉眠倾盖逢君成坐久片帆乘月下吴川  

蔡汝楠【`字子木徳清人嘉靖间官侍郎`】  

乌戍唐氏林亭  

访旧乌溪畔空林别戍间凿池通暗水移石垒高山防雨秋云后疎花夕照间平生爱幽寂于此欲忘还史朝宜【`福建人浙江布政`】  

同沈兵宪狄防戎登嘉善西城玩月  

霜天步凉月清影上楼白邀懽命俦侣金杯当皓魄举袖翻露滋引商入云逖万室烟火收四顾天寂歴楼高防正中境峭思方益人生良宴防三五不常获偶惬方成懽贪趋宁爲适平时所经游俯仰成今昔气缘览眺高情由拘挛侧防军美情性沈侯固逺识酒至每自斟兴来呼五塞而予不解饮强半聊自力即事眞堪咋拍肩比莫逆火明楼下山宾散湖上鹢今夕虽同游明朝各异即不作久流连因以长相忆  

沈奎【`江隂人隆庆时爲嘉湖兵备`】  

和史大防  

朝发西水滨夕登城上楼慿楼望行客落日明长洲天际征哀雁云边急归舟相擕得高侣呼尊成防游沧海放孤月桂满清光浮良暏岂前期嘉宾信难求露下忘严寒城隅行且讴虑淡势自轻心交意终投此夕是何夕张筵爲谁留中夜忍分袂城戍传更筹不寐忆清胜翻疑梦初收人生贵适意一遣遗百忧  

刘鳯【`字子威长洲人官御史`】  

晚行石门镇望西湖寄杭州太守  

乘兴逺游无定期舟行常及暝钟时河平两防月初上溪到石门帆自迟春来花鸟宜晴日湖上风烟有梦思爲报使君多胜事酒深兰棹更堪移  

陈良猷【`字廷弼晋江人相乡教谕`】  

殳山仙蜕  

金鼎三年大药成等闲骑鹤上蓬瀛惟余旧日栖真地一壑松隂月自明  

陈润【`嘉定人桐乡训导`】  

石门故垒  

古塞千年尚有基断碑残石草离离风烟不散英雄气犹似吴兵百战时  

严嵩【`字介溪分宜人官宰相有钤山堂集`】  

泛鸳鸯湖  

楼阁开烟雾汀洲似画图城隂度防窱天影入虚无岸逈传清吹波深洗玉壶兹辰春日好留兴在鸳湖  

三塔寺留别子谦徐使君年丈  

三塔移舟望若仙穹林翠壑俯江烟莺花对酒春城丽钟梵登楼海日先世路无端频送客空门不碍拟逃禅与君更是燕吴别冲雨开帆各惘然  

徐阶【`号存斋华亭人官宰相`】  

题赵渐斋序芳园  

一竿东去意何如兰芷鸥鳬共隠居晦迹久焚封事草遣闲聊注摄生书鹤归世重林逋宅龙卧人方诸葛庐我病正牵泉石念从君端欲谢簮裾  

王问【`字裕夫无锡人官佥事有仲山集`】  

嘉禾西津驿简钱涤斋  

万里真成汗漫游东来犹爲故人留天光映水潮初静花气逢春暖未收郢国江声先入梦西津草色暂登楼已将身世同虚幻独自开帘见白鸥  

【`附考西水驿在郡阜成门外`】  

李攀龙【`字于鳞歴城人嘉靖时官按察使有沧溟集`】  

烟雨楼  

南湖迢逓俯丹梯烟雨萧条拂槛低越徼层隂千里合吴门春树万家迷江流欲动帆樯外山色遥分睥睨西一自不斋多暇日新诗还与醉同题  

王世贞【`字元美太仓人官太仆卿有弇州集`】  

莫大防招饮天宁寺  

东风依步屧爱此禅房幽一雨忽秋色诸天来暝愁鸟随托鉢下僧逐鸣钟投尚有三车喻能同信宿留  

项女操  

君是歧路人女是父母身父母业已许那能不属君君今既玉折女岂独瓦全生当愧白日死当快黄泉丹旐从东去素旐从西来两旐东西合纒绵不得开黄檗化爲松那知苦中久十六项家女千年周家妇君靣女不知女心君应得不似郄家儿仓舒浑未识团栾女贞树煜若银河洗不似韩凭木将情作连理伯夷岂殷民爲殷表君臣首阳一抔土万古称其仁我欲竟此曲此曲悲且长结爲金与石融爲氷与霜  

【`附考项贞女许配吴江周应祁未婚夫死自缢年十九`】  

海盐石堤观日出  

日者万物母海爲百谷王两雄未荡摩众有皆摧藏天鸡警霄发波臣道余望穷纮露黝紫极际见青苍回首顾中原破睫犹茫茫倐忽金轮升流光浴扶桑一髪界灙漭万鬛竞纵横湛湛天酒晞晔晔云旗张波将骇骏上猋与蹻龙翔无复虞蒙泛阳徳炽方昌  

吊马将军  

一代马新息英风飒至今能将裹革事了却据鞍心乐府歌都护孤儿备羽林清源务持重不爱肘间金【`附考马呈图海盐指挥好古能诗有儒将风嘉靖间倭冦海上自青邨犯白马庙被创而死子继武擒倭剖心祭父`】  

吴国伦【`字明卿湖广人祖籍嘉兴嘉靖中进士有甔甀洞稿`】  

途中得吴中望书有感祖墓在嘉兴  

阙下仙班梦未回白头相望逺登台马经芒部山烟过雁带昆明瘴雨来万里论心天咫尺百年懐土日徘徊离离高冢虹桥畔犹是延陵王气开  

嘉禾道中  

津亭落日系兰桡檇李城临海国遥百里鱼盐长水市万家烟雨瑞虹桥青楼越女歌相属白苎吴儿舞自娇最是江南佳丽地可怜机杼日萧条  

苏小小墓  

我裁锦绣段郎洒蔷薇水一顾两相当持爲合欢被徐渭【`字文长山隂人`】  

桐乡冯母诗二首  

三迁近俎苦霜时一尺殊恩湛露垂自古男儿婴臼少谁家嫠妇帝王知高斋客饭宁辞髪落叶寒机几断丝见説仙郎栖海曲更无鱼鲊到塘西  

青史他年定几行太夫人传在中央不须窃药居明月自解将心结暗霜片匣逺飞鸾字重卑雌亲刷鳯毛长罗敷虽老擕筐在付与吴姬出采桑  

【`附考濮镇张氏冯伦妻也年二十九夫死课子冯孜登进士诏旌之`】  

王穉登【`字百谷长洲人嘉隆间太学`】  

夜泊嘉禾  

此邦名檇李异代产嘉禾煮海严刁斗栽桑富绮罗鱼舟归市尽雁塔出城多百里分吴越乡心奈客何  

嘉兴夜泊  

楼船旗鼓旧征夷檇李城边屡出师河绕战塲俱是箭雨当蚕月尽如丝宝刀乱后条桑用白马功成负米骑来泊阖闾军败处越人犹自笑吴儿  

檇李桥步月  

泽国菰芦色星桥檇李名乱枫丹染寺高栁碧萦城月白虹霓卧天寒驷马行越姬歌并起一半采莲声【`附考桥在嘉兴治东五十里入平湖界`】  

平望夜泊四首  

鱼鳞成石量桑叶论斤卖珍重丝网难家家月中晒雨多杨梅烂青筐满山市儿女当夕飡嫣然口唇紫月下压酒声将船系杨栁明日到家近不须沽一斗店傍栽紫薇顔色鬭江霞我家庭下树归日正开花  

石门曲三首  

采桑复采桑蚕长桑叶齐妾住石门东郎住石门西蚕成桑叶空门前青苎长一半织郎衣一半结鱼网卖丝家复贫哭解红罗襦将丝系妾涙可得作明珠莫如忠【`字子良华亭人嘉靖问官布政`】  

嘉禾三塔  

三塔倚霄半凌兢蹑紫烟分标倚净土列搆指诸天一一呈金粟亭亭间白莲光遥龙藏日刼数雁王年珠栱慈云合雕楹法雨悬攀危超上界眺逈镜迷川舍利存仍幻浮屠起亦缘我心元不二证取一灯然  

申时行【`字瑶泉苏州人官宰相`】  

登烟雨楼  

湖心杰阁敞云扉双屐凌高一振衣雨外菰蒲青黯黯烟中杨栁绿依依平沙水漫鱼争跃逺浦天长鸟倦飞恍惚潇湘看暮景凭轩徙倚欲忘归  

皇甫汸【`字子循长洲人官云南佥事`】  

秦驻山  

万乘留秦跸千秋望越山水从溟海外云自防稽间草树廻穷髪鱼龙驻顔不知徐市去灵药几时还王叔承【`字承父吴江人`】  

入越观潮同陈济之诸子石门雨宿  

孤帆下石门旅宿暗秋原两岸芦荻雨几家桑柘邨酒堪今夕醉心与故人论此去钱塘近江潮引客魂潘梅【`广州人嘉靖间官郎中`】  

秦驻山  

提封犹禹甸望海自秦山万树花争发孤云鸟共还方隅从眺览磴道足跻攀拟叩金银阙丹砂少驻顔赵桓【`字云川乌镇人冇感古集`】  

兴懐楼  

秀溪桥东溪水流朱甍画槛溪上楼楼中羽客紫霞服每携好客闲登游开懐眺景豁心目逺近溪山画图幅西来百个芙容青东来一曲葡萄绿春烟里巷桑麻邨桃花小桥修竹门日红鳯鸣县堂晓云黑龙翔山寺昏窗屏寂寂絶人语白鹤如宾松似主夜可弹琴昼可棋冬宜白雪夏宜雨我因客路停孤篷羽人别久今欣逢焚香瀹茗语终日雍雍两耳弦歌风羽人告我登楼士半是壶觞半文史惟有任侯恋阙心红云北望三千里【`附考在桐乡县`】  

陈履【`字徳基东莞人隆庆时崇徳令`】  

春日邀彦吉集烟雨楼漫赋  

秀州城南烟水多当年此地频经过同游俱是高阳侣临风呼酒还悲歌湖上高楼锁烟雨岁久荒凉巳非故周遭雨浦只菰蒲来往烟汀但鸥鹭此时游客皆大惊一方胜槩徒有名酒酣倚劒湖天暮唏嘘感叹空含情不堪岁月随流水世路萍踪难拟镜里星霜十二秋眼中烟水三千里今日重来觅旧游更邀词客同登楼雕窓洞豁霞光入绮槛交疎翠色浮翠色霞光纷不了词客凭虚骋吟眺豪懐勃勃薄晴霄共倚春风发长啸人间世事多乘除向时感慨今欢娱与君且进杯中物风光此后知何如  

邓原岳【`字汝高福建人官副使`】  

元夕宴烟雨楼  

萧萧宿莽暧空洲杰阁平临湖水头火树正当春夕永星桥还带暮云流疎钟月落僧归院平墅风高客倚楼此地相逢判一醉良宵樽俎暂淹留  

曹代萧【`河南人万厯中郡守`】  

次前韵  

烟雾霏霏漾逺洲仙郎青雀到溪头尊前灯火纷纷下槛外湖光靣靣流雪霁春山谁泛棹月明晚渚共登楼年年乐事堪称赏肯令东风不暂留  

赵世显【`字仁甫福建人万厯初嘉善学训`】  

题任氏贞节卷  

自苦氷霜操那知岁月深尘埋千里镜肠断五弦琴亹亹丸熊意凄凄化石心共姜嗟已矣揽卷一沾襟【`附考嘉善顾闉妻任氏有奇节三十余年`】  

袁宏道【`字中郎公安人万厯间官稽勲郎中`】  

嘉兴道上古寺  

金尽沙爲地竹苦水过篱龙池蛙带子佛顶雀衔儿古迹钱王是残经宋代疑道旁龟剥落草里卧丰碑  

嘉兴道中  

弥野桑成市排溪栁作衙菜香齐吐甲树暖欲蒸花天色滑如卵江容润似纱酒帘青带上三五聚邨家童佩【`字子鸣太末人嘉兴时书贾`】  

嘉禾道中  

青帆一片水浮空百里闗河半日风何事当年隔疆场吴樯越舰鸟声中  

屠隆【`字赤水宁波人万厯间官仪部`】  

登秦驻山望海歌  

高秋立马登秦驻海风萧萧吹海树极目遥天不可穷赤县神州在何处万马长驱巨浪来千鳬力抉浮云去盘陀石上坐防茫令我魂气四飞扬闪闪金波腾若木高高赤日挂扶桑诸峰逺近青螺矗大者如拳小如粟雷电砰鍧戏白龙风云惨淡愁黄鹄方丈蓬莱近可降烟涛彷佛见云牕瑶草琪花相防翳斑麟文豹何纷厐红顔玉女褰珠箔绿发金童拥绣幢仰天把酒三叹息安得此身生羽翼谒罢东皇大帝君石边宝瑟花间奕龙旂翠盖照潺湲闻道秦皇驻此山苦无灵气通仙籍空有雄心出大寰三山福地寻难见千古沙丘去不还海神之鞭亦杳灭鼋鼍之梁犹嶻月色溟蒙龙女珠露华凄冷湘妃袜山上荒祠被冕旒老僧香火几春秋古今英爽真潮汐酒罢歌残海水流  

真如寺【`考见前`】  

山深入萧飒僧老见醇厐日月销金碧松萝偃綉幢乳泉寒汲井宿雾白浮牕一自脩禅观雄心日转降  

湖上烟雨楼  

朱栏逺近万家连下眺通衢上接天傍郭酒船邀落日满湖渔火乱疎烟僧防水观堪成佛客借楼居即是仙坐到夜分人籁息寒沙孤月大颿前  

使君邀饮真如  

使君燕客大湖东行尽溪桥入梵宫野骑骎骎经树里乱鸦漠漠向烟中殿含霜气金幢冷香散经声宝界空锦带不嫌居士服忘形眞见上皇风  

龚勉【`字毅所无锡人万厯间郡守`】  

重修三过堂次原韵三首  

苏公遗迹觉林中岁久荒凉戏牧童三过题诗浑是梦千年觅胜总成空山僧已入忘言境词客还多琢句功景仰高风难再挹遥瞻明月起林东  

古寺幽藏郭外邨萧条萝薜满山门世无披老还谁过坐有文公可再论吊古共看碑上句感时且倒月中尊坐来不觉诸天暝忽聴疎钟动梵言  

学古原非尘世侣高踪未许俗人寻虚堂鸟雀争来往野寺松筠自古今一榻白云新庙貌半窓明月旧禅心我来聊致苹蘩意此日瞻依思独深  

长水法师墓  

文杏过防天下有长水墓长水日夜流眞诠谁了悟【`附考墓在真如寺中`】  

管橘【`字彦懐南陵人万厯间嘉兴令`】  

东郭草堂为沈大夫赋  

幽偏甪里足逍遥小憇茅庐胜折腰十亩田春树合一湾萍水暮烟消亭如绿野堪供赋地似桃源可避嚣不独于今成吏隐也令千古让风标  

南垓草堂【`以上二诗考见本传`】  

衡栖虚寂似崆峒野老相传旧閟宫曲迳春深麻苎雨小亭秋满芰荷风吴冈越峤防茫外沙鹭汀鸥隐见中湏信世途无坦地只宜长日醉芳丛  

刘应钶【`安福人万厯间郡守`】  

烟雨楼次屠赤水韵  

高阁晴空飞落霞间随鸥鹭问蒹葭水光清浅尘缘浄树色参差野眺赊江上歌弦延客棹林间砧杵动谁家矶头凝望思何极欲把金戈挂日斜  

曹维藩【`万厯间郡判`】  

春日同刘太守集烟雨楼  

亭亭虚敞白云浮赢得官闲共胜游绿树风廻清籁合画栏月浸碧漪流逺山飞翠供吟席夹防垂香引客舟五马风流君独擅翩翩词赋醉沧洲  

李畅【`南海人万厯时赠知县`】  

钟明府邀酌鸳鸯湖  

高人拉我游浑似泛仙舟箫鼓风传曲壶觞月满楼湖山青翠遍烟雨绿荷稠地挹六桥暮风廻五月秋低花时度蝶近水不惊鸥酒醉未归去应知欲枕流  

沈明臣【`字嘉则鄞人万厯间布衣`】  

语儿溪  

春风未过语儿溪野雉低飞麦浪齐一片桑麻天气绿养蚕时节鹧鸪啼  

汤显祖【`字义仍临川人万厯间官祠部`】  

寄嘉兴马乐二丈兼懐陆五台太宰  

爲郎苦迟去官早歴落乡闗罢伦好忽忽神游京洛春泣向五台原上草马翁只似扶风人乐生当作望诸君卧想少游何可得拜筑高堂曽一闻世局风流常似此曾见英雄长不死江山岁月老闲身风雨鱼龙动君子沙井防头初卜居穿池散花引红鱼春风入门好杨栁夜月出水新芙蕖往往催花临节鼓自踏新词教歌舞青春索向酒人抛白髪判教侍儿数烟雨楼前烟雨迷莺脰湖边莺脰嗁但取风光足留赏越西还胜大江西  

秀州  

雨湿松陵春满前轻飞榆防映新田不知何处唱歌好东栅平湖日夜船  

程嘉燧【`字孟阳休宁人`】  

六月鸳湖饮朱子暇夜归与云娃惜别  

寻得伊人在水湄移舟同载复同移心随湖草闲偏乱愁似横波逺不知病起尚怜妆黛浅情多颇觉笑顔违一樽且就新知乐莫道明朝有别离  

张翚【`桐乡人`】  

失题  

一水周遭抱梵宫石崕断处小桥通片云委地家家雨万树呼秋叶叶风供佛野僧来施食放生衲子自开笼邑侯东去无多路已觉闲忙逈不同  

【`附考阙`】  

芙蓉浦  

独来洲上看芙容掩映寒波淡复浓近拟明霞当落照忽惊仙子露芳容简师行脚今何在米老名书久絶踪回首旧亭风景换荒汀衰草忆人龙  

【`附考浦在桐乡县北二十五里青墩广福院中又曰芙容洲即宋陈简斋所居有词咏之院系宋庆厯间建后改夀圣院米芾书简斋像賛存于院明洪武间定爲广福寺`】  

孙孟吉【`字兆祯乌镇人`】  

车溪  

释子当年逺世寰絶嚣尘处作闗森森祗树环方丈寂寂珠林抱水湾金磬不鸣清梵静白云自伴老僧闲夕阳杖锡门人逺遥聴钟声隐约间  

【`附考在桐乡清风里自皂林扺青镇南北二十里两旁皆腴田借以戽水灌溉故名`】  

朱纯【`绍兴人`】  

麟湖夜泛  

寥落暮天逈苍茫湖水平秋云开雁道凉雨洗蝉声坐石忘收钓临流爱濯缨自缘躭野趣不是爲逃名王涣【`长洲人`】  

吊梅道人墓  

碑满紫苔字来瞻试解骖丈人留戏墨武水绕新蓝宿草围高冢梅花有旧庵吁嗟成一吊归去坐清谈王三阳【`字干甫福建人万厯间嘉善令`】  

偶憇景徳寺  

一官淡武水胜刹望东城衲老僧初补澜幽寺转清禅心追八景宦况愧三生独有波罗月分湖彻底明陈冕【`华亭人`】  

武塘邑中书所见  

老妇拨船翁打鱼水添石脚夜来初江天有雨复不雨客子手书仍放书燕掠水禽穿栁去农捜田莠带根锄烟炊过午尚未歇林外鹁鸠时一呼  

郭防【`海寕人`】  

泛麟湖  

麟湖迢逓片帆飞夜月孤悬野烧防浊酒漫酾聊遣兴霜毛初变慨知非停桡茅屋舂声急路入寒塘渔唱稀楚客久谙鰕菜味五侯缨冕重相违  

董其昌【`字宰华亭人官礼部尚书`】  

寄题萧使君弄珠楼二首  

闲将乡思倚层霄吴楚乾坤共泬防鹦鹉夜惊才子赋鳯凰春怨美人箫山连秦望三神近湖似浔阳九沠消一自明珠还海曲采风应到弄珠谣  

茂宰能将吏隐兼楼开山岳散江潭芷兰一一分湘浦杨栁依依自汉南地有骊龙供照乘人如黄鹤解停骖欲知交甫遗珠事歴乱星辰逗短檐  

【`附考在平湖县东湖中旧名戏珠亭又名珠台以九水环拱故也万厯间汉阳萧鸣甲爲湖令始建楼董其昌飞白署曰弄珠楼更题栱间曰晴川歴歴汉阳树芳草萋萋鹦鹉洲陆果沈懋孝皆有记`】李培【`利津人万厯间秀水令`】  

烟雨楼  

风吹明月堕鱼梁读罢残书倚绿杨湖上蕅花楼上月踏歌惊起睡鸳央  

萧鸣甲【`字尔先汉阳人万厯间爲平湖令迁民部`】  

忆弄珠楼步董太史韵  

名游俗吏异时兼逺岫低窓应碧潭好景自饶吴会咏美人多在大江南花明乍浦时开缆草绿鹦湖几驻骖一别蓟门秋色老可堪河影落朱檐  

陈熙昌【`字杲庵南海人万厯间爲平湖令擢吏科`】  

题弄珠楼  

兰桡桂楫荡新晴湖上花深似镜平九曲烟波来海屿半空楼阁望蓬瀛吟成鹦鹉潮初长探罢骊龙月正明欲识琅琊遗防处十围杨栁拂金城  

陈子壮【`字秋涛熙昌子官尚书`】  

题弄珠楼  

鹤驾飞来仍旧屿琴声放出是新波去年芳草王孙地一曲沧浪孺子歌天琼楼飞梦少夜深龙女抱珠多盈盈欲问三江水尽浣缁尘制绿荷  

章士雅【`字循之吴县人万厯间爲嘉善令歴郎中`】  

幽澜泉  

幽澜千载寺落叶旧山门一自芳踪去惟余古甃存片云浮幻影孤月洗尘根坐对空人境何须花露繁  

秋日同张景铭使君登武塘城楼  

苍苍平野淡秋容百雉何年海上封一水白云连檇李片帆寒雨入吴淞高低禾黍邨流合逺近楼台落照重喜有使君持节至笑谈今古静烟烽  

水月禅院  

滉漾湖光逺接天坐来水月境疑仙一滩芦荻寒相映半壁松萝静可怜孤磬自悬开士榻浮云不系使君船两山遥望青如黛愁入乡闗倍惘然  

刘公台  

百里堂开五子雄崇冈北峙佐神功星楼俯瞰摇银海水殿高骞落彩虹夹防莺花千堞绕连江风雨百川通松云翠拥低秦柱瓠粉香飘逼汉宫估客挂残青舫月仙人吹断紫箫风红顔十斗情逾剧白眼千秋调更同尘世浮游身老大乾坤涕涙路西东亭臯栁绿年年色烟树苏台一望中  

【`附考台在嘉善北城外半里嘉靖间郡守刘慤筑`】  

黄辉【`字平倩南充人官少詹`】  

送章循之赴嘉善  

东行翻出国门西雪路南枝望不迷仙吏故乡长水近美人别恨逺山齐乍便越舫移萱背不隔吴歌过韭谿家世风流谁得似向来看劔气成霓  

钟顺【`字必华南海人官知州`】  

嘉善沈氏梅雪楼闻笛  

小楼人静月初斜归思迢迢隔海涯短笛谁吹断肠曲满庭香雪落梅花  

陈继儒【`字眉公华亭人`】  

南湖  

水月淡无际秋风清可怜是谁能领略罢钓老渔船葛一龙【`字震甫苏州人官理问`】  

烟雨楼  

烟楼头春乍晴鸳央湖上鸟嘤嘤中浮片席空三靣斜抱千家截半城渔网晒来风栁变酒船揺出浪花生夕阳惯照凭栏妓一抹逺山红袖明  

廖孔説【`字傅生应天人诸生`】  

石门  

石门酒薄客愁寛谁念霜溪晓被寒偶见邻舟説红叶五更疎雨梦长干  

黄某【`逸其名天台庠生`】  

冬日游陈山  

乘兴凭高日未曛苍苔屐齿自纷纷林深出涧有流水雪霁满山多白云一榻琴声凭鹤聴半牀松影与僧分惭余未脱尘凡迹欲寄乡心到雁羣  

俞安期【`字羡长宜兴人万厯间山人`】  

登秦驻  

地尽危峰逺望开惊波直见海门廻翠华驻辇空秦跸彩笔观涛有汉才纷动梵音雷下震长驱山势雪东来探奇不尽登临兴无奈狂心托酒杯  

樊维城【`字亢宗黄冈人万厯间海盐令`】  

鹰窠山  

秀周遭叠翠屏临崖乔木几千龄痴龙午避翻盆雨怪蜴朝爲破柱霆僧止林中曽九白鸟飞海外忆三青沧洲小吏羁心乱又逐行春出野坰  

过秦驻  

秦驻峰头问祖龙神仙缥缈若爲从穿厓酷似桃源宅到海谁爲空谷踪暑过渐无蝉噪栁秋成欲献鸟衔穜碁翁散后留崖屋似觉梯仙有附庸  

横塘  

驰驱环泽国镇日坐洪流画艇安如舍清江狭似沟官程无乐事物态变虚游惯识风波险休藏夜壑舟  

旭日观潮  

阳侯出游旗沛艾素车白马来天外羲和朝行浴两骖金绳界道光如绘车轮骤雨倒山来楼阁重云匝日会砰雷转石窜赤蛇惊起眠龙走狼狈汪洋万顷莫可量倐忽似神千里汰鱼虾奔逬不能随鲜食艰民资口脍余波飞雪入平原都君吾子咸防赖坐见堪舆青复明何如宇宙屯还泰须防赫日正中天遥看蜃气浮山带  

古泾  

古泾通幽际桑条拂水湄鸡鸣闻里社妇馌祝田祠抚字惭无术催科复有期常来肥掾坐驯雉愧芳规【`附考海盐有古泾三百一所在县西境唐令李谔开以御水旱`】  

杨抚  

三塔  

漠漠江邨暮停舟数落霞花飘金雀乱桥锁玉龙斜僧梵迷三塔神游逼九华琴书擕共逺幽兴老还赊蒋恺【`松江人官工部`】  

缾山  

百尺浮图势如削杰顶更与云相薄秋高木落凝望眼许大乾坤费镌凿倚栏渐觉云汉低午夜茫茫如可梯唤回鹤梦晓光发何处一声来碧鸡  

【`附考山在嘉善治南半里宋置酒务积罂所成上有玉皇阁文昌殿银杏一榦二枝最大`】  

鹤湖  

何物昂藏相翛然见此湖横江掠苏轼小艇纵林逋华表终疑化朱门未许呼安流任来往聊以慰畸孤【`附考在嘉善县西北三十里多莼菜旧以产鹤得名`】  

盛子昭墓  

墨迹相传取次看满堂风雨不胜寒那堪荒冢徘徊处踏破白云红日残  

【`附考盛懋字子昭元季魏塘镇人山水人物花鸟倶臻妙境学陈仲美而略变其法墓在嘉善城外东北里许其侄着字叔彰亦善畵明初供事内府高帝异之着盛叔彰全画记后画天界寺影壁以水母乘龙皆不称旨弃市`】  

陈贤良墓  

先生天下士荒冢水边村髠奴识宝气神劔辞泉阍千载有遗恨一抔空断魂青苗曽抗疏高义动乾坤黄景昉【`字太穉晋江人`】  

赠陆嗣端年丈时以水部郎小谪  

经年监厰独贤劳玉勒珠弓金错刀如汝火绳犹见谪是谁锦瑟更能操蓟门戈甲连遵永麟阁丹青想鄂褒仍送封书留御榻主恩终念汉功曹  

朱应祥【`华亭人`】  

麟溪道中  

一川流水半邨花旧屋南邻是钓家长记归篷载春酿云笼残照雨鸣沙  

吊梅道人墓  

梅老清风不可招橡林寒雨日萧萧武塘一曲烟霏外山寺钟声落暮潮  

澹沧泾  

湖上防风荡水开鸟声飞过钓鱼台暖云欲作桃花雨一片轻隂栁外来  

【`附考泾在嘉善`】  

斜塘  

漫漫邨塘水没沙清明初过已无花春寒欲雨归心急懒驻扁舟问酒家  

潘旸升【`原名湛乌程人啓祯时比部郎`】  

鸳湖七首  

花发名园酒满巵锦鞯争逐是春时小庭碧影铺清昼留得香云出院迟  

细细香生賸可擕碧窗垂露影参差相思镇日凭谁见和雨和烟傍一枝【`上二首隠所见姓氏`】  

秋满晴空月正圆隔湖聼唱小游仙不因苹际防风起那得清音到画船  

平波防滟羡双鸥草借晴光緑满洲花事又残人未到一时凭遍画山楼  

望望蒹葭拥去艭愁分寒影渡枫江无端想起芙蓉衩绣出鸳鸯七十双  

种成修竹待栖鸾三五东生月影团重到歌楼看寂寂蘼芜深映碧窓寒  

五色云开宝镜升繁华旧日转难凭桃花惯逐春流水何事渔郎认武陵  

刘绳之【`字永思慈溪人`】  

居画阁次秋潭韵  

卜筑防分小径隂山花落果骇飞禽曽闻野鹤如人痩自觉冥鸿得趣深一簇烟云供逺眺数声鸡犬隔疎林此地由来可乘兴何时抛卷足幽寻  

【`附考阁在鹤洲草堂之东`】  

胡应麟【`字元瑞兰溪人孝廉`】  

登烟雨楼寄沈纯父  

夹防春波漾绿苹千家曙色照垂纶独爲烟雨楼中客遥忆昆明殿里臣九塞兵车闲仗钺五陵冠盖避埋轮应知屠狗风尘下大有华阳击筑人  

陈鹤【`会稽人`】  

发武塘  

吴天日暮海云低白水孤帆思欲迷惟有愁心似明月今宵先度武塘西  

瓶山  

平山高阁带疎星醉倚瑟琶倒玉瓶落日未廻青雀舫行云先渡白牛泾  

张岐【`兴济人官宪副`】  

资圣寺重光井  

石井荒凉古寺边偶因凿翠得甘泉断碑剥落埋衰草犹记将军舍宅年  

陈埙【`江隂人`】  

吊梅道人墓  

见説梅花旧有庵清风遗落满江南茶烟散雨经春几橡树连云合抱三玉骨巳随和尚化闗不放俗人防我来欲爲弹流水今古同心照此潭  

周相【`吴江人`】  

汾湖舟次懐友  

仙槎防放汾湖曲新洗匏尊避俗喧梁月几廻惊倒屣秋风何处迓行轩临溪倚杖随流水落日懐人检赠言漫兴肯虚真率会不妨促膝慰寒暄  

张至【`华亭人官给事中`】  

瓶山  

瓶山山房小有山阳溪流水送声潺倾瓶不尽相留意离思满天风色寒  

李恕  

过张文穆公墓  

嵯峨荒土乱堆云传是前朝学士坟泉石清标存别业风流豪思见遗文竹鸡带雨啼春草石兽和烟卧夕曛纵有枇杷生满树何人载酒吊吟魂  

【`附考墓在崇徳治西北十七里`】  

陈子龙【`字卧子青浦人官兵科给事`】  

高寓公书来询予近况余适从石斋先生筑讲坛于大涤山留连竟日遂书此报之  

三山迷汉使更起白云坛环佩天风满旌旗海日残草侵羣帝静月度九霄寒惆怅乘鸾者焚香独夜阑陆应阳【`华亭人`】  

题水月阁  

舞堤摇曳木兰舟月色歌声半入楼我亦有情消不尽一瓢春酒爲君留  

【`附考在嘉兴南湖烟雨楼侧`】  

周升  

走马冈  

数里长冈似掌平将军战骑昔曽经至今原上青青草犹带英雄汗血腥  

【`附考在桐乡相传吴王宿兵于此`】  

沈艾  

登史山【`考见前`】  

殳山东畔小芙容秀拔诸峰数万重安得身闲陪老衲看云终日倚孤笻  

赵宦光【`字凡夫苏州人`】  

题鹤洲图二首  

一片亭前雪何如万壑云开笼须逺适宁复溷鸡羣别墅背山开门临绿水来夜深邨犬吠小艇卖樵回【`附考鹤洲在嘉兴县南三里唐裴休放鹤处今爲朱太守子葵园林`】  

汪明际【`字无际吴县人`】  

都门阅鹤洲图题赠  

九臯方唳彻邀响在圆沙松际影新出月光疑旧斜平居烦接翮石室可栖霞逺意同闲赏何劳问岁华沈友儒【`海宁人官员外`】  

殳仙石  

不湏问道向崆峒煑汞丹成似葛翁一旦红顔生羽翮千年华表语辽东荒台此日迷苍藓蜕骨何时瘗碧丛安得餐余吞一粒会能乘鹤上遥空  

无名氏  

乌夜邨  

荒邨乌夜栖忽绕月明啼生得东家女身爲万乘妻至今种高树不遣乌飞去居人凡几家爱聴啼哑哑啼哑哑忽惊怪妇开门向乌拜  

【`附考村在海盐县南三里晋何凖寓居一夕羣乌啼噪乃生女后选入宫今有何后冢`】  

释徳祥【`字止庵钱塘人洪武时僧`】  

周元初祷雨诗  

苏台羽仙飡玉霞鹤年松骨轻如花昼骑金背之神蟇奉持绿章扣天家请陈旱魃爲妖邪惔焚原隰疑烧畬草叶焦卷铄石沙大田秋稼缩不芽忽闻赤子声嗟嗟帝呼将吏乘黑騧驱逐电雨鞭雷车云着地手可拏雨脚不断纷如麻来苏百物活鱼虾博哉隂功上相嘉济济多士称栾巴羽仙不以名爲夸飘然鳬舄辞京华冶城仙子邀相遮拍肩挹袂争喧哗忆着安期枣似招呼不上松风槎  

释观白  

周元初诗  

仙姿寒湛玉壶氷斩叱羣魔走百灵万里风云生赤日九天雷电下青防瑶坛鹤唳秋如水蕙帐人幽月满庭安得相从过衡岳飞行同蹑鳯凰翎  

席应珍【`字心斋海虞人洪武中道士`】  

来鹤诗  

瑶坛法黎土箫台耸岧嶤缥缈白玉京空歌协云韶灵驾御八景多士严趋朝琅风飏清防天花雨层霄皎皎羣胎仙啸歌杂云璈前参紫霞盖后绕青霓旄览兹孝子诚赴此仙人招阿母錬魂仙高超谢尘嚣控驾不待辔飞飞凌泬防置身王母宫坐看石刼消  

赠周元初  

春晴步屧黄泥坂杨栁隂隂水拍城童子候人如鹤痩羽仙飞舄似鳬轻碧桃花绕巢云屋绿酒香浮贮月罂醉里却嫌天下窄倚防吹笛到天明  

释洪恩  

宿天宁寺  

基陛稽前代浮图想旧标风铃天外语法鼓海门潮衣鉢犹传奉津梁未寂假令吾道在斯地岂萧条【`附考寺在海盐城西三里旧名禅悦院宋宣和二年爲天宁永祚禅寺内有海月楼`】  

释普庄  

卧云轩为嘉禾大机禅师作  

卧云轩中人尘事不能到心与云俱闲看云聊寄傲云之从龙自可期达人应世当有时乃知舒卷本无迹六合茫茫随所适殷勤爲告卧云人云中有路须致身大地苍生望霖雨胡爲久卧南湖滨  

释圆信【`字雪峤宁波人`】  

早秋过朱子葵太守鹤洲草堂对雨分韵得飞字  

方花础润晩凉归隔浦莲舟望渐稀林下自闻秋叶雨灯前亦有草虫飞廵檐半湿黄藤杖倚槛重添白苎衣明发霅溪新水下前邨应没旧渔矶  

徐小淑【`吴县人范允临妻有络纬集`】  

烟雨楼  

麦陇春残曲迳幽长堤疎栁系扁舟香钩玉鲤芳洲月防隔花烟在一楼  

范壸贞【`字蓉裳吴县人嫁吴氏`】  

烟雨楼图  

烟岚无限雨中情逺近楼台一望平吴苑草荒麋鹿走越江春尽鹧鸪鸣长隄栁树迷春渚白水菰茭绕郡城最是晚来新月下万家灯火隔湖明  

吴山【`字岩子当涂闺秀适卞琳`】  

禾水道中  

春早犹寒草未齐落梅邨墅鹁鸠啼虎林烟月劳清梦秀水云山入品题竹岸人家门巷静桑园风景夕阳低小桥渔艇闲来往何处花源更有溪  

汤淑英【`字畹素苏州吴啸雯配`】  

烟雨楼  

楼空靣靣绿波平向晩轻舠试一停隔防烟生天际月败芦渔火几星星  

## 檇李诗系卷四十一  

平湖沈季友编  

国朝  

吴伟业【`字骏公太仓人顺治初官祭酒有梅邨集`】  

鸳湖曲  

鸳央湖畔草粘天二月春深好放船栁叶乱飘千尺雨桃花斜带一溪烟烟雨迷离不知处旧堤却认门前树树上流莺三两声十年此地扁舟住主人爱客锦筵开水阁风吹笑语来画鼓队催桃叶伎玉箫声出柘枝台轻靴窄袖娇妆束脆管緐弦竞追逐云鬟子弟按霓裳雪靣防军舞鸜鹆酒尽移船曲榭西满湖灯火醉人归朝来别奏新翻曲更出红妆向栁堤欢乐朝朝兼暮暮七贵三公何足数十幅蒲帆几尺风吹君直上长安路长安冨贵玉骢骄侍女薰香护早朝分付南湖旧花栁好畱烟月伴归桡那知转眼浮生梦萧萧日影悲风动中散弹琴竟未终山公啓事成何用东市朝衣一旦休北邙坏土亦难留白杨尚作他人树红粉知非旧日楼我来倚櫂向湖边烟雨台空倍惘然芳草乍疑歌扇绿落英错认舞衣鲜人生苦乐皆陈迹年去年来堪痛惜闻笛休嗟石季伦衔杯且效陶彭泽君不见白浪掀天一叶危收竿还帕转船迟世人无限风波苦输与江湖钓叟知  

项黄中家观万嵗通天法帖  

王氏勲名自始兴后人书法擅精能江东将相传家在翰墨风流天下称前有琅琊后檇李项氏由来堪并美襄毅旂常战伐髙墨林书画声名起当时海内号收藏秘阁图书玉轴装近代丹青称董巨名家毫素重钟王钟王妙迹流传久贞观在御穷捜购尽随万乘入昭陵人间一字无遗漏碑石犹存腕锋出风摧雨剥苔文脱枣木镌来波磔非牋麻搨就戈铓失君家此书何处传云是万嵗通天年则天酷嗜二王法诏求手迹千金悬从官方庆拜表进臣祖羲献与僧防生平行草数十纸龙蛇盘蹙开天顔赐官五阶帛百匹仍勅能手双钩塡装成用寳进御府不知何事流人间我思羲之负逺畧北伐遗书料强弱惜哉徒令书画传誓墓功名气萧索江东无事富山水兴来洒笔临池乐足知文采赖升平父子优游擅家学只今海内无髙门稽山越水烽烟作春风挂席由拳城夜雨君斋话畴昨鸣呼我友雅州公舒毫落纸前人同一官乌橵没坏土万卷青箱付朔风少伯湖头鼙鼓动尚书第内烟尘空可怜累代图书尽断楮残编墨林印此卷仍逃刼火中老眼纵横看笔阵君真襄毅之子孙相逢意气何相亲即看书画与金石访求不屑辞家贫嗟乎世间竒物恋故主留取缥缃傲絶伦  

金明寺谒范少伯祠  

舣櫂沧江学钓鱼五湖何必计然书山川禹穴思文种烽火苏台吊伍胥浪掷红顔终是恨拜辞乌喙待何如却嗟爱子犹难免霸越平吴事总虚  

【`附考寺在郡城内西南相传为范蠡宅有碑刻朱公里宋时有异僧夀万王疗史弥逺疾以建寺请内有湖天海月阁下祠范蠡`】  

鸳湖感旧  

予曾过吴来之竹亭湖墅出家乐张饮来之没后重游感赋此诗  

落日晴湖放楫回故人曾此共登台风流顿尽溪山改富贵何常箫管哀燕去妓堂荒蔓合雨侵铃阁野棠开停桡却望烟深处记得当年载酒来  

壬辰上已蒋亭彦篆鸿陆我谋于鸳湖禊饮余后三日始至同集有道开师朱子蓉沈孟阳征诗以补褉事予分得知字  

春风好景定昆池散诞天涯却误期溱洧漫搴芳杜晩雒濵须泛羽觞迟右军此防仍堪记白傅重游共阿谁故事褉堂看赐栁年来无复侍臣知  

过朱买臣墓  

翁子穷经自不贫防稽连守拜为真是非难免三长史富贵徒夸一妇人小吏张汤看倨傲故交庄助叹沈沦行年五十功名晩何似空山长负薪  

题鹤洲  

别业堂成緑野边养雏丹顶已千年仙人收箭云归浦道士开笼月满天竹下缟衣三径石雪中清唳五湖田裴公旧宅松隂在不数孤山夜放船  

张若羲【`字昊东华亭人`】  

丙午夏日题鹤洲草堂二首  

大地尽榛莽南湖有鹤洲鸳央两岸没烟雨一帆收翠篠含青霭髙柯隠素秋华髙何处唳撩起五更愁坐此堪累日何处更深山隔涧人相问轻舟鹤与还风翻花自穏鱼戏水常闲安得忘机者相携共闭闗徐士俊【`字野君杭州人`】  

烟雨楼  

云叶四垂皆是雨浪花初起尽为烟城头鼓响月欲出下有美人才放船  

熊舆【`字柏举商城人`】  

雨集鸳湖分韵  

乘风聊息五湖濵解带论交醉后真斜日逺衔城堞暮江花低照野航新客中短劎谁为主雨罢青山故近人还把渔竿向何所此中鸥鹭系相亲  

姜采【`字巨卿莱阳人官给事法名智潜号壹志`】  

鸳湖夜泛  

一笑携长笛飘然上野航游鱼惊棹唱野鸟避灯光贳酒随心泊披襟称意凉莫嫌夜深后雾露满衣裳李雯【`字舒章华亭人官中书`】  

鸳湖曲  

鸳湖碧水寒如玉画阁明帘向城曲城头万堞波底明城下千门漾空绿花桨轻桡相鬭飞川光杳荡揺霏微天鸡云中张锦翼芙蓉露下披红衣此中云物亦无数朱门筑断凌波路岂闻金管随清风时见荒台满凉雾季冬霜野无飞叶芦根雁翅相切切此乡游女不綄纱玉梭手冻冰丝絶明年二月桑如麻湖上女儿顔胜花十三擕出青丝笼影落湖中生彩霞  

孔尚萃【`字仁初句容人`】  

嘉兴道中戒严邻舟皆结伴野泊  

苕霅邨邨水流来有落花好峯行恐尽芳草思无涯棋局云容变机丝雁阵斜邻舟星月下野泊即为家陈台孙【`字阶六山阳人有蜃舫集`】  

辛卯孟夏朔日同人社集鹤洲草堂分韵  

天涯踪迹半渔樵对酒当歌客思遥杜宇啼残春去树黄鹂唤过涧边桥章台栁在谁应折巫岭云横未可招赖有鹍弦生激楚鱼龙夜沸海门潮  

王士禄【`字西樵新城人官吏部员外有司勲五种集`】  

禾中  

江城还檇李望古一踟蹰老寺裴休宅春沙范蠡湖逺烟明渚鸟斜日冷樯乌太息东流水年年浸緑芜  

晩过东塔寺二十韵  

兰若萧梁古风流想六朝化城围绿水孤塔上青霄珠阁浮林影金园絶市嚣依幡看刹近縁响趁钟遥树偃时遮磵途纡屡过桥到门苔滑滑入寺竹翛翛古碣何年失尘襟此际消皴痕回侧柏暮色隠甘蕉长史遗坟在【`寺有未买臣墓`】诸天法界标跨波通石径对砌敞松寮居士才还辩头陀偈定超禅灯龙象黯佛日鼓鱼销洗鉢诚微尚长斋况久要刼波巾拟解屈眴服思邀便好从初地相依结一瓢沧洲仍有役白社欲无聊怖鸽栖将穏樯乌待尚迢前期须嵗月客意向风飇支许应非忝宗雷倘见招裵回未能去仙梵晩萧萧  

石门县  

落日石门路语溪明夕波女墙才数尺一半入藤萝陆圻【`字丽京钱塘贡生有从同集`】  

风雨过乌戍  

昨宵泊莺脰今此近南浔四野寒烟重三江新涨深景阳曾苦雨子建亦愁霖何况停桡客乡思泪不禁  

送魏子存之任成都  

谁説蚕丛不易行春风三月马蹄轻铜梁旧枕秦山险玉垒新连楚塞平芳草緑齐过溪口杜鹃红尽到绵城知君箧底多词赋谕蜀文应似长卿  

查容【`字韬荒海宁人`】  

由西塘抵枫泾二首  

芦荻风多飐雨凉渔邨厯厯似潇湘波涛十里横塘路鸦背西来带夕阳  

凌风一叶趂鳬鸥小婢依然为断流消尽客懐何处好水葓花外酒家楼  

春波感旧三首  

已收帘幙换承尘一色牕栊认却真为有对门垂栁树緑隂曾罩舣船人  

水盼兰情不记年来应如梦去如烟青楼事往红顔尽老傍江湖越可怜  

半帘小桁压窗纱屋角棠梨影被遮最是一梢春未透午隂轻罩半开花  

吴绮【`字园次扬州人官湖州知府有林蕙堂及亭臯集`】  

嘉禾  

淼淼寒波动画船南湖春雨细如烟不知脩竹弹何事冷落鸳鸯一万年  

戏咏醉李  

歌舞无端失旧恩苏台响屧总销魂多情只有王戎李犹带东牕指甲痕  

沈谦【`字去矜钱塘人`】  

哭黄平之  

平湖城上弄珠楼浩浩烟波日夜愁一自乱离成死别不堪风月忆同游孤城何处烟云断逺浦依然白雁秋他日挂帆过甪里祗应挥涕吊荒邱  

寓崇徳县西寺作  

秋水开祥河花城初脱驾神幢拥多寳灵辉相激射罗卫龙宫前香蓝石壁下金轮转重汉鲸音吼清夜展拜珠火眉雨花向身泻或见绀鸟来如闻龙象咤斑斓摩古鼎丹青入烟麝竞説无着师谭空如啖蔗至今千余年女阳有精舍我思此溪水东流无春夏句践昔忧辱语儿构亭榭采香竟沦替卧薪苦谲诈世系有兴亡山川互雄霸至今谁在哉强弱逓烟化何如皈我师尘鞅随手缷天亲非呉越欣戚皆遣谢  

魏壁【`字楚白慈溪人有息贤堂前后集`】  

梅里宿屠爌宅  

汝发黒如漆吾头白可怜悤悤逢上已衮衮话当年月落吴闗树春深檇李田明朝须解缆不放老夫眠陶汝鼐【`字燮友长沙人孝防有荣木堂集`】  

沈明府来视病邀饮烟雨楼  

岂肯凄然对古人病余开酌为残春楼从烟雨阁中见水是鸳鸯梦里因强醉自逢花事尽苦吟长与药炉亲使君更话潇湘旧不独思家易损神  

方殿元【`字豫章番禺人官剡城知县`】  

南湖竹枝  

佳人结伴似花丛澄湖南畔采芙蓉乍触郎舟莫相怪木兰桡小柰东风  

叶绍衡【`呉江人`】  

挽钱烈妇  

满眼湖光一镜收贞魂从此赴瀛洲惟凭彤管垂青史始信黄泉胜白头  

沈荃【`字绎堂华亭人有充斋集南帆咏`】  

壬子长至日过嘉禾适古灯和尚驻锡龙渊以诗见示依韵酬之  

葭管阳回客里过幽懐常自绕烟萝拟从初地窥金相未许双林系玉珂塔影晓浮寒树迥钟声晩逐野云多与君漫话无生谛十载风尘怅逝波  

万斯备【`字允诚靳县人`】  

寄巢端明山居  

戎马徧南国荆扉独隠沦琴书娱白板荡失青春世事袁闳老生涯阮籍贫向来髙蹈志寂絶更难论宋存标【`字子建松江人有翠娱阁集`】  

登烟雨楼  

去去寻幽胜溪花映晩汀飞云随意逺宿鸟带烟青水响千鱼出湖寛两岸平懐人秋思老斜月碧泠泠孙自式【`字衣月武进人有四诗集`】  

夏日游嘉禾褚孝廉园峯在阁  

髙阁白云里相招共怡悦开襟受凉风不觉生冰雪孤塔当窗牖平畴接林樾时时见山僧来往踏松月竹宻尝昼隂花繁自夜发主人意无穷清歌时散  

张琴【`字桐仙防州人`】  

夜至东塔寺  

水濶分山寺临窗绕碧溪夜深孤艇入雪满一桥迷钟响惊僧卧人来伴鸟栖开门寻旧榻煨火向招提沈道映【`字彦澈松江人`】  

登武水城桥望胥塘  

闲携双屐向河桥绿埜青塍入望遥几处莺花迷古堞一川烟雨送轻桡英雄去后名还在芳草春来恨未销无限吴宫零落尽空城犹上伍胥潮  

何五云【`字蜀隠合肥人`】  

送友人之官嘉禾  

水涨官河进画舟望中烟雨一帆收地连震泽莼鲈美宦入分湖稻蟹秋应载琴尊探越絶肯因丝茧辍吴鸥十年缟纻虚相忆因尔将成櫂雪游  

余懐【`字澹心江宁人有研山草堂诗稿`】  

再集鹤洲  

旅泊全无事招遥及晩风渔歌城郭外犬吠芰荷中万竹寒尤绿一枫秋始红到门闻剥啄相对几衰翁丛菊花开候孤桐叶落时短墙围夕照小阁浸秋池地僻闻敲磬人闲看奕棋洲边聊曳杖更与过东篱赵进美【`字韫退益都人`】  

嘉禾独饮偶作  

胥山遥散片霞明舟近啼乌檇李城病欲养生非慢世贫能嗜酒即逃名著书落魄游宜逺扫地髙眠意自平月下扬舲仍击楫鸳鸯湖水向人清  

赵端【`字又吕钱塘人`】  

雨楼有感  

缥缈飞楼带夕阳南湖秋色正苍茫烟开兰桨鸳鸯冷风度莲舟菡萏香城堞无端悲逺客山川信美是他乡忘机却羡河间鸟日傍寒漪狎野航  

徐喈凤【`字竹溪宜兴人`】  

雨中游沈山观九松和蒋亭彦韵  

好游不避雨戴笠理轻楫江涨荡胸寛村树含烟宻循岸入麟溪擕手登仙室修廊鹤步闲孤屿水鸣急风籁洞中闻瑶草阶前拾坐数北山松九株云外植总之寒不凋名状何须一吾侪学餐霞盍亦采其实丹邱可追寻不负西园集  

顾贽【`字蒨来吴县人`】  

石门镇  

昔年吴越地此处设王官战气千年尽悲风日夜寒采桑成白纻缫水出冰纨筐篚天家贡行人莫浪看张养重【`字虞山山隂人`】  

语儿闲步  

语儿溪可住携手岸前行处处门临水家家树压城过桥花犬吠倚阁暮鸦声满眼皆丛桂香风一路生钱霍【`字去病上虞人`】  

同朱敬身舟过檇李道中  

舸船信宿向晨开为客欣同作赋才别浦听歌风转送薄云出日雨飞来青青野麦侵书恍拂拂荷香上酒杯拟到姑苏邀月色相擕取醉虎邱回  

叶绍袁【`字仲韶吴江人官礼部`】  

挽钱烈妇  

蒹葭初长緑萍湾梁孟双飞独自还郎梦不离三月水思夫空望五湖山  

薜寀【`字谐孟无锡人官太守`】  

挽钱烈妇  

列阵貔貅壮金笳早渡闗黄云呑白昼碧水塟红顔杜若遗香佩江蓠想翠鬟伤神荀奉倩时见泪痕斑汪琬【`字苕文苏州人官编修`】  

寄题鲍声来草庭  

鲍生嗜读书书室开南荣梧石罗四周清隂覆门衡如何了不顾而以草名庭艸类区以别剖晰不厌精蒺藜善蔓延蓬藿易纵横葶苈苦如蘖菥蓂甘似饧茈防差可染莬葵略堪烹芄兰本非兰壄苹本非萍凡此皆恶种详在尔雅经生也爱芳草辨之已分明种植与溉壅往往手亲营露浓翠甲滋日防珍芽萌晨夕观万变采香擥其英陶令艺篱菊湘累佩畦蘅二子不偶俗晩节尤惸惸生也生东南才颖超楚伧行脱薜荔衣飜然出柴荆空留庭前芳揺荡春风轻  

董含【`字榕葊松江人有艺葵草堂藁行世`】  

游当湖塔院眺乍浦诸山  

登临还极目浩荡踏金鼇近海涛声壮连山雾气髙岸腥鱼集网霜冷雁投壕野渡归来晩秋风绕桔橰  

吊朱买臣墓  

行年五十尚飘蓬乍绾金章意气雄半世功名瓯越外六时钟磬墓门东檐花落处窜饥防松露滴时吟野蛩富贵浮云何足羡手摩残碣问西风  

登烟雨楼  

片帆落日下鸳湖烟雨依然似画图殿废只余新覆瓦楼倾空对旧啼乌屧穿翠幔无僧问酒飏青帘待客沽作吏防人能好事一川风景至今孤  

泊西林禅子道场  

舣棹重经落照湾古松残碣一追攀殿门雨过金书湿石径云荒碧藓斑沙拥墓潮垂钓坐江飜寒月覆舟还摩挲遗像空归去那得机縁似夹山  

枫溪晓发  

栅外渔灯明灭林间烟霭霏微自起呼童贳酒紫螯黄雀初肥  

鸳湖夜泊  

西湖才别又南湖倚柁秋风兴不孤葭菼渐稀霜信早夕阳红树散啼乌  

舟经武塘蒋亭彦杜于皇枉过予以行促怅然而别  

相看顔鬓各蹉跎欲话心期柰别何准拟论文重放艇白牛塘下水微波  

陈维崧【`字其年宜兴人官检讨有授简湖海诗稿`】  

海盐女  

海盐徐氏女许嫁印家郎阿翁昼下帷谁何发屋决扊扅提刀跃入白差差公然灶下横其尸儿傍惊怖发狂痴防唆疭瘈牛羊媪令闾妪来致辞已无婚理休然疑女今决絶勿复迟他家新妇须好为阿女仰天言一一泪作珠子垂女是徐氏女当年许嫁印家儿印家门户碎亟须健妇相为持登车不返顾入户搰搰操帚箕翁家楄柎何累累叠若酱瓿盐醪瓻一儿卧蓐如死灰旧鬼乞食新鬼饥妾身只十指手筑马鬛为封之上堂奠□病夫还复待哺糜茹荼虽苦甘如饴邻娃近莫代妾悲但知同牢谊遑惜幄房私妾年已过而立嵗至今自为画蛾眉  

舟次石门  

小邑一江明江头鹳自鸣那堪今夜雨独宿语儿城作客年空老依人气未平此乡烽火后户户衣声林鼎复【`字天友侯官人`】  

泛舟陡门访髙元表晩归有述  

归舟泊寺门风寒声窣窣泬寥称孤客疎钟偶然发晩色灭残霞隙光生早月去家千余里顾影何滞越一刺久在懐漫灭于谁谒纷余抱素心不顾怜傲骨煨芋共老僧地炉烧榾柮夜气凉露侵梵呗初未歇徂秋复涉冬风景倐飇忽东山百世师胸次涵溟渤一往有深情但愁别仓卒  

姜图南【`字真源钱塘人`】  

晩过语溪  

归棹已如此微微向暮情岂知秋月满更觉野烟生帆落斜依渚人归半入城红霞飞不尽一片树中明徐崧【`字松之吴江人`】  

过金粟寺值日暮宿舟中  

金粟兹重过东风日已西扁舟红树雨古寺緑苹溪暮霭氷寒磬晨星落照泥残僧同水宿不寐候鸣鸡赵炎【`字双白福清人`】  

寄酬武塘钱仲芳韵  

数亩傍西郭深云防小庐桑麻鱼魏晋烟火半樵渔头白仍躭酒江寒独拥书向来叩皇甫亲见带经锄大涤惟君在悲歌不自休中原哀二表九辨动千秋鱼鸟存遐思江山寄小楼悬知开径日许我作羊求才名兄弟蚤大厯席平分想像来三岛寻常视五云山灯虫里坐人语叶边闻回首蒹葭路如何不忆君梁佩兰【`字芝五号药亭南海人官庶吉士有六莹堂集`】  

送沈客子还平湖  

客中见花发归思向花浓燕地满碧草马头生乱峯行看南湖月坐听平湖钟湖上鸳鸯鸟双双栖影重  

寄沈方舟鸳湖别业  

南湖三十亩君在镜中居蔆叶烟浮水梅花月照庐人闲湘簟冷风逺玉萧疎何地无佳兴髙吟出夜鱼  

送徐序仔归嘉禾  

为客真无补还家慰倚闾二年湖上雁几纸岭南书山驿红柑树江城白小鱼髙堂有慈母犹得进盘蔬  

送朱竹垞太史还禾中  

锦袍争似紫荷巾异代风流贺季真若道文章留馆阁一竿秋水又何人  

陈三岛【`字鹤客长洲人有雪圃遗藁`】  

赠魏允柟  

子春刺船去伯牙鼓素琴羣鸟相鸣号海水为隂沉寥寥千载下四望无知音朝歌猗兰操暮歌梁甫吟抱膝一室内俯仰増悲心孟秋凉风至飒然吹衣襟  

李因笃【`字天生富平人官检讨`】  

陈平湖之官附懐曹秋岳先生  

宛马春嘶浴秦淮路入呉风尘双屐贱雨雪片帆孤把楫瞻青嶂褰衣滞绿芜防沟送湖尹为寄采苓图塞表香兰接闗隂玉佩迟夙愁凝薄暮遗恨失临岐二月归鸿少三江落日迟相思消鬓俯仰寸心知日对东流水曾无西上鱼自惟成邂逅何敢任萧疎细栁延彭泽浮云走孟诸隔江春御短前渡一踌躇杨雍建【`字自西海宁人官兵部侍郎`】  

南湖有感  

佳人何缥缈緑水夜光浮寂寞梨园曲萧疎竹径秋涤愁还问酒乗兴即登舟乡梦苹花冷浮生愧浪游周茂源【`字宿来华亭人`】  

崇徳与顾震雉别  

双帆落处日初斜把袂吴闗感嵗华积雨不分长水路轻寒犹压语亭花金尊白酒离情切画舫春灯客梦賖明发便同南去雁那堪子夜动悲笳  

曾灿【`字青藜宁都人`】  

崇徳县有万鸦巢城东古寺感赋  

郁郁城东树日暮万鸦集结巢不能穏飞出复飞入树髙与寺齐攀折手能及鸟性爱清旷此独巢城邑山路云木深湖田夏水急乃知稻梁谋使人无独立  

汪懋麟【`字蛟门江都人官主事有百尺梧桐集`】  

送陆义山编修乞假归当湖  

与君握别当春风可惜东华试灯夜对酒惆怅秋碧空落日无多在帘下山川图画正满眼中有扁舟去如泻清波灔灔疑当湖烟树揺空布帆亚君行俨入图画中活水轻风不须借寄语承明一辈贤但説荣名举手谢坐拥小妾看添丁潇湘琴书倚田舍山中意趣人少知此味依稀如食蔗抛却官书真自闲任取狂吟岂堪怕送君令我生愧心杜宇春深向人骂  

杨无咎【`字震伯吴县人`】  

栁州曹掌公暨弟达夫过访追忆旧游有懐鹤客不胜黄垆之感因赋一律  

寂寂空庭遍草莱荜门重为故人开水沈双劎三年别雨送孤帆四月来邺下风流应未逺曹家兄弟最多才独怜草檄人长逝相对能无使尔哀  

殷丽【`字嘉生吴县人`】  

嘉禾道中  

栁色旗亭半郭邨昔年游处景犹存船过三塔惊龙窟渔集双桥见石门乍得市酣销白日却看戍火又黄昏南行不厌宵征苦十载沧洲系梦魂  

徐缄【`字伯调山隂人`】  

南湖  

昨夜南湖雨防齐蓼花滩没板桥低美人晓起褰珠箔无限白云飞出溪  

黄云【`字仙裳泰州人`】  

鸳湖棹舟过吴佩逺东溪邨舍  

隠隠茅茨鸡乱嗁问程多指隔前溪夫人庙角残阳满櫂入桃花路转迷  

吴耕【`字砚田休宁人`】  

秦塘晩照  

昔王游幸处道路尚留名落日孤城冷晴湖一带明英雄常代谢云树独凄清隔岸闻渔唱行人无限情杜濬【`字于皇号茶邨黄冈人有变雅堂集`】  

倦圃诗为秋岳赋  

谿山真意阁前启对沧浪帖石云生罅牵萝翠绕廊蕉深垂露重松老落花香意颇思邻近邨西问草堂此地推林壑朱家放鹤洲绣衣心更逺倦圃地偏幽万竹干霄去双桥信水流绕园无限好收拾在扁舟宇宙行金令江山草木稀如何东岭树直可数人围隂宻长含润风生歘动衣莺声幸亲切不到上头飞沈珩【`字昭子海宁人官翰林院编修有耿岩文集`】  

癸亥秋日同人防集真如塔院懐曹秋岳先生  

两国人文防岷峨本竞髙于今江布席孰与谢公豪霜染秣陵树波传胥岭涛盘空同极目延望主风骚赵吉士【`字天羽渐岸人官给事有万青阁诗`】  

寄懐孙古喤传胪  

殷勤素谒忍重论旧侣南翔只半存胸次何曾忘醉李眼中久不见髯孙松扉返照依苔井罗幄垂隂覆石樽懐汝杉青无处问离离草蔓古禾墩  

周斯盛【`字证山宁波人官知县`】  

谢广文维贤招同陆秀才聚缑泛舟东湖时清明前一日  

僧舍经旬祗病眠不知春事满湖边相擕步出城东去杨栁桃花气欲烟  

令节正逢一百五轻舟闲泛两三人弄珠楼下波如酒醖碧揺红防防新  

处处招提有茂林鸟啼花落得安心分明翠竹青青意谁向锄云去后寻【`普济庵为锄云上人自焚处`】  

呉雯【`字天章太原人有莲洋诗`】  

赠匡山老人郭襄图  

匡山老人齐得丧鬓萧骚骨肮脏读书万卷眼不昏饮酒一斗神犹王五经腹笥何便便蹉跎一官失少年寄相岂肯借车马司业何曾与酒钱朅来燕市屠沽饮醉听琵琶夜忘寝节鼓常敦翡翠盘翻杯辄涴葡萄锦千钟百榼气转豪客帐犹悬旧寳刀起舞身揺谢蝴蝶和歌声乱郑樱桃忽对长空见归鸟自伤为客何时了金马门前再住难春明待走邯郸道  

题沈客子林屋山居图  

紫茜当年有旧庐如何又买洞庭居间名世上喧腾甚待学琴髙控鲤鱼  

具区三万六千顷隔断人间事似麻石室金庭休更覔此中大好读南华  

黑牛畊熟崦中田橘税茶租取自然清酒百壶书万卷不须更费沈郎钱  

送李分虎  

牵牛花开秋气清千山万山君独行到家甚觉还家乐书卷傍边络纬声  

李漾【`字瑶氿号西陂南通州人有南山陲诗集`】  

九日嘉禾道中  

越水吴船去不穷鸳鸯湖畔望空蒙天云渐酿重阳雨客况行愁九月风橹背菊残縁两岸渡头桑矮列千丛明朝櫂入南屏路似拭秋山翠霭中  

张守【`字曽符松江人盐城训导有菉园诗藁`】  

懐旧诗为禾中严扆臣先生作  

籍甚严夫子平生未可忘五车娱嵗月一第老行藏和寡空歌雪知微为履霜寸心千古在欲诉不成章草阁聫吟夜孤城对雨时话兼千载事心独两人知北海樽犹在南洲榻未移灯前形影断但有梦来时黄与坚【`字庭表太仓人有忍庵集`】  

语水道中  

垂垂云影黑吹雨入篷窗树迥争遮越山俄欲渡江一湾打鱼舍数防采菱艭更作回头望汀飞白鹭双钱光绣【`字圣月鄞县人有归来阁集`】  

范蠡湖  

西施辞越几千载此地犹传范蠡湖梳妆台下菱米熟暖风吹香香有无幽魂髣髴不可见两岸桔橰声厯乱须防愁月效眉颦还似入宫初掩面丈夫宁涤临卭器忍以朱顔博富贵伯图亦似有良谟何必女戎滋讪詈嗟嗟少伯如可起应悔当年失策矣冶思间情一望深倚棹徘徊夜如水  

杨树声【`字无声漳乡人`】  

褚砚耘招饮园亭  

寂寞扬云宅萧疎仲蔚楼云封石砌暖月出板桥低弱栁迎樽斚名花引杖藜那知千古意珍重付黄鹂董俞【`字苍水号樗亭华亭孝防有浮湘度岭集`】  

和东湖步月韵送沈南疑归当湖  

欲别沈郎哦妙句酒阑挑罢竹窓灯蘸波弱栁拖千缕窥户新蟾透半棱鼓角荒城催暝客鱼虾小市上春罾撚须拟和惊人语故步慙余失夀陵  

叠韵送徐启逺  

分明寒食逺邨图烛影江灯带夜乌白首交游惟孺子青山著述有潜夫春风小圃残梅落暮露闲亭碧藓铺即此东湖招饮地野人跂望抵蓬壶  

叠韵送借山上人  

采得莼丝不暂停阖闾城畔漾归舲座中怪我头先白花底逢师眼倍青久住云山偏识路偕游麋鹿欲忘形何当访尔禅栖处树古岩幽一卷经  

朱克生【`字周桢寳应人有环溪诗集`】  

同计甫草泛东溪访朱子蓉不遇  

回廊髙阁几追攀鼓枻仍寻旧路还翠竹两崖不不见塔铃声在水云湾  

王尔梅【`字子和海丰人有南游革`】  

晩泊嘉兴  

日斜抵檇李萧寺起钟声灯火移舟见星辰穿树行近城喧爆竹到岸罢棋枰应对鸳湖月飘零酒一觥程瑞禴【`字孚夏休宁人有罗浮近草`】  

泊王江泾  

舟横野浦卧沙明五月凉生景倍清灯火照波萤乱防鳬鹥隔岸夜无声千林桑叶留人采万顷湖田待雨耕记取东风还有意酒旗吹向阖闾城  

【`附考在秀水县治北三十里按宋祝牧方舆胜览王江泾在漕河东因巨姓黄氏江氏居此亦作黄江泾元岑士贵税署亭记云闻川市又名王江泾旧在官塘东宋徙置塘西`】  

钱澄【`字饮光桐城人`】  

新秋登慈云寺千佛阁  

武塘弥望尽平畴髙阁凭栏指顾收残暑已应辞薄暮惊飇陡觉入新秋千家树簇孤城静百道溪穿满邑流最是下方忧旱切雨坛铃葢晩来愁  

姜遴【`字万青华亭人官庶吉士`】  

读柯南陔幔亭集  

曽读屯田一卷词晓风残月起相思今朝重把南陔集欲倩春莺谱竹枝  

不信蛾眉怨独多新诗哀艳意如何看来李峤真才子爱咏人间水调歌  

释储【`字继起通州人`】  

辛丑赴金粟宿鹤洲  

竹光水影荡廻廊叠碧飞青鹤路长身入米家图画里野航清晓坐潇湘  

释晓青【`字碓庵吴江人`】  

壬寅题鹤洲草堂  

草堂之名双耳热大小园林推冠絶忆昔追从杖履游佳处知难尽曲折十日一山五日水移得画图来屋里绉碧凝寒枉鬭奇笔踪遗落天然美老树卧波龙跃潭痩藤结束如花龛我欲借君方丈地晨昬叩击资冥探瓶鵞一呼应声出纵去仙禽休再诘千古风流若眼前裴公作事多真率感君不在一饭恩形骸何物肝胆存青鞋布袜自兹始愿无谢客书其门  

释南潜【`字月函长洲人原名董説`】  

梦至梅里【`时闻老母过梅里董庵`】  

晨起意不怿梦断吴天空极目西南角越山青几重夏云无意绪堆作千万峰游子乱方寸踯躅将何从小立青松根新梦聊自理恍愡梅里行孤邨影寒水离亲雪晴中莺声今复尔母子话溪堂斜阳射衣紫释观衡【`字颛愚覇州人有紫竹林集`】  

访朱泾船子道场【`考见方外`】  

含虚鱼口大钩饵若何施斫尽南山竹空垂东海丝痴心惟自适明眼更谁知独有朱泾月清辉似旧时释行明【`字养拙蒲东人`】  

题宻印寺  

大潙青不了一寺此中开鸟向坐时语云从吟处来众僧禅已定新赋苦难裁阁笔一长啸悠然更上台释元志【`字寓谷余干人有兰偶堂集`】  

东湖坐雨  

月影不离水竹声时到堂检书忘旦暮与砚共行藏十里湖光晓千函贝叶香何缘时到此秋雨闭山房  

宿化城庵  

负郭精蓝此最幽长堤风细栁丝柔斋钟逺入春湖雨梵呗惊回古渡鸥自有神鱼霑世泽【`陆大司冦有放生湖`】絶无渔网下清流南薫似爱疎狂客吹散匡牀万种愁  

【`附考庵在当湖东岸旧爲邑令化城罗公生祠遂以名庵`】  

释宗渭【`字筠士号绀池太仓人有芋香诗钞`】  

烟雨楼夜泊  

落帆亭畔草芊芊放鹤洲边好泊船片席凉分三靣水半湖暝接万家烟乌啼霁月高秋晩角吹清霜旅梦悬虽有胜情无胜具凭栏凝眺重凄然  

朱中楣【`字逺山南昌人李少司马元鼎妻`】  

寄挽嘉禾三烈【`为张蘧林少司马作考见闺秀三十三卷`】  

我闻虎丘防劔光游人千古吊贞娘又闻钱塘苏小小客过唏嘘怜春草如兹二妇何足奇不朽曽不让须眉何况云黯燕台月折玉埋香悼三烈三生石上旧因缘矢志长斋绣佛前千廻万刼祗一死共视防躯薄如纸爲子死孝臣死忠三心皎皎将毋同絶命词成不返顾倐然遂隔泉壤路广栁萧萧易水寒胥涛日夜撼江干楚有兰兮湘有竹疑化鸳湖满溪绿而今行道指丰碑风雨酸辛猿鸟悲试看辽东归来鹤惜哉九原不可作王芳与【`字芳从余杭人侍郎严沆室`】  

忆子餐留鸳湖  

栁瘦轻烟际迎风引绪长有愁难寄酒无涙不沾裳芳草迟归棹遥山待好妆问君湖畔宿几见好鸳央朱柔则【`字道珠钱塘人沈方舟室`】  

游鸳鸯湖  

沿流一櫂晩风凉莲子花多水亦香莫怪成双还打散由来命薄是鸳鸯  

登烟雨楼  

南湖千尺起高楼女伴相扶到上头一片离愁似烟雨西风吹满白苹洲  

妓文娥【`松江人`】  

赋荅沈上舍南疑  

几缕炉烟荡晩风敛衣闲立小庭东生憎蝴蜨偏多事拂落山樱满地红  

绿窗无事懒搊筝小卷虾帘坐听莺客到不劳鹦鹉报隔溪吹到踏歌声  

## 檇李诗系卷四十二  

平湖沈季友撰  

秦  

水市謡  

长水土人有此謡始皇闻之乃从此过与人乘舟交易以应之按水市合爲沛字应汉祖起沛也  

水市出天子  

长水謡  

时有老妪闻謡甚惧日往窥城门门侍欲缚之妪言其故后门侍以犬血涂门妪见血疾走忽大水至遂沦爲谷  

城门有血城当陷没【`一作城门当有血城防没爲湖`】  

三国吴  

西乡儿语  

黄武二年由拳西乡有产儿便能语因谓其乡曰语儿  

天方明河欲清鼎脚折金乃生【`一作天明河欲清脚折金乃生`】  

唐  

廻波词  

嘉兴令杨廷玉武后之表侄也贪猥无厌时人爲之词云  

廻波尔时廷玉打獠取钱未足阿姑见作天子傍人不得抵触  

华亭君歌  

唐末琅琊张聿爲嘉兴军华亭令有以干乞至境上者闻民此歌不谒而去  

华亭君来几时免我疾苦疗我饥  

元  

方推语  

至正中淳安方道叡爲嘉兴路推官谳狱明恕民爲之语云  

方推一断死而无怨  

丁酉謡  

丁酉八月张士诚来攻嘉兴防政杨完者以大军四伏使小舟诱之至杉青闸多积苇以待风大起举火焚燎敌死甚众遂舍舟登陆战于东堰大破之张士诚伏水遁然完者防肆掠人滛汚妇女少拒即指以通贼民间謡曰  

死不怨泰州张生不谢宝庆杨  

明  

京师语  

颍上李芳中永乐中进士任刑科给事中执法不挠忤权幸谪海盐丞弃官归宣宗尝顾问曰李芳何在近幸畏其刚直多沮之京师爲之语曰  

永乐纪纲宣徳李芳  

洪令语  

治末金溪洪范爲嘉兴令有才略大类杨大守继宗士民爲之语云  

洪令杨守承前启后  

徐守语  

正徳间贵溪徐盈爲郡守有善政郡中语曰  

徐公祖步杨武【`谓杨继宗也`】  

张令歌  

张濓苏州人正徳末爲海盐令民歌之  

前堂无吏人后堂无优人堂下无犯人  

安妃语  

宪庙安妃姚氏郡城人生而端静毎游息必御大道中央家食贫常习防木棉躬贸易俟日中市嚣屛息乃就市目无忤视人多异之一日早盥覩靧水中有日月云霞五彩扇夹两旁爲白父母甚惊怪未几宪庙遣中贵人下江南广小星之选里人以妃幽闲多令徳且居恒有怪征爲白中贵人应召父母昆弟念入宫无相见期聚族而哭妃顾谓曰是行安知不大吾门何用涕泗爲既治装登舟过平望妃髪素种种不盈尺一夕发长委地进御数年生夀王县官貤恩泽抵郡父母皆物故无可踪迹者其弟福圆方蹑屩负担鬻诸菓于市中得之令习礼博士勉教爲拜起跪立即日授锦衣衞指挥同知民间语曰  

谁氏子卖青梅朝蓝缕夕锦衣  

潘明府语  

平湖潘鹍正徳丁夘举人家贫力学授肇庆府判未几乞归穷如故谈经爲后生师表里人爲之语曰  

书中车马多如簇潘明府无一舟一仆  

陆青天謡  

嘉善陆垹知武昌府郡人謡曰  

陆青天胜明月青天无不青明月有时缺  

王谚  

嘉靖庚戌春三月大风雨三日李树生王遂有倭难  

李树生王百里无人家  

花瓦謡  

田州女土官瓦氏嘉靖十四年调之征倭至苏州索有司捕蛇爲军中食败倭于王江泾时人语云  

花瓦家能杀倭腊而啖之有如蛇  

洪遇謡  

歴城洪遇嘉靖间爲秀水令有恵政以艰去邑人謡曰  

洪遇再来天有眼某某不去地无皮  

杨令语  

杨挺高金乡人嘉靖中由进士任海宁令有亷名后补平湖湖三年即服食细品必衙中纺织艺圃以自给入觐时语云  

天下清官杨挺高  

闽中谣  

嘉兴谭昌言爲福建提学人有投私书者槩不发试竣题数行裹原书复之闽人语云  

来一封去两封以爲不信视邮筒  

平湖谚  

平湖俞瓛字廷贵有行谊熊卓知县事引与计事行之民辄曰神明或干以私遂谢弗与通里人谚曰  

郭东俞生当春握氷  

泾县歌  

嘉兴高承埏知泾县将去民歌之曰  

眄公车来何暮计公程去何马公内召我何之急攀辕告上司上司扬言不可止入都门见天子  

楚雄歌  

秀水朱大竞知楚雄府政尚亷静甫半载丁内艰几不能治归郡人歌曰  

清亷太守一世难百鸟有鳯鳯有鸾  

江南谚  

江南田家占雨谚曰  

甲申尤自可乙酉怕杀我【`按二语宋南渡时即有之见范石湖诗注相传至今`】吴谚二首  

官粮办便无饭  

南道如虎升官半府  

吴中谚六首  

有利无利但看二月十二【`花朝日晴则百果多实`】  

三月沟底白莎草变成麦【`三月无雨麦乃有收`】  

六月不热五谷不结  

秋孛鹿损万斛【`立秋日不宜雷`】  

若要麦见三白【`冬至逢第三戌爲腊腊前雪三次谓之三白大宜菜麦`】  

除夜犬不吠新年无疫厉  

当湖二谚  

当湖象珠九水环绕案山有塔及陆敬舆祠今废自来相传云  

九龙争珠大物且至  

案山脊出奎光乃发  

童謡  

朱竹垞太史静志居诗话云此予童稚日偕闾巷小儿聨臂蹋足而歌者不详何义亦未有騐  

貍貍斑斑跳过南山南山北斗猎廻界口界口北靣二十弓箭  

国朝  

二令謡  

顺治中平湖有金鍜倪适二人爲令皆贪秽民爲之謡曰  

金皆鍜去倪尽适来  

公归謡  

平湖陆陇其康熙庚戌进士初任苏州嘉定知县清操饮氷爱民如子以诖误去官与妻同驾一舟惟有图书数卷织机一张而巳邑人爲建生祠刋公归集以送之幷爲謡曰  

陆公归舟何所图书数卷机一张  
