---
title: 第66部分
index: true
icon: editor
order: 66
category:
  - 诗藏
  - 诗集
  - 全宋诗
tag:
  - 佚名
---

张俞　白云楼  
城上新开百尺楼，白云人伴白云留。  
山川半倚三吴胜，江汉常吞七泽流。  

张俞　博望侯墓  
九译使车通，君王悦战锋。  
争残四夷国，只在一枝筇。  

张俞　蚕妇  
昨日到城廓，归来泪满巾，  
遍身罗绮者，不是养蚕人。  

张俞　岑公岩  
池光复涵澈，万象皆镜入。  
亭观出浮云，彤彤映邦域。  
左右浮屠宫，岿然争{上山下榠}岌。  
孰云南浦陋，今始逢藻饰。  

张俞　车湖  
忆昔车公居此地，遗墟缭绕临清渊。  
惜哉断石文尚在，野老不识投波澜。  

张俞　郴州道  
南土殊风气，冬林叶尽丹。  
越天无雁度，楚泽有龙蟠。  

张俞　除日万州临江亭  
南浦逢除日，天涯有去舟。  
蛮城和雨闭，峡水带春流。  

张俞　除夜宿黄沙馆书怀  
穷年抚剑独无眠，世路危疑倦往还。  
夜半无人残月白，狐鸣枭啸满空山。  

张俞　楚中作  
渺渺洞庭野，萧萧黄鹤楼。  
水通云梦浦，人渡沔阳舟。  
广泽侵吴壤，孤城接郢丘。  
山分三楚断，溪入九江流。  
寂寞休兵月，纷纭战国秋。  
吴生来赤壁，魏武定荆州。  
六代凭形势，群雄死寇仇。  
凄凉帝子宅，浩荡{右衤右爾}衡洲。  
万里浮云暮，千年故国愁。  
武昌宫不见，麋鹿自群游。  

张俞　翠微寺  
翠微寺本翠微宫，楼阁亭台数十重。  
天子不来僧又死，樵夫时倒一株松。  

张俞　广州  
越地春生草，春城瞰渺茫。  
朔风惊瘴海，雾雨破南荒。  
巨舶通蕃国，孤云远帝乡。  

张俞　韩信坛  
汉用亡臣策，登坛授銊时。  
须知数仞土，曾立太平基。  

张俞　嘉州  
城分二江急，树入九峰开。  
地隔犍牂绕，人从楚蜀来。  

张俞　句  
独得万古意。  

张俞　句  
昔乃荆棘荒，今为蕙兰袭。  

张俞　句  
万顷碧波看不尽，一拳孤岫望中月。  

张俞　句  
高光如有嗣，吴魏岂胜诛。  

张俞　句  
康乐有情遥寄想，青豨句在十三峰。  

张俞　句  
可胜亡国恨，独有爱山心。  

张俞　句  
千年黄鹤无消息，满自空寒万里秋。  

张俞　句  
与谁天末分青髻，长向人间画翠峨。  

张俞　句  
真人自有龙躥术，可笑长生事战争。  

张俞　句  
生涯自笑惟诗在，旋种芭蕉听雨听。  

张俞　句  
欲作外臣谁是友，白云孤鹤在岩扉。  

张俞　陪孙之翰太傅登成都楼  
龊龊古之人，伤心广陵废。  
遂弦芜城歌，半夜一挥涕。  
蕙纨随草衰，藻黼归尘翳。  
魂石敛邱封，歌堂从水逝。  
薰光杳沈灭，吞根徒千岁。  
我怀吴蜀国，祸乱若符契。  
目览台城墟，心感君王世。  
干戈日驰逐，狼虎争吞噬。  
山河实天堑，城阙巍地肺。  
霸力不久炎，倏忽如焚藄。  
空余万雉城，岌倚寒云际。  
麋鹿玩苹阴，狐狸栖棘卫。  
江汉含呜咽，岷峨抱迢递。  
荒村烟花遥，落日寒风厉。  
因知市朝人，自古悲兴替。  

张俞　邛州青霞嶂  
雾山环合自云川，户有清溪种玉田。  
万本桃花不知处，几人曾得问秦年。  

张俞　岁穷雨夜独卧山斋  
岁晏云深谁与游，喦房终夜雨如秋。  
不知海上三山梦，何似人间万户侯。  

张俞　题汉州妓项帊罗  
蜀国佳人号细腰，东台御史惜妖娆。  
从今唤作杨台柳，舞尽春风万万条。  

张俞　题温汤驿三首  
梦魂飞入瑶台路，九霞宫里曾相遇。  
壶天好景自愁人，春水泛花何处去。  

张俞　题温汤驿三首  
昨夜过温汤，梦与杨妃浴。  
敢将豫让炭，却对卞和玉。  

张俞　题温汤驿三首  
同欢一宵间，平生万事足。  
想得唐明皇。畅哉畅哉福。  

张俞　题西山临江亭  
南北逢除日，天涯有去舟。  
蛮城和雨闭，峡水带春流。  
不负新年感，惟多故国愁。  
宁无贺新酒，徒此事羁囚。  

张俞　题隐真谷  
绵绵褒斜路，窈窈郑真谷。  
斯人已千载，高谊犹在目。  

张俞　谒白帝庙  
孤山抜江口，上有白帝祠。  
横视天下险，万流皆俯窥。  
古殿锁神物，悲风出阴帷。  
天昏瓦栋折，狐鼠亦生威。  
优巫日鼓舞，鬼怪生奔驰。  
雷霆卷蛟窟，雹火烧松枝。  
入户精鬼动，有如阴兵随。  
吁哉汉盗乱，海内遂崩离。  
赤龙始潜跃，逐鹿过秦时。  
公孙奋神剑，定蜀图安危。  
陇坻开北户，荆门启东陲。  
长驱百万众，日斗天下师。  
群豪插羽翼，与汉争雄雌。  
两帝不并立，兴亡良可悲。  
天运虽有在，圣贤岂无为。  
昭皇揽英杰，袭轨奄垂基。  
风云共浩荡，千古余寒碑。  
威神竟不没，万里震南夷。  

张俞　游骊山二首  
金玉楼台插碧空，笙歌递响入天风。  
当时国色并春色，尽在君五顾盼中。  

张俞　游骊山二首  
玉帝楼前锁碧霞，终年培养牡丹芽。  
不防野鹿踰垣入，衔出宫中第一花。  

张俞　游灵岩  
玉文山后灵岩寺，四百年来选佛场。  
满地白云关不住，石泉流出落花香。  

张俞　丈人观  
精气腾井络，下临群岳尊。  
元真戴天坐，执印朝轩辕。  

张俞　朱槿花二首  
风雨无人弄晚芳，野桥千树斗红房。  
朝荣暮落成何事，可笑纷华不久长。  

张俞　朱槿花二首  
朝菌一生迷晦朔，灵蓂千岁换春秋。  
如何槿艳无终日，独倚栏干为尔羞。  

张玉孃　白雪曲  
帘白明窗雪，负急寒威冽。  
欲起理冰统，发凝指尖折。  
霜韩眠不稳，愁重肠千结。  
闻看胸梅梢，埋没清尘绝。  

张玉孃　班婕妤  
一自煌捐弃，香足玉阶疏。  
闻道西宫路，近亦绝莺与。  
翠箔玉蟾窥，天街仙籁绝。  
抱恨坐夜长，银氏半明减。  

张玉孃　采莲曲  
女儿采提收船，船担水动波摇天。  
春风笑隔荷花面，面对荷花更可耿。  

张玉孃　长信宫  
珠箔疏流月，莺归定绣裳。  
宫西灯火合，歌吹起昭阳。  

张玉孃　池喧待月  
待月月未升，看池池水清。  
冰夷吹海浪，薄雾约云英。  
惟见寒波动，嫦娥明镜行。  

张玉孃　川上女  
川上女，行踽踽。  
翠发湿轻云，冰饥清溽暑。  
霞裾琼佩动春风，兰操菽心常似缕。  
欲恨征途轻薄儿，笑隔山花间妾期。  
妾情节清澈川中水，朝暮风波无改时。  

张玉孃　春残  
帘外落花万点，枝头啼鸟一声。  
唤转枕边春梦，倚兰终日凝情。  

张玉孃　春睡  
绣倦南窗下，条然睡思催。  
红日过墙去，清风入幕来。  
幽梦迷庄蝶，荒云隔楚台。  
觉来香缕在，虚室绝尘埃。  

张玉孃　春思  
玉勒雕鞍燕北春，闲愁空自惜芳尘。  
杨花入户还飞去，应笑虚帏翠被新。  

张玉孃　春晓  
夜雨连阶碧草，东风满院飞花。  
湘汀帘凝晓色，石楠树散栖鸦。  

张玉孃　春晓  
梦回隔竹漏声残，春起移灯看牡丹。  
无方东风暗吹烟，徇被清露倚雕半。  

张玉孃　春晓谣  
到枕一声莺，晓窗生虚白。  
烟柳影参差，薹薇红半拆。  
乘风双蛱蝶，欲入珠帘隔。  
独向花下吟，翠知剌罗襟。  
徘徊吟不就，婢子整瑶琴。  
抚统不堪弹，调别无好音。  
一弘肠一断，断改岁回心。  

张玉孃　春夜  
松花香度漏初沈，人静庭空落暗金。  
一枕嫩风清晓露，半窗凉月弄轻阴。  
坐移十二兰干曲，与入千憎积翠深。  
弹罢云和重间夜，蔷薇影裹复长吟。  

张玉孃　春庄凝思  
春来常是见花羞，终日帘垂懒上钩。  
淑气熏人铙旧梦，柳条萦带绾新愁。  
情归野草泥寒雨，目断长江送去舟。  
笑比南金身自许，镜莺独抱下庄楼。  

张玉孃　从军行  
二十遴戏勇，从军事北荒。  
流星飞玉弹，宝剑落秋霜。  
书角吹杨柳，金山险马当。  
长驱空朔漠，驰捷报明王。  

张玉孃　捣衣曲  
入夜玷声满四娄，一天霜月秋云轻。  
自煌岁岁衣裁就，欲寄无因到远人。  

张玉孃　灯夕迎紫姑神  
淑气回春雪渐融，星河天上一宵通。  
芙蕖万点交秋月，鼓角三更度晓风。  
烟影晕迷光绰约，帘环声各佩玲珑。  
不妨鸟篆留仙迹，凤辇阜动出紫宫。  

张玉孃　端午  
晓糁浦玉泛琼浆，臂结红丝暗自伤。  
莫漫相逢宜楚节，独娄清梦隔潇湘。  

张玉孃　古别离  
把酒上河梁，送君灞陵道。  
去去不复返，古道生秋草。  
迢虎山河长，缥缈音书杳，  
愁结雨冥冥，情深天浩浩。  
人云松菊荒，不信桃李好。  
澹泊罗衣裳，容颜萎枯槁。  
不见镜中人，愁向镜中老。  

张玉孃　闺情四首　卜归  
南浦萧条音信稀，百劳东去燕西飞。  
玉钗敲断灯花冷，游网乘空蟢子非。  
沉水齐心燃宝鼎，金钱织手卜灵龟。  
数期细认先天课，甲已多加归未归。  

张玉孃　闺情四首　倦绣  
绿窗春睡起常迟，绣罢鸳鸯听子观。  
斜倚睡屏间怅望，慷临莺镜独支颐。  
工馀彩线日空永，愁伴珊瑚梦已过。  
细数目前花落尽，伤心都付不言时。  

张玉孃　闺情四首　沐发  
腻滑青螺宝髻黏，金盘香水吸寒蟾。  
指尖巧弄琅玕影，楚发轻披云母帘。  
掠雾暗疑星点点，拂波深见玉织织。  
起来乱绾慷双凤，熏向沉檀强自添。  

张玉孃　闺情四首　秋千  
瘦腰春病不成圊，闲逐秋千荡尽衣。  
香散天风兰佩隋，声摇环玉彩绳飞。  
飘飘似跨双莺去，闲雅宜从月殿归。  
无力尚怜扶不起，翠蛾独蹙怨斜晖。  

张玉孃　海棠月  
永夜无人玉漏迟，圃圃月上海棠枝。  
月留凉露芳尘暗，花弄清晖淑影移。  
粉黛三千春对镜，银波万顷晓凝脂。  
深闺为尔牵愁兴，坐间容光强赋诗。  

张玉孃　和谪弟三一三峡晓征寄回韵  
鸟道萦纡入剑门，谪居惟汝独断恩。  
锁天烟黑疑无地，隔树人言知有村。  
听雨不生池草梦，看云应断故乡魂。  
平安日间南归雁，三峡清秋依晓猿。  

张玉孃　华清宫  
柳暗春风远，花飞香梦残。  
夜深明月度，寂寞玉雕兰。  

张玉孃　结祺子  
闺中女儿兰蕙性，寒冰清澈秋霜莹。  
感君恩重不情，容光自抱悲明镜。  

张玉孃　开坐口谣  
独坐看花枝，无言又咏垂。  
疾婢不知意，问我心恨谁。  

张玉孃　哭沈生  
中路娄长别，夜寒如隋雪。  
顾将今日意，化作阳台云。  

张玉孃　龙鳞石  
古石横青壁，苍蛟松下蟠。  
日斜山气湿，瘦甲动馀寒。  

张玉孃　梅花  
潇渍石池边，清標出自然。  
东风零乱后，蜕甲玉蜿蜒。  

张玉孃　梅花村  
罗浮山下玉千株，十里长洲五里湖。  
嘉树留人舒啸地，飞花送客醉归途。  
影横鸟帽月隋步，香襟羔裘水在有。  
梦想湖山身不到，诗成凭寄老申屠。  

张玉孃　梦游龙阙  
香魂夜静赵龙苒，天风吹袂凌波袜。  
鲛人愁织雪绡衣，飞琼笑间青草发。  
肌澈冰霜玉树寒，步摇环佩玻璃滑。  
一声梦觉晓莺啼，帘节半枕梨花月。  

张玉孃　明月引  
明月度天飞，圃圃散清晖。  
中有后羿妻。窗药化蟾蜍。  
碧海心如梦，澹澹生寒虚。  
疳山一夜愁多少，照影令人添惨惨。  

张玉孃　鸣雁二章  
鸣雁征征，白露既零。  
猗嗟清兮，怀清香冰。  

张玉孃　鸣雁二章  
鸣雁嗥嗥，凉风飘飘。  
猗嗟变兮，怀彼春宵。  

张玉孃　牧童群  
朝驱牛，出竹扉，  
平野春深草正肥。暮驱牛，  
下短陂，谷口斜山雨微。  
饱采黄精致不饭，倒骑黄犊笛横吹。  

张玉孃　暮春偶成  
草香云暖雨初晴，暗度梅花入翠帏。  
曲罢梦回肠欲断，起看秋月色凝衣。  

张玉孃　暮春闻莺  
膏雨初乾风日晴，绿阴深处一声莺。  
唤回午枕伤春梦，起向蔷薇花下行。  

张玉孃　暮春夜思  
夜凉春寂寞，淑气浸虚堂。  
花外钟初转，江南梦更长。  
野春鸣润水，山月照罗裳。  
此景谁相同，飞萤入绣状。  

张玉孃　器沈生  
仙郎久未归，一归笑春风。  
中涂成永绝，翠袖染啼红。  
怅恨生死异，梦魂还再逢。  
宝镜照秋水，明此一寸衷。  
素情无所著，怨逐双飞鸿。  

张玉孃　清书  
书静春偏远，诗成与转賖。  
看山凭书阁，问竹过遴家。  
摘翠间惊鸟，烧烟晓煮茶。  
无端双蛱蝶，远袖错寻花。  

张玉孃　秋江辞  
烟迷浦口人跳稀，老松瘦竹横斜晖。  
舟人鲋切苇羡美，竹叶香清蟹正肥。  
醉眠篷底呼下醒，一任春风吹发影。  
起来霜月白满天，淅沥蒹葭凉夜静。  

张玉孃　秋思  
秋入银壮老井梧，能言鹦鹉日相呼。  
兰闺半月间鎝绵，学得崔徽一镜图。  

张玉孃　秋思  
爽籁生灵迳，清秋澹碧空。  
乘凉賖月色，间夜行出帘栊。  
独坐耿圃扇，罗衣吹暗风。  

张玉孃　秋夜  
暮声杂鸣叶，灵籁生郊墟。  
白雾脆杨柳，秋水翻芙蕖。  
蟾蜍澹帘箔，机杼织寒虚。  
岁度思菽藻，茫然愧鹿车。  

张玉孃　秋夜长  
秋风生夜凉，风凉秋夜长。  
贫看山月白，清露温衣裳。  

张玉孃　塞下曲  
寒入疳榆霜满天，铁衣马上枕戈眠。  
愁生书角乡心破，月度深闺旧梦牵。  
落雁行银箭，开弓乡欣环。  
三更豪鼓角，频催乡梦残。  
勒兵压铁骑，破虏燕松山。  
宵傅前路捷，游马斩楼兰。  
归书语嬬妇，一宵私昵难。  

张玉孃　山之高三章  
山之高，月出小。  
月之小，何皎皎。  
我有所思在远道，一日不见兮我心悄悄。  

张玉孃　山之高三章  
采苦采苦，于山之南。  
忡忡尤心，其何以堪。  

张玉孃　山之高三章  
汝心金石竖，我操冰雪洁。  
拟结百岁盟，忽成一朝别。  
朝云暮雨心去来，千里相思共明月。  

张玉孃　石榴亭诸父夜酌  
永漏报高阁，榴亭出庭筵。  
紫檀熏宝鼎，银烛散青烟。  
灵籁生修竹，香风入夏弦。  
露浓罗袖重，歌遏酒杯傅。  
诸妇酣春梦，双蛾失翠钿。  
玉山推汪倒，看月背花眠。  

张玉孃　双燕离  
白杨花发春正美，黄鹄帘垂低。  
燕子双去复双来，将弃成旧痓。  
秋风忽夜起，相呼度江水。  
风高江浪危，拆散东西飞。  
红径紫陌芳情断，朱户琼窗旋梦过。  
憔悴术佳人，年年愁独归。  

张玉孃　题画　伯牙  
山家茆屋隔寒林，独抱枯桐觅旧吟。  
门掩无人飞蛱蝶，白云垂地结晴阴。  

张玉孃　题画　蔡确  
楚水吴山作胜游，竹状石枕定离愁。  
晚烟何处吹渔笛，独忆琵琶怨碧秋。  

张玉孃　题画　海棠宿鸟  
幽禽底事倦春芳，相与栖迟宿野业。  
风揽一枝香梦醒，四天烟景夜茫茫。  

张玉孃　题画　苏子  
天白山高月满川，牙花风洋木兰船。  
倚舷一曲鸣鸣调，惊起潜蛟夜不眠。  

张玉孃　题画　渔舟  
秋水秋空一样明，柳阴不声小舟轻。  
玉堂金马非吾梦，月色度花同醉醒。  

张玉孃　题画　子猷  
日暮天寒白雪频，扁舟夜半未归人。  
想因不尽山兴与，留向丹青人梦清。  

张玉孃　题书小景  
山合云初尽，溪阴下夕阳。  
贫看无限好，柳底坐秋光。  

张玉孃　听琴  
竹外结枯桐，琅琅生松风。  
听来还自惜，坐对独花红。  

张玉孃　晚楼凝思  
鸳鸯绣罢阁新愁，独抱云和散书楼。  
风竹入统归别调，湘帘卷月笑银钧。  
行天雁向寒烟没，倚槛人将清沪流。  
自是病多忪宝钏，不因宋玉故悲秋。  

张玉孃　王将军墓  
岭上松如旗，抉收欠石姿。  
下有烈干魂，上有青菟丝。  
烈士节不改，青松色愈滋。  
欲识烈士心，千里相思共明月。  

张玉孃　闻谣  
兰径香薰幽佩，竹风凉度疏帘。  
情长锦瑟统断，绣倦金缄倒拈。  

张玉孃　无题二首  
征雁初闻废织梭，支颐机杼恨偏多。  
溪头返影留斜日，湖上行舟荡芰荷。  

张玉孃　无题二首  
阚来弹鹊漫停梭，竹鸟花潭思转多。  
秋老莫言春度尽，若邪独自惜凉荷。  

张玉孃　西楼晚眺  
向晚登高楼，帘妆楼上头。  
白烟凝野水，望断使人愁。  

张玉孃　夏夜园亭纳凉  
南园有凉气，移席散馀情。  
新月隐修竹，清风开小亭。  
水骨静香汗，霜纨扑乱萤。  
忽然微雨至，爽籁拂帘楹。  

张玉孃　香闺十咏　凤头钗  
金蹙钗头双凤凰，晓来巧拂雪云光。  
自煌不带萧郎思，独对菱花学淡妆。  

张玉孃　香闺十咏　扶玉倚  
绣罢南窗睡思催，花生银海玉山颓。  
东风斜倚妖无力，梦入湘江隔楚台。  

张玉孃　香闺十咏　鲛绡帨  
半幅生绡雪色寒，鲛人相赠比琅玕。  
华清浴罢恩波媚，南浦伤时咏雨斑。  

张玉孃　香闺十咏　凌波袜  
天孙夜半剪云虽，翠幄春分巧思多。  
一束金莲微印月，香尘不动步凌波。  

张玉孃　香闺十咏　梅花枕  
玉虏冰骨独英英，绣向珊瑚照睡屏。  
疑有暗香生纸帐，罗浮梦断晓魂惊。  

张玉孃　香闺十咏　青莺镜  
云奁初展晓光寒，幽思重重独舞莺。  
自是伤秋耿瘦影，不惭彩笔实春山。  

张玉孃　香闺十咏　鹊尾炉  
汉宫早送瑶池信，荀令堂前夜气浮。  
凭仗花开拜新月，重添新篆炷春愁。  

张玉孃　香闺十咏　桃花扇  
浓花妆点一枝春，影拂潇湘月半纶。  
歌和儿裳风力软，钗横发乱晓寒新。  

张玉孃　香闺十咏　玉压衾  
匠出昆山一片珍，白虹气爽晚凉新。  
鸳鸯不作湘波梦，幽独还嫌锦绣裵。  

张玉孃　香闺十咏　紫香囊  
珍重天孙剪紫霞，沉香羞认旧敏华。  
纫兰独抱灵均操，不带春风儿女花。  

张玉孃　新夏纳凉  
薰风初转夏，绿树老春莺。  
暗溜穿花入，轻云融竹生。  
倚凉欹书扇，拭沪听秦笔。  
素袜香尘暗，槐阴树底行。  

张玉孃　新燕忆女弟京娘  
三月江南绿正肥，阴阴深院燕初归。  
乱术飞絮营新痓，产逐花香避绣帏。  
欲笑秋风红缕在，独怜旧事玉京非。  
兰闺终日流清沪，愧尔双飞拂落晖。  

张玉孃　新月二章  
拜新月，拜月顾月圆。  
新月有圆诗，人别何时见。  

张玉孃　新月二章  
拜新月，拜月下庭除。  
欲祝心间事，未语先惨悽。  

张玉孃　瑶琴怨  
凉蟾吹浪罗衫湿，贫看无眠久延立。  
欲将高调寄瑶琴，一声统断霜风急。  
骨膠难煮令人伤，茫然背向西窗泣。  
寒机欲把相思织，织又不成心愈戚。  
掩咏含羞下阶看，仰见牛女隔河汉。  
天河虽隔牛女情，一年一度能相见。  
独此统断无续明，梧桐乐上不胜悲。  
抱琴晓对菱花镜，得恨风从手上吹。  

张玉孃　夜鹭  
白鹭宿秋陂，夜寒如隋雪。  
久立不飞去，月明霜气冽。  

张玉孃　咏案头四后　凤尾笔  
近来觅得管城子，修竹枝头彩影高。  
气挟风云驱阵势，光摇文彩动旆旄。  
诗成览德三书俊，梦入生花五色豪。  
圣代只今皆有象，晴窗处处凤凰毛。  

张玉孃　咏案头四后　锦花版  
薛涛诗思饶春色，十样鸾笺五采夸。  
香染桃英清入观，影翻藤角眩生花。  
涓涓锦水涵秋叶，苒苒剡波洋晚霞。  
却笑迴文苏氏子，工夫空自废诏华。  

张玉孃　咏案头四后　马肝砚  
一贡西支路八千，端溪无石玉还坚。  
龙媒带雨滴秋月，霜兔和云染翠烟。  
凤味山荒幽草合，雀台春老野花妍。  
丹砂不用医繁鬓，留尔芸窗朂草玄。  

张玉孃　咏案头四后　球麝墨  
兰煤薰透漏星房，苍壁无痕晕漆光。  
万杵龙珠凝海水，十分麝咏泣玄霜。  
松烟入砚还矜色，江雨翻云别有香。  
风静自林秋气逼，满天诗思动清商。  

张玉孃　咏史　陈图南  
避名高卧白云深，扶醉骑驴下碧岑，  
一笑披袍惊隋处，用时知有济时心。  

张玉孃　咏史　党奴  
江雪寒连酒思豪，歌傅锦帐醉烹羔。  
争如取水陶承旨，茗碗清新与味高。  

张玉孃　咏史　伏生  
楚炬秦坑六籍埃，芳心争忍不同灰。  
若非斯道终难随，雪发应消异世才。  

张玉孃　咏史　乐羊  
自剪冰丝臂远归，学成何异此成衣。  
妾身不是轻恩爱，只恐苏郎革下机。  

张玉孃　咏史　林和靖  
饮尽春角与转饮，竹阴扶日印窗斜。  
骑驉踏遍吴山曲，处处东风出杏花。  

张玉孃　咏史　马融  
堂下青衿日就文，帐中丝竹遏行云。  
岂应鲁壁遗经日，雅秦洋洋满耳闻。  

张玉孃　咏史　卖浪仙  
乘驴迢递走红尘，十二街中草色春。  
不是眼空京兆尹，敲推原已入诗神。  

张玉孃　咏史　孟浩然  
风剪银潢雪满天，蹇驴骑过灞桥边。  
诗愁万斛应难载，非为驰驱老不便。  

张玉孃　咏史　蒨桃  
爱尝佳人白雪辞，云绫一束费春机。  
翻然度上呈诗句，羞杂歌喉与舞衣。  

张玉孃　咏史　谢东山  
风卷胡沙动地尘，蔷斋微步独断腰。  
危楼花落繁华尽，总付春风舞柳条。  

张玉孃　咏夏雨  
头上云俱黑，一片雨浪浪。  
惨澹隐高树，霏微迷绿杨。  
冷冷添润水，点点落危樯。  
帘卷山流翠，郊虚草自香。  
静嫌声间竹，醉爱攀醉触。  
殿阁罗间扇，池亭送嫩凉。  
荷珠圆复碎，兰芷脆还芳。  
拂埃乱天际，度云喧草堂。  
乘空瞩轻缰，向晚洗炎光。  
幽径荒苔滑，短檐飞鸟忙。  
湛湛翻萍影，溶溶浸柳塘。  
无心留石洞，有梦怊襄王。  
暝色欺明月，高翔透薄裳。  
入更生阗寂，欹坐讶清商。  
润气清湘簟，徘徊怯绣状。  

张玉孃　咏杨柳  
袅袅斜笼寒雨，年年荣乱愁肠。  
相对不堪憔悴，画眉羞斗织长。  

张玉孃　咏竹　风  
满庭修竹动秋风，掠地无痕一径通。  
景弄绿窗金琐碎，声归定瑟玉玲珑。  
流云不碍湘妃佩，隔水还疑蔡女桐。  
曲轻岂知变鹤在，翠霞飞去玉台空。  

张玉孃　咏竹　雪  
冻雪霏霏随九阜，竹枝垂地翠旋锁。  
玉龙战退飞鳞甲，青凤翻成白羽毛。  
岁晚馀寒知劲节，梦回佳兴讶清剽。  
隔云谁弄柯亭笛，落尽梅花风韵高。  

张玉孃　咏竹　烟  
数枝潇渍碧溪寒，水气冥冥日欲昏。  
青玉案前双翡翠，紫丝帐裹万琅玕。  
湘江旧事迷归梦，陆海春阴无羽翰。  
晚来独倚兰千里，螃色连天何处村。  

张玉孃　咏竹　月  
幽幽万籁竹千竿，凉夜宜从自裹看。  
翠节参差诉玉兔，金波晃洋浴青莺。  
半檐苍月催诗思，一径寒辉醒醉魂。  
吹徹霓裳清露下，嫦娥独自对芳樽。  

张玉孃　幽成四景　窗月  
山月流素晖，小窗绝嚣乡。  
四壁寂无声，合座生灵爽。  

张玉孃　幽成四景　蛩音  
落木旧山寺，霜清叶扫风。  
已无鸡犬声，虚殿鸣秋蛩。  

张玉孃　幽成四景　山色  
远山翠不减，满庭摇空青。  
坐对太古色，终日有馀情。  

张玉孃　幽成四景　水光  
渺渺涵秋色，澄澄生晓烟。  
四山潦初歇，寒玉一溪完。  

张玉孃　幽居漫赋  
细雨吹凉入户，闻花扶影移阶。  
愁人紫燕相语，古道清风支来。  

张玉孃　幽州明马客  
幽州胡马客，莲剑寒锋清。  
笑看华海静，怒振河山倾。  
金鞍试风雪，千里一宵征。  
苇底揪羽箭，弯弓新月明。  
仰天交雕鹄，回首贯长鲸。  
慷慨激忠烈，许国一身轻。  
顾声争怒劲，狼烟夜不惊。  

张玉孃　游春  
侍儿傅野约，趣伴出燃姬。  
竹外花迎佩，溪边柳笑眉。  
春随流水远，日度锦云迟。  
拾翠人争问，含羞独有诗。  

张玉孃　游春  
咏槛花浓梦欲欹，五更清露锁寒扉。  
明朝恐负寻芳约，拂晓平瞻霁影依。  
贴翠自娄羞舞镜，送春无奈听啼规。  
金莲破藓留芳卟，梨萼翻风作雪飞。  
沙上晴钪窥浅渚，松边黄蝶绕疏离。  
催吟片雨支俱黑，狂絮欺人故点衣。  
心事肯随流水尽，新愁不与酒寻宜。  
青梅已结梢头实，驿使难傅陇外枝。  
笑折野花轻插发，欲嫌溪柳忌修眉。  
因过竹院参祥意，觅得云林旧日诗。  
听入游郎歌古调，停看渔父下苔砚。  
紫花迢摅行应好，苍磴萦迦出每迟。  
罗袖翩翩香气满，绿阴冉冉鸟声微。  
等间无限伤春思，芳草天涯肠断诗。  

张玉孃　元日  
曈日破寒天，红光生紫烟。  
诗情归草梦，春色染桃牍。  
眉月添明镜，梅妆静翠细。  
堂开诸弟集，相对笑迎年。  

张玉孃　昼寝  
南窗无事倦春妍，绣罢沉香火底眠。  
清梦俗同飞絮杳，悮随双蝶度秋千。  

张渊微仆母　戒惜字纸  
万般诸字文，即与藏经同。  
安在不净处，堕作厕中虫。  

张元　句  
有心待搦月中免，更向白云头上飞。  

张元　句  
好著金笼收拾取，莫教飞去别人家。  

张元　诗一首  
夏竦何曾耸，韩琦未是奇。  
满川龙虎举，犹自说兵机。  

张元　雪  
五丁仗剑决云霓，直取银河下帝畿。  
战死玉龙三十万，败鳞风卷满天飞。  

张元道　不如归去  
岷峨路远万重云，锦水繁华一聚尘。  
帝子但知归去好，故家城阙已他人。  

张元道　春愁  
烟翠饱青实，雨红黏绿苔。  
杨花随梦去，莺语唤愁来。  
吟事春三月，风光酒一杯。  
芳心久消歇，已作蕙炉灰。  

张元道　春深见雁  
杜若生洲荻已芽，随阳片影向天涯。  
如今不用思归去，江北江南是一家。  

张元道　秋意  
古铎摇风语夜凉，露漙莎径咽寒螀。  
更长展转难成寐，拟问希夷觅睡方。  

张元道　摇落  
摇落梧桐恨，哀吟络纬愁。  
星河横静夜，天地入新秋。  
冉冉岁云迈，滔滔江自流。  
惊风和雁影，吹梦过南楼。  

张元干　跋东坡木  
玉局老仙天下人，平生爱与石传神。  
长江绝岛风涛里，千古常令墨色新。  

张元干　跋江贯道绝笔古松  
石根盘屈老苍官，绝笔殷勤记岁寒。  
万晨风云欲飞化，君家留得壁间看。  

张元干　跋江天暮雨图  
千山忽暗雨来时，天末浓云送落晖。  
老眼平生饱风浪，犹怜别浦钓船归。  

张元干　跋米元晖瀑布横轴  
老懒天教脱世纷，山川到眼失尘昏。  
绝怜千仞鸣飞瀑，一洒风中八表云。  

张元干　跋苏养直绝句后  
后湖醉卧已仙去，但有言句留人间。  
文采风流照千古，罗浮谁复遗金丹。  

张元干　跋赵唐卿所藏访戴图  
万壑千岩一剡溪，漫天云冻雪风飞。  
人踪鸟迹俱沉绝，独有扁舟兴尽归。  

张元干　跋赵唐卿所藏访戴图  
王孙胸次足丘壑，幻出山阴访载图。  
草屋柴扉闭风雨，客来空去得知无。  

张元干　拜颜鲁公像  
吴兴祠堂祀百世，凛凛英姿有生意。  
坐令异代乾没儿，莫敢徜徉来仰视。  
唐家纲纪日陵迟，僭窃相连益昌炽。  
我公人物第一流，皇天后土明忠义。  
屹然砥柱立颓波，未觉羊肠隳坦履。  
欲回希烈叛逆心，老夫但知朝觐礼。  
年垂八十位太师，平生所欠惟死耳。  
死重泰山　¤所难，杞鬼窃柄犹偷安。  
安知我公本不死，汝曹有知当骨寒。  
丰碑法书屋漏雨，政与丹青照千古。  
天遣神物常守护，要使乱卧贼子惧。  

张元干　别绶老  
无端流落迫残年，三十南山访老禅。  
未契安心了难觅，不如同世且随缘。  
频移竹几负寒日，旋拾松梢炊晚烟。  
珍重孤云出山去，东西南北一青天。  

张元干　丙午春京城围解口号  
戎马来伴　速，春壕绿自深。  
要知龙虎踞，不受犬羊侵。  
九庙安全日，三军死守心。  
傥为襄汉幸，按堵见於今。  

张元干　病起枕上口占三绝句奉呈公实峤之贤伯仲一笑  
天上宝囊无尽藏，向来密赐被先王。  
自怜门下老宾客，燕寝饱曾闻妙香。  

张元干　病起枕上口占三绝句奉呈公实峤之贤伯仲一笑  
素馨茉莉及玫瑰，清馥浑同雪里梅。  
六入不分初病起，眼前欠此共徘徊。  

张元干　病起枕上口占三绝句奉呈公实峤之贤伯仲一笑  
海外绿洋来万里，齐驱黎母鹧鸪斑。  
肯分钟钟箧中富，不用公家金博山。  

张元干　病中示彭德器  
老病无堪正坐贫，交游相见赖情亲。  
从渠造物小儿戏，不碍维摩老子神。  
三顾九迁成底事，一区二顷合由人。  
君侯论议高千古，略假毫端问大钧。  

张元干　才元思如涌泉愈和愈好晨兴遣骑扣门披衣疾读走笔再酬严韵  
阳和生发验葭灰，但见江梅欠蜡梅。  
风味向人忘冷落，岁寒乘月重徘徊。  
从来对酒遭花恼，何独题诗被雨催。  
公子唾珠无限思，更看铁画写离堆。  

张元干　次聪父见遗韵  
拙速还知胜巧迟，男儿功业要逢时。  
不妨唾面辱高马，似有泥坑规病鸱。  
老去尚堪苏子印，兴来须到习家池。  
此心毕娶无余事，且向春江理钓丝。  

张元干　次江子我迁居韵  
平生自省宜三黜，老去何心望九迁。  
避地湖山聊复尔，脱身兵火想当然。  
浮家泛宅非无计，坎止流行本信缘。  
犹恐惊涛翻四海，直须化鹤作飞仙。  

张元干　次江子我闻角韵  
夫差故国萦寒水，铁马南来忽振缨。  
城上昏鸦争接翅，舟中逐客谨逃名。  
胡笳怨处风微起，濁酒醒时梦易惊。  
飘泊似闻山寺近，真成夜半听钟声。  

张元干　次吕居仁见寄韵  
老去犹为客，谁人念退居。  
相望千里路，赖有数行书。  
白晒犹堪寄，乌牛政忆渠。  
何时闻枉驾，竹里唤行厨。  

张元干　次钱申伯游东山韵二首  
东麓坡陀尽梵宫，我来泉上照衰容。  
解衣又作茶瓜客，倚槛同看烟雨峰。  
何用苦吟凌鲍谢，要须高节配乔松。  
海水永閟锥沙画，绝叹故人遗墨浓。  

张元干　次钱申伯游东山韵二首  
扫榻开轩走寺宫，吾曹终日得从容。  
夕阳初落鱣溪路，云气半遮狮子峰。  
试问丹砂回白发，何如瀑布煮枯松。  
暮年纵有壮心在，归意已胜山色浓。  

张元干　次友人寒食书怀韵二首  
往昔升平客大梁，新烟然烛九衢香。  
车声驰道内家出，春色禁沟宫柳黄。  
陵邑只今称虏地，衣冠谁复问唐装。  
伤心寒食当时事，梦想流莺下苑墙。  

张元干　次友人寒食书怀韵二首  
孤生投老急菟裘，万晨云山已倦游。  
共喜石交逢异县，更陪彩笔赋春愁。  
无心俯仰犹多事，与世浮沉已拙谋。  
冷雨吹花作寒食，三杯软饱且眠休。  

张元干　次友人书怀  
此生无意入修门，精饱鸡豚短褐温。  
卜筑几椽临水屋，经营数亩傍山园。  
酒杯剩喜故人饮，书帙能遮老眼昏。  
身世颇同猿择木，功名谁问鹤乘轩。  

张元干　次友人书怀  
肠断春风杨柳花，中原何日再京华。  
将军未报歌三箭，乐府从传舞两娃。  
会见敌营如竹破，不应淮甸又兵加。  
频年寒食常为客，强索芳樽乐有涯。  

张元干　次友人书怀  
布谷催春惜雨乾，白鸥江上未盟寒。  
且倾客子酴醿酒，共享先生苜蓿盘。  
我已悬车羞碌碌，公当鸣佩称珊珊。  
休文才思虽多病，可是空吟红药阑。  

张元干　次韵晁伯南饮董彦达官舍心远堂  
今夕知何夕，真成累十觞。  
炉薰飘月影，密炬煎花香。  
政懒还诗债，无从发酒狂。  
故人怜久客，舞袖要须长。  

张元干　次韵陈德用明府赠别之什  
人欺季子币貂裘，谁信班生万里侯。  
小隐故山今去好，中原遗恨几时休。  
春争残腊寒梅早，雨涩晴冬宿麦忧。  
老眼相看炯无语，濁醪何日更浇愁。  

张元干　次韵聪父见遗二首  
十年迁客北归时，旁海相逢叹渺瀰。  
枝上烟光忙蛱蝶，尊中风味夺酴醿。  
老来诗思真枯井，别后心情似乱丝。  
喜故将军殊矍铄，家山小筑未为迟。  

张元干　次韵聪父见遗二首  
鸡屿洋边桃李穠，岸沙遮海暮云重。  
乘槎我自犯牛斗，掘狱谁何藏剑锋。  
世路肯遵前覆辙，交游谁识后凋松。  
此生但得长相见，一笑能轻禄万钟。  

张元干　次韵范才元中秋不见月  
不见中秋月，长吟五字城。  
浮云有底急，清影可怜生。  
残夜四更句，故人千里情。  
与君同怅望，天上自分明。  

张元干　次韵奉呈公泽处士  
屏迹苕溪少往还，时危尤觉故人欢。  
相期腊尽屠苏酒，速享春来苜宿盘。  
雪夜剧谈金贼入，风江绝叹铁衣寒。  
何年天上旄头落，併灭穹庐旧契丹。  

张元干　次韵奉酬楞伽室老人歌寄怀云门佛日兼简乾元老珪公并叙钟山二十年  
云门道价倾缁白，一去如何经书尺。  
乾竺宗旨超隐峰，客至不鸣斋后钟。  
杨岐儿孙真铁脊，二子等是僧中龙。  
平生我如拆韈线，老来要认本来面。  
忆昨二老初相知，竹炉拥衲清夜围。  
佛眼霜颅象懒瓒，圜悟辨口吞韩非。  
钟山往事无人识，我认二子因师得。  
楞伽一句作麽生，请问同参俱本色。  

张元干　次韵奉和平叔亭林至日之什  
云物果何好，客愁今更新。  
坐来江月白，兴在雪篱春。  
我辈且同酌，公诗殊出尘。  
莫思淮海上，黑帜杂黄巾。  

张元干　次韵奉送李季言四首  
向来敌帅窥吴越，稳泛楼船舍骑兵。  
开陃所无颠倒事，可能今日独横行。  

张元干　次韵奉送李季言四首  
藩镇各传新号令，山河那复旧提封。  
归时剩语骑鲸老，坚卧无如涧底松。  

张元干　次韵奉送李季言四首  
几年脱迹冠冕窟，一味偷生兵火中。  
不见君家好兄弟，何人怜我最奇穷。  

张元干　次韵奉送李季言四首  
我辈避谗过避贼，此行能饱即须归。  
山川久有真消息，世上从渠闲是非。  

张元干　次韵刘希颜感怀二首  
春光垂老日，北骑欲归时。  
王气如三捷，懽声定四驰。  
山河还旧贯，草木有余悲。  
拟颂中兴业，孤忠只自知。  

张元干　次韵刘希颜感怀二首  
避谤疏毛颖，推愁赖索郎。  
坐来春漏促，梦去畏途长。  
故国书题冷，新诗齿颊香。  
湖山虽好在，岁月已想忘。  

张元干　次韵钱申伯游东山既归述怀之章  
山人不省大明宫，怀昔幽寻自改容。  
庐阜东西二林寺，钱塘南北两高峰。  
百年有尽云归壑，万事无边月挂松。  
满院苍苔重到日，秋光欲滴向人浓。  

张元干　次韵送友人过山阴郡时夜别於舟中  
草草杯盘灿烛光，故人相对水云乡。  
涛江君去访秦望，丘壑我归为楚狂。  
活国未逢三折臂，忧时空转九回扬。  
绝怜明发成南北，梦寐全无夜太长。  

张元干　次韵唐彦猷所题顾野王祠与霍子孟庙对  
兰若黄门像，相望博陆居。  
衣冠尘亦暗，箫鼓祭全疏。  
草色侵荒迳，潮声过夕墟。  
遗风犹可想，吊古一觞余。  

张元干　次韵王性之题筱丛枯木  
荦确有岱华势，轮囷无斤斧痕。  
我来翻君古锦，老眼洗尽眵昏。  

张元干　次韵文老使君宗兄见赠近体佳什两篇仆与公别四十余年一旦邂逅情著  
使君元自锦官来，百丈重寻滟澦回。  
化阅行年如伯玉，心成全德过王骀。  
把麾政尔人生富，持橐终期间世才。  
莫问桃花今老矣，刘郎去后任渠栽。  

张元干　次韵文老使君宗兄见赠近体佳什两篇仆与公别四十余年一旦邂逅情著  
旧游兰若尽英才，坐上高谈亦壮哉。  
老去语音虽记忆，众中容貌各惊猜。  
津亭夜雨故人少，樽酒灯花乡信来。  
茂苑相逢话京洛，柂楼犹喜待春回。  

张元干　次韵元功才友道中草药见贶因以解嘲  
当时勇决径归休，更有人愚似我不。  
何许置锥宁免累，直须毕娶始无忧。  
频遭白眼伤流俗，谁向青门念故侯。  
客里题诗相慰藉，羡君椽笔合螭头。  

张元干　次韵赵元功赠李季言之什  
赤县飘零未易逢，那知今夕一樽同。  
好招明月共清影，托与白云行太空。  
戃恍旧游如隔世，蹉跎壮志莫论功。  
两公秉烛还相对，情话从渠半醉中。  

张元干　次赵次张见遗之什韵  
海边游子日思归，新句劳君更置规。  
莫问人间多贝锦，正如天上有参旗。  
寄书只欲凭黄耳，去路谁能畏赤眉。  
定与故巢猿鹤老，此生无愧北山移。  

张元干　次折枢留题雪峰韵  
轩冕本无意，烟霞如有期。  
故人容野老，胜践见新诗。  
谁办兼忘世，公当急济时。  
春归仍送别，好在出山迟。  

张元干　次仲弥性所知陈丈大卿韵  
伏波晚岁思少游，万事过眼如云浮。  
我生不乐城市隘，受性但惬林泉幽。  
稍同臭味自投合，肯与流俗相对酬。  
旅怀久已乏佳超，白日政觉多闲愁。  
舂容大篇忽旁及，气象楚泽涵新秋。  
律严虽许强续尾，韵险岂复能画筹。  
逍遥一舸白太传，蹴踏五字韦苏州。  
主人频夸小鬟舞，劝客且听吴娃讴。  
从来谁数折巾郭，重到似是栽桃刘。  
梦入江湖渺春水，何如此念随轻鸥。  

张元干　代上张丞相生朝四首  
上相生坤位，中兴运泰开。  
德威加异域，文武属全才。  
南极星躔焕，东方骑气来。  
下车逢诞日，喜色照樽罍。  

张元干　代上张丞相生朝四首  
奇勋施社稷，万世许忠嘉。  
宾日扶神器，回天坐正衙。  
貂蝉峨上衮，鞀鼓拥高牙。  
暂屈临闽粤，重闻降白麻。  

张元干　代上张丞相生朝四首  
坤维标厚载，任重出宗臣。  
眉宇如虹气，仪形似玉人。  
中兴真有相，命世必逢辰。  
霖雨聊均逸，余波润七闽。  

张元干　代上张丞相生朝四首  
将相兼文武，谦光接下僚。  
舆情争快睹，善颂适生朝。  
勋业当兴宋，谋猷永佐尧。  
千秋迎寿母，忠孝称金貂。  

张元干　代上折枢彦质生朝二首  
天扶王室挺生申，瑞启中兴社稷臣。  
樽俎折冲常自任，庙堂康济更何人。  
秋风玉帐军容肃，冷月铃斋夜宴新。  
愿扫妖氛开寿域，衮衣端为转洪钧。  

张元干　代上折枢彦质生朝二首  
秋水为神吉梦随，上公冠佩俨朝仪。  
风云感遇千龄会，日月依光四海知。  
笔阵词锋明藻色，龙韬豹略系安危。  
顽金从此归炉锤，岁岁门阑献寿诗。  

张元干　登垂虹亭二首  
一别三吴地，重来二十年。  
疮痍兵火后，花石稳粱先。  
山暗松江雨，波吞震泽天。  
扁舟莫浪发，蛟鳄正垂涎。  

张元干　登垂虹亭二首  
熠熠流萤火，垂垂倒饮虹。  
行云吞皎月，飞电扫长空。  
壮观江边雨，醒人水上风。  
须臾风雨过，万事笑谈中。  

张元干　丁未岁春过西湖宾藏寺作  
湖垠取微径，窈窕松门深。  
中有古佛屋，閴无人足音。  
春云带飞雨，冷色来苍岑。  
孰知戎马盛，但见藤萝阴。  
平生云卧想，正欲幽梦寻。  
不减避世士，契此太古心。  

张元干　东平刘左车坎止春歌  
先朝相国今几家，我嗟夫子鬓已华。  
琼艘颇惯倒豪乳，老来手酿尊仍竏。  
百年弹指法界观，万事过眼天女花。  
聊学儿曹作春瓮，唤客取醉无等差。  
夜眠不觉体平粟，卯颊共眩朝蒸霞。  
养生妙处本无说，我辈岂解烧丹砂。  
糟床正可珠的皪，石鼎莫放声咿哑。  
东风遮幕雪埋屋，坎止斋中酒初熟。  

张元干　冬夜痴坐似闻才元作集有日矣因和前韵奉呈  
拥炉书帙易尘灰，览古临窗独对梅。  
未寤径须呼子慎，常奴何得比方回。  
虚名到底将安用，能事从来不受催。  
似许相过陪客醉，胸中那复有愁堆。  

张元干　冬夜书怀呈富枢密  
耳聋无用问新闻，矫首何妨目作昏。  
痴绝已甘投老境，背驰宁受乞怜恩。  
难陪年少从渠薄，赖得春回为我温。  
京洛交游频检校，渡江今有几人存。  

张元干　冬夜有怀柯田山人四首  
闻说新居好，山樊卜筑深。  
药囊能济物，龟策少知音。  
四海忧黔首，中原尽绿林。  
直须期云屋，夜棹去相寻。  

张元干　冬夜有怀柯田山人四首  
坐阅干戈扰，输公已定居。  
生涯今易足，世态莫嗔渠。  
晷短全疏客，窗晴好对书。  
故山常入梦，何日到吾庐。  

张元干　冬夜有怀柯田山人四首  
客里了无况，乱来何止贫。  
淹留频换岁，老大更思亲。  
泥饮思田父，供粮乏故人。  
自怜归来得，不是白头新。  

张元干　冬夜有怀柯田山人四首  
雅欲赋招隐，何堪吊战场。  
独看星错落，久立夜苍茫。  
羽檄来东越，风烟隔下塘。  
安闲随处有，冠盖莫相望。  

张元干　端常观察被旨入蜀迎母夫人所得赠行诗文成巨轴矣临别亦辱见索匆遽  
髫龀分携几见春，它时有恃独常颦。  
何期万里漂零后，忽报三巴信息真。  
素发轻安膺晚福，远怀悲喜望征人。  
王孙盛事今双美，及早归来奉紫宸。  

张元干　返正  
诸将争传檄，群凶尚阻兵。  
天旋黄屋正，日转赤墀明。  
丧乱多妖孽，经纶贵老成。  
鲸鲵终必戮，草木已知生。  

张元干　范才元参议求酒於延使君邀予同赋谨次其韵  
桑落冷簄玉，菊篱霜著天。  
飘零河朔饮，怅望竹林贤。  
乌有防前辙，青州贵下田。  
使君能遣骑，端为唤鱼船。  

张元干　范才元道中杂兴  
遐想吴门人姓梅，高踪千古共徘徊。  
橘中傥有商山乐，不必朝僧问劫灰。  

张元干　范才元道中杂兴  
山晚江寒春雨疏，比来消息定何如。  
竹舆行倦异乡县，赖得金楼引睡书。  

张元干　范才元道中杂兴  
底处烟林飞伯劳，春生诗思剩摇毫。  
归来准拟扶头醉，日射花梢三丈高。  

张元干　范才元道中杂兴  
君家鼻祖大范老，气压贺兰威凤鸣。  
文采风流今未泯，耳孙胸次似冰清。  

张元干　范才元道中杂兴  
名姓未能随老变，政须卜宅近前峰。  
看君决策上对事，揽取奇勋铭鼎钟。  

张元干　访亲於连江因过筠溪叩门循行叹其荒翳不治有怀普现居士口占此章  
筠庄主人何未归，溪畔长林穿翠微。  
此去功名时欲至，个中车马迹全稀。  
茅茨漏久蜗涎篆，篱落欹多蛛网围。  
公肯借庵容我老，为公朝夕扫柴扉。  

张元干　访周元举菁山隐居  
胸次饱丘壑，乃觉轩裳轻。  
举世沈湎时，勇退公早醒。  
十年烟雨蓑，手种松杉成。  
苍根郁寒雾，老色入户庭。  
栖心不争地，似欲毕此生。  
那知戎马际，亦使山房惊。  
四海方荡潏，积骸盈破城。  
公岂失策者，独留枯槁形。  
贼舟会稍远，请复安柴荆。  
暗泉杂夜雨，稚笋肥晨烹。  
起予归去来，故山今可行。  
胡为困羁旅，浩叹常吞声。  

张元干　奉酬才元席上所赋前韵  
夜饮华堂烛屡灰，暗香浮处数枝梅。  
坐中一笑对三粲，客里此欢能几回。  
醉后不知歌扇去，归时还是晓钟催。  
露浓月白溪桥路，但记群山翠作堆。  

张元干　奉酬陈端中明府长韵  
往在识公日，我与儿曹俱。  
八龄初问字，双钩略摹朱。  
知为太学生，夙仰君子儒。  
契阔三十载，邂逅天一隅。  
追数半鬼录，宰上空美榢。  
所存复陆沉，隙中惊过驹。  
长者类太丘，祖风如魏謩。  
兵火已无屋，蓬蒿仍不锄。  
善藏武城刀，息驾王乔凫。  
功名有要路，矢石思捐躯。  
常挥铁如意，欲碎玉唾壶。  
书生无浪语，天骄今既诛。  
下如鸱夷子，扁舟归五湖。  
安用金谷园，坠楼烦绿珠。  
相国起刀笔，将军拔屠沽。  
但封寝丘地，莫料秦王须。  
隐居九畹兰，活计千木奴。  
客至径设醴，诗来或操觚。  
游戏百家衣，剧谈王杂俎。  
涉世虽历落，安命良支梧。  

张元干　奉祠后作  
八请犯天颜，今朝出汉关。  
浑如倦飞鸟，日暮傍巢还。  

张元干　奉和希道新句兼简祖颖漕使  
秋来乏邻酤，近事采涂说。  
愁多费陶写，户小辄败阙。  
谁能空隐忧，判饮最良策。  
两公俱世豪，风味夺佳节。  
手酿瓮中春，春浮玉丹色。  
相饷走鸱夷，芳辛真妙绝。  
共赋醉乡诗，销磨闲日月。  
颇闻锁娉婷。回风舞流雪。  
何妨出房栊，满引快关膈。  
此念想当然，清尊可虚设。  
我老留瓯闽，感时梦淮浙。  
公其招故人，亦记未归客。  

张元干　奉简才元探梅有作兼怀旧游  
遮莫胡僧问劫灰，且陪东阁赋官梅。  
春梢惯识宫妆样，花信偏随驿使回。  
痛饮我曹身总健，浩歌谁怕老相催。  
疏枝气压群芳尽，羞杀墙阴锦被堆。  

张元干　奉送晁伯南归金豨  
君家诸父多人杰，半是平生亲旧间。  
莫话故园空矫首，相从逆旅足开颜。  
文元勋业金瓯子，昭德风流玉笋班。  
此去腾骧吐虹气，何由来伴老夫闲。  

张元干　奉送富修仲赴南昌尉  
吏道虽余事，人情要饱谙。  
家风端自守，句法有同参。  
南浦翻云浪，西山滴翠岚。  
折腰与趋走，政恐未能堪。  

张元干　奉送李叔易博士被召赴行在所  
书尝手校舆地图，上下千载铅黄朱。  
斯人魁磊岂假此，愿见克复东西都。  
胸中远略指诸掌，表里拄腹撑肠书。  
深知祸起取幽蓟，颇觉气王吞青徐。  
眼看僭伪忽亡灭，逆党未足劳诛锄。  
万方助顺事可卜，火运要是穹苍扶。  
兴衰拨乱戴真主，会扫氛祲开云衢。  
於今荆淮付诸将，控带川陕襟江湖。  
傥能倒用进筑法，更许世袭宏规模。  
两河境土不难办，狡寇胆薄游魂孤。  
古今从闻作戎首，中国礼义终如初。  
公家自有中兴相，雅意泰阶光六符。  
难兄难弟实间出，直欲并驾仍齐驱。  
承明入谒一见决，三迁故事登元枢。  
整顿乾坤赖公等，我病只合山林居。  
残年正尔甚易与，不过二顷邻一区。  
平生故人半廊庙，老僧何患无门徒。  
与君痛饮遽成别，努力强饭供时须。  
男儿富贵亦细事，否泰相反分贤愚。  
酒酣起舞莫作恶，行矣自爱千金躯。  
本朝再造旧基业，速拯涂炭疲氓萝。  
勿令毫发有遗恨，文章尔雅华国犹其余。  

张元干　奉送真歇禅师往住阿育山兼简黄檗云峰诸老  
时流罕识真，特立取众忌。  
不有明眼人，谁止万口沸。  
古今冠盖场，毁誉固一致。  
胡为空门中，生灭亦滋炽。  
更怜晚学徒，遍参反谀媚。  
妄将宗派分，未必尽师志。  
要是鹰犬姿，乃出蛇鼠计。  
堂堂真歇师，的的示大意。  
所向古道场，衲子悉倾至。  
往年入吴闽，宴坐走檀施。  
继踵几尊宿，建立各超诣。  
南方祖令行，山川久增气。  
乃知群魔怖，不乐佛住世。  
休歇云卧庵，谤焰息氛翳。  
歨然天门开，黄纸书广利。  
万态复现前，颇似厌权势。  
去来初何心，缘感本自契。  
悯茲象众衰，愿力救深弊。  
维师法梁栋，世道贵相济。  
露风吹海云，瘴岭发岩桂。  
欲挽衣裓留，意已万里外。  
我老卜后期，夜话炯不寐。  

张元干　奉同公直圮老过应夫石友斋  
王郎胸次郁峥嵘，凿牖开轩不浪名。  
疾世政须论石友，绝交今已见方兄。  
我曹自笑真同病，吾道谁当为主盟。  
但得此心如此老，故人宁复负平生。  

张元干　奉同黄檗慧公秀峰昌公丁巳上元日访鼓山珪公游临沧亭为赋十四韵  
孤云乘天风，飞入海上山。  
松声发鼓吹，导我登层峦。  
平生烟霞想，政在岩壑间。  
及茲百事懒，作意三日闲。  
聊将烧灯夜，付与儿辈看。  
来陪老禅伯，杖履同跻攀。  
曲折几藓磴，竹引春斓斑。  
窦口咽细泉，崖腹鸣飞澜。  
足疲眼界远，语乐心地安。  
倒景射西崦，晃荡云海宽。  
十年戎马后，集此兰若难。  
未必支许游，能尽宾主欢。  
暝色到峰顶，月光散林端。  
摩挲忘归石，告以幽遐观。  

张元干　福帅生朝二首  
玉帐生朝香雾飞，秋风欲到碧梧枝。  
回思十载折冲地，还镇八州安静时。  
淇澳会须歌绿竹，渭滨犹待猎非罴。  
止戈堂上多珠履，争献庞眉春酒诗。  

张元干　福帅生朝二首  
金貂赫奕照来仍，雅意诸郎以寿称。  
矍铄仪形千岁鹤，扶摇风力九霄鹏。  
黄云{左禾右罢}稏人皆醉，丹荔芳敷俎正登。  
请看君侯高阁宴，层梯无用一枝藤。  

张元干　赋漳南李几仲安斋诗  
羔豚蒸乳活脔牛，口腹造业夸炰羞。  
傥知晚食足当肉，一饱何苦多营求。  
先生睡美黑甜处，那闻钟鼓朝鸣楼。  
布衾竹枕自稳暖，此念灰冷百不忧。  
世间寝食乃日用，众生扰扰如蚍明蜉。  
昔年我亦走南北，往反万里无停辀。  
胸中不作异乡县，有似坐阅十数州。  
云山浑如旧过眼，岁月不觉春已秋。  
宿君斋屋亦偶尔，更仆笑语久未休。  
夜阑各困且打睡，明月饥饱临时谋。  

张元干　伽陀二首送了可首座归四明  
净因曾识楷山东，担板因缘古佛风。  
后代儿孙仰孤硬，能超五位见芙蓉。  

张元干　伽陀二首送了可首座归四明  
问讯天童今老子，偶同庚甲事如何。  
他时要向山中去，容我一庵遮薜萝。  

张元干　感事四首丙午冬淮上作  
国步何多难，天骄据孟津。  
焦劳唯圣主，游说尽奸臣。  
再造今谁力，重围忌太频。  
风吹迁客泪，为洒属车尘。  

张元干　感事四首丙午冬淮上作  
血洒三城渡，心寒粘罕兵。  
洛师闻已破，陵邑得无惊。  
愤切吞妖孽，悲凉托圣明。  
本朝仁泽厚，会复见承平。  

张元干　感事四首丙午冬淮上作  
贼马环京洛，朝廷尚议和。  
伤心闻徇地，痛恨竞投戈。  
始望全三镇，谁谋弃两河。  
群凶未葅醢，吾合老江波。  

张元干　感事四首丙午冬淮上作  
肉食贪谋己，几成国兴人。  
珠旒轻遗贼，玉册忍称臣。  
四海皆流涕，三军盍奋身。  
不堪宗社辱，一战靖边尘。  

张元干　高尚居士  
卜室高垣桑柘边，空中来往尽飞仙。  
似闻一举三千里，更待成功上九天。  

张元干　高尚居士  
往在澶渊过我家，自怜凡骨走天涯。  
丹青始识先生面，点化何时一粒砂。  

张元干　宫使枢密富丈和篇高妙所谓压倒元白末句许予尤非所敢承谨用前韵叙  
修门一出十经春，相业时来自奋身。  
袖手深谋终活国，挥毫佳句且惊人。  
话言每许闻前辈，宾客何堪接后尘。  
待扫欃枪洗兵马，两翁玄语记天津。  

张元干　桂井  
移根一户蟾光溢，分派银河地脉灵。  
定与苏仙双橘井，他年续入郦元经。  

张元干　郭从范示及张安国诸公酬唱辄次严韵  
登楼乘暇日，唤客共浇愁。  
春去花犹发。阴浓雨未休。  
和诗真冷澹，得句总风流。  
能遣西邻老，殊无陋巷忧。  

张元干　过白彪访沈次律有感十六韵  
天骄毒中原，国势苦日削。  
一为虚声摇，颠沛几失脚。  
翠华栖海隅，虎戯亦太虐。  
忽闻哀痛诏，迸泪向寥寞。  
何当速悔祸，四海安耕凿。  
乃者浙西帅，望风先即却。  
坐令临安城，开关犹白著。  
只今锋镝余，冤鬼号冥漠。  
赏罚二大柄，倒持示微弱。  
岂无英雄人，戴宋心未薄。  
有如沈使君，忠义等筹略。  
始终誓复仇，志愿久已确。  
浮家来水村，避乱畏砫缴。  
行矣收功名，远过麒麟阁。  
气投平生欢，事付今夕噱。  
吾衰世无用，鼓勇徒矍铄。  

张元干　过宿赵次张郊居二首  
北客多流落，东村更寂寥。  
肯同清夜梦，不待故人招。  
月挂荒园竹，霜飞独木桥。  
听鸡休起舞，且共论天骄。  

张元干　过宿赵次张郊居二首  
莫叹交游晚，相期岁月深。  
秋来初识面，老去要知心。  
灯火须更仆，杯盘取自斟。  
平生王霸术，袖手有微吟。  

张元干　过云间黄用和新圃  
缭池剩欲开花径，傍舍先须作草堂。  
雨后不妨频检校，客来留得共徜徉。  
故园怪我归何晚，避地输君乐未央。  
待得功成方卜筑，岂如强健享风光。  

张元干　和杨聪父闻雨书怀  
坎壈如公莫怨天，谪居端是坐无毡。  
时来要自有归路，客散不妨频醉眠。  
云气久能浮蜃屋，雨声殊未透龟田。  
回思风雪围炉夜，何处联裘拥木绵。  

张元干　和韵奉酬王原父集福山之什  
平生契所崇，晚得故人语。  
惊呼追曩游，世道今如许。  
中原鞠茂草，万里尽豺虎。  
天王巡江濆，对壘眺淮楚。  
未闻诛叛亡，快愤断腰膂。  
上复九庙讐，下宽四民苦。  
胸中有成奏，无路不容吐。  
天高云雾深，洒泣逃罪罟。  
朼来陪胜集，人物良可数。  
高氏父子贤，王甥兄弟窭。  
相过茶酒间，穷年简编处，  
丧乱共伤时，兴衰更怀古。  
假日聊销忧，信美非吾土。  
夜阑然薪归，被酒踏寒雨。  
买山结茅茨，我老竟何所。  
要当乔松根，白石仍同煮。  

张元干　花飞  
雨暗连兵气，花飞点客愁。  
寓居皆野寺，相过只扁舟。  
不作新塘去，还为后泖游。  
盘飧虽杞菊，得饱胜椎牛。  

张元干　寄钱申伯二首  
子去客昭武，今侬怀旧游。  
青山浑在眼，白发暗添头。  
旅食今安好，归程傥滞留。  
溪边因野步，试觅水明楼。  

张元干　寄钱申伯二首  
一点照今古，胸中殊了然。  
不妨为漫吏，可但号舑仙。  
为荔盟犹在，凝香句未传。  
秋风稍凉冷，速办下滩船。  

张元干　寄题悠然阁三绝句  
林端结阁小跻攀，四面岚光绕曲栏。  
佛法本来南北异，个中北望见南山。  

张元干　寄题悠然阁三绝句  
登临巧处属僧家，随分生涯度岁华。  
莫待藤萝满山月，时来倚杖数昏鸦。  

张元干　寄题悠然阁三绝句  
谁标此阁作悠然，万事无非信手拈。  
参得东篱把菊意，不妨老远引陶潜。  

张元干　甲戌正月十四日书所见来日惊蛰节  
老去何堪节物催，放灯中夜忽奔雷。  
一声大震龙蛇起，蚯蚓虾蟆也出来。  

张元干　建炎感事  
乾坤忽震荡，土宇遂分裂。  
杀气西北来，遗毒成僭窃。  
议和其祸胎，割地亦覆辙。  
傥从种将军，用武寨再劫。  
不放匹马回，安得两宫说。  
巍巍开国初，真宰创鸿业。  
一统包八荒，受降临观阙。  
并州稍稽命，骈头亟膏钺。  
於今何势殊，天王狩明越。  
诸镇本藩翰，楚破阖城血。  
翠舆欲东巡，蹈海计愈切。  
诏下散百司，恩许保妻妾。  
瞻彼廉陛尊，孰与壮班列。  
肉食知谋身，未省肯死节。  
检校舆地图，宁复见施设。  
三吴素轻浮，伤弓更心折。  
四顾皆惊波，苍黄共呜咽。  
维茲艰危秋，贫士转疏拙。  
明年谷增贵，贤愚罔分别。  
何处置我家，患在建午月。  
故山盍早归，岂忧践霜雪。  
作意海边来，初非事干谒。  
责我卖屋金，流言尚为孽。  
汪公德甚大，游说情激烈。  
力救归装贫，一洗肝肺热。  
如公趋急难，正似古豪侠。  
行藏道甚明，亲养志先决。  
去矣茅三间，无间衣百结。  
他时期卜邻，此日尤惜别。  
请以兄事公，尺书未宜缀。  

张元干　江梅  
密雪飞花万木僵，南枝的皪待朝阳。  
还知百果输先手，政为孤根压众芳。  

张元干　解嘲示真歇老人二首  
不作市朝梦，生憎城郭居。  
前身真衲子，妄念入儒书。  
丘壑无疑老，轩裳久已疏。  
世人多大屋，争笑卖吾庐。  

张元干　解嘲示真歇老人二首  
毁誉何时了，鸡虫事可知。  
不妨遭点检，好在莫相疑。  
高爵非吾性，奇勋任尔为。  
道人元具眼，批判亦慈悲。  

张元干　九月一日与王季夷酌别为赋十六韵  
黄鹄抟秋风，一举辄万里。  
飞鸣蓬蒿间，燕雀徒为尔。  
王郎志凌云，英妙良可喜。  
片言只字奇，採掇殊未已。  
乐从长者游，论事亦亹亹。  
知我中原时，早与大门齿。  
流落天南端，相过不相鄙。  
乃翁四男儿，君盖处其季。  
家世贤弟兄，自立要如是。  
古学傥有成，终身保无愧。  
陋哉斗筲人，惟见目前利。  
茲焉入三吴，索诗饯行李。  
何补仆马饥，聊复慰深意。  
可同洪乔书，尽付浙江水。  
今夕灯烛凉，便当茱菊醉。  
畏途重语离，瓶卧莫遽起。  

张元干　菊  
秋风著意菊丛黄，不怕东篱五夜霜。  
曾记南阳饮潭水，要令道骨合仙方。  

张元干　句  
玄鲫随钩诚养亲。  

张元干　筠溪居士跳出随顺境界把住放行自在神通纵横妙用已是摸索不著妙现  
珍重筠溪旧主人，我知明水是前身。  
如何一念初无过，便有多生未了因。  
止酒裙襦成厌杂，逃禅槌拂要比邻。  
云居嫡子重拈出，流布诸方此话新。  

张元干　哭邹德久二首用前韵  
出守真成梦蚁宫，天台云色亦愁容。  
时来盍锡万钉带，仙去俄归群玉峰。  
川上可惊如逝水，岁寒徒有后凋松。  
烦将老眼银河泪，共洒西风絮酒浓。  

张元干　哭邹德久二首用前韵  
穷达那知十二宫，由来与世不相容。  
乃翁极谏牵龙衮，百谪同愁割剑峰。  
前辈品题推玉树，平生忧患挺苍松。  
伤心身后夸君赐，泉路恩光底事浓。  

张元干　兰溪舟中寄苏粹中  
气吞万里境中事，心老经年江上行。  
三径已荒无蚁梦，一钱不直有鸥盟。  
云收远嶂晚风熟，浪打寒滩春水生。  
沤雁北飞知我意，为传诗句濮阳城。  

张元干　李丞相纲生朝三首  
梁溪万折必流东，间气英姿叶梦熊。  
出入三朝推大老，险夷一节合苍穹。  
守关虎豹徒窥闯，得雨蛟龙定长雄。  
衮绣未归聊袖手，不妨闲作黑头公。  

张元干　李丞相纲生朝三首  
炎景生贤佐，三朝火王时。  
德威虽敌畏，忠荩只天知。  
安国惊何久，收功会有期。  
他年调鼎地，黄发属公师。  

张元干　李丞相纲生朝三首  
戡乱登廊庙，群公数靖康。  
一身轻去就，百口恃安强。  
天意非难见，人情漫自凉。  
殷勤酌周斗，矍铄更鹰扬。  

张元干　李丞相纲生朝三首  
将坛丙午赞亲征，相印元年佐圣明。  
贼子乱臣俱破胆，皇天后土实同盟。  
扶持更俿民休戚，进退元知势重轻。  
舍我其谁公健在，乞身赢得见升平。  

张元干　李丞相纲生朝三首  
希世推英伟，行藏孰是非。  
横流曾砥柱，袖手且深衣。  
槐影摇黄合，星躔焕紫微。  
山林愚已老，衮绣看公归。  

张元干　李丞相纲生朝三首  
济世功名肯力为，风云遇合贵逢时。  
欲知辟谷师黄石，便是扁舟号子皮。  
后进忌能逾日月，敌人用间果蓍龟。  
福城东际笙歌地，且祝千龄醉荔支。  

张元干　李丞相生朝  
柱史生周室，仙源谱系崇。  
储星昭昴宿，降岳表神嵩。  
间气凭家世，宗臣挺祖风。  
梦求终作楫，猎卜果非熊。  
感遇云龙会，恩深雨露丰。  
折冲渊圣日，辉赫靖康功。  
社稷欹倾际，乾坤震荡中。  
力扶神器正，坚守帝都雄。  
割地争三镇，回天定两宫。  
壮图期敉难，大节耻和戎。  
去国孤舟远，忧时百雉空。  
建炎欣翊戴，鸿庆袭光融。  
相印机衡重，兵权号令通。  
安危繄礼貌，进退肯雷同。  
巨屏频循抚，真祠示眷蒙。  
欢声逢谷旦，善颂达苍穹。  
弼亮需元老，平章合上公。  
五行推有本，六甲混无穷。  
再造邦基固，中兴大运隆。  
保民跻寿域，千载简宸衷。  

张元干　刘建州母夫人难氏挽章  
慈颜推寿相，懿范在吾乡。  
不待黄堂养，空遗紫诰藏。  
板舆悲骑省，板舆悲骑省，  
鹤客吊龙骧。风卷铭旌去，  
松冈閟夜长。  

张元干　留寄黄檗山妙湛禅师  
晨发芗城越数峰，我来师出失从容。  
白云遮日蔽秋寺，青嶂闻猿惊暮钟。  
世乱可无闲地隐，山深偏觉老僧慵。  
他年芋火谈空夜，雪屋松窗约过冬。  

张元干　龙眠墨梅  
江南一枝春，岁久暗香灭。  
怪得深夜寒，荒村映残雪。  

张元干　吕公像  
巾裹唐装本布衣，平生唯识一钟离。  
此中养得婴儿就，世上行尸有许悲。  

张元干　吕公像  
秋空一剑岳阳楼，醉里乾坤日夜浮。  
五百年间兴废事，不知谁是赤松游。  

张元干　乱后  
乱后今谁在，年来事可伤。  
云深怀故里，春老尚他乡。  
宁复论秦过，终当作楚狂。  
维舟短篱下，聊学捕鱼郎。  

张元干　雒阳陈去非自符宝郎谪陈留酒官予时作丞澶渊旧僚友也有诗次韵  
寒水绕近郭，栖鸦蔽高原。  
映带幽人居，暝色起草根。  
衡门东南开，濁河日夜奔。  
所喜古堤月，初出烟江村。  
不入城市久，懒访亡与存。  
羡子了万事，坐以一气春。  

张元干　麦秋亨  
东坡喜雨事如此，吾舅名亭思不群。  
不问两歧何许秀，且看十顷卷黄云。  

张元干　漫兴  
老答书题懒，贫营口腹忙。  
未能忘壮志，讵肯变刚肠。  
晷短催寒急，灯明伴漏长。  
床头褚衾在，不怕满檐霜。  

张元干　岷山万松图  
叠嶂连娟入翠微，乔松蔽日有孙枝。  
江流不尽松声远，雪栈行人力困时。  

张元干　墨菊  
老眼惊花暗，斜枝落纸愁。  
晚来闻冷雨，幻出一篱秋。  

张元干　偶成寄友人  
万里天南客，三年日至归。  
群阴虽久否，吾道岂终微。  
顾我民称逸，如君遁正肥。  
鲸鱼波浪稳，云翼有时飞。  

张元干　陪李仲辅昆仲宿惠山寺  
苍山崷崒中，殿古起野色。  
仰空象纬高，抚事戎马隔。  
三子俱人豪，语默有典则。  
安知今夕游，值此老宾客。  
危言惊鬼神，怀旧痛京国。  
寄书白帝城，问道屈原宅。  
三春闻竹枝，万里共悽恻。  
风来松柏悲，月落世界黑。  
相看炯不寐，袖手了无策。  
去去更酌泉，吾生易南北。  

张元干　彭德器北堂太夫人挽诗  
早岁嫠居久，儒家守志贫。  
白头躬祭祀，老眼喜缝纫。  
哭妇无遗恨，怜孙不忍嗔。  
一朝违孝养，力疾叫苍昮。  

张元干　七月三日雨不止后一日作  
暝色复已夕，雨声全未疏。  
掩关颇嗜卧，篝灯空照书。  
点滴闻瓦沟，决溜鸣阶渠。  
试作华屋想，未减严城居。  
大江汹波浪，旷野风号呼。  
那知三家村，有此一腐儒。  
是身在宇宙，何适非蘧庐。  
陵谷傥迁变，楼观皆空虚。  
安心无秘法，绝念忘畏途。  
生死尚可处，此境固有余。  

张元干　上平江陈侍郎十绝  
了堂先生古遗直，贬剥私史专尊尧。  
二蔡怀奸首排击，始终大节不同朝。  

张元干　上平江陈侍郎十绝  
灼见祸机宁有死，剖心立敌肯忘言。  
向来逆料无遗恨，彻底孤忠抱至冤。  

张元干　上平江陈侍郎十绝  
前贤一节皆名世，此道终身公独行。  
每见遗编须掩泣，晚生期不负先生。  

张元干　上平江陈侍郎十绝  
南荒百谪愈不屈，便道忽闻天遣来。  
峨帽焚香姑拱立，果无片楮可成灾。  

张元干　上平江陈侍郎十绝  
酒酣怒发上冲冠，四十年前庐阜南。  
杖履周旋痛开警，为言小子颇尝参。  

张元干　上平江陈侍郎十绝  
英灵精爽平生话，尚记先生苜蓿槃。  
仙去星辰终不灭，至今梦想骨毛寒。  

张元干　上平江陈侍郎十绝  
功名碎啄与时同，譬似青天白日中。  
不觉片云随雨雹，适从何处运神通。  

张元干　上平江陈侍郎十绝  
常佩了堂一则语，睢阳举似刘潞州。  
大朝不复见丙午，二老信然成古丘。  

张元干　上平江陈侍郎十绝  
先生许可能尊祖，词采今存干蛊身。  
碑版灿然垂世誉，要知忠肃有门人。  

张元干　上平江陈侍郎十绝  
伤心顷拜公床下，一气飘零余几人。  
七十衰翁谁信及，话言端欲广书绅。  

张元干　上张丞相十首  
闽粤诸侯地，春风尽去思。  
三年歌德政，万户绘生祠。  
位极聊方伯，谋深必帝师。  
待公安社稷，四海被恩私。  

张元干　上张丞相十首  
广汉家山远，临川道路旁。  
安舆怀故壘，同气听甘棠。  
雪后风烟润，春归草木香。  
丹心驰魏阙，梦想万年觞。  

张元干　上张丞相十首  
活国勋奇甚，平戎志未衰。  
肯从时论屈，自许世人知。  
豹尾遥临镇，蝉冠暂祝厘。  
天将擒颉利，露布舍公谁。  

张元干　上张丞相十首  
百六古今有，两宫开陃无。  
兴师诚刷耻，奋袂竞捐躯。  
必挟三灵助，能令万国孚。  
九宫驱六甲，何患五单于。  

张元干　上张丞相十首  
蠢尔天骄子，中原祸太深。  
野心殊叵测，内地任频侵。  
日昃那常晦，阳生自剥阴。  
德光非不僭，终识杀狐林。  

张元干　上张丞相十首  
国士多孤愤，君侯特长雄。  
玉墀曾复辟，铁券会论功。  
宇宙尊文物，华夷界土风。  
力扶炎运正，此意合苍穹。  

张元干　上张丞相十首  
衮绣春秋富，旂常事业新。  
三迁推孟母，一德表商臣。  
任重能知止，功成合保身。  
傥容陪几杖，同访赤松人。  

张元干　上张丞相十首  
贱子居闾里，明公总帅权。  
姓名谁比数，礼遇每周旋。  
老去无三窟，闲中有二天。  
知音何日报，愿见中兴年。  

张元干　上张丞相十首  
罪放丙午末，归来辛亥初。  
不谈天下事，犹诵古人书。  
利病明诸掌，危疑儆后车。  
他时果无悔，载籍定欺予。  

张元干　上张丞相十首  
簪绂久已弃，行装今甚疲。  
买山如畧办，毕娶更奚为。  
小筑开三径，躬耕趁一犁。  
赖公霖雨手，忍赋语离诗。  

张元干　申伯有行色会宿东禅次元韵  
真成风雨夜，精舍对床眠。  
去住非无数，行藏莫问天。  
十年濒瘴海，一棹破春烟。  
君自足归兴，不妨啼杜鹃。  

张元干　叔易自三归吴同赴竹庵荔子之集二首  
惜别梅花雨，来归荔子秋。  
江帆成昨梦，云峤忽重游。  
共喜身长健，宁论客久愁。  
殷勤老居士，更为宝峰留。  

张元干　叔易自三归吴同赴竹庵荔子之集二首  
客去云俱散，山空月正圆。  
不参藤树句，自透竹庵禅。  
骨法凌烟像，家声鼓瑟篇。  
直须陪叔季，急佐中兴年。  

张元干　送高集中赴漳浦宰  
三年乌石僧房居，忍饥待次真舑儒。  
有意载酒问奇字，无事闭门抄异书。  
一行作吏去漳水，敛版趋廊参刺史。  
胸中豪气半销磨，销觉风波生眼底。  
高郎高郎君莫嗔，举世未有如君贫。  
毁官不复谒时宰，老大甘为行路人。  
君今业已临民社，办取催科时下下。  
不然彭泽归去来。簿领笞榜何为哉。  
男儿策动有时节，家世况自图云台。  

张元干　送江子我归严陵  
久客惊秋晚，怀归更送君。  
乱来俱避地，老去惜杂群。  
山阁杯浮菊，江城雁度云。  
行行经钓濑，时事不须闻。  

张元干　送李文中主簿受代归庭闱  
豹隐犹遮雾，鸾栖遂及瓜。  
绿林方在境，彩服径还家。  
世路久来险，人情何用嗟。  
胸中自丘壑，乐处是生涯。  

张元干　送前东阳于明府由鄂渚归故林  
结东征车换黑貂，灞西风雨正潇潇。  
茂陵久病书千卷，彭泽初归酒一瓢。  
帆背夕阳湓水阔，棹经沧海甑山遥。  
殷勤为谢南溪客，白首萤窗未见招。  

张元干　送舒希古  
老舒古君子，送客皆善类。  
觞行颇轩渠，一斗辄径醉。  
凉颸生白苹，落日照紫翠。  
骊驹虽在门，不下儿女泪。  
傥复逢湘累，更与问憔悴。  

张元干　送言上人往见径山老十四韵  
忽辞鼓山行，便作径山去。  
道人孤飞云，腰包咄嗟具。  
两边兄弟间，杨岐一条路。  
禅许众人参，院要大家住。  
无是亦无非，何喜复何怒。  
同粥鼓斋钟，等灯笼露柱。  
佛眼接竹庵，云门透圆悟。  
尔则有师承，心共成佛祖。  
可笑世上儿，妄念分毁誉。  
石火电光中，异竟什麽处世哲学。  
所得能几多，造业不知数。  
生死到头来，请问末后句。  
穷汉未必穷，富汉岂真富。  
入门相见时，此话莫错举。  

张元干　送赵公远往健康  
王孙朝谒去，功业叹流年。  
强项今三已。栖迟未九迁。  
笑谈曾击贼，谋畧合临边。  
秋雨长干路，归时且著鞭。  

张元干　岁寒三友图  
苍官森古鬣，此君挺刚节。  
中有调鼎姿，独立傲霜雪。  

张元干　题独爱轩  
此君风味极不浅，户外俗人来未曾。  
老石寒藤同一笑，我知公是在家曾。  

张元干　题六代祖师画像  
一苇浮江双履归，花开震旦共传衣。  
本来心印无文字，画到卢能足是非。  

张元干　题企疏堂  
出处当师汉大夫，立朝常拟赋归欤。  
赐金端为供行乐，燕客犹疑是送车。  
欲识吴门重解组，要符潭府向移书。  
闻知剩有闲风月，宅相须留待小疏。  

张元干　题王岩起乐斋  
宦游适乐土，宴坐名乐斋。  
问君何独乐，胸中高崔嵬。  
轩裳傥来物，世途吁可哀。  
纷然鸡鹜争，陷阱成祸胎。  
不如寻蠹鱼，简编阅兴衰。  
万事付杯酒，百年俱劫灰。  
搘颐忽长啸，妙想从天回。  
人生行乐耳，勿为华发催。  

张元干　题忠上人墨梅  
寒梢的皪昏鸦，雪后风前皎月华。  
结习未除羞老眼，更看淡墨幻空花。  

张元干　挽李丈然明  
眼看流辈上青云，拂袖归来昼掩门。  
心计岂容生事拙，时名长与故山存。  
不妨开径栽花卉，政复藏书遗子孙。  
八十光阴无可恨，聊歌楚些为招魂。  

张元干　挽李仲辅三首  
画省何心入，轺车随分行。  
急难频太息，交友旧驰声。  
素月堕江影，白鸡悲夜鸣。  
绣衣无复出，部曲把铭旌。  

张元干　挽李仲辅三首  
貌古期惊世，心夷合享年。  
交游称长者，风味配先贤。  
雁序飘零地，龙门寂寞边。  
不知方便作诔，著意翠珉镌。  

张元干　挽李仲辅三首  
人生真寄尔，天问竟悠哉。  
三载重凶衅，一门皆异材。  
尚疑书未报，遽有讣先来。  
泪尽余青血，秋风万壑哀。  

张元干　挽林天和  
叹息宜春守，抽簪未乱归。  
不应徒告老，要是久知几。  
筑室聊遮雨，耘田止疗饥。  
杜门何悔吝，牖下敛朝衣。  

张元干　挽林天和  
行配古君子，齿尊乡丈人。  
傥来名位晚，长往诔文新。  
薤露空悲腊，刍灵不见春。  
诸郎无过毁，寿考没元身。  

张元干　挽梦锡机宜寺簿  
零落梁溪客，何堪郑子悲。  
闭门专学易，拥鼻爱哦诗。  
臭味方投合，行藏罕遇知。  
他年乡饮酒，扬觯相威仪。  

张元干　挽梦锡机宜寺簿  
太府坚辞掾，平阳顷著功。  
清贫名教乐，静退昔贤风。  
俛首稠人里，甘心正论中。  
胡然成鬼录，骨相本三公。  

张元干　挽梦锡机宜寺簿  
问疾方旬浃，殊惊不起传。  
所钦期异日，何意遽终天。  
图籍嗟空富，生涯众漫怜。  
保家宜有后，一角傥称贤。  

张元干　挽少师相国李公  
望表公师位，身兼将相权。  
三朝更出入，一德奉周旋。  
盍为苍生起，曾扶大厦颠。  
何知老宾客，拥篲扫新阡。  

张元干　挽少师相国李公  
往在东都日，伤心丙午年。  
不从三镇割，安得两宫迁。  
抗议行营上，排奸御榻前。  
英风成昨梦，遗恨落穷边。  

张元干　挽少师相国李公  
城守麾强弩，诸班果翕然。  
云梯攻正急，雨箭勇争先。  
中夜飞雷砲，平明破火船。  
如公真徇国，绘像冠凌烟。  

张元干　挽少师相国李公  
壮志深忧国，丹心笃爱君。  
谤书兴众枉，谏疏在奇勋。  
风咽梁豨水，山悲湛岘云。  
空余双舞鹤，鼓吹不堪闻。  

张元干　挽少师相国李公  
泪尽西州路，碑留岘首名。  
买山缘荔子，为圃养黄精。  
所至登临地，犹疑步履声。  
堂堂真汉相，天忍閟佳城。  

张元干　挽寺丞许子如  
盛世黄门嗣，轻裘绿发时。  
伤心来故里，刮膜访良医。  
春雨铭旌暗，东郊薤露悲。  
人生得意早，遗恨在孤嫠。  

张元干　戊辰春二月晦日同栖鸾子送所亲过宝积题壁间  
春江因送客，云峤更登临。  
精舍经行地，征人去住心。  
猿啼清梦断，花落晓窗阴。  
胜践成三宿，俱来此意深。  

张元干　西峡行  
西峡门东晚潮上，涛头驾风高数丈。  
绝江艇子更扬帆，风水相吞两岸壮。  
中流荡潏思虑深，欲济未意愁夕阴。  
贾客胡商数航海，忍死射利诚何尽。  
不如遵陆困舆皂，九折羊肠复相恼。  
下临湍濑千仞渊，胥靡轻生履危道。  
我曹过计常私忧，垂堂之戒宁自尤。  
经营一饱亦细事，世乱畏涂归罢休。  
少年新进真儿剧，浪喜功名不量力。  
杀身无补误朝廷，天下英雄古难得。  

张元干　希道使君见遗古风谨次严韵  
君侯气挟飞仙骨，插脑伏犀高崒屼。  
荣枯过眼海一沤，出处何心兔三窟。  
养生得趣喜按摩，子夜不眠频叱咄。  
枕中玉函妙以微，肘后金精恍兮惚。  
我真蒲柳欲师承，刻画无盐恐唐突。  
似闻有意赠刀圭，倒卷逆流翻澥渤。  
世间万态古今同，政可忘言佯吃讷。  
杖藜未办饮菊潭，且看冥鸿秋灭没。  

张元干　希道使君弭节合沙馆奉太夫人游鼓山乃蒙封示所和梦锡赠行佳句辄次  
淮海元龙公辈流，何劳老手镇方州。  
雍容行色自登览，邂逅故人仍唱酬。  
眼界早惊云子熟，官期能为荔枝留。  
临分莫话中原事，想见家山只梦游。  

张元干　希道使君入山再有佳句见及复次元韵因简老禅  
古涧寒泉可枕流，从渠庚伏在炎州。  
杖藜端欲事幽讨，杯酒未容相劝酬。  
坐上纵无居士客，山间聊为老禅留。  
临沧亭外忘归路，他日逢君望旧游。  

张元干　喜钱申伯病起二首  
一室维摩老，长年法喜游。  
苦心翻贝叶，痴坐写蝇头。  
可是文园病，何堪杞国忧。  
我知公健在，骨相合封侯。  

张元干　喜钱申伯病起二首  
花飞伤宿雨，山润照清晨。  
念子经时卧，嗟予一味贫。  
稍闻疏药饵，遐想整衣巾。  
何日扶藜出，相陪醉晚春。  

张元干　喜王性之见过千金村  
春来书劄已西东，喜复相逢乱世中。  
万事变更唯舌在，三年流落转涂穷。  
云收野寺侵廊水，月挂孤帆送客风。  
剩欲留君明日住，夜阑难得一樽同。  

张元干　祥符陵老许作先驰归闽因成伽陀赠别绍兴甲戌秋七月书於鹤林山  
无量劫来几相见，莫话南州与北县。  
居士向来业风吹，自合失却本来面。  
今年坐夏在鹤林，许我先驰海舟便。  
三山到日已秋深，且看山门骑佛殿。  

张元干　潇湘图  
落日孤烟过洞庭，黄陵祠畔白苹汀。  
欲知万里苍梧眼，泪尽君山一点青。  

张元干　辛酉别杨聪父  
春风著意送将归，为赋清江落日低。  
惜别更留烹玉鱠，寓居长记对青猊。  
家山彼此归心速，歧路东西客梦迷。  
重把一樽成怅望，莺啼绿暗草凄凄。  

张元干　信中居仁叔正皆有诗访梅於城西而独未暇载酒分付老拙真敢不承  
关山往岁曾冰裂，跋马平坡千树雪。  
疏枝冷蕊最撩人，雪后生香微带月。  
醉中不数长短亭，狐裘拥鼻风前醒。  
十年丧乱岂记忆，一见新诗心目惊。  
平生公辈真豪友，意气相投共杯酒。  
只今流落天南端，怅望中原莫回首。  
及身强健频看梅，此花到眼春光催。  
玉人风味正清绝，但欠雪月相徘徊。  
欲访城西寻醉语，竹篱茅舍知何许。  
携壶藉草傥不嗔，便与此花长作主。  

张元干　瑶真馆  
广陵祠里寻常见，又向山阳楼外开。  
须信月明风露下，飞仙玉节有时来。  

张元干　叶少蕴生朝  
先生早贵当天升，文章尔雅传六经。  
腹包万卷书纵横，玉堂草制群公惊。  
绣鞯绿发趋承明，意气已向沙堤行。  
出入四纪更宠荣，声华摩空郁峥嵘。  
坐啸十郡历九卿，视公进退为重轻。  
圣神天子开延英，丞辖政地思仪型。  
中开香火祠殊庭，石林高卧忧苍生。  
五载筦钥司陪京，貔貅百万环屯营。  
大江千里依长城，控制勍敌坚其盟。  
诏书移镇来旆旌，山川草木知威名。  
潢池桴鼓令不鸣，尽归戏下息斗争。  
维师鹰扬宇宙清，指顾号令驱风霆。  
小试擒纵孰敢撄，部曲爱戴如父兄。  
太阿龙泉发新硎，逆顺之势如建瓴。  
纶巾羽扇宽作程，韬略堂堂时俗评。  
乞师未用牛酒迎，胸次自有堂上兵。  
奸宄革面输忠诚，碧海不复鱷鲵腥。  
细数前辈存典刑，烂烂伴月唯长庚。  
岁时建已岳降灵，三奇天运乙丙丁。  
良辰乐事非难并，香凝燕寝合鼓笙。  
舞翻流雪歌啭莺，儿孙绕膝奉兕觥
安舆彩服寿且宁，五福共应南极星。  
庞眉鹤骨超粀铿，清都绛阙吞蓬瀛。  
明年正拜居阿衡，炉锤造化推至诚。  
黼藻王度重丹青，云龙会遇真千龄。  
羲和日驭无亏盈，永佐火德辉炎精。  

张元干　叶少蕴生朝三首  
绛节霓旌下九天，括苍初识地行仙。  
桃华海上三千岁，凤历人间五百年。  
可但彤弓寻节制，要知黔首望陶甄。  
香凝燕寝森兰玉，会见貂冠总附蝉。  
全　　诗　张元干　叶少蕴生朝三首  
绿发耴翔翰苑春，升平三辅已朱轮。  
诗成山谷句中眼，名应石林天上人。  
耆旧政须廊庙具，蕃宣聊寄股肱臣。  
生朝剩欲为公寿，醉里苹花度曲新。  

张元干　叶少蕴生朝三首  
元戎玉帐凛霜威，谈笑何妨羽扇挥。  
平日丹心驰象阙，长年彩服奉慈闱。  
谁无五马人生贵，独有三奇命世稀。  
志在麟经成事业，颇闻天子诏公归。  

张元干　夜宿宗公丈室求诗甚勤为赋五字  
林表登层阁，秋声隐暮钟。  
雅归苦竹寺，雨闇乱云峰。  
屡乞留新句，重来访旧踪。  
松门罕车马，似喜老夫逢。  

张元干　乙卯秋奉送王周士龙阁自贬所归鼎州太夫人侍下  
语离三秋风，念子万里客。  
我独忧患余，几为死生隔。  
相逢忽眼明，照影俱头白。  
兰若清夜长，连床话畴昔。  
如何功名心，一旦乃冰释。  
卖药真徉狂，穿云忘迁谪。  
不然蔬笋肠，宁无瘴烟色。  
良由火枣成，内景充尺宅。  
下视陋九州，槐安等称国。  
绝怜蛮触争，亦复弄兵革。  
乱来更多事，老去觉世窄。  
归欤桃花源，斑衣作儿剧。  
此乐人所稀，今我那得得。  
他时南山南，寄书北山北。  

张元干　雍熙堂  
鼎彝勋业推元老，文采风流及后昆。  
家世从来耐官职，百年犹见典刑存。  

张元干　咏二疏  
两傅常存好老心，汉廷元自少知音。  
归来日日相娱乐，赖有君王旧赐金。  

张元干　用折枢韵呈李丞相二首  
参陪仍许瘦筇支，长者登临敢后期。  
钟断白云飞雨过，月生青嶂夜凉时。  
心知胜地都忘睡，喜听连床共和诗。  
莲社风流增荔子，余生长健更何为。  

张元干　用折枢韵呈李丞相二首  
莫问蒲萄出月支，不缘瓜枣访安期。  
轻红满地人慵扫，空翠霑衣雨足时。  
松荫晴泉听落涧，蝉嘶晚吹助裁诗。  
公乎此去归廊庙，无用山中怨鹤为。  

张元干　游东山二咏次李丞相韵　榴花谷  
公如谢传暂闲身，我亦归来效季真。  
山屐数陪销暇日，诗篇常许和阳春。  
虚怀寄傲三休外，洗眼旁观万态新。  
谷口榴花解迎客，骑鲸端为谪仙人。  

张元干　游东山二咏次李丞相韵　鱣溪  
寒木高萝几曲溪，断碑零落卧荒祠。  
澄潭想像云头涌，悬瀑依稀雨脚垂。  
地轴漫烦龙虎战，天符那得元神私。  
茫茫造物殊难晓，要是为霖自有时。  

张元干　游庐山  
古木寒藤挽我住，身非靖节谁能留。  
多惭不及鸾溪水，长向山前山后流。  

张元干　艅艎斋  
人间日日有风波，不系虚舟奈若何。  
袖取平生济川手，行藏终与祖同科。  

张元干　与富枢密  
和气从容一笑春，如公今是暂闲身。  
伊蒲馔设无多客，藆蕁花繁正恼人。  
已遣炉熏通鼻观，更分茗碗瀹心尘。  
僧房长夏宜幽僻，杖屦频来顾问津。  

张元干　圆通秀禅师送逊公首座赴明水请  
卷衲和云离五老，派分三峡济临川。  
兴波作浪从风鼓，莫学世流空度缘。  

张元干　再次前韵即事  
太一游行遍九宫，世间无地可宽容。  
坤维莫傍剑门阁，衡岳何依天柱峰。  
睨柱傥能回赵壁，思鲈安用过吴松。  
群羊竞语遽如计，欲息兵戈气甚浓。  

张元干　再和李丞相游山  
海山幻出化人宫，楼观新崇万指容。  
云雾入檐银色界，藤萝昏雨妙高峰。  
放怀久已参黄檗，雅志无疑伴赤松。  
欲去更闻狮子吼，忘归桥下兴犹浓。  

张元干　再用前韵哭德久  
女无美恶妬深宫，盛德如公果不容。  
何遽盖棺临禹穴，未应藏骨在秦峰。  
论文平日樽中酒，挂剑它年冢上松。  
点检交亲只解少，存亡悲感老情浓。  

张元干　再用前韵重哭德久贤使君  
风撼棠梨对殡宫，中郎谈笑孰形容。  
不居上界神仙府，当在补陀孤绝峰。  
至论每符磁石铁，长生空问茯苓松。  
九原可作还知否，底处返魂香最深。  

张元干　再用韵奉留聪父  
长饥方朔笑侏儒，岁晚还惊大小余。  
客里论文聊把酒，闲来会面胜通书。  
薄寒欺醉悲清夜，孤月流光怅碧虚。  
何苦相逢又相别，不如供米寓僧居。  

张元干　赠庆绍上人  
上人久住湖外游，辛亥春陷孔彦舟。  
长沙城中就驱掠，七十七日遭拘留。  
眼看杀人等蝼蚁，剑血洗尽湘川流。  
张帆方离道林岸，鼓枻已过巴陵楼。  
兵缠妖气草木暗，火炽凶焰云烟愁。  
衣冠子女半同载，俛首悲泣犹惊羞。  
蒙冲颇谙大风浪，舴艋或挂长戈矛。  
两舷矢集闹如雨，势欲欹侧争先投。  
相牵浮湛状菱荇，乍坠出没真凫鸥。  
众生流浪几生死，爱河共海何时休。  
曹成马友互屠灭，偶尔不杀老比丘。  
枯颅茁发虮虱满，得脱性命非人谋。  
孰知贼党亦方便，日供斋钵仍茶瓯。  
南归数年闭户卧，故山精舍松飕飕。  
灰心一切本梦幻，返照逆照无人牛。  
细听此语重叹息，群盗扫迹夫何忧。  
吾闽日前岂不乐，禾稻未穫先麦秋。  
师来访我问居士，我若访师寻净头。  

张元干　张丞相生朝二十韵  
凤历推炎德，宗臣系重轻。  
神开丹扆梦，人向紫岩生。  
昴宿秋昮迥，坤维玉露清。  
风云符感遇，草木畏威名。  
不有三灵助，宁无四海惊。  
大江元帝渡，细柳亚夫营。  
劲气吞妖孽，深谋厉甲兵。  
天旋黄屋正，日转赤墀明。  
茅土宜班数，山河旧著盟。  
济时登衮职，命世属阿衡。  
社稷扶持了，乾坤整顿成。  
勋庸多部曲，陶冶遍公卿。  
牙帐罗旌启，萱堂合鼓笙。  
诞辰尊寿母，善倾及难兄。  
庆积基墉固，源长福禄并。  
欲知貂珥贵，倍觉彩衣荣。  
象阙锋车召，沙堤相印迎。  
指麾烽燧静，翊戴泰阶平。  
老鹤三千岁，飞鹏九万程。  
百川浮巨斝，快饮吸长鲸。  

张元干　真歇老人退居东庵予过雪峰特访之为留再宿仍赋两诗  
雪卧孤峰顶，斋余闭户眠。  
时容龙象众，来说葛藤禅。  
此日输真歇，平生最信缘。  
从渠魔起谤，把火漫烧天。  

张元干　真歇老人退居东庵予过雪峰特访之为留再宿仍赋两诗  
山月转松影，涧泉鸣夜窗。  
清谈虎溪远，痴坐鹿门庞。  
敌国终亡灭，边城合受降。  
晨钟发秋思，同梦绕三江。  

张元干　止戈堂  
谯门直北望燕山，乙巳年来例破残。  
可但中原仍祸结，谁令东粤独偷安。  
西师有请君侯力，南愿无忧圣虑宽。  
恶少至今犹胆落，云台须入画图看。  

张元干　止戈堂  
八州贤牧喜休兵，千骑重来竹马迎。  
万瓦连甍存比屋，十年回首赖长城。  
举觞谈笑精明甚，缓带登临步武轻。  
多是门墙旧宾客，愿公黄发佐升平。  

张元干　子立昆仲垂和游天宫诗既工且敏义不虚辱再此见意  
华裾绿发等青春，诗似机云定后身。  
家学乃翁真具眼，祖风当代岂凡人。  
字中仙爪便搔痒，句里灵犀解辟尘。  
万壑争流君看取，西兴从此是通津。  

张元干　紫岩九章章八句上寿张丞相  
赫赫紫岩，白虹贯渊。  
玉生其中，匪雕匪镌。  
登於廊庙，圭璋浑全。  
温如之质，所宝象贤。  

张元干　紫岩九章章八句上寿张丞相  
紫岩赫赫，众山维则。  
秉国之钧，百僚是式。  
志殄仇方，力复明辟。  
时方中兴，勋冠今昔。  

张元干　紫岩九章章八句上寿张丞相  
紫岩高兮，上摩穹窿。  
雨露润泽，风云会同。  
表宋宗臣，礼泰智崇。  
皇以昭之，简在帝衷。  

张元干　紫岩九章章八句上寿张丞相  
紫岩广兮，作镇坤位。  
尽臣之道，厚德以载。  
开国南阳，厥绪光大。  
是似是续，福禄未艾。  

张元干　紫岩九章章八句上寿张丞相  
瞻彼紫岩，降神所储。  
进退有度，威仪甚都。  
粤自己未，帅於无诸。  
以忠以孝，奉承安舆。  

张元干　紫岩九章章八句上寿张丞相  
北堂之尊，命妇称首。  
逢是谷旦，酌以大斗。  
公如老莱，衣衮裳绣。  
式歌且舞，以介眉寿。  

张元干　紫岩九章章八句上寿张丞相  
土宇未复，繄公陃之。  
士风未变，繄公革之。  
军律未振，繄公鼓之。  
国论未定，繄公断之。  

张元干　紫岩九章章八句上寿张丞相  
来朝伊何，筑堤於沙。  
对扬伊何，言宣其麻。  
明明天子，坐於正衙。  
徯公来归，相我邦家。  

张元干　紫岩九章章八句上寿张丞相  
紫岩之松，在涧之沚。  
下有茯苓，兔丝蔓只。  
结为琥珀，深根固柢。  
愿公难老，受茲燕喜。  

张元干　走笔次廷藻韵二绝  
风雨声中过半春，泥深郊水阻游人。  
老夫不出浑闲事，但觉年来白发新。  

张元干　走笔次廷藻韵二绝  
小苏一物绝风流，竹杖荒鞋爱讨幽。  
招隐归来吐佳句，何时一笑共重游。  

张元干　祖颖漕使希道使君以绝句相酬答聊成二章解嘲併发一笑  
从渠冷蕊篱边少，未放浮蛆瓮面空。  
高烛几时催夜饮，隔帘度曲也英雄。  

张元干　祖颖漕使希道使君以绝句相酬答聊成二章解嘲併发一笑  
薰炉玉暖云生岫，晓鉴鸾窥翠扫空。  
未许尊前听金镂，两公新句漫争雄。  

张元干　左举善人物高妙才具敏特要当为世用而乃携孥抚孤以不二价从事丹壶  
小隐丹壶时凭栏，它年兴在跨黄班。  
不妨游戏橘中乐，政尔经营湖上山。  
谁识胸怀容万顷，聊将身世寓三间。  
故人有子犹流落，我辈逢渠转厚颜。  

张元孝　醴泉歌  
君不见齐城城西范公泉，曾照当年范公影。  
范公一去不复返，异时此地成佳景。  
先贤口泽气尚存，甘棠璐遗爱谁能并。  
貌公遗像龛公泉，千年恒对佗山岭。  
惟有此山见此公，后乐不废林泉景。  
古来豪杰宦辙经，山川草木皆引领。  
不独照耀翰墨光，抑且品题丹青炳。  
顾予昔忝宗伯省，谐世无术伤骨鲠。  
一年谪官此羁栖，数向寒泉挽修绠。  
冰壶日日潄，涓滴解使心常醒。  
平生颇味海内水，此与金山可并骋。  
膏泽定有鬼神护，清流自与乾坤永。  
忽复飘然当去兹，泉声引韵若为哽。  
坎洼讵测源流深，鸟鹊空噪梧桐冷。  
君不见古人饮水必廉泉，临流洗耳须清颍。  
嗟哉此水可洗心，往来祠下宜深省。  

张圆觉　遗陈氊头  
释氏三千金世界，道士十二玉楼台。  
不知云鹤今何处，空使氊头夜卧阶。  

张远猷　澹山岩  
岩窦天下奇，黄诗天下稀。  
洞明无所隐，石势争欲飞。  
雷鼓今犹在，澹仙何未归。  
磨崖文断灭，苔藓却成衣。  

张爚　请赵季宪主玉虚道院  
来自东山东复东，飞空一剑伴丝桐。  
能令矮屋疏篱下，如在十洲三岛中。  
炼句入神敲夜月，谈玄动客笑春风。  
闻师曾得长生诀，同采丹砂访葛翁。  

张爚　上赵主簿霁宇  
辞棘鸾飞远，重来棹雪舟。  
政声清似水，官况冷於秋。  
谱系王侯贵，文章班马流。  
赈民问钱谷，名已在金瓯。  

张爚　重沓岭  
松间叠石步高低，啼鸟幽林听隔溪。  
七尺枯藤可扶老，青鞋香汗落花泥。  

张云友　灯花联句  
青灯知有喜，花发满堂红。  
宝饼攒金蚁，琼钗缀玉虫。  
根非滋夜雨，蘥绽催春风。  
照破乾坤事，能攘日月功。  
燄凝中夜露，烬落五更钟。  
蟾桂光无比，冰花巧不同。  
无香开瑞瓣，有燄似珍丛。  
鹊噪欢娱定，蛛丝信息通。  
今宵真有感，好事喜相逢。  
不假金乌照，应非玉斧工。  
草虫空乱树，野燐谩枮蓬。  
蛾至浑疑蝶，蛟飞不是蜂。  
酒亲思杜老，诗咏忆韩公。  
不昧本来者，孤光曜太空。  

张云友　雪窗联句  
霜风寒袭人，梅香清透骨。  
莫色冥九峰，月华澹双阙。  
青猿啸苍虬，红萤粘绿发。  
滕六欲飞花，巽二急催雪。  
炉烹兽炭红，帘捲鸳罗缬。  
更烧古龙涎，满斟清凤血。  
堆盘老榛栗，托契旧瓜葛。  
笑挥白玉麈，共说丹砂诀。  
飘飘志欲仙，酣酣耳正热。  
松鹤警清露，烟麋卧苍樾。  
一雁过天外，孤鹊绕木末。  
隐约银汉星，微芒翠杉月。  
烛花冻不泪，火柿拨欲灭。  
回首顾壁影，开怀吐谈屑。  
结习三生路，慷慨万人杰。  
聚散如浮萍，死生犹幻沫。  
万事一置之，四皓不渠劣。  
夜深尸泣鬼，岁晚霜摩鹘。  
泉涸水涯涘，云渺天空阔。  
饿鼠齧枯藤，冻蝇栖琐闼。  
觞咏兴未阑，烘堂各粲发。  

张泇　录苔梅  
老身全身著艾蒳，不耐久蛰潜拿空。  
爪头拨动阳春信，香在霜痕雪点中。  

张泇　题黄碧酒肆  
东风吹雨水平沙，下却篮舆访洒家。  
行役不知春早暮，墙头红杏欲飞花。  

张蕴　不寐  
空床展转对孤檠，寒漏年长更雨声。  
如此乾坤閒岁月，明朝华发满头生。  

张蕴　除夕  
京国逢除夕，栖迟鬓欲霜。  
春声生竹爆，岁色动椒香。  
戒睡听鸡早，占诗探茧忙。  
烛花频送喜，儿女笑烘堂。  

张蕴　垂虹  
四岸俱地只有天，烟樯如雨落鸥前。  
不知笠泽翁何许，波上清风一万年。  

张蕴　垂虹  
忆着前游十四年，三高祠下夕阳船。  
无钱买得鲈鱼鱠，吟就橘花香里眠。  

张蕴　春朝偶题  
忙里偷閒答物华，一官随分是生涯。  
春风酒棹湖堤柳，晓月吟鞯辇路花。  
报喜忽闻枝上鹊，忘机时下屋头鸦。  
残年钝闷今朝尽，重对菱花拂帽纱。  

张蕴　次韵月中闻鹤  
月明华表语霜清，万籁沉沉静有声。  
一自别来瓀树长，几回飞梦到曾城。  

张蕴　次韵月中闻鹤  
孤影徘徊且月中，流离满贮酒如空。  
东皇太一应来下，笑指梅花一信通。  

张蕴　翠蛟亭  
道人锁蛟天柱半，客来纵蛟作奇观。  
飞风动地轰晴雷，雄拿怒攫石欲开。  
明珠万斛撒成雨，忽趁流云入银浦。  
仙田种玉耕春烟，润流九里无凶年。  
问蛟悲去何时还，道人仰笑意自閒。  
月中携手听潺湲。  

张蕴　翠蛟亭呈孙元素鍊师  
剡剡星虹白日寒，山香一曲落云端。  
乘虬道士排空去，怒雨声摇碧玉峦。  

张蕴　丹阳道中流寓人  
累土编茅古制庳，官田种秫得沽私。  
自言身健无徭役，犹胜平生江北时。  

张蕴　祷雪天竺由灵鹫过冷泉  
降香天竺去，瀹茗冷泉来。  
新径石间过，危亭木杪开。  
烟山晴茗画，霜叶湿如灰。  
点检经行处，今年未见梅。  

张蕴　道场山  
访碑无古迹，丹碧覆嵯峨。  
塔向城中共，山从寺右多。  
疏松涉溪路，远溇太湖波。  
何锴书堂在，犹嫌隔翠萝。  

张蕴　道中观戽水戏书  
秧马泥深茧犊閒，烛龙顾影桔槔间。  
寻常六月江南雨，不比君王帑藏悭。  

张蕴　东庵与道者语有感  
瘦策松间日又斜，更过东崦吃僧茶。  
丹青岭树胆寒叶，水墨江天噪乱鸦。  
付酒一杯真乐事，读书万卷是愁涯。  
更尝世故知閒味，河水依然鬓自华。  

张蕴　多景楼  
假日此登临，凄凉北望心。  
戍烽孤障杳，塔影一江深。  
黠虏投鞭想，将军誓楫吟。  
所嗟人事异，天险古犹今。  

张蕴　凤鹤鹊三题与江社同赋  
一去朝阳寂不闻，西康台北起寒云。  
梧花竹实年年事，柰此喧啾百鸟群。  

张蕴　凤鹤鹊三题与江社同赋  
立雪精神两瘦芦，天风入羽思江湖。  
逋仙梅下曾相识，千载归来一语无。  

张蕴　凤鹤鹊三题与江社同赋  
月树争枝影共寒，楂楂飞过屋头山。  
五陵年少多春闷，一弹千金落等闲。  

张蕴　姑苏台  
故址耕残草树秋，无人曾见鹿来游。  
甬东亦是当时月，不照笙歌只照愁。  

张蕴　顾迳  
海水还清浅，停杯问二豪。  
雨来江色暝，沙长岸容高。  
吏鞅何能脱，王程敢惮劳。  
秋风柁楼底，短发不禁搔。  

张蕴　瓜洲  
如此江涛更有人，佛狸竟死不能兵。  
幅巾短櫂鸥前梦，未省当时有此城。  

张蕴　归雁亭  
青云影里自由身，几倚阑干看不真。  
又是江湖春雪尽，年年肠断玉关人。  

张蕴　何山  
山因人得姓，人去佛来居。  
邻有天章墓，碑无玉局书。  
幽蹊通古郭，荒磵入春畲。  
客子吟须冷，高峰夕照余。  

张蕴　鹤田还江石  
欲留云共住，云去楚天长。  
此日吾犹惜，中年别易伤。  
搜吟梅下影，赌弈橘中香。  
谨勿移山诺，春风入帝乡。  

张蕴　虎丘  
曼陀石上无根树，历历生公说法余。  
剑水一泓清澈底，至今人说有龙居。  

张蕴　惠山  
石苔滑汰屋连斜，第二泉边古佛家。  
一壑松风听不了，却留僧坐自煎茶。  

张蕴　寄鹤田  
鹤向孤山去未归，片云竹雁与心期。  
新诗不着工夫得，雪外看花独立时。  

张蕴　金山  
江身台殿切空云，夜月鱼龙影不分。  
八十老僧相引说，潮痕不上郭公坟。  

张蕴　京口运河上  
荒荒永岸水如沟，翁仲无言立上头。  
日日餫稍衔尾去，东南民力尚支不。  

张蕴　九日  
细看黄花把一枝，东篱犹是昔人非。  
题糕酒外豪心在，吹帽风前素发稀。  
雁叫霜天悲故国，鸦翻溪树背寒晖。  
百年独有閒居乐，可怪东山事竟违。  

张蕴　楝花  
绿树菲菲紫白香，犹堪缠黍吊沉湘。  
江南四月无风讯，青草前头蝶思狂。  

张蕴　録録  
録録竟何为，衣尘日以缁。  
故人閒入梦，久雨颇妨脾。  
燕履登巢息，蜂程载蜜亏。  
独斟莲子酒，愁绝杏花诗。  

张蕴　毗陵天庆观龙  
殿阴壁老怀仁笔，头角峥嵘春起蛰。  
有时麾斥惠山云，行雨归来半身湿。  

张蕴　平山和韵鹤田  
琼花应自笑南翁，白发栖栖逐断蓬。  
兵后百年城郭是，尘间多事古今同。  
孤烟远堠如常夜，五月穷边尚冷风。  
可竺莼鲈归兴尽，长吟且复付杯中。  

张蕴　平山堂吊古  
隔江山色画图中，故址荒来与庙通。  
画地雄吞淮海水，占星高直斗牛宫。  
试评蜀味长泉变，欲唱欧词古柳空。  
往事茫茫增感慨，聊凭戍卒指西东。  

张蕴　钱氏东皋  
百年钟鼓园林在，人物萧疏更海乡。  
藤络湖嵌山解长，花移邺本土犹香。  
棋声靓昼松阴淡，扇影閒秋水气长。  
莫道官忙行乐少，也分物色到奚囊。  

张蕴　秋思  
暑退凉生体气佳，卷帘听雨感年华。  
西风叶叶梧桐冷，开尽庭前白鹤花。  

张蕴　上海  
梦断三更鹤，芦边系短篷。  
听潮看海月，坐石受天风。  
物至秋而化，年来我亦翁。  
长歌相劳事，犹喜此樽同。  

张蕴　食蛎次韵芸隐  
相黏成什伯，峰耸若山王。  
攻处须犀铁，持来出蟹汤。  
梅花霜后味，竹色酒边香。  
坐忆游闽乐，今年始得尝。  

张蕴　祀事  
误被鸡催起，隃听漏鼓稀。  
书檠风展卷，香碗火生衣。  
困嗅茶犹病，吟餐菊可肥。  
月明天路靓，亲到帝旁归。  

张蕴　送晏桂山赴高沙郡  
青衫赴阙已三迁，红旆临州不五年。  
旧吏侉荣从事府，新民迎拥使君鞯。  
牡丹池馆春融日，莼叶汀洲水涨天。  
自是边筹谈笑办，归来仍侍玉皇前。  

张蕴　送晏桂山赴高沙郡  
拦武容台彼一时，溪乡重幸得追随。  
鸥前心事沧浪影，梅下吟情汗漫期。  
感慨中年无近别，徘徊明月有相思。  
殷勤劝醉阳关晓，受尽耶歲只自知。  

张蕴　酥  
兼味醍醐外，分身乳酪中。  
江南鸣穉犊，塞上寄飞鸿。  
乾雨看如幻，生盐讶渐融。  
腊残犹有待，煎取牡丹红。  

张蕴　岁晏用赵谊父访云心韵以寄  
看春知几度，玄发故应非。  
世事真犹梦，人生瘦胜肥。  
竹边随意入，梅下得诗归。  
缅想羊何友，湖山乐所依。  

张蕴　同寮约游香林分单韵得林字  
约我当休沐，同过支道林。  
棋边翻覆手，酒外太平心。  
石漱晴湍细，猿吟夏木深。  
归帆带疏雨，凉意满幽襟。  

张蕴　维扬即事  
牛斗星边禹贡州，东南屏蔽大江流。  
向来明月珠帘梦，不信秋风夜柝愁。  

张蕴　维扬即事  
皂角林前野地宽，新塘路口草泥乾。  
天乎如此功名事，成败观人自昔难。  

张蕴　维扬即事  
茅屋芦门前市坊，居民无事亦军装。  
愁来莫上城头望，西北浮云接太阳。  

张蕴　维扬即事  
月明城上响边笳，一枕三更梦到家。  
不耐楚氛真僻性，赋诗酌酒与琼花。  

张蕴　维扬即事  
土雾如蒸暴暑天，烛龙偏驻柳边船。  
三清观里风廊午，满意题诗借榻眠。  

张蕴　午日次韵池袭父  
小泊蘯香柳下矶，重逢佳节感年时。  
束蒿偶作人形想，采药须供国手医。  
江镜愿为明主监，楚菰愁赋逐臣词。  
酒边听尽敲篷雨，数日淮南去未迟。  

张蕴　西湖清明  
芳天新霁惠风和，软录平堤凝不波。  
桃李无言看客惯，楼台如画占山多。  
游裾匝路填车马，翠榜开延斗绮罗。  
寂寂寒烟生水面，白鸥飘柰此月明何。  

张蕴　溪上  
今夕知何夕，吾意亦良适。  
明月满船蓬，清风动帷席。  
过雨前溪浑，停云半空白。  
衰荷无娇红，老梧有枯碧。  
频更烛对棋，仍把酒浇石。  
岁行变暄凉，朋情慨离索。  
相思日以长，孤吟夜方寂。  
露下客衣单，草际萤光奕。  
年年修玩心，一醉不得惜。  

张蕴　喜李鹤田至次阮云心韵兼寄  
月树秋来碧几寻，古芗熏彻紫芝吟。  
无因得去陪清赏，只寄山君一寸心。  

张蕴　喜李鹤田至次阮云心韵兼寄  
浇酒逋梅又几回，愁吟旧雨独登台。  
星星鹤语山窗晓，割得云心古锦来。  

张蕴　新晴  
林影熹微晓乍晴，老於世故独关情。  
连烽未撤边头戍，积潦犹妨陇上耕，  
几为饷蚕忧湿叶，得因漂麦困饥萌。  
龙公多事多劳耳，万理由来要得平。  

张蕴　月泉纪游  
小春霜琮晓，閒访古招提。  
何岁斋鱼废，初弦顾兔迷。  
先民堂上像，寓客柱间题。  
僧户蜂分小，山形虎穴低，  
松青江庙北，竹老野桥西。  
亲汲卿煎茗，深登信杖藜。  
琴师年九址，相见手重携。  

张蕴　云间  
倦倚柁楼闻鹤唳，半生此地一经过。  
机云故月荒凉宅，湖海新秋浩荡波，  
晓{左舟右定}红莲商客市，夜窗白苧女儿歌。  
吟边冷被沙鸥笑，衣化京尘鬓亦皤。  

张蕴　霅川次韵鹤田  
苕霅双流合，帆樯万里通。  
连山黄独雪，一雁白蘯风。  
酒户春醅浅，鱼村晚市同。  
旧游蕉鹿外，未老已成翁。  

张蕴　斋宫偶题  
众绿扶疏雨气清，柳花吹作小池萍。  
文窗昼寂斋房邃，三漱华池诵玉经。  

张蕴　正月二日雪  
雨送冬雷了，如篵堕晓晴。  
萦盈溪树色，骚杀纸窗声。  
着瓦消还易，因风冻不成。  
纷纷门外屦，犹自贺元正。  

张蕴　至后  
阳生七日验飞葭，衮衮天机岁载华。  
江草未圆青帝梦，香芸漏洩与梅花。  

张蕴　重游大涤洞天  
涧水冷冷石发新，松花香靓翠崖深。  
云生不没仙人迹，丹化犹啼捣药禽。  
洗眼人多求圣水，醒心吾独爱清音。  
杖藜更欲过新洞，无柰春空又作阴。  

张蕴　朱柿  
慈恩分种远，骈实渥如丹。  
垂野华星大，然云火树寒。  
蟹螯徵有忌，牲血讶难抟。  
七绝虽堪赏，无劳把核鑽。  

张载　八翁十首  
步虚声裹八奇翁，八奇须信古英雄。  
宾朋未散山翁醉，听歌同入醉乡中。  

张载　八翁十首  
傅岩岩下筑岩翁，幽通心与帝心通。  
忧勤未感思贤梦，相霖何日见成功。  

张载　八翁十首  
磻溪溪畔钓鱼翁，濯缨溪水听溪松。  
龟猷未告非熊兆，渔蓑堪笑老龙钟。  

张载　八翁十首  
老原原上卜年翁，感天功业动天聪。  
流言未信成王悟，悟成全得起禾风。  

张载　八翁十首  
龟山山下感麟翁，麟翁知己几时逢。  
自从颜孟希踪后，几人今日更希踪。  

张载　八翁十首  
青牛西去伯阳翁，当年夫子叹犹龙。  
立言为恐真风丧，岂知言立丧真风。  

张载　八翁十首  
寓言豪诞漆园翁，夸谈名理浩无穷。  
早知悬解人间世，争知悬解不言中。  

张载　八翁十首  
一身无碍竺乾翁，遍贺身世戒身同。  
船师从我乘桴去，顽空中与指真空。  

张载　八翁十首  
褒斜谷口卧龙翁，遍圆身世戒身同。  
不应三顾逢先主，至今千载慕冥鸿。  

张载　八翁十首  
篮舆多病八吟翁，云宾溪叟恣游从。  
清时无事青山醉，青山仍醉最青峰。  

张载　芭蕉  
芭蕉心尽展新枝，新卷新心暗已随。  
愿学新心养新德，旋随新叶起新知。  

张载　白发  
白发千梳书景暄，鸟瓶一啜夜窗寒。  
庙堂勤苦茅斋静，不见人心是两般。  

张载　贝母  
贝母阶前蔓百寻，双桐盘绕叶森森。  
刚强顾我蹉跎甚，时欲低柔惊寸心。  

张载　别馆中诸公  
九天宫殿郁岧峣，碧瓦参差逼绛霄。  
藜藿野心虽万里，不无忠恋向清朝。  

张载　别后寄吕子进  
篱鷃云鹏各有程，匆匆相别未忘情。  
恨君不在篷笼底，共听萧萧夜雨声。  

张载　春晚  
云霭浮空半雨晴，茅簷未忍扫残英。  
欲将春物飘零尽，只有黄鹂一两声。  

张载　春晚  
浮花浪蕊自纷纷，点缀莓苔作绣茵。  
独有猗兰香未歇，可纫幽佩击余春。  

张载　登岘首阻雨四首  
羊公风绩几经秋，独绕龟趺为少留。  
欲问荆人寻旧事，一江青泚自东流。  

张载　登岘首阻雨四首  
江浮云影抱层栏，云外青山一水间。  
尽日倚阑看不足，仗藜欲去更回环。  

张载　登岘首阻雨四首  
江风飞雨上雕栏，庭树萧萧景自间。  
向晚浮云遮不尽，好山浑在有无间。  

张载　登岘首阻雨四首  
庭前古木已经秋，天外行云暝不收。  
倚杖却寻山下路，一川风雨湿征辀。  

张载　东门行  
古风出东门，我行乐巾綦。  
今歌乐门行，牵衣强留甘餵糜。  
仗剑去，忽如遗，  
时清君去予心哀。  

张载　度关山  
度关山，循九州，  
省耕宽徭询明幽。人为贵兮，  
哀我人斯敢予休。  

张载　葛覃解  
葛蔓青长谷鸟迁，女工兴记忆归安。  
不将贵盛骄门族，容使亲心得尽欢。  

张载　孤宦  
孤宦殊主意自违，邻光兹幸吒余辉。  
人心识尽童心灭，世事谙多乐事稀。  
直有岁寒甘柏说，终无春思惜花飞。  
岂同毛刺墦间客，向望他门卜所依。  

张载　古东府　短歌行  
灵旗旨，不庭方，  
大风泱泱天外扬。短箫歌，  
歌恺康，明廷万年，  
继明重光。曾孙稼，  
如茨梁，嘉与万邦，  
纯蝦有常。  

张载　合云寺书事三首  
山前咫尺市朝赊，坦屋萧条似隐家。  
过客不须携鼓吹，野塘终日有鸣蛙。  

张载　合云寺书事三首  
夹屋青松长数围，午见摇影舞僛僛。  
幽禽叶度鸣相应，时引残声过别枝。  

张载　合云寺书事三首  
竹间幽径草成围，藜杖穿云翠满衣。  
石上坐忘惊觉晚，山前明月伴人归。  

张载　和薛伸国博漾陂  
几年烟浪掩遗踪，今意扶持古意同。  
簪笏每游高圣世，蓴鲈聊为快秋风。  
轻阴岛屿莓苔湿，夜雨蛟龙窟穴空。  
南浦云峰晴不乱，北窗溪木暗难通。  
春浓岸柳成行碧，日暖汀花取次红。  
岁月可悲唐废苑，山河终近汉离宫。  
归禽影转沙堤曲，处士居邻竹坞东。  
星斗已知天象富，菱蒲堪喜地毛丰。  
持竿幸有鱼充鼎，混俗须嗟鹤在笼。  
吏隐苟能游物外，江乡何必羡吴中。  

张载　候人  
林木南山荟蔚时，工斤樵斧竟朝侪。  
举知趋利青冥上，不念幽闺季女饥。  

张载　鸡鸣  
鸡鸣噀噀兮台怀忧，兄弟表里兮台心求。  
黄金门，白玉堂，  
置酒恺乐，荣华有光。  
桃伤李僵，尔如或忘。  

张载　集义斋  
小斋新创得新名，大笔标题字势轻。  
养勇所期戾孟子，动心那肯诧齐卿。  
川流有本源源听，月入容光处处明。  
此道几人能仿佛，浪言徒遣俗儒惊。  

张载　间居书事  
轻风拂拂撼取柽，庭户萧然一室清。  
隔叶蝉鸣微欲断，又闻余韵结残声。  

张载　江上夜行  
冰壶潋滟接天浮，月色云光寸寸秋。  
不用乘槎历东海，一江星汉拥行舟。  

张载　鞠歌行  
鞠歌胡然兮，邈予乐这不犹。  
宵耿耿其尚寐兮，日孜防备焉继予乎厥修。  
井行恻兮王收，曰曷贾不售兮，  
阴德音其幽幽。述空文以见志兮，  
庶感通乎来古。骞昔为之纯英兮，  
又申申以告。喜弗跃兮麾弗前，  
千五百年，寥哉寂焉。  
谓天实为兮，则吾岂敢，  
羌审已兮乾乾。  

张载　句  
一目全牛万隙开。  

张载　句  
无疑菱荇香。  

张载　句  
十载相从应学得，怕人知事莫萌心。  

张载　句  
旭燕羁鸿共断魂，荻花枫叶泊孤村。  

张载　句  
若厌尘沙随马足，却思风浪拍船头。  

张载　句  
无限寒鸦冒雨飞。  

张载　句  
红树高高出粉墙。  

张载　句  
春菰牙露翠，水荇叶连青。  

张载　句  
叵要居仁宅，先须入礼门。  

张载　卷耳解  
闺阃诚难与国防，默嗟徒御困高冈。  
觥罍欲解痡瘏恨，采耳元因备酒浆。  

张载　绝句  
两山南北雨冥冥，四牖东西万木青。  
面似骷髅头似雪，后生谁与属遗经。  

张载　君子行  
君子防未然，见机天地先。  
开物象未形，弭灾忧患前。  
公旦立无方，不恤流言喧。  
将圣见乱人，天厌懲孤偏。  
窃攘岂予思，瓜李安足论。  

张载　克己复礼  
克己工夫未肯加，吝骄封闭缩如蜗。  
试於中夜深思省，剖破藩篱好大家。  

张载　老大  
老大心思久退消，倒巾终日面岧峣。  
六年无限诗书乐，一种难忘是本朝。  

张载　乐处  
乐处加功勉处行，事无甘苦必心亨。  
絥衣容有文章在，低首时人莫怨争。  

张载　刘阳归鸿阁  
帘卷晴空独倚阑，冥鸿点点有无间。  
秋风注目无人会，时与白云相对间。  

张载　吕不韦春秋  
秦市金悬鲁史修，措辞当日两难求。  
书传果在西迁后，锥口诸儒未必休。  

张载　梦中  
楚峡云娇宋玉愁，月明溪净印银钩。  
襄王定是民前梦，又抱霞衾上玉楼。  

张载　牧牛儿  
牧牛儿，放牛莫放涧水西，  
涧水流急牛苦饥。放牛莫放青草畔，  
牛卧得划儿异懒。随牛莫着鞭，  
几年力作无荒田，雨调风顺租税了，  
儿但放牛相对眠。  

张载　契重  
契重金兰屈指谁，偶然倾盖接英辉。  
疏慵唱和应嫌晚，久淡封题莫厌稀。  
致主每思烹鼎说，剪戎何日檄书飞。  
安仁久识儒家乐，老大情怀渐有依。  

张载　日重光  
日重光，天际翔，  
愿言贞明永瞻望。月重轮，  
淡溟渊，愿犹月之恒，  
协帝仪中天。  

张载　圣心  
圣心难用浅心求，圣学须专礼法修。  
千五百年无孔子，尽因通变老优游。  

张载　诗上尧夫先生兼寄伯游正叔  
先生高卧洛城中，洛邑簪缨幸所同。  
顾我七年清渭上，并游无侣又春风。  

张载　诗上尧夫先生兼寄伯游正叔  
病肺支离恰十春，病深樽俎久埃尘。  
人怜旧病新年减，不道新添别病深。  

张载　诗一首  
昌谷五月稻，平田垂青玑。  
遥峦相压叠，颓绿互蔽芾。  
竹香满凄寂，粉节涂生卉。  
攒虫锼古柳，芳径生红纬。  
莺唱子夜歌，瀑悬楚被翡。  
昭华寒不粟，贵嫔暑无痻。  
桂蕊女几簪，蕙花神娥扉。  
碧锦帖花柽，香衾事残贵。  
霞巘殷嵯峨，烟岚互叆叇。  
辟月舒窈斗，元云为仿佛。  
{上雨下矜}{上雨下昕}宛虹带，天空繁星衣。  
古桧拿屭趂，水华融觱沸。  
销声永藀轴，栖隐耽岑蔚。  
请事鸿宝元，至澹味无叶。  
悲歌激流风，逸响迥秋气。  

张载　诗一首  
学易穷源示到时，便将虚寂眇心思。  
宛如童子攻词赋，用即无差问不知。  

张载　书斋自儆  
书前有易不知易，玄上求玄恐未玄。  
白首纷如成底事，蠹鱼徒自老青编。  

张载　送苏修撰赴阙四首  
秦弊于今未息肩，高萧从此法相沿。  
生无定业田疆坏，赤子存亡任自然。  

张载　送苏修撰赴阙四首  
道大宁容小不同，颛愚何敢与机通。  
并疆师律三王事，请议成功器业中。  

张载　送苏修撰赴阙四首  
阖辟天机未始休，衫衣胝足两何求。  
巍巍只为苍生事，彼美何尝与九州。  

张载　送苏修撰赴阙四首  
出异归同禹与颜，未分黄阁与青山。  
事朵爽忽秋毫上，聊验天心语默间。  

张载　宿兴庆池通轩示同志  
清湘庭下千竿竹，百尽斑斓耸苍玉。  
通轩轩外万顷陂，陂接南山天与齐。  
唐基一坏半禾黍，举目气象增愁思。  
我来正当摇落时，尘埃七日无人知。  
东平叔子信予友，问学不厌坚相随。  
叔子莫痛凤沼湮，又莫悲愁花萼堕。  
所忧圣道久榛塞，富贵浮云空点涴。  

张载　睢阳五老图  
太平气象养高闲，宴赏诸公老致冠。  
朝野已闻亲相业，庙堂曾睹漆丹桓。  
形容杰出新图粲，德泽雄沾旧俗寒。  
一片忠心涵国史，桑田虽迹迥谟看。  

张载　题北村六首  
陆轴呕哑麦上场，讴歌声韵满村坊。  
茅斋病叟安闲久，帝力民欢殆两忘。  

张载　题北村六首  
求富诚非憎执鞭，安贫随分乐丘园。  
两间茅屋青山下，赢得浮生避世喧。  

张载　题北村六首  
负郭吾庐二顷田，面山临水跨通川。  
苏秦妾妇无高识，盛诧腰间六印悬。  

张载　题北村六首  
风泉盈耳鬓斑斑，林下幽窗对万山。  
女子职修箪食足，病身何幸亦安闲。  

张载　题北村六首  
不堪烦暑病荒城，六月倏然寓野亭。  
珍重南山且归去，再来相望雨中青。  

张载　题北村六首  
渭南泾北已三迁，水旱纵横数顷田。  
四十二年居陕右，老年生计似初年。  

张载　题解诗后  
置心平易始通诗，逆志从容自解颐。  
文害可嗟高叟固，十年聊用勉经师。  

张载　土床  
土床烟足紬衾暖，瓦斧泉乾豆粥新。  
万事不思温饱外，漫然清世一闲人。  

张载　我欲  
我欲庭前木叶疏，病枝衰蔓手披除。  
从今燕坐无通塞，来往风烟任卷舒。  

张载　萱草  
萱草花开十日余，花繁日日倍于初。  
朝开暮落终非计，栽活青松渐剪除。  

张载　燕歌行  
小雅废兮，东山不作。  
哀我人斯，皇心不乐。  
焌哉斯人，胡然而天兮，  
王师于铄。  

张载　一室  
九万笑鹏抟，幽居一室宽。  
雨声便早睡，酒力压新寒。  
懒觉闲多味，衰知死有端。  
此生吾自断，不断梦邯郸。  

张载　移疾  
移疾谢华省，问耕还弊舍。  
扶持便疏慵，旷僻逃将迓。  
书棋莎径侧，暮粥梧阴下。  
久矣澄清心，永愧桑弧射。  

张载　忆别  
柳絮飞时与君别，南楼把酒看明月。  
月似当年离别时，柳絮如君何处飞。  
千书百书要相就，思君不见令人瘦。  
念君情意只如初，顾我形骸已非旧。  
朝来有信渡黄河，雁足击书多纲罗。  
城南城北芳草多，月明如此奈愁何。  

张载　游山寺  
冻仆堆堆依灶燎，山僧草草具盘飧。  
井丹已厌尝葱叶，庾亭何劳惜薤根。  

张载　有丧  
有丧不免道终非，少为亲嫌老为衰。  
举世只知隆孝妣，功缌不见我心悲。  

张载　虞帝庙乐歌辞  
皇胡为兮西山之幽，翳长薄兮府清流。  
眇冀州兮何有，眷兹士兮淹留。  
皇之神兮如在，子我民兮不穷以爱。  
沛皇泽兮横流，畅威灵兮无外。  
洁尊兮肥俎，九歌兮拓舞。  
嗟莫报皇之佑。皇欲下兮俨相羊，  
烈风雷兮暮雨。虞之阳兮漓这浒，  
皇降集兮巫屡舞。桂酒淇兮瑶觞，  
皇之归兮何所。听驾兮天门，  
羽毛兮缤纷。俯故宫兮一慨，  
越宇宙兮无邻。无邻兮奈休，  
七政协兮群生嘉。信玄功兮不宰，  
犹仿佛兮山阿。  

张载　岳阳书事  
洞庭水落洲渚出，叠翠疏峰远湮没。  
重楼百尺压高城，画栋沉沉倚天阙。  
湖光上下天不融，中以日月分西东。  
气凌云梦吞八九，欲与溟渤争雌雄。  
澄澜无风雨新霁，一日万顷磨新铜。  
琉璃夜影贮星汉，骑鲸已在银潢中。  
湘妃帝子昔何许，但有林壑青浮空。  
苍梧云兴不可见，遗恨千古嗟何穷。  
须臾暝晦忽异色，风怒涛翻际天黑。  
乘陵濑壑走魑魅，停滀百怪谁能测。  
忍看舟子玩行险，更欲飞帆借风力。  
安得晴云万里开，依依寒光浸虚碧。  

张载　赠司马群实  
二龙闲卧洛波清，今日都门独乌行。  
愿得贤人均出处，始知深意在苍生。  

张载　诸宫观梅寄胡康侯  
欲驱残腊变春风，自有寒梅作选锋。  
莫把疏英轻门雪，好藏清艳月明中。  

张在　题兴龙寺老柏院  
南邻北舍牡丹开，年少寻芳日几回。  
惟有君家老柏树，春风来似不曾来。  

张瓒　武侯祠  
帝城谁送应商金，故垒萧萧岁月深。  
山势北来连鸟道，水声东去作龙吟。  
西风老树惟寒鹊，落日荒郊只暮砧。  
不有少陵诗句在，草堂何处共追寻。  

张璪　落雁亭  
千古南谯炳地灵，穿云雁塔自层层。  
残烟落日荒墟上，父老相传落雁亭。  

张璪　琼花  
此花已去不须嗟，亡国亡家总为他。  
父老不知前日事，逢人口口道琼花。  

张泽　琅邪山清风亭  
滁阳承乏多閒暇，时入山中访道安。  
何处披襟却烦暑，清风亭上久盘还。  

张昭远　喜雨诗  
试将丹恳□青霄，还话田畴万里焦。  
不是湫龙解兴雨，元来滴滴自心苗。  

张昭远　喜雨诗  
祷旱何妨抵死求，分明在处有神湫。  
只消一念精诚格，立使风雷布九州。  

张昭远　喜雨诗  
幽谷从来分外清，那堪雨过月华新。  
行将高谢浮名事，卜筑岩旁效子真。  

张昭子　挽赵秋晓  
亭亭玉树世间稀，天与科名不与时。  
倍厚每生同族敬，风流多结贵游知。  
吾於鲁肃情偏厚，客谓文园疾莫支。  
抚几自悲还自慨，喜君跨灶有诸儿。  

张昭子　挽赵秋晓  
家住青山擅一丘，菜畦花圃足夷犹。  
哲人造物何悭寿，公子平生不识愁。  
鸡黍情缘成梦断，莺花心性盖棺休。  
草亭吟卷今犹在，读向西风老泪流。  

张珍奴　诗一首  
逢师许多时，不说些儿个。  
及至如今闷，损我援笔末。  

张镇初　游鼓山  
笼翎圈里著禅关，顶有奇峰蹬可攀。  
上下乾坤大千界，东西陆海两三山。  
临沧雾向风前解，喝水泉因雨后潺。  
一宿迷归山莫晒，小窗经日对孱颜。  

张镇孙　白云对月  
万山飞翠映瑶空，一抹晴霞淡复浓。  
何意海风吹不断，归鸦飞带过前峰。  

张镇孙　和御赐诗  
圣主游心六艺文，先皇成宪自常遵。  
天人亲屈九重问，岭海同归一视仁。  
已忝胪传魁众俊，复叨燕衔逮微臣。  
终身祗佩丁宁训，远到功名愿自珍。  

张镇孙　水帘洞  
岧峣仙境倚层丘，百尺泠泠瀑素流。  
春长绿莎成绣幕，夜留新月作琼钩。  
涧边云护千年韭，岩底凉生六月秋。  
欲访安期何处觅，药炉丹灶且追游。  

张镇孙　谢恩诗  
当宁宵衣务得贤，草茅保足副详延。  
天人要语垂清问，仁敬陈言上奏篇。  
愧乏谋猷裨乙览，忽惊姓字首胪传。  
乾坤大德知难地，誓秉孤忠铁石坚。  

张镇孙　夜过白云话别  
江城话别思依依，天远山青入望微。  
正好楼头共明月，可堪遥对白云飞。  

张镇孙　夜过白云话别  
遥看天际白云浮，渺渺西飞谁与谋。  
归去扶溪溪水阔，秋来还上越台否。  

张镇孙　夜过白云话别  
日乾夕阳自惺惺，切实工夫在性情。  
千古相传真要法，圣贤元共此心灵。  

张镇孙　夜过白云话别  
圣贤今古在吾人，敬义功深德自邻。  
莫叹桃源仙迹杳，杖藜随处武陵津。  

张震龙　挽赵秋晓  
蚤岁看花遍上都，谓宜东序著河图。  
亭亭玉树风前皎，浩浩璇源夜半枯。  
自是死生存定数，绝怜神骏蹶长途。  
此行不返神清洞，应抗龙髯去鼎湖。  

张正己　上元口号  
绣车箫鼓动香街，铁锁龟城度晓开。  
仙凤传香留蜀国，夜龙衔烛上蓬莱。  
月如流水随天远，人似夭桃出洞来。  
无限风光追不尽，只惊信马到瑶台。  

张之才　广野轩  
城隅荒僻地，潇洒亦清虚。  
雅有林泉乐，閒同郊野居。  
小园春自好，幽迳客来疏。  

张知复　读浯碑漫成一绝  
开元天子乐升平，肯向华清戒履冰。  
纵有浯溪溪上石，元郎何意颂中兴。  

张知退　一眃泉  
泉形如眃水波圆，一勺之多可悟全。  
试看灵湫轻洒处，甘霖顷刻遍秦川。  

张埴　八月实四夜池上  
池南夜观天，斗柄长篱离。  
其间第四星，此点光犹痴。  
流空万萤火。照我双鬓丝。  
相待沧海月，坐到三更时。  
须臾众色尽，造化一事奇。  
手中公瑾扇，皎然相发挥。  
风翻头上巾，舞过池影西。  
惟有鸡冠两树花，一笑如受缠头归。  

张埴　朝阳前对红蓼  
不更江上伴渔翁，独特移根一亩宫。  
人见空空当北面，谁知节节受西风。  
云衣不使通身绿，露惨能令满意红。  
却笑曾看齐物论，夜来灯火事匆匆。  

张埴　赤壁矶  
秋清亦足发，弄不俯晴川。  
顾影非坡月，昂首是梵天。  
人才三国后，边信十年前。  
吹备归樊口，芦花落满船。  

张埴　酬长沙邓寿甫  
泉翁上下数千年，精力平生涑水然。  
白发满头犹未了，青灯与影每相邻。  
书成不与无金谷，宝秘惟知有木天。  
两夜秋窗风雨暗，老人也有可炊烟。  

张埴　酬黄帝锡见和  
龙髯初一振，人尽息其机。  
池静朱华出，山凉白鸟归。  
洒能无已已，诗岂去非非。  
仰面楚天过，浮云似白衣。  

张埴　酬刘和叔  
儿时说伯亦吾羞，章甫何如不世谋。  
延伫群龙开日月，可堪两鸟聒春秋。  
十年谩说江湖尔，末路唯求饱暖休。  
心事黄花同□皦，保当篱下话从头。  

张埴　酬谢谦山所寄  
老农群儿去聚沙，不知桃子结西华。  
归来乡井半鬼录，依旧湖山一会家。  
白盖年深蜗浼浼，绿阴人静鹊槎槎。  
江流依旧皆明德，解见南涯媒北涯。  

张埴　初夏湖山  
重台栀子玉攒花，初夏湖山一供嘉。  
三嗅馨香几欲泣，年时曾食故侯瓜。  

张埴　初夏湖山  
今朝二供亦相宜，眼底忘忧粲是诗。  
有恨春风不相待，山林着在日长时。  

张埴　初夏湖山  
三供飞来个白鸥，炯然点破一池幽。  
午阴小扇人回首，何许白蘯江上愁。  

张埴　初夏湖山  
山灵浑不倦差排，四供相随好雨来。  
花木成行新膏沐，麻鞋更上一层台。  

张埴　初夏湖山  
五供翛然可是鲜，一生只抱石头眠。  
死应不恨为冯剑，夏日攸山二十年。  

张埴　初夏湖山  
六供菖阳气味真，还教绳墨百年身。  
幅巾清脱山风外，都等离骚说众人。  

张埴　歜节南司洲驿  
年年漂泊得康强，美景良辰每不忘。  
千丈木兰从梦见，一瓢菖歜在淮香。  
人生慷慨黄金短，天下升平白发长。  
回首石桥正惆怅，小儿江口日凉凉。  

张埴　春日瓶花  
鸟鸣木阴深，鱼动陂水漫。  
燕坐南窗下，欣然得幽伴。  
盈盈菩萨面，一莞生几案。  
恍如空堕落，着我丈室看。  
地偏风日隔，香艳不耗散。  
无土种一根，他乡得把玩。  
娇娆目接熟，老丑面失半。  
物忌停涵久，无嫌汲新换。  
不怀妙色身，长作如是观。  

张埴　春日武昌南楼  
客上高楼春已非，山花无语野禽啼。  
未论老子从前事，且看涪翁以后题。  
汴水悠悠云尽处，襄州漠漠月明西。  
登临岂是为行乐，试倚长风听鼓鼙。  

张埴　此心过酬韵  
雨余玉带已浮杯，未办庞眉一笑陪。  
春向五更抛我去，君从何处看花来。  
商丘大夏三十魄，白水青松大小回。  
此去政须笼短帽，瑶阶领鹤恣徘徊。  

张埴　答爱吾  
无何母子靡不足，偏提进退问为谷。  
闲心青山双属玉，江南野水连天绿。  

张埴　答彭秉山  
万里夷夏范我躯，如鸱百发一无虚。  
却呼赤手烹双鲤，便计长竿上六鱼。  
此去重看黄鹤赋，所惭未识古蒙书。  
吟身只倚春风健，道不能颇盍不蜍。  

张埴　答彭以直  
南山岁云莫，此日别玄同。  
至今梅花句，华耀白发翁。  
三见秋江月，何事苦萦系。  
两夜金风生，吹清几山桂。  
所思酹尊酒，叱鬼上车柳。  
长笑镜石边，更作推敲手。  
炯然此心期，相照应万时，  
黄千不用多，拜手藏君诗。  

张埴　答士宜  
老来凡事不须知，只着冲襟向圣涯。  
怊怅无人思祸水，一窗夜雨客谈诗。  

张埴　答士宜  
书生何饰结天各，忽放晴光渺四涯。  
一片归心湖草外，轻风摇艇自吟诗。  

张埴　答吴子登  
闲随川上弄晴漪，归饮无何政谓宜。  
云去但惊山朵朵，月明空想佩离离。  
高楼长笛无人听，一日三秋有我诗。  
此意悠悠浮剑外，绿阴深处只莺知。  

张埴　答曾清甫  
看花都是梦，听雨甚於秋。  
白石年年烂，黄金日日愁。  
有余刍一束，不足橘千头。  
我醉如眠尔，何须百尺楼。  

张埴　答曾清甫  
曲不闻中散，枰犹对弈愁。  
相忘君象小，忍记妇眉愁。  
周版新编齿，秦箕旧会头。  
白云知识远，跨海结成楼。  

张埴　登白帝城楼  
春取花归去，纷纷擘柳绵。  
千年汉城郭，万里禹山川。  
西雨生新浸，东晖隔薄烟。  
客愁如峡草，生下楚台前。  

张埴　登岳阳楼  
临风把酒此何时，白首登临亦暮迟。  
一片湖光寒日里，品题都是北来诗。  

张埴　登岳阳楼  
冻云吹尽楚天宽，鸿去冥冥叫不还。  
饶得两翁文墨在，至今楼上伴君山。  

张埴　登岳阳楼  
坐拥湖山把一麾，当年吏部只吟诗。  
平章功业如今许，弃了吟诗选得碑。  

张埴　东湖汤饼后进翁展墓饮嵩山踏雨泳归在行相继属和兰亭集献之噤无半  
诸老襟期三十1′，看花杖屦又栖禅。  
春风不断期文意，嘘拂衣冠着一边。  

张埴　东湖汤饼后进翁展墓饮嵩山踏雨泳归在行相继属和兰亭集献之噤无半  
溪桥三日雨轻过，归影苍凉雨奈何。  
诗落邙山松柏后，相看有愧少陵多。  

张埴　冬夜李仲玉寓所  
门关晡半掩，鸟雀远相呼。  
星宿生圭窦，春风在石炉。  
不胜亲友念，有恨岁年徂。  
坐久四邻静，寒灯势颇孤。  

张埴　洞庭登陆池楼  
成陆成池嘘吸间，是谁梦里得其端。  
茫乎世界虚空立，到此人生束缚宽。  
潮色龙边涂月湿，卿心雁外抱云寒。  
明朝又踏桃源去，所可忧兮行路难。  

张埴　读陈公孟等伏阙书  
世故相驱入市蓝，无情公用亦难堪。  
温乎此岂神人肯，群也其如祖父惭。  
午夜天狐摇北斗，东风雨射满江南。  
青山白叠仙吟处，岂不酣酣战阿三。  

张埴　杜园九日红梅主人以为瑞彭潜心索赋  
鞠后西风醉饮醇，醖香酿影夺初春。  
几年江县依缘旧，一笑孙枝造化新。  
钿翠半偏如意悮，钥鱼晓放守宫人。  
是谁不识花为瑞，分寸跻攀及太真。  

张埴　对木犀  
楚山秋色半凄凉，谁与炊成万粟黄。  
明月尚在天上本，西风未了世间香。  
猝然甚有惭羊脾，老矣何曾识蟹肠。  
若得一株红照几，白头今夕醉柴桑。  

张埴　风雨后有怀  
凄凄如此雨，仆仆是何人。  
野饭徒炊湿，泥行亦浃旬。  
斯文从古有，我辈及今贫。  
岁晚归南郭，为靴不用银。  

张埴　奉韵酬谢  
得失无常所未论，相辉辈行几人存。  
小山政自惭为弟，老瓦何期饮到孙。  
橘盎且还诸老乐，梅花尤是丈人尊。  
向谁谓我翻公案，持向风流觅一樽。  

张埴　庚午蛾眉亭  
漠漠西淮云散，滔滔东海潮归。  
鸥鸟飞来石壁，柳花扑上人衣。  

张埴　庚午蛾眉亭  
月明宫袍窅窅，新沙钓艇浟浟。  
犀口不能一语，蛾眉只管千愁。  

张埴　馆中写怀寄光山琴庵  
动眜六合间，是谁行春风。  
万有本天分，此气何冲融。  
一嘘着旧树，向朵班新红。  
居然受巧摘，持以当晴穹。  
相期到烂漫，一笑成舂容。  
政不满金谷，何复言锦宫。  
未尝五日雨，人事乃尔穷。  
亦思发幽抱，求勿孤天工。  
跛履去洛阳，打拐不谓同。  
旦莫造化手，倘侠辟可衷。  

张埴　果泉来馆中  
渤海刀将卖，延陵剑又来。  
未莎霜后鞠，已蘤腊前格。  
有客吟今雨，何人爱古罍。  
长裾青剡剡，不但旅颜开。  

张埴　过洞庭书所见  
湿烟吹起岸东西，渔子藏舟竹四围。  
脱下蓑衣扬去雪，不教人道钓鱼归。  

张埴　过玉山庄居  
樵路交行石，人家半住云。  
向来披野服，曾到醉山樽。  
虎迹沿波见，鸡啼隔树闻。  
白头离乱日，只认是桃源。  

张埴　合江亭  
踏到城隅路尽头，焌湘两水忽交流。  
炉薰不断征蛮祀，碣墨空遗责楚羞。  
石鼓无声山落木，朱陵未觉月生洲。  
冷吟绿净不得句，手搅天风更上楼。  

张埴　和汉东先生韵六首  
青瓢归自沧海头，眇然天地飞一鸥。  
今人来来古人去，我自认我山中楼。  

张埴　和汉东先生韵六首  
行行采芝复采芝，相期万世同一时。  
可怜群动相啖食，利害悱然争朵颐。  

张埴　和汉东先生韵六首  
{宏宀换竹}来黄鹤问故里，养得白鸦在玄田。  
人生擘划千古岁，碧桃开向母楼前。  

张埴　和汉东先生韵六首  
凌明放龙去饮泉，何事此牧不在天。  
山中锄芝亦不恶，未入一班输群仙。  

张埴　和汉东先生韵六首  
一枰胜负何有心，往往局外多堪吟。  
今人未晤烂柯意，祗道岁月青山深。  

张埴　和汉东先生韵六首  
举知欲各天狼时，草木零落美人迟。  
中年新知旧别意，悲乐相忘荃独宜。  

张埴　和梅溪岁晚所寄  
客里无鱼未易禁，春风颇忆洞庭针。  
可能更问诙谐肉，发已如今不及心。  

张埴　和彭秋宇四月所唐律  
囅声铁聚杯湖上，霍地金舂镜石前。  
凤至祗和成二老，龙眠不作可千年。  
南楼暂阻诗同赋，东郭还存履未穿。  
一优江湖真活计，阿戎肯教第三联。  

张埴　和舒波社日清明  
小试麻鞋路半乾，归来连得好诗看。  
去年曾被梅花恼，今过林边辄齿寒。  

张埴　湖山馆中酬谢士宜  
吾道不可东，老雁踏长云。  
太息复太息，青海枯成尘。  
喙短莫叫空，此物弗贷人。  
顾影正念群，一唳生湖滨。  

张埴　湖山馆中酬谢士宜  
春风采蘯花，悠悠万里道。  
及听负囊歌，又见骑驴好。  
羲和不停策，天地日已老。  
大笑奉美人，谁言头白早。  

张埴　惠白团扇  
藤经剡雪通姿哲，筠度湘秋刮骨清。  
两洁不容尘有污，一圆还与世无争。  
生来肖貌难为遁，老去挥毫岂足名。  
林下好风差自快，忍歌桃叶若为情。  

张埴　鸡冠花  
墙东鸡冠树，倾艳为高红。  
旁出数十枝，犹欲助其雄。  
趙容夺朝日，桀气矜晚风。  
俨如斗胜归，欢昂出筠笼。  

张埴　鸡冠花  
众卉在篱下，惆怅秋光同。  
老农面寸垢，满口封培功。  
吾亦事吾事，买菊浇寒筒。  

张埴　寄樊口郑石谷  
春日曾交问，炎天不欲书。  
变惭吾事谬，岂愿后人疏。  
古有嗤章甫，今无购子虚。  
极思樊口酒，共煮井头鱼。  
露白蒹葭冷，江清潦水除。  
年华已如此，又可膏吾车。  

张埴　寄樊上友人  
凤凰览德辉，鷾鴯恋庭宇。  
吟诗已戴白，未能参此语。  
百川谷口翁，一笑辋川路。  
桃红杨柳绿，莺歌蝴蝶舞。  
春风吹野水，饮客如渴虎。  
夜业作老梦，鸟啼掌中偻。  
白驹千五百，乐固不偿苦。  
当来渔父湄，慷慨解力睡。  
宾饯十牛鸣，分寸屐齿土。  
何如归霜崖，夜取白石煮。  
长孙汲涧水，拾薪三四五。  
日出如羊胛，家人皆可饮。  

张埴　寄黄秀峰  
春风两眼合看花，今年却不在黄家。  
世间岂无鱼羹饭，不似黄家能顿顿。  
未应南楼复南楼，江湖添个新白头。  
午夜横眠看星斗，玉柄摇摇似招手。  
崖公失顾第四星，使我不逢渠大明。  
忽思叔度久不见，林梢飞来果一片。  
露虫啾唧四壁鸣，小虫喉中亦作声。  
太息去年十二月，秀峰先生临去说。  
明年八月九月凉，更来樊川享秋光。  
菊花不住梅花去，去借一间茅屋住。  
霜清月冷人行街，起来教我读简斋。  
红字寿安坊里路，且倩西风一传语，  
木枕拳五更鼓。  

张埴　寄马竹冈  
竹冈先生一世贤，如何断我百十弦。  
苦哉几枕黄鹤梦，天风吹到吴江边。  
先生手提绿玉鞭，跨驴与我说去年。  
梦中记得去年别，缚鸡提酒送上船。  
明年奇章观前泊，捩手烹鸡持酒酌。  
饱歌醉舞插梅花，几夜月中记说着。  
谁知相逢刘太史，拭目云烟新落纸。  
便从太史使之年，恁时祗谓黄河底。  
书王欢喜斯文寿，嘱下楚云楼上酒。  
菊花九日是明朝，遥望长眉三稽首。  

张埴　寄题西昌严后山三教堂  
高风吹断溪桥笑，几个庐山昏又晓。  
新开图画白鸥江，螭吻摇鬵到云表。  
长廊昼永茶烟青，参禅问道谈诗声。  
苍头卓午汗交面，烹葵菹韭炊香粳。  
中有轩轩秀眉宇，春日蓝田初过雨。  
一幅纱巾三士衣，俨然方外家人主。  
吾闻曾有奇鸢肩，亦闻曾有惊弥天。  
又曾有与花三朵，聊复尔耳能千年。  
谁信沙门头有发，谁认道士喉无结。  
饭盂朝贮五山云，酒壶夕注沧海月。  
此月濯濯乎初明，此云冉冉乎方生。  
仓之无穷饮无竭，囅声大笑东风行。  

张埴　寄题月潭方丈  
嵩山古禅林，俯有潭一镜。  
中涵片月朗，了了能见性。  
月即是圆觉，潭即是清净。  
清净而圆觉，何以得究竟。  
鼻端一点白，而具法眼正。  
指亡轮灭没，千江烟相映。  
寒山叫不应，谁与足幽咏。  
众生在黑劫，转脚成踏暝。  
脱落众浊源，舞影秋夜静。  

张埴　寄贤斋  
自从一掺去三千，尺宅抛来喜中年。  
每叹圣贤风泯矣，可怜母子日萧然。  
悠悠兰老离骚国，渺渺花开阳艳川。  
九月不能应十月，挂书一束放翁船。  

张埴　江汉  
桃花门外三月头，有美人兮眇中洲。  
泛呼木兰寂无语，举手相招老白鸥。  
白鸥见人头上笠，洒洒西江雨痕湿。  
足知心事两相忘，翻然飞出青蘯立。  
日斜何许一笛愁，西州回首望东州。  
春风吹水柳花落，不见鹤归江上楼。  
楼前青青草尺许，中有能言两鹦鹉。  
声声浑不说他人，祗谓祢衡骂黄祖。  

张埴　江涨和韵  
浦溆蛟龙穴，波澜风雨声。  
天如粘梦泽，江似覆湓城。  
此地居三孝，何人汩五行。  
囊中无白璧，不得用吾情。  

张埴　解苍然亭  
苍然亭下櫂歌声，十里重湖第一程。  
岂要老来游汗漫，试扶孙去看升平。  
晴空云退青山朗，晚渚风生白鸟轻。  
历□旧游班目睫，日呼颖辈识经行。  

张埴　解舟下石櫃  
枫兰行楚水，标柱压蛮烟。  
香火崇双庙，茅茨入半川。  
故人及涯返，去路与天连。  
鹿鹿皆前分，悠悠又一年。  

张埴　菊后  
重来风已落，寒叶集荒阶。  
竖子斯人老，先生笑道乖。  
便寻梅寄陇，无救橘逾淮。  
明日过法去，窊尊倒入怀。  

张埴　菊花盛开  
玉池吹醒芙蓉醉，回头红粉都无味。  
秋宫人去金钱飞，过我茅茨若相慰。  
起来采采为三嗅，犹是上天风露气。  
餐英端可拔浊俗，南山在眼令人喟。  
幽人所知晚节好，历历青蕊开犹未。  
竹叶且与时一中，梅花后生来可畏。  

张埴　句  
夜静莫吟奇险句，恐惊明月堕波寒。  

张埴　苦雨过玄妙池观莲  
门外惟攻蠹，几间如绝机。  
飚车何处去，汗马是谁归。  
此日炎炎极，吾身往往非。  
有时同白羽，无语立红衣。  

张埴　刘元翁索赋鞠逸  
回首桃花只俗休，还君本色一篱秋。  
小儿德祖渠何见，不认杨梅个话头。  

张埴　刘元翁索赋鞠逸  
与花丛薄且媻娑，早晚风霜亦奈何。  
欲待太平求不死，南阳水胜上池多。  

张埴　刘元翁索赋雩都孙氏梅轩  
冰天叫镝交西湖，断桥鹤去迷烟芜。  
清时水月日入弄，欷嘘三十余年无。  
秋声一夜生寥廓，晨门喜堕云吕啄。  
江南所少非秀才，谁信泰山今不索。  
庭前皴树占百弓，相与岁寒为春风。  
嚼烂楚人二十五，对花一笑千愁空。  
世间佳境本有数，更有玉堂在何处。  
大庾曾长老瞒欺，旁皇不敢窥门户。  
主人轩上即送申，飞香射影到幅巾。  
雪龙背上暗摸索，何如满身也带梨花树下云。  

张埴　梅溪徙居吾乡北山下  
乾坤如此我，牢落百深杯。  
腰有难相折，头无可以抬。  
南村元亮往，西瀼少陵来。  
书了深衣带，千金末矣哉。  

张埴　梅溪徙居吾乡北山下  
故人为糴罢，薄日杖藜明。  
天外飞鸿影，山中落木声。  
一枝栖月静，万事付云轻。  
只指梅花畔，留桥略{左竹右勺}行。  

张埴　梅溪徙居吾乡北山下  
午夜贪泥饮，深村认路归。  
千岐纷莫辨，一隙炯相辉。  
秋日无莼美，春风有蕨薇。  
人生皆寓尔，惟勿此心违。  

张埴　南康  
彭泽鳞鳞水，匡庐漠漠烟。  
朝昏鱼作市，伏腊蚌为田。  
不共刘伶酒，惟同范蠡船。  
膊山千八百，恨未脱珉镌。  

张埴　拟寄雪平诸兄弟及叔侄辈  
八字山前一幅巾，可堪垂白向漂沦。  
平生梦寐在诸老，近者传闻失某人。  
社日鸡豚新雨泪，秋风鸿雁旧天伦。  
所期林下无穷意，护竹培花陆续春。  

张埴　拟寄雪平诸兄弟及叔侄辈  
桑田成海海成田，迂阔重来每自怜。  
北道主人今似月，西江回首远如天。  
青山千里复千里，白发一年多一年。  
渺渺西风吹薄袂，能於骨肉不凄然。  

张埴　奇山繁步二十八字迎之  
闻有翛然一角巾，湖山雨亦动吟声。  
如何十里繁江路，犹待诗筒一笑迎。  

张埴　祈雨爱蒋常请求诗  
武夷老子黄弊衣，不能一煦诛虹霓。  
在家颠倒来说奇，出门有请持此归。  
龙川川上摇短藜，攔街拍手而笑之。  
六月扫空炎歳飞，厚地裂透毛可吹。  
人惟未分舂黄糜，天不下济叹息机。  
忽忽三尺在睫目，川上万灶浓烟炊。  
我谷螺矣随头低，垄首日上露向晞。  
襦不及胫腰鎌谁，杜陵一饮又可期。  
只管饭颗山吟诗，不然市井含哺嬉。  
逢人手提黑羽麾，长裾短帽秃秃髭。  
慨言人命县一丝，造化如此人不知。  
东风排云一致词，呼来雷公只婴儿。  
不妨昆明数斗泥，变化斛水为三时。  
少为枯槁生春熙，常清真人能尔为。  
武夷老子黄弊衣，不能一煦诛虹霓，  
噫。  

张埴　三用韵谢士安  
清言一掬解千纷，又向名家见大君。  
北海无风鹏不运，南山有雨豹能文。  
更令此手曾扶日，未必吾冠不切云。  
鼻已辛酸复何事，天寒梅所只心闻。  

张埴　山阁  
绛甲至今寻四百，东风吹酒楚天涯。  
有时咄咄口三唾，无事由由手一叉。  
不怨雨声聋客耳，只愁春思乱杨花。  
弄乌此日人何往，自倚小楼娱晚霞。  

张埴　山中  
一笑归来百事疏，溪山随意葺吾庐。  
有时临水亦清矣，无事听禽皆起予。  
但喜达人谋熟醉，不知论者谓因余。  
马蹄未踏门前路，也怕先生废看书。  

张埴　尚方崖赴刘次山馆见过  
梅阴踏雨拾落花，鸦鸦溪上来笋车。  
插头林隙不敢问，怕是天落山人家。  
入门涵衣花雨湿，执手无言惟作泣。  
十年尘土不可诗，顶破饭颗山头笠。  
呼儿剪韭为杯盘，脱套一段春宵欢。  
连州政自厌百舌，几语换诗春风寒。  
如今尚父何须钓，遇是青山且吟啸。  
溪翁说到白发今，前度桃花也陪笑。  
故人不解赠马鞭，长吟耵送吾庐前。  
丁宁传语东道主，记得石鼎新诗联。  

张埴　十三日归天光云影堂  
因缘十日坐无哗，吹尽蒲香更结跏。  
几上玉鸲犹刮目，阶前金凤已衔花。  
且将柳浪还摩诘，莫去麻丘说子嗟。  
满袂木阴清似水，时看跳处是虾蟆。  

张埴　食新  
此腹有天幸，已及新谷升。  
青瑶山爨玉，几度生光明。  
执匕不求饮，人起鸡未鸣。  
六月不再雨，不裨去年耕。  
可爱善卷山，木影如水清。  
老来分击壤，老矣击不成。  

张埴　是日归馆中作  
一声湖外笑掀天，谁挽杨枝舣酒船。  
倚柱宛然闻鹤语，买花却不要犀钱。  
山阴拟去重为客，路滑归来亦悟禅。  
还讶春风无勾事，绿林吹血化杜鹃。  

张埴　书后村诗卷  
我看后村诗，未许后生到。  
油然真意兴，流出好怀抱。  
蜂蝶林中花，牛羊原上草。  
孤村来午馌，小涧生新潦。  
扶孙行更健，阻雨归不早。  
买鱼船迸滩，畏虎樵争道。  
客多待荷花，田少种粳稻。  
林龙有造化，野鹤无烦恼。  
中秋月到备，九日鞠上帽。  
东舍帘酥鹏，西邻绩鬼貌。  
剖开床头翁，浇沃腹中稿。  
对灯舞僛僛，抚几歌浩浩。  
明朝复何事，随意足幽讨。  
墙下负暄宜，腊前得白好。  
金穰心愿遂，木刻足迹扫。  
此乐政无价，吾诗尤是宝。  
清风百世下，持以见郊岛。  
持以见郊岛，岂不一绝倒。  
岂不一绝倒，来迎玉山老。  

张埴　书彭秋卷末  
雨露凄其厚地阴，千秋宰木是衣襟。  
君看江头寒食日，谁不邙山路上心。  
勿剪世无嘉树传，相寻事有后来吟。  
相堂翁仲曾传语，所谓天光要下临。  

张埴　书萍实旅舍  
身谋落落屠羊说，心事冥冥司马炎。  
告诉春风无一语，江南陌上雨廉纤。  

张埴　送衣还石泓弟  
十指本非扪虱具，半生何有结鹑时。  
道安一知不相及，管领岁寒吟此诗。  

张埴　送衣还石泓弟  
所不贷人惟世道，最无穷处是天机。  
昂藏池上霜枫树，寒冷年年着锦衣。  

张埴　送周叔恭远游  
过眼不知骑马几，低头何啻问鸡三。  
旧游巷陌春风扫，新插田畴夏雨甘。  
白首学从无季子，青山招隐有淮南。  
人生共落三千界，未去嗔痴且去贫。  

张埴　岁晚樊口解舟  
武昌夏口之山川，天寒不见吹箫船。  
短蓬推枕酒半醒，斑斑雨里茸茸烟。  
沙头白鸟闭目立，上下掠火交乌鸢。  
修蛇赴壑了弗顾。苟且一白春风前。  
我亦长吟上汉水，夜来参到梅花禅。  
一枝似铁忍寒冷，一枝如玉生温妍。  
老人无以饯岁事，只掉此舌为辰筵。  
江湖落魄又五年。  

张埴　太白祠  
翰林昭代世之雄，何止将军走下风。  
吟墨淋淳三极浃，酒杯倾倒五湖空。  
可怜墓草离离碧，不似袍花嫋嫋红。  
端的骑鲸何许去，娥眉亭上问渔翁。  

张埴　题钟氏深秀楼  
空同之顶穹云生，吹着宝石最上层。  
俨骖太白跨坤立，雄雄空半危瑚撑。  
高人飞楼浮缥纱，满眼清寒生窈窕。  
苍烟白鸟出没间，向莟芙蓉秋汉晓。  
黄尘如雾交四陲，乃独脱此一揽奇。  
天风午夜啸歌歇，教人暗取寒竽吹。  
一吹吹作终南皱，濯濯春阳染曾透。  
再吹吹作琅邪图，郁郁林壑描新就。  
何当祗着大口吞，清晨燕以先生盘。  
次第高舂出海门，坐我茅屋东偏看。  

张埴　吴城山用东坡韵  
半篙水映四垂山，不见年时白雨船。  
自恨阑干搔短发，斜飞一鸟远粘天。  

张埴　西山九曲亭  
一藜屈折入高秋，惆怅天门万里头。  
世路转看无直处，黄州以后有儋州。  

张埴　西州访旧诸人皆尚檄去偕江一父过郎官湖赋此  
一池汉水秀可餐，十年借我江南看。  
阴山夜半黑风起，此水与我心都寒。  
可惜野狐不革面，当来栖凤俱生翰。  
湖亭谢荷着句稳，霜月记忆浮杯宽。  
端期岁晚同不朽，报答地主老郎官。  

张埴　下青峰  
仆仆淮头路，一年西复东。  
春风前赤壁，冬日下青峰。  
括揭叫天曙，蒹葭行梦中。  
君无矜矍铄，我政愧龙钟。  

张埴　夏日鹄山  
合昏枝上数花白，领略山中每日看。  
阅历春风人眼恕，相传此法度荒寒。  

张埴　湘中二首书县斋冰壶  
湘水平淼淼，鱼意活泼泼。  
绿杨盖江头，春晚阴正阔。  

张埴　湘中二首书县斋冰壶  
晴垄麦过花，暖泥秧出水。  
宽得一寸心，人行更千里。  

张埴　小绝句  
解貂换美酒，半与美人醉。  
留半伴山翁，夜深谈世事。  

张埴　小绝句  
人言头上白，皆自愁中得。  
拍手笑沙鸥，满身都是愁。  

张埴　小轩生日  
玉宇风清金茎，露爽五日新秋。  
正好小轩相逢，初度七十边头。  

张埴　小轩生日  
满前白发翛翛，抱得曾孙弄否。  
从此长看星明，南极人醉西楼。  

张埴　小园桃熟  
老子庐东信手栽，今经乱后帝累累。  
天风暗拽云裳裉，晓日浓潮酒脸回。  
向上可怜无佞处，从旁只恐有偷来。  
清晨笑摘抄枝熟，且献千年王母杯。  

张埴　小斋睡起  
受用本分内，三间老茅斋。  
岂无日如火，但有书能理。  
开门鸟柏影，盎水泼入怀。  
所期健拄杖，而相软麻鞋。  
旧雨来人处，青苔生土阶。  

张埴　谢朱郎中  
春风六辔丝，光华塞樊川。  
川上此何日，所向生奇妍。  
金山万丈高，但见兀在前。  
白头分堕落，剨叫鬼擘然。  
青黄夺众目，不认沟中捐。  
冥冥亦奚能，幅之使无迁。  
由来造化手，一种雨露偏。  
赋形大块间，受气小物先。  
谁意王粲孙，主人亦如天。  
买茸绣为图，香火长结缘。  

张埴　辛未寇莱公祠  
脱去朝衣出禁天，武陵山色识瓢仙。  
匆匆岁月十数字，黯黯风烟二百年。  
自古难全吹唯晚节，至今犹洌是寒泉。  
几人拭目宣公笔，惆怅春秋法凛然。  

张埴　夜枕  
春风陈榻下，夜月庾楼前。  
叠叠鸣檛落，翻翻警枕眠。  
祗能欹待旦，何有梦飞天。  
此意谁能解，如流二十年。  

张埴　由新田归故家  
七月景炎炎，金神令初驰。  
辰哨掩村墟，挈家向山薇。  
左手掖慈母，右手招妻儿。  
小人俱世役，谁能抱朝饥。  
举头赤日高，茧足荒山垂。  
慰老忽喘息，抚婴母啼悲。  
吞声各偷生，莫问历阶谁。  
纷纷事轻逞，枭獍忍若为。  
性命不直土，杀戮以当戏。  
鬼妾弃所欢，皇颜色戚怡。  
恢恢不罩渠，何辜及林池。  
今经用戏地，满目腥风吹。  
少陵归草堂，曾叱群小非。  
嗟哉夫何言，收拾聊此归。  
此归实天幸，团栾如去时。  
墙西老桂色，屋南佳鞠姿。  
一笑浑未忘，主人旧须收。  
东巷去问安，茗碗重酒卮。  
北邻了残获，戒妇中宵炊。  
穹昊由此正，礼乐傥可期。  
悠悠风尘中，宁不剩四支。  
未识衣裳化，何年及茅茨。  
昕昏有为命，啜水当如饴。  

张埴　游洪山馆  
山行成兴尽，泥饮得情亲。  
五月瓜盘美，殊乡雨话真。  
青云生此屋，白发长吾人。  
阑外浮图立，堂堂似上宾。  

张埴　游青原饮息庵  
{左耳右九}群揭秋浅，吹醉行山阿。  
不放菊花开，无奈秋风何。  
三甽函冽髓，与山为清凉。  
路人汗如雨，秋垄方骄阳。  
天雷夜劈山，暍死意犹在。  
平原如何作，世事松声外。  

张埴　游桃川宫  
瞿老亭存树插天，靖风扶醉坐云颠。  
黔中历历何千状，晋后纷纷又几年。  
扣木不知渠是圣，入桃亦认我为仙。  
山林摇落秋声起，两袂清寒一囅然。  

张埴　有遗搔痒之具曰不求人又曰婆指甲约相赋  
阿婆此指甲，昆吾国生长。  
当年三五时，搯花记月上。  
纤纤成老大，却作爬沙状。  
故人远持赠，慈意有着放。  
想翁乍得之，未悟为何贶。  
把玩至一再，丑妇能俱丧。  
信手弹三声，铮然送妍响。  
卯醺未全快，午偃到半饷。  
溽绉垢能寸，美曝背如盎。  
是时可柄用，於人无俯仰。  
名之必可言，翁亦费亭当。  
长吟出肺肝，闻者重惆怅。  
人生七尺外，凡物皆是长。  
维比金石交，百年相倚仗。  
痴儿麻姑爪，忍痛不忍痒。  

张埴　雨后见酴醾  
夜来一过雨，万红不留迹。  
草木是寻常，奈何春失色。  
园林肯忍耻，人眼看不得。  
向来倾艳时，天女几夺织。  
今朝有差事，泥土蒙文饰。  
素花最后出，到骨是一白。  
东官赏其韵，居然班十客。  
着处合摇台，残垣不三尺。  
故家美风味，可怜六月息。  
相逢各默然，笑口不得擘。  
造化则剧耳，风檐重嗟惜。  

张埴　再用还答得淳  
白头复何事，又是岁寒来。  
方为狙谋芧，俄欣雀应梅。  
晨光搽户牖，春意酿盆罍。  
次第湖山境，烟云大划开。  

张埴　曾希曾见示近作赋此赠之  
孔门言志二三子，当初独取点而已。  
圣人非弃由与求，乐在春风咏沂水。  
此意简短几千年，谁欤鼓瑟声其传。  
彼其人斯掉冷语，虽在南丰犹不然。  
乾坤清气宁有已，一日苍山生浪翠。  
玉局仙人喜又悲，云妍月秀无停髓，  
瓣香在天老英灵。为公少吐气白旗，  
云来此山青供词。西山百年白樵户，  
邮筒剥剥溪扉午。其发何从六一乡，  
彼美人兮时十五。更二十五又外堂，  
小美不识西江路。何当刻日牢为期，  
青葱华裾短褐衣。颠倒底里入推激，  
蜜柱见跋更迟迟。吟魄隔泉庆破碎，  
本色终然是家世。明日采风闻九陛，  
身曳锦袍长到地，此时南丰大吐气。  
吾将拟之三语曰，无事莫与俗与言。  

张埴　赠神目刘正卿  
手撚花须送去春，绿阴溪曲喜逢君。  
相看时日愁千种，试说今年老几分。  
马喙信於人罕见，豺声顾不世多闻。  
长吟莫谢寥寥意，飞过南山自看云。  

张埴　赠云留道人  
咸池沐发扶桑晞，只手横捉邓林枝。  
楚人六月请时雨，呼唤雷公似婴儿。  

张埴　赠云留道人  
往往诸公眼亦青，尚疑崔浩是前生。  
蚩尤堕地已为石，且道何时见景星。  

张埴　正月旦小斋观梅  
粗桃俗李要风光，番雨危君白玉堂。  
回首南枝春梦断，芒心犹忆古含章。  

张埴　重过楚峰驿  
二月风光暖正妍，楚乡醉梦忽醒然。  
闲随白鸟行江上，偶为青山立槛前。  
花影去年曾接树，橹声何处未归船。  
行湘老子唤不应，愁绝一抹村南烟。  

张埴　紫霞宫听南风操  
促丝历历行泛声，紫霞仙翁之为琴。  
新声不合天地意。要写虞氏吾民心。  
嗟乎二十六真趣，久矣南风吹散去。  
却令紫霞宫里翁，弹到今人未弹处。  

张埴客　句  
无双诗客到江干，愿借明珠一颗观。  

张祉　白鹤峰  
我登白鹤峰，下窥沧海日。  
色与朱橘同，形比弹丸一。  
夜半伫玩间，无质而生质。  
所以神仙侣，色界须超出。  

张至龙　巴岭  
处处柴门掩半边，莺啼绿树隔炊烟。  
竹梯闲倚柔桑畔，定是人家蚕正眠。  

张至龙　北津  
独立长桥喜近城，半阑斜日又催行。  
船过别浦波痕没，堠立当涂里界明。  
古木云边僧住处，落花风里鸟啼声。  
青山莫道浑无事，日与行人管送迎。  

张至龙　采莲曲  
荷叶笼头学道情，花妆那似妾妆清。  
双双头白犹交颈，翻笑鸳鸯不老成。  

张至龙　采莲曲  
拗落圆心响钏金，背人细数子藏深。  
不嫌到手多尖刺，只怕伤人有苦心。  

张至龙　槎  
槁形冷度几晨昏，不受东风一点恩。  
却有仟人求作伴，浪游星渚到天门。  

张至龙　楚节西塘省鞠  
鞠胎绿蕊未曾成，百种藂中半忘名。  
试检记花牌字看，春篱醉墨欠分明。  

张至龙　答黄芳洲  
抱膝书楼望太清，一生心事月同明。  
因过雘寺分茶供，闲取高僧史传评。  

张至龙　登东山怀朱静佳  
布石行山磵，云封竹洞名。  
照池传古貌，借箸数同庚。  
禽斗巢几覆，蛛闲纲半成。  
冬深犹见菊，还忆晋渊明。  

张至龙　点史  
水草山花各自春，闲居常谨坐船身。  
忠言似药偏医国，好句如金不疗贫。  
王霸兴亡难讳史，彭殇寿夭不由人。  
感来莫计更深浅，只见苍头换烛频。  

张至龙　吊蝶  
数日儇红翅力慵，化成长梦别春风。  
却怜蚁为埋香玉，舁入残花土穴中。  

张至龙　东林寺  
满院香风乍熟楂，猴孙抱子坐枯槎。  
头陀不惯迎宾客，自折芙蓉供释迦。  

张至龙　古别离  
扶上花骢酒半醺，望沉鞭影暗销魂。  
离情恐被行人觉，背拂菱药补泪痕。  

张至龙　横峰感事  
石角多情挽布衣，候虫送响出林微。  
文章首面趋时好，字学偏傍徇俗非。  
绿水被风吹作白，密花因雨打教稀。  
归鸦路熟知巢近，直望松林尽翅飞。  

张至龙　化龙阁  
镌满留题屋杜间，风吹醉面不知寒。  
渔舟撑出垂杨岸，惊鹭衔鱼过别滩。  

张至龙　寄宝林僧  
磨折英雄辈，无停日月梭。  
达人愁梦少，明主直言多。  
药试单方验，碑评近本讹。  
吟成无爱者，寄与病僧哦。  

张至龙　寄胡竹洲  
野菜生根土亦香，寒林晴久漏春阳。  
山临古画开当户，蜗学名书篆满墙。  
密竹旋删嫌碍月，青柑迟摘待经霜。  
儿童闲取池头水，剜破琉璃绿一方。  

张至龙　寄苕川故人  
千古长情只翠岑，休谈点石化黄金。  
秋来国事方尝胆，病后禅机忽上心。  
老眼看书嫌字细，乾喉饮酒喜杯深。  
几回空检斑衣箧，望断白云天外阴。  

张至龙　简胜上人  
林深岚气重，一犬吠寒烟。  
高思天云外，新房柏树边。  
爱蒲寻石种，惜茗滤泉煎。  
昔创如来殿，老於师一年。  

张至龙　饯翁丹山发南浦  
鸣鸠语燕近清明，柳絮风轻秧水平。  
一带春流多断岸，尽缘倒树录桥行。  

张至龙　江常庵出武夷  
厌居京洛说行持，袖裹青蛇上武夷。  
仟为写真供御览，天怜病眼召神医。  
江中白石差龙斲，洞里苍松带鹤移。  
无事出山衣屦湿，满城风雨鞠花时。  

张至龙　李梅磵雪夜留饮  
拥炉收案牍，市远隔諠哗。  
妓唱新真曲，僮分旋碾茶。  
花枝承雪重，独焰受风斜。  
僦屋为官舍，更深酒更赊。  

张至龙　马升庵惠鞠苗  
税得雘东地一方，旋栽黄鞠等重阳。  
春晨摘落青苗叶，挼作秋花气味香。  

张至龙　梅花十咏　半开  
五出稍敷露，不受尘目爱。  
鲜鲜着精神，独於此时最。  

张至龙　梅花十咏　半谢  
旋随琼霙飞，绕我茆屋角。  
结子意渐浓，岂为羌管落。  

张至龙　梅花十咏　蓓蕾  
历历衔冰霜，缀作珠的皪。  
香色俱浑然，花中之太极。  

张至龙　梅花十咏　大实  
圆碧日益肥，磊落压枝重。  
虽然苦味酸，酸中藏大用。  

张至龙　梅花十咏　梅梢  
根清条不肥，影落明月地。  
凄凄欲寒时，胚膠已生意。  

张至龙　梅花十咏　全开  
昨夜东风多，花神莫之御。  
玉立对幽人，士分心情吐。  

张至龙　梅花十咏　全谢  
冰花不留丁，收香尽藏白。  
一朝作陈人，逊与桃李出。  

张至龙　梅花十咏　小实  
青青长朱裳，小摘脆不堕。  
勿欺如豆微，中怀仁已大。  

张至龙　梅花十咏　欲开  
凝成姑射姿，幽洁世所独。  
春近迫芳心，羞涩破唇玉。  

张至龙　梅花十咏　欲谢  
垂垂雪中枝，暗里度香远。  
忽动调羹机，黏枝花力软。  

张至龙　拟韩偓体  
一声阿鹊颤鸾双，学调新词未得腔。  
拜了夜香郎唤睡，旋收鎝线背银鈍。  

张至龙　齐云寺  
雨痚分点下，略彴界横塘。  
接竹通生水，搴萝补坏墙。  
字涂窗眼黑，香染佛衣黄。  
未晚萤先出，萧然两画廊。  

张至龙　塞上曲  
匣里干将午夜鸣，碧油幢下梦魂惊。  
沙场燐火风吹起，半在骷髅眼底明。  

张至龙　山礬花  
漫山白蕊殿春华，多贮清香野老家。  
频向风前招蝶使，密通家籍省梅花。  

张至龙　送镜山僧游雪峰  
海风迎铁锡，半是水为程。  
故国往来熟，空门宿食清。  
旧房云借住，早路月同行。  
象骨最高处，师今履似平。  

张至龙　宿灵岩  
树杪钟楼出半层，佛床点鼠弄残灯。  
五更石上僧犹定，头满清霜唤不譯。  

张至龙　宿易冲妙道院  
松发经寒乱不梳，夜来风减屋茆痚。  
吟边冻指僵如铁，袖里枯筇画雪书。  

张至龙　题白沙驿  
雾裹峰头薄似巾，路逢水后误行人。  
山泉酿酒力偏重，石铫煎茶味最真。  
燕不传家犹教子，梅才有肉便生仁。  
枕边学梦人方悟，未到钟声梦更频。  

张至龙　题隐者壁  
寒著麻衣馁食薇，乐山清兴只琴知。  
蛛经圆纲当中立，蜂从新厨出外飞。  
山脊倚天无改日，草根埋雪有青时。  
莫言鸿燕多相背，去去来来共一机。  

张至龙　晚步寄刘澂斋  
纵横屐齿印苍苔，梦笔山高翠作堆。  
日带晚光归海去，风传秋信下天来。  
竹开小路通萤过，松守空巢待鹤回。  
蚋瓮乾坤还自乐，何须金屋玉楼台。  

张至龙　晚窗  
风约钟声落耳根，归鸦点点不成群。  
前山野烧青烟起，散满空中作暮云。  

张至龙　武夷山  
九折沧江转苇航，花间流水自宫商。  
岩开天线登无路，殿鏁仟金拜有光。  
曝背龟从平石上，避人猴向险枝藏。  
断桥盍有重红日，狂欲乘风扣魏王。  

张至龙　喜杨琴隐至  
世涂多不平，择地度吾生。  
风静花迟落，云移月倒行。  
自抄闲作改，客借古琴评。  
凡事虚空里，何劳苦著情。  

张至龙　峡口  
峡深犹有路，泉远不知源。  
禽学乡谈语，山填野烧痕。  
晚风樵笛坞，春日酒旗村。  
茆舍人耕罢，凫雏浴水浑。  

张至龙　演雅十章  
麒麟感世出，凤凰览德至。  
人苟常见之，应不指为瑞。  

张至龙　演雅十章  
櫩蛛巧经纲，林鸠拙营巢。  
孰知拙反胜，纲坏巢独牢。  

张至龙　演雅十章  
雀食野人田，燕栖公子堂。  
野情饥亦乐，依人难久长。  

张至龙　演雅十章  
猩猩陨机穽，鹦鹉鏁金笼。  
言笑适为累，缄嘿斯保躬。  

张至龙　演雅十章  
蚕饱办丝课，蜂忙供蜜工。  
役役为人劳，衣食还自空。  

张至龙　演雅十章  
鹊鸣人共怜，乌鸣人共嫉。  
只因声妍媸，何心报凶吉。  

张至龙　演雅十章  
江鳞行比目，沙鸳睡交颈。  
不知山兔寒，清夜雇蟾影。  

张至龙　演雅十章  
饥鹰健搏兔，馋鹭勤捕鱼。  
各为口腹累，不闻有驺虞。  

张至龙　演雅十章  
犬眠苍玉地，猫卧香绮丛。  
徜无鼠与盗，猫犬命亦穷。  

张至龙　演雅十章  
墨鱼黑覆形，火萤明照身。  
拙於用显晦，踪迹徒自陈。  

张至龙　雨中过陆家园  
斜搭秋千窗半扃，行人屐送隔墙声。  
群花相倚啼妆面，苦不催晴怨懒莺。  

张至龙　寓兴十首  
孤灯照长夜，膏尽灯影灭。  
划见窗户间，鲜鲜有明月。  

张至龙　寓兴十首  
日夜江水流，不海水不止。  
孰谓流去者，不是海中水。  

张至龙　寓兴十首  
东日照瓦霜，西向界余白。  
莫言日不到，日光来未及。  

张至龙　寓兴十首  
迟月上深夜，新蟾不终夕。  
何如月圆时，通宵照无极。  

张至龙　寓兴十首  
种鞠一百丛，九月开盈枝。  
莫言无好花，好花开罗迟。  

张至龙　寓兴十首  
庭前无繁植，痚竹附梅坡。  
虽然无巨荫，明月飞来多。  

张至龙　寓兴十首  
草虫设细纲，小穽不可见。  
日日朝露中，群白草间现。  

张至龙　寓兴十首  
高风吹秋霜，庭前百草死。  
谁知草有根，昨夜东风起。  

张至龙　寓兴十首  
夏月灌鞠根，见花在秋日。  
先时不施工，临花已何及。  

张至龙　寓兴十首  
十年插柳枝，今与高树齐。  
垂条绿春风，上有流莺啼。  

张至龙　赠刘介庵  
一心忧道不开眉，懒扣黄扉谒故和。  
有累只因难弃鹤，无疑何用苦求龟。  
常厨饮食夷齐辈，晚笔文章汉魏时。  
冷笑富家钱塞屋，兰亭谁更有真碑。  

张至龙　朱柏岩约南归  
忍闻秋管悲，犹未定归期。  
吟咏穷边长，艰难老后知。  
水寒鱼上少，月闰雁来迟。  
不作膏粱梦，长令一剑随。  

张至龙　子期台  
拾叶题诗愧不才，袖遮微日上层台。  
山僧分我松阴坐，隔岸花香渡水来。  

张至龙　紫微阁赠凌丹士  
风林叶叶带新寒，匕箸虀盐客味酸。  
兔抱粟眠传道石，鹿衔花上拜章坛。  
沿崖取水和冰嚼，扫壁题诗当画看。  
尽日玄房无俗知，山钟敲月上阑干。  

张志　句  
矗汉危桥吞兔魄，出林疏磬落鲸涛。  

张志道　白石山  
山似游龙势欲奔，山中有路透天阍。  
峰峦常带烟霞色，洞穴浑无斧凿痕。  

张志道　西湖怀古  
荷花桂子不胜悲，江介繁华异昔时。  
天目山来孤凤歇，海门潮去六龙移。  
贾充误国终无策，庾信哀时尚有词。  
莫向中源夸绝景，西湖□恨是西施。  

张致远　百丈寺  
微官驱我走尘埃，每天林泉眼豁开。  
莲社未容书姓字，又随流水出山来。  

张致远　观陈谏议祠有感  
权门车马日騱騱，独犯天颜咫尺威。  
愿借君王斩马剑，何惭妻子泣牛衣。  
丹书到死成罗织，青史平生赖发挥。  
遥望湘滨成楚些。英魂应逐屈原归。  

张致远　祭梅州守  
四百余年鳄不归，七十二滩险莫支。  
千艘上下无倾欹，波间小艇理筩丝。  

张致远　句  
曾井有泉消毒瘴，程江无屋祠高贤。  

张致远　句  
三寺楼台烟雾里，一川芦苇画图中。  

张致远　明月楼  
明月楼前可万家，凤山庵下日初斜。  
风流耆旧消沉尽，空睇寒江耿暮霞。  

张稚圭　铁袈裟  
爱山特地上山来，俗卢醒如醉眼开。  
举首但惊云汉近，直疑平步出尘埃。  

张中行　漂泊岳阳泛舟洞庭晚君山与丁联句  
元气无根株，地脉有断绝。  
日月互吞吐，云雾自生灭。  
楚妃结幽想，巴客答清吷。  
宁知莽苍中，不假巨鳌力。  
势阅南纪浮，思随西风发。  
形影寄孤舟，吾道成鴂舌。  
笑谈正凌傲，俯仰不逼侧。  
每与景物会，未省欢娱毕。  
叠翠晚愔愔，堕黄秋的的。  
鱼龙负趂趂，独鸟去不息。  
旷原眇周抱，异境超慌惚。  
径度万顷空，忽得一拳碧。  
稍稍鸡犬近，依依钟梵夕。  
推门月微堕，煮茗香初歇。  
衣裳识霜信，瓶钵了禅悦。  
事定心源清，梦回斗柄直。  
周游兴欲尽，长往计未决。  
出门更回首，沙水眜虚白。  
美哉神禹功，已矣三苗国。  
山川长不朽，愚智俱可惜。  
神交正冥冥，指点空历历。  
慎勿语俗人，桃源恐相失。  

张仲　再游浯溪  
一年两檄过浯溪，□上{外广内吾}亭□□□。  
笑□兴亡千古□，□□崖石与天齐。  

张仲威　设醮灵仙观  
瑞气匆匆雨露边，璧门金阙倚层巅。  
青霓绛节严中夜，绿盖丹与会九天。  
香染旧泥封宝洞，声传鸣鹤湛灵泉。  
分明步入烟霄上，何必餐霞驻少年。  

张仲武　石淙  
二室盘游日，三阳宴喜心。  
分流来万壑，巨石拟千岑。  
玉殿烟芜在，金碑雨藓侵。  
翠华何处问，山水自清音。  

张仲信　万年宫  
频将衣食结圜圊，天乐旌幢降彩云。  
二十四年功行满，众真推让武夷宫。  

张仲尹　玉兔净居诗  
何事回真馆，标名作净坊。  
金园存废趾，玉兔效殊祥。  
躶汉劳羋纲，环山莹雪霜。  
来疑崑岫出，去讶月轮藏。  
隐顯经千载，薰修荫一方。  
宝坛隳道祖，华榜耀空王。  
奥域居全晋，灵祠接庆唐。  
烟霞生四面，楼殿起中央。  
暎日杉阴合，飘空磬韵长。  
伊余闻胜概，宁惜寄篇章。  

张众　句  
伤心白雪阳春丽，极目朝云暮雨非。  

张洙　句  
漫道玉为堂，玉堂今夜长。  

张铸　道士  
乘龙控鲁真吾偶，化石烧金即我曹。  
尘世混来名异迹，蓬山思去梦魂劳。  
吟依古柏天风断。啸近倦坛海月高。  
九转丹成颜愈少，发胜纯漆脸胜桃。  

张铸　寄葛源  
银铜坑冶是新差，职任催纲胜一阶。  
更使下官供脚色，下官踪迹转沈埋。  

张资　和遗绡女子  
香来著吾怀，先想织织手。  
果遇赠香人，经年何恨久。  

张资　和遗绡女子  
浓麝应同琼体织，轻绡料比杏腮红。  
虽然未近来春约，已胜襄王魂梦中。  

张资　和遗绡女子  
自得佳人遗赠物，书窗终自独无寥，  
未能得会真仙面，时赏香囊与绛绡。  

张资　应约访遗绡女子  
何人遗下一红绡，暗遣情怀意气饶。  
勒马住时金{左革右登}脱，亚身亲用宝灯挑。  
轻轻滴滴深深染，慢慢寻寻紧紧□。  
料想佳人初失却，几回织手摸裙腰。  

张閏　安乐泉这上午憩  
修竹有风处，道人无事时。  
诸公难入眼，不用总如眉。  
得价婆娑重，投閒懒散宜。  
三年何足道，坚判百年期。  

张閏　安溪道中  
染晴波色重於蓝，烟坞人家屋两三。  
明月在山天在水，后回休睡泊溪南。  

张閏　安溪山前寻桂得之  
心期经岁只秋芳，况有溪山近好凉。  
天宇荡开暄浊意，岩花催就泬寥香。  
招寻拟把深枝折，爱护休令背蕊伤。  
三五冰轮行散影，仙凡同异要平章。  

张閏　安溪晚泊因到无净院  
十丈亭桥稳踔溪，斜阳红滟入船低。  
枯筇径过荒街北，静院深寻破庙西。  
游伴苦无成独笑，物情谙遍任难齐。  
归时早是星烦出，影漾波痕上下迷。  

张閏　跋周昿画锡宴图  
汾阳賸建扶危功，清议那有鱼军容。  
倖人恃宠自矜伐，似可唾去极力攻。  
今也束带比肩立，绝口不问如盲聋。  
水衡有钱谁敢费，设席授几为尔供。  
金鹅罩底果何品，异馔定不人间同。  
翠环玉勺未分劝，坐列有序随卑崇。  
君恩天大且笼盖，天意不假人方穷。  
凤凰五章为世瑞，亦许枭獍鸣雌雄。  
西山灵木作上药，道旁恶草翻茸茸。  
方圆白黑正殊调，端在处者全吾躬。  
鲁叟当年诺阳虎，望之计拙排显恭。  
我披此画屡叹息，杜老谋深言至公。  

张閏　白头翁鸟  
桧丛丛啭惬新晴，巧好春林百鸟声。  
羽辈误教推皓首，细听多是少年情。  

张閏　白杨梅  
兴高团雪缀珍丛，弹火烧林一洗空。  
驿骑不供妃子笑，冰姿犹胜荔枝红。  

张閏　伴书回寄建康张总卿  
湖上初晴擅晓凉，一缄俄坠读书床。  
月卿星使年年忆，雪白兰薰字字香。  
闻道江边勤叱驭，也知鸥外静鸣榔。  
新君未训诗人在，早觐枫宸荷紫囊。  

张閏　榜书轩曰景白以炉香事乐天像因题诗六韵其上  
贤如文正及文忠，迂叟东坡尽学公。  
自愿人才虽太远，仰希閒乐或相同。  
墅邱寺观游须遍，台榭舟桥乐未穷。  
酩酊酒拚犹欠量，平夷诗效竟无功。  
子迟发白如先约，官达名高定不逢。  
赖有香山类东刹，西方内院各心空。  

张閏　北山早兴  
出郭凉舆稳，山晨气自浓。  
寺园逢水断，塔中路过重。  
啄木声穿竹，凌霄色映松。  
世欢吾傥泥，那遂此从容。  

张閏　碧宇书兴  
非关鄙性泥林泉，境熟由来意自便。  
童子静看煎药灶，鹭鸶閒上钓鱼船。  
隈丛野石云蒸黑，带雨堤花锦压偏。  
办取一生无别事，饥时吃饭困时眠。  

张閏　表兄刘东玉提干挽诗二首  
王祖扶天日，同声外氏翁。  
功勋俱旧越，门户合穹隆。  
诸舅今何在，唯兄命亦穷。  
贤郎须力学，一线续家风。  

张閏　表兄刘东玉提干挽诗二首  
襁褓予多疾，三年托谓阳。  
未能看击罋，常是戏登床。  
转首尘埃里，惊心岁月长。  
挽兄赍志去，倾泪人诗章。  

张閏　丙午十二月晦日雪霁  
晓爱晴晖万瓦融，近山春意便葱茏。  
敲冰踏雪三旬里，送腊迎年此夜中。  
仁政果能销连厄，閒家何幸乐时丰。  
明朝扫径看桃柳，要识天公两样风。  

张閏　并闾岭  
稍丛摹敢升，还为露珠滴。  
暗响出林隈，锵锵小金石。  

张閏　病起见瓶中蜡梅偶书  
南湖地胜无凡木，只说寒梅夸不足。  
四般风韵两般高，黄如蜂蜡白如玉。  
余品缃红亦总嘉，早开最喜黄白花。  
去年树下看不厌，吟兴被压空长嗟。  
今冬一病恰半月，未暇寻梅踏残雪。  
数枝蜡蕊忽先来，吹香大慰经年别。  
道人不作群作痴，三嗅唤醒胜良医。  
黄绢幼妇语难辨，一默自有无穷诗。  
此机亦似维摩老，何曾真难文殊倒。  
从兹不病是谈禅，命花却为黄金仙。  

张閏　泊吴江塔院喜霁  
风雨因何犯晓来，不教閒却好诗材。  
直须船内幽人起，始放天边暖日开。  
杰阁岂容关一面，长桥浑欲走千回。  
归时相见逢佳月，忙钉同行鹦鹉杯。  

张閏　不睡  
溽暑快新霁，湿风生夕凉。  
屋解挂月盘，潋滟冰玉光。  
飞虫细可数，夜气收莽苍。  
境胜玩不足，横筇据胡床。  
孤生念沪落，静思还惨伤。  
山林平时心，政坐多激昂。  
习懒性已成，投閒计为长。  
明宵恐阴雨，不睡庸何妨。  

张閏　残梅  
雨丝吹冷透窗纱，忽饭东风管鬓华。  
岂为梅残便无恨，草生时节胜看花。  

张閏　苍寒堂  
短桥斜路入松林，何止能销利欲心。  
眼悟一真清净色，耳通千古泰和音。  
尺量梢影邀僧记，竹护根茎恐鹤侵。  
莫讶塼炉多宿火，春晴犹似处云深。  

张閏　曹村观落日  
日欲西时暮霭凝，何尝落向远山层。  
分明万丈青罗幕，遮却销金罩里灯。  

张閏　茶谷閒步  
自携折脚铛，煮芽仍带叶。  
客至请渠尝，俗尘消旷劫。  

张閏　长至前夕书寄陆严州  
铜炉熟火暖无烟，一盏清灯纸帐边。  
迟睡颇如除夜景，新阳方幸好晴天。  
诗成水阁梅堪折，信断山城雁不传。  
莫待扁舟叙暌隔，归来身作紫微仙。  

张閏　嘲蝶  
柳外飞飞峡蝶儿，惠风心性彩云姿。  
终朝守定墙头舞，不得邻家一句诗。  

张閏　车中闻人说豩涧如水晶色口占一绝  
涧水流如活水晶，道傍一语唤人醒。  
山林未必渠能说，说著山林便可听。  

张閏　撤移旧居小假山过佳隐  
顷年叠石规制陿，大类堆沙戏成塔。  
一株蟠桂两穉松，便爱清阴蔓藤匝。  
阶前指作嵩华样，引宾纪咏纷酬答。  
迁巢城北倏两期，惯有真山坐延纳。  
人生最怕眼见广，到处卑凡意难合。  
每还旧舍觉荒陋，草树虽添漫稠杂。  
林塘移植势定增，未成已想风烟飒。  
朝晴夕晦各异状，倚杖閒看更铺榻。  
园中胜赏亦甚富，此独宜茶兼酒榼。  
载来非敢俲奇章，甲乙题朱旋涂蜡。  

张閏　陈子西投赠长句走笔次韵奉酬  
作诗我恨无新功，良田所积未始丰。  
君侯保事有此癖，判却不费平生穷。  
容台故人作书至，百篇古体缄幐中。  
剪裁云雾閒孔翠，此尚人力夸天工。  
请君直道当下语，莫拟世俗纷华虫。  
古人规绳亦谢去，岂不自己光圆融。  
大千沙界大千海，置之足上千天宫。  
到头只是旧时我，不妨自就声律笼。  
若能言下便领得，老夫衣钵当传公。  

张閏　晨步西涧  
日炙芹泥积渐融，一湾新涨小桥通。  
不因野鸭飞来喜，忘却生涯书卷中。  

张閏　呈吴居甫待制  
挺挺风规轶辈流，肯因官誉搑清修。  
南宫妙画多时见，北固新篇去岁收。  
每念小人同话此，曾知閒客到门不。  
平生自笑迂痚甚，趋造才频更觉愁。  

张閏　呈尤侍郎陆礼部  
今春少晴天，雨声常绵延。  
晓来羲车展云出，射我屋瓦生苍烟。  
忆昔既冠时，壮志平幽燕。  
先王手扶太极起，余事未竟骑星躔。  
誓将胆与肠，剖析帝座前。  
出师无定董郭荐，此老妙处心默传。  
甲庚子亥系宿业。古来局杀英与贤。  
苍华萧萧药裹侧，不见转盼霜满颠。  
因念梦境中，此亦非小缘。  
枉教心无片饷息，形气自贱欲火然。  
一根返源六根了，如何不遣情勾牵。  
今朝好春风，歌鸟如管弦。  
花香舒锦机，次第铺我园。  
柳柔曳金绳，高下拂我船。  
伸臂揽六龙，莫过桑榆边。  
披猖车尾霞，丹碧如旂旜。  
幻作万石酒，烂醉三千年。  
世间生列俱扫空，况复戏弄冕与轩。  
江西扬子云，道院方昼眠。  
来收拆半月，欲报懒欲忺。  
许我诗五十，方得见六篇。  
清腴似陶谢，尤觉词精便。  
尤陆二丈人，和答尚未全。  
贱子焉敢继，口诵心膂镌。  
此月小筑成，南湖向西偏。  
规模从简俭，门墙抵人肩。  
池亭巧相通，万竹夹涧泉。  
风月岂易量，肯换閒忧煎。  
怀公不能休，语尽终难宣。  

张閏　呈曾仲躬侍郎  
公道欣从禁路开，世家今有伟人来。  
共推掌学文清手，突过谈兵杜牧才。  
老眼知人明月竟，时情荐士冷穖灰。  
诗章活法从公了，要使诸方听若雷。  

张閏　呈张左曹郎中  
持节江湘公去久，浙西风月我孤吟。  
相逢未叙三年话，此事先抛一寸心。  
风调不因通宦汩，世涂尤见故情深。  
随人一错终能复，林墅应劳得得寻。  

张閏　诚斋三用韵因更和呈以坚顾临之约  
不比先贤傲竹林，鸣驺许过径蓬深。  
瑰词走送惊联璧，钝思追酬漫注金。  
岩底幽人矜社翁，闺中幼妇感秋砧。  
何如醉袖淋淳墨，一笑人间百虑2　。  

张閏　诚斋现韵见遗走笔复和并邀尤检正京右司观花  
要趁清霜未染林，小山同赏桂丛深。  
已拚醉坐缠头锦，莫待风前布地金。  
兰桨溯流歌客櫂，麝材匀捣付香砧。  
戈挥就借如椽笔，不信湖边日易沉。  

张閏　诚斋以南海朝天两集诗见惠因书卷末  
笔端有口古睐稀，妙悟奚烦用力追。  
南纪山川题欲遍，中朝文物写无遗。  
后山格律非穷苦，白傅风流造　|夷。  
霜鬓未闻登翰苑，缓公高步或因诗。  

张閏　程尧仲以杨秘监所赠诗见示因走笔次韵约观园中桂花  
我家城中烟云乡，秋风晴日千桂香。  
交游半是渔樵郎，门前水深能潮江。  
和诗到此推砚牍，必不能教鬼神哭。  
何如且向桂花中，快泻鹅黄入杯玉。  
去年试君当夏初，知君直气非狂夫。  
平生批龙编虎须千言万言长短书。诚斋许人以文字，  
须待其人有余味。君今莫问且速来，  
不醉明朝花满地。  

张閏　池边二绝  
屡欲池边看晓烟，晓烟多是独贪眠。  
红蕖似怪人来晚，不肯回头却粲然。  

张閏　池边二绝  
浅侧荷盘绿尚新，一蛙危坐压荷脣。  
定知不发穷愁叹，背楼丹金踏水银。  

张閏　池上  
绿卷晴荷插满池，珍禽来惯帖船飞。  
看云只似寻常立，何独今朝忘却归。  

张閏　池上  
波纹回处恰双鱼，小草花红点绿蒲。  
不是幽人看管领，枉教造化着工夫。  

张閏　池上  
海榴如火发高藂，空斗炎炎烈日红。  
争似栀花浑是雪，净香薰透一池风。  

张閏　池上次潘茂洪韵  
水禽花底静藏头，识我青蘯欲暮愁。  
三十六陂焉用许，一航冲岸柳丝桑。  

张閏　池上木芙蓉欲开述兴二首  
芙蓉环望压波明，燕尾舟从绿处撑。  
待得花成红沓堕，老夫天地锦纵横。  

张閏　池上木芙蓉欲开述兴二首  
岸巾三酌便酣眠，堕地鸾牋写未全。  
明月满城人定说，若无诗累是神仙。  

张閏　持上人别久矣一日来访举似近作且言迁寓新房因次韵赠之  
幽云心性阿师同，懒复随春泥白戏。  
指日茶香申旧好，蔓阴窗户葡萄风。  

张閏　崇德道中  
破艇争划忽罢喧，野童村女闯篱边。  
令人说著苏堤路，花满清明画鼓船。  

张閏　崇德道中  
羊蹄根老漫溪浔，灰蝶閒飞兴亦深。  
春色醉人胜似酒，觅诗天气要微阴。  

张閏　崇德道中  
痚篱遮竹竹难遮。卧向溪流一桁斜。  
绿底睡凫应自爱，起来摇翅各成花。  

张閏　崇德道中  
枸橘花繁雪有香，风吹成阵入船舱。  
若教知我园中路，不肯芳菲驿舍傍。  

张閏　酬曾无逸架阁见寄  
贪閒常怕拆人书，今日开缄病已无。  
数纸云情动金石，一篇天籁集笙竽。  
心交物类相感志，愿在衣冠盛事图。  
稍稍斯文振吾党，快来青鬓躐华途。  

张閏　酬张子立投赠  
论文尝到爱山前，屡费金猊冰麝烟。  
举世无人怜易绝，今年有子得诗传。  
慵随肥马轻裘俗，要结高山流水缘。  
浅拙固难酬妙寄，温撩春梦草池边。  

张閏　出城二首  
只道南湖没样奇，出关又有许多诗。  
便须抄取天然句，才下工夫走却伊。  

张閏　出城二首  
扁舟初上一声雷，两岸浓云乱欲堆。  
堪笑此时晴太早，篷遮未定雨先来。  

张閏　出德清县  
天公有意作诗颠，入得苕溪未见莲。  
先放水葓围半时，硬功夫将芦叶界平川。  
明金扇日停苍渚，碧玉环山吐白烟。  
非是老夫来领略，此中那有地行仙。  

张閏　出寂照行至书馆  
茅屋鸡声过日中，热云蒸雨转无风。  
形劳自背当年说，句快全夸近日工。  
破院未成投宿计，枯田犹觊入秋丰。  
情知必没扬雄宅，看竹何妨揖主翁。  

张閏　出山追术所见  
我家正对风烟住，饱看阴晴变朝暮。  
清秋非但入诗脾，挽向溪山深处去。  
溪山深处是湖州，水合云凝不断头。  
晒稻坡前移拄杖，罩鱼滩际泊扁舟。  
入城要尽登临目，驼桥系缆因留宿。  
旧游十载梦惊回，堤边老柳依然绿。  
凌晨取道岘山前，洼樽就拊穹崖巅。  
萦纡遥指道场路，挂席径造寻幽禅。  
弯环港转茭田上，莺簧激列千松嶂。  
竹舆飞入翠光中，宝合朱扉恣舒望。  
当年祖讷伏於菟，蹑屐旋藄荆榛居。  
至今夜半吼寒月，守护净境严驱除。  
呼灯谈话倏度夕，粥杯人赴云堂集。  
日高振袂过雘峰，老衲相看但长揖。  

张閏　出余杭县  
暑剧中宵枕屡移，夙兴犹得趁凉时。  
平冲露气篮舆稳，遥杂星芒簊炬随。  
角景有诗聊记述，为人无术漫驱驰。  
须臾假寐谁惊觉，隔岸清风叫子规。  

张閏　初闻南湖蛙声成三诗  
枵花杨柳傍清明，淡沲风光画不成。  
春到此时须急赏，绕堤今夜有蛙声。  

张閏　初闻南湖蛙声成三诗  
竞喜蒿蓬月到时，莫嫌喧噪没新奇。  
凭谁试问波神看，定诵南湖近日诗。  

张閏　初闻南湖蛙声成三诗  
皇恩汪濊及虫鱼，尔各安心大泽居。  
科斗未生休纵乐，吴侬倾听且防渠。  

张閏　船回过德清  
溪平如簟不织纹，夕阳红叶参差分。  
芦边孤篷饭炊芹，风力引上萦长云。  
天将此意慰所欣，我倦不饭兴自醺。  
思懒岂复笔下勤，一默中有诗无垠，  
林下振动山应闻。  

张閏　窗前木芙蓉  
辛苦孤花破小寒，花心应似客心酸。  
更凭青女留连得，未作愁红怨绿看。  

张閏　春分后一日山堂述事  
永日柴扉手自关，不惊时序若循环。  
鍊成黄土为真药，守得青苔遍假山。  
戊已燕知随鸟历，西南楼喜趁花斑。  
春光莫恨中分过，能使时长始是閒。  

张閏　春分后一日山堂述事  
每到山堂懒作诗，今朝诗兴觉偏宜。  
层林飒还阴填户，乱石巃嵷翠绕池。  
猛欲近前闻紫燕，忽听高处啭黄鹂。  
风铃不必檐间语，境界非凡我熟知。  

张閏　春分后一日山堂述事  
老圃工夫愈可嘉，种藤萦树尽开花。  
人间似我能閒少，石上看云到日斜。  
樵径有苔休埽叶，茅庵无客亦煎茶。  
两边归喜添新竹，夕照斜时渐可遮。  

张閏　春分后一日山堂述事  
岩通道院碧桃妍，别号琅华小洞天。  
香火微官方称职，轩裳閒梦自无缘。  
星坛夜礼魁罡列，丹室朝存震竞全。  
绝粒飞升休漫语，不求人已是神仙。  

张閏　春风  
春风日日过东墙，睡起人閒蝶自忙。  
吹尽玫瑰能底惜，只缘销去一年香。  

张閏　春前一日赋呈诚斋觅荆溪诗编且邀看玉照堂花  
颇讶蓬莱主，相忘不寄诗。  
荆溪虽有集，桂隐未容窥。  
地胜人难老，春回律自移。  
梅花如有语，莫似去年时。  

张閏　春晴独坐次叔祖阁学韵  
{上髟下监}鬺绿柳拂垣衣，谭蜜蜂忙踏蕊归。  
须趁一春随意适，极知万事转头非。  
添炉麝饼遮残火，拥案尘编绝故韦。  
便当清欢忘肉味，况安淡泊少甘肥。  

张閏　春日  
银叶煎香细雨声，竹阴行处药花明。  
麦光小楷临唐帖，更有人间第一清。  

张閏　春日汎舟南湖因遍游近港坐间书客所携四扇  
远近高低锦树明，直疑春教蝶多情。  
人间万事思量尽，只好园居过此生。  

张閏　春日汎舟南湖因遍游近港坐间书客所携四扇  
丝簧同上木兰船，细草熏熏柳色天。  
要是有诗方称此，不然枉作地行仙。  

张閏　春日汎舟南湖因遍游近港坐间书客所携四扇  
先须放櫂绕湖游，倒看行云水底浮。  
客去莫归朝市说，引渠无意作公侯。  

张閏　春日汎舟南湖因遍游近港坐间书客所携四扇  
赏玩归来日未斜，门前春水绿杨遮。  
园亭西畔晴尤好，一色墙头见杏花。  

张閏　春晚  
湖远慵呼艇，春归只闭门。  
树高应翠合，竹静自黄昏。  
轩冕情终薄，诗书好益尊。  
人间难办事，夜气要长存。  

张閏　春雪阻观梅花两诗嘲之  
弄珠萦佩白衣仙，游戏尘寰占岁前。  
却被天公撒龙脑，拥教无地著云輟。  

张閏　春雪阻观梅花两诗嘲之  
雨声俄混雪声乾，混泞林堂一到难。  
藉使玉肌无冻粟，可能独自过春寒。  

张閏　春云  
松边寒彩过前山，松下铺毡坐不还。  
泽物为霜休自苦，且来相伴约斋閒。  

张閏　春在  
春在将回暑，晴开尚带阴。  
佳时从易过，閒日尽能禁。  
卧室宜重立，浮鱼乐又沉。  
有诗无亦好，争似有时心。  

张閏　淳熙已酉二月二日皇帝登宝位閏获厕廷绅辄成欢喜口号十首  
晓色葱茏丽建章，今辰天地不寻常。  
中宵若没阴云蔽，应见前星日样光。  

张閏　淳熙已酉二月二日皇帝登宝位閏获厕廷绅辄成欢喜口号十首  
只似閒时朝殿来，华驹徐步转东街。  
铜门已见飞腾象，先下浑银两字牌。  

张閏　淳熙已酉二月二日皇帝登宝位閏获厕廷绅辄成欢喜口号十首  
深严黼座瑞光中，彷佛遥瞻穆穆容。  
特衣赭袍缘底事，御天嗣圣欲乘龙。  

张閏　淳熙已酉二月二日皇帝登宝位閏获厕廷绅辄成欢喜口号十首  
宣召班排过隔廊，耸闻神器授储皇。  
只将揖逊为家法，我宋真宜万代昌。  

张閏　淳熙已酉二月二日皇帝登宝位閏获厕廷绅辄成欢喜口号十首  
百僚重入贺新君，亿载从今仰大昕。  
文德岂惟循舜道，武功行见访尧勋。  

张閏　淳熙已酉二月二日皇帝登宝位閏获厕廷绅辄成欢喜口号十首  
聪哲从来简帝心，万方臣子合君临。  
东常议事犹经岁，仰体慈皇属意深。  

张閏　淳熙已酉二月二日皇帝登宝位閏获厕廷绅辄成欢喜口号十首  
和风淑气夹钟初，寿哉重开际八区。  
不战自令边徼服，喜看风动媲唐虞。  

张閏　淳熙已酉二月二日皇帝登宝位閏获厕廷绅辄成欢喜口号十首  
圣父移居太母傍，銮舆躬待袭龙香。  
乍从黄繖窥天表，愈觉英资似寿皇。  

张閏　淳熙已酉二月二日皇帝登宝位閏获厕廷绅辄成欢喜口号十首  
黎庶曾何帝力知，七旬三入刈宁时。  
春寒谁怕妨花柳，一日东风万国吹。  

张閏　淳熙已酉二月二日皇帝登宝位閏获厕廷绅辄成欢喜口号十首  
小臣奕世沐深恩，寓直蓬山三十春。  
空抱一编无所用，也叨拜望属车尘。  

张閏　次茂洪韵  
披岚长啸和岩洞，衣汗未冷毛发知。  
贪奇甘恋足欲驻，拥鼻将返心还疑。  
清音来贤只过目，亭下树边俱欠诗。  
归舆渐受雨沾洒，客盖转适风倾欹。  
出门倚涧得雄观，放泉出匮供游嬉。  
勉赓新句未为报，他年共陷非公谁。  

张閏　次叔祖阁学暑中过清寒堂韵  
人材抡选何时停，高者栋负卑薪蒸。  
我家忠烈定社稷，任大岂但懲与膺。  
不毛夏渡泸潍水，列面夜踏滹沱冰。  
强敌坐致九顿首，和议姑随三折肱。  
至今耆旧话曩昔，白发相对搔鬅鬿。  
堂堂传业翁克绍，中宸委寄恩重仍。  
禁林延阁望隆积，边琐辅镇才优胜。  
知閒未数持烛照，神专端与承蜩凝。  
会堂风云趣健步，人则父子功侪朋。  
从容中的仰文翰，仁者如躬弓须弸。  
为山檐外六月冷，兴到不忍无诗登。  
袖归閏得正法眼，此事肯许参禅僧。  

张閏　次武子韵  
宇内张夫子，诗如孟浩然。  
安心从太末，借屋近平泉。  
眼里弹冠手，生来种芋田。  
相投忽离席，佳月恋{左舟右光}船。  

张閏　次夜月色复佳游霞川锦池二首  
倚栏看月兴难平，载酒还须入涧行。  
竹顶有时翻鹊翅，草根随处闹虫声。  
城中岂是无人赏，船里何曾卧地撑。  
游遍一池心未足，乱荷丛底听三更。  

张閏　次夜月色复佳游霞川锦池二首  
画桥烟重柳垂垂，露湿衣裳透始知。  
丹佳花香墙畔起，水葓枝影席间移。  
思量究竟都如梦，恋著休閒煞不痴，  
夜半江潮声正熟，归来才是欲眠诗。  

张閏　次以道荷叶浦  
向来曾爱叶田田，落日荷花拥櫂前。  
霜冷不移鱼世界，苇残聊作雁家缘。  
诗狂顷刻成三首，懒病中间接四边。  
除此今朝无别事，与君相就乐{左舟右光}船。  

张閏　次韵陈唐卿县尉  
耽诗固无益，损虑更招咎。  
技痒搔不疗，铭坐口还又。  
出门索朋俦，培我本根厚。  
顽石夸琼瑰，朽壤被絺绣。  
归来三叹息，谁脱章句囿。  
堂堂柱下史，退食燕清昼。  
门前车马闹，有客老且瘦。  
无求见容貌，话味若饮酎。  
从容得句帙，细读前竟后。  
令人发深省，咀嚼尽华茂。  
要须即所见，快手撤蒙陋。  
兰香出深林，著意乌可嗅。  

张閏　次韵陈秀才  
规模党是野人居，剪结苍松荫屋除。  
閒把欹眠酬懒架，静便徐步当安舆。  
青精饭好终延老，紫石潭空总付渠。  
玩世从来畏人觉，他年方信此心初。  

张閏　次韵酬陈伯冶监仓  
小筑才成赐也墙，传家那是钓徒张。  
非求世上人看好，但要閒中句律昌。  
成阵游鯈波上暖，打团飞蝶菊初荒。  
雘翁莫厌频相遇，会见横翔入未央。  

张閏　次韵酬杜材卿  
楼寒鹤骨旧竛竮，别后溪山梦不扃。  
世事益知推去好，鬓毛浑减向来青。  
诗篇又见声谐律，才兴何疑刃照硎。  
愁里不妨同茗酌，古梅园种百龙形。  

张閏　次韵酬潘茂洪见寄  
怀人非特为能诗，襟抱如君坦复怡。  
三径许时无地觅，一生高处只天知。  
江湖老梦痚篷惯，灯火凉秋细字宜。  
此兴未尝殊往岁，水辚唯欠咏黄葵。  

张閏　次韵酬唐老见赠  
菊边莎处坦平居，危迳吾知勉覆车。  
争似即是三盏酒，何曾得力半行书。  
鱼乡坐占真清矣，蜂户行看亦宴如。  
过我不痚君始信，向来犹恐压荒墟。  

张閏　次韵酬王梦得西湖上见寄  
一萼香红未破尘，绿波惊眼自摇春。  
晴新策蹇湖边去，供作他年画里人。  

张閏　次韵酬铦上人二首  
修客衣襜如，喔咿守阍傍。  
闻閒掩耳避，令人忆柴桑。  
铦乎问水滨，其道尊空王。  
坐来檐蕁林，不闻有别香。  

张閏　次韵酬铦上人二首  
孰知苾蒭流，而能建安作。  
灯檠味隽永，曾不带葵藿。  
已撞禅月钟，请振普公铎。  
从伊哑羊呼，高厚中沃若。  

张閏　次韵酬新九江使君赵明达二诗仍送自制香饼白鸥波酒  
纷纷金佩与瑶环，骨相如吾敢妄攀。  
居处保曾离城郭，襟期终不负湖山。  
杉帝试履拖云湿，石上敲钩破藓斑。  
冲晓樵童便来往，思量谁是我投閒。  

张閏　次韵酬新九江使君赵明达二诗仍送自制香饼白鸥波酒  
岁晏怀人水一湄，归鸿去雁各参差。  
寒风不解频吹梦，疾置何妨数寄诗。  
酿酒改名聊济胜，和香因谱更求奇。  
路遥不暇多瓶送，一炷同参日渐迟。  

张閏　次韵酬杨伯子兼呈诚斋  
我固有诗癖，怜君尤苦心。  
自闻非为俗，异处却同音。  
病后閒方乞，湖边秋渐深。  
排门听车骑，相与话幽襟。  

张閏　次韵酬杨伯子兼呈诚斋  
见说聪明早，童年便与玄。  
细看今日句，宛似乃翁篇。  
家谱无他姓，文星聚此边。  
何须待千首，一首已堪传。  

张閏　次韵酬喻工部雪中见怀  
坐厌增冰地，遥思胜热城。  
忘名全道用，远俗养诗情。  
枕病怜幽独，心交阻合并。  
晴春开径在，自断学渊明。  

张閏　次韵酬曾无逸宗教  
自识閒中趣，常嫌闹处行。  
湖山真富贵，花鸟小声名。  
有客金兰好，贻诗徵角鸣。  
相期耐霜露，斯事岂凡情。  

张閏　次韵酬曾无逸宗教  
地秀溪通邑，山高寺矗云。  
望殊惊乍见，景胜厌前闻。  
鸡犬人家乐，风烟钓艇纷。  
奔程船径过，虽雨示西曛。  

张閏　次韵酬张郎中赋水蕉四首  
春去论年卒未回，溪头传信却先来。  
绿牋展尽全无字，此语何城谕俗埃。  

张閏　次韵酬张郎中赋水蕉四首  
火云空际正巑屼，漫瞰平湖百亩宽。  
叶叶是风根是雪，一窗因尔忽生寒。  

张閏　次韵酬张郎中赋水蕉四首  
诗卷寻常要往回，今朝却怕此诗来。  
只缘快读清凉语，返觉林居有世埃。  

张閏　次韵酬张郎中赋水蕉四首  
往年植处倚苍屼，曾蔽秋苔两席宽。  
别后不因贪水宿，儿孙那得许萧寒。  

张閏　次韵酬张仲思高邮见寄二首  
春来慵把酒，间日伴僧斋。  
风雨梅花梦，豩山老子怀。  
有人非吏俗，同好任天涯。  
归上青云，幽期孰与偕。  

张閏　次韵酬张仲思高邮见寄二首  
便欲相寻去，山光看水光。  
野航因挟策，春韭自炊粱。  
踽踽吾才短，翩翩长意长。  
文翁他日誉，不但劝农桑。  

张閏　次韵酬郑唐老见寄  
黄叶归根静不风，回塘雪后正浟溶。  
山林有分吾当去，簪绂方兴子未慷。  
点检寒荣梅又动，思量暖事李将浓。  
桥南水北来还往，露布诗篇不必封。  

张閏　次韵酬子之孟见赠  
相逢未问有诗新，识得全然少得人。  
莫怪世间多不爱，翰林憔悴少陵贫。  

张閏　次韵答潘茂洪桂花见怀  
藉使音书少，何妨好尚通。  
看花虽各自，觅句却相同。  
嚼蕊晨烟里，搴枝夜月中。  
亦曾湖上坐，香底水精宫。  

张閏　次韵答曾司法  
精神由日就，格律忌雷同。  
我匪从它入，君应自此工。  
多岐怜世路，力学振家风。  
莫易朱弦绝，各年论最公。  

张閏　次韵答张以道茶谷閒步  
艺此百亩园，池亭粗供游。  
新从小堂阴，经营学山丘。  
攒丛数百树，如对旷士流。  
奇石皆有情，听诗疑点头。  
方池正当前，风定清若油。  
照影画不成，叶茂枝相樛。  
心静境自来，非关苦寻搜。  
知我与罪我，此话同春秋。  
委顺付天命，万事杯中浮。  
莫疑头上丝，曾因利荣愁。  
若无忘斯言，长年共无忧。  

张閏　次韵奉酬张野夫见赠  
谋身堪笑若舂锄，甓社栖寒水满湖。  
近寺偶成莲社似，为园非效辋川图。  
清樽酒好诗中圣，古冢珠存念大儒。  
久矣自求无所用，喜君能好柏楸株。  

张閏　次韵傅景夏见赠兼简徐季益  
懒情妨勇志，闇识乖明时。  
昔人嗟远矣，有梦那见之。  
百计谐余衷，第一证以诗。  
合处即券钥，宁问渠为谁。  
端居偪仄胸，旦旦荆榛披。  
又如涸辙鲂，纵漾清塘陂。  
宗旨要领会，法律忌脱遗。  
泚笔漫拟古，深扃愧无奇。  
寒松凛颜采，耻竞桃李姿。  
疲马借康庄，敢对骐驎驰。  
自娱成自虐，苦心到肝脾。  
孰真念本愿，颇或讥繁词。  
君侯忽我予，臭味几夙期。  
何时结幽磐，开径通双扉。  
花明莺锦芗，竹暗蜂烟霏。  
应缘更数载，遮莫俗惊窥。  
伟编昨珍投，如病和扁医。  
月台气醇茂，共社当肩随。  
火龟莫视兆，叶吉庸奚疑。  
解颐持此先，讵须匡鼎来。  

张閏　次韵寄斋赠竹居  
振俗还风雅，乾坤觅句中。  
夔皋渠合遇，郊岛我甘同。  
浩荡投鸥不，清和翻燕风。  
相投两无语，声远莫摩空。  

张閏　次韵姜邦杰见访留赠三诗  
饱看朝霞与暮云，一丘一壑大无尘。  
关门果是倦迎客，倒屣还因有句人。  

张閏　次韵姜邦杰见访留赠三诗  
绕林游遍便沿陂，薄暑车行不下帷。  
最喜竹君相伴久，凶渠生子子生儿。  

张閏　次韵姜邦杰见访留赠三诗  
何曾一事扰中扃，醉便投床林亦清。  
书卷犹嫌旧时习，未能熟处放教生。  

张閏　次韵京口叔祖见寄四首  
欲诉中心话许长，尺书恨不寄千张。  
新篇喜逐东风好，亦尽人间草木荒。  

张閏　次韵京口叔祖见寄四首  
山堂初展称婆娑，曲迳移栽杂树多。  
应是我翁归舍后，便登繁要亦来过。  

张閏　次韵京口叔祖见寄四首  
病起逢春自献酬，醉狂诗体类俳优。  
追攀雄杰诚堪笑，寄去稽迟更合羞。  

张閏　次韵京口叔祖见寄四首  
汲古无初不读书，屠苏新制帖僧庐。  
痴禅昼夜蒲团上，贪睡犹胜学宰予。  

张閏　次韵陆南宫晨起有感  
骂坐非真豪，挂冠岂实高。  
畸迹烟雨埋，客气利禄鏖。  
曷若大丈夫，本志轻旂旄。  
无择眼界平，共馨等膻臊。  
机息箭自空，谍复论弓橐。  
先生博达姿，阂世江河滔。  
器吞子贡琏，才夺东方袍。  
出处日两忘，居朝隐蓬蒿。  
一代能几人，称提付郎曹。  
饭熟菜亦香，但教齿牙牢。  

张閏　次韵吕浩然四首  
小筑茅堂亦有厅，规摹林野自然清。  
仙风道骨真人后，过我应除喝道声。  

张閏　次韵吕浩然四首  
作诗谁道有梯阶，当下由人肯放开。  
字字不为声病缚，知君得处自天来。  

张閏　次韵吕浩然四首  
秋水清来不钓鱼，有时遮眼强寻书。  
过从闲客犹全少，况是朝官更合痚。  

张閏　次韵吕浩然四首  
天然负景异人为，门外南湖不姓西。  
指日芙蓉盛行发，何须出郭看苏堤。  

张閏　次韵罗端规二首  
世态从渠变，前山只麽新。  
关门便懒退，遇事少躬亲。  
和我诗何益，知公道不贫。  
两旬才识面，枉是自由身。  

张閏　次韵罗端规二首  
雪窗吾畏友，称誉满中边。  
往矣非乔木，生乎仗老天。  
肯来丹桂里，须醉白鸥前。  
百计安流好，纷纷急水船。  

张閏　次韵茂洪觅蜡梅  
世路嵚崯费折枝，退耕非我更其谁。  
真花似假无心咏，只诵涪翁旧日诗。  

张閏　次韵潘茂洪春日书怀  
东风渐放柳遮门，隔水人家聚似村。  
渔艇远来夸甫里，僧雘閒过讲慈恩。  
花繁惯识蜂情性，昼静初闻燕语言。  
病起适逢春正好，莫教诗思却尘昏。  

张閏　次韵清閟对月  
氍毹恣懒倦，晚林聊一中。  
梦游玉蟾宫，朱扉钉金铜。  
天宽佩声微，非关夜无风。  
觉来动惋叹，绪猥纷愁攻。  
人间无了期，得失争鸡虫。  
竹边念小童，有酒清如空。  

张閏　次韵叔祖阁学秋兴  
岁序推流感世浮，乐閒宜早向农畴。  
修梧绿减俄过夏，短发丝添剥得秋。  
千古是非归啸傲，一门酬唱胜交游。  
祗因名句多难数，常笑区区赵倚楼。  

张閏　次韵叔祖阁学题逸村亭壁  
桥迥有牛过，村深无马嘶。  
哨风惊客袂，膏雨慰耕犁。  
游目花通野，吟情絮著泥。  
幽坊惬虚眺，况复见新题。  

张閏　次韵叔祖题咏泽亭  
疆塞声威昔据鞍，筑亭聊此水云看，  
地连牛斗东南胜，心体鸢鱼上下观。  
一节爱君通表里，百年耽句置炎寒。  

张閏　次韵谭德春见寄  
端的公宜语个中，对山萦碧照清冬。  
鹤毛雨渍苔钱古，蚁穴风堆橡斗重。  
已乏尖新陪世话，断无阔匾拆书封。  
一轩煨芋方题榜，进过松扉慰我慵。  

张閏　次韵王耘之  
白汗翻浆九市人，清风谁似此论心。  
壮游淮上官声起，重会都城句法深。  
久矣求才胶柱瑟，老来逢事不徽琴。  
漫湖又见香荷发，煮饼须同近寺林。  

张閏　次韵王耘之秋兴二首  
妙墨真连草，清辞角应商。  
襟期容汗漫，兴致入苍茫。  
派自王摩诘，才分马子长。  
宦途休叹滞，眉宇见新黄。  

张閏　次韵王耘之秋兴二首  
多士宁王室，中宸梦傅岩。  
如何两京客，犹挂五湖帆。  
落落云松节，飘飘霜叶杉。  
深蒇草檄手，端欲取肴函。  

张閏　次韵徐衡仲饷淮白鱼  
漫浪功名付直钩，谁能鏖战学焚舟。  
随人不但羹鱼美，解道江{谣言换虫}似鹿头。  

张閏　次韵杨廷秀左司见赠  
愿得诚斋句，铭心祗旧尝。  
一朝三昧手，五字百船香。  
弦绝今何苦，衣传拟自强。  
草玄非近效，举世漫匆忙。  

张閏　次韵曾侍郎  
世上曾谁歌白雪，慨叹风人声屡咽。  
旋虫时叩岂无闻，尽发宫商方应节。  
江西源正非旁流，文清诗名不易收。  
师承吏业特余事，一门玉律夸中州。  
了知着脚最高处，不局晚唐脂粉路。  
涪翁时异屹相望，龙勺彝樽满堂聚。  
昔人词赋上三都，未必献纳裨皇居。  
且今司刑掌邦赋，羔羊化行无诈狙。  
孤生奚贫芻豢说，一饭跏趺诸想灭。  
案头何用宝传灯，自有公家论语说。  

张閏　次韵张唐卿  
迩来衰鬓渐当箝，杖策投繻感壮年。  
得失暮三朝必四，才能人百已难千。  
顾形真是舑仙薄，琢句何堪大手腾。  
纨裦纷纷能索我，劳君眼力世情边。  

张閏　次韵张子仪郎中  
南湖葵柳岸，绿多紫红稀。  
有客送诗来，适与葵柳宜。  
得处洞真蕴，非我其为谁。  
坐观行亦看，意会神荡怡。  
悯彼世上人，纷纷方外兹。  

张閏　次韵周昭礼见寄兼约观园梅  
沙头晴了便回春，已觉青蘯媚暖津。  
但课浇畦园内叟，何心说剑里中人。  
超情耐久宁拘远，合处无多颇复伸。  
待得梅开醉香海，健呼重看老精神。  

张閏　次张以道韵  
无愁便是乐无涯，看破纷纷眼里花。  
旋洗杯盂将酒试，重糊窗户把风遮。  
丹房火鼎频添水，衣櫃香炉就焙茶。  
判却一生閒理会，共君难数第三家。  

张閏　次张以道韵  
耽幽畏奔逐，何翅畏暑寒。  
岂真傲世人，亦各性所安。  
弄水小渔艇，寻诗蹇驴鞍。  
相宜清昼永，嬉娱绝嗟叹。  
方苞红玫瑰，纷萌翠琅玕。  
胡为悉弃置，随人强蹒跚。  
头颅每自知，终难继貂冠。  
超情混俗久，漫若草败兰。  
委身羁馽中，黾勉聊自宽。  
飞气犹未除，搜句雕肠肝。  
偷閒时一游，园池有荷槃。  

张閏　从张子立觅驴二绝  
寒驴休爱鸽毛青，指日骅骝辇路行。  
听水听松方属我，灞桥风雪可寒盟。  

张閏　从张子立觅驴二绝  
几回曾许借侬骑，兴到牵来已早迟。  
乞与南湖了幽事，白裘乌帽要相宜。  

张閏　崔悫画双鹅引雏  
横塘暮烟吹雨来，白鹅叫风双毰毸。  
鹅儿力小立未定，依母恋哺忘惊猜。  
炎歳生欲逃天垓，虚堂有此新图开。  
芦梢荷叶亦动荡，茹句未吐愁难裁。  

张閏　大涤洞留题  
我生百无能，唯工说山水。  
洞宵天一柱，真仙昔居止。  
苍崖入九锁，修涧清彻底。  
层林仰首看，冷雾随起步。  
饶君俗到骨，至此换却髓。  
一亭巧当门，乃是压涧尾。  
便教宝玉做，思之未为侈。  
道人喜客来，先引玩清泚。  
源头放泉出，猛喷深壑里。  
顷刻百万丈，宁论尺与咫。  
冰涛卷雷鼓，滂湃力未已。  
天然句满眼，润色谢东里。  
拟议及思惟，望风当披靡。  
回观翠蛟语，舞字最不死。  
两诗故自妙，似觉泉在凡。  
正须吾三人，作意共整理。  
要令石点头，滔滔那解此。  

张閏　代书回寄杨伯虎  
曾舍匆匆别，飞花雨过春。  
水村居自乐，城市懒尤真。  
载酒青油舫，传书白锦鳞。  
访君须及早，非是久閒人。  

张閏　当涂叔祖生朝以顾亮画双松鹿雀为寿  
维崧之颠仙所巢，凡卉不敢争分淆。  
千年双干腾老蛟，露月沐浴风枝敲。  
雪霜贸贸青愈苞，天授非论地肥硗。  
翼而翔飞足而跑，倘轻来此遭讥嘲。  
伟哉两鹿义漆胶，生铁挺角铜为骹。  
於菟可阱熊可庖，尔独不受不鞭捎。  
如凤在薮麟在郊，俯仰自得盘林坳。  
神雀亦喜辞黄茅，飞鸣岂复喧啁啁。  
丹葩照映山灵教，欲衔献仙荐杯肴。  
南园胸中洞六爻，大藩镇护无鸣髇。  
报穰祝毕停迎猫，行取相印符竹抛。  
长生阴德凡台抄，我欲歌颂追云環。  
往寿此画犹毫髾，阻修赖有精诚交。  

张閏　道傍丛祠榜云老人庙  
里俗崇祠想报功，袍韞包裹雪髯翁。  
休嗟事始无人识，纵有丰碑亦是空。  

张閏　道经寒芦港  
芦深可藏人，下有扁舟泊。  
正似洞庭风，日暮孤帆落。  

张閏　道院书壁  
约客探名胜，停辀得所欣。  
山寒多作雨，洞古不收云。  
夜宿听鸣鹿，晨斋饤野芹。  
黄冠尤喜事，添注石炉熏。  

张閏　得家书  
北堂萱独雁行痚，旅梦通宵只敝庐。  
未暇拆封忙唤仆，先将安否问何如。  

张閏　得家书  
玉塞金河阻去程，醉中尝梦赋西征。  
天时不与人心合，独守寒窗数雁声。  

张閏　得家书  
风沙来往稻粱谋，江北江南一岁遒。  
非为红楼断消息，待梅暗候自清愁。  

张閏　得巨笋三尺围送五叔兴  
猫头名字出长沙，别号犀株岂过夸。  
好对竹尊招二子，藕如船大枣如瓜。  

张閏　得巨鱼送叔祖  
桃花流水正关渠，雨后俄收紫鱠鱼。  
岂是斋厨真欠此，小诗聊当腹中书。  

张閏　灯夕  
插花呼酒少年场，烂赏花灯十里香。  
璧月当天星续少，珠帘排户乐声长。  
非缘风景今殊昔，自是情怀老不狂。  
赢得安禅心似水，碧琉璃照佛龛旁。  

张閏　登城歌  
二月二十八，花开满林莺恰恰。  
春光谁遣插翅飞，雪色情知添鬓发。  
暄风随我登古城，远树如簇山如萦。  
一川渺瀰青镜平，云翳不定天疑行。  
去船住船纵复横，日辉迸射光晶晶。  
逆听万古苍蝇声，眼空故国唤不应。  
鼎湖龙升朝帝廷，还领旧物苏函灵。  
维先忠列为列星，侍尧受命行专征。  
今上移军复四京，实遵天时协群情。  
不战自可屈人兵，版图悉更郡县名。  
蛇荒鸟夷颁朔正，礼乐制度重修明。  
漏泉沛泽江海倾，小臣笔力鸿毛轻。  
愿书诏命奔驿程，涤洗罪眚哀孤惸。  
霜露所坠皆欢盈，此意一笑从谁评。  
旧游安期丹想成，未须遣鹤来相迎。  
我方居园学长生，后五百岁归蓬瀛。  

张閏　登春陌  
花柳焰通津，幽居日日春。  
门前往来者，同是华封人。  

张閏　登梅桥望桂隐  
常日居园不自奇，今朝胜处上桥知。  
平湖百亩横当户，茂树千章翠绕篱。  
雘寺钟鱼初历历，里闾鸡犬亦熙熙。  
隔城更有青山在，朝揖吾家出好诗。  

张閏　点视马驿因成两绝  
别驾今晨检驿亭，道迎羸卒破铜钲。  
当年错做书窗梦，蔽日旌旗出塞兵。  

张閏　点视马驿因成两绝  
万里关山过险巘，风廊聊此憩权奇。  
天开径上从兹始，想见长鸣振鬣时。  

张閏　钓台  
疑衣骑日扶桑上，三精九县开灵贶。  
赵梁雍代迹俱空，冯吴寇邓勋相望。  
客星何处潜光芒，双台叠巘摩穹苍。  
钓丝千丈卷烟雨，谁瞰一碧玻璃江。  
羊裘坐稳无心动，蒲轮纁幣知何用。  
故人聊为小周旋，君房诊欲相推送。  
寥寥岁月今几秋，山寒松吹多飕飗。  
春来日暖花气发，极浦浪转鱼龙游。  
先生有台人共高，虚庭忍见生蓬蒿。  
断碑败壁蠹荒藓，灌木野鸟捐枯巢。  
一朝钟梵交云际，檐楹改观辉杉桂。  
非关好事取时名，此中耻但称能吏。  
却经祠下罗清樽，试歌此诗当招魂。  
先生出兮佩兰孙，明玑耀旂驾瑶璠，  
黄麟道前翠蚢奔。先生去兮山云屯，  
玉妃金童从缤纷。吹箫鼓瑟声冥冥，  
目断暮霭栖遥林。  

张閏　丁未立春  
今岁春从底处回，非关缇室动葭灰。  
幽人昨夜池塘梦，已见新春草际来。  

张閏　冬日  
半空飞雨整还斜，翳日游云散复遮。  
七字吟情书柿叶，一年心事约梅花。  
关门人识陶潜室，静坐自疑庞蕴家。  
纸帐蒲龛方用事，更须何物作生涯。  

张閏　冬至后五日约客晨往极乐精舍因寻梅湖山作诗纪事  
烟重山弥远，林高日倍鲜。  
抱鸡趋野店，奭水入冰田。  
未有三冬雪，浑如二月天。  
梅花应早慧，著眼竹篱前。  

张閏　冬至后五日约客晨往极乐精舍因寻梅湖山作诗纪事  
未若撩清兴，骑驴故绕山。  
松篁高下处，云日往来间。  
要是从今后，休教枉却閒。  
乌巾风弄影，画出我诗孱。  

张閏　冬至日晓雪许桂一枝著花戏成长句  
居士归来百事嘉，木樨雪里也开花。  
麩金一掬枝头小，药玉千沟屋上斜。  
境界许奇非浪得，色香俱静更何加。  
高寒似我休拈出，微笑从来少作家。  

张閏　读韩非传  
谏鼓招言事蔑闻，昧时自鬻更纷纷。  
胸中著许堤防策，不救危身肯济君。  

张閏　读乐天诗  
读到香山老，方无斧凿痕。  
目前能转物，笔下尽逢源。  
学博才兼裕，心平气自温。  
随人称白俗，真是小儿言。  

张閏　读仙书  
飞楼半天真人居，玉幢金蕤龙牙舆。  
层门十丈拥翠树，枝磨有声作灵语。  
邪劣未除嗟异路，紫云翻袍两仪舞，  
赤巾使者呼女鬟。吟风飒飒鹅笙寒，  
迎月殿高句难攀。踏珠出水如出雾，  
三十六凤空银湾。  

张閏　读萧何传有感  
汉祖肇炎图，三杰咸辅翼。  
功成及酬赏，相国独第一。  
发踪指示语，谁曰匪其实。  
焉知英主心，方谨操纵术。  
勋高疑益深，固异亭长日。  
守关忠弗念，置卫防百出。  
堂堂明且审，自计亦无失。  
护军给饷馈，入秦收图籍。  
用智既有余，保身岂难必。  
逊封散宏财，非真召平力。  
污名起田宅，犹愈受斧锧。  
终加恭谨辞，贤哉史臣笔。  

张閏　对雪  
温记今年雪，先悭半月晴。  
乍飘偏有熊，猛下却无声。  
水绕长春圃，人居不夜城。  
弄寒群犬戏，惊晓独鸡鸣。  
桥冻泥添滑，窗虚纸借明。  
冷妨梅早慧，高妒柳轻生。  
瀹茗尝深鼎，临书厌短檠。  
鹅边鷳失素，鸥混鹭争盟。  
日壑银烹出，龙沙粉筑成。  
歌盐唐按谱，聚米汉谈兵。  
曳履需公诏，吞毡感便旌。  
初平羊变石，白起甲填坑。  
贾舶停珠浦，朝骖萃玉京。  
驼铜夸北录，马瑞遇东瀛。  
云凝情俱淡，风旋力骤狞。  
藕边侵纬宿，酥畔比累蛏。  
敞坐诗牋接，欢筵舞袖迎。  
缘甍方盼转，入幌忽萦盈。  
烟满空翔鹤，潮翻海纵鲸。  
蓝田难爱宝，月窟助蜚英。  
翁罩杯谁覆，盆冰镜不倾。  
瑶随王粲佩，玑缀李彪缨。  
豹舄宜分色，麻衣浪拟清。  
齐腰休更举，巴曲试烦赓。  

张閏　对月  
景奇天遣僵诗豪，意快惭无鍊句劳。  
一夜月晖金碗出，万波风摆玉鳞高。  
衣冠城里多新贵，酒脯船中自老饕。  
未著丛书追笠泽，此行扶路且游遨。  

张閏　汎锦池霞川呈张以道二首  
夕风轻颺一池香，遥为荷花泛短航。  
俗子几曾贪韵胜，閒人赢和放清狂。  
幽栖野鹤林松黑，乱扑流萤水叶凉。  
会取渭川当日意，不钭终老俟周王。  

张閏　汎锦池霞川呈张以道二首  
戏选婵娟结伴来，画桥低处侧鸾钗。  
娲簧静试醒忪响，鲁酒聊倾旷荡怀。  
万事亦须从使便，百年无过任天排。  
怜君近许同心友，分取湖光到竹斋。  

张閏　汎星槎  
鼻祖寻河源，织女喜停机。  
我不愿上天，湖中亦忘归。  

张閏　泛湖  
駮云飞去见晴岚，叠巘平湖影共涵。  
景与新诗争上下，天将真赏冠东南。  
频来但觉如初到，得侣何妨纵剧谈。  
归路一湾明月好，闹花风里跃华骖。  

张閏　方壶  
春在壶中晚更长，众仙相命醉霓觞。  
戏将龙脑真珠网，搭上周回碧玉廊。  

张閏　访安福寺叶上人  
苍苔径入旧栽竹，树里桥横新凿池。  
丈室稳居清绝地，岂容支遁不能诗。  

张閏　分题得古木  
穴处曾经起怒雷，断藤枯藓半离披。  
根茎托土何妨远，会见春风长活枝。  

张閏　分韵赋散水花得盐字  
春皇游骑玉垂鞭，珠卷扬州十里帘。  
一笑诗成休浪举，花如西子句无盐。  

张閏　分韵赋散水花得盐字  
盈枝点缀雪花鲜，环映清流分外妍。  
应是东君归骑速，不如坠下玉丝鞭。  

张閏　分韵赋散水花得盐字  
苔径斜通砌竹鞭，素光交映入湘帘。  
若教谢女庭前种，不道空中雪似盐。  

张閏　分韵赋檐蕁得松字  
呼酒快台客，教取白玉钟。  
趁此清净枝，向我几案供。  
叶丰发油绿，香心刻黄琮。  
向来红紫阵，喧喧引雄蜂。  
露斑衣上痕，枉负七尺筇。  
日暮诗兴薄，幽禅苦魔攻。  
犹胜坐肩舆，排门抗尘容。  
我祖已封侯，便当随赤松。  

张閏　奉祠云台题陈希夷画像  
张子为人懒夫对，遮手一官追行辈。  
扑缘埃壤半年余，亡补公家真合退。  
病羸应念故园荒，连缄力扣中书堂。  
琳宫分秩问天得，给舍便喜书敕黄。  
沉疴返舍倏去体，涸鲋顺水回春塘。  
壁间先挂陈处士，案上更置铜炉香。  
易编与我为四友，一段因缘殊不偶。  
从容何止两岁期，自此相依当耐久。  
清腴氯貌俨如生，入京尚想骑驴行。  
世间大事硬汉了，物有所重有所轻。  
后来一曲愈可尚，不暇随人作卿相。  
急归依旧白云乡，忍使猿惊空蕙帐。  
东吴西华遥相望，海雾天风正摧眜。  
无边花月自依春，来伴南湖诗酒舫。  

张閏　奉寄淮西总领张少卿并呈建康留守章侍郎二首  
湖隐门连草，宗盟肯屡寻。  
长才明主眷，直道古人心。  
又引皇华去，谁怜白发侵。  
官居兼静乐，贤帅复朋吟。  

张閏　奉寄淮西总领张少卿并呈建康留守章侍郎二首  
别来秋易过，幽桂两番开。  
去岁人同赏，今宵梦自回。  
飞云遥楚岫，斜照直秦淮。  
地念曾游处，春行或许陪。  

张閏　伏日  
未晓雨先骤，过朝风更鲜。  
谁知初伏日，全是早秋天。  
洗盏尝新酒，临池摘嫩莲。  
平生丘壑意，不受暑寒迁。  

张閏　浮庵洁疾戏呈  
黄埃簸空吹赫日，白鸟不度瘖蝉声。  
先生出门数有碍，陋巷粪壤愁逢迎。  
家山望断围修竹，常说携书伴鸣犊。  
心无拣择自清凉，臭腐神奇总超俗。  

张閏　改旧诗戏成  
不作新诗只改诗，当家功用亦几希。  
全牛迎刃未能解，六鶂遇风先退飞。  
欲脱规模还似旧，枉教躯干不曾肥。  
何如尽付红炉火，免使群公说是非。  

张閏　庚戍岁旦次张以道韵  
农定正旦喜占晴，老圃观风趁早春。  
两事欲寻强健日，一生常作太平民。  
绍熙初岁新开历，典凹崇仪极奉亲。  
词拙固难传乐府，水边閒示钓鱼人。  

张閏　姑苏怀古  
昔年宫殿雨苔荒，花径无人采旧香。  
宰噽若能容国士，西施那解误君王。  
轻寒客子垂双袖，落日啼乌下女墙。  
成坏不将供一笑，争如烟外{上四下囨}渔郎。  

张閏　观旧写照有感  
赵茂写我真，今朝喜重见。  
相望十五载，容貌尽更变。  
恰如逢故人，省认向时面。  
自怜岁月去，亟若弦上箭。  
其间忧与病，往往风历遍。  
寒暑外侵薄，思虑内萦缠。  
幻形烦草木，熟能永葱蒨。  
发幸才半白，登临未衷倦。  
逍遥溪复壑，安稳寝并膳。  
十年每一画，能几何绢。  
会看乌帽下，满垂银色线。  
莫嫌老易来，身健尽堪羡。  
赖有难画者，炎天飞雪片。  
洗劫且长存，那随时序转。  

张閏　观水上斜照  
吹落天河入水中，分明金镀晚来风。  
若非日脚流成汁，平楚青还染得红。  

张閏　官舍梦归南湖  
林野相望不隔关，梦魂径到岂为难。  
恍如天上飞升客，忘却人间走俗官。  
岸桂直通笼鹤槛。水葓斜倚钓鱼竿。  
觉来不忍轻开眼，窗外芭蕉战晓寒。  

张閏　归南湖喜成  
路转斜桥似梦醒，拥衾摇兀亦身轻。  
知期岸鹊如相语，匿笑雘翁欲斗迎。  
见处青山还委麽，遮回居士太獃生。  
矮篱半路寒扑树，新种浑如旧种成。  

张閏　癸卯立秋后一日凿井竹间  
兹岁苦告晹，旱熯弥五旬。  
老火秋益焚，阳螭燎朱鳞。  
小寝屡亭午，床移瞰墀垠。  
迎南有风到，汛扫方无尘。  
髯奴挈饼水，云此乞诸邻。  
同居虽楹连，列位难地均。  
旧井荫一亭，经夏汲取频。  
靋泽既稍愆，土脉几就湮。  
倏思书斋外，墙西种丛筠。  
而间事垦掘，泉眼当津津。  
涓辰甲戍良，霜锸穿苔茵。  
下浚十尺余，疏泥出胶墐。  
灵泉果旁溢，清冷洁如银。  
板松帝为底，环塼虚至唇。  
汞沙赤颗块，石英紫玲皴。  
投置可蠲疾，酿麴尤甘醇。  
青丝系铜壶，挹玩醒心神。  
当年负暄老，犹将献严宸。  
九重方焦劳，渴饥念黎民。  
昨暮雨一筛，四野艰敷匀。  
今晨直言诏，庶政勤咨询。  
谏听将必行，纯诚动苍昮。  
沾苏遍原亩，丕昭吾君仁。  

张閏　桂树下作  
芳桂年年种，今秋两倍开。  
略无蜂敢傍，为是月中来。  
幸自晴多日，须拚醉几回。  
便教香杀了，犹胜别人獃。  

张閏　桂隐花正开得诚斋木樨七言次韵奉酬  
未说香高众卉林，清名先已入人深。  
衣青萼绿不见佩，屋贮阿娇纯用金。  
久恨酒肠悭似瑆，更输诗字响如砧。  
公能为办归休计，肯向花前叹陆沉。  

张閏　桂隐纪咏　安閒堂  
不作风波民，已铸赫胥印。  
同好岂无人，望崖行少进。  

张閏　桂隐纪咏　安乐泉  
潜通大壑水，一杯千虑散。  
只因都放下，如熟病得汗。  

张閏　桂隐纪咏　北园  
地势本居中，因湖别南北。  
三十六计中，吾今计为得。  

张閏　桂隐纪咏　粲金亭  
柘弹黄金子，谁将满树装。  
珍禽来往惯，风落不惊忙。  

张閏　桂隐纪咏　传经轩  
香炷对清晨，微言得问津。  
所师非传癖，手泽仰如新。  

张閏　桂隐纪咏　翠樾堂  
宝画光腾处，乔林更碧峦。  
权衡主人福，压尽世间官。  

张閏　桂隐纪咏　东寺  
数举营巢债，才成作佛庐。  
随堂展单钵，均是道人居。  

张閏　桂隐纪咏　读易轩  
大易缘何有，难逃此问中。  
不从横画会，爻象总能通。  

张閏　桂隐纪咏　抚鹤亭  
立缟芳桂阴，置汝固已当。  
他年莫姓丁，止厕子侄行。  

张閏　桂隐纪咏　俯巢轩  
化国舒长日，林隈分外知。  
年年庭荫匝，数遍鹊寻儿。  

张閏　桂隐纪咏　俯镜亭  
唤作大圆镜，波文从此生。  
何妨云影杂，榜样自天成。  

张閏　桂隐纪咏　高寒堂  
下瞰东邻寺，钟声殷两山。  
贪吟尝忍冷，薄夜不知还。  

张閏　桂隐纪咏　归喜桥  
半岁吏尘役，天书教放归。  
思量难报称，安稳饭和衣。  

张閏　桂隐纪咏　静乐庐  
城市非无地，如何此结庐。  
一家耽静乐，两个水边居。  

张閏　桂隐纪咏　静赏亭  
皂隶百轻肥，金朱弹丸箧。  
君方踞胡床，风掀缃册叶。  

张閏　桂隐纪咏　柳桥  
初因桥种柳，却用柳名桥。  
桂隐从兹入，春风莫浪招。  

张閏　桂隐纪咏　鲈乡亭  
溪叟挈笭箵，曾来候此亭。  
未知余不杀，刚要著鱼经。  

张閏　桂隐纪咏　满霜亭  
疑驾洞庭帆，累累看绕山。  
花时芳气洁，伯仲素馨间。  

张閏　桂隐纪咏　茂光台  
风日清美时，月露澄爽际。  
能来此徜徉，扫除闻见翳。  

张閏　桂隐纪咏　平桥  
桥向来边度，风从阔处来。  
冷然旬五日，无去亦无回。  

张閏　桂隐纪咏　樵迳  
路入前山处，苍苔裹石棱。  
不逢负薪叟，时见隔林僧。  

张閏　桂隐纪咏　清夏堂  
夜月三杯色，晴荷十亩香。  
若教兴世念，不甚觉风凉。  

张閏　桂隐纪咏　琼孚亭  
莫羡海棠色，听言著子时。  
骊珠千万颗，撒向嫩桑枝。  

张閏　桂隐纪咏　鹊泉  
鹊饮树底泉，人立石边路。  
相亲不相疑，所性平等故。  

张閏　桂隐纪咏　沙际亭  
小楫轻{左扌右华}去，无人伴此翁。  
午烟青一点，鱼虎出深丛。  

张閏　桂隐纪咏　山堂  
谁无数椽屋，盖成多是俗。  
如此乱山中，非关松石竹。  

张閏　桂隐纪咏　尚友轩  
相别音书断，相逢语话稀。  
平生胶漆处，正要世情疑。  

张閏　桂隐纪咏　檨蘯舟  
玉立蜻蜓小，香欺漫港秋。  
百年清绝意，孤棹抵封侯。  

张閏　桂隐纪咏　石林轩  
濯濯何年有，先公手种成。  
至今揩痒虎，来认读书聋。  

张閏　桂隐纪咏　书叶轩  
抛絮轻於柳，栖禽不待风。  
题诗非胜纸，留咏托枝凉。  

张閏　桂隐纪咏　殊胜轩  
杜老诗中佛，能言竹有香。  
欲知殊胜处，说著早清凉。  

张閏　桂隐纪咏　松桥  
欲向松间去，梅西竹坞穿。  
莫言吟兴在，风雪灞桥边。  

张閏　桂隐纪咏　泰定轩  
独处天光发，何尝离定中。  
问云谁散乱，又道主人公。  

张閏　桂隐纪咏　听莺亭  
不向他园去，能来共竹林。  
故乡知我念，特地奏秦音。  

张閏　桂隐纪咏　玩芝轩  
阴洞亲寻遍，灯惊蝙蝠飞。  
坚明敲紫玉，一似采时肥。  

张閏　桂隐纪咏　煨芋轩  
煖坐针寒滋，窗油雪让明。  
地炉糠火熟，饱听乱松声。  

张閏　桂隐纪咏　霞川  
方舟卧看化，丹霞二三里。  
穷眼谢玄晖，休言余散绮。  

张閏　桂隐纪咏　心足寮  
闻道华胥国，依稀似醉乡。  
近来参得透，睡稳不因床。  

张閏　桂隐纪咏　兴远桥  
窈窕成崎岖，不是邯郸步。  
因来此凭栏，又送孤鸿去。  

张閏　桂隐纪咏　依绿亭  
月出烟暝时，水调谁家唱。  
短櫂欲相寻，先经此亭上。  

张閏　桂隐纪咏　易容轩  
世界无非我，心怀即是天。  
玉堂并草舍，何地不安然。  

张閏　桂隐纪咏　拥山亭  
搑抱复回环，亭居紫翠间。  
思量天下物，谁更好如山。  

张閏　桂隐纪咏　咏老轩  
因看上下经，便无烦恼事，  
慈俭不为先，躬行五个字。  

张閏　桂隐纪咏　云外亭  
芒屨方疑湿，天晴迳又乾。  
由来云在下，木杪是栏干。  

张閏　桂隐纪咏　摘霞亭  
一片吹来锦，人言是杏花。  
倚栏堪把玩，胜似日边霞。  

张閏　桂隐纪咏　真如轩  
翠竹是真如，目前须荐取。  
恁麽做禅和，被人鞔似鼓。  

张閏　桂隐纪咏　竹桥  
新篁故蒙丛，恶草刚荟医。  
删藄似少恩，成渠玉无际。  

张閏　过枫桥寺  
妙绝吾宗有旧题，趁晴迳过敢留诗。  
只消记取今朝景，不是乌啼月落时。  

张閏　过凤山高氏以榴实荐酒  
湾洄绿处昨鸡声，俯槛山宜柳外明。  
京洛泓尘衣半黑，邯郸炊黍梦曾惊。  
榴皮就为翁题好，竹叶能邀我兴成。  
办此一廛归老计，弄孙相对说春耕。  

张閏　过红城子  
阔港帝边狭港横，大桥侧畔小桥平。  
吠人黄耳穿篱走，唤子青裾出户迎。  
寒日树枯山得势，顺风樯稳浪无声。  
自知吟写红城景，不让丹青笔作城。  

张閏　过湖至郭氏庵  
山色棱层出，荷花浪漫开。  
只如平日看，自喜此时来。  
杨柳侵船影，蜻蜓傍酒杯。  
僧庐须过夜，城禁莫催回。  

张閏　过冷泉  
未喜亭阴坐，先贪树畔行。  
豩浑因雨瀑，岩近得风清。  
一饭幽人福，三杯太古情。  
尚须冰月挂，来放雪涛倾。  

张閏　过临安海会寺东长桥有怀苏文忠公  
竦踊峰环碧玉城，乱蝉争送夕阳明。  
飞桥预快登山足，坏塔遥培吊古情。  
陈迹亦年惊梦幻，清文随处振英茎。  
胡床等到三更看，閒过桐乡或驾鲸。  

张閏　过下黄村  
山腰摘菜穿云里，山嘴吹烟接云起。  
响边樵唱路幽幽，白处鹅群波瀰瀰。  
临堤野毛槽盛水，破璧方帘自撩纸。  
相庆不望褭蹄金，落得清闲养妻子。  

张閏　过翔鸾院留题僧房  
频年虽并住，今日偶能来。  
水槛因莲设，风窗为客开。  
诗凡惭鲍谢，社近忆宗雷。  
莫问通衢隔，轻舟自往回。  

张閏　过杨伯虎即席书事  
四面围痚竹，中间著小台。  
有时将客到，随意看花开。  
拂拭莓苔石，招携码磟杯。  
昏鸦归欲尽，数个入诗来。  

张閏　过野翁亭因登岝崿山憩崇寿院僧轩共成四绝句  
古县依山惬乍游，欲行因路始穷幽。  
搀空石壁樛林合，更做行程急出留。  

张閏　过野翁亭因登岝崿山憩崇寿院僧轩共成四绝句  
溪汉逢旱息潺淙，野彴横趋乱石中。  
晨恨铁冠人已去，我来權合号山翁。  

张閏　过野翁亭因登岝崿山憩崇寿院僧轩共成四绝句  
甲子峰高正迟连，白云胜涌似炉烟。  
群仙若讶归来晚，只蹑雪根上碧天。  

张閏　过野翁亭因登岝崿山憩崇寿院僧轩共成四绝句  
岩隈萧寺得跻攀，数翠邀岚不复难。  
已向城中专一壑，更须随处款青山。  

张閏　过竹村  
再宿离城邑，全无世俗气。  
僧包轻溅水，渔灶冷炊云。  
酒好休教尽，诗悭却自欣。  
昼闲贪睡稳，独被不须重。  

张閏　寒食  
地僻人稀到，檐虚燕未过。  
清愁诗酒少，寒食雨风多。  
名字因农具，襟怀属钓蓑。  
莫惊时节换，安分看如何。  

张閏　寒食不出遨  
南湖寒食又今年，宿雨连朝洗旧烟。  
竹叶酒边閒凿落，杏梢墙畔出秋千。  
游欢殆类前生事，老态惟思白昼眠。  
明日水边晴更好，只愁归思渺秦川。  

张閏　寒食前一日西湖閒泛三首  
艳红香白遍游人，花柳酣歌识太平。  
野客独谙閒意趣，草烟空爱一川明。  

张閏　寒食前一日西湖閒泛三首  
骤暖悬知雨信侬，半阴台榭碧烘蒙。  
何心更敢携壶去，孤桨微吟尚未工。  

张閏　寒食前一日西湖閒泛三首  
衰鬓争如竹际苔，秋千犹记玉驄回。  
短篱数尺花成簇，一日春悰不往来。  

张閏　寒堂梦松  
堂成初喜豢髯龙，肯梦当年十八公。  
实树未穿烟际雪，钧天先听日噗风。  
成丹得所从春首，栖鹄无声过夜中。  
谁遣墙阴接芝径，月晴应是费拖筇。  

张閏　韩子师尚书致仕  
丈夫出处无两岐，强自分别儿童痴。  
鹿门庞老不愿仕，名与诸葛争驱驰。  
天子从臣岂易得，履声已至黄金墀。  
堂堂文誉动宸极，奕世长策归论思。  
攀辕卧辙昔人事，前日作州重见之。  
万口祝公犹在耳，拜后爵土同封蕲。  
绪余间发有如此，功业盛著庸何疑。  
仙风却与松乔期，泛苕涉霅寻幽奇。  
洞天白石人未省，翦茅植树亲指麾。  
山灵地妪许时秘，恰与八座供娱嬉。  
人间台榭难顿著，临胜向背真天施。  
霞晨雾夕更护耀，鸥朋鹭导欣逶迤。  
乡来韩必今复来，飞云入步长相随。  
上章乞身世亦有，发落齿撼将何为。  
公未五十方朱颜，勇退奚俟谋耆龟。  
九重嘉赏宠殊职，百辟动色钦清规。  
閏也尘鞅方羁縻，先德未报鬓已丝。  
高节凛凛端可师，扣门粮食局休千里齰，  
一舸叫月从鸱夷。  

张閏　何氏书堂  
谁云学宦不同源，人镜风流百世存。  
想见当年临案牍，必无书限误成根。  

张閏　贺萧参政  
向来投谒未尝频，今日尤宜后众宾。  
先世年家登政府，时情礼数到閒人。  
只将忠实酬明方，果见推迁作大臣。  
何用抚孤多轸念，园花开胜去年春。  

张閏　贺尤礼侍兼修史侍讲直学士院四首  
礼云风断烟，閧议十九失。  
片言灼龟鉴，钜典资以秩。  
抗志非太高，砭艾起时疾。  
何翅位宗伯，宇内赖调一。  

张閏　贺尤礼侍兼修史侍讲直学士院四首  
斯文未摇落，右序启哲人。  
胸中悟复悟，笔底新又新。  
幻为九色丝，銮坡演明纶。  
兵民总疲羸，夜直烦前陈。  

张閏　贺尤礼侍兼修史侍讲直学士院四首  
化权亚史法，委巷汩凡例。  
良由私爱怨，或使疑信二。  
奸谀人力胜，危欲蔽忠义。  
绝识超大千，简册当吐气。  

张閏　贺尤礼侍兼修史侍讲直学士院四首  
道传至孔孟，人主不已任。  
空言课讲说，日用惑已甚。  
圣朝重横经，仁泽天下饮。  
公谈故纸外，句句格精祲。  

张閏　红佛见笑花  
芳菲成梦雨廉纤，慰眼娇红敢浪嫌。  
不但瞿昙当发笑，老夫初看亦掀髯。  

张閏　湖边夜兴  
夜月虽愆约，秋云却荐凉。  
桥明缘水净，树近觉风香。  
众论轻閒适，幽怀贵老狂。  
从今无复病，处处养生方。  

张閏　湖南午坐雨作归山堂共成四绝句  
帘外青山隐树林，霎时来看便沉吟。  
骑声盖色都除尽，唯恨诗情染最深。  

张閏　湖南午坐雨作归山堂共成四绝句  
或拟香山或拟陶，有时无句只虫号。  
作诗{三个若}苴犹之可，字写不成方是高。  

张閏　湖南午坐雨作归山堂共成四绝句  
西山俄起一声雷，不觉如拳雨点来。  
滴遍池中万荷叶，又催檐蕁海榴开。  

张閏　湖南午坐雨作归山堂共成四绝句  
平时吾亦爱吾庐，今雨巢禽亦引雏。  
好是阶前四高桧，枝枝叶叶缀明珠。  

张閏　湖南舟中赠日者  
坐上君但笑，人间我最愚。  
百年休较命，今日且航湖。  
地旷山霏薄，风薰水叶粗。  
寸阴方解惜，总是已工夫。  

张閏　湖上呈虞仲房  
谒客冲泥路有声，笋舆风里转高城。  
秋山正要一意看，晓日倍添双目明。  
浅泺鸱盘思腐啄，孤汀鹤立念遐征。  
世间似我诗多有，莫漫逢人道姓名。  

张閏　虎斑猫  
百丈慵参老野狐，一只俄得小於菟。  
眈眈肯听豺声怯，索索当令鼠辈无。  
既与道人常并坐，何妨童子戏编须。  
硬黄新染香如蜡，从此书堂不闭厨。  

张閏　琥子得监左帑归甬东待次  
看湖初过月阴阴，同望灯廛话夜深。  
帆向西兴人便远，再来华近莫相寻。  

张閏　花仙馆  
烟火心肠咏不真，风流娇贵却无尘。  
何须更问花仙姓，便是扁舟共载人。  

张閏　还至吴淞茂洪用余临平诗韵放鱼因思旧行大江尝纵巨鱼再和为答  
太仓云路天黏水，栉比渔家接沙觜。  
巨艘买放截江鳞，举网遮空暗窗纸。  
钱多鱼贱俱放怀，成贯不数成船来。  
今朝纵汝真小惠，好去瞿塘滟澦堆。  

张閏　皇太子生辰二首  
无射吹铜恰四萱，紫微深处粲前星。  
木行袭庆联三合，火德汉光共一丁。  
玩鹤怡神资葆毓，闻鸡为善想仪刑。  
丰年在在歌华黍，鸿鹄高飞万宇宁。  

张閏　皇太子生辰二首  
欢声叶气蔼乾坤，荣观于贰极尊。  
天予聪明属文子，人推勇智实荡汤孙。  
百寮银笔松椿祝，三殿瑶觞雨露恩。  
久托重晖无以报，芜音常是愧雷门。  

张閏　皇太子生辰诗  
庆协丁年庆，祥开甲观雄。  
九霞光绚烂，重日彩曈曨。  
根本千龄固，元良万口同。  
文孙觌尧法，圣子奉虞聪。  
视膳长遵度，怡颜但饬躬。  
形容歌玉粹，瞻仰见渊冲。  
象辂陈仪肃，鸾旌定制崇。  
承祧虽位震，宝俭只扉铜。  
典学勤无斁，谈经异必攻。  
性天元启辟，讲席更磨砻。  
以贵釐京兆，维禋礼昊穹。  
理繁情毕见，陪祝敬弥隆。  
善政邦人洽，纯诚帝赉通。  
澄源基广大，主鬯福延洪。  
绮甪从游盛，应刘藻思工。  
德尊谋不用，唱古和无功。  
八法谁云易，前朝论亦公。  
规模传圣上，意韵出胸中。  
草轴方翔凤，真题复起鸿。  
联翩来殿戟，焜燿到门蓬。  
雨足湖山秀，秋成黍稷丰。  
菊香金错艳，橙嫩玉垂丛。  
五学懽声合，三宫喜气充。  
骈蕃恩莫纪，洋溢誉无穷。  
得数多椿柏，齐年指华嵩。  
前星高拱北，少海正储东。  
拜手群僚集，裁诗瑞锦蒙。  
何尝惭鲁颂，自是迈豳风。  
拊迹希随骥，驰心属梦熊。  
三熏申善祷，小伎愧鸣虫。  

张閏　回渡荷叶浦  
宿雨惊眠变早凉，喜成负便放归航。  
山云野树水墨暗，芦叶荷花文绣香。  
藉枕冰藤醒倦思，打帘珠浪发清狂。  
天围平浦方宜眼，便腹飞帆莫太忙。  

张閏　回放翁书  
鸥盟惭久寒，驹足谁苦絷。  
霜雪两岁暮，转首飞箭急。  
脂车乏敏手，爱字翻旧笈。  
三山白净水，树屋影{楫木换角}{楫木换角}。  
梅花百枝寄，宁当一顾揖。  
官冷坐名势，天道会张翕。  
多忧莫白头，丹铅火常集。  

张閏　回至泰阳村得家信二首  
乾鹊飞鸣绕路隅，长须迎望果持书。  
鸡豚本自无烦饷，七日山行惯食蔬。  

张閏　回至泰阳村得家信二首  
桂隐闻知得雨来，榴花应对竹光开。  
归家早见南湖月，饮水犹胜举酒杯。  

张閏　靧栉  
澡灌新宜白毡巾，睡余舑面涤昏尘。  
三薰衣润乘沉麝，一沃汤柔和芷辛。  
衰发任从清镜脱，壮心不逐故书陈。  
清平孤闷将何事，燕坐移时定谷神。  

张閏　即目  
偶然看树过平桥，老尽墙边杞杧苗。  
不分蛛丝与蜗壳，也随残照集芳条。  

张閏　即事  
池通幽涧碧如油，试水新鹅小拍浮。  
行过板桥花片落，被风邀上采菱舟。  

张閏　即事  
旋买花栽得野香，浴兰天气日偏长。  
槐龙或跃无人见，净扫风尘置竹床。  

张閏　即事  
竹院桥廊未放晴，一凉生处绿交横。  
隔林休厌荷池小，风叶时传泼雨声。  

张閏　即席次潘茂洪韵  
我恨填胸三斗尘，略无警句可留春。  
烟云空外吹成鹤，梅杏枝头长就人。  
但解时中心独废，自然随处乐常新。  
诸公要识居园法，第一先教懒是真。  

张閏　即席次吴季行韵  
昔逢欣把袂，三叹说吴钩。  
共醉虚堂晚，还兴故国愁。  
花黄思靖节，鬓绿傲浮丘。  
世济王门业，洪流万斛舟。  

张閏　即席次韵器之相赠  
会閒须是莫论年，直把浮生付且然。  
桂隐欲为山宰相，漆园曾是地神仙。  
看抄妙句行催酒，更向清流卧泛船。  
但喜相从得真乐，何心玩世学前贤。  

张閏　集古今山林閒适诗以林泉啸咏名之  
夜窗涉尘编，山林诗辄取。  
悠然忘世故，正味若醇酒。  
渠能道我言，不必出吾口。  
抄成长自随，真为岁寒友。  

张閏　集英殿立侍观进士唱名六首  
早放天扉一刻开，更声初断雨声催。  
不因变化鱼龙日，焉有风云转首来。  

张閏　集英殿立侍观进士唱名六首  
山绕彤城瑞雾凝，催班晓色渐分明。  
龙门肃立章身别，得著银袍却最荣。  

张閏　集英殿立侍观进士唱名六首  
君王策士几临轩，好学隆儒古莫肩。  
忠鲠尽将裨治道，不令鼌董誉空传。  

张閏　集英殿立侍观进士唱名六首  
青衫如草照春塘，争傍龙墀捧敕黄。  
功业便从今日去，莫教人道只文章。  

张閏　集英殿立侍观进士唱名六首  
先世亲题雁塔名，宦途漂泊最关情。  
难将此语逢人举，归问寒斋旧短檠。  

张閏　集英殿立侍观进士唱名六首  
科目从来本自宽，才痚只合作粗官。  
雕虫半世将何用，可惜南湖负钓竿。  

张閏　记雪三首  
清晓痚篱尚露根，饭余俄复拥柴门。  
南湖水色君知否，万斛鹅黄贮玉盆。  

张閏　记雪三首  
直教日色避寒光，世界移来玉海藏。  
何事连年无此景，老天游戏不循常。  

张閏　记雪三首  
无月无灯夜自明，紆糊何啻瓦沟平。  
不拖藜杖高桥去，那得金龙背上行。  

张閏　偈  
钟一击，耳根塞，赤肉团边去个贼。  
有人问我解何宗，瞬若多神面门黑。  

张閏　寄呈史太师二首  
昔为金阙相，曾是玉皇师。  
近即维垣拜，还从彭祖期。  
传闻风景胜，我赋洞天诗。  
肯示渔樵否，林间要勒碑。  

张閏　寄呈史太师二首  
自怜冰氏子，父祖已登门。  
屏迹千官外，驰书一品尊。  
华戎心处活，经传语前论。  
欲理西风棹，因瞻只树园。  

张閏　寄呈尤侍郎二首  
卧疾睽人事，逾旬只掩扉。  
野情添懒情，宗伯极瞻依。  
篱落寻黄独，檐楹接翠微。  
健来方数日，诗又不教肥。  

张閏　寄呈尤侍郎二首  
珍重尤夫子，逢人问死生。  
扫门那惮远，出户真须晴。  
为国鬓先白，因官名更清。  
何时容卜夜，灯畔听文衡。  

张閏　寄春膏牋与何同叔监簿因居古体  
苏州粉牋美如花，萍文霜粒古所夸。  
近年专制浅蜡色，软玉莹腻无纤瑕。  
盘门系缆高桥住，呼僮径访孙华铺。  
琱锼红碧任成堆，春膏且问如何去。  
乃知剡溪桃花黄，楮君同谱生殊乡。  
买来论担不计数，直候东风花草香。  
其时霡霂吹微雨，润物无声略胶土。  
展开千幅向晓空，渍染都匀始轻杵，  
捣成一色坚且明。幽具本岂鑽公卿，  
要供海内觅句客。觅句只今谁有名，  
月湖老仙居胄监。诗好工夫到平淡，  
寄分聊当野人芹。莫弃谏藁恐被焚，  
便将演纷登北门。  

张閏　寄题任子严漕使盘园  
身即林园不世功，喜惊今乃有人同。  
规模内相雄文里，景物时贤杂咏中。  
前辈风流何敢似，后来评论想能公。  
谁曾寤寐声形隔，真乐从兹触处通。  

张閏　寄题庄器之招隐楼  
得时则为人，此固丈夫志。  
生前必功名，说实起后世。  
君看禹稷徒，乌有觊望意。  
偶然事逢手，势若破竹易。  
所以极万代，伟绩不可概。  
纷纷务勉强，指日敬声利。  
等观今昔为，迷悟由性异。  
庄侯海内士，岂特静者类。  
深叹末俗竞，懒赴殊科试。  
力田抄饭白，结屋傍山翠。  
受用已有余，推此更广施。  
名楼曰招隐，来者定费弃。  
我恨闻命晚，已买城北地。  
湖滨林麓幽，市远车马避。  
想像辋川宽，庶几盘谷邃。  
虽非千步门，肯换一品位。  
桃蒸春浪活，桂馥秋风至。  
其时思故友，命驾惊昼睡。  
堂堂无他言，握手笑相视。  
吾侪东西隔，橘枳本同味。  
中年各菟裘，要非太早计。  
何须并墙居，而后愿始遂。  

张閏　甲辰仲冬八日元衡携两诗过访及归次韵酬送后篇兼寄张武子  
每针幽事当功名，唯欠能诗竹里僧。  
迳写此篇为疏引，庵成来往岂无凭。  

张閏　甲辰仲冬八日元衡携两诗过访及归次韵酬送后篇兼寄张武子  
合处畴能证不疑，吾宗神秀岁寒姿。  
无书寄便今犹懒，说似应须倩老师。  

张閏　尖檐帽  
落魄青楼倒接{上四下离}，醉花争插乱红欹。  
如今雨垫纷巾角，汝帽尖新却自宜。  

张閏　煎白云茶二首  
水西幽寺风光足，山上行云雪色明。  
不放精英入閒草，夜铛嘉话得松声。  

张閏　煎白云茶二首  
嫩芽初见绿蒙茸，已破人间睡思浓。  
玉食会当陪上苑，贵名高冠密云龙。  

张閏　简陈监仓二首  
自到南湖日，邻翁识长方。  
一官甘寂寞，万事绝思量。  
痚见只缘懒，频来政不妨。  
松林浑似旧，相伴踞胡床。  

张閏　简陈监仓二首  
因病诗全少，春中忽夏深。  
清幽百亩地，安静六时心。  
树茂晴方好，荷新雨未禁。  
泥乾容后日，閒步酒随斟。  

张閏　简马架阁  
江浙闻人马少伊，识公因诵雪窗诗。  
交驰刺字休嫌阻，一见人生自有期。  
城郭村翁谁问我，亲王娇客罕如斯。  
鸡声风雨相望处，情致先多会面时。  

张閏　简马庄父  
才名曾道相君知，少忍黄梁数日炊。  
堪笑南湖愈痚拙，相逢无话说多时。  

张閏　简虞子建  
虞君借屋王城里，闭门端从穷经史。  
游谒俱非射利徒，名公往往为如已。  
年来清贫渐到骨，造命由天常自委。  
属客虽悭北海樽，出街尚矜东郭履。  
我交英彦固不少，易足足知君诚鲜矣。  
连朝雪片大似掌，平地未尽俄复止。  
今晨晹光炙瓦垄，旋滴虚檐声不忆。  
竹间鸟雀快飞鸣，庭下儿童争跳喜。  
叩关过我未及款，首问雪诗曾有几。  
自云危楼开破牖，尽见山屏群玉倚。  
远从台馆听笙箫，更煮鲑鱼倾浊醴。  
呼儿诵我湖上句，聊当清歌摇醉耳。  
初闻不觉忽自哂，过奖翻令增愧耻。  
屡称非伪弗许辩，更爱无心真绝比。  
纷纷驰谷跨深坑，敬禄贪荣颡流泚。  
辛勤纵得席暂暖，争坐成群又催起。  
岂若高蹈身不与，裹布羹蔬藉温美。  
乘閒书纸本非诗，切勿多传召嗤鄙。  

张閏　简喻叔奇工部沈无隐寺簿  
园居懒成癖，驾言何所之。  
出门无妨看好雪，粉地玉天相范围。  
气增坐车热，旋换白鹿骑。  
不须携古囊，诗句随雪飞。  
故人昨迁官，过我睡掩扉。  
登堂谢不敏，款放俄移时。  
咨询玉照三百树，纵未放花堪举卮。  
当约香山翁，共了此段奇。  
喜归步林曲，问梅梅有辞。  
相看两经年，非无主人知。  
去春偶晴多，昏晓无不宜。  
静来藜杖横，笑去纶巾欹。  
琉璃巨钟深数指，月底四弦惊鹊起。  
兴浓何必断吟须快写新词歌皓齿。烛遥照路不照花，  
三更露压星斗斜。明床毡稳半酣寝，  
头上最爱香云遮。明朝再来看，  
亦复送落霞。尤物到了奇，  
飘英覆泥沙。非徒随步白锦茵，  
转首绿荫森交加。于今雪见五六白，  
敛衽何辞让渠色。但催佳客犯寒来，  
我自有花开顷刻。言余试摇枝上冻，  
已觉欣欣芳萼动。或如红豆或如椒，  
若说供诗尽禁用。星郎农簿辞林凤，  
素有声名过屈宋。访余必待巧乘閒，  
却恐梅花解嘲弄。  

张閏　简周晞稷  
尘土真堪畏，君髯美亦衰。  
登楼才会面，促坐便论诗。  
社日休持酒，秋香待满枝。  
客涂书旋习，犹似向来痴。  

张閏　涧西閒汎  
曲曲通航小，兰桡手自移。  
映丛怜白鹭，特地过湾迟。  

张閏　閒步游紫极观  
孤榜前春冰雪清，山祠閒步意无营。  
曾耽幽概穿廊曲，犹记筠冠问客生。  

张閏　閒步游紫极观  
青惜高杉觅望宽，仙庐幽占路纡盘。  
边花制古装门榜，老桂枝拳倚醮坛。  
颜色不同轻紫绶，精神常在慕黄冠。  
蜂巢蚁垤非吾不吾乐，终买云扃种杧餐。  

张閏　閒课  
居閒投课熟为优，似此工夫尽不愁。  
量涧打船轻似盏，转墙开迳曲如钩。  
已令山圃收黄犊，又盖湖亭记白鸥。  
春水画桥桃四百，新年那羡武陵游。  

张閏　巾车  
听说小巾车，形模似竹舆。  
双轮毡裹去，三壁帽开舒。  
僮矮行携砚，鬟娇坐奉书。  
岢峨回径处，轣{左车右录}度桥安装。  
鹤引青莎软，莺看翠柳痚。  
袖炉香正喷，背榼酒多储。  
过爱凉轩敞，停因燕馆虚。  
直须教画看，全似出尘居。  
缓驾终调鹿，忙牵莫命驴。  
只缘心荡荡，自到境如如。  
剩有真堪写，时无愤可摅。  
尚惭销粟帛，何事免缲锄。  
命驷邀朋客，笼鹅谢里闾。  
屏星前日梦，不枉赋归欤。  

张閏　金凤花  
彩凤连翩小作群，萧条门巷独留春。  
莫因繁冶生轻鄙，岁岁花开见主人。  

张閏　锦池汎舟赠庄器之二首  
槐叶莺声两度春，笑言常恨独参辰。  
相过便说幽居好，别后应多秀句新。  
贺监湖边山作伴，若耶溪上月为雘。  
凉秋定扣松扉去，一舸从君理钓缗。  

张閏　锦池汎舟赠庄器之二首  
翠舫迎凉避日行，只随风去不须撑。  
云移茂树添层影，鱼喜新荷角嫩茎。  
客有何人从远至，天怜吾辈太清生。  
功名世上虽为急，弄水搴芳未可轻。  

张閏　锦池芙蓉盛开与谭德称何国叔曾远逸玉季嘉吕浩然张以道小集以东坡  
道人有园居，其门可罗爵。  
夫何诸贤杰，痚野尽阔略。  
联镳过柴荆，慰藉淡与泊。  
尔时木芙蓉，酣酣纵云萼。  
呼酒亟对之，不复次杯酌。  
西风吹雨小，池波晚烟阁。  
红痴高髼忪，翠闹竞参错。  
谈丛及笑粲，大胜世俗乐。  
翘摇鹏凤群，着我惭瘦鹤。  
区中有此不，今古一开拓。  
山林岂细故，人愿要天诺。  
侵寻霄霏举，乃独趣丘壑。  
探韵睨大巫，疾走宜退却。  
簪花谢殷勤，敢避句恶弱。  
从今数名芳，消真屡成约。  

张閏　近诗殊少閒行绿阴下喜成杂言以自勉继此当日课云  
去冬诗绝稀，作意待好春。  
春至病始甦，强赋情少真。  
梅花到海棠，不过数十首。  
其间岂无兴，有笔慵开口。  
繁逢风日美，心醉人不知。  
林间行若狂，藉草或移时。  
芳花倏扫踪，转作满园叶。  
油然翠欲流，剪若阴初叠。  
老夫爱深处，穿树开生路。  
香不是风香，吹来复吹去。  
扶筇仰面看，青子枝间团。  
引客任摘尝，庸讵疑整冠。  
閒来坐根石，远望浑无隙。  
大似天女机，重重绿萝织。  
黄蜂恐我嗔，拟住退逡巡。  
向夏吟更懒，却防蜂笑人。  
从今当健走，古囊勤抖擞。  
莫作苍蝇鸣，常如狮子吼。  

张閏　净相兰若僧师雅持塑佛疏缘化赠山偈二首  
居士卖屋为宅，盖成舍与瞿昙。  
尚自无钱结裹，何能转施南山。  

张閏　净相兰若僧师雅持塑佛疏缘化赠山偈二首  
一语雅师听取，插草已自完成。  
况是三间殿了，如何却欠全身。  

张閏　径山绰上人寄新雪  
重闉初履霜，深山已堆雪。  
牛鸣数舍地，气序何骤冽。  
禅宫旧龙居，长夏扇可彻。  
各崖蔽森蓊，双径穿巀嵲。  
所以方冬时，集霰即飞屑。  
廊阶游鸽处，爪迹应冻绝。  
立齐老僧腰，此话忌轻说。  
扫赠满棕筥，凝明胜瑶玦。  
梅风落叶窗，我固傍高洁。  
畴能报清投，煎茶沃诗舌。  

张閏　敬和东宫春日泛湖韵  
月质风裳不受尘，独从天上巧呈新。  
情知压倒横斜语，青震专回万木春。  

张閏　敬和东宫春日泛湖韵  
乾坤连夜玉为尘，照映冰容面面新。  
句妙莫疑难属和，真成白雪对阳春。  

张閏　九日  
重阳冷菊青黄蕊，半醉幽人黑白头。  
今岁有番堪恨处，病无诗句过中秋。  

张閏　九月梅花  
寂历痚条叶未空，忽惊冰靥照霜负。  
秋来心事谁能领，不向篱边数菊丛。  

张閏　旧藏文与可墨竹未有对者叔祖阁学以一枝为惠  
崔黄拂素桃李开，春闺融艳蜂蝶猜。  
范郭挥毫水石具，古愁宛奥关山回。  
近代名家工写物，妍媚嶙峋空杰出。  
此君孤禀岁寒姿，不入寻常凡粉律。  
江南钩锁殊拘挛，直干蟠郁羞云烟。  
湖州书饱翻老墨，放枝落纸争流传。  
有来一幅垂虚壁，冷叶痚茎伴幽寂。  
眼空四海无与俦，出手知公不劳力。  
世间快意非人为，曩昔经营心坐驰。  
从容会合若符节，辛苦反悟皆儿痴。  
从今相对成三友，憎爱俱损保长久。  
茂林分荫已无穷，更合新诗同不朽。  

张閏　句  
开镜影相欢。  

张閏　句  
已信此心安此命。  

张閏　句  
清兴寄毫端。  

张閏　句  
燕子初归已识，牡丹未放已知名。  

张閏　句  
日烘花气暖。  

张閏　句  
已从槐借叶，更梁菊为裳。  

张閏　句  
断桥斜取路，古寺未关门。  

张閏　句  
芙蓉憔悴菊垂丛。  

张閏　句  
空对烂银盘。  

张閏　句  
古刹藏幽胜。  

张閏　句  
何时重来桂隐轩，为我醉倒春风前。  
看人唤作诗中仙，看人唤作饮中仙。  

张閏　句  
自笑从来痴。  

张閏　句  
吹杀梅花影里灯。  

张閏　句  
梨花风骨杏花妆。  

张閏　句  
一棹径空花十里，满城无此好风光。  

张閏　看涧水自警  
昔往灵隐山，寺前贪看水。  
木阴鉴晖彩，泓渟绝尘滓。  
游鯈惯饼饵，敲栏聚如蚁。  
坐玩岂不佳，直须波浪起。  
开闸放三板，惊雷奔壑底。  
如油石上苔，老澱光瀰瀰。  
衣裳任溅洒，轻飚飒盈耳。  
归来尚入梦，睡觉思未已。  
累年罕游山，深居远廛市。  
林卉渭丛茂，穷幽并余美。  
疏涧弥百寻，萦纡带蘯芷。  
因风作微澜，绿皱偏可喜。  
有时日向晚，湾处閒徙倚。  
簟纹韡縠皴，风平一齐止。  
瑠璃莹不动，最爱中间里。  
拟将拄杖探，恐破难整理。  
拟将瓦砾投，恐涴难揩洗。  
夹岩桃树影，迎望青迤逦。  
飞禽既归宿，独留老居士。  
足痺未忍去，更欲置床几。  
长绳系羲轮，不容落西汜。  
倏思家中景，非同借来比。  
已拚閒到老，从老閒至死。  
自此晴便看，其看岂涯涘。  
冥然心有语，功父吾戒尔。  
操行益孤高，谨终当似始。  
灵襟永虚洁，内外非二体。  
行住坐卧处，泥渠亦清泚。  
免令东有言，人污贻我耻。  

张閏　看雁  
晓晴群雁欲何之，正是青天似纸时。  
横斜数行有声字，服杀虚空解作诗。  

张閏　看云  
第夫自从归南湖，两眼用处不敢虚。  
对人岂暇作青白，尚乃懒阅灯前书。  
只将看山并看水，山爱烟晴水风起。  
今朝所向更出奇，极目阴云满空里。  
各千百百巨石堆，一一十十猛兽来。  
寿涛忽卷大海动，晓阵渐压孤城摧。  
当中一抹如龙卧，头角深藏鳞鬣大。  
蒙鸿杳渺却斜明，高乌争飞欲惊堕。  
须臾变化疑有神，亿万里碧无点尘。  
以知杰观我已得，模写讵肯烦他人。  
归来为渠急挥扫，自笑粗狂乏新巧。  
莫言云去没人知，处处是云云是诗。  

张閏　客舍夜闻吴讴有怀南湖  
屋漏灯垂粟，墙欹蟨唱丛。  
断编非径捷，隅座且丞聋。  
歌听鱼蛮子，盟寒水勃公。  
明知今夜梦，清杀苇间篷。  

张閏　客有折秋香来桂隐者喜成七言呈以道  
半纪移居野水旁，年年尝为木樨忙。  
若非老树从头发，安得西风彻骨香。  
数朵折来犹甚爱，满林开后得无狂。  
今番莫把寻常比，一段清香两主张。  

张閏　客至  
麝萱沿径缘抽牙，文杏飘蹊白覆沙。  
过半春光须爱惜，沓来人事费拦遮。  
妨寻蚁径看排阵，阻向蜂筒听报卫。  
癖性杜门犹惮此，刺头尘土可堪嗟。  

张閏　蜡梅二首  
金谷园中夜罢炊，照花滴蜡上林枝。  
清芬更比寒梅耐，不是蜂房供蜜脾。  

张閏　蜡梅二首  
家世凌风却月旁，别来衣变郁金光。  
神仙定遇容成子，教服三黄遍体香。  

张閏　琅华洞天  
琪树已无尘，山幽地更灵。  
羽流来往熟，仙饭设青精。  

张閏　老笔赠铦上人二首  
握手四年别，满心千偈禅。  
清灯才软语，新雪尚幽眠。  
了了翻身诀，寥寥断臂缘。  
我怀吾自会，恶句莫多传。  

张閏　老笔赠铦上人二首  
已事殷然争，江湖第一流。  
才高楼五凤，伎进刃全牛。  
可惜梅花节，忙回竹叶舟。  
老师应赏棒，碑巨压东州。  

张閏　离城中  
雨后溪流尔许深，枕堤楼阁静沉沉。  
暂来殊郁登临恨，欲别难禁去住心。  
倚槛乍离桥百尺，系船犹恋柳千寻。  
黄错最喜林端月，影掠波寒彻底金。  

张閏　离苏州回寄太守袁起岩郎中  
吴中佳地旧长洲，来往空回信宿留。  
泰伯庙存那暇问，丽姓乡近未曾游。  
诗翁燕坐迎香阁，閒客归乘钓月舟。  
想见名章已成集，韦郎何得擅苏州。  

张閏　离无锡夜入溪庄港口  
出川犹自雨随车，到得溪桥一点无。  
冷月半明云未去，垂杨成行叶全枯。  
竹添东野方清荫，人在南湖已白须。  
应是田翁喜侬至，旋吹灯火竞欢呼。  

张閏　立春日访梅裴氏园  
下马东风恰到来，午烟沙际日烘开。  
长松寂历寒声少，远柳葱茏绿意回。  
零落欢游逢故地，寅缘幽胜逐深杯。  
湖边不使侬先咏，枉却今年处士梅。  

张閏　立春日园梅未花书呈尤检正  
冻禽先自起多时，暖恋衾重晓不知。  
栩栩梦回思树绕，绵绵息动离床支。  
十行犹用午年历，数首初编丁藁诗。  
腊雪已多春定好，愿求名名檄南枝。  

张閏　立秋后一日池上杂兴  
渔舟閒上揭痚篷，倚遍苕华岸岸红。  
两日新秋凉便觉，费人诗句是西风。  

张閏　立秋后一日池上杂兴  
船玄何事若轻雷，眜叶冲莲一道开。  
莫待归时方命酒，径从花上递金杯。  

张閏　立秋后一日池上杂兴  
小娃犹记喜归时，故唱前年自赋词。  
但得池边鸥鹭听，更须门外野人知。  

张閏　立秋后一日池上杂兴  
冰轮艳艳涌东墙，鱼独波纹破碎光。  
十万人家眠正熟，谁知凉满一胡床。  

张閏　丽秋花  
痚翠巧装丹凤尾，素绡轻纽玉虫须。  
春花莫把秋丛薄，若比娇妍总合输。  

张閏　连朝  
连朝溪雨溢荷塘，流水倾银万叶香。  
不是风吹乱花侧，那知处处著鸳鸯。  

张閏　连日雪未能多曾远逸见惠二首遵欧苏律禁体物语及用故事走笔次韵  
鹊冻听无语，鸥饥望不飞。  
从饶居士家，亦自到轩稀。  
入幕灯生晕，飘池水长肥。  
何能巧模写，吟思欠幽微。  

张閏　连日雪未能多曾远逸见惠二首遵欧苏律禁体物语及用故事走笔次韵  
待伴犹虚夜，羞明或遇朝。  
但依歌袖舞，休向鬓丝飘。  
有句清堪比，令人意自消。  
暖寒林下具，相就可须招。  

张閏　灵源精舍小憩旧名龙泉有古井极甘洌  
姑恶声催雨不来，暑云空际只崔嵬。  
投鞭得地古佛刹，看竹满窗风叶堆。  
百岁可堪轻日月，一官才得便尘埃。  
清泉酌罢犹贪恋，更瀹松黄当茗杯。  

张閏　灵芝寺避暑因携茶具汎湖共成十绝  
城里今年热异常，出城肃寺未全凉。  
发毛吹尽人间暑，除是芙蕖十里香。  

张閏　灵芝寺避暑因携茶具汎湖共成十绝  
佳处湖山昔纵游，繁华常恨过清幽。  
今朝莫入名园去，只向负蘯荡小舟。  

张閏　灵芝寺避暑因携茶具汎湖共成十绝  
松竹孤山处士居，高风落落有谁如。  
南湖放鹤能迎客，景行先贤或未痚。  

张閏　灵芝寺避暑因携茶具汎湖共成十绝  
西陵桥下最阴多，花外山明涌黛螺。  
开遍酒楼人未上，几声烟断采菱歌。  

张閏　灵芝寺避暑因携茶具汎湖共成十绝  
临津台殿似蓬莱，柳色荒凉锁翠苔。  
萍港不知人事改，通船如望帝尧来。  

张閏　灵芝寺避暑因携茶具汎湖共成十绝  
白发催愁酒量悭，软尘盈袂饮尤难。  
小童正对茶铛立，堪伴先生入画看。  

张閏　灵芝寺避暑因携茶具汎湖共成十绝  
一色琉璃碧簟横，更无觞豆引飞蝇。  
从渠日气如汤烈，不碍盆中数尺冰。  

张閏　灵芝寺避暑因携茶具汎湖共成十绝  
撑傍羹鱼宋媪家，绿荷裹饭荐匏瓜。  
率真受用非随俗，尚欠风前雨笠斜。  

张閏　灵芝寺避暑因携茶具汎湖共成十绝  
高峰南北两浮图，桂隐相看四载余。  
休怪出关犹从我，有诗处处得侬居。  

张閏　灵芝寺避暑因携茶具汎湖共成十绝  
别浦归时卷钓缗，蕉掌兰佩净无尘。  
水葓秋晚重来赏，只约舂锄不要人。  

张閏　刘子履少聊挽辞二首  
气盖两峰蚤食年，堂堂声誉冠诸刘。  
直言不愧上方剑，妙句常轻万户侯。  
仙药了无金鼎效，梦魂空绕玉关秋。  
当时若假三千骑，岂但区区活泰州。  

张閏　刘子履少聊挽辞二首  
释和书上已经年，敌骑南来果犯边。  
太息龟灵成底事，漫闻鸿宝得家传。  
平生喜踏天山雪，晚岁愁看瘴浦烟。  
务实褒称曾未泯，不须凝恨入重泉。  

张閏　刘宗古画过海寿星  
南极煌煌山川精，辉明渊耀为天经。  
化成仙人渡沧溟，黑风不作鱼龙腥。  
冉冉风气如云停，峨冠曳带从竛竮。  
修髯炯目玉鍊形，神光转映浮中庭，  
穹龟坐踞捐辎輟。辽东令威姓维丁，  
翔空欲下摇霜翎。予方厌世争腐腥，  
栖心玩域全撄宁。此图谁将揭素屏，  
细观混体通百灵。诛馘飞毒命门扃，  
清音透顶闻雷霆。披萝重冈斸松苓，  
我命在我同千龄。  

张閏　龙井山主送蜡梅  
凤落松钗满磵桥，野蜂移蜜上枯条。  
道人参得山中语，不是涂黄一样娇。  

张閏　龙瑞宫  
阳明古罅閟灵宫，祷雨传闻见活龙。  
可是高人不留我，却从归路数杉松。  

张閏　庐陵李英才自制墨与梅花写真艮斋诚斋又许其能诗十月七日携画见访  
我家种梅三百树，恼人不特香如雾。  
阶前花影二更来，月光到处纵横住。  
几回欲画嗟未曾，李君能事乃尔能。  
素绡窃我当时景，更引夜月花边升。  
濡毫晕水厌凡墨，扫烟自就千枝灯。  
客衣缁尽不复恨，但喜占艺清如冰。  
圭玄漆响用不尽，博金价定无亏增。  
又闻觅句颇清熟，社中宗匠交口称。  
云台万事元心计，只学希夷多爱睡，  
醒时非画亦非诗，恣向虚空写千偈。  
君船再过嵎中未，乌丸并望新篇寄。  
醉来染试陋溪藤，满壁蛟龙风卷地。  

张閏　芦山长老慧举见访约游其临平庵居自号云邱草堂因赠四韵  
此客南湖不易逢，几年尘外愿相从。  
风流前辈新曾识，兴寄高情老未慵。  
行柳映门宜著舫，青灯同坐到闻钟。  
稻畦莲渚临平境，何幸同师觅旧踪。  

张閏　陆编修送月石砚屏  
何年商颢澄中秋，中光列籍稀校雠。  
冰轮充满不复玷，玉斧弃置无烦修。  
虾蟱遁走兔老黠，历历可认浑银楼。  
扬光厌倦落尺眼，臭黄涨雾给蜉蝣。  
收芒转彩向林壑，孕秀石腹非周锼。  
夜深辉怪想出没，肯混瓦砾埋荒幽。  
埋神竦踊竞持护，山鬼睥睨潜惊媮。  
扶痚桧影亦透入，非假幻化人能不。  
谁将作屏伴几砚，窗日互耀摇双眸。  
三山放翁实赠我，镇纸恰称金犀牛。  
翁今钜宋清庙器，咸钟韶磬铿鸣球。  
所学况不负天子，报国岂暇官资谋。  
子虚赋传赐科第，始计兵说裨宸旒。  
倾需宠易妒亦速，巴蜀寄宦瓯闽游。  
仙风侠气愈卓越，锦袍玉局当朋俦。  
平生专车祗文藁，江汉万古词源流。  
昆仑坱坙大巧在，乃欲绘画真堪羞。  
精神闻道尚遒紧，恨未面觌肝肠投。  
此屏送有深意，绝胜龟甲围香篝。  
用张舍避立必直，铭戒要我参李尤。  
拙诗酬贶忘不韪，是亦一痴何从瘳。  
菱租鱼市仰高咏，乘舆未果随子猷。  
来春流水鳜肥好，看我坐钓书船头。  

张閏　陆严州赴召喜成三诗  
精舍欣闻已解骖，风樯不易到汗干。  
一缄试读幽人语，莫作时情贺礼看。  

张閏　陆严州赴召喜成三诗  
荣辱心中总不疑，因公环召独成诗。  
只愁相见无多话，不似寻常梦里时。  

张閏　陆严州赴召喜成三诗  
知已从来自有天，除书宁复待人传。  
青云直上非逾分，占上声名五十年。  

张閏　绿筠轩旧在於潜寂照寺今移立县治之东竹间凿小池植莲为赋两绝  
按图得此已欣然，胜趣何尝有变迁。  
一把香茅千个玉，不妨邂逅揖苏仙。  

张閏　绿筠轩旧在於潜寂照寺今移立县治之东竹间凿小池植莲为赋两绝  
气韵非关竹有鱼，莫嫌清荫杂芙蕖。  
官居不俗从何得，窗下风翻末尽书。  

张閏　马贲以画花竹名政宣间其孙远得贲用笔意人物山水皆极其能余尝令图  
世间有真画，诗人干其初。  
世间有真诗，画工掇其余。  
飞潜与动植，横写极太虚。  
造物恶泄机，艺成不可居。  
争如俗子通身俗，到处堆钱助痴福。  
断无神鬼泣篇章，岂识山川藏卷袖。  
我因耽诗鬓如丝，尔缘耽画病谷羸。  
投笔急须将绢裂，真画真诗未尝灭。  

张閏　马当山水府庙  
江长九月秋气豪，霜明岸老天愈高。  
群真下集水仙府，丁东佩玉闻云環。  
修涂随处惬奇观，况此楼殿临烟皋。  
割牲酾酒祝祷灵贶，顺风挂席轻狂涛。  
褊襠数鹤摩空舞，戛然长鸣更凄楚。  
飞来木末独移时，不逐昏鸦乱洲屿。  
人言马当船过难，我喜浩偿超然间。  
便须击楫自此去，指呼万骑恢河关。  

张閏　买书  
自笑从来癖，诗书满屋藏。  
不充饥鼠喙，即抱蠹鱼肠。  
插架牙签整，开编竹简香。  
他年林下去，谁与记山房。  

张閏　卖花  
种花千树满家林，诗思朝昏恼不禁。  
担上青红要逐定，车中摇兀也教吟。  
虽无蜂过曾偷采，犹恐尘飞数见侵。  
应是花枝亦相望，恨无人似我知音。  

张閏　漫兴  
乐天閒适文章累，陶令归来儿子忧。  
两事吾今浑放下，看山临水更何愁。  

张閏　漫兴  
茆舍丝瓜弱蔓堆，漫陂鹎鸭去仍回。  
开帘正恨诗情少，风卷野香迎面来。  

张閏　茂洪奉承亲携妾迁新馆戏赠  
巷居南北喜相依，不患逢秋得句稀。  
采撷正当黄菊早，登临宁叹白云飞。  
奉觞寿主欢宜洽，剪发邀后志莫违。  
从此维摩方丈室，散花香满老莱衣。  

张閏　茂洪赴漕试归苦目疾  
潘侯两鬓光如月，尽日看山常拄笏。  
经营菽水才有余，赴调地饭店况干谒。  
少年习气秋来发，罗艺文场肆猖獗。  
杨沙风起昼昏冥，点漆归来似泥淈。  
我生正欠封侯骨，砚破编残徒砽砽。  
与君发愿绣佛前，绮语机心回仆讷。  
内观灵府穷丹阙，虚室生明照毛发。  
却将目力写新诗，岩电千年不埋没。  

张閏　冒雨往玉照堂观梅戏成长篇  
幽人占断烟波景，不但春风翠红整。  
绕堂交互玉崚嶒，月中日下光迷影。  
连年勾引客来看，传得梅声满世间。  
西湖处士英爽在，大叫称屈挝天关，  
拜言臣生太清苦，孤山昏晓搜寒句。  
水边篱畔识痚斜，若说栽梅臣实祖。  
五湖散人张志和，读霓不中原夫科。  
门前水擅南湖号，也种梅花数百窠。  
贪吟岂悟无閒字，置之度外犹余事，  
掩臣梅誉是难堪，荐菊泉荒空庙祀。  
帝曰住哉女雨师，张园梅开正及时。  
风标雾锁两旬日，今岁且使游行稀。  
从来奇观偏宜罕，何妨别具看花眼。  
不须缘木及守株，时来一釂玻瓈醆。  
晴多每厌蜂蝶狂，妖浓不類南枝香。  
未如就作水仙戏，水精缨珮鲛绡裳。  
素鳞宫阙龙牙床，瑶麟琪凤森骞翔。  
洗湔尘坌凝冰霜，是名清净富贵乡。  
举瓢无庸酌天浆，芳槽压酒银淋浪。  
桃花流水名渐彰，一醉百榼嗤斗量。  
和靖此乐恐未尝，大痴小黠声利场。  
得失分定休自忙，诗成鲤鱼为传将。  
一阅嗔妒俱已忘，却须信我计颇长。  

张閏　梅  
群玉山头昨梦归，占祥获应必无疑。  
今朝暂歇抄书课，急为寒梅办早诗。  

张閏　梅  
驱鹤松门去却回，似知草际有香来。  
青条红眼才窥煖，拄杖先拚费绿苔。  

张閏　梅  
冒寒岗路透溪桥，驴仆翩翩叶乱飘。  
还是去年初见处，青旗茅店恰相招。  

张閏　美人曲  
美人娟娟似秋月，宫中女儿妒欲杀。  
恶言忽入恩家移，自是君王不情察。  
深宫夜冷调秦筝，曲曲翻成哀怨声。  
愿得风吹落君耳，回心照妾相思情。  

张閏　孟尝君  
狗盗鸡鸣却遇知，可怜真士不逢时。  
诗书若作空言看，凤至鸾游孰致之。  

张閏　梦觉  
梦觉西窗晓，听风过曲廊。  
好诗非易辨，閒坐尽无妨。  
人静鸟乌喜，雨来花草香。  
寸心经患难，况复近秋凉。  

张閏　梦觉  
二十年前事，浑如梦觉时。  
漫行荒路迳，难认旧亭基。  
尚记因逃暑，曾来学赋诗。  
如今无可好，植杖欲耘耔。  

张閏　觅放翁剑南诗集  
见说诗并赋，严陵已尽刊。  
未能亲去觅，犹喜借来看。  
纸上春云涌，灯前夜雨阑，  
莫先朝路送，政好遗閒官。  

张閏　觅句  
觅句先须莫苦心，从来瓦注胜如金。  
见成若不拈来使，箭已离弦作麽寻。  

张閏　名新酿曰白鸥波以一尊送佑圣观刘高士  
酒熟将何字，白鸥波正如。  
一瓢谁合饮，高士观中居。  
汗漫涵无象，鸿蒙洽太初。  
醒来松户晓，应念臭於帤。  

张閏　命鹿  
双鹿林泉友，新居后我成。  
角低方长旺，斑嫩未分明。  
濯濯菰塘晚，呦呦草迳晴。  
仙畴吾种玉，汝辈耦而耕。  

张閏　牡丹  
分数论春物，都应让牡丹。  
几枝单叶紫，满担夕香寒。  
除我知心切，从人得句难。  
肯辞回櫂日，多瓣剪来看。  

张閏　暮色  
暮色云端合，晴光天际悭。  
鸟群科斗字，山态倦螺鬟。  
寂寂功名会，纷纷车马间。  
拍栏情倍极，烟老罩鱼湾。  

张閏　纳凉至夜深  
积潦斜阳忽射阶，夜深穿树雨还来。  
披襟径放清凉入，倚扇微教懒困催。  
出草乱萤时自照，叫空孤鸟暗飞回。  
贪吟四鼓犹妨寝，除此人间念总灰。  

张閏　南湖  
胸中诗本悭，天教专一壑。  
万景休坌来，老夫重然诺。  

张閏　南湖二亭落成各书长句一首  
望处阴云纵复横，落梅那更两关情。  
清愁入梦时飞蝶，远树和烟欲啭莺。  
多病半春诗债满，经旬无客酒缘轻。  
湖亭记取初成日，正是菖蒲斫水生。  

张閏　南湖二亭落成各书长句一首  
不负从今蒲蒲风，柳阴方称系痚篷。  
窗前细雨摊鱼网，壁上斜阳晒钓筒。  
肯厌雘僧频见过，有来巢燕亦相容。  
甘心到老无人采，莫比当年渭水翁。  

张閏　南湖赋冬青花四首  
杂树花香少似君，雨余风晓或斜曛。  
行人不著清新句，亦合移时驻屐闻。  

张閏　南湖赋冬青花四首  
上林名字万年枝，高映宫墙侧映池。  
不是移根閒地种，岁寒情性有谁知。  

张閏　南湖赋冬青花四首  
酷烈深怜格外香，树边苔气与苍凉。  
莫教糁径浑如雪，快向青阴置竹床。  

张閏　南湖赋冬青花四首  
桂子休夸碧满园，小蒲萄实待霜繁。  
他年隐处寻西宅，先认冬青拥寺门。  

张閏　南湖上观萍  
风掠浮萍水面来，翠绡成段接还开。  
无情却似多情物，不到诗中不肯回。  

张閏　南湖书事五首  
初来作舍少人行，桥外如今满市声。  
绕岸种成桃间柳，一家和气万家生。  

张閏　南湖书事五首  
过午人家起灶烟，被风轻引向晴川。  
须臾却与云阴杂，不碍玻璃镜自圆。  

张閏　南湖书事五首  
科树梯斜倚暮晖，犬声如蛤透痚篱。  
谢天排出江村景，副我凭栏一望时。  

张閏　南湖书事五首  
水鸟鸿俦已可听，湱然分练蹙波声。  
成群争似沙鸥少，别有高閒物外情。  

张閏　南湖书事五首  
恍看滟滟紫金幢，日脚横澜万褶光。  
吹到槛边争荡激，直疑身似水仙生。  

张閏　南湖书斋  
雨深愁入树花飘，尽际翻晴现帝霄。  
目力壮时苍岫长，心情閒处戏鱼跳。  
秋云总是诗家物，夜市今连里陌桥。  
船子不来同载我，却惊翡翠出兰苕。  

张閏　南湖夕泛  
欲知家住画图中，静向波心漾短篷。  
粉墨晕开水色，碧朱堆上柳花丛。  
云边鸥影来还去，篱畔难声西复东。  
别浦夷犹岂无谓，细看蘯末受清风。  

张閏　南湖有怀遂初尤公侍郎寄赠七言  
停骖曾送柳边舟，忽忽今冬病故秋。  
望远溪山常入梦，写残书信只成愁。  
明心坐断三千佛，谒帝行归十二楼。  
临水忆君谁复信，乱烟凄暮白芦洲。  

张閏　南湖有鸥成群里闾间云数十年未尝见也实尘中奇事因筑亭洲上榜曰鸥  
居士园门甚处开，傍城犹未著楼台。  
门前湖水三千尺，引得沙鸥亦肯来。  

张閏　南湖有鸥成群里闾间云数十年未尝见也实尘中奇事因筑亭洲上榜曰鸥  
旋开斜港放船出，更著小亭临水看。  
软红尘里江山景，便著丹青画亦难。  

张閏　南湖有鸥成群里闾间云数十年未尝见也实尘中奇事因筑亭洲上榜曰鸥  
东家西家翁媪说，白洋湖自有多年。  
何曾识见江鸥至，消得主人诗兴颠。  

张閏　南湖有鸥成群里闾间云数十年未尝见也实尘中奇事因筑亭洲上榜曰鸥  
朝阳鸣凤国之祥，瑞事吾家鸥鹭行。  
最爱几声烟外响，和他渔艇独敲榔。  

张閏　南湖有鸥成群里闾间云数十年未尝见也实尘中奇事因筑亭洲上榜曰鸥  
十五年前过扬子，尔辈出没波涛中。  
争知今日得共住，急唤酒来浇晚风。  

张閏　南湖有鸥成群里闾间云数十年未尝见也实尘中奇事因筑亭洲上榜曰鸥  
不因他处食无鱼，来慰先生索寞居。  
走笔赠诗君莫笑，从游此是最相於。  

张閏　南园叔祖生日  
当途老稚遮不住，京口屯云饥待哺。  
平生四海庙廊姿，八处蕃宣俱暇豫。  
绍兴元勋如日悬，承家有人光后先。  
骥行万里要老大，天公已与青松年。  
愚孙穷好祗林薮，日汲菊潭清酿酒。  
欲往寿翁道阻修，遥问长江借升斗。  
人间乐呈唯逍遥，蓬莱方丈非迢迢。  
诗成唤鹤衔将去，认取南阳卧龙处。  

张閏　鸥渚偶成二首  
昼阴无意到湖亭，引客悠然试一行。  
便有同盟数公在，冒烟挥袂喜相迎。  

张閏　鸥渚偶成二首  
去去西南绿簊湾，折旋遵渚双飞还。  
轻拳击水纤鳞起，滴沥波明一带间。  

张閏　鸥渚亭次韵茂洪西湖三诗  
出城犹记四年前，朝看西湖到暮烟。  
自有南湖相暖热，可曾频过六桥边。  

张閏　鸥渚亭次韵茂洪西湖三诗  
老了看山今益工，只怜云气不怜峰。  
抬头斗饷无人说，自向波心汎短篷。  

张閏　鸥渚亭次韵茂洪西湖三诗  
尘土奔忙举世人，无过白白鬓毛新。  
一般要撰眼前乐，泉石由来光较真。  

张閏　偶成  
出门苦喧阗，归舍喜消逸。  
新篁解重箨，尚带溪粉湿。  
投镊坐无语，风来动书帙。  
留客不须归，今夕月方出。  

张閏　偶书  
移居桂隐诗全少，半为支离半为慵。  
今日一杯才引兴，便成七字不求工。  
鹤来池畔閒寻水，蝉在松梢快语风。  
门外车尘戏似火，唤渠不应嗫嚅翁。  

张閏　偶书  
花柳无情浪占春，浴鹅波暖草方熏。  
催畊野旷鸣黄犊，瞰客篱痚立茜裙。  
拚睡工夫便日永，得閒滋味苦愁分。  
行行快趁风烟阁，莼鱠诗坛要策勋。  

张閏　偶书  
清晓啁啾响众禽，共忻暄色上穹林。  
已如料峭春初景，不作萧条岁暮心。  
堆径尚看桐叶在，绕篱那顾菊丛深。  
秦正嘉月将何祝，长寿新芽当酒斟。  

张閏　偶书  
野水因晴自少文，淡云当昼不容昏。  
夹泥船小才通港，洗菜人归定入村。  
布谷飞鸣随燕去，舂锄挽啄得鱼吞。  
春风有得诗如许，妙处从来复细论。  

张閏　潘茂洪出疆回以汴都画山水扉见遗报之五言  
嵩华平生梦，骑驴未得游。  
橐中分雅惠，掌上起新秋。  
报国何能早，埯时莫漫忧。  
祗尖长近眼，过夏亦慵收。  

张閏　潘茂洪借屋地主催起仆以山园暂假寓泊书两诗送之  
竹栽方讶不成阴，寸地城中果寸金。  
莫使无家轻发叹，北山园里翠烟深。  

张閏　潘茂洪借屋地主催起仆以山园暂假寓泊书两诗送之  
种艺吾方屋数间，图书鸡犬称君閒。  
径携桃叶航湖去，别有新居却载还。  

张閏　盆橘  
懒向江头置木奴，瓦盆聊玩绿垂珠。  
何烦二老输赢决，始悟商山乐不殊。  

张閏　彭祖岭道中  
白鹭横来正作群，忽从区稻绿间分。  
问渠曾过城中否，应识南湖水阴云。  

张閏　平望遇风  
平望陂湖一望平，当年地志岂虚名。  
微茫远树山同出，破碎层云日斗明。  
更著百千寒雁叫，偏宜三四旅帆征。  
痚帘揭起从风入，要洗频年郁滞情。  

张閏　蘯风馆  
山头鸱叫棕林雨，山下鸥移芰花著。  
开亭骋望岂固难，心迹双闲罕俦侣。  
人生才智非谋已，太息尘劳谁缚汝。  
图回田亩役宵梦，近对烟霏可无语。  
耦耕植杖千古贤，我欲从之胡不然。  
坐到月来休返舍，旁寺有床书并借。  

张閏　蒲龛  
纷华尝遍气豪粗，未到衰年一点无。  
行幛不施机上锦，坐龛只葺水中蒲。  
斜斜策杖随椶屨，寂寂闻香对瓦炉。  
若昧那伽常在定，结跏徒费钝工夫。  

张閏　七夕  
秋近疏飚未转凉，彩盘珠阁已传觞。  
佳期天上频逢节，却老人间未有方。  
蟾魄嫩明情缱绻，鹊河斜界色沧浪。  
瓜盘华锦空儿剧，祷旱于今仰圣皇。  

张閏　七夕池上泛舟四首  
成士乘閒养就痴，争如灵鹊自知时。  
不从楼上求新巧，却向船中赋拙诗。  

张閏　七夕池上泛舟四首  
秋入冯夷碧殿凉，仙游十万不分行。  
锦蝩香满烟蒙繖，翠凤光浮露涤裳。  

张閏　七夕池上泛舟四首  
柳系荃桡句未成，拨船微动碧香迎。  
琉璃处鬃无瑕翳，不放池西一叶生。  

张閏　七夕池上泛舟四首  
夜雨边明旋出奇，涨平荷盖失参差。  
更教红莟肩齐水，要学湘妃晓浴时。  

张閏　七夕口占  
凉生金井未飘桐，月户星楼记古风。  
乞巧频年但成拙，懒将祈请效儿童。  

张閏　七夕前一夜翠樾堂设醮  
矫首千寻古杏檐，远林空处月钩纤。  
龙蛇薮泽秋声起，牛女虚空夜气添。  
满荡荷开从北看，危栏塔立向西瞻。  
绿牋封事精忱达，髴郁天香羽袖沾。  

张閏　七月望烟波观对月  
我生好奇观比论，流水古木期终身。  
卜居城隅易得趣，窗户日与青山亲。  
出门陂湖旧湮涸，连岁乃尔成奫沦。  
结亭据要虽屡赏，物景向厌非清真。  
商飚入序才两夕，猛雨尽洗耳恭听炎歳尘。  
今晨已复暑不奈，挥汗几欲捐衣巾。  
晚风引履到云镜，萧爽意象生无垠。  
须臾从地出伟观，光洁万丈推冰轮。  
波明上下互发越，弥望但峄鎔黄银。  
烟芦窣飒杂虫响，渔艇隐约收丝缗。  
人生何用计俗眼，强起口笑胜眉颦。  
急倾巨醆叫李白，今古人问交精神。  
相随拟造广寒阙，共醉更住三千春。  

张閏　骑鲸桥  
池港开门就作桥，朱栏相望压鰀　腰。  
风摇慢折游溶绿，波底何妨著霁霄。  

张閏　荠花  
荠花繁处蝶争飞，忽忆前年三月时。  
流水流杯人共醉，晚来痚雨又新诗。  

张閏　千叶黄梅歌呈王梦得张以道  
笛声吹起南湖水，散作奇葩江园里。  
被春收入玉照堂，不逐余芒弄红紫。  
一春开霁能几时，江梅正多人来稀。  
光风屈指已过半，赖有缃蕊森高枝。  
今朝拄杖偏宜到，　　碧红烟染林草。  
悠然试就花下行，便有痚英点乌帽。  
细看宝靥轻金涂，密网粲缀万斛珠。  
一香举处众香发，幻巧更吐冰霜须。  
叵罗盛酒如春沼，不待东风自开了。  
呼童撼作晴雪飞，雪飞争似花飞好。  
上都赏玩争出城，日高三丈车马尘。  
谁能摆脱热官与铜臭，肯学花底真閒人。  
时平空山老壮士，不得灭秦报君死。  
鸡鸣抚剑起相叹，梦领全师渡河水。  
吾曹耻作儿女愁，何如且插花满头。  
一盏一盏复一盏，坐到落梅无始休。  
无梅有月尤堪饮，醉卧苍苔石为枕。  
醒来明月别寻花，桃岸翻霞杏堆锦。  

张閏　前后植木犀楼上月台尽见诸山  
盛世适亲逢，楼台等地雄。  
无形兼有象，俱在太和中。  

张閏　前有一尊酒行  
霖雨半月今夕晴，风堂人稀灯烛明。  
凉虫咽咽傍墙竹，听久但促孤愁生。  
愁生欲伏谁驱遣，浑汗翠液玻瓈软。  
五斗一石非所长，兴来亦觉沧溟浅。  
我生早患难，对酒无可娱。  
辛勤识字不得力，漫事尔雅笺虫鱼。  
痛心曩昔亲庭趋，从容侍饮怀有余。  
醉谭先烈从巡初，岂但勇力清疆隅。  
公侯将相随指呼，亲挟日驭升天衢。  
墓碑神龙护宝书，勋庸槩见中全痚。  
机危谋大世莫睹，赖有帝训昭难渝。  
用心若比某人辈，相悬万里非同途。  
坐间历历言在耳，风木缠悲泪铅水。  
茫然此事莫轻论，不如尽付金樽里。  
神仙恍惚休强寻，壮士易老难为心。  
要须出处任天运，况我自判归山林。  
一杯复一杯，无客谁同斟。  
案间幸有李白旧诗数百首，试读精爽飞云岑。  
安得同渠游，霓裾碧瑶簪。  
回头却谢髠卓辈，弃置礼法几荒淫。  
何如高吟泣换神，模写造化归无垠。  
谁能狸膏金距学鸡斗，起促檐柱矫首落落看星辰。  

张閏　遣兴  
笛簟痚明压砌窗，重阴经日闭修廊。  
黄梅未长先愁雨，翠树将成拟纳凉。  
藏袖好书多便看，伏瓶生酒渐堪尝。  
谁能自缚无涯事，早办风漪百亩塘。  

张閏　桥廊上作  
夜半沾衣露气浓，茂林迥岸月髼忪。  
无人不道长安住，却似乱山烟翠中。  

张閏　桥廊上作  
千载清风笠泽仙，提携曾置笔床边。  
吾行不汲长桥水，要煮青山陆羽泉。  

张閏　桥亭观月  
全似苍崖涌月轮，暗林横贯一溪明。  
家中幻出山中景，圮上追凉恰二更。  

张閏　侵晨飞霰薄暮雪未成  
呃喔花冠梦易呼，冻天应遍色模糊。  
旋听索索敲松瓦，便拟翩翩傍酒觚。  
一白要从高砌看，双清先喜小山俱。  
晚檐坐断违消息，待问林深寺有无。  

张閏　秦女行  
妾家秦关中，白玉为重堂。  
堂前翠帘钩，一一金鸳鸯。  
暖艳照绮席，新声按笙簧。  
妾小不解事，戏剧珠楼旁。  
蜂蕊撷稼杏，莺枝荫垂杨。  
阿母喜秀慧，韖丝教疑裳。  
年齿渐长成，自制红襦长。  
弄杼织繁锦，错综飞凤凰。  
体柔生玉腻，国色凝天香。  
不假粉黛妍，差作时世妆。  
况已求得逢，晨夕劳衷肠。  
苟合必易散，良贾宜深藏。  

张閏　清明日书亦庵壁二首  
春情缘雨复缘晴，晴即閒行雨即吟。  
花好满园看未过，出墙邻对又开心。  

张閏　清明日书亦庵壁二首  
光阴高柳欲飘绵，拂著墙薇锦壁连。  
莫道行人总无识，定因罗爵爱门前。  

张閏　清夏堂  
去岁临池未盖堂，暑天来看已多凉。  
穿花鹭立青为繖，放櫂人眠锦作床。  
今夏好风帘影动，良宵閒坐月华香。  
低头笑向阑干说，有汝诗中味更长。  

张閏　清晕阁在柳洲寺旧址二首  
去市无多地，重游净客心。  
何人偏种柳，今日屡鸣禽。  
浩兴生孤桨，归情恋远岑。  
梁间满题咏，宁欠我窥临。  

张閏　清晕阁在柳洲寺旧址二首  
幽寺知何处，风钟关远撞。  
孤花明几席，阴树惜轩窗。  
唤渡轻舟竞，窥人白鸟双。  
寸心方自适，肯易利荣降。  

张閏　秋风  
策策惊飚战素秋，梦回衾幔亦飕飗。  
不传鸿雁秦关信，可柰蘯蘅楚客愁。  
作赋未须悲落木，挂帆方喜助归舟。  
保须更借抟扶便，自是层霄九万游。  

张閏　秋风  
秋风本自佳，岂直令人悲。  
连宵天上送好月，我病偶失登楼时。  
长安城中少人咏，风月似厌空相随。  
凌晨吹云满虚际，却向山头移雨至。  
老夫识破不生愁，黄叶阶前从委地。  
人生三万六千日，何苦区区论得失。  
定将印绶弃掷归南湖，秋风与我还相娱。  

张閏　秋暖  
秋暖浑如水上春，意行幽径散衣巾。  
海棠突过色尤好，荷叶打空芽更新。  
焉得便遭田父饮，不须真现宰官身。  
今朝涉趣初悬傍，争睹何妨走四雘。  

张閏　秋清  
更阑何事识秋清，历历江湖兴致新。  
犬吠数声风外舻，隔城同是未眠人。  

张閏　秋日登集仙台  
地荒无处可追游，赖有兹山景颇幽。  
远水一隅横雪练，乔松千丈舞云虬。  
飘摇霞想生来僻，胶扰尘心老更休。  
不向是中观月去，城中那可度中秋。  

张閏　秋日夙兴  
晨起浴倍佳，爽疏洞肤发。  
灵芜郁宝鼎，清忱睇天阙。  
三十六帝座，一一神远谒。  
旋瞻云始盈，洒雨响飃忽。  
余霏集栏庑，林翠忻荫樾。  
高枝闲稀星，万叶被湿月。  
吟喁蛩蚻辈，草际竞竢窣。  
观生物我齐，岂计辨与讷。  
羲车唱群动，静思苦易歇。  
摩挲山头石，汝相筋称骨。  

张閏　秋声  
林居多解识秋声，岂是松篁耳惯经。  
桐杂蝉鸣愁易起，蕉和蛩响梦频醒。  
琅琅急雨喧荷港，戛戛清风战苇亭。  
一事古人犹可恨，不言杨柳最堪听。  

张閏　秋夜  
痚星历历间银河，天澹浑疑泻素波。  
墙角影低遮月少，树头声壮著风多。  
平生但念长閒好，万事从教若梦过。  
要足一诗添故蒿，小山池畔更婆娑。  

张閏　秋夜  
人间睡正浓，月到修髯底。  
三伏凛如秋，蒙头思衲被。  

张閏　曲廊  
曲廊桐树绿阴阴，檐佩风来奏玉琴。  
但有痚帘知独立，更无尘事恼閒心。  
雪霜鬓畔谁能免，城府胸中枉自深。  
二六时辰真快乐，坐禅才罢即行吟。  

张閏　舑庵书事四首  
畦丁相引绕园行，指说亭基不记名。  
因想后湖题柱处，树林曾见作诗成。  

张閏　舑庵书事四首  
老藤横路几星霜，骨相清坚寿自长。  
敢惮侧巾方可过，折枝为子也何妨。  

张閏　舑庵书事四首  
曲涧斜穿竹最奇，岂容长夏有炎曦。  
林深纵怯湖风猛，更为无筇立少时。  

张閏　舑庵书事四首  
人生富贵尽浮云，何必须因不义分。  
若有一丘能作主，更惭寇邓立功勋。  

张閏　壬宣立春  
经旬寒雨正霖霪，才转东风便肯晴。  
我自西畴心念熟，不须学稼始归耕。  

张閏　壬宣立春  
蓼醯蔬饼媚晨羞，一饱宁知老到头。  
但听儿童语声喜，黑头青角看泥牛。  

张閏　任道源转示玉艳亭探梅诗卷未暇属和闰月十一日偶自北山塔院过亭下  
因花不作等閒来，屐印苔纹酒便回。  
明日窗前追昨梦，似逢姑射不逢梅。  

张閏　任道源转示玉艳亭探梅诗卷未暇属和闰月十一日偶自北山塔院过亭下  
细看孤标迎腊瘦，争如繁艳遇春酣。  
古为节士功名薄，乘欲裁诗问水南。  

张閏　任道源转示玉艳亭探梅诗卷未暇属和闰月十一日偶自北山塔院过亭下  
占断林家一种春，隔湖茅舍羡渔人。  
折枝弄蕊年年手，生怕长安揖马尘。  

张閏　入园闻鹤唳  
解事昂藏两令威，叫晴隔水要人知。  
喜渠飞舞开笼日，值我行歌出户时。  
梅院共期清月上，芝田休费碧雪思。  
长閒便是延年法，鹤不同谋更与谁。  

张閏　三爱吟  
有手须把酒，有口须吟诗。  
更留未老脚，上山当及时。  
我生除此百不爱，尽着余年了三债。  
一岁纵教醉百回。三日始一眉头开。  
百年藉使吟万首，十日得三果何有。  
足健且长閒，当能遍岩薮。  
君不见王逸少，誓墓不出穷名山，  
谓宜以乐终，不愿缚足名宦间。  
又不见陶渊明，快饮不负头上巾，  
嗤笑鲁中叟，弥缝阙失成灰尘。  
又不见杜少陵，作诗饥冻犹忘愁，  
未得惊人句，自言到死不肯休。  
人生三物间，所愿常周流。  
此身已复专林壑，赋诗饮酒须行乐。  

张閏　三月十四夜观月思南湖  
期会纷然不到诗，拙哉前计只心知。  
纵当吏散庭空后，争似山行水泛时。  
柳影半笼明处路，苇声轻窣暗边篱。  
波神擅此三更月，定讶今宵欠笛吹。  

张閏　三月望日微雨汎舟西湖四首  
清明才过雨连风，着色湖山便面中。  
草上踏青人自出，舣船无地不飞红。  

张閏　三月望日微雨汎舟西湖四首  
非是天悭一日晴，晦明多态属诗人。  
云翻画样烘蒙墨，波卷纹头起突银。  

张閏　三月望日微雨汎舟西湖四首  
倭缬帘垂柳外楼，睹妆微露玉搔头。  
承平气象应如此，忆杀金明水殿游。  

张閏　三月望日微雨汎舟西湖四首  
堤树枝条老更成，岂容他处夏阴清。  
东风不惜吹芳草，绿满鹅儿燕子情。  

张閏　山茶花  
翠翼高攒叶，朱缨澹拂花。  
来从山堑侧，开称画檐牙。  
影薄谁停绣，香清似煮茶。  
几多轻敛态，月动夹窗纱。  

张閏　山寺漫兴  
未到枫林寺，常吟半夜钟。  
乍来冲路雨，少坐怯廊风。  
潄具村茶苦，看碑大字工。  
出门山惯见，何事意无穷。  

张閏　山寺小憩  
趋寺松杉夹径栽，解鞍流憩得莓苔。  
尘昏金篆牌犹挂，灯暗纱笼殿不开。  
老鹤就凉临古井，幽禽寻食下生台。  
诗成漫记檐间柱，去矣何时复此来。  

张閏　山堂  
芒鞋痚笋篱东，惯得苍苔把径封。  
已愧君诗足真味，尚将鸡肋较驼峰。  

张閏　山堂纪实  
莓苔墙下斑谰长，烟霏谷口依稀上。  
晨辉迳奔乌声来，夕影屡逢蟾魄晁。  
杖拖瘦路鸣敲铿，天台庐阜着脚行。  
中林稳置盘陀石，并坐不与孤云争。  
痚红叠翠如先有，霜藤蔓缘惊蛇走。  
枝枝叶叶巧相搀，岁寒俱是论心友。  
庵前台上晴最嘉，数杯薄酒聊随茶。  
客来劝主主劝客，醉倒冠履从欹斜。  
且道如今夸其处，见成不是虚排句。  
堂前新展假山诗，约斋老子堂中住。  

张閏　山堂晚兴  
小堂清占景无哗，不赂阶前种俗花。  
过雨家茶脱黄玉，近霜天竹缀丹沙。  
静眠宁羡蚁来梦，孤坐屡谙蜂报卫。  
万事一身安分定，关河休用发长嗟。  

张閏　山行  
鸟飞不过人行处，山好直连天尽头。  
下马忽逢难画景，市声栏槛亦销忧。  

张閏　稍负  
稍负园亭约，新篁带可围。  
看山真耐久，临水易忘机。  
野角呼蛇出，轻舟趁鹜归。  
还家欣未晚，池藻弄晴晖。  

张閏　芍药花二首  
自古风流芍药花，花娇袍紫叶翻鸦。  
诗成举向东风道，不愿旁人定等差。  

张閏　芍药花二首  
吟牋欠向此花题，未信翻阶句绝奇。  
三嗅苍髯惹黄粉，又成空对剪来枝。  

张閏　绍兴间国工胡伟琵琶擅称一时其徒豪兴得胡心传之妙今年七十十清健  
半生繁会想梨园，醒耳秋风凤语弦。  
我亦秦关归未暇，故教休说汴河边。  

张閏　圣井亭  
重到虚亭意豁然，望高容易觉秋天。  
山边旷野全无水，树杂轻烟日有田。  
极目几时忘去路，西风何日送归船。  
残蝉更唤斜阳好，衬出金刚翠簊边。  

张閏　诗本  
诗本无心作，君看蚀本虫。  
旁人无鼻孔，我辈岂神通。  
风雅难齐驾，心胸未发蒙。  
吾虽知此理，恐堕儿闻中。  

张閏　十月菊  
幽芳何事独开迟，寂寞寒金照短篱。  
老子樽罍方欠此，春风景物最相宜。  
要随得暖南枝发，肯趁登高九日悲。  
翻笑陶家门外柳，夜深零落舞腰肢。  

张閏　石门小泊  
近村非少茂林枝，十二乌巢一树栖。  
应恐此间难觅句，预先留作我诗题。  

张閏　石首春鱼梅鱼三物形状如一而大小不同尔因赋长篇  
遐陬编户居海滨，不但生涯仰虾蟹。  
煮盐成雪雪成堆，清曝群鱼趋市卖。  
其间石首最得名，随潮百万鼙鼓声。  
长舻巨艑斗截取，急逐风便来王城。  
头中有物从何得，精卫含冤口抛石，  
此鱼腹小不容舟，只把石吞那患迮。  
错将转上泥丸宫，又疑当年潄石翁。  
临流快嚥透入脑，化作鳞鬣金巃嵷。  
子孙诜诜仍亹亹，曰春曰梅俱可喜。  
醉乡贪衒风味高，失身盘脍杯羹里。  
先生趁晴携酒觞，柳色正似鹅儿黄。  
与渠岂暇考族谱，便结保社南湖傍。  
软炊玉饭乘燕艇，撑对柴门乱花径。  
并呼三子伴渔童，食肉诸公自时政。  

张閏　石污尊  
万事醉如泥，昔贤有名言。  
闭门五十载，真须石为樽。  

张閏　时贤有爵高名重而不自由者再念閒居这可乐为赋长句  
多幸因愚得养恬，林扃风变陡寒天。  
杯传蕉叶温成酒，袄织梅花软入绵。  
经室炉添羊胫炭，道床屏护鹧斑烟。  
遥思病叟头如雪，冒冷遐征想自怜。  

张閏　守岁  
寒缸孤照听更迟，情绪斟量睡却宜。  
春向岁前三日到，老缘头上二毛知。  
朱泥逐疫烧灵药，桃板书符换旧诗。  
但愿明年更閒散，无灾无难复何疑。  

张閏　书北厅后檐壁  
重阳过后雨垂垂，病怯新寒独立时。  
菊有万株归未得，一窗来此看花枝。  

张閏　书苍寒堂壁二首  
隔竹红梅酷似桃，政宜修涧绿周遭。  
武陵风景何时别，不绝人来意更高。  

张閏　书苍寒堂壁二首  
一灯清坐欲三更，月到痚棂胧忪明。  
除了当栏松上鹊，无人听得读书声。  

张閏　书东迁褚氏壁  
风晴舒望绿吹林，舣櫂蒿田曲迳深。  
淳朴山川追古俗，萧閒林谷许幽寻。  
籯金不必多留子，种德先须善用心。  
动我耕耘平日兴，浊醪归缓肯辞斟。  

张閏　书事  
剩喜居园野趣成，今春添得四桥横。  
猿猴渐解擎书策，鹦鹉新能唤佛名。  
酒旆静垂墙各雨，茶当閒试砌莎晴。  
连年固自穷幽讨，新试频伽一两声。  

张閏　书锁树谏图  
中国人材未尝绝，季龙何苦称豪杰。  
一朝得志忘穹庐，侈心不遏洪河决。  
沙丘未破身先爇，义士敢忘膏斧銊。  
所幸向来涉经史，敢过知非犹可说。  
噫！固知礼义之本根人心，何如露台惜百金。  

张閏　书叶轩  
当处心安即洞天，黄连一炷胜龙涎。  
閒房幸自无人到，谁放白云来枕前。  

张閏　书叶轩  
正是桐阴雨乍晴，隔笼黄鸟女儿声。  
笔床经笥閒家具，物物皆从我太平。  

张閏　叔祖待制移居新市华阁安装成适逢筵日尊幼毕集閏独阻奉觞因遐想赋  
西清老人新楼居，下瞰四泽如江湖。  
凭高挹景未比画，人望楼上真仙图。  
杨花燕子句排露，鹍弦凤竹声骄粗。  
先生已腰白玉带，我今且漉黄金壶。  
朝来欢声动里闾，连帅高盖将军车。  
松髯峰淮照华栋，共说熊梦当年符。  
高情和气今谁右，海山星斗称为寿。  
一门鼎食断前勋，容我窗间吟远岫。  

张閏　叔祖阁学生朝以丹砂铸酒杯为寿  
真人玉练超尘质，尚假金盐煮坚石。  
要知草伏砂最难，护气延年本仙术。  
神炉秘炭呼祝融，日月出没奔朱龙。  
至今受化感灵药，异宝具体专奇功。  
铸杯献公酌沆瀣，雕盘枣实如瓜大。  
飞琼鼓簧双成笙，醉色渥丹天所爱。  
东风吹万才两旬，庭序更数三千春。  
丹砂为金金生沙，坐阅东海扬车尘。  
全才备德难具陈，紫枢黄阁旋洪钧。  
愿从宏芘托此身，举杯论文日相亲。  

张閏　叔祖阁学座间请观诗编因赋  
出门何许会初心，家有师儒是学林。  
画古更因金印伟，书丛方称锦堂深。  
朱橙荐酒随冬蟹，翠蔓披墙引暮禽。  
每幸酸鹹得同嗜，可令倾耳阙韶音。  

张閏　蔬饭  
夜虹照饭光如玉，春瓯饤莫菜肥於肉。  
周郎赤米太寒酸，潘令紫姜徒记录。  
饥创寒罢忘贪欲，气定徐行手摩腹。  
更能运任着衣裳，听尔计高三十六。  

张閏　暑行  
谁敲白石生热烟，举头见岭思回鞭策。  
修竹林间有寒甽，莫打渴乌教近前。  

张閏　暑中杨伯虎见访翌日有诗来因走笔次韵  
领取无多话，频年顿不痚。  
幽寻尘土外，高韵笑谈余。  
既悟蕉中鹿，宁求木上鱼。  
论诗能避暑，此意复谁如。  

张閏　述兴  
履声几月到园稀，雪后烟香特地宜。  
已见新晴巢喜鹊，更添垂柳客黄鹂。  
人来有话亦大好，酒不酬春奚以为。  
今日正晴休怕冷，笑中天地角巾欹。  

张閏　衰疾几半月梅已空杏花亦烂漫矣忽往一观成古诗三十韵  
年前约园梅，梅开主人病。  
初英仅一窥，旋遭风雨横。  
瑰奇耻浪设，收卷归尽净。  
追攀梦中事，讵复形啸咏。  
连朝得暄晴，疾势顿除摒。  
池西杏盈坡，芬菲想繁竞。  
巾车试移辙，远睇已辉映。  
披庄尺许足，领意岂烦更。  
亭亭喜余顾，笑粲若相迎。  
瑞锦围坐幛，晹晶满空镜。  
畴知自心法，本匪生化柄。  
实虚总一体，曾何有衰盛。  
斯言忌轻拈，或能惹讥诤。  
尪孱阻剧赏，得句漫枯硬。  
非无恋胜交，仓卒费延请。  
浮生只堪乐，痚慵矧天性。  
能消屐几鞆，盍早谋究竟。  
当年莘野叟，偶尔应三聘。  
后人循自售，例投俗眼轻。  
嗟予亦蒙愧，行矣关郡正。  
零丁门户责，姑塞先世命。  
随群画纸末，触目但痴{左目右掌}。  
事功备何裨，趍进徒伺侦。  
朴愚赖坚守，龊龊矜细行。  
南湖水清兮，鱼鸟争戏泳。  
相亲两逾载，情分犹季孟。  
迩来似嫌浼，引退如避穽。  
花边主林神，料亦捐爱敬。  
偷闲两旬悭，酬应就忙并。  
速拚醉眠休，人扶那用情。  

张閏　霜节堂  
风冽前村有堕巢，何心寒苦自为高。  
堪怜让杀閒桃李，只得虚堂两字褒。  

张閏　霜橘  
半霜黄绿尚斓斑，笑指清芬数日间。  
会得此中堪乐意，洞庭端合傲商山。  

张閏　谁谓  
谁谓閒无呈，閒中事日生。  
和香雕印脱，记石假云名。  
水取从龙井，花移自马城。  
若将朝市比，忙处却多争。  

张閏　水边  
翠藤萦树夕花明，无数圆荷帖乱萍。  
酒力半销来照影，晚风轻澹鹤梳翎。  

张閏　水阁即事二首  
水阁开窗景不偏，断桥堤柳尽横前。  
平生到处居人后，已有貂珰泊画船。  

张閏　水阁即事二首  
今岁春来我亦来，折花犹未见花开。  
新春况有四十日，莫怪幽人空手回。  

张閏　水蕉  
笼丛旧爱豩边树，路转清风尽日阴。  
窗下不生分别相，石盆秋水养蕉林。  

张閏　水仙花  
鲤鱼程阔海茫茫，照眼琼标十二行。  
礬弟梅兄同旧隐，风姨月姊特新妆。  
湘滨人远难闻瑟，洛浦才高最断肠。  
何似香严直公安部处，鼻端无窍著猜量。  

张閏　水栀  
豢石泓泉媚浅沙，孤根蟠窟养清华。  
细看六出瑶英小，檐蕁分明是雪花。  

张閏　水栀  
汲水埋盆便当池，水栀花旺雪盈枝。  
江湖万里何曾远，祗在先生托兴时。  

张閏　睡起述兴  
功用今年百倍加，圃中添就好生涯。  
大於桤树夜合树，肥似桃花巴揽花。  
煮酒未尝先问日，褀衣初制渭裁纱。  
起来不是贪眠在，斋后僧怜未瀹茶。  

张閏　四月上澣日同寮约游西湖十绝  
自得城隅水弱居，西湖幽讨句全痚。  
今朝掩簿抽身出，更向谁边不一书。  

张閏　四月上澣日同寮约游西湖十绝  
清晓溟蒙雨气浓，出关晴色便葱茏。  
层云特为诗人喜，添起山头四五峰。  

张閏　四月上澣日同寮约游西湖十绝  
卖龟船小漾漪涟，折得蘯花亦当钱。  
我自沧洲隔三载，此花风调只依然。  

张閏　四月上澣日同寮约游西湖十绝  
饭余飞盖北山来，上苑虚堂柳际开。  
系马林间宁复散，却容拄杖卓青苔。  

张閏　四月上澣日同寮约游西湖十绝  
赐沐山行策最长，游人此日却相妨。  
洞天只得东边赏，开过灯花断杀肠。  

张閏　四月上澣日同寮约游西湖十绝  
夹堤全少露桃红，独许垂杨翠拂空。  
千古苏仙几曾死，骑鲸时或下亭中。  

张閏　四月上澣日同寮约游西湖十绝  
茭葑茸茸展翠毡，六桥分舞燕翎纤。  
撑船捷出苍湾去，要看山围玉镜奁。  

张閏　四月上澣日同寮约游西湖十绝  
喜逐芻荛禁苑东，舜弦调处剩薰风。  
戎葵学得宫衣缬，不作人间锦样红。  

张閏　四月上澣日同寮约游西湖十绝  
寮寀招邀胜引多，旷怀真语当弦歌。  
联翩逸驾知难及，乞我扁舟著钓蓑。  

张閏　四月上澣日同寮约游西湖十绝  
丰乐楼前未夕晖，可堪鱼钥限城扉。  
诗成快向归时写，丹墨明朝与兴违。  

张閏　送陈同父  
事因前定漫驱驰，谙尽人间合似痴。  
万卷经纶大儒业，一生忠愤上天知。  
长安又见垂杨老，淮甸将兴故因悲。  
鸡彘竹篱归梦否，会閒方称是男儿。  

张閏　送绰上人归后庵  
春风吹倒人，禅师出山来。  
相陪坐几月，口边生尘埃。  
夏风吹长树，禅师归山去。  
为嫌城里热，再三留不住。  
学诗无后先，到此如狂颠。  
有问是谁格，且疑三十年。  

张閏　送鹤还建康章德茂侍郎因成两诗  
来时雪羽带缁尘，养得摧残病离身。  
晓浴池宽檐蕁绕，夜栖笼阁海棠雘。  
华亭清唳如前日，蜀道高风过昔人。  
他日侍郎登风沼，却来湖畔静怡神。  

张閏　送京仲次对制帅四川  
林下忘官品，闻公近最荣。  
军民制全蜀，名住列西清。  
器自海岳重，文兼全玉声。  
早来登政府，活法了寰瀛。  

张閏　送京仲次对制帅四川  
使北人争说，今回国势尊。  
属声坚执礼，黠虏殆忘魂。  
钜业此犹细，故强行复存。  
乡闾正关外，因梦逐西辕。  

张閏　送京仲次对制帅四川  
贱子夫谁问，鸣驺屡水湄。  
自因闲肯顾，不是佞求知。  
山槛清持茗，花蹊笑说诗。  
雨风今送别，凄断湿旌旗。  

张閏　送酒诚斋将以五字  
不应杨秘监，无暇问南湖。  
桂树又花发，莲池和叶枯。  

张閏　送酒诚斋将以五字  
尊酒客非无。寄去撩诗眼，  
深惭句法粗。  

张閏　送客至无相兰若归过慈云岭小憩崇寿寺书所见十首  
故殿檐阴石汇泉，针鱼苔净乐回旋。  
持杯挹取虽无暇，照影心肠更洒然。  

张閏　送客至无相兰若归过慈云岭小憩崇寿寺书所见十首  
野香别是一般风，蓦直平冈好翠松。  
更许虚空画山水，细铺霞浪衬云峰。  

张閏　送客至无相兰若归过慈云岭小憩崇寿寺书所见十首  
山腰路转涌苍蛇，山下修筠媚白沙。  
正要澄江舒倦眼，莫教缘岸有人家。  

张閏　送客至无相兰若归过慈云岭小憩崇寿寺书所见十首  
岭度慈云境累凉，前看湖南后看江。  
诗魔半饷难调伏，除是休来却易降。  

张閏　送客至无相兰若归过慈云岭小憩崇寿寺书所见十首  
南山好处刘家寺，门里松篁一迳冲。  
自有禽声喜迎客，不须知事更鸣钟。  

张閏　送客至无相兰若归过慈云岭小憩崇寿寺书所见十首  
老僧分袂倏三年，犹访芳池跃翠泉。  
新叠两山都未识，北堂引看更东偏。  

张閏　送客至无相兰若归过慈云岭小憩崇寿寺书所见十首  
支径坡陀竹最多，箨龙才起更成窠。  
空岚独翠坳塘出，一片得来得嫩荷。  

张閏　送客至无相兰若归过慈云岭小憩崇寿寺书所见十首  
井分泉脉透巉岩，谁道飞流是假山。  
水鸟树林皆作供，可怜居士只偷閒。  

张閏　送客至无相兰若归过慈云岭小憩崇寿寺书所见十首  
亭桥两面看芙蕖，静数波间小队鱼。  
碧幛弯环遮云路，净天终待此同居。  

张閏　送客至无相兰若归过慈云岭小憩崇寿寺书所见十首  
俗归停驭重徘徊，破费林间雪一杯。  
留取半山看未了，火云时节约重来。  

张閏　送马舍人赴建康军幕  
柳营谋客自枫宸，去去尖风雁字匀。  
莫把吟诗替横槊，新亭北望正愁人。  

张閏　送吴委行监丞知简州  
两门情义一乡中，祖业还同社稷功。  
赁舍仙雘逢事少，访余时幸慰诗穷。  
割符忽为荣亲去，横槊多因得地雄。  
强饭肯随官职祷，故爱当勉报文风。  

张閏　送谢艮斋得閒西归  
向来朝列虽知已，台省山林职事殊。  
勇退近闻辞北阙，醉游唯欠到南湖。  
心传古学高当代，力把忠言壮晚途。  
竞说归舟卖金带，囊空想见一钱无。  

张閏　送徐衡仲归侍次福建帅属二首  
三年林曲喜谈丛，交荐俄闻得数公。  
竟觅一官莲幕下，漫添千咏锦囊中。  
时乖岂但冯唐老，性癖甘如叔夜慵。  
应是黄花过江路，笑垂双袖立西风。  

张閏　送徐衡仲归侍次福建帅属二首  
和篇犹未忽成行，无奈离情杂愧情。  
风雨连朝难远送，湖山何日再寻盟。  
饱参屡见从头举，识破悬知到处轻。  
痚懒祗愁书问少，望君因便却传声。  

张閏　送叶景良知严陵  
千古风高爷钓台，朱轮新拥得通才。  
政声易报长安近，家学知从霅水来。  
半载依仁言恨别，双鱼传信肯慵开。  
分携强饭休频祝，锋召需贤定挽回。  

张閏　送叶正则秘郎参议湖北帅幕  
桂阴无期报，朝贤去却知。  
累年艰特荐，一事必忧时。  
盛世未应尔，重来犹可为。  
相过非为数，公论合勤思。  

张閏　送樱桃与范尚书二首  
谁将绛蜡千枝泪，鎔作骊龙百斛珠。  
酷碗冰盘非我称，敢烦西子荐陶朱。  

张閏　送樱桃与范尚书二首  
满架酴醾雪未乾，滴阶红颗照春残。  
知人有意参金鼎，驰送朝霞九转丹。  

张閏　送喻叔奇工部知括苍二首  
三见中朝入，徐行每后人。  
功庸身较晚，名誉众常新。  
有句须同咏，今离似所亲。  
政成应必报，山郡易回春。  

张閏　送喻叔奇工部知括苍二首  
自复林湖隐，相从却恨稀。  
梅花年后白，江水去边肥。  
世态纷纷改，交心特特违。  
暖晴当送别，敢望款柴扉。  

张閏　送赵季言知抚州  
同寅心契每难忘，林野投閒话最长。  
自是文华兼政术，非徒神秀出天潢。  
临岐暂送鱼符客，指日归来画省郎。  
诗社不应常寂寞，赖君搜奖出江乡。  

张閏　送郑刚中赴江东参议  
去程遥指石头城，秋与钟山老气清。  
紬绎蓬峦曾是正字，参陪莲幕试论兵。  
时平得计甘微禄，学古无心急近荣。  
君岂江淮久游客，归来矍铄上承明。  

张閏　苏堤观木芙蓉因见净慈明上人翌日惠诗酬赠二绝  
来访秋花本为诗，酒杯徵逐负幽期。  
山中圣出明书记，还了清游一段奇。  

张閏　苏堤观木芙蓉因见净慈明上人翌日惠诗酬赠二绝  
口边白醭公家事，坐上清狂我辈真。  
会乞一閒归故隐，定因能赋结高人。  

张閏　夙兴  
霜池微带月痕斜，风竹声如撒细沙。  
坐到晓窗尤可爱，只愁烘损蜡梅花。  

张閏　宿八尺月色陡明  
将谓无佳月，贪程过上湖。  
才来八尺住，却见一轮孤。  
带露寒於水，和烟白似酥。  
江天空想望，高下两明珠。  

张閏　宿上湖  
落日烘蒙紫翠间，舟人遥指洞庭山。  
云情水态明朝看，且伴新蟾宿柳湾。  

张閏　宿吴江华严院  
宿云蔽空溪溟蒙，我船晓系红蓼丛。  
宿雨滑道树沥漉，我车早转青泥冲。  
破程约涉一舍外，远目未快千山供。  
岸傍小店换马去，毡裘障冷披蒙茸。  
须臾巾盖不容展，莽莽暗雾逢逢风。  
偕行客舆屡掀簸，适值官骑来憧憧。  
刀弓负带竞硉砵，驙驷{左马右質}{左马右質}騟驄。  
争前迭进步殊窘，迫暮始望桥垂虹。  
石塘百丈捍骇浪，间有滩碛纷鱼筒。  
鸦群黑白混鸥起，帆影乱点遥波中。  
笔床茶灶住此地，得句未必惭龟蒙。  
浮图屋老且投宿，蟹担正听黄昏钟。  
纱笼炙灯照佛古，展席布榻便吾慵。  
酒边纸尽莫翻写，睡觉红日生於东。  

张閏　宿吴江县  
既望月轮迟未上，更深阔港喧轻浪。  
舟人惯夜自牵撑，却嫌炬火光摇晃。  
长桥千柱过顷刻，良久阴辉弄云黑。  
渔家裹鮳缚蟹来，波系松鲈取艰得。  
堤平步散情初适，此去垂虹才咫尺。  
登舆风力透衣绵，俯槛波声卷沙碛。  
商船鱼贯昏烟隔，天水难分但空碧。  
三贤远矣英爽存，来往频年定相识。  
兴亡慨叹终何益，愚知俱为百年客。  
划然长啸起蛟龙，共向吟牋飞霹雳。  

张閏　宿西菩山明智寺诗  
路转溪山果大奇，茂林门径古苔滋。  
坐余沿石閒听水，茶罢巡檐遍读碑。  
飞白洒然前辈字，养鱼浴却向来池。  
草蒲葺葺仙人发，随我归来与静宜。  

张閏　宿余杭普救兰若同讷义二益访法喜寺寻登绿野亭  
平生乐游观，几欲遍区定。  
足力有限量，胜处空默数。  
余杭旧名邑，相距才步武。  
苏翁绿野咏，方册每欣睹。  
朼来始经行，解担日蹉午。  
招提略憩倦，炉熏散云缕。  
上人别累年，省识但能祖。  
应怜忧患迹，官路还踽踽。  
将勤设瓜果，就荫指栅榢。  
少焉汤浴罢，作意访奇古。  
相从到邻寺，儒宫换堂庑。  
揆昔列钟鱼，俄此登簋簠。  
万法迭成坏，纷纷竞谁主。  
旋陟陂上亭，倾摧几风雨。  
老柳不复见，危阑试凭俯。  
青山幸萦绕，宁暇问秦禹。  
水流天接处，桑塍间蔬圃。  
种莲止坳塘，炊烟莽村聚。  
咨嗟杂慰快，拟去还眷怃。  
一笑诗已成，驰奔遽忘苦。  

张閏　宿治平院长老善忍自绍兴癸酉月住持余是年三月生  
治平前代寺，幽胜占唐昌。  
我始生弥月，师初踞上方。  
百年虽未半，三纪独偏忙。  
一事尤堪哂，相随两鬓苍。  

张閏　岁旦立春  
天心历数本相同，何事偏窥造化功。  
苍震欲承乾健力，岁端春肇一时中。  

张閏　岁旦立春  
授受须知道一同，机缄默运仰神功。  
重轮赫日当天照，万国阳和淑气中。  

张閏　岁旦立春  
赞美平时万口同，耸观造化协天功。  
圣朝家法皆仁德，宽大应符帝诏中。  

张閏　岁旦立春  
从此车书看混同，王春丕建四时功。  
八千岂壮大椿比，宸极光符万岁中。  

张閏　岁旦立春  
宝翰钟王妙与同，虎龙腾跃更新功。  
诗成秦观如佳兆，适契青宫得意中。  

张閏　岁旦立春  
结宇城隅野老同，只将歌咏纪元功。  
枯莇亦喜春回早，为在条风振拂中。  

张閏　太平印歌  
修溪检校閒桃李，暗记苍苔唯屐齿。  
野鸳时看立汀沙，个字分明尤足喜。  
金驼银鼻岂关念，梦月当窗印寒水。  
闺门瓜戍忽临期。交与铜章令涤视。  
篆文春蚓红萦缠，背刻太平兴国年。  
因记太宗全盛日，车书万里恢山川。  
吴王纳地初改郡，钱塘国势犹依然。  
治中选任不轻予，纵受往往皆前贤。  
顾我何人来冒缀，迂愚缩杊仍孤顇。  
买臣虽陋会稽怀，靖节殊惭彭泽弃。  
职分犹得按西湖，岸址防侵除葑秽。  
汎舟何事最官况，属玉鵁鶄总徒隶。  
无烦移牒水仙王，径写新篇就印章。  
给露洗开千树色，支风吹发万荷香。  
持旭桂隐真堪乐，世界清凉似岩壑。  
更将此印印渠诗，是我前生那得知。  

张閏　堂中安奉高宗寿皇今上御书碑  
路转修林特地殊，九光霞气羃仙庐。  
苍瑶不刻飞天篆，尽是三清玉帝书。  

张閏　桃花  
园翁能好客，折赠小春桃。  
却为开花少，翻成占格高。  
来年红烂漫，绕涧碧周遭。  
莫忘阊门外，曾将进浊醪。  

张閏　籰枕诗  
为爱江湖细雨声，短篷欹听买随行。  
那堪老去便轻软，肯羡珊瑚与夜明。  

张閏　题本觉寺  
绕架蒲萄叶尚稀，瓦炉閒炷柏烟微。  
年年绿暗轩窗意，却恨春风不早归。  

张閏　题本觉寺  
一径横穿藓翠封，满空声动玉琤淙。  
林居岂是无修竹，未有清阴似此浓。  

张閏　题苍云亭  
老桧分行直瓦亭，激泉岩罅骨毛醒。  
从来庐阜太行眼，对此须教一样青。  

张閏　题昌化县双溪馆  
奔流槛外薄豩鸣，曾入坡仙拄杖声。  
天目远连山势曲，路头争说县官清。  
林重鸟爱冲烟没，桥毁人看涉水行。  
忙里能偷此閒乐，抗尘宁复叹劳生。  

张閏　题崔悫画白鹭伺龟  
能言元绪已失计，潜来公子尤多机。  
藏头壳里勿自暴，曳尾泥中胡不归。  

张閏　题方竹杖松根枕二首  
鹤骨何能尔，龙姿或果然。  
锋棱四面峻，节操一生坚。  
界纸书堪使，敲针钓最便。  
从教方有碍，终不效规圆。  

张閏　题方竹杖松根枕二首  
郁郁凌寒色，来宜此地蟠。  
解衣轻盾日，假盖得秦官。  
香宿风微堕，青留雨未乾。  
通宵岩侧梦，根窍手藏丹。  

张閏　题羔羊斋外木芙蓉  
慵妆酣酒夕阳浓，洗尽霜根看绮丛。  
绿地团花红锦障，不知庭院有西风。  

张閏　题挂剑图  
当年许与有谁知，人忽邱陵我独悲。  
逊国曩时犹易耳，不应留剑使心欺。  

张閏　题郭水坚画美人二首  
从来憨态最难宜，只把红绡映雪肌。  
自是一枝香杏了，莫嫌都不带花枝。  

张閏　题郭水坚画美人二首  
雪嚲钗梁倚鬓鸦，玉温冰洁谢铅华。  
欲知占断人间韵，便是春风最后花。  

张閏　题寒绿轩  
甫里先生穷到老，剩有诗文记林草。  
杞苗菊叶果何佳，自喜春风颜色好。  
现庵主人同吾张，故家文献出大梁。  
相过肯对桂隐榻，握手书社倾肝肠。  
顷年客处东濒海，灌畦不仰园官菜。  
小窗寒绿独专名，实与天随同所家。  
所爱既同人亦同，岂较早晏时遭逢。  
极知趣尚寓小物，过眼斥鷃高飞鸿。  
閒关馆舍人稀到。檐前席地聊从好。  
维杞与菊复移栽，撷可烹茶羹可芼。  
晓烟夕露清无边，尽扫万古红紫缘。  
对之饮水骨亦仙，屠沽儿家休击鲜。  

张閏　题荷花画屏  
芙蓉世界水为宫，宴处铿双沸鼓钟。  
后乘舞妃香十里，月寒谁见晓骑龙。  

张閏　题画二首  
几欲疏方沼，泓澄豢小鱼。  
画屏先我意，觅句为君书。  
扇举萍疑动，纱明水一如。  
林塘能早就，肯但值芙蕖。  

张閏　题画二首  
草树秋声合，乾坤夜气生。  
念閒无复梦，坐久屡閒更。  
未试从长剑，相亲幸短檠。  
欠伸聊觅枕，谁会此时情。  

张閏　题画扇  
谁将琢月挥云笔，偃仰江山尺素中。  
眼界未舒君莫厌，出门三丈软尘红。  

张閏　题画云山团扇  
若个大圆镜，处处山河影。  
谁谓懒拙翁，而能作斯景。  
繄予说是语，未免胪窥井。  
若解目前机，水应言不领。  

张閏　题临川道中玉虚观  
技宅清都去不还，尚留仙事警其顽。  
灵茅岁久香犹发，丹井功成水自閒。  
日转空庭松影瘦，两余幽径藓痕斑。  
云輟鹤驾何曾远，满耳天风吹佩环。  

张閏　题南山刘家寺松云轩  
红蘤墙头蜂过叶，翠藤池面蚁行枝。  
暂来数刻有余兴，若住此轩何限诗。  

张閏　题平甫弟梁溪庄园  
两字虽差远，花繁好作名。  
假饶千万偈，难状尔多情。  

张閏　题瑞香花扇  
梦里谁曾见，香篝紫绣蒙。  
枝间两飞蝶，我共漆园翁。  

张閏　题山长庵  
相国归来未肯閒，自将日月炼成丹。  
思量漫把黄金铸，一段精神画亦难。  

张閏　题扇  
梧竹风来玉枕凉，月高偏爱占华堂。  
休言境界亲曾有，画出如闻夜气香。  

张閏　题尚友轩  
作乾无如八老诗，古今模思更求谁。  
渊明次及寒山子，太白还同杜拾遗。  
白傅东坡俱可法，涪翁无已总堪师。  
胸中活底仍须悟，若泥陈言却是痴。  

张閏　题水墨画水仙木犀  
翠袖擎金盏，香风动宝车。  
几间莫轻觑，故故薄云遮。  

张閏　题水墨画水仙木犀  
昔年风露乡，裙破郁金黄。  
别来参祖意，坏色染衣裳。  

张閏　题松身  
不见蛰根时，唯喜苍阴覆。  
借汝叶间声，当我风信句。  

张閏　题天台凝真宫陈道士缘化藏经既成求诗还山  
羽帔褊襠下赤城，烧松秃兔气尤清。  
书成胝手怜心苦，神护頳肩觉担轻。  
万笈云签来北阙，一朝宝翰得东明。  
明年我欲仙游去，要听岩扃晓诵声。  

张閏　题王恭父校书新辟书轩  
仙翁眼力信非凡，到处偏工鉴别山。  
消得好乌巢屋上，旋移空翠入窗间。  
平生万卷端能合，从此三杯不等閒。  
莫讶倏来犹属意，野有相日用实相关。  

张閏　题杨诚斋南海朝天二集  
作者于今星样稀，凄其望古驷难追。  
空桑枯竹陶元亭，玉佩琼璩杜拾遗。  
自笑吟秋如懒妇，可能击鼓和冯夷。  
报章不作南金直，惭愧君家丙稿诗。  

张閏　题禹庙二首  
从来大智特闲闲，手足胼胝意不艰。  
千古夏王崇庙祀，瀎川功用只随山。  

张閏　题禹庙二首  
为人心切屡忘家，力量方知有等差。  
莫信空山葬冠剑，且吟古屋画龙蛇。  

张閏　题圆觉寺跳珠轩  
箨龙来向石根蟠，幻出摩居跃翠盘。  
今日山中晴亦雨，可无风过发清寒。  

张閏　题赵祖文画  
破烟飞鹭不排行，林外青山閟晓光。  
村犬吠人循岸走，见成诗句省思量。  

张閏　题左顾亭  
物我何曾有异同，莫言龟印偶相逢。  
水中放去炉中得，心法须知一镜空。  

张閏　天声馆  
鸾鹤纷来下，天风驾月明。  
语言难道断，不堕世间声。  

张閏　铁行者  
僧舍生涯只且然，养他行者不须钱。  
龙潭莫问僧参得，吹灭灯时各自眠。  

张閏　听琵琶  
四弦么凤杂雏莺，不作商船塞路声。  
花影透帘清昼夜，细将扰撚说多情。  

张閏　听莺亭  
墙头正对南湖柳，湖柳迎风翠扫空。  
最喜音声为佛事，乱蝉赓唱夕阳中。  

张閏　同王梦得夜坐  
何处起香云，清谈我与君。  
雨来临水坐，鱼跃隔窗闻。  

张閏　同魏茂先潘茂洪泛湖终日  
天将奇观留东南，波织翡翠山堆蓝。  
仙庐佛刹互入望，渔篷游舫遥相衔。  
清愁闭户孤晴色，试逐薰风领佳客。  
平生行处后相当于盘，枯淡自甘先竹墨。  
放船何处芙蓉开，绿幢翠葆从天来。  
凌波生尘想遗佩，抚槛徙倚心悠哉。  
秦关将种身九尺，须绕茶烟閒虎戟。  
潘君高隐百不知，酒酣慷慨乾坤窄。  
空蒙暮气收斜阳，柳色转岸参差香。  
南漪杜鹃易桧海，公子爱客邀举觞。  
毕逋栖乌噭城上，登车揽辔归相望。  
乘閒结伴须数来。与往不烦拘定向。  

张閏　同张以道出游近郊成古诗十六韵  
今辰天宇佳，风光宛如春。  
园庐岂不乐，景熟兴未伸。  
与客策蹇驴，城东访幽人。  
幽人本非约，意往随清真。  
市小度啁哳，秋郊迥无尘。  
枫林缬居前，蔬畦翠横陈。  
烟浓山愈淡，徐步望更新。  
田翁出荆扉，笑揖似所亲。  
坐对俱不疑，一榻三乌巾。  
胸中绝城堑，眼界空越秦。  
纷纷痴浊世，等别生颦嗔。  
青旗正飘摇，小店恰与雘。  
相邀开缥翁，检梨共珍醇。  
悠然会陶然，此适属隐沦。  
我家幸匪远，要办来常频。  
平桥指归途，野啭依丛筠。  

张閏　挽叔祖户部侍郎诗四首  
从此无因见，南园老叔翁。  
朝廷世臣少，文献我家穷。  
达宦谁无分，全材不易逢。  
先生勋第一，号恸仰天公。  

张閏　挽叔祖户部侍郎诗四首  
八郡恢成绩，江山入壮图。  
风流羊叔子，才术管夷吾。  
绝笔诗犹在，酬君志不渝。  
经纶如有位，肯堕浅规摹。  

张閏　挽叔祖户部侍郎诗四首  
小小如知已，常常说向人。  
论情宗族异，问事见闻新。  
囊锦将谁管，湖园看未真。  
伤心啸庵路，不复送亲宾。  

张閏　挽叔祖户部侍郎诗四首  
内典存心久，家居戒行僧。  
同尘聊且尔，著相亦何曾。  
脱却当来裦，传将不尽灯。  
欲知归甚处，一月万波澄。  

张閏　晚步池上  
藤杖徐穿竹径凉，地宽那更水云乡。  
山明屋背髻鬟耸，蝉奏树头丝吹长。  
蓑笠钓船家自有，轩裳朝路梦俱忘。  
英雄本志今朝得，十亩香荷著醉狂。  

张閏　晚步松下  
人皆束缚犯申时，我独园居不必归。  
最是苍寒堂下好，乱松梢上看云飞。  

张閏　晚眺  
小阁梯檐竹作篱，晴阴登眺百盘宜。  
悬知皓月升云海，不赋如钩似镜诗。  

张閏　晚兴  
江汉旧名侯，飘萧发未秋。  
时荣那似此，天地入诗游。  

张閏　王倅德远有诗谢送菊因酬二绝  
晚香烟冷万金篱，林下何曾必课寺。  
如许簿书花一到，便成琼报碧云词。  

张閏　王倅德远有诗谢送菊因酬二绝  
爱竹君家有子猷，黄花君复向人求。  
不妨官事兼幽事，应笑侬归两过秋。  

张閏　王荆文公有客至当饮酒篇姜邦杰广其意赋诗见示有云有客固当饮无客  
客至当饮酒，客云亦饮酒。  
有客与无客，酒杯不离手。  
昔贤立意固可嘉，今贤广之尤足夸。  
人生都无四万日，炊黍未办鬓已华。  
功名富贵软铁汉，四万日中先太半。  
穉衰忧病睡工夫，余剩不能供罋算。  
何当筠笼罩住兔与乌，请渠同道黄金壶。  
皇王帝霸果何事，醉眼一觑皆虚无。  
春风今年春雨粗，池中水通门前湖。  
生杨洲帝系板舫，艳杏桥上行巾车。  
才晴肯放此乐缓，客有与无俱不管。  
诗成书纸或书墙，后五十年坟草长。  

张閏　往逸村雪中上船  
东皇喜我出，恐无赋诗题。  
夜呼姑射仙，尽把雪覆泥。  
迎晨倚户观，冻雀恋树栖。  
霙痚杂霰湿，未暇未高低。  
体物非所长，意荡著语稽。  
收兴入舆幔，护寒拥裘绨。  
迢遥下豩步，登舟藓桥西。  
摇兀略坐定，舻声已缘堤。  
客船与渔篷，渐远离排挤。  
皓色山上见，素光水中迷。  
隔路望小家，绯桃簊枝齐。  
茅檐果自乐，何必深堂闺。  
春郊正须游，带酒寻村难。  

张閏　望亭夜泊  
新月何曾展画帏，便教星斗避寒辉。  
量量自在天公最，昨日峰头有雪飞。  

张閏　围绣亭  
盘屈回廊面面同，顶门开窍更神通。  
非关意匠玲珑巧，示现圆融围物功。  

张閏　渭川猎  
鸣冬朔风声披靡，原树莽苍枯死。  
出门四望来无人，何许翁閒守寒水，  
服中百万总活法，闭口不言心自喜。  
姓名绝念公侯前，草野耕夫略相比。  
一朝千乘从空来，照天戈甲光皑皑。  
罾罗不为彨罴设，果应龟墨收奇才。  
鹰扬元勋塞两仪，遣尔后嗣恢宏基。  
鲁公如棠但射鱼，纵得齿革何能为。  

张閏　蚊  
连夜雨作污渠泥，枯茎蠹叶纷满蹊。  
塘坳蠕蠕长科斗，罋腹襄襄翔醯鸡。  
湿生别种蛆蛭类，倒掷横跳浮却坠。  
晴风一旦略嘘吹，便解飞腾添足翅。  
初即阳光缓缓游，鼓队趋群屋角头。  
雪片有声飘作阵，杨花无树辊成扑。  
尔自与人风马牛，缘何耳边鸣啾啾。  
鸣啾啾，未尔罪，  
扑鬓噆肤驱不退。有时深夜呵殿来，  
恼乱书灯犹作崇。何人当年假尔名，  
曰蚊岂为文足称。斓斑不过脚似豹，  
勇健未必拳如鹰。蚊吾语汝汝切听，  
尔讵不闻大鹏举翼辞南溟，上九万里如云兴。  
尔又不闻凤凰来仪虞帝庭，九章备体参四灵。  
奚曾逐逐专嚣尘，固知比拟非其伦。  
我园墙阴容尔停，自全且效腐草萤。  
吸露大胜血肉腥，口业既免报渐轻。  
不然熏燎灭尔形，吾言匪妾如日星。  

张閏　问鹤  
鹤也来多日，今朝认笋舆。  
繖斜聊引避，路转亦前驱。  
俗远眼宁白，年初顶渐朱。  
古囊能背否，胜用小奚奴。  

张閏　问讯家林蜡梅  
蜡梅吾甚爱，园种未能多。  
旋去东南竹，新添二十窠。  
离家俄半月，放雷想盈柯。  
前日丁宁句，花神记得麽。  

张閏　我园  
我园乐复乐，不知夜短长。  
露下杨柳浊，月明蒿艾香。  
归途林影横，忍踏琐碎光。  
衡门尚未掩，犬吠循东墙。  

张閏　卧疾连日殊无聊赖客有送二省闱试题者因成四韵  
春眼都缘少得晴，雨声党是落梅声。  
新愁多病易投隙，薄命壮怀难抗衡。  
人世只宜常放逸，杏花多爱逼清明。  
青袍白紵纷然梦，自笑生来入念轻。  

张閏　吴疾愈约客游湖上园  
平生志四方，岂愿宋三窟。  
超凌风中骥，振迅霜后鹘。  
无何足受湿，步履遽舮卼。  
投鎝痛循筋，濯药热透骨。  
重缠袜中絖，懒顾囊内笏。  
长怀络宾王，旷迈困沉泊。  
胸蟠经纶业，与气共振拔。  
纷纷灞上旅，太增贵肥腯。  
傥其尚细谨，俗眼愈超忽。  
临垆指醇酒，洗涤去泥淈。  
器宏事果遂，阔步黄金阙。  
宿来病殊减，砌域可踔越。  
拘挛日既深，得差兴尤发。  
湖山想贻笑，相忘两逾月。  
霜光著红小，幽香逗痚樾。  
风晴春一似，携具任仓卒。  
招邀二三子，才思涌难竭。  
却愁费吾诗，笔端口方讷。  

张閏　吴江鮳户献鲈  
旧过吴淞屡买鱼，未曾专咏四肋鲈。  
鳞铺雪片争光细，腹点星文墨晕粗。  
西塞鳜肥空入画，汉江鳊美阻供厨。  
季鹰莫道休官去，只解思渠绝世无。  

张閏　吾毛崇夫司直  
春到深时味更长，草晴胜似杂花香。  
清阴渐次迷天绿，白发仪稀照领光。  
逐妇墙鸠知雨近，生儿梁燕补巢忙。  
擘牋谩记今朝景，朝路归时肯易忘。  

张閏　五家林四首  
放鸭成各趁暖晖，村童遮护只狂飞。  
多多益办真难事，半里撑船赶不归。  

张閏　五家林四首  
岸转欣逢撆撆儿，蹙成千步中央委员琉璃。  
没波岂但寻鱼吃，水不能濡只我知。  

张閏　五家林四首  
草木敷荣怕入秋，霜天却自不穷愁。  
弹丸都把黄金铸，乱挂痚挂冻树头。  

张閏　五家林四首  
散乱飞鸿掠快晴，嗈嗈那复苦寒声。  
定知已入新诗了，才过余舟便不鸣。  

张閏　五林方沈氏居  
路转苍湾静者家，抱墙壁修竹舞檐斜。  
佛灯镜照无尽像，书馆池栽成行花。  
粗有田园真可乐，不维车服更何加，  
晚来清致因閒取，非故邀君一煮茶。  

张閏　五日荥阳郡王饷酒  
閒中滋味谙来惯，懒费心情为节辰。  
丹篆但期诗崇出，红泥俄见酒壶新。  
移船遣送随鱼信，洗盏开尝对鹤宾。  
绝胜渊明过重九，东篱空伴白衣人。  

张閏　五用前韵咏丹桂花  
遍看韶淑万花林，谁似秋风巧力深。  
点注红泥千日酒，剪裁紫磨十分金。  
色迷仙令疑勾漏，香醉姮娥忘藁砧。  
莫把钓竿烟外去，珊瑚休道海中沉。  

张閏　五月十六日夜南湖观月  
良宵观月岂无人，未必能看到四更。  
山载塔灯金笔立，水摇亭槛玉帘横。  
歌从菡萏香中起，酒向玻瓈盏内明。  
谁信南湖当暑夜，葛衣风透觉寒生。  

张閏　夕霁  
霜雪连朝作劲威，暮来吹散景偏宜。  
未开璧月千秋镜，已建金云十丈旗。  
脱帽渐看山峷屼，袭裘须判酒淋淳。  
乘閒书纸休嫌数，簿领丛中怕说诗。  

张閏　西庄夜归  
草声真似过田间，唧唧虫催兴未阑。  
珍重小舆能从我，夜深穿遍竹阴寒。  

张閏　喜杨诚斋赴召  
病中何事却懽欣，闻召高安老使君。  
碧落岂容留绮夏，紫微端要著卿云。  
朝天　-集开新咏，解易玄谈记古文。  
应笑清舑约斋子，湖边犹恋白鸥群。  

张閏　戏成白发二首  
怕见人言老，梳头夜二更。  
谁知灯烛夜，漏逗愈分明。  

张閏　戏成白发二首  
朝朝摘白发，新生亦非黑。  
纵使白不生，秃翁还讳得。  

张閏　戏呈郑却华县丞  
叠破当年御赐袍，饱看人钓六灵鳌。  
行藏虽似少中节，识趣不妨依旧高。  
入梦傅岩初岂意，上书曼倩本徒劳。  
浮生万事天都了，爱惜君才祝善力。  

张閏　戏答客问  
桂隐芙蓉盛，柴门日日开。  
若无诗与酒，不请看花来。  

张閏　戏倣韩致光体  
意懒风前侧帽檐，落梅红在麦修纤。  
归家说尽单行处，可奈温香翡翠奁。  

张閏　戏题  
人前一语撞翻墙，直气西秦本故乡。  
雪野射麋轻队马，杏园移象矮交床。  
诗忙渴砚酒磨墨，睡足趄廊花夺香。  
矫揉尽归官样去，有时閒笑错商量。  

张閏　戏题故袍  
垂髫便衣绿荷衣，两见龙飞圣主时。  
举世恩荣俱合换，唯吾忧患只该披。  
收藏尽好随腰带，提掇应堪傲鬓丝。  
试使著来门外立，精神犹胜似钟馗。  

张閏　戏题重台梅  
只将单萼缀层花，弱骨丰肌自一家。  
载朵折来谁可称，宝钗双燕绿云斜。  

张閏　戏效乐天体  
去日不可再，来日焉可虚。  
直待百事足，漫把四大拘。  
黄河几曾清，白发莫旋乌。  
全福贵安然，真乐难强图。  
朴直自许我，才能不如渠。  
已盟方寸心，免苦六尺躯。  
登台值明时，击壤容匹夫。  
轻车历野寺，小船泛晴湖。  
金鲫池内观，白猿洞前呼。  
孤山未学林，长堤且怀苏。  
珍实不满器，醇醪只携壶。  
更带两耳铛，旋煮四腮鱼。  
意均饱暖适，迹或升沉殊。  
达人旷大观，万象归一途。  
凡鼎鸡变化，佛性狗有无。  
快答此话头，拟议计即痚。  

张閏　戏咏鹹蛤  
盐作栖巢滋作脂，樽前风味不胜低。  
纵教一衲被云水，无奈胸中著淤泥。  

张閏　戏赠杨伯时  
杨侯相逢复见寒梅开，鬓色不带浓霜来。  
君居山县适近我先垄，夜半应望灵气勃郁缠崔嵬。  
去年竹寺倾樽罍，官来急救老眼饥。  
西枢相公喜人物，搜材剔决英雄窟。  
苍松腴硬久阴崖，此亦鶡冠宁肯忽。  
近闻一饭蒙异恩，快劄好阙休驰奔，  
我诗安得达相门。春风后日自东起，  
太岁无缘只桃李。  

张閏　夏日南湖汎舟因过琼华园六首  
两岸人家水映门，谁知城里有深村。  
照畦罂粟红灯密，绕舍戎葵紫缬繁。  

张閏　夏日南湖汎舟因过琼华园六首  
淡日轻阴晒麦天，水边閒唤木兰船。  
不游东港西陂熟，争得人知是散仙。  

张閏　夏日南湖汎舟因过琼华园六首  
草生荒径没靴深，寂寂危亭藓晕侵。  
翠辇不来知几夏，野禽啼暝古松林。  

张閏　夏日南湖汎舟因过琼华园六首  
头上云忙雨欲来，箬篷还转碧芦隈。  
中流数点沾衣湿，便放西山夕照开。  

张閏　夏日南湖汎舟因过琼华园六首  
诗思浑如歜苦，宦名那似杧羹香。  
朝来但听霏微雨，自种丛榴怪石旁。  

张閏　夏日南湖汎舟因过琼华园六首  
滑泥宁复问怀沙，且醉杯中琥珀霞。  
触事背时还独笑，安排明日取虾蟆。  

张閏　夏夜二首  
灯晕纱笼静者居，夜凉携扉绕阶除。  
松间有句松间说，不向空中咄咄书。  

张閏　夏夜二首  
天上星辰金玉棋，输赢何日是分时。  
多应却笑张居士，绮语妄言无了期。  

张閏　相士陈邦彦觅诗  
眼力知君已绝伦，奉传一法更通神。  
看渠天爵高人爵，方是人间富贵人。  

张閏　香玉花  
仿佛是荼醾，金沙著白衣。  
香於佛见笑，大似野蔷薇。  

张閏　小疾  
风雨溪山数宿，归来尽有佳晴。  
小疾何妨隐几，隔窗娇听莺声。  

张閏　小疾书兴  
卷怀无与适，著冠试徐行。  
廊西小堂幽，丛篁杂荷声。  
吹衣怯风猛，帘垂一床横。  
坐余忽屡叹，安閒吾半生，  
无端局官簿，随群觊浮荣。  
出入与日俱，何尝惠黎氓。  
今晨疾在告，反觉意气平。  
炉烟结复开，远度松梢明。  
晴久色愈耐，枝痚韵尤清。  
香去松不随，香来松不迎。  
倏然归太虚，无心直亏盈。  
一著要我决，岂在他人评。  
还寻鸥鹭伴，静乐乌可免。  
眼前俗物空，秋老共身轻。  

张閏　晓边  
晓边花面雨蒙忪，莺避金丸翠竹丛。  
春半风光自招举，按歌姑洗旋移宫。  

张閏　晓出海会过新溪渡  
喧喧人诘倣行装，广殿灯寒暗古廊。  
桥截漫滩收夜色，路经层岫吐朝阳。  
鳞差白石中流见，栉比苍筠夹坞香。  
爽气正浓诗兴薄，归途应愧挈空囊。  

张閏　晓寝喜成  
人间一事最幽奇，病醉皆非半睡时。  
经纸屏低心正惬，木绵衾暖足慵移。  
蘧蘧蝶梦萦孤枕，呃呃鸡声过短篱。  
无奈冲寒早朝客，不知痚拙是便宜。  

张閏　晓探晴观梅  
天鸡催日界窗横，蹑屐看花兴便成。  
正尔飞霞舒彩佩，尽渠宿雨结珠缨。  
飘零未带溪边笛，缥缈如临海上城。  
身世长吟谁会得，华祠梅市总逃名。  

张閏　携得秘监诗一编登舟因成二绝  
今日何曾独自来，船中相伴有诚斋。  
须知不局诗编里，妙用方能处处皆。  

张閏　携得秘监诗一编登舟因成二绝  
造化精神无尽期，跳腾踔厉即时追。  
目前言句知多少，罕有先生活法诗。  

张閏　写村舍壁  
路转溪隅草色苍，烟霏云屋带渔乡。  
难头叶老陂塘暗，狗脊花繁篱落香。  
景物向人须品藻，太平无地不耕桑。  
何时秋入丰年社，持蟹来听压酒床。  

张閏　写扇  
世间功业任差殊，心地明时自有余。  
若道必从勤学得，当年稷卨读何书。  

张閏　谢李仁父茯苓  
岷峨山中千岁松，枝叫干直摩青空。  
雪霜剥落中不槁，膏液下与灵泉通。  
龟踚凫伏自磊砢，全坚玉洁仍丰融。  
篝明夜取喜得隽，煮鼎朝听如吟风。  
杵成坐上香飞雪，更和乳酷收全功。  
当知至味本无味，子若服之寿无穷。  
巽岩脊梁硬如铁，冠峨切云佩明月。  
百好都随春梦空，大药独传欣宝诀。  
中宵咀嚼不摇头，玉沈生肥咽不彻。  
怜我百虑形早衰，裹赠扶持意何切。  
丹砂著眼谩尔传，脂泽酿黍计已拙。  
由来妙道初不烦，此法莫从儿辈说。  
径思举袂揖浮丘，下视尘世真一吷。  
朱颜留得亦何为，追逐同怪岁寒节。  

张閏　谢岂庵饷澄粉圆子  
老蚌尝闻生合浦，射彩飞芒互吞吐。  
都缘昼夜两跳丸，萦绕须弥照寰宇。  
金鸦远逐银蟾蜍，传孕亿万皆成珠。  
荒寒海际人罕见，第取服用充珍娱。  
吾宗皎皎青云器，神餐玉方曾屡试。  
细淘琼粉滴成泥幻出匀圆乃无异。开奁惊睨未敢倾，  
蔗霜作伴眼为明。始知助非时供，  
餦餭糜糗难争衡。当年魏珠径寸照乘日，  
不闻堪鬻资人食。汉皋所遇若鸡卵，  
解赠未竟佩亦失。寒宵书窗黄叶鸣，  
焉有李白力铛。敲冰然竹唤沙釜，  
未喜蟹目先蝇声。须臾激发沸投香颗，  
一颗光浮腻仍夥。绝胜车载薏苡归，  
误与文犀遭谮祸。但闻颇劳纤指功，  
慰饕塞馋那可穷。从今休遣长须送，  
我自煨芋听松风。  

张閏　谢人送白山茶花二首  
韵胜初闻不记年，偶逢俄在软红边。  
山礬不遇南昌老，争得嘉名亚水仙。  

张閏　谢人送白山茶花二首  
屋角春声喜报晴，青裳玉面晓妆明。  
为君自断天休问，依倚清香乐此生。  

张閏　新诗  
飞雪年年似故人，相逢真味一番新。  
别来莫问尘寰事，鬓色几如雪色匀。  

张閏　新诗  
一酌桥亭即便回，雪粘桃树学痚梅。  
若教湖上鸥为了，此日真须三百杯。  

张閏　新市道中  
野晴天碧共溪长，画样飞来白鸟双。  
舟小不禁风罨岸，菰蒲无数入篷窗。  

张閏　新种  
新种枇杷花便稠，被香勾引过溪头。  
黄蜂紫蝶都来了，先赏输渠第一筹。  

张閏　行次德清  
波鸣船板唤晨兴，倦睫揩摩得梦醒。  
到县阴晴休更问，野禽声已喜人听。  

张閏　行次德清  
浮图立处觅天低，迎我船行十里时。  
不是前山明复暗，那知头上白云移。  

张閏　行次德清  
渐凉山水倍清华，不说渔樵亦自嘉。  
好是趁人全省力，龟溪才过又荷花。  

张閏　行次季村  
破衣鸣蓬雨，迎晨捩柁风。  
擘茭溪饭白，锻铁店炉红。  
于役多无定，於心少所同。  
船人探蟹室，持寿觅诗翁。  

张閏　行次下渚湖二首  
绵迁苍岫补林空，菱荇通船万镜中。  
黄白花明如绣出，蜻蜓犹爱蓼成丛。  

张閏　行次下渚湖二首  
野童绿草牧鹅群，诗料今朝得几分。  
俯仰纵横皆合律，云如层树树如云。  

张閏　行次莺脰湖  
震泽匆匆过，胥塘渐渐来。  
风高多罨岸，船侧屡翻杯。  
积草摊渔网，痚林聚客桅。  
景逢宜急写，句过恐难裁。  

张閏　行近湖州不果入城寄王成之使君  
江左风流燕子家，有人襟度渺云涯。  
讴歌冯翊今分竹，词藻西垣旧判花。  
相望每居形迹外，投閒常动别离嗟。  
因行一见还成阻，谁谓人遐自室遐。  

张閏　许道士房  
凉蝉乱叫朝暮雨，独鹤不迷前后山。  
芎叶煮汤胜茗碗，栗花然火称松关。  

张閏　许深甫宰分宜  
峥嵘飞藻妙无前，廊廊披怀万丈渊。  
久矣愿交嗟迹异，兹焉觌面实心先。  
雪窗政握持杯手，风溆惊排转柁船。  
名宦祝君诚长语，安心西去试鸣弦。  

张閏　许深父送日铸茶  
短牋欣见小龙蛇，谏省安装颁越岭茶。  
瓷缶秘香蒙翠箬，蜡封承印湿丹砂。  
清风洒落曾谁比，正味森严更可嘉。  
堪笑云台方忍睡，强行松径嚼新芽。  

张閏　雪  
阖夜惊飚落树巢，平明沟瓦渐迷坳。  
鍪函静听来千骑，珪譬遥知委四郊。  
再白呈祥矜大稔，积阴嘘气遏方苞。  
池边废沼邀閒立，乍合冰澌怯杖敲。  

张閏　雪霁  
山负红铜日，云坡绿玉天。  
一晴聊饯腊，三白已迎年。  
贵气楼台满，春声松竹先。  
诗成缘底事，鸟迹印篷船。  

张閏　雪晴希稷次韵再赋为答  
冻卉归禽易辨巢，烛龙分燿入堂坳。  
长须喜戒锄荒圃，小队閒思猎近郊。  
坐计刚筠全直节，行看弱柳发新苞。  
僧炉遥想煨松柮，犬逐应门认客敲。  

张閏　寻桂南山至崇寿院因往灵三首  
折枝登几已孤妍，况值风林水石边。  
荦确路斜飞盖歇，丁宁茅店备停烟。  

张閏　寻桂南山至崇寿院因往灵三首  
迎客山僧未下廊，好风吹鼻便生狂。  
莫疑佛宇清芬烈，檐蕁曼殊共借香。  

张閏　寻桂南山至崇寿院因往灵三首  
山头籰断空垂子，亭下泉荒不满池。  
老衲坐来知敬客，南音犹记鬼仙诗。  

张閏　寻梅三首  
绀碧烘晴水照天，断槎荒葑牧羝田。  
数旬不踏苏堤路，专为梅花跨晓鞯。  

张閏　寻梅三首  
紫界墙头蜂未窥，草烟沙迳亦空枝。  
要知愁结吹香晚，铁石心肠欠我诗。  

张閏　寻梅三首  
韩园邂逅一来寻，还忆朱栏小院深。  
相对两亭无四壁，定参陶令不弦琴。  

张閏　徇俗  
徇俗非能事，便幽定宿缘。  
跃泉新作雨，装树巧留烟。  
雀喜频频下，蜂知小小穿。  
痚风奏檐佩，无梦到钧天。  

张閏　鸦舅辞  
自从结庐依北城，入夏常听鸦舅声。  
五更欲尽日未上，绕树往往偕鸡鸣。  
想欣绿草露光湿，渐喜茂荫晨辉清。  
道人披衣起危坐，睡思顿去毛骨轻。  
既免待旦赴朝集，祢欲和月随耕。  
人言外甥多似舅，尔甥天资太浊陋。  
固宜相见屡旋拳，使瞻在前忽在后。  
衣裾峭整紫翠长，更学燕燕玄为裳。  
鹊并鹹鹆定通谱，名曰鹎鵪字未详。  
我园听莺兼扶鹤，閒亭本是无心作。  
未能授馆专为君，万竹千松且同乐。  

张閏　烟波观观月示客  
半年殊少夜间来，湖上今宵绝点埃。  
人老纵教过百岁，月圆难保看千回。  
舒眉酒饮体辞满，冲口诗成不待催。  
自有一般堪乐处，却言山水近亭台。  

张閏　檐蕁花盛开因赋四韵  
桃杏空为涧上霞，移根争似觉王家。  
众香不复推觉水，六出分明是雪花。  
柳岸风连荷叶上，葛巾人坐竹阴斜，  
题评更得吾诗后，醒睡从今合胜茶。  

张閏　燕坐  
翁面水胆红菡萏，草头风虞黑蜻蜓。  
平生最爱游侠传，燕坐且读离骚经。  

张閏　燕坐  
为君刻意五七字，甫壮知心一两人。  
百计纵痚终办此，直疑贾孟是前身。  

张閏　杨伯时李子永潘茂洪同游安福寺诗  
湖滨初试暮春衣，缘迳钟残到寺迟。  
二月梅花还傍竹，一时游客总能诗。  
横栏著砚争濡墨，断石缘蒲静看池。  
莫问雘亭是谁筑，山园持酒本幽期。  

张閏　杨伯子过访翌日以两诗见贻因次韵答  
晴色今朝好，春光恰半头。  
波清如钓渭，圃事胜封留。  
瘦觉中黄合，閒宜大白浮。  
无端同志侣，相过结诗愁。  

张閏　杨伯子过访翌日以两诗见贻因次韵答  
句业诚渊海，愚方一苇航。  
空成由也瑟，难应女娲簧。  
拟易乾坤别，传家父子香。  
整翰从此去，拭眦望朝阳。  

张閏　杨伯子见访惠示两诗因次韵并呈诚斋  
自作诗中祖，翁难子更难。  
波澜千偈阔，光焰九霄寒。  
觅著由来远，成时自好看。  
头头见成字，谁道要吟安。  

张閏　杨伯子见访惠示两诗因次韵并呈诚斋  
别去常关梦，书来意已强。  
那看多竹地，相对两绳床。  
壮志霜空鹘，禅心古庙香。  
糠炉熟黄独，待子数分尝。  

张閏　杨秘监补外赠送  
止是寻常月，今宵不爱明。  
江边有归客，都下减诗情。  
上自怜公直，人知暂此行。  
贤郎先返舍，应喜候门迎。  

张閏　杨秘监为余言初不识谭德称国正因陆务观书方知为西蜀名士继得秘监  
人心怀感初因喜，感到极时还堕泪。  
亦犹雕琢用功深，自发诗中平淡意。  
更须绝处悟一回，方知迷梦唤醒采。  
今谁得此德妙法，诚斋四集新板开。  
我尝读之未盈卷，万汇纷纶空里转。  
君不见严陵使君敛眉头，清虚山水吟两秋。  
又不见国学先生离文句，变现佛魔麾总去。  
相逢三翁同肺肠，江西吴蜀如一乡。  
只怜我似臭革囊，任翁薰染终难香。  

张閏　杨仲子携诗见过次韵酬赠并呈诚斋二首  
老监过陈实，贤郎似窦群，  
共将奇句了，不许外人分。  
访我三竿日，萦檐一炷云。  
当家相见处，那此世情欣。  

张閏　杨仲子携诗见过次韵酬赠并呈诚斋二首  
爱水移居宅，行藏岂但迂。  
若非风月管，枉伴竹松舑。  
野服常宽带，芒鞋亦断絧。  
请君看此老，堪作贵人无。  

张閏　药溪  
野药随宜种，芎苗嚼最香。  
屐痕休厌数，桤树逐溪长。  

张閏　野芳亭偶书  
岁岁閒为福，今朝命最通。  
看蒲逢紫燕，弄柳得青虫。  
但愿诗妥帖，何心技拙工。  
山林过轩绂，谁谓只相同。  

张閏　野芳亭书壁  
山向林间出，船从草外撑。  
行来风数刻，坐待月三更。  
政自安閒散，谁能管爱憎。  
新功喜今夏，阴满蒲萄棚。  

张閏　野芳亭写望  
晚雨凄微叶未斑，小亭非但揖西山。  
船行半山青蒲末，塔立参排杂树间。  
了事儿痴妨剧醉，澹阴天气合清閒。  
幽居不与红尘隔，退食何能一往还。  

张閏　夜半浴  
浊热不成睡，起看宵过中。  
繁星珠结网，片月玉为弓。  
赋鹊情何有，驱蚊计颇穷。  
犹欣汤浴后，肤受绿蘯风。  

张閏　夜赋  
月黑林间亦自奇，莲花两朵白如衣。  
初疑野鹭池中立，试拍栏干吓不飞。  

张閏　夜看月边行云  
众人看月爱月蝗，老夫看月爱云行。  
青天澄霁月当夜，但有爽快无幽情。  
今宵半月从西上，云向东移满虚旷。  
初如玉镜插苍崖，次若银盘沉雪浪。  
忽当浓处全收芒，星斗远近粲复藏。  
须臾缺处还飞光，林宇高下且阴凉。  
鲜飙飒飒吹我裳，恍然轻举凌空翔。  
只缘中心无一事，始与世人看有异。  
睡足閒居好滋味，投床径自齤齤地。  
明夜月明来共醉，多情更看云装缀，  
纵使无云亦休睡。  

张閏　夜述  
客去情宜独，宵长睡未忺。  
露多应冒砌，香重欲蒸帘。  
较利真谁得，耽书肯自嫌。  
炉存金粟火，煨蓣不须添。  

张閏　夜宿华藏寺  
苍桧阴阴未掩门，閒来吹鬓一飞蚊。  
香腾广殿游云合，灯绕长廊列宿分。  
般若心华方照耀，毗耶宝自何缤纷。  
世缘即是栖禅境，居士何尝别见闻。  

张閏　夜宿龙井广福寺分韵得来字  
阳乌翅焦云崔嵬，避热马转南山隈。  
边湖兴熟厌频往，幽讨林落穿莓苔。  
涧声引步陟层岭，亭矗路侧双扉开。  
泓泉湛碧透坤轴，合有龙卧专风雷。  
抚栏立瞰眩奇閟，潄挹未敢持深杯。  
瘦筇趋寺更幽寂，苴补不到檐楹摧。  
老僧肃揖选凉坐，借床过夜容裴回。  
神灵变异亦喜客，跂脉现状潜鳞鳃。  
从容瞻敬忽无靓，应悯堕世余氛埃。  
堂中遗像成三老，英爽长在游天垓。  
认题扫壁说前辈，今昔玩视俱悠哉。  
出门因爱月正午，桂子秋到须重来。  

张閏　夜闻渔歌  
非竹非丝响裂空，高歌三唱出渔篷。  
清豩激越犹如许，想见湘波歡乃中。  

张閏　夜兴  
老火顿扫迹，颢气凝清英。  
病淙少栖泊，循檐听风声。  
桂魄未及圆，列纬已让明。  
银潢谁决流，静向苍昮倾。  
引领欲纵望，众屋高峥嵘。  
又成兴局促，万里孤遐征。  
阴墙想露溥，夕蔓粘青萤。  
怯冷独归户，搔头对长檠。  
咨嗟分赋薄，煮药过半生。  
随缘但顺受，境逆或渐平。  
年年中秋夜，裴回晓钟鸣。  
屈指行复来，得失当除乘。  

张閏　夜饮呈叶司户  
欲薄交难古，心亲话许深。  
更长银烛夜，院静石云阴。  
冷梦多孱骨，修程费老襟。  
松壶梅并插，投醉且高吟。  

张閏　夜饮呈叶司户  
偻指抠衣日，于今岁六移。  
步趋徒愿学，忧患亦何为。  
窗晓鸦同起，天寒雁引悲。  
依仁方再幸，小耐了康时。  

张閏　夜饮杨村  
转柁初投独树村，杖藜因叩小蓬门。  
殷勤翁媪吹茅火，饤饾鸡豚荐瓦樽。  
剩喜闰时无暴客，只愁连雨没禾根。  
招邀纵简真淳在，欲云犹嗔稚子喧。  

张閏　夜自叔祖北园归  
夕霭生凉竹径迂，快风吹马出通衢。  
痚星落落边城阙，击鼓阗阗杂笑呼。  
竟日浪追河朔饮，几时真在辋川图。  
归来小憩松棚下，绕烛飞虫索扇驱。  

张閏　夜坐放歌书兴  
列星光芒远近同，天河横来压孤篷。  
溪容一碧看未尽，转入客子诗筒中。  
筒中满贮千张纸，一路山川供役使。  
古来霅水足高人，吾宗首说玄真子。  
都缘抱负经济才，有口挂壁常懒开。  
樵青渔童与共载，大胜俗侣成群来。  
可怜法时只名重，野鹤乘轩失威凤。  
虽闻肖像登九重，收奖空言亦何用。  
过五百年孙更痴，布裘椶屩骨格宜。  
特来乃祖旧游处，三叫庶几亲见之。  
见之不见俱莫问，人生只合将閒论。  
倘来簪绂付儿嬉，圣贤用晦初未闷。  
拍舷还望星与河，此身或是张志和。  
一杯更醉投床睡，明日歌声犹震地。  

张閏　夜坐示客  
身世长歌里，于今得好朋。  
露阶秋到竹，风屋夜吹灯。  
菱芡供馋口。图书伴曲肱。  
头颅知自揣，顾影笑鬅鬿。  

张閏　夜坐因观杨伯虎和春字韵诗偶成五绝再寄  
挑尽灯花夜未眠，清寒浑忘是春天。  
霜侵绿鬓张居士，空坐书帏三十年。  

张閏　夜坐因观杨伯虎和春字韵诗偶成五绝再寄  
案上因翻简铁堆，亲朋何日和诗回。  
高怀剩得清閒力，满纸溪山秀色开。  

张閏　夜坐因观杨伯虎和春字韵诗偶成五绝再寄  
往事追思重惨伤，相从常醉德勋堂。  
每登屺岵数鸿雁，老泪风前必数行。  

张閏　夜坐因观杨伯虎和春字韵诗偶成五绝再寄  
宦情侬自本来无，君亦琳宫暂逸居。  
西华武夷俱绝胜，可教诗卷此时痚。  

张閏　夜坐因观杨伯虎和春字韵诗偶成五绝再寄  
苕霅从来著志和，子云宁久占烟波。  
速归迳上清班好，时过南湖伴浩歌。  

张閏　谒丛霄馆  
奉真祠宇并丹房，露下层坛夜未央。  
玉绣球明依砌树，翠鬾云转罨炉香。  
何心轻举氛尘外，但愿闲居岁月长。  
却上竹舆归去路，约面灯认隔林光。  
飙御缤来下，储林答意虔。  
虽无名宦达，林墅保长年。  

张閏　谒客不值夜梦见之  
澄湖楼畔梵王宫，门外陂塘尽日风。  
来访故人嗟未值，绝怜秋色与谁同。  
不遑将母君应叹，始可言诗我未工。  
须信梦多因境熟，夜深犹在寺门东。  

张閏　谒陆礼部归偶成二首  
欲识清狂自在身，关门湖上独经春。  
今朝正接黄梅雨，却出冲泥访故人。  

张閏　谒陆礼部归偶成二首  
有口宁论黠与痴，相投无过只谈诗。  
要知此客非忙客，欲去迟回尚读碑。  

张閏　一日  
一日不炷香，已若神不清。  
一日不觅句，更觉身不轻。  
是身不地间，假物舒其情。  
君看屐与锻，自可了一生。  
世上纷纷蛮与触，两眼看渠怜不足。  
炉烟未断诗已成，更肯愁吟头白曲。  

张閏　移石种竹橘  
野性乐閒寂，况值秋气清。  
旋即东墙隈，削苔方甽平。  
石立稍退步，薜荔缠珠缨。  
橘香湖海趣，竹翠山林情。  
二物昔所嗜，未暇同经营。  
环种近百竿，叶叶琴筑声。  
对植才两树，颗颗金玉明。  
交枝与丛稍，拂巾须缓行。  
其间两度地，幽致吾主盟。  
静极坐累刻，焉有世虑萦。  
人生会心处，小大景不争。  
长年兴无涯，风月随阴晴。  
抽萌及吐蕊，预喜春林荣。  
客来开茗炉，礼意固匪轻。  
作诗渐忘言，此语亦老成。  
杜门安蹇拙，何急谋虚名。  

张閏　以道次韵因再和二首  
秋林何翅一般香，楚思无穷属野航。  
不必再参庞老语，要须先坐接舆狂。  
青灯渐向韦编熟，白露初添玉井凉。  
久矣荡除人我相，莫疑高尚鄙侯王。  

张閏　以道次韵因再和二首  
顷年寻地喜初来，墙下松飘满迳钗。  
屈指五经寒暑候，教人一扫利荣怀。  
南湖又共诗翁住，东寺须连单位排。  
独景未尝瞒昧得，肯从颜氏学心斋。  

张閏　以道学谕凤口有感诗写物记事备极词情不容继和矣既辱珍示可无奉酬  
人间盛衰理甚明，势去有如汤沃冰。  
听言一事足叹惋，恐君亦复伤中情。  
行都赫奕名王第，列屋珠玑多秀慧。  
主翁五十二本兵，宠冠诸家当盛世。  
其间属意字以端，姿品高妍兼妙艺。  
燕开云幄萃亲友，艳阵香藂尝窃睨。  
转眼陈迹俱已休，西风叶飞东水流。  
相逢应怪我鬓改，贪情省认俄惊羞。  
波明藏泪尚剪月，山浅带恨犹横秋。  
失身何心养儿女，啁啾耳厌山蛮语。  
困居村店少人沽，饤饾腥鹹污盘俎。  
无言脉脉话最深，为君写作溪妇吟。  
人生荣悴岂分定，有夫不必萌他心。  

张閏　以洞庭橘寄杨秘监  
橘色浑如柿色黄，诚斋有句合为尝。  
岂为都市颇难是，要是洞庭亲寄将。  
雨露山中今有味，星辰天上旧无香。  
遥知老监开奁处，为釂椒花雨一觞。  

张閏　以桂隐樱桃从益之博红酒诗  
闻道君家琥珀霞，杭州那更说梨花。  
樱桃颗颗堪持比，换取一尊来水涯。  

张閏　忆南湖  
暖云台观绕歌弦，花底吹香翠鬓船。  
闹处如今浑懒去，可能心绪数年前。  

张閏　忆夏墟山园  
松处筑亭何日见，霜时开径去年行。  
速排忙事成幽事，已觉贪山浪得声。  

张閏　因过田倅坐间得姜尧章所赠诗卷以七字为报  
京廛舆马竞扬埃，何碍骚人独往回。  
我住水边奚自识，诗如云外寄将来。  
一从风袖携归看，屡向松亭静展开。  
应是冰清逢玉润，只因佳句不因媒。  

张閏　因过张郎中识孙才翁教授时徐衡仲亦在坐成四韵送呈  
邂逅如相约，新交会旧知。  
轩窗浑未暑，宾主总能诗。  
小草浮冰楮，初篁映锦葵。  
星郎风韵杀，我辈盍幽期。  

张閏　吟诗  
一日吟成九首诗，旁人都爱少瑕疵。  
直须作到无人爱，始是我诗长进时。  

张閏　永嘉张仲思相士过访坐间索诗  
便静非形色，相逢子独知。  
功名槐蚁话，文字壁鱼痴。  
剩取朝贤誉，何须隐者诗。  
南湖鸥正狎，休误凤凰池。  

张閏　咏千叶缃梅  
巧留芳艳待春回，不爱霜飚苦折摧。  
应对群葩羞冷淡，数花并作一花开。  

张閏　咏千叶缃梅  
忍冻拖筇月下看，烟笼繁影共汗漫。  
缃裘不是多重数，争奈清宵尔许寒。  

张閏　咏千叶缃梅  
一枝深雪绽前村，冷落犹能役梦魂。  
况有堆林春万叠，传餐甘此度朝昏。  

张閏　咏千叶缃梅  
光摇层蕊望晴花，谁把鹅黄染练纱。  
已是被香清到骨，不须呼酒但烹茶。  

张閏　咏千叶缃梅  
玉砌珠攒萼翠中，开时应是费东风。  
临摹不著诗人手，剪彩徒劳蠹女工。  

张閏　咏清苦  
清苦任渠诗作崇，黑甜安尔睡来魔。  
七言赋就赏音少，一枕觉来佳兴多。  

张閏　尤丈京丈和篇涅对四用前韵为谢  
江南从识桂花林，岁岁逢秋属意深。  
夜气未添承露掌，晓光先上辟寒金。  
玉笙殿迥应留月，铁杵岩高不用砧。  
争似吾家种流水，拥香亭榭绿沉沉。  

张閏　游大中乾元寺  
突兀前朝寺，维舟又一来。  
殿空金像暗，径断石幢摧。  
物相依成坏，尘缘漫乐哀。  
僧残无悟语，犹幸结宗雷。  

张閏　游韩氏园有客先归  
风日催荷作老香，便将新句责胡床。  
重山抱屋临幽爽，四月边湖纳晚凉。  
扇景不惊蛙黾坐，槃餐还爱笋蔬长。  
佳宾壮论能投俗，归路谁怜鬓雪光。  

张閏　游九锁山  
九锁非凡境，烟云路不分。  
山寒长带雨，洞古不收云。  
夜宿听林鹤，晨炊摘野芹。  
黄冠皆好事，添注石炉熏。  

张閏　游九锁山  
凉蝉乱叫朝暮雨，独鹤不迷前后山。  
芎叶煮汤胜茗碗，栗花然火照松关。  

张閏　游南山普宁院院中止有数僧别立堂处村仆几百人号帅翁道友分执薪水  
入港晴芜远际山，鹭群翻处绿回环。  
林隈陷寺僧慵出，桥底通船客正閒。  
乍喜身心俱寂静，足怜名相惑愚顽。  
兴阑犹约寒梅发，月下来观侧近湾。  

张閏　游舑庵  
入门黄叶拥危桥，竹里山茶刺乱梢。  
钓雪亭修人坐定，浮天阁废鹭应巢。  
百年劳役终奚为，一段风流忍独抛。  
寄语王家早营葺，他时相对我衡茅。  

张閏　游石湖  
几年飞梦越来城，试扣柴荆恰快晴。  
松菊正酬閒客意，烟波真似主人情。  
黑头据要方行志，绿野当年浪得名。  
我亦邻乡值桑柘，访公非为忆莼羹。  

张閏　游叔祖次对宅南新园计  
入门疑是洞中天，有此人间事两全。  
深窈高明俱要景，安閒荣盛未衰年。  
轩窗处鹤千层竹，风雨催诗十亩莲。  
闻道从今毕婚嫁，阴功专为子孙传。  

张閏　游新市赵侍郎园  
步屧沾泥得望新，霁光飞上杂花明。  
渔篷就向池旁入，山翠尽从窗外横。  
因想主人持酒兴，直须居士咏诗声。  
浮生果解随缘足，适意真强爵与名。  

张閏　游俞氏庵次叔祖韵  
青山稳处衲僧家，得趣应难向客夸。  
春砌浪生金凤草，夏窗低映木龙花。  
安禅旧日参临济，照影新游爱水涯。  
酩酊讵论归路晚，壁间贫纵墨翻鸦。  

张閏　游昭庆寺  
招提徐步已身轻，礼懺僧忙不出迎。  
侧殿挂灯窥塑像，小廊流水爱经声。  
心安久矣空尘想，梦异当年记宿生。  
目送绕门山更好，肯閒何处不堪行。  

张閏　有怀参政范公因书桂隐近事奉寄二首  
石湖仙伯住吴门，事业文章两足尊。  
南北东西曾遍历，焉哉乎也敢轻论。  
桂园柳色金丝织，笠泽桃花锦浪翻。  
小大风烟俱自适，鹪巢终莫拟云鲲。  

张閏　有怀参政范公因书桂隐近事奉寄二首  
迂雘寻阿作治中，閒事归来却不慵。  
晓炷佛香聊作观，晚投社饱亦称侬。  
荷花制就身宜著，菰米收成手自舂。  
最是今春多伟绩，万丛兰四百株松。  

张閏　有怀新筠州扬秘监寄赠八绝兼桂隐茶  
老子生来铁面皮，要渠嬉笑莫过诗。  
可怜百巧卿云手，拙直今年一奏词。  

张閏　有怀新筠州扬秘监寄赠八绝兼桂隐茶  
送公萧寺意徘徊，客从登车不忍归。  
明日尚将诗寄我，要令鹤骨转难肥。  

张閏　有怀新筠州扬秘监寄赠八绝兼桂隐茶  
闻道匆匆不住程，如今应已到乡城。  
亦通朝路音书不，朝外可能空旧情。  

张閏　有怀新筠州扬秘监寄赠八绝兼桂隐茶  
初时华节漕江东，台阁争留省阁中。  
换得一州如斗大，便无人挽信诗穷。  

张閏　有怀新筠州扬秘监寄赠八绝兼桂隐茶  
少有羊曾踏菜园，更教清苦嚼筠根。  
何如添得如椽笔，就各西江一口吞。  

张閏　有怀新筠州扬秘监寄赠八绝兼桂隐茶  
螀寒蚓叫亦何心，老贼奚堪领活深。  
非是交游无远别，几回因此惨离襟。  

张閏　有怀新筠州扬秘监寄赠八绝兼桂隐茶  
诸子分镳不待鞭，愈怜肥犬满人前。  
何须妙处趋庭说，心学乘閒尽底传。  

张閏　有怀新筠州扬秘监寄赠八绝兼桂隐茶  
茗芽封去且随书，林下多惭好物无。  
鼻孔撩天犹得在，却须持赠竹香炉。  

张閏　又呈坐客  
天假南湖一段奇，宾朋胥会只论诗。  
人生未老肯閒日，春色无边方盛时。  
林外好山看独惯，尘中新事问宁积压。  
从来邂逅且真率，花下杯传却莫迟。  

张閏　余家兄弟未尝久别今夏送平父之官山口冬仲朔又送深父为四明船官因  
遵渚霜鸿散漫飞，江天分序益凄悲。  
孤生只合群居乐，半岁那禁两别离。  
发轫固知期远到，望船犹怕独归时。  
书来岂是寒暄语，尽写衷情慰渴饥。  

张閏　余以雪牡丹歌呈诚斋回柬云只得籍没是兵家不传之妙谓不和答也又尝  
春风欲去难留住，措置无如信野人。  
但解有诗随手和，自然日日是青春。  

张閏　俞玉汝以诗编来因次卷首韵  
我生癖耽诗，极力参古意。  
寥寥千百年，所取仅三四。  
此言或是痴，的确有见地。  
大雅既不作，少陵得深致。  
楚骚久寂寞，太白重举似。  
堂堂豫章伯，与世不妩媚。  
峭峭后山老，深古复静丽。  
第篇杂短章，末学敢睥睨。  
傥非四公者，孰毕此能事。  
俞君江南英，懒效决科计。  
俗子造其庐，觅句独拥鼻。  
雪风灞桥路，想见形梦寐。  
贻我青云编，三读增畏愧。  
未尝胶山林，亦复到城市。  
石顽木鑽透，悟处定不二。  
清风濯炎暑，使我破芜秽。  
情悰猥能同，外此谁臭味。  
请加精进心，道远乌足喟。  
髒髒不停规，今古本无异。  
诗来我知往，因以当交质。  

张閏　渔父词  
西塞山前得杖藜，波晴不见鹭群飞。  
何曾千载同心处，只在斜风细雨时。  

张閏　渔父词  
胜概居常画里求，鳜鱼清梦落沧洲。  
今朝亲见梅花树，重振家声得此秋。  

张閏　与诸弟游天竺  
出门残月带晨鸦，飞盖相从纵五花。  
风绰败芦依岸老，水分洲渚抱山斜。  
橐韐未遂书生志，钟磬聊寻衲子家。  
何物最能舒望眼，晓云吹霁不成霞。  

张閏　雨中闻雁  
小雨终朝湿翠霏，渚蒲汀树白瀰瀰。  
若嫌鸣雁无厌足，回到潮州又索诗。  

张閏　雨中忆昙少云奉寄  
天章今年不惜凉，雨声秋后恣淋浪。  
单衣已觉生絺薄，细字初便短烛光。  
画饼功名孤塞路，守株身世老江乡。  
吾侪政要无人识，黄叶深林气味长。  

张閏　雨中约梅再赋  
寄语堂前万玉枝，未须开尽等人归。  
行云佩姑衣从湿，溅水裙轻步自微。  
关塞垂杨横槊赋，禁津芳草掞毫挥。  
为君岂复仍关念，看到清阴碧实肥。  

张閏　玉霄花  
虚皇清晏仙班朝，宝花随现非根苗。  
璯林瑶要地振灵响，飞彩灿蒨辉苍霄。  
下怜人宇厌凡卉，特许福地生芳条。  
细看纤洁谢丹粉，仿像翠鬓木珠翘。  
移来泉石助萧爽，暗麝不必絺衣飘。  
玉簪失素萱让叶，倚墙岂独麾芭蕉。  

张閏　玉照东西两轩有红梅及千叶缃梅未经题咏倒用前韵各赋五首  
昔游堂到海中光，我与诸公各醉狂。  
同向尘中三十载，朱颜应笑鬓丝长。  

张閏　玉照东西两轩有红梅及千叶缃梅未经题咏倒用前韵各赋五首  
虽嫌绿叶与青枝，入格依前自欠诗。  
几向斜阳溪畔见，犹将桃杏误猜疑。  

张閏　玉照东西两轩有红梅及千叶缃梅未经题咏倒用前韵各赋五首  
一粒丹砂换骨来，移根闻自浙东栽。  
市门古矣留遗迹，问讯仙翁定姓梅。  

张閏　玉照东西两轩有红梅及千叶缃梅未经题咏倒用前韵各赋五首  
海棠曾把比朝眠，妃子妆慵玉镜前。  
若似此花颜色好，定教天宝画师传。  

张閏　玉照东西两轩有红梅及千叶缃梅未经题咏倒用前韵各赋五首  
方诸台耸日边云，望拜青童上相君。  
侍女百千皆绛服，恰如檐外树纷纷。  

张閏　玉照堂次韵茂洪古梅  
天教萼绿伴羊权，羞对尘颜粉黛妍。  
不必修真事灵诀，与花端合共长年。  

张閏　玉照堂观梅二十首  
从来嫌用和羹字，才到诗中俗杀人。  
一片彩云溪上暖，不随芳草夕阳新。  

张閏　玉照堂观梅二十首  
一笑林间说向春，宿缘三世岂无因。  
半生忧患摧残损，却与梅花作主人。  

张閏　玉照堂观梅二十首  
映竹依松望最宜，如无似有乍开时。  
思量切比幽人语，不著工夫格自奇。  

张閏　玉照堂观梅二十首  
生怕高花易过春，隔年先早著精神。  
冰绡旋买连三幅，乘与溪山并写真。  

张閏　玉照堂观梅二十首  
纵横遥衬碧云端，林下铺毡坐卧看。  
不但归家因桂好，为梅亦合早休官。  

张閏　玉照堂观梅二十首  
群芳非是乏新寄，或在繁时或嫩时。  
唯有南枝香共色，从初到底绝瑕疵。  

张閏　玉照堂观梅二十首  
六日新春一再来，直须登树赏花开。  
攀翻径上枝梢外，不负东风是此杯。  

张閏　玉照堂观梅二十首  
醉上轻舟泛渌漪，细穿桥柱独行迟。  
风前抚掌催花发，惊起群飞五色儿。  

张閏　玉照堂观梅二十首  
山际楼台水际村，见梅常是动吟魂。  
全身此日清芬里，篱落痚斜水喜论。  

张閏　玉照堂观梅二十首  
别开庭院近莲塘，油榭栏干小扇窗。  
更取梅花瓶内插，放教清梦月机警江。  

张閏　玉照堂观梅二十首  
萧然日月岸纶巾，春满幽园肯倦行。  
一事尚须烦造物，看松微雨看梅晴。  

张閏　玉照堂观梅二十首  
正煖休嫌夜雨来，恐花乘煖一齐开。  
不然何事东风意，容易吹香与碧苔。  

张閏　玉照堂观梅二十首  
鹎鵪呼人晓梦回，霁光催赏百株梅。  
轻车不管沾泥滑，童子从来自惯推。  

张閏　玉照堂观梅二十首  
苍帝妃嫔总素装，胜游常是遍江乡。  
玉楼谪堕迟归去，冷淡工夫笑我忙。  

张閏　玉照堂观梅二十首  
九节筇枝休化龙，佳时朝暮且相从。  
枯条岂但敲令尽，鸟雀冲花定不忪。  

张閏　玉照堂观梅二十首  
今夕悬知月未圆，照梅已自不胜妍。  
冰姿玉色谁堪比，除是姮娥敢并肩。  

张閏　玉照堂观梅二十首  
喜客能挥白玉琴，此花端解古时音。  
只防老鹤来偷听，引起翻云万里心。  

张閏　玉照堂观梅二十首  
杯行才到莫留残，要向梅边露肺肝。  
今日正晴还有雪，谓予不信试遥看。  

张閏　玉照堂观梅二十首  
风调花常逐岁新，苦惭诗思只陈陈。  
吟成不敢分明举，生怕渠知鄙薄人。  

张閏　玉照堂观梅二十首  
高窠依约百年余，蠹卉重重艾衲铺。  
亲见主人来买地，遮番添得白髭须。  

张閏　玉照堂观梅二首  
绝怜一见一翻新，短直长斜意总真。  
绕屋便能云态度，问春谁更雪精神。  
栽花十亩犹嫌少，与我多生定是新。  
为惜生香怕閒却，折归聊当散花人。  

张閏　玉照堂观梅二首  
未办当春句法工，坐来花下泥春风。  
山高水远须人领，玉洁珠光喜日烘。  
越女信知天下白，屈平那是泽边穷。  
明朝风雨从教有，老眼今年已不空。  

张閏　玉照堂梅花飘落如雪  
阵阵翻空回旋飞，缀巾沾袖却横吹。  
东风秘授看花诀，不在开时在落时。  

张閏　寓舍听雨忆园中梅花  
阴霏非是妒春华，薄命诗人带累花。  
烟逼艳低侵竹冷，风拦香横逐溪斜。  
开时数日曾邀客，别后连旬阻到家。  
檐溜可堪声彻晓，梦中余恨亦无涯。  

张閏　园步杂兴  
懽意千年孰与齐，恰如穉子候门时。  
八旬半载争多少，匹似渊明已较迟。  

张閏　园步杂兴  
豆篱黄叶被蔬田，静极情怀似黯然。  
居舍又从东壁看，柳梢浓处起厨烟。  

张閏　园步杂兴  
无风寒色自凄迷，晚日低笼一径微。  
竹里鸠藏初未觉，小车行过忽横飞。  

张閏　园步杂兴  
池心谁话叶舟横，莲蘤还如入夏生。  
病起一天云意好，浅波閒让鹿先行。  

张閏　园步杂兴  
园中荒秽渐平治，老子何妨鬓有丝。  
从此五行无晦气，一閒成就万篇诗。  

张閏　园桂初发邀同社小饮  
故故论年赏，新看惜未多。  
一香参众树，千月下纤娥。  
今雨胡能阻，秋虫亦复歌。  
有情毋恡醉，斯世合婆娑。  

张閏　园中口占二首  
荇带荷钱渐满池，吹香隔岸尽荼醾。  
潜鱼忽掷金梭起，补足今朝未了诗。  

张閏　园中口占二首  
石楠花似碎琼花，只就香中便点茶。  
欲识此堂奇绝处，山林朝暮不离家。  

张閏　园中梅有开者寄呈当涂叔祖  
春到林梅得重权，首冬痚萼已争先。  
移栽尚记陪深斝，静看因思觅近篇。  
佐世勋庸金鼎味，贪閒怀抱竹篱烟。  
临风谷寄横斜去，梦绕江城暮角边。  

张閏　园中晚兴  
满襟斜日澹如秋，烟竹湘花结暮愁。  
几树蝉清新抱叶，一湾鱼乐旧忘钩。  
蔬盘饱去山家饭，楚调吹来水园讴。  
此事不教千载识，苦谐时辈祗贻羞。  

张閏　园中雪夜二首  
箫鼓喧阗乐夜堂，宝灯初试杂花光。  
欲知富贵天然处，尽把园林脑子装。  

张閏　园中雪夜二首  
急傍栏干唤酒杯，却嫌红烛炫高台。  
新图水墨兼凝粉，展向冰溪镜面开。  

张閏　园中杂书四首  
因病经旬不赋诗，无诗病思转难支。  
今朝诗名未成了，已觉全无病可医。  

张閏　园中杂书四首  
春云天上白成行，春草人间绿自香。  
罨岸桃花三百树，碧溪休问短和长。  

张閏　园中杂书四首  
为要看花旋筑台，海棠犹未一分开。  
从今莫道晴时节，不昌晴时也合来。  

张閏　园中杂书四首  
大田非但仰梅霖，百亩园中受赐深。  
著子榴梢珠迸火，放花栀树玉抽金。  

张閏　园中杂书四首  
芍药抽红叶未齐，畦丁笼鹤避花时。  
始知有喙长三尺，输与藏头曳尾电。  

张閏　园中杂书四首  
木芙蓉绕岸傍栽，水芙蓉满池内开。  
池畔忽生寻丈叶，引花穿岸入丛来。  

张閏　园中杂书四首  
初生科斗聚如拳，鼓吹髒髒聒夜眠。  
科得鱼蛮生妄想，麴车那解口流涎。  

张閏　园中杂书四首  
黄昏桥上据胡床，青霭蒙笼总是香。  
未说居閒南面乐，且乘北面十分凉。  

张閏　约斋  
博学非能事，详言道转乖。  
只因省气力，处处是吾斋。  

张閏　约斋西窗先有垂柳腊后四日辟地增植花数十辈  
经年规画种酴醾，柳际春将一再归。  
蔓草藩墙才放远，海棠桃杏得成围。  
连宵冷月知予乐，数日条风挟鸟飞。  
尽写前人题品句，诵声时撼绿窗扉。  

张閏　约周希稷游湖上园  
句法参同李翰林，风流依约谢宣城，  
放怀应喜醉三日，听曲知无误一声。  
箬叶露方高石室，桂枝香谱度银笙。  
西湖东观迟归去，相就盘跚勃窣行。  

张閏　月色  
月色夜逾净，虚庭当我前。  
风裳几白玉，何烦佩褊襠。  
曼倩去已久，谁同醉陶然。  
空怀依隐心，三叫芙蕖边。  

张閏　云露堂  
种玉栽琼树树匀，主人心地况长春。  
便教不假云间路，亦有芳菲日日新。  

张閏　杂兴  
圣学律万世，玉振仍金声。  
大贤务矫俗，始以和自名。  
智者稽所终，流弊固难行。  
求圆能舍规，鲁男乌可轻。  

张閏　杂兴  
迢遥秦陇旧家山，百万貔貅拥节还。  
读尽一编时自许，西风吹梦玉门关。  

张閏　杂兴  
城河固金汤，谷帛堆丘山。  
雷风走号令，足以威百蛮。  
秦人昔恃此，烧书无愧颜。  
丛祠夜篝火，赤蛇先据关。  
谁知小国鲁，抗衡齐晋间。  
独能秉王礼，足以销邻奸。  
舞干服三备，可仰其可攀。  

张閏　杂兴  
小圃秋光不世情，蠹枝枯卉忽重青。  
凌晨灌银床水，居士新看种树经。  

张閏　杂兴  
原子保所得，所得在养心。  
澹然处穷阎，蓬蒿绝车音。  
结驷者谁子，排门顾同襟。  
乃知能辩者，於道未为深。  

张閏　杂兴  
细读南山扣角歌，机锋投处几曾多。  
道人不踏门前路，敝帚其如自爱何。  

张閏　杂兴  
日暮前道远，纷纷倒行多。  
胡不秉明烛，整驾历前坡。  
既衰不戒得，有如圣言何。  
平公七十翁，师旷犹琢磨。  

张閏　杂兴  
管仲相齐国，童子犹羞称。  
确守害霸说，三王亦可成。  
寸短有所长，贪贤况诚切。  
莫问九合功，咏此宜击节。  

张閏　杂兴  
文仲蔽展禽，难逃窃位名。  
张汤法家流，推贤被嘉声。  
公道日月如，无私天下行。  
治古本根此，所以休甲兵。  
嗟嗟祁大夫，举善何其宏。  
曰雠吾甚恶，曰子非私情。  
一旦俱荐引，晋伯由此成。  
后世益多嫌，山林老公卿。  

张閏　杂兴  
伯牙善鼓琴，知音一子期。  
已得慰生平，绝弦勿复悲。  
深沉扬执戟，玄文准伏羲。  
各年未原赏，岂欲求当时。  

张閏　杂兴  
泱泱古齐邦，中有秉节臣。  
其国不能举，燕师知宠珍。  
生不食君禄，势或去诸邻。  
莫往径绝脰，用愧轩冕人。  
当年处高位，十万当逡巡。  
所以休明时，朝廷足嘉宾。  

张閏　杂兴  
善人所至处，凤仪气芝兰。  
同德自相求，肯因休显看。  
后来世道交，祗趋势与官。  
廉颇共翟公，雅抱常自宽。  

张閏　杂兴  
小器酌升斗，渠宁同釜钟。  
心公德始宏，一介称能容。  
将军见保卑，偏忌相如功。  
卓哉全璧贤，怀才肯争锋。  
悔过犹可称，服善交情终。  

张閏　杂兴  
吴起弃骨肉，用释鲁君疑。  
萧何买田宅，更要汉祖知。  
结绳可息争，书契计已痴。  
反覆者人心，周防良足悲。  
曾参杀人谤，三至母信移。  
君臣不易逢，终始贵难离。  

张閏　杂兴  
金珠不解忧，麴糵堪适情。  
隘哉沉湘人，独以醒自名。  
生居禁酒国，焉得壶觞倾。  
闭门求一醉，无乃干天刑。  
若伊旷怀襟，道在宁营营。  
详观中圣言，当与智者评。  

张閏　杂兴  
堂陛分古始，高卑定常仪。  
拳拳三顾频，未敢臣其师。  
至福价婆娑，尘面谁复窥。  
有人果善酬，何苦不售为。  
木牛流马机，小智那足奇。  
甄别兰与艾，忠诚真弗欺。  
功大天实吝，滞迹乌能知。  
臣主施报恩，足为万世规。  

张閏　杂兴  
有虎南山南，有石北山畔。  
虎石人未辨，箭发石遂贯。  
一朝两生心，见石不见虎。  
若向虎石求，引满徒自苦。  

张閏　杂兴  
河南牧羊儿，不识奇字书。  
君王事边头，无亦官帑虚。  
慨然分家资，补国何勤渠。  
讵有忠於君，而谓不学欤。  
毋令败群语，缑氏果有余。  
惜哉封禅主，更欲取名誉。  
岁晚责缘饰，宜其返田闾。  

张閏　杂兴  
真才当自重，跃冶非良金。  
世儒识拔鲜，志士违本心。  
慷慨自铺陈，庶几有知音。  
但恐北风扇，虚言难保任。  
快哉东方生，可喜未可钦。  

张閏　杂兴  
圣道由书传，秉畀火于秦。  
汉兴反秦暴，见儒犹骂嗔。  
董子惟有志，耿耿谁与陈。  
使时三策行，焉老诸侯宾。  

张閏　杂兴  
子云闭门学，非愿雕虫称。  
於道实有省，爵位岂所营。  
洙泗嗟已远，惜不偕群英。  
太玄法言书，莫诮徒拟经。  

张閏　杂兴  
汉代嘉唐虞，欲以儒理国。  
公孙谈治道，纯驳互失得。  
广大语尤害，开边心莫极。  
无怪淮南谋，日夜惮汲直。  
东阁礼诸贤，脱粟自为食。  
俗公此自文，后世有真识。  

张閏　杂兴  
言貌难取人，宣尼窃丁宁。  
如何汝南许，辄擅月旦评。  
观其察曹瞒，一言尽生平。  
勿谓鉴裁乏，一门称弟兄。  

张閏　杂兴  
林宗真杰士，甑堕识孟敏。  
初无一语交，肺腑已窥尽。  
人才处东京，郭许能汲引。  
几时不生贤，弗遇即泯泯。  

张閏　杂兴  
道德酿缙绅，瞓容无点尘。  
望之鄙吝消，矧得累夕亲。  
顷思阙思化，四教隆诸身。  
济济三千徒，变蒙尽为仁。  
贤圣虽不同，气类当等伦。  
叔度亦我师，千载风如新。  

张閏　杂兴  
达士乐贫贱，本非沽激心。  
岂真昧生死，而计乐浅深。  
辛勤毕婚嫁，尘虑宁更侵。  
高踪五岳游，乘风拟相寻。  

张閏　杂兴  
山川万代留，人物有时尽。  
慷慨羊叔子，登临重嗟悯。  
功名垂橐来，老去载仓囷。  
焉有利在民，转盼声即泯。  
非真吊古往，借言聊自引。  
湛也穷其心，欲嘿不能忍。  
惜昧无去来，徒知幻与影。  

张閏　杂兴  
征南勋业手，顾乃玩简策。  
麟经日月垂，左氏实有力。  
为渠作忠臣，训义订今昔。  
后来疑掖子，开卷随有益。  
果能作蹄筌，此学不妨痴。  

张閏　杂兴  
龙泉伴太阿，潜伏如几秋。  
光气不容搑，夜夜冲斗牛。  
一朝堀青苔，双龙获兼收。  
拭以华阴上，百神见之愁。  
若使无张雷，恐非剑所羞。  

张閏　杂兴  
天一即生水，语性何洁清。  
未尝使人贪，酌之失廉称。  
夷齐素高蹈，想非常饮冰。  
仁鄙成自取，处默先内明。  

张閏　杂兴  
南渡人物中，第一数安石。  
经营江左民，成败固先识。  
苻坚拥百万，朝野总忧色。  
长驱不量德，在法真饵敌。  
谈笑付儿辈，兹岂试一掷。  
捷至偶折屐，胸中未易测。  
议者谓矫情，妄意窥悃愊。  

张閏　杂兴  
圣狂霄壤分，其端在一念，  
去恶向忠义，如病用良砭。  
方贻害於人，蛟虎并凶焰。  
及其懲艾余，大节秉无欠。  
卓绝补过功，炳炳照铅椠。  
乃知春秋意，恶恶待终厌。  

张閏　杂兴  
实修名自来，犹影长随身。  
惑者偏忌嫉，终之反累之。  
况驰死后誉，何关一丘尘。  
所以识达早，托醉全吾直。  
归兴因专鲈，口腹何足陈。  
到今吴江水。秋至清粼粼。  

张閏　杂兴  
渊明膝上桐，一丝不肯挂。  
弹声聒天地，无人知此话。  
谓琴只这是，世间何璀¨弦。  
谓在有无中，其然岂其然。  

张閏　杂兴  
太冲十年功，仅了三都赋。  
藩溷着纸笔，欲以疏吾句。  
文章流至是，已失古人步。  
喜怒哀乐情，一发中韶沪。  
不见风雅篇，岂效女功蠹。  

张閏　杂兴  
抡才如百药，治效各不同。  
傥能区别性，当聚和扁功。  
武德定乱后，诸公悉登庸。  
帝久知所长，未欲任已聪。  
品题资确论，毫发无蔽蒙。  
三杰隆汉　　，六英夹唐宗。  
无人可能国，我欲振古风。  

张閏　杂兴  
至艺得於天，音律谁同明。  
道上车铎逢，地底黄钟成。  
伟哉创业主，用才极其精。  
太常识斯人，吾知不负丞。  
忽疑贞观间，四海几措刑。  
遐想登后夔，巍巍治难名。  

张閏　杂兴  
马生客新丰，悠然酌斗酒。  
若谓傲旁人，旷士亦何有。  
有志曾未识，偶怀麴蘖友。  
异时依风云，黄垆　　回首。  

张閏　杂兴  
照乘复垂棘，固足为国宝。  
朝有宣力贤，爱惜莫草草。  
成汤昔在上，剪发救枯稿。  
念民有念已，顷刻动穹昊。  
太宗疗功臣，亦本为民保。  
断须疾其愈，大胜琮璧祷。  

张閏　杂兴  
秦王既集统，作乐昭治功。  
前日威武地，今还见声容。  
一时耸观瞻，唯贪激英雄。  
郑公独挽首，孰能察圣衷。  
暮年伐辽东，事几败乃翁。  
良臣不在傍，有悔应无穷。  

张閏　杂兴  
唐家盛词华，培本自武德。  
投戈辟文馆，英士来翼翼。  
访政讨典坟，分夜亡倦极。  
当时瀛洲目，意气宁偪仄。  
言诗到李杜，骚雅并区域。  
为文至韩柳，秦汉等风力。  
后世不推原，第赏纸上墨。  
焉知昔人心，求效非顷刻。  

张閏　杂兴  
风月属渔樵，真味岂能领。  
雍容补国手，斯宜理烟艇。  
乐天未归时，极口献忠鲠。  
十上九不行，回身避机穽。  
酒徒与诗伴，共煮香山茗。  
流传画九人，公貌粹而整。  

张閏　再过莺脰湖  
晓雾蒙鸿合，山藏岸绝痕。  
浩波吞日去，金晃玉乾坤。  

张閏　再游  
晓日晴岗路未分，昔年钟磬隔林闻。  
龙归古洞千岩雨，人卧空山半榻云。  
异草灵苗交晚翠，野兰芳芷杂秋芬。  
何时得似山中鹤，脱却鸡群友鹿群。  

张閏　再游  
天风吹我落人间，暂入青山又促还。  
待得霜林收柿栗，却来重扣白云关。  

张閏　暂归桂隐杂书四首  
风院帘垂飐翠旌，茂阴痚转表新晴。  
清和自是常年景，有底今番独拨人。  

张閏　暂归桂隐杂书四首  
作双鸂鶒住方池，乐此荷钱近钓矶。  
应笑主翁尘袂黑，故从清泚浣红衣。  

张閏　暂归桂隐杂书四首  
诗料无穷满目前，只须拈出见成篇。  
骑马莫道随官俗，也解争奴曲涧船。  

张閏　暂归桂隐杂书四首  
茅屋烟升正早炊，覆墙高柳涨新枝。  
飞绵莫便沾泥去，旧爱痚篱雪下时。  

张閏　暂往嘉兴离桂隐过渡  
侧望山来起复平，横冲波去碧还明。  
谁言身在笋舆上，自是乘空里行。  

张閏　暂往吴兴出城  
数声初听放船钲，小雨冲凉晚出城。  
遥见人家层荫合，便无风袖一尘生。  
园林岂乏清閒乐，鸥鹭须寻浩荡盟。  
秋色此行方到手，忆俨诗内发精明。  

张閏　暂住新市行次谢村二首  
笼丛灌木绕低田，一雨催鸣尔许蝉。  
平日诗怀何处吐，今年秋色此行先。  

张閏　暂住新市行次谢村二首  
推窗面面得凉多，陂泺风翻渴水荷。  
人语忽惊群鹜起，隔芦知是小船遇。  

张閏　早饭庵中次张以道韵  
岂是幽人眼，从来可惯山。  
有时才得见，觅句不曾閒。  
野日光尤暖，溪梅信尚悭。  
饭余行便去，休待暮云还。  

张閏　曾无逸饷风澜十团扇报以七言  
君才霁月破阴分，因物还将比似君。  
水上风云真解悟，目前意到便成文。  
轻涛浡突羊头起，急溜爬髿虎爪分。  
珍重南丰横别派，洗空浮浊几人群。  

张閏　曾幼度许过访两诗问讯  
寒窗不住阅清文，炼石真为五色云。  
拄杖横担东鲁教，长安今次欲谁闻。  

张閏　曾幼度许过访两诗问讯  
诗不能工张约斋，有人曾说访渠来。  
病余百拙慵开口，愿听晴空起怒雷。  

张閏　赠崇先寺长老  
飞骑原头快著鞭，暮溪呼艇访幽禅。  
霜轻正属收橙月，雨霁真成种麦天。  
问答因缘随处是，推敲事业此生专。  
无尘幸有西偏竹，浴罢从师借枕眠。  

张閏　赠道士  
虎向深渊绕，龙归猛火蟠。  
昆仑飞日月，奚但鼎中安。  

张閏　赠道士张易  
道人生长清淮西，地荒战血孤鬼啼。  
饱知浊世一朝菌，摆落羁馽全天倪。  
穿霞踏月半区宇，山水名胜随攀跻。  
我来欣逢大条左，握手便许论刀圭。  
蕊珠七言素探讨，敷析秘奥开群迷。  
绵绵玄牝斡两曜，夜半虚室腾虹霓。  
同居蜀客话清简，物理返笑庄生齐。  
坳堂烛暗坐顷刻，石头路净缘高低。  
倾壶随意荐岩果，不假沆瀣求交梨。  
他年相就养灵液，肯复自弃沦尘泥。  
蓬洲阆苑恣游宴，有句更继肩吾题。  

张閏　赠嗣持上人  
持也眈眈老比邱，吾如松涧瀑春流。  
经年俗见浑无便，连日相逢若旧游。  
柏子轩窗翻梵夹，荷香亭上款茶瓯。  
真成此外无余事，莫说机关向上头。  

张閏　赠雁  
我自江乡有姓名，相逢契合义相亲。  
连行几宿来栖草，戢翼常时想避人。  
石岸风高难到县，今宵船住定为邻。  
南湖若肯寻幽隐，却把衷肠自缕陈。  

张閏　张户部惠山杨梅  
尝闻魏伯阳，铸丹会稽山。  
功成试其徒，未欲汎与餐。  
绐言丹入口，命尽不可还。  
一人笃信道，快饵肯作难。  
翁复起诸死，携手升云亦。  
临行作奇戏，留使后世看。  
聊将一粒变万颗，掷向青林化珍果。  
彷佛芙蓉箭镞形，涩如鹤顶红如火。  
只随翁子姑号阳，姓杨乃是讹偏旁。  
迄今年深少人识，地妪山君应记得。  
木生曲直味宜酸，此独甘香胜蜜团。  
吾宗望郎忽驰送，色映筠篮光欲动。  
想因见此列宿躔，曾遣冰壶纤指弄。  
我方水际呼清风，葛巾高挂千丈松。  
为公摘荷盛荐酒，此乐城中那更有。  

张閏　张郎中尤少卿相继过访未果往谢先成古诗寄呈  
离标无过张户部，督赋文移多似雨。  
侵晨径造梦蝶床，冷坐谭诗捐俗语。  
博闻无过尤少卿，议礼辨析纷如争。  
破午远到煨芋宇，抵掌谈事非今情。  
梦蝶床前何所有，一盏杧汤聊代酒。  
煨芋室中殊可怜，半碗草茶不直钱。  
登车出门尚回盼，雘媪巷童惊走看。  
雪寒水际正萧条，安得驺呼连改观。  
世上尘劳忙若鑽，想谷跳身脱羁绊。  
只堪告诉向梅花，我是梅花千树伴。  
春风不觉园中换，刺字交驰烦则乱。  
狂歌愈见野人真，巨笔掀空合有神。  

张閏　张似之送栗子木瓜  
带日零风色未乾，肯随槃俎斗斓斑。  
客炉爆处从毡破，女手批时忌蜜悭。  

张閏　张以道归自甬东先饷土物两诗为谢  
梨柿鱼盐来海上，殷勤持送与閒官。  
缘何似得千金赠，明日重亲语笑欢。  

张閏　张以道归自甬东先饷土物两诗为谢  
红满芙蓉菊满黄，连朝衰病负秋光。  
乘除自此无忧恼，醉赏家园一万场。  

张閏　珍林  
李枣栗银杏，橙梨柿木瓜。  
杨梅与金橘，不让满园花。  

张閏　真珠园和净慈僧韵  
冒寒畦菜青黄色，意到春风才一息。  
踏雪山僧折简来，不学渡江携履只。  
我方开樽酒如泉，浩然得味无中边。  
何须随喜楞伽讲，始似閒行白乐天。  

张閏　震泽戏书鹅鹤  
市梢茅广三两间，旁有数鹅行复还。  
适从何来令威老，矫首便觉高情閒。  
群鹅不度风姿少，罢亚相随过汀草。  
令威流盼略无言，寄与谁知自瀛岛。  
少焉戛然鸣一声，岂暇更顾儿童惊。  
直上青天三万丈，鹅在人间夸字样。  

张閏　正月八日喜霁  
未春天气已佳晴，病起光风满意明。  
竹色舞帘金翠活，鸟声穿户角宫成。  
黄麻天上登周召，浊酒林间慕绮荣。  
从此寻芳绕阡陌，野翁相遇诧时平。  

张閏　正月初四日听新乐成绝句  
鳌抃钧天沸广场，渡江何翅纪铿锵。  
频年遏密无悰绪，乐叟閒来说泰皇。  

张閏　正月初四日听新乐成绝句  
治音安乐绍熙初，试听咸韶可并驱。  
鼗武磬襄奚足数，作成从引不愁无。  

张閏　正月初四日听新乐成绝句  
呜呜胡笛鹧鸪声，三叠鸣兽舞袖轻。  
灯市花村旧欢醉，如今自厌邈无情。  

张閏　正月三日同诸亲从叔祖阁学登宁寿观东西山寻至邻园次叔祖韵  
超旷欣便静，纷哗厌处浓。  
客亲非外约，地胜适新逢。  
诗兴骖黄鹤，仙情寄赤松。  
烟平千万户，此处认歌钟。  

张閏　之官离桂隐  
坎止流行总付天，好閒初志独茫然。  
巢成不去怜林鸟，门外空维念钓船。  
老矣春容聊索漠，薰兮风序向清妍。  
雨声未易催愁得，投暇归来意归便。  

张閏　至华藏寺先呈琏长老  
切莫撞钟领众迎，作家相见要情真。  
亦庵自是优婆塞，知事当人定不瞑。  

张閏　中秋后一夜观月  
昨夜月色佳，孤坐不及赏。  
深叹一岁中，此景无复两。  
冒冷试出户，雾气方漭沆。  
金行既中分，宇宙萃澄漺。  
堂堂大圆镜，倒摄山河像。  
或云有挂树，强作枝叶想。  
畴能穷兆腾，聊尔付惚恥。  
曾无惊鹊飞，但听悲虫响。  
气舒厌偪仄，望极增叹仰。  
今夕看尤好，流光透帷幌。  
祗欠些子缘，照物尚晶爽。  
盆池局墙角，刺历认菰蒋。  
病余不举酒，安得诗思广。  
何当揖浮丘，跨鹤离尘坱。  

张閏　种菊  
今年植菊良寡谋，丛萎满望如田畴。  
黄深白浅欠旌别，未表劲净专高秋。  
初移风雨连朝恶，才到暄晴骤开却。  
铺毡未暇坐观嬉，携筇粗放行吟乐。  
游蜂冶蝶拨不开，粉趐云动鸣轻雷。  
霜前姿性本介洁，肯受浼辱宁摧颓。  
道人犹拣鲜鲜蕊，铜瓶拘浸重添水。  
一声清磬晓窗深，香边坐断三千偈。  
歌缘酒分从束轻。正色已定十种名。  
来年自种先献佛，不应直为杯中物。  

张閏　种蜡梅喜成  
道帝方讶扑人香，金蓓花开满担装。  
尚有松钗佳枝杪，买归偏称插山堂。  

张閏　种蜡梅喜成  
僧庐草剑石崖根，惯见西湖不喜论。  
安得便如居士意，移为官舍读书轩。  

张閏　种蜡梅喜成时欲暂往梁溪  
出得荆扉喜欲颠，园夫撑到蜡梅船。  
包封山土根微脱，束缚溪藤叶尚鲜。  
搬处侧从新迳里，种时围向旧台边。  
叮咛等待吾归看，切莫开花小至前。  

张閏　重过凤山高氏  
屋负山陲晚，篱侵水泺秋。  
农桑能自力，鹅鸭岂它求。  
逆数曾来日，遮留更觉稠。  
夜歌听歡乃，催兴满沧洲。  

张閏　重九前一日领客登城即席次张以道韵  
未倒花前凿落金，登携那怕嫩寒侵。  
归牛下陇争浮水，宿鸟随山不过林。  
衰鬓预吹明日帽，放歌时带故园音。  
菊烟桂露虽情物，须索高蟾管夜深。  

张閏　重九日病酒不饮而园菊已芳薄莫吟绕亦有佳兴因和渊明九日閒居诗一  
心境本一如，美恶缘妄生。  
惟今寻常日，强以重九名。  
入秋雨泽悭，连朝更晴明。  
木叶未苦凋，禽鸟皆春声。  
寓形天宇内，自顾非壮龄。  
年年登高时，无菊酒漫倾。  
何如兹岁好，金英照轩荣。  
远怀紫桑翁，合处无疑情。  
不饮还醺然，妙寄由天成。  

张閏　重五日饮偶成长句  
林墅光阴日日新，不因时节强随人。  
青红雨砌戎葵柳，金玉风池荇菜蘯。  
千载是非均似梦，一朝醒醉肯沈身。  
彩丝昌歜喧儿女，谁信清吟兴独真。  

张閏　重午  
林间忘时节，今朝忽重午。  
雨过天未昧，轻阴障初暑。  
追思儿童日，争先缠彩缕。  
葵榴映昌歜，梅李参角黍。  
书堂给休假，欢呼屡跳舞。  
但喜逢佳辰，那知岁如许。  
遄经六六回，劳生竟何补。  
幸早安静乐，飞潜伴鳞羽。  
犹怜艾作人，狞瞠俨当户。  
想其亦处畏，势险正骑虎。  
孰若平地我，不随时仰俯。  
门前鸥鹭波，宅畔花柳圃。  
晨看一卷经，暮饮三杯醑。  
诗成诗落韵，格调任逾矩。  
大胜汩罗人，独醒徒自苦。  

张閏　舟过良渚  
船出修门未有诗，直须凤口汎晴溪。  
缘何独景方吟得，拙句频年不立题。  

张閏　舟行  
经夕舟行路未赊，不须寒梦早还家。  
云运冈势通增野，雨溢滩声走乱沙。  
蘯蓼静怜鱼世界，菰蒲遥想雁生涯。  
玄真便合苕溪隐，莫待摧颓两鬓华。  

张閏　舟行观新月  
一痕如掐夕天涯，望转青林出没时。  
不是山高爱藏月，月光犹嫩怯人窥。  

张閏　昼寒一杯辄欲酩酊因静坐道室  
岁晏常多白昼阴，软帘毡帐御寒侵。  
观书偶要得天隐，作传定难题醉吟。  
犬吠远闻风绰散，叶凋谁顾雨堆深。  
湖边莫道春回未，紫草依稀动绝岑。  

张閏　朱师关画梅溪春晓图  
梅溪之水何清哉，万顷玉碧天边来。  
两山拱挹各异状，上有磅礴巨石菜落生莓苔。  
松萝笼蒙共纠结，带映万蕊纷瑶瑰。  
香繁粉艳露凝湿，下视凡卉真舆台。  
露裾褊襠彼仙子，褰裳矫首遥相俟。  
心清悟物思相羊，指点八极供翱翔。  
胎仙舞空为前导，紫芝煜煜更芬芳。  
时当初霁放晓色，赫日滉漾咸池光。  
罗浮幽梦奚烦数，西湖漫赋横斜句。  
相逢弭棹定情亲，翠榴瑶罂恣倾举。  
东鸦西兔从飞驰，维北有斗南有箕。  
化工精妙得师旨，写入缣素不使捐毫釐。  
保当著身此溪上，溪清梅白森相向。  
吾与二子成三人，共看桑田乾海浪。  

张閏　竹轩诗兴  
柴门风卷却吹工，陿径初成竹旋栽。  
梢影细从茶碗入，叶声轻逐篆烟来。  
暑天倦卧星穿透，冬昼閒吟雪压摧。  
预想此时应更好，莫移墙下一株梅。  

张閏　庄器之贤能良居镜湖上作吾亦爱吾庐六诗见寄因次韵述桂隐事报之兼  
吾亦爱吾庐，地僻犹深山。  
山亦前后有，远望碧玉环。  
繄昔近市居，局促几泥蟠。  
买园辟荒榛，运量百亩宽。  
勤劳艺且筑，就绪五载间，  
葛巾雅相宜，何心傲蝉冠。  
流光隙中驶，霜鬓映苍颜。  
恬愉无竞外，幸免历世患。  
帝人笑野拙，枉是家长安。  
开门面陂泽，岸岸蒲蓼湾。  
此身夫何疑，郊岛乃瘦寒。  

张閏　庄器之贤能良居镜湖上作吾亦爱吾庐六诗见寄因次韵述桂隐事报之兼  
吾亦爱吾庐，万木纷秀挺。  
一一新主盟，非特时管领。  
缅怀蛮角氏，陨腐争夺境。  
跃然起予衷，大类困浇茗。  
扫空市虎疑，照破杯蛇影。  
步宽更容人，园中无陿径。  

张閏　庄器之贤能良居镜湖上作吾亦爱吾庐六诗见寄因次韵述桂隐事报之兼  
吾亦爱吾庐，第一桂多种。  
西香郁天地，不假风迎送。  
花开与花落，真境未尝动。  
群芳亦时有，幻巧云锦综。  
廓然清净观，岂复计收壅。  
红红白白处，政自见日用。  
江山虽阻修，此乐朝暮共。  
逢场任竿木，何许非戏弄。  
一笑和君诗，是亦梦中梦。  

张閏　庄器之贤能良居镜湖上作吾亦爱吾庐六诗见寄因次韵述桂隐事报之兼  
吾亦爱吾庐，试听谈向背。  
维南汇平湖，浙水实分派。  
两峰屹三塔，形势远襟带。  
城中那有此，到处怜湫隘。  
拿舟信所之，讵复防厉揭。  
猿鹿鹜幽旷，引遁科远害。  
抱垣更通津，渔钓欲寄快。  
都缘迹不羁，彻老心自在。  

张閏　庄器之贤能良居镜湖上作吾亦爱吾庐六诗见寄因次韵述桂隐事报之兼  
吾亦爱吾庐，精舍出其右。  
南山祝吾君，身自乐畎亩。  
福田非住相，初不藉耕耨。  
众生睹善法，政合远奔走。  
谁知在家僧，特未断荤酒。  
更有一般獃，望南看北斗。  

张閏　庄器之贤能良居镜湖上作吾亦爱吾庐六诗见寄因次韵述桂隐事报之兼  
吾亦爱吾庐，门前卖时蔬。  
满担风露香，选择未始无。  
苏子觅二顷，杨翁营一区。  
两者况见成，自顾惭晨晡。  
不妨瘦如竹，何急肥似壶。  
向来鍊句痴，工拙分毫铢。  
如今布袍下，识字村田夫。  
诸公信余言，相从莫踟蹰。  

张閏　酌道傍古松下钱王水绝顶微露塔尖闻有僧院名益钱  
山围当车巾，佳兴坌满前。  
盘松俨如画，盖叠痚萝缠。  
沙平恰席许，坐荫宜铺毡。  
扶筇瞰根穴，湛碧泓寒泉。  
霏空雨方来，众绿争欣然。  
炎销道旁地，此倍凝阴烟。  
摩挲复潄涤，毛骨俱澄鲜，  
轮囷复清冷，肯受代谢迁。  
何必绝尘世，高洁自永年。  
钱王德民深，姓氏水为传。  
遥瞻窣堵坡，背立苍峦巅。  
人言有废寺，欲到愁攀缘。  
诸天散香华，顾我应恻怜。  
被役不为饥，凡质何繇仟。  

张閏　自安福过真珠园梅坡  
舒忧早逾关，延昭尽名侣。  
林亭果幽赏，得计良自许。  
高鸣迭酬唱，阳春谁激楚。  
坐移游好园，振策盼芳渚。  
曾茅旧剪结，冰艳静谁与。  
几年杨巨源，句妙听钟敔。  
谪仙断前躅，凌厉苍霄举。  
吾人潘逍遥，清新出机杼。  
揆予才独后，乙乙抽茧绪。  
肆瞻宇宙宏，气类混出处。  
盍簪忍轻散，快意樽中醑。  
相看岂时情，襟期耐寒暑。  

张閏　自广岩避暑西庵  
推枕欣朝凉，开户畏炎日。  
驾言城西游，滞懑去如失。  
山空秋易知，石近云屡出。  
穿松得古寺，随喜听讲律。  
士女蜂义来，蟠香散经帙。  
嚣思摄正念，颇识动化术。  
蔬饭有余饱，徐行纵閒逸。  
雘庵亦窈深，绿杉间痚密。  
殿宇焕新筑，不待方丈室。  
相留屏俗情，话澹喜促膝。  
修筠入支径，池亭面崷崒。  
从容十数刻，佳趣领无佚。  
风床卷青簟，露井放寒繂。  
藕花杂蒲稍，芒气远如一。  
纷尘惬虚静，诗成任荒庇。  
殷雷唤飞雨，爽气定盈溢。  
兴酣在景晚，归骑莫驰疾。  
新霜更须来，携樽摘林橘。  

张閏　自横山归偶成  
杖藜如向碧空行，路转松杉面面声。  
遗庙香残人少到，古台仙去草閒生。  
都缘世念多时绝，不但尘襟逐境清。  
却上小舆归寓舍，晚峰明暗紫烟横。  

张閏　自料  
自料躬耕体力微，他年为圃雅相宜。  
植茶要是依桑荫，种芋先须纳豆萁。  
药爱金樱长林薄，花因木槿作藩篱。  
祗应分绝陶朱富，不愿鱼繁六亩池。  

张閏　自叹  
居士年来更觉痴，竹梢云过望移时。  
晓窗倦栉犹思梦，夜榻忘眠尚改诗。  
匹马未能随李广，一丘端欲效元规。  
客谈休讶无心对，贪看蜘蛛结网丝。  

张閏　自锡山归舟中三首  
墙上夭桃竹顶齐，矮桥横水屋横陂。  
主翁受用三竿日，门外催租总不知。  

张閏　自锡山归舟中三首  
破驿遥临放马场，两鸦飞下更苍凉。  
东风莫起雕鞍兴，白发欺人念故乡。  

张閏　自锡山归舟中三首  
帆腰风便得归程，天末层云暗又明。  
浅色鸡儿深色草，知谁教汝唤诗成。  

张閏　自咏  
事业新来别，贤愚久自积压。  
作文时似呪，写字忽如锥。  
卖屋因为宅，谋官本近医。  
有来评世务，好好只相随。  

张閏　自咏  
南湖老子太汗漫，第一生来懒做官。  
钱物用多常是解，权门路便不曾鑽。  
红裙遣去如僧榻，白发梳来称道冠。  
若没祖财教饭饱，定应饿作壁鱼乾。  

张閏　椶笋诗  
庭阶少幽蔚，树石聊森陈。  
海椶最先来。相看两经春。  
风枯黄发短，雨老苍皮皴。  
叶添朝暮层，尚欠著语新。  
阴霖歨几月，芳苞吐轮囷。  
尝闻肤毳间，若笋味可珍。  
使其姿柔媚，未必藏甘淳。  
耐馋不忍剖，是乃吾术仁。  
诗人例虚谈，夸衒毋谆谆。  
缘木而得鱼，虑贻俗子嗔。  

张閏　走笔和曾无逸掌故约观玉照堂梅诗六首  
才晴便是看花时，记事君曾有四诗。  
及至花开风日好，不闻拄杖扣痚篱。  

张閏　走笔和曾无逸掌故约观玉照堂梅诗六首  
才晴便是看花时，天上阴晴岂预知。  
前日路乾居士闰，偶妨招客酒樽随。  

张閏　走笔和曾无逸掌故约观玉照堂梅诗六首  
才晴便是看花时，不觉飘香已满枝。  
小道山翁如具眼，绿阴初试更相宜。  

张閏　走笔和曾无逸掌故约观玉照堂梅诗六首  
才晴便是看花时，自看何如与客期。  
亦有数篇花下句，苦无风味怕人知。  

张閏　走笔和曾无逸掌故约观玉照堂梅诗六首  
才晴便是看花时，休问花名是阿谁。  
藉使无梅桃杏在，但能来赏莫嫌迟。  

张閏　走笔和曾无逸掌故约观玉照堂梅诗六首  
才晴便是看花时，夜雨何堪带雪吹。  
春色更拚过数日，三分余一尚堪追。  

张閏　醉后偶书  
绳床不解双足顽，藜杖易厌前庭悭。  
茱萸颗小梅孕白，玳瑁文皱苔移斑。  
一镫左计坐北牖，万骑纵猎思南山。  
便呼滕六雨好雪，风卷闰郊无賸叶。  
鞚飞转旋疾於鹰，箭劲弓鸣兽旁截。  
芳醪鲜肉娱宾友，挝鼓掁弦催舞袖。  
横行未绝五原边，不死终归三辅右。  
望南再拜称君寿，愚臣岂解酬恩厚。  
古来相际必风云，今日名王宜有后。  

张子定　兴庆池禊宴  
月标元巳乐嘉辰，兴庆烟波涨晓津。  
宴集幸联台衮坐，风流仍继禊堂春。  
兰亭事古成遗迹，华萼楼空委路尘。  
歌吹满舡花夹岸，酒帘无处不留人。  

张子厚　九日亭  
九日亭成气象高，宰君乘兴几回过。  
山怜峻极凌霄汉，路爱幽深入薜萝。  
长恐泛杯篱菊少，不愁落帽海风多。  
香醪正熟芳时节，对此年年奈醉何。  

张子惠　送叠山先生北行  
打硬修行三十年，如今订验是儒仙。  
人皆屈膝甘为下，公独高声骂向前。  
此去好凭三寸舌，再来不值一文钱。  
到头毕竟全清节，留取芳名万古传。  

张子龙　白鸡冠花图  
鹿葱花尽凤仙空，一种奇葩色不同。  
似带冰霜归老笔，肯随篱落斗群雄。  
太平瑞映园林外，清白名归草木中。  
留向山窗伴幽独，半绡斜月五更风。  

张子龙　碧筒  
翠作浮洼玉作觞，连蜷浮动玉生香。  
手中风露分炎国，窃里乾坤入醉乡。  
满座争夸赛鹦鹉，可人曾忆盖鸳鸯。  
江长月白空痕在，一夜花神怨索郎。  

张子龙　客居岭南  
天风吹白波，归客欲如何。  
炎国逢花早，春船载雨过。  
畏蛇焚瘿木，防蛊种衰荷。  
洞口商人妇，时时送夜歌。  

张子文　次韵何文缜墨梅二绝  
偃蹇江头卧夕阳，懒将玉雪鬭春妍。  
心期老氏能知白，兴寄扬雄独守玄。  

张子文　次韵何文缜墨梅二绝  
仙衣云样拂轻缁，林下神情特地宜。  
妒妇津头风恐急，坏妆聊为变冰姿。  

张子文　墨梅三绝  
笔端唤醒玉梅魂，满袖春风不见痕。  
未许卷帘新月上，却教烟雨恼黄昏。  

张子文　墨梅三绝  
忆昨江湖倒载归，暗香夹路雨霏微。  
谁人貌得春风景，远看如烟近却非。  

张子文　墨梅三绝  
逸少池边发兴新，管城别作一家春。  
临风玉笛无人会，鬓发空归想太真。  

张自明　白龙洞  
白龙洞口白龙台，一俯南天眼豁开。  
苍壁漫题三数字，后人还笑我曾来。  

张自明　丹霞岩  
玉玲珑外玉崔巍，曾与三贤识面来。  
自有此山才有此，游人于此合裴回。  

张自明　观邸报  
西风飒飒雨潇潇，小小人家短短桥。  
独倚阑干数鹅匹，一声孤雁在云霄。  

张自明　和方信孺题云崖轩  
万进风烟倚瘦藜，湘南曾自一登陴。  
云崖知在宜山麓，水月传夸古洞奇。  
四字丹书无梦见，千峰苍玉有谁诗。  
门前系马松阴下，鸦背斜阳影屡移。  

张自明　龙隐庵  
南山山北北山南，一洞只分路口三。  
孤鹤叫云声自远，懒龙悭雨睡方酣。  
襄公淡墨留苍壁，太史高风拂翠岚。  
百尺财前清绝地，道人先我著茅庵。  

张自明　栖霞洞  
玉洞沉沉锁碧虚，月华曾伴日华居。  
刀圭影触金丸弹，蝉蜕形留锦鲤鱼。  
旧隐已荒三径草，仙人忽授数行书。  
丹霞自有栖真处，十里松风可跨驴。  

张自明　清秀山韵  
甲子循环各一时，又逢青犬护岩扉。  
金墉城锁瑶池苑，苍玉楼铺锦地衣。  
万里西风生木末，数声湘竹叫云归。  
明朝天上秋期近，问讯河边织女机。  

张自明　水月洞  
癸水江头石似浮，银河影里月如钩。  
无人弄杵看蟾兔，有客乘槎访斗牛。  
自古鹊桥传七日，何年桂子落三秋。  
金轮待欲长无缺，玉斧仍须妙手修。  

张自明　游朝阳洞次孙机宜韵  
绿野年来喜有秋，行春到处小淹留。  
朝阳亭上初披雾，水月冉中更枕汉。  
竹径不容周俗驾，桃蹊还泊晋渔舟。  
遨头自愧非元老，滥总师干乏壮猷。  

张自明　游朝阳洞次孙机宜韵  
乘轺初至忆前秋，岂意持麾尚此留。  
立屋得僧成宴喜，游山如谢欠风流。  
劝酬同把菊花盏，来往自操莲叶舟。  
向晚洞门烟渐锁，祗应归兴更宜犹。  

张自明　游华景洞  
拂破苍苔觅旧题，五言觅得晚唐诗。  
岩光人忆遗名好，华景天开一段奇。  
铁锁掣关躔霹垒，玉梯穿路透瑶池。  
古心未展閒游戏，惭愧平生华子期。  

张宗益　送程给事知越州  
仙境际云霓，名藩独会稽，  
蓬莱住山小，星宿落簷低。  
旌节临诸郡，楼台瞰北齐。  
地繁秦望岭，民阜若耶溪。  
化俗饶馀事，吟诗厌旧题。  
只愁严召速，荣渡浙江西。  

张宗尹　句  
大书方字隄防老，剩卖田园准务閒。  

张宗尹　题陈相鄠杜别业壁  
乔松翠笑绝织埃，门对南山尽日开。  
应是主人贫报国，功成名遂不归来。  

张宗永　句  
大书文字隄防老，剩买峰峦准备闲。  

张宗永　题陈相别业  
乔松翠竹绝纤埃，门对南山尽日开。  
应是主人贪报国，功成名遂不归来。  

章炳炎　合溪新亭  
每到双溪兴自招，新亭况是隔丹嚣。  
水中山色都如画，风里湍声却似潮。  
欹枕几回眠尽夜，凭栏不厌立终朝。  
人生何用千钟酒，万古间愁向此消。  

章才邵　过清远大家峡  
岩头风急树欹斜，溪畔渔樵十数家。  
老尽往来名利客，年年秋水映芦花。  

章才邵　进月堂  
不将帘幕碍虚空，为爱清光入室中。  
满目尽成金色界，胜游宁羡水晶宫。  
世缘淡泊尤相称，心镜圆明总一同。  
长照金樽歌酒乐，争如此境乐无穷。  

章才邵　题严子陵钓台  
短櫂夷犹七里滩，人亡依旧水光寒。  
汉家名节君知否，尽在君家一钓竿。  

章采　别鄂倅赵有孚  
芙蓉花下把离觞，江汉秋生夕涨凉。  
騕褭神驹行地急，迢遥仙鹤去天长。  
蜀兵未解星辰赤，淮哨将来日月黄。  
近世平戎无好手，请陈上策献君王。  

章采　发兴  
主静观心妙，耽奇发兴长。  
兰边招翡翠，梧下待鸾凰。  
天地东风绿，江湖西日黄。  
灵修犹浩荡，谁与玩琼芳。  

章采　花树  
风吹花树昨朝红，今日看花树已空。  
可惜天高花薄命，年年开落只由风。  

章采　九江庾楼作  
去晋千年后，风流尚庾郎。  
地收三楚大，天过两淮长。  
北望惊尘暗，西归短发苍。  
空留江上月，夜夜照兴邙。  
结架思梁日，登临忆汉年。  
佳游惊我老，孤思为谁牵。  
春水江湖大，夕阳天地偏。  
萋萋青草外，何处是秦川。  

章采　秋日过清江傅聘君石溪隐居  
有美人如玉，招寻故意长。  
山衣犹芰制，野饭只菰粱。  
秋入遥空白，霜飞一叶黄。  
年年三径里，来往有求羊。  

章采　滕王阁  
佩玉鸣銮一笑空，至今华观叠青穹。  
西山残雨虹腰白，南浦骄阳雁背红。  
几度登临添感慨，半生漂泊老英雄。  
槛前犹是唐年水，曾见王郎泛短篷。  

章采　武昌江汉亭忆南轩  
亭下双来绿玉虬，岷嶓万里会吴头。  
江穿南北天心过，汉接东西地脉流。  
水上龙争方一梦，山中鹊起已千秋。  
张刘精爽知何在，安得同来赋远游。  

章采　武昌南楼怀古  
青虬修士去遒遒，黄鹤飞仙苒苒游。  
北望日边秦树远，西来雪外蜀江浮。  
吴时宫殿千年梦，晋国风尘万里愁。  
今古茫茫无限事，月明倚遍庾公楼。  

章采　摇摇花行  
摇摇花，长安城南道。  
小草欣欣造物匀，三月来来野田好。  
女郎厌踏王孙园，出郊更觉春嫣然。  
五家蹙成锦绣谷，双鬟妙舞玳瑁筵。  
合欢扇裁七宝月，荫步盖簇空青天。  
分司自讼狂惊坐，拾遗劝我莫近前。  
此时摇摇绝低小，媚紫得映车閒钿。  
幸承踏歌罗袜暖，偶荷细摘春心怜。  
岂如黄土冈头古楠树，花开花落无人觑。  
一枝折顿固弗班，五陵隽赏初何预。  
呜呼世无赏音兮竟大奇，古楠苍苍云雨垂。  

章傪　如归亭  
吴上江上客亭幽，地占姑苏最上游。  
万顷重湖朝夕浪，几声残橹往来舟。  
凉生领袖苹风晚。冷射杯盘桂魄秋。  
东道正闲时倒屣，笙歌谁惜一迟留。  

章粲　别杨尊  
远游同是客，执别两情牵。  
天地愁眉破，山林归梦圆。  
西行迷蜀道，北望黯淮边。  
马上封侯事，相期在少年。  

章粲　春日效韦体  
新绿灎晴池，涓涓泉脉动。  
东风度花梢，春音入禽唘。  
而我理群书，朋俦罕迎送。  
翛然惬心期，此乐谁能共。  

章粲　春日忆平阳郡博士大云心兄  
东风归林园，云日叆春事。  
静观化道伸，良感幽贞利。  
烟芳生暮愁，晴思起新思。  
有酒谁见同，恻恻夜亡寐。  

章粲　湖上游瞩寄家兄  
花雾压晴埃，柳风荡暄浊。  
钱塘佳丽地，春华大堤曲。  
幽禽粲林白，野水明湖绿。  
清赏远难期，怀哉美如玉。  

章粲　敬赋大人竹林真隐之图  
野草閒花竞赏音，萧然坐阅岁年深。  
当贞固日知高节，只静虚中见本心。  
何处乾坤无凤集，他时风雨有龙吟。  
向来七子皆充隐，不止山王累晋林。  

章粲　秋日怀松溪赵宰经父  
晴窗静繙书，凝尘掩行迹。  
花影昼帘閒，苔痕秋径寂。  
凭高招远风，缘流弄寒碧。  
缄情寄天涯，杳杳江闽隔。  

章粲　题杨总卿鹿冈庵  
客行鹿冈暮，四顾秋满目。  
涧碧烟草滋，林黄霜橘熟。  
归鸟各东西，啼螀相断续。  
愁心浩难留，故山正幽独。  

章粲　絜矩书院示学子  
四时配四德，元亨利与贞。  
天德元最重，方春木主生。  
夏火物畅茂，是为德之亨。  
金利秋向实，水贞冬日成。  
既贞又为元，循环未尝停。  
天高而地下，阴降复阳升。  
气理本同运，天人特异名。  
性情即理气，其义明且精。  
元亨利贞理，因时有足徵。  
生长敛藏气，依理常偕行。  
仁礼义知性，一初同圣氓。  
恻隐至羞恶，辞让是非情。  
天人二而一，如射中鹄正。  
奈何天无心，人欲易缠萦。  
无心自无妄，通复皆一诚。  
吁嗟其有欲，天理随榛荆。  
残忍仁斧斤，贪冒义蝗螟。  
礼失之绵蕞，知止于絜瓶。  
天人一而二，如水分渭泾。  
大载古圣人，一念天是承。  
仰观俯以察，天降地上腾。  
夭桃华灼灼，好鸟鸣嘤嘤。  
木德自此盛，我心惟和平。  
恢炱行炽景，是月阴阳争。  
天明一畅达，朱光布八纮。  
动极必生静，慎哉柔道乘。  
金行兆新凉，宇宙日清泠。  
万宝就凝实，群葩委芳菁。  
三阴行肃物，戒哉色与声。  
冬至甲子夜，一叶开尧蓂。  
凝阴虽已剥，初阳才有萌。  
观天于闭塞，掩身身欲宁。  
诸君子其来，我诗尔其聆。  
子能悟此理，见义自珑玲。  
子或昧此理，见义等聋盲。  
善根有由蘖，端绪微微呈。  
触物动恻怛，致爱先雏婴。  
在天元之时，春意方勃兴。  
声身贯律度，动作锵璜珩。  
三千三百仪，皦皦朝阳升。  
在天亨之时，夏气方敷荣。  
利物合于义，秋揫味金腥。  
贞固守以知，冬藏令玄冥。  
一心一太极，彼此无损增。  
至哉子朱子，讲道于考亭。  
若明通公溥，万古破说铃。  
仁元明可配，礼亨通可称。  
义利公所在，知贞溥所能。  
若东南西北，随方有依凭。  
春元东甲乙，夏亨南丙丁。  
北贞壬及癸，西利辛及庚。  
若震离兑坎，随用无变更。  
火则离玄黄，木则震主青。  
秋则兑金说，冬则坎水盈。  
四者诚昭昭，请细与君评。  
真精妙凝合，我得气之英。  
所学背斯理，南辕驰幽并。  
当其泉达时，浩浩江河倾。  
当其火然时，炎炎已煌荧。  
萌蘖得所养，拱把可霄峥。  
富贵真浮云，无为羡金籯。  
荣华忽飘风，无为宠辱惊。  
鸩妖用之媒，钱神事之兄。  
四者苟能充，于利必无营。  
厚酒促亡家，冶容擅倾城。  
四者苟能充，于欲必先懲。  
晓起敞吾门，参前倚舆衡。  
晦息安其身，主敬常惺惺。  
勿谓暗室暗，冏如对日星。  
勿谓閒居閒，凛如警雷霆。  
仁暴判舜桀，义利别轲{径彳换牛}。  
存心不以敬，焦火寒凝冰。  
事惟非与是，一閒谷为陵。  
慎勿思鸿鹄，常期肖螟蛉。  
复坐吾语汝，而学发新硎。  
造道有标的，求己见准绳。  
竭力事父母，夔夔谨鸡鸣。  
同气曰兄弟，急难念脊鴒。  
妇道顺为正，子职孝蒸蒸。  
友义切以偲，诗歌木丁丁。  
何莫非此德，拳拳服诸膺。  
何愧百年身，何慊万物灵。  
四者诚存存，心乎镂为铭。  
然而仁与义，又对立门庭。  
知者义所藏，礼者仁所形。  
犹之四时运，阴阳为之经。  
春夏阳日长，秋冬阴日凝。  
又若仁义中，仁尤莫与京。  
元犹五常仁，吾因作川程。  
益信春犹仁，通贯如建瓴。  
惟仁为器重，惟知亦不轻。  
守之不以知，惟仁莫能胜。  
须知守之固，尤在见之明。  
若夫信犹土，是犹纲之宏。  
圣门戒去信，重于食与兵。  
四端斯无违，一心斯有恒。  
天行以不息，异乎有欲枨。  
日进以无疆，同乎一贯曾。  
此为义理源，源洁流乃清。  
精体兮实践，见汝颜之瞠。  

章粲　学易斋  
天目鉴孤明，地籁奠众响。  
虑淡世欲轻，性复道心长。  
敛襟步前庭，手执周易往。  
得知三画初，真契贯穹坏。  
图书诣其微，精实超惚恍。  
启蒙析其义，端倪见俯仰。  
九京如可作，舍此吾安放。  

章粲　咏二疏  
人生白驹过，世态苍狗变。  
纷纷慕跖躥，寥寥志务卞。  
赫赫王侯居，翕翕富贵恋。  
翠盖拥游云，朱鞍曜惊电。  
金张财力豪，许史名声炫。  
滔滔利欲波，卓卓见所见。  
长揖万乘君，玄发谢朝弁。  
行人相叹咨，群公遥祖饯。  
高风振朝野，流光照史传。  
嗟嗟绅緌士，来者宜知劝。  

章粲　豫章寄家兄  
雨时山色深，雨余山意醒。  
千山万山閒，秋风雁声冷。  
澄江净秋思，明霞炯秋影。  
遥想大云心，华觞谁与领。  

章粲　豫章宋都官声父楼上  
结架郁峠峣，登眺齐近远。  
江湖万顷秋，风烟四山晚。  
心赏地曾妍，目行天不尽。  
振衣聊消摇，閒看云舒卷。  

章粲　重阳后送谨常兄之符离  
岭外分携处，离觞话远途。  
黄花看不足，寒雁去何孤。  
农圃非吾业，衣冠本世儒。  
应当重行止，无使世氛污。  

章承道　设醮洞霄因以古诗记其事  
鹤鸣在野声闻天，灵坛夜醮朝群仙。  
群仙乘风驾云輟，一一来自虚皇前。  
玉鑪不散香凝烟，火中金缕光相连。  
仙官谓我帝所怜，百拜向帝臣有言，  
愿乞臣母千斯年。  

章崇简　步同乡张君垓壁韵  
当年杜老最风流，来往清江逸兴幽。  
西蜀好山宣入画，南龛佳景远舒眸。  
民安暂得琴书乐，岁宴间为麋鹿游。  
记得鄱阳张子韵，白云红日共悠悠。  

章得象　放钵石  
石上曾经转钵盂，石边南北路崎岖。  
行人见石空嗟欢，还识西来意也无。  

章得象　国清寺  
松韵萧骚十里清，入门毛骨冷如冰。  
题诗已有丹青笔，悟法应多黑白僧。  
风雨祇疑双涧瀑，星辰长认上方灯。  
来游不是忘机客，谁到云峰第一层。  

章得象　句  
唯有梅花报春早，雪中传信过江干。  

章得象　句  
万顷波心露一拳，不知星落是何年。  

章得象　句  
天面长虹一鉴痕，直通南北两山春。  

章得象　句  
青草瘴深卢橘熟，黄梅雨歇荔枝红。  

章得象　句  
一麾远在百蛮中。千寻练挂双流瀑。  

章得象　留题实相寺  
天台四面翠如屏，洞穴幽奇地最灵。  
百尺岩中真像在，千年涧畔古松青。  
路傍断石留神迹，壁上遗文缺旧铭。  
我是丹丘仙郡守，暂来犹似觉魂醒。  

章得象　媚涟亭  
祇见万山连瘴海，不知何处是长安。  
百蛮梯尽来重译，千古轮摧恨七盘。  

章得象　送梵才大师归天台  
京寺栖禅久，霞城去路长。  
江波收积潦，风信促归航。  
坐榻新蒲稳，齐盂早稻香。  
遥知掩扉处，森斗万峰傍。  

章得象　送僧归护国寺  
京尘拂尽一囊轻，归思飘然入杳冥。  
五两风高飞榜急，八重山秀倚天青。  
供花林鸟窥禅熟，闻呪潭龙起蛰醒。  
他日可容攀社侣，篮与终待叩松扃。  

章得象　送张无梦归天台  
琼台东畔倚岧峣，缥缈烟霞切绛霄。  
门外杉松尽颠怪，云中鸡犬自逍遥。  
水流玉洞桃花出，风过星坛桂子飘。  
蕙帐已空三径在，可怜猿鹤共无憀。  

章得象　题东掖山承天院  
闻说新庵号白莲，五峰环绕布金田。  
虎溪社共何人继，佛翕灯從几代传。  
岚色排空长似画，松枝偃盖不知年。  
劳生已作归休计，愿解尘缨结净缘。  

章得象　题灵康庙  
白鹤何年入紫氛，空馀灵迹庙犹存。  
岩崖暗锁云根老，堂殿阴连海气昏。  
潮上神乌鸣祭鼓，夜深鬼火照祠门。  
辽天归欢桑田事，应与麻姑子细论。  

章得象　题明庆塔院  
步步云梯彻上层，回头自觉欲飞腾。  
频来不是尘中客，久住偏宜物外僧。  
下寺钟声沈地底，前峰塔影落阶稜。  
凭阑未尽吟诗兴，却拟乘间更一登。  

章得象　题山宫法安院  
路入青青数里松，上方楼阁一重重。  
千寻练挂双流瀑，六曲屏开四面峰。  
幽鹭独翘藏翠竹，啼猿相对答疏钟。  
留连不忍催归骑，回首斜阳烟雾浓。  
山家门径锁寒松，更向烟萝第几重。  
幽鸟啼花归旧谷，应龙飞雨过前峰。  
分持皂盖歌千骑。入冠黄扉禄万钟。  
一见高吟重兴感，清名长在木阴浓。  

章得象　题延庆院  
碧涧连龙穴，层峦倚括苍。  
无时似风雨，绕院尽松篁。  
路僻人难到，僧间日自长。  
胜游应不负，三度届云房。  

章得象　桐柏崇道观  
万仞攀萝上翠岑，豁然平地九峰心。  
参差珠树和云出，咫尺丹霄有路寻。  
洞口碧畦长种玉，坛边古篆欲生金。  
桑田未变桃先熟，唯见蓬莱水浅深。  

章得象　峡山飞来寺  
澄江诘曲峡中天，远使归时驻画船。  
久别忽经星一纪，暂来才见月三弦。  
劳生草草真徒尔，陈迹依依亦怆然。  
回首越城何处是，山南渺莽祇云烟。  

章得象　玉光亭  
千层怀玉对轩窗，池上新亭号玉光。  
祇此便堪为吏隐，神仙官职水云乡。  

章得象　植萱亭  
凌江清浅绕城流，庾岭南边第一州。  
惟有梅花传远信，祇凭萱草缓离忧。  

章甫　白露  
岁旱今如此，天高岂不闻。  
家家望秋谷，日日有閒云。  
圣主焦劳甚，群公献纳勤。  
老农愁欲死，祈祷漫纷纭。  

章甫　白露  
烈日照平野，狂风吹槁苗。  
皇天无一雨，白露只明朝。  
世路多艰险，人心恐动摇。  
愁来唯有酒，聊以永今宵。  

章甫　白露行  
今岁淮南雨仍缺，官府祈求已踰月。  
城中又复闭南门，移市向北人纷纷。  
州前结坛聚巫觋，头冠神衣竞跳掷。  
缚草为龙置坛侧，童子绕坛呼蜥蜴。  
箫鼓迎神来不来，旱风终日吹黄埃。  
宁知白露只数日，稻苗焦枯恐不及。  

章甫　别陆务观  
江南江北虽一水，欲济无由若千里。  
那知奔走避边尘，邂逅西津见君子。  
一饭山间同野僧，花前把酒看张灯。  
醉吟落纸笔不停，留客夜阑双眼青。  
才气如公端有几，半刺江城聊复尔。  
新年华省用名郎，彙征公合联翩起。  
人生相知贵知心，道同何必问升沉。  
客袂此时成暂别，诗盟他日会重寻。  

章甫　卜焕之求双竹  
结屋清江上，怜君雅趣深。  
自移双竹种，分得半檐阴。  
特立夷齐节，相看管鲍心。  
只应风雨夜，听此两龙吟。  

章甫　卜宅  
卜宅定何好，庐山泉石奇。  
夜梦五老人，问我归何时。  
山中有蕨薇，可以疗子饥。  
束书早归来，长歌歌紫芝。  

章甫　不寐  
不眠知夜永，危坐起忧端。  
木叶纷犹落，篝灯炯未残。  
年华今晼晚，边堠且平安。  
以我衣裳冷，遥怜弟妹寒。  

章甫　采石  
江行十日风打头，采江石边还小留。  
龙宫煌煌俯湍流，抠衣再拜忻神庥。  
出门迳作萧寺游，危亭缥缈临金牛。  
江南江北苍烟收，日落未落双蛾愁。  
尚书丽句世罕俦，惜哉度曲无歌喉。  
折梅置酒斋堂幽，黄冠不饮空夷犹。  
野僧举觞横青眸，更得大斗偿香羞。  
兴阑山下却登舟，使君爱客方绸缪。  
夜深杖藜吊荒丘，列炬照野经塍沟。  
居人窃视声吚嚘，好事从来无与侔。  
促坐款语相答酬，伤今怀古风飕飗。  
泊渚高吟聊写忧，然犀照怪知何求。  
醉狂夜披紫绮裘，骑鲸入海穷冥搜。  
圣贤寂寞江悠悠，人在天地真蜉蝣。  
况我此身如赘疣，从公行善臭味投。  
有酒如川容拍浮，但愿早登黄鹤楼。  
痛饮浩歌更劝酬，一吊祢衡鹦鹉洲。  

章甫　呈胡德器  
相逢纵酒又连旬，醉倒谁知主与宾。  
舌在莫谈当世事，眼明仍是故乡人。  
不愁春与花俱减，但恨君如我更贫。  
淮上风烟随分好，他年准拟作比邻。  

章甫　呈谢仲连  
一苇江头风雨寒，邂逅三日同清髈。  
诸尘不染眼自碧，万事随缘心已安。  
雨晴归路马蹄疾，问君呼船定何日。  
杖藜过我城南偏，游戏世间文字禅。  

章甫　愁坐  
俗物满前无好怀，可堪时序苦相催。  
飞蚊扫迹夜方静，过雁传声寒已来。  
多病不胜杯潋滟，远游只恐马虺雙。  
书窗愁坐令人瘦，独上江楼日几回。  

章甫　除草  
恶草溷嘉蔬，凉风独荷锄。  
薅耘非敢后，滋蔓恐难除。  
女大知艰食，儿痴亦废书。  
归来一长叹，不是厌山居。  

章甫　春尽  
昼永花阴直，风轻麦浪匀。  
僧归还逼夏，莺语欲留春。  
须发垂垂老，亲朋往往贫。  
地偏人事少，聊以寄吾真。  

章甫　春日呈韩文  
阳乌阴兔争驰骋，人世光阴刹那顷。  
玉盘生菜乱青丝，三岁公家喫春饼。  
前年班春池阳城，民物熙熙箫鼓声。  
去年转粟巡边徼，圣朝初下和戎诏。  
只今塞下不传烽，野梅官柳竞春风。  
相从且作无事饮，莫辞节物来匆匆。  
明年上国春应早，棠棣阴中诗更好。  
诗成但遣阿买书，邮筒寄我江南道。  

章甫　春日村居  
筑圃未成趣，栽桃才试花。  
年饥儿强饭，春困妇煎茶。  
为客空迟暮，逢人只叹嗟。  
上天新号令，雷雨起龙蛇。  

章甫　春日村居  
村迥客来少，山寒春到迟。  
修塘留野水，插槿补疏篱。  
旁舍閒相过，幽人旧有期。  
出门看远烧，拄杖立多时。  

章甫　春日村居  
冬暖惟忧麦，春寒却勒花。  
地偏宜鸟雀，江远少鱼虾。  
惊犬时时吠，归鸿字字斜。  
故园芳草色，游子亦思家。  

章甫　春日村居  
浦树微微改，溪流稍稍深。  
春来差少病，岁后苦多阴。  
陇亩三年梦，亲朋万里心。  
感时仍念旧，老泪欲沾襟。  

章甫　春日村居  
土室宜冬夏，柴门玩岁时。  
不嫌贫作祟，直恐老相欺。  
草茁牛羊壮，山空虎豹饥。  
天晴好挑菜，吾亦伴儿嬉。  

章甫　春日山居  
流转情何限，艰难老见侵。  
儿啼妨午睡，花落搅春心。  
得句从谁说，开尊只自斟。  
移家近城市，湖水几时深。  

章甫　春日山居  
客舍逢迎少，村居道路迷。  
雨晴知虎过，烟暝有雅啼。  
轻薄看诸子，辛勤愧老妻。  
人生真寄耳，巢燕亦添泥。  

章甫　春日山居  
村陋浑成俗，云山要可人。  
短篱难唱午，芳树鸟啼春。  
地僻愁仍少，身閒懒更真。  
扁舟因送客，重到大江滨。  

章甫　春晚寺居即事  
晚晴鸟雀喜窥檐，客舍余寒怕卷帘。  
多病新来知本草，安心老去读楞严。  
发稀帽侧头慵栉，火冷香消手自添。  
百念不生惟饱饭，春山蔬笋十分甜。  

章甫　春望  
东风吹水岂容平，小雨催花却易晴。  
旅燕欲来春社近，故人何处晚山横。  
不才媿忝诸侯客，苦思难攻五字城。  
芳草满庭无一事，竹间幽鸟变新声。  

章甫　慈湖矶  
峭壁激湍流，湍流作洄洑。  
初无一饷风，饱我蒲帆腹。  
长笪寄怪石，招呼争挽牵。  
艰难仅寸进，何翅如登天。  
及矶日犹高，过矶日曛黑。  
依约见渔村，灯火照初夕。  
舟师告疲劳，夜泊投人家。  
警犬吠篱落，寒生芦荻花。  

章甫　次高若虚韵  
时事口慵说，性灵诗可陶。  
客中三日阴，江头风浪高。  
六年寄此邦，鸥鹭皆心交。  
烟波迥自如，应笑吾生劳。  
世路转偪仄，旅鬓空萧骚。  
既往若电梦，所得真毫毛。  
岁月解欺人，木落江之舦。  
勿谓吾甚衰，得酒犹能豪。  
旧游固可恋，归盟那得逃。  
负暄依茆檐，儿辈供爬搔。  

章甫　次郭遐龄所携张安国诗韵  
早作诸公客，过门竞挽留。  
忧时心尚壮，怀旧涕难收。  
富贵来何晚，文章老更优。  
尊前身健在，不必问封侯。  

章甫　次韩无咎途中寄陆务观  
风高微退鷁，云好合从龙。  
萧艾长贪雨，松筠却耐冬。  
禁途今不远，归兴未应浓。  
莫羡朱双毂，相期禄万钟。  

章甫　次韩无咎途中寄陆务观  
戎马驰驱日，江湖邂逅间。  
笑谈无逆旅，翰墨落名山。  
画省春风入，渔舟夜月还。  
唱酬能见记，书札忍令悭。  

章甫　次韩无咎途中寄陆务观  
寒梅欺雪白，腊酒爱鹅黄。  
花下觥筹乱，灯前锦绣香。  
醉吟挥字大，愁别听更长。  
近报蛾眉好，何时奉一觞。  

章甫　次韩无咎途中寄陆务观  
昼永浑无事，昏归只掩门。  
甘贫同陋巷，多病似文园。  
对月人千里，论文酒一尊。  
远怀霄汉路，愁绝虎狼村。  

章甫　次韩无咎途中寄陆务观  
园笋看成竹，庭榴已着花。  
老来犹是客，归去亦无家。  
万事大槐国，一身焦谷芽。  
心閒聊默坐，红日下天涯。  

章甫　次韩无咎盱眙道中韵  
人家过午绝炊烟，陇上羸牛挽不前。  
冠退皇恩方掩骼，民饥客饭只烹鲜。  
观风到处春随马，楗水归时月满川。  
王事独贤无倦色，鸡鸣起坐屋三椽。  

章甫　次韩中父送行韵  
素琴横床巾漉酒，千载斯人吾尚友。  
只今与世已相违，再见喜君真耐久。  
笑我生缘良易足，畲田新烧屋新筑。  
饭牛政自不须歌，失马焉知未为福。  
百里未容君疾驱，朝廷用才当不拘。  
他年得意辇毂下，莫忘诗篇寄田舍。  

章甫　次郝泽民韵  
归雁冲云去，栖乌向日啼。  
山明初过雨，沙静不多泥。  
江上梅花细，村中酒价低。  
无人可同出，课仆理荒畦。  

章甫　次惠老见诒  
别去忽三纪，余生能几年。  
相看双眼碧，且喜一灯传。  
禅病君无恼，诗狂我欲仙。  
剧谈成绝倒，还似蜜中边。  

章甫　次吕伯恭见寄韵  
鲁钝不如锥处囊，嗜好凿圆投枘方。  
镜中须发今苍浪，多病年来疏酒觞。  
山林旧约都茫茫，局促何由心胆张。  
半生恍堕水中央，疾呼四顾无舟航。  
客舍雨余梅杏黄，忆君著书看屋梁。  
缄题到手伸读忙，亦知别后遥相望。  
我犹驽马遭绊韁，君若鹰鹍之老苍。  
见义勇往柔而刚，君不求名名自彰。  
行须正色肃鵷行，不容燕雀高飞翔。  
辱诗敢忘什袭藏，报章勉率聊寄将。  
广厦他时客几房，种成桃李满江乡，  
忍使故人趋道旁。  

章甫　次沈商卿见怀韵  
歌喉宛转变鸣禽，载酒曾同花下吟。  
寒潮不应宿渔浦，挑灯还忆夜深语。  
十载故人谁似君，便拟卜邻桑柘村。  
青钱未办归期远，满目青山空秀婉。  
有酒何须身后名，高轩未必如徒行。  
朝看桃杏发红萼，晚来风雨嗟零落。  
寻幽选胜不应迟，百岁光阴能几时。  
问君何日憩奔走，忍令春色成乌有。  

章甫　次通一见诒韵  
酒力添春意，诗魔恼夜眠。  
老来尤惜日，客里又逢年。  
送雁寒云外，寻梅野水边。  
无钱供剧饮，空枉故人篇。  

章甫　次王勉夫见招  
浪迹踰三纪，知音只数公。  
拙非今日用，愚与古人同。  
宾客虽常满，箪瓢或屡空。  
躬耕逢岁旱，拄杖立西风。  

章甫　次王勉夫见招  
风月分公宇，图书静客堂。  
交情知烂熳，暇日想徜徉。  
我老嗟筋力，诗成损肾肠。  
报章惭不敏，秋至足悲伤。  

章甫　次张子仪韵  
半生江海惯浮游，邂逅今成客此州。  
忧国幸逢年谷熟，望乡长恨晚山稠。  
连天烟雨双鸿雁，满地风波一白鸥。  
独把酒杯悲节物，何时弟劝与兄酬。  

章甫　次仲韩韵兼简若晦  
世途时事两艰难，上水船行八节滩。  
旅雁唤愁秋已尽，邻鸡惊梦夜将阑。  
醉狂终是心情懒，老瘦非关骨相寒。  
閒忆能诗俞与赵，久无妙语发毫端。  

章甫　从贾倅乞猫  
渚宫茅屋住经年，墙壁苦遭群鼠穿。  
旋乞狸奴名去恶，中宵客枕得安眠。  
携之俱东泛江水，餍饫鱼腥二千酀　。  
半途忽作楚人弓，儿女怜渠今未已。  
昨宵闻说二车家，花墩五子俱可夸。  
此诗虽拙胜盐茶，不问白黑灰狸花。  

章甫　骢马  
门前骢马无人骑，北风落日长声嘶。  
细看毛骨独殊众，或言来自流沙西。  
伏枥忍遭奴隶辱，立仗难贪五品粟。  
将军边塞敢横行，愿同生死俱驰逐。  

章甫　答权干用命字韵见惠  
峩峩儒衣冠，昕贵知义命。  
大道若坦途　　狂夫蹈邪径。  
惟君异流俗，学古师往圣。  
穷居饮一瓢，轻视车千乘。  
粹然白玉温，卓尔青松劲。  
风流入莲幕，忠恕自天性。  
爱贤易好色，避利如深穽。  
时邀野人语，亦说禅家病。  
不辞王事劳，益知仁者静。  
兼旬当阔别，强饭遵时令。  
边城霜露寒，淮乡道里夐。  
事物多感怀，篇章应寓兴。  

章甫　答仲韩醉中见和  
外事添蛇足，余生嚼{左虫右越}螯。  
床头新酒熟，江上远山高。  
纪咏能偷暇，登临莫惮劳。  
独醒诚可笑，辛苦赋离骚。  

章甫　代呼延信夫以笋乞猫於韩子云  
官居城一隅，屋漏如野处。  
辛勤补绿萝，仅可待风雨。  
移家幸亡恙，所苦多硕鼠。  
齧衣费纫缝，盗肉恣含咀。  
引子动成群，啾啾疑尔汝。  
昼曾无靦颜，入暮谁能御。  
窥灯殚膏油，惊梦斗俦侣。  
主人非昔人，为态尚如许。  
饱食讵可常，潜踪岂无所。  
灌穴恶尽杀，具磔难悉举。  
墙东吏部家，两猫将十子。  
往往感仁惠，相乳忘彼此。  
花墩夜不眠，卫寝如驯虎。  
愿分俊逸姿，庶以镇衡宇。  
穿鱼聘衔蝉，於君谅无取。  
丁宁玉板师，委曲臻斯语。  
妻孥仍有言，乞猫宜乞女。  
他时遂生育，邻里转相予。  

章甫　得蔡深源信  
左右图书一小轩，闭门谢客蔡深源。  
别来三岁喜无恙，老去百怀谁与言。  
神鱼不肯贪香铒，天马难令驾短辕。  
苦忆当年常款曲，茆檐软语负朝暄。  

章甫　灯夕韩使君惠谷帘泉  
忆昨嬉游不忍閒，只今但欲掩柴关。  
短檠无恙客多病，明月有情天若悭。  
落日哦诗方袖手，故人忆我未还山。  
归家且酌康庐水，恍堕千岩紫翠间。  

章甫　灯夕戏简胥直夫  
小雨催耕苦未匀，东风吹水起鱼鳞。  
兵戈关塞今年定，灯火江城此夜新。  
万点飞花愁客子，一天明月属游人。  
旧时面壁胥居士，何处笙歌作好春。  

章甫　登楼  
空室才容膝，楼高适与邻。  
清秋宜眺远，瘦策故来频。  
鸟雀宁知我，江山不厌人。  
哦诗兼把酒，地主未尝嗔。  

章甫　登谯楼  
老大心虽懒，登临眼尚明。  
水流春后暖，楼迥晚来晴。  
翔集鸠无数，归飞雁一鸣。  
阑干成独倚，愁绝莫云平。  

章甫　督祖显和章  
孙侯二尺短檠前，何啻颂诗三百篇。  
金銮玉堂未归去，聊结江湖山水缘。  
官闲不复弄朱墨，胜日过门无恶客。  
春风快马紫游韁，花底黄鹂尽相识。  
酒酬谈辩翻波澜，得句全胜得好官。  
我亦从来有诗癖，撚髭一字吟难安。  
不知辛苦竟何益，闻道何妨死今夕。  
他年傥使无知音，盈编不作一钱直。  
日来颇怪诗筒迟，恐君豫办磨崖诗。  
中原窟穴尚狐兔，未应便草閒居赋。  

章甫　独登南楼兼怀严圣几俞若晦  
瓜茗难逃暑，蚊蝇正作秋。  
劳生一念错，晚境万缘休。  
笔老无新语，囊空有敝裘。  
閒携瘦藤杖，独上郡南楼。  

章甫　独登南楼兼怀严圣几俞若晦  
城外江山好，楼前市井喧。  
登高明远目，直北望中原。  
济世原无策，伤心不忍言。  
唯余忧国泪，还共水潺湲。  

章甫　独登南楼兼怀严圣几俞若晦  
昼景微微敛，阴云稍稍低。  
炎凉催旅燕，风雨听鸣鸡。  
独立江楼上，想思浙水西。  
诗情兼酒伴，何日手重携。  

章甫　多日不收家信再和呈丁合州  
邮亭盘礴已六日，清坐了无尘事随。  
书寄弟兄犹未到，梦游京浙不胜驰。  
江边短艇雨千点，竹里痚烟梅一枝。  
儿女未知为客恨，但争柑橘绕庭墀。  

章甫　法刚化士干蒋山藏经乞语  
钟山夜半发奇怪，火光炽然脱三昧，  
法筵龙象不须惊，宝公留得眉毛在。  
食轮才转法轮随，楼台金碧还相辉。  
大千经卷何处觅，刚禅藏在僧伽叶。  
如来言语皆真实，别有真经名第一。  
琅函宝藏不能收，若遇知音请拈出。  

章甫　放歌招孙祖训俞国宝饮  
儿时望春春不来，春衣隔年催翦裁。  
平明出游薄暮回，惟恐云气兴风雷。  
岂知乐极还悲哀，十年黄尘涴青鞋。  
管领莺花已无意，感时念旧时伤怀。  
去年寒食丹徒县，家寄毗陵不相见。  
今年寒食江陵府，妻子相看泪如雨。  
迂儒忧国更忧家，枉杀清明不见花。  
无端柳絮搅愁思，一径漫漫春日斜。  
主人知我坐憔悴，故遣斗酒来相慰。  
呼妻安稳置床头，个是贫家一祥瑞。  
床头三日未开尝，秋秋忧心自如醉。  
朝来忽觉体中佳，吻角流涎已难制。  
细君平日但濡唇，瓦盆对酌可无人。  
招朋一饮舒清兴，要须脱畧任天真。  
高邮孙夫子，相逢不作鬲上语。  
临川俞先生，客里伤春作诗苦。  
二公问学该今古，胸吞云梦轻阿堵。  
我酒虽不多，酒行诗可歌。  
杖藜乘兴速来过，不来吟醉奈春何。  

章甫　分蝗食  
田园政尔无多子，连岁旱荒饥欲死。  
今年何幸风雨时，岂意蝗虫乃如此。  
麦秋飞从淮北过，遗子满野何其多。  
扑灭焚瘗能几何，羽翼已长如飞蛾。  
天公生尔为民害，尔如不食焉逃罪。  
老夫寒饿悲恼缠，分而食之天或怜。  

章甫　分题得草果饮子  
神农书本草，有美生南州。  
春华穗端垂，仿佛芙蓉秋。  
青囊賏嘉宾，璀璨安石榴。  
香味极辛烈，果中第一流。  
磊落入盘钉，和羹充肴修。  
温中与下气，功用亦罕俦。  
苞苴走四海，药笼必见收。  
吾老苦病暍，淡味空频投。  
作饮近得此，选择知独优。  
碧井沈银瓶，斟酌得自由。  
蔗浆已觉俗，茗粥良可羞。  
乃知古圣人，收拾靡不周。  
日遇七十毒，纵死夫何忧。  
但吾赤子多，疾苦庶有瘳。  
大或仁者心，当与天地俟。  

章甫　古洗  
古人不可见，古物亦无几。  
今朝双眼明，乃识汉时洗。  
规模简而质，仿佛古君子。  
年深土销蚀，薄处仅如纸。  
篆名可意逆，依衡辨双鲤。  
传宝今几代，是阅人多矣。  
我生颇好古，摩挲不能已。  
悠然起遐思，俗物一何鄙。  

章甫　归自真州道中用前韵简诸故人  
閒愁生旅怀，薄酒安能陶。  
篮舆赴归期，历历山路高。  
风雨道旁憩，倏然思故交。  
官闲相聚首，怀我登顿劳。  
辩论杂嘲谑，诗词兼雅骚。  
人生几何时，容易生二毛。  
方今天子圣，登用皆夔舦。  
愿君各努力，去矣道群豪。  
我生苦畏事，屏处如逋逃。  
纵复技痒存，敢念麻姑搔。  

章甫　过家留一夕曹丈复和韵再作  
贤圣何曾时一中，扁舟但困打头风。  
按田外叹裹粮乏，还舍内嗟瓶粟空。  
论事时遭瞋目视，催科隔绝满堂烘。  
匆匆结束又西迈，望眼却随黄鹄东。  

章甫　过清宇新居再用开字韵  
市远嚣尘息，窗明老眼开。  
句从天外得，书自日边来。  
久住当成趣，相看不忍回。  
凉生初却扇，月出好衔杯。  

章甫　过清宇新居再用开字韵  
书帙儿能整，柴扉手自开。  
梦残江月上，酒醒竹风来。  
旧集秋重校，微吟日几回。  
初无俗客饭，当有故人杯。  

章甫　海门残照图  
斜日淡笼吴楚，暮烟欲闭金焦。  
未暇乘桴浮海，那船曾趁春潮。  

章甫　韩使君分送芍药索诗因忆旧游  
忆向西津櫂酒船，维扬去结看花缘。  
杖藜到处花辄好，夭红艳紫相留连。  
散尽黄金携酒友，夜深明月还京口。  
中流击楫来悲风，天阔参横移北斗。  
俯仰光阴恰十春，二十四桥经战尘。  
眼明忽见扬州种，衰病无因贾余勇。  

章甫　和韩无咎使君吊李谪仙  
力士能令妃子嗔，长安无复谪仙人。  
宫袍却换江东酒，野乳终为帝外臣。  
孤冢道旁空怨结，两峰烟际自愁颦。  
骑鲸捉月知何在，太白光芒夜夜新。  

章甫　和韩丈寄崖簿大雅并见简韵  
故乡未可归，异县难久留。  
海深蛟鱷怒，安得乘桴游。  
贫贱岂天意，自不曲如钩。  
吾道未全穷，三岁依贤侯。  
小鸡随孔鸾，顾影良可羞。  
所喜臭味同，洁已从清修。  
迩来苦多病，颇厌淮南州。  
援琴操土风，大类南冠囚。  
今辰天气佳，和气吹敝裘。  
桃李竞颜色，谁能分劣优。  
空搅游予心，浩荡生春愁。  
新诗忽到手，盛意知难酬。  
材生天地间，小大固不侔。  
词锋未易当，如以楚伐邹。  
玉季更多文，情义还相投。  
他年内集时，尚记野人不。  

章甫　和韩丈雪晴  
天公逞巧逐时新，戏把乾坤作烂银。  
净压边尘无战马，寒持使节有诗人。  
夜长霜月争催晓，年近江山逼放春。  
归寿高堂先一醉，称觞汉殿及嘉辰。  

章甫　和刘岩隐道士  
青眼难逢阮步兵，白须新识老弥明。  
清谈畧洗尘埃书，妙句仍看欬唾成。  
休说有身真是患，但知得酒不须名。  
焦桐更倩挥毫手，要听秋崖夜鹤鸣。  

章甫　和沈商卿次前韵  
故人边上去，春到未还家。  
奔走因王事，艰难感岁华。  
诗坛推俊逸，醉帽想欹斜。  
莫怪书题少，新年眼更花。  

章甫　和沈商卿次前韵  
逢人问行李，几日至东园。  
别去将三月，书来得五言。  
淮山分限域，风土异寒暄。  
四大知安稳，根尘要反源。  

章甫　和俞若晦晚步  
日落帆归疾，天寒潮应迟。  
老蟾还照客，宿鸟未安枝。  
怀抱难忘酒，工夫不到诗。  
徘徊江上路，此意有谁知。  

章甫　和仲韩见简韵  
野人不爱名，中岁益安命。  
辛苦营一区，婆娑只三径。  
那知钱有神，但喜酒能圣。  
翩翩赵公子，时时枉轩乘。  
诗词既清婉，笔力亦端劲。  
传家坚素守，从仕伤直性。  
语言生风波，道路足机阱。  
君犹沉下僚，我亦抱多病。  
时偷半日閒，乐此一室静。  
赏月已失期，登高况当令。  
风物渐凄紧，江山更幽夐。  
何时城南楼，曳杖可乘兴。  

章甫　和周师禹所寄  
九载光阴俯仰间，百年人世几悲懽。  
竹楼梦断伤春晚，云壑书来喜岁寒。  
别久更怜诗笔健，愁多须和酒杯宽。  
相望江北江南路，柳絮随风又作团。  

章甫　和朱少翁除夕  
破晓东风又磔鸡，人心物态两推移。  
建瓴岁月今将老，漂梗江湖少不羁。  
独坐旧谙为客味，长愁新赋悼亡诗。  
多憀府主莺花约，归去西畴恐后期。  

章甫　湖上吟  
谁家短笛吹杨柳，何处扁舟唱采菱。  
湖水欲平风作恶，秋云太薄雨无凭。  
近人白鹭麾方去，隔岸青山唤不譯。  
好景满前难著语，夜归茅屋望疏灯。  

章甫　即日  
苦忆花吹尽，生嫌草长齐。  
莺啼春已暮，客散日还西。  
孺子抛书卷，童奴理菜畦。  
怒雷将急雨，一夜水平堤。  

章甫　即日  
吟苦知音少，棋低敌手多。  
故人无恙不，薄酒奈愁何。  
未暇兔三窟，聊同鸥一波。  
传闻江北路，人应力田科。  

章甫　即日  
醉里三春了，山中五载留。  
日长知已夏，雨冷忽如秋。  
书贷监河粟，箱存季子裘。  
曲肱朝睡美，身外付悠悠。  

章甫　即事  
平边活国不关侬，昼永新添炙背功。  
鸠妇仳离天欲雨，鹊巢低稳岁多风。  
一弹指顷韶光半，微破颜时梦事空。  
但得余生无病恼，从渠南北与西东。  

章甫　即事  
暑雨何时了，江云不肯开。  
穷途惟有死，薄俗动相猜。  
怪事供诗卷，閒愁付酒杯。  
欲从湖海去，安得小舟来。  

章甫　即事  
俯仰怜身世，飘零玩岁时。  
道途多异说，客子有新诗。  
日落乾坤惨，风生草木悲。  
高楼空北望，清泪不胜垂。  

章甫　即事  
天意诚难测，人言果有不。  
便令江海竭，未厌虎狼求。  
独下伤时泪，谁陈活国谋。  
君王自神武，况乃富貔貅。  

章甫　即事  
门静悠悠日，春愁淡淡天。  
风尘殊未已，形影自相怜。  
有客还诗债，无人与酒钱。  
感时歌慷慨，忧国泪潺湲。  

章甫　即事  
风急收残雨，花轻点客衣。  
江山争秀发，燕雁不同飞。  
异县交游少，中原信息稀。  
王师战甚苦，方解蔡州围。  

章甫　即事  
弟妹今安在，飘零各贱贫。  
诗成难寄远，目断更伤神。  
风俗殊方异，交情白首新。  
辛勤营一饱，媿此百年身。  

章甫　即事  
探报无虚日，淮东有捷音。  
周王方北伐，蠢动敢南侵。  
四海当多事，群公在一心。  
祖宗功业盛，德泽结民深。  

章甫　即事  
两淮仍蜀道，群寇再侵寻。  
不戒兵犹火，唯夸旅若林。  
皇图终复古，天意亦难谌。  
咨尔无猖獗，须思后患深。  

章甫　即事  
群寇仍猖獗，城边即弃捐。  
休兵虽上策，讲信竟虚传。  
人事今如此，天心恐未然。  
忍令唇齿地，重此染腥羶。  

章甫　即事  
初失清河口，駸駸遂逼人。  
余生偷岁月，无处避风尘。  
精锐看诸将，谋谟仰大臣。  
愞夫忧国泪，欲忍已沾巾。  

章甫　寄棻萩主  
问讯棻萩主，萩中事若何。  
得诗堪供佛，学道想无魔。  
关塞兵戈定，江湖岁月多。  
他年白莲社，藜杖饱经过。  

章甫　寄韩漕子云  
诏书淮上遂休兵，玉帛相随下帝京。  
且喜王师还禁卫，独烦使节在边城。  
转输积雪河冰合，离别春风塞草生。  
细札催归应不晚，到家犹及趁清明。  

章甫　寄淮东总领许叔庸  
太平寺里留诗别，江北江南几秋月。  
那知未著侍臣冠，坐总军储持使节。  
平生一饭不忘君，蟠胸万卷皆经纶。  
闻说别来头更白，忧国只今能几人。  
忆昨同倾京口酒，笑我凋零已蒲柳。  
晓驱黄犊破荒烟，留眼看公印如斗。  
短篇自昔蒙品题，老矣无复能新奇。  
乐府流传妙天下，小胥妙寄定何时。  

章甫　寄金山良书记  
浮玉山头屋数椽，同龛弥勒忆当年。  
只今输与良书记，睡起晴窗看钓船。  

章甫　寄金山良书记  
不向金山作主人，春江鸥鸟定相亲。  
凭君与问寒岩树，今见桃花几度新。  

章甫　寄荆南友人  
余生自拚一虚舟，未害寻请慰客愁。  
梅欲飘零犹醖藉，柳才依约已风流。  
关心弟妹无黄犬，入梦江湖有白鸥。  
别后故人相念否，东风应倚仲宣楼。  

章甫　寄上曾仲恭侍郎借净香寮诗韵  
官酒味甚薄，客怀愁正浓。  
节物苦催人，水叶鸣西风。  
觅句了无得，寂寞谁与同。  
凭高望京口，佳气何葱葱。  
中有贤府主，莹然冰雪容。  
家学传正派，政声摩秋空。  
閒哦燕寝诗，香篆萦房栊。  
别来未兼旬，频夜梦见公。  
白沙距西津，片帆可即通。  
会当涤场圃，还奉杖履从。  
只恐趋召还，接武夔与龙。  

章甫　寄题郭侯至喜堂  
岷江西来会众水，峡束奔湍吁可畏。  
年长三老更相贺，舟到夷陵若平地。  
宁知市朝车马尘，仕路风波尤畏人。  
急流往往捷有神，滟澦瞿唐何足云。  
只今四海滔滔是，未省几人知此理。  
君侯不与世沉浮，家有新堂名至喜。  
武昌重镇居上游，云屯禁施用谐貔貅。  
君侯智略谁与俦，天子久宽西顾忧。  
令严将士无骄色，玉帐昼閒人语寂。  
中斋一榻净无尘，自炷炉香读周易。  
有时领客尊酒同，雅歌投壶双颊红。  
门前官柳摇春风，想应目送天边鸿。  
狐兔中原须尽扫，功成身退天之道。  
角巾归路颺轻舟，童仆懽迎人未老。  

章甫　寄题极星亭  
杜陵白首尚书郎，一见瀼西春草长。  
忽思苍梧叫虞舜，翩然短棹下瞿塘。  
晚泊江亭生暝色，野服出船乌帽侧。  
南极一星落江湖，战尘蔽天兵未息。  
闾阎恶少印累累，不梦周孔嗟吾衰。  
机心去尽鱼鸟狎，在处诗篇神护持。  
四百年间一弹指，当时松竹今余几。  
南望冰魂不可招，波翻落日愁云起。  

章甫　寄赵鄂州  
田家禾黍方登场，枯桑索索天雨霜。  
黄花篱落尚可醉，今我不乐思武昌。  
武昌使君半年别，前日书来慰愁绝。  
想思为我作西亭，徙倚阑干只明月。  
大材开府何优游，政声日随江水流。  
赐金增秩未为宠，咫尺丹诏催归辀。  
灯前春雨同挥翰，南风吹船着淮岸。  
云间过雁唤愁生，短褐饭牛歌夜半。  

章甫　简查仲明  
佛法若大海，我生犹蚊虻。  
饮少腹已满，鼓翅作微鸣。  
查侯饱禅学，如说且能行。  
有如辽天鹤，岂受网罟婴。  
有身未免俗，时时还入城。  
篮舆过茅屋，无异同条生。  
相见非何事，说法俱纵横。  
妙处固不二，其实无所争。  
愿君更方便，除我疑惑情。  
要如两圆镜，相照交光明。  

章甫　简李牧之  
落日还家聊面壁，剥啄谁来破幽寂。  
语音相似桑梓同，风骨轩然双颊红。  
亹亹清谈霏玉屑，多说东湖与霜杰。  
江西故老已凋零，听君论诗犹典型。  
君今久占宣城籍，我是江湖未归客。  
客愁时事两苍茫，一醉邀君君莫惜。  

章甫　简唐先生谷  
藩篱落日鸟雀闹，江湖西风鸿雁高。  
病躯已厌秋夜永，农事更伤终岁劳。  
穷愁满眼未容遣，俗物败意时相遭。  
隐芝庵中有高士，拄杖请来同出邀。  

章甫　简王漕左司  
人生天壤中，孰不有所求。  
小大虽不齐，逐物常同忧。  
士子文字间，亦各从所爱。  
取舍未必同，於道均无害。  
我生才甚下，志与俗子殊。  
思贤惄如饥，觅句聊自娱。  
惟公盛德人，君今乃行古。  
富贵等云烟，词翰敏风雨。  
荆湖十五州，玉节何煌煌。  
门庭无杂宾，读书清昼长。  
抠衣愿从游，自视亦何有。  
未知函丈地，能着野人否。  
公诚一顾之，足以为我荣。  
淮南有石田，归趁春雨耕。  

章甫　简熊帅景瞻  
槐柳阴中数间屋，粗饭濁醪羹杞菊。  
过门问字欠无人，只有图书伴幽独。  
剥啄是谁来叩扃，手持札翰趋吾庭。  
风采九州安抚使，得得遣骑相招迎。  
我愿识公从宿昔，贵贱殊途那易得，  
亲染云笺贲草庐，惊喜盈怀仍叹息。  
折节下士古所稀，岂意於公今见之。  
况公位貌已崇重，英声凛凛威羌夷。  
满堂宾客皆豪杰，从容何止谈风月。  
野人自视殊缺然，或可为诗纪勋业。  

章甫　简张安国  
南北东西厌问津，西海忘形今几人。  
惟公名誉一世重，虽不吾与吾当亲。  
气吞云梦并余子，深厚文章六经似。  
昂霄耸壑正当时，发策决科余事耳。  
上方忧顾大江东，虎踞龙盘气象雄。  
却袖玉堂挥翰手，来成方面保厘功。  
西风澹日边云碧，岁晚军情犹未得。  
不应矫首送飞鸿，想得攒眉正忧国。  
雅闻一诺值千金，推挽尤多乐善心。  
坐上能容野人否，试听客里短长吟。  

章甫　荐饥  
陇亩还枯旱，鉯犂谩苦辛。  
饥寒知不免，盗贼恐相因。  
忧国书生志，安民圣主仁。  
丰凶端有数，天本爱斯民。  

章甫　荐饥  
久客身长健，频年谷不登。  
天时有差忒，人事亦因仍。  
鹏运溟南北，鱼呼水斗升。  
世途惟论报，谁饭在家僧。  

章甫　閒吟  
春风略不欺贫贱，美酒真堪托死生。  
芳草又依穷巷绿，残尊重与故人倾。  
雨余入馔添蔬笋，昼永欹眠忆弟兄。  
但得一廛供送老，更将诗颂纪升平。  

章甫　閒吟  
梅花白尽柳初黄，春未平分日已长。  
老眼明边湖水绿，閒愁来处楚山苍。  
高吟且喜诗无病，痛饮方知酒有肠。  
南北故人强健否，谁知旅鬓欲秋霜。  

章甫　江北  
江北多戎马，江南有战船。  
艰难吾欲老，辗转夜无眠。  
归去须三迳，飘零又一年。  
邻舟听客语，愁绝晚来天。  

章甫　九日  
登高长是易销魂，多病新来目更昏。  
强引儿童追节物，久拚身世任乾坤。  
江风冷拂乌纱帽，篱菊香浮老瓦盆。  
回首西湖如昨日，交游凋谢不堪论。  

章甫　九日寿之见过  
老去犹耽酒，归来自拨醅。  
绝怜黄菊好，仍有故人来。  
怀古空三叹，挼香更一杯。  
横山无十里，骑马未须回。  

章甫　九日忆俞若晦  
出处殊途会面难，君留湖上我江干。  
黄花三度不同醉，白发数茎尤寡欢。  
鹗立寥寥天地大，鸿飞漠漠水云寒。  
登高时节还相忆，朝露谁怜坠林兰。  

章甫　句  
只欠蛾眉把屈卮。  

章甫　句  
藉糟行万里，醉死甘为戮。  

章甫　句  
今朝忽至前，郭索当炎伏。  
也知楚人馋，不待秋霜熟。  

章甫　郡圃残雪  
半依篱脚半依城，多傍梅边水际亭。  
最是晚晴斜照里，黄金日射万银星。  

章甫　郡圃残雪  
南风融雪北风凝，晚日城头已可登。  
莫道雪融便无迹，雪融成水水成冰。  

章甫　郡圃残雪  
城外城中雪半开，远峰依旧玉崔嵬。  
池冰绽处才如线，便有鸳鸯浮过来。  

章甫　苦旱  
巫歌瓦鼓自村村，下鬼安能谒帝阍。  
尽室每愁风卷屋，何时得见雨翻贫。  
久无蚯蚓来堂上，颇说飞蝗集谷根。  
投老躬耕营一饱，客怀岁晚不堪论。  

章甫　雷  
三伏久不雨，今辰忽闻雷。  
殷殷地中出，轰轰空际来。  
电光倏先驰，掩耳恐不及。  
阴云势相交，销铄畏毒日。  
上天行号令，君子敬天威。  
端坐每深省，整冠仍敛衣。  
苍生苦炎热，喘汗不可过。  
寄声谢丰隆，为起神龙卧。  

章甫　连屋  
十年诵公诗，正自识孙楚。  
一日从公游，如入图书府。  
登门迹已熟，入室心相予。  
及观连屋处，益知用意苦。  
岩岩中书君，正色元佑年。  
文章照今古，神物护简编。  
盛德宜有后，诸孙如彼贤。  
韡韡常棣华，相戒南陔篇。  

章甫　临江何氏结亭松间名曰弹秋因王通一来乞诗  
万籁从风俱发声，唯松得之尤善鸣。  
五声水乱无亏成，膝横三尺秋月明。  
君家江南一茆屋，直干森森伴幽独。  
人言丝竹不如肉，曲肱听度无弦曲。  
故山偃盖未十围，猿惊鹤怨吾当归。  
聊凭东风寄君诗，风鸣松鸣吾不知。  

章甫　刘裸卿送笋  
俗子贪钱如食蜜，幽人爱竹如种玉。  
君家大隐城一隅，万个深围数间屋。  
阳春不住长儿孙，犊角猫头还满目。  
却恐繁阴碍风月，童奴时取供肴蔌。  
朝来想挂北窗坐，应念先生食无肉。  
故遣此君来起予，斓斑嫩箨森盈束。  
先生饥肠非雷吼，米糁盐醯羹杞菊。  
急呼瀹釜然枯薪，殷勤留客晨炊熟。  
不羡侯家五鼎烹，得此一饱万事足。  
客去关门听雨眠，枕上诗成翻水速。  

章甫　六言  
刺绣何如倚市，力耕须要逢年。  
留醉堂中老子，日长沽酒无钱。  

章甫　六言  
饥肠有句欲吐，陋巷无人肯来。  
薄晚飘风骤雨，终年枯木寒灰。  

章甫　六言  
从来钟鼎无梦，是处林泉可家。  
料事颇知风雨，逢人且说桑麻。  

章甫　六言  
一丘一壑粗足，老圃老农可师。  
鸡唱不踰风雨，蛙鸣何择官私。  

章甫　六言  
旧书终日懒读，小斧有时独携。  
取醉旋簄白酒，护生不杀黄鸡。  

章甫　六言  
儿女逼人咄咄，交朋笑我悠悠。  
幸逢边塞无事，但愿山田有秋。  

章甫　鹿角  
呦呦鸣鹿群，适意在林薮。  
泉甘草丰茂，多力故能走。  
一朝触祸机，竟死谁人手。  
割鲜登鼎俎，刺血置杯酒。  
犄角未易弃，煮胶方术有。  
汲江为浸渍，七日去粗垢。  
大候三伏时，煎熬必畓缶。  
色作琥珀红，坚重如琼玖。  
补阳遂强骨，轻健还湛久。  
杀身虽可怜，仁实存身后。  
功能利生人，死且垂不朽。  
悠悠肉食辈，亦愧此鹿否。  

章甫　履方携姜坦道诗卷相过为书其后  
姜侯同乡井，忆昨初见时。  
春风头陀萩，快作六字主寺。  
一别十五年，漂流各萍转。  
君携此轴来，如觌故人面。  
淤泥青莲花，本自不受尘。  
得钱付酒保，往往遭谤嗔。  
眷言方遐思，相从问消息。  
清狂犹曩时，须发幸未白。  
我贫过孟郊，何敢以诗鸣。  
拟办黄篾舫，去寻白鸥盟。  
怀人暮云碧，忧国寸心折。  
安得癯仙来，共醉望沙月。  

章甫　落叶  
青青池边树，岁久独婆娑。  
鸣蜩炎暑时，爱此清阴多。  
西风一披拂，颜色已非故。  
朝看一叶飞，暮落浑无数。  
叶落毕归根，明年发阳春。  
人生岂长好，日月如飞轮。  

章甫　谩成  
时事何年定，吾生半时休。  
僧居才解夏，边壘又防秋。  
远水朝沧海，斜阳傍小楼。  
西风吹画角，归思满扁舟。  

章甫　悯农  
前村后村水车声，咿咿轧轧终夜鸣。  
皇天不雨四十日，高田何止龟兆出。  
田家眼穿望早禾，早禾不熟奈饥何。  
今年神祠祷不应，沽酒买牛空费多。  
天公高居民父母，有耳应闻下民语。  
乞我滂沱半朝雨，免遭县吏鞭笞苦。  

章甫　纳凉  
大热金石流，日色赤可畏。  
鄙夫先多病，喘息仅存气。  
饮冰不救渴，肤汗那容睡。  
秋风几时来，不问黑貂敝。  
林梢堕斜阳，凉颸飒然至。  
呼童汲井泉，洒扫庭中地。  
胡床得露坐，始觉有生意。  
老妻破甘瓜，儿女膝下戏。  
鸣蝉虽强聒，亦足代鼓吹。  
坐久月照人，金波正澄霁。  
惜哉疲薾甚，杯酒未敢置。  
浮生能几何，荏苒忽中岁。  
四时更代谢，寒暑不可避。  
幻身岂长存，中有不迁义。  
且享今夕凉，百年安用计。  

章甫　陪韩子云吊张安国舍人墓  
顷从武昌守，来哭清果墓。  
老泪湿征衫，伤心不忍去。  
焉知五载后，重到山崔嵬。  
松柏倏已拱，宿草缠余哀。  
公乘使者车，忠厚神所赉。  
远怀平生亲，斗酒相沃酹。  
曩以门下故，获登君子堂。  
招呼连屋居，此意讵可忘。  
青春闭佳城，荣华竟消歇。  
空余千古名，不随世磨灭。  
蓬莱定何处，神仙知有无。  
徘徊重徘徊，悲风生坐隅。  

章甫　陪王漕右司游东园  
籍甚皇华使，诗清思不群。  
建台多暇日，领客总能文。  
花好杯重劝，茶香手自分。  
礼宽情烂熳，小雨夜深闻。  

章甫　陪王漕右司游东园  
不到东园久，从公喜再游。  
名花移别岛，新筑俯长流。  
荡漾扁舟稳，回还一径幽。  
胸中擅邱壑，此地得冥搜。  

章甫　陪王漕右司游东园  
昼永花红困，烟轻草绿齐。  
缓行金琐细，烂醉玉东西。  
棋局观成败，河鱼入品题。  
门阑老宾客，胜处谢招携。  

章甫　葡萄  
马乳酸甜自旧知，眼寒久不见生枝。  
中原有路人难到，北客思乡泪欲垂。  

章甫　葡萄  
磊落堆盘亦快哉，无人能寄一枝来。  
平生不识凉州酒，汉水遥怜似泼醅。  

章甫　清明病中遣酒问讯史授夫  
一榻萧然唯坐卧，风雨欺人打窗破。  
数片飞花何处来，寒食清明病中过。  
疏狂閒忆少年时，问柳寻花夜不归。  
春衣一任酒狼籍，玉山自有人扶持。  
日月变迁衰相现，世途迫隘令人倦。  
耳冷那闻白雪歌，眼寒不识春风面。  
怀君著书坐僧房，呼儿兴拨浮蛆香。  
往浇万卷文字肠，莫学病夫多感伤。  

章甫　清宇移居  
怀抱俱牢落，相逢得暂开。  
有时逃酒去，排日送诗来。  
抚事空三叹，移家又一回。  
秋凉安稳住，莫负菊花杯。  

章甫　秋日  
奔走伤形役，艰难感物华。  
澹烟笼远树，小雨湿寒沙。  
唤客尊无酒，撩人菊有华。  
弟兄书不至，过尽雁行斜。  

章甫　秋日  
故人多鬼录，久客又惊秋。  
为计无三窟，怀归在一丘。  
鸡鸣风雨晦，雁急稻粱谋。  
忆我山中友，天寒夜饭牛。  

章甫　秋晓五首  
窗间耿残灯，屋角照落月。  
披衣启柴关，呼帚扫黄叶。  

章甫　秋晓五首  
晓色殊未分，江风飘然起。  
开窗看芭蕉，露重叶如洗。  

章甫　秋晓五首  
不雨已三月，草木无光辉。  
篱边旧菊丛，生意良亦微。  

章甫　秋晓五首  
鸿雁何时来，肃肃楚天晓。  
非鸣向江南，江北稻粱少。  

章甫　秋晓五首  
扰扰世间事，悠悠眼中人。  
幽怀与谁语，独立望秋昮。  

章甫　秋兴  
宿昔驱蝇手，今还把蟹螯。  
家愁难止酒，天气近登高。  
岁月形容改，乡关梦寐劳。  
小窗无晤对，风叶暮萧骚。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
日月无停轮，岁律今峥嵘。  
夜长客无睡，打窗秋雨鸣。  
早寒逼衾裯，儿女声吚嘤。  
令人愧老庞，团栾话平生。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
借屋与僧邻，局促仅如蜗。  
悲秋怀抱恶，头绪如乱麻。  
老来怕读书，隙风灯影斜。  
感时思弟妹，衰泪落天涯。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
饥寒傍入门，面目自可憎。  
为善得长贫，天理疑难凭。  
狂谈取富贵，易若阶而升。  
吾实畏鬼神，勿谓吾无能。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
愁阴错昏晓，北风振葭苇。  
关塞来悲鸿，战场多哭鬼。  
人生真幻戏，归尽同蝼螘。  
贪夫患得失，违者今无几。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
逆旅故人少，今秋风雨多。  
禾头欲生耳，农夫空悲歌。  
饥肠望一饱，嗷嗷同雁鹅。  
临风不把酒，奈此菊花何。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
门庭久沮洳，蚯蚓升吾堂。  
夜寒人閴寥，蟋蟀鸣吾床。  
屋头两株树，叶落满僧廊。  
骚人不须悲，荣悴理之常。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
诗吟不必工，酒实性所爱。  
少年少拘束，日与尊罍对。  
沉酣相呼和，亦有嵇阮辈。  
会合不可常，故人今好在。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
贫穷束缚人，智慧无所施。  
文藉纷满前，不救寒与饥。  
佳哉江上山，归隐宁无时。  
青山若有言，尘土君自羁。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
忆买京口船，飘飘适荆楚。  
览古吊兴亡，亦有会心侣。  
岁月能几何，已作幽明阻。  
筋骸幸无恙，未害且逆旅。  

章甫　秋雨未已客怀不佳夜诵少陵遣兴诗至生涯能几何常在羁旅中三复增感  
今晨气候佳，万里来西风。  
举头看浮云，已归天汉东。  
野人还负暄。帝泽流无穷。  
心随鸿雁飞，不离霄壤中。  

章甫　濡须道中  
今年淮西旱，城市无米糶。  
所至萧条童仆饥，手持楮币无人要。  
行不择日粮不齰，恨身不生太平时。  
还家从头语儿辈，山中寂寞犹可耐。  

章甫　闰月二日清坐  
淮海秋风日，柴荆老病夫。  
诗因穷处得，悉到酒边无。  
俗物妨青眼，浮生喜白须。  
绳床供午寝，清梦落江湖。  

章甫　闰月二日清坐  
秋闰迟收穫，年衰惜友朋。  
每怀人似玉，安得酒如渑。  
鹊语何多诞，蝉声故可憎。  
茶香新落磨，亦足洗炎蒸。  

章甫　山行  
江行风浪恶，石路仆夫劳。  
一水几回度，乱山无数高。  
村醪清似镜，早稻细如毛。  
愁听田家语，令人首屡搔。  

章甫　上黄漕  
汉初曲逆未侯日，穷巷席门谁见收。  
固是知人甚难事，悬知同类合相求。  
客怀夜雨打破壁，世事春江横钓舟。  
为报能文韩吏部，吹嘘籍湜预名流。  

章甫　芍药呈韩文  
妖氛深蔽洛阳县，我生不识姚花面。  
扬州风物旧曾游，佳种年深亦多变。  
去冬淮上起边尘，不谓见花当此辰。  
眼明忽忆往时事，世间尤物能移人。  
公诗寄兴多高远，早悟色空香不染。  
饱闻尝醉洛阳春，试比姚花定褒贬。  

章甫　十二月朔巢县道中  
瘦马从摇兀，行装更寂寥。  
老来宁浪出，此去有佳招。  
岁暮风霜苦，山长馆舍遥。  
儿曹应念我，今日是生朝。  

章甫　守倅元日唱酬次韵  
别驾篇章敏，黄堂句法新。  
宜民多受福，把笔竞题春。  
拖玉丹墀晓，鸣珂紫陌尘。  
退朝如有作，应亦念茲辰。  

章甫　寿王真州  
阳春耀桃李，松柏不动心。  
岁暮霜霰寒，松柏犹翠阴。  
物生天地间，均此一气尔。  
小大有不齐，乘除亦常理。  
使君盛德后，清白由家传。  
平生功名心，不作世态妍。  
公为人所难，天念公所独。  
黄屋结深知，青毡行可复。  
致远要自近，试公先一州。  
生朝喜载临，颂声满江头。  
仁者寿固宜，富贵公自有。  
作诗祝东风，为勤尊中酒。  

章甫　书壁  
禽声春后变，柳色夜来深。  
老子关门坐，无人识此心。  

章甫　书黄叔虎传神卷  
鹤骨何清癯，腹空惟賏书。  
山林日月长，掉头赋归欤。  
松竹岁寒金石友，身后虚名眼前酒。  
与世相违岂尽然，江湖犹有丹青手。  

章甫　书祖显墨梅枕屏  
我曾醉臣勇萩床，酒渴依然梦吸江。  
晚角吹回灯尚在，眼花错认月横窗。  

章甫　睡起  
日长睡足傍帘栊，庭院初收落絮风。  
叶底樱桃浑可摘，黄莺不离绿阴中。  

章甫　寺居  
池水平铺碧玉，灵山侧布黄金。  
未就日边清梦，夜窗风雨惊心。  

章甫　松滋县作  
月近中秋白，云随落日横。  
途穷暗客来，岁晚见交情。  
念旧伤存没，忧时尚战争。  
西风催起柁，鸥鹭莫寒盟。  

章甫　送彬禅客  
越王楼畔彬禅客，为法南游蚤出关。  
曾驾铁船冲巨浪，又携锡杖过他山。  
梦回故国非无侣，身比孤云只独閒。  
君到诸方如问我，年来多病鬓毛斑。  

章甫　送茶与人  
云气昏昏酿秋雨，岁月惊心遽如许。  
潮生晚浦足风波，颇忆青灯夜深语。  
赠君江南春露芽，恐君诵诗眼生花。  
一杯静对沉烟斜，世事从渠如乱麻。  

章甫　送陈弥高  
忆昨岁云徂，舣舟岳阳楼。  
获见故人面，使我明双眸。  
今年风露凉，君亦来荆州。  
笑语倍畴昔，举杯相劝酬。  
词锋一当百，鵰鹗横高秋。  
春风待变化，勇往不可留。  
看花得意时，岂独为身谋。  
伊予坐懒慢，行矣归林丘。  
世故百念冷，潜鱼畏吞钩。  
出处虽异途，十载契分投。  
肉食与藜羹，未用分劣优。  
出门天地宽，鹏鷃逍遥游。  

章甫　送冯圆仲入蜀  
我本山中人，早信云无心。  
卷舒随清风，或作三日霖。  
十年江湖游，复识水之性。  
东西因地形，圆折初无定。  
却来阅世人，惟公多古风。  
用舍不系怀，略与云水同。  
还乘明月舟，西泝弄云水。  
云水远送迎，鸥鹭皆知己。  
我今与公别，亦若云水然。  
相望渺江湖，万里同青天。  

章甫　送李清宇  
行李过门复小留，剧谭同此小窗幽。  
三杯酒力客愁破，一夜雨声春事休。  
旧燕寻巢元未毁，新莺出谷自相求。  
槐牙准拟供汤饼，初夏重来定到不。  

章甫　送李文授还越上  
旧岁见君殊草草，怀抱今来各倾倒。  
新来正好数相寻，束之却向山阴道。  
千岩万壑秋更奇，候门儿女望君归。  
扁舟此去来何时，莫待梅花开北枝。  
故人问我凭君说，满目穷愁生事拙。  
秋禾未得补饥疮，万一飞蝗作檀越。  

章甫　送刘道士之山阴阅藏书四首  
破屋频来叩户，残尊俄惜离群。  
挥翰他时说我，围棋暇日思君。  

章甫　送刘道士之山阴阅藏书四首  
世事云烟变灭，人生鱼鸟飞沈。  
古锦空多妙句，朱弦谁是知音。  

章甫　送刘道士之山阴阅藏书四首  
拄杖横肩自如，醯鸡无瓮从渠。  
著脚千岩万壑，专心琳札青书。  

章甫　送刘道士之山阴阅藏书四首  
羡子孤云野鹤，笑侬枯木寒灰。  
呵手自题诗送，逢人早寄书来。  

章甫　送孟希道  
异县交游少，邻墙岁月深。  
肴蔬长共醉，风雨亦相寻。  
去路逾千里，离筵惜寸阴。  
功名君努力，衰病我何心。  

章甫　送潘致虚之湖南  
久客儿童狎，穷居草木长。  
蛙声犹鼓吹，燕子亦炎凉。  
度日工诗律，伤时洒泪行。  
输君戴明月，先我过潇湘。  

章甫　送任政道  
萧寺同时客，交情子更深。  
有时长共说，无事即相寻。  
临水初分袂，因风数寄音。  
青云如得路，珍重岁寒心。  

章甫　送十八兄  
故园别去踰三纪，男子生来志四方。  
千里劳君双足趼，百穷笑我两眉长。  
雪深客舍衣裘冷，春晚家山杖履香。  
归省松楸终有日，临分老泪亦沾裳。  

章甫　送孙文辅尉新城  
我来淮上居，忽忽岁月过。  
定交谁最久，有唱君必和。  
棋枰角胜负，文字工切磋。  
云山结伴游，风雨对床卧。  
那知世途隘，但喜客愁破。  
出处方乃殊，离别情无那。  
江城失益友，山县得良佐。  
平生爱图史，晚岁职警逻。  
枹鼓常不惊，鸡犬亦相贺。  
强饭君勉旃，功名看老大。  

章甫　送王纯仲  
客里因依三日语，爽气津津见眉宇。  
自云纵酒少年场，抛掷黄金如粪土。  
倏焉四十发斑斑，手板青衫才一官。  
江湖陈迹不复梦，食贫月俸仍酸寒。  
别去不劳重叹息，富贵有时君努力。  
青春难再却堪怜，恨不相逢十载前。  

章甫　送王道士  
华阳洞天昔曾游，华阳道士今相访。  
江头倦客老更拙，山中故人喜仁恙。  
晴沙唤渡何匆匆，鸿飞冥冥天北风。  
他日希虚如话我，凭君一一谢诸公。  

章甫　送乡人宗旨上坐  
久客不忘归，相逢喜乡曲。  
杖藜时过门，软语伴幽独。  
翩翩别我去，芒鞋踏清秋。  
二浙富山水，令人怀昔游。  
我今齿发衰，闻道不加进。  
羡君方妙龄，六翮宜自振。  
末法日颓弊，丛林魔说多。  
愿君择师友，金玉须琢磨。  
他时重逢迎，洗耳听高论。  
岂惟慰相思，亦以警老钝。  

章甫　送谢王梦得监税借示诗卷兼简王佥  
人入江西社，诗参活句禅。  
盘珠无滞迹，溪月有余妍。  
不采庞公药，宜先祖逖鞭。  
淹留茆屋底，愁坐算商船。  

章甫　送谢王梦得监税借示诗卷兼简王佥  
岁月易飘忽，文章空怪奇。  
宦游君未达，耕种我长饥。  
事往休三叹，春来又几时。  
官閒宜把酒，莲幕最相知。  

章甫　送杨德隽赴漕司试  
木食草衣吾计决，三釜养亲君不阙。  
胡为亦趁槐花忙，不共中秋醉明月。  
君言时世眩虚名，才见头衔分重轻。  
一笫如君当俯拾，卜邻他日莫寒盟。  

章甫　送野堂禅师赴蔡公宝文之招  
早岁识诸公，双眸四海空。  
丛林今日异，风月往时同。  
晚境无茆屋，秋江又钓篷。  
毗耶大居士，游戏有神通。  

章甫　送张安国  
前日见公如桂林，梅黄风雨天多阴。  
今年见公长沙去，草绿江湖春水深。  
借问长沙多少路，尽暗前年曾到处。  
如公正合在朝廷，胸中素蕴经纶具。  
吾君一视而同仁，且欲烦公苏远人。  
亲朋漫作别离恶，王事敢辞行役频。  
嗟予潦倒百无用，客食淮南两相送。  
青山可买坐无钱，日长只作还乡梦。  
九重早晚催赐环，了却功名归故山。  
屋头乞我茆三间，布袜青鞋相伴閒。  

章甫　送张安国  
万里烟霄早致身，一麾到处作阳春。  
随时用舍知无愠，落笔纵横信有神。  
江国云山愁送远，桂林风土独宜人。  
笑谈坐慑群偷化，便合归来据要津。  

章甫　送张寺丞  
知己不易得，相知贵知心。  
我行遍四方，公独知我深。  
公如千丈松，凛凛有直气。  
我如松下草，亦有傲霜意。  
公分刺史符，朼来淮上州。  
而我倦游者，振衣从公游。  
花月醉管弦，江山随杖履。  
激水湔穷愁，逢人赏佳句。  
政成公入觐，酒尽客语离。  
叠鼓催发船，不顾邦人悲。  
邦人勿深悲，宣室定前席。  
公必念尔民，还陈治安策。  
吾君自神圣，事君公不欺。  
祝公但加餐，慰此邦人思。  

章甫　送张扬子  
堂上弦歌吏早休，三年官舍冷於秋。  
诸公极力争推挽，野老何知欲借留。  
去矣青云皆坦路，归欤明月只扁舟。  
都城故旧如相问，草满空山自牧牛。  

章甫　送张玉叔  
春风端的解相期，吹尽桃花作雨飞。  
政苦无钱供剧饮，可堪临水送将归。  
穷愁度日添诗卷，老病忧时减带围。  
后夜思君望银汉，双星会处有光辉。  

章甫　苏训直方夷吾相挽同饭招隐  
登临筋力犹如昨，兴废循环自有时。  
青石独存超士传，粉牌新得省郎诗。  
云山改色风生座，野鹿无踪水满池。  
胜处只宜文字饮，不须红袖苦追随。  

章甫　宿灵岩  
异县经年客，灵岩一夕留。  
凉风吹薄暮，明月照中秋。  
阅世身将老，寻山兴未休。  
还驱羸马去，访古大江头。  

章甫　蒜山夜归  
双双鸥鸟落苍湾，点点征帆返照间。  
多病久无钟鼎梦，忘机长伴水云閒。  
江心古寺入图画，烟际好山如髻鬟。  
踏月归时闻短笛，津头知有钓舟还。  

章甫　太湖秋晚  
处处橙黄橘绿，家家莼菜鲈鱼。  
昨夜秋风又起，扁舟谁赋归欤。  

章甫　太湖秋晚  
黄鹤楼中月白，鹦鹉洲前水流。  
更有何人吹笛，空余春草关愁。  

章甫　题长芦方丈  
笑别灵岩日当午，篮舆辄辄转江浦。  
眼明初入菩提场，一灯传自西来祖。  
老禅留客苦殷勤，汲泉煮茗添炉薰。  
空江向晚无人度，明月满天秋正分。  

章甫　题画  
一水鸣东西寺，春雨洗南北山。  
脚力未穷苍翠，梦魂曾听潺湲。  

章甫　题惠老松竹图  
江湖上懒行脚，松竹边聊卜邻。  
妙处即三即一，画图非幻非真。  

章甫　题惠老松竹图  
风细声音互答，月明体用全彰。  
二士为君提唱，老僧无法商量。  

章甫　题九歌图  
大夫放逐沅湘滨，尝作九歌祠鬼神。  
鬼神幽远不可见，肴酒芬芳犹福人。  
餐菊佩兰君不识，从彼谗人为鬼蜮。  
楚江呜咽楚云愁，坐对此图三叹息。  

章甫　题两画轴  
绿树无多雨过，青山一半云遮。  
断岸野桥春水，闭门茆屋谁家。  

章甫　题两画轴  
晞发松风萧爽，濯缨溪水清寒。  
著我舂容石上，凭谁游戏毫端。  

章甫　题玲珑  
江月不受尘，风竹俨相倚。  
窗间读书人，日用亦如是。  
泾渭岂同流，天地果一指。  
客来问如何，南山有云起。  

章甫　题天开图画  
使君新筑北城隈，举酒标名绣斧来。  
一览江山因胜地，四时图画自天开。  
坐令宋史空盘礴，岂有并刀解翦裁。  
暇日莫辞频领客，年丰无事好衔杯。  

章甫　题王朝英歇驴图  
天寒山路长，年荒蹇驴瘦。  
风松适相遭，金石方互奏。  
是中有佳趣，舍鞍聊杖藜。  
童奴难与言，得句忘吾饥。  
怀远空暮云，忧时当肉食。  
市朝尘涴人，归欤北山北。  

章甫　题王履方画渔樵扇  
山深多虎狼，腰斧老无力。  
岂惟身上衣，浑家口中食。  
水阔蛟龙怒，鱼鳖不易求。  
虽无租赋迫，长有风波忧。  
偶来苍江头，落日相劳苦。  
斗米今几钱，粗免寒饿否。  
形役乃如此，人生真可怜。  
五陵美少年，宝马珊瑚鞭。  

章甫　题王无邪九华图  
云锦仙翁人不识，多生九华茹芝客。  
少年登览妙形容，三十七峰俱改色。  
手捉高士淡墨图，烟云到处随卷舒。  
珠玑衮衮入题咏，缣素往往争临摹。  
雪潭四时溅飞雪，叹我幻躯方病渴。  
何由得共山中人，脚踏寒流弄明月。  

章甫　题张季子妄萩  
世间种种无非妄，云何以妄为庵榜。  
君欲舍妄却求真，展转思维增妄想。  
即妄即真君勿疑，真妄俱忘也大奇。  
笑我猖狂今老矣，因君聊复妄言之。  

章甫　题张希颖筠坡图  
缘坡种竹自成趣，篮舆造门今有谁。  
张侯好事果绝俗，因人隔江来觅诗。  
披图识面恨不早，更爱诸公妙词藻。  
繁霜密雪得天全，明月清风为君好。  
易足堂前方欲栽，摩挲短轴心眼开。  
忽思江南读书处，碧玉如椽归去来。  

章甫　题赵纯甫渭川千亩图  
君家天姥山前居，未办种竹先作图。  
不惟要与千户等，亦念岂可一日无。  
劲节虚心听霜露，细香静色宜风雨。  
玉版禅师得饱参，翠袖佳人定何许。  
津津喜气见眉间，准拟他年如此闲。  
可无嵇阮相往还，俗客傥来君掩关。  

章甫　田家苦  
何处行商因问路，歇肩听说田家苦。  
今年麦熟胜去年，贱价还人如粪土。  
五月将次尽，早秧都未移。  
雨师懒病藏不出，家家灼火钻乌龟。  
前朝夏至还上庙，着衫奠酒乞杯珓。  
许我曾为五日期，待得秋成敢忘报。  
阴阳水旱由天工，忧雨忧风愁杀侬。  
农商苦乐元不同，淮南不熟贩江东。  

章甫　同汤叔度兄弟赋秋声  
古木斜阳暮，寒江澹月秋。  
萧骚初满耳，蟋蟀最关愁。  
茅屋疑鸣雨，云溪想枕流。  
几回连别恨，为我过西州。  

章甫　同杨德骏任致道登北观留题壁间  
年来多病发幽寻，眼底风光亦倦吟。  
岁暮情怀伤老大，雪晴筋力试登临。  
一江烟水分南北，千里云山自古今。  
杖屦频来端不恶，只愁东望起归心。  

章甫　同张伯子威子季子雉闻子陆及之时子政家弟辅小子槃过马清叟摘樱桃  
南城有隐居，静退我所与。  
两穷成邂逅，一笑同出处。  
翛然五亩园，耕种了寒暑。  
朱樱前日栽，茂密已如许。  
今岁风雨时，高枝垫艰举。  
喜我领客来，柴关不我拒。  
倒衣出逢迎，扫地客燕醑。  
童怒罢守卫，徒驭先含咀。  
肴核既杂陈，少长咸以序。  
堆盘火齐红，磊落照尊俎。  
眼明爱匀圆，酒兴莫能御。  
吾俦既属餍，亦欲相就语。  
西邻老禅伯，携茗复来煮。  
放怀谁主宾，剧论忘尔汝。  
题名污墙壁，分韵索毫楮。  
月出未忍还，不记城闉阻。  
懽呼重攀折，璀璨满筐筥。  
行歌惊路人，归遗诧儿女。  
明年更强健，载酒宁无侣。  
但恐座上客，相望各吴楚。  

章甫　同张季子游琅邪  
枯藤久靠壁，双脚殊蜷踨。  
日长无往还，午醉睡初熟。  
谁与来剥啄，一马挟两仆。  
翩翩张公子，得得访茅屋。  
别来今十年，高谊惊绝俗。  
功名付兄弟，冠裳畏羁束。  
多君殊不凡，爱我常易足。  
呼儿取酒斟，草草具肴蔌。  
剧谈连昼夜，何止伴幽独。  
结为山水游，策蹇相追逐。  
滁阳三日程，山路颇诘曲。  
好风吹雨霁，发轫自幽谷。  
至乐闻金声，非丝亦非竹。  
沉沉柏子潭，神龙所栖宿。  
旱乾祷辄应，云雨手翻覆。  
路转醉翁亭，酿泉漱寒玉。  
堂堂四公像，再拜敢不肃。  
虽云斗大州，盛德继来辱。  
凛然生气在，遗泽被草木。  
梵宫最高处，俯视山矗矗。  
境圣人乃凡，野僧才五六。  
碑崖烂文字，骊珠混鱼目。  
老眼眩生花，往往难尽读。  
吾能领其要，正自非匆促。  
回途遂南首，夜就汤泉浴。  
清旷旧书房，怀人今鬼录。  
人生贵适意，百岁风中烛。  
所恨多别离，安能似麋鹿。  
茲游讵难再，后会尚可卜。  
纪行因赠行，归装慰羞缩。  

章甫　王漕舟行邵伯枯河之间一花独秀有诗次韵  
志在冥鸿上，舟行白鹭群。  
水花明晚色，诗态蔼春云。  
独立兴三叹，孤斟为十分。  
锦囊曾不惜，还遣野人闻。  

章甫　王梦得捕蝗二首  
相逢每叹俱飘流，尊酒作意同新秋。  
蝗虫日来复满野，府帖夜下还呼舟。  
江天尚黑客骑马，草露未晞人牧牛。  
路长遥想兀残梦，家在风烟兰杜洲。  

章甫　王梦得捕蝗二首  
江头晓日方曈曈，仆夫喘汗天无风。  
茅檐汲井洗尘土，野寺煮饼烧油葱。  
平生忧国寸心赤，在处哦诗双鬓蓬。  
村民喜识长官面，树阴可坐毋匆匆。  

章甫　王梦得意久出远归惠诗次韵  
手栽桃李已成花，久客归心急莫鸦。  
别后新诗圆似弹，依前瘦马钝如蛙。  
路长人困煎茶店，春去莺啼卖酒家。  
三径未荒还寄傲，只应清梦到京华。  

章甫　闻鹁鸪  
阴云欲暗江头树，屋角先闻鹁鸪语。  
潇潇渐作打窗声，谁道巢居不知雨。  
雨晴唤妇却同飞，须知此物心无机。  
岂比人间情义变，衔冤誓死不相见。  

章甫　闻下亲征诏志喜  
闻下亲征诏，军民喜溢颜。  
天威方一怒，国步久多艰。  
思古伤心处，平戎反掌间。  
书生苦衰懦，空使鬓毛斑。  

章甫　闻鸦  
柳暗啼春处，庭空反哺时。  
鸣声元自乐，世俗亦多疑。  
凶吉何须问，雌雄未易知。  
宁栖丈人屋，莫借上林枝。  

章甫　问祖显疾  
念子何多病，逢人问好音。  
可无安乐法，未　¨短长吟。  
陋巷邻南北，春风酒浅深。  
杯蛇弓落影，应已断疑心。  

章甫　问祖显疾  
隐几维摩诘，伤春杜拾遗。  
观身如聚沫，忧国正攒眉。  
药裹添新说，腰围减旧时。  
朝来强饭不，问讯一凭诗。  

章甫　无题  
碁局机心在，诗篇习气余。  
去来旋磨螘，生死蠹书鱼。  
阅世双蓬鬓，还山一草庐。  
苦无食衣计，不是故踌躇。  

章　　　西湖游上人相访於白沙翌日如金山求诗  
剥啄惊春睡，萧然湖上僧。  
篝灯夜深语，多说鉴巴陵。  

章甫　西湖游上人相访於白沙翌日如金山求诗  
宗师贪寂灭，祖道益衰迟。  
只有青山色，相逢似旧时。  

章甫　西湖游上人相访於白沙翌日如金山求诗  
江草随春远，沙鸥伴我閒。  
殷勤东去水，送子过金山。  

窴　甫　惜花  
前朝西风不肯住，红雨毵毵落深树。  
昨日东风更放颠，香雪纷纷飘满园。  
四时催人头发白，薄相春风亦欺客。  
渐觉繁枝过眼空，历历黄花乱疏麦。  
野店沽酒酸如虀，先生不饮春将归。  
屋头向晚雨声急，自炷炉香坐盘膝。  

章甫　喜凉  
暑气今全减，人心始少苏。  
客愁生海燕，秋意入庭梧。  
岁月真虚掷，诗书只自娱。  
荆山谁献玉，齐国正吹竽。  

章甫　喜凉  
老去孤黄嬭，愁来赖麴生。  
客居宜落寞，寒事费经营。  
岁稔锻声急，夜长灯影明。  
深怀不成寐，四壁候虫鸣。  

章甫　喜晴  
连山春雨来，径滑不容足。  
行人相攀援，泥泞及马腹。  
欲往不得前，野店可投宿。  
朝来天宇佳，笑语闻童仆。  
宣城半程耳，山路听诘曲。  
自别贤主人，三岁如转烛。  
应烦倒屣迎，喜气见眉目。  
新堂几日成，春酒此时熟。  
珠玑倾锦囊，尘埃拂楸局。  
上饶千里远，策蹇许追逐。  
北归预可料，诗作牛腰束。  

章甫　戏答王通一  
底事重来淮上村，九关难上阻司阍。  
短衣他日欲射虎，堂印何时看倒盆。  
花著襟裾无定力，雪侵须鬓有愁根。  
天河且挽洗疮疥，若问甲兵君莫论。  

章甫　戏简乐长卿  
长卿谈兵气飘扬，半生漫趁槐花忙。  
尘埃绿绮谁拂拭，鸡群野鹤空昂藏。  
何必明经取青紫，请君囊书献天子。  
中原犹未息兵戈，万里横行丈夫事。  
愞夫株守衡门里，初无长须给薪水。  
故旧经年绝尺书，乌鹊玩人频送喜。  
欲行万里囊无钱，移床且对薰风眠。  
儿啼妻怒了不问，诵诗过午声琅然。  

章甫　戏简李清宇  
四十九年真大谬，三百六旬长鲜髈。  
人生一梦何足较，田谷荐饥良独难。  
酒边志气漫豪放，眼中骨相殊酸寒。  
输与能诗李供奉，水旱不忧吾有官。  

章甫　贤府主祷雪而应喜极有诗  
湖海双鱼久不传，幽人门巷转萧然。  
寒威直与酒为地，雪片忽共梅争妍。  
自拨小炉犹有火，拟留佳客苦无钱。  
金篦刮眼何时得，咫尺春风欲换年。  

章甫　谢韩无咎寄新茶  
武夷仙翁冰雪颜，建甯府中春昼閒。  
挥毫醉写乌丝栏，新茗续煎扶玉山。  
应念穷愁坐空谷，头白眼眵书懒读。  
殷勤题裹寄春风，浇我从来藜苋腹。  
别公宛陵今五春，渴心何啻生埃尘。  
平生不识七闽路，梦魂欲往山无数。  

章甫　谢张倅惠茶  
病躯倦甚不举酒，便腹枵然尤爱茶。  
淮乡久住已成俗，客至亦复研芝麻。  
称重缃卾还入手，知公与我诗情厚。  
静无俗驾叩柴关，急遣僧房借茶臼。  
易足堂中昼倍长，一杯凉饼补饥肠。  
世间万事不挂口，齿颊尽日留甘香。  
青奴可怜姑少却，睡魔退舍诗魔作。  
诗成吟罢来清风，秋意拂拂生梧桐。  

章甫　新凉  
白帝扬镳后，炎官退舍初。  
江山惊客恨，风月到吾庐。  
黄嬭宜相就，青奴稍见疏。  
寄声莲社友，秋兴复何如。  

章甫　绣观音  
蜀人多巧思，组绣用功深。  
生绡三尺余，成此观世音。  
慈悲欢喜容，如出旃檀林。  
莲花随步武，缨络缦衣襟。  
手中杨柳枝，时布慈云阴。  
誓度诸有情，能以音声寻。  
由茲善幻力，使我生恭钦。  
仰瞻大自在，本以一寸针。  
众生与诸佛，其实同此心。  
愿学闻思修，苦海脱浮沉。  

章甫　盱眙馆中题云山图  
北风三日吹黄土，长淮浪高少人渡。  
客愁正坐小窗间，眼明见此江南山。  
好山连娟螺髻鬟，白云无心终日閒。  
野桥溪水流弯环，旁有幽人昼掩关。  
道路只今多险艰，林泉有约吾当还。  
黄精可驻冰雪颜，时时令人双鬓斑。  

章甫　雪中张仲庠惠十诗老懒不能追逐戏答古风兼简陈伯茂  
爱君诗好韵倔奇，快如天马不容羁。  
惜君有钱不沽酒，尽日苦吟难疗饥。  
我生真成错料事，陈子生涯畧相似。  
敢持短兵与君接，笑我老来长退怯。  
空山一夜雪盈阶，轩窗晃耀如瑶台。  
尊中尚喜有余绿，红潮两颊心悠哉。  
安得万里江，变作葡萄醅。  
笑呼姮娥共起舞，夜阑更酌北斗杯。  
一醉三千年，从教海水扬尘埃。  
妻孥笑我言，此乐恐未谐，  
典衣且复沽茅柴。淮南有薄田，  
与汝归去来。愿身长健眉长开，  
好插梅花醉几回。  

章甫　颺稻行  
屋头场地如镜光，未是攻相呼来破场。  
今年惭愧好天色，颺稻得风尤省力。  
分时往往只论{上竹下差}，主客四六无偏颇。  
高低十分早晚禾，就中谁家收最多。  
妻儿舂糯试新麴，邻舍茅柴相接续。  
醉来起舞自顿足，官无差科即为福。  

章甫　野步  
天宽地大我何忧，白首行歌得自由。  
穷既有神安可送，富如非义岂容求。  
四时无出三春好，万事都拚一醉休。  
茅屋酒旗遥唤客，余寒未许脱驼裘。  

章甫　叶子逸以惠山泉瀹日铸新茶饷予与常郑卿  
惠山甘泉苦不冷，日铸茶香方是真。  
广文唤客作妙供，石铫风炉皆手亲。  
神清便欲排阊阖，且了吾人淡生活。  
瓶芽分送已无余，杯水尚容消午渴。  

章甫　夜坐  
枕簟迟迟睡，轩窗一一开。  
市收人语寂，江迥水风来。  
熠耀明衣袂，婵娟到酒杯。  
新凉儿女健，促织已相催。  

章甫　移家谢赵再可  
病眼不禁黄土眯，尘缨屡费沧浪水。  
晓窗笑语镜中人，但可置之岩穴里。  
县官有田容我耕，收身已是太迟生。  
醉眠牛背自安稳，山鸟惯听哦诗声。  
经营小筑幽深处，借车欢喜移家去。  
非公谁寄草堂赀，知我旧谙茆屋趣。  
此心此地俱宽閒，从渠旷野多风寒。  
灯前儿女话团栾，广厦期公千万间。  

章甫　以王通一所画小舟横截春江图为韩无咎寿  
江上春风花满树，春水才平旧痕处。  
何人笑傲一扁舟，横截千波万波去。  
王郎有句藏毫端，写出生绡半幅间。  
明窗供我时展玩，仿佛罗带萦烟鬟。  
缄题请寿黄华使，如公福禄川方至。  
吾君愿治正思贤，舟楫期公济大川。  

章甫　忆弟妹  
新年思弟妹，何处有田园。  
见面宁无日，伤心不忍言。  
飘零空岁晚，契阔又春暄。  
肠断东来水，滔滔共一源。  

章甫　忆王履方  
江头今日少风埃，时有閒云出断崖。  
入网河豚来近市，争巢野鹊堕容阶。  
偶行芳草得佳句，不见故人无好怀。  
愁送客帆西去尽，日随潮水到秦淮。  

章甫　益睡  
主人欣然腰十围，一官会计同游嬉。  
开轩环坐只图史，锦囊富有惊人诗。  
迩来万事不挂口，世情尽付鼻中吼。  
便腹无妨弟子嘲，着鞭未落少陵后。  
纷纷逐臭皆君儿，我正黑甜曾未知。  
鸡虫得失何足较，是身且卧黄琉璃。  
博山生云香断续，当午清风度修竹。  
门前吏立雁鹜行，童奴摇手眠方熟。  
梦中了了欲何乡，宁复蘧蘧栩栩忙。  
寒泉洗耳石砺齿，主人家住庐山傍。  
他时但取青毡旧，归作春秋同社友。  
北窗槃礴上羲皇，秫田多种酿壶酒。  
奉太夫人千百年，兄弟对床听雨眠。  

章甫　隐静分题得静字  
平生苦爱閒，多病复便静。  
每为林下游，忽若醉而醒。  
茲山昔曾登，当暑毛骨冷。  
碧霄环佩声，古木旌幢影。  
五峰如高人，一一各秀颖。  
俗驾难久留，佇立但俄顷。  
别来三十载，往往梦清境。  
从公得再来，共此春日永。  
凭高惬幽思，即事发深省。  
然灯战枯棋，临水瀹新茗。  
兴阑下山去，妙处心已领。  
晓雨湿篮舆，冲泥度前岭。  

章甫　用前韵赠高持一  
全身当作冥飞鸿，无心要似云行空。  
逢人未用青白眼，与世不妨牛马风。  
暇日出门聊散步，雪晴爱此山无数。  
骨寒那得使鬼钱，肠枯漫索惊人句。  
迩来笔研欲生埃，旧雨来人今不来。  
百岁光阴能几许，一春怀抱未曾开。  
古人元不贵多技，大道由来常简易。  
随呵之义复何忧，知我者希方足贵。  
华阳道士亦能诗，不觉餐霞坐忍饥。  
高山流水琴三弄，明月清风酒一卮。  
相思不见频搔首，几欲招呼无斗酒。  
从今与子遂忘年，有怀欲语子来前。  

章甫　忧旱  
贫贱甘羁旅，淹留赖薄田。  
悠悠将送老，比比不逢年。  
旱魃工为虐，雷公岂易鞭。  
醉能忘万事，安得酒如川。  

章甫　予归自都梁魏子深来自滁州坐间酌酒  
道路长年笑此身，绝怜尘土涴衣巾。  
飞花数点已愁客，归雁一声如唤人。  
州县驱驰君欲老，江湖流落我常贫。  
相逢却恨成匆遽，不醉沙头烂熳春。  

章甫　俞广文以诗定交次韵奉答  
懒慢易招咎，贫贱难相知。  
客归二十年，破屋临江湄。  
遣闷岂无酒，寄怀徒有诗。  
慷慨思古人，恨不生同时。  
去秋君始来，云雾容一披。  
别去冒朔雪，归来迎南颸。  
载登君子堂，爽气生芝眉。  
剧谈两无碍，并驾行通逵。  
省闱冠多士，泮宫聊养颐。  
霄汉自茲始，羽翮随所之。  
门阑谢俗子，游戏惟毛锥。  
高吟起我病，意欲相箴规。  
琢句要须工，一字亦有师。  
逢迎君忽倦，追逐吾敢辞。  
人生俱寄耳，况乃多别离。  

章甫　与北山长老  
数间破屋城南街，坐卧一榻心如灰。  
现身幻化本无住，疾病问渠何自来。  
剥喙谁欤破幽寂，道人定起北山北。  
齿冰骨玉两高寒，禅病诗魔俱辟易。  
我倦欲眠君且归，篮舆入郭知何时。  
贫家客来无准拟，为君时供难苏水。  

章甫　与常不轻弈棋输松枝笔一篇  
南山苍须翁，阅世几千秋。  
终以明自煎，晚为松滋侯。  
孙枝后来秀，劲直余风流。  
亦学管城子，来从毛颖游。  
故人使江南，江北停归辀。  
持赠比岁寒，厚意岂暗投。  
形貌若黄槁，风度犹清修。  
轻健殊可人，不作绕指柔。  
我贫得长閒，造物因冥搜。  
诗成呼使前，脱帽明窗幽。  
旁无赏音人，赖尔能点头。  
无论及钱神，政恐为尔羞。  

章甫　雨后十小绝以一雨洗残暑万家生早凉为韵  
閒居何所宜，把酒策第一。  
石田今有秋，痛饮事可必。  

章甫　雨后十小绝以一雨洗残暑万家生早凉为韵  
去秋旱太甚，百神无不举。  
今岁感天公，时有容易雨。  

章甫　雨后十小绝以一雨洗残暑万家生早凉为韵  
暄濁气未收，夜雨聊一洗。  
心清不受尘，眼净岂容眯。  

章甫　雨后十小绝以一雨洗残暑万家生早凉为韵  
哦诗思远人，欲往无羽翰。  
焚香闭门睡，睡起香未残。  

章甫　雨后十小绝以一雨洗残暑万家生早凉为韵  
百岁已逾半，知复几寒暑。  
此事当究观，勿共俗子语。  

章甫　雨后十小绝以一雨洗残暑万家生早凉为韵  
长安卿相家，一食费几万。  
有功享固宜，我辈且蔬饭。  

章甫　雨后十小绝以一雨洗残暑万家生早凉为韵  
新凉可穿衣，出门造谁家。  
城头有高楼，散我两脚座。  

章甫　雨后十小绝以一雨洗残暑万家生早凉为韵  
梦作吴淞去，脍鲈攆香橙。  
道逢湖海人，欢宴如平生。  

章甫　雨后十小绝以一雨洗残暑万家生早凉为韵  
却扇情未忍，补衣计当早。  
骚人爱悲秋，秋色政自好。  

章甫　雨后十小绝以一雨洗残暑万家生早凉为韵  
交情易翻覆，世态多炎凉。  
倦游将何之，可乐唯醉乡。  

章甫　雨凉成诗一首简子逸  
坦率每愁遭怒嗔，闭门直欲全吾直。  
美人娟娟不可见，薄俗往往难相亲。  
梦断风扉自开阖，还喜晚凉生意活。  
未能冲雨过苏端，且乞新诗慰饥渴。  

章甫　雨中简李牧之  
提壶戏饮方多病，布谷催耕未有田。  
老去情怀非宿昔，日长图史得周旋。  
客愁正是连山雨，时事浑如上水船。  
问主导诗翁无恙否，遥怜裿褐耸双肩。  

章甫　雨中简孙文辅  
多病愁阴晦，长贫惯寂寥。  
一江云漠漠，十日雨潇潇。  
蛙黾夸秋水，鱼虾趁晚潮。  
新来疏酒盏，颇觉负清宵。  

章甫　雨中简孙文辅  
马瘦凭谁相，龟灵故自焦。  
世途何偪仄，物性各逍遥。  
君老嗟黄绶，吾衰感黑貂。  
雨寒无病恼，酒熟即招邀。  

章甫　雨中简孙文辅  
寂寂诸缘省，绵绵一气存。  
心情亲药裹，口味减盘飱。  
庞蕴无生话，维摩不二门。  
秋声摇万壑，落叶会归根。  

章甫　雨中舟出潮牐  
官吏急星火，驱民疏漕河。  
城中三尺泥，岁晚风雨多。  
雨声来未已，清满幽人耳。  
曲肱逢底眠，船随夜潮起。  

章甫　元用见过诵诗剧谈因成古风以成戏恼兼简若晦唐卿  
有口只可饮醇酒，世事令人三日呕。  
有耳只可对诗翁，俗语令人三日聋。  
平生嗜酒耽佳句，此外自知无用处。  
东风吹我堕江边，岁晚知音罕相遇。  
诛茅盖头无少閒，数日不到诸君间。  
尘土眯眼须鬓斑，谁赋淮南大小山。  
怪底晴檐灵鹊噪，篮舆相寻谈绝倒。  
恨君无乃酒量窄，爱君岂独诗格老。  
开尊唤客知何时，坐上可无俞与直。  
更长不怕杯行迟，愿见春风杨柳枝。  

章甫　再用前韵  
公合麒麟画，吾今麋鹿群。  
别离频换岁，梦寐昔论文。  
寒尽春生后，泾清渭濁分。  
喜还亲几席，语妙得时闻。  

章甫　再用前韵  
黄闼青华选，湖山烂熳游。  
秋筠同节操，春柳似风流。  
须鬓茎茎白，园林事事幽。  
天然诗句好，初不待穷搜。  

章甫　再用前韵  
红紫今无几，寒暄尚未齐。  
春愁人更瘦，午醉日还西。  
课仆除新草，呼儿检旧题。  
空庭可徐步，藜杖故相携。  

章甫　早凉  
江头雨过凉风早，落叶纷纷费人扫。  
钩帘日暮无所为，把酒悠然送归鸟。  
佳人可望不可亲，草根唧唧秋虫吟。  
家本江南客江北，须发新添数茎白。  

章甫　早雪  
贱夫流落来淮海，两纪悠然忘冻馁。  
乌薪白粲不论钱，近岁山林禁樵采。  
去年差官打炭窑，淮民畏事谁敢烧。  
官军巡出得心力，草木欣欣有颜色。  
九月未霜云漫漫，雪花争先飞作团。  
冻坐孤吟还自宽。边头牵挽人夫寒。  

章甫　曾仲恭侍郎惠酒以偶有名酒无夕不饮为韵谢之  
穷居少人事，落落仍寡偶。  
晨曦入茆檐，和气生户牖。  
拥褐还负暄，看云更搔首。  
閒哦陶令诗，饥肠作雷吼。  

章甫　曾仲恭侍郎惠酒以偶有名酒无夕不饮为韵谢之  
力耕不逢年，岁暮百无有。  
小雨肥麦根，何时得餬口。  
百年倏已半，辛勤为升斗。  
赖古多若人，千载可尚友。  

章甫　曾仲恭侍郎惠酒以偶有名酒无夕不饮为韵谢之  
古来称达人，不愿身后名。  
岂其未忘世，雙然聊遣情。  
我生本衰愞，於时淡无营。  
但得秫可酿，何劳诗有声。  

章甫　曾仲恭侍郎惠酒以偶有名酒无夕不饮为韵谢之  
烹鱼多素书，问字谁载酒。  
寂寞淮乡居，岁月亦已久。  
敢希陋巷乐，但觉贫士丑。  
知音幸有人，此事可不朽。  

章甫　曾仲恭侍郎惠酒以偶有名酒无夕不饮为韵谢之  
丹阳贤使君，高谊今所无。  
铃斋有余閒，遥忆耕田夫。  
满船送美酒，盛事惊道途。  
客来即留醉，不用倩行酤。  

章甫　曾仲恭侍郎惠酒以偶有名酒无夕不饮为韵谢之  
一杯复一杯，今夕知何夕。  
蔀屋发光怪，尊罍盈四壁。  
老盆还旧观，寒灯起佳色。  
既醉使君酒，亦饱使君德。  

章甫　曾仲恭侍郎惠酒以偶有名酒无夕不饮为韵谢之  
逢人说项斯，此道今则不。  
使君如古人，荐善惟恐后。  
愿君登廊庙，搜罗到岩薮。  
使我击坏歌，投老安陇亩。  

章甫　曾仲恭侍郎惠酒以偶有名酒无夕不饮为韵谢之  
使君开府来，京口酒可饮。  
公才真麴糵，留滞已再稔。  
江山助诗兴，草木入题品。  
冰霜寒正严，为国护饔寝。  

章甫　赠李君玉  
奔走空尘土，归来日暝时。  
喜迎莲社客，细说锦囊诗。  
短世相逢晚，高楼欲下迟。  
坐中无贺监，谁与解金龟。  

章甫　赠李君玉  
老大何堪客，穷愁畧不醒。  
发因閒事白，眼为好山青。  
月下南飞鹊，风前自照萤。  
倚君如玉树，蒲柳愧雕零。  

章甫　赠叶伯永  
忆昨辛巳秋，张帆过仪真。  
别君适荆楚，寤寐怀故人。  
狂寇初败盟，道路多纷纭。  
思君不可见，疑君堕边尘。  
寄书无处所，消息何时闻。  
去年我东来，泊船旧江津。  
始遣访生死，戎马乃駸駸。  
仓皇径南渡，忧畏损精神。  
仲冬丹阳馆，惊喜忽见君。  
执手两无语，才泪欲沾巾。  
嗟予漫奔走，万里长酸辛。  
念君两鬓白，依然生理贫。  
开口论兵势，直气摩青云。  
长揖动卿相，囊封登帝阍。  
当路颇知己，拟活西江鳞。  
鲸波泛大海，去结山东民。  
誓将三寸舌，成此百世勋。  
艰难得生还，和议已复伸。  
智略无所施，裿褐还逡巡。  
藏名酒肆中，悲歌阅芳辰。  
兴阑却顾我，相对南风薰。  
宛宛昔别地，倏然今四春。  
江山不改旧，世事凡几新。  
是非既未定，泾渭何当分。  
余生各加餐，此外不须云。  

章甫　张德恭以诗当谒次韵  
新诗俄拜辱，午醉未全醒。  
如入图画府，宜游著作庭。  
文章先体制，耆旧有仪刑。  
愧我空迟莫，穷居昼掩扃。  

章甫　张德恭以诗当谒次韵  
故里犹牵梦，他乡且定居。  
老於经卷熟，病与酒杯疏。  
耕稼少丰岁，交朋多素书。  
飘零常自笑，潦倒更如谁。  

章甫　张君明昆仲袖唱和诗见过  
村东主客群飞鸿，月明霜重声摩空。  
村西老人如瘦马，伏枥倦嘶天北风。  
村东村西无百步，杖履相寻还有数。  
儿啼妻病不出门，羞见梅花无好句。  
雪晴日出天无埃，故人蹑屣联翩来。  
明珠白璧满怀袖，使我一见双眸开。  
文章虽云一小技，妙处非难亦非易。  
染丝织锦未足工，点铁成金始为贵。  
我穷半世坐吟诗，诗成不救寒与饥。  
亦知造物厌嘲弄，有手只堪持酒卮。  
愿君少吟诗几首，请君多办百壶酒。  
但得新诗胜旧年，为君醉倒春风前。  

章甫　张使君以画屏求题  
西湖景物天与奇，岁晚春风常探支。  
水边竹外更幽绝，一夜花开南北枝。  
何处飞来两鸂鶒，影碎晴波荡春碧。  
荷盖凋零荇带寒，徘徊如与花相识。  
短屏画手岂无心，待公归赴西湖春。  
年年春色花照席，应念挥毫老宾客。  

章甫　张王臣自湖南官满趋朝舟过白沙和惠资福二诗末章见及次韵  
别来身世转乖违，老病交攻若有期。  
目力半昏难结字，心情全懒罢吟诗。  
鱼沉湖海无书日，犬吠柴荆有客时。  
三迳莫嫌犹寂寞，地偏花木得春迟。  

章甫　张王臣自湖南官满趋朝舟过白沙和惠资福二诗末章见及次韵  
丛桂书斋念昔游，红莲幕府喜归休。  
秋风起舵蒹葭渚，春月停桡杜若洲。  
未用把诗轻万户，直须呼酒散千忧。  
赞公亦是江湖旧，更问君能少住不。  

章甫　赵再可以通一所作梅雀求题  
老去诗情在，逢春只欲狂。  
飞来枝上雀，似亦爱幽香。  

章甫　浙江观潮  
万仞银山铁壁，三军貔虎熊罴。  
不怕蛟龙作横，输他解事吴儿。  

章甫　中秋次韵  
秋浦堂前有清集，久客思家泪痕湿。  
连年客里作中秋，今岁还家又无及。  
山中茅屋冷如水，应念征尘何日洗。  
边鸿也解寄归音，旅燕亦能辞故垒。  
滔滔四海知音谁，公家公子岁寒期。  
殷勤为我拨新酿，暖热向我哦好诗。  
我生志愿良自足，肯向天涯长碌碌。  
愿君腰金佩鸣玉，从我羹藜饭脱粟。  
秋风舟子两相催，侧帽长吟归去来。  
开帆转柁清溪口，还山要趁重阳酒。  

章甫　种基祖蔡仲逸孙祖显一时宦游荆州官閒无事五日一宴集使仆持钵其间  
君不闻蓟孝廉，日饭二十家。  
一朝拂袖去京国，追之不可空咨嗟。  
又不闻宾头卢，应供四天下。  
神通妙用固非难，中有巍然不动者。  
今年有客来荆州，半世生涯一敝裘。  
仙凤道骨媿二士，诸公亦许相追游。  
迩来传食初无问，醉饱无劳主人劝。  
绝胜诗人杜拾遗，所历诸家才一饭。  

章甫　重九前一日示弟侄  
人生百岁未易满，我已五十仍加三。  
异县长怜九月九，故园远在南山南。  
绿尊青眼旧相得，黄菊白头还好簪。  
明晨汝辈早同出，脚力跻攀吾尚堪。  

章甫　舟中简祖显  
计拙生无益，时危老可伤。  
江山双敝屣，诗酒一空囊。  
夜雨茆庐破，秋风菊迳荒。  
閒随枕流和，蓑笠钓沧浪。  

章甫　舟中简祖显  
散发扁舟上，秋江一段清。  
鱼肥新入馔，鸥狎旧同盟。  
浦树参差出，云山远近迎。  
君诗妙图写，不减谢宣城。  

章甫　诸公过易足为红梅一醉醉后率成数语  
一冬雪与寒具少，膏泽春来颇倾倒。  
畏寒病懒不出门，未觉心情被春恼。  
花木今春种种迟，眼明始见红梅枝。  
容颜颇称俗子意，风骨独有诗人知。  
人生百年谁满百，去日渐多来日窄。  
衰颜已减旧年红，短发明年应更白。  
瓮头有酒不用沽，肴蔌得随家有无。  
主人颓然客亦走，明朝无事重来否。  

章甫　紫苏  
吾家大江南，生长惯卑湿。  
早衰坐辛勤，寒气得相袭。  
每愁春夏交，两脚难行立。  
贫穷医药少，未易办芝杧。  
人言常食饮，蔬茹不可忽。  
紫苏品之中，功具神农述。  
为汤益广庭，调度宜同橘。  
结子最甘香，要待秋霜实。  
作腐罂粟然，加点须姜蜜。  
由茲颇知殊，每就畦丁乞。  
飘流无定居，借屋少容膝。  
何当广种艺，岁晚愈吾疾。  

章公权　长江问对篇  
问长江，以汝卫南邦，  
北人遥想心已降。方今大势全倚汝，  
不知汝亦许不许。国人皆悠悠，  
我心良独忧。长城已坦道，  
黄河已安流。淮边日夜风飕飕，  
汝今孤矣非昔比。问汝若何真可倚。  
长江对，壮尔南邦以吾在，  
今来古往只东流，人世兴亡自更改。  
句践临齐晋，刘裕入长安，  
项王北渡黄河西破关，北方或可取，  
吾不为君阻。赤壁中流曾丧兵。  
广陵望见波涛惊，瓜步欲渡说虚声。  
南方长可守，吾独为君有。  
吾之势何但抵长城，长城今已平。  
吾之力可以当百万，百万昔尝散。  
吾能限南北，不能输事力。  
吾能鼓风涛，不能用英豪。  
君不见吴之末，陈之季，  
岂必斯时吾独异。朝无政事国无人，  
乌有长江专可倚。辱君有问答君知，  
正恐知之亦忽之。烦君奉此献之国，  
索勿俟大寒时。  

章桂发　游栖真洞归舟带月泊市桥  
携手清苕去，高枫丹叶森。  
渔樵九锁外，风雨一窗深。  
索酒贪山月，添衣怯洞阴。  
凤归天柱晓，楼阁有鸣琴。  

章桂发　游栖真洞归舟带月泊市桥  
山岚来夹案，泉急自穿渠。  
密记东阳诀，高题上帝居。  
牙儿藏宝箧，山子走篮与。  
曲折玑衡转，溪坳可结庐。  

章鉴　过毛竹山  
一重关复一重关，一步难于一步难。  
地僻林深晴亦湿，山高风猛夏犹寒。  
断崖云影挂枯树，劈涧雷声走怒湍。  
不信世间陵欲变，野樵偏识旧衣冠。  

章鉴　杭山  
买得渔矶系钓船，鱼龙吹浪骇鸥眠。  
从来白石清泉地，胜似青山小洞天。  
浪对客吟思却虏，偶观人弈悟筹边。  
夜来风雨秋声早，一段新愁雪满颠。  

章鉴　杭山八景  
万个长松覆短墙，碧流深处读书房。  
香生石觐春云湿，影落篝灯夜雨凉。  
亘代陶鎔周礼乐，百年嘉会宋文章。  
天机悟到忘言表，又喜涛声送夕阳。  

章鉴　杭山八景  
古洞春泉一脉遥，骤施雷雨过清宵。  
飞湍直下三千丈，急溜横穿十二桥。  
雪洒石砿琼练碎，翠分柳树玉花飘。  
晓来醉倚高楼望，疑是银河堕碧霄。  

章鉴　杭山八景  
泠泠双涧泻秋音，万齿溪头奏一琴。  
雨后更添猿鹤操，夜寒真是水龙吟。  
年光送尽从朝暮，律调含来自古今。  
借得许由当日耳，听频谁不为清心。  

章鉴　杭山八景  
达邦大道两迢迢，金辔玲珑匹马骄。  
腰褭嘶风蹄蹀躞，骧腾掣电尾萧骚。  
雄声已骋才人德，猛气尤思大将骁。  
凤臆龙髯谁可并，郭家狮子著先朝。  

章鉴　杭山八景  
内史名题古钓台，高风凛凛势崔嵬。  
晚烟杨柳垂青缕，春雨桃花点绿苔。  
百尺丝纶波荡漾，一宗诗派水潆洄。  
何时来借閒灯览，涤尽尘襟万斛埃。  

章鉴　杭山八景  
一邦佳景萃峰头，宇宙钟灵自有由。  
银竹霏霏山气盛，火轮颗颗水光浮。  
年逢旱涝他方苦，世际丰穰此处优。  
瞻望巍峨殊不远，登临仿佛帝王州。  

章鉴　杭山八景  
昔贤曾此著名香，地位双清四座凉。  
吹送几多攀桂客，照来无数探花郎。  
光浮盏面龙鳞动，声透琴心兔魄扬。  
爽我襟期明我德，步蟾拟驾大鹏翔。  

章鉴　杭山八景  
同云收尽日曈曈，晓霁分明见九宫。  
百里远排银笔架，半峰高叠玉屏风。  
螺鬟矗矗深藏翠，石剑棱棱欲露锋。  
纵使丹青施妙手，难将写入画图中。  

章鉴　送道士归得日观  
风月诗几卷，江湖屐一双。  
断蛟怀剑石，跨鹤叩禅窗。  
土润岩生雨，林幽寺隔江。  
归当访仙隐，相对酒盈缸。  

章劼　咏马当山宁江庙  
惊涛汹涌江势恶，一山屹立真环奇。  
正如匹马勇赴敌，万夫辟易莫敢支。  
氤氲山腋云气聚，焜燿庙貌神灵棲。  
风帆浪舶香火盛，旱魃雨厉牛羊刲。  
三元水府各雄据，此实上元开府处。  
阴兵擐甲扬灵旗，绍兴勤王宽北顾。  
涂金大扁于湖书，八法森森鬼神护。  
通犀宝带酾龙珠，罗献渠严掌故好。  
我曹一拜王之庭，坎坎击鼓牲酒陈。  
萧骚古木云四合，路左怪石蹲麒麟。  
人心倾止形势壮，葡萄酒马迹何庸神。  
秋风愿借一帆便，笠潭正好羹鲈莼。  

章杰　防风庙  
弭楫山水县，驱马东南隅。  
侯当溽暑至，乘凉出郊墟。  
晓月醒魂梦，轻颸动襟裾。  
气爽体自轻，纵意驰坦途。  
俄然远嚣尘，平野酾清渠。  
突兀见广殿，解鞍试入趋。  
厥祝唯防风，庙貌侔王居。  
槃杅残椒糈，惆怅走鼪鼯。  
像设匪丰硕，胡能骨专车。  
媲以二小君，宥坐五丈夫。  
壮者黝而武，少者美且都。  
所被皆甲胄，所执皆矛殳。  
列侍立众鬼，昂头竞睢盱。  
我欲诹本因，遗民孰与呼。  
祛服立庑下，亟询乃淫巫。  
指数为我陈，其辞诞以迂。  
吾闻夏后氏，经启良勤劬。  
泽水戢大患，巡狩遍中区。  
稽山考制度，轨物示宏图。  
冕弁拱黼座，玉帛罗庭除。  
群臣并奔奏，臣职当罄输。  
如波朝沧溟，混混川流俱。  
於时独此侯，后至行趦趄。  
天王赫震怒，萧斧命显诛。  
其后越千秚，吴越相吞屠。  
山隳出巨骨，睹眎咸惊呼。  
使轺聘上国，彻俎咨真儒。  
先圣与辩说，门人著於书。  
愚生邈三季，复历千载余。  
管窥偶致疑，鄙抱思略摅。  
王制重述职，期会诚难逾。  
川途或淹阻，驰骤有疾徐。  
推诚不逆诈，大度宜纳洿。  
尉佗怠朝贡，汉庭方剖符。  
刘濞称内病，几杖赐勾吴。  
矧在先王时，宪令期简孚。  
贬爵与削地，轻重分差殊。  
迨至三不朝，六师始诛鉯。  
薄乎后期罪，何至绝头颅。  
文命敷四海，祗德垂典谟。  
班师远格苗，下车亲泣辠。  
奚独汪芒氏，遽忍加金鈇。  
吾观此邑壤，如环尽崎岖。  
左方小类玦，众流复萦纡。  
意彼漆姓君，继世居封禺。  
负固资险阻，勇悍由魁梧。  
虎视远京邑，狼贪生觊觎。  
清跸来海峤，神兵卫龙舆。  
势穷力已屈，席藁往自拘。  
士师有常刑，明罚讵可逋。  
异哉雄伟姿，恃以丧厥躯。  
羿{戛戈换乔丿}不得死，斯人殆其徒。  
犀角裹象万，终然被醢葅。  
长狄正俗类，伯也为侨如。  
舂喉逢富父，埋首当子驹。  
诸国近剿灭，鄋瞒无遗孥。  
斯事足可证，斯理谅非虚。  
夫子作春秋，近详远则疏。  
隐威事已略，况兹姓氏初。  
繁简据旧史，疑信戒厚诬。  
或讥陷刑戮，尸祝真谄谀。  
答云无轻议，在礼存楷模。  
黄能遭亟死，祀典其舍诸。  
侯虽犯天宪，私惠曾霑濡。  
束手赴棘水，靡烦动戈戵。  
一国实被赐，重恩谁敢孤。  
春秋荐苹藻，迎送嘈笙竽。  
血食庇此方，永世终无渝。  

章康　迁居亲戚携酒见过  
老吾元住雪边崖，万事无堪两鬓华。  
顷岁西河方借宅，今年东野又般家。  
巷深政恐难邀客，地空何妨学种花。  
多谢所亲相暖热，新生涯即旧生涯。  

章康　秋兴  
有客凋双鬓，吟秋费几诗。  
天高鸟去疾，云薄雨来迟。  
日落山川迥，风回草木悲。  
追寻十年事，伫立独多时。  

章康　诗一首  
掩关作夏计，长日独清坐。  
戎葵竞自花，安榴粲成朵。  
时芳讵容歇，幽赏无不可。  
微风忽吹来，谅亦深知我。  

章康　游龙山  
名山久相望，今日为著屐。  
到寺第一义，古松互蟠屈。  
一一龙蛇形，风雷气萧瑟。  
缨络桧两株，皆数百年物。  
灯耿青荧荧，像设暗金碧。  
空廊极徘徊，老屋共崒兀。  
僧房小槃礴，西原访泉石。  
于其最幽绝，似可便筑室。  
因而思古人，多有爱山癖。  
要之亦何为，一赏事已毕。  
上方不及登，尚或俟他日。  
无非会心处，妙同箭锋直。  
山灵谓何如，移文兹不必。  
作诗留山中，并可告来辙。  

章良能　题李伯时飞骑习射图  
禁营貔虎天廻龙，技痒不奈刍粟丰。  
闻道宝津尝护驾，前朝踊跃矜戏雄。  
红绡低击柳枝碧，满满弯弓斫鬃射。  
偶然穿叶未为奇，截下红绡方破的。  
彩绳子长曳彩轻，闪烁眩转如奔星。  
弦头辟雳起马脚，回看一箭落欃枪。  
乌纱帽稳春衫薄，交鞯焕烂青丝络。  
千步场深隔九关，毕景驰驱有馀乐。  
李侯应奉随春官，日晏归穿卫士班。  
平生抵死怜神骏，绝艺那能不细看。  
不学阎公伏池侧，仓皇丹粉供宣索。  
他年乘兴试追寻，妙处只须凭子墨。  
十六蹄翻意态真，罄控应节顾眄视。  
当时骑士尽应尔，尚想元丰兵制新。  
慨今多事困供亿，养兵殆且殚民力。  
未闻士歌马腾槽，安得从容观戏剧。  

章良能　题玲珑山  
短锸长鑱出万峰，鉴开混沌作玲珑。  
市朝可是无巘敛，更向山林巧用工。  

章纶　庚子冬夜宿郡馆怀白从古  
高馆天寒霜露浓，思君深隐翠微重。  
月华绕树无飞鹊，云飞蟠泥有蛰龙。  
石鼎赋诗犹脱略，银灯看剑每从容。  
孤怀展转不成寐，为发城头半夜钟。  

章妙懿　送水云归吴  
一从骑马逐铃銮，过了千山又万山。  
君已归装向南去，不堪肠断唱阳关。  

章岷　春日独登蓬莱阁  
郡阁高檐半纳云，危栏徙倚惜芳辰。  
澄潮叠嶂新经雨，啼鸟开花各为春。  
案有笺毫难赋景，席无歌管懒邀宾。  
自怜莫厌登临数，即是葵丘代戍人。  

章岷　钓台  
乘兴访遗基，扁舟宿烟渚。  
水净写天形，山空答人语。  
风篁自成韵，霜叶纷如雨。  
寒亭暮响清，饥猿夜啼苦。  
疑将洞府接，似与人寰阻。  
不羡重城中，喧喧听笳鼓。  

章岷　留题新建五云亭  
卧龙东岭冠云霞，亭面豨流对若耶。  
秋霁独先初夜月，春阴见尽满城花。  
疏篁遶槛栖寒雀，乔木依檐泊暮鸦。  
红烛未残宾已醉，倚风歌管到人家。  

章岷　陪范公登承天寺竹阁  
古寺依山起，幽轩对竹开。  
翠阴当昼合，凉气逼人来。  
夜影疏排月，秋鞭瘦竹苔。  
双旌容托乘，此地举茶杯。  

章岷　如归亭  
邑境人歌令尹贤，构亭裁址俯清涟。  
风高送目帆侵日，秋霁凭阑水接天。  
越茗似云邀客试，吴蒪如線佐庖鲜。  
政馀授馆多投辖，费尽公田种秫钱。  

章岷　送梵才大师归天台  
故山萝蔓锁云扉，几夕扁舟已梦归。  
莲社招贤移岁月，芝岩编句满珠玑。  
金刀拥雪新彫鬓，香祴欺兰旧赐衣。  
后夜吴门对霜月，怀师馀意在琴徽。  

章敏德　湖州题颜鲁公祠堂  
挂帆一纵疾于鸟，长兴夜发吴兴晓。  
杖黎上访鲁公祠，一见目明心皦皦。  
未说邦人怀使君，且为前古惜忠臣。  
德宗更用卢杞相，出当斯位诚艰辛。  
生逆龙鳞死虎口，要与乃兄同不朽。  
狂童希烈何足罪，奸邪嫉忠假渠手。  
乃知成仁或杀身，保身不必皆哲人。  
此公安得世复有，洗空凡马须麒麟。  

章某　寄子  
九十衰翁七十儿，此时那可两分离。  
客乡已是三年别，人世应无百岁期。  
春雁北飞频送目，夕阳西下几颦眉。  
何如及早成归计，莫待山榴开满枝。  

章谦亨　净惠院  
净惠荒涼寺，平林浅阜閒。  
殿存碧支佛，门对赭亭山。  
绕屋竹阴翠，沿阶苔晕斑。  
雨中来托宿，却羡白鸥闲。  

章谦亨　西湖观梅三首  
梅在西湖上，精神别一般。  
喜供诗客赏，怕与俗人看。  
映水林文瘦，依山范叔寒。  
生平逢此友，更觉酒肠宽。  

章谦亨　西湖观梅三首  
不费东君力，常先草木荣。  
魏徵元斌媚，夷甫太鲜明。  
有色谁同洁，无香可比清。  
飘零惟不恶，羌笛任渠横。  

章谦亨　西湖观梅三首  
腊寒彻骨越精神，吐尽清香不待春。  
华屋芳筵犹恶俗，竹篱茅舍只安贫。  
湖烟笼处难藏艳，窗月飞来为写真。  
自得孤山题品后，至今偏解恼诗人。  

章谦亨　云岩  
造化雕镌巧，真成一洞天。  
曾将修蟒逐，却许蛰龙眠。  
石现金刚足，泉流仙客田。  
炷香吾道者，色体尚依然。  

章谦亨　章岩  
杰石何空洞，中藏一寺幽。  
不须补天漏，时觉有云浮。  
蟾吐半轮日，鲸吞万斛舟。  
兹岩本同姓，欲去且迟留。  

章谦亨　祖教寺  
出郭寻芳作野行，岩高墅旷水流声。  
草亭日午鹦啼巧，竹院更深月色明。  
宝殿鳞鳞章佛界，珠帘卷卷向山清。  
悠然一榻浑无梦，时有溪声枕外生。  

章谦亨　祖教寺  
飞鸟遗音入翠林，转教柳外和莺吟。  
岩留云雨过朝暮，寺枕溪流亘古今。  
客过端阳欣采艾，僧嫌破衲懒缝针。  
杯中蒲酒休辞醉，目断青山骨远心。  

章潜　栲栳山  
秀色团团如栲栳，孤高端可压群山。  
藏云蓄雨无踪迹，怨鹤啼猿自往还。  

章樵　白獭湖  
屈曲连汀隐复明，西湖奇观到南屏。  
萍花巧缀玉钿碧，山色净涵螺髻青。  
隋女啼妆羞缺月，秦娥望幸对明星。  
主人约束当尊俎，未放骚翁眼独醒。  

章樵　伽溪  
试将生计问农家，儿大扶犁女沤麻。  
烧笋煮葵供午饷，山中乐事自无涯。  

章森　句  
渝舞气豪传汉俗，丙鱼味美敌吴乡。  

章少隐　句  
片片梅花随雨脱，浑疑春雪堕林梢。  

章侁　句  
官中逐月催租税，不徵穣帛只徵银。  

章侁　如归亭  
倚岸凌虚若冠鳌，湖光山色两相高。  
惊波杂沓闻千骑，远树微茫见一毫。  
娃馆已空人世隔，帝乡何许客心劳。  
吴门曳彩那曾睹，早觉霜华入髩毛。  

章师古　留题石堂院  
何处足清凉，山南古石堂。  
溪沙留虎迹，水影上僧房。  
万景因深僻，无人为发扬。  
侵苦写涩句，笔冻不成行。  

章天与　醴泉  
和平德化醴泉通，千古濠梁武旧踪。  
光闪雪花微动月，影浮瓀夜净涵空。  
迢迢脉路流无尽，混混源泉出不穷。  
满引一瓢更清彻，万年仁寿祝重瞳。  

章望之　和陈述古仙居岩老堂诗  
岩前未老客，期在老樵渔。  
抚俗多閒暇，开轩适起居。  
读诗明治乱，学易体盈虚。  
频许相从否，吾将当故庐。  

章望之　句  
是水为佳境，中城枕碧湖。  
楼台万室近，物象几州无。  

章望之　明智寺  
重複青山里，双峰锁寺门。  
楼耸排云阁，松盘过路根。  

章望之　夏昼  
一日常百刻，转若车轮忙。  
千日十万刻，百年能几长。  
达人齐古今，一生甚微茫。  
夏日岂为永，而足以较量。  
人世不足惜，行善乃自彰。  
无及闲暇时，般乐为淫荒。  
夷齐饿人者，颜闵非公王。  
其人品孰亚，周氏与虞唐。  
亦用仁义积，岂今身未亡。  
富贵无可恃，莫与公道强。  
夜思昼以力，四序皆流光。  
示君夏昼诵，惕惕其自伤。  

章望之　一人泉  
一人泉在此山颠，万人可饮闻旧言。  
顾我无人试此水，盛夏独饮南风前。  

章仙岩　寄刘易隐  
着身尘世易遭魔，是是非非可奈何。  
心地一生如日月，人情千变自风波。  
但从正直天须见，到底关防事转多。  
所以古来真隐者，貂蝉不肯换渔蓑。  

章仙岩　六和塔  
六和塔上一登临，当景江山入兴深。  
云出云归天自在，潮来潮去水无心。  
东南船{左舟右览}风方顺，西北楼台日向阴。  
壮矣帝居吴越旧，未甘河洛久湮沉。  

章岘　丁未上巳重游龙隐岩  
溪干舣棹访岩扉，危磴攀缘不欲归。  
垂乳滴声当佛座，宿云留润在僧衣。  
聊开禊席临流水，闲掷文竿到落晖。  
旅宦天涯甘寂寞，送春无意惜芳菲。  

章岘　和李昻之夜游漓江上  
自笑无钱对菊花，天寒欲冷慢令赊。  
桄榔叶暗临江圃，茉莉香来酿酒家。  
月雾空蒙萤照水，霜风萧瑟鹭眠沙。  
归寻独秀山前路，城角参横斗柄斜。  

章岘　留题伏波岩  
江澜洄洑啮山根，山裂岩开石室存。  
溺鬼夜呼千嶂黑，蛰龙晨起一川浑。  
金沙试决通泉脉，翠壁闲题破藓痕。  
三伏几人逃畏暑，岂惟河朔有清尊。  

章岘　留题龙隐岩  
碧崖石室俯清涟，蟠蛰灵虬不记年。  
委蜕去为天下雨，抱珠归作洞中眠。  
照开雾脚澄溪月，滴破云根暗穴泉。  
负郭胜游虽信美，桑间留爱我无缘。  

章岘　治平丙午仲冬中澣游释迦寺登环翠阁  
吏局区区得暇难，倚崖高阁暂登攀。  
群峰半出重林外，小艇横浮一水间。  
霜叶信风随鸟逝，晚云沉石伴僧闲。  
夕阳欲下犹回恋，更鼓清琴数弄还。  

章岘　雉山  
营邱水墨师，不识桂林山。  
半世阅渠画，今始陋坚顽。  
岭边千奇峰，浓绀梳云鬓。  
肩舆兀醉梦，所窥才一斑。  
偶投雉岩宿，洞穴穷孱颜。  
旁通赤明天，南极地所寰。  
更登云外顶，下视江湾湾。  
群仙无我笑，畏汝碧玉环。  
我久堕尘纲，岁晚嗟良难。  
往来等幻化，南北俱乡关。  
却怜雪花儿，三生此山閒。  
愿力不汝无，永悟无所还。  

章岘　自龙隐岩泛舟至雉山  
晴溪几曲度澄湾，朝涉龙岩晚雉山。  
林叟野僧休笑我，平生所得是官闲。  

章孝参　题弥勒院  
桥通流水绿溶溶，殿阁穹然镇象龙。  
半壁石桥通雪窦，一龛丽室占雷峰。  
挂岩屋似六和塔，入路门如九里松。  
遥想空庭明月夜，浮屠桂树影重重。  

章澥　句  
度险聊凭九节杖，凌虚来谒三花岩。  

章澥　吴下同年会诗  
咫尺天颜只暂违，两台联桂世诚稀。  
共观鹏运垂云举，还幸鱼寒密藻依。  
赋政将明仲山甫，登楼吟咏谢玄晖。  
要津自足升英俊，六鹢毋令恨退飞。  

章询　接宣抚偕道正访九龙岩主喜师率成二十八字  
閒携羽客访灵岩，岩透山光秀泼蓝。  
星使未来邨馆近，为师终日绊征骖。  

章琰　送韩时斋赴京湖幕  
凄其秋已晚，塞草青欲黄。  
出门褰君衣，问君何遑遑。  
捷书来古岘，谈笑复古疆。  
功名有斯会，宁计道路长。  
思昔君之祖，尺箠笞西羌。  
当时军中谣，岂在甲兵强。  
慷慨怀前烈，膏秣趣晨装。  
掀髯作远役，匪为官爵忙。  
泪碑吊叔子，草庐访南阳。  
世岂无若人，君岂问老庞。  
吾能送君去，不能共君航。  

章翊　首夏静观堂书怀  
杖策下层岭，来憩云外庄。  
檐低绕颓垣，澹泊在一堂。  
山高户牖虚，风清长夏凉。  
翳翳动林影，潋潋浮溪光。  
心远与世隔，独有文史香。  
汲井资嚥漱，莳药助体强。  
园中橘为奴，沼内芰堪裳。  
苍官青不老，篱下明秋芳。  
陶情在庶物，养性归琴觞。  
矫首起遐观，是中有濠梁。  

章颍　句  
两州南北护梅关，尽日人行石壁间。  

章颍　送长子琳连州史入觐  
冲雪登长道，吾儿更勉旃。  
人常谈作郡，汝且去朝天。  
身历穷闾久，条陈正宁前。  
故人如问我，为说病弥年。  

章颍　桃源观  
绕馆参天万树松，倚栏时见翠重重。  
一坰晓雾浮天外，半夜秋涛落沈中。  
莫雨断猿愁羃历，夕阳飞鸟度屏风。  
采苓欲问长生诀，只恐云迷路不能。  

章颍　萧尚书纵目楼  
深居无事即神仙，况阅丹经第几篇。  
桂树花开临旧国，榴皮书字彻新砖。  
琼书玉篆行将见，铁画银钩粲可镌。  
他日功成升举去，愿分余庇及姻联。  

章友直　和祖择之咏震山岩彭徵君钓台  
岩因更号震山居，台上犹存旧钓矶。  
一派沧浪真隐处，澄清尚可濯尘衣。  

章槱　千顷山  
琼叶半开童女颊，蕨芽初长小儿拳。  
山中云雨虽无味，何似山河走幕烟。  

章槱　千顷山  
一池春水应江潮，中起沙鸥数尺高。  
谁谓风云远朝市，乱山深处亦波涛。  

章槱　千顷山  
欲为龙池游，束装戒蓐食。  
鸡鸣天未曙，呼儿重蜡屐。  
潆洄溯寒溪，砍荦疲乱石。  
迢迢万丈岭，宛转苍龙脊。  
山高吐朝气，恍不辨咫尺。  
俯听雷雨声，仰逐猿猱迹。  
委蛇度花坞，绿净草可席。  
喜如出笼槛，身轻飞鸟掷。  
不辞双足茧，远探蛟龙窟。  
传闻此山巅，旧有沧海色。  
迩来三十年，潭湫亦枯荻。  
至今应江潮，尚浮鸥鹭集。  
至理竟未解，对之空太息。  
不如西湖游，挥篙泛瑶碧。  

章元振　会诸官韩亭  
我爱韩亭好，文公像逼真。  
音容虽已往，英概恍如新。  

章元振　会诸官韩亭  
我爱韩亭好，天遥眼界宽。  
引觞延胜友，笑语出云端。  

章元振　会诸官韩亭  
我爱韩亭好，霜空宿蔼收。  
望中江入海，应有济川舟。  

章云心　古意十四首  
龙马图犹在，麒麟使亦传。  
羲皇心不死，孔子梦难圆。  

章云心　古意十四首  
折柳击离船，船行柳条短。  
赖有枝上花，飘泊随君远。  

章云心　古意十四首  
采莲莫采花，采花损空房。  
留房结青子，种作明年香。  

章云心　古意十四首  
匆匆采桑女，花雨湿襜袖。  
春风十二弦，生世未触手。  

章云心　古意十四首  
浣衣轻浣布，布缕不如丝。  
□坚犹易穿，布弱从可知。  

章云心　古意十四首  
佳人买明镜，意重轻千金。  
结以双罗带，欲照荡子心。  
荡子渺不归，镜影春云深。  

章云心　古意十四首  
贱妾燕子身，衔泥巢君屋。  
游子黄鹄志，辞家独南翔。  
采花为谁容，袭兰为谁香。  
安得小心风，寄子双明珰。  

章云心　古意十四首  
难与时流道，忧心常悄悄。  
古道贵平阳，今人□机巧。  
好古而居今，每饭不能饱。  
来往无嫌猜，□知爱沙鸟。  

章云心　古意十四首  
百川毕东注，两丸尽西颓。  
二物常汲汲，未尝少徘徊。  
短生亦如斯，逝者良可哀。  
自昔青云士，皆为黄土堆。  
何如大觉仙，无去亦无来。  

章云心　古意十四首  
吉凶本由人，往事皆可覆。  
祸人还自祸，福人还自福。  
于公果传世，李斯竟夷族。  
豺狼不知寤，纷纷方择肉。  
达者识几微，为之先痛哭。  

章云心　古意十四首  
福祸递隐伏，荣辱相因依。  
贤达素如此，不肯如脂韦。  
青门工种瓜，首阳甘采薇。  
清风弥万世，斯人谅堪晞。  

章云心　古意十四首  
谷风扇春和，卉木皆敷芬。  
贞松但如故，高标在烟云。  
君子守常性，时荣非所欣。  
亦有孤凤皇，不与众鸟群。  

章云心　古意十四首  
逝川常东流，白日易西没。  
悠悠天地间，二物何飘忽。  
促迫于生人，绿鬓成华发。  
昧者不自知，终朝常汩汩。  
利欲沈厥身，其本已先躡。  
孰若缮真性，以自固灵骨。  

章云心　古意十四首  
老梅何偃蹇，雪时方始花。  
自守岁寒性，不肯随春花。  
隐人适然见，移植溪水涯。  
瘦影无阳艳，清香绝淫邪。  
间静如隐人，隐人心所嘉。  
樵牧无见侵，以诒隐人嗟。  

章云心　庐山  
晚眺青牛谷，晨游白鹿山。  
乾坤何日老，今古几人闲。  
卉木烟华紫，江湖雨气斑。  
聘君犹在否，怅望隔云关。  

章云心　武昌江汉亭  
江汉亭前江汉浮，岷嶓万里会吴头。  
江穿南北天心落，汉接东西地脉流。  
水上龙争方一梦，山中鹊起已千秋。  
张刘精爽知何在，安得同来赋远游。  

章云心　竹  
万朵奇云绕屋飞，云心修竹绿猗猗。  
孤高不为风霜折，正直只应天地知。  
四海久无龙化处，千年几具雁来时。  
晋林充隐皆尘土，瞻彼西山我所思。  

章縡　句  
船尾淮山青未了，马头隋柳绿相迎。  

章藻之　明水寺  
环山清浅一溪水，夹迳高低十里松。  
烟锁石门疑路断，斜阳影里忽闻钟。  

章造　西楼怀感  
高花古柳傍城闉，游目江城次第新。  
百感中来倚惆怅，满城烟雨满城春。  

章至谦　九日和杜子美韵  
九日登高眼界宽，羽衣云集尽清欢。  
黄花满泛渊明酒，白发仍簪子夏冠。  
庭下流泉趋涧急，座间清气逼人寒。  
不须更问明年健，但向眉头鬓角看。  

掌禹锡　句  
晓莺林外千声啭，芳草阶前一尺长。  

掌禹锡　句  
风定落花深一寸，日高啼鸟度千声。  

赵安仁　送舒殿丞知荆州  
建隼提封云梦泽，临民咫尺岘山碑。  
烟凝郊郭漳波净，悴绕楼台楚峤奇。  

赵邦美　留题灵岩  
披云佳看对青山，何必登高纵远观。  
岩谷幽深无限景，可怜多是等闲看。  

赵必拆　春日田园杂兴  
一段佳山水，芳时事正妍。  
犊耕青烧雨，鹤卧碧桃烟。  
社老邀尝煮，灵僧伴摘鲜。  
莫嫌陶令拙，农圃得馀年。  

赵必常　小亭夜坐即景  
小亭夜坐涤炎蒸，顿觉风清趣已成。  
数点流萤亭外度，儿童戏逐月边星。  

赵必成　十月梅花  
初冬未见一片雪，先见梅开傍花庵。  
可是东君留厚间，早传消息到江南。  

赵必成　题陈生鲤鱼图  
神龙原自异凡鱼，潴泽还知不久居。  
平地雷轰头角露，滔天浪浴甲鳞舒。  
应夸鳌海都量遍，漫道龙门不可逾。  
试问锦标刚一跃，陡成霖雨足沾濡。  

赵必范　春日田园杂兴  
一岁农功只在春，夫夫妇妇岁艰辛。  
青门旧有种瓜地，绿野新添躬稼人。  
早把牛衣教诸子，欲修簪具间良辰。  
夜来谷口东风过，只恐逢人间子真。  

赵必范　句  
幸有渔樵同此乐，苦无车马自如諠。  

赵必范　句  
岁点飞花芳径雨，一双新燕荻帘风。  

赵必范　句  
茭白生苗藏蛤地，桑黄含萁浴簪天。  

赵必范　句  
卜岁聊凭六壬课，有生未识五辛盘。  

赵必岊　饮酒  
穷居无与娱，弱子戏我右。  
宁知千载前，不是桑榆友。  
今为骨肉亲，结爱岂不厚。  
不知后千载，当复如此否。  
且尽人间事，幽远非所叩。  

赵必流　和孙逢辰游子吟  
独向春风泪几回，经年游子自堪悲。  
天涯只为青云绊，堂上应怜白雪垂。  
离思不随音问去，浪身惟膛梦魂归。  
有时得尉故乡愿，骨肉团团醉寿杯。  

赵必流　秋夜玩月  
几度停杯发浩歌，月华偏照别离多。  
床头剩有樽酒绿，醉饮鲸飞沧海波。  

赵必流　言志  
足濯长江万里流，手提三尺龙泉游。  
胸中一片英雄气，生不杀奸死不休。  

赵必檋　题梅山  
一隐吴门访此山，深怜汉鼎尚多艰。  
片言倘得回天听，未必仙名满世间。  

赵必象　避地惠阳鼓峰用徐心远韶  
收拾当年破敕黄，山中蕙帐梦魂香。  
风供松叶暖茶灶，云卧茆窗冻笔床。  
一雨鸣蛙乱深夜，数声啼鸟怨斜阳。  
风尘浩荡愁如海，怎得中山醉酒方。  

赵必象　避地山中和杨推夜寒韵二首  
山藏皇恐色，溪诉不平声。  
落叶啼猿怨，危枝宿鸟惊。  
林疏风四面，霜冷月三更。  
酒醒愁无寐，烧松炙到明。  

赵必象　避地山中和杨推夜寒韵二首  
浮生等萍汎，前事总花虚。  
橘外访四皓，林间逢二疏。  
溪山数茅屋，天地一蘧庐
怕有桃源路，相期更卜居。  

赵必象　别和明府归帅省  
江山如昨日，人物已晨星。  
往事风前絮，浮生水上萍。  
别离头半白，邂逅眼终青。  
客子愁如醉，晓风吹未醒。  

赵必象　别和明府归帅省  
几度赋停云，重逢瘴海滨。  
已成三载别，犹豫旧时贫。  
酒量病来减，诗情老更新。  
殷勤分袂意，折尽柳条春。  

赵必象　　￥行南山访友不遇  
瘦筇支我上南山，才到山中分外閒。  
九十日春将解印，百年心事几凭栏。  
燕营一垒雏相庆，鹤舞三台仙未还。  
松菊把门牢闭着，谁人弹压此蚤坛。  

赵必象　古端饮问梅亭作  
把酒问梅开未开，梅花问我何时来。  
嫣然一笑醒尘梦，撩我诗兴宽酒怀。  
有梅无诗酒怀恶，有诗无酒羁味薄。  
一觞一咏畅幽情，人生须作及时乐。  
去年岭头曾相逢，花边酾酒酹师雄。  
霜月三更壴　似水，枝头翠鸟睡正浓。  
今年寒浅花较迟，一花两花时最奇。  
春多烂漫无意思，此意梅花知不知。  
孤山寂寞逋仙去，香影之后更无句。  
几回拟作梅花骚，无力其如梅花何。  
怀哉此花太人行，冰清玉洁不做时妆样。  
纷纷桃李嫁春风，臭味未必与我同。  
莫说和羹事，和羹事犹未。  
莫羡玉堂人，玉堂人已陈。  
细把心期向梅说，花开花落有时节。  

赵必象　和黄秋三衢舟中韵  
壮志曾期捋虎须，中年跛鳖困泥途。  
糟{左米右离}富贵几场醉，卢雉功名一掷呼。  
世事看来真塞马，吾才只可比黔驴。  
客游倦矣休归去，三迳可松园可蔬。  

赵必象　和黄秋韵  
骚坛分戍打愁城，奏凯梅边缓辔行。  
诗债填偿难一顿，酒缘结习是三生。  
未能范蠡浮轻舸，且学灵均赋落英。  
落魄半生成底事，沙汀月冷负鸥盟。  

赵必象　和黎簿韵  
月佩云冠白云缨，枳花香里见诗人。  
武城半载尝闻政，洛祥他年傥卜邻。  
四海人皆知凿齿，一蓑谁复识玄真。  
斯文共缔千年好，杯酒欢娱亦总陈。  

赵必象　和李梅南对梅韵  
三花两花疏篱东，玉堂何以茅舍中。  
孤芳不受春风涴，千红万紫俱下风。  
罗浮梦断孤山杳，寂寂谁蹑二子踪。  
谪仙天人霸梅国，骚坛万仞奴群雄。  
我交梅花二十冬，梅工於诗例合穷。  
我穷於梅诗更拙，岂无膏沐谁为容。  
湘累醒眼不相识，兰芷未必臭味同。  
何时典衣买酒醉梅下，浇我磊落写我悰。  
诗成阁笔对梅笑，此一瓣香为梅翁。  

赵必象　和李梅南见寄十四韵  
公归乎山中，袖藏经济策。  
恨不云龙游，相从老樵石。  
樵溪酿泉甘，樵谷嘉禾殖。  
诗垒压刘曹，酒国并秦越。  
与其千户侯，何如千亩漆。  
文星耿在目，龙门兮咫尺。  
天风堕珠玑，捧玩手不释。  
斧钺太森严，句法万峭拔。  
奈何士也贱，至宝道傍掷。  
平生钓鳌手，烹鲜抑何屑。  
箪食与豆羹，岂足动颜色。  
閒愁恼吟肠，义利自为敌。  
相逢开口笑，无怨亦无德。  

赵必象　和李梅外韵以伤邑士之无朋  
兀兀规规铁限门，须眉妾妇篇遍吾村。  
蜀南见日犬群吠，井底观天蛙自尊。  
守望谁为乡里助，典型藉有老成存。  
书生唇齿久荆棘，气不能平又一言。  

赵必象　和同社酒边韵  
规规为愚傲为颖，晨华夕丧何足逞。  
对山悠然此心领，谁歌白雪妙於郢。  
题破蜀笺为红杏，昼游苦短烛堪秉。  
愧我寒蜩噂如哽，堕身千仞求长绠。  
移文鸥社盟莫冷，共嚼梅花醉香影。  

赵必象　和同社钱梅  
花开春意动，花谢春意静。  
逋仙余诗魂，梦断孤山境。  
飘零万斛香，冷落一枝影。  
玉笛声声愁，月浸阑干冷。  
吟翁钱梅行，诗句真隽永。  
持螯醉酒船，呼童涤茶皿。  
欲调宰相羹，且归状元岭。  
离骚不知音，激楚鄙鄢郢。  
惟有广平翁，心肠铁石劲。  
无花实更奇，此意要人领。  
桃李儿女曹，眼底纷蛙井。  
酒醒动微吟，心下快活省。  

赵必象　和文文山中秋赏月韵  
中秋有月更有酒，乐事赏心并二难。  
万里无尘银世界，一清彻底玉溪山。  
素娥伴兔夜无寐，仙侣乘鸾晓未还。  
老子南楼动吟兴，风吹香句堕尘寰。  

赵必象　和文文溪庆徐固峰六十得子韵  
明珠生老蚌，光彩射西湖。  
岁晚颖方实，春荣木不枯。  
卿儿是麟否，陵母梦云无。  
他日浣花老，骑驴索醉扶。  

赵必象　和尹权宰见访韵  
牛下高眠扣角歌，辔金裾翠重相过。  
江湖十载知心少，风雨一庭愁思多。  
君向青云腾骥足，我甘白发老渔蓑。  
茅檐剪烛更酌酒，人世欢娱能几何。  

赵必象　和张竹处韵钱陈匝峰之濂泉  
不愁官冷客无氈，力欲回澜障百川。  
无己晚年工觅句，元龙豪气讳求田。  
焚章经解诸侯印，买酒时分司业钱。  
庭草池莲总春意，诗人只合住濂泉。  

赵必象　和朱水乡韵  
已落渊明后，归欤寂寞滨。  
旧交松处士，新宠竹夫人。  
诗国尊齐晋，仙溪隔昴辰。  
南柯还是梦，蝼蚁自君臣。  

赵必象　和朱水乡韵  
江湖双鬓短，风雨一灯孤。  
买酒初尝芡，抄诗细截蒲。  
织耕同德曜，编简对韩符。  
怕有伤时句，磨教稜角无。  

赵必象　和朱水乡韵  
何处著诗豪，白云高更高。  
山中别天地，门外自波涛。  
夜雨荒园菊，春风媚观桃。  
归来怀故宇，招隐愧离骚。  

赵必象　和朱水乡韵  
一我独栖栖，相逢又解携。  
惊鱼依乱藻，忙燕垒新泥。  
亦有种桃者，独无芳草兮。  
买舟欲乘兴，风雨黯前溪。  

赵必象　和自村同年韵寄南山刘义车  
空谷寥寥绝足音，月明千里故人心。  
功名蝴蝶半床梦，岁月蜉蝣一息阴。  
王粲曾闻附刘表，华元何忍薄羊斟。  
买舟欲泛剡溪曲，安道门前雪忒深。  

赵必象　贺黎耐交建经史阁  
芹宫地属淳熙祖，芸阁功成四世孙。  
千载诗书元气在，百年文献故家存。  
卷还赠券珍公帑，留取芳名榜圣门。  
当道宗工凤楼手，拟干椽笔刻玙璠。  

赵必象　怀梅水村十绝用张小山韵  
人生南北浮萍耳，四海九州都是家。  
毕竟男儿心似铁，莫将愁泪涴梅花。  

赵必象　怀梅水村十绝用张小山韵  
十年骑鹤梦悠悠，天地无情白发愁。  
归到咸阳还似客，几回肠断望并州。  

赵必象　怀梅水村十绝用张小山韵  
小山山人荷为衣，松梅为屋竹为篱。  
檐花细雨青灯句，独忆郑老同襟期。  

赵必象　怀梅水村十绝用张小山韵  
纸衾如水梦难成，抱膝灯前读北征。  
懊恨雁来无个字，海云千里雨溟溟。  

赵必象　怀梅水村十绝用张小山韵  
暮秋已误张郎约，冬暮归期又未成。  
趁取岁前到家好，春来怕有杜鹃声。  

赵必象　怀梅水村十绝用张小山韵  
梦入罗浮归兴崧，回程约莫到闽中。  
何当载酒迎马首，先生莫负琉璃锺。  

赵必象　怀梅水村十绝用张小山韵  
梅花集里识真梅，曾读梅花偈子来。  
四海交游君倒指，江南只有贺方回。  

赵必象　怀梅水村十绝用张小山韵  
银钩铁画忆珍题，笔法精神逼会稽。  
可是荆州佳子弟，争怜野鹜厌家鸡。  

赵必象　怀梅水村十绝用张小山韵  
邻墙砧杵送秋声，云掩香帏六曲屏。  
灯下回文题未就，梅花明月一床冰。  

赵必象　怀梅水村十绝用张小山韵  
君行千里无几微，六见月挂珊瑚枝。  
山猿野鹤俱无恙，独有梅花欠数诗。  

赵必象　即席点韵赋方砚  
一片端溪云，至宝俗眼惊。  
体方而质刚，翰林叨宠荣。  
楮君同出处，松侯难弟兄。  
紫肝马肤润，绿晕鸲肯明。  
自笑谪仙狂，曾倩妃子擎。  
我爱清庙瑟，人吹高门笙。  
龙尾与凤哹，圆巧相逢迎。  
吾友管城公，奚假乎猩猩。  
留此镇山房，移文鸥鹭盟。  
好方已成癖，焉用圆为卿。  

赵必象　句  
诗人只合住茅屋，天下未尝无菜羹。  

赵必象　李月野舍旁之李花於梅时郡斋有诗遂次其韵  
李花不减梅花白，閒与梅花争几回。  
惟有暗香疏影句，承当不下让还梅。  

赵必象　李月野舍旁之李花於梅时郡斋有诗遂次其韵  
李花久慕梅清洁，取友於梅结己知。  
不是争春逞年少，只嫌桃杏带妖姿。  

赵必象　陆户有摴蒱之招诗以答之  
局促束缩抱羁独，颓然一我恧兮俗。  
酒病昏沈无诗医，诗肠枯槁欠酒沃。  
閒窗坐与周公交，焚香痛把楚骚读。  
世情冷暖故人疏，笑杀和靖鳖头缩。  
夜长灯明吊影孤，无情红粉不可呼。  
梦中猛省京华事，围红拥翠邀博徒。  
银烛高烧海棠暖，醉豪一喝雉成卢。  
赢却翠裘六郎恨，丈夫此乐天下无。  
君不见刘毅家四壁，百万只一掷。  
袁耽少不羁，皮帽怀相随。  
逢场作戏政不恶，大抵人生乐其乐。  

赵必象　南康县圃赏梨花呈长官  
种花之暇點春芳，把酒花边试洗妝。  
差胜当年潘令尹，空载桃李满河阳。  

赵必象　南康县圃赏梨花呈长官  
点绿妆红千万般，薰桃染柳更蒸兰。  
利花也费东风力，九十日春无点闲。  

赵必象　南康县圃赏梨花呈长官  
霜玉肌肤冰雪魂，春风庭院月黄昏。  
儿曹不解吟翁意，无雨无风也闭门。  

赵必象　南康县圃赏梨花呈长官  
李俗桃麄不用评，梅花之后此花清。  
唤醒山谷商量过，差替山礬做弟兄。  

赵必象　南山赏梅分韵得观字  
老梅百窠霸骚坛，峥嵘铁骨傲岁寒。  
千枝万枝冻欲槁，一花两花春尚悭。  
愁闻羌雏吼玉笛，羞见公子驮金鞍。  
芳魂久嫁逋仙去，怨云恨雨迷孤山。  
憔悴独醒者，纳交惟芷兰。  
江南穷诗人，鄙哉弟山礬。  
甚而含毫吮墨之俗子，或比之粉面之何郎、玉肌之阿环。  
梅花酷怕渠点涴，所以未破冰雪颜。  
与其玉堂兮金屋，孰若竹篱茅舍幽且閒。  
与其状元兮宰相，孰若收香敛华林壑间。  
逆知梅意同我意，诗人合作如是观。  

赵必象　南山亭吟梅用韵  
玉辇瑶车具，飘飘银台路。  
群姬拥盖羽，太真衣缟素。  
夜宴琼花圃，玉郎骑鹤赴。  
翠衣冻欲仆，芳信谁传付。  
无梦高唐赋，酒阑散香雾。  

赵必象　钱陈柳边权惠阳教  
豪气元龙习未除，扁舟撑月过丰湖。  
饭虽不足犹携鹤，累既无多合载书。  
野客惯曾怜郑老，诸公何敢薄相如。  
江湖交旧如垂问，为道衰颓只故吾。  

赵必象　钱陈匝峰之濂泉  
桃源渺何处，梦短到家难。  
不办一邱费，犹为九品官。  
鹤嫌新俸薄，鸥讶旧盟寒。  
附翼攀鳞事，书生不敢干。  

赵必象　钱实斋趋朝  
四海人物如星晨，老成典型公一人。  
秋月玉壶光皎皎，飞鸾不骖翔八表。  
寒花晚节纷其香，春风笔底多甘棠。  
景定东南民力竭，天畀福星照南粤。  
尽洗蛮烟瘴雨尘，药洲草木欣然春。  
至今民拜宽分赐，古有今无此廉吏。  
清风去后凛冰台，前度刘郎又复来。  
阃府清明民快活，满腔子仁活泼泼。  
一十四州生意多，海鳌不动红牙高。  
治平奏最居第一，生平受用惟一实。  
一朝徵入作侍郎，晋升邃阁侍华光。  
国家多难予谁与，嗣王小毖新求助。  
矧今耆俊莫如公，泰内君子上下同。  
大用之机其在此，周公冢宰毋专美。  
不然成王方幼冲，何为袞衣赤舄先归东。  
送公此行登鼎席，南丰瓣香此昕夕。  
他时英俊馆翘材，桃树应思去后栽。  

赵必象　钱尹权宰  
半年笔底种甘棠，棠未成阴又趣装。  
明月扁舟琴鹤共，西风一剑斗先半。  
人生易散情如海，事会无穷鬓未霜。  
莫把屠龙斩蛟手，便携短棹钓沧浪。  

赵必象　钱尹权宰  
老我江湖倦送迎，故人此别若为情。  
绨袍气义千金重，故纸功名一缕轻。  
我辈何心争鹜粒，人生到处有鱼羹。  
何时握手孤山路，共折梅花醉月明。  

赵必象　生朝觞客即席用韵  
西风吹客浮仙槎，万斛诗香散幽遐。  
琼裾翠裳佩九霞，赐我羔酒龙团茶。  
剪锦飞落山人家，黄绢幼妇无以加。  
衰贱何足辱齿牙，相看白发羞黄花。  
西山薇蕨东陵瓜，前村烟雨黄犊车。  
共嚼秋芳咀春华，茅斋饮尽邻可赊。  

赵必象　题月岩  
千年老桂影婆娑，一半银蟾挂碧萝。  
大抵人间天上事，团圆时少缺时多。  

赵必象　题云岫半閒堂用李涉韵  
一坞白云茅数间，归与钓水采於山。  
寄声灵彻休相笑，未必僧閒似我閒。  

赵必象　题云岫半閒堂用李涉韵  
卧月眠云屋半间，诗人到处是家山。  
当年悔弄君房笔，只得忙中一半閒。  

赵必象　题竹隐梅外二先生祠堂  
一办瞻祠像，形癯道自腴。  
衣冠千载事，功力廿篇书。  
老竹秦四皓，寒梅汉二疏。  
纷纷麟阁画，章服里猴狙。  

赵必象　挽陈东湖  
诸公凋谢尽，此老鲁灵光。  
笔砚生涯旧，诗书福泽长。  
春园名独乐，秋圃赋寒香。  
谁续斯文脉，元方与季方。  

赵必象　挽陈东湖  
东湖地百弓，左柳右芙蓉。  
老屋三间月，童颜七十翁。  
晓凉快吟屦，晚霁醉渔篷。  
一夜西风惨，池荷不敢红。  

赵必象　挽陈东湖  
吾善养吾存，衡茅道更尊。  
书声响三世，诗派禅诸孙。  
今古自秦晋，山林有绮园。  
临风涕如雨，一些试招魂。  

赵必象　挽陈东湖  
邯郸法梦觉，归卧读书林。  
投老菊三径，忧时雪一簪。  
鱼安知我乐，鸥自识翁心。  
已矣锺期死，眼前谁尝音。  

赵必象　挽邓南山  
洛社耆英久隐居，书田付与子孙锄。  
终南不是功名径，说著功名俗了渠。  

赵必象　挽邓南山  
老子平生不好谀，莫教猿鹤费分疏。  
只消题作南山墓，种竹一庭梅百株。  

赵必象　挽李春叟  
靖节有诗题晋号，德公无意入襄城。  
蓬鬓早因时事白，荷衣不受{左去右刂}尘污。  

赵必象　挽李梅边  
贞元朝士尽凋零，一世龙门羡李膺。  
靖节有时题晋号，德公无意入襄城。  
床头点易朱犹湿，几上遗书稿已謄。  
收拾故家华萼集，翩翩三凤以文鸣。  

赵必象　挽李梅边  
归卧西楼理故书，幅巾羽扇一癯儒。  
家庭师友尊明道，古史文章逼老苏。  
蓬鬓蚤因时事白，荷衣不受劫尘污。  
呜呼天不遗耆老，雨泪如倾一束刍。  

赵必象　挽李自玉  
安乐窝中寄幅巾，床头易註墨犹新。  
盖棺只著深衣去，疑是尧夫辈行人。  

赵必象　挽李自玉  
宗主文盟护梓桑，春风一手种甘棠。  
葬时移近坡翁墓，留取清名伴菊香。  

赵必象　挽李自玉  
百年心事两眉头，生死闾阎系戚休。  
浩荡中流无砥柱，乘风涨浪舞鲸鳅。  

赵必象　挽李自玉  
医至犹言疾可为，酸风吹讣落茅茨。  
典型诸老凋零尽，一束生刍雨涕垂。  

赵必象　挽张县尹  
别驾新除墨尚鲜，翩其凫舄已飞仙。  
床头空有栽花谱，身后应无买木钱。  
自古才人多薄命，如今乡国正思贤。  
累累孤寡相持泣，说与天知天也怜。  

赵必象　挽赵北山  
嫠纬孤忠泣黍离，吟形如鹤不胜衣。  
参苓信美难供病，松菊犹存久赋归。  
魂梦三千余里远，功名四十九年非。  
北山猿鹤多悽怆，独对梅花泪暗挥。  

赵必象　戏题睡屏  
一别相如直至今，床头绿绮暗生尘。  
当年自是文君误，未必琴心解挑人。  

赵必象　戏题睡屏  
点检残枰未了棋，才贪著处转成低。  
一番输后惺惺了，记取从前当局迷。  

赵必象　戏题睡屏  
翻覆于郎绵笥看，红边墨迹未曾干。  
宫中怨女今无几，那得新诗到世间。  

赵必象　戏题睡屏  
秋水盈盈娇眼溜，春山淡淡黛眉轻。  
人间一段真描画，唤起王维写不成。  

赵必象　吟社递至诗卷足十四韵以答之为梅水村发也  
铁石其心肠，冰雪其襟胸。  
晨陪玉辇游，夕堕瘴海东。  

赵必象　吟社递至诗卷足十四韵以答之为梅水村发也  
萧艾秽群芳，草木纷零落。  
梅花我辈人，例合束高阁。  

赵必象　吟社递至诗卷足十四韵以答之为梅水村发也  
紫薇号舍人，红荔名郎官。  
梅花隐君子，未可一样观。  

赵必象　吟社递至诗卷足十四韵以答之为梅水村发也  
无诗对梅羞，诗成梅花开。  
梅自工於诗，欧九却识梅。  

赵必象　吟社递至诗卷足十四韵以答之为梅水村发也  
霜凋雪剥余，万卉生意动。  
梅花让群芳，回施春风供。  

赵必象　吟社递至诗卷足十四韵以答之为梅水村发也  
欲花未花时，此妙无人知。  
著花已多事，更为花吟诗。  

赵必象　吟社递至诗卷足十四韵以答之为梅水村发也  
子猷癖爱竹，无梦到香影。  
雪夜棹匆匆，未必有诗兴。  

赵必象　吟社递至诗卷足十四韵以答之为梅水村发也  
香魂逐逋去，翠羽招不还。  
醉倒赵师雄，一身花影寒。  

赵必象　吟社递至诗卷足十四韵以答之为梅水村发也  
我爱梅花清，梅花怜我癯。  
宁为寒东野，毋为湘相如。  

赵必象　吟社递至诗卷足十四韵以答之为梅水村发也  
对梅日一醉，无酒如梅何。  
尘世独醒人，卑之毋甚高。  

赵必象　吟社递至诗卷足十四韵以答之为梅水村发也  
水月一联诗，桃杏不敢近，  
卷锦归之梅，梅花无可逊。  

赵必象　吟社递至诗卷足十四韵以答之为梅水村发也  
无贽谒梅花，一诗我破戒。  
春风如打勘，具有案卷在。  

赵必象　吟社递至诗卷足十四韵以答之为梅水村发也  
梅花老山林，思与天下芳。  
琼花差清白，荐之守维扬。  

赵必象　吟社递至诗卷足十四韵以答之为梅水村发也  
怀哉丈人行，四海空交游。  
桃李不识面，一生慕荆州。  

赵必象　游濂泉  
星岩高哉不知其几千丈兮，下有儒宫上接青云梯。  
绿凹凿破冰泉冽，泉以濂名宗濂溪。  
濂翁去今凡几载，一脉流通无窒碍。  
光风霁月此山中，景物因人成胜概。  
亭翼翼，水泠泠，一清不著点子尘。  
眼前色色俱呈露，何必解兰缚尘缨。  
君不见孤山六一泉，砚州包公井。  
君子之泽深且长，清风千古霜{凛示换禾}{凛示换禾}。  
我欲采薇隐此山，只恐林惭涧恧锁松关。  
我欲祠下笔一词，又恐寒泉痛洗凝之诗。  
解襟坐石濯清泠，一亩寒冰和露饮。  
雪我酒肠霜诗脾，此身疑在神仙境。  
倩君为问玉皇借玉鞭，鞭起睡龙骑上天。  
持此一瓢濂翁泉，一雨炎荒洗蛮烟。  

赵必象　元日客中和同年韵  
岁堂堂去逐江干，夜半东风送旧寒。  
爆竹声中人老大，梅花香外客平安。  
一番春事从头起，万里天衢著步宽。  
上下云龙平昔愿，拟摩短翮附飞翰。  

赵必象　再用前韵集句  
我思君处君思我，一掬归心未到家。  
相见或因中夜梦，孤灯何事独成花。  

赵必象　再用前韵集句  
思君天阔水悠悠，醉里眉攒万国愁。  
所不负予如此酒，已教从事到青州。  

赵必象　再用前韵集句  
蔬饭藜床破衲衣，经年兀兀槿花篱。  
与君聚散若云雨，君问归期未有期。  

赵必象　再用前韵集句  
闻道骑鲸游汗漫，寄书因见雁南征。  
他年一舸鸱夷去，莫羡搏风起北溟。  

赵必象　再用前韵集句  
相思一夜梅花发，吟破离心句不成。  
横玉叫云清似水，夜钟残月雁归声。  

赵必象　再用前韵集句  
千里万里西复东，山川长在泪痕中。  
何当共剪西窗烛，一曲琵琶酒一锺。  

赵必象　再用前韵集句  
少年心壮轻为客，不寄梅花远信来。  
为见行舟试借问，看花出约几时回。  

赵必象　再用前韵集句  
何所独无芳草兮，归田有计一何稽。  
吾侪流落岂天意，俯仰天地身醯鸡。  

赵必象　再用前韵集句  
草根何处不虫声，灯火昏昏独掩屏。  
有约不来过夜半，煮茶敲碎一池冰。  

赵必象　再用前韵集句  
忽忆故人天外去，感君赠我琼瑶枝。  
世间好名无人共，郎罢吟诗囝和诗。  

赵必象　赠黄槐谷  
我坐诗穷子术穷，只堪雨笠与烟篷。  
牢收相法无人问，路上相逢尽相公。  

赵必象　赠黄槐谷  
上下乾坤乱失经，祸淫祸善事冥冥。  
老天自是无分晓，更向痴人说五星。  

赵必象　赠相士陈神眼  
忆昔初逢神眼时，已於未第便相期。  
不嫌屋矮重来访，宦况萧然且赠诗。  

赵必象　赠相士桂月岩  
昔有道人张岩电，口不言钱似王衍。  
却言姓钱不姓张，滑稽玩世名犹香。  
昔有岩电今月岩，月眼神舌和天谈。  
江湖賸结贵人知，虽不爱钱犹爱诗。  

赵必象　至节寄家信  
薄宦駸駸已及瓜，寒梅羞见旧时花。  
年来吟苦形成鹤，客里愁多鬓减鸦。  
浮世有身元大患，此生何处是真家。  
白云极目空搔首，归雁两三寒日斜。  

赵必象　重九即席点韵  
渊明我辈人，岂为口体累。  
归欤三迳秋，清吟发幽寄。  
醒肯对黄花，陶然已心醉。  
世俗儿女情，饮菊萸系臂。  
长房果神仙，登高未为智。  
落帽狂参军，声利穷所嗜。  
兴来尽君欢，得句输杜二。  
牛山泪沾衣，鄙哉马千驷。  
悠然千载吟，高韵未易次。  
人生聚几何，此意非酒为。  
徜徉林壑游，磊落湖海义。  
明年此会日，老健天所赐。  

赵必象　重九宴陈东湖亭  
诗成欢未尽，月下客重来。  
清影共千里，寒香更一杯。  
龙山秋寂寞，牛渚夜徘徊。  
饮待东方白，人生能几回。  

赵必兴　答本堂先生歌  
往事兮浮云，偕老兮天伦。  
乐莫乐兮天真，如良人何兮良人。  

赵必晔　和榴皮题壁韵  
回仙吸露餐霞者，却胜人间烟火馀。  
二十八言留壁上，不须青鸟为传书。  

赵必愿　秋高亭  
秋空何太高，秋风何太清。  
秋露何太皎，秋月可太明。  
秋山有素期，秋水莫间盟。  
力此久病身，试上高高亭。  
上欲驾扶摇，下欲跳清泠。  
手持紫玉箫，跨鹏或骠鲸。  
时吹复时止，霄壤随纵横。  
回首天上人，见我呼友生。  
我言你能许我三百六旬无一日之不秋，则我亦许你从此为逍遥之朋。  

赵必愿　重建神秀楼追和忠定公韵  
维芘地南楼，废兴端有时。  
昔我忠定公，楼成旋西归。  
拜厅惭匪肖，易麾繇好溪。  
循环六十载，乌兔惊梭飞。  
吁嗟古雉堞，巨浸堕藩篱。  
陶甓既还旧，更创如获期。  
岁事喜中稔，度材授工师。  
非敢侈轮奂，聊尔遵先规。  
江山殿图画，栏槛倚晴晖。  
肯堂久在念，今我身则夷。  
辽鹤去不返，遗墨犹淋淳。  
一时胜继躅，警和前人词。  
斯楼傥不朽，庶慰蒸相悲。  

赵必蒸　答贺文杏韵  
文杏堂开华渡西，九天雨露正来肥。  
漫夸奕叶光先宅，却羡新裁出故知。  
千载暖回唐苑树，一时春足谢家枝。  
欲将俚语依金玉，把盏共论觉醉迟。  

赵必蒸　答资政赵庸斋  
樗栎惭非梁栋材，自甘落拓困尘埃。  
明公终日垂青眼，皓首穷年志欲灰。  

赵必蒸　为子侄入宗学赋二首志喜  
月露才华锦绣章，麟经家学独夸长。  
笑谈鏖战联三捷，此是男儿立志强。  

赵必蒸　为子侄入宗学赋二首志喜  
采芹今已入宫墙，不负平生志气昂。  
更拟来科应特奏，光荣宗室姓名香。  

赵必蒸　星渚赵侍郎霞城枉驾  
高情潇洒出风尘，华毂传呼下士频。  
独愧迂痚无别技，鸿飞冥冥任吾夫。  

赵必蒸　忆业师刘夫子  
严风砭肌骨，{左木右术}然起遐思。  
哲人已久萎，谁可作圣仪。  
吾虞刘夫子，日维百世师。  
秉直疾邪佞，是非无所私。  
依归良有在，出处各以时。  
遭时复不偶，竟尔相睽违。  
四雇寂似阗，中心重凄其。  

赵汃夫　海棠次苏子瞻韵  
海棠别得一风光，恨不生香转曲廊。  
春睡太真困未足，胭脂露冷湿红妆。  

赵伯溥　初夏遣闷三绝  
何事东皇不暂延，祝融今日遽当权。  
匡床睡起浑无语，一握薰风入五弦。  

赵伯溥　初夏遣闷三绝  
日脚初长雨满川，杜鹃声老夕阳天。  
予心底愠难为解，故赂南风奏管弦。  

赵伯溥　初夏遣闷三绝  
运行南陆赤精然，阁外新篁箨未蠲。  
冉冉绿阴刚昼永，焦桐谩欲继薰弦。  

赵伯溥　读先大人伐金遗疏  
□无情行不可亲，年年遣使浪填津。  
武侯会有两篇表，读罢令人泪满巾。  

赵伯溥　宿斋堂  
灯前孤影吊{荧火换凡}{荧火换凡}，为忆亲恩未有穷。  
夜半子远见啼血处，陡闻涧底鼓松风。  

赵伯晟　栖霞寺  
栖霞境界何清壮，岳立五峰如列障。  
三徵不复见高人，千刻尚能瞻宝相。  
摩空老木韵秋声，云屋天岩满意行。  
夜阑风定月将午，门外呦呦闻鹿鸣。  

赵不敌　句  
春山是处箨龙新，不似清凉绿笋珍。  

赵不谫　句  
信史赊青简，封章窒皂囊。  

赵不群　南峰庵  
庵枕青溪四面山，炉烟未断日初残。  
高僧丈室修然静，案上楞严久不看。  

赵不息　朝阳岩  
朝阳山水佳，毫端意无极。  
发潜十七奇，幻出不盈尺。  
因续漫浪铭，更写浯溪宅。  
俱作画图看，静对天齐石。  

赵不息　句  
鲁国笔端昭日月，将近山书法得春秋。  

赵昌言　喜英公大师相访  
僧中何事最闻名，笔札高奇是梦英。  
十八家书垂墨妙，一千年圣遇文明。  
未将六籍重刊石，已驾三车到化城。  
此日劳师相枉访，豁然襟抱慰平生。  

赵成伯　句  
只有当年燕子楼。  

赵承禧　题武夷  
群玉山前隐道园，松声鹤唳隔溪闻。  
山灵似识游人意，要看青林映白云。  

赵崇槟　中秋无月二绝同韵  
几度开樽宴画楼，月华孤负好中秋。  
姮娥也厌笙歌沸，云幕重重不上钩。  

赵崇槟　中秋无月二绝同韵  
何处人登庾亮楼，痴云特地妒中秋。  
试凭弦管吹将散，江静天空月满钩。  

赵崇嶓　白莲  
池上白莲花，秋风洗香雪。  
坐令红黛皆尘俗，一种凄凉不堪折。  
微波脉脉露光漙，姑射仙人步烟月。  

赵崇嶓　采莲词  
别浦潮生花梦寒，片红飞下粉痕乾。  
预知妾面如花面，泣向西风不忍看。  

赵崇嶓　痴猫  
爱汝{左文右扁}斓任汝痴，了无杀意上须眉。  
通宵鼠子喧人睡，政尔相忘也大奇。  

赵崇嶓　除日万州临江亭  
南浦逢除日，天涯有去舟。  
蛮城和雨闭，峡水带春流。  
不负新年感，唯多故国愁。  
宁无贺亲酒，徒此事羁囚。  

赵崇嶓　窗前  
窗前寻丈地，种得一株梅。  
明月清风我，红尘不复来。  

赵崇嶓　春朝偶书  
一夕春归桃李根，清寒犹勒艳阳魂。  
雪霜雨露年年事，惟有梅花地位尊。  

赵崇嶓　春宫  
小苑风酣雨露香，红情绿意为春忙。  
五云独绕琼花梦，三十六宫清漏长。  

赵崇嶓　春日  
勾芒畅生意，惠风改繁霜。  
日月天清明，桃李春辉光。  
庶情悉萌达，众羽同飞翔。  
乘时各有适，皞皞齐康庄。  
山人感物化，欣惬殊未央。  
回视元气初，万端一微茫。  
我欲观其微，因之问鸿荒。  

赵崇嶓　翠云寺  
杖屦入云端，天空眼力宽。  
地因山气湿，窗带瀑声寒。  
隐几俗氛远，捲帘僧梦残。  
相逢隐沦者，妙语亦翻澜。  

赵崇嶓　大廷  
大廷新革晋春秋，王气宁知在荻洲。  
泉下髯参心独快，不教司马恨枋头。  

赵崇嶓　代赠  
双绾玉钗垂，相逢暗敛眉。  
红潮初上脸，未语两心知。  
罗袜凌波拂暗尘，露桃烟柳不胜春。  
珊瑚枝下重相见，曾是鸳鸯梦里人。  

赵崇嶓　地僻  
地僻逢迎少，吾生信杳冥。  
清谈养生论，兀坐太玄经。  
性拙贫逾乐，神清梦数灵。  
亭亭岁寒友，相对眼终青。  

赵崇嶓　读陶诗  
端居洗尘虑，细读渊明诗。  
畴昔慕此翁，寤寐忘调饥。  
此翁非诗人，而有天然姿。  
纷纷世事中，采采黄菊枝。  
此语人共赏，此意畴复知。  
知即公之徒，高风接皇羲。  

赵崇嶓　读陶诗  
有篱可种菊，有琴可无弦。  
适趣不待声，种菊真偶然。  
南山有佳气，得意终忘言。  
薄酣空庭中，一笑凉风前。  

赵崇嶓　读陶诗罢  
一山秋意入柴扉，细读渊明采菊诗。  
读罢依然成一莞，闲拈野草调儿嬉。  

赵崇嶓　独立  
片云收雨入西山，望极苍茫杳霭间。  
荡荡太虚无一事，祗应日月不曾闲。  

赵崇嶓　反輗歌二首  
生人送死人，哀哀泪如霰。  
生人阅寒暑，冉冉亦如电。  
来去递相送，展转不可见。  
丘樊谨封殖，陵谷犹有变。  
万古长如斯，何庸臻深辩。  

赵崇嶓　反輗歌二首  
死生虽异涂，昭晰本一理。  
崦嵫落圆景，一诀非永逝。  
达人随元化，生死一剧耳。  
生生常痴冥，安知百真死。  
死当安吾归，生当适吾意。  

赵崇嶓　高楼曲  
高楼漠漠东风尘，花须落溪生绿云。  
艳歌美酒消好春，千金难解青娥颦。  
燕莺语言凤凰意，画空不成天似水。  
潮红晕脸浓蛾低，门前采蘩春正迟。  

赵崇嶓　古意  
阿母带儿出，儿行自回皇。  
儿不倦行路，遣儿心内伤。  
问儿何秘伤，儿语不敢详。  
将儿雇织作，不忍织鸳鸯。  

赵崇嶓　故人  
故人西南风，遗我一束诗。  
长哦结幽想，慌惚若见之。  
游云霭层霄，聚散安可期。  
虚空闻妙音，意重千金赀。  
相思若行月，一夕天之涯。  
闲窗穿梦魂，碧草春离离。  

赵崇嶓　广寒宫  
碧海沉沉桂殿幽，满天风露四时秋。  
寒宫白兔参差老，一种凄凉各自愁。  

赵崇嶓　闺词  
恨杀庭前鹊，难凭卜远期。  
朝朝来报喜，误妾画双眉。  

赵崇嶓　过翻阳湖  
烟波三万顷，著我木兰船。  
望际疑无地，寰中别有天。  
长空孤鸟没，四海一云连。  
浩荡平生意，南风正渺然。  

赵崇嶓　寒食雨晴书事  
如何夜来雨，欲妒清明天。  
皎皎日华晓，千门罗管弦。  
风吹绮襦艳，深入杨柳烟。  
我与君子意，归心皆浩然。  

赵崇嶓　汉地  
汉地文书密，胡天岁月深。  
但高苏武节，不察李陵心。  
过雁西风急，荒台朔气沉。  
同生不同恨，万里一霑襟。  

赵崇嶓　画花歌与曾舜贤  
小曾与花为莫逆，梦作花神住花国。  
分将天巧入画图，花不役君君自役。  
东风一夜入芳丛，春在烟尘雾雨中。  
披香阅红会花趣，工与造化相流通。  
闭门三月芳事退，马嵬春泥葬香佩。  
临邛道士神不灵，约束丹青驻光彩。  
朱门种花锦作窠，画花绝少种花多。  
百金花价千画，羞死当年郭橐驼。  

赵崇嶓　淮河水  
秋风淮水白苍茫，中有英雄泪几行。  
流到海门流不去，会随潮汐过钱塘。  

赵崇嶓　皎皎  
皎皎白玉堂，有女白於玉。  
门前车马任西东，门里苔痕四时绿。  
春风撩乱飞伯劳，樱桃花重红夭夭。  
夜深扑落金剪刀，乌龙睡稳蟾蜍高。  

赵崇嶓　进酒行  
玉槽夜压葡萄碧，石溜寒泉响凌历。  
水精壶中澂琥珀，醉呼酒星下瑶席。  
小鬟春风花满头，堂堂一曲真珠喉。  
六国三朝春江流，眼花落井消千愁。  

赵崇嶓　句  
天形低赴海，潮势直通吴。  

赵崇嶓　句  
鹭依江渚冷，雁入楚云深。  

赵崇嶓　句  
苑墙当北斗，宫树近朝阳。  

赵崇嶓　句  
湖海三生梦，乾坤一寸心。  

赵崇嶓　句  
月入星辰大，山明天地秋。  

赵崇嶓　句  
汉月通江白，秦云入塞黄。  

赵崇嶓　腊月  
腊月二十五，人家拔旧年。  
山人无可祷，睡着不知天。  

赵崇嶓　立春后三日山行喜雨  
穷冬阳为沴，旱气蒸黄埃。  
春风三夜动，春雨随风来。  
万类萌甲喜，愁人生意开。  
我行竟何行，欣尔登崔嵬。  

赵崇嶓　立春日舟次藕池阻雪有怀  
楚泽多芳草，春风昨夜生。  
空江寒欲冻，乱雪洒无声。  
独坐孤舟稳，能忘万里情。  
手持新岁酒，空绕落梅行。  

赵崇嶓　立春夜宿西充山驿闻雪  
独宿西充馆，云雰洒竹关。  
薄寒生永夜，乱响度空山。  
残月犹共白，春风相与还。  
一枝梅未寄，归梦越巴蛮。  

赵崇嶓　临汝道中  
野水平田稻正青，肩舆轧轧趁新晴。  
髼头奴子无拘束，牛背醉眠歌太平。  

赵崇嶓　龙翔宫  
地陃金光界，龙飞析木津。  
指麾开辇路，祠祀拜元辰。  
天近云光暖，花浓雨脉春。  
君王自仁寿，閒杀华封人。  

赵崇嶓　美人貌如花  
美人貌如花，独立古道边。  
芳年抱幽思，艳裔春风前。  
春风固无情，桃李终欲言。  
不剪红豆枝，相思独悬悬。  

赵崇嶓　难忘曲  
弱花低绣槛，月满绿杨津。  
一笑领深意，过於三月春。  
樽前停妙舞，堂上设华裵。  
上客不须醉，相将夜向晨。  

赵崇嶓　拟人生不满百  
人生不满百，譬如朝露晞。  
白日入虞渊，胡不秉烛嬉。  
大耋嗟晷短，多忧亦奚为。  
君看玄庐道，輀车无停时。  
伺晨当及旦，佳会当及期。  

赵崇嶓　穠华  
穠华侈春艳，松柏凌霜雪。  
芳时若转盼，万族畏销歇。  
人生金石交，所贵在黄发。  
同衾异寒燠，抱蕴应未察。  
贫贱张与陈，利达胡与越。  
安得皎洁心，长年似明月。  

赵崇嶓　偶成  
负郭二顷田，贸易办丧祭。  
丧祭幸已周，啼饥坐终岁。  
长贫固非病，时运矧复尔。  
幽居日月闲，糜粥胜甘腻。  
明日春风生，它山蕨薇紫。  

赵崇嶓　凭远亭  
莎庭日日报平安，幽处依然绝往还。  
平野四围天一幅，有人踏雪看南山。  

赵崇嶓　谯楼  
霜满谯楼报五更，道人睡稳几曾听。  
金街应有朝天客，佩马禁寒望晓星。  

赵崇嶓　劝农  
边头几日静干戈，见说朝家已讲和。  
犹惜人家有汤镬，攒眉终日为催科。  

赵崇嶓　人生叹  
壮老互沦谢，百年如奔霆。  
竞将无穷忧，劳此有尽形。  
生时一幻化，死即归杳冥。  
亦有贤达人，视死如未生。  
亦有醉梦人，既死心未平。  
逆旅朝暮閒，八风无时停。  
扰扰安足计，熙然慰吾情。  

赵崇嶓　失题  
白玉谁家郎，红粉何处女。  
秀色总堪怜，春风密相许。  

赵崇嶓　失题  
云台会功臣，际会若风虎。  
独有严子陵，垂竿富春渚。  
相求对幽藐，相知有平素。  
吾寝惟吾真，君意应勿忤。  
归来拂苔石，整我午上缕。  
煌煌道义间，足以照今古。  

赵崇嶓　识得  
识得聱牙字，三生拙未除。  
闲居两疏传，余事二王书。  
老任衣冠古，贫从俎豆痚。  
农人适相告，早晚出犂锄。  

赵崇嶓　适趣  
赋资在山林，适趣非任放。  
乾坤入我牖，得此一昭旷。  
雨露日以深，禾黍日以长。  
妻儿喜相谓，一饱知可望。  
饭蔬适我愿，此意应勿爽。  

赵崇嶓　松柏  
松柏生高冈，不依贵者门。  
松柏长青青，却荫贵者坟。  
生非门墙交，而与丘陇亲。  

赵崇嶓　送还吴山稿  
万卷文书一幅巾，不将风鉴落埃尘。  
桂花未绿槐花谢，独佩江蓠有几人。  

赵崇嶓　题弹枭  
弹枭莫弹鹤，惜此孤飞翰。  
鹤举即千里，渺在青云端。  
弹之固无益，瘦不充君盘。  
却恐梧桐枝，无复栖凤鸾。  

赵崇嶓　天宝禁中  
外庭班退寿王归，别有骄儿侍禁闱。  
解事老奴宁及远，君恩如许政忘机。  

赵崇嶓　田家  
方春事锄犂，晚节多黍稌。  
鸡豚乐丰岁，一饮轻万事。  
少长情熙熙，呼唤相尔汝。  
虽无礼节拘，气象应近古。  
先进不可期，无怀在农圃。  

赵崇嶓　田家  
鸡豚白酒乐丰年，饱即高眠不问天。  
少长有恩相尔汝，淳风应似伏羲前。  

赵崇嶓　晚立  
古径苔深昼掩关，外头尘土不曾闲。  
雨晴天气明如镜，静荷孤松看远山。  

赵崇嶓　西湖  
洞府烟霞锦绣丛，车如流水马如龙。  
东风烂熳花时节，也有人行九里松。  

赵崇嶓　西施捧心图  
吴苑风光越水春，两山眉里笑颦分。  
腹心别有堪忧处，狂杀君王藐不闻。  

赵崇嶓　小窗  
小窗风定曲肱眠，骨冷魂清梦易圆。  
蝴蝶不飞花自落，海棠枝下月娟娟。  

赵崇嶓　小窗对客  
纸帐梅花自一真，小窗对语坐无裵。  
诗家供给惟风月，病与诗疏始觉贫。  

赵崇嶓　野马  
野马纷驱驰，竞此光一隙。  
世事若颔髭，朝摘暮还出。  
惟应壮与老，冉冉如过客。  
岁寒山上松，稍稍见其实。  

赵崇嶓　一莲  
一莲瓶中枯，一莲池中子。  
结子心虽苦，而犹胜枯死。  
赏心一日期，讵非得生理。  
君看千岁樗，荒郊永沦弃。  

赵崇嶓　移梅  
邻家争乞丽春栽，玉手轻分带月培。  
窗下老翁迂入骨，清斋三日为移梅。  

赵崇嶓　倚楼  
平楚连天独倚楼，楼头日日望行舟。  
相思飞尽梅花雪，江上晴云片片愁。  

赵崇嶓　忆昔一首  
忆昔城南会，佩马轻春风。  
芳华感人心，折赠以为容。  
俯仰一相失，去若南飞鸿。  
青青女萝衣，蔚蔚石上松。  
岁寒无夕秀，安得长相从。  
愿为日月光，落君怀袖中。  
三五如循环，千里宛可同。  

赵崇嶓　寅卯二年八月十五夜皆不见月  
万里不自照，清光随雨休。  
可堪幽魄死，还似去年秋。  
有笛悲遥夜，无人在远楼。  
共谁高枕卧，相与梦沧洲。  

赵崇嶓　饮少  
平生不善饮，饮少醉已极。  
恨不如渊明，陶陶少虚日。  
桑嵫无停景，寸晷足可惜。  
今人与古人，展转不相识。  
孰能制颓龄，扰扰竟何益。  

赵崇嶓　咏梅  
大雅终不群，古心应自许。  
对之鄙吝消，疑是黄叔度。  

赵崇嶓　咏张丽华  
陈事分明属绮罗，香尘吹尽井无波。  
行军长史何劳怒，次第论功妾更多。  

赵崇嶓　咏竹生花  
竹老方作花，清气应自结。  
结实成琅玕，中心换冰雪。  
世人弗肯食，欲献终不屑。  
凤凰在高冈，音响方节节。  

赵崇嶓　用看云体  
上有悬石崖，下有滑石道。  
中有观空人，容颜半枯槁。  
坐息穷年岁，抱此希世宝。  
虽然欠奇俊，尘医已一扫。  
或云大道初，不剩亦不少。  
用力勤修为，苦辛坐中老。  
新州有樵人，此意极了了。  

赵崇嶓　幽居  
不作无舆叹，幽居体自胖。  
能贫蔬食足，投老敝裘安。  
濁酒融春意，青灯话岁寒。  
外头无限事，忙杀不相干。  

赵崇嶓　幽意  
开帘野水声，倚杖青山色。  
幽意在人间，人间不相识。  

赵崇嶓　游金精山  
飞泉洒灵雨，玉田閟青芝。  
中有神仙人，宛然姑射姿。  
天巧从古今，虚窦开烟霏。  
岁深语亦诞，目极神为驰。  
我亦泉石人，夙昔梦见之。  
登临悟三生，毛发何森縰。  
未脱区中缘，玉颜畏磷缁。  
仙春醉青桃，萝风吹轻丝。  
凡事俱尔尔，居然骇痴儿。  
留诗遗仙灵，讵解山中疑。  

赵崇嶓　有感  
舞罢歌停岁月深，当时胜迹尽销沉。  
飞云捲雨人争赏，留得佳名尚到今。  

赵崇嶓　元日云安道  
元日度巴云，时逢朐{左月右忍}人。  
野梅空自落，山鸟暗知春。  
不醉新年酒，徒悲异域身。  
无穷倦行意，亭柳漫风尘。  

赵崇嶓　赵飞燕姊妹  
甲帐初停燕子飞，小雏相趁共差池。  
春风吹水粼粼长，又有披香博士知。  

赵崇嶓　折柳词  
行人须折柳，折取最长条。  
明日天涯路，无人看舞腰。  

赵崇嶓　征妇怨  
梧桐叶叶生凉秋，燕山早寒已知遒。  
则则力力叹不休，堂前月光使人愁。  
停针罢线泪沾裳，朔风渐高天雨霜。  
妾忧欲死幸未死，未死犹堪寄衣去。  

赵崇嶓　咫尺  
咫尺越山海，其如千里何。  
只应怜命薄，不道赋情多。  
坠绾交枝玉，纤围百叠罗。  
清宵无限思，枕席起微波。  

赵崇嶓　醉起  
醉起西窗日欲斜，新烟初试雨前茶。  
川原春意无梦事，从教黄叶夜纷纷。  

赵崇璠　乌台古柏  
豸冠铁面气昂藏，古柏亭亭降异香。  
天挺孤姿培相业，风裁老干肃台纲。  
岁寒常卷珠帘雪，炎暑犹飞白简霜。  
夜半群乌惊宿飞，恍疑骢马召归忙。  

赵崇鉹　壁间韵  
雨又入帘风又斜，东风吹客客思家。  
浣纱西去谁家子，青绢围裙插杏花。  

赵崇鉹　壁间韵  
山月溪风两自由，紫兰绿桂等离忧。  
狂歌郁郁成何事，一片夕阳芦荻秋。  

赵崇鉹　壁间韵  
海棠开尽故清寒，漠漠梨花暮色闲。  
酒满绿樽愁满酒，醉凭枕障认巫山。  

赵崇鉹　壁间韵  
半髧婵娟垂两鸦，惊潮微隐宝簪斜。  
客愁政自游丝乱，莫戴钗头百结花。  

赵崇鉹　答碧山  
欲种梅花无古根，手移兰茁上瓷盆。  
却忧偪仄伤兰性，自下清招为返魂。  

赵崇鉹　答维溪  
维溪插架三千轴，葺茝纫兰得自娱。  
会须握手论活法，静看碧水生玄珠。  

赵崇鉹　大孤  
大孤溶溶决青，小孤江色春冥冥。  
隔江淮壖几千里，枯荻萧槮朔风起。  
佳人何在遥相望，我无羽翼从君翔。  
为君暗整真珠裳，绿蘅翠芷参差香。  

赵崇鉹　调渔者  
山明松雪水明沙，一曲清溪着钓槎。  
我已浮湛君漫浪，谩煎我水试君茶。  

赵崇鉹　东风  
东风吹梅梢，飘摇泣香雪。  
下有野草根，崭然竞时节。  

赵崇鉹　东风吹桃花  
东风吹桃花，花光射春林。  
相看秒媚娬，艳冶摇人心。  
憩蝶下新绿，游鱼上清浔。  
百年一须臾，冥观契飞沉。  

赵崇鉹　东溪夜泊  
雪满汀洲风满林，霁光空澈夜深深。  
推篷恰受梅花月，自喷横箫调楚吟。  

赵崇鉹　都昌书事  
世事可无酒，春藤还有花。  
山云欲到地，街鼓又催衙。  
风紧鱼休市，市贫饭带沙。  
天机不得问，暮色欲栖鸦。  

赵崇鉹　癸卯除夕客中  
膝下传觞事已非，瓣香千里隔庭闱。  
摧心远忆新阡上，寂寂低松雪乍晞。  

赵崇鉹　湖中  
汀蒲猎猎起凉颸，碧藕香中独立时。  
机事两忘吾丧我，扁舟吟过水仙祠。  

赵崇鉹　简云卧  
忆君心事如流水，流向江头作暮潮。  
想得潮平沙有雪，白铿铁版和吹箫。  

赵崇鉹　江上  
清露初生红蓼秋，爽风先到木兰舟。  
钓丝不捲波痕稳，梦入芦花数白鸥。  

赵崇鉹　空城雀  
空城雀，黄口莫啾啾。  
空城无人种禾黍，钦吸飞鸣由得汝。  

赵崇鉹　梅  
新阳斡坤轴，枯朽皆光荣。  
棱层冰雪中，复见天地精。  
姑射神所为，伯夷圣之清。  
太白抱農轲，灵均拥芳馨。  
是子心魂间，不受纤芥萦。  
独立万化先，皎皎非近名。  
溪流监寒柯，游风吹落英。  
山明雾气湿，月落参旗横。  
群虚妙香发，一洗万虑轻。  
纷纷儿女恣，惭愧东风情。  

赵崇鉹　南内  
已剪诸郎百虑轻，骄儿长大又生狞。  
只愁南内无归日，南内归来万古情。  

赵崇鉹　颇爱  
颇爱乐天齐物我，梦随吟赏洛中桥。  
桃花细马载杨柳，半面春潮红未消。  

赵崇鉹　破褐  
生松郁寒灰，破褐出残絮。  
童儿不耐烦，微吟起身去。  

赵崇鉹　青阳  
青阳满芳蕤，流连度丘园。  
眄睐不忍折，恐伤造物恩。  

赵崇鉹　雀  
短翅遍斓贝花紫，逐食飞行晓霜里。  
只知嘴爪求自肥，肥甘累人心弗知。  
天寒日暮向何处，前路多山慎勿去。  
吴儿织网连素空，一落牢笼腥血红。  

赵崇鉹　山间  
山回雾气湿，生意鞠砰隐。  
石道苔藓春，松花郁金粉。  

赵崇鉹　食化  
海食多诡心，豢食令人鲁。  
山中食荠人，幽吟肺肠苦。  

赵崇鉹　书事  
东邻老翁寒不寐，百结悬鹑抆悲涕。  
自云子孙学灌园，不识江湖与风水。  
大儿里胥缚送州，小儿遁逃卒未休。  
老夫忍饥特未死，犂耙典尽春无牛。  
身为王民合徭役，运米操舟操不得。  
江湖风水未足愁，檝丧樯倾误人国。  

赵崇鉹　数日  
数日东风欺病骨，侵凌晓色作轻寒。  
客来坐久无谈柄，共看游丝上井栏。  

赵崇鉹　松下  
松梢凉露警孤鹤，潭面北风蟠老蛟。  
蛟老涎腥波浪恶，独吟碎月看松梢。  

赵崇鉹　往体  
积雪久不解，下有希世珍。  
志士縜袍间，苦心终不伸。  
安得白日光，能照清夜颦。  

赵崇鉹　往体  
皓彩青云端，飞光落溟渤。  
浑河与清沚，同受明月魄。  
勿以清濁殊，天光本无隔。  

赵崇鉹　往体  
志士惜流光，游子念长道。  
流光如奔霆，长路漫浩浩。  
饥人忽梦饱，百忧愁倾倒。  
真妄安足论，荣名以为宝。  

赵崇鉹　瓮天  
不见瓮天人，但见石上字。  
谁能负瓮去，夺我寥天思。  
瓮破奚有余，瓮在奚不足。  
吟作瓮天辞，摩挲石苔绿。  

赵崇鉹　狭斜  
吴姬凌寒吹玉笛，手强误作迟迟声。  
却来抛眼调行客，中有二月东风情。  
东风二月杨花满，伯劳朝啼芳思乱。  
狭斜绣毂易为愁，解后相逢莫肠断。  

赵崇鉹　仙思  
水殿风清急景斜，灵君初下五云车。  
碧罗宝扇双题字，记是谁人咏落花。  

赵崇鉹　仙思  
麻姑擗麟不肯食，飞猿岭上餐松实。  
月冷天空涵曙光，露色凝烟白如蜜。  

赵崇鉹　晓起  
雨漂窗纸湿成瑕，风历瓷瓶卧枕沙。  
晓起无悰饧粥冷，自添新水救梨花。  
