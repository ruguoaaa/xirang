---
title: 第47部分
index: true
icon: editor
order: 47
category:
  - 诗藏
  - 诗集
  - 全宋诗
tag:
  - 佚名
---

苏籀　卜居遣兴一首  
老懒清吟口角钤，任真虚一性安恬。  
士农轨范一身任，孔老穷探两者兼。  
斋舍晦晨鸡弗已，翱翔晚节蔗弥甜。  
平生缘业今何憾，伫返神魂倍蓰添。  
若个生涯论屋谷，课催童子具醪盐。  
俊游稍谢出囊颖，道念常嗤隔日痾。  
拟古纰疏何柳骨，摄生精密必张髯。  
鹤轩发兴从讥晏，雁塔乘时定合尖。  

苏籀　不雨一绝  
云将礮车来御敌，雨师箭镞插于房。  
西成一颗望千滴，跋扈朱明未可量。  

苏籀　才难一首  
建安谋首先文若，武德机神重伯襧。  
此士不妨门第美，于今景仰太山高。  
卓哉二贤强百万，何较九牛於一毛。  
异代爱才尊尚意，纷纷萎腐见儿曹。  

苏籀　参云亭纳凉小集二首  
设体兹晨遨饫时，四围青峭互巇嶷。  
橐衣随牒何曾卜，饵药衔杯稍信医。  
短舞不妨擎菡萏，谈谐且勿负玻瓈。  
老夫直辔循吾范，无使斯民有以窥。  

苏籀　参云亭纳凉小集二首  
踽踽迂疏彼一鳏，息交绝学殆顽颜。  
时侪傥获多谋助，少作曾希长者删。  
喂犬孱尪玩逋窃，辕驹牵踨旷尤瘝。  
那无上术蠲人瘼，画戟临江城负山。  

苏籀　廛居一绝  
天碧绡帱障铁牛，廛居烦促远林丘。  
赫炎炽景烘炀灶，怅望金飚玉露秋。  

苏籀　廛居一首  
广轮函丈中唐甓，安得青松柏筱柟。  
兰菊葵荷聊代匮，鸟乌鹅鸭粗相谙。  
中田他日规蜗舍，诸巘白云萦翠岚。  
耕殖自营天韶佚，世芬妨道岂宜躭。  

苏籀　陈{左纟右聿}男求厥父挽诗二首  
阃室良规范，萱堂子职修。  
仪形俨惇硕，积习肖风流。  
畴曩乡邻援，悽凉川逝愁。  
太丘纯岂弟，慈爱理能周。  

苏籀　陈{左纟右聿}男求厥父挽诗二首  
克家宗从誉，涧屋竹林庄。  
情话非前听，门庭付令郎。  
短生风烛顷，远日陇丘傍。  
红粉祠堂壁，亦应镌短章。  

苏籀　陈翁妻何氏挽词  
驯和乃宗竞，攻苦更家丰。  
不失蒸尝职，无非女士风。  
南陔泣笄冠，中馈叹光鸿。  
夜绩灯谁续，承承锡祚隆。  

苏籀　程待制迈父求挽词  
从班有子莳陔兰，三贵相承德齿官。  
政理庭闱贻济美，暄凉枕席问平安。  
箕裘桑梓人钦羡，滫瀡膏饴养色难。  
千乘送车倾井邑，剑留传宝涕纨澜。  
太古衣冠绮季风，庞眉鹤骨似霜松。  
一枰瓜葛为嬉笑，奕叶芝兰真睦雍。  
珍具乞言端有属，缙绅歌咏庆惟钟。  
归全五福殊无憾，密印行将一品封。  

苏籀　程帅父朝议年八十余诸人作诗褒咏次韵一首  
郎潜华首寤銮舆，连帅元戎十乘车。  
吏道薛公何必问，史才倚相妙称书。  
雍容鸠杖朝裾伟，谈笑蒲鞭法网疏。  
万石恬侯定非晚，闽人安枕梦维鱼。  

苏籀　程帅新作止戈堂索诗谨赋三首  
建州氓隶敢滔天，乱领妖腰伏乃愆。  
献馘牙门森戟纛，解严后庑戢戈鋋。  
劳归宣润奇材客，勅赐番禺馈米船。  
劝课蚕桑陈俎豆，顽愚悛悟悔从前。  

苏籀　程帅新作止戈堂索诗谨赋三首  
都士万家吁盗守，日行三百檄书驰。  
蛮刀短榡相绳擿，章甫毛锥亦可支。  
三道来攻吾设儆，千艘利涉尔焉知。  
三州十万归农亩，櫜戢无穷歌颂诗。  

苏籀　程帅新作止戈堂索诗谨赋三首  
楚王禁暴惭京观，汉世残民陃徼边。  
伐叛从来非得已，修文自古属高贤。  
禽鱼草木无垠惠，乡校康庄议论妍。  
尽悴使君朝听美，不然海国岂安全。  

苏籀　紬史  
延陵皋壤决归欤，习气过忧觚不觚。  
何怪倚门嗟抗脏，近来合乐宠侏儒。  
过关自欲闻鸡唱，居肆何须较马摸。  
乖合偶然非汝力，迷途先觉解挛拘。  

苏籀　春集僧舍一首  
绣川藻野炫嫣姝，练缟穠殷亭育炉。  
二月峭寒轻抑勒，崇朝和气毕昭苏。  
绀青六幕无纤翳，绿缛多畴几町区。  
居士自携三昧醖，缁流丛错设伊蒲。  

苏籀　春晴一首  
高槐汤饼排朝馔，喜菊香菹芼戛羹。  
饷早趁墟樵垦计，浇春量腹圣贤并。  
无由屠嚼相亲就，岂{左言右尼}奇章侈大烹。  
飘忽红稠莺燕语，康衢冶服炫春晴。  

苏籀　春日郊外  
葱路桃溪浩莽春，彤甍栱桷曜芳晨。  
衣如方士客閒剧，园号仪同势绝伦。  
梓幄桂旂端解赋，橘藩筱坞孰为邻。  
畦畦姜芋葵荽蓼，物物蕃滋辅主人。  

苏籀　春设一首  
折简王春涓胜日，执舆邻曲集侨官。  
奕娃红手凌寒怯，歌颈涂芗诉白宽。  
膏沐柳梅牵屐齿，冶妍桃杏压栏干。  
珍烹斗赛携英黠，娱老妆楼叠肉槃。  

苏籀　次梅斋严韵  
振条裂石寒飕飕，霰集黄昏天为愁。  
若兰政恐远庭户，健步斸本移岩幽。  
断魂能返神可雪，照夜薰天欲奔月。  
妖韶敷艳满东风，肤清骨秀无相绝。  

苏籀　次韵伯父茶花  
乌哹倾蓝雨春霁，琼芳入眼雾冬昏。  
一枝肤雪壶中曜，静几低窗养晏温。  

苏籀　次韵伯父茶花  
真态妖香自不言，斲冰修月妙无痕。  
直须哜啜松风碗，岂患诗魔渴醉魂。  

苏籀　次韵伯业赋诗相迎喜予解秩一首  
长衾大枕寝将安，猘子成擒路不难。  
充类未应於义尽，去官无责本薛宽。  
兵戈销弭非吾力，冠剑疏慵强汝弹。  
新岁举觞嘉善祷，扫清崧颍并凭鞍。  

苏籀　次韵陈叔易远别离三首  
昼短宵未明，何朝妾觌君。  
泪滴九霄雨，愁凝千古云。  
凤藏丹霄晚，鸿遵沙碛远。  
楼迥眼波穷，轴折离魂断。  
安得葛陂龙，肉骨丹九转。  

苏籀　次韵陈叔易远别离三首  
妇慧弗谙事，谓世无离索。  
洋洋旧依蒲，逐逐难翳藿。  
冲风递弱羽，烂漫何乡落。  
忧端埒南山，那堪鲁酒薄。  
人力末如何，天公良可托。  

苏籀　次韵陈叔易远别离三首  
别情荼无苦，诀语若为道。  
日近长安遥，山围烟浪绕。  
星河通故都，冰雪迫凋槁。  
回辕尚茫茫，延颈空矫矫。  
卜归付乾策，此策何人抱。  

苏籀　次韵答晁以道见赠二首  
骨髓缄藏万古谋，畔牢愁思不禁秋。  
常怜屈宋鸣中古，不遇丘轲放一头。  
文赋东坡推典丽，简书西路失归休。  
看公议论方游夏，岂数苏州与柳州。  

苏籀　次韵答晁以道见赠二首  
玉井之泉汲又新，腐陈收拾已空囷。  
铁牛城下三年眼，剨见仇池社里人。  

苏籀　次韵大父晒麦  
西郊岁种十亩麦，自笑不耕惟坐食。  
吾人一饱已天幸，此外何心更求得。  
我田长熟无旱潦，玉粒收来坚且好。  
岂同豪右执券契，虐取多求急於盗。  
我家治生无奇功，累世守此慈俭风。  
仓囷不满非所恤，冒暑一晒安敢慵。  
长空不见纤云起，沽酒烹鸡会邻里。  
炎飚不厌尘满身，冷饼行看冰上齿。  
閒居舍此一事无，猣时干禄姑舍诸。  
信知为农自足乐，秦相未必贤牵卢。  

苏籀　次韵待制王公出示李公丞相鼓山唱和之什不揆芜累奉和一首  
飆昂经世量，超轶尘秕净。  
猗欤寻山屐，泛矣随波艇。  
颜笔振岩崖，戎眼清光镜。  
平籬青云步，何如苍藓蹬。  
忘怀挈伯鸦，寓意弹韶磬。  
物外赤松期，域中兜率夐。  
江溟嘘吸际，霞祲廓亏映。  
龙象千礱攒，簦屩十方并。  
弥天各纵辩，酌海终弗罄。  
公侯诚得一，品物将大定。  
瞿昙旧摽蕝，嵌洞尤奇胜。  
雷唱涧流回，石刻惟人竞。  
半山琅玕响，一井玻瓈莹。  
松风瀑水合，时鸟慁人听。  
慷慨羊邹游，雍容裴白并。  
溪谷有佳色，题品益光幸。  
渭滨行将猎，诏促预参乘。  
王公居客右，羊舌偕赵孟。  
小人缪好事，大册挟晨暝。  
击节穆清风，续骚聊比兴。  

苏籀　次韵邓志宏三月辛卯大雨雹  
剥圭碎璧崑山颓，天容黯惨凝不开。  
随和抵鹊虎兕吼，阳愆阴伏推从来。  
雀鼠怀安怖入壁，声侔海翻星陨石。  
疾雷破山万壑沸，急雨悬河平地尺。  
嘉生春浅才纤毫，季子御雹勤嗟嘷。  
冲冲凿冰穷谷里，申丰此说殊未高。  

苏籀　次韵范才元中秋夜  
常娥偕婺女，万里玉京会。  
云環阕未终，莫霭黯愁对，  
真人一謦欬，开阖随霁晦。  
寒波扬广廷，清光一年最。  
顷刻人间世，银色化诸秽。  
法士屏杯杓，痴儿恋珍贝。  
皆言此宵乐，复欲何时醉。  
蟾宫正植璧，星潢亦委佩。  

苏籀　次韵范机宜感怀  
珪组纷纷蚁慕羶，徇人可否冀超迁。  
伤哉远略疲中国，恸矣长星出互天。  
晋楚春秋书失国，惠昭徒驭竟言旋。  
朝廷得士为强弱，郭隗来归不首燕。  

苏籀　次韵范氏子园居即事三首  
媚兰多畦畹，党竹论尺寻。  
倦矣一枝足，卓哉千里心。  
气含湖海姿，名挂罴虎林。  
长髯羒世累，秃鬓微霜侵。  
雕钻久已休，潜伏恨不深。  
亭丘近来趣，何止如山阴。  

苏籀　次韵范氏子园居即事三首  
沼沚清涟生，泇泇复浼浼。  
爨清饭不足，欢赏心无馁。  
金丝撚条柯，酥蜡滴趺蕾。  
樱桃与芍药，春事卜贞悔。  

苏籀　次韵范氏子园居即事三首  
花开且复谢，回首悲今昨。  
席月吹参差，临芳倾凿落。  
莎苹藉醉枕，风竹惊眠觉。  
宾僚上马去，乌鸟相呼乐。  
春光在木杪，花絮相纷箔。  
酒到忘醇醨，客来无善恶。  

苏籀　次韵范子仪东山之什  
东隅岭峤纡层出，浓翠春妆日夕佳。  
僧老林丘党猨鹿，地灵山泽产龙蛇。  
井泉移得天台脉，洞壑时开阆苑花。  
可笑篮舆趁斜日，白云回首梵王家。  

苏籀　次韵范子仪怡山饭讫访王仙郡旧迹一首  
云衲撞钟集，鹤衣舆轿来。  
暂沽彭泽酒，岂碍太常斋。  
道释纵横说，门庭南北开。  
皂丛天籁响，棋罢想龟回。  

苏籀　次韵洪谷瑞见和  
此间空洞最无奇，整整从绳仅满规。  
併谱沈芗及苓藿，公言羊质录鸮鸱。  
秃巾鲍肆穿芒屩，争席畦丁与马医。  
海浸冰销元凯癖，玉杯繁露董生帷。  

苏籀　次韵洪谷瑞模临皋亭四画  
退笔残煤作冢池，庶几极力更前追。  
寻源巴峡涛泷派，得骨柯山铁树枝。  
京口风云随叱咤，渭川霆电扫端欹。  
刻舟事往何嗟及，拙目高心付黠痴。  

苏籀　次韵洪令谷瑞平远台  
能赋凭高所得多，海云岩崿若君何。  
兼通西竺瞿昙意，欲和南风虞舜歌。  
怪石甘泉作檀施，长廊古殿荫多罗。  
相期正始微言绪，诗眼休嫌俗吏过。  

苏籀　次韵洪令三月晦见寄  
掺袂东君属此觞，朱明履运返何乡。  
结成硕果鹂鹒语，吹尽落花桑柘光。  
梅雨闻君醉山阁，麦风招我步濠梁。  
惜春岁月那相贷，肠断连山草树长。  

苏籀　次韵洪六丈舍人苏黄马券一首  
长鸣天厩起毛龙，万马皆喑一洗中。  
立仗式仪稽马叟，解骖牵赐有裴公。  
累年兵火苏黄迹，旧券山河带砺同。  
揽笔诗翁拟骚雅，雄然台阁快哉风。  

苏籀　次韵李次仲赴巨山张舍人招赠之什  
君无吟秋草，萤飞而露湿。  
曼倩古豪英，羡门深抆拭。  
五难背生路，九钥探金碧。  
乌龙因师指，龟峰森郡戟。  
张罗候凫影，过客纷如织。  
子房河上翁，挥犀高讌席。  
嘘呵枣如瓜，肉眼殊未识。  
西母掬露醒，东王浆霞赤。  
至哉高尚公，著书不靳惜。  
髻珠曩许学，玉版援金笔。  
仙阶三洗髓，短生几两屐。  
岧巆法身像，褒博乌纱帻。  
焚沃觊有遭，稽首悲涕泣。  
妙诀付神水，悃诚如皎日。  
升降摩顶踵，抽添而损益。  
劳生息奔迫，颓龄飞鸟急。  
希求九阳聚，何惮一千夕。  
近期赤水中，先睹玄珠得。  

苏籀　次韵陪诸公湖上春游  
渠侬青门道，冶服遨荡俦。  
一釂逞鸡鞠，联袂歌愿酬。  
太伯表东吴，季子居延州。  
湖山号佳观，篮舆肆优游。  
肴香炙亦熟，只有空樽忧。  
娱宾不计费，拘士捐牙筹。  
诗盟得首唱，有客如此不。  
挈壶并琴奕，松石岩湍乐。  
境胜属幽人，豨云俗氛却。  
洞穴锁苍霞，探奇或云莫。  
不闻古肥遁，静极还思家。  
高情縻圭俎，心迹何由遐。  
畸人告予言，黄庭老生涯。  
臧谷两亡羊，初平隐金华。  

苏籀　次韵孙邦求少监游刘园一首  
权使将军势不行，连云鸳甽鸟乌晴。  
池台溢郭鏁扃固，林樾半空甍栱頳。  
席帽扬鞭来看鹤，绮疏褰幌政闻莺。  
贺兰青海勋名事，雅意未谐幽与并。  

苏籀　次韵王丈丰父待制荔枝二十韵  
叶实根株尚老苍，龙鳞皋比贵先尝。  
千林断送诗骚酒，三绝无逾色味芗。  
烂醖恢台养风骨，涵滋沆瀣结天浆。  
怕寒僻处深於越，贽贡无阶遇有唐。  
葱郁梧楸共庭户，风流芝玉秀斋房。  
剖缄绛锦纷狼藉，莹手摩尼可比方。  
頳卵鳞皴雄俎豆，双珠同蒂媚钗梁。  
摘忧林薄明朝竭，缪论蕉卢几许黄。  
口腹定非孤寓客，甘腴尽道胜吾乡。  
峡山高咏诗日白，韶石英风赋予张。  
芍药亦能烦驿置，蒲萄岂必擅西凉。  
弹圜金橘差坚久，瑛赤含桃讵可双。  
逆目提笼过陎阾，解颐梦渴吸湖江。  
仲宣鸿笔丝纶手，摩诘清才黼藻光。  
妙绝拣枝墙欲动，纤扦称擘侍于傍。  
翰林纪绩延真赏，县长绳愆且弥忘。  
赐燕行看与怀核，分题今日记升堂。  
伤时有似少陵杜，上疏岂惟临武羌。  
深忌河豚恕瑶柱，沈思橄榄过糠霜。  
词情鉴裁俱超卓，促召龙墀献皂囊。  

苏籀　次韵赵德载大监饯行之什  
君不见毕毛召芮强周宗，亮天不朽言行功。  
间平歆向汉人望，道宗孝恭唐治戎。  
一时入相九才杰，白贺胸中五色茸。  
圣朝举亲加束擢，封植教诱从元丰。  
芜皋卑飞华岳隼，鼓车暂屈翔麟骢。  
召还喻蜀监王国，三雍入对文清雄。  
昨者临分勤造请，是时暑退火星中。  
公瑾之交似醇酎，吉甫之颂如清风。  
博山麝炷玉镇席，翠璧雪乳金涂龙。  
小人自分悠悠者，裨谌谋野渊明穷。  
急觞高咏鼓英气，飒然危冠发上冲。  
端每高明必贵达，果信顽鄙根中庸。  

苏籀　刺少年行  
重仍印组矜蝉联，丰屋藻井松桷梴。  
金钿翠屏珠串箔，椽烛高檠玳瑁筵。  
炽红麒麟沈水炉，凤纹锦褥须弥毡。  
琐窗犀案炫珍具，瑶瑛红珀莹杯棬。  
儿掷枭卢喝大采，婢名素玉花月烟。  
骄世华腴诧豪举，两得仁富宜兼全。  
朔云颜巷积深雪，斫桂烧金冻折弦。  
毛锥不摇汗马却，刻槌肤髓称才贤。  
法家拂士屹山峙，俜然穷儒衢道边。  
遥知莫不任运力，镞筿仰笑冲九天。  

苏籀　大父令赋捕鱼  
寒鱼不乐水，遇汕辄来依。  
溪边蓑笠翁，智深鱼莫知。  
网罟既不设，钓竿亦罢携。  
萧然徒手来，一一收无遗。  
幽人买鱼食，心亦怜鱼痴。  
早知烹割苦，宁如在流澌。  
世人岂异此，外物常见羁。  
好在李斯犬，当观庄子牺。  

苏籀　大父令赋旧扇  
裁纨当团扇，当暑不离手。  
炎凉一推迁，委掷昏尘垢。  
蒙蒙萦蛛网，闇闇迷远岫。  
人情逐时移，浪自分好丑。  
一朝被收录，已迫朱明候。  
开箧振浮埃，清风亦生袖。  
有爱必有僧，无新故无旧。  
可怜汉婕妤，涕泣将为咎。  
贤哉楚令尹，无欣亦无诟。  

苏籀　大暑忆灵隐寺冷泉一首  
我念热客辞，怀哉冷泉游。  
此水暨此山，清便物殊尤。  
澄渟快一生，晶澈夺两眸。  
青瑶碧玻瓈，三顷方能侔。  
澡雪戏{左山右豦}间，大川漫悠悠。  
浣瀹鉴临际，千仞险何求。  
面堂浸九筵，汎桨颺扁舟。  
泠泠析酲惛，一一数虾鳅。  
当阶掬珠璧，欹枕拖纶钩。  
雷霆落闸喧，雪霜浮涧流。  
京江谢洁滑，苕霅雄偏州。  
月夕了无滓，暑天常似秋。  
拜尘付一咍，汩泥亦包羞。  
愿浴岐山凤，勿饮荆州牛。  

苏籀　大坞山寺  
巘谷窈幽深，映发杉松嘉。  
击钵半乔木，烧香乱烟霞。  
穹林擢峭壁，搀竦回环遮。  
四合山复山，泉籁音响哗。  
清致满楼阁，道人心靡他。  
寒磵柹栗秋，暗窗秀枇杷。  
倦飞暂投迹，脱兔无复羋。  
茹粲盐酪空，解钏与笄珈。  
余生愧语偷，逆旅即住家。  
战鼓震淮甸，雄师奋爪牙。  
儒士缪揣摩，戎韬政纷拏。  
才智为人谋，何事丘中麻。  
冥鸿跨海岱，逝水悲荣华。  
旷哉游方外，心迹同幽遐。  

苏籀　雕木工  
君不见峄山高崖斯相迹，枣木刻模真并失。  
又不见深之袖手安国碑，帝悟百牛欣倒石。  
秦唐二子皆有声，何必今人不逾昔。  
拙工砺器雕不已，印版传书差可贵。  
方趺图首效碑影，穿凿胶黏总纰飇。  
凤山之水生琼玖，斲磨光泽坚而黝。  
文章光艳照千古，玉牒万金吁可剖。  
刊劖四海多名手，何必区区镌腐朽。  

苏籀　调王季恭省干  
治干怪君呼滑八，话言明府取王丞。  
九皋未省山雌雉，三窟不逃秋角鹰。  
僮鬻斛珠如许价，官居鼎钺最难胜。  
孰令手版投耕耒，苦慕如汤厌若冰。  

苏籀　东坡三绝句  
门庭桃柳人人护，焚屋新遭盗跖余。  
邻社萧条近尤剧，孙孙子子宝公书。  

苏籀　东坡三绝句  
岭背泉甘陵谷迁，危亭圜顾尚依然。  
春兰秋菊无终古，地上居人世世贤。  

苏籀　东坡三绝句  
为文赤壁并黄坂，奇韵平生想像中。  
延目练江咨逝水，举头碧落看飞鸿。  

苏籀　东山一首  
肮脏田官委吏偕，山於吾属倍青哉。  
星言舆轿蒙茏里，山半振衣嚣鬨埃。  
针水布畦春泽匝，吟风夹路岁寒来。  
架岩刳木泉悲响，鏁洞白云花烂开。  
灰冷虚堂敷白氎，爨清一饭脯青苔。  
欲求出世三空义，一咄疏狂道眼裁。  

苏籀　冬日即事一首  
蜡栀五万酬鞭直，洴絖百金真食封。  
萧散不萌争闹趣，真醇缪觊养生慵。  
涤清研里憨凡笔，磨澈鉴中嚬窘容。  
暘旱玄冥僭春令，狐裘羔酒賏严冬。  

苏籀　冻雨一首  
淋淋冻雨滴春朝，正月寒威倍凓憀。  
汩淖不甘劳皁隶，执舆岂必胜刍荛。  
素餐致寇思长策，失业疲氓想易招。  
驯伏强豪苏馁乏，济时筹略直须超。  

苏籀　读范龙阁五丈奏议三绝  
抚编屡叹才谟远，早岁升堂拜若人。  
亹亹听言皆破的，龙蛇蟠屈负经纶。  

苏籀　读范龙阁五丈奏议三绝  
奕枰著著穷机变，庖刃恢恢中会通。  
世俗吏能那并比，汗颜血指竟何功。  

苏籀　读范龙阁五丈奏议三绝  
九原英魄谁能作，规略千条殆可寻。  
佐佑艰难揣夷狄，似兹举措好为霖。  

苏籀　范箕叟啜茗一首  
无穷赏物胡名达，希世纤柔不计金。  
爱雪并花也延命，掷丝与竹却知音。  
情閒未绝毫厘念，文艳何妨铁石心。  
雅倩樊蛮诵长恨，饮茶亦可拟芳斟。  

苏籀　访鹿田二首  
隐士云凝北山麓，将军树竦碧崖寒。  
乌犍户富犁千亩，苍簳梯空擢万竿。  
荦荦马鞭贪快睹，森森僧席饫奇观。  
未应泉石减天竺，自古英灵招考槃。  

苏籀　访鹿田二首  
夕阳红晒稊生粉，晓露凝清栗脱蓬。  
乐岁人并庞彘饱，高城地隔马牛风。  
禽鼯天籁互鸣啭，林薄山屏竞蔚蓊。  
採杞撷芎薪水暇，吾从庞老兴何穷。  

苏籀　奉和秘监洪丈迎谏议徐公建除之什并次元韵  
建极翊皇舆，蓬庐怀致主。  
除书肆时夏，提纲众目举。  
满朝想风采，爱及巾垫雨。  
平平戒自守，落落进攻取。  
定倾繄其人，防秋今尚暑。  
执舆岣嵝岭，栉风闽海浦。  
破的出新诗，江山缭樽俎。  
危机见未萌，刚鲠殊不吐。  
成宪万方瞻，作者七人数。  
收召无遗贤，商山非为吕。  
开悟尧舜心，亢宗诚刻苦。  
闭门踰厥垣，孰与驱驰许。  

苏籀　赋丛兰一首  
楚郢都梁奇韵佚，岚溪云壑初何僻。  
根蒂条莄玩九春，葩叶尖萌碧逾尺。  
蕙转东君溢宠光，露浥清华烟染色。  
蓊勃天芬透绮疏，英蕤绿艳撩诗客。  
滋荣九畹不因人，无际幽深夹响屐。  
三嗅书帷尝涉猎，满把骚人安忍释。  
映俎垂筵纫委佩，斸苔徙槛芳盈室。  
燥虚黏腻俗尘清，祛病析酲驱抑郁。  
猗猗不採亦奚伤，雍容屈宋无伦匹。  
赏慨年芳次第菲，轻重憎怜从结习。  
辛夷为坞薜萝门，莎萯蒲芦类非一。  
庭中绝出忘忧右，差等水仙诚莫逆。  
遥知最妙岭头梅，适口和羹似难及。  
更与丘明评国芗，后皇媚之殊赫奕。  

苏籀　耕者得古玉指环一首  
百世繁华堕劫灰，凄凉断簪并擘钗。  
淑颜窈窕亦尘土，指环耕出田中来。  
野人辛勤务稼穑，两手龟拆陃草莱。  
未知此环竟安用，但讶光采尤奇瑰。  
王孙捉麈不辨玉，手面膏拭无纤埃。  
柔荑纤纤擢绀袖，五云书势高崔嵬。  
金拨收声饫犀箸，冰遏红牙诚妙哉。  
指环不肯贫家售，东邻女贫人道丑。  
巧梳堕马长扫眉，五色紝针工组绣。  
古人制器知为谁，今时岂乏春风手。  
春　±银甲深藏袖，偕老赋诗须我友。  

苏籀　公退三首  
披文不释遗编慕，躭禄终惭远贿称。  
劫劫抗尘非胜趣，寥寥出世有真乘。  
转头值寓无穷极，措足虚邪粗可胜。  
管晏空忧觉先物，未须薄薛与卑滕。  

苏籀　公退三首  
缪簉康庄列大夫，沈研历久到盘盂。  
囊余佔毕乾萤火，家有凌云旧履凫。  
般若初心依耋老，参同内事靳儒舑。  
吐音悫讱尝闻见，邂逅周旋只小巫。  

苏籀　公退三首  
缺然资略每区区，抑冒扬清小小劬。  
诹律纲条思济理，算缗公帑较输储。  
三科识擢才能显，八计精研吏治孚。  
端有硕生如杜蒉，升堂洗觯降除趋。  

苏籀　巩采若求厥父令尹德秀挽诗  
东鲁怀经慕先哲，斋房僻处盛门徒。  
勉陪流寓推乡校，优选文华庆仕涂。  
议狱蚩氓生活路，削锄奸轨亟扬枹。  
遗编亹亹乘儒典，济美弓裘后世模。  

苏籀　勾龙君贶求所居垂荫亭岷堂二首  
葱蔚敬亭非索漠，几希陶宅绕扶疏。  
江山壮观惟人助，祖祢高情陟彼砠。  
雄笔仙才镌勒见，属车尘界默存书。  
柴荆虽掩渔竿挂，旌戟嵯峩表旧庐。  

苏籀　勾龙君贶求所居垂荫亭岷堂二首  
岷阳英杰古贤乡，侍史香炉今望郎。  
柬擢欲书丹凤诏，梦魂勤到碧鸡坊。  
已应盛美摽其茇，不比畸人愚厥堂。  
宦牒随江归碧海，读书源派亦诚长。  

苏籀　古劝学行  
昔岁原伯鲁，前日棘子成。  
所谓悉常事，野哉亦苟生。  
岂知负孔圣，义理如何行。  
善饭斯为福，食肉其堪盲。  
六籍漫不省，千载谁辨明。  
秦时害文维法吏，赵高趦趄诳当世。  
小夫无知信可耻，大官不学粗且鄙。  
深思博问如其智，精义入神以致治。  
从来廊庙须奇策，乃用弓戈为快意。  
孔明泽中梁甫吟，著表行师肯倩人。  
吕蒙孜孜窥往事，知新益解图当今。  
横槊胡为忘试艺，不文不武伊何遵。  
嗟予贫贱年将老，学古忧时满怀抱。  
斯民陷溺岂无说，天下复平要有道。  
子思立教自明诚，伯业华巅愈贪讨。  

苏籀　古语  
卉槎匪意称居士，馈橐谁家号智囊。  
鸢戾青云莫吁讶，雕逃炎热利深藏。  

苏籀　故孺封曹氏挽章  
豪宗相承籍，遗懿本驯良。  
夫息遵慈芘，汙莱化阜康。  
杯棬留燕机，丹篆勒阴堂。  
愈愈垂青紫，诜诜庆祚长。  

苏籀　观兵  
错捐金带子舆台，李典张辽安在哉。  
济溺我应知大略，摧锋人自得高才。  
伍符勤选加搜练，戎阃徐图妙鉴裁。  
引领山西十万骑，中原失御实堪哀。  

苏籀　观阛梨庵高树梅花盛发一首  
舑儒花裓戒，畴昔井眉箴。  
危绿擅丘壑，攒丛芗弁簪。  
殷勤莳芳墢，浪莽纵疏森。  
迥映晴空馥，乘凌阴霰任。  
狂俦萦栩蝶，尤物富芳心。  
玉蕊真人驭，铃斋水部吟。  
烧灯助斜月，吹角伴横参。  
树下幽禅观，琼蕤政糁襟。  

苏籀　观胡文恭枢密全集偶成一首  
铿鈜正始音，严密萃英耆。  
上仁体勋华，四方致雍熙。  
文赋鸣升平，声誉艺林驰。  
心口烂锦绣，欬唾皆珠玑。  
韬涵白圭玷，挥洒清风词。  
兴寄扩无穷，标望擅一时。  
圣主逢嘉佑，两府皆龙夔。  
岂应南北内际，造次差毫厘。  
百尔贤佞评，卓绝公是非。  
独无许郭术，人实不易窥。  
东阿昭明懵，贝锦尤疏纰。  
犹子后来杰，元佑参丞疑。  
蝉联袭簪橐，孙侄声华飞。  
妇韩外曾裔，稚子甥曰弥。  
抚编可胜叹，缀缉刻棠梨。  
定评杨谢公，遗芳六一碑。  

苏籀　国士一首  
五陵少年铜乳臭，哲肃何甘作牛后。  
曲合汙世乡愿徒，俗学聋瞽纷芜莠。  
文士规模正始间，风流可喜未曾有。  
志士机繁常济务，斡旋金谷捷趋走。  
取乱尤须见兵势，料敌先应决攻守。  
至言硕画安危机，却顾前思能审究。  
服戎角力乃兵耳，入幄造膝直御寇。  
人心天意归有道，务穑训学臻富寿。  
自古迂儒无益算，盖世奇才实天授。  
谁能剡牍出公言，明年定取单于首。  

苏籀　过故丞相吕汲公坟刹二首  
元佑推谐弼，乾坤岂小康。  
曹参尚清净，萧传性刚方。  
报国无遗恨，兴邦举旧章。  
累年公议白，名与日星光。  

苏籀　过故丞相吕汲公坟刹二首  
缠绵思旧赋，沈痛八哀篇。  
宇宙门人尽，谋谋国史传。  
高闳人莫及，何代独无贤。  
欲说源流远，还应笔似椽。  

苏籀　寒食后出郊一首  
澹沱东风酒一卮，笙篁鸡鞠傲春晖。  
绿波泛滟心微荡，邃苑提携手未挥。  
藿靡莎长萦冶步，猗傩化亚羒薰衣。  
桃溪飞弹游童过，竹坞闻棋道士归。  

苏籀　寒夜  
铁檠知漏永，熠燿照蚍蜉。  
三策遗当世，一封陈厥谟。  
甫田须疾耒，巨浸想乘桴。  
应猝诚乖用，何名道不诬。  

苏籀　韩簿之常山送行一首  
苍隼卑飞亦将击，素琴不拟贵高张。  
勾稽俛首亲朱墨，甘旨役心谋稻粱。  
吏干能称追伯仲，朝端近例寘周行。  
题名塔庙经坊市，俯瞷烟云越涧冈。  
相勉三余牵著拟，助栽九畹待芬芳。  
絷维骐骥初从轭，强劲蒹葭要饱霜。  
县小官閒无甚责，秩卑俸薄又何伤。  
公田私亩工夫遍，世阀前修在激昂。  

苏籀　韩省干子平荐章应格朋友漠然未知忽改京秩作七言近体一首贺之  
山雌泽啄竞腾轩，孰有昂朐局短辕。  
造物至公殊弗置，穷交未喻枉焦煎。  
凤批一诺膺天陟，马颈三槃朝日边。  
虎鼠狞尪随秉笔，铨曹常格勿从旃。  

苏籀　何会卿妇清河张甥挽诗  
常念注西竺，浮生付六如。  
良人怆中馈，二穉未胜裾。  
妯党抆红泪，乡邻隘众车。  
金花它日诰，封号表松樗。  

苏籀　何武翼挽词  
横槊褫神佩，追随井钺军。  
周旋圉徼最，首虏驿书闻。  
斡榷承心计，汙邪续力耘。  
门庐必高大，训子扩儒文。  

苏籀　和洪玉甫秘监荔枝三  
林杪摘星陨，江干疑烧然。  
香包浣花锦，冰质藐姑山。  
巨擘纷璀璨，丁香吐妙妍。  
唐亡倾国笑，何物免罹愆。  

苏籀　和洪玉甫秘监荔枝三  
闽中谱殊盛，唐相赋初工。  
万点凝霞赤，三危滴露丛。  
驱芦抵乌鹊，投李饫儿童。  
子美吟西蜀，樱桃先后红。  

苏籀　和洪玉甫秘监荔枝三  
瘴乡骈琐质，善地最蒲闽。  
冠绝林间品，难为坐上宾。  
蟠桃寿天帝，萍实荐居宸。  
无逸为龟策，何烦万马尘。  

苏籀　和卷中韩子苍梅花三首  
先开媚晴昊，孤艳断魂时。  
绕树沈烟主，凌寒檀晖披。  
参横明月观，雪细影娥池。  
结实冥冥雨，君看雀啅枝。  

苏籀　和卷中韩子苍梅花三首  
冻卉虽舑甚，含英山意催。  
斲冰冲晓色，绽绿透春回。  
健步故人信，流芳好事杯。  
不论山水僻，往往拾香来。  

苏籀　和卷中韩子苍梅花三首  
国香倾国色，天质殆天怜。  
含笑冰崖侧，无言石濑溅。  
湘娥愁暮倚，孙令馥终筵。  
卜夜多松炬，玉容殊更妍。  

苏籀　核实一首  
窥见吕臣非奉己，可怜甘茂取宜阳。  
敢晞激激苏门啸，老去悠悠孔里狂。  
公利噫乎入私帑，滥吹窃尔耗官仓。  
座铭枕几槃盂警，九鼎何心斥被{左康右瓦}。  

苏籀　洪子再示论诗之意答一首  
文章三昧亦无多，甄品难甘状杜何。  
撚脱髭须徒自哂，可怜弹铗为谁歌。  
腐陈点化为珍玩，翡翠鹪鹩入羨罗。  
拟续兰台快哉赋，后来作者岂容过。  

苏籀　后数朝复依前韵二首  
下国官臣无懈时，矫然白首瞩嶔嶷。  
鼠攘剪灭雷霆令，魃虐萧骚霈泽医。  
廉裦移文谨钤键，萧斋丝管覆玻瓈。  
烛阑松桂冥冥雾，赤豹文狸不许窥。  

苏籀　后数朝复依前韵二首  
恤患周流喜逮鳏，当官掣肘汗渐颜。  
预虞飘兀筏能驾，取次耕犁手欲删。  
月窟日畿遵驿置，燕南越北洗恫瘝。  
一廛清佚陶元亮，万斛閒愁庾子山。  

苏籀　皇甫一首  
吏部初学除陈言，学成理达无可删。  
腐朽点化皆不凡，有如黄河出崑崙。  
鱼龙万怪随涛奔，志气刚伟充乾坤。  
灌溉所短夸雄浑，篇什性情礼义根。  
亦曰余事期知文，弟子皇甫同光尘。  
师说岂不明渊源，首推燕许润王纶。  
明堂郊庙严且尊，呜呼古人弗妄云。  
研钻百家穷典坟，两贤纂组承华勋。  
演敷奇致开妙门，眜耀四海苏顽昏。  

苏籀　黄筌画金盆鸽孟蜀屏风者也一首  
孟氏观阙尝鲜新，蚢蚢栱桷翔青冥。  
可怜当年百事足，鬼眼未遽窥高明。  
铺首仓琅百楼耸，宝帘珠带关银屏。  
风台露榭敞锦缬，朝朝暮暮吹竽笙。  
鹅溪白茧冰雪清，黄史舐笔研丹青。  
屏间观者诚粲者，醉颊融暖兰膏匀。  
金槃滴取宫桃露，点{左黑右南}铅朱三昧处。  
融怡宿粉晕娇红，一片辞枝三月暮。  
妙趣忘言心独睹，花好更教宫女妬。  
彩翎降趾戏吾廷，啄哺驯和谢笼粃。  
跖石窥盆刷羽仪，天乐凤箫鷑欲举。  
智者创物仁者守，何嗟及矣何追咎。  
当时高岸尚微茫，零落萍蓬入谁手。  
华堂粉壁倚叉竿，五十年前亡是叟。  
细说盈亏阅今古，我曹知爱当知恶。  
此间风韵出成都，花上杜鹃啼最苦。  
见之坐右久弥新，咄咄庸工难与语。  

苏籀　徽宗皇帝挽词二首  
朔驾虞巡陟，南沿禹会幽。  
诒谋开上圣，多事酌鸿猷。  
道妙仙心廓，文昭帝作优。  
秋风旧汾水，海岱忽藏舟。  

苏籀　徽宗皇帝挽词二首  
大器提擎力，怀生渥泽滂。  
本枝繁盛衍，礼乐懋容光。  
脱屣吁勤倦，置邮辞慨慷。  
申胥不为己，定胜泣穹苍。  

苏籀　稽山漫作一首  
三餐佚豫年其有，一醉陶然日不贫。  
发议讵堪登膴仕，费赀端为速嘉宾。  
屡空蜀信匮囊药，稍俲越吟追里邻。  
刘白殊无记人句，奇章高设岂应频。  

苏籀　汲东坡所浚井一首  
帅贰英英驻节旄，继唐流泽便滔滔。  
源深东绝三桥市，涨缩西湖二雨篙。  
沟驶甽坚无旱潦，瓶翻筒漏饮豚羔。  
私家诵佛千畦稻，官帑收功万斛醪。  

苏籀　寄吕德元时为督府属二绝  
稍费江南万侧厘，多謄符檄喻亡齐。  
宽然折箠可入汴，已见票姚擒日磾。  

苏籀　寄吕德元时为督府属二绝  
祖生晚节并刘琨，独免声消贾谧尘。  
虎士淮淝初小捷，谢庭兰玉绝常伦。  

苏籀　甲寅岁雪一首  
冬燠阳淫遇上春，飞霙爽彻浩无垠。  
凌霄据壤平竏凸，破块抽萌蚀腐陈。  
皎洁肌容宜夜觌，培堆靫髿诘朝新。  
匀匀帝泽焌民粒，止止人寰世界尘。  
野渡舟沈堆鹭羽，豪家堂下散瑶珉。  
袁生高卧诚清尚，慧可安心奈苦辛。  

苏籀　甲子岁七夕与伯业伯衍游龙井聪老出示次韵边校理诗卷奉同雅趣一首  
道隐祖风邈，讷斋重葺新。  
猊巘下兽魅，神泓跃鳍鳞。  
缁郎踵教律，梵夹画金银。  
几岸风篁帻，屡钩崖峭绅。  
颂诗传正眼，击节富其人。  
汉沔曾沦碣，长康工写神。  
思茇在封植，春萝容抗尘。  
韡萼秀多秚，茶瓜经几巡。  
休休墨儒行，汲汲宰官身。  
欠伸白氎褥，翻倒明玑囷。  
{上艹下登}褐岚烟染，心脾草树亲。  
怜君深锻炼，公鉴襧老嚬。  

苏籀　简常次立一首  
文章尘粃懒详论，吏术粗芜昧旧闻。  
钝惫康庄输轶步，精强省寺称公孙。  
咨吁国计神资略，嚄唶戎容壮抜藩。  
咄咄书痴公事閒，蝉鸣官柳梦余魂。  

苏籀　简江国韩尉谢珍惠二绝  
江国绵蛮登俎味，蒻缸渍畔糁盐醯。  
坐愚糜殒追时好，嗟汝头颅不自知。  

苏籀　简江国韩尉谢珍惠二绝  
獠羞峦错儒庖溽，熊掌大嗤牛尾狸。  
饫脔羊膀与驼蹠，芳辛咀噍半酣宜。  

苏籀　閒咏一首  
肆筵无釦器，钉壁但鑱碑。  
慨叹慕前躅，咨吁亦小知。  
饪谐棋酒伴，瓶远井泉湄。  
自许羲皇上，陶然绝旷夷。  

苏籀　鉴裁一首  
乔公评老瞒，谪仙奇郭令。  
视远数十载，伟欤真智圣。  
破贼此郎子，勿反吾同姓。  
凡才慁世间，鉴裁惟其证。  
大奸初难辨，明者独深省。  
若人与斯评，厥重如钟鼎。  
纷纷女娲土，安在所讥病。  
惟贤则知贤，丝乱行将整。  
掩书坐前轩，老眼安敢瞑。  

苏籀　将军一首  
将军义勇名，蜂蚁尝旅拒。  
俯迩建赤油，超摇挥白羽。  
不辞援鼓桴，岂以遗君父。  
匈奴恨未灭，致官逾哙伍。  
麾下例千金，赫然士豫附。  
家庭树油旃，天街腾露布。  
平昌平恩侯，议论宁肯忤。  
万金十千户，募将斩亡虏。  
列屋鏁名倡，连车载清酤。  
用钱取水衡，卜宅凌武库。  
山岳势能移，震电赫凭怒。  
画地成江河，鼻息吹云雾。  
私斗患不怯，公战则先务。  
可怜金玉帛，殊胜烟埃土。  
嗟彼绅佩俦，索漠何太窭。  
试移名将传，予汝频晤语。  

苏籀　釂饮一首  
珠零醇碧郁春槽，矫首梅林釂自陶。  
横槊未应随李广，团词亦足拟王襧。  
俯从觞咏山阴禊，遥说笙簧锦里遨。  
取次难论御戎策，岂知蛙舋鱣鲭臊。  

苏籀　节妇吟  
君不见迥妙殊怜世绝尘，脱足褰帷韫玉人。  
藕丝帖体沈香熨，清瘦纤柔伤九春。  
勒芳戢翠妍无偶，啧啧拳拳徐叩叩。  
洁馁何尝羡汙饫，令淑专贞绝难有。  
绿樽翠杓稽留举，林下閒情风韵度。  
单羇抛掷几星霜，琐卑胁胁蓬茨伍。  
里邻深入敩嚬诧又夸，伧翁讵堪眉斧加。  
想当然尔霸勾践，岂竢再顾倾夫差。  
云霞拢抹振琼璫，茜穠蕙转婉清扬。  
此翁南郭坐忘趣，道眼不玷慵来妆。  

苏籀　解罢京局一首  
运水担柴力分遭，挟持泥古小儒劳。  
浙潮屹起岷峨上，越巘遮蟠江海滔。  
一叶鸥湍寻婺女，半生瓢泛信鱼舠。  
曩时瓜步从容侣，好糁藜羹待共辧。  

苏籀　金华邵氏面山临溪而居又架木为亭云丘壑之胜趣乃兼得之邵氏求其名  
茂林翠巘碧潺湲，凉月白云飘素筵。  
几杖逍遥领其会，佳哉茜绚有余妍。  

苏籀　近市一首  
摩肩蹑足吁屠贩，接衽骈颅坌驵筲。  
巷隘姑名为小隐，宾佳不必有珍肴。  
龙钟游宦如投耒，琐屑侨民一系匏。  
丘索典坟心迹远，烟埃咫尺自喧淆。  

苏籀　旧游一绝  
慨怅秦关旧侪侣，绫袍韘{左韦右占}火镰囊。  
南来放马遵舟楫，鲈鳜西风号本乡。  

苏籀　绝句一首  
双纹八尺展雕床，莲艳方空夜玉香。  
雅秀冰姿延阁彦，岂应簪断作凄凉。  

苏籀　苦热二首  
示病刘松殊不饮，烁燔汗眩兀如痴。  
尘嚣堀堁东山扇，汩濁只惭叔度陂。  
茗汁粟浆回渴梦，大门高屋惮炎曦。  
生灵惴惴苗同槁，救暍哀祈风雨吹。  

苏籀　苦热二首  
越吟吴咏两参商，我那皋原侬水乡。  
赤地千仓待舂簸，炎飚九夏剧晴阳。  
云霓不族讼风伯，雷电惭劳驱毕方。  
独卧嗟咨龙伯懒，梦乘天驷洒淋浪。  

苏籀　腊雪一首  
吞屋糁空嗥越犬，如椽悬乳战吴僧。  
皛然一色纷无际，飘瞥群花散却凝。  
人迹禽飞遭屏绝，竹端松顶重何胜。  
将军逐虏弓刀湿，坐幄书生能不能。  

苏籀　李监庙求拙轩一首  
镘圬累瓴甓，几席百春丛。  
林坞纯真趣，衣巾质古风。  
宁非迂叟合，岂与漫郎同。  
不巧姑云尔，何妨诗更工。  

苏籀　李隐卿名谷与青城刘翁同舟至兰溪卿大夫修生者馆之道侣赠李诗云李  
白公枉识郭虚舟，刘李飞符袒剑裘。  
兴轶壶中身混世，气酣酒晨意横秋。  
运调朱凤啄白石，耕莳金钱掣牯牛。  
赤子返真标指妙，阿伽陀药青言不。  

苏籀　连雨偶成二首  
槛棂生菌地生衣，釜甑有鱼盘有薇。  
适俗簪袂取萦挽，累人口腹得岖崎。  
行看海雾江云尽，却放风台月观辉。  
拨置图书绝欣慨，一巾一钵款山扉。  

苏籀　连雨偶成二首  
愚翁夸甫骨应寒，宇宙因谁危与安。  
治道灼知斯鞅妄，中兴窃拟导安难。  
文章一伎真何益，得失他年极易观。  
私喜崔駰薄班固，缪贤朱博毁师丹。  

苏籀　连雨作寒二首  
三杯卯醖雨轻寒，鼓腹侏儒恃县官。  
樵指汲肩亲课督，僧签禅榻谢雕钻。  
龛灯危蕊挑停久，编秩雌黄点{左黑右南}乾。  
未许汉阴修浑沌，周诗三百近研观。  

苏籀　连雨作寒二首  
未应牢杜敬通关，寄傲足怡元亮颜。  
冗龊凡庸何异目，粗疏潦倒幸投閒。  
平生那识贾三倍，晚节犹窥道一斑。  
调燮裁成真大治，茂弘先进实非孱。  

苏籀　林少伊直院母夫人柳氏挽词  
英英批凤杰，遗懿诵高堂。  
淑质宗姻慕，慈怜寿凯康。  
委蛇瞷夫子，勤苦养尊章。  
驹隙八旬促，兰陔怆陨霜。  

苏籀　林少伊直院母夫人柳氏挽词  
遐年畀东榻，流庆羡停储。  
吊者九皋唳，幽夫百岁居。  
鱼轩川上逝，石窌墓前书。  
绝妙斯铭勒，宁惟崔蔡如。  

苏籀　临双溪一首  
汪汪西步桃花候，去去南峦苍狗云。  
日暖汀沙牧人梦，春嬉凫鹜野夫芹。  
缭郛左右交流浍，彼岸烟昏涨梓枌。  
颔首悠然辨真趣，会心比况有奇闻。  

苏籀　灵岩寺偃松一首  
直哉十寻干，亭亭无附枝。  
纡哉独纵肆，蟠据何离奇。  
垂髯郁千霜，蛟臂犀兕皮。  
揉刚为谦屈，至高而听卑。  
攀玩凡几曲，凛冽英雄姿。  
杰桌矧尚同，摆落造物为。  
进乎绳纆外，诡异有所施。  
激耳奏竽瑟，超世腾龙螭。  
横秋老气逸，轶材那绁羁。  
高可容冠舆，清甚生泠颸。  
先容器万乘，爱身恐无辞。  
抑抑卫武公，逮下文王妃。  
筇竹与酒壶，挂空憩寂时。  
客来秋冬际，狗驷车鸡栖。  
有僧扪翠拂，擎跽求此诗。  

苏籀　留别赵大年并侄十七秀才  
晋公宾佐选，英毅冠朝端。  
三日拂冠剑，一时增羽翰。  
世家存器质，国论伫图难。  
从此抛经卷，青毡拜近官。  

苏籀　留别赵大年并侄十七秀才  
君年有余富，我老渐来侵。  
莽苍麏鼯野，峙停鸾鹄音。  
藜羹秉觚牍，筚路向山林。  
商略古人意，孜孜不患深。  

苏籀　六月不雨至七月中自宽一首  
宿舂仅有忧将竭，嘉穗连云委暵暘。  
厦屋珍台求暂寓，桃笙葵扇殆难当。  
荷焌兰藉肴溪涧，藕脆萍馨饭莽苍。  
龙火西颓已辰浃，何时得见雨浪浪。  

苏籀　龙井僧全示寄庵枢密程公累篇季文弟新什求余继其末一首  
程苏中兴什，同庵有后前。  
前朝沙门首，辨净超卓然。  
耆宿失闻聪，饫参余小全。  
龙泓风篁巘，荏苒二十年。  
缁俦几换易，岩崿岂变迁。  
亭亭百岁杉，泠泠九渊泉。  
梵音扰龙性，玄解忘鱼筌。  
有客辇瑰诡，无情施缯钱。  
佛法伫隆兴，般若须人传。  
更令观刹丽，但俾子孙贤。  
三空正觉路，一喻实相圆。  
不替人天师。重新演教禅。  

苏籀　龙翔真歇和尚求诗赠一首  
象骨岩居闽府教，江海两封黄纸召。  
孤云自南仍更东，阻觐尧蓂友廊庙。  
讲通时论毗昙经，一佛出世只为人。  
凝师白传有真契，凿齿弥天必相值。  
河汉滔滔渺涯涘，三反九折时游戏。  
簦屩跻堂累千辈，鍧雷激电非思议。  
毫忽微差失大千，同尽鸳鸿与蝼蚁。  
菩提一切皆具足，刮膜分光诚岂弟。  
体味龙宫七佛书，卢老面目云何是。  
余生流浪无明窟，回首尘尘非自己。  
季咸鬼眼必见窥，和璞妙算应不遗。  
大士知言善呵蔽，朝闻夕殒甘如饴。  
疑蛇一祛病当愈，识路还家要有时。  
金华士女涕泗流，胡为决往龙翔游。  
是间虽住亦非住，奔轶常行祖师处。  

苏籀　楼枢密挽词二首  
决科腾踏无前勇，比牒联飞第一流。  
召直毫端准谟诰，甄评皮里韫阳秋。  
槐班鼎辅膺柬，玉阶封章究远猷。  
楚挽凄酸洩遗恨，柏台金殿望隆优。  

苏籀　楼枢密挽词二首  
岳镇巍峩幕府雄，紫青颐旨禀趋风。  
布宣条目都无扰，求瘼慈祥概所蒙。  
宾位樽罍人事改，影娥花月画堂空。  
诸方故吏多才藻，撰纪徽嘉篆刻丰。  

苏籀　陋居一首  
平生瓮牖蔀茆菁，江左那无雨土宁。  
游宦飘然纡幕燕，陋居粗有读书萤。  
浮生佛脚须当抱，乱世儒衣便欲停。  
天定灾祥在淫善，北溟安得胜南溟。  

苏籀　吕伟信求冰花诗赋得两绝  
霰集柏杉霏靫鬆，瓦冰镌画叶柯葩。  
密移裁化钟纤巧，梁苑诗盟斲句佳。  

苏籀　吕伟信求冰花诗赋得两绝  
墨迹扶疏冻未消，奇踪印纸镂刊雕。  
花宜道韫吟盐絮，压倒刘叉冰柱谣。  

苏籀　旅舍中秋一首  
芦笙茆茹野人编，竹几藜床已侈然。  
月满光临感珠夜，风高冷过曝衣天。  
酒浮炉肆人呼友，雀啅梅花鹭睨莲。  
静士兀然方止酒，旧琴不计有无弦。  

苏籀　漫述二首  
理窟孰宗趣，卜居忘市陎。  
纡余力分里，梗概智仁间。  
导引非茫眇，耕樵未拟閒。  
寅缘任俚俗，及物念痌瘝。  

苏籀　漫述二首  
跏趺围褐越鸡晨，洒落生缘治水薪。  
一艺湛酣任疏放，百家杂揉识疵醇。  
舂炊断断西畴穑，书记翩翩东郭{皴皮换兔}。  
飘兀篮舆绝畦畛，莽苍更访隐湛沦。  

苏籀　眉州禅僧一首  
吴蜀跨万里，余老师非壮。  
勉哉令修行，手书劳四枉。  
性命吾基本，权谲初不尚。  
萧条寂寞中，咄咄祛碍障。  
面目认谁欤，湛研澈尽量。  
云为远玄旨，比喻非实相。  
爱河澄不波，苦海永无浪。  
封执即黏缀，沦落嗟滉漾。  
法流於河接，焦涸吁断港。  
情尘欲忘世，疑网愆吾党。  
凡心非道体，志帅凝不丧。  
瞿昙与老君，一诀归至当。  
邈乎卢老前，古初更遐想。  
烧香傃霄极，痴绝贤愿望。  
杳眇莲社远，早接渊明放。  
保真未易了，伽语庶倚仗。  

苏籀　梅雨一首  
柑花销殒荔殊小，海上雨云氛气昏。  
感慨干戈异乡客，愁思骨肉与谁论。  
白鱼紫笋清庖隶，卢橘杨梅积市门。  
作吏天涯何所得，一春黄卷伴芳樽。  

苏籀　蒙和府待制宠和前韵又承东湖水嬉之招一首  
一声巧啭柳巅头，半丈红芳送晓筹。  
天气柔嘉收积雨，林花稠叠竦高楼。  
七槃长袖重新制，九醖空樽讵足忧。  
丘壑夔龙位岩石，何妨送帽对沙鸥。  

苏籀　绵扇偶吟一首  
拏云擘茧写兰亭，洴絖娃宫箑柄成。  
皎洁中规捐月斧，清雄消暍并桃笙。  
玉毫躔内乘鸾女，冰鉴光中墨客卿。  
爱惜御冬充便面，辟寒抚勉燠屯营。  

苏籀　勉旃一首  
归一岂应针以返，要言湛谛滓淤淘。  
大知直截揣摩渐，积执冥迷厌离劳。  
目睫古人曾致论，根尘当念勿喧嚣。  
主张名教殚才智，王霸蟠煎火上膏。  

苏籀　闽中秩满一首  
蛮府同僚问字奇，老成衣钵旧箴规。  
飓内不讶飞黄雀，汙渎犹将贷病鸱。  
前日幕谋非妙伎，今时民瘼愧良医。  
径从南浦携书笈，吉贝裳衣皂帽帷。  

苏籀　木樨花一首  
何处闻国芗，珍木秀岩谷。  
高标蕙兰枝，妙辑沈麝酷。  
叶叶秋声中，霏霏早英蓛。  
介特有如松，繁华岂惭菊。  
勃蔚袭轩墀，薰沾满衣服。  
情人擢纤指，拾蕊动盈掬。  
蘼芜见离骚，苓藿入谱录。  
卉堂未可更，鲍肆或争逐。  
乱插琉璃瓶，於斯殊不俗。  

苏籀　南溪太息一首  
东坡曾赏南溪南，他日流芳好事孙。  
寒祲棱棱裹崧岱，忧端愤愤塞乾坤。  
赤囊政尔劳边吏，白羽多应落酒樽。  
太息九原何日作，逸才谁敢赋招魂。  

苏籀　拟古  
六州斋榻釂分鹅，谁料延平最解歌。  
蒲孤崔姝白楼少，阖闾吴馆治容多。  
频烦画戟凝芗寝，辍选鸾篦插皂罗。  
勿俾台山洞天侣，眇无刘阮醉颜酡。  

苏籀　偶成二绝  
古风未必今人操，老气休祈大吏欢。  
扪腹定无奇士术，萧然且作野人看。  

苏籀　偶成二绝  
延陵乃有能诗鉴，子路犹为少读书。  
习气未忘番简册，白头稽古不应愚。  

苏籀　潘令度求厥弟令表挽章一首  
婉娈标仪赋了聪，优为郎位奉车童。  
蕴奇处士未王命，好事儒流昵德风。  
姻援乌衣门闼峻，款游骑省志怀同。  
克家致孝钟全美，凤羽飞翔亶待封。  

苏籀　潘令度送牡丹绝句  
剧美温馨逞瑰媚，腻红殷紫叠重台。  
芳晨华月临春阁，倚丽凝娇岂易栽。  

苏籀　潘卿求内主令人挽章二首  
择夫先筮嫁，年俯逮期颐。  
周南弗墙面，班诫克刑仪。  
陔兰冀丰养，中馈失扶持。  
恻慨百金诔，君文亦汉碑。  

苏籀　潘卿求内主令人挽章二首  
扊扅思旧苦，月缺白毫光。  
孝懿绰驯习，德音宁讵忘。  
委禽流庆衍，偕老誓言荒。  
肖似传孙息，绸缪卜凤皇。  

苏籀　潘舍人求父朝议挽诗  
紫微内史世常扬，鹤发尊荣侍膝旁。  
桂籍连枝皆挺特，兰陔六艺竞芬芳。  
云霄门阀公侯拜，藻斧渊源典册光。  
水击三千由积厚，天资九十恃康强。  
青衿缟素行师服，挽铎讴吟广柳箱。  
大启新阡高冢舍，义方不羡窦家郎。  

苏籀　陪侍知府待制丈巾山高设窃闻是日赓和去春林倅红楼风什奉继一首  
磴藓梯飚最上头，挈排牺象主觥筹。  
从容北海能延客，酣适东风咏倚楼。  
献岁顺成当大有，名儒过计与私忧。  
仰看凤德翔千仞，总领鸳鸾也狎鸥。  

苏籀　平津一首  
布衣海上看群豕，金门晚跻作三吏。  
汉主功名气薄云，柄用儒术亲且贵。  
晓通当世博前闻，自得春秋有余地。  
臣节俭约君道广，烜赫飆昂仍布被。  
苍海西南罢远征，恳弃朔方违诏旨。  
发策不如朱长史，庭论依违何委靡。  
议诛郭解沮卜式，山东鄙人殊不鄙。  
流辈纷纷称职难，黄发鬺髿保终始。  

苏籀　千叶白浮蕖一首  
娇酣拟谁似，韵甚莫为怜。  
矧肯媚尘俗，诚能降佛仙。  
洗君凡眼肉，嗟汝淤泥贤。  
三六驼颜侣，眜舟从妬妍。  

苏籀　侨居  
买僮贷宅愈迂疏，颖士皆能讲旧庐。  
典学前闻质郯子，天人定胜取申胥。  
未应孤负囊中笔，精尔消磨架上书。  
借问棼丝谁任理，岂惟短发每晨梳。  

苏籀　侨居一首  
匆匆五十化，已往固莫及。  
祠官閴中隐，歉岁尸糁粒。  
毁方非瓦合，知白无伊郁。  
世悦邹骆驼，我贤扬执戟。  
浮云傥来寄，最贵非儒术。  
尘缘且复且，只尔殊易辑。  
古人学易年，所爱岂儿剧。  

苏籀　晴日纵步二首  
穷腊末垂风景和，久游诚是我陵阿。  
牧童笛远鸡凫散，猎户弓鸣猯鹿多。  
季雅濙濙疑蜜酿，木奴小小似金槎。  
起溲十裂吴羹酽，止酒陶诗但独哦。  

苏籀　晴日纵步二首  
云际潺湲入下田，田塍级级逗平泉。  
羊肠荦确褰裳过，蜗壳踚藏插槿边。  
荷蓧何人行叹息，馈浆与客更留连。  
丹霞翠雾皆招隐，一抹残阳众木颠。  

苏籀　秋分一首  
礱湿岚昏近海多，剑霜清刮手亲磨。  
轮囷马栈非难整，索漠牛衣且勿呵。  
好住延陵皋泽去，强同溱洧济人过。  
坐令幽谷还乔木，感论中原喻尉佗。  

苏籀　秋冷一首  
岚烟澹澹雨飕飕，残卉折槎陂水头。  
赎尔典裘扃户牖，饶伊夹幕閟娟柔。  
{上艹下登}蓑廛肆斗牢落，泞潦穷途强释愁。  
箬下浮君霜露旦，岂应虚诧钓诗钩。  

苏籀　秋兴一首  
进贤哗玉青云侣，十二阳秋閟城府。  
飞鸣众里何少多，根墢道旁诚李苦。  
肃然注仰耋浮图，珍重谁家木居士。  
袖章陈列有伦叙，终更右移聊改步。  
贝多小品老耽伽，高屋帽檐持论古。  
丹青简素写真行，茗醖鲞膋频草具。  
俸清不足赈贫交，雨潦涉旬鱼跃釜。  
时书檄尾文昌台，月曳敝裾槐棘府。  
昔贤浩歌金马门，或亦箪瓢松菊主。  
空空自笑两端竭，志愿不应惟阿堵。  
初平兄弟羝眠所，山下逍遥返民亩。  
大道安知利与劳，唐彬何人高此举。  

苏籀　秋夜听雨一首  
萧骚闇响空阶滴，复值幽人对榻时。  
旨趣逍遥称漫叟，锋芒抜格愧神锥。  
愿摈谢万令閒处，实藉陈平屡出奇。  
心境卧轮非别伎，少年狡狯赴无为。  

苏籀　秋夜雨凉一首  
寸念微情浩莫缄，此生殊阙住山庵。  
老怀钓港伴侯喜，道契涛江见陆参。  
调气从前深造孟，名官早欲问於郯。  
家书时燠何曾读，整顿尘编拂白蟫。  

苏籀　去年一首  
去年胡来清水岩，黄河狭隘冬凌顽。  
戾如飘风速如鬼，犬豕淫虐豺狼贪。  
探马星奔汗流地，猛士眦裂发指冠。  
潼雍见兵不及万，半阙甲胃屯河边。  
隆寒身体例皲瘃，亦复勉强横戈鋋。  
它司金缯封雍府，犒军纸襖如泥钱。  
胡人隔水相笑侮，杀身於尔何值焉。  
同州告急唇齿喻，无兵赴救诚难旃。  
元戎钤下兵八百，苍头厮养争后先。  
鄜延诏发五千骑，此日收兵姑自全。  
平时保甲例乌合，县符迫促挥空拳。  
甚哉田夫无门志，一夕惊走如穷烟。  
汉将苍黄结旌遁，虏骑势合弥山川。  
关中控弦诚万骑，忠臣义士力可宣。  
书生命运亦蹇劣，我师疲少邻敌坚。  
却忆长安无事日，谈及祸乱为尤愆。  
饭囊酒罋夸厚福，捧土揭木皆才贤。  
生灵未悉坐何罪，髓脑涂地尤苍天。  
天公诚能佑戎虏，岂复不解兴中原。  
案图戎索八百郡，我邦日蹙知谁怜。  
吴中据江恃舟檝，惴惴栗栗聊偷安。  
旅人流徙隘城郭，岁事寒薄理势然。  
去年往矣不须问，安枕而卧祈来年。  

苏籀　群盗一首  
贪得不知义，流风紊四维。  
珪珇实盲昏，黥髠亦觊窥。  
谅非跖躥才，竞揭椎埋旗。  
巨猾肆滔天，小丑争攘欺。  
立国计安出，顾无以家为。  
三州破竹势，吏卒伤挠隳。  
越人竟何能，非复慰佗时。  
壶箪迎王旅，克捷剑之湄。  
闽府幸宴然，一毫未尝亏。  
噫吾有以待，致尔由他歧。  
残蘖失追袭，诸将咸思归。  
勉哉方伯职，力拯邻邦危。  
漳滨拏未解，蜂蝎生武夷。  
姑息倒囷藏，谆复行文移。  
近事苟目前，远忧那敢知。  
天运未太平，佛力亦其微。  
武夫勿告劳，儒冠须出奇。  
知人与安民，此责诚塞之。  

苏籀　壬申春雪一绝  
长天顿改楚云容，初夕依微后搅空。  
点缀柳条纷若絮，未妨梅蕊炫芳丛。  

苏籀　瑞香一首呈韩子平  
未拆娇红浅紫骈，差差众叶翠翘然。  
误称兰艳风流冠，且纵桃夭万一怜。  
列槛闭帷增峭烈，诉杯阁笔负婵娟。  
司花处子春风面，醲态奇香想象焉。  

苏籀　僧庵崖上榴花  
苍崖有红榴，照眼风棂迥。  
鹤顶磨丹明，猩唇染罗竟。  
天然同心蒂，物理有殊禀。  
青鸟蹙绛巾，奇胶缀琴轸。  
子云畔牢愁，无偕溱洧赠。  
思致玉珑鬆，皎兮丽宫井。  
江峤琐蛮烟，空烦洛生咏。  
山僧递形语，呵乃枯禅病。  
喁讽独移时，鹘没天宇净。  

苏籀　山行入寺一首  
执舆入辇躡痿几，陟险山农笑却时。  
屐齿未常先雍老，翚飞久已见甍楣。  
磴扉百步犹流汗，观阁三休岂易追。  
浪漫悠悠一鸡肋，角巾东路最平夷。  

苏籀　山斋閒咏  
仲氏新裁汝南诺，元昆聊舣人区舸。  
一竿暇豫临流赋，五咏荒唐处士歌。  
道号散人宜拜表，朝班都士好呜珂。  
染髭膏面诚牵勉，老矣迂疏可若何。  

苏籀　邵公济求泰定山房十诗　褒勤堂  
易经传父子，前后弓帛贲。  
衣钵堂室中，千古发潜秘。  

苏籀　邵公济求泰定山房十诗　采薇洞  
以心为形役，徇人失天真。  
蕨薇与杞荑，求仁始得仁。  

苏籀　邵公济求泰定山房十诗　怀伊亭  
龟雒俨如故，玉灵诚有知。  
归舻带江海，澡濯我清伊。  

苏籀　邵公济求泰定山房十诗　尽山亭  
蚁封于何险，醯鸡岂必嗤。  
须弥一目了，亭中大然之。  

苏籀　邵公济求泰定山房十诗　柳陌  
辋川题作浪，武昌栽属宫。  
爱思如孔阶，茸髯摆奇观。  

苏籀　邵公济求泰定山房十诗　邵公泉  
源深派河汉，蹙蹙寻常窄。  
嗜芰借甘滋，无涯君子泽。  

苏籀　邵公济求泰定山房十诗　松门  
昼扃熟鹿守，晨启素鸦驯。  
延陵挂孤剑，吴月照峩岷。  

苏籀　邵公济求泰定山房十诗　桃溪  
怀仙津步翳，凡圣隔两尘。  
长统植园果，老幼分甘珍。  

苏籀　邵公济求泰定山房十诗　下马桥  
泉下颜光禄，二纪瞻马首。  
停骖肃松槚，风节应不朽。  

苏籀　邵公济求泰定山房十诗　竹溪  
侧生昂九霄，萧森谷量簵。  
溪岚翠欲滴，尘外嵇阮趣。  

苏籀　嵊邑周干办挽诗  
嶷然衷塞懿，挟操亦人难。  
唱第芝庭瑞，背城逋寇残。  
倾殚副王命，畴曩入赀官。  
遗事乡评著，嘉言邑里宽。  

苏籀　莳兰一首  
湘累鞙佩南邦媚，天女襟期绝世芗。  
艺植便应弥九畹，孰知苓藿与詹糖。  

苏籀　示儿子诩  
属词更听三年后，为善须无一念乖。  
孔里高高若崧岱，论思积习见岩崖。  

苏籀　示施又新同舍  
华发些些似不公，辰申龊龊有何庸。  
力抛羁绁片时适，谈谑槃筵一笑烘。  
山刹汲壶茶可点，匠人礲斲事方丛。  
麦秋梅润霖淫剧，旅汎殊谙干越风。  

苏籀　事毕汤巩方三君再用前韵复酬一首  
妙啜龙团啬少分，宝薰婆律靳多闻。  
泥封謄识遵程度，棘刺围藩按惠文。  
挼菊骚人宁避雨，登楼朝彦气摩云。  
兰堂锦瑟笙簧闹，嬉笑啁讴共惜醺。  

苏籀　试闱即事三绝  
鼓士扬桴警五更，爨清檠冷旋吹生。  
深衣乡彦都君子，摩厉三秋炫此行。  

苏籀　试闱即事三绝  
近岁颛门不读书，右文搜拔广该儒。  
立言不朽非吾任，贪叩玄门隐者庐。  

苏籀　试闱即事三绝  
一坐据梧床刃消，五星竞耀烛秋宵。  
扫厅禁近延僧孺，孰谓诗书避赋繇。  

苏籀　守局一首  
悠悠疏逖皮冠守，朝著於何置漫郎。  
不计少多凫藻汎，岂怀吞啄鹤轩昂。  
执舆投刺初嫌闹，视荫言归久蹈常。  
饮酒读书私务尔，涣然意喻俾言忘。  

苏籀　疏懒一首  
妨人做乐屏书签，阁笔无情复强捻。  
执御只应曩规范，锻金不假别鎚钤。  
花开咄咄人清苦，乌唘声声梦黑憩。  
出世世间皆有道，糟醨餵啜量难兼。  

苏籀　疏懒一首  
省寺周行占姓名，老耽摄养道几成。  
生缘琐悄同瓮算，居处閒静惟瓶笙。  
求己洗心祛习气，知非穷理勇移更。  
鸿生彦士乖游好，道秩禅流谐此情。  

苏籀　暑雨忆衢州一绝  
衣裳俎豆信华风，酒圣茶颠倚独松。  
夏屋渠渠听聚雨，数寻竹外泻琤淙。  

苏籀　睡起一首  
身将抱瓮灌田畴，老大徒伤鬓已秋。  
滞念生缘宁故我，济时及物勉前修。  
勃磎行世终刚介，重惜尤人返自求。  
塞马未尝矜得儁，湘猨不在较群猴。  

苏籀　松门  
山川忽摇落，风雪交岁暮。  
堂堂十八公，正尔守门户。  

苏籀　送才元长乐倅  
东省西台除吏目，轶才勿谓得途赊。  
孰云相贰徒劳职，政恐东南弗复加。  
常衮颁宣礼翘秀，仲翔好事走幽遐。  
口占十吏传州檄，指画千条靖海涯。  
榕木覆街飞皂盖，荔园供饷赫凝霞。  
政平讼简清如水，能赋登高墨似鸦。  
咻彼夷音姑洛咏，归来越橐换吴娃。  
抠衣岑范钦高致，谈舌澜翻泼贡茶。  

苏籀　送陈梦得省闱一首  
棘闱春晓鏁南宫，文柄伊人掌握雄。  
巧射穿杨惊破的，克家长箭挟良弓。  
怀经负笈云霞集，出手成卢月桂藂。  
玉殿赐袍黄纸诏，布衣驰骛黑头公。  

苏籀　送程孚叟知归州  
岷江浮万里，吴峤驻弥年。  
笑理归艎去，牢愁失眼前。  
德门桑梓盛，佳郡鹡鴒联。  
委寄参羊陆，宜知备敌先。  

苏籀　送程孚叟知归州  
东都人陆海，游集若为忘。  
筮史同微货，僧坊共小凉。  
卜邻栖辇毂，返旆促囊装。  
巽坎知人意，奔腾达侍旁。  

苏籀　送滁守蔡瞻明提举  
史家汗简编年垂，掌武集贤筹政机。  
君侯祖烈冠前世，内外贻厥真天资。  
景灵审象丹青炳，端靖顒昂席庆基。  
浙港之东早乘驿，卓尔群吏诸侯师。  
云何士元淹骥足，留滞太史周南维。  
渊源濡染由所自，甚美而度多文词。  
猗欤两祖揭二柄，雹凸骞翔天下知。  
奈何恬无进擢慕，钩引吹嘘众力微。  
冷烟横雨秋涛外，滁邦山水停一麾。  
贫交掺执空里巷，截{左革右登}那复留骖騱。  
气宇前修令仪范，才具时侪高品题。  
绿绮寻绎醉吟操，清流感慨神武遗。  
侧听褒嘉最郡课，水衡促召夫何疑。  
车轮继斲心自了，桑榆稍收宜赴时。  
珍向高标警衰纯，鄙哉不敢多陈诗。  

苏籀　送都属八舍弟桂林买马一首  
夷德贪婪汉财贿，莫惜金多能使鬼。  
喷玉难拘伏淑式，上驷超摇献天子。  
子今叱双湘南裔，桂岭下下复高高，  
鸟惊兽骇征人喟。当官官事从容理，  
思马斯臧由此始。雷尾风騣未平齿，  
绝壑踔山如历块。执驱效牵髯校尉，  
槽枥经由书殿最。谢公总统修戎备，  
二柄德刑兼两寄。不矜吾党愈推能，  
宵旰潜心活国计。杂沓英豪乘虎骑，  
日陃神州一百里。  

苏籀　送范比部持节广东  
羊城使者神仙中，苒苒叱驭凌云踪。  
绣袂吾徒强掺执，解手一举南飞鸿。  
君侯烜赫标肉谱，文正烈祖忠宣父。  
典刑付托呼所钟，经国风规俨如故。  
伤时嗟我思古人，遗直茂勋君世嗣。  
春秋主盟由范氏，不战屈人从范智。  
备尝世故无难易，出入淹回俱掌计。  
世推汲偃似长孺，共怀下惠贤展喜。  
鸟言夷面吾氓耳，岂弟公清渠自理。  
声华本实警蛮貊，锋颖天然加峭利。  
转粮遵海爰究度，併按三河应不避，  
追车少日便还朝，首出儒林冠循吏。  

苏籀　送富枢知三衢三首  
琳馆屡青书带草，玺封荐捧紫芝泥。  
寅车暂此纡台绂，黄阁依前执命珪。  
表按山川裦襦内，劝农云水插秧齐。  
论毗国是惟公韪，令顺民心不曰卑。  

苏籀　送富枢知三衢三首  
代天襟量服英髦，能扈王舟出海潮。  
轻重裴公陈梗切，安危汉孺绝麾招。  
吟笺访古羊腾石，奕局行春柯烂樵。  
谢傅不应丘壑尚，绝尘机警冠当朝。  

苏籀　送富枢知三衢三首  
山林引避一无求，遄返岩廊岂自由。  
圣主尊贤载谟诰，故家纪善付春秋。  
公诚愿奖朝中意，密勿谋先天下忧。  
臭味久令参籍湜，斐然攀赋畔牢愁。  

苏籀　送韩少汲萍乡尉  
大门人望旧旌旄，岭表泷头罄错刀。  
中馈从谁合红卺，邮亭自诡絮征袍。  
青衫九品非君愠，黄卷连车慰我曹。  
兰蕙满山山水县，遥知放意咏离骚。  

苏籀　送李举之武博学宏词  
稷下机梭纂奏篇，犀通木瘿炳彪然。  
盛朝耆望门庭懿，咨匠宗师典据全。  
掉鞅春闱贾余男，赏音盟主诧称妍。  
峻登名第高酬擢，台阁容仪继武传。  

苏籀　送芍药者一首  
披猖二十四风花，淑美丰融殿百华。  
畀付碧茎顉粉蕊，薰裁温馥叠鲜葩。  
无言似笑诗魔恼，比韵侔娇女艳加。  
壮岁逐春心欲谢，酥煎靡丽远泥沙。  

苏籀　送苏念八郎下第西归梁益  
金昌亭下泊舟舻，木马关西赵郡苏。  
建邺鱼飧武昌水，延陵皋壤霸王都。  
吾髯轩轶登楼赋，汝器切磨清庙瑚。  
刷羽三余鸿鹄举，亨衢甲乙看先驱。  

苏籀　送孙丞法先池阳二首  
樗枌里中契，年辈愧君先。  
德迈华腴裔，才优砉剨然。  
牛刀恢勿扰，马首峻高迁。  
交荐诸侯鹗，蓝田崔未贤。  

苏籀　送孙丞法先池阳二首  
一薰襟趣暱，掺执便它邦。  
书剑摇烟艇，鸿光醉绮窗。  
县僚迎节盖，齐醖缀羊腔。  
器宇青云士，能名赋练江。  

苏籀　送王机宜归襄阳侍下一首  
乃公振旅来，河湟新奏捷。  
诗礼壮斋坛，荆州初妥帖。  
王郎赋缁衣，旦暮剧燕越。  
从容挽六钧，邂逅记三箧。  
赏奇必先睹，语怪尤欣惬。  
樵径曳斑杖，僧窗敷白氎。  
解颐千虑却，爬痒众宾厌。  
辕门熊处士，铁面竦长鬣。  
椎牛赴大釂，割肉挥长铗。  
酸寒商公邑，会我萦仕牒。  
儿嘷羹不糁，女瘦裙剩摺。  
嫉邪发冲冠，忧国须屡镊。  
侯家有美载，寒冬相暖热。  
騕褭带青萍，於菟包璮甲。  
风磴好扶轮，冰溪多病涉。  
凄凉熊耳下，小雪轻尘浥。  
升堂语君公，浚治千楼堞。  
勉勉足兵食，孜孜抚疲苶。  
政成在简易，可大贤人业。  

苏籀　送赵宪御史赴江西三绝  
崆峒日暖岚峦丽，章贡桃花春涨豪。  
避传封人候骢马，道旁武吏合韐櫜。  

苏籀　送赵宪御史赴江西三绝  
贾生纂著五十八，元叹风规自伯喈。  
贪吏革心宽贬坐，顽甿耒耜不椎埋。  

苏籀　送赵宪御史赴江西三绝  
冷坐从嘲瓶井眉，俗流浅拙更忘遗。  
道鸣庶矣多闻力，建武官僚旧汉仪。  

苏籀　送中书潘舍人省上二首  
紫微鸡省待论思，少作英辞寤柬奇。  
高浪驾天输朗汉，紫霄即日奋长离。  
然明东里今同道，德裕封敖适此时。  
应笑迂慵畸已甚，呜呼鹤巘缀蝉枝。  

苏籀　送中书潘舍人省上二首  
亟纾多难一群心，惕厉咨嗟憯测深。  
汉制春温劝敦本，周家夙戒岂无箴。  
该淹伯始万端理，烦悉姬公五诰寻。  
愈近清光缀经席，皇风如玉亦如金。  

苏籀　送朱乔年被举荐监石井镇  
石井镇初腾一鹗，管城子健斡千钧。  
已然自足雄吾党，其进只应轶古人。  
衣被卉裳殊欲惯，解捐犊佩猾商驯。  
万钟他日扶危手，五斗怡怡为奉亲。  

苏籀　岁晏即事  
磑霏白雪舂云子，盘摘黄金割密房。  
组织翻腾不停杼，芳甘醖酿馈先浆。  
西成仅有储囷窄，中土才归置枕康。  
敕赐空盟旌德刹，扈阳珍木蔚葱苍。  

苏籀　题两黄仙人炼丹山顶一绝  
丝毫触石千山泽，喙吻传声万壑雷。  
信有苏书标洞府，不应俗驾半途回。  

苏籀　题刘紫微贡父公是集一首  
惆怅栾城旧朋执，何殊阙里孔颜徒。  
达生自信诚知命，晚节遭逢德不孤。  
贯悉该明汉中壘，雍容通雅蜀相如。  
老成流辈方吹荐，典训斯文示后儒。  
疏奏襄阳正平手，表章天策伯襧俞。  
明窗棐几一呻绎，背痒政逢长爪姑。  

苏籀　题南圃一首  
妖嫺十五余，清春破瓜初。  
婉腻讵如玉，凌风素云裾。  
莺燕妬声实，窈心自有夫。  
取怜逆万目，白地肠应无。  
惶惑少年士，逐麋不顾菟。  
倾囊买消渴，借问谁家姝。  

苏籀　题僧寮白瑞芗一首  
芳蕤何茜绚，尤物真旖旎。  
五叶映雕栏，三桠骈粉蕊。  
妍分春月魄，香彻肌骨髓。  
壁观艳成魔，鹤林神作祟。  
岂特梅可簪，殊胜麝多忌。  
野藋与戎葵，犹堪解其秽。  

苏籀　题善草字者一绝  
獐猎包羞爵秩加，舆人捧腹只呀呀。  
踏摇妍状当垆手，如许银钩殆可嘉。  

苏籀　题徐帅川诗卷一首  
学究村村自谓贤，西京泾渭派沦涟。  
古人圣处工研贯，新义阿时力洗湔。  
炳阔多闻包宇宙，閴寥余韵出蹄筌。  
飘然径造骚人室，老愤应加视后鞭。  

苏籀　题张公文潜诗卷一首  
群才奔正始，办论轶髯卿。  
诸老力推毂，斯文有定评。  
龙旗叔孙氏，金笔左丘明。  
杕杜尝嗤点，椒兰足陷倾。  
穷途乖党侣，陋屋挂冠缨。  
彰炳流千载，嗟咨奠两楹。  
桑枌堕兵火，简札落寰瀛。  
态度云霞蔚，瑰奇珠玉生。  
渊停真可挹，川驶不留行。  
机杼班扬旧，笙竽陶谢并。  
风骚齐穆若，郊岛埒低平。  
百末芳蜂採，千岐玉刃迎。  
斧斤皆阁束，凿枘自天成。  
大论尤宏博，短章工冽清。  
精微演孔佛，刚毅奖周京。  
粝食何曾餍，高标不朽名。  
斐然愚小子，钦咏有余声。  

苏籀　酴醿一绝  
梅酽兰氲芍药清，旃檀婆律萃天馨。  
试开秦赵当年目，何藉珠帘翡翠屏。  

苏籀　酴醿一首  
绊挽风光数丈枝，曳松拖雪不胜宜。  
浓铅轻素谁调练，郁蕙滋兰无等夷。  
婆律著人酲自解，昆吾雕玉赏尤奇。  
攀条嚊蕊思京洛，末利晶荧自一时。  

苏籀　退士一首  
贤贤高哉古黔娄，独辨真趣肩夷由。  
市朝慕诱吁竞求，求仁丘壑良远谋。  
白云抗志耕平畴，炎天葛制冬鹿裘。  
邂逅孤豚笑肥牛，拨刺廉鱼脱金钩。  
雄鸡曳尾惮俎羞，鹪鹩一枝绰余庥。  
楚楚奢靡聁蜉蝣，下士阉然媚俗流。  
嗟嗟此病去何瘳，渊源友尚颜轲俦。  
襲襫有暇从帣韝，形为心役无深尤。  
貂蝉夸诧出兜鍪，驷马高盖忧人忧，  
才殚力尽长不休。上士凌霞宅岩幽，  
千镒鹤书那转头。  

苏籀　晚秋偶成  
生涯一笑槁梧横，叶下寒波收潦清。  
金钿露香花近信，乳泓云拨酒新萌。  
岷人罢赋家四壁，洛客懒吟棋一枰。  
流落粗疏分樵牧，故人衮衮任公卿。  

苏籀　晚秋一首  
曩间夏历标花候，粗尔陶巾漉酒卮。  
仿拟尘编谈世谛，何人才刃趁时机。  

苏籀　王季海求父宣义挽词二首  
缮性克知命，乡评行实尊。  
传经拾科第，彩服匝庭轩。  
韡萼专方面，良弓补谏垣。  
金坡振词笔，品藻不胜言。  

苏籀　王季海求父宣义挽词二首  
里仁巾几寂，遗懿满瞻听。  
济美珪璋质，流芳琬琰铭。  
纸灰霏似雪，卷泣洒将冰。  
念念存伽释，超超拔九冥。  

苏籀　王叔明示长句讶乌涧人不出楚则失矣齐亦未为得也次韵一笑  
忍对三峰閟两山，澹蛾三五韵幽閒。  
王郎宾席自水冷，君须举玦人舍环。  
乌涧门阶未尝峻，瑞峰重深一百间。  
列屋罗帷隔风日，九回沈水纡髻鬟。  
使君素负凌霄志，舑儒何以换酡颜。  
龙香小袖酬绿醑，不管紫云私有语。  
美哉江色酿山光，青琐勤开看烟雨。  

苏籀　往日  
往日承平孰为裁，诚能俾乿固当谐。  
岂云小辩能回斡，际遇长才力洽该。  
大块惨舒嘘翕顷，元明迷喻唯阿开。  
斗南必有圆机士，安得一樽陈此怀。  

苏籀　望道一首  
少年相尚依阿语，老大回看不住心。  
望道尊师岂盲进，忧时论事敢浮沈。  
侏儒饱死嗤方朔，悬罄饥贫类展禽。  
好古宜交鲁卫士，豳风咀噍有遗音。  

苏籀　维摩诘一首  
杯杓何人执其咎，胁胁卑卑十年臭。  
邂逅琼枝解渴心，京洛岂尝开豆蔻。  
博山沈水烧春昼，採英撷萼春风手。  
九回蠆卷纡余秀，尺六仙围楚宫瘦。  
痴狂无限热肝脾，盛诧樱桃比垂柳。  
槁木寒灰不二门，禅功道力何妍陋。  

苏籀　闻旧曲一首  
短舞长讴撩性情，狗翻砑鼓醉承平。  
六么花下西湖集，三叠云凝玉塞聋。  
治世之音岂沦谢，淫哇已极返和清。  
关雎正雅终知律，前圣尝云畏后生。  

苏籀　闻邻佳酣讴一绝  
冶荡淹嫺谁尔令，五陵妍騣可怜生。  
兰堂委巷喉呀啭，信有秦声非越声。  

苏籀　武林春日二绝  
越罗初御柳烟深，慵病相从老见寻。  
酒罢尘杯胶燥吻，春无顾藉一分心。  

苏籀　武林春日二绝  
何人亹亹共挥麈，有物娟娟散百花。  
不向个中吟蓓蕾，久晴风日涨尘沙。  

苏籀　武林春日一绝  
薰膏佩服尤瑰靡，联踏春阳特炫骹。  
十里青楼玩芳月，西湖并舫瓷娱遨。  

苏籀　惜花一首  
豁眼桃红思圣解，袭人兰郁比修能。  
面脂靡曼负涂泽，绘彩化工夸斲冰。  
茜粲芳穠触吟境，艳阳风色嗾狂朋。  
倾壶箫管黳蓬鬓，沈顿金觥雹凸棱。  

苏籀　夏旱一首  
阳厄会百六，骄亢惨如爏。  
素秋垂二七，十旬赤千里。  
土田灵龟坼，水车渴乌柅。  
历时书不雨，槁矣吁田穉。  
虽然海有潮，何堪井无水。  
塞鼻炎烟郁，吹面江风靡。  
憬俗雪不降，炎洲冰讵履。  
虐魃岂胜诛，巫尪窘舑悴。  
雩葃按典彝，祝史殊跛倚。  
资舟舟已尽，振廪廪余几。  
枵然望云汉，邈乎嗥屏翳。  
戎虏未入朝，耕战诚劳勚。  
收募联什伍，倍蓰给饷馈。  
伊人亏颗粒，主者遭忿詈。  
覆载疑亭育，蘧蓏视生类。  
作为三日霖，靟沱万事理。  
焦枯已不救，根蘖或可冀。  
疲民亿万口，生生荷天帝。  
侏儒一囊足，孤寡千箱赐。  
三军尽凫藻，邦邑岂小乿。  

苏籀　夏日池上  
谛复春秋指，祛排日务婴。  
岚峦屏郡廨，卉樾荫衙城。  
褐父评丹首，幽斋缘督经。  
忘忧葱茜擢，伯雅燕酣酲。  
窈窕阳春唱，鲜鹹临海鲭。  
惠文除扰害，五百惨徒黥。  
卷籍阖还展，钱刀敛尚轻。  
珠还凤仪政，他日傥齐声。  

苏籀　夏日叹二首  
群空冀北食场穖，蹙踏崔嵬憩鹤台。  
泉石俿心终眇邈，炎蒸烁体从恢胎。  
蒂怀寓眼勤呵咄，专气怡神愿力陪。  
公馆亦须延异士，珍包奇醖肆筵开。  

苏籀　夏日叹二首  
褫絺肆簟扇忘閒，轿担肩頳走市陎。  
湫隘蛙蜩讙噂里，扫除风月广轮间。  
曷云时燠长无冷，却谓天高只好还。  
传癖词源粗超轶，拟如梅尉乐吴山。  

苏籀　孅阿一绝  
不瑕彭泽愿言中，都治姿年慧则通。  
揭调郡斋宾孺子，孅阿茜粲驻芳踪。  

苏籀　咸阳县令求清渭楼诗和何子应长句  
秦如蒹葭未饱霜，四维不举空豪强。  
神疲鬼乏赴功利，兆自襄公终始皇。  
富极薰天力斡地，诸侯西来谁敢当。  
范雎李斯乘利势，蒙骜白起先戎行。  
韩卢前奔宋鹊举，角逐海内如驱羊。  
干戈取之刑法治，举事夸淫惟快意。  
时移数尽非徒然，直笔汗青遭唾毁。  
咸阳宫殿无尺瓦，直抵南山是禾稼。  
山巅观阙总成尘，清渭东流无昼夜。  
昔时此水贯宫垣，今日沦涟县楼下。  
无复秦娥洗妆水，时有村童饮牛马。  
秋波泠泠泛红叶，春天波荡桃花节。  
清名不与世荣辱，混濁何尝妨至洁。  
八川分流皆异态，七泽胸中无芥蕂。  
直须面面倚危栏，殚睹雍州原野火。  
楼中有客雍门弹，坐上悲歌击樽坏。  
何侯精采如琳琅，携诗揖我谓我臧。  
我今为子登楼赋，书版一讽悲兴亡。  

苏籀　小僧乞其师静悟塔铭一首  
劫火吴宫尽，耆年亦已殂。  
勤拳依佛敕，精苦是僧摸。  
愿力归兜率，宗风化给孤。  
禅心不沦谢，楚些漫招呼。  

苏籀　校雠古史二首  
炎牺分纪到先秦，散脱前闻待发明。  
处士妄谈纷战国，专门阿党蔽西京。  
尘沙涤荡川归海，故实符同史与经。  
梦奠老人遗意得，麾天巨刃不留行。  

苏籀　校雠古史二首  
貌从周孔讥诬伪，臆断诗书悉抵梧。  
悟鉴精明原本末，讨穷商略较锱铢。  
所存偶免随秦瀴　，不喻遗忘笑汉儒。  
理胜凛然词旨达，知音傥遇圣人徒。  

苏籀　休沐日  
洗砚酬缄复论文，金书瑶笈忌羶荤。  
搔头冷枕遗簪弁，浣垢凉床洁帨帉。  
炀灶筚门无量燠，夏畦褐父若为芸。  
鸿飞遵陆搏寥廓，凫鹜胡然顾涧芹。  

苏籀　雪斋即事一首  
炽炭雪窗尘简编，慵偎毳被藉粗毡。  
卯晨呵笔冰胶研，乙夜横琴冻折弦。  
郁郁烹鲜具羹戛，浮浮炊餸忍馋涎。  
鬻薪清爨庖丁粗，鼎俎逾时不解羶。  

苏籀　炎夏即事一首  
五咏八吟钻古奥，四豪六逸共周旋。  
隐囊垫帻枰棋局，轻箑珍笙荫采椽。  
习气峥嵘谈在昔，知音推激互相然。  
至哉佛老儒宗外，圣谛冰销濁火煎。  

苏籀　药褚吟一绝  
玉札丹砂宝易知，蜣蜋苏合粗擎斋。  
国医本草加繁悉，异域琛夹献麝犀。  

苏籀　夜凉  
白屋秋声里，蹉跎旅食春。  
挑灯鲁酒薄，拊枕越鸡晨。  
学术家传业，风流德有邻。  
似闻川陕捷，吾道付峨岷。  

苏籀　夜饮一首  
微生无限死之徒，瓦解丝棼不易图。  
一篑区区裨大坏，力行踽踽竞长途。  
韬钤筹策皆摧折，文籍条纲总阔疏。  
谁料孟嘉为谢传，笑观蒋干待周瑜。  

苏籀　忆京雒木芍药三绝  
熟美酣馨迸佳瑞，晕棱红碧化神工。  
根株肇自韩郎染，葩蘤人间一洗空。  

苏籀　忆京雒木芍药三绝  
沈芗亭北压栏杆，眩耀荧煌障幄宽。  
不薄官梅伴飞霰，只饶兰蕙楚骚寒。  

苏籀　忆京雒木芍药三绝  
庐陵涑水携参佐，媚紫娇黄左与姚。  
何物山丹炫流俗，雒生懊恼愠蓬飘。  

苏籀　忆雍都一首  
秦汉西都谁复加，茂陵赋笔大非夸。  
西瞻周道平如砥，南揖秦山翠削瓜。  
雷尾凤鬃蹄逸健，蝟髯黧面手高叉。  
兵微将乏初无奈，贼破功成近可嘉。  
飘泊荆吴最萧瑟，厌闻胡汉更纷挐。  
娱宾北榭忘忧酒，侍燕西川没骨花。  
纵被莼羹当羊酪，未谙舻舫忆骊騧。  

苏籀　饮东窗一首  
丈夫蕴挟胸怀奇，浩然幅郁干虹霓。  
俚蝩婉娈习和雅，窃笑胡为瓶井湄。  
奈何平世事蹇蹇，奇士矫荦矜云为。  
伏波不屑儿女暱，马革自诡排羌夷。  
叔子逢时经庙略，入则造膝出诡辞。  
燕公异礼集贤殿，笔削金泥玉检仪。  
贾生前席觐宣室，立谈痛哭才几时。  
敬通杜门老著述，言溢千纸罔设施。  
肮脏黄冠遁丘壑，一旦端委偕龙夔。  
愚生尚友千载后，读书探道无津涯。  
猖狂置章留黼座，腐尘潦倒曾何裨。  
世承朝恩万钧重，省思此去酬毫厘。  

苏籀　永嘉周道人求诗一首  
气升期汗漫，世法一黔娄。  
启钥因师旨，咀芝从祖求。  
肆言谐律吕，不梦本精修。  
王室金堂迩，飘飘竹杖游。  

苏籀　幽栖三首  
去去追濠濮，悠悠平渭莘。  
荒凉罗雀处，寤寐叱牛频。  
鸮炙逢希阔，萍虀适醖醇。  
自谋蝼蚁穴，何以拯斯人。  

苏籀　幽栖三首  
豹雾谷容晦，虎风林响寒。  
通宵喧涧濑，出日照岚峦。  
掩卷妨作乐，搘筇咏考槃。  
王孙有窟宅，吾道尚艰难。  

苏籀　幽栖三首  
三芝羽人伫，五诫坏衣修。  
农圃日用事，刍荛无几求。  
林丘识真趣，城阙罢菟裘。  
挥斥尘劳客，平生为道谋。  

苏籀　游服者二绝  
墨绿螺青金翠耀，鬻讴沽笑泥娱邀。  
兹辰傥卜吾髯夜，陶写醉醒双凤嘈。  

苏籀　游服者二绝  
畸情灰灺妙龄怀，佳月澄虚适与偕。  
隐几嘘天嗒然趣，参同九锁启仙阶。  

苏籀　游鼓山一首  
呼船起柁乘潮平，掠窗飘箔疏雨倾。  
漱石枕流东道主，栉风沐雨吾曹行。  
百寻悬瀑泻绅佩，两边乔木翔枅甍。  
乞浆满瓯牛乳粥，纵酒下箸驼蹄羹。  
跻摩顶踵历蹬术，牵挽葛藟披荆榛。  
荒浪搀差复奄霭，巀巐屭趂仍棱层。  
嘷烟啸雨猨鹤宅，绝山航海樵渔能。  
草衣穴处避世士，木食涧饮安禅僧。  
芝房云阁无尽藏，月屏风幌长明灯。  
笑看陎阾一蚁垤，挥斥氛祲投蛮藤。  
径行石窦解縢屩，饮灌匏杓谈淄渑。  
莫嗔踏碎苍苔色，莫嫌汲濁阴井清。  
膏肓泉石有鉴裁，腾踔岩崿试股肱。  
要识石鼓真面目，立置枕几非绘缯。  
风吹杨叶此山下，欲问故老知谁应。  
市朝一梦争夺际，山海萧散堪伏膺。  

苏籀　游寒豨次醅字韵题九曲亭一首  
幅巾戏漉彭泽醅，尺书间觅来禽栽。  
东坡居士五年久，真主未遽求盐梅。  
扁舟夷犹水刻窟，双履秃缺峰峩嵬。  
招揖西山与东鲁，回首阊阖并玉台。  
标榜高甍方外景，不染时世毫端埃。  
倚空千重翡翠盖，落日万顷琉璃堆。  
兴酣鱼鸟安乐国，喜溢仆驭陶家罍。  
惜哉二老削旧迹，不论石上并墙隈。  
磈岸横舟昔时睡眠，刻划独免漫苍苔。  
梵刹青莲旧僧社，径遂几合无人开。  
方今九原如可作，足使四海凋摧。  
封章千载垂可否，玉堂黄合犹儋雷。  
精义穷神致实用，不变生死无去来。  
天下书生践遗迹，棠荫处处思贤哀。  

苏籀　诱学徒一首  
瞥闻立睹且湛研，讨索思臧义理穿。  
剖析赖经宗匠手，绝群羞拍腐儒肩。  
鸱鸦嗜鼠颛门蔽，博簺忘羊失路偏。  
警策后生文宪种，若为准拟即真贤。  

苏籀　娱老一首  
多闻内殖每瞻乌，枉把春秋问蟪蛄。  
俗琐未抛聊尔尔，古心内骛亦区区。  
系匏於越壤田薄，双鲤铜梁仆痡赁。  
揵白追游味殊寡，所图荣绮访仙舑。  

苏籀　与可墨竹二十韵  
天工奇水墨，晴景照檀栾。  
影动嵇阮爱，笋穿淇渭干。  
禅翁三昧力，老手一挥间。  
意匠先鹘落，心造忘笔端。  
芥胸极蓊蔚，振袖疾飞翰。  
道妙进乎伎，自得即之安。  
刚耿在眉睫，岁寒出脾肝。  
动色娱倾耳，可听非惟观。  
飒遝欣翠羽，交戛敲琅玕。  
雷惊碧霄耸，风倒悬崖攀。  
雨霜斜重势，龙风飞鸣竿。  
劲挺加掩冉，英奇阅雕残。  
缇缯钉墙仞，秀绝袭衣冠。  
备悉湖州派，恨不彭城看。  
不可无此君，宁可弗至膰。  
买林自亏蔽，折槛萦丛攒。  
房拢侍便嬖，园苑隔扃关。  
要见一室中，幸容四壁宽。  
此画会通灵，请公牢鐍缄。  
王侯傥奉借，定鏁空厨还。  

苏籀　寓言一绝  
輶眇岂任胜妇职，春暾桃蓓未敷莲。  
月娥宫额噫神护，旖旎仙舲托使旃。  

苏籀　元夕  
瑠璃万宝通明殿，珠翠千层罨画楼。  
匝地薰天月灯影，撼山填郭蚁蜂稠。  
浚都平昔金鳌峙，雍幕寻常锦幰游。  
今岁山城索朋侣，屠门酒醖夥酣讴。  

苏籀　元夕偶成  
里唱涂讴铙吹轰，软尘梁苑记前生。  
宝珠穿蚁嬉游肆，莲蕊然犀不夜城。  
透碗灯繁人昼绣，隔罗光醖酒渑清。  
春娃环舞云阶隘，邦媛鲜妆月地行。  

苏籀　园人饷果  
紫绛李杨卢杏黄，红腮脆碧磊篝箱。  
春风媚世葩华过，夏日荐茶冰蜜尝。  
瓜步它时邵平意，木奴晚节李衡穰。  
君看饤坐百端辑，腐蠹萧然自弭忘。  

苏籀　择邻一首  
天然龊騣千金子，憬彼憸民亦有徒。  
蹴踏惟应怯龙象，灌输何足计瓶盂。  
神锥曾见汝颍士，道韵也欣山泽癯。  
栗尾著书趋圣处，老勤端恐负师模。  

苏籀　赠苏文瓘  
推明能隼骨专车，按地谈天河洛图。  
汉魏晋唐皆贯澈，典坟今昔不荒芜。  
君家庭户闻风旨，吾事分毫等博屠。  
岂待曲终思雅颂，直缘背痒遇麻姑。  
预求补益三年艾，深识妖邪九尾狐。  
博物伟然窥子产，济时岂必愧夷吾。  

苏籀　张孺人九十六岁签判求眉寿堂诗二首  
鹊巢流庆嗣如参，鹤发人间仰达尊。  
经眼尽知三世事，含饴已看几重孙。  
承颜捧诏疏封邑，扇枕温床不倚门。  
取数西方无量佛，满堂氛馥贝多翻。  

苏籀　张孺人九十六岁签判求眉寿堂诗二首  
萧同叔子无令笑，绵上之推乃弃官。  
咸羡此堂称圣善，累从治剧劝平反。  
晨昏不怠谆谆诲，僮使皆沾洩欢。  
紫诏又当称大国，安舆五马叠荣观。  

苏籀　张子安求无处道人挽词  
奉協谁过仲卿贤，独泣牛衣枕泪眠。  
墨误唾花衫未故，诗题摘叶柹犹鲜。  
悽凉玉雪聊聊意，惆怅房栊步步莲。  
抚念琴书旧同赏，爵名重刻更巍然。  

苏籀　张子安求无处道人挽词  
芙蓉城阙宜通籍，姑射山头素卜邻。  
举世难工断肠句，何时再得捧心人。  
芝兰奕代传遗懿，玉树千年锁暗尘。  
珍重清风入襟袖，每篇佳处想精神。  

苏籀　招范子仪登升山次范韵  
束带殊憎市声沸，幅巾联复隐居寻。  
凌虚马鞍林峦表，滴翠驼裘涧谷深。  
个里膏肓空自许，何期烟雨挠重临。  
长瓶大白开狂喙，绝海驱山叹未禁。  

苏籀　赵和叔大夫母安人曹氏挽词  
风规王邸韵，筮醮相夫宾。  
逐子大家懿，弄孙东第新。  
百能知肖嗣，八十又三春。  
磬石无虚勒，笄珈不复晨。  

苏籀　栀子花一首  
镂裁雪羽元同质，合辑龙沈更一家。  
气袭禅僧鼻端白，葩敷溪女鬓唇斜。  
牵缠芗色诚虚幻，结习因缘可叹嗟。  
芍药调和传汉殿，酴醿脂泽有浑耶。  

苏籀　中壘一首  
更生倾侧四斥已，精诚所祈格天地。  
著明深切安危机，同道萧周数人耳。  
不容何病见君子，节义政应强国热，  
倖卿权尹岂尝无，忠正得朋侥冒柅。  
可怜孤直援又寡，恶恶如风力排诋。  
汉皇听纳知其忠，左右侧目争摧圮。  
亲亲公旅人莫比，按据春秋忧变异。  
萧张鹨死正人空，挫奸救危宁畏忌。  
勤勤请抑外家权，社稷安荣长久计。  
二十余年列大夫，痛切皇舆难坐视。  
当时不谓秦无人，异世知音诚叹企。  
乱生祸重英杰资，无竞维人当树置。  
绛侯博陆在岩廊，高武不复忧刘氏。  
胡为一篑障江河，谏鼓屡鸣那得济。  

苏籀　中觞二绝  
欲澜秋水剪瞳人，愁绝春山俲玉真。  
擘了荔支抛豆寇，送钩非复近前嗔。  

苏籀　中觞二绝  
珠贯笋弯奇出伦，龙兰入缕叠文茵。  
芳年长好长欢夜，满意同心同梦人。  

苏籀　仲秋较试净惠精舍会者六人约重九事毕置醴谢汤巩方以诗坚约次韵酬  
稷下铢铢鉴择分，品评一目百知闻。  
初矜月殿挥毫赋，直到龙山吹帽文。  
邀勒公劳狎嵇阮，薰涂嫱媛侍渊云。  
尘惊珠贯纤罗袜，酹酒银篦不怕醺。  

苏籀　仲秋苦热半格一首  
老火薪焌鼎灶然，柔金低伏听燔煎。  
虚窗叠巘攒三崿，冷枕清飚直万钱。  
俛仰生涯恃林井，包缠冠绂哂毹毡。  
朝蝇夕蝨嗟何集，山雪河冰渴沃湔。  
子夜凉生秋思废，午时炎炽赫羲鲜。  
荫饶华桷单絺叟，嬉爱清川泳月船。  
巾幨垢氛勤靧濯，菓肴剖剥萃新妍。  
芸夫望望瞻云汉，鋜鹤声声唳碧天。  
瀑水何山千尺泻，洗心安得赏悬泉。  

苏籀　重阳一首  
篱根金色小正时，醅垫风高与节期。  
耿耿挑灯闻夜诵，匆匆刈穗饫晨炊。  
闺娃犀蕊香盈把，朝士茱萸酒一卮。  
盖世豪雄健天下，感秋应待羽觞治。  

苏籀　舟中怀古一首  
耀德先王不耀兵，汪洋施泽在生灵。  
孰违天戒并民欲，不爱邦家嗜虏庭。  
作俑乱生诚有自，覆车势合亦难停。  
山河异境伤王导，云海高翔羡管宁。  
愿以丝毫裨汉室，岂无弓矢毙胡星。  
愚翁事业空遗臭，经义分明战血腥。  

苏籀　朱从事安诗挽词一首  
文阶王命渥，驯侃洽乡陎。  
末俗贾三倍，尤能赈百锾。  
宗盟遵倚阙，邑落旧知潸。  
翳翳佳城郁，鑱山殆弗删。  

苏籀　朱亭伯改转见过一首  
三就可怜繁马颈，一鸣须信绝鸡群。  
絷维才骏殊旌别，籍甚名声奈耳闻。  
浩渺池庭辈鸿鹭，胜轩馆殿擢兰芸。  
相容历稔逃诗债，大白惟当浮劝君。  

苏籀　祝舜俞少卿示曩岁葺蒙园陪游风什一编不度枵疏上尘二首  
清沂雩舞蹈前模，风咏先生于蒵于。  
论述殊堪露门召，镌摩已化兔园儒。  
台评公雅銛锋锷，杖齿袁遗抱笔觚。  
草木溉培裁昼暇，忘忧兰桂富芳莄。  

苏籀　祝舜俞少卿示曩岁葺蒙园陪游风什一编不度枵疏上尘二首  
筮仕棓生繇莫京，温清一亩夙经营。  
南陔弦诵给甘旨，北阙簪裾负屈声。  
秦刻唐刊储墨妙，齐衢鲁庙擅文鸣。  
建安正始源流远，详味风规蹑玉清。  

苏籀　著书  
著书前古老虞卿，何必穷愁学乃成。  
驾说精心是家训，修辞肆笔体人情。  
少年竦跃文章慕，老去冲融道术鸣。  
流略从今皆指掌，粗令衰世不喑盲。  

苏竹里　和高斯立见寄  
少年浩荡子长游，回首人间道路转。  
纳纳乾坤日西下，悠悠江汉水东流。  
如知往事皤青鬓，应把华年伴白鸥。  
惆怅半生飞动意，看人骑马觅封侯。  

苏棁　题李行中秀才醉眠亭  
疲人思向醉中眠，物我翛然万虑閒。  
渴饮蔗浆劳隐几，吾身自足草莱间。  

苏棁　题李行中秀才醉眠亭  
趁阳渴鹿背清泉，之子名亭取性便。  
适意中间却无事，期君忘醉亦忘眠。  

孙邦　白莲堂  
大智西归不肯回，只今莲社喜重开。  
会中独有遗民在，十五年间两度来。  
心地白莲俱有种，要须功德水方开。  
因师一语千花现，人各始知来处来。  

孙邦　和史经  
渊明遇佳趣，欲辩每忘言。  
道安对胜士，高论矜弥天。  
斯人已往不可得，悠悠俗驾徒争先。  
梦尸梦秽了不悟，甯论掷足与裸颠。  
虽知香臭在得丧，一朝十获岁九迁。  
谁能休沐过僧语，聊问我林仍我泉。  
贤哉令尹得此趣，颇厌世味如荤羶。  
学人荐取妙香句，莫学大珠空饭眠。  
宅侧造猪栏，正坐贪秽免。  
巷中堆马粪，而以清贵显。  
二事大不侔，其眼乃能辩。  
吾徒与衲子，相去夫何远。  
只恐无鼻孔，当知俿所践。  
勿谓一瓣香，便解生一善。  
居心苟不净，探洗谩卢扁。  
要令登此堂，摩诘失其□。  
深入不二门，诸臭雪见睍。  
湛然方寸间，众妙来烟篆。  
香销本无事，风静云回卷。  
当年杜陵老，所造宜不浅。  
夜宿赞公房，习气元未殄。  
沉忧觉清梦，岂念世路蹇。  
猪栏马粪辈，皆预公卿选。  
泥涂布渠巷，欲往伤吾跣。  
所以闻妙香，慨叹独辗转。  
此香为谁来，知落处者鲜。  
何如被蒙头，熟寐一觉遣。  

孙邦　吕城谒祖庙  
吾祖持兵镇此都，投身九死定全吴。  
一朝流矢中眸子，千载忠魂列霸图。  
墓木但遗枫合抱，庙庭还有像完躯。  
英雄未必输张许，青史功名定有无。  

孙邦　绿筠轩  
年来宦拙喜跻攀，门枕溪流四面山。  
时过邻僧话浮世，一轩长对此君闲。  

孙邦　唐氏林亭  
华屋沈沈野外居，茂林清荫绕门闾。  
移花植果心无事，抱子弄孙欢有余。  
闲过西畴观刈穫，懒寻南郭命巾车。  
问君为圃嗟予晚，便拟归休学二疏。  

孙杓　秋兴亭  
前有长江后有湖，天将此景属吾徒。  
当时想未见秋兴，谩说南楼天下无。  

孙炳炎　题元实弟姚山别业  
别业倚嶙峋，幽居寓目新。  
闲花繁覆砌，静燕语通人。  
野翠生窗晓，林香入户春。  
愿因张老祝，持以对芳辰。  

孙伯容　赠行医龙杖道人  
忽报求诗有客来，诗魔正此费驱催。  
内丹却喜君能炼，青眼何妨我为开。  
袖里蛇应传似续，手中龙漫事剸裁。  
传玄神物经当合，道合仙陂试验哉。  

孙伯温　游麻姑山瀑布泉  
九关守不严，失却两玉龙。  
尘世著不得，忽来此山中。  
雷霆白昼间，冰雪诗人胸。  
天公不汝尤，为人作年丰。  

孙冲　长平怀古  
邯郸无策信冯亭，上党须贪泽起兵。  
赵括母言犹不听，当时谁肯计长平。  

孙冲　过古夹寨城  
宋氏英声振，并门意气扬。  
两雄争裂土，百战竞图王。  
揣敌惟虞晋，躭颐已噬唐。  
大河分背面，上党扼咽吭。  
地利知为胜，人心彼未遑。  
重围夸壁立，夹寨逞虹张。  
埇道便轮馈，游兵劲绝粮。  
蒙冲窥女堞，钩戟伺耐墙。  
踞峙培山峻，环围列堑长。  
力攻须陷没，坚拒倚金汤。  
墨带推才妙，班斤衒技良。  
万夫横剑刃，一噉堕夷伤。  
野草涂肝脑，贪心怒虎狼。  
嘶鸣宵遁马，感慨守陴郎。  
戈甲從谁息，功名漫自狂。  
逡巡称五代，合沓斗干场。  
此后连吞并，于时旋覆亡。  
昔年劳战阵，今日旧城隍。  
耕涩枯骸白，风腥鬼火光。  
营基系井室，濠坎密榆桑。  
忍杀天还厌，阴谋嗣昔昌。  
驱除期出震，草昧在开皇。  
真主临绵宇，华胥正乐康。  
廓然文轨至，海外截封疆。  

孙冲　送张无梦归天台  
天台山里草堂低，一到都城识面稀。  
绮里冠裳遵汉命，许由风骨谢尧归。  
去时暑气蒸船滴，到日秋云伴鹤飞。  
谁向薜萝寻觅得，石桥侵汉见依微。  

孙冲　题桑子铺石壁  
峨峨溪畔石，迢迢石边路。  
寄言名利徒，清闲诚足慕。  

孙大雅　泊吴江寄僧  
松陵桥畔太湖前，斜日青枫系客船。  
引颈数看花鸭乱，含情深愧白鸥贤。  
千镫庾岭传无尽，一宿曹溪觉有缘。  
稍待月明风细细，卧吹箫管学坡仙。  

孙旦　送僧归天甯万年禅院  
诏到禅关日，愿言高古今。  
几生传佛法，方得契君心。  
结坐观宗社，恩容返道林。  
立身名了也，何处更追寻。  

孙鼎　题汪水云诗卷  
北游不羡筑台金，忽解儒冠雪满簪。  
短剑空横无侠气，破琴欲抚且悲吟。  
啼猿声堕楚江碧，游鹿梦迷吴苑深。  
若见麻姑閒问讯，桃花千树正阴阴。  

孙发　截臂行  
吾闻两臂重於天下不可废，知之不必子华子。  
愚民气焚胸，一忿敢趋死。  
以死视四肢，截臂如去指。  
鸣呼巴陵之民何以有此风，疾痛利害人所同。  
甘心一臂捐約壤，终身废卧闾阎中。  
前年截臂渠得理，今年截臂吾亦尔。  
村南截臂杀平人，村北炰咻还比拎。  
虺虺民，虺虺民，  
用心若此非吾人。有冤自可次第诉，  
毒人何必残其身。闻者莫惊喧，  
此弊吾能言。其初姑息吏，  
不与杜其源。嗟哉恶俗伤仁厚，  
明明有冤宜勿受。一奸不济百奸消，  
共致和平俾在宥。  

孙发　绝句二首  
林亭长夏爱浓阴，来引茶瓯一散襟。  
忽去却来蜂个个，自啼还住鸟深深。  

孙发　绝句二首  
山家一尺潇湘石，扫尽云腴齿颊清。  
警破午窗箕颍梦，转为风外小松声。  

孙蕃　东路赤岭铺  
官路日长蝴蝶飞，豫章花落点征衣。  
江南江北牡丹过，肠断春归客未归。  

孙甫　和运司园亭　潺玉亭  
回环引细泉，泉声漱檐底。  
美哉知者心，清通乐流水。  
琤琮戛鸣球，淅沥泛绿绮。  
尘虑无由得，何须洗双耳。  

孙甫　和运司园亭　翠锦亭  
森森栋梁材，骈空翥鸾凤。  
危亭抅其间，曾不碍梁栋。  
檐阴织翠纹，砌溜谐清弄。  
摊饭宜昼眠，一枕华胥梦。  

孙甫　和运司园亭　海棠轩  
高轩瞰方池，澄波隔琐窗。  
中岛植奇花，鲜逾濯锦江。  
水府集群仙，红云罩翠幢。  
画图入禁庭，荣耀知无双。  

孙甫　和运司园亭　茅萩  
结茅作禅萩，不卑亦不广。  
地占官府雄，盘基才袤丈。  
几席供燕閒，松筠助萧爽。  
座有逍遥公，虚中息尘想。  

孙甫　和运司园亭　水阁  
小阁联雪峰，凭栏憙幽玩。  
红接海棠洲，绿对筼箉岸。  
有时开罇罍，波影侵几案。  
何须架长虹，然后冲霄汉。  

孙甫　和运司园亭　西园  
外台富园池，兹焉甲西南。  
异花间棠梅，良木森榝楠。  
飘飘壶中仙，亹亹物外谈。  
联毫赋诗题，刻石留翠龛。  

孙甫　和运司园亭　小亭  
萧森玉豨南，小亭屹相向。  
使华双轺车，禅境二方丈。  
固将物理齐，室隘志自广。  
松竹周四檐，足以备幽赏。  

孙甫　和运司园亭　雪峰楼  
金穣计浩穰，山水志契阔。  
晴空倚危楼，快对西山雪。  
胸中浩气充，物外嚣尘绝。  
无事坐清吟，远岫窗中列。  

孙甫　和运司园亭　玉豨堂  
华堂殿方池，雅名题玉豨。  
南荣翠樾阴，北望花岛低。  
时闻细泉鸣，间或幽鸟啼。  
深宜世外人，冥坐窥天倪。  

孙甫　和运司园亭　月台  
俗流嗜喧卑，世才务高洁。  
筑台仅踰寻，清夜延明月。  
四垂天幕低，千里蟾光发。  
美人□□才，裁赋何清绝。  

孙甫　句  
衰病自怜无酒趣，尘容犹赖有诗情。  

孙复　八月十四夜  
银汉无声露暗垂，玉蟾初上欲圆时。  
清樽素瑟宜先赏，明夜阴晴不可知。  

孙复　蜡烛  
六龙西走入崦嵫，寂寂华堂漏转时。  
一寸丹心如见用，便为灰烬亦无辞。  

孙复　又赋十五夜月  
清赏年年恐失期，人人不觉望中衰。  
素娥须信多灵药，长见婵娟似旧时。  

孙复　谕学  
冥观天地何云为，茫茫万物争蕃滋。  
羽毛鳞介各异趣，披攘攫搏纷相随。  
人亦其间一物尔，饿食渴饮无休时。  
苟非道义充其腹，何异鸟兽安须眉。  
人生在学勤始至，不勤求至无由期。  
孟轲荀卿扬雄氏，当时未必皆生知。  
因其鑽仰久不已，遂入圣域争先驰。  
既学便当穷远大，勿事声病淫哇辞。  
斯文下衰吁已久，勉思驾说扶颠危。  
击喑敺聋明大道，身与姬孔为藩篱。  
是非丰顇若不学，慎无空使精神疲。  

孙复　中秋歌  
明月一岁中，影圆十二回。  
如何今夕里，争赏罗樽垒。  
既爱盈盈色，更上高高台。  
人心莫如此，试为君言哉。  
月者水之精，秋者金之气。  
金水性相生，五行分其事。  
则知天地间，相感各以类。  
水得金还盛，月因秋更清。  
气类使之然，人谁不有情。  
可怜别夜色，一一皆销声。  
自昔诗家流，吟皆不到此。  
徒能状光彩，岂解原终始。  
冥搜讵有得，燥吻真何以。  
请看退翁歌，其的能中矣。  

孙复　中秋夜不见月  
长记去年中秋玩月出章堂，冰轮直可鉴毫芒。  
是时家酿又新熟，呼童开席罗清觞。  
纖埃不起零露下，对此陶陶乐未央。  
自顾时逢尧舜世，上下清明无秽荒。  
吁嗟今夕何不幸，正逢屏翳恣猖狂。  
浮云左右争拥蔽，爱而不见涕沾裳。  
嫦娥无语缩头何处坐，胡不开口走诉上帝旁。  
立召飞廉举其职，驱除拥蔽扬清光。  
莹然高照遥天外，免教万国如瞽空伥伥。  

孙复　中秋月  
度度思真赏，幽期邈始还。  
金行分此夜，桂子落何山，  
座席清风里，人家灏气间。  

孙复　中秋月  
十二度圆皆好看，就中圆极在中秋。  
前峰独上还吟玩，高兴多于庾亮楼。  

孙固　上元日驾幸太乙宫烧香  
金舆晨动暖风微，比屋欢呼望帝晖。  
天喜宴开祈福地，云深香满侍臣衣。  
九韶凤舞当双阙，万烛龙趋护六飞。  
为与吾民同乐事，月寒犹未下端闱。  

孙固　送程给事知越州  
朔南万里使车驰，忽得山阴虎节归。  
华省班联青琐贵，故乡心逐白云飞。  
江风双桨催红旆，海日层楼倚翠微。  
郡事逍遥吟醉里，老年行乐更光辉。  

孙固　送程给事知越州  
东过钱塘第一州，郡城高爽五云浮。  
会稽山碧人多秀，贺监湖清月正秋。  
偃息乡邦如志意，慰安雅俗自风流。  
朝廷贤旧方图任，只恐蓬莱得暂留。  

孙光宪　八拍蛮  
孔雀尾拖金线长，怕人飞起入丁香。  
越女沙头争拾翠，相呼归去背斜阳。  

孙光宪　采莲  
菡萏香连十顷陂，小姑贪戏采莲迟。  
晚来弄水船头湿，更脱红裙里鸭儿。  

孙光宪　荆台  
百尺荆台草径荒，如何前日谓云阳。  
古今不尽迁移恨，依旧台边水渺茫。  

孙光宪　句  
晓厨烹淡菜，春杼种檋花。  

孙光宪　句  
窗下有时留客宿，室中无事伴僧眠。  

孙光宪　杨柳枝词四首  
阊门风暖落花乾，飞遍江城雪不寒。  
独有晚来临水驿，闲人多凭赤欄干。  

孙光宪　杨柳枝词四首  
有池有榭即蒙蒙，浸润翻成长养功。  
恰似有人长点检，著地排立向春风。  

孙光宪　杨柳枝词四首  
根柢虽然傍浊河，无妨终日近笙歌。  
毵毵金带谁堪比，还共黄莺不较多。  

孙光宪　杨柳枝词四首  
万株枯槁怨亡隋，似吊吴台各自垂。  
好是淮阴明月里，酒楼横笛不胜吹。  

孙光宪　竹枝词二首  
门前春水白蘯花，岸上无人小艇斜。  
商女经过江欲暮，散抛残食饲神鸦。  

孙光宪　竹枝词二首  
乱绳千结绊人深，越萝万丈表长寿。  
杨柳在身垂意绪，藕花落尽见莲心。  

孙何　句  
欲谒元戎无介绍，薛能诗版在雕堂。  

孙何　句  
谁如张璪工松石，攎裂鲛绡画作图。  

孙何　句  
美人与月正同色，客子折梅空断肠。  

孙何　句  
飞泉落翠巘，爽籁生寒空。  

孙何　句  
早晚无尘事。  

孙何　僧  
去路馀千里，行行雪洒衣。  
诸峰何日别，一锡犯寒归。  
夜宿谁闻磬，晨斋自采薇。  
遥知到禅宇，猿鸟共开扉。  

孙何　上元雨  
淡月微云外，街泥小雨馀。  
人如墟市散，灯似晓星疏。  

孙何　诗三首  
贝阙琳宫紫雾深，凤凰仙乐尚愔愔。  
鼎湖往事三千载，石笋青春一万寻。  
挺立不教凡草长，削成应免俗尘侵。  
霓旌绛节知何处，空有莲花送好音。  

孙何　诗三首  
薜荔无因挂一毫，化工镌削亦应劳。  
圭形直指明河落，桂影遥分涨海涛。  
发地五千何足贵，去天三百未足高。  
轩辕辙迹今犹在，斗上丹枕著羽袍。  

孙何　诗三首  
黄帝升天去不还，空留片石在人间。  
千寻杳杳撑红日，倚云乔木羽林閒。  
时人不信飞升路，辙迹龙髯竟可攀。  

孙何　诗一首  
张乐鱼龙侵岸听，赋诗贾客倚船看。  
他年得第彤庭直，拜疏终求鄂渚官。  

孙何　侍宴御楼  
突兀毬场锦绣峰，游人士女拥千重。  
月离云海飞金镜，灯射冰帘掣火龙。  

孙何　送弟侑  
武昌古名地，英秀森琳琅。  
既号诗书窟，复称云水乡。  

孙何　题石桥  
六月岩崖似九秋，兴公辞赋好淹留。  
杉松迤逦连华顶，钟磬依稀近沃洲。  
枕水古碑卿相撰，拂云新刹帝王修。  
高僧尽解飞金锡，谁是当年白道猷。  

孙何　桐柏观  
玉坛三级接秋空，此是仙家第几重。  
羽客有时来驾鹤，王人无岁不投龙。  
微吟海月生岩桂，长啸天风起润松。  
司马先生何处去，篆碑犹有白云封。  

孙何　吴江  
晚滩如雪起沙鸥，咫尺姑苏亦胜游。  
逸势泻归沧海远，冷声分作太湖秋。  
葑田几处连僧寺，橘岸谁家对驿楼。  
鲁望不存无可语，片帆中夜渡清流。  

孙何　杏  
殷红鄙桃艳，淡白笑梨花。  
落处飘微霰，繁时叠碎霞。  
苑宜开帝里，坛称在儒家。  
丽日明珠箔，清香袭绛纱。  

孙何　咏华林书院  
六阙旌门事若何，诸生常不绝弦歌。  
鲤庭共禀诗书训，隐巷齐登俊造科。  
宗族有光传孝弟，乡闾元讼化淳和。  
芝兰子弟相薰习，金石交朋互切磋。  
遥望楚江波迥急，却分庐阜影偏多。  
题名石鼓围松桂，讲易高堂绕芰荷。  
采药路从洪井出，买书船自孺亭过。  
我惭已在瀛洲直，不得西山隐薜萝。  

孙何　正旦病中  
千官簪笏俨成行，春逐銮舆出建章。  
丹凤案明分曙色，绛纱袍暖起天香。  
旌旗影里陈方物，金石声中举寿觞。  
可惜龙墀立班处，刘生独自卧清漳。  

孙介　淳熙戊戌在家聚徒期以秋冬随子赴任作诗二绝示诸生  
为学须当及少年，莫言愚智尽由天。  
青春若不勤耕种，秋熟徒嗟有废田。  

孙介　淳熙戊戌在家聚徒期以秋冬随子赴任作诗二绝示诸生  
此去相从有半年，分携恐在暮秋天。  
若能早夜四精进，他日生涯胜买田。  

孙介　答僧道隆惠老融水墨一纸  
破林霜后月，烟景夜微茫。  
妙寄笔墨外，静涵山水光。  
古融韵可想，老隆意所将。  
惭我无琼琚，报以永不忘。  

孙介　丁未孟秋夜月明如中秋因思范公守南阳赏月及坡公赤壁之游皆七月望  
先生赤壁舟中赋，老子百花洲上歌。  
古人不负此明月，今我当如此月何。  
连宵风雨暑欲尽，碧玉万里谁新磨。  
冰盘无声出海底，荡漾六合生金波。  
早秋便得许奇绝，探借八月清光多。  
天公赐我美无价，樽酒不设羞嫦娥。  
人生看月几时足，百年寒暑如飞梭。  
两公却与月长在，声名万古流江河。  
梦生羽翼不可逐，想象风景空吟哦。  
洞箫长笛亦何有，拂衣起舞聊婆娑。  

孙介　丁未仲仲赏月  
诗成二十年，今夜月重圆。  
两姓包三乐，同寮庆十全。  
笑谈谐素愿，宾主谢高天。  
莫逆无劳约，俱祈得永延。  

孙介　江上  
滩头鸣榔去，偃仰醉霜月。  
意倦早归来，风波渺愁绝。  

孙介　句  
哭愿吾皇不共天。  

孙介　乾道乙酉鬻田训子有作  
颜回犹自给糜飦，苏子初无二顷田。  
知慕圣师瞠若后，岂令恭嫂倨如前。  
笔耕得利宁分地，学禄中居总藉天。  
卜相既云隳祖业，请令同力奋双拳。  

孙介　壬寅正月幼子黄岩尉任将满予与家众先归幼子独留官舍三月作诗八句  
三年随汝作初官，父子同知涉世难。  
饕禄粗欣便老懒，还家仍虑厄饥寒。  
生来赋分皆前定，天下何时得举安。  
慈孝睽离怀问膳，试凭双鲤祝加餐。  

孙介　送钱叔依使君之南安  
使君心事玉无瑕，游戏功名发未华。  
要省文书繙贝叶，故从江岭访梅花。  
春风早趁人千里，胜日想思天一涯。  
唤取名郎著兰省，不须留及两年瓜。  

孙介　题张元鼎风雨斋  
张侯好兄弟，韡韡棠棣芳。  
筑室听风雨，书史堆满床。  
床前竹千挺，竹外花两行。  
举头见青山，秀色临我傍。  
客来具鸡黍，亦复陈壶觞。  
坐与尘土隔，淡然风味长。  
我久倦行役，万里归故乡。  
相过饭三日，笑语成清狂。  
百年几别离，两鬓各已苍。  
此会苦难复，此欢不可忘。  

孙介　县作鹿鸣会屈致冷副端席半出诗侑一献次其韵  
早叹朝阳一凤鸣，几多风奏动延英。  
只今故里夸閒适，得使诸生拜老成。  
妙句独先歌白雪，欢颜亲自酌乌程。  
鹿鸣故事虽荣观，此拜邦人分外荣。  

孙介　偕同人登虞山乾元宫  
尘嚣咫尺愧山林，胜日追凉得共临。  
千里江湖堪送目，一轩松竹更论心。  
清风便自生秋意，小酌何妨到夕阴。  
归路蝉声满溪谷，为君倚盖一微吟。  

孙介　欣欣篇  
欣欣雪斋叟，年少本孤寒。  
愁怀厄羁寓，兀坐起长叹。  
慷慨念前世，圣门真右观。  
邹人息邪说，吏部回狂澜。  
钝金须砥砺，曲木待绳弹。  
幸哉得三男，父子聊自欢。  
烂舌不令闭，濡毫无使乾。  
高天揭悬象，绝嶂飞流湍。  
取舍猣三益，行藏推四端。  
莺友新择木，鵷雏初放官。  
言辞凛冰雪，节操森琅玕。  
神祢傥终佑，骞翥亦何难。  

孙介　夜坐偶成  
堕甑谁能顾，虚舟进所如。  
无涯身世事，有味圣贤书。  
发短犹禁栉，园荒可废锄。  
莱衣幸无恙，何必问其余。  

孙介　乙巳冬十月随幼男赴海陵丞中途遇交代有开正视事之请既抵官舍有作  
整棹姚江到海陵，稽徊四十月行程。  
相逢既诺交承约，少待何妨信义明。  
戚戚已无终岁虑，琅琅先有诵书声。  
夫妻白首皆天幸，三乐无惭好弟兄。  

孙介　用儿子应时宿龙泉寺遇雪诗韵  
扁舟趋郡去，携手复同归。  
款话僧宜访，登山志欲飞。  
诗能歌白雪，心合念黄扉。  
莫作儿童语，丰凶有政机。  

孙介　雨后  
落日矫乌云，疾风貀白浪。  
雨声西南来，势剧万马壮。  

孙介　雨后  
呼童卷帘收架书，檐溜忽断云萧疏。  
山光水影净如拭，一川秋意生芙蕖。  

孙介　雨凉夜坐口占  
雨阵四五合，回风扫千军。  
举头映微月，满空行白云。  
烦歳一洗尽，危坐清夜分。  
读书意未已，悠然有余欣。  

孙介　仲子生日  
寻常得子要佳晨，何幸生朝在仲春。  
乐事沉心随处处，仁风和气似亲亲。  
天恩有庇容团聚，家训无须旋卜邻。  
杯酒献酬更祝颂，不须黄老拱星辰。  

孙仅　步虚台  
抱怀宁独固难穷，自与山林逸兴同。  
白马岂能分辨客，青牛还会识仙翁。  
凝神宅古河声里，望气台荒野色中。  
试上高原长一啸，断蓬衰草掩秋风。  

孙仅　句  
汾水冷光摇画戟，蒙山秋色锁层楼。  

孙仅　句  
春来何事谪蓬瀛。  

孙仅　句  
转战风骚如甲胄，平分才学过权衡。  

孙仅　句  
江路北来通汉水，土风南去接荆蛮。  

孙仅　句  
秦帝墓成陈胜起，明皇宫就禄山来。  

孙仅　句  
僧寺聚观刊石处，人家传写挂牌时。  

孙仅　句  
庭梧影薄晨霜落，篱菊香寒晚吹生。  

孙仅　句  
刑人一旦起幽深，功业煌煌照古今。  

孙仅　句  
朱衣吏引上骊山。  

孙仅　句  
巴陵山水冠南中。  

孙仅　勘书  
儒家无外事，招客勘青编。  
笔墨东西置，朱黄次第研。  
频忧伤点竮，细恐误流传。  
改易文辞正，增加字数全。  
目因繁处倦，心向注中专。  
端坐穷今古，披襟见圣贤。  
疲劳时举白，游息或谈玄。  
得兴忘昏旭，题名记岁年。  
栖毫思确论，废卷恨忘篇。  
鱼鲁皆刊定，谁人敢间然。  

孙仅　蒙泉  
孤城深锁乱云间，城上云开面面山。  
负郭惠泉谁共访，卫公诗碣绿苔班。  

孙仅　秋  
火云犹未敛奇峰，欹枕初惊一叶风。  
几处园林萧瑟里，谁家砧杵寂寥中。  

孙仅　诗一首  
閒如云鹤散如仙，逸士声名处处传。  
诗自会来轻物象，道从高后小林泉。  
谋身只置煎茶鼎，积货惟收卖药钱。  
见说新居更幽僻，为忧徵诏到门前。  

孙仅　题潜山  
势参吴楚分，作镇向同安。  
地胜尘寰隔，天深洞府宽。  
位将衡岳敌，根与霍山盘。  
尘见千年白，霞生万仞丹。  
崖秋争峭拔，峰霁间巑屼。  
日转香炉煖，风生玉照寒。  
石栖平郡堞，天柱倚云端。  
绝顶人游少，高空鸟度难，  
风雷生别壑，星斗绕层峦。  
寒暑岩间异，方隅岭际观。  
为霖同海内，倒影压平阡。  
砂印猿踪迹，池飘鹤羽翰。  
烟萝交密荫，瀑布落飞湍。  
磴道莓苔滑，松根霹雳乾。  
石奇疑虎伏，湫险认龙蟠。  
胜好当春赏，幽宜带雪看。  
气蒸茶蕊嫩，香老菊花残。  
青擢凌霄幹，红垂受露兰。  
禅邻祖师塔，仙接左慈坛。  
几客歌维岳，何人咏考槃。  
元宗曾立庙，武帝亦鸣鸾。  
圣代从何极，灵祠辑未阑。  
青词驰长吏，法服降中官。  
千古图经里，高名定不刊。  

孙仅　赠种徵君收  
雄文英概比君难，二十高名满世间。  
飞诏几回来北阙，草玄终不出南山。  
诗篇落处风雷动，笔力停时造化闲。  
仙术每将丹诀解，史才曾把逸书删。  
家僮只有猿随从，坐客唯闻鹤往还。  
两制词臣求识面，九重天子望祇颜。  
处士星孤轻世俗，大夫松好贱官班。  
棋残夜石秦云断，琴彻秋岩蜀月弯。  
朝议蒲轮看再降，肯教从此老柴关。  

孙景文　尧庙  
帝庙乘山势，巍巍古柏中。  
治虽为日远，仁尚与天同。  
堂陛严遗像，川原隐旧风。  
时时有灵异，此语出田翁。  

孙抗　白雀洞  
禽贵羽毛洁，地怜岩壑幽。  
名非华阴冻，景似秀林秋。  
不睹音尘继，空惊岁月遒。  
何如颍川凤，千古冠缇油。  

孙抗　北牖洞  
旧驻东方骑，因题北牖名。  
来须风作御，去认斗为城。  
日气晚方到，云收寒易生。  
予心匪游衍，拱北振华缨。  

孙抗　朝阳洞  
险绝信天开，春萝荫古苔。  
不愁云影闭，先得日光来。  
片石充棋局，凉坡递酒杯。  
东风偏著意，草木烂成堆。  

孙抗　嘉莲洞  
地应连海眼，终古蓄寒泉。  
四列青苍壁，双开菡萏莲。  
已嗟真赏去，犹讶昔香传。  
未媿东林下，霜葩社众贤。  

孙抗　南华洞  
峭径入苍烟，他山尽一拳。  
上盘朱鸟翼，中寓漆园仙。  
清可携壶赏，凉堪拂石眠。  
九疑生接境，曾此按薰弦。  

孙抗　栖霞洞  
宽踰城阙峻瑶魁，万壑吟风四壁苔。  
不独云霞可招隐，溪流常送落花来。  

孙抗　夕阳洞  
尘寰虽未远，颢气觉偏滋。  
日落鸟归去，秋高风劲时。  
吟馀下天籁，坐久凛冰肌。  
信是栖幽境，凉蟾照履綦。  

孙抗　岘山  
天下名山数南国，岘首首推襄汉域。  
前年假节使湖外，道出铜韑一攀陟。  
檀溪西下烟雨繁，梦泽南回云雾织。  
绝壁颓岩画障开，阳林杂蘤天光逼。  
飘然不减京台乐，城阙弦歌野耕植。  
借问人心谁见思，云来远庇羊公德。  
乃知仁爱与山俱，奚用沈碑衒金刻。  
追询耆旧访祠宇，迟拜丹青纪聪直。  
佛蓝神馆郁相望，独此寂寥遗脄饰。  
栾公燕国戚藩佐，朱邑桐乡啬夫职。  
居民立社中诏嘉，抚旧劝来区淑慝。  
指期还台首章奏，立使閟宫膋血食。  
半途得郡旋治中，回睇凤林空太息。  
仙郎作镇未杘月，起废补亡罄心力。  
凡予所欲尘黽聪，文符一一条其极。  
庚桑畏垒既禋荐，鲁国灵光亦颠踣。  
由晋至今更几秋，隼画干旟熊伏轼。  
但矜□□□形胜，谁祀贤人思物色。  
公当□□乃□□，只□徊翔预伦□。  
汉波平远山巍然，共仰羊王誉充□。  

孙揆　句  
重重栏槛千寻出，一一窗扉八面开。  

孙琏　述怀二首  
少也不谐俗，老去益美閒。  
百草生已绿，春雨满南山。  
朝朝荷锄去，既夕驱牛还。  
长生茆檐下，贫贱甚独安。  
但愿桑麻长，优游足岁年。  

孙琏　述怀二首  
坐倦秋树根，摄衣步前丘。  
横河澹如练，破月西南流。  
独持一尊酒，悠然发清讴。  
俯仰无不足，吾生焉所求。  

孙迈　简寂观作  
松接朝天路，钟闻贾客船。  
醮坛秋有月，丹井古无泉。  

孙迈　刘仟石诗  
珍重标前史，名教万古存。  
谁知刘越石，便是洞天门。  
变化终□测，神仙未易论。  
后人采扣处，白石又黄昏。  

孙迈　齐山僧舍  
竹密通幽迳，桥横逐涧斜。  
阴崖耸圭壁，古蔓引龙蛇。  
寺僻虚僧磬，亭荒足免羋。  
紫微今不见，著意采黄花。  

孙迈　题义门胡氏华林书院  
浔阳风景接洪都，传说胡君四世居。  
诗句满朝皆育咏，君王旌孝表门闾。  
数闻过客谈多惠，秘欲凭僧去借书。  
若把公卿名刻石，共瞻驷马慕相如。  

孙迈　游齐山寺寻陈鸿断碑  
万木参天绕寺篱，一声孤磬彻江湄。  
楼边已失陈鸿记，亭上犹存杜牧诗。  
细雨乍经岩溜响，嫩苔长积石桥危。  
知予好古心常切，僧与前山觅断碑。  

孙懋　龙岩寺  
苍林翠碧龙岩寺，县令三年两度来。  
从此岩前花与草，只今时与梦徘徊。  

孙懋　温泉  
乔林远凝烟，怪石卧如虎。  
汤泉在其下，深广数尺许。  
蒸蒸百鼎沸，衮衮骊珠吐。  
温然可人意，了不变寒暑。  
我来一盥挹，和气溢宾主。  
谁知山谷间，异物乃有取。  
又闻泉之功，万顷浸禾黍。  
升腾或为云，定作傅岩雨。  
贤人抱气节，潇洒谨出处。  
平生泽物志，得时谁可御。  
奈何斗筲徒，名利每轻举。  
一朝冰山碎，笑唾无足数。  
临风祝斯泉，更请事斯语。  
回首骊山阴，凄然吊前古。  

孙梦观　道爱堂  
多幸廛居辱镇临，政平底用减科箴。  
昔闻偃室弦歌化，今见邦君抚字心。  
帘度荷香供永昼，水寒山影泻清音。  
从来县谱无他事，只说恩波一脉深。  

孙梦观　道爱堂  
多幸廛居辱镇临，政平底用减科箴。  
昔闻偃室弦歌化，今见邦君抚字心。  
帘度荷香供永昼，水寒山影泻清音。  
从来县谱无他事，只说恩波一脉深。  

孙沔　酬答王仲仪龙图  
海东霜隼品仍多，万里秋天数刻过。  
狡兔积年安茂草，弋人终日望沧波。  
青鵁独击归林麓，皁颊群飞入纲罗。  
为谢文登贤太守，求方逐恶意如何。  

孙沔　句  
新治甬上居，闲逸安暮齿。  

孙沔　题天章寺  
茂林脩竹碧豨头，梵宇深沈锁翠帱。  
从此崇山频企望，朝阳高处有松楸。  

孙沔　题子陵钓台  
旧交为帝不能邀，百尺双台照暮涛。  
逸迹已将山共永，清名仍与月争高。  
鲁连解难终辞禄，龙伯持倾只钓鳌。  
列传古碑言未尽，一滩风竹自萧骚。  

孙沔　题子陵钓台  
中兴曾作故人看，抗节唯怜七里滩。  
枯枿卧沙疑野艇，丛篁生岸忆长竿。  
天边旧迹星辰动，江上馀基水石寒。  
应笑渭滨周吕望，白头因猎从和銮。  

孙冕　句  
水剑还难问，梅梁亦可疑。  

孙冕　句  
可怜遐地产，常化燎原火。  

孙冕　书苏州厅壁  
人生七十为鬼邻，已觉风光属别人。  
莫待朝廷差致仕，早谋泉石养闲身。  
去年河北曾逢李，今日淮西又见陈。  
寄语姑苏孙刺史，也须抖擞老精神。  

孙冕　送新知永州陈秘丞瞻赴任  
桂林南面近征黄，又爱江乡出帝乡。  
新命不辞提郡印，旧山重喜过衡阳。  
楼台满眼潇湘色，道路迎风橘柚香。  
知有太平经济术，政闲时节好飞章。  

孙侔　句  
更起粉墙高百尺，莫令墙外俗人看。  

孙颀　句  
星分纪轸三湘尾，万顷湖边旧晋都。  

孙起卿　江纂墓碑  
家有占冢碑，近自田家获。  
藏之五六年，未甚见省录。  
古苔侵文理，封结殆莫识。  
偶然嗟其穷，一一为磨剔。  
始若漫无文，细寻适可读。  
文云晋江纂，长夜垂兹刻。  
贞石殊不用，块然但埏埴。  
合葬无别铭，背面书反覆。  
一字不涉华，本枝记明白。  
二父遂兼书，于逌乃宗嫡。  
考诸晋史篇，真是小出入。  
字画亦险劲，然不类镌斲。  
汉魏尚丰碑，兹独何褊迫。  
岂时丁丧乱，不暇如品式。  
于时义熙季，处次实庚戌。  
五胡剖中原，典午窜南极。  
苟简理宜尔，宁诒不孝责。  
审订既照然，疑去喜自适。  
历年七百余，瞥尔驹过隙。  
名节苟不传，埃化先瓦石。  
寘兹当眼前，用代铭几席。  

孙汝勉　白鹤岩  
梵宇深深小径回，两崖如削立崔嵬。  
直疑隐客曾吹裂，或是山灵为劈开。  
林静烟空时透日，溪喧石老半侵苔。  
凉生佛骨云生缽，阁住红尘不入来。  

孙锐　避虏入洞庭  
朔风一夜渡江村，北望云飞不忍言。  
仙隐老寻双橘柚，避秦人爱小桃源。  
烟波乱逐鸱夷舸，烽火遥腾马偾辕。  
闻道此山真福地，不知何处更离魂。  

孙锐　兵火  
胡马倏南侵，膻尘夜犯心。  
丧鱼索枯肆，倒屣问焦琴。  
狼烟乘惨势，鬼燐带愁吟。  
庐舍人无几，还家何处寻。  

孙锐　泊平望吊玄真子  
仙非胜地仙不升，地非仙迹地不灵。  
古今绝胜天下景，多为羽客梯云輟。  
松江之南平望驿，千古清名垂载籍。  
遗基废井虽不存，依旧湖光接天碧。  
我闻在昔张玄真，平生活计一钓纶。  
浮家泛宅戏人世，龟鱼为友蒹葭邻。  
故人分符刺苕水，东游历遍溪山美。  
翩然联璧至此乡，回视尘寰如敝屣。  
酒酣水戏身甚轻，席行水面同舟声。  
祥云瑞鹤歘然至，泛此凌空归太清。  
西寒山边飞白鹭，其间尽有朝元路。  
绿蓑平日瓷遨游，何忍临岐弗相顾。  
争知万顷玻璃中，清都紫府遥相通。  
故来成此一奇事，欲将名姓传无穷。  
风帆过后沙鸟坠，灵迹虽存人不记。  
白苹红蓼自争妍，谁识此为真福地。  
何人好事能挥金，结庐绘像湖之阴。  
寒泉一盏荐秋菊，往来不负诗人心。  
玄真今在天何处，独立河梁望飚驭。  
丹台玉籍若相容，携手乘风共归去。  

孙锐　长干送别  
君子于行乐渡头，江村烟雨看眠鸥。  
秋风不借游山屐，客梦长呼问酒楼。  
八斗才怜新鹤发，十千囊尽敝貂裘。  
不须刎劲酬知已，一曲琵琶在远舟。  

孙锐　从军行  
边笳动地吹，铁衣寒未卸。  
壮士冢累累，骨香千载下。  

孙锐　得家书和陶渊明问来使作  
我家平湖边，碧水豁清目。  
儿读谁氏书，庭开几株菊。  
绿笋可曾抽，银鱼想当馥。  
尔归语细君，涤圃秫须熟。  

孙锐　过震泽别业次壁间韵  
一棹烟波震泽空，笔床茶灶满青风。  
桑磐自是君家味，何羡区区涪上翁。  

孙锐　湖湄閒适二首  
荻花塘外老渔家，夜夜湖边倚钓槎。  
打起秋风鱼数尾，调羹尽可荐胡麻。  

孙锐　湖湄閒适二首  
推窗笑指浣溪纱，点点飞鸥拍浪沙。  
侬自有心禽解语，抛砖水激落天涯。  

孙锐　湖中蚬蚌甚佳村妇调羹名曰水菜余珍嗜之作水羹吟  
春风一夜浪花起，大蚌小蚌浮江沚。  
渔蓑撒网唶嚄音，满载论斗不论斤。  
寄语庖厨煮白汤，脱壳击肉和椒浆。  
烂蒸鲜美波臣选，倾壶泼黫供早膳。  
调羹娘子善刀藏，尚方滋味何分辩。  
不须更说毳与皛，江南水菜人知少。  
总道奇哉君善烹，明日饷君君当扰。  

孙锐　孔明八阵石  
八阵图矶天下奇，无端变化出山时。  
要知抱膝南阳卧，早了三分一局棋。  

孙锐　虏警  
载将倾国尔为真，我梦扁舟作比邻。  
今日避兵真是梦，可知夙世有奇因。  
五湖烟水罨如画，鸱夷老子舍其下。  
千秋声气梦相通，此地居停尔当借。  
仙乎仙乎与世忘，何年归老耕閒堂。  

孙锐　三高祠　鸱夷子皮  
苧萝仙子总无双，一棹烟波气未降。  
如何铸像劳臣节，却是吴江非越江。  

孙锐　三高祠　甫里先生  
数顷荒田负郭耕，笔床茶灶看锄云。  
一瑆清泉荐秋菊，不知何处吊参军。  

孙锐　三高祠　江东步兵  
秋风不为紫鲈香，适志徒劳梦水乡。  
惟是此生一杯酒，宦情无日不沧浪。  

孙锐　桑磐赠赵隐居  
湖南茅屋裹，避世隐墙东。  
瀹茗知泉味，栽桑助女工。  
高歌牛背笛，称棹艇头风。  
忆昔天随子，相逢乐在中。  

孙锐　上元夜送沈伯时赴南康山长  
十载从游吾道南，山斋苜蓿澹于甘。  
飞鱼想得三台兆，待雪空余□丈函。  
席冷几番驯白鹿，罗传此夜赋黄柑。  
太平不日经筵召，好把鳞书早晚探。  

孙锐　石湖别墅  
一水遥通西渡头，乱山零落树还稠。  
先生唱罢村田乐，戴月披蓑理钓舟。  

孙锐　寿杨广文六十解组南还时署邑篆事  
五载琴堂奏未央，乌纱紫绶鬓苍苍。  
三鳣已集弘农兆，五柳仍分彭泽芳。  
廉石一车归吏部，清风两袖付中郎。  
山间甲子君知否，好向关西卧夕阳。  

孙锐　殊胜院柬悟雪禅人  
百年萧寺古云间，五夜焚修昼掩关。  
雪岭衣传方丈室，虎丘石点可中山。  
天开罨黛成仙境，地接琉璃映佛颜。  
我亦挂冠为弟子，同参肯许是耕閒。  

孙锐　四景图　禅院风荷  
碧筒注酒晚风凉，浇得新诗字字香。  
吟罢临风开佛座，捻花笑指浴鸳鸯。  

孙锐　四景图　荻塘柳影  
日出烟消春昼迟，柳条无力万丝垂。  
韶光新染鹅黄色，偏爱乐风款款吹。  

孙锐　四景图　平湖秋月  
月浸寒泉凝不流，棹歌何处泛归舟。  
白苹红蓼西风裹，一色湖光万顷秋。  

孙锐　四景图　仙矶晴雪  
湖天雪景弄朝晖，清彻如云散雨衣。  
肌骨已随云影去，玄真仙代竟忘归。  

孙锐　杨郡王还乡  
貤恩乘传别金銮，老大门楣翠凤冠。  
咫尺玉阶沾露后，尚方丹诏落云端。  
新谐甥舅瞻蒲璧，世笃明良洒紫翰。  
遥拜圣明归梓里，望风父老笑歌欢。  

孙锐　杨学士廷秀过访  
握手别君东渡，衔杯当我西归。  
少微星　¨百里，弹冠亦属忘机。  

孙锐　耀武亭别周申团练  
湖光一片绮筵开，老矣将军去复来。  
漫说风尘轻似叶，岂教笳鼓动如雷。  
悲歌气喷三河少，武略功高八阵才。  
平望塞亭曾耀武，汉家空数单于台。  

孙锐　渔父词和玄真子  
平湖千顷浪花飞，春后银鱼霜更肥。  
菱叶饭，芦花衣，酒酣载月忙呼归。  

孙锐　雨阻秦溪宿马养拙林下  
棹入江村暮，扣门求友生。  
青衫新鹿梦，白发旧鸥盟。  
巷僻苔痕滑，林深鸟舌清。  
共寻物外味，溪上老渔声。  

孙锐　云长儴　赞  
千载人，百世士。  
知正统，明大义。  
汉丞相，蜀先主。  
同公心，烛三光。  
为岳瀆，为星云。  
今不死，髯将军。  

孙锐　早朝  
烛光剑佩拥千官，载月临轩拜紫銮。  
仙掌禁寒承露稳，天颜霁晓傍云看。  
朝阳鸣凤谐宫律，沧海□鳌献羽翰。  
咫尺圣明三舞蹈，报恩岂敢负弹冠。  

孙山　句  
幸赖圣恩收拾了，这回含笑入黄泉。  

孙山　句  
土洞裹头行十日，山棚上面住三年。  

孙山　句  
上州浑如枉死市，岢岚彷佛似阳间。  

孙山　句  
沙堆套裹三格路，石炭烟中两座城。  

孙山　句  
盘古榜中同进士，伏羲手裹探花郎。  

孙山　句  
难足斜分三道水，蛇腰慢转一条街。  

孙山　句  
解名尽处是孙山，君名更在孙山外。  

孙山　句  
结宇孤峰上，安禅巨浪间。  

孙山　句  
分开秋水国，映断夕阳天。  

孙山　郑州  
南北更无三座寺，东西只有一条街。  
四时八节无筵席，半夜三更有界牌。  

孙绍远　题妙庭观  
炉鼎丹飞又未还，不应忘却旧家山。  
玉笙余韵君须听，只在环流松竹间。  

孙升　句  
漏残余一榻，曾不为黄金。  

孙升　句  
北扉西掖青云士，千载飘零只两人。  

孙升　句  
玉徇千官散，珠帘一夜空。  

孙升　句  
来书占喜鹊，落晶听呜蛩。  

孙升　句  
若与蛟龙争角黍，应同渔父啜糟醨。  

孙升　句  
睡须山鸟唤，酒听竹枝斟。  

孙升　句  
穷搜诗句熟，老练世情通。  

孙升　句  
白云每逐晨光出，红鹤长随暮霭还。  

孙升　句  
梁台歌吹余衰草，湓浦琵琶怅晚风。  

孙升　句  
慈竹笋抽疑夏箨，木犀花发认春香。  

孙升　句  
更约与君三十载，北陵原上望残霞。  

孙升　送郑待制闳中归闽  
清晓都门祖帐开，路人相与欢贤哉。  
流尘几翳看山眼，落日休停别酒杯。  
何待诸生留北阙，自存遗直在东台。  
连江四老嗟谁在，白首今朝只独来。  

孙升　索刘述之新酿  
稍觉香熏鼻，还思酒人唇。  
盈缸止三斗，可拨瓮头春。  

孙实　书语集句诗讥一老生  
孜孜为善鸡鸣起，先王之道斯为美。  
四十五十无闻焉，斯亦不足畏也已。  

孙实　压云轩  
绝顶地平易，轩窗风怒号。  
半空垂象纬，四面涌波涛。  
洞僻封苔藓，泉深冷骨毛。  
登临欲忘返，城市厌尘劳。  

孙士廉　题武夷  
翠岩九曲老仙家，玉女峰头炼紫霞。  
纪海无人来跨鹤，天河有路可乘槎。  
春云细酿幔亭酒，夜雨初煎石鼎茶。  
久矣樵渔怀此志，吹箫闲看碧桃花。  

孙氏　与周默  
雨集枯也时渐满，藤笼老木一翻新。  
如今且悦目前景，妆点亭台随分春。  

孙奭　送张无梦归天台  
笑背芙蓉阙，东南望海涯。  
云章藏绿蕴，鹤驭拂青霞。  
台岭攀新桂，桃源访旧花。  
鸣驺须再去，莫泛客星槎。  

孙嵩　春日武康游望过孟东野故居  
残霭初收半在沙，一川芳草趁溪斜。  
群峰古意汪芒国，废地诗情正曜家。  
天末凄迷浮野色，柳边骀荡受春华。  
更携尊酒看修竹，不为前坡得意花。  

孙嵩　春夏之交四首  
江花江水意，春色为谁多。  
极目天涯草，凄凄奈尔何。  

孙嵩　春夏之交四首  
悄悄瞻青壁，悠悠瞩翠林。  
流莺无一事，声远薜萝阴。  

孙嵩　春夏之交四首  
村落頳桐日，茅茨白栋风。  
闲阶沾雨菊，又绿去年丛。  

孙嵩　春夏之交四首  
拂槛逍遥絮，浮空自在丝。  
幽香来远近，山侧有酴釄。  

孙嵩　冬初杂兴  
今晨霜露肃，爱此群山秋。  
夭桃薄照日，乃是丹枫稠。  
草花无名字，正类黄菊幽。  
一筇步涧阿，聊复舒我眸。  
雁声一何高，渺渺关山愁。  
林间有橡栗，岁晚行可收。  

孙嵩　冬初杂兴  
牧童与樵叟，共载牛背归。  
我无薪蒸计，南山松栎稀。  
寒风昨日至，须用葺我扉。  
故园或可废，亦以完我衣。  
人生有定分，勿怪生理微。  

孙嵩　冬初杂兴  
钟声烟外寺，报我明朝霜。  
篱落暝雀惊，原野昏鸦翔。  
杖策归茅茨，偶一歌慨慷。  
千载有我辈，感念行斜阳。  

孙嵩　冬初杂兴  
斋中乃无纸，柿叶平篱根。  
稍取书点画，带此朝露痕。  
识字有何补，随尔忧患繁。  
姓名总不记，适有古意存。  
惜哉结绳后，事始于乾坤。  
先生晚始悟，无术鸠田园。  

孙嵩　冬初杂兴  
残花与新蕊，不共横斜枝。  
摧谢得清峭，独照冰霜时。  
寒梅正如此，他木乃变衰。  
此由观世物，特以厄见奇。  
古云桑落节，当有新醪簄。  
得秫酿几何，拨瓮香浮浮。  
醇熟不足计，醒醉亦自筹。  
得酒乃迳饮，无酒亦可休。  
绝怜未知道，颠倒阮与刘。  
百年有事业，遑云逃糟丘。  

孙嵩　冬初杂兴  
秋晚种黣麦，覆块青茸茸。  
兹物乃畏湿，沟作棋道通。  
江南地力瘠，百谷劳农工。  
秔稌蓄塍上，黣麦藏沟中。  
从今防蹂啮，早晚观麦丛。  
须纵牛羊食，勿信东坡翁。  
吾诗乃宵谱，亦著江南风。  

孙嵩　感兴  
清风有佳意，逢者为一娱。  
曾不救饥渴，政尔飘襟裾。  
凡物贵有用，论诗用则无。  
诗成亦自咏，侘傺或昭苏。  
身名不相涉，二者如参商。  
迟其议论公，旷越百世长。  
于人已无益，离离坟草荒。  
不知史册上，更是谁芬芳。  
犹足厉世俗，曰此有耿光。  
生前文字冗，寸札蓐荑稂。  
及后乃大行，家有星河章。  
君欲知其人，近世苏与黄。  
夫有酷吏事，良不为奇屯。  
俗子来吾前，有语无由伸。  
其愚正可置，而又何为嗔。  
勿如孤竹子，宇宙生涯垠。  
匪惟狎樵牧，浩浩冥疏亲。  
鸟故不乱行，兽故不乱群。  
在山为远志，出山为小草。  
不足凋谢安，适可谓殷浩。  
夫亦有所怀，非必着枯槁。  

孙嵩　公无渡河  
公乎渡河不可航，年既老，  
智则童。临流径渡何伥伥，  
夫岂有急须自亡。前无掣，  
后无挤，且无迹捕至尔门，  
未至东市之诛磔死如牛羊。河流在前白日光，  
谁以锦覆河流黄。公不见河源夭矫落崑崙，  
悬天注地千里强。飞奔突入中原疆，  
一击无有完堤防。跳蹴后土舂穹苍，  
公懵视之行康庄。掉臂而往无褰裳，  
不能驭风骑气奚为狂。河之流汤汤，  
鲲鲸之恶未可量。长戈为鳍锯为尾，  
刀崖斧窟閗牙张。公其以身委饥肠，  
人生无难死足伤。以饥寒死骨犹藏，  
棺槨送尔松柏冈。何必为河之鬼冯夷乡，  
其下浊泥出无梁。何不相蹙公自僵，  
奈何乎箜篌之音河水旁。  

孙嵩　姑苏元夕  
茂苑长洲满地春，吴儿歌舞逐时新。  
风流百巧花灯手，犹是夫差国里人。  

孙嵩　归途旅思  
虚市斜阳早掩门，萧条州县抵深村。  
残梅与客迎新岁，明月随人作上元。  

孙嵩　和谢虚谷  
文章琬琰盛镌磨，乞与丹青侈若何。  
已是追随名世晚，敢言步骤古人多。  
未同子美投三赋，且为灵均释九歌。  
怎有农谣又渔曲，稍谈钓笠与耕簑。  

孙嵩　和谢虚谷  
穷愁幽思或成时，畦绕荒芜失自治。  
秋气居然寒宋玉，土风犹尔操钟仪。  
安能跛鳖从天马，正拟长松引菟丝。  
启以新篇新绳削，元和直至建安时。  

孙嵩　画猿  
攻为乐府作，吟尽乐府题。  
不晓张籍与王建，笔端欲揽风凄凄。  
大半闲愁生浪语，十九他人无与汝。  
击辕抚缶何如声，奈此澜翻两吻鸣。  

孙嵩　还邓觉民诗卷  
南山竹机笛，北山桐可琴。  
得如听松风，中有太古音。  

孙嵩　倦客  
倦客江湖返，书生畎亩思。  
古来惟即墨，世上几仇池。  
八表烟霾隔，三春草木衰。  
交游消息断，存没杳难知。  

孙嵩　开岁连日有阴雨  
老杜诗章五百年，为吾替写早春篇。  
恰从元日逾人日，重有阴阴冷落天。  

孙嵩　开岁连日有阴雨  
日日岚阴守翠微，清溪平没钓鱼矶。  
流莺一任无来意，直恐梅花半树稀。  

孙嵩　开岁连日有阴雨  
新草天涯入断魂，若为有意眺郊原。  
只因老子春愁少，须著萧萧雨暗村。  

孙嵩　哭程晦夫  
握手论交交气真，旧游四顾暗伤神。  
陪从金马门中客，和唱铜驼陌上春。  

孙嵩　哭程晦夫  
尚谓乡邦离有合，忍闻丘垄夜无晨。  
夕阳古道曾经别，肠断西风泪满巾。  

孙嵩　立春日  
残冬初曦巧弄频，轻澌片片动游鳞。  
土牛不报穷居暖，星鸟非司退士春。  
门帖废忘梅柳句，乡傩倚阁鼓鼙人。  
愁多酒浅知何那，太息年光草草新。  

孙嵩　临安钱武肃庙  
吴越归旗纛，风云助鼓鼙。  
锦蒙山树遍，弩射海潮低。  
龙凤城葱郁，牛羊墓惨恓。  
古祠存故里，秋草庑东西。  

孙嵩　觅佳山水迁居未能又力役不休  
微吟清啸有孤怀，历落嵚崎已大乖。  
芳草何心知世事，闲云肆意绕天涯。  
前时绝喜王官谷，此去聊堪阿里街。  
一语作铭君记取，腾腾任运莫安排。  

孙嵩　愍叹  
救地扶天力不支，犹为落落怪男儿。  
泥中龙逝江神骇，波际鲸枯海若悲。  
恨入烟云连叹县，魂随霜雪薄燕垂。  
可怜傲兀南冠在，吟尽关山恸绝诗。  

孙嵩　明妃引  
明妃如花颜，高出汉宫右。  
可怜君王目，但寄丹青手。  
寂寂保孤妍，悠悠成伪丑。  
坐此嫁穹庐，流落无时回。  
无时回，琵琶未阕边笳催。  
哀弦流入千家谱，明妃只作阏支舞。  
年年犹借南来风，吹得青青一抔土。  
君不见汉家嫁得几娉婷，不闻一一琵琶声。  
祸起当年娄敬谬，后人独恨毛延寿。  

孙嵩　偶作  
更勿穷通算此生，文章玄白付谁评。  
凄凉例薄佳人命，邂逅多成竖子名。  

孙嵩　秋怀五首  
秋虫日以喧，秋树日以疏。  
君听草根蛩，泣吊风中梧。  
壮士秋怀涕，及此清霜初。  

孙嵩　秋怀五首  
从来感秋人，一例皆楚声。  
吾闻古燕赵，慷慨多不平。  
惜哉宋玉辞，不使荆轲听。  

孙嵩　秋怀五首  
何处秋声多，竹外声历历。  
凄切不禁寒，萧萧旧时碧。  
此中白发愁，饷与秋风客。  

孙嵩　秋怀五首  
畴昔旅江湖，夜夜南飞雁。  
山园柿栗秋，出户望河汉。  
祗今寒雁时，中夕起三叹。  

孙嵩　秋怀五首  
黄山秋雕锼，风露洗崖崿。  
行行听清猿，处处采灵药。  
秋云老石床，已后十年约。  

孙嵩　曲江头  
君不见曲江头，离离衰草寒云秋。  
今人不见昔人游，昔人不见今人愁。  
欲谈往事无耆旧，沉吟千载空搔首，  
盛衰倚伏如寒暄。秦时宜春苑，  
汉世乐游园，更复唐人宫殿拥千门。  
往古来今但如此，同一溶溶曲江水。  

孙嵩　邵康节  
真隐由中土，行窝赏太平。  
生无皱眉事，单为杜鹃声。  

孙嵩　生日  
云外荒村半掩扉，门孤事业与心违。  
悠悠岁月山林老，纳纳乾坤道路非。  

孙嵩　生日  
鸿雁关河秋满眼，梧桐风雨冷吹衣。  
蓼莪自是长休废，独立苍苔一叹欷。  

孙嵩　书雨  
阴谷幽林热似焚，阿香鸣鼓骤殷殷。  
天公作雨须臾事，用得东山一片云。  

孙嵩　霜晓早行  
三两残星龙{左月右忽}云，人烟山色晓初分。  
西风一夜吹黄叶，不计霜晨客子闻。  

孙嵩　送年寓叹  
岁事分携作迳归，清愁环守有重围。  
预供除日先人祭，次拂元朝道士衣。  
狂似嵇康今尽懶，觉旭蘧瑗昔皆非。  
新春未识耕耘地，当卜何如买钓矶。  

孙嵩　戏嘲二子  

孙嵩　攻为乐府作，  

孙嵩　行都钱岁  
插架馀残历，挑灯忆故乡。  
年光蛇赴壑，羁旅雁随阳。  
禁阙迎傩鼓，邻街祭灶香。  
英雄须自力，容易鬓毛苍。  

孙嵩　夜泊垂虹  
蟚蝬无晴雨，横空不计年。  
长身欺浪渺，钜力厌风颠。  
怀古方闻笛，题诗且住船。  
飞鸣中夜雁，何处得洲眠。  

孙嵩　遗怀杂赋  
宇宙迂疏一布衣，谋身毕竟是邪非。  
能知道义丘山重，定看荣华草芥微。  
世事悠悠蝴蝶梦，人情扰扰桔槔机。  
英雄不是违流俗，白雪阳春和自稀。  

孙嵩　又书画船五首  
足踏江陵一舸空，襄阳亲手结孤蓬。  
流传别有黔川样，安稳舲斋不軃风。  

孙嵩　又书画船五首  
书画生憎世上尘，不嫌蓑笠渺无津。  
扁舟去住浑林间，了是江湖旧散人。  

孙嵩　又书画船五首  
幸自消除长物缘，尚留遮眼卷三千。  
分明更有江湖债，搬入人家赝钓船。  

孙嵩　又书画船五首  
不听{怒心换斤}音分外闲，稳装书画一蓬间。  
今朝风雨苕川上，扑洒沙鸥第几湾。  

孙嵩　又书画船五首  
切莫清狂更隐沦，浮家泛宅断知闻。  
明朝我欲观书画，何处将诗寄水云。  

孙嵩　阅秦纪二首  
初逃搇未亡，又遇朴无伤。  
如何博浪祸，更使副车当。  

孙嵩　阅秦纪二首  
泰岳聊逃雨，湘山偶阻风。  
伐树仍封树，元无罪与功。  

孙嵩　竹枝歌  
滟澦滩头君莫行，瞿塘峡里不论程。  
龙吟小雨蜀天黑，等有明朝春水生。  

孙嵩　竹枝歌  
行尽三巴三曲头，一滩自有一生愁。  
明朝已过巴陵岸，更宿江陵渔笛洲。  

孙嵩　竹枝歌  
云外猩猩何处声，终朝出没只深菁。  
前有悬崖菁几里，行人到此古今情。  

孙嵩　竹枝歌  
光浪砰雷蛇饮溪，阴崖天暗虎丘泥。  
万里中原那有此，怜君更过鬼门西。  

孙嵩　竹枝歌  
峡路阴阴无四时，寒云鸟道挂天危。  
荒亭败驿此何处，望帝江山号子规。  

孙嵩　竹枝歌  
巴子城荒非昔人，公孙何处问遗民。  
千年惟有武侯碛，留与踏歌行早春。  

孙嵩　竹枝歌  
汉世明妃犹有付，荒祠歌舞与招魂。  
胡琴好入巴渝曲，万里还乡釃酒樽。  

孙嵩　竹枝歌  
黄牛庙前鸦鹳栖，黄魔宫外枭鹏啼。  
估客酹神巫妪醉，青林日转风凄凄。  

孙嵩　竹枝歌  
峡山削出青嵯峨，峡水匀成绿不波。  
屯平山林未能得，奈此猿声朝夕何。  

孙嵩　紫阳夜坐  
一夜灯前白伫单，沉吟有此夏初寒。  
露零若与人相语，松杪潇潇下石坛。  

孙素　故文定墨池分得风字  
吾爱胡夫子，抱道来逃空。  
岂伊桃花源，有此山泉蒙。  
奏疏沥肝胆，春秋开盲聋。  
当年起草处，想见临池工。  
愿为池上草，永怀君子风。  

孙素　徐孺子读书台分得高字  
吾爱徐聘君，沈冥乃人豪。  
诸贤搆党祸，皎皎云鸿毛。  
璋生读何书，身隐名难逃。  
故宅照湖水，荒坟翳城蒿。  
焉知此山中，突兀书堂高。  

孙坦　句  
世识池阳惯鱼味，不知山胜环其郛。  

孙唐卿　榴皮题壁  
碧眼仙人曾着句，玉堂学士继其馀。  
只今虽说西邻富，争是东庵有异书。  

孙唐卿　榴皮题壁  
唤回二百年前梦，索饮西风一醉馀。  
壁上榴皮在何处，游人空指沈庵书。  

孙惟信　禅寂之所有卖花声出廊庑间清婉动耳  
曲巷深房忆帝州，卖花庭宇最风流。  
窗纱破晓斜开扇，帘绣笼阴半上钩。  
少日喜拈春在手，暮年羞戴雪盈头。  
泉南寺裹潇潇雨，婉婉一声无限愁。  

孙惟信　垂丝海棠  
袅袅垂丝不自持，更禁日炙与风吹。  
仙家见惯浑闲事，乞与人间看一枝。  

孙惟信　赋女冠还俗  
叠却霞绡上醮衣，女童髽髻绿杨垂。  
重调蛾黛为眉浅，再试弓鞋与步迟。  
紫府烟花莺唤醒，仙房云雨鹤通知。  
帘低红杏春风暖，清梦应曾见旧师。  

孙惟信　句  
柳外细听莺燕语，声声似度鞠花新。  

孙惟信　玲珑山  
晋汉高人迹已陈，同君仙屐叩山灵。  
涧悬白练流云液，路夹苍虬耸石屏。  
鸟下老藤摇翠木，僧归寒屋钥秋扃。  
萧萧落日闻笙鹤，满耳天风聒醉醒。  

孙惟信　秦村午炊  
饭熟羹香客寐残，秦村山水树阴寒。  
古今一样邯郸枕，觉后方才做梦看。  

孙惟信　深院  
深院清明冷凤箫，梨花寂寂雨潇潇。  
秋千一架红墙角，终日无人影自摇。  

孙惟信　题崇寿院  
未欲鞭龙上玉京，赤城来炼八霞精。  
松风浩荡吹秋暑，偶到弥陀寺里行。  

孙惟信　题载雪录  
诗字峥嵘照眼开，人随尘劫挽难回。  
清苕载雪流寒碧，老我扁舟独自来。  

孙惟信　小院  
小院无人竹簟铺，昼眠难稳客心孤。  
窗前嫌怕惊残梦，自掷青梅打鹧鸪。  

孙纬　献寿诗  
面脸丹如朱顶鹤，髭髯长似绿毛龟。  
欲知相府生辰日，此是人间祭灶时。  

孙文叔　柳絮  
宫柳垂垂拂苑墙，啼莺惊梦暗心伤。  
起来羞见空中絮，也得随风入御床。  

孙文昭　往浙西别王龟龄  
中原回首尚胡尘，世事徒惊日月新。  
羁旅不堪频作别，壮怀虽大已甘贫。  
南来求友传三益，西去论心有几人。  
别后梦魂何处是，祗应来往慎江滨。  

孙吴会　句  
游人只解游晴昼，风雨朝昏尽属君。  

孙吴会　雁来红  
訾碧成朱被眼瞒，分明是叶作花看。  
道人本不知香色，只与窗前草一般。  

孙锡　东池  
一片沧州景，寒光湛碧流。  
有时双鲤跃，尽日采鸳浮。  
绿荇千丝密，红蕖万朵稠。  
琴尊约佳客，乘月泛归舟。  

孙锡　句  
句溪虽可鉴，未若宛溪清。  

孙信臣　句  
王粲初开井，山翁旧醉池。  
林掩羊公庙，渊沈杜预碑。  

孙信臣　襄阳怀古  
孔明高卧处，庞统旧居时。  
遇主龙方起，逢辰骥莫追。  

孙雄飞　灵隐莲峰堂  
堂开金色界，梵客为钩帘。  
山影碧侵座，水声清绕檐。  
粉云埋石脚，珠露泣松髯。  
终拟携孤笛，凭栏唤玉蟾。  

孙雄飞　钱塘感兴  
百年承袭地，和气媚芳尘。  
车马当吴会，山川与楚邻。  
酒楼弦管暮，花市绮罗春。  
风俗真佳丽，多应笑鲁民。  

孙雄飞　上天竺  
行穷湖上径，迤逦到林峦。  
地瘦马蹄涩，水清山骨寒。  
楼台栖树沙，钟磬闹云端。  
自笑利名役，未能来挂冠。  

孙岩　别乡人席间作  
昔向率山别，离愁尚故乡。  
今来嵊亭聚，纵乐是殊方。  
新草偷江绿，垂阳配酒黄。  
子仍先我去，留滞奈耕桑。  

孙岩　兵后绩溪道中  
古道缘流水，寒郊带断烟。  
稀疏鸦种麦，羞涩女耕田。  
人事休兵后，秋怀落木前。  
小苏遗翰墨，今古一山川。  

孙岩　陈监丞用韵见赠亦和以谢  
肃肃东方老，依人可计年。  
名言倾盖后，古意结绳前。  
君户仍多辙，予琴故一弦。  
不应昌歜味，置在众肴先。  

孙岩　酬赵隐君还予诗稿之作因来韵增至二十四用柳子厚同刘院长言怀事诗  
度德宜滕长，论交堕鲁舦。  
凄凉当岁晚，潇洒见时髦。  
常恐诗无证，空知调欲高。  
扶疏才社栎，变化岂胥涛。  
阔略三冬学，增多一字褒。  
大篇参往籾，异事诧吾曹。  
昔嗜梁台选，仍耽郢士骚。  
长歌落涧谷，中夜骇猿猱。  
攻苦鹈濡翼，求朋鹿食蒿。  
家无彦弘在，乡失吕温豪。  
击拊当谁听，荒芜尚自薅。  
英英善和柳，皎皎义熙陶。  
步骤才难至，图回首屡搔。  
较深搜石髓，血汗中取溪毛。  
推激吾非党，讥诃物得逃。  
辞连盘谷稼，想到武陵桃。  
朝逮虞渊暗，宵几鹖旦嗷。  
含愁全庾赋，寓乐间庄濠。  
不谓尘明镜，何殊赠佩刀。  
音书无雁往，时序迫蝉号。  
稽向诸人远，周雷再世遭。  
未应求善贾，孰不饮醇醪。  
并席葭依玉，清言輠炙膏。  
斯期方缅邈，北望寸心劳。  

孙岩　出越城舟行乙夜纡道以避过兵  
扰扰红巾起草间，旧游何地不凋残。  
归囊薄有桃花米，行路如经竹节滩。  
战马东来横杀气，扁舟北去解忧端。  
曲肱便结须臾梦，柳暗黟川把钓竿。  

孙岩　初归  
湖踪海迹一飞蓬，千里常随莽荡风。  
今日抵家篱犬噪，不知身是主人翁。  

孙岩　德骥篇  
西家白马知曳练，东家赤马如驱电。  
时时并辔刷长鞭，羞杀分飞伯劳燕。  
白马不防牛有角，惨甚兵间中矛矟。  
不出能令赤马疑，隔巷来奔初不约。  
踌躇血地嘶鸣哀，悲风飒飒惊条枚。  
皦然德骥非凡材，牧人驱迫去复回。  
物於俦匹且如此，何况世间贞信士。  
管仲败余勤鲍叔，孝章厄极悲文举。  
茂弘将坐白其忠，叔翰当收脱之死。  
乞兵欲赴雍丘危，突围竟雪都昌耻。  
虽云志计有伸屈，至今挠弱闻风起。  
利灾乐祸无故情，东家无恙汝得乘。  

孙岩　德艺有贵贱  
调弓遣猿悲，削锯夺神造。  
伊人天分高，甘以一事老。  
奈何握寸颖，特自矜粉藻。  
沈约仅如奴，子建何足道。  
率尔为一快，公论日杲杲。  
德艺有贵贱，君子廓怀抱。  

孙岩　观渔行  
霜降平湖鉴群象，中有黄鱼几一丈。  
渔师早已中豪家，今旦连舟布新网。  
东西南北三重围，围形渐缩如小池。  
孟获身穷吕布窘，尚许性命延斯须。  
旧与鳟鲂同出入，尔暇悲怜祸相及。  
日斜创甚上平沙，两岸居人如堵立。  
渺渺腥风吹水云，卖鱼沽酒赛湖神，  
醉来预唱江南春。  

孙岩　和元京兄赋苹花  
一春观物眼，红紫厌缤纷。  
此水浮明玉，何人翦白云。  
惠风游汉女，吉日礼湘君。  
地僻应无是，留花混藻芹。  

孙岩　金庭观王右军祠  
罢郡归来三亩宅，化为琳宇入层云。  
楼亡莫辨藏书地，池在如亲洗墨人。  
特援忧勤规太傅，不将恢复许中军。  
世间何物无澌尽，英榘千秋万古新。  

孙岩　九日呈戴兄  
一别三十载，而今近讲堂。  
萧条同甲子，强健又重阳。  
萸菊数杯酒，烟云千仞冈。  
偶然为此梦，宁复次公狂。  

孙岩　留武林  
访客城南隅，故第何其雄，  
曲池犹瀥漭，土山尚巃嵷。  
颇闻此中人，易姓良匆匆。  
往时恩泽侯，意气干晴虹。  
乐曲播秦城，衣制闻汉宫。  
恨不逢季伦，讵肯交毛公。  
斥地西邻去，伐木南山空。  
百楹一传舍，顾极当年工。  
悠悠感成败，何独操镘翁。  

孙岩　浦早望  
千峰倒影碧粼粼，摹写桐江最逼真。  
每逢佳处谋书屋，渐恐山灵不信人。  

孙岩　秋晚园中二首  
篱落园秋色，株梢羒晚晖。  
菊花供黮尽，桐叶饲鱼稀。  

孙岩　秋晚园中二首  
风叶相仍下，家童未埽除。  
绵联封蛰户，残缺带虫书。  

孙岩　去冬过石潭上时吴义夫同行欣然谓予曰诗境甚佳今日再过有作将寄义  
长潭有令姿，山绿纳空洞。  
轩轩吴武陵，曾此接飞鞚。  
殷勤顾我笑，诗材不胜用。  
重来春事深，物采尤错综。  
褚小强怀大，秀异肯受控。  
沈吟日已昃，十彀才一中。  
故人抱才藻，众象入嘲弄。  
即今温水馆，匡坐教弦诵。  
嗟哉实前语，束苇代杗栋。  
明当寄东风，烟水发清梦。  

孙岩　绕行遇猎  
搜山炬火纵横飞，百兽猝起惊且驰。  
出明入暗眼光乱，强者或脱弱者悲。  
儿郎汹汹山粗匿，杀气随风撼松栎。  
宋{左犭右足}韩玤不尽纵，齧索腾陵求赴敌。  
清霜屡降草莽衰，相与即禽真汝时，  
跳坡蓦涧殊未已，扶桑东面推红曦。  
大矟将军山下住，摧颓略记衔枚路。  
观汝角逐心悠悠，风枭旌斾何时休。  

孙岩　山间  
谷鸟鸣声滑，山云变态新。  
清渠不没胫，亦有浣纱人。  

孙岩　树阴  
春去空山啼乳莺，莺边老树{上冖下幕}新青。  
一瓢挂此坐终日，即是苏家择胜亭。  

孙岩　武林绝句二首  
缤纷迎酒伎，宛转卖花声。  
偶似承平世，携书试凤城。  

孙岩　武林绝句二首  
比屋单衣日，名城冷食天。  
居人多上冢，远客未归田。  

孙岩　溪上  
溪翁生计独熙然，新买南邻舴艋船。  
日载鸬鹚三十尾，鱼为租入水为田。  

孙岩　寓斋  
环中风物有谁争，即日诗情取次生。  
云倦竟依檐际宿，雉驯时下竹根行。  

孙逸　赏梅佳什既不得陪从又莫获少留深以为恨辄赓严韵酬叙  
郡务装怀日晷催，东园未睹一枝梅。  
从容后赏轮先见，汩没尘劳恨阻陪。  
待雪最宜寒艳坼，迎春会有暗香来。  
怅然归棹匆匆去，徒使临风忆共杯。  

孙因　越问　封疆  
九州皆有山镇兮，职方氏独先会稽。  
射祥光於斗分兮，占星纪於天倪。  
牵牛炳其初躔兮，届须女之七度。  
少阳当其正位兮，为万物之洁齐。  
南控引乎闽粤兮，北连亘乎钜海。  
日出扶桑之东兮，风行浙河之西。  
八山蜿其中蟠兮，罗千嵒以为鄣。  
三江汇而旁注兮，渺万壑以为豩。  
洞天{左山右含}岈以连云兮，俯九垠其如芥。  
洪涛沸渭以拍天兮，轰三军之鼓鼙。  
宅卧龙之岧峣兮，蠡城屹其环缭。  
带平湖之浩{左氵右三白}兮，云镜铸而天低。  
陃陵门而四达兮，八风飒其递至。  
飞翼楼而舞空兮，天门沈其可梯。  
提封方数千里兮，运瓯吴於掌上。  
七郡四十余县兮，归中权之总提。  
兹古今之大都会兮，为九牧之冠冕。  
谅天地之设险兮，他郡宁得而攀跻。  
客曰伟哉山川兮，信美矣其无慊。  
然吾闻固国兮，不以山溪之险。  

孙因　越问　金锡  
观地产之所宜兮，惟金锡之最良。  
贡品肇於有姒兮，暨苍姬而加详。  
虽历代之所珍兮，凛英气其犹秘。  
欧冶子之神奇兮，爰採取而炼淬。  
剖赤堇而出锡兮，山色变而无云。  
涸若耶之铜液兮，俯不见夫潜鳞。  
铸岭岌其插天兮，冶井浸而寒冽。  
前丰靚为击橐兮，后雨师为洒尘。  
发铜牛之藏屑兮，赭林麓以炊炭。  
弃右冶之余滓兮，草木为之焦烂。  
炎烟涨乎铜孤兮，寒光浮乎炼塘。  
越砥妥其敛锷兮，铸浦沸其若汤。  
合众灵而成器兮，为宝剑凡有五。  
曰湛卢与巨阙兮，盖珍名之最著。  
既属之善相之薛烛兮，复谋之南林之处女。  
水试则断蛟螭兮，陆用而剸犀虎。  
扫搀抢使澌灭兮，伏蚩尤使左怖。  
岂吴钩之敢抗兮，非燕函之能御。  
客曰伟哉利器兮，诚为越国之珍。  
斯剑客之喜谈兮，非文种之愿闻。  

孙因　越问　句践  
昔句践兮思报吴，问国政兮五大夫。  
辟田野兮实仓府，访疾苦兮字幼孤。  
抱冰兮握火，置胆兮坐卧。  
采蕺兮与葛，侧席兮闾左。  
觞酒豆肉兮必均其施，乐不尽声兮食不致味。  
鸷鸟匿形兮逾一十祀，吴无稻蟹兮越有地利。  
一朝兴师兮三战得志，姑苏既墟兮横行淮泗。  
伯东诸侯兮贺贡毕致，赫然隽功兮又何可议。  
客曰异哉兮彼长颈而乌喙。如其可与其乐兮，  
何鸱夷之远避。  

孙因　越问　良牧  
自大驾之西幸兮，府遂为於近藩。  
赐行殿为府治兮，暨泽牧之惟艰。  
张毗陵首当是选兮，实股肱之旧弼。  
仍土阶之素规兮，因旧宇以为安。  
朱忠靖继剖符兮，屹具瞻於岩石。  
越忠简亦相望兮，凛清风而独寒。  
忠定王之来镇兮，当乾道之四秚。  
捐帑以置义租兮，陃宫而祠先贤。  
谅棠阴之蔽芾兮，思召伯其如憩。  
宜大封於是邦兮，良天道之好还。  
后五十余年兮，谁俪美以增饰。  
维我新安公兮，骛逸驾而独攀。  
剖滞讼如澌流兮，召雨暘如应响。  
使百城俱按堵兮，令沧海无惊澜。  
立吏胆於秋霜兮，洽民气於春泽。  
出干将於宝匣兮，照沆瀣於铜盘。  
圜扉鞠为茂亓兮，麦岐蔼其连秀。  
令修户庭之内兮，民乐湖山之閒。  
既修政而人悦兮，文书省於幙府。  
新百废以具兴兮，耸轮奂之伟观。  
八邑不知有役兮，一道不知有费。  
若天造而神设兮，岂民力之或烦。  
化榛莽为宏丽兮，敞隘敝为爽垲。  
革蠹挠而雄叠兮，易朽腐而垩丹。  
兹栋隆之规模兮，特於此乎小试。  
非成毁之相仍兮，数循环而无端。  
镇越岿乎中踞兮，修廊翼其旁拱。  
何独敛夫散气兮，所以重夫中权。  
巨扁揭乎云霄兮，钧笔粲乎星斗。  
山灵为之呵护兮，珍光赫而属天。  
前方台之月华兮，后蓬莱之云气。  
左燕春之凝香兮，右清白之寒泉。  
绕层城以拂云兮，开屏障於四面。  
卧林影於云壑兮，栖山光乎二轩。  
呼平湖於酒杯兮，浮翠峰於茗椀。  
送归鸿於天外兮，数飞鸥於海门。  
动秋声之摵摵兮，泊晴岚之蔼蔼。  
饯崦嵫之夕照兮，宾暘谷之朝暾。  
上越王之危台兮，诵唐人之杰句。  
鹧鸪飞而地迥兮，晴烟渺而天宽。  
飞盖游乎清夜兮，羃轻烟之素练。  
棹歌发乎中沚兮，浴明月於金盆。  
丽谯涌乎青冥兮，角声起而寥亮。  
佳山蔚其照眼兮，洗万里之阴雰。  
新隄平而拟掌兮，沸行歌以载路。  
漕渠瀎重兮，鼓千艘而骈阗。  
雄威扁营叠创兮，雷欢声於貔虎。  
泮宫修贡闱陃兮，遂飞跃於鱼鸢。  
台府焕而一新兮，岩壑为之改观。  
他人视之拱手兮，公谈笑而不难。  
既游刃之有余兮，复善刀而藏用。  
寂然若无所营兮，湛中襟而靖渊。  
炷炉香而读易兮，悟至理於泰否。  
托寄轩之柱刻兮，等蘧庐於乾坤。  
上方蒇事明庭兮，将入扈於豹尾。  
如旄倪之借留兮，纷截镫以攀辕。  
系郢曲之寡和兮，信萧规之难继。  
民愿公无遽归兮，帝谓吾今召环。  
虽卿月之暂驻兮，幸临照夫越土。  
恐使星之迁次兮，迫太阶之魁躔。  
推治越之道治天下兮，固我公之余事。  
然越人爱公如慈父母兮，愿托歌而永传。  
客乃敛裧肃容兮，屏气弗敢复言。  
孙子於是浓墨大字兮，终夫越问之篇。  

孙因　越问　篇引  
典午氏之盛时兮，余鼻祖曰子荆。  
谋乐郊以隐居兮，颺潄石之清名。  
有闻孙曰承公兮，尝令鄞与余姚。  
爱会稽之山水兮，爰徙家於兹城。  
当永和之九年兮，惠风畅夫莫春。  
偕王谢之诸公兮，会修禊於兰亭。  
赋临流之五言兮，寄幽寻之逸兴。  
泛回沼倚修竹兮，松风落而冷冷。  
维兴公尤好事兮，作流觞之后序。  
助逸少之高致兮，齐芳誉於难兄。  
既乃登陆而游兮，历天台与四明。  
潄飞瀑於笔端兮，遗掷地之金声。  
余自句章徙姚兮，倏绵历乎十稔。  
慨风流之浸邈兮，幸犹为夫越氓。  
掬清泉之潺湲兮，友过云之溶洩。  
访樊榭之杳霭兮，栖石窗之玲珑。  
客有过余兮，谓余博览而好古。  
世为越人兮，胡不志夫越之风土。  
余谢不能兮，伛余指而缕数。  
前有灵符之记兮，后有龟龄之赋。  
嗟彼皆已为陈迹兮，时亦随夫所遇。  
傥含毫而不断兮，将羞余之鼻祖。  

孙因　越问　神仙  
阳明太元之天兮，乃群仙之所游。  
有金堂与玉室兮，挹方丈与瀛洲。  
伯经得道□泉兮，乘云气於木杪。  
仙公韬光丹井兮，发函书於船头。  
骑青骡以入市兮，蓟子训之卖药。  
切鲻鱼以作脍兮，介元则之垂钩。  
弘景寄迹钓槎兮，隐吏栖於梅市。  
广信驾龙白日兮，羽人萃於丹丘。  
撷芝草以为侣兮，左元放之金液。  
餐桂屑而钦水兮，范少伯之扁舟。  
炼日精以回形兮，虞翁色若婴孺。  
位上沮而标籍兮，思玄迹混俗流。  
严青能服石髓兮，终断谷而轻举。  
伯阳炼成神丹兮，虽蜕形而不留。  
御天风而上征兮，与日月以齐寿。  
皆地胜之所招兮，举尘寰而少仇。  
客曰神仙信有兮，特秘怪而难求。  
吾闻越多隐君子兮，试详言而旁搜。  

孙因　越问　舜禹  
帝舜生於姚丘兮，地近夷而居东。  
母握登感天瑞兮，漾祥光於大虹。  
历山其所耕稼兮，陶渔皆有遗迹。  
二女降於妫沬兮，百官备而景从。  
大禹巡於鬴山兮，会群臣而计功。  
执玉帛者万国兮，戮后至之防风。  
托菲饮以名泉兮，凿了溪而宅土。  
发金简於石匮兮，藏秘图於山中。  
望邑名夫虞姚兮，山灵护夫禹穴。  
俨庙貌於千古兮，遗化被於无穷。  
系帝王之所在兮，宜风俗之近古。  
习孝悌与勤俭兮，亦好逊而上忠。  
客曰於戏大哉兮，又何可以比隆。  
然有为者亦若是兮，岂无与舜禹之事同。  

孙因　越问　隐逸  
谢隐士当少微兮，精神见乎天文。  
严子陵应客星兮，光芒动夫至尊。  
居剡下以高洁兮，戴安道之父子。  
游嵩岳以偕隐兮，孔述壑之弟昆。  
却米饷而不受兮，朱百年之夫妇。  
受肥遁以就闲兮，阮万龄之祖孙。  
闭蓬户以观书兮，淳之栖於穷岫。  
轻白璧而不盼兮，景齐隐於日门。  
扣药船而引声兮，歌竞传於仲御。  
渔镜湖以赋诗兮，岛尚号於千干。  
黄公列乎四皓兮，成定储之羽翼。  
嵇康侪於七贤兮，著养生之至言。  
王子猷咏招隐兮，爱山阴之竹种。  
谢灵运赋山居兮，采地黄为溪荪。  
著貂裘坐岩石兮，弘之志不在钓。  
袘豹席与棕桥兮，志知岂羡回轩。  
彼皆不事王侯兮，以高尚而辟世。  
亦地气之所钟兮，多秀水与名山。  
客曰士各有志兮，斯固古之逸民。  
夫何欲洁其身兮，弗念君臣之大伦。  

孙因　越问　鱼盐  
百川会同沧海兮，浩天不知夫津涯。  
吐云涛以澜汗兮，沃日御而渺瀰。  
藏巨灵之趂屃兮，见天吴之惚恥。  
戴五山之页峨兮，涵百怪之陆离。  
巨鱼出没其中兮，不知其几千里。  
鼓浪沫以成雾兮，嘘云气以成霓。  
任公子之投竿而钓兮，五十犗以为饵。  
阅期年而得鱼兮，牵巨钩而下之。  
鬵鬣怒而刺天兮，白波涌而山立，  
膏流溢而为渊兮，颅骨积而成坻。  
自浙水以东兮，无不餍若鱼之肉。  
彼赤鳝黄颡何足数兮，又况梅鱼与桃鲻。  
维天地之宝藏兮，有煮海之鹾盐。  
曝曜灵以摝涉兮，浮莲的以试漟。  
编筼簹以为槃兮，处烈焰而不灼。  
霜铅倏其凝泎兮，霜花飒其的皪。  
兹海若不爱宝兮，丰功被乎天下。  
抑造化之自然兮，讵人为之力假。  
客曰富哉鱼盐兮，此越国之宝也。  
是特以利言兮，吾愿闻其上者。  

孙因　越问　越茶  
日铸山之英气兮，既发越於镆鎢。  
地灵洩而不尽兮，复熏蒸於草芽。  
虽名出之最晚兮，为江南之第一。  
视紫笋若奴台兮，又何论乎石花。  
维瑞龙之为品兮，与此山以相亚。  
意山脉之通贯兮，仙种同乎一家。  
汲西岩之清泉兮，松风生乎石眠。  
滋芒液於灵襟兮，流瀣集乎齿牙。  
欧公录之归田兮，苏仙流诸佳咏。  
伯玉註於诗版兮，文正赏其甘华。  
至雁塔与花坞兮，固郡志之所载。  
若余姚之瀑布兮，尤茶经之所夸。  
嗟陆羽之不逢兮，宜鉴味之绝少。  
世方贵夫建茗兮，孰有知夫越茶。  
客曰世非不知兮，顾茗禁之已苛。  
亦幸其不尽知兮，姑舍是而言他。  

孙因　越问　越酿  
扬州之种宜稻兮，越土最其所宜。  
穕种居其十六兮，又稻品之最奇，  
自海上以漂来兮，伊仙公之遗育。  
别黄秈与金钗兮，紫珠贯而累累。  
酒人取以为酿兮，辨五齐以致用。  
湑镜流之香洁兮，賏秘色之新瓮。  
助知章之高兴兮，眼花眩乎水底。  
侑谢传之雅游兮，陶丹府而哦诗。  
集群贤以觞咏兮，浮罚觥乎子敬。  
指鸣蛙为鼓吹兮，畅独酌於稚珪。  
斯越酒之醖藉兮，非宜城中山之比。  
矧投醪之醇德兮，能使勇气百倍於熊罴。  
客曰旨哉越酿兮，固越俗之所怡。  
然自征榷之法行兮，安得薛戎而蠲之。  

孙因　越问　越纸  
系剡藤之为纸兮，品居上者有三。  
盖筱簜之变化兮，非藤楮之可参。  
在晋而名侧理兮，储郡库以九万。  
曰姚黄今最显兮，蒙诗翁之赏谈。  
加越石以万杵兮，光色透於金版。  
近不数夫杭由兮，远孰称夫池茧。  
半山爱其短样兮，东坡耆夫竹展。  
薛君封以千户兮，元章用司笔砚。  
数其德有五兮，以缜滑而为首。  
发墨养笔锋兮，性不蠹而耐久。  
惜昌黎之未见兮，姓先生而为楮。  
使元舆之及知兮，又何悲剡藤之有。  
客曰微哉越纸兮，有大造於斯文。  
然世方好纸而玉兮，又乌知乎此君。  

孙因　越问　舟楫  
越人生长泽国兮，其操舟也若神。  
有习流之二千兮，以沼吴而策勋。  
寻笠泽以潜涉兮，北渡淮而会盟。  
擅航乌之长技兮，水犀为之逡巡。  
浮海救东瓯兮，有握节之严助。  
治船习水战兮，荣长锦於买臣。  
渡浙江而誓众兮，会稽之内史。  
率水棹以拒战兮，凌江之将军。  
坐大船若山兮，公苗山阴之杰。  
汎波袭番禺兮，季高永兴之人。  
想万艘之竝进兮，纷青龙与赤雀。  
风帆儵忽千里兮，驾巨浪如飞云。  
今竞渡其遗俗兮，习便駊以捷疾。  
观者动心骇目兮，相杂袭如鱼鳞。  
客曰盛哉舟楫兮，他郡孰加於越。  
然而济或不同心兮，请置此而新其说。  

孙因　越问　竹箭  
维苗山之竹箭兮，禀劲气於乾坤。  
实东南之美材兮，声价等乎瑶琨。  
良工相夫阴阳兮，加利镞以为矢。  
习国人於射渎兮，震电激而星奔。  
挟之以六千之君子兮，从之以八千之子弟。  
可以傥方张之阖闾兮，走善射之楼烦。  
彼群仙之会聚兮，亦以射而为乐。  
登石室之射堂兮，射东峰而的白。  
丁令威为拾箭兮，山上下以求索。  
获遗镞於樵夫兮，偿以樵风之南北。  
客曰异哉斯事兮，诚振古之怪奇。  
然越人之弯弓兮，则谈笑而道之。  

孙因　越问　驻跸  
维六飞之南渡兮，潢涛江以东历。  
后舜禹三千年兮，履舜禹之遗迹。  
驻翠跸以弥年兮，因改元而颁诏。  
爰升州而为府兮，冠绍兴之大号。  
举大享之上仪兮，即行阙而蒇祀。  
视总章与重屋兮，亦庶几其遗意。  
登堂而望稽岭兮，怀克勤之令德。  
留建炎之御制兮，彰复古之素志。  
采上虞之囊封兮，终然法乎舜禅。  
山郁葱以蜿蜒兮，钟禹陵之佳气。  
御香四时来下兮，道冠盖以相望。  
拱觚稜於云阙兮，俨威颜而天咫。  
系百年之父老兮，及亲逢乎盛事。  
想天民之视阜兮，与虞夏而同治。  
客曰幸游舜禹之邦兮，复逢舜禹之君。  
然傥无舜禹之臣兮，孰能牧舜禹之民。  

孙应凤　宝藏寺洪钟  
枕畔鍧然宝藏钟，声从何处入高墉。  
蜀颅衰臂今如许，唤起穹庐一卧龙。  

孙应凤　虎岩纪游  
月出山越高，云行月益忙。  
树影遍空白，痚星避月光。  
总非往者见，不从意内量。  
聪晨此一进，境界因久忘。  
深坐庭露淹，山僧促回廊。  
鼓钟奏天乐，经行重山堂。  
暮楫动朝梵，初日升屋梁。  
佛心光见日，林晖洞八方。  
细雨霏日中，飞烟青逐黄。  
出门绕山迳，两道夹修篁。  
茗根千百个，却於山隈藏。  
径深见奇巘，云与戴云望。  
因之曳竹杖，集伴凌高冈。  
他年记此际，风花带天香。  

孙应凤　惠政桥  
百仞崖边有此桥，地平路稳玉聪骄。  
惠而知政今如此，拈起桥名问国侨。  

孙应凤　奖溪桥  
夕照斜阳柳外鸦，杏园衰谢野人家。  
欲寻春色无寻处，尽在桥边野草花。  

孙应凤　双桂桥  
桥前巧匠剪春罗，桥上亭亭景物和。  
明夜元宵一团玉，连波还解似金波。  

孙应凤　西塔  
忆昨慈恩登绝顶，今朝眼界更分明。  
飞檐高泻银河水，隔岸遥传宝铎声。  
翥凤呈辉看欲下，浔龙露角望尤勍。  
凌风好向蓬莱去，一片香云绕足生。  

孙应符　次季和宿龙泉寺遇雪韵  
同人如提宿，初从城市归。  
雪轻浑欲舞，云栋不成飞。  
客去寻溪棹，僧来叩竹扉。  
篱边一枝玉，漏汇化丁机。  

孙应符　丁未仲夏季弟海陵官舍家大人赏月作计恭次元韵  
宾僚成雅集，夜月正清圆。  
幸对芳樽满，兼逢乐事全。  
哦诗追旧日，举盏望青天。  
此会宜频讲，何妨祝寿延。  

孙应符　恭次家大人初抵季海陵官舍之韵  
学山初不止邱陵，骥子终期万里程。  
莫问官曹今落寞，正须人物自高明。  
斗升聊可为亲养，岁月行看播治声。  
膝下团坘事文史，此身何幸忝居兄。  

孙应符　恭次家大人初抵季海陵官舍之韵  
生於陵者自安陵，可事驱驰较驿程，  
却望乡山千里隔，共看淮月一轮明。  
官闲足遂吟呼乐，俸薄休形难息声。  
最幸一家仍聚首，不须嗟弟与瞻兄。  

孙应符　恭次家大人初抵季海陵官舍之韵  
生憎世俗迭相陵，反己工夫有度程。  
大学在先知本末，中庸当务造诚明。  
谆谆自昔承严训，默默终年愧今声。  
至首不须由外索，事亲友弟及从啊。  

孙应符　恭次家大人鬻田训子诗韵  
耷穷那复值凶年，典尽贫家五亩田。  
暂给箪瓢居巷内，且将经史向窗前。  
潜心砽砽先修己，安命栖栖不怨天。  
爵禄功名宜自取，尤当勉力务勤拳。  

孙应符　恭和家大人将赴季弟官舍书示及门之作  
纯熟工夫积岁年，能知本性则知天。  
揠苗助长犹为害，况复芸人舍己田。  

孙应符　恭和家大人将赴季弟官舍书示及门之作  
焚膏继晷且穷年，荣悴了时却在天。  
莫把光阴虚度了，吾徒耕道若耕田。  

孙应符　季弟黄岩任满大人挈家众先要作诗见示恭和元韵  
心处中虚治五官，特来能应固非难。  
移忠益本居家孝，阅暑知曾历岁寒。  
父子赓歌真内乐，弟兄分职赖居安。  
何妨菽水为欢养，会有时来韶赐餐。  

孙应符　应符读韩评论以龊诗教其岁月乃三十二所作今应符生亦三十二年矣深  
咄咄汝为子，念之心可寒。  
慕则非所慕，难则非所敛。  
愚生乃击俗，达人斯大观。  
大明高照耀，沧海足波澜。  
不求胜己友，有过执挟弹。  
不绝害心念，诚身奚喜欢。  
沟浍无源本，易盈还易乾。  
见善苟不明，譬彼东西湍。  
仁义根於心，视精而行端。  
读书贵知道，事亲宁以官。  
会稽产竹箭，西海出琅玕。  
虚名何足尚，所惧实才难。  

孙应符　应符生日大人作诗以示恭次元韵  
初度追思夜向晨，敢安暇逸负青春。  
鴒原友悌同三益，鹤发康宁拱二亲。  
未遂功名酬诲育，勉将诚孝信乡邻。  
从今且愿蒙天佑，日待慈颜拜北辰。  

孙应求　次季和宿龙泉寺遇雪韵  
舣岩投僧话，驱迎势若归。  
林峦穷胜处，楼阁尽恽飞。  
本谓身还舍，何期雪拥扉。  
莫嫌行复住，世事合随机。  

孙应求　丁未仲夏季弟海陵官舍家大人赏月作诗和韵  
银蟾忧易缺，彩侍喜长圆。  
岂意他乡会，均同一乐全。  
杯行惊知旧，星聚敢占天。  
但愿人常久，频将桂影延。  

孙应求　恭次家大人初抵季弟海陵官舍之韵  
一家千里赴吴陵，沿道迟留不问程。  
风物萧条乡愈远，山川开豁眼增明。  
春田未有归耕计，夜雨聊听对榻声。  
幸向莱庭同戏彩，回头终有愧难兄。  

孙应求　恭次家大人初抵季弟海陵官舍之韵  
食贫宁问肉如陵，且喜官曹简事程。  
千里平淮随地阔，一江远水照水明。  
几我怀古登临意，时作搔头讽咏声。  
酬唱敢希朱树秀，粗分菽麦异周兄。  

孙应求　恭次家大人初抵季弟海陵官舍之韵  
舟渡金山过广陵，湾头略可计淮程。  
回瞻建业祥烟绕，北望长安落日明。  
野旷春农虚地力，霜清晓角动边声。  
中原雠耻非难复，子弟皆思死父兄。  

孙应求　恭和家大人将赴季弟官书示及门之作  
力樯良农必有年，先修人事乃言天。  
士非学问无由立，勿道家饶负郭田。  

孙应求　恭和家大人将赴季弟官书示及门之作  
少年不学待何年，长大无成莫怨天。  
况是各随贤父训，岂容弗肯播菑田。  

孙应求　恭和家大人鬻田训子诗韵  
家贫常产遽萧然，只把诗书代力田。  
谋道固宜耽乐内，却行安可望追前。  
置锥今日忧无地，摛藻他时喜掞天。  
富贵学成终自有，服膺当务益拳拳。  

孙应求　季弟黄岩任满大人率家众先归作诗见示恭次元韵  
长拘棲寓季微官，携杖扶车愧二难。  
翘首云山鱼雁远，关心岁月骨毛寒。  
方来负米还为养，未遂承颜数问安。  
何日庭前环戏彩，共馨夕膳洁晨餐。  

孙应求　仲弟应符生日大人作诗命和元韵  
阿连庭世在兹晨，月吐三更恰半春。  
幸有斑衣堪共戏，何妨绿酒正相亲。  
雍雍已觉和分贵，勉勉当思德有邻。  
所愿百年长膝下，不劳相望似参辰。  

孙应求　仲弟应符用黎龊龊诗韵作咄咄篇自警家大人用韵作欣欣篇应求次韵作  
皦皦志士心，玉壶冰露寒。  
整冠默危坐，抚卷慨永叹。  
胶扰天下事，岂逃吾静观。  
是心本如水，风过成涛澜。  
蚁或作牛斩，雀常用珠弹。  
万境各颠倒，何者为忧叹。  
圣学有宗盟，口血应未乾。  
进修在覆篑，趋舍防奔湍。  
正须极高深，乾坤见倪端。  
规摹括四代，宗庙富百官。  
譬如入玉府，璯琳杂琅玕。  
逢原在左右，谅非登一难。  

孙应时　八阵碛  
江近瞿唐急，沙从鱼腹磺。  
千秋应有恨，八陈竟难平。  
望断青烟晚，愁边白鸟明。  
身微定何补，且复老躬耕。  

孙应时　巴东秋风亭怀寇公  
秋风亭上思悠哉，想见鸣琴日日来。  
野水孤舟故如昨，为公长啸一徘徊。  

孙应时　巴东秋风亭怀寇公  
袖手穷山一少年，何曾有楚到澶渊。  
英雄正自无人识，盖世功名却偶然。  

孙应时　白兴州浮嘉陵还益昌  
夜促清觞醉武兴，晓飞轻舸下鼓陵。  
平生海上渔樵子，此日天涯云水僧。  
万里身心萦老母，一年书札负交朋。  
秋风已定蓴鲈约，俛仰兹游记昔曾。  

孙应时　碧云即事  
唧唧秋蛩鸣，耿耿秋夜长。  
简篇负初心，枕簟怯新凉。  
朝曦入疏牖，宿云散前冈。  
归欤一叶舟，浩歌听沧浪。  

孙应时　避难至海陵从先流寓兄弟之招仍邂逅故人冯元礼二首之一  
脱身兵火欲何之，不料兹焉过所期。  
轩槛如僧萦橘柚。乡关似梦识蒿藜。  
弟兄朋友谈平昔，盗贼羌戎问几时，  
共约更明王道正，或能一语到天墀。  

孙应时　别黄岩范令  
庆历诸名卿，四海标一范。  
堂堂元佑相，人望复不减。  
江河源流大，终华峰峦崭。  
远优士会变，讵作栾书黡。  
君侯大雅士，渊然粹家范。  
春风花气馥，秋月寒江湛。  
贞刚谢瑕缺，洁白消黕黤。  
驱车问前躅，云露声辻辻。  
牛刀亦何为，游刃初不斩。  
解令襦胯民，桁杨戒无犯。  
时情互醒醉，世味各辛鹻。  
安知国中狂，正欠秋牙喊。  
丈夫自有在，细故非所歉。  
岂无昆明池，著此黄龙舰。  
伊余秉微尚，顾瞻随軓軓。  
威仪觌麒凤，冠緌笑蝉{上范下虫}。  
吾徒本平旷，谁能事险巉。  
相知意气得，欲别精神黯。  
东风动绮席，潮湿带晴槛。  
为公醉登舟，离襟不能掺。  

孙应时　别越中诸生  
三年一榻占清间，门外苍然是种山。  
步月迎风行乐地，从今应入梦魂间。  

孙应时　别越中诸生  
切磋长恨我空疏，甚喜同门各起予。  
赠别懒为名利语，洗心深读圣贤书。  

孙应时　不寐  
索居在村坰，水陆走通津。  
半夜有棹歌，鸡鸣语行人。  
中年近少睡，耿耿多达晨。  
外物非所念，颇复念我身。  
圣贤不敢欺，久大在日新。  
人生会有役，安得辞苦辛。  

孙应时　不寐  
向夕起秋思，无眠知夜长。  
年华一俛仰，人事几炎凉。  
自喜全虚白，何妨兀老苍。  
空庭风露入，唧唧话蛩螀。  

孙应时　陈传朋和余梅花旧作余再赋此  
肌肤冰雪定何神，不用灵犀自避尘。  
一笑未妨如独夜，百花谁敢斩先春。  
孤山诗侣须君复，吴市仙踪只子真。  
此外纷纷莫相污，风姨月姊故情亲。  

孙应时　陈正叔县尉见示所著诗文以诗谢之  
文章千古一毫端，妙处工夫到底难。  
春色无边知造化，海风不断识婆澜。  
看君健笔凌霄汉，照我清窗醒肺肝。  
宝剑莫忧人未识，光荒须动斗牛寒。  

孙应时　晨兴有叹  
月落霜如雪，风回水正冰。  
百思劳夜梦，多病晨怯兴。  
世事甘牢落，心期独战兢。  
床头书在眼，且莫负寒灯。  

孙应时　池口阻风雨  
江头三日击扁膛，秋浦齐山欠一游。  
已自无人念羁客，更禁风雨作春愁。  

孙应时　池口阻风雨  
一江风雨送春归，漠漠汀洲白路飞。  
舟子相呼更添缆，水来新没钓船矶。  

孙应时　出成都西郊  
笑指西山去，萦纡傍水行。  
寒滩泻清浅，古木映疏明。  
雪意垂垂合，川光莽莽平。  
暂将尘事隔，已复动诗情。  

孙应时　出沌复见江山和斗南  
底事江山照眼新，为从云梦别经旬。  
行吟沌口三家市，笑作天涯万里人。  
清夜论心真得友，白云回首奈思亲。  
船头又报荆州近，鱼雁书来未易频。  
全　　诗　孙应时　春郊偶作  
春泥过雨屐声悭，野水危桥欲度难。  
世路迷人肠断处，黄昏天气麦秋寒。  

孙应时　春日书事  
老与春无分，慵於世转疏。  
不陪年汪饮，久绝故人书。  
笔研蛛丝底，家山蝶梦馀。  
海棠花正发，风雨定何如。  

孙应时　春日自警  
春风吹尽一川冰，野色山光弄晚晴。  
节物荣枯能几许，人生寒暑正堪惊。  
百围松桧秋毫壮，千丈罗纨尽寸成。  
饱食安眠欲何用，傍徨终夜月华明。  

孙应时　慈溪道中次伯兄韵  
露溪三更月，秋澄万里夫。  
潮生声荡潏，云渡影聊翩。  
物妙本无尽，世分直可怜。  
悠然一杯酒，横策自鸣舷。  

孙应时　辞武侯庙  
三分遗论久难明，独有河汾与杜陵。  
工拙人休计曹马，兴亡天亦恨桓灵。  
大星忍向中宵落，老柏空馀千载青。  
再拜征途重回首，雪风吹断泪成冰。  

孙应时　次日湖上  
山南山北水平湖，屏障天开画不如。  
好在风流王谢宅，扁舟来往未应疏。  

孙应时　次仲氏韵  
客里三年恨，归一百虑轻。  
静堪眠夜雨，梦不数邮程。  
荒径九节杖，凉窗二尺檠。  
吾生本易足，此外复何营。  

孙应时　次仲氏韵  
麴生真得圣之清，风味超然一座顷。  
肯向春寒慰牢落，令人心事转和平。  

孙应时　次仲氏韵  
枵腹贪书颇自强，年来得失正相当。  
须知耳目尘埃尽，始见山林日月长。  

孙应时　次仲氏韵  
故人惊我鬓丝多，一叹相逢可若何。  
勋业向来无此梦，菱花何秘遗重磨。  

孙应时　枞山祠梳洗楼  
山川楚男六千里，云雨阳台十二峰。  
神女可无哀郢意，强教梳洗为谁容。  

孙应时　答陈子序庠见贻  
论功畏蝇虎，作计只蜗牛。  
松菊招元亮，江湖要子牟。  
间须杯问月，愁不赋登楼。  
从此相寻地，羊裘一钓舟。  

孙应时　答陈子序庠见贻  
汩没知何事，摧颓欲暮年。  
剑鸣怅自匣，琴弄更须弦。  
落落心元在，星星发可怜。  
与君三叹息，不忍话前贤。  

孙应时　答陈子序庠见贻  
可人无俗韵，之子故清门。  
直节豫章后，高名唯室孙。  
早知文律令，还要学根原。  
逆旅能频过，何妨坐达昏。  

孙应时　答成都虞子韶钤干寄书信兼示近作  
珍重西来双鲤鱼，更传佳句起愁予。  
相思已是五年别，多愧先无一字书。  
欲话锦城疑是梦，谁怜霜鬓不禁梳。  
青毡黄合君侯事，早拟相逢倘下车。  

孙应时　答简夫  
不怪年来万事非，聊须把酒赋新诗。  
乾坤正自无今昔，草木何妨有变衰。  
白发我甘投老去，红颜君惜卧春时。  
古人不朽终何事，此段工夫可浪施。  

孙应时　答简夫  
拂拭瑶琴听我歌，汤汤三叹又峨峨。  
了知世道从来久，长觉人心苦太多。  
便踏早朝陪凤辇，更忧春梦隔鲸波。  
此生付与天公竟，铁杵成针取次磨。  

孙应时　答剑门朱宰和益昌夜泊韵  
好辞绝妙过邯郸，开卷清风起坐间。  
想见襟怀濯冰雪，如闻吟啸满云山。  
离亭剑阁千峰碧，归梦莱衣五彩斑。  
尊酒相逢更何许，秋帆回首下牢关。  

孙应时　答潘文叔见寄予十月尝访文叔许来而犹未也  
别离一何久，迢递阻音形。  
重上君子堂，相见眼终青。  
君颜尚冰玉，我鬓已星星。  
借问十载间，风波两蓬萍。  
岭剑各万埯，心目多所经。  
归来且强健，恥然真梦醒。  
可怜万修竹，清音玉珑玲。  
萧条媚寒日，约略环翠屏。  
相携复一笑，芝兰有余馨。  
孤云自舒卷，野鹤来青冥。  
平生阅群彦，十八九凋零。  
吾徒亦何愿，毕景依林坰。  
种秫令可酿，储粟常满瓶。  
琴书奉娱玩，足以陶性灵。  
千载伐木篇，此意神所听。  
往来亦奚惮，江浦堪扬舲。  

孙应时　答任检法  
壮意当年隘九州，天涯今日倦孤游。  
空江水落鱼龙夜，故国云深鸿雁秋。  
惜把山川对幽独，暂须谈笑作风流。  
知心欢绝任夫子，肯和把歌为解愁。  

孙应时　答任检法  
幕下清风十六州，德人胸次有天游。  
偏将好句招诗社，不起争心效弈秋。  
我拙蒉桴鸣上鼓，君贤玉瓒映黄流。  
苍苍云海相期急，未用烦纡拟四愁。  

孙应时　答任检法  
文字潮州更柳州，兴来八表共神游。  
骅骝陇孤长鸣日，鹰隼霜天得意秋。  
鼎鼎百年均昨梦，纷纷一世几名流。  
为君倾倒平生话，不作人间儿女愁。  

孙应时　答叔刚见贻  
流复辞家客凤城，小楼在书写兰亭。  
从教佩印荣苏子，岂为锄金动管宁。  
尚有故人同一笑，何妨时俗忌偏醒。  
君知濯濯东风柳，早晚飞花变绿萍。  

孙应时　答王甫抚干和荆江亭韵  
剑郁气冲斗，球潜光媚川。  
丈夫自有在，时俗难为妍。  
钟期苟未逢，我琴不须弦。  
别路渺湖海，想思心炯然。  

孙应时　答王甫抚干和荆江亭韵  
清诗报我来，琼玖羞木了。  
感我万古心，迢迢如江水。  
楚宫歌舞地，春农耕废址。  
变化日相寻，荣华何用喜。  

孙应时　答王甫抚干和荆江亭韵  
乐哉新相知，开怀接谈晏。  
插花醉不辞，风光惜流转。  
酒阑欲上马，握手增眷眷。  
平生我辈人，定非儿女恋。  

孙应时　答王甫抚干和荆江亭韵  
别时记抚掌，醉剧语无伦。  
君如齐辕固，独不类平津。  
交游半白头，心迹谁为陈。  
由来松柏榦，不争桃李春。  

孙应时　答委章和寄同舍韵  
论交万里外，意气薄云天。  
孤舟日已远，拥书夜无眠。  
骊珠从何来，光景明一种。  
椟藏怀永好，欲报心茫然。  

孙应时　答委章和寄同舍韵  
仙风自洒落，古气更清深。  
雕几荐六瑚，定无尘土侵。  
儒生传旧法，君子爱初心。  
愿令百世下，重听云韶音。  

孙应时　答杨霖用韵见赠  
沧沧万里无时盈，太山四维不可仆。  
蛙井跳梁徒自喜，蚁垤崔嵬欲何就。  
物情小大乃尔悬，人心是非当自究。  
荣名乍满妻孥笑，权利偏供宾客僦。  
纷纷逐自坐穷年，往往攫金忘正书。  
谈夸亦或轻万钟，蹴噁忍能甘一豆。  
人怜世纲苦易缚，我悲古道迂难售。  
文章小枝本游戏，功业有时真际辏。  
六经坠地谁羽翼，众说浮天谁拯救。  
独行不畏迹随削，危言便恐眉遭灸。  
舞雩鼓瑟洙泗远，弄月吟风伊洛旧。  
晨霞翠柏足餱粮，秋兰芳芷堪怀袖。  
此身今愧五斗役，归心绕日千岩秀。  
平生未饱书册愿，老大自知人物陋。  
意存当世力不能，名忝儒生实难副。  
杨侯杨侯豪杰士，霜鹘横空天马聚。  
叵堪高谊谬推挽，喜见雄词豁昏昏。  
端能有意千载前，执鞭请试从公后。  

孙应时　答俞履道见赠  
黄尘车马日纷嚣，万事春冰过眼消。  
赖有诸公扶正气，犹令千载见英标。  
多君吐论心奇壮，顾我凋年齿动摇。  
好待明堂采梁栋，勿夸翘楚向薪樵。  

孙应时　到荆州春物正佳枢使王公招宴欢甚已而幕府诸公携饯荆江亭并成四诗  
初日明远岸，绿芜满平川。  
天宇呈春姿，物物怀芳妍。  
长堤行车马，高楼余管弦。  
由来大国楚，风景故依然。  

孙应时　到荆州春物正佳枢使王公招宴欢甚已而幕府诸公携饯荆江亭并成四诗  
华亭冠层城，满城桃与李。  
微风散晴烟，七泽多春水。  
龙山集眄，章台见遗址。  
感物思无穷，对酒差可喜。  

孙应时　到荆州春物正佳枢使王公招宴欢甚已而幕府诸公携饯荆江亭并成四诗  
簪弁从元侯，芳辰奉良宴。  
海棠映月烛，夜久星河转。  
孤舟万里客，邂逅惊深眷。  
惭无仲富赋，荆州乃堪恋。  

孙应时　到荆州春物正佳枢使王公招宴欢甚已而幕府诸公携饯荆江亭并成四诗  
幕府尽时彦，淇辈非所伦。  
欢言念游子，载酒临江津。  
醉别足可惜，俛仰迹易陈。  
相期崇明德，芳烈垂千春。  

孙应时　悼毕进士  
磨励灯前志，澜翻笔底春。  
果题新进士，归悦太夫人。  
更值千金产，悬需五鼎珍。  
茫茫竟何往，一念忍忘亲。  

孙应时　悼赵提干  
伟岩佳公子，功名中自强。  
力臻门户立，学务本源长。  
命服空遗像，斑衣负北堂。  
增辉赖金友，笔墨妙揄扬。  

孙应时　悼赵提干  
一第规模胜，双楼气象高。  
生涯轻阿者，来往属吾曹。  
落落心非浅，冥冥数莫逃。  
含悽想平昔，不忍过江皋。  

孙应时　悼周尧夫  
勇义千钧力，虚怀万物容。  
材名称远大，俊杰霭游从。  
许可皆诸老，升闻到九重。  
惜哉言与位，大厦折乔松。  

孙应时　悼周尧夫  
倾耳乡评旧，登门恨未繇。  
公今成梦觉，人共泣川流。  
剡水阴功远，山堂胜具留。  
喜观双玉树，接武在英游。  

孙应时　道傍水行可爱  
寒风鸣岁阴，芸物已归静。  
郊原何萧瑟，松竹自清整。  
道傍足幽意，林屋甚井井。  
鸡犬在篱落，沙水暮光映。  
古来奇逸士，往往吒兹境。  
吾行将安得，怅望沧水永。  

孙应时　道中寄同舍  
风声卷芦竹，雪意满江天。  
水落石可数，沙寒鸥自眠。  
回头渺城郭，留眼寄山川。  
老去重来否，吟馀一惘然。  

孙应时　道中寄同舍  
山色忽相送，江流不作声。  
别怀初酒醒，病骨更寒侵。  
一笑已昨梦，百年明此心。  
故人应念我，数肯寄嘉音。  

孙应时　灯下学书偶成  
学书乃一乐，人或罕知趣。  
而我欲成癖，砽砽了朝暮。  
天资苦凡弱，师法非早悟。  
目力又已衰，恥若在烟雾。  
虽然日数纸，就视辄自恶。  
旁人谬怂惥，定未识佳处。  
右军固神品，大令亦体具。  
嫡传张与颜，尚未肯怀素。  
颇怪近世评，似为米老娱。  
雄奇在风骨，隐括须法度。  
安得再少年，令我进一步。  
人高书乃高，此语俗子怒。  

孙应时　登仙木  
刘樊蝉蜕此登仙，老木当年已插天。  
玉骨半枯犹秀润，苍皮新长已荣鲜。  
蟠桃时熟三千岁，铜锹重摩五百年。  
化鹤未归山寂寂，徘徊谁与问因缘。  

孙应时　丁未仲夏海陵官舍家大人赏月作诗恭和元韵  
官署成乡社，人圆月正圆。  
清叹间里共，真乐酒中全。  
兴到因怀旧，诗成拟问天。  
芳樽幸长照，后会敢迁延。  

孙应时　顶山祷雨  
官身缚尘事，日日如丝棼。  
驾言适秋郊，开颜慰艰勤。  
大田平如席，多稼绿於云。  
早熟有饷获，晚播方耦耘。  
停鞭问父老，笑语何欣欣。  
今年大好麦，稻复当十分。  
天应怜百姓，似亦怜令君。  
我本无善政，谤骂常纷纭。  
独惭龙公赐，一念如相闻。  
尚忧北山外，渐有龟坼文。  
为尔乞终惠，洁济炷炉薰。  
何当足吾愿，丰年周九垠。  

孙应时　定军山叹  
仲达受巾国，佐治来闭营。  
君看此情事，岂辨吾孔明。  
八阵有天威，千里无留行。  
但度渭水去，贼势能不争。  
便当截狼头，三辅即日平。  
连年计兹役，独坐粮运萦。  
所以五丈原，驻军方杂耕。  
俶载维首夏，望望秋谷升。  
云何西风至，忽已落大星。  
痛哉万世功，於此丧垂成，  
炎精遂沦谢，王路终榛荆。  
三马肆蹄齿，群雄迄纵横。  
公科少徐死，此祸何由生。  
天机定谁执，变化纷可惊。  
乔木定军山，空有身后名，  
世论复齿莽，呜咽志士情。  
朗咏少陵诗，何诛陈寿评。  

孙应时　东归留别幕中同舍  
参谋蜀耆英，棠阴满三郡。  
开怀接儿辈，色不见喜愠。  
清朝贵老成，故家多黄训。  
佳气引春帆，长安天日近。  

孙应时　东归留别幕中同舍  
梅溪千载人，我得交其子。  
霜天行白日，了不受尘滓。  
明朝把一麾，阔步方自此。  
海内观典刑，岂惟吾党喜。  

孙应时　东归留别幕中同舍  
元佑贤子孙，忠肃家第一。  
岂惟富文雅，清苦用一律。  
君看我同年，践履极真实。  
不待问著龟，公侯挂可必。  

孙应时　东归留别幕中同舍  
大蓬有奇气，人物见李侯。  
迥然谢凡质，霜鹘摩清秋。  
诏书相续来，去去蹑瀛洲。  
汲直在汉庭，可寝淮南谋。  

孙应时　东归留别幕中同舍  
陈侯七闽秀，六年客西州。  
兰荃自芳洁，应世良优游。  
平生耐久朋，政复未易求。  
相期故不浅，抗节追前修。  

孙应时　东归留别幕中同舍  
我家客星里，少小钓寂寞。  
推迁堕尘纲，世味终然薄。  
万里携一身，俛仰叹今昨。  
抖擞莱子衣，归欤老林壑。  

孙应时　东归留别幕中同舍  
相从乐复乐，别离良独难。  
传觞秉明烛，起舞清夜阑。  
一醉何足辞，百年能几欢。  
后会渺何许，相思江月寒。  

孙应时　冬十月赴官海陵过会稽诸生饮饯鲁墟桥四罢就舟倦甚眷然有作  
体倦知茵薄，寒侵觉岁高。  
功名两蜗角，人物九年毛。  
行意看飞鸟，离歌指大刀。  
依依红叶树，回首入秋毫。  

孙应时　洞庭湖  
明湖纲宇宙，春思满楼台。  
沙鸟一行去，风帆千里来。  
平生眼今饱，落日首重回。  
会趁江山约，还愁白发催。  

孙应时　斗南竹林祠歌  
君不见唐河诸将兵马回，河朔百城门不开。  
边烽夜举天子怒，六龙晓发鸣春雷。  
金陵玉壘中道惑，澶渊一掷吁难哉。  
当时事势在国史，莱公之功不其伟。  
幽燕可还敌可臣，西顾宁论夏州李。  
用公不尽天所惜，天不生公更谁恃。  
嗟公雄豪从少年，如虎在山龙在渊。  
淮阴指撑楚归汉，望诸叱咤齐为燕。  
两朝五起岂不遇，胶漆摆撼难为坚。  
瘿相谗巧亦云极。鹤相恶谋何卒卒。  
青衫到骭吾一咍，羊酒道尔堪恤。  
可怜夷獠护装囊，相见神明扶正直。  
公安插竹南迁时，手回造化理不疑。  
云车风驭今来否，迎神送神姑尔为。  
萧萧寒绿泣江雨，长似襄阳堕泪碑。  

孙应时　读程子易傅  
事业潜三圣，文章似六经。  
微言归易简，精意极丁宁。  
道在非畴昔，人亡故典刑。  
斋心对薰几，秋月梦初醒。  

孙应时　读晦翁遗文悽怆有作  
先生千载人，浩气隘穹壤。  
早薄声利交，超然傲尘鞅。  
饮酒读离骚，追游必豪克。  
风月饱高吟，云泉擅奇赏。  
切骨痛国雠，嚼齿愤奸党。  
纵谈天下事，一一如指掌。  
敛意师圣贤，精心玩图象。  
全体极浑涵，灵极妙充养。  
昭昭陈轨辙，坦坦辟榛莽。  
陶熔就醇粹，鞭策收勉强。  
瞿聃息遁辞，关谁大遗响。  
师道屹尊严，人材兴倜傥。  
宸纶欢廉靖，朝迹惎忠谠。  
康庐委符竹，越绝畀英荡。  
刍牧活饥惸，天日快幽枉。  
命义信行藏，风标何肮脏。  
晚来侍细旃，时益异畴曩。  
孤踪反山从，百怪纪夔魍。  
先生一澹然，几微宁怏怏。  
冬曦暖袍屦，秋风飒几杖。  
尚可淑后来，可言遂长往。  
{左口右癸}离思远道，殷勤愧殊关。  
常怀订群疑，忍独拜遗像。  
感旧日萧瑟，出门增惝恥。  
一致无古倔，肆世均俯仰。  
微言在遗墨，没齿抱遐想。  
末路诚刺促，中扃故弘敞。  
惟善不可诬。惟恶不可长。  
百年非所知，常如侍函丈。  
题计自激昂，山川悲莽苍。  

孙应时　读士元传  
老贼狐鬼啸，汉鼎不复支。  
再世益州牧，忍视宗国危。  
烈烈左将军，四海闻英姿。  
东北久荡析，西南天启之。  
建旗入漳城，有蜀非公谁。  
檄璋送州印，我欲举义师。  
鼠辈坐敛手，豪杰趋指麾。  
正尔岂不济，安用谲取为。  
孝直反覆士，献计乃所宜。  
雏凤独何心，亦复喜出寄。  
造次杯酒间，而欲生险巘。  
平生大卫公，岂堪此瑕疵。  
向来隆中语，荆益实素期。  
惜不同兹役，次第观所施。  
士元早捐世，未必为汉悲。  
我诗订千古，当有神明知。  

孙应时　读通鉴杂兴  
南山击缶正乌乌，东市匆匆坐一书。  
说道中兴无过事，太阳侵蚀总缘渠。  

孙应时　读通鉴杂兴  
簿书流汗走君房，那得狂奴故意降。  
努力诸公了台阁，不烦鱼雁到桐江。  

孙应时　读通鉴杂兴  
清浊无心陈仲弓，圆机聊救汉诸公。  
末流不料儿孙误，千古黄初佐命功。  

孙应时　读通鉴杂兴  
柴门三叩略从容，感激聊酬大耳公。  
常驱牛趁机春雨，人前元不似英雄。  

孙应时　读通鉴杂兴  
渭上耕屯望一秋，鼓行那复更迟留。  
落星误尽痴儿辈，长说宣王抗武侯。  

孙应时　读通鉴杂兴  
建安社稷看文举，正始风流倚太初。  
天地一身无处著，诸人休苦恨狂疏。  

孙应时　读通鉴杂兴  
平生作意轻羊舅，岁晚何心佞羯奴。  
为问荆齐是三窟，此时容有宦情无。  

孙应时　读通鉴杂兴  
莫怪新亭泣楚囚，王公原不辨中州。  
石头门外千年恨，他日相思一涕流。  

孙应时　杜子贞远访自言山居之胜以二诗送之  
识子云溪上，天星已再周。  
故人今略尽，斯世果何求。  
得丧元相似，乘除岂自谋。  
初心幸无恙，馀事一虚舟。  

孙应时　杜子贞远访自言山居之胜以二诗送之  
喜说山居胜，兰亭一盼中。  
松楸今十世，竹帛故三公。  
念德心何极，幽栖道未穷。  
吾归访岩壑，鸡黍更谁同。  

孙应时　端午侍母氏饮有怀二兄偶阅苏日高安唱和慨然用韵  
簿书束缚人，挥汗日亭午。  
平生世念薄，问子何自苦。  
佳辰相寻过，乐事稀可数。  
拨置为亲寿，菖花糁盘黍。  
欢言记时节，风俗自荆楚。  
独嗟我常棣，不得同笑语。  
杨梅应正熟，筴笋堪自煮。  
对床负归约，枕流惭乃祖。  
会当誓丘墓，畏出如畏虎。  
莫作两苏公，空言终龃龉。  

孙应时　沌中即事  
武昌西南云梦泽，水平不动玻璃碧。  
葭芦莽苍茫暮烟，杨柳萧条带秋色。  
北接沧浪南洞庭，八九百里荒荒白。  
一渠纡萦十日行，巧避江涛如过席。  
平生闻说沌鱼美，满篮不受百钱直。  
我来涨潦渔者稀，罾纲高悬钓竿掷。  
苇屋人家绝可怜，欲没未没三四尺。  
倚树为巢葑作床，剥菱炊菰自朝夕。  
青裾皂髻长儿女，城市繁华岂曾识。  
屋头一艇是生涯，丁算未必逃官籍。  
迢迢客路几叹息，茫茫宇宙何终极。  
有酒无鱼莫浪愁，独醉月明听吹笛。  

孙应时　二月十十五同赵景孟胡晋远游四明山  
乍晴天宇莹无尘，短策轻衫发兴新。  
过鸟一声如劝客，青山万叠总迎人。  
回头便与氛埃隔，入眼真於水石亲。  
尽意登临休计日，此行端不负芳春。  

孙应时　发嘉州答张倅用前韵  
主人今代岑嘉州，倦客当年马少游。  
即是孤帆行万里，空怀一日过三秋。  
酒边风味春生不坐，笔底词峡倒流。  
浪有梅花烦驿使，转头陈迹遣人愁。  

孙应时　泛东湖风浪作复止  
万顷重湖东复东，意得得怕打头风。  
故畦遗穗粼粼在，野水寒林处处通。  
鸿雁汀洲渺葭苇，牛羊篱落见儿童。  
衣冠尘土空头白，惭愧扁舟把钓翁。  

孙应时　范氏致爽园用石湖韵  
可人花木四时足，随意园池百亩馀。  
但续岷山高士传，不谈天上故人书。  

孙应时　范氏致爽园用石湖韵  
山光突兀初寒外，竹色连娟细雨馀。  
一段清奇彻肌骨，锦囊碎句懒能书。  

孙应时　范叔刚以诗送豆粥次韵答之  
平生画饼复炊沙，空有饥肠不受嗟。  
多谢殷勤饷时节，顿忘惟悴客京华。  
卖书未卜来同往，厚意何时报有加。  
为说痴人不堪饱，更思春酌对檐花。  

孙应时　奉和家大人将赴官舍留示及门之作  
师训勤诚数十年，此心端不愧高天。  
诸君体我家严意，学殖毋为齿莽田。  

孙应时　奉和家大人将赴官舍留示及门之作  
大学成功在九年，根牢干长到参天。  
斯须废弃终身困，稂莠从来易满田。  

孙应时　芙蕖  
生来不著尘泥涴，天下何妨名字多。  
一世炎凉独风月，四时荣落付烟波。  
自知根节全冰玉，人道丰姿照绮罗。  
濯濯晨光香十里，为君敲桨叫吴歌。  

孙应时　傅惟肖赞府假西游集作长篇送还奇甚次其韵  
醉乡不游游睡乡，眼花对案如迷藏。  
梦踏秋草悲蛩螀，风松露菊三径荒。  
忽然欠伸日在廊，悟此身世何荒唐。  
故书弃掷尘满箱，鲁堂不复闻丝簧。  
镜中容颜老不扬，浪求斗升助糟糠。  
江湖兰佩芙蓉裳，踟蹰不归愁断肠。  
伟君威凤鸣朝阳，文章五色照我傍。  
艳如屈宋班马香，千载作者蔚相望。  
对床泮水月满堂，追游山椒款宝坊。  
剧谈爝火明寒窗，何如光芒万丈长。  
空吟平子四愁章，欲报英琼无可将。  
明朝痴儿公事忙，从今谢君当括囊。  

孙应时　高南仲自云间归退轩盖明府以四诗送之末章专以见及南仲索和遂次其  
丽泽存相益，和羹忌敬同。  
别怀长耿耿，见日苦匆匆。  
经派惩燕说，词源味国风。  
平生子陈了，一瓣记南丰。  

孙应时　高南仲自云间归退轩盖明府以四诗送之末章专以见及南仲索和遂次其  
鹂鷃逍遥意，鸠鹰变化时。  
物生良自足，天命本无私。  
戚戚真何事，平平亦大奇。  
相逢一笑粲，无语自心知。  

孙应时　高南仲自云间归退轩盖明府以四诗送之末章专以见及南仲索和遂次其  
清镜朝容减，寒灯夜影孤。  
身曾谙作客，情亦念携孥。  
宝剑千金重，晴虹万丈舒。  
功名生感慨，有路莫辞迂。  

孙应时　高南仲自云间归退轩盖明府以四诗送之末章专以见及南仲索和遂次其  
少日诸公后，流年两鬓斑。  
世情春冰泮，行路太行艰。  
何计分珠履，空怀对玉山。  
风期知不浅，逸驾恐难攀。  

孙应时　恭次家大人初抵海陵官舍元韵  
扁舟祖饯出西陵，千里经行小作程。  
樽俎笑谈多雅故，江湖霜日久晴明。  
只今斗室寒厅夜，任听回风急雪声。  
天报双亲占后福，绝交何畏孔方兄。  

孙应时　恭次家大人初抵海陵官舍元韵  
灌园保必学於陵，吾事胸中有淮程。  
三鬴宦游苦寂寞，百年心迹定分明。  
逍遥朱墨尘埃外，娱乐戏文章金石声。  
侍奉亲闱有馀乐，不惭宜弟更宜兄。  

孙应时　恭次家大人初抵海陵官舍元韵  
风饕雪虐苦侵陵，已免寒舟问水程。  
苇屋虚檐交夜气，边城疏鼓逗天明。  
囊空尚可充饥色，官冷何妨远市声。  
且辨新簄供一笑，竹君清绝对梅兄。  

孙应时　恭和家大人鬻田训子诗韵  
凶年满目灶无烟，籴贵家贫且鬻田。  
虽暂忧饥茅屋下，终期射策玉犀前。  
文辞华实宜撑腹，际运穷通一任天。  
有志会须能卒事，岂令久困握空拳。  

孙应时　海陵岁暮  
地气长江北，云容古戍边。  
层冰明薄日，积雪了穷年。  
乡远劳羁梦，官间足晏眠。  
客来相劳苦，不责坐无毡。  

孙应时　海陵岁暮  
猎骑呼座地，胡笳落雁边。  
梅花非故里，草色新新年。  
莫苦登楼望，聊须殢酒眠。  
江南多贵将，歌舞怅垂毡。  

孙应时　海陵岁暮  
城郭依荒草，风云带极边。  
犹多故时老，共说太平年。  
岁聘皇华去，秋防戍鼓眠。  
谁知明主意，拊髀忆青毡。  

孙应时　害别袁和叔  
风帆晓影动行装，月淡芙蕖浦溆香。  
正想双亲开色笑，不须千里叹凄凉。  
随行书卷生涯在，省事官曹气味长。  
便为君山问今古，一樽清啸满江乡。  

孙应时　汉州房公湖  
阴阴老木匝平湖，想见房公用意初。  
眼底园池那有此，胸中丘壑故须渠。  
风流正自能传世，成败应难尽信书。  
万里兹游销客恨，不辞一赏醉春馀。  

孙应时　杭都旅舍腊日感事  
三年腊日常为客，愁绝梅花独自看。  
万里尘沙走西蜀，九衢风雪卧长安。  
生来可是儒冠误，老去偏知世路难。  
安得长间伴溪叟，醉歌时掣钓鱼竿。  

孙应时　和陈及之  
不妨客子归路滑，且喜雨来天破悭。  
剑南剑北好颜色，吾从心事略相关。  

孙应时　和陈及之  
诗无雕刻未为癖，战胜纷华聊自肥。  
万里归期劳梦想，百年世事几从违。  

孙应时　和陈及之  
蟠龙山头行且歌，嘉陵江上重相过。  
人生如音不易得，举似诸人委悉麽。  

孙应时　和陈及之  
江头风雨暗行李，习气虽洗儒生酸。  
更欲从君细商略，不道挥斤愁鼻端。  

孙应时　和陈及之  
吾非斯人谁与群，覆手翻手知交情。  
天南海北有离合，此生此意无寒盟。  

孙应时　和陈亮功张次夔二同年唱酬廉字诚字之作  
早韭到晚菘，紫蓼用绿葵。  
古为声节士，此昧良自知。  
银鞍黄金络，绮户芙蓉闺。  
丈夫各自适，物理那能齐。  

孙应时　和陈亮功张次夔二同年唱酬廉字诚字之作  
虚中答远响，不与律吕乖。  
惟诚贯万物，此岂欺我哉。  
九仞忧充井，累土期层台。  
汝州春风中，试坐一月来。  

孙应时　和次山见寄  
啼鴃匆匆又一春，别来知我更思君。  
略无天气花时雨，长遣人愁日暮云。  
手自爱弹招隐曲，心知不作送穷文。  
秋风鱼蟹松江上，重约论诗醉夜分。  

孙应时　和答陈传朋  
羁愁阅寒暑，归梦耿晨昏。  
本意营三鬴，何如老一村。  
齿牙从世议，顶踵尚君恩。  
多谢知心友，相过得细论。  

孙应时　和答陈传朋  
别来如一日，话著又三冬。  
信断悲鳞羽，情亲忆駏蛩。  
非君诗律妙，奈我客愁浓。  
叹息青云器，谁能识仲容。  

孙应时　和答胡用之  
浪喜功名少壮时，发今种种更奚为。  
穷通信我心如铁，谤誉从渠口胜碑。  
息驾便应追靖节，弄弦宁复待钟期。  
烛湖孤屿烟波上，他日重过细说诗。  

孙应时　和答黄时举贡士献黄草布  
九陌尘中一笑看，肯随风月倒遥山。  
应知枕石先秋冷，何羡槃氷及夏颁。  
古意伫衣仍缟带，襟期华发更苍颜。  
多君志力犹强健，不道人生行路难。  

孙应时　和答陆华父  
幽兰怀春风，葭蓬亦芽茁。  
同时不同调，物物自生活。  
土穷不自食，苦学代耕猎。  
文如六经非小伎，余事不足置牙齿。  
人言掷卢胜掷雉，我言函人不为矢。  

孙应时　和答陆华父  
雒都有佳人，高卧雪塞户。  
千载尚可期，一寒那足顾。  
功名诚傥来，贫贱有难去。  
食竹岂非凤，食虫岂非鸡。  
艰虞世不识，羔豚日刳刲。  
且须拊掌共一笑，坐上鸱夷能滑稽。  

孙应时　和答潘端叔见寄  
发白念少年，万事风雨过。  
倦游得来归，一切付懒惰。  
独抱杞天忧，傍徨意无奈。  
濠鱼定何乐，幕燕渠敢贺。  
叹君阳春词，激我巴里和。  
古来奇特事，信是英雄作。  
东山有晚遇，西山有终饿。  
拭目须早著鞭，乞与高人北窗卧。  

孙应时　和答司马宜春逆  
纷纷市道交，势利争攫取。  
煌煌鼎食家，声色自缠纠。  
畸人固寂寞，蓬藋侵瓮牖。  
春时步虚曲，植杖话农亩。  
清秋动幽肖，有月欠肴酒。  
高轩肯相过，贤哉百乘友。  
空寻奕秋诲，不与欢伯偶。  
别来雁欲宾。晴喜鸠还妇。  
村酤聊可载，草具亦何有。  
饤饾止鱼虾，扶擎杂梨藕。  
君侯反觞客，欲起辄被肘。  
意重黄金百，气豁云梦九。  
长篇继踵来，子建才八斗。  
勉和若登山，吾诗真培塿。  

孙应时　和答吴斗南见寄解其自疑之意  
白狗黄牛击缆时，东归应念我西悲。  
置之偶尔何须道，去矣飘然故一奇。  
末路人情随手别，丈夫心事有天知。  
君看子濯平生友，可把逢蒙待庾斯。  

孙应时　和答吴斗南赏木芙蓉见怀  
曾向荆州一笑同，淋漓江汉酒千钟。  
夹城云盖迎珠履，满眼霜花照玉容。  
万里壮游前日事，十年此会几时重。  
忆君席上多新作，醉笔如飞纸不供。  

孙应时　和答吴斗南中秋见怀并约五子合见过  
百里平湖一夜舟，跂予东望渺离愁。  
可能无意山阴雪，空复相思楚泽秋。  
宣待君今即召，草堂移我欲归休。  
诗来已拜千工诺，得得开帆莫转头。  

孙应时　和答吴斗南中秋见怀并约五子合见过  
归梦千岩万壑东，起雪蓑笠唤渔童。  
尘忙怜我三年久，拨置期群一笑同。  
只恐令岩诗债急，不愁夜短酒杯空。  
相携更得王文度，此段风流尽未穷。  

孙应时　和答吴尉俞商卿见赠因用韵送行  
去去瀛洲蜕骨仙，旧游还似九江传。  
尘埃下视三千界，文字勤追二百年。  
宦达有时聊尔耳，才难自古不其然。  
临分更吐平生话，有底间秋到酒边。  

孙应时　和答叶无咎  
百年一梦欲谁何，底事容心强揣摩。  
便续渊明归去引，不题工部醉时歌。  
故山已恐鹤相怨，陋巷何妨雀可罗。  
多谢诗仙唤愁醒，簿书丛里少婆娑。  

孙应时　和答张衡仲  
志略周公瑾，才名陆敬舆。  
可怜空老大，不敢问何如。  
松菊间吟外，风婆噩梦余。  
诸公自台省，吾复爱吾庐。  

孙应时　和答张衡仲  
我方开竹径，公肯屈篮舆。  
别去梦犹见，诗来锦不如。  
乾坤愁思里，风月醉眠馀。  
会卜溪桥畔，邻墙小结庐。  

孙应时　和答赵生师白见寄  
休论吾昔与吾今，窗下婆娑有学林。  
会意书非求甚解，无弦琴岂要知音。  
是中截断谈天口，何处寻来立雪心。  
永日春风莺百啭，幽人踵息正深深。  

孙应时　和答赵生师白见寄  
田可躬耕溪可渔，此身属我不关渠。  
养生谁学嵇中散，避谤吾非陆敬舆。  
风月满怀高士传，江山到眼故人书。  
相思千里无多恨，珍重清诗玉不如。  

孙应时　和顶山前韵  
小山摇落故凄凉，想象登临野兴长。  
万里晴空初雁入，一年好景又橙黄。  
极须痛饮偿秋节，生怕疏钟报夕阳。  
搔首故园归未得，荒篱寒菊为谁香。  

孙应时　和方与行韵  
千里家山且寄音，小窗孤坐息深深，  
平生肯恃张仪舌，今日犹存赵武心。  
岁暮天寒休复问，梦回酒理故难禁。  
梅梢春信知何似，驿使来时为一寻。  

孙应时　和共父游青羊宫二首  
野兴偶所惬，胜游聊一寻。  
双台隐空曲，万竹护清空。  
岚翠明巾屡，风香度笑吟。  
端能重载酒，尽日听鸣琴。  

孙应时　和共父游青羊宫二首  
访古未云已，会心良独多。  
犹应趁风月，从此偏岷峨。  
万里澹秋色，一江明暮波。  
他年问鱼鸟，能复记相过。  

孙应时　和和人周次山行  
衡宇归来后，瓶储不愿馀。  
兴公遂初赋，叔夜绝交书。  
已怯伤弓翼，独叹涸澈鱼。  
春风到兰室，隐几正如如。  

孙应时　和和人周次山行  
我失从君别，君应话我归。  
亲年浑鹤发，家具只牛衣。  
耳不关时论，心知司昨非。  
晨羞何所欠，菜甲雨新肥。  

孙应时　和和人周次山行  
籍甚多闻友，非徒一字师。  
可人徐孺子，爱客郑当时。  
苦意频携酒，想过共话诗。  
琼瑶何日报，松竹岁寒期。  

孙应时　和胡仲方抚干白瑞香及黄橼韵  
翠锦熏笼白玉花，几年庐阜饱烟霞。  
定知姑射同肌骨，可必离骚借齿牙。  
心事早陪三友约，国香今压五侯家。  
主人对植无我费，胜乞卢仝七枕茶。  

孙应时　和甲辱秋夜读书有感韵  
物结相寻来，世事不足叹。  
侯早知春秋，宿鸟各昏旦。  
百年相劳苦，且复加餐饭。  
堂堂白日在，扰扰浮云散。  
诗书信家法，朱墨窘官辨。  
三十二年非，还改当何惮。  
低徊逢迎地，言笑纷晏晏。  
嗟汝其惕然，舆衡有规谏。  

孙应时　和简叔  
乳燕鸣鸠恼醉眠，起临芳草思芊绵。  
花残柳暗春归日，云薄风轻雨后天。  
酒户已缘愁顿减，诗坛宁复勇争先。  
只因归老渔樵舍，不梦佳人玳瑁筵。  

孙应时　和简叔  
绿阴庭户自生香，燕子飞来话日长。  
正有清风便午枕，更无尘梦到禅房。  

孙应时　和简叔  
落日衔山山更青，间云敛尽绿烟横。  
危亭独倚阑干遍，又听疏钟第一声。  

孙应时　和简叔游张园  
赋归堂上忆春山，点笔题诗傍石栏。  
老子如今已陈迹，故人谁与共追欢。  
青灯客舍一杯酒，细雨江城二月寒。  
多谢相过同太息，百年身世梦中看。  

孙应时　和景孟山行  
翛然身在妙高峰，下有雷霆走白龙。  
已觉仙风换肌骨，更无尘土到心胸。  
悠悠今古三千劫，莽莽山川几万重。  
云北云南一长啸，为留余响振岩松。  

孙应时　和景孟宿山中  
倦行白雨翠云中，投宿禅房听晓钟。  
弹压山川诗未老，留连岩壑兴何浓。  
回看尘世频三叹，上彻天关更几重。  
径欲乘风此仙去，时时笙鹤下前峰。  

孙应时　和李季章校书西湖即事三首  
风日都门外，楼台十万家。  
西湖春事足，不话洛阳花。  

孙应时　和李季章校书西湖即事三首  
舴艋填芳渚，秋千闹粉墙。  
人争桃李节，吾忆藕花凉。  

孙应时　和李季章校书西湖即事三首  
匆匆清明了，能馀几许春。  
花开更风雨，肠断惜春人。  

孙应时　和刘过夏虫五咏　蛙  
将军鼓吹来，处干非所喜。  
夸汝风月夕，天籁鸣悄已。  
汝姑勿自夸，坎井不可恃。  
当知马伏波，笑杀公孙子。  

孙应时　和刘过夏虫五咏　蚊  
利觜死一饱，何劳更喧哗。  
肉薄来如云，举扇谁能遮。  
圹君幸小忍，秋风期不赊。  
披襟约凉夜，明月钓寒沙。  

孙应时　和刘过夏虫五咏　蚓  
高人百尺楼，万里对天宇。  
白水渺江湖，清明到窗户。  
跏趺作禅定，不闻雷破柱。  
从渠蚯蚓歌，自趁商羊舞。  

孙应时　和刘过夏虫五咏　萤  
太阳不敢近，宵行聊自娱。  
过水乱繁星，随风散平芜。  
车公晚差乐，几案不汝须。  
方谋买娉婷，斛贮明月珠。  

孙应时　和刘过夏虫五咏　蛛  
么虫夜飞飞，遭汝巧且缚。  
汝纲非坚牢，岂无风雨恶。  
蟹怒横戈矛，蜃喜吐楼阁。  
物生黠复痴，悟此一笑乐。  

孙应时　和刘师文饮城西风怀  
刘侯元佑家，高标振流俗。  
益州西门外，胜日事幽瞩。  
襟期得佳士，命驾不待促。  
壶觞傍水石，谈笑满林屋。  
经行旧台苑，芜没长禾菽。  
长今何激烈，远思脱羁束。  
遥追七贤社，不负千钟渌。  
诗囊寄同幕，足音到空谷。  
明月散错埃，清风濯炎溽。  
壮游忆子美，感遇悲伯玉。  
或名垂耳骥，岁月长饥鹄。  
此事置物言，时情斩蛮觞。  

孙应时　和楼尚赋赵大资大资重楼柏梁体  
浙中岩壑天下雄，越绝宛委吴穹窿。  
钟奇角秀劳神工，复有四明冠南东。  
云南云北森横纵，仟圣所宅光葱珑。  
公楼极览面面同，江霏海日开冥濛。  
翠屏列立千万峰，胜画孔雀乡芙蓉。  
春晴百花度香风，秋原下瞰禾黍苖。  
城郭游人纷蝶蜂，笙歌间发罗绮丛。  
我公心境百炼铜，眼底万物归陶熔。  
姬公胡留曲阜封，东平骠骑合侍中。  
小出勋业垂无穷，手扶日毂驾六龙。  
丹心正色羞容容，飘然谢出明光宫。  
坐收全名擅高踪，锦衣故里还过逢。  
筑室百堵声隆隆，雅素不穷丹雘功。  
移花种竹亲圃农，直嫌看山隔崇墉。  
层楼开豁星斗胸，晨登坐达夕鼓咚。  
有书满架酒不空，眼明脚健颜颊红。  
身佩安危唐晋公，何妨绿野对洛嵩。  
文昌更似香山翁，与公胜日长相从。  
一谈一笑如春浓，清叹不奏淫乐矇。  
高山流水操处钟，新篇络绎疲奴僮。  
寒生感公恩义重，草根窃亦吟秋虫。  
扁舟登门频宿舂，敢逐炎凉如燕鸿。  

孙应时　和师文  
笔端陶谢不枝梧，朝食千龙信手屠。  
天与诗人清气骨，家传前辈学工夫。  
从渠扰扰一丘貉，看我昂昂千里驹。  
已喜朝廷似元何，去依日月上天衢。  

孙应时　和魏公再用韵勉子孙学  
儒家乃何事，驾言圣门归，  
万古江河流，三春卉木菲。  
忍将少年意，负此白日晖。  
拱把得封植，要看四士转。  
东山公别墅，明湖照檐扉。  
尘嚣澹一洗，六籍真可依。  
城南拜新作，妙墨龙蛇飞。  
著鞭继家声，临岐莫依违。  

孙应时　和吴斗南  
高帆欲发意迟迟，回首飞云耿梦思。  
风壤江山吴蜀道，功名人物汉唐碑。  
无恁久厌书生语，有意聊观天下奇。  
已决明年径归隐，好凉还得共驱驰。  

孙应时　和项平父送别  
逐逐衣冠谒府公，渐暗楚语异吴侬。  
重江跋涉家何在，一饭辛勤计未工。  
自恐风尘冗俗语，人言山野欠疏通。  
夜长不寐思吾友，拨尽寒炉宿火红。  

孙应时　和项平父送别  
长江风景旧闻知，雪里经行变大奇。  
官舍荒凉乏松竹，边城清晏少文移。  
有时怀古登临久，自省无才职分卑。  
白日闭门还独笑，读书吾亦太营私。  

孙应时　和项平父送别  
前途事业自登山，高下相悬进一关。  
莫倚陂陀能迤逦，可无尺寸怯跻攀。  
我来正作三年计，君别何当万里还。  
辨取相逢须刮目，转头清镜欲苍颜。  

孙应时　和曾舜卿  
晚风吹散雨垂垂，一榻萧然枕独欹。  
秋燕悄如当去客，夜虫还是可怜时。  
我怀松菊归难早，君趁莼鲈喜可知。  
已叹曲高如白雪，更烦墨妙写乌丝。  

孙应时　和曾舜卿少府  
心情老懒漫为官，世路羊肠步步难。  
存我天真师栎社，从渠官达梦板安。  
书眠竹簟风吹理，夜钓羊裘雪洒乾。  
归去元龙湖海士，白鸥盟在不应寒。  

孙应时　和赵生唐卿师白韵游横溪  
野桥高竹转修篱，问讯东风步屧随。  
雨过天清水声急，山长云白鸟飞迟。  
从来丘壑多幽兴，随分风流到小诗。  
一榻烟霞须早计。莫教容易鬓成丝。  

孙应时　和真长木犀  
一从月窟移根到，不落人间第二香。  
商略江梅是兄弟，等间休复斩风光。  

孙应时　和真长木犀  
香传万里到蚕丛，依旧江南林下风。  
忆著小山招隐句，不堪流落更相逢。  

孙应时　和真长木犀  
长怜花月不想谋，月满花开得更休。  
待倚高楼吹铁笛，为君极意作吟秋。  

孙应时　和真长送别  
吴市当年梅子真，不堪万里久辞亲。  
故无发雨酬知己，尚有平生不负人。  
锦里风光馀别恨，镜湖云水送闲身。  
感君恋恋勤相记，岁暮长途知苦辛。  

孙应时　和甄云卿诗  
旰食延英责太平，小臣忧国思茫冥。  
千秋鉴在开元录，十渐书留贞观屏。  
莫笑戆愚如汲黯，无宁龌龊似陶青。  
何时再见东都会，万国衣冠拱帝庭。  

孙应时　和甄云卿诗  
谁贪上常误长平，白日尘沙万里冥。  
死骨不应雠未雪，哀歌长觉气如屏。  
经生未减公孙董，边将何如去病青。  
安得君侯提八陈，春风犁偏漠南庭。  

孙应时　和郑信卿  
天与风情压众芳，雕栏翠幄奉君王。  
猗兰自欠倾城色，空作深林一味香。  

孙应时　和郑信卿  
绮罗丝竹沸名园，想见春风玉树前。  
况是天公饶一月，何妨行乐倍他年。  

孙应时　和郑信卿  
舞絮飞化别茂林，狂蜂乱蝶度繁阴。  
乾坤不尽春长在，莫遗伤春意太深。  

孙应时　和制帅效谢康乐体  
读书在雪屋，长啸亦蜗庐。  
兹晨从远役，不柰为饥驱。  
夕棹悄烟月，朝帆暖菰蒲。  
情欣秋风至，体惬袢暑徂。  
拾鱼未妆潦，争米聊趁虚。  
廓落殿遐眺，舂容进前途。  
暮画谅何取，世用实已迂。  
分阃重节制，三边藉调娱。  
功成报天子，朝佩归与与。  
下客一何幸，穷途非所虞。  
江山待公赏，佳处小踟蹰。  

孙应时　和仲氏除夕书怀  
头颅遂如许，忽忽意多违，  
渐合知天命，能无悟昨非。  
春觞欣母寿，秋谷为民祈。  
猿鹤应催我，尘埃好振衣。  

孙应时　和诸葛行之  
相看客华发，旧学更何疑。  
世事几反覆，人生半别熟。  
忍穷真有味，知命欲谁欺。  
我学陶元亮，君师荣启期。  

孙应时　胡元迈集句作宫词二百求题跋为书两章  
五侯鲭具人间味，百衲衣裒天下工。  
宫体故宜供帖子，玉堂何日唤诗翁。  

孙应时　胡元迈集句作宫词二百求题跋为书两章  
不议飞燕在昭阳，但吒流莺满建章。  
狗监若逢杨得意，何妨持此奉君王。  

孙应时　还成都  
匹马关山不自怜，归来巾几更萧然。  
剑门南北等为客，木偶东西聊听天。  
未省繁华宽旅思，可将奔走负流年。  
夜凉早梦秋风起，催上山阴万里船。  

孙应时　黄岩溪  
杜鹃声里谷幽幽，绿水平溪日夜流。  
花落空山人不到，一种烟雨起春愁。  

孙应时　黄岩溪  
苍山万叠锁荒烟，百道清溪思悄然。  
只有东风偏识路，马蹄花发自年年。  

孙应时　黄岩新安镇膛中和王主簿春霁遣兴  
天惜花时雨易晴，鸟知人意唤春醒。  
归舟兀兀新安路，溪北溪南水正生。  

孙应时　黄岩郑瀛子仙弱冠入太学五上书论时事以直闻於时老犹不衰客游海陵  
分手三年不易逢，一觞淮海酹西风。  
书生君独忧当世，末路人谁识此翁。  
故国青山愁夜鹤，孤舟白发映秋蓬。  
归欤束缚公车疏，努力豚蹄祝岁丰。  

孙应时　黄州呈赵使君  
鲁狂不媚世，世亦与我违。  
平生怀识察，如公良独稀。  
尘沙二十年，孤舟万里归。  
见公不忍去，安得长相依。  

孙应时　黄州呈赵使君  
欧苏游息地，草木有辉光。  
使君何风流，入手两印章。  
下客亦天寺，音尘许相望。  
不登醉翁亭，尚能登雪堂。  

孙应时　黄州呈赵使君  
雪堂老居士，赤壁故将军。  
兰舟醉烟月，羽扇麾风云。  
登临生感慨，江空水泇泇。  
从公一长啸，神游傥相闻。  

孙应时　即事  
凝云淡淡山苍苍，在影下照生湖光。  
渔舟散入绿苹去，划破琉璃三四行。  

孙应时　即事  
江梅玉立故清妍，心友猗兰弟水仙。  
终日相看静无语，一时风味也堪怜。  

孙应时　寄高司户  
一官何用落边州，索漠风烟两见秋。  
犹喜逢君结诗社，如何别我向糟丘。  
高怀谁与论醒醉，杰句能无忆唱酬。  
万里云开对明月，相思清兴满南楼。  

孙应时　寄黄州录事刘进之同年  
骑曹新上雪堂西，千里淮南望眼迷。  
正我寻云并沧海，思君步月过黄泥。  
清时鼓角无惊梦，胜日樽罍有共携。  
人物风流对江浪，数将冰蚕寄新题。  

孙应时　寄江阴使君叔木叔  
一麾遥驻水云间，闻说铃斋尽日间。  
蝗似九江那敢近，珠於合浦定先还。  
天人影乡从千古，贤哲功名正一斑。  
且续醉翁丰乐记，莫将风月负君山。  

孙应时　寄李允蹈  
相遇吴陵日，如登单父台。  
了知心尚在，不忍首重回。  
明月人千里，春风酒一杯。  
缄诗凭驿使，持当岭头梅。  

孙应时　寄马塘范叔刚  
海风吹月动苍茫，欲往从君道咱长。  
羁羽沈鳞徒影响，秋鸿社燕各炎凉。  
纷纷忍农尘埃尽，落落犹期日月光。  
想得清吟散愁独，书来金薤翦琳琅。  

孙应时　寄史同叔开叔  
千顷东湖风月中，去年厌看藕花红。  
可惊云水将身远，不得琴书与子同。  
四海人才尊一老，百年门户到三公。  
传家报国诸君事，心地勤收汗马功。  

孙应时　寄孙正字  
万里来还去，能忘问启居。  
休寻吊湘赋，早就过江书。  
身健何妨晚，名高勿苦疏。  
房湖风雨榻，独夜意何发。  

孙应时　寄通州徐居厚使君  
珍重通州守，凝香足燕清。  
海风喧夜永，江日汤春明。  
未废于灯读，应添折发生。  
长沙休赋鵩，归作汉公卿。  

孙应时　寄通州徐居厚使君  
久已安时论，狂因叹史才。  
及知前辈少，谁说过江来。  
日月间难得，星霜老易催。  
阳秋百年事，作意莫迟回。  

孙应时　寄王明叔提干  
万里锦官城，经年吒友生。  
笑谈元不数，心迹故难并。  
别酒梅花粲，追途江月明。  
书来犹缱绻，三叹故人情。  

孙应时　寄王明叔提干  
我去日以远，君留谁与居。  
难忘畴昔意，故有圣贤书。  
窗几深潇洒，尘埃痛扫除。  
入官纷万事，濠上有游鱼。  

孙应时　寄咏东屯  
闻说东屯胜，诗仙有旧游。  
茅斋深翠竹，石径俯寒流。  
几仗千山月，锄犁百顷秋。  
归途客酹酒，句法傥堪求。  

孙应时　简叔自临安之官鄂渚专书问讯多寄近作以诗谢之用前岁赠别韵  
与君异姓似诸昆，文采风流帝子孙。  
珍重征途犹问讯，殷勤诗卷遣重论。  
光寒牛斗韬龙剑，兴逸江湖著瓠樽。  
混混人间谁虎鼠，冥冥物外独鹏鲲。  
间中日月无追恨，圣处工夫岂浪言。  
万里此心长对面，莫寻别赋苦消魂。  

孙应时　见岩桂有感  
苦被天香恼，葱珑又一枝。  
年年秋好处。故故月明时，  
胜绝何妨晚，凄凉却直宜。  
客愁添白发，辜负小山期。  

孙应时　剑门行  
两崖夹道立削铁，涧水悲鸣浅飞雪。  
上有石城连天横，剑戟相磨气明灭。  
出门下瞰山盘纡，石磴斗落十丈饮。  
敌来仰首不得上，百万渠能当一夫。  
井蛙未识河山广，分明到此生狂想。  
岂知天险乃误人，祸首子阳终衍昶。  
渭水秦川指顾中，剑门空复老英雄。  
传檄将军真得意，落星愁杀卧龙翁。  

孙应时　涧壁梁公主祠武帝女也据高冢上林木郁然形开敞盖公主所葬欤无碑志  
萧翁本胜士，诸郎多艺文。  
伤哉晚大谬，家国成丝棼。  
主昔食何邑，桃李争农芬。  
禁脔必王谢，风流映青云。  
岂其独天幸，不见台城军。  
曲阿故近甸，茂林有高坟。  
玉鱼即无恙，庙食仍蒿焄。  
此事乃可书，所慨荒前闻。  
千舟集浦溆，吉卜叩灵氛。  
我亦肃襟屦，一瓣崇炉薰。  
徘徊慨千功，江波日泇泇。  
谁当著奇语，歌之拟湘君。  

孙应时　涧壁阻风登小山四望书怀  
崇阿岩长江，荒蹊得徐步。  
徘徊一舒眺，邂逅豁心素。  
天壤故宠廓，川涂渺回互。  
苍烟极东溟，落日临北固。  
波光汇汀渚，碧色明草树。  
淮南平如砥，万象入指顾。  
低迷江都宫，队辚瓜洲戍。  
依依眷昔游，恻恻起遐慕。  
向来犹喜事，所历有奇趣。  
摧颓八九年，日已不如故。  
两脚厌行李，万里谙长路。  
乃穷岷山源，重到入海处。  
结交岂不广，览古亦云富。  
所抱忧国心，知非济时具。  
晨昏耿重闱，裘葛窘童孺。  
脱然决东耕，孤舟入东鹜。  
浸近真自喜，凌险有余惧。  
可怜兹丛薄，政尔淹杖屦。  
云容尚飞扬，风意何郁怒。  
人事谅难必，江神非所忤。  
遮蒙皇天慈，稳借一帆度。  
致意孙兴公，寻君遂初赋。  

孙应时　江北梅开殊晚和林实之别驾韵  
水边篱落影疏疏，一见风姿意豁如。  
驿使莫嫌时节晚，少留春半作春初。  

孙应时　江北梅开殊晚和林实之别驾韵  
楚江横月一枝明，想见江南半落英。  
等是春风有先后，不妨调鼎看功成。  

孙应时　江北梅开殊晚和林实之别驾韵  
地远天寒饱雪霜，深林依旧十分香。  
玉堂茅舍公休问，一种风流压众芳。  

孙应时　江北梅开殊晚和林实之别驾韵  
清诗吟赏慰花神，唤起风情寂寞滨。  
正是参军旧题处，须公还作一家春。  

孙应时　江北梅开殊晚和林实之别驾韵  
一笑无言桃李场，从教遥夜斩寒香。  
红梅何意败家法，便欲从时作闹妆。  

孙应时　江北梅开殊晚和林实之别驾韵  
许氏南园十里间，蹉跎胜赏怯春寒。  
寄声行客如回首，莫把寻常醉眼看。  

孙应时　江上作  
不羞烛影照苍波，独向江头步绿莎。  
历历风烟行地阔，冥冥云海得天多。  
沙晴百纲收渔市，山晚千帆殷棹歌。  
约取清秋弄明月，一尊重欲酹东坡。  

孙应时　借韵跋林肃翁题诗  
昔冠南宫淡墨书，当年万卷各各糊，  
至今处子尚绰约，应笑老婆曾抹涂。  
咏庆云图如著色，和薰风句更从谀。  
行三十里余方悟，敢与杨修校智愚。  

孙应时　九日偕同寮至破山还饮誓清亭是日上雨寻霁自余至官三菊花节常会於  
佳节强人意，清樽洗俗愁。  
乍收桐叶雨，放出菊花秋。  
眼底山川胜，吟边草树幽。  
西同还正帽，一笑忆荆州。  

孙应时　九日偕同寮至破山还饮誓清亭是日上雨寻霁自余至官三菊花节常会於  
九日仍良宴，三年记此亭。  
寒花还粲粲，衰鬓转星星。  
薄宦惊离合，浮生任醉醒。  
明年应话我，千里越山青。  

孙应时　九日与深叔晦季文王仲举登鄞城  
城上西风草欲霜，登临聊不负重阳。  
江山远近秋容老，云树参差野意长。  
一笑四人真莫逆，百年此会定难忘。  
不妨小学陶公醉，篱下寒花忀°半香。  

孙应时　九月二十七日夜大风雨顿凉偶作  
五更风雨洗骄阳，满耳秋声撼我休。  
梦里忽知身化羽，觉来新免汗翻浆。  
可怜团扇辞人去，便有寒虫事夜长。  
老大寺暗时节惯，可参随世作炎凉。  

孙应时　举帆松江经县治北  
杨杀3烟中一塔孤，东风漫漫水平湖。  
扁舟谁倚高楼望，画入吴淞春晚图。  

孙应时　句  
牛车担负愧高义，当知薄命非倪宽。  

孙应时　倦游书事  
只影千山复万山，两年愁著鬓毛班。  
壮心未答吴钩赠，素节聊全赵璧还。  
剑栈风炴　通紫塞，峡天云支带乌蛮。  
逢人若问浑慵答，闭目搘颐一梦间。  

孙应时　客思  
意作西江去，其如客思何。  
无情秋色老，不尽楚山多。  
且赋南蛮句，休怀下里歌。  
平生一柱观，明日得经过。  

孙应时　哭东莱吕先生  
恸哭斯文祝，苍茫何问天。  
百年曾未半，千载忍无传。  
梁木谁扶厦，狂澜莫障川。  
吞声言不忍，有泪彻重泉。  

孙应时　哭东莱吕先生  
往岁风云接，重霄日月开。  
奏篇闻叹息，造膝谂图回。  
延阁初优病，锋车又趣来。  
恭惟天子圣，殄瘁岂无哀。  

孙应时　哭东莱吕先生  
文献承家大，规模与世公。  
典刑身任重，权度我时中。  
六合清游气，诸儒辅翼功。  
生贤竟何意，霜雹陨春风。  

孙应时　哭东莱吕先生  
蟠际函三极，精微破一毫。  
百川沧海受，五岳众山高。  
退吒初何有，声名肯自豪。  
谁人伤日月，用力尔徒劳。  

孙应时　哭东莱吕先生  
昨岁荆州讣，江流恨未平。  
天乎令后学，今又哭先生。  
肃落真如此，扶持岂易成。  
河汾遗体乐，谁慰九原情。  

孙应时　哭东莱吕先生  
镜曲重携杖，京都再及门。  
诗书窥梗概，耳目竟烦昏。  
怊怅身何极，蹉跎意独存。  
长途风雨晦，十驾謇追奔。  

孙应时　哭沈叔晦墓  
宿草遂如许，吾谁作九原。  
堂堂那有此，凛凛尚能存。  
日落松风迥，天清霜气暄。  
百年知己泪，洒尽欲何言。  

孙应时　哭亡友胡达材  
少日徐卿子，他年董相孙。  
敛藏神气重，进止德容尊。  
人物当今叹，风流雅望存。  
拊棺疑不死，谁与赋招魂。  

孙应时　哭亡友胡达材  
味薄身无累，心平理自长。  
公卿知叔度，州里敬元方。  
璞玉须瑚琏，春风便雪霜，  
重言吾不忍，天地日苍茫。  

孙应时　哭亡友胡达材  
匹马劳山县，风霜度十旬。  
能令万人活，不计百年身。  
事业秋毫尽，声华白日沦。  
之人才筦库，谁独上麒麟。  

孙应时　哭亡友胡达材  
嗟我论交重，相知照胆明。  
十年离合地，今日死生情。  
惊定心犹碎，悲来小独倾。  
绝怜江上梦，一一话生平。  

孙应时　昆山龚立道昱有月石砚屏斗南君玉诸人皆有诗余亦赋一绝  
窗间明月镇长在，此宝如今更有无。  
看取光辉生笔砚，可无文字继欧苏。  

孙应时　昆山龚立道作棲闲堂取李太白题龚处士别墅诗日龚子棲闲地都无人世  
一丘一壑尘埃外，三沐三薰清净身。  
别墅只今唐处士，高风当日汉君宾。  
打门未肯容惊梦，载酒谁能径卜邻。  
千里题诗寄心赏，多惭不是谪仙人。  

孙应时　腊月初七日夜梦游山林间清甚赋诗半就觉而忘之追成八句  
杜门终岁少过从，一室萧然百念空。  
纸上陈言皆妙用，胸中馀味有新功。  
搘筇饱看千山月，欹枕间听万竅风。  
粗饭浊醪能送日，苍颜白发任成翁。  

孙应时　腊月二日雪齐与王君玉荣淳甫谒山阴陆放翁夜归  
十日山阴雪塞门，晓来飞霰尚纷纷。  
扁舟忽忆寻安道，载酒还成访子云。  
便喜晴湖光璀璨，何妨归路日黄曛。  
侯家燠馆多良宴，此段风流恐未闻。  

孙应时　冷副端与诸人九日登高有诗次韵  
日薄天清山翠浓，西来万里有肖风。  
十分秋色嚣尘外，千古佳辰感慨中。  
云隐蜃楼东海碧，江涵雁字夕阳红。  
诗翁不负登高兴，消处觥船一棹空。  

孙应时　冷副端与诸人九日登高有诗次韵  
彭泽归心似酒浓，蓴鲈嗟已负秋风。  
文书雁鹜喧呼里，尊俎江山梦寐中。  
采菊谁搴三径绿，赐萸休想一枝红。  
朝来快读诗仙句，犹得尘衿一洗空。  

孙应时　冷副端招西郊赏樱桃  
喜趁林泉约，来同樱笋厨。  
绿阴浓欲滴，高竹静相扶。  
山晚月先上，人归鸟自呼。  
不徉拚一醉，此会两年无。  

孙应时　李简夫知易用其父韵见贻且示和陶一编并和二章答之  
晚矣归来悟昨非，喜君先我和陶计。  
何嫌潦倒心长在，故想呻吟气不衰。  
春日莺啼花发处，秋空云静月明时。  
个中差胜长安客，俯仰无宁似戚施。  

孙应时　李简夫知易用其父韵见贻且示和陶一编并和二章答之  
间中笔墨故相宜，遣兴由来不厌诗。  
日仰慈颜长自爱，年方强仁莫言衰。  
新来定得安心法，此事还胜未病时。  
肯共切磋须我辈，独无琼玖报先施。  

孙应时　李允蹈以诗见诒走笔和之李号能诗诸贵人客也  
四海夥人物，百年各驰驱。  
持身付埃尘，扰扰竟何须。  
临邛家四壁，洛北饭一孟。  
白首颇光劳，不愧初心无。  
男儿胸中奇，玉虹自呵嘘。  
沧浪振幽洁，沆瀣餐云腴。  
养性一无累，经世乃其余。  
芙蓉为掌衣，秋兰为佩琚。  
西游略昆仑，东征拂玄菟。  
乘风羾天门，九阙请三呼。  
太息治安策，中流资一壶。  
河山洗祲氛，日月行天衢。  
凌烟千载容，丹青为君铺。  
请君辨此事，勿待余子俱。  
我懒复无用，藜羹守故书。  
敢云骊龙睡，妄意渊中珠。  

孙应时　李允蹈再诗言别次韵  
仙人骑长鲸，醉与月相追。  
落笑千万篇，要与风雅期。  
里耳心巴唱，未省白雪词。  
欲当莫邪锋，断毛真一吹。  
文章游戏耳，功名须鼎彝。  
推毂天下士，岂无劂当时。  
我愚敢望君，君胡首肯之。  
酒酣激清啸，八极隘指麾。  
丈夫吧岁晚，不恨不别离。  
行行爱体素，江湖劳梦思。  

孙应时　立夏日泛舟游青山憩杨氏庵示诸生  
岁序忽云夏，青春去安归。  
天清风气朗，游子怀芳菲。  
碧湖泛我舟，轻云湛晴晖。  
入谷山寂寂，缘溪水围围。  
悠然得幽憩，丹葩耀岩扉。  
鸟声自歌呼，竹色相因依。  
举觞伫遥念，日月如梭飞。  
平生静中愿，岁晚无相逢。  

孙应时　梁山刘制参园亭  
刘侯家有相业堂，东都旧第城中央。  
剑南参谋今日发，官班且复尚书郎。  
买田筑室蟠龙下，闺门孝友师一乡。  
好园十亩当道入，绿竹万个搀天长。  
池亭面势各有趣，花木手种新成行。  
客来呼酒径留饮，小鬟妙舞工持觞。  
人生适意但如此，何用尘土纷劻勷。  
我来度峡五十日，山深路恶神惨伤。  
眼明此邦万石壩，况逢好事空徜徉。  
野鹤寮中最清绝，蜡梅水仙方弄香。  
为公一醉出门去，祝公眉寿长康强。  

孙应时　临海道中书怀  
六月呼清风，凉气隔织绽。  
玄冬映窗隙，重茧不能御。  
天时迭乘除，人事多龃龉。  
怆焉感余怀，百年几寒暑。  

孙应时　临海道中书怀  
儒生不知变，区区诵陈言。  
时人熟见之，嬉笑相排拫。  
江流去不返，何时复虞轩。  
饩羊诚无用，礼意傥可存。  

孙应时　留妻兄张伯高  
千里三年别，轮肠日万周。  
交亲谁得似，声气早相求。  
把手儿能笑，开樽妇可谋。  
天寒须且住，未放剡溪舟。  

孙应时　留妻兄张伯高  
叹息青云器，功名指掌中。  
星星今一老，衮衮看诸公。  
饮剧休辞醉，文高不送穷。  
丈夫心事在，未许俗人同。  

孙应时　隆兴甲申仲冬回郡城宿龙泉寺遇雪  
乘兴登山寺，匆匆未暇归。  
偶逢天色变，忽见雪花飞。  
佛屋浑迷瓦，僧房半掩扉。  
坐看青嶂老，一知透禅机。  

孙应时　眉州  
文华要是山川气，看到眉州四海空。  
尊者庵前双石笋，令人真见两苏公。  

孙应时　梅花  
眼明那得许精神，为问凡花隔几尘。  
雪月故为三益友，乾坤又付一番春。  
诗情消得吟成瘦，画手终应苦未真。  
於我心期独何事，小窗清夜绝相亲。  

孙应时　梦蜀中一山寺日龙塘有龙祠余似尝屡游也别之未足两句而寤因足成之  
客游几度到龙塘，沙路萦纡草木香。  
雪后江山馀壮观，秋来楼阁记新凉。  
百年此役何时再，万里东归吒兴长。  
风景留人重回首，犹须好句与平章。  

孙应时　闽宪法克庄以故旧吒文公五世孙明仲远徵鄙老退遗弃散逸荷伯宗用昭  
老去斯文付寂寥，寒枝枯甲一遗蜩。  
虚言自叹零点何补，好友相求惮遥。  
败箧尘埃烦数子，破窗风雨每连宵。  
诗成明日寻梅去，共看春风转斗杓。  

孙应时　母氏生朝会同官  
乐回和气作春温，香袅禅云映酒尊。  
盛事同官皆有母，可人今岁喜生孙。  
一杯首奉吾亲寿，百拜心知造物恩。  
看取朱颜长不老，年年宾客醉盈门。  

孙应时　母氏生日  
两年万里望飞云，惭愧慈亲费倚门。  
好在兰陔扶白发，依然梅蕊照清樽。  
斑衣愿保长称寿，石窌仍看叠拜恩。  
更问何时足怀抱，诜诜玉雪弄重孙。  

孙应时　母氏生日阴晴晏温夜后虽小雨或作或止而帖然不风诸老人不皆不须设  
草草称觞寿我亲，每惭天意俯从人。  
连宵又似去的雨，淑景偏回此日春。  
富贵何如长得健，诗书元自不羞贫。  
秫田五亩犹堪酿，愿作尧天百岁民。  

孙应时　宁庵即事  
飕飕松风鸣，翳翳山景暮。  
蝉声清有余，荷香美无度。  
幽人曳杖吟，事胜心独悟。  
平生寡世念，正是惬襟素。  
坐看北斗移，竹叶明月露。  
夜久寂无人，佳眠不知曙。  

孙应时　偶成  
小斋随分有琴书，此外萧然一物无。  
地僻最饶间意味，日长还得睡工夫。  
四时风月吾心友，千里云山古画图。  
天赐彩衣如鹤发，箪瓢足矣更何须。  

孙应时　偶题  
困虽有舌吾安用，贫到无锥乐更深。  
百岁难逃少壮老，多思何益去来今。  
弈秋岂必长先手，画史谁知独苦心。  
一枕春宵方化蝶。三竿朝日又鸣禽。  

孙应时　陪间荆州九日登高晏示坐中呈二帅  
龙山东畔细腰宫，荆蜀元戎一笑同。  
正复楼台看戏马，何妨丝管送飞鸿。  
红萸黄菊年华里，落木长江晚思中。  
下客无才敌嘲弄，聊须整帽向西风。  

孙应时　陪戎州范守阎倅饮涪翁纪事  
元佑人何负，黄郎昔此居。  
江山愁思里，风景醉吟馀。  
问俗夸遗事，开荒想旧庐。  
岩姿自奇怪，欲响故清虚。  
鸟语传沽酒，猿吟孔荷锄。  
文章喧宇宙。谈笑狎樵渔。  
小德长携杖，地明阙寄书。  
生涯竟流落，谤誉久乘除。  
士固难逃世，天宁独宁渠。  
朝廷重日月，河雒痛丘墟。  
事往真云已，神游信所於。  
溪名虽发越，林影尚萧疏。  
佳致归商略，成规易补苴。  
春堤要杨柳，夏渚待芙蕖。  
名胜新开府，风流得贰车。  
追游方自此，雅尚不愁予。  
天际归舟远，江干掺袂初。  
明年记狂客，万里报何如。  

孙应时　毗陵龚君以崇见投古风思致不风依韵答之  
驱车适古道，道古世已今。  
翳翳逃空虚，幸有跫然音。  
欢言指万里，握手再沈吟。  
得地霜露繁，恐复江汉深。  
我闻道渴者，朵颐望梅林。  
至味欢诳口，达士多远心。  
天渊三旷汇，鸢鱼各飞沈。  
相期昆仑颠，弄月鸣瑶瑟。  

孙应时　毗陵龚君以崇见投古风思致不风依韵答之  
松柏有佳色，矫矫涧欲涯。  
要经鸾凤棲，岂怨人迹遐。  
匠石初未逢，千岁甘枯槎。  
万牛送明堂，亦不以自夸。  
奇物固落落，念此毋叹嗟。  
君看蒿蓬茂，正足供鸣蛙。  
深根忍霜雪，生意日已嘉。  
终然拔青云，勿虑岁月赊。  

孙应时　七月十一日大雨次日又大雨  
秋来大火太焚如，恼得天公痛扫除。  
两夕檐声撼江海，一翻凉意洗郊墟。  
眼明还我诗书乐，骨醒从渠枕簟疏。  
明日快晴应更好，莫妨千里荐嘉蔬。  

孙应时　七月一日独游顶山上方院  
涧水有奇观，山蝉发清歌。  
穹林翠光合，深谷凉风多。  
孤游正寂历，伫立久婆娑。  
平生颇须此，欲去意如何。  

孙应时　妻兄张伯高来访横河感旧与拜先君墓下有作次韵  
衰年回首少年事，尚喜初心炯自如。  
俗态可怜人厚簿，交情那问势亲疏。  
懒陪康乐登山屐，且醉渊明采菊庐。  
一笑相寻非易得，河渠执手更踟蹰。  

孙应时　妻兄张伯高来访横河感旧与拜先君墓下有作次韵  
荜门生计只初年，乔岳终难起一拳。  
小槛清风黄卷里，扁舟碧水白鸥前。  
同寻杖屡曾行处，肯谒松揪独泫然。  
人事无穷今几变，空山落日自孤烟。  

孙应时　遣兴  
乾坤纳纳几邮亭，一舸飘然水上萍。  
短发判随秋草白，双眸刚为好山青。  
新诗满轴频舒卷，薄酒盈樽自醉醒。  
世上功名亦何事，谁能愁损叹漂零。  

孙应时　清凉寺  
胜绝清凉寺，低迷德庆堂。  
崇阿纳遐景，遗贵想前王。  
豪杰兵戈后，风流翰墨场。  
凭栏意何极，归鸟度斜阳。  

孙应时　顷过周叔和见故人石应之诗及诸贤和篇大轴扩余继韵久不暇遗因通五  
别君二十年，往事飞鸟过。  
相逢歌慷慨，颇复起衰情。  
朱颜各华发，此已无可奈。  
结庐擅青山，吾独为君贺。  
示我诸贤计，三叹不忍和。  
功名付千载，袖出莫轻作。  
老去会有死，嗟来不如饿。  
烛湖旁舍酒可沽，胜日相从同醉卧。  

孙应时　秋日程伯玉携诗见过次韵  
秋声入梧桐，落叶惊瓮牖。  
菊丛生细香，安排作重九。  
幽子曳杖吟，蓬门独搔首。  
故人惠然来，新诗出琼玖。  
欢言扫吾室，饾饤随所有。  
高谈杂古今，疑义相可否。  
当年醉翁意，固不在杯酒。  
人生等一梦，谅无金石寿。  
从渠拳钟鼎，未可薄藜糗。  
斯须较荣枯，千载判妍丑。  
君侯文章家，世胄衣冠后，  
何伤回宪贫，正是裘牧友。  
俗子揶揄人，古道陵迟久。  
无劳问董龙，定是何鸡狗。  

孙应时　秋日遣兴  
门前白水映青山，草满荒庭书掩关。  
莫恨穷居穷到骨，平生未有此情间。  

孙应时　秋日遣兴  
今年炎毒异他年，及此秋风意洒然。  
身世还须几寒暑，吾生何事不随缘。  

孙应时　秋日遣兴  
清秋佳月不寻常，何限歌楼醉夜长。  
要是超然尘外客，一杯差不负孤光。  

孙应时　秋日遣兴  
故人强半随流不，世事新来似弈棋。  
我老垃心消拍尽，镜中唯有鬓如丝。  

孙应时　秋日遣兴  
学书成癖故童心，颇复抱然得趣深。  
一字千金亦安用，等间容我度光阴。  

孙应时　秋日遣兴  
虚斋独寝意偏清，梦断秋窗月正明。  
匡坐偶然成导引，未须痴绝慕长生。  

孙应时　秋日书怀  
宦情都漠漠，愁思正悠悠。  
黄叶白苹渚，清风明月楼。  
归欤想彭泽，老矣欠菟裘。  
行止君休问，吾生不击舟。  

孙应时　秋晓  
高叶明初日，偏林澹远烟。  
晴空如滉漾，秋气更暄妍。  
睡足小窗净，心清浮虑捐。  
与人同乐意，忧国见丰年。  

孙应时　秋雨复将害稼  
颇怪秋频雨，兼疑暑顿凉。  
岁方祈有駜，梦岂误无羊。  
敢与朝廷议，唯观宇宙康。  
由来夸上瑞，不必颂芝房。  

孙应时　秋雨复将害稼  
废圃馀荒径，扶筇独往来。  
未愁风说叶，生怕雨添苔。  
得与民心乐，何妨笑口开。  
神龙应念我，落日首重回。  

孙应时　秋雨旬日偶成  
积雨断行迹，满门秋草深。  
老禾眠水底，野菌出墙阴。  
懒负读书眼，间多忧国心。  
夜长幽梦短，清耳听虫吟。  

孙应时　壬子元日遂安县学讲书齿饮前此四十三年钱建为令尝有此集题名在壁  
壁字尘埃四十年，满堂还喜会群贤。  
是非不用论今昨，礼乐从知有后先。  
酒外山川如动色，诗成金石迭相宣。  
分阳令尹强人意，乡饮彬彬更可传。  

孙应时　如宁庵  
川原相萦纡，林谷递深秀。  
步迎流水声，聒聒新雨后。  
怆然瞻故丘，乔木百年旧。  
精庐跨略彴，苔竹故幽茂。  
忆昔戏绿阴，怡悦年方幼。  
蹉跎今白发，寒暑厌相寇。  
区区济物心，已矣真大谬。  
请寻遂初赋，泉石长枕潄。  

孙应时　濡须道中  
睡足蓬窗江月明，濡须浦口片帆轻。  
菰蒲两岸长春水，杨柳一村啼晓莺。  
休指山川问今古，且欣时节正蚕耕。  
白鸥容与沧波去，应识幽人万里情。  

孙应时　入福昌寺  
风日萧萧林翠开，支筇古寺独徘徊。  
山中不怪无人识，十五年前一度来。  

孙应时　入剑门和少陵韵  
客还入剑门，纵览形势壮。  
两崖摩青天，石城岌相向。  
风云郁惨澹，神鬼见情状。  
重关一何危，哀壑不可傍。  
岩蹲虎豹怒，水落龙蛇放。  
英雄意习扬，行路色沮丧。  
杀人古如麻，俛仰有余怆。  
我游亦何事，哦诗神颇王。  
杜陵千年句，角逐不得让。  
过关一雨凉，浓绿出千嶂。  
独酌无与歌，怀人复怊怅。  

孙应时　入栈  
栈险名天下，吾行信所闻。  
落虹横绝壁，匹马上浮云。  
咫尺南北断，毫釐生死分。  
谁令钟邓辈，十万度秦军。  

孙应时　闰十月十日自鄞城同史子应如东湖宿月波寺  
不到东湖便十年，短蓬还得泛霜天。  
千林脱叶风如剪，万里无云月满弦。  
照影婆娑吾老矣，可人潇洒故依然。  
敲门款语僧窗夜，桃尽寒灯久不眠。  

孙应时　三泉龙门  
苍山石骨高棱层，缭断谷口如坚城。  
何年穴作瓮门入，豁然天地中开明。  
门深十太碧铁色，错落鳞甲潜光晶。  
溪声泻出骇风雨，岩泉乱滴纷珠璎。  
老藤翠木蔚回合，幽花好鸟相逢迎。  
异哉人世有此境，顾盼萧爽心骨惊。  
想见伏龙擘山出，澒洞水雹轰雷霆。  
不然避秦客仙去，中有桃花门不扃。  
谷深路窈望不极，有泉可濯田可耕。  
何当颛此一丘壑，家在东吴空复情。  

孙应时　三用妙沙字韵简叔刚  
雄心八骏骋流沙，猛气千人废咄嗟。  
总有画图堪叹息，应无大药驻容华。  
田园终胜为形役，餐饭聊须努力加。  
此语非君谁举似，夜阑清坐落灯花。  

孙应时　三游洞之外俯瞰峡江酷似钓台  
木落天清岚翠开，缓将脚力试崔嵬。  
千年洞府烟霞外，一壑水声风雨来。  
客路山川生日发，古人名字剥苍苔。  
平生感慨忘言地，俯见沧江忆钓台。  

孙应时　三月八日挈家赴官常熟  
又别吾庐去，从今复几回。  
宦情真漫尔，世路变悠哉。  
事业针千里。文章水一不。  
公田定难必，早拟赋归来。  

孙应时　山庵感旧  
短桥横涧有粗庐，俨立苍髯六丈夫。  
长忆儿时弄泉石，谁令学宦走江湖。  
泠风试作琴三叠，凉月还须酒一壶。  
杖屡无忘数来往，不妨樵路小崎岖。  

孙应时　山庵即事  
田田荷叶作老色，楚楚菊丛生细香。  
落日空山归鸟尽，夫筇独自到池塘。  

孙应时　山庵秋夕  
山晚下樵牧，秋声生夜长。  
精庐脱尘想。倦枕惬新凉。  
万里一筇在，百年双鬓苍。  
定知间有味，不必醉为乡。  

孙应时　山行  
中年意与山林会。胜日身兼杖屦轻。  
正有百钱堪独往，不将一赏负秋晴。  

孙应时　上皇八十庆寿赦书至海陵敬成三十二韵  
禹迹乾坤旧，尧天日月新。  
龙躔临丙午，凤历首庚辰。  
卦直三阳泰，时通万物屯。  
暖音鸣巓律，淑气鼓鸿钧。  
奕叶炎精旺，重光帝位真。  
昌期周一纪，正统接千春。  
盛事当今最，闳休受命申。  
慈皇跻八秩，天子寿双亲。  
宝册尊名衍，璇霄庆黄阵。  
昕朝移警跸，法仗翼先绅。  
晴日明黄道，和风度紫宸。  
欢声拥都市，喜色动君臣。  
陛戟三呼迥，箫韶九奏均。  
玉卮前肃穆，天语听温淳。  
拜舞班行退，邮传诏令谆，  
丰章加等列，旷泽浃兵民。  
三殿承颜邃，重孙奉酒频。  
叹如留晷景，跪起用家人。  
礼乐清都表，辉华率土滨。  
仪刑知子职，命赐侈君仁。  
即事论今昔，储祥轶混沦。  
陶姚非与子，文武尚臣辛。  
笑乐徒夸汉，规为陆袭秦。  
大安惭养志，西内益伤神。  
孰与深慈孝，昭哉绝配邻。  
内朝兼燕喜，视膳极常珍。  
家法长忠厚，渊衷愈畏寅。  
庙郊歆悦豫，宗社巩持循，  
世已歌天保，皇应感召昮。  
百年馀蛊弊，一日待经纶。  
雠敌终禽馘，神州复广轮。  
莫留毫发恨，作颂勒坚珉。  

孙应时　上史魏公寿三首  
清都绛阙拱慈皇，鹤驾鸡鸣起未央。  
父子至情如一日，国家庆事冠前王。  
公功实作风云旧，帝学于今日月光。  
天寿两宫千万岁，端留元老赞明昌。  

孙应时　上史魏公寿三首  
中兴大业要规模，公有初言久未孚。  
已喜乾坤深估德，况逢岁月正叠弧。  
明时礼数尊三事，大老精神压万夫。  
军国平章天下望，鹰扬年德正相符。  

孙应时　上史魏公寿三首  
中书考已敌汾阳，神气清明骨更强。  
客倒壶觞弄风月，酒阑灯火事文章。  
传家正有书千卷，积庆真成笏一床。  
看取西湖共长久，年年菊会答秋光。  

孙应时　邵武李公晦方子佳士也以其祖澹轩先生吕之行实挽诗见示为作八句  
海内非无士，南中更有公。  
一门严礼范，十世笃儒风。  
不遇心何愧，虽亡道未穷。  
芝兰今鼎盛，天必报阴功。  

孙应时　胜果僧舍与叶养源论武侯出处作数韵  
隆中躬耕归，抱膝咏梁父。  
谁称此卧龙，名字震东土。  
平生惟老庞，忘言各心许。  
相从亦何为，誓不入州府。  
敲门刘豫州，见我欲安语。  
三来信勤恳，定非曹袁侣。  
社稷高帝孙，此公更儒苦。  
不辞为君起，死生不相负。  
呜呼豪杰士，所重在出处。  
人言汉丞相，阿衡师尚父。  
纶巾拜遗像，英气凛千古。  
当时实少年，缠二十四五。  
风云有进会，人物难浪与。  
诸贤诚慷慨，毋劳自夸诩。  

孙应时　师守之官枉驾过龙鹄省先公墓而去二诗送之  
不向衡门把一杯，山中话别且徘徊。  
岚侵征帽晨疑雨，叶拥寒炉夜拨灰。  
路入西诈空马策，诗寻东阁正官第。  
感君得得同来意，回首行台檄屡催。  

孙应时　师守之官枉驾过龙鹄省先公墓而去二诗送之  
远道勤君屐齿迂，寄声从此问何发，  
归鸿不与斜阳尽，离恨还将落叶书。  
吏横要须先缚虎，民劳切记莫惊鱼。  
扶藜目送双旌发，愁绝谁怜涧上居。  

孙应时　十七夜如山庵  
一雨秋能好，连宵月迥明。  
百年今夕话，万里去年情。  
水满天相荡，山空人独行。  
蝉声发奇思，携酒未须倾。  

孙应时　十一月二十六日南至天色佳甚  
天心应喜一阳来，万里寒阴晓自开。  
消息早传从巓竹，发生先合到江梅。  
遥瞻双阙吴云瑞，正想三宫舞寿杯。  
草森微情共时节。思亲南望独徘徊。  

孙应时　十一月二十六夜梦与范石湖各赋梅花六言觉仅记其大意足成二绝  
小斋遥夜孤坐，何处香来可人。  
起看一窗寒月，更怜瘦影相亲。  

孙应时　十一月二十六夜梦与范石湖各赋梅花六言觉仅记其大意足成二绝  
江路月斜霜重，野桥风峭波寒。  
知负天公何事，十他冷淡相看。  

孙应时　石龟古梅  
妙绝人间独此逢，石龟峰下野桥东。  
亭亭玉骨氷肌子，栉栉苍髯绿发翁。  
偃蹇生怀千古意，萧疏元是一家风。  
何妨少入时人眼，鼎鼐终论第一功。  

孙应时　石櫃阁和少陵韵  
榴花开正红，杏子熟已赤。  
豦豣倚天嶂，戌削出水石。  
小驿有幽意，江风满青壁。  
悠然一杯酒，劳汝万里客。  
长安此北去，古人多遗迹。  
萧条干戈后，俛仰关塞迫。  
宿师苦餽饱，诸将饱恩泽。  
三叹复出门，危梯欲何适。  

孙应时　石应之校书招同胡崇礼赵几道几道饮白莲社晚雨  
白莲远公社，不能致渊明。  
雷峰峰下庵，乃复浪此名。  
野客当暑来，喜甚荷风生。  
柳渚睇窈窕，竹房步纡萦。  
西轩正虚寂，一镜湖光平。  
小饮试谈噱，高吟发幽清。  
两士幕府彦，主人芸阁英。  
我虽漫浪者，颇复同胜情。  
六合自今古，百年各经营。  
悠然一笑粲，急雨催诗成。  

孙应时　石灶  
石灶沧潭上，烹茶定几回。  
舟人因记得，俗客未经来。  

孙应时　石庄临大江望江阴君山怀淮阴违尉用去年送行韵寄之  
日把文书揖上官，恐将心事负儒冠。  
尘埃日月忙中度，学问工夫实处难。  
莺谷已成经岁别，鹪巢且向一枝安。  
绝怜对眼江南北，不得君山并马看。  

孙应时　书西溪僧壁  
问讯前贤沧海边，遥堤烟草故依然。  
谁言筦库功名薄，已活淮民二百年。  

孙应时　书西溪僧壁  
碧天如水明霞光，雁字横风一一斜。  
袖手行吟不知晚，满川霜月浸芦花。  

孙应时　书西溪僧壁  
悠悠身世客心惊，十宿西溪梦未曾。  
笑把新诗留日月，碧纱黄垩听山僧。  

孙应时　四明山记游八十韵  
平生抱遐尚，抚剑远行游。  
迹谢声利牵，心与岩壑谋。  
东征泛沧海，南惊逾丹丘。  
西登峨峨啸，北望关陇愁。  
匡庐挽归辔，名字横九州。  
出门宛在眼，欲往辄不酬。  
人事具好乖，山灵岂吾分。  
忽近益可笑，投老空自尤。  
兹辰下芳香，会心得良俦。  
赢良幸易足，决策遂所求。  
中宵雨声断，逗晓霁色浮。  
天容极莹净，风气正和柔。  
瘦筇挟篮舆，野服兼轻裘。  
遥遥指林麓，欣欣听溪流。  
试屐请贤岭，弭盖白水湫。  
飞湍响淙潺，怪松韵萧飕。  
艰然小羊额，喘若料虎头。  
甓石访岁期，负樵歌道周。  
百折快一眺，千里森双眸。  
峰峦何绵聊，脉络相缠缪。  
化钧妙融结，神工巧雕锼。  
长风动溟渤，洪涛簸瀛洲。  
居鳌出趂屭，游龙绕蚴醪。  
鲸鹏恣摩汤，虫鱼纷叠稠。  
万怪各起伏，千帆递行留。  
或坦若几席，或峨若冠旒。  
或排若剑戟，或剡若戈矛。  
或舞若鸾凤，或骤若骅骝。  
或若戏狻猊，或若斩貔貅。  
俨然开明堂，玉帛朝诸侯。  
赫然会岐阳，长围方大块。  
鏖战临工平，坚壁持鸿沟。  
广野列车骑，中军严旆斿。  
开譬洪茫茫，变化久悠悠。  
愕眙不得语，形容那可侔。  
仙树四十围，蟠根几千秋。  
老干枯不死，新荣翠相樛。  
飚驭定来止，桑田行验不。  
遗迹信所闻，轻举当何由。  
东财径崇冈，左右罗平畴。  
人家散鸡犬，村坞来羊牛。  
官片毕薪炭，春事动耝耰。  
土腻少沙石，气寒无麦黣。  
荒蹊夹桃李，密荫间梧楸。  
是中可避世，何劳更乘桴。  
骈岩下苍峭，别岫争崒崷。  
熟知一刹胜，逝肯中道休。  
杖锡毁巉绝，雪窦仍阻修。  
停云朝漠漠，刚风书飂飂。  
盘磴度方桥，广宇连飞楼。  
珠玑错藻绣，金碧照彤髹。  
撞钟食千指，鸣板灯百篝。  
真成天上居，不涉人间忧。  
周遭富佳致，徜徉得穷搜。  
妙峰远色凑，锦镜波光浏。  
两溪来活活，千丈落漉漉。  
深瀑摽随凫，空潭隐灵虬。  
倒窥凛欲眩，俯掬清敢漱。  
涧草高下积，岩花零乱抽。  
挂壁邮猱捷，食芩闻鹿呦。  
日长转睍睆，雾暗啼钩辀。  
修生奏琴瑟，细溜锵琳璯。  
占晴喜唘鹊，畏雨愁呼鸠。  
何妨共斋钵，且复荐茶瓯。  
老僧颇好事，幅画肯见投。  
随意宿山房，无眠听更筹。  
念昔身万里，及此天一陬。  
登临世界阔，挽仰戏月遒。  
荣辱两蜗角，聚散一海沤。  
尘鞅自束缚，名场相敌雠。  
不念猿鹤怨，坐令泉石羞。  
心期晚乃惬，俗驾我尚优。  
胜具学支许，奇踪非陵刘。  
时哉山梁雉，乐矣濠上鯈。  
聊追兴公赋，不叹柳子囚。  
招招知音子，为我同声讴。  

孙应时　送别常汉度知县  
一廛谁问野人居，三径重迂长者车。  
不讶经年忘造请，应怜畏影正逃虚。  
举头凫舄双飞去，送目鹏霄万里初。  
青琐黄扉对宫烛，相思肯寄一行书。  

孙应时　送别常汉度知县  
一朝倾盖更倾心，颇畏人惊语太深。  
乍可陶庐烦送酒，难堪偃室傍鸣琴。  
君今此去班群玉，我亦何言吒断金。  
啼鴃飞花春又了，萧萧风雨卧山林。  

孙应时　送别常汉度知县  
世缘伤巧亦伤我，万古浮云瞬息过。  
唯有平心供日用，妙於养气发天和。  
细看局度兼诸老，谁道人才各一科。  
卓鲁从来公辅器，攀辕卧辙奈君何。  

孙应时　送别舜卿少府  
官似南昌隐，人传东野诗。  
才优解牛刃，笔妙画沙锥。  
谈笑千人敌，飞胜万里期。  
大门香一炷，他日看杨眉。  

孙应时　送别舜卿少府  
人道琴川上，年来聚德星。  
端能几日月，已复散云萍。  
老我头先白，期君眼最青。  
时能遗佳句，千里慰林坰。  

孙应时　送别宋金州  
安康使君发成都，群公祖送车塞余。  
秋风关山二千里，王命不得辞崎岖。  
使君世族楚彭城，家今会稽之上虞。  
我居咫尺不早识，万里相逢天一隅。  
眼中豪杰未易得，使君人物当代无。  
连年三取太守印，赫然帅钺兼抹符。  
不忧无地起勋业，所要许国存规橅。  
贵人例急歌舞娱，使君善爱千金躯。  
国耻未雪长荷殳，一念勿忘先大夫。  
呜呼，一念角忘先大夫。  

孙应时　送别惟肖赞府  
如椽老笔健文章，枉对槐间雁鹜行。  
只共低头了官事，忽惊举手劝离觞。  
百年可落尘埃梦，一瓣曾薰知见香。  
珍重平生安东法，穷通何地不徜徉。  

孙应时　送别袁公四诗  
几年静镇绝喧嚣，百吏承风服教条。  
惠养疲羸深保障，搜延英俊盛旌招。  
忧先储粟千仓满，威讋边烽万里消。  
已揭成规在藩屏，政须人望神班朝。  

孙应时　送别袁公四诗  
露门劝学首群公，石室还来复古风。  
垂世文章崔蔡石，济时勋业管萧中。  
持平愿取乘舟势，纳约先看补衮功。  
力巩皇图知有道，先生心事与天通。  

孙应时　送别袁公四诗  
绝代风流上骏奔，感公封植到孤根。  
云间假宠腾天路，宝画分辉照荜门。  
末学有心期卒业，不材无地可酬恩。  
从今礼数千官隔，知复何时奉一樽。  

孙应时　送别袁公四诗  
南风一夜涨痕吹，江岫排空送衮衣。  
万里直愁知己远，百年长恨此公稀。  
眼看蜀柂沙边起，心逐吴云峡外飞。  
流水高山有殊遇，此生何地不瞻依。  

孙应时　送池子文  
巾山秋思俯晴江，樽酒怀人惜异邦。  
千里谁能携客枕，一灯还此对寒窗，  
圣门莫忘心期远，文鼎何妨笑力扛。  
去去成名深自警，白云飞处倚门双。  

孙应时　送德安五休司户  
相逢何必早，倾盖已知心。  
璞玉常金质，高山流水音。  
眼中江汉阔，别后雪云深。  
莫作穷途难，功名始自今。  

孙应时　送高南伯入太学  
我昔桥门客，于今喜送君。  
天资自金玉，风味更兰薰。  
各为亲年重，难忘别意勤。  
功名何必问，怒翼正垂云。  

孙应时　送高南仲之华亭  
子向云间去，吾空泽畔吟。  
长因句中眼，不忘别时心。  
梁大蟠根大，渊泉汲绠深。  
丈夫千载事，莫待鬓霜侵。  

孙应时　送胡婿晋远赴嘉兴酒官  
逃暑吾无地，将家子在涂。  
随宜简人事，莫久往行都。  
最肯加餐否，刚能却酒无。  
功名殊未晚，爱惜万金躯。  

孙应时　送胡婿晋远赴嘉兴酒官  
名世非科目，传家岂缙绅。  
纷纷一炊梦，鼎鼎百年身。  
看取无穷事，何如不配人。  
侯翁虽龃龉，此话入情亲。  

孙应时　送胡婿晋远赴义乌丞  
送子官何许，稽城十舍间。  
清心向松竹，洗眠更湖山。  
学问驹千里，功名豹一斑。  
明年经郑驿，助我悦慈颜。  

孙应时　送怀马尊古赴江户掾  
文献传家旧，功名发轫初。  
荣华劝行色，珍重别吾庐。  
老丑浑无赖，殷勤独未疏。  
西来多雁字，数寄一行书。  

孙应时　送李文授知括苍  
中兴尚有名臣子，江表能馀正始音。  
拟赞经纶须老手，更分符竹此何心。  
麒麟阁上风云旧，烟雨楼前山水深。  
世事由来偶然耳，公馀端不废清吟。  

孙应时　送刘苏州诚之帅夔门  
卧辙违吴会，开帆指蜀门。  
江关自奇险，节制故雄尊。  
一吐遐方气，勤宣圣主恩。  
归来对宣室，献纳伫司存。  

孙应时　送刘苏州诚之帅夔门  
了了八阵碛，巍巍三峡堂。  
竹枝歌感慨，曲米醉淋浪。  
今古英雄思，风流翰墨场。  
公行秋水落，稳稳上瞿唐。  

孙应时　送陆华父归越  
四海桐江陆使君，阿咸诗律更通神。  
时无势力能推毂，独使文章老斩轮。  
万卷诗书堪遗子，千岩风月未全贫。  
青鞋布袜云门路，鸡黍容吾叩主人。  

孙应时　送明守黄子由尚书赴召  
灯火笙歌别海壖，诏书归觐九重天。  
已将清净安齐国，不使声名减颍川。  
题品人才看赞赞，夫持皇极在平平。  
文星旧与文昌亚，今贯三台更炳然。  

孙应时　送彭大老提舶泉南  
先生学力定如山，应世无非意所安。  
一语令人深味处，不言容易祗言难。  

孙应时　送彭大老提舶泉南  
笑谈终日任天真，和气春风自袭人。  
毕竟胸中无适莫，不妨一世总相亲。  

孙应时　送彭大老提舶泉南  
人言西府厌编摩，归卧方山意若何。  
出处无心亦无累，宁知世上有风波。  

孙应时　送彭大老提舶泉南  
眼观荣辱等虚空，强著衣冠与世同。  
长夏清风秋夜月，高怀应不忘山中。  

孙应时　送彭大老提舶泉南  
天然廉素匪沽名，秋入沧浪彻底清。  
蛮舶珍奇纵山积，归囊应此去时轻。  

孙应时　送彭大老提舶泉南  
一时人物到如今，人望先生日已深。  
愿以苍生置怀抱，勿因空谷有遐心。  

孙应时　送彭子复临海令满秩  
君侯古循吏，及物如春家，  
民间自宁一，堂上何从容。  
平生眼中人，此尹未易逢。  
吏道益可悲，非君吾孰从。  

孙应时　送彭子复临海令满秩  
由求政事科，量已如尽寸。  
后生谈天下，可笑不知分。  
吾曹师古心，日夜抱孤恨。  
脱身示墨中，未妨寻学问。  

孙应时　送彭子复临海令满秩  
相逢几何时，相与何如话。  
书来警吾过，切切父兄语。  
人生会合难，念别成悽楚。  
北望山千里，秋容渺烟渚。  

孙应时　送彭子复临海令满秩  
秋风满庭树，策策鸣良宵。  
幽人独晤叹，时序何萧条。  
寒华岂不容，念之中心焦。  
我巢在一枝，风雨无漂摇。  

孙应时　送史册步知池洲  
弄水亭无恙，表溪古画图。  
民风最淳朴，郡计足枝梧。  
汉玺行褒召，潘舆且燕娱。  
平生故人意，未改岁寒无。  

孙应时　送史册步知池洲  
人地维垣后，功名治郡初。  
细寻循吏传，少辍子云书。  
铃合间无奈，江山兴有余。  
由来形胜地，保障定何如。  

孙应时　送史同叔司直造朝  
天壤王郎子，芝兰谢傅家。  
班行想风采，诗礼倍光华。  
万里鞭先著，连城玉未瑕。  
中朝吕范氏，端的有余师。  

孙应时　送司马大亨赴遂昌宰  
蒲璧邦家重，苍山道路深。  
剸裁知唾手，拊字勉劳心。  
通鉴家传学，迂书坐右箴。  
故人情谊重，赠别比南金。  

孙应时　送苏赞府梵满秩  
今日崔斯立，先门苏少公。  
九流清似镜，一坐凛生风。  
倾盖难为别，挥毫记所蒙。  
琳琅谁肯荐，早献大明宫。  

孙应时　送台州沈虞卿使君入朝  
鼓声霜晓寒，冠盖满街路。  
诏书日边到，使君朝天去。  
攀车愿公留，稚耋纷无数。  
信哉慈父母，赤子中心慕。  
七州浙江东，此邦变蕃庶。  
使君手拊摩，白发缘汝故。  
明时急良猷，此行那能驻。  
眷眷公岂忘，江城一回顾。  

孙应时　送台州沈虞卿使君入朝  
靖康建炎事，尝闻诸公言。  
志士日夕心，鸣咽声气吞。  
新亭五十年，尘埃尚中原。  
君王大经略，梦想天河翻。  
时情习安宴，未辨酬国恩。  
修攘亦有序，此事难遽论。  
所要夙昔怀，勿以暮气错。  
为公一悲歌，风云澹乾坤。  

孙应时　送台州沈虞卿使君入朝  
东南数十州，今惟本根地。  
因乃军国须，支吾亦良费。  
簿书高没人，大率非古意。  
先生海邦来，历历眼中事。  
诚心对天日，正色俯民吏。  
那无一夜惊，感叹不能寐。  
九重忧民深，时节苦未易。  
源流傥可言，请拜仁人赐。  

孙应时　送外侄莫幼明还里疗疾  
爱子天资静，能来读我书。  
积痾无自苦，小别未云疏。  
外物人难必，良师古有余。  
吴松春万顷，一览意何如。  

孙应时　送王木叔推官满秩  
听雨宿空山，念当与君别。  
起行意无柰，雨声转幽咽。  
名贤去莲幕，一郡惨不悦。  
人心到无言，冰寒炭故热。  
世道不平易，心如太行山。  
交游水上萍，相知甚独难。  
感君一见初，信我眉睫间。  
松柏气本同，苍苍期岁寒。  
灵台湛虚明，万物悬一镜。  
饥餐夜熟寝，是我真实性。  
牛山多斤斧，草木非正命。  
君乎善自养，吾心本无病。  

孙应时　送友人杨仲能东下以一蹴自造青云分韵得一字  
君王急搜罗，九土规混一。  
蜀山甚疏远，去者今稍密。  
夫君传才具，文字尤炳蔚。  
陆深簿领中，尘雾昏玉质。  
正应著台省，邂逅破回遹。  
轻膛下三峡，春浪平如席。  
揽观山川奇，感叹日月疾。  
便好作谏书，胸愤吐堙郁。  
薰风御炉香，一陛踏文石。  
此时恨见晚，端不负畴时。  
或求西南州，为国抚贫瘠。  
因以寿老亲，绣幰围画戟。  
日边岂无心，迟了付异日。  
离樽聊共持，愁思黯难释。  
勇去仍趣归，修途护眠食。  

孙应时　送虞仲房赴潼川漕  
夙昔青云上，谁令鬓发苍。  
家声唐秘监，墨妙汉中郎。  
牢落山林久，间关道路长。  
西风足清啸，几日上瞿唐。  

孙应时　送虞仲房赴潼川漕  
保障平时计，遐民力未宽。  
梓潼将漕险，廊庙择才难。  
江水东流急，秦山北顾寒。  
平沙八阵在，倚剑夕阳看。  

孙应时　送虞仲房赴潼川漕  
小隐横溪胜，青山照眼高。  
芝兰春满痤，风雨醉挥毫。  
苦恨登门晚，深惭倒屣劳。  
公归佩荷橐，肯问及蓬蒿。  

孙应时　送袁和叔赴淮阴尉  
底事书生用一官，强随时样著衣冠。  
千年蠹简人情冷，百折羊肠世路难。  
未必功名欺老在，且凭书信报平安。  
秋风我亦淮东去，留取江山对眼看。  

孙应时　送张敬夫栻以追送不作远为韵赋诗五章藉手言别不胜倦倦爱助这诚情  
平平赋褰裳，亲意许从师。  
四海非不广，独仰大雅姿。  
逡巡一再见，惨憺已复辞。  
霜风送旌节，远目不可追。  
挟经问疑义，倘许结后期。  

孙应时　送张敬夫栻以追送不作远为韵赋诗五章藉手言别不胜倦倦爱助这诚情  
斯文肯空言，经世资实用。  
分纷谅奚为，义取辄宾送。  
诚能正其本，谈笑了群动。  
公身绍前烈，时论倚隆栋。  
持兹竟安归，引灯相与共。  

孙应时　送张敬夫栻以追送不作远为韵赋诗五章藉手言别不胜倦倦爱助这诚情  
轩冕付傥来，良贵应自有。  
若人出处间，与世揭山斗。  
雅宜践高门，断国极可不。  
临风耿予思，雾雨深稂莠。  
凛然岩冬柏，特立终耐久。  

孙应时　送张敬夫栻以追送不作远为韵赋诗五章藉手言别不胜倦倦爱助这诚情  
荆州形胜地，控引呈广莫。  
英雄昔用武，跬步图宛洛。  
至仁先内治，岂曾废远略。  
公来手摩抚，士气端何作。  
载歌江汉诗，奋袂空爵跃。  

孙应时　送张敬夫栻以追送不作远为韵赋诗五章藉手言别不胜倦倦爱助这诚情  
力行希孟韩，波荡斥嵇阮。  
圣门有佳处，谁为发关键。  
归依得其人，心岂间近远。  
悄悄客路长，肃肃岁华晚。  
祝公黄发期，永好情缱绻。  

孙应时　送张清叔主簿  
客路虽萍梗，心交真弟兄。  
悬知有时别，何忍独先行。  
彩服黄花酒，青云白玉京。  
寒蝉正凄切，回首得忘情。  

孙应时　送赵简叔满秩归闽  
四海从游总弟昆，年来谁复似王孙。  
真情每向急难见，高义殊非薄俗论。  
入眼云烟归翰墨，满怀风月寄琴樽。  
三年丛枳劳栖凤，万里夫池合化鹍。  
官达於君何足道，心期令我已忘言。  
相思驿路梅花发，应倩清诗写梦魂。  

孙应时　送赵清臣善湘明府民谣六韵  
秘图山上古姚州，山色江光簇画楼。  
更鼓分明庭少事，桁杨间冷狱无囚。  
民言总信清如水，天赐常教大有秋。  
人物襟怀何洒落，词章翰墨更风流。  
朝廷久合登刘向，父老知难挽邓侯。  
翠窦新泉探静乐，公名长与此泉流。  

孙应时　送赵舜臣知温州  
闽岭淮堧忆细侯，更烦东作谢公州。  
清规已出百城上，仁气便销千里愁。  
好去彩衣娱寿斝，归来紫橐奉宕放旒。  
马前雁荡风烟里，几许新诗答素秋。  

孙应时　送赵仲礼入大理寺簿  
决科遄入幕，更秩遂登朝。  
龙化无重浪，鹏抟即九霄。  
仙凡端有命，一壤一何辽。  
愿踵门庭盛，勋庸日月昭。  

孙应时　送赵仲礼入大理寺簿  
彩服兹颜喜，纶音宠渥新。  
教忠当事主，顾养苦思亲。  
杭苇东西近，邮筒早晚频。  
宗公天下镇，眉寿保千春。  

孙应时　送赵仲礼入大理寺簿  
忠孝吾根柢，功名古绪馀。  
月云无染著，镜象本空虚。  
不必相同异，何妨小阔疏。  
达庵今宦达，味此意何如。  

孙应时　送朱仲微使君赴阙  
声迹周行旧，人门汉相延。  
谢宗康乐在，阮侄仲容贤。  
文献群公侧，风流晚辈先。  
天资超珏，心量极澄渊。  
世故虽游刃，荣途独缓鞭。  
风霜饱经历，岁月起聊翩。  
奏牍留天听，鸣镳拜日边。  
一麾纡郡组，两地冠淮壖。  
巢坞江尖会，吴陵海泽偏。  
阳公优抚字，山甫重蕃宣。  
秋月沧啷底。春风草木前。  
近名辞赫赫，直道守平平。  
襦裦歌千里。丝纶锡九天。  
别帆催入觐，社席欢登仙。  
详试谙冯翊，深褒属颍川。  
径须持紫橐，应不坠青毡。  
世道千龄远，人情百虑牵。  
关心眷河雒，努力补铁甄。  
窭迹来蓬筚，微芳吒蕙荃。  
一枝容吏隐，三鬴慰亲年。  
借冠知难请，依刘敢自怜。  
炉锤思旧物，倘问及林泉。  

孙应时　宿宝墟庵  
水静回风度，天晴落日酣。  
因随渔子艇，得憩野僧庵。  
独饮不成醉，高怀无与谈。  
微吟夜寥{外门内具}，一睡极清甘。  

孙应时　宿上方院祷晴  
鹊为晚晴喜，山如秋夜凉。  
蝉声起竽瑟，云影散牛羊。  
神理应难昧，民忧得自康。  
平生蔬笋腹，不厌宿僧房。  

孙应时　随凫岩瀑布  
高山流水去沉沉，并落长屏百仞深。  
暗有冲风起崖腹，散成飞雨到潭心。  
梯空直下知无计，攀木旁窥战不禁。  
好著孤亭巧相对，重来应得慰登临。  

孙应时　遂安同官蒋主簿满秩归宜兴相见杭都以诗别之  
溪阁小亭乐有馀，分携万里意何如，  
却怜倦鸟投林后，尚及棲鸾振翼初。  
发白相看无可奈，眼青如旧未应收。  
熟闻阳羡佳山水，会许扁舟问所居。  

孙应时　遂安县兴学和詹本仁见赠诗  
万物野马相追奔，百年梦境更起仆。  
是中诸妄要扫刮，努力良心自成就。  
舞雩春风沂水侧，当日群公切磋究。  
大途九轨自可识，广居安宅宁当僦。  
少年恐不保壮老，夜气还能亡旦书。  
诗书礼乐在庠序，乡射弦歌列笾豆。  
共惟百圣贻后来，岂使一科图急售。  
如何道术坐陆沉，独指利名纷辐辏。  
斯文未丧天所赐，接踵诸贤出哀救。  
圣门榛棘得划除，俗学膏肓有砭灸。  
晚出颛蒙格调卑，平生师友追从旧。  
敢言割鸡慕牛刀，直恐狐裘杂羔袖。  
是邦山水故潇洒，满眼衣冠多整秀。  
向来张吕相逢地，遗韵余风洗凡陋。  
眷然乡校肯来游，勉矣英材起相副。  
名门政假扶持力，阖境似惊闻见骤。  
儒林丈人真好事，大笔新诗警昏瞀。  
寄言同社相知心，不怪狂歌续貂后。  

孙应时　孙生康祖从予海陵予荐之滁守赵叔明之门送以古诗  
洙泗诸公游，参实少且鲁。  
谁知一贯学，其进乃甚武。  
儒生多山野，此事亦已古。  
儇儇细儿黠，往往车上舞。  
后生识取舍，百不能四五。  
子兮何为者，独行事踽踽。  
嗟我离师友，岁月渐莽齿。  
子辱从之游，未必免聋瞽。  
淮丞少官事，吏散日亭午。  
藜羹共脱粟，本不计客主。  
亲年当喜惧，药裹属觶缕。  
劳子辞我去，天寒无乃苦。  
滁阳贤太守，岂弟民父母。  
青山照城郭，广厦庇风雨。  
子往事佔毕，可但费樽俎。  
窗明棐几净，坚坐勿规户。  
交情贵胆肝，师道在规矩。  
何妨坐椎钝，未可心媚妩。  
万里须坚车，百步要疆弩。  
书来说新功，吾欺俟习羽。  

孙应时　唐侯仲友之守台为浮梁於江象令蒋鹗考叔赋江有济三章以献余时官於  
江有梁，昔所无兮。  
台之民，难艰虞兮。  
我南之耕，其出于于。  
我北之趋，维薪维刍。  
匪伊薪刍，行旅载途。  
风雨晦冥，海婆愁予。  
岂无舟人，徼利以呼。  
逼仄沦胥，云谁之辜。  

孙应时　唐侯仲友之守台为浮梁於江象令蒋鹗考叔赋江有济三章以献余时官於  
江有梁，维今始兮。  
台之民，难天启兮。  
邦有父母，视民如子。  
民号於溺，侯曰由己。  
乃相乃谋，乃筑乃峙。  
其桴聊聊，共舟齿齿。  
民不知江，有道如磔。  
我醉我牛，云胡不喜。  

孙应时　唐侯仲友之守台为浮梁於江象令蒋鹗考叔赋江有济三章以献余时官於  
江有梁，孰使然兮。  
台之民，曰侯贤兮。  
孰使侯贤，有命自天。  
天子圣仁，侯乃来宣。  
自我侯来，有麦有年。  
一姥之南，东溟之壖。  
涛澜不惊。歌舞后先。  
汝不我信，亲此一川。  

孙应时　唐侯仲友之守台为浮梁於江象令蒋鹗考叔赋江有济三章以献余时官於  
我梁既成，我民既平。  
侯知不矜，侯心载宁。  
帝曰汝归，其车宵片。  
予欲济川，邦因是经。  
民留我侯，敢与帝争。  
我帝我侯，眉寿无疆。  

孙应时　题筹笔驿武侯祠  
北出当年此运筹，悠然欹卧与神谋。  
三军节制驯貔虎，千里餱粮捷马牛。  
汉业兴亡惟我在，蜀山重複遣人愁。  
驿前风景应如旧，江水无情日夜流。  

孙应时　题光福刘伯祥所藏东坡枯木及渔村落落照图  
洒落胸中丘壑，峥嵘海外风霜。  
幻出小山枯木，教成千载甘棠。  

孙应时　题光福刘伯祥所藏东坡枯木及渔村落落照图  
夕阳雁影江天，明月芦花醉眠。  
乞我烟波一叶，伴君西塞山边。  

孙应时　题寒草岩  
寒草岩前春鸟啼，桃花无数点清溪。  
我行已到神仙窟，不比渔郎此路迷。  

孙应时　题黄岩溪  
得雨溪声壮，无风云气多。  
山花依翠竹，滩石乱寒莎。  
樵父谷中出，牧儿牛背歌。  
逢人间尘世，扰扰意如何。  

孙应时　铁笛亭  
铁笛空山巅，悲裂苍岩破。  
惊起山中人，指点飞仵过。  

孙应时　庭下小桧  
苍苍岁寒姿，凛凛凌云干。  
何为事蟠蹙，充君眼中玩。  
翔鸾与偃盖，不如沟中断。  
高冈有同根，天风拂河汉。  

孙应时　同邱直长和欧公三游洞韵  
维舟下牢关，散策上西岭。  
天风吹我裳，恍惚非人境。  
丹崖翠壁明空山，呀然洞府葱茏间。  
珊瑚为门玉为里，石骨千年凝绿髓。  
伏龙奇鬼相回环，窗户玲珑五云起。  
风马霓旌去不留，棋休丹灶岩之幽。  
流水潺潺山寂寂，时有野鹤飞迎客。  
提携琴酒聊一叹，呼取渔樵任争席。  
日暮欲归归路迷，襟期浩荡谁当知。  
好种桃花便终老，更寻何处武陵溪。  

孙应时　挽方躬明运使  
少学真山立，中年久陆沉。  
斗牛光淡荡，湖海气雄深。  
晚节储边策，平生许国心。  
呜呼死诸葛，松柏坐萧森。  

孙应时　挽方躬明运使  
经济书生意，功名世路难。  
三言能有虎，一篑不成山。  
春雨淮田沃，秋风楚塞单。  
空馀公认顷，往事杳谁攀。  

孙应时　挽公阳杨秉修处士  
饱说杨居士，沉浮楚越间。  
高怀渺云海，健句压江山。  
岁晚还家乐，生平满意间。  
合存耆旧传，百世表乡关。  

孙应时　挽胡子瑞  
耆旧长庚月，斯人马少游。  
平生自绳尺，方寸不戈矛。  
细细巾箱字，琅琅灯火秋。  
子孙森满眼，赍志可无酬。  

孙应时　挽胡子瑞  
三十年间事，论交踵父兄。  
叩门时下榻，话旧各伤情。  
我亦华双鬓，君仍隔九京。  
滞留违一恸，肠断暮云横。  

孙应时　挽李中甫使君  
赫赫中兴佐，英风想大门。  
得交人物懿，喜见典刑存。  
拱立严诸父，躬行表后昆。  
世家今万石，一代合推尊。  

孙应时　挽李中甫使君  
圭玉身无玷，春风物自熙。  
学非随俗尚，心故有天知。  
里社成邹鲁，交游不惠夷。  
思君兼众美，凋落使人悲。  

孙应时　挽李中甫使君  
发轫期行志，鸣琴最得民。  
渊鱼何用察，桑雉本来驯。  
可叹双旌暮，犹歌五裦新。  
谁为良吏传，吾欲表斯文。  

孙应时　挽李中甫使君  
书卷平生事，篝灯静夜分。  
韵钧奏韩柳，黼黻补卿云。  
不鄙频挥尘，曾窥一运斤。  
词人嗟不遇，地下早修文。  

孙o　时　挽李中甫使君  
少日论心密，中年会面艰，  
相逢愈青眼，太息各苍颜。  
离合穷通里，悲欢梦寐间。  
蒙园岁寒约，秋草泣空山。  

孙应时　挽李中甫使君  
忆奉先人窆，深勤长者车，  
哀辞推杰作，虞主为佳书。  
今日君仙去，秋阴我病余。  
莫酬三施重，缄泪′　幽墟。  

孙应时　挽李资政  
自我交贤子，逢人重此翁。  
一门传义概，奕世积队功。  
丘壑身夫恨，诗书道不穷。  
定知编太史，高搑汉于公。  

孙应时　挽刘宣义  
叹息经纶策，山林弃此翁。  
独馀平日事，全见古人风。  
兰玉家庭美，诗书岁晚功。  
闾门他日过，人说汉于公。  

孙应时　挽刘宣义  
令子认绞重，三年为此来。  
仪容亲几杖，笑语侍尊罍。  
今日临归路，伤心哭夜台。  
善人常罕见，宁独为公哀。  

孙应时　挽楼文昌母安康太夫人汪氏  
中外三孤遗，康宁百岁期。  
荣於列女传，美矣二南诗。  
蝉蜕无馀恋，龙渊有合时。  
十经汤沐赐，风木更须悲。  

孙应时　挽楼文昌母安康太夫人汪氏  
积庆源流远，娠贤社稷光。  
斯文今北斗，举代一文昌。  
象服山河寿，斑衣日月长。  
生刍此时事，四海为悲凉。  

孙应时　挽楼严州  
天与才难似，家传学更优。  
著鞭心汗马，游刃目无牛。  
奏语闻三叹，论功仅一州。  
人才苦牢落，那不使公留。  

孙应时　挽楼严州  
昨岁桐江去，群公盛祖筵。  
安舆皆鹤发，彩服正蝉聊。  
回首那为此，伤心可问天。  
萱堂留仲博，犹足墀黄泉。  

孙应时　挽陆景渊主簿  
世道悬千载，书生困一科。  
看君荣落际，重我感伤多。  
斜日能鏖战，春风得凯歌。  
平生一主簿，恸哭闭南柯。  

孙应时　挽陆景渊主簿  
辈行吾虽晚，交情久最亲。  
湖山追胜赏，棋酒过比邻。  
满眼思群颜，伤怀已二人。  
君今复何往，不忍梦音尘。  

孙应时　挽陆景渊主簿  
儒学咸相诟，居贤不易逢。  
谈经弃燕说，阅士似蚁封。  
泾渭流无杂，芝兰气自醲。  
百年虽有死，我辈故情钟。  

孙应时　挽陆景渊主簿  
儿女今何似，门阑想寂然。  
哀哀未白发，莽莽就黄泉。  
淮浦西风外，云溪宰木边。  
缄辞致千里，雨泪不能湔。  

孙应时　挽莫子晋丈  
我里谈耆旧，高门二百年。  
衣冠新族绪，龟筴故山川。  
家以儒相励，公於志独坚。  
九原疑不瞑，诸子更加共。  

孙应时　挽莫子晋丈  
少日从诸老，丁年重一乡。  
埙篪鸣正乐，兰玉秀成行。  
坐客多匡鼎，途人说郑庄。  
哀哀晚何事，衰病讫凄凉。  

孙应时　挽莫子晋丈  
吾父古君子，公家贤主人。  
一门常旅拜，三世极情亲。  
遗事今谁问，知心莫重陈。  
上林烟草绿，千里倍伤神。  

孙应时　挽南安钱知军佖  
风雅犹家学，精明独吏师。  
与人无轸域，於道不磷缁。  
天理终堪信，乡评久更思，  
见公虽已晚，恸哭为相知。  

孙应时　挽南安钱知军佖  
别我南江去，风帆半夜闻。  
苦无为郡乐，已复盖棺回。  
契阔空三叹，凋零并一哀。  
遥知泣遗爱，愁杀岭头梅。  

孙应时　挽南康冷知军  
礼乐三千字，声名五十秋。  
士元才展骥，李广不封侯。  
香火犹强健，笙歌足燕休。  
如何早仙去，寒日惨山丘。  

孙应时　挽南康冷知军  
近吒龙门御，钦闻月日评。  
感公非辈行，见我若平生。  
杖屡已陈迹，山川空复情。  
阶庭森玉树，端不负留耕。  

孙应时　挽潘德夫左司  
家声高内史，国望凛水翁。  
生长圣门学，周旋前辈风。  
人才须用旧，士论雅期公。  
不见朝宣室，秋山必一宫。  

孙应时　挽潘德夫左司  
综理何精密，胸中故坦然。  
爱民真为国，事世不欺天。  
霜气星台表，春风竹马前。  
湘江尽南海，遗绩尚千年。  

孙应时　挽潘德夫左司  
爱士风流古，繙书气味长。  
诗家入陶谢，书法到颜杨。  
竹石故无恙，人琴今则亡。  
二龙天下秀，一一看增光。  

孙应时　挽潘德夫左司  
结发钦前辈，风流日渺然。  
从今我邻邑，不见此癯仙。  
揽辔范清韶，分符黄颍川。  
江湖终白首，那得尽公贤。  

孙应时　挽潘德夫左司  
湖海归来近，山林兴故长。  
勇辞黄阁掾，却上白云乡。  
缥缈书楼壮，凄凉笔冢荒。  
家声传二妙，公死未应亡。  

孙应时　挽潘德夫左司  
忆侍吾兄侧，初瞻父友尊。  
尔来亲燕几，长复痛鴒原。  
山立仪刑重，春回笑语温。  
古今真共尽，泪下欲何言。  

孙应时　挽钱仲耕运使  
乐易无畦畛，宽平不细苛。  
人才随世狭，时望独公多。  
献纳开丹禁，风神照紫荷。  
谁令终远外，百岁转蓬科。  

孙应时　挽钱仲耕运使  
濒海安监筴，潢池息盗兵。  
上常高计画，公不谓功名，  
恻怛忧郁志，驱驰报国情。  
双溪遗爱，歌颂未收声。  

孙应时　挽钱仲耕运使  
族廪规模大，乡评德义尊。  
家传忠孝旧，国赖典刑存。  
曷不登三寿，嗟谁起九原。  
晚生长自恨，早失拜龙门。  

孙应时　挽沈叔晦国录  
人物今能几，公才谁不如。  
时情容见嫉，天意亦成虚。  
千载格心学，平生流涕书。  
一言终不吐，寒日闭幽墟。  

孙应时　挽沈叔晦国录  
庭静汲长孺，官师萧望之。  
士能令国重，吾意匪公谁。  
朱绂江湖远，苍颜疾病衰。  
堂堂竟如此，造物尔胡为。  

孙应时　挽沈叔晦国录  
请益从公久，忘年爱我深。  
龙阿星斗气，梅竹雪霜心。  
回首南湖侣，伤怀流水音。  
九原那可作，千里坐悲吟。  

孙应时　挽沈云夫  
我昔垂髫日，君来学雪斋。  
宁知重骨肉，借作老生涯。  
喜剧相过密，惊呈一病乖。  
平生此长别，雨泪独伤怀。  

孙应时　挽石应之提刑  
天姥千年秀，西京万石孙。  
蝉聊书雁塔，鼎盛说龙门。  
奋建光前躅，封胡蔼后昆。  
寝门今日泪，悽断不堪论。  

孙应时　挽石应之提刑  
芹泮清灯夜，山亭皂盖春。  
重更双使节，总为两淮民。  
德意人人浃，工夫事事新。  
帝城车马外，才此寄经论。  

孙应时　挽石应之提刑  
甫听祥琴御，遄瞻瑞节荣。  
许朝丹阙去，指奉板舆行。  
松柳馀哀切，膏肓一梦成。  
意长身未老，何事了平一。  

孙应时　挽石应之提刑  
昨岁吴六瞧，勤勤慰我穷。  
归来愁未憗，想望渺难同。  
契阔今三叹，交游并一空。  
哀哀盖棺了，馀论若为公。  

孙应时　挽司马季若知郡  
前日巴东守，中朝涑水家。  
风规踵清白，牍奏述忠嘉。  
鼎鼎名逾重，堂堂发未华。  
如何空叠组，不见海陵瓜。  

孙应时　挽司马季若知郡  
榘藄犹前辈，襟怀更古风。  
子孙如谢傅，宾客爱山公。  
乔木千年思，晨星一瞬宛。  
彬彬看祠事，盛德世无穷。  

孙应时　挽司马季若知郡  
越绝枌榆社，吴陵松竹间。  
相亲逾骨肉，海见豁心颜。  
契阔今生死，萧条旧往还。  
春风数行泪，吹度镜湖山。  

孙应时　挽所子美侍郎  
游刃刀无缺，韬光玉自温。  
世途犹砥柱，士论亦龙门。  
仁者宜三寿，天乎遽九原。  
老成周雅叹，此事更谁论。  

孙应时　挽所子美侍郎  
荣禄连三纪，贤劳匝四方。  
风烟鬓苍白，道路马玄黄。  
不是论思晚，终然疾病妨。  
谁书循吏传，处处有甘棠。  

孙应时　挽所子美侍郎  
万里鹏才息，千年鹤近归。  
光荣大所羡，间乐意终违。  
碧海沉佳气，空山送落晖。  
翟公生死冢，雨泪独沾衣。  

孙应时　挽汪克之给事母程夫人  
黟水衣冠盛，汪程甲一州。  
世贤锺上寿，家范袭芳休。  
右府尊章重，嫔闺法度修。  
苹蘩祗祀事，枌堇媚肴羞。  
勤约饶经理，慈祥偏抚柔。  
齐眉友琴瑟，断织戒箕裘。  
郗桂遇辉赫，潘舆饱宦游。  
金章严侍膝，彩服称遨头。  
叠嶂双溪晓，千岩万壑秋。  
平反间笑语，燕喜溢歌讴。  
九秩童颜在，三朝宠渥稠。  
一毫宁复憾，五福更谁俦。  
鸾影合尘鉴，龙藏乐故丘。  
高门馀善庆，衮衮正公侯。  

孙应时　挽王季海丞相  
圣世持盈计，慈皇阅士多。  
十年深注倚，一德妙中和。  
日月长循轨，边疆竟息戈。  
到今清净化，仿佛汉民歌。  

孙应时　挽王季海丞相  
海量真无满，天和得大全。  
朝仪觌麟凤，仙骨称貂昱。  
分陕初聊尔，骑箕遂窅然。  
平生融洩乐，端不舍黄泉。  

孙应时　挽王季海丞相  
旧吒通家子，容干相国尊。  
身犹安燕幕，心每击龙门。  
赤舄三年去，清朝百度存。  
灊峰天柱折，一恸岂私恩。  

孙应时　挽王知复书监  
五世衣冠盛，吾乡识故家。  
渥洼驹有种，和氏璧无瑕。  
了县真谈笑，还朝看咄嗟。  
天乎那可料，丹旐出京华。  

孙应时　挽王知复书监  
飞桥壮吾邑，虹影丽高深。  
义不烦千室，功无措万金。  
美哉承考意，伟矣济时心。  
此段无穷尽，江声共古今。  

孙应时　挽王知复书监  
公子三槐族，贫交五柳门。  
乡闾虽不数，书劄屡相温。  
前辈风流远，时情势利尊。  
哀哀埋玉树，此意复谁论。  

孙应时　挽吴给事芾  
人物中兴后，猗公一世雄。  
虹蝩辉霁景，山岳镇颓风。  
用舍关轻重，声名擅始终。  
堂堂今日尽，海宇尽哀恫。  

孙应时　挽吴给事芾  
早岁规模大，中年出处明。  
两朝高献纳，六郡凛威名。  
虽作收身去，终余报国诚。  
秣陵天下计，惆怅此时情。  

孙应时　挽吴给事芾  
里社湖山胜，归休十四年。  
千钟穷燕赏，双剑去聊翩。  
家有遗经盛，名今太史传。  
欺心傥容发，天岂许公全。  

孙应时　挽吴给事芾  
与世栽桃李，身间意不衰。  
涓尘犹奖录，尺雨各扶持。  
永恨登门约，空传堕泪碑。  
微生渺何极，不敢负公知。  

孙应时　挽先兄外舅施文子支使  
天质全浑厚，乡评独老成。  
箕裘三叶盛，椿桂一时荣。  
宾席疑年少，官曹叹眼明。  
归来江路永，那忍望铭旌。  

孙应时　挽先兄外舅施文子支使  
忆我元方在，钦公颜辅贤。  
艰难时款曲，孤寡共悲怜。  
契阔湖南幕，吁嗟绛县年。  
杜门违一恸，缄泪五云边。  

孙应时　挽刑邦用  
有美天姿粹具真，温温玉树气生春。  
从来孝友闻乡曲，叹息如公有几人。  

孙应时　挽刑邦用  
十载潜心学有方，韬藏曾不露锋鋩。  
前途万里能脂辖，此志伤君死未忘。  

孙应时　挽刑邦用  
区区仓掾救荒移，实惠洋洋摄令时。  
更有棠阴在空圄，庐山遗爱未应衰。  

孙应时　挽刑邦用  
平生事业始分毫，榝梓终须百丈高。  
正拟他时好梁栋，忍看摧折山蓬蒿。  

孙应时　挽刑邦用  
倾盖论交未一年，追怀三益泪潸然。  
为君提掖诸郎看，长已胜冠孟母贤。  

孙应时　挽徐季节先生  
语言平谈骨清癯，谁似黄山一老徐。  
眼底不知人富贵，腹中惟有古诗书。  
平生义薄云天上，日暮家无儋石储。  
试问台人君识否，此翁元不事名誉。  

孙应时　挽徐季节先生  
年过八十更精神，佚我房中自在身。  
检点欺心无一发，薰涵和气似三春。  
莫疑见识惊流俗，自是渊源到古人。  
前辈凋零公又往，哀哀令我涕沾巾。  

孙应时　挽徐居厚寺簿  
海内标元礼，毫端跨子长。  
学如开武库，材何壮明堂。  
忧患双蓬鬓，功名一郡章。  
汗青须好传，公死未应亡。  

孙应时　挽徐居厚寺簿  
始见偏何晚，新知不太深。  
书来浑一束，情厚有兼金。  
悄悄中宵别，哀哀万古心。  
有怀终挂剑，雪涕独难禁。  

孙应时　挽叶无咎  
诗酒平生事，风流六十翁。  
词人寻郑老，坐客爱车公。  
已惜漳滨卧，那堪冀北空。  
交情不论晚，为子泣西风。  

孙应时　挽叶无咎  
偃室多宾客，周南隔岁年。  
我穷甘悄悄，君义独悁悁。  
病著心何壮，书来墨尚鲜。  
含桃饷进节，一念卫悽然。  

孙应时　挽应宣义  
书史平生好，山林岁晚心。  
逸才逢世偶，清誉服人深。  
有子能攀桂，伟家匪遗金。  
佳城合双剑，松柏旧萧森。  

孙应时　挽曾原伯大卿  
世岂无全德，今犹见古人。  
大圭非刻画，天醴自清醇。  
未说功名地，犹令宇宙春。  
苍茫何处觅，丹素岂精神。  

孙应时　挽曾原伯大卿  
群献馀端绪，中原故典刑。  
风霜催短日，河汉独晨星。  
悽恻丹心在，萧条世路丁。  
天高那可问，挥泪湿青冥。  

孙应时　挽曾原伯大卿  
天下张廷尉，君王付老成。  
不辞劳日夜，初岂为恩荣。  
竹隐今年志，萱堂晚岁情。  
全归虽不恨，此段渺难平。  

孙应时　挽曾原伯大卿  
夙昔吾何幸，龙门获御公。  
青灯鸣夜雨，白发对春风。  
契阔今安访，蹉跎愧所蒙。  
源流千古意，铅椠若为功。  

孙应时　挽曾仲躬侍郎之室秦国太夫人冯氏  
数近期颐寿，尊封大国秦。  
三从皆鼎食，九族尽朝绅。  
神剑须重合，蟠桃不再春。  
只令彤史载，备福更何人。  

孙应时　挽赵泰州母刘夫人  
玉叶宜家旧，金花锡命稠。  
修龄开九秩，荣养指三州。  
足矣真无恋，悠然去不留。  
板舆行乐地，萧琴桂花秋。  

孙应时　挽赵泰州善忱  
睡拾儒科早，阶升命秩尊。  
斑衣如寿斝，绮席称名园。  
五马催三轻，千秋闭九原。  
春风破山路，松柏权何言。  

孙应时　挽赵子固左司  
只道功名晚，居然穹数蕃。  
偏令淮楚地，屡睹钺旄尊。  
身隔公卿议，民私父母恩。  
东关往来处，肠断不堪论。  

孙应时　挽赵子固左司  
曾上郎官直，中徉宰掾高。  
丹衷耿天日，外物等丝毫。  
内养神方壮，前知数莫逃。  
阜陵人物旧，江汉日滔肖。  

孙应时　挽赵子固左司  
每叹公知我，垂恩及父兄。  
逢人说名姓，会面写平生。  
近别无双鲤，伤怀忽九京。  
翟公门下客，誓不负交情。  

孙应时　挽周南夫寺簿  
越绝佳岩壑，由来说剡中。  
风流应未远，人物政推公。  
遽作辰龙梦，真疑冀马空。  
庆源端有属，列戟看西东。  

孙应时　挽周南夫寺簿  
袖手何淹久，神情愈澹然。  
琴书消永日，齿发任流年。  
落落平生事，区区九寺聊。  
时人空叹息，宁足尽公贤。  

孙应时　挽周南夫寺簿  
早岁儒风唱，中年德望尊。  
行藏真玉洁，容色自春温。  
天与清名胜，人饮大雅存。  
寥寥今熟继，积庆在于门。  

孙应时　挽周南夫寺簿  
狱寺平反助，仪曹簿正明。  
嘉猷新入告，天语重恩荣。  
起滞方如此，论功百未成。  
茫茫天理昧，叹惜恨难平。  

孙应时　挽诸葛寿之  
幼学蒙题品，童心吒弟兄。  
过从十年足，悃款一家情。  
无力宽贫病，传书隔死生。  
西风吹客泪，万里寸心明。  

孙应时　挽诸葛寿之  
人物殊高朗，交游见直温。  
蝇头深故帙，尘尾富名言。  
憗不仪多士，犹令重一门。  
若耶溪上月，空复闭山村。  

孙应时　挽诸葛寿之  
命矣三年病，在乎百岁期。  
尸饔犹有母，传业更无儿。  
便作平生尽，空多国士知。  
增光在金友，人得记埚篪。  

孙应时　晚望  
倚杖柴门外，蝉声晚正清。  
水涵初月白，山对落霞明，  
心迹真无事，行藏付此生。  
邻翁过相语，有喜近西城。  

孙应时　万景楼三首用韵  
皛皛三江水，岧岧百尺楼。  
云山接南训，风景冠西州。  
徙倚乾坤大，徘徊岁月流。  
明朝怅回首，湖海一归舟。  

孙应时　万景楼三首用韵  
德润连城璧，文工五凤楼。  
不愁来蜀徼，政喜识荆州。  
世久欺儒素，人当问品流。  
平生郭有道。得共李公舟。  

孙应时　万景楼三首用韵  
阮籍少青眼，元龙思卧楼。  
与君非俗士，为我望神州。  
明月不可问，长江空自流。  
悠悠复何道，行止一虚舟。  

孙应时　王子中使君家东涧修竹  
一径修篁百亩深，倚天乔木更阴阴。  
红尘万事不到眼，好景四时长会心。  
稳著亭台添远趣，透开风朋自清音。  
使君晋宋家人物，消得间中此醉吟。  

孙应时　望建康诸山  
白沙城上望金陵，满眼风烟草树青。  
山色千年围故国，江流万里赴沧溟。  
惊心采石瓜洲渡，搔首长干白下亭。  
一笑书生强多事，萧萧飞雁落寒汀。  

孙应时　尉黄岩任满家大人先归作诗以示恭次韵  
瓜熟青门好去官，此身如击欲行难。  
望随鸿雁春风北，梦绕庭闱夜月寒。  
即是抱琴归栗里，未能骑马向长安。  
萧条甘旨应无计，好在藜羹日厌餐。  

孙应时　闻南轩张先生下世感忱有作  
玉山已失旧端明，何事令人骨屡惊。  
拆石有声传建业，陨星无处吊南刑。  
春风未作山川暖，江水何心日夜顷。  
泪落中宵肠万结，眇然湖海寄吾生。  

孙应时　闻南轩张先生下世感忱有作  
中原天意定何发，岂谓人才不素储。  
前辈老成今殄瘁，丁年豪隽重萧疏。  
武侯岁晚出师表，贾谊平生流涕书。  
社稷无疆恩泽厚，小臣何敢议盈虚。  

孙应时　巫山歌  
平生想巫山，奇绝冠三峡。  
及兹饱双眸，无乃天下甲。  
远看插天碧丛丛，近看玲珑金玉峰。  
垠岩光彩相映发，交络紫翠疏蒙茸。  
云华夫人瑶池女，何物才至得奇遇。  
我来初日明轻霞，更胜朝云暮行雨。  
水转峰回无定姿，地灵天巧奇复奇。  
少陵山谷不著语，浪作推敲君定痴。  

孙应时　吴文伯用李允蹈追字韵赠亦次答之  
鸡鸣市声起，冠盖日相追。  
终然寡同调，千里怀风期。  
忆从十年前，识君黄绢诃。  
安知淮海来，得此埙箎吹。  
武库森器宝，清庙陈尊彝。  
持君胸中富，自足夸一时。  
况今亨衢开，秣马随所之。  
功名何足道，谈笑观指麾。  
交情无远近，人事有合离。  
他年一尊酒，长恐劳相思。  

孙应时　五月二十日还旧居有感  
晨光澹凉月，霁宇来清风。  
轻舟泛涟漪，初旭升瞳曨。  
水气散洲渚，蔓花缀榛丛。  
我行何所之，故林翳蒿蓬。  
舍掉理幽径，开颜揖前峰。  
出门望平皋，良苗郁以葱。  
恭惟昔先人，有此一亩宫。  
遗字满尘壁，所忧非困穷。  
但愿君与相，燮调致年丰。  
前途虽绵邈，初心如可辨。  
云何十年外，低徊犹有惮。  
蟋蟀鸣我阶，秋风岁将宴。  
日月岂待人，及今当自谏。  

孙应时　五月末如鄞舟中戏作  
七年不听丈亭潮，梦觉依然枕动摇。  
趁得晨钟上西流，不妨野饭向高桥。  
今年天故饶梅雨，是处人言好稻苗。  
惭愧鄞山最青眼，回环翠色总相招。  

孙应时　武担山  
北上武担寺，南临蜀锦园。  
风烟带城郭，禾黍半江村。  
今古本同梦，废兴那复论。  
惟应一坡竹，可共洗心言。  

孙应时　武担山  
小饮不成醉，清谈多所欣。  
秋声摇落日，野色乱寒云。  
心事长千载，腰围更几分。  
西风丛桂发，倚槛得相闻。  

孙应时　武担山感事  
归心极江海，秋梦著丘园。  
鸥鹭白苹渚，年羊黄叶村。  
古人真已远，世事渺难论。  
相见陶元亮，觞来不得言。  

孙应时　武担山感事  
客里愁如积，朝来意亦欣。  
鸣阶无宿雨，度隙有归云。  
且免泥盈尺，犹祈岁十分。  
中原念淮浙，不忍话传闻。  

孙应时　武担山感事  
身不入莲社，意非同漆园。  
间来阅风物，归去老山村。  
气味故相许，渊源须细论。  
灯前秋夜永，未可付忘言。  

孙应时　武担山感事  
襟怀能坦坦，色笑更欣欣。  
似道黄叔度，草玄扬子云。  
归舟真已具，别袂不能分。  
岁月愁边雁，飞鸣报客闻。  

孙应时　武担西台和师文作  
西台在保许，秋划暮云间。  
十亩有馀竹，一窗无数山。  
望远足离思，忧时多苦颜。  
相看终惜醉，更挈酒瓶还。  

孙应时　西湖  
十年身不到西湖，把酒临风省故吾。  
万里山川发天巧，三朝宫苑富皇都。  
溪桥无处寻君复，诗帐令人忆大苏。  
尚许萧然尘外客，小舟终日卧冰壶。  

孙应时　西溪会范叔刚用旧所寄韵  
出门烟水思微茫，客里行吟晚兴长。  
万里云霄自今古，百年毛发几暄凉。  
人间但有诗书乐，眠底何须印绶光。  
遥夜青灯耿霜月，非君谁共语琅琅。  

孙应时　西溪僧舍书卧  
燕子风微春书长，独携书卷卧禅房。  
悠然一笑无人领，只有蔷薇满院香。  

孙应时　峡中歌  
峡中翠壁何峥嵘，排空百雉如层城。  
重楼复道明丹青，神剜鬼刻斧鉴精。  
呀然裂入兀不崩，飞流罅出悬珠璎。  
旌旆夹道缤逢迎，霜锋雪锷立万兵。  
奇峰十二剑削成，真膺等好不可评。  
天柱拔立千仞擎，团团石骨蒙玉冰。  
傍有岩穴半开扃，飞仙之宅凝神清。  
虾蟆下饮腹不盈，背负阴壑深窈冥。  
金碧满洞层云生，泓泉泠泠琴筑鸣。  
林端黄牛老不耕，滩回白日随人行。  
石马只耳梦偶灵，神祠箫鼓何铿铿。  
江流万古郁不平，四时雷霆风雹声。  
天垂匹练相回萦，日月避隐韬光明，  
朝云暮雨犬吠晴。山腹人家真画屏，  
亦有竹阁连松亭。褰裳可登呼可应，  
但愁蛮语无由听。我来泝峡才几程，  
所见如许心骨惊。阳台滟澦次第经，  
磨砺笔锋吾敌勍。  

孙应时　小儿阿开周晬忆之有作  
爱子人情共，吾儿亦所怜。  
精神如欲可，门户傥能传。  
归去隔千里，生来正一年。  
遥知晬盘侧，王母意欢然。  

孙应时　小孤山晓望  
维舟小孤下，终夜风水声。  
鸡唱起推户，耿耿残月明。  
四望无织云，景气穆以清。  
碧山吐红日，绿树啼鸧鶊。  
兹峰何娟妙，临流辣春荣。  
再拜款灵宫，缅然念平生。  
一役已万里，百年定何成。  
隔江见彭泽，怀古有余情。  

孙应时　小舟过吴江风雨大作夜泊三家村翌日风回到家日未中  
短篷仅容坐，一滴不通雨。  
不料西南风，滂沛遽如许。  
荡摇首屡觞，踚弯背欲偻。  
笔经四桥侧，心动不敢语。  
茫洋万顷天，一叶纵掀舞。  
翻思田舍乐，甚念稿人苦。  
黄错随意泊，古木荫灵宇。  
小作鸡酒愿，欲祷辞未吐。  
觉来风回东，快便谁所与。  
平明八十里，到家日未午。  
万事一翻覆，戚欣何处所。  
舟定稍按摩，起身试步武。  
一室有余宽，洗杓命儿女。  
门外风涛急，闭门良可御。  

孙应时　晓晴  
碧海明初日，青山破宿烟。  
寒阴都避易，芳景正澄鲜。  
屋角禽声姹，池塘蝶影翩。  
春光吾负汝，今日一欣然。  

孙应时　晓晴  
君行定何许，舍棹越林丘。  
社瓮不容挽，溪毛聊可羞。  
禅床应濯足，衲被径蒙头。  
静境有赵趣，乐哉何所忧。  

孙应时　晓晴  
短发日夜白，年华令我愁。  
平生几蜡屐，旧隐一渔舟。  
漫有诗陶写，应须酒拍浮。  
相过慰情素，数肯抱琴不。  

孙应时　新春书怀  
乐国急春早，寒窗独夜分。  
旧期心不动，今恐老无闻。  
结习唯黄卷，凝愁奈折云。  
梅梢香渐少，还起米炉薰。  

孙应时　新毗陵守王立之书来以诗答之蜀中同寮也  
俯仰三年梦，差池万里归。  
双鱼蒙记忆，五马庆光辉。  
且说还家乐，休论与世违。  
平生岁寒约，搔首重依依。  

孙应时　新潍见桃杏书事  
今晨明客眼，桃杏照江红。  
鸟唘苍山曲，人声翠竹中。  
独游空远思，一笑负春风。  
便想荆州道，簪花醉渚宫。  

孙应时　雪窦妙高峰诗  
绝壑高岩面面雄，一峰孤起白云中。  
山连飞瀑斜通寺，人在危栾半倚空。  
把酒登临非易得，题诗摹写最难工。  
谁知妙意无穷尽，都在幽人全笛风。  

孙应时　雪夜叹  
折竹声相闻，想见雪深尺。  
愁杀小臣心，桥山葬明日。  

孙应时　雪中次甄云卿监簿韵  
屋头棲鹊夜深惊，羽卫琼仙下紫清。  
群玉殿开香未暖，六花陈合战无声。  
难教小草呈新翠，可恨疏梅半落英。  
卧病袁安自愁绝，履穿谁与问先生。  

孙应时　雪中早起偶作  
年来爱雪起清晨，已污纷纷车马尘。  
何似柴扉终日闭，静看玉宇一番新。  
孤吟岂必烦余子，小酌仍先寿我亲。  
更喜丰年报消息，力田甘作太平民。  

孙应时　夜泊  
病暑迎秋苦恨迟，秋来唤起楚人悲。  
一江风雨无眠夜，万里关山独往时。  
奉檄不知翻远别，倚门应已念归期。  
荻花枫叶添情绪，看得明朝两鬓丝。  

孙应时　夜深至宁奄见壁间端礼昆仲倡和明日次其韵  
杉松庑门森老苍，佛屋深夜幡花香。  
借床健倒恥何处，梦随潜鲒的夜榔。  
咿哑禽语晓光净，蟋蟀草鸣朝雨凉。  
哦诗出门怀二妙，春涨绕山湖水黄。  

孙应时　伊川先生祠  
平生子程子，此地有精庐。  
隐几江声在，当窗林影疏。  
百年心未死，再拜意何如。  
可忍蹉跎老，长惭案上书。  

孙应时　诒侄生日  
吾惟两犹子，汝复近成童。  
已柱十年读，何时万卷通。  
圣贤垂日月，豪杰起云风。  
灯火清秋夜，宜加百倍功。  

孙应时　邑人李子宽公绰以所著十说及论孟解相示极有可敬而老且贫只一子又  
少日胸中万丈虹，著书老尚有新功，  
同乡我惜知君晚，善士天胡赋此穷。  
无椁去年非孔鲤，有家何地客梁鸿。  
秋风萧瑟行吟里，应有中郎识爨桐。  

孙应时　益昌僧寺静境轩  
落照久未夕，断云低不飞。  
孤舟上水急，归鸟度山微。  
萧飒天涯鬓，淋浪醉后衣。  
凭栏一笑去，客梦转头非。  

孙应时　益昌夜泊  
孤舟了不梦邯郸，起凭阑干烟水间。  
五夜清风鸣鼓角，一天佳月悄江山。  
客身憔悴衣尘黑，世路崎岖鬓发斑。  
未决乘流便东下，明朝且复剑门关。  

孙应时　鄞城通守厅和潘文叔梅花韵  
未将春草贮鸣蛙，寂寞西湖处士家。  
正喜数枝斜更好，聊沽一醉醒还赊。  
骨清是我氷霜侣，心赏从渠锦绣华。  
不厌相过娱夜永，摘芳和雪试煎茶。  

孙应时　鄞川道中呈友人  
青山不断烟苍苍，梅花如雪东风香。  
春来天地恰十日，眼见草木生辉光。  
清溪行舟暮鸣橹，并舡开樽共君主。  
人生邂逅自可怜，明日江东听江雨。  

孙应时　鄞中和张世隆总管春晓即事  
春欲归时岂得留，杜鹃声里翠阴稠。  
柳桥总是千丝恨，花径真成万点愁。  
东土云山供我老，西湖风月称公游。  
相逢一笑难重觅，急趁馀芳醉玉舟。  

孙应时　永康虎头山  
去年东上虎头滩，今年西踏虎头山。  
定无万里封侯相，且复两川行脚还。  
眼中金马碧鸡路，坐上铜梁玉壘关。  
丈夫万事付前定，长啸往来天地间。  

孙应时　咏史  
绛帐何人拜马融，已应羞面见儿童。  
早知自照头颅丑。枉用文章杀李公。  

孙应时　咏史  
咄咄归来技已穷，函书翻欲媚桓公。  
佳儿似此何须数，空使诸人恕乃翁。  

孙应时　咏史  
拊髀平生志八区，暮年家国付夷吾。  
谁言子女能相豢，可笑周郎浅丈夫。  

孙应时　用范叔刚韵送陈亮功同年  
人物相后先，筦库故多士。  
若人海邦来，清渭照泾水。  
风尘不自惮，远业正在此。  
林深兰葵芳，波动金石止。  
三年亦何中，一笑聊复尔。  
天风今扶摇，势作九万里。  
未令游蓬山，亦合佐槐市。  
富贵善移人，须公直如矢。  
平生十年书，喜见习鉴齿。  
少留更舂容，春醪荐鲂鲤。  

孙应时　用韵戏简叔  
平生习主簿，经渭极分明。  
学道深忘味，能诗新有声。  
弈宁论胜负，琴不计亏成。  
独怕春宵雁，南来动别情。  

孙应时　用韵赠李恭父  
浮云富贵适堪怜，烈士襟期定不然。  
拭目去为三岛客，此心莫负九重天。  
虽云小草容同味，敢与昌阳较引年。  
下直如寻故人梦，书来同我钓鱼船。  

孙应时　游灵岩观瀑布  
一雨天气清，暑事亮未酷。  
烦嚣念萧散，兹晨正休沐。  
篮舆试经行，胜概入遐瞩。  
纡余缘清溪，窈窕得幽谷。  
一岩四壁净，千仞落飞瀑。  
雷霆鞭蛰户，风雨撼林簏。  
光寒白虹下，势剧天河覆。  
缤纷曜冰雪，激射碎珠玉。  
危亭著佳处，尽日看不足。  
澒洞开心胸，眩晃新耳目。  
龙脐更奇事，滴滴挂岩腹。  
微吟忽忘归，俗驾不可宿。  

孙应时　游凌云峰答陈同年韵  
行行欲尽剑南州，满意凌云九顶游。  
樽俎楼台一长啸，江山风月几清秋。  
古人胜赏分明在，滩水悲鸣日夜流。  
万里重来渺难必，扁舟去住总成愁。  

孙应时　又答韵  
连阴漠漠锁春寒，间检新年历日看。  
节里人言太幽独，休头书喜报平安。  
山林决计应宜早。藜苋谋生未苦难。  
归对妻孥真大笑，点鱼元不解缘竿。  

孙应时　又寄潼川漕仲房  
巴蜀劳肤使，溪山隔岁华。  
一身知放国，万里岂忘家。  
腊雪装归辔，春风阅禁花。  
君王定前席，不必赋长沙。  

孙应时　又寄潼川漕仲房  
郡县仍荒政，朝廷念远方。  
向来传诏札，不独戒戎羌。  
帝德乾坤大，天聪日月光。  
边防须至计，社稷倚安疆。  

孙应时　又寄潼川漕仲房  
鸿雁天涯到，云泥未阔心。  
汉卿来子墨，秦殿识中书。  
欲作辽东献，空惭楚地馀。  
寒虫吟露草，此意合怜渠。  

孙应时　又谒武侯祠  
城南风景故堪怜，胜日经行意洒然。  
江上竹寒偏却暑，庙前柏老尚参天。  
堂堂不配能千古，鼎鼎何能漫百年。  
醉里狂歌心浩荡，为君一吸倒觥船。  

孙应时　佑侄实赴乡法吾家读书三世至此侄才七人作十八韵诲之  
家学今三世，儒流甫七人。  
生涯无窭悴，存没几酸辛。  
父干真吾责，孙枝见汝新。  
提携从总乷，成长及冠巾。  
幸有源流正，应先器质醇。  
绪馀虽耳染，缘饰菲天真。  
黄卷心怀古，青灯坐达晨。  
定无钱使鬼，当见笑如神。  
科目诚尚龙，朝家重选抡。  
桂分清夜月，花趁曲江春。  
此日云霄路，他年柱石臣。  
成功期济世，私喜因荣亲。  
俗薄堪长笑，才轻不自珍。  
胮肛夸小枝，屑窣较微尘。  
努力初濡翰，驰心谨问津。  
利名卑汲汲，教诲实谆谆。  
莫滥齐庭吹。空惭越里颦。  
裁诗不尽意，持付合书绅。  

孙应时　于彝甫用许右丞别黄岩韵见寄亦用韵答之  
世道从来久，襟期我辈知。  
踌躇遂初赋，叹息考槃诗。  
歌断尊长破，心存喜未衰。  
江湖秋叶外，千里更愁思。  

孙应时　予顷至鄞中常馆同叔之筠轩修篁交阴奇石中峙清风爽致袭人肌骨今年  
玉立众君子，岩瞻一丈夫。  
老苍何突兀，密节各敷腴。  
风日清如许，尘埃到得无。  
主人三益友，不厌著舑儒。  

孙应时　余生日具杯酒为母寿思壬子岁在荆州癸在成都诸公为余作盛集而余意  
两年荆益度兹晨，罗绮传觞苦劝人。  
多谢圹公怜远客，岂如一笑奉吾亲。  
蓴鲈此日无馀恨，菽水从前得讳贫。  
快倒村醪供寿斝，也分汤饼及比邻。  

孙应时　与宋廻父昆弟唐升伯偕游庐山  
征帆西过忆匆匆，咫尺匡庐怅望中。  
天意留为今日计，春游恰与故人同。  
酒醒月落行侵晓，云断风来翠满空。  
识取庐山真面目，会来栽杏作仙翁。  

孙应时　与赵伯藏信叟游天衣寺  
渺渺湖风引桂舟，竹舆沙径晚山稠。  
千峰影底鸣双涧，三伏日中含九秋。  
邂逅襟期俱洒落，等间归计少迟留。  
何时更约云门路，踏破青鞋布袜休。  

孙应时　雨中过湖  
烟雨平湖棹归，清秋休作楚词悲。  
关心千里蓴鲈兴，转眼一年橘柚时。  
好景何妨间处得，胜怀应少欲人知。  
相过拊掌有奇事，添得锦囊无数诗。  

孙应时　玉虚洞  
驾言玉虚游，奇绝慰心赏。  
馀雪明层阴，初旭上清朗。  
寒溪玻璃色，远壑风雨响。  
刺船度石濑，散策步林莽。  
洞门划褰开，瑶室下深广。  
分明堂九筵，帢匝旗五丈。  
壁纹妙雕刻，石骨工划磢。  
云霞夹日月，麾幢导龙象。  
异哉非人境，俨然故仙仗。  
犬鹿访前闻，笙鹤寄真想，  
天宝本衰运，灵扃为谁敞。  
峥嵘昔祠殿，萧瑟今废壤。  
谢公诗绚丽，黄郎笔豪爽。  
断碑亦可怜，英标复何往。  
把酒酹孤亭，回头叹尘鞅。  
幽讨方自兹，当费屐几两。  

孙应时　元日自警  
王春肇嘉气，天命未敢知。  
四十六年非，今日正一之。  
昭昭汝初心，敬戒以自持。  
神明监屋漏，此语不可欺。  

孙应时　爰亚夫自涪陵以小舟追路相送及予於枥木观下同至万州游岑公洞其归  
不辞一舸下三州，送我能为信宿留。  
腹有琅玕元自润，气兼熊豹不妨遒。  
清尊近对洒云湿，乌帽高寻洞卉秋。  
莫负武夷当日语，几披尺素泪横流。  

孙应时　月前韵感事  
驹去不食藿，马佚能伤葵。  
烈士多慷慨，耿耿谁当知。  
起吟清夜阑，边月明春闺。  
雨心杜陵老，澒洞终南齐。  

孙应时　月前韵感事  
竽门抱瑶瑟，雅与时好乖。  
闭门守长饥，毅然丈夫哉。  
南楚卧龙士，北燕黄金台。  
但使本根在，功名真傥来。  

孙应时　阅书库  
寒儒事业趁三馀，细字篝灯手自书。  
眼底牙签富连屋，妙年公子意何如。  

孙应时　再答陈同年游字韵纪龙岩之集  
凌云胜概压西州，又作龙泓尽日游。  
数树寒梅香较晚，一坡修竹意藏秋。  
酒间健笔能千字，胸次圆机综九流。  
人境双清定难得，相从何处有羁愁。  

孙应时　再答沙字韵  
羊裘簅笠惯烟沙，强走尘埃合自嗟。  
幸有蠹鱼供老丑，何劳汗马战纷华。  
情亲过我谈无底，语妙我君点不加。  
晴日西湖重载酒，梅梢应及未飘花。  

孙应时　再和  
此生只全饮无何，懒读丹经学按摩。  
得失塞翁无定在，浊清渔父有遗歌。  
蛟龙快意生云雨，鱼鸟全身避纲罗。  
万事忘言君会否，月明来共舞婆娑。  

孙应时　再和  
文章富贵自两事，脱欲其全天定悭。  
平生萧瑟也不恶，未妨诗赋动江关。  

孙应时　再和  
庭帏日听乌鹊喜，里社相思鸡凫肥。  
独身浪走一万里，忽忽平生心事违。  

孙应时　再和  
君诗音节中弦歌，报我英瑶百倍过。  
江村老人衣钵在，同参今有更人麽。  

孙应时　再和  
欲望中原双目断，听谈往事几心酸。  
百年故家好人物，尘沙流落太无端。  

孙应时　再和  
衮衮诸公鸳鹭群，年来看熟已忘情。  
四明相寻风雨过，一丘一壑便悭盟。  

孙应时　再和商卿  
近识城南吴市仙，千岩活句得真专。  
令人向壁卧三日，悔我读书空十年。  
樽酒细论还得否，风帆欲去独依然。  
从今千里清秋梦，长在高山流水边。  

孙应时　早秋独出初行邑西湖  
双湖带山郭，三岁甫来过。  
猎猎葭芦老，飞飞鸿雁多。  
晨晖明野树，晚思渺烟波。  
怀我孤山下，归欤具一蓑。  

孙应时　早行  
畏暑装行早，江村鸡未鸣。  
林庐相远近，河汉正纵横，  
思眇关山迥，心依斗极明。  
小桥聊驻马，流水有佳声。  

孙应时　赠本子真  
轩然意气决浮云，见子真堪辟楚氛。  
未许座驰能万里，故应守约对三军。  
磨砻心事须经历，斟酌人情有见闻。  
且辨工夫成吨持，可无老手为挥斤。  

孙应时　赠策选军将张仲举其父故居乡与先君游也  
铁马横戈三十秋，天涯肯忘旧父游。  
看君材气万人敌，何日关河一战收。  
判把身心专报国，不忧骨相晚封侯。  
尊前感动书生恨，听说当年下宿州。  

孙应时　赠淳安赵令  
吴越风声近，邾滕壤地邻。  
频书期面语，一见剧情亲。  
我本江海士，君真台阁人。  
莫忘今夕话，努力寿斯民。  

孙应时　赠分水奚令  
分手桥门外，风尘二十年。  
相逢非偶尔，话旧各依然。  
饮啄宁无地，穷通故有天。  
文书有馀力，心事约加鞭。  

孙应时　赠闾近道人  
子下几人能具眼，世间万事可忘言。  
犹将笔墨澜翻说，多笑先生不惮烦。  

孙应时　赠桐庐县令  
偶然姓字齿乡评，若误旁人问弟兄。  
五斗还来作邻社，一杯真此定宗盟。  
公怀荦荦英雄事，我独区区丘壑情。  
便看蛟龙擘云起，何由鸿雁作行鸣。  

孙应时　赠篆字高光远秀才  
书家千载得阳冰，想像规模亦眼明。  
心手相忘容力到，风姿迥出自天成。  
屠龙绝技常难售，画虎何人浪自名。  
良苦穷途说奇字，谁能载洒似西京。  

孙应时　章安镇感事  
越峤东南穷，连山赴沧海。  
章安古州宅，陵谷谅迁改。  
前江渺万顷，风雨鱼龙汇。  
嗟哉地远绝，仿佛形势在。  
忆昨南渡初，云雷震纷叆。  
莎洲舣龙舰，白日照金铠。  
儿童识汉官，草木被尧彩。  
是时元勋谁，成公国上宰。  
人心翼宗社，天命安鼎鼐。  
那知中原事，惊呼五十载。  
丹衷自结发，弹剑气{上山下畾}嵬。  
时清忘夙昔，悲歌起衰怠。  
举头天门高，狂言小臣罪。  
功名故难量，时节亦有待。  
临流想前英，奕奕动风采。  
渔郎定何心，波间声歡乃。  

孙应时　章荆州再招宴渚宫重湖  
平生绛帐马荆州，肯念天涯万里舟。  
百丈便从沙岸发，聊镳还作渚宫游。  
芙蓉满意留连客，橙橘随时断送秋。  
不惜重湖重一醉，明朝巴峡暮猿愁。  

孙应时　杖锡山  
万杉夹道磴千盘，岩水溪风彻骨寒。  
坐久云烟过庭角，睡馀星斗转阑干。  
登临不尽山咱险，景物无穷世界宽。  
会得人生安乐法，不须袢板与薄团。  

孙应时　赵唐卿邀游西湖即席赋十二韵  
春风客皇州，积雨不得晴。  
倚楼望西湖，想见烟水平。  
芳时谅难负，胜侣欣来并。  
杖藜一萧散，唤船弄空明。  
浮云为我开，好鸟为我鸣。  
青山次第出，桃李正鲜劳。  
华屋何煌煌，缥缈连重城。  
都人竞时节，酒舫各斜横。  
而我得舒眺，缅然起深情。  
风景自千古，扰扰何所营。  
大钧实爱物，无使可怜生。  
尧民保同乐，吾其获归耕。  

孙应时　赵仲礼示达庵唱酬次韵  
如旦群阴豁，春阳万壑融。  
八荒双眼界，千圣一家风。  
不必寻玄妙，宁须泥苦空。  
本来无见解，何处觅神通。  
谷粟饥为药。雷霆听或聋。  
鸢鱼均自适，虎鼠竟谁雄。  
轩冕因时贵，箪瓢有命穷。  
诗书休发冢，谈笑任关弓。  
陶令琴三弄，徐公酒一中。  
浮云容易改，明月古今同。  
上达真无累，织瑕早自攻。  
论心逢益友，刮自庆新功。  
台阁须公子，山林付老翁。  
岁寒寻此话，一笑烛湖东。  

孙应时　枕上口占  
喧喧凫雁起寒汀，淡淡书窗半欲明。  
听彻霜钟发深思，对床欹枕有诗成。  

孙应时　郑倅是岁七月同游和余韵复和酬之  
高人遗世纷，山水好常酷。  
监州当暑来，风露劳栉沐。  
千里生清凉，万象入睐瞩。  
公余事幽讨，驾言访容谷。  
岂知丛尔县，有此壮哉瀑。  
飞盖缭崇阿。响屐穿翠簏。  
林声疑雨鸣，石怪若斧覆。  
辉辉倚天剑，凛凛寒水玉。  
画图见所稀，瑶琴写难足。  
余霏湿巾袂，莹色照眉目。  
平生此会心，一笑欲捧腹。  
酒间出新篇，明珠粲盈掬。  
留作岩壑光，长令鬼神伏。  
东山怀太傅，濂溪相茂叔。  
逸兴渺乾坤，真赏谢丝竹。  
何由频执鞭，云峰恣游宿。  

孙应时　侄孙诗  
寿母重孙始见渠，天教四世保同居。  
精神已是千金子，事业应须万卷书。  
亲戚满前非落寞，杯盘随分不萧疏。  
晬盘先揽文房宝，他日无优入异闾。  

孙应时　制司请都大会食  
绣衣人物冠诸台，玉帐元戎万里来。  
同为西川增气象，何妨北海试尊罍。  
休辞臈酒十分醉，要唤春风一夜回。  
天上德星何处聚，应从井络向三台。  

孙应时　中秋次仲兄韵  
万古清秋月，连年满意晴。  
坐从衣露湿，目恐海云生。  
盎盎杯中趣，悠悠世上名。  
柴门寺无客，不用酌公荣。  

孙应时　仲兄来为母氏寿言归有作  
潇潇雨作对休声，小语灯前睡不成。  
诗礼一庭真自乐，江山千里若为情。  
远来正觉亲颜喜，别去其如心事惊。  
孟氏小园能辨否，径须归共白鸥盟。  

孙应时　仲兄生日家大人作诗恭次元韵  
薛承弧矢射芳晨，三纪风光又一春。  
深喜团坘娱父母，何当合沓燕宾亲。  
百年好共成门户，千万宁忧欠宅邻。  
满酌期兄增壮志，相携平步上星辰。  

孙应时　重答  
万古同山川，八方异风俗。  
男儿事弧矢，心目快一瞩，  
结交必名胜，旷怀无狭促。  
昂昂千丈松，朗朗百间屋。  
彼富自钟鼎，我贫甘芋菽。  
谁能要俯仰，未许相缚束。  
读书头欲白，对客樽无渌。  
由来多此士，皎皎驹在谷。  
瞿唐候水齐，秋风祛暑溽。  
归欤奉亲欢，羹丝鱠江玉。  
青衫虽霜叶，已胜袍立鹄。  
进退吾何疑，肯事羝羊触。  

孙应时　舟宿莫城  
泽国寒初重，霜天晚自温。  
孤舟一杯酒，斜月数家村。  
美睡聊相补，劳生得列论。  
烛湖疑在眼，灯火闭柴门。  

孙应时　舟中晚思  
山郡寒仍少，江村晚易昏。  
梅共浑雪色，树影半云根，  
远役竟何事，壮怀谁与论。  
布帆无恙在，长啸下荆门。  

孙应时　舟自震泽道吴兴城外有感  
忆向苕溪泊酒船，宁知绿发便华颠。  
只今行脚一万里，重此惊心二十年。  
箬笠簑衣真我事，清风明月苦论钱。  
晚凉急櫂城南去，更复题诗作后缘。  

孙应时　周次山和立春诗答之  
不用文章作序棋，由来人事亦天时。  
且须竹叶千钟渌，莫问菱花两鬓丝。  
社燕秋鸿无旧影，晓猿夜鹤有馀悲。  
春来只被奚奴笑，春日吴中更几诗。  

孙应时　著作李季间得阆守去国以书道别追寄四韵  
不将尘土望清华，珍重高情久更加。  
肯把书来话心曲，又从今去各天涯。  
一麾可是君恩薄，百丈休怜江路赊。  
归见故人应一笑，为传消息报梅花。  

孙应时　子宝东归以嘤其鸣矣求友声为韵作古诗七章宽予旅怀次其韵  
一年三送君，到家能几程。  
白云耿我怀，更想啼孩婴。  
过门道无恙，忧端幸少平。  
因之慰猿鹤，无为长怨声。  

孙应时　子宝东归以嘤其鸣矣求友声为韵作古诗七章宽予旅怀次其韵  
宇宙归一概，时势相重轻。  
人心太行山，我道如砥平。  
沈吟百年事，俛仰万古情。  
五穷未可送，鬼语方嚘嘤。  

孙应时　子宝东归以嘤其鸣矣求友声为韵作古诗七章宽予旅怀次其韵  
倾城事行乐，春台日熙熙。  
掩关独愁思，谁能赴幽期。  
故山隔湖活，浮云翳晴曦。  
由来武安客，岂复知魏其。  

孙应时　子宝东归以嘤其鸣矣求友声为韵作古诗七章宽予旅怀次其韵  
哲人重出处，外物非所荣。  
凤包不吸粟，鸿冥安可砫。  
早知屠羊肆，无所用三牲。  
傥来变傥去，不平何足鸣。  

孙应时　子宝东归以嘤其鸣矣求友声为韵作古诗七章宽予旅怀次其韵  
岁寒松柏苍，波动金石止。  
物生不自别，有时正须此。  
真源在极致，空谈非实理。  
玉汝其或成，造物恩大矣。  

孙应时　子宝东归以嘤其鸣矣求友声为韵作古诗七章宽予旅怀次其韵  
弱龄抱微尚，实耻为身谋。  
颇依夷惠间，不择赵魏优。  
意行忘坎穽，失脚复何尤。  
但存斗升养，过此今无求。  

孙应时　子宝东归以嘤其鸣矣求友声为韵作古诗七章宽予旅怀次其韵  
教不贵多言，小知非大受。  
力久有天得，海涵耐用负。  
少年今白发，谁与鞭其后。  
诗来读百过，君真吾畏友。  

孙应时　自东屯夜还舟中  
白帝水云暗，东屯灯火归。  
春泥悭弊屐，山雨湿征衣。  
远役谅难践，胜情那得违。  
关城吏相笑，痴绝似君稀。  

孙应时　自警  
忿燥肝或裂，惧剧胆能破。  
吾身幸无苦，及兹无乃过。  
虚中阅万物，谷响聊应和。  
可令蟆蚀月，竟作蚁随磨。  
根危实易感，骤咽忽已唾。  
何当安知山，持用警氏惰。  

孙应时　自益昌为武兴之行  
独客行愈远，此儿真自痴。  
江流浩呼汹，栈路凛欹危。  
好鸟迎人处，凉风拂面时。  
山头破茅驿，索笔又题诗。  

孙应时　阻风泊归舟游净众寺  
日落风更起，江头船不行。  
凄凉大夫宅，萧瑟故王城。  
一醉重楼晚，千秋万古情。  
愁边动寒角，夜久意难平。  

孙应威　君山  
君山盘结青云梯，堂高更觉天象低。  
横江万顷莹玻璃，蓬瀛胜概从端倪。  
几欲收拾归品题，分甘独令倦攀跻。  
使君领客伫沙堤，指点淮浙分东西。  
神州三百尘埃迷，慨怀往昔重惨凄。  
我闻王师临青齐，虏穴已扫庭已犁。  
志士毋必惊闻鸡，威仪喜见皆遗黎。  
当颂中兴镌浯溪，说秦彊楚不复稽。  

孙永　泛汝联句  
平居厌城郭，具舟泛清汝。  
蓝光一水远，铁色两岩古。  
日华动中流，沙纹乱前渚。  
湍鸣达公桥，草绿襄王墓。  
园英拥流沫，风叶堕残雨。  
停桡弄山泉，扶杖过花坞。  
澄潭数乱石，断石横颠树。  
泳波鱼髫舒，闯穴蛙首怒。  
冲云一雁远，唼荇群鸥聚。  
村间桑柘春，川阔牛羊暮。  
回头绿树失，卷幔青峰露。  
寻幽恣盘桓，泊浅屡回互。  
灵草不知名，珍禽啼在处。  
夕阳散鸣鸠，荒阡拱游兔。  
挽缆谣歌童，簪花立田妇。  
高歌客自如，归涉人相负。  
青蒲戢戢生，紫燕翩翩度。  
云烟波底明，井邑林外睹。  
换逢闾里旧，愧乏鸡黍具。  
缗水芦囦鳞，掘石羞山茹。  
绕塘梅实绿，冒桂禽壳素。  
我巾聊一颓，石榼烦屡注。  
朱樱出芳林，紫笋侑雕俎。  
高篇烂珠璧，至乐谢钟鼓。  
嗟予性本隘，於世事皆鲁。  
便欲弃簪裳，归去事田圃。  
肆意山水乐，脱身尘埃苦。  
此适诚足尚，斯言未宜遽。  
圣神拱岩庙，圣贤毕珪组。  
如君之所怀，於时当有补。  
高文赞皇猷，大论宁国步。  
无为五斗卑，遂屈万里举。  
明心在知己，汗颜愧虚誉。  
时方索大鼎，胡为炫康瓠。  
富贵固从欲，非望久自阻。  
圣贤有遗言，戮力期共赴。  
尝闻曰中庸，曾不滞出处。  
进当泽生民，退则守环堵。  
所求义与比，要在身不污。  
愿无发吾言，於道其可庶。  

孙永　清明  
每年每遇清明节，把酒寻花物地忙。  
今日江头衰病起，神前新火一炉香。  

孙永　上已日  
海内中和日，云间已上辰。  
笙歌九天半，花木十洲春。  

孙元方　送何水部蒙出牧袁州  
圣君再命拥朱轮，合是南方受赐频。  
双鬓任從添白发，六条谁许继清尘。  
风牵泽国秋帆远，路入丰州画锦新。  
莫为故乡延去櫂，宜春人望待行春。  

孙元卿　题舫斋  
满船载月华亭子，泛宅浮家张志和。  
何似舫斋趺坐稳，莫教平地起风波。  

孙元卿　与钱孝先游洞霄  
芒鞋踏明月，入谷闻泉声。  
了知非人间，冷然毛骨清。  
篝灯入幽洞，岩穴何阴阴。  
仙凡隔几尘，无由问霓旌。  
跻攀上高崖，势与龙虎争。  
凭栏试抚掌，碧瓷波纹生。  
尘缘苦未断，世路犹遐征。  
题诗来贤岩，晚岁当再行。  

孙元卿　与钱孝先游洞霄  
玄冥相我作山行，卷却重阴放晓晴。  
但见峰峦互扃锁，不知宫阙隐峥嵘。  
云根洞穴篝灯入，井底波澜抚掌生。  
唤客入山远送客，淙琤犹记石泉声。  

孙月境　句  
莫欺春到荼醾尽，更有杨花落后飞。  

孙璋　武平十二峰  
苍峰十二碧岩隈，岂是飞从海上来？  
灵境莫将巫峡比，但令云雨下阳台。  

孙嚞　酬汪将军携游白云寺  
将军恒爱客，载酒喜行游。  
山殿晴云浴，天香静磬浮。  
嘉莲艳宝水，甘露降灵楸。  
徵古一为瑞，清修思更幽。  

孙嚞　游丹山  
与客穷幽胜，同登白水山。  
银涛翻月落，苍壁倚天寒。  
采药穿云坞，围棋坐石坛。  
因忘归路晚，纫佩得秋兰。  

孙正平　春日岭南  
窗前修竹霭如云，巧语春禽只听闻。  
睡起蒲团趺坐稳，惟将茗椀对炉薰。  

孙直臣　延祥寺  
雷雨随车上宝坊，僧夸山味最悠长。  
地灵终日无尘到，天净常时见海光。  
神雀羽毛多隐晦，卧龙头角本轩昂。  
石楼本是通仙路，十里香灯属梵王。  

孙仲鳌　句  
名向阿衡篇里得，书从复古殿中来。  

孙仲鳌　句  
彩川紫岫洗诗愁，朱　　白鱼供饮痛。  

孙周翰　句  
头戴花枝学后生。  

孙翥　春日游盘谷  
旌斾朝驱入翠微，东风闲访故山薇。  
金龟换酒留僧住，白鹤穿云伴客归。  
月影坐移栖凤竹，泉声静绕钓鱼矶。  
中原那似开元日，得学巢由远是非。  

孙翥　裴公亭二首  
太行王屋群峰上，秦晋关河望处分。  
猿鹤几年怀旧隐，乾坤百战重儒勋。  
龙归洞府暮将雨，僧过浮桥晓度云。  
万里中原无事日，不妨尊酒细论文。  

孙翥　裴公亭二首  
风有亭台月有池，春深猿鹤喜追随。  
水从王屋泉初旺，山过秦关势欲危。  
仙乐静依林鸟奏，浮云轻伴海鸥迟。  
斜阳不尽登临兴，远树微茫入酒旗。  

孙子光　榴皮题壁  
黄鹤楼中吹笛罢，洞庭湖畔醉吟馀。  
剑光如宝无人识，却记榴皮几字书。  

孙子光　榴皮题壁  
天地之间犹有碍，江山酌酒尚无馀。  
长裘短褐经行处，惟见龙蛇壁上书。  

孙子进　句  
酒禄嗟予薄。  

孙子肃　句  
揖仙亭上观秋涨，坐我吴江云水乡。  

孙子秀　游丹山  
四明洞天居第九，巨灵擘石开窗牖。  
扪萝陟巘不惮劳，同行况遇忘年友。  
老苔护石苍虎闲，飞瀑悬岩玉龙吼。  
豁基人与境俱胜，醉歌拍缶忘升斗。  
固知壶中别有天，未必醉翁真在酒。  
徘徊步月澹忘归，世事浮云竟何有。  

孙子秀　早春游东山石洞  
穹石丹崖出，攒峰万壑回。  
古苔阴洞寂，新雨绿波开。  
渡绝移丛簊，飞春泛落梅。  
东山有夙尚，且尽手中杯。  

孙祖德　题琴堂  
一曲重弹子贱琴，三年风月总知音。  
休言无补公家事，留得堂前生树阴。  

太上隐者　山居书事  
偶来松树下，高枕石头眠。  
山中无历日，寒尽不知年。  

太史章　石桥  
涧底轻雷喷玉泉，石桥僧度是何年。  
灵峰斗隔人间世，真境潜分洞里天。  
施食曾闻龙就掌，谈空应有虎当筵。  
道猷雪涕非无谓，谁见湔肠挂木颠。  

太史章　题望飞泉  
既晴安得雨霏霏，百道流泉落翠微。  
侧帽试看绳引处，破烟千点湿人衣。  

太史章　题宴坐石  
白云曾罩定中身，石上云归不见人。  
应有山神常守获，松风时为埽埃尘。  

太史章　题幽石  
痕疑神所凿，不与众岩俱。  
镇地形何直，参天势自孤。  
鹤栖乔木稳，猿揽古藤粗。  
欲得丹青手，和云画作图。  

太史章　桐柏崇道观  
神仟隐居尚深渺，径迂不欲与世通。  
必求峭拔出林杪，俯视左右环群峰。  
飞泉不测源所自，瀑注一落千丈虹。  
步跻石磴旋盘折，翠荫蒙密多长松。  
唐闻马练师，晋传葛仙翁。  
丹灰已死不复炽，独有翰墨留遗踪。  
定知华表立归鹤，谁见灵湫藏蛰龙。  
白云子，信亦稀，  
藐视声利如尘泥。仕途捷径非我乐，  
不死之乡终欲归。玉霄峰前烟扑扑，  
金庭宫外云霏霏。哀猿啸断月不古，  
桃杏得春还满枝。风驭寥寥何处在，  
孤坟棺殮只空衣。  

太学生　池鸥  
朝来池上有斯事，火急报教同舍知。  
昨夜雨余春水满，白鸥飞下立多时。  

太学生　和张乖崖  
四窗灭尽读书灯，窗外唯闻步铎声。  
辜负江山好明月，闲来此地趁虚名。  

太学生妻　寄外  
数目相望极，须知意思迷。  
梦魂不怕险，飞过大江西。  

泰定　同游栖真联句  
兴为栖真来，情因昔人动。  
昔人道非孤，今人心乃共。  
静有物外乐，甭无世间梦。  
至论超形神，谈歌彻岩洞。  
野色杂茶瓯，松声入琴弄。  
未可赋归欤，更揭流霞瓮。  

泰亨　翠蛟亭  
坡谢无人共此山，翠蛟亭上拍栏干。  
溪声到耳三更雨，岚气沾衣六月寒。  
酒酿可呼仙子饮，池深怕有老龙蟠。  
天河挽住不容易，只纵游人一饷观。  

覃庆元　登立鱼峰  
载酒听莺语，春风到处吹，  
鱼峰如有约，蜡屐正相宜。  

谭黉　句  
水腹鱼龙宅，山腰鼓吹衙。  

谭黉　句  
齐安无一事，台榭若天成。  

谭景先　白马井  
玉踠神跑井，崇祠汉伏波。  
海涛如许近，地脉不同科。  
德泽甘泉美，人资惠利多。  
灵踪传万古，苍石有谁磨。  

谭景先　和陈正言谠题尊贤堂二首  
孰识东坡第一仙，谪来儋耳久悠然。  
潜心学易忘忧患，筑屋闲居度岁年。  
兴遣不为哀屈事，情高尝见和陶篇。  
拜公遗像浑如在，曾与乡人恭敬贤。  

谭景先　和陈正言谠题尊贤堂二首  
公已归为玉局仙，茂林乔木自苍然。  
乡时寓客共千载，今日新堂恰百年。  
铁画银钩三大字，金章玉局一佳篇。  
远烦几似真双美，后世应知两并贤。  

谭申　潭州诗二首  
湘南湘北水悠悠，佳处中间冠十州。  
楚客离骚收不尽，唐人题跋尚分流。  
我来江上重寻日，景入诗中为点头。  

谭申　潭州诗二首  
只应清夜梦难成，枕底清流拍岸行。  
舟泊槛前千橹静，水浮江面一楼明。  
孤鸿往事休劳间，老鹤闲情待与盟。  

谭掞　清淑堂  
群峰合势曲江头，二水交流夹一州。  
地有九嶷清淑气，人无五岭郁蒸愁。  

谭用之　别何处士陵俊老  
三皇上人春梦醒，东侯老大麒麟生。  
洞连龙穴全山冷，窗透鳌波尽室清。  
计拙耻居岩麓老，气狂惭与斗牛平。  
谁人为向青编上，直傍巢由写一名。  

谭用之　别江上一二友生  
国风千载务重华，须逐浮云背若耶。  
无地可归堪种玉，有天教上且乘搓。  
白纶巾卸苏门月，红锦衣裁御苑花。  
他日成都却回首，东山看取谢鲲家。  

谭用之　别雒下一二知己  
金鼎光辉照雪袍，雒阳春梦忆波涛。  
尘埃满眼人情异，风雨有程马足劳。  
接塞峨眉通蜀险，过山仙掌倚秦高。  
别来无限幽求子，应笑区区味六韬。  

谭用之　春日期巢湖旧事  
暖掠红香燕燕飞，五云仙佩晓相携。  
花开鹦鹉韦郎曲，竹亚蚢龙白帝溪。  
富贵万场归紫酒，是非千载逐芳泥。  
不知多少开元事，露泣春丛向日低。  

谭用之　感怀呈所知  
十年流落赋归鸿，认傍昏衢贺烛龙，  
竹屋乱烟思梓泽，酒家疏雨梦临邛。  
千年别恨调琴懒，一片年光览镜慵。  
早晚休歌白石烂，放教归去卧群峰。  

谭用之　古剑  
铸时天匠待英豪，紫焰寒星匣倍牢。  
三尺何年拂尘土，四溟今日绝波涛。  
雄应垓下收蛇阵，滞想溪头伴豹韬。  
惜是真龙懒抛掷，夜来冲斗气何高。  

谭用之　河桥楼赋得群公夜讌  
芙蓉帘幕扇秋红，蛮府新郎夜讌同。  
满座马融吹笛月，一楼张翰过江风。  
杯黏紫酒金螺重，谈转琱珰玉尘空。  
深荷良宵慰憔悴，德星池馆在江东。  

谭用之　寄孟进士  
依旧池边草色芳，故人何处忆山阳。  
书回科斗江帆暮，曲罢驺虞海树苍。  
吟望晓烟思桂渚，醉衣残月梦馀杭。  
别来南国知谁在，空对襜褕一断肠。  

谭用之　寄岐山林逢吉明府  
岐山高兴陇山连，制锦无私服晏眠。  
鹦鹉语中分百里，凤凰声里过三年。  
秦无旧俗云烟媚，周有遗风父老贤。  
莫役生灵种杨柳，一枝枝折灞桥边。  

谭用之　寄王侍御  
鸟尽弓藏良可哀，谁知归钓子陵台。  
鍊多不信黄金耗，吟苦须惊白发催。  
喘月吴牛知夜至，嘶风胡马识秋来。  
燕歌别后休惆怅，黍已成畦菊已开。  

谭用之　寄徐拾遗  
长竿一系白龙吟，谁和驺虞发素琴。  
野客碧云魂易断，故人芳草梦难寻。  
天从补后星辰稳，海自潮来岛屿深。  
好向明庭拾遗事，莫教玄豹老泉林。  

谭用之　寄许下前管记王侍御  
昔年南去是娱宾，顿逊杯前共好春。  
蚁泛羽觞蛮酒腻，凤衔瑶句蜀戕新。  
花怜游骑红随辔，草恋征车碧绕轮。  
别后青青郑南陌，不知风月属何人。  

谭用之　寄阎记室  
织锦歌成下翠微，岂劳西去问搘机。  
未开水府珠先见，不掘丰城剑自辉。  
鳌逐玉蟾攀桂上，马随青帝踏花归。  
相逢半是云霄客，应笑歌牛一布衣。  

谭用之　寄友人  
病多慵引架书看，官职无才思已阑。  
穴凤瑞时来却易，人龙别后见何难。  
琴樽风月闲生计，金玉松筠旧岁寒。  
早晚烟村碧江畔，挂罾重对蓼花滩。  

谭用之　寄左先辈  
狂歌白鹿上青天，可似兰塘钓紫烟。  
万卷祖龙坑外物，一泓孙楚耳中泉。  
翩聁蛮榼薰晴浦，轂辘鱼车响夜船。  
学取青莲李居士，一生杯酒在神仙。  

谭用之　江边秋夕  
千钟紫酒荐菖蒲，松岛兰舟潋滟居。  
曲内橘香江客笛，字中岚气岳僧书。  
吟期汗漫驱金虎，坐约丹青跨玉鱼。  
七色花蚢一声鹤，几时乘兴上清虚。  

谭用之　江馆秋夕  
耿耿银河雁半横，梦敧金碧辘轳轻。  
满窗谢练江风白，一枕齐纫海月明。  
杨柳败梢飞叶响，芰荷香炳折秋鸣。  
谁人更唱阳关曲，牢落烟霞梦不成。  

谭用之　江上闻笛  
认为梅花怨未平，一声高唤百龙惊。  
风当阊阖庭初静，月在姑苏秋正明。  
曲尽绿杨涵野渡，管吹青玉动江城。  
临流不欲殷勤听，芳划王孙旧有情。  

谭用之　句  
光阴老去无成事，富贵不来争奈何。  

谭用之　句  
流水物情谙世态，落花春梦厌尘劳。  

谭用之　句  
眠云无限好知己，应笑不归花满樽。  

谭用之　句  
织槛锦纹苔乍结，堕书花印菊初残。  

谭用之　秋日圃田送人随计  
仆射陂陂前是传邮，去程鵰鹗弄高秋。  
吟抛芍药裁诗圃，醉下茱萸饮酒楼。  
向日迥飞驹皎皎，临风谁和鹿呦呦。  
明年二月仙山下，莫遗桃花逐水流。  

谭用之　秋宿湘江遇雨  
江上阴云锁梦魂，江边深夜舞刘琨。  
秋风万城芙蓉国，暮雨千家薜荔村。  
乡思不堪悲橘柚，旅游谁肯重王孙。  
渔人相见不相问，长笛一声归岛门。  

谭用之　秋夜同友人话旧  
露下银河雁度频，囊中垆火几时真。  
数茎白发生浮世，一盏寒灯共故人。  
云外簟凉吟峤月，岛边花暖钓江春。  
何当归去重携手，依旧红霞作近邻。  

谭用之　塞上  
秋风汉北雁飞天，单骑那堪绕贺兰。  
碛暗更无岩树影，地平时有野烧瘢。  
貂披寒色和衣冷，剑佩胡霜隔匣寒。  
早晚横戈似飞尉，拥旄深入异田单。  
钵略城边日欲西，游人却忆旧山归。  
牛关集水烟黏步，鵰鹗盘空雪满围。  
猎骑静逢边气薄，戍楼寒对暮烟微。  
横行总是男儿事，早晚重来似汉飞。  

谭用之　山中春晚寄贾员外  
不随黄鹤起烟波，应笑无成返薜萝。  
看尽好花春卧稳，醉残红日夜吟多。  
高添雅兴松千尺，暗养清音竹数科。  
珍重仙曹旧知己，往来星骑一相过。  

谭用之　送丁道士归南中  
孤云无定鹤辞巢，自负焦桐不说劳。  
服药几年期碧落，验符何处呪丹毫。  
子陵山晓红云密，青草湖平雪浪高。  
从此人稀见踪迹，还应选地种仙桃。  

谭用之　送僧中孚南归  
琵琶峡口月溪边，玉乳头佗忆旧川。  
一锡冷涵兰径路，片帆香挂橘洲烟。  
苔封石锦栖霞室，水迸衣珠喷玉蝉。  
莫道翩翩去如梦，本来吟鸟在林泉。  

谭用之　送友人归青社  
鵰鹗途程在碧天，彩衣东去复何言。  
二千宾客旧知己，十二山河新故园。  
吟看桂生溪月上，醉听鲲化海涛翻。  
好期圣代重相见，莫学袁生老竹轩。  

谭用之　途次宿友人别墅  
千里崤函一梦劳，岂知云馆共萧骚。  
半帘绿透偎寒竹，一榻红侵坠晚桃。  
蛮酒客稀知味长，蜀琴风定觉弦高。  
感君岩下闲招隐，细缕金盘鱠错力。  

谭用之　渭城春晚  
秦树朦胧春色微，香风烟煖树依依。  
边城夜静月初上，芳草路长人未归。  
折柳且堪吟晚槛，弄花何处醉残晖。  
钓乡千里断消息，满目碧云空自飞。  

谭用之　闲居寄陈山人  
闲居何处得闲名，坐掩衡茅损性灵。  
破梦晓钟闻竹寺，沁心秋雨浸莎庭。  
翁边难负千杯绿，海上终眠万仞青。  
珍重先生全太古，应看名利似浮云。  

谭用之　贻钓鱼李处士  
罢吟鹦武草芊芊，又泛鸳鸯水上天。  
一棹冷涵杨柳雨，片帆香挂芰荷烟。  
绿遥江澹萍离岸，红点云疏橘满川。  
何处邈将归画府，数茎红蓼一渔船。  

谭用之　贻费道人  
谁如南浦傲烟霞，白葛衣轻称帽纱。  
碧玉蜉蝣迎客酒，黄金轂辘钓鱼车。  
吟歌云鸟归樵谷，卧爱神仙入画家。  
他日凤书何处觅，武陵烟树半桃花。  

谭用之　贻净居寺新及第  
秋池云下白莲香，池上吟仙寄竹房。  
闲颂国风文字古，静消心火梦魂凉。  
三春蓬岛花无限，八月银河路更长。  
此境空门不曾有，从头好语与医王。  

谭用之　贻南康陈处士陶  
白玉堆边蒋迳横，空涵二十四滩声。  
老无征战轩辕国，贫有茅茨帝舜城。  
丹凤昼飞群木冷，一龙秋卧九江清。  
时人莫笑非经济，还待中原致太平。  

谭用之　忆南中  
碧江头与白云门，别后秋霜点鬓根。  
长记学禅青石寺，最思共醉落花村。  
林间竹有湘妃唳，窗外禽多杜宇魂。  
未棹扁舟重回首，采薇收橘不堪论。  

谭用之　幽居寄李秘书  
几年帝里阻烟波，敢向明时叩角歌。  
看尽好花春卧稳，醉残红日夜吟多。  
印开夕照垂杨柳，画破寒潭老芰荷。  
昨夜前溪有龙斗，石桥风雨少人过。  

谭用之　约张处士游梁  
莫学区区老一经，夷门关吏旧书生。  
晋朝灭后无中散，韩国亡来绝上卿。  
龙变洞中千谷冷，剑横天外八风清。  
好携长策干时去，免逐渔樵度太平。  

谭用之　月夜怀寄友人  
剑气徒劳望斗牛，故人别后阴仙舟。  
残春谩道深倾酒，好月那堪独上楼。  
何处是非随马足，由来得丧白人头。  
清风未许重携手，几度高吟寄水流。  

谭用之　再游韦曲山寺  
鹊岩烟断玉巢敧，罨画春塘太白低。  
马踏翠开垂柳寺，人耕红破落花蹊。  
千年胜概咸原上，几代荒凉绣岭西。  
碧吐红芳旧行处，岂堪回首草萋萋。  

谭用之　赠索处士  
不将桂子种诸天，长得寻君水石边。  
玄豹夜寒和雾隐，骊龙春暖抱珠眠。  
山中宰相陶弘景，洞里真人葛稚川。  
一度相思一惆怅，水寒烟澹落花前。  

汤炳龙　陆君实挽诗  
七日阴霾事可知，楼船鱼贯果谁为。  
人心自感兴元诏，天意难同建武时。  
黄屋朔风那有济，角巾东路觉无期。  
公为万古网常计，儿女拔船不暇悲。  

汤炳龙　陆君实挽诗  
间关海岛岂谋身，婴臼存心力不能。  
天上龙章空结梦，人间鱼腹了中兴。  
英雄一死从君父，忠义遗编托友朋。  
万里楚魂招不得，诗成惟有泪沾膺。  

汤炳龙　题江贯道百牛图  
我本山阳田舍叟，家有淮南数千亩。  
江南倦客老不归。此田多为势家有，  
犹记少年学牧时，去时日出归日西。  
我生衣食仰此辈，爱之过於百里奚。  
祗今辛苦耕砚席，无处卖文长绝食。  
卷中邂逅黑牡丹，相逢喜是曾相识。  
负郭无须二顷田，一双粟角能几钱。  
数口之家便可饱，要如此图知何年。  
平生富贵非所愿，城府近来尤右厌。  
何时倒乘牛背眠，胜如仰看宣明面。  

汤炳龙　题晋王大令保母帖  
曹娥洛神遍堪舆，保母后出争澜趋。  
一时耳目喜新毕，九原谁复哀意如。  
世人重艺不重义，每以好奇夸好事。  
集古金石半丰碑，逝者似为书者累。  
八百余载四字全，政同悬崖三百年。  
王畿不悟王元象，不如果也能兴邻。  
但道青毡故家物，肯因陵谷邻枯骨。  
耳孙犹尔况他人，崇韬安生何可忽。  
昭陵之盗犹兰亭，必无可欲乃妥灵。  
黄閍前车已如此，安何金蝉之墓终弗毁。  

汤道亨　诀别偈  
八十一年饶舌，终日化缘不歇。  
重阳时节归家，一路清风明月。  

汤汉　观鱼亭  
有亭翼然山之阿，源头活水养鱼多。  
云山四面如画图，金梭上下光相摩。  
池上木深阴翳地，池下荷生香扑鼻。  
携酒邀朋池上观，圉圉洋洋真得意。  
咄，东海鲤，南溟鱼，  
自信时人莫浅窥，神灵岂是池中物。  
变化成龙会有期，一朝烜赫雷声壮。  
翻身直透三层浪，扬鬵鼓鬣横千丈。  

汤汉　寄刘后村  
唐朝空自贵宏词，科目何尝得退之。  
掌制徒闻夸子厚，残篇仅见命敦诗。  
堪嗟实录无完传，太息淮西有后碑。  
寄语莆田紫薇老，文章盖世例如斯。  

汤汉　宿孔野云丹房  
天师炼丹时，丹鼎见龙虎。  
丹成天师去，龙虎名万古。  
溪深松杪风，山明夜来雨。  
雨后丹凤鸣，风前黄鹄举。  

汤汉　题灵鹫四首  
灵鹫古道场，摄乎大国间。  
一日忽翚飞，四雇无靦颜。  

汤汉　题灵鹫四首  
引泉已成沼，对石宜破窗。  
他年涧上桥，为子书春淙。  

汤汉　题灵鹫四首  
南涧静者徒，小试扶颠手。  
期毕栋宇工，拂衣入岩岫。  

汤汉　题灵鹫四首  
问禅去灵隐，听讲去天竺。  
还有无求人，来寻灵鹫宿。  

汤汉　赠久轩提刑江东二首  
江右皇华朔浙东，按行特地到山中。  
柴门忽有高轩过，衰俗久无前辈风。  
嵩岳气是摇消长，祝融开霁鬼神通。  
荒崖绝谷留光彩，长使人怀太极翁。  

汤汉　赠久轩提刑江东二首  
向来廷静伟堂堂，不负西山与紫阳。  
尽道拾遗当召黯，不应甭诏久烦滂。  
真儒事业谁能测，忧国忠纯不谩狂。  
一上蓬莱盾云海，细毡归去论虞唐。  

汤汉　自儆  
春秋责备贤者，造物计校好人。  
一点莫留余滓，十分成就全身。  

汤黄中　句  
近人方驾厦，如客已惊秋。  

汤巾　以庐山三叠泉宁张宗瑞  
九叠峰头一道泉，分明来处与云连。  
几人竞赏飞流胜，今日方知至味全。  
鸿渐但尝唐代水，涪翁不到绍熙年。  
从兹康谷宜居二，试问真岩老咏仙。  

汤雷奋　輓谢叠山  
向老逢危乱，投军复欲东。  
九迁徒有命，一战不成功。  
楚狂言犹在，韩雠事已空。  
风尘长苍莽，身世转飘蓬。  

汤雷奋　輓谢叠山  
芒韕初就道，慷慨不辞难。  
滚滚长江尽，萧萧易水寒。  
风霜欺汉节，尘土上南冠。  
无复加餐饭，旁人掬泪着。  

汤雷奋　輓谢叠山  
怀哉千古事，百炼不为柔。  
汉祖尤封齿，殷臣不事周。  
宁随文相国，真匹李潭州。  
浩荡江相接，东西万古愁。  

汤模　游練湖题甘露庄壁  
极目湖光裹，招提万顷田。  
庭荒无马迹，木落见炊烟。  
今日山林畔，他年香火缘。  
烦师沦春茗，为说小乘禅。  

汤七　和强参军晚莺  
占此青春未是迟，天工造化岂能遗。  
既教喉舌清能啭，何事飞翔始得时。  
庭槛暂须随乳燕，禁林终稳择高枝。  
回看尚未迁乔者，羽翮摧残更叹衰。  

汤起岩　四贤堂  
猗与四公，棠棣之华。  
秀韡一时，茂兴两家。  
宋公联翩，鄂不相鲜。  
万里风云，上负青天。  
连公戾契，渊冰澂结。  
进而蹩躪，砥砺其节。  
其光晔晔。追惟平生，  
法兴是仪。邑人之思，  
右史之词。雨箔风楹，  
岁环几经，筑此特堂。  
吾今令君，令君勤民。  
民燕其德，振滞补弊，  
此焉居一。于时四公，  
序集其觞。生气津津，  
冠佩有光。古之为政，  
崇德尚贤。居今笃古，  
令君有焉。君系陇西，  
绍祖维名。起岩作诗，  
辑和厥声。敢告典者，  
毋替其承。  

汤乔年　梁宝寺  
田舍风光迥，僧房意象深。  
未穷千里目，聊慰一时心。  
远树轻烟入，孤村落日侵。  
自非真静者，谁复有幽寻。  

汤清伯　夹竹桃  
芳姿劲节本来同，绿荫红妆一样浓。  
我若化龙君作浪，信知何处不相逢。  

汤思退　句  
虞妃从醒野，启母袝稽山。  

汤思退　咏石僧  
云作袈裟方石僧，岩前独立几经春。  
有人若问西来意，默默无言总是真。  

汤夏　句  
净瓶常带水，破衲任生尘。  

汤莘叟　登宜春台  
草径无边绿，江空见底清。  
遥峰横晚色，古木逢秋声。  
客舍孤云远，乡心一雁鸣。  
凭高寄吴楚，倚杖独含情。  

汤莘叟　句  
葛巾簪下无多发，茅舍门前有好山。  

汤莘叟　马上吟  
宿雨洗山新绿嫩，晓风吹杏浅红乾。  
沙头路暖日欲上，行客扬鞭不觉难。  

汤莘叟　题舫斋  
谁人能使陆行舟，涉水宁无险覆忧。  
日照檐楹帆影动，风摇窗户橹声柔。  
梦回渭水清新句，歌罢浯溪歡乃愁。  
更看霜天晴夜月，幌然如过洞庭秋。  

汤乿　白鹤禅寺  
旧隐神仙宅，空王殿阁深。  
炼丹烟已冷，入竹路难寻。  
峰迥箫吹玉，溪寒石点金。  
灵源双瀑布，千古得清音。  

汤悦　鼎臣学士侍郎楚金舍人学士以再伤庭梅诗同垂宠和清绝感叹情致俱深  
人物同迁谢，重成念旧悲。  
连华得琼玖，合奏发埙篪。  
余卉虽无取，残芳尚获知。  
问君何所似，珍重杜秋诗。  

汤悦　鼎臣学士侍郎以东馆庭梅昔翰苑之毫末今复半枯向时同僚零落都尽素  
忆见萌芽日，还怜合抱时。  
旧欢如梦想，物态暗还移。  
素艳今无几，朱颜亦自衰。  
树将人共老，何暇更悲线。  

汤悦　奉和圣制达邓王牧宣城  
千里陵阳同陕服，凿门胙土寄亲贤。  
曙烟已别黄金殿，晚照重登白玉筵。  
江上浮光宜雨后，郡中远岫列窗前。  
天心待报期年政，留与工师播管弦。  

汤悦　送季大夫牧舒州  
却下乌台建隼旟，侯封归去袭舒。  
严霜尚满辞天阙，甘雨看随入境车。  

汤悦　再次前韵代梅答  
托植经多稔，顷筐向盛时。  
枝条虽已故，情分不曾移。  
莫向阶前老，还同镜里衰。  
更应怜堕叶，残吹佳虫丝。  

汤悦　早春寄华下同志  
正是花时节，思君寝复兴。  
市沽终不醉，春梦亦无凭。  
岳面悬清雨，河心走浊冰。  
东门一条路，离恨正相仍。  

汤志道　山行  
攀藤缘绝壑，野鹿场边去。  
鸟衔山果来，落上鹿眠处。  

汤中　过罗首  
山势迢迢万马奔，就宽平处着只园。  
门无俗驾真堪隐，院有禅僧便不村。  
百顷霜黄收{左禾右罢}稏，一泓寒绿养兰荪。  
我来访道连宵宿，共拨炉灰仔细论。  

汤中　句  
金堂玉室相掩映，珠帘翠箔谁褰开。  

汤中　赠久轩提刑江东二首  
三年饮得大江中，更枉輶轩到里中。  
访旧不辞山路险，居今谁有古人风。  
汉胡隐遁藏清叟，瑞节欢迎走野童。  
赖有良朋共樽酒，雍容不与孙文同。  

汤中　赠久轩提刑江东二首  
晨登鹤岭俯平川，暂辍驶驺看瀑泉。  
自有此山无此客，愧非真隐枉真贤。  
精庐岂但荣三顾，憩木犹应咏百年。  
独愧庵无煨芋老，邺侯虽过莫留连。  

汤仲友　枫桥  
出城才七里，地僻罕曾守。  
孤塔临官路，三门背运河。  
钟鸣惊宿鸟，墙矮入渔歌。  
醉里看题壁，如今张继多。  

汤仲友　葛岭贾似道园池  
檀板歌残陌上花，过墙荆棘刺檐牙。  
指挥已失铁如意，赐予宁存玉辟邪。  
败屋春归无主燕，废池雨产在官蛙。  
木棉庵外尤愁绝，月黑夜深闻鬼车。  

汤仲友　虎山  
虎是何年踞，名存迹已亡。  
塔从林外出，山向寺中藏。  
池暗生寒气，台空夕供阳。  
更无人吊古，来只为春茫。  

汤仲友　题惠山寺  
梁溪停短棹，带月步西关。  
路尽忽逢寺，松多不见山。  
岩腰云殿古，洞口石泉闲。  
到此正吟苦，秋声满树间。  

汤仲友　西湖  
山色波光步步随，古今难画亦难诗。  
水浮亭馆花间出，船载笙歌柳外移。  
过眼年华如去鸟，恼人春色似游丝。  
六桥几见轮蹄换，取乐莫辞金屈卮。  

汤仲友　游洞庭  
寒色满空山，悠然一径闲。  
鸟啼黄叶外，人度翠峰间。  
古殿藏云气，唐碑带藓斑。  
未穷幽绝处，兴心忽思还。  

唐弼　和经略直阁寺丞赠刘升之蛰龙岩二首  
古人事业不关书，圣处工夫咏舞雩。  
窈窕崖居辱题品，南阳端有卧龙无。  

唐弼　和经略直阁寺丞赠刘升之蛰龙岩二首  
倚天寒碧锁嵌空，咫尺丹霄有路通。  
莫向明时缩头角，风云只在笑谈中。  

唐弼　三洲岩  
峒里光阴经几春，峒前苍木垂千寻。  
不知空谷当年事，谁识庞眉处士心。  
残月照人吞远徼，晚风吹梦入幽岑。  
我来须访神仙宅，好听云端环佩音。  

唐从龙　题王氏小园  
山脉钟云气，新晴散紫霞。  
玉藏云里石，金落水中沙。  
瘦鹤依疏竹，饥蜂恋落花。  
临池看洗砚，知是右军家。  

唐观　南郊回仗  
传警千门寂，南郊彩仗回。  
但惊龙再见，谁识日双开。  
德泽施云雨，恩光变烬灰。  
阅兵貔武振，听乐凤凰来。  

唐皞　上方  
佛龛经阁等岩{上山下敖}，地在高中此最高，  
日出西楹浮宝气，云开百里见秋毫。  
登临暂得心机静，徙倚翻嫌目力劳。  
况是雄飞先上者，强挥吟笔继诗豪。  

唐皞　题安阳山翠微寺  
平地巍然起一峰，历山西畔隔湖东。  
势侵云汉千寻直，影落烟村四面同。  
龙窟正当螺髻顶，僧居端在画图中。  
邦人不独资观赏，旱岁为霖更有功。  

唐季渊　挽吕东莱二首  
方持河汾业，云胡不假年。  
斯文今已丧，此道后谁传。  
秘馆藏新吏，门人缉旧编。  
未明修短理，昂首问苍天。  

唐季渊　挽吕东莱二首  
忆昔精蓝舍，提撕意颇浓。  
笑谈犹在耳，趋步遽无踪。  
万里悲风翮，中宵寤岁龙。  
百身嗟莫赎，涕泪洒寒松。  

唐介　碧落洞  
余生本孤拙，所志在云石。  
薄宦偶缠锁，未遂林泉适。  
迩来备台选，幸一当言责。  
狂愚抵罪辜，遽从遐徼谪。  
区区数千里，车马倦行役。  
浈阳颇善地，解辔喜安席。  
官散无所事，度日多闲隙。  
太守苏宣甫，邀我访奇迹。  
西山有石室，疑是灵仙宅。  
翛然烟径入，讶若天门陃。  
中泻一溪清，傍映千峰碧。  
万穴滴瑶乳，两岸张翠幕。  
爽气来先秋，昏岚生未夕。  
不知造化意，何为置穷僻。  
周生说到难，兹文不虚摭。  
怪容诚莫状，胜迹今始获。  
暂已莹耳目，久觉生虚白。  
拂拭缨上尘，回头谢朝客。  
虽非吾所乐，聊以慰奇只。  
圣恩未放还，屡游君莫惜。  

唐介　九日赠僧  
今日是重阳，劳师访野堂。  
相逢又无语，篱下菊花黄。  

唐介　句  
著要及春前后到，趁赋梅花庾岭东。  

唐介　句  
越林多蔽天，黄柑亲丹橘。  

唐介　明王寺  
日高霞散彩，松老鹤巢枝。  
坏壁诗犹在，纱笼何用之。  

唐介　谪官渡淮舟中遇风欲覆舟而作  
圣宋非狂楚，清淮异汨罗。  
平生仗忠信，今日任风波。  
舟楫颠危甚，鼋鼍出没多。  
斜阳幸无事，沽酒听渔歌。  

唐泾　丙子纪事  
才结岁寒盟，归来诧太平。  
阁中呼尚父，殿下狎门生。  
着手营三窟，回头失两京。  
闻今不闻古，咄咄诡知兵。  

唐泾　读史怀友  
羞登广式议英雄，匣却吴钩弢却弓。  
幕下清谈王太尉，门前白马褚司空。  
一编袞斧风尘表，千古纲常天壤中。  
说与华阴扪虱老，何曾正朔在江东。  

唐泾　广亡徙海  
箕冠如栉拥茅旌，谁执髐旄歃晋盟。  
遵海而南关气数，渡江以北少功名。  
火旗晻霭云藏阙，水阵周遭雪压城。  
一榻不容人鼾睡，那知雾岛是神京。  

唐泾　和朱以性  
拟驾奇肱阅四方，转头又是海生桑。  
雁虽有帛难寻汉，猴纵无绯肯拜梁。  
泱漭黄流翻地轴，屈盘紫气贯天章。  
箧中留取秋兰佩，不识人间有水苍。  

唐泾　怀黄小牧  
瓠俎桑弧莅旧盟，天将吾道寄山林。  
梧桐卧雨鱼生釜，梅坞吟云鹤伴琴。  
海上苏卿今白发，山中杜甫老丹心。  
拟呼尊酒论今古，黄叶萧萧楚水深。  

唐泾　甲戌客临安  
金谷烟花醉未醒，鼾边无梦到功名。  
十郎复里长函剑，六丈胸中旧賏兵。  
天豕星沈狼有影，海鰌风紧鹤无声。  
如闻浩浩愁相讯，何日衣冠乐太平。  

唐泾　江南四迁国之亡天也歌以纪之  
吴峰一发暮云孤，愁向湘累讯故都。  
风去只余韵乐在，雁来还有帛书无。  
杏坛有客陈孤注，平陇何人复五铢。  
歌彻黍离风雨恶，南山深处叫乌乌。  

唐泾　江南四忠节国之纪也歌以哀之  
咄咄薰风梦已灵，手提孤注竟逃盟。  
南冠入海五百客，北旆归燕七十城。  
自信丹心终徇国，只惭白面不知兵。  
二爻无遯公知否，底事吴门变姓名。  

唐泾　江南四忠节国之纪也歌以哀之  
同时人物今犹昨，只有先生死朔方。  
殿下青衣晋天子，窖间白发汉中郎。  
平生东海心犹壮，千古西山骨亦香。  
三复累臣吟啸集，天荒地老气苍苍。  

唐泾　江南四忠节国之纪也歌以哀之  
谁把南牙压武夫，到头还似二公无。  
矢心海上逃秦爵，努力山中匿赵孤。  
赤羽星沈迷辇凤，红旗风劲逐樯乌。  
三神杳眇人何在，留取丹心付董狐。  

唐泾　闽亡徙东广  
逖泉已矣又菇蕕，半壁乾坤只恁休。  
频岁建杓移北斗，何人持节救东瓯。  
烟蜚樯艣风涛怒，云锁楼台日月愁。  
南望羊城天欲暮，可堪回首问神州。  

唐泾　崖山亡  
万里舆图入朔方，摇摇孤注海之阳。  
石尤风恶云藏轸，天驷星沈月掩房。  
岛上有人悲义士，水滨无处问君王。  
羲和指着乌飞路，去去虞渊暮色苍。  

唐珏　冬青行二首  
马箠问髐形，南面欲起语。  
野麕尚屯束，何物敢盗取。  
余花拾飘荡，白日哀后土。  
六合忽怪事，蜕龙挂茅宇。  
老天鉴区区，千载护风雨。  

唐珏　冬青行二首  
冬青花，不可折，南风吹凉积香雪。  
遥遥翠盖万年枝，上有凤巢下龙穴。  
君不见犬之年羊之月，霹雳一声天地裂。  

唐康　潮阳尉郑太玉梦至泉侧饮之甚甘明日得之东山上作梦泉记令余作诗为  
入道肯著相，出神得佳泉。  
起寻定中境，偶在山之巅。  
四人蹋{抗扌换乔}{抗扌换虚}，数里闻潺湲。  
循声到巉绝，满意流甘鲜。  
虽深石可数，太察鱼难筌。  
分为缟练长，溅作珠玑圆。  
一窥宿酲解，三嚥沉疴痊。  
恍惚尚疑梦，欢呼欲成癫。  
山涧短於井，海饮痰生涎。  
那知道在迩，几作野遗贤。  
事故由人兴，物为知已妍。  
谁陪濠上游，谅携室中。  
虽无十丈华，中有一滴禅。  
名酒觉殊胜，宜茶定常煎。  
兰亭羽觞冷，鱼腹青个连。  
新文来远矣，开卷犹淙然。  
径欲抱琴去，临流听天全。  
不但受以耳，庶几神者先。  
写为梦泉操，第入乐府篇。  
将前辄复却，万事付有缘。  

唐良骥　赠金仁山  
公已苍头我黑头，两情常得守清幽。  
纷纷世事浮云变，汩汩人生逝水流。  
行止何期南又北，交情又见夏还秋。  
可堪天意常如此，只合无心任去留。  

唐良骥　赠金仁山  
命有穷时道不穷，命穷何处更求通。  
此生未老应须学，万事由来要适中。  
物欲尽时心始旷，天真动处气初融。  
百般佳处难形状，自与常人迥不同。  

唐梅舑　句  
水落一阶翻碎玉。  

唐人机轴　句  
风暖柴荆鸟语幽，麦高麻矮野桑柔。  

唐人鉴　答诚斋问卜  
闻爇炉香要决疑，不疑何用卜著龟。  
圣人自有韦编在，进退存亡岂不知。  

唐人鉴　潇湘渔父歌  
乾淳老人气岳岳，破冠穿履行带索。  
撑肠拄肚书万卷，临风欲言牙龄落。  

唐时　思政堂  
邵阳府第之西，湖山之东，  
耽耽大厦磨苍穹。贤哉郑侯为栋隆，  
朝夕思政於其中。取君子之九思以谨行，  
取季子三思以尽忠。及思治道贵清静，  
又效曹参舍盖公。之子于归筑百堵，  
已见丰年咏华黍。周公待旦复何为，  
赞赞宣王之复古。  

唐士耻　比目  
夷吾深旨人须识，解使封山意不行。  
当日鱼盐如靡密，已无林放小关情。  

唐士耻　丙寅孟夏闻捷和陈平  
朝家遵养自三宗，一旦吾皇定一戎。  
近事长庚偏入月，清诗太白又先功。  
天声地界光今古，帝邑王京共会同。  
延喜楼前新冠带，应多黄发颂归忠。  

唐士耻　代人次韵曹郎中雷字二首  
骈罗瑟玉尽珍材，须女辉躔色为开。  
并合郑乡如旦月，铿宏唐律过春雷。  
共惊高义摩云表，定上夷庚握斗魁。  
鹏鷃逍遥俱有适，亨衢端是匝天回。  

唐士耻　代人次韵曹郎中雷字二首  
计偕方此愧非材，先达仍劳绮席开。  
已喜抠衣披密雾，还将雅什助惊雷。  
定须劲翮摩云舞，各是清班重哲魁。  
任昿龙门如细许，直须早早借春回。  

唐士耻　代人上谢丞相生朝  
阅说中元生上相，莱公勋业无以尚。  
阴为月兮月为臣，清光欲满银荡荡。  
银光荡荡翻未奇，未奇新弦初上时。  
尧蓂鼎来方十枝，韬藏万斛冰雪辉。  
莱公比公应少歉，初度差公四日期。  

唐士耻　代赵寺上韩平原生辰五十韵  
天佑升平主，时生不世贤。  
源流多柱石，勋业满云烟。  
昔者谋深幄，今兹压细毡。  
三登裨圣化，八表仰英躔。  
初度光辉发，重侯鼎鼐传。  
台符明炳炳，寿秩启绵绵。  
良月初弦上，珍蓂八叶鲜。  
门弧乔木茂，床笏庆枝连。  
芝玉更麟凤，干戈杂豆笾。  
食牛增气概，卜弁借腾骞。  
会遇真神比，亨通正吉先。  
龙翔云五色，璧合历千年。  
密借留侯策，端同仲父权。  
钺旄交粲烂，师揆却蝉联。  
辇毂殊庭暇，圭茅锡祉坚。  
图回无间雓，运用独周旋。  
生息宁屯泽，才猷入大甄。  
十年如一日，广照及重渊。  
物在由仪咏，人怀颂德篇。  
汗编深以刻，银笔大如椽。  
庆历并元佑，商高若汉宣。  
开禧仍酌古，尧舜欲无前。  
几许弥缝力，初无缓急弦。  
有年偏总总，束帛倍戈戈。  
合副苍生望，高居赤舄筵。  
白麻荣盛世，黄阁度群仙。  
体绝千官上，心驰四裔边。  
伟谋殊磊落，汉碛定联翩。  
又是韩扶赵，几何蓟且燕。  
三宗时晦永，九帝版图全。  
忆昨婴兼臼，应关地与天。  
蚤开明圣祚，竟脱虎蛟涎。  
献子存孤意，迁书振代铨。  
云礽知有寄，似续更增妍。  
每自殚葵向，那能惮手胼。  
治平多节操，嘉佑浃渊泉。  
人力端惟及，神谋信比专。  
渥洼驹抹电，太华藕如船。  
盘薄应锺岳，芬芳了合荃。  
毡青浑白璧，题黑未华颠。  
梅蘥南枝绽，鸿飞北塞穿。  
澄空添浩荡，昱曜政蝉娟。  
竹傲冰梢瘦，松坚宝盖圆。  
恭祈龄算远，敢借物情延。  
仆也叨乘障，心焉愿执鞭。  
扫门情莫效，贺客履难骈。  
吉亥真盈数，佳辰洽九乾。  
明良那偶尔，时节共欢然。  
宣劝分荣露，恩涯吸巨川。  
千秋金鉴录，不日却拳拳。  

唐士耻　凤山逸士周遇仙谣  
信云步谒洞霄宫，饭罢从游西复东。  
唇笛啸时吹白日，诗肠开处嚼清风。  
兀兀腾腾心了足，湾湾屈屈水欹曲。  
玲珑绿影万株松，潇洒清空二亩竹。  
天风吹泉飞雪花，溪石漱玉磨银牙。  
白云破碎漏天碧，青霭牵连遮日华。  
玉溜几声鸣绿荠，金藤千尺走青蛇。  
羊肠蟠路上天去，鹿角枯槎连日坠。  
一双素足已升腾，万顷红霞留不住。  
擘破青空见太清，飞连宝殿非凡成。  
水晶楼阁奏金韵，翡翠帘栊振佩声。  
白雪翩翻霜鹤舞，彩云缥缈花鸾鸣。  
中有真人鼎玉立，晴光闪电琼波溢。  
笑整霓裳曳绛霞，红云影里轻相挹。  
琳琅清彻语希夷，嚼玉吐琼声不移。  
素手擘开碧玉匣，青空飞出丹虹霓。  
蟠摇活走绕天阙，冲透太虚光皎洁。  
须臾直上紫霄中，宝篆飞腾罗日月。  
影摇六合金色光，丹凤对跃苍龙骧。  
回头指点青空里，玉籾丹台已籍纪。  
低头招手令向前，漏泄天机敛不已。  
等閒赠我赭丹砂，行满功成归我家。  
天上逍遥多快乐，人间纷扰无垠涯。  
丹砂接得便吞了，回首云輟俱杳杳。  
楼阁烟霞景万般，一时不见青天晓。  
世人世人知不知，既知何必生迟疑。  
早求一陃大罗月，千古万古生光辉。  
人生在世空汩没，自从形骸朽肤骨。  
为求名利不閒心，名利既来心恍惚。  
何不炼内丹绝外物，笑著云衣傲朱绂。  
灵丹养就出神炉，慧剑飞腾超月窟。  
且无俗事更关心，一段光明耀古今。  
声迹超腾青嶂外，影形飞入白云深。  
脚跟不点红尘起，指甲时挑碧玉琴。  
莫道神仙无实语，世间几个是知音。  

唐士耻　古意  
天公与世人，幽明分悬隔。  
无口难得言，欲言但以臆。  
以臆或未喻，寄之夜檐滴。  
恳款语世人，世人还不识。  

唐士耻　癸酉昩江鹿鸣燕和罗守  
伦魁玉季乐群英，更有新醅属步兵。  
饫勉茂才争贾勇，尽从击楫不留行。  
共酬露冕吹铙意，好近毡书淡墨荣。  
北海清樽今劝驾，梦回池草倍知名。  

唐士耻　寄题蠲流亭  
乌伤仇览仙，一弓扁蠲流。  
清流从谁蠲，濁流石之幽。  
石之幽定可，齿齿翻成忧。  
君看得失珠，象罔无全牛。  

唐士耻　郊进退律赋水乡三实  
根莇七竅倍玲珑，产尔亭亭曲渚风。  
勇退霞衣香故在，骈生玉子味仍钟。  
人言太华标奇种，藕大如船想碧蓬。  
何待非常夸世俗，只今盘露已能穠。  

唐士耻　郊进退律赋水乡三实  
冰雪胸怀七泽姿，纤纤舞袖学双飞。  
袢襟应念人间世，灌顶何如山上芝。  
荷叶巧偷鹦鹉背，莼丝密缀燕雏衣。  
回塘相伴薰风里，争看舉脂黛绿施。  

唐士耻　郊进退律赋水乡三实  
明珠久合蚌中生，何事鸿头亦炳灵。  
襟护重重殊袭复，星分颗颗倍晶明。  
一车奇谤嗟成误，十斛平量换合成。  
珍重樱桃樊素口，致渠磊落更歌声。  

唐士耻　两溪  
矧今两溪间，溪间足风物。  
水清石泚泚，林横山兀兀。  
春日鸣仓庚，夏夜风月清。  
秋畆金颖秀，冬洲暮雪平。  
比为二皇所旁薄，赤松屹立羊纵横。  
叱石而兴真戯耳，可羡人家好弟兄。  
西则三洞足仙灵，奇哉石穴声铿铿。  
瀑泉喷写资照耀，俨如冰蚕之所成。  
夕阳斜带九华度，何愧芙蓉峥且嵘。  
鼎湖遥望在其东，翠气郁郁初日争。  
或资登览逸杖屦，或供睇望烦留情。  
山川如此足所产，所产足以冠群英。  
圣明常重育才地，遴选鸿儒为博士。  
傥膺是选真出群，礼乐诗书四不悖。  
有如孔门来不拒，迪以至理滋无外。  
将见吴邦如鲁国，鲁多君子非虚伪。  
我公未期年，弦歌溢民编。  
论其淑吾邦，不为淹巨贤。  
旦夕会诏至，四大岂在边。  

唐士耻　六月望日月堂老禅示仆众偈随喜愧甚  
江月主人清冰壶，以月名堂月不如。  
门前船泊五湖客，两眼历照心与俱。  
我来追凉暑云徂，牛腰大轴开我愚。  
万口一辞赞叹月，还赞堂中老苾刍。  
归涂昏鸦夜气作，东方拥出玉蟾车。  
月堂著语何可已，金屑落眼成嗟吁。  

唐士耻　绿槐阴  
槐阴似尼父，轶轨追前踪。  
绝尘非学步，所产夐无双。  
今此于越东，钟孕亦鸿庞。  
朼来于越西，掌教开群迷。  
群迷於今正有赖，肯使玉佩从他之。  
昔人种槐根细细，坐阅日月蝉已栖。  
历聘辙环嗟不遇，岂若今日廊庙归。  
要俾六经日益明，俗还唐虞熙又熙。  
槐阴虽异道则一，彼不见用吾登跻。  
宇宙虽云宏且邈，理焉所在成均齐。  
槐阴槐阴异今昔，一则不用一明陟。  
道在六经道固存，道出六经道还得。  
洪哉尼父怀此道，今日谁知归探讨。  
探讨既力道不殊，三都遂隳陈常讨。  
天骄立可倾，神州立可清。  
一祖八宗地，教化登升平。  
先生为黄发，自可七六经。  

唐士耻　毛文子遣赠萼绿华  
飞仙姑射不通墨，更倚晴空瑟瑟云。  
从此樱唇倍寻俗，唯须么凤粲成群。  

唐士耻　上余倅生辰唐律十章  
暂握侯章乘五马，马头秋色转分明。  
麻源起应精纯祷，一雨增添玉宇清。  

唐士耻　上余倅生辰唐律十章  
此事人惟归厚德，那知天意个中明。  
君看略扫妖狐窟，唤得倾盆雨自生。  

唐士耻　上余倅生辰唐律十章  
雨余非雾萦琼斚，正是长庚初度时。  
千里欢声和气满，祝公椿算寿齐箕。  

唐士耻　上余倅生辰唐律十章  
谌昩二母毕从姑，各献蟠桃曳紫裾。  
共把我公游咏处，从头善倾满阶除。  

唐士耻　上余倅生辰唐律十章  
牢盘白雪是丹媒，解活民生富国财。  
巨浸无边归掌握，共知阴德鼎方来。  

唐士耻　上余倅生辰唐律十章  
惠山山下有名泉，少煮鎗旗两腋便。  
不是圜扉足公暇，谁能祛睡一杯煎。  

唐士耻　上余倅生辰唐律十章  
濒淮土厚乐何穷，近接升平昔日风。  
更得于公来郡掾，自然囹圄致频空。  

唐士耻　上余倅生辰唐律十章  
大汉钟官周府圜，宾寮入幕地行仙。  
人心天意俱从我，何虑不如刘晏钱。  

唐士耻　上余倅生辰唐律十章  
闽岭西来只一山，欢声百里想当年。  
今逢行客应须说，好在甘棠影正圆。  

唐士耻　上余倅生辰唐律十章  
亭亭采棒足流传，太末官勋压此年。  
感德衔恩知有自，定应亦致烂柯仙。  

唐士耻　失题  
老仙绝鲜寻常外，一笑闽川绿荔枝。  
坐断世间滋味彻，阿谁翻欲语凡饴。  

唐士耻　时贤明鉴裁  
时贤明鉴裁，鉴裁信奇欤。  
识此希世宝，谓其僧区区。  
未冠已溢声，贤书上宸庭。  
不一而止足，竟压四海英。  
直入九华招隐遁，化工尤物殊不吝。  
文章光焰胜燃犀，远至牛渚{左火右属}无尽。  
归来纪事满缣帛，却屑米盐繁密讯。  
天公终不屈大器，称表直上几昼晋。  
倚伏之机真叵测，庖丁全牛有余刃。  
先生道大何所容，颜渊今用退为进。  
一以涵养使莫折，一以淑我邦之俊。  
然而鉴裁还合明，孔席未暖五鹗并。  
此时庙谟正隐郁，驱屏尘翳须升平。  
驱屏尘翳须升平，要当迅召文武卿。  
时来时来乌可御，譬如南海云鹏程。  
他年功业就，缣册传永久。  
劣哉魏无知，仅此遮拙丑。  
皇家褒举者，旷典华衮右。  

唐士耻　送杰老住仙游  
肉谱知何从，涂高流亦深。  
汉相似尧相，奕兰端至今。  

唐士耻　送杰老住仙游  
至生恰平生，一万八千日。  
头白无所成，唯堪伴幽逸。  

唐士耻　送杰老住仙游  
差入枬檀林，自古只公选。  
迺知天定时，丹成骨自换。  

唐士耻　送杰老住仙游  
仙游知几年，晨香梵古佛。  
人移境亦移，高风日披拂。  

唐士耻　送杰老住仙游  
一瓶还一钵，作戯且逢场。  
会看走鹤书，横宝今道傍。  

唐士耻　送杰老住仙游  
白云每亭亭，其出亦何心。  
贤侯考之天，无谓由蹄涔。  

唐士耻　送杰老住仙游  
飞锡破晓色，红叶弄吴枫。  
闻名且见面，清明豁长空。  

唐士耻　送杰老住仙游  
方期秋气高，遍阅山水窟。  
青鞋此蜚动，幽意那可及。  

唐士耻　送杰老住仙游  
端坐阅四时，烂然各有第。  
新篇敌岛可，邮筒当数寄。  

唐士耻　送杰老住仙游  
中庭可明月，况此方扬辉。  
霏谭隔千里，使我几忘归。  

唐士耻　送临江交代张司理  
子房帝王师，溢庆流裔孙。  
朼来之萧滩，快觛芝眉温。  
亭亭起黄气，中有阴德存。  
宜哉孔融表，辐辏排天阍。  
通籍何足道，履声还青毡。  
嗟我一何幸，夤缘踵符文。  
自顾菲且愚，续貂诚所难。  
承颜一甲子，夙昔披晤言。  
柳浓烟冥冥，鹢舟江吐吞。  
顺流急如箭，催鼓且勿喧。  
为语徒作恶，且尽沙头尊。  

唐士耻　送许寺丞五十韵  
汉家循吏传，表表是龚黄。  
奏最承恩宠，高才躐庙堂。  
身随名不朽，功与赏相当。  
汗简时逾久，攀辕事莫详。  
何如身际幸，合有颂揄扬。  
维古萧州上，腾精斗度旁。  
国初新画壤，饷目旧如冈。  
昨岁乾仍潦，频年俭且霜。  
几成炊易子，那恃黍登场。  
饥馑连千屋，焦劳自一王。  
深仁推恻隐，遴选及慈祥。  
捐廪虽蒙泽，安贫亦振网。  
肠空朝息怒，骨立暮生光。  
尽反三农业，交腾五裦章。  
诚爱俄顷刻，雩应不寻常。  
原表犹多穫，人间亟小康。  
何门无囷积，有土尽金穰。  
薄试为霖手，聊施活国方。  
一丰能造次，再稔更芬芳。  
将见红囷粟，全登白粲樯。  
饬儒殚富教，考课冠循良。  
出入操修并，渊源学问长。  
躬修香寝旨，髈奉彩衣觞。  
坐啸庭多暇，行轩乐未央。  
孝心常翼翼，和气两洋洋。  
帝扆畴三俊，民庸格九阊。  
爰班少府节，属护左江乡。  
风力先轺驷，光华袭镂锡。  
衔余资煮摘，陈腐足仓箱。  
使指星迟御，仙山剑削铓。  
清诗真度越，胜地不凄凉。  
更上然犀渚，还寻怨鹤坊。  
练江殊泚泚，蠡汇特汪汪。  
赐履驰驹隙，飞环振鹭行。  
唐虞优广厦，舦稷佐垂裳。  
北汉栖裘羪，西崑贡栗肪。  
谋图心既远，经济术方彰。  
此去真期运，于思谩感藏。  
遥知均燕雀，何况在门墙。  
并合时难再，趋承德叵量。  
永言追雅颂，博採逮康庄。  
笔墨嗟孱弱，辞华乏激昂。  
勤拳频寘念，展转屡回肠。  
乐古联羲禊，遗恩比召棠。  
只疑灵雨至，复作应龙骧。  
涨浪连芳草，轻烟护绿杨。  
迁莺偏睍睆，归雁远耴翔。  
物色随时转，风光触处忙。  
诏条春婉娩，祖帐酒淋浪。  
阁皂非尘境，低眉似送将。  

唐士耻　笋乾  
此君风味殊不薄，莫笑当年煮箦人。  
坐使普宁增谱字，遥知端是压前新。  

唐士耻　题彭绍墨  
彭绍之墨玄又玄，问谁得法托之仙。  
凌烟胶漆有三昧，鲁直之什曹洞禅。  
我欲大振狮子吼，直恐惊翻龙象筵。  
纷纷是事但且置，一言为语千金廉。  
唐人五字魂绕天，箕敛四大归新篇。  
空余句法落寰海，豆萁不觉相熬煎。  
中原可复墨可黔，鬓丝白发知何年。  

唐士耻　庭下青书带  
庭下青书带，书带瑞康成。  
康成还遁世，行藏理则明。  
六经具缣册，儒先效勋绩。  
谁知百世下，其功明且亟。  
易首纯乾称六龙，六龙御天风云从。  
书始唐尧大中世，荡荡如天莫可踪。  
诗则二南渊且奥，春秋赏罚王道通。  
礼乐灰於秦火酷，然其遗意和且雍。  
汉儒掇拾无遗力，兀守章句非从容。  
二京之末康成出，六经将出逢此翁。  
然而本无超俗姿，犹寄视听於盲聋。  
岂如先生一理贯，洞照六籍罗心胸。  
历数帝王如一二，天地由我方全功。  
仲尼春秋欲成日，麟出鲁郊殊超轶。  
孔道大哉虽不用，所感亦大非凡质。  
区区一康成，书带瑞已形。  
先生非此比，况兹道既行。  
当使麟凤辈，杂沓更纵横。  

唐士耻　咏史  
明皇固英主，开元天下昌。  
如何林甫辈，得产无尽殃。  
国色真国色，多惑四海慝。  
华清宫里人如玉，解唤胡雏起东北。  
以此策明妃，远嫁犹为迟。  
冤哉毛延寿，尽忠人不知。  

唐士耻　赠浩然观胡道士  
只为丹霄足羽輟，且将奇法验人寰。  
从他血肉并烟火，自有仙家九转丹。  

唐士耻　张司法寓斋  
玄录五千言，妙在不敢先。  
留侯独得之，帝师赤松仙。  
孰知百世下，乃有云孙焉。  
扁斋以为寓，客谷音跫然。  

唐肃　季子挂剑歌  
季子让一国，视之敝屣然。  
宁当宝一剑，不为徐君悬。  
徐君虽亡骨未朽，剑挂坟前白杨柳。  
君知不知不足悲，我心许君终不移。  

唐肃　吴中送僧  
师向何方去，太湖西复西。  
风传孤磬远，松偃旧房低。  
暖榻常留兔，浮杯不驳犀。  
何时城北寺，重听木鸡啼。  

唐籫　句  
偶逐青山无好句，白云相伴过龙门。  

唐天麟　烟雨楼  
百尺楼高尺赏心，我来犹记旧登临。  
四时天色有晴雨，一片湖光无古今。  
远塔连云知寺隐，小舟穿柳觉村深。  
凭阑多少斜阳景，分付渔歌替晚吟。  

唐文若　登金山  
江流出岷蜀，万折东南倾。  
兹山若巨舫，势欲扼沧溟。  
天高象教尊，海岳朝百灵。  
云水渺四极，下上涵日星。  
朱甍倚霄汉，倒影鱼龙惊。  
重游十年旧，挂席鸥鸟轻。  
维扬魏公幕，回首剑戟明。  
行都望北固，铁瓮高峥嵘。  
孤舟系烟月，六尺僧窗横。  
印师　ˉ远俦，静对如风铃。  
旷怀怜此翁，得法世虑平。  
尘劳霜发秃，风月冰壶清。  
乞诗写崖壁，指月双浮萍。  

唐文若　句  
阳安城西百尺楼，画栋翚飞出鳌岭。  
蜀汉东南此地分，胜概悠悠谁复领。  

唐文若　句  
秋风仿佛吴江渡，鸥鹭参嵀　夕阳影。  
垂虹纳纳卧谯门，雉堞耽耽俯渔艇。  
阳安小儿拍手笑，使君幻出江南景。  

唐文若　题绍兴焕文阁  
山光水色借春妍，登尽参差下九天。  
共看玉泉香案吏，重来点检白云篇。  

唐文若　题绍兴焕文阁  
三峨直上片云飞　　飞过匡庐惹住衣。  
我亦朱辬暂容与，山南山北判清辉。  

唐文若　以日者命状寄王龟龄  
试把流年子细看，休将蠖屈比鹏抟。  
君家大有回天力，不为区区作好官。  

唐询　华亭十咏　顾亭林  
平林標大道，曾是野王居。  
旧里风烟变，荒原草树疏。  
湖波空上下，里闬已丘墟。  
往事将谁语，凄凉六代馀。  

唐询　华亭十咏　寒穴  
绝顶干云峻，寒泉与穴平。  
还同帝台味，不学陇头声。  
夜雨遥源涨，秋风颢气清。  
谁云蔗浆美，才可析朝酲。  

唐询　华亭十咏　华亭谷  
深谷弥千里，松陵北合流。  
岸平迷书夜，人至竞方舟。  
照月方诸泣，迎风弱荇浮。  
平波无限远，极目涨清湫。  

唐询　华亭十咏　昆山  
昔有人如玉，兹山得美名。  
岩扃锁积翠，谷水断馀声。  
乔木今无在，高台久已倾。  
如何嵩岳什，独咏甫侯生。  

唐询　华亭十咏　陵琩养渔池  
代异人亡久，滮池即旧居。  
未移当日地，无复故时鱼。  
蒲藻依稀在，风波浩荡馀。  
水滨如可问，一为访庭除。  

唐询　华亭十咏　陵机宅  
旧谍傅遗趾，悠然历祀深。  
人无令威至，门异下邽箴。  
谷水当年溜，昆山昔日阴。  
鲁堂那复见，丝竹若为寻。  

唐询　华亭十咏　秦始皇驰道  
秦德衰千祀，江演道不修。  
相傅大堤在，曾是翠华游。  
玉趾如将见，金椎岂复留。  
怅然寻旧迹，蔓草蔽荒丘。  

唐询　华亭十咏　三女岗  
淑女云亡久，哀丘尚著名。  
九原谁可作，千载或如生。  
青骨何时化，荒榛此地平。  
空馀图谍在，不复启佳城。  

唐询　华亭十咏　吴王猎场  
昔在全吴日，从禽耀甲戈。  
百车尝载羽，一目旧张罗。  
地变柔桑在，原荒蔓草多，  
思人无复见，落日下山坡。  

唐询　华亭十咏　柘湖  
世历亡秦远，湖连大海濒。  
柘山標观望，玉女见威视。  
渺渺旁无地，滔滔孰问津。  
何年化鱼瘪，仿佛历阳人。  

唐询　寄五峰谏长老  
禅客居山患不深，五峰幽绝杳难寻。  
门前流水朝还暮，堂下闲云古复今。  
月色有时依宴坐，秋声随处伴讴吟。  
期师便作终焉计，忍负平生物外心。  

唐询　山堂偶书  
在处烟云早晚生，自疑呼吸气皆灵。  
十年梦寐江山裹，今见江山入户庭。  

唐询　题会稽豩口躬师上人房  
豩口相傅地最灵，其间风物与人清。  
钟声夜到江头尽，云气朝从槛外生。  
几副轻绡供画笔，一林修竹寄闲情。  
闭门终日无尘事，卧看南□自晦明。  

唐询　题曲水阁  
依山营废壤，结宇跨通沟。  
派引平湖远，声分几曲流。  
交阴覆修行，照影下轻鸥。  
此日群贤集，甯踈晋世游。  

唐询　为杭州日送客舟中  
山雨霏微不满空，画船来往疾轻鸿。  
谁知独卧珠簾裹，一榻无尘四面风。  

唐询　游五泄山  
寻彻灵潭第五源，旋攀萝茑至山巅。  
寒声昔谓来天外，巨壑今知在目前。  
峭壁无时长蔽日，重岩不雨亦生烟。  
临观已觉尘心尽，更欲凌云访列仙。  

唐询　游五泄山  
游遍西潭返步迟，乱云随履雨沾衣。  
山形相向还相背，独有溪流共我归。  

唐异　塞上作  
防秋人不到，万里绝妖氛。  
马牧降来地，鵰间战后云。  
月依孤垒没，烧逐远荒分。  
未省为边客，宵笳懒欲闻。  

唐异　闲居书事  
幽居经宿雨，尾齿遍林塘。  
一境无过客，千山自夕阳。  
画禽多独语，夏木有馀凉。  
招隐诗慵寄，时清谁肯忘。  

唐元龄　华盖山  
巍然独立九霄中，势压稀庐亘华嵩。  
捣药声高蟾阙近，乘槎路涉鹊桥通。  
三更见日生沧海，六月飞霜下翠空。  
好挟千年王子晋，玉笙轻度碧桃风。  

唐元龄　象眠山  
作县苦无俄顷閒，喜逢佳节一开颜。  
无人送酒来彭泽，有客登临嗣鲁山。  
慨想鹤汀凫渚外，盘醒鳌水象峰间。  
赏心未尽天将晚，剩插黄花带月还。  

唐元龄　郁林寺  
一径通深窈，丛林独蔚然。  
神仙栖佛屋，香火当僧田。  
罕见催租吏，谁谈文字禅。  
吴侬来拜朔，偻指满三千。  

唐震　游四明留题丹山  
四明光照九霄寒，阆苑神仙日往不。  
瀑布远从银汉落，洞门长锁白云閒。  
深崖瑞木金文润，绝顶灵槎铁色斑。  
无限遗踪人莫识，落花香泛水潺潺。  

唐仲温　三井潭报雨  
夜宿精蓝百虑清，晨移祠下勺涵亭。  
须臾水府收温刺，始信神龙果有灵。  

唐仲友　长台途中  
冲晓入山去，行行遵远途。  
滩头横略彴，林表出浮图。  
麦饭田家饷，松醪野店酤。  
红尘自扰扰，心与白云孤。  

唐仲友　次季弼索杨继甫诗  
诗来得得巧搜寻，清似壶冰洗我心。  
白雪阳春皆绝唱，高山流水欠知音。  
秦淮淼淼涵秋影，楚岸迢迢起夕阳。  
此际须君速相就，寒鸦趁侣欲投林。  

唐仲友　次季弼索杨继甫诗  
爱山欲作杪秋寻，薄宦逢回倦壮心。  
排遣牢愁须鲁酒，激扬逸气和春音。  
归与物色荒山径，晚矣功名惜雨阴。  
寂寞孤芳聊自守，不殊兰芷在深林。  

唐仲友　村舍  
草色红泉井，桐阴白板扉。  
徘徊不忍去，坐待白云归。  

唐仲友　代家君答闻老诗三首  
流水高山举似谁，我惭善听匪钟期。  
三诗历历皆可语，仿佛当时病可师。  

唐仲友　代家君答闻老诗三首  
附热衔泥不足言，尔来杖锡亦纷然。  
不趋鑪炭趋寒谷，青白於中觉汝贤。  

唐仲友　代家君答闻老诗三首  
江山天借使诗昌，太守风流似沈郎。  
莫作推敲冲导其，好携佳句过黄堂。  

唐仲友　读章嘉甫诗  
句法亡来久，诗坛忽有人。  
看君哦字苦，胜我食芝新。  
国史空遗恨，竿门未识真。  
尚须樽酒细，非效捧心颦。  

唐仲友　贺孙知从改章服  
蚤岁蹉蛇晚节全，举觞犹自吸长川。  
紫泥优渥逢熙事，朱绂荣华慰暮年。  
强效琼杯哦庆语，欲将铁杖寿真仙。  
明堂尚有蒲轮召，未许终闲野水船。  

唐仲友　句  
万觯出时非择地，一泓澄处本无心。  

唐仲友　蜡梅  
凌寒不独早梅芳，玉艳更为一样妆。  
懒着霓裳贪野服，自然仙骨有天香。  
轻明最是宜风日，冷淡从来傲雪霜。  
欲识清奇无尽处，中间深佩紫罗囊。  

唐仲友　蜡梅十五绝和陈天予韵  
此花清绝似幽人，苦耐冰霜不爱春。  
蜡蕊轻明香万斛，黄姑端的是前身。  

唐仲友　蜡梅十五绝和陈天予韵  
点缀何曾待化人，密房琐琐暗藏春。  
定应昔与江梅友，惹得清香尚满身。  

唐仲友　蜡梅十五绝和陈天予韵  
袂剪黄罗亦可人，君诗剩觅小园春。  
最怜丈室铜瓶里，独对维摩似病身。  

唐仲友　蜡梅十五绝和陈天予韵  
黄姑侍女两三人，散作名家不嫁春。  
仙桂飘零篱菊尽，香容付与雪中身。  

唐仲友　蜡梅十五绝和陈天予韵  
日暮天寒倚竹人，淡妆别有一般春。  
紫橐深賏香无限，金缕初裁稳称身。  

唐仲友　蜡梅十五绝和陈天予韵  
山麝时时暗袭人，蔷薇露湿满枝春。  
若教粉蝶知音耗，应怨韶华枉误身。  

唐仲友　蜡梅十五绝和陈天予韵  
的皪光明色照人，枝头已有十分春。  
我惊唤作菩提树，为是如来幻化身。  

唐仲友　蜡梅十五绝和陈天予韵  
不管江梅妒杀人，壶中日月已先春。  
恰如姑射神仙子，野服高闲物外身。  

唐仲友　蜡梅十五绝和陈天予韵  
长伴南枝带雪开，浑无蜂蝶去徘徊。  
可能熟识金仙面，只有诗人日日来。  

唐仲友　蜡梅十五绝和陈天予韵  
只恐幽花取次开，哦诗忍冻几徘徊。  
莫猜野服风情浅，解把天香暗里来。  

唐仲友　蜡梅十五绝和陈天予韵  
甚欲陪君酒瓮开，寒侵病骨却徘徊。  
不辞更琢金仙句，图得抛砖换玉来。  

唐仲友　蜡梅十五绝和陈天予韵  
为爱凌晨细细开，谁人伴我独徘徊。  
朝阳满树无尘滓，寒雀惊窥欲下来。  

唐仲友　蜡梅十五绝和陈天予韵  
一点轻明照雪开，六花惊妒亦徘徊。  
清香不在江梅后，底事全无驿使来。  

唐仲友　蜡梅十五绝和陈天予韵  
几岁岩扃独自开，何人立马为徘徊。  
只因坡谷传佳句，惹得寻春使少来。  

唐仲友　蜡梅十五绝和陈天予韵  
积雪愁阴久不开，为怜花冷故徘徊。  
凭君琢句留金蕊，待取霜风送月来。  

唐仲友　难老堂吴居厚为祖母作张子昭刘文叔史直翁赋诗  
风树感亲寿，忽若冬陨霜。  
以孙养祖母，惴惴驹隙光。  
无孙又继绝，此意诚激昂。  
吴氏有纯孝，业业含饴傍。  
延年寓题榜，戏彩勤奉觞。  
诗成三巨公，令德昭不忘。  
九原邈已远，遗范悲空堂。  

唐仲友　石洞  
流泉在石上，细路在石下。  
石宇闭复开，竹树邃而雅。  
我来不值桂壑风，月寒病骨艰迎逢。  
野田午后爱日烘，杖藜扶去穿豧豯。  
霜清水落石正瘦，落叶拥径行龙钟。  
决流作瀑飞短虹，小阁踞坐尘虑空。  
萧然一笑出山去，回首峻壁纷青红。  

唐仲友　送钱守归朝除大农二首  
北海廉平守，曾为汉大农。  
此邦高治行，今日继前风。  
饥馑难於政，循良茂厥功。  
好将清静对，推与四方同。  

唐仲友　送钱守归朝除大农二首  
贱迹归田里，高怀不世情。  
细倾忧国酒，频话及时耕。  
紫橐恩将近，茅茨计未成。  
攀辕无好语，所愿达时英。  

唐仲友　题刘能之书室日静斋  
书斋一明窗，平湖在轩闼。  
良朋求我名，题榜子听说。  
心静见天地，水静烛毫发。  
槁木兼死灰，智动此机栝。  
微风不扬波，方雨皦明月。  
一举在云霄，期汝茲奋发。  

唐仲友　题止一堂  
艮不获其身，人无监流水。  
畎亩义惓惓，时止非吾止。  

唐仲友　辛丑正月上休日谒灵康庙拜滕公祠  
苍山余雪在云端，五两摇风减晓寒。  
谷应笙簧成两部，日涵烟水上三竿。  
相逢戏事留仙传，如在英魂激壮肝。  
分职幽明均报国，愿神终赐免空官。  

唐仲友　行登新现潭  
荞麦花齐晚稻黄，今年此地是仙乡。  
篮舆又作山中去，敬为神龙一瓣香。  

唐仲友　行登新现潭  
薄雨轻云掩翠微，丰年何物不熙熙。  
拒霜也效嫣然笑，白白红红出短篱。  

唐仲友　绣川湖  
众水汇山麓，平湖天宇宽。  
千家连岛屿，十里带林峦。  
柳长波澜阔，荷衰风月寒。  
吾将乘一棹，谁与办纶竿。  

唐仲友　续八咏　八咏掞英词  
掞英词，英词有微意。  
怀章恋双阙，吟情深六义。  
秋月清可依，春风惠无私。  
草桐感霜露，鸿鹤伤羽仪。  
解玉佩，去朝会，  
驾朱旛，张皂盖。  
张盖非不荣，解佩难为情。  
青緺矫濁侈，锦帐怀休明。  
邦衣未容褫，况值佳山水。  
时来一登临，清旷豁千里。  
既为茲土愁，复云茲土美。  
揖林壑，俯清沦，  
摛锦绣，歌阳春。  
天球鸣兮朱弦奏，朱弦奏兮玉律新。  
灵均渊源，建安风度。  
参众体於柏梁，接遗声於楚赋。  
值重光，叹盈缺。  
曳长裾，怀散聚。  
想西园兮不复游，典南尉兮未能去。  
薄淮阳之见痚，幸浮邱而来顾。  
非流落以为患，谅热中而怨慕。  
景入咏以增辉，诗因楼而得趣。  
嗟暗投於拙目，指微瑕於宝璐。  
高文一何寥，绝境亦难遇，  
子期久云亡，蚍蜉只撼树。  

唐仲友　续八咏　迟日春偏丽  
春偏丽，偏丽两溪湄。  
三农喜趋事，万物欣逢时。  
伊吾土之洵乐，勤畎亩之东作。  
弥陇麦之旷望，遍水田之疏瀹。  
抽新绿之桑麻，换柔青之林薄。  
林薄初迁莺，郊原膏泽晴。  
园花张锦烂，堤柳弄丝轻。  
落梅吹香尽，芳草连天生。  
游人自适意，客子偏伤情。  
韶华忽云墓，檐楹乱飞絮。  
南浦绿波澜，秀野深烟雾。  
鱼肥隐钓舟，沙暖多翘鹭。  
红残少踏青，日落喧竞渡。  
翩翩来去燕，芳洲衔泥便。  
弱羽度高城，斜拂微和扇。  
物态皆光辉，凭高自忘归。  
轻雷送夜雨，江色含朝晖。  
俗厚异观洧，服成思浴沂。  
所幸疠不作，但愿年无饥。  
宽书已屡下，宣布关深机。  

唐仲友　续八咏　冬野雪垂垂  
雪垂垂，迥野望中奇。  
冥迷一色混，琢镂万般宜。  
严风初作意，爱日为收曦。  
千山淡若惨，万壑冻无姿。  
同云忽泎合，飞絮渐分披。  
漫天历乱落，洒槛横斜吹。  
粉浸两溪浪，琼削千林枝。  
素虬桥枕渚，冰柱瓦流澌。  
田种皆雍伯，弦绝非子期。  
沙头雁影灭，城角乌声悲。  
烟孤辨村墅，天沈迷酒旗。  
爱登楼之纵目，忘起粟之侵肌。  
忽愁容以暂开，漏朝晖之照瞩。  
射积素之峰岭，认微波之溪谷。  
灿垂檐之明珠，烂开府之君玉。  
凛暮寒而复凝，洒夜声而相续。  
靓开阖以多端，玩朝昏而未足。  
孤松气独刚，百谷土增沃。  
积阴那可久，见晛深所欲。  
白雪与阳春，愿赓郢中曲。  

唐仲友　续八咏　千年增旧观  
增旧观，旧观已云美。  
栋宇未翚飞，贤侯为兴起。  
昔时兮清赏，昔日兮清文。  
挥弦兮归雁，隐几兮浮云。  
八篇合绮丽，万古垂芳芬。  
鹤归城郭幸未改，人去典型犹得闻。  
风流兮代变，城隅兮势逼。  
故迹兮溪山，灵祠兮门阈。  
凑香炎於庶繁，局宇宙於褊侧。  
惜经度於无地，厌往来於如织。  
重旧贯於改作，付流年於未极。  
负吟咏之高名，起登眺之太息。  
侯至怀古贤，民乐值丰年。  
谋始规模壮，竞辰旌旆迁。  
落成駥不日，面势快瞻前。  
昔人应有待，神交臭兰茝。  
泪碑忽已新，革带俨如在。  
当时屈望郎，此意属真宰。  
楼高兮山远，野旷兮水长。  
冥冥兮鸿翼，渺渺兮鸥行。  
客至有永日，诗成无短章。  
见闻靡不逮，名实非自彰。  

唐仲友　续八咏　秋空月皎皎  
月皎皎，皎皎飞明镜。  
涤风露以孤高，照溪山而清静。  
协二气之金精，肃万物之西成。  
捲云衢之点缀，廓天路之澄清。  
扫埃壒於玉宇，流沆瀣於金茎。  
汎林光於远野，转檐影於高城。  
眜金蛇兮深浪涌，浸玉兔兮长滩平。  
射潜渊兮鱼龙动，冷巢栖兮乌鹊惊。  
在冰壶兮心腑快，吸琼华兮毛骨轻。  
念远人兮怀塞北，依末光兮思承明。  
景气分深浅，素魄有亏盈。  
桥成牛女渡，日沈河汉倾。  
光辉半八月，忧乐殊群情。  
肃肃渐寒色，远雁向南征。  
此景皆奇绝，茲地独峥嵘。  
当午夜之寥閴，带远烟之蒙幂。  
认遥山於微微，分近树於历历。  
急捣衣之寒砧，引泊舟之横笛。  
系赏心之难并，对茲焉真无敌。  
佳人兮怀哉，参已横兮归去来。  

唐仲友　续八咏　双溪占胜地  
占胜地，胜地难摹写。  
二水护城闉，千山带林野。  
山林郁苍苍，千里遥相望。  
括苍转晓色，九峰含夕阳。  
危栏压雉堞，嘉名寄文章。  
阴晴阅变态，昼夜无故常。  
郊平涨潦涉沧溟，渚回澄波萦素练。  
霁后遥岑历历分，雾中叠嶂濛濛见。  
增远目兮双明，含清辉兮四面。  
奉分星之脄蚸，切宸居之眩转。  
邦人来此意以恭，客子临之游欲倦。  
神莫睹，敬先通。  
言有尽，兴无穷。  
烟笼野以浮碧，浪射霞而涌红。  
连赤松之佳气，过三洞之罡风。  
仰层阁而跂翼，俯浮梁而卧虹。  
数征帆而引兴，瞻倦翼而省躬。  
接弦歌之盈耳，震鼓角之凌空。  
洪钟发天半，清磬入云中。  
英灵降神异，膏腴生物丰。  

唐仲友　续八咏　万象出新奇  
经营得要领，呈露入轩闼。  
迢迢括苍山，虬龙南北环。  
中含七邑壤，下注溪流湾。  
昔楼已据胜，今楼与名称。  
东西倍轩豁，高下增比兴。  
极目送朝宗，目穷波未穷。  
万里出寸碧，千里来雄风。  
地迥月偏蚤，草绵心易忡。  
窗影射朝白，檐牙留晚红。  
村村辨回互，树树分玲珑。  
长烟低抹岸，远水净涵空。  
云间无迅翼，天末识归篷。  
轮奂觛新作，邦人胡不乐。  
憧憧绝纷扰，寂寂宜淡泊。  
溪响答棋声，云影入杯酌。  
守澄心自知，客至意亦宜。  
哦诗句易得，凭槛坐忘疲。  
垂名千古地，一朝风景异。  
楹压闾阎，邱壑输胸次。  
清游未渠央，吾民那可忘。  
词章贲高阁，前后两甘棠。  

唐仲友　续八咏　薰风夏更宜  
夏更宜，更宜倚栏客。  
扇化养之清微，布丰美之涧泽。  
空翠幄之桑柘，涨黄云之黣麦。  
扫园囿之落红，溢亩浍之痚白。  
亘东西之入望，固高下之无择。  
响缫车於林野，度牧笛於阡陌。  
消永昼於尊罍，散轻暑於絺綌。  
嘉宾可以娱，尘襟可以释。  
俯槛草芊芊，怀人情脉脉。  
黄梅熟兮大霔，洪涛涨兮古渡。  
前渚长兮长已没，浮梁断兮断无路。  
驻征客之行舟，失远村之芳树。  
望青林之济溺，虑黄帕之为蠹。  
浪汹涌而未息，云冥濛而犹固。  
幸学海不为远，忽安流已如故。  
赤日照奇峰，绝壑召神龙。  
奔雷过车响，急雨跳珠容。  
为霖利已溥，泼墨收无踪。  
微凉入殿阁，朝爽开心胸。  
高明可居君莫厌，变化莫测吟可供。  

唐仲友　游盖竹山  
篮舆东出雨初收，众山捲雾奔苍虬。  
麦田濛濛连千畴，去年见种今见秋。  
农家椀大即快活，使君不去能无羞。  
春光欲尽谁挽留，千林薿薿新绿柔。  
桐花远近淡无色，自开自落那关愁。  
洞天为我暂晴霁，使我蜡屐穷冥搜。  
天门发秀万马下，水口离立群峰稠。  
瀑泉对面泻绝壁，宝剑却倚丹凤楼。  
溪声喷薄雷震动，石色古怪神剜鎪。  
洞门豦豣风飕飕，香炉峰下蛟龙湫。  
中峰特秀小为贵，左右旌节森戈矛。  
几时秘奥一日觛，谈笑指示君知不。  
精庐但欲占胜处，专事栋宇非良谋。  
飞阁跨水纳佳气，突兀堂殿居上头。  
轩窗高下有奇致，洗涤肺腑明双眸。  
我将於此栖羽流，凤笙鹤驾应来游。  
丹成一举渞九州，下视濁世如浮沤。  
灵祠款谒路阻修，层岩曲涧邃且幽。  
经营轮奂亦未主不，挥金助尔何须求。  
晚云漠漠鸣雨鸠，仆痡泥滑吾欲休。  
虹桥列炬促归骑，城鼓已报初更筹。  
追攀别乘聊复尔，乘兴何如王子猷。  
习池不为倒载去，儿童不用拍手拦街讴。  

唐仲友　雨花台  
竟夕飞花一尺围，今朝晴色荷神禧。  
共寻萧寺因乘兴，直上高台是爱奇。  
鴗鹊余寒通北极，凤凰斜照落西垂。  
诗成似得江山助，莫遣金陵胜侣知。  

唐仲友　雨花台  
促膝红炉拥肉围，浅斟竹叶介繁禧。  
明年雪里人应健，醉客诗成语益奇。  
戏掬巧争肌玉莹，快餐不省鬓丝垂。  
归来鼻息春雷动，晴日三竿总未知。  

唐仲友　雨花台  
因时兴灭易成空，更向层台觅旧踪。  
江渚余寒栖白鹭，山岗晴色转青龙。  
风烟暖入千林景，丝管春生万井容。  
堪笑冷官诗思苦，绝尘高韵以难从。  

唐仲友　元应善利真人祠  
周道昔波荡，王子生不辰。  
忠言谏壅川，亲意不我亲。  
天壤不可支，厌此濁世尘。  
乐师尔何知，吾将去上宾。  

唐仲友　元应善利真人祠  
吹笙洛阳道，邂逅浮邱公。  
方瞳一莫逆，精思嵩高峰。  
剑舄我何有，飞驭凌刚风。  
时闻凤凰鸣，隐隐丹霞中。  

唐仲友　元应善利真人祠  
弦月何皎皎，缑山何巍巍。  
上有白鹤驾，聊与时人期。  
后天凋三光，何必千年归。  
金阙帝有命，吾非丁令威。  

唐仲友　元应善利真人祠  
帝念下土民，山川分百灵。  
命汝右弼君，秘宇开金庭。  
阖陃阴阳机，五岳趋朝缨。  
暇日帝汝思，时时来玉京。  

唐仲友　元应善利真人祠  
桐柏亦何有，清辉照琼台。  
众泉注金石，万木罗琳瑰。  
玉室静窈窕，鹤辔纷徘徊。  
紫云拥飞盖，知是真仙来。  

唐仲友　元应善利真人祠  
丹符列素奏，黄水晞云浆。  
吾道固谷传，世人殊可伤。  
授汝紫阳周，语尔茅山杨。  
食之仙人芝，引袂同飞翔。  

唐仲友　元应善利真人祠  
丹邱壤千里，水旱固所司。  
吾民实可矜，有守孰不祈。  
应汝捷影响，乐岁免阻饥。  
万民齐叫阍，天子远亦知。  

唐仲友　元应善利真人祠  
天子锡荣号，贲我灵宫祠。  
吾道岂加损，群心自瞻依。  
峩峩芙蓉冠，剑佩明朱衣。  
自周迄於今，千载弥光辉。  

唐仲友　元应善利真人祠  
外传炯遗迹，真诰垂微言。  
子微有妙笔，罗列丹青传。  
我生后诸子，倾心慕真诠。  
像设俨如在，白云聊续篇。  

唐仲友　云峰院  
木杪出危阁，轩窗罗翠屏。  
更须登石望，欲尽远山青。  

唐子寿　吴下同年会诗  
人生会少足睽违，尊酒相从又复稀。  
我欢散材谁见数，公持华节幸相依。  
题名雁塔思当日，曳屣龙门借夕晖。  
会见十行来日下，禁涂高处看横飞。  

唐子真　句  
卷衣更上前岩去，别有云山千万重。  
六六峰从云外立，三三人出洞中来。  
碧玉环中藏世界，白云影里见楼台。  

陶弼　安城即事三首  
南峤风云久肃清，坏沟残垒号升平。  
官曹惟识簿书字，民俗不知金鼓改朝换代。  

陶弼　安城即事三首  
往岁传闻南诏檄，近时方筑伏波城。  
安城太守知边计，菡萏花中阅水兵。  

陶弼　安城即事三首  
金鼓声阑剑戟收，使君回上雅歌楼。  
樽前一节清商曲，销尽穷边万里愁。  

陶弼　白雾驿  
一曲青溪一曲山，鸟飞鱼跃白云间。  
溪山岂要行人到，自是行人到此间。  

陶弼　北池  
句漏城中菡萏池，池边台榭半空基。  
频年太守多新额，弃代思贤有旧碑。  

陶弼　北湖  
宁越佳山水，城楼枕北湖。  
丘陵助形势，沟洫借膏腴。  
晚景群峰会，春流众壑趋。  
自知千载后，歌调有农天。  

陶弼　碧湘门  
城中烟树绿波漫，几万楼台树影间。  
天阔鸟行疑没草，地卑江势欲沉山。  
人过鹿死寻僧去，船自新康载酒还。  
闻说耕桑渐苏息，领头今岁不征蛮。  

陶弼　宾州二首  
广右开炎服，思刚置县衙。  
羁縻唐世及，正朔圣朝加。  
乡分今贺水，邑录古琅琊。  
泉脉通明镜，封邻接镆铘。  

陶弼　宾州二首  
何处登临好，城楼对万山。  
新青上孤垒，远黑落诸蛮。  
竹引风穿壁，苔随雨上阶。  
有时宁免俗，银烛间金钗。  

陶弼　宾州仙影山  
月氅星冠七丈夫，远看虽有近还无。  
瑶池侍女双成道，遗下群仙聚影图。  

陶弼　兵器  
五代乏真主，奸雄纷僭伪。  
横磨阔刀剑，白弱相篡弑。  
我宋有神宜，潜德动天意。  
故天意若曰，往为我之嗣。  
神祖拜稽首，乃即皇帝位。  
不惠兆民乐，不怒诸侯畏。  
颠倒执玉帛，奔走恐后至。  
天子赫斯怒，大警巡澶卫。  
射杀右贤王，遂斩匈奴臂。  
狼心贴然服，结好同昆弟。  
自此雨河间，寂寂无戎备。  
卒闲喜夜歌，将老贪春睡。  
自此为太平，恍逾三十岁。  
戎昊乘我间，南驰贺兰骑。  
阳关久夜开，枢朽不可闭。  
阵云起秦雍，杀气横泾渭。  
使臣股栗奏，宰相瞋目议。  
佥曰亟发兵，竖子坑甚易。  
仓皇筑边垒，未战力先瘁。  
遇迫开库兵，士蚀锋芒脆。  
防秋采旧屯，推毂谋新寄。  
旧屯老且死，少者无实艺。  
良由不训练，手足迷击刺。  
新寄将家子，从小生富贵。  
六韬未曾读，口但知肉味。  
师复从中御，进退由阍寺。  
权轻号令冗，雨战无遗类。  
曹公弃七军，晋人获三师。  
吾兵自此丧，有诏新其制。  
此器不预设，良田不训练。  
手足迷击刺。新寄将家子。  
从小生富贵，六韬未曾读。  
口但知肉味，石复从总御。  
进截会稽空，铁烹董山碎。  
供亿稍后期，鞭朴异他罪。  
愁氛壅太虚，霁景昼冥晦。  
我闻郭汾阳，料敌多奇异。  
单箠论突厥，蕃酋双膝坠。  
又闻李西平，临戎有英气。  
身著工锦袍，怀光肝胆碎。  
是知用兵术，在人不在器。  
君耳舜高听，君目舜明视。  
愿采谋略长，勿倚干戈锐。  

陶弼　茶溪亭  
茶溪亭上绿沿回，溪上孤城照水开。  
谁趁落潮离晚渡，自寻芳草上春台。  
年华有限忙中去，人事无涯暗里来。  
安得病躯开病眼，碧云瞻拱帝星回。  

陶弼　潮月亭  
角声吹送小单于，薄雾稀星乍有燕。  
坐看月从潮上出，水晶盘里夜明珠。  

陶弼　辰州  
草市人朝醉，畲田夜火明。  
泷江入地泻，栈道出云行。  

陶弼　辰州  
东海旧声屋，南江新塞垣。  
玺书行绝域，铜柱入中原。  
草暖闻鸣鹿，江清对饮猿。  
何时一樽酒，重上谢公轩。  

陶弼　辰州  
诏条符节古连今，王泽渐濡岂不深。  
赋役未行中国法，讴歌犹带远人音。  
采金户簇青莎岸，射虎兵围黄叶林。  
寄语湖南滩上客，预将忠信待浮沉。  

陶弼　出岭题石灰铺  
马度严关口，生归喜复嗟。  
天文离卷舌，人影背含沙。  
江势一雨曲，梅梢三四花。  
登高休问路，云下是吾家。  

陶弼　春野亭  
二纪看花瘴雾中，野园今日又东风。  
人心有感时时别，春色无私处处同。  
长笛一声诸曲尽，巨觥双饮百愁空。  
风清水暖群鱼上，谁向荆溪占钓筒。  

陶弼　丹灶山  
羽客朝元地，遣坛古寺中。  
炼成丹龟在，骑去鹤巢空。  

陶弼　登潮月亭  
渡头人语知潮上，下看南江东北流。  
试引轻帆学归去，茶山溪浅却回舟。  

陶弼　登桂州永宁阁  
五代浮屠阁，危层不易攀。  
晓光诸寺塔，晴露别州山。  

陶弼　登昆仑台  
落照古城隅，边风动隼旟。  
久闲忘战略，多病热医书。  
白发随年短，新情与世疏。  
桃花春水起，还钓旧溪渔。  

陶弼　登邕州城  
夜半孤成百尺台，乱虫声里一樽开。  
忧边日绕南云下，恋阙心随北斗回。  

陶弼　滴露花  
九天瑞露滴成芽，不是榆花即桂花。  
星女月娥宫不锁，天风吹落野人家。  

陶弼　钓石  
守边无一事，坐石钓东桥。  
水色连山叠，泥痕上海潮。  
饵经沙日暖，纶动水风飘。  
客正思新绘，鱿鲸气莫骄。  

陶弼　蝶  
暖翅玉罗薄，香须金钱微。  
青春二三月，白日一双飞。  
露重休深入，风高且暂归。  
南园芳树下，燕雀最多机。  

陶弼　丁香  
万枝千叶递相貌，内结花心外结身。  
草木至微犹有合，悲哉你子与君臣。  

陶弼　东湖  
宁越佳山水，东湖带郡城。  
月天高寺影，春雨一桥声。  
石上青蒲合，沙中白鸟横。  
天涯睚寥落，独往若为情。  

陶弼　端研诗赠王欲  
端石如池状，润疑云雨通。  
粗官不识字，好去伴诗翁。  

陶弼　对花有感  
得莫欣欣失莫悲，古今人事若花枝。  
桃红李白蔷薇紫，问著介总不知。  

陶弼　芙蓉亭  
边柝无声狱讼疏，芙蓉池上避金鸟。  
民收果实充田赋，匠写空形入画图。  
白鸟知机远冠盖，紫鳞贪饵落盘盂。  
主人非为清香护，爱此烟波似五湖。  

陶弼　柑子堂  
子厚才名甲有唐，话官分得荔支乡。  
罗池水尽黄柑花，独有空碑在画堂。  

陶弼　膏泽峰  
石壁含天泽，南山第一重。  
旱时先出雨，阴穴又乘龙。  
云影摇诸壑，雷声起半空。  
何当大滂沛，尽活四方农。  

陶弼　阁皁  
万仞天然皁阁形，阴阳不似众山青。  
一区海上神仙宅，数曲人间水墨屏。  
华表鹤归春谷响，玉京龙起夜潭腥。  
可怜张葛无人继，三级高坛拂杳冥。  

陶弼　公安县  
门沿大堤入，路趁浅莎行。  
树短云根拔，山穷地势倾。  
孤舟难泊岸，远水欲沈城。  
半夜求津济，烟中荻火明。  

陶弼　广州  
地穷山亦断，烟水是封圻。  
外国衣装盛，中原气象非。  

陶弼　广州  
石门见月随潮早，洸口闻猿上峡迟。  
新酒满簄蛮妪店，古碑当道海神祠。  

陶弼　桂风亭  
新亭序立郡城楼，樽酒登楼未免愁。  
家住斗星天北野，路随潮水海南头。  
古忧蛟蜃今思济，从说鱼虾不直钩。  
民俗不知官况薄，上书重把寇君留。  

陶弼　桂林  
青罗江水碧连山，城在山光水色间。  
尽道宜人惟桂郡，骖鸾客至只思还。  

陶弼　桂林府沦漪阁  
谈笑沦漪阁，藤花竹叶间。  
易醒江上酒，难画雨中山。  

陶弼　桂州  
冷逐江梅使，先春下桂林。  
湖平三楚出，岭尽百蛮深。  

陶弼　桂州  
乱草藏边路，寒禽下戍楼。  
伏波渠水浅，难载济川舟。  

陶弼　桂州  
朝夕云山满县郛，削成犀笋几千株。  
游人借笔抄诗板，远客投书乞画图。  

陶弼　桂州  
旧策扫开浪泊雾，新诗装就桂林春。  
相离水色秋前老，独秀岚光霁后匀。  

陶弼　过苍梧  
近海江声急，孤舟下杳冥。  
峡泉飞暴雨，滩石走群星。  
水有潇湘色，猿同巴蜀听。  
令人思舜德，一望九嶷青。  

陶弼　过龙平  
数家深峡里，灯火似渔村。  
客梦稀星外，虫声短草根。  
发疏怜枕软，意倦觉灯昏。  
待晓酤蛮酒，苍梧奠舜魂。  

陶弼　过清湘  
岭开蛮坏断，此地下湘川。  
绿水文如染，丹枫色欲然。  
瘴消还爱酒，我醉尚忧边。  
故里谁相访，孤帆出晓烟。  

陶弼　过思明  
几年来瘴外，此夜宿溪中。  
照枕残鸡月，吹灯落叶风。  
庐循犹伪国，杨仆已衰翁。  
起戴寒星去，前村烧影红。  

陶弼　合浦还珠亭  
合浦还珠旧有亭，使君方似古人清。  
沙中蚌蛤胎满，潭底蛟龙睡不惊。  

陶弼　贺州  
舍辔厉天险，身疑出鸟群。  
罅开蛮俗合，脊尽瘴江分。  

陶弼　衡州三首  
七十峰前敞县扉，湘云湘树满郊圻。  
衡阳春暖雁飞过，儿率雨昏龙战稀。  

陶弼　衡州三首  
秀邑八百里，古今题画难。  
望高三楚近，影转七州寒。  
北拆知蛮尽，南低见斗宽。  
路尽祝融寺，江倾儿率滩。  

陶弼　衡州三首  
兜率一峰旁，林开见宝幢。  
鸟行高避县，山骨下连江。  

陶弼　黄陵庙  
溪上龙蛇屋，萧条帝子祠。  
竹痕当日泪，山色后人疑。  
仙服霞留绮，新装月印眉。  
楚民亡水旱，箫鼓谢神禧。  

陶弼　会仙岩  
寂寂长冥洞，涓涓漱玉泉。  
凤笙闻夜半，鹤双认云边。  
煮茗寻安老，披莎访稚川。  
于中得消息，何用买山钱。  

陶弼　鸡头  
三伏池塘沸，鸡头美可烹。  
香囊连锦破，玉指剥珠明。  
叶皱非莲盖，根甘似竹萌。  
不应从适口，炎帝亦曾名。  

陶弼　继老堂  
冷酒十分无客送，轻国一雨有民攀。  
将老未闻金作印，师寒犹用铁为衣。  

陶弼　寄石康县曹元道  
屡与南僧谈瘴溪，独推君县好封圻。  
不同合浦人民众，虽接交州寇盗稀。  

陶弼　寄苏州徐处士弁  
平南无策鬓如霜，七十峰前隐旧乡。  
相约祝融孤顶上，借君吟笔画潇湘。  

陶弼　寄桃源管明菩  
野鹤孤云无定踪，桃花流水合相容。  
夜来月满群山阁，知在秦人第几峰。  

陶弼　寄梧守  
川流八桂末，地势九疑余。  
不惮勤酬唱，江通丙穴鱼。  

陶弼　寄饮州洪迩侍禁  
僧怜海石为棋子，客惧蛮螺作酒杯。  
自笑平生喜韬略，此时何计上金台。  

陶弼　寄郁林郡守姚道源  
越裳济海喜天晴，五叶戈船不度兵。  
尧舜远方皆乐国，汉唐诸将本书生。  

陶弼　寄沅州新守谢麟  
险尽开开溪路平，诗书新将典新城。  
三千戍卒今无几，十万屯田古未耕。  
属县乞除防虎槛，生蛮愿献采砂坑。  
从兹预拟风尘息，尽是仁威下旆旌。  

陶弼　九龙岩  
岩有真龙卧未醒，此龙于物本无情。  
可能暂起为甘雨，洗我征南十万兵。  

陶弼　九日登群山楼  
节逢重九日，郡占五溪间。  
止水痕依岸，行云影过山。  

陶弼　菊  
九月严霜杀草根，独开黄菊伴金樽。  
东篱故事何重叠，醉倒花前是远孙。  

陶弼　句  
落成序嘉宾，煮蟹脍溪鲈。  

陶弼　句  
鹿饮沙浑水，猿饥果落云。  

陶弼　句  
终约夜舟乘月去，苍梧云底望长安。  

陶弼　句  
绿芳翠滴暗相失，红藕白丝空自缠。  

陶弼　句  
昨夜书中得新记，梦魂飞入镆铘关。  

陶弼　句  
六月三湘风日闲，偶随樵客到禅关。  

陶弼　句  
柳与扬州今独在，水和隋帝不重来。  

陶弼　句  
人说罗池表岁功，深为丰稔浅为凶。  

陶弼　句  
人心如地少平处，天气似春无冷时。  

陶弼　句  
入峡路盘深地底，出泷船下半天中。  

陶弼　句  
三株已作萤煌煌。  

陶弼　句  
色鲜因晓日，声脆得秋霜。  

陶弼　句  
山川通益部，星斗近交州。  

陶弼　句  
青山通象郡，白浪下灵渠。  

陶弼　句  
枭鸣社旁树，盗发冢中金。  

陶弼　句  
曾观工部集，中载赤沙湖。  

陶弼　句  
远草牛羊动，暗潭虾蟹明。  

陶弼　句  
玉簪峰顶共登仙，铜柱溪头再得贤。  

陶弼　句  

陶弼　玉英金实碧琳枝  

陶弼　句  
阴微辨樵火，霁早误僧钟。  

陶弼　句  
休哉退公后，日与猿鸟共。  

陶弼　句  
山险不能留霸业，水声唯解送年华。  

陶弼　句  
箫鼓不分忧乐事，衣冠难辨吉凶人。  

陶弼　句  
深入侬黄左右溪，溪边得此岁寒枝。  

陶弼　句  
峡猿朝夕听，此地类巴黔。  

陶弼　句  
五十溪州五寨城，广宣恩诏谕蛮情。  

陶弼　句  
天形包旧楚，水影动全吴。  

陶弼　句  
蒷兵四解降王缚，报国三登上将坛。  

陶弼　句  
双鱼远客书来报，复有珠随旦暮潮。  

陶弼　句  
庐根紫蟹团脐小，枫叶青鳊缩项来。  

陶弼　句  
蟹螯红熟鲻鱼活，此兴重来未有时。  

陶弼　句  
道近可怜驽马骏，时平不见布衣雄。  

陶弼　句  
海送晨光出，天收斗柄低。  

陶弼　句  
路小马蹄高复下，村深鸡唱有如无。  

陶弼　句  
恩浃黄侬族，师远左右溪。  

陶弼　句  
鹅山夏晓云漫郭，龙壁春阻水抹川。  

陶弼　句  
转叶香随风，舒花影凌日。  

陶弼　句  
紫蟹膏应满，丹枫叶未凋。  

陶弼　句  
荔枝林下千金络，菡萏池中十画船。  

陶弼　句  
定王此地元卑湿，义帝江山最上游。  

陶弼　句  
虹头穿府署，龙角陷城门。  

陶弼　句  
蠢囷发嬉笑，蟛蜞生呕洩。  

陶弼　句  
不与花争世态红。  

陶弼　句  
兵堪渡海将军老，史不占天处士间。  

陶弼　句  
扁舟兴尽县城休去，五岭以南皆洞庭。  

陶弼　句  
避秦荒径在，招屈古祠空。  

陶弼　句  
北人南斗外，病过雨重阳。  

陶弼　句  
独有小梅香漠漠，陆行随马水随舟。  

陶弼　句  
惠雨随风至，炎凉顷刻分。  

陶弼　句  
官卑逢酒强，事简作书勤。  

陶弼　句  
剑待张华时已晚，榻延徐孺礼应疏。  

陶弼　句  
画舫行春处，潇湘二水涯。  

陶弼　句  
今日昆仑关外将，也能酣醉也能吟。  

陶弼　句  
假守昭平郡，公余访沿天。  

陶弼　句  
黄柑鲈鱠金膏蟹，使我秋风未拂衣。  

陶弼　句  
晋兴由师让，楚败以师喧。  

陶弼　句  
渴蜂衔砚水，饥蝶嗅屏花。  

陶弼　拦蛮山  
西去万重山，兹峰独限蛮。  
天生贼多计，民赖汝为关。  
设险数州地，防危一日间。  
守边须以道，绝顶可跻攀。  

陶弼　李  
春昼暖风熏翠幄，暑天凉气暗朱阑。  
主人肝胆无猜忌，果下游人但整冠。  

陶弼　荔支  
五月南游渴，欣逢荔子丹。  
壳匀仙鹤顶，肉露白晶丸。  
色映离为火，甘殊木作酸。  
枝繁恐相染，树重欲成团。  
赤蚌遗珠颗，红犀露角端。  
爽能消内热，润可濯中干。  
桂岭无霜处，梅天暴雨残。  
□□□□□，□□□□□。  
一簇冰蚕茧，千苞火凤冠。  
隔瓤银叶嫩，透膜玉浆寒。  

陶弼　连州天际岭  
南来未见此高峰，下际沧溟上际空。  
辛苦限蛮成底事，坐看嵩华作三公。  

陶弼　廉州石  
使君合浦来，示我海滨石。  
千岩秀掌上，大者不盈尺。  

陶弼　柳  
杨子江头流水澌，长安陌上暖风吹。  
黄金璎珞雪晴后，碧玉珑璁春尽时。  
端的园林俱不及，等闲台榭便相宜。  
思量也是多情物，占与人间赠另离。  

陶弼　柳州  
唐室衣冠四百秋，元和台省尽名流。  
谁人肯为交朋死，乞以罗池换播州。  

陶弼　柳州  
黄柑无树井无泉，思柳亭中雨怆然。  
蛮越至今犹画像，圣唐何事独遗贤。  

陶弼　龙壁  
曾看柳侯山水记，信知龙壁好烟霞。  
谁能写作新屏障，寄与长安富贵家。  

陶弼　龙州秀岭  
路随云磴石梯行，限隔华夷天意明。  
自与大君为外屏，何功诸将作长城。  
福民可拜三公爵，寿圣能呼万岁声。  
海国未疆崖石老，待谁来此勒功名。  

陶弼　罗秀山  
寻山人罗秀，旋结草堂居。  
花露生瓶水，松风落架书。  
闻猿得句后，见月出行初。  
此夕云林下，无因梦使车。  

陶弼　茉莉花二首  
重译新离越裳国，一枝都掩桂林香。  
养成崖谷黄蜂蜜，羞死江湖白藕房。  

陶弼　茉莉花二首  
海客园林珠树木，水仙宾从玉簪裳。  
锦桃每用红丝楼，蜂采须成白蜜房。  

陶弼　莫铘关  
三任边州六往还，此时才入莫铘关。  
访僧莫道无闲事，手指青天口说山。  

陶弼　木芙蓉  
孤芳托寒木，一晓一翻新。  
春色不为主，天香难动人。  
丹枫见流落，黄菊坐因循。  
莫讶偏相爱，衰迟似我身。  

陶弼　那霸泉  
昔年观地志，此水出洋河。  
断岸深无底，平流暗起波。  
感恩来客少，射影短狐多。  
未老诸蛮在，楼船空再过。  

陶弼　南湖  
宁越佳山水，南湖水浅清。  
暗泉通古庙，凉气入军城。  
有禁鱼常乐，无机鸟不惊。  
远蕃{左舟右同}舶至，海我有暮潮平。  

陶弼　南湖亭  
山城春尽橘花开，袚褉相将上古台。  
一片晚云含落照，数分残酒伴新梅。  
谈高綺席终无况，诗落金牋谩有才。  
多谢南亭湖与月，醉中相送画船回。  

陶弼　南宁昆仑关  
关路下昆仑，蛮封迤逦分。  
春光偏著草，雨意不离云。  
俗异君修德，时平将用文。  
临溪照绿水，老鬓雪纷纷。  

陶弼　南岳  
祝融何峻极，下看白云根。  
绝顶人稀，诸峰势独尊。  
阔能遮日域，高不避天阍。  

陶弼　屏山  
一峰高起塞天关，堪作皇家外屏山。  
可惜化工安著远，半遮中国半遮蛮。  

陶弼　芡  
三伏池塘沸，难头美可烹。  
香囊联锦破，玉指剥珠明。  
叶皱非莲盖，根甘似竹萌。  
不应从适口，炎帝亦曾名。  

陶弼　秋日登南城台  
江国家书少，秋台寒草生。  
无人来远渡，尽日上高城。  
落照悬渔布，孤烟起戍营。  
东篱故园菊，又向酒中倾。  

陶弼　全州  
南北东西几万峰，郡城如在画屏中。  
何人截断湘妃竹，半蘸秋江作钓筒。  

陶弼　容管  
一年勾漏守，寻尽洞中天。  
佛记庐藏用，仙坛葛稚川。  
醒心西驿水，烧眼碧池莲。  
我岂无新事，诗碑与酒泉。  

陶弼　融州仙岩  
溪僧过此说山公，游遍真仙洞府中。  
乳石岩边得灵草，可能封裹寄衰翁。  

陶弼　入桂林  
满耳洋洋分岭泉，早秋时候晚凉天。  
稻花斑白初经雨，竹色青苍薄带烟。  
安得孤臣能庐患，不劳明主更忧边。  
东坡故老知谁在，望我车尘若望仙。  

陶弼　瑞莲池  
五月红莲繁盛时，隼旟同赏郡南池。  
额名旧载零陵志，碑字新子厚诗镌子厚诗。  
采药衔杯愁满满，折花行令笑迟迟。  
明年岁熟歌声稳，伴醉清香客是谁。  

陶弼　塞上  
星落胡王死，河窍汉使归。  
雪山经夏冷，天马入秋肥。  

陶弼　三公亭落成  
北原乔木外，三将旧屯营。  
草没金鎚蹟，山应玉管声。  
路随关地迥，江背瘴天轻。  
异日谁相继，来书第四名。  

陶弼　三海岩  
灵邑西南古洞天，我来方信海为田。  
无名不入州图载，有路空闻野老传。  
此日登山人采蚌，当时饮马壳留钱。  
颜公昔记麻姑说，三变柔桑事果然。  

陶弼　三山亭  
红螺蟹新鲈鱠，白藕黄柑晚荔枝。  
酒尽月斜潮半落，山翁不省上船时。  

陶弼　三山亭  
三山亭下水悠悠，山耸潮平地欲浮。  
草木秀多穷海角，栋梁高处压鳌头。  
莫辞樽俎金船夜，曾驻旌旗玉帐秋。  
好景眼前题不尽，恍然神鬼在瀛洲。  

陶弼　三山亭  
诸峰不及此三峰，翠影多年路未通。  
野老传来无地主，神仙留待与山翁。  
琱弓射灭虎狼迹，长剑劈开荆棘丛。  
吏引旌旗先险阻，匠营楼阁出虚空。  
藤萝叶暗初无日，松桂枝新渐有风。  
下濑将军微举职，安南都护远输忠。  
商夸合浦珠胎贱，民乐占城稻谷丰。  
火炬影沉山岸北，潮声流过郡城东。  
四时收印来无定，终日开尊望不穷。  
玉版淡鱼千片白，金膏监蟹一团红。  
云台志节悲歌外，铜柱封疆醉眼中。  
所惜溪头好崖石，只书诗句不书功。  

陶弼　山茶花二首  
浅为玉茗深都胜，大曰山茶小树红。  
名誉漫多朋援少，年年身在雪霜中。  

陶弼　山茶花二首  
江南池馆厌深红，零落空山烟雨中。  
却是北人偏爱惜，数枝和雪上屏风。  

陶弼　畲田  
畲田过雨小溪浑，远近云峰互吐吞。  
殊俗易昏三里雾，阳崖忽露一家村。  
桂花香里寻僧寺，榕叶阴中掩县门。  
井税未输兵四后，心勤抚字且休论。  

陶弼　诗一首  
有唐曾宿万家兵，节制东南十一城。  
此若得人无寇盗，昔之为守尽公卿。  

陶弼　食杨梅  
岭北土寒无荔子，人言形味似杨梅。  
翠条丹实休相学，不愿红尘一骑来。  

陶弼　使光亭  
亭上三峰臂五湖，皇华人到此躇蹰。  
乡民看取黄龙节，郡吏听宣赤凤书。  
南下威如霜落后，抚边恩似雨来初。  
离筵河用银灯烛，自有双星照使车。  

陶弼　顺应庙  
白崖山下古松青，暂卷牙旗谒庙灵。  
见说昆仑关北畔，曾将草木作人形。  

陶弼　司马错城  
北设长城陷敌尘，更来劳力武陵民。  
我疑洞里栽桃者，便是当时筑版人。  

陶弼　思柳亭  
罗池刺史寡尘缘，画战墙头筑望仙。  
黄鹤与谁同一去，碧桃无主又千年。  

陶弼　送临桂令戴若纳出岭  
五岭生还少，无辞酒满觞。  
共经边寇事，先出瘴烟乡。  
楚树蝉声早，湖天日影凉。  
此行休问路，宫阙斗杓旁。  

陶弼　送吕涛典狱之梧州  
峡口苍梧县，城依南斗魁。  
江浑海潮上，地热火山来。  
草没嘉鱼穴，云封拜表台。  
到应无狱讼，豆蔻酒频开。  

陶弼　送吴利见主簿之苍梧  
南极苍梧郡，江山号胜游。  
海天晴动水，峡月夜随舟。  

陶弼　送赵枢寺丞宰虔化县  
路入虔云去，如何轻解携。  
人烟五岭北，星斗大江西。  
暖雪梅花树，晴雷赣石溪。  
青衫欲无泪，不奈鹧鸪啼。  

陶弼　桃  
树正含芳酒正醅，熙熙为尔醉春台。  
一花五出尚可饮，何况重重叠叠开。  

陶弼　题鬼门关  
朝过鬼门关，虎迹印玄室。  
暮过鬼门关，猿声啸苍壁。  
朝暮悲行人，森然增惨栗。  
驻马看飞云，蛮烟不见日。  
回首望江南，万里心何极。  
美人天一方，双鱼莫能觅。  
遥望天涯亭，相逢不相识。  
令我思古人，兴怀感今昔。  

陶弼　题净因寺  
歌吹深秋节，香灯古佛园。  
细泉初落石，远岫正当门。  

陶弼　题廉州孟太守祠堂  
昔时孟太守，忠信行海隅。  
不贼蚌蛤胎，水底多还珠。  

陶弼　题武溪龙书庙壁  
路到龙楼处，阴森觉有灵。  
山腰过云黑，石眼出泉腥。  

陶弼　题献花铺  
德裕南迁瘴海涯，路逢山女献山花。  
平泉公子伤春处，唯有东风吹草芽。  

陶弼　题烟霞驿  
歌声野色中，人乐岁时丰。  
暑雨阻阳杂，秋田早晚同。  
岭云无烈日，江树足凉风。  
自指香山语，前村有路通。  

陶弼　题阳朔山  
名山爱阳朔，平陆遍峰峦。  
郡境尖中拆，人家缺处安。  
穿青入梧峡，载影下昭滩。  

陶弼　题阳朔县舍  
石壁高深绕县衙，不离床衽自烟霞。  
民耕紫芋为朝食，僧煮黄精代晚茶。  
瀑布声中窥案牍，女萝阴里劝桑麻。  
欲知言偃弦歌化，水墨屏风数百家。  

陶弼　天涯亭  
雨色丝丝风色娇，天涯亭上觉魂消。  
一家生意付秋瘴，万里归心随暮潮。  
兵送远人还海界，吏申迁客入津桥。  
山公对此聊酣饮，怕见醒来雨鬓凋。  

陶弼　桐  
老桐休斲为琴瑟，胡部新翻格调清。  
试听琵琶采莲曲，一般弦上数般声。  

陶弼　铜雀研  
得自铜雀台，收晚稜角摧。  
四方绿琉璃，一片青玫瑰。  
炼尽沙石滓，陶成金玉胚。  

陶弼　途次叶县§　千叶桃花  
三月宫桃满上林，百花千萼费春心。  
叶公城外襄河北，一树无人色更深。  

陶弼　望安南海口  
喜逢晴日破阴霾，望极西南瘴海涯。  
夷狄古今常反复，朝廷终始务绥怀。  
何时良将收铜柱，不日孱王弃{上艹下膏}街。  
惆怅藤桥兵死鬼，年年沙上哭坟骨。  

陶弼　望海岭  
望海楼高目力宽，海潮来处是天根。  
日边市舶程途远，水外亭台景象昏。  
巨鳄出时防患害，大鵰当北各飞翻。  
将军有意还铜柱，俯看南溟气欲吞。  

陶弼　五湖亭  
七堤环绕四城隅，限隔烟波作五湖。  
书吏写供都水帐，画嶴￥描入织方图。  
东流满郭湖相似，塞气侵入瘴自无。  
日际诸蛮尽冠带，将军何计学朱陶。  

陶弼　五溪  
六月五溪边，溪深气象偏。  
昼阴疑雨后，久冷觉秋先。  
栈倚临崖石，竿通隔领泉。  
片帆云里现，知是贡賨船。  

陶弼　武陵  
曲台风月德山云，梦想中间有几春。  
臣葬江鱼终爱楚，民逃花洞不思秦。  

陶弼　西湖  
宁越佳山水，西湖似浙城。  
桂多天竺子，潮欠海门声。  
路向林梢转，天随野色横。  
从兹栖泊者，无复渡江情。  

陶弼　希静堂  
二江明月九峰云，云月堂中希静人。  
鞭蕖池浅蛙迎雨，钴鉧潭空草送春。  

陶弼　修仁县禅定寺  
民归新邑去，古寺静寥寥。  
僧映水遮户，客随云过桥。  

陶弼　阳朔县  
五管新多事，轻车屡往还。  
勤劳成白发，故旧是青山。  
树色才分楚，江声未出蛮。  
自惭迎候少，无惠及孤鳏。  

陶弼　野香亭  
野香亭下新开萼，半是夭桃半是梅。  
旧说武陵源上去，今疑大庾岭边来。  
人闲亭上醒还醉，夭暖墙头落又开。  
宾客笑谈民鼓舞，不知何者号春台。  

陶弼　宜阳  
孤城溪洞里，闻说已堪哀。  
蛮水如鲜血，瘴天已死灰。  
吏忧民置毒，巫幸鬼为灾。  
风土如斯恶，吾来胡为哉。  

陶弼　吟石  
守边无一事，江上得闲吟。  
醉呓歌微出，狂书墨不深。  
潮痕没高岸，月色透疏林。  
此意无人解，宵分泪满襟。  

陶弼　饮州书事  
海供地宝华中国，日助天恩暖外夷。  
三石褉桥春会永，五湖吟舫夜归迟。  

陶弼　邕州  
南极诸蛮傲典刑，斗门时复见飞星。  
君王仁恕将军老，五十溪州六万丁。  

陶弼　邕州  
绝塞多秋色，孤城易夕阳。  
此间饶宠辱，还我水云乡。  

陶弼　邕州  
出抚髈兜俗，亲提季子军。  
随人雨关月，迎马二溪云。  

陶弼　邕州  
汉节护诸蛮，徘徊瘴疠间。  
少希铜马式，老厌玉门关。  

陶弼　永平寨道中  
叠帐深千里，穷途令一隅。  
北风家信息，南斗客程途。  
岭势频开合，猿声乍有无。  
过溪人语笑，隔岸戍烟孤。  

陶弼　咏藕  
万顷金沙里，谁将玉节栽。  
丝应鲛乞与，津是蚌分来。  
盘賏冰犹结，刀侵雪易摧。  
防风骨外折，混沌窍中开。  
月寺僧家钵，风亭酒客杯。  
胸中秋气入，牙角雨声回。  
自愧尘泥贱，得蒙尊俎陪。  
与君消酷暑，瓜李莫相猜。  

陶弼　游龙洞访僧不遇留诗  
一锡游何处，岩端静掩扃。  
独寻危石坐，闲把细泉听。  
野鼠缘斋钵，山花落静瓶。  
斜阳过溪去，回首乱峰青。  

陶弼　又那霸泉  
路下洋河水石闲，三分才过二分山。  
年光欲尽家犹远，岚气虽疏鬓已斑。  
宾从谈知机独进，儿曹音信喜生还。  
南风一夜吹乡梦，数刻飞过五领间。  

陶弼　郁林鼓角楼  
去岁同登画角城，诸蛮未灭夜论兵。  
五更将吏知人意，吹作梅花塞外声。  

陶弼　园居  
篁韵松涛入耳清，诛茅欣见径初成。  
更添苍柏雨非辈，相伴高枝作雨声。  

陶弼　沅州  
使介直登双御阁，州符就领五蛮溪。  
争雄白鹊临崖斗，忆子玄猿绕涧啼。  

陶弼　岳州  
平湖七百里，四望白波围。  
影触吴天阔，寒吞楚泽微。  

陶弼　再过阳朔寄人  
昔日儒衫今武车，重来耆老尚奔趋。  
后人相继皆清德，小吏回看半白须。  
条教谩为新楷法，官资犹作旧称呼。  
里门不闭田畴辟，好买丹青别画图。  

陶弼　赠章使君  
善战无如新息侯，汉兵才度绿萝州。  
爱君挽我陶溪粟，直到洋河水口头。  

陶弼　昭州  
假守昭平郡，偷闲少送迎。  
亭标梅句老，堂识敬公名。  

陶弼　昭州  
假守昭平郡，当门桂水清。  
海遥稀蚌迹，峡近足滩声。  

陶弼　昭州  
假守昭平郡，诗情比阆仙。  
蝉声风叶外，鸟影月池边。  

陶弼　昭州  
峡束江盘天影随，轻船双下几危机。  
初晴古木猿三叫，未晚阴崖日半规。  
篁竹数家何处县，清溪一曲几篇诗。  

陶弼　直钩亭  
半载持竿野水东，山翁心不类渔翁。  
何须巧饵悬钩上，会使奸鳞落鼎中。  
西伯道高来吕望，文宗才短失卢仝。  
纵人能取鳞中意，南海波澜一夜空。  

陶弼　中湖  
宁越佳山水，中湖赏称心。  
环流随郡暂，倒影动禅林。  
夏簟一般冷，春瓶相对深。  
使君少仁智，赖得会高吟。  

陶弼　祝融峰  
曾过祝融峰顶上，步随明月宿禅关。  
夜深一阵打窗雨，卧听风雷在半山。  

陶弼　紫薇花  
人言清禁紫薇郎，草诏紫薇花影旁。  
山木不知官况别，也随红白上东廊。  

陶弼　醉石  
守边无一事，载酒翠崖东。  
几稳平沙上，杯流醉石中。  
野蔬沿涧绿，林果映江红。  
休把鼓钟动，此欢鱼亦同。  

陶伯宗　如归亭  
吾家本住洞庭西，烟雨生涯接钓矶。  
今日吴江亭上望，水光山色却如归。  

陶崇　笔山  
晚来设色霞成绮，秋至回文雁作行。  
借问墨池何处是，一江环绕漱琳琅。  

陶崇　访僧归云庵  
閒过选佛场，归云翠如泼。  
入门偶有言，启颊师便喝。  
掩耳煨芋炉，但把火深拨。  
呼童酌玉虹，注之旃檀钵。  
嘘灰然微红，横铛水煎活。  
茶酣登甲亭，双眸为之豁。  
鸟啼空山幽，翔来集木末。  
风月一何佳，团坘共披抹。  
悠然澹忘归，于兹得解脱。  

陶谷　寄赠梦英大师  
是个碑文念得全，聪明灵性自天然。  
离吴别楚三千里，入洛游梁二十年。  
负艺已闻喧世界，高眠长见卧云烟。  
相逢与我情何厚，问佛方知宿有缘。  

陶谷　句  
气与金钟病眼明。  

陶谷　句  
井蛙休恃重溟险，泽马曾嘶九曲滨。  

陶谷　句  
尖簷帽子卑凡厮，短靿靴儿末厥兵。  

陶谷　句  
此生头已白，无路扫王门。  

陶谷　石桥  
重重翠幛耸云端，玉殿金楼缥缈间。  
圣境不容凡俗到，故将飞瀑隔尘寰。  

陶谷　题玉堂壁  
官职有来须与做，有才用处不忧无。  
堪笑翰林陶学士，一生依样画葫芦。  

陶金　过全州  
南北东西几万峰，郡城如在画图中。  
何人裁断湘妃竹，半蘸秋江作钓筒。  

陶梦桂　八月十三夜月  
人情何待十分圆，满目金波已浩然。  
明到杜陵头上发，寒侵郑老客中毡。  
中秋未必似今夕，好景其如又隔年。  
多谢望舒知此意，冰轮缓碾冰加鞭。  

陶梦桂　酬坚大师  
蜀山越峤倦跻攀，拄杖经年挂壁间。  
驹隙光中惊迅速，龙泉山时占清闲。  
但存宝藏明珠在，不管石头行路难。  
香冷磬残经卷了，倚栏静数暮鸦远。  

陶梦桂　酬君山远上人送别  
恋恋君山未解维，高僧来送赠行诗。  
谁知归去陶元亮，又遇当年远法师。  
莲社欲留听说法，菊篱那忍负归期。  
临岐重约头陀会，记得江干话别时。  

陶梦桂　次弓天锡送胡儒文韵  
不论朝市与山林，两鬓难禁白发侵。  
物外休论天下事，书中要见古人心。  
老来酒债浑无有，公等诗名尽可寻。  
吟料从来无尽藏，江湖万里水云深。  

陶梦桂　次友人韵  
绿竹漫山元迹玉，青苔满地又流钱。  
个般也怕难消受，日炷炉薰答上天。  

陶梦桂　次韵粲上人  
飞锡来寻避俗翁，不辞劈面受霜风。  
因君发被诗催白，知我颜须借酒红。  
秀谷几年千里隔，空寮今夕一灯同。  
恨无日暮碧云句，编入文通杂绶中。  

陶梦桂　次韵德修弟  
自古贤名隐魏亭，老夫底用更专城。  
得闲且看云来往，不饮休论酒浊清。  
险阻备尝知世味，消磨不尽是诗情。  
西堂不作惠连梦，共听茅檐夜雨声。  

陶梦桂　次韵德修弟  
一笑相逢在眼前，底须尺素付邮传。  
池塘生草寻残梦，风雨连床了宿缘。  
遮暮雪霜侵两鬓，倚云梨枣出丹田。  
从今不原重分手，粝饭团栾满百年。  

陶梦桂　次韵二首  
倦倚栏杜对暮霞，展君吟卷喜无涯。  
圆如掌上黄金弹，清比梅梢白玉花。  
试问山林无我辈，却将景物付谁家。  
风檐把玩徘徊久，烟在平林月在沙。  

陶梦桂　次韵二首  
平塘古木带余霞，清荫遧遭水四涯。  
在世能消向两屐，恼人无奈四时花。  
好随彩笔题诗句，笑入青帘卖酒家。  
却忆当年杜陵老，有谁相伴醉长沙。  

陶梦桂　次韵龚子辉  
身计平生尽付天，归来环堵更萧然。  
君於客客怀新绂，我愧斋中只旧毡。  
一见便论千古事，定教迟了十余年。  
驽骀强欲追高躅，病骨摧颓怕受鞭。  

陶梦桂　次韵红彦谟  
沧海张天子，秋来会面稀。  
携诗晓相访，话旧夜忘归。  
德劭吾身润，道行天下肥。  
穷通都莫问，一炷篆烟微。  

陶梦桂　次韵坚大师  
明时有分坐空山，终日心游天壤间。  
无欲始安贫里乐，是人只得睡时闲。  
离家便忆居家好，论事那知任事难。  
自快此身天所相，干戈丛里得生还。  

陶梦桂　次韵良佐  
回也逍遥只寓言，参乎三省道真传。  
明知荣悴何由我，谁道修为亦属天。  
朝市山林皆寄耳，简编灯火故依然。  
穷年砽砽人休讶，山宅舑儒便是仙。  

陶梦桂　次韵良佐歇心歌三首  
一生受用燕营窠，百岁光阴马驻坡。  
晚境喜无干己事，故人远寄歇心歌。  
君开经卷尘缘了，我辟山林诗料多。  
得句却愁成绮语，何如一意向禅那。  

陶梦桂　次韵良佐歇心歌三首  
随意栽培花几窠，梅坡安稳即銮坡。  
土尊岂胜茅柴酒，法曲何如歡乃歌。  
着意事无虚事有，快行时少坐时多。  
闲身散诞休惊去，尘世光阴等刹那。  

陶梦桂　次韵良佐歇心歌三首  
鸟窠看了看蜂窠，才上坡来又下坡。  
松竹径中逢野老，芰荷香里唱渔歌。  
归来不见香风改，老去何愁明月多。  
况有句文供佈施，僧来也唤作檀那。  

陶梦桂　次韵毛幼声  
人生自得即逍遥，到底声名不用高。  
心地一朝收汗马，泰山万仞等秋毫。  
处囊脱颖君非晚，为米折腰余惮劳。  
喜得新诗当又选，何须痕饮读离骚。  

陶梦桂　次韵陶明甫  
寸质元非紫磨金，少地徒有济时心。  
中年世味谙常尽，晚节宗门趋向深。  
万境皆空何所着，百年未满得长吟。  
人间俯仰咸尘迹，惟有江山不古今。  

陶梦桂　次韵同舟诸丈  
古岸留云色，晴江老日华。  
捉船人上水，挝鼓客还家。  
已自身如叶，何堪眼更花。  
摇摇强招饮，茅店酒旗斜。  

陶梦桂　次韵汪山园  
泉石相干兴味长，梦魂飞不到钱塘。  
病来弘景难忘药，老去渊明不御觞。  
旧馆溪山勤检校，新收风月懒平章。  
读书事业依然在，一目犹惭不十行。  

陶梦桂　次韵汪山园  
急雨声中夜漏长，晓来嫩水涨平塘。  
试扶竹杖穿三径，知折梅花荐一觞。  
我纵捻须难得句，君才开口便成间。  
偃旗仆鼓退三舍，且逊元戎十乘行。  

陶梦桂　次韵汪子与  
生来骨相不如人，那更心空似此君。  
一见好书惟恐尽，每逢佳客怕言分。  
自知原宪贫非病，莫问琴张达是闻。  
吟罢不知身已老，莫教万里净无云。  

陶梦桂　次韵王衡甫  
野径溪桥取次行，山青水秀眼增明。  
身居尘外年年健，心到灰时事事轻。  
文阵挥戈吾退舍，诗坛歃血子同盟。  
直将修月拿云手，拾得人间句见成。  

陶梦桂　次韵友人  
只将梦幻视浮生，志念俱消岂复增。  
竹杖芒鞋轻胜马，布衣蔬饭淡於僧。  
睡魔为祟勤呼茗，病眼羞明懒近灯。  
好把金鎞轻掠削，近来知有阿谁能。  

陶梦桂　大儿时中堂成德修弟喜而赋之因次元韵  
有谭名利者，耳若了不闻。  
心乎平似水，身也懒於云。  
眇眇居人世，髒髒过隙曛。  
田园趣归去，风月谩平分。  
有子万事足，一堂何足论。  
还欣身有托，或谓寿无根。  
静处安吾分，超然忘世纷。  
炉薰祝万寿，持用答吾君。  

陶梦桂　登胡氏楼  
草际露华白，天边云浪开。  
好风何处起，和月入帘来。  

陶梦桂　登胡氏楼  
水将罗带绕，山展画图开。  
二十年前客，身闲又此来。  

陶梦桂　读传灯录  
公案堆来高似山，人人沉着语言间。  
水中掬月徒辛苦，衣下寻珠只等闲。  
此事不从人世得，诸贤枉道法门艰。  
千山万水参禅者，行到穷时只自还。  

陶梦桂　感怀五首  
记得当年宴杏园，旁人尽道似神仙。  
全家自此废耕织，枉费公家多少钱。  

陶梦桂　感怀五首  
忆昔身章两度新，庭闱恨不拜双亲。  
虽然累赠光泉壤，还是酬恩未了人。  

陶梦桂　感怀五首  
佐岳归来得自如，仍然服色似芙渠。  
儿童痴绝牵衣问，腰下如何不见鱼。  

陶梦桂　感怀五首  
心力较衰於少日，园池差胜似前原。  
畦蔬绕舍苔侵径，棘刺编篱竹打门。  

陶梦桂　感怀五首  
每忆间关离陷阱，一年剡壁一番新。  
虽无毫髦私於己，岂有涓埃及得人。  

陶梦桂　孤松  
傲睨风霜老更舑，旁边著我未为孤。  
向来无亮盘桓后，试问曾逢我辈无。  

陶梦桂　古樟  
抱合材堪任楝梁，斧斤相引到明堂。  
何如生近幽人屋，岁晚相看各老苍。  

陶梦桂　怀帅书黄先生余时次万安先生开阁九江檄莫底  
碧落班中出镇时，红莲幕里我栖迟。  
四年两地无消息，好倩西风为寄诗。  

陶梦桂　黄澄伯下第以诗来访次韵  
平塘水外竹三亩，古木阴中屋数间。  
天幸诸贤皆大用，分甘少病比长闲。  
百年世事皆前定，一枕清负无后艰。  
多谢新诗来慰藉，不堪溢美欲封还。  

陶梦桂　即事  
桂花香处麝脐破，枫叶丹时锦帐开。  
天遣年华随水去，山将野色入帘来。  
镊残白发愁无迹，割尽黄云酒有材。  
不岁小园佳景致，乘闲与客共徘徊。  

陶梦桂　极高明楼饮散次韵二首  
有景可观无远近，新楼真是极高明。  
水因雨过多新进，枫到年来独老成。  
万顷烟波鱼得计，一天风月雁能鸣。  
醉余客散清愁入，嘹亮渔舟笛数声。  

陶梦桂　极高明楼饮散次韵二首  
江练紧缠山脚白，露珠密簇草头明。  
一天秋意凄凉甚，几日西风醖造成。  
新月光中新雁过，暮云深处暮钟鸣。  
得君吟卷呼儿读，吹竹弹丝无此声。  

陶梦桂　记初第时赠相士诗  
觅得荷衣亦偶然，三壬三甲莫虚传。  
知无皂盖朱幡分，奈有清泉白石缘。  
今日为贫行作吏，他时有路即归田。  
头颅自断只如许，但问闲居得几年。  

陶梦桂　寄椿上人  
颜童齿豁老书生，羽气消除道气增。  
自止酒来痚酒伴，闲吟诗去寄诗僧。  
不才臃腫庄周木，无尽光明摩诘灯。  
解道本来无一物，未容尽逊岭南能。  

陶梦桂　寄王良佐  
高高林木带烟霞，短短茅檐寄水涯。  
尽有清风痚种竹，苦无倾家荡产地密栽花。  
云停栗里渊明屋，月满剡溪安道家。  
会待子猷清兴发，扁舟一叶看平沙。  

陶梦桂　金灯花  
紫磨真金百炼成，花神妆点似灯明。  
胆瓶盛取当书案，白首韩公对短檠。  

陶梦桂　九日登江湖伟观矩堂董先生时帅九江慰劳甚至  
琵琶亭下北风狂，浩荡江天接大荒。  
亟舍扁舟登伟观，旋呼官酒作重阳。  
故人一见惊头白，寒菊新开满眼黄。  
底用四弦如裂帛，异乡游览自悲伤。  

陶梦桂　拒霜  
消磨不上芙蓉了，岸上难兄正木强。  
遭际东坡一题品，后来只合字宜霜。  

陶梦桂　苦竹  
住近幽人善卜邻，少陵诗句岂虚文。  
平生清苦过於我，只合呼为苦节君。  

陶梦桂　老梅  
早年锄月手亲栽，看到成阴结子来。  
二十余年如一梦，归来五度见花开。  

陶梦桂　李  
仙李栽培旧满门，归来仅有一株存。  
年年碧实和烟摘，老子未尝先乞孙。  

陶梦桂　良佐留别诗颇凄惋次韵叙闲居之乐以释之二首  
困人天气昼沉沉，饭罢茶瓯尽放深。  
笑领故人游竹洞，因寻诗句到梅林。  
已教儿去将诗写，又唤孙来把酒斟。  
行乐既知明日少，合如吾祖惜分阴。  

陶梦桂　良佐留别诗颇凄惋次韵叙闲居之乐以释之二首  
腾腾晓日夕还沉，浅浅秋江春又深。  
消息既知由造化，忧愁那得到山林。  
已吟有兴犹重和，未醉开樽任满斟。  
浮利浮名都莫问，只将诗酒送光阴。  

陶梦桂　谩兴  
吟情常得闲情助，和气多为直气侵。  
易说难行天下事，未为先懒老来心。  
公然排闼清风入，悄地窥窗好月寻。  
风月无情肯相管，尘缘终浅道缘深。  

陶梦桂　谩兴  
图书丛里清癯老，山水光中潇洒家。  
除却栽花栽竹外，更将何事作生涯。  

陶梦桂　谩兴  
溪山争献状，赐得小诗成。  
病骨如松瘦，清愁似草生。  
苦无人比饭，喜有弟分羹。  
下及长须辈，人文似雇荣。  

陶梦桂　平塘三首次子辉韵  
归来荒却旧田园，手自诛锄又一番。  
江上清风终耐久，依然和月到柴门。  

陶梦桂　平塘三首次子辉韵  
秋水清明镜不如，含羞照影独红蕖。  
莫因风冷嫌衣破，容我傍边看戏鱼。  

陶梦桂　平塘三首次子辉韵  
平筑三塘共一园，个中宜著老癯仙。  
随缘妆点非难事，粗果闲花不值钱。  

陶梦桂　青山夹  
天宇秋来淡，江流急处鸣。  
小风旗脚活，晴日鼓声清。  
岁晚冬归客，时危北望情。  
沿江十万户，流寓若为生。  

陶梦桂　桑  
密叶柔条绿更腴，几年培植费工夫。  
牡丹剩费医治力，曾有丝毫利益无。  

陶梦桂　山礬  
香远花繁叶耐冬，人人道与木犀同，  
一般赛得木犀过，能为人间报岁丰。  

陶梦桂　示次儿柔中出赘  
诲汝汝知乎，家贫乃赘居。  
奉身须节约，接物要谦虚。  
勿以清缸污，而於黄卷痚。  
只须铭此语，一任命何如。  

陶梦桂　书怀  
明时容我老山林，病骨那禁岁月侵。  
破屋仅存容膝地，短檠唤起读书心。  
三生羽气磨难尽，一饷荣华去莫寻。  
苦学吟诗终不近，信知前辈用工深。  

陶梦桂　书事  
有书有史聊遮眼，半瓦半茅还是家。  
莫道幽人无受用，铜瓶遍插木犀花。  

陶梦桂　双枫  
山缘何事也穷空，百里冈峦化作童。  
莫道吾庐无认处，行人远远见双枫。  

陶梦桂　送敞上人游湖湘  
分手仍携手，南昌更武昌。  
细论文畅序，重忆赞公房。  
衡岳云如故，曹溪水更香。  
不须论远近，秋尽却还乡。  

陶梦桂　送范之侄谒留守别先生  
不待吹嘘送上在，凌云意气自飘然。  
长江秋色将征旆，半夜霜威袭客毡。  
淝水功名须尔力，斜川风月了吾年。  
师门念旧如相问，为道衰颓怕着鞭。  

陶梦桂　送胡上人游浙  
大别山头访早梅，梅边邂逅笑颜开。  
十年一梦看看老，万水千山得得来。  
马祖话中心即佛，卢能偈里镜非台。  
即今了却此公案，便是公门及第回。  

陶梦桂　送坚大师往云盖兼简隆老  
梅月廉纤雨，麦秋清润天。  
几程云盖路，一叶石山船。  
瓦砾犹能说，葫芦自去缠。  
到时应问我，为道只高眠。  

陶梦桂　送饶守万仲衡葬次山园韵  
尘埃满面雪蒙头，只合沧洲把钓钓。  
乡里故人今日少，山川英气一时收。  
绝怜逝者成千古，谁念凄其老一邱。  
野店相逢聊举酒，潸然苦泪落瓷瓯。  

陶梦桂　送舒用之葬有感  
藕塘三亩宅，松竹荫兰荪。  
有酒曾留客，无香可返魂。  
亲朋惟我老，心事与谁论。  
苦泪如縻绠，随风洒墓门。  

陶梦桂　桃  
谁从王母觅来栽，等得花长结子来。  
我种数株能向久，有花如锦子如杯。  

陶梦桂　题涂季儒愚安堂  
而翁吉德怕人知，天与良孙一似之。  
自分随缘栖矮室，何曾弄巧蹈危机。  
人生怀抱只平易，天下道涂皆坦夷。  
此语莫书堂上壁，客来徒说是和非。  

陶梦桂　题竹岩卿镂冰集  
一片好诗如片月，半生愁杀镂冰公。  
多情误心苦为乐，众体疑於异却同。  
向度手抄方刻枣，数茎发在已如蓬。  
江湖醉墨争驰骋，谁识冉灯夜夜红。  

陶梦桂　同子辉月下观梅二首  
风声不和寒无力，云翳才收月有华。  
清兴牵人眠不得，开门共看古梅花。  

陶梦桂　同子辉月下观梅二首  
白发从来羞月色，弊衣那更带霜华。  
三生结羽依然在，贪看寒梅几树花。  

陶梦桂　同子兴赋雪中折带冰梅  
雪里攀梅冷不胜，归来分插几空瓶。  
花间乱缀未凋玉，窗下细看元是冰。  
旋觉暖回还易散，只愁冻损独先零。  
诗翁贪看横斜影，未暝呼童急上灯。  

陶梦桂　望郡城酬舟中诸丈  
归路宁迂三两程，落霞孤鹜近乡城。  
水连南浦天然碧。秋入西山雨后清。  
鹿梦已醒谙世事，鸥盟独在见交情。  
近来一事君知否，耳畔全无鼙鼓声。  

陶梦桂　梧桐  
妆点山居要碧梧，向来培植费工夫。  
一株随风成仙去，留得孙枝乞凤雏。  

陶梦桂　先茔之左得生圹喜而示儿  
鼓楼冈上旧坟头，又有山灵献寝邱。  
万里旭来生处乐，一心甘向死前休。  
尽捐世事兼家事，但把嬉游当宦游。  
粝饭藜羹而办得，吾衰此外更何求。  

陶梦桂　小桃源  
乾坤无处著舑仙，乞与桃源小洞天。  
不用穷源防失路，桃花尽处便回船。  

陶梦桂　游水福二首  
二址余年不入山，重来疑是梦魂间。  
薰炉已冷灯犹在，经卷才收磬自闲。  
寂寂禅头人罕到，茫茫人世事多艰。  
朼来细说无生话，稳坐蒲团不忍还。  

陶梦桂　游水福二首  
寺占吾乡好处山，半新半旧屋千间。  
水中莲似尼清净，雨后云如僧退闲。  
石路教人修整过，芒鞋怕我往来艰。  
夜深火炬浑无用，长是天教月送还。  

陶梦桂　余试吏初期六十止今遂初原喜而赋之  
小儿无力报明时，六十休官早自期。  
今岁才遧花甲子，此身已居菊东篱。  
行年如许化未化，天命而今知不知。  
休问圣贤千古事，从今诗酒是吾师。  

陶梦桂　与弓王二尉谈诗二首  
从来造物只儿嬉，用舍行藏各一时。  
玉兔金乌元去速，晓猿夜鹤怪归迟。  
幸然三径菊如旧，且与两梅仙说诗。  
试问钓车茶具外，当时谁予伴一随。  

陶梦桂　与弓王二尉谈诗二首  
雀罗门巷驻高车，霭霭停云满眼时。  
惟有故情来得得，却搜诗句步迟迟。  
北窗不放渊明卧，南涧同看子厚诗。  
要识吾侪长久处，此心如月镇相随。  

陶梦桂　约客  
家在青山绿水间，柴门虽设亦常关。  
稠花浪蕊随时有，乐事赏心从古悭。  
世上人多为物役，眼前谁肯掣身还。  
君能不负平生约，袖有新诗慰病颜。  

陶梦桂　岳阳楼  
朱栏独倚晚天晴，唤起江湖万里情。  
风撼君山波浩荡，云归衡岳月分明。  
飘飘杜老乘槎兴，杳杳轩皇奏乐声。  
好把天瓢盛此水，涤除旱魃作秋成。  

陶梦桂　赠神眼相士  
边檄烟尘日涨天，天教老病唤归田。  
从君试问平塘水，更照衰容得几年。  

陶梦桂　赠眼科舒医士  
此老年来医有灵，病眸才洗便增明。  
教侬还尽读书债，头白依然对短檠。  

陶梦桂　柘  
老矣能消几许衣。一株休论几絧丝。  
垂杨舞彻莺歌歇，且看东风舞柘枝。  

陶梦桂　稚梅  
更好轩中几报春，幽人去后化为薪。  
向来花在孙枝上，一笑相看似故人。  

陶梦桂　种梅  
矮窗元向竹边开，竹已森然只欠梅。  
新种一株花尚少，暗香早逐细风来。  

陶梦桂　重次龚子辉平塘韵三首  
梦觉归来涉旧园，共寻幽事有梅仙。  
乍穿绿竹教成径，莫踏苍苔破却钱。  

陶梦桂　重次龚子辉平塘韵三首  
白发多时精力少，绿樽痚后简编亲。  
本无世上荣华分，莫作山羊懒惰人。  

陶梦桂　重次龚子辉平塘韵三首  
家园指拟似淇园，惜笋兼存上下番。  
若与此君情分簿，应无风月到吾门。  

陶梦桂　重九与坚大师登坟庵新阁因忆癸已岁此日同在益昌道中行役之劳遂成  
茱萸笑把登高阁，菊蕊才堪荐一觞。  
却忆当年关表路，无花无酒更凄凉。  

陶梦桂　舟次卷雪楼四首  
簿书期会不相关，老眼如何不得闲。  
景物无端故勾引，淮山尽处又庐山。  

陶梦桂　舟次卷雪楼四首  
踏遍三边过剑关，故山风月几年闲。  
如今著我中间住，风月无缘独占山。  

陶梦桂　舟次卷雪楼四首  
生怕老来先告老，却於闲处不禁闲。  
不将黄卷遮双眼，便卷朱帘看远山。  

陶梦桂　舟次卷雪楼四首  
虎豹从渠守九关，不求进步只求闲。  
归装幸有新时在，一字千金尽买山。  

陶梦桂　舟次吴城山  
淮蜀荆襄老此生，归与双眼识吴志。  
树依神力连云暗，水到江西彻底清。  
去棹来帆南北客，孤鸿落日古今情。  
枯肠尚可搜诗句，三老放船钲一声。  

陶梦桂　追次前韵  
清泉白石故依然，俚语当时已浪传。  
千里归来寻旧约，一生鞅掌任前缘。  
身强只欠登山屐，老去何须负郭田。  
金石旧交半沦谢，新松嫩竹是忘年。  

陶梦桂　自述  
每与溪山对，自然怀抱开。  
不愁明日事，何用即时杯。  
一任头如雪，孤眠鼻有雷。  
早间巾履润，池上看鱼来。  

陶梦桂　自题  
短衣匹马遍关山，二十年来一梦间。  
万里烟尘催我老，一溪风月伴人闲。  
处心简淡常常足，着意经求事事艰。  
亭午厨人多喜色，邻翁举纲得鱼还。  

陶迁　题清芬阁二首  
卢茨源上风烟好，结架遥怜云水湄。  
曾是先生亲卜篵，不妨相国细吟诗。  
山开两峡云来暝，滩急一江帆到迟。  
作意云孙真好事，清芬高继昔人□。  

陶迁　题清芬阁二首  
平生无梦到班行，留得清名与世长。  
此老风流胜此谢，诸郎佳句似池塘。  
挂云出屋须临赋，卓笔名题信似狂。  
小泊便思安石渚，他年容我听鸣鴹。  

陶去泰　句  
富川置治湖山中，胜气环聚乐清雄。  

陶去泰　句  
富川郡治居高闲，万顷平湖几案间。  

陶彝　句  
生凉好鸡苏佛，回味宜称橄榄仙。  

陶应靬　废宫  
雨坏宫墙蔓草多，自披荒棘认铜驼。  
旧家游女知亡国，不唱春风缓缓歌。  

陶应靬　古诗二首  
晨选期门士，大猎南山阳。  
白日照旌旗，咫尺临清光。  
之子才且武，结发在戎行。  
控弮拉羆虎，馀勇殊未央。  
回车宴五柞，举烽令行觞。  
禾黍被中野，松柏生高冈。  
借问何所思，所思在冀方。  
彼美冀方士，安得同翱翔。  
峨峨切云冠，奕奕夫容剑。  
扬扬徒旅繁，济济驾紫燕。  
行行向双阙，去上未央殿。  
君明臣亦良，四海毕清晏。  
斋房多灵芝，郊薮凤凰见。  
群臣亦何为，称功劝封禅。  
中夜整冠带，览彼明月光。  
屏营不能寐，忧心独怦怦。  
危坐待月发，牵牛直南荣。  
盈庭树兰蕙，芬香日凋零。  
客行随所适，感物怀故乡。  
朝发雁门道，夕入兰台宫。  
佳宾会若云，列鼎吹笙簧。  
终岁极燕乐，保己有馀庆。  

陶应靬　古诗二首  
仙人降瑶席，风露清坛场。  
朗咏玉书文，遥上绿云章。  
阊阖启中夜，五色垂景光。  
霓旌导绛节，授以长生方。  
湛然守中扃，不迎亦不将。  
琼浆酌天和，玉芝茹春香。  
手种蟠桃花，坐待三千霜。  
相从广成子，鸾鹄参翱翔。  

陶羽　古歌赠岩主喜公  
喜公心眼如有灵，善择此岩来构扃。  
崖根踏碎暮烟碧，洞门凿破苍苔青。  
交加乱石虎狼坠，纵横怪木龙蛟形。  
其间可以松萝招隐，云霞放情。  
傲复傲兮何富贵，瓷复瓷兮闲利名。  
况乎龙蛟勇背俟风雨，灵龟垂首思雷霆。  
我今方为年少英，青山未有归去心。  
他时致尧功业成，与师高卧白云深。  

滕白　七绝三首  
稻穗登场谷满车，家家鸡犬更桑麻。  
谩栽木权成篱落，已得清阴又得花。  

滕白　七绝三首  
周遭圩岸缭山城，一眼圩田翠不分。  
行到秋苒初熟处，翠茸锦上织黄云。  

滕白　七绝三首  
古来圩岸护隄坊，岸岸圩圩种绿杨。  
几久树根无寸土，绿杨走入水中央。  

滕白　山行  
马头间觉入从客，叠嶂清秋度百重。  
长见孤云能作雨，未应片水不藏龙。  
花村几处连修竹，涧石谁家倚瘦松。  
本若无心许明代，好寻巢许此韬踪。  

滕白　题汶川村居  
种茶岩接红霞坞，灌稻泉生白石根。  
皤腹老翁眉似雪，海棠花下戏儿孙。  

滕白　燕  
短羽新来别海阳，真珠高卷语雕梁。  
佳人未必全听尔，正把金针绣凤凰。  

滕岑　白紵歌  
白紵舞女杨花轻，玉笙学得悲风鸣。  
烂然繁星上华檠，凉苑夜宴风气清。  
美人酒半妆脸明，宝钗绾髻歌欲倾。  
良宵人人愿君醉，岂问遍谁得君意，  
君其欢娱至万岁。  

滕岑　白紵歌  
白紵舞衫记初着，月明侍宴临飞阁。  
舞余香暖苒浮襟，进前持酒力不任。  
君王凝笑杯未覆，不惜低徊重舞曲。  
当时一身备百好，月不长圆秋易老。  
白紵凄凉弃箧中，不悲见弃悲秋风。  

滕岑　次韵乐天村居  
池水浮黄叶，窗扉列翠岚。  
蚁历新梦破，鸥已旧盟寒。  
足病喜安坐，目昏愁远看。  
无人来问道，不用倒幡竿。  

滕岑　次韵乐天村居卧病  
岩桂花已空，时节秋尚暮。  
丛菊夹径幽，犹未金钿露。  
好客唤不来，衰疾推不去。  
山园何寂寥，秋声起竹树。  
西郊远尘境，更在山崦住。  
自应亲友绝，休问何以故。  

滕岑　次韵乐天村居卧病  
平林卷宿雾，白日行黄道。  
窗横四围山，门掩三径草。  
老人苦夜永，褰衣起常早。  
既无姬妾侍，宁有衾禂抱。  
身心两清净，衰病反为好。  
问我年几何，年已踰绰老。  

滕岑　次韵乐天村居卧病  
瓦盏茅柴濁，砖炉榾柮红。  
味如饮醽醲，暖胜燎蒿蓬。  
万种皆幻事，一真惟太空。  
旧毡敷故絮，小合臣衰翁。  

滕岑　次韵乐天目昏  
百年今已八十五，此去光阴能几多。  
足病半生为我祟，目昏今日奈渠何。  
也知乱膜无方法，正为躯书被折磨。  
瞽者欲行须用杖，不如安稳坐盘陀。  

滕岑　次韵乐天山居  
不能蚤岁作农夫，强学为儒途路迂。  
老有微官沾薄禄，钝无捷径上荣衢。  
遥峰窣堵似屏展，近岸拒霜如锦铺。  
莫笑吾庐大幽寂，眼前此景一村无。  

滕岑　次韵欧公残杏  
春风虽高却不寒，扶杖起散腰脚顽。  
昨朝阴晦忽开霁，造物变化胡可原。  
休嫌出游日色薄，大胜坐听檐声潺。  
百岁光阴人易老，一年时节春易阑。  
但知良辰合大醉，岂羡显官乘高轩。  
桃花飘零李花在，垂柳嫋娜芳草繁。  
谁能有药扶我足，使我郊野穷跻攀。  
山公接{上四下离}自倒着，吾发已秃久不冠。  

滕岑　短歌行  
铸黄金，服白玉，  
方法难成日月促。十年著书五车读，  
功名未就鬓发秃。海水可尽山可平，  
人心何日息营营。安期羡门果何在，  
贾谊刘向终奚成。前人不悟已如此，  
后人还复蹑其轨。玉东西，  
金叵罗，君不肯醉当奈何。  

滕岑　鼓腹无所思朝起暮归眠湫明诗也以诗定韵为十诗  
郊墟远人烟，栖迹在衡宇。  
年龄迫衰谢，渐觉有病苦。  
眼如隔罗轂，耳仅闻钟鼓。  
手中一枝筇，藉以扶伛偻。  

滕岑　鼓腹无所思朝起暮归眠湫明诗也以诗定韵为十诗  
少习举了业，不能中科目。  
暮竟为尉丞，州县甘碌碌。  
四任奉真祠，一家仰雨禄。  
勿云腹负予，予亦负此腹。  

滕岑　鼓腹无所思朝起暮归眠湫明诗也以诗定韵为十诗  
居闲阅往史，掩卷忽长吁。  
儿闻翁吁声，取酒满注盂。  
悠然尽三酌，杂虑散如驱。  
乃知此神物，不可一日无。  

滕岑　鼓腹无所思朝起暮归眠湫明诗也以诗定韵为十诗  
我居西山下，距城半里所。  
门前有雀罗，户风无阿堵。  
小园桃李空，数棱独苦苣。  
同心相过时，小摘为烹煮。  

滕岑　鼓腹无所思朝起暮归眠湫明诗也以诗定韵为十诗  
我前有万古，昨梦那无追。  
我后有万世，未梦安可期。  
欲知今现在，正似昨梦时。  
梦中无实事，徒自劳心思。  

滕岑　鼓腹无所思朝起暮归眠湫明诗也以诗定韵为十诗  
立夏少半月，谷雨是今朝。  
梅子酸着齿，麦穗长半腰。  
天运不暂停，又将转斗杓。  
无复冬裘御，重取夏扇摇。  

滕岑　鼓腹无所思朝起暮归眠湫明诗也以诗定韵为十诗  
芳菲去无迹，人家绿阴里。  
有园屋西偏，足以纵步履。  
酴醿香绝奇，橘花香更美。  
日供香自发，不待微风起。  

滕岑　鼓腹无所思朝起暮归眠湫明诗也以诗定韵为十诗  
万籁止不作，寂寂山居夜，  
鼓声起神祠，磬声来佛舍。  
幽人启楼窗，片月光相射。  
此景不可孤，呼儿具杯斝。  

滕岑　鼓腹无所思朝起暮归眠湫明诗也以诗定韵为十诗  
神龙固难豢，天马岂易韟。  
渊明肯折腰，为此五斗微。  
我本田野人，初不慕轻肥。  
食未从人乞，隐不待赋归。  

滕岑　鼓腹无所思朝起暮归眠湫明诗也以诗定韵为十诗  
我读渊明诗，或至忘食眠。  
人物葛天民，度越羲黄前。  
胸中抱真淳，笔下杂言诠。  
妄讥闲情赋，讵识其超然。  

滕岑　官捕虎行  
世无壮士力扼虎，群虎食人人莫御。  
上官付之无奈何，悬赏谩令招猎户。  
猎户徒肾逐麕麂，初非法中虎匠比。  
心胆既怯赏又轻，谁肯向前判一死。  
官遣弓兵相助佐，猎户见之气先挫。  
心忧得赏为所分，眼见有虎容渠过。  
弓兵散在村落中，村民鸡犬为一空。  
四足之虎未可捕，两足之人与虎同。  
真虎为患时一出，人虎为患朝连久。  
东乡闻虎在西邻，人虎又向西乡集。  
野外晡时即掩关。椎苏不复更登山。  
人虎难避愈真虎，纵为虎食不闻官。  

滕岑　寒鸡  
寒鸡强知晓，初鸣梦惊破。  
我事不在早，援衾且复卧。  
待旦枕戈寝，将朝盛服坐。  
吾生无怨仇，吾责非辅佐。  
况当苦寒月，北风正欣簸。  
且复待午暄，徐起毕经课。  

滕岑　和方薄山居  
江村宜晚景，老眼见来稀。  
远岫屏六出，残霞锦一机。  
月华池上好，暑气竹间微。  
不羡御风列，旬余五日归。  

滕岑　和陶渊明饮酒诗  
风浪渺平陆，吾行将安之。  
酒中有乐国，犹是太古时。  
孰云道里长，一觞自臻兹。  
不知有先死，况复忧与疑。  
何辞日一往，蟹螯正堪持。  

滕岑　和陶渊明饮酒诗  
拿舟漾明月，把酒对青山。  
月影涵山扉，妙处端难言。  
回觞劝鸥鹭，吾与尔忘年。  
适意只自知，讵可他人传。  

滕岑　和陶渊明饮酒诗  
人性政自静，动者乃妄情。  
纷纷相倾夺，富贵与功名。  
形存神已亡，嗟汝难久生。  
岂知旷士怀，古井波不惊。  
醪酒辅吾体，不待金丹成。  

滕岑　和陶渊明饮酒诗  
今我思故里，身不能奋飞。  
登高眺山川，孰知予心悲。  
却思大化中，万类本无依。  
何者为我庐，是处皆可归。  
幽忧不自释，齿发日变衰。  
不如倾兹酒，杯行无固违。  

滕岑　和陶渊明饮酒诗  
秋风入我室，百虫自相喧。  
中夜卧不周，起视河河偏。  
念我平生友，托体归青山。  
游魂往何方，千载不复还。  
人生共如此，但醉勿复言。  

滕岑　和陶渊明饮酒诗  
古人不可见，滔滔天下是。  
渊明舍之归，惜此三径毁。  
樽中幸有酒，饮事付自尔。  
我观饮酒诗，信矣质而绮。  

滕岑　和陶渊明饮酒诗  
堂堂东坡公，文章万人英。  
尝和饮酒诗，曲尽今古情。  
平生不解饮，而独喜客倾。  
仇池一仙去，九韶瘖不鸣。  
不知几百年，斯人还复生。  

滕岑　和陶渊明饮酒诗  
嵇康故人达，醉中凛英姿。  
因送孤飞鸿，手抚枯桐枝。  
聊将弦上意，寓此胸中奇。  
才高身不容，谅非人力为。  
麟伤终可叹，龙化真难羁。  

滕岑　和陶渊明饮酒诗  
我游桐君山，霁色天地开。  
秋水净远瞩，秋山入奇怀。  
兹游有夙约，所愿喜不乖。  
岩岩彼高阁，上有浮云栖。  
其下插奫沦，百尺不见泥。  
同来二三友，斗酒相戏和。  
笑语飞鸟上，醉眼风烟迷。  
醒时日已堕，明月照我回。  

滕岑　和陶渊明饮酒诗  
壮士志四方，小夫守一隅。  
所禀既殊科，所趣亦异涂。  
毋论贤与愚，等为造物驱。  
岂如饮家流，一醉不愿余。  
两忘适与莫，毕世醉乡居。  

滕岑　和陶渊明饮酒诗  
煌煌佳菊花，开遍溪傍道。  
后时难独立，得伴秋光老。  
孤芳迫霜露，采采及未槁。  
浮我白玉醪，色香相媚好。  
悠然尽数酌，人弃我所宝。  
一榻醉曲肱，何必游人表。  

滕岑　和陶渊明饮酒诗  
止酒盟诸神，覆杯未几时。  
有客苦相劝，持杯前致辞。  
人生足烦恼，至乐实在兹。  
欲饮恐渝盟，不饮客见疑。  
我性本嗜饮，强止良自欺。  
为客尽一醉，惟神其听之。  

滕岑　和陶渊明饮酒诗  
嗣宗初亦仕，偶爱东平境。  
复求步兵尉，在职未尝醒。  
当世疾如仇，妙音谁复领。  
吾详竹林人，此士诚脱飅。  
至今群虱喻，言与丹青炳。  

滕岑　和陶渊明饮酒诗  
佳辰菊始华，白衣适尔至。  
开樽且复坐，径向丛边醉。  
陶死向千载，风流孰其次。  
达人岂在酒，寓意乃为贵。  
吾知元亮贤，嗜酒不嗜味。  

滕岑　和陶渊明饮酒诗  
爱酒扬子云，家世一区宅。  
校书登天禄，落拓聊寓迹。  
彼视汉公卿，何啻相什百。  
著书效周易，人笑玄尚白。  
傥非桓谭辈，诋诮谁与惜。  

滕岑　和陶渊明饮酒诗  
佛氏苦戒酒，详见所译经。  
谓人诸罪业，多以酒故成。  
酒岂能造罪，心为物变更。  
心空罪亦空，径造金仙庭。  
今我举兹酒，聊救饥肠鸣。  
虽云违佛戒，初匪堕俗情。  

滕岑　和陶渊明饮酒诗  
少小慕至道，壮大无所得。  
岁月忽如流，行年向不惑。  
尔来涉忧患，视听半昏塞。  
谁能更苦辛，举战蛮触国。  
但愿常醉眠，万事付一默。  

滕岑　和陶渊明饮酒诗  
有客衣百衲，狂言如病风。  
一饮至数斗，醉臣官道中。  
我尝延之饮，问对略可通。  
告我珠异雀，无轻发其弓。  

滕岑　和陶渊明饮酒诗  
昔人揣才力，宁隐不愿仕。  
仕者要及物，隐者止为己。  
禄丰责已重，外劳中愧耻。  
何如未仕时，优游安井里。  
吾观隐者传，沉湎亦见纪。  
而於公卿辈，小累讥不止。  
布衣有真乐，势位何足恃。  

滕岑　和陶渊明饮酒诗  
是非俱幻影，妄别伪与真。  
世界如空华，谩公浇与淳。  
古人今何在，千载一梦新。  
唐虞且空虚，岂复有隋秦。  
况我此之身，天地一微尘。  
区区欲徇世，用力嗟徒勤。  
迩来稍自悟，遂与杯酌亲。  
世味如嚼蜡，说酒犹生津。  
朝醉忘盥頮，暮醉忘冠巾。  
世人自我异，我岂异世人。  

滕岑　记前身  
广智绍兴初，有僧清首坐。  
颇亦有禅学，非但严经课。  
吾祖知其人，尊之如达磨。  
延归羞香饭，间亦闲相过。  
祖时年已老，无孙继耕播。  
耿耿常在念，不敢与人言。  
此僧偶闻之，使之祷佛前。  
且云韶国师，道场在玉泉。  
凡人求男女，如观音应缘。  
祖遂相约往，此僧遽欣然。  
是夕僧坐逝，有偈人共传。  
祖即焚香拜，前诺师岂负。  
灵魄决不昧，请与师同去。  
祖如师在日，拱手侍行步。  
既至即影响，幡脚转不住。  
已而得吉卜，有孙生岁暮。  
人云所生孙，即是师前身。  
往来无处验，虚实何足论。  
识者闻之笑，愚者以为真。  
可怜滕氏子，一生命穷薄。  
晚逃儒者佛，两缘无所觉。  
若果是此僧，无乃行路错。  
聊复成此诗，一任人贬駮。  

滕岑　寄友人王晋老  
送君行日雪扬飞，曾几何时画箑挥。  
自别空惊须发变，得书聊证梦魂非。  
紫枢白简家声在，黄卷青灯生事微。  
悟得随缘安乐法，不应羁旅更沾衣。  

滕岑　甲申大水二首  
吾州背山面江流，一雨便有泛溢忧。  
况复梅霖倒江海，白昼光若龙移湫。  
眼看上流没高树，下流屋庐渺无处。  
君不见甲子之岁至甲申，如此灾变已三度。  

滕岑　甲申大水二首  
歙水震荡方流东，婺水南来塞其冲。  
二水争雄屹不去，孤城汇为河伯宫。  
经旬水落流民复，身存不用嗟无屋。  
君不见去年金虏破淮壖，城郭千里无人烟。  

滕岑　江上望西兴  
跨浦桥边万里风，客帆去尽暮江空。  
西兴只在斜阳里，白壁青林淡染红。  

滕岑　蒋中丞庭下芙蓉三首  
西风吹下一庭秋，秋自无聊花更愁。  
醉脸晚来红拂掠，未妨萧瑟却风流。  

滕岑　蒋中丞庭下芙蓉三首  
莫把秋芳与春比，物生各各以时行。  
只今独步西风里，那得春花与抗衡。  

滕岑　蒋中丞庭下芙蓉三首  
菊与为朋竹与邻，闭门谁见晓妆新。  
不须多羡苏堤好，车马往来尘污人。  

滕岑　九日求米  
绝粮缺酒两堪悲，宁可无杯不可饥。  
谩有黄花供老眼，正无红粒续晨炊。  
太官羔酒何须羡，朝士茱萸亦谩思。  
聊与重阳添故事，不妨乞米赋新诗。  

滕岑　句  
苔痕遗鸟爪，菊本寄蛩音。  

滕岑　句  
客橹行何晚，邻机织未休。  

滕岑　句  
老屋险不仆，寒袍半欲紪。  

滕岑　乐天狂歌词  
忆昔少狂逸，舞酒即典衣。  
痛饮至烂醉，危坐读楚词。  
今我已衰老，不复如前痴。  
尚要饮酒醪，聊用度岁时。  
为儒不登第，为郎又乏赀。  
无衣以准酒，狂歌徒尔为。  

滕岑　楼上偶成  
高阁前依柳，幽窗下见池。  
废书凡累日，倚槛独多时。  
谷暖花开遍，山长鸟去迟。  
千穷坐一拙，元自不关诗。  

滕岑　楼上偶成  
陇麦已抽穟，山田未立苗。  
雨声愁昨夕，晴色喜今朝。  
柳絮青天雪，松风陆地潮。  
山居足幽事，吾隐不须招。  

滕岑　绿柿寄开欲游钓台以诗谢  
西城好在朱夫子，屈指经年隔笑谈。  
忽枉尺书相劳苦，更蒙绿柿远分甘。  
似闻欲访严陵濑，何惜暂辞弥勒龛。  
已约桐君候舟楫，当令风月往迎参。  

滕岑　梅花  
欲寻好句乞梅花，从实平章不要夸。  
且道色香谁可比，只才拟议即成差。  

滕岑　梅花  
论白人惟议冰雪，言香佛亦取旃檀。  
旃檀冰雪固大好，只恐将渠比并难。  

滕岑　梅花  
色香其实无与比，摹写百端良可嗟。  
我今与下语一则，此是梅花非别花。  

滕岑　南新慈照寺  
平生不踏南新路，早岁尝诵东坡诗。  
青牛聋僧今不见，慈照乃有那律师。  
君不见世间万事皆儿嬉，不如聋盲百不知。  
双明阁上夕阳时，一笑二子闲争棋。  

滕岑　拟白马篇  
白马紫游韁，意气何飘扬。  
五陵富贵子，人谓天上郎。  
春华动新鞭，□盖生辉光。  
行经几台观，下马毬鞠场。  
吹弹陈妙伎，歌舞集名倡。  
欢醉未云足，挥散千金强。  
朝游曛莫返，讫春以为常。  
天禄扬子云，砽砽事文章。  
草玄既自苦，投阁仍自伤。  
平生甚爱酒，何增酣杯觞。  
较彼万不如，虚名何足臧。  

滕岑　拟名都篇  
名都一何绮，宇内第一洲。  
富贵习奢靡，{上执下日}御乃其尤。  
沈沈彼大屋，缭垣峻而修。  
主人正恩幸，执事近冕旒。  
金多不可计，势张渠得俦。  
藻幄群艳女，雕舆盛华驺。  
器用尚方亚，服食中禁侔。  
园池亦何似，三岛与十洲。  
称者不胜谈，观者徒眩眸。  
迅雷忽下击，飞电仍穷搜。  
方恃金玉坚，遽为烟雾收。  
天道不可欺，崇替定难筹。  
陈迹变陵谷，谁复为悲忧。  

滕岑　秋江四绝  
十日江头一向风，差差寒浪白吹空。  
渔舠轾小不如叶，信意低昂风浪中。  

滕岑　秋江四绝  
风色萧萧日色晴，晚潮未到水波平。  
系槎艇子关蓬睡，不管溪南唤渡声。  

滕岑　秋江四绝  
一川晚色澹烟浮，不觉潮生水倒流。  
人语津亭灯火闹，客帆椎鼓过沙洲。  

滕岑　秋江四绝  
玉轮推上暮云端，金蹙波心一片澜。  
隐隐渔舟横绝去，何人江岸倚楼看。  

滕岑　秋晚  
槭槭霜风劲，駸駸物象彫。  
屡迁怜蟋蟀，一败笑芭蕉。  
林叶疏逾响，山云薄易消。  
虽无远行役，对此亦何聊。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
中年知学道，所得不造微。  
老来衰拙甚，动与世俗违。  
诗书束高阁，蓬藋掩坏扉。  
自应车马绝，不待门墙挥。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
蚕妇正望晴，耕夫又须雨。  
蚕既恶湿叶，牛惟便润土。  
我不事农桑，薄禄仰官府。  
衣食有不足，何敢怨贫窭。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
自得林下趣，穷处甘如荠。  
白云为朋友，青山是昆弟。  
幽池萍未生，闲来弄清泚。  
照影不能悟，徒自尘缨洗。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
风吹飞絮乱，日照游丝高。  
晴景方可爱，暮雨忽潇潇。  
老人蚤睡眠，梦觉鸡戒朝。  
檐声鸣阶除，云气冒山椒。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
去岁所种竹，今岁望成林。  
竹萌犹未见，时节春已深。  
逮茲一雨润，犊角庶可寻。  
切勿轻剪馘，长养令萧森。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
久雨爱晴色，久晴欣雨声。  
下人自分别，上天了无情。  
人喜春色丽，又悲秋气清。  
是皆妄心耳，四序奚亏成。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
远寺有缁徒，殷勤久见招。  
是日篮舆出，轻雨飒晨飚。  
稽首谒佛像，焚香坐僧寮。  
岂惟饭满钵，兼有酒盈瓢。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
静观一世人，忙多闲者少。  
须发已剥除，应接亦纷扰。  
何术生羽翼，物外得轻矫。  
阀　求九转丹，且尽一尊醥。  

滕岑　三月十二日晚雨因取渊明诗微雨洗高林清飚矫云翮之句定韵赋十诗翌  
老人见桃花，悟者有灵云。  
我见亦有悟，花前饮玉醺。  
可怜南北家，论说事纷纭。  
为问参老禅，何如参面君。  

滕岑　山礬  
水仙委虀　江梅老，架上酴醿雪未翻。  
千斛妙香留不用，一时分付与山礬。  

滕岑　上郑广文  
瓦注非真巧，昌歜非众嗜。  
我诗本不工，好之弗肯置。  
胡能致温饱，颇复作灾祟。  
无盐不自知，刻画要妍媚。  
先生六艺学，已得圣贤秘。  
三绝笑郑虔，诗律乃游戏。  
伊予亦何幸，苴2获巾屦侍。  
岂惟怯大巫，正自惭小技。  
却嗟贾长江，哦诗尹不避。  
文公倘见容，愿教推敲字。  

滕岑　题钓台对严氏楼三首  
扁舟江上几曾经，山崦层楼似画屏。  
岂料今为倚楼客，谁能添我入丹青。  

滕岑　题钓台对严氏楼三首  
秘祖高怀傲帝王，远孙依旧晦文章。  
不须苦要为官去，看水看山味最长。  

滕岑　题钓台对严氏楼三首  
秋江不许一尘染，只有青山倒影寒。  
我欲移家来住此，烦君先为斩鱼竿。  

滕岑　题永泰显上人个中庵  
葛藤遍诸方，悟老能几个。  
谁知个中庵，炉火但趺坐。  
斋钵幸不空。法轮常自磨。  
饥餐困来眠，工夫没量大。  

滕岑　题永泰显上人个中庵  
内外及中间，无处寻这个。  
若舍内外中，又向鬼窟坐。  
团团踏故迹，笑杀牛挽磨。  
随处即个中，始显机用大。  

滕岑　酴醿  
红紫从渠巧斗新，不妨自着素衣巾。  
中庭今夜群仙戏，总是广寒宫里人。  

滕岑　酴醿  
向人未肯吐芳心，玉困香融已不禁。  
久矣禅心无色想，如何对此独沉吟。  

滕岑　酴醿  
群芳谁不让天柔，笑杀金沙敢并游。  
少借余妍入樽酒，真堪一斗博凉州。  

滕岑　玩松竹  
萧萧园中竹，不复数萱草，  
苍苍池上松，岂更问苹藻。  
二物吾所爱，难为俗人道。  
竹如吾之节，松似吾之老。  
烟雨风月中，形声俱媚好。  

滕岑　玩松竹  
马目在屋南，龙峰在屋北。  
南为山所障，北半露山色。  
赖有竹与松，足供予燕息。  
竹乃前赠栽，种自别墅得。  
松长已百年，不知谁所植。  

滕岑　惜梅  
沙晴日暖雪消时，春到南枝未觉迟。  
东崦人家三百树，与君扶杖试寻之。  

滕岑　惜梅  
沈瘦难禁诗作魔，年年诗句为花多。  
亦知习气要除尽，奈此高风胜韵何。  

滕岑　惜梅  
牧孺樵童不管风，乱攀曾不比荆榛。  
那知立马江南客，一萼真香泪一巾。  

滕岑　闲题  
漏云残日凄欲阴，占巢归鹭纷投林。  
风吹旷野暮色白，山近小窗秋意深。  
已将梦事了得丧，更凭杯酒寄浮沉。  
书生习气难料理，有底苦吟劳此心。  

滕岑　辛丑大水  
天公哀此生人苦，潸然出涕洒下土。  
五昼五夜涕不已，平陆成河山作渚。  
是方为邑本霔下，今者之变顷未睹。  
何止人家水半扉，或压或溺遍处所。  
举家老稚几为鱼，夜乘一叶投山坞。  
虽知此邦祸可免，颇念吾庐欹莫拄。  
朝登山巅聊放目，流尸蔽江可胜数。  
何处奔洪之所挤，一旦至斯辜非汝。  
天公用是涕愈流，阳侯正自喜且舞。  
我愿天公且收涕，忧之反伤亦奚补。  
但令老眼开日月，苍生自然得安堵。  

滕岑　行路难  
行路难，东南地倾水瀰漫。  
三江五湖沧海宽，鱼龙出没肆神奸。  
万斛不劳一蹴翻，江水有潮溪有滩。  
钱塘潮头平越山，乘潮寄命呼吸间。  
上滩篙挽寸步悭，下滩小跌沦奔湍。  
我行河道差若安，亡奈众堰为阻艰。  
两牛力尽费跻攀，咫尺犹如限重关。  
行路难西南之险更莫言。一山至有百八盘，  
猿猱欲上愁复还。汝知惮行要登船。  
恐汝胆落濆淖旋。此去投北经中原，  
崑崙万里倾濁澜。一吞数舟岁常然，  
舟楫么麽吁难全。陆行崤函车不前，  
况复羊肠万屈蟠。其余禹历诸山川，  
深入无底高{左扌右致}天。行路难，  
有如此，不如闭门且隐几。  
门前有地平如砥，无忧那忧勃堆起。  

滕岑　杏花  
君家两杏闹春色，浓淡胭脂染不齐。  
试唤赵昌来貌取，若边好着白鹇栖。  

滕岑　游西湖五首  
白浪吹船投跨浦，黄尘扑帽走沙河。  
若无西湖一慰眼，奈此客中劳悴何。  

滕岑　游西湖五首  
雪寒映湖湖水明，西子淡妆仍浅颦。  
不会吴儿底心性，冒寒湖上去寻春。  

滕岑　游西湖五首  
林君庐不存已久，苏公堤比旧尤佳。  
绝怜夹堤柳渐暗，谁见傍庐梅正花。  

滕岑　游西湖五首  
乍来乍去堤边鹭，似有似无烟里山。  
何人为展古画轴，尘暗缣绡浓淡间。  

滕岑　游西湖五首  
丰乐楼头沸管弦，拍床唤酒记当年。  
而今寂寞空栏榡，楼下涟漪自宛然。  

滕岑　赠何应叔  
一面玉泉三载前，重来云翮已翩然。  
笔端何自得许妙，林下不当迍此贤。  
作个分明蚁宫梦，胜渠辛苦鸟窠禅。  
无盐定自废刻画，索我恶诗何处传。  

滕岑　赠徐谷三绝  
解后逢君醉山县，殷勤访我到江城。  
闲携箬笠无人识，狂杀痴儿问五行。  

滕岑　赠徐谷三绝  
裂去儒冠今几年，颠毛萧索任垂肩。  
相逢记得初相识，回首西风一泫然。  

滕岑　赠徐谷三绝  
曾向林间对酒卮，不嫌俗物亦伸眉。  
江湖若许同归去，能为先生理钓丝。  

滕岑　折花  
清晨折新花，插向玉瓶水。  
休云离本根，且复新案几。  
置酒就之饮，芳片落杯里。  
犹胜向中园，容易污泥滓。  

滕岑　中兴碑  
字画端重无倾欹，文辞简古有刺讥。  
高堂一见为却立，知是浯水中兴碑。  
当时长安望浯水，相去不知几千里。  
斯文自合上送官，如何鑱向千岩底。  
二公用意深复深，知我罪我俱无心。  
不向一时求赏音，亿代宝之如璯琳。  
孽臣之事置莫说，尚喜蚕头未讹缺。  
纷纷理乱堕空虚，千古断崖悬日月。  

滕岑　拄杖  
久矣相随若弟昆，周全险阻可须论。  
断桥测水露半影，野路擉泥留乱痕。  
痴坐自怜今日嬾，颠持敢忘昔年恩。  
得君分付吾何恨，休向林间打睡门。  

滕岑父　和岑子上郑广文诗  
吾侪不解事，刚欲羊枣嗜。  
居然藜苋肠，厚味非天置。  
甘此腐儒餐，庶几不为崇。  
朼来钓濑滨，溪山相妩媚。  
况复有诗人，深悟作者秘。  
诸公竞推挽，其柰造物戏。  
青衫晚从事，着以供燕侍。  
文章可华国，谁云只小技。  
堂堂陈无敌，敢不三舍避。  
载酒践前盟，时当问奇字。  

滕继远　新晴可喜同吴斗南登塔院  
一雨浃辰外，乍晴如酒醒。  
临豩照净绿，陟巘到高青。  
翠霭俯深樾，黄云迷远坰。  
超然信尘表，风袂龙冷冷。  

滕珂　谒梅都官墓  
百年诗老卧空山，犹忆当时语带酸。  
赢得儿童唤夫子，可怜名位只都官。  
手编新史唐文备，骨立残碑汉籀漫。  
落日牛羊上丘陇，草埋翁仲独蛾冠。  

滕珂　谒梅都官墓  
宛陵城南柏山寺，行到西厢见旧祠。  
人物欲观喜佑老，铭文空有醉翁辞。  
银章粉墨谁舒卷，金薤琳琅自陆离。  
每见河豚起春岸，永怀风致细哦诗。  

滕墂　拜岳将军墓  
大坟老树列其中，小冢旁堆树亦同。  
不世孝忠惟父子，极天愤痛在英雄。  
上方有剑谁能请，中国输金使不通。  
相对含悲石翁仲，老衰无泪落秋风。  

滕墂　东城  
东城有高楼，峨峨冠城阙。  
我来属昏暮，见此初上月。  
遥天罗江山，极目如霁雪。  
江山秀如此，岂不生豪杰。  
临风一高歌，达曙何由歇。  

滕墂　溪村  
独步溪村午，时时一二家。  
绿波浮锦鸭，翠草点黄花。  
钓石临溪古，连山绕径斜。  
幽人吟未极，西日散平沙。  

滕玲　九日登方山  
知君夙昔爱登山，特地相携上峻峦。  
岂但登高如杜牧，故应访旧忆未宽。  
凝眸直欲小东鲁，振袂如将近广寒。  
幸有酒尊供笑语，不愁归路十分难。  

滕乔　和刘颖呈张经略韵  
隐然重望压边尘，号令风生玉帐兵。  
诗思江山真得助，威声草木尽知名。  
要令万顷窥黄宪，不把千畦付曲生。  
坐使胜游还旧观，追随那得胜公荣。  

滕涉　游泰山灵岩寺  
山半旧招提，扪萝蹑石梯。  
佳名标四绝，胜境出三齐。  
殿古烟霞窟，庭深桧柏蹊。  
岳灵分地界，云险接天倪。  
香篆清风褭，松廊翠巘低。  
飞尘无路入，幽鸟隔岩啼。  
破梦泉声急，飘凉竹韵凄。  
微阳生顶上，残月落峰西。  
暂到犹尘慮，长居信觉迷。  
致君功业就，向此卜幽栖。  

滕翔　普照寺  
海翻波浪绕危峰，无尽岩前此界空。  
不是灰心求佛者，片时艰住寂寥中。  

滕元发　浮云楼  
举头便是长安日，弄袖时飘梦泽风。  
茂苑久抛飞鸟外，楚台遥在碧云中。  

滕元发　寄越州范希文太守  
江山千里接仁风，都在东南秀气中。  
为问玉皇香案吏，蓬莱何似水日宫。  

滕元发　结客  
结客结英豪，休同儿女曹。  
黄金装箭镞，猛兽画旗旄。  
北阁芒星落，中原王气高。  
终令贺兰贼，不著赭黄袍。  

滕元发　句  
主人留客醉，酒美蟹螯肥。  

滕元发　句  
野色更无山隔断，天光直与水相连。  

滕元发　句  
万国休后外，群生奏凯中。  

滕元发　句  
寒日边声断，春风塞草长。  
传闻汉都护，归奉万年觞。  

滕元发　句  
负鼎早为汤右相，有文今作鲁夫人。  

滕元发　句  
葱岭占佳气，氊裘拜未央。  

滕元发　送程给事知越州  
又领州麾过故乡，谁怜肚胆异班行。  
患销南海城先具，气压胡天国自强。  
造膝华褒辉黼黻，跋朝佳句敌琳琅。  
圣君求治如星火，休斗新诗恨丈光。  

滕元发　送俞汝尚致仁还乡  
清明冲节是身谋，御史郎官不肯留。  
回首轩裳双脱屣，放怀天地一轻沤。  
卞云苕月柴门静，菱雨苹风野艇秋。  
仰羡冥鸿空自愧，区区图报示知休。  

滕镇　绍熙辛亥六月中伏日出郭观稼小休野石读仲权正字壁间所题诗因次韵  
稻香蔼蔼暑风清，下马传觞听水笙。  
父老指诗怀旧尹，为镌岩石寄心声。  

滕镇　绍熙辛亥六月中伏日出郭观稼小休野石读仲权正字壁间所题诗因次韵  
身傍蓬莱近紫清，巧言一出忽职笙。  
祗今家食应无恙，书傅衡阳雁寄声。  

滕宗谅　白云楼  
白云楼危压晴霓，楼下波光数毛发。  
雕甍刻桷出烟霞，万瓦参差鹏翼截。  
兰汀蕙浦入平芜，天远孤帆望中灭。  
屈平宋玉情不尽，千古依然在月风。  
漂零坐想十年旧，岁月飞驰争列缺。  
青云交友梦魂断，白首渔樵诚契阔。  
安居环堵袁安老，泣抱荆珍卞和刖。  
折杨虽俚亦知名，犹欲楼中赓白雪。  

滕宗谅　翠光亭  
千古江山好树新，翠光亭上一伤春。  
碧波无尽愁无尽，留与今人复后人。  

滕宗谅　鹤联句  
上霄降灵气，钟此千年禽。  
幽间靖节性，孤高伯夷心。  
颉颃紫霄垠，飘飖沧浪浔。  
岳湛有仙姿，多钧韶无俗音。  
毛滋月华淡，顶粹霞光深。  
目流泉客泪，翅垂羽人襟。  
腾汉雪千丈，点溪霜半寻。  
纖喙砺青铁，修胫雕碧琳。  
岩栖干溪树，泽饮卑蹄岑。  
鸾皇自埙篪，燕雀徒商参。  
独翅耸琼枝，群舞倾瑶林。  
病馀霞云段，梦回松吹吟。  
静嫌鹦鹉言，高笑鸳鸯淫。  
金精冷澄澈，玉格寒萧森。  
洁白不我恃，腥膻非所任。  
稻梁不得已，虮虱胡为侵。  
天池忆鹏游，云罗伤凤沈。  
风流超缟素，雅淡绝规箴。  
相亲长道情，偶见销烦襟。  
西汉惜冯唐，华皓欲投簪。  
南朝仰卫玠，清羸疑不禁。  
端如方直臣，处群良足钦。  
介如廉退士，惊秋犹在阴。  
几诮鹰隼鸷，羁韛俄见临。  
还嗤凫鹥贪，弋缴终就擒。  
乘轩乃一芥，空笼仍万金。  
片云伴遥影，冥冥越烟岑。  
长飚送逸响，亭亭出霜砧。  
蓬瀛忽往来，桑田成古今。  
愿下八佾庭，鼓舞薰风琴。  

滕宗谅　寄会稽范希文  
江山千里接仁封，都在东南秀气中。  
借问玉皇香案吏，蓬莱何似水晶宫。  

滕宗谅　剑联句  
圣人作神兵，以定天下厄。  
蚩忧发灵机，干将构雄绩。  
橐籥天地开，炉治阴阳陃。  
南帝输火精，古皇降金液。  
炎炎昆冈荧，汹汹洪河擘。  
雷霆助意气，日月沦精魄。  
神气不在大，错落就三尺。  
三淬灵溪泉，横磨太行石。  
雄雌威并立，昼夜光相射。  
提携风云生，指顾烟霞寂。  
坚刚正人心，耿介志士迹。  
初疑成夏鼎，魑魅世所适。  
又若引吴刀，犀象谓无隔。  
截波虬尾滑，脱浪鲸牙直。  
顽冰挂阴靋，皓月乘孤隙。  
河角起彗气，云罅露秋碧。  
晓镡星斗烂，夜匣飞龙宅。  
无酣霰雪回，弹俊球琳击。  
鲜摇霅水光，腻刮湘山色。  
青蛟渴雨瘦，素虺蟠霜瘠。  
清音锵以鸣，寒姿坚且泽。  
鬼类丧影响，佞党摧肝膈。  
一旦会神武，四海屠凶逆。  
周王奉天讨，商郊千里赤。  
楚子扬军声，秦师师处白。  
祥辉冠吴楚，杀气横燕易。  
与君斩鳌足，八极停震虩。  
与君刜鹏翼，三辰增焕赫。  
英使化猿翁，辱我为纪惑。  
莫使暴虎人，屈我执仇敌。  
滕尊严俟冠冕，左右舞干戚。  
功成不可留，延平空霹雳。  

滕宗谅　句  
笑语隔幽丛。  

滕宗谅　句  
弄水春溪上。  

滕宗谅　句  
肯伴白云休。  

滕宗谅　句  
洞户千年叫不开，白云无主自徘徊。  

滕宗谅　石城寺  
山势如城绕楚宫，几人登赏我心同。  
溪云去作人间雨，涧水来生坐上风。  

滕宗谅　游茅山  
句曲山中古洞天，金堂玉室地相连。  
方当遽子知非日，已过茅君得道年。  

滕宗谅　月  
黄金双阙水晶宫，滟滟银潢贯碧空。  
一曲霓裳羽衣舞，桂花如露湿天风。  

滕宗谅　赠回道士  
华州回道士，来到岳阳城。  
别我游何处，秋空一剑横。  

滕宗谅　赠妓兜娘  
十载芳洲采白苹，移舟弄水赏青春。  
当时自倚青春力，不信东风解误人。  

天目僧　答赞宁  
山中人事违，天眼中修定。  
我本无根株，只将笋为命。  

田从易　寄荔枝与盛参政  
樱桃真小子，龙眼是凡姿。  
橄榄为下辈，枇杷作客儿。  

田耕月　春日山中  
山静莺啼春事深，意行到处若为情。  
休言柳絮全轻薄，半是东风不老成。  

田开　句  
吏民相共乐，浑不记相关。  

田开　句  
山近临轩翠，花开入座红。  

田开　句  
我爱临封好，从来礼义乡。  

田开　临封杂咏  
我爱临封好，人烟十里赊。  
秋风三酿酒，风景四时花。  
竹屋无贫子，渔村足富家。  
守官真吏隐，谩放日高衙。  

田开　临封杂咏  
我爱临封好，诗人兴味长。  
岭南蕉子国，海上荔枝庄。  
民有百年寿，家藏十种粮。  
宦游无远近，乐处是仙乡。  

田开　临封杂咏  
我爱临封好，江流压水滨。  
东山画屏展，北阜翠虬驯。  
十里长松道，三春解佩人。  
乘间狂太守，屐齿往来频。  

田开　临封杂咏  
我爱临封好，宾朋日往还。  
年来甘白酒，老去益朱颜。  
引鹤游西寺，携琴上北山。  
君恩虽未报，公外且偷闲。  

田开　临封杂咏  
我爱临封好，江楼四望遥。  
宾朋须共赏，风月故相邀。  
清兴拚成癖，诗狂不碍条。  
谩劳争自洁，适意乐偏饶。  

田开　临封杂咏  
我爱临封好，迎门水绕流。  
名山称濯锦，胜境说灵洲。  
嫩草青连座，奇花香入楼。  
公馀无一事，携酒任遨游。  

田况　成都遨乐诗二十一首　八日太慈寺前区市  
蜀虽云乐土，民勤过四方。  
寸壤不容隙，仅能充岁粮，  
间或容墮実，曷能备凶痒。  
所以农桑具，市易时相望。  
野氓集广鄽，众贾趋宝坊。  
惇本诚急务，戒其靡愆常。  
兹会良足喜，后贤勿忽忘。  

田况　成都遨乐诗二十一首　冬至进天庆观会太慈寺  
景至履佳辰，朝祖著国令。  
黄宫避潜萌，紫宇晨荫映。  
阳德比君子，吾道实可庆。  
矧丁皇运享，遇主尧舜圣。  
坤维最远方，拙者此尸政。  
雅俗旧儒文，民牒少讼争。  
幸足宣上恩，愉恐眡物性。  
良时不易得，行乐未为病。  
高会纵嬉游，丰岁愈繁盛。  
与众助戏欣，寄情于俚咏。  

田况　成都遨乐诗二十一首　二日出城  
初岁二之日，言出东城闉。  
缇骑隘重乳，淤车坌行尘。  
原野信滋腴，景物争光新。  
青畴隐遥壩，弱柳垂芳津。  
隐卒具威械，祭墦列重茵。  
俗尚各有时，孝思情则均。  
归途喧鼓铙，聚观无富贫。  
坤隅地力狭，百业常苦辛。  
设微行乐事，何由裕斯民。  
守侯其勉旃，亦足彰吾仁。  

田况　成都遨乐诗二十一首　二十八日竭生禄祠游净众寺  
千骑出重闉，岩祠净宇邻。  
映林沽酒斾，迎马献花人。  
艳日披江雾，香飚起路尘。  
韶华特明媚，不似远方春。  

田况　成都遨乐诗二十一首　二十三日圣寿寺前蚕市  
龙断争趋利，仁园敞邃深。  
经年储百货，有意享千金。  
哭用先农事，人声混乐音。  
蚕丛故神在，致祝顺民心。  

田况　成都遨乐诗二十一首　二十一日游海云山  
春山缥翠一豩清，满路游人语笑声。  
自愧非才无异绩，止随风俗顺民情。  

田况　成都遨乐诗二十一首　二月二日游江会宝历寺  
昔年张复之，来乘寇乱馀。  
三春虽宴赏，四野忧艰虞。  
遂移踏青会，登舟恣游娱。  
戒备渐解弛，人情悉安舒。  
垂兹五十年，材哲不敢逾。  
愚来再更朔，遽及仲春初。  
彩舵列城隈，画船满江隅，  
轻桡下奔濑，从舆临精庐。  
因思贤守事，所作民乃孚。  

田况　成都遨乐诗二十一首　伏日会江渎池  
长空赤日真可畏，三庚遇火气伏藏。  
温风渓涊郁不开，流背汗浃思清凉。  
江渎祠前有流水，欢注蓄洩为池塘。  
沈沈隆厦压平岸，好树荫亚芙蕖香。  
登舟命酒宾朋集，逃暑大饮宜满觞。  
丝竹聒耳非自乐，肆望观者台堵墙。  
吾侪未能免俗累，近日颇困炎景长。  
今晨纵游不觉暮，形为外役暑亦忘。  

田况　成都遨乐诗二十一首　寒食出城  
郊外融和景，浓于城市中。  
歌声留客醉，花意尽春红。  
游人一何乐，归驭莫恠恠。  

田况　成都遨乐诗二十一首　九日太慈寺蚕市  
高阁长廊门四开，新晴市井绝纤埃。  
老农肯信尤民意，又见笙歌入寺来。  

田况　成都遨乐诗二十一首　开西园  
春山寒食节，夜雨书晴天。  
日气薰花色，韵光遍锦川。  
临流飞凿落，倚榭立秋千。  
槛外游人满，林间饮帐鲜。  
众音方杂沓，馀景列留连。  
座客无辞醉，芳菲又一年。  

田况　成都遨乐诗二十一首　七月六日晚登太慈寺阁观夜市  
万里银潢贯紫虚，桥边螭辔待星姝。  
年年巧若从人乞，未省灵恩遍得无。  

田况　成都遨乐诗二十一首　七月十八日太慈寺观施盂兰盆  
飞阁穹隆轶翠烟，盂兰盛会众喧阗。  
且欣酷暑从兹减，渐有凉风快夕眠。  

田况　成都遨乐诗二十一首　乾元节  
感帝开鸿绪，薰风正阜生。  
亿年逢景运，万国赞丕平。  
瑞蔼承龙阙，晨曦启凤城。  
胪宾趋陛墄，乐舞备韶英。  
译道来珍贡，醫欢洽颂声。  
曼龄均庆祝，闿泽慰群情。  
地有扪参远，人怀就日诚。  
顾将民共乐，聊以报皇明。  

田况　成都遨乐诗二十一首　三月三日登学射山  
丽日照芳春，良会重元已。  
阳滨修祓除，华林程射技。  
所尚或不同，兹俗亦足喜。  
门外盛车徒，山半列鄽市。  
彩堋飞镝远，醉席歌声起。  
回头望城郭，烟蔼相表裹。  
秀色满郊原，遥景落川涘。  
目倦意犹远，思馀情未已。  
登高贵能赋，感物畅幽旨。  
宜哉贤大夫，由斯见材美。  

田况　成都遨乐诗二十一首　三月十四日太慈寺建乾元节道场  
赤精流景铄，朱夏向清和。  
绀宇修祠盛，华封祝庆多。  
簪裳千载遇，钟梵五天歌。  
远俗尤熙泰，皇猷信不颇。  

田况　成都遨乐诗二十一首　上元灯夕  
予赏观四方，无不乐嬉游。  
惟兹全蜀区，民物繁它州。  
春宵宝灯然，锦里香烟浮。  
连城悉奔骛，千里穷边陬。  
衯裶合绣袂，辘轳驰香辀。  
人声辰雷远，火树华星稠。  
鼓吹匝地喧，月光斜汉流。  
欢多无永漏，坐久凭高楼。  
民心感上恩，释呗歌神猷。  
齐音祝东北，帝寿长嵩邱。  

田况　成都遨乐诗二十一首　四月十九日汎浣花溪  
浣花溪上春风后，节物正宜行乐时。  
十里绮罗青盖密，万家歌吹绿杨垂。  
画船痓鼓临芳漵，彩阁凌波汎羽卮。  
霞景渐曛归櫂促，满城欢醉待旌旗。  

田况　成都遨乐诗二十一首　五日州南门蚕市  
齐民聚百货，賟鬻贵及时。  
乘此耕桑前，以助农绩资。  
物品何其夥，碎璮皆不遗。  
编籬列箱筥，饬木柄锑鍅。  
备用诚为急，舍器工曷施。  
名花蕴天艳，灵药昌寿祺。  
根萌渐开发，蔂载相参差。  
游人衒识赏，善贾求珍奇。  
予真徇俗者，行观亦忘疲。  
日暮宴觞罢，众皆云适宜。  

田况　成都遨乐诗二十一首　元日登安福寺塔  
岁历起新元，锦里春意早。  
诘旦会朋宷，群游候驺导。  
像塔倚中霄，翚檐结重橑。  
随俗纵危步，超若落清昊。  
千里如指掌，万象可穷讨。  
野阔山势回，寒馀林色老。  
遨赏空闾巷，朼来喧往耄。  
人物事多閒，车马拥行道。  
顾此欢娱俗，良慰羁远抱。  
第尤民政疏，无庸答宸造。  

田况　成都遨乐诗二十一首　重阳日州南门药市  
岷峨旁礴天西南，灵滋秀气中潜含。  
草木瓌富百药具，山民采捋知辛甘。  
成都府门重阳市，远近凑集争{上齐下贝}欣。  
市人谲狯亦射利，颇觉良恶相追参。  
旁观有叟意气古，肌面皯黣毛{上髟下监}鬺。  
卖药数种人罕识，单衣结缕和阴岚。  
成都处士足传记，劝戒之外多奇谈。  
盛言每岁重阳市，屡有仙踖交尘凡。  
俗流闻此动非觊，不识妙理徒规贪。  
惟期幸遇化金术，未肯投足栖嵓。  
予于神仙无所求，一离常道非所躭。  
但喜见民药货售，归助农业增耡芟。  

田况　寄道士张明真  
澹静姿仪简旷纵，结庵深对大茅峰。  
坐忘世故愁应少，道断人情语亦慷。  
万里信音凭鹤到，一厨烟火倩猿供。  
岁时归侍虚皇驾，七色霞衣九色龙。  

田况　句  
曲终甚喜询前事，自言本是都知子。  
当时此地最繁华，酒酣不觉恣矜夸。  
若使斯人解感伤，岂能终老爱琵琶。  

田况　句  
凤凰诏不起，白云藏更深。  

田况　题琴台  
西汉文章世所知，相如闳丽冠当时。  
游人不赏凌云赋，只说琴台是故基。  

田况　颖水  
先生赏此傲明时，绿袖清波万古奇。  
应有好名心未息，滩头洗耳欲人知。  

田况　赠都雍元规  
醒时莫忆醉时事，今日休言昨日非。  
池上风光宜共酹，劝君不要半酣归。  

田霖　燕口洞  
燕口龙泓气象清，钱真此处有遗灵。  
仙兄去后师犹在，女弟回时户已扃。  
云片尚如披白练，泉声长似诵黄庭。  
碧桃花发菖蒲紫，留与人间作画屏。  

田农夫　句  
桃李场中已免参，只将农辅繁头术。  

田如鳌　无题  
投晓凭高雾满天，直疑和气酿丰年。  
殷勤北客还知否，不是南来有瘴烟。  

田太靖　上元  
元宵灯火照楼台，车马骈骈去又来。  
田郎试向楼上望，灯前好个阿孩孩。  

田锡　辩惑篇  
春树桃与李，美果终得尝。  
莫树枳与棘，芒刺还相伤。  
君子所树党，在择贤与良。  
其党苟非人，为祸亦自殃。  
蓄者本铅刀，用欲如干将。  
豢者本款段，骋欲侔髕髗。  
辨之胡不早，坚冰自履霜。  

田锡　残冬书事呈宋太玄  
归来何物可消忧，县寺萧条懒强游。  
酒价未償重贳取，雪诗休厌且交酬。  
兼怜春近如迎客，莫惜年残似急流。  
天子承祧重文物，花时早约入皇州。  

田锡　酬陈处士咏雪歌  
颍川处士情高古，闲卧烟霞向南浦。  
忘却简瓢陋巷贫，耽嗜琴书醉歌舞。  
昨日西风生凛冽，江天惨惨阴云结。  
云色苍黄千里同，晚来旋旋飞轻雪。  
寒条黏缀生梨花，梅飘絮荡相交加。  
危楼粉饰轩窗冷，横桥玉碾栏干斜。  
高人啸傲吟情动，醉拾江毫呵晓冻。  
狂才意度若元白，满笺灵怪如麟凤。  
因遣橘僮封寄余，门者称有陈君书。  
展开咏雪六十字，水晶盘中明月珠。  
字字累累可编贯，句句绵绵意不断。  
恨无瑛琼奉报酬，胜得美人锦绣段。  
君不闻吾皇在上致太平，地不藏珍天降灵。  
时闻刺吏奏河清，又报诸侯贺景星。  
君心幸有经纶术，休向江湖隐声迹。  
云眠雪啸意虽高，争似金銮侍赭袍。  
不必虹纶十二犗，明月为钩钩巨鳌。  

田锡　酬宋湜贾黄中二学士菊花之什兼呈诸厅学士  
靖节先生曾赏菊，东篱遥霜花正开。  
翰林主人共赏菊，北门吟咏有余才。  
一唱再和才力健，兼金酬以瑛琼瑰。  
善歌使人继其志，远寄淮阳知郡吏。  
淮阳郡中方燕居，跪读重缄尺素书。  
中有五章章八句，复有三章同一处。  
五章千叶菊花词，一章副翰学士诗，  
一章酬和季左司。人前再读与三复，  
人从日边初到时。斂手先问诸学士，  
骇目乍阯文字奇。两制别来今已久，  
朝寄宛丘权太守。眼底唯嫌簿领繁，  
耳冷不闻骚雅言。重阳锡宴不得与，  
湛露空思奉至尊。忽捧新诗若为意，  
闻诗胜得千金赐。受知益感恩顾深，  
吟赏请言清丽致。清如玉树生天风，  
丽若露花开锦宫。水精盘中置明月，  
绛火珊瑚枝叶红。珍则难酬青玉案，  
文律词锋并化工。因事喻怀堪自惜，  
神化丹青与刀尺。丹青晕淡刀尺裁，  
先春雪中生早梅。春饶桃李及时发，  
牡丹占断芳菲来。芍药羞人娇且妒，  
玫瑰倚栏笑欲语。帝里春从何处归，  
巫山雨散朝云飞。遗红堕翠归天下，  
不失年年三月期。天生百卉各有时，  
彼何太盛此何迟。兼葭苍苍凝白露，  
西风萧萧向秋暮。月华篱落有霜华，  
映篱丛薄生黄花。花寒叶冷无蜂蝶，  
固无宝马与香车。每因九月当重九，  
暂时采撷浮樽酒。金钿浮动万岁杯，  
为君庆祝南山寿。菊不能言为作歌，  
金壶酒体倾绿波。重台千叶若堪赏，  
栽培好近金銮坡。  

田锡　酬桐庐知县刁衎歌  
诏守江西新定郡，二年抚俗谁相问。  
白浪青山绕郡城，卧理烟霞称嘉遯。  
帝乡迢迢天一涯，子牟恋阙人不知。  
慷慨情怀何企慕，宋瓃政事杜牧诗。  
六县万家人辑睦，鱼鹽利人茶货足。  
公家事简案牍稀，芳草疏篱映空狱。  
杨柳湖边观钓鱼，芙蓉池上静看书。  
优游天爵浩然性，贵如三入承明庐。  
靖节先生来访我，欣然延入皇堂从。  
斂襟欲坐先发言，捧出尺书双袖间。  
七轴好词同跪授，儒雅礼丰情意厚。  
主人识鉴非延陵，金石何烦荣固陋。  
且置琼瑶未暇看，高谈如绮有余欢。  
黄鹂百啭天欲暮，客去斜阳已半轩。  
焚香道院无人到，风花拂几收真诰。  
却取文编一一看，南朝体制多渊奥。  
两轴七字五字诗，珠贯累累乐府词。  
古於禅月画罗汉，丽於范蠡进西施。  
议论精微穷理窟，赋咏升高能体物。  
一篇序送周子通，飘飘思若翻冥鸿。  
自有沧浪高尚志，因人命笔生词锋。  
尝闻水国清辉殿，曾事吴王侍文宴。  
田园未膀归去来，严子台边知一县。  
古人穷则善一身，达则惠泽如阳春。  
一邑生灵如受赐，何须兼济方为贵。  
金门吏隐能安身，何必弃官为逸人。  
桐庐山水幸堪赏，歌诗酬唱且相亲。  

田锡　春雨  
天寒云彩变春辉，霡霂来如晓雾飞。  
著物先饶芳草湿，盈空旋翳碧山微。  
莺村树密吹应遍，鸳瓦檐高滴尚稀。  
丞相追班方入贺，沙堤柳色正依依。  

田锡　促织  
西风嫋嫋欲昏黄，草木萧萧绿翅凉。  
暗傍远灯催络纬，独经遥夜伴啼螀。  
露濡虫网丝潜断，月照澄江练有光。  
几处疏砧红叶寺，谁怜弄杼不成章。  

田锡　代牡丹酬答  
舒元舆是赋家流，我有余妍不尽收。  
今日谢君贻好句，恨无双佩略相酬。  
神仙见谪情虽薄，风雨相轻恨未休。  
为报悦人须以礼，不同苏小而惭羞。  

田锡　代书呈苏易简学士希宠和见寄以便题之于郡斋也  
金殿尝闻金口言，词臣官职是神仙。  
三年偶忝西垣职，致身似得文章力。  
感激思酬圣主恩，危言所以难缄默。  
出入金门与玉堂，屡因狂直拜封章。  
御戎救旱无上策，言词不足动君王。  
改官出职归郎署，粉闱正秩惭叨据。  
仍命淮阳颁诏条，元正不得与趋朝。  
中书舍人捧宝策，加美微称尊帝尧。  
大明殿里上寿酒，翰林学士先群寮。  
独有淮阳知郡吏，为曲郡符蒙借紫。  
閤门引谢正衙辞，撰日忽忽办行李。  
都门柳色早春天，繁台寺中排祖筵。  
离杯满劝不惜醉，醉别上马魂黯然。  
客心易感须如是，回思故国三千里。  
子云相如俱蜀人，我今五十君青春。  
春秋鼎盛正清贵，我年渐似下坡轮。  
下车犹未逾期月，官舍初经禁烟节。  
残阳乍听吹角声，台榭梨花簇香雪。  
独酌不难何所为，孤怀无绪怀己知。  
十八学士相念否，应笑骨凡格且卑。  
地仙敢言谪仙宦，海槎却有上天时。  
陈州去京地不远，莫惜音书来慰勉。  
若得工夫可作歌，歌中言语不厌多。  
毕三情旨颇似我，向二宋四及李大。  
请与副阁王舍人，呈似此歌希唱和。  

田锡　登叠嶂楼  
郡在江湖烟树间，谢公遗踵好跻攀。  
诗中胜景堪吟啸，池上清风足往还。  
疑思但怜云映水，回头不觉日衔山。  
登临屡起归欤兴，看是槐花满故关。  

田锡　登郡楼望严陵钓台  
豨上严陵古钓台，倚楼凝望自徘徊。  
先生能保孤高节，英主尝师王霸才。  
日暮白云迷草莽，岸平春水浸莓苔。  
登临不尽微吟兴，花落东风首重回。  

田锡　冬夕书事  
堪嗤栖屑客长安，风雪加添近腊寒。  
冻笔呵来书字淡，孤灯挑尽向窗残。  
十年苦思诗千首，一夕回肠事万端。  
家住天涯归未得，岭梅江蓼自辛酸。  

田锡　读翰林集  
太白谪仙人，换酒鹔鹴裘。  
扁舟弄云海，声动南诸侯。  
诸侯尽郊迎，葆吹罗道周。  
哆目若饿虎，逸翰飞灵虬。  
落日青山亭，浮云黄鹤楼。  
浩浩歌谣兴，滔滔江汉流。  
下交魏王屋，长揖韩荆州。  
千载有英气，兰君安可俦。  

田锡　对酒  
去年秋值罢文闱，今岁无憀自陕归。  
雪月好吟还唱和，风云未至且依违。  
江南梅早多红带，渭北山寒少翠微。  
犹赖一樽消遣恨，不堪枨触口躁时机。  

田锡　多情  
多情如病苦难医，头绪多於折藕丝。  
送客落花行马处，望乡残月倚楼时。  
忆来几入春深梦，感极翻成酒后悲。  
大抵为君言不尽，彩笺闲咏合欢诗。  

田锡　风筝歌  
白苹洲暖春风生，画楼槛上争筝鸣。  
铿锵节奏急复慢，空中一部天乐声。  
三十六宫深窈窕，绣楣藻井光相照。  
十三弦上千般声，朝霭微吟暮烟啸。  
夜来亲向月中闻，繁音错节何纷纭。  
碎如鸾铃与珂佩，巫山队仗迎湘君。  
晚来金屋愁微雨，风细筝声不全举。  
依稀嫔妾怕人知，啾啾切切私相语。  
洪织断续何所拘，凤凰著对飞鸾孤。  
梧桐枝边泊未稳，琅玕岛上鸣相呼。  
有时方奏俄中绝，宫商斗顿如刀截。  
杏花露重鸳鸯寒，空见如霜满庭月。  
有时半日全无风，一一暮天楼阁红。  
唯闻鸟雀啄弦上，暖珠寒玉何玲珑。  
清音朝朝与暮暮，误声不管周郎顾。  
只嫌雅郑交奏时，宝铎丁冬暗相妒。  

田锡　府解后有诏旨权停贡举因成长句寄太素兼简韩丕茂才  
一名倜傥动皇州，寄应王门作解头。  
将领风骚推李杜，较量英勇让曹刘。  
春闱有诏俄中辍，秋赋随时亦暂休。  
金殿制科思取应，远飞章句间嘉谋。  

田锡　归去来  
归去来。诗不云乎，  
王事一埤遗我兮。终日孜孜，  
心力疲劳齿发衰。尔今已年五十二，  
前去七十几多时。尔性虽拙颇好学，  
尔才虽短颇好诗。文学歌诗之外非乐为。  
金门玉堂若无分，随分官职胡不归。  
苟能遣得婚嫁累，又何基础忧伏腊资。  
尔不闻仲尼曰，饭疏食饮水，  
曲肱而枕之，乐亦在其中，  
浮云富贵非尔宜。表圣表圣，  
尔当念兹而在兹，勿使无其实而有其词。  
尔若舍灵龟而观朵颐，无乃见尔痴尔痴。  

田锡　和安仪凤  
水国迎凉暑气消，思清吟啸语雄豪。  
远如海树黄云晓，健比秋风白浪高。  
酬答愧无明月佩，纵横争及解牛刀。  
和诗送别昭亭路，何似金銮夺锦袍。  

田锡　和宋太玄腊日  
逢腊欣酬吟咏才，已知春色向人来。  
口脂润逐银罌赐，面药香随钿合开。  
梁苑辞臣堪赋雪，寿阳公主好妆梅。  
更怜罢猎归侵夜，重对歌筵红烛台。  

田锡　和太素春书  
风幡轻细翠悠飏，楼阁轻寒水满塘。  
柳絮微烟吟思足，梨花淡月睡魂香。  
江山似画怜湘浦。魚笋尝新忆华阳。  
早是春阴已无赖，可堪中酒恶情肠。  

田锡　和太素早春书事忆游京国  
新年吟咏喜经旬，金粟山边渭水滨。  
微雪尚妨天气暖，衰林先让鸟声春。  
牵情但恨梅花谢，醒酒空思桂蠹辛。  
深感相将游汴水，梦中杨柳已迷人。  

田锡　和朱玄进士对雪  
风回玉宇拂窗栏，欲晚层城料峭寒。  
含月有光吟不尽，著烟无迹画方难。  
江春南国兼梅落，塞腊西山向竹残。  
何处多情偏入赏，狂随舞袖绕杯盘。  

田锡　花雨比下秦中  
雨里飞花片片红，雨微花乱转溟蒙。  
川原何处连天草，帘幕无人半日风。  
寂莫刘桢新病后，凄迷庄与苦吟中。  
可堪更是黄昏景，燕冷莺寒恨想同。  

田锡　华清宫词  
绣岭葱茏浮瑞气，云楼霭阙明珠翠。  
禁城缘岭连九天，一片笙歌如鼎沸。  
我恐紫麟丹凤洲，移於近甸资宸游。  
东将太华为城雉，北以渭川为御沟。  
又疑西王开月圃，白云仙都紫云府。  
碧瑶新宫初搆成，借与明皇自为主。  
开元之末天宝初，天下太平方晏如。  
万几多暇频游宴，青门道上驰銮舆。  
长乐岐头霸陵岸，新丰市井骊山畔。  
百里烟波锦绣明，宝马香车若珠贯。  
宫中汤泉瑟瑟文，潺湲长以兰麝薰。  
白玉莲花蹙飞浪，珠堂绣殿温如春。  
贵妃承恩貌倾国，三千宫女朝霞饰。  
谢家有女名阿蛮，歌舞织柔柳无力。  
频唤入宫恩宠厚，金粟臂钚颁赐得。  
秋来岭上霜月明，光照组练金吾兵。  
槐烟柳露咽宫漏，玉笛一轰岩壑惊。  
春来岭下春波绿，夜听琵琶将理曲。  
幽因轻拢慢撚声，鸾皇引雏啄珠玉。  
尝记乘舆避暑时，御衣轻似红蕖丝。  
翠辇将游石渠寺，探得姚崇乘小驷。  
往来绿树影中行，清凉适称逍遥意。  
荔支颜色燕脂红，生於南海烟瘴中。  
南海地遥一万里，使臣日贡华清宫。  
六宫每从鸾舆到，遗珠落翠长安道。  
百司既奉玉乘归，汤宫横锁黄金扉。  
门戈陛戟皆绣衣，朝钟暮鼓含清辉，  
参差天上朝元阁，往往紫烟飞皓鹤。  
至今碧落星宿繁，犹似当时挂珠箔。  

田锡　即事  
残花飞尽留芳草，索寞孤怀话未能。  
天气暄寒犹未定，春衫脱着自无凭。  
荔枝结子思南越，湖水宜茶忆竟陵。  
看是清和时又过，林亭何处度炎蒸。  

田锡　寄陈处士  
柳暗江亭春正深，黄莺百啭有余音。  
自惭分判颁条政，谁信常怀易俗心。  
吟次落花浮砚水，静中飞絮满帘阴。  
及瓜即是归丹阙，莫惜时来一访寻。  

田锡　寄陈处士  
簿书军吏日相随，心在諠哗旨趣卑。  
明月夜吟无意绪，白云秋约笑羁縻。  
宛陵古寺经游少，叠嶂名楼眺望迟。  
堪重高人陈处士，不来寻访已多时。  

田锡　寄樊郎中  
近遣司宾小吏时，寄书兼寄十篇诗。  
自惭不是阳春曲，谁敢徼求作者知。  
叠嶂晚登空远望，昭停别合倍相思。  
夜来远有微吟兴，风动新荷月满池。  

田锡　寄韩丕进士  
嵩室乱峰三十六，嵩阳今复住何峰。  
已因诗好声名出，却为情高仕进慵。  
白鸟白云秋色树，水南水北月明钟。  
逍遥自得闲吟兴，谁识夫君是卧龙。  

田锡　寄梁周翰补阙杨徽之宋白二拾遗  
飘零踪迹尚堪悲，唯向三贤最受知。  
少俊有名输贾谊，宦游多难比张仪。  
诗中老格何人爱，酒后佯狂识者嗤。  
北省郎官应见峭，明时犹尚进身迟。  

田锡　寄蒲城宋白小著  
春日闲销一局棋，春愁还得数篇诗。  
高吟大醉何人问，英略雄图久已知。  
破产虽无容足所，丈夫岂合心家为。  
时来富贵终须有，懒学梁鸿赋五噫。  

田锡　寄宋白拾遗  
醉中别大梁，西归渭水阳。  
飘然何所似，浮云辞帝乡。  
归来惊岁归晏，怅然增浩叹。  
景短倏云暝，夜寒难至旦。  
拂酒雪花飞，早梅思南枝。  
碧落周星纪，青阳换岁时。  
双鱼忽得书，云已外华籍。  
金骨俄轻举，玉霄仍近密。  
小谏官职清，大才文翰逸。  
献纳有嘉谋，英豪伸壮图。  
万乘是知己，三公骇奇士。  
严吾侍从臣，元白才名子。  
挥毫烂彩霞，逸性飞湍水。  
不日縯丝纶，鳌宫承帝旨。  
伊余重交结，白日贯精诚。  
黄金一诺重，鸿毛万事轻。  
微尘弹余冠，清泉涤吾缨。  
思佩朝天籾，相将升太清。  

田锡　寄宋准学士  
鸾舆西幸郊天日，洛水桥南乍识君。  
投分埙篪无异曲，定我兰菊有余芬。  
别来信阴年将尽，望去台高日又曛。  
堪恨支离何所似，波中萍叶岭头云。  

田锡　寄题象耳寺  
二十年前会忆游，彭亡渡口泊孤舟。  
一程林下登山路，百尺豨边汲水楼。  
磬韵似烟和烛袅，松声如雨入窗流。  
别来往事都成梦，誰寄篇章问恵休。  

田锡　江南曲  
金蝉饰绿云，细靨蕊黄新。  
南浦解清佩，西豨采白苹。  
密竹映深花，湖山日欲曛。  
春肠知已断，脉脉两难亲。  

田锡　江南曲  
吴艳若芙蓉，乘舟弄湖水。  
照影不知休，云鬟坠簪珥。  
含笑忽回头，见人差欲死。  
归去入花豨，棹溅鸳鸯起。  

田锡　江南曲  
金陵王气消，六朝隳霸业。  
白云千古恨，空江照楼堞。  
虎丘罗蔓草，姑苏委枫叶。  
怀贤思伍员，灵涛浩难涉。  

田锡　结交篇  
为簪莫用玉，玉脆长忧折。  
连环须以金，金坚永无缺。  
陈余尚倜傥，张耳重交结。  
事势俄参商，干戈自屠灭。  
意断如玦离，情忘若弦绝。  
始志何绸缪，终雠何勇决。  
我愿然诺心，不得轻相悦。  

田锡　进瑞雪歌  
圣德昭彰动天地，岁岁丰穰为上瑞。  
明年有闰节气迟，冬深有雪方及时。  
三农但喜及时雪，天心帝力岂得知。  
臣忝颁条居近辅，劝课农桑理舆赋。  
宛丘之下为封部，宣布皇恩槐襦裦。  
王泽流而有颂声，因而拜手献歌行。  
歌云岁云暮兮日云暮，白云初向斜阳度。  
斜阳韬掩云舒布，惨惨阴风生北户。  
风来带得霏霏花，花轻片片如琼葩。  
冻黏寒缀纷交加，陌上逡巡铺玉沙。  
琪树瑶台相间出，落梅堕絮初堆积。  
映箔横沾翡翠纹，拂窗斜度瑠璃隙。  
飘飘千里度龙山，袤丈萧关与玉关。  
海上银台对金阙，水精帘栊鉴明月，  
万年枝上夜辉光，上林先似梨花发。  
黎元有望既满望，手足舞之而蹈之。  
因思去岁在京师，国家将议改元时。  
时雪未呈盈尺瑞，百神奔走应祷祈。  
海风吹起澄江练，织女金刀碎裁剪。  
剪作天花撒翠微，茫茫六合生凶辉。  
明月宫中玉臼杵，霜兔捣药云母飞。  
风筛乍似琅玕宝，翔鸾飞下啄瑶墀。  
金门廊庑龙尾道，贺雪造民趁朝早。  
吾皇为喜表丰年，六出飞花不令扫。  
枢相侍臣初奉宣，宣赴中书赐御筵。  
光禄移厨供玉馔，上樽赐酒中官劝，  
宣令不醉不得归，席上仍令各赋诗。  
诗成封进同奏谢，御制歌行竞传写。  
拜舞欢呼感圣明，千年遭遇作门生。  
微臣忝幸在两制，得以歌诗乐太平。  
而令出典淮阳郡，组绶辉华佩金印。  
才微任重副忧勤，履薄临深守廉慎。  
圣人德泽如阳春，阳春及物无不均，  
微臣怀抱如葵藿，葵藿向阳堪喻身。  
今因瑞雪献歌咏，西垣再愿演丝纶。  

田锡　句  
诸峰居蜀右，夕翠染巴东。  

田锡　句  
下车逢岁旱，祷庙望秋成。  
火轮转曈曨，赤日弥高明。  
稻苗已枯死，麦垅不堪耕。  

田锡　句  
自知不是明时用，烂额焦头力谩多。  

田锡　句  
郭璞书台古钓湾。  

田锡　句  
高高百里一屈盘，八十四盘青云端。  

田锡　苦寒行  
昨日北风高，霏霏满天雪。  
千里六出花，六日飞不歇。  
深山深一丈，树木冻欲折。  
平地盈数尺，布肆不成列。  
覆物生辉光，照人清皎洁。  
紫塞群玉峰，沧溟白银阙。  
篁竹为琅玕，松风蒼玉屑。  
官吏来参贺，物情亦感悦。  
瘴疠已消除，丰穰及时节。  
长吏因疾恚，请假来一月。  
病眼为寒昏，风头因冷发。  
汤药厌服饵，酒肉愁罢辍。  
夹幕映重帘，炉茵与衾褐。  
禄粟不忧饥，帑俸无乏绝。  
江海主恩深，素餐心激切。  
儿童温且饱，当风泝凛冽。  
朝索暖寒酒，暮须汤饼设。  
不知有饥寒，灯火夜暖热。  
越人轻活计，舂税供膏血。  
及至风雪时，日给多空竭。  
樵苏与网捕，负薪冰路滑。  
口噤无言语，股{左木右栗}衣疏葛。  
藜藿不充饥，冻饿多不活。  
惭惶褚夸恩，彷徨空殒越。  
因作苦寒行，聊与儿童说。  

田锡　览韩渥郑谷诗因呈太素  
风骚复古少知音，本色诗人百种心，  
顺熟合依元白体，清新堪攎郑韩吟。  
搜来健比孤生竹，得处精於百炼金。  
唯我与君相唱和，天机自见不劳寻。  

田锡　览太素新编  
蜀国香笺似彩霞，装成近集入京华。  
千篇诗好精灵哭，百轴文雄侠少夸。  
繁富禹皇新职贡，妍明春帝晓莺花。  
彤庭何处安排好，李谪仙才称草麻。  

田锡　离怀  
离怀如醉复如痴，脉脉无言不展眉。  
秋草空牵幽意在，征轩疑有断魂随。  
残星更漏门开处，斜月帘栊酒醒时。  
此恨谁能解消遣，因题红叶偶成诗。  

田锡　留别句中正学士  
玉人欲归留不住，南山出云作朝雨。  
雨中却柅使车轮，主人重得延嘉宾。  
嘉宾有诗留别我，句句高奇字字新。  
新若新花凝宿露，高似秋天晓星布。  
奇於云起成峰峦，鲛人沾珠盈玉盘。  
浪大月照如金线，金线交加珠可贵。  
玦离环合间珠圆，风生玉步声珊珊。  
珍奇若此为重赐，斋沐焚香然后看。  
三复吟看既忘倦，命笔和来才思缓。  
桃李难酬琼玖珍，野老美芹聊贽献。  
与君俱是锦江人，今幸星轺来过陈。  
乡情交分忍轻别，少留可待早秋辰。  
秋光月华伴行色，步步随君归紫宸。  

田锡　暮冬阌乡遇萧霸赴任  
岭外路遥君赴任，陕西年尽我归家。  
长亭际会情无限，一夕分飞恨又赊。  
夜话无灯松火继，晓行乘月乱山斜。  
七千时驿谁相伴，雪里寒梅正放花。  

田锡　攎古  
棠豨出精金，百炼无余滓。  
铸得芙蓉剑，灵辉若秋水。  
陸杏断兕犀，阴亦惊神鬼。  
照物双影寒，中霄灵气紫。  
有时风雨至，欲作龙蛇起。  
海酒与陵肉，宝烛延奇士。  
酣饮取传观，英图各相视。  
吐气成虹蝩，将平不平事。  

田锡　攎古  
中山魏公子，志意邈难俦。  
朝吸沆瀣精，远与冥鸿游。  
风高江浪恶，云黄海树秋。  
青山对独酌，明月在孤舟。  
心常悬象魏，迹若参公侯。  
纵横致君术，思一伸良筹。  

田锡　攎古  
游子中夜心，功名忽嗟暮。  
黑貂空上书，甘泉方献赋。  
白日惊壮齿，青云有英顾。  
收采苟不时，珊瑚亦生蠹。  

田锡　攎古  
汉鼎鸿毛轻，诸侯争弄兵。  
吴魏已先定，玄德思功名。  
据鞍髀肉消，感激泪沾缨。  
南阳有奇士，三顾精诚倾。  
龙变得风雨，指麾霸王成。  
日月若长在，永永悬英声。  

田锡　攎古  
碧落登真诀，太霄蕊简书。  
安得松乔子，仙阶一授余。  
载揽彩虹绥，去登紫云车。  
飘然远氛俗，志逸如龙摅。  

田锡　攎古  
曲逆汉功臣，少年尝窘厄。  
巷馆虽席门，轩车尽嘉客。  
事魏言不从，说楚谋无获。  
来归隆准公，罄伸图霸策。  
绛灌竞生妬，讒非相见迫。  
封金欲拂衣，将举鸾皇翮。  
豁达英主心，信遇终无隔。  
小节不掩名，勋庸自辉赫。  

田锡　攎古  
祢衡鹦鹉词，挥翰无停缀。  
狂甚於接舆，才不容当世。  
身居桴鼓下，心在云天际。  
黄祖悁忿来，殒之如虎噬。  

田锡　攎古  
玉树拭不灭，柳带柔堪结。  
惠然贞妇心，皎若天山雪。  
罗幕生春风，珠帘鉴秋月。  
沧波燕又归，尺书胡断绝。  

田锡　攎古  
萱花不须折，安足忘君忧。  
青铜莫频揽，适令惊鬓秋。  
谢安壮未仕，定远晚封侯。  
功名俱磊落，时来岂自由。  

田锡　攎古  
直言如霜刃，卒发伤人意。  
痛贯丹诚中，无与金疮理。  
缄恨若瘢痕，终身难弃置。  
伺隙果报时，遂陷无情地。  
虽悔安可追，弗反同奔驷。  
君子慎枢机，言之岂容易。  

田锡　攎古  
楚畹种芳兰，发生逢早春。  
萌芽初蕺蕺，枝叶俄莘莘。  
幽丛秋既老，芳气冬弥薰。  
馨香当还风，晻蔼来袭人。  
百草莫相妬，从之为尔邻。  
深林莫盖藏，芬然亦自伸。  

田锡　攎古  
天风吹雨来，黄土为柔埴。  
一经女娲手，蹶然含性识。  
悲哉商子孙，不能述祖德。  
愚朴变浇漓，化之尤费力。  

田锡　攎古  
余闻灵凤胶，可以续断弦。  
又闻返魂香，招魂以其烟。  
因念三季时，人为世态迁。  
迁之不自觉，纯信成险艰。  
中含妒与忌，外即怡温颜。  
覆人如覆舟，先示其甘言。  
中夜蹈虎尾，雾海生波澜。  
投彼机会时，倾亡果忽然。  
愿得灵凤胶，续之於仁贤。  
愿得返魂香，返其淳化源。  

田锡　攎古  
广陵秋节半，旗鼓迓灵涛。  
鱿沈云海远，风激雪山高。  
壮哉水滨人，游为水中豪。  
弄涛若平地，轻命如鸿毛。  
古称公无渡，终渡堪悲号。  
凭深良足畏，知险可先逃。  
甘言毒人药，巧笑刳肠刀。  
狎玩终罹祸，险甚於滔滔。  

田锡　攎古  
赫赫英豪士，韩侯令子孙。  
千金募死士，博浪报君冤。  
国耻尚未雪，骥足俄惊奔。  
待搏如猛虎，未耀同朝暾。  
霸略师黄石，大计当鸿门。  
谈笑定安危，功业遂隆尊。  
鸾皇不啄粟，麟麟不驾辕。  
将从赤松游，高谢汉皇恩。  
一旦君臣中，夺宗物论喧。  
片词为密勿，四皓如飞翻。  

田锡　攎古  
峄阳生孤桐，擢干八尺高。  
风雨萌枝叶，鸾皇栖羽毛。  
天质自含响，众木非其曹。  
斲为绿绮琴，古人贞金刀。  
所制有法象，不敢差釐毫。  
重详旧谱录，试抚观均调。  
其声清以廉，闻者不贪饕。  
其音安以乐，令人消郁陶。  
弹宫听於君，君德如轩尧。  
弹商听於臣，臣道如夔皋。  
不觉起蹈舞，形逸同翔翱。  
愿以七宝妆，薦之於天朝。  
玉轸朱丝弦，辉华近赭袍。  
一弹南薰曲，解愠成歌谣。  

田锡　千金答漂母行  
止水明沈沈，鉴貌未鉴心。  
丹凤舞跄跄，知声未知音。  
楚王欲图霸，不识韩淮阴。  
淮阴漂母家，独得千黄金。  

田锡　塞上曲  
秋气生朔陲，塞草犹离离。  
大漠西风急，黄榆凉叶飞。  
襜褴罢南牧，林胡畏汉威。  
藁街将入贡，代马就新羁。  
浮云护玉关，斜日在金微。  
萧索边声静，太平烽影稀。  
素臣称有道，守在於四夷。  

田锡　塞下曲  
黄河泻白浪，到海一万里。  
榆关风土恶，夜来霜入水。  
河源冻彻底，冰面平如砥。  
边将好邀功，夜率鏖兵起。  
马度疾於风，车驰不濡轨。  
尽破匈奴营，别筑汉家垒。  
扩土过阴山，穷荒为北鄙。  
天威震逆漠，戎心畏廉李。  
所以龙马驹，长贡明天子。  
边夫苟非才，怨亦从兹始。  

田锡　三月二十八日书怀  
惜春将尽自徘徊，巷馆残阳户半开。  
芳树更无莺舌语，故巢空菜燕妲来，  
音书杜绝家千里，愁愤消磨酒一杯。  
地狭长沙何所适，行谣方忆摘杨梅。  

田锡　圣主平戎歌  
玉关秋早霜飞速，代马新羁逞南牧。  
胡人背信阯汉边，刻箭为书召戎族。  
渔阳烽火照甘泉，疆吏飞笺至御前。  
睿谋英武何神速，銮舆自欲平三边。  
百万羽林随驾出，杀气皇威先破敌。  
贼臣丧胆遽奔逃，漳水波清因驻跸。  
宫锦战袍花斗新，绣鞯珠络金麒麟。  
天颜威武不可犯，垂鞭按辔视群臣。  
金吾队仗如鳞萃，环卫旌旗径千里。  
汉皇曾上单于台，壮心磊落侔风雷。  
比量英武不足数，圣文神武双全才。  
势可驱山塞沧海，紫气逶迤龙凤盖。  
金花簇歛若星罗，宝钿乘舆翼云旆。  
涂山禹帝戮防风，涿鹿{嗤去口}尤死战锋。  
锋鋩俱染玄黄血，争如不阵而成功。  
示暇皇欢有余意，御笔题诗饶绮思。  
翰林承旨先受宣，西掖词臣及近侍。  
诏命交酬继和来，君臣道合何如是。  
和气感天天地宁，日融瑞景笼八紘。  
风生旗旆翻龙凤，霜严鼓角喧雷霆。  
海神来受军门职，太上祷兵尊帝德。  
牢笼万国顿天网，天网恢恢恩信广。  
胡儿溃散何比之，大明升空逃魍魉。  
漳川地阔霜草平，合围会猎布天兵。  
六师雄勇一百万，六班侍卫交纵横。  
铁衣间耀金锁甲，鼓旗杂错枪刀鸣。  
霓旌似系单于颈，猎骑如破匈奴营。  
鵰鹗狰狞搦狐兔，花聪跃龙骄在御。  
弓圆明月金镞飞，妖狐中镞骇天机。  
兵师会合如波注，山呼万岁震边陲。  
东海为樽盛美酒，斟酌酒浆掺北斗。  
鸾刀割肉若邱陵，军声汹如狮子吼。  
三公拜舞百辟随，鸣珂飞鞚星离离。  
云舒二十有四纛，传宣罢猎整鱼丽。  
胜气威声压千古，堪笑骊山称讲武。  
直馆微臣乐扈随，太平盛事今亲睹。  
会看金3￥封禅仪，拜章别献新歌诗。  
歌诗何以容易进，为受文明天子知。  

田锡　思归引  
河朔受诏书，移官向湖外。  
初问禁法茶，次问丁身税。  
税口徵四百，茶利高十倍。  
老死及充军，县籍方消退。  
采摘不入官，公家定科罪。  
何以升平时，遗民犹未泰。  
何以在位者，兴利不除害。  
我愿罢秩归，天颜请转对。  
一言如沃心，恩波必滂霈。  

田锡　送安仪凤  
宣城相送思依依，正是红莲菡萏时。  
行色迎秋清似画，别情因景化为诗。  
人离湖水南边岸，蝉听槐花北向枝。  
天子文明是何地，丹霄岐路莫生疑。  

田锡　送韩援赴阙  
逢君南浦落花时，送君南浦草离离。  
离魂自与白云断，两桨去时乘夕晖。  
昔时汉家称八使，登车便有澄清意。  
吾皇宵旰念黎民，歌咏皇华遣使臣。  
昭文馆殿选学士，巡抚使名名号新。  
二人分得淮南道，人自日边来既早。  
敷宣朝旨达君恩，淮阳父老私有言。  
言逢太平歌且舞，利病达聪皆悉闻。  
我昔南宫与西掖，后来谪宦为迁客。  
庆泽量移往单州，长淮涂次泊孤舟。  
昌黎工部未相识，一见怡然如旧游。  
诗酒论交各相许，何如李白杜工部。  
海上往来将月余，烟波寄诗兼寄书。  
书里情深若江汉，诗中意重若琼琚。  
今说归京忍轻别，别夜波光荡明月。  
若到朝迁话鄙夫，为说子牟心恋阙。  
阙下交游忆者谁，翰林苏毕韩损之。  
凭君与达相思意，梦向金銮歟北扉。  

田锡　送僧归天宁万年禅院  
帝里来朝谒，林泉却忆归。  
得诗从史阁，扫石向岩扉。  
云伴离丹阙，猿窥换紫衣。  
天台寿昌寺，山水有光辉。  

田锡　桐豨行  
东郊驿树连理枝，西庙丛篁十丈围。  
堪将轻素命人画，赉为方物归京师。  
公署石楠圆似盖，画楼北面当厅桧。  
桐豨怪石胜太湖，贱如泥土无人爱。  
天生尔材地且卑，空山老朽人不知。  
人不知，睦州右史作歌词。  

田锡　投杼词  
孝为百行本，至性由天资。  
曾参善事母，母氏贤且慈。  
馨膳惟馈进，承意唯欢怡。  
高堂既自乐，织室闲鸣机。  
飞语忽来告，明识潜深思。  
盖念事吾孝，安得杀人为。  
亟闻宁不信，投杼遂生疑。  
乃知君臣际，反以交朋推。  
道德难结固，恩情有合离。  
毁誉苟不入，谗间无以施。  
景慕魏文侯，满箧留谤词。  
乐羊在中山，委遇终不衰。  

田锡　晚望因寄宋太素  
春深水榭絮纷纷，支策临高日欲曛。  
故国已迷巴徼路，断肠空似岭头云。  
燕飞芳草随天远，莺啭花隔竹闻。  
物景感人情不尽，因成吟咏寄於君。  

田锡　晚雲曲  
高唐晚峰欲生雨，空山啼猿风啸虎。  
春云数片留南浦，自与鸳鸯共飞舞。  

田锡　望西林寺  
忆昔嘉州岁已周，西林僧舍未曾游。  
可怜遥见如图画，竹箐南边露寺楼。  

田锡　渭北春尽日作因思蜀洛旧游寄太素  
九十日春知枉度，樽衣无赖独咨嗟。  
空城北走诸陵道，古苑南连百里沙。  
翠忆玉津官舍竹，繁思金马故城花。  
去年方与君游洛，况味争如不在家。  

田锡　渭北即事书呈太素  
渭北居来似塞垣，三逢尧历度寒暄。  
家贫老幼思归国，性僻交朋少及门。  
天暖忆游沙苑寺，雪中会过洛河村。  
流年又日重阳节，赏菊论诗酒一樽。  

田锡　惜春词  
春色初从江国来，湖边杨柳岭头梅。  
梅花飞雪柳垂带，递次相将时节催。  
春力欺寒过江北，深谷黄鹂生羽翼。  
晓月轻烟禁苑啼，南园桃李已成蹊。  
就中何处芳菲好，春波飞絮魏王堤。  
我忆去年暮春月，京洛新妆丹凤阙。  
天津水绿烟树深，万井笙歌牡丹发。  
天子銮舆驾幸时，嵩峰瑞霭笼郊圻。  
扈从千官与万骑，翊卫羽林兼佽飞。  
六宫随驾罗珠翠，诸王从行陪七贵。  
香气成霞金犊车，鸣珂中节虹龙驷。  
朱桥细柳端门前，画舫横塘会节园。  
朝花贵侠珊瑚席，夜烛娇娥玳瑁筵。  
西楼残月深宫漏，明河半沈垂北斗。  
纵饮贪欢意未阑，紫陌喧喧人已繁。  
玉钩挂帘开雉尾，晓日赭袍朝至尊。  
方今寓止临清渭，杜门无与天涯异。  
殊忘诗酒狂荡心，但悦琴书高古意。  
可惜春芳渐欲归，五陵烟草方离离。  
回忆当时洛阳道，歌魂空与残花飞。  

田锡　夏日即事  
王师犹未下全吴，何日封章贺献俘。  
正是郁蒸生瘴{上疒下虐}，可堪水潦满江湖。  
威宣铁轴千艘盛，势撼金陵一垒孤。  
羁客无能为筹略，闲消白日覆棋图。  

田锡　哓莺  
春宵已阑更点急，烟柳蒙蒙露花溼。  
画堂深邃楼阁寒，碧纱窗中月华入。  
早莺百啭催朝阳，簧言绮语何铿锵。  
云飞雨散梦初破，闻时满枕梨花香。  
声宛转，十三弦高指拨软。  
宫喉徵舌多改变，圆於珠，  
细於线。韵玲珑，  
湘纪调瑟烟霭中。珠缨宝玦遽相触，  
东风细响修篁丛。或织柔兮同彩缕，  
绣得际，菊花毛衣金作袂。  
一片苏张俊辩心，长与春皇巧游说。  

田锡　谢晏公  
吟成大雅百篇诗，首首清新鉴者谁。  
草卷密封先见赠，药栏斜倚看多时。  
意如虎窟难中得，字比云峰险处奇。  
珍重十僧声价外，江南屈指即吾师。  

田锡　忆梅花  
三年不见远江梅，长到梅时把酒杯。  
似共故人千里别，空思近腊数枝开。  
心随晓月经乡渚，梦与春云傍钓台。  
金蕊琼花风雪景，凭谁图书入关来。  

田锡　吟情  
风月心肠别有情，灵台珠玉气常清。  
微吟暗触天机骇，雅道因随物象生。  
春是主人饶荡逸，酒为欢伯伴纵横。  
莫嫌宫体多淫艳，到底诗狂罪亦轻。  

田锡　幽居  
寂寂闲居客至稀，静中滋味意何归。  
因探易象知深旨，自喜吟高得化机。  
桑露乍寒蚕欲老，草烟才暖蝶交飞。  
樊川物景终南翠，遂性空思杜紫微。  

田锡　御沟  
春半栎花水初下，一沟润绿元如砑。  
夹道官城数里中，静称潺湲明月夜。  
千门万户建章宫，金锁横门沟暗通。  
三月花飞若零雨，水声何处咽香红。  

田锡　御试二仪合德诗  
圣主承祧兑泽深，乾坤玄化合尧心。  
黄舆比厚施生植，白日齐明远照临。  
周变至仁符积载，滂流睿渥若春霖。  
游鳞在藻方谐性，犷俗乘桴自献琛。  
和悦感人生瑞霭，穆清流咏在薰琴。  
小臣幸与观光试，敢效祈招颂德音。  

田锡　鬻冰咏  
赫日生炎晖，鬻冰方及时。  
邀利有得色，冰消俄若遗。  
两失俱无猜，虽悔安可追。  
仁惠当務远，勿使失其宜。  

田锡　早秋言怀  
清秋江国有余暄，谢杋遗风称雅言。  
帘下水亭人吏静，窗分竹阁簿书繁。  
坐来幽蝶双飞过，吟次高梧一叶翻。  
自笑无能蓋公事，将何才术报君恩。  

田锡　赠别琅邪评事兼寄两制旧交  
醴泉少府王评事，秀气神清好奇异。  
读书击剑善弹琴，仲容信是青云器。  
我从蜀国来咸秦，长安久客多风尘。  
因此移居清渭北，与君在彼初相识。  
相识经今二十年，支离契阔长相忆。  
去年罢直西掖垣，君亦醴泉方解官。  
关中路遥宛丘道，不远千里来相看。  
我忝淮阳知郡事，郡斋喜闻嘉客至。  
槐花黄时初到来，菊花开时言欲回。  
主人苦留留不住，为君采菊登高台。  
高台临古道，北走邯郸道。  
还京秋已老。白日远长安，  
西归出关天已寒。  
神仙作尉道虽在，骨肉为累心且宽。  
与君俱年五十一，老去时光转堪惜。  
况今秋暮冬欲残，七十唯余十八年。  
未知十八年之间，悲欢得丧与险艰。  
到得七十即为幸，此外浮生何足言。  
明日正逢重九日，未忍与君张祖席。  
樽前新菊含露滋，茱萸丹实星离离。  
茱萸撷芳菊延寿，寿酒满满莫固辞。  
淮阳郡吏若早替，帝乡即有相见期。  
两制交朋若相问，为我勤勤多谢之。  

田锡　赠朱玄进士  
忆昔长安道，与君初相识。  
密云满天来，不见南山色。  
美酒斗十千，一醉情欢然。  
胸中云梦泽，眼底高阳客。  
狂呼月华人，抚弄云和瑟。  
挥鞭过渭川，馆第相留连。  
朝帘杏花露，暮楼杨柳烟。  
流辉今六稔，交情益相審，  
忽忽披君文，如截机头锦。  
余本生天涯，散金常破家。  
东方上书志，高欲凌丹霞。  
安能常戚促，雀啄秋田粟。  
海路与天遥，鸾皇好相逐。  

田锡　雉媒  
东风麦垄青，白日桑阴清。  
一雉欲媒众，众雉无猜情。  
五步一饮啄，十步一飞鸣。  
暗中触骇机，镞发如流星。  
洞彻羽毛质，低摧锦绣翎。  
却宛若召客，子常非好兵。  
谗言既交搆，祸难即随生。  
齐王听游说，韩信急功名。  
三军虽罢戍，一命遽遭烹。  

田锡　自勉  
飘泊年年颇恨身，梁园未到滞咸秦。  
上楼独为青山立，揽鑑初惊白发新。  
北叟何曾悲失马，宣尼犹自问迷津。  
功名分有终须得，莫强忧愁耗尔神。  

田锡　醉题红叶  
拾笔闲题红叶时，醉容相向亦相宜。  
塞垣风劲应吹尽，江国霜微想半衰。  
嫌听满阶鸣夜雨，曾看临水映疏篱。  
春光不许长如此，旋放寒梅嫩柳枝。  

田锡　樽前吟呈宋白小著  
三年多谢主人翁，杯酒相宽礼数丰。  
唯惜时光如走马，懒询天道似张弓。  
秋深街巷槐花雨，夜静厅堂苇箔风。  
尽是无憀肠断处，都将分付醉乡中。  

田瑜　送钤辖馆使王公  
阃外膺宸寄，绅维握虎兵。  
真纯逾璞玉，方重敌长城。  
肯构诗名著，承家将略明。  
四年凝茂绩，一节促归程。  
水际旌旗影，风前鼓吹声。  
西州怀惠爱，北阕被恩荣，  
护卫亲严近，雍容侍穆清。  
分携暂锁黯，良会在神京。  

田昼　杜牧  
弟病兄孤失所依，当时书语最甚悲。  
岂图乞得南州后，却恨寻芳去较迟。  

田昼　墨子  
末学纷纷自有师，能言兼爱我独疑。  
定知已驾云梯后，却悔初心泣染丝。  

田昼　玉盘  
少皞磨成白玉盘，六丁擎出太虚宽。  
青光千古复万古，留向人间此夜看。  

田昼　筑长堤  
筑长堤，白头荷杵随者妻。  
背肋供销偻筋力微，以手置胸路旁啼。  
老夫七十妪与齐，五尺就门生两儿。  
夜来春雨深一犁，破晓径去耕南陂。  
南邻里正豪且强，白纸大写出来呼追。  
科头跣足不得稽，要与官长修长堤。  
官长亦大贤，能得使者意。  
正堤驾轺轩，不复问余事。  
终当升诸朝。自足富妻子。  
何惜桑榆年，一为官长死。  

廷云　句  
蛙鸟莫夜官何为，蝶慈芳菲梦不知。  

通真子　文斾山  
魏氏当礼何斗坛，至今遗址在人间。  
苍梧已老烟霞淡，丹灶空馀岁月间。  
铃铎夜深惊睡鹤，幡幢晴影上空山。  
后人自魏縻婚宦，不得追随款旧关。  

同闶　挽和靖先生  
身占河南第一功，力行笃信守家风。  
渊源漫说斯文丧，深切今知此道东。  
七日梦楹终有待，三年筑室恨无从。  
嵩伊千古漫淳气，收入稽山鉴影中。  

童潮　劳渡  
借问谁家舟，孤横劳渡水。  
远携蓑笠来，满载暮烟紫。  
折手唱沧浪，沙鸥惊不起。  

童潮　小孤山  
长江万里来，一砥中流峙。  
巨浸没根深，孤峰插汉起。  
倒回三峡流，独据九江水。  
真是海门关，波涛险莫比。  

童潮　渊明故址  
先生已归来，遗此折腰地。  
不见督邮人，祗闻解印事。  
径花虽就荒，台月还留醉。  
赋罢清流诗，西畴春已至。  

童传　句  
古来风义遗才少，近世公卿荐士稀。  

童蒙　宿青绥铺  
跋涉千千里，我行亦良勤。  
戒途桂林腊，解辔盱水春。  
赤石照病眼，红泉濯征尘。  
麻姑顾我笑，问别何所因。  
忆昨罢清江，中兴初甲寅。  
去家十五年，一扫先君坟。  
未及亲旧语，遽随犬羊奔。  
幕燕遂如客，月鹊无安村。  
得官峤南州，欲访出世人。  
御虎信有命，生还聊一欣。  
此事姑置之，既往安足论。  
山神似相怜，静扫群峰云。  

童童　题王子晋  
屣弃万乘追浮丘，仙成驾鹤缑山头。  
碧桃千树锁金嗣，玉笙嘹亮天风秋。  
回眸下笑蜉蝣辈，蜗角争战污浊世。  
何当高气凌云霄，愿随环佩联云骑。  

涂楷　纪梦  
拜伏庭前又一番，天书虽捧未容看。  
南阳久作蟠龙卧，应为苍生起谢安。  

涂槱　题秀岩  
何代神仙碧玉宫，攀缘直上与天通。  
拓开四壁层梯峻，幻出千形五色融。  
后拥关遮山作卫，左嘘右吸水成弓。  
咨诹我欲呼猿鹤，一笑今谁此兴同。  

屠季　移居甬江有感  
卜宅傍江隈，幽闲绝点埃。  
青山排闼入，碧水绕篱回。  
孤况依归鸟，愁怀对酒杯。  
百年堪一笑，未死已心灰。  

屠季　移居甬江有感  
车马长云寂，逍遥意亦嘉。  
水田殊不恶，茅屋讵堪嗟。  
故土含情远，荒村入望赊。  
何由慰旅泊，耕殖毕生涯。  

晚静　句  
牛饮芳陂鸦立背，马过秀野蝶随蹄。  

万某　九日南山  
南山何峨峨，群峰秀色聚。  
朝晖与夕霭，无□□去住。  
徘徊九折险，萦曲一川注。  
悬岩置屋少，□穴亦可度。  
苍然老楠木，几阅风霜斁。  
孙枝长□许，老干未肯仆。  
昔年重九日，来者必三顾。  
题诗刻峭壁，皆欲寄□□。  
念我独何人，今日追故步。  
凌晨出南门，风雨怯行路。  
不惮登涉难，恐失此日故。  
造物亦随人，晴明送日暮。  
徐行两柏间，杯盘共草具。  
宾僚不鄙我，笑语露情愫。  
他时傥再来，莫指桃源误。  

万世延　句  
莫放山亏篑，终教井及泉。  

万俟绍之　婢态  
才入园中便折花，厨头坐语是生涯。  
不时掐数遧年限，每事夸称旧主家。  
迁怒故将瓯碗掷，俲{左目右宾}刚借粉脂搽。  
隔屏窃听宾朋语，汲汲讹传又妄加。  

万俟绍之　呈印主学  
君世能城我石城，不堪两处总烽尘。  
向时未快披云愿，今日同为避地人。  
襟宇光风无尽藏，杯盘夜雨有余春。  
唤回十载槐黄梦，欲借灵槎去问津。  

万俟绍之　次郊行韵  
蝶怕花残舞更忙，随风柳絮鬭轻狂。  
寻芳客去马蹄倦，试酒人归衣汗香。  
过雨人归衣汗香。过雨千林舒翠叶，  
护田一水露针秧。留春无计空惆怅，  
信手敲棋语夜长。  

万俟绍之　次新竹韵  
箨粉飘零干拂檐，午阴比似旧时添。  
栖留薄雾生秋意，勾引清风涤夏炎。  
弱质自同诗骨瘦，新竿也学舞腰纖。  
丁宁养就化龙杖，休劈轻丝织绣帘。  

万俟绍之　冬闺怨  
塑出狮毬对画阑，笑呼女伴傍前看。  
宫鞋湿透犹堪着，未抵空闺绣被寒。  

万俟绍之　方水滴子  
质由良冶就，心向主人倾。  
外倣片金制，中藏勺水清。  
兔毫芳露染，龙尾湿云生。  
终令双眸炯，曾窥妙女成。  

万俟绍之　访新城宰  
野花香细绿阴成，风着征衫暑尚轻。  
流水有声如学语，乱山无数不知我。  
柘林叶尽蚕初熟，麦陇人行雉不惊。  
少驻篮舆聊问俗，儿童亦说长官清。  

万俟绍之　寄永兴窣兄  
相阀峥嵘南渡初，万事遗绪要人抚。  
从知物理终无否，棠笏于今属魏谟。  

万俟绍之　寄永兴窣兄  
忆昔京华聚首时，大兄常念阿连痴。  
别来相望天涯远，长诵对床风雨诗。  

万俟绍之　饯常熟宰  
笼鹤归来到北关，玉墀春里趣朝班。  
九重定问琴川事，为奏通川一渡閒。  

万俟绍之　饯常熟宰  
多幸三的依德字，喜无一事到公庭。  
庭前柳是公遗爱，去后相看眼更青。  

万俟绍之　饯友宰丹阳  
昔曾觇吏事，不是小规模。  
万象胸中布，全牛眼底无。  
迅雷推敏速，片月对清孤。  
铁瓮城边邑，今番凋瘵苏。  

万俟绍之　杰阁  
杰阁倚空阔，身高眇万山。  
栋云飞缥缈，檐铁闹虚闲。  
地步氛埃外，天威咫尺间。  
好风吹笑语，余响落人寰。  

万俟绍之　金陵郊行  
快提金勒走郊原，拂面东风醒醉魂。  
好景流连天易晚，来朝更过杏花村。  

万俟绍之　陆墓寺  
距城才五里，野景自萧然。  
塘水清环寺，竓烟黑翳天。  
市多沽酒旅，桥列卖鱼船。  
欲酹宣公冢，渊陵几变迁。  

万俟绍之　旅中  
僦楼如斗大，不与懒相便。  
杯酒常妨饭，瓶花亦费钱。  
狂踪依客燕，短梦怯啼鹃。  
欲去老丘壑，无谋可买田。  

万俟绍之　送观书记住山  
本是儒流学释流，枝藤所寓所清幽。  
西山不用一钱买，北磵空为百计留。  
禅向静中能妙觉，诗于闲处得冥搜。  
秋风芳蒂甜如蜜，许我溪头系小舟。  

万俟绍之　题扇面  
起晚慵妆立小楼，杜鹃声里万红休。  
侬愁未逐春酲解，飞尽杨花不举头。  

万俟绍之　席上次韵  
东风几度客京华，今日飘零天一涯。  
无奈刚肠欺竹叶，幸因清坐对梅花。  
更长不觉销银烛，寒峭从教透碧纱。  
语到前朝行乐处，绿杨深院是谁家。  

万俟绍之　谒曾祖提刑墓  
簪缨辉映绍兴间，身后清贫陋巷颜。  
犹有云仍在西浙，远思霜露拜南山。  
祖风三世未应息，天道百年今好还。  
欲去欲留松一路，藤花染泪路斓斑。  

万俟绍之　游建康碧瑶洞  
洞口筼簹几百竿，洞深襟袂易生寒。  
鹿眠桃坞春常在，鹤唳松梢夜未阑。  
瓦鼎香腾秋雾薄，石盘棋撒晓星残。  
道人许换尘凡骨，同向坛前说炼丹。  

万俟绍之　游天平山白云泉  
踏开松径几层阴，一勺寒泉洗客心。  
高处天风吹面泠，险边石磴警人深。  
祠尊范像香烟润，碑刻唐诗藓晕侵。  
鸟道更能幽绝处，恨无足力可登临。  

万俟绍之　元夕  
小小茅居傍野桥，青灯一点度元宵。  
新诗多在景中得，宿酒都从睡里消。  
绕舍菜滋春后雨，过门船趁晚来潮。  
休嫌不住繁华境，最喜亲朋近可邀。  

万哲　绝句  
少日时时负百忧，从人络马与牵牛。  
中年置此身如竹，荏苒风前得自由。  

万哲　中秋寄陈碧栖  
秋气清如此，秋花香奈何。  
人生还健在，月色况明多。  
有酒君当醉，无愁我欲歌。  
楼高俯松顶，谁共酌姮娥。  

汪澈　留题授上人曲肱斋  
一室安贴钵，{左秃右贵}然了性空。  
曲肱忘世梦，行脚本家风。  
山静人稀到，窗开意不穷。  
我来频假寐，乐亦在其中。  

汪忱　烂柯山  
山作危梁千尺横，一天金泛月波清。  
幽禽不复惊棋响，深谷犹能答斧声。  
塔坏尚余鸿雁意，井荒谁放辘轳鸣。  
试将比较天台景，只欠璁珑琪树英。  

汪崇亮　句  
溪鹭踏影立，风蝉曳声过。  

汪崇亮　句  
梦回酒醒不知处，月静人稀方忆君。  

汪崇亮　青溪主客歌  
野王手奏淮淝捷，门外归来有旌节。  
伸眉一笑紫髯秋，袖中犹挟柯亭月。  
山阴主人载雪舟，掀篷系缆青溪头。  
平生耳热欠一识，若为牵挽行云留。  
一声横玉西风里，芦花不动鸥飞起。  
马蹄依旧入青山，柳梢浸月天如水。  

汪楚材　方壶别墅  
面面轩窗好，溪山不待招。  
清风修竹径，细雨绿荷桥。  
地僻人烟少，天恢景象饶。  
襟怀无一事，终老乐箪瓢。  

汪大猷　次韵奉答诸公  
自入中书不计年，只将方寸作良田。  
桑榆物外都无累，桃李人家賸有缘。  
放意不妨娱绿野，勒功何必同燕然。  
姓名元在丹台上，千岁徜徉小洞天。  

汪大猷　次韵奉答诸公  
衰年已过纵心期，安得聪明及往时。  
既老固应全晚节，虽贫岂暇计留资。  
元非矫饰求为异，自是行藏要合宜。  
曾记诗僧林下约，为将踪迹报渠知。  

汪大猷　和姜梅山见寄  
投分虽深迹却疏，君居东婺我西湖。  
儿曹方喜承毛檄，父执应容效鲤趋。  
慨念旧游多宿草，仅余二老见霜须。  
诗来唤起相思梦，又向梅山得楷模。  

汪大猷　题乐天居士诗集后时谪居庐山  
居士当年谪九江，高怀往往万篇音。  
多言世上风波恶，不似閒中气味长。  
千载声名虽莫及，一时踪迹偶相望。  
若容俗驾追遗矩，待看南山结草堂。  

汪大猷　题袁右丞滋像  
金玉相辉满画扉，高风未许一行题。  
五朝冠盖联朱紫，八代文章焕壁奎。  
四老德推商皓并，群英名许鲁贤齐。  
凭将世谱从头看，道此真源出道溪。  

汪大猷　通山县寄朱元晦  
碧涧环山麓，高低满百家。  
途穷疏骑气，县古听蜂衙。  
书倩云中雁，歌烦水底蛙。  
阳和不择地，随分得春花。  

汪大章　哭大愚吕公  
一封朝奏夕南迁，抖搂精神笑出关。  
只有诗书来眼底，更无侪辈敢通函。  
圣恩宽大时时降，天意难明特地悭。  
鬻药买田非立异，甘心只作林泉计。  
所求於世如斯尔，造物云何降毒厉。  
嗟哉我公虽下世，万古千秋未尝逝。  
家庭学问诚难继，我公超道独能诣。  
日月有光还有翳，行人潸然咸出涕。  
嗟哉我公虽下世，万古千秋未尝逝。  
往年苍天夭伯氏，归咎云发千圣秘。  
迁客萧寺得羁寄，未知曷犯苍天意。  
嗟哉我公虽下世，万古千秋未尝逝。  

汪德输　峡州  
醉翁昔日经行处，遐想英风万古愁。  
芳草斜阳浑似旧，茫茫江水自空流。  

汪斗建　钱唐怀古  
江上城低烟树红，江潮西去几时东。  
吴王花草隳春暮，禹会楼台入梦空。  
万里孤云留夕照，千年遗恨诉秋风。  
凤凰飞去无消息，漠漠遥岑烟雨中。  

汪灏　锦镜池  
谁遣青铜一片悬，万山如洗息沦涟。  
过云不碍东西岫，明月能涵上下天。  
影合野棠鱼自避，光分水荇鹭相鲜。  
临流我亦忘归兴，晴翠扑人生紫烟。  

汪兼山　黄山遇雨  
谁能炼得娲皇石，我亦叫开阊阖门。  
早起蒙天微一笑，依然云气薄崑崙。  

汪兼山　黄山遇雨  
碑翻芦福雷轰碎，舟近蓬莱风勒回。  
山意有馀还不尽，青鞋留待后游来。  

汪兼山　黄山遇雨  
乾坤老我头先白，山水无情眼自青。  
三十六峰藏不得，小窗趺坐看图经。  

汪立中　甲戌廷对后到洞霄丙戌假守新安又得寄径成诗纪游  
忆昔寻幽兴未终，重来洞府访仙翁。  
十年尘世身将隐，千年华阳路暗通。  
山水只如前日好，松杉似与老人同。  
明朝又入黄尘去，回首青山一梦中。  

汪立中　题宝方洞  
篮舆郊上绿阴迷，七十一峰云际齐。  
我住四窗夸胜境，今观八洞恍真棲。  
碧簪挺特地如拔，乳宝玲珑步可携。  
千里客愁为销尽，茶香书外好莺啼。  

汪立中　游洞宵  
洞天福地萃名山，我喜登临昔所悭。  
五殿香严如在帝，九山青销若为关。  
岩前鸣凤当年事，野外骧龙反掌间。  
自顾武夷捍火吏，真祠梦想不容樊。  

汪梦雷　和阮环绿红白梅  
白白红红相映开，迎春破腊要争魁。  
谁知月上纱窗后，一种横斜度影来。  

汪梦雷　偶成  
晚望荒城重感嗟，十年行客倦思家。  
渚田稻薄无来雁，庭树枝寒少宿鸦。  
书为在官长废读，酒因多病久停赊。  
何时日暖寻初约，同探痚梅几著花。  

汪泌　题共乐堂  
临海城东湖，气象清且奇。  
无风绿色净，十顷澄琉璃。  
中有共乐堂，今其名者谁。  
人有答我问，太守下车时。  
访民所疾苦，民曰水最危。  
其水或暴至，城坏民流尸。  
公谋得上策，叠石完城基。  
外遗数百家，室屋鳞参差。  
水至无所障，适与漂溺期。  
又欲隄其东，苦乏土石资。  
开湖足取用，隄势横虹蝩。  
湖光占空阔，物从鉴中窥。  
紫翠前后山，环列如屏帷。  
构堂就虚旷，与俗同游嬉。  
太守宴堂上，游人歌水湄。  
歌云从公来，除患补疮痍。  
况有此观壮，不乐何以为。  
有如登春台，人心举熙熙。  
从事能文者，作辞书之碑。  
庶其不朽功，上彻尧轩墀。  

汪任　定光室  
古有如来号定光，百年真相为重装。  
面前涌出香炉石，欲使人烧无尽香。  

汪任　根辋岩  
高岩古木根如辋，辋坏元根何处寻。  
下有唐有元杰记，读之聊足慰登临。  

汪任　寒翠亭  
叠浪千堆霰雪寒，澄渊百尺瑠璃翠。  
江皋更展石屏风，特为幽亭助嘉致。  

汪任　临清龛  
地辟仙龛小亦奇，龛前长泻碧琉璃。  
我来恰似陶彭泽，鉴景濡毫便赋诗。  

汪任　熙熙亭  
中天未复旧山河，春日同民强一过。  
草草杯盘等闲置，愁多易觉醉颜酡。  

汪任　雪山院  
乘兴拿舟到雪山，松篁门径望中宽。  
翻思我佛修行处，景物虽殊道一般。  

汪任　游南山  
浈阳富佳致，无以过南山。  
山高雄地理，万丈亲云端。  
攀援临绝顶，气象非尘寰。  
神存古庙貌，台敞旧轩栏。  
青石生龙文，凛凛常风寒。  
纵目四无际，陡觉天地宽。  
直北二江合，水势中分滩。  
滩横水亦转，曲折束成湾。  
群峰自西来，险绝如函关。  
中虚左梵刹，地胜苾刍女。  
梵修祝圣寿，额自九重颁。  
旁有石一障，高下数亩间。  
或列如屏风，或方如仙坛。  
或立如驻马，或走如奔帆。  
或侧如虎卧，或曲如龙蟠。  
或严如卫吏，或罗如星官。  
或伛如老人，而枯其形颜。  
或俨如端士，而正其衣冠。  
或堆如云霞，重叠而聚攒。  
或涌如波浪，挛属而奔湍。  
或倾而复举，如猎而兽踚。  
或腾而不下，如射而禽翻。  
或先后相续，如朝赴金銮。  
或参差不齐，如兵方结圆。  
或平为几案，而可罗杯盘。  
或突出皋岸，而能垂钓竿。  
或背若相恶，或向若相欢。  
或声若磬响，或色若豹斑。  
或累而成塔，或砌而成鞍。  
或疏而分散，或密而弯环。  
或巧而非怪，或钝而非顽。  
虽偶不为配，虽单不为鳏。  
虽近不相狎，虽压不相残。  
有室可居佛，有灶可炼丹。  
有洞可休息，有岩可跻攀。  
爽气自有余，蒸岚不相干。  
乾坤所开避，断劚非斧刓。  
游者可意得，名装不易殚。  
通天与三峡，若是乌能班。  
今进无王维，睥睨措笔难。  
静想瑶池仙，岂不停翔鸾。  
又疑桃源客，步虚潜往还。  
我有英贤乐，冥搜思不悭。  
题名或赋诗，鸠工妙手刊。  
惜哉岁月久，几至遍圬漫。  
山僧不好奇，仁者兴嗟叹。  
爰有老仙翁，寻幽独忘餐。  
尘土尽去除，林木间自芟。  
特道方寸地，旧耕同一观。  
小亭翼其上，游居兴不阑。  
於此或围棋，纵横势万般。  
於此或煮茗，江心汲澄阑。  
於此或燕坐，尘虑一切拌。  
谁知得真趣，消此白日閒。  
胜概益增重，清爽弥骈阗。  
山石虽无情，似有待而言。  
又况隐君子，寂寂初无传。  
或隐于仕禄，或晦于岩泉。  
知音一提拂，岂与山石肩。  
尧舜吾君民，勋业垂万年。  

汪任　煮茗台  
石梯千级杖藜行，行到山腰足暂停。  
旋汲灵泉煮佳茗，渴心滋润困魔醒。  

汪若楫　白际岭下即目  
白际摩天秀，秋光满蓼汀。  
山呈金字面，田画井文形。  
夜出萤相照，理阑鸡可听。  
杉松柯不改，点染四时青。  

汪若楫　久雨  
连连春雨几黄昏，溪岸人家水近门。  
借部人家水曾落，竹林枝上看风痕。  

汪若楫　开窗  
草色侵书绿，依山多得阴。  
月高猿挂树，惊起夜栖禽。  

汪若楫　门前松棚  
突兀山边屋数间，每嫌斜照上阑干。  
当门只得添松盖，未到秋来夜已寒。  

汪若楫　青山  
万木惊秋各自残。蛩声扶砌诉新寒。  
西风不是吹黄落，要放青山与客看。  

汪若楫　夜坐  
炉煨榾柮烟容冷，酒泻茅柴春色轻。  
夜坐不眠人悄悄，每梢随月绕窗行。  

汪若容　程倅春行  
绿杨芳草正留连，急雨催诗湿锦韉。  
野花不知行乐意，背人无语自耕田。  

汪韶　读史  
南北几离合，江山一古今。  
秋风驼卧棘，春雨燕巢要。  
家国兴亡梦，英雄胜败心。  
九疑呼不起，愁绝暮云深。  

汪韶　句  
十八九常如意少，百千亿任化身多。  

汪韶　孙武  
为忧玩色堕军实，故假陈兵去二姬。  
却恨此机深莫悟，后人不谏受西施。  

汪韶　演雅  
布谷不耕不穡，巧妇无褐无衣。  
提壶不可挹酒，络纬宁来贸丝。  

汪韶　演雅  
蜾蠃尧舜父子，鸿雁鲁卫弟兄。  
斗蚁滕薛争长，狎鸥晋郑寻盟。  

汪圣权　句  
不分桂籍一毫月，枉踏槐花十八秋。  

汪师旦　义役  
管窥当世务，如见肺与肝。  
惟有差役法，立判最为难。  
姑以一乡论，利病胡可殚。  
地里有宽狭，户籍有耗繁。  
富者产日聚，贫者税不{左扌右炭}。  
懦者畏如鼠，强者虎而翰。  
选以流水法，物力匪一般。  
否则白脚差，又有丁户单。  
龉龃常不齐，可充凡若干。  
今之凫鹜辈，舞文过於残。  
往往凭一纸，火急追至官。  
曰汝充保副，诘奸不停鞍。  
曰汝任户长，催科不容餐。  
稍或稽听命，怒诃裂巾冠。  
长官一不宗，扬波助其澜。  
箠械微完肤，路行为悲酸。  
平民如冤苦，回睇生理乾。  
事势不获已，交兴争论端。  
甲寻乙之后，乙搜甲之瘢。  
碎家犹未平，宁复生聚欢。  
仁人一动心，不作秦越看。  
奏曰举义役，少舒民力刓。  
而我贤令尹，风流谢家兰。  
和气春可掬，冰壶照人寒。  
一班试政事，暂辍登金鸾。  
譬如奏庖刀，所至悉髀髋。  
黄童共白叟，环坐相团坘。  
不图见良法，喧哗绝愁叹。  
顾愚庸且陋，末学事邯郸。  
所恨乏良策，持以贽识韩。  
一部淳熙书，井井不可刊。  
更观义役行，始自陈淳安。  

汪氏　寄良人  
旅食京华岁月多，圣贤事业竟如何。  
明年伫听泥金报，闲把关雎独自歌。  

汪统　宝庆改元孟春中浣敬拜十贤於学宫谨哦唐律  
诗书流泽自宫墙，祀谨先贤配孔堂。  
黄道中天临下土，清时群牧盛维扬。  
固应弈世思功德，曾与皇家作栋梁。  
生晚敢斯师轨躅，寒泉一勺荐春觞。  

汪熙　谋创领要亭  
生平酷爱山，好山宁相远。  
知吾入山意，幽致竞牵挽。  
信步杖藜轻，升高腰脚健。  
小雨著黄落，索索声相溷。  
僧窗事事幽，蕉肥野菊曼。  
尘市仅隔水，心安即为遁。  
有岩瞰清溪，古木郁萝蔓。  
前冈连远嶂，万象纷自献。  
人生有物缘，参合甚符券。  
缘外倘强求，十一失千万。  
此地乃天与，一亭吾欲建。  
寄言岩下右，为偿把钓愿。  

汪襄　捕虎行  
西山春暮繁草木，红白花开映岩谷。  
朝来猛虎忽留踪，猎人挟刃争驱逐。  
坡平草软筋力健，目光两镜照林麓。  
吻牙狐兔何足噬，要向川原饱人肉。  
猎夫鼓勇欲生擒，失利宁虞伤手足。  
我令壮士八九辈，袒裼而往敢退缩。  
持戈踊跃皆直前，不顾爪牙加觝触。  
於菟怒斗力已困，白刃纷然刺其腹。  
不施陷阱设罗网，须臾俄闻就缚束。  
未逾半昼捷书来，抚掌惊嗟大神速。  
百夫肩舁向城市，塞巷填街争纵目。  
皆云古昔未曾有，不比春山得麋鹿。  
斑皮爱护输郡府，肝胆珍奇竞收蓄。  
吾闻兽之猛者莫如虎，摇尾磨牙肆其毒。  
一旦力尽势已穷，血膋反以饷僮仆。  
乃知刚狠不足恃，仁若驺虞才可录。  
虎兮虎兮，曷为出哉，  
深出穷谷可以隐而不隐，岂以夫皮为之灾。  
官有壮士长戟可以捕取尔，尔其亟去无复来。  
大江虽深亦可渡，纵横勿碍行人路。  

汪翔龙　访黄吏部不值  
一镜湖光半壁山，主人何往客来观。  
闲蝶自专花富贵，幽禽如语竹平安。  
烟云变化草木媚，日月往来天地宽。  
何当共整登临屐，更上崔嵬绝顶看。  

汪翔龙　游泽山  
独俯空堂夜，无人境自宽。  
高风河影动，斜月竹身寒。  
潮海秋声阔，山林客梦安。  
坐来列几点，北斗挂阑干。  

汪莘　八间书案假寐戏作  
四海春风曲肱裹，出入鼻端云一缕。  
不知案上清露珠，漏泄傅岩梦中雨。  

汪莘　八月十一夜作文起夜兴  
点墨挥毫势始停，起来耳目共时醒。  
一窗月色元无响，四壁虫声不见形。  

汪莘　别真直院西山  
去年来见公，略以书自陈。  
今年来见公，知公意已亲。  
一见为我喜，再见为我颦。  
温存到风雨，检点及米薪。  
会我群玉堂，坐上皆伟人。  
欲引野鹤姿，轩昂出京尘。  
公自哀其穷，我岂有足珍。  
但愿公富贵，何忧我贱贫。  
过从两三月，意味十万春。  
将非前世缘，更结来生因。  
所恨难久留，归理青溪缗。  
公亦厌承明，请牧江海滨。  
嗟我老于行，东西足悲辛。  
那宜种橘柚，幸使守松筠。  

汪莘　昌化县西广福寺前岭上有古松一株甚奇每过其下徘徊不能去今夏五月  
虎攫龙踚数百秋，滩声长绕半天流。  
老僧不与人间事，独立门一点头。  

汪莘　程朝望送梅花  
昨夜灯前把酒杯，鄱阳主簿送春来。  
只疑天地无清气，都在江头一树梅。  

汪莘　除日寄黟山周尊师  
眼有神光射霭山，不须更问列仙班。  
道人四海都游遍，只有先生一介闲。  

汪莘　春怀十首  
大皞涵帝德，勾芒播皇仁。  
群龙服苍驾，灵雨冒南岑。  
渊鱼自暖跃，谷鸟相和吟。  
桃花既夹道，麦苗亦成林。  
竹篱带夕阳，茅舍含清阴。  
白苹空骋望，青枫第伤心。  
况值圣明代，聊以陶吾真。  
寄言同怀子，芳醪期共斟。  

汪莘　春怀十首  
黄鹂占高枝，蝴蝶恋芳草，  
达人能岸胡，儿女被春恼。  
和风吹衣裳，白日照怀抱。  
天地为我园，众目一何小。  
东皇行仲月，南极现朱鸟。  
虞帝被袗衣，周五在灵沼。  
天飞既览德，於{左牛台刃}亦知道。  
感此弥恨长，冉冉以空老。  

汪莘　春怀十首  
绿水绕北户，白日挂南荣。  
岑楼高中天，引领望咸京。  
咸京望不见，远山与云横。  
鸾凤邈何许，燕雀巢朱甍。  
谷风起将夕，偃月哉生明。  
童子焚妙音，稚女弹神筝。  
似非今世曲，无乃古人情。  
为言且勿弹，吾疾方未平。  

汪莘　春怀十首  
神游何边方，梦到迷处所。  
论世非秦汉，辨地岂吴楚。  
碧桃翳阳林，翠霞荫清渚。  
鹍鸡鸣化间，鸾鹤将俦侣。  
中有古玉堂，日月光相贮。  
似是重瞳君，左右列二女。  
我时再拜兴，帝复相尔汝。  
蘧然形已开，不得意所语。  

汪莘　春怀十首  
青天夫何长，白日又何促。  
吹却几株花，成此一村绿。  
不嫌春已晚，春晚爱不足。  
谁能描晚春，隐然在心曲。  
我心如明镜，万象相映烛。  
我心如虚空，万物自磨触。  
斜阳红欲滴，远水光可掬。  
中有太古人，歌声出金玉。  

汪莘　春怀十首  
夕阳下西崦，明月出东方。  
清波如有神，乔木何苍苍。  
簪玉待魏文，趿履从思王。  
奎壁不在天，西园烂成章。  
祥飚绕飞盖，鸳鸯宿春塘。  
丝竹壮高会，宾主无留觞。  
忧生惜日短，玩物贪夜长。  
岁寒不易得，此道亦足藏。  

汪莘　春怀十首  
夹锺应和气，和气到天中。  
半为枝间绿，半作水上红。  
杖策南野际，鹳鹤摩苍穹。  
君子有本性，不受外物攻。  
那能学攀桂，俯首嫦娥宫。  
竦身摄倒景，与子凌刚风。  
参旗一以殿，欃抢避其锋。  
举瓢酌云将，歌诗谢鸿蒙。  

汪莘　春怀十首  
鱼鳖好山川，鸟兽好在山。  
人皆好山水，所好非一端。  
君子抱仁智，寓意山水间。  
矧乃阳春月，富贵相追攀。  
靓装散香风，纤指发清弹。  
道旁起深羡，有识独长叹。  
我亦共春游，所遇得正观。  
可与达者悟，难与味者谈。  

汪莘　春怀十首  
日酿天正绿，风酣麦方秋。  
闲携稚子辈，眷言共春游。  
芒鞋过涧壑，竹杖穿林丘。  
东西随所适，语嘿颇自由。  
亦有一樽酒，父子相献酬。  
山花既含笑，野草亦忘忧。  
一轮渐隐隐，半规尚悠悠。  
归路何所叹，古人可与谋。  

汪莘　春怀十首  
曳杖登春台，万物含光辉。  
天地岂不大，孤云独无依。  
我友在东海，古屋弦湘妃。  
昔醉芙蓉浦，今掩桃李扉。  
不见已三年，何由会王畿。  
赠子青玉案，报我紫金韟。  
日暗牛羊下，月明乌鹊飞。  
有生共如此，扰扰徒增欷。  

汪莘　春夏之交风雨弥间耳目所触即事十绝  
夏雨春风穷管仲，傍云荣木老渊明。  
断红池馆无人到，犹有黄鹂一两声。  

汪莘　春夏之交风雨弥间耳目所触即事十绝  
石桥南北碧桃香，翠叶交柯水面凉。  
终岁方壶无一事，春来也为种花忙。  

汪莘　春夏之交风雨弥间耳目所触即事十绝  
不赋杜鹃三十秋，今愁不比昔时愁。  
杜鹃岂是催春去，为见春来啼不休。  

汪莘　春夏之交风雨弥间耳目所触即事十绝  
野水平桥细浪生，柴门草长断人行。  
园林霁后春如在，燕雀鸣时夏正清。  

汪莘　春夏之交风雨弥间耳目所触即事十绝  
即日南风清且微，北窗心静见天机。  
林莺母子声相应，野蝶雌雄性共飞。  

汪莘　春夏之交风雨弥间耳目所触即事十绝  
春去江南水拍天，经旬茅屋罕炊烟。  
石墙颓毁板桥断，始觉贫家气象全。  

汪莘　春夏之交风雨弥间耳目所触即事十绝  
雷电阴晴共一帘，残春首夏境相兼。  
闲寻稚笋今朝长，静数新荷昨夜添。  

汪莘　春夏之交风雨弥间耳目所触即事十绝  
下帘读易有深功，一炷清香过日中。  
赤帝元来协青帝，南风初至似东风。  

汪莘　春夏之交风雨弥间耳目所触即事十绝  
槐叶风清莺哺子，麦苗露湿雉寻媒。  
道人不出方壶境，坐见天时去又来。  

汪莘　春夏之交风雨弥间耳目所触即事十绝  
檐前花放不忍折，庭下草深仍懒锄。  
苦雨晴时春已尽，可怜新月挂清虚。  

汪莘　春晓  
晓来雨初晴，天宇净如拭。  
隔篱见花柳，春气乱五色。  
东君浑不管，但为闲者得。  
我方猎鹍鹏，溟南复溟北。  

汪莘　淳熙壬寅仲夏大雨写望  
一朵乌云起天末，倏忽长驱半天阔。  
云头到处急雨来。雨脚错落飞河魁。  
吹以南箕更豪横，打窗喷壁催吟咏。  
恰惊瓦上碎珠跳，已快檐前银竹映。  
平生不识南箕状，且看平畴翻翠浪。  
恍然立我三湘间，欲著扁舟相跌宕。  
风回雨霁天地新，良苗斗觉添精神。  
天意更看七八月，明年无处可打蕨。  

汪莘　次潘别驾韵  
野店溪桥柳色新，千愁万恨为何人。  
殷勤织就黄金缕，带雨笼烟过一春。  

汪莘　到高亭山望南北高峰  
每泛西湖不忍还，高亭数叠出云间。  
如今回至高亭路，却望西湖数叠山。  

汪莘　东行途中有感  
一路桃花愁杀人，柳塘茅屋正宜春。  
春风不是不相识，不遣春山养病身。  

汪莘　对月与念六弟谈化作  
新月长眉清，娟娟照茅舍。  
坐有我弟俱，因得穷造化。  
初叹此个月，涵浙复涵灞。  
终忆此个月，古夜复今夜。  
日月天中行，地下亦双明。  
天地在太虚，一点如流萍。  
水轮载以浮，风轮吹不停。  
地譬鸡子黄，天乃鸡子清。  
天半绕地下，天半出地上。  
星辰附天旋，昼夜成俯仰。  
吾尝挥雷鞭，骑龙日宫前。  
整顿朝东皇，拜手金鸟傍。  
日宫月宫留不住，翻身透过天顶去。  
双手拨转赤精球，山河万象在裹头。  
此时见天不见地，忆尝阅尽世间事。  
几度穿入月之内，几度穿出天之外。  
几度天地劫火来，只有太虚元不坏。  
我自太虚观世间，释迦老子皆等闲。  

汪莘　泛小舟入莲荡微雨即事  
水光如锦叶如烟，微雨相从到洞天。  
翠盖红妆无处避，一时挨入木兰船。  

汪莘　方壶自咏　书十首后  
直写胸中事，谁拈纸上尘。  
兴来那暇懒，得处不容廑。  
行有鬼神觑，诗防天地嗔。  
欧苏寻后辈，郊岛是前身。  

汪莘　方壶自咏  
性静无一物，心生有万端。  
曾将魂魄练，不被鬼神瞒。  
纵步地虽窄，仰头天自宽。  
裁诗偏得偶，遇卦只成单。  

汪莘　方壶自咏  
三万六千刻，四千三百时。  
不思人事汩，只怪岁华驰。  
拚命尝因道，忘家亦为诗。  
幽怀聊自遣，俗子莫令知。  

汪莘　方壶自咏  
生死何时了，盈虚祗足伤。  
谁能一刻静，大胜百年忙。  
反已求中帝，逢时说外王。  
纷纷徒藉藉，踽踽亦凉凉。  

汪莘　方壶自咏  
事体向晚境，情怀非少年。  
平生不得地，至死亦由天。  
坐背暑弥胜，行膺寒愈坚。  
愿言过去苦，莫与后来贤。  

汪莘　方壶自咏  
白昼常陪俗，清宵得养魂。  
几时成草屋，终日掩柴门。  
事迫文方出，身闲道始尊。  
世方怀祖逖，吾已吊刘琨。  

汪莘　方壶自咏  
无象始无假，有形斯有邪。  
盈虚怜日月，聚散笑烟霞。  
一性亦无我，五行何况他。  
谁能离火宅，吾与上牛车。  

汪莘　方壶自咏  
残腊天垂老，新春日始孩。  
玄君归浑沌，青帝出胚胎。  
楼上独倚处，海边相见来。  
闲思栽五柳，怒欲拔三槐。  

汪莘　方壶自咏  
百岁已过半，只身谁与偕。  
得因徵悟道，失在太开怀。  
且托山花宿，时从水竹斋。  
神回天上活，骨付月中埋。  

汪莘　方壶自咏  
兴发花开处，情生叶落边。  
既为欣厌惑，未脱死生缠。  
凿破心中月，冲开顶上天。  
俗儒应大笑，古佛不曾传。  

汪莘　方壶自咏  
谁和阳春曲，仍操白雪音。  
郊寒犹有骨，岛瘦未无心。  
云到散时看，月当亏处寻。  
可怜持玉尺，终不度金针。  

汪莘　访建康留守  
敬公太古明月服，爱公九天寒露浆。  
畏公龙泉太阿剑，喜公班虎花蛇囊。  
月中含月作怀抱，露表滴露生清凉。  
风尘澒洞要英杰，太平润色须文章。  
公昔荷橐侍紫皇，公今握符坐建康。  
纷巾羽扇夏日静，鸣鸠乳燕南风长。  
青天有月来堂堂，白鹭分水鸣汤汤。  
城头独立是谁子，身长长尺须眉苍。  
袖藏古剑咸阳市，泪逐东风洒桃李。  
一心只望金陵飞，未到三更已千里。  
北斗错落垂寒光，愿公提起扫八荒。  
刺人如影那见血，激天孤竹和空桑。  

汪莘　访孟守  
紫阳佳山水，帝室雄垣藩。  
桑枯若云屯，梨枣如星环。  
迩来十载，有失汉诏宽。  
坐令陇亩上，面作百摺酸。  
侯来自江西，与物破险囏。  
处处春风村，家家秋月湾。  
矧侯老儒术，渊源起波澜。  
文盟后韩孟，诗社前张樊。  
贱子昔好学，何理不仰鑽。  
风雷绕肠胃，日月悬肺肝。  
宇宙在掌握，鬼神露毫端。  
身由疾恶病，家以论事殚。  
天门守九虎，归卧牛衣间。  
誓欲灭此贼，使天回正观。  
豫子欲趋赵，聂生方入韩。  
匕首忽电掣，铁椎已雷鑽。  
世无伯牙手，锺子每长叹。  
世无子期耳，伯牙泪空弹。  
人生乐相知，相知良亦难。  
不知起胡越，相知风岁寒。  
自侯之来矣，顾言识孔鸾。  
秋风动心气，朔云资虐奸。  
及此春日舒，扶病犹蹒跚。  
怪仆来胡迟，为仆留城关。  
见侯亦胡为，明珠倾月团。  
见仆亦何为，伸此蛟龙蟠。  
龟老壳愈坚，鹤老顶益丹。  
自恨身已老，徒重钝与顽。  
终忆玉川子，干谒非所安。  
山不养伯龄，伯龄不厌山。  

汪莘　访汤粹  
文者道之器，诗者文之精。  
世儒失本原，谓以一枝鸣。  
仆昔颇好学，不与时俗并。  
始求为已事，中胡济物情。  
静与古月俱，动与秋阳行。  
先圣此从容，风流被后生。  
身世两相违，淹留竟何成。  
一丘聊自适，万化争逢迎。  
天地露根柢，动植陈性情。  
日月显处妙，鬼神隐中明。  
老佛既恍惚，诸子亦纵横。  
兴衰杂今古，忧豫难悉平。  
时买白玉板，写此朱丝声。  
似被天公嗔，魑魅出见惊。  
秋霜下黄叶，春风自抽萌。  
兰花待春风，深林含芳馨。  
属闻贤别驾，古学兼韶韺。  
仍闻吐佳句，气挟苏州清。  
今朝别柴扉，匪敢投公卿。  
臭味略相似，长松与茯苓。  

汪莘　访吴安抚命赋诗竹洲中有静香亭堤静观斋舞雩亭  
凤麟敢谓皇家无，如公自合应时须。  
胡为返驾竹洲隐，只与高堂素壁成画图。  
一麾淮海重拜敕，老人在南子在北。  
称家菽水欢在余，每日乃得见颜色。  
大儿三十心力到，租税免教官吏逼。  
小儿十五天资敏，火耕水耨云未克。  
竹林茅屋谩读书，我正不蒙稽古力。  
请言竹洲胜，蕖簊相因依。  
红蕖未妨晚色静，翠簊解过凉阴稀。  
渔童樵青足驱使，夜深醉和风雨归。  
梦中突兀长堤横，忽觉单骑游边城。  
擒胡已决千里外，邯郸一枕空峥嵘。  
闲来静观宛殊昨，却怜蒲团坐日落。  
偶见始画天地心，从此鸢飞共鱼跃。  
向来天地本来闲，猎夫见鹿不见山。  
不然寒流自太古，何人曾作沂水看。  
前日从公洲上语，茯苓期我能同煮。  
未容只作竹洲翁，属闻汉诏求伊吕。  

汪莘　访吴安抚竹洲  
忆昔见公十载前，知公即日图凌烟。  
而今见公十载后，岂意翻为竹洲叟。  
黄金照白天门开，夜叉安得生风雷。  
龙文虎脊君当取，有才不用当谁哉。  
中原寝庙无消息，塞上无人能杀贼。  
君王此志二十秋，四海看君闲不得。  

汪莘　访杨湖州  
一道西江隔水云，夜瞻牛斗共天文。  
圣之清必先夫子，仁者勇须今使君。  
天下山川居一半，湖州风月占三分。  
锦囊幸许传抄去，预取兰香手自薰。  

汪莘　访杨湖州  
苕溪霅溪风景好，浙西浙东皆弗如。  
处处堤边种杨柳，家家门外有芙蕖。  
使君远继东坡事，处士端宜耘老居。  
闻道香名来一访，白须照水久踌躇。  

汪莘　访曾侍郎  
青天荡荡摩青铜，紫微将相环西东。  
大鹏一击九万里，两翼不鼓乘长风。  
大鹏飞到天门下，天门无不耸观者。  
列星退步失光彩，九虎低头若凡马。  
有鸟决起抢榆枋，望而不见空断肠。  
青天愈高鹏愈远，岂不有意招八荒。  
我舍新安来，狂歌钱塘市。  
上有无情之吴山，下有伤心之江水。  
春已暮，人未归，  
平生不问鳜鱼肥。若教买得青山住，  
饱食笋蕨歌春晖。  

汪莘　放歌行  
口中吐佛子，腰间出神仙。  
眉心红日大如钱，脑宫诵经声泠然。  
瞿昙黄老去我久，可使举世终无传。  
天亦若忌我，我自梦裹知其天。  
团团清光中，本来面目常现前。  
分明是真不是想，水中月影镜中像。  
自从别后见君稀，一朝邂逅成欢赏。  
见亦不可拟，得亦不可强。  
知音相逢只弹指，甽命遮寒且涵养。  
芙蓉芰荷颠倒披，九天风露流肝脾。  
俯观人世不忍弃，世人弃我良非痴。  
有时愤闷须痛饮，长安市上相追随。  
左挟田先生，右拍樊於期。  
狗屠在前舞阳后，击筑叱起高渐离。  
扬雄但能识奇字，未识以道御之无不宜。  
一舞神鬼哭，再舞雷电飞。  
三舞乾坤悉清净，却视万物生光辉。  
我衰不能作伊川，手把犁锄垦蚯蚓。  
亦复不能作吕望，垂丝磻溪上。  
但愿汉家宗社牢，化权何必吾人操。  
但愿紫微宫南太微北，中间七个能甄陶。  
君不见张三裹青衫，李四著紫袍，  
黄金转多官转高。孔丘盗跖那复辨，  
长蛇封豕争雄豪。我欲告天天肯否，  
旁人窃笑妇摇手。不如开眼明月前，  
莫教失清风后。杜子美，  
李太折，清风为魂月为魄。  
至今来往天地间，几回独把栏干拍。  

汪莘　佛书载兜率天有内院道书有赤城朱窗乃帝一内宅因述所闻  
结发师心内院行，紫云门阙碧霞城。  
一声霹雳冲天响，万点星辰匝地明。  
鼎裹金丹能虎变，床头铁杖带龙腥。  
极知富贵非吾事，玉简珠缯有姓名。  

汪莘　感白发  
一枕黄粱梦欲残，死生大海浪漫漫。  
鬓边白发休除却，时向窗前把镜看。  

汪莘　感秋  
年年不是要悲秋，秋气愁人不自由。  
谁见江南魂断处，潇湘帝子在眉头。  

汪莘　感秋  
秋水无尘浸碧虚，风前一叶故飞飞。  
潇湘帝子何时降，立尽斜阳未肯归。  
闲佩仙瓢到柳汀，柳边一点酒旗星。  
斜阳欲落无人惜，空有烟林作画屏。  
行到篱边菊已黄，相逢不改旧时香。  
自怜失意秋风后，犹为寒花一举觞。  
不须龟筮此生休，死去无心更出头。  
莫说竹篱茅舍事，丹枫一树正悲秋。  
独步荒山日欲昏，数声乾苇过游魂。  
重岗复涧穿难尽，恍惚随人月一痕。  

汪莘　观雪行  
仙人剪水银河边，仙风吹散花联翩。  
明星撩乱入我眼，风紧一阵随天旋。  
如今谁卧剡溪雪，如今谁访山阴船。  
古人气韵不可见，晓来对此空悠然。  
檐前未觉眼界豁，临眺忽忆楼居仙。  
若为留得数玉树，六月绕屋生清妍。  

汪莘　过丹阳界中新丰市  
道过新丰沽酒楼，不须濯足故相酬。  
华山仙伯徐思看，争遣时人识马周。  

汪莘　寒食节有感  
江南儿女尚多情，为爱芳晨载酒行。  
幸自不知惆怅事，鸟啼花落是清明。  

汪莘　寒食节有感  
寒食原头杜宇声，谁家不起古今情。  
纸钱烧罢人归后，一树梨花冻月明。  

汪莘　湖上早秋偶兴  
坐卧芙蓉花上头，清香长绕饭中浮。  
金凤玉露玻璃月，并作诗人富贵秋。  

汪莘　怀朱晦庵先生  
道在羲皇孰断金，至人出处合天心。  
青山白云有生路，流水落花无足音。  
世外太古日色静，洞中一片春风深。  
自怜晚辈服膺久，亦许杖屦来相寻。  

汪莘　黄山高  
黄山高哉，岿然为江东之巨镇兮，  
￡　立於两浙之上游。摩天戛日以直上，  
阳枝阴派盘数州。西海不知两根本，  
行人但觉云飞浮。尝试芒鞋竹枝迨乎其间兮，  
一溪桃杏红烂漫，万壑松柏寒飕飕。  
悬崖绝磴可望不可到兮，古木倒挂险更遒。  
上有灵泉瀑布千万道，如银河自天争泻而竞注兮，  
硃雷溅雪隐现穿林幽。中有青鸾黄鹤千万对，  
雄倡雌和迭舞而交鸣兮，深林自适复有雪白数点之猿猴。  
山中自昔无历日，花开叶落成春秋。  
残英脱叶不如其所从来兮，但见夫涧谷之间桃花如扇，  
松花如纛，竹叶如笠，  
莲叶如舟。菖蒲九节{煨火换饣}白鹿，  
灵芝三秀眠青牛。人间三月春已暮，  
洞中花卉春长留。奇香异气逐风去，  
散落尘世谁能酬。黄山高哉，  
云际峰尚可画，云外　　峰画不得，  
霜缯铺了掉首休。丹砂一峰烛天争日月，  
九龙一峰拔地张旗旒。天都一峰杰出於三十六峰兮，  
星斗森罗挂珠殿，日月对殿琼瑶楼。  
中有一人兮龙冠而凤裘，左容成兮右浮丘。  
我时收却钓竿樵具作一束，投诸曹阮溪中流。  
浴余身兮汤泉，风余袂兮帝所。  
夔鼓隐隐兮管啾啾，水精盘兮碧玉瓯。  
帝酌我兮劳我，左右为余兮凝眸。  
指余以南峰石壁记，授余以红铅黑汞大丹头。  
黄山高哉，余钭览秀巢云练其下，  
坐令万物不生疵疠黍盈畴。  

汪莘　回至松江  
欲向江南采白苹，杜鹃啼后已无春。  
洞庭龙女云中降，手把双珠笑赠人。  

汪莘　回至松江  
深林茅屋隐渔樵，时有扁舟过石桥。  
谁把客星入图画，晓风残月伴吹箫。  

汪莘　击鼓行  
柳塘有狂士，酒阑好击鼓。  
殷出黄金骨裹泪，掺出白玉心中苦。  
此苦知为何人家，寒宵心事乱如麻。  
岑牟肯戴红槿帽，蹀足不数渔阳挝。  
翻手作春杏开早，覆手秋风叶如扫。  
开元天子是天工，那知尘起长安道。  
我今击鼓一声高彻天，击鼓二声深彻泉。  
天上拂开白日路，地锁制断如飞烟。  
豺狼闻之脑门裂，狐鼠粉碎臭满穴。  
惟有苍鳞火鬣双虬龙，籬云揺雷雨骚屑。  
青天洗出古时青，日月洗出古时朋。  
百谷草木催发生，鸾凤亦作箫韶鸣。  
走上半空望五岳，插天截海蟠金城。  
我皇无为人自宁，此时方表鼓中声，  
写作柳塘击鼓行。  

汪莘　鸡雏  
负清抱黄圆如弹，昆仑磅礴幽未判。  
母鸡春日宿鸡栖，躬抱乾坤入烹煆。  
翼之腹之气自蒸，有时踏转令交贵。  
朦朦如因当昼中，惺惺无眠过夜半。  
食时莫怪唤不应，凝然有在应难唤。  
君不见阴阳气足有超越，恍惚惚恍生神观。  
数声隔{彀弓换卵}闻淳音，一点悬胎脱幽赞。  
母鸡惯事徐啄开，可怜毛羽良毰毸。  
却思裹许若为活，踚伏性命能低回。  
啄粟饮水孰教之，天机自动曾何疑。  
三三两两旋母脚，出入南北相追随。  
累然多寡企磊落，倏然后先无定著。  
乘閒疾数数不得，往来旁午依前错。  
闻道轮回少安泊，谪仙那能被法缚。  
秋山归来酒新熟，呼童烹鸡色自若。  
杀与不杀莫忖度，请君寒江倚山阁。  
