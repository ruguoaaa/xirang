---
title: 第36部分
index: true
icon: editor
order: 36
category:
  - 诗藏
  - 诗集
  - 全宋诗
tag:
  - 佚名
---

释从瑾　颂古三十八首  
悟得平常达本乡，时人多怕落平常。  
青春只有九十日，烂醉都无一百场。  

释从瑾　颂古三十八首  
钟送黄昏鸡报晓，赵州何用闲烦恼。  
裂破虚空作两边，古庙香炉出芝草。  

释从瑾　颂古三十八首  
临济赵州，禅林宗匠。  
特地相逢，恰似相扑，  
撞见今时行脚僧，呼为两个闲和尚。  

释从瑾　颂古三十八首  
威风凛凛不容攀，跳入怀中便解颜。  
不是酒肠宽似海，争知诗胆大如山。  

释从瑾　颂古三十八首  
无魔无我已降魔，添得时人眼里花。  
今日镆铘无用处，也知贼不打贫家。  

释从瑾　颂古三十八首  
棒头有眼，眼里无筋。  
多逢浊富，罕遇清贫。  
自入洞门烟销断，不知世上几经春。  

释从瑾　颂古三十八首  
棚前夜半弄傀儡，行动威仪去就全。  
子细思量无道理，里头毕竟有人牵。  

释从瑾　颂古三十八首  
一喝两喝，全机出没。  
宾主历然，未免俱瞎。  
半夜摸乌龟，明月照积雪。  

释从瑾　颂古三十八首  
须弥倒卓，海水逆流。  
同参相访，作尽冤雠。  
休休，明日黄花蝶也愁。  

释从瑾　颂古三十八首  
古帆未挂时，后园驴吃草。  
日短苦夜长，行人须及早。  

释从瑾　颂古三十八首  
当面非暗投，应机皆直说。  
乾峰与云门，两口同一舌。  
若是续貂人，弄巧便成拙。  

释从瑾　颂古三十八首  
顿超见色闻声句，不涉明心悟道言。  
花落鸟啼岩下寺，月明人唤渡头船。  

释从瑾　颂古三十八首  
当阳打动番南鼓，万象森罗立地闻。  
不是大家齐则剧，难消白日到黄昏。  

释从瑾　颂古三十八首  
洞庭湖里失却船，赤脚波斯水底眠。  
尽大地人呼不起，春风吹入杏花村。  

释从瑾　颂古三十八首  
我手何似佛手，合掌面南看北斗。  
兔推明月上千峰，引得寒山开笑口。  

释从瑾　颂古三十八首  
我脚何似驴脚，急走归家日将落。  
自古长安如镜平，无端醉倒黄幡绰。  

释从瑾　颂古三十八首  
佛手驴脚生缘，南海波斯泛铁船。  
精金美玉团堆卖，毕竟何曾直一钱。  

释从瑾　颂古三十八首  
南枝向暖北枝寒，何事春风作两般。  
凭仗高楼莫吹笛，大家留取倚阑看。  

释从瑾　颂古三首  
睦州担板汉，从来见一边。  
浅深三尺水，上下两重天。  

释从瑾　颂古三首  
开口不见齿，伸手不见掌。  
夜半忽相逢，葛藤长万丈。  

释从瑾　颂古三首  
玄沙驴前，云门马后。  
更问如何，合取狗口。  

释从朗　归寂颂  
三十年来住木陈，时中无一假功成。  
有人间我西来意，展似眉毛作麽生。  

释从垣　句  
吟诗已得池塘梦，学易独明天地心。  

释从垣　句  
习字带秋收柿叶，学诗和月嚥梅花。  

释从垣　句  
泉石天象转，花月地痕虚。  

释从垣　句  
杜琮一声苍树远，黄鹂三啭落花深。  

释从垣　句  
□踏浪□知浪险，蝶翻花宅惜花空。  

释从垣　句  
□尽榆钱犹案价，晚风门外落桐花。  

释达观　颂古五首  
长安深夜雪漫漫，欲觅心安转不安。  
纵使言前开活眼，那知已被老胡谩。  

释达观　颂古五首  
惯弄瑶琴与琵琶，清音历历遍天涯。  
堪嗟不入聋人耳，空使西山月又斜。  

释达观　颂古五首  
鹤立松梢月，鱼行水底天。  
风光都占断，不费一文钱。  

释达观　颂古五首  
良玉不雕，美言不文。  
烟村三月里，别是一家春。  

释达观　颂古五首  
村饮夜归来，健倒三四五。  
摩挲青莓苔，莫瞋惊著汝。  

释达观　为李端愿居士说偈  
三十八岁，懵然无知。  
及其有知，何异无知。  
滔滔汴水，隐隐隋堤。  
师其归矣，箭浪东驰。  

释达珠　偈  
圣贤不分，古今惟一。  
可谓火就燥，水流湿，  
鉴井而饮，耕田而食。  
东村王老去不归，纷纷黄叶空狼藉。  

释大观　保福溥长老请赞  
云门普，千钧弩。  
蓦地一发，当阳饮羽。  
冤有头兮债有生。  

释大观　病中送湛侍者之京  
别我从容药鼎边，迢迢京路紫霞连。  
重提药病相治句，却道亲依已五年。  

释大观　补陀大士赞  
海天寥泬，海岸孤绝。  
见得亲切，虚空钉橛。  
怒涛舂碎岩前月。  

释大观　布袋赞  
兜率陀天，长汀管界。  
泼布袋打开，自买还自卖。  
眨上眉毛，败也败也。  

释大观　出山相赞  
入山去龙章凤质，出山来败各市县勃率。  
更将悟底分痚，添得一场{循去彳加氵}淈。  

释大观　达磨赞  
一花移自西，五叶香灿烂。  
嗅蕊与寻芳，纷如蜂蝶乱。  
地阔天宽，难图滋蔓。  

释大观　大慧宏智二禅师揖让图赞  
载色载笑，和气津津。  
半前落后，超轶绝尘。  
瘴面忽泽兮疾雷收奋，犀颅茁霜兮枯木生春。  
腹背受敌，百万买邻。  
相见易得好，共事难为人。  

释大观　道者复干接待  
旋营屋子嵌云山，旧日灵泉气象还。  
但有过门教歇去，谁去道者少机关。  

释大观　东山源和尚赞  
门里虫，蛊里毒。  
才过凌霄峰，浑家成不睦。  
指白为黑兮质证有头之冤，改调移声兮唱出无谱之曲。  
自奉川之富沙以至乎剑池，深处兮有谁共躅。  
何须象骨岩高，须知己展不缩。  
韶成九包至，樵唱一夔足。  
家私莫隐，全封半幅。  
赞之骂之，口哑舌秃。  

释大观　渡芦达磨赞  
南头问，不善答。  
北头去，不相合。  
自谓踏得著，全然没交涉。  
无枝叶处，枝叶纵横。  
无风波处，风波匼匝。  

释大观　法喜泾长老请赞  
有准绳，无捉措。  
开口错商量，铁蒺藜確確。  
日冷月热，泾清渭浊，  
昨夜凤巢生鹡鷟。  

释大观　樊路分为母陈安人请赞  
母仪慈淑，阃范持循。  
善行冰雪，寿骨松椿。  
雍容堂上兮凤霞俨俨，罗列堂下兮兰玉诜诜。  
厚德阴储兮留乎奕叶，和气辑睦兮浃乎乡邻。  
媲城东之作家兮付佛身於等幻，秉月上之迅机兮应日用而常亲。  
若问其中转身处，虚空出妙无痕。  

释大观　丰干寒拾赞  
来何处，去何之。  
与二子，何所期。  
虎视眈眈，阴飚凄凄。  

释大观　过水布袋赞  
深则厉，浅则揭。  
七十二汀，无风浪起。  

释大观　寒谷晖法师赞  
祖庭力探，义天横截。  
南湖雨华，屡踞前列。  
鼎峙三观兮菟元斑，区分一乘兮尾闾自泄。  
海阔山遥难追轨辙。云暖谁寻寒谷春，  
晴宵又耿长空月。  

释大观　寒山扫地赞  
横也扫，竖也扫。  
七佛之师，狼藉不少。  

释大观　汉章云法师赞  
魁梧厚厖，慈和安祥。  
声在江湖品目，仪表衡台学场。  
空假中之列三兮，一与三之不立。  
修多罗如标月兮，指与月之俱忘。  
四处提撕，四花飞扬。  
未老掩光，返常寂光。  
此其所以为柏庭之克家，云公汉章者也。  

释大观　和静照诗韵  
日毂升边不计程，转头已是隔重溟。  
更遭尊者相勾引，瀑捣飞梁梦未醒。  

释大观　和静照诗韵  
诸方门户总经过，恼乱春风有几多。  
今日蒸云重睹对，丝毫不隔最譫讹。  

释大观　贺大渊自资福住白云  
者边颺下舀溪杓，鈯斧又移深处山。  
说与白云门外客，相逢莫作旧时看。  

释大观　晦机  
舌上雷轰一默间，纤尘不动鼓波澜。  
拈花会上人无数，输与头陀一破颜。  

释大观　集福鉴长老请赞  
雷轰电驰，寸毫尺釐。  
全机大用，放下竹篦。  
突出云门雇鉴，咦。  

释大观　偈颂五十一首  
真不立，妄本空。  
七凹八凸，四辟六通。  
松声杂雨山长静，春色带寒花自红。  

释大观　偈颂五十一首  
滴滴檐前闻不闻，镜清无舌与谁论。  
夜来几阵尤滂霈，欺压斜阳绿到根。  

释大观　偈颂五十一首  
空手把鉯头，男命怕罗瞭。  
步行骑水牛，石虎生肉彪。  
人从桥上过，桥流水不流。  
羲和鞭白日，少吴行清秋。  

释大观　偈颂五十一首  
觅之不得，不觅奚彰。  
戳瞎顶门，炜炜煌煌。  
桑畴雨过罗纨腻，麦垄风饼饵香。  

释大观　偈颂五十一首  
开口失，闭口南腔北调。  
脱白露净，矢在弦上。  

释大观　偈颂五十一首  
十二月十五，石人相耳语。  
梅开寒谷春，雪滴晴檐雨。  
太分明，何所睹，  
南泉不打盐官鼓。  

释大观　偈颂五十一首  
不动本位，瑞应人间。  
冠群灵而首出，摄大千於毫端。  
万彙熙熙兮春台之乐，万邦纳纳兮磐石之安。  

释大观　偈颂五十一首  
教戴天履地，击壤鼓腹兮不知天地之宽。  

释大观　偈颂五十一首  
作者相逢，一西一东。  
断碑坤白字，当道种青松。  

释大观　偈颂五十一首  
三世诸佛不知有，覆水难收。  
狸奴白牯却知有，头上安头。  
白日西沈，黄河北流。  
推倒门前案山子，从教坐地看扬州。  

释大观　偈颂五十一首  
一入咸阳尽旧游，春风台榭对芳洲。  
非关好景留人醉，自是行人醉不休。  

释大观　偈颂五十一首  
三叠秋风古调清，移商换徵许谁听。  
周郎一雇扬鞭去，云外数峰江上青。  

释大观　偈颂五十一首  
天门日射黄金榜，宫殿晴薰赤羽旗。  
四海九州齐入贡，春风又到万年枝。  

释大观　偈颂五十一首  
世尊不说说，正月孟春犹寒。  
迦叶不闻闻，二月仲春渐暄。  

释大观　偈颂五十一首  
倒拈折箸搅沧溟，无限鱼龙暗里惊。  
一笑机关轻捩转，东湖午夜月华明。  

释大观　偈颂五十一首  
终日忙忙，秀支替戾刚。  
那事无妨，仆谷劬秃当。  
不动智佛，长时七出八没。  
憍梵钵提，对人倒腹倾肠。  

释大观　偈颂五十一首  
碍塞处，有通疏。  
看不足，绰有余。  
千古华山山下路，输他潘阆倒骑驴。  

释大观　偈颂五十一首  
凌霄跨灶，凌灭吾宗。  
危分险布，铁纲千重。  
三更白如昼，掇转太虚空。  
幻智庵前觅不得，萧萧松竹引清风。  

释大观　偈颂五十一首  
平常是道，不涉平常。  
颠来倒去，规圆矩方。  

释大观　偈颂五十一首  
峰峦秀异，鹤不停机。  
灵木迢然，凤无依倚。  

释大观　偈颂五十一首  
孤危不立，坐断千差。  
有笑陪宾，无趎验贼。  

释大观　偈颂五十一首  
取不得舍不得，不可得中只么得。  
万籁收声兮万象自闲，秋水吞空兮秋天一色。  

释大观　偈颂五十一首  
日复日，夜复夜。  
窦八布衫穿，虚空生柄欛。  

释大观　偈颂五十一首  
宽廓非外，寂寥非仙。  
拽转虚空，须弥粉碎。  
土宿颔下髭须长，波斯眼深鼻孔大。  

释大观　偈颂五十一首  
圆觉伽蓝，牛头北马头南。  
平等性智，七十三八十四。  
齩定牙关，四棱蹋地。  

释大观　偈颂五十一首  
久晴还雨，禾山解鼓。  
久雨还晴，普化爱摇铃。  
钱是足陌，物是定价，  
赵州直得五年分疏不下。  

释大观　偈颂五十一首  
井梧叶叶响飕飀，搅动明河万里秋。  
楖{左木右栗}摩挲生远兴，白云流水共悠悠。  
不是寒山子，谁临古渡头。  

释大观　偈颂五十一首  
一见便见，临崖浒眼。  
一得永得，坐井观天。  

释大观　偈颂五十一首  
秋光杪暮，霜吹凄肃。  
无位真人，草眠露宿。  
慈云忍俊不禁，试为临风招之，  
式微式微胡不归。胡不归，  
一堂和气春熙熙。三条椽下堪自怡，  
东挨西倚终奚为。  

释大观　偈颂五十一首  
春风缓，春日暖。  
山鸟嘲啾，山花烂熳。  
达磨面壁九年，归宗拭坏双眼。  
诸人还会么，南山粲，  
白石烂。拥之不聚，  
拨之不散。听之不闻，  
觑之不见。  

释大观　偈颂五十一首  
生也如是，白骼树头鱼扇子。  
死也如是，泥牛饮乾东涧水。  
更待说偈，舜若多神三赤喙。  
讨甚巴鼻，愧恶重童无处洗。  
径山供尽死款，慈云也不相饶，  
从来生死不同条。  

释大观　偈颂五十一首  
不慕诸圣，不重己灵。  
橐弓戢矢，坐享太平。  
德山有棒，正好束之高阁。  
临济有喝，也应无处施呈。  

释大观　偈颂五十一首  
莲开陆地，海涌鳌山。  
不知今夕是何夕，山林城市约同持。  

释大观　偈颂五十一首  
闹浩浩，静悄悄。  
古策风高，玉壶春晓。  
左雇无瑕，若盼已老。  

释大观　偈颂五十一首  
三百余会，尽是死句。  
娑罗树间，翻成活句。  
活中死，死中活，  
水绿山青，开宽地阔。  

释大观　偈颂五十一首  
痴痴兀兀，乖乖崖崖。  
水乳和同，肝胆楚越。  
共倚阑干舒笑眼，四山松桂动秋风。  

释大观　偈颂五十一首  
片段悠扬点太空，卷舒无地觅行踪。  
业风有意相交辊，又复从龙过别峰。  

释大观　偈颂五十一首  
暗瓦霜凝寒客梦，晴窗日透借朝温。  
不能缄口围炉坐，敛袂空趋画戟门。  
堪悲堪笑不动尊，天津桥看弄胡孙。  
此意与谁论，长者子无裩。  

释大观　偈颂五十一首  
淮云惨淡，淮水枯竭。  
径山老子无言说，喝得岩崖成百裂，  
末后全提太亲切。笑不彻，  
哭不彻，憍梵钵提惊吐舌。  

释大观　偈颂五十一首  
众毛成毬，众水成流。  
众人成市，众土成丘。  
育王聚众作夏，今夏东州，  
明夏西州。  

释大观　偈颂五十一首  
霜风未老，爱景如春。  
空洞绝朕，弥满刹尘。  
今日明日，瞥喜瞥嗔，  
暗把风流卖与人。  

释大观　偈颂五十一首  
九日无白醪，萸烹茗是好。  
好古说登高，谁踏古皇道。  
落叶鼓真风，黄菊说玄要。  
自笑太无端，相牵放荒草。  

释大观　偈颂五十一首  
春雨如膏，春云如鹤。  
春草离离，春花灼灼。  
骑声盖色兮何太乖张，毫忽不形兮填沟塞壑。  
直往无前，犹欠一著。  

释大观　偈颂五十一首  
慈深原广育圣明，首出万国之仪刑。  
寿崇功德无能名，妙高山色青又青。  

释大观　偈颂五十一首  
行不到处行一步，甜瓜彻蒂甜。  
说不到处说一句，苦瓠连根苦。  
扫尽从前闲佛祖，发机须是千钧穹。  

释大观　偈颂五十一首  
律非缚，禅非脱。  
蝴蝶梦庄周，周公制礼乐。  
会则事同一家，不会则万别千差。  
一片白云生岭上，几回开了又还遮。  

释大观　偈颂五十一首  
春色融融，花气蒙蒙。  
六窗俱不钥，当处不留踪。  
危栏同遍倚，身在寂寥中。  
几欲全提先漏洩，滑唇黄鸟弄春风。  

释大观　偈颂五十一首  
簸土扬尘，金刚正体。  
七颠八倒，大寂定门。  
排空烟嶂添愁色，著雨林花带泪痕。  
]  

释大观　偈颂五十一首  
见见之时，雨洗淡红桃萼嫩。  
见非是见，风摇浅碧柳丝轻。  
见犹离见，白云影里怪石露。  
见莫能及，流水光中古木清。  

释大观　偈颂五十一首  
监本倔强，匙挑不上。  
馽空云蒂补处空，陆地滔天翻白浪。  
暗中拈出定命竿，体眼鹰晴迷向当。  
老和尚为谁没齿更穿龈，从教疑杀天下人。  

释大观　偈颂五十一首  
荆棘锋刃丛，洞房丝竹里。  
威凤何须住碧梧，卧龙终不鉴止水。  

释大观　绝诠  
虚空讲得四花飞，大地山河总发机。  
碧眼黄头无处觅，是中元不动唇皮。  

释大观　梨洲戒长老请赞  
相牵相引，自拈自弄。  
赚正因人，变灭胡种。  
业在其中不自知，九成韶集丹山凤。  

释大观　莲社图赞  
天运悠悠终典午，竞从庐阜寻归处。  
凿池种藕拟奚为，西山几度看悬鼓。  
爱酒渊明挽不来，贪佛灵运推不去。  
同盟二九姑置之，咄尔而今在何许。  

释大观　罗汉赞  
藕窍藏身，不形一缕。  
掀潘风云，泽遍大地。  
彼其隐现大小之不同，终莫能逃乎应量之器。  
明眼人前，可贱可贵。  

释大观　马郎妇赞  
倩盼动婵娟，常持六万言。  
金沙滩上月，五欲浪中翻。  

释大观　明化惟长老请赞  
为无所为，益无所益。  
和气如春，近傍不得。  
有时巑处少机关，拶倒临济白拈贼。  
以冤报冤，其义不忒。  

释大观　南磵果法师赞  
气和色庄，襟度洋洋。  
雪残春嶂，月午秋江。  
峙凌虚金碧兮增飞来小朵之奇观，发昔人幽潜兮来典午咸和之遗芳。  
或见或闻，意消心降。  
若夫奉己淡薄，接物慈祥。  
不泥文字，不堕平常。  
此所以为北峰之克家，而於自受用昧中，  
合乎性具之宗纲。  

释大观　栖真身长老请赞  
我无我，柰这个。  
眨得眼，话已堕。  
翻转面皮，放人不过。  
捶碎连城之璧，大肆秦人之祸。  

释大观　人我担  
分人分我谩多端，一串黄金锁骨寒。  
善贾何曾停死货，明明担出与人看。  

释大观　日本仙侍者妲国  
三应声中密意通，分明饭布裹春风。  
休论亲切不亲切，巨舶回程至海东。  

释大观　日者王振斋  
言中谈天有振斋，五行曾不涉安排。  
小轩对坐似无语，几度晴云过断崖。  

释大观　沙弥付衣  
鹫岭将何付饮光，十成绵密转乖长。  
鄮峰恁么不恁么，尺线单比自短长。  

释大观　山隐居士赞  
僧之形，人之英。  
何所作兮畦衣常披，何所说兮玉尘常横。  
世情悠悠兮若秋云之淡，胸次了了兮悬秋月之明。  
其禀也灵，其施也平。  
六窗自虚，万象自呈。  
斯何人欤，岂不入山林而隐，  
不濯沧浪而清者耶。  

释大观　拾得收菜滓赞  
一机不副，截断千差。  
瓶泻妙答，缀齿粘牙。  
何如在国清寺进而，偷佛饭食菜滓。  

释大观　示锦屏赵高士  
真游谁管客程赊，阆苑春风几度花。  
若会粟中藏世界，寥阳不是玉皇家。  

释大观　示林侍者  
点墨如将当已长，长明白饭糁椒姜。  
出门相送都无说，堂下秋花自吐香。  

释大观　示沙弥  
维卫芳腾蔓愈滋，花花叶叶转芬披。  
鄮峰酷烈较些子，昙萼翻成铁蒺藜。  

释大观　寿平章秋壑师相  
稽首毗卢法身主，三身一体圆满觉。  
曼殊室利大智海，普贤清净行原门。  
大慈悲父观世音，信住行向地等妙。  
五十三位善知识，权实拥护天龙神。  
慈威加被俨在上，鉴兹赞祝行上空。  
癸酉仲秋之八日，定光金地产异人。  
自威音前秉正因，向灵山上受记莂。  
优钵孕奇时一现，昴宿腾精瑞两间。  
千灵嘉会当其时，君臣道合若符节。  
升平规模愈持持重，呼吸变故常镇浮。  
身徇国难入重险，手扶日毂升中天。  
远夷缩缩惮威略，生民熙熙安裧席。  
嗣皇矜式尊为师，万彙仰戴恃为命。  
佛法流行明盛世，持世护法端有恁。  
二千年后视今日，二千年前等无异。  
如来慧命期永续，众生正信当不断。  
整顿乾坤大力量，安乐黎庶大福德。  
我此伽蓝鄮岭东，释尊舍利所镇临。  
即兹吉祥殊胜地，衮绣光仪立寿祠。  
穰穰缁侣方俨集，钟鼓梵呗何所祝。  
万象舌头悉称寿，宝塔显为舒瑞光。  
昔阿育王造佛塔，其数满八万四千。  
一塔该八万四千，八万四千同一塔。  
八万四千妙喜祥，八万四千妙殊胜。  
原均吉祥与殊胜，散作寿域无边春。  

释大观　颂古十七首  
乾坤虽有作，太平本无象。  
赫日正中天，去却修罗掌。  

释大观　颂古十七首  
自是兵家贵伐谋，鏖锋擒敌未为优。  
沈沈刁斗三更月，玉帐威行紫塞秋。  

释大观　颂古十七首  
忽看龙舟压浪飞，鼓声催促笛声悲。  
锦标到手还轻放，转得头来事已非。  

释大观　颂古十七首  
故园红紫自芳菲，不在春风著意只。  
待得征人重回首，枝头香雪已纷披。  

释大观　颂古十七首  
才是贪他便著他，其间半露又全遮。  
只今谁是傍观者，一笑何劳挂齿牙。  

释大观　颂古十七首  
吹无孔笛，和毡拍版。  
父子和同，冰炭相反。  
末上之机果若何，定州元出花瓷碗。  

释大观　颂古十七首  
一鼓薰风至自南，再行壁月挂苍杉。  
锦筵公子方沈醉，白雪幽兰空再三。  

释大观　颂古十七首  
咄哉古墓一狐精，化作人来耍弄人。  
华表未然先败也，至今无地可容身。  

释大观　颂古十七首  
休论凤箭射乌巢，看取虚弓落九包。  
收放若为迩羿手，控弦傍助亦徒劳。  

释大观　颂古十七首  
两声不合共交肩，毒手才施报老拳。  
今日上天同碧落，明朝入地共黄泉。  

释大观　颂古十七首  
客泛灵槎犯斗牛，银河碧海暗通流。  
昆仑推倒无依倚，万里长空一样秋。  

释大观　颂古十七首  
贾勇扬旌无大敌，看看身已陷重围。  
要令夺角冲关去，驾与青龙不解骑。  

释大观　颂古十七首  
饥人贪食良农粟，渴汉错饮蛊家水。  
对面还成千里遥，贼人有智过君子。  

释大观　颂古十七首  
张公屋畔尽桑麻，李老园中只种花。  
满目风光无限好，笑呼银眃酌流霞。  

释大观　颂古十七首  
江面无风平似镜，转头变态互呈新。  
冯夷驾浪险难涉，渔父操舟妙若神。  

释大观　颂古十七首  
叶脱风高天地秋，长江衮衮只东流。  
行人不折离亭柳，羌笛空吹落日愁。  

释大观　颂古十七首  
善战何如善用谋，孙吴兵法岂同俦。  
秋风古塞看形势，一橛边声两样愁。  

释大观　题觉心居士转物轩  
两沼灎寒碧，一堂纳宽閒。  
高柳逢春新翠展，寒梅齐雪清香繁。  
好本栽培常烂熳，四序芳馨看互换。  
杂华境遍刹尘中，十波罗蜜更主伴。  
觉心隐几随彷徉，六用俱妙无可降。  
跏趺不语亦不默，篆烟一缕春昼长。  
释迦老子何所见，教谭三百皆方便。  
就中一处最亲切，转物不为所转。  
此堂物物元无殊，随人受用有亲痚。  
尘尘摄入大毗卢，应笑本来物无转亦无。  

释大观　顽空法师赞  
眼头生角，囊里盛锥。  
驾古轨辙，辟坦路达。  
龙藏忘筌兮揭义天之寥豁，法尾倒握兮翻辩澜之渺瀰。  
堂堂之陈，正正之旗。  
非其所是，是其所非。  
发老啸之略，茂老豁之孙枝。  
迨其涅盘后，有借万象舌兮其谁知之。  

释大观　维摩赞  
环堵室，十笏地。  
咄哉维摩，病在者里。  

释大观　吴道人求语回庵  
东游何见便还西，觅我伽陀要指迷。  
领取庵头好消息，冬蔬经雨翠交畦。  

释大观　西山泳长老请赞  
馽空云蒂，补太虚缝。  
虽在穷相手头，却要因人发用。  
等閒撞著个冤家，活脱临时看拈弄。  

释大观　小师清默请赞  
直如钩，曲如弦。  
拍盲使去，罔测其然。  
不解深踚，强出人前。  
默然兮意传更待驴年。  

释大观　小师清瑞请赞  
萎萎蕤蕤，{上断去斤下大}{上断去斤下大}{上断去米斤换吉下大}{上断去米斤换吉下大}。  
自把不定，人多不悦。  
一味人空架空，知他有何所说。  
养子缘，迷不诀，  
六月炎炎飘瑞雪。  

释大观　小师清泰请赞  
瞥喜瞥嗔，没头没脑。  
道泰时清，生风起草。  
等閒相撞，黑漆竹篦劈面来。  
无禅可谈，三寸舌头胡乱扫。  
九九百百，自不知老。  
称为临济儿孙，顽石何曾是宝。  

释大观　性空  
万有俱该等太虚，更须拈却赵州无。  
如  
今若欲知端的，舜若新添颔下须。  

释大观　颐蒙法师赞  
癯然容仪，轩然作为。  
古潜清苕，珠媚蟾辉。  
筌忘大部兮半点不胶名相，冥通三观兮一毫不著玄微。  
石磵付衣，末流蓍龟。  
山富山泉兮从教名{左扌右貌}，虚空解讲兮其谁知之。  

释大观　溢首座请赞  
{左毛右畏}{左毛右畏}{左毛右崔}{左毛右崔}，顒顒昂昂。  
强出人前，果见乖张。  
直如劈竹而人罕知其曲，圆如走丸而吾常用其方。  
闻说我宗甚奇特，当甚多年苕帚椿。  
明修栈道，暗渡陈仓。  
出语全无碑记，考贼不用证趎。  
敢滥称花木瓜直下儿孙，真所谓米尽到糠。  
个样嘴脸非似人恶，吾亦自恶，  
那堪形之丹青，悬之高堂。  
第一分付断云，付与丙丁收藏。  
覆水自来收不得，从教四海沸如汤。  

释大观　远法师陆修静赞  
一笑相逢，悠然意消。  
植藩篱兮肝胆楚越，外形骸兮鹏鷃逍遥。  
凉襟洒洒兮何须鹤驭之风，别袖翩翩兮不见虎溪之桥。  
此东林六事之一兮，犹可想见其丰标。  
古不可挽，今不可招。  
火生莲花，雪长芭蕉。  

释大观　越王感应大士赞  
海山崭绝，海涛舂撞。  
海风披拂，海云飘扬。  
仰慧日之破暗兮谁其迷照，观普门之不钥兮去不至方。  
感应道交，叵测叵量。  
越国投诚，菩提影现。  
我作是说，增金以黄。  

释大观　云谷粹长老赞  
閒如云，虚如吞。  
岁晚一庵，湖山千簇。  
师资相忘，古灵河必拊背。  
动静无间，茶陵空自跌足。  
一味卷舌冥怀，付与松风度曲。  
玉几如此抑扬，也是唤么作六。  

释大观　照讲师赞  
口哆眉厖，坐如钉椿。  
戒香逆风，孤行凌霜。  
一新受经重其本，三主法社持其纲。  
此其所以发毫端毗尼藏，而树末世精进幢者也。  

释大观　芝岩禅师赞  
和气蔼丛芝，触著变荆棘。  
笑把凌霄峰信脚踏翻，直得新昌石佛额汗出。  
慈云峰顶，机用纵横。  
凌空驾虚，从其建立。  
高仑苍苍，东湖羃羃。  
僧繇妙笔亦难传，丝毫不动成狼藉。  
咦。  

释大观　自赞  
是境不涉，逢缘不借。  
恶人随顺，喜人凌跨。  
拨千圣剩语为画处山川，笑从上发机如巾结兔马。  
丝糁弗容留，虚空生柄欛。  
只今纳败向谁，他骂不如自骂。  

释大眼　别石坚  
心如一片苗，是苗皆可植。  
莫种亦堆培，莫容荆与棘。  

释道璨　半身达磨赞  
毒药医不活，风雪冻不死。  
自己欠一半，说甚传宗旨。  
天自天，地自地，  
枉自东游十万里。  

释道璨　病起和徐处士并寄致轩二首  
卧闻开到碧桃花，病起情怀属自家。  
报到春风无可得，呼童洗鼎煮新茶。  

释道璨　病起和徐处士并寄致轩二首  
读易年深眼易花，尚余心力到诗家。  
日长更有幽忧病，临罢兰亭品建茶。  

释道璨　布袋赞  
布袋无口，拄杖无枝，  
靠定这个，有甚了期。  

释道璨　超师房  
岩桂花开满院香，青莎叶底有鸣螀。  
人家只在西林住，鸡犬声中又夕阳。  

释道璨　陈了翁祠  
一窗南日照芳祠，忧国空存两鬓丝。  
更化早知成绍述，平舟悔不用元龟。  

释道璨　樗寮生日  
长庚流煇千丈强，斗南夜气浮耿光。  
晋唐以前旧人物，翩然乘风下大荒。  
平生厌官不爱做，自歌招隐山中住。  
后园明月手自锄，多种山前老梅树。  
岁寒心事梅花清，沧浪白发梅花明。  
有时指花对客道，此是吾家难弟兄。  
上国春风醉桃李，过眼纷纷付流水。  
木里清寒耐后霜，幽独何曾有如许。  
今年枝间著子无，黄金作颗应累累。  
想见日和庭院静，时时绕枝如哺雏。  
摘来不用供调鼎，且唤曲生相管领。  
等閒一醉一千年，莫遣东风吹酒醒。  

释道璨　悼延庆教僧  
灯火青青照夜堂，诵经辛苦早年亡。  
白莲花发秋池上，谁住澉喧旧日房。  

释道璨　钓台  
汉室兴亡一聚尘，山河社稷几翻新。  
独余七里滩头水，只属严家不属人。  

释道璨　钓雪  
百尺竿头一缕丝，没提撕处急提撕。  
离钩三寸忽抛却，正是虚空粉碎时。  

释道璨　读陆云西志供定城墓有感书呈子勉总干三首  
汲水伤多井水浑，刈葵放手损葵根。  
不能误国宁归去，无愧忠宣直下孙。  

释道璨　读陆云西志供定城墓有感书呈子勉总干三首  
到家差晚两眉颦，直气轮　　吐未伸。  
却恨青山埋骨早，不教眼见洛阳人。  

释道璨　读陆云西志供定城墓有感书呈子勉总干三首  
一艇东来公已仙，午天花柳为谁妍。  
深培根本存生意，把握春风有阿连。  

释道璨　佛成道  
迷是谁兮悟是谁，山僧赢得眼如眉。  
新糊纸被烘来暖，睡到天明日上时。  

释道璨　赋张寺丞樗寮  
樗寮先生千载士，草木有谁同臭味。  
外无刀斧斫削痕，中有冰霜不老气。  
红紫纷纷满上林，我自无心趁桃李。  
苏秦张俯自纵横，宠辱不惊鲁连氏。  
梁栋峨峨入阿阁，我自无心为杞梓。  
杜乔李固自党锢，网罗不及徐孺子。  
故家乔木百世阴，有此孙枝以蔽芾。  
落去英华植本根，深培不朽圣贤事。  
牺尊青黄互翻覆，眼看世事如醒醉。  
愿言善保丘壑姿，留取清风在天地。  

释道璨　观音赞  
声以眼闻，色以耳见。  
下与众生同一悲仰，上与诸佛同一悲愿。  
大海枯，磐石烂，  
我此大心方了办。  

释道璨　国禅斋中晚坐  
垆香烧罢欲黄昏，风雨潇潇懒闭门。  
听得疏钟林后发，上方道士正朝元。  

释道璨　过舅氏宅  
墙头杨柳老无枝，门外新泥淤旧泥。  
因看儿童骑竹马，忆曾随母北归时。  

释道璨　过桃花寺怀东叟  
主人去后客来过，丹灶重重锁薜萝。  
满院碧桃花寂寞，春风不似旧时多。  

释道璨　寒拾赞  
苍崖锁寒色，题目分明极。  
无端书两字，划地失平仄。  
颺却笔，放却墨，  
一句了然超百亿。  

释道璨　和蔡提干二首  
新吟痛快底能加，八月秋风万里槎。  
海上诗家无行辈，分明春雨一池蛙。  

释道璨　和蔡提干二首  
落尽灯花独倚阑，四檐风雨夜漫漫。  
也知忧乐先天下，不是推敲字未安。  

释道璨　和沧洲尚书送坦上人  
貂蝉换却章甫冠，十年出入鵷行间。  
天门九重虎豹恶，手携谏疏归掩关。  
白鸥浩荡沧波阔，冷看诸公治三窟。  
庭院人人春日长，尚记向来频往复。  
平生眼里无机云，建安余子不足吞。  
剔起枝叶见根本，上人将底酬公恩。  

释道璨　和陈东庐提干  
发白为忧时，思家日念归。  
涉春问行李，隔岁理征衣。  
夜雨繙书屋，秋风把钓矶。  
叮咛旧僮仆，拂拭藓痕微。  

释道璨　和春谷赵泉使贺端斋赵宪使喜雪  
蕊宫仙子下明湖，剪水桃花更滴酥。  
洁白十分天下瑞，光明一片剡溪图。  
园林春到何嫌早，阊阖云开不待呼。  
方寸去天才尺五，笑他上界觅玄都。  

释道璨　和邓讲书  
杨柳阴阴水一涯，无边天地入窗纱。  
土阶过雨苔生润，竹迳无人草自花。  
圣处工夫期我立，吟边生活赖成家。  
夜来梦泛沧浪水，两袖清风钓岸沙。  

释道璨　和冯叔炎梅桂二首  
色香俱第一，知已是华光。  
风味嫌肤浅，精神贵敛藏。  
一生虽抱独，千古却流芳。  
若论调羹事，还他一日长。  

释道璨　和冯叔炎梅桂二首  
风露透枝叶，团团翠满坡。  
但教秋思足，不必月明多。  
骚在谁招隐，山空自放歌。  
故家射科手，折取莫蹉跎。  

释道璨　和耕道赵制干与贾秋壑同科  
家近芝山傍淡糊，城居清似隐人庐。  
凌烟阁上同年在，光范门胶一字无。  
信口语言多得忌，谋身术数不嫌疏。  
人生要是閒中好，轩冕何须苦见拘。  

释道璨　和郭澹溪  
秋气入我窗，秋风吹我裳。  
可人溪上来，语妙齿颊香。  
余味彻肝肺，散作六月凉。  
苦吟有天和，不知正无妨。  
譬如丛生兰，无人亦自芳。  
明珠遗我把，烂烂照乘光。  
疾风驾沧海，世波正茫茫。  
老气盖九州，老眼隘四方。  
黄尘暗长淮，蒹葭然苍苍。  
醉草马上檄，举瓢酌天浆。  
云开帝星明，妖彗收光芒。  
长江砥样平，鸥鸟不泱泱。  
照影东湖滨，矫首看横翔。  
钓竿拂珊瑚，凉意满归航。  
到海得明月，寄我毋相忘。  

释道璨　和红梅  
姑射真人笑脸开，肯将颜色涴香腮，  
仙游曾向桃源过，引得春风上面来。  

释道璨　和菊隐陈知县西庵有感  
轻云卷雨过檐牙，杨柳池塘合乱蛙。  
四壁月华春夜永，一年风物此时嘉。  
诗当淡处工差退，心到平时语不夸。  
睡眼醒来人不见，杏花散影满窗纱。  

释道璨　和君泽谢主簿  
掉臂纷纷桃李场，声名暴耀急收藏。  
春风未解瞻颜色，落月长思满屋梁。  
大学十年心独苦，天门一疏日争光。  
弟兄千载诗书泽，染得人间草木香。  

释道璨　和梅边汪提干  
我梦稽山阴，茂林映修竹。  
鉴湖八百里，眼乍不盈掬。  
管领天下清，此乐梅边独。  
几欲驱车去，云根夜同宿。  
山空秋月明，安期未可卜，  
蓬莱水清浅，褰裳同往复。  
径谒蔡少霞，不待青童覆。  
共草新宫铭，调高语圆熟。  

释道璨　和南屏汤司户  
望断南屏眼力穷，吟边不见玉璁珑。  
日长十二阑干外，谁共庭槐一院风。  

释道璨　和庆兄览镜  
清癯骨相瘦观流，诗不能工满面羞。  
镜里新愁无一点，却因吟事上眉头。  

释道璨　和山泉喜雪  
高下随风自在吹，纵横万里急还迟。  
园林顷刻生春意，天地中间有此奇。  
深入重城长缚处，不持寸刃令行时。  
夜来竹外生盈尽，冻损梅花人未知。  

释道璨　和恕斋濂溪书院二首  
满目青山满面风，谁云太极在图中。  
晦翁去后僧来少，苔满空堂晓日融。  

释道璨　和恕斋濂溪书院二首  
洙泗渊源水一溪，藓花绿遍考亭碑。  
白云散尽青山出，一卷通收未写时。  

释道璨　和恕斋吴提弄秋阳庵居  
截断人间名利尘，横塘深碧护新坟。  
昏明不定霜天月，开合无心竹屋云。  
风雨对床差可喜，乾坤万事不堪闻。  
栽松种竹閒功课，却为忧时一半分。  

释道璨　和腾可赵司户  
可人久别喜逢迎，分坐南窗晓放晴。  
竹所多时无此乐，梅兄一笑让渠清。  
字如晋样神饶韵，诗比唐人语更精。  
隽永韦编有真味，更须分我一杯羹。  

释道璨　和题洪内翰野航  
学海无边心自谋，天风满櫂去还留。  
庆源以后波澜小，老却湖边月一舟。  

释道璨　和童敬重  
空山木叶下，坐观不二门。  
茶香舌本甘，直探天地根。  
两袖江海风，眼前见夫君。  
十年戎马间，未发诗与文。  
逐禄士之常，一廉减万想。  
六经在日用，论说漫深广。  
躬行能尽寸，光炎长万丈。  
世波易溺人，外此无保障。  

释道璨　和卧龙招隐吟  
武侯与晦翁，千载两名流。  
各以一臂力，能镇百世浮。  
神游天地间，或为山阿留。  
心期有佳人，驾言写幽忧。  
水流崖华开，山空明月秋。  
桂树影团团，乳鹿鸣呦呦。  
荐菊秋盈筐，酌茶花满瓯。  
两翁来不来，徘徊驻归驺。  

释道璨　和吴山泉万竹亭  
风流不减晋诸贤，冰雪精神已凛然。  
岁晚莫教冰雪盛，听他明月下青天。  

释道璨　和吴山泉知府  
乱来谁访古，杖屦竹边闻。  
小立真堪画，閒谈亦自文。  
长翁千载语，中允百年坟。  
寂寞庐山下，幽寻独有君。  

释道璨　和萧太山韵相士李月斋  
心明於月过於月，广寒有殿无城阙。  
不须更服九转丹，目光射人如月寒。  
凌烟阁上公侯像，未必肩如山字样。  
玉川地上虮虱臣，未必文章非此人。  
口眼分明天不夜，输与月斋擅声价。  

释道璨　和谢君泽题弋阳桃花寺并吊郑盘翁  
一曲清溪十二阑，分明常在画中安。  
千年药灶和云暖，五色丹光彻夜寒。  
魂梦不来怀好友，山居能久是苍官。  
葛翁颜色红如染，不信桃花树上看。  

释道璨　和谢君直新除史馆检阅  
久矣常峨豸角冠，未应上缀史臣班。  
名高自是难推去，才大如何爱得閒。  
斋阁不须垂绛帐，精神留取上蓬山。  
散人梦落沧浪外，白鸟冥冥去不还。  

释道璨　和杨在轩剂院  
箭下曾亲一鹄来，一蓑风雨霅川回。  
近诗不逐唐声变，燕服多依晋样裁。  
竹屋逢僧閒煮茗，梅边领客惯行杯。  
覆盖当领金鸾去，要试平生倚马才。  

释道璨　和余山南佥判清溪观荷  
东风已老南风急，浪蕊浮花和露泣。  
翠袖盈盈波上来，相向美人如玉立。  
轩渠一笑俱动容，彼此一样冰雪踪。  
明珠散不论斛斗，清溪化作骊龙宫。  
大江以东北山北，时样新妆皆失色。  
古心一寸谁得知，江上晚来数峰碧。  
普天之下率土滨，容著不尽胸中春。  
濂溪爱花我爱叶，难将此意轻语人。  
探寻胜处到深杳，两眼眈眈天地小，  
不离枝叶见花实，红白纷纷迹如扫。  
膝间不著无弦琴，酒中清浊时自斟。  
兴寄超然八方内，身在水流香世界。  
绿云冉冉拨不开，乐地可中能许大。  
中通外直真绝奇，一语能觉千古迷。  
二百年后谁传衣，清溪滚滚通濂溪。  

释道璨　和雨崖吴提弄奉母夫人雨中登鲁公亭  
白发照黄花，薄晚散幽步。  
何年乘五云，来自三神屿。  
膝下千载人，富贵等儒素。  
西风天地秋，细雨江城莫。  
酒酣拍阑干，忧时起愁绪。  
怀哉平原公，孤忠乃吾与。  
重此一臂力，日月容易去。  

释道璨　和渊明祠  
一寸归心酒得知，门前官道是危机。  
道傍也有人归去，不似先生真个归。  

释道璨　和云壑  
纷纷世事几昏明，仙计还山又未成。  
欲学种松消永日，不徒煨芋博虚名。  
云开衡岳鹏程阔，秋入鄱阳雁影清。  
也欲摩挲病来眼，春风暖处望前旌。  

释道璨　和郑半溪  
词林丈夫安晚氏，笔端有口吞余子。  
阿戎在傍横点头，万言不直一杯水。  
文词於道只毫芒，枉劳平生两鬓苍。  
落花植实愿自□。□□□□□□□。  

释道璨　和致轩送余魁  
眉睫功名气，笔端天地春。  
孰知心念苦，只与圣贤亲。  
味淡有真乐，眼高无古人。  
金鸾行夜直，坐听漏声频。  

释道璨　和致轩赵使君午日读骚  
君王爱不均，不信问江滨。  
却是一江水，能知千载人。  
仲连宁蹈海，百里忍之秦。  
先死依兰芷，还他不二臣。  

释道璨　贺恕斋除兵部侍郎  
碉我老色气精明，南海归来住未成。  
不道山中无宰相，要从恕上做功名。  
云屯万骑西风急，月浸三更夜柝清。  
谋国定知有长算，胡雏不树向南旌。  

释道璨　怀旧业  
云满空阶书满床，开门对面是清江。  
多进不看梅花影，閒却中庭月一窗。  

释道璨　纪梦  
我不褒灵溪，梦向溪边去。  
溪绕屋头流，桥通溪上路。  
轩窗水面开，水清石无数。  
煮茶僧请诗，茶香竹当户。  
花笺晕浅红，霜毫脱毛兔。  
引笔信手书，波峭含韵度。  
置笔喜语客，眼明失沉痼。  
梦觉秋满床，残月挂庭树。  
病眩二十年，万花舞深雾。  
梦中能楷书，以我心念故。  
人生孰非梦，百年等是寓。  
便欲驱车去，傍溪缚茅住。  
但恐秋雨来，溪深不可渡。  

释道璨　偈颂二十五首  
去去实不去，是法住法位。  
来来实不来，世间相常住。  

释道璨　偈颂二十五首  
桃花无数，李花无数。  
若向这里活眼不开，平地上死人更是无数。  
去年踏青人今年不来，今年上坟底明年何处。  
日月急如梭，生死无定据。  
谨白参玄人，光阴莫虚度。  

释道璨　偈颂二十五首  
趺坐叠足，问讯起手。  
眼若透青，一见便了。  
更待说心说性，山僧未曾问人借得口。  

释道璨　偈颂二十五首  
风萧萧，雨萧萧。  
天高地厚，水阔山遥。  
达磨大师无端游梁历魏，二祖大师平白失了一臂。  
水潦和尚不合吃马师一踏，天下大禅佛枉自吃了四藤条，  
说着令人恨不消。  

释道璨　偈颂二十五首  
静处具足闹中境界，闹处显示静中消息。  
达磨面壁少林，普化摇铃闹市。  
皆是眼观东南，意在西北。  
若是向上巴鼻，毕竟何曾会得。  

释道璨　偈颂二十五首  
今日雨，明日雨。  
春流岸岸深，屋漏无乾处。  
鲁公亭上望番城，只有湖水无行路。  

释道璨　偈颂二十五首  
一出五六月，往返三千里。  
信脚踢得着，信手提得起。  
不曾轻示人，深藏怀袖里。  
归来普主请大众做个入门欢，是什么浙东山浙西水。  

释道璨　偈颂二十五首  
仰山撼树，沩山良久。  
说体说用，互扬家丑。  

释道璨　偈颂二十五首  
开眼便是，开口便是。  
举手便是，举足便是。  
虽然如是，未是未是。  

释道璨　偈颂二十五首  
百不知，百不会，  
吃饱饭，熟打睡。  
要得剋期，取灯取灯，  
如是三昧。  

释道璨　偈颂二十五首  
如来禅，祖师意。  
儿啼子哭，鸡鸣犬吠。  
是汝诸人，瞥地也未。  

释道璨　偈颂二十五首  
堂奥虽深无锁钥，包容大地与山河。  
草窠里辊人多少，唤不回头争奈何。  

释道璨　偈颂二十五首  
京师出大黄，价直极相当。  
未曾识道地，枉自费商量。  

释道璨　偈颂二十五首  
放开也在我，捏聚也在我。  
睦州担板汉，开口成话堕。  

释道璨　偈颂二十五首  
溪东是国王水草，溪西是国王水草。  
随分纳些些，佛法休寻讨。  
堪笑水潦和尚，枉被马师踏倒。  
荐福与麽告报，犹较王老师一线道。  

释道璨　偈颂二十五首  
篷底欹眠醉复醒，君山只在两眉青。  
浑家不管兴亡事，一味和云看洞庭。  

释道璨　偈颂二十五首  
语言上着到，身心上着到。  
要透纳僧关，料掉复料掉。  

释道璨　偈颂二十五首  
天地一东篱，万古一重九。  
黄花三两枝，东湖随分有。  
逢人不拈出，只麽空双手。  
醉杀天下人，不是茱萸酒。  

释道璨　偈颂二十五首  
重围身入脱身难，再拜投降得活还。  
手脚一时都露了，如何遮掩得傍观。  

释道璨　偈颂二十五首  
释迦不是佛，达磨不是祖。  
佛法满天下，诸人还知否。  
青草池头处处蛙，黄梅时节家家雨。  

释道璨　偈颂二十五首  
诸人病是山僧病，山僧病是诸人病。  
诸人痛处山僧能忍，山僧痛处诸人欲忍不能。  
单方一服当下和平，不必松根采茯苓。  

释道璨　偈颂二十五首  
北人偶与南人会，借问如何吃荔枝。  
口味开时先话堕，香甜二字且酬伊。  

释道璨　偈颂二十五首  
信口道一句，栗棘金圈皆露布。  
信脚行一步，柳陌花衢非活路。  
未开口，未举足，  
已前荐得，放你有个入头处。  
东湖一箭落双鵰，凤栖不在梧桐树。  

释道璨　偈颂二十五首  
无蒲团禅板与诸人厮睚，无金圈栗蓬与诸人吞吐。  
水清月分明，云散山呈露。  
山僧结夏来，赢得紧闭户。  

释道璨　偈颂二十五首  
雨不来，旱弥烈。  
草木枯，金石裂。  
江流断，井泉竭。  
尽大地，生意绝。  
东湖上，乾坤别。  
最清凉，无恼热。  
优昙花正开，清香来不彻。  

释道璨　偈颂十八首  
天高地厚，日盈月昃。  
全提半提，天地悬隔。  

释道璨　偈颂十八首  
弟兄财本不多争，共驾官船各自撑。  
撑去撑来回首看，依前不离蓼花汀。  

释道璨　偈颂十八首  
鼓棹扬帆，驾没底船。  
横行海上，神头鬼面。  

释道璨　偈颂十八首  
云门放洞山三顿棒，黄蘖打临济三顿棒。  
减灶添兵，伤盐费酱。  
一不成单，二不成两。  
多少芦花对蓼红，时人只看丝纶上。  

释道璨　偈颂十八首  
自小离家住日边，去家只道路三千。  
从人问得来时路，回首元来在目前。  

释道璨　偈颂十八首  
即心即佛，山无得数。  
非心非佛，水无重数。  
不是心不是佛，白云又无重数。  
荐福恁麽告报，灞陵桥上望西川。  

释道璨　偈颂十八首  
寒一上，势一上。  
普通年事只在，于今更无三般两样。  

释道璨　偈颂十八首  
临济处一杓，末山处半杓。  
玉本无暇，妄自雕琢。  
有年无德老睦州，无端拶折云门脚。  

释道璨　偈颂十八首  
玉关度了久班师，犹向人前动鼓鼙。  
只道马行荒草地，不知身已陷重围。  

释道璨　偈颂十八首  
闹浩浩，闲寂寂。  
不动一丝头，如对万人敌。  
惺惺直是惺惺，历历直是历历。  
捉象变全其力，捉兔亦全其力。  

释道璨　偈颂十八首  
符不书，药不采。  
起死禁不祥，幸有这个{按，  
指拄杖}在。满院薰风夏日长，  
人在藕花香世界。  

释道璨　偈颂十八首  
秋深夜长，露寒月皎。  
钟声短底短长底长，虫声大底小底小。  
山僧闻昨，展转反侧，  
不寐到晓。一片祖师心，  
狼藉知多少。  

释道璨　偈颂十八首  
至日书云，云作何色。  
眼里无筋，青黄赤白。  

释道璨　偈颂十八首  
江月照，松风吹，  
永夜清宵保所为。  

释道璨　偈颂十八首  
漏尽夜沉沉，山房风露深。  
无云生岭上，有月落波心。  

释道璨　偈颂十八首  
道在目前，全无罅缝。  
左之右之，百发百中。  
是风动，是旛动。  

释道璨　偈颂十八首  
临济四料拣，洞山四宾主。  
甜瓜彻蒂甜，苦瓠连根苦。  
倒腹说向人，恰似杏花枝上雨。  

释道璨　偈颂十八首  
登芝山，望五老。  
云静日月正，眼高天地小。  
达磨大师脊骨等闲踏折，释迦老子心肝五脏一时见了。  
因思扰扰尘寰，茫茫宇宙，  
手把夜明符，几个知天晓。  

释道璨　偈颂十二首  
隐山无量罪过，复被公安追到。  
要得重整颓网，不免再升此座。  

释道璨　偈颂十二首  
无个入处，奔走杀人。  
有个入处，碍塞杀人。  

释道璨　偈颂十二首  
心心急要入岩隈，不合谈禅信口开。  
引得王臣多爱重，遮回又被捉将来。  

释道璨　偈颂十二首  
五日风，十日雨。  
江面不惊，边烽不举。  
眼前渐见太平，耳畔多闻好雨。  
山人只管看青山，有口不须吞佛祖。  

释道璨　偈颂十二首  
一言已出驷难追，道了如何悔得来。  
冷地被人相讦露，牙关咬定口慵开。  

释道璨　偈颂十二首  
报恩门庭，别无道理。  
长连床上，大众努觜。  
本无佛法可商量，亦不坐在鬼窟里。  
蓦然洗面摸著鼻，便积压得饭元是米。  
更若迟迟疑疑，白云千万里。  

释道璨　偈颂十二首  
扰扰匆匆，晨鸡暮钟。  
唤冬作夏，唤夏作冬。  
一线短长谁管得，雪霜尽处是春风。  

释道璨　偈颂十二首  
风和日暖，牡丹生卵。  
露柱吹笙，灯笼拍版。  
城上游人，三杯两盏。  
报恩禅和，努觜不管。  
一念不生，前后际断。  
踢倒巩县茶瓶，打破饶州瓷碗。  

释道璨　偈颂十二首  
隐山夜来梦吃攧，筑著脚指头出血。  
就地摸得丽水金，元来却是新罗铁。  
翻身撞倒凤凰峰，赤面山神惊吐舌。  
唤起前庵卧如来。休来向这里入灭。  
一棒打杀麻姑仙，说甚长生真诀。  
叮咛五通与三郎，切莫向李太白说。  
怕他俗士不甘，打你头破脑裂。  

释道璨　偈颂十二首  
睚到虚空粉碎时，空花一任眼前飞。  
若还别觅安心法，客路漫漫何处归。  

释道璨　偈颂十二首  
今日则有，明日则无。  
天何高，地何极。  
谓吾灭度，谓吾不灭度。  
一个死尸，许多狼藉。  
我观灵山百万大众，惟波旬却有丈夫气息，  
面赤不如语直。  

释道璨　偈颂十二首  
夺得胡儿马便休，何须抵死觅封侯。  
草鞋直挂龙床角，争似山间煨芋头。  

释道璨　偈颂十二首  
身世悠悠不系舟，莫将闲事挂心头。  
休言佛法无人会，且说蝇冬又倍收。  
又倍收，蚁穴百年能几久，  
龟肠一饱更何求。大众拍手唱啰哩，  
处得生来不解愁。  

释道璨　偈颂十二首  
临济一喝，德山一棒。  
霹雳电光，宁容近傍。  

释道璨　偈颂十二首  
不拨一境，不露一机。  
锦包特石，绵裹秤椎。  

释道璨　偈颂十二首  
箭穿杨叶示为亲，透得金尘有几人。  
多谢汾阳曾说破，重阳九日菊花新。  

释道璨　偈颂十二首  
天下老隐山，丑怪百千状。  
不依本分说禅，一向横拈竖放。  
有时放夜市於蟭螟眼中，有时驾铁船於须弥顶上。  
有时倒骑骏马高楼，有时轻引藕丝牵大象。  
证鳖成龟，唤三作两。  
黑豆换人眼睛，偏做遮般伎俩。  

释道璨　偈颂十二首  
天晴盖却屋，乘时刈却禾。  
输纳王租了，秋冬事转多。  
阿呵呵，唤不回头争奈何。  

释道璨　偈颂十二首  
土木场中辊一回，平生已眼豁然开。  
广寒宫殿无关钥，撞破髑髅归去来。  

释道璨　偈颂十二首  
天工剪水作花飞，为瑞为祥也大奇。  
管取明年禾麦熟，山河大地尽光辉。  
千树万树银花结，也是普贤呈丑拙。  
谢三郎在南台江，手指东山笑不歇。  

释道璨　偈颂十二首  
捏不成团拨不开，衲僧一见莫轻猜。  
今朝为汝明明说，花奴花奴吃饭来。  

释道璨　偈颂十二首  
一冬不雨，一春不雨。  
九土皆焦枯，天高叫无路。  
开先拄杖子忽然变化空行龙王，油然起云霈然洪澍。  
直得枯者荣甲者拆萌者吐，发机须是千钧弩。  

释道璨　偈颂十二首  
肥不剩肉，瘦不露骨。  
动地放光明，眼睛乌律律。  

释道璨　偈颂十二首  
释迦弥勒是他奴，二十年来心胆粗。  
甘与魔王为眷属，休将恶语张荼糊。  

释道璨　寄题高大清东村  
浮花浪蕊易飘零，看著桑麻眼便青。  
荷锸归来春昼永，案头重读相牛经。  

释道璨　寄题瑞昌簿厅景苏堂墨竹  
一叶复一叶，世道几翻覆。  
一点复一点，书脉要接续。  
亲见长公来，一节不肯曲。  
见竹如见公，北麓能不俗。  
回首熙丰间，几人愧此竹。  
翰墨直枝叶，点化到草木。  

释道璨　寄题赵山台莲花方丈  
四壁纵横都十尺，门对若耶溪水碧。  
画阑漠漠吹香风，绿窗练练浮秋色。  
中有诗家白玉颜，饮露沐芳度朝夕。  
当轩大坐眼波横，只许诗人来入室。  

释道璨　寄无闻知侍者  
手把黄花语后期，孤山雪后早梅时。  
春风不管人无信，又要吹香上北枝。  

释道璨　哭冯深居常簿  
泛宅江湖上，萧萧两鬓皤。  
只知衣可典，不厌客来多。  
文富家安有，名高实若何。  
身前身后事，令我起悲歌。  

释道璨　兰溪夜泊  
我泛浙西船，夜泊兰溪岸。  
篷窗坐不眠，县鼓鸣夜半。  
桥上趁墟人，往来彻清旦。  
办此朝夕劳，不博一日饭。  
复毡睡正暖，闭户有人嫌夜短。  

释道璨　立秋  
碧树萧萧凉气回，一年怀抱此时开。  
槿花篱下占秋事，早有牵牛上竹来。  

释道璨　临济赞  
开眼受睦州厮瞒，甘心吃黄蘖痛棒，  
握定拳以当平势生，除一喝伎俩。  
何曾梦见无位真人，刚要灭却正法眼藏。  
见人家则尽情藉没，并与性命一时扫荡。  
不可闻名，如何近傍。  
自有佛法以至于今，少曾见有个样，  
不睹是底和尚。  

释道璨　吕洞宾赞  
提起絛头，垂下衣袖。  
信脚阔步行，亲见黄龙后。  

释道璨　陪山泉登芝山和文正公旧韵  
培塿视崔巍，眼高如许哉。  
举头天在上，四面景皆来。  
渐老成多病，看山又一回。  
尽供诗世界，霁色为君开。  

释道璨　潜上人求菊山  
具郎号菊山，秀色已衰朽。  
潜郎号菊山，清香满襟袖。  
天地一东篱，万古一重九。  
绝爱陶渊明，揽之不盈手。  
后人不识秋，多向篱边守。  
璨璨万黄金，把玩岂长久。  
西风容易老，回首已如箒。  
因潜忆具郎，有泪如苦酒。  

释道璨　秋思  
草要无数候虫鸣，月在梧桐树上明。  
庭院无人过夜半，自携团扇绕阶行。  

释道璨　商山四皓赞  
橘大天地窄，眼高秦汉小。  
一片隐沦心，商山青未了。  

释道璨　上安晚节丞相三首  
相国归来卧书山，功名虽好不如閒。  
向来北望中原眼，送在沧波白鸟间。  

释道璨　上安晚节丞相三首  
清於独鹤瘦於梅，小袖春衫晋样裁。  
推出柴车人不指，前身曾住洛中来。  

释道璨　上安晚节丞相三首  
日食何曾费万钱，只将苜蓿荐春盘。  
俸余不用肥奴马，留买青山取性看。  

释道璨　疏山问竹  
坐对青青仔细看，别来且喜尚平安。  
山中岁晚风霜恶，不易孤标耐得寒。  

释道璨　水月轩  
江水清无底，江月明如洗。  
开轩浥清明，道人清若此。  
春风不摇江面波，春云不载江头雨。  
天地无尘夜未央，照影轩中惟自许。  
我来风雨夜漫漫，水月俱忘无表里。  
笑拍阑干问阿师，水在月兮月在水。  

释道璨　睡起  
青青岸草绿於袍，雨后江流数尽高。  
庭院日长春睡足，幽兰花底读离骚。  

释道璨　松月轩  
白云岩上月，太平松下影。  
东山大导师，指作一片境。  
若作境会孤东山，不作境会隔重关。  
盖天盖地这一著，分明似镜见还难。  
认作清凉转炎热，扫除光影成途辙。  
广寒宫殿等虚空，不信问取苍髯翁。  

释道璨　送诚上人  
长安城头秋日黄，长安道上秋风凉。  
游子念亲从定起，一衲卷云归故乡。  
七月八月吴楚路，十里五里东南疆。  
遥知子母相见处，篱落黄花吹晚香。  
我母今年六十四，千丈白发应沧浪。  
石田茆屋归未得，西山几度明斜阳。  
因送君行发深省，天地阔远愁茫茫。  
他年相寻君勿忘，杨柳当门水满塘。  

释道璨　送东上人  
上头上面得人憎，少见生狞个样僧。  
莫道无又轻放过，病来无力举乌藤。  

释道璨　送开上人  
道人家住庐山寺，信脚东游二千里。  
三年饱吃浙西饭，不曾咬著浙西米。  
大川恶拳打不活，石溪浅水浸不死。  
自言辣手难近傍，只有痴绝较些子。  
要从窗下看庐山，归卧溪声山色里。  
了无玄字涴胸怀，肯将佛法挂唇齿。  
漠漠重湖五老前，衮衮九江千嶂底。  
空手携锄种白石，赤脚提篮挈流水。  
有问参寻事若何，向道今年秋芋多。  

释道璨　送人之圆通  
无数飞花舞晓风，天开二十五圆通。  
要知门户从何入，问取溪边石耳峰。  

释道璨　送松冈黄提干  
人物如公岂久淹，极和平处极森严。  
无心为禄长思去，直道从人肯避嫌。  
学务躬行惟恐失，贫於未仕不言廉。  
书边大有閒田地，有只从今只学钳。  

释道璨　送覃侍者住庵  
门上书心字，窗上书心字。  
长啸住庵人，不知庵内事。  
除却煨芋头，无力收寒涕。  
我观从上来，懒瓒较些子。  
君勿轻住庵，住庵不容易。  
手中长柄锄，上有千古意。  
前山粟自锄，后山禾自刈。  
客来问有麽，牢把柴门闭。  

释道璨　送西苑径上人见深居冯常簿求寺记  
西苑宝峰麓，占地宽一弓。  
梵放殷青冥，与峰相长雄。  
鬼域何方来，包举归提封。  
楼钟不敢鸣，僧趋邻寺钟。  
径也铁石姿，直欲笺天公。  
天高不可叫，虎豹守九重。  
六年长安道，往来如飞蓬。  
云开日正杲，死草生华风。  
青山复入手，尽扫狐兔踪。  
鱼鼓发新响，松桂还旧容。  
掘地寻泉源，锄荒理菊丛。  
桃李一家春，万古无异宗。  
玉色十丈煇，秀润交磨砻。  
大书付谁氏，千载深居翁。  
他年来读碑，病眼摩朦胧。  
为碑三夕留，卧听寒岩松。  

释道璨　送仙知客总侍者  
对面相看千里隔，手持史君招隐檄。  
一条拄杖两人扶，面带东湖秋水碧。  
口里只安三寸匙，平生懒病无药医。  
菜羹白饭随处有，谁能辛苦贪住持。  
向来春风满两手，如今零落能多少。  
尽情包裹付二妙，散与青青湖上柳。  

释道璨　送薛野鹤子侄过洛阳秋壑制使  
笙鹤孤云宿子围，写诗阿买已能诗。  
旧时先友今谁贵，红叶花开有牧之。  

释道璨　送奕上人  
金华道人少而壮，学道苦心知趣向。  
俊如秋鹰方振扬，快似马驹绝超放。  
无准软顽痴绝痴，领过不消渠一状。  
前年相别五峰巅，今年相见松江上。  
无影枝头拾得春，要去北山呈伎俩。  
北山老人眼{左月右上艹下合}痴，毒手恶拳难近傍。  
跨门一机我识渠，脚跟定与三十棒。  

释道璨　送愿上人过雪窦兼呈弁山  
去年无准死，今年痴绝丧。  
二老百世师，一去空天壤。  
玉磬与天球，满耳皆新响。  
堂堂万钟鼎，横列乳峰上。  
愿也天台来，双眉拥青嶂。  
要见乳峰人，不作行役相。  
碧树明秋花，吹香上藤杖。  
长松四十围，悬水一千丈。  
到门相见时，为我问无恙。  

释道璨　蹋雪下云居山宿崇寿寄草堂  
别山三十年，见山双眼碧。  
山灵喜我来，一笑作戏剧。  
纵横万花舞，变乱山颜色。  
圭璧拔地起，自在群玉国。  
去兴纷莫留，下足深没膝。  
冻合坡长短，石碍路剞侧。  
跻攀脚未稳，失势落数尺。  
平生江海屐，常患天地窄。  
立处贵稳密，取道贵径直，  
只要缓步行，有在多用力。  
只以到为期，半途肯休息。  
须臾到山趾，坦途随意适。  
回看行咱处，倚天立青壁，  
极爱山上云，长年抱幽石。  
耐得许多清，一夜遥相忆。  

释道璨　题和山推蓬看梅  
沙头寒声入芦苇，沙际暝烟湿微雨。  
疏花明在树梢头，吟身卧在船蓬底。  
相看一笑大江横，白鸟不飞天似水。  
逃禅英骨閟九原，褚郎有神呼得起。  
倔强横枝不受屈，玲珑孤标净如洗。  
春风满面吹不开，冰雪满身冻不死。  
岁寒心事谁得知，大似和山隐君子。  
我有扁舟蓑笠盟，落在吴头并楚尾。  
挑灯今夜不成眠，免得相寻来梦里。  

释道璨　题会稽孙竹阁望梅亭  
梅梁在屋东，梅溪在屋西。  
举头东西望，古意入双眉。  
彼溺犹已溺，彼饥犹已饥。  
皇皇圣人心，万世同一机。  
诚明与物欲，方寸分町畦。  
火然而泉达，扩弃无边涯。  
禹亦何人哉，勉之宜及时。  

释道璨　题饶德操关子长紫芝诗轴  
郭家墓田土花碧，输菌紫芝大盈尺。  
淋浪雨泪种得成，不识春风生长力。  
晴云练练依遥岑，霁月炯炯悬崖阴。  
古心实竹谁赏识，青山重叠黄泉深。  
两翁落笔九天上，发煇潜德光千丈。  
此卷长留天地间，灵芝万古常无恙。  

释道璨　题善住阁  
阁前溪水声潺湲，阁后山色空巑屼。  
取之不得舍不得，善住道人如是观。  
浩荡春风满天地，飞絮游丝无定处。  
去无所至来无踪，善住道人如是住。  
有所往兮成守株，鱼止泺兮鸟栖芦。  
无所住兮成漫浪，空中迹兮镜中像。  
道人一笑璨琳琅，住不住兮吾已忘。  
閒倚阑干春昼长，眼看白鸟浮沧浪。  

释道璨　题水墨草虫  
蜻蜓低傍豆花飞，络纬无声抱竹枝。  
忆得西湖烟雨里，小园清晓独行时。  

释道璨　题物初蕙兰  
花短秋意长，神清颜色少。  
笔端有西风，国香来未了。  

释道璨　题信国墨梅  
太耐冰霜老玉关，北风满面不知寒。  
无边生意天难泄，春色教人纸上看。  

释道璨　题於潜西菩兼山阁参寥受业  
青山在屋头，易见甚难识。  
如玉有碎气，如土有正色。  
平生万里眼，付此千太壁。  
云行山欲动，云深山更碧。  
动止同一机，兼处贵自得。  
心外无青山，身外无周易。  
安得识山人，倚阑论未画。  

释道璨　题源虚叟庐山行卷  
胸中有庐山，笔下有庐山。  
窗下有庐山，眼中有庐山。  
别山十七年，见山一日间。  
韵险落鬼胆，语妙破天悭。  
永怀看山人，恨不同跻攀。  
摩挲青石砚，负山良厚颜。  
天风几时来，乘之欲西还。  

释道璨　投笔  
无心检点笔头春，疏懒从教到十分。  
留取半生挥翰手，崖前无事学耕云。  

释道璨　为邓子煇赋拙斋  
历尽风波觉得獃，全无伎俩口慵开。  
门前不厌频来客，要学聪明莫入来。  

释道璨　吴太清有远役以诗寄别次韵  
宇宙入八窗，芙蓉制衣裳。  
两眼挂万古，深拄书传香。  
笔端肤寸合，要作天下凉。  
余事亦演雅，簸弄正未妨。  
颠倒走百怪，陆离罗众芳。  
气焰压牛斗，何止万丈光。  
笑他儿女曹，白道空茫茫。  
秋风三尺剑，尘土压下方。  
斫却月中桂，及此鬓未苍。  
我欲援北斗,酌以椒桂浆。文章於此道，  
太山一毫芒。洙泗到伊洛，  
波澜正泱泱。多少遡流人，  
褰裳复回翔。孰知方寸间，  
一苇直可航。勉哉吴夫子，  
此事当毋忘。  

释道璨　西湖除夜  
又来上国看新元，细嚼梅花嚥冷泉。  
阿母在家年六十，孤儿为客路三千。  
身居东海沧波上，心在西山落照边。  
碧户朱门杨柳岸，不知归日是何年。  

释道璨　喜雨呈梅石赵都大  
久旱天地焦，酷出秦法外。  
一雨中夜来，汉兵起丰沛。  
万物皆吐气，昭苏脱厄会。  
忧国有天人，爱民如子辈。  
心香彻九关，化为云叆叇。  
生意一万里，直在方寸内。  
老农相与言，晓晴坐牛背。  

释道璨　仙巢海棠洞  
领客坐花阴，饮客酌花露。  
先生自家春，八荒一牖户。  
凄其望前修，一枝阅世故。  
鹤车来不来，东风吹日暮。  

释道璨　雪菊  
大雪冻不死，秋风吹不开。  
许大天地间，受得一所獃。  
生意在根本，肯趁阳和回。  
要从梅兄游，一笑霜雪堆。  
六花已飞舞，槁悴如根莇。  
下有返魂香，英英死不摧。  
老仙造化手，妙处能夺胎。  
唤醒万黄金，桃李皆奴侪。  
对花酌老仙，高致方能陪。  
东篱有佳人，万些招不来。  

释道璨　野水横舟  
望之一叶轻，即之万钧重。  
天风吹不去，世波摇不动。  
送尽千帆飞，济川已无梦。  
月冷蘯花秋，此兴白鸥共。  

释道璨　一庵  
万法须从皈处参，难将皈处与人谈。  
檐头昨夜风和雨，说得分明落二三。  

释道璨　迎晦静汤先生  
向来九虎守天关，已是无心便出山。  
宇里春风閒不得，又携桃李种人间。  

释道璨　又布袋赞  
明皎皎，暗昏昏，  
未曾举首，烁破面门。  
若更停机停思，苦哉弥勒世尊。  

释道璨　又观音赞  
如屿兮媚川，如山兮倚天。  
大哉圆通之道，民无得而名焉。  

释道璨　又寒拾赞  
淡墨磨虚空，秃笔蘸沧海。  
点污天台山，是他这一对。  

释道璨　月窟  
凿开浑沌窍，豁见天地根。  
举瓢酌桂浆，引足蹈昆仑。  
湛然一精明，身外无乾坤。  
我欲从之游，云深入无门。  

释道璨　赠禅客  
空拳打入长蛇阵，杀气连云战更酣。  
辊到了无交涉处，牛头向北马头南。  

释道璨　赠观妙道士  
妙处不可观，可观非是妙。  
杳杳无方所，冥冥无朕兆。  
我观三十年，力尽不能透。  
及其会心时，忻然惟一笑。  
碧桃开晚花，黄鹂啭春昼。  
大哉众妙门，老子亲传授。  

释道璨　赠明侍者  
好诗无音律，至文难言说。  
学之无他术，先要心路绝。  
兀坐送清昼，万事付一拙。  
如是三十年，大巧自发越。  
万象赴陶冶，百怪乞提挈。  
兴来忽运笔，妙处无前哲。  
古来翰墨士，外此别无诀。  
明也江南来，俊气方烈烈。  
乘潮观海门，入越探禹穴。  
须从言外参，莫向纸上窃。  
此方吾必秘，为子轻漏洩。  
慎勿语俗子，只可自怡悦。  

释道璨　赠相士  
面如生铁铸昆仑，有底荣枯到你论。  
谩说青青亭畔竹，春风几个有儿孙。  

释道璨　摘茶  
拈一旗兮放一钥，多从枝叶上抟量。  
全身入草全身出，那个师僧无寸长。  

释道璨　致轩赵使君领客及妻子入山即事原韵  
戴家湖上宅，近市有山林。  
雨足四郊润，云低尽日阴。  
竹疏和翠减，松老受春深。  
留得行窝往，楼头午漏沉。  

释道璨　自赞  
头小面狭，眼横鼻直。  
难亲易忘，易见难识。  
刚道笑翁手脚缓慢，无准痴绝，  
尺寸短窄。视秦山乔岳不过一拳，  
视长江大河不过一滴。  

释道璨　自赞  
读书不识字，行脚不会禅。  
有拳爷不识，有口佛不吞。  

释道璨　坐圆常江天轩听谋西江示众语  
三洲相接连，断处直如割。  
中洲二十里，平沙净如刷。  
云开天四垂，雨晴山一抹。  
绿波三万顷，乞与渔翁拨。  
纳之窗户间，道人巧点掇。  
我来不忍去，倚阑腕欲脱。  
草青烟冉冉，柳静浪聒聒。  
天风吧沧海，奔突不可遏。  
忻然见此翁，句险峰眼能活，  
遡流欲从之，水深春岸阔。  

释道昌　偈三首  
道不属知，不属不知。  
知是妄觉，不知是无记。  
若真达不疑之道，碍他铜盘不打老鼠。  
所以抽身入，还从屋里来。  
报教台凳稳，聊且劝三杯。  
兄呼弟唤殷勤处，留得儿孙辨劫灰。  

释道昌　偈三首  
未透祖师关，千难与万难。  
既透祖师关，千难与万难。  
未透时难即且置，既透了因甚麽却难。  
放下笊篱虽得价，劝他杓柄在无端。  

释道昌　偈三首  
与我相似，共尔无缘。  
打翻药铫，倾出炉烟。  
还丹一粒分明在，流落人间是几年。  

释道昌　送僧  
扫尽诸方路布禅，到头窠臼落雁边。  
台盘角畔重牛起，万里神光顶后全。  

释道昌　颂古四首  
惯使渡头船，如今不记年。  
爱他风浪恶，方是趁粗钱。  

释道昌　颂古四首  
千佛居何处，题诗黄鹤楼。  
感恩并积恨，终日在眉头。  

释道昌　颂古四首  
光非照境境非存，光境俱忘复是痕，  
百鸟不来春已老，落华流水绕江村。  

释道昌　颂古四首  
惯行私路，乍赴公筵。  
幞头脚短，腰带夸圆。  
不是伴郎来劝酒，误他年少觅青毡。  

释道昌　颂古五十七首  
奴儿婢子，十生九死。  
於里不正，被外边使。  
纵饶开口便函过头，未免浑身辊泥水。  

释道昌　颂古五十七首  
二俱不了，随合多少。  
纵使夜行，投明未到。  

释道昌　颂古五十七首  
水乳不分，菽科难辨。  
担带病深，改移功浅。  
十二时中不依倚，明见佛性有此理，  
浆水钱在草鞋里。  

释道昌　颂古五十七首  
手携花鼓到城根，反著麻鞋过短门。  
笑把柴头书古字，大家来步月黄昏。  

释道昌　颂古五十七首  
活中死眼，无作有用。  
方寸不移，十方独弄。  
巧拙不到处，监官有出身。  
亲言出亲口，鸡犬闹比邻。  

释道昌　颂古五十七首  
是两头语，未出泥水。  
非两头语，依前自死。  
振锡卓然。白日青天。  
风力还他败坏时，漫天网生辉。  

释道昌　颂古五十七首  
得因失有，是在非边。  
根源未断，枝派相连。  
不言言，口何在，  
转得身来人下载。一帆风过洞庭湖，  
对面须已违背。  

释道昌　颂古五十七首  
石臼发脚太迟，马祖开口太早。  
十字街头要钱，须是打他栲栳。  

释道昌　颂古五十七首  
担东过西，移前作后。  
马首千差，佛面百丑。  

释道昌　颂古五十七首  
赤土才将画簸箕，乌鸡何事忽惊飞。  
自从题入新诗后，黄鹤楼前忘却归。  

释道昌　颂古五十七首  
长沙似水先水，老僧自倒自起。  
三圣特地出头，卖尽满园桃李。  

释道昌　颂古五十七首  
马前相扑，入交失脚。  
不来外求，当面修削。  
六合彼中身，分明举似人。  
到处世界总成就，脱略窠臼还渗漏。  

释道昌　颂古五十七首  
据款结案，得失过半。  
尽力担当，上船离岸。  
无不指示汝，擎茶行于食处。  
圣解凡情不过来。轩轩头角起风雷。  

释道昌　颂古五十七首  
大悲许多手眼，如人夜摸枕子。  
偏身通身起来，尽受奴驱婢使。  
君不见认著牛迹里，失却大海水。  
转变未得时，依前有依倚。  
归去来，归去来，  
拍天洪浪如浮埃。  

释道昌　颂古五十七首  
至道无难，万水千山。  
唯嫌拣择，鹄墨乌白。  
才有是非还护惜，不会不知全得力。  
明白里头如放行，腰金犹颂青青麦。  

释道昌　颂古五十七首  
天雷如鼓，云腾致雨。  
雨霁云收，新月一钩，  
至道无难，惟嫌拣择。  
五年分疏太隔胍，东海鲤鱼多赤梢，  
南山大虫有白额。  

释道昌　颂古五十七首  
赵州石桥，只见略彴。  
度驴度马，应病与药。  
换步移身，在富分贫。  
当头如认著，东鲁问西秦。  

释道昌　颂古五十七首  
赵州自作自受，南泉外头相救。  
直饶数目分明，也是私路上走。  

释道昌　颂古五十七首  
黄蘖活作死医，临济死作活用，  
维那听事不真，未免唤钟作瓮。  

释道昌　颂古五十七首  
无位真人，处处献新。  
拦胸扭住，不落主宾。  
乾屎橛，乾屎橛，  
三人证龟作个鳖。  

释道昌　颂古五十七首  
出头露角，指点方见。  
见处不留，分定针线。  
下床扭住才拟议，拓开一掌佛法意。  
脊背汗流唤得回，白莲共向半天开。  

释道昌　颂古五十七首  
高揖释迦，不拜弥勒，  
吃棒趁出犹费力，滴水冰生知未知，  
抛砖引玉有人识。  

释道昌　颂古五十七首  
把火入牛栏，反身外面看。  
梨花千点白，春雨几声寒。  

释道昌　颂古五十七首  
来机深辨，有舒有卷。  
移却案山，重添针线，  
千年田，八百主，  
直下承当还莽齿。郎当屋舍没人修，  
片瓦根椽谁去竖。君不见甜瓜彻蒂甜，  
苦瓠连根苦。  

释道昌　颂古五十七首  
仰面穿针不见天，低头拾荠不见地。  
天地针芥无处安，堂堂面目眼中翳。  
君不见谛当未彻在，龊人真大彩。  

释道昌　颂古五十七首  
南阳师，肌骨好。  
洞山价，也难讨。  
沩山翁，云岩老。  
重注破，成鼓倒。  
分明行官路，不觉入荒草。  
葛藤因此到而今，业识茫茫何日了。  

释道昌　颂古五十七首  
水到渠成，风行草偃。  
类之水齐，睹之难面。  
谁信岩颓石裂时，黄金白银如粪泥。  

释道昌　颂古五十七首  
逆放顺收，将寡敌众。  
隐显同途，得失共用。  
针针相似不外来。同行语话要分开。  
自从大地火发后，古庙香炉不著灰。  

释道昌　颂古五十七首  
说明道白，埋尘混垢。  
变化有由，败露不走。  
谁知暗里骨横抽，要在轰轰霹雳手。  

释道昌　颂古五十七首  
佛声从他，认我碗鸣。  
粗言归第一义，自要看渠{外尸内豕}沸。  
唤作一头驴，正令生光辉。  
趁手打得走无路，咭嘹舌头何处归。  

释道昌　颂古五十七首  
有本无本，学益学损。  
搬运不时，提起却稳。  
师子一滴迸六斛，驴乳散入别人屋。  
业识茫茫辨出时，乌鸡不在芦花宿。  

释道昌　颂古五十七首  
法身说法，肉眼看物。  
大智如愚，大辩如讷。  
拈起簸箕别处舂，推出枕子露眼床，  
剑忍上事放毫光。  

释道昌　颂古五十七首  
高高山顶立，深深海底行。  
新松趁岭种，芳草绕池生。  
手不攀枝，脚不踏树。  
口里衔得，当头蹉路。  
问著西来对不对，罚钱依旧有人悔。  

释道昌　颂古五十七首  
腰金上太行，贼眼尽惊憄。  
不因遭毒手，谁肯夜烧香。  

释道昌　颂古五十七首  
宽鞋著瘦脚，短袖入长臂。  
竿木既随身，逢场还作戏。  
前三三后三三，一时堆在担头担。  
到得家中重点检，目前包裹露毵毵。  

释道昌　颂古五十七首  
舌头不出口，三三成九九。  
算到香台还，彼此落人后。  

释道昌　颂古五十七首  
当言不避截舌，当炉不避猛火。  
趁手作得家生，到老自能稳坐。  
水深杓柄长，舀水洗头剃。  
雪峰刀上眼忽开，琉璃殿里无关闭。  

释道昌　颂古五十七首  
巨岳尘飞，蟭螟生儿。  
儿落尘里，如锥锥泥。  
浇火救火，闭门开门。  
抛柴家丑外头见，万象森罗一口吞。  

释道昌　颂古五十七首  
俊鹘冲天，寒鸡晓眠。  
脱略窠窟，迟速不偏。  
截断命根急处放，当头手脚缓时样。  
滴水冰生不认渠，坐筹帏幄江海量。  
君不见透网金鳞活计新，住持事繁笑杀人。  

释道昌　颂古五十七首  
迅雷不及掩耳，下椿脚若长，  
耳畔雷声四起。牛起拄杖为他中下，  
上上人来过不打。秦人一入桃花源，  
子孙千世为神仙。  

释道昌　颂古五十七首  
云居道何必，兴化道不必。  
兴化道不必。眼若不开，  
梦中叫屈。  

释道昌　颂古五十七首  
千里万里，不著便处却能回，  
闭了方丈依前来。双收双放，  
半合半开。主宾全体用，  
石女老黄梅。  

释道昌　颂古五十七首  
趁水泛船，随泥作佛。  
船行佛成，水泥不物。  
有拄杖兮与拄杖，船中轻荡桨。  
无拄杖兮夺拄杖，佛面巧出相。  
好手芭蕉眼不开，塞壑填沟何处来。  

释道昌　颂古五十七首  
前面有虎，元来是汝。  
更问如何，冤苦冤苦。  

释道昌　颂古五十七首  
撞墙撞壁，曲不藏直。  
摘叶牛花，与俭宁奢。  
罗汉有三毒。如来有二语。  
聋人争得闻，依旧吃茶去。  
保福老，保福老，  
铁眼铜晴还失了。  

释道昌　颂古五十七首  
人前惯出手，退三添作九。  
有眼未尝看，无家自能走。  
雪峰之句，羚羊挂角。  
作他弟子没来由。龙蛇阵上看谋略。  

释道昌　颂古五十七首  
明头便打，暗里闪过。  
心底活时，死中要坐。  
门外檐间雨滴声，众生颠倒逐迷情。  
可怜洎不迷已处，出得身来体未明。  

释道昌　颂古五十七首  
针头削铁，牛背拔毛。  
多将少使，冷作热烧。  
直上法堂便下去，触忤和尚重解註。  
知是般事休更休，茫茫壑与填沟。  

释道昌　颂古五十七首  
扑落非他，安排不多。  
盖覆自在，隐显包罗。  
抬头失却旧时路，牛篙便上虽人渡。  
转易作难，拔贫成富千人万恁魔去。  

释道昌　颂古五十七首  
尘尘三昧，缽饭桶不。  
云门眼中，者佃身里。  
捏合起来无处藏，{上祝下土}著磕著埋没你。  

释道昌　颂古五十七首  
尽却命根，方可关门。  
一挨一拶，电涌雷奔。  
佛法水中月，耳里眼里说。  
差这毫釐，失之千里，  
南北东西知几几。  

释道昌　颂古五十七首  
被里出指，水中露觜。  
屈指眼开，摇觜身起。  
药病不相治，何须尽大地。  
反笑老云门，失却娘生鼻。  

释道昌　颂古五十七首  
将成之山，不进一篑。  
老倒云门，坐而获利。  
钓鳌钓鲸手段高，惯曾下海涉波涛。  
缓放急收自得便，浮家泛宅何飘飘。  

释道昌　颂古五十七首  
恰似初生月，两口无一舌。  
到了曲弯弯，把火入牛栏。  
问他以手便斫额，猴墨谁知有猴白。  
向后失目果然是，要见长人过深水。  

释道昌　颂古五十七首  
针头削铁，佛面刮金。  
无处若有，出手便惊。  

释道昌　颂古五十七首  
乱走到家来，到家便乱走。  
捉得玉麒麟，咬断虽人手。  

释道昌　颂古五十七首  
绝消息处捉来，有形影中走却。  
只因懒问儿孙，要把襕衫反　　。  
坐久成劳，位次已高。  
起时失却人天相，无限行人认白毫。  

释道昌　自赞  
丹青写出，剩却一个。  
窦入布衫，著著便破。  
土面灰头那畔地，水墨观音解推磨。  

释道常　偈答百丈僧  
不要三乘要祖宗，三乘不要与君同。  
君今欲会通宗会，后夜猿啼在乱峰。  

释道常　溅玉亭  
我名溅玉亭，五字仍一扫。  
苍崖立积铁，悬瀑翻轻缟。  
霏霏冰奁倾，粲粲玉匣俴　。  
殷勤点翠竹，散漫沾芳草。  
喧轰雷霆怒，澒洞金石考。  
直疑青山严，顿失赵盾杲。  
飞帘吹不断，接景照逾皓。  
初非智巧成，端自神物造。  
凭栏熟自听，归来想怀抱。  
拂除朱丝弦，写之流水操。  

释道常　岩豯寺  
女娲补天天不疏，精卫填海海欲枯。  
留余乱石龙下蛰，结兹古洞神中刳。  
三冬温温等氈帐，六月凛凛同冰壶。  
致身岩壑真胜地，寓目尘寰皆畏途。  

释道冲　丙辰年别龟峰曹源和尚  
葛溪深处定宗纲，一任乾坤大地荒。  
但得棒头明似日，可无临济解承当。  

释道冲　丙辰年别龟峰曹源和尚  
拚命来经衜毒家，不尝滴水丧生涯。  
尚馀穷相一双手，要向诸方痒处爬。  

释道冲　丙辰年别龟峰曹源和尚  
破袱从东挟过西，何时再上恶钳鎚。  
怒雷一吼聋三日，自有怨憎会苦时。  

释道冲　曹源和尚赞  
遭密庵骂，恨入骨髓。  
此恨难忘，充塞天地。  
四海五湖无处避，能有几人著它底。  
著它底，冤冤相报无穷已。  

释道冲　曹源和尚赞  
父曹源，祖密庵。  
碧落碑，无赝本。  
破沙盆，正法眼。  
清庙瑟有遗音，坐者立者，  
以心印心。不肖之子，  
作如是赞。非特旌于往古，  
亦乃诏于来今。  

释道冲　出山相  
天上星，眼中睛。  
星无悟人之意，睛无瞩物之情。  
以理而会，自诚而明，  
究竟何曾有道成。  

释道冲　淳佑辛酉立秋后一日游鼓山  
野径斜连石涧傍，草根昵昵语寒螀。  
郊原经雨多秋意，庭院无人自夕阳。  
风卷暮云归碧嶂，叶随野水入寒塘。  
数家篱落枫林外，枳壳垂青菊绽黄。  

释道冲　达磨大师赞  
杨子江心，波涛鼎沸。  
一苇可航，如履平地。  
盖亦暂时之游戏，岂足以尽此老十万里西来之本意。  
人皆有心，人皆作佛。  
胡为西来，递相诳惑。  
心在何处，佛是何物。  
带累神光无处寻，后代儿孙厮淈{左氵右盾}。  

释道冲　二祖赞  
只臂冷随霜刃落，雪花分坠立齐腰。  
觅心无得安心竟，行到穷源逢断桥。  

释道冲　佛成道  
正觉山前失眼睛，是凡是圣尽盲生。  
至今夜夜明星现，谁肯向伊行处行。  

释道冲　佛涅槃  
山花如锦水如蓝，触目熙熙春正酣。  
若谓双林曾灭度，分明蹉过老瞿昙。  

释道冲　观音大士赞  
一切音声相，是人听以耳。  
我圜通大士，唯以眼而听。  
非物以眼听，六根互为用。  
当其互用时，根境不相杂。  
譬如帝珠网，交光相融摄。  
即此融摄相，各各住自位。  
以此三昧力，普施于一切。  
俾不离声色，透出声色海。  
眼处若闻声，耳处得解脱。  
共证十方空，同名观自在。  
我作如是赞，定招妄语罪。  
既招妄语罪，画者亦是妄。  
画者既是妄，此相非真实。  
于非真实处，此相常现前。  
应作如是观，是真法供养。  

释道冲　偈颂五十一首  
我此一门，全无肯路。  
是汝诸人，如何进步。  

释道冲　偈颂五十一首  
孰名为佛，礼者是谁。  
设或未辨端倪，看四棱塌地。  

释道冲　偈颂五十一首  
拄杖头边宇宙空，去留千圣觅无踪。  
直饶未举知端的，犹隔白云千万重。  

释道冲　偈颂五十一首  
十字街头，有条活页纸路。  
没量大人，不知落处。  
无落处，拟欲追踪，  
西天此土。  

释道冲　偈颂五十一首  
今日中秋节，拄杖为人切。  
拨开千嶂云，放出一轮月。  
光未生时荐得亲，依然眼里重添屑。  

释道冲　偈颂五十一首  
凡所有相，皆是虚妄。  
怀州牛吃禾，益州马腹胀。  
若见诸相非相，即见如来。  
一切难舍，无过己财。  

释道冲　偈颂五十一首  
一不得向，二不得背。  
丝毫及不尽，古镜生瑕飇。  
拈起铁蒺蔾，一时俱击碎。  
从教大地黑漫漫，它家自有通人会。  

释道冲　偈颂五十一首  
要入此门，初无方便。  
须是诸人，脚尖具眼。  
苟或未然，客情步步随人转。  

释道冲　偈颂五十一首  
古释迦不先，今弥勒不后。  
礼拜烧香一线通，从教笑破衲僧口。  

释道冲　偈颂五十一首  
摩竭提国，亲行此令。  
尽大地人，丧身失命。  

释道冲　偈颂五十一首  
坐断毗卢顶，踏翻千差路。  
须弥灯王，无插足处。  

释道冲　偈颂五十一首  
瓶锡当年寄此间，山云冉冉水潺湲。  
而今重到经行处，一会水云犹俨然。  

释道冲　偈颂五十一首  
圆悟一关天下险，宝山有宝世间稀。  
透得关来探得宝，犹落吾家第二机。  

释道冲　偈颂五十一首  
振法雷，击法鼓，  
布慈云兮洒甘露。只将此法为全提，  
世世愿为诸佛母。  

释道冲　偈颂五十一首  
须弥可裂，海水可竭。  
若论此事，宁可截舌。  

释道冲　偈颂五十一首  
方丈屋损，寝处不得。  
常住乏粮，著众不得。  
旧逋积如海，无钱还不得。  
大道在目前，有口说不得。  
若人透此四重关，堪与诸方为轨则。  
赵州亲见老南泉，观音院里有弥勒。  

释道冲　偈颂五十一首  
枯木龙吟，一切音响俱绝。  
髑髅眼活，一切色相皆空。  
觑著即瞎，听著即聋。  
堪笑观音大士，无端也证圆通。  

释道冲　偈颂五十一首  
是著即错，不是犹乖，  
一击万重关锁开。老卢不会转身句，  
便道明镜亦非台。  

释道冲　偈颂五十一首  
我与释迦老子，有不共戴天之雠。  
今日为什麽烧香礼拜，不是冤家不聚头。  

释道冲　偈颂五十一首  
祖师门下绝人行，深险过于万丈坑。  
垂手不能空费力，任佗堂上绿苔生。  

释道冲　偈颂五十一首  
高抛不至天，低掷不到地，  
南北东西无处避。带累雪峰老人，  
唤作南山鳖鼻。  

释道冲　偈颂五十一首  
佛高一丈，魔高一丈。  
月落寒潭，云生碧嶂。  
不识慈氏如来，唤作布袋和尚。  

释道冲　偈颂五十一首  
衲僧家，不著佛求，  
不著法求。然虽如是，  
在佗烟焰里，争敢不低头。  

释道冲　偈颂五十一首  
德山棒如雨点，一棒棒痛彻骨髓。  
临济喝似雷奔，一喝喝轰破髑髅。  

释道冲　偈颂五十一首  
天童用底，来育王用不著。  
育王用底，归天童用不著。  
用不著处用有馀，一箭双雕随手落。  

释道冲　偈颂五十一首  
摩竭掩室，净名杜口。  
天网恢恢，疏而不漏。  
是汝诸人，作麽生透。  

释道冲　偈颂五十一首  
坐断十方国土，天上天下独尊底，  
一步也行不得。口吞三世诸佛，  
世出世间俱透底，一句也说不得。  
堪与衲僧为轨则。普化何似一头驴，  
临济未是白拈贼。  

释道冲　偈颂五十一首  
有一物，名不得，  
状不得，取不得，  
舍不得。突出天童拄杖头，  
倒用横拈无轨则。戳瞎达磨鬼眼睛，  
靠倒临济白拈贼。  

释道冲　偈颂五十一首  
心随万境转，转处实能幽。  
汉地不收秦不管，不风流处也风流。  

释道冲　偈颂五十一首  
一径直，二周遮。  
辽天射飞鹗，平地摝鱼虾。  
堪笑秘魔岩不会，见人一味只警叉。  

释道冲　偈颂五十一首  
从上佛祖无法与人传，后代儿孙会得是障碍。  
碍不碍，竹山铁鹞刺天飞，  
笑倒明州憨布袋。  

释道冲　偈颂五十一首  
面皮擘破，喝散钟山之云。  
拄杖横挑，穷尽天台之境。  
玲珑岩下忽相逢，一笑令人发深省。  

释道冲　偈颂五十一首  
正法眼，破沙盆。  
贵时倾国不换，贱时不直分文。  
不作贵，不作贱。  
分付石溪老子，共结佛祖深冤。  

释道冲　偈颂五十一首  
圆觉伽蓝，尘尘有路。  
坐断去来，顿空今古。  
那里十三，这边十五，  
后先不差毫发许。可笑黄面瞿昙，  
至今不知落处。  

释道冲　偈颂五十一首  
群阴剥尽，一阳来复。  
万汇咸亨承化育，拄杖机轮转辘辘。  
转天关，回地轴。  
百亿分身遍刹尘，应时纳佑从人欲。  

释道冲　偈颂五十一首  
秘魔擎杈，赵州吃茶。  
禾山打鼓，归宗斩蛇。  
惯钓鲸鲵沉巨浸，却嗟蛙步{左马右展}泥沙。  

释道冲　偈颂五十一首  
龙床一绕定网宗，四海从兹信息通。  
但见皇风成一片，不知何处是疆封。  

释道冲　偈颂五十一首  
释迦出世拏空塞空，达磨西来将错就错。  
带累后代儿孙，一例随处卜度。  
休卜度，四海浪平，  
百川潮落。  

释道冲　偈颂五十一首  
欲去不去被去碍，欲住不住被住碍。  
元不碍，十洲三岛鹤乾坤，  
四海五湖龙世界。  

释道冲　偈颂五十一首  
此门深固幽远，无人能到。  
如能到，脚头脚底长安道。  

释道冲　偈颂五十一首  
闲地三寸刃锋芒，匝地风霜定纪纲。  
若是丈夫真意气，任君敲磕振风光。  

释道冲　偈颂五十一首  
好事不出门，恶事行千里。  
好恶不到处，总不在这里。  
不是俊流，徒劳侧耳。  

释道冲　偈颂五十一首  
相国亲传黄檗心，移山新作古丛林。  
大千沙界针锋许，十二峰峦岩壑深。  
此道明明元不古，清风浩浩至于今。  
禅流不负王臣意，行看只园侧布金。  

释道冲　偈颂五十一首  
天无门，地无户，  
可中自有凌霄露。普请诸人，  
进这一步。  

释道冲　偈颂五十一首  
佛佛是何物，天上人间遭诳惑。  
不辞礼拜烧香，只向这里雪屈。  

释道冲　偈颂五十一首  
耳聋眼暗步龙钟，毕竟凭何住五峰。  
天网恢恢无避处，不妨随分展家风。  

释道冲　偈颂五十一首  
国王大臣，有力檀那。  
以佛为心，助佛扬化。  
灵山一会俨然存，正法眼藏增高价。  

释道冲　偈颂五十一首  
若论此事，青天白日。  
情与无情，俱无得失，  
自是诸人不委悉。山僧住持事繁，  
也要为人拈出，今朝十一月初一。  

释道冲　偈颂五十一首  
四九三十六，夜眠如露宿。  
冻杀无位真人，走入冰池里浴。  

释道冲　偈颂五十一首  
四海一国土，乾坤一圣人。  
只凭这个法，仰祝万年春。  

释道冲　偈颂五十一首  
五日风，十日雨。  
君圣臣贤，歌谣满路。  

释道冲　看相扑  
拳来踢去疾如飞，毕竟输赢是职谁。  
闹里有人能著眼，未曾交辊已先知。  

释道冲　临终偈  
末后一句，无可商量。  
只要个人，直下承当。  

释道冲　六祖赞  
七百高僧总会禅，眼空四海鼻辽天。  
黄梅若也无私曲，有甚衣盂到汝传。  

释道冲　六祖赞  
菱花扑碎已誵讹，夜半传衣事转多。  
从此曹溪玄路绝，无风夜起拍天波。  

释道冲　面桶  
做时不费工无，用处全无渗漏。  
任是鼻孔辽天，未免低头相就。  

释道冲　三祖赞  
了知罪性本来无，绝后何曾得载甦。  
元是从前风恙病，被佗断臂强涂糊。  

释道冲　三祖赞  
通身是病骨粘皮，举世无人识得伊。  
纵使罪根都忏了，依前失却两茎眉。  

释道冲　上尖竿  
百尺琅玕摩碧空，四方八面绝罗笼。  
等闲进得竿头步，千圣齐教立下风。  

释道冲　苕萬  
五蕴山头脱得身，草茆因此不同伦。  
几番信手拈来用，大地从教绝点尘。  

释道冲　省亲  
娘生面目既分明，远不疏兮近不亲。  
试向途中问归客，不知谁是倚门人。  

释道冲　水灯  
万里烟波接素秋，银缸耿耿泛中流。  
自从一点光明后，逐浪随波未肯休。  

释道冲　四祖赞  
抹过从前解脱坑，双溪路上绝人行。  
衣盂至老无分付，逼得栽松死复生。  

释道冲　四祖赞  
破头峰顶掩禅关，三却天书不下山。  
究竟全无些气息，有何面目见龙颜。  

释道冲　颂古六首  
正觉山前失眼睛，是凡是圣尽生盲。  
至今夜夜明星现，谁肯向伊行处行。  

释道冲　颂古六首  
平生罪性觅无踪，直得乾坤大地空。  
天地依然高突兀，潜溪一派自朝宗。  

释道冲　颂古六首  
掀翻解脱脱巢窠，从此谩天布网罗。  
落赚小儿犹自可，一枝横出转譫讹。  

释道冲　颂古六首  
汝蒸饭时吾著火，汝行益时吾展钵。  
寻常恁麽老婆心，自是你侬机不短。  
机若活，夹山本无奇特事，  
百川倒流闹聒聒。  

释道冲　颂古六首  
宾主机先有路通，笔端不是判虚空。  
筯头再运回天力，千圣齐教立下风。  

释道冲　颂古六首  
到与不到，一得一失。  
不是砒霜，便是石蜜。  
舌端无眼如何吃，侍者刚要询端的。  
莫怪同坑无异土，闪电未收轰霹雳。  

释道冲　谈命  
无位真人赤骨律，面门出入有谁知。  
太虚元与渠同寿，庚申凭君子细推。  

释道冲　退灵隐京尹节斋大资相公坚挽辞免  
丛林虚得誉，无一补宗门。  
有误王臣鉴，徒沾圣主恩。  
岂堪持鈯斧，只合傍云根。  
默感始终惠，此生难尽言。  

释道冲　五祖赞  
万本青松手自栽，老来无复强追陪。  
可怜溪畔周家女，也被渠侬脱赚来。  

释道冲　戊午在灵隐闻曹源和尚讣音兼小师举老为开语录  
杖藜随处是乾坤，迦叶峰前便垛根。  
贫看烟峦三十二，到头不识老曹源。  

释道冲　戊午在灵隐闻曹源和尚讣音兼小师举老为开语录  
悔不当初放拍盲，烂樵一顿快平生。  
近闻活陷阿鼻狱，抚掌呵呵乐太平。  

释道冲　戊午在灵隐闻曹源和尚讣音兼小师举老为开语录  
三处移场定纪纲，曾无一字落诸方。  
破家种草痴狂甚，丑恶无端向外扬。  

释道冲　宗派图  
列派分宗定此图，绳绳相贯兹联珠。  
不知佛祖未兴日，还有许多消息无。  

释道初　辞众偈  
昨日离城市，白云空往还。  
松风清耳目，端的胜人间。  

释道初　偈  
鸡见便斗，犬见便齩。  
殿上鸱吻，终日相对。  

释道摴　送圆尔上人归日本  
兴尽心空转海东，定应赤手展家风。  
报言日本真天子，且喜杨岐正脉通。  

释道川　参玄歌  
一尺水，一丈波，妙高峰顶笑呵呵。  
七步周行浑属我，不妨闲唱太平歌。  
灵利汉，不消多，法门广大遍周沙。  
若能当处分明了，只在如今一刹那。  
莫求真，休觅假，真假中间都放下。  
晃晃威光烁太虚，不知谁是知音者。  
赞不欣，徒说谤，三际无心俱扫荡。  
正体堂堂一物无，是佛是魔俱一棒。  
小根闻说暗攒眉，绳上生蚮又更疑。  
拨转面前关棙子，只许当人独自知。  
阿呵呵，大圆觉，流出菩提遍寥廓。  
鬼面神头几百般，无瑕镜里皆消却。  
君不见觌面相逢机掣电，  
直饶天眼不能观，点著不来真死汉。  
劝君参，参彻灵明自己禅。  
善财不用南方去，黑白分明在目前。  
劝君信，信心战退魔军阵。  
此是华严最上乘，森罗万象皆相应。  
劝君修，六门通达任优游。  
寒山拾得才相见，指点丰干哂未休。  
火风催，四山逼，那时要见君端的。  
有个真空解脱门，千眼大悲何处觅。  
有时放，有时收，唯有知音暗点头。  
杏华村里如相见，跳出沩山水牯牛。  
有时喜，有时嗔，无位真人迸面门。  
殷勤为说西来意，暮楼钟鼓月黄昏。  
有时唱，有时歌，颠言倒语不奈何。  
声声尽出孃生口，不属宫商一任他。  
有时默，有时笑，懵懂铁鎚无孔窍。  
轻轻触著便无明，只这无明元是道。  
有时行，有时坐，露影藏身成两个。  
不独张三会打油，细观李四能推磨。  
无缝塔，见无因，巍巍本自隐深云。  
国师样子应难造，不觉锋棱露一层。  
无底钵，手中擎，百千沙界里头盛。  
大庾岭头提不起，都缘著力太多生。  
没底船，不曾漏，千里雪浪皆能透。  
只凭一个把稍人，谁管狂风连地吼。  
无鑐鏁，孰安排，鏁断重关绝往来。  
巨灵抬手空劳力，唯有无心便得开。  
无毫拂，是何物，击碎狐疑山鬼屈。  
一喝唯言三日聋，谁怜大辩翻成讷。  
无孔笛，最难吹，角徵宫商和不齐。  
有时品起无生曲，截断行云不敢飞。  
无根树，直侵云，枝条郁密盖乾坤。  
劫火洞然烧不得，利刀斩处亦无痕。  
无面目，担板汉，玩水游山无侣伴。  
迦叶门前倒刹竿，文殊剑上全身现。  
日面佛，乾屎橛，八两半斤谁辨别。  
七斤衫子恰相当，镇州休更秤萝蕁。  
野鸭飞，鸾对舞，三个孩儿抱华鼓。  
赵老曾看半藏经，灵云一见桃华悟。  
真实语，报君知，不用思量不用疑。  
春来决定千华秀，冬尽长天片雪飞。  
头头漏泄真消息，那个休心辨端的。  
眼横鼻直一般般，不离当处休寻觅。  
古佛言，祖师说，千圣路头同一舌。  
他日人天匝地来，那时方表而今决。  

释道川　偈二首  
群阴剥尽一阳生，草木园林尽发萌。  
唯有衲僧无底钵，依前盛饭又盛羹。  

释道川　偈二首  
东边觑了复西观，拄杖重重话岁寒。  
带雨一枝花落尽，不烦公子倚栏干。  

释道川　句  
我有一条铁楖{左木右栗}，纵横妙用无人识。  
临行拨转上头关，轰起一声春霹雳。  

释道川　颂古二十八首  
明镜当台照不差，短长好丑尽归家。  
山河大地浑如故，不妨随处玩烟霞。  

释道川　颂古二十八首  
东西南北水茫茫，无角铁牛入海藏。  
千眼大悲寻不见，倒骑佛殿入僧堂。  

释道川　颂古二十八首  
蝴蜂休恋旧时窠，五百郎君不奈何。  
欲火逼来无走路，痴心要上白牛车。  
门前羊鹿权为喻，室内啀喍总是讹。  
蓬{左火右孛}臭烟相恼处，出身不用动干戈。  

释道川　颂古二十八首  
观音门普普门收，才著襕衫便不羞。  
昨夜猿啼新岭上，今朝鹤唳古溪头。  
恶风飘堕回光息，欲火焚烧当处休。  
璎珞受来都不用，平生活计冷湫湫。  

释道川　颂古二十八首  
七手八脚，神头鬼面。  
棒打不开，刀割不断。  
阎浮跳踯几千回，头头不离空王殿。  

释道川　颂古二十八首  
有相有求皆是妄，无形无相堕偏枯。  
堂堂密密何曾间，一道寒光烁太虚。  

释道川　颂古二十八首  
山堂静坐夜无言，寂寂寥寥本自然。  
何事西风动林野，一声寒雁唳长天。  

释道川　颂古二十八首  
生涯如梦若浮云，活计都无绝六亲。  
留得一双青白眼，笑他无限往来人。  

释道川　颂古二十八首  
三际求心心不见，两眼依然对两眼。  
不须遗剑刻舟寻，雪月风华常见面。  

释道川　颂古二十八首  
水中捉月，镜里寻头。  
刻舟求剑，骑牛觅牛。  
空花阳焰，梦幻浮沤。  
一笔勾断，要休便休。  
巴歌杜酒村田乐，不风流处也风流。  

释道川　颂古二十八首  
他心三藏太颟顸，猢孙观了看划船。  
对面国师寻不见，只为从来被眼谩。  

释道川　颂古二十八首  
生死有无佛，虚名如电拂。  
俊鹞博天飞，不打篱边鹘。  
无欠无馀若太虚，不知谁解强名模。  

释道川　颂古二十八首  
三尺寒光射斗牛，镆铘提处鬼神愁。  
蛮夷不识军将令，误人重围血颈流。  

释道川　颂古二十八首  
戴角擎头笑一场，父子家和丑外扬。  
知有底人何处去，春来依旧百花香。  

释道川　颂古二十八首  
三佛形容总不真，眼中瞳子面前人。  
若能信得家中宝，啼鸟山花一样春。  

释道川　颂古二十八首  
台山路，蓦直去，赵老见婆无别语。  
勘破回来知不知，莫信闲人说是非。  

释道川　颂古二十八首  
避暑逃寒问是非，不离寒暑少人知。  
正中来也无回互，句里藏锋辨者稀。  
严天雪，火雪飞，风吹日炙杜阇黎。  

释道川　颂古二十八首  
演出大藏教，言端语亦端。  
两头都坐断，一剑倚天寒。  

释道川　颂古二十八首  
罚钱出院，众人皆见。  
有理难伸，风流满面。  
直饶兴化全提，未免令行一半。  
这一半，明眼衲僧点检看。  

释道川　颂古二十八首  
现出虚空眼便花，更教打破事如麻。  
直饶指出当堂缝，分明鹞子过新罗。  

释道川　颂古二十八首  
分明柑橘勿譫讹，献花借水辨龙蛇。  
白纸一张都盖了，免教天下动干戈。  

释道川　颂古二十八首  
高声拨火召司徒，火焰炎天蓦面驱。  
只向此间能稳坐，任教门外雪盈衢。  

释道川　颂古二十八首  
语不邪，笑不来。  
拙铺设，巧安排。  
猢狲将板拍，野老舞三台。  

释道川　颂古二十八首  
师子咬人，狂狗逐块。  
三十里来方始悟，何似当初莫入去。  

释道川　颂古二十八首  
休争自己与山河，拨动干戈不奈何。  
看取将军施武略，两条寒剑定龙蛇。  

释道川　颂古二十八首  
丙丁童子来求火，再问炎炎燎面门。  
过现未来三世佛，不离其中转法轮。  

释道川　颂古二十八首  
问如绵里针，答似泥中刺。  
咆哮二虎吼生狞，各各利牙爪可怖。  
坐却碧峰头，截断当阳路。  
直饶擎出秘魔叉，路狭草深难进步。  
相见不相逢，回互不回互。  
四七二三眼相睹，云从龙兮风从虎。  

释道川　颂古二十八首  
将杖探其水，方知水浅深。  
路遥知马力，岁久辨人心。  
子不孝，父不慈。  
恭而无礼，亲而有疏。  

释道东　送南浦明公归日本  
十幅蒲帆万里风，来无踪迹去还同。  
抬眸错认云山处，人在水天一色中。  

释道光　句  
纵横出岫长天窄，消散归山片月孤。  

释道济　嘲灵隐寺印铁牛  
几百年来灵隐寺，如今却被铁牛闩。  
蹄中有漏难耕种，鼻孔撩天不受穿。  
道眼何如驴眼瞎，寺门常似狱门关。  
冷泉有水无鸥鹭，空使留名在世间。  

释道济　呈冯太尉  
削发披缁已有年，只同诗酒是姻缘。  
闹看弥勒空中戏，困向毗卢顶上眠。  
撒手便能欺十圣，低头端不顾三贤。  
茫茫宇宙无人识，犹道颠僧绕市廛。  

释道济　辞世颂  
六十年来狼藉，东壁打到西壁。  
如今收拾归来，依旧水连天碧。  

释道济　弟子求衣钵  
来时无一物，去时无一物，  
若要我衣钵，两个光卵核。  

释道济　讽阻临安赵府尹伐净慈寺门松  
亭这百尺接天高，曾与山僧作故交。  
满望枝柯千载茂，可怜刀斧一齐抛。  
窗前不睹龙蛇影，耳畔无闻风雨号。  
最苦早间飞去鹤，晚回不见旧时巢。  

释道济　讽阻临安赵府尹伐净慈寺门松  
白石磷磷积翠岚，翠岚深处结茅庵。  
煮茶迎客月当户，采药出门云满篮。  
琴挂葛弦鸣素志，窗开风拂罢清谈。  
今朝偶识东坡老，四大皆空不用参。  

释道济　海蛳颂  
此物生在东海西，又无鳞甲又无衣。  
虽然不入红罗帐，常与佳人做嘴儿。  

释道济　湖中夕泛归南屏四绝  
几度西湖独上船，篙师识我不论钱。  
一声啼鸟破幽寂，正是山横落照边。  

释道济　湖中夕泛归南屏四绝  
湖上春光已破悭，湖边杨柳拂雕阑。  
算来不用一文买，输与山僧闲往还。  

释道济　湖中夕泛归南屏四绝  
出岸桃花红锦英，夹堤杨柳绿丝轻。  
遥看白鹭窥鱼处，立破平湖一点青。  

释道济　湖中夕泛归南屏四绝  
五月西湖凉似秋，新荷吐蕊暗香浮。  
明年花落人何在，把酒问花花点头。  

释道济　馄饨  
包罗万象，性气粗豪。  
清净为根，礼恭叉手。  
通身上缝隙无余，鑪汤里倒番觔斗。  
把得定横吞竖吞，把不定东走西走。  
宜是山僧嚼破时，泥牛洪地频哮吼。  

释道济　偈颂四首  
一手动时千手动，一眼观时千眼观。  
即是名为观自在，何须拈弄几多般。  

释道济　偈颂四首  
背倚寒岩，面如满月。  
尽大地人，只见半截。  

释道济　偈颂四首  
一块两块，佛也不怪。  
一醒两醒，佛也不嗔。  
一碗两碗，佛也不管。  

释道济　偈颂四首  
小黄碗内几星麩，半是酸虀半是瓠。  
誓不出生违佛教，出生之后碗中无。  

释道济　寂后寄少林长老二首  
片帆飞过浙江东，回首楼台渺漠中。  
传与诸山诗酒客，休将有限恨无穷。  

释道济　寂后寄少林长老二首  
脚絣紧系兴无穷。拄杖挑云入乱峰。  
欲识老僧行履处，天台南岳旧家风。  

释道济　净慈寺火灾  
无名一点起逡巡，大厦千间尽作尘。  
非是我佛不灵感，故要楼台一度新。  

释道济　九里松  
九里松阴路，青泉映白沙。  
谁知三伏暑，小草有幽花。  

释道济　酒醉后作  
本是修来四果身，风颠作逞混凡人。  
能施三昧神通力，便指尺人出世津。  
经卷无心看，禅机有意亲。  
醉时喝佛羠天真。浑身不见些儿好，  
一点灵光绝胜人。  

释道济　句  
藕荷无数满沙洲。  

释道济　墨竹  
数枝淡竹翠生光，一点无尘自有香。  
好似葛陂龙化后，却留清影在虚堂。  

释道济　宁棘庵讲主失窃  
哑吃黄瓜苦自知，将丝就纵落人机。  
低田缺水遭天旱，古菓安身著鬼迷。  
贼去关门无物了，病深服药请医迟。  
竹筒种火空长炭，夜半描龙画向谁。  

释道济　扇画  
一枝风柳一蝉鸣，画出规模宛似生。  
莫谓其中绝音响，报君消息甚分明。  

释道济　诗一首  
何须林景胜潇湘，只愿西湖化为酒。  
和身卧倒西湖边，一浪来时吞一口。  

释道济　颂古四首  
道冠儒履释袈裟，和会三家作一家。  
忘却率陀天上路，双林端坐待龙华。  

释道济　宿刘行首家作二首  
暂假夫妻一宿眠，禅心淫慾不相连。  
昨宵姑顺君台意，多与虔婆五贯钱。  

释道济　宿刘行首家作二首  
从来诸事不相关，独有香醪真个贫。  
清早若无三碗酒，怎禁门外朔风寒。  

释道济　题壁  
你家酱一缸，内有毒蛇藏。  
若无老僧说，人口俱被伤。  

释道济　题灵隐寺西堂粉壁  
小小庵儿小小窗，小小房儿小小床。  
出入小童并小行，小心伏事小西堂。  

释道济　题洗马池  
昔日曾闻洗马池，悠然此景在西溪。  
风生水面波纹细，日上堤边树影低。  
水底青天沈翡翠，波中明月浸琉璃。  
何如花下退朝去，喜看鸳鸯戏石矶。  

释道济　题玉泉  
千章老木冷涵秋，今日重来话旧游。  
一池寒水浸虚碧，清光莹澈凝不流。  
中有神龙隐头角，为雨为霖滋旱涸。  
圣主垂衣风雨调，龙亦安眠在丘壑。  
人来初不睹真龙，但见金鲫浮沈中。  
昂头摆尾得其所，我疑便是池中龙。  
殷勤一语龙听取，汝以何缘堕龙伍。  
良田一念嗔所生，毕竟难逃鳞甲苦。  
蓦然直下便回光，愿力资深福寰宇。  

释道济　为救一后生作  
后生后生，忽犯天嗔。  
前生恶业，今生缥身。  
老僧救汝，归奉母亲。  
诸恶莫作，免得祸临。  

释道济　维摩居士示疾毗耶离城  
一个病维摩，无风自起波。  
富嫌千口少，贫恨一身多。  

释道济　维摩居士示疾毗耶离城  
不契梁王暗渡江，一身无地避惭惶。  
九年面壁成何事，赚却平人入鑪汤。  

释道济　维摩居士示疾毗耶离城  
元是黄梅旧日僧，事师年老气弥增。  
翻身颺下栽松钁，转步来分照世灯。  
皮袋假於溪畔女，衣盂付与岭南能。  
佳声籍籍能长久，雨过淮山碧万层。  

释道济　闻王妈妈定做小祥功德作二首  
唐家閧里闲游赏，妈妈家中请和尚。  
二百衬钱五味食，羊毛出在羊身上。  

释道济　闻王妈妈定做小祥功德作二首  
妈妈好善结良缘，斋僧不论圣和凡。  
经资斋衬明舍施，少间暗里送来还。  

释道济　影壁自赞  
面黄以蜡，骨瘦如柴。  
这般模样，只好投斋。  

释道济　游洞霄  
平明发余杭，扁舟泝清流。  
登岩五六里，小迳穿林丘。  
奇峰耸天柱，九锁岩谷幽。  
云根立仙馆，胜处非人谋。  
入门气象雄。金碧欺两眸。  
弹棊古松下，啼鸟声相酬。  
羽衣读黄庭，内景宜自修。  
蓬莱隔弱水，九转即可求。  
坡翁昔赋诗，刻石记旧游。  
溪山增伟观，万古传不休。  
我来吊陈迹，枯肠怯冥搜。  
执炬入大涤，襟袖寒飕飕。  
悬崖石乳滴，千岁无人收。  
樵夫指岩窟，此处通龙湫。  
方期过东洞，红日惊西投。  
徘徊出山去，空使猿鹤愁。  

释道济　与常长老饮酒席间作  
极目烟波远接天，红尘痚处结三椽。  
不忧风景来朝没，只恐水云到晚连。  
青黛山边飞白鹭，绿杨堤畔泊渔船。  
悠然此地真堪乐，半是人间半是仙。  

释道济　与沈五官李提点饮酒席间作七首  
惯会饕斋觅主人，身边零钞没分文。  
谁知撞见真经纪，不遇檀那怎脱身。  

释道济　与沈五官李提点饮酒席间作七首  
平生只爱呷黄汤，数日无钱买得尝。  
今幸见君君莫阻，再求几碗润枯肠。  

释道济　与沈五官李提点饮酒席间作七首  
昔日曾闻李谪仙，饮酒一斗诗百篇。  
感君慨赐无悭吝，贫衲保尝出口涎。  

释道济　与沈五官李提点饮酒席间作七首  
自来酒量无拘管，惟有穷坑填不满。  
要同毕卓卧缸边，告君再觅三十碗。  

释道济　与沈五官李提点饮酒席间作七首  
每日贫杯又宿娼，风流和尚岂寻常。  
袈裟常被胭脂染，有裰时闻腻粉香。  

释道济　与沈五官李提点饮酒席间作七首  
满库琼芳斗色鲜，就中一朵最堪怜。  
恁伊万种风流态，惟有禅心似铁坚。  

释道济　与沈五官李提点饮酒席间作七首  
昔我父妨作此态，生我这个臭皮袋。  
我心不比父娘心，我心除酒都不爱。  

释道济　与张提点共饮席间作  
每日终朝醉似泥，未尝一日不昏迷。  
细君发怒将言羠，道是人间吃酒儿。  
莫要管，你休痴，  
人生能有几多时。杜康曾唱莲花落，  
刘伶好饮舞啰哩，陶渊明赏菊醉东篱。  
今日皆归去，留得好名儿。  

释道济　雨伞  
一竿翠竹，巧匠批栾。  
条条有眼，节节皆穿。  
四大假合，柄在人手。  
归家放下，并不争先。  
真饶瓮泻盆倾下，一搭权为不漏天。  

释道济　真像沈提点求赞  
远看不是，近年不像，  
费尽许多工夫，画出这般模样。  
眉如扫箒，一张大口。  
不会非言，只会吃酒。  
看看白头，常常赤脚。  
有色无心，有染无著。  
醉眠不管江海淑，浑身蓝缕害风魔。  
桃花柳叶无心峦，月白风清笑与歌。  
倒骑驴子归天岭，钓月耕云自琢磨。  

释道举　丹丘道中寄钱大资二首  
溪桥人度柳青葱，困卧羁孤雪鬓翁。  
鹭宿烟沙晴复暖，鸡鸣茅店雨连风。  
早年史册书名节，晚岁燕然妙勒功。  
急诏凤池归去客，紫宸殿后看鞓红。  

释道举　丹丘道中寄钱大资二首  
向来汤饼泼油葱，思旧所怀惟此翁。  
日暮楼边梅子雨，夜凉亭下藕花风。  
凌烟晋室谢文靖，阴德唐朝徐有功。  
二十年间莲社客，酡颜不是少时红。  

释道举　舑庵  
竹裹蓬茅掩棘扉，主人诗瘦带宽园。  
种成苜蓿先生饭，制就芙蓉隐者衣。  
柳絮春江鱼婢至，荻花秋渚雁奴归。  
小溪短艇能容我，先向溪隈筑约矶。  

释道举　舑庵  
溪南溪北绕清漪，舍后舍前围短篱。  
九九算来成底梦，休休归去复何疑。  
添丁见客走赊酒，阿买能书供赋诗。  
丘壑政非公子事，绮纨当预少年知。  

释道宁　辩禅人五羊作丐写师真求赞  
非幻非真，僧繇难写。  
貌不惊人，权衡保社。  
画虎作猫，指驴为马。  
月彩分辉，风清大夏。  
五羊城里旧知音，觌面相呈好坏辩也。  
殷勤寄语莫狐疑，便是蒋山宁道者。  

释道宁　偈六十九首  
宝座既登，清风四起。  
要津把断，凡圣俱亡。  
放一线道，别露风规。  
具眼禅人，一任施设。  

释道宁　偈六十九首  
风揽长空，春云四起。  
六臂三头，徒夸唇觜。  
匝地普天，全非伴侣。  
等閒拈出与君看，直下分明须荐取。  

释道宁　偈六十九首  
没弦琴韵，罕遇知音。  
无影林中，难寻足迹。  
同声同气，方辨端倪。  
不是当家，徒劳侧耳。  

释道宁　偈六十九首  
数声归笛离春浦，一片孤帆过洞津。  
到岸舍舟常式事，何须更问渡头人。  

释道宁　偈六十九首  
棋逢敌手，密行难藏。  
琴遇知音，希声乃布。  
摩竭正令，同道方知。  
捏聚放开，悟迷一决。  

释道宁　偈六十九首  
父母所生口，何妨为子说。  
莫将閒事挂心头，便是人间好时节。  

释道宁　偈六十九首  
子只见风清月白，焉知洞里花香。  
曾看江上弄潮人，未闻爱水嫌波浪。  

释道宁　偈六十九首  
难中之难，妙中之妙。  
千圣攒眉，是何关要。  

释道宁　偈六十九首  
千圣不传，诸祖祠语。  
不惜眉毛，为君亲举。  
衲子抬眸，白云万里。  

释道宁　偈六十九首  
报慈一要，凡圣同妙。  
犬吠驴鸣，龙吟虎啸。  
道吾乐神，师巫祭庙。  
雨过山青，云收日照。  
拾得与寒山，不觉呵呵笑。  
休休，他年自有知音，  
岂待今朝说破。  

释道宁　偈六十九首  
晷运推移，日南长至。  
分明一道恩光，照彻十方三世。  
全彰诸祖玄关，漏泄衲僧巴鼻。  
灵云刚道无疑，弥勒徒夸授记。  
争如李四张三，相贺街头巷尾。  
不是海印发光，亦非楞严三昧。  
林下高人，休要瞌睡。  
令余暗里笑舒眉，直是清风动天地。  

释道宁　偈六十九首  
宗门奥旨，造者还稀。  
体用无私，随流得妙。  
有时互为生，伴敲唱玄风。  
有时对面藏，身难窥影迹。  
要津把断，凡圣迷源。  
利物垂慈，等閒入草。  

释道宁　偈六十九首  
荡荡无迂曲，明明透古今。  
问无别语，答岂异音。  
一人张帆，一人把柁。  
铁笛横吹，渔歌唱和。  
啐啄同时，知音几个。  
顺水逆流归去来，到岸方谙不恁麽。  
不恁麽，为君宣，  
甜如砂蜜，苦似黄连。  
若不同床卧，焉知被底穿。  

释道宁　偈六十九首  
解语非干舌，能言不是声。  
非声非舌用，方乃号圆成。  
妙造如如旨，还家罢问程。  

释道宁　偈六十九首  
数日寺门浩浩，全身走入荒草。  
五湖高士安禅，休要别处寻讨。  
廊下喏诺分明，阶前斛斟叫噪。  
劳生日用无私，般若光中虚老。  
灯笼暗地攒眉，露柱低头懊恼。  
令予冷眼偷看，不觉呵呵笑倒。  
三钱买个郑州梨，元来是青州枣。  

释道宁　偈六十九首  
春山青，春水渌，  
啼鸟落花清耳目。一带平原画不成，  
妙印无羁岂拘束。  

释道宁　偈六十九首  
闻声不悟道，见色岂明心。  
大冶红炉里，真鎎不博金。  

释道宁　偈六十九首  
薰风乍扇，云雾顿开。  
杲日腾空，森罗互显。  
如镜照像，不碍光辉。  
汝等诸人，二六时中。  
发宣前尘，凭何印可。  
这里荐得，无明界内，  
古佛家风。荆棘林中，  
衲僧巴鼻。大地山湛可，  
借你出气。借水献花常式事，  
傍观犹笑老婆心。  

释道宁　偈六十九首  
宗门妙旨，海口难宣。  
简要提撕，知音罕遇。  
事无一向，理出多门。  
岂不见道，有句无句，  
如藤倚树。树倒藤枯，  
句归何处。深秋帘外千家雨，  
落日楼前一笛风。  

释道宁　偈六十九首  
春风浩浩，春鸟喃喃。  
山花开似锦，涧水湛如蓝。  
大圆镜里，扣己而参，  
便恁麽志也太无端。文殊去后无消息，  
休问前三与后三。  

释道宁　偈六十九首  
枯木岩前，道人不顾。  
尘劳界内，衲子兴悲。  
恋著玄关，全亏大用。  
灰身灭智，岂是良图。  
裂破面门，救诸苦趣。  
为祥为瑞，今正是时。  
捞龙趁凤男儿事，浅种深耕效仰山。  

释道宁　偈六十九首  
曙色才分烟气消，严风括地不相饶。  
炉中幸有无烟炭，莫学丹霞把佛烧。  
恩大不知何以报，寥寥千载古风清。  

释道宁　偈六十九首  
大道无私，要由心悟。  
心无形状，全物而彰。  
妙契斯关，万缘俱备。  

释道宁　偈六十九首  
同阬无异土，千古少人知。  
月下休相唤，还从旧路归。  

释道宁　偈六十九首  
人从卞州来，不得东京信。  
陕路既相逢，到底难亲觐。  
抚掌笑呵呵，解佩空王印。  

释道宁　偈六十九首  
先贤垂范早涉离，微言无展事句里。  
藏机百千诸佛知，黄鹤楼前握手归。  
夏雨落绵绵，民歌尧舜天。  
千山增翠色，万壑锁青烟。  
唯有禅家无一事，饥来吃饭困来眠。  
路逢死蛇莫打杀，没底篮子盛将归。  

释道宁　偈六十九首  
阴云弥四野，心地长尘埃。  
试请回光看，生从何处来。  

释道宁　偈六十九首  
丛林浩浩，谁是知音。  
马祖堂中，盘山回首。  
云门会里，明教翻身。  
彼此一时，孰分优劣。  
入鄽不露迹，随处是家风。  
浅种与深耕，秋冬收颗粒。  
从他五湖衲子，端坐无疑。  
日高一钵和罗饭，禅道是非都不知。  

释道宁　偈六十九首  
尘中辨生，闹里求人。  
两手扶犁，钁头边事。  
陋巷不骑金钉马，回来却著破襕衫。  

释道宁　偈六十九首  
数日滂沱雨，今朝仿佛晴。  
烟云消散尽，天地廓然清。  
檐前鹊噪，林里莺鸣。  
岭外牧童歌野径，江边渔父钓长鲸。  
禅家高卧无余事，渴饮饥飧贺大平。  
两彩一赛，凡圣齐收。  
若作佛法商量，大似抱趎叫屈。  

释道宁　偈六十九首  
报慈一言。千圣不传。  
即时妙会，火里生莲。  
路遥知马力，岁久见人心。  

释道宁　偈六十九首  
琉璃殿上，古佛舒光。  
明月堂前，昙华布影。  
不用南询弥勒，何须东觅文殊。  
华藏门开，任君瞻仰。  
或舒或卷，尘尘普现色身。  
或放或收，处处毗卢境界。  
不舒不卷，寂尔无根。  
不放不收，是真常在。  
丝毫无碍，统摄圣凡。  
自利兼他，古今不坠。  
夜半不须敲玉户，天明凤子笑衔花。  

释道宁　偈六十九首  
脱透玄关，更无凝滞。  
一瞖落眼，空华乱坠  

释道宁　偈六十九首  
塑不就，画不成。  
锋芒不动，海晏河清。  
五湖衲子，抖擞精神。  
为君通一线，教子快平生。  
夜来春睡重，一觉到天明。  

释道宁　偈六十九首  
衲子玄关，群生命脉。  
锋芒未兆，便好承当。  
文彩才彰，翻成影事。  
空劫已前，乾坤未剖。  
凝然一片，非圣非凡。  
不涉熏修，岂从外有。  

释道宁　偈六十九首  
焚香提起经来读，便是拈华付嘱心。  
此外别求玄妙解，悠悠千古少知音。  

释道宁　偈六十九首  
选得幽居惬野情，终年无送复无迎。  
有时直上孤峰顶，月下披云啸一声。  

释道宁　偈六十九首  
摩竭掩室，非是通方。  
净名杜词，未为作略。  
总不恁麽，罕遇知音。  
方便门中，随宜举唱。  

释道宁　偈六十九首  
苏州有，常州有，  
月白同清，天长地久。  
路著旧乡关，金毛善哮吼。  
父慈子孝少人知，回首面南看北斗。  

释道宁　偈六十九首  
丈夫儿，自家断，  
日用无私休计算。被他指点谩商量，  
到底死生打不辨。长生路上少人行，  
轮转修途空懊叹。万境中，  
须这汉。出没卷舒无系缚，  
浅种深耕谁委知，沩山水牯骑来惯。  
头角分明在目前，王湖衲子抬眸看。  
玉笛一声风雨寒，万两黄金终不换。  

释道宁　偈六十九首  
释主拈花，强生枝节。  
头陀微笑，眼里添尘。  
目击道存，翻成途辙。  
隔江招扇，早涉崎岖。  
劝君不用镌顽石，路上行人口似碑。  

释道宁　偈六十九首  
宗门奥旨，祖室玄枢。  
不遇当人，翻成影响。  

释道宁　偈六十九首  
著眼看，休比拟。  
几回抛向众人前，八臂那吒提不起。  

释道宁　偈六十九首  
衲僧蹊径，千眼莫窥。  
鸟道无私，经行岂碍。  
要关在手，通变刹那。  
一味醍醐，莫嫌淡薄。  
有时毗卢藏内，优缽华开，  
嗅之不闻，是何境界。  
灵山仿佛，少室依稀。  
抖擞提撕，人天兼济。  

释道宁　偈六十九首  
纵横问答有来由，缘木求鱼卒未休。  
若妙旨寻知见会，还同拨火觅浮沤。  
诸佛子，著眼看。  
严霜晚露，彻骨清寒。  
匝地普天，通同实际。  
休问得皮得髓，徒夸见浅见深。  
从来一道恩冤，何以自家退屈。  
山僧对此，忍俊不禁。  
閒引少林无孔笛，为君吹起小阳春。  
满眼觑不见，满耳听不闻。  
一堂风冷淡，千古意分明。  

释道宁　偈六十九首  
秋风秋雨颇相宜，万水千山木叶飞。  
堪笑灵云回首处，何须花发始忘机。  
秋风萧索，秋山叶落。  
秋雨霖漓，秋天寥廓。  
祖师心印全彰，灵云鼻孔穿却。  
分明一道恩光，旷劫无形寂寞。  
五湖衲子急归来，休向途中乱空凿，  
体用从来非自他，作者不求无病药。  

释道宁　偈六十九首  
金乌当午，文彩全彰。  
玉兔沈辉，影像俱寂。  
通同实际，一体无诸。  
不落今时，识情罔测。  
混融凡圣，佛眼难窥。  
髑髅常干世界，鼻孔摩触家风。  

释道宁　偈六十九首  
灵山标榜，五指舒光。  
少室真规。断肱立雪。  
尘中辨主，盘山踪迹犹存。  
杓柄妥来，象骨家风尚在。  
流通密旨，建立法幢。  
全藉高人，方能巨济。  
然后玄关大启，四海一家。  
任他六臂三头，到此也应拱手。  
须弥顶上非凡木，白藕峰前得处高。  

释道宁　偈六十九首  
全提正令，匝地风生。  
把定要津，孰分优劣。  
三玄料简，未称衲僧。  
五位君臣，殊乖道体。  
平实无事，诳謼闾阎。  
入理深谈，黏皮带骨。  
纤毫不动，空劫已前。  
数量难该，凭何话会。  
几回抛向众人前，千眼大悲觑不见。  

释道宁　偈六十九首  
正法眼藏，十圣好知。  
祠密玄风，三贤罔测。  
灵机湛寂，体妙希夷。  
不落今时，岂该数量。  
捞笼品类，陶铸群情。  
三世诸佛，异口同宣。  
六代祖师。亚肩垂示。  
琅函玉偈，遍满龙宫。  
海角天涯，潜敷奥义。  
或瞻或礼，迥脱根尘。  
若见若闻，俱成种智。  
回光照彻，契本幽微。  
印古印今，非前非后。  
圆伊独露，方号流通。  
超出化门，是真常住。  
衲僧孔窍，放过一著。  
檀那分上，又且如何。  
寿山隐隐侵云际，福海滔滔似镜平。  

释道宁　偈六十九首  
祖师妙旨，觌面无私。  
该括古今，何尝欠少。  
自是根机不等，见有差殊。  
方便门开，为君举唱。  

释道宁　偈六十九首  
有利无利，不离行市。  
师子嚬呻，象王游戏。  
洎乎检点将来，未是衲僧巴鼻。  

释道宁　偈六十九首  
此生西天，斯晨禁足。  
依旧夜短昼长，是处山青水渌。  
都来一个虚空，不用强生节目。  
争如櫒手便归来，六六元来三十六。  
殷勤为报道中人，恋著玄关即拘束。  

释道宁　偈六十九首  
毗虑影里，般若光中。  
互为主伴，法界融能。  
白云片片，帝网重重。  
形分万派，月印寒空。  
道人活计，古佛家风。  
自他兼济，无功之功。  
高著眼，莫狐疑，  
卷舒自在，今正是时。  
路逢剑客须呈剑，不是诗人莫献诗。  

释道宁　偈六十九首  
云容叆叇，舒卷长空。  
乍雨乍晴，为祥为瑞。  
敷荣万物，积翠千山。  
大事皎然，辉腾今古。  
英灵衲子，使合智地。  
蒙懂禅人，云何话会。  
数片白云生宇宙，普天无处不垂阴。  

释道宁　偈六十九首  
出家佛子，物外高流。  
挈锡携缸，访寻知识。  
须是踏著自己稳实田地，方解茆庵石室折脚铛儿。  
煮粥煎茶，接待往来，  
随家丰俭。未到如斯境界，  
不可虚延岁月。二六时中，  
收视返听。子细揣摩，  
是何面目。  

释道宁　偈六十九首  
旷劫洞然，孤光皎洁。  
不涉功勋，是何时节。  
布袋痴憨，丰干饶舌。  
大悲千眼觅无踪，体妙虚玄百非绝。  

释道宁　偈六十九首  
涅磐城里，求是安身。  
十字街头，何妨出手。  
放行把住，通变由人。  
五位君臣，徒夸作略。  
三玄宾主，谩逞锋机。  
直截无私，殊乖妙用。  
设使四十九年，三百余会。  
琅函玉偈，海藏龙宫。  
检点将来，呼为切脚。  
儒门弟子无人识，碧眼胡僧笑点头。  

释道宁　偈六十九首  
白藕峰前，纤尘不立。  
报慈门下，水泄难通。  
既是纤尘不立，水泄不通。  
五叶一华分布后，寥寥千古散清风。  

释道宁　偈六十九首  
永嘉一宿，道播寰区。  
招扇隔江，法流四海。  
乾坤未剖，谁是知音。  
空劫已前，何人印可。  
向上一路，千圣不传。  
透脱斯关，方能妙用。  
慈云叆叇，舒卷湘江。  
不假风雷，滂沛甘泽。  
三草二木，并获敷荣。  
青山不锁长飞势，沧海合知来处高。  

释道宁　偈六十九首  
全提密印，千圣迷踪。  
肘后灵符，三贤结舌。  
平高就下，乃可宣扬，  
略露风规，急须著眼。  
雪峰父子，或舒或卷，  
今古无伦。或抑或扬，  
凡圣罔测。重关壁立，  
谁解流通。龙向洞中衔雨出，  
凤从花里带香归。  

释道宁　偈六十九首  
从前日月，依旧山川。  
泻碧堆青，辉腾今古。  
曾无间断，岂有亏盈。  
几般云色出峰顶，一样泉声落槛前。  

释道宁　偈六十九首  
历历分明，堂堂显露。  
师子翻身，象王回顾。  
若能这里会观瞻，瞥转玄关无别事。  

释道宁　偈六十九首  
报慈一隔，佛祖命脉。  
放去收来，圣凡罔测。  
隔不隔，若为陈。  
担取诗书归旧隐，野花啼鸟一般春。  

释道宁　偈六十九首  
千尺丝纶直下浮，芦湾深处浪花粗。  
捞虾樚蚬无心恋，还有金鳞上钓无。  
摇头摆尾，跃浪冲波。  
不顾丝纶，便请吞钩。  

释道宁　偈六十九首  
摩竭正令，未免崎岖。  
少室垂慈，早伤风骨。  
腰囊挈锡，辜负平生。  
炼行灰心，递相钝致。  
争似春雨晴，春山青，  
白云三片五片，黄鸟一声两声。  
千眼大悲看不足，王维虽巧画难成。  
直饶便恁麽，犹是涉途程。  
人从卞州来，不得东京信。  

释道宁　偈六十九首  
长老未离方太里，鼓声先为剖圆音。  
眼闻耳见非他事，何必驱驰向外寻。  

释道宁　偈六十九首  
灵山瞬目，早是周遮。  
良马窥鞭，岂为英俊。  
岩间　′坐，天帝散花。  
无说无闻，藏头露影。  
少林面壁，计较未成。  
立雪断肱，辜他衲子。  
黄梅呈颂，胜负偏枯。  
半夜传衣，瞒人不少。  
从上来事，合作麽生。  
岂假人天众前摇唇鼓舌，竞锐争锋。  
互立主宾，交参问答。  
检点将来，弥天过犯。  
不因檀信方敲唱，争见龙华会里人。  

释道宁　偈六十九首  
行脚高士，拨草瞻风。  
未透目前关，难明心地印。  

释道宁　偈六十三首  
春风习习，春日熙熙。  
鸟啼东岭上，花发树南枝。  
园林并紫陌，赏玩颇相宜。  
行人半醉半醒，游客似憨似痴。  
或歌或舞，或笑或悲。  
头头尽是吾家事，处处全彰妙总持。  
因甚把住，特地生疑。  
辜他古德，努力披陈。  
不省这个意，修行徒苦辛。  

释道宁　偈六十三首  
不是风动，不是幡动，  
仁者心动。大小老卢，  
好与三十棒。只知穿靴，  
不觉裦绽。鸟啼处处皆相似，  
花落不闻流水声。  

释道宁　偈六十三首  
未透祖师关，时光如箭急。  
白发皓然生，新年又五日。  

释道宁　偈六十三首  
等閒垂手去，八面清风生。  
大悲不展手，通身是眼睛。  

释道宁　偈六十三首  
开门待知识，知识不来过。  
知识既过，凭何施设。  
金果早期猨摘去，玉花晚后凤衔来。  

释道宁　偈六十三首  
南北东西万万千，赵州待客岂徒然。  
莫嫌冷淡无滋味，惯把脂麻一例煎。  

释道宁　偈六十三首  
报慈家风，淡薄厨堂。  
诸事萧索，唯有金刚。  
眼睛四海，禅人齩嚼。  
齩得破，旷劫无明，  
须臾销铄，天上人间，  
自在快乐。齩不破，  
成结缚，六用门头，  
尘缘竞作。你齩嚼，  
閒处著。灿烂无瑕，  
光明闪烁。几回觌面相呈，  
自是诸人讳却。  

释道宁　偈六十三首  
真不掩伪，曲不藏直。  
句里明人，言中辨的。  
处处总持，头头弥勒。  
拟议思量，当门荆棘。  

释道宁　偈六十三首  
禅人莫莽卤，二月又初五。  
透彻祖师关，一句该今古。  
春色无高下，园林花木红。  
总持门大启，何处觅圆通。  
休问迷逢达磨，须知垂手尘中。  
踏翻厚地，刺破虚空。  
人天榜样，佛祖家风。  
敢与龙王斗富，自他兼济何穷。  
翻身不露迹，直上妙高峰。  
渠无面目，三界为家。  
解把过头杖，逢春点异花。  

释道宁　偈六十三首  
时光迅速，不与人期。  
刹那异世，早见岁除。  
未明心地，难免狐疑。  
设使问似百川竞注，答如大海吞流，  
古佛堂中，都用不著。  

释道宁　偈六十三首  
问答尖新逞峻机，如将画饼要充饥。  
纵经尘劫空劳力，争似忘言合大虚。  
万古碧潭空界月，再三挥摝始应知。  

释道宁　偈六十三首  
熙熙风景不相饶，免见丹霞把佛烧。  
莫谓开炉无一事，汾阳扇子手中摇。  
祖师密旨，杳绝纤埃。  
应用无私，匪亏时节。  
寒时寒，热时热，  
木佛放光明，院主生忻悦。  
绢扇足风凉，衲僧摇不彻。  
分明漏泄天机，底事因何不瞥。  
若也玄关拨转，自然心眼豁开。  
方信普通年远事，岂从葱岭带将来。  

释道宁　偈六十三首  
兵随印转，将逐符行。  
把断要关，不通音信。  

释道宁　偈六十三首  
以字不是八不成，无言童子笑忻忻。  
优昙华现人间瑞，鼻孔通天嗅不闻。  
日月不到处，特地好乾坤。  

释道宁　偈六十三首  
湘山青，湘水碧。  
上下四维，东西南北。  
处处释迦，头头弥勒。  
啐啄同时，无劳外觅。  

释道宁　偈六十三首  
此方真教体，清净在音声。  
欲入三摩提，实从闻中证。  

释道宁　偈六十三首  
滂沱天际雨，嘹亮寺亭钟。  
耳目不到处，翻怜面壁翁。  

释道宁　偈六十三首  
暗里抽横骨，明中坐舌头。  
偏圆不到处，万古及千秋。  

释道宁　偈六十三首  
先贤垂范，流落人间。  
日久岁深，禅人不顾。  
语非玄妙，直透重关。  
画瓶打破，渌水青山。  
莫讶报慈多冷淡，得盘桓处且盘桓。  

释道宁　偈六十三首  
凛凛玄风，尘尘三昧。  
信手拈来，曾无障碍。  
不用安排，素非憎爱。  
透过斯关，逍遥自在。  

释道宁　偈六十三首  
先贤垂范，巧妙临时。  
解烹露地白牛，惯炊黍米香饭。  
煮野菜羹，唱邨田乐。  
更深夜静，与众分冬。  

释道宁　偈六十三首  
大家东咬西咬，忽然咬著一个。  
始知是处绿杨堪系马，家家门庭透长安。  
坐断千圣舌头，露出平生光彩。  
莫嫌冷淡无滋味，一饱能忘万劫饥。  

释道宁　偈六十三首  
药山老汉慎初护末，佛眼难窥。  
院主狭路相逢，等閒蹉过。  
至今千古之下，挂人齿牙。  

释道宁　偈六十三首  
三八念诵，五日一条今古路，  
依俙屈曲隔烟岚。  

释道宁　偈六十三首  
祖师门下，妙旨无私。  
不堕物机，混融凡圣。  
所以涅磐城里，作者犹嗤。  
明月堂前，道人不顾。  
灰身灭智，岂是丈夫。  
避色逃声，何名作者。  
捞龙打凤，须信男儿。  
露刃藏锋，还他开士。  
化城抹过，宝所非遥。  
独步坤维，何人境界。  
打破画瓶归去后，南山下雨北山云。  

释道宁　偈六十三首  
漏泄春消息，梅花遍界开。  
千峰无异色，平地绝纤埃。  
莫谓白牛无觅处，普贤招手待君来。  
急回首，不须猜，  
乾坤都一片，何用更徘徊。  

释道宁　偈六十三首  
大道无私，遇缘展缩。  
年年四月，今朝普请，  
方来禁足。寒山亸袖舞三台，  
拾得横琴弹一曲。一二三，  
四五六。夏雨布长空，  
清声发幽谷。直饶不堕宫商，  
也是强生节目。争如野外农夫，  
击壤高歌鼓腹，不学禅律威仪，  
免见蜡人随逐。丹凤不栖无影树，  
直透烟霄意自殊。  

释道宁　偈六十三首  
乾坤之内，宇宙之中，  
高悬舜日，大扇尧风。  
祝一人之寿算，祈万世之穹隆。  
唯吾家佛子受赐颇多，物外优游恁何祝。  

释道宁　偈六十三首  
是法住法位，世间相常住。  
南山叆叇生云，北山滂沱下雨。  
通身是口，阿师比拟，  
徒夸唇觜，把定放行。  
目前火急便还家，莫认殊乡为故里。  
官不容鎝，私通车马。  
幸对人天，何妨诘问。  

释道宁　偈六十三首  
浩浩尘中，善能垂手。  
悲智冥符，古今希有。  
深入总持门，气宇冲斗牛。  
目连鶖子，攒眉妙德，  
空生缄口。一句无私，  
扫际窠臼。  

释道宁　偈六十三首  
遍界不曾藏，通身无影像。  
相逢莫讶太愚痴，旷劫至今无伎俩。  
无伎俩，少人知，  
大体还他肌骨好，何须照镜画娥眉。  

释道宁　偈六十三首  
经入藏，禅归海。  
未足衲僧亲道底，拂袖前行归去来。  
击碎重关门大启。长安夜夜家家月，  
几处笙歌几处愁。  

释道宁　偈六十三首  
空王门下，法令当行。  
列局分司，利生为务。  
无明海内，驾起慈舟。  
入我山中，盛栽忍草。  
伶俜游子，诱引还家。  
直指衣中，久怀至宝。  
获解脱道，证本圆常。  
报佛深恩，方名垂手。  
不伤风化，物义两全。  
金殿玉堂留不住，披毛戴角又重来。  

释道宁　偈六十三首  
人天普集，龙象交参。  
大事全彰，云何不顾。  
须待提纲举要，鼓唱玄风。  
蔟锦攒花，以为谛当。  
都无所益，枉费心机。  
奈缘中下之流，无由凑泊。  

释道宁　偈六十三首  
全提要妙，三藏绝诠。  
海印舒光，该罗法界。  
有情无情，炳然应现。  
有时南州北郡，买卖交关。  
有时看风把柁，顺水行船。  
有时酒肆茶坊，迎宾待客。  
有时投壶走马，歌笑围棋。  
种种多般，要源流出。  
玄关瞥转，大用现前。  
一概无私，平等大道。  
始知诸佛转法轮，群生解差别。  
目击便归来，秤鎚浑是铁。  
如斯告报，正属化门，  
不犯锋楞。善吉岩前草不生，  
侨尸谩把天花散。  

释道宁　偈六十三首  
空空至理，杳绝纤埃。  
功勋不到，妙叶难该。  
不落是非中，有无争敢和。  
何劳指註，便请承当。  
过后追风，徒夸好手。  

释道宁　偈六十三首  
应机不妙，展事难谐。  
检点将来，弄巧成拙。  

释道宁　偈六十三首  
禅家流，勿忌讳。  
干木随身，逢场作戏。  
有时高卧白云，有时持盂闹市。  
有时爱抚没弦琴，有时善宣无量义。  
有时似痴似騣，有时为祥为瑞。  
不是碧眼胡，亦傅大士，  
住，住，  
他年自有知音知，何必清风动天地。  

释道宁　偈六十三首  
秋日耀长空，秋江浸虚碧。  
伤嗟门外人，处处寻弥勒。  
蓦路忽抬头，相逢不相识。  
剪尽霜前竹，临豨不化龙。  

释道宁　偈六十三首  
万里无云，长天一色。  
不落古今，那该彼此。  
要津把断，风骨旋生。  
设使灵山密付，谩说拈华少室，  
亲传徒夸得髓。师子窟中无异兽，  
象王行处绝狐踪。  

释道宁　偈六十三首  
薄{左卑右刂}明月碎清风，浅种深耕莫大功。  
破二作三横竖算，四方八面用无穷。  

释道宁　偈六十三首  
诸佛放光明，助发实相义。  
言下合无生，为祥复为瑞。  

释道宁　偈六十三首  
灵山顾视，迦叶亲闻。  
白藕峰前，卢公契旨。  
直饶鎝芥相投，未免随波逐浪。  
俱成胜负，犹涉驱驰。  
争似青天为幕，夜月为钩，  
卧藤萝下，块石枕头。  
踏得故关田地稳，不风流处也风流。  

释道宁　偈六十三首  
云收天际，雾卷长空。  
坐立俨然，谁家风月。  
这里荐得，早涉崎岖。  
更待商量，般雪填井。  
不许夜行刚把火，直须当道与人看。  

释道宁　偈六十三首  
先贤垂范，语真如弦。  
衲子奔波，刚然不顾。  
粉骨碎身未足酬，一句了然超百亿。  

释道宁　偈六十三首  
田中稻子已焦黄，颗粒圆成不并常。  
妙手及时收拾后，五湖龙象济饥疮。  
剑为不平离宝匣，药因救病出金瓶。  

释道宁　偈六十三首  
一人发真归源，十方虚空，  
悉皆锁殒。浑家不是不进步，  
无奈当门荆棘生。  

释道宁　偈六十三首  
高提祖印，独耀寰区。  
坐却舌头，圣凡罔测。  
声前要旨，妙叶难该。  
句后玄关，金鎝双锁。  
通人分上，肯受提撕。  
懞懂禅流，徒夸作略。  
设使五湖衲子，四海高人，  
问似龙飞凤舞，答如玉转珠回。  
向本分事中，白云万里。  
诸缘不涉，岂落今时。  
混沌未分全体现，乾坤才剖失便宜。  

释道宁　偈六十三首  
妙孤峰顶，竟日不逢。  
菩提场中，随处合会。  
孰谓祖师关棙险，等閒拈出与人看。  

释道宁　偈六十三首  
兔走乌飞，暗移时节。  
入夏早三旬，衲僧彻未彻。  
休寻向上关，莫问西来诀。  
健则松径閒行，困则堂中便歇。  
恩光一道皎然，旷劫未尝生灭。  
无物可并雌黄，教我云何剖说。  
回头踏著自家乡，始信秤鎚浑是铁。  

释道宁　偈六十三首  
形名未兆，早涉戈予。  
是非锋起，彻底风流。  
左旋右转，海印全收。  
枯木堂前，徒话会无。  
明山上，任优游，  
君不见，一叶落时天下秋。  

释道宁　偈六十三首  
门外春将暮，园林华木残。  
灵云消息在，游子莫{满氵换页}顸。  
云舒四野，雨泻长空。  
花落花开，春来春去。  
往复本非移易，迷悟岂有差殊。  
急回首，不须疑。  
嫩竹抽新笋，寒松长旧枝。  
灵云亲悟处，眉上更安眉。  

释道宁　偈六十三首  
生也不知，死出不会。  
不知不会，逍遥自在。  
南北东西，曾无羐碍。  
露地白牛无觅处，火里蝍蟟飞上天。  

释道宁　偈六十三首  
古今不异，达者同归。  
踏著斯关，自他兼济。  
山僧不惜眉毛，重为诸人指註。  
休，休，  
丈夫儿合自由。急急修，  
莫悠悠，看看便是结交头。  
莫学陵田栽晚稻，一阵霜风无可收。  

释道宁　偈六十三首  
大道皎然，本无迷悟。  
杳忘三际，超越上乘。  
透古透今，非玄非妙。  
通同法界，一种平怀。  
古路无私，何人措足。  

释道宁　偈六十三首  
赵州老汉，大似因风吹火，  
顺水颺帆，击碎斯关。  
尘中物外，凡则全凡，  
圣则全圣。若能如是解，  
通达事理竟。其或涯际未分，  
路逢死蛇莫打杀，没底篮子盛将归。  

释道宁　偈六十三首  
滔滔法海，清浊混流。  
湛湛禅河，鱼龙变化。  
杳杳无涯际，澄澄彻底寒。  
短棹孤舟，徒夸好手。  
长竿画舫，方称男儿。  
风浪揿天，云雷匝界。  
丝纶便掷，不顾危亡。  
灵鳌锦尾上钩来，跛鳌盲龟随浪去。  
满船装载，月渚芦湾。  
共乐升平，同歌道泰。  
从前祖业，岂假外求。  
截流到岸之人，且道是何面目。  
须弥顶上非凡木，白藕峰前得处高。  

释道宁　偈六十三首  
未离兜率，已降王宫。  
未出母胎，度人已毕。  
日日日从东畔出，朝朝鸡向五更啼。  
虽然不是桃源洞，春至桃花亦满蹊。  

释道宁　偈六十三首  
毗蓝园内，右胁降生。  
七步周行，四方目顾。  
天上天下，唯我独尊。  
大似贪观天上月，失却掌中珠。  
天生伎俩能奇怪，末上输他弄一场。  

释道宁　偈六十三首  
灵山密旨，迦叶非闻。  
少室玄言，神光道听。  
拈华得髓，尽是虚名。  
妙用无私，匪从外有。  
放行也，皇风荡荡，  
帝道平平。收来也，  
海晏河清，民歌率土。  
不收不放，共乐升平。  
金轮统御三千界，山岳齐呼万岁声。  

释道宁　偈六十三首  
露地白牛烹却了，清风细切亦虚传。  
报慈此夜凭何献，一碗粗汤直万千。  
两手持来如得用，不须辛苦走山川。  

释道宁　偈六十三首  
要行更行，要住即住。  
翻身踏破太虚空，推倒妙峰无影树。  
古佛位中留不住，夜来和雨宿寒溪。  

释道宁　偈六十三首  
见月休观指，还家罢问程。  
此是古人语，丹青画不成。  
只如一夜风雷，连宵春雨。  
三方及四维，上下亦复尔。  
慈门大启，今古历然。  
踏得故关田地稳，始知千圣不曾传。  

释道宁　寄希饶閒堂  
浮名浮利懒跻攀，闻构茆堂杳霭间。  
搔首凭栏人不会，落花啼鸟藓痕斑。  

释道宁　十六夜对月和十五夜无月  
四面阴云旋旋舒，冰轮一片耀昏衢。  
影分万派曾无异，光照千门岂有殊。  
境寂风清思至友，香残玉篆倦加趺。  
寥寥廓彻瑠璃界，心月圆明德不孤。  

释道宁　送僧归华藏  
禅人告别欲南归，卷衲和云伴锡飞。  
脚下路穿华藏界，何须待叩吉祥机。  

释道宁　颂古十六首  
前箭犹轻后箭深，行人何事苦沉吟。  
翻身若解看方便，始信真鎎不博金。  

释道宁　颂古十六首  
抹粉涂坯恰似獃，神头鬼面舞三台。  
千千万万人窥看，子细不知谁见来。  

释道宁　颂古十六首  
一片虚空亘古今，鳞龙头角竞疏亲。  
坐亡立脱知多少，铁树花开别是春。  

释道宁　颂古十六首  
春去复春来，桃花依旧开。  
东风浩浩曾无间，刚地灵云道不猜。  

释道宁　颂古十六首  
百炼精金大冶中，任他腾焰亘大红。  
须臾拈出教人看，添得行家价转丰。  

释道宁　颂古十六首  
游山玩水事寻常，早晚归来鬓欲霜。  
踏破草鞋回首看，数声猨叫白云乡。  

释道宁　颂古十六首  
风头坐断进还难，衲子相将不易看。  
不到潼关天已晓，不堪回首望长安。  

释道宁　颂古十六首  
丛林乍入问来由，吃粥无过洗缽休。  
有意气时添意气，不风流处也风流。  

释道宁　颂古十六首  
非风幡动唯心动，犹涉廉纤强指陈。  
大地未曾添寸土，不知谁是点头人。  

释道宁　颂古十六首  
火号更深喝道来，普门关棙一时开。  
圆通大师呵呵笑，不是峨嵋与五台。  

释道宁　颂古十六首  
妙体本如如，无劳待卷舒。  
直饶凭麽去，未免草庵居。  

释道宁　颂古十六首  
思量有个悟因由，万叠云山障路头。  
更话煎茶并扫地，泥中洗土转添愁。  

释道宁　颂古十六首  
煎茶扫地事如麻，若了如麻理不差。  
打破画瓶归去后，始知凡圣眼中花。  

释道宁　颂古十六首  
工巧诸伎艺，头头迸出真祥瑞。  
瞥然端坐到家乡，堪笑维摩谈不二。  

释道宁　颂古十六首  
尽现行此事，一段光明照天地。  
体用从来非自他，何须更觅锥头利。  

释道宁　颂古十六首  
诸佛非道父非亲，格外殷勤强指陈。  
朕兆未分全体露，不知谁识个中人。  

释道宁　颂古十六首  
法王严父是真依，二臂三头转背伊。  
要会祖师端的旨，不劳瞬目又扬眉。  

释道宁　新笋竹  
迸破莓苔地，亭亭出短篱。  
箨随风雨解，根有岁寒期。  
凤管终须奏，渔竿莫可窥。  
傥容常守节，定见化龙时。  

释道谦　送道友  
二三尺雪山藏路，一两点花春到梅。  
将此赠君持不去，请君收拾早归来。  

释道谦　颂古七首  
贤圣劫来未曾杀，而今断这一刀休。  
果然葛怛胸中落，笑杀灵山老比丘。  

释道谦　颂古七首  
四个没意智汉，做处总无畔岸。  
一状领过阶前，与伊据款结案。  

释道谦　颂古七首  
浩浩长江际碧空，片帆高挂便乘风。  
快哉不费纤毫力，万里家乡咫尺通。  

释道谦　颂古七首  
谁家饭挂空梁，指与小儿令看。  
解开即是灰囊，当下命根便断。  

释道谦　颂古七首  
卖尽田园彻骨贫，不知何处可容身。  
楼头浪荡无拘检，铁笛横吹过洞庭。  

释道谦　颂古七首  
华岳三峰翠插天，上头无路可跻攀。  
不知谁有神仙手，折取峰头十丈莲。  

释道谦　颂古七首  
太平时节岁丰盈，旅不赍粮户不扃。  
官路无人夜无月，唱歌归去恰三更。  

释道如　偈三首  
一二三，四五六，碧眼胡僧数不足。  
泥牛入海过新罗，木马追风到天竺。  
天竺茫茫何处寻，补陀岩上问观音。  
普贤拍手呵呵笑，归去来兮秋水深。  

释道如　偈三首  
观身实相，观佛亦然。  
这里见得，黄面瞿昙。  
隐身无地，其或渺漫。  
不分照雇，眉毛鼻孔。  

释道如　偈三首  
欲渡巨少，必假方舟。  
橹棹俱全，风帆两便。  
夜观星月，昼视云山。  
万里之遥，一瞬可到。  
人心尽畏波涛险，未必被涛险似心。  

释道如　题永明智觉寿禅师顶相  
慧日峰高秋色冷，钱塘江静月华明。  
寒光一烁周沙界，笔下看来未十成。  

释道生　偈颂二十二首  
佛法二字，人人知有。  
狼毒砒霜，那容下口。  
直饶透出威音前，也是痴狂外边走。  

释道生　偈颂二十二首  
今朝八月十五，天色半阴半雨。  
几多门外游人，不睹月圆当户。  
也好笑，又堪嗟。  
争似西湖寺里一队古佛，参退归堂喫茶。  

释道生　偈颂二十二首  
飞金乌，走玉兔，  
闰月十日又过去。无位真人不可寻，  
一夜霜风打门户。  

释道生　偈颂二十二首  
一九与二九，相逢不出手。  
巍巍不动尊，脚不离地走。  

释道生　偈颂二十二首  
披毛带角入廛来，跳出驴胎堕马胎。  
佛手明明遮不得，从教平地起风雷。  

释道生　偈颂二十二首  
古帆高挂入曹源，雷动风行海岳昏。  
三十二峰亲坐断，一毛头上定乾坤。  

释道生　偈颂二十二首  
始见腊月初，立春又四日。  
白日走波波，肚里黑似漆。  
擂鼓上堂来，一字说不出。  

释道生　偈颂二十二首  
三月既望，惠风和畅。  
龟峰擂鼓升堂，云集五湖龙象。  
人人鼻孔辽天，好个西来榜样。  

释道生　偈颂二十二首  
时节循环四月一，大道何曾有得失。  
夜来针眼鱼儿，吞却新昌石佛。  
阿呵呵，识不识，  
明眼衲僧跳不出。  

释道生　偈颂二十二首  
阿刺刺，快雨快晴天渐热，  
看取而今甚时节。了即万法本来空，  
未了吾今为君决。  

释道生　偈颂二十二首  
听著则聋，觑著则瞎。  
靠倒达磨老臊胡，打杀临济白拈贼。  

释道生　偈颂二十二首  
衲僧门下，三月一结。  
把断要津，圣凡路绝。  
一夜檐头雨滴声，把真机俱漏世，  
切忌守著系驴橛。  

释道生　偈颂二十二首  
龟峰一诀，千圣罔测。  
硬似泥团，烂如生铁。  
是何之诀，有口无舌。  

释道生　偈颂二十二首  
南边是黑云，今日应有雨。  
宜林宜豆，宜禾宜黍。  
虽然岁稔年丰，粒粒几多辛苦。  
为报参玄人，要须知落处。  

释道生　偈颂二十二首  
浮云散尽月当空，兔子怀胎产大虫。  
跳出风前弄牙爪，至今撼动广寒宫。  

释道生　偈颂二十二首  
两曜劈箭急，一年弹指间。  
始见大暑小暑，又是小寒大寒。  
通身寒暑无回互，笑倒当年老洞山。  

释道生　偈颂二十二首  
雨雪落纷纷，檐头水滴滴。  
良哉观世音，草里跳不出。  
跳不出，也大屈，  
水里乌龟钻铁壁。  

释道生　偈颂二十二首  
月生一，拶倒银山并铁壁。  
月生二，土宿骑牛穿闹市。  
月生三，屋头幽鸟语喃喃。  
不是葛藤露布，亦非入理深谈。  

释道生　偈颂二十二首  
平旦清晨三月朝，南山苍翠插云霄。  
不须更觅西来意，窗外数声婆饼焦。  

释道生　偈颂二十二首  
我佛生辰四月八，地涌金莲随步发。  
天上天下独称尊，微妙真机俱漏泄。  
雪山成道度众生，四十九年无剩说。  
滔滔苦海架舟航，杳杳昏衢悬日月。  
文仲宣义济阳公，曾向灵山蒙起莂。  
示现人间长者身，日用机轮活鱭鱭。  
一寿二富三康宁，总是前生修种得。  
今生福上更增修，果报来生愈超越。  
六门昼夜放毫光，万罪红炉飞片雪。  
安然端坐白牛车，金锁玄关尽透脱。  
殊胜功德利无边，宜尔子孙皆显达。  
自知作佛更无疑，何必当来问弥勒。  
龟峰末后为全提，铁卵生儿树上飞。  

释道生　偈颂二十二首  
明星觑著眼睛枯，绝后何曾得再苏。  
堪笑堪悲缘底事，一年一度被茶糊。  

释道生　偈颂二十二首  
弋阳溪上诸檀越，勇猛精进难比况。  
年年岁岁入山来，总是如来亲眷属。  
如来法身等虚空，随彼愿心而显发。  
譬如月轮出霄汉，照耀一切众生前。  
众生性水无有边，我此一月能普现。  
水静而清现全体，月非取水而遽来。  
水动而濁无定光，月非舍水而遽去。  
水有清濁有动静，月无取舍无去来。  
於无取舍去来中，不见清濁动静相。  
既无清濁动静相，一一含摄无有余。  
我心佛心众生心，心佛众生本平等。  
佛子当作如是观，既获世间诸利益。  
年尽不烧钱，鼠穴被蛇穿。  
直饶玄会得，对面隔西天。  

释道生　送道者干澜溪桥  
万古澜溪上，无风浪拍空。  
路穷桥断处，看子展神通。  

释道生　送观禅客  
西渏江边话别时，断头船子疾如飞。  
白拈手里分趀去，临济休夸小厮儿。  

释道生　送闻兄持钵  
闻声悟道乌投笼，只麽无闻道未充。  
和剑拂开悭悋穴，全身辊入是非丛。  
脚头脚尾无虚弁，山北山南有路通。  
一笑归来能事毕，真金百炼见全功。  

释道生　送雪峰化主  
三毬辊动错流传，大用何曾得现前。  
千五百僧无顿放，累人走得脚皮穿。  

释道生　题长干塔  
舍利无端应念来，浮图平地拥崔嵬。  
当年不假金鎚力，争得光明耀九垓。  

释道生　题烈山  
舟船来往此登临，酹酒烧钱虑转深。  
大抵人心自巇险，心空山岳自平沈。  

释道生　题庐山楞枷院  
苏内翰木三五笔，李夫人竹一二竿。  
会得楞伽印心法，不应来作画图看。  

释道生　题庐山圆通  
水声山色里，猿啸月明天。  
唤作圆通境，更参三十年。  

释道生　赞密庵禅师  
狼毒肝肠，生铁面具。  
满口乡谈，唱喏破句。  
灭临济正宗，起东山门户。  
恁麽出世为人，未免秤鎚蘸醋。  

释道生　赠不欺信公监总余杭建接待  
衲僧自有通人爱，笑捏空拳开接待。  
十字纵横古路头，做成不知计泼天大。  
阿呵呵，也奇怪，  
是圣是凡俱捉败。接取一个半个来，  
要与丛林作殃害。  

释道枢　偈二首  
仙人张果老，骑驴穿市过。  
但闻归拨刺，谁知是纸做。  

释道枢　偈二首  
雪裹梅花春信息，池中月色夜精神。  
年来可是无佳趣，莫把家风举似人。  

释道枢　颂古三十九首  
犯重比生清净行，平等性中无捐益。  
水裹不用觅鱼踪，天边何处观鸟迹。  

释道枢　颂古三十九首  
后念起时前念灭，起灭之念何尝别。  
唤取机关木人问，从头弄尽元无说。  

释道枢　颂古三十九首  
口念木瓜医脚气，纸画锺馗驱鬼崇。  
一生若解和罗槌，日日吃酒日日醉。  

释道枢　颂古三十九首  
镜凹照人瘦，镜凸照人肥。  
不如打破镜，还我旧面皮。  

释道枢　颂古三十九首  
日应群机必有方，未知何处觅南阳。  
自从失却猢孙后，桥上多时不作场。  

释道枢　颂古三十九首  
李下不得整冠，瓜田岂可纳履。  
行藏自要分明，免见傍人说你。  

释道枢　颂古三十九首  
垂垂杨柳暗溪头，不问东西却自由。  
几度醉眠牛背上，数声横笛一轮秋。  

释道枢　颂古三十九首  
犀牛扇子有来由，几度拈来几度休。  
荷叶乱倾珠的皪，一番雨过碧溪头。  

释道枢　颂古三十九首  
同行自古不相肯，峰顶老人何足论。  
山凹落尽桃花片，流水依前绕竹门。  

释道枢　颂古三十九首  
筠管酿来应已熟，不辞醉裹帽欹斜。  
酴醿浪有幽香在，是酒元来不是花。  

释道枢　颂古三十九首  
昨夜月初明，柴门犹未闭。  
猫儿捉老鼠，引得狗儿吠。  

释道枢　颂古三十九首  
钟鼓声声已唤斋，堂前作舞老公家。  
虽然一钵充饥困，不觉牙生满口沙。  

释道枢　颂古三十九首  
二老机关谁共委，幞头捋下发髼松。  
山深不记来时路，仿佛猿啼碧涧中。  

释道枢　颂古三十九首  
口子喃喃略不休，把却笊篱做火游。  
有个女儿不肯嫁，他年定作老丫头。  

释道枢　颂古三十九首  
一番雨过一番晴，蚕眼已开桑眼青。  
鹁鸠树头啼不已，百舌黄鹂相共鸣。  

释道枢　颂古三十九首  
晷运推移事若何，丝来线去定谣讹。  
织成蜀锦千般巧，不出当时一只梭。  

释道枢　颂古三十九首  
莫怪相逢无信息，谁能长作置书邮。  
直饶说尽千般事，那个心中得到头。  

释道枢　颂古三十九首  
有禅无师真可笑，大唐国裹何处讨。  
可怜多少路行人，噇却酒糟随路倒。  

释道枢　颂古三十九首  
百千诸佛问来由，崔颢曾题黄鹤楼。  
雪后竹篱梅乱放，一枝临水最风流。  

释道枢　颂古三十九首  
大悲菩萨千手眼，如人背后摸枕头。  
猢孙跳出布袋口，不妨随处逞风流。  

释道枢　颂古三十九首  
放出金毛师子，百兽不见踪由。  
要得爪牙全露，直须自把绳头。  

释道枢　颂古三十九首  
脱得驴头载马头，东家西家卒未休。  
问君还有几多愁，恰似一江春水向东流。  

释道枢　颂古三十九首  
风吹雨打节还枯，千尺龙蛇插太虚。  
堪笑儿孙无伎俩，一生从此被搽糊。  

释道枢　颂古三十九首  
半斤是八两，八两是半斤。  
不识耀州铁，唤作出山银。  

释道枢　颂古三十九首  
朴是头禅无伎俩，一句分明如扑相。  
客来只是叫担板，不知的当谁担板。  

释道枢　颂古三十九首  
等閒一问垂千古，从此丛林共播扬。  
堪笑睦州无相度，{左饣右毕}{左饣右罗}{左饣右追}子要先尝。  

释道枢　颂古三十九首  
花萼楼前春正浓，蒙蒙柳絮舞晴空。  
金钱掷罢娇无力，笑倚阑干屈曲中。  

释道枢　颂古三十九首  
看人骑马打球子，不觉今朝入院迟。  
官路雪残春正好，江梅著意要题诗。  

释道枢　颂古三十九首  
昮德一喝如雷响，兴化一喝响如雷。  
锦袍玉带真潇洒，记得当年老万回。  

释道枢　颂古三十九首  
山寺裹头无可作，辊出木球两三个。  
不独玄沙遭一攧，雪峰老人亦话堕。  

释道枢　颂古三十九首  
十方世界一面镜，镜裹看形未足真。  
摸著鼻头渠是我，那时方见本来人。  

释道枢　颂古三十九首  
大地是个解脱门，三世诸佛一口吞。  
将为雪峰有奇特，却来谩我好儿孙。  

释道枢　颂古三十九首  
父子相携入故园，篾头时过短篱边。  
烂泥有刺无人见，踏著方知脚底穿。  

释道枢　颂古三十九首  
清净法身无可比，病后依前滴滴脓。  
燕鸿叫断秋光老，落叶飘来一样红。  

释道枢　颂古三十九首  
新年佛法答云有，小尽依前二十九。  
玉麟掣断黄金勒，却向云中大哮吼。  

释道枢　颂古三十九首  
新年佛法答云无，会得依前在半途。  
谁把扁舟清夜笛，月明吹过洞庭湖。  

释道枢　颂古三十九首  
谁将画角吹江城，一曲梅花隔岸听。  
宿酒乍醒金鸭泠，海棠枝上月犹明。  

释道枢　颂古三十九首  
云门是个老暗黎，衲僧巴鼻几时知。  
拄杖从教不得动，春来未免倒抽枝。  

释道枢　颂古三十九首  
旧岁新年作问端，同安从此放颟顸。  
凭杖高楼莫吹笛，大家留取倚兰干。  

释道行　偈十首  
动则万丈悬崖，不动则当处沈埋。  
千重万重关锁，一鎚当面击开。  
伎死禅和无数，依前似鸭闻雷。  

释道行　偈十首  
车不械推，理无曲断。  
若是此花，佛与帝释。  

释道行　偈十首  
正宗法眼，历古昭彰。  
大事因缘，此时成现。  
迅机掣电处密密绵绵，绵绵密密中迅机制担忧。  
更问如之若何，我面何殊佛面。  

释道行　偈十首  
金乌急，玉兔速，  
天上星兮地下来。衲僧要透祖师关，  
劝君拈却面前大案山，自然会得五祖把火入牛栏。  

释道行　偈十首  
一不成，二不是。  
三不定，四不可。  
拗折弓箭，踏翻射垛。  

释道行　偈十首  
狗子佛性无，韶石不相碚。  
为君重决破，秋至雁衔芦。  

释道行　偈十首  
门前石塔子，八白与九紫。  
方道既分明，免被巡官使。  

释道行　偈十首  
从上宗门事，直是少时辈。  
兔子不吃窠边草，象王走入野狐队。  
若是少林禅，达磨自不会。  
为甚如此，苦瓠苦连根，  
甜瓜甜彻蒂。  

释道行　偈十首  
问问不差，答答秒错。  
问答去不，龟毛兔角。  

释道行　偈十首  
依经解义，三世佛冤。  
离经一字，即同魔说。  

释道行　偈五首  
会即便会，玉本无暇。  
若言不会，碓觜生花。  
试问九年面壁，何如大会拈华？  
南明恁魔商确，也是顺风撒沙。  

释道行　偈五首  
云笼岳顶，百鸟无声。  
月隐寒潭，龙珠自耀。  
直得石梁忽然大悟，石洞顿尔心休。  
虚空开口作证，溪北石僧点头。  
诸人总在这里瞌睡，笑杀陕府铁牛。  

释道行　偈五首  
通身是口，说是得一半。  
通身是眠，用得橛。  
用不到处说有馀，说不到处用无尽。  
当用无说，当说无用。  
用说同时，用说不同时。  
诸人若也拟议，西峰在你脚底。  

释道行　偈五首  
句亦划，意亦划，  
绝毫绝釐处，如山如岳，  
句变到，意亦到，  
如山如岳处，绉毫绝釐。  

释道行　偈五首  
黄梅雨，麦秋寒。  
恁麽会，太无端。  
时节因缘佛性义，大都须是髑髅乾。  

释道行　偈一首  
溪声广长舌，山色清净身。  
八万四千偈，明明举似人。  

释道行　临终偈  
识则识自本心，见则见是本性。  
识得本心本性，正是宗六大病。  

释道行　颂二首  
我不会兮不如你，达磨当门缺两齿。  
满棠无限白苹风，明明不自秋江起。  

释道行　颂二首  
我不会兮不如你，堪笑千花知碓觜。  
善才谩说百城游，何曾踏着自家底。  

释道行　颂古三首  
紫罗抹额绣腰裙，倾国风流宛胜秦。  
玉笛插藏人不见，夜深吹起凤楼春。  

释道行　颂古三首  
不於三界现身意，谁谓维摩谈不二。  
山空昼永鸟无声，春光不在千花里。  

释道行　颂古三首  
白云山出处山没，寒涧日西还日东。  
长老不归予又去，唯留萝月与松风。  

释道行　颂古十七首  
枯树云弃叶，凋梅雪作花。  
击桐成木响，蘸雪吃冬瓜。  
长天秋水，孤鹜落霞。  

释道行　颂古十七首  
落叶归根，铁牛当路。  
来时无口，索监得醋。  
金槌不动落群机，列圣丛中第六祖。  

释道行　颂古十七首  
用尽自己心，笑破他人口。  
八角磨盘空里走，金氇现子变作狗。  

释道行　颂古十七首  
赵州庭前柏树子，昆仑眼睛如点漆。  
知他法眼谤先师，觉公心苦口如蜜。  

释道行　颂古十七首  
不立孤危机本峻，赵州老子玉无瑕。  
当头指出殿里底，划尽茫茫眼里花。  

释道行　颂古十七首  
赵州放睛著，碓觜忽生花。  
虽然无一事，验尽当行家。  

释道行　颂古十七首  
土埋处处铁菱角，半夜经由未觉难。  
天晓岭根伤中倒，方知行过铁门关。  

释道行　颂古十七首  
苍龙带雨离深洞，彩凤衔花入帝关。  
一句古今无渗漏，祖师不在东西山。  

释道行　颂古十七首  
天生白额南山虎，牙爪曾当八面风。  
月落三更穿市过，痴人投晓觅行踪。  

释道行　颂古十七首  
因我得礼你，昆仑卧潭底。  
虽然浪拍天，身上无滴水。  

释道行　颂古十七首  
新年佛法播真风，笑杀街头贺岁翁。  
三级浪高何处去，谩将双剑定雌雄。  

释道行　颂古十七首  
古人一莫，切忌啖啄。  
临济权寄库，德山顿萧索。  
截断佛祖机关，显出顶门一著。  
子细审思量，分明欠一著。  
且道欠那一著？  

释道行　颂古十七首  
棒下血淋淋，真鎎不博金。  
鸳鸯亲绣出，休更觅金针。  

释道行　颂古十七首  
如何是佛，口是祸门。  
一钱不直，卖与买人。  

释道行　颂古十七首  
门前石塔子，八白与九紫。  
方道既分明，免被巡官使。  

释道行　颂古十七首  
堂堂白日上刀梯，任是昆仑眼亦迷。  
多谢门前案山子，春来秋去泄天机。  

释道行　颂古十七首  
江南江北勿同伦，疑了还疑笑杀人。  
谁信一盘油炸底，古今塞断是非门。  

释道行　颂古五首  
西天屠子气雄豪，欺负神洲罪莫逃。  
武帝当头轻一拶，果然提起活人刀。  

释道行　颂古五首  
不是风幡动，天生了老君。  
出胎头上发，寸寸白如银。  

释道行　颂古五首  
一语离窠窟，千生出盖才。  
夜来风雪恶，木折古岩前。  

释道行　颂古五首  
金不博金，水不洗水。  
二祖脑后露腮，达磨当六无齿。  

释道行　颂古五首  
生死自怜同室穴，因何中路关山。  
一朝忽得亲儿证，趯踏方知盖覆  

释道行　赞佛眼和尚  
因我得礼你，玄沙出窠臼，  
龙门与荐灯后。咄！  

释道行　赠禅者  
句下出诸碍，翻身古剑寒。  
欲明如上事，须是髑髅干。  

释道颜　偈  
坐佛床，斫佛脚，  
不敬东家孔夫子，却向他乡习礼乐。  

释道颜　偈七首  
一叶落，天下秋。  
一尘起。大地收。  
鸟窠吹布毛，便有人悟去。  
今时学者，为甚黱却不识自己。  

释道颜　偈七首  
仲冬岩寒，三界无安。  
富者快乐，贫者饥寒。  
不识玄旨，错认定盘。  
牛头安尾上，北斗面南看。  

释道颜　偈七首  
一滴滴水，一滴滴冻。  
天寒人寒，风动幡动。  
云门扇子勃跳上三十三天，筑著帝释鼻孔。  
东海鲤鱼打一棒，雨似盆倾，  
不出诸人十二时中寻常受用。  

释道颜　偈七首  
去年寒食后，今年寒食前。  
日日是好日，不是正中偏。  

释道颜　偈七首  
客舍久留连，家乡夕照边。  
檐悬三月雨，水没两湖莲。  
镬漏烧灯盏，柴生满灶烟。  
已忘南北念，入望尽平川。  

释道颜　偈七首  
向上一窍，八面玲珑。  
觌面一机，全身担荷。  
是则金鎎难掩，非则玉石俱焚。  
拟议不来，银山粉碎。  
总不恁黱，又且如何。  
是非不挂娘生口，自有旁人话短长。  

释道颜　偈七首  
一尘起，大地收。  
一叶落，天下秋。  
甲巳之年丙作首，乙庚之岁戊为头。  

释道颜　明道  
心如墙壁眼如眉，月饵烟蓑下钓矶。  
湛湛寒光凝一片，波澜不犯取鱼归。  

释道颜　示众  
无用顽皮作气毬，谁人趯得上高楼。  
如今潦倒浑无力，辊得行时即便休。  

释道颜　示众  
磐陀石上共安居，水远山高一事无。  
唯有多情峰顶月，夜深移影到阶除。  

释道颜　颂古  
是非海里横身入，豺虎群中自在行。  
莫把是非来辨我，平生穿凿不相关。  

释道颜　颂古  
老胡不免出胞胎，也解人前恁麽来。  
指地指天称第一，众生四十九年灾。  

释道颜　颂古  
海水翻空滚底流，鱼龙虾蟹信沉浮。  
可怜金色头陀子，直至如今笑未休。  

释道颜　颂古  
迷悟髑髅前，徒劳更举鞭。  
只持鸡狗戒，不学祖师禅。  

释道颜　颂古  
少室山前风过耳，九年人事随流水。  
若还不是弄潮人，切须莫入洪波里。  

释道颜　颂古  
二祖当年立少林，满庭积雪到腰深。  
叉手当胸无一事，不求不觅不安心。  

释道颜　颂古  
不假文殊神通，休要罔明弹指。  
尔时灵山会中，女子从定而起。  

释道颜　颂古  
胡乱三十年，不少盐与酱。  
江西马大师，南岳让和尚。  

释道颜　颂古  
江西一喝动乾坤，大用全机是灭门。  
三日耳聋风过树，累他黄檗丧儿孙。  

释道颜　颂古  
世路风波不见君，一回见面一伤神。  
水流花落知何处，洞口桃源别是春。  

释道颜　颂古  
有句无句藤倚树，元来白饭用米饭。  
高楼吹笛柳如烟，满地春风落飞絮。  

释道颜　颂古  
无尾大虫难傍近，近前便是伤人命。  
除非自解据号头，自然头正尾亦正。  

释道颜　颂古  
剔起便行三万里，只今休去八千年。  
分明更为从头举，一任诸方取次传。  

释道颜　颂古  
心不是佛，智不是道。  
青山白云，落花芳草。  
若是灵利阿师，终不回头转脑。  

释道颜　颂古  
大唐国内无禅师，礼拜归堂更不疑。  
堪笑河阳新妇子，不如临济小厮儿。  

释道颜　颂古  
一喝喝上四禅天，临济元来不会禅。  
尽道胡阳生户外，不知夜月落阶前。  

释道颜　颂古  
大悲观音开正面，官不容针通一线。  
鼠拽葫芦有底忙，鬼争漆桶无人颂。  

释道颜　颂古  
主宾都落第三机，阵阵开旗不展旗。  
石火光中分胜负，倒骑铁马上须弥。  

释道颜　颂古  
面门出入见还难，无位真人只尺间。  
去路一身轻似叶，高名千古重如山。  

释道颜　颂古  
洗脚处更不安排，侧聆时非是啗啄。  
赵州临济二老人，相见何曾不注脚。  

释道颜　颂古  
若谓平常心是道，枝蔓向上更生枝。  
贴肉汗衫如脱了，唤来眼上与安眉。  

释道颜　颂古  
百年三万六千日，一日朝昏十二时。  
使杀老僧浑不管，不知闹里有谁知。  

释道颜　颂古  
茱萸这里无一滴，赵老无言便走去。  
春去秋来三百年，拄杖至今犹靠壁。  

释道颜　颂古  
殿上唤来先应喏，不知业识太茫茫。  
虽然功德已成就，争柰当初不放光。  

释道颜　颂古  
大死底人还却活，不许夜行投明到。  
陈州人出许州门，翁翁八十重年少。  

释道颜　颂古  
劈回三拳，连腮七掌。  
尽大地人，不知痛痒。  

释道颜　颂古  
眼中见惯是寻常，又不惊人又久长。  
留得寒窗夜来月，三更依旧照茅堂。  

释道颜　颂古  
得入门，在门外。  
说向人，人不会。  
更高声，我耳背。  

释道颜　颂古  
老僧正在东司上，不将佛法为人说。  
一般屎臭旃檀香，父子之机俱漏泄。  

释道颜　颂古  
天子居闹市里，老僧在百草头。  
摆手御街来往，不怕巡火所由。  

释道颜　颂古  
平生侍奉老师，全无些子气息。  
佛法妙性天机，一字教他不得。  

释道颜　颂古  
宣德门前过，回头便招祸。  
若要无事时，且归屋里坐。  

释道颜　颂古  
金佛木佛泥佛，度炉度水度火。  
尽入赵州红炉，烈焰光中煅过。  
一声白雪阳春，万古无人能和。  

释道颜　颂古  
半夜墨漆黑，捉得一个贼。  
点火照来看，元是王大伯。  

释道颜　颂古  
镇州出大萝蕁头，师资道合有来由。  
观音院里安弥勒，东院西边是赵州。  

释道颜　颂古  
有佛之处不得住，无佛之处急走过。  
三千里外摘杨花，他日归来举似我。  

释道颜　颂古  
大地是眼何处屙，天下不柰雪老何。  
赵州寄个锹子去，方得此话圆堶堶。  

释道颜　颂古  
一缝分明在，当头下手难。  
饶君钉铰得，终是不圆全。  

释道颜　颂古  
袖头打领无添减，腋下剜襟有短长。  
大庾岭头一尊佛，疏山两度放毫光。  

释道颜　颂古  
不踏门前路，春归又一年。  
落花红满地，芳草碧莲天。  

释道颜　颂古  
钟未鸣，鼓未响，  
依前托钵归方丈。德山不会末后句，  
岩头密意谁相亮。只得三年也大奇，  
留与诸门作榜样。  

释道颜　颂古  
七条披向钟声上，遍界难藏比丘相。  
若以色见音声求，迦叶师兄是虚妄。  

释道颜　颂古  
棒下真鎎不博金，德山彻底老婆心。  
后人只看波涛涌，不见龙王宫殿深。  

释道颜　颂古  
百丈野狐，塞雁衔芦。  
李广神箭，张颠草书。  

释道颜　颂古  
网中跳出便飞腾，好个天然俊衲僧。  
何似当初未入网，悟来方始是知音。  

释道颜　颂古  
狸奴白牯念摩诃，争似南泉打粥锅。  
虽然佛法无多子，天下丛林不柰何。  

释道颜　颂古  
举起竹篦子，如何便道家。  
秘魔岩不会，随后便擎叉。  

释道颜　颂古  
一主人公死，一主人公活。  
若解弄精魂，两头皆透脱。  

释道颜　颂古  
霹雳惊天地，那容掩耳听。  
须知兴化老，一半是人情。  

释道颜　颂古  
法战从来许克宾，掣旗夺鼓两分明。  
直须尽法方无愧，老汉他年要话行。  

释道颜　颂古  
紫罗帐里撒真珠，禅客相承总掠虚。  
拍手呵呵开口笑，释迦弥勒是他奴。  

释道颜　颂古  
单刀直入更休论，拟议之间宾主分。  
不是放他昮德过，须知兴化棒头明。  

释道颜　颂古  
人贫多智短，马瘦见毛长。  
独宿双峰寺，同焚一炷香。  

释道颜　颂古  
南泉不指净瓶，隐峰何曾泻水。  
从教打瓦钻龟，佛法不在这里。  

释道颜　颂古  
四海狼烟静，中原信息通。  
罢拈三尺剑，休弄一张弓。  

释道颜　颂古  
锦鳞透网欲吞舟，一向冲波逆水流。  
却被渔翁闲引钓，随波逐浪共悠悠，  

释道颜　颂古  
三十年前此寺游，木兰花发院新修。  
如今再到经行处，树老无花僧白头。  

释道颜　颂古  
电火光中休草草，剑轮锋上莫忉忉。  
等闲却放全身入，终不当头犯一毫。  

释道颜　颂古  
睦州只受锥头利，这僧不见凿头方。  
直饶转得百千藏，这般供养也寻常。  

释道颜　颂古  
作家相见终不错，两两同时看啐啄。  
喝下虽然宾主分，争如普化摇铃铎。  

释道颜　颂古  
喽罗须要逞聪明，金榜何曾得挂名。  
捋下幞头归去也，莫骑驴子傍人门。  

释道颜　颂古  
风头稍硬难安立，暖气才通瞌睡来。  
却笑明招闲费力，无端两处强差排。  

释道颜　颂古  
棒头瞎却一城人，三圣撩地保寿瞋。  
正令只堪提一半，一盲引得众盲行。  

释道颜　颂古  
近在口皮边，远过河沙国。  
世间多少人，不得油糍喫。  

释道颜　颂古  
万事由王老师，树子未属你在。  
广额屠儿成佛，二祖大师偿债。  

释道颜　颂古  
阿家新妇两同条，只尺家乡路不遥。  
可笑骑驴觅驴者，一生错认马鞍桥。  

释道颜　颂古  
赤身挨白刃，死中还得活。  
一箭自迷踪，万车皆丧辙。  

释道颜　颂古  
不用唐言译，休将梵语传。  
摩醯首罗眼，对面隔西天。  

释道颜　颂古  
一念不起须弥山，翻著襴衫退步看。  
直上拄天下拄地，言前荐得也顢頇。  
全　　诗　释道颜　颂古  
锯解秤槌浑似铁，大愚老子重饶舌。  
水流涧下太忙生，云在岭头闲不彻。  

释道颜　颂古  
一阵狂风骤雨来，却於古庙且闲隈。  
虽然打入鬼窟里，吞炭藏身又一回。  

释道颜　颂古  
尽道亲曾相见来，依前还是狗来腮。  
好将大棒蓦头榍，贵得盲人便眼开。  

释道颜　颂古  
年来万事总成魔，老去闲添白发多。  
道泰不传天子令，时清仴　唱太平歌。  

释道颜　颂古  
一道如弦直，心亲手更亲。  
箭穿红日影，方是射雕人。  

释道颜　颂古  
桃花寻剑客，不语笑春风，  
白头归未得，家住海门东。  

释道颜　颂古  
敢保老兄犹未彻，玄沙之言何太切。  
君看陌上桃花红，尽是离人眼中血。  

释道颜　颂古  
只要拔榍抽钉，为人解粘去缚。  
如何洞山老人，先自藤蛇绕脚。  

释道颜　颂古  
官路无人独自行，两家公验甚分明。  
路傍偷贩私盐客，草里蹲身过一生。  

释道颜　颂古  
快骑骏马上高楼，南北东西得自由。  
最好腰缠十万贯，更来骑鹤下扬州。  

释道颜　颂古  
稽首两足尊，瞻仰不暂舍。  
眉间白毫光，照耀大千界。  

释道颜　颂古  
到老不曾开话路，临行回首却叮咛。  
深深海底犹嫌浅，直向金刚水际行。  

释道颜　颂古  
乾峰不用指陈，云门休打骨董。  
自然东海鲤鱼，筑著帝释鼻孔。  

释道颜　颂古  
南无观世音菩萨，补陀岩上红莲舌。  
不知成佛是何时，打刀须用并州铁。  

释道颜　颂古  
二乘菩萨何年尽，诸佛凡夫早晚休。  
世情但将公道断，人心难似水长流。  

释道颜　颂古  
若知天地本同根，终不应来更问人。  
却得南泉亲指似，等闲花发梦中春。  

释道颜　颂古  
盲聋喑哑接不得，玄沙枉费闲心力。  
扁鹊卢医拱手归，三人俱是膏肓疾。  

释道颜　颂古  
利刀自断命根，不要依草附木。  
若有一法与人，永入拔舌地狱。  

释道颜　颂古  
掌中擎白日，舌上覆金钱。  
壁立争千仞，毫光彻梵天。  

释道颜　颂古  
世间名利闲荣辱，云雨纷纷手翻覆。  
悲歌相继不堪论，棒头无眼黄粱熟。  

释道颜　颂古  
杨岐老人琐口诀，万里长城一条铁。  
斫牌禅客如到来，不动金槌脑门裂。  

释道颜　颂古  
三脚驴子忒{左日右煞}好，长放后园教喫草。  
等闲牵出向人前，踢倒湖南瞎长老。  

释道颜　颂古  
庐陵米价少知音，佛法商量古到今。  
绣出鸳鸯任人看，无端须要觅金针。  

释道颜　颂古  
后园驴喫草，莫随言语讨。  
跳上蓦腰骑，来往长安道。  

释道颜　颂古  
小鱼吞大鱼，门上钉桃符。  
邪魔俱不入，佛法也消除。  

释道颜　颂古  
从来五逆怕闻雷，不似大虫看水磨。  
孤峰顶上要同行，十字街头还共坐。  

释道颜　颂古  
的的当阳句，明明箭后路。  
著靴人喫肉，赤脚人趁兔。  

释道颜　颂古  
时时日日，日日时时。  
七颠八倒，孰是孰非。  

释道颜　颂古  
猛虎当路坐，游鱼脚底过。  
不觉紫胡老，便打刘铁磨。  

释道颜　颂古  
船子下扬州，浮萍逐水流。  
一声河满子，千古动悲愁。  

释道颜　颂古  
绵州附子汉州姜，最好沉黎出麝香。  
鲁子师僧才一嗅，鼻头裂破眼睛黄。  

释道颜　颂古  
十年海上觅冤雠，不得冤雠未肯休。  
芍药花开菩萨面，棕榈吾散夜叉头。  

释道颜　颂古  
韶阳一鉴，生铁馂馅。  
直下咬破，咦！莫怪相赚。  

释道颜　颂古  
大海波涛浅，小人方寸深。  
海枯终见底，人死不知心。  

释道颜　颂古  
种谷不生豆苗，蒸砂岂能成饭。  
大通智胜如来，一个担板底汉。  

释道颜　颂古  
入林不动草，入水不动波。  
镬汤无冷处，合眼跳黄河。  

释道颜　颂古  
举手攀南斗，翻身倚北辰。  
出头天外看，谁是我般人。  

释道颜　颂古  
拄杖头边无孔窍，大千沙界犹嫌小。  
毗婆尸佛早留心，直至而今不得妙。  

释道颜　颂古  
鹄白乌本玄，松直棘自曲。  
清净比丘僧，却须入地狱。  

释道颜　颂古  
破瓶岂复作瓶事，焦种不应生孽芽。  
如彼虚空盘大子，毛轮垂发翳开花。  

释道颜　颂古  
月里姮娥不画眉，只将云雾作罗衣。  
不知梦逐青鸾去，犹把花枝盖面归。  

释道颜　颂古八首  
牛头菩萨面，马面夜叉头。  
不作马逆罪，快乐百无忧。  

释道颜　颂古八首  
四海同一家，万口同一舌。  
赵州勘婆子，有理向谁说。  

释道颜　颂古八首  
骂他还自骂，嗔他还自嗔。  
戒之慎之，出乎尔者，  
反乎尔者也。  

释道颜　颂古八首  
椎锣擂鼓转船头，席卷波翻喊激流。  
洗脚上船乘快便，顺风相送下扬州。  

释道颜　颂古八首  
相骂饶汝接嘴，相唾饶汝泼水。  
等闲摸著蛇头，拍手啰啰哩哩。  

释道颜　颂古八首  
一钱为本万钱利，富不足而贫有余。  
换骨夺胎些子药，输他潘阆倒骑驴。  

释道颜　颂古八首  
骑虎穿市过，把火去偷豬。  
主人开眼睡，并舍叫失驴。  

释道颜　颂古八首  
腊月火烧山，若口是黄莲。  
相将岁除夜，窦八而衫穿。  
大可怜，把手入黄泉。  

释道颜　颂古二十首  
七处徵心款便成，推穷寻逐按分明。  
都缘家贼难防备，拨乱乾坤见太平。  

释道颜　颂古二十首  
三十二应不思议，十四无畏如流水。  
男子身中入定时，女子身中从定起。  

释道颜　颂古二十首  
明暗色空不可还，不可还者绝跻攀。  
夹截虚空成畔岸，一重水隔一重山。  

释道颜　颂古二十首  
东西南北捉虚空，海角天涯信不通。  
力尽神疲无处觅，万年松在祝融峰。  

释道颜　颂古二十首  
根尘缚脱本同源，一处休复六用捐。  
手把一条红民贯，娘生鼻孔一时穿。  

释道颜　颂古二十首  
双剑峰前古寺基，天尊元是一牟尼。  
时难只得同香火，莫听闲人说是非。  

释道颜　颂古二十首  
七处精研一妄心，更随三业杀盗媓。  
身心不是闲家具，前箭犹轻后箭深。  

释道颜　颂古二十首  
瞿昙彻底老婆心，见明色发理难任。  
入乡随俗那伽定，佛魔到此尽平沉。  

释道颜　颂古二十首  
清净本然遍法界，山河大地即皆现。  
性觉必明认影明，眼耳便随声色转。  

释道颜　颂古二十首  
香严上树口衔枝，手不攀枝脚累垂。  
才开口，咦不答也，  
又相违。未上树时道将来，  
金刚宝剑顶门挥。  

释道颜　颂古二十首  
六门晓夜任开张，家贼难防事可伤。  
识得家亲恩爱断，更无一物献尊堂。  

释道颜　颂古二十首  
赤骨力寸丝不挂，净倮倮兮赤洒洒。  
浴出低头满面惭，为我说时定相骂。  

释道颜　颂古二十首  
不肯宗师满大唐，罗山礼拜错商量。  
洞山无佛人难措，惭愧岩头口放光。  

释道颜　颂古二十首  
因我得礼你，穷源须到底。  
九九八十一，阎罗王是鬼。  

释道颜　颂古二十首  
门外依然雨滴声，万般巧说争如实。  
平生心胆向人倾，相见还同不相识。  

释道颜　颂古二十首  
将谓众生苦，更有苦众生。  
相见易得好，共住难为人。  

释道颜　颂古二十首  
闻声见色非闻见，见色闻声是见闻。  
欲得不招无间业，莫谤如来正法轮。  

释道颜　颂古二十首  
剗除露布葛藤，不用之乎者也。  
饶君句下精通，未句唤驴作马。  

释道颜　颂古二十首  
丙丁童子来求火，南方丙丁又属火。  
按剑宗师奈若何，是君心下意不过。  

释道颜　颂古二十首  
三脚驴子弄蹄行，两浙江南秋复热。  
西北风霜怯早寒，闭门愁见杨花落。  

释道颜　颂一首  
唤似一物非他物，天上天下出还没。  
道是无来常现前，道是有来寻不得。  
说有说无俱妄想，长安大道平如掌。  
昨夜清寒惊觉时，手爪元来会抓痒。  

释道颜　与洞照禅人  
拔出赵州舌头，去却当门荆棘。  
归家倒卧横眠，冷笑奔南走北。  

释道颜　赞达磨  
五乳峰前，九年冷坐。  
孤风绝攀，名不敢涴。  
断臂嗣芳，贱卖滞货。  
螟蛉有子，负之蜾蠃。  
即说呪曰：类我类我。  

释道颜　自赞  
来自三川，应缘两浙。  
肩担华木瓜重担，肚束马簸箕二篾。  
饭齩铁钉，羹煮木札。  
要是圆悟儿孙，丧却杨歧家法。  
奸汉多疑，黠儿落节。  

释道颜　自赞  
即真非真，是相非相。  
龟毛拂子，兔角拄杖。  
自歌自舞，独吹独唱。  
认得师姑是女儿，志公不是闲和尚。  

释道印　偈二首  
大雄山下虎，南山鳖鼻蛇。  
等闲撞著，抱赏归家。  
若也不惜好手，便与拔出重牙。  

释道印　偈二首  
五五二十五，击碎虚空鼓。  
大地不容针，十方无寸土。  
春生夏长复何云，甜者甜兮苦者苦。  

释道印　颂古八首  
霹雳未收声，闪电不留影。  
三更月到窗，半夜驴觑井。  
快骑骏马骤高楼，一尘不动须弥顶。  

释道印　颂古八首  
有伴即来，地陃天开。  
冷光重出匣，古路绝纤埃。  
万象森罗齐合掌，须弥岌崿舞三台。  

释道印　颂古八首  
握不成团拨不开，德云几度下崔嵬。  
有时行到海南岸，密密还从旧路回。  

释道印　颂古八首  
推倒扶起，觌面千里。  
唯小释迦，风前按指。  
直饶海印发光，也是雪峰道底。  
遍界是文殊，遍界是慈氏。  

释道印　颂古八首  
接得与识得，谁复较锱铢。  
若问堂中事，堂中事转疏。  
只如云盖悟去，又作麽苏噜苏噜。  

释道印　颂古八首  
大鹏抟风，苍龙出海。  
手抬手搦，日上月下。  
霜雪严凝识岁寒，双陆盆边须喝采。  

释道印　颂古八首  
何必不必，方圆曲直。  
眉目分明，若为辨的。  
影草既随身，觌面当机疾。  
一双孤雁忽高飞，两只鸳鸯还独立。  

释道印　颂古八首  
踏破草鞋赤脚走，堂堂向外扬家丑。  
只知敛袂出人前，不觉衣穿露两肘。  

释道英　偈二首  
南北东西住险巇，古岩寒桂冷依依。  
无人到我经行地，明月清风拟付谁。  

释道英　偈二首  
每把葫芦椀放欹，从教天下浪猜疑。  
秋风摆落园林后，始信寒松格不卑。  

释道猷　夫以因于闲暇採集巴句幸寄孔目五言二十韵伏惟不阻为幸  
多幸遭逢处，知交信有恩。  
偏承相见重，频沐厚光荣。  
眷恋常推许，人情每普平。  

释道章　偃松  
得地久蟠踞，参天多晦冥。  
月通深夜白，雪压岁寒青。  
独拥虬腰大，疑闻雨甲腥。  
深根动坤轴，萧瑟挂疏星。  

释道真　困从台驾随待  
下霸道场记，□{维}□{天}□{福}十五年五月八日游记之耳三危山内枲世□{贤}，  
结此道场下停□{闲}。侍送门人往不绝，  
圣是山谷水未宽。一旬之间僧久住，  
感动山神赐霜树。□值牟尼□{威}力重，  
此山本□住□{僧}□{田}。  

释道真　某又述  
能持净意作□家，解驾牛羊白鹿车。  
嫌阑砌前栽树少，怕空不种后园花。  
菩提上□因修得，佛果无生证有涯。  
此处涅盘观境□，自然捷路到龙花。  

释道真　某又述  
白壁从来好丹青，无知个个乱题名。  
三涂地狱交谁忍，十八湔铜灌一瓶。  
镌龛必定添福利，凿壁多层证无生。  
唯报往来游玩者，辄莫於此骋书题。  

释道真　偶因团聚思想仙岩指就观瞻龛……  
人生四大{上物下心}是空，何个不觅出烦笼。  
造罪人多作福少，所以众生长受穷。  
坚修苦行仍本分，禁戒奢华并不同。  
今生努力勤精练，冥路不溺苦海中。  
日逐持经强发愿，弘道回去莫难逢。  
唯报往来游礼者，这回巡谒一层层。  

释道真　偶因闲日家事无牵蒙王氏以呼招乃书题於窟记伏见僧俗等五人个个苦  
谯国门传缙以绅，善男子即是帝王孙。  
文商碑背题八字，武盛弓弦重六钧。  
既出四门观生老，便知六贼不相亲。  
夜迶将心登峻岭，心定菩提转法轮。  

释道真　依韵  
白壁虽然好丹青，无简迷愚难悟醒。  
纵有百般僧氏巧，也有文徒书号名。  
空留佳妙不题宣，却入五趣陷尘境。  
唯报往来游观者，起听前词□□□。  

释道臻　句  
疑君魂梦在清都。  

释得升　偈二首  
久雨不晴，一箭两垛。  
鼻孔一时没烂，且道是谁之过。  
赖得老赵州，出来为你勘破。  
日轮天子现扶桑，谁管西来闲达磨。  

释得升　偈二首  
万仞崖头打一推，待渠绝后复苏来。  
活鱭鱭禅须自悟，万重关锁一时开。  

释德　祷雨颂  
振法雷，击法鼓。  
布慈云，洒甘露。  

释德　句  
竚看长空垂巨泽，直教四海尽丰登。  

释德淳　偈  
俱胝一指头，一毛拔九牛。  
华岳连天碧，黄河彻底流。  
截却指，急回眸。  
青箬笠前无限事，绿蓑衣底一时休。  

释德淳　颂古  
昨日定今日不定，正令已行皆逐正。  
卓下灵山皂纛旗，百万麾军皆乞命。  

释德聪　自题月轩  
轩前辘轳转冰盘，轩里诗成彻骨寒。  
多少人来看明月，谁知倒被月明看。  

释德丰　重阳  
战尽今秋见太平，西风多作北风声。  
不吹鸟帽吹氈帽，篱下黄花笑不成。  

释德光　布袋和尚赞  
拊背乞钱成漏泄，回头转脑昧真机。  
可怜闹里无人识，空自肩担布袋归。  

释德光　答御制颂  
当阳一句子，平地步青云。  
踏翻关棙处，便是主家春。  

释德光　答御制颂  
一句截流心路绝，千差万别豁然通。  
等闲更进竿头步，莫问西来及与东。  

释德光　偈  
七手八肢，三头两面。  
耳听不闻，眼觑不见。  
苦乐逆顺，打成一片。  
路逢死蛇莫打杀，无底篮子盛将归。  

释德光　偈颂十首  
口似备盆呵佛祖，牙如剑树骂诸方。  
而今死入阿鼻狱，看你如何孟八郎。  

释德光　偈颂十首  
机轮转处，作者犹迷。  
祖令当行，魔军胆丧。  

释德光　偈颂十首  
蓬莱有个李八伯，一对眼睛如漆黑。  
且莫错认定盘星。  

释德光　偈颂十首  
世尊拈花，迦叶微笑，  
一对铁槌，浑无孔窍。  

释德光　偈颂十首  
十五日已前，千人万人把不住。  
十五日已后，漫天网子百千重。  
正当十五日，龙袖拂开全体现，  
象王行处绝狐踪。  

释德光　偈颂十首  
灵山一句无差别，直截分明为君决。  
藕丝孔里骑大鹏，竹篦打落天边月。  

释德光　偈颂十首  
说佛说祖，泥中洗土。  
谈妙谈玄，十万八千。  
现成公案，已落言诠。  
提起衲僧拄杖子，浑家送上渡头船。  
灵隐全提向上机，不知谁是丈夫儿。  
岭梅漏泄春消息，雪里横开三四枝。  

释德光　偈颂十首  
赵州南，石桥北，  
观音院里有弥勒。祖师遗下一只履，  
直至而今寻不得。  

释德光　偈颂十首  
一月普现一切水，一切水月一月摄。  
诸佛法身入我性，我性同共如来合。  
大小永嘉，和屎合尿。  

释德光　偈颂十首  
一法不明，翳汝眼睛。  
眼睛不明，世界峥嵘。  

释德光　进即心即佛非心非佛颂  
即心即佛无蹊径，非佛非心有变通。  
直下两头俱透脱，新甸不在海门东。  

释德光　举船子和尚覆船入水而逝颂  
蓦口一桡全杀活，点头三下鼻辽天。  
至今千古风流在，谁道华亭覆却船。  

释德光　女真进千手千眼观音像颂  
一手动时千手动，一眼观时千眼观。  
自是太平无一事，何须弄出几多般。  

释德光　捧赐佛照禅师号敕黄示众  
天书亲自日边平，一道神光遍九垓。  
为瑞为祥恩力大，直教枯木解花开。  

释德光　示建弥陀会  
了得惟心是道场，弥陀元不在西方。  
面门出入无人荐，刹刹尘尘迸宝光。  

释德光　示僧鄮郭建接待  
玉几峰高难措足，行人多向半途休。  
无栖泊处开门户，个个教伊到地头。  

释德光　颂古十三首  
出得山来早是迟，却於世上讨便宜。  
直饶一念超三界，好与拳头劈面椎。  

释德光　颂古十三首  
亩之地，三蛇九鼠。  
子细看来，是何面胔。  

释德光　颂古十三首  
尊者亲曾见佛来，双眉策起笑颜开。  
古今不隔丝毫许，天上人间孰可陪。  

释德光　颂古十三首  
颺下采樵斧，直入碓坊舂。  
一脚踏到底，黄梅信息通。  

释德光　颂古十三首  
非风旛话露全机，千古丛林起是非。  
咄这新州卖柴汉，得便宜是落便宜。  

释德光　颂古十三首  
丧尽生涯卖笊篱，白拈火里讨便宜。  
看来枝节只如此，也道心空及第归。  

释德光　颂古十三首  
赵州勘婆，百发百中。  
趁得老鼠，打破油瓮。  

释德光　颂古十三首  
苦中乐，乐中苦，  
赵州这僧俱欠悟。直饶彻根源，  
也是泥中洗土。  

释德光　颂古十三首  
黄蘖棒头曾不顾，高安拳下错商量。  
从兹遍界生荆棘，佛法初无一寸长。  

释德光　颂古十三首  
入门便喝绝商量，空奋双拳立纪纲。  
反转杀人三角眼，丛林千古受灾殃。  

释德光　颂古十三首  
师之一字见还难，直下应须透祖关。  
纵使祖关开正眼，前头更有万重山。  

释德光　颂古十三首  
亲到龙潭不见龙，纸灯吹灭眼头空。  
一条白棒掀天地，灭却西来达磨宗。  

释德光　颂古十三首  
法出奸生，垛生招箭。  
三脚驴子，是谁亲见。  

释德光　沩山间仰山临济得大愚力得黄蘖力颂  
黄蘖山头遭痛棒，大愚肋下报冤雠。  
当机一喝惊天地，直得曹溪水逆流。  

释德光　兴化打克宾克宾如此答颂  
罚钱出院扬家丑，兴化聱头遇克宾。  
父子不传真秘诀，棒头敲出玉麒麟。  

释德光　圜悟和尚赞  
才呼小玉例知归，撞破天关碎铁围。  
拈出东山暗号子，至今千古峭巍巍。  

释德光　自赞  
辞九重，归东越。  
听松风，对江月。  
冷笑老胡得一橛。  

释德辉　辞世偈  
一生无利亦无名，圆顶方袍自在行。  
道念只从心上起，禅机俱向舌根生。  
百千万劫假非假，六十三年真不真。  
今向无名丛内去，不遗一物在南屏。  

释德辉　新笋  
竹笋初生牛犊角，蕨芽新长小儿拳。  
旋挑野菜炊香饭，便是江南二月天。  

释德会　颂古  
放行把住谩周遮，一段风流出当家。  
不是当年漆桶破，争能撒土又抛沙。  

释德惠　普通禅寺  
古寺何年有，巍峨入杳冥。  
水如僧眼碧，山作佛头青。  
瓦砾皆能说，虚空亦解听。  
道人心已死，窗下卷残经。  
问讯岩中主，形枯雪满头。  
住山何岁月，坏衲几春秋。  
傍石千间屋，腾空百尺楼。  
尽从心地出，声价甲西州。  

释德葵　精进阁  
五月六月火云蒸，家家纳凉前后庭。  
楼头四鼓五鼓急，阁上犹闻人诵经。  

释德葵　留春亭  
闻说芳亭著意浓，留连美景一壶中。  
歌声不放莺声老，酒面长陪花面红。  
笋迸玉簪穿落日，柳拖金线击东风。  
时人尽道春归去，疑是桃源路忽通。  

释德葵　题海慧寺画水壁  
君不见昔人十日画一水，摩挲洼窿随手起。  
若非胸次吞江湖，安得波澜来笔底。  
我来萧寺观奇踪，壁间隐隐腾蛟龙。  
初疑乘风驭弱水，恍然坐我蓬莱宫。  
又疑去年八月秋水溢，阴风袭人廊庑湿。  
谁知画者巧通神，董羽至今羞死笔。  
此水不是画，一水一水势相及。  
对此融神坐终日，后人虽画画不出。  
何如倒却毗陵华严壁，海慧北廊推第一。  

释德韶　偈  
通玄峰顶，不是人门。  
心外无法，满目青山。  

释德韶　颂  
暂下高峰已显扬，般若圆通遍十方。  
人天浩浩无差别，法界纵横处处彰。  

释德止　叠石庵  
叠石峰之颠，下瞰杨梅涧。  
平地数亩余，水石光灿烂。  

释德止　偈  
不因言句不因人，不因物色不因声。  
夜半吹灯方就枕，忽然这里已天明。  

释德止　浯溪图  
夷途勿抛控，抛探马多失。  
挹水勿极量，极量器多溢。  
安史起天宝，转战竟奔北。  
辞臣献颂诗，要垂万世则。  
一字堪白首，大书仍深刻。  
谁作浯溪图，千里在咫尺。  
飞湍如有声，旁汇浸层碧。  
巉绝半岩间，仿佛见鸟迹。  
不觉加手磨，真恐苔藓没。  
国姓前后异，天运古今一。  
向来文武才，坐筹或操笔。  
种种皆可称，俯仰重叹息。  
原君宝此图，置之丹粉壁。  
昔人如可作，想像壮胸臆。  

释德最　罗霄洞  
江南三月春无边，豨竹十里花争妍。  
儿童且莫吹羌管，我欲临流枕石眠。  

释德遵　颂  
索火之机实快哉，藏锋妙用少人猜。  
要会我师亲的旨，红炉火尽不添柴。  

释鼎需　偈  
顶门竖亚摩醯眼，肘后斜悬夺命符。  
瞎却眼，卸却符，赵州东壁挂葫芦。  

释鼎需　偈二十首  
隈严遁谷，败种焦牙。  
应物随形，拖泥带水。  

释鼎需　偈二十首  
奔流度刃，未是作家。  
疾燄过风，犹为钝汉。  

释鼎需　偈二十首  
子能承父业，赚杀几多人。  
家破人亡后，无门寄此身。  
愁人莫向愁人说，说向愁人愁杀人。  

释鼎需　偈二十首  
欲得现前，莫存顺逆。  
屙屎送尿，多少省力。  

释鼎需　偈二十首  
堂堂兮巍巍，威威兮蕤蕤。  
手携兔角杖，脚踏石乌龟。  
来莫可抑，去莫可追。  
而今到此，合掌趺跪。  

释鼎需　偈二十首  
我观鹞子抟天飞，乌龟水底逐鱼儿。  
三个婆婆六个嬭，金刚背上烂如泥。  
诸仁者，知不知。  
伯牙虽会弹，善听须子期。  

释鼎需　偈二十首  
昨夜三更转向西，昏昏宇宙几人迷。  
澄潭影转风初息，孤狖微闻岭外啼。  

释鼎需　偈二十首  
在凡全凡，在圣全圣。  
各各据本位，通达事理竟。  
譬如钟中无鼓响，鼓中无钟声。  
钟鼓不相参，句句无前后。  
若能於此彻根源，一任金毛唤作狗。  
忙忙途路未归人，切忌面南看北斗。  

释鼎需　偈二十首  
独枕孤峰忘岁月，梧桐叶落始知秋。  
若知扑落非他物，始解纵横得自由。  
万仞悬崖丝系腰，百尺竿头独打翘。  
大洋海里骤骅骝，须弥顶上驾扁舟。  
好个通天作略，自然脱体风流。  
今朝有酒今朝醉，明日愁来明日愁。  

释鼎需　偈二十首  
行亦禅，坐亦禅。  
语默动静体安然。江上晚来堪画处，  
一叶扁舟破远烟。  

释鼎需　偈二十首  
陕府铁牛吞大像，生得河东鹡鷟儿。  
海门深处宜归隐，只恐调高人不知。  
知不知，拟欲抬眸一顾之，  
早是失却两茎眉。  

释鼎需　偈二十首  
世尊拈花，迦叶微笑。  
师铁得金，一场富贵。  
马祖升堂，百丈卷席。  
为众竭力，祸出私门。  

释鼎需　偈二十首  
人间正月十五日，西来祖意若为陈。  
楼台上下火照火，车马往来人看人。  

释鼎需　偈二十首  
一不得孤负自己，二不得停囚长智，  
三不得生心比拟，拟不拟，  
眨起眉毛千万里。  

释鼎需　偈二十首  
虎头带角人难措，石火电光须密布。  
假饶烈士荐应难，懵底那能解回互。  

释鼎需　偈二十首  
死中活，閒云散尽长空阔。  
活中死，螺江水流截不住。  
两岸芦花相对开，渔翁拨棹还归去。  
去去何处，寒梅已绽岭南枝，  
漫漫雪覆千峰寺。  

释鼎需　偈二十首  
三月安居，九旬禁足。  
物外閒人，何拘何束。  
青绢扇子足风凉，一任山青并水绿。  

释鼎需　偈二十首  
行罗汉慈，破结贼故。  
行菩萨慈，安众生故。  
行如来慈，续慧命故。  

释鼎需　偈二十首  
横按吹毛，虚张意气。  
冲开铁壁，枉费精神。  

释鼎需　偈二十首  
西天悉达多太子，今日降神出母胎。  
一步一莲随宝足，人间天上独崔嵬。  

释鼎需　偈四首  
便请从东过西，不妨水云自若，  
如其稍步迟回，直是一槌粉碎。  

释鼎需　偈四首  
懒翁懒不懒，最懒懒说禅。  
亦不重自己，亦不重先贤。  
又谁管你地，又谁管你天。  
物外翛然无个事，日上三竿犹更眠。  

释鼎需　偈四首  
心如皎月连天照，性似寒潭彻底清。  
无价夜光人不识，梦中虚度几千春。  

释鼎需　偈四首  
十四十五，明明已露。  
更问如何，西三此土。  

释鼎需　颂古二十一首  
鸟窠佛法无多子，只在褴襥一布毛。  
一气吹来何处去，至今天下有譫讹。  

释鼎需　颂古二十一首  
打车即是打牛是，鼻孔辽天也被穿。  
已向人前输肺腑，可怜今古妄加鞭。  

释鼎需　颂古二十一首  
父子相将草里游，人前拈弄几包羞。  
返雷一震惊天地，直得沧溟绝点流。  

释鼎需　颂古二十一首  
大义开田创祖基，分明书契示传持。  
儿孙不肯遗先业，乞食年年役路歧。  

释鼎需　颂古二十一首  
王令威严谁敢拟，纤毫才动铁轮随。  
时人只见锥头利，几人能见利头锥。  

释鼎需　颂古二十一首  
镆铘在握当堂坐，拟欲冲前便丧躯。  
纵使机锋如电拂，到头未免病栖芦。  

释鼎需　颂古二十一首  
堪笑当年陆大夫，独夸身外更无余，  
不因指出花如梦，争得双眸翳尽除。  

释鼎需　颂古二十一首  
盐贵米贱，诸事成现。  
拟欲商量，脑后拔箭。  

释鼎需　颂古二十一首  
金木水火土，始终颠倒数。  
五六下四三，初爻传白虎。  
苦苦，卜得此卦一生贫，  
远信不来病人死。  

释鼎需　颂古二十一首  
骑虎头，把虎尾，  
霹雳一声惊万里。坐观成败老将军，  
脑后一槌谁敢拟。拟不拟，  
个个无裩长者子。  

释鼎需　颂古二十一首  
昨夜三更转向西，昏昏宇宙几人迷。  
澄潭影转风初息，猿狖微闻岭外啼。  

释鼎需　颂古二十一首  
两个孩儿抱花鼓，左边打了右边舞。  
一曲两曲无人会，历历清风动千古。  

释鼎需　颂古二十一首  
京师出大黄，不许谩商量。  
贵买还贱卖，才喫便承当。  

释鼎需　颂古二十一首  
一不问兮二不休，直须识取那钩头。  
再三回首来相见，急水波心辊绣毬。  

释鼎需　颂古二十一首  
云门大作师子吼，刚把衷肠为谁剖。  
眼似流星尚懵然，狂夫逐臭争知有。  
君岩头首有语兮，咬人屎橛非好狗。  

释鼎需　颂古二十一首  
畐塞虚空，不如不去。  
前后际断，今亦无住。  
倒骑佛殿出三门，却把三门挂露柱。  

释鼎需　颂古二十一首  
全锋敌胜铁牛机，电掣雷奔已是迟。  
等閒活捉卢陂老，纵饶猛略若为施。  
君不见，寰中意气，  
阃外威权，拟议冲前总灭门。  

释鼎需　颂古二十一首  
{左咸右鸟}{左咸右鸟}鸟，守空池。  
鱼从脚底过，{左咸右鸟}{左咸右鸟}总不知。  

释鼎需　颂古二十一首  
幽谷白云藏白雀，拟心栖处隔山迷。  
直饶不住栖心处，犹落怡山第二机。  

释鼎需　颂古二十一首  
三人证龟成鳖，刚把天机漏洩。  
木人岭上唱歌，石女眼中滴血。  

释鼎需　颂古二十一首  
路穷崖断进无门，赖有山翁指出原。  
九曲黄河清彻底，谁知别是一乾坤。  

释鼎需　颂古四首  
入息未尝居阴界，出息何曾涉万缘。  
一声渔笛离南浦，依旧芦花深处眠。  

释鼎需　颂古四首  
池阳面壁许谁知，万古孤峰对落晖。  
才见攒眉便回去，早知不是丈夫儿。  

释鼎需　颂古四首  
闭门入圃太周遮，一唤回头便到家。  
良遂知时人不委，海山空映夕阳斜。  

释鼎需　颂古四首  
言言言兮，飘风洒雪。  
默默默兮，雷輷电掣。  
藕丝孔里骑大鹏，等閒挨落天边月。  

释鼎需　自赞  
一不爱乖崖傲物，又不爱像楼打楼。  
饱谙世事慵开口，暗展双眉自点头。  

释定光　金乳池偈  
山矿生金乳，地官陃关门。  
石矿水直出，供养天心尊。  

释定光　句  
一峰狮子吼，十二子相随。  

释定光　龙潭偈  
天风毗地势，地水转势头。  
沙石立来堆，水心主巨州。  

释定光　南安岩偈  
八龙归顺起峰端，虎啸岩前左右回。  
好与子孙兴徒众，他时须降御书来。  

释定御　答使者  
三年过了又三年，阅遍华岩满五千。  
功德完满珍重去，何劳使者上高田。  

释定诸　咏鹦鹉  
罩在金笼好羽仪，分明喉舌似君稀。  
不须一向随人语，须信人心有是非。  

释端裕　偈二首  
德山入门便棒，多向皮袋里埋踪。  
临济入门便喝，总在声尘中出没。  
若是英灵衲子，直须足下风生，  
超越古今途辙。  

释端裕　偈二首  
易填巨壑，难满漏卮。  
若有操持，了无难易。  
拈却大地，宽绰有馀。  
放出纖毫，碍塞无路。  

释端裕　颂古十首  
修行不落与不昧，尽作野狐涎唾腥。  
拾取娘生穷相口，拶开云路吸雷霆。  

释端裕　颂古十首  
玉箫吹作凤鸾吟，惹动游人离别心。  
一阵东风卷寥廓，四方八面少知音。  

释端裕　颂古十首  
高堂公子醉双陆，乱撒明珠发异光。  
一掷输赢谁辨得，满盘骰子不成双。  

释端裕　颂古十首  
劫火洞然俱败坏，青天白日愈光辉。  
王孙醉寝迷春梦，不觉莺啼柳絮飞。  

释端裕　颂古十首  
善应随流妙意深，明明一箭中红心。  
当锋不是由基眼，对面銕山高万寻。  

释端裕　颂古十首  
百千诸佛眉弯曲，无证无修眼搭痴。  
踏著未消连底冻，一时认作碧琉璃。  

释端裕　颂古十首  
波斯捧出海南香，白眼崑崙与论量。  
贾客不谙弹舌语，只看两个鼻头长。  

释端裕　颂古十首  
芭蕉拄杖与夺，直要当风眼活。  
刹那才昧隔生，鼻孔遭他牵撮。  

释端裕　颂古十首  
清净法身花药栏，眉毛刺倒须弥山。  
谁将玉笛传凄怨，吹过芦藂明月弯。  

释端裕　颂古十首  
久雨不晴，云门道劄。  
阳乌奋羽翰，蛟龙缩鳞鬣。  
为是时节，为是佛法。  
一箭两垛谩猜量，眼里瞳人眉搭飒。  

释顿悟　化前题壁  
精神若还天，肉骨又还上。  
上下都还了，此身元是主。  
惟有一点云，不散还不聚。  
从然却还来，未脱寻常母。  
若更善修日，西方是吾祖。  

释法宝　偈  
千般言，万种喻，  
只要教君早回去。夜来一片黑云生，  
莫教错却山前路。  

释法宝　偈  
千般言，万种喻，  
只要教君早回云。夜来一片黑云生，  
莫教错却山前路。  

释法淳　偈  
半夜逾城景象虚，雪山深处觜卢都。  
直饶一见明星悟，已是当时不丈夫。  

释法慈　临终颂  
无始劫来不曾生，今日当场又随灭。  
又随灭，万里炎天觅点雪。  

释法聪　偈  
幽室寒灯不假挑，虚空明月彻云霄。  
要知日用常无间，烈焰光中发异苗。  

释法恭　偈四首  
春风扬柳眉，春禽弄百舌。  
一片师归心，两处俱漏泄。  
不动步还家，习漏顿消灭。  
暗投玉线芒，晓贯金针穴。  
深固实幽远，无人孰辨别。  
惭愧可怜生，头头皆合辙。  
不念阿弥陀，南无乾屎橛。  
无智痴人前，第一不得说。  

释法恭　偈四首  
头祖才始升堂，百丈卷席归去。  
不是拾得寒山，有理也无雪处。  

释法恭　偈四首  
见得彻，用时亲，  
相逢尽是个中人。望空雨宝休夸富，  
无地容锥未是贫。踏著秤磓硬似铁，  
八两元来是半斤。  

释法恭　偈四首  
五天一只蓬蒿箭，搅动支那百万兵。  
不得云门行正令，几乎错认定盘星。  

释法恭　颂古  
腊月烧山，对面熟谩。  
瞥然悟去，身在长安。  
咄哉无限未归客，沙裹求油实可怜。  

释法辉　寄吴山人  
夜召山翁酌，花间聊抚琴。  
酒香来竹外，古意入云深。  
月色临诸水，溪光射远岑。  
拟教尘土客，对此涤烦襟。  

释法辉　题宪师壁  
远浸溪光碧，寒生松桧阴。  
渔舟惊暮雨，高吹入秋林。  

释法空　乞赀曹勣  
一梦江湖已十春，芒鞋不践马头尘。  
只知今日了今日，岂料一身愁一身。  
南阮固应惭北阮，越人那得累秦人。  
西风不但吹游子，吹老天涯白发亲。  

释法空　乞赀曹勣  
一梦江湖已十春，芒鞋不践马头尘。  
只知今日了今日，岂料一身愁一身。  
南阮固应惭北阮，越人哪得累秦人。  
西风不但吹游了，吹老天涯白发新。  

释法明　偈  
资福别无所补，五日一参击鼓。  
何曾说妙谈玄，只是粗言直语。  
甘草自来甜，黄连依旧苦。  
忽若鼻孔辽天，逢人世忌错举。  

释法平　登北固楼  
不负南徐眼，来看北固云。  
金焦两山小，吴楚一江分。  
雨气生沧壁，秋声起夕曛。  
半生流落恨，此日重殷勤。  

释法平　句  
梦魂不入入閒世。  

释法平　绝句  
春风吹枕小屏寒，客舍无聊梦不安。  
花叶暗时人已去，夕阳光满旧栏干。  

释法平　晓上人还浙东  
鸟宿柴门静，更深别意倾。  
孤灯寒有晕，细雨夜无声。  
渡晓人争立，潮平橹乱鸣。  
君今成独往，老罢苦为情。  

释法骞　答僧问心要作偈  
昨日相逢叙起居，今朝相见事还如。  
如何却觅呈心要，心要如何特地疏。  

释法全　颂古十九首  
昨夜深沙铸铁券，阿那律陀来合伴。  
醉来相打见阎，阎王握笔不能判。  
不能判，却相劝。  
彼此事同一家，更莫前思后算。  

释法全　颂古十九首  
布鼓当轩为击来，卧龙惊起出岩隈。  
千峰秀色凭谁写，一带灯江古镜开。  

释法全　颂古十九首  
遍身是，通身是，  
净洁浑身涴却屎。拽来露出猛风吹，  
谁教背手摸枕子。  

释法全　颂古十九首  
乱撒明珠颗颗晶，走盘应不贵金声。  
谁家女子能针红，一串穿来不剩星。  

释法全　颂古十九首  
天高地厚寻常事，海阔山重更要论。  
霹雳震摧山鬼窟，独携霜剑定乾坤。  

释法全　颂古十九首  
当门一脉透长安，游子空嗟行路难。  
不是人前夸俏措，金锤击碎万重关。  

释法全　颂古十九首  
日暖风和莺啭新，柳垂金线击东君。  
东君不惜无私力，一点花红一点春。  

释法全　颂古十九首  
狗子佛性无，斫额路上逢子湖。  
业识性在遭一口，大地全无碧眼胡。  
狗子佛性有，春风吹动千株柳。  
知而故犯可怜生，一一面南看北斗。  

释法全　颂古十九首  
东司上不说佛法，唤来与伊劈面踏。  
不用重论报佛恩，将此深心奉尘刹。  

释法全　颂古十九首  
相逢把手上高峰，四顾寥寥天宇空。  
一曲渔歌人不会，芦花飞起渡头风。  

释法全　颂古十九首  
驴觑井，井觑驴，  
冬瓜叶上长葫芦。会不得，  
莫踟蹰，定盘星上绝锱铢。  

释法全　颂古十九首  
钵裹饭，桶裹水，  
狗子咬人不露齿。堪笑韶阳老古锥，  
倒地至今犹未起。  

释法全　颂古十九首  
七里涌头子蛤子，太阳一出口俱开。  
平生肝胆虽然露，狡鹘何曾逐臭来。  

释法全　颂古十九首  
耳裹种田，满口含烟。  
锺馗解舞十八拍，张老乘槎上九天。  

释法全　颂古十九首  
石火光中烂漫游，白拈临济未同俦。  
掀反华岳连天黑，几个知身在御楼。  

释法全　颂古十九首  
八十翁翁著绣靴，踏开幽洞笑呵呵。  
傍人指点忘归路，不觉腰间烂斧柯。  

释法全　颂古十九首  
西天人不会唐言，旱地雷声彻大千。  
九年面壁无人会，玉兔金乌火裹旋。  

释法全　颂古十九首  
马转牛回岂足夸，烂泥中刺当行家。  
霜刃一挥全意气，坐令千载定龙蛇。  

释法全　颂古十九首  
几回沾水又拖泥，年老心孤不自知。  
游子不归空怅望，一溪流水落花随。  

释法全　闻僧举五祖颂赵州露刀剑作偈  
鼓吹轰轰袒半肩，龙楼香喷益州船。  
有时赤脚弄明月，踏破五湖波底天。  

释法泉　北邙行  
前山后山高峨峨，丧车辚辚日日过。  
哀歌幽怨满岩谷，闻者潜悲薤露歌。  
哀歌一声千载别，孝子顺孙徒泣血。  
世间何物得坚牢，大海须弥竟磨灭。  
人生还如露易晞，从来有会终别离。  
苦乐哀感不暂辍，况复百年惊梦驰。  
去人悠悠不复于，今人不会古人意。  
栽松起石驻墓门，欲为死者长年计。  
魂魄悠扬形化土，五趣茫茫井输度。  
今人还葬古人坟，今坟古坟无定主。  
洛阳城里千万人，终为北邙山下尘。  
沈迷不记归时路，为君孤坐长悲辛。  
昔日送人哭长道，今为孤坟卧芳草。  
括狐穿穴藏子孙，耕夫拨骨寻珠宝。  
老木萧萧生野风，东西坏冢连晴空。  
寒食已迅谁享祀，冢畔余化寂寞红。  
日月相催若浪矢，富贵贤愚尽如此。  
安得同游常乐乡，纵经劫火无生死。  

释法泉　答乐坡居士  
指出明明是甚麽，举头鹞子穿云过。  
从来这碗最希奇，解问灯人能几个。  

释法泉　悼赵清献公抃  
仁也邦为瑞，归欤世作程。  
人间金粟去，天上玉楼成。  
慧剑无织缺，冰壶彻底清。  
春风瀓水路，孤月照云明。  

释法泉　偈七首  
来不来，去不去，  
脚下须弥山，脑后擎天柱。  
大藏不能宣，佛眼不能觑。  
诸禅德，渐老逢春解惜春，  
昨夜飞花落无数。  

释法泉　偈七首  
团团离海峤，渐渐出云衢。  
此夜一轮满，清光何处无。  

释法泉　偈七首  
要去不得去，要往不得往。  
打破大散关，脱却娘生绔。  

释法泉　偈七首  
时人欲识南禅路，门前有个长松树。  
脚下分明不较多。无奈行人凭麽去。  
莫凭去，急回顾，楼台烟锁钟鸣处。  

释法泉　偈七首  
文殊笑，普贤嗔，眼里无筋一世贫。  
相逢尽道休官去，林下何曾见一人。  

释法泉　偈七首  
快人一言，快马一夫。  
若便眼睛定动，未免纸裹麻缠。  
脚下是地，头上是天。  
不信但看八九月，纷纷黄叶满山川。  

释法泉　偈七首  
非佛非心徒拟议，得皮得髓谩商量。  
临行珍重诸禅侣，门外千山正夕阳。  

释法泉　送东坡居士  
脚下曹溪去路通，登堂无复问幡风。  
好将钟阜临岐名，说似当年踏碓翁。  

释法升　颂  
我诵光明经，自得三昧力。  
兴起便周圆，何用高声觅。  
一日三百部，日轮犹未昃。  
见者总生疑，我自心坚实。  

释法泰　偈七首  
今朝正月已半，是处灯火缭乱。  
满城罗骑骈阗，交互往来游玩。  
文殊走入闹篮中，普贤端坐高楼看。  

释法泰　偈七首  
渺渺邈邈，十方该括。  
坦坦荡荡，绝形绝相。  
目欲眎而睛枯，口欲谈而词丧。  
文殊普贤，全无伎俩。  
临济德山，不妨提唱，  
龟吞陕府铁牛，蛇咬嘉州大像。  
吓得东海鲤鱼，直至如今肚胀。  

释法泰　偈七首  
火云烧田苗，泉源绝流注。  
婆竭大龙王，不知在何处。  

释法泰　偈七首  
南山起云，北山下雨。  
老僧更为震雷声，助发威光令远布。  

释法泰　偈七首  
德山棒下金沙异，临济喝中宾主分。  
到此若无真正眼，可怜辜负本来人。  

释法泰　偈七首  
空手把锄头，步行骑水牛。  
人从桥上过，桥流水不流。  

释法泰　偈七首  
忆昔游方日，获得二种物。  
一是金刚鎚，一是千圣骨。  
持行宇宙中，气岸高突兀。  
如是三十年，用之为准则。  
而今年老矣，一物知何物。  
掷下金刚鎚，击碎千圣骨。  
抛向四衢道，不能更惜得。  
任意过浮生，指南将作北。  
呼龟以为鳖，唤豆以为粟。  
从他明眼人，笑我无绳墨。  

释法泰　偈十三首  
客从远方来，遗我一张琴。  
中含太古意，举世无知音。  
子期徒侧耳，师旷谩追寻。  
今朝呈似君，试请弹一曲。  

释法泰　偈十三首  
达得人空法空，未称祖师家风。  
体得全用全照，亦非衲僧要妙。  
直须打破牢关，识取向上一窍。  

释法泰　偈十三首  
开口错，合口丧，明眼衲僧无伎俩。  
春风吹落桃李花，淡烟疏雨笼青嶂。  

释法泰　偈十三首  
一叶落，天下秋，看看空际火云收。  
万里长江净如练，谢家人不在渔舟。  

释法泰　偈十三首  
一雁度长空，影落寒江水。  
水无沉影心，雁无遗踪意。  
踪影两相忘，凭何为的旨。  
篱边金菊黄，江上芙蓉翠。  

释法泰　偈十三首  
三角牯牛独脚舞，两轮石磨绕空飞。  
新生孩子擎铁棒，直上须弥打一槌。  

释法泰　偈十三首  
开口有时非，开口有时是。  
粗言及细语，皆归第一义。  
释迦老子碗鸣声，达磨西来屎臭气。  
惟有山前水牯牛，身放毫光照天地。  

释法泰　偈十三首  
推真真无有相，穷妄妄无有形。  
真妄两无所有，廓然露出眼睛。  
眼睛既露，见个什麽。  
晓日烁开岩畔雪，朔风吹绽腊梅花。  

释法泰　偈十三首  
咄咄，何似生，  
穿云俊鹘摩青天。抬眸一顾十万里，  
林间钝羽空忙然。求解会，  
著言诠，还同日午打三更。  
争如一句声前荐，独向毗卢顶上行。  

释法泰　偈十三首  
久雨不晴，有理难伸。  
云雾长埋大野，檐声不断前旬。  
阿喇喇，闻不闻。  
补陀岩上客，应笑未归人。  

释法泰　偈十三首  
幽鸟语如篁，柳垂金线长。  
少林传底事，对面不囊藏。  

释法泰　偈十三首  
有佛处不增，无佛处不减。  
人人一段光明，历劫何曾欠少。  
咄，释迦谩自化西乾，  
达磨无端来此土。  

释法泰　偈十三首  
勿思惟，休造作，  
展手开拳咄咄咄。随意说，  
任天真，镇州萝蕁重三斤。  
堪笑老胡不知有，九年面壁太劳神。  

释法泰　四时般若  
日暖风和天地春，野华方草一翻新。  
灵山佳致依然在，谁是当年微笑人。  

释法泰　四时般若  
万木扶疏夏景长，园林梅杏嚼红香。  
山前麦熟还知否，一一当机为举扬。  

释法泰　四时般若  
飘飘黄叶坠幽庭，万里无云宇宙清。  
飒飒凉飚生户外，韶阳三句转分明。  

释法泰　四时般若  
林木萧条复本根，严霜冻雪鏁松门。  
地炉煨火通身暖，寒暑到来休更论。  

释法泰　颂古十二首  
朝三暮四一何少，暮四朝三何太多。  
多少未能知数量，有无从此见殽讹。  
不殽讹，唵囌嚧，{左口右悉}唎萨婆诃。  

释法泰　颂古十二首  
三脚胪子弄蹄平，步步莲华衬足生。  
堪笑草中寻觅者，不知芳树啭新莺。  

释法泰　颂古十二首  
无星秤子两头平，拈起应须见得明。  
若向个中争分两，知渠错认定盘星。  

释法泰　颂古十二首  
十分风采露堂堂，玉蘥琼华未比量。  
刚被傍人论好丑，因兹难嫁与潘郎。  

释法泰　颂古十二首  
子卿不下单于拜，始末常遵汉帝仪。  
雪后乃知松柏操，事难方见丈夫儿。  

释法泰　颂古十二首  
得人一牛，还人一马。  
有往有来，可知礼也。  

释法泰　颂古十二首  
应用从来不覆藏，当机何得昧真常。  
只知报道王来也，不觉浑身在帝乡。  

释法泰　颂古十二首  
不落因果何曾堕，不昧因果何曾脱。  
当堂镜破两头忘，扫影灭踪无摸索。  
无摸索，何倚托。  
秋风吹梧桐，树叶呜嚗嚗。  

释法泰　颂古十二首  
商岭东西路不分，两间茅屋一溪云。  
师年耳聩知师意，人是人非不欲闻。  

释法泰　颂古十二首  
树倒藤枯意若倒，沩山开口笑呵呵。  
可怜三尺龙泉剑，唤作陶家壁上梭。  

释法泰　颂古十二首  
有无不问语先堕，明镜当台双照破。  
迷云散尽晓天空，杲日团团红似火。  

释法泰　颂古十二首  
多子塔前衣付后，更传何物示於人。  
双珠迸出刹竿倒，直得寒光彻四邻。  

释法泰　颂古四十四首  
生无所生，死无所死。  
风动尘飞，波澄浪止。  
和合离散　　随处发现。  
满月弯弓，双雕一箭。  

释法泰　颂古四十四首  
重城晓入冒轻烟，闹市相逢岂偶然。  
一句等闲相借问，平田忽尔浪滔天。  
月上女，实堪怜，  
云髻高梳何处去，借婆裙子拜婆年。  

释法泰　颂古四十四首  
不是风兮不是旛，一重山后一重山。  
青春雨过无馀事，独倚危楼望刹竿。  

释法泰　颂古四十四首  
堂堂妙相绝锱铢，善恶都忘见也无。  
万里云收天　　净，海心无浪月轮孤。  

释法泰　颂古四十四首  
张公养得三个儿，长大不知谁立志。  
呼来月下同踪由，眼睛个个皆相似。  

释法泰　颂古四十四首  
朱沙镜里开颜笑，白玉盘中展脚眠。  
大抵人生难得共，得团圆处且团圆。  

释法泰　颂古四十四首  
三界无法，何处求心。  
山容雨过，松韵风吟。  
横眠倒卧无馀事，一任莓苔满地侵。  

释法泰　颂古四十四首  
百丈开田说大义，理事圆融无不备。  
梵音清彻十方闻，草树锄锹皆耸起。  
末后双拳再展开，拖泥带水为痴呆。  
船流到岸五千里，刻舟求剑徒悠哉。  

释法泰　颂古四十四首  
相见不虚图，分明付与渠。  
汝醉我扶起，我倒汝相扶。  
交互为宾主，相将入帝都。  
高歌大笑九衢里，天上人间我唯尔。  

释法泰　颂古四十四首  
胶投漆，水和乳，  
一卷一舒，全宾全主。  
谁言不落青黄，就中要人道取。  
谁道取，分付镬汤，  
熟蒸烂煮。  

释法泰　颂古四十四首  
行婆能击涂毒鼓，远近闻之皆胆怖。  
唯有南泉与赵州，同死同生殊不顾。  
阿呵呵，伎死禅和不奈何。  

释法泰　颂古四十四首  
试问田中有几人，插锹叉手意分明。  
可怜不逐南山去，撒手归家罢问程。  

释法泰　颂古四十四首  
堂堂妙相真难比，历历梵音犹更奇。  
可怜逐句寻言者，蹉过长沙觌面机。  
知不知，黄鹤楼崔颢题诗。  

释法泰　颂古四十四首  
宗师垂手贵天真，肯事雕虫篆刻新。  
只向平田浅草处，等闲推出玉麒麟。  

释法泰　颂古四十四首  
赵州三度吃茶，禾山打鼓难比。  
休於句下寻求，识取口中滋味。  
若识得，观音院里有弥勒。  

释法泰　颂古四十四首  
等閒施设岂徒然，平地波澜欲浸天。  
更向胡梯敲数下，免教失脚堕黄泉。  

释法泰　颂古四十四首  
病餐毒药访良医，医使元餐药治之。  
病去药回滋味别，舌头具眼者方知。  

释法泰　颂古四十四首  
打破当年山鬼窟，豁开正眼耀乾坤。  
三拳肋下无多子，一喝雷轰迸海门。  

释法泰　颂古四十四首  
溪边嫩柳条条绿，陌上桃花树树红。  
勿谓东君无管带，更加暖日与和风。  

释法泰　颂古四十四首  
臭烟蓬{左火右孛}中，迸出铁蒺藜。  
当阳如未委，丧却目前机。  

释法泰　颂古四十四首  
皮裹骨兮骨裹皮，分明道了复何疑。  
拈起草鞋如未委，不如别处且乌龟。  

释法泰　颂古四十四首  
无寒暑处为君通，枯木生花又一重。  
堪笑刻舟求剑者，至今犹在冷灰中。  

释法泰　颂古四十四首  
白衣拜相喜难加，暂时流落向天涯。  
移身换步人难见，夜来归宿五侯家。  

释法泰　颂古四十四首  
无须锁子两头摇，无瑕璧玉三回献。  
反遭刖足太无端，谁料正言还似反。  

释法泰　颂古四十四首  
吞却易，吐还难，须弥顶上天风寒。  
昨夜三更白如昼，不知谁共倚阑观。  

释法泰　颂古四十四首  
雪峰古涧泉深，赵州石桥水苦。  
若知异水同源，饮者不妨疑悟。  
不从鼻孔入，白浪高三级。  
从此不答话，岂免酬高价。  
金刚圈子栗棘蓬，解透横行四天下。  

释法泰　颂古四十四首  
嵯峨万仞是曹山，气岸雄雄坐祖关。  
横按镆铘全正令，太平寰宇斩痴顽。  

释法泰　颂古四十四首  
窣堵波成赏匠人，工钱一二与三文。  
可怜眼里无筋者，当面定将数目分。  

释法泰　颂古四十四首  
高楼美女一双双，各向琼窗坐玉床。  
绣出鸳鸯呈似了，金针深插锦香囊。  

释法泰　颂古四十四首  
垂钩四海钓狞龙，格外玄谈知己从。  
相见披衫带席帽，不妨把手上高峰。  

释法泰　颂古四十四首  
蓦刃开时飞銕骑，电光闪处掷金槌。  
一城瞎却浑閒事，直至而今成是非。  

释法泰　颂古四十四首  
一拳拳倒黄鹤楼，一趯趯翻鹦鹉洲。  
幸有傍人为著力，自家端坐看扬州。  

释法泰　颂古四十四首  
格外谈，惊人句，  
懵懂禅和徒指注。灼然好个佛无光，  
言下迷宗空自忙。赖有知音招庆在，  
譫讹一夏为雌黄。雌黄出，  
暗写愁肠寄知识。  

释法泰　颂古四十四首  
白纸三张通信去，展开千里却同风。  
阳春转入胡笳曲，不是风吹别调中。  

释法泰　颂古四十四首  
河目海口，钉觜镜舌。  
鸡宿凤巢，素非其鸭。  
直饶啐啄同时，未免当头一劄。  

释法泰　颂古四十四首  
对一说，五教三乘尽该摄。  
龙宫海藏任纵横，水底泥牛吞却月。  

释法泰　颂古四十四首  
凉风落木楚山秋，满树寒蝉噪不休。  
红蓼白苹开两岸，不知谁在钓鱼舟。  

释法泰　颂古四十四首  
明镜当台湛如水，无端特地起尘埃。  
积成山岳面前立，千手大悲擘不开。  

释法泰　颂古四十四首  
汝水向东流，楚水从南至。  
皆归大海中，咸淡同一味。  
顶门具眼底衲僧，试向其中辨浅深。  

释法泰　颂古四十四首  
三人证龟成鳖，井底泥牛气噎。  
直饶辩泻悬河，有理亦难分雪。  
耿耿孤光常皎洁。  

释法泰　颂古四十四首  
风前露出无瑕璧，室内擎将如意珠。  
两度献渠渠不识，可怜流落在江湖。  

释法泰　颂古四十四首  
银椀里盛雪，冰壶含宝月。  
纵具四韦陀，到此虚摇舌。  
西天令严，此土还别。  

释法泰　颂古四十四首  
鸡寒上树，鸭寒下水。  
三百馀会不能宣，九年面壁徒瞌睡。  
休瞌睡，上是天兮下是地。  

释法泰　颂古四十四首  
西天人不会唐言，端坐巍巍少室前。  
刚被流支打齿缺，至今有理不能宣。  

释法泰　赞达磨  
泛舶来梁自普通，一鎚击碎有为功。  
谁云面壁无言说，争奈当门齿露风。  

释法显　仙马洞  
汗血何时别大宛，一嘶洞府已千年。  
区区汉武求良药，却是闲中骏骨仙。  

释法薰　彬监寺争田  
衲僧公验既分明，祖父田园尽力争。  
他日水云同一饱，几人放筋便忘恩。  

释法薰　布袋赞  
杖挑布袋，云生脚下。  
前街后巷，浑无顾籍。  
拊背唤得回，几人能领话。  
也且只得奈烦，铁奉化人难化。  

释法薰　布袋赞  
辞兜率，混凡尘。  
闭眼昨夜，肚裹惺惺。  
何如起来，提却拄杖子，  
东行西行，忽然等看个人。  
乞钱钱又无，等人人不见。  
不知兜率天，何如奉化悬。  
折手呵呵，天回地转。  

释法薰　茶汤会乞颂  
铺心无下亦无高，一等无心次第浇。  
便是口吞三世佛，沾化涓滴也难消。  

释法薰　潮州礼长老请赞  
面如死灰，匙挑不上。  
祖翁活业，尽情破荡。  
无星秤子拈来，也解袋子分斤定两。  
礼长老，少思算。  
鳄鱼幸自徙化方，勾引渠归成祸患。  

释法薰　城中出队  
人家百万帝城中，应念南山彻骨穷。  
铁壁重重挨得人，笊篱无柄舀春风。  

释法薰　出山相赞  
未出山时，四方风悄悄。  
才出山来，平地洪波涌。  
个般丑举止，邈得将何用。  
也好长时展起，随分爇三钱兜楼香，  
薰他鼻孔。  

释法薰　出山相赞  
健即经行，倦即打坐。  
思惟四十九年，做得许多口过。  
开眼堂堂，只成话堕。  
浩浩清风树杪来，直下知机能几个。  

释法薰　初祖赞  
航海越漠来，几度药不杀。  
坏我震旦人，至今厮淈{左氵右盾}。  

释法薰　辞净慈赴灵隐  
湖上牢牢把一关，孤危独立绝跻攀。  
老无定力随风转，又向南山过北山。  

释法薰　达磨赞  
白璧暗投，遭他按剑。  
折得茎芦，还冲巨浪。  
阖国人追亦不回，掩羞赖有闲和尚。  

释法薰　达磨赞  
我东土人，一性纯真。  
被他明破，不直半文。  
皮肉骨髓，狼藉分争。  
当时若药得死，今日定见太平。  

释法薰　达磨赞  
孟流到梁朝，不契梁朝意。  
放过一著，走入魏地。  
神光谩说安心，未兔失却一臂。  

释法薰　道号毒果  
铁树花开半夜间，枝头结个子团团。  
古今药杀人无数，不信教伊咬破看。  

释法薰　端大师  
峻峺门庭老末山，清风凛凛固难攀。  
古今彼此元无间，只在当人反掌间。  

释法薰　断臂僧复田业  
古人断臂觅安心，岂有他能我不能。  
好手手中夸好手，午年常住一朝僧。  

释法薰　二祖赞  
觅心无处觅，当下便心安。  
早知冰是水，两臂定完全。  

释法薰　丰干寒山拾得图赞  
三人必有我师，臭肉元同一味。  
把手聚头，苏卢悉里。  
只因一等饶舌，两个隐身无地。  
可惜当初国清寺裹，一队懞憧师僧，  
更没些子意智。  

释法薰　福长老绘师像请赞  
施不犯令，用无病药。  
笑有祖已来，错会者多。  
将纳僧珍财，尽底籍没。  
空腹高心，有年无德。  
就中一处最堪怜，车子横推向途辙。  

释法薰　观音思惟像赞  
苦海深，悲愿广。  
作是思惟，云何方便。  
普使群生登彼岸。  

释法薰　观音赞  
入正定，作正观。  
众生受苦，我心何安。  
随类现身无处觅，天风卷海夜涛寒。  

释法薰　观音赞  
闻声闻无所闻，见色见非是见。  
燕坐盘陀，不定不乱。  
尽大地悉证圆通，我方满度生悲愿。  

释法薰　寒山拾得望月赞  
木叶题诗，寺厨执爨。  
遇夜乘闲，林间舒散。  
一片冰壶无影像，分明照破渠肝胆。  
堪笑当时天台山中，也无一个具眼。  

释法薰　寒岩居士请赞  
末法无知老比丘，虚空寻缝陆行舟。  
寒岩可谓心肠毒，写出令人骂不休。  

释法薰　和戒首座韵  
两目瞠瞠视碧霄，生吞佛祖气雄豪。  
石潭谁得知深浅，尽日金风鼓怒涛。  

释法薰　和真歇墨迹三颂  
个事全超浩劫前，借功明位不徒然。  
但能不触亲爷讳，一任冰轮在处圆。  

释法薰　和真歇墨迹三颂  
纵然万象体元真，雨沐云蒸到眼新。  
开品恐成随类堕，相逢多是笑吟吟。  

释法薰　和真歇墨迹三颂  
撒手悬空万仞崖，方知佛祖绝梯阶。  
无端诸老争呈丑，未兔将身一处埋。  

释法薰　化柴  
祖翁元是卖柴汉，今日无柴却可怜。  
去谒檀门好收拾，归来要接午炊烟。  

释法薰　化砌灶  
镬已铸成无渗漏，灶犹未砌正经营。  
嵩山杖子休拈出，我要粥香闻五更。  

释法薰　偈倾一百三十三首  
云门一棒，高峰三拜。  
一家不如一家，各自保守疆界。  

释法薰　偈倾一百三十三首  
高峰方丈，内外皆空。  
垂钩四海，只钓狞龙。  

释法薰　偈倾一百三十三首  
法尔不尔，如何指南。  
古佛露柱，昼夜交参。  
蒋山虽恁麽道，西天有人不甘。  

释法薰　偈倾一百三十三首  
衲僧公验，突出难辨。  
手眼通身，只得一半。  

释法薰　偈倾一百三十三首  
有大圣人，出现世间。  
不言而化，无为而治。  
节逢瑞庆，万国欢声。  
金轮永御三千界，玉叶长敷亿万春。  

释法薰　偈倾一百三十三首  
九夏安居，眉毛厮结。  
一人发真归源，十方虚空迸裂。  

释法薰　偈倾一百三十三首  
晷运推移，日南长至。  
佛法世法，因行掉臂。  
高峰更嘱诸人，第一莫眠冷地。  

释法薰　偈倾一百三十三首  
一径直，二周遮。  
衲僧会得，万别千差。  
庭前闲放目，春尽尚余花，  
老胡不合过流沙。  

释法薰　偈倾一百三十三首  
善财采，文殊用。  
杀我活人，临机变弄。  
直须亲看海龙宫，莫看目前波浪涌。  

释法薰　偈倾一百三十三首  
莲花荷叶，意在言前。  
神仙妙诀，父子不传。  

释法薰　偈倾一百三十三首  
大道体宽，无易无难。  
相头买帽，此土西天。  

释法薰　偈倾一百三十三首  
五祖鹁鸠啼，当机直下提。  
隔山寻蚁迹，能有几人知。  

释法薰　偈倾一百三十三首  
八月秋，何处热。  
杜衲僧，犹未瞥。  
三更半夜眼闻，天下如何拣月。  

释法薰　偈倾一百三十三首  
一日日，一时时，  
口如鼻，眼似眉。  
左搓芒绳缚鬼子，倒将蒿箭射须弥。  

释法薰　偈倾一百三十三首  
新年佛法，一切成现。  
明去暗来，三头两面。  
灵利衲僧，犹隔一线。  
更问如何，脑后拔箭。  

释法薰　偈倾一百三十三首  
指天指地，小儿子戏。  
无可殷勤，浇杓恶水。  

释法薰　偈倾一百三十三首  
佛祖真机，曾无淮的。  
钩锁连环，刀挑不出。  
石田有个道处，未必诸人委悉。  
摩诃般若波罗蜜，甚深般若波罗蜜。  

释法薰　偈倾一百三十三首  
东弗于逮，西瞿耶尼。  
清清之水，游鱼自迷。  

释法薰　偈倾一百三十三首  
庭开金菊宿根生，来雁新闻一两声。  
犹握金鞭问归客，夜深谁共御街行。  

释法薰　偈倾一百三十三首  
东去亦是上座，西去亦是上座。  
提水放火，看风使舵。  
七出八没，儒雅风流。  
几度黑风翻大海，何曾覆却钓鱼舟。  

释法薰　偈倾一百三十三首  
老倒慈明为指迷，钓丝绞水出群机。  
时人贪看芦花白，不见沙鸥隔岸飞。  

释法薰　偈倾一百三十三首  
棒喝齐施，雷奔电掣。  
本参事中，总没交涉。  
没交涉，有来由，  
昨夜三更失却牛。  

释法薰　偈倾一百三十三首  
乳源言中藏剑戟，这僧奸裹放痴憨。  
西来的的意，斫额望扶桑。  

释法薰　偈倾一百三十三首  
去却一，拈得七。  
通天大路，万重铁壁。  
枫桥心肝五脏，一时剖出。  
臭骨头，信彩掷。  
百千万种神通，只消道个不必。  

释法薰　偈倾一百三十三首  
云月是同，溪山各异。  
拽新罗与占波阬额，跛脚阿师犹落弟二。  
东西南北，甚处得来。  
好是明明说，从教鸭听雷。  

释法薰　偈倾一百三十三首  
识得心，山岳沉。  
握金成土，握土成金。  
脚后脚前，见成行货。  
少室峰前，交点不过。  

释法薰　偈倾一百三十三首  
解语非干舌，能言不是声。  
斩新提活句，冬后一阳生。  

释法薰　偈倾一百三十三首  
一言道尽，却成两橛。  
击鼓陞堂，子承父业。  

释法薰　偈倾一百三十三首  
出一丛林，入一丛林。  
不具参方眼，难透祖师心。  

释法薰　偈倾一百三十三首  
秋风高，秋叶脱。  
乱走衲僧，天涯海角。  

释法薰　偈倾一百三十三首  
触目不会道，运足焉知步。  
倒腹倾肠，翻成露布。  
石田顶戴诸人，争敢丝毫错悮。  
却忆王老师，不打这破鼓。  

释法薰　偈倾一百三十三首  
坦老勾贼破家，罗山就窠打劫。  
勘证将来，未免髑髅敲磕。  

释法薰　偈倾一百三十三首  
达磨不会禅，夫子不识字。  
第一莫将来，将来不相似。  

释法薰　偈倾一百三十三首  
不是世间法，亦非西祖意。  
晷运推移，日南长至。  
幽州江口右人，不道光阴虚弃。  

释法薰　偈倾一百三十三首  
一不成，二不成二。  
喝水成水，敲骨出髓。  
眼有瞳人，色斯举矣。  

释法薰　偈倾一百三十三首  
无心亦无法，非法亦非心。  
大勋不竖赏，柴扉草自深。  

释法薰　偈倾一百三十三首  
通身无觅处，遍界不曾藏。  
闭目中秋坐，却笑月无光。  

释法薰　偈倾一百三十三首  
大地人人具眼，明星夜夜流辉。  
瞿昙不著便，失却一双眉。  
后代儿孙那得知，一年一度乱针锥。  

释法薰　偈倾一百三十三首  
院无大小，众无多寡。  
有个折脚铛儿，要人提上挈下。  
不堕功勋，不触风化，  
千里追风看良马。  

释法薰　偈倾一百三十三首  
透过牢关，纵横独步。  
脚头到处生涯，谁道此山无路。  

释法薰　偈倾一百三十三首  
锺山乍住，百事随宜。  
无可不可，左之右之。  
些子不通方处，料想诸人未知。  

释法薰　偈倾一百三十三首  
举古举今，和泥合水。  
说心说性，画虎成狸。  

释法薰　偈倾一百三十三首  
石中有玉，沙裹无油。  
德山临济，未出常流。  
却忆寒山子，时临古渡头。  

释法薰　偈倾一百三十三首  
四月十五结，虚空遭火热。  
此土与西天，同途不同辙，  
镇萝葡并州铁。  

释法薰　偈倾一百三十三首  
今朝五月五，石田无剩语。  
打破鬼门关，三更日卓午，  
明眼衲僧迷却路。  

释法薰　偈倾一百三十三首  
深山岩崖中，迥绝无人处。  
个事分明，十成显露。  
拟著便乖张，不拟成差互。  
赵州亲见南泉，百丈曾参马祖。  

释法薰　偈倾一百三十三首  
田地稳密，关窍玲珑。  
识得无寒暑处，任他寒暑相攻，  
个裹同途辙不同。  

释法薰　偈倾一百三十三首  
长沙见处虽亲用处粗，仰山口裹相呼肚裹狡。  
灼然好个大虫，可惜已伤牙爪。  

释法薰　偈倾一百三十三首  
焦砖打著莲底冻，赤眼撞著火柴头。  
将军但得嘉声在，何必荣封万户侯。  

释法薰　偈倾一百三十三首  
见闻觉知，行住坐卧。  
眨上眉毛，早已蹉过。  
赤脚唱山歌，路上无人知。  

释法薰　偈倾一百三十三首  
直下是，直下是。  
钝鸟不离窠，良驹千万里。  

释法薰　偈倾一百三十三首  
身心一如，身外无余。  
长安虽乐，不是久居。  

释法薰　偈倾一百三十三首  
禅非意想，道绝功勋。  
青天白日，有迷路人。  

释法薰　偈倾一百三十三首  
两日晴，三日雨。  
衲僧皮草，无{左日右煞}{左日右良}处。  

释法薰　偈倾一百三十三首  
言诠不及处，文彩未生时。  
电光石火，犹尚迟迟。  
直下横身担荷得，藕丝牵动五须弥。  

释法薰　偈倾一百三十三首  
以大圆宽，无绳自缚。  
为我伽蓝，凡寺交参。  
身心安居，换水养鱼。  
平等性智，落在第二。  
莫教辜负两茎眉，九十日从今日始。  

释法薰　偈倾一百三十三首  
明如日，黑如漆。  
一犬吠虚，千猱啀宝。  
山僧有口，多时挂壁。  
却烦拄杖子，与诸人通个消息。  
东土衲子心粗，西天蜡人泪滴。  

释法薰　偈倾一百三十三首  
今朝端午节，锺山强饶舌。  
家无白泽之图，妖怪自然消灭。  
灭，灭，  
夜行一任贪明月。  

释法薰　偈倾一百三十三首  
有祖以来，无人奈何。  
德山临济，特地干戈。  
水到沧溟不是波。  

释法薰　偈倾一百三十三首  
未过蒋山关，须过蒋山关。  
过得蒋山关，呼唤不回，  
牢笼不住。平地鼓洪波，  
青天撒白雨。石田笑嘻嘻，  
未敢轻相许。射虎不真，  
徒劳没羽。  

释法薰　偈倾一百三十三首  
平如镜，烂如泥。  
迷则迷於悟，悟则悟於迷。  
禹力不到处，河声流向西。  

释法薰　偈倾一百三十三首  
江南成橘，江北成枳。  
还有优劣也无，具眼者辨取。  

释法薰　偈倾一百三十三首  
慧日峰高，门庭壁立。  
放一线开，从这裹入。  

释法薰　偈倾一百三十三首  
一径直，二周遮。  
擒虎兕，辨龙蛇。  
白玉无瑕却有瑕。  

释法薰　偈倾一百三十三首  
九重降旨，阖国咸知。  
一句当头，诸人未委。  
只如新长老，宁可截舌，  
不犯国讳。  

释法薰　偈倾一百三十三首  
向上一路，千圣不然。  
目前无异草，脚下有青天。  

释法薰　偈倾一百三十三首  
众流成海，众毛成球。  
一棚俊鹘，儒雅风流。  
石田无一事，坐地看扬州。  

释法薰　偈倾一百三十三首  
石田乍到，人事纷纷。  
拈得鼻孔，失却眼睛。  
佛法二字，不怕烂却，  
且听诸方行棒喝。  

释法薰　偈倾一百三十三首  
千五百人善知识，不念吾宗正岑寂。  
五峰趯倒浪翻空，大地山河俱失色。  
金风体露，叶落归根，  
只堪惆怅不堪陈。  

释法薰　偈倾一百三十三首  
不结毗卢印，那弘古佛心。  
明月照幽谷，寒涛助夜砧。  

释法薰　偈倾一百三十三首  
至人变化，体妙难名。  
去来不以象，动静不以形。  
通途自寥邈，何处不称尊。  
更无一法可当情，直踏毗卢顶上行。  

释法薰　偈倾一百三十三首  
独能岗上，慧日峰前。  
云月是同，溪山各异。  
正法眼，破沙盆。  
劝君更尽一杯酒，西出阳关无故人。  

释法薰　偈倾一百三十三首  
风萧萧，雨萧萧，  
丝毫不动，平步丹霄。  
便凭麽去，南山门下，  
土亦难消。  

释法薰　偈倾一百三十三首  
赤肉团上，壁立万仞。  
临济德山，因邪打正。  
罗纹结角，百匝千重。  
等闲抛一钓，惊起碧潭龙。  

释法薰　偈倾一百三十三首  
寸丝不挂，赤肉犹存。  
黄头碧眼，叫屈无门。  
我行荒草裹，汝又入深村。  

释法薰　偈倾一百三十三首  
万古长空，一朝风月。  
有祖以来，话作两橛。  
石田好是明明说，八十翁翁嚼生铁。  

释法薰　偈倾一百三十三首  
古今日月，依旧山河。  
新年佛法，特地干戈。  
水到沧溟不是波。  

释法薰　偈倾一百三十三首  
尽大地不是自己，参天荆棘。  
尽大地总是自己，满目尘埃横三竖四，  
捏聚放开。要与南山相见，  
还我第一筹来。  

释法薰　偈倾一百三十三首  
明如日，黑如漆。  
通天大路，万重铁壁。  
南山口似血盆，争敢妄通消息。  

释法薰　偈倾一百三十三首  
至道无难，惟嫌拣择。  
山河大地，日月星辰。  
草木丛林，鸟兽人畜。  
不是龙门客，切忌遭点额。  

释法薰　偈倾一百三十三首  
一生空拽露布，末后又把不住。  
灭度不灭度，总非吾弟子，  
破布囊尽底翻出。苍天中更添冤苦，  
可惜黄金成粪土。  

释法薰　偈倾一百三十三首  
不著佛求，不著法求，  
不著僧求。春花烂漫，  
春事绸缪。若将春意会，  
特地惹春愁。  

释法薰　偈倾一百三十三首  
悉达今朝出母胎，无端满目是尘埃。  
山僧倾倒西湖水，索性从头回洗回。  

释法薰　偈倾一百三十三首  
四月十五同结，此土西天不别。  
杀尽安居，只得一橛，  
杨花不是天边雪。  

释法薰　偈倾一百三十三首  
是句亦划，非句亦划。  
公案见成，打叠不辨。  
瞎驴趁队过新罗，临济德山空眨眼。  

释法薰　偈倾一百三十三首  
眼似流星，机如掣电。  
过得南山门，未见南山面。  
天气稍热。别时相见。  

释法薰　偈倾一百三十三首  
摩耶佛母，现女主身。  
退藏於密，得一以宁。  
贵无敌，富无伦。  
节逢寿庆，四海欢声。  
愿将西祖真消息，仰祝皇龄万万春。  

释法薰　偈倾一百三十三首  
一不成，二不是。  
建立乖宗，扫除失旨。  

释法薰　偈倾一百三十三首  
佛法二字，不怕烂却。  
俊快衲僧，隔墙见角。  
临济德山，蹉过一著。  

释法薰　偈倾一百三十三首  
巧尽拙出，水到渠成。  
举足下足，十字纵横。  
三千里外，已被南山换却眼晴。  

释法薰　偈倾一百三十三首  
雪峰辊球，禾山打鼓。  
要觅旨归，月不破五。  

释法薰　偈倾一百三十三首  
取不得，舍不得，  
状不得。西天碧眼胡，  
尽力道不识。识不识，  
临际德山，太平奸贼。  

释法薰　偈倾一百三十三首  
息虑迷源，明机自昧。  
祖师知有处，诸人不知。  
诸人知有处，祖师不会。  
知不知，会不会，  
国有宪章，三千条罪。  

释法薰　偈倾一百三十三首  
有祖以来，递相欺诳。  
两两三三，隔靴抓疗山僧有口未曾开，  
早已龟毛长数丈。  

释法薰　偈倾一百三十三首  
见得彻，用得亲。  
阳春不同调，入水见长人。  
可惜黄金如粪土，撒向阎沧人不顾。  

释法薰　偈倾一百三十三首  
饱丛林，没量汉，  
法战当先，清机历掌。  
假饶千佛出头，也下一槌定当。  

释法薰　偈倾一百三十三首  
深闻浅悟，浅闻深悟。  
只知贪程，不觉蹉路。  

释法薰　偈倾一百三十三首  
天无门，地无户。  
文殊维摩，撒手归去。  
衲僧向这裹插得嘴，南山分半院与你住。  

释法薰　偈倾一百三十三首  
深固幽远，无人能到。  
山前一片闲田，松竹清风浩浩，  
缺齿老胡不得妙。  

释法薰　偈倾一百三十三首  
九年坐兀兀，胡僧无妙诀。  
长安路坦然，夜行人不绝。  

释法薰　偈倾一百三十三首  
布袋头结，圣凡路绝。  
蜡人冰，鹅护雪。  
西恁麽，此土还别。  

释法薰　偈倾一百三十三首  
直下是，直下是，  
没量大人，抬脚不起。  
可怜伎死杜禅和，犹是哓哓挂唇齿。  

释法薰　偈倾一百三十三首  
前佛纪纲，后佛性命。  
衲僧腰间古历日，定是三年逢一闰，  
不知东平打破镜。  

释法薰　偈倾一百三十三首  
溪东溪西水牯，四海五湖皇化，  
俱胝指头禅，一生受用不尽，  
赵州无拣择，五年分疏不下。  
南山忍俊不禁，今日轻酬重价。  

释法薰　偈倾一百三十三首  
肥儱俑，无腹孔。  
不识字，有钱用。  

释法薰　偈倾一百三十三首  
一夏过半，久参事慢。  
伶俐衲僧，一咬便断。  

释法薰　偈倾一百三十三首  
不坐空王殿，不挂本来衣。  
何须便恁麽，切忌未生时。  

释法薰　偈倾一百三十三首  
三通鼓罢，簇簇上来。  
诸人减却多少威光，南山入地三尺。  

释法薰　偈倾一百三十三首  
当头一句，无过直与。  
南山有口，不敢错举，  
笑破露柱。  

释法薰　偈倾一百三十三首  
祖师门下，尺水丈波。  
若也觑得破，轮王髻中珠分文不直。  
若觑不破，迦叶粪扫衣价重娑婆。  
千个万个伎死禅和，临济德山将奈何。  

释法薰　偈倾一百三十三首  
禁足护生，西在此土。  
尽是死门，终非活路。  

释法薰　偈倾一百三十三首  
从上佛祖逆风尘，后代儿孙日中迷路。  
却忆禾山老古锥，逢人贪偏道解打鼓。  

释法薰　偈倾一百三十三首  
东头贵买，西头贱卖。  
田地稳密衲僧，不妨游戏自在。  

释法薰　偈倾一百三十三首  
和尚子，莫妄想。  
怀州牛吃禾，益州马腹胀。  
南山饶你七穿八穴，也未兔手中痛棒。  

释法薰　偈倾一百三十三首  
相见不须瞋，君穷我亦贫。  
谓言侵早起，更有夜行人。  

释法薰　偈倾一百三十三首  
南斗七，北斗八。  
风来树动，鱼行水浊。  
诸人三十年后眼开，莫道南山有口无舌。  

释法薰　偈倾一百三十三首  
九十日安居，遍地无行路。  
意不停玄，眼不挂户。  
布袋头开，乾坤独露。  
万里寸草无，踏著不相似。  

释法薰　偈倾一百三十三首  
推不进前，约不退进。  
临济白拈，未是好手。  
南山不惜两茎眉，玉筯空将撑虎口。  

释法薰　偈倾一百三十三首  
吾常於此切，密意在汝边。  
麟龙不为瑞，鹤龟自成仙。  

释法薰　偈倾一百三十三首  
东西南北，{上祝下土}磕著，  
四维上下，天平地平。  
佛法大有在，只是无人证明。  
咄，我行荒草裹，  
你又入深村。  

释法薰　偈倾一百三十三首  
长者长法身，短者短法身。  
袖头打领，腋下剜襟，  
即不问你诸人。  

释法薰　偈倾一百三十三首  
棒喝交驰如雷掣，颠言倒语三寸舌。  
南州打到北州头，瓮裹何曾失却鳖。  

释法薰　偈倾一百三十三首  
养子不及父，家门一世衰。  
过山寻蚁迹，能有几人知。  
老和尚你和我知，莫教漏泄天机。  

释法薰　偈倾一百三十三首  
冷水点沸锅，舌头不出口。  
可惜老岩头，慈悲成过咎。  

释法薰　偈倾一百三十三首  
秋风凋败叶，游子未归家。  
直饶归得后，无处立生涯。  
白苹红蓼对芦花，令人长忆老玄沙。  

释法薰　偈倾一百三十三首  
指天指地，讨甚巴鼻。  
钉钉胶粘，刀刮水洗。  
儿孙一杓香汤，大似恭而无礼。  

释法薰　偈倾一百三十三首  
古人一期恁麽道，白玉地瑕却有瑕。  
路途之乐，终不到家。  

释法薰　偈倾一百三十三首  
释迦已往，弥勒未生。  
正当无佛世界，大地共乐升平。  
不图打草，只要蛇惊。  

释法薰　偈倾一百三十三首  
九十日饭钱且置，浆见水钱教谁还。  
若只是眼生三角，衲僧便解乘豹变。  

释法薰　偈倾一百三十三首  
妙旨迅速，言说来迟。  
龙门上客，未举先知。  

释法薰　偈倾一百三十三首  
九夏安居毕，布袋结头开。  
衲僧无定度，南岳与天台。  
中路{上祝下土}著脚指头，方知南山一夏不辜负你。  

释法薰　偈倾一百三十三首  
通天大路，铁壁万重。  
全机拶透，笑破虚空，  
羚羊挂角不留踪。  

释法薰　偈倾一百三十三首  
寻常颠说倒说，何曾开口动舌。  
不妨雪上加霜，更与诸人一决。  

释法薰　偈颂六十八首  
折脚铛子，大家知有。  
左提右挈，劳烦众手。  
山僧赢得百无忧，一向面南看北斗。  

释法薰　偈颂六十八首  
腊月烧山，火势炎炎。  
目前包裹，借手行拳。  
若是衲衣下事，犹较十万八千。  
御楼看射猎，不是刈茆田。  

释法薰　偈颂六十八首  
无门之门，七通八达。  
入之一字，也不消得。  

释法薰　偈颂六十八首  
有路可行，更高也上。  
须弥灯王。退身合掌。  

释法薰　偈颂六十八首  
十八十九，痴人夜走。  
十九二十，人信不及。  
信得及，观音院裹有弥勒。  

释法薰　偈颂六十八首  
大雪满长安，春来特地寒。  
新年头佛法，一点不相瞒。  

释法薰　偈颂六十八首  
乾峰锦包特石，云门铁裹泥团。  
筑著磕著，言端语端。  
不是任公子，徒劳话钓竿。  

释法薰　偈颂六十八首  
不问有言，不问无言。  
灵山拄杖，斜靠壁边。  
风光都占尽，不费一文钱。  

释法薰　偈颂六十八首  
古人一指头禅，一生受用不尽。  
得恁麽明白，得恁麽简径。  
灵山这裹不较多，三尺杖子搅黄河。  

释法薰　偈颂六十八首  
日迁月化，又见中夏。  
衲僧那事，如何问著，  
人人口哑。有譫讹，  
不借借。六月卖松风，  
人间恐无价。  

释法薰　偈颂六十八首  
祖师门下，讨甚巴鼻，  
满耳春风浩浩地。草木丛林，  
灯笼露柱，心空及第。  
汝等诸人，因甚却来这裹瞌睡。  

释法薰　偈颂六十八首  
巴陵三转语，钝置老僧门。  
灵山无半句，报尽破庵恩。  

释法薰　偈颂六十八首  
秘魔老儿，擎个叉子，  
不肯放下。灵山这裹，  
净躶躶，赤洒洒，  
没可把。  

释法薰　偈颂六十八首  
不是琅琊，洎被这僧惑乱。  
若非这僧，琅琊令不虚行。  
末后棒头卖峭，更向露在柱藏身，  
笑杀毗耶杜口人。  

释法薰　偈颂六十八首  
水流湿，火就燥。  
临安纸贵，一状领过。  

释法薰　偈颂六十八首  
节令不相饶，阳生第一爻。  
诸佛道长，众生道消。  
拄杖子，独孤标。  

释法薰　偈颂六十八首  
世尊拈花，迦叶微笑。  
正法眼藏，永永流通。  
古佛今佛，心同道同。  
风从虎，云从龙。  
节启天基伸祝颂，寿齐南北两高峰。  

释法薰　偈颂六十八首  
我若坐时妆须立，同坐同立成瞎汉。  
非瞎汉，把手大家行那畔。  

释法薰　偈颂六十八首  
海上明公秀，赵州东院西。  
不移毫发许，平步上云梯。  

释法薰　偈颂六十八首  
赵州老汉，心如薜，  
口如蜜。一埦粗茶，  
多虚少实。院主两眼眯{左目右麻}，  
毕竟何曾得吃。  

释法薰　偈颂六十八首  
不在内，不在外，  
不在中间。朝看云冉冉，  
暮听水潺潺。  

释法薰　偈颂六十八首  
直如弦，曲如钩。  
易见难识，老倒赵州。  
世事但将公道断，人心难似水长流。  

释法薰　偈颂六十八首  
释迦悭，弥勒富。  
甘草甜，黄连苦。  
法法小相干，人人各自度。  
咄，莫来攔我球门路。  

释法薰　偈颂六十八首  
盲禅暗证，日中迷路。  
深闻浅悟，未入正流，  
不到乌江不肯休。  

释法薰　偈颂六十八首  
登天不用梯，遍地无行路。  
可怜杜衲僧，邯郸学唐步。  

释法薰　偈颂六十八首  
动容扬古路，不堕悄然机。  
承言者丧，滞句者迷。  
不承言，不滞句，  
虾蟆跳上梵天，灯笼吞却露柱。  

释法薰　偈颂六十八首  
百尺竿头行阔步，紫罗帐裹撒真珠。  
山僧赢得呵呵笑，未审诸人会无人。  

释法薰　偈颂六十八首  
东山正脉，不绝如线。  
睡虎去无踪，一斑今复见。  

释法薰　偈颂六十八首  
若论此事，何必多言。  
不在内，不在外，  
不在中间，离娄行处浪滔天。  

释法薰　偈颂六十八首  
识得一，万事毕。  
秘魔擎叉，鲁祖面壁。  
临际三玄三要，洞山五位君臣，  
云门念七，是一不是一。  
昨夜新州老卢，失却腰间特石。  

释法薰　偈颂六十八首  
不参禅，不论义，  
拖个破席日里睡，赚他伎死禅和，  
至今坐在冷地。灵山不然，  
因行掉臂。买石得云饶，  
移花兼蝶至。  

释法薰　偈颂六十八首  
喝如雷，棒如雨。  
大地绝纤尘，回头无觅处。  
地觅处，昨日有人从天台来，  
却往径山去。  

释法薰　偈颂六十八首  
七十九年间，大地遭欺诳。  
且喜葛藤根，今朝曝地断。  
后代儿孙，三马九乱。  

释法薰　偈颂六十八首  
佛来也打，祖来也打，  
德山老人，甚生风彩。  
灵山这裹，佛来也著，  
祖来也著，手中拄杖，  
权且架阁。擎茶扫地，  
也要一个半个。  

释法薰　偈颂六十八首  
兔马有角，牛关无角。  
不知不会，事同一家。  
多见多闻，千差万别，  
毕竟天无第二月。  

释法薰　偈颂六十八首  
昨宵困倒床上，直至五鼓方甦。  
今日升堂，言句都无。  
且望大众，智不责愚。  

释法薰　偈颂六十八首  
网细鱼稠，药多病甚。  
棒喝交驰，一品二品。  
山僧恁麽逞驴唇，痴客徒劳劝主人。  

释法薰　偈颂六十八首  
春光冉冉，春日迟迟。  
春风包裹，上下四维。  
黄莺声在柳阴西，此意明明说向谁。  

释法薰　偈颂六十八首  
欲得见前，莫存顺逆。  
筑著磕著，无处寻觅。  

释法薰　偈颂六十八首  
铁壁铁壁复铁壁，那边那边更那边。  
事到极头须倒断，瞎驴{左足右孛}跳过西天。  

释法薰　偈颂六十八首  
灵隐虽则无能，要与花蕊相见。  
十七十八，证龟成鳖。  
十九二十，半夜泼墨。  
直须枯木生花，胡饼出汁。  

释法薰　偈颂六十八首  
海上明公秀，衲僧不知有。  
冷地忽相逢，寻常无处讨。  
无处讨，莫草草，  
龙王宫殿，有谁亲到。  

释法薰　偈颂六十八首  
临际顶中髓，杨岐眼裹筋。  
欲明这个事，须还这个人。  
风前有路，秤尾无星。  
大家赢得笑忻忻，笑道秤尾无星。  

释法薰　偈颂六十八首  
刀不自割，水不自洗。  
山僧拄杖化为龙，吞却乾坤大地。  

释法薰　偈颂六十八首  
春花烂漫，春光欲暮。  
杜宇声声，送春归去。  
诸人何不向这里眼明心悟。  

释法薰　偈颂六十八首  
明如镜，黑如漆。  
四七二三，多虚少实。  
灵山拄杖，且拈告壁。  

释法薰　偈颂六十八首  
非不非，是不是。  
建立则乖张，扫除则失旨。  
德山临际出来，换却髑髅裹底。  

释法薰　偈颂六十八首  
九十日已过半，那事毕竟如何。  
直饶穷到底，终是涉风波。  

释法薰　偈颂六十八首  
不识字却识字，合识字却不识字。  
石田恁麽判断，且道意在於何。  
万人争仰处，一箭落双雕。  

释法薰　偈颂六十八首  
青山不举步，日下不挑灯。  
黄头碧眼，臭肉生蝇。  
诸人三十年后悟去，不得错怪老僧。  

释法薰　偈颂六十八首  
德山雨点棒，临际雷奔喝。  
收拾将来，七零八落。  
灵山咬定牙关，尽力也难提掇，  
睦州拶折云门脚。  

释法薰　偈颂六十八首  
时时九夏，日日三秋。  
闹市裹，百草头。  
夹山老子卖峭，重价未有轻酬。  

释法薰　偈颂六十八首  
目前无法，意在目前。  
从上若佛若祖，天下老和尚罪过弥天。  
天，天，  
昨夜山僧针线囊中，打失一文古老钱。  

释法薰　偈颂六十八首  
西为无意，直指无旨。  
引得痴儿，尽卧冷地。  

释法薰　偈颂六十八首  
月旦升堂，无可垂示。  
便恁麽散去，诸人未必灵利。  
且向秤锥上，捏出些子汁，  
贵图有具滋味。见之不取，  
思之千里。  

释法薰　偈颂六十八首  
曲曲弯弯，平平坦坦。  
七穿八穴，十字纵横。  
是汝诸人，不妨东行西行，  
第一莫教撞著跛脚老云门。  

释法薰　偈颂六十八首  
意到句到，宗通说通。  
一品二品，百匝千重。  
推倒面前案山子，长衫大袖舞春风。  
穷鬼子，莫莫莫，  
更须知有朱顶王菩萨。  

释法薰　偈颂六十八首  
灵隐门下，不犯之令。  
九十日中，头正尾正。  
衲僧路活，脚下生烟，  
老僧终不学云门索饭钱。  

释法薰　偈颂六十八首  
大小大香岩，尾巴拖地。  
灵隐一机，全无所示。  
若也不会，投子道底。  

释法薰　偈颂六十八首  
入室升堂，门庭施设。  
无途辙中，翻成途辙。  
百丈老常得一橛，解道吃茶珍重歇。  

释法薰　偈颂六十八首  
放下觅无踪，尽力提不起。  
寸铁未施，刀锵满地，  
明眼衲僧失巴鼻。  

释法薰　偈颂六十八首  
德山棒头短，临济喝声低。  
不伤物义句，赵州东院西。  

释法薰　偈颂六十八首  
全提半提，向上向下，  
冷泉直是口哑。真人面前，  
不得说假。  

释法薰　偈颂六十八首  
说短说长，自起自倒。  
跛脚老云门，慈悲成过咎。  
长安一路坦然平，往来曾不禁人行。  

释法薰　偈颂六十八首  
秋声满林壑，秋雨滴梧桐。  
门外未归客，飘泊在途中。  
归也，归也，  
通身白汁，下载清风。  

释法薰　偈颂六十八首  
赵州禅，口皮边。  
墙外底，透长安。  
{上祝下土}著磕著，言端语端。  
不是钓鳌手，徒劳把钓竿。  

释法薰　偈颂六十八首  
松柏千年表，不入时人意。  
牡丹一日红，满城公子醉。  

释法薰　偈颂六十八首  
采花与用药，相逢一会家。  
杀人活人不眨眼，白玉无瑕却有瑕。  

释法薰　偈颂十五首  
莫行心处路，不挂本来衣。  
何须更恁麽，切忌未生时。  

释法薰　偈颂十五首  
床窄先卧，粥稀后坐。  
耳聩要声高，眼昏宜字大。  

释法薰　偈颂十五首  
以大圆觉，为我伽蓝。  
望云上树，身心安居。  
平等性智，熟睡寐语。  

释法薰　偈颂十五首  
飞来峰高攀不上，冷泉水深饮不竭。  
衲僧到此拟奚为，尽力神疲好休歇。  

释法薰　偈颂十五首  
透骨霜风入户庭，日南长至又逢迎。  
衲僧不解论时节，只麽堆堆过此生。  

释法薰　偈颂十五首  
乌兔东西疾，一年时序毕。  
窦八布衫穿，乌龟眼睛赤。  

释法薰　偈颂十五首  
以大圆觉，为我伽蓝。  
头上著枷，脚下著杻。  
身心安居，平等性智。  
困鱼止沥，病鸟栖芦。  

释法薰　偈颂十五首  
保福借水献花，这僧白日迷路。  
南山门下，总是粗心底。  
只是不敢说著，小慈妨大慈。  

释法薰　偈颂十五首  
洞山前施妙略，这僧暗透重关。  
若不得后著，前话也难圆。  
将军但有嘉声在，不得封侯也是关。  

释法薰　偈颂十五首  
赵老应机，如风吹水。  
第一座香烟起，驴年梦见汗臭气。  

释法薰　偈颂十五首  
夏末秋初万万千，石头路滑脚皮穿。  
这僧剑刃翻身疾，也被云门索饭钱。  

释法薰　偈颂十五首  
吾家那事苦无多，不在频搜故纸箩。  
未解语言先作赋，却参锺阜问如何。  

释法薰　偈颂十五首  
大海波涛涌，于江水逆流。  
龙王宫殿里，不见一人游。  

释法薰　偈颂十五首  
夫子不识字，达磨不会禅。  
御楼看射猎，不是刈茅田。  

释法薰　偈颂十五首  
解用不须双刃剑，延龄何必九还丹。  
尉迟□不在家死，狮子那能食兔钱。  

释法薰　煎笋  
锦绣乍脱玉为肌，更著油煎供养伊。  
盐醋费他多少了，舌头换却不曾知。  

释法薰　接待  
满甑熟炊无米饭，半途长接不来人。  
但持此语诸方去，博得知音一笑新。  

释法薰　炬长老请赞  
刀不自截，水不自洗。  
我真我赞，成何道理。  
请之既坚，却之不已。  
有一句子，玄沙道底。  

释法薰　觉城居士请赞师顶相  
全无寸长，但据驴性。  
不行深深海底，不立高高峰顶。  
问佛法，今日困。  
瞎衲僧眼，识毗耶病。  
素与觉城无冤，何事图形画影。  

释法薰　空上人乞颂  
冷泉近日饭箩空，无奈栽田岁不逢。  
有个休粮方子妙，衲僧竞去问天童。  

释法薰　临济和尚赞  
空拳捺定，喝声雷震。  
闪电光中，要分邪正。  
驾大脱空，卖无主趀。  
似恁落赖心肠，至今却有儿郎。  

释法薰　灵照女赞  
恶种草，行冤家。  
笊篱定价，分文不差。  
末梢犹尀耐，机先不让爷。  

释法薰　六祖赞  
腰石确坊舂，不识一丁字。  
无树亦无台，犹传钵袋子。  

释法薰　马郎妇赞  
声色纯真，见闻不碍。  
宴坐经行，得大自在。  
脚头脚底黑漫漫，又逐春风妇马郎。  

释法薰　尼长老请赞  
住山三十载，潦倒福缘微。  
全提一著，衲子攒眉。  
我无为山之作，汝有铁磨之机。  
自知水底难捞月，却倩丹青染污伊。  

释法薰　尼了然干藏乞语  
三绕绳床眼未开，起模画样为安排。  
葛藤椿子如成就，自有龙天出手椎。  

释法薰　拈古十四首  
马师智藏，病痛一般。  
海兄不会，当面热瞒。  
头白头黑，言端语端。  
衲僧不用空啗啄，秤在星兮不在盘。  

释法薰　拈古十四首  
即心即佛，甜瓜甜彻蒂。  
非心非佛，苦瓠苦连根。  
不是心，不是佛，  
不是物，斫却月中桂，  
清光迸海门。个裹若能开正眼，  
一毫头上定乾坤。  

释法薰　拈古十四首  
闻声悟道，见色明心。  
林鸩砧，井底种林擒。  

释法薰　拈古十四首  
昨日定，今日不定。  
大小瞿昙，因邪打正。  

释法薰　拈古十四首  
大家在这裹，廓彻无依倚。  
有口难分疏，冻破一双耳。  

释法薰　拈古十四首  
这僧已是露出眼睛，云门更与揭却脑盖。  
若是佛法，未梦见在。  

释法薰　拈古十四首  
来风可辨，驷马难追。  
若无后语，讨甚大悲。  

释法薰　拈古十四首  
南山不会禅，一向外边走。  
腊月三十日，舌头不出口。  

释法薰　拈古十四首  
毡拍板，无孔笛。  
狭路相逢，五音六律。  

释法薰　拈古十四首  
镜清摇头，这僧摆尾。  
虽则一期可观，争奈玄沙道底。  

释法薰　拈古十四首  
云居打草惊蛇，雪峰开口见胆，  
保福独上高台，要且众眼难瞒。  

释法薰　拈古十四首  
父子至亲，心眼无二。  
筑著磕著，透顶透底。  

释法薰　拈古十四首  
这老汉，手头短。  
灵隐即不然，见成公案，  
与汝三十棒。  

释法薰　拈古十四首  
开田甚难，难中却易。  
展手甚易，易中却难。  
说难说易，转见颟顸。  
自己若无仙骨，谩言九转迁丹。  

释法薰　破庵和尚赞  
百元能，得人憎。  
火是钓鳖，日裹藏冰。  
养子不曾教，绳上更安绳。  
谷孤古东山正脉，乌户呼真本川僧。  

释法薰t　普化和尚赞  
走城郭，摇铃铎。  
堂前吃生菜，触著驴性发。  
勘破河阳木塔，擒下临济小卒。  
嫌却镇州一城人，铎声已远青天阔。  

释法薰　清庵主请赞  
以石为田，举世怪笑。  
一粒入土，不耘自秀。  
也无禅，也无道。  
衲僧未跨门，早已勘破了。  
顶门自有通窍。  

释法薰　三祖赞  
觅罪不可得，更於何处忏。  
云翳豁然开，青天孤月上。  

释法薰　上张及庵乞米  
南山近日饭篱空，衲子难教口歜风。  
引臂上方香积界，须劳金粟展神通。  

释法薰　示众  
剑刃翻身犹是钝，屋头问路太无端。  
楚鸡不是丹山凤，何必临风刷羽翰。  

释法薰　受业师孙请赞  
削发村院里，僻陋少见闻。  
信脚到南地，也作住山人。  
龙床角畔脱空话，引得衲子如蜂屯。  
思归未得，故国梦频。  
殷勤藉汝将予去，且看梨花二月春。  

释法薰　四睡图赞  
一等骑虎来，两个挨肩去。  
松门外聚头，辊作一处睡。  
梦蝶栩栩不如，孰为人孰为虎。  
待渠眼若开时，南山有一转语。  

释法薰　四祖赞  
谁缚无人缚，何更求解脱。  
未必右军鹅，便是支郎鹤。  

释法薰　送炳藏主妇乡  
江海浮游岁月移，五峰曾契少林机。  
白拈果有超师作，和我南山载取归。  

释法薰　送巢道士  
一点灵光触处通，心空不见太虚空。  
五千言把为玄妙，湿纸如何裹大虫。  

释法薰　送琮监寺住院  
桐江江上一丝风，不钓盲龟只钓龙。  
浮定有无谁识意，夜凉如水月如弓。  

释法薰　送干钟  
大炉鞴裹笑翻身，空腹高心许十成。  
好听玉楼撞动处，和声送出太分明。  

释法薰　送圭士庵归蜀  
昔日随流今逆流，昔时今日有来田。  
李将军本穿杨手，误向南山射石头。  

释法薰　送珪上人归乡  
南高峰对北高峰，两峰矗上摩青穹。  
上人阁锡在其下，咬姜呷醋期心空。  
心空一物无依倚，却笑老胡成曲指。  
回头重觅旧家山，莫学我行荒草裹。  

释法薰　送吉州云上人  
语言动静总天真，叉手徒劳问别人。  
旧说青原白家酒，子归切忌再沾唇。  

释法薰　送皎中庵住广寿  
名字馨香满道途，挽将洞水注南湖。  
他时把杖来轻探，莫谓从前一滴无。  

释法薰　送僧  
久旱吴田半不收，子今西浙往东州。  
且图有展炊巾处，佛法从教烂却休。  

释法薰　送韶化士干灵云古寺基  
剑客重寻眼翳生，至今孤露不堪闻。  
老韶直下能扶起，十□精神减八分。  

释法薰　送韶铁鞭住西余  
西余旧说端狮子，解弄如今有几人。  
不是区区谩相屈，要看手眼一时亲。  

释法薰　送师孙昧禅人  
十五为僧二十归，途中莫比在家时。  
老僧留浙汝回蜀，三昧从来古不知。  

释法薰　送小然还乡  
及早游方及早归，参禅须是后生时。  
傍人不必轻相笑，临际元呼小厮儿。  

释法薰　送小师游方  
莫辞脚力造诸方，佛法无多要久长。  
历尽崎岖到平地，归来掀倒破禅床。  

释法薰　送圆禅人  
灵山无地可容身，好泛江潮去问津。  
东浙丛林如海阔，但参露柱莫参人。  

释法薰　送月道座住庵  
结草为庵自昔贤，古今谁后复谁先。  
客来须得通方句，莫只随邪竖起拳。  

释法薰　送照上人归蜀  
我堕南来鬓已衰，汝今何得悔来迟。  
乌藤{左足右孛}跳还归那，佛祖从教不展眉。  

释法薰　送祖上人  
祖祖相传直至今，天高地迥少知音。  
到家人问相传事，但道真鎎不博金。  

释法薰　颂古  
胡须赤，赤须胡。  
珠走兮盘走珠。  

释法薰　颂古十首  
道人相见问如何，举手寒温事已多。  
潦倒赵州呈漆器，岳阳船子洞庭波。  

释法薰　颂古十首  
百丈机先疾似风，巍巍独坐大雄峰。  
要知奇特中奇特，明月难教下碧空。  

释法薰　颂古十首  
东村王老夜烧钱，鼻孔依稀露半边。  
武帝求仙求不得，王乔端坐却升天。  

释法薰　颂古十首  
百千诸佛在何居，黄鹤楼诗锦不如。  
问汝秀才题也未，一篇题取莫踌躇。  

释法薰　颂古十首  
万法归一一何归，海口难酬这一问。  
不得青州一领衫，几乎丧却穷性命。  

释法薰　颂古十首  
天地根无与我同，拨波求水漫劳功。  
时人见此花如梦，坐断须弥信不通。  

释法薰　颂古十首  
冬来底事要商量，向道京师出大黄。  
多少病猫餐死鼠，日中抬首眼无光。  

释法薰　颂古十首  
无宾主话意深深，流落丛林古到今。  
火冷灰寒口挂壁，衲僧冻死不如心。  

释法薰　颂古十首  
客居三月不论玄，水牯朝昏痛著鞭。  
拽脱鼻绳无觅处，山童走得脚皮穿。  

释法薰　颂古十首  
曾到未到俱吃茶，为君抉出眼中花。  
犀因玩月纹生角，象被雷惊花入牙。  

释法薰　题参政楼公二圆相图  
皎然书平定字，攻愧写二圆相，  
引得多少平人望云上树。且喜两没交涉，  
要知的实，却须亲见石田。  

释法薰　题石霜雷迁塔  
一念慈容元不隔，何须特地肆乖张。  
平高就下婆心切，恼得雷公一夜忙。  

释法薰　题卍庵墨迹  
卍庵空裹采花，诸人石上种藕。  
三点前三点后，动南星蹉北斗。  
山僧口似磉盘，舜若多神失笑。  

释法薰　维摩赞  
据坐胡床，风悄悄地。  
四八痴人夜走，未免落他圈樻。  
七佛之师，也遭连累。  
石田当时在傍，只消打个喷嚏。  

释法薰　吴道夫乞语  
走得波波两履穿，担头书卷未能捐。  
待君患过维摩病，却好重来见石田。  

释法薰　五祖赞  
栽遍满山松，暗地翻身转。  
虽然得信衣，何曾识爷面。  

释法薰　仙人望月濯足  
夜静山空月半弯，挽衣垂足涤潺湲。  
无人领此深深意，别向壶中更觅天。  

释法薰　蚬子和尚赞  
把个里捞波，做尽穷伎俩。  
推出酒台盘，至今收不上。  

释法薰　相士朱蓑衣  
阅世双眸自有神，酒浇胸次语生春。  
一蓑衣底乾坤大，切莫匆匆说向人。  

释法薰　秀长老请赞  
飞来峰下，龙床角畔。  
用没意志一著，师僧遭他惑乱。  
胡笳忽转阳春调，也有知音来合伴。  
描邈将来，未得一半。  
直饶即今此话大行，已是彼此两不著便。  

释法薰　言法华赞  
脚踏木履，手指虚空。  
法华三昧，舌本玲珑。  
连书十三，如虫蚀木。  
引得一类邪徒，至今胡卜乱卜。  

释法薰　杨岐和尚赞  
不会禅，也住院。  
旨的全无，种田博饭。  
大笑接□白云瞎汉，无端带累遍地儿孙。  
至今东西不分，南北不辨。  

释法薰　一化士取血和墨写藏经乞颂  
欲书火后旧时经，剔血和煤字字真。  
未举笔前全藏了，闻弦应有赏音人。  

释法薰　赞布袋  
掣风颠，走市廛。  
回头顾盼，拄杖横肩。  
山僧既见，不可无言。  
{囗里加力}，放下破布袋，  
与你一文钱。  

释法薰　赞朝阳穿破衲待月了残经  
一衲三冬，千针万线。  
日影上三竿，眼力增一半。  

释法薰　赞朝阳穿破衲待月了残经  
日晷已殂，我经未了。  
掩卷立须臾，冰壶挂森杪。  

释法薰　赞丰干  
走松门，寻寒拾。  
虎斑易见，人斑难识。  
识不识，恶声恶迹成狼藉。  

释法薰　赞黄檗和尚  
破布裹真珠，古寺甘守拙。  
与裴国安名，对百丈吐舌。  
棒头敲出小厮儿，却向大愚言下瞥。  
瞥不瞥，返遭一掌如何雪。  

释法薰　赞李源圆泽图  
昭昭灵灵，未脱生死。  
等闲狭路相逢，无奈这冤家子。  
天竺山前招角歌，至今余韵在松萝。  

释法薰　赞吕先生  
为儒儒不达，学仙仙非真。  
黄龙门下过，秋蚊蛟铁钉。  
回先生，回先生。  
岳阳人不识，老树却成精。  

释法薰　赞三教图  
警世昏，三老翁，  
服虽殊，心亦同。  
於中议优劣，蒿箭射虚空。  

释法薰　赞水月观音  
现自在端严相，起利他悲悯心。  
水茫茫，月沉沉。  
众生无尽，我顾方兴。  
晓起复昏，泯去来今。  

释法薰　赞蓑衣道人  
佯狂混迹养天和，上界其如官府多。  
暑了又寒寒又暑，一蓑衣外更无他。  

释法薰　赞五祖演和尚  
参录公犹未，瞥见白云方始彻果。  
有超师之作，敢道端师翁语拙。  
一生居淮不入浙，独弄单提这一著。  
至偏差接三佛，控南堂，  
以一大藏，切入啰孃。  
夫是之误用东山正续，毫发一移，  
亘千万世，源深流长者也。  

释法薰　赞政黄牛  
不解倒骑，惟牛所之。  
郊原平衍，鞭索不施。  
山黯黯，水漪漪。  
知我者，白鹭鸶。  

释法薰　赞宗道者  
走下桐城赤脚归，半风颠又半憨痴。  
草鞋却把袈挲裹，二虎双鸦笑杀伊。  

释法薰　赠通禅客  
龙墀问法动天颜，天赠黄金一万钱。  
打得衲僧公验正，通禅依旧是通禅。  

释法薰　赠云谷先生  
卦盘掇转味天机，祸有胎兮福有基。  
昨夜孛星移一位，先生睡著不曾知。  

释法薰　昭长老请赞  
全无孔窍，指桑骂柳。  
瞎衲僧正眼，破东山暗号。  
三点前，三点后。  
起模画样已无端，一任傍人论好丑。  

释法薰　猪头和尚赞  
手把猪头，易见难识。  
莫教说破，分文不直。  

释法薰　自颂石田  
石上栽田世所稀，老农闻说也攒眉。  
有人下得泥犁种，别甑炊香供养伊。  

释法薰　自赞  
处世昏昏，临事草草。  
太近实头，人谓古老。  
是非到耳，风吹石臼。  
只有一般，最不恰好。  
解骑三脚驴，来往长安道。  

释法薰　自赞  
人弃我取，人夺我与。  
涉世全乖，独行无侣。  
超佛越祖当头句，冷泉日夜滔滔举。  
斂手忌言坐闲处，可怜也被丹青污。  

释法薰　自赞  
握拂子，坐绳床。  
默尔无言，其声琅琅。  
断衲僧命脉，坏业林纪纲。  
丹青写出，丑恶难藏。  
一任傍人话短长。  

释法薰　总长老请赞  
百种无能，面冷如冰。  
与世落落，任运腾腾。  
爱将一字禅，靠倒杜衲僧。  
厨山长老，却要禀承。  
谷孤古，林鸩砧。  
各自有响音，又何必书此处无金。  

释法言　句  
林下闲看水牯牛。  

释法演　举俱胝竖指因缘颂  
佳人睡起懒梳头，指得金钗插便休。  
大抵还他肌骨好，不涂红粉也风流。  

释法照　表忠观  
钱王古庙锁莓苔，华表秋深鹤不来。  
昨夜石坛风露重，凌霄花落凤仙开。  

释法照　垂虹晚望  
老眼青青望洞庭，虹垂断岩月初生。  
滔滔桥下无情水，不为吴王洗甲兵。  

释法照　辞世偈  
佛寿八十，我多九年。  
虚空掇转，大用现前。  

释法照　游洞霄  
天柱华心结蕊宫，翠蛟飞玉滚溪风。  
岩生洞穴非人世，不到那知造化功。  

释法芝　句  
淡游聊得慰孤闷，谁问当年寄老心。  

释法芝　山光寺  
扁舟乘兴到山光，古寺临流胜气藏。  
惭愧南风知我意，吹将草木作天香。  

释法智　偈二首  
明月高悬未照前，雪眉人凭玉栏干。  
夜深雨过风雷息，客散云楼酒碗乾。  

释法智　偈二首  
三界无法，何处求心。  
惊蛇入草，飞鸟出林。  
雨过山堂秋夜静，市声终不到孤岑。  

释法智　偈六首  
真空不空，寥寥无影树头月。  
真色非色，隐隐不萌枝上花。  
威音路外芬芳，凤无依倚。  
空劫已前照耀，鹤不停机。  
更须一色功圆，便得同中有异。  
同中异，直下承当休拟议。  
夜来明月照芦花，鹤鹭并头踏雪睡。  

释法智　偈六首  
辨不辨，昏不昏，  
打破盆子只论盆。千里远山烟树，  
数家沙岛渔村。夜深月与湖光浑，  
天水茫茫绝点痕。  

释法智　偈六首  
深夜虚堂露气佳，冰霜著月没痕瑕。  
木人打破琉璃碗，走过新罗始到家。  

释法智　偈六首  
一不成，二不是，  
火云堆裹秋风起。堪笑耘田车水翁，  
手脚忙乱同儿戏。同儿戏，  
有巴鼻。但得丰年贺太平，  
四海五湖皇化裹。  

释法智　偈六首  
动时常寂寂，静处活鱭鱭。  
动静两俱忘，佛祖何处著。  
蓦地梦回头，长天飞一鹗。  
春风有时好，春风有时恶。  
不得春风花不开，花开又被风吹落。  
错错错，蒸饼元来是面作。  

释法智　偈六首  
幽鸟语如篁，柳垂金线长。  
云收山谷静，风送杏花香。  

释法智　赞天童觉和尚  
乌顶雪眉，云踪鹤态。  
貌出正偏，见非向背。  
芙蓉月照兮太白峰高，丹凤翔空兮琼林玉碎。  
觌面分明，两彩一赛。  

释法周　句  
地因培客土，凡草有时生。  

释法作　辞众偈  
七十七年，幻缘忽破。  
秋水无痕，霜天月堕。  

释梵琮　庵中夏  
草中得路便藏身，不入他家水牯群。  
弹指一声为号令，低头问讯当殷勤。  

释梵琮　布袋赞  
眼冷千江月，眉横万叠山。  
杖头挑布袋，信脚到人间。  

释梵琮　草鞋歌  
村里人，有意知，  
就手织成最容易。长短大小在目前，  
密用工夫多快利。草窠里面跳出来，  
结却绳头有巴鼻。牢束跟，  
紧在耳。掷地作金声，  
举步离泥水。著入千山与万山，  
把定脚头并脚尾。赵州尽力载不起，  
玄沙吃绊耀著指。拖来拖去底头穿，  
轻轻飏在粪里。  

释梵琮　阐提歌  
无住著，老禅魔。  
欢喜少，恶性多。  
三毒花中结苦果，蒺蔾园里养蜂窠。  
说调普贤卖白象，呼唤儿童填黄河。  
戏弄南山老虎，踏翻北海沧波。  
洗尽佛祖冤，法战罢干戈。  
五千文字拭抹布，一会灵山粪扫箩。  
谩将无义语，唱起阐提歌。  
调古不堪听，声极透岩阿。  
能妙转，绝扪摩。  
六用机中抽线，电光影里攛梭。  
织成无缝袄，绣出没底靴。  
三台舞罢呵呵笑，笑倒多年黑老婆。  

释梵琮　常禅师荷衣沼  
遇物合人仰祖风，弊衣遗在一池中。  
秋风吹破春风补，不犯清波一线功。  

释梵琮　朝阳穿破衲  
笑看体上衣，断云欲飞走。  
朝阳忽相逢，针眼已通透。  

释梵琮　出山相赞  
眼冷含霜耳带环，和头和面草斓班。  
一回春至一回绿，老子何曾解出山。  

释梵琮　出山相赞  
上无片瓦下无锥，一个穷身只自知。  
从此入流随所住，手中携个活鱼儿。  

释梵琮　达磨赞  
因贩私盐，无端过界。  
撞著梁王，不勘自败，  
狼藉官场，遭人笑怪。  
匾檐脱却两头，至今全无买卖。  

释梵琮　对月了残经  
待月了残经，文义何曾有。  
分付与痴儿，黄叶卷在手。  

释梵琮　访香山松源和尚  
率庵自笑风流甚，醉后何须苦恋杯。  
十字路头荒草店，引他来往两三回。  

释梵琮　访育王东堂空叟和尚夜话  
病馀相对两枯椿，霜发毵毵映暖窗。  
纵有丹青描不得，到头六六不成双。  

释梵琮　访育王东堂空叟和尚夜话  
因说多年破草鞋，祖翁插脚强安排。  
从兹狼藉浑无底，次第提持转见乖。  

释梵琮　观流水观音赞  
一片寒泉劈面来，断崖巑处滑如苔。  
举头只麽随流水，大士何曾眼豁开。  

释梵琮　寒山拾得赞  
寒拾相逢便拍肩，双收双放笑掀天。  
古今一片闲田地，露出寻常茗萬边。  

释梵琮　偈颂九十三首  
直进直出，直行直用。  
瞥转玄关，百发百中。  

释梵琮　偈颂九十三首  
指地指天，草贼大败。  
入草求人，聊展三拜。  

释梵琮　偈颂九十三首  
据此丈室，无可不可。  
要行即行，要坐便坐。  
漆桶相挨，一时打破。  
三脚虾蟆透九垓，笑倒嵩山破灶堕。  

释梵琮　偈颂九十三首  
一两三四五，六七八九十。  
坐断顶{左宁右页}头，千圣望不及。  

释梵琮　偈颂九十三首  
湖上一片云，明月为知己。  
却被清风吹，吹入深山里。  

释梵琮　偈颂九十三首  
打破虚空无缝，衲僧随处受用。  
却因圣制入山，云北云南做梦。  

释梵琮　偈颂九十三首  
今朝结制，事事超诣。  
问讯烧香，衲僧巴鼻。  
人事上下，巡堂次第。  
无位真人，蓦忽喷嚏。  
布袋头结，吉无不利。  

释梵琮　偈颂九十三首  
太白禅师，全无伎俩。  
一锡飞来，占断千嶂。  
以中心树，建立圣像。  
合水和泥，根生土长。  
不用换骨脱胎，不须起模打样。  
一段真实身心，脑后圆光万丈。  

释梵琮　偈颂九十三首  
老观当场阐大机，逢人赤手为提持。  
若能直下知端的，佛海波澜无尽时。  

释梵琮　偈颂九十三首  
东山水上行，乾元利贞亨。  
誵讹一个字，才子竞头争。  

释梵琮　偈颂九十三首  
今朝正当端午节，衲僧倒用真妙诀。  
转圣作凡，点金成铁。  
却把山茶，以替竹叶。  
角黍满盘，菖蒲细切。  
虽然俗气未除，也要大家暖热。  
百草头边，艾人懽悦。  
千峰影里笑不休，野猿时把藤萝拽。  

释梵琮　偈颂九十三首  
禁足不定足，居中不住中。  
去来无羐碍，踢踏活虚空。  
射杀南山虎，翻身控角弓。  
上无攀仰，下绝己躬。  

释梵琮　偈颂九十三首  
孤迥迥一尘不立，清寥寥目断千峰。  
白云片片，流水重重。  
蓦忽和盘掇转，却要唤西作东。  
生铁团上，迸开罅缝。  
枯河道里，露出鱼踪。  
不是妙用，亦非神通。  
大家无别事，平等主人翁。  
咄，老来双耳聋。  

释梵琮　偈颂九十三首  
赵州南，石桥北，  
观音院里有弥勒。祖师遗下一只履，  
直至而今觅不得。赵州老子，  
信手栽荆棘，当门种蒺蔾。  
四方人不到，徒自暗攒眉。  

释梵琮　偈颂九十三首  
世尊拈花，迦叶破颜。  
只因学步，失却邯郸。  
斫却庭前树，放出云外山。  
行人才眨眼，身在画图间。  
鸟飞不到处，今古绝跻攀。  
洞天人去后，谁解倚栏干。  

释梵琮　偈颂九十三首  
打鼓槌锣竞上竿，几人平地足心酸。  
七峰有个安身法，袖手无言冷处看。  
看即易，上即难。  
搭索上横身，刹竿上斗走。  
蓦忽转身，打个筋斗。  
佛祖当场，各出标手。  
微笑因拈华，一时成漏逗。  
洞山麻三斤，云门乾屎橛。  
德山入门棒，临济入门喝，  
阳焰何曾止得渴。衲僧别有条章，  
今日对众分雪。珠称夜光，  
剑号巨阙。  

释梵琮　偈颂九十三首  
仙居多异草，圣地绝凡踪。  
秋风动鳞甲，生蛇化活龙。  

释梵琮　偈颂九十三首  
安居九十日，闲中滋味长。  
幸好一盘饭，何用糁椒姜。  
升堂重举话，雪上更加霜。  

释梵琮　偈颂九十三首  
分冬时节，一物不违。  
大家出手，各各提持。  
白糍片片打硬，山果大小随宜。  
衲僧家，牙如剑树，  
口似龙池。入齿下咬著，  
吞吐唾雾霏霏。蓦忽撞著栗棘，  
直得暗里攒眉。颺在粪扫堆上，  
千圣从来不知。洞山掇转处，  
丧却目前机。  

释梵琮　偈颂九十三首  
强言一物扬家丑，引得傍观入座来。  
笑里和盘轻掇转，七峰岌页舞三台。  

释梵琮　偈颂九十三首  
晴明冬至，吉无不利。  
坐卧经行，焚香扫地。  
祖师眼睛，衲僧巴鼻。  
八节四时，各安本位。  
拂子点头，懽懽喜喜。  
洞天优游，欣逢节序。  
君子道长，小人回避。  
时添一线长，光阴不虚弃。  
把定乾坤，据何道理。  
磉下藏黄金，丰城埋剑气。  

释梵琮　偈颂九十三首  
因睹明星悟道，未免全身入草。  
带累后代儿孙，却把白衣染貌。  
七峰当日见他，劈面一拳打倒。  

释梵琮　偈颂九十三首  
七峰无可分岁，抖擞多年活计。  
拂子摆尾摇头，解作狮子游戏。  
等闲哮吼一声，直得惊天动地。  
东村老彻夜烧钱，地炉神不敢瞌睡。  

释梵琮　偈颂九十三首  
岁除无物可相延，四壁深围满屋烟。  
几度拨开还自问，柴头尽处是新年。  

释梵琮　偈颂九十三首  
元正启祚，万物咸新。  
不劳拟议，觌体全真。  
到此更须进步，却来拂子头上翻身。  

释梵琮　偈颂九十三首  
月不过五，今日亲到。  
知时识节，随宜爱道。  
不说向上宗乘，不抛东山暗号。  
露柱与灯笼，撞著呵呵笑，  
韩信放铁鹞。  

释梵琮　偈颂九十三首  
百丈野狐，石女无夫。  
一回泪下，沧海乾枯。  

释梵琮　偈颂九十三首  
三通鼓罢，长老升堂。  
两班问信，侍者烧香。  
未曾启口，各各举扬。  
道从信入，信能主张。  
以长就短，以短从长。  
有客云外至，设供饱枯肠。  
恢恢有馀刃，别有好商量。  
暗中信手才拈得，赢得呵呵笑一场。  

释梵琮　偈颂九十三首  
钟声披起郁多罗，信手拈来不在多。  
堪笑当年明上座，狼忙驰逐太奔波。  

释梵琮　偈颂九十三首  
袈裟拈得喜轻便，一片闲云拥半肩。  
莫怪逢人频抖擞，借婆裙子拜婆年。  

释梵琮　偈颂九十三首  
上方一夜开香积，天晓堂中吃雪团。  
信手拈来当面掷，不知谁识为人寒。  

释梵琮　偈颂九十三首  
春雪消，春水足。  
春风吹起洞天云，落梅点破苍苔绿。  
言发非声，色前不物。  
耗电量头露眼睛，虚空里揣出骨。  
林间衲子乐无为，晓来唱个太平曲。  
新岁相逢伏惟万福。  

释梵琮　偈颂九十三首  
今朝二月二十五，等闲触发千钧弩。  
一箭中红心，大地无寸土。  
四围上下绝遮栏，露出太白庵中主。  
去岁因丧本师归，未免声声叫冤苦。  
苦中乐，乐中苦。  
喝退慈明旧日婆，移凶就吉改坟墓。  
南溪流水青如螺，深居落花红似雨。  
先师面目俨然存，分付老坚坚收取。  

释梵琮　偈颂九十三首  
了知生死本来同，无数深红间浅红。  
堪笑衲僧无用处，尽将衣钵付春风。  
劳生正昏睡，侵晓已先行。  
到家一著子，日出事还生。  

释梵琮　偈颂九十三首  
今朝四月初十，衲僧独行特立。  
等闲瞥转玄关，捏碎虚空出汁。  
电光裡{左足右孛}跳，微尘裡出没。  
巑峻崖前百步阶，一级自然高一级。  
脚头脚尾不争多，千里乌骓追不及。  

释梵琮　偈颂九十三首  
夜来无一事，天晓报上堂。  
幸好一盘饭，何用糁椒姜。  

释梵琮　偈颂九十三首  
三世请佛不知有，颠狂普化翻筋斗。  
狸奴白牯却知有，寒拾相逢开笑口。  
野干鸣，师子吼。  
八两斗斤，十升一斗。  
不从他觅，须还自有。  
犬不择家贫，子不嫌母丑。  

释梵琮　偈颂九十三首  
赵州庭柏，说向禅客。  
物是实价，钱须足陌。  

释梵琮　偈颂九十三首  
佛如展手，道似握拳。  
全提正令，无党无偏。  
蟭螟眼里放夜市，大虫舌上打秋千。  

释梵琮　偈颂九十三首  
十五日已前是结，十五日已后是解。  
结也著，解也著，  
开眼合眼，伸脚缩脚。  
佛祖老婆，应病与药。  
而今正体全安，药病一时扫却。  
赤条条，空索索，  
月下风前啸一声，惊起松梢千岁鹤。  
错错，风吹殿欠摇铃铎。  

释梵琮　偈颂九十三首  
一切即一，一即一切。  
者也之乎，鸡豚狗彘。  
蓦忽擘破面皮，喝退德山临济。  
黄檗施财，甘贽密契。  
财法二施，等无差别。  
指鹿为马，唤龟作鳖。  
说时点，点时说。  
要作破家儿孙，宜把祖灯吹灭。  
上下三指，彼此七马，  
如何分雪。休分雪，  
檐□细雨何曾歇。  

释梵琮　偈颂九十三首  
今朝当八月旦，衲僧眼亲手辨。  
放出金刚前，射落天边雁。  
蒸不熟，煮不烂。  
捏不聚，拨不散。  
解空不解深藏，惹得空中赞叹。  
休赞叹，换却天下眼睛，  
只消一个木梙。  

释梵琮　偈颂九十三首  
求道如求雨，乾枯日夜愁。  
忽然风雨至，万壑尽争流。  
直得天下万物沾润，三井龙王出头。  
云南如劈箭，云北似倾湫。  
激石怒雷吼，翻空雪浪浮。  
忽然风雨息，平地一时休。  
衲僧家，骑个水牯牛。  
多快活页纸，百无忧。  
健即行，困即歇。  
布袋头，亲解结。  
钉打钉，铁打铁。  
寒道寒，热道热。  
此是诸佛心宗，亦名单提妙诀。  
七峰峰顶滑如苔，寒山拾得相拖拽。  

释梵琮　偈颂九十三首  
普天迎瑞气，遍界庆生辰。  
水有朝宗意，葵倾向日心。  
衲僧随日转，林下仰天庭。  

释梵琮　偈颂九十三首  
白云无定，明月有期。  
欲出未出，似归不归。  
秋山呈锦绣，红叶满林飞。  
瞥不瞥，知不知。  
镜里无尘闲处照，柴头有火暗中吹。  

释梵琮　偈颂九十三首  
九月尽，十月初。  
山下开田，山上开炉。  
开田要博饭吃，开炉暖热身躯。  

释梵琮　偈颂九十三首  
片纸展信旗，舒卷通消息。  
其中一个字，今古无人识。  

释梵琮　偈颂九十三首  
炳然字义，文彩希奇。  
夫子不识，达磨不知。  
同风千里，笑展双眉。  
八十翁翁入场屋，真个不是小儿嬉。  

释梵琮　偈颂九十三首  
灭门刺史，破家县令。  
一句全提，头正尾正。  
塞却耳根，谛听谛听。  

释梵琮　偈颂九十三首  
赤手为提纲，豁开善法堂。  
灯笼开口笑，露柱放毫光。  
去即印住，住即印破。  
不去不住，玄关金锁。  
放开一线，无可不可。  
五老暗点头，东湖轻抹过。  
唱个月弯弯，调古无人和。  

释梵琮　偈颂九十三首  
当门有路，冲开碧落。  
转少移身，将错就错。  
一槌打碎赵州关，空里磨盘生八角。  

释梵琮　偈颂九十三首  
方丈门中，了无罅缝。  
维摩文殊，相逢鼓笼。  
昨夜三更，打失鼻孔。  
谱请诸人，各摸索著。  

释梵琮　偈颂九十三首  
据此座者，说无味话。  
上下三指，彼此七马。  

释梵琮　偈颂九十三首  
根从江西来，还向江西爇一笑掀天只自知，  
天上拈来成漏泄。  

释梵琮　偈颂九十三首  
旧店重开，全无买卖。  
拟欲近前，知君纳败。  

释梵琮　偈颂九十三首  
不离家舍，常在途中。  
途中家舍，触处相逢。  
人从明州来，却入庐山去。  
云间逢五老，因问途中事。  
难难，狂风吹入拆船湾。  
易易，扬澜左蠡平如砥。  
也不难，也不易，  
仰面看天，低头取气。  

释梵琮　偈颂九十三首  
豁开万仞崖，劈面通消息。  
一条白练飞，界破青山色。  
不搽红粉色，不挂绿罗衣。  
一般闲态度，淡墨画蛾眉。  

释梵琮　偈颂九十三首  
忻逢四老，头白如新。  
喙长百尺，鼻重千年。  
眼随青嶂合，眉带野花颦。  
迎来送去，以表殷勤。  
为何如此，远亲不如近雘。  

释梵琮　偈颂九十三首  
学道先须有指归，闻声见色不思议。  
九旬黑白分明处，如似盘中一片棋。  
纵横十字，一著当机。  
有眼则活，无眼则输。  
烂柯山上，空自踌躇。  
正好和盘翻却，直教脱尽规模。  
解不可得，结亦无拘。  
髑髅识尽，江海乾枯。  
憍梵波提吐舌，西天胡子无须。  
色里胶青只些子，王维妙手亦难图。  

释梵琮　偈颂九十三首  
山丛林与入丛林，一句当机绝古今。  
不涉流清到底，九江江水未为深。  

释梵琮　偈颂九十三首  
新罗僧问答新罗，飞骑将军意气多。  
夺贼枪来骑贼马，不劳馀刃罢干戈。  

释梵琮　偈颂九十三首  
突出山前古寺基，赵州闻得便攒眉。  
寥寥今古无人共，一片断云天外飞。  

释梵琮　偈颂九十三首  
今朝九月九，物物尽知有。  
黄花散金钱，茱萸开口笑。  
五老絮帽落风前，陶公醉石翻筋斗。  

释梵琮　偈颂九十三首  
云居九月半，月向掌中圆。  
觅之亡影象，用之亡正偏。  

释梵琮　偈颂九十三首  
日日途中行，夜夜家里坐。  
日日与夜夜，自然成日课。  
咄，一串数珠数不过。  

释梵琮　偈颂九十三首  
开炉无可做，大家团团坐。  
坐久却成劳，拨动炉中火。  
火星忽迸散，内外俱照破。  
一声寒雁叫长空，云中道人正高卧。  
蓦忽翻身吐气来，且吃胡饼十数个。  
食饱多伤心切，切忌向净地上屙。  

释梵琮　偈颂九十三首  
今朝十月半，批判是公案。  
达磨不会单传，夫子不会一贯。  
老聃不会无为，洞宾不会煅炼。  
长老不会说禅，衲僧不会穿线。  
万象光中容易度，一毫头上最难逢。  
半夜玉兔怀胎，天明金鸡生卵。  
养得凤凰儿，百鸟不敢看。  
踏折梧桐枝，飞去天崖畔。  
招手唤归来，云中得相伴。  
饮啄皆自然，一切总成见。  
凤凰儿，凤凰儿，  
被阎老子索饭钱。如何支遣，  
但对他点头三下，依实供款。  

释梵琮　偈颂九十三首  
君子道长，出生万象。  
小人道消，近火先焦。  
晷运推移，漏泄天机。  
日南长至，吉无不利。  
添一线长，别有商量。  
但见皇风成一片，不知何处有封疆。  

释梵琮　偈颂九十三首  
合眼是旧岁，开眼是新年。  
新旧交参处，分明在目前。  
梅花香喷雪，杨柳冷含烟。  
年头佛法无多子，一句单提妙不传。  
红日照开银世界，春风织出锦山川。  

释梵琮　偈颂九十三首  
千峰顶上披衣坐，百草头边是道场。  
喝散白云无一点，赤心片片报君王。  

释梵琮　偈颂九十三首  
新年已十日，十日在家乡。  
到家一句子，哑子吃生姜。  
眉毛上{左足右孛}跳，鼻孔里论量。  
针小眼大，尺短寸长。  

释梵琮　偈颂九十三首  
云霞飞片片，流水自茫茫。  
剪断五色线，补作春衣裳。  
知有者全身披搭，不知有者且莫轻狂。  
莫莫莫莫，老僧与汝安心方。  
雪消春自至，事过心清凉。  

释梵琮　偈颂九十三首  
山中上元节，天上野云收。  
豁开广寒殿，清光射斗牛。  
姮娥与灯正，耿耿相应酬。  
一点难瞒处，灯球挂树头。  
笼中看走马，林下恣闲游。  
吹灭旧纸撚，泼翻投子油。  
暗中有路明如日，露柱相逢笑不休。  
既能明似镜，何用曲如钩。  

释梵琮　偈颂九十三首  
尘起一毫，沤生全潮。  
如海之深，似天之高。  
明明了了，历历昭昭。  
风飒飒，雨萧萧。  
光路宕，赤条条。  

释梵琮　偈颂九十三首  
无生国，路不遥。  
豁开功德岁，提起般若刀。  
百宝光中垂雨露，五须弥顶鼓波涛。  
还源无别旨，今日与明朝。  
云间孙子开炉熬，林下一声婆饼焦。  

释梵琮　偈颂九十三首  
即心即佛，狗咬枯骨。  
非心非佛，牛溲马浡。  
不是心，不是佛，  
不是物，伏惟万福。  

释梵琮　偈颂九十三首  
千说万说，只是一说，  
春寒秋热。千句万句，  
只是一句，小出大遇。  
两段不同，收归上科。  

释梵琮　偈颂九十三首  
正月已过二月来，百草头边次第开。  
昨夜东君行正令，无言桃李舞三台。  

释梵琮　偈颂九十三首  
诗中有禅，东湖湖上浪兆天，  
一叶扁舟破晓烟。禅中有诗，  
手把乌藤出门去，落花流水不相知。  
禅与诗何所为断，送二翁出门去，  
得闲唱个哩啰囄。  

释梵琮　偈颂九十三首  
也大奇，也大奇，  
住个庵儿最好嬉。两个儿童忽相打，  
中间一攧少人知。却愁骑马滑，  
故作泛舟归。  

释梵琮　偈颂九十三首  
因参佛照师，问我本来面。  
日日要下语，夜夜思量遍。  
伎俩做得尽，恰好一年半。  
至今三十年，又何曾梦见。  

释梵琮　偈颂九十三首  
三十馀年住率庵，庵中无物可相参。  
有时南北东西去，白话闲嘈恣放憨。  

释梵琮　偈颂九十三首  
住个庵儿最孤绝，炉中火种浑如灭。  
谩遣儿童采燥柴，信手拈来得一橛。  
打一吹，光皎洁。通身暖，满屋热，  
炎炎奔驰无门歇。夜深狼藉烧人衣，  
等闲拈出安火诀。  

释梵琮　偈颂九十三首  
入山住庵时，全身在荒草。  
狐狸交尾巴，屋头逐魂叫。  
闻者皆寒心，见者生烦恼。  
我有安心方，韩信放铁鹞。  

释梵琮　偈颂九十三首  
我有个火头，作事多伶俐。  
饱饭携锄头，庵前去锄地。  
寸草不留踪，善恶无忌讳。  

释梵琮　偈颂九十三首  
蹉女自惭多丑拙，看头上雪成堆。  
春来思得一回嫁，却请东君为作媒。  

释梵琮　偈颂九十三首  
屋角岩花烂熳，林间春色温和。  
处处儿童采蕨，纷纷幽鸟营窠。  
祖意西来没消息，树头百舌语犹多。  

释梵琮　偈颂九十三首  
煨火芋头四五块，傍林茅屋两三间。  
道人若欲来相访，定是忙忙赶出山。  

释梵琮　偈颂九十三首  
除夜无可分岁，炉中烧些木榾。  
臭烟冲著鼻孔，面热忽然喷嚏。  
残年钝闷，到此消除。  
新岁佛法，从此吉利。  

释梵琮　偈颂九十三首  
今朝正月一，万事从头吉。  
和气暖如春，世味甜如蜜。  
日月往复来，光阴不相失。  

释梵琮　偈颂九十三首  
今朝正月半，万物尽更新。  
衲僧无一物，何物当殷勤。  
银烛高煇天上月，灯花开遍洞中春。  

释梵琮　偈颂九十三首  
衲僧家，达己灵。  
有通变，解逢迎。  
世人既已浊，不可自言清。  
世人既已醉，不可自言醒。  
和光同尘去，头头总见成。  
岂不见昔年党太尉，无分无晓最分明。  

释梵琮　偈颂九十三首  
把定风光末上开，纷纷如雪点苍苔。  
清香飘处多真实，真实中藏调鼎才。  

释梵琮　寄灭翁禅师  
老去隐如虎，难瞒在一班。  
人林最容易，上树极艰难。  
舌底千豩水，眉间万叠山。  
年深拽不动，草种转痴顽。  

释梵琮　寄台州瑞岩高原禅师住灵隐  
水出在高原，源深到冷泉。  
饮者秃却舌，嗅者鼻孔穿。  
口鼻两俱丧，妙用绝正偏。  
侧耳与招手，听猿同呼猿。  
藤萝影里石磊磊，双涧合流波涟涟。  
两来北来脚下过，欲知冷暖待驴年。  

释梵琮　礼佛照禅师塔  
忆得寻流日，重来走一遭。  
跨门相见处，全不犯波涛。  

释梵琮　礼密庵禅师塔  
绵里裹刀难近傍，饭中有药出闽乡。  
至今怕饮山中水，我昔曾遭衜毒伤。  

释梵琮　率庵歌  
三间茅屋堪投老，草草生涯随分好。  
月池当户镜光寒。竹迳绕檐通大道。  
风吹叶叶自成堆，信手拈来一茎草。  
贱如泥，贵似宝，  
要用便用不须讨。辽天鼻孔被渠穿，  
来往行人俱绊倒。呵呵呵，  
会也麽，问取前村张四歌。  

释梵琮　罗汉菜  
根尘脱落超诸有，岂与寻常种草同。  
塞断衲僧三寸舌，横身钵里展神通。  

释梵琮　明宗  
古径苔生路已差，无根树上发空花。  
一番花落成空果，信手拈来是苦瓜。  

释梵琮　耐重  
坐断孤危未肯休，荷担杰阁与层楼。  
柦翁活计丘山重，得力全归顶{左宁右页}头。  

释梵琮　庞居士赞  
得便宜是落便宜，倾尽家珍卖笊篱。  
男女聚头无结果，这般翁子大无知。  

释梵琮　三教图赞  
六耳不同谋，相看已漏泄。  
都来只三人，证龟却成鳖。  
者也之乎，无为寂灭。  
养家一般，道路千别。  
别不别，掉棒打落天边月。  

释梵琮　山居  
老来归隐故山深，独抱无弦绝赏音。  
静对凉风弹一曲，乱蝉声合奏青林。  

释梵琮　山居  
居山活计随时用，触事都从旧路行。  
只把手头些子力，拨开火种自烧铛。  

释梵琮　送米上佛照禅师  
捻不成团拨不开，一槌直下绝纖埃。  
从兹几度经节后，尽向箕前跳出来。  

释梵琮　送浙翁禅师住经山  
古路滑如苔，衲僧忘故步。  
人从天台来，却住径山去。  
家丑向外扬，生铁被虫蠹。  
一陈落华风，吹作送行句。  

释梵琮　颂古三十一首  
谩将淡墨画垂杨，袅袅腰枝百尺长。  
寄语行人不须看，一回看著断人肠。  

释梵琮　颂古三十一首  
旧鞋线断口头开，床下埋藏满面埃。  
信手拈来著得著，人前拖去又拖来。  

释梵琮　颂古三十一首  
一日高名及第归，野花啼鸟尽迎随。  
孃生面目浑如旧，只有青衫异昔时。  

释梵琮　颂古三十一首  
淡红浓绿暗纷纷，是处人家开竹门。  
堪叹往来游玩者，不知身已过花村。  

释梵琮　颂古三十一首  
急水滩头把钓竿，洪波汹涌暮江寒。  
锦鳞也解随钩上，一吸沧溟彻底乾。  

释梵琮　颂古三十一首  
临风索笑傲冰霜，吐露春光漏泄香。  
两岸断桥人不渡，一川疏影横斜阳。  

释梵琮　颂古三十一首  
一回见面不相瞒，便把当台古镜看。  
暗里照君还照我，清光一片逼人寒。  

释梵琮　颂古三十一首  
乞儿无缕又无褴，馊饭残羹勿处檐。  
拈起多年破蓆袋，人前更不惧羞惭。  

释梵琮　颂古三十一首  
水牯牛儿也可夸，鼻绳拽断卧烟霞。  
蓦然痒处轻抓著，便向人前露尾巴。  

释梵琮　颂古三十一首  
怪雨狂风势欲倾，阴垂六合见云腾。  
一条瀑布岩前落，界破青山千万层。  

释梵琮　颂古三十一首  
臭口才开露贼身，看看平地惹埃尘。  
傍观不解深藏舌，也作黏牙缀齿人。  

释梵琮　颂古三十一首  
撒出骊珠光炯炯，劈开美玉洞无痕。  
几回贱卖无人买，堪笑乞儿孤此恩。  

释梵琮　颂古三十一首  
草里伤人血溅流，等闲解著毒蛇头。  
炎炎恶风冲天上，赫日光中结蜃楼。  

释梵琮　颂古三十一首  
倾山红炉铁弹圆，轻轻拨著骨毛寒。  
红光直透青霄外，塞壑填沟无处安。  

释梵琮　颂古三十一首  
跃出南山鳖鼻蛇，引他闲汉竞随邪。  
万人丛里交肩过，唯是亲儿识得爷。  

释梵琮　颂古三十一首  
闹里轻轻飏碌砖，衲僧鼻也一时穿。  
掀天笑罢归来矣，打著南边动北边。  

释梵琮　颂古三十一首  
家常茶饭不多般，遇客延留礼数宽。  
若是上方曾饱者，和盘呈献不能餐。  

释梵琮　颂古三十一首  
少年宕子爱雕青，文彩肌肤相映明。  
闹里只图遮俗眼，强将赤体以为荣。  

释梵琮　颂古三十一首  
一片油丝水面浮，随波摇动逐波流。  
等闲抛在江湖里，绾著金鳞未肯休。  

释梵琮　颂古三十一首  
拏得大家些子本，门前铺席恣开张。  
到头滞货同行市，价数高低两不争。  

释梵琮　颂古三十一首  
举目寥寥绝点新，老来无处可安身。  
曾经几度雪霜苦，话著杨花愁杀人。  

释梵琮　颂古三十一首  
逆水张帆过海门，漫天烟雾暗昏昏。  
举头便见扶桑国，休把南针定晓分。  

释梵琮　颂古三十一首  
柳色重重翠作堆，豁开三径不纡回。  
门前是旧时底，付与渊明归去来。  

释梵琮　颂古三十一首  
柴头火种歨然红，荒草堆中遇疾风。  
眼底蟭螟勿栖泊，撒开猛焰恣烧空。  

释梵琮　颂古三十一首  
婆子孤穷要嫁人，赵州闻得便相亲。  
归来只说恩情话，堪笑无端惹客尘。  

释梵琮　颂古三十一首  
髑髅遍野难遮掩，碍寒行人转见垂。  
从此一面看验后，也须拙地为深埋。  

释梵琮　颂古三十一首  
灵云一见更无疑，未彻明明说向谁。  
榼{左木右上夭下韭}堆头添粪埽，顺风吹了逆风吹。  

释梵琮　颂古三十一首  
桃花开了杏花开，陈陈香风扑鼻来。  
零落尽随流水去，更无一片点苍苔。  

释梵琮　颂古三十一首  
烧纸无端引崇来，看看家鬼返为灾。  
青天白日弄门户，背手掩来顺手开。  

释梵琮　颂古三十一首  
荒村无物当风流，不解梳妆不识羞。  
草里有花随手攫，等闲插在野人头。  

释梵琮　颂古三十一首  
天雄附子出绵州，价数高低一等酬。  
治病杀人随所用，到头难觅个踪由。  

释梵琮　颂古四首  
德山托钵话，低头得人怕。  
三家村里人，醉后胡厮骂。  

释梵琮　颂古四首  
傍庵来往路相通，步步相随蹑去踪。  
山远年深人不到，一溪流水质长松。  

释梵琮　颂古四首  
东山水上行，乾元利贞亨。  
譫讹一个字，才子竞头争。  

释梵琮　颂古四首  
钟声披起郁多罗，信手拈来不在多。  
堪笑当年明上座，狼忙驰逐太奔波。  

释梵琮　维摩赞  
手提拂子坐胡床，眼似流星鬓似霜。  
开不二门长示疾，却将好肉剜成疮。  

释梵琮　虾子赞  
斗里跳出，手中捏定。  
不入水泥，丧却性命。  

释梵琮　谢无用和尚惠鞋  
信手裁成任短长，密通一线透中央。  
看来只是旧时底，著了何妨到处行。  

释梵琮　岩头禅师甘贽居士赞  
安居俗舍太无稽，黑白分明类不齐。  
谩向人前露针线，赚他女子与夫妻。  

释梵琮　因学者问生死到来如何抵当答以四偈  
生死到来何抵当，石人头上忽生疮。  
这些痒处才挠著，便向人前孟八郎。  

释梵琮　因学者问生死到来如何抵当答以四偈  
生死到来何抵当，乞儿相见便倾囊。  
寥寥四顾浑无有，堪笑一身没处藏。  

释梵琮　因学者问生死到来如何抵当答以四偈  
生死到来何抵当，萧然归去路堂堂。  
到家句子聊相寄，写入碧天鸿雁行。  

释梵琮　因学者问生死到来如何抵当答以四偈  
生死到来何抵当，月明静夜共商量。  
荷华荷叶通消息，一陈风来一陈香。  

释梵琮　迎善财归南楼  
古寺闲房共掩扉，相逢彼此罢参归。  
时难只得同香火，莫信闲人说是非。  

释梵琮　拄杖歌  
拄杖子，最超绝。  
到头到尾黑鳞皴，凛凛风生坚似铁。  
同我行，共我歇。  
恣纵横，任拖拽。  
搅动碧潭龙，打落天边月。  
有时拄到千峰顶，千峰万峰俱迸裂。  
有时攛入荒草中，潜藏影迹难别辊。  
芭蕉有屈无人雪，大随提起重漏泄。  
而今老大懒扶持，信手拗来成两橛。  

释梵琮　祖图赞  
点污人间闲纸墨，只因五叶一花开。  
看他次第传芳去，总是邯郸学步来。  

释梵卿　偈  
春已暮，落花纷纷下红雨。  
南北行人归不归，千林万林鸣杜宇。  
我无受奖兮何处归，十方刹土奚相依。  
老夫有个真消息，昨夜三更月在池。  

释梵卿　临终偈  
五阴山头乘骏马，一鞭策起疾如飞。  
临行莫问栖真处，南北东西随处归。  

释梵思　偈  
趯翻先死海，踏倒涅槃岸。  
世上无活人，黄泉无死汉。  

释梵思　颂古九首  
春有百花秋有月，夏有凉风冬有雪。  
若无闲事在心头，便是人间好时节。  

释梵思　颂古九首  
唤应寻常谁不晓，及乎按剑总茫然。  
分明好个神仙诀，父子从来不许传。  

释梵思　颂古九首  
一喝非唯三日聋，龙威虎势也潜踪。  
从前汗马无人识，只要重论盖代功。  

释梵思　颂古九首  
黄鹤楼前鹦鹉洲，夕阳西去水东流。  
要知诸佛居何处，风叶萧萧月满楼。  

释梵思　颂古九首  
摘杨花，摘杨花，  
打鼓弄琵琶。昨日栽笳子，  
今日种冬瓜。  

释梵思　颂古九首  
婆子几年寻剑客，赵州勘破有譫讹。  
解使不由来富贵，风流何在著衣多。  

释梵思　颂古九首  
杈下要分生死路，霍山直拔透重关。  
虽然赚我三千里，瞎却众生眼万千。  

释梵思　颂古九首  
春雪满空来，触处是花开。  
不知园里树，那个是真梅。  

释梵思　颂古九首  
腊月二十五，云门一曲新。  
一回闻举著，笑杀洛阳人。  

释梵言　偈三首  
吾心似秋月，碧潭清皓洁。  
无物堪比伦，教我如何说。  

释梵言　偈三首  
一生二，二生三，  
遏捺不住，廓周沙界。  
德灵直上妙峰，善财却入楼阁。  
新妇骑驴阿家牵，山青水绿。  
桃华红，李华白，  
一尘一佛土，一叶一释迦。  

释梵言　偈三首  
腊月二十日，一年将欲尽，  
万里未归人。门前残雪日轮消，  
室内红尘遣谁扫。  

释梵言　示昙清侍者牧牛歌  
侬家牧个白牛，年来可纵可收。  
不用鼻头絭索，任渠放荡林丘。  
风清月莹，踪迹难俦。  
香严鞭杖，石巩放绳头，  
跨入白云深处游，直得通身无影象，  
时吹木笛有来由。小牛儿，  
莫容易，浅草平田且随意。  
勿令逐队上高坡，筋力未能登险巇。  
傍水依山养，令头角完备。  
叱，岂不见狸奴白牯解作师子游戏。  

释梵言　送务绅禅者分卫歌  
豁灵明，开正首，  
脱却多年肮臭破布袄。顶门一劄，  
眼晴便定动，如今识得无能老天。  
真智现，非作造，  
卷衲携筇下云峤。直去庐陵化有缘，  
万户千门须遍到。禾山鼓，  
清平调，俯仰顺从心一照。  
那边若遇本色人，点著皆知妙不妙。  
子莫学，石头老，  
书信不通行太早。得个清源鈯斧儿，  
南台石上锄荒草。  

释梵言　颂古九首　百丈再参马祖  
风云会合又相期，觌面难明第一机。  
霹雳一声天地迥，西河师子却生儿。  

释梵言　颂古九首　柏树  
庭前柏树子，不是祖师心。  
莫执一时见，便忘千古音。  

释梵言　颂古九首　灵云桃华  
春风二月半，桃华红烂漫。  
灵云到处逢，衲僧著眼看。  
看，看，  
短棹孤舟，谁居彼岸。  

释梵言　颂古九首　仰山推枕子  
田中插锹，床上推枕。  
千手千眼，不审不审。  

释梵言　颂古九首　有句无句  
仰之弥高，鑽之弥固。  
昭昭明明，如藤倚树。  
大笑呵呵跨痀　牛，碧云缭绕无寻处。  

释梵言　颂古九首　云门放洞山三顿棒二首  
汗马功劳要立身，将军一等扫边尘。  
全身只待英雄士，不遇英雄愁杀人。  

释梵言　颂古九首　云门放洞山三顿棒二首  
查渡湖南涉路歧，云门不惜两茎眉。  
万古碧潭空界月，再三捞摝始应知。  

释梵言　颂古九首　斩猫  
当日临崖看浒眼，至今观水忆南泉。  
赵州头戴草鞋去，渔翁腰带好牵船。  

释梵言　颂古九首　赵州衫  
赵州老，对面人难晓。  
一归何处，青州布袄。  

释梵言　张提举到山有作  
清世朝贤难会面，岩堂语道霜风扇。  
借问何时出帝乡，笑云西蜀乌头贱。  
阿呵阿，谁人荐裴相，  
当年典豫章，不惜眉毛又相见。  

释方会　偈  
云盖是事不如，说禅似吞栗薄。  
若向此处会得，佛法天地悬殊。  

释方会　偈  
释迦老子著跌，偷笑云盖乱说。  
虽然世界坦平，也是将勤补拙。  

释方会　偈  
雪，雪，处处光辉明皎洁。  
黄河冻锁绝纖流，赫日光中须迸裂，  
那吒顶上吃蒺藜，金刚脚下流出血。  

释方会　偈  
薄福住杨歧，年来气力衰。  
寒风凋败叶，犹喜故人归。  
囉囉哩，拈上死柴头，  
且向无烟火。  

释方会　偈  
杨歧乍住屋壁疏，满床尽布雪真珠。  
缩却项，暗嗟吁。翻忆古人树下居。  

释方会　偈  
踏著秤锤硬似铁，痖子得梦向谁说。  
须弥顶上浪滔天，大洋海里遭火爇。  

释方会　偈  
杨歧无旨的，种田博饭吃。  
说梦老瞿昙，何处觅踪迹。  

释方会　偈二首  
杨歧一要，千圣同妙。  
布施大众，果然失照。  

释方会　偈二首  
杨歧一句，急著眼觑。  
长连床上，拈匙把箸。  

释方会　句  
渔翁未掷钓，跃鳞冲浪来。  

释方会　句  
剑为不平离实匣，药因救病出金瓶。  

释高　偈  
象王行，师子住，赤脚崑崙眉卓竖。  
寒山拾得笑呵呵，指点门前老松树。  

释谷泉　偈  
今朝甚好雪，纷纷如秋月。  
文殊不出头。普贤呈丑拙。  

释谷泉　偈  
今朝六月六，谷泉被气{上祝下土}。  
不是上天堂，便是入地狱  

释谷泉　省慈明禅师还而作偈  
相别而今又斗年，不知谁共对谈禅。  
一般秀色湘山里，汝自匡徒我自眠。  

释谷泉　书壁  
余此芭蕉庵，幽居堆云处。  
般般异境未暇数，且看矮松三四树。  
寒来烧枯杉，饥食大紫芋。  
而今抛之去，不知谁来住。  

释谷泉　有诣常宁拜舍利塔者以偈赠之  
诸禅结伴游玉塔，灵踪胜境将心劄。  
归来举似春如何，何似狂僧无缝塔。  
无缝塔，最难邈，  
岂同白玉受人踏。五湖四海尽云奔，  
踏破几多鞋与靸。无缝塔，  
甚匼匝，若遇同人方始答。  
忽然展手借样看，便与拦腮鼓一搭。  

释谷泉　赠古调奴  
我有山童名古调，不育经，  
不礼祖。解搬榾柮秗冬寒，  
随分衣裳破不补。会栽蔬，  
能种芋，千山万山去无懼。  

释光祚　偈  
东家李四婆，西家来乞火。  
门外立少时，嗔他停滞我。  
恶发走归家，虚心屋里坐。  
可怜群小儿，终日受饥饿。  
有眼不点晴，空锁髑髅破。  

释广灯　偈  
休休休，徒悠悠。  
钓竿长在手，鱼冷不吞钩。  

释广灯　临终偈  
南北无寸影，东西绝四邻。  
一息故乡信，晓风吹宿云。  

释广勤　句  
笔端造化如东君，著物不简亦不繁。  

释广原　答僧问佛法大意作偈  
刹刹现形仪，尘尘具觉知。  
性源常鼓浪，不悟未曾移。  

释果憃　颂  
南泉提起下刀诛，六臂修罗救得无。  
设使两堂俱道得，也应流血满街衢。  

释海印　偈  
道本无为，法非延促。  
一念万上，千古在目。  
月白风恬，山青水绿。  
法法现前，头头具足。  
祖意教意，非直非曲。  
要识文庐陵米价，会取山前麦熟。  

释洪海　别诸禅众  
万瓦禅林耸翠螺，四围山色玉新磨。  
恍疑别换胸怀子，霁月光风觉转多。  

释洪寿　闻堕薪有省作偈  
扑落非他物，纵横不是尘。  
山河及大地，全露法王身。  

释洪英　偈二首  
阿家尝醋三赤喙，新妇洗面摸著鼻。  
道吾答话得腰裩，玄沙开书是白纸。  

释洪英　偈二首  
万锻炉中铁蒺藜，直须高价莫饶伊。  
横来竖去呵呵笑，一任旁人鼓是非。  

释洪英　偈三首  
青山重叠叠，绿水响潺潺。  
未到悬崖处，抬头子细看。  

释洪英　偈三首  
宝峰高士罕曾至，岩前雪压枯松倒。  
岭前岭后野猿啼，一条古路清风扫。  

释洪英　偈三首  
石门{左山右戲}巑铁关牢，举目重重万仞高。  
无角铁牛冲得破，毗卢海内作波涛。  

释洪英　句  
一句不遑无著问，迄今犹作野盘僧。  

释洪英　句  
喜得狼烟息，弓弰壁上悬。  

释洪英　句  
天际雪埋千尺石，洞门冻折数株松。  

释洪英　句  
不到乌江畔，知君未肯休。  

释怀敞　与荣西  
不露锋芒意已彰，扬眉早堕识情乡。  
著衣吃饭自成现，打瓦鑽龟空着忙。  
若信师姑元女子，无疑日本即南唐。  
一天月色澄江上，底意分明不覆藏。  

释怀古　灞陵秋居酬友人见寄  
灞陵秋负期，独客自怀悲。  
远水去无极，离人来几时，  
暝烟沈古道，寒日堕乔枝。  
寄信遥天外，殷勤说白髭。  

释怀古　草  
漠漠更离离，间吟笑复悲。  
六朝争战处，千载寂寥时。  
阵阔围空垒，丛疏露断碑。  
不堪残照外，牧笛隔烟吹。  

释怀古　句  
雾开离草迥，风逆到花迟。  

释怀古　烂柯山二首  
仙家轻岁月，浮世重光阴。  
白发有先后，青山无古今。  
局终柯已烂，尘散海忧海。  
若觅长生路，烟霞无处寻。  

释怀古　烂柯山二首  
王质烂柯事，传闻不在疑。  
百年容易客，一局等间棋。  
此著有谁见，无言祇自知。  
石桥南畔路，依旧日斜晖。  

释怀古　寺居寄简长  
雪苑东山寺，山深少往还。  
红尘无梦想，白日自安间。  
杖履苔花上，香灯树影间。  
何须更飞锡，归隐沃洲山。  

释怀古　送田锡下第归宁  
念别孤亲久，无成万里归。  
算程芳草尽，去国故人稀。  
栈阁浮空险，刀州入望微。  
前期有公薦，莫愧老莱衣。  

释怀古　闻蛩  
幽虫侵暮急，断续苦相亲。  
夜魄沈荒垒，寒声出壤邻。  
霜清空思切，秋永几愁新。  
徒感流年鬓，茎茎暗结银。  

释怀古　原居早秋  
秋生深径里，老病眼慵开。  
户外行人绝，林间朔吹回，  
乱蛩鸣古堑，残日照荒台。  
唯有他山约，相亲入望来。  

释怀古　赠万年胡主簿  
廉可继悬鱼，官清术有馀。  
民田侵废苑，公署似间居。  
草长通囹圄，花飞落簿书。  
见君松操直，经考只如初。  

释怀悟　庐山白莲社  
晋室陵迟帝纪侵，群英晦迹匡山阴。  
楼烦大士麾斋尾，十七高贤争扣几。  

释怀悟　庐山白莲社  
才高孰谓文中龙，返使伊人思谢公。  
烟飞露滴玉池空，雪莲蘸影摇秋风。  

释怀贤　园通白衣阁  
白衣阁外绕珠栏，人在琉璃菡萏间。  
谁把此花为刻漏，修行不放一时间。  

释怀祥　偈  
南山高，北出低，日出东方夜落西。  
白牛上树觅不得，鸟鸡入水大家知。  

释怀志　答惠洪问住山  
万机俱罢付疾憨，踪迹常容野鹿参。  
不脱麻衣拳作枕，几生梦在绿萝庵。  

释怀志　答惠洪问住山  
山中住，独掩柴门无别趣，  
三个柴头品字煨，不用援毫文彩露。  

释辉　古藤  
翠盖阴森高隐鹤，修条屈曲暗藏蛇。  
闲来兀坐莓苔石，时见山禽扑落花。  

释辉　句  
丁宁童子休教扫，留取窗前当雪看。  

释辉　梅花  
我见庭梅六十春，当时初见已轮囷。  
人老只道梅花老，不道梅花老笑人。  

释辉　木芙蓉  
霜深才吐艳，日暮更饶红。  
掩映残荷浦，冯夷败菊业。  

释辉　润州  
北固楼前一笛风，断云飞出建章宫。  
江南二月多芳草，春在蒙蒙细雨中。  

释辉　题洞灵观  
古观多松桧，幽期近暮秋。  
坐看新月上，间见断云愁。  
野思同花鸟，乡情隔岛洲。  
轻寒披鹤氅，隐几自搔头。  

释晦机　滕王阁  
槛外长江去不回，槛前杨柳后人栽。  
当时唯有西山在，曾见滕王歌舞来。  

释晦山　曹山寺  
千年荷玉紫云蟠，偶翳浮尘影欲寒。  
不是老人重着力，雨花洞口棘漫漫。  

释惠崇　池上鹭分赋得明字  
雨绝方塘溢，迟徊不复惊。  
曝翎沙日暖，引步岛风清。  
照水千寻迥，栖烟一点明。  
主人池上凤，见尔忆蓬瀛。  

释惠崇　访杨云卿淮上别墅  
地近得频到，相携向野亭。  
河分冈势断，春入烧痕青。  
望久人收钓，吟馀鹤振翎。  
不愁归路晚，明月上前汀。  

释惠崇　古塞曲  
边烽久不息，戍鼓何鼟鼟。  
五月无青草，滂沱流断冰。  
胡儿昧形胜，汉骑恣凭陵。  
出号朔风起，受降沙垒崩。  
楼烦已纳款，天意口威稜。  
归佩封侯印，喧然世所称。  

释惠崇　句  
久别年颜改，相逢夜话长。  

释惠崇　句  
河来天上阔，云度月边轻。  

释惠崇　句  
鹤传沧海信，僧和白云诗。  

释惠崇　句  
鹤惊金刹露，龙蛰玉瓶泉。  

释惠崇　句  
花漏沉山月，云衣起海风。  

释惠崇　句  
花月病怀看酒谱，云萝幽信著茶经。  

释惠崇　句  
画鹢浮秋浪，金铙响夕云。  

释惠崇　句  
剑静龙归匣，旗闲虎绕竿。  

释惠崇　句  
剑佩明山雪，旌旗湿海云。  

释惠崇　句  
江花凌霰发，山溜入池深。  

释惠崇　句  
惊蝉移古柳，斗雀堕寒庭。  

释惠崇　句  
井含春气碧，楼转夕阴清。  

释惠崇　句  
寒禽栖古柳，破月入微云。  

释惠崇　句  
境闲僧渡水，云尽鹤盘空。  

释惠崇　句  
海鸥听舜乐，山鬼醉尧觞。  

释惠崇　句  
卷幔来凤远，移牀得月多。  

释惠崇　句  
潏潏药泉来石窦，霏霏茶霭出林梢。  

释惠崇　句  
空潭闻鹿饮，疏树见僧行。  

释惠崇　句  
旷野行人少，长河去鸟平。  

释惠崇　句  
岚重琴棋湿，风长枕簟寒。  

释惠崇　句  
坐石云生袖，添泉月入瓶。  

释惠崇　句  
离碛雁冲雪，渡河人上冰。  

释惠崇　句  
林断城隍出，江分岛屿回。  

释惠崇　句  
岭暮清猿急，江寒白鸟稀。  

释惠崇　句  
景霁云回合，秋生树动摇。  

释惠崇　句  
风暖鸟巢木，日高人灌园。  

释惠崇　句  
白浪分吴国，青山隔楚天。  

释惠崇　句  
残月楚山晓，孤烟江弐春。  

释惠崇　句  
长风跃马路，小雪射雕天。  

释惠崇　句  
春浅冰生井，宵分月上轩。  

释惠崇　句  
丹枫映郭迥，绿屿背江深。  

释惠崇　句  
地形吞蜀尽，江势抱蛮回。  

释惠崇　句  
地遥群马小，天阔一雕平。  

释惠崇　句  
渡河风动旆，巡部雨沾车。  

释惠崇　句  
对酒淮潮起，题诗楚月新。  

释惠崇　句  
多年不道姓，几日旋移家。  

释惠崇　句  
寒灯催興尽，晓角唤春归。  

释惠崇　句  
梵容分古像，唐语入新经。  

释惠崇　句  
楼中天姥月，座上杜陵人。  

释惠崇　句  
峰后月明秋啸去，水边林影晚樵还。  

释惠崇　句  
拂石云离帚，尝茶月入铛。  

释惠崇　句  
孤云还静境，远籁发秋空。  

释惠崇　句  
古路随岗起，秋帆转浦斜。  

释惠崇　句  
古木风烟尽，寒潭星斗深。  

释惠崇　句  
古戍生烟直，平沙落日迟。  

释惠崇　句  
关河双鬓白，风雪一灯青。  

释惠崇　句  
归禽动疏竹，落果响寒塘。  

释惠崇　句  
圭窦先知晓，盆池别见天。  

释惠崇　句  
浪经蛟浦阔，山入鬼门寒。  

释惠崇　句  
海人来相鹤，山狖下听琴。  

释惠崇　句  
繁霜衣上积，残月马前低。  

释惠崇　句  
夜阑潮动舸，秋迥月临城。  

释惠崇　句  
万国无刑治，三边不战平。  

释惠崇　句  
危溜含清瑟，飞花点玉觞。  

释惠崇　句  
围棋分雪石，汲井动金沙。  

释惠崇　句  
露馆涛惊枕，空庭月伴琴。  

释惠崇　句  
晓风飘磬远，暮雪入廊深。  

释惠崇　句  
来时云拥衲，别夜月随筇。  

释惠崇　句  
行县山迎舸，论兵云绕旗。  

释惠崇　句  
喧风生木末，迟景入泉心。  

释惠崇　句  
掩门青桧老，山寺白髭长。  

释惠崇　句  
雁行沈古戍，雕影转寒沙。  

释惠崇　句  
野人传相鹤，山叟学弹琴。  

释惠崇　句  
探骑通番垒，降兵逐汉旗。  

释惠崇　句  
夜梵通云窦，秋香满石丛。  

释惠崇　句  
湘云随雁断，楚路背人遥。  

释惠崇　句  
移家临醜石，租地得灵泉。  

释惠崇　句  
遗偈传诸国，留真在一峰。  

释惠崇　句  
阴井生秋早，明河转曙迟。  

释惠崇　句  
远屿迎墙出，寒林带岸回。  

释惠崇　句  
月高山舍迥，霜落石门深。  

释惠崇　句  
月露疏寒析，云涛闪画旗。  

释惠崇　句  
云残僧扫石，风动鹤归松。  

释惠崇　句  
云阴移汉塞，石色入秦天。  

释惠崇　句  
中食下林狖，夜禅移塿狐。  

释惠崇　句  
朱旗凌雪卷，画角入云吹。  

释惠崇　句  
竹风惊宿鹤，潭月戏春鹥。  

释惠崇　句  
著书惊日短，弹剑惜春深。  

释惠崇　句  
叶影风中尽，虫声月下多。  

释惠崇　句  
暝鹤栖金刹，秋僧过石桥。  

释惠崇　句  
露寒金掌重，天近玉绳低。  

释惠崇　句  
露下牛羊静，河明桑柘空。  

释惠崇　句  
路横岗烧断，风转浦帆斜。  

释惠崇　句  
乱水僧频过，荒林鹤不还。  

释惠崇　句  
落潮鸣下岸，飞雨暗中峰。  

释惠崇　句  
马渡冰河阔，雕盘喷日高。  

释惠崇　句  
斜吹鸣金锡，归云拥石床。  

释惠崇　句  
门掩前朝树，心垂别郡峰。  

释惠崇　句  
锁城山月上，吹角海鸥惊。  

释惠崇　句  
霓旌摇曙景，凤吹绕春云。  

释惠崇　句  
鸟归杉随雪，僧去石沉云。  

释惠崇　句  
鸟暝风沉角，天清月上旗。  

释惠崇　句  
品画逢名岳，横琴忆古贤。  

释惠崇　句  
松风传夕磬，豨雾拥春灯。  

释惠崇　句  
磬断虫声出，峰迥鹤影沉。  

释惠崇　句  
秋近草虫乱，夜遥霜月低。  

释惠崇　句  
秋声动群木，暮色起千山。  

释惠崇　句  
人归冈舍迥，雁遇诸田遥。  

释惠崇　句  
人游曲江少，草入未央深。  

释惠崇　句  
日躔黄道迥，春入紫微深。  

释惠崇　句  
杀气生龙剑，威风动虎旗。  

释惠崇　句  
山色临巴迥，江流入汉清。  

释惠崇　句  
扇声犹泛暑，井气忽生秋。  

释惠崇　句  
霜多秦木迥，云尽汉山孤。  

释惠崇　句  
禽寒时动竹，露重忽翻荷。  

释惠崇　句  
松风吹发乱，岩溜溅棋寒。  

释惠崇　拟古  
幽禽迎曙响，桂木含春荣。  
独有绮窗妇，耿耿万里情。  
尘色皓鸳幌，日华明风筝。  
高盖久不返，中宵自怀贞。  

释惠崇　塞上赠王太尉  
飞将是嫖姚，行营已近辽。  
河冰坚度马，塞雪密藏雕。  
败虏残旗在，全军列帐遥。  
传呼更号令，今夜取天骄。  

释惠崇　剡中秋怀昼师  
秋生剡江濆，清气日泱漭。  
云归树欲无，潮落山疑长。  
偶坐还独谣，故人在遐想。  
夕景孤屿明，暗虫四邻响。  
神会如自存，安知途路广。  

释惠崇　书林逸人壁  
诗语动惊众，谁知慕隐沦。  
水烟常似暝，林雪乍如春。  
薄酒懒邀客，好书愁借人。  
有时行药去，忘却戴纱巾。  

释惠崇　送安学士守睦州  
白浪满遥程，公衙□□声。  
海帆通夜市，山雨遍春耕。  
古意随琴远，离愁对酒轻。  
三吴窥列宿，知傍隼旟明。  

释惠崇　题石桥  
千寻亘绝险，危步想仙翁。  
日上霞纹断，春生雪溜空。  
虹形离碧水，轮势入青穹。  
人世何由及，唯应天汉通。  

释惠崇　晚夏夜简程至  
中夕坐清簟，繁星时复流。  
扇声微变暑，井气忽生秋。  
为客方经楚，思乡欲上楼。  
云山殊未返，相顾两悠悠。  

释惠崇　效古  
清都绿玉树，灼烁瑶台春。  
攀花弄秀色，远赠天仙人。  
香风送紫蕊，直到扶桑津。  
取掇世上艳，所贵心之珍。  
相思传一笑，聊欲示情亲。  

释惠崇　赠文兆  
偶依京寺住，谁复得相寻。  
独鹤窥朝讲，邻僧听夜琴。  
注瓶沙井远，鸣磬雪房深。  
久与松萝别，空悬王屋心。  

释惠崇　赠吴黔山人  
三年不下岳，衣屦古苔侵。  
石涧探幽步，风泉得句心。  
黄猿知日暝，青树觉春深。  
又向南峰住，时时许我寻。  

释惠崇　中夜起  
初月不到晓，夜色何冥冥。  
独立秋江上，风波卷寒星。  

释惠高　郊行  
野田分路入谁家，绿树鸣莺坎闹蛙。  
过午歇凉人睡足，村村水满稻吹花。  

释惠涣　送王山人归隐  
山人惟委命，岂恋世尘间。  
干禄不得志，移家住远山。  
醉眠溪石静，吟倚草堂间。  
到想无馀事，林僧日往还。  

释惠觉　句  
澜深鱼自跃，风暖客还来。  

释惠觉　题大慈坞祖塔院  
谷口两三家，平田一望赊。  
春深多遇雨，夜静独鸣蛙。  
云暗未通月，林香始辨花。  
谁惊孤枕晓，涛白捲江沙。  

释惠琏　别赵莘老  
十里青山照眼，一篷疏雨催诗。  
记取江边作别，烟村梅子黄时。  

释惠琏　多雨  
尽道春多雨，伤摧花易空。  
不知春态度，尤在雨阴中。  

释惠琏　古意  
杏花枝头蛱蝶飞，似郎游冶忘归时。  
杏花落尽蛱蝶去，郎不归来向底嬉。  

释惠琏　句  
瘦倚疏篁半出墙。  

释惠琏　客愁  
向来春兴自不浅，老去客愁还复深。  
半夜蜀禽呼梦破，柳风桃雨总关心。  

释惠琏　梅花  
梦断笛悲风渚，吹兰月淡烟村。  
空想暗香靓色，难招口口口魂。  

释惠琏　书粢上人庵  
雨馀野禽声断续，清阴碧流绕茅屋。  
道人乞食晚未归，独向残阳淡云木。  

释惠琏　野月  
野月今宵满，小庭人共瞻。  
却愁人去后，残魄独窥檐。  

释惠琏　舟行寒江曲港  
扬帆出浦又入浦，转盼顺风还逆风。  
芦叶萧萧两岸合，蓼花细细一川红。  
鸥兼野鹜冲行棹，浪挟汀沙打卧篷。  
行李向来吾自决，漫将晴雨问渔翁。  

释惠隆　句  
绕砌浅莎鸣织，断檐残雨挂游丝。  

释惠明　手影戏  
三尺生绡作戏台，全凭十指逞诙谐。  
有时明月灯窗下，一笑还从掌握来。  

释惠明　咏菖蒲  
根下尘泥一点无，性便泉石爱清孤。  
当时不惹湘江恨，叶叶如何有泪珠。  

释惠日　白莲花  
神物何由测，芬陀陆地兴。  
素芳呈玉雪，梵刹笔丘陵。  
换额从偏霸，县碑自老僧。  
扎勤勤来者，期使续千灯。  

释惠日　白莲花  
白羽芬葩陆地莲，可曾遥电水中天。  
肯于素鲑分新洁，不与红酣斗碧鲜。  
玉井无因斯摘实，金园有兆必开先。  
应知瑞兴优云羔，一朵胜芳万古傅。  

释惠嵩　天台道中  
满川梨雪照斜曛，野水交流路不分。  
隔岸一声牛背笛，和风吹落渡头云。  

释惠臻　句  
祸来患至不由人，土地伽蓝固弗灵。  

释慧初　偈二首  
一趯趯翻四大海，一拳拳倒须弥山。  
佛祖位中留不住，又吹渔笛汨罗湾。  

释慧初　偈二首  
九月二十五，聚头相共举。  
瞎却正法眼，拈却云门普。  
德山不会说禅，赢得村歌社舞。  
阿呵呵，逻逻哩。  

释慧方　偈三首  
沔水江头叫一声，此时方得契平生。  
多年不识重相见，千圣同归一路行。  

释慧方　偈三首  
临老方称住持，全无些子玄机。  
开口十字九乖，问东便乃答西。  
如斯出世，讨甚玄微。  
有时拈三放两，有时就令而施。  
虽然如是，同道方知。  

释慧方　偈三首  
达磨祖师在脚底，踏不著兮提不起。  
子细当头放下看，病在当时谁手里。  
张公会看脉，李公会使药，  
两个竞头医，一时用不着。  
药不相投，错错，  
吃茶去。  

释慧方　颂古三十八首  
金槌影动，宝剑光寒。  
百万之众，齐著眼看。  

释慧方　颂古三十八首  
文殊弹指，罔明出定。  
今日重新，打翻旧令。  

释慧方　颂古三十八首  
善财拈起一枝草，持来度与文殊老。  
杀活虽然在手中，遍界不藏光杲杲。  

释慧方　颂古三十八首  
灵山用处许谁知，迦叶偷颜笑展眉。  
动便最初先漏泄，儿孙扶取上玄机。  

释慧方　颂古三十八首  
不是风旛不是心，从来只为少知音。  
举头万里长空外，唯见白云流水深。  

释慧方　颂古三十八首  
布毛一吹，当下知归。  
冷光遍地，独露针锥。  

释慧方　颂古三十八首  
卷起堂堂露眼睛，拈来觌面更相呈。  
鼻头脱尽谁能觑，把手归来相并行。  

释慧方　颂古三十八首  
日面月面，头头出现。  
捏聚放开，成团万片。  

释慧方　颂古三十八首  
挂拂亲遭喝，当下舌头脱。  
把起便相呈，为君重提掇。  
要知三日聋，大地如尘末。  

释慧方　颂古三十八首  
南泉提起为诸人，自是诸人眼不亲。  
付与赵州呈好手，拈来觌面便翻身。  

释慧方　颂古三十八首  
闭户敲门向谁道，遂公言下便知归。  
从前活计都抛下，争奈时人会者稀。  

释慧方　颂古三十八首  
一口吸西江，通身不隐藏。  
圣凡不到处，顶上放祥光。  

释慧方　颂古三十八首  
药山用处少人扶，堪笑云岩与道吾。  
犹向荣枯生解会，岂知潘阆倒骑驴。  

释慧方　颂古三十八首  
觌面难藏向上机，家风千古为人施。  
银山铁壁重重透，赖有丹霞院主知。  

释慧方　颂古三十八首  
异类中行得自由，须知千圣亦难收。  
和光日照溪山晓，笑指乾坤那一头。  

释慧方　颂古三十八首  
插锹叉手异何同，要显全机立大功。  
虽然有数通呈了，留得高传振祖风。  

释慧方　颂古三十八首  
捧来前面请安名，黄蘖高高唤一声。  
剖出从前真面目，从兹佐得国风清。  

释慧方　颂古三十八首  
赵州曾探水，茱萸无一滴。  
东觑西觑了，拄杖便靠壁。  
沧海深处归，何人辨端的。  

释慧方　颂古三十八首  
台山路上人难进，独有赵州亲到来。  
勘破老婆回首处，从此行人眼不开。  

释慧方　颂古三十八首  
狗子佛性无，宝剑出规模。  
落在将军手，横按立当途。  

释慧方　颂古三十八首  
裂破须弥鼻孔，踏反大海乾坤。  
面前百千诸佛，尽是我家儿孙。  

释慧方　颂古三十八首  
赵州滋味最为亲，覿面承担有几人。  
三度传来亲切处，馨香满口又全真。  

释慧方　颂古三十八首  
报客传言信已通，叉手低头便鞠躬。  
对面一双青白眼，当头蹉过住山翁。  

释慧方　颂古三十八首  
老作丛林是赵州，两拳提起不轻酬。  
无星秤在当人手，斤两都卢在里头。  

释慧方　颂古三十八首  
睦州担板几人扶，丧者多应在半途。  
言下要教通彻去，迥然心眼雇醒甦。  

释慧方　颂古三十八首  
坏与不坏，言端语端。  
舌头咬破，自觉心酸。  
大随投子，终无两般。  
万里区区，独自往还。  

释慧方　颂古三十八首  
桃花端的悟灵云，添得玄沙劫外春。  
满地不知何处去，尘尘刹刹露全身。  

释慧方　颂古三十八首  
曾透龙潭向上机，便将一棒力横挥。  
当头突出何人辨，只许丛林作者知。  

释慧方　颂古三十八首  
生邪不道，死邪不道，  
一片清风闹浩浩。一时漏泄道吾机，  
反著襕衫倒顶帽。  

释慧方　颂古三十八首  
风信不来春色老，却忆后园驴吃草。  
满天明月赠行人，野客溪边归路早。  

释慧方　颂古三十八首  
树倒藤枯笑未休，个中谁解辨宗由。  
堂堂蹉路沩山老，空去空来一肚愁。  

释慧方　颂古三十八首  
添得沩山笑转新，当时觌面已呈君。  
明招漏泄沩山句，无限风光付与人。  

释慧方　颂古三十八首  
东岭西岩咱暗通，有谁曾见老乾峰。  
云门把手虽同步，白云飞盖月含空。  

释慧方　颂古三十八首  
三种病兮二种光，法身於此露堂堂。  
时人不会个中意，犹把汉身谩度量。  

释慧方　颂古三十八首  
滔滔无问说，只为太亲切。  
有谁曾共闻，山河齐漏泄。  

释慧方　颂古三十八首  
云门透法身，分明语露亲。  
移步登山顶，峰高与月邻。  

释慧方　颂古三十八首  
问佛还云是惠超，和根带子上枝条。  
春风浩浩难回避，发起乾坤那一苗。  

释慧方　颂古三十八首  
亲得摇来始息狂，风动荷花满座香。  
自从一得真归趣，无意凉人人自凉。  

释慧观　偈  
前付落叶尽，深院桂花残。  
此夜初冬节，从兹特地寒。  

释慧光　偈  
不用求真，何须息见，  
倒骑牛兮入佛殿。羌笛一声天地空，  
不知谁识瞿昙面。  

释慧光　颂古五首  
雨洗淡红桃萼嫩，风摇浅碧柳丝轻。  
白云影里怪石露，绿水光中古木清。  

释慧光　颂古五首  
窣堵古形仪，未举已先知。  
巍然存海底，影落树头辉。  

释慧光　颂古五首  
偷吃油糍，卖弄口觜。  
年老成魔，谩神吓鬼。  

释慧光　颂古五首  
一吹无孔笛，一抚没弦琴。  
一曲两曲无人会，雨过夜塘秋水深。  

释慧光　颂古五首  
狗子无佛性，全提摩竭令。  
才拟犯锋鋩，丧却穷性命。  

释慧晖　答云居西和尚偈  
和尚不知禅，困来便打眠。  
泥牛吃水草，木马咬瓦砖。  

释慧晖　和芙蓉和尚四句偈颂　解针枯骨吟  
宫漏沉沉夜色深，灯残火尽绝知音。  
木人位转玉绳晓，石女梦回霜满襟。  

释慧晖　和芙蓉和尚四句偈颂　妙唱不干舌  
如如寂灭自无情，一句从来本见成。  
舌运广长元不间，雪峰相见望州亭。  

释慧晖　和芙蓉和尚四句偈颂　死蛇惊出草  
金鞭遥指玉堂寒，惊起将军夜出关。  
三尺镆铘清四海，搀枪一扫绝痴顽。  

释慧晖　和芙蓉和尚四句偈颂　铁锯舞三台  
铁牛无角卧山坡，鞭起如飞见也么。  
闹市横骑人不会，抬头鹞子过新罗。  

释慧晖　和先师宏智和尚五转位颂　金针去复来  
清虚大道长安路，往复何曾有间然。  
暗去明来锋不露，渠侬始不堕中边。  

释慧晖　和先师宏智和尚五转位颂　秦宫照胆寒  
岩房阗寂冷如冰，妙得冥符处处灵。  
转侧依忘功就位，回头失却楚王城。  

释慧晖　和先师宏智和尚五转位颂　深岩藏白额  
白额藏岩烟雾昏，异中来也自惊群。  
草深直下无寻处，触著轻轻祸到门。  

释慧晖　和先师宏智和尚五转位颂　五天银烛辉  
五天皎皎玉轮孤，一转光分鉴五湖。  
阔步却来游幻海，十方沙界大毗卢。  

释慧晖　和先师宏智和尚五转位颂　匣里青蛇吼  
宝剑横斜天欲晓，洗净魔佛逼人寒。  
匣中阴阴光生处，衲子徒将正眼看。  

释慧晖　偈十首  
外罢诸缘绝言语，内无喘息合幽玄。  
心如墙壁忘功处，以入道源空劫前。  

释慧晖　偈十首  
一回转意光，千里绝情方。  
悟后梦醒后，孤然坐古堂。  

释慧晖　偈十首  
少而可努力，老而可歇心。  
都卢懒万事，双眸泪湿襟。  

释慧晖　偈十首  
直下拨开木上座，蓦端握却毫长老。  
衲僧气宇乾坤外，一夜寒冰通体到。  

释慧晖　偈十首  
玉人深睡澄潭妙，石汉眼开花岳笑。  
不是今朝新发悟，三生大定了知少。  

释慧晖　偈十首  
一回得妙，二度忘妙。  
急急归云，堆堆白云。  
别增真照，殊出月照。  
芬芸百花，馥郁红花。  
春窗暖笑，破家好笑。  

释慧晖　偈十首  
人间无佛时，早是如来机。  
世界无尘境，新看深妙奇。  
若具此眼，便人天师。  
忽有这汉，何用拟议。  

释慧晖　偈十首  
定林只履，天台楖{左木右栗}。  
鈯斧住山，横担镔铁。  
独有云床老胡僧，从见夜中天上月。  
目前无极分外心，少室花容是妙诀。  

释慧晖　偈十首  
正偏融融而路断於鸟道之表，君臣堂堂而容俨於玉殿之中。  
到底难说，妙处绝同。  
别得傍道，见万年松。  

释慧晖　偈十首  
皎皎而月澄，岭上之孤松。  
凄凄而风渡，半夜之空中。  
深深也妙诀，自坐少林之峰。  
了了也真气，元居虚谷之功。  

释慧晖　偈四首  
朔风凛凛扫寒林，叶落归根露赤心。  
万派朝宗船到岩，六客虚映芥投针。  
本成现，莫他寻，  
性地闲闲耀古今。户外冻消春色动，  
四山浑作木龙吟。  

释慧晖　偈四首  
巢知风，穴知雨，  
甜者甜苦者苦。不须计较作思量，  
五五从来二十五。万般施设到平常，  
此是丛林饱参句。  

释慧晖　偈四首  
谷之神，枢之要。  
里许旁参，回途得妙。  
云虽动而常闲，月虽晦而弥照。  
宾主交参，正偏兼到。  
十洲春尽花凋残，珊瑚树林日杲杲。  

释慧晖　偈四首  
皮肤脱落绝方隅，明了身心一物无。  
妙入道寰深静处，玉人端驭白牛车。  

释慧晖　偈颂三十首  
只个玄妙诀，从来无异辙。  
拨开千嶂云，放出一天月。  
建化门头事，山僧未曾说。  
再来花木春，佛祖也难决。  

释慧晖　偈颂三十首  
衲僧活眼晴，见破四天明。  
六门之活计，处处而现成。  

释慧晖　偈颂三十首  
家风是自己，自己是家风。  
一如身心眼，全体是玄翁。  

释慧晖　偈颂三十首  
直把肌弥锤子，正打虚空鼓子。  
稳坐寥寥而不妨，全身寂寂而忘志。  

释慧晖　偈颂三十首  
吾门广大，从古难入。  
徒展两脚，不蹈阶级。  
元非宫内，岂得建立。  

释慧晖　偈颂三十首  
青山山上，白云云下。  
户外水寒，波心船点。  

释慧晖　偈颂三十首  
妙处彻底妙，玄处彻底玄。  
独知分外事，谁见壶中天。  

释慧晖　偈颂三十首  
真到做处，清虚妙体。  
时时随后，步步在前。  

释慧晖　偈颂三十首  
以大圆觉为我伽蓝，山河大地日月星辰。  
身心安居平等性智，天上天下唯我独尊。  

释慧晖　偈颂三十首  
玉龙起雨上东天，石虎出风下北山。  
夜兔穿云南海底，昼乌破暗西畔岩。  

释慧晖　偈颂三十首  
家传妙旨不言语，洞上真机绝外来。  
若有人云知父道，孤然孙子笑咍咍。  

释慧晖　偈颂三十首  
路遮户外，家包云中。  
客游三月，主居月宫。  

释慧晖　偈颂三十首  
风波灭尽而悔当时之事，碧海澄明而恨十分之恩。  
潭水月落而带清光之影，壶天云尽而存青霄之晴。  
棱棱一气未生，凄凄一神未现。  
默默风未起波，皎皎月未发光。  
历历历万象未乱，明明森罗未参。  

释慧晖　偈颂三十首  
佛日高悬，祖月弥朗。  
僧云漫漫，法雨浩浩。  
禅林花发，教风春迎。  

释慧晖　偈颂三十首  
春色千要花正开，秋潭万水月犹明。  
夏热绿杨影满地，冬寒白树覆前庭。  

释慧晖　偈颂三十首  
少室胡僧，履子留只。  
米树应供，趺子出双。  
新丰老人，问杀首座。  
大阳兄者，兼养青鹞。  

释慧晖　偈颂三十首  
枯木云笼秀，云中袍玉立。  
寒潭月夜圆，潭底侵鱼入。  
回头开正眼，头上戴帽出。  
芳草破春烟，草芊拂天内。  

释慧晖　偈颂三十首  
绿岩枯木，不落人间。  
红谷芳草，不厌温寒。  
西南东北，各不相关。  

释慧晖　偈颂三十首  
圆蟾出冷，晶旭入暖。  
惠光破暗，才辉照明。  

释慧晖　偈颂三十首  
运步堂堂，通身历历。  
东道西说，南来北去。  
全得寸心，直用尺情。  

释慧晖　偈颂三十首  
古佛道场，尚乘车子。  
澄源潭水，犹棹孤舟。  
夜鹤穿潭底，云月落银笼。  
天龙无雨，汗马而无鞭也。  
从此出生犊牛儿，金吼银声满芦水。  
微毛依旧正受中，玄角又带漫雪草。  
一回倒骑牧童梦，数笛吹来樵子歌。  

释慧晖　偈颂三十首  
行脚大事，一段宗要。  
直拈起兔角佛杖，正举著龟毛祖拂。  
若人拈起举著时，人尽有礼谢在时。  

释慧晖　偈颂三十首  
花露残春一样芳，月余潭底万年光。  
水脉冷寒凉焇焇，云形虚幕露堂堂。  

释慧晖　偈颂三十首  
春梦朦胧，秋月玲珑。  
夏凉寂寂，冬寒空空。  

释慧晖　偈颂三十首  
梁土皇帝，南天太子。  
相见端的，不识妙旨。  
廓然不识莫公私，太子皇帝对面时。  
一片檀香炉上火，残红吹起发花枝。  

释慧晖　偈颂三十首  
灵剑刃辉在匣中，清光所照侵虚空。  
密通消息不传句，天上人间功不同。  

释慧晖　偈颂三十首  
有时破关知落处，有时透关契密旨。  
有时妙容拜位里，有时光烛嘱机头。  
个中有体有宾主，个中有宛转傍参。  

释慧晖　偈颂三十首  
朝说暮说，出广长舌。  
坐卧经行，万里镔铁。  

释慧晖　偈颂三十首  
一段大事，古今难道。  
三乘曲说，去来易空。  
衲僧眼目，端的无工。  
禅和信趣，脱然绝踪。  

释慧晖　偈颂三十首  
不夜真灯，破夜心月。  
穿日玄谈，不日妙诀。  
一句了然，不涉途辙。  

释慧晖　偈颂四十一首  
山上栏外，水下槛前。  
夜兔光雪，昼乌辉火。  
黄头出妙，净名入玄。  
胡僧印心，卢公传衣。  
张三野曲，李四樵歌。  
船动碧波，海浸孤天。  

释慧晖　偈颂四十一首  
陬月今朝三五风，岭头雪气缚寒松。  
不知枯木得胡信，含玉灵花春梦中。  
瑞鸟飞来千万峰，祥鱼行过二三众。  
纷然相见主人眼，历历双眸处处通。  

释慧晖　偈颂四十一首  
如月今朝一日晨，风光破玉百花新。  
西来本祖再来也，万岳千峰皆是亲。  

释慧晖　偈颂四十一首  
竺土之大仙，今日告涅盘。  
鹤林之米子，当下得枯偏。  

释慧晖　偈颂四十一首  
学者恒沙无一悟，过在他讨舌头路。  
欲得忘形泯踪迹，努力殷勤空里步。  

释慧晖　偈颂四十一首  
花月今朝朔旭前，桂轮普转满天边。  
枝花馥郁清香在，乌鹊从来同夜蟾。  

释慧晖　偈颂四十一首  
花落秦川流水香，雨清荷玉妙珠藏。  
只么堂堂消息子，见来一点不相当。  
静夜钟声楼上冷，残春岑色付红阳。  
好是满堂孤峻处，不知人世见金章。  

释慧晖　偈颂四十一首  
桃红李白落空墀，天碧地青悬锦机。  
云鹤出笼过鸟道，饱参密旨不传时。  

释慧晖　偈颂四十一首  
余月今朝初一日，满山绿树影青青。  
异苗繁茂只斯是，大地全分画不成。  

释慧晖　偈颂四十一首  
千山郁密处，凉飘洗夏热。  
今日正当眼，利剑是镔铁。  

释慧晖　偈颂四十一首  
禁足护生曲直中，安居收念又机杇。  
一炉香气香满室，黄面老师弄拙巧。  

释慧晖　偈颂四十一首  
天桥横海上，石人走玉阶。  
玄源歌，孰得唱。  
妙唱奇，岂得知。  

释慧晖　偈颂四十一首  
皋月今朝初旭光，玉辉破暗露堂堂。  
日日分明久远事，威音那畔是时祥。  

释慧晖　偈颂四十一首  
君看五月半旬飔，山上雪花满地飞。  
乌鸡昨夜入云外，鹭鹤今朝出紫微。  
木马声声嘶北风，金鹅口口啼南枝。  
石翁气瘦运步断，玉士情丰竖拳稀。  

释慧晖　偈颂四十一首  
他家自有通霄路，何用从容求别路。  
巍巍绝顶落潭底，峭峭家风吹满路。  

释慧晖　偈颂四十一首  
且月今朝半夏辰，修行道者有疏亲。  
明头合暗宾中主，暗里含明主中宾。  
暗暗未明位里真，明明不暗目前人。  

释慧晖　偈颂四十一首  
寂灭真功元无体，无功妙旨太深深。  
同中有异粗中细，异中有同念里心。  

释慧晖　偈颂四十一首  
夜间洗热凉飘飘，六月皎然满天雪。  
青林日晚人归宅，红谷天明客唤月。  

释慧晖　偈颂四十一首  
玉机转侧金堂冷，石室斜开铁户明。  
木鸡唤月壶天晓，泥牛吼花客游城。  

释慧晖　偈颂四十一首  
诸佛出身处，东山水上行。  
宸闺垂玉帘，云榻拥天青。  

释慧晖　偈颂四十一首  
相月今朝日气旭，梧桐一叶落金风。  
秋声潇索黄文玉，山上满天愁人世。  
目前机用无分外，那里妙章绝万工。  
破梦蝶魂飞大空，失船钓客舣孤篷。  
胡文新送北来鸿，乡信始见他日功。  
旧山山转月明后，归路悠悠玉{左王中蒙}珑。  

释慧晖　偈颂四十一首  
金气黄枫半叶红，晚来渔客倚青松。  
多多动梦夜凉路，处处偷光午月峰。  
长安万里景，大阳千里道。  
大悲阁前是鼎州，黄鹤楼前鹦鹉洲。  

释慧晖　偈颂四十一首  
杀气到来黄叶秋，梧桐老冷随河流。  
人间天上无分晓，从古至今谁得酬。  
恁么辩得，尚带滞留。  
别得一路，正绝踪由。  

释慧晖　偈颂四十一首  
壮月今朝半月明，上来衲子眼瞞瞞。  
难瞒众眼病堂尅，何和洞家儿子情。  

释慧晖　偈颂四十一首  
传家清白，字字廓脱。  
玉袋金针，锋锋通达。  
今夜一轮月，千山万派流。  
不觉动壶铁，巍然没去留。  

释慧晖　偈颂四十一首  
玄月今朝白菊辰，含珠天草未开金。  
重阳九日初阳后，吹起香烟风正新。  

释慧晖　偈颂四十一首  
铁夫破梦五更前，石人开眼一壶天。  
木马过闾风化后，玉虎振威野渡边。  
主人稳坐草堂前，硬翁独卧万芊天。  
三个胡狲弄钱夜，格外难求宿鹤边。  

释慧晖　偈颂四十一首  
鬼箭南山射石虎，神锋北岳刺骊龙。  
好是满堂霜月夜，寒冰出火旧家风。  

释慧晖　偈颂四十一首  
阳月今朝初夜间，霜风吹地过金关。  
今宵分蓝开炉火，仁者眉毛烧却寒。  

释慧晖　偈颂四十一首  
小春霜刃，大家雪机。  
一堂禅侣，三世节制。  
时光可惜，岁花不留。  
自晨至暮，吃饭饮茶。  
道者一个，无得禅心。  
从生至老，著衣谈笑。  
道流半个，莫知自心。  
徒劳念情，不识玄旨，  
苦哉悲矣。贫道孤老，  
走年难击。谨劝云众，  
一生归信。  

释慧晖　偈颂四十一首  
弹指圆成八万门，掌中握却一乾坤。  
铁围倒入黄泉底，一句截流万水源。  

释慧晖　偈颂四十一首  
辜月今朝初一日，正当冬至满霜月。  
一阳佳节大家间，字字含玄向白日。  

释慧晖　偈颂四十一首  
风吹松雪月当空，一色功中转步同。  
刖路分时无雪月，合同一色落功功。  

释慧晖　偈颂四十一首  
璞玉光寒冰雪气，松柏操彰湛水里。  
分明消息砂中金，丈夫自有冲天志。  

释慧晖　偈颂四十一首  
除月今朝吉日朝，寒云断路韫天桥。  
纷飞白雪象王窟，骑底普贤在昨霄。  

释慧晖　偈颂四十一首  
寒夜无炭衰老衣，凉机透骨古堂微。  
霜辛雪苦慕先律，雨宿风餐圆后奇。  

释慧晖　偈颂四十一首  
北面半窗阴已极，南方全室阳斜得。  
不关阴气与阳光，岭上雪寒白似黑。  

释慧晖　偈颂四十一首  
寒凉彻骨时，通身难去处。  
其间有眼在，新丰一曲子。  

释慧晖　偈颂四十一首  
铁树风花物外春，一阳未发不传真。  
自斯织出锦机梦，江月布祥碧浪新。  

释慧晖　偈颂四十一首  
今宵分岁限阴阳，宾主交和曾不藏。  
寒雪苦辛霜后路，明朝明旭露春芳。  

释慧晖　偈颂四十一首  
玉珠连朵万年松，金鹤飞梢一样桐。  
三吉九祥当现座，千银七宝净慈峰。  

释慧晖　颂古十九首  
那吒太子本来身，卓卓无依不受尘。  
云散水流天地静，篱间黄菊正争春。  

释慧晖　颂古十九首  
是风是旙君莫疑，百草丛中信步归。  
王道太平无忌讳，戏蝶流莺绕树飞。  

释慧晖　颂古十九首  
不是风旙不是心，衲僧徒自强锥针。  
岩房雨过昏烟静，卧听凉风生竹林。  

释慧晖　颂古十九首  
一人道不落，一人道不昧。  
夜来一阵狂风生，浪打石头如粉碎。  

释慧晖　颂古十九首  
枯木岩前烟嶂昏，羚羊挂角觅无门。  
玉梭暗掷千峰外，一线虚通晓色分。  
瓜迥迥，绝瘢痕，万古寒潭搅不浑。  
正坐当堂金殿冷，回头尽是我儿孙。  

释慧晖　颂古十九首  
百尺竿头氎布巾，上头题作酒家春。  
相逢不饮空归去，洞里桃花笑杀人。  

释慧晖　颂古十九首  
庵主当年用得亲，衲僧眼里要生筋。  
赵州舌有龙泉剑，开口等閒疑杀人。  

释慧晖　颂古十九首  
重重去尽自平常，春暖风和日渐长。  
户外鸟啼声细碎，岩花狼藉满山房。  

释慧晖　颂古十九首  
翰墨场中唤得回，桂林昨夜觉花开。  
暗香漏泄通消息，散作人间调鼎才。  

释慧晖　颂古十九首  
非男女相独閒閒，正体堂堂孰可攀。  
一句不传千圣眼，九天风静月弯弯。  

释慧晖　颂古十九首  
上座莫要礼老朽，兴平未易扬家丑。  
尊贵从来不出门，渠侬岂在威音后。  

释慧晖　颂古十九首  
午夜山房月　2深，十分明白堕功勋。  
拨开向上通天窍，烟嶂重重不见人。  

释慧晖　颂古十九首  
故山岌岌锁寒烟，未肯将心轻授传。  
玉女夜寻无字印，石人遥指月明前。  

释慧晖　颂古十九首  
一片孤云不露丑，白云儿倚青山父。  
鹤巢灵滴梦初回，新月半钩升万户。  

释慧晖　颂古十九首  
寂寂无依病正深，雪老当年痕处针。  
一唤唤回春梦破，千山浑作木龙吟。  

释慧晖　颂古十九首  
心径苔生何处去，谢家人不在渔船。  
芦花万顷水天阔，白鸟深沉任转旋。  

释慧晖　颂古十九首  
不打飞鸢便到来，大圆镜里绝尘埃。  
东君节令分明也，桃李年年二月开。  

释慧晖　颂古十九首  
□世如来一口吞，故山深静月黄昏。  
光分顶后千门晓，坐看春回入烧痕。  

释慧晖　颂古十九首  
混而不杂体常虚，雪月交光类莫如。  
应处万端无挂碍，片云自在卷还舒。  

释慧晖　颂十六首  
一片天光三五负，玉墀吹断岭头松。  
巍然山上澄湛下，忽尔云同霜月中。  
堆堆全体乾坤里，密密满心天地表。  
碌碌{左石右山}{左石右山}通用眼，骊珠击碎草芊忡。  

释慧晖　颂十六首  
路断无依著，满船乘雪月。  
夜午不相关，全体蹈全铁。  
唱出归家歌，恣吹还乡曲。  
从斯野子梦，徒尔难分节。  

释慧晖　颂十六首  
转功就位，独看古风。  
再通消息，转位就功。  
功位齐显，千岳万峰。  
又转春芳，俱隐位功。  
毕竟不用，频弄万工。  

释慧晖　颂十六首  
祖翁四借吾门事，密密疏疏著眼视。  
位里有功隐里显，功中有位弟中师。  
功位不须功位外，主宾不拣主宾机。  
偏正回互没分晓，樵子笠穿戴月归。  

释慧晖　颂十六首  
不行心处，不尽凡心。  
若於心处见於凡心，不妨个个了得心心。  
不挂本衣，不著元裳。  
自求本衣，再装元裳。  
不用人人，会取堂堂。  
何须正当，何坐空床。  
正当恁麽，尚在虚旁。  
切忌未生，坐妙路方。  
如起归信，更堪厚赏。  
毕竟舍去，一树花香。  

释慧晖　颂十六首  
上正之器根密密而信言，中当之器要了了而幽玄，  
下偏之器见明明而满天。学人分上事纷纷而玄，  
主家活计事寂寂而不传。  

释慧晖　颂十六首  
不觉蹈过镔铁关，悠然稳坐月芦寒。  
别得妙方更难到，巍巍顶相若当看。  

释慧晖　颂十六首  
高高而独坐，便是见渗漏。  
寥寥而气净，正是情渗漏。  
明明而神露，悉是语渗漏。  
毕竟同混处，从古绝渗漏。  

释慧晖　颂十六首  
不传之传句，先贤也不传。  
佛祖未出兴，早是有付传。  
不妙之妙句古圣也难宣。黄头碧眼老，  
如何及言宣。不真之真句，  
人天未生前。若以言道趣，  
只从在目前。不传妙真句，  
三世不变迁。毕竟道人眼，  
万岁绝易迁。寥寥而本传不传。  
明明而今妙不妙妙，玄密密而深到不真真玄。  
毕竟道人眼，亿劫不异迁。  

释慧晖　颂十六首  
参得五语，功勋始成。  
有时不说，恣中说行。  
有时不玄，空失妙正。  
有时不显，才一气生。  
有时不出，独来水清。  
有时不生，未开眼睛。  
毕竟见得，连天晓星。  

释慧晖　颂十六首  
黄面手中花一枝，头陀微笑识人希。  
人天百万共尊贵，何不打头勘座师。  

释慧晖　颂十六首  
蹈泥运土自参机，收足展掌自到奇。  
个个须庆曾转拨，真灯破夜意光微。  

释慧晖　颂十六首  
武帝功德人天果，圆觉无功真到心。  
清净本然谁会得，碧萝深锁古山岑。  

释慧晖　颂十六首  
旷劫无尘世界中，恣吹野曲晚来风。  
看看本来无一物，满山云树雪花红。  

释慧晖　颂十六首  
明明梵音海潮音。青青胜彼世间音。  
丽则慧日破诸暗，日则名为观世音。  

释慧晖　颂十六首  
可怜多客满堂僧，打睡送时乱佛承。  
悟入至今无一个，蓦头端的尽三乘。  

释慧晖　维摩大士不答文殊问如何是菩萨入不二法门颂  
净名大士口如盆，一默无端拿雷云。  
十圣瘦然居足下，三贤了尔失全分。  
飘飘而出溪风骨，濯濯而清月水纹。  
天外孤松峰顶耸，晚楼霜雪梦犹昏。  

释慧晖　五位颂  
正中偏，混沌初分半夜天。  
转侧木人惊梦破，雪芦满眼不成眠。  

释慧晖　五位颂  
偏中正，宝月团团金殿冷。  
当明不犯暗抽身，回眸影转西山顶。  

释慧晖　五位颂  
正中来，帝命旁分展化才。  
杲日初升沙界静，灵然曾不带纤埃。  

释慧晖　五位颂  
兼中至，长安大道闲游戏。  
处处无私空合空，法法同归水投水。  

释慧晖　五位颂  
兼中到，白云断处家山妙。  
扑碎骊龙明月珠，昆仑入海无消耗。  

释慧开　白云法师赞  
伟哉大法师，逢难转坚牢。  
不因登绝顶，争见白云高。  

释慧开　播大唐辞世偈云  
书偈毕跏趺而逝都知王太尉随即敷。  

释慧开　裁缝  
剪断万丝头，工夫已成片。  
针劄不入处，为渠通一线。  

释慧开　禅宗无门关总颂  
大道无门，千羞有路。  
透得此关，乾坤独步。  

释慧开　朝阳穿破衲赞  
冷时急用之物，趁暖著些针线。  
忽然腊月到来，免致脚忙手乱。  

释慧开　持二十五轮顶弥陀莲叶赞  
机输缠转，作者犹迷。  
顶{左宁右页}一著，独弄单提。  
自从蹈得这些子，便向风波险处施。  

释慧开　持珠坐石赞  
手轮摩尼珠，身坐盘陀石。  
普请大地人，念彼观音力。  

释慧开　辞世偈  
虚空不生，虚空不灭。  
证得虚空，虚空不别。  

释慧开　达磨茎芦赞  
脚下茎芦，到岸也未。  
随流入流，浮逼逼地。  

释慧开　达磨在师赞  
贼布告水露罪全彰，揽得西乾沸似汤。  
顶上铁枷无计脱，却来东土强摊趀。  

释慧开　大鉴禅师赞  
菩堤无树镜非台，臭门分明鬼擘开。  
幸是卖柴无事獠，刚然惹得一身灾。  

释慧开　大满禅师赞  
再出头来满面尘，那堪喜舌兴摇唇。  
松枯石烂凭谁委，累及痴呆蹈碓人。  

释慧开　大医禅师赞  
坚辞凤阙紫泥诏，玷辱宗风个古锥。  
坐断双峰无寸草，爱松留得碍人枝。  

释慧开　大祖禅师赞  
三拜起来依位立，普天匝地黑漫漫，  
可怜只臂空轮却，千古今人作笑端。  

释慧开　对月了残经赞  
始见些儿光影，要了未后一段。  
若是无门拳头，不打这般钝汉。  

释慧开　法孙天龙长老思贤请赞  
咄这村僧，百拙千丑。  
用处颟顸，举止磔斗。  
秉恶毒钳鎚，碎情尘窠臼。  
佛祖饮气吞声，魔外望风拱手。  
有时汉语胡言，总当谈玄说妙。  
有时把拍板门槌，唱云门曲合胡笳调。  
有时指圆觉场作牛栏，有时唤普光殿为马厩。  
如斯孟浪为人，钝置月林之后。  

释慧开　佛母周氏赞  
室女生儿真祸胎，丛林孰不起疑猜。  
转身术子能灵验，再出头来满面埃。  

释慧开　佛头圆相赞  
生怕云门打杀伊，韬光晦迹许多时。  
而今再出头来也，天上人间更是谁。  

释慧开　傅大土赞  
对御请经，无本可据。  
案上一挥，谁知落处。  
知落处，拍板兴门槌，  
总是闲家具。  

释慧开　公和尚赞  
杖头络索闲家具，应认三朝经岁秋。  
生向应窠来处异，面皮擘破十三头。  
因渠达磨枝条布，恼乱春风卒未休。  

释慧开　护国嗣本辰老请赞  
法身无相，徒吏形容，  
本来面目，逼寒虚空，  
浩荡十方能双化，行看九万自抟风。  

释慧开　护国嗣源辰长请赞  
龙休角畔，建古招提。  
一滴浑无，嗣曹源正派。  
寸线不挂，付夜半伽梨。  
成家喜见破家儿。  

释慧开　黄龙三关  
我手何似佛手，摸得枕头背后。  
不觉大笑呵呵，元来通身是手。  

释慧开　黄龙三关  
我脚何似驴脚，未举步时踏著。  
一任四海横行，倒跨杨岐三脚。  

释慧开　黄龙三关  
人人有个生缘，各各透彻机先。  
那咤析骨还父，五祖岂藉爷缘。  

释慧开　黄龙三关  
佛手纺脚生缘，非佛非道非禅。  
莫怪无门关险，结尽衲子兴冤。  

释慧开　馄钝  
宽著肚皮急叉手，镬汤里面翻筋斗。  
浑身糜烂转声香，那个禅和不开口。  

释慧开　偈颂八十七  
平沈大地，高出虚空。  
释迦弥勒，齐立下风。  

释慧开　偈颂八十七首  
父子不传，百无一有。  
狭路相逢，推门落臼。  

释慧开　偈颂八十七首  
元正启祚，万物咸新。  
衲僧拄杖黑皊{左粦右皮}皴，不属阴阳别是春。  

释慧开　偈颂八十七首  
礼拜即是，不礼即是。  
黄面瞿云，在我脚底。  

释慧开　偈颂八十七首  
山围仙垅，水绕佳城。  
言中有响，句下分明。  

释慧开　偈颂八十七首  
一著高一著，一步阔一步。  
拨转上头关，乾坤全体露。  

释慧开　偈颂八十七首  
昔年曾向山中去，千手大悲拦不住。  
今朝又向山中来，优昙华向半天开。  

释慧开　偈颂八十七首  
茅庵草舍住山深，无奈檀那错访寻。  
了却先师未了底，恶声从此满丛林。  

释慧开　偈颂八十七首  
树凋叶落，体露金风。  
更问如何，眼瞎耳聋。  

释慧开　偈颂八十七首  
静中消息闹中观，闹中消息静中看。  
静闹掀翻行正令，倚天长剑逼人寒。  

释慧开　偈颂八十七首  
闹市门头，有事句子。  
摆手出漳江，全身在里许。  

释慧开　偈颂八十七首  
稽首老瞿昙，担头人闹蓝。  
米香三拜了，天上与人间。  

释慧开　偈颂八十七首  
灵从何从，圣从何起。  
五通六通，不是不是。  
今日天宁，如何指示，  
齐之以礼。  

释慧开　偈颂八十七首  
闹市红尘，入里垂手。  
缠涉思惟，劈脊便搂。  

释慧开　偈颂八十七首  
夫子眼晴，瞿昙巴鼻。  
不是四六文章，亦非仁义礼智，  
普请大家齐侧耳。  

释慧开　偈颂八十七首  
眼如鼻孔口如槌，业识忙忙唤不回。  
南浦西山耕未遍，披毛戴角又重来。  

释慧开　偈颂八十七首  
灵山话月，曹溪指月。  
寒山比月，从上佛祖，  
纳尽败阕。  

释慧开　偈颂八十七首  
地黑天昏见得亲，肯随光影弄精魂。  
老僧拳下死中活，佛与众生一口吞。  

释慧开　偈颂八十七首  
休分廛市与山间，静闹闲忙著眼看。  
静闹二途俱泯绝。如珠辘轳走金盘。  

释慧开　偈颂八十七首  
一镞破三关，坐断江西路。  
佛祖到头俱冈措，至竟全凭这一步。  

释慧开　偈颂八十七首  
殿里底是什么，千百化身无处讨。  
礼拜烧香，不勘自破。  

释慧开　偈颂八十七首  
状元笔下鼓风雷，未放游鳞久曝腮。  
激起砚池些子水，洗光幕阜翠崔嵬。  

释慧开　偈颂八十七首  
遇缘即宗云从龙，随处作主风从虎，  
大地撮来无寸土。倒岳倾湫，  
兴云致雨。  

释慧开　偈颂八十七首  
释迦顶{左宁右页}一机，达磨单传一著。  
崇恩不惜眉毛，只作一句道却。  

释慧开　偈颂八十七首  
今朝十朋念五，黄龙有一转语。  
分明更不囊藏，直截当阳为举。  

释慧开　偈颂八十七首  
湘南潭北影团团，面面簷楹风雨寒。  
突出虚空无缝罅，从教千古与人看。  

释慧开　偈颂八十七首  
五日一番，赴个程限。  
有道可谈，有法可演。  
不顾碎身如微尘，只要瞎却众生眼。  

释慧开　偈颂八十七首  
日月循环成底事，衲僧切忌眼麻迷。  
真饶透彻威音外，也落侬家第二要。  
急荐取，莫迟疑。  
坐看东君行正令，大鹏一举到天池。  

释慧开　偈颂八十七首  
独弄单提向上机，机前荐得早迟疑。  
相逢觌面凭谁委，父子虽亲各不知。  

释慧开　偈颂八十七首  
格外一机，万灵莫测。  
向上一著，千眼难窥。  
青山白云父，白云青山儿。  
春风二三月，桃李自成蹊，  
笑杀灵云道不疑。  

释慧开　偈颂八十七首  
掀翻大地，打破虚空。  
口吞佛祖，闪蔑宗风。  
莫笑黄龙无伎俩，熨斗煎茶铫不同。  

释慧开　偈颂八十七首  
参禅莫滞静工夫，闹处相逢在半途。  
静闹两关俱不涉，赵州东壁挂葫芦。  

释慧开　偈颂八十七首  
目前无法，意在目前。  
目前荐得，正好吃拳。  

释慧开　偈颂八十七首  
天下法窟丛林，四月初一结制。  
无门逐恶随邪，要效死心旧例，  
普请诸人脑门著地。  

释慧开　偈颂八十七首  
兜率未离尘满面，王宫缠降垢通身。  
儿孙纵有沧浪水，洗到驴年也不清。  

释慧开　偈颂八十七首  
侬家没兴眼无筋，错中南方蛊毒深。  
一掬肝肠俱裂破，年年此日痛伤心。  

释慧开　偈颂八十七首  
瞿昙遗下葛藤窠，翻覆看来脱处多。  
不是儿孙重栓点，古今争得绝淆讹。  

释慧开　偈颂八十七首  
参禅要真实，真造无疑地。  
闻非未必非，说是未必是。  
黄龙设三关，曹洞列五位。  
坐断主人公，且不落第二。  

释慧开　偈颂八十七首  
循规守短，无绳自缚。  
纵贡无碍，外道魔军。  
存心澄寂，默照邪禅。  
恣意忘缘，解脱深坑。  
惺惺不昧，带锁锁枷。  
思善思恶，地狱天堂。  
佛见法见，二铁围山。  
念起即觉，弄精魂汉。  
兀然心定，鬼家活计。  
进则迷理，退则乖宗。  
不进不退，有气死人。  

释慧开　偈颂八十七首  
烈焰亘天，洪涛辊底。  
眨上眉毛，剑去久矣。  

释慧开　偈颂八十七首  
春山叠乱青，春水漾虚碧。  
春光漏汇尽，谁识春消息。  
多年枯木再抽枝，撼动春风生八极。  

释慧开　偈颂八十七首  
拨转玄关，一弹指顷。  
看看平地起风云，门近兴崖千尽井。  

释慧开　偈颂八十七首  
死心室内，移身移步。  
日日香灯，朝朝话堕。  
稽首齐安王，铁蛇横大道。  

释慧开　偈颂八十七首  
春山叠乱青，春水漾虚碧。  
寥寥天地间，满眼皆相识。  

释慧开　偈颂八十七首  
三月清明节禁烟，桃华带雨倍鲜妍。  
皆言当日灵云悟，笑破禅和口半边。  

释慧开　偈颂八十七首  
今朝三月初十，击鼓禅徒毕集。  
欲知时节因缘，雨落阶头便湿。  
会即各自归堂，不地何劳久立。  

释慧开　偈颂八十七首  
翠岩绝巑巇，元不涉阶梯。  
去来无窒碍。珍重洪源湖海众，  
个中不隔一毫釐。  

释慧开　偈颂八十七首  
无门为法门，三关何用立。  
熟处即难忘，又从这里人。  

释慧开　偈颂八十七首  
灵山一会，泥团土块。  
问讯烧香，和趀捉败。  

释慧开　偈颂八十七首  
热喝粗拳，佛来也打。  
临济德山，一时擒下。  

释慧开　偈颂八十七首  
不是护身符，亦非断贯索。  
直饶鼻孔辽天，也被这个穿却。  
无门老汉还免得麽，却请维那下个注脚  

释慧开　偈颂八十七首  
赞叹无门，也是这个。  
骂詈无门，也是这个。  
文彩未彰谁辨得，却烦首座通消息。  

释慧开　偈颂八十七首  
不动脚头，青云独步。  
个是寻常行履处，须知更有通霄路。  

释慧开　偈颂八十七首  
掣断绳头欲自由，那知定业未容休。  
再偿拽杷拖犁债，鼓得西法水逆流。  

释慧开　偈颂八十七首  
八两还是斤，陈年桃核旧时仁。  
大家出手共提掇，行看丛林气象新。  

释慧开　偈颂八十七首  
黄龙结制没规绳，超过诸主半月程。  
莫怪七颠并八倒，大家日午打三更。  

释慧开　偈颂八十七首  
薰风自南来，殿阁生微凉。  
百年浑似醉，三万六千场。  
休拟议，莫思量。  
锦鳞一跃化龙去，无限痴人戽夜塘。  

释慧开　偈颂八十七首  
归来一月余日，内外人事已毕。  
恣意饱饭噇眠，说甚金圈栗棘。  
分明告报诸禅，直下便须委悉。  
更若拟议踌躇，照顾脑门霹雳。  

释慧开　偈颂八十七首  
六月炎炎如火聚，寂然不动於中住。  
炎炎火聚却清凉，清凉却是炎炎处。  
等闲坐断两头关，撞壁通霄路。  

释慧开　偈颂八十七首  
石跟常有千年润，海眼曾地一日乾。  
天下苍生待霖雨，不知龙向此间蟠。  
霹雳一声头角露，倾湫倒岳鼓波澜。  

释慧开　偈颂八十七首  
图列千山开画嶂，带围一水绕蓬瀛。  
脚头未举已先入。不用门前弹指声。  

释慧开　偈颂八十七首  
动弦别曲，叶落知秋。  
禾山打鼓，雪峰辊球。  
睦州担板，投子提油。  
赵州狗子，沩山牯牛。  
青原垂足，俱胝指头。  
一队破落户，各自带风流。  

释慧开　偈颂八十七首  
布袋头开今日始，满目江山秋色里。  
蓦然踏断草鞋跟，元来却是自家底。  

释慧开　偈颂八十七首  
信脚行去绝埃尘。信手拈来用得亲。  
信口道出惊天地，信心悟入独超群。  

释慧开　偈颂八十七首  
阴极阳生，日添一线。  
独有山僧拄杖子，不属阴阳迁变。  

释慧开　偈颂八十七首  
昨日去年去，今朝今岁来。  
去年去不去，今岁来不来。  

释慧开　偈颂八十七首  
现种种形，说种种法。  
形法皆非，假名菩萨。  
更於诸相油觅圆通，当人正眼俱戳瞎。  

释慧开　偈颂八十七首  
咄这乾屎橛，生来太妖孽。  
堪笑老云门。一棒打不杀。  

释慧开　偈颂八十七首  
衲僧今日路头通，拄杖生云兴已浓。  
要探江湖深与浅，前途更有妙高峰。  

释慧开　偈颂八十七首  
开炉半月，火种全无。  
冷灰豆爆，惊动江湖。  

释慧开　偈颂八十七首  
燕国当年植福田，身如水月印三千。  
渠无生死归何处，春早梅华放晓烟。  

释慧开　偈颂八十七首  
是圣是凡，过言边立。  
拟议不来，青天霹雳。  

释慧开　偈颂八十七首  
摧邪显正，一印印定。  
尽大地人，谛听谛听。  

释慧开　偈颂八十七首  
遇家里人，说家里事。  
一句无私，龙翔凤翥。  

释慧开　偈颂八十七首  
诸方浩浩，举古明今。  
送人上树，不是好心。  

释慧开　偈颂八十七首  
铜沙锣里满盛油，故国山河在眼头。  
试向凤凰台上望，长江无日不东流，  

释慧开　偈颂八十七首  
老来无日民闲，深隐西湖第一山。  
无奈退庵贤制置，远移公帖入松关。  

释慧开　偈颂八十七首  
天阴性地昏，日出心光耀。  
柱杖笑呵呵，禅{左爿右木}也{左足右孛}跳。  
管甚岁余闰，一任月大小。  
淈{左氵右盾}几春秋，用处非常峭。  
可怜五十三知识，未曾梦见顶门竅。  

释慧开　偈颂八十七首  
灵山大法王，末运希所遇。  
声名遍天下，乾坤恣独步。  
草鞋挂龙休，三宣浑不顾。  
凌灭曹源生，训徒参活句。  
宗门个样师，熟不生恋慕。  
天庭重降勅黄来，凌霄峰顶施甘露。  

释慧开　偈颂八十七首  
威镇戎夷，扫清魔孽。  
群归敬，忠心如铁。  
破蔡灭金，守黄勦贼。  
雪百年二帝人雪之耻，成中兴四将未成之业。  

释慧开　偈颂八十七首  
三教圣人，同归一理，  
说理长则。理短则止。  
虚空无心，墙壁有耳。  
不涉言诠，单提直指。  
口缝缠开，不是不是。  

释慧开　偈颂八十七首  
山前麦熟已知云，觌面当机为指陈。  
蓦地一番梅雨过，青山洗出画图新。  

释慧开　偈颂八十七首  
山洞昂头角，回山露尾巴。  
恩承饶舌力，累我受波查。  

释慧开　偈颂八十七首  
针芥相投，体用俱全。  
衲僧门下，十万八千。  

释慧开　偈颂八十七首  
名高不用镌顽石，路上行人口是碑。  
大宋正传天子令，直教诸国竖降旗。  

释慧开　偈颂八十七首  
普贤行愿等三千，正是清明首夏天。  
要是见大人境界，月明常照御楼前。  

释慧开　偈颂八十七首  
烂柴头，火一团。  
急著眼，莫颟顸，  
星在枰兮不在盘。  

释慧开　偈颂二首  
黄龙结制不寻常，只用阎罗断命方，  
生铁一团红晏下，死中再活获清凉。  

释慧开　偈颂二首  
欲把生蛇化活龙，先将毒药灌喉咙。  
常教满腹如针刺，抛向范波大浪中。  

释慧开　荐蓆  
乱草窠中，打成一片。  
坐卧寂然，真机顿现。  

释慧开　接待  
洋铜汗羹，热铁丸饭。  
滴粒缠沾，通身腐烂。  

释慧开　净发  
锋芒未露鬼神号，能划群牛顶{左宁右页}毛。  
四海聱头俱按下，岂容存著一织毫。  

释慧开　镜智禅师赞  
弥天罪犯无门懴，红烂通身世莫医。  
已是四棱俱塌地，尽教后代乱针锥。  

释慧开　懒牛  
不经南陌兴西阡，犁杷年来怕上肩。  
弃却栏中肥嫩草，绿杨堤畔饱风烟。  

释慧开　六年举无字一日闻齐鼓有省  
青天白日一声雷，大地群生眼豁开。  
万象森罗齐稽首，须弥{左足右孛}跳舞三台。  

释慧开　履齐枢钧容赞  
湘水之清，昆玉之洁。  
和气如春，忠心如铁。  
储风月之精。禀松篁之节。  
真廊庙楷模，行佛祖途辙。  
裴李稣黄总不如，柱石明堂渠迥别。  

释慧开　孟少保会师握拳缺指相请赞  
为人手段十分粗，拳下搜寻一个无。  
咄这村僧难凑泊，释迦弥勒是他奴。  

释慧开　孟少保戎装相赞  
英雄盖世上将军，洞寇闻风丧胆魂。  
寸刃不施机莫测，看渠谈笑定乾坤。  

释慧开　孟无庵兴师同轴请赞  
居士身，比丘相。  
跷跷骑骑，牢牢攘攘。  
蓦然觌面相逢，真是无门可向。  
一拳一喝，双收双放。  
无庵居士眼无筋，识得这般村和尚。  

释慧开　牧庵简庵师三人共轴赞  
谩说降龙伏虎，从夸对御谈禅。  
莫怪无门担板，佛来也吃粗拳。  

释慧开　南剑州伏虎岩请师开山请赞  
个样村僧，也甚奇怪。  
身如椰子，胆似天大。  
蟒蛇窟里安禅，猛虎穴中劄寨。  
无端于微尘国里，转大法轮，  
声大法鼓。却向刀山剑树上，  
成等正觉，弄者一解。  
/  

释慧开　庞居士赞  
平欺马祖，下祝诸方。  
生涯荡却，今古无双。  
不兴万法为侣，一口吸尽西江。  

释慧开　骑虎丰干赞  
忙忙业识老丰干，鼓舌摇唇总自瞒。  
从踞虎头取虎尾，衲僧门下管窥斑。  

释慧开　请无门首座立僧山偈奉谢  
瑞岩近日有无门，掇向绳床判古今。  
凡圣路头俱截断，几多蟠蛰起雷音。  

释慧开　请行新桥  
云根架就笑谈中，凡圣召集一路通。  
个个脚跟亲蹈著，人人足下起清风。  
不似天台滑石，半巇半巑。  
胜如赵州略彴，度马度驴，  
虽然欲行千里，要知一步为初。  
从兹不用步题柱，来往都乘驷马车。  

释慧开　人至收书知得心座元安乐蒙惠数珠水晶者金重十二钱瑕讫山偈奉赠  
百八摩尼颗颗圆，辽天鼻孔一齐穿。  
恒河砂数佛菩萨，每日呼来跳一圈。  

释慧开　日本觉心禅人远来炷香请益注诗迅笔赠之  
心即是佛即是心，心佛元同亘古今。  
觉悟古今心是佛，不须向外别追寻。  

释慧开　日本觉心辰老请赞  
用迷子映，飞红炉雪。  
一喝当锋，崖崩石裂。  
化生蛇作活龙，点黄金为生铁。  
去缚解粘，舞钉拔楔。  
更将佛祖不傅机，此界他方俱漏泄。  

释慧开　三十二应赞  
现种种形，说种种法。  
形法皆非，假名菩萨。  
更于诸相觅圆通，当人正眼俱戳瞎。  

释慧开　舍鞋  
验尽脚跟长兴短，个中宽窄已先知。  
自从蹈著这些子，左右逢原显大机。  

释慧开　施汤  
不是甘草大黄，亦非苦参半夏。  
莫教一滴沾唇，直得通身汗下。  

释慧开　石牛  
须弥为骨露织躯，头角峥嵘塞太虚。  
大地耕翻无寸土，牧童鞭索岂能拘。  

释慧开　释宗寿  
释宗寿，住无量寺。  
与释慧开有交，事见《禅宗无门关》附录。  

释慧开　思大禅师赞  
一生讨头不见，二生骨露皮穿。  
三生造成地狱，全身活陷黄泉，  
七十二峰俱坐断，口吞佛祖在机先。  

释慧开　颂古四十八首  
狗子佛性，全提正令。  
缠涉有无，丧身失命。  

释慧开　颂古四十八首  
不落不昧，两采一赛。  
不昧不落，千错万错。  

释慧开　颂古四十八首  
俱胝钝置老天龙，利刃单提勘小童。  
巨灵抬手无多子，分破华山千万重。  

释慧开　颂古四十八首  
痴人面前，不可说梦。  
胡子无须，惺惺添懵。  

释慧开　颂古四十八首  
狮子教儿迷子诀，拟前跳踯早翻身。  
无端再叙当头著，前箭犹轻后箭深。  

释慧开　颂古四十八首  
重严真社撰，恶毒无尽限。  
哑却衲僧口，通身迸鬼眼。  

释慧开　颂古四十八首  
路逢达道人，不将语默对。  
拦腮劈面拳，直下会便会。  

释慧开　颂古四十八首  
拈起花来，尾巴已露。  
迦叶破颜，人天冈措。  

释慧开　颂古四十八首  
只为分明极，翻令分明极，  
翻令所得迟。早知灯是，  
饭熟多时。  

释慧开　颂古四十八首  
机轮转处，达者犹迷。  
四维上下，南北东西。  

释慧开　颂古四十八首  
了身何似了心休，了得心兮身不愁。  
若也身心俱了了，视仙何必更封侯。  

释慧开　颂古四十八首  
贫似范丹，气如项羽。  
活计虽无，敢与斗富。  

释慧开　颂古四十八首  
眼流星，机掣电。  
杀人刀，活人剑。  

释慧开　颂古四十八首  
学道之人不识真，只为从前认识神。  
无量劫来生死本，痴人唤作本来人。  

释慧开　颂古四十八首  
识得最初句，便会末后句。  
末后下最初，不是者一句。  

释慧开　颂古四十八首  
赵州若在，倒行此令。  
夺却刀子，南泉乞命。  

释慧开　颂古四十八首  
会则事同一家，不会万别千差。  
不会事同一家，会则万别千差。  

释慧开　颂古四十八首  
铁枷无孔要人担，累及儿孙不等闲。  
欲得撑门并拄户，更须赤脚上刀山。  

释慧开　颂古四十八首  
突出麻三斤，言亲更不亲。  
来说是非者，便是是非人。  

释慧开　颂古四十八首  
春有百花秋有月，夏有凉风冬有雪。  
若无闲事挂心头，便是人间好时节。  

释慧开　颂古四十八首  
抬脚踏翻香水海，低头俯视四禅天。  
一个浑身无处著，{请续一句}。  

释慧开　颂古四十八首  
闪电光，击石火。  
眨得眼，已蹉过。  

释慧开　颂古四十八首  
问处何如答处是亲，几人於此眼生筋。  
兄呼弟应扬家场面，不属阴阳别是春。  

释慧开　颂古四十八首  
描不成兮画不就，赞不及佤休生受。  
本来面目没处藏，世界坏时渠不朽。  

释慧开　颂古四十八首  
不露风骨句，未语先分付。  
进步口喃喃，知君大冈措。  

释慧开　颂古四十八首  
白日青天，梦中说梦。  
捏怪捏怪，诳謼一众。  

释慧开　颂古四十八首  
卷起明明彻太空，太空犹未合吾宗。  
争似从空都放下，绵绵密密不通风。  

释慧开　颂古四十八首  
叮咛损君德，无言真有功。  
任从沧海变，终不为君通。  

释慧开　颂古四十八首  
闻名不如见面，见面不如闻名。  
虽然救得鼻孔，争奈瞎却眼睛。  

释慧开　颂古四十八首  
风幡心动，一状领过。  
只知开口，不觉话堕。  

释慧开　颂古四十八首  
青天白日，切忌寻觅。  
更问如何，抱{左贝左臧}叫屈。  

释慧开　颂古四十八首  
问既一般，答说相似。  
饭里有砂，泥中有刺。  

释慧开　颂古四十八首  
剑刃上行，冰棱上走。  
不涉阶梯，悬崖撒手。  

释慧开　颂古四十八首  
路逢剑客须呈，不遇诗人莫献。  
逢人且说三分，未可全施一片。  

释慧开　颂古四十八首  
天晴日头出，雨下地上湿。  
尽情都说了，只恐信不及。  

释慧开　颂古四十八首  
云月是同，溪山各异。  
万福万福，是一是二。  

释慧开　颂古四十八首  
言无展事，语不投机。  
承言者丧，滞句者迷。  

释慧开　颂古四十八首  
过去堕坑堑，回来却被坏。  
者此尾巴子，直是甚奇怪。  

释慧开　颂古四十八首  
急流垂钓，贪饵者著。  
口缝缠开，性命丧却。  

释慧开　颂古四十八首  
扬下笊篱并木杓，当阳一空绝周遮。  
百丈重关拦不住，脚尖趯出佛如麻。  

释慧开　颂古四十八首  
西来直指，事因嘱起。  
找聒丛林，元来是你。  

释慧开　颂古四十八首  
出得出不得，渠侬得自由。  
神头并鬼面，败阙当风流。  

释慧开　颂古四十八首  
拈起竹篦，行杀活令。  
背触交驰，佛祖乞命。  

释慧开　颂古四十八首  
诸方深与浅，都在掌握中。  
撑天并拄地，随处振宗风。  

释慧开　颂古四十八首  
他弓莫挽，他马莫骑。  
他非莫辨，他是莫知。  

释慧开　颂古四十八首  
瞎却顶门眼，错认定盘星。  
拚身能舍命，一盲引从盲。  

释慧开　颂古四十八首  
一念普观无量劫，无量劫即是如今。  
如今觑破个一念，觑破如今觑底人。  

释慧开　颂古四十八首  
未举步时先已到，未动舌时先说了。  
直饶著著在机先，更须知有向上竅。  

释慧开　趟资政号节齐  
著鞭占得地头宽，高节心空立处端，  
多向渭川烟外望，这边风月少人看。  

释慧开　题壁间水波观音  
曹源正派喜流传，涓滴浑无浪拍天。  
任是大悲行手眼，探渠深浅待驴年。  

释慧开　题黄龙中途眠松  
当途偃蹇卧霜枝，仿佛黄龙出洞时。  
不是渠侬劲小节，看他来者放头低。  

释慧开　天台四睡赞  
既是伏爪藏牙，不用三头六臂。  
只图梦里惺惺，任疑大虫瞌睡。  

释慧开　铁壁  
巍然一座黑金城，缝罅全无及户扃。  
堪笑英雄难进步，圣凡到此绝途程。  

释慧开　头袖  
四海英灵俱夺下，铜头铁额总兜来。  
莫怪无门施毒手，揭翻脑盖顶门开。  

释慧开　徒弟普山请赞  
头发篷松，耳轮卓朔。  
踞坐当轩，权衡在握。  
任你德山临济棒喝交驰，到他面前一点用不著。  

释慧开　徒弟普显请赞  
形如枯木倚岩隈，不拟天庭降蛰雷。  
忽遇东君行正令，昙华独头一枝开。  

释慧开　退步  
未曾移定时，前脚让后脚。  
只这一步子，谁人蹈得著。  

释慧开　维磨居士赞  
紫耶病虎实难亲，触著渠侬便丧身。  
非但文殊遭毒口，吞尽灵山一会人。  

释慧开　无际  
祖翁田地没凭据，争许时人取次量。  
但见寥寥成一片，不知何处是封疆。  

释慧开　无量寿佛赞  
乾屎橛兮麻三斤，当阳拈出少知音。  
诗人不识自家佛，却向丹青画处寻。  

释慧开　吴履齐以脚蹈日影索偈  
圆陀陀，光灿灿。  
明眼人，蹈不著。  
蹈得著，更买草鞋去行脚。  

释慧开　吴尚书尊堂死以偈问用韵以复  
身分水月遍三千，月落何曾离得天。  
此是夫人行履处，摩耶相对共谈禅。  

释慧开　谢佛眼师号  
皇恩颁自九重城，雨露缠沾草木荣。  
佛祖门庭增瑞气，四海欢呼万岁声。  
忠心护国成勋业，君父开臣佛眼睛。  
寿山福海恩难报，永日寥寥贺太平。  

释慧开　谢宣赐金襕  
不是鸡足流传，亦非黄梅分付。  
九得天上降来，千载臣僧一过。  
中兴佛祖宗风，群魔悉皆惊怖。  
祝延圣寿无疆，志愿皇圆永固。  

释慧开　牙药  
点著些儿，妙不可述。  
缠开臭口，验得骨出。  

释慧开　医眼  
开黑暗门，通向上竅。  
内外障除，神光独耀。  

释慧开　又道装相赞  
灵山付嘱人，示现威棱身。  
在欲而无欲，居尘不染尘。  
等闲伸出擎天手，拨转如来正法轮。  

释慧开　郁山主赞  
百尺竿头话最亲，一交桥断绝识尘。  
死中得活珠离蚌，甘作驴前马后人。  

释慧开　圆觉会  
十二呆郎欲决疑，瞿昙嚼饭喂婴儿。  
若教知有衲僧事，终不人前鼓口皮。  

释慧开　圆通大士赞  
足蹈双莲洒杨柳，面目端严世希有。  
梵音妙音海潮音，祗这而今谁动口。  

释慧开　圆吴丞相生日  
大地春回是诞辰，松篁难改四时青。  
寿星不老福无尽，常在中天伴月明。  

释慧开　月泉赵寺丞寿像赞  
身为皇族，名著南宫，  
孔孟屋裹，做模打样。  
释毛室内，谈玄说空。  
似个般伎俩，半钱不直，  
又说甚道理三教俱通。从前学解掀翻尽，  
却于无处立宗风。天龙更为重饶舌，  
熨斗煎茶铫不同。  

释慧开　在南高峰石室中出定作  
静处乾坤窄，闲居日月忙。  
虚空即妙体，独露法中王。  

释慧开　帐子  
缠得当阳一线通，全彰大用显家风。  
直绕鼻孔辽天汉，未免从头被罩笼。  

释慧开　针筒  
函盖乾坤气量周，铜晴岁眼一齐取。  
岁多利脑尖锋者，到此如何敢出头。  

释慧开　政黄牛赞  
资福从来不识羞，橘皮熟炙逞风流。  
倚筇懒贤侯不命，又却骑牛更觅牛。  

释慧开　执剑吕洞宾赞  
露刃单提，行杀活令。  
斩食嗔痴，群魔乞命。  
夫是之谓，纯阳真人。  
激浊扬清，摧邪显正。  

释慧开　总轴罗汉  
洞寇都卢十八头，千妖百怪逞风流。  
人间天上称尊汉，总被无门一握收。  

释慧空　别刘师美  
世故熏人易变初，谁能变处即如如。  
相看有道遽难说，且可还家深读书。  

释慧空　别刘师美  
十年倦客思深隐，江北江南千万峰。  
今后故人应念我，有书何处觅行踪。  

释慧空　病起  
老僧头风，一月两发。  
见粥便呕，见饭便哕。  
死又不死，活又不活。  
使他诸人，冷地忙杀。  
观音势至，候饥候渴。  
文殊普贤，左提右掇。  
才方起来，便翻著袜。  
不问是非，乃棒乃喝。  
呵呵云门，君子可人。  

释慧空　草堂老师与靖名庵曰顿  
缩脚水上横行，掉臂空中直过。  
无端此个老人，特地与伊注破。  

释慧空　草堂老师真赞  
随随昔昔，是这个贼。  
簸土扬尘，驰南走北。  
一棒打杀，狗也不喫。  
后来不肖儿孙，个个一模脱出。  

释慧空　禅人求偈  
禅家流，悟自己，开眼曹溪十万里。  
况行机路守心空，病渴移家阳燄里。  
渴转渴，水又非。抬头不觉雁南飞。  
文殊堂里万菩萨，大唐国内无禅师。  
或行棒，或行喝，棒喝交驰如电掣。  
不容眨眼入思惟，忽把虚空敲出骨。  
地神恶，天神悦，陕府铁牛得一橛。  
且等东山睡觉来，大掌连腮咄咄咄。  

释慧空　春日示众  
青帝一微笑，恩光遍刹尘。  
如何百草上，刚有未明人。  
人人当节令，合故竟开新。  
东山拄杖子，也自黑粼皴。  

释慧空　辞草堂老师归闽  
短筇初把探深深，展尽神机被陆沈。  
搦杀未偿当日恨，翻身谁识此时心。  
不离左右金为土，别有生涯土作金。  
既去后来应请问，莫言曾到此山阴。  

释慧空　次游教授韵呈草堂老师  
霜发垂垂老不休，铁船无底更随流。  
儿孙莫讶得鱼少，盖谓翁翁是直钩。  

释慧空　次游教授韵呈草堂老师  
北郁之南瞻部洲，纵观谁是老人流。  
大千一网平收了，坐看儿童乱下钩。  

释慧空　次韵韩伯修学士读楞严见寄  
琉璃瓮中走却鳖，惊起波斯一夜寻。  
天晓不知何所见，大悲菩萨是观音。  

释慧空　次韵知微无外石门相会  
铁牛插翅快於鹘，石虎抬头惊倒人。  
笑把方山轻捩转，几多游子失关津。  

释慧空　大士讲经  
两口明明一无舌，同死同生为吾决。  
那吒顶上喫蒺藜，金刚脚下流出血。  

释慧空　东庵泉铭  
修竹盈门，寒泉迸石。  
此老何为，居之终日。  
泉知说法，竹亦能禅。  
洞山五位，临济三玄。  

释慧空　冬至  
冬后一阳生，东君曾未睹。  
百草总不知，梅花先漏泄。  
钟声出远林，雁阵横残月。  
更拟问如何，弄巧翻成拙。  

释慧空　顿庵  
万行不修，僧只不历。  
千佛数中，位居第一。  

释慧空　顿庵  
龙女献珠成佛，善财弹指入门。  
若到顿庵门下，一时且作儿孙。  

释慧空　和慧知微雪韵  
覆盖乾坤似有功，洞然明白却无踪。  
其如未识无踪意。屑玉霏霏落眼中。  

释慧空　和无在木蛇歌  
小小蛇儿大大身，曾吞众象空巴陵。  
归蟠故山骨欲槁，混入草木人要徵。  
瞎屡生，甚手脚，不善提持休捉摸。  
枯木形骸似等闲，触著伤人毒无药。  
寿昌师，怜老病，远远遣来相问讯。  
拟欲庵头伴老夫，预忧十月霜风劲。  
著把火，津送渠，依旧令教侍坐隅。  
重告之曰，蛇乎蛇乎，当如云门应机忽突出，  
莫学严阳到老安其庐。  

释慧空　和直指春日示众  
庵前乌龟久不见，一夜雷雨忽然出。  
东山老汉眼{搭扌换目}痴，近前问讯定光佛。  

释慧空　和直指春日示众  
直指示众重说偈，瞿昙舍身得其半。  
东山和出一字无，擘破面门君自看。  

释慧空　慧和微以布衫送寿昌可师有偈答之戏成四首  
一物全无尽力担，相逢江北又江南。  
向来贴肉那堪语，更著渠侬一布衫。  

释慧空　慧和微以布衫送寿昌可师有偈答之戏成四首  
著时人显衫还隐，不著人亡衫却存。  
隐显存亡是何物，黄金铸出铁崑崙。  

释慧空　慧和微以布衫送寿昌可师有偈答之戏成四首  
寸丝不挂鱼游网，万善严身月入云。  
若是寿昌端的处，明年一领更烦君。  

释慧空　慧和微以布衫送寿昌可师有偈答之戏成四首  
普贤高系象王裦，妙德长拖师子衫。  
遣向寿昌为侍者，一人不肯一人甘。  

释慧空　偈  
先打春牛头，打打春牛尾，  
惊起虚空入藕丝里。释迦无路潜踪，  
弥勒急走千里。文殊却知落处，  
抚掌大笑欢喜。春风昨夜入门来，  
便见千华生碓嘴。  

释慧空　偈十三首  
山僧才到雪岭，打就无底铁船。  
使人真觉海中，运载情与无情。  

释慧空　偈十三首  
雪峰五月五日，不假神符妙术。  
只有顶门一锥，铁佛也须汗出。  

释慧空　偈十三首  
千五百众雪山住，无面软饼裹露柱。  
横咬竖咬饱便休，莫倚他门傍他户。  

释慧空　偈十三首  
月生一，上下四维无等匹。  
月生二，须弥拽脱虚空鼻。  
月生三，明正为南方尽南。  

释慧空　偈十三首  
雪峰山中解夏，三门开放两边。  
去底观音势至，来底交殊普贤。  

释慧空　偈十三首  
石霜山中独虎，生得三脚驴儿。  
走过萍实楚江，踢倒湖南长老。  

释慧空　偈十三首  
寒中舞，拾得笑，  
丰干一曲无羌调。啰啰哩，  
哩哩啰，近日秋林落叶多。  

释慧空　偈十三首  
法法本来法，无法无非法。  
何於一法中，有法有不法。  

释慧空　偈十三首  
低头不见地，仰面不见天。  
欲知白牛处，但看髑髅前。  

释慧空　偈十三首  
一沤未起，古帆未挂。  
风信不来，无人举棹。  

释慧空　偈十三首  
雪峰禅，无星子，  
只见升堂打鼓。赚得大众上来，  
近日山中有虎。长至令晨，  
颠言倒语。  

释慧空　偈十三首  
祖师心印，堪作何用。  
无位真人，屎也不直。  
独步青霄，徒夸好手。  
和泥合水，罕遇同流。  

释慧空　偈十三首  
啐啄之机，暂时活计。  
清虚之理，不可依凭。  
执之失度，必入邪路。  
东海鲤鱼打一棒，陕府铁牛两角折。  

释慧空　寄支提禅师  
远听天冠化寺钟，孤烟明灭暮山重。  
念携挂壁木上座，问讯长沙岑大虫。  
大虫声威动海宇，老不与世同其波。  
卷藏风月付一室，落日春山狐兔多。  
威而不怒默常吼，寂子触之遭毒手。  
东山又似不知时，更来许露其家丑。  

释慧空　静香轩  
种竹竹既立，艺兰兰亦芳。  
炉熏安用许，静极自生香。  
十客九常在，古人今不忘。  
如何杜陵老，独喜赞公房。  

释慧空　巨风行  
海山一雨三日风，折木举屋如飞蓬。  
路人惊窜居人泣，平地乃是洪涛中。  

释慧空　巨风行  
有生何处得安稳，方寸是为风火本。  
看来出尔方雨间，雨霁风休海天远。  

释慧空　看洞山初和尚语  
两头蚯蚓呈三要，五眼胡孙念八还。  
老蚌吞除龙树月，瞎驴撞出赵州关。  

释慧空　空王子  
空王子之空而灵，拈起钵饭忘了羹。  
一生看经不识字，总十二部为一句。  
一生说禅不动口，喷嚏也成师子吼。  
阿呵呵，黄面瞿昙争柰何。  
咄咄咄，是甚衲僧臭皮袜。  

释慧空　览妙喜和尚衡阳示众  
海蚌直儱侗，不类海蠡儿。  
开口便见胆，也好与一槌。  

释慧空　览印无在语  
老胡遗下一则语，匝地普天无不举。  
倾湫倒岳是家常，物义不伤多莽卤。  
螗螂莫笑夏蜩痴，甘草酷似黄连苦。  
黄连苦，南泉不打盐官鼓。  

释慧空　览赵州语  
赵州借得空生口，便自纵横师子吼。  
问其佛性狗子无，问其甲子苏州有。  
而今此口还空生，古佛依前成漏逗。  
掀翻海岳觅知音，个个看来日中斗。  

释慧空　泐潭暹上人出示延福颂古三首索鄙语因用其韵赠之  
马驹踏杀天下人，炙地熏天气转腥。  
百岁翁翁开口笑，江西从此足人行。  

释慧空　泐潭暹上人出示延福颂古三首索鄙语因用其韵赠之  
引鼻牵回野鸭儿，升堂卷席便高飞。  
后来要识吾宗旨，试看而今是甚时。  

释慧空　泐潭暹上人出示延福颂古三首索鄙语因用其韵赠之  
千年滞货无人顾，拈起从教著价看。  
一口直饶酬得过，泐潭山更过西山。  

释慧空　某得银杏不食种之庵前见者曰是三十年乃生公老矣能待之乎某不答作  
蟠桃一实三千年，银杏著子三十载。  
老僧只作旦暮看，汝莫匆匆宜少待。  
阶前始芽今出屋，便是携篮走僮仆。  
伴我东园看菜归，与汝煎茶剥柔玉。  

释慧空　南华利侍者持{上虫下丙}和尚语至疏山请校入版乃作偈送之谒序于徐  
曹溪大士出现世，谁其侍者道人利。  
雷轰电激槌拂间，涓滴无遗水传器。  
而今底事难覆藏，盖是火后茎茅长。  
未言字字负此老，且要浩浩流诸方。  
最初有个譫讹处，遍示知音著何语。  
东山有语人未知，请问东湖老居士。  

释慧空　南询歌  
南询士，标致殊，  
发言落落中疏疏。瘦藤一握铁相似，  
孤身万里云不知。作者前，  
致一问，分明直得绳床震。  
失脚踏翻楼阁门，通身不挂毗卢印。  
佛祖言，甚热椀，  
一剑当头百非划。大展禅宗定古今，  
火里蝍蟟三只眼。  

释慧空　拟山居  
古人缚屋山头住，十年不行山下路。  
终朝两眼挂枯松，不忧无米但觅句。  
满屋风声合雨声，半壁山云杂山雾。  
於中只黱过此生，犹胜时人三五步。  

释慧空　拟月  
圆时缺处何曾有，缺处圆时自俨然。  
举世尽随圆缺走，几人透出未生前。  

释慧空　劝德上人莫作言语  
凡物得其时则鸣，鸣之大者唯雷霆。  
使雷常鸣不以节，人忘修省孰震惊。  
往时耆年深此旨，十度发言九度已。  
更有宝云多口师，每见僧来面壁耳。  
岂似而今文字禅，骈头竝驾争后先。  
愿公藏此千钧重，等闲不射射必中。  

释慧空　石门庵偶作  
百炼黄金铸铁牛，十分高价与人酬。  
台前不有花含笑，应是东山一夏休。  

释慧空　食荀  
机泉攆秔炊明玑，竹根烧笋然竹枝。  
锦绷稚子犊献角，玉版阿师囊颖锥。  
同槃若觉风味好，对客不知寒涕垂。  
古来山林例穷饿，藜苋诳腹蕨充饥。  
我今一饱万想灭，老马释羁牛脱縻。  
南山苍苍入箕踞，凉月冏冏生谈犀。  
公无说与市朝予，啄腐吞腥渠得知。  

释慧空　四景  
沙寒雪后天，凫雁将俦侣。  
独怪蓑笠翁，维舟一归去。  

释慧空　四景  
野阔烟迷树，江清水学天。  
白鸥盖具眼，终日老人边。  

释慧空　四景  
急雨近欲黑，斜晖远更明。  
倚楼谁殀　子，兴与大江横。  

释慧空　四景  
快霁初无象，豁在千里间。  
十年归客眼，一点沃洲山。  

释慧空　四威仪  
行，忘其粗操得人僧。  
一举足，趯倒佛前　ˉ。  

释慧空　四威仪  
住，对火浩歌敲火箸。  
有客来，炉中出煨芋。  

释慧空　四威仪  
坐，入夏{左口右亲}钱无一个。  
催免丁，县里公人到。  

释慧空　四威仪  
卧，合眼乾坤都盖过。  
没人知，晨鸡刚说破。  

释慧空　四威仪  
行，两袖清风一瘦藤。  
人见玩，南寺打斋僧。  

释慧空　四威仪  
住，五合黄陈半瓢醋。  
见客来，般般皆要做。  

释慧空　四威仪  
坐，鼻孔婪巉眼睛大。  
也有人，一见横趋过。  

释慧空　四威仪  
卧，鼻息雷鸣撼邻座。  
忽翻身，铁蛇横大道。  

释慧空　松斋直指因喫粽与兄弟论铁酸豶金刚圈栗棘蓬话作三偈见寄合为一偈  
直指喫粽被粽赚，吐出多年铁酸豶。  
俊鹰才见插天飞，饿狗床根争咂啖。  
忽然变作蒲与圈，鹰也迷踪狗也奔。  
百年滞货无人要，千里持来访我门。  
象牙不出老鼠口，富贵或生穷相手。  
倒把春风二月花，满劝松斋一杯酒。  

释慧空　送茶化士  
建溪深与吉山邻，胜气潜通不在陈。  
但看吉山茶椀里，雪花时现建溪春。  

释慧空　送茶化士  
五湖云水访山家，不问亲疏尽与茶。  
若省此茶来处者，出门风摆绿杨斜。  

释慧空　送茶化士  
正味森严来处异，丛林多用显家风。  
赵州一味客心尽，风穴三巡主意浓。  
要使人人开睡眼，且烦小小现神通。  
郝源北苑大云际，尽入吉山茶椀中。  

释慧空　送超侍者  
空生众中居，似欠人偈债。  
超禅归临安，亦来相恼害。  
布袋连底翻，一还无复载。  
闭门郑新经，后来且莫怪。  
去去复何言，西湖莲子大。  

释慧空　送二僧之衡阳  
闽蜀民风果同风，袈裟拔出鞋袋中。  
相逢古寺话俄顷，怪我称鎚落深井。  
不忧佛日居衡阳，不忧无人振颓纲。  
却忧秋高霜月冷，铁牛夜度飞猿岭。  

释慧空　送二僧之衡阳  
衡阳老子一僧耳，打雨骂风无别伎。  
海上禅流未识渠，将谓三头仍六臂。  
两川迈往初不然，我喜其行重说偈。  
披秀庵前癞狗儿，要见衡阳只这是。  

释慧空　送复上人之雪窦  
复也虽少年，其志亦猛烈。  
发足指乳峰，赤手探虎穴。  
直须得虎归，不可只黱说。  
送之披秀前，岁暮千峰雪。  

释慧空　送湖州觉化主  
佛子汝知世界海，有等世界多宝藏。  
於中凡圣情非情，靡不皆依此宝住。  
或取而有为悭贪，或舍而亡为孤露。  
有亡取舍纷其怀，是皆未知真宝所。  
佛子汝宜入世间，开示人人令自悟。  
求心不有法本无，令此宝藏自然至。  
善诸一身宝不增，散之万有宝犹故。  
以此奉供天人师，佛子是名真供养。  

释慧空　送化士  
洞山身如椰子大，不畜粒米与茎菜。  
无人烟处门打开，接待方来也奇怪。  
吉山从作山中主，只用十方菩萨子。  
二时钟鼓不曾亏，是汝持来还供汝。  
两翁同中具生杀，明眼高流试提拨。  
可中见得无少差，是谓能持吉山钵。  

释慧空　送街坊  
道在未能速说，钵空且要人持。  
蓦地街头筑著，方知此老慈悲。  

释慧空　送巾扇街坊  
华巾未解心中结，阿难有理难伸说。  
犀牛扇破索牛儿，盐官为物心偏切。  
上人幸是手眼亲，独用双拈此时节。  
一条秋水净无痕，八面清风消恼热。  

释慧空　送可师归西山兼简法华无证  
半世几离合，翛然无住身。  
又为一去客，元是再来人。  
野宿风鸣雪，江行梅破春。  
两翁如问我，为话鬓毛新。  

释慧空　送琏兄之云门  
人言学禅如学射，误得同流走天下。  
梦中射落蟭螟窠，开眼看来无缝罅。  
无缝罅兮不为差，万煅炉中寻尾靶。  
翻身筑著老云门，从古风颠称普化。  

释慧空　送梦石归妙峰德云庵  
绍兴五年戊寅冬，王母吞却嘉州像。  
觉来扪腹喜且惊，一朝生出这和尚。  
锐头长身碧两瞳，众聚说法声如钟。  
少年蹈断象骨路，出处大类飞仙翁。  
老而益健难近傍，德山缩手临济让。  
善财尽力无处寻，又是经行别峰上。  

释慧空　送莫内翰五首  
惊世文章梦里花，出尘语解眼中沙。  
怪来不打这鼓笛，亲见江西老作家。  

释慧空　送莫内翰五首  
一槌从使口如鼻，百炼谁知方入圆。  
莫怪野人高索价，从来佛祖不曾传。  

释慧空　送莫内翰五首  
黄龙室内三关语，赵老青州一布衫。  
何事临分无别说，则川庞老是同参。  

释慧空　送莫内翰五首  
试问同参参底事，华亭秋晚水如天。  
离钩三寸无人会，风起芦花落钓船。  

释慧空　送莫内翰五首  
今者丛林走大声，不言无眼只无睛。  
愿公善保千钧重，莫管他家热椀鸣。  

释慧空　送清知客  
从生至老只这汉，历历孤明没形段。  
虽无形段却淆讹，要是红炉千万煅。  
如今何处是红炉，两浙江南试行看。  
空生老矣浑不知，栽松只在寒岩畔。  

释慧空　送人化修上  
尔祖传家唯此钵，中虽无物不忧贫。  
持从闹市门头过，倒廩倾囷自有人。  

释慧空　送人化修上  
尽谓黄龙山里龙，弥年翻去碧潭空。  
君行为报居人道，遐迩虽殊一雨同。  

释慧空　送僧归净众  
君不见昔日贵湖抛保福，苧溪溪畔曾叮嘱。  
汝归东海我归山，鸟道行人难措足。  
又不见无隐当年隐石师，独傍岩阿烧栗皮。  
尘埃扰扰未归客，四壁生涯说向谁。  
我今不向石师住，贵湖亦非吾住处。  
溪边流水自西东，岩畔栗皮任堆聚。  
信脚来到五华峰，峰头重整旧家风。  
为报漳泉诸道友，吉山元是福山翁。  

释慧空　送僧三首  
蜀川老觉家潼川，怀中交子是铁钱。  
三年听讲大慈寺，执卷问之不识字。  
三年参禅大隋山，盖龟劫火犹顢頇。  
瞿塘忽放铁船下，不问滟澦堆如马。  
逆风使过荆湖南，焦荔林中来放憨。  
同风莫倚闽与蜀，饮水更须防蛊毒。  

释慧空　送僧三首  
支提天冠千眷属，龟山蔡柳两尊宿。  
总在参禅屋角头，开眼光光互相烛。  
参禅自是云水俦，四顾坤维有高躅。  
胜妙光中不肯留，六六要明三十六。  
当其行，歌一曲，春草青兮春水绿。  
东山老矣夫何言，纵有言兮不堪读。  

释慧空　送僧三首  
东山送人只一句，才拟钦承喝出去。  
而今更向纸上求，大似因鹰拏死兔。  
猷禅猷禅知不知，坚坐守之无了时。  
趁取西风霜未落，泐潭百丈在江西。  

释慧空　送深书记  
东海鲤鱼吞却海，西河师子口门大。  
金刚唤起足行神，还却赵州行脚债。  

释慧空　送深书记  
吹毛不是凡间铁，百匝千重唯一决。  
出头天外笑呵呵，喜得空生不曾说。  

释慧空　送疏山化主  
疏山开山矮师叔，手中木蛇称最毒。  
近江无水山无柴，我昔到时无不足。  
休论苦瓠与甜瓜，是圣是凡同一家。  
但看开山好基业，与伊随分著些些。  

释慧空　送行上人归塔慧力空印和尚灵骨于西山  
古佛大塔广，量廓虚空界。  
凡圣位其中，如光无杂坏。  
出生与入灭，一一得自在。  
众生迷本心，当处自留碍。  
良哉空印师，火后灵骨在。  
凭谁密安置。有子如行辈。  
山为碧玉环，水作青罗带。  
巍巍镇巍巍，永下诸天拜。  

释慧空　送泽化士兼简云门二老  
青蛇在握心方壮，赤骥追风路不遥。  
透得云门铁关过，海涛声撼洛阳桥。  

释慧空　送泽化士兼简云门二老  
吉山何啻百弥卢，袖里携来一物无。  
前路逢人即拈出，不知谁是赤须胡。  

释慧空　送泽化士兼简云门二老  
过了云门更好看，前头孤峻有姜山。  
三关一箭收功后，南海波斯念八还。  

释慧空　送照上人  
五华崷崒白雪中，送尽行人是此峰。  
若问此峰何面目，但言瓶锡住经冬。  

释慧空　送知殿  
西天胡子没髭须，南北禅和苦觅渠。  
合眼相逢开眼笑，君山点破洞庭湖。  

释慧空　送知殿  
人人尽有光明，只恐点时不到。  
试携投子油瓶，一一与伊按过。  

释慧空　送知殿  
诸佛光中众生，众生光中诸佛。  
若明生佛一如，便见重重涉人。  

释慧空　送知殿  
修廊下夜沈沈，古殿中香冉冉。  
要参过去灯明，只在如今一点。  

释慧空　送知殿  
黑月夜中无别，行人下足即疑。  
须得心灯发现，令渠是处光辉。  

释慧空　送宗上人游方  
华峰壁立为初友，雁宕深奇为指南。  
临济儿孙上封老，见今说法在灵岩。  

释慧空　颂草堂老师付顶相赞后圆相  
六国朝阊阖，三山插杳冥。  
禅流相借问，冬后一阳生。  

释慧空　颂古  
梁魏山河本太平，无端容此老狐精。  
九年皮髓分张尽，只履空棺更诳人。  

释慧空　颂古  
不是风兮不是幡，祖师端的广南蛮。  
夜深趁得曹溪渡，失却番禺两岸山。  

释慧空　颂古  
马师瞎却亮师眼，一入西山更不返。  
我有二十二藤条，寄与山中这担板。  

释慧空　颂古  
宗师一等把宗纲，鲁祖垂慈太著忙。  
璞玉浑金虽定价，往来多是不相当。  

释慧空　颂古  
楚王城畔水东流，淮海维扬是九州。  
芦管一声春梦破，斜阳还在树梢头。  

释慧空　颂古  
庐陵米价忽相酬，巨宋山河四百州。  
青草渡头韩干马，绿杨阴里载嵩牛。  

释慧空　颂古  
藏身北斗道弥昌，三脚虾{左虫右麻}著锦裆。  
多少病猫餐死鼠，日中抬首眼无光。  

释慧空　颂古  
说似一物则不中，个是南岳让和尚。  
东山早曾与黱来，带累同行俱喫棒。  

释慧空　颂古  
杖林山下竹筋鞭，六月行人口吐烟。  
曾在祸融峰顶见，十分月出在平田。  

释慧空　颂古  
新妇骑驴阿家牵，潦倒禅翁雪满颠。  
不解炉头煨死火，客来偏爱出人前。  

释慧空　颂古  
大食波斯饮百杯，停杯把挹万人魃。  
送风使过黄牛峡，不问瞿塘滟澦堆。  

释慧空　颂古  
杖林山下竹筋鞭，生长由来古佛先。  
一击眼睛才定动，又随烟雨过秦川。  

释慧空　颂古  
德山棒，临济喝，  
寸刃未施先败阙。丛林尽谓是上机，  
明眼衲僧也大屈。  

释慧空　颂古  
赵州老倒一禅和，勘破台山个老婆。  
笑倒石门庵内客，一条济水过新罗。  

释慧空　颂古  
野鸭羽翼能几长，马师眼孔些子大。  
从他飞去拟何之，须待拽回遭笑怪。  

释慧空　颂古  
庞公惭愧全无，马祖慈悲心大。  
直饶吸尽西江，东山未向伊道。  

释慧空　颂古  
引鼻拽回野鸭，元来却是家鸡。  
不管晦明风雨，才到五更便啼。  

释慧空　颂古  
不是风兮不是幡，胡僧两耳带金环。  
分明有语无人会，又上高楼看远山。  

释慧空　颂古  
身披粗布伽梨，手把大木槵子。  
天寒坐火炉头，动是说蛇说虎。  

释慧空　颂古  
不是幡兮不是风，毒蛇卧在酒杯中。  
寒山抚掌丰干笑，万里鸿沟属沛公。  

释慧空　颂古  
我手何似佛手，拈起扇子擗口。  
打落帝释花冠，却是寒山扫箒。  

释慧空　颂古  
不是风幡不是心，曹溪一路尽平沈。  
俊鹰岂肯篱边立，直透青霄万万寻。  

释慧空　颂古  
我脚似以驴脚，车轮顿生八角。  
三千刹海波澄，一阵西风叶落。  

释慧空　颂古  
十智同真验作家，可中毫忽不容差。  
若无师子翻身句，现在徒将面自夸。  

释慧空　颂古  
人人尽有生缘，落花流出桃源。  
过后再寻无处，满蓑烟雨渔村。  

释慧空　颂古  
古人悟处今人眼，善巧休为眼画眉。  
不见马头人厮扑，一拳打倒只临时。  

释慧空　颂古  
佛手驴脚生缘，三山影落中天。  
武帝多方学道，王乔端坐神仙。  

释慧空　颂古  
盲人端的有眼，铁牛通身无骨。  
不信问取桃花，便见灵云败阙。  

释慧空　颂古  
一等作野狐，堂堂大丈夫。  
徐行青草岸，踏破洞庭湖。  

释慧空　颂古  
桃花春暖尽情开，一见无疑颇俊哉。  
不是钓鱼船上客，无人把手上高台。  

释慧空　颂古  
西来密意庭前柏，有语无语徒分拆。  
若是道人但举来，只黱守株无了日。  

释慧空　颂古  
灵云失脚，玄沙落堑，  
三十年冰河发焰。  

释慧空　颂古  
咄哉王老师，赤穷身也卖。  
吃些油糍归，至今被人怪。  

释慧空　颂古  
钱塘潮头来，成都药市集。  
叵尀汝州风，吹落毛僧笠。  

释慧空　颂古  
六国平来一瞬中，心王不动八方通。  
后前汗马无人见，只要重论盖代功。  

释慧空　颂古  
南瞻部州鉯地，东弗于逮种麦。  
西瞿耶尼拽磨，北郁单越喫面。  

释慧空　颂古  
百书不如一归家，千闻不如一见面。  
既归归见复何为，解道德山无佛殿。  

释慧空　颂古  
泥人煅就九转丹，石女一喫乘飞鸾。  
天门九重弹指间，再拜天帝除天官。  
瓜期既及风驭还，海变桑田知几番。  
又寻东山访平安，去时与偈墨未乾。  

释慧空　颂古  
戳瞎大地众生眼，夺其一切资生物。  
尽情推入大火坑，听从阿耨池中出。  
然后为念普安慰真言，唵摩尼佛吼屈聿。  

释慧空　颂古十首  
做得些儿活计成，人前卖弄逞才能。  
直饶踏杀人无数，也是西川老鬼精。  

释慧空　颂古十首  
从头数到一二三，倒数却成三二一。  
直饶善会大衍算，掐指巡文数不出。  

释慧空　颂古十首  
动弦别曲，叶落知秋。  
抉议不来，休休休休。  

释慧空　颂古十首  
主人无德客无机，石火光中闪电飞。  
同死同生同得失，此心能有几人知。  

释慧空　颂古十首  
鬼门帖卦鬼犹惊，又见毛头扫帚星。  
若得过关公验正，夜深把手御街行。  

释慧空　颂古十首  
连马连人劈一刀，虚空迸血涌波涛。  
千千万万人争看，谁解分开盖胆毛。  

释慧空　颂古十首  
卧龙才雷迅，猛虎便咆哮。  
时人只见波涛涌，不知新月出林梢。  

释慧空　颂古十首  
丈二钢钉，八尺铁橛。  
插在眼中，犹自不瞥。  

释慧空　颂古十首  
尀耐沩山老鬼精，垂钩便要钓鲲鲸。  
几多头多为龙去，虾蟹依前努眼睛。  

释慧空　颂古十首  
一箭射落天边雁，千人万人著眼看。  
不知此箭自何来，湖南长老何曾见。  

释慧空　听雨亭  
我行台雁之中途，一年两憩安公庐。  
不知昔人去此远，但见水石清而虚。  
向来破读有则语，悬水潇潇日夜举。  
道人似欲暗投明，故立此亭名听雨。  
客如镜清老更痴，入流截流谁得知。  
愿公竹扉且常启，我或发兴来无时。  

释慧空　通海井  
疾风驾海生春潮，岩根石井澹不摇。  
是中何曾得通理，而以名字悬岩腰。  
道人眼空君勿怪，大小混融无杂坏。  
呼僮探井濡砚时，是君砚中有沧海。  

释慧空　煨芋  
后生偷笑东山老，事无是非总曰好。  
布伽梨里老病身，山芋头煨红软火。  
日暖婆娑林下行，天寒堆危火边坐。  
人问祖室今安危，对道我此煨芋好。  

释慧空　无规矩  
赫日光中强作主，忽然霹雳声中死。  
仰观不见太虚空，俯视分明无寸土。  
跨瞎驴，追猛虎，百战场中有文武。  
老来信手斫方圆，从教人笑无规矩。  

释慧空　无心道人梁长道以偈见寄次韵  
法从本有何曾有，心自元无不用无。  
试问大雄山下虎，何如千里踏人驹。  

释慧空　谢丹山秀首座竹筇  
老身一袖百无营，病骨人惊太瘦生。  
多谢枝筇解扶我，松阴石上听溪声。  

释慧空　谢丹山秀首座竹筇  
山中久住成老宿，云水五湖来弟兄。  
放下茶瓯答了话，把得拄杖东西行。  

释慧空　雪峰禅师真赞  
咸通已前，正与黱{左口右耶}。  
绍兴之后，端的别别别。  
松山撑破秋空月，毬门有路没遮栏，  
五月取霜六月雪。  

释慧空　雪堂仍旧老师和予送可师新字韵见招复作五首寄之兼呈无证  
梦历百城路，笑翻床上身。  
惟应个些子，所以见吾人。  
玉蕴西山重，花开南浦春。  
异时冰雪里，仍旧一枝新。  

释慧空　雪堂仍旧老师和予送可师新字韵见招复作五首寄之兼呈无证  
不触波澜手，而彰名句身。  
向来天上寺，得此眼中人。  
一别湘湖路，三回岭海春。  
何时清夜坐，听我话韶新。  

释慧空　雪堂仍旧老师和予送可师新字韵见招复作五首寄之兼呈无证  
干戈平安日，湖海倦游身。  
况得君为社，招呼我辈人。  
初无家似燕，宜有喜如春。  
悬想西山下，雨余钟鼓新。  

释慧空　雪堂仍旧老师和予送可师新字韵见招复作五首寄之兼呈无证  
妙湛清虚理，芭蕉立井身。  
惟君俱得地，独我不如人。  
书辱寒温问，茶分安乐春。  
殷勤拜佳赐，自汲井花新。  

释慧空　雪堂仍旧老师和予送可师新字韵见招复作五首寄之兼呈无证  
木蛇头带角，古路独横身。  
大有傍观者，初无踏著人。  
病来思自养，此去或同春。  
送老须何物，窗明贝叶新。  

释慧空　叶居士施直裰求颂  
广南叶顺居士，施我褐紬直裰。  
比之七斤布衫，这个犹难提掇。  
天寒雪落便披，日暖风和即脱。  
脱著毕竟是谁，惭愧观音菩萨。  

释慧空　幽岩禅师赵赞  
一字不著划，古锦写回文。  
寒山指合得，斗柄插雷门。  

释慧空　幽岩头陀求化  
火后幽岩山，中有四在句。  
院在要人兴，钟在要人铸。  
道在要人行，佛在要人饭。  
头陀寒拾流，四句尽分付。  

释慧空　尤溪补陀岩  
岩下溪声倾法雨，岩头云根耸华冠。  
游人不入普门境，只作青山绿水看。  

释慧空　又送出闽  
老人入我闽中居，如山有玉渊有珠。  
老人一日出山去，崖不自灵渊亦枯。  
我问天冠千眷属，如何不留老尊宿。  
飞鸾水急海天横，一道清辉照四明。  

释慧空　又用前韵送僧  
空王子，出空门，敏於选佛讷於言。  
老少同科无异学，尽倾阿耨作词源。  
龙虎榜，辉乾坤，一字元无作黱分。  
汝见是汝为第一，我见是我作状元。  
有惊群，有独脱，可中丹桂和根技。  
把作枯柴灶里烧，谁能更著空王褐。  
只如剑，成家活，不犯锋芒有生杀。  
莫似章分句解徒，望却龙门头卉卉。  

释慧空　与郛郎作骨董羹四首  
诗人例穷无可佳，借蔬贷粟东西家。  
胸中一字不疗馁，奈此满箧皆云霞。  
郛郎之贫亦相似，眼高视世如空花。  
两翁相值且相煦，薄糁藜羹终胜茶。  

释慧空　与郛郎作骨董羹四首  
诗人说尽山中佳，一原春色秦人家。  
松自宫商竹自羽，空明楼观溪明霞。  
微言到耳万世事，香气熏人百种花。  
同栏立尽听吾语，蟹眼汤成催客茶。  

释慧空　与郛郎作骨董羹四首  
寒士百葅食藉佳，敢比八珍五侯家。  
分甘长贫体生粟，谁能一饱面发霞。  
自羹青菘烧芦菔，更杂石耳相天花。  
愿留佳士宿清昼，细引炉香深炷茶。  

释慧空　与郛郎作骨董羹四首  
上天既雨晴亦佳，黄云满垅金满家。  
政须与子加餐饭，何苦预人三咽霞。  
今年明年吾自老，十日五日梅当花。  
岂无诗力御强敌，已作睡魔闻酽茶。  

释慧空　与符侍者  
秀峰三圣堂中，符也曾职其事。  
节制火箸香匙，使得灯笼露柱。  
圣僧颈上下来，天台山中入去。  
通玄不是人间，忽雨忽晴忽雾。  
出门且莫匆匆，道取末后一句。  

释慧空　与暠副寺  
衲僧之勇惟法战，铁作浑身犹百炼。  
不知谁是最雠家，直入南方行一转。  
上门上户眼如铃，有黱有黱机如电。  
剔起便行何处寻，声前句后新罗箭。  

释慧空　与梦石分岁  
岁尽人人有可分，翁今分岁亦随群。  
饼翻溪上团团月，鱠缕檐间细细云。  
漱壑醴泉春万斛，堆槃珠柳雪千斤。  
两翁一饱风颠在，倦仆饥僮总未闻。  

释慧空　与沔上人  
参禅无悟处，如何得安乐。  
置之空劫前，即为空劫缚。  
任运日用中，拶著无不错。  
懵然百不理，柰此一络索。  
勇猛积勋修，翻成大过恶。  
端坐审思惟，不如更行脚。  
东山老病汉，闻之为喜跃。  
愿尔发足时，出门便蹈著。  

释慧空　与妙庵主  
至道之宗，备在尔躬。  
求之则远，守之不通。  
不求不守，奇载灵叟。  
极离极微，应心应手。  
触目晴岚，到处成庵。  
捶呵弥勒，不与同龛。  
石虎抬头，泥牛入海。  
蓦劄相逢，一场风采。  

释慧空　与性上人  
汝知东山空，胸中无窖子。  
说禅瞎人眼，书偈汙人纸。  
不知禅家流，於空何所取。  
脚要汝自行，死要汝自死。  
道不假他成，佛岂离自己。  
唯有老赵州，平生一则语。  
既是其中人，东山与之举。  

释慧空　与虚上人  
止渴须是水，止饥须是饭。  
参禅须是悟，成佛不待旦。  
伽陀有底急，休来问老汉。  
既来无柰何，拄杖蓦头撺。  

释慧空　圆悟禅师入灭说偈烧香  
濯锦江心一沤发，清涨四溟波浪阔。  
引得风流小玉归，无限龙鱼遭搅聒。  
紫罗帐里明月珠，把作栗蒲撩乱{上杀下木}。  
一方孤迥峭巍巍，十字纵横活鱭鱭。  
我昔堕渠齰瓮中，倔强依前淹不杀。  
而今寰宇幸清平，谁道岷峨在天末。  
昨夜西风撼太虚，石牛惊走泥牛喝。  
一吸沧溟彻底乾，憍梵钵提长吐舌。  
大悲千眼擘不开，无言童子空忉怛。  
炷香为寿阿僧只，绍兴五年八月八。  

释慧空　造桥道者并诸化土写求  
去一得三，添六成四。  
有口无舌，有眼无鼻。  
写得十成，以何为是。  
挂在大目溪头，恰似守桥土寺。  

释慧空　造桥道者并诸化土写求  
这汉一生担版，垂老出来住院。  
清真气味全消，恶业因缘顿现。  
说禅罔圣欺凡，乞食走州历县。  
试看帖上传来，辊得成甚觜面。  

释慧空　造桥道者并诸化土写求  
咄这老冻齪，是甚黱面孔。  
似马头又圆，谓驴耳不耸。  
有毒鳖鼻蛇，无底破漆桶。  
遍处持来搅聒人，十分是个灭胡种。  

释慧空　赠吴晦叔雪峰造金刚  
执金刚神安法界，塑之年深亦复坏。  
居士有力如金刚，一念成就金刚王。  
魔尘不飞佛日光，门外人趋选佛场。  

释慧明　题天封寺  
华顶当空出，云霞宿殿庭。  
八荒同纳纳，一气转冥冥。  
日驭经檐过，天河俯槛听。  
长年苔径合，无客到岩扃。  

释慧南　偈二首  
心王不妄动，六国一时通。  
罢拈三尺剑，休弄一张弓。  

释慧南　偈二首  
得不得，傅不得，归根得旨复何言。  
忆得首山曾漏泄，新妇骑驴阿家牵。  

释慧南　颂二首  
杰出业林是赵州，老婆勘破有来由。  
而今四海清如镜，行人莫与路为仇。  

释慧南　颂二首  
生缘断处伸驴脚，驴脚伸时佛手开。  
为报五湖参学者，三关一一透将来。  

释慧勤　偈  
八月二十五，有宾兼有主。  
辊出雪峰毬，打动禾山鼓。  
天帝释摇头，大梵王作舞。  
不透上林关，未敢轻相许。  
空生不解此家风，惹得岩前华似雨。  

释慧勤　偈六首  
至道无难，唯嫌选择。  
桃华红，李花白，  
谁道融只一色。燕子语，  
黄莺鸣，谁道关关只一声。  
不透祖师关捩子，空认山河作眼睛。  

释慧勤　偈六首  
日日日西沉，日日日东上。  
若欲学菩提，但看此模样。  

释慧勤　偈六首  
去年今日时，红炉片雪飞。  
今日去年时，曹娥读夜碑。  
末后一句子，佛眼莫能窥。  
白莲峰顶上，红日绕须弥。  
鸟啄珊瑚树，鲸吞离水犀。  
太平家业在，千古袭杨歧。  

释慧勤　偈六首  
金鸟急，玉兔速，  
急急流光七月十。无穷游子不归家，  
纵归只在门前立。门前立，  
把手牵伊不肯入。万里看看寸草无，  
残花落地无人拾。无人拾，  
一回雨过一回湿。  

释慧勤　偈六首  
世尊有密语，冬到寒食一百五。  
迦叶不覆蒇，水泄不通已露趎。  
灵利衲僧如会得，一重雪上一重霜。  

释慧勤　偈六首  
天左旋，地右转。  
古往今来经几遍。金鸟飞，  
玉兔走。才方出海门，  
又落青山后。江河波渺渺，  
淮济浪悠悠，直入沧溟书夜流。  

释慧勤　砂锣盛油  
铜砂锣里落盛油，生菜还他萝卜头。  
但看来年正月半，家家门首挂灯毬。  

释慧勤　颂古七首　达磨见武帝  
始闻阿阁一声钟，日暖苍龙睡正浓。  
再击凤凰台上鼓，夜半祥鸾未飞舞。  
帝苦永固如磐石，胡僧枉费平生力。  
回指少林归去来，春风一阵华狼藉。  

释慧勤　颂古七首　离四句绝百非  
美如西子离金阁，娇似杨妃倚玉楼。  
犹把琵琶半遮面，不令人见转风流。  

释慧勤　颂古七首　南泉示众云文殊起佛见法见贬向二铁围山  
彩云影里仙人现，手把红罗扇遮面。  
无人著眼看仙人，却看随后红罗扇。  

释慧勤　颂古七首　日面佛月面佛  
东街柳色拖烟雨，西巷桃华相映红。  
左雇右盼看不足，一时分付与春风。  

释慧勤　颂古七首　三圣逢人即出  
城南措大骑驴子，市北郎君跨马儿。  
各各四蹄俱著地，三春同到月明池。  

释慧勤　颂古七首　十身调御  
捉贼分明要见趎，十身调御下禅床。  
曾经巴峡猿啼处，铁作心肝也断肠。  

释慧勤　颂古七首　世尊升座  
一轮明月挂天心，四海生灵荷照临。  
何必西风撼丹桂，碧霄重送九秋音。  

释慧日　哭云外老人  
水天空阔竟忘遥，太白巍巍望九霄。  
面目俨然云雨外，孰云生死不同条。  

释慧日　麻溪渡  
麻溪渡口古滩头，万叠青山绕四周。  
地僻鼎分三县界，渊澄辐辏两川流。  
客槎时下佗山木，渔桨偏归暮雨舟。  
寂寞一年曾再到，可怜异代谪仙游。  

释慧深　偈  
未得入头应切切，入头已得须教彻。  
虽然得入本无无，莫守无无无间歇。  

释慧温　偈二首  
拶出通身是口，何妨骂雨诃风。  
昨夜前村猛虎，咬杀南山大虫。  

释慧温　偈二首  
释迦老子，四十九年坐筹帷幄。  
弥勒大士，九十一劫带水拖泥。  
凡情圣量，不能划除。  
理照觉知，犹存露布。  
佛意祖意，如将鱼目作明珠。  
大乘小乘，似认橘皮为猛火。  

释慧温　五位  
正中偏，玉兔金乌落二边。  
丫角童儿骑黑象，三更穿过御楼前。  

释慧温　五位  
偏中正，过房之子初受命。  
金刚脚下昆仑奴，腰间也佩毗卢印。  

释慧温　五位  
正中来，无著当年访善财。  
瑠璃盘里藏明月，异草山华处处开。  

释慧温　五位  
兼中至，不历僧只超十地。  
虽然踏著旧家乡，更须知有深深意。  

释慧温　五位  
兼中到，天寒大雪长安道。  
五陵才子锦袍新，马蹄乱踏琼瑶草。  

释慧性　辞世  
七十八年，内空外空。  
撒手便行，万古清风。  

释慧性　付净彻首座竹篦  
竹篦付了复何为，佛祖当头劈面挥。  
尺水便能翻逆浪，俠教人荐截流机。  

释慧性　偈颂一百零一首  
万叠峰峦秀，清虚杳霭间。  
跨门一句子，拟议隔重关。  

释慧性　偈颂一百零一首  
指天指地，有甚巴鼻。  
目顾四方，不知失利。  
累及后代儿孙，以此递相钝置。  

释慧性　偈颂一百零一首  
电激雷奔，以毒攻毒。  
撒土抛沙，拗直作曲。  
个裹翻身控角弓，谁能背手抽金镞。  

释慧性　偈颂一百零一首  
不知立处高多少，回头四顾白云低。  
等闲移步毗颅顶，拽转南辰安向西。  

释慧性　偈颂一百零一首  
要入牯牛队，还披水牯皮。  
全身行异类，拽把又牵犁。  

释慧性　偈颂一百零一首  
行尽迢迢路，无山不是家。  
跨门一句子，拟议隔天涯。  

释慧性　偈颂一百零一首  
有语中无语，达磨九年空面壁。  
无语中有语，空生岩畔花狼藉。  
南斗八，北斗七。  

释慧性　偈颂一百零一首  
哑却我口秃我舌，明眼衲僧难辨别。  
今朝撒向诸人前，须弥灯王笑不彻。  

释慧性　偈颂一百零一首  
天寒日短，三平二满。  
虎咬大蟲，雄鸡生卵。  

释慧性　偈颂一百零一首  
言发非声，舌头无骨。  
色前不物，狐狸慈窟。  

释慧性　偈颂一百零一首  
新梅雪裹依稀拆，爱日窗前迤逦长。  
漏泄东君好消息，分明遍界不能藏。  
但得到家田地稳，天无佛法可商量。  

释慧性　偈颂一百零一首  
鸟牙绝顶，结制安居。  
包罗万有，吞却十虚。  
切忌从它觅，迢迢与我疏。  

释慧性　偈颂一百零一首  
往来无间，动静一源。  
瞥然而往，瞥然而还。  
大方无内无外，管甚新年旧年。  
归来偃卧青松下，只这些儿妙不傅。  

释慧性　偈颂一百零一首  
方挹新春，又迎朱夏。  
山不为高，水下为下。  
梅雨连绵，虚空贴卦。  
浸烂石鸟龟，黄梅添话欛。  
鸟牙峰顶浪滔天，犀牛扇子增高价。  

释慧性　偈颂一百零一首  
秋风清，秋月白。  
雁过长空，蝉噪庭柏。  
踢出铁昆仑，大机要顿发。  
好肉剜疮，觑著即瞎。  
隔山人唱太平歌，元是胡笳十八拍。  

释慧性　偈颂一百零一首  
爽气生襟袂，清飚袭四维。  
白云抱幽石，冷淡更清奇。  
玲珑八面自回合，峭峻一方谁敢窥。  

释慧性　偈颂一百零一首  
毒蛇头上能揩痒，正是吾家跳灶儿。  
窃得这些穷伎俩，白拈手裹觅便宜。  
万仞崖头独足立，头长三尺知是谁。  

释慧性　偈颂一百零一首  
十五日已前，一冬二冬，  
叉手当胸。十五日已后，  
背手抽金镞，翻身控角弓。  
正当十五日，风从虎兮云从龙，  
抬眸鹞子过辽东。  

释慧性　偈颂一百零一首  
春行万国春无迹，腊雪消残始见功。  
头头应现，处处流通。  
木马泥牛吼，花柳撼春风。  

释慧性　偈颂一百零一首  
春山青，春水绿。  
草葺葺，花簇簇。  
若能丧尽目前机，便见庐山真面目。  

释慧性　偈颂一百零一首  
元宵正月半，是处金莲现。  
贫看灯明佛，蹉过新罗箭。  
闪电光中，聊通一线。  

释慧性　偈颂一百零一首  
法社栋梁，业林网纪。  
全杀全活，建立宗旨。  
双放双收，总在这裹。  
虎啸风生，龙吟雾起。  
大家扶起破砂盆，无限清风未已。  

释慧性　偈颂一百零一首  
句中句，绝露布。  
闪龟裹，分缁素。  

释慧性　偈颂一百零一首  
向上一路滑，壁立万仞巑。  
石火电光钝，定乾坤句错。  
水牯牛常甘水草，麒麟只有一只角，  
千手大悲难摸索。  

释慧性　偈颂一百零一首  
主中宾，宾中主，  
南山大蟲元是虎。踢起眉毛著眼看，  
闪电光中急荐取，发机须是千钧弩。  

释慧性　偈颂一百零一首  
知有底人，眼中著屑。  
尽底掀翻，只得一橛。  
堪笑巴陵老古难，解道银碗裹盛雪。  

释慧性　偈颂一百零一首  
归宗见成行货，别无单傅心要。  
二时展钵开单，逐日疴屎送尿。  
饥餐渴饮一般，露柱灯笼大笑。  
毗婆尸佛早留心，直至而今不得妙。  

释慧性　偈颂一百零一首  
风萧萧兮疏林叶落，月皎皎兮虎啸猿啼。  
或闻或见，或悟或迷。  
会与不会，脱体全提，  
鼻孔元是向上垂。  

释慧性　偈颂一百零一首  
一叶落，天下秋。  
一尘起，大地收。  
明明祖师意，明明百草头。  
相头卖帽，看楼打楼。  
更嫌何处不风流。  

释慧性　偈颂一百零一首  
秋色连天净，秋花满地香。  
圆通门大启，切忌错商量。  

释慧性　偈颂一百零一首  
丹霞烧木佛，院主眉须落。  
两个无孔铁锥，彼此将错就错。  
焦砖打著连底冻，笑它普化摇铃铎。  

释慧性　偈颂一百零一首  
雪覆千山，孤峰不白。  
突出难辨，觑著则瞎。  
铁树花开，冰河焰发。  
不萌枝上月三更，切忌龙门遭点额。  

释慧性　偈颂一百零一首  
摇唇鼓舌，展事投机。  
千拂出世，不通忏悔。  
焦巴，有叶丫。  
长天秋水，孤鹜落霞。  

释慧性　偈颂一百零一首  
归宗无法可商量，独掇单提不覆藏。  
有问西来端的意，天寒日短长偏长。  

释慧性　偈颂一百零一首  
指天指地独称尊，搅动乾坤海岳昏。  
自从赚杀人无数，直至而今无脑门。  

释慧性　偈颂一百零一首  
雨过长空，檐头滴滴。  
觌面相呈，人信不及。  
信得及，万古长空元不湿。  

释慧性　偈颂一百零一首  
一即一切，一切即一。  
拈青玉峡，向焦螟眼中。  
撮大地来，如粟米粒。  
会则事同一家，不会则知我受屈。  

释慧性　偈颂一百零一首  
独標万象，物外宣扬。  
天长地久，地久天长。  

释慧性　偈颂一百零一首  
无作无为，无说无示。  
可以济群，类统万邦。  
同六虚，融三际，  
此是吾家第一义。  

释慧性　偈颂一百零一首  
瀑布悬崖落半空，等闲平步广寒宫。  
乘时坐断孤峰顶，千圣从教立下风。  

释慧性　偈颂一百零一首  
祖禰不了，儿孙遭累。  
祝著磕著，无处回避。  
不辞礼拜烧香，也要递相钝置。  

释慧性　偈颂一百零一首  
作家炉鞴，本分钳鎚。  
不用埋兵施陷虎，白拈手裹觅便宜。  

释慧性　偈颂一百零一首  
喝散白云，穿开碧落。  
一步阔一步，一著高一著。  

释慧性　偈颂一百零一首  
未举先知执与伦，掀腾海岳动乾坤。  
巑崖句裹翻身转，盘走珠兮珠走盘。  

释慧性　偈颂一百零一首  
一真含法界，大用等虚空。  
千祥如雾集，万善若云臻。  
用祝吾皇无量寿，天高无极地无穷。  

释慧性　偈颂一百零一首  
郊原雨过，春日熙熙。  
桃红李白，发最上机。  
哑却口，落尽眉。  
就中一曲江南发，荐管迎风撩乱吹。  

释慧性　偈颂一百零一首  
声前一句，十方显露。  
佛祖不知，衲僧罔措。  

释慧性　偈颂一百零一首  
万壑千岩，云霞锁雾。  
洞然明白，觌面分付。  
雁影落寒潭，孤舟横野渡。  

释慧性　偈颂一百零一首  
毗卢师，法身主，  
从夺临机些子许。目前分付与阿谁，  
踢起眉毛争荐取。  

释慧性　偈颂一百零一首  
去圣时遥，人多懈怠。  
逆则生嗔，顺则生爱。  
不嗔不爱，东海剪刀，  
西番布袋。解脱门头紧著关，  
休夸铺席无人卖。脑后见腮，  
和賏右藏}捉败。  

释慧性　偈颂一百零一首  
一番秋雨一番凉，道路无尘野菊香。  
翻笑昔年陶令尹，攒眉归去错商量。  
恁麽不恁麽，破镜不重光。  
若把拈花微笑是，切忌将奴唤作郎。  

释慧性　偈颂一百零一首  
鼓没弦琴，吹无孔笛。  
共乐尧年同舜日，达磨九年空面壁。  

释慧性　偈颂一百零一首  
久雨不晴，才明又雨。  
阴阳交泰，万物得所。  
明明百草头，能为万象主。  
觌面相呈，切忌莽卤。  

释慧性　偈颂一百零一首  
秋风离离，秋色依依。  
秋云淡儜，秋月分辉。  
篆不彫之心印，状似铁牛之机。  
阿呵呵，力{内力外囗}希，  
再三捞摝始应知。  

释慧性　偈颂一百零一首  
月挂长空，孤峰独宿。  
幽鸟数声清，白云断处续。  
佛眼难窥，拗直作曲。  
羚羊挂角绝从由，无限清风生八极。  

释慧性　偈颂一百零一首  
是句亦划，非句亦划。  
瞒瞒顸顸，生铁门限。  
如斯出世为人，归瞎却衲僧正眼。  
子功捡点将来，也是徐六担板。  

释慧性　偈颂一百零一首  
瞿昙夜半见明星，礁觜挑开眼裹筋。  
四十九年无畏说，至今错认定盘星。  
将头不猛，带累三军。  
曹溪波浪如相似，无限平人被陆沈。  

释慧性　偈颂一百零一首  
草离离，烟漠漠，  
雨如膏，云如鹤。  
说了也，错错错。  
五老峰高彻骨寒，野猿啼断山月落。  

释慧性　偈颂一百零一首  
天得一，地得一，  
王得一兮无等匹，又何必，  
闪电光中加霹雳。朝来细雨洒危层，  
八面风清照红日。  

释慧性　偈颂一百零一首  
大包无外，细入无间。  
内外绝瑕疵，古今无背面。  
森罗万象影中藏，四圣六凡光裹现。  
分明常在诸人前，未审诸人见不见，  
铁壁银山通一线。  

释慧性　偈颂一百零一首  
雪埋松径，梅著寒梢。  
露倮倮，赤洒洒，  
独孤標。寒山逢拾得，  
抚掌笑呵呵。  

释慧性　偈颂一百零一首  
初三十一，中九下七。  
更不囊藏，当阳拈出。  
一气转洪钧，八方开寿域。  

释慧性　偈颂一百零一首  
心月孤圆，清光皎洁。  
吞尽十方空，银碗裹盛雪。  
本光瑞如此，笔倒灯明佛。  

释慧性　偈颂一百零一首  
本犀花散一山秋，更约清风作腾游。  
笑傲幽香翻叶底，西来祖意在枝头。  
没回互，兴悠悠，  
辽天鼻孔齐穿却，更嫌何处不风流。  

释慧性　偈颂一百零一首  
杀人刀，活人剑，  
劈破虚空成两片。千妖百怪尽潜踪，  
万象森罗光影现。艾人与门神，  
端的见不见。拄杖子聊通一线。  

释慧性　偈颂一百零一首  
有结有解俱错，到底无绳自缚。  
一夏九十日终，个个眉须堕落。  
入水长人，填沟塞壑。  
相逢只解那斯祁，明眼衲僧休卜度。  

释慧性　偈颂一百零一首  
才开口又成剩语，不开口又成增语，  
发机须是千钧弩。草店家风别，  
翻云又覆雨。若是陶渊明，  
攒眉便归去。  

释慧性　偈颂一百零一首  
松萝影裹，积翠堆中。  
白云为盖，流泉作琴。  
只影独標岩上月，不知那个是知音。  
耳卓朔，头蓬忪，  
抬眸鹞子过辽东。  

释慧性　偈颂一百零一首  
言语动用没交涉，非言语动用亦没交涉。  
倾肠倒腹，为楔出楔。  
哑却我口秃却舌，明明万里一修铁。  

释慧性　偈颂一百零一首  
点捡将来，罪过不少。  
只凭拄杖，一切靠倒。  

释慧性　偈颂一百零一首  
掀翻四大海，踢倒须弥卢。  
心粗胆大，少实多虚。  
夜见明星曾落节，儿孙随后受涂糊。  

释慧性　偈颂一百零一首  
木落高秋玉露垂，慎终追远又思惟。  
无端一世减胡种，累及儿孙说向谁。  
哑却口，落尽眉。  
牵梨拽杷，带水拖泥。  
顺捋虎须拈蝎尾，白拈手裹觅便宜。  
家肥生孝子，谁是吾逆儿。  
呜咿，呜咿。  
秋露春风消息在，不知谁荐上头机。  

释慧性　偈颂一百零一首  
喝散白云，穿开碧落。  
须弥灯王，无处摸索。  

释慧性　偈颂一百零一首  
深藏古寺老垂垂，冷暖相谙只自知。  
不谓使符相苦逼，依然拽把又牵犁。  

释慧性　偈颂一百零一首  
开门待知识，知识不来过。  
开口不在舌头上，儜看平地起风波。  

释慧性　偈颂一百零一首  
佛祖大机，自前密布。  
主中宾，宾中主。  
云从龙，风从虎，  
发机须是千钧弩。  

释慧性　偈颂一百零一首  
岁尽年穷，无可不可。  
烹露地牛，烧榾柮火。  
野菜只添一筋油，满钵和罗唯一饱。  
笑傲烟霞，白云风拂。  

释慧性　偈颂一百零一首  
韶阳一曲自高歌，困来一觉和衣倒。  
浅种深耕得自由，珊瑚枝头日杲杲。  

释慧性　偈颂一百零一首  
东村王老夜烧钱，打著南边动北边。  
赤骨历穷夸富贵，日高三丈尚憨眠。  

释慧性　偈颂一百零一首  
穹窿山裹老于菟，一点圆明烁太虚。  
八角磨盘空裹转，寥落林泉意自殊。  
超物象，绝石模，  
将为胡须赤，更有赤须胡。  

释慧性　偈颂一百零一首  
一人道有一人无，正令全提肘后符。  
昨夜虚空开口笑，石人吞却洞庭湖。  

释慧性　偈颂一百零一首  
离四句，绝百非。  
一言已出，驷马难追。  
一任金鸟东出，徒教玉兔沈西。  
千钧之弩，不为鼷鼠而发机。  

释慧性　偈颂一百零一首  
春雨如膏，春云如鹤。  
客从天外来，正是魔王脚。  
阃外威權，麒麟万里何抅束。  
肥马辘辘，瘦马辘辘。  
日逐忙忙等闲过，些儿毒气谁轻触。  

释慧性　偈颂一百零一首  
今朝四月初一，万像难逃影质。  
马祖升堂，百丈卷席。  
秘魔擎叉，鲁祖面壁。  
唤驴作马，虾跳不出。  
麒麟一角尖，鸟龟三眼赤。  

释慧性　偈颂一百零一首  
云收天际，杲日当空。  
坐立俨然，如何通信。  
自是不归归便得，五湖烟浪有谁争。  

释慧性　偈颂一百零一首  
八还正眼顶门开，悟得门门有善财。  
要识九旬行道处，薰风依旧自南来。  

释慧性　偈颂一百零一首  
不与万法为侣，咬定牙关错举。  
西江吸尽铁船浮，活提狞龙和角煮。  
倒骑佛殿三门，翻手为云覆手雨。  

释慧性　偈颂一百零一首  
兔马有角，牛羊无角。  
智不到处，切忌道著。  
拈得鼻孔还失却。  

释慧性　偈颂一百零一首  
相见不扬眉，雷轰闪电迟。  
知音才侧耳，拟议落便宜。  
威行阃外，瞥转机轮，  
大千捏聚一微尘。  

释慧性　偈颂一百零一首  
息庵去世肉犹暖，五逆还它五逆儿。  
海涌峰头行正令，白拈谁敢觅便宜。  

释慧性　偈颂一百零一首  
金刚圈，粟棘蓬。  
拈来便用，耀古腾今。  
格外知音才领略，四方八面起清风。  

释慧性　偈颂一百零一首  
无语中有语，名曰死句。  
有语中无语，名曰活句。  
可谓剜肉作疮，皮穿骨露。  
举不顾，即差牙，  
闪电光中走鸟兔。  

释慧性　偈颂一百零一首  
十五日已前，风吹不入。  
十五日已后，水洒不著。  
正当十五日，月中仙桂和根拔，  
海底泥牛把角牵。  

释慧性　偈颂一百零一首  
天寒人寒，大家在这裹。  
洗面摸著鼻，吃茶湿却觜。  
向上还有事也无，韩信朝底。  

释慧性　偈颂一百零一首  
庐山华藏太湖滨，礁觜挑开眼裹筋。  
来趁寿宁炉灶热，大千独步见鹏程。  

释慧性　偈颂一百零一首  
智不是道，心不是佛。  
辊雪峰毬，舞道吾笏。  

释慧性　偈颂一百零一首  
二月春过半，园林一样新。  
傍花看蝶舞，近柳听莺吟。  
远客来相访，还曾悟此心。  
林郑珍，井底种林檎。  

释慧性　偈颂一百零一首  
今年桃李贵，一颗直千金。  

释慧性　偈颂一百零一首  
观音菩萨将钱卖糊饼，放下元来是个馒头。  
相席打令，看楼打楼，  
不风流处也风流。  

释慧性　偈颂一百零一首  
燕语莺吟，俱谈实相。  
春风吹动桃李花，淡烟疏雨笼青嶂。  
切忌起模画样。  

释慧性　偈颂一百零一首  
归宗事理绝，日轮正当午。  
布袋放憨痴，猫儿捉老鼠。  
若人会得，超拂越祖。  

释慧性　寄颜一齐阁内寂室方氏  
即心即佛没誵讹，不动舌头意气多。  
打破虚空行活路，夫妻抚掌笑呵呵。  

释慧性　沈安齐草庵号常数  
尚堕动勋不自由，还同死水卧泥牛。  
何如阔进竿头步，撒手悬崖万仞头。  

释慧性　颂古七首  
南枝向暖北枝寒，一种春风有两般。  
寄语高楼莫吹笛，大家留取倚栏干。  

释慧性　颂古七首  
外道怀藏宝镜时，世尊良久为高提。  
浑哪良马窥鞭影，不觉全身陷铁围。  

释慧性　颂古七首  
明修栈道，暗度陈仓。  
刻舟独觅剑，夜雨过潇湘。  

释慧性　颂古七首  
只许老胡知，不许老胡会。  
白云尽处是青山，行人更在青山外。  

释慧性　颂古七首  
放两抛三，瞒神唬鬼。  
换盆换盆，谁不识你。  

释慧性　颂古七首  
沩山养子没来由，叉毛人前不识羞。  
更把琵琶半遮面，不令人见转风流。  

释慧性　颂古七首  
当阳利剑斩狸奴，刃下翻身会也无。  
脱下草鞋头戴出，石人吞却洞庭湖。  

释慧性　自赞  
紫霄峰下，以毒攻毒。  
撒土抛沙，拗直作曲。  
撼动四大神州，拳踢掀翻地轴。  
性禅没兴遭逢，切忌望空呵{左口右屡}。  
坐断千峰顶{左宁右页}头，一任虚声听杓卜。  

释慧性　自赞  
横按吹毛，全提正令。  
毁佛谤法，因邪打正。  
有进裂转面皮，三下衲僧乞命。  

释慧圆　偈  
这一交，这一交，  
万两黄金也合消。头上笠，  
腰下包，清风明月杖头挑。  

释慧远　不显名大檀越请偈  
大机圜应脱名模，极目风光满帝都。  
昨夜酒楼春洞晓，当头彻见大毗卢。  

释慧远　不显名大檀越请偈  
逆顺机中总是禅，在家不碍出家缘。  
庞公父子团坘坐，顿觉无生话已圜。  

释慧远　不显名大檀越请偈  
单提直指若为参，贝叶灵文满宝函。  
无我无人无寿者，尘尘刹刹是瞿昙。  

释慧远　不显名大檀越请偈  
若能转物即如来，粪扫堆头正眼开。  
随顺众生颠倒见，庶几随处显灵台。  

释慧远　不显名大檀越请偈  
报应差殊事不同，劳生何用出樊笼。  
欲知自性天真佛，尽在朝昏一念中。  

释慧远　布袋和尚赞恭依圣上韵  
布袋挨开，猿啼晓月。  
海岳逃形，佛魔路繀　。  
列列挈挈，翘翘杰杰。  
大机兮棒打不回闲，大用兮利剑流鲜血。  
别别，出海昆仑头戴雪。  

释慧远　禅人写师真请赞  
早依圜悟，晚住林泉。无门雪屈，遍界声冤。  
对天子廓摩醯首罗眼，提朴¨岐金圈栗棘蓬禅。  
神仙秘诀，父子不传。  
平地放开缚虎手，等闲迸出拦胸拳。  

释慧远　禅人写师真请赞  
独步邪见林，高据魔王殿。  
说欺凡罔圣禅，现夜叉罗刹面。  
欣翻巨岳，彻底放悬。  
打破牢关，突出难辨。  
阿呵呵，见也麽？  
到江吴地尽，隔岸越山多。  

释慧远　禅人写师真请赞  
画也错，赞也错。  
不识蚬子笊篱，唤作普化木铎。  
而今要且头不是头，脚不是脚。  
恐人无信，立此为约。  

释慧远　禅人写师真请赞  
开荆棘林，塞人天路。  
把断纲宗，阔行大步。  
风高云静月眉横，直向金轮水际行。  
到家无剩地，日出事还生。  

释慧远　禅人写师真请赞  
断灭佛种，破除家计。  
不是别人，杨岐五世。  
禅道耳边风，佛法眼中翳。  
问渠将底为人，尚有随身赤契。  

释慧远　禅人写师真请赞  
大地一浑身，虚空绝四邻。  
不识柏树子，唤作麻三斤。  
好时十分潇洒，恶时一味藞苴。  
等闲牵犁上佛殿，乘兴钵盂裹走马。  
平地撒屎撒尿，知佗是真是假。  
禅人描貌邈将来，大虫头上火把。  

释慧远　禅人写师真请赞  
祝发何早，闻道何晚。  
出林猛虎靠山，当路毒蛇开眼。  
重不重漏泄，拟不拟便著。  
借问吕望六韬，何似黄公三略。  

释慧远　禅人写师真请赞  
把定放开全在你，和泥合水更由谁。  
大地簇成三事衲，虚空迸出两条眉。  
绝忌讳，猛提撕。  
惊回春梦破，倒跨铁牛归。  

释慧远　禅人写师真请赞  
按轮王剑，全生杀机。  
豁开正眼，当头者谁。  
从来无忌讳，底事没商量。  
赵州密意凭谁诉，铁作心肝也断肠。  

释慧远　禅人写师真请赞  
冷笑德山，热谩临济。  
头重尾轻，碗鸣{尸下加豕}沸。  
明侍者，透天机，  
八十翁翁巧画眉。掀翻师子窟，  
倒跨瞎驴儿。  

释慧远　禅人写师真请赞  
风高云澹，露冷烟清。  
坐松下右，听松上声。  
闻知见觉没干涉，暑往寒来无处雪。  
八臂那吒{在卑右页}面看，七星利剑和声截。  

释慧远　禅人写师真请赞  
画出不堪，弃智杂毒。  
赞之不是，厌身桎梏。  
一十三处坐道场，二时粥饭何曾足。  
日裹夜行，投明暗宿。  

释慧远　禅人写师真请赞  
透过荆棘林，瞎却醯罗眼。  
拈起破砂盆，放下漏灯盏。  
独有周书记，全机识得渠。  
好笑云黄傅大士，也曾赤脚礼文殊。  

释慧远　禅人写师真请赞  
靠倒云门抽顾鉴，挨开临济主宾禅。  
一星猊血化驴乳，半点鸾胶续断弦。  
淳侍者，脱机缘。  
波斯拾得招文袋，月裹麒麟笑揭天。  

释慧远　禅人写师真请赞  
币地普天，银山铁壁。  
正令全提，虚空削迹。  
月眉横，照用分，  
星流电掣秀龙门。向道瞎驴无忌讳，  
脚类跃出旧乾坤。  

释慧远　禅人写师真请赞  
不参鼻祖禅，不使冬瓜印。  
倒拈定命索，单提不犯令。  
天堂地岳莫能收，佛界魔宫任意游。  
因寻清水闸，误入赤城州。  

释慧远　禅人写师真请赞  
虽有两条眉，不识一个字。  
露柱未怀胎，面目却相似。  
说心说性，来与三斤麻。  
撒屎撒尿，演出一大事。  
阿呵呵，见也麽？  
江南生皂树，江北出在萝。  

释慧远　禅人写师真请赞  
横按拄杖，坐盘陀石。  
鼻孔辽天，眼晴突出。  
澹烟笼古树，缺月挂藤萝。  
分付后禅者，勘破老头陀。  

释慧远　禅人写师真请赞  
列列挈挈，硗硗聱聱。  
廓然无圣，平地吃交。  
鼻孔生三窍，眉毛只一般。  
奇哉王道士，头戴桦皮冠。  

释慧远　禅人写师真请赞  
面目可憎，语言无味。  
放箸忘恩，停杯断义。  
参得些儿小玉禅，几回卖弄帝王前。  
圆悟室中遭毒手，为人挥起迸心拳。  

释慧远　禅人写师真请赞  
飘飘萧萧松百赤，突突兀兀云半肩。  
放□□□□□调，刚被时人唤作禅。  

释慧远　禅人写师真请赞  
松形鹤骨底本僧，鬼妒人嫌我亦僧。  
悬羊卖狗随进遣，栗棘金圈任跳吞。  
忽然拶著东弗于逮，骑驴吃扑。  

释慧远　禅人写师真请赞  
幸自十分，画出一半。  
我便是渠，略无思算。  
无思算处妙难传，忿怒那吒吃痛拳。  
道不是道，禅不是禅。  

释慧远　禅人写师真请赞  
星驰电掣，汉语胡言。  
蓦地揭起脑盖，依前舌拄梵天。  
咄，是甚麽面目？  
可怜只有些儿栗棘金圈，尽底分付常山林泉。  

释慧远　禅人写师真请赞  
倒数一二三，翻成四五六。  
蹋断独木桥，唱起云门曲。  
急似箭，直如弦。  
列祖不知何处去，瞎驴依旧痛加鞭。  

释慧远　禅人写师真请赞  
住飞来峰，饮冷泉水。  
倒用逆施，拈头作尾。  
十字街头击鼓，五天印土吃茶。  
南北东西若稻麻。钁头些子意，  
验尽当行家。  

释慧远　禅人写师真请赞  
普证作此像，是相故非真。  
虚空无背面，露柱倒生根。  
傍提正按低叉手，独掇单提高打躬。  
佛魔削迹，凡圣泯踪。  
雨过云山空漠漠，日高花影乱重重。  

释慧远　禅人写师真请赞  
道出古今，法超闻见。  
雨骤云驰，星移斗转。  
梦魂历尽百城余，觉后端知一物无。  
打鼓看来君不见，拈花笑杀老臊胡。  

释慧远　禅人写师真请赞  
师子哮吼，象五回旋。  
左顾右盼，七穴八穿。  
平地和声便拶，等闲{左孛右攵}跳上天。  
筑著梵王香案，然后退身归本位，  
叉手而立。自去法徽伏修台旨，  
未敢自专。  

释慧远　禅人写师真请赞  
入魔王队，住邪见林。  
修菩萨行，现夜叉心。  
舌头托地有谁识，鼻孔辽天无处寻。  

释慧远　禅人写师真请赞  
蓦地拓开北郁单越，海涌波腾。  
淮山两踞，拨火求冰。  
问渠西祖之道，何曾□□□□。  

释慧远　禅人写师真请赞  
大道廓然，真空泯迹。  
金裹淘砂，玉中辨石。  
衲僧用处脱罗笼，熨斗煎茶铫不同。  
一声师子吼，遍界绝狐踪。  

释慧远　禅人写师真请赞  
到处说禅说道，为人入水入泥。  
半生出来住院，一□断送头皮。  
赞也得，毁也得，  
临济便是白拈贼。贼贼，  
也只当甚乾罗卜  

释慧远　长髭和尚赞  
突兀神光万寻，{毛上加合}{毛上加及}髭须百结。  
声冤瑞应峰前，解道红炉片雪。  
我今岙首问行踪，敢向虚空钉铁橛。  

释慧远　陈道士乞颂  
先生道妙一时传，我亦随机叩两端。  
拈却司农无字印，百川从此绝波澜。  

释慧远　船子和尚赞  
老手当年靠夹山，全机丧尽结深冤。  
父南子北家何在，拨转天关地轴翻。  

释慧远　船子和尚赞  
风卷云天小艇斜，烟波深处作生涯。  
丝纶掣断双关手，抉出骊龙眼裹沙。  

释慧远　次陈秘书韵  
保福当年闲借问，鹅湖骤步入僧堂。  
定盘星上无深意，莫认钩头些子香。  

释慧远　次陈秘书韵  
一句单提脱正偏，百川风月自陶然。  
优楼不敢轻开口，合党擎拳在佛前。  

释慧远　次陈秘书韵  
旋机倒用从前事，夺食驱耕验作家。  
星电交驰玄路绝，从教努目视深沙。  

释慧远　次陈判院韵  
谤佗佛法坏佗禅，剑树刀山在目前。  
井底乌龟吞夜月，木人回首哭苍天。  

释慧远　次万年贲和尚韵  
就得头来正好参，倚佗门户不相谙。  
导师故有眠云句，应笑空生梦裹谈。  

释慧远　次万年贲和尚韵  
一丘一壑笑谈开，安用相逢把酒杯。  
雨后雨前牙爪在，细磨春色待君来。  

释慧远　达磨祖师赞  
不是梁皇勘过，肯来少室冷坐。  
累佗二祖失心，被人唤作达磨。  

释慧远　答葛通判  
醯罗正眼尘中现，列祖玄机格外提。  
打鼓看来冤未雪，从来赤土画团箕。  

释慧远　答松窗居士  
万机消烁眼头空，一点不来谁与同。  
未问维摩先杜口，如何作得住山翁。  

释慧远　答曾侍郎  
辉天绰地金刚眼，再锻重烹铁蒺藜。  
脱体顿抛无朕迹，瞎驴从此丧全机。  
当阳活脱向上路，收放应须阔著步。  
印泥印水目前观，日面月面没回互。  
脱笼掣辔绝名模，棒喝交驰得也无。  
不落化门成底事，紫罗帐裹撒真珠。  

释慧远　大慧禅师赞  
参禅阙典，学佛无功。  
破杨岐道，灭临济宗。  
直下单提，佛祖不犯令。  
掣颠掣狂，住双径峰。  
等闲拈却衲僧定命索，将错就错，  
名闻九重。阿呵呵，  
见也麽？竹篦触背，  
失钱遭罪。天道不放还，  
骊珠绝瑕飇。  

释慧远　典午和尚赞  
濯锦之源，怒涛汹涌吞三峡。  
合浦之渊，巨浪腾空接五湖。  
夺双标随手便掷，考丹霞复得贤无。  
颅顶方衣，踞死心席面而饱饮鴆毒。  
雕眉象准，造湛堂虎穴而断命丧躯。  
彻黄龙三关巴鼻，脱临济十世规模。  
牛关马头出没，佛病祖病痛除。  
稽首瞎驴，非横灭族。  
水无鳞介，岩有涂毒。  
义断情忘，亲承付嘱。  

释慧远　东阳光化士乞颂  
古殿烧残不记年，冷光相射斗牛寒。  
投机会有挥斤手，碧瓦朱甍翠插天。  

释慧远　福胜寺香风堂  
袭袭闻天都，飘飘满衣{左衤右区}。  
高出威音前，平超楼至后。  
不堕四时春，肯与百花斗。  
鼻观岂能收，河神安可诟。  
陶然水镜空，云冷香风透。  

释慧远　赴鸿福示众  
十处住山今已老，半生云水未忘机。  
今朝又作浮山梦，暗写愁肠寄与谁。  

释慧远　葛通判请益非心非佛因缘以偈示之  
即心即佛眉拕地，非佛非心双眼横。  
蝴蝶梦中家万里，子规枝上月三更。  

释慧远　观音大士赞  
大哉观世音，功德不思议。  
来说是非人，是非人便是。  

释慧远　国清振锡桥  
五峰翠挼蓝，双涧声振锡。  
中有老频螺，倒吹无孔笛。  
不许行云作伴归，谁来踏破苍苔迹。  

释慧远　和石解元白莲  
玉女欹冠莹夜塘，雪敷仙掌犯秋香。  
江南五月多风韵，素艳天资难点妆。  

释慧远　和石解元白莲  
初从莲杜泛池塘，摄入群贤鼻观香。  
粉露已随云雨去，冰姿留得小残妆。  

释慧远　洪秀才乞颂  
列圣丛中独许君，空王令下急翻身。  
会须别有拿云手，指出威音那畔人。  

释慧远　鸿福普同塔  
海底红尘起，山头白浪飞。  
若能如是会，永劫堕泥犁。  

释慧远　偈  
至道无难，唯嫌拣择。  
但莫憎爱，洞然明白。  
毫厘有差，天地悬隔。  

释慧远　偈八首  
道绝名言，法离闻见。  
打破虚空，成七八片。  
直饶锢鏴完全，也是由基副箭。  

释慧远　偈八首  
昨夜来报五参，正值老僧洗脚，  
起来抖擞精神，末上输他一著。  

释慧远　偈八首  
天道亏盈，地道变盈，  
鬼神害盈，人道恶盈。  

释慧远　偈八首  
自小出家，横草不拈，  
竖草不把。路转山回君自看，  
南不龟头北不厦。  

释慧远　偈八首  
滴水冰生分外寒，冻云环合锁峰峦。  
根尘不昧心珠露，眨上眉毛子细看。  

释慧远　偈八首  
好是仲春渐暖，那堪寒食清明。  
万叠云山耸翠，一天风月为邻。  
在处华红柳绿，湖天浪稳风平。  
山禽枝上语谆谆，再三琐琐碎碎，  
嘱付叮叮咛咛。  

释慧远　偈八首  
闹处莫出头，冷地著眼看。  
明暗不相干，彼此分一半。  
一种作贵人，教谁卖柴炭。  
向你道，不可毁，  
不可赞，体若虚空没崖岸。  
相唤相呼归去来，记取明年正月半。  

释慧远　偈八首  
拗折秤锤，掀翻露布。  
突相机先，鸦飞不度。  

释慧远　偈颂一百零二首  
千尺身中丈六长，斩新拈出恰相宜。  
长针短线君看取，节角请讹我自知。  

释慧远　偈颂一百零二首  
龙幡胜概落群峰，水石清奇叠万重。  
燕坐不辞提祖令，微躯那更继前踪。  

释慧远　偈颂一百零二首  
虾蟆跳上梵天，蚯蚓蓦过东海。  
洞庭湖顶门著地，龙蟠山脑后见腮。  

释慧远　偈颂一百零二首  
陇麦青春燕色过，岭云散尽楚天高。  
翻思欢喜园中事，八万魔军争奈何。  

释慧远　偈颂一百零二首  
如来不说无余说，迦叶无闻无异闻。  
体得无闻无说说，玉石难分亦自分。  
国恩佛恩总报，人王法王道存。  
仰祝圣明逾日月，更祈睿筭等乾坤。  

释慧远　偈颂一百零二首  
黄面瞿昙，虽则分疏应口。  
车不横推，文殊仗剑逼佛。  

释慧远　偈颂一百零二首  
佛祖由来总是冤，电机旋处直如弦。  
金毛若解和声拶，月裹麒麟笑揭天。  

释慧远　偈颂一百零二首  
扫尽衲僧踪，裂破祖师印。  
蹋翻香水海，透出威音前。  
生断主人公，不落第二见。  

释慧远　偈颂一百零二首  
今朝九月初一，败叶凋零满室。  
钵盂高挂悬崖，拄杖依前靠壁。  
几许溪山风月，且无遮个消息。  
诸祖不解提掷，久参那辨端的。  
云黯黯兮胡汉何分，风萧萧兮鼻孔突出。  
自是捕盗无功，只管抱脏叫屈。  
捉得也，捉得也，  
在什么处？晚风吹动不楼春，  
归来一径花狼藉。  

释慧远　偈颂一百零二首  
醉翁亭畔寒梅折，庶子泉边瑞雪铺。  
不二法门从此入，更於何处觅文殊。  

释慧远　偈颂一百零二首  
今朝四月八，邪师坏正法。  
累及释迦文，死水裹庵杀。  

释慧远　偈颂一百零二首  
鹤立松梢月，渔行水底天。  
风光都买尽，不费一文钱。  

释慧远　偈颂一百零二首  
先师□住独龙山，四十余程自买船。  
今日琅瑘归普济，借婆裙子拜婆年。  

释慧远　偈颂一百零二首  
直下犹难会，寻言转更赊。  
若论佛与祖，特地隔天涯。  
看看，普济拄杖子，  
化作天龙夜叉。  

释慧远　偈颂一百零二首  
南山匼匝云遮日，西坞逡巡水满塘。  
三日不来成话霸，叶公若在□郎当。  

释慧远　偈颂一百零二首  
白枫坞荆棘寒路，清潭山草莽缠身，  
牛栏头鳢鱼{左足右孛}跳，朱岭榨出油三斤。  

释慧远　偈颂一百零二首  
掬水月在手，弄花香满衣。  
若作佛法会，永劝堕泥犁。  

释慧远　偈颂一百零二首  
元正启祚旧时事，万物咸新今日春。  
自是天机超妙化，何须更捋鬼头市。  
攀北斗，倚南辰，  
唱拍相随特地新。引得水轮风轮火轮金轮相磨不俱不动，  
执持世界等空手。面皮厚二寸，  
眉毛重八斤。有时无事倚门立，  
十字街头等个人。  

释慧远　偈颂一百零二首  
五四三二一，日向东畔出。  
照见洞庭湖，乌龟眼睛赤。  
天无门，地无壁。  
一阵任风射回，吹起两须无孔笛。  

释慧远　偈颂一百零二首  
竹杖轻携离婺女，云衣高卷上仙霞。  
五湖四海休云别，南北东西六一家。  

释慧远　偈颂一百零二首  
愧我金鳞困守株，误佗禅寂远招呼。  
中途再领贤使命，定业难逃住子湖。  

释慧远　偈颂一百零二首  
年年正月一，鼻孔长三尺。  
个个贺新春，眉毛重八斤。  
但□平正事，天道自分明。  

释慧远　偈颂一百零二首  
昨夜三更风起，吹皱一池春水。  
鱼龙头角峥嵘，露柱振腮摆尾。  
虾蟆{左孛右攵}跳上天，鸭儿惊得匾觜。  

释慧远　偈颂一百零二首  
迦叶不闻闻，如来无说说。  
父子不相传，神仙无秘诀。  
君不见谢豹花开雨后春，杜鹃啼破梢头月。  

释慧远　偈颂一百零二首  
老胡诞生四月八，韶阳乱棒打不杀。  
如今纵得十分全，顶门正眼依前瞎。  

释慧远　偈颂一百零二首  
大道忘情绝去留，天伦何处觅踪由。  
七星利剑当锋按，八臂那吒辊绣球。  

释慧远　偈颂一百零二首  
如是如是，脑门著地。  
不是不是，叉手长跪。  
是与不是，转无巴鼻。  
北人运至南方，货易获其厚利。  

释慧远　偈颂一百零二首  
新罗国裹打斋锺，稳泛灵槎到月宫。  
仙侣不知何处去，秋声依旧著梧桐。  

释慧远　偈颂一百零二首  
一尘入正受，诸尘三昧起。  
诸尘入正受，一尘三昧起。  
三昧与正受，门{左木右户下加上四下衣}作碓觜。  
起灭无定时，恰如眼见鬼。  
正受非正受，云何作道理。  
一去寥寥七百年，下载清风今未已。  

释慧远　偈颂一百零二首  
十月今朝又初一，丛林正值开炉日。  
打斋卖饭也寻常，残杯冷炙谁能吃。  
天无门，地无壁。  
葫芦棚上种冬瓜，两手扶犁水过膝。  
跳金圈，吞栗棘，  
毡拍板对无孔笛。屈屈，  
独脚山魈解双踢。去年冬裹无炭烧，  
今年定是无火炙。饥时饥到眼睛黄，  
穷时穷至赤骨力。  

释慧远　偈颂一百零二首  
人天道大梅阳老，佛祖功恢临济宗。  
赤手擘开无字印，冤家何处不相逢。  

释慧远　偈颂一百零二首  
梅阳老嘱付此衣，遮护得山僧一半。  
借问搭来何所宜，恰似当年卖柴汉。  
酱裹堕，雪中炭，  
留与丛林斫额看。君不见睦州严陵滩畔兜率寺裹有个陈蒲韕，  
解道秦时{左车右度}{左车右东}鑽。  

释慧远　偈颂一百零二首  
一二三，四五六，  
萨达麻绳难辨的。翻身掷地向人前，  
鼻孔眼睛俱突出。  

释慧远　偈颂一百零二首  
咄咄牯牛儿，森森头角露。  
姿贪肥腻草，胀杀孃生肚。  
忆昔未离群，已作牛王步。  
今既离群去，触讳没回互。  
没回互病最堪忧，灌澉依前是好牛。  
有时喜，未跨门栏先撒{尸下加叁去三}。  
有时瞋，掉尾昂头不顾人。  
有时好，舌端揽尽千峰草。  
有时恶，掣断鼻头双服索。  
而今风和日暖，江南江北去何之，  
伫看深耕浅种拕犁杷正当时。稍乖角，  
觅便宜。老夫不惜操刀手，  
生捉归来活剥皮。  

释慧远　偈颂一百零二首  
弯弯初生如櫜弓，团团次第漾悬镜。  
人间起舞争清辉，影落秋江验邪正。  
圆也缺也乌足论，体也用也谁能分。  
潦倒南泉没碑记，夜随流水绕孤村。  

释慧远　偈颂一百零二首  
老婆二八少年时，羞向人前舞枯枝。  
而今要嫁便改嫁，谁管傍人说是非。  

释慧远　偈颂一百零二首  
良宵正月一，日从东畔出。  
照见耆阇峰，回环指□中。  
坐断石桥路，凡圣无回互。  
佛祖生冤家，相逢若稻麻。  
雪消春雨过，碓觜也生花。  

释慧远　偈颂一百零二首  
一心不生，万法无咎。  
木匠带枷，自作自受。  
有心无法，受报好丑。  
有法无心，天长地久。  
心生法生，乌飞兔走。  
心灭起灭，倒翻筋斗。  
口似鼓椎，眉如扫箒。  

释慧远　偈颂一百零二首  
一粒红稻饭，几滴牛领血。  
凭君子细看，我亦难分雪。  
耕者耕未已，种者种不歇。  
目望九霄云，谁顾三伏热。  
秋收政其时，全在要精洁。  
升合等平分，彼我言词绝。  
暗室不可欺，吃水也防噎。  
上人饱法味，道眼能昭彻。  
归来满钵香，坐断水云舌。  
金毛恣翻踯，异兽潜深穴。  
栗棘金刚圈，略不通水泄。  
百草头边著眼看，七星用处当风截。  

释慧远　偈颂一百零二首  
新岁有来由，烹茶上酒楼。  
一双无两脚，半个有三头。  
突出神难辨，相逢鬼见愁。  
倒吹无孔笛，促拍舞梁州。  

释慧远　偈颂一百零二首  
瞎堂也有三个诀，靠倒云门乾屎橛。  
一双白大吃泥鳅，两个鹭鸾吞石衘。  

释慧远　偈颂一百零二首  
堂前开饭掂，屋裹贩扬州。  
南泉翻盐落酱钢，赵州老鼠入牛角。  

释慧远　偈颂一百零二首  
久雨不晴，务在丙丁。  
修罗合裳，菩萨生瞋。  
佛也不会，波期转经。  
拗直作曲，弄假像真。  
好是明明说与，从教鸭听雷声。  

释慧远　偈颂一百零二首  
陕府铁牛口门窄，嘉州石佛耳轮长。  
惊起暮天沙上雁，海门斜去两三行。  

释慧远　偈颂一百零二首  
初二十六，虀羹豆粥。  
日午夜行，投明暗宿。  

释慧远　偈颂一百零二首  
我闻禅师，荣领天竺。  
山色湖光，争辉夺日。  
佛法禅道，日月灯烛。  
眼放电光，机逾臂竹。  
说云门禅，如珠走盘。  
唱无生曲，铿金戛玉。  
千眼洞明，万机攒簇。  
佛祖并驱，水云叠足。  
掣颠掣狂，可记可录。  
诳哧闾阎，鼓荡流俗。  
眉毛厮结，形影相逐。  
把手共行，孤峰独宿。  
彼上人者，难继高躅。  
因甚如此，为佗牵犁入市，  
骑牛上屋。七九从来八十三，  
六六何曾三十六。  

释慧远　偈颂一百零二首  
阿呵呵，也大奇，  
折臂修罗舞柘枝。急如闪电，  
疾如飞毛，{鹩左下换目右换皮}翣眼迷痴，  
得便宜是落便宜。  

释慧远　偈颂一百零二首  
腐鞲架壁本无情，致雨兴雷自有因。  
倾倒十年放火口，高谭一夜动公卿。  
林长老，久相亲，仙宫回首玉为楼。  
楚语吴歌曲调新。羚羊已挂悬崖角，  
猛虎难藏露地身。万机彻处若为酬，  
千圣头边合自由。佛国乍归金作界，  

释慧远　偈颂一百零二首  
大哉释迦文，生下便作怪。  
南北东西行，点胸也忒杀。  
弃舍轮王位，反受父母拜。  
六载向雪山，精进修净戒。  
明星才出现，证道果能快。  
分别说三乘，惹得一身债。  
最后向灵山，拈花索买卖。  
十万众人前，就中无一介。  
独有迦叶波，和赃与捉败。  
二千年前且放过，直至而今被佗坏。  
坏不坏，主元在。  
主既在，休厮赖。  

释慧远　偈颂一百零二首  
平生学弄蛇，是蛇皆可弄。  
唯有遮一条，咬人不可动。  
轻轻动便觉，和身入草蓬。  
草蓬深，无处寻，  
不用寻。好水好山留不住，  
千岩万壑听龙吟。  

释慧远　偈颂一百零二首  
寒山扫松径，拾得拂苍苔。  
凭杖东君些子力，一时吹入我门来。  

释慧远　偈颂一百零二首  
古圣伽蓝，一切成见。  
未跨三门，先跨三门，  
先见佛殿。  

释慧远　偈颂一百零二首  
毗耶离瞎人撞彩，摩竭陀哑子吃瓜。  
新长老到遮裹，棒头开正眼，  
拳下作生涯。  

释慧远　偈颂一百零二首  
良宵三月十五，依旧神歌鬼舞。  
未须三四吐吞，且看七八吞吐。  
临济瞎驴倒跨，云门正法眼普。  
三人证鳖成龟，一任衲僧气鼓。  
休气鼓，甜者甜兮苦者苦。  
偃月长蛇不用呈，发机自有千钧弩。  

释慧远　偈颂一百零二首  
山僧有个不是，丧尽衲僧巴鼻。  
惊回陕府铁牛，吞吐山河大地。  

释慧远　偈颂一百零二首  
四月上夏渐热，善疗也须调摄。  
文殊眼裹抽筋，金刚脑后拔楔。  
须弥{左孛右攵}跳上天，海底昆化吐舌。  
几度长歌几度愁，一回饮水一回噎。  

释慧远　偈颂一百零二首  
徐六担板，我则不然。  
初三十一，不用择日。  
鼻子剔穿，眼睛突出。  
撞者露柱，参学事毕。  

释慧远　偈颂一百零二首  
云外千峰秀，目前双涧清。  
若作如是会，永劫受沉沦。  

释慧远　偈颂一百零二首  
金地岭胸中丘壑，赤城山皮裹阳秋。  
华顶峰脑门著地，桐柏观稽首叩头。  

释慧远　偈颂一百零二首  
今朝七月初一，丛林法岁将周。  
便请解开布袋，相从触处□游。  
解与不解总得，而今要休便休。  
凡圣本无忌讳，佛魔总是冤仇。  
静悄悄没干涉，闹浩浩莫能收。  
东行不见西行利，一叶落知天下秋。  

释慧远　偈颂一百零二首  
锦江巨浪连三峡，九陇峰高接五天。  
中有导师口生角，眉毛落尽脚跟穿。  
击科嘉州石佛眼中火出，惊回陕府铁牛鼻孔生烟。  
阿呵呵，莫怨天。  
有利无利，不离行市。  
伸手缩手，无沈无偏。  
酽茶三五碗，意在镬送边。  

释慧远　偈颂一百零二首  
容路如天远，情忘道义深。  
虚空无向背，何处觅家音。  

释慧远　偈颂一百零二首  
道大兮功不立，隅无兮方莫存。  
跨鳌头兮归巨海，挟月角兮出天门。  

释慧远　偈颂一百零二首  
大地毗同岚起，人天觉树摧。  
白云归大壑，惨雾结成堆。  
淼淼江天门，声声唤不回。  

释慧远　偈颂一百零二首  
长连床上，北俱卢洲。  
吃继吃忽，遍界冤仇。  

释慧远　偈颂一百零二首  
一是二，二是三，  
咬定牙关彻底参。闹浩浩时双手掷，  
赤条条处两肩担。文殊老，  
强指南，□门三顿实难甘。  
五峰山下翻筋斗，八达衢头转放憨。  

释慧远　偈颂一百零二首  
大地山河不现，虚空冷汗通身。  
拄杖头边路绝，髑髅眼裹抽筋。  

释慧远　偈颂一百零二首  
虎穴魔宫阔步挨，犁耕拔舌待君来。  
摩云鼻孔须胡品，闹裹相逢鬼擘开。  
不离刀山居马腹，便从炉炭入驴胎。  
一句子，不须猜，虾蟆头上戴青苔。  
延宾岂在预安排。换手捶胸何处去，  

释慧远　偈颂一百零二首  
今朝六月初五，明眼衲僧难睹。  
惊回座□□龟，咬杀街头石虎。  
磨镇旗，挝铁鼓，  
破口羊治闲佛祖。起坐相随独自行，  
夜漏声沈日卓午。  

释慧远　偈颂一百零二首  
今朝腊月二十，依旧眼横鼻直。  
从头收拾将来，恰此一棚杂剧。  
便是抹土涂灰，我也阿谁相识。  
九百木大小进，处分全由节级。  
忽然出至棚前，也解打躬相揖。  
驼起要打便打，放下要泣便泣。  
蓦然冷笑一声，笑倒判官五十。  

释慧远　偈颂一百零二首  
梦魂飞锡下天台，疑是佗方酬供来。  
石室乍归於雾冷，海山风月满楼台。  

释慧远　偈颂一百零二首  
曾到未到俱吃茶，不在沾唇眼便花。  
若是谢家船上客，肯来平地摝鱼虾。  

释慧远　偈颂一百零二首  
一雨洗郊原，千山锁寒色。  
底事不须论，元胡口门窄。  

释慧远　偈颂一百零二首  
仲冬十一月半，冷地急著眼看。  
春来草木还青，冬去冰霜自泮。  
谁知两个五百，元来合成一贯。  
纵饶百炬真金，也入红记再煅。  
衡门突出古菱花，由胜秦时{左车右度}{左车右东}鑽。  

释慧远　偈颂一百零二首  
神仙秘诀妙难传，秃头修罗打左拳。  
夜半归来无觅处，忍饥高卧饭箩边。  

释慧远　偈颂一百零二首  
钵盂盛世界，拄杖搅沧溟。  
鱼龙俱削迹，佛祖也逃形。  
日午全机现，乌沉未出轮。  
秋高山月白，春至烧痕青。  

释慧远　偈颂一百零二首  
春日迟迟，春风浩浩。  
绿水绕腰，青山戴帽。  
柳绿花红，鸦鸣鹊噪。  
大施门开，何处著到。  

释慧远　偈颂一百零二首  
两阵交锋笑似嗔，眉倒卓眼生筋迟。  
溪山云月谁为侣，南北东西绝近邻。  

释慧远　偈颂一百零二首  
建山徐廷干，三请谭般若。  
未跨浮山门，一时说了也。  
更开破天口，塞破太虚空。  
潭南湘之北，赵州西院东。  
掷下金刚圈，更饶栗棘蓬。  
百千万亿个，吞跳无有穷。  
幸有当阳险崖句，山僧不敢重下注。  
月裹麒麟笑揭天，泥牛拔断珊瑚树。  

释慧远　偈颂一百零二首  
而来与一杓咸盐酸醋，北来与一杓苦菜淡虀。  
吃则因邪打正，不吃则东自西。  

释慧远　偈颂一百零二首  
红霞穿碧落，白鹭点苍苔。  
不得颜良首，谁能叹善哉。  
根向梢头出，子从花裹开。  
只遮是，不须猜，  
青山绿水鬓边腮。有时寻不见，  
依旧却还来。  

释慧远　偈颂一百零二首  
当年四月初八，老胡旧病再发。  
云门遇水脱韕，且莫随佗孟八。  
九龙吐水沫金躯，七步周行总不如。  
稽首归依乾屎橛，胡须更撞赤须胡。  

释慧远　偈颂一百零二首  
水满花肥春正长，东君作意脑愁肠。  
同风未必如吾蜀，鼻观先闻荔子香。  

释慧远　偈颂一百零二首  
文殊尽力一问，维摩结舌无言。  
布袋长时落魄，饮光论劫坐禅。  
鼻孔只在面上，口皮不离唇边。  
四个合成两个，三钱置得一钱。  
而今除本算利，且喜本利俱全。  

释慧远　偈颂一百零二首  
会得浮山两错，佛祖从头架阁。  
若还依旧宁馨，若极黄病白鹤。  

释慧远　偈颂一百零二首  
若能离诸相，即入法王家。  
法王无二法，无法即是家。  
是故法王法，当甚苦瓠瓜。  

释慧远　偈颂一百零二首  
云笼岳顶，月印波心。  
私道车马，官不容针。  
著底一任著，不著底一任不著。  
虎□龙句，兔头生角。  
春光夜雨昼晴，不怕和根烂却。  

释慧远　偈颂一百零二首  
门外春将半，岩花带雨开。  
信从天外至，人自日边来。  
虎啸风生谷，龙吟雾满腮。  
相逢眉盖眼，平地舞三台。  

释慧远　偈颂一百零二首  
庵内不知庵外事，铁额铜头不相似。  
定花板上打秋鞑，猛虎舌头书卍字。  

释慧远　偈颂一百零二首  
天书下十诏，云恩飞九重。  
万邦归正化，千载一遭逢。  

释慧远　偈颂一百零二首  
电卷星驰作者知，倒施逆用猛提撕。  
霜华宝剑当风按，忿怒那咤斫额窥。  

释慧远　偈颂一百零二首  
圆机互唱脱名模，妙应还同转辘轳。  
北济渊源连海峤，西岐枝叶茂江湖。  
一句子，彻天衢。  
草木虫鱼随物化，山川海岳亦欢呼。  
大千世界归明主，万国梯航贡帝都。  

释慧远　偈颂一百零二首  
风卷云天小艇斜，烟波深处作生涯。  
丝纶掣断双关手，抉出骊龙眼裹沙。  

释慧远　偈颂一百零二首  
托迹但知忘世故，栖芦何事不容闲。  
已能蹑足龙门过，试把轮钩扬碧湾。  

释慧远　偈颂一百零二首  
青花山色挼蓝翠，潋滟湖光照眼新。  
珍重导师居此地，颓纲振举是其人。  

释慧远　偈颂一百零二首  
言无展事，语不投机。  
顶门著眼，颔下安眉。  
圣凡路绝，事理俱非。  
刀截春风，锯解称锤。  
刀锯俱妙，明暗可追。  
刀锯不尔，二破一亏。  
阿呵呵，也大奇。  
风卷怒涛天际阔，莫教断送老头皮。  

释慧远　偈颂一百零二首  
年年腊月三十日，家家门首钉桃符。  
苦菜澹虀随分有，残杯冷炙阿谁无。  
大丈夫，德不孤，  
酣酸不用挂葫芦。收白牯，  
放狸奴隶。地碓舂粳光似玉，  
沙瓶煮豆软如酥。穷鬼子嘴，  
卢都一饱，但知忘百念，  
更有何人得似渠。从此华山图籍上，  
更添潘阆倒骑驴。  

释慧远　偈颂一百零二首  
浓云泼墨无回互，疾焰过风不可窥。  
赖有金华慈悯力，火坑化作白莲池。  

释慧远　偈颂一百零二首  
三世诸佛转法轮，一大藏教说不尽。  
象骨当机正令行，玄沙见机行正令。  
或说或听闻不闻，电卷星飞谁与论。  
拨转那边关捩子，眉毛留得数茎有。  

释慧远　偈颂一百零二首  
来日书云节，新阳岁月更。  
泥牛光影乱，石女肚膨脝。  
迤逦蛇吞瓮，相将虎眼横。  
春风一阵至，敢与百花争。  

释慧远　偈颂一百零二首  
两阵交锋出战时，旗钥倒卓鼓无槌。  
丝毫不犯将军令，独脚机关各自提。  

释慧远　偈颂一百零二首  
正如穷汉破衫袖，也不与万法为侣。  
捺著头，掀尾举，  
西江吸尽铁船浮，活捉泥牛和角煮。  
泼天大，些子许，  
君不见二月三月寒食天，桃花杏花落如雨。  
一口吸尽西江水，栗棘金圈饶得底。  
解道心空及第归，此去西天十万里。  

释慧远　偈颂一百零二首  
学道如学射，久久自中的。  
一句透天关，万机俱丧迹。  

释慧远　偈颂一百零二首  
参透西来鼻祖禅，乘时东去广流传。  
镬汤炉炭随缘人，剑树刀山自在攀。  
教海义天休更问，龙宫宝藏岂能诠。  
翻身师子通涂妙，活捉魔王鼻孔穿。  

释慧远　寄{左亻中幺右刃}堂仁和尚  
一击当机，千圣莫窥。  
佩无文印，著粪扫衣。  
踞魔王殿，开邪见扉。  
说禅说道，恶口臊齿。  
论心论性，撒屎撒尿。  
牵犁上树，拗折称锤。  
抗戾佛祖，倒行逆施。  
不是{拗扌换亻}堂，更是阿谁。  
曲罢酒阑人不会，断肠依旧画娥眉。  

释慧远　寄超然居士  
瀫水一言亲领略，桐城千里重相闻。  
节角谣讹斩新句，不知居士与谁论。  

释慧远　寄道场全和尚  
雪顶昆仑著意猜，十头罗刹笑颜开。  
镬汤冷处君先入，浒眼横时待我来。  

释慧远　寄骥禅人  
姑苏台畔恶相从，海涌峰前事亦同。  
故国梦回春已走，水云相望一帆风。  

释慧远　寄体首座  
白石山头衲子多，泥牛吸尽井中波。  
佗年布袋重开口，佛祖依前不奈何。  

释慧远　寄汪状元  
全机倒用若为酬，尽法无民未肯休。  
金马玉堂留不住，依前屋裹贩扬州。  

释慧远　寄杨高士  
富有十年别，贫无一觉眠。  
好来同夜话，相共酌清泉。  

释慧远　寄源大师  
学佛以悟为则，虚词不入公门。  
君看羲之草圣，一点入石三分。  

释慧远　寄中竺妙禅师  
湖山添得老魔王，舌卷风雷眼放光。  
背却法堂重勘破，不知谁与我分赃。  

释慧远　金华圣者赞  
御兵戈刀，斧不能斫。  
经大劫水，火不能著。  
姊夫小舅有来由，佛面猪头何处求。  
二百年来龟岭下，三山依旧水东流。  

释慧远　镜庵  
古镜破来庵许大，秋毫未尽眼能宽。  
江湖不记三生梦，风月惟余一钓竿。  

释慧远　楞严六根　非身觉触  
舜若多非身觉触，闭门塞户栽荆棘。  
邈得虚空恰似渠，似渠也是闲相识。  

释慧远　楞严六根　非眼能见  
阿那律陀天眼观，大千摄入一毫端。  
掌中谩说庵摩勒，无限苍生被热谩。  

释慧远　楞严六根　无鼻嗅香  
殑伽河神非鼻香，贫儿乍富也寻常。  
莲河岸上曾遭叱，祸出私门变吉祥。  

释慧远　楞严六根　无耳能闻  
跋难陀龙能听闻，净名结舌若为论。  
行到山穷山尽处，虚空依旧塞乾坤。  

释慧远　楞严六根　异舌知味  
憍梵钵提知此味，苦涩咸酸那裹是。  
一举如能至梵天，超证如来真实钱。  

释慧远　楞严六根　意根了知  
金色头蛇意根灭，圆明了知无处雪。  
草韕跟断眼皮横，善财拄杖生三节。  

释慧远　李抚干牧牛图  
道是沩山水牯牛，轮佗黑子却赢筹。  
不是沩山水牯牛，赢佗白子却轮筹。  
黑白未分头角露，输赢不是遮头牛。  
绳已断，鼻无钩，  
掉尾昂头得自由。云山无限青青草，  
香水和烟细细流。饥时放，  
饱时收。临风轰起一声笛，  
回首家山万事休。  

释慧远　临济和尚赞  
吹毛未举，鲜血淋漓。  
涂毒才挝，遍界横尸。  
机如劈竹，口似鼓槌。  
二百年前江西湖南杀人放火，三千里外山东河北夺鼓搀旗。  
掀翻大海，倒坐须弥。  
青草步头行正令，白拈手裹觅便宜。  
咄咄！小厮儿{囗里加力}，  
我且问你，瞎底正法眼分付阿谁？  

释慧远　妙喜南还以偈迓之  
闻道天书下禁闱，定知云迹会枢机。  
铜驼千载今休同，一段风光本彩归。  

释慧远　木平和尚赞  
岳耸渊深，貌古神清。  
渴有米汁，馔无佳珍。  
龙床头卖弄草韕两脚，御舟前突出云衲半身。  
举棹迷源兮{左木右户下加上四下衣}索已露，移舟别水兮眼倒生筋。  
敢道不劳斤斧，夫是之谓木平。  

释慧远　南翔寺  
无数青山伴我行，更将清浅濯尘缨。  
枕流漱石真吾事，买片闲田就此耕。  

释慧远　普化和尚赞  
热发风狂，跃倒饭床。  
挨脚脱漏，倒翻筋斗。  
坏佗临济一生禅，哑却盘山三昧口。  
有进好，未必好。  
有时恶，未和恶。  
有时把个破木铎。大悲院裹趕村斋，  
直至而今无摸索。  

释慧远　钱知县祈嗣求颂  
明珠在掌犹遗坠，辉玉囊中不失时。  
幸有观音玉环手，何劳更诵梦熊诗。  

释慧远　示禅人  
铁石身心来问道，惯调金镞若为酬。  
棒头喝下随流入，靠倒沩山水牯牛。  

释慧远　示禅人  
一句全提绝灯伦，万机不到始通津。  
道人别有遮天眼，四海无家总是亲。  

释慧远　示禅人  
顾鉴全抽彻底参，新丰三顿实难甘。  
到头恩怨无余地，赢得儿孙转放憨。  

释慧远　示禅人  
六尘不恶机难测，三昧无声妙莫穷。  
脱体顿抛忘朕迹，瞎驴何处觅行踪。  

释慧远　示禅人  
悬崖捉拍舞三台，死虎惊忙眼豁开。  
圣地不生凡草木，果然亲见瞎堂来。  

释慧远　示禅人  
风前突出醯罗眼，格外单提栗棘禅。  
百草头边玄路绝，到家不直半分钱。  

释慧远　示干水碓化士  
转辘辘时难近傍，立停停处绝承当。  
硙磨碓捣从来事，磕破浑仑总不妨。  

释慧远　示化士  
披毛戴角学无生，剑树刀山敢次行。  
不向五峰吞栗棘，争知日午打三更。  

释慧远　示化士  
身如椰子胆如天，喝道来参栗棘禅。  
按下云头轻领过，口皮元只在唇边。  

释慧远　示化士  
临济家常添钵游，知音才见不轻酬。  
掩门归去陈嘉馔，直至而今饱未休。  

释慧远　示化士  
拄杖生根挑不上，钵盂无底满盛归。  
净名何用空惆怅，哭罢香严与不知。  
头蓬松兮郡辨，耳卓朔兮莫窥。  
渡口船回人借问，寒山南畔石桥西。  

释慧远　示化士  
顾在机前发，鉴从顾后抽。  
法身藏北斗，船子下扬州。  
西海风为线，三山月作钩。  
回戈拨龙尾，伫看钓鳌头。  

释慧远　示李才翁宣教  
吾官学佛几经秋，梦裹书空醒便休。  
会得三吴灭门句，也须亲到百花洲。  

释慧远　示僧  
两个童儿舁木鼓，左边打了右边舞。  
刹那变现百千般，分明示君君记取。  

释慧远　示无住道人  
打破从来净洁禅，万机攒簇髑髅前。  
横身塞断来时路，一句当机日丽天。  

释慧远　释迦出山相赞  
大哉释迦文，福聚海无量。  
此地少朱砂，赤土以为上。  
我今稽首礼赞扬，留作人天作牓样。  

释慧远　双林无著轩  
卓尔群机赴，陶然万象沈。  
湖天浮水远，岸石浸云深。  
雨霁月华透，风摇山影侵。  
灵然超八达，廓彻妙明心。  

释慧远　四威仪  
行，日午归来打八更，  
荒草裹，结舌话无生。  

释慧远　四威仪  
住，和声塞断来时路。  
斗柄垂，风云常满肚。  

释慧远　四威仪  
坐，往来凡圣如推磨。  
罢休休，相招不肯过。  

释慧远　四威仪  
卧，精进谁知成懒惰。  
念摩诃，不如还忍饿。  

释慧远　送惠冲禅客  
老冲问法如春雷，忿怒那吒挽不回。  
龙驰虎骤劈箭催，暴风狂雨山岳摧。  
我亦随分圆机应，出必取也战必胜。  
如珠走盘盘走珠，星飞电转了无余。  
佗年呵风骂雨，巍巍独坐妙峰顶。  
伫看杀人放火，炯炯双眸烁太虚。  

释慧远　送九峰长老归旧隐  
铁面波斯驾怒涛，黑风才起浪头高。  
倒撑小艇抽金镞，恰似将军入不毛。  

释慧远　送了禅人  
未明定观三千界，且看江西十八滩。  
照出芙蓉城下月，金波影裹麦秋寒。  

释慧远　送能首座住紫箨  
驱耕夺食继心灯，互换交驰贷物增。  
道大莫如空冀北，功恢高揖岭南能。  

释慧远　送日本国觉阿金庆二禅人游天台  
佛子亲从日本来，人天随步叹奇哉。  
一机拶出金牛舞，千圣当头正眼开。  

释慧远　送日本国觉阿金庆二禅人游天台  
杀人放火大慈悲，禅教俱非道莫齐。  
平地一声师子吼，释迦弥勒竖降旗。  

释慧远　送日本国觉阿金庆二禅人游天台  
佛子飞帆过海来，好携瓶锡上天台。  
国师尚有灵踪在，宝塔巍然正面开。  

释慧远　送日本国觉阿金庆二禅人游天台  
达磨西来教外宗，了无言说立全功。  
单传直指通身眼，谁信从前彻骨穷。  

释慧远　送万年化主兼简妙净居士  
石桥路巑横身入，牛宿峰高{左卑右页}面看。  
不是闾丘贤太守，谁能闲识老丰干。  

释慧远　送杨高士归蜀  
龙驰虎骤道何存，肯转灵丹奉至尊。  
令下家山方下准，瓢中日月掌中分。  
昔年握手登金殿，今日擎拳出禁门。  
我欲送君迷旧隐，桃源流水杏花村。  

释慧远　送宜长老住林泉  
脱珑掣辔换皮毛，水远山长道自高。  
平澹家风随分展，割鸡时暂屈牛刀。  

释慧远　送之书记  
大用现前全体是，圣凡情尽影难留。  
钵盂根底三千界，拄杖头边四百州。  
云作伴，月为俦。  
到家别有通天路，把定牢关辊绣球。  

释慧远　颂  
雪霁长空，迥野飞鸿。  
段云片片，向西向东。  

释慧远　颂古  
静鞭声裹驾头来，紧握双拳打不开。  
打得开，云压香尘何处是，  
静鞭声裹驾头来。  

释慧远　颂古十五首  
老胡一击许谁知，大冶红炉片雪飞。  
青草冢间留不住，白云还望故山归。  

释慧远　颂古十五首  
接著一个半个，觅得三文两文。  
谁知破布袋裹，许多弥勒世尊。  

释慧远　颂古十五首  
良哉观世音，旋闻与声脱。  
犬吠驴鸣休未休，世出世间活鱭鱭。  

释慧远　颂古十五首  
见处孤危立处高，急如石火利如刀。  
到家问路家何在，掀倒棋盘脱布袍。  

释慧远　颂古十五首  
电卷星飞，珠回玉转。  
打破面皮，赤心片片。  

释慧远　颂古十五首  
三唤三应，更饶贴称。  
月逗寒窗，水归巨浸。  
负汝负吾，全锋敌胜。  

释慧远　颂古十五首  
起模画样弄精魂，拂迹除踪更见人。  
行到山穷山尽处，满天云散月华明。  

释慧远　颂古十五首  
行行月冷风高，步步山寒水深。  
逢人披肝露胆，见义劈腥剜心。  

释慧远　颂古十五首  
你爱我笊篱，我爱你木杓。  
主山才放高，案山又岌巌。  
居士大同师，将错便就错。  
归去来兮天地宽，一对铁槌何处著。  

释慧远　颂古十五首  
佛性分明脱有无，醋酸何用挂葫芦。  
薄雾轻烟留不住，扁舟已过洞庭湖。  

释慧远　颂古十五首  
换捶胸明哭老爷，棺材未出死尸斜。  
不如掘地深埋却，管取来年吃嫩茄。  

释慧远　颂古十五首  
南北东西老赵州，见人骑马也骑牛。  
清风月下寻归路，夫子门前问孔丘。  

释慧远　颂古十五首  
明暗双双照用分，几人亲到孟尝门。  
街头不识真弥勒，却向灵山问世尊。  

释慧远　颂古十五首  
山花如锦水如蓝，亲见文殊接话谈。  
十字街头轻一拶，前三三对后三三。  

释慧远　颂古十五首  
尽力当胸一拳，几个眉须堕落。  
更欲如何若何，普化空中木铎。  

释慧远　颂古四十五首  
未离兜率降王宫，便就刀山入镬汤。  
等闲擒下白拈贼，满眼俱为败露赃。  

释慧远　颂古四十五首  
毗蓝无裹丧佳声，分手徒劳布恶名。  
果是一文偷不得，至今虚作不良人。  

释慧远　颂古四十五首  
十万众前无出路，冬瓜印子印何人。  
迦叶只因曾冷笑，至今隐在涅槃城。  

释慧远　颂古四十五首  
家常侍客劝三杯，鴆酒不消吃一盏。  
当时裂破夜叉头，顶门突出醯罗眼。  

释慧远　颂古四十五首  
才拈折箭断弦弓，随手双雕落碧空。  
打鼓看来君不见，万牛松在祝融峰。  

释慧远　颂古四十五首  
马面驴腮无处雪，海竭山摧天地裂。  
老古锥，太孤绝。  
龟毛拂去眼中尘，兔角杖敲空裹月。  

释慧远　颂古四十五首  
时临孤岛图，拭目望蓬莱。  
空山无人处，水流花自开。  

释慧远　颂古四十五首  
咄咄瞎驴趁大队，眨上眉毛佛不会。  
白云断处是青山，行人更在青山外。  

释慧远　颂古四十五首  
浓云泼墨半遮山，碎雨跳珠乱入船。  
卷导风来忽吹散，望湖楼下水如天。  

释慧远　颂古四十五首  
参天白刃赤身挨，李顺王均破草韕。  
德山智量过君子，活捉生擒立地埋。  

释慧远　颂古四十五首  
梵志有钱时，能肥又能白。  
梵志无钱时，能瘦又能黑。  
十字街头立，被人唤作贼。  

释慧远　颂古四十五首  
尊位如何，澄潭影裹探秋波。  
日面月面，铁眼铜晴安可辨。  
君不见一声霹雳兮雾罩长空，千眼顿开兮云收岳面。  
还见马师麽？病在膏肓，  
世须忌口。  

释慧远　颂古四十五首  
搏风展翅拿沧海，直取龙吞也大奇。  
八臂那吒拦得住，和声扑碎五须弥。  
风前截断，句后全提。  
高出祖师三要印，不落云门第一机。  
噫！卢陂卢陂。  

释慧远　颂古四十五首  
短帽轻衫宫样窄，舞遍胡笳十八拍，  
曲罢酒阑犹未归，归来月色和云白。  

释慧远　颂古四十五首  
去若丘山重，来如一羽轻。  
去来无别路，倾盖白头新。  

释慧远　颂古四十五首  
唱拍相随特地新，舞衣歌版不须呈。  
云间独有箫韶曲，未肯流传取次人。  

释慧远　颂古四十五首  
案头获敕令行时，阃外全提杀活机。  
回首华山孤顶望，巨灵神亦竖降旗。  

释慧远　颂古四十五首  
率陀天上翻筋斗，酆毕罗都汩{左石右仑}眠。  
醉后归来明月夜，笙歌引入画堂前。  

释慧远　颂古四十五首  
不是风幡动，亦非仁者心。  
自从胡乱后，淈{左氵右盾}到而今。  

释慧远　颂古四十五首  
楚王城畔水东流，独脚山魈跃气球。  
贪看六么花十八，不知船子下扬州。  

释慧远　颂古四十五首  
神仙秘诀妙难传，秃顶修罗打左拳。  
半夜归来无觅处，忍饥高卧饭箩边。  

释慧远　颂古四十五首  
登坛道士羽衣轻，呪力虽穷法转新。  
拇指破开地暗，蛇头攧落鬼神惊。  

释慧远　颂古四十五首  
门裹有，门外有，  
不作严平犯牛斗。师子嚬呻酀　犴鸣，  
抉出离娄眼裹筋。伸一手，  
缩一手，重阳决定九月九。  
相唤相呼独自归，赤骨贫穷露双肘。  

释慧远　颂古四十五首  
膏肓未必两边寻，好是良医双下针。  
死活不能全忌口，丧车背后念观音。  

释慧远　颂古四十五首  
父严子逆事犹乖，宣德楼前问李差。  
断头剖腹从轻断，直待还魂合处埋。  

释慧远　颂古四十五首  
汲水佳人立晓风，青丝放尽辘轳空。  
银瓶触破红|　面，零落桃花满井红。  

释慧远　颂古四十五首  
两阵交锋笑似瞋，双眉倒卓眼生筋。  
溪山云月谁为侣，南北东西绝近邻。  

释慧远　颂古四十五首  
不问有言无言，说甚见影见鞭。  
露柱口挂壁上，灯笼倒退三千。  

释慧远　颂古四十五首  
塞破太虚空，关津更不通。  
文殊与网明，自西还自东。  
眉间拔剑频相顾，女子瞿昙立下风。  

释慧远　颂古四十五首  
等闲饶舌话金襴，便与当头倒刹竿。  
从此天伦转无义，冷光犹自逼人寒。  

释慧远　颂古四十五首  
韶阳一击最新奇，闹市门头直面提。  
倒岳倾湫全正令，电火石火去难追。  

释慧远　颂古四十五首  
眼目高低鼻孔横，浅深轻重不多争。  
蠓虻虿上挨肩入，鹡鷟牙根借路行。  
便把长河搅酥酪，敢将粟柄作禾茎。  
后山未是潜身处，出没任佗乌兔更。  

释慧远　颂古四十五首  
雾卷云收，雷奔电烁。  
眼暗耳聋。此错彼错。  
错不错，何处著。  
去兮住兮大匆匆，寂兮寥兮活鱭鱭。  

释慧远　颂古四十五首  
饶君舌拄梵天，我也令行一半。  
赵州头戴草韕，也是新繁轹鑽。  

释慧远　颂古四十五首  
赵州狗子无佛性，石牛不怕师子吼。  
午夜云腾浪接天，海门一阵狂风扫。  
茫茫大地参玄人，眼裹无筋一世贫。  
掣电机关何处讨，头角峥嵘出荒草。  

释慧远　颂古四十五首  
更深夜静好商量，携手相净入醉乡。  
姹女已归霄汉去，呆郎何事守空房。  

释慧远　颂古四十五首  
无位真人赤肉团，电机旋掣走珠盘。  
金刚正眼泥弹子，烈焰光中侧足看。  

释慧远　颂古四十五首  
门外雨滴声，家和万事成。  
归来无一物，令人忆镜清。  

释慧远　颂古四十五首  
因我得礼汝，乾坤粟粒许。  
若要除三害，无过问周处。  

释慧远　颂古四十五首  
神前拨帐问西来，直截当机指酒台。  
赤体袒肩头面礼，祸从天降不生灾。  

释慧远　颂古四十五首  
暑往寒来春复秋，夕阳西去水东流。  
将军战马今何在，野草闲花满地愁。  

释慧远　颂古四十五首  
飘飘一雁落寒空，步步追空觅雁踪。  
蹋破草韕跟已断，巍然独坐大雄峰。  

释慧远　题墨竹  
通乎笔端之有神，妙乎造化之有功。  
戏苍龙之引尾，背皓月而摇风。  
疏影无声乱寒墨，瘦枝有叶翻秋空。  

释慧远　王知县求颂  
无一法与人，岂有二种语。  
居士门墙高，逢人恁麽举。  
石梁踏断眼皮横，师子游行无伴侣。  

释慧远　维摩居士赞  
到处毁僧骂佛，知佗有官无官。  
善现屡遭呵责，瞿昙也被势谩。  
只有文珠不肯，吃气出来理问。  
遮汉自知无理，当时口似磉盘。  

释慧远　瞎堂三句  
我有不入驴耳句，日盈月昃未容呈。  
出门会得天平错，未出门先举向君。  

释慧远　瞎堂三句  
我有截水停轮句，人天路绝信来稀。  
等闲靠却过闲仗，门裹深沙眼{鹩左下换目右换皮}{嗤口换目}。  

释慧远　瞎堂三句  
我有和烟钓月句，山摧海竭是生涯。  
到头贫富知恩少，收拾归来总一家。  

释慧远　瞎堂三句  
瞎堂一句分三句，纯钢打就生铁铸。  
半夜乌龟脱壳飞，星罗云散无寻下。  

释慧远　香林远和尚赞  
十八年参甚麽禅，云门奥旨要人传。  
蓦然合著大石调，斩新腊月火烧山。  

释慧远　雪峰和尚赞  
三回访道投子，九度亲到洞山。  
末后归初非句，从都盖地盖天。  
三个木球开鬼眼，无端羁锁落人间。  

释慧远　盐官和尚赞  
老倒放，不会事，  
扇破觅，犀牛儿。  
尚有遗风余烈，{左口右发}吒哒哩嚤呢。  

释慧远　杨岐和尚赞  
劄杨岐，独脚寨。  
嚇临济，小厮儿。  
栗棘金圈输贷价，土旷和人稀卖与谁。  
只将破草韕泥弹子，向十字街头换得眼晴三百担。  
人亦不觉，鬼也不知，  
噫嘻嘻，半夜归来日卓午，  
虚空依旧画娥眉。  

释慧远　游刘阮洞  
云深露冷无人到，小径阴云翠欲迷。  
吊罢神仙古时迹，乱峰影裹听猿啼。  

释慧远　玉泉皓和尚赞  
倒施逆用，独掇单提。  
乌飞兔走，虎骤龙驰。  
晷运推移兮日南长至，布裩不洗兮无来换替。  
从教撒土抛沙，自在碗鸣{尸下加豕}沸。  
我今稽首楼至如来，揭谛揭谛波罗揭谛。  

释慧远　云门大师赞  
倒著睦州破蒲韕，辊雪峰烂球子。  
鴆鸟飞空草不生，毒龙入水鱼皆死。  
单提独掇验人关，逆顺双行绝往还。  
遗烈尚余风凛凛，至今犹有一斑斑。  

释慧远　赠演说人  
西湖演士妙天机，舌转风雷口角飞。  
夺骑未闻沙寒冷，斩关先觉阵云低。  
前贤后圣从君数，水远山长我自知。  
皓首不须寻旧隐，到头谁是复谁非。  

释慧远　志公和尚赞  
一据独龙冈，三朝扬圣化。  
擘破老面皮，索尽辽天价。  
当时误杀张僧繇，谁料而今转更遥。  
描不成，画不就，  
三个骰儿抛十九。一段风光何处有，  
曲尺翦刀并扫箒。  

释慧远　朱伯可求颂  
凤凰山下方求隐，摩竭城中又转身。  
星电交驰何处是，旋机倒用若为陈。  
居士门高无异说，山僧行处脱根尘。  
风作伴，月为邻，三眼摩醯笑似嗔。  

释慧远　子湖有狗上取人头中取人心下取人足  
子湖有狗取人头，大笑长歌出画楼。  
落日断霞连岳顶，牧童归去倒骑牛。  

释慧远　子湖有狗上取人头中取人心下取人足  
子湖有狗取人心，见说黄河没底深。  
华表柱头留语后，更无消息到如今。  

释慧远　子湖有狗上取人头中取人心下取人足  
子湖有狗取人足，舞罢饶君三两曲。  
玉{左革右登}金鞍挽莫回，夜来依旧芦花宿。  

释及浦　谒曹娥庙  
辍棹江头谒孝娥，断碑枯柏尚嵯峨。  
生为女子即如此，身是男儿又若何。  
千古美名昭日月，一躯灵骨葬藤萝。  
沈魂欲酹不知处，无限西风起碧波。  

释继昌　偈四首  
五陵公子争夸富，百衲高僧不厌贫。  
近来世俗多颠倒，只重衣衫不重人。  

释继昌　偈四首  
木佛不度火，甘露台前逢达磨。  
惆怅洛阳人未来，面壁九年空冷坐。  

释继昌　偈四首  
金佛不度炉，坐叹劳生走道途。  
不向华山图上看，岂知潘阆倒骑驴。  

释继昌　偈四首  
泥佛不度水，一道灵光照天地。  
堪羡玄沙老古锥，不要南山要鳖鼻。  

释坚璧　洞山吃果子  
尽力提来不等閒，要寻知已验来端。  
可怜临水探红尾，依旧茫茫失钓竿。  

释坚璧　化胡椒  
异国传来种性殊，圆陀陀似蚌中珠。  
不□□艳照明月，自有辛香压五湖。  

释坚璧　偈颂二十一首  
日月如弹丸，顽心似坚石。  
坚石不可融，弹丸易跳掷。  
始见踏青行，相将年又极。  
谁将后夜霜，换我双鬓黑。  
有个不老方，诸人识不识。  

释坚璧　偈颂二十一首  
晷运推移，日南长至。  
一夜东海乌龟，吞却南山鳖鼻。  

释坚璧　偈颂二十一首  
大用全提作者知，烁迦眼活电光迟。  
大悲院里翻身处，临济甘为小厮儿。  

释坚璧　偈颂二十一首  
今朝六月中，嘉田雨沾足。  
山房冷似冰，千山拥寒玉。  
祖意不西来，法身无展缩。  
水上挂灯毬，镇州出萝蕁。  
三盏不沾脣，百味皆具足。  

释坚璧　偈颂二十一首  
寰中独照万机息，壶外分权六国清。  
四海晏然王化里，不须当道话升平。  

释坚璧　偈颂二十一首  
释迦悭，迦叶富。  
欺负乎人，夸张莽卤。  
五天不纳到支那，塞壑填沟无避处。  
无避处，不遮护，  
汲兴相逢，如涂毒鼓。  
直须亲切一回来，莫似邯郸学唐步。  

释坚璧　偈颂二十一首  
玉象吞狮子，泥牛上绣鞍。  
御楼观射猎，不是刈茆田。  

释坚璧　偈颂二十一首  
仲冬严寒，一阳长至。  
佛祖有机关，俱落第二义。  
岂不见沩山寂子与香严，未免将泥土里洗。  

释坚璧　偈颂二十一首  
园林宿雨不胜清，岩谷舂撞万杵鸣。  
个里豁开千圣眼，不闲弓矢贺升平。  

释坚璧　偈颂二十一首  
皓月当空，寒江不动。  
万里清光，曾非别共。  
蚌孕珠而无从，兔怀胎而非种。  
万别千差，波腾海涌。  
卷舒只在一毫端，不用浑家生奉重。  

释坚璧　偈颂二十一首  
十日梅天晓未晴，千岩俱作偃溪声。  
直饶透出威音外，犹较曹山半月程。  

释坚璧　偈颂二十一首  
及时阳焰欲烧空，中有清凉一径通。  
众苦不来寒暑尽，铁昆仑卧水晶宫。  

释坚璧　偈颂二十一首  
空手把锄头，步行骑水牛。  
凭兹陪睿算，垂拱亿千秋。  

释坚璧　偈颂二十一首  
法法不隐藏，古今常独露。  
槐影转清阴，风催岩下雨。  
厨库对僧堂，灯笼挂露柱。  
只有一处最譫讹，半夜泥蛇吞石虎。  

释坚璧　偈颂二十一首  
树凋叶落，体露金风。  
尧眉八字，舜目重瞳。  
机如制电者，难寻踪迹。  
只惟磉盘者，蓦地相逢。  
翻地揭天休作解，新罗元在海门东。  

释坚璧　偈颂二十一首  
木人夜半穿靴，难寻踪迹。  
石女天明不露，谁辨亲痚。  
枯木上一点春回，古渡头千寻寒雪。  
同门出入不来还忆渠，同气相求回来劫无说。  

释坚璧　偈颂二十一首  
金叶银茎报有秋，明珠万斛堂中收。  
自从一饱家田饭，不用埋头向外求。  

释坚璧　偈颂二十一首  
沤澄巨浸无踪迹，月转层峦显大功。  
刹海毫芒无欠剩，空山和月撼松风。  

释坚璧　偈颂二十一首  
阴极俄惊一线回，石人岭上笑咍咍。  
摧残枯木非枯木，今日花从冷处玩。  

释坚璧　偈颂二十一首  
相随步步见还难，墨刷骅骝锦绣鞍。  
一夜遍行南赡部，天明依旧立江干。  

释坚璧　偈颂二十一首  
参禅须是铁汉，著手心头便判。  
直趣无上菩萨，一切是非莫管。  

释坚璧　山居二首  
瓶孟古澗冷相依，云淡山寒月色微。  
眼底宾朋聊自足，屋头猿鸟恰忘机。  
山园茶笋痚痚有，世路人情惭渐稀。  
不记化权前后际，卷帘移榻看斜晖。  

释坚璧　山居二首  
平生湖海竟何依，选得佳山赋式微。  
茗碗炉熏同宿学，蒲团禅板接初机。  
陂城水满芹尤滑，瓦缽肩挨粥未稀。  
睡起乌藤清兴在，不知老木挂残晖。  

释坚璧　送坚知库  
埽尽法中闰，生憎佛是尘。  
堂堂一坚密，春至百花新。  

释坚璧　送泉州僧  
洛阳桥下千寻水，象骨峰前万叠山。  
一只为渠吞却了，更无踪迹在人间。  

释坚璧　送人  
六窗不著閒光景，七处休寻古佛心。  
放下不行凡圣路，改将黄叶当黄金。  

释坚璧　送人  
千寻老干无寒暑，百鍊精金有变迁。  
脱尽皮毛空索索，不妨重结弟兄缘。  

释坚璧　仰山见东寺索珠  
无言可对辉天地，无理堪伸夺夜光。  
离相离名言语道，泼天高价不寻常。  

释坚璧　义副寺求  
拈却义，除却法，  
过现未来，不消一劄。  
大海波腾河四流，激湍衮衮吞三峡。  
须弥山王拊掌笑，江神河神俱{左足右孛}跳。  
留得珊瑚对月过时，九曲明珠无孔窍。  

释坚璧　赞卿老真  
风萧萧，天空四壁。  
雨痚痚，岩花狼藉，  
乾剥剥，白浪浮天。  
寂寥寥，遍界荆棘。  
漾在栖云草莽中，堪嗟大地无人识。  

释坚璧　赞真觉  
三回九度，见神见鬼。  
德山一棒，痛彻骨髓。  
敲老观门，泼瓦官水。  
而今冷坐眼麻眉，错认东瓜作碓觜。  

释坚璧　自赞三首  
三际断，一亘空。  
转不转，功不功。  
迢迢物外像，矫矫岩间松。  
密密处不堪亲近，荒林里得意相逢。  

释坚璧　自赞三首  
痴不自揆，老不知休。  
提真觉雀觜杖，用曹山老猫头。  
乾剥剥，冷湫湫。  
炙地薰天无气息，抛沙撒土觅冤讐。  

释坚璧　自赞三首  
喻指喻马，何劳真假。  
说性说心，转见病深。  
灵山拈花，不曾动著。  
少林冷坐，徒自沈吟。  
良工欲写莫可写，汝曹敬之隔千林。  
山阴阴，水沈沈。  
苍苔雪径冷不彻，花鸟夕阳閒古今。  
真兮真兮，胡得而临。  

释简长　步春谣  
春景欲饶物，客心独优柔。  
藉兹徘徊芳，强起寂寞游。  
新愁来易积，旧欢去难收。  
步春不得侣，不如步高秋。  

释简长　感王太守见访  
行春拥隼旟，十里访禅居。  
煮茗沙泉白，调琴竹阁虚。  
致君公望重，对客宦情疏。  
向夕回轩冕，林僧识佩鱼。  

释简长　怀卢叔微  
病起启秋匣，素琴生尘埃。  
朱弦愁零落，古意空徘徊。  
子期不我至，独上高高台。  

释简长　寄丁学士  
想极南溟外，江轩草树秋。  
浮生如寄梦，几夕是离愁。  
仙馆间明月，星车背远流。  
祇应西掖吏，时复望沧洲。  

释简长　寄云水禅师  
千峰耸寒翠，古刹凌秋云。  
高人敛幽迹，世事何由闻。  
禅石抱苍藓，祖衣含净氛。  
有时溪上步，自与鸟猿群。  

释简长　句  
烟垒沉寒笛，霜空击怒雕。  

释简长　李氏山庄留别  
鹤氅轻冠冕，谁人不羡君。  
松斋秋掩月，石窦醉眠云。  
远墅灶烟合，寒原驿路分。  
前行鞭瘦马，馀恨暂离群。  

释简长　暮春言怀寄浙东转运黄工部  
花落前林春又残，舍深苍藓拥柴关。  
十年霜雪独为客，万里梦魂空到山。  
溪竹旧怜同性直，岭云终约伴身间。  
遥思谢傅多公暇，应遍留题水石间。  

释简长　书行肇师壁  
禅径秋苔合，寒窗带雨痕。  
心真冥自契，句好与谁论。  
露冷蛩声咽，风微叶影翻。  
白云如有意，终日在前轩。  

释简长　送方仲荀  
行客心如何，借剑为君歌。  
雨昏山未开，花尽春无多。  
欲知贫别情，涕泪空滂沱。  

释简长　送居寿师西游  
迢递咸秦路，东风送子游。  
几程看日落，孤影背河流。  
古戍烟微敛，遥峰雨半收。  
行行吟此景，应不念沧洲。  

释简长　送僧南归  
渐老念乡国，先归独羡君。  
吴山全接汉，江树半藏云。  
振锡林烟断，添瓶润月分。  
重栖上方夜，孤狖雪中闻。  
