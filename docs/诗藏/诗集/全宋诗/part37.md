---
title: 第38部分
index: true
icon: editor
order: 38
category:
  - 诗藏
  - 诗集
  - 全宋诗
tag:
  - 佚名
---

释绍昙　南杨判镇以诗问安次韵  
拙养自林泉，鏖战惊蛮触。  
心灰百念寒，虐焰肯停蓄。  
猗欤子云翁，惜我如龟玉。  
无复献楚庭，终期毁于椟。  

释绍昙　讷翁  
纵悬河辩诳痴愚，理尽辞穷口嗫嚅。  
卒急未能谈吐得，相看摩捋白髭须。  

释绍昙　宁藏主省师兄求语  
橘州文学石桥书，妙画雄才举世无。  
宗说俱通心眼活，奇哉老蚌出双珠。  
百年凛有遗风烈，行处同途不同辙。  
知翁真得虎头痴，月峰清照峨嵋月。  
分飞雁影各东西，几对秋风叹离别。  
去去吴天净如洗，淡墨联书形字义。  

释绍昙　庞婆报儿儿即倚锄立化图赞  
小姝先行，老爷踵去。  
无意奔丧，急寻死路。  
哭泣煞孤孀这老娘，钁头边事难分付。  

释绍昙　裴相国参黄蘖图赞  
大小痴禅，对谈甚底。  
背后人听，不能夺耳。  
切莫求安古佛名，当头便触贤侯讳。  

释绍昙　蓬维那号鳌山求语  
制断任公子钓轮，波腾岳立几千寻。  
曾郎梦觉方惊险，撒手悬崖死却心。  

释绍昙　蓬州如行图僧求偈  
懒受神仙不死方，弃蓬莱入野僧房。  
莫教错下风幡语，头被傍人剃得光。  

释绍昙　瓢泉  
当阳剖破劫壶来，见彻根源眼有沙。  
临际爷爷得一杓，葛藤浸烂又萌芽。  

释绍昙　平山  
一镜面铺非划削，且无高下与人争。  
拟从顶{左宁右页}寻玄路，著脚须防有赚坑。  

释绍昙　平溪  
一片寒光湛不流，古今谁解觅源头。  
东西虽有地如掌，未许南泉闲牧牛。  

释绍昙　鄱阳恭上人求语  
鄱阳风鼓浪千寻，彻底探穷不顾身。  
塔主连声呼莫莫，截流机峻恐惊人。  

释绍昙　破衲  
通身百杂碎，谁解成褫得。  
鸡足紧收藏，当来问弥勒。  

释绍昙　璞庵  
含藏一片玉连城，三度亲曾献楚庭。  
未跨门时琢雕了，春风深锁绿萝扃。  

释绍昙　朴庵  
确实行藏与古俦，略无半点诈明头。  
竖粗拳验方来眼，未跨门时见便休。  

释绍昙　普化赞  
大悲院里趁村斋，卒死无人出地埋。  
捏怪凌空摇木铎，春风处处露尸骸。  

释绍昙　栖岩  
拗折妆藤枝，靠全险崖句。  
佛祖谩寻踪，无你湊泊处。  

释绍昙　契庵  
语言道断转玄枢，千圣机关尽密符。  
接向上人通一路，拳头竖起莫嫌粗。  

释绍昙　谦翁  
具通方眼放{嗤口换目}盲，争肯先人一步行。  
穷四部洲求逊让，看来不出老先生。  

释绍昙　樵隐  
斫得块柴担不起，和云颺下枕头边。  
梦魂不涉人间世，肯把黄梅破钵传。  

释绍昙　清凉礼先师遗像  
白云迷谷云铺阶，老倒清凉眼著沙。  
若问普通年远事，三千里外摘杨花。  

释绍昙　泉大道赞  
赤身跳入毒龙潭，血战积压他死几番。  
挣撰出来噇钵酒，郴州六月火云寒。  

释绍昙　泉山  
接得灵源正脉亲，险崖机里解翻身。  
莫教倒岳倾湫去，浸杀茫茫大地人。  

释绍昙　人我担  
骨露皮穿未肯休，冥机蛮触战蜗牛。  
一肩人我都担了，遍界从教是髑髅。  

释绍昙　仁座主自西山来求语  
灯窗苦读觉身癯，暂握筇枝访野夫。  
爱竹劲思持玉节，看梅闲共数银须。  
西山月冷归招隐，南岳风清欲步趋。  
灵利莫教人指去，且教船子老江湖。  

释绍昙　日本澄上人  
扫尽机缘万法空，灯潭不许卧苍龙。  
翻身踏断来时路，家在海山云外峰。  

释绍昙　日本慈源禅人归国请偈  
牧间今睥六十八，湖上掩关期养拙。  
万缘不挂一丝头，对客懒饶三寸舌。  
问吾道，秧田泼绿农夸好。  
问吾禅，烟林噪晚声未闻。  
无端外国人瞒我，插片木头讨甚麽。  
吃盏粗茶送出门，海山啼断催归鸟。  

释绍昙　日本国光禅人旋乡求语  
大唐国，日本国，  
临风放出辽天鹘。不隔重溟见得亲，  
依然却被重溟隔。光禅拚不顾浑身，  
咬定牙关力访寻。白浪堆头航一苇，  
普通年远只如今。焚香扣我西来旨，  
三十乌藤敲出髓。非佛非物亦非心，  
拟议白云千万里。结成不共戴天冤，  
怒气蒸云走出门。这回必要讨分晓，  
归问阿斧隆长老。  

释绍昙　日本然上人１  
横担楖栗走诸方，佛祖玄关路转长。  
放下身心归故隐，金乌依旧出扶桑。  

释绍昙　日本然上人２  
奔趋客路困尘泥，蚁梦方酣蝶梦飞。  
赖有啼鹃知此意，一声声劝不如归。  

释绍昙　日本玄志禅人请语  
上人幼负凌云志，十五为僧今廿二。  
鲸波不怕险如崖，远涉要明西祖意。  
老松阴下扣烟扉，未透慈溪劈箭机。  
满口乡谈学唐语，帝都丁唤那斯祁。  
粗拳便欲拦胸{上祝下土}，又恐傍观分背触。  
快归省问老传衣，古磵寒泉休瞪目。  

释绍昙　磉石  
鎚凿工夫见十全，润时知雨玉余温。  
看渠负载擎天柱，个个无非硬脚跟。  

释绍昙　山水图  
招提依约在烟萝，酒旆风微拂钓蓑。  
欲税云林归卜隐，山灵应笔赚人多。  

释绍昙　山叟  
不褒红尘有利名，閒听幽鸟静看云。  
羲皇世上无穷乐，曝背茅檐策几勋。  

释绍昙　烧笋  
稚子相呼脱锦衣，饷春不减道山薇。  
翻身跳入炉中浴，透得山僧啮镞机。  

释绍昙　石庵  
确硬工夫做十全，宾关深锁绿萝烟。  
险崖机峻无人透，几见春山蕨竖拳。  

释绍昙　石壁  
一方峭峻绝安排，立处还同万仞崖。  
卢老倩人书不得，春日濈濈长莓苔。  

释绍昙　石灰  
炉鞴亲从锻炼来，十分确硬亦心灰。  
盖空王殿承渠力，合水和泥做一回。  

释绍昙　石井  
打硬工夫搆得深，谁知水底有蓬尘。  
放开一线路头活，落赚几多明眼人。  

释绍昙　石室和尚赞  
面孔得人憎，脑中秋月皎。  
做处没瘢痕，用时成要妙。  
见明极透出夜明帘，依圆照烂煨文武火。  
几处移场弄险机，电卷风旋人绝倒。  

释绍昙　石溪自雁宕避难回天童巢云  
苍鹰俊翼倦摩霄，岩下深云稳寄巢。  
且放愁胡双眼闭，恐惊群鹭宿寒梢。  

释绍昙　拾得磨墨赞  
面皮顽恶发须忪，磨墨元来也不中。  
冷看他人书淡字，不知污得布裙浓。  

释绍昙　拾得磨墨赞  
可怜拾得，侧望徒劳。  
墨有消时恨不消。  

释绍昙　世尊乞食归放拄杖以手拄颐坐眠赞  
雪岩曾经苦，勤行七佛仪。  
持钵不得食，诈道不闻饥。  
六环锡重，无力扶持。  
颺下拄颐眠一觉，梦中消息许谁知。  

释绍昙　示宝头陀之径山打钟  
劳生梦寐分途辙，深省一声何处发。  
客系枫林半夜舟，僧敲烟寺黄昏月。  
争似凌霄峰顶头，怒鲸吼彻千林秋。  
饱噇眠汉不知晓，有眼如盲还听否。  
我侬会得无闻性，说与头陀终不信。  
不信试归撞击看，风递落花山意寒。  

释绍昙　示日本景用禅人  
日本国与大唐国，一片皇风无间隔。  
如将枣置针锋，破草鞋跟天地窄。  
上人满腹{上祝下土}疑团，夷夏区分扣牧间。  
老懒不能分说得，隔林春鸟语绵蛮。  
当机为汝分明举，不涉离微急荐取。  
佛祖玄关错踏翻，金乌飞上珊瑚树。  

释绍昙　疏山送道州如矮归湘西  
笔头俊逸眼头亲，邈得疏山矮子真。  
落雁图边轻展看，谁云不是道州人。  

释绍昙　疏山送日兄归玄沙  
疏山觅得曹家女，娇舞西风不解羞。  
归与谢郎称万福，免教红烂在渔舟。  

释绍昙　疏山塔  
衲僧毛病没星星，刚被傍人授记成。  
万壑松涛撼明月，隔溪误认倒屙聋。  

释绍昙　疏山塔  
活被人埋汝水濆，新丰一曲杳无闻。  
可怜娇舞曹家女，不嫁春风嫁白云。  

释绍昙　双溪  
朝过正派竞分支，那个源头肯放低。  
堪笑截流人不荐，从东过了又从西。  

释绍昙　舜待者以拙自处请语为警  
大地人求巧，子独全其拙。  
吃饭倒把匙，刺眼翻著袜。  
只知困守株，不愁飞辩月。  
天真未解分，混沌一团铁。  
抱璞寻炉鎚，巧手难施设。  
朼来就拙玲珑阴，毡拍板合无弦琴。  
摘杨黄花嗑然笑，樵童牧竖皆知音。  
岂不见棱道者，破七蒲团无缝罅。  
鬼窟翻身呼大差，卷起帘来见天下。  
又不见隆藏主，此是吾家睡虎子。  
气肃西风牙爪露，千林扫迹无狐兔。  
须知巧自拙中出，巧拙到头无处觅。  
无寻觅处知端的，急来与汝粗拳吃。  

释绍昙　舜兄南山为僧后归东林  
新生白额眼光摇，肯向南山恋旧巢。  
背蹭西风行一转，人惊不过虎溪桥。  

释绍昙　松上人求古林  
秀擢威音劫外春，灵根盘结几何深。  
挺生临济清凉树，尽大地人来息阴。  

释绍昙　松州  
一道阴凉自古来，依稀临济手亲栽。  
枝枝叶叶垂清露，点得合城人眼开。  

释绍昙　嵩岳珪禅师移树图赞  
野树无要作麽移，盖头茅免八风吹。  
直饶深入那伽定，弄鬼精魂谁不知。  

释绍昙　送辩兄归松江  
听清猿罢啼烟霞，声色纯真未到家。  
一曲吴歌归棹稳，松江雪点白蘯花。  

释绍昙　送椿兄之蒋山  
老全凌霄彻骨穷，强书白契卖虚空。  
要将刀尺分长短，须向钟山问宝公。  

释绍昙　送东川本之太白  
万松关险路萦纡，门掩深云窄有余。  
佛过低头不妨得，且图人见额边珠。  

释绍昙　送鉴禅人自天童之江心  
东谷生涯彻骨贫，烦君说与了师兄。  
一从凤宿龙巢后，宝殿无人步月明。  

释绍昙　送节操翁住阎寺  
早年教海已驰名，破衲青灯究一经。  
不惜虚空开口说，肯教顽石点头听。  
宸奎锡命旌梅坞。丹桂飘香供柏庭。  

释绍昙　送杰兄归子云墨池  
凌风倒握瘦藤枝，来探坡仟浣墨池。  
染污一身难洗雪，到家莫使子云知。  

释绍昙　送径山圆兄乱后归乡  
故国类尘惨甲兵，劳生终日望升平。  
军持带得龙渊水，归去何妨一洗清。  

释绍昙　送镜兄之虎丘  
虎岩老虎太威狞，平地拿人死复生。  
背却西风行一转，髭须倒捋两三茎。  

释绍昙　送俊兄归桃源省母  
故国胡尘蔽不开，拿舟深入武陵家。  
野桃花映娘生面，莫学灵云眼著沙。  

释绍昙　送老闻归安公  
楼至一双粗脚踪，分明弄假却成真。  
去将锹子从跟划，免踏春泥惑乱人。  

释绍昙　送林荆州归蓬莱  
蓬莱山翁抱仙骨，稳跨长鲸游八极。  
玉壶深贮海山云，十载穷幽归未得。  
年业骨蜕壶倒空，长鲸又化为苍龙。  
了无一物可依倚，卷舒出没云无踪。  
而今返旆蓬莱去，直欲追寻赤松子。  
与渠击碎大还丹，为渠塞断长生路。  
示之肘后符，佛魔敛裧龙蛇趋。  
授之不传诀，珊瑚枝枝撑著月。  
阿呵呵，胸次风流和几何，  
我分岩扃饱黄独，佳音听取到烟萝。  

释绍昙　送绵袄与东冈  
罗纹结角见踪由，翻著从教刺眼休。  
线路放开绵密密，瞿昙踢出脚尖头。  

释绍昙　送勉华严见本师  
秦望山前撞老爷，一拳打得鼻头喎。  
衲僧气息都忘了，无复寻香嗅杂华。  

释绍昙　送明兄之天童  
古蛮丝裹块焦桐，色带凌霄劫火红。  
送与天童弹一操，风前月下滴丁东。  

释绍昙　送清兄见天童并扣石溪  
前宝公兮后宝公，分身说法在玲珑。  
访寻不用论宾主，十二面门元一同。  

释绍昙　送日本尔侍者  
径山无法与人传，几度亲遭劈面拳。  
今日大唐回首去，鼻头元在口皮边。  

释绍昙　送如兄见枯樁  
枯樁一语错流传，碍塞平人万万千。  
百杂碎时须跳出，莫教坐在法身边。  

释绍昙　送僧参太白痴绝和尚并石溪和尚挂牌  
前宝公兮后宝公，分身说法在玲珑。  
参寻不用论宾主，十二面门元一同。  

释绍昙　送僧归岳麓印传灯  
袖舞秋风尾瘦藤，南归岳麓看传灯。  
先寻古殿经行处，唤醒当年吃攧僧。  

释绍昙　送剡源讲师住华亭延庆  
三周讲得坠开花，法眼无瑕却有瑕。  
切莫朱泾访船子，一桡摵碎泼生涯。  

释绍昙　送舜侍者见万寿退耕和尚  
湖山深处侍巾瓶，错认频呼小玉声。  
急掩耳待寻活路，司南车在阖闾城。  

释绍昙　送悟侍者参育王偃溪和尚  
茂阴深处击寒冰，洗得娘生两耳清。  
塞断不听呼小玉，顺风来听偃溪声。  

释绍昙　送悟侍者归天台葬父  
不学那吒拆肉还，小沙弥有恶机关。  
一拳{上祝下土}杀深埋了，倒卓天台作寿山。  

释绍昙　送雪窦圆兄归疏山  
锦镜浓妆蜀样花，没尘无处惹尘埃。  
好归说与曹家女，已是当堂打破来。  

释绍昙　送佑兄之仰山  
仰山活业苦无多，畲片荒田种粟箩。  
去与一锄翻到底，听渠叉手道如何。  

释绍昙　送悦兄归篆江省母  
万叠稼阴衬落花，一江流水篆纹斜。  
娘生面目无遮护，见得分明始到家。  

释绍昙　送云卧接待庵主  
云卧遗风仰正传，接人全在钁头边。  
临机不用闲忉怛，自有春山蕨竖拳。  

释绍昙　送载上人往天童更依  
教眼年深似拍盲，金篦刮了膜重生。  
说天童有翳晴药，妙手轻轻点即明。  

释绍昙　颂古五十五首  
古洞桃花发嫩枝，施朱施粉两相宜。  
要渠成结千年实，多谢春风著意吹。  

释绍昙　颂古五十五首  
田库翁翁两鬓霜，苦贫浊酒弄觥觞。  
儿孙步步相随逐，扶得归家又发狂。  

释绍昙　颂古五十五首  
收拾成都卖卜家，君平术肆独宏开。  
闹中人献支机石，掀倒卦盘归去来。  

释绍昙　颂古五十五首  
一块郴州铁，浑仑擘不开。  
轮车槌击著，雪刃暗飞来。  

释绍昙　颂古五十五首  
势罢奴欺主，年衰鬼弄人。  
南泉招致得，冷泪湿衣巾。  

释绍昙　颂古五十五首  
落赖儿郎自小愚，为贪花酒废诗书。  
当时早得严师训，破坏箕裘未到渠。  

释绍昙　颂古五十五首  
美如西子离金阙，娇似杨妃倚玉楼。  
犹把琵琶半遮面，不令人见转风流。  

释绍昙　颂古五十五首  
拂苔高卧白云根，梦绕春风锦绣园。  
蓦听采樵歌一贡，醒来月挂客愁村。  

释绍昙　颂古五十五首  
碧绿青红百样花，尽从春色巧安排。  
不知春色端倪处，平地危分万仞崖。  

释绍昙　颂古五十五首  
黄金肌骨铁心肠，晓出重城眩巧妆。  
赚入涅槃门路去，连天荒草看人忙。  

释绍昙　颂古五十五首  
拟学鹏抟九万风，谁知折翅鸟窠中。  
至今秦望出前雨，血泪千林花泪红。  

释绍昙　颂古五十五首  
苦恋京华一肯归，行装须待送穷时。  
茆舡寂寞烟汀月，别后何人更有诗。  

释绍昙　颂古五十五首  
仙翁还旆武陵家，仙女欢迎步彩霞。  
贫弄玉箫频劝酒，不如凋尽碧桃花。  

释绍昙　颂古五十五首  
南阳家法是人知，刚被丹霞教坏伊。  
致使亲生龙凤子，一时翻作鼠黏儿。  

释绍昙　颂古五十五首  
送目群飞野鸭边，不胜情事与谁论。  
轻轻扭定娘生鼻，海月山云亦断魂。  

释绍昙　颂古五十五首  
脱体无依是病由，直须大死一回休。  
西江吸尽无涓滴，便解人前不识羞。  

释绍昙　颂古五十五首  
闪电光中夺信旗，怒雷一击丧全机。  
从兹独据雄峰顶，佛祖低头听指挥。  

释绍昙　颂古五十五首  
鼻孔亲遭扭捏来，乞儿得食向人夸。  
雄峰独坐称奇特，断绠何曾是活蛇。  

释绍昙　颂古五十五首  
破镜生儿借似金，晨昏不敢离烟林。  
羽毛长就飞求食，聚口纷争吃母心。  

释绍昙　颂古五十五首  
学得陶朱小术些，当场撮弄数般花。  
虽然过得常人眼，到底难瞒是作家。  

释绍昙　颂古五十五首  
云鬓慵梳劣性多，逢人专要逞偻{左忄右罗}。  
门前落节归夸后，不柰斧斧咬齿何。  

释绍昙　颂古五十五首  
飞骑将军入虏庭，兵机炼得十分精。  
谁知败绩缘欺敌，致使凌烟易姓名。  

释绍昙　颂古五十五首  
南国江山入战图，生灵何处问渔樵。  
凭君休说封侯事，一将功成万骨枯。  

释绍昙　颂古五十五首  
柳挂金丝莺织晓，花铺翠锦蝶眠春。  
见成一幅新图画，不待王维手眼亲。  

释绍昙　颂古五十五首  
胡饼朝朝供一僧，知他结了几生冤。  
甜瓜换得胡卢种，才出头来便灭门。  

释绍昙　颂古五十五首  
赤穷王老卖浑身，贱似黄金贵似尘。  
不费分文收买得，一程送与采樵人。  

释绍昙　颂古五十五首  
太平时节岁丰登，旅不赍粮永不扃。  
官路无人夜无月，唱歌归去月三更。  

释绍昙　颂古五十五首  
村落谁家丑女儿，家将苕萬画蛾眉。  
蓬人掩鼻嫌腥秽，鸦臭当风自不知。  

释绍昙　颂古五十五首  
白发宫娃不解愁，满头犹自插花枝。  
曾缘玉儿君王灶，准拟人看似旧时。  

释绍昙　颂古五十五首  
霜拂金鞍玉坠腰，鸡声催入紫宸朝。  
何如云壑饱清梦，残月半窗松影摇。  

释绍昙　颂古五十五首  
浊酒松醪吃两钟，醉拖长袖舞春风。  
天崩地裂谁能管，几见落花堆乱红。  

释绍昙　颂古五十五首  
吃粥吃饭过，听风听雨眠。  
风光俱买尽，不费一文钱。  

释绍昙　颂古五十五首  
十字街头铺席开，牛溲马勃尽收来。  
等闲落在名医手，贵贱无非是药材。  

释绍昙　颂古五十五首  
八面玲珑逗月寒，要寻形影十分难。  
无端平地生层级，湘北潭南作样看。  

释绍昙　颂古五十五首  
颺下山藤设意深，嗅乌喙药祸沾身。  
脚跟未断红丝线，智鉴难逃明眼人。  

释绍昙　颂古五十五首  
爝火初经一线开，宝盘终日自萦回。  
也知物理关人事，历尽崎岖心始灰。  

释绍昙　颂古五十五首  
荒废人家命蹇迍，行年在坎鬼临身。  
烧钱远送他方去，转祸来为五福神。  

释绍昙　颂古五十五首  
幼小勤书懒出门，春风花柳自村村。  
芳心不被笙歌引，时把唐虞子细论。  

释绍昙　颂古五十五首  
剪酥蹙锦上林花，晓怯春寒不放开。  
蓦听一声挝羯鼓，檀心远送异香来。  

释绍昙　颂古五十五首  
白发将军坐碧油，教婴儿打百花扑。  
被人驰马拿将去，犹把兵书说未休。  

释绍昙　颂古五十五首  
飞骑将军入虏庭，钥旗未动死生分。  
战酣驰入中军寨，且听元戎议赏勋。  

释绍昙　颂古五十五首  
笼养翎毛不记名，春来巧弄百般声。  
临风放出丹山凤，多谢箫韶奏九成。  

释绍昙　颂古五十五首  
霜风括地扫枯莇，谁觉东君令已回。  
唯有岭梅曾漏洩，一枝先向雪中开。  

释绍昙　颂古五十五首  
绿萝窗底枕肱时，梦绕华胥客路迷。  
听得烟村一声笛，醒来元是住居西。  

释绍昙　颂古五十五首  
九十芳春日，游蜂竟采花。  
花归蜜房尽，残叶落谁家。  

释绍昙　颂古五十五首  
道冠儒履佛袈裟，弄鬼精魂却有些。  
多谢宝公勤照拂，双檮枯尽再生花。  

释绍昙　颂古五十五首  
柏板门槌伎俩穷，人前偏要辱宗风。  
驴鸣狗吠成狼籍，瞒得梁王屈宝公。  

释绍昙　颂古五十五首  
十年不作觚棱梦，一旦来从帝苑游。  
召对金鸾酬一问，布衣脱下便封侯。  

释绍昙　颂古五十五首  
春有百花秋有月，夏有凉风冬有雪。  
莫将闲事挂心头，便是人间好时节。  

释绍昙　颂古五十五首  
竺乾遫得屠龙技，袖隐神锋入海南。  
弄巧不消人一笑，九年面壁好羞惭。  

释绍昙　颂古五十五首  
平白将身入草窠，折娘生臂冻驴腰。  
一年一度嵩山雪，雪有消归恨不消。  

释绍昙　颂古五十五首  
通身红烂业非轻，血染千山草木腥。  
一阵西风卷黄叶，月华如水满空庭。  

释绍昙　颂古五十五首  
幽赏春华到画桥，金丝拖柳锦翻桃。  
临风不识东皇意，却听流莺舌弄娇。  

释绍昙　颂古五十五首  
身后身前不丈夫，钁头边事想含糊。  
不知费几苍松机，换得渠侬破钵盂。  

释绍昙　颂古五十五首  
不依本分去担柴，负石黄梅验作家。  
半夜三更设分晓，和糠舂出古菱花。  

释绍昙　太虚  
廓然寥豁绝边垠，一点云生翳眼尘。  
真达不疑融万象，更须知有路翻身。  

释绍昙　坦老求题真歇宏智竹庵同游雁山酬唱真迹轴后  
天生三个老冤魔，狭路相逢没柰何，  
□把肚肠搂抉看，曲於四十九盘多。  

释绍昙　题拗韁牛  
陇树冥冥日向西，苦贫芳草不知归。  
牧童尽力拽得转，在在暝烟深翠微。  

释绍昙　题放山堂  
一击牢关八字开，石头机路滑如苔。  
危分险布知多少，排闼从渠辊入来。  

释绍昙　题佛迹岩  
一度拚身透险崖，石头机路骨如苔。  
脚跟点地不点地，立处何曾踏实来。  

释绍昙　题荷衣沼  
绿荷亲制蔽穷身，池面香风噀古今。  
百万军藏藉丝孔，岂知绵密度金针。  

释绍昙　题兰蕙  
色淡而清，节香而贞。  
隐德不耀，咀华含英。  
君子同其芳洁，写真不堕丹青。  
宜乎孕潇湘幽楚之灵。  

释绍昙　题兰蕙  
一茎四花，挺然拔萃。  
其臭如兰，其标如芷檀啄簇烟而不繁，  
劲节疾风而不倚。是以昂山有山林轩昂之志。  

释绍昙　题老融群牛图  
三三五五戏平芜，踏裂春风百草枯。  
莫写沩山僧某甲，恐人悟作祖师图。  

释绍昙　题老融猿  
危坐禅枝冷，机含毒果深。  
直饶扪摸著，未必死偷心。  

释绍昙　题披云亭  
大地黑漫漫，日月久韬□。  
山藤聊一挥，神与境相会。  
八纮净无尘，万象镜中翳。  
天外出头看，笑擘阑干碎。  

释绍昙　题秋堂四兰  
灵均侈山林之乐，薄笼绡裦，  
幽放檀心。妖舞春风身醉香，  
力难扶也。  

释绍昙　题秋堂四兰  
指玉弹晓，喙檀噀春。  
倏尔生妬，阴飚不仁。  

释绍昙　题秋堂四兰  
久居深林幽寂中，虽隐德不耀。  
遇春阳姁妪，笑弹玉指，  
十倍精神。  

释绍昙　题秋堂四兰  
湘英整佩，楚衣告纫。  
羲黄荐馥，采采疑真。  

释绍昙　题秋堂四兰  
纷披佩玉，仆委苔痕。  
檐花写恨，难拈楚魂。  

释绍昙　题秋堂四兰  
娥英吊舜於九疑，泣泪如雨。  
佩玉零乱，半委尘泥。  

释绍昙　题秋堂四兰  
幽石封白，深要掩芳。  
隐德不耀，何矜色香。  

释绍昙　题秋堂四兰  
大雪申威，万木摧拉，  
独能擢芳於凝泎中，虽百折不委。  
非素有所养，宁不为外侮凭凌者欤。  

释绍昙　题四兰  
深藏岩谷里，初不要人知。  
苦是午难掩，春风得意吹。  

释绍昙　题四兰  
喜晴弹玉指，林下见幽人。  
楚楚湘灵样，肌肤不染尘。  

释绍昙　题四兰  
佩玉半零乱，繄谁吊楚英。  
醉香魂未返，愁听打蓬声。  

释绍昙　题四兰  
一再荒林雪，全身掩薜萝。  
直饶埋没得，争柰鼻头何。  

释绍昙　题许由弃瓢图  
视尧天下一瓢轻，厌听风梢历历声。  
颺下不须频顾恋，始母存取隐沦名。  

释绍昙　题圆泽图  
月下骑寒犊，三生事细论。  
已遭人点检，休弄鬼精魂。  

释绍昙　题直夫牛图  
三三五五戏平芜，踏裂春风百草枯。  
莫写沩山僧某甲，恐人误作祖师图。  

释绍昙　题坐禅蝦蟆  
一从识得性分明，懒作春池鼓吹声。  
闲把六门深锁断，白莲香散水风清。  

释绍昙　天台三圣图赞  
人无害虎心，虎无作人意。  
彼此不关防，何妨打觉睡。  

释绍昙　天台三隐赞  
门钩弗解开扃，苕箒不能扫地。  
解说杜撰文书，背后有人切齿。  

释绍昙　天童德大师火后妆五百罗汉画五十三参建净发库砌松行求纪其实二偈  
南询五十三知识，辊入天台五百牛。  
总被东山涂污了，驴腮马颔得人羞。  

释绍昙　天童德大师火后妆五百罗汉画五十三参建净发库砌松行求纪其实二偈  
剃得头光快活生，万松影里唱歌行。  
脚头脚底通霄路，平处孤危险处平。  

释绍昙　天童送深兄归湖州  
采樵深入万松关，踏破类云几朵山。  
担折蓦知柴束重，掉头归唱月弯弯。  

释绍昙　挑荠  
小奚挑荠携篮去，寻遍颓垣与荒圃。  
根染微黄怯晓霜，叶铺嫩绿滋春雨。  
沙瓶鸣井{奭右斗}寒泉，  
膏泥濯尽夸芳鲜。松风飋飋沸茶鼎，  
晴窗唤醒幽人眠。细嚼甘香凝齿颊，  
味与首阳薇不别。茆舍清贫东未涯，  
搜吟况有梅梢月。五陵玉筹耽膏腴，  
岂知菜味天渊殊。茶罢筇枝发清兴，  
山后山前行一转。  

释绍昙　铁钉  
恶钳鎚下翻身去，个个当阳要出尖。  
钉得虚空无缝罅，有完全有不完全。  

释绍昙　听叫居亲求语  
幼把儒冠颺壁根，朼来巾侍乳峰僧。  
吟诗清苦规寒子，舂确辛勤慕老能。  
锦镜闲看花琐碎，瀑崖戏击玉棱层。  
惜分阴语宜鞭策，望汝来挑暗室灯。  

释绍昙　听乌槛角有感送衍上人归乡  
黄牛背上乌槛角，声声吹作村田乐。  
低入重渊高入云，拟别宫商都是错。  
断烟明灭枯岗西，这呜咿唤那呜咿。  
天地豁空群动息，野花惊秀不萌枝。  
古今酬知何有限，记得完全忘一半。  
木人巧弄没弦琴，石女细呈毡伯板。  
年来节奏总输君，听彻无声自返闻。  
一曲还乡人错听，聚头唤作梅花引。  

释绍昙　团栾说无上话图赞  
夙世冤憎，聚头合脑。  
面面相看，说个甚麽。  

释绍昙　团垸俞大夫  
贯凤团花巧施设，黑漫漫地转希奇。  
做教底板坚宾著，自有傍人彩画伊。  

释绍昙　瓦  
脚尖踢出烂泥团，妙在陶轮转处看。  
盖覆虚空无渗漏，从教头上黑漫漫。  

释绍昙　挽王知县  
东晋风流继令名，家传真本换鹅经。  
廉勤自得官中趣，贫节亲书座右铭。  
民感庥仁忘赴壑，子明诗礼为趋庭。  
疾风谁料摧梁木，猿鹤悲鸣不忍听。  

释绍昙　挽颜伯涯制斡  
握手论盟二十年，瘦筇曾约上危巅。  
雪崖未遂同观瀑，玉沼何期促孕莲。  
桐叶成阴愁引月，菊花无酒冷含烟。  
细看新补东林传，十八贤中又一贤。  

释绍昙　王庵和刘府教  
鹿眠芳草印春庭，月挂萝窗晓半扃。  
白发老僧偏爱客，忍寒同看换鹅经。  

释绍昙　王鞔鼓  
鼓两片皮谩自己，一回拈出一回新。  
揭天声响疑涂毒，自有临风侧耳人。  

释绍昙　危峰  
石头机路难栖泊，险布还同万仞崖。  
到顶方知天下小，草鞋跟断更须挨。  

释绍昙　煨芋  
山房不识春风面，地炉宿火煨红软。  
寒涕垂颐午梦醒，饥肠殷殷晴雷转。  
霜猿剥啄启岩扉，漏泄天香入翠微。  
雾幕烟笼收不得，等闲色引白云归。  
破藤床上生涯足，和土和灰擘柔玉。  
放憨一饱万缘空，口唱山歌手扪腹。  
可中真味与谁论，脯麟脍凤徒腥羶。  
向使懒残知有此，肯把虚名眩天子。  

释绍昙　煨芋  
粪火香凝午梦初，烂煨黄独替春蔬。  
山童急把柴门掩，只恐闲云引诏书。  

释绍昙　为昌州月上人赞布袋  
拄杖不能倚靠，稳跨布袋打坐。  
莫怪喷嚏不成，鼻孔元来无窍。  

释绍昙　为丘桂岩司门题和靖雪后看梅图  
破晓湖山入画时，短蓬摇雪傍疏篱。  
一心只在梅花上，冻损吟身也不知。  

释绍昙　为圣俞颂橘岩  
洞庭秋晚半青黄，须待霜林熟自香。  
不向悬崖亲撒手，认皮作炎错承当。  

释绍昙　为叔向题坐禅蝦蟆  
一从识得性分明，懒作春池鼓吹声。  
闲把六根门锁断，白莲香散水风清。  

释绍昙　为惟翁题非画图  
误入蓬壶影里游，谕盟白鸟下沧洲。  
吞波岛屿鳌身黑，映日楼台蜃气浮。  
门逆潮开喧海市，纲沿堤晒簇渔舟。  
晦明晴雨时时别，难把王维腕力收。  

释绍昙　为行可维那题子陵钓鱼  
七里滩头古木阴，眼空寰海老垂纶。  
无端钓得刘文叔，却把羊裘污欲尘。  

释绍昙　为友题水禽  
淅淅西风肃杀时，枯荷余得折残枝。  
疾风凌风多翻覆，只处姑姑立处危。  

释绍昙　为友于题水禽  
衰草汀烟寂寞秋，忍寒孤立懒盟鸥。  
江湖风味髒髒恶，得缩头时且缩头。  

释绍昙　为元首座纸灯船  
轻轻点著发光寒，这里停桡舞棹难。  
明暗路岐都照破，放行初不犯波澜。  

释绍昙　为圆雪岸题侍月  
终日忙忙继月明，要看杜撰八阳经。  
直饶读到流通分，未必芭蕉著耳听。  

释绍昙　为缘积压客求赞  
不假闻思修，巨陃圆通路。  
更拟问如何，数珠木槌子。  

释绍昙　为月上人颂秋潭  
白蘯香细桂华清，彻底无痕漾水晶。  
刚被寒山心点污，至今照影欠分明。  

释绍昙　为张良臣知府题梅图  
一篷春雪泛西湖，不觉和身入画图。  
千古暗香疏影在，谁云骨冷不容呼。  

释绍昙　为周上人赞观音  
小白山头花弄影，潮音洞口浪翻空。  
圆通门启无人入，闲把轮珠立晓风。  

释绍昙　维石  
一路机先滑似苔，葛藤窠里出头来。  
等闲击著火星迸，堆得大唐人眼开。  

释绍昙　闻竺寺迎号服因成口号  
丝客纷纷鼓乱挝，两山迎接赐衣来。  
白云恐污山翁耳，重锁此门不放开。  

释绍昙　闻竺寺迎号服因成口号  
祖庭秋晚日增悲，见得芙蓉便展眉。  
不与狂花争琐细，淄川缘有拒霜枝。  

释绍昙　无庵  
销铄玄微万境空，衔花百鸟谩寻踪。  
莫教顽坐精灵窟，门锁乱云千万里。  

释绍昙　无见  
色尘锁尽眼头空，著得须弥山万重。  
不似灵云存鉴觉，被桃花换主人翁。  

释绍昙　无尽  
老胡移种觉园花，五叶联芒次第来。  
恼乱春风没休日，一枝开了一枝开。  

释绍昙　无闻  
缺齿胡僧戏剧多，打虚空鼓唱巴歌。  
山河大地连声笑，争奈聋人耳朶何。  

释绍昙　兀庵  
身同枯木倚寒岩，铄尽玄微没许般。  
只麽守些獃怛怛，从教壁倒与篱丹。  

释绍昙　西窗  
格样亲传鼻祖家，短檐时见夕阳斜。  
看渠巨辟通方眼，牛过依然露尾巴。  

释绍昙　西山净土庵奉寄具足孤松老师  
闻道虚空曾解讲，信疑往决西山亮。  
烟雨溟蒙藓石温，六藏影迹难寻访。  
小径披榛扣竹扉，道人一见掀眉。  
布衲横肩瘦如削，口持密语没停时。  
云檐扫榻延居夏，白莲香散东林社。  
涧水松风说苦空，不资中有生清泰。  
殷勤寄问老孤松，具足门中有正宗，  
灼然嫌佛不肯做，观栖不在梧桐树。  

释绍昙　贤首灯侍者求无尽  
灿发心灯耿夜台，一花开了一花开。  
普光明殿重重见，端的传从七佛来。  

释绍昙　蚬子和尚赞  
除了捞波一窖无，逢人谩说走江湖。  
蝦针取你性捞摝，不到得拿龙颔珠。  

释绍昙　现上人字空甫求语  
二址玄门尽扫除，太虚寥豁月轮孤。  
翻身直透威音外，著得狂花翳眼无。  

释绍昙　小师写真请赞  
眉似箒粗，面如漆墨。  
人道慈悲，谁知恶毒。  
蒿篱关猛虎，宽处有威。  
笔管养苍龙，直中藏曲。  
喜臧仓沮，不遇鲁侯。  
忍伯夷饥，不食周粟。  

释绍昙　写华严求偈  
衲僧用处得能乖，肯向龙宫鼻嗅来。  
黑墨浓磨涂白纸，重重无尽杂花开。  

释绍昙　谢三郎赞  
雨笠烟蓑体露风，只传渔业当心宗。  
当时过得飞猿岭，不到通身是烂脓。  

释绍昙　兴化寺  
门照双池镜样明，东西廓喝寂无声。  
紫罗帐里机玄密，虽有珍珠撒未成。  

释绍昙　惺惺石  
主人翁已强安名，何待区区唤一声。  
坐得石头穿透底，依然打个不惺惺。  

释绍昙　行者智猷求偈之天童  
太白峰前古镜台，没尘埃却惹尘埃。  
担头颺下烂柴橛，忆佤当堂打破来。  

释绍昙　休征  
击碎轩辕镜，焚烧黄石书。  
瘦筇春力健，带月访樵渔。  

释绍昙　虚叟  
千圣机尘一洗清，心渊绝滓自灵明。  
白头谩说无功用，种得空花结果成。  

释绍昙　玄峰  
极尽幽微裂万差，天然鸟道绝安排。  
欲穷顶{左宁右页}翻身句，妙密中防险崖。  

释绍昙　漩翁  
和泥合水几经春，只贵随流转得身。  
白浪堆头深掘窖，老来偏解活埋人。  

释绍昙　雪矶  
方戴归来就系舟，冻云凝锁玉花浮。  
渔蓑钓罢寻盟去，近岩不知飞白鸥。  

释绍昙　雪牛  
堕在虚凝一色边，完全头角不完全。  
溪东西岸难收放，纯白何妨露地眠。  

释绍昙　雪崖  
壁立千寻度玉风，绝扪摩处有行踪。  
草鞋踏出毗卢印，见得分明隔万里。  

释绍昙　雪崖  
空花翳眼没根茎，平白谁知太险生。  
穷一色边须撒手，且无玄路与人行。  

释绍昙　延庆化禅观地平  
屏息诸缘入定时，脚跟下事烂如泥。  
睦州片板轻担出，禅病蠲除不用医。  

释绍昙　严阳南泉泉大道船子赞  
未透赵州关，看牛事转繁。  
死蛇弄不活，只好踏船翻。  

释绍昙　言法华赞  
心迷几被法华转，狂发罗斋走帝宫。  
对圣十三呼不正，无端咄咄强书空。  

释绍昙　一翁  
独立坤维老作家，心无二用裂千差。  
自从行道威音外，见著拈樁几度花。  

释绍昙　依愚谷韵悼无已  
中金蚕毒好埋冤，家丑难将岁月论。  
冷地思量吃亏处，咬牙不觉把龈吞。  

释绍昙　依愚谷韵悼无已  
雪真珠布满阶庭，急把杨岐破屋撑。  
死伎穷时机路活，倒骑驴子弄蹄行。  

释绍昙　依愚谷韵悼无已  
末后苏州作断□，手头活弄死蛇条。  
暗遭一口通身烂，累合城人噘几朝。  

释绍昙　刈茆  
百草头边活路通，险崖机透几千重。  
长长短短删除了，收放全归掌握中。  

释绍昙　因事书座右  
促膝寒窗淡话时，告休说是与论非。  
须知世路风波恶，百匝各重设祸机。  

释绍昙　隐山  
触战蛮征一扫空，和云占断最高峰。  
单提破钁头边事，佛祖当机不见踪。  

释绍昙　隐秀  
触战蛮征总不知，乐羲皇世遁嘉肥。  
馨香静掩芝兰室，文采深藏锦绣机。  
伴野僧眠嵩少石，汲蒙泉煮首阳薇。  
箪瓢饫味□贫趣，争得红尘染著衣。  

释绍昙　涌泉阁  
肆无碍辩若悬河，尺水能兴万丈波。  
平地无端立层级，登高人少逐流多。  

释绍昙　涌溪  
平地忽翻千尺浪，吞空沃日势滔滔。  
截流机峻无人荐，谩说茶陵踏断桥。  

释绍昙　游九峰  
攀石扪萝入杳冥，凌虚潜觉胆魂惊。  
险崖撷瀑瑶花碎，枯叶翻霜锦树荣。  
汲水僧归龙洞去，酀　薇人踏虎踪行。  
风流二老遗音在，度曲松涛万壑清。  
双磵奔流战玉龙，浮屠云锁翠千重。  
只将一疏传天下，大觉驴年识九峰。  

释绍昙　又省师  
遫诸方恶毒些，归寻刻骨旧冤家。  
深深掘窖都埋了，　　铁成皮谁识爷。  

释绍昙　鱼妇观音赞  
不归小白花岩住，越样梳妆诳世人。  
无底篮虽提得活，禹门未必解翻身。  

释绍昙　渔篮妇赞  
短裳褰起露珠珍，云鬓慵梳惑乱人。  
弄得篮中鱼再活，禹门未必解翻身。  

释绍昙　愚翁  
聪明点尽若盲聋，没变通时有变通。  
漏得黄梅无底钵，笑开老眼醉春风。  

释绍昙　郁已主赞  
落魄茶陵少见闻，进竿头步与谁言。  
明珠打得驴腰折，不信阇梨个样村。  

释绍昙　元晖山水图  
簇簇烟林挂酒帘，山藏古寺寂无僧。  
瘦筇便欲幽寻去，隔岸小舟呼不应。  

释绍昙　元叟  
搆得先天那一机，脸中字脚没星儿。  
直从千圣头边坐，不许儿孙取次知。  

释绍昙　缘侍者之浙右  
一本潼川花瑞菜，全蜀知名谁不爱。  
夜雨丛凝色染蓝，春风花噀香如麝。  
不知何处得灵根，栽遍牛头山后前。  
古佛低头看不厌，声闻鼻孔衩渠穿。  
上人携种游江浙，味与首阳薇不别。  
伏虎岩前清客尝，老饕嚼断娘生舌。  
余香分饷老芝峰，彷佛家园小摘同。  
此去零星休卖弄，珍藏大作苏陀供。  

释绍昙　缘兄求住不得乞语  
磬峰小小陷人坑，始道平夷又险生。  
不是不容轻插脚，要伊别讨路头行。  

释绍昙　月磵  
即虚明处发灵源，坐在沉沉湛湛边。  
勇退截流机路活，揭翻光影未生前。  

释绍昙　月翁  
午夜光浮玉兔胎，行空无迹镜奁开。  
老僧不在明白里，向未生前相见来。  

释绍昙　月岩  
平如镜面险如崖，光境俱忘裂万差。  
这里无伊蹲坐处，空生徒自惹天花。  

释绍昙　云溪  
一从锁断清波路，密影重重布画桥。  
著脚不知深浅处，定应攧折瞎驴腰。  

释绍昙　赞出山相  
六年冻得瘦竛竮，走出山来眼未醒。  
白折金轮翻不转，谩言半夜见明星。  

释绍昙　赞国清灵叟和尚真入北□祖师会  
貌古神清，气融性漫。  
用无准麻皮头，瞎临济正法眼。  
瘞焦山鹤，不假蓬尘。  
缚丰干虎，只消钱贯。  
八怪七乔，十马九乱。  
趁入群牛队里行，一度一度教人看。  

释绍昙　赞华长老真  
华胄兮天随故家，清名兮应庵再来。  
穷教兮佛陇精华，逃禅兮苏州思獃。  
爱梅兮冰雪襟怀，结茅兮泉石亭台。  
搜吟兮西湖巧裁，好客兮东合大开。  
乐归隐兮百鸟衔花，尸净土兮九莲夺胎。  
瞻遗像兮瑶林琼树之葩，挺孙枝兮雕梁画栋之材。  

释绍昙　赞延庆谦山主寿像  
谦德有光，慈心摄物。  
等冤亲不与较量，混尘俗初无间隔。  
熙熙外气融冰谷之春，汪汪乎胸吞云梦之泽。  
乐羲皇世，含饴弄孙。  
下陈蕃榻，倒屐迎客。  
眼睛头烨烨光明幢，脚跟下尘尘清泰国。  
卜雘陋巷，慕孔圣人获麟作传之风规。  
摵碎明珠，有郁山主骑驴过桥之标格。  
诚所谓入廛垂手，我自调心。  
继百世凛然，见古道之颜色。  

释绍昙　赠净书状  
不学寒山落韵诗，翻身来透祖师机。  
碓头舂出非台镜，错受黄梅半夜衣。  

释绍昙　丈亭道者干缘求颂  
破钁头边用得亲，入廛不拨万机尘。  
牢关劄断三江口，要被随波逐浪人。  

释绍昙　赵州问牛迹圆泽扣角政黄牛平田婆赞  
这畜从来恶迹多，角尖头也解狂歌。  
桥边白鹭擎拳听，急杀耕田臭老婆。  

释绍昙　照知客求无碍  
捉得蓬蒿箭一枝，等闲射透五须弥。  
千重百匝机先路，破的初无抵滞时。  

释绍昙　政黄牛赞  
一生孤苦窃诗名，沉醉风两眼青。  
黄犊不曾知稼穡，引渠吟得瘦竛竮。  

释绍昙　智者大师迁葬图赞  
当年杜撰讲天台，活被平人掘窖埋。  
若是黄金铸灵骨，臭尸不到鬼扛抬。  

释绍昙　冢间  
湖山倒影水吞空，鸥鹭忘机万境融。  
不用深深埋暗箭，活人全在死人中。  

释绍昙　周上人求语  
忆昔周当仁，手握金刚杵。  
愤气向南方，誓灭诸魔子。  
老婆蓦劄点三心，走入龙潭恨转深。  
扫荡家私无一窖，胡挥白棒到平人。  
牧閒冷坐思高躅，断弦争得鸾胶续。  
扣门听得简州人，倒屐相迎几折足。  
略寒温头号来端，叉手丁宁见觅指南。  
未举纸灯明说了，隔窗春鸟语绵蛮。  

释绍昙　猪头和尚赞  
手把猪头不自噇，面前背后鬼分趎。  
重重败阙无人识，赢得涂糊老定光。  

释绍昙　竹窗  
密叶节金点碧沙，月和梅影冷移来。  
香岩瓦砾徒抛掷，门锁重阴击不开。  

释绍昙　竹房  
三茎曲与两茎斜，径直门风八字开。  
拟向翠微寻路入，知他赚却几人来。  

释绍昙　竹云  
春锦千绷玉万竿，岚光翠裛渭川寒。  
油然已作从龙势，只恐仙陂化蛰难。  

释绍昙　矮道者  
身如椰子口宏开，看尽诸方鬼戏来。  
放一头低人不识，疏山师叔是同胎。  

释绍昙　爱山  
酷将嗜好片闲心，散作千岩万壑春。  
拚得一生看不足，险崖句里要翻身。  

释绍昙　安兄号不动求语  
万牛挽不回，轮槌击不破。  
者样顽石头，世间无两个。  

释绍昙　拗云  
出头天外便纵横，谁信心无心个样生。  
捩调不从龙驾御，要渠西去却东行。  

释绍昙　跋北磵和尚自赞灵照颂  
丹霞庞老总妖人，不减狞争蛊毒神。  
灵照专行禁邪法，相逢便援鬼头巾。  

释绍昙　跋禅会图  
禅既强名，会亦妄立。  
一火无知，打棚杂剧。  
百样乔妆诳世人，千般怪语瞒天日。  
若是本色行家，不打这般鼓笛。  
画影图形转弗堪，丛林千古成狼籍。  
不狼籍，留与仁禅遮破壁。  

释绍昙　跋永明惟心诀  
心已强名，诀从何来。  
永明剜肉作疮，何山隔壁猜谜。  
急急将来付丙丁，大丈夫儿休拟议。  
如拟议，三级浪高鱼化龙，  
痴人犹戽夜塘水。  

释绍昙　板黄  
良工采得木千章，如析旃檀片片香。  
黄面瞿昙承盖覆，抛砖打瓦又何妨。  

释绍昙　宝公赞  
折杖头，闲骨董。  
惑梁王，少卖弄。  
鹰巢不至生鸾凤。  

释绍昙　北山  
占断幽都立孤危，周遭密布险崖机。  
翻身斗里深藏稳，斫额人多到顶稀。  

释绍昙　焙经  
老胡监本诳人天，开口无非吐黑烟。  
五热炙身甘自受，要翻元款待驴年。  

释绍昙　别山和尚赞  
严冷面皮，软顽肠肚。  
对同参唱菩萨蛮，与行家说无义语。  
纵苍鹰搏物机，陃狮子翻身路。  
医衲僧病下天王补心圆，移睹史宫换长庚大火聚。  
虽潜行密用处鹘眼迷踪，点捡将来也是果州饭布。  

释绍昙　别源  
不续曹溪正脉，支分一派朝宗。  
弘满清凉窟宅，春雷变化鱼龙。  

释绍昙　布袋浴江图赞  
柳烟羃浪粼粼，脱体无依尚染尘。  
辊得通身是泥水，小儿戏剧诳谁人。  

释绍昙　布袋浴江图赞  
无端平地鼓波澜，揭露娘生赤肉团。  
瞒得娇拟儿女子，溪头杨柳树难瞒。  

释绍昙　布袋赞  
破布囊，无一窖。  
靠著便憨眠，全不知天晓。  
若言弥勒分身，你且莫来謼我。  

释绍昙　布袋赞  
楖栗横肩拖布袋，回头转脑小儿嬉。  
休言兜率宫中事，已被渠侬捉败伊。  

释绍昙　布袋赞  
握藤枝，转脑加头。  
使些奉化。  

释绍昙　布袋赞  
驮布袋，握藤枝。  
一肚皮恶毒，好使你门知。  
转脑回头望阿谁，髯公知此意，  
冷笑贼风吹。  

释绍昙　布袋赞  
靠布袋坐，听岩瀑笑。  
手把轮珠，数个什么。  
内院抛离岁月深，哑，  
忘却来时道。  

释绍昙　布袋赞  
内院不肯安店，长汀分甘落泊。  
拄杖不解拈提，布袋徒然倚托。  
肚中计较百般，要睡何曾睡著。  
睡得著，铁奉化人须软脚。  

释绍昙　布袋赞  
驮布袋，放痴憨。  
回头一笑，捏怪千般。  
走遍长汀人不识，诳言弥勒示人间。  

释绍昙　布袋赞  
自布囊，有甚底。  
才倚靠，便瞌睡。  
不知何日下生，屈数尚余一指。  
浣盆浣盆，我识得你。  

释绍昙　布袋赞  
驮布袋，笑訚訚，  
智无一两，肉重千斤，  
转脑回头等个人。率陀归路过错，  
满面是埃尘。  

释绍昙　布袋赞  
紧捉布袋头，片时放不下。  
用尽恶机关，难瞒铁奉化。  
重重败缺几曾知，犹自回头望阿谁。  

释绍昙　布袋赞  
赤脚走红尘，道是真弥勒。  
买弄自皮囊，大地无人识。  
无人识，急急回头，  
已迟八刻。  

释绍昙　布袋赞  
杖挑布袋，冷嘲热讽笑訚訚。  
肚皮无窖，眼里无筋，  
走长汀等个人。败阙了也，  
贼精贼精。  

释绍昙　布袋赞  
横挑布袋压乌藤，笑里藏刀极可憎。  
铁奉化人浑是铁，如何容得这般僧。  

释绍昙　布袋赞  
布袋肩参冷笑时，肚肠恶毒是人知。  
重重败缺难遮掩，犹自回头望阿谁。  

释绍昙　采蕨  
拨云寻蕨到层峰，荆棘林中有路通。  
拈起一拳全杀活，漏篮无底贮春风。  

释绍昙　曹溪六祖大师赞  
辛州颺下两肩樵，又被黄梅石坠腰。  
虽得栽松衣钵在，暗思追逐几魂销。  

释绍昙　草衣文殊赞  
被发袒肩，全身入草。  
是真文殊，何须恁麽。  
手里底拈不出，觑不破。  
七佛之师，败缺不少。  

释绍昙　禅房十事　钵盂  
做处全无渗漏，用时开口向天。  
尽大地人饫饱，只图个不知恩。  

释绍昙　禅房十事　禅板  
要成片段工夫，须是全身倚靠。  
虽然只见一边，未许睦州担荷。  

释绍昙　禅房十事　拂子  
才得柄霸入手，便要呵佛骂祖。  
还他本色真棕，不比寻常谈尘。  

释绍昙　禅房十事　戒力  
恶钳鎚下番身，未必锋芒发露。  
不惟斩得猫儿，也解煞佛煞祖。  

释绍昙　禅房十事　蒲龛  
百匝千重包裹，未免黑山里坐。  
古今多少生盲，引得全身入草。  

释绍昙　禅房十事　蒲团  
百草头边荐得，何妨打块成团。  
直下千差坐断，无心犹隔重关。  

释绍昙　禅房十事　香印  
要识分明古篆，一槌打得完全。  
烧炷旃檀牛粪，衲僧鼻孔楔穿。  

释绍昙　禅房十事　皐和子  
既就良工雕琢，何妨出手扶持。  
抓著衲僧痒处，赏伊一枚荔枝。  

释绍昙　禅房十事　纸被  
通身不挂寸丝，单明一色边事。  
要知结角罗纹，径问床分枕子。  

释绍昙　禅房十事　拄杖  
格外丛林选出，生缘不在天台。  
虽然乌律卒地，力扶多少人来。  

释绍昙　昌侍者求斯道  
一念平常裂万差，觉斯民处贵无邪。  
古今错透长安路，狼藉春风一径花。  

释绍昙　朝阳穿破衲赞  
死铁针，无鼻窍。  
眼昏花，穿不过。  
穿得过，云拥禅衣，  
风生木杪。  

释绍昙　朝阳穿破衲赞  
断线无蹊，折针缺鼻。  
提得完全，金乌西坠。  

释绍昙　朝阳赞  
破襕衫，闲拦擞。  
穴鼻针，穿不透。  
穿得透，日出扶桑，  
朝朝如旧。无丝线，  
拽不断。尽力提撕，  
日势稍晚，驴年成片段。  

释绍昙　朝阳赞  
拶得当阳线路通，大千捏聚一针锋。  
不堪提掇堪提掇，破绽全无始见功。  

释绍昙　痴绝和尚赞  
淳乎淳，没机心。  
撮茎草作翳晴药，锻黄丹成红指金。  
发汾阳怒骂伤人语恶，中曹源蛊毒刻骨冤深。  
扫狐兔露苍鹰牙爪，咬猪狗添老虎精神。  
是师真，非师真。  
僧繇描不得，阁笔几沉吟。  

释绍昙　出山相赞  
六年雪冻不死，见明星便说悟。  
走出山来一窖无，被人唤作赤须胡。  

释绍昙　出山相赞  
半夜逾城，六年栖雪。  
饿得眼花，冻得骨折。  
死伎穷时走出山，儿孙开眼被渠瞒。  

释绍昙　船子赞  
心含恶毒气炎炎，倒捉粗桡管甚天。  
打得夹山撺入水，趁无入见急翻船。  

释绍昙　船子赞  
千钧重寄一丝轮，三寸离钩抑逼人。  
莫道踏翻船便了，夹山未必是金鳞。  

释绍昙　慈林讲师顶相  
气宇兮春温，风标兮凛然。  
律虎出林兮，裂破开遮持犯。  
经龙搅海兮探穷顿渐偏圆。句法清新兮，  
吟彻山庄梅竹。胸襟妙蕴兮，  
包罗丘壑风烟。友缙绅兮，  
非权门炙手。荷佛法兮，  
思重负趙肩。煨芋香兮，  
无心收涕。卧云深兮，  
岂意朝天。邈真容兮，  
明镜绘像。付箕裘兮，  
神珠藏渊。夫是之谓慈林克家之子，  
真鸾胶而续弦者也。  

释绍昙　从禅人  
临济阴凉树已枯片无霜叶拥禅趺。儿孙不解浇培得，  
耫作山门境致图。  

释绍昙　达磨渡江赞  
圣谛义中犹不识，透清波路想应难。  
九年鬼窟深藏拙，却被神光冷眼看。  

释绍昙　达磨赞  
殚千金产学屠龙，袖隐吹毛不露锋。  
洎见真龙元不识，郎忙航苇去无踪。  

释绍昙　达磨赞  
远离竺国见梁王，五鬼临身讨苦噇。  
面面相看言不识，秋风一苇急横江。  

释绍昙　达磨赞  
一苇横江，九年面壁。  
直指单传，人信不及。  
面对梁王言不识，咦，  
泥团乱抛掷。  

释绍昙　达磨赞  
远泛鲸波入大唐，廓然无圣触梁王。  
九年冷坐精灵窟，怕见嵩山下雪霜。  

释绍昙　达磨赞  
竺乾窃虱屠龙伎，袖隐神锋入南海。  
暨见真龙元不识，九年面壁好羞惭。  

释绍昙　大川和尚赞  
面皮刮得霜，脊梁生铁铸。  
活弄恶机关，真本奉化子。  
据南山白额落却威，锁冷泉清波无透路。  
最无端是不近人情，把断贯索，  
倒悬佛祖，四海禅流恶见渠。  
任妙手僧繇，画得全真，  
且无著处。  

释绍昙　大慈环峰和尚赞  
肚肠深，用白粘贼翳睛药，  
定沧海舶指南针。出智门莲化，  
换人鼻孔。握大慈苕箒，  
扫世烟尘。忘忌讳，  
绝疏亲。  

释绍昙　大慧禅师赞  
薰风南来，凉生殿阁。  
诸佛出身，开口即错。  
错错，赢得衡梅十七年，  
驴前马后无归著。  

释绍昙　大用  
二三四七恶机关，互逞辞锋斗热瞒。  
不必山僧一弹指，尽情贬向铁围山。  

释绍昙　代赞罗汉  
古桧含烟，青山展画。  
题目分明，何须管带。  
待你炷得香来，鸣磬一下。  
蹉过了也。  

释绍昙　代赞罗汉  
靠葛藤樁，握龟毛拂。  
绝学无为，黑山鬼窟。  
直饶瞥转机轮，眼里闻香，  
耳中观色。我且问，  
瓶内底是何物。  

释绍昙　待月赞  
破故纸堆鑽不透，可怜业识日茫茫。  
末梢一段无分晓，犹待蝦蟆口放光。  

释绍昙　待月赞  
末后句，如何举。  
眨得眼来，月圆当户。  
何曾知落处。  

释绍昙　待月赞  
末后句，忒分晓。  
眼无筋，觑不破。  
觑得破，心月孤圆，  
千差一照。  

释绍昙　丹霞见庞居士灵照敛手而立图赞  
放下菜篮，深深敛袂。  
瞒得丹霞，难瞒自己。  
恶机关被老爷知，赤土涂牛奶赏伊。  

释绍昙　悼芳洲忏首  
不忍萤窗赚一生，翻身义虎顶头行。  
金篦刮尽空花膜，喜得天台教眼明。  

释绍昙　悼芳洲忏首  
烟渚春融岸碧绡，采兰人竞唱离骚。  
曲终翻作无生调，听著愁魂似雪消。  

释绍昙　悼时愚庵主  
诏书颺在破床头，高枕松根睡觉休。  
啼尽山禽惊不醒，萝窗空锁暮云愁。  

释绍昙　悼云泉老师  
夺得犀牛便跺跟，蘯洲玩月角生纹。  
翻身入海无消息，惊散沙鸥白鹭群。  

释绍昙　登金峨峰顶  
拨开空翠上危颠，路绕羊肠石齿尖。  
到顶方知天下小，攀高似取世人嫌。  
碧连蓬岛云千叠，冷照东溟镜一奁。  
归去松窗伴禅老，此山佳致话无厌。  

释绍昙　定庵  
云尽风休万籁沈，柴门深锁绿萝春。  
石床昼静跏趺稳，百鸟衔花不见人。  

释绍昙　定侍者奔乃师丧诸公以偈乃求题其后  
五逆从前恨阿斧，几思吞并老尸骸。  
无端更被人撺掇，愤愤扶锹去活埋。  

释绍昙　杜甫骑驴游春图  
客路如天远，吟身太瘦生。  
无家归未得，策蹇傍春行。  

释绍昙　端师子赞  
爪牙虽弄未全真，驳绿斑釐著一身。  
彩好不曾哮吼得，听闻将谓吓村人。  

释绍昙　对月了残经赞  
五教三乘，之绕葛藤。  
一言道尽，玉兔东升。  

释绍昙　对月了残经赞  
是甚经，欠翻译。  
用尽心，看不出，  
月挂松梢，烟笼藓石。  

释绍昙　返照轩  
灵根豁达绝纤尘，只贵回光见得亲。  
日斜半窗梅弄影，客程犹有未归人。  

释绍昙　放山室送芳上人见净慈偃溪和尚  
南山鳖鼻虽无毒，触著依前解丧身。  
不信当头揩痒看，浑钢底也没全人。  

释绍昙　丰干赞  
加纱挂头何规矩，眼要看经不识字。  
差般差样制风颠，硬作斑猫骑作虎。  
道是弥陀，有何本据。  
闾丘太守，似苏州子。  

释绍昙　丰干赞  
冷坐松阴指顾谁，说无义语放憨痴。  
多方引得闾丘笑，彩好斑斑睡不知。  

释绍昙　佛临禅师赞  
奸{二豕}顽蛮，更加白{左亻右幼}。  
文武火煨石要香，麻皮头缠人必倒。  
五处开场弄活机，是龙程式天蛇窜草。  
千不合，，  
万不合，凤口山前，  
乞指路头。被老破庵凌辱不少，  
至今忘却来时道。  

释绍昙　赋梅  
雪边春信到衡茅，谁遣梅兄慰寂寥。  
秀气一枝抽嫩玉，寒英五叶剪生绡。  
月移疏影窗前挂，风递清香竹外飘。  
几许吟魂招不返，急催兰弟读离骚。  

释绍昙　葛坡  
滋蔓年来愈更深，一刀截断了无因。  
不知大道陵迟处，绊倒几多忙走人。  

释绍昙　拱秀阁  
万叠遥岑绿打围，晓寒空翠泼禅衣。  
幽禽唤起萝窗定，闲看春云带雨归。  

释绍昙　古岸  
乾坤未剖友雄基，雪衮寒涛日打围。  
脚下儘教浮逼逼，直通一路与人归。  

释绍昙　古柏  
不训威音劫外春，错将西祖意瞒人。  
纷纷多是寻枝叶，谁向枯椿透法身。  

释绍昙　古衲  
半肩寒拥片残云，七佛相传直至今。  
破碎不堪提掇处，朝阳正好下金针。  

释绍昙　古樵  
七佛已前曾卖弄，分明一块烂枯柴。  
老卢不解担当得，火种只今无地埋。  

释绍昙　古樵  
七佛已前曾卖弄，分明一块烂枯柴。  
老卢不解担当得，火种只今无地埋。  

释绍昙　古桃  
仙苑春风几奏名，三千年实结初成。  
曾将一点枝头血，换得灵云两眼睛。  

释绍昙　古岩  
揭示先天那一机，孤危不立自孤危。  
悬崖撒手人无数，石烂松枯总不知。  

释绍昙　古源  
七佛相承寿脉深，只图入水见长人。  
截流机有青波路，天下滔滔谁问津。  

释绍昙　观音大士赞  
足下青莲花半敷，倚岩危坐手轮珠。  
普门真境难描邈，刚被人传入画图。  

释绍昙　观音赞  
随类分身万百千，真圆通境落谁边。  
小儿戏剧无人会，万顷沧波一叶莲。  

释绍昙　观音赞  
百八摩尼杏叶光，圆通门户日开张。  
度生莫恃莲舟稳，恶浪狂风自著忙。  

释绍昙　观知客归葬亲求语  
道人观方积压彼去，入门要验宾中主。  
吃一杯茶即转身，谁能掉舌论今古。  
危机俊逸旱雷轰，苍鹰折翅猎狗烹。  
老明觉举手加额，韩大伯敢搀先行。  
秋深拨草天台路，灵骨要寻亲父母。  
破钁头边掘窖埋，断猿哭月风号树。  

释绍昙　寒山题诗赞  
国清窃得残羹饭，也学人前弄竹篙。  
欲写断崖无活句，心如秋月待如何。  

释绍昙　寒拾赞  
笑里藏刀语诈淳，握生苕箒鼓烟尘。  
谩将心污秋潭月，未必渠侬肯比伦。  

释绍昙　贺弁山和尚自双林赴金山  
双檮定起月三更，倒跨金鳌戏八纮。  
袖里门槌恶剌剌，德云不敢占先行。  

释绍昙　贺洪锦溪出世雁山能仁１  
诸方口里水漉漉，一滴何如龙鼻头。  
涨起春溪新濯锦，触崖翻瀑浪花浮。  

释绍昙　贺洪锦溪出世雁山能仁２  
冷泉二月雷惊蛰，烧尾金鳞化作龙。  
拖去鼻头涓滴水，洗清雁宕几千峰。  

释绍昙　贺天童灭公和尚  
老饕八十再生牙，烂嚼虚空吐出滓。  
点缀玲珑岩下草，枝枝叶叶是昙花。  

释绍昙　贺天童心首座出世仗锡  
懒织蒲鞋罢养亲，入蟭暝眼鼓烟尘。  
只将打发云门手，更与玲珑接一人。  

释绍昙　贺顽极和尚住越州光孝  
越王城北唐朝寺，千间老屋摧风雨。  
塔影凌空落鉴湖，劫初铃子丁东语。  
久无本色住山人，愁杀檀门许元度。  
剥否穷时复泰来，选差铁面顽翁住。  
倒携无柄苕箒去。就翻鳗井逗曹源，  
浩浩汤汤流溢江湖无著处。岂不胜越人歌来何暮，  
平生无襦今五裦。  

释绍昙　贺友山新建成东皋接待  
分袂南湖十数春，近闻华搆策奇勋。  
钵从金粟抟香饭，僧自东皋接水云。  
柔玉新拳春坞蕨，懒黄新缕晓溪芹。  
定应容我分陈榻，曝背晴檐醉夕曛。  

释绍昙　黑山  
佛祖仰望不及处，暗昏昏地悄巍巍。  
放开闪电光中路，拶著全身陷铁围。  

释绍昙　横江  
素练翻花浪拍堤，声前声后截流机。  
清波路险无人透，芦苇风生白鸟飞。  

释绍昙　浒眼  
万派奔流触断崖，涡漩一穷绝安排。  
渊深彻见灵源底，里许如何著得沙。  

释绍昙　浒眼  
一生逐浪与随流，未见根源未肯休。  
孔窍不知深几许，临崖看著使人愁。  

释绍昙　化城山主化田  
古柳堤边展化机，要人一饱便忘饥。  
谁将夺食驱耕手，拚却良田种蒺藜。  

释绍昙　化冬果  
黄蘖树头生蜜果，趁书云节要拈提。  
舌头具眼百杂碎，抹过庞翁向上机。  

释绍昙　划柴  
纷纷枝叶乱如麻，不惜从头与一划。  
惊起铁蛇忙窜草，樵歌声彻老卢家。  

释绍昙　怀樗寮  
半生鱼佩解黄金，泉石郊坰得趣深。  
幽兴发时闲副墨，俗尘捐处静观心。  
圣贤炉冶鎔声色，妙密工夫铿古今。  
遐想莲居驰梦远，不应轻易到瑶林。  

释绍昙　慧禅人  
翠织岷峨锦绣春，堪嗟扑扑蔽胡尘。  
金鸡衔粟余殃在，谁断神驹踏杀人。  

释绍昙　即翁  
万象森罗等印心，了无一物可疏亲。  
大梅坐此成窠窟，到老保曾解转身。  

释绍昙　继净头归天衣故里  
归访荆溪旧钓蓑，看长空雁影沉破。  
临风一扫无踪迹，净地岂容人放屙。  

释绍昙　偈颂十九首  
草舍开张小小筵，炊无米饭爨无烟。  
通身饱暖憨憨睡，梦到沧洲白鸟边。  

释绍昙　偈颂十九首  
宫花压鬓坠乌云，倾国风流宛胜秦。  
玉笛插藏人不见，夜深吹起凤楼春。  

释绍昙　偈颂十九首  
万里无寸草，出门便是草。  
支筇寂寞中，望断无人到。  

释绍昙　偈颂十九首  
槽广安身不记年，一心希慕岭南能。  
肩头颺下泼柴担，要汝来传佛祖灯。  

释绍昙　偈颂十九首  
一茎草外隐全形，翳尽丛林活眼睛。  
破绽莫教轻捉著，堂前高挂赎金名。  

释绍昙　偈颂十九首  
千丈岩头太险生，无端更掘陷人坑。  
深深叠石防颓岸，要汝临崖撒手行。  

释绍昙　偈颂十九首  
绿萝深处卧云烟，独战蛮征事悄然。  
临老无端重出丑，借婆裙子拜婆年。  

释绍昙　偈颂十九首  
抛舍箕裘要出家，学卢行者去担柴。  
脊梁不具黄金骨，碓米坊中被活埋。  

释绍昙　偈颂十九首  
万法是心光，诸缘惟性晓。  
本无迷悟人，只要今日了。  

释绍昙　偈颂十九首  
腊月三十日，腊月二十九。  
等是岁华终，无事穷相守。  

释绍昙　偈颂十九首  
大地蹭翻无寸土，昆虫介甲绝行踪。  
护生禁足元勋在，圆觉伽蓝一扫空。  

释绍昙　偈颂十九首  
瑞岩频唤主人翁，彻底惺惺不若聋。  
裂尽见闻行活路，乡关犹隔海千重。  

释绍昙　偈颂十九首  
松下扫除青草径，磵边开陃绿阴亭。  
饭余握手闲行坐，唱曲山歌贺太平。  
遏云古调，流水新声。  
眼里无筋听不足，临风击碎圣凡情。  

释绍昙　偈颂十九首  
不业农商不业儒，菑田弗下寸根株。  
驴年斫倒菩提树，羞见新州个老卢。  

释绍昙　偈颂十九首  
十万同聚会，个个学无为。  
此是选佛场，心空及第归。  

释绍昙　偈颂十九首  
东村王老夜烧钱，拈引山云海月魂。  
贫极瑞岩轻助荐，儘教无佛处称尊。  

释绍昙　偈颂十九首  
瑞岩唤醒主人公，把手经行禁纲中。  
踏断纲宗开活眼，笑听山鸟话家风。  

释绍昙　偈颂十九首  
五十三年行脚，走遍天涯海角。  
早知唐丧光阴，诲不闭门独活。  
古松下苔石憨眠，野溪边筇枝倒卓。  
幽鸟啼春水奏流，湊成一曲村田乐。  

释绍昙　偈颂十九首  
五千黄叶止儿啼，不异渝江碧落碑。  
古篆分明无赝本，具看经眼不难窥。  

释绍昙　偈颂一百零二首  
西子湖边泛渺茫，一堤寒绿看垂杨。  
谁知业债难逃避，开眼堂堂入镬汤。  

释绍昙　偈颂一百零二首  
大解脱门，无入作处。  
制断玄关，头头活路。  
信脚何妨行数步。  

释绍昙　偈颂一百零二首  
德山软顽，云门放憨。  
救下不得也，瞿昙瞿野。  
我也无端入闹篮。  

释绍昙　偈颂一百零二首  
奴颜婢膝走人间，羞见羊裘七里滩。  
文叔虽为天子贵，子陵只作故人看。  

释绍昙　偈颂一百零二首  
人家竞赏元宵，佛陇百无一有。  
管宴虽愧空疏，宾主不分新旧。  
陇头月助放光明，谷口松编排节奏。  
春风舞袖乐升平，不知身在然灯后。  

释绍昙　偈颂一百零二首  
震旦心宗，竺乾正眼。  
觌面当机，是非俱划。  
不落思惟透险峰崖，阶下汉。  

释绍昙　偈颂一百零二首  
临崖挤人。恶语伤人。  
冤深潮海，嚼齿吞龈。  
哑，说著无非是恶心。  

释绍昙　偈颂一百零二首  
春日晴，烧痕青。  
锦云片片，花雾溟溟。  
无位真人，面门出入，  
贼精贼精。  

释绍昙　偈颂一百零二首  
山舍春深，生涯日贫。  
桃芬烂漫，不见灵云。  

释绍昙　偈颂一百零二首  
未入鸡足山，不踏黄梅路。  
恶业苦无多，平白披毛去。  
明眼人前，一场笑具。  

释绍昙　偈颂一百零二首  
赤脚走红尘，全身入荒草。  
费了几精神，不若居山好。  
一坞闲云，千峰啼鸟。  
声色纯真，是非不到。  
堪悲堪笑寒山子，十年归不得，  
忘却来时道。  

释绍昙　偈颂一百零二首  
现成个，见得到，  
行得到，说得到。  
须弥灯王，狼籍不少。  

释绍昙　偈颂一百零二首  
松粉飘香，麦须弄黄。  
今朝春告别，无处觅行藏。  
燕子知不迁义，深谈实相，  
对语雕梁。见汝诸人不会，  
衔泥营故垒，飞过莫家塘。  

释绍昙　偈颂一百零二首  
山雨酿春寒，晓湿梅花重。  
结实较迟迟，且听香浮动。  
化工有意待重来。永为鼎鼐调羹用。  

释绍昙　偈颂一百零二首  
父不慈，子恶毒。  
热血相喷，痛拳相{上祝下土}。  
不共戴天雠，推入阿鼻狱。  
此冤此恨与谁论，海月山云亦断魂。  

释绍昙　偈颂一百零二首  
妙应群机，亨衢得路。  
浩浩尘中，如何辨王。  
辨得主，进退随且，  
不妨去住。倒跨杨岐三脚驴，  
南北东西夸独步。  

释绍昙　偈颂一百零二首  
拘尸罗城，娑罗双树。  
死款难翻，贼身全露。  
引得波旬。丛然笑舞。  
后代儿孙口似椎，有屈谁伸诉，  
山花点滴啼红雨。  

释绍昙　偈颂一百零二首  
平如镜面，险似悬崖。  
不容拟议，岂属安排。  
闪电光中行活路，大悲院里赴村斋。  

释绍昙　偈颂一百零二首  
这一粒，甚处生。  
阴阳未判，芽孽先萌。  
开花也一川雪霁，结实也万顷云横。  
收拾归来香满钵，饭余散步自闲行。  

释绍昙　偈颂一百零二首  
衲僧拄杖头，一千三合米。  
今年春雨多，一饱应难拟。  
觉海山仙，闻如是语。  
怒发冲冠，驱神驾鬼。  
诛云师，扫烟翠。  
放出金乌出海门，且听歌舞乐丰年，  
只图一个不知恩。  

释绍昙　偈颂一百零二首  
寒食潮节，人家拜扫时。  
纸灰粘蝶翅，啼血染花枝。  
追亲思远，写恨含悲。  
不论富贵，大小由之。  
唯有林泉衲子，无思无念，  
无欲无为。圆蒲静倚，  
瘦策闲戏。燕子自长春寂寂，  
长歌一曲囉囉哩，不是知音说向谁。  

释绍昙　偈颂一百零二首  
仙苑名花取次妆，冬冬羯鼓谩催芳。  
春风不费纤毫力，拂掠枝头便有香。  

释绍昙　偈颂一百零二首  
地僻云深，秋高境寂。  
堂户凄凉，无人面壁。  
虽然，净地上谁肯狼藉。  

释绍昙　偈颂一百零二首  
从上爪牙，千差万别。  
截鹤续凫，伤龟恕鳖。  
拄杖子，不入这保社。  
顢顢頇頇，跛跛挈挈。  
有眼如盲，有舌如结。  
静倚松根，憨眠不彻。  
佛法从教烂似泥。不说不说。  

释绍昙　偈颂一百零二首  
秋叶飘零，秋虫夜鸣。  
色不是色，声不是声。  
达磨九年会不得，急携只履问归程。  

释绍昙　偈颂一百零二首  
薄福住山，浑无暇日。  
忙时直是闲，缓处非常急。  
驱园夫奴子，锄菜地，  
扫松行；指莫监杨协团，拆东篱，  
补西壁。眼前事乱如麻，  
脚跟下黑如漆，。  
蓦有个汉出来道，长老何太区区，  
只向道，任是七佛祖师，  
亦无这个消息。  

释绍昙　偈颂一百零二首  
撼茶树，偷笋去。  
角虎出林，铁蛇横路，  
毒气炎炎如火聚。眨上眉毛风降临亲，  
灵迹不在猿啼处。  

释绍昙　偈颂一百零二首  
撞烟楼，不知羞。  
陃蟭螟眼，辊百花毬。  
四七二三阿辘辘，不思万里有崖州。  

释绍昙　偈颂一百零二首  
祖翁田地绝边垠，契券分明孰敢侵。  
削尽春风闲草木，松涛翻月竹筛金。  

释绍昙　偈颂一百零二首  
佛垄山上云，一片三四片。  
忽遇客推门，零乱舒还卷。  
有踪由却没踪由，通身是眼寻难见。  
寻得见，木落千林，  
光浮碧巘。  

释绍昙　偈颂一百零二首  
头上漫漫，脚上漫漫。  
拈掇不得，地阔天宽，  
老僧住持事繁。  

释绍昙　偈颂一百零二首  
肥马碌碌，瘦马碌碌。  
医得眼前疮，剜却心头肉。  
朝不足，莫不足，  
六六依然三十六。云门见睦州，  
良遂参麻谷。  

释绍昙　偈颂一百零二首  
横该竖抹，古路封苔。  
圣凡情尽，马腹驴胎。  
不用闭门防俗客，爱闲能有几人来。  

释绍昙　偈颂一百零二首  
万机休罢住云间，门掩青萝竟日闲。  
时听呜咿歌一曲，倒骑黄犊出松关。  
若作佛法会，锦包特石。  
若作世谛会，铁裹泥团。  
惆怅无人知此间，临风拍碎石阑干。  

释绍昙　偈颂一百零二首  
山木阴阴，寒花浅深。  
巢云鹤怨，挂月猿吟。  
王维妙手画不得，神光徒自觅安心。  

释绍昙　偈颂一百零二首  
有服药，甚功效。  
不收肘后方书，不入神农本草。  
善财采处不识真，文殊用之不得妙。  
佛垄信手拈来，百病根源俱扫。  

释绍昙　偈颂一百零二首  
烟晴竹树啼姑恶，月冷松梢哭子规。  
莫谓一声声破梦，未归须忆到家时。  

释绍昙　偈颂一百零二首  
三十余僧眼似眉，白云深处聚头嬉。  
烧枯柴火煨山芋，拽木罗笼总不知。  

释绍昙　偈颂一百零二首  
三日晴，五日雨。  
无象太平，满田禾黍。  
不作佛法商量，亦非世谛流布。  
碧眼黄头总不知，问讯轮皴拄杖子，  
牢记取。  

释绍昙　偈颂一百零二首  
一坞耕樵，门扃绿萝。  
富骄时少，贫乐时多。  
妇摇机轧轧，儿弄口喎喎。  
涧水松声交节奏，何似东山瓦皷歌。  

释绍昙　偈颂一百零二首  
显大机，明大用。  
六月黄河连底冻。千圣不携，  
已灵不重。带角披毛异类行，  
漆桶漆桶。  

释绍昙　偈颂一百零二首  
山鬟风急坠松钗，冷灶凝烟午未斋。  
黄独煨香不能熟，老僧忍冻拾枯柴。  
见成活业，出格安排。  
懒瓒穷不彻，粪火一生埋。  

释绍昙　偈颂一百零二首  
岁除生怕管筵空，品味无多只要丰。  
掇转虚空为桉板，薄{左卑右刂}明月切清风。  

释绍昙　偈颂一百零二首  
有亦不管，无亦不管。  
饭来开口，睡来合眼。  

释绍昙　偈颂一百零二首  
出佛身积压，破和合僧。  
驴腮马颔，逞技矜能。  
堪笑灵山儿戏剧，聚头争看蜡人冰。  

释绍昙　偈颂一百零二首  
春日打春牛，一击百杂碎。  
黄梅石女暗惊胎，生下无名物一块。  
问四圣四圣不知，问六凡六凡不会。  
风前散作万家春，贱似黄金贵似尘。  

释绍昙　偈颂一百零二首  
惟一坚密身，一切尘中现。  
老婆腰系紫绡裙，娇儿手把红罗扇。  
南{上奥下山}东村，张坊李店。  
拜贺新年，春风满面。  
欢悰不觉语声高，惊落梅花一片两片三片四片。  

释绍昙　偈颂一百零二首  
丹桂飘庭际，寒蛩语砌阴。  
声声调雅奏，点点簇黄金。  
尽情拈出，宴乐嘉宾，  
佛垄虽贫未是贫。  

释绍昙　偈颂一百零二首  
憎金以黄，谤沈无香。  
达磨不会，历魏游梁。  
更有不识好恶底，齐腰立雪，  
寄食穷乡，巴峡闻猿空断肠。  

释绍昙　偈颂一百零二首  
有一物，无人识。  
或在东南，或居西北。  
破草鞋跟踏著，价重千金；折拄杖头挑来，  
分文不直，识不识，  
吴地冬瓜，镇州萝蕁。  

释绍昙　偈颂一百零二首  
秘魔擎叉，俱胝竖指。  
邪法难扶，如何得是。  
山僧冷地思量，不觉吞声饱气。  
攻乎异端，斯害也矣。  

释绍昙　偈颂一百零二首  
一月行空，千门赏玩。  
自己光明，几人著眼。  
马师父子尽力揩磨，不得一半。  
诸人要见真月麽，何似破漆碗。  

释绍昙　偈颂一百零二首  
正令全提，无在不在。  
簸箕有唇，洞庭无盖。  
若作奇特商量，入地狱如箭射。  
不作奇特商量，入地狱如箭射。  

释绍昙　偈颂一百零二首  
万里澄江雪霁时，玉壶一色冷含辉。  
淦翁认得烟村路，柳线穿鱼带月归。  

释绍昙　偈颂一百零二首  
地僻云深，秋高境寂。  
堂户凄凉，无人面壁。  
净地上谁肯狼籍。  

释绍昙　偈颂一百零二首  
鈯斧埋藏岁月深，岩居日与白云邻。  
业风无奈重飘鼓，又作担柴卖箁人。  

释绍昙　偈颂一百零二首  
堋八刺札，新翻曲调，  
逸格乡谈。意随流水远，  
声遏莫云寒，月移花影上栏干。  

释绍昙　偈颂一百零二首  
甘菊舒黄，茱萸喷香。  
渊明错会，耽赏重阳。  
采采东篱下，南山见未忘。  
刚道花枝有短长。  

释绍昙　偈颂一百零二首  
茧足寻庄到海门，天衣往事与谁论。  
长空雁影沉寒水，瘦立西风几断魂。  

释绍昙　偈颂一百零二首  
一不做，二不休。  
得人一马，还人一牛。  
岂不见临济三遭白棒，大愚肋下三拳痛{上祝下土}，  
不共戴天雠。休休，  
说著令人满面羞。  

释绍昙　偈颂一百零二首  
鼠窃竺乾，身逃震旦。  
合火分趎，儿孙无眼。  
死款诸方不言，今朝佛垄分明断。  
以何为据，看。  

释绍昙　偈颂一百零二首  
不可以智知，金刚手把八棱槌。  
不可以识识，镇州出个大萝蕁。  
不可以语言造，山禽聚集啼清晓。  
不可以寂默通，赤眼乌龟吞大虫。  

释绍昙　偈颂一百零二首  
觌面当机，东涌西没。  
平地上险崖，惺惺中淈激起。  
不是心，不是佛，  
不是物，贬向无生国。  

释绍昙　偈颂一百零二首  
无量劫来，七颠八倒。  
打破虚空，全身入草。  

释绍昙　偈颂一百零二首  
出匣神锋莹鹓鹈，将军珍袭已多时。  
相承不是屠龙手，只作三文补履锥。  

释绍昙　偈颂一百零二首  
佛垄开炉，寒灰死火。  
拨著星儿，弥天罪过。  
笑倒嵩山破灶堕。  

释绍昙　偈颂一百零二首  
冬至日舒长，这个长多少。  
虚空为尺不能量，蟭螟眼中盛恰恰相反好。  
盛恰好，衒惑神光，  
迷逢达磨。  

释绍昙　偈颂一百零二首  
八月初，何处热。  
出门荒草离披，四壁寒蛩凄切。  
衲僧家眼里著得须弥山，耳里著得四大海。  
声色纯真，只得一橛。  

释绍昙　偈颂一百零二首  
我也无端到住山，忙忙业识不曾闲。  
白云拂尽到枯叶，恐碍采樵人往还。  
寒松瑟瑟，幽鸟关关。  
家私花擘尽，谁道语音蛮。  

释绍昙　偈颂一百零二首  
有一物，黑似漆，  
常在面门出入。骑声盖色，  
妙密中险崖。倒用逆施，  
险崖中妙密。三世诸佛远之愈亲，  
白牯狸奴得之转失。法华不惜眉毛，  
为汝当阳拈出。夭夭矫矫，  
粼粼皴皴，将谓南山鳖鼻，  
却是天台楖栗。  

释绍昙　偈颂一百零二首  
生平说大脱空，今受活地狱报。  
一片无骨舌头，数日和根烂了。  

释绍昙　偈颂一百零二首  
妙斲鼻头墁，巧运风斤手。  
千圣头边盖覆来，密密绵绵无渗漏。  
不辞合土和灰，成就牛栏马廻。  
只图一个不知恩，噇饭噇眠，  
易宵为昼。翻笑肋尊者，  
肋不至席不唧{左口右留}。又笑棱道者，  
坐破七蒲团，驴前马后，  
至今湖海扬家丑。  

释绍昙　偈颂一百零二首  
古桧吟风，寒鸦布陈。  
不落见闻，几人错认。  
不错认人，道士擎拳，  
阇梨问讯。  

释绍昙　偈颂一百零二首  
弃金轮王位，尊贵不尊贵。  
冻饿深雪中，冷地里短气。  
见明星，没巴鼻。  
更言大地一切众生成正觉，吽吽，  
棒折也未。  

释绍昙　偈颂一百零二首  
高不高肤寸，低不低太华。  
深不深蹄涔，浅不浅溟渤。  
法华高低深浅，瞒诸人一点不得。  
诸人高低深浅，亦瞒法华一点不得。  
尽情画断，更莫论量。  
缀钵饭抄云子白，晴瓯茶泛雪花香。  

释绍昙　偈颂一百零二首  
祝融峰，万年松。  
翠阴笼鹤，瑞所蟠龙。  
用献圣明天子寿，枝枝叶叶自春风。  

释绍昙　偈颂一百零二首  
玉几凌霄，横趋密室。  
如风吹水自成纹，掷剑挥空无朕迹。  
子细思量，令人气急。  
白木既无香，秤槌宁有汁。  

释绍昙　偈颂一百零二首  
入荒田不拣，信手拈来草。  
纬地与经天，头头俱是妙。  
打成一片见全功，碧眼黄头俱靠倒。  
岂不见长庆棱道者坐破蒲团，一个两个三个，  
四五六七个，家风狼籍知多少。  

释绍昙　偈颂一百零二首  
大道无方，至尊无位。  
睿哲文明，垂衣而治。  
尧风舜日万斯年，举世无思不戴天。  

释绍昙　偈颂一百零二首  
三月春云暮，韶华似酒浓。  
莺啼杨柳雨，蝶弄海棠风。  
若作境会，过山寻蚁迹，  
不作境会，度水觅鱼踪。  
故国归路远，日暮泣途穷。  

释绍昙　偈颂一百零二首  
高价卖生姜，雪真珠满床。  
清贫虽彻骨，富有敢斗君王。  
灼然如是，脍身为食，  
渍血为浆，尽情供养，  
犹未相当。若也未是，  
和烟耕绿野，枯笛送斜阳。  

释绍昙　偈颂一百零二首  
雪峰辊扑，睦州担板。  
展尽神通，搆和一半。  
那一半，戴嵩牛卧绿杨阴，  
韩干马嘶芳草岸。  

释绍昙　偈颂一百零二首  
水洗硬石头，浪打枯杨树，  
净智庄严功德聚。  

释绍昙　偈颂一百零二首  
这一灯，处甚起。  
没踪由，难拟议。  
三贤十圣眼见如盲，芥狗泥猪放光动地。  
大家吹灭暗中行，然灯佛在你脚底。  

释绍昙　偈颂一百零二首  
浪荡贪观野鸭儿，犯丛林合讲清规。  
鼻头担破知惭愧，烧炷枫香供养伊。  

释绍昙　偈颂一百零二首  
红锦缠头舞醉身，笙歌声沸凤楼春。  
百花丛里扶归去，谁道儿郎彻骨贫。  

释绍昙　偈颂一百零二首  
千圣灵枢，妙在转处。  
烁尽玄微，更进一步，  
莫来拦我扑门路。  

释绍昙　偈颂一百零二首  
枯木糁瑶花，虚庭封玉砌。  
少室谩安心。神光空折臂。  
不堕功勋一色边，阑干谁共倚。  

释绍昙　偈颂一百零二首  
万戟森严细柳营，信威独许汉将军。  
谁知袖隐屠龙手，却把蒿枝箭策勋。  

释绍昙　偈颂一百零二首  
四十九年，欺胡谩汉。  
疾入涅槃，救得一半。  
谤观紫磨金色身，涴却娘生眼。  

释绍昙　偈颂一百零二首  
百二十日夏，今朝始发头。  
饭抄云子白，羹煮菜香浮。  
未问寒山子，先看水牯牛。  
山前千顷地，信脚踏翻休。  

释绍昙　偈颂一百零二首  
我有一机，极尽玄微。  
饥来吃饭，寒来著衣。  
我有一句，包罗今古。  
犬吠枯樁，猫捉老鼠。  

释绍昙　偈颂一百零二首  
花锦蝶翻红，柳烟莺织晓。  
曾不动机丝，夺尽春工巧。  
玄中玄，妙中妙。  
三世诸佛觑不破，历代祖师穷不到。  
穷得到，寒食清明，  
家家拜扫。  

释绍昙　偈颂一百零二首  
狗舐油铛，鼠咬甑箅。  
用尽机思，吃没滋味。  

释绍昙　偈颂一百零二首  
一雨润枯焦，扫尽流金暑。  
薰风殿阁凉，诸佛出身处。  
堪笑勤川无义语，引得花木瓜，  
变成烂苦瓠。走遍衡格卖与谁，  
一十三人声怨鼓。  

释绍昙　偈颂一百零二首  
路透清波，山横翠壁。  
楼阁门开，从这里入。  

释绍昙　偈颂一百零二首  
三十二相，八十种好。  
马颔驴腮，弥天罗过。  
新法华，因甚刺脑入胶盆。  
过在你，殃及我。  

释绍昙　偈颂一百零二首  
洞庭七十二峰，飞雪一千余丈。  
晨昏说法琅琅，谁谓卢公已往。  
元不往，在这里。  
优昙火里开，嗅著无香气。  

释绍昙　偈颂一百零二首  
小小青山，丛丛翠竹。  
野景无多，怡然纵目。  
明觉老人，向独脱无依处。  
闲坐解疏慵，为静胜所缚。  
拄杖子，一夏同辙不同途。  
见山不是山，居竹不见竹。  
丛识忙忙卒未休，忙中解唱阳春曲，  
歡乃一声山水绿。  

释绍昙　偈颂一百零二首  
正直聪明，风流儒雅。  
坚护法城，策勋千载。  
李将军有佳声在。  

释绍昙　偈颂一百零二首  
灵鹫峰前，热血相喷。  
觉城东际，陷坑无底。  
失脚休论后与先，痴翁何似我风颠。  

释绍昙　偈颂一百零二首  
正因二字得闻，鼠粪污一釜羹。  
乳峰初无个事，饱噇饭了闲行。  
松门雨霁，苔径云横。  
堤防平地上，著脚是深坑。  

释绍昙　偈颂一百零二首  
一宿觉，三担土。  
脚未跨门，丰骨已露。  
等闲举一步，危径结寒花，  
信彩示一机，断崖飞瀑布。  

释绍昙　偈颂一百零二首  
智与理冥，神与境会。  
碎维摩床，断毗卢髻。  
碧眼黄头著眼觑，百杂碎。  

释绍昙　偈颂一百零二首  
社燕催归，宾鸿欲返。  
雪点白蘯洲，锦铺红蓼岸。  
蝦蟆入汝鼻孔里，毒蛇穿汝眼睛中。  

释绍昙　偈颂一百零二首  
顶{左宁右页}机，法空座。  
不涉思而知，不动步而到，  
无端入荒草。  

释绍昙　偈颂一百零二首  
死柴头，无烟火。  
信口一吹，面门烁破。  
可怜龙门远知客礼首座。火炉头热血相喷，  
分争你我，笑倒嵩山破灶堕。  

释绍昙　偈颂一百零二首  
借家传帝纲丝，下公子仙鳌钓。  
捩转衲僧鼻头，撩拨诸方一笑。  
鲲化鹏飞总未知，推蓬对月平分破。  
却请维那，杨帆鼓棹。  

释绍昙　偈颂一百零二首  
上下三指，彼此七马。  
眼见如盲，口说如哑。  
拄杖子忍俊不禁，等闲捉败。  
休休，尽法恐无民，  
且放天寒赦。  

释绍昙　偈颂一百零二首  
韩柳肺肠，苏黄骨髓。  
点著禅衣，香风匝地。  
七十二峰增秀气。  

释绍昙　偈颂一百零二首  
共饭江湖，何须晙斗。  
含血喷人，先污其口。  
结成不共戴天冤，句句无非是骂门。  

释绍昙　偈颂一百零二首  
不绍金轮尊贵位，被人打落当门齿。  
难亸梁王掘地埋，脱身留得得空棺履。  
死款供成，临文不讳。  
乳窦今朝报不平，臭烟蓬{左火右孛}薰他鼻。  
任是老顽，也须喷嚏。  

释绍昙　偈颂一百零二首  
三百斤铁枷，数载无人荷。  
颺在壁根头，只得冤雠到。  
口款分明不可翻，老肩无力也须担。  

释绍昙　偈颂一百零二首  
烟雨溟蒙望眼迷，兰舟小泊画桥西。  
儿童不识春流涨，却怪湖边柳树低。  

释绍昙　偈颂一百零二首  
尊贵中来，报土无差。  
琼琚庭院，锦绣楼台。  
何似灵山听法华，联镳稳驾白牛车。  

释绍昙　偈颂一百零二首  
天寒人寒，滴水滴冻。  
赤脚走冰棱，力负千钧重。  
堪笑霜趺拥叶人，漆桶漆桶。  

释绍昙　偈颂一百零二首  
野客吟残，月岩水落。  
坐断白云，死不再活。  
只将宗镜鉴惟心，法眼重重添翳膜。  
翳无药，光烁烁。  
要识永明妙旨，更添香著。  

释绍昙　偈颂一百零二首  
老倒住山，全无伎俩。  
揖客低腰，逢僧合掌。  
虽然俯顺时宜，不碍当机收放。  
鲲化鹏飞羽翼齐，抟扶一举青霄上。  

释绍昙　偈颂一百零二首  
发得一机活，出得一言当。  
万里无片云。青天合吃棒。  
不待春风著意吹，暗香已在梅花上。  

释绍昙　偈颂一百零二首  
卢老无端颺下柴，碓头舂出古菱花。  
恶声千载成狼籍，养子谁人覴￡克家。  

释绍昙　偈颂一百零二首  
川僧素无头号脑，步上学引人入草。  
忽惊野鸭群飞，便把鼻头担扭。  
哭不成哭，笑不成笑。  
只因家富小儿娇，七世门风都环了。  

释绍昙　偈颂一百零二首  
三伏走人间，炎范汗如雨。  
非无休歇时，亦无栖泊处。  
拄杖子，脊梁生铁铸，  
浩浩尘中能辨主。归来息影翠微深，  
抹月披云，截断千差路。  

释绍昙　偈颂一百零二首  
未见岑大虫，狐胆先惊破。  
密室不通风，家私狼藉了。  
更说新开乳窦山，无端刻粪作旃檀。  

释绍昙　偈颂一百零二首  
篱菊铺黄，茱萸喷香。  
渊明错会，耽赏重阳。  
何似林间衲子，无荣无辱，  
无可思量。饱噇香积饭，  
高卧古禅床。是佛是魔俱扫迹，  
献花无路鸟空忙。  

释绍昙　偈颂一百零二首  
威音前，咸淳后，  
一个黑粼皴，机发牢关透。  
全身游戏生死园林，信脚踏翻圣凡窠臼。  
笑释迦客梦未醒，耻弥勒藩未剖。  
客梦醒，藩篱剖，  
贬入无何有。  

释绍昙　偈颂一百零二首  
湖山苍苍，湖水茫茫。  
丹枫飘锦，金橘铺黄。  
明眼衲僧，随境转圣凡，  
无处觅行藏。  

释绍昙　偈颂一百零二首  
太白峰前施小伎，渊嘿雷霆人自畏。  
瓦砾翻成释梵宫，古佛门风重振起。  
不堕功勋，等闲游戏。  
金毛狮子忽翻身，草木昆虫俱收泪。  

释绍昙　偈颂一百零二首  
陌上语声喧，贺岁人来去。  
秋千擘晓烟，绿盖翻春雾。  
佛法无多，两手分付。  
更问如何与若何，咸淳丙寅正月五。  

释绍昙　偈颂一百零二首  
一喝三日聋，大寂门风丧。  
深掘陷人坑，密布漫天纲。  
笑一上，哭一上。  
做尽死模活样，乳峰子细思量。  
沉本无香，何须起谤。  

释绍昙　偈颂一百零二首  
觉城东际，小小丛林。  
旃檀围绕，狮子嚬呻。  
萝月四窗云万壑，见成一片祖师心。  
眼里无筋一世贫。  

释绍昙　偈颂一百零二首  
花禁冷叶红，草敌虚岚翠。  
清净卢舍那，全身荆棘里。  

释绍昙　偈颂一百零二首  
落寞山家，忙如火急。  
趁晴刈茆，带霜收橘。  
山僧冷地思量，尽把家私狼籍。  
日日日东上，日日日西没。  

释绍昙　偈颂一百零二首  
唤作如如，早是变了也。  
那堪世尊拈花，百鸟衔花，  
南泉一枝花，灵云见桃花，  
石上栽花，总是虚花，  
且莫眼花。野老不知亡国恨，  
隔江犹唱后庭花。  

释绍昙　偈颂一百零二首  
久病脚力衰，婴儿学移步。  
丧尽目前机，辩得尘中主。  
鼻直眼机，皮穿骨露。  
驴不成兮马不成，且无描摸处。  
赚镣僧繇吴道子。  

释绍昙　偈颂一百零二首  
玉几山前，凌霄峰下。  
热血嗔拳，做人话欛。  
犀牛扇飏向他方，捋虎须拦胸便打。  
一炷兜娄怨结成，贵买贱卖。  

释绍昙　偈颂一百零二首  
大康山，杨浮山。  
撞头搕额，共打乡谈。  
其中切脚无人会，一大藏教，  
华梵重翻。  

释绍昙　偈颂一百零二首  
桑畴雨过罗纨腻，麦陇风来饼饵香。  
揭示西来端的意，好商量处错商量。  

释绍昙　偈颂一百零二首  
西风簇浪花，太湖连底冻。  
冷照玉奁清，一片无瑕缝。  
面目分明，眼睛定动。  
不墯虚凝裂万差，漆桶漆桶。  

释绍昙　偈颂一百零二首  
寒北安南几战争，老来卜筑傍烟村。  
却将旧斩楼兰剑，换得黄牛教子孙。  

释绍昙　偈颂一百零二首  
梅开的皪花，径糁模糊雪。  
装点早春容，庆贺新年节。  
少室家风，全机漏泄。  
堪笑神光不识瞥，白反一枝臂折。  
有屈难伸说，无端拄杖重饶舌。  

释绍昙　偈颂一百零二首  
生诸冯，御飞龙。  
升平寰宇，舜日尧风。  
林下野人思报德，只凭拄杖为流通。  
云卧难逃至化中。  

释绍昙　偈颂一百零二首  
幕挂春烟，簟铺秋水。  
高枕横眠，鼻雷聒耳。  
烁石流金总不知，何须殿阁薰风至。  
又谁管九十日种粟烧畲，说什麽十三番悟明自己。  
灼然是个无惭愧，阎罗王倒退三千里。  

释绍昙　偈颂一百零二首  
旱地奔雷，青天撒雨。  
六户不扃，龙无龙句。  
田地稳密底死汗迸流，妙用纵横底寒毛卓竖。  
万别千差透密机，撼动憨眠拄杖子。  
拄杖子喏，老老大大，  
百念灰寒，因甚被人唆使。  
只向道，四皓出商山，  
汉业归明主。  

释绍昙　偈颂一百零二首  
杨岐栗棘蓬，临际清凉树。  
钁头无柄，正好栽培，  
版齿生毛，不妨吞吐。  
一抽三，二添四，  
跛脚云门，乾坤独步。  
瞎人天眼分缁素。  

释绍昙　偈颂一百零二首  
一雨润焦枯，大地承恩泽。  
黄铺亩亩云，青锁郊原色。  
刈禾镰子痴如风，收放全归掌握中。  

释绍昙　偈颂一百零二首  
人间万斛金连，竞赏元宵佳节。  
法华彻骨贫穷，斗胜不如斗劣。  
室内一盏灯，灿灿心共绿。  
不夜光明照古今，见得分明，  
眼里重添屑。  

释绍昙　偈颂一百零二首  
脚跨马师门，便有弥天过。  
喝得耳朵聋，扭得鼻头破。  
纵大雄毛虎略露爪牙，脱百丈野狐不昧因果。  
说条念贯，监本无端，  
不独瞒人亦自瞒。  

释绍昙　偈颂一百零二首  
一径直，二周遮。  
眉毛眼睫，地角天涯。  
云门胡饼赵州茶，惠崇芦雁赵昌花。  
会则星河秋一雁，一会砧杵夜千家。  

释绍昙　偈颂一百零二首  
冻折枯梅，三两枝亚。  
香度野桥，影横茆舍。  
道人鼻观相忘，有眼如盲，  
不被这些留碍。可怜鬼窟藏身，  
唤起来，雪团打，  
雪团打。  

释绍昙　偈颂一百零二首  
虬龙一滴涎，凤凰五色髓。  
扑扑喷清香，穿却衲僧鼻。  
通身是，遍身是，  
吾无隐乎尔。  

释绍昙　偈颂一百零二首  
拽杖出烟霞，红尘去路赊。  
淡金垂柳线，寒玉点梅花。  
触目分群象，当机裂万差。  
岂不见太原孚上座，楼头吹画角，  
丧尽泼生涯。活与深深掘窖埋。  

释绍昙　偈颂一百零二首  
判虚空笔，摛锦绣文。  
光腾万太，入石三分。  
恶迹既被点破，只得饮气吞声。  
自有傍人道不平。  

释绍昙　偈颂一百零二首  
百鸟啼春风，村村自花柳。  
揭示目前机，大地人积压有。  
随声逐色，活陷重围。  
盖色骑声，翻成窠臼。  
牢关击碎，海岳平沈。  
山鸟自啼花自笑，到头一点不关心。  

释绍昙　偈颂一百零二首  
读破灯窗卷首书，经纶勋业付洪儒。  
古今鼎鼐调羹手，幼学谁人不顺朱。  

释绍昙　偈颂一百零二首  
家住云坳，盖头把茆。  
蓬门无钥，谁解推敲。  
万籁声沈，鸟啼幽谷。  
千林色静，月挂寒梢。  
风檐索寞人投宿，睡到平明手脚交。  
更问其中端的，床头木枕子，  
葛坦半中凹。  

释绍昙　偈颂一百零二首  
万壑乔松，九枝灵草。  
瑞气久钟，清声远播。  
材大今为宗庙梁，国香世产芝房宝。  
别露风规，寻僧论道。  
十二峰高热莫齐，到顶方知天下小。  

释绍昙　偈颂一百零二首  
活鱭鱭，硬纠纠，  
明眼人觑不透。刚被春山杜宇知，  
点血啼清昼。临风{左足右孛}跳撼坤维，  
驴前马后。  

释绍昙　偈颂一百零二首  
毒窠蜂，恶相从。  
棒不到心死，喝不到耳聋。  
拨玄枢於机轮转处，丧家私於小玉声中。  
怨无穷，恨无穷。  
有口不能分雪得，一年一度，  
且听落花啼鸟诉春风。  

释绍昙　偈颂一百零二首  
拽转十二时，不与诸尘对。  
饱和罗饭，瘦策闲嬉。  
三个成团，四个作队。  
向云坳磵曲，采蕨蕈煎茶，  
缕笋芹为脍。弥勒不知，  
释迦不会。刚被春风透密机，  
高林破晓莺吟碎。眼里闻声，  
且居门外。  

释绍昙　偈颂一百零二首  
三月青春弹指过，九旬朱夏又从头。  
茶抽雀舌郎忙摘，麦弄蝦须逐旋收。  
炽然说法，声撼林丘。  

释绍昙　偈颂一百零二首  
十二峰前块石头，雨洗风磨净无梁。  
苔衣剥落耿光寒，因甚诸不觑不见。  
{左虎右见}得见，丈六金身，  
时时出现。  

释绍昙　偈颂一百零二首  
玩犀牛，呼小玉。  
一种风标，十分尘俗。  
勤巴子病入膏肓，老盐官笑含鸩毒。  
花簇簇，锦簇簇，  
云峰老人曾刮目。我从山水窟中来，  
自谓一生看不足。看不足，  
眨得眼来，云归幽谷。  

释绍昙　偈颂一百零二首  
以大圆觉，为我伽蓝。  
牛头向北，马头向南。  
身心安居，平等性智。  
北负须弥，无息肩地。  
释迦老子，不善用心，  
掘窖埋人，无一个出头得，  
只得短气。瑞岩一众，  
善恶不思，机智俱泯。  
青松白石，饱饭憨眠。  
成龙升天，成蛇窜草，  
一丝毫羁绊他不得。凤雏自有冲霄志，  
肯学鹪鹩恋一枝。  

释绍昙　偈颂一百零二首  
路隔重湖，一尘不到。  
片段白云，绵蛮幽鸟。  
静倚石阑听，稳拂苔衣卧，  
此乐只应林下有，人间少。  
衲僧家，眼里著得须弥山，  
耳里著得四大海，声色堆头，  
闲行闲坐，全身入荒草。  

释绍昙　偈颂一百零二首  
水洗硬石头，浪打枯杨树。  
净智装严功德聚。虽然脱体无尘，  
未是透法身句。如何是透法身句，  
只有湖水无行路。  

释绍昙　偈颂一百零二首  
进人若将加诸膝，退人若将坠诸渊。  
云门放去较憨，雪窦收来较险。  

释绍昙　偈颂一百零二首  
触翻茶瓢，眉毛挂剑。  
杀活不分，邪正难辨。  
古今同辙不同途，妙悟玄机辘辘转。  

释绍昙　偈颂一百零二首  
玉栏花药头号春工，雨湿胭脂脸晕红。  
丝管纷纷来赏耫，可怜吹落五更风。  

释绍昙　偈颂一百零二首  
燕语雕梁，绿阴覆墙。  
{操扌换纟}车声轧轧，风递茧丝香。  

释绍昙　偈颂一百零二首  
结夏已十日了也，寒山子作麽生。  
村诗吟落韵，竹管贮残羹。  
结夏已十日了也，水牯牛作麽生。  
爱从荒草去，不向坦途行。  
精神陡顿，头角峥嵘。  
好把一坑埋瘞却，千峰云静月华明。  

释绍昙　偈颂一百零二首  
不拟寒山落韵诗，未传卢老泼禅衣。  
脚头活取通宵路，来透庭前划草机。  

释绍昙　偈颂一百零二首  
紫芝峰下，小小山居。  
家风淡薄，堂供萧疏。  
茭粽叶包蒸米饭，野山茶点石菖蒲。  
天中令节，不用书符。  

释绍昙　偈颂一百零二首  
百怪千妖自扫除，张道士、李师巫。  
望崖争却步，遗下药胡芦。  

释绍昙　偈颂一百零二首  
枕石安眠，山云四屯。  
救不得出，浣盆浣盆。  
更说甚德山临际，棒如雨点，  
喝似雷奔。草迷人去路，  
月挂客愁村。  

释绍昙　偈颂一百零二首  
茆屋赋新诗，内院寻知识。  
身从胜境中来，句自活法中得。  
非身非句，绝毫绝釐，  
慈氏少陵安得知。法华不敢轻饶舌，  
只恐山禽语带徼。  

释绍昙　偈颂一百零二首  
钩饵深抛五十年，鲸鳌吞海误吞钩。  
急翻身逐洪波去，暗织沧溟一片愁。  

释绍昙　偈颂一百零二首  
一块松根石，顽然自古来。  
更无人觑著，岁岁长莓苔。  

释绍昙　偈颂一百零二首  
鸩鸟毛，蛊毒水。  
毒不伤人，何妨服饵。  
只有这些儿，含毒喷泉人，  
深入骨髓。三世诸佛畏之如兔见苍鹰，  
历代祖师远之如龙怖鑫翅。唯有活衲僧，  
嗜之如鼎味，粉骨碎身犹未已。  
贪他底，著他底。  
佛也如何救得你。  

释绍昙　偈颂一百零二首  
打头不遇作家，谩说俱轮先度。  
饶伊诸漏顿超，到底终成染污。  
不染污，活眼点开，  
光吞寰宇。  

释绍昙　偈颂一百零二首  
云居闻板声，见神见鬼。  
瑞岩闻板声，普请瞌睡。  
梦中唤醒主人翁，鼻孔元来在眼底。  

释绍昙　偈颂一百零二首  
公灯不照私，渡水不湿脚。  
连累老北堂，北错非常错。  
功回位转，偏正中来。  
凤宿龙巢金殿晓，香车应不碾宸苔。  

释绍昙　偈颂一百零二首  
六用门头，力战争夺，  
钥杀贼阵云横。群魔窜入藕丝孔，  
竟挽天河洗甲兵。凌烟阁就，  
汗血功成。高枕圆蒲尘梦破，  
隔窗幽鸟话升平。灼然如是，  
千圣同盟。诸禅德，  
若也脚跟浮逼逼，画堂立变铁围城。  

释绍昙　偈颂一百零二首  
庄上吃油糍，鬼精魂罢休拈弄。  
雁影沉寒水，穷伎俩何用施呈。  
虽云博饭栽田，何似归堂向火，  
静悄悄，暖烘烘。  
不劳共话无宾主，衲被蒙头号万境空，  
死水何曾有活龙。  

释绍昙　偈颂一百零二首  
久雨不晴，高低水平。  
浸烂释迦鼻孔，淹鳖迦叶眼睛。  
拄杖子，天造草昧，  
宜建侯而不宁。豁开正归明如日，  
扫荡重昏天宇清。  

释绍昙　偈颂一百零二首  
弃权万乘金轮，栖六年雪岭。  
相从外道游，不离那伽定。  
无奈凶星照命宫，积世箕裘都丧尽。  
虽云自业所招，且喜因邪打正。  

释绍昙　偈颂一百零二首  
住院恰周年，日夜荒忙杀。  
园荒手自锄，屋老身惊压。  
费尽心神，百丑千拙。  
翻思三条椽下，噇饭噇眠。  
凡圣情空，心行处灭，  
赤条条地生涯别。生涯别，  
羊头车子推明月。  

释绍昙　偈颂一百零二首  
蔓草系罗裙，山云笼蓆帽。  
鼓舞贺元正，石女呵呵笑。  
唤作新年头佛法，赚度人不少。  
不唤作新年头佛法，赚度人不少。  

释绍昙　偈颂一百零二首  
南宕湖边，天台山上。  
踏断石桥，绝人来往，  
难透无过者。一关望崖，  
多少空惆怅。握不成拳，  
伸不成掌。活语翻成死款招，  
谩骂说藕丝牵托玉象。  

释绍昙　偈颂一百零二首  
索寞芝峰，赏元宵节。  
佳宾到来，如何铺设。  
能挑海底灯，细剪山头月。  
东山瓦鼓歌，堋八剌札，  
不是知音向谁说。  

释绍昙　偈颂一百零二首  
诸庄旱涝不为忧，只恐难调水牯牛。  
拽脱鼻绳憨睡稳，数声羌笛野田秋。  
绝无形影，谁放谁收。  
通身白了通身黑，游戏风烟百草头。  

释绍昙　偈颂一百零二首  
三伏炎蒸，汗流如雨。  
老倒白云，说迷说悟。  
一茎草上建琼楼，熟睡饶谵语。  

释绍昙　偈颂一百零二首  
骨瘦如柴，机深似井。  
画地为牢，酷行商令。  
儿孙无地雪深冤，烧炷兜娄苦告天。  

释绍昙　偈颂一百零二首  
觌体全彰，曾无覆藏。  
蝉声集古寺，鸟影底寒塘。  
眼里无筋，偷观即瞎，  
耳中有窍，绝听何伤。  
堪笑勤川孟八郎，不积压诸佛出身处，  
错抟量。薰风自南来，  
殿阁生微凉。引得傍人斗热荒，  
鹊石何曾解放光。  

释绍昙　偈颂一百零二首  
钵饭糁桃花，釜羹烹野菜。  
吃了日烘烘，曝背茅檐下。  
佛法身心烂似泥，千圣眼觑无缝罅。  
吽吽，伎死禅和，  
唤起来打。  

释绍昙　偈颂一百零二首  
风前不见花中叶，雨后难寻底花。  
蜂蜂纷纷过墙去，只疑春色在邻家。  

释绍昙　偈颂一百零二首  
不守蜡人冰，不怜鹅护雪。  
互用六根门，大地一团铁。  
百杂碎了也，妙尽依亡。  
肱枕绿萝形影绝，献花百鸟自空忙。  

释绍昙　偈颂一百零二首  
墅里山前，一棚傀儡。  
个东个西，或进或退。  
打东山鼓乐，断送及时。  
著杨岐戏衫，编排合制。  
虽由行主线牵抽，妙舞三台谁不会。  
谁不会，喝彩一声，  
鸦飞鹊喙。  

释绍昙　偈颂一百零二首  
瑞岩彻骨穷，最苦冤憎会。  
厨无糁聚蝇，将何物分岁。  
拟烹露地牛，催纳筋角反为忧。  
拟取凤凰髓，伤损太平禅瑞气。  
拟吞栗棘蓬，塞断咽喉气不通。  
拟包铁酸馅，欠紫丝头难措办。  
不如据见定，随有丰俭。  
泉{奭右斗}圣井，  
盘簇灵芝，鱠缕绿云，  
饼翻剪月，饭后更煎茶一盏。  

释绍昙　偈颂一百零二首  
雪径封寒蝶未知，暗香谁遣好风吹。  
野桥漏泄春光处，正是横斜一两枝。  

释绍昙　偈颂一百零二首  
司南车，辘辘转。  
务与冥行指迷，肯被傍人指点。  
三脚驴却步不前，老杨岐恶肴难掩。  

释绍昙　偈颂一百零二首  
四十余年，白云高卧。  
无端刺脑胶盆，日夜烹煎家火。  
庄田淹没，与死为邻，  
屋舍倾颓，安身难保。  
山僧冷地思量，不觉呵呵大笑。  
定业难逃，何妨笑破。  
赖有东村王老知，绕笆篱唱哩哩啰，  
何似大石调。  

释绍昙　偈颂一百零二首  
是是，荆棘丛林，  
黄金田地。非非，  
伊兰旃蕁，甘露蒺藜。  
是不是，非不非，  
鹤健将雏去，猿闲抱子归。  

释绍昙　偈颂一百零二首  
向上机，顶门眼。  
碗脱丘，漏灯盏。  
从上诸祖，已错拈提，  
瑞岩今朝分明剖判。夜后打眠，  
斋时吃饭。  

释绍昙　偈颂一百零二首  
明月可中庭，雁影沉寒水。  
烹金炉冷岁华深，九鼎遗言犹在耳。  
深深拨著，宿火通红。  
不假一槌成大器，刈禾镰子痴如风。  
秋晚台星照命宫，不亨通事亦亨通。  
持还赵国连城璧，换我萝窗一枕风。  

释绍昙　偈颂一百零四首  
殿成不必拆，佛生何用打。  
烧炷兜楼香，共说家私话。  
以力假人者霸。  

释绍昙　偈颂一百零四首  
鸩鸟毛，乌喙药。  
毒无医，休动著。  
轻动著，尽大地人，  
皮肤脱落。  

释绍昙　偈颂一百零四首  
大觉无心，九峰饶舌。  
较短量长，家私漏洩。  
引惹平人入祸门，金刚脑后抽生铁。  

释绍昙　偈颂一百零四首  
丈夫膝下有黄金，争肯与他人作礼。  
须弥灯王，脚头脚底。  

释绍昙　偈颂一百零四首  
妙摄化权，使不辱命。  
鹤唳东皋，云归乳岭。  
拄杖子，黑粼皴，  
困卧壁根，声前唤醒。  
舞蹈清风两腋生，安闲又入萝窗定。  
宾主历然，头正尾正。  

释绍昙　偈颂一百零四首  
南山灿灿，白石烂烂。  
觌当面机，瞎人天眼。  
拄杖子，闻如是语，  
从定而起，向香积世界，  
乳窦峰前。转法轮，  
抟香饭。听之双耳聋，  
嗅之舌头烂。何似杨岐栗棘蓬，  
秦时{左车右度}轹鑽。哑，  
仁义尽从贫处断。  

释绍昙　偈颂一百零四首  
雕梁燕语，乔木莺吟。  
秋田水足，麦岭云深。  
声色纯真浑声色，无端花擘祖师心。  
耳无轮，眼无筋。  
优游子圣外，阆荡拾花针。  

释绍昙　偈颂一百零四首  
宿雨初晴，岚光翠滴。  
瀑泻悬崖，云笼怪石。  
无位真人，面门出入。  
净地上不许狼籍。  

释绍昙　偈颂一百零四首  
乳窦翠峰，何分彼此。  
遂府糖霜，口甜心苦。  
灭却云门一字宗，断崖飞瀑冤难诉。  

释绍昙　偈颂一百零四首  
醭醭红尘，炎炎火聚。  
著脚无踪，翻身有路。  
去时山色惨愁容，归来幽鸟啼芳树。  
不涉去来，如何吐露。  
碧眼黄头总不知，问讯粼皴拄杖子，  
逢人不得错举。  

释绍昙　偈颂一百零四首  
八月秋，何处热，  
尽大地，一团铁。  
衲僧家向南北东西，草鞋跟踏得裂，  
拄杖头挑得折。蓦劄相逢，  
德山棒，临济喝，  
百怪千妖，如何计结。  
{左口右恶}，邪法难扶，  
莫说莫说。  

释绍昙　偈颂一百零四首  
秋气肃金，秋晹鏖战。  
林间秋叶片片凋零，砌下秋虫声凄怨。  
满眼听不闻，满耳觑不见。  
听得闻，觑得见，  
声前句后新罗箭。  

释绍昙　偈颂一百零四首  
积废未苏，连遭荒旱。  
铁作心肠，也须寸断。  
山僧自小不喜煎熬，幸遇中秋，  
何妨赏耫。皓月流辉，  
觉天云散。倒跨杨岐三脚驴，  
深村荒草闲行看。光境俱忘，  
瞎乾坤眼。  

释绍昙　偈颂一百零四首  
水牯牛，偏捩拗。  
酷暑云林，恣情{左足右孛}跳。  
山前祖父田园，忍见离离荒草。  
秋风正要及时耕，脱落鞭绳无鼻窍。  
去住自如，收入在我。  
牧笛声声送暮霞，故家深入千峰杳。  
呜咿呜咿，莫教忘却来时道。  
东篱菊染黄，秋浦茱凝翠。  
古佛放光明，助发实相义。  
渊明有眼无筋，错认白衣人至。  
金风剪剪，玉露团团。  
故人知此意，笑拍玉阑干。  

释绍昙　偈颂一百零四首  
隰州佛放光，远射千峰顶。  
锦镜冷交辉，瀑花寒斗影。  
非虚非实，非色非空。  
举世无人描邈得，只恁这个为流通。  

释绍昙　偈颂一百零四首  
花禁冷叶红，划滴虚岚翠。  
清净卢舍那，全身荆棘里。  

释绍昙　偈颂一百零四首  
翳眼药，文武火。  
用得亲，煨得过。  
翠岩落尽眉毛眼愈明，乳窦烂却皮肤骨将槁。  
家丑分明说向谁，握手松根忘汝我。  
冷地思量，訚訚而笑。  
曾陷迷魂八阵图，梦中尺入夔门道。  

释绍昙　偈颂一百零四首  
大众问讯，待者烧香。  
曲录棚上，说黑道黄。  
七世冤憎同劫会，泥犁拔舌自担当。  
麟凤出时山总秀，芝阑生处草俱芳。  

释绍昙　偈颂一百零四首  
小春才过，冬至相催。  
光阴驹过隙，须鬓雪成堆。  
松根石上，槁木寒灰。  
冻膝拥深霜树叶，禅心清点野桥梅。  
唤起来打，更莫迟回。  
蛰龙须奋跃，保待禹门雷。  

释绍昙　偈颂一百零四首  
乾非上，坤非下。  
一画先天，包含八卦。  
推穷爻象，凶吉不分，  
说尽系辞，疑难未解。  
吉凶分，疑难解。  
阿魏无真，水银无假。  

释绍昙　偈颂一百零四首  
统御金轮四十年，拱垂衣化育黎元。  
万机休罢升遐去，四海无思不断魂。  
林间衲子，感戴深恩。  
合掌迎归兜率院，当来成佛补慈尊。  

释绍昙　偈颂一百零四首  
三度拂蒿枝，秦时{左车右度}轹鑽。  
拶得星飞，结得弓弦断。  
用尽自己心，瞎却他人眼。  
千里玄枢错踏翻，神驹十影无羁绊。  
业风吹上浮窦峰前，点一杯茶向伊道。  
且缓缓。  

释绍昙　偈颂一百零四首  
天巧剪瑶花，六出缤纷落。  
二祖立腰酸，杨岐嗟项缩。  
争似炎炉头柮榾高烧，纸衾包却暖烘烘。  
憨睡著，天堕凝寒一色边，  
错错。  

释绍昙　偈颂一百零四首  
复见天地心，举世皆知有。  
山意冲寒欲放梅，岸容待腊将舒柳。  
惟有拄杖子，黑粼皴，  
元依旧。受霜冻不枯，  
遇阳和不秀。壁角落头，  
块然拙守。终日谈玄口不开，  
喷泉嚏也成狮子吼。  

释绍昙　偈颂一百零四首  
大慈苕萬生，倒拈风飒飒。  
扫尽大地尘，赵州惊吐舌。  
蓦劄相逢玉乳峰，殷勤为扫寒岩雪。  
拄杖子，爱客情深，  
把炎助热。旧破苔钱画断云，  
放出寒格南枝北枝，一花两花三四花。  
疏影横溪，暗香浮月，  
无端尽把春容泄。清不彻恼碎心，  
广平似铁。  

释绍昙　偈颂一百零四首  
道至无难，惟嫌拣择。  
混俗通真，骑声盖色。  
近在口皮边，远过河沙国。  
慈明揭示，借鬼画桃符。  
雪窦标题，去猊悬白泽。  
一见便见，迅雷陶壁奋飞梭。  
拟议寻思，逆浪禹门遭点额。  

释绍昙　偈颂一百零四首  
道无可成，法无可说。  
黄面瞿昙，重重败缺。  
家丑岂容外泄，刚被儿孙告讦。  
图形画影与人看，乳窦门风添暖热。  
彷彷佛佛，一似阆州城南锦屏山，  
子细看来，却是鹿苑啣花，  
竺峰积雪。添得时人眼中屑。  

释绍昙　偈颂一百零四首  
柳条弓，蒿枝箭，  
射中虚空成两片。狸奴白牯，  
雷厉风行。碧眼黄头，  
星飞电卷，拟搆珠林啮镞机。  
险。感淳更号，  
立见升平。两朝圣化，  
四海欢声。乳窦家贫开安，  
用度非轻。锦云山瀑帽，  
珠雪瀑悬缨。步步寒花翠结，  
关关幽鸟琴清。排当不知因底事，  
大众万福，庆贺元正。  

释绍昙　偈颂一百零四首  
寂寞万峰头，佳节成虚度。  
贫无一盏灯，好有多般事。  
洞山姜索价太穹，无缝塔入门辩主。  
厕筹子动地放光，利市官招财满库。  
不作佛法商量，亦非世谛流布。  

释绍昙　偈颂一百零四首  
半夜客船钟，渔火愁眠省。  
不见老寒山，泪湿吴云冷。  
幽鸟啼霜月影斜，野桥枫叶翻红锦。  
击碎重关，枯山未泯。  

释绍昙　偈颂一百零四首  
春山青，春水绿，  
鸟弄笙簧，梅飘香玉。  
具足清白梵行之相，声色纯真岂容攒簇。  
听不足，观不足，  
一会灵山俨未分，断弦须是鸾胶续。  

释绍昙　偈颂一百零四首  
坐断白云，万机寝息。  
黄叶止啼，总不消得。  
闲倚危阑看瀑花，纵乾坤眼清无极。  
清无极，自谓太平僧，  
岂知尧舜力。  

释绍昙　偈颂一百零四首  
达磨眼睛，天台骨髓。  
钩锁连环，提掇不起。  
提得起，湖头春不绿成纹，  
竹外清风来未已。  

释绍昙　偈颂一百零四首  
天高地厚，水阔山遥。  
古今常理，何用忉忉。  
衲僧家，脚跟下一段光明，  
十日并照，明察秋毫。  
不拣侯门射策，何须华顶降魔。  
孤迥迥，冷萧萧，  
无羰翻黑月，魑魅哭连宵。  

释绍昙　偈颂一百零四首  
二月十五，瞿野灭度。  
足示双趺，胸摩卐字。  
山愁惨莫云，花泪啼红雨，  
去年一次，今年一次，  
明年一次。辄莫明年更明年百千年，  
年年一次。狼籍涅槃心，  
此恨凭谁诉。赖有粼皴拄杖子，  
牢记取。  

释绍昙　偈颂一百零四首  
天地不仁，以万物为刍狗。  
圣人不仁以百姓为刍狗。  
拄杖子不仁以三世诸佛历代祖师四圣六凡为刍狗。  
化育春阳照妪前，摧残霜雪凭陵后。  
截鹤续凫，折衡剖斗。  
力尽神疲困壁根，笑破他人口。  

释绍昙　偈颂一百零四首  
春日晴，春雨足，  
玉龙怒喷泉悬崖瀑。花簇簇，  
锦簇簇，满山桃李嫌粗俗。  
休捏目，直饶伊向声色堆头。  
密透里重尘，坐臣此行，  
了无拘束。砒霜未是毒。  

释绍昙　偈颂一百零四首  
关雎颂德，樛木垂阴。  
八荒开寿域，万国奉君心。  
亘古今为诸佛母，昙花时现觉园春。  

释绍昙　偈颂一百零四首  
黄河清，圣人生。  
体天行健，瀎哲文明。  
率土更新尧舜化，八荒无地著欢声。  

释绍昙　偈颂一百零四首  
锦镜浓妆十样花，练拖寒瀑挂苍崖。  
无宾主句全机露，见得分明眼著砂。  
依亡妙尽，犹隔天涯。  
夺取黄梅无底钵，且教卢老去担柴。  

释绍昙　偈颂一百零四首  
父{二豕}顽，子恶毒。  
热血相喷。嗔拳相{上祝下土}。  
如风吹水自成纹，医得耳聋成瞎秃。  
冷地思量，笑不成哭。  
乳峰将底报深冤。  

释绍昙　偈颂一百零四首  
活马骝，百十个。  
乳窦峰前，追风跳灶。  
杨岐三脚驴，尽力跂步不前；江西千里驹，  
奋鬣追踪不到。更饶伊象头檀特，  
九十六种，见鞭影而行，  
蹶蹄不少。示奏水场汗血功，  
便思嚼啮天闲草。好则甚好，  
明觉老人笑须绝倒。  

释绍昙　偈颂一百零四首  
绿暗红稀，人家翠微。  
杜鹃啼月，紫燕衔泥。  
莫春者，浴乎沂，  
风乎舞雩，咏而归。  
本是儒家闲戏剧，刚言漏泄祖师机。  
是不是，非不非，  
老倒乳峰那得知。松根憨睡足，  
闲把瘦藤戏，侍者无事相随。  

释绍昙　偈颂一百零四首  
万本青松，后人标榜。  
临济儿孙，当机不让。  
千古清凉树荫人，法门梁栋真堪赏。  

释绍昙　偈颂一百零四首  
传破钵盂，连累周家女。  
无地著浑身空惆怅，丛林难免无根谤。  

释绍昙　偈颂一百零四首  
仙苑蟠桃不老春，三千年实荐芳新。  
锡开王母瑶池宴，满簇金盘寿圣人。  
虽云绝品，未足为珍。  
幸有菩提真妙果，年年同献佛生辰。  

释绍昙　偈颂一百零四首  
无忧树下风如箭，九龙吐出水含毒。  
涓滴沾身痛入心。霎时吹面刀剜肉。  
不知悉达为何历，才出母罹此酷。  
后代儿孙忍见渠，一年一度香汤浴。  
我今灌洒诸如来，净智庄严功德聚，  
只恐不是玉。  

释绍昙　偈颂一百零四首  
闻道金轮出母胎，尽河沙界扫氛埃。  
想应新整乾坤手，多带尧风舜日来。  
普天率土，寿域宏开。  
林下野人何祝献，一茎草上玉楼台。  

释绍昙　偈颂一百零四首  
百二十日夏，今朝始发头。  
饭抄云子白，羹煮菜香浮。  
未问寒山子，先看水牯牛。  
山前千顷地，信脚踏翻休。  

释绍昙　偈颂一百零四首  
一口吸西江，赤土涂牛奶。  
荡尽圣凡情，犹欠这一解。  
丹霞马祖，眼见如盲，  
灵照庞婆，口说如哑。  
蓦劄相逢露一机，惊翻岩瀑苍龙挂。  
虽然斫额望乡关，前头大有路在。  

释绍昙　偈颂一百零四首  
玉版阿师，锦绷稚子。  
颍脱丛林，头角呈露。  
参透尚未煎石磉盘，饱经鳌炼翻身去。  
塞断咽喉，更须吞吐。  
毗耶未识香来处。  

释绍昙　偈颂一百零四首  
箨包角黍，花点菖蒲。  
香浮毛乳，清透肌肤。  
肱枕藜床心醉月，驱邪何用挂神符。  
汨罗人去远，还有独醒无。  

释绍昙　偈颂一百零四首  
云收麦垄，水足秋田。  
茧缲白雪，莺弄朱弦。  
无象太平还有象，蒉桴土鼓乐尧年。  
谁知声色里，心印是渠传。  

释绍昙　偈颂一百零四首  
活衲僧，生铁铸。  
吐出铁心肝，挂起铁面具。  
蚊子上铁牛，无你啗啄处。  
素纨摇月，碧帐含烟。  
或放或收皆在我，长伸两脚放憨眠。  
灼然如是，天地相悬。  
开眼不知天大晓，阎家催索水浆钱。  

释绍昙　偈颂一百零四首  
一湖横陈，七峰环绕。  
妙转玄枢，死生关破。  
去何有偈，流水渡百滩，  
来本无言，疾风号万窍。  
更问如何与若何，珍重便行。  
髑髅前失照，断猿哭月千林晓。  

释绍昙　偈颂一百零四首  
薄福住山，百无所取。  
何以表勤，惟诚为主。  
祈晴便得晴，祈雨便得雨。  

释绍昙　偈颂一百零四首  
乳窦相从几弟兄，忘形骸外又忘情。  
炊香好甑和箩饭，鼠粪无端污却羹。  
雘僧扣齿，诉不平声。  
折筹何妨挑剔去壁根不到碍人行。  

释绍昙　偈颂一百零四首  
虚空包不包，大地坏不坏。  
行脚不遇人，出语无赖聊。  
谩言密室不风，显纸如何裹大虫。  

释绍昙　偈颂一百零四首  
巴南巴西，水流巴字。  
古篆分明，心画显著。  
游泳江湖四十年，与世同波无彼此。  
朼来千丈岩前路，截流机透险崖句，  
辨龙蛇眼明今古。何侣老赵州，  
略知名度桥头，滴水丈波。  
吃茶去。  

释绍昙　偈颂一百零四首  
社燕催归，宾鸿欲返。  
雪点白蘯洲。锦铺红蓼岸。  

释绍昙　偈颂一百零四首  
灵山话月，曹溪指月。  
玉乳峰前，相呼看月。  
纵饶光透十虚，未句成第二月。  
诸人要见真月麽，非暗非明，  
非圆非缺。无物堪比伦，  
教我如何说。  

释绍昙　偈颂一百零四首  
目前机，真帝相。  
张都料轮材底轮材，李作头{上祝下土}磉底{上祝下土}磉。  
动静奚分两处看，太平基业初无象。  
迥出常情，与谁共赏。  
佳客允呼自往来，瑞岩拍掌仙岩唱。  
潦倒庞公，精神迭宕。  

释绍昙　偈颂一百零四首  
共信孤峰顶，霜牙咬菜根。  
一身尘不染，千古道长存。  
石竹闲眠鹿，岩松冷挂猿。  
我行荒草里，汝又入荒村。  

释绍昙　偈颂一百零四首  
一二千硕谷，四五百箩粟。  
{左禾右罢}稏熟天风，高低布云麓。  
辛勤收拾归来，碓捣明玑，  
钵盛香玉。无位真人手扪腹，  
口唱无生曲。花簇簇，  
听不足，歡乃一声山水绿。  

释绍昙　偈颂一百零四首  
乳窦家私，寸无可取。  
分明彻骨贫，刚道薰天富。  
纲宗委地，力要匡扶。  
大厦倾颓，直须撑拄。  
不学老杨岐，破屋雪真珠，  
缩项暗嗟吁。不学大愚芝，  
脱粟淡黄虀，不吃从君去。  
千圣头边露一机，灵踪不在猨啼处。  

释绍昙　偈颂一百零四首  
合水和泥，打成一片。  
脱却胚膠，重加煅炼。  
渗漏全无盖覆人，平地升高乘快便。  
若非众手力扶持，心印蒙尘，  
光难发现。美则美矣，  
只如古人道，明堂瓦插檐。  

释绍昙　偈颂一百零四首  
趁晴盖却屋，捉空种子麦。  
安身立命即无忧，只须体究庭前柏。  
坚守岁寒，青无变色，  
唤作西业直指宗，瞎。  

释绍昙　偈颂一百零四首  
月下扣朱门，不会推敲句。  
满面是埃尘，低头陪笑语。  
不重已灵，诸圣不慕。  
拍盲入草寻人去，归来羞对白云，  
倦倚寒岩枯树。笑倒粼皴拄杖子，  
逢人但恁麽举。  

释绍昙　偈颂一百零四首  
凤辇升遐恰一周，思君心切泪交流。  
攀龙无路空摧哽，凝望苍梧几许愁。  

释绍昙　偈颂一百零四首  
统御金轮四十春，笃行舜德与尧仁。  
莫言过去无踪踪，卢舍时时现本身。  

释绍昙　偈颂一百零四首  
吴江风急浪翻空，声击枫林半夜钟。  
惊起客船尘梦破，踏翻大地去无踪。  
寒山抚掌，庞老槌胸。  
少室门庭空寂寂，凝寒古路绿苔封。  

释绍昙　偈颂一百零四首  
史笔书云，绣闺添线。  
爱日舒长，丰年取验。  
衲僧不被四时迁，妙应圆机辘辘转。  
喝散岭上白云，制断脚跟红线，  
阴极阳生总不知。曝背晴檐，  
手摘寒梅。一点两点三四点，  
拈花微笑今重见。  

释绍昙　偈颂一百零四首  
如来禅，祖师意，  
落叶锦翻空，乱山云积翠。  
见得分明隔万层，道得完全失千里。  
非不非，是不是。  
达磨大师，无当门齿。  

释绍昙　偈颂一百零四首  
铁团栾，无缝罅。  
上下三指，彼此七马。  
德山临济，眼见如盲，  
云门赵州，口说如哑。  
拄杖子，忍俊不禁，  
等闲捉败。休休尽法恐无民，  
且放天寒赦。  

释绍昙　偈颂一百零四首  
庾岭春归，溪格早知。  
雪破寒英，一点半点，  
月横疏影，三枝两枝。  
未放高楼吹笛，且听茆舍吟诗。  
十分潇洒，一段清奇。  
将谓黄梅消息绝，暗香犹有好风吹。  

释绍昙　偈颂一百零四首  
灵江月，中岩月。  
交影松萝，断猿啼切。  
声色纯正真见一边，骑声盖色天然别，  
别别，明觉掀眉，  
长庚吐舌。  

释绍昙　偈颂一百零四首  
迅瀑千寻，悬崖万仞。  
说法声高，验人机峻。  
要扶法眼门风，花衲元非古锦。  
堪笑高丽四九僧，面门搭了冬瓜印。  
乳窦谤沉无香，是可忍孰不可忍。  

释绍昙　偈颂一百零四首  
图画天开，春风剪裁。  
烂银庭院，白玉楼台。  
将谓乳峰贫彻骨，敌君王富自何来。  

释绍昙　偈颂一百零四首  
松顶雪簪花，山头云裹帽。  
呼唤贺元正。粲发溪声笑。  
一不成单，二无两个。  
漏洩元元化母机，春风未必能包裹。  

释绍昙　偈颂一百零四首  
昨夜蝍{潦氵换虫}吞跛鳖，天明屙出一团铁。  
平地翻身触险崖，擘破昆仑成八橛。  
捻土为香供养伊，细问因由不肯说。  
不肯说，太饶舌。  
莫管他人屋上霜，自家扫取门前雪。  

释绍昙　偈颂一百零四首  
道教灰飞，佛灯花灿。  
大地欢悰，笙歌赏玩。  
拄杖子，按下云头，  
得失是非，浑然不管。  
一点光明耀十虚，古今阅几人眼。  
因甚如此，司空见惯。  

释绍昙　偈颂一百零四首  
未有清规，人能弘道。  
才涉典章，翻成机巧。  
华屋春风锦绣围，草庐不见人高卧。  
哑，刻粪为香，  
是谁之过。  

释绍昙　偈颂一百零四首  
飘蓬四十余年，梦绕晶然山路。  
才见广安军人，便忆破庵师祖。  
摵破碎沙盆，打动蝦蟆鼓。  
惊落蛟龙虎兕威，知音不在频频举。  

释绍昙　偈颂一百零四首  
光明幢，如来藏。  
八面玲珑，十方通畅。  
试佛祖大病之疮疣，见鬼神幽愁之情状。  
抬你斧，抬你娘，  
抬上方丈，洞山宁免无根谤。  

释绍昙　偈颂一百零四首  
瞿昙丑恶，临死犹多。  
足下轮辐显露，胸前卐字揩磨。  
抱桥澡洗，寄帽投河。  
举世无人援手得，竟随残梦入无何。  

释绍昙　偈颂一百零四首  
庭院春深，和风翠阴。  
桃花簇锦，柳线摇金。  
无卢灵云徒说悟，一生埋没祖师心。  

释绍昙　偈颂一百零四首  
焚香书写佛名经，窗外幽禽报喜声。  
次补数中添一位，大唐国里圣人生。  

释绍昙　偈颂一百零四首  
凿透耳聋，板夹背伛。  
只要医行，不管人苦。  
拄杖子，不别时宜，  
强行直路。大地羊肠红棘林。  
何处去。  

释绍昙　偈颂一百零四首  
落赖门风，大家撑拄。  
量田底量田，种树底种树。  
带雨犁绿野耕，和云荷钁千峰去。  
有甚心情，管得南泉猫儿，  
赵州狗子，勘证平田婆，  
连累周家女。棘林中有通天路，  
饱饭狂歌，閒行几步，  
脚头山色无重数。  

释绍昙　偈颂一百零四首  
金轮王宅，恶业无多。  
不知何事，生此妖魔。  
打与狗噇顽不杀，好交恶水劈头浇。  

释绍昙　偈颂一百零四首  
布里关雎化袭宫闱，万国人趋奉母仪。  
寿绳索蟠桃千载实，年年天仗宴瑶池。  

释绍昙　偈颂一百零四首  
九曲黄河彻底清，六龙乾会圣人生。  
周行七步称尊处，山岳齐呼万岁声。  

释绍昙　偈颂一百零四首  
共住不知名，千圣亦不识，  
无端平地生荆棘。兄呼弟应，  
与世同波，笑独醒人死汨罗。  
恁麽也好，不恁麽也好。  
手后阑干唱竹枝，哩哩啰，  
天涯望远无人到。  

释绍昙　偈颂一百零四首  
撮药场中验作家，一枝手髂两条蛇。  
刘寄奴草虽灵验，已是遭它毒口来。  

释绍昙　偈颂一百零四首  
九曲明珠久蕴藏，走盘时见发寒光。  
当阳拈出还收拾，瞎眼波斯自著忙。  

释绍昙　偈颂一百零四首  
鉴在机行，妙在转处。  
碧眼胡儿，全无肯路，  
行一步是一步。信脚错踏翻，  
大地无寸土。业风吹上乳窦山，  
来点一杯茶，徐徐向伊道，  
提鞋去。  

释绍昙　偈颂一百零四首  
蒿篱关猛虎，笔管养苍龙。  
稳帖帖藏牙伏爪，黑漫漫怪雨颠风。  
临济小厮儿惊心欲折，丰干老冻腕睡思方浓。  
山蒙蒙，水溶溶。  
乾坤无碧落，收放绝行踪。  

释绍昙　偈颂一百零四首  
幕挂春烟，簟铺秋水。  
高枕横眠，鼻雷聒耳。  
烁石流金总不知，何须蓼阁薰风至。  
又谁管九十日种粟烧畲，说甚麽十三番悟明自己。  
灼然是个无烦恼，阎家倒退三千里。  
其或未然，莫道翁中常有米。  

释绍昙　偈颂一百零四首  
三伏炎蒸，汗流如雨。  
一茎草上建琼楼，彻骨贫穷敌国富。  

释绍昙　偈颂一百零四首  
三界炎炎如火聚，搅扰劳生困蒸煮。  
邪见稠林蔽祖庭，孰为临济阴凉树。  
拄杖子，回避无门，  
全身荷负特立独行，危分险布。  
扫除枝不留踪，普覆大地人，  
彻骨清凉去。虽然如是，  
赵婆酤醋。  

释绍昙　偈颂一百零四首  
寺踞千峰，十方同聚。  
家贼难防，令人惊怖。  
正法明王，怒发冲冠。  
作如是言休惊怖，侬家自有降魔杵。  
粉碎髑髅，裂开肠肚。  
热铁洋铜满满盛，鼻绳牵入泥犁去。  
佛子将谓出家行菩提路，谁知反不如狼虎，  
累及七代先灵，生身父母。  
号天血泪啼红雨，哑，  
怨恨恁谁诉。  

释绍昙　偈颂一百零四首  
有一物，全机用。  
尘劳之俦，如来之种。  
轻若鸿毛轻，重若丘山重。  
乳峰信手拈来，点破劳生尘梦。  
刚被秋虫落叶知，清声戛玉寒，  
翠色黄金弄。虽然不直分文，  
掷地金声，令人惊悚。  

释绍昙　偈颂一百零四首  
丰戏场中赛锦标，蜜脾古马舞儿多。  
头筹暗被夺将去，行主喃喃强说呵。  

释绍昙　偈颂一百零四首  
地上翻瓢，眉间挂剑。  
古道虽微，恶声难掩。  
穷则通，通则变。  
倒跨杨岐三脚驴，踏破山前祖父田园，  
一片两片，四五六七片。  
千丈悬崖弄险巘，草鞋修整已多时。  
秋风偿尽皮毛债，散步闲云快活戏。  

释绍昙　偈颂一百一十七首  
池开口镜奁，山耸青螺髻。  
急著眼来看，不得作境会。  
觌体全彰解脱门，一蹭牢关百杂碎。  

释绍昙　偈颂一百一十七首  
你面黄，我面黑。  
是马是驴，各随业力。  
蓦劄相牵入草窠，鼻头香臭不争多。  

释绍昙　偈颂一百一十七首  
十二瑞峰前，一火白拈贼。  
佛面夜叉心，是何等相识。  
烧香供养，使自知非，  
剪月初无陷虎机。  

释绍昙　偈颂一百一十七首  
瘦藤枝，乌律卒。  
入草寻人，揣空出骨。  
不是心不是佛不是物，贬向无生国。  

释绍昙　偈颂一百一十七首  
入微尘，含法界。  
顶{左宁右页}机，看脚下。  
须弥灯王，冰消瓦解。  

释绍昙　偈颂一百一十七首  
榴柄短长，锅儿大小，  
家丑夺端花擘了。狼籍不小，  
惭惶不少。藏方师兄，  
平跋则个。  

释绍昙　偈颂一百一十七首  
逼人上树拔却梯，推人入井覆却桶。  
江湖用此恶心肠，谁云契义金兰重。  
怪语颠言，开眼说梦。  

释绍昙　偈颂一百一十七首  
蛇头揩皐，虎口拔牙。  
拚得性命，始是作家。  

释绍昙　偈颂一百一十七首  
国有世臣，伊周是则。  
神政冰清，忠谟鲠直，  
存方寸地子孙耕，黍稷非馨深种德。  
美则美矣，这争如何。  
巨陃十三华藏界，藏身无变海腾波。  

释绍昙　偈颂一百一十七首  
万叠青山，一溪寒水。  
花禁冷叶红，草滴虚岚翠，  
无位真人只者是。不离当处当湛然，  
左右逢原无二体。觑之瞎双眸，  
即之云万里。只如坚持汉节，  
贱卖生姜，妙悟水因，  
重光佛日。  

释绍昙　偈颂一百一十七首  
再世唐尧，更生虞舜。  
统御金轮，永膺天命。  
林泉何以报生成，一缕檀烟万佛名。  

释绍昙　偈颂一百一十七首  
净饭王宫积恶多，从天降谪个妖魔。  
指天指地胡挥揎，无柰通身秽污何。  
瑞岩无柄杓，恶水劈头浇，  
特石须顽也合消。  

释绍昙　偈颂一百一十七首  
跛脚阿师，弄蹄驴子。  
一字关徒费分疏，栗棘蓬恣情吞吐。  
凌灭祖师禅，函盖乾坤句。  
孤危不立自孤危，万仞雪崖丰骨露。  
十二峰前，斫额望汝。  
洞山佛无光，无你扪摸处，  
无你栖泊处。  

释绍昙　偈颂一百一十七首  
苦涩菖蒲茶，胶粘青蒻粽。  
嗅著鼻头辛，咬得牙关肿。  
佛病祖病蠲除，妖星怪星惊悚。  
善才采药，颺在壁根。  
天师书符，搞藏衣笼。  
和盘掇出宴佳宾，山鸟山花欣然。  
锦绣铺陈，笙簧品弄。  
啰啰招，啰啰送，  
莫怪空疏，伏惟珍重。  

释绍昙　偈颂一百一十七首  
半晴半雨，酿成格溽。  
无位真人，口生白醭。  
玄谈发渊默之雷，妙应答传声之谷。  
花簇簇，锦簇簇，  
听不足，玩不足。  
哑，六六依前三十六。  

释绍昙　偈颂一百一十七首  
一二三四五六七，数目分明谁委悉。  
李淳风与袁天纲，推尽先天算不出。  
算得出，昨日五月尽，  
今朝六月一。  

释绍昙　偈颂一百一十七首  
诸庄收敛，几样心肠。  
忧风忧雨，忧旱忧荒。  
刈禾镰虽云快利，要用处不犯锋铓。  
策勋汗血，别甑炊香。  
饭里有沙如咬著，方知禾熟不临场。  

释绍昙　偈颂一百一十七首  
天地不仁，人心招感。  
田稼如云，一风消散。  
农家血泪流，肝肠断。  
惟有林间衲子，有亦不知，  
无亦不管。圆蒲拥雪衾，  
缀钵盛香饭。放憨一饱万缘空，  
冷笑傍人忙似鑽。灼然如是，  
万两黄金也合消，其或未然，  
切莫怪阎家打算。  

释绍昙　偈颂一百一十七首  
善护菩提树有年，金枝玉叶荫儿孙。  
大功难纪人间世，千佛名书补处尊。  

释绍昙　偈颂一百一十七首  
衲僧家，无本据。  
暑退凉生，任情去住。  
折拄杖，挑拨红尘堆里人，  
破草鞋，踏断枯木岩前路。  
无佛处，急赴过，  
有佛处，不得住。  
捏聚大千无寸土，业风吹上十二峰。  
来，徐徐向伊道，  
提鞋去。  

释绍昙　偈颂一百一十七首  
截流机，分泾渭。  
清浊浅深，穷源倒底。  
三脚驴子弄蹄行，踏过何曾沾著水。  
芝峰家丑外扬，也是碓坊洿米。  
低声低声，墙壁有耳。  
座满江南客，何须唱鹧鸪。  

释绍昙　偈颂一百一十七首  
寒空书雁，破壁吟螀。  
井梧翻叶，岩桂飘香。  
无位真人，横拖倒拽，  
无地埋藏。举世生盲人不识，  
分拿摸象恣猖狂。徒劳香至子，  
历魏与游梁。哑，  
鹊石何曾解放光。  

释绍昙　偈颂一百一十七首  
劄得脚跟牢，不怕风涛险。  
大田多稼如云，只要及时收敛。  
归来香积国经行，喜见飞檐翔唇吻。  
议赏元勋，高低有分。  

释绍昙　偈颂一百一十七首  
凤宿龙巢，宸车苔辗。  
前不搆村，后不迭店。  
疑杀天下人，自疑犹未免。  
瞥转一机，星驰电卷。  
飞来峰刮地风寒，冷泉水滔天浪衮。  
死句翻右活句传，大冶精金经百鍊。  
哑，退耕师兄，  
能事云周，一死何憾。  

释绍昙　偈颂一百一十七首  
拄杖子，黑粼皴。  
韬藏头角，枯槁身心。  
刚被业风飘鼓，忙忙入草寻人。  
奔驰鸟道，簸弄驴唇。  
湖海听闻齐掩耳，只宜藏拙古岩阴。  

释绍昙　偈颂一百一十七首  
万叠青山，一溪流水。  
幽鸟绵蛮，烟萝锁翠。  
瑞岩活计无多，徒挂傍人唇齿。  
彻骨贫穷，熏天富贵。  
一阵西风丹桂香。二三子，  
吾无隐乎尔。  

释绍昙　偈颂一百一十七首  
沧溟深，未必深。  
须弥险，未必险。  
衲僧家险岩机不可挨，深密心不可察。  
拄杖子忍俊不禁，试与探测看。  
深无半寸，平如镜面。  
浩大雷声，全无雨点。  
只好深云龟六藏，佛眼迷踪寻不见。  
寻得见，瑞岩点一杯茶，  
徐徐向伊道，日暮穷途，  
家乡尚远。  

释绍昙　偈颂一百一十七首  
没弦琴，有遗音。  
调高流水，声振缁林。  
碧眼黄头争品弄，无端花擘祖师心。  
瑞岩素非妙手，效颦弹一曲看。  
叮当叮当，绝听子期迷节奏，  
和云高挂古松阴。  

释绍昙　偈颂一百一十七首  
荆棘林，大火聚。  
峭壁深阬，无栖泊处。  
真饶伊瞥转一机，转得身，  
通得步。瑞岩未改轻相许，  
何故凤栖不在梧桐树。  

释绍昙　偈颂一百一十七首  
书载五云，绣添一线。  
剥尽群阴，天心复见。  
惟有龟毛拂，今古无迁变。  
松根石上笑谈空。切忌随他语脉转。  

释绍昙　偈颂一百一十七首  
大智洞明，十方虚彻。  
玄枢妙转，千圣迷踪。  
直饶透箐眼明，截流机峻。  
须知更有向上一路在，这里见得彻去，  
方知东山五祖老冻脓。  

释绍昙　偈颂一百一十七首  
太里阿瘞丰城剑，才遇张华例发光。  
积世冤雠都扫却，蛰龙银匣袭珍藏。  

释绍昙　偈颂一百一十七首  
扭碎东山鼻孔，牵断佛眼耳轮。  
一等施呈毒手，腕头力重千钧。  
饫饕示味，饱听圆音。  
汉室威仪重复见，紫芝香散碧岩春。  

释绍昙　偈颂一百一十七首  
忠清千古灿奎文，盖世功名富贵生。  
旌佩拥云何处去，毗卢楼阁款经行。  

释绍昙　偈颂一百一十七首  
簸弄乾坤，灵蛇在掌。  
露刃含霜，阿谁近傍。  
歼厥渠魁未得时，蛰龙护匣牢收抗。  
还他道地，剑州与太阿无两样。  
携来剪月亭前，共聚五湖禅流，  
拭目纵观，连声称赏。  

释绍昙　偈颂一百一十七首  
半夜逾场面，六年栖雪。  
饿得肠枯，冻得骨折。  
那更见明星，　¤眼添重屑。  
后代儿孙苦证羊，一年一度争饶舌。  
正法眼藏，宜乎向这瞎驴边灭。  

释绍昙　偈颂一百一十七首  
正月一，是新年。  
家家庆贺，处处喧阗。  
惟有拄杖子，不随时变。  
松根稳坐，石上安眠。  
蓦地放憨歌一曲，啰啰哩啰啰哩啰。  
木人听不足，瘦立绿萝烟。  

释绍昙　偈颂一百一十七首  
一点心灯，寒心灿烂。  
今古长明，几人著眼。  
诸方老冻脓，烧畲种粟，  
三呼三应，妙司水因，  
眉间挂剑。虽然列焰分辉，  
弴　暗中有明，当明中有暗。  
而今拈出亦请看，出格元宵，  
何妨赏耫。  

释绍昙　偈颂一百一十七首  
独坐大雄峰，临机多弄险。  
遭虎口杀活不分，脱狐身真假难辨。  
那堪创立清规，平地深深坑壍。  
绳索成不共戴天雠，烧炷枫香解释休。  

释绍昙　偈颂一百一十七首  
人从雪峰来，接得乳峰信。  
郎忙拦搂精神，念一道离怖畏真言，  
南无三满多，没驮喃，  
唵部龄，唵齿龄。  
吽吽，急急如律令。  
三世诸佛立地听，梵语华言难改正。  

释绍昙　偈颂一百一十七首  
家在蓬莱，霓裾粲霞。  
步虚声有节，观徼念无差。  
护剑苍虬鸣宝匣，听琴瘦鹤倚庭花。  
丹成九转，符扫群邪。  
不负东林莲神约，乘轺来访竺仟家。  
虎溪分未得，款吃赵州茶。  

释绍昙　偈颂一百一十七首  
祖父田园，积年荒废。  
农不务耕，渔专讨利。  
彻底掀翻自有人，去尽残芦并败苇。  
雁过长空，影沉寒水，  
字字声声说大义。  

释绍昙　偈颂一百一十七首  
九十日春今欲过，人生能见几韶光。  
秦源方被梅花误，隋岸还看柳絮狂。  
拄杖子，知不迁义，  
缄封不密，满口嚼冰霜。  
千言万语无人会，又逐流莺过短墙。  

释绍昙　偈颂一百一十七首  
长须翁，久不见。  
壁角深藏，心灰百炼。  
将期休影息阴，岂谓明明弄险。  
点出夜叉心，擘开菩萨面。  
丑恶既乖张，佛手难遮掩。  
赢得春山哭杜鹃，鲜血染花枝，  
声声怨。  

释绍昙　偈颂一百一十七首  
秋晹肆酷，秋暑炎蒸。  
不容鹅护雪，难保蜡人冰。  
一夏噇眠虚过了，秋风拈弄刈禾镰。  
有权有用，无党无偏。  
几个祖师头割了，立教凶岁变丰年。  

释绍昙　偈颂一百一十七首  
秋阳肆酷，划地奔雷。  
洗涤袢襟，喜而不寐。  
懿德山王赠之以偈：大旱逢甘雨，他乡遇故知。  
攧崖泉漱玉，尝稻雪翻匙。  
咿呜咿，谁知艰棘际，  
复见太平时。拄杖子，  
暗中闻得，手之舞之，  
足之蹈之。暑退凉生前路活，  
化龙一跃出天池，赢得庞公笑展眉。  

释绍昙　偈颂一百一十七首  
僧钵一粒饭，农家一滴血。  
战争收拾归，知费几牙颊。  
明玑杵白，别甑炊香。  
伴客地炉烧榾柮，无宾主话商量。  
切忌增金以黄。  

释绍昙　偈颂一百一十七首  
雨后豩声寒弄玉，风前木叶碎飘金。  
风联队互用非声色，花劈威音古佛心。  
见成家乐，管宴佳宾。  
莫谓瑞岩岑寂甚，一回拈出一回新。  

释绍昙　偈颂一百一十七首  
打破剑门关，未死先辞世。  
书偈自涂糊，白把骊珠碎。  
口款细供通，自首原其罪。  
木人歌舞石人悲。声遏行云，  
雁序分，影落千峰外。  

释绍昙　偈颂一百一十七首  
兜率天宫初说梦，修多罗藏又谈空。  
一人人饱纯陀味，不与寻常至同。  
娟娟萝月，瑟瑟松风。  
四壁生涯贫彻骨，敌君王富乐无穷。  

释绍昙　偈颂一百一十七首  
万金包裹烂泥团，不惜当场撮弄看。  
败阙遭人窥觑了，末梢依旧被渠瞒。  

释绍昙　偈颂一百一十七首  
一点心灯，灵明炳焕。  
去古来今，清光无间。  
不同万斛金莲，惑乱痴人赏耫。  
今朝上元节，拈出普请看。  
拟方寻思，空华翳眼。  

释绍昙　偈颂一百一十七首  
厮扑场中作断交，拳来趯去不相饶。  
谁知用尽平生力，却傍被人夺锦标。  

释绍昙　偈颂一百一十七首  
上林春色正繁华，公子联镳去赏花。  
贪弄玉杯泥样醉，笙歌丛里簇归家。  

释绍昙　偈颂一百一十七首  
远望蓬莱去学仙，途中忽遇李先生。  
还丹一粒吞还吐，回首空山独自行。  

释绍昙　偈颂一百一十七首  
大悲正眼露堂堂，因此步当摇闪电光。  
被制风颠医瞎子，暗中拖拽下禅段床。  

释绍昙　偈颂一百一十七首  
岭上云磨松偃蹇，岩前瀑漱石琮琤。  
瞿昙面目全彰露，谁道今朝始诞生。  
跛云门棒，休放拍盲。  
一杓香汤三拜著，听渠千古恶名行。  

释绍昙　偈颂一百一十七首  
一春连雨，民心忧惧。  
妻子号饥，米无糴处。  
珍重活衲僧福德聚，衲被蒙头无思无虑。  
九旬禁足，钝鸟栖芦。  
三月巡居，蛰虫坏户。  
翻转铁面皮，嫌佛不肯做。  

释绍昙　偈颂一百一十七首  
前宵剪月亭边，曲奏高山流水。  
虽云狮子筋弦，品弄必资妙指，  
不落宫商人耸耳。嘉州大像增百倍精神，  
荆溪老龙添十分活意。正音将谓绝无闻，  
谁料郑声乱雅中，有此清弹尔。  
惭愧惭愧。  

释绍昙　偈颂一百一十七首  
雷轰荐福碑，天秘无文印。  
字义既难明，心传谁得正。  
东湖泻恨浪滔天，惊{確石换忄}瑞岩残梦醒。  
猛拍阑干，叫天不应。  
哭泣不成兮笑不成，野花泪湿千峰影。  

释绍昙　偈颂一百一十七首  
三月休征，修文偃琥。  
治格太平，生灵鼓舞。  
无端塞马嘶，又欲扬尘簸土。  
密运机筹，肃行师旅。  
塞北安南一战收，生死冤魔都扫去。  
星赏元勋，凯歌声撼芝峰路。  

释绍昙　偈颂一百一十七首  
九月授衣天，芝峰无可授。  
破衲拥寒云，对客慵开口。  

释绍昙　偈颂一百一十七首  
成痴襟怀为爱山，不逢佳处不开颜。  
锦屏剑阁重机见，疑在岷峨翠霭间。  

释绍昙　偈颂一百一十七首  
一二三四五，六七八九十。  
梵语华言译不成，玉几重新添注解。  
安义炳然，无人邻解。  
赖有同风知，点头道奇怪。  
彷彷佛佛，一似东山瓦鼓歌。  
腔调宛同，声无高下。  
彭八剌拶，未在未在。  

释绍昙　偈颂一百一十七首  
书云开管宴，法轮食轮转。  
觑之双眼盲，味之唾三嚥。  
云门胡饼，谩自夸张，  
杨岐栗蓬，急须收卷。  
露柱灯笼，春风满面。  

释绍昙　偈颂一百一十七首  
道德五千言，深明玄妙句。  
云门一字关，截断横陈路。  
十二峰前，危分险布。  
唤醒惺惺石上瞌睡主人公，握手评论，  
掀眉笑语。惊放寒梅一两花，  
漏洩先春，奔驰驰驿使。  
哑，寻香逐臭虫人无数。  

释绍昙　偈颂一百一十七首  
向上机，顶门眼。  
察秋毫处暗昏昏，透险崖中平坦坦。  
三世诸佛，正视无门，  
白牯狸奴，活埋何限。  

释绍昙　偈颂一百一十七首  
亲随弥勒下长汀，一字王书奉化名。  
辅国功成归内院，子孙恩被锦衣荣。  

释绍昙　偈颂一百一十七首  
无辨古今眼，有辨古今舌。  
说得十分真，何如见得彻。  
见得彻，耿耿心灯夺夜寒。  
年年宴赏元宵节。  

释绍昙　偈颂一百一十七首  
茅舍春深，韶华可人。  
山花裛翠，烟草如茵。  
况有寻幽客至，锦囊探句，  
藜杖挑琴。握手松根同一笑，  
高风曾不护东林。  

释绍昙　偈颂一百一十七首  
广汉马驹子，十方罗汉僧。  
不吃金鸡粟，专衔血战冤。  
古龙渊吸乾到底，清凉权靠倒无根。  
五处移场弄巘险，化机曾不涉春缘。  
休征藏密，地陷天崩。  
棠棣花残雁沉影，椎胸未免哭苍天。  

释绍昙　偈颂一百一十七首  
三月青春弹指过，九旬朱夏又从头。  
茶抽雀舌郎忙摘，麦弄蝦须逐旋收。  
炽然说法，声撼林丘。  

释绍昙　偈颂一百一十七首  
结夏已半月了也，水牯牛作麽生。  
爱从荒草去，不向坦途行。  
闹中牵索，静处加鞭。  
月白风清眠露地，声声牧笛响烟村。  

释绍昙　偈颂一百一十七首  
小供天中节，家贫乐有余。  
蒻包粳米粽，茶点石草蒲。  
不用童寻药，何须鬼画符。  
千妖俱扫迹。长夏得安居。  
衲僧门下，天地悬殊。  

释绍昙　偈颂一百一十七首  
放下著，莫妄想。  
无孔铁鎚，半斤八两。  
面门抛掷，土旷人稀。  
无业赵州元不会，凤林行徒自说吒之。  

释绍昙　偈颂一百一十七首  
六月苦炎热，蜡人何似生。  
火云烹得解，解后却完全。  
堪笑云门老，杲制风颠，  
通身臭汗。微凉生殿阁，  
打失鬼精魂。要会诸佛出身处，  
驴年驴年。  

释绍昙　偈颂一百一十七首  
雨足龙头，年丰民乐。  
袖出刈禾镰，大地全收却。  
归来十二峰前，别甑炊香，  
明玑满钵。餵饱活衲僧，  
曲肱酣睡著。佛法身心烂似泥，  
哑，医无药。  

释绍昙　偈颂一百一十七首  
十二峰前傀儡棚，尽由行主线抽牵。  
编排科段元新旧，歌舞秋风乐管筵。  

释绍昙　偈颂一百一十七首  
人从福州来，接得江西信。  
报道雪峰木扑，辊入育王鳗井。  
怒浪翻空，鱼龙乞命。  
秋风吹落惺惺石上，惊触主人翁酣睡醒。  
掀眉一笑千峰静。  

释绍昙　偈颂一百一十七首  
八月十五中秋节，人皆竞赏天边月。  
心月孤圆自不知，不涉圆亏光影灭。  
马师父子错商量，拂袖便行犹未彻。  
诸人还见心月麽，急著眼看，  
重重金屑。  

释绍昙　偈颂一百一十七首  
岩桂飘香，井梧凋叶。  
活祖师机，重重漏洩。  
见得分明眼似眉，道得完全舌如结。  
诸人要知亲切句麽，蒲团三月冷如冰，  
今朝稳坐，静听渠分说。  

释绍昙　偈颂一百一十七首  
九月九，重阳节。  
不向东篱赏菊花，只点茱萸茶一啜。  
苦涩难尝舌如{上绝下力}，更吞栗棘蓬肝肠裂。  
且道陶渊明，还曾知此味麽。  
莫说莫说。  

释绍昙　偈颂一百一十七首  
九月授衣天，山林无可授。  
破衲拥残云，痴坐蒲团透。  
长庆棱卷帘悟道，病眼见空花。  
香林远纸袄大书，破袖争出手。  
凫短鹤长，驴前马后，  
不知笑破他人口。  

释绍昙　偈颂一百一十七首  
绣合新添一线长，金针斗巧制鸳鸯。  
不知这个长多少，莫把龟毛乱较量。  

释绍昙　偈颂一百一十七首  
要见心珠发耿光，只消一念破悭囊。  
昆虫草木承恩国，世世丛林建法幢。  

释绍昙　偈颂一百一十七首  
十方义聚，和气如春。  
非魔非佛，无主无宾。  
食法二轮能妙转，不虚剪月过书云。  
闻韶不知味，门户喜重新。  

释绍昙　偈颂一百一十七首  
当年不合弃金轮，忍冻吞饥度六春。  
又被毛头星换眼，至今苦屈未能伸。  
瑞岩不孝，尚有慈心。  
烧块木头修薄供，且图温饱过，  
切忌赚他人。  

释绍昙　偈颂一百一十七首  
兆应丰年，单明一色。  
玉作楼台，银连巷陌。  
新晴人喜贺元正，不识春山头并白。  

释绍昙　偈颂一百一十七首  
茶迎过客无新旧，秤定须弥有重轻。  
活弄手头虽得妙，休如闻爆桶箍声。  

释绍昙　偈颂一百一十七首  
今朝二月十五，黄面瞿昙灭度。  
诸方挝鼓声冤，尽是闲言和语。  
一点涅槃心，无人知落处。  
山花泪滴如红雨。  

释绍昙　偈颂一百一十七首  
久雨新晴，物情显焕。  
蝶弄海棠阴，莺啼杨柳岸。  
声色纯正真，不得一半。  
堪笑灵云活眼睛，却被桃花换。  
哑，瞎汉瞎汉。  

释绍昙　偈颂一百一十七首  
杨岐栗棘蓬，赵州殿里底。  
一句当机裂万差，尽大地人扶不起。  

释绍昙　偈颂一百一十七首  
四十年同参，廿余年相别。  
不唱菩萨蛮，休暇说佛法。  
蓦劄相逢十二峰，我患生盲你患聋。  
是圣是凡都莫问，且分苔憩松风。  

释绍昙　偈颂一百一十七首  
客路奔驰岁月深，朝游东鲁暮西秦。  
子规苦劝人归去，血溅岩花几见春。  

释绍昙　偈颂一百一十七首  
示大家身，为帝王母。  
与佛同生，福兼寰宇。  
万国欢悰庆诞弥，蟠桃何止宴瑶池。  

释绍昙　偈颂一百一十七首  
九曲河清产圣人，行尧舜道觉斯民。  
万邦翘仰垂衣化，鼓舞春风贺太平。  

释绍昙　偈颂一百一十七首  
九旬禁足。困鱼止泺。  
三月安居，钝鸟栖芦。  
圆觉伽蓝俱扫迹，释迦弥勒是他奴。  

释绍昙　偈颂一百一十七首  
筴笋剪龙须，山茶烹雀舌，  
款客话家私，各打乡谈说。  
闽蜀同风，浙音迥别。  
老倒芝峰耳重听，子规声诉三更月。  

释绍昙　偈颂一百一十七首  
倾倒投子油瓶，拗折龙孙头角。  
大炉鞴裹烹煎，香透千岩万壑。  
殷勤奉供昔年高卧白云僧，与无舌人从头咬嚼。  
咬得著，鼓舞升平，  
唱村田乐。  

释绍昙　偈颂一百一十七首  
跨弄蹄驴，住疏壁院，  
千古遗风今再见。吞吐何须栗棘蓬，  
煅炼已成丹九转。倾出瓶壶，  
寒光闪电，扶危妙在通权变。  

释绍昙　偈颂一百一十七首  
九旬禁足山嫌多，那更重加一月遥。  
不解六根门互用，蜡人铁做也应消。  

释绍昙　偈颂一百一十七首  
八月秋，休处热。  
塞雁来宾，井梧凋叶。  
衲曾拄杖知时节，千里万里一条铁。  

释绍昙　偈颂一百一十七首  
监本祖庭花东西争擢秀。一等放清香，  
不分新与旧。枝枝叶叶，  
陡顿精神，妆点芝园劫外春。  

释绍昙　偈颂一百一十七首  
秋菊铺黄，茱萸裛翠。  
彭泽渊明，清吟浊醉。  
一年一度赏东篱，蹉过重阳总不知。  
因甚如此，逐物意移。  

释绍昙　偈颂一百一十七首  
罢亚黄云精神玉粒。熟知稼穡人。  
著意勤收拾，已收拾，  
舂石坠腰，炊香满室。  
客来唱曲贺丰年，抚髀清欢，  
莫嫌贫极。  

释绍昙　偈颂一百一十七首  
杨岐驴弄蹄，天衣雁沉影。  
两个老无知，语不分邪正。  
何似火炉头话，无主无宾。  
是非审定，不违法印。  
我王库内岂有是刀哉。古今多少人以橘皮为火，  
纷然错认。哑，  
列灰煨杀谁深省。  

释绍昙　偈颂一百一十七首  
航海而来，而壁而坐。  
未明直指单传，先被梁王勘破。  
当门齿露风，只履归何早。  
熊耳峰前，累累荒草，  
至今惹得行人笑。  

释绍昙　偈颂一百一十七首  
昨宵送旧，今日迎新。  
迎新送旧，费尽精神。  
新旧两头忘记了，始知今日是元正。  
不用借婆衫子拜，今年人是去年人。  

释绍昙　偈颂一百一十七首  
贫苦芝峰，赏元宵节。  
宴乐佳宾，将何铺设。  
明挑海底灯，细剪亭前月。  
打拍东山瓦鼓歌，掤领先剌札，  
乐有余，清不彻。  
趣味森严，恰似赵州，  
曾到未到，吃杯杯茶，  
洞山生姜不改辣。哑，  
不是知心向谁说。  

释绍昙　偈颂一百一十七首  
二月十五，瞿昙灭度。  
山鸟悲春，山花泣雨。  
尽大地人，有屈无伸处。  
独有瑞严拄杖子，铁作心肠浑不顾。  
唱玉平歌，欢声满路。  
因甚如此，歼厥渠魁，  
澄清寰宇。  

释绍昙　偈颂一百一十七首  
浴乎沂，舞雩归。  
道存目击，乐以忘机。  
嗟叹奔驰途路客，抛家失业有谁知。  
杜鹃啼出血，劝得几人归。  

释绍昙　偈颂一百一十七首  
薄福值荒年，日餐三顿粥。  
两眼挂青山，真味填枵腹。  
贫有余，乐不足。  
谁管古人见延寿不见延寿，山前麦熟与未熟。  
无事岩泉洗耳听，幽禽巧奏阳春曲。  
好大哥，快活快活。  

释绍昙　偈颂一百一十七首  
五髻峰头，怨憎会苦。  
热血相喷，重重染污。  
个样老妖魔，惭愧今朝死。  
粗茶一瓯，粗香一炷，  
供养阿侬。  

释绍昙　偈颂一百一十七首  
愿百劫千生，蓦劄相逢，  
好眼看承，好收攀顾。  
切莫重行巘险路，背后恐遭人指註。  

释绍昙　偈颂一百一十七首  
大地全荒总不忧，夺饥人食缚耕牛。  
衲僧举止合如是，百炼精金肯博鎎。  

释绍昙　偈颂一百一十七首  
捞摝群迷，示生五浊。  
臭秽通身，如何洗却。  
百滚洋铜浇一杓，彻骨清凉，  
快活快活。  

释绍昙　偈颂一百一十七首  
六年偿债芝峰寺，费尽衣盂用尽心。  
今日杖藜行活路，笑看花木媚清阴。  

释绍昙　寄贺钱{左山右贲}荐福东林和尚  
烹金炉去杳无踪，沉影愁看雁过空。  
出手与渠重结了，未应碧眼是顽铜。  

释绍昙　寄贺钱{左山右贲}荐福东林和尚  
钱王活业付东林，古墓埋藏暗箭深。  
机正发时谁中的，空山落日几惊心。  

释绍昙　寄贺钱{左山右贲}荐福东林和尚  
法身边事会多时，端的枯樁弗用疑。  
无柄铁鎚轻击碎，心花粲发不萌枝。  

释绍昙　寄贺天童灭翁和尚  
接人筹室肯雷同，用治后机不犯锋。  
把定牢关轻放过，一人标记一株松。  

释绍昙　寄华严赜讲师  
半生不睹德云翁，悬想经行在别峰。  
破一微尘相见了，揭翻华藏十三重。  

释绍昙　寄梅墟陈提干  
齿履登临乏款延，薰风报谒郁蓝天。  
拂尘未下云檐榻，采宝新归海国船。  
乘兴□□迷柳下，搜吟□梦到梅边。  
何时握手东林社，重结三生未尽缘。  

释绍昙　寄石溪和尚自雁宕归  
雁峰削玉锁层阴，彷佛梅阳瘴面春。  
回首揭天挝毒鼓，声怨何止十三人。  

释绍昙　寄紫箨茶与虎丘石溪  
箨龙衔味噀春英，香入萝窗午梦清。  
笑汲新泉烦陆羽，贵图尊宿眼增明。  

释绍昙　假庵  
穿凿虚空幻架成，从来共住不知名。  
笑他借位明功底，错认檐头雨滴声。  

释绍昙　肩袋过水布袋赞  
这汉一生弄险，爱向风波里辊。  
肩个布袋截流，脚下不知深浅。  
劈箭机先，路通一线。  

释绍昙　简州性上人求语  
春山杜鹃啼，苦劝人归去。  
声碎竹林风，血染花梢雨。  
我老无家可得归，萝窗睡饱云黏衣。  
山童推枕破残梦，报道有僧开竹扉。  
何方圣者来寻讨，解包颺下青龙钞。  
便欲庭前纵火焚，净地岂容狼藉了。  
问渠何日离飞来，两月奔驰未到家。  
好劝急归休歇去，春风落尽武林花。  

释绍昙　见湖心老僧暑夜发书因成口占  
八十山翁夜发书，援毫气蹙汗流珠。  
自怜一把清闲骨，家火地镝炼得枯。  

释绍昙　江西宝兄乞东际  
当阳一路没途程，剖破藩篱即觉成。  
震旦心宗凌灭尽，到家犹自隔重溟。  

释绍昙　节夫  
一生坚守居延操，历尽间关见老成。  
菊噀晚香松傲雪，短筇扶瘦日寻盟。  

释绍昙　净慈送拱侍者之天童参天目  
无孔铁鎚三五百，烹金炉里铸成来。  
就将一个轻抛掷，击得玲珑窍子开。  

释绍昙　净妙室为竹院可都正说  
一尘不立所依亡，脱体灵胆自放光。  
巨陃三玄三要语，接人无力下禅床。  

释绍昙　镜堂  
非明非暗亦非台，万像从教影现来。  
刚被老卢书破壁，没尘埃却有尘埃。  

释绍昙　居士看日灵照先化去图赞  
这豆娘儿，短头折脚。  
弄弄鬼精魂，搀先一著。  
看日庞公监本獃，深深好与一坑埋。  

释绍昙　居士问马祖不与万法为侣图赞  
万法本空，与谁为侣。  
道得十成，难为共语。  

释绍昙　巨源  
元无一滴鼓波澜，发得头来海样宽。  
举棹迷踪知几许，桃花误作武陵看。  

释绍昙　筠溪  
虚心中有箭锋机，妙密谁云立处危。  
大道陵迟全劲节，香严一击未忘知。  

释绍昙　靠布袋常思惟赞  
赤骨律穷，单靠布袋。  
子细思量，大有事在。  
平地要升兜率天，你这汉是颠是騣。  

释绍昙　靠布袋看髑髅不开口笑赞  
笑不露唇，见不透脱。  
布袋靠得虽牢，髑髅枯眼再活。  
若要活奉化，肚肠尽情拈却。  

释绍昙　靠袋睡赞  
自与尘劳交辊，肚里千机万变。  
虽然靠布被头，疑你睡得未稳。  

释绍昙　靠袋睡赞  
弄尽千般死伎，布袋全身靠倚。  
寻思总是虚花，不如打觉瞌睡。  

释绍昙　空华严号明海  
一片虚凝鉴古今，持蠡难测几何深。  
十三华藏重重现，照彻微尘古佛心。  

释绍昙　哭栅石壁  
心镜交光十四年，谁知失照髑髅前。  
春风梦绕福城路，忍听乱啼花坞鹃。  

释绍昙　懒翁  
口生白醭怕开言，几度抬身又困眠。  
佛法从教陈烂却，权衡不在老夫边。  

释绍昙　老农  
畲田击壤乐年丰，不与儿曹戏剧同。  
问著义皇已往事，钁头倒把舞春风。  

释绍昙　礼大梅塔  
即心即佛已随邪，况与庞翁乱撒沙。  
茅舍从兹混尘迹，老梅羞放雪中花。  

释绍昙　礼香山汤禅师  
寂寞空山宴坐时，千钧重寄一丝危。  
直饶双眼频开合，著处由来不自知。  

释绍昙　礼云门千岁塔  
越山清绝无尘翳，不到胡僧取次埋。  
辄莫更加千岁寿，也须和骨洗将来。  

释绍昙　李翱见药山图赞  
天本藏云，瓶元贮水。  
不会看经。那堪指示。  
寄语唐朝李相公，只须著眼听松风。  

释绍昙　李白醉骑驴图  
酒渴思鲸饮，金鸾早退朝。  
醉身扶不起，压折老驴腰。  

释绍昙　琏监寺１  
烹金炉里脱胚{左车右军}，妙斲初无爷凿痕。  
汝质自成瑚琏器，我侬甘作破沙盆。  

释绍昙　琏监寺２  
曾把杨岐破屋撑，闲骑驴子弄蹄行。  
犯寒踏月慈溪上，冷笑梅兄太瘦生。  

释绍昙　邻峰艮上人１  
四十余年别故乡，梦魂时复到藏王。  
春风九曲溪头寺，桃花翻霞柳弄枘。  

释绍昙　邻峰艮上人２  
短筇扶瘦扣烟萝，款问东山瓦鼓歌。  
老倦不能讴唱得，隔窗幽鸟语尤多。  

释绍昙　灵叟小师悟垓侍者求语  
碧落一碑无赝本，非草非真非隶篆。  
镜样渝江彻底清，字义炳然人少见。  
灵叟珍藏岁月深，南来吴越人争寻。  
瘞鹤铭辞匪同调，寒山诗句非知音。  
纷纷问字谁亲切，勾不成勾丿不丿。  
争得卢公赛子云，一肩担荷柴冲折。  
临行密付阿谁边，妙处休云子不传。  
索性扫除元字脚，义天云净月孤玄。  

释绍昙　灵照女赞  
几对丹霞斗活机，恶心肠有老爷知。  
笊篱妥得春风满，不直分文卖与谁。  

释绍昙　六言山居  
野菜花飞胡蝶，古藤枝挂清猿。  
闲倚柴门看倦，枕肱高卧云根。  

释绍昙　六言山居  
积雪封无过路，乱云堆满空庭。  
我也谁能扫得，掩关且读残经。  

释绍昙　六言山居  
盘石新封翠藓，破龛重绕青萝。  
唤起惊回残梦，月筛林影婆娑。  

释绍昙　六言山居  
粉芋头煨软火，懒黄菁煮沙瓶。  
饭后乌藤用事，小奚忙启岩扃。  

释绍昙　六言山居  
石磵霜凝松粉，竹篱雪点梅肤。  
春到山家日远，愧贫管领全无。  

释绍昙　六言山居  
晓迳旋除榛翳，午厨要款雘僧。  
童子扫雪归晚，忍饥趁机□娇藤。  

释绍昙　六言山居  
香雾晓垂帘幕，幽禽春弄笙簧。  
谁料贫无一物，迩来富敌君王。  

释绍昙　六言山居  
两耳炉焚柏子，一拳不养菖蒲。  
客至莫谈尘事，略寒温外跏趺。  

释绍昙　六言山居  
得夫心无半点，圣凡机裂千差。  
终日山禽聚集，且无个去衔花。  

释绍昙　六言山居  
香醉人寻梅坞，马嘶声度云坳。  
急把柴门深掩，从教小外推敲。  

释绍昙　龙渊  
未施爪距攫风云，玉鉴光寒不染尘。  
昨夜寒涛轻蘸月，赚他无限抉珠人。  

释绍昙　吕洞宾见黄龙图赞  
铛煮乾坤，粟藏世界。  
纵得长生，终成败坏。  
不是黄龙盖覆伊，太阿补履岂如锥。  

释绍昙　律宗玉维那三人礼石佛求语  
老倒南山犯真律，三生凿破寒岩石。  
不立名中强立名，弗狼籍处成狼籍。  
儿孙膝下有黄金，拨草瞻风远访寻。  
三拜起来发一叹，方知老子错留心。  
天真自性佛不管，顽石头边讨甚碗。  
费尽钳鎚多破绽，乌藤紧捉从头看。  

释绍昙　梅窗  
溢目湖山看不足，引清吟有此云房。  
檐牙挂月横疏影，隙眼通风度暗香。  
夜掩只疑和靖宅，晓开争看寿阳妆。  
兰兄礬弟休相怜，斗室难为纳众芳。  

释绍昙　梦庵  
肱枕萝窗饱黑甜，华胥游遍鹤蹁跹。  
不思议境全机路，何待逢人竖起拳。  

释绍昙　妙恩侍者求语  
一奁春锦斗鲜明，较古菱花越样清。  
照影不应呼小玉，至今湖海客关情。  

释绍昙　明月谷血书华严蒙恩宣入内庭  
一回{上祝下土}破娘生指，血染春风开杂花。  
香喷龙王宫殿满，胡僧嗅得鼻头喎。  

释绍昙　南桥  
渡驴渡马已多时，踏断何妨入水泥。  
赡部洲人争弄险，要渠知有截流机。  

释绍昙　南山  
寿岳名标自古今，万年松矮翠成阴。  
东篱采菊悠然见，珍重渊明眼有筋。  

释绍昙　南杨判镇以诗问安次韵  
拙养自林泉，鏖战惊蛮触。  
心灰百念寒，虐焰肯停蓄。  
猗欤子云翁，惜我如龟玉。  
无复献楚庭，终期毁于椟。  

释绍昙　讷翁  
纵悬河辩诳痴愚，理尽辞穷口嗫嚅。  
卒急未能谈吐得，相看摩捋白髭须。  

释绍昙　宁藏主省师兄求语  
橘州文学石桥书，妙画雄才举世无。  
宗说俱通心眼活，奇哉老蚌出双珠。  
百年凛有遗风烈，行处同途不同辙。  
知翁真得虎头痴，月峰清照峨嵋月。  
分飞雁影各东西，几对秋风叹离别。  
去去吴天净如洗，淡墨联书形字义。  

释绍昙　庞婆报儿儿即倚锄立化图赞  
小姝先行，老爷踵去。  
无意奔丧，急寻死路。  
哭泣煞孤孀这老娘，钁头边事难分付。  

释绍昙　裴相国参黄蘖图赞  
大小痴禅，对谈甚底。  
背后人听，不能夺耳。  
切莫求安古佛名，当头便触贤侯讳。  

释绍昙　蓬维那号鳌山求语  
制断任公子钓轮，波腾岳立几千寻。  
曾郎梦觉方惊险，撒手悬崖死却心。  

释绍昙　蓬州如行图僧求偈  
懒受神仙不死方，弃蓬莱入野僧房。  
莫教错下风幡语，头被傍人剃得光。  

释绍昙　瓢泉  
当阳剖破劫壶来，见彻根源眼有沙。  
临际爷爷得一杓，葛藤浸烂又萌芽。  

释绍昙　平山  
一镜面铺非划削，且无高下与人争。  
拟从顶{左宁右页}寻玄路，著脚须防有赚坑。  

释绍昙　平溪  
一片寒光湛不流，古今谁解觅源头。  
东西虽有地如掌，未许南泉闲牧牛。  

释绍昙　鄱阳恭上人求语  
鄱阳风鼓浪千寻，彻底探穷不顾身。  
塔主连声呼莫莫，截流机峻恐惊人。  

释绍昙　破衲  
通身百杂碎，谁解成褫得。  
鸡足紧收藏，当来问弥勒。  

释绍昙　璞庵  
含藏一片玉连城，三度亲曾献楚庭。  
未跨门时琢雕了，春风深锁绿萝扃。  

释绍昙　朴庵  
确实行藏与古俦，略无半点诈明头。  
竖粗拳验方来眼，未跨门时见便休。  

释绍昙　普化赞  
大悲院里趁村斋，卒死无人出地埋。  
捏怪凌空摇木铎，春风处处露尸骸。  

释绍昙　栖岩  
拗折妆藤枝，靠全险崖句。  
佛祖谩寻踪，无你湊泊处。  

释绍昙　契庵  
语言道断转玄枢，千圣机关尽密符。  
接向上人通一路，拳头竖起莫嫌粗。  

释绍昙　谦翁  
具通方眼放{嗤口换目}盲，争肯先人一步行。  
穷四部洲求逊让，看来不出老先生。  

释绍昙　樵隐  
斫得块柴担不起，和云颺下枕头边。  
梦魂不涉人间世，肯把黄梅破钵传。  

释绍昙　清凉礼先师遗像  
白云迷谷云铺阶，老倒清凉眼著沙。  
若问普通年远事，三千里外摘杨花。  

释绍昙　泉大道赞  
赤身跳入毒龙潭，血战积压他死几番。  
挣撰出来噇钵酒，郴州六月火云寒。  

释绍昙　泉山  
接得灵源正脉亲，险崖机里解翻身。  
莫教倒岳倾湫去，浸杀茫茫大地人。  

释绍昙　人我担  
骨露皮穿未肯休，冥机蛮触战蜗牛。  
一肩人我都担了，遍界从教是髑髅。  

释绍昙　仁座主自西山来求语  
灯窗苦读觉身癯，暂握筇枝访野夫。  
爱竹劲思持玉节，看梅闲共数银须。  
西山月冷归招隐，南岳风清欲步趋。  
灵利莫教人指去，且教船子老江湖。  

释绍昙　日本澄上人  
扫尽机缘万法空，灯潭不许卧苍龙。  
翻身踏断来时路，家在海山云外峰。  

释绍昙　日本慈源禅人归国请偈  
牧间今睥六十八，湖上掩关期养拙。  
万缘不挂一丝头，对客懒饶三寸舌。  
问吾道，秧田泼绿农夸好。  
问吾禅，烟林噪晚声未闻。  
无端外国人瞒我，插片木头讨甚麽。  
吃盏粗茶送出门，海山啼断催归鸟。  

释绍昙　日本国光禅人旋乡求语  
大唐国，日本国，  
临风放出辽天鹘。不隔重溟见得亲，  
依然却被重溟隔。光禅拚不顾浑身，  
咬定牙关力访寻。白浪堆头航一苇，  
普通年远只如今。焚香扣我西来旨，  
三十乌藤敲出髓。非佛非物亦非心，  
拟议白云千万里。结成不共戴天冤，  
怒气蒸云走出门。这回必要讨分晓，  
归问阿斧隆长老。  

释绍昙　日本然上人１  
横担楖栗走诸方，佛祖玄关路转长。  
放下身心归故隐，金乌依旧出扶桑。  

释绍昙　日本然上人２  
奔趋客路困尘泥，蚁梦方酣蝶梦飞。  
赖有啼鹃知此意，一声声劝不如归。  

释绍昙　日本玄志禅人请语  
上人幼负凌云志，十五为僧今廿二。  
鲸波不怕险如崖，远涉要明西祖意。  
老松阴下扣烟扉，未透慈溪劈箭机。  
满口乡谈学唐语，帝都丁唤那斯祁。  
粗拳便欲拦胸{上祝下土}，又恐傍观分背触。  
快归省问老传衣，古磵寒泉休瞪目。  

释绍昙　磉石  
鎚凿工夫见十全，润时知雨玉余温。  
看渠负载擎天柱，个个无非硬脚跟。  

释绍昙　山水图  
招提依约在烟萝，酒旆风微拂钓蓑。  
欲税云林归卜隐，山灵应笔赚人多。  

释绍昙　山叟  
不褒红尘有利名，閒听幽鸟静看云。  
羲皇世上无穷乐，曝背茅檐策几勋。  

释绍昙　烧笋  
稚子相呼脱锦衣，饷春不减道山薇。  
翻身跳入炉中浴，透得山僧啮镞机。  

释绍昙　石庵  
确硬工夫做十全，宾关深锁绿萝烟。  
险崖机峻无人透，几见春山蕨竖拳。  

释绍昙　石壁  
一方峭峻绝安排，立处还同万仞崖。  
卢老倩人书不得，春日濈濈长莓苔。  

释绍昙　石灰  
炉鞴亲从锻炼来，十分确硬亦心灰。  
盖空王殿承渠力，合水和泥做一回。  

释绍昙　石井  
打硬工夫搆得深，谁知水底有蓬尘。  
放开一线路头活，落赚几多明眼人。  

释绍昙　石室和尚赞  
面孔得人憎，脑中秋月皎。  
做处没瘢痕，用时成要妙。  
见明极透出夜明帘，依圆照烂煨文武火。  
几处移场弄险机，电卷风旋人绝倒。  

释绍昙　石溪自雁宕避难回天童巢云  
苍鹰俊翼倦摩霄，岩下深云稳寄巢。  
且放愁胡双眼闭，恐惊群鹭宿寒梢。  

释绍昙　拾得磨墨赞  
面皮顽恶发须忪，磨墨元来也不中。  
冷看他人书淡字，不知污得布裙浓。  

释绍昙　拾得磨墨赞  
可怜拾得，侧望徒劳。  
墨有消时恨不消。  

释绍昙　世尊乞食归放拄杖以手拄颐坐眠赞  
雪岩曾经苦，勤行七佛仪。  
持钵不得食，诈道不闻饥。  
六环锡重，无力扶持。  
颺下拄颐眠一觉，梦中消息许谁知。  

释绍昙　示宝头陀之径山打钟  
劳生梦寐分途辙，深省一声何处发。  
客系枫林半夜舟，僧敲烟寺黄昏月。  
争似凌霄峰顶头，怒鲸吼彻千林秋。  
饱噇眠汉不知晓，有眼如盲还听否。  
我侬会得无闻性，说与头陀终不信。  
不信试归撞击看，风递落花山意寒。  

释绍昙　示日本景用禅人  
日本国与大唐国，一片皇风无间隔。  
如将枣置针锋，破草鞋跟天地窄。  
上人满腹{上祝下土}疑团，夷夏区分扣牧间。  
老懒不能分说得，隔林春鸟语绵蛮。  
当机为汝分明举，不涉离微急荐取。  
佛祖玄关错踏翻，金乌飞上珊瑚树。  

释绍昙　疏山送道州如矮归湘西  
笔头俊逸眼头亲，邈得疏山矮子真。  
落雁图边轻展看，谁云不是道州人。  

释绍昙　疏山送日兄归玄沙  
疏山觅得曹家女，娇舞西风不解羞。  
归与谢郎称万福，免教红烂在渔舟。  

释绍昙　疏山塔  
衲僧毛病没星星，刚被傍人授记成。  
万壑松涛撼明月，隔溪误认倒屙聋。  

释绍昙　疏山塔  
活被人埋汝水濆，新丰一曲杳无闻。  
可怜娇舞曹家女，不嫁春风嫁白云。  

释绍昙　双溪  
朝过正派竞分支，那个源头肯放低。  
堪笑截流人不荐，从东过了又从西。  

释绍昙　舜待者以拙自处请语为警  
大地人求巧，子独全其拙。  
吃饭倒把匙，刺眼翻著袜。  
只知困守株，不愁飞辩月。  
天真未解分，混沌一团铁。  
抱璞寻炉鎚，巧手难施设。  
朼来就拙玲珑阴，毡拍板合无弦琴。  
摘杨黄花嗑然笑，樵童牧竖皆知音。  
岂不见棱道者，破七蒲团无缝罅。  
鬼窟翻身呼大差，卷起帘来见天下。  
又不见隆藏主，此是吾家睡虎子。  
气肃西风牙爪露，千林扫迹无狐兔。  
须知巧自拙中出，巧拙到头无处觅。  
无寻觅处知端的，急来与汝粗拳吃。  

释绍昙　舜兄南山为僧后归东林  
新生白额眼光摇，肯向南山恋旧巢。  
背蹭西风行一转，人惊不过虎溪桥。  

释绍昙　松上人求古林  
秀擢威音劫外春，灵根盘结几何深。  
挺生临济清凉树，尽大地人来息阴。  

释绍昙　松州  
一道阴凉自古来，依稀临济手亲栽。  
枝枝叶叶垂清露，点得合城人眼开。  

释绍昙　嵩岳珪禅师移树图赞  
野树无要作麽移，盖头茅免八风吹。  
直饶深入那伽定，弄鬼精魂谁不知。  

释绍昙　送辩兄归松江  
听清猿罢啼烟霞，声色纯真未到家。  
一曲吴歌归棹稳，松江雪点白蘯花。  

释绍昙　送椿兄之蒋山  
老全凌霄彻骨穷，强书白契卖虚空。  
要将刀尺分长短，须向钟山问宝公。  

释绍昙　送东川本之太白  
万松关险路萦纡，门掩深云窄有余。  
佛过低头不妨得，且图人见额边珠。  

释绍昙　送鉴禅人自天童之江心  
东谷生涯彻骨贫，烦君说与了师兄。  
一从凤宿龙巢后，宝殿无人步月明。  

释绍昙　送节操翁住阎寺  
早年教海已驰名，破衲青灯究一经。  
不惜虚空开口说，肯教顽石点头听。  
宸奎锡命旌梅坞。丹桂飘香供柏庭。  

释绍昙　送杰兄归子云墨池  
凌风倒握瘦藤枝，来探坡仟浣墨池。  
染污一身难洗雪，到家莫使子云知。  

释绍昙　送径山圆兄乱后归乡  
故国类尘惨甲兵，劳生终日望升平。  
军持带得龙渊水，归去何妨一洗清。  

释绍昙　送镜兄之虎丘  
虎岩老虎太威狞，平地拿人死复生。  
背却西风行一转，髭须倒捋两三茎。  

释绍昙　送俊兄归桃源省母  
故国胡尘蔽不开，拿舟深入武陵家。  
野桃花映娘生面，莫学灵云眼著沙。  

释绍昙　送老闻归安公  
楼至一双粗脚踪，分明弄假却成真。  
去将锹子从跟划，免踏春泥惑乱人。  

释绍昙　送林荆州归蓬莱  
蓬莱山翁抱仙骨，稳跨长鲸游八极。  
玉壶深贮海山云，十载穷幽归未得。  
年业骨蜕壶倒空，长鲸又化为苍龙。  
了无一物可依倚，卷舒出没云无踪。  
而今返旆蓬莱去，直欲追寻赤松子。  
与渠击碎大还丹，为渠塞断长生路。  
示之肘后符，佛魔敛裧龙蛇趋。  
授之不传诀，珊瑚枝枝撑著月。  
阿呵呵，胸次风流和几何，  
我分岩扃饱黄独，佳音听取到烟萝。  

释绍昙　送绵袄与东冈  
罗纹结角见踪由，翻著从教刺眼休。  
线路放开绵密密，瞿昙踢出脚尖头。  

释绍昙　送勉华严见本师  
秦望山前撞老爷，一拳打得鼻头喎。  
衲僧气息都忘了，无复寻香嗅杂华。  

释绍昙　送明兄之天童  
古蛮丝裹块焦桐，色带凌霄劫火红。  
送与天童弹一操，风前月下滴丁东。  

释绍昙　送清兄见天童并扣石溪  
前宝公兮后宝公，分身说法在玲珑。  
访寻不用论宾主，十二面门元一同。  

释绍昙　送日本尔侍者  
径山无法与人传，几度亲遭劈面拳。  
今日大唐回首去，鼻头元在口皮边。  

释绍昙　送如兄见枯樁  
枯樁一语错流传，碍塞平人万万千。  
百杂碎时须跳出，莫教坐在法身边。  

释绍昙　送僧参太白痴绝和尚并石溪和尚挂牌  
前宝公兮后宝公，分身说法在玲珑。  
参寻不用论宾主，十二面门元一同。  

释绍昙　送僧归岳麓印传灯  
袖舞秋风尾瘦藤，南归岳麓看传灯。  
先寻古殿经行处，唤醒当年吃攧僧。  

释绍昙　送剡源讲师住华亭延庆  
三周讲得坠开花，法眼无瑕却有瑕。  
切莫朱泾访船子，一桡摵碎泼生涯。  

释绍昙　送舜侍者见万寿退耕和尚  
湖山深处侍巾瓶，错认频呼小玉声。  
急掩耳待寻活路，司南车在阖闾城。  

释绍昙　送悟侍者参育王偃溪和尚  
茂阴深处击寒冰，洗得娘生两耳清。  
塞断不听呼小玉，顺风来听偃溪声。  

释绍昙　送悟侍者归天台葬父  
不学那吒拆肉还，小沙弥有恶机关。  
一拳{上祝下土}杀深埋了，倒卓天台作寿山。  

释绍昙　送雪窦圆兄归疏山  
锦镜浓妆蜀样花，没尘无处惹尘埃。  
好归说与曹家女，已是当堂打破来。  

释绍昙　送佑兄之仰山  
仰山活业苦无多，畲片荒田种粟箩。  
去与一锄翻到底，听渠叉手道如何。  

释绍昙　送悦兄归篆江省母  
万叠稼阴衬落花，一江流水篆纹斜。  
娘生面目无遮护，见得分明始到家。  

释绍昙　送云卧接待庵主  
云卧遗风仰正传，接人全在钁头边。  
临机不用闲忉怛，自有春山蕨竖拳。  

释绍昙　送载上人往天童更依  
教眼年深似拍盲，金篦刮了膜重生。  
说天童有翳晴药，妙手轻轻点即明。  

释绍昙　颂古五十五首  
古洞桃花发嫩枝，施朱施粉两相宜。  
要渠成结千年实，多谢春风著意吹。  

释绍昙　颂古五十五首  
田库翁翁两鬓霜，苦贫浊酒弄觥觞。  
儿孙步步相随逐，扶得归家又发狂。  

释绍昙　颂古五十五首  
收拾成都卖卜家，君平术肆独宏开。  
闹中人献支机石，掀倒卦盘归去来。  

释绍昙　颂古五十五首  
一块郴州铁，浑仑擘不开。  
轮车槌击著，雪刃暗飞来。  

释绍昙　颂古五十五首  
势罢奴欺主，年衰鬼弄人。  
南泉招致得，冷泪湿衣巾。  

释绍昙　颂古五十五首  
落赖儿郎自小愚，为贪花酒废诗书。  
当时早得严师训，破坏箕裘未到渠。  

释绍昙　颂古五十五首  
美如西子离金阙，娇似杨妃倚玉楼。  
犹把琵琶半遮面，不令人见转风流。  

释绍昙　颂古五十五首  
拂苔高卧白云根，梦绕春风锦绣园。  
蓦听采樵歌一贡，醒来月挂客愁村。  

释绍昙　颂古五十五首  
碧绿青红百样花，尽从春色巧安排。  
不知春色端倪处，平地危分万仞崖。  

释绍昙　颂古五十五首  
黄金肌骨铁心肠，晓出重城眩巧妆。  
赚入涅槃门路去，连天荒草看人忙。  

释绍昙　颂古五十五首  
拟学鹏抟九万风，谁知折翅鸟窠中。  
至今秦望出前雨，血泪千林花泪红。  

释绍昙　颂古五十五首  
苦恋京华一肯归，行装须待送穷时。  
茆舡寂寞烟汀月，别后何人更有诗。  

释绍昙　颂古五十五首  
仙翁还旆武陵家，仙女欢迎步彩霞。  
贫弄玉箫频劝酒，不如凋尽碧桃花。  

释绍昙　颂古五十五首  
南阳家法是人知，刚被丹霞教坏伊。  
致使亲生龙凤子，一时翻作鼠黏儿。  

释绍昙　颂古五十五首  
送目群飞野鸭边，不胜情事与谁论。  
轻轻扭定娘生鼻，海月山云亦断魂。  

释绍昙　颂古五十五首  
脱体无依是病由，直须大死一回休。  
西江吸尽无涓滴，便解人前不识羞。  

释绍昙　颂古五十五首  
闪电光中夺信旗，怒雷一击丧全机。  
从兹独据雄峰顶，佛祖低头听指挥。  

释绍昙　颂古五十五首  
鼻孔亲遭扭捏来，乞儿得食向人夸。  
雄峰独坐称奇特，断绠何曾是活蛇。  

释绍昙　颂古五十五首  
破镜生儿借似金，晨昏不敢离烟林。  
羽毛长就飞求食，聚口纷争吃母心。  

释绍昙　颂古五十五首  
学得陶朱小术些，当场撮弄数般花。  
虽然过得常人眼，到底难瞒是作家。  

释绍昙　颂古五十五首  
云鬓慵梳劣性多，逢人专要逞偻{左忄右罗}。  
门前落节归夸后，不柰斧斧咬齿何。  

释绍昙　颂古五十五首  
飞骑将军入虏庭，兵机炼得十分精。  
谁知败绩缘欺敌，致使凌烟易姓名。  

释绍昙　颂古五十五首  
南国江山入战图，生灵何处问渔樵。  
凭君休说封侯事，一将功成万骨枯。  

释绍昙　颂古五十五首  
柳挂金丝莺织晓，花铺翠锦蝶眠春。  
见成一幅新图画，不待王维手眼亲。  

释绍昙　颂古五十五首  
胡饼朝朝供一僧，知他结了几生冤。  
甜瓜换得胡卢种，才出头来便灭门。  

释绍昙　颂古五十五首  
赤穷王老卖浑身，贱似黄金贵似尘。  
不费分文收买得，一程送与采樵人。  

释绍昙　颂古五十五首  
太平时节岁丰登，旅不赍粮永不扃。  
官路无人夜无月，唱歌归去月三更。  

释绍昙　颂古五十五首  
村落谁家丑女儿，家将苕萬画蛾眉。  
蓬人掩鼻嫌腥秽，鸦臭当风自不知。  

释绍昙　颂古五十五首  
白发宫娃不解愁，满头犹自插花枝。  
曾缘玉儿君王灶，准拟人看似旧时。  

释绍昙　颂古五十五首  
霜拂金鞍玉坠腰，鸡声催入紫宸朝。  
何如云壑饱清梦，残月半窗松影摇。  

释绍昙　颂古五十五首  
浊酒松醪吃两钟，醉拖长袖舞春风。  
天崩地裂谁能管，几见落花堆乱红。  

释绍昙　颂古五十五首  
吃粥吃饭过，听风听雨眠。  
风光俱买尽，不费一文钱。  

释绍昙　颂古五十五首  
十字街头铺席开，牛溲马勃尽收来。  
等闲落在名医手，贵贱无非是药材。  

释绍昙　颂古五十五首  
八面玲珑逗月寒，要寻形影十分难。  
无端平地生层级，湘北潭南作样看。  

释绍昙　颂古五十五首  
颺下山藤设意深，嗅乌喙药祸沾身。  
脚跟未断红丝线，智鉴难逃明眼人。  

释绍昙　颂古五十五首  
爝火初经一线开，宝盘终日自萦回。  
也知物理关人事，历尽崎岖心始灰。  

释绍昙　颂古五十五首  
荒废人家命蹇迍，行年在坎鬼临身。  
烧钱远送他方去，转祸来为五福神。  

释绍昙　颂古五十五首  
幼小勤书懒出门，春风花柳自村村。  
芳心不被笙歌引，时把唐虞子细论。  

释绍昙　颂古五十五首  
剪酥蹙锦上林花，晓怯春寒不放开。  
蓦听一声挝羯鼓，檀心远送异香来。  

释绍昙　颂古五十五首  
白发将军坐碧油，教婴儿打百花扑。  
被人驰马拿将去，犹把兵书说未休。  

释绍昙　颂古五十五首  
飞骑将军入虏庭，钥旗未动死生分。  
战酣驰入中军寨，且听元戎议赏勋。  

释绍昙　颂古五十五首  
笼养翎毛不记名，春来巧弄百般声。  
临风放出丹山凤，多谢箫韶奏九成。  

释绍昙　颂古五十五首  
霜风括地扫枯莇，谁觉东君令已回。  
唯有岭梅曾漏洩，一枝先向雪中开。  

释绍昙　颂古五十五首  
绿萝窗底枕肱时，梦绕华胥客路迷。  
听得烟村一声笛，醒来元是住居西。  

释绍昙　颂古五十五首  
九十芳春日，游蜂竟采花。  
花归蜜房尽，残叶落谁家。  

释绍昙　颂古五十五首  
道冠儒履佛袈裟，弄鬼精魂却有些。  
多谢宝公勤照拂，双檮枯尽再生花。  

释绍昙　颂古五十五首  
柏板门槌伎俩穷，人前偏要辱宗风。  
驴鸣狗吠成狼籍，瞒得梁王屈宝公。  

释绍昙　颂古五十五首  
十年不作觚棱梦，一旦来从帝苑游。  
召对金鸾酬一问，布衣脱下便封侯。  

释绍昙　颂古五十五首  
春有百花秋有月，夏有凉风冬有雪。  
莫将闲事挂心头，便是人间好时节。  

释绍昙　颂古五十五首  
竺乾遫得屠龙技，袖隐神锋入海南。  
弄巧不消人一笑，九年面壁好羞惭。  

释绍昙　颂古五十五首  
平白将身入草窠，折娘生臂冻驴腰。  
一年一度嵩山雪，雪有消归恨不消。  

释绍昙　颂古五十五首  
通身红烂业非轻，血染千山草木腥。  
一阵西风卷黄叶，月华如水满空庭。  

释绍昙　颂古五十五首  
幽赏春华到画桥，金丝拖柳锦翻桃。  
临风不识东皇意，却听流莺舌弄娇。  

释绍昙　颂古五十五首  
身后身前不丈夫，钁头边事想含糊。  
不知费几苍松机，换得渠侬破钵盂。  

释绍昙　颂古五十五首  
不依本分去担柴，负石黄梅验作家。  
半夜三更设分晓，和糠舂出古菱花。  

释绍昙　太虚  
廓然寥豁绝边垠，一点云生翳眼尘。  
真达不疑融万象，更须知有路翻身。  

释绍昙　坦老求题真歇宏智竹庵同游雁山酬唱真迹轴后  
天生三个老冤魔，狭路相逢没柰何，  
□把肚肠搂抉看，曲於四十九盘多。  

释绍昙　题拗韁牛  
陇树冥冥日向西，苦贫芳草不知归。  
牧童尽力拽得转，在在暝烟深翠微。  

释绍昙　题放山堂  
一击　￠关八字开，石头机路滑如苔。  
危分险布知多少，排闼从渠辊入来。  

释绍昙　题佛迹岩  
一度拚身透险崖，石头机路骨如苔。  
脚跟点地不点地，立处何曾踏实来。  

释绍昙　题荷衣沼  
绿荷亲制蔽穷身，池面香风噀古今。  
百万军藏藉丝孔，岂知绵密度金针。  

释绍昙　题兰蕙  
色淡而清，节香而贞。  
隐德不耀，咀华含英。  
君子同其芳洁，写真不堕丹青。  
宜乎孕潇湘幽楚之灵。  

释绍昙　题兰蕙  
一茎四花，挺然拔萃。  
其臭如兰，其标如芷檀啄簇烟而不繁，  
劲节疾风而不倚。是以昂山有山林轩昂之志。  

释绍昙　题老融群牛图  
三三五五戏平芜，踏裂春风百草枯。  
莫写沩山僧某甲，恐人悟作祖师图。  

释绍昙　题老融猿  
危坐禅枝冷，机含毒果深。  
直饶扪摸著，未必死偷心。  

释绍昙　题披云亭  
大地黑漫漫，日月久韬□。  
山藤聊一挥，神与境相会。  
八纮净无尘，万象镜中翳。  
天外出头看，笑擘阑干碎。  

释绍昙　题秋堂四兰  
灵均侈山林之乐，薄笼绡裦，  
幽放檀心。妖舞春风身醉香，  
力难扶也。  

释绍昙　题秋堂四兰  
指玉弹晓，喙檀噀春。  
倏尔生妬，阴飚不仁。  

释绍昙　题秋堂四兰  
久居深林幽寂中，虽隐德不耀。  
遇春阳姁妪，笑弹玉指，  
十倍精神。  

释绍昙　题秋堂四兰  
湘英整佩，楚衣告纫。  
羲黄荐馥，采采疑真。  

释绍昙　题秋堂四兰  
纷披佩玉，仆委苔痕。  
檐花写恨，难拈楚魂。  

释绍昙　题秋堂四兰  
娥英吊舜於九疑，泣泪如雨。  
佩玉零乱，半委尘泥。  

释绍昙　题秋堂四兰  
幽石封白，深要掩芳。  
隐德不耀，何矜色香。  

释绍昙　题秋堂四兰  
大雪申威，万木摧拉，  
独能擢芳於凝泎中，虽百折不委。  
非素有所养，宁不为外侮凭凌者欤。  

释绍昙　题四兰  
深藏岩谷里，初不要人知。  
苦是午难掩，春风得意吹。  

释绍昙　题四兰  
喜晴弹玉指，林下见幽人。  
楚楚湘灵样，肌肤不染尘。  

释绍昙　题四兰  
佩玉半零乱，繄谁吊楚英。  
醉香魂未返，愁听打蓬声。  

释绍昙　题四兰  
一再荒林雪，全身掩薜萝。  
直饶埋没得，争柰鼻头何。  

释绍昙　题许由弃瓢图  
视尧天下一瓢轻，厌听风梢历历声。  
颺下不须频顾恋，始母存取隐沦名。  

释绍昙　题圆泽图  
月下骑寒犊，三生事细论。  
已遭人点检，休弄鬼精魂。  

释绍昙　题直夫牛图  
三三五五戏平芜，踏裂春风百草枯。  
莫写沩山僧某甲，恐人误作祖师图。  

释绍昙　题坐禅蝦蟆  
一从识得性分明，懒作春池鼓吹声。  
闲把六门深锁断，白莲香散水风清。  

释绍昙　天台三圣图赞  
人无害虎心，虎无作人意。  
彼此不关防，何妨打觉睡。  

释绍昙　天台三隐赞  
门钩弗解开扃，苕箒不能扫地。  
解说杜撰文书，背后有人切齿。  

释绍昙　天童德大师火后妆五百罗汉画五十三参建净发库砌松行求纪其实二偈  
南询五十三知识，辊入天台五百牛。  
总被东山涂污了，驴腮马颔得人羞。  

释绍昙　天童德大师火后妆五百罗汉画五十三参建净发库砌松行求纪其实二偈  
剃得头光快活生，万松影里唱歌行。  
脚头脚底通霄路，平处孤危险处平。  

释绍昙　天童送深兄归湖州  
采樵深入万松关，踏破类云几朵山。  
担折蓦知柴束重，掉头归唱月弯弯。  

释绍昙　挑荠  
小奚挑荠携篮去，寻遍颓垣与荒圃。  
根染微黄怯晓霜，叶铺嫩绿滋春雨。  
沙瓶鸣井{奭右斗}寒泉，  
膏泥濯尽夸芳鲜。松风飋飋沸茶鼎，  
晴窗唤醒幽人眠。细嚼甘香凝齿颊，  
味与首阳薇不别。茆舍清贫东未涯，  
搜吟况有梅梢月。五陵玉筹耽膏腴，  
岂知菜味天渊殊。茶罢筇枝发清兴，  
山后山前行一转。  

释绍昙　铁钉  
恶钳鎚下翻身去，个个当阳要出尖。  
钉得虚空无缝罅，有完全有不完全。  

释绍昙　听叫居亲求语  
幼把儒冠颺壁根，朼来巾侍乳峰僧。  
吟诗清苦规寒子，舂确辛勤慕老能。  
锦镜闲看花琐碎，瀑崖戏击玉棱层。  
惜分阴语宜鞭策，望汝来挑暗室灯。  

释绍昙　听乌槛角有感送衍上人归乡  
黄牛背上乌槛角，声声吹作村田乐。  
低入重渊高入云，拟别宫商都是错。  
断烟明灭枯岗西，这呜咿唤那呜咿。  
天地豁空群动息，野花惊秀不萌枝。  
古今酬知何有限，记得完全忘一半。  
木人巧弄没弦琴，石女细呈毡伯板。  
年来节奏总输君，听彻无声自返闻。  
一曲还乡人错听，聚头唤作梅花引。  

释绍昙　团栾说无上话图赞  
夙世冤憎，聚头合脑。  
面面相看，说个甚麽。  

释绍昙　团垸俞大夫  
贯凤团花巧施设，黑漫漫地转希奇。  
做教底板坚宾著，自有傍人彩画伊。  

释绍昙　瓦  
脚尖踢出烂泥团，妙在陶轮转处看。  
盖覆虚空无渗漏，从教头上黑漫漫。  

释绍昙　挽王知县  
东晋风流继令名，家传真本换鹅经。  
廉勤自得官中趣，贫节亲书座右铭。  
民感庥仁忘赴壑，子明诗礼为趋庭。  
疾风谁料摧梁木，猿鹤悲鸣不忍听。  

释绍昙　挽颜伯涯制斡  
握手论盟二十年，瘦筇曾约上危巅。  
雪崖未遂同观瀑，玉沼何期促孕莲。  
桐叶成阴愁引月，菊花无酒冷含烟。  
细看新补东林传，十八贤中又一贤。  

释绍昙　王庵和刘府教  
鹿眠芳草印春庭，月挂萝窗晓半扃。  
白发老僧偏爱客，忍寒同看换鹅经。  

释绍昙　王鞔鼓  
鼓两片皮谩自己，一回拈出一回新。  
揭天声响疑涂毒，自有临风侧耳人。  

释绍昙　危峰  
石头机路难栖泊，险布还同万仞崖。  
到顶方知天下小，草鞋跟断更须挨。  

释绍昙　煨芋  
山房不识春风面，地炉宿火煨红软。  
寒涕垂颐午梦醒，饥肠殷殷晴雷转。  
霜猿剥啄启岩扉，漏泄天香入翠微。  
雾幕烟笼收不得，等闲色引白云归。  
破藤床上生涯足，和土和灰擘柔玉。  
放憨一饱万缘空，口唱山歌手扪腹。  
可中真味与谁论，脯麟脍凤徒腥羶。  
向使懒残知有此，肯把虚名眩天子。  

释绍昙　煨芋  
粪火香凝午梦初，烂煨黄独替春蔬。  
山童急把柴门掩，只恐闲云引诏书。  

释绍昙　为昌州月上人赞布袋  
拄杖不能倚靠，稳跨布袋打坐。  
莫怪喷嚏不成，鼻孔元来无窍。  

释绍昙　为丘桂岩司门题和靖雪后看梅图  
破晓湖山入画时，短蓬摇雪傍疏篱。  
一心只在梅花上，冻损吟身也不知。  

释绍昙　为圣俞颂橘岩  
洞庭秋晚半青黄，须待霜林熟自香。  
不向悬崖亲撒手，认皮作炎错承当。  

释绍昙　为叔向题坐禅蝦蟆  
一从识得性分明，懒作春池鼓吹声。  
闲把六根门锁断，白莲香散水风清。  

释绍昙　为惟翁题非画图  
误入蓬壶影里游，谕盟白鸟下沧洲。  
吞波岛屿鳌身黑，映日楼台蜃气浮。  
门逆潮开喧海市，纲沿堤晒簇渔舟。  
晦明晴雨时时别，难把王维腕力收。  

释绍昙　为行可维那题子陵钓鱼  
七里滩头古木阴，眼空寰海老垂纶。  
无端钓得刘文叔，却把羊裘污欲尘。  

释绍昙　为友题水禽  
淅淅西风肃杀时，枯荷余得折残枝。  
疾风凌风多翻覆，只处姑姑立处危。  

释绍昙　为友于题水禽  
衰草汀烟寂寞秋，忍寒孤立懒盟鸥。  
江湖风味髒髒恶，得缩头时且缩头。  

释绍昙　为元首座纸灯船  
轻轻点著发光寒，这里停桡舞棹难。  
明暗路岐都照破，放行初不犯波澜。  

释绍昙　为圆雪岸题侍月  
终日忙忙继月明，要看杜撰八阳经。  
直饶读到流通分，未必芭蕉著耳听。  

释绍昙　为缘积压客求赞  
不假闻思修，巨陃圆通路。  
更拟问如何，数珠木槌子。  

释绍昙　为月上人颂秋潭  
白蘯香细桂华清，彻底无痕漾水晶。  
刚被寒山心点污，至今照影欠分明。  

释绍昙　为张良臣知府题梅图  
一篷春雪泛西湖，不觉和身入画图。  
千古暗香疏影在，谁云骨冷不容呼。  

释绍昙　为周上人赞观音  
小白山头花弄影，潮音洞口浪翻空。  
圆通门启无人入，闲把轮珠立晓风。  

释绍昙　维石  
一路机先滑似苔，葛藤窠里出头来。  
等闲击著火星迸，堆得大唐人眼开。  

释绍昙　闻竺寺迎号服因成口号  
丝客纷纷鼓乱挝，两山迎接赐衣来。  
白云恐污山翁耳，重锁此门不放开。  

释绍昙　闻竺寺迎号服因成口号  
祖庭秋晚日增悲，见得芙蓉便展眉。  
不与狂花争琐细，淄川缘有拒霜枝。  

释绍昙　无庵  
销铄玄微万境空，衔花百鸟谩寻踪。  
莫教顽坐精灵窟，门锁乱云千万里。  

释绍昙　无见  
色尘锁尽眼头空，著得须弥山万重。  
不似灵云存鉴觉，被桃花换主人翁。  

释绍昙　无尽  
老胡移种觉园花，五叶联芒次第来。  
恼乱春风没休日，一枝开了一枝开。  

释绍昙　无闻  
缺齿胡僧戏剧多，打虚空鼓唱巴歌。  
山河大地连声笑，争奈聋人耳朶何。  

释绍昙　兀庵  
身同枯木倚寒岩，铄尽玄微没许般。  
只麽守些獃怛怛，从教壁倒与篱丹。  

释绍昙　西窗  
格样亲传鼻祖家，短檐时见夕阳斜。  
看渠巨辟通方眼，牛过依然露尾巴。  

释绍昙　西山净土庵奉寄具足孤松老师  
闻道虚空曾解讲，信疑往决西山亮。  
烟雨溟蒙藓石温，六藏影迹难寻访。  
小径披榛扣竹扉，道人一见掀眉。  
布衲横肩瘦如削，口持密语没停时。  
云檐扫榻延居夏，白莲香散东林社。  
涧水松风说苦空，不资中有生清泰。  
殷勤寄问老孤松，具足门中有正宗，  
灼然嫌佛不肯做，观栖不在梧桐树。  

释绍昙　贤首灯侍者求无尽  
灿发心灯耿夜台，一花开了一花开。  
普光明殿重重见，端的传从七佛来。  

释绍昙　蚬子和尚赞  
除了捞波一窖无，逢人谩说走江湖。  
蝦针取你性捞摝，不到得拿龙颔珠。  

释绍昙　现上人字空甫求语  
二址玄门尽扫除，太虚寥豁月轮孤。  
翻身直透威音外，著得狂花翳眼无。  

释绍昙　小师写真请赞  
眉似箒粗，面如漆墨。  
人道慈悲，谁知恶毒。  
蒿篱关猛虎，宽处有威。  
笔管养苍龙，直中藏曲。  
喜臧仓沮，不遇鲁侯。  
忍伯夷饥，不食周粟。  

释绍昙　写华严求偈  
衲僧用处得能乖，肯向龙宫鼻嗅来。  
黑墨浓磨涂白纸，重重无尽杂花开。  

释绍昙　谢三郎赞  
雨笠烟蓑体露风，只传渔业当心宗。  
当时过得飞猿岭，不到通身是烂脓。  

释绍昙　兴化寺  
门照双池镜样明，东西廓喝寂无声。  
紫罗帐里机玄密，虽有珍珠撒未成。  

释绍昙　惺惺石  
主人翁已强安名，何待区区唤一声。  
坐得石头穿透底，依然打个不惺惺。  

释绍昙　行者智猷求偈之天童  
太白峰前古镜台，没尘埃却惹尘埃。  
担头颺下烂柴橛，忆佤当堂打破来。  

释绍昙　休征  
击碎轩辕镜，焚烧黄石书。  
瘦筇春力健，带月访樵渔。  

释绍昙　虚叟  
千圣机尘一洗清，心渊绝滓自灵明。  
白头谩说无功用，种得空花结果成。  

释绍昙　玄峰  
极尽幽微裂万差，天然鸟道绝安排。  
欲穷顶{左宁右页}翻身句，妙密中防险崖。  

释绍昙　漩翁  
和泥合水几经春，只贵随流转得身。  
白浪堆头深掘窖，老来偏解活埋人。  

释绍昙　雪矶  
方戴归来就系舟，冻云凝锁玉花浮。  
渔蓑钓罢寻盟去，近岩不知飞白鸥。  

释绍昙　雪牛  
堕在虚凝一色边，完全头角不完全。  
溪东西岸难收放，纯白何妨露地眠。  

释绍昙　雪崖  
壁立千寻度玉风，绝扪摩处有行踪。  
草鞋踏出毗卢印，见得分明隔万里。  

释绍昙　雪崖  
空花翳眼没根茎，平白谁知太险生。  
穷一色边须撒手，且无玄路与人行。  

释绍昙　延庆化禅观地平  
屏息诸缘入定时，脚跟下事烂如泥。  
睦州片板轻担出，禅病蠲除不用医。  

释绍昙　严阳南泉泉大道船子赞  
未透赵州关，看牛事转繁。  
死蛇弄不活，只好踏船翻。  

释绍昙　言法华赞  
心迷几被法华转，狂发罗斋走帝宫。  
对圣十三呼不正，无端咄咄强书空。  

释绍昙　一翁  
独立坤维老作家，心无二用裂千差。  
自从行道威音外，见著拈樁几度花。  

释绍昙　依愚谷韵悼无已  
中金蚕毒好埋冤，家丑难将岁月论。  
冷地思量吃亏处，咬牙不觉把龈吞。  

释绍昙　依愚谷韵悼无已  
雪真珠布满阶庭，急把杨岐破屋撑。  
死伎穷时机路活，倒骑驴子弄蹄行。  

释绍昙　依愚谷韵悼无已  
末后苏州作断□，手头活弄死蛇条。  
暗遭一口通身烂，累合城人噘几朝。  

释绍昙　刈茆  
百草头边活路通，险崖机透几千重。  
长长短短删除了，收放全归掌握中。  

释绍昙　因事书座右  
促膝寒窗淡话时，告休说是与论非。  
须知世路风波恶，百匝各重设祸机。  

释绍昙　隐山  
触战蛮征一扫空，和云占断最高峰。  
单提破钁头边事，佛祖当机不见踪。  

释绍昙　隐秀  
触战蛮征总不知，乐羲皇世遁嘉肥。  
馨香静掩芝兰室，文采深藏锦绣机。  
伴野僧眠嵩少石，汲蒙泉煮首阳薇。  
箪瓢饫味□贫趣，争得红尘染著衣。  

释绍昙　涌泉阁  
肆无碍辩若悬河，尺水能兴万丈波。  
平地无端立层级，登高人少逐流多。  

释绍昙　涌溪  
平地忽翻千尺浪，吞空沃日势滔滔。  
截流机峻无人荐，谩说茶陵踏断桥。  

释绍昙　游九峰  
攀石扪萝入杳冥，凌虚潜觉胆魂惊。  
险崖撷瀑瑶花碎，枯叶翻霜锦树荣。  
汲水僧归龙洞去，采薇人踏虎踪行。  
风流二老遗音在，度曲松涛万壑清。  
双磵奔流战玉龙，浮屠云锁翠千重。  
只将一疏传天下，大觉驴年识九峰。  

释绍昙　又省师  
遫诸方恶毒些，归寻刻骨旧冤家。  
深深掘窖都埋了，翻铁成皮谁识爷。  

释绍昙　鱼妇观音赞  
不归小白花岩住，越样梳妆诳世人。  
无底篮虽提得活，禹门未必解翻身。  

释绍昙　渔篮妇赞  
短裳褰起露珠珍，云鬓慵梳惑乱人。  
弄得篮中鱼再活，禹门未必解翻身。  

释绍昙　愚翁  
聪明点尽若盲聋，没变通时有变通。  
漏得黄梅无底钵，笑开老眼醉春风。  

释绍昙　郁已主赞  
落魄茶陵少见闻，进竿头步与谁言。  
明珠打得驴腰折，不信阇梨个样村。  

释绍昙　元晖山水图  
簇簇烟林挂酒帘，山藏古寺寂无僧。  
瘦筇便欲幽寻去，隔岸小舟呼不应。  

释绍昙　元叟  
搆得先天那一机，脸中字脚没星儿。  
直从千圣头边坐，不许儿孙取次知。  

释绍昙　缘侍者之浙右  
一本潼川花瑞菜，全蜀知名谁不爱。  
夜雨丛凝色染蓝，春风花噀香如麝。  
不知何处得灵根，栽遍牛头山后前。  
古佛低头看不厌，声闻鼻孔衩渠穿。  
上人携种游江浙，味与首阳薇不别。  
伏虎岩前清客尝，老饕嚼断娘生舌。  
余香分饷老芝峰，彷佛家园小摘同。  
此去零星休卖弄，珍藏大作苏陀供。  

释绍昙　缘兄求住不得乞语  
磬峰小小陷人坑，始道平夷又险生。  
不是不容轻插脚，要伊别讨路头行。  

释绍昙　月磵  
即虚明处发灵源，坐在沉沉湛湛边。  
勇退截流机路活，揭翻光影未生前。  

释绍昙　月翁  
午夜光浮玉兔胎，行空无迹镜奁开。  
老僧不在明白里，向未生前相见来。  

释绍昙　月岩  
平如镜面险如崖，光境俱忘裂万差。  
这里无伊蹲坐处，空生徒自惹天花。  

释绍昙　云溪  
一从锁断清波路，密影重重布画桥。  
著脚不知深浅处，定应攧折瞎驴腰。  

释绍昙　赞出山相  
六年冻得瘦竛竮，走出山来眼未醒。  
白折金轮翻不转，谩言半夜见明星。  

释绍昙　赞国清灵叟和尚真入北□祖师会  
貌古神清，气融性漫。  
用无准麻皮头，瞎临济正法眼。  
瘞焦山鹤，不假蓬尘。  
缚丰干虎，只消钱贯。  
八怪七乔，十马九乱。  
趁入群牛队里行，一度一度教人看。  

释绍昙　赞华长老真  
华胄兮天随故家，清名兮应庵再来。  
穷教兮佛陇精华，逃禅兮苏州思獃。  
爱梅兮冰雪襟怀，结茅兮泉石亭台。  
搜吟兮西湖巧裁，好客兮东合大开。  
乐归隐兮百鸟衔花，尸净土兮九莲夺胎。  
瞻遗像兮瑶林琼树之葩，挺孙枝兮雕梁画栋之材。  

释绍昙　赞延庆谦山主寿像  
谦德有光，慈心摄物。  
等冤亲不与较量，混尘俗初无间隔。  
熙熙外气融冰谷之春，汪汪乎胸吞云梦之泽。  
乐羲皇世，含饴弄孙。  
下陈蕃榻，倒屐迎客。  
眼睛头烨烨光明幢，脚跟下尘尘清泰国。  
卜雘陋巷，慕孔圣人获麟作传之风规。  
摵碎明珠，有郁山主骑驴过桥之标格。  
诚所谓入廛垂手，我自调心。  
继百世凛然，见古道之颜色。  

释绍昙　赠净书状  
不学寒山落韵诗，翻身来透祖师机。  
碓头舂出非台镜，错受黄梅半夜衣。  

释绍昙　丈亭道者干缘求颂  
破钁头边用得亲，入廛不拨万机尘。  
牢关劄断三江口，要被随波逐浪人。  

释绍昙　赵州问牛迹圆泽扣角政黄牛平田婆赞  
这畜从来恶迹多，角尖头也解狂歌。  
桥边白鹭擎拳听，急杀耕田臭老婆。  

释绍昙　照知客求无碍  
捉得蓬蒿箭一枝，等闲射透五须弥。  
千重百匝机先路，破的初无抵滞时。  

释绍昙　政黄牛赞  
一生孤苦窃诗名，沉醉风两眼青。  
黄犊不曾知稼穡，引渠吟得瘦竛竮。  

释绍昙　智者大师迁葬图赞  
当年杜撰讲天台，活被平人掘窖埋。  
若是黄金铸灵骨，臭尸不到鬼扛抬。  

释绍昙　冢间  
湖山倒影水吞空，鸥鹭忘机万境融。  
不用深深埋暗箭，活人全在死人中。  

释绍昙　周上人求语  
忆昔周当仁，手握金刚杵。  
愤气向南方，誓灭诸魔子。  
老婆蓦劄点三心，走入龙潭恨转深。  
扫荡家私无一窖，胡挥白棒到平人。  
牧閒冷坐思高躅，断弦争得鸾胶续。  
扣门听得简州人，倒屐相迎几折足。  
略寒温头号来端，叉手丁宁见觅指南。  
未举纸灯明说了，隔窗春鸟语绵蛮。  

释绍昙　猪头和尚赞  
手把猪头不自噇，面前背后鬼分趎。  
重重败阙无人识，赢得涂糊老定光。  

释绍昙　竹窗  
密叶节金点碧沙，月和梅影冷移来。  
香岩瓦砾徒抛掷，门锁重阴击不开。  

释绍昙　竹房  
三茎曲与两茎斜，径直门风八字开。  
拟向翠微寻路入，知他赚却几人来。  

释绍昙　竹云  
春锦千绷玉万竿，岚光翠裛渭川寒。  
油然已作从龙势，只恐仙陂化蛰难。  

释绍悟　举赵州访二庵主公案颂  
一重山尽一重山，坐断孤峰子细看。  
雾卷云收山岳静，楚天空阔一轮寒。  

释绍瑶　澹山岩  
使君得佳句，简存如猗那。  
着之岩石中，千古不可磨。  

释深　偈颂六首  
风萧萧，叶飘飘。  
云片片，水茫茫。  
江干独立向谁说，天外飞鸿三两行。  

释深　偈颂六首  
龙生龙，凤生凤，  
老鼠养儿缘屋栋。达磨大师不会禅，  
历魏游梁乾打开。  

释深　偈颂六首  
桃符休钉，艾人莫缚。  
太虚无云，本自寥廓。  
大家拊掌归去休，拟议思量错错错。  

释深　偈颂六首  
维摩默然，普贤广说。  
历代圣贤，互呈丑拙。  
君不见落花三月子规啼，一声声是一滴血。  

释深　偈颂六首  
一九二九，相逢不出手。  
三九二十七，篱头吹觱篥。  
翻忆小释迦，双手抱屈膝。  
知不知，实不实，  
摩诃般若波罗蜜。  

释深　偈颂六首  
东村王老夜烧钱，百万雄兵带甲眠。  
四塞八蛮皆镇静，大家拊掌贺尧年。  

释深　颂古八首  
庞眉策起貌棱层，见佛元来却不曾。  
南岳天台相撞著，被人唤作捉秦侩。  

释深　颂古八首  
庞公倒地，灵照扶起。  
至今几百年，清风犹未已。  
犹未已，东海鲤鱼千尺嘴。  

释深　颂古八首  
大家在里许，南山焦尾虎。  
牙爪利如锋，日轮正当午。  

释深　颂古八首  
一人背手抽金镞，一人反身控角弓。  
南北东西竞头看，果然一雁落寒空。  

释深　颂古八首  
狗子无佛性，劝君不用举。  
欲透万重关，须是千钧弩。  

释深　颂古八首  
行喝也打，礼拜也打。  
临济大师，可知礼也。  

释深　颂古八首  
昨夜三更转向西，明眼宗师为指迷。  
若於话下寻端的，未免泥中又洗泥。  

释深　颂古八首  
不点自和，不拨自转。  
伎俩天然，机轮如箭。  
如今分付当行家，百岁光阴已不多。  
若能直下猛提取，天上人间争奈何。  

释胜　偈二首  
即心即佛几人知，立雪齐腰只得皮。  
四海浪平龙玩宝，尽他蝼蚁撼须弥。  

释胜　偈二首  
护生须是杀，杀尽始安居。  
会得个中意，分明在半途。  

释胜　颂古二十四首  
摩天鸩鸟九头毒，护世那吒八臂长。  
水自竹边流出冷，风从花里过来香。  

释胜　颂古二十四首  
心佛物兮俱不是，坐断舌头除药忌。  
横拈倒用总由他，活捉魔群穿却鼻。  

释胜　颂古二十四首  
南泉王老太无端，却逐盐官作乐官。  
西祖令严行禁止，免他禅会错欣欢。  

释胜　颂古二十四首  
师子窟中师子儿，逸群游玩海珠玑。  
沩山呼索浑无窍，有理难伸穿得奇。  

释胜　颂古二十四首  
无业何太切，白云何太孤。  
胡须将谓赤，更有赤须胡。  

释胜　颂古二十四首  
就身打劫壮吾曹，唤得贤侯智眼高，  
忿色不知何处去，珠回玉转透云袍。  

释胜　颂古二十四首  
陆亘回珠转玉，南泉换斗移星。  
花阴满地日午，梦觉流莺一声。  

释胜　颂古二十四首  
行者失却眼，南泉破却锅。  
满堂僧不厌，一个俗人多。  

释胜　颂古二十四首  
披蓑侧笠千峰上，引水浇蔬五老前。  
中有瓜田难纳履，睦州倒退在傍边。  

释胜　颂古二十四首  
问端如箭透垣墙，赖值灵云手段长。  
骏马蹇驴皆控勒，鞭教战胜出沙场。  

释胜　颂古二十四首  
太孤太赊日杲杲，璞玉浑金恶种草。  
无负平生雪此冤，不如一阵香风扫。  

释胜　颂古二十四首  
握七星刀寻作者，倒司农印对冤雠。  
当阳一句分宾主，九曲黄河水逆流。  

释胜　颂古二十四首  
剜心剖腹继传灯，鬼面神头打葛藤。  
杰出诸方无等匹，也知只是赴斋僧。  

释胜　颂古二十四首  
驱耕夫牛照即用，夺饥人食用即照。  
不得同参把手行，安知袖里有穿窍。  

释胜　颂古二十四首  
佛法无情报尔曹，忽生忽杀在吹毛。  
若教韩信得妙诀，自是深明防汉高。  

释胜　颂古二十四首  
一个铁额铜头，一人三头六臂。  
二俱借人鼻孔，却与洞山出气。  

释胜　颂古二十四首  
有喝端如探竿草，无师血脉通红线。  
当阳不识李将军，徒学穿杨一枝箭。  

释胜　颂古二十四首  
鸡作苍鹰拏鳖鼻，鸭为金翅作狞龙。  
空王以此垂洪范，锦上铺花知几重。  

释胜　颂古二十四首  
展事无回互，投机通一线。  
洞山无眼筋，入地狱如箭。  

释胜　颂古二十四首  
猫全食血功，虎备起尸杀。  
无奈阿舅何，不传上树诀。  

释胜　颂古二十四首  
开口便见胆，工夫傲东鲁。  
昔於豆子山，也解打瓦鼓。  

释胜　颂古二十四首  
铁馅价难穷，谁知屈味浓。  
法幢光祖域，正董在胸中。  

释胜　颂古二十四首  
先祖滔滔无固必，后人悱悱有雌雄。  
巨灵抬手无多子，分破华山千万重。  

释胜　颂古七首  
无量妙义皆周匝，旋乾转坤为一合。  
当阳横按笑中刀，犹欠顶门上一踏。  

释胜　颂古七首  
汉祖拜将务决胜，非韩谁敢当兹任。  
赤幡高竖化城降，星在盘兮不在秤。  

释胜　颂古七首  
脚踏清波分华岳，手擎红日转重云。  
徒劳谩费干戈力，究竟还归有道君。  

释胜　颂古七首  
借路经过无面目，因邪打正有拳头。  
衲僧门下无干涉，徒用精金换得鎎。  

释胜　颂古七首  
藤萝荆棘离离草，枯树无退还不倒。  
败叶知他叠几重，不消一阵秋风扫。  

释胜　颂古七首  
许由临岸洗耳，巢父不饮牛水。  
侍者亲入帝乡，赵州只在草里。  

释胜　颂古七首  
乙己大人丘，丛林为冠雠。  
利牙如剑戟，生杀有来由。  

释省澄　示执坐禅者  
大道分明绝点尘，何须枯坐始相亲。  
杖藜日涉鸡山趣，便是烟霞物外人。  

释省回　辞众偈  
九十二光阴，分明对众说。  
远洞散寒云，幽窗度残月。  

释省回　偈  
南番人泛船，塞北人摇舻。  
波斯入大唐，须弥山作舞。  

释省念　偈  
今年六十七，老病随缘且遣日。  
今年记却来年事，来年记著今朝日。  

释省念　偈  
白银世界金色身，情与非情共一真。  
明暗尽时俱不照，日轮午后示全身。  

释省念　句  
一言截断千江口，万仞峰前始得玄。  

释省念　句  
万里神光都一照，谁人敢并日轮齐。  

释师范　别蒲  
东海西边西海南，芦花袅袅水漫漫。  
谢郎犹自不知处，莫作寻常洲渚看。  

释师范　跛翁  
平常行一步，却不堕平常。  
尽道脚长短，谁知脚短长。  

释师范　布袋赞  
露胸坦腹，皱眉搭嘴。  
做个模样，是何仪轨。  
谓渠惺未必惺，请渠睡未必睡，  
吽吽奉化子，我侬识得你。  

释师范　布袋赞  
肉重千斤，智无半星。  
回头转脑，昧却天真。  
一处尤堪笑，街头等个人。  
我当时若见，只缓缓地向他道，  
谢三娘秤银。  

释师范　布袋赞  
谁管你地，谁管你天。  
放下布袋，打一觉眠。  
若论当来补处，驴年更待驴年。  

释师范　布袋赞  
巡行掠布，既饱且醉。  
无用心处，打个喷嚏。  
更言是真弥勒，想见别有假底。  

释师范　曹山榘长老请赞  
头圆象天，足方象地。  
耳朵闻声，鼻孔出气。  
马驹踏杀天下人，瞎驴不受灵山记。  

释师范　禅人请赞  
似牛无角，似驴欠尾。  
突个形容，诚难比拟。  
无所思，无所为，  
卧月眠云谁得知。  

释师范　禅人请赞  
眼裹没瞳人，鼻头无孔窍。  
单卖赤发综，鬼见拍手笑。  
世有愚痴个样僧，难为名字上传灯。  

释师范　禅人请赞  
入道脱似，我道不似。  
口少四方，眉欠八字。  
不是普丰清上人，定应唤作王蛮子。  

释师范　禅人请赞  
须发蓬松，，  
眼孔定动。解拈死货，  
手头活弄。触著梧桐老树椿，  
等闲惊起丹山凤。  

释师范　禅人请赞  
这瞎贼，无羁勒。  
指槐骂柳，将南作北。  
横也凑他不得，竖也凑他不得。  
谁知箩裹生姜，元是井中侯黑。  

释师范　禅人请赞  
僻性拗木枕，天生没意智。  
自已独冤家，佛祖闲奴婢。  
尝闻一饱忘百饥，今日山僧身便是。  

释师范　禅人请赞  
大不可忽，细不可欺。  
丘岳之崇，起於毫厘。  
善恶之积，发乎隐微。  
洞彻根源，迥绝机宜。  
可以拈一尘融十虚以无遗。  

释师范　常不轻童子赞  
作佛名何佛，不轻成目轻。  
谁知眼睛裹，个个是瞳人。  

释师范　常觉  
暂时不在还同死，彻底惺惺亦自瞒。  
长爱东村老婆子，逢僧也解道和南。  

释师范　朝阳穿破衲  
横片竖片胡乱搭，长针短针信意联。  
但见日头东畔出，不知尘世是何年。  

释师范　臭庵  
全无气息，直是薰人。  
无鼻孔者，方堪与邻。  

释师范　次长沙赵督相送惠首座韵  
行脚亲曾到地头，固知不是等闲游。  
归时有问五峰信，为报龙渊已绝流。  

释师范　次长沙赵督相送惠首座韵  
绝流之句许谁知，独有毗耶老古锥。  
非是望梅图止渴，调羹已熟向南枝。  

释师范　次建康留守赵龙图雷音堂韵  
晴空霹雳绝追寻，听者须教辨者音。  
坐断封疆行正令，迥然超越去来今。  

释师范　次建康留守赵龙图雷音堂韵  
底事明明不用寻，通身有口却如音。  
笑他卢老能多事，引蔓牵枝诳古今。  

释师范　次建康留守赵龙图雷音堂韵  
居士门高几万寻，曾聆一语警肓音。  
谁知千里同风事，历历分明在目今。  

释师范　次平江知府邹编修韵  
曹溪平地起风涛，后代船高水亦高。  
寄语随流入流者，更须抛却手中篙。  

释师范　次平江知府邹编修韵  
曾驾铁船惊海涛，想应不怕浪头高。  
鄞江一滴浑无有，切莫妄传深几篙。  

释师范　次野云南和尚雪窦锦镜韵  
万象融一奁，九色犹未多。  
圆净出良范，罗纹非巧梭。  
有样不可制，无痕安有磨。  
试问江影亡，如何复如何。  

释师范　次韵题大梅常禅师塔  
马师问处没踪由，或示三冬话九秋。  
认著即心心即佛，一丝头是一丝头。  

释师范　次韵题大梅常禅师塔  
茫茫摘叶与寻枝，独许山翁亲见伊。  
点著直行三万里，至今脚迹少人知。  

释师范　次韵题大梅常禅师塔  
视死生如游戏场，固知老子不曾亡。  
祗今何处问消息，风递梅花扑鼻孔。  

释师范　达磨祖师赞  
大破六宗，单传一心。  
游梁历魏，罕遇知音。  
少室九年空面壁，谁向同霜夜月沉沉。  

释师范　达磨祖师赞  
满面尽是胡须，当门却无版齿。  
纵不画影图形，东土有人识你。  

释师范　达磨祖师赞  
触忤梁王，恓恓渡江。  
九年冷坐，重重话堕。  
一花五叶自芬披，不在春风著意吹。  

释师范　大芙蓉接待  
水云何处觅行踪，踏破天台雁荡峰。  
脚力尽时消息在，小芙蓉接大芙蓉。  

释师范　大慧赞  
僧中之龙，法中之王。  
赞不及处，衡阳梅阳。  

释师范　得古  
麦已登场稻满田，蒉桴土鼓乐平平。  
不知将谓羲皇世，元是天开宝庆年。  

释师范　德瀎请赞  
踞胡床，握法尾，  
默默自问，谁家之子。  
宁可并吃五{左豆右斗}醋，不敢说著东山下左边底。  

释师范　德义请赞  
义出丰年，俭生不孝。  
自古自今，岂容师教。  
义兮义兮知不知，官税了兮何用钞。  

释师范　定慧圻长老请赞  
诈哑徉聋，指西作东。  
肆无所畏，说大脱空。  
弯弓曾发蓬蒿箭，射中南山白额虫。  

释师范　东林日长老请赞  
无德可崇，无善可从。  
近之不吉，远之必凶。  
傲慢释迦文，说甚临济宗。  
谁知目视凌霄外，意在庐山五老峰。  

释师范　端狮子赞  
要弄便弄，要置便置。  
眼晴倒转，眉毛踢起。  
虽然好个金毛，争奈爪牙未备。  

释师范　对月了残经  
入海算沙徒自疲，风前月下几攒眉。  
即今休去便休去，欲觅了时无了时。  

释师范　丰干寒拾虎四睡赞  
善者未必善，恶者未必恶。  
彼此不忘怀，如何睡得著。  
恶者难为善，善者难为恶。  
老虎既忘机，如何睡不著。  

释师范　丰干赞  
净土不居居秽土，良马不骑骑猛虎。  
回头转脑谩招呼，谁肯与伊为伴侣。  

释师范　高原  
佛祖仰望不及处，暗通一线几何深。  
冰严雪冷无人会，空泻断岸千万寻。  

释师范　淈{左氵右盾}  
抓头忘疗处，弄物不知名。  
一个无分晓，千金买不成。  

释师范　观音大士赞  
提起数珠呈伎俩，无端弄出孩童相。  
何似月明霜满天，孤猿啼断千峰上。  

释师范　观音大士赞  
随流入流，无所分别。  
处处圜通，头头漏泄。  
云净八纮天宇宽，万顷波心莲一叶。  

释师范　观音大士赞  
寂灭现前，如月在天。  
分身利物，影含百川。  
是所谓不然而然，虚而通，  
静而应。万国春容，  
千江月影。如今何处求普门，  
一声鹤唳寒松顶。  

释师范　观音大士赞  
大哉观自在，善观诸音声。  
而於诸音声，不作音声见。  
是见亦寂灭，亦无寂灭者。  
由来离众苦，处处得解脱。  
分身十方刹，救度於一切。  
然於救度中，而无救度想。  
如春在百花，不分长短枝。  
又如月在水，不分大小器。  
寻声随所念，平等获利益。  
是三十三应，十四无畏法。  
量方便大门，一一皆成就。  
一一成就处，当体皆如幻。  
我观如幻相，愿作如幻赞。  
若有见闻者，当作如是观。  

释师范　寒山持经拾得手接  
手持经卷，付与同伦。  
已所不欲，勿施於人。  

释师范　寒山持经拾得手接  
自有一经，不肯受持。  
却从他觅，可煞愚痴。  

释师范　洪长老请赞  
西有岷峨，南有雪峰。  
灵龟未爆，爻象重重。  
拈却玄沙白袋，自然千里同风。  

释师范　花光十梅　淡中有味  
半开半合荣枯外，似有似闲淡中。  
自是一般风味别，笑他红紫斗芳丛。  

释师范　花光十梅　高下随宜  
树有高低枝短长，花开随处恰相当。  
都缘妙得毫端趣，竖抹横托总不妨。  

释师范　花光十梅　幻花灭尽  
花分枝北志枝南，向背横斜有许般。  
何待支郎强描邈，开时便作谢时看。  

释师范　花光十梅　绝后再苏  
孤根脱落偃苍苔，冷地无端笑眼开。  
莫怪雪霜欺不得，只因曾向死中来。  

释师范　花光十梅　平地回春  
万木千花冻未醒，东君无处觅归程。  
抬眸忽见春风面，的皪枝头数点青。  

释师范　花光十梅　实相常圆  
黄底自黄青底青，枝头一一见天真。  
如今酸涩都忘了，核子如何举似人。  

释师范　花光十梅　五叶联芳  
花开五叶自芬芳，欺麝欺兰别是香。  
传得灵根元不朽，岂惟流落在花光。  

释师范　花光十梅　悬崖放下  
万仞崖头自放身，始知花发不干春。  
更从个裹寻枝叶，笑倒当年树下人。  

释师范　花光十梅　一枝横出  
莫谓南枝能放花，傍分北秀亦堪夸。  
黄梅不用争高下，草本传来共一家。  

释师范　花光十梅　正偏自在  
花合花开有正偏，不完全处却完全。  
要知根蕂从何得，多见生理洞水边。  

释师范　怀古  
空山寥寥，黄叶萧萧。  
斯人不来兮，暮待之以朝。  
斯人或来兮，两无语而意消。  
归去也，衣飘飘，  
路迢迢。谁同其孤标，  
月在青霄。  

释师范　鸡鸣接待  
水云遇夜须投宿，饭饱何妨又进程。  
山主岂徒开接待，养鸡意在五更鸣。  

释师范　偈颂七十六首  
广大楼阁，门户不扃。  
了事衲僧，未行先到。  
且到后如何，眼不见为净。  

释师范　偈颂七十六首  
天上无弥勒，人间无释迦。  
烧香礼拜谁，唵摩尼达哩吽{左口右发}吒。  

释师范　偈颂七十六首  
去年底，今年底，  
辄莫明年更明年，年年只如是。  
黄花烂烂醉重阳，落叶萧萧愁满地。  

释师范　偈颂七十六首  
初冬时节又相催，浩浩诸方炉鞴开。  
独有径山文武火，不知煨杀几人来。  

释师范　偈颂七十六首  
五峰门下，三个五个。  
衲被幪头。围炉打坐，  
鼻笑瞿昙，平欺达磨。  
又谁管你，张三李六。  
诸方炉鞴正炎炎，何似径山文武火。  

释师范　偈颂七十六首  
赤手空拳下山去，满船和月载归来。  
五峰可煞无惭愧，面面相看眼未开。  

释师范　偈颂七十六首  
同身共命，同气连枝。  
阿难合掌，迦叶扬眉。  
就中一句子，不许外人知。  

释师范　偈颂七十六首  
不寒不热，好个时节。  
黄莺频织柳丝烟，子规犹哭松梢月。  

释师范　偈颂七十六首  
指天指地弄精魂，只为生来无脑门。  
韶石一棒打不杀，至今恩爱俱成冤。  
正当四月八，底事与谁论。  
门外千峰万峰啼断猿。  

释师范　偈颂七十六首  
南北东西八百牛，时来群聚五峰头。  
饥餐饱卧松风裹，昼不拘兮夜不收。  

释师范　偈颂七十六首  
万年石桥，三平石梁。  
总没交涉，恰恰相当。  
足陌见钱买卖，一毫不用商量。  

释师范　偈颂七十六首  
劫灰飞尽见灵踪，突兀凌霄对五峰。  
意在目前谁共委，相同扶起旧家风。  

释师范　偈颂七十六首  
五月端午节，底事不须说。  
百怪尽潜踪，群魔俱殄灭。  

释师范　偈颂七十六首  
去时万木含愁色，归日千峰展笑容。  
此意此心知有自，一炉香爇散天风。  

释师范　偈颂七十六首  
七月八月，或凉或热。  
景色凄清，蝉声呜咽。  
观音菩萨将钱买胡饼，放下手却是馒头，  
韶阳老人得一橛。  

释师范　偈颂七十六首  
逾月走红尘，生涯随处新。  
逢人陪笑面，接物强精神。  
侥幸遇明主，帡幪感重臣。  
归来何以报，只此谢尧仁。  

释师范　偈颂七十六首  
三分光阴二早过，灵台一点不揩磨。  
贪生逐日区区去，唤不回头争奈何。  

释师范　偈颂七十六首  
九日重阳节，东篱赏菊花。  
歌欢公子事，淡薄野僧家。  

释师范　偈颂七十六首  
十五日以前，常在途中，  
不离家舍。十五日以后，  
常在家舍，不离途中。  
正当十五日，跛跛挈挈，  
百丑千拙。张都料，  
李作头，凿窍底凿窍，  
著楔底著楔。双径来来去去人，  
长安夜夜家家月。  

释师范　偈颂七十六首  
六月火边坐，三冬水裹走。  
怒中呈笑面，闹处伸毛手。  
满载没底船，归来重抖擞。  
抖擞个甚麽，苏州有，  
常州有。  

释师范　偈颂七十六首  
倾盖相逢，已成多事，  
侧鞭回首，早涉繁词。  

释师范　偈颂七十六首  
韶光去也谁能留，长江衮衮无暂休。  
人生既老不复少，此心未了空悠悠。  

释师范　偈颂七十六首  
指天指地，徒张意气。  
一棒打杀，更无巴鼻。  
径山今日都卢放过，且要一时脑门著地。  

释师范　偈颂七十六首  
数百禅和数十州，褴襥破衲面掐搜。  
诸方有道不肯学，甘共山僧拽木头。  

释师范　偈颂七十六首  
杨岐设忌，做尽鬼怪。  
径山设忌，一无所解。  
随分淡淡薄薄，点一杯茶，  
烧一炷香，谩礼三拜。  
若谓报德酬恩，兔子吃牛奶。  

释师范　偈颂七十六首  
时节不相饶，俄当七月朝。  
未闻桐叶落，已觉稻香飘。  
泣露蝉声咽，迎秋雁影遥。  
有谁相共委，突兀对凌霄。  

释师范　偈颂七十六首  
一阳来复，万汇发生。  
寒谷回春，冰河解冻。  

释师范　偈颂七十六首  
昔年当此日，生个老妖孽。  
殃害大地人，有屈无处雪。  
云门愤不甘，一棒要打杀。  
打不杀，至今年年有个四月八。  

释师范　偈颂七十六首  
径山今日结夏，不分上中下座。  
健则运瓦搬椽，因则横眠倒卧。  
谁管你孔夫子李老君胡达磨，善贾者不停死货。  

释师范　偈颂七十六首  
蜻蜓许是好蜻蜓，飞来飞去不曾停。  
捉来摘除两个翼，便是一枚大铁钉。  

释师范　偈颂七十六首  
这个老冻侬，猛利如虎狼。  
威凛万壑风，眼摇百步光。  
我昔编其须，脱命於毫芒。  
至今数十载，毒恨不可忘。  
此世后世永永不愿见，临风誓此一炉香。  

释师范　偈颂七十六首  
千峰万峰浓泼眼，十溪五溪深没腰。  
只有山翁喜相接，声声惭愧与难消。  
且道还有所得也，虾蟆口裹一粒椒。  

释师范　偈颂七十六首  
黄菊新开剪剪金，忻逢佳节兴难禁。  
临高无语写幽思，拄杖为吾卿一吟。  

释师范　偈颂七十六首  
二由一有，一亦莫守。  
文殊普贤，泥猪疥狗。  

释师范　偈颂七十六首  
天地之根，万物之主。  
大千无以居其尊，劫石难以并其固。  

释师范　偈颂七十六首  
衲僧家，无本据。  
动静去留，无非活路。  
进一步，临机没回互。  
退一步，声色如聋瞽。  

释师范　偈颂七十六首  
此功德海无边际，流出当人一念中。  
一念真心充法界，当知福报亦无穷。  

释师范　偈颂七十六首  
恍恍惚惚，杳杳冥冥，  
非精非物，非佛非心。  
缺齿老胡得之而不识，飏在乎嵩山之阴。  
诸人还识得麽，水上青青绿，  
元来是浮萍。  

释师范　偈颂七十六首  
佛祖命脉，洞然明白。  
黑漆屏风，松萝亮隔。  

释师范　偈颂七十六首  
孟冬薄寒，仲冬严寒。  
寒则普天普地寒，结成冰片，  
冻破泥团。达磨不会，  
大难大难。  

释师范　偈颂七十六首  
雪山六年冻不死，一麻一麦饿不死。  
无端更道悟明星，踧倒至今扶不起。  
普贤蹙頾，文殊偷喜。  

释师范　偈颂七十六首  
才拟恁麽，便不恁麽。  
成现生涯，陈年滞货。  
雪峰辊出三个球，{上祝下土}著嵩山破灶堕。  

释师范　偈颂七十六首  
只个丛林粥饭僧，滥膺徽号愧无能。  
临风将底祝君寿，遥指南山千万层。  

释师范　偈颂七十六首  
土宿颔下长髭须，净饭宫中生悉达。  
西在此土绝知音，千古万古阿刺刺。  

释师范　偈颂七十六首  
昨日九月九，过了重阳节。  
今日忆重阳，陞堂何可说。  
拟欲问黄花，黄花虽有在东篱。  
拟欲问白醪，白醪虽有非我知。  
不如一时放下衲被幪头，从教门外飕飕，  
雨飕飕，幽州江品，  
采石渡头，三三两两钓渔舟。  

释师范　偈颂七十六首  
竿头丝线放还收，时有金鳞上直钩。  
风月满船虽不恶，争如峰顶冷湫湫。  

释师范　偈颂七十六首  
雪峰发九重圣箭，谁敢当锋。  
三圣跃透网金麟，应无杂食。  
要明那畔事，须是这边人。  
三家村裹，闹市丛中。  
妙应无私，临机有准。  
不是冤家不与邻。  

释师范　偈颂七十六首  
径山结夏，不论功过。  
饭来展钵孟，困则伸脚卧。  
纵有千人万人，只消一个半个。  
岂不见流支要打胡达磨。  

释师范　偈颂七十六首  
雪峰辊球，睦州担版。  
杨岐栗棘蓬，东山铁酸馅。  
多处添，少处减，  
留得翠岩眉毛盖眼。  

释师范　偈颂七十六首  
一年十二月，月月有月半。  
何独喜中秋。一时争赏玩。  
人人尽道十分圆，我道依前缺一半。  

释师范　偈颂七十六首  
径山无伎俩，住院多阻障。  
饭在平江府，口在凌霄上。  
河港既不通，千里空相望。  
暂假维摩手，一钵共分饷。  

释师范　偈颂七十六首  
现成公案，何事不办。  
百发百中，无边无畔。  
捏不聚，拨不散。  
万籁俱沉兮明月半窗，一色难分兮芦花两岸。  

释师范　偈颂七十六首  
达磨西来，添盐减酱。  
后代儿孙，千般万样。  
谁信碁盘石，元在凌霄上。  
山僧恁麽道，已是龟毛长数丈。  

释师范　偈颂七十六首  
径山门下，无彼无我。  
大家叠足挨肩，共向无烟宿火。  
若是香匙火箸，不得动著。  
不见道丹霞烧木佛，院主眉须堕。  

释师范　偈颂七十六首  
健时要坐禅，困时要打眠。  
肚饥须吃饭，陆地要行船。  

释师范　偈颂七十六首  
户牖见通，墙壁生碍。  
簸箕有唇，洞庭无盖。  

释师范　偈颂七十六首  
万籁沉沉，孤月团团。  
叶零零兮山瘦，风萧萧兮夜寒，  
不知谁共倚栏干。  

释师范　偈颂七十六首  
去年不在家，虚过重阳节。  
今年既在家，须要强施设。  
淡水煮冬瓜，真个滋味别。  
不知滋味者，却似嚼生铁。  

释师范　偈颂七十六首  
重岩风露清，深院霜天晓。  
一曲少林春，几人弹得妙。  
自丁弹者希，亦复听者少。  
以之赠伯牙，伯牙不肯要。  
以之献子期，子期拍手笑。  
休休，不如留取自弹一曲，  
何似大石调。  

释师范　偈颂七十六首  
径山不敢相谩，开口便见心肝。  
今朝十月十五，下元解厄水官。  

释师范　偈颂七十六首  
天清地宁，庆袭一人。  
九州四海，咸被尧仁。  
熙熙然涵泳化育，犹千花万卉之逢春。  

释师范　偈颂七十六首  
五峰门下，百种全无。  
僧床迫窄，堂供萧疏。  
脚下踏著底，破砖头碎瓦砾。  
面前撞见底　　王獦獠李麻胡。  
恁麽薄福住山，真个辜负老胡。  

释师范　偈颂七十六首  
御寒古有家风在，三个柴头品字煨。  
今日无柴又无炭，从教各自拨寒灰。  

释师范　偈颂七十六首  
一见便见，　′不再见。  
张颠草书，李广神箭。  

释师范　偈颂七十六首  
旧年佛法，说到腊月极尽头。  
新年佛法，又从正月还起头。  
若论头与极头，都卢只在拄杖头。  

释师范　偈颂七十六首  
一二三四五，各各面相睹。  
甜瓜彻蕂甜，苦瓠连根苦。  

释师范　偈颂七十六首  
晓来瑞气郁葱葱，流出恩波自九重。  
地厚天高何以报，饱看南岳祝融峰。  

释师范　偈颂七十六首  
龙蛇混杂，凡圣交参。  
儱儱侗侗，颟颟顸顸。  

释师范　偈颂七十六首  
烧香草舍蚊烟，礼拜不儿匍匐。  
杨岐顶上握拳，何似镇州萝卜。  
噫，有年无德。  

释师范　偈颂七十六首  
一夏已满，无事不办，  
遂府钵孟，邛州磁碗。  

释师范　偈颂七十六首  
指月与话月，檐雪共填井。  
玩月与捧月，未免弄光影。  
月聻仿佛似盐官扇子，元来始是云门胡饼。  

释师范　偈颂七十六首  
世人住处我不住，世人行处我不行。  
天下丛林今日开炉，诸方老冻侬声鼓集众。  

释师范　偈颂七十六首  
唤起凌霄峰顶龙，纵横变化妙难穷。  
一声霹雳擎头角，三日为霖四海通。  

释师范　偈颂七十六首  
扰扰匆匆，晨鸡暮钟。  
瑞岩不会，唤主人翁。  

释师范　偈颂七十六首  
云收雾敛，地辟天开。  
处处弥勒，门门善财。  
安得真男子，同上黄金台。  

释师范　偈颂七十六首  
二月复二月，韶光尚可留，  
雪消深涧低，花发旧枝头。  
万木寒威解，千峰翠色浮。  
有谁知此意，相共倚危楼。  

释师范　偈颂十七首  
二千年前，尺不如寸。  
二千年后，寸不如尺。  
清凉到这裹，眼不见为净。  
只将三文钱，娶个黑老婆。  
长裙短袖，拖泥带水，  
隈隈{毡占换崔}{毡占换崔}。且恁麽过，  
更谁管你。结制解制，  
长期短期。杀生护生，  
得念失念。阿呵呵，  
少林穿林客，元是老臊胡。  

释师范　偈颂十七首  
法无去来，无动转相。  
灯笼挂在露柱边，露柱挂在灯笼上。  
一年三百六十日，日日一般，  
一日十二时，时时一样。  

释师范　偈颂十七首  
滴水滴冻，浑无罅缝。  
明眼衲僧，失却鼻孔。  

释师范　偈颂十七首  
大地黑如漆，古今无消息，  
达磨老臊胡，九年空面壁。  

释师范　偈颂十七首  
坐断主人翁，不落第二见。  
一念万年，万折一念。  

释师范　偈颂十七首  
百二十百夏，如今已告圆。  
就中一句子，切忌错流传。  

释师范　偈颂十七首  
六爻既穷，阴魔自殄。  
一阳来复，吾道大亨。  

释师范　偈颂十七首  
面门一思，长时无间。  
见成句子，百味完全。  

释师范　偈颂十七首  
诸佛不出世，祖师不西来。  
颟顸一句子，南岳对天台。  

释师范　偈颂十七首  
旧岁今宵去，去去实不去。  
新年明日来，来来实不来。  
万古长空无变异，循环日月空相催。  

释师范　偈颂十七首  
机不离位，沉乎醉乡。  
语不离窠，滞在金网。  

释师范　偈颂十七首  
土木场中过两冬，朝匆匆兮暮匆匆。  
从来业识无凭据，说甚东山大脱空。  

释师范　偈颂十七首  
言无展事，语不投机。  
承言者丧，滞句者迷。  

释师范　偈颂十七首  
旧岁即新岁，新年即旧年。  
要知新岁岁，元是旧年年。  

释师范　偈颂十七首  
江南两浙，春寒秋热。  
尘沙劫事在如今，如今不异尘沙劫。  

释师范　偈颂十七首  
光景匆匆若逝川，旧去去了又新年。  
年来年去自来去，底事何曾有变迁。  

释师范　偈颂十七首  
金木水火土，大虫元是虎。  
堪笑李将军，蓝田空没羽。  

释师范　偈颂一百四十一首  
前三后三，今日朝日。  
达磨不会，九年面壁。  

释师范　偈颂一百四十一首  
祖师巴鼻，衲僧巴鼻。  
有些巴鼻，全没巴鼻。  

释师范　偈颂一百四十一首  
灵山话月，曹溪指月。  
递代相传，证龟成鳖。  

释师范　偈颂一百四十一首  
鹤唳于天，鱼跃于渊。  
涵波泳月兮悠悠，乘云驭风兮翩翩。  
时哉时哉，不可得而明焉，  
令人长忆老南泉。  

释师范　偈颂一百四十一首  
一个是一个，两个是两个。  
东土小释迦，西天胡达磨。  
卞璧骊珠成滞货。  

释师范　偈颂一百四十一首  
今朝又值四月八，天下丛林皆浴佛。  
清凉有令不能行，随例大家厮淈{左氵右盾}。  

释师范　偈颂一百四十一首  
上元正月半，无油不点灯。  
谁人知此意，有月上危层。  

释师范　偈颂一百四十一首  
过去已过去，未来亦未来，  
即今名现在，现在安在哉。  

释师范　偈颂一百四十一首  
十四十五，贱如泥土。  
十六十七，贵如金璧。  
此意分明说向谁，天上人间惟我知。  

释师范　偈颂一百四十一首  
人看人，火照火。  
无杂坏，忘彼我。  

释师范　偈颂一百四十一首  
来住清凉寺，匆匆一个月。  
闲时闲有余，忙时忙不彻。  
谁知忙与闲，秤锤浑是铁。  
舜若多神笑点头，骄梵钵提长吐舌。  

释师范　偈颂一百四十一首  
瞿昙瞬目，迦叶破颜。  
山僧闻得，咬定牙关。  

释师范　偈颂一百四十一首  
一叶落，天下秋。  
一尘起，大地收。  
新罗打铁火星飞，烧著庐山罗汉院裹王和尚脚指头。  
碛境庙大五忍痛不禁，直得通身汗流，  
起来道恩大难酬。笑倒沩山水牯牛。  

释师范　偈颂一百四十一首  
寻常月是中秋月，中秋月是寻常月。  
看来真个只寻常，道是寻常又还别。  
别别，无物堪比伦，  
教我如何说。  

释师范　偈颂一百四十一首  
云从龙，风从虎，  
圣人作而万物睹。雪峰辊三个木球，  
禾山老一味打鼓。海水扬波，  
须弥作舞。皇天无亲，  
惟德是辅。  

释师范　偈颂一百四十一首  
阳春曲，无弦琴。  
声偃六律，韵排五音。  
月冷兮风清，山高兮水深，  
举世有谁知此心。  

释师范　偈颂一百四十一首  
索寞清凉寺，家风实可怜。  
白云迷谷口，黄叶聚阶前。  
衲破通身冷，柴生满室烟。  
谁知今日事，不异普通年。  

释师范　偈颂一百四十一首  
客从远方来，遗我径寸璧。  
中有四个字，不必重拈出。  

释师范　偈颂一百四十一首  
一不得收，二不得放。  
是则迦叶擎拳，非则阿难合掌，  
志公不是闲和尚。  

释师范　偈颂一百四十一首  
老胡半夜见明星，瞎却平生两眼晴。  
直至如今无摸索，一回举著一伤情。  

释师范　偈颂一百四十一首  
春日迟迟，春风浩浩。  
灵利衲僧，点即不到。  
唯有东村王大翁，放牛吃我溪边草。  

释师范　偈颂一百四十一首  
和麩糶麪，夹糠炊米。  
半夜三更，瞒神謼鬼。  
冷地有人觑见，直到左手掩鼻。  

释师范　偈颂一百四十一首  
谷熟豆熟，粥足饭足。  
仰面看天，两手扪腹。  

释师范　偈颂一百四十一首  
衲僧用外，了无宽度。  
握土成金，握金成土。  

释师范　偈颂一百四十一首  
八月十五，月圆当户。  
夜半正明，天晓不露。  
取个眼兮耳必龚，舍个耳兮目必瞽。  
君不见老长沙弄爪牙，一踏踏倒小释迦。  
将谓是个老大虫，元来却是一只虎。  

释师范　偈颂一百四十一首  
一冬二冬，你侬我侬。  
暗中偷笑，当面脱空。  
虽是寻常茶饭，谁知米裹有虫。  
岂不见南泉道夜来好风，吹折门前一枝松。  

释师范　偈颂一百四十一首  
一饱忘百饥，人人尽展眉。  
太平无事日，唱个啰啰哩。  

释师范　偈颂一百四十一首  
年年是好年，日日是好日。  
好事大家知，今朝正月一。  

释师范　偈颂一百四十一首  
一拽石，二搬土。  
三分甜，七分苦。  
粪箕拈起两肩担，飏下钁头地觅处。  

释师范　偈颂一百四十一首  
安居结制，现前三昧。  
普化摇铃，老卢踏确。  

释师范　偈颂一百四十一首  
这两个老冻侬，顽处似牛皮，  
烂处如坏絮。虽然各有机关，  
争奈浑无展处。只麽低头懡{左忄右罗}归，  
不知忘却来时路。  

释师范　偈颂一百四十一首  
一止一切止，一动一切动。  
入荒田不拣，信手拈来用。  
昨日有人从西川来，却得江东信。  
说道赵州亲见老南泉，镇州萝卜三斤重。  

释师范　偈颂一百四十一首  
摩腾入汉，平地风波。  
达磨西工业区，重增殃祸。  

释师范　偈颂一百四十一首  
作者相逢，你西我东。  
水归沧海，月上孤峰。  
放出城中老鼠，咬杀村裹大虫。  
因甚如此，闽蜀同风。  

释师范　偈颂一百四十一首  
鼻绳拽脱上梅溪，横卧千峰适所宜。  
岂谓业级逃不得，依前拽耙与牵梨。  

释师范　偈颂一百四十一首  
去年梅，今岁柳。  
颜色馨香，依旧依旧。  

释师范　偈颂一百四十一首  
住亦无可说，去亦无可说。  
窦八布衫穿，金刚嚼生铁。  

释师范　偈颂一百四十一首  
三门佛殿，一见便见。  
踢倒净瓶，撼动门扇。  

释师范　偈颂一百四十一首  
我与这老汉，本自无交涉。  
狭路偶相逢，欢喜成冤结。  
此结不可解，此冤不可雪。  
唵喷喷{左口右发}{左口右发}勑摄。  

释师范　偈颂一百四十一首  
你不识我，我不识你。  
狭路相逢，脑门著地。  
仁者见之谓之仁，智者见之谓之智。  

释师范　偈颂一百四十一首  
夜暗昼明，天平地平。  
三日一雨，五日一晴。  
达磨大师不安本分，被人打落当门板齿，  
庐山归宗和尚无端拭坏一双眼睛。  

释师范　偈颂一百四十一首  
十字街头道得一句，三家村裹使不著。  
三家村裹道得一句，十字街头使不著。  

释师范　偈颂一百四十一首  
正觉山前，双林树下。  
弄假像真，弄真像假。  
临风哮吼载嵩牛，顾影嘶鸣韩干马。  

释师范　偈颂一百四十一首  
今朝七月一，明朝七月二。  
一日又一日，几个知惭愧。  

释师范　偈颂一百四十一首  
重阳九月九，个个尽知有。  
吃了茱萸茶，多是眉头皱。  
唯有陶靖节独欢颜，解道采菊东篱下，  
悠然见南山。  

释师范　偈颂一百四十一首  
信息既通，奉君尽忠。  
风从虎兮云从龙。  

释师范　偈颂一百四十一首  
迦叶擎拳，阿鸡合掌。  
黄面瞿昙，全无伎俩。  
新乳峰一时见了，却烧沉香供养。  
从教人道是罚是赏。方交正月一，  
又过了五日。世事冗如麻，  
光阴劈箭急。  

释师范　偈颂一百四十一首  
东边有知事，西边有头首。  
山僧赢得倚栏干，尽日仰头看云走。  

释师范　偈颂一百四十一首  
春日晴，黄莺鸣。  
山花似锦，汀草如茵。  
堪悲堪笑，公塘寨裹王节级到处巡捕，  
自已不知不觉，打失一双眼睛。  

释师范　偈颂一百四十一首  
这老秃，无面目。  
不具些子慈悲，却有十分恶毒。  
喜亦不可近，怒尤不可触。  
我昔被渠禁害，逼得顽蛇生足。  
以至今日烧一炷香谩礼三拜，要且笑不成笑哭不成哭。  
此冤此恨若为伸，唵部临唵齿临。  

释师范　偈颂一百四十一首  
佛法也不会，世法也不会。  
一夏九十日，瞎驴随大队。  

释师范　偈颂一百四十一首  
二由一有，一亦莫守。  
新罗日午打三更，回首面南看北斗。  
堪悲堪笑，黄面禅和到处行脚，  
只管将鼻孔东边嗅西边嗅。自己鼻尖上有一点粪，  
十个五双因甚不觉臭。  

释师范　偈颂一百四十一首  
曲中直，直中曲。  
有增减，无数目。  
等闲放在暗窗前，冷地令人看不足。  

释师范　偈颂一百四十一首  
本色行脚人，须具行脚眼。  
千个与万个，多是空檐版。  

释师范　偈颂一百四十一首  
秋江清浅时，白露和烟岛。  
搘筇寂寞中，望断无人到。  

释师范　偈颂一百四十一首  
上下三指，彼此七马。  
似有心无，半真半假。  
乳峰被人问著，五年分疏不下。  
阿呵呵，笑倒东村王大姊。  

释师范　偈颂一百四十一首  
语是谤，寂是诳。  
拟即乖，动即丧。  
明眼人，难近傍。  
绝尘情，忘伎俩。  
江西马大师，南岳让和尚。  

释师范　偈颂一百四十一首  
一冬二冬，叉手当胸。  
珠鑽九曲，直在其中。  

释师范　偈颂一百四十一首  
一元正月半，灯火连霄汉。  
千人与万人，聚头相共看。  

释师范　偈颂一百四十一首  
作家相见，有底凭据。  
迥无人处，聚头共语。  
寂子无端撼茶树。  

释师范　偈颂一百四十一首  
眼底年来胡种灭，丛林喜见太平时。  
太平消息谁相委，只许张公李老知。  

释师范　偈颂一百四十一首  
万木惊霜风，千林著秋色。  
堪笑寒山子，到处觅不得。  

释师范　偈颂一百四十一首  
乳峰今日开炉，不会挑灰拨火。  
大家衲被幪头，只麽团坘打座。  
不求诸圣，不重已灵。  
从他们外区区，世路扰扰红法。  
夏了秋，秋了冬，  
冬了春，思量也是慕西偈颂一百四十一首秦。  

释师范　偈颂一百四十一首  
声前一句，不封不树。  
坐断舌头，如何通吐。  
昨日有人从天台来，却往径山去。  

释师范　偈颂一百四十一首  
临济为睦州所误，雪峰遭岩头毒手。  
没齿衔冤，万世不朽。  

释师范　偈颂一百四十一首  
前面是悬崖万仞，后面是荆棘丛林。  
两边烈焰火聚，於中如何转身。  
赵州老汉在青州，作一领布衫重七斤。  

释师范　偈颂一百四十一首  
今朝正月一，只是寻常日。  
就中殊异处，遍界铺银色。  

释师范　偈颂一百四十一首  
王道平平，其寿绵绵。  
渔歌樵唱，共乐尧年。  
无为焉，无私焉，  
乾坤一统旧山川。  

释师范　偈颂一百四十一首  
万别千差处，事同一家。  
事同一家时，万别千差。  
太白山前水磨日夜轮转不歇，乳峰寺裹参退吃茶。  

释师范　偈颂一百四十一首  
纵无所畏，说大脱空。  
虽有希求，辨最上供。  

释师范　偈颂一百四十一首  
智度菩萨母，容受一切法。  
然於一切法，而离分别相。  
分别即离，诸法如如。  
蜀江万派朝沧海，闽岭千寻插太虚。  

释师范　偈颂一百四十一首  
击鼓陞堂，大众云集。  
佛法有底商量，今日热如昨日。  

释师范　偈颂一百四十一首  
克期取证，系缚盲驴。  
休夏自陈，且莫鬼语。  

释师范　偈颂一百四十一首  
秋高增爽气，夜寒添夹被。  
草虫吟壁根，黄叶飘庭际。  
直得山僧展转返侧，喜而不寐。  
阿呵呵，伸脚元在缩脚裹。  

释师范　偈颂一百四十一首  
面面相看，眼眼厮觑。  
衣外别传，有甚凭据。  
倒却门前刹竿著，凤栖不在梧桐树。  

释师范　偈颂一百四十一首  
火焰为三世诸佛说法，三世诸佛立地听。  
听在说处，说在听处。  
听说两忘，如何剖露。  
经入藏，神归海。  
唯中马簸箕，拈弄有余态。  
每遇中秋玩月时，寻思直是令人爱。  

释师范　偈颂一百四十一首  
大惠老汉无端，随后说难说易。  
拈得口兮失却鼻。  

释师范　偈颂一百四十一首  
坦坦平如镜，弯弯曲似钩。  
无人收拾得，飏在粪堆头。  

释师范　偈颂一百四十一首  
无味乃真味，真味真无味。  
若知真味者，更不说真味。  
曾闻一饱忘百饥，今日山僧身便走。  

释师范　偈颂一百四十一首  
云门一曲，从来无谱。  
韵出五音，调高千古。  
就中妙旨许谁知，几拟黄金铸子期。  

释师范　偈颂一百四十一首  
我有一语，非甜非苦。  
既遇知音，如何通吐。  
夜来点得柳土獐，如今变成尾火虎。  

释师范　偈颂一百四十一首  
灵山山上葛藤树，引蔓牵枝遍界生。  
惭愧波旬推倒后，东西有路与人行。  

释师范　偈颂一百四十一首  
貍奴白牯，相共证明，  
大难大难。碧眼黄头，  
亦须莽卤。黄连甜，  
甘草苦，发机须千钧弩。  

释师范　偈颂一百四十一首  
从这裹流出，滔滔无尽日。  
巨浪涌千寻，谁知无一滴。  

释师范　偈颂一百四十一首  
韶光烂漫时，百卉皆妍秀。  
处处有春风，村村自花柳。  
灵云眼裹添钉，玄沙袖中出手。  
除非自解倒骑驴，一生不著随人后。  

释师范　偈颂一百四十一首  
太白峰前收阵脚，鉴湖归唱村田乐。  
无端调转入新丰，谁知错处非常错。  
直得洞水逆流，乳峰倒卓。  
石女攒眉，木人泪落。  
此曲如今谁共闻，越山无际天无垠。  

释师范　偈颂一百四十一首  
三日前，五日后，  
药若不瞑眩，厥疾弗瘳，  
折脚云门见睦州。  

释师范　偈颂一百四十一首  
今朝九月九，谈禅不开口。  
若是陶渊明，攒眉便回首。  
篱边黄菊正芬披，一枝两枝三枝四五六七枝。  

释师范　偈颂一百四十一首  
一句子，黑漆黑。  
无欛柄，有准则。  
确捣东南，磨推西北。  

释师范　偈颂一百四十一首  
清寥寥，白滴滴。  
匙挑不上，针劄不入。  
是则是，须知花发不干春，  
切忌寒灰煨杀人。  

释师范　偈颂一百四十一首  
千讨万讨讨不见，都不要讨却成现。  
十字街头逢阿爷，眉毛盖眼胡须面。  

释师范　偈颂一百四十一首  
天上星，地下木。  
见便见，休□速。  
老瞿昙，空捏目。  
三七日，心返复。  
从此拿空便脱空，天上人间遍流毒。  
带累儿孙直至今，医得耳聋成瞎秃。  
鄮峰虽与同路行，却不与他同处宿。  

释师范　偈颂一百四十一首  
拟即差，动即隔。  
忘伎俩，绝声色。  
两手揶揄懡{左忄右罗}休，东村有个王大伯。  

释师范　偈颂一百四十一首  
凤凰台畔，玉几峰前。  
筑著磕著，夙世生冤。  

释师范　偈颂一百四十一首  
有一物，黑似漆，  
亘古今，无人识。  
却被秋虫知，唧唧空叹息。  
而今拈出普请看，分文不直。  

释师范　偈颂一百四十一首  
人皆竞赏中秋，惟有山僧不管。  
大都天下月圆，只是寻常月半。  

释师范　偈颂一百四十一首  
行不动尘，语不动唇。  
现成行货，黄金白银。  
君不见洞山老，问佛直答麻三斤。  

释师范　偈颂一百四十一首  
轻如鸿毛轻，重若丘山重。  
安排不得处，信手拈来用。  
虽是死蛇，却要活弄。  

释师范　偈颂一百四十一首  
衲僧门下，无可不可。  
热则到处乘凉，寒则围炉向火。  
饥则餐，困则卧。  
执法修竹，如牛拽磨。  

释师范　偈颂一百四十一首  
二月春光明媚，是处花酣柳醉。  
五湖四海禅流，切忌开眼瞌睡。  

释师范　偈颂一百四十一首  
来无所从，南高峰，  
北高峰。去无所至，  
东涧水，西涧水。  
幻泡忽灭，证得包龟成白鳖。  
清风未已，须信高原元不死。  

释师范　偈颂一百四十一首  
名不得，状不得，  
复是何物。见得到，  
用得亲，不由别人。  
有时恁麽，有时不恁麽，  
无毛鹞子贴天飞，带角大虫当路卧。  

释师范　偈颂一百四十一首  
当明有暗，当暗有明。  
口说如哑，眼见如盲。  
门外一条通驿路，朝朝暮暮有人行。  

释师范　偈颂一百四十一首  
炎炎六月，飘风洒雪。  
百丈耳聋，黄蘺吐舌。  
海阔山高谁与轮，一回饮水一回噎。  

释师范　偈颂一百四十一首  
瞿昙你自瞿昙，达磨从他达磨。  
佛法有底商量，各自归堂向火。  

释师范　偈颂一百四十一首  
半真半假千家货，非实非虚百宝囊。  
尽底打开都见了，有谁合火共分赃。  

释师范　偈颂一百四十一首  
二由一有，一亦莫守。  
一心不生，万法无咎。  

释师范　偈颂一百四十一首  
现前三昧，了无向背。  
雪压楼台，风号松桧。  

释师范　偈颂一百四十一首  
内空外空内外空，四大五蕴不可得，  
山河大地不可得。不可得亦不可得，  
舜若多神面皮黑。  

释师范　偈颂一百四十一首  
拄杖子，难摸索。  
有时喜，有时恶。  
搅动沧溟，冲开碧落，  
何如普化摇铃铎。  

释师范　偈颂一百四十一首  
形名未兆，文彩全彰。  
短者自短，长者自长。  
黄面瞿昙徒自说黄道黑，胡须达磨何须历魏游梁。  
长忆江南二三月，鹧鸪啼处百花香。  

释师范　偈颂一百四十一首  
三月春将老，万木献青杪。  
微雨湿残红，泉声杂幽鸟。  
堪非堪笑，寒山子，  
归不得，忘却来时道。  

释师范　偈颂一百四十一首  
荷叶团团团似镜，菱角尖尖尖似锥。  
风吹柳絮毛球走，雨打梨花蛱蝶飞。  

释师范　偈颂一百四十一首  
万籁声沉沉，虚堂夜寂寂。  
不见寒山子，未免空相忆。  
休相忆，元来在这裹。  

释师范　偈颂一百四十一首  
今朝八月二十五，记得洞山离杳渡。  
韶石山头打不回，追至如今无相据。  
问佛便答麻三斤，何似庭前柏树子。  
苍鹰搦卧兔，猫儿捉老鼠。  

释师范　偈颂一百四十一首  
万籁风凄凄，千林露滴滴。  
寒雁起平沙，夜早吟破壁。  
举一不得，举二放过一著，  
更听拄杖子露个消息。无道可学，  
无禅可参。黄头碧眼，  
徒话指南。雾敛云收天宇宽，  
门前幸有千朵青山万朵青山，徘徊赢得倚栏干。  

释师范　偈颂一百四十一首  
横说竖说何曾动著舌头，逆行顺行总是家常茶饭。  
有准绳，无畔岸，  
吾道一以贯。  

释师范　偈颂一百四十一首  
一阳生，万汇生。  
正当生，作麽生。  
群阴消殄，吾道大亨。  

释师范　偈颂一百四十一首  
一年十二月，此月乃当尽。  
一月三十日，此日方起头。  
此日即是寻常日，那裹是起头处。  
此月即是寻常月，那裹是尽头处。  

释师范　偈颂一百四十一首  
声前句，量外机。  
明历历，峭巍巍。  
举者既少，见者亦稀。  
抖擞多年穿破衲，褴毵一半逐云飞。  

释师范　偈颂一百四十一首  
春风浩浩，春雨绵绵。  
花凝晓露，柳带寒烟。  
造化无作而作，万法不然而然。  
达磨九年空面壁，善财走得脚皮穿。  

释师范　偈颂一百四十一首  
浅闻深悟，深闻不悟。  
迷逢达磨，赵婆呷醋。  

释师范　偈颂一百四十一首  
木中有火，鑽之始明。  
矿中有金，炼之始精。  
诸人分上各各有无价之宝，如何甘自溺於阴入之坑。  

释师范　偈颂一百四十一首  
一夏逡巡已过半，往往精勤成懒慢。  
幸然底事十分现成，因甚到夜打叠不办。  
君不见赵州末上见南泉，何似雪峰参老观。  

释师范　偈颂一百四十一首  
阿刺刺，横该抹。  
天何高，地何阔。  
碧眼与黄头，徒自闹聒聒。  
育王恁麽道，也是将盐止渴。  

释师范　偈颂一百四十一首  
一处通，处处通，  
手头活落，脚下玲珑。  
常记南泉提起处，刈禾鎌子快如风。  

释师范　偈颂一百四十一首  
仰面看天，低头觑地。  
明眼衲僧，讨甚巴鼻。  
岂不见山前明觉寺裹有个陈暗黎，解道苏噜悉唎悉唎。  

释师范　偈颂一百四十一首  
前月只此月，后月亦此月。  
何得尘世人，竞赏中秋节。  

释师范　偈颂一百四十一首  
九日当佳节，黄处处处新。  
相逢多醉客，少见独醒人。  
打草只要蛇惊。  

释师范　偈颂一百四十一首  
七佛已前，无消息处有消息，  
那个不知。七佛已后，  
有消息处无消息，是人不会。  
知不知，会不会，  
璞玉浑金，泥团土块。  

释师范　偈颂一百四十一首  
一年十二月，只余此一月。  
此月极尽处，又见明年月。  
循环既无端，何劳强分别。  

释师范　偈颂一百四十一首  
锦包特石，铁裹泥团。  
现成活计，格外乡谈。  
明眼衲僧会不得，月移梅影上栏干。  

释师范　偈颂一百四十一首  
二月十五，瞿昙灭度。  
诸天悲泣，群魔鼓舞。  

释师范　偈颂一百四十一首  
春色依依，花木芳菲。  
满眼满耳，绝毫绝厘。  
惟有子规知我意，一声声道不如归。  

释师范　偈颂一百四十一首  
黄蘺树头蜜果，破席袋裹珠珍，  
愈藏愈显，日久日新。  
争似飏从闲壁角，听教人道不逢春。  

释师范　偈颂一百四十一首  
少林消息绝，大地一团铁。  
愁杀寒山子，无言倚寥泬，  
悲风流水声呜咽。  

释师范　偈颂一百四十一首  
五五二十五，六六三十六．纵以大衍数，  
终日数不足。数得足，  
无不足，碧眼黄头，  
口哑舌秃。  

释师范　偈颂一百四十一首  
朝碌碌，暮悠悠。  
非懈怠，非精修。  
华亭船子，北地赵州。  

释师范　偈颂一百四十一首  
九旬今日满，那事意如何。  
无为无事人，往往成蹉跎。  
育王敢道不蹉跎，少年曾决龙蛇阵，  
老倒还同稚子歌。  

释师范　寄云居掩室和尚  
鹫峰云散霜天冷，南北东西片月孤。  
喜得江湖好消息，点胸尊者在云居。  

释师范　寄云居掩室和尚  
几回梦到白云颠，欲住难禁懒病牵。  
何日相依倾倒夜，月寒千嶂一声猿。  

释师范　寄云居掩室和尚  
从来有口挂虚壁，谁信如今口亦无。  
因记通身红烂客，无端白纸强涂糊。  

释师范　将道士  
伊予头脑不相似，鼻孔由来只一般。  
冷地自家亲摸著，老君元戴楮皮冠。  

释师范　金华圣者赞  
饮啖猪头肉，长斋不吃素。  
莫言滋味别，要且少盐醋。  
吽吽，大有著你处。  

释师范　觉际融长老请赞  
无个模样，画个模样。  
既有模样，是甚模样。  
节节危梁十二层，垂垂白发三千丈。  

释师范　枯木  
不入樵夫手，不登郢匠门。  
呈麽老丘壑，且无刀斧痕。  

释师范　林泉野人  
乐哉林泉人，自得林泉趣。  
渴则掬泉饮，健则穿林去。  
几见幽鸟啼黄叶，聚薰入奏雪飞絮。  
四时适吾意，万象为吾侣。  
有人更问意如何，笑指岩前大松树。  
阿呵呵，快活快活，  
有甚讨处。  

释师范　临济赞  
善战不动旗钥，善缚不加绳约。  
其毒犹恒山之蛇，被伤者决定无药。  

释师范　临济赞  
窃不见踪，改不见赃。  
是真白拈，其谁与当。  

释师范　临济赞  
晴空轰霹雳，官路栽荆棘。  
没与遭逢著，前凶后不吉。  

释师范　临终偈  
来时空索索，去也赤条条。  
更要问端的，天台有石桥。  

释师范　灵照女赞  
有髻垂肩，无鞋潭脚。  
一掬精神，十分销铄。  
最苦拈来泼罩篱，风前索价无人著。  

释师范　伦侍者请赞  
见假像真，弄真像假。  
裂破面门，非驴非马。  

释师范　孟保相赞  
澄之不清，混之不杂。  
融融澹澹，辛辛辣辣。  
径山横赞竖赞，终是赞之不著。  
但以手加额，道个南无大慈大悲救苦难杀人不眨眼底观世音菩萨。  

释师范　讷堂  
德山无语归方丈，象骨低头入草庵。  
大鹏一举九万里，篱边燕雀空呢喃。  

释师范　鸟窠赞  
佛法有些子，言中设网罗。  
布毛吹起处，依旧不离窠。  

释师范　宁海接待  
烟波尽处良田阔，岐路穷时活计新。  
南北憧憧故多士，不知谁是饱参人。  

释师范　破庵赞  
噫{左口右戏}吁，何人欤。  
无德可敬，无言可书。  
非横灭族，是真瞎驴。  
有口不能骂得，卷而分付云居。  
生平萧散，浑无羁绊，  
奋恶拳头，打会禅汉。  
我尝一见，口似匾檐。  
凡侍之者，莫知其几，  
往往瞠乎其后，终莫得其畔岸。  
是故不可毁，不可赞，  
至於不可奈何。  

释师范　普化赞  
恣意放颠放呆，走遍前街后街。  
就中一处尀耐，大悲院裹有斋。  

释师范　琴枕  
巧出焦桐样，淳含太古音。  
多因和梦听，只作夜虫吟。  

释师范　泉大道赞  
这瞎秃，无拾束。  
浴龙湫，系蛇腹。  
瓢裹酒，钵裹肉。  
到头底事若为论，郴州城中六月六。  

释师范　日本琳上人请赞  
头拄天，脚踏地。  
大宋国裹鼻孔，日本国裹出气。  
觉琳持此归故乡，大似婆斯入闹市。  

释师范　入己还闭  
南方经历几云烟，收得珍奇货满船。  
弹指便风帆到岸，一时翻作大光钱。  

释师范　三教合面相赞  
一三三一，三一一三．解不能散，  
聚不成团。今古合成闭口面，  
只因门户有多般。  

释师范　少室  
尘蒙虚壁冷萧萧，未厌家风太寂寥。  
门外依前积深雪，不知谁肯立齐腰。  

释师范　十六罗汉赞  
身如枯柴，心如断崖。  
万般神变，一种平怀。  
面面相看，究竟不知论底事。  
阿耨达池龙王，来日请佛斋。  

释师范　石田  
纷纷多是竞膏腴，砍实谁能下一锄。  
几见萌心还{左忄右罗}{左忄右霸}，只缘无处著工夫。  

释师范　释迦出山相赞  
入山去，何所图，  
出山来，胡为乎。  
早知今日事，悔不愤当初。  

释师范　死翁  
一惊涂毒鼓，脱尔丧全躯。  
谁信髑髅上，重生颔下须。  

释师范　四威仪  
山中行，移步放教轻。  
无别意，恐他幽鸟惊。  

释师范　四威仪  
山中住，落叶不如数，  
地人扫，翳却松门路。  

释师范　四威仪  
山中坐，习闲成懒惰。  
少献花，但见猿偷果。  

释师范　四威仪  
山中卧，不知时节过。  
雨打窗，好梦都惊破。  

释师范　送率庵和尚住云居  
东湖水深蟠老龙，晨昏出没无定踪。  
开口合口喷香雾，举足下足生阴风。  
而今改宅云居去，威风万窍声号怒。  
谓言不是抉珠人，未应轻踏瓯峰路。  

释师范　送讷堂和尚住秀之天宁  
苏州有，常州有。  
真个有，未尝有。  
贱时倾国不可换，贵则陪钱挜一{左豆右斗}。  
伸一手，缩一手，  
日月奔忙，山河倒走。  
济北瞎驴退三步，跛脚云门大张口。  
阿呵呵，只今此话大行，  
何待三十年后。  

释师范　送凝藏主妇蜀  
凝藏主，五载恶相聚。  
我既横点头，公亦未相许。  
就中犹尀耐，拗折露明柱。  
似此拙去就，端的不可恕。  
萧萧九月风露寒，忽来告别还乡去。  
临岐可煞没巴鼻，却要就我觅转语。  
一转语。如何举，  
湿纸裹大虫，大棒打老鼠。  
阿呵呵，无你会处。  

释师范　送昙藏主雪峰见痴绝  
世上有蛇皆可物，非物非心亦百佛。  
五湖云衲竞头参，空把光阴恣埋没。  
我游江湖三十有四年，饱饭之余，  
一味闲打眠。子今迢迢苦寻讨，  
不知寻讨何慕焉。问吾道，  
今年大熟收成早。问吾禅，  
秋林噪晚声喧喧。抖擞屎肠都说了，  
莫将一字归去容易空流传。斯言写就相违别，  
目断家山云叠叠。  

释师范　送无相和尚归乡  
同名同号同桑梓，同住江湖亡彼此。  
有时同上孤峰巅，有时同下沧溟底。  
苦同忧，乐同喜，  
金博金兮水洗水。有时捩转铁面皮，  
心口全然不相似。你若住兮我即行，  
你若行兮我即止。白日青天轰怒雷，  
平地无风波浪起。非不非，  
是不是，西川大随，  
桐城投子。  

释师范　送赵龙图归西明  
昔年曾约归四明，掇钵共饭莆菜羹。  
东园蔬荠几衰长，望之何以辜斯盟。  
铿铿小节何足拘，大名当振声{雄隹换左谷}{雄隹换左谷}。  
旌旗不动剿胡种，屈伸一臂逾长城。  
淮甸既肃四海肃，丰功盛德应难名。  
了知八珍与藜苋，清闲富贵但等平。  
我罹劫火固无闷，公视昼锦不以荣。  
七佛承承竟何据，六祖忉忉空碗鸣。  
君不见刹竿头上角龙头，鸿毛至重山岳轻。  

释师范　颂古三首  
尽力提持只一刀，狸奴从此脱皮毛。  
血流满地成狼籍，暗为春风染小桃。  

释师范　颂古三首  
晴空轰霹雳，官路栽荆棘。  
没兴遭逢著，前凶后不吉。  

释师范　颂古三首  
失脚溪桥两眼枯，错将鱼目作明珠。  
直饶尘尽光生也，照破山河梦见无。  

释师范　颂古四十四首  
灵山一会善堤防，蛊毒之家水莫尝。  
迦叶无端沾一滴，至今犹自面皮黄。  

释师范　颂古四十四首  
古老相传鬼叫坑，看来人鬼不多争。  
早知鬼便是人做，夜半三更也可行。  

释师范　颂古四十四首  
君王一语出如纶，尊者眉毛八字分。  
四海风清烟清静，碧天无际水无垠。  

释师范　颂古四十四首  
大士错解注，志公错注解。  
臭肉积屠门，堪笑无人买。  

释师范　颂古四十四首  
雨散云收后，崔嵬数十峰。  
王维虽敏手，难落笔头踪。  

释师范　颂古四十四首  
春生夏长，淡饭粗茶。  
鱼投臭水，彩奔龊家。  

释师范　颂古四十四首  
持来送去样团团，覆阴儿孙义不寒。  
何似当时休擘破，浑仑留与后人看。  

释师范　颂古四十四首  
地神归地，天神归天。  
殷勤奉送，宝马金钱。  

释师范　颂古四十四首  
一柄无情雪刃刀，当锋谁敢犯送毫。  
马师父子亲提掇，血喷千山怒号。  

释师范　颂古四十四首  
诸子生涯各有成，从来孝顺两边生。  
贪欢一夜浑家乐，失晓连忙打五更。  

释师范　颂古四十四首  
日面月面，突出难辨。  
拟欲抬眸，空中两片。  

释师范　颂古四十四首  
金毛狮子，生铁秤锤。  
浑仑无缝，切忌针锥。  

释师范　颂古四十四首  
冲开碧落松千尺，截断红尘水一溪。  
饱食高眠人不到，日从东出又沉西。  

释师范　颂古四十四首  
南岳峰前老石头，怜儿何事不知羞。  
为人点眼长伸脚，直至而今懒不收。  

释师范　颂古四十四首  
铺席宏开见也麽，买人何似看人多。  
十成好个吹毛剑，只作陶家壁上梭。  

释师范　颂古四十四首  
兀兀地思量，无可得思量。  
无可思量处，直个好思量。  
大庾岭头逢六祖，鳌山店上见曾郎。  

释师范　颂古四十四首  
萝卜从来出镇州，城南门外水东流。  
饶君说得浑相似，须是亲曾到地头。  

释师范　颂古四十四首  
千载岩前树，曾无刀斧痕。  
羚羊才触著，满地叶纷纷。  

释师范　颂古四十四首  
混成一气，周行四时。  
惟天为大，惟尧则之。  

释师范　颂古四十四首  
闪烁旌旗骤往来，几人遥望起疑猜。  
此时若得樊公脚，一踏鸿门两扇开。  

释师范　颂古四十四首  
骤马加鞭上酒楼，何如坐地看杨州。  
是非长短俱裁了，鼠窃终难似狗偷。  

释师范　颂古四十四首  
台山路上个婆婆，平地无风起丈波。  
下却斗门通底闸，更无一滴到黄河。  

释师范　颂古四十四首  
风前一曲动离愁，那个行人不举头。  
手把花枝半蔗面，不令人见转风流。  

释师范　颂古四十四首  
分明指出与人看，多少禅和被热瞒。  
举目只知看雨势，不知秋水没栏干。  

释师范　颂古四十四首  
共乐升平道泰时，相逢终不展钥旗。  
随宜淡饭清茶外，困卧闲行几个知。  

释师范　颂古四十四首  
贼火相逢恰五更，见成赃物不须争。  
暗中多少都分了，天晓依前各自行。  

释师范　颂古四十四首  
铜公塘，铁奉化。  
得人憎，得人怕。  
不是明州人。定说苏州语。  

释师范　颂古四十四首  
洞山平地露尸骸，庵主将身一处埋。  
狼藉髑髅相枕藉，悲风愁雾不胜怀。  

释师范　颂古四十四首  
骨裹皮兮皮裹骨，大随放出辽天鹘。  
东西南北漫抬眸，不知已过新罗国。  

释师范　颂古四十四首  
顽皮老虎卧林丘，一任傍人放滴油。  
满肚只因曾饱肉，纵加呼唤懒抬头。  

释师范　颂古四十四首  
起灭不停谁解看，当机一拶透重关。  
东西总是长安路，荡荡无拘自往还。  

释师范　颂古四十四首  
同舟共赏洞庭春，终日徘徊柳岸阴。  
却得渔人加橹棹，等闲抹过碧波心。  

释师范　颂古四十四首  
一片荆山璞，分明辨者难。  
几人偷眼觑，只作石头看。  

释师范　颂古四十四首  
种田博饮吃，饱卧长伸脚。  
把将三界来，安向左边著。  
引得龙牙老古锥，手裹把柄破木杓。  

释师范　颂古四十四首  
一掷神杯定吉凶，再占重卜转灵通。  
分明见了今年事，却说明年事不同。  

释师范　颂古四十四首  
梦裹思归问故乡，明明说与尚徉狂。  
白云尽处重回首，无限青山对夕阳。  

释师范　颂古四十四首  
红轮决定沉西去，未审魂灵往那方。  
哭恸一声无处避，櫂头亲见本爷娘。  

释师范　颂古四十四首  
一年三百六十日，日日日从东畔出。  
昨夜黄昏又落西，茫茫无处寻踪迹。  

释师范　颂古四十四首  
矜夸富贵，贱卖赤穷。  
杀人可恕，无礼难容。  

释师范　颂古四十四首  
腊月三十日，开口便为敕。  
更拟问如何，明朝正月一。  

释师范　颂古四十四首  
深深亲下拜，三代礼全该。  
此意如不然，玉帛云乎哉。  

释师范　颂古四十四首  
大匠不巧，大儒不学。  
动辄中方圆，举皆成礼乐。  
堪笑乡村卖卜人，徒劳鑽破乌龟壳。  

释师范　颂古四十四首  
黯澹滩，黯澹滩，  
十只船来九只翻。惟有三山陈上舍，  
我向陆地裹行，看你奈我何。  

释师范　颂古四十四首  
山花似锦水如蓝，突出乾坤不露颜。  
曾踏武陵溪畔路，洞中春色异人间。  

释师范　题牧牛图  
谁家牯，谁家犊。  
溪东溪西，水甘草足。  
宜乎后夜当春耕，怀袖应难秘斯轴。  

释师范　题僧画草虫  
似则似矣，是则未是。  
若是伶俐衲僧，不作这般虫豸。  

释师范　题岩寒拾  
五峰路上，双涧寺前。  
藏头露面，抚背拍肩。  
举笔欲题题不得，断崖千仞锁寒烟。  

释师范　天神二首  
天下梅花主，扶桑文字祖。  
这个正法眼，云门答道普。  
菅君本不假凡胎，直自灵山会上来。  
五百年间无识者，扶桑佛法一枝梅。  

释师范　维摩居士赞  
诈病从来不可医，文殊特为下针锥。  
事褫一啄长三尺，问著依前似鼓槌。  
示疾毗耶，平地风波。  
医不得处，病在口多。  

释师范　文殊大士为龙女说法赞  
文殊说法，所说何法。  
女子成佛，所成何佛。  
无法可说，无佛可成。  
卧龙奋迅，狮子嚬呻。  

释师范　无方刊字  
道在贵芒羁，宁容滞一涯。  
是山皆有石，随处可镌碑。  

释师范　无际  
儱侗复儱侗，平夷更平夷。  
伸手不见掌，赵州东院西。  

释师范　无相赞  
重如山，静如水。  
轻轻触著，双眉剔起。  

释师范　蚬子赞  
出手露脚，捞虾摝蚬。  
这穷鬼子，可贵可贱。  
纸钱堆裹谩藏身，莫言冷地无人见。  

释师范　蚬子赞  
溪尾溪头打野盘，捞虾摝蚬当朝餐。  
想应不是钓鳌手，得个虾儿便喜欢。  

释师范　相士  
鳞皴一块烂枯柴，几见春风长绿苔。  
岂谓先生也相许，驴年决定放花开。  

释师范　小师德輶请赞  
喜上上，怒一上，  
少机关，足伎俩。  
硬把虚空量，刚道有一丈。  
似这般会算底本师，如何唤作无准和尚。  

释师范　兴化益长老请赞  
益无所益，为无所为。  
迥超玄化，杳绝机宜。  
桃红李白自芬披，问著东风总不知。  

释师范　须菩提赞  
头白齿豁，空腹高心。  
被憍尸迦当面上当，对维摩诘甘自屈沉。  
说甚解空称第一，只堪倚杖独沉吟。  

释师范　延庆日长老请赞  
不爱人赞，不怕人谤。  
令是一条筋，见者难近傍。  
要识渠侬端的，日在东山之上。  

释师范　言法华赞  
褰裳而趋，或然而住。  
咄咄书空，喃喃独语。  
尽语渠侬转法华，知得身心在何处。  

释师范　因大师请赞  
不是神，不是鬼。  
突出人前，是何面嘴。  
妙因等闲觑破，扣齿擎拳顶礼。  
唵苏嚧苏嚧{左口右悉}唎{左口右悉}唎。  

释师范　永寿础长老请赞  
怒骂当慈悲，脱空成善巧。  
三钱买李子，偏向赤边咬。  
如今此话许谁知，永寿破家真种草。  

释师范　渔妇观音赞  
腥稼通身不自知，更来渔市讨便宜。  
就中活底无多子，提向风前卖与谁。  

释师范　渔妇观音赞  
篮内鱼，衣中珠。  
见买见卖，少实多虚。  

释师范　郁山主赞  
收得蚌蛤珠，夸张无价数。  
我侬不怪他，他是村山主。  

释师范　元道士  
黄衣舍去混缁衣，弃却甜桃摘醋梨。  
酸涩一时尝过了，攒眉归去许谁知。  

释师范　圜悟赞  
坐底是谁，立底是谁。  
两枚漆桶，一种无知。  
非惟咈诟咄{左口右聿}，恣意凤林吒之。  
坏尽东山穷活计，都因这汉两爷儿。  

释师范　云谷  
或卷或舒多变态，随呼随应发天真。  
谁知路转峰回处，幽鸟啼芳别是春。  

释师范　再铸粥锅  
不解多方锢鏴成，一锤打破与重烹。  
等闲脱体离窠臼，煮粥依前不是羹。  

释师范　彰圣辉长老请赞  
一之上，三之下。  
有来由，无缝罅。  
是甚牛溲马浡，刚自辽天索价，  
累及儿孙成话欛。  

释师范　止翁  
万法都卢归一法，一法不知何所归。  
肚饥买个油糍吃，吃了油糍肚不饥。  

释师范　忠道者赞  
听教一味瞌睡，参禅不入炉冶。  
盗橘过於挥剑，骑虎稳如乘马。  
伎俩元来个样生，几乎唤作忠道者。  

释师范　邹编修请赞  
骨棱层，发{上髟下监}鬺。  
且不安分，更说指南。  
置须弥卢於一针锋，贮四大海於无底篮。  
不如世有谁知已，朴庵。  

释师范　祖师图赞  
等是清平世界人，多因闲事长无明。  
使他个个能安分，图上何缘有姓名。  

释师观　百丈和尚赞  
独坐大雄峰，宗通说亦通。  
咄者老漆桶，不落有无中。  

释师观　禅人写师顶相求赞  
或处禅林，或居树下。  
或在僧房，或白衣舍。  
法惠写出如是观，单明张拙秀才话。  

释师观　禅人写师顶相求赞  
禅不参，道不学，  
个样村僧唱喏也。错错，  
一段风光无处著。  

释师观　辞李大谏再住万寿  
年来老倒觉痴顽，振作丛林岂等闲。  
珍重贤侯休更问，且容懒散卧云间。  

释师观　达磨祖师赞  
手提金锡，银山铁壁。  
对朕者谁，还云不识。  
透过玄关，青天白日。  

释师观　干帘席  
卷起帘来见天下，千古丛林作话{左木右霸}。  
承天今日再堤撕，一段风光无缝罅。  

释师观　和蒋御带荐合中三偈  
威音那畔绝安排，个里何曾有去来。  
如是住而无所住，摩醯眼向顶门开。  

释师观　和蒋御带荐合中三偈  
唯凭者个荐严妻，借路经过般若池。  
撒手那边无避处，大洋海里火星飞。  

释师观　和蒋御带荐合中三偈  
威风凛凛实难栖，正是灵山受记时。  
老倒月林无别说，非心非佛总非非。  

释师观　化佛五臓先被人偷了  
古佛行藏识者稀，为人一著太孤危。  
蓦然撞著白拈贼，倒腹倾肠付与伊。  

释师观　黄檗和尚赞  
一棒一条痕，一掴一掌血。  
杀人能活人，不传之妙诀。  

释师观　偈颂七十六首  
佛语心为宗，无门无法门。  
个里全身入，别是一乾坤。  

释师观　偈颂七十六首  
坐断要津，全提正令。  
佛祖到来，也须乞命。  

释师观　偈颂七十六首  
大庾岭头提不起，同庵亲手付将来。  
等头拾在肩头上，凡圣齐教眼豁开。  

释师观　偈颂七十六首  
法法不隐藏，今古露堂堂。  
更进这一步，明明为举扬。  

释师观　偈颂七十六首  
动弦别曲，叶落知秋。  
风生大野，水向东流。  

释师观　偈颂七十六首  
圣因古兰若，湖边绝潇洒。  
知他几百年，已属斯人也。  

释师观　偈颂七十六首  
日可冷，月可热，  
众魔不能坏真说。  

释师观　偈颂七十六首  
结夏又十日，个事作麽生。  
无风荷叶动，儀3定有鱼行。  

释师观　偈颂七十六首  
日日是好日，时时是好时。  
只为分明极，翻令所得迟。  

释师观　偈颂七十六首  
真正举扬，法堂前草深一丈。  
有如是作略，有如是榜样。  
个是阿讀　，广度和尚。  

释师观　偈颂七十六首  
断人性命，不劳余刃。  
四海一家，风恬浪静。  

释师观　偈颂七十六首  
此世不移动，彼世不改变。  
惟一坚密身，一切尘中现。  

释师观　偈颂七十六首  
今朝十月一，开炉是此日。  
赵州宾主话，圣因为拈出。  

释师观　偈颂七十六首  
去去实不去，来来实不来。  
去来如梦幻，虚空绝点埃。  

释师观　偈颂七十六首  
五日上堂，朝朝入室。  
三八念诵，丛林规式。  
美食不中饱人吃。  

释师观　偈颂七十六首  
本无迷悟人，只要今日了。  
了了了了了，面南看北斗。  

释师观　偈颂七十六首  
我有一转语，历劫常如此。  
迥绝无人和，聚头相共举。  

释师观　偈颂七十六首  
天得一以清，地得一以宁。  
君王得人处，矛头相共举。  

释师观　偈颂七十六首  
满眼觑不见，地得一以宁。  
君王得一天下治，衲僧得一眼横鼻直。  
皇恩佛恩，一时报毕。  

释师观　偈颂七十六首  
十方诸国土，无刹不现身。  
举头天外看，谁是个中人。  

释师观　偈颂七十六首  
目顾四方，指天指地。  
独弄单提，无是不是。  
普请恶水蓦头浇，不忘灵山亲受记。  

释师观　偈颂七十六首  
邂语非干舌，能言不是声。  
刹刹尘尘尔，何处著浑身。  

释师观　偈颂七十六首  
丛林法社共成褫，雪老当年用此机。  
颈上手巾腰下杓，至今千古有风规。  

释师观　偈颂七十六首  
咄这尊慈，口甜心苦。  
带累我侬，破家荡户。  
者僧话堕处，直下明明举。  
一炷栴檀充宇宙，谁道黄金如粪土。  

释师观　偈颂七十六首  
腊八是今朝，如来成道日。  
夜半见明星，从此生荆棘。  
荆棘生人间，天上错流传。  

释师观　偈颂七十六首  
年去年来年年事，日来日往日日新。  
木人抚掌呵呵笑，一段风光画不成。  
见便见，莫沈吟。  
楼上已吹新岁角，堂前犹点旧年灯。  

释师观　偈颂七十六首  
年穷岁尽，有可言，  
东村王老夜烧钱。野鬼闲神俱屏迹，  
无依无欲是金仙。  

释师观　偈颂七十六首  
蓦然平地一声雷，惊得蟭螟眼豁开。  
是圣是凡俱不立，何妨随处舞三台。  

释师观　偈颂七十六首  
一二三四五，五四三二一。  
无量妙义门，皆从此经出。  

释师观　偈颂七十六首  
赵州无佛性，丰干太饶舌。  
南泉一枝草，云门乾屎橛。  

释师观　偈颂七十六首  
光阴何太疾，如白驹过隙。  
惟有衲僧家，日日是好日。  

释师观　偈颂七十六首  
去年梅，今年柳，  
馨香颜色常依旧。不属阴阳别是春，  
灵根本是吾家有。  

释师观　偈颂七十六首  
弥勒真弥勒，分身千百亿。  
时时示时人，时人俱不识。  

释师观　偈颂七十六首  
目顾四方，法中之王。  
将何报德，一杓香汤。  

释师观　偈颂七十六首  
唇上碧斑宾豹博，舌头当的帝都丁。  
鸳鸯绣出从君看，不把金针度与人。  

释师观　偈颂七十六首  
暑退凉生，风高露冷。  
叶落归根，藏头露影。  
赵州吃茶，云门故饼。  
如何是道，明眼落井。  

释师观　偈颂七十六首  
惺惺寂寂是，寂寂惺惺非。  
弃却甜桃树，沿山摘醋梨。  
如是句中能会得，从教人竞觅玄微。  

释师观　偈颂七十六首  
此从无枝叶，唯有诸贞实。  
我法妙难思，五千人退席。  

释师观　偈颂七十六首  
六月炎炎如火聚，就中自有清凉处。  
犀牛扇子谩相随，头角峥嵘谁敢觑。  

释师观　偈颂七十六首  
时不待人，月不破五。  
那一著子，未敢相许。  

释师观　偈颂七十六首  
蓦直蓦直，春天白日。  
勘破了也，一文不直。  

释师观　偈颂七十六首  
开池不待月，池成月自来。  
寒山逢拾得，拊掌笑咍咍。  

释师观　偈颂七十六首  
如来结制日，诸缘俱顿息。  
九十日长期，衲僧口挂壁。  
咄，正是黑牛卧死水。  

释师观　偈颂七十六首  
薰风自南来，殿阁生微凉。  
要知端的意，拄杖为敷扬。  

释师观　偈颂七十六首  
上元佳节是今日，匝地普天星斗出。  
好向机先著眼看，莫教蹉过然灯佛。  

释师观　偈颂七十六首  
伎俩有尽，我默无穷。  
达磨不识，眼瞎耳聋。  

释师观　偈颂七十六首  
开眼见明，合眼见暗。  
开眼合眼，知而故犯。  
一毫头上现乾坤，堪笑云门咦顾鉴。  

释师观　偈颂七十六首  
南泉水牯自天然，随分些些任变迁。  
长啸一声天地窄，了无佛法与人传。  

释师观　偈颂七十六首  
秋风冷，秋桂香。  
秋露白，秋叶黄。  
秋蛩吟，声短长。  
此时景，有余光。  
便恁麽去，正好吃棒。  
须知远烟浪，刖有好商量。  

释师观　偈颂七十六首  
今朝七月一，解夏半月日。  
摩挲拄杖子，笠头勤拂拭。  
狗子无佛性，一文也不直。  

释师观　偈颂七十六首  
时节若至，其理自彰。  
一番新雨过，禾稻弄微黄。  

释师观　偈颂七十六首  
云门有一曲，腊月二十五。  
拍拍是令，全身里许。  
呵呵呵，万像森罗齐作舞。  

释师观　偈颂七十六首  
梵志翻著袜，是人皆道错。  
宁可刺你眼，不可瘾我脚。  
莫莫，醍醐上味，  
翻成毒药。  

释师观　偈颂七十六首  
收麦才了插秧来，终日忙忙安在哉。  
直下更无回避所，优钵罗花当处开。  

释师观　偈颂七十六首  
前念是凡，后念是圣。  
脱体无依，因邪打正。  
须弥顶上击金钟，七佛如来合掌听。  

释师观　偈颂七十六首  
万里无寸草，衲僧何处讨。  
蘸雪吃冬瓜，谁知滋味好。  

释师观　偈颂七十六首  
挝动禾山鼓，吹起少林笛。  
当机觌面提，觌面当机疾。  
咄，一任风吹日炙。  

释师观　偈颂七十六首  
晷运推移，日南长至。  
自古自今，同天同地。  
灵山一会尚俨然，雷音堂中谈不二。  

释师观　偈颂七十六首  
孤云野鹤，何天不飞。  
这一句子，同道方知。  

释师观　偈颂七十六首  
碍处非墙壁，通处没虚空。  
双关俱透彻，别是一家风。  

释师观　偈颂七十六首  
葛公住此山，此山湛如蓝。  
只今何处去，犹自口喃喃。  

释师观　偈颂七十六首  
月已破五，年又过半。  
拄杖拈来，如何判断。  
百年三万六千日，也是秦时{左车右度}轹钻。  

释师观　偈颂七十六首  
此世不移动，彼世不改变。  
当处发生，随处灭尽。  
呵呵呵，见不见，  
秋风一阵来，落叶两三斤。  

释师观　偈颂七十六首  
问讯烧香，闲行静坐。  
与麽分明，是个什麽。  

释师观　偈颂七十六首  
一日不作，一日不食。  
木平搬土，石霜泥壁。  
范山断足，仰山作息。  
澄翠门下，朝朝入室。  
如上所供，并皆诣实。  

释师观　偈颂七十六首  
腊尽春至，头头显示。  
雪里梅花，馨香扑鼻。  
认著依前还不是。  

释师观　偈颂七十六首  
一九与二九，相逢不出手。  
因甚不出手，免见扬家丑。  

释师观　偈颂七十六首  
山奇水秀洞中天，与麽分明知几年。  
左右逢源无限意，几人于此彻根源。  

释师观　偈颂七十六首  
法法本来法，无法无非法。  
这个是乌回拄杖子，那个是本来法。  

释师观　偈颂七十六首  
昨日入院，今朝设粥。  
斋罢吃茶，参前澡浴。  
个是灵山亲付嘱。  

释师观　偈颂七十六首  
朝朝相似，日日一般。  
年穷岁尽，尽底掀翻。  
依旧孟春犹寒。  

释师观　偈颂七十六首  
人笑鹁鸠拙，勃鸠自不拙。  
两茎柴子上，一生打得彻。  
打刀须是并州铁。  

释师观　偈颂七十六首  
今朝四月一，结夏又在即。  
若是到家人，日日是好日。  

释师观　偈颂七十六首  
鹤立松梢月，鱼行水底天。  
风光都买尽，不费一文钱。  
须知此语无穷日，只恐沧溟有尽年。  

释师观　偈颂七十六首  
今日十，昨日姨。  
日来日往，阿谁知有。  
未了之人听一言，只这而今谁动口。  

释师观　偈颂七十六首  
来时无踪，去时无迹。  
七十五年，青天霹雳。  

释师观　临济和尚赞  
一喝当阳，寸丝不挂。  
挠括丛林，至今话{左木右霸}。  

释师观　灵岩金钵堂化长明灯  
龙潭吹灭纸烛，真个人天眼目。  
举似庞公点头，祖祖灯灯相续。  

释师观　木鱼  
敲空作响人皆听，听听之时非是声。  
海藏龙宫留不住，却来个里现全身。  

释师观　千手眼观音赞  
通身是，遍身是，  
观世音，无尽意。  
愿以此功德，普及于一切。  

释师观　三教赞  
一即三，三即一，  
者一个，赞不及。  
天人群生类，皆承此恩力。  

释师观　上伯井亭  
曹源一滴水，散作人间瑞。  
茫茫宇宙中，几个知惭愧。  

释师观　颂古三十三首  
月上女曾与麽去，我今亦依如是住。  
明明今古不曾藏，一点灵光常独露。  

释师观　颂古三十三首  
以手策起眉毛，千圣从来不识。  
一会灵山俨然，说甚今朝昨日。  

释师观　颂古三十三首  
不属内外与中间，才落思惟入魔境。  
大丈夫儿不自欺，翻身坐断毗卢顶。  

释师观　颂古三十三首  
红日杲杲，切忌寻讨。  
拈得便用，无非是宝。  
郑州梨，青州枣，  
大抵还他出处好。  

释师观　颂古三十三首  
汉既不管，秦亦不收。  
人平不语，水平不流。  

释师观　颂古三十三首  
弟应兄呼画不成，谁人肯向里头行。  
自从家破人亡后，直至如今事转生。  

释师观　颂古三十三首  
用处天然别，更不落思惟。  
山河并大地，全露法王机。  

释师观　颂古三十三首  
全提正令，高低普应。  
三应三呼，谛听谛听。  

释师观　颂古三十三首  
自从胡乱后，更不少盐酱。  
开口便见但，岂在语言上。  

释师观　颂古三十三首  
百丈卷席，马祖升堂。  
作麽作麽，验尽当行。  

释师观　颂古三十三首  
分明与麽无无无，释迦弥勒是他奴。  
茫茫宇宙人无数，几个男儿是丈夫。  

释师观　颂古三十三首  
不落不昧，东倒西擂。  
铁壁银山，一时粉碎。  
不昧不落，且无造作。  
诚哉是言，不从人学。  

释师观　颂古三十三首  
突出难辨辨得出，师子翻身师子窟。  
哮吼一声天地空，惊起须弥高突兀。  

释师观　颂古三十三首  
未审魂灵往寻方，无栖泊处露堂堂。  
水向石边流出冷，风从花里过来香。  

释师观　颂古三十三首  
如何是佛，更莫别求。  
相随来也，四大部洲。  

释师观　颂古三十三首  
叉手进前，寂子不会。  
杀人活人，好个三昧。  
这般阿师，丛林殃害。  
白云尽处是青山，行人更在青山外。  

释师观　颂古三十三首  
大唐国里无禅师，独弄单提见也无。  
茫茫宇宙人无数，几个男儿是丈夫。  

释师观　颂古三十三首  
真佛屋里坐，开口成话堕。  
幸自可怜生，教我说甚麽。  

释师观　颂古三十三首  
如何是佛殿里底，世出世间难可比。  
万国同歌河海清，稽首拜手元是你。  

释师观　颂古三十三首  
吃粥了也洗钵盂，已是分明说向渠。  
有时冷地思量著，点铁成金举世无。  

释师观　颂古三十三首  
拈得便用，胡麻厮缴。  
冷地看来，知恩者少。  

释师观　颂古三十三首  
一著高一著，一步阔一步。  
五百年间生，指出这条路。  
这条路，十圣三贤皆罔措。  

释师观　颂古三十三首  
非男女相末山主，今古堂堂常独露。  
常独露兮见也麽，清声藉藉播寰宇。  

释师观　颂古三十三首  
香严上树，住住住住。  
拟问如何，葛藤露布。  

释师观　颂古三十三首  
前三三与后三三，不可承当不可参。  
更问清凉多少众，月移松影落寒潭。  

释师观　颂古三十三首  
堕落眉须不得塔，三文使尽风分疏。  
无端大岭重饶舌，数丈龟毛举世无。  

释师观　颂古三十三首  
日里看山好，好在什么处。  
要见老云门，不落第二句。  

释师观　颂古三十三首  
一字入公门，九牛拔不出。  
咄这野狐精，鼻孔都打失。  

释师观　颂古三十三首  
要个无禅底国师，才涉毫芒便取诛。  
堪笑这僧垂手处，道无便见有偏枯。  

释师观　颂古三十三首  
来说是非者，便是是非人。  
诚哉是言也，弄物不知名。  

释师观　颂古三十三首  
牛过窗棂，错为安名。  
大唐国里，不见一人。  

释师观　颂古三十三首  
驴放三千，马放八百。  
透过重关，未为英杰。  

释师观　颂古三十三首  
海神知贵不知价，留与人间光照夜。  
碧眼胡僧笑点头，谁知用处无缝罅。  

释师观　颂古十七首  
指天指地，无处回避。  
瞿云瞿昙，讨甚巴鼻。  

释师观　颂古十七首  
青天霹雳，何处寻觅。  
一人传虚，万人传实。  

释师观　颂古十七首  
比此为津梁，赤体露堂堂。  
风光都买尽，当处是家乡。  

释师观　颂古十七首  
青山于蓝，而青于蓝。  
坐筹帷幄，锻圣鎔凡。  

释师观　颂古十七首  
伶利道人何处去，至今寻觅杳无踪。  
有时冷地思量著，不觉全身在碧峰。  

释师观　颂古十七首  
张打油，李打油，  
不打浑身只打头。今朝有酒今朝醉，  
明日愁来明日愁。  

释师观　颂古十七首  
傀{祑石换亻}棚头，全火只候。  
明眼人前，一场漏逗。  

释师观　颂古十七首  
赵州唤作火，全身入荒草。  
我今不是渠，渠今正是我。  

释师观　颂古十七首  
出乎尔者返乎尔，个里那容说道理。  
蹈雪沽来酒倍香，就船买得鱼偏美。  

释师观　颂古十七首  
乾坤独立，从者里入。  
风吹不著，雨打不湿。  

释师观　颂古十七首  
报慈一隔，描邈不得。  
大用现前，不存轨则。  

释师观　颂古十七首  
腊月火烧山，毫发不相瞒。  
佛手遮不得，人心似等闲。  

释师观　颂古十七首  
虚空迸裂，当处超越。  
堪笑云门，多这一橛。  

释师观　颂古十七首  
见成活许莫周遮，椎下分疏事转差。  
若是咬人狮子子，何须牙上更安牙。  

释师观　颂古十七首  
不是风兮不是幡，入泥入水与人看。  
莫把是非来辨我，浮生空凿不相干。  

释师观　颂古十七首  
佛法王法，更无两样。  
直下一刀，未为谛当。  

释师观　颂古十七首  
唇上碧斑宾豹博，舌头当的帝都丁。  
频呼小玉元无事，只要檀郎认得声。  

释师观　题中峰方丈  
森森松竹耸中峰，八面玲珑眼界空。  
尽向石根寻马迹，谁人亲见道林翁。  

释师观　童子求颂  
山童山童，叉手当胸。  
高低普应，常在其中。  

释师观　信庵居士画月庵老衲月林顶相求赞  
佛祖权衡，人天眼目。  
瞻之仰之，鼎分三足。  
休言六耳不同谋，断弦须是弯胶续。  

释师观　惺惺石  
惺惺石上坐频呼，绝后依前又再甦。  
自古自今无变异，直教觑著眼睛枯。  

释师观　须菩提赞  
老老大大，岩中宴坐。  
帝释雨花，见个什麽。  

释师观　雪峰真觉祖师赞  
三到投子，九上洞山。  
鳌山成道，已是自瞒。  
呵呵呵，惹得虚名走世间。  

释师观　自赞  
者村叟，能杰斗，  
踞胡床，一不守。  
临机拶著火星飞，惊起须弥颠倒走。  

释师观　祖芳求僧  
要得联芳继祖类，直须发愤傚卢能。  
三更月下传衣钵，惊动黄梅七百僧。  

释师瑞　送僧归凤山  
凤凰山下凤凰儿，文彩才彰羽翼齐。  
铁网漫天拦不得，归心已在碧梧枝。  

释师体　船子赞  
孤踪短艇寓江滨，眼盖乾坤彻骨贫。  
接了夹山钻入水，至今恩怨不曾分。  

释师体　辞众偈  
铁树开花，雄鸡开生。  
七十二年，摇篮绳断。  

释师体　达磨赞  
万福西来老骨挝，不遵行止渡流沙。  
被人打落当门齿，哑子依前吃苦瓜。  

释师体　偈四首  
年年浴佛在今朝，目击迦维路不遥。  
果是当时曾示现，宜乎恶水蓦头浇。  

释师体　偈四首  
热月须摇扇，寒来旋著衣。  
若言空过日，大似不知时。  

释师体　偈四首  
道生一，无角铁牛眠少室。  
一生二，祖父开田说大义。  
二生三，梁间紫燕语呢喃。  
三生万物，男儿活计离窠窟。  
多处添，少处减，  
大虫怕吃生人胆。有若无，  
实若虚，争掩骊龙明月珠。  
肚无偏僻病，不怕冷油虀。  

释师体　偈四首  
依稀苕帚柄，仿佛赤斑蛇。  
棒下无生忍，临机不识爷。  

释师体　偈颂十八首  
五蕴出头一段空，同门出入不相逢。  
无量劫来赁屋住，到头不识主人公。  

释师体　偈颂十八首  
童顶云衣野兴浓，清斋淡话有何穷。  
春归檐幕千家雨，月满楼台一笛风。  

释师体　偈颂十八首  
涂灰抹上添光彩，社舞村歌笑己躬。  
堪笑当年獃得好，百无一解诉心空。  
星拱北，水朝东，  
月落千江体一同。能向海门深处辊，  
行船谁怕打头风。  

释师体　偈颂十八首  
西土尊师故纸罗，南方历祖葛藤窠。  
临风剔起透青眼，跟脚从头觑破那。  
阿呵呵，会也麽，尺水休夸一丈波。  
幕天蓆地生涯阔，敌胜吹毛不用磨。  

释师体　偈颂十八首  
不宗师承不会禅，饥来吃饭困来眠。  
平常肯恃拳头大，冷地乾赢空劫前。  

释师体　偈颂十八首  
目击泄天机，梅天散花雨。  
稽首毗卢师，和南法身主。  
风光遍大千，捏在毫端聚。  
多劫修来是浪传，一念不生倾肺腑。  
从此儿孙遍世间，活计清虚争检古。  

释师体　偈颂十八首  
粗疏带出莲花冼，济楚披来粪扫衣。  
拈起少林无孔笛，左瞻右盼两头吹。  
声声慢，拍拍随，听者虽多和者稀。  
曲遍欲休休不得，知音知后更谁知。  

释师体　偈颂十八首  
少室无师句，曹溪绝学禅。  
浑家鬼擘口，五逆不成冤。  

释师体　偈颂十八首  
文殊三处度夏，弥勒一味放憨。  
善财走百十城，达磨九年面壁。  
恢阐拈花微笑，光扬布发掩泥。  

释师体　偈颂十八首  
一拳也是打爷来，未有输赢莫放开。  
割舍拍盲穷性命，觜喎鼻塌见全材。  

释师体　偈颂十八首  
道妙休云所得迟，不离闻见分明极。  
槛外一声婆饼焦，黄头碧眼断消息。  
断消息，最条直，是虎何须更插翼。  
苍龙平地起伏澜，万仞峰头轰霹雳。  

释师体　偈颂十八首  
口朝鼻孔无空过，眼盖胡须有古风。  
信彩骨头花十八，等閒掷出满盆红。  

释师体　偈颂十八首  
夤缘过夏又经冬，难易当知好恶同。  
肚里饥疮无聒扰，堂中生炭满炉红。  
挑灰弄火非相许，阔论高谈定不容。  
叠足跏趺描不就，眼空烟景振宗风。  

释师体　偈颂十八首  
天际云翻墨，江头浪辊花。  
胡僧无鉴识，特地渡流沙。  
赤骨历穷担片板，颠痴{左孛右攵}癞竖双眉。  
蓦生做处难名状，佛祖当头听指挥。  

释师体　偈颂十八首  
虎穴魔宫阔步挨，毁僧谤佛不安排。  
无明三毒令人怕，是我冤家一样乖。  

释师体　偈颂十八首  
耳有重轮非差事，胸题卐字亦寻常。  
腰间不束三条篾，万顷风烟一草堂。  

释师体　偈颂十八首  
暗撒骊珠成瓦砾，閒倾鸩毒是醍醐。  
冤将恩报灭胡种，举眼无亲真丈夫。  

释师体　四圣赞  
稽首释迦，现千百亿。  
盐贵米贱，苦趁乐吃。  
瞋喜爱憎，是非声色。  
日炙风吹，一文不直。  

释师体　四圣赞  
稽首观音，全彰妙有。  
鹤唳青霄，莺啼绿柳。  
鼓响钟鸣，椎鸡打狗。  
不落诸缘，通身眼手。  

释师体　四圣赞  
稽首文殊，本非延促。  
柏短松长，山青水绿。  
星移斗转，日行月逐。  
开眼合眼，一切具足。  

释师体　四圣赞  
稽首普贤，不可思议。  
出头露面，开言吐气。  
拍盲担板，忘恩断义。  
事无寸长，熏天炙地。  

释师体　颂古二十九首  
走出门风相副称，东西南北更无人。  
看来不得韶阳老，未免儿孙惹客尘。  

释师体　颂古二十九首  
肌骨当初赫赤穷，面皮今日厚千重。  
撩头搭尾应更点，嬴赛阇黎斋后钟。  

释师体　颂古二十九首  
若瓠连根苦，同坑无异土。  
二千年已前，一火破落户。  

释师体　颂古二十九首  
陪钱弄傀儡，拼命打秋千。  
浑家无眼见，掩面哭苍天。  

释师体　颂古二十九首  
是大神咒，四大六根元不有。  
是大明咒，三世十方无透漏。  
是无上咒，海印圆光明已久。  
是无等等咒，士农工商各成就。  
何故去年梅，今岁柳，  
颜色馨香依旧。等閒勘破悟桃花，  
选甚法身藏北斗。  

释师体　颂古二十九首  
君王宝剑不虚施，尊者遭逢也大奇。  
从此清风遍寰宇，太平消息几人知。  

释师体　颂古二十九首  
家贫连子屈，事急不由人。  
开口露拴索，郎当累近邻。  

释师体　颂古二十九首  
即心是佛，颟顸漏{左氵右盾}。  
菽麦不分，光阴飘忽。  
三杯两碗背爷娘，百怪千妖同一窟。  

释师体　颂古二十九首  
动口生荆棘，移身堕野狐。  
赵州来鬭富，东壁挂葫芦。  

释师体　颂古二十九首  
饿鬼鞭死尸，仙人礼枯骨。  
野犬吠荒丘，铁山空突兀。  
六合群灵竞出头，不知何处为窠窟。  

释师体　颂古二十九首  
克己堂前开饭店，股肱屋里贩扬州。  
头戴草鞋呈丑拙，凑成一段好风流。  

释师体　颂古二十九首  
万里无云银汉横，大方玄路等闲行。  
阿爷智量世希有，女子圆光顶{左宁右页}生。  

释师体　颂古二十九首  
义从亲处断，贫向富边休。  
腰缠十万贯，骑鹤上扬州。  

释师体　颂古二十九首  
甘贽设白粥，南泉费盐醋。  
彼此落便宜，至今断来路。  

释师体　颂古二十九首  
村婆暴富，诳唬闾阎。  
赵州卖俏，矢上加尖。  

释师体　颂古二十九首  
贫无所依，两亲相击。  
旱地雷声，青天霹雳。  

释师体　颂古二十九首  
镬汤无冷地，黄河辊底流。  
金刚难插觜，脑后挂灯毬。  

释师体　颂古二十九首  
之乎者也，雪月风花。  
头面各别，事同一家。  

释师体　颂古二十九首  
佛是西天老比丘，星移斗转水东流。  
茫茫宇宙人无数，户贯依前百草头。  

释师体　颂古二十九首  
投子下绳床，张非孟八郎。  
不摇三寸舌，未免鬼分趀。  
眼底欲条直，临机争探囊。  
裂破古今无面目，纵横何处有关防。  

释师体　颂古二十九首  
主宾会合风云异，醉后添杯礼义全。  
棒打自家亲骨肉，丛林扛鼓返成冤。  

释师体　颂古二十九首  
强盗遭逢恶抵家，贼趀才败别无他。  
山藤彻骨令甘伏，反与渠侬贴面花。  

释师体　颂古二十九首  
裂破古今没窠臼，当机大阐血盆口。  
脚尖趯出佛如麻，李四张三无路走。  

释师体　颂古二十九首  
先天后地本寥廊，拨草寻芳途路乐。  
不得春风花不开，花开又被风吹落。  

释师体　颂古二十九首  
杖林山下竹筋鞭，憍梵钵提舌拄天。  
群党元来讳空手，起家消息在荒田。  

释师体　颂古二十九首  
十分美丽谁家女，百倍聪明是马郎。  
堪笑金沙滩畔约，始终姻娅不成双。  

释师体　颂古二十九首  
夜叉头，菩萨面。  
鬼捣谷，佛跳墙。  
同门共户不相识，迈古超今地寸长。  
灯心戳破石人脚，扁鹊卢医争主张。  

释师体　颂古二十九首  
昨夜发新雷，毒蛇离窟穴。  
居常口不开，蹋著迸鲜血。  

释师体　颂古二十九首  
兵行诡道，贼是家亲。  
无功受禄，有理难伸。  

释师体　颂古十首  
三清道士无仙骨，八教阇梨毁梵书。  
黑添崑崙舞华鼓，天亲无著暗嗟吁。  

释师体　颂古十首  
不见人斑见虎斑，算来莫愿风队斑。  
虎斑见后通回避，唯有人斑近最难。  

释师体　颂古十首  
浑身无处著，驿路倒骑驴。  
览尽潇湘景，和船入画图。  

释师体　颂古十首  
越鸟巢南枝，胡马嘶北风。  
狸奴并白牯，寸步不曾通。  
千山都坐断，万派尽朝东。  
天王才合掌，那吒扑帝钟。  

释师体　颂古十首  
假使百千劫，所作业不忘。  
因缘会遇时，果报还自受。  

释师体　颂古十首  
白石居山人，不住那伽定。  
拄杖秃却枝，钵盂倒安柄。  
人草觅冤讎，虚空悬业镜。  
喝下剑光寒，放行摩竭令。  

释师体　颂古十首  
剔起遮天眼，空王旧话圆。  
气毬刚似铁，石臼软如锦。  
苦海无惊浪，红炉断火烟。  
庄周蝴蝶梦，举世若为原。  

释师体　颂古十首  
著脚孤危草不生，没栖泊处等闲行。  
临风阔却噇空口，断送浑家入火坑。  

释师体　颂古十首  
生狞别是一般村，品藻先贤薄后昆。  
掉放孤峰争合杀，棒头有眼盖乾坤。  

释师体　颂古十首  
男儿脚底透长安，得坐披衣肯自谩。  
三尺冷光辉夜月，一条秋水迸人寒。  

释师体　颂古十四首  
妙峰孤顶无知识，百十城游丧善财。  
楼阁若迟弹指见，分明有眼不曾开。  

释师体　颂古十四首  
棒头落节来翻来，闪电光中立人旗。  
殃害丛林无说处，几人错认口头肥。  

释师体　颂古十四首  
坦然古路勿迂疏，霁月凉风动十虚。  
毗目善财当日事，好如潘阆倒骑驴。  

释师体　颂古十四首  
门庭推倒乱纵横，火迸星飞无路行。  
赤契分明基业在，依前浅种又深耕。  

释师体　颂古十四首  
桃花零落眼方开，自谓风流孰可陪。  
叵耐玄沙忒偏党，却来醉后便添杯。  

释师体　颂古十四首  
早期心闷三杯酒，午后头昏一碗茶。  
入夜脱衣伸脚睡，五更走起眼瞇{左目右麻}。  

释师体　颂古十四首  
阳春白雪非难和，藻鉴水壶岂足观。  
一把柳丝收不得，和风搭在玉栏干。  

释师体　颂古十四首  
眼空四海恣纵横，鼻孔辽天信脚行。  
拿得电光为火把，却来日午打三更。  

释师体　颂古十四首  
和烟钓月是生涯，古策风高未足夸。  
歡乃一声天地阔，祖师何必渡流沙。  

释师体　颂古十四首  
竹溪烟绝雨才通，无数深红间浅红。  
山店落英春寂寂，青旗吹动柳花风。  

释师体　颂古十四首  
屈节从长也大拼，雪堆断臂仰高寒。  
铁牛鞭起熊峰下，一吸黄河彻底乾。  

颂古十四首  
雨色和烟匝四维，眼皮未绽若为窥。  
等閒觑破金铡际，坦荡无因役路岐。  

释师体　颂古十四首  
添钱买得漏灯盏，洗脚长拖破草鞋。  
翻著襕衫歌雪曲，倒携蓆帽赶村斋。  

释师体　颂古十四首  
斫头沥血摩诃演，挂肚悬肠萨怛多。  
恶口小家无尽藏，更将何法度娑婆。  

释师体　卧莲玩月观音赞  
上绝把茆江月白，下无寸土眼头宽。  
青莲影里安身法，普与劳生了正观。  

释师体　总颂  
释迦观音，文珠普贤。  
蓦鼻牵来，作一串穿。  
横拖倒拽，痛报深冤。  
弥天罪过，一任流传。  

释师一　偈颂七首  
魔作佛，坏烂虚空元有骨。  
佛作魔，须弥顶上涌清波。  
魔佛二边俱坐却，瘥病不假驴驼药。  

释师一　偈颂七首  
喜与水云会，甘与水云同。  
云屯水聚处，塞破太虚空。  

释师一　偈颂七首  
破暑黄梅雨，清神白乳茶。  
万缘俱不到，物外野僧家。  

释师一　偈颂七首  
相逢握手不论心，心性吾侪眼里金。  
三个柴头煨品字，与君閒话古丛林。  
紫头煨尽已更阑，楼上钟声落月寒。  
一把柳丝取不得，和烟搭在玉栏干。  

释师一　偈颂七首  
冻云俗雪未雪，普贤象驾峥嵘。  
岭梅半合半开，少室风光漏泄。  

释师一　偈颂七首  
万年藤上一枝春，用祝光尧万乘君。  
身因寿康长不老，大平时代自由身。  

释师一　偈颂七首  
燕去梁閒静，鸿来眼界宽。  
绕庭何所有，风撼竹珊珊。  

释师一　颂古  
超谈胡饼应时机，遂块知非师子儿。  
败叶霜风都扫尽，古松方见岁寒枝。  

释师一　颂古八首  
赵老家风不热瞒，问他大道答长安。  
有谁平步归家去，多是区区自作难。  

释师一　颂古八首  
一拶银山铁壁摧，大悲院里赶村齐。  
善财拄杖如无用，乞与倦狂老万回。  

释师一　颂古八首  
藏身无迹更无藏，脱体无依便厮当。  
古镜不劳还自照，淡烟和露湿秋光。  

释师一　颂古八首  
三唤须知意不轻，平生肝胆一时倾。  
负吾负汝还知否，纵有丹青画不成。  

释师一　颂古八首  
不起一念须弥山，特立当头著眼看。  
拈一缕丝轻绊倒，家家门底路长安。  

释师一　颂古八首  
家山指出路非遥，万仞嵯峨插碧霄。  
一片白云横谷口，几多归鸟自迷巢。  

释师一　颂古八首  
岩头婆子铁肝心，击碎乾坤觅赏音。  
眨上眉毛如下荐，岳阳恶浪转增深。  

释师一　颂古八首  
十八佳人美态娇，绣衣轻整暗香飘。  
抬身花圃徐徐立，引得黄莺下柳条。  

释师一　颂古十八首  
食讫跏趺坐石床，斗间间气烛天光。  
几多业识茫茫者，衲被蒙头在醉乡。  

释师一　颂古十八首  
浑身燥庠倩人搔，入骨搔来身已劳。  
一下被伊搔著了，平生痒处一时消。  

释师一　颂古十八首  
约去栽松个老人，还来传法喜童真。  
有娘生面无爷姓，劫外灵苗不犯春。  

释师一　颂古十八首  
壁间书偈言无物，腰石当知力有余。  
莫道懒翁无伎俩，糠中舂出走盘珠。  

释师一　颂古十八首  
不是风兮不是旛，碧天云静月团团。  
几多乞巧痴男女，犹向床头瓮里看。  

释师一　颂古十八首  
不是旛兮不是风，轩辕宝鉴出怀中。  
森罗万象难逃影，恋窟狐狸失却踪。  

释师一　颂古十八首  
孰云意在钁头边，一击圆通彻大千。  
大笑低头归去后，饥餐且莫与人伟。  

释师一　颂古十八首  
张弓架箭几何年，接得三平机不全。  
若使当时能羿射，免教落节向弓弦。  

释师一　颂古十八首  
鲁祖逢人面壁，老大慵懒追随。  
后之参徒罔测，一向打瓦钻龟。  

释师一　颂古十八首  
庞公孰谓问头亲，马祖言犹泥齿唇。  
吸尽西江禁不住，险崖句里笑翻身。  

释师一　颂古十八首  
拶透机先子欲酬，迅雷楫下汗如流。  
踏翻船子水悠悠，直入千峰不转头。  

释师一　颂古十八首  
曾扣西来问翠微，经行驻步大慈悲。  
当时投子如能荐，恶水重将更泼谁。  

释师一　颂古十八首  
一著机先用得亲，可怜穷子眼无筋。  
须知八法论书处，前箭犹轻后箭深。  

释师一　颂古十八首  
玉麟带角离霄汉，金凤衔花下彩楼。  
野老不嫌公子醉，相将携手御街游。  

释师一　颂古十八首  
野水舟横芳草渡，人来舞棹或呈桡。  
捞虾摝蚬随时过，却向何时得六鳌。  

释师一　颂古十八首  
举手攀南半，移身倚北辰。  
出头天外看，须是个般人。  

释师一　颂古十八首  
扫地泼水相公来，声高隘喝绣旗开。  
天上玉麟来瑞世，堪作人间将相才。  

释师一　颂古十八首  
三人证龟成鳖，毗岚一吹吹灭。  
从兹暗里穿针，鼻孔七花八裂。  

释师一　颂古一首  
九夏安居不论心，胡芦水上捺教沉。  
忽涌向人西边出，惊起沙鸥乱白苹。  

释师远　偈颂四首  
今朝二月半，百华开烂熳。  
云绕翠峰头，莺啼杨柳岸。  
观音借路行，文殊分主伴。  
独有解空人，支筇浑不管。  
直饶天外雨华飞，翻覆都来是这汉。  

释师远　偈颂四首  
尧风舜日两依依，一片虚凝截万机。  
何必胡僧亲付嘱，如人饮水自家知。  

释师远　偈颂四首  
五日一番升座，拈出现成行货。  
大众普请商量，恰是老僧罪过。  

释师远　偈颂四首  
三脚驴子弄蹄行，直透威音万丈坑。  
云在岭头闲不彻，水流涧下大忙生。  
湖南长老谁能会，行人更在青山外。  

释师远　颂古三首  
出得出不得，定从何处起。  
文殊往梵天，罔明轻弹指。  
乘流即行，遇坎即止。  
君不见虚筑防胡万里城，不知祸起萧墙里。  

释师远　颂古三首  
不是风兮不是颠，长街短巷走如烟。  
院里有斋常记得，时时挂在口皮边。  

释师远　颂古三首  
呵呵大笑不寻常，笑得眉间也放光。  
不是明招重注脚，丛林洎合错商量。  

释守道　偈二首  
日月绕须弥，人间分昼夜。  
南阎浮提人，只被明暗色空留碍。  

释守道　偈二首  
不从一地至一地，寂灭性中宁有位。  
释迦稽首问然灯，仁者何名为受记。  

释守道　句  
柳色黄金嫩，黎花白云香。  

释守恭　句  
影落杨侯宅，根连觉帝居。  

释守恭　句  
布发人来绝，术花鹿去多。  

释守慧　偈  
但知今日复明日，不觉前秋与后秋。  
平步坦然归故里，却乘好月过沧洲。  

释守净　调空首座  
山龟有壳藏头尾，七十二钻不奈何。  
恰似秀峰空首座，嘉招不肯出烟苏。  

释守净　偈二十七首  
定光金地遥招手，智者江陵暗点头。  
已是白头千万里，那堪於此未知休。  

释守净　偈二十七首  
谈玄说妙，撒屎撒尿。  
行棒行喝，将盐止渴。  
立主立宾，花擘宗乘。  

释守净　偈二十七首  
传来铁钵盛猫饭，摩衲袈裟入墨盆。  
祖翁活计都坏了，不知将底付儿孙。  

释守净　偈二十七首  
堂前露柱久怀胎，长下婴儿颇俊哉。  
未解语言先作赋，一操直取状元来。  

释守净　偈二十七首  
文殊普贤谈理事，临济德山行棒喝。  
东禅一觉到天明，偏爱风从凉处发。  

释守净　偈二十七首  
一念得心，顿超三界。  
得无所得，贪瞋烂坏。  
野草閒花满地愁，将军战马今何在。  

释守净　偈二十七首  
九夏炎炎火热，木人汗流不辍。  
夜来一雨便凉，莫道山僧不说。  

释守净　偈二十七首  
正炊折脚铛安隐，无奈公文抵死催。  
硬把死蛇头不得，随时之义大矣哉。  

释守净　偈二十七首  
大兄杜口毗耶，小兄掩室摩竭。  
恰好和我三人，大家证龟作鳖。  

释守净　偈二十七首  
石门深且幽，好住不肯住。  
翻身入城隍，却向闹市去。  
闹浩浩处冷湫湫，冷湫湫处看杨州。  
四五百条花柳巷，二三千处管弦楼。  

释守净　偈二十七首  
慧不厌修，福不厌作。  
福慧双收，如虎戴角。  
作既无作，修亦无修。  
青山绿水，短棹孤舟。  
格外之谈，迥出常流。  

释守净　偈二十七首  
不用立雪庭下，不用断臂师前。  
须信当人分上，已与佛祖齐肩。  
会得朝打八百，不会暮打三千。  

释守净　偈二十七首  
瞿昙鼓动三寸舌，四十九年无法说。  
达磨不立一字脚，列派分枝无处著。  
青山不锁长飞势，沧海合知来处高。  

释守净　偈二十七首  
念念舍离诸恶趣，心心克取佛菩提。  
取舍二途如脱得，永嘉元不识曹溪。  

释守净　偈二十七首  
佛祖顶{左宁右页}上，有破天大路。  
未透生死关，如何敢进步。  
不进上不，大千没遮护。  
一句绝言诠，那吒擎铁柱。  

释守净　偈二十七首  
流水下山非有意，片云归洞本无心。  
人生若得如云水，铁树开花遍界春。  

释守净　偈二十七首  
我有折脚铛，三子共提掇。  
一著一著高，一步一步阔。  
从此活业兴，清风动寥泬。  
夜半放乌鸡，头上一点雪。  

释守净　偈二十七首  
今朝十二，鼓声动地。  
雪水上来，讨甚巴鼻。  
直饶天雨四花，争似归堂打睡。  

释守净　偈二十七首  
达磨不来东土，二祖不往西天。  
老卢不识五祖，谁云夜半衣传。  

释守净　偈二十七首  
日日波波走，夜夜不曾停。  
走到岁穷夜，依旧定盘星。  

释守净　偈二十七首  
三十六旬穷此夕，定盘星上转风车。  
放开结角罗纹处，须信风流出当家。  

释守净　偈二十七首  
我有懒庵兄，夤缘真有在。  
从东复过西，两处成交代。  
去矣无遗恨，所欠唯睡债。  
难忘手足情，特来为渠赛。  

释守净　偈二十七首  
常州有，福州无，江风作恶浪花粗。  
不用刻舟徒记剑，片帆已过洞庭湖。  

释守净　偈二十七首  
三分光阴二早过，灵台一点不揩磨。  
贪生逐日区区去，唤不回头争奈何。  

释守净　偈二十七首  
一叶落，便知秋，  
顢頇佛性。一尘起，  
大地收，儱侗真如。  
若是衲僧门下客，不用更踌躇。  
曾向华山图上看，又添潘阆倒骑驴。  

释守净　偈二十七首  
梦幻空花，六十七年。  
白鸟烟没，秋水连天。  

释守净　偈二十七首  
梦幻空花六十七，临行犹自老婆心。  
鸳鸯绣出与人看，谁知元不犯金针。  

释守净　偈三首  
坐断毗卢顶{左宁右页}，须是没量大人。  
若是没量大人，不坐毗卢顶{左宁右页}。  

释守净　偈三首  
今朝腊月九，穷汉外边走。  
虽然不还家，却是他好手。  
陋巷不骑金色马，回途却著破襴衫。  

释守净　偈三首  
若欲正提纲，直须大地荒。  
欲来冲雪刃。未免露锋芒。  

释守净　偈一首  
闭却口，时时说。  
截却舌，无间歇。  
无间歇，最奇绝。  
最奇绝，眼中屑。  
了了了时无可了，玄玄玄处亦须呵。  

释守净　颂古  
比谓拈来伸一问，如何举众尽茫然。  
不因一扑百杂碎，定作人间丑妇冤。  

释守净　颂古四首  
析尽尸骸没一些，从茲遍界是那吒。  
直饶见得无纤翳，未免重添眼里花。  

释守净　颂古四首  
普请开田力已齐，纷纷带水又拖泥。  
展开两手人休问，昨夜三更月落西。  

释守净　颂古四首  
不知此土何为验，拈起新罗人草鞋。  
叹祖殿前樊哙怒，鸿门一踏为谁开。  

释守净　颂古四首  
涅槃偿债更无殊，劈破长沙肘后府。  
一句全提无话会，钱塘八月浪花粗。  

释守诠　题梵天寺  
落日寒蝉鸣，独归林下寺。  
松扉竟未掩，片月随行屦。  
时闻犬吠声，更入青萝去。  

释守仁　偈二首  
百千三昧，无量妙门。  
今日日庵不惜穷性命，只做一句子说与诸人。  

释守仁　偈二首  
云从龙，风从虎，吹散江村寒露雨。  
丽天杲日绝纤埃，有路明明吞佛祖。  
物见主，眼卓竖。  
天边白雁送寒归，篱下黄华香半吐。  

释守仁　颂古  
多方窍得破衣裳，壁倒篱坍没处藏。  
更有一般无赖汉，不曾同伴要分趀。  

释守仁　颂古五首  
如舍利弗与么去，千人万人拦不住。  
优游自在涅盘城，步步莲华随足举。  

释守仁　颂古五首  
气直语直，眼亲手亲。  
峰峦竞秀，红紫争春。  
神通妙用施呈尽，要见国师犹隔津。  

释守仁　颂古五首  
相逢陪酒又陪歌，醉倒家中要我驼。  
驼到家中犹骂詈，不知醒后又如何。  

释守仁　颂古五首  
锯解秤锤，油煎石磉。  
两手擎来，有功者赏。  

释守仁　颂古五首  
凉宵爱月上危楼，几处笙歌几处愁。  
歌管未阑愁未歇，忽然天晓一时休。  

释守仁　台山婆话颂  
开个灯心皂角铺，日求升合度朝昏。  
只因风雨连绵久，本利一空愁倚门。  

释守缘　偈  
绿暗红稀日，蜂忙蝶困时。  
本来真面目，一点不曾移。  

释守缘　颂古  
世间无物可罗笼，独立嵯峨万仞峰。  
忽若有人猛推落，腾身云外不留纵。  

释守璋　晚春  
草深烟景重，林茂夕阳微。  
不雨花犹落，无风絮自飞。  

释守芝　偈  
一击响玲珑，喧轰宇宙通。  
知音才侧耳，项羽过江东。  

释守芝　偈  
大愚相接大雄孙，五湖云水竞头奔。  
竞头奔，有何门，  
击箭宁知枯木存。枯木存，  
一年还曾两度春。两度春，  
帐里真珠撒与人。  

释守芝　偈  
翠岩路巑巇，举步涉千溪。  
更有洪源水，滔滔在岭西。  

释守芝　偈  
沙里无油事可哀，翠岩嚼饭餧婴孩。  
他时好恶知端的，始觉從前满面埃。  

释守芝　颂  
北斗挂须弥，杖头挑日月。  
林泉好商量，夏末秋风切。  

释顺师　句  
可能沽酒引柴桑。  

释思彻　偈  
羊头车子推明月，没底船儿载晓风。  
一句顿超情量外，道无南北与西东。  

释思聪　句  
千点乱山横紫翠，一钩新月挂黄昏。  

释思聪　句  
楷杷花发天欲雪，黄雀不飞枝上寒。  

释思雅　送王山人归千峰  
旧居千万岑，归去独携琴。  
物外情难遏，云中路再寻。  
花繁溪圃合，柳暗野桥深。  
想到垂纶处，和苔扫竹阴。  

释思业　偈颂二首  
昨日夜叉心，今朝菩萨面。  
菩萨与夜叉，不隔一条绵。  

释思业　偈颂二首  
勘破婆子，而青眼黑。  
赵州老汉，瞒我不得。  

释思岳　偈二首  
腊月初，岁云徂。  
黄河冻已合，深处有嘉鱼。  
活鱭鱭，跳不脱，  
又不能相煦以湿相濡以沫。惭愧菩萨摩诃萨，  
春风几时来，解此黄河冻，  
令鱼化作龙，直透桃花浪。  
会即便会，痴人面前且莫说梦。  

释思岳　偈二首  
二祖偿宿债，万法绝对待。  
一心无碍，浮山有九带。  
十方虚空圆陀陀，无量法门百杂碎。  
若言其有，非内非外。  
若言其无，无在不在。  
知与理冥，境与神会。  
如牛拽磨，似水打碓。  
三千里外逢人东倒西{左亻右壘}，十字街头遇贱则贵。  

释思岳　偈颂七首  
鼓山不跨石门句，嚼碎令人牙齿寒。  
亲扣国师问端的，石门无锁亦无关。  

释思岳　偈颂七首  
芭蕉闻雷开，耳在什麽处。  
葵花随日转，眼在什麽处。  
若还眼耳分明，透出千门万户。  

释思岳　偈颂七首  
一叶飘丹，乾坤独露。  
万缘泯迹，法界全彰。  
沩山水牯牛，大雄白额虎。  
河阳新妇子，临际小厮儿。  
虽然借路经过，拶著扶篱摸壁。  

释思岳　偈颂七首  
今年是闰年，剩著三十日。  
返究所剩底，添些浮逼逼。  
世间没量人，一切但省力。  
净众此密语，说了却不密。  

释思岳　偈颂七首  
谁道霜风只一般，今年寒胜去年寒。  
夜来得个真消息，无限鲇鱼上竹竿。  

释思岳　偈颂七首  
炉已开，炭未有，  
衲僧暖地且相守。忽然乞得火种来，  
切忌烧脚又烧手。  

释思岳　偈颂七首  
世尊不说一个字，大藏小藏从此出。  
达磨九年面壁来，得皮得髓分优劣。  

释思岳　颂古九首  
无根树子一株，山翁不费诛锄。  
鎚碎千年桃核，不须缘木求鱼。  

释思岳　颂古九首  
无阴阳地一片，明明卖贵买贱。  
死尸无处活埋，露出三头两面。  

释思岳　颂古九首  
不应山谷一所，透出千门万户。  
清晓一声杜鹃，劝人不如归去。  

释思岳　颂古九首  
时清休唱太平歌，大冶红罏著一毛。  
试向其中撮灰烬，亘天红焰已周遭。  

释思岳　颂古九首  
明明搅动一缸屎，却把麝香烧旖旎。  
许多香气不曾闻，浑身坐在屎缸里。  

释思岳　颂古九首  
一句举扬宗旨事，法堂上草亦须荒。  
回头却说人间话，大地山河常放光。  
光未明，无有佛，  
三条椽下好商量。岑大虫，  
岑大虫，澧州水，  
朗州峰。  

释思岳　颂古九首  
本是山中人，爱说山中话。  
五月卖松风，人间恐无价。  

释思岳　颂古九首  
天魔谤佛，桀犬吠尧。  
巍巍大人，圣德可昭。  

释思岳　颂古九首  
问佛答云乾屎橛，明明此理难分雪。  
金刚宝剑倒杀人，钝钢止用新罗铁。  

释斯植　边城客思  
客里厌芳尘，凄凉又问津。  
向南人去远，归北马嘶频。  
野水荒城暮，孤舟海树春。  
故乡非久别，已觉鬓毛新。  

释斯植　边上  
边风斜日下长关，春到年年草自生。  
万里战场兵甲静，近来应少北人行。  

释斯植　丙辰季夏避暑山中长松修竹恍若蓬莱异人之居走笔索句以纪其事  
六月厌烦襟，纵步情未足。  
爱此石径长，缈缈清溪曲。  
古道何人居，门头对修竹。  
好鸟发新声，静极成幽独。  
山风吹晚凉，山影摇红绿。  
翘首兴未阑，青猿睡初熟。  

释斯植　丙辰季夏雨中  
天涯身尚寄，何日向东州。  
一夜霜欺鬓，连朝雨送愁。  
梦多吟作崇，闲极懒为雠。  
若问浮生事，无心即是谋。  

释斯植　丙辰元夜  
淡河斜浸月光浮，看尽青山更倚楼。  
残烛怕寒元夕夜，小栏花影伴人愁。  

释斯植　长安晓发  
雨过楼台已禁烟，野风吹絮满长安。  
夜来寂寞沙汀下，楚水吴云一样看。  

释斯植　长洲夜泊  
吴楚昔曾游，凄凉满客舟。  
因思千古事，空起十年愁。  
日尽他山少，江流远地秋。  
今宵犹有月，不似庾公楼。  

释斯植　池上曲  
晓雨生池荷，圆珠漾新绿。  
入手不成珠，空歌彩莲曲。  

释斯植　春日  
人生厌别离，老去更何为。  
独对清明雨，闲吟社日诗。  
野蜂成蜜早，海燕入帘迟。  
未尽寻春兴，庆须愧后期。  

释斯植　春日湖上五首  
绕堤莎草绿纤纤，老里吟情觉未厌。  
应是踏青天气近，柳条多插野人檐。  

释斯植　春日湖上五首  
晓山漠漠尽烟霏，四面楼台白鸟稀。  
芳草年年湖上路，柳花风送钓船归。  

释斯植　春日湖上五首  
乐天遗迹暂徘徊，路入深云满径苔。  
花影上栏吟未稳，东风空倩蝶飞来。  

释斯植　春日湖上五首  
雨余蛙吹歇池塘，庭院人闲日正长。  
独倚画栏看不尽，海棠无处是山光。  

释斯植　春日湖上五首  
今朝才得是闲身，来往琳宫不厌频。  
燕葺旧巢春又暮，风光一半属游人。  

释斯植　春日同友人游湖上  
十里湖边路，垂杨映马蹄。  
水光平野阔，山影绕楼低。  
夜雨生青草，春风湿紫泥。  
兴来无限意，同此片时题。  

释斯植　春晚  
满地落花流水，伤心芳草青时。  
江上数声杜宇，更堪一笛横吹。  

释斯植　春夜  
玉楼台畔柳生烟，况是春风杜宇天。  
一片月光凉似水，半扶花影上秋千。  

释斯植　春阴书事呈正甫先生  
二月花阴已觉迟，黄昏帘幕燕归时。  
小栏独立无人处，春雨春寒总欠诗。  

释斯植　春阴书事呈正甫先生  
江湖寥落转飘蓬，归梦年年逐去鸿。  
吟鬓一番春又半，杏花无语立东风。  

释斯植　从军行  
茫茫塞月笼寒雾，万里征人不知数。  
年少难消壮志多，精锐连营肃貔虎。  
从军何日见军回，但见日日长淮雨。  
烽烟散漫满路岐，边声飒飒秋风起。  
天涯芒草马成群，放去弯弓乱飞舞。  
夜深更听胡女歌，古来白骨多於土。  

释斯植　道宫  
千年兴废地，仙诀字犹存。  
露重云生树，坛空月到门。  
心清无外事，静极是真源。  
此境非凡世，何人与续言。  

释斯植　登吴山  
嵯峨宫树霭晴空，吴赵迢迢一望中。  
几处笙歌人远近，万重花柳路西东。  
风生帘幕春云碧，水绕楼台海日红。  
沙鸟自飞还自宿，百年无计与谁同。  

释斯植　登云汉阁  
高阁势凌虚，天涯入望微。  
云藏山鸟影，春满野人衣。  
积雨催花尽，寒樵背日归。  
焚午端坐处，似觉世尘稀。  

释斯植　堤上  
杨柳垂丝拂画船，杏花零落断桥边。  
半山烟雨东风恶，更向西亭听杜鹃。  

释斯植　丁巳灯夕前六日观抱拙寄敏斋韵因事有感走笔以赋  
萍迹倚春风，春光苦未浓。  
人间连日事，尘外一宵钟。  
远雁书难寄，残碑字已封。  
幽人住城市，清梦两三重。  

释斯植　东斋书事  
客里吟情懒，天涯望欲昏。  
断云流涧水，残月照衡门。  
猿啸它山树，砧声何处村。  
浮名身外事，於此不须论。  

释斯植　对梅分韵得堂字  
霜风吹短发，值此天气凉。  
行行阴壑中，万树皆含芳。  
相对发微咏，巡用持华觞。  
嗟彼咸平人，清风生我肠。  
花非不及时，众鸟何回翔。  
归看两壁间，画者犹苍苍。  
抱此幽露姿，愿登君子堂。  

释斯植　对梅寄人  
欲问江梅信，吟筇带晚霞。  
笑看今日树，开遍几年花。  
疏影生来瘦，寒枝折处斜。  
要教人寄远，何地是君家。  

释斯植　多福寺  
野鹿自成群，山中少隐君。  
钟声两寺合，人语一溪分。  
泉响松间雨，苔生石上纹。  
多年僧住此，半榻锁闲云。  

释斯植　访故人  
石榻相期久，闲寻到野房。  
春归芳草暗，云入楚山长。  
人影分孤驿，鸡声落曙桑。  
凄凉千古事，回首两茫茫。  

释斯植　赋老将  
猎猎征旗促晓鞍，几回临阵练兵官。  
黄沙满塞黄云暗，白马嘶风白日寒。  
汉语肯随蛮地改，战袍犹带血腥乾。  
如今韬略浑无用，瘦骨萧条甲胄宽。  

释斯植　古乐府  
携君石上琴，弹我窗前月。  
月缺又还圆，谁能免离别。  

释斯植　古乐府  
青山叫子规，行人泪如雨。  
子规不肯归，行人不能去。  

释斯植　古乐府  
欲买采菱船，野水无人识。  
野水去不回，迢迢暮山碧。  

释斯植　古乐府  
早作西州行，暮作西州宿。  
杨柳忽风生，年年芳草绿。  

释斯植　古乐府  
兰死根亦香，人死不知处。  
人死不堪悲，兰香化为雾。  

释斯植　古乐府  
山鸡啼一声，深院日照午。  
世无同心人，入此薜萝里。  

释斯植　古乐府  
晚步入松阴，敛霁人影绝。  
唯闻太古音，听之心胆裂。  

释斯植　古乐府  
一入经战场，白马不足数。  
白马不敢嘶，春风在场圃。  

释斯植　古乐府  
青云千里心，白鹭一点雪。  
谁将玉笛吹，吹下关山月。  

释斯植　故宫怀古  
暮天云尽远山空，夜夜西风入汉宫。  
铁笛一声千古恨，月明人在女墙中。  

释斯植　观化  
闲观造化余，静极悦自性。  
胡蝶忽飞来，吾心已无竞。  

释斯植　过故城  
故城深巷长苍苔，一度经过一度哀。  
尚有楼台搀雨出，岂无花柳向春开。  
十年心事今宵梦，千里家书昨日回。  
莫上灞陵桥上望，楚天云尽蜀波来。  

释斯植　过桃源  
□□□□□□□，生涯心在凤凰台。  
桃花晓落水流去，山鸟晚啼风送来。  
古树影摇霜月满，冷猿声裂碧云开。  
长关春有愁人分，驿马相逢去不回。  

释斯植　过吴  
柳桥槐市暂经过，飘泊汀洲得意多。  
夜月已忘吴主恨，画船空有采莲歌。  

释斯植　过越  
渺渺天涯路，扁舟去不穷。  
水花随岸尽，山影落江空。  
往事千年梦，渔歌一夜风。  
诗成唯有月，清致兴谁同。  

释斯植　寒食  
江南江北纸钱飞，处处人家拜冢时。  
杜宇不禁寒食雨，五更啼血上花枝。  

释斯植　和路字  
青山岭可人家，芳草满樵路。  
猿鹤未归来，残月照烟树。  

释斯植　和子履雍家园诗  
长桥南走群山间，中有雍子之名园。  
苍云蔽天竹色净，暖香扑地花气繁。  
飞泉来从远岭背，林下曲折寒波翻。  
珍禽不可见毛质，数声清绝如哀弹。  
我来据石弄琴瑟，惟恐日暮登归轩。  
尘纷剥落耳目异，只疑梦入仙家村。  
知君襟尚我同好，作诗闳放莫可攀。  
高篇绝景两不及，久之想像空冥烦。  

释斯植　湖上晚望  
绕堤杨柳暗渔舟，二月风光淡似秋。  
几度笙歌人散后，夕阳依旧满红楼。  

释斯植　怀芳林处士  
相思不可见，江路正迢迢。  
烟树同吟远，关河入望遥。  
昼长花影转，风定篆香销。  
遥忆君居处，钟声隔暮潮。  

释斯植　淮边柳  
寂寞淮边柳，春来自舞腰。  
恨生争战地，不得近官桥。  

释斯植　寄静佳朱明府  
伤心独立旧池台，日日西风送雨来。  
别后思君无限事，一封书发两番开。  

释斯植　寄静佳朱明府  
翰苑留名久，城边半掩扉。  
声随淮水远，吟入楚天微。  
吏静看山坐，乡遥抚剑归。  
清虚无别事，嘉政在璇玑。  

释斯植　寄梅叟法师  
一从飞锡后，迢递各天涯。  
春事随流水，行人问落花。  
住当南岳寺，门对赤城霞。  
遥忆焚香处，松高月影斜。  

释斯植　寄彭泽后人  
不为折腰事，田园足野情。  
笔粘春雾重，诗带晚唐清。  
柳巷闲渔艇，山扉对水城。  
论心暂来往，无愧远公名。  

释斯植　寄深居冯发管  
相怀千里外，空望极遥天。  
处世唯今日，看花忆去年。  
春风生岛树，夜月满渔船。  
此后闲寻处，应须借榻眠。  

释斯植　寄勿斋提举  
江林烟树已纷纷，溪上猿声不共闻。  
唯有青山半庭月，夜深应与故人分。  

释斯植　寄衣曲  
自君之出矣，壁上琵琶君记取。  
日日望君君不归，自君去后徒相忆。  
欲剪征衣寄赠君，天涯望断无消息。  

释斯植　寄衣曲  
自君之出矣，欲寄征衣泪如雨。  
征衣未寄心已悲，一寸相思隔千里。  
湘江水是巫山云，巫山云是湘江水。  
湘江两岸芳草深，湘江  

释斯植　寄衣曲  
日夜多行人。行人去去天之涯，  
门对落花三两家。家家有酒讴且歌，  
醉来月下弹琵琶。  

释斯植　江村晚望  
保处问归程，沧茫入句清。  
云生峰顶白，月近水边明。  
芳草连平楚，晴楼出远城，  
此身南北外，渔火是闲情。  

释斯植　江淮伤感  
水流花片湿轻红，多少英雄逐晓风。  
三百余年歌管地，数声欢犯不相同。  

释斯植　江寺晚眺  
尽日无多事，闲行一径阴。  
人归秋寺晚，月满夜堂深。  
海阔频生雾，城荒远见林。  
青山与华发，空愧百年心。  

释斯植　金陵道上  
一望江山去不回，断碑荒草旧宫台。  
六朝陈迹皆如梦，夜夜寒潮送月来。  

释斯植　金陵道中  
望远生愁思，凄凉处处同。  
青山学旧冢，芳草蔽闲宫。  
雨过城楼月，潮回鼓角风。  
十年怀古恨，多在六朝中。  

释斯植　金陵怀古  
天津桥上望，如在玉门关。  
月过东西浦，江分远近山。  
凄凉三尺墓，兴废六朝间。  
千古登临地，寒潮自往还。  

释斯植　句  
小桃自与春风恶，花不随人独下楼。  

释斯植　客怀  
杜宇声残客兴频，柳花飞絮满江滨。  
可怜波底蛾眉月，犹照他乡梦里人。  

释斯植　客路和胡元鲁出入韵  
十载天涯客，浮云不定身。  
烟波春雨渡，灯火夜渔村。  
世事空为累，人心未觉仁。  
何时留片石，归老石松根。  

释斯植　兰谷  
空谷寄深云，灵根自不群。  
地闲平草长，香远隔溪闻。  
静与骚人佩，清同楚客分。  
唯庆千载后，余韵在湘汶。  

释斯植　老去  
老去厌芳菲，思归未得归。  
夕阳溪上树，花作去年飞。  

释斯植　林间  
猿鹤忘机不计年，芭蕉晴绿半平檐。  
青山似与身相入，尽日无人自下帘。  

释斯植　柳  
汴水隋堤总寂寥，春风吹恨未曾肖。  
长条本自无拘束，也向人前学舞腰。  

释斯植　旅怀  
十年不倚谢公楼，满眼凄凉上客舟。  
往事尽随流水去，青山长忆故人游。  
海门风起天将暮，渡口云生树欲秋。  
络纬自啼花自落，更堪回首是他州。  

释斯植　旅中寄故人  
贡路长安里，三年别钓矶。  
只因吟事僻，宁免识人非。  
性拙趋时少，家贫过客稀。  
春风归去日，同采故山薇。  

释斯植　旅中偶成  
风吹客袂寒，飘泊在长安。  
对雨春题尽，看云夜坐残。  
远山平楚水，苍汉接吴滩。  
遥忆天台寺，相携去不难。  

释斯植　落叶词  
片片飞来总是秋，理多方位何处复添愁。  
自怜枝上无收管，却带殷勤出御沟。  

释斯植　门柳  
看尽门前柳，愁多白发新。  
灞桥风雨夜，离别是何人。  

释斯植　鸣鸠  
何处芳草多，相呼向深坞。  
竹外立寒枝，山南又春雨。  

释斯植　莫恨  
寂寞云深地，山空叶落时。  
自怜为隐僻，莫恨月来迟。  

释斯植　暮春感怀呈勿斋提举  
浮世事非真，吟多白发新。  
身居京寺久，梦到石桥频。  
日落烟生树，花残草自春。  
坐看今夜月，应与旧房邻。  

释斯植　暮春雨中感怀  
回首郡城东，春残碧树中。  
落花各点恨，疏雨一帘风。  
白雪侵新鬓，归心逐断鸿。  
茫茫事如此，何必怨途穷。  

释斯植　偶成  
渔歌听尽欲狂吟，一径人家柳影深。  
天意似嫌花信早，东风吹雨又成阴。  

释斯植　偶成  
东风玉勒马蹄轻，多少游人士凤城。  
燕子不来春寂寞，海棠共绿近清明。  

释斯植　偶成柬续芸  
相看又一春，花乱马前尘。  
湖海他乡路，烟霞几处人。  
草连闲地远，鸟入暮山频。  
多少凄凉事，那堪日发新。  

释斯植　遣怀  
愁极鬓成丝，沧江梦款归。  
鸟啼山雨急，春尽故人稀。  
晓润侵吟壁，寒云绕竹扉。  
向来诗满束，应是与心违。  

释斯植　清华夜坐  
开尽黄花满短篱，静听雘屋夜敲碁。  
清华池上三更月，僧在松边未有诗。  

释斯植　清明  
堤上寻春步较迟，马嘶芳草燕差池。  
南楼烟雨清明日，正是佳人堕泪时。  

释斯植　秋思  
雨过山城日又西，西风一阵木犀开。  
莫将心事凭秋雁，恐带边愁入梦来。  

释斯植　塞北  
兵战何时息，边尘染客旌。  
乱鸦啼又歇，荒草死还生。  
岛雨连秋曙，江风入雁声。  
近淮民自悦，应是宦情清。  

释斯植　山家  
一溪流水绕烟霞，路入青松第几家。  
胡蝶傍人飞不去，隔墙开尽碧桃花。  

释斯植　山居  
晚策登临日欲斜，小溪流水是生涯。  
道人睡起鹤飞去，闲尽青松一树花。  

释斯植　山居怀旧隐  
静地独登临，虚闲称此心。  
猿声过木少，花影入池深。  
春殿依残日，晴烟散远林。  
因思南岳寺，长起石床吟。  

释斯植　山居遣兴  
山寺闭修竹，偏宜静者居。  
观空已已悟，集理事常虚。  
日月供吟笔，乾坤入草庐。  
何如钓台叟，得计在樵渔。  

释斯植　山行  
岩边结屋与樵邻，流水桃花几度春。  
行到碧云无尽处，深山怪木老如人。  

释斯植　山中即事  
千峰当此境，谁可共登临。  
月过秋池静，云归古木深。  
懒观前去事，已悟未来心。  
更欲寻诗伴，相携向石林。  

释斯植　山中寓意  
白发今如许，自吟还自愁。  
满山晴叶雨，四壁老恐秋。  
看水知心静，观云觉事浮。  
数年衰感意，挥泪不能收。  

释斯植　上竺寺  
古寺寒桥路，钟声静忽闻。  
数峰平处合，一水众豩分。  
老树烟萝雨，残灯石塔云。  
闲心寄幽寂，似觉远尘纷。  

释斯植　苕溪舟次  
扁舟烟重冷渔蓑，两岸人家浸小河。  
芳草自生春自老，落花随雨晚风多。  

释斯植　石城秋夜  
漠漠青山水自流，西风烟树几经秋。  
旧进歌舞人游地，月满江城十二楼。  

释斯植　世事  
世事皆浮云，人间几朝暮。  
不知溪上山，犹有桃源路。  

释斯植　首夏  
新篁摇绿雨初晴，彩簟风生一枕清。  
昨日小亭幽梦觉，隔帘花影弄莺声。  

释斯植　水石山居  
静极青山里，松花满石床。  
春风思华岳，夜雨梦潇湘。  
人影归林薄，猿声出涧长。  
心如无别事，同此闭闲房。  

释斯植　思归感兴  
久客空茳上，闲吟对石门。  
青山非远近，流水自朝昏。  
夜月添乡梦，春风入烧痕。  
翻思南郭路，迢递隔烟村。  

释斯植　送故人之江东  
凤城花气浥旌旗，又见春风上马时。  
不是灞桥难话别，垂杨空折去年技。  

释斯植　送故人之天台  
新绿又成阴，归期直到今。  
人行芳草远，犬吠落花深。  
野店春寒雨，江城橘树林。  
无情名利事，休系一生心。  

释斯植　送觉上人  
送君千里去，又见落花飞。  
水国今宵别，天涯隔岁归。  
岸多春树密，滩小夕阳微。  
后夜扁舟月，应逢宿鸟稀。  

释斯植　送李容甫归北都  
先生读书不下堂，堂上有客语浪浪。  
弟子出观如堵墙，怪君眉彩生光芒。  
北都晁夫子，一别久相望。  
君来道信问，使我开肺肠。  
三日不改服，犹觉芝兰香。  
平生寡投分，一笑且云乐。  
殷勤发黄卷，钝吻悭应酢。  
大杵撞哑钟，已厌音响恶。  
更惭河伯观，未易穷海若。  
索寞岁华晚，飕飕黄叶秋。  
归心剧流水，忽忽不可留。  
固知此鲈鲸，肯托寻常沟。  
直须见老聃，可化南荣俦。  
海州岁有冲天鹄，卵如萍实光琢玉，  
蜀鸡眇然何敢伏。羽成不须求日浴，  
一举将惊万人目。  

释斯植　送灵耀之姑苏  
一身唯在道，清苦独知君。  
世路终成别，山光不共分。  
晚天寒欲雨，春树夜生云。  
此去他乡寺，猿声各自闻。  

释斯植　送敏上人归永嘉  
风光苦变迁，客里对残年。  
别我此时路，问乡何处船。  
断云连雨雪，落日远人烟。  
又向龙湫畔，开扉近瀑泉。  

释斯植　送人谒所知  
西风忽别离，满袖百篇诗。  
取已尚如此，问人应可知。  
山寒城角远，地阔海帆迟。  
料想回车日，相看是岁期。  

释斯植　送人游吴  
阖门烟霭外，地阔水城高。  
蜃气蒸吟鬓，霜风入縜袍。  
娄程秋岸雨，一饭野船蒿。  
若问当时事，人夸有二豪。  

释斯植　送人之吴  
无心学隐沦，此去向吴津。  
千古是非地，一灯烟雨村。  
烽尘连楚戍，榆柳隔淮春。  
别后新吟句，何人可共论。  

释斯植　送隐士游京淮  
送君湖柳下，未别已关情。  
古塞去程远，寒江入梦清。  
野云低水树，山寸闭春城。  
到处逢知已，虚传隐姓名。  

释斯植　送张十二秀九至维扬  
江山迢递水东流，芳草无情管别愁。  
若听春风商女曲，天涯人在古扬州。  

释斯植　宿云山房  
缥渺沉虚碧，清池见宿云。  
松声临石断，山影与泉分。  
芳草经年梦，幽禽隔径闻。  
倚栏吟未尽，红日又将曛。  

释斯植　宿云轩  
千峰云未还，数树芭蕉绿。  
风雨暗黄昏，何人共幽独。  

释斯植　韬光庵  
石涧长松行十里，杖藜从此得迟留。  
青霄望去山河远，白水看来日月流。  
老树叶残霜鬼哭，断崖云冷洞猿愁。  
韬光名在身何在，今古茫茫几白头。  

释斯植　题彭泽后人吟楼  
结屋在云端。悠然趣自安。  
江山随望远，星月近人寒。  
剑气当空正，诗情对酒宽。  
往来庭畔叟，只作晋时看。  

释斯植　题天竺岩栖山房  
一室寄云隈，凭栏日几回。  
无风山自雨，有主燕还来。  
野径通樵远，岩花向晚开。  
旧时题数壁，今已半苍苔。  

释斯植　天竺山居  
对雨吟方稳，西风忽晚晴。  
野花沿涧白，秋意入帘清。  
浅水藏鱼影，重林隔磬声。  
是非尘外事，谁可继高名。  

释斯植　铁笛倦长吹  
铁笛倦长吹，虚空剑寒倚。  
俯仰阴晴天，泰山不可视。  
荡浆归白云，回省沧波里。  
人生无百年，世事已如此。  
既与荣辱同，兴废乃相惟。  
春风从何来，纷纷竞桃李。  
至士本无心，误为诗所使。  
纵步夕照间，养性在芳芷。  
天涯一夜杜鹃愁，万里行人度湘水。  

释斯植　挽白云赵宗丞  
天上楼成日，人间独丧君。  
料知生死事，还与去来分。  
夜月江村路，春风岭树云。  
交余多感概，那忍见遗文。  

释斯植　挽芸成秘校  
世上名犹在，闲情岂足悲。  
自怜吟日少，唯恨识君迟。  
兰阁人亡后，寒林月上时。  
十年青史梦，只有老天知。  

释斯植　挽周彦良  
白首功成未十年，寡妻相吊泣江干。  
诗名似水声还远。世事如云梦已残。  
杨柳满堤人去后，海棠深巷雨初乾，  
东风忽起青山泪，虽有君书不忍看。  

释斯植　晚春偶题呈正甫先生  
老来春去怯凭栏，今古兴亡一笑间。  
满径落红人不到，杜鹃啼雨入空山。  

释斯植　晚来  
晚来无语立东风，一片闲情在碧空。  
人老杜鹃浑不管，柳桦飞尽夕阳红。  

释斯植　闻子规  
十年已起故乡情，客里凄凉不耐听。  
啼到蜀天空有恨，水流依旧月还明。  

释斯植　吴中即事  
世事交情浅，伤心独倚栏。  
海云经雨重，秦树入秋残。  
潮落吴天远，风生梦泽寒。  
英雄千古地，回首是长安。  

释斯植　西湖晚望  
久雨初晴睡正长，春蛙鸣遍旧池塘。  
小亭寂寞斜阳里，一阵东负过木香。  

释斯植　西园即事  
一径落花红，回廊复旧踪。  
千峰遥隔水，万木远涵空。  
沙鸟晴云外，寒帆夕照中。  
几宵曾宿此，江月夜相通。  

释斯植　喜人归幽栖  
霄汉分携久，吟怀思欲迷。  
相逢春草外，归隐石房西。  
涧急禽声少，松摇月影低。  
要知人静夜，犹自怯猿啼。  

释斯植　夏夕雨中  
满林钟磬夜偏长，古鼎闲焚柏子香。  
石榻未成芳草梦，古风吹雨过池塘。  

释斯植　湘竹词  
湘魂何自怨，千古尚名存。  
不种庭边竹，那知有泪痕。  

释斯植　傚樊川体  
吟边绕架书千卷，壁上梅花水一瓢。  
世事尽从忙里过，年华空向静中消。  
山云宿雨笼残日，汀草浮香满小桥。  
对此不须惆怅去，野人今已悟吹箫。  

释斯植　雪鸪  
风吹芦苇鸣，残雪满桥板。  
不见棹回人，愁立沙汀晚。  

释斯植　雪中寄岩泉  
吟罢新诗只自看，晓风吹恨上阑干。  
夜来雪满前山路，谁对梅花说岁寒。  

释斯植　岩栖分韵得深字  
寂寞空斋里，闲情起暮吟。  
路长沙鸟尽，人在翠微深。  
远树烟中没，寒花竹外寻。  
自嫌名与利，谁识此生心。  

释斯植　叶  
天涯谁与寄相思，残片疏疏尚恋枝。  
一自西风寒勒后，凋零能得几多时。  

释斯植　夜坐有感  
角送重城月，微风入夜凉。  
身轻长是寄，吟苦未应忘。  
坐久灯成烬，愁多鬓欲霜。  
百年还老去，谁可继余芳。  

释斯植　咏古  
欲寻仙阙觅仙丹，仙在瀛洲缥缈间。  
一自祖龙东去后，更无人到会稽山。  

释斯植　与赵五话别  
送君无计路漫漫，玉笛声悲远戍间。  
自是行人多有恨，离情吹不到阳关。  

释斯植　与子入山来  
与子入山来，永夜不得睡。  
但闻松子声，敲落梧桐树。  
月室窗愈明，秋风泻流水。  
古奏三两弦，知音不知处。  
唯有白面猿，闲中自来去。  

释斯植　雨夜  
雨雪寒窗下，孤灯夜不眠。  
衰残如旧日，荣达是何年。  
已觉观书妄，方参入世缘。  
存心在仁理，何必后人传。  

释斯植　元夕  
满眼春光万物华，小桥杨柳近人家。  
谁将上下楼台月，化作金莲一夜花。  

释斯植　远山  
万里色苍然，春烟夕照边。  
旧过南岳寺，曾向雨中看。  

释斯植　照影  
性与儿童异，飘蓬二十年。  
照来池上影，恰似未生前。  

释斯植　子规  
游魂如可见，况复雨霏霏。  
隔水栖无地，经春叫不归。  
影随芳树没，声入野花飞。  
那忍东风里，凄凉上客衣。  

释斯植　自谓  
自谓清贫苦，那知即是安。  
路从平去好，事到口开难。  
松老心长在，花红色易残。  
浮生既如许，浑作梦中看。  

释斯植　昨夜  
草堂云去后，人境两茫茫。  
忽见青松老，翻疑昨夜霜。  

释嗣宗　偈二首  
翠岩不是不说，只为无个季节。  
今朝快便难逢，一句为君剖决。  
露柱本是木头，秤鎚只是生铁。  
诸人若到诸方，莫道山僧饶舌。  

释嗣宗　偈二首  
少林坐，庾岭行，  
书偈传衣成战争。庾岭行，  
少林坐，得髓安心成话堕。  
两家公案未曾圆，后代儿孙作殃祸。  
这殃祸，可煞大，  
天下衲僧透不过。  

释嗣宗　颂  
涧底泥牛金贴面，山头石女著真红。  
系驴橛上生芝草，不是云霭香炉峰。  

释嗣宗　颂古二十六首  
千年石虎产麒麟，一角通身五彩明。  
金锁玉关浑掣断，毗卢界内鼓烟尘。  

释嗣宗　颂古二十六首  
一见明星梦便回，千年桃核长青梅。  
虽然不是调羹味，曾与将军止渴来。  

释嗣宗　颂古二十六首  
过去心不可得，收纶罢钓秋江碧。  
扁舟古岸恣闲眠，明月芦华深稳密。  
现在心不可得，法王家法存今昔。  
谋巨猛将定封疆，说甚隋珠并赵璧。  
未来心不可得，不可得中只麽得。  
石含玉兮地擎山，惟证乃知难可测。  
千古流芳谁共知，清风币地有何极。  

释嗣宗　颂古二十六首  
不是风旛不是心，祖师正眼只如今。  
如今不识山河碍，识得如今海岳沉。  

释嗣宗　颂古二十六首  
铁牛耕破洞中天，桃花片片出深源。  
秦人一去无消息，千古峰峦色转鲜。  

释嗣宗　颂古二十六首  
鬼子挂起那吒面，赤脚跨定须弥卢。  
铁牛鞭起黄河岸，大洋海底食珊瑚。  

释嗣宗　颂古二十六首  
不是心兮不是物，那吒夜入苍龙窟。  
铁鞭击碎明月珠，从教大地如翻墨。  

释嗣宗　颂古二十六首  
石里藏金谁辨别，游人但见藓痕斑。  
却被石人窥得破，铁船载入洞庭山。  

释嗣宗　颂古二十六首  
妙净明心，一句全真。  
山河大地，日月星辰。  
舒肝沥胆，照彻古今。  
个中如不昧，遍界是黄金。  

释嗣宗　颂古二十六首  
象外横该宇宙身，圣凡极尽不容尘。  
衲僧意气合如此，当场谁是夺标人。  

释嗣宗　颂古二十六首  
婆婆不在五台山，平地行人作易难。  
蓦直坦然今古路，区区却过赵州关。  

释嗣宗　颂古二十六首  
一路雄兵犯界河，烟尘寒路绝人过。  
安邦赖有张良在，画角城头唱楚歌。  

释嗣宗　颂古二十六首  
万仞峰前握手时，清歌一曲少人知。  
但见瞎驴惊宇宙，不知法眼付传谁。  

释嗣宗　颂古二十六首  
午夜霜凝星斗寒，长空云尽山月落。  
青天喫棒人尽知，苍龙退骨谁能觉。  
金凤冲开玉锁关，麒麟掣断黄金索。  
迢迢劫外孰能拘，南北东西迥超卓。  

释嗣宗　颂古二十六首  
明头落节，暗里喫交，  
毒手当渠养处搔。雪里鹭鸶飞不见，  
一只银瓶挂树梢。  

释嗣宗　颂古二十六首  
笊篱木杓，钱贯桶索，  
说妙谈玄俱是错。清平鼻孔塞乾坤，  
天下衲僧无处摸。明来握土成金，  
悟去百草皆药。拗折俱胝指头，  
踏断赵州略彴。平常一句用无穷，  
限量知见徒斟酌。  

释嗣宗　颂古二十六首  
后园驴喫草，可怜无限虚生老。  
半夜盲人问故乡，不知身在长安道。  

释嗣宗　颂古二十六首  
生死既不可求，根尘万病俱休。  
从此俱空独露，蟾轮一片清秋。  

释嗣宗　颂古二十六首  
乌龟三眼红如火，一角麒麟快似锥。  
土宿夜游南赡部，泥牛脚下火星飞。  

释嗣宗　颂古二十六首  
舒无踪，卷无迹，日午晴空轰霹雳。  
衲子惊迷失路头，神号鬼哭知何极。  

释嗣宗　颂古二十六首  
新罗渤海，南岳天台。  
纤尘不碍，岂涉去来。  
回头敛念，解脱门开。  
反忆善财寻胜友，百城游遍不知回。  

释嗣宗　颂古二十六首  
贝叶收不尽，一句无私万法印。  
千圣满口不能宣，岭梅漏泄春光信。  

释嗣宗　颂古二十六首  
古冢不为家，渔翁举棹出芦花。  
湛水无风江月迥，长空撒尽暮天霞。  

释嗣宗　颂古二十六首  
不劳车马迹，文王去后无消息。  
月华影里钓鱼矶，万古清风长历历。  

释嗣宗　颂古二十六首  
一镞三关俱透脱，从前汗马休拈掇。  
须知旧阁快龙舟，当年曾把锦标夺。  

释嗣宗　颂古二十六首  
妙圆金地绝纤尘，到者当观无相真。  
莫道玄门难近向，举头便是塔中人。  

释嗣宗　颂古三首  
石人不怕师子吼，须弥顶上翻筋斗。  
沧溟竭尽正三更，生铁崑崙云外走。  

释嗣宗　颂古三首  
粥饭随时养病躯，本无迷悟可关渠。  
无端击著庵前竹，直至如今在半途。  

释嗣宗　颂古三首  
弟昆各自逞功能，独有家兄彻骨贫。  
三拜起来无一语，鼻孔累垂盖上唇。  

释孙　东皋弹琴  
落叶秋满庭，夜深月临沼。  
独坐弹素琴，知音有鱼鸟。  

释昙华　卞禅人画布袋和尚求赞  
人谓是弥勒，且喜没交涉。  
拖个破布袋，到处纳败阙。  
祗有一味长，子细为君说。  
是什么，乾屎橛。  

释昙华　表微首座请赞  
左捺膝，右握拳。  
槌瞎正法眼，打破葛藤禅。  
奋迅西河爪距，踢出杨岐金圈。  
祗凭个著，今古有人传。  

释昙华　禅人写真请赞十二首  
形枯岂是持斋叟，貌古迁非入定僧。  
马又不成驴不是，当头一著得人憎。  

释昙华　禅人写真请赞十二首  
法中之魔，僧中之贼。  
盗佛祖宝刀，断衲僧命脉。  
贫穷者示之无价宝珠，富贵者令之破家散宅。  
不是平地上干戈，且非孤峻处标格。  

释昙华　禅人写真请赞十二首  
者汉初无罪过，祗是头匾眼大。  
虽然肚裹醒醒，开口便先话堕。  
如斯出世为人，恰似大虫看水。  

释昙华　禅人写真请赞十二首  
竖拂拄拂，全机出没。  
一喝耳聋三日，丛林至今狼籍。  
屈屈，且道是马祖屈，  
百丈屈，归宗屈。  
宗一侍者，但恁麽拈出。  

释昙华　禅人写真请赞十二首  
鲁祖偏工面壁，秘魔动便擎杈。  
唯有归宗长老，一味撒土撒沙。  
三个上牢漆桶，不知那个堪夸。  
诸方检点得出，也是勾贼破家。  

释昙华　禅人写真请赞十二首  
波涛千尺冷飕飕，谁向沧溟泛逆流。  
唯有渠侬谙水脉，卷舒出没任遨游。  

释昙华　禅人写真请赞十二首  
九年面壁成迂曲，三顿亲承愈见赊。  
并荡那伽大机手，不知谁可断生涯。  

释昙华　禅人写真请赞十二首  
拭眼堂前，临济正令。  
且行一半，拈佛祖病。  

释昙华　禅人写真请赞十二首  
江上青山千万叠，水边茅屋两三间。  
朝来无限扁舟过，何似渠侬把钓竿。  

释昙华　禅人写真请赞十二首  
茅屋紫霄下，良田石镜边。  
此生随分过，不用卖山钱。  
这般恶比丘，何人敢近傍。  
恣焚三毒火，力起无根谤。  
破除少室窠巢，并荡衲僧见障。  
闻者见者攒眉，应是无人瞻仰。  

释昙华　禅人写真请赞十二首  
身心一如，身外无余。  
不愿成佛，亦非凡夫。  
甘作上牢漆桶，无心计较锱铢。  
万古银山铁壁，更没者也之乎。  
是则活埋老僧，不是则打杀昙慧。  
暗透两重牢关，烈焰不藏蚊蚋。  

释昙华　禅人写真请赞十二首  
元是黄梅村裹僧，生来自笑百无能。  
一瓶一钵随缘住，孰谓而今继祖灯。  

释昙华　禅人之梅阳  
此行不惮三千里，况是江天欲雪时。  
问道身心如不昧，梅阳老子已先知。  

释昙华　辞此庵和尚塔  
道韵如山重，冰怀有纪纲。  
一拳成活业，千古更无双。  
松竹森森老，云山叠叠长。  
洛阳无限意，对此一炉香。  

释昙华　德彬修双阳塔求颂  
九层塔耸青霄外，七佛灵踪在上方。  
山冷云寒当午夜，唯闻仙乐散天香。  

释昙华　观道人求颂  
学佛从来境界多，不能降伏便成魔。  
降魔能用无心法，六贼倾城尽倒戈。  

释昙华　和宫使李侍郎颂送入莞山庵  
此山已是胜天台，峰顶寥寥正眼开。  
无限水云难凑泊，却容扫地相公来。  

释昙华　和李政颂示鉴禅者  
清源居士顶门者，从本已来自寥廓。  
更透吾家向上关，活鱭鱭地难收捉。  
风尘草动鉴来端，临机八面初无作。  
才起分毫取与心，即被邪师笼罩却。  

释昙华　胡氏妙圆求颂  
八年伏枕今安乐，安乐常思病苦诗。  
苦乐本来真实义，要须猛省力扶持。  

释昙华　积善普长老请赞  
天台南，石桥北，  
观音寺裹有弥勒。顶门瞎却摩醯眼，  
肘后风雷轰霹雳。  

释昙华　吉彬老二侄女绣普贤菩萨求赞  
吴门吉彬老，寿年可及百。  
骨目清且癯，施为有标格。  
行步快如风，谈笑气不乏。  
穷之无他术，一味好佛法。  
每亲善知识，言下究生杀。  
家有二侄女，贞姿迥超拔。  
自幼不茹荤，晨昏常燕默。  
从容定中起，痛念十使结。  
显尘劫大愿，运针发五色。  
幻普贤妙身，应现四菩萨。  
等十方虚空，皎若揭日月。  
大哉白象王，群狐悉弥灭。  
当知妙殊胜，岂在别处设。  
若从自己求，犹如病作热。  
如是名正观，不尔是邪说。  

释昙华　偈  
五百力士揭石义，万仞崖头撒手行。  
十方世界一团铁，虚空背上白毛生。  

释昙华　偈颂六十首  
大道只在目前，要且目前难睹。  
欲识大道真体，不离声色言语。  

释昙华　偈颂六十首  
九年面壁，坏却东土儿孙。  
只履西归，钝置黄面老子。  

释昙华　偈颂六十首  
黄薜老婆，大愚饶舌。  
佛法无多子，正眼瞎驴灭。  
妙严突出拄杖，三人证龟成鳖。  
拄杖子，善甄别。  
硬却脊梁，莫教漏泄。  
观音菩萨将钱买胡饼，放下却是一块生铁。  

释昙华　偈颂六十首  
大丈夫，须猛烈，  
打破从前伎俩，直下斩钉截铁，  
拈却佛祖机，拔却系驴橛。  
岂不见睦州为人太亲切，拶得云门脚折。  
后来儿孙不辨端倪，却向推门处辨别。  
若也恁麽参禅，驴年未得休歇。  
妙严不惜眉毛，与你当头拈出。  
南赡部洲人，常在北郁单越。  

释昙华　偈颂六十首  
簸箕有唇，米跳不出，  
天下衲僧赤{左骨右乞}{左骨右历}。更须拨转上头关，  
十方世界黑似漆。  

释昙华　偈颂六十首  
百草头上，罢却干戈。  
万仞峰前，纵横游戏。  
暗嗟鲁祖面壁，一味祗贪瞌睡。  
翻笑睦州见僧，与我提一桶水。  

释昙华　偈颂六十首  
九九九，释迦老子不知有。  
翻转面皮，伸出毛手，  
握金赐锤碎窠臼。突出无位真人，  
一一面南看北斗。  

释昙华　偈颂六十首  
千溪水冷，万壑云寒。  
无位真人乾屎橛，金刚宝剑破牢关。  
多年历日最灵验，百尺竿头子细看。  
瞎却眼，哑却口，  
无孔铁锤成队走。  

释昙华　偈颂六十首  
云门露，猛如虎。  
达磨师，不是祖。  
岂不见盐官老须弥为槌，虚空为鼓。  
又不见禾山老解打鼓。休莽卤，  
甜瓜彻蒂甜，苦瓠连根苦。  

释昙华　偈颂六十首  
少室峰前，漆桶话坠。  
曹溪路上，赚杀阇梨。  

释昙华　偈颂六十首  
德章老瞎秃，从来没滋味。  
拈得口，失却鼻。  
三更二点唱巴歌，无端惊起梵王睡。  

释昙华　偈颂六十首  
虚空为鼓，须弥为槌。  
要打便打，莫问是谁。  

释昙华　偈颂六十首  
始从鹿野苑，终至跋提河。  
用尽自己心，笑破他人口。  

释昙华　偈颂六十首  
文殊据虎头，山僧取虎尾。  
中间诸菩萨，随列生欢喜。  

释昙华　偈颂六十首  
晴蜓许是好晴蜓，飞来飞去不曾停。  
被我摘却两边翼，恰似一枚大铁钉。  

释昙华　偈颂六十首  
药山道头，云岩知尾。  
虽然头尾相称，要且不知羞耻。  

释昙华　偈颂六十首  
天清地宁，时康道泰。  
摩醯正眼洞明，肘后灵符光彩。  

释昙华　偈颂六十首  
现成公案，百匝千重。  
峻如巑崖，平如镜面。  
执之失度，必入邪路。  
放之自然，体无去住。  

释昙华　偈颂六十首  
雪子落纷纷，乌盆变白盆。  
忽然日头出，依旧是乌盆。  

释昙华　偈颂六十首  
若作一句商量，吃粥吃饭阿谁不会。  
不作一句商量，屎坑裹虫子笑杀阇梨。  

释昙华　偈颂六十首  
跛脚云门言打杀，达之居士示全身。  
当阳出格无多子，报佛深恩只两人。  

释昙华　偈颂六十首  
去时冒雨连宵去，回来带水又托泥。  
自怪一生无定力，寻常多被业风吹。  

释昙华　偈颂六十首  
心自本来心，本心非有法。  
有法有本心，非心非本法。  

释昙华　偈颂六十首  
五月五日端午节，好事当阳难掩塞。  
归宗突出拄杖头，闲禅野鬼俱消灭。  
俱消灭，砌下寒泉忽倒流，  
岭上白云不敢白。  

释昙华　偈颂六十首  
弥勒真弥勒，分身千百亿。  
时时示时人，时人俱不识。  

释昙华　偈颂六十首  
佛祖正印，衲僧藞苴。  
有眼如盲，有口如哑。  
更问如何，可知礼也。  

释昙华　偈颂六十首  
苦苦，苦中苦，  
乐中苦，谁道黄金如粪土。  
象骨老师曾辊球，秘魔択下捉老鼠。  

释昙华　偈颂六十首  
大道无方所，从容寰海间。  
几思归隐处，安乐在庐山。  

释昙华　偈颂六十首  
黄面老人乾屎橛，参随一火烂泥团。  
心肝肠胃皆条直，蔬饭茶花照胆寒。  
佛法虽然未梦见，神通却许入云端。  
应须痛念归宗寺，时复持盏下翠峦。  

释昙华　偈颂六十首  
识得橙子，周匝有余。  
识得橙子，天地悬殊。  
若向周匝有余处会，理上偏枯。  
若向天地悬殊处会，事上偏枯。  

释昙华　偈颂六十首  
金锡罢游留靠壁，草鞋乾晒待秋风。  
且那长夏深思省，看是平生有底功。  
真实行藏宜保惜，虚头伎俩疾销溶。  
老僧岂是多饶舌，要与诸人气味同。  

释昙华　偈颂六十首  
古来为法老尊宿，荷众曾无有倦时。  
况是年来衰落甚，动为多与行相违。  
应须痛念平生事，著意披襟善护持。  
颗粒果能无渗漏，少林初不隔毫厘。  

释昙华　偈颂六十首  
西天四七，唐土二三。  
尽向者裹钉椿摇橹，新东林为你诸人解缆放船。  
未说超宗异目，若得齐眉共瞩。  
亦可明窗下安排，未免栏腮掴出。  

释昙华　偈颂六十首  
心佛及众生，笑而还复喜。  
笑喜本无根，缁素诚有旨。  
千古万古人，几个识道理。  
道理深，何处寻。  
海枯终见底，人死不知心。  

释昙华　偈颂六十首  
云门不负者僧来问，未免落在陷害阱中。  
是你诸人若向者裹会得，许你高步毗卢顶。  

释昙华　偈颂六十首  
一呼善来，须发自落。  
积累既多，无处安著，  
普请大众，把火烧却。  

释昙华　偈颂六十首  
元正启祚，更无回互。  
万物咸新，截铁斩钉。  
应时纳祜，跳出窠臼。  
孟春犹寒，言端语端。  
知事头首，各各希有。  
云堂大众，雍容郑重。  

释昙华　偈颂六十首  
世人住处我不住，世人行处我不行。  
不是与人难共住，大都缁素要分明。  

释昙华　偈颂六十首  
思是闻之本，闻是思之用。  
青原白家三盏酒，吃了犹道未沾唇。  

释昙华　偈颂六十首  
道远乎哉，触事而真，  
善用招恶果。圣远乎哉，  
体之即神，刻粪作旃檀。  

释昙华　偈颂六十首  
赵州吃茶，我也怕他。  
若非债主，便是冤家。  
倚墙靠壁成群队，不知谁解辨龙蛇。  

释昙华　偈颂六十首  
天上无双日，阎浮一至尊。  
万年松不老，圣寿等乾坤。  

释昙华　偈颂六十首  
去年无此雪，今年有此雪。  
人皆怨此雪，不见元宵灯与月。  
莫怨雪，自是时人无辨别。  
堪辨别，一片清光倚寥泬。  

释昙华　偈颂六十首  
一茎两茎斜，其意毒如蛇。  
三茎四茎曲，无疑入地狱。  
言下若知非，心空及第归。  
堪笑蒋山老，无端入荒草。  

释昙华　偈颂六十首  
一二三四五，五四三二一。  
从头点检来，笑杀维摩诘。  
带累李胡子，喷水髭须湿。  
洒净已周圆，次念波罗密。  
蒋山恁么道，千古谁热识。  
识不识，何处觅，堪与丛林为轨则。  

释昙华　偈颂六十首  
泥多佛人，水长船高。  
直饶说得道理分明，也须亲到一遭。  

释昙华　偈颂六十首  
千说万说，不如亲见。  
把手共行，略通一线。  
打破漆桶，何曾见面。  
何耨多罗三藐三菩萨，也是灵验。  
蒋山恁麽做颂，驴年也未梦见。  

释昙华　偈颂六十首  
金佛不度炉，木佛不度火。  
泥佛不度水，真佛屋裹坐。  
万牛挽不回，千个与万个。  
好事积如山，祗缘轻放过。  
不放过今日，锺山甘话堕。  

释昙华　偈颂六十首  
师子吼，无畏说，百兽闻之皆脑裂。  
香象奔波失却威，龙天寂听生欣悦。  

释昙华　偈颂六十首  
千年田，八百主。  
甜瓜彻蒂甜，苦瓠连根苦。  
君不见禾山解打鼓，又不见采菊东篱下，  
千山万山叠叠高门户。又不见光孝僧堂六七间，  
日日普请搬泥土。又不见临济主中宾宾中主，  
二三四七面相睹。报禅流莫莽卤闻，  
普请欢喜搀先去。去去实不去，  
途中好善为。来来实不来，  
路上莫亏危。又不见主中主，  
个个衲僧气如虎。  

释昙华　偈颂六十首  
去年十一月，笑别下锺阜。  
今年九月中，行见朝天路。  
去住既无心，动静非取与。  
平生安乐法，此意同谁语。  
四明昔尝到，诸刹皆可数。  
山川气象雄，麟凤栖迟处。  
今思昔日游，岁月二纪许。  
岂谓临晚影，侯伯重相顾。  
开缄读来书，丁宁见毫楮。  
姑苏二千石，眼高照天宇。  
我昔昧平生，今见开心腑。  
欣然乐与行，方鸣依众鼓。  
先师未了底，今日应须去。  

释昙华　偈颂六十首  
禅禅，更不相煎。  
坐底自坐，眠底自眠。  
大家安乐，无法可传。  
禅禅，曹洞五位，  
临济三玄。大年三十夜，  
脚踏地，头顶天。  
禅禅，不直半文钱。  
海枯终见底，人死脚皮穿。  

释昙华　偈颂六十首  
四月初八佛生日，天下丛林皆浴佛。  
佛身充满太虚空，何处更有虚空觅。  
见前僧俗等金躯，长短方圆皆显赫。  
放光动地二六时，从本至今无间隔。  
今有檀越女弟子，刘氏同男王承直。  
旷大劫来植善根，所行真实如菩萨。  
当知功德福无涯，回向癸未诞生日。  
唯愿岁君向此诚，诸天星曜同昭格。  
资持刘氏从此去，寿同赵州百二十。  
更祈不尽大功勋。保男察判官崇极。  
子子孙孙福禄昌，无量福田咸并集。  
此月十四往临字，龙天当护为般挈。  
三江九堰聪明神，稽首归依助英杰。  
全家既达九重城，母子忻欢仰天力。  

释昙华　偈颂六十首  
一棒一条痕，一掴一手血。  
临济老瞎驴，至今犹未瞥。  
须弥顶上浪拍天，大洋海水无一滴。  
伟哉本色人，顶门亚三只。  
辨龙蛇百草头，擒虎兕一毫力。  
穿大地人鼻孔，坐断衲僧摇舌。  

释昙华　偈颂六十首  
五月五日端午节，天童为汝开真诀。  
驱释迦，逐弥勒。  
佛病祖病毛病顿清凉，魍魉邪神俱殄灭。  
相从唯喜本色人，非我同流谁与别。  
拄杖子，非列挈。  
公心一字更无说，千古万古休饶舌。  

释昙华　偈颂六十首  
青萝夤直上寒松之顶，白支澹泞出没太虚之中。  
狗子尾巴书梵字，野狐窟宅梵王宫。  

释昙华　莲道人自写像求赞  
凌行婆，莲道者。  
一个患聋，一个患哑。  
聋者善听，哑者能话。  
堪笑堪悲，可知礼也。  

释昙华　满禅人画临济像请赞  
临济秃，无眼目，讨便宜兮不知足。  
高悬羊头卖狗肉，秤头斤两惜如玉。  
胸中更有一般毒，天下无人敢轻触。  

释昙华　偶作  
黄檗堂前行正令，天童今日验疏亲。  
老来拄杖思分付，未见当年吃棒人。  

释昙华　平江虞祖道写顶相求赞  
枯松下，盘陀上，  
独坐大方，横按拄杖。  
谓是应庵，无恁相状。  
谓非应庵，谁肯归向。  
分付祖道，试自定当。  

释昙华　如道人求赞  
江上青山叠叠来，屋头松竹手亲栽。  
柴门尽日无人到，时见窗前云作堆。  

释昙华　示智道者  
少室门庭冷似灰，长年不见一人来。  
汝今若解知惭愧，那取工夫到一回。  

释昙华　术人求颂  
造化村谁手，君来聊解颜。  
欲游天上路，先破鬼门关。  
祸福行藏内，高低方寸间。  
毫芒差错处，过犯重如山。  

释昙华　送宏监寺开海田  
轩昂气宇要争先，及早乘时痛著鞭。  
翻軀　江皋千顷浪，灵苗从此秀桑田。  

释昙华　送杰侍者还乡  
大彻投机句，当阳廓顶门。  
相从今四载，徵诘洞无痕。  
虽未付钵袋，气宇吞乾坤。  
却把正法眼，唤作破沙盆。  
此行将省觐，切忌便垛根。  
吾有末后著，待归要汝遵。  

释昙华　送六人禅者随宏长老住大智  
大智荒凉久，中兴六上人。  
机前施远略，句下要通津。  
事理无兼带，偏圆有主宾。  
风云今际会，弹指一番新。  

释昙华　送僧化蓆  
穷心何必在三椽，直透归宗一味禅。  
翻忆当年曾卷起，无端又展与人眠。  

释昙华　送祥禅人二首  
子是慈明家畔人，直须超卓要惊群。  
腾身快入洪波裹，始见曹源正脉分。  

释昙华　送祥禅人二首  
浊港江头送别时，碧云秋水淡依依。  
莫嫌老拙疏慵甚，它日重来扣竹扉。  

释昙华　送珣禅还乡  
极目澄澄水照空，白苹红蓼战西风。  
三千里外深深意，铁券谁将累祖翁。  

释昙华　颂古  
居士倒地，灵照扶起。  
乞儿伎俩，讨甚巴鼻。  

释昙华　颂古十首  
草木无端拈出来，更加注脚放痴呆。  
西在此土谁知己，夜半优昙火裹开。  

释昙华　颂古十首  
金色头陀忽破颜，看来也是管窥斑。  
当时若得回头早，免见儿孙堕黑山。  

释昙华　颂古十首  
出得出不得，满面是埃尘。  
愁人莫向愁人说，说向愁人愁杀人。  

释昙华　颂古十首  
凿开荒径造浮图，往复商量价不孤。  
无限落华随水去，夕阳春色满江湖。  

释昙华　颂古十首  
急水滩头下钓时，锦鳞红尾尚迟疑。  
蓦然跳出洪波裹，攫雾拿支宇宙低。  

释昙华　颂古十首  
大海波涛涌，千江水逆流。  
龙王宫殿裹，不见一人游。  

释昙华　颂古十首  
背众吃油糍，对人夸好手。  
潦倒不识羞，抵死扬家丑。  

释昙华　颂古十首  
故园春色在枝头，恼乱春风卒未休。  
无事晚来江上望，三三两两钓鱼舟。  

释昙华　颂古十首  
丹霞寒烧木佛，院主因祸得福。  
可怜杜撰巡官，祗管胡卜乱卜。  

释昙华　颂古十首  
苦瓠连根苦，甜瓜彻蒂甜。  
两般滋味恶，中后入黄泉。  

释昙华　题陈参议中大大隐图  
荷锄居士隐云庄，竹屋茅堂瞰小江。  
祗这逍遥是知己。人间天上更无双。  

释昙华　题刘民用居士藏六庵  
西溪缚屋称幽居，坐对松窗与世疏。  
到眼青山千万叠，此生安乐更无知。  

释昙华　题刘民用居士藏六庵  
虚空正体没边涯，藏六如何盖覆伊。  
要听少林无孔笛，从来多是逆风吹。  

释昙华　题永宁小轩  
我行重到清凉地，小室轩窗分外明。  
不是山家占春色，大都物理自舒情。  

释昙华　题仲逸宣教三境图  
太清之云，镜中之尘。  
从无住本，廓应如春。  
妙玄不动，示现无垠。  
三世普入，孰妄孰真。  
现成公案，岂费精神。  
当头一著，坐断要津。  

释昙华　莞山净明庵小参示众  
三十三州七十僧，驴腮马颔得人憎。  
诸方若具罗笼手，今日无因到净明。  

释昙华　为南书记下火  
东湖莞岭及归宗，烨烨腾辉炉鞴中。  
铁眼铜晴烹不破，衲僧巴鼻好流通。  

释昙华　乌巨山逵长老命立首座持师顶相请赞  
烟林风姿，山岳气宇。  
坐看春回，行无伴侣。  
不图成佛，岂欲作祖。  
一句掀翻，万机罔措。  
更提柱杖，击涂毒鼓。  
立禅持归，分付乌巨。  

释昙华　吴必东请小参后说偈  
百草头边千圣眼，一毫端上万重关。  
更无佛法并玄妙，堪与知音共往还。  

释昙华　西蜀祖正道者还乡求颂  
西川五十四军州，几个男儿会点头。  
透得剑门关子过，不风流处也风流。  

释昙华　谢杨善才道友惠数珠  
南询初不失程途，收得金刚脑后珠。  
两手持来亲献我，光明炯炯破昏衢。  

释昙华　行者求颂  
了身不若了心休，了得心时身不愁。  
若也身心俱了了，神仙何必更封侯。  

释昙华　徐伯寿求赞  
大海波涛阔，千峰气象雄。  
当头俱坐断，直下展家风。  
一喝分宾主，三玄辨正宗。  
其余都莫问，今古有盲聋。  

释昙华　严教授画临济请赞  
喝下忽雷惊，声前休领略。  
当锋啮镞时，蹉过第一著。  
不在壁立处，岂向平地泊。  
野水白连天，秋空飞一鹗。  

释昙华　夜宿解田偶成  
夜宿西山居士家，围炉相对话生涯。  
从来无一丝头许，自是劳生眼裹花。  

释昙华　与铸锺道者  
野店小桥外，黄昏欲雪时。  
一声谁侧耳，千古唤愚痴。  

释昙华　赞程宗古承务  
庞居士悟心於马驹下，裴相国得大用於黄蘖棒头。  
虽相去数百年间，其金声玉振联环不断。  
彼时有此二大老光明烜赫，此时有宗古先生仁义礼信。  
根於心而能此心确然履践，佛祖大解脱门诚不让耳。  
白云山月未足为齐，寒桧青松堪同大节。  

释昙华　赞此庵元和尚二首  
佛祖生冤家，人天不喜见。  
忒杀聱头，却通一线。  
劈胸拳下破牢关，大用机轮辘辘转。  

释昙华　赞此庵元和尚二首  
十分画独相似，祗有一处谣讹。  
佛祖检点不出，从教平地干戈。  

释昙华　赞大慧禅师  
人天之师，佛祖榜样。  
顶{左宁右页}一著，匙挑不上。  
俾临济价增十倍，起圆悟更无伎俩。  
小侄如此赞扬，老胡决定有望。  
三十年后脱空话行，也是一番性懆起谤。  

释昙华　赞佛眼叔祖雪堂和尚侍立  
正法眼藏，瞎驴边灭。  
父行子随，了无途辙。  
老禅已是错针锥，添得应庵乱饶舌。  

释昙华　赞虎丘先师  
老汉从来无禅，一味心中含毒。  
此毒时复现前，浑家大小不穆。  
异口同音呪诅，至今活陷地狱。  
一名临济正宗，一名丛林瞎秃。  

释昙华　赞李和府朝议  
人言公死，我言公在。  
在在在何处，清风动天籁。  

释昙华　赞睦州和尚  
稽首金容癞狗师，一生快活没人知。  
平田浅草翻身处，合水和泥换步时。  
垂手未施三寸刃，破关先下顶门槌。  
寥寥万古谁堪对，唯有嘉禾跛脚儿。  

释昙华　赞三将军  
家在归宗寺后山，洞中春色异人间。  
祗因亲受灵山记，长与归宗把要关。  

释昙华　赠别俗兄  
此行安忍泛轻舟，无奈官差不自由。  
痛望老人修净业，莫教容易度春秋。  

释昙华　赠成主簿  
同是崇宁癸未生，公为官长我为僧。  
大家履践通天路，共踏毗卢顶上行。  

释昙华　赠晦叔秀才二首  
处世从教眼似眉，自然心地绝支离。  
翻身更透龙门浪，头角峥嵘宇宙低。  

释昙华　赠晦叔秀才二首  
少室岩前路不遥，毫芒才拟便迢迢。  
西湖湖上晚来看，小艇轻风落画桡。  

释昙华　赠悟上人造华严塔  
山前马厩普光殿，门外牛栏正觉场。  
五十三人同日葬，善财走得脚生疮。  

释昙密　偈颂十首  
一二三四五，金木水火土。  
拾得语寒山，丰干骑老虎。  
报君知，莫奔卤。  
从来保福卤谩人，不似禾山解打鼓。  

释昙密　偈颂十首  
五祖个老翁，从来多指注。  
不是不知归，忘却来时路。  

释昙密　偈颂十首  
连绵雨不晴，谷子多损失。  
二麦未入泥，忧心常惕惕。  
来岁不饥荒，未敢相委悉。  
启告梵天帝释天玉皇大帝天，且放日头出。  

释昙密　偈颂十首  
春日晴，黄莺鸣，  
更听断崖流水声。青山叠翠，  
款步作程，归来烟岛有谁争。  

释昙密　偈颂十首  
即心即佛，非心非绅。  
不是心，不是佛，  
不是物，半夜虚空揣出骨。  
十分描摸画难成，试问诸人是何物。  
阿呵呵，咄咄咄。  
拶倒门前大案山，搏风放出辽天鹘。  

释昙密　偈颂十首  
一身浪宕无拘捡，闹市门头恣意游。  
汉地不收秦不管，不风流处也风流。  
健则坐，困则休，  
信任从教雪满头。寄语宣和政和元和佛陀，  
张僧伽李达磨，老聃孔丘，  
照顾沩山水牯牛。  

释昙密　偈颂十首  
岂弟张夫子，遗我径寸璧。  
中有数个字，字字无人识。  

释昙密　偈颂十首  
菩提妙心作麽发，日应万机元不差。  
回首瞥然轻觑著，大千沙界是皇家。  

释昙密　偈颂十首  
咄这花木瓜，苦澁无以加。  
蓦然嚼得碎，清风生齿牙。  
种性恶，不堪夸。  
杨岐老驴三只脚，蹋人无数满天涯。  

释昙密　偈颂十首  
湖山叠乱青，湖水漾虚碧。  
断岸蓼花红，痚林秋露滴。  
良哉观世音。处处失弥勒。  

释昙密　数珠  
百八摩尼颗颗圆，辽天鼻孔一时穿。  
恒河沙数佛菩萨，日日呼来跳一圈。  

释昙密　颂古  
平地摝鱼虾，辽天射飞鹗。  
跛脚老云门，千错与万错。  

释昙密　颂古  
崔颢曾题黄鹤楼，长沙拈起当风流。  
大千国土俱家业，诸佛何曾有地头。  

释昙密　颂古二首  
塞北平沙阔，黄河衮底流。  
征帆才及岸，蛮狄一时收。  

释昙密　颂古二首  
汲水僧归林下寺，待船人立渡头沙。  
澄江渺渺烟波窄，云静一天星斗斜。  

释昙玩　偈二首  
汝有一对眼，我也有一对眼。  
汝若瞒，还自瞒。  
汝若成佛作祖，老僧无汝底分。  
汝若做驴做马，老僧救汝不得。  

释昙玩　偈二首  
我无长处名虚出，谢汝殷勤特地来。  
明因无法堪分付，谩把山门为汝开。  

释昙莹　南张道中  
北山松粉落轻黄，濯雨虾须麦吐芒。  
槐火石泉寒食后，十分春事属农桑。  

释昙莹　示超然上人  
往事明明是梦中，发霜那有旧形容。  
客床对卧秋深雨，听得邻僧半夜钟。  

释昙莹　睡起  
蕙帐烟凝昼掩关，落花时节雨阑珊。  
客来惊起还乡梦，绕屋春风绿树寒。  

释昙莹　颂古二首  
溪山尽处夕阳斜，溪上冬风雪满沙。  
便是江南旧行路，和烟隔水见梅华。  

释昙莹　颂古二首  
百结襕衫破幞头，年年落第出神州。  
却因一只穿杨箭，临老来封马上侯。  

释昙莹　宿香积寺  
拂榻香凝夜，清眠拥衲衣。  
五更闻唤起，一路听催归。  
山雨寒仍重，溪云泾不飞。  
幽花短临水，蜂蝶冷相依。  

释昙莹　姚江  
沙尾鳞鳞水退潮，柳行出没见渔樵。  
客船自载钟声去，落日残僧立寺桥。  

释昙颖　偈  
秤锤井底忽然浮，老鼠多年变作牛。  
慧空见了拍手笑，三脚猢狲差异猴。  

释昙颖　句  
自從游紫陌，谁肯隐青山。  

释昙颖　句  
莺啭千林花满地，客游三月草侵天。  

释昙颖　句  
天地尚空秦日月，山河不见汉君臣。  

释昙颖　句  
深水取鱼长信命，不曾将酒祭江神。  

释昙颖　句  
三世诸佛是奴婢，一大藏教是涕唾。  

释昙颖　句  
家里已无回日信，路边空有望乡牌。  

释昙颖　句  
從归青嶂里，不出白云来。  

释昙颖　句  
沧海尽教枯到底，青山直得碾为尘。  

释昙颖　四明十题其八　三层瀑  
出头出飞瀑，落落鸣寒玉。  
再落至山腰，三落至山足。  
欲引煮春山，僧房架刳竹。  

释昙颖　四明十题其二　龙隐潭  
老龙恋潭窟，不雨亦不云。  
吐涎出溪滑，吹腥隔林闻。  
疾雷驱未去，鱼鳖竞纷纷。  

释昙颖　四明十题其九　丹山洞  
山无凤皇飞，洞有仙人迹。  
蝙蝠大如鸦，莓苔偏上屐。  
自惭无道骨，安问缘云客。  

释昙颖　四明十题其六　石笋峰  
巨石如龙孙，耸耸烟雾里。  
明明落溪口，纳纳喧滩齿。  
何当助斋盂，菌蕃徒为美。  

释昙颖　四明十题其七　宴坐岩  
心危身亦危，衽席尚颠坠。  
如何崖石上，来坐自安意。  
能喻死生间，无论寤与寐。  

释昙颖　四明十题其三　含珠林  
山为骊龙盘，谷作骊龙腮。  
珠树存其间，谁采明月来。  
何须循海隅，笑蚌未成胎。  

释昙颖　四明十题其十　师子岩  
岩形若狻猊，不能千里走。  
岂无鸟兽群，与假风雷吼。  
寄谢栖息人，想像真妄有。  

释昙颖　四明十题其四　偃盖亭  
既将茅覆檐，复有松为盖。  
五里入山时，憩此得寒籁。  
曾无康乐游，但见云衲会。  

释昙颖　四明十题其五　云外庵  
山僧好寂静，入云恨不深。  
峰间一雨昏，林表孤灯沈。  
往来有猿狖，呼啸自成音。  

释昙颖　四明十题其一　雪窦山  
重云不藏春，深窦常有雪。  
晓月号松猿，晴壁挂海霓。  
终恍无心人，区区佩环玦。  

释昙颖　小溪  
小溪庄上掩柴扉，鸡犬无声月色微。  
一双小舟临断岸，趁潮来此趁潮归。  

释昙颖　游上雪窦  
下雪窦游上雪窦，过云峰后望云峰。  
如趋仙府经三岛，似入天门彻九重。  
无日不飞丹洞鹤，有时忽起隐潭龙。  
祇应奉诏西归去，此境何由得再逢。  

释坦　偈  
径山有个竹篦，直下别无道理。  
佛殿厨库三门，穿过衲僧眼耳。  

释天石　栽松题石  
偃盖覆岩石，岁寒傲霜雪。  
深根蟠茯苓，千古饱风月。  

释通理　偈  
峰头驾铁船，三更日轮杲。  
心闲不自明，落叶知谁扫？  
等闲摘个郑州梨，放手元是青州枣。  

释惟凤　答宇昭师  
要地无间日，吟踪肯暂过。  
林泉归计晚，雨雪向春多。  
径僻稀来客，庭荒半长莎。  
独眠思旧约，寒梦绕烟萝。  

释惟凤　吊长禅师  
霜钟侵漏急，相吊晓悲浓。  
海客传遗偈，林僧寫病容。  
漱泉流落叶，定石集鸣蛩。  
回首云门望，残阳下远峰。  

释惟凤　姑射山诗题曾山人壁  
东西望朔漠，姑射独崔嵬。  
一片两片云，终南太华来。  
根绕黄河曲，影落清渭隈。  
深涧饮渴虹，邃洞生秋雷。  
古径穷难尽，晴岚拨不开。  
海鹏飞上迟，边风劲触回。  
傲隐非他古，依灵有奇才。  
曾生心若何，猿声终夜哀。  

释惟凤　寄登封宰韩殿丞  
前秋登阁晚，吟次见晴云。  
中岳耸当县，三年静对君。  
朱衣借客典，清俸买书分。  
别后逢摇落，相思隔晋汾。  

释惟凤　寄刘处士  
度月阻相寻，应为苦雨吟。  
井浑茶味失，地润屐痕深。  
鸟背长湖色，门间古树阴。  
想君慵更甚，华发昼方簪。  

释惟凤　寄希昼  
关中吟鬓改。多事与心违。  
客路逢人少，家书入阙稀。  
秋声落晚木，夜魄透寒衣。  
几想林间社，他年许共归。  

释惟凤　寄昭文馆陈学士  
秋深荒外客，独上望京台。  
远信未封去，新鸿又见来。  
地寒边树短，天静瘴云开。  
无限心相向，南宫卧锦才。  

释惟凤　寄兆上人  
久负中条约，深秋兴苦何。  
白云归望远，黄叶意空多。  
静卧侵仙掌，微吟隔楚波。  
飞书答招隐，迢递寄烟萝。  

释惟凤　句  
寺近东溟日，山连北固春。  

释惟凤　句  
草檄飞燕垒，降幡入汉营。  

释惟凤　句  
岸尽吴山出，潮平越树低。  

释惟凤　句  
众星随手举，万物应心平。  

释惟凤　留题河中柴给事望云亭  
郡间思退隐，嘉致望云秋。  
旧客容谁访，新诗许我留。  
棋窗寒日短，琴幌夜灯幽。  
青琐无归梦，期憎话沃洲。  

释惟凤　秋灯  
耿耿销深暗，孤窗岂暂忘。  
照回秋梦断，静引夜吟长。  
病鼠惊空穴，寒萤聚缺墙。  
邻居选共惜，及物有馀光。  

释惟凤　送陈豸处士  
草长开路微，离思更依依。  
家远知琴在，时清买剑归。  
孤城回短角，独树隔残辉。  
别有邻渔约，相迎扫钓矶。  

释惟凤　送史馆李学士任和州  
历阳南望极，岸远石城危。  
去梦惊潮断，行吟见雁随。  
淮帆向风阔，楚木落秋迟。  
到日应间卧，公心帝自知。  

释惟凤　送徐涉南归  
长安来雁急，相顾话离心。  
日落思家远，天寒归路深。  
秋光生独树，夕吹响孤砧。  
渐入云乡望，应无越客吟。  

释惟凤　与行肇师宿庐山栖贤寺  
冰瀑寒侵室，围鑪静话长。  
诗心全大雅，祖意会诸方。  
磬断危杉月，灯残古塔霜。  
无眠向遥夕，又约去衡阳。  

释惟简　偈  
莫离盖缠，莫求佛祖。  
去此二图，以何依怙。  
江淹梦笔，天龙见虎。  
古老相博，月不跨五。  

释惟谨　答昆山李明府  
残云微绿一帘深，风送弦歌出昼阴。  
山近烟霞多变态，官清猿鹤亦归心。  
锦囊剩有新诗在，庭户何妨茂草侵。  
元亮曾为莲社客，许令飞舄远相寻。  

释惟谨　句  
满径露漙黄般若，戛檐风袅翠真如。  

释惟谨　诗二首  
年方十五去游方，终日修行学道忙。  
说我半生辛苦事，石人应下泪千行。  

释惟谨　诗二首  
看了青灯梦不成，东风混雪落寒声。  
半生客里无穷恨，告诉梅花说到明。  

释惟谨　题钱过庭梅花图  
已把神传画谱，又看格在诗评。  
月落难寻清梦，雪空乃见高情。  

释惟谨　舟泊括苍溪口  
茅店在山下，檥舟茅店边。  
钟鸣何处寺，日落满溪船。  
欹枕雁初到，离家月又圆。  
向来曾过此，夜泊石门前。  

释惟俊　送南浦明公归日本  
空手东来已十霜，依然空首□回樯。  
明明一片祖师意，莫作唐朝事举扬。  

释惟茂　绝句  
四面峰慈翠入云，一溪流水漱山根。  
老僧只恐山移去，日午先教掩寺门。  

释惟清　辞无尽居士  
无地无锥彻骨贫，利生深愧泛余珍。  
廛中大施门难启，乞与青山养病身。  

释惟清　偈二首  
东坡笑说吃龙肉，舌底那知己燕津。  
能省燕津真有味，会言龙肉不为珍。  

释惟清　偈二首  
何知龙肉即独肉，细语粗言尽入神。  
惜彼当年老居士，大机曾未脱根尘。  

释惟清　偈九首  
浮云散尽狂波止，天上玉蟾水底圆。  
皎洁迥然通湛寂，此时消息若为传。  

释惟清　偈九首  
时时是好时，日日是好日。  
乌兔体全身，灵机何处觅。  
今朝看见昨朝人，依旧眼睛光似漆。  

释惟清　偈九首  
古佛不到处，诸人共用。  
诸人不到处，古佛同参。  
同参共用如何显，种田博饭机非浅。  
因思昔日老师言，三界本无何无免。  

释惟清　偈九首  
江月照，松风吹，  
永夜清宵更是谁。雾露云霞遮不得，  
个中犹道不如归。复何妲，  
荷叶团团团似镜，菱角尖尖尖似锥。  

释惟清　偈九首  
天机藏不得，花笑鸟啼时。  
不等重拈出，当人合自知。  

释惟清　偈九首  
山是山，水是水。  
僧是僧，俗是俗。  
更将何物演真乘，六六元来三十六。  

释惟清　偈九首  
一是一，二是二。  
头上是天，脚上是地。  
饥即餐兮困即睡，人人皆受如来记。  

释惟清　偈九首  
无人知。冲开碧落松千尺，  
截断红尘水一溪。  

释惟清　偈九首  
衲僧照彻千差眼，缁素浅深毫发分。  
分处莫非全正令，法王那得独称尊。  

释惟慎　句  
敢言知已少，性本类孤云。  

释惟一　布袋赞  
逢人乞一文，袋进而敌国富。  
不是下生迟，嫌佛不肯做。  

释惟一　禅人请赞  
赤土画簸箕，冬瓜作碓嘴。  
舂碎铁蒺藜，簸出长粳米。  
不须淘汰，不须炊饱，  
尽世人人不知。  

释惟一　廛中佛事  
几回几巷复穿衢，货卖南方镇海珠。  
一栲栳都倾出了，不知酬价有人无。  

释惟一　朝阳穿破衲赞  
一条屈曲无丝线，半寸攀拳穴鼻针。  
补得完全成一片，举头红日到天心。  

释惟一　传上人之吴  
达磨西来有底传，赚人掘地觅青天。  
况今枫落吴江冷，去去休容易泊船。  

释惟一　达磨赞  
西来十万里，北渡一茎芦。  
刚道来传法，还曾传得无。  

释惟一　刀镊黄陈二生  
手持刀镊谒桑门，叉手擎拳笑语温。  
且说工夫精妙处，断然毫发不容存。  

释惟一　刀镊黄陈二生  
双手乖如双眼乖，等闲净出顶门埃。  
几多铁额铜头汉，驻被渠侬按过来。  

释惟一　定翁  
日用千差万别中，如如不动等虚空。  
春妍秋靖几更变，此老何曾改旧容。  

释惟一　对月了残经赞  
古教只知遮老眼，银蟾不觉上孤峰。  
看来看到无看处，光境俱忘一卷终。  

释惟一　风幡亮上人游浙  
动在风幡动在心，集云棒下已分明。  
而今百越三吴去，肯听它家热碗鸣。  

释惟一　古堂  
过了威音佛已前，向虚空里架榱椽。  
至今景定年之二，往却门风尚俨然。  

释惟一　观音赞  
耳门圆照，日月两间。  
悲原洪深，衣被四海。  
方便智慧，靡不圆融。  
见闻觉知，无能障碍。  
人间天上独优游，是则名为观自在。  

释惟一　荷露跳珠  
优昙初现叶团团，错落明玑走碧盘。  
沆瀣莫将鱼目比，看时容易觅时难。  

释惟一　黄蘖断际禅师赞  
大机磅礴，大用纵横，  
要掌便掌。大中天子，  
掌中突出，要棒便棒。  
济北大树，棒头挺生。  
大唐国里只一人，千古仰之日月明。  

释惟一　吉州圆上人之浙  
庐陵米价没譫讹，半说低兮半说高。  
此话要圆缄却口，听他江浙闹嘈嘈。  

释惟一　偈颂四首  
腊月尽是岁除夜，明朝又是正月一。  
年去年来无尽期，拄杖依前乌律律。  

释惟一　偈颂四首  
叔季精神元似旧，慧慈面目只如新。  
来年年是去年年，今日日同明日日。  

释惟一　偈颂四首  
今岁今宵尽，日日日从东畔出。  
明年明日来，朝朝鸡向五更啼。  

释惟一　偈颂四首  
腊月二十八九，家家户户尽有。  
不是北禅露地牛，便是清源白家酒。  
罗旬杯盘，同欢共笑。  

释惟一　偈颂一百三十六首  
是法住法位，世间相常住。  
佛殿对三门，灯笼挂露柱。  

释惟一　偈颂一百三十六首  
浴冰桥畔，伏虎岩前。  
雪消松杪，春到梅边。  
古佛眼睛突出，瞿昙面目昭然。  
认著依前隔大千。  

释惟一　偈颂一百三十六首  
夜夜明星现，有眼谁不见。  
此夜老瞿昙，却被明星转。  
直至而今双眼花，无瑕白玉自生瑕。  

释惟一　偈颂一百三十六首  
和暖上元天气，是处笙歌动地。  
瑞岩无可设施，随分放灯一二。  

释惟一　偈颂一百三十六首  
今朝十五，明朝十六。  
瓠苦瓜甜，松直棘曲。  
辟支老汉，炎夏衣楮，  
严冬浴冰，谩自辛勤，  
徒劳检束，争似而今禅和，  
三三两两，水边林下，  
寒向火，热乘凉，  
又谁管你地覆天翻，天翻地覆。  
是玉也大奇，只恐不是玉。  

释惟一　偈颂一百三十六首  
露冷风清，山空月明。  
天际归鸿书梵字，夜深砧杵送秋声。  
眼觑不见，耳听不闻。  
与君倾尽此时心，莫认山河作眼睛。  

释惟一　偈颂一百三十六首  
伏虎岩前，螺江江上。  
一去一来，无去来相。  
今朝辟支，昔日翁和尚。  

释惟一　偈颂一百三十六首  
微雨润枯莇，严风搅林木。  
梅唇已破香，柳眼眠未足。  
尘世竞奔忙，光景相追逐。  
林间无事人，好唱云门曲。  
今朝腊月二十五，明朝腊月二十六。  

释惟一　偈颂一百三十六首  
今日上元令节，雨意连绵未歇。  
过去燃灯如来，全体一时漏泄。  
檐头滴滴，分明历历。  

释惟一　偈颂一百三十六首  
建岭云，建溪水。  
缥缈无边，渊深无底。  
尽情收拾归来，点滴无非珍贵。  
抛向诸人面前，切忌自生拟议。  
见之不取，思之千里。  

释惟一　偈颂一百三十六首  
禅禅，风生木杪，  
叶坠庭前。唧唧寒蛩吟破壁，  
声声归雁度辽天。诸人若也会得，  
此去吴屯不远。若也不会，  
蓝溪水透洋边。阿呵呵，  
笑倒武夷张大仟。  

释惟一　偈颂一百三十六首  
皎洁中秋月，清光处处同。  
是人皆照破，无水不形容。  
圆满纤尘净，婆娑桂影重。  
古今争赏玩，谁到广寒宫。  

释惟一　偈颂一百三十六首  
旧日重阳，今日重阳，  
篱菊披金浅浅黄。休讶去年蓬鬓，  
今岁半成霜。喜得同人相访，  
那边风景，此间风景，  
且莫论量。相与对花赊一醉，  
高歌大笑，手舞足蹈，  
听教人道掣颠狂。  

释惟一　偈颂一百三十六首  
虎溪冰莹长空月，凤岭松吟后夜风。  
堪笑堪悲翁老子，俨然不改旧时容。  

释惟一　偈颂一百三十六首  
可祖齐腰立雪，长庆坐破蒲团。  
一人铁壁觑要透，一人沧海沥须乾。  
铁壁透，沧海乾，  
出礼三拜依位立，卷起帘来天下宽。  
堪悲堪笑，何易何难。  
信道梅花香扑鼻，须是彻骨一番寒。  

释惟一　偈颂一百三十六首  
罗绮丛中，笙歌社里。  
灯明如来，放光现瑞。  

释惟一　偈颂一百三十六首  
秋风卷地，秋水连天。  
千山影瘦，万木萧然。  
渔笛数声江上月，樵歌一曲岭头烟。  

释惟一　偈颂一百三十六首  
杨岐三脚驴，虎丘睡虎子。  
毛色既一同，蹄爪亦相似。  

释惟一　偈颂一百三十六首  
无碍慧门，铁壁铁壁。  
一击击开，不劳余力。  
几人把手拽不入。  

释惟一　偈颂一百三十六首  
横一丈，竖一丈。  
满室风生，半窗月上。  
山僧要坐便坐，要起便起，  
终不向这里无风起浪。诸人若不散去，  
照雇劈脊拄杖。  

释惟一　偈颂一百三十六首  
目视云霄，有一拳未敢分付。  
日游闹市，三十棒且待别时。  
遇坎则止，乘流而行。  
既无迹於去来，宁有心於动静。  
昨日恁么，逸翮独翔，  
孤风绝侣。今日不恁么，  
玩江月，听松风。  
拈起合皂山，浓蘸清江水。  
平展金凤洲，写出祖师意。  
贴向十字街头，俾人人知道，  
一年十二月，腊月是年尾。  
宝佑改元，又从头起。  
万年万年更万年，清江依旧清无底。  
道泰不传天子令，时清休唱太平歌。  

释惟一　偈颂一百三十六首  
不如随分纳些些，何处青山不是家。  
玉笛横吹皇化里，风前清韵彻天涯。  

释惟一　偈颂一百三十六首  
惠力不宝藏，日转万亿匝。  
一万意亿匝，千日千万亿。  
原以转轮数，仰祝天子寿。  
惟原天子寿，复倍转轮数。  
繁开玉叶茂金枝，永与法轮无尽时。  

释惟一　偈颂一百三十六首  
以柳堤边舞，黄莺树上鸣。  
瞿昙真实相，历历在而今。  
谁言入灭向双林。  

释惟一　偈颂一百三十六首  
这个老汉，殊无所解。  
不惟屈屈曲曲，且是顽顽赖赖。  
我昔没兴见之，直到而今尀尀。  
烧炷香，礼三拜吃拳打拳，  
彼此莫怪。  

释惟一　偈颂一百三十六首  
今朝结制，号令宜先。  
三章约法，普示人天。  
身不可妄动，亦不可块然。  
口不可妄开，亦不可默然。  
意不可妄举，亦不可罔然。  
依如是行如是住，圆觉伽蓝常现前。  

释惟一　偈颂一百三十六首  
狮子吼，无畏说，  
百兽闻之皆脑裂。  

释惟一　偈颂一百三十六首  
昼也惺惺，夜也惺惺。  
既不掉举，亦不昏沉。  
何须求白玉，只此是黄金。  

释惟一　偈颂一百三十六首  
夏热乘凉，冬寒向火。  
自古自今，总恁么过。  
不知二祖立雪齐腰，毕竟图个什么。  
以吾之不可，学柳下惠之可。  

释惟一　偈颂一百三十六首  
无禅不参，无道可学。  
只责诸人如醉而醒，如梦而觉。  
醉既醒，梦既觉。  
虽然只是旧时人，却与旧进相辽邈。  

释惟一　偈颂一百三十六首  
德山拆殿，宝峰烧香。  
二俱不恶，一种不臧。  
瞿昙元自面皮黄。  

释惟一　偈颂一百三十六首  
开门待知识，知识喜来过，  
两两不成双，一一无回互。  
共卧不共床，同行不同步。  
昭然在目前，目前不可睹。  
虽则不可睹，我独知其故。  
圣容菩萨来西天，庐仙夏人在东土。  

释惟一　偈颂一百三十六首  
山前一片闲田地，无意求之却宛然。  
几许风光都买尽，不曾费著一文钱。  

释惟一　偈颂一百三十六首  
今朝解制，且作么生。  
从前约束，一概放行。  
万里秋天飞一鹗，东西南北任纵横。  

释惟一　偈颂一百三十六首  
昨人天上去，元不离地下。  
今归地下来，亦不离天上。  
上下无间，来去无差。  
天河秋一雁，砧杵夜千家。  

释惟一　偈颂一百三十六首  
六年雪岭竟无成，练得身形似鹤形。  
尽谓见明星悟道，何曾悟道见明星。  
入山何富，出山何贫，  
知心能几人。  

释惟一　偈颂一百三十六首  
春风料峭，春雨连绵。  
桃花逐浪，新竹笼烟。  
香严已往严云去，一度春深一怆然。  

释惟一　偈颂一百三十六首  
这老冻侬，惺惺懵懂。  
分明无一丝毫，刚道有三斤重。  
只知恁么脱空相诳，不知其雠甚於戴天之不共。  

释惟一　偈颂一百三十六首  
去从闹市红尘去，归向白云深处归。  
因甚更无迎与送，去来寸步不曾称。  

释惟一　偈颂一百三十六首  
细不可减，大无以加。  
近在眼睫，远过天涯。  
是著即错，拟之又差。  
缺齿老胡会不得，空携只履返流沙。  

释惟一　偈颂一百三十六首  
五五午时书，妖邪尽扫除。  
一堂风悄悄，千古意如如。  
蒲饮先春雪，粽餐明月珠。  
舌头如具眼，醉饱乐无余。  

释惟一　偈颂一百三十六首  
一月在天，影含众水。  
只如双剑峰头月，何似芙蓉溪上月。  
芙蓉溪上月，何似泐潭潭底月。  
若道同，东西各一涯，  
若道别，天无第二月。  

释惟一　偈颂一百三十六首  
白云岩上月，太平松下影。  
深夜秋风生，都成一片境。  

释惟一　偈颂一百三十六首  
雨暗西山，云飞南浦。  
老卢仙腰缠骑鹤，朝度黄茅八凸。  
独秀峰草木泉石为之鼓舞。因甚如此，  
家贫原邻富。  

释惟一　偈颂一百三十六首  
瞿昙未解这一著，雪岭六年空卜度。  
不知眼病见空花，认作明星一何错。  
自累犹可，更累儿孙。  
珊瑚枕上两行泪，半是思君半恨君。  

释惟一　偈颂一百三十六首  
岁尽年穷，多少人脚忙手乱，  
惟有宝峰恬然不管。来年更有新条在，  
恼乱春风卒未休。  

释惟一　偈颂一百三十六首  
我与黄面老汉，有千古不忘之恨，  
甚欲烂槌一顿。今日因甚放过，  
老不以筋力为能。  

释惟一　偈颂一百三十六首  
踞此室，坐此座。  
佛来祖来，一一按过。  

释惟一　偈颂一百三十六首  
诸人不是不将来，老僧不是不分付。  
将来既是分明，分付亦非莽卤。  

释惟一　偈颂一百三十六首  
雨注河倾，共谈无义。  
陈蒲鞋倒退三千，睡虎子让一头地。  
有问如何若何，不能以手夹鼻。  

释惟一　偈颂一百三十六首  
涅盘心，差别智。  
明之既难，会之不易。  
如千手异执千目异雇元同一身，似万派争流百川竞注皆归一水。  
差之毫釐，谬以千里。  

释惟一　偈颂一百三十六首  
古佛心，即如今。  
桂香满院，叶坠疏林。  
水沉寒雁影，露冷夜蛩吟。  
明眼衲僧会不得，江北江南徒访寻。  

释惟一　偈颂一百三十六首  
今日如是，明日如是。  
一日复一日，一年复一年。  
百千万亿年，穷竟只如是。  
月落乌啼霜满天，纷纷黄圳飘庭际。  
善男子起，法性如是。  

释惟一　偈颂一百三十六首  
照而常寂，寂而常照。  
滟澦云开，玲珑月皎。  
巍巍玉殿与琼楼，已见翚飞拄杖头。  

释惟一　偈颂一百三十六首  
人间月半，天上月圆。  
幸自一天明朗，何须万斛金莲。  
诸人睡眼豁开见得分晓，不起于座即超于然灯之前。  
其或未然，灯节元来是上元。  

释惟一　偈颂一百三十六首  
风萧萧，雨萧萧。  
山云漠漠，庭叶飘飘。  
普天匝地，祖意活鱭鱭。  
满眼满耳，心印何昭昭。  
便与么去，衲僧门下，  
大故相辽。行到水穷山尽处，  
可中别有路通霄。  

释惟一　偈颂一百三十六首  
佛来不雇，祖来不雇。  
有三十棒，未敢分付。  
个中无肯路。  

释惟一　偈颂一百三十六首  
一著高一著，一步阔一步，  
堕在平常。一著亚一著，  
一步却一步，失在巇巑。  
二俱不涉，七达八通。  
龙袖拂开全体现，象王行处绝狐踪。  

释惟一　偈颂一百三十六首  
经诵三千部，曹溪一句忘。  
尘尘皆宝所，处处是家乡。  
云净天如洗，潭清月愈光。  
须知远烟浪，别有好商量。  

释惟一　偈颂一百三十六首  
直下是，直下是。  
这边那边，满眼满耳。  
绵绵兮长存，湛湛兮不痕，  
拟议依前隔海门。  

释惟一　偈颂一百三十六首  
雨滴空阶，溪流新涨。  
风起天末，叶坠疏林。  
唤作物却非物，唤作心不是心。  
缺齿老胡会不得，九年面壁空沉吟。  

释惟一　偈颂一百三十六首  
摩诃衍法，离四句绝百非。  
香饭普熏。遍十方穷三际。  
我此一众，总是诸方罗笼不住底。  

释惟一　偈颂一百三十六首  
名不得，状不得。  
取不得，舍不得。  
不可得，只么得。  
赵州东壁挂葫芦，观音院里有弥勒。  

释惟一　偈颂一百三十六首  
百丈开田说不义，究竟宁免费脚手。  
松溪修田无可说，击皷升堂但良久。  
知事头产处俱欢颜，见者闻者皆失笑。  
好篇大义，一字不少。  

释惟一　偈颂一百三十六首  
诸佛不出世，亦无有涅盘。  
年年二月半，枉自{左口右衔}悲酸。  
此意只今谁共委，令人拍碎玉栏干。  

释惟一　偈颂一百三十六首  
此事没譫讹，人人不柰何。  
柰何不得处，合眼跳黄河。  
跳得后如何，元来佛法苦无多。  

释惟一　偈颂一百三十六首  
今朝结制，制如何结。  
内不放出，外不放入。  
壁立千仞，千仞壁立。  

释惟一　偈颂一百三十六首  
宗通说通，抹过西东。  
无两舌头，有双箭锋。  
因甚如此，闽蜀同风。  

释惟一　偈颂一百三十六首  
德山排倒，云门打杀。  
黄蘖烧香，殷人以柏。  

释惟一　偈颂一百三十六首  
这里如大火聚，近之则燎却面门。  
直饶佛到来，未免退身有分。  

释惟一　偈颂一百三十六首  
春雪乍晴，春光愈好。  
不必远讨幽深，不用谈空说有。  
村村自花柳。  

释惟一　偈颂一百三十六首  
心不是佛，智不是道。  
抛却深村，又入荒草。  
只如以一重，不知转交涉转料掉。  

释惟一　偈颂一百三十六首  
一明一切明，一了一切了。  
道无不是无，道有元非有。  
毗婆尸佛早留心，直到如今不得妙。  

释惟一　偈颂一百三十六首  
含笑吟吟，怀毒深深。  
左搓芒绳生缚鬼子，倒拈蝎尾殃害平人。  
我虽蹉脚跨他门，幸不遭他毒气熏。  
如何见得，只此为凭。  

释惟一　偈颂一百三十六首  
摩耶昔产一声铁，无可名之名悉达。  
拟铁金躯铸不成，无端铸成一大错。  
错错，至今累我东土人，  
年年转洗转埃尘。  

释惟一　偈颂一百三十六首  
一结一切结，一解一切解。  
结解两忘，通身潇洒。  
绝潇洒，脱罗笼。  
巨鱼纵大壑，一雁入高空。  

释惟一　偈颂一百三十六首  
意句俱到，不入深村入荒草。  
意句不到，珊瑚树林日杲杲。  
只如一言道尽，意况不及时如何。  
到江整套地尽，隔岸越山多。  

释惟一　偈颂一百三十六首  
三玄三，五位君臣。  
说偏说正，分主分宾。  
未免重添眼里尘。尽情划断，  
空阔无垠。孤鸿杳杳知何处，  
门外萧萧落叶频。  

释惟一　偈颂一百三十六首  
雅爱中秋月，多情似故人。  
在天何皎皎，照我更频频。  
圆影随流水，清光绝点尘。  
孤高攀不及，觌面最相亲。  

释惟一　偈颂一百三十六首  
九秋强半，不寒不暖。  
风细细雨霏霏，水冷冷云淡淡。  
一棹烟波，芦花两岸。  

释惟一　偈颂一百三十六首  
六年雪岭几番雪，不是今番彻骨寒。  
半夜三更禁不得，无端北斗面南看。  
瞿昙瞿昙，开得眼来天大蓝，  
不知红日已三竿。  

释惟一　偈颂一百三十六首  
琢雪雕冰，攒花簇锦。  
邻义昭昭，友义炯炯。  
扶人上树，推人下井。  
劫石可消，此恨难殒。  

释惟一　偈颂一百三十六首  
六月中夏，诸方放假。  
大仰大然，绳头紧把。  
常住百无一有不能挂怀，只忧兄弟不会狗子无佛性话。  
常啼菩萨卖心肝，负前狼籍谁人买。  

释惟一　偈颂一百三十六首  
赤肉团上，有一无位真人。  
眼里耳里，鼻里口里，  
频频出入，出入频频。  
能言能唤，能屈能伸。  
能好能恶，能喜能嗔。  
诸人若也未曾证据，便请证据，  
集云今日为汝保任。  

释惟一　偈颂一百三十六首  
宝剑出匣，精金跃冶。  
色泽星辉，光芒斗射。  
投之重津而光愈发赵，加之烈火而色无少假。  
行为人间报不平，定尖索起辽天价。  

释惟一　偈颂一百三十六首  
雁入高空，蛩吟古砌。  
剧谈不二门，单明第一义。  
瞎却眼，塞却耳。  
听得分明见得亲，不必龙华检疫站授记。  

释惟一　偈颂一百三十六首  
谈玄谈妙，将油洗皂。  
行棒行喝，剜肉成疮。  
诸方多是夸张作说，集云只据见定商量。  
年年九日是重阳。  

释惟一　偈颂一百三十六首  
今朝腊月二十五，明朝腊月二十六。  
风前唱起仰山歌，人皆道是云门曲。  

释惟一　偈颂一百三十六首  
元正启祚，万物咸新。  
觅一毫旧相，了不可得，  
千年桃核里，元是旧时仁。  
觅一毫新相，了不可得，  
新旧之相既不可得，不可得亦不可得。  
道泰时清万国宁，咸淳二年正月一。  

释惟一　偈颂一百三十六首  
飞雪亭前，宜春台上。  
物有万殊，春无两样。  
住不雇去底，犹欠劈面拳。  
去不雇住底，好与拦腮掌。  
直饶去住两忘，如龙似象。  
示免卸下衲衣，连挥痛棒。  
棒折也不放，是罚是赏。  
为人须为彻，杀人面见血。  

释惟一　偈颂一百三十六首  
仰山上元令节，笙歌且靠一壁。  
雪晴山色挼蓝，冻解溪流濑石。  
满眼看不尽，满耳听不彻。  
诸人若向这里知归，不须更授然灯记别。  

释惟一　偈颂一百三十六首  
佛灭二千有余载，五逆儿孙浑不采。  
一夜雷轰雨滂霈，诸天亦为尀耐。  

释惟一　偈颂一百三十六首  
八月秋，何处热。  
稻花吹香，疏林减叶。  
三点五点不时雨，一声两声何处笛。  
若向这里，闻无有闻，  
证入圆通，斯为第一。  

释惟一　偈颂一百三十六首  
吾心似秋月，秋月似吾心。  
双照纤尘净，俱清万籁沉。  
十分明又白，一样古犹今。  
不是寒山子，何人解此吟。  

释惟一　偈颂一百三十六首  
九月授衣，无衣可受。  
衲僧门下，别有要妙。  
新糊纸被烘来暖，一觉和衣到五更。  
闻得上方钟皷动，又添一日在浮生。  

释惟一　偈颂一百三十六首  
秋雨乍晴，秋天如洗。  
九日菊花新，千林黄叶坠。  
人人只知骤步登高，往往蹉过自家稳密田地。  
切忌，切忌。  

释惟一　偈颂一百三十六首  
万法本无，一心何有。  
绝虑忘缘，默默自守。  
偿能朝於斯夕於斯，自然虚而灵空而妙。  
正当恁么时，我手何似佛手。  

释惟一　偈颂一百三十六首  
集云不会禅不会道。横画不识，  
竖画不晓。日里三餐，  
夜后一觉。年来老且病，  
转见不唧{左口右留}。裙子褊衫个也无，  
袈裟形相些些有。  

释惟一　偈颂一百三十六首  
四叶红莲，一音宣演。  
其语巧妙，其义深过错。  
前印威音，一点不差，  
后证弥勒，不差一点。  
离四句，绝百非，  
即不无。只如一人恁么，  
一人不恁么，一人恁么中不恁么，  
一人不恁么中却恁么，又且如何。  
造作不同，一般米面。  

释惟一　偈颂一百三十六首  
衲僧家，无本据。  
鉴在机先，妙在转处。  
问沤堂上半座平分，集云峰前孤风绝侣。  
看看九万抟扶摇，垂天之翅摩云霄。  

释惟一　偈颂一百三十六首  
初二出城，归来初五。  
十字街头撞见张三，元是山前旧李四。  
面目如前，语言如前，  
语言如故。再三道佛法浇漓，  
众生难度。不必按牛头吃草，  
不用将针合成斧。甜瓜彻蒂甜，  
苦瓠连根苦。  

释惟一　偈颂一百三十六首  
二月初五，群花竞吐。  
或逞夭红，或夸雅素。  
月下精神，风前态度，  
明明祖意无回互。堪悲堪笑老灵云，  
错认桃花作眼睛，至今犹自不惺惺。  

释惟一　偈颂一百三十六首  
薰风南来，凉生殿阁。  
诸佛出身处，昭昭在心目。  
当机觌面回避无门，只要诸人披襟领略。  
其或未然，开眼也著，  
合眼也著。  

释惟一　偈颂一百三十六首  
一月复一月，此月又过五。  
两轮日月何奔忙，百年弹指如虚度。  
物不迁，迁知否。  
不是佛，亦非祖。  
流不不腐，户枢不蠹。  

释惟一　偈颂一百三十六首  
入理深谈，语非语，  
默非默。量材补职，  
武是武，文是文。  
用舍临埋，剸裁在我。  
只如将丈六金身作一茎草用，将一茎草作丈六金身用。  
寰中天子勑，塞外将军令。  

释惟一　偈颂一百三十六首  
我心似秋月，道似又还别。  
秋月有亏盈，吾心无损益。  
人人只知登楼赏玩向天边觅，殊不知自己衣单下有个光明藏子十分圆满十分皎洁。  
信得及，见得彻。  
非惟一夕欢，千古可怡悦。  

释惟一　偈颂一百三十六首  
不思善，不思恶。  
孤迥迥，活鱭鱭。  
不用追寻，不劳捉摸，  
只贵诸人知著落。知著落，  
杨岐驴子三只脚。  

释惟一　偈颂一百三十六首  
杨岐栗棘蓬，吞著碍喉咙。  
东山铁馂馅，浑仑苦磝磝。  
诸人若要省力，不如参一个平实。  
楚王渡江得萍实。大如斗，  
赤如日，剖而食之甜如蜜。  

释惟一　偈颂一百三十六首  
人人头顶天，脚踏地，  
眼里放光，鼻也出气，  
与他诸佛诸祖无别无异。因甚握节当胸，  
听我谩你。莫有不被谩□么，  
我且问你，鸡寒上水，  
毕竟是祖意是教意。  

释惟一　偈颂一百三十六首  
昔日不生，今日不灭。  
出入飞鸢岭，未曾有出入。  
洞山不曾到，投子不相识。  
若道嗣德山，未免自屈抑。  
象骨巍巍摩碧空，寒泉皎皎浸明月。  

释惟一　偈颂一百三十六首  
节届中秋，凉飚四起。  
万里无云，一天如洗。  
明皎皎月上孤峰，香拂拂桂飘庭际。  
以我为隐乎，吾无隐乎尔。  

释惟一　偈颂一百三十六首  
三十年前，无交涉处有交涉。  
三十年后，有交涉处无交涉。  
须无交涉，饮恨难忘，  
含悲含笑一炉香。  

释惟一　偈颂一百三十六首  
绿水青山，红尘闹市。  
一大藏教，满眼满耳。  
这里有人拣辨得出，入则个个归元，  
出则无无不是。  

释惟一　偈颂一百三十六首  
辛未元正有则语，大地无人知落处。  
屋角山禽破啼，为人一一从头举。  
岁旦无风，甲子不雨。  

释惟一　偈颂一百三十六首  
自夏及秋，频频出入。  
送旧迎新，奔驰不歇。  
十字街头忽吃攧。起来拾得胡饼只。  
今日不辞举似诸人，团团圆圆，  
皎皎洁洁，十成脱似中秋月。  

释惟一　偈颂一百三十六首  
一年十二月，是腊月年尾。  
腊月三十日，过了三之二。  
雪峰昼里夜里，波波挈挈，  
手不释杓，脚不离地，  
理会甚底。  

释惟一　偈颂一百三十六首  
衲僧行处，孤风凛然。  
动无妄动，言无妄言。  
如履薄冰，如临深渊。  
不须明祖意，只此是单传。  

释惟一　偈颂一百三十六首  
马师一喝大雄峰，直得三日只耳聋。  
今日松山聋更甚，半年不复闻鼓钟。  
依俙钝铁，彷佛顽铜。  
只好投之火聚中，火余烜爀地通红。  
几金错认，鸟啼月落，  
煜煜晓星明向东。  

释惟一　偈颂一百三十六首  
天门一合，十方无路。  
似海之深，如山这固。  
如何造入，步。  

释惟一　偈颂一百三十六首  
函盖乾坤句，随波逐浪句，  
截断众流句，三句尽在此。  
不多一字，不少一字。  
众眼难瞒，分明举似。  

释惟一　偈颂一百三十六首  
旧时日月，旧日山川。  
东西不易，南北不迁。  
水云杂杳，龙象骈阗，  
古佛家风尚俨然。雨过千林开以幄，  
月临双沼浸银蟾。  

释惟一　偈颂一百三十六首  
走尽四天下，只在一尘中。  
不离一尘中，周遍四天下。  
不是神通，亦非力假。  
有人知得著落，许你入妙喜世界，  
是不动如为。其或示然，  
一任鑽龟打瓦。  

释惟一　偈颂一百三十六首  
休去歇去，玲珑岩上落花雨。  
消焉息焉，路入清关别有天。  
尘不到，暑不到，  
行亦禅，坐亦禅，  
高蹈威音未朕前。吃粥吃饭过，  
听风听雨眠。  

释惟一　偈颂一百三十六首  
鼓报四更，地摇六震。  
火焰为三世诸佛说法，三世诸佛立地听。  
虚空有尽，大道无穷。  
穷则变，变则通。  
信手拈将茎草插，玉楼玉殿凌苍穹。  

释惟一　偈颂一百三十六首  
仲春渐暖，是处花开。  
夭桃烘日晕生脸，红杏吟风笑满腮。  
是今弥勒，是古如来，  
一一分身不用猜。有人一见便见，  
敢保老兄未彻。即色即声求不可，  
离声离色觅犹乖。  

释惟一　偈颂一百三十六首  
去时元只空双手，归日依前双手空。  
底事两肩担不起，打开畐塞满玲珑。  
姑苏明月，苕霅清风。  
僀¨宋诗　释惟一　偈颂一百三十六首  
泯志灰心，参禅学道。  
无烦恼中，自讨烦恼。  
可不向老胡来已前，试著眼看，  
自己分上有何欠少。天童恁么道，  
不入深村入荒草。不许夜行，  
投明须到。  

释惟一　偈颂一百三十六首  
谓吾灭度，未免落断见。  
谓吾不灭度，未免落常见。  
二见俱遣除，十方佛皆现。  

释惟一　偈颂一百三十六首  
斗粟可舂，尺布可缝。  
情深义重，山包海容。  
载笑载言，喜而欲舞。  
岂无他人，不如我父。  

释惟一　偈颂一百三十六首  
夏令更新，春归奏动。  
秧田铺翠，麦陇翻云。  
日犹舒暖，风已来熏。  
目击道存如不委，更饶一喝主宾分。  

释惟一　偈颂一百三十六首  
秋风清，秋月白，  
秋水共长天一色。不是心外境，  
亦非目前法。可中一见便知归，  
平步广寒攀桂枝。  

释惟一　偈颂一百三十六首  
海山雨歇，水国云藏。  
薰风南来，殿阁生凉。  
佛出身处，昭然孔彰。  
堪笑当年奚老子，无端好肉上剜疮。  

释惟一　偈颂一百三十六首  
偏中正，正中偏。  
正偏不及处，别是一壶天。  
水澄澄，风细细，  
云澹澹，月娟娟。  
金针兮纤纤，玉线兮绵绵。  
以此续洞脉於既是微，以此大丹霞之正传。  
作兴太白，特游戏之余焉。  
今不在后，昔不在前。  
光明藏中，初无间然，  
一杯粗茗一炉烟。  

释惟一　偈颂一百三十六首  
故人义重，访我岩扉。  
鸟啼花笑，云淡风微。  
莫怪坐来频劝酒，自从别后见君稀。  

释惟一　偈颂一百三十六首  
去秋双峨摧，今夏芝岩坠。  
松江松惨然，花屿花流涕。  
惟有长空孤月圆，东西分照两无偏。  

释惟一　偈颂一百三十六首  
生本不有，死亦无空。  
湖光晴潋滟，山色雨蒙泷。  

释惟一　寄天宁雪庭  
一本凌霄秋后瓜，迟迟九月里开花。  
霜前结子须弥大，压倒东西浙五家。  

释惟一　寄雪窦希叟  
舌本澜翻千丈雪，眼青锦镜一壶冰。  
瞎驴种草有如此，灭却凌霄正续灯。  

释惟一　见侍者乞语为入道蹊径  
入道蹊径无蹊径，日用现行何不省。  
和南问讯已乖张，应对宾朋曾不隐。  
同盂共饭况三年，话破那知万万千。  
今日炷香重觅语，许时聚首成徒然。  
老僧更不能忉怛，痛掌宁辞当面搭。  
从教负痛走出门，呼天怨骂齿没舌秃口未合。  

释惟一　将赴雪峰示圭上人  
上人辞我去行脚，我亦早晚行脚去。  
天涯海角或重逢，钵饭茎虀又相聚。  
自笑年登六十七，眼昏耳聩脚无力。  
触事无能保面墙，百千追悔有何益。  
少壮学道宜加鞭，危亡不雇勇直前。  
如一人与万人敌，破坚挫锐成万全。  
放牛归马群务息，好是太平无事日。  
塞北归鸿截雾飞，江南野水连天碧。  

释惟一　镜空  
团团荷叶不相似，豁豁大虚难比伦。  
个里洞然无一物，拟於何处拂埃尘。  

释惟一　看石田语  
语言硬净如生铁，眼目高明烁太阳。  
今日江湖无此作，令人三叹忆平羌。  

释惟一　可山  
三拜起来依位立，孤高不与众峰齐。  
自从得髓归来后，便见乾坤宇宙低。  

释惟一　懒牛  
鼻绳拽脱了无拘，慵有余兮顽有余。  
芳草满前浑不雇，眠云卧月只如如。  

释惟一　礼痚山塔  
造塔当年事，喧传直至今。  
示人千古意，与匠两三金。  
不得罗山语，谁知矮叔心。  
瓣香来作礼，肯雇白云深。  

释惟一　礼痚山塔  
江横一练平，山色四时青。  
水足柴犹富，人多爨不停。  
无弦犹自韵，有耳几曾听。  
槁矣齐檐柏，频看涕忽零。  

释惟一　马郎妇赞  
云开天竺，月照金沙。  
心心妙法，念念莲华。  
示必将身许马家。  

释惟一　南窗  
百一十城烟水外，玲珑八面自天开。  
等闲坐断东西北，无限薰风拂拂来。  

释惟一　裴相国赞  
咄这措大，极是叵耐。  
操我戈矛，入我疆界。  
扑灭圆觉大光明藏，沥乾圭无边义海。  
所至皆望风退衵，末后遭蘖山和趎捉败。  
纳款投降，原为弟子，  
奉事无懈。  

释惟一　奇都管请赞  
牧以卑，守以规，  
迅雷疾风，铁石不移。  
须弥其颓，只手力持。  
电光石火里躯耕夺食，春风和气中摧枯拉萎。  
极等没意智，阖国少人知，  
知之梓府牛峰奇。  

释惟一　琼上人之杭  
怀抱琼瑶一段奇，通身富贵少人知。  
四藤击碎还收拾，摊向后都卖与谁。  

释惟一　松风度曲  
大夫噫气撼青冥，余韵萧骚入户庭。  
递到高山流水意，不知谁解眼中听。  

释惟一　送孚藏主归江西  
云卧胸中蟠万卷，舌端笔端皆具眼。  
评今论古知几何，寥寥百年骨不冷。  
有孙挺特尤掀腾，富有蕴藉如弗能。  
韬光铲彩事枯硬，不学乃翁牵葛藤。  
壁立万仞出一语，佛祖应无启口处。  
有时一默渊且深，尽大地人难指注。  
脚尖踢倒凌霄峰，挥剑活屠潭底龙。  
三条椽下四世界，破蒲团边兜率宫。  
秋风忽起故山兴，妲本无归语何剩。  
江湖斫额应望君，莫作秤锤落深井。  

释惟一　送僧游南岳  
一口尽吞三世佛，近来出世佛犹多。  
为吾问讯老思大，底事不能开口河。  

释惟一　送昙知客归感山  
嫩向人前送又迎，飘然去路一身轻。  
到家有问到家句，雨过萧湘秋月明。  

释惟一　颂古三十六首  
劫初铸就毗卢印，古篆雕虫尚宛然。  
堪笑堪悲人不识，却嫌字画不完全。  

释惟一　颂古三十六首  
荷尽已无擎雨盖，菊残犹有傲霜枝。  
一年好景君须记，正是橙黄橘绿时。  

释惟一　颂古三十六首  
绝毫绝釐，日面月面。  
号令四驰，风行草偃。  

释惟一　颂古三十六首  
无寒暑处报君知，不离寒时与热时。  
热则乘凉寒向火，不须回避不须疑。  

释惟一　颂古三十六首  
鹧鸪啼处百花香，劫外风光不覆藏。  
往往游人多蹉过，却从上苑探群芳。  

释惟一　颂古三十六首  
不堪提掇死猫头，日炙风吹臭未休。  
底事罕逢人著价，只缘贵重世无俦。  

释惟一　颂古三十六首  
不落宫商太古音，无劳弦上发清声。  
高山流水有余意，除却子期谁解听。  

释惟一　颂古三十六首  
直下是，直下是。  
上是天，下是地。  
日暖风和，花酣柳醉。  
玉笛才轰，朱弦奏起。  

释惟一　颂古三十六首  
一物不为，千圣不识。  
静夜霜钟，澄潭秋月。  

释惟一　颂古三十六首  
临济栽松，一椎两当。  
山门境致，后人标榜。  

释惟一　颂古三十六首  
即心是佛，砒霜狼毒。  
起死回生，不消一服。  

释惟一　颂古三十六首  
和尚尊位如何，突出日面月面。  
光艳烁破乾坤，五眼觑之不见。  

释惟一　颂古三十六首  
自己将来更问谁，须弥还更戴须弥。  
九峰末上能行令，免得重重涉水泥。  

释惟一　颂古三十六首  
白云鼓起没弦琴，一曲冬来意甚深。  
清韵至今犹未泯，江南江北少知音。  

释惟一　颂古三十六首  
金毛狮子奋全威，百亿毛头狮子儿。  
不是饮光槌不举，惜伊无地可埋尸。  

释惟一　颂古三十六首  
庞公幸是一家人，药峤何须礼过勤。  
只为礼繁偏致乱，那堪雪也落纷纷。  

释惟一　颂古三十六首  
万法不为侣，一口及西江。  
玉磬才槌动，金钟应手撞。  
三三元是九，两两不成双。  
此意凭谁委，令人忆老庞。  

释惟一　颂古三十六首  
无位真人活鱭鱭，赤肉团上为窠窟。  
纵横妙用可怜生，七出八没难捉摸。  
推不去，挽不住，  
拟议寻思无觅处。无觅处，  
在这里，握则一拳，  
开则五指。  

释惟一　颂古三十六首  
真觉祖师展两手，云门一举四十九。  
空王殿已峭巍巍，千古万古犹乃旧。  

释惟一　颂古三十六首  
老倒赵州无本据，翻手为云覆手雨，  
觌面当机不覆藏，往往少人知落处。  
知落处，是甚闲家具。  

释惟一　颂古三十六首  
乌藤约住未为过，禅板焚来也是闲。  
最苦河南与河北，雷轰一喝诳痴顽。  

释惟一　颂古三十六首  
武帝求仟不得仟，王乔端坐却升天。  
有心用处还应错，无意求时又宛然。  

释惟一　颂古三十六首  
蘖山养子忒婆心，斫了摩挲不惮勤。  
悖逆儿郎浑不雇，钁头制得气凌云。  

释惟一　颂古三十六首  
雪里垂丝古钓台，锦鳞拂拂上钓来。  
船头拨转归何处，又向芦花深处挨。  

释惟一　颂古三十六首  
曹溪门下南来燕，终日呢喃话祖翁。  
话尽离微人不会，不如养羽候秋负。  

释惟一　颂古三十六首  
雪覆千山未厌多，孤峰不白意如何。  
单单突出千峰外，似异还同永不么。  

释惟一　颂古三十六首  
来去客情千样别，高低主礼一般施。  
相逢不饮空归去，明月清风也笑伊。  

释惟一　颂古三十六首  
风性无周无不周，手中扇子等闲摇。  
风前吹起无根树，不作桑条作柳条。  

释惟一　颂古三十六首  
纵火烧山腊月时，衲衣下事为全提。  
几多拨草瞻风底，燎尽眉毛总不知。  

释惟一　颂古三十六首  
沩峤冬天轰霹雳，仰山夏月降严霜。  
铁锤两个都无孔，打不乾坤自厮当。  

释惟一　颂古三十六首  
发机外机，遣句中句。  
明眼衲僧，不知落处。  

释惟一　颂古三十六首  
水中盐味浑相似，色里胶青不较多。  
暗不谓无明不有，看时不见转譫讹。  

释惟一　颂古三十六首  
电光石火箭锋机，父倒行兮子逆施。  
力敌势均难辨别，一双无孔铁门槌。  

释惟一　颂古三十六首  
乌飞兔走昼还夜，腊尽春回年复年。  
无尽无穷穷尽处，东村王老夜烧钱。  

释惟一　颂古三十六首  
将锄打地自抛屙，怎柰熏天臭气何。  
老倒蘖山禁山得，却将伊顶再三摩。  

释惟一　颂古三十六首  
问我家风，识你家风。  
将谓耳背，元来耳聋。  
指南为北，问西答东。  
阿呵呵，赵州恰恰似天童。  

释惟一　坦翁  
山未为高水未深，贱非泥土贵非金。  
自来一种平怀看，到老何曾有二心。  

释惟一　题草虫图  
长茎短茎芳草翠，东个西个秋虫寒。  
平白祖翁田一片，时人莫作画图看。  

释惟一　题群牧图  
雨过桃林草正肥，休征牧放恰相宜。  
击头戴角群然乐，喜见太平无事时。  

释惟一　危峰  
似侧如欹杳霭间，冰棱剑刃不多争。  
可中不是通玄顶，切莫粗心向上行。  

释惟一　维摩赞  
凛然夷齐之风，悠然巢许之态。  
横作竺乾之孽，崛起释门之害。  
口吧吧地说尽万千，究竟不知有这一解。  

释惟一　维摩赞  
人皆谓金粟如来示现毗耶，我只道病多谙药性底耆年婆罗门者也。  

释惟一　文殊赞  
蔌草为衣，或狮为舆。  
千变万化，无二文殊。  
虽然觅则不可得，五台山色犹如如。  

释惟一　物外生涯  
三址余年海上游，未曾容易下金钩。  
等闲抛郑丝纶处，暇蟹鱼龙一纲收。  

释惟一　小师惠林师孙法济请赞  
齿豁头童，眼昏耳聋。  
不忘所嗜乾屎橛，未忍轻抛栗棘蓬。  
以此踞丛林，以此济贫穷。  
只缘真实不脱空，故得孝子慈孙写真而绘容。  

释惟一　小师惠彰请赞  
雇我游世间，如云在天上。  
任缘而去住，不作去住想。  
南北信所之，东西无定向。  
为人少方便，动便拦腮掌。  
恁地去离泥水底本师，如何却唤作环溪和尚。  

释惟一　虚舟  
内亦空兮外亦空，不施橹棹不张蓬。  
听它东去又西去，谁管漫天鼓黑风。  

释惟一　雪峰化士请赞  
蠚蠚苴苴，潇潇洒洒。  
严冷时温若阳春，褊急处宽逾大海。  
才开口，平日说。  
脱空却嫌人，无事谤般若。  
有时突出一句乡谈，佛也不能觑他缝罅。  
从来闽蜀本同风，相逢自有知音者。  

释惟一　雪峰真觉祖师赞  
弄出鳖鼻蛇，弹起广陵曲。  
清韵难可掩，毒气不可触。  
瞻之不足听不足，千古万古福城福。  

释惟一　野航  
远泛飘然一苇轻，水天上下镜无尘。  
自从碧眼胡归后，著脚那知是甚人。  

释惟一　鱼篮赞  
鱭喇篮中活锦鳞，风前提起不辞频。  
几回绕尽长沙市，卖与买人无买人。  

释惟一　月华崧上人之杭  
月华如水夜沉沉，一曲箫韵韵更清。  
曲罢莫言无觅处，西湖后夜转堪听。  

释惟一　月浦  
孤明历历曲弯弯，色与芦花彷佛间。  
多是满船空载去，几人亲得见珠还。  

释惟一　暂到  
骑鲸捉月莫辞劳，海角天涯打一遭。  
后夜再三捞摝得，碧天云静一轮高。  

释惟政　辞侍郎蒋公讌客见招  
昨日曾将今日期，出门倚杖又思惟。  
为僧只合居岩谷，国士筵中甚不宜。  

释惟政　山中作  
桥上山万重，桥下水千里。  
惟有白鹭鸶，见我常来此。  

释惟政　送僧偈  
山中何所有，岭上多白云。  
祇可自怡悦，不堪持赠君。  

释惟政　自题像  
貌古形疏倚杖藜，分明画出须菩提。  
解空不许离声色，似听孤猿月下啼。  

释维琳　白云堂  
堂与碧山对，白云长作邻。  
日暮白云合，谁见白云心。  

释维琳　常州问东坡疾  
扁舟驾兰陵，自懦旧风物。  
君家有天人，雄雄维摩诘。  
我口吞文殊，千里来问疾。  
若以默相酬，露柱皆笑出。  

释维琳　句  
瓯面乳花谁共看。  

释维琳　有司欲取寺松供朝用感赋  
大夫去作栋梁材，无复清阴覆绿苔。  
今夜月明风露冷，误他千里鹤飞来。  

释文或　句  
十年弓剑为谁苦，万里山河不自由。  

释文礼　佛光炤公首依于梁渚今往下竺参北峰印禅师二首  
送子参寻灵鹫山，诸方多是落前三。  
自从开异归同后，玄旨于今亦倦谈。  

释文礼　佛光炤公首依于梁渚今往下竺参北峰印禅师二首  
拣境分明妙药方，馀之分别更须忘。  
晚风吹落残红片，休向枝头觅旧香。  

释文礼　偈二首  
黄钟才起时，九数从头数。  
相将幽谷莺啼，次第雕梁燕语。  
田父祭勾芒，丛祠敲社鼓。  
农父狎牛郎，村姑教蚕妇。  
光阴老尽世间人，冬至寒食一百五。  

释文礼　偈二首  
此力分明在不欺，不欺能有几人知。  
要明象兔全提句，看取升阶正笏时。  

释文礼　偈颂五首  
震忽雷，飞闪电。  
夜叉头，菩萨面。  

释文礼　偈颂五首  
万松关迥，九陇烟横。  
谷风传响，涧水流声。  

释文礼　偈颂五首  
众生本不曾迷，夜阑鸡向五更啼。  
诸佛本不曾悟，秋清雁度长空去。  
西窗昨夜月华明，凉飙已到梧桐树。  

释文礼　偈颂五首  
七尺单前，一蒲团地。  
横亘十方，竖穷三际。  

释文礼　偈颂五首  
夜明帘外，宝鉴台前。  
元无兼带，岂有偏圆。  
古渡无人霜月冷，芦花风静鹭鸶眠。  

释文礼　寄真寂深居圆鉴净和尚  
垦土耕烟四十年，了无祥教与人传。  
钁头边事谁相委，八月深居有笋鞭。  

释文礼　句  
施为动静凭谁力。  

释文礼　六代祖师赞  
咄咄胡僧，齿缺面黑。  
满口乡谈，无人译得。  
只知结果自然成，不知满地花狼藉。  

释文礼　六代祖师赞  
哀哉断臂，甘受欺瞒。  
心既不有，何处求安。  
寂寂少林人不见，一庭风雪夜漫漫。  

释文礼　六代祖师赞  
内外中间，觅罪不得。  
瞌睡醒来，眼睛突出。  
一从归去皖公山，直至如今没踪迹。  

释文礼　六代祖师赞  
破头山前，三辞诏旨。  
教坏小儿，卖弄唇嘴。  
无端又上牛头山，更与懒融说道理。  

释文礼　六代祖师赞  
黄梅再来，青松依旧。  
前身后身，一场逗漏。  
七百高僧总作家，唯有南能不唧{左口右留}。  

释文礼　六代祖师赞  
倩人书偈，巧说脱空。  
传衣宵遁，丧尽英雄。  
非风旙动惟心动，依旧埋身草莽中。  

释文礼　示圆证知客  
莫年结屋傍山椒，门外荆芜没半腰。  
几度赚君来扣击，老无气力举藤条。  

释文礼　松源和尚赞  
耳根聩兀如鸱，项颈缩拗如驴，  
有问东却答西。未尝许可，  
说甚传持。临行三转语，  
自起一团疑。几多吞不下，  
背后乱鎝锥。咬定牙关供死款，  
铁牛耕破舌头皮。  

释文礼　送晦岩佛光法师归天竺  
飏下天台故纸堆，为搜言外蒋山来。  
浙翁拶到无栖泊，谓实情忘撒手回。  

释文礼　送晦岩佛光法师归天竺  
归去相依有鹫山，渠家一向斥前三。  
谁知开异来同了，圆旨如今亦厌谈。  

释文礼　送僧归雁山  
秋来归去雁山阿，为问龙湫诺讵那。  
贪看高崖千丈雪，伽梨打湿竟如何。  

释文礼　颂古五十三首  
未曾撞入摩耶腹，两手知他甚处安。  
右胁出来魔境现，只堪惆怅不堪看。  

释文礼　颂古五十三首  
雪岭六年修苦行，今朝打失主人公。  
普天匝地无寻处，百亿分身是脱空。  

释文礼　颂古五十三首  
策起眉毛示育王，分明佛面露堂堂。  
至今阿耨池中水，流落人间润八荒。  

释文礼　颂古五十三首  
贤圣中来不杀生，其家子母自团圆。  
阴阳造化初无迹，春在花枝特地妍。  

释文礼　颂古五十三首  
长汀汀上风颠子，曳杖回头等阿谁。  
向道那人元不在，汝须知有转身时。  

释文礼　颂古五十三首  
舍尽家财与己财，只将真法供如来。  
当初一路今何在，触目灵山翠作堆。  

释文礼　颂古五十三首  
不汝还者复是谁，残红流在钓鱼矶。  
日斜风定无人扫，燕子衔将水际飞。  

释文礼　颂古五十三首  
强将不识鼓唇牙，胡语如何乱得华。  
若使老萧皮有血，定应赶逐过流沙。  

释文礼　颂古五十三首  
满头白发老岩隈，万本青松懒更栽。  
皮袋累他周氏女，难寻踪迹去还来。  

释文礼　颂古五十三首  
不是风兮不是旙，将军骑马出潼关。  
安南塞北都归了，时复挑灯把剑看。  

释文礼　颂古五十三首  
即心便是佛，姮娥不画眉。  
才将脂粉污，妍好却成媸。  

释文礼　颂古五十三首  
日面佛，月面佛。  
西碉树色含烟，东谷华光映日。  
仰视莫穷，俯看已老。  
一时分付主林神，明眼衲僧无处讨。  

释文礼　颂古五十三首  
堕脱知何处，凭君子细看。  
潮来无别浦，木落见他山。  

释文礼　颂古五十三首  
南泉捧钵入堂来，宾主分明肯自乖。  
莫把威音论戒腊，本无位次可差排。  

释文礼　颂古五十三首  
南泉水牯忘鞭索，南北东西共一家。  
王税及时都纳了，牧童横笛远山斜。  

释文礼　颂古五十三首  
扇子分明都破了，盐官却又索犀牛。  
须知侍者难开口，无可还他即便休。  

释文礼　颂古五十三首  
薤歌声咽些声长，听得哀哀忽断肠。  
依旧红轮西畔没，大千无地著凄凉。  

释文礼　颂古五十三首  
山忘孤峻玉忘瑕，到处仙源是我家。  
堪笑葛洪曾未悟，远从勾漏问丹砂。  

释文礼　颂古五十三首  
说理谈真面紫宸，鹅湖大义枉劳神。  
由来佛性难名邈，争似君王默契亲。  

释文礼　颂古五十三首  
作舞金牛错用心，唤人吃饭笑忻忻。  
黄金自有黄金价，何必和沙卖与人。  

释文礼　颂古五十三首  
看破牛皮彻底穿，到头无义亦无文。  
问伊遮得何人眼，梵语唐言总不分。  

释文礼　颂古五十三首  
不作青黄见，其如稻穗何。  
鹅王能择乳，鹞子过新罗。  

释文礼　颂古五十三首  
百千诸佛居何士，崔颢曾题黄鹤楼。  
倒腹倾肠犹不会，长江千古自东流。  

释文礼　颂古五十三首  
天地同根物一体，大夫曾举向南泉。  
庭前指出花如夜，几个亲曾到槛前。  

释文礼　颂古五十三首  
散席迢迢到海涯，点头桡下丧全机。  
父南子北今何在，月冷渔歌落钓矶。  

释文礼　颂古五十三首  
若陈见面太悬殊，云水重新诳惑渠。  
谩说当时曾省悟，却将鱼目当明珠。  

释文礼　颂古五十三首  
泥佛金佛木佛，度水度火度炉。  
妙体本来无处所，莫将真佛强涂糊。  

释文礼　颂古五十三首  
不知兀坐常轮转，空下禅床绕一遭。  
背面却言亏一半，老婆恶业自家招。  

释文礼　颂古五十三首  
上等接人，了无回互。  
据坐堂堂，是何谓度。  
帅王用处若轩昂，为渠拽倒破禅床。  

释文礼　颂古五十三首  
以此振铃伸召请，旋风连架打将来。  
大悲院里逻斋去，肘露皮穿可怪哉。  

释文礼　颂古五十三首  
賸噇生菜似头驴，临济堂前捉败渠。  
耸耳长鸣随踢踏，不知业债倩谁除。  

释文礼　颂古五十三首  
阶头放下劫初铃，相扑呼它马使名。  
五棒打来无雪处，却言渠不是官行。  

释文礼　颂古五十三首  
祸福无门口自招，三遭瞎棒打驴腰。  
可怜败国亡家恨，万古春家吹不消。  

释文礼　颂古五十三首  
家常添钵绕村行，蓦地一声无厌生。  
化主分明嫌少在，篱门掩却强惺惺。  

释文礼　颂古五十三首  
乌藤倒挂向平田，便把羸牛痛下鞭。  
更说养来经五岁，始终只是老婆禅。  

释文礼　颂古五十三首  
师之一字太孤危，文□□无作者知。  
不领韶阳提起处，且从默处认残碑。  

释文礼　颂古五十三首  
亲到龙潭已暗投，夜深谁共御街游。  
纸灯吹灭狼烟息，坐断中原四百州。  

释文礼　颂古五十三首  
山边水边待月明，暂向人间借路行。  
如今还向山边去，只有湖水无行路。  

释文礼　颂古五十三首  
住山境界问如何，女子双鬟鬓已皤。  
觌面不逢休更会，白云飞过旧山河。  

释文礼　颂古五十三首  
庵僧真实济凶人，一喝分明出差珍。  
莫道贼魁非别者，当头雪刃用来亲。  

释文礼　颂古五十三首  
没边疆，暴雨狂风无处藏。  
古庙里头休軃避，移舟别有好商量。  

释文礼　颂古五十三首  
法战场开验克宾，解施武略对将军。  
如何有罪全无赏，待殿奇谋自策勋。  

释文礼　颂古五十三首  
不动蒲帆问一言，大鱼却被小鱼吞。  
直从意外超唇吻，始信岩头无脑门。  

释文礼　颂古五十三首  
从来六个不知音，一个全抛恶浪深。  
义断情忘无处觅，三千刹海冷沉沉。  

释文礼　颂古五十三首  
有句无句，如藤倚树。  
回避无门，毒蛇当路。  
树倒藤枯，句归何处。  
明眼衲僧，一场罔措。  

释文礼　颂古五十三首  
磐陀漠漠秘苍苔，终日跏趺两鬓摧。  
纵使不曾呼唤著，何尝谩得阿师来。  

释文礼　颂古五十三首  
因我得礼你，事从叮嘱起。  
谁知白苹风，不在秋江里。  

释文礼　颂古五十三首  
读书人报来，岂在之乎者。  
孔子与周公，皆不及门也。  

释文礼　颂古五十三首  
天地广无边，何云藏北斗。  
跛脚老云门，未明三八九。  

释文礼　颂古五十三首  
树凋叶落聊伸问，体露金风错指踪。  
带累儿孙无豹变，等闲落在草窠中。  

释文礼　颂古五十三首  
贺家湖上天华寺，一一轩窗面水开。  
不是闭门防俗客，爱闲能有几人来。  

释文礼　颂古五十三首  
大龙景物最幽妍，涧水山花照眼鲜。  
坚固法身何必问，风光长在劫壶先。  

释文礼　颂古五十三首  
白牛烹了正熙熙，皮角官中却要追。  
将下帽檐输纳了，灯前更鼓夜迟迟。  

释文礼　颂马祖因僧问离四句绝百非  
唤起公安处全曙，催归日未西。  
无心花里鸟，更与尽情啼。  

释文礼　颂七贤女游尸陀林  
七珍八宝任君需，三物从来的是无。  
若向无中拈得出，不须见佛问何知。  

释文礼　天台石桥  
桥横飞涧上崔嵬，涧瀑千寻吼怒雷。  
五百声闻看不破，至今活葬在岩隈。  

释文礼　赞应庵华  
亭亭相对两苍松，不觉当门触祖翁。  
后代儿孙无著莫，忍听萧瑟起凄风。  

释文坦　寒食野步  
寒食出重闉，郊原忽怆神。  
人悲新旧冢，花落古今春。  
名位空标史，贤愚尽委尘。  
斜阳回首处，垄木噪鸦频。  

释文顀　临终书偈  
空山顽质世偏须，禅客元惭绮色枯。  
几吐烟光供染翰，石田只字可留无。  

释文珦　哀理樗散  
樗散本灵种，根於广莫乡。  
繁阴深雨露，怪节老风霜。  
幸自忘封植，何须较短长。  
世交多未达，为子重悲伤。  

释文珦　哀梅麓楼寺丞  
散逸羲皇上，风流晋宋间。  
金莲推寓直，玉笋竟虚班。  
名在方为重，身荣等是閒。  
知心千古月，耿耿照泉关。  

释文珦　哀梅麓楼寺丞  
道与时人背，多因得所深。  
文章知古印，忠孝一生心。  
棘冷难承泽梅残只在林。空门翻有泪，  
断断是知音。  

释文珦　哀梅麓楼寺丞  
寄酒全清达，论交不世情。  
远猷期变俗，直气反伤生。  
属纩无妻子，营坟尚弟兄。  
九原那可作，肠断买山盟。  

释文珦　爱秋  
宋玉悲秋我爱秋，清秋行乐胜春游。  
林痚尽见山中石，更有寒泉带石流。  

释文珦　爱性  
爱性畏讙呶，云深一径茅。  
了无徒属累，唯结鹿麋交。  
灌木由来古，修篁亦渐苞。  
终然声利表，颇若类由巢。  

释文珦　安分  
鷃鹏虽有异，小大各逍遥。  
静处安吾分，尘缘坐见消。  
烟霞开古色，松柏尚高标。  
更爱无生侣，时来伴寂寥。  

释文珦　白日苦短行  
白日常苦短，无方使迟延。  
始见出暘谷，忽已沈虞渊。  
迫促於生人，无一能永年。  
丰质成槁项，鬷发变华颠。  
鸡鸣逐声利，夜分未遑眠。  
奄化同草木，没没归重泉。  
或复自超放，导引求神仙。  
乔松在何许，亦若茫昧然。  
必当实根祗，尘物皆弃捐。  
德性贵纯正，文华在昭宣。  
道与天地准，万古唯圣贤。  
景行不可忘，抒情为此篇。  

释文珦　白湛渊书来命赋绿阴  
化红为净绿，圃树已成阴。  
俯映澄渊水，清如静者心。  
华滋深几席，余润滴衣襟。  
众鸟犹如爱，皎皎遗好音。  

释文珦　百年  
百年如大梦，梦中谁到老。  
贫贱固可怜，富贵亦何好。  
举世尽蚩蚩，醒寤苦不早。  
自古知几人，独在商山皓。  

释文珦　百年  
百年亦何为，终岁常壈坎。  
玄裘不掩胫，素发自垂颔。  
吾新归夜台，益重霜露感。  
仰视天一方，星河同惨澹。  

释文珦　北风行  
北风凛凛生祁寒，阴云万里何{上雨下漫}{上雨下漫}，  
群木尽槁叶尽丹。日月迅駃犹飞湍，  
人间光景亦易殚。离家不如在家安，  
胡为夫君乃游般。自古共嗟行咱难，  
摧轮折轴良可叹。客中忧绪常万端，  
何当对面同歌欢。愿得此身生羽翰，  
与君相逐同鸳鸯。有怀未遂宁容宽，  
耿耿不寐遥夜阑。孤鸿求匹声嘶酸，  
使我感物摧心肝。  

释文珦　北游朔城行  
北游朔城，险阻艰难。  
荒溪遐旷，穹谷纡盘。  
白日晦景，阴云洞寒。  
凝冰不冶，积雪宁乾。  
冻草色死，北风声酸。  
林啸猛虎，路多胡犴。  
愁肠分裂，趼足蹒跚。  
风餐不饱，露宿难安。  
别离之苦，维昔所叹。  
怀哉征人，曷云来还。  

释文珦　焙茶  
异莊云边得，山房手自烘。  
颇思同陆羽，全觉似虑仝。  
孤阅当先破，仙灵更可能。  
蓬莱知远近，我欲便乘风。  

释文珦　闭户  
闭户晶我事，山光满盈几。  
饭余曲肱睡，一觉颇酣美。  
心平不作梦，境寂如止水。  
山童为煎茶，茶熟我当起。  

释文珦　闭户  
闭户秋风里，寥寥绝往还。  
菊开无俗艳，木落见真山。  
心比孤蟾净，身同野鹿閒。  
困来虽就枕，无梦到人间。  

释文珦　边思  
少年为远戍，两鬓已{上髟下思}{上髟下思}。  
百战功谁赏，空闺信不来。  
乡关成梦境，边月是愁媒。  
听彻胡笳曲，寒声转更哀。  

释文珦　边思  
十年辛苦戍边城，朔漠漫漫万里平。  
厌听胡儿吹晓角，声声都是断肠声。  

释文珦　边思  
胡雁南翔已尽回，闺中不见寄书来。  
穷荒二月无青草，长对东风赋七哀。  

释文珦　扁舟夜返  
扁舟颇多幽趣，孤月正照寒沙。  
曲渚回塘深处，青灯竹屋谁家。  

释文珦　别日何易行  
别日何易，会日何难。  
道路修阻，山川郁盘。  
寤寐怀思，涕泣汍澜。  
思君不已，损我容颜。  
时歌旧章，期以自宽。  
歌终太息，反开忧端。  
孤鸿嘹唳，过彼云间。  
欲托遗音，遐征不还。  
出户徘徊，风露凄寒。  
明月皎皎，星斗阑干。  
罗帷飘扬，顾影难安。  
耿耿长夜，摧此心肝。  

释文珦　别山中友  
人生贵适意，穷达奚卟论。  
此意君能知，方喜吾道存。  
于心既莫逆，彼此俱忘言。  
胡为又当别，谁能不消魂。  

释文珦　别馨桂山  
与君相见各华颠，握手松间感变迁。  
能记灵山同听日，不疑绛县老人年。  
难寻旧梦悲蝴蝶，替说新愁赖杜鹃。  
无奈匆匆又还别，有诗须寄武康船。  

释文珦　别友  
十年踪迹与君同，今日魂销执手中。  
自是交深难话别，不关秋雨又秋风。  

释文珦　别友  
故人别我江东去，不堪回首城边路。  
明日思君不见君，惟有春云满江树。  

释文珦　病起  
病起山房四壁空，一年春尽雨声中。  
无人知道情怀恶，独倚溪桥看落红。  

释文珦　病起  
卧病厌厌断闻见，年头未识春风面。  
今朝强起步晴光，伤心满地残梅片。  

释文珦　泊舟  
泊舟青林傍，日入风色莫。  
翩翩群鸟归，各以类相聚。  
我生独何为，孤立寡良遇。  
落落天壤间，真如惠王瓠。  
苦吟复谁扣，直道遭时恶。  
齿豁眼已昏，鬷发坐成素。  
踯躅中夜起，沾衣苦多露。  
仰视天一方，繁星不知数。  
故乡何由返，年老忘归路。  
良宵苦无悰，明朝又保处。  
余生但迍邅，百念空回玛。  
感激动悲歌，邻舟还诟怒。  
吞声入篷底，局促似羋兔。  
行役古所叹，人生亦多误。  

释文珦　不出  
饥寒驱不出，忍死住空山。  
芰制几回补，荆扉终岁关。  
是非尘外远，云月句中閒。  
此意难名道，存诸静默间。  

释文珦　不出  
不出柴门三月强，亦无诗句答风光。  
悠然自有深居乐，满径从教春草长。  

释文珦　不出  
晚暮衰慵剧，因寻此地居。  
山深常见鹿，溪浅少藏鱼。  
野径归烟僻，寒窗映水虚。  
松枯生藓遍，梅老著花痚。  
对月空尘翳，眠云晤卷舍，  
以閒消苑结，因静得真如。  
兀坐多凭几，徐行不用车。  
公卿谁识我，猿鹤最知予。  
善贾休沽玉，全生愿作樗。  
终身期不出，颇自爱吾庐。  

释文珦　不留尘物  
不留尘物涴吾清，更喜官中无姓名。  
淡饭粗衣随处乐，登山临水一身轻。  

释文珦　不屈  
屈身必受制，屈志必违仁。  
受制已则辱，违仁首则屯。  
身志两不辱，度几德之纯。  
以此率其性，乾坤一闲人。  

释文珦　采菖蒲  
雁荡高寒处，穿云采得来。  
岂能同野草，容易有花开。  
瘦节偏宜石，纤丛不受埃。  
幽人知尔性，晓涧汲泉杯。  

释文珦　采兰吟  
楚芳有幽姿，采采倏盈把。  
馨香满襟袖，欲寄同心者。  
道远不可求，余怀为谁写。  
佩服林下游，自爱逸而野。  

释文珦　采莲曲  
荡桨入平湖，湖波渺无极。  
红白芙蓉花，何如妾颜色。  

释文珦　采莲曲  
荷叶似侬鬓，荷花似侬妆。  
夫婿常别离，羞见双鸳鸯。  

释文珦　采莲曲  
采莲莫伤根，伤根不成藕。  
因思藕不成，悔作征人妇。  

释文珦　采莲曲  
采莲惟采花，不敢采莲子。  
其中有苦意，与妾心相似。  

释文珦　采药径  
采芭归来迹已陈，真风千古蜕凡尘。  
细看旧径青青草，犹是仙人醉里春。  

释文珦　骖服腾飞行  
有客乘车建其，四牡骖服腾飞，  
华绶杂佩陆离，指顾绰有余辉。  
贲然到我柴扉，我生靡识轻肥。  
旋穿敝屣粗衣，延之欲语襟期。  
客言子其病而，胡不与世推移。  
余曰子言诚非，穷达有命有时。  
与其如脂如韦，孰若饭糗羹藜。  
颜子陋巷审饥，尼父尝称庶几。  
恬淡道德之基，不义富贵奚为。  
将子勿复致辞，吾志非君所知。  

释文珦　残灯  
残灯闪闪青，蟋蟀怨空庭。  
骨老似难睡，梦寒还易醒。  
凄凉生倦枕，沆瀣入疏棂。  
起视东方白，唯余三两星。  

释文珦　残夜清坐  
壶更犹未彻，起坐看萤流。  
夜气清如水，禅心淡似秋。  
月沉西岭树，钟动上方楼。  
可有昏冥者，知吾所得优。  

释文珦　蚕妇叹  
吴侬三月春尽，蚕已三眠蚕正饥。  
家贫无钱买桑餧蚕不生丝。妇姑携篮自相语，  
谁知我侬心里苦。姑年二十无嫁衣，  
官中催税声如虎。无衣衣姑犹可缓，  
无绢纳官当破产。邻家破产已流离，  
颓垣废井行人悲。  

释文珦　蚕麦辞  
山人日无事，行行自娱嬉。  
竹西数家村，喜闻翁媪辞。  
蚕以御我寒，麦以充我饥。  
二者尝致祷，群神将我贻。  
茧必大如翁，茧茧皆成丝。  
麦必生两岐，粒粒皆可炊。  
傥得遂所愿，报谢无敢迟。  
此意颇淳古，当见於周诗。  

释文珦　曹娥庙  
坟柏起阴风，舟行谒祭同。  
乡人今变俗，孝女旧沈躬。  
名寄长江远，神还野庙空。  
尚余黄绢字，零落断碑中。  

释文珦　草衣木食  
草衣而木食，老子乐在内。  
身似玄空云，踪迹了无碍。  
双松亦孤高，青青远为封。  
富贵不须论，本非吾所爱。  

释文珦　柴门  
柴门虽设不曾关，时有忘机客往还。  
风送钓舟来北渚，雨催樵子下西山。  
生前富贵何劳美，身后声名亦是閒。  
万虑消除心自在，从教人道我痚顽。  

释文珦　禅翁  
禅翁八十鬓如霜，冷坐云边旧竹房。  
唯放此身长懒散，更无余事可思量。  
飞流激石泉珠迸，斜照入林松影长。  
即景成诗疑未稳，更寻樵父为平章。  

释文珦　朝采卷耳行  
朝采卷耳，于陵于冈。  
取叶存根，以备酒浆。  
嗟我怀人，在彼遐方。  
闵其勤劳，寤寤弗忘。  
念得送我，置尔之傍。  
所愿莫遂，徘徊彷徨。  
凤游四海，亦思其凰。  
毋以道远，而易中肠。  
好鸟和鸣，其飞颉颃。  
感物增忧，泣涕沾裳。  

释文珦　嘲蝶  
耳声眼色总非真，物我同为一窖尘。  
蝴蝶不知身是梦，花间栩栩过青春。  

释文珦　尘表  
尘表多年住，身閒人事稀。  
或时联敝衲，终日掩柴扉。  
野鹤惟孤唳，寒鸦作阵飞。  
物情从自异，於我总忘机。  

释文珦　晨步  
茅堂清潄罢，随意涉西陵。  
茅屋冰千柱，高峰雪一棱。  
水浑潮已长，霞淡日初升。  
更欲过前浦，渔舟唤不譯。  

释文珦　晨兴  
晨兴启蓬户，当面来清风。  
初日丽乔林，光影尤玲珑。  
悠然与心会，物物皆冲融。  
得丧岂吾事，此道足自终。  

释文珦　乘兴  
乘兴不拘程，悠悠任意行。  
小溪横木渡，何寺远钟声。  
野茶抽心起，山花照眼明。  
幽禽亦堪爱，多解自呼名。  

释文珦　池上  
晓业池上独凭阑，无限春愁欲诉难。  
最是闰年时候别，楝花开尽尚清寒。  

释文珦　池上别友人  
今朝携手处，高榭俯风漪。  
正尔俱衰暮，宁堪又别离。  
柳长深映马，荷弱未胜龟。  
它日遥相忆，还应话此时。  

释文珦　持律僧  
坚持先佛戒，不染世间缘。  
过午都忘食，终年只坐禅。  
可曾焚蠹木。长是滤虫泉。  
何日能相见，同君话五篇。  

释文珦　齿脱  
老齿皆脱落，十中无二三。  
存者一动摇，咀嚼宁复堪。  
荼荠均一咽，尽略苦与甘。  
世味非道腴，正尔不欲耽。  

释文珦　赤城病起  
客里厌厌病过秋，重阳失作雁山游。  
起来忽见丹枫树，又是思归一种愁。  

释文珦　酬李漫翁暑中见寄韵  
羲娥不停毂，催者到茅屋。  
萍蓬无地头，桑梓念天目。  
古吟寓深情，时事堪痛哭。  
余生竟何归，行已变陵谷。  

释文珦　酬李筼房见寄  
修筼古君子，豩上有清风。  
直节应难并，高标自不同。  
婵娟消欲虑，培养见深功。  
爱此黄钟管，传声到谷中。  

释文珦　酬李筼房元日见寄韵  
五年懒踏上京尘，真是乾坤散诞身。  
正向山中閒卧雪，忽闻户外报迎春。  
且倾竹叶屠苏酒，休画桃符郁垒神。  
底事诗筒来往密，结交多是苦吟人。  

释文珦　酬清苕恭仲温见寄旧诗追志於此  
吾生苦痚拙，不解谋此身。  
辗转常害食，短褐如悬鹑。  
徒御舍之去，往往嫌我贫。  
达交亦良多，安能强相亲。  
唯有湖滨山，於我如故人。  
日夕与之对，澹然忘主宾。  
仲温我同流，道我此意真。  
新诗远相寄，可以书诸绅。  
何时到清苕，相携采白蘯。  

释文珦　酬友人见寄  
山房一事无，，  
开箧理残书。习气嗟难断，  
閒情为折除。菊篱秋烂漫，  
枫径意萧痚。忽枉瑶华赠，  
知君又起予。  

释文珦　酬源上人见寄  
自人仃另后，闻过海邦居。  
不得陪乡话，空烦寄远书。  
林声随雨散，溪影度云虚。  
若遂东游计，终朝到子庐。  

释文珦　酬筼房秋崖昆仲见寄韵  
岁月髒髒苦易过，凝霜还见委庭莎。  
从来桑下不三宿，此去榆光尚几何。  
旧社久流谁复记，远公难觅恨空多。  
诸贤赖有刘雷在，时寄新诗到薜萝。  

释文珦　出户  
出户逢幽客，相携过别村。  
冻开泥径滑，桥断石星存。  
云起难知处，泉流自有源。  
老农心甚适，耕凿长儿孙。  

释文珦　出游归隐  
出游归隐两无心，非慕沃洲支道林。  
啗柏自然闲土锉，制荷曾不费金鎝。  
悠悠往中空尘梦，冉冉余生任陆沉。  
颇谓天闲千里马，难胜寥廓九皋禽。  

释文珦　出越城访归隐庵主人  
何事相寻向此游，入城不似出城幽。  
山於屋外参差见，水到门前款曲流。  
树腹半空栖伏翼，竹梢初动蔓牵牛。  
分明记得前回过，斜月痚钟到客舟。  

释文珦　初春赓李筼房韵  
飘零长是客，节物更催人。  
前日方辞腊，今朝又得辛。  
一天回暖气，九陌动游尘。  
心爱青藜杖，多年伴老身。  

释文珦　初三夜月  
新月似蛾眉，娟娟止片时。  
辉光虽有缺，轮廓未曾亏。  
三五还应满，寻常那得知。  
人生亦如此，穷达信难期。  

释文珦　初夏同赵东阁西里诸公山行闻莺分韵得隔字  
今日天气清，聊试登山屐。  
共看云外峰，分坐涧边石。  
绝境不逢人，啼莺似留客。  
一声无处寻，还被青林隔。  

释文珦　樗栎  
樗栎非时用，悠悠任散材。  
自归孤嶂下，已是十年来。  
世虑消除尽，閒门不得开。  
相过但清话，懒不置茶杯。  

释文珦　樗散  
樗散不任用，居然老空林。  
柴门绝车马，径草三尺深。  
静对西山云，颇觉谐素心。  
此外非所知，谁言有华簪。  

释文珦　除狭  
世狭难纡辔，全生托散财。  
纷华因地遣，怀抱向山开。  
野祭鸦争聚，贫居燕亦来。  
不知江上笛，何事有余哀。  

释文珦　传声问我  
问我是何人，空门旧隐沦。  
因知身世假，养得性情真。  
短景将沉照，枯株不受春。  
古来黄绮辈，亦复懒称臣。  

释文珦　垂老  
垂老飘零两鬓华，重阳又复对黄花。  
明年决定谋归去，免使禽猿有怨嗟。  

释文珦　春草  
萫萫萋萋绿渐滋，昔人辞意足推。  
由来南浦伤离日，不似西堂得句时。  
行旅独看空感慨，池塘关梦自神奇。  
吾虽万事皆慵懒，春草生时亦有诗。  

释文珦　春感  
一年春色已摧残，水满陂塘草树寒。  
转觉归愁消不得，杜鹃声里泪阑干。  

释文珦　春谷  
春谷行难尽，鸡声忽一家。  
溪流随雨涨，崖树受风斜。  
竹地偏生菌，桐阴正养茶。  
老翁年八十，不识有纷华。  

释文珦　春江夜泛  
江月照扬舲，乘风过万汀。  
素光流远汉，高浪湿寒星。  
客恨消长笛，閒身渺一蘯。  
到京天未曙，隐隐越山青。  

释文珦　春尽日  
春去无缘得暂留，意行晓到古原头。  
落花流水如多怨，老柳因风不奈愁。  
鹃声作意归何许，蝶梦无凭觉即休。  
林叟相逢俱一笑，都缘彼此是同流。  

释文珦　春日  
春泉青似澱，春嶂碧于螺。  
远近随吾意，芒鞋幽兴多。  
人生行乐尔，富贵复如何。  
难与时人道，风前独放歌。  

释文珦　春日病起  
暮景交朋尽，何人问死生。  
卧於蜗室底，看得鹊巢成。  
缘绝门常静，心空疾渐平。  
又思扶杖出，溪上听泉声。  

释文珦　春日怀人  
林岭春云满，陂湖春水多。  
旧乡书不到，久客意如何。  
老去长牢落，悲来一啸歌。  
故人今在否，相忆梦青萝。  

释文珦　春日野步  
春色在筇履，山前山后行。  
野花随处发，林鸟百般声。  
幽径遥通寺，清流可濯缕。  
村翁忽相值，又得尽閒情。  

释文珦　春日野外  
春波荡漾满方塘，春草无名各自长。  
沙际渔翁偏自在，醉抛蓑笠卧斜阳。  

释文珦　春日吟  
春山青，春水绿，  
野鸟啼春声续续。提壶劝我饮，  
杜鹃劝我归。吾归不待劝，  
吾贫无酒资。之二虫，  
不吾知，徒尔为。  

释文珦　春晚  
黄鸟声中春意深，百花如梦已消沉。  
午窗睡觉心无事，行过溪南看绿阴。  

释文珦　春晓寻山家  
石涧寒流不尽，茅檐宿雨初晴。  
幽客眠云未起，四时鸟弄春声。  

释文珦　春晓寻山家  
石涧寒流不尽，茅檐宿雨初晴。  
幽客眠云未起，四山鸟唘春声。  

释文珦　春夜梦游溪上如世传桃源与梵僧仙子偶具蟠桃丹液灵芝胡麻於云窗雾  
随意作清游，唯与筇竹偶。  
徘徊望原田，宛转赴林薮。  
隔溪更幽奇，欲往兴弥厚。  
渔人自知心，涉我不待叩。  
烂烂桃花明，粼粼白沙走。  
滩峻舟行迟，辍棹入崖口。  
乱峰青虬蟠，一瀑素霓吼。  
微径上青冥，高木挂星斗。  
梵宇金碧开，万象发蒙蔀。  
老僧雪眉和甘肃省语涤心垢。乘云者何人，  
笙鹤自先后。邀余过殊庭，  
酌以流霞酒。灵桃粲丹朱，  
仙饭杂芝糗。白鹿守天坛，  
彩烟生药臼，谓言保其真，  
物我尽芻狗。窗外铁钟鸣，  
惊觉复何有。乃知百年间，  
梦境匪长久。  

释文珦　春夜梦中得观与心为度身将世作仇一联既觉而足成四韵寄修观者  
高人持远流，净行在林丘。  
观与心为度，身将世作仇。  
不曾过午食，常满六时修。  
苦海人求度，师应驾法舟。  

释文珦　春游  
风和宿雨晴，幽屨出柴荆。  
好鸟各相语，野花如有情。  
心閒何用隐，身健岂须名。  
今日不行乐，真成孤此生。  

释文珦　次教西岑见贻韵  
宴山山里白头翁，室空亦复无山童。  
往来山月几圆缺，入山未聋今已聋。  
柴门反关不容叫，翁欲养蒙仍养浩。  
莫嫌翁苦恋山中，良恐出山为小草。  

释文珦　村行即事  
客中颇觉身无事，徐步西村引兴长。  
茅舍竹篱分向背，麦畦麻棱间青黄。  
少妇乘时方煮茧，老翁择日又移秧。  
农家满眼皆生意，应是无心出此乡。  

释文珦　村行与田翁语  
门对芒陂柳半遮，老翁留客坐枯槎。  
自言雨足好苗色，犹恐风多损稻花。  

释文珦　答仇山村见寄  
十年不见山村人，瑶华忽到英溪滨。  
见诗犹如见君面，读诗只字必三嚥。  
当今满面眼非吾曹，与君例亦同此遭。  
风雅之音幸未变，托之足以舒郁陶。  
颇谓仇仙若鸾凤，造次而鸣亦惊众。  
丹穴方堪养羽仪，他年会作明时用。  

释文珦　大水后作  
田家望西成，弥月雨霖霔。  
流潦迷川泽，秔稻尽漂淤。  
牛犬奔崇丘，鸡亦栖高树。  
室庐毕沈没，野老无归处。  
大家还急租，官中未蠲赋。  
妻子多转徙，天高不可籲。  
但愿吾皇知，圣恩加咻噢。  
下诏发仓廪，赈卹散红腐。  
不唯赤子孙知，亦使根本固。  
八表皆归仁，万岁永终誉。  

释文珦　道狭踟蹰行  
道狭难并车，相逢苦踟蹰。  
踟蹰将何念，所念在康衢。  
康衢平如砥，八达无斜迂。  
君子之所履，所履常虚邪。  
折旋应规矩，永矢无越逾。  
有时亦壅底，久之还廓如。  
狭道殊径捷，小人所争趋。  
夙夜不遑止，草露多沾濡。  
势利迭相颂，旋踵成迁渝。  
迷眩不知返，逝将致沦胥。  
康衢吾所遵，狭道吾所吁。  
遄车返山林，守一以自娱。  
大道既凋丧，安能复区区。  

释文珦　稻熟而遭巨浸以诗伤之  
九秋禾正熟，三日雨滂沱。  
畎亩黄云失，沟塍白水多。  
岂知民已病，犹苦赋重科。  
父子难相保，流离可奈何。  

释文珦　得两金铺乃秦汉门物以充水滴因作歌  
弁翁挽我入吟庐，示以秦汉双金铺。  
摩挲已觉铜腥尽，色如朱砂工模糊。  
翁说多年弃中野，野人视之犹土苴。  
我心辄爱收拾归，用配魏台铜雀瓦。  
渟泉於中浅且清，玄颖由此生光晶。  
老夫生来亦好古，多翁於古能留情。  
阿房建章渺无所，此铺独入文房谱。  
资翁濡翰写诗词，千古遗音流乐府。  

释文珦　得性  
得性贤於得禄，归山胜似旭朝。  
饮涧肺肠清净，卧云魂梦逍遥。  
全嬀　诗　释文珦　登临写兴  
临水登山送此生，禽猿个个尽忘情。  
破除妄念唯空寂，藏蓄危机是利名。  
老子乐时谁不笑，众人重处我能轻。  
有时信口长歌发，好似东阳独自精。  

释文珦　登太白绝顶龙池望远  
苍莽势连空　　跻攀径绝踪。  
乱峰排似战，片石响於钟。  
鸟语春云密，龙归暮雨重。  
下观群岫小，始觉此为宗。  

释文珦　地僻  
地僻邻居少，萧条独掩关。  
还因万事拙，分得一生閒。  
野水皆归壑，孤云不离山。  
　　鸥知我性，浑不怪痚顽。  

释文珦　地偏  
地偏人到稀，倦客老柴扉。  
屈指同游尽，回头万事违。  
石泉清梦枕，山月冷禅衣。  
身与孤云合，无心自在飞。  

释文珦　地远  
地远无人迹，心閒见物情。  
洞中飞石燕，崖顶住山精。  
仟木开花异，灵泉吐溜清。  
幽栖已成趣，不复问浮名。  

释文珦　地远  
地远隔凡尘，因而此隐沦。  
閒知云意度，清爱水精神。  
蔬食聊充腹，麻衣足蔽身。  
休嫌吾懒拙，懒拙廻吾真。  

释文珦　钓台  
世祖龙飞日，玄纁起故人。  
荣名既无取，閒足固应伸。  
钓石关乾象，江流入富春。  
高风千古在，来者自迷津。  

释文珦　钓雪老渔  
彼渔者何人，莫是沧浪叟。  
万顷自清心。千山同白首。  
忘世但生纶。得鱼唯换酒。  
醉后任扁舟，流到湘川口。  

释文珦　钓者吟  
吾谓钓者徒，今古不同流。  
今钓曲为饵，古钓直不钩。  
直钓不在得，所得过於求。  
贡钓志在得，所得良可羞。  
乃知今古钓，不可相为谋。  
好古不好今，颇若能自修。  
试问羊裘人，亦合子意不。  

释文珦　调琴  
群动夜中息，霜清月满林。  
野僧无俗事，幽与寄瑶琴。  
澹澹思归操，悠悠太古心。  
希声在自得，不必为知音。  

释文珦　东冈晓雪  
萧萧夜来雪，失却登山径。  
晓望东见闻头，寒花满松顶。  

释文珦　东湖北崦人家  
柴门映石柟，茅屋似僧庵。  
蚕候家人熟，耕时父老谙。  
设羋当兔径，添竹护鱼潭。  
赛雨鸣箫鼓，迎神向水南。  

释文珦　东湖荷花  
酣红腻绿三千顷，总是波神变化成。  
出自淤泥元不染，开於玉井旧知名。  
暑天胜似凉天好，叶气过於花气清。  
何事濂溪偏爱此，为他枝蔓不曾生。  

释文珦　东嘉风士  
山水知我旧永嘉，谢池千古湛清华。  
四郊风土宜柑树，百里官河尽藕花。  
鸦鹭共栖江面石，渔商分泊渡头沙。  
他年若向中川住，管定清游少在家。  

释文珦　东西二眺  
千古江山归雅量，犹今二眺有遗踪。  
要知当日经纶志，问取丹崖几树松。  

释文珦　冬日  
交因贫尽绝，懒与病相兼。  
客里朱颜失，吟中白发添。  
衲衣冬未补，霜气夜来严。  
坐待朝曦上，支离曝短檐。  

释文珦　冬日山居  
出门无所求，藜杖常挂壁。  
睡起日将午，耳目有清适。  
冰池坼寒光，雪檐响清滴。  
道人期不来，独看麻衣易。  

释文珦　冬日山崦人家  
曲崦人家少，谋生各自安。  
垦耕因地力，墐塞御天寒。  
猎火明深峤，渔梁露浅滩。  
老翁知客醉，语不到悲欢。  

释文珦　冬日山中遣兴  
始见迎秋气，又复换玄律。  
寒山何萧萧，飘风何弗弗。  
双丸递隐见，百龄信超忽。  
慨念同游人，大半成异物。  
吾年亦云衰，逾六已望七。  
不唯齿发变，旧闻尽遗失。  
死生无定据，万事难固必。  
且以永今朝，奚须计明日。  
息影入山林，曾不厌深密。  
贤哉庞德公，万世称隐逸。  

释文珦　洞霄宫  
山势逶迤九锁分，洞天终自异人群。  
君王在昔曾游幸，故老犹今述见闻。  
瀑溅鹤衣明似雪，气蒸龙穴暗成云。  
梦回髣髴鸣笙磬，定有游仙拜老君。  

释文珦　读郭文举传  
众人务苟合，达士羞雷同。  
不可相为谋，真成马牛风。  
我爱郭文举，乾坤一冥鸿。  

释文珦　读韩非子  
非本韩国诸公子，胡乃人形心蝮{尴监换虫}。  
身既入秦而媚秦，肆无忌惮浮商李。  
狂言著书三十篇，读者能无污脣齿。  
且言仁义不足用，唯有严刑堪致治。  
斯言岂足称人言，反悖经常灭天理。  
且秦为虐犹庶几，名教不容良可耻。  
昔者韩虔尝篡晋，远遡其源固应尔。  
吾欲火书而人人，周孔之道不如是。  

释文珦　读史有感  
明良但间作，琐琐常相因。  
谗谀既得志，圣哲多罹屯。  
大化造万物，差品难具陈。  
薰莸不同器，仁暴当异伦。  
使之混而处，枘凿安能亲。  
西伯居羑里，仲尼伤获麟。  
遂使黄绮徒工，商山终避秦。  
潄泉茹紫芝，挥手谢世人。  

释文珦　读伍子胥史事  
惆怅当年死属镂，到头忠义竟何如。  
眼悬城郭空怀旧，魂寄江涛尚贾余。  
向使君王从谏诤，未应宫阙便丘墟。  
唯应教是鸱夷子，万里扁舟计不痚。  

释文珦　独客  
啧啧阴虫鸣不已，独客无悰夜中起。  
迢遥星汉正西流，千峰浸月清如水。  

释文珦　独山吟  
剡山千万峰，维此善其独。  
山中有幽人，遁世心自足。  
永言养灵苗，勿混凡草木。  

释文珦　杜鹃  
游魂变化事无涯，吴蜀相望万里赊。  
回首故宫归不得，声声啼血染山花。  

释文珦　杜宇朝夕啼客舍檐树间  
杜宇蜀帝魂，啼时吻流血。  
知有思归人，日夜啼不绝。  
吾归渺无期。汝啼岂易说。  
故宫春草深，高堂满簪雪。  

释文珦　端居  
为得近樵渔，閒寻此地居。  
省交长闭户，耽静欲焚书。  
自爱心情澹，人嫌礼貌痚。  
径从荒草没，衰懒不能除。  

释文珦　短歌行  
忆蜍游中林，鸟鸣兰蕙芳。  
重来岂云久，草木倏已黄。  
乙鸟始辞去，群鸿复南翔。  
天道有代谢，人生安得常。  
促促不我留，譬如石火光。  
红颜日以瘁，玄发日以霜。  
载念泉下人，宁不增悲伤。  
聆我短歌行，歌短意则长。  

释文珦　二疏  
汉朝诸公卿，鲜有能自全。  
广爱信明哲，独悟於机先。  
托之老氏训，辞禄偕归田。  
祖帐东都门，万口称其贤。  
於今阅千龄，高风犹凛然。  

释文珦　法宝琏师求竹轩  
南轩竹色映溪光，不减吾州五月凉。  
犹恨秋来鸥鹭少，须君更为筑横塘。  

释文珦　反舌  
毛羽诚无取，禽中号善鸣。  
能将一片舌，巧作百般声。  
元是因风气，曾非出性情。  
君看五月后，瘖默愧流莺。  

释文珦　泛富春江  
梦寐羊求客，清游乐此邦。  
一篙残腊雨，千古富春江。  
岸转青螺合，烟明白鸟双。  
洗除名利迹，滩濑日春撞。  

释文珦　访山家  
山翁居处僻，野屋盖茅新。  
自得烟霞趣，应无车马尘。  
怪禽啼似鬼，古木变为人。  
不是忘缘者，谁能与子亲。  

释文珦　访山家  
山翁居处僻，野屋盖茅新。  
自得烟雾趣，应无车马尘。  
怪禽啼似鬼，古木变为人。  
不是忘缘者，谁能与子亲。  

释文珦　倣古思边  
去年与君别，绿树闻啼鴂。  
今年当此时，忆君未归。  
音书难寄远，珠泪湿罗衣。  

释文珦　放鹤操  
相彼胎禽兮有志凌霄，翦翎铩翼兮羁縻於笼牢，  
为时人之近玩兮中心郁陶。有高人兮逆知其然，  
养成羽仪兮纵之於千仞之巅，使全其性兮逍遥乎九天。  
九天之高兮穹窿，鹤之乐兮融融，  
维高人之德兮与天无穷。  

释文珦　放浪  
放浪一虚舟，江湖七十秋。  
见闻遗耳目，生死付浮休。  
宁有机心在，唯同造物游。  
脱然不境外，无喜亦无忧。  

释文珦　放浪诗  
放浪游名山，山水悦人意。  
穷日不知疾，行行转幽邃。  
空籁如风声，奇峰似云气。  
濯足就寒流，憩锡投古寺。  
长廊遇真僧，妙语发清秘。  
道我多隐情，喜我无从伪。  
愿言从此始，万事尽捐弃。  
相从了余生，共践真实地。  

释文珦　放吟  
心绝驰竞如安流，身逃系属同虚舟。  
无车每每跨黄犊，有暇时时盟白鸥。  
随分嬉游随分乐，可曾计较可曾愁。  
老吟亦不记声律，乱写孟郊沙井头。  

释文珦　飞来峰猿  
恐山还欲去，着尔慰山灵。  
挂处频分影，吟时不见形。  
鹫峰愁外远，巴峡梦中青。  
月下三声苦，幽人却要听。  

释文珦　废宅  
昔年夸富贵，磨灭等流尘。  
应是重归燕，难寻旧主人。  
径莎空泣露，门柳不成春。  
唯有同游客，经过感慨频。  

释文珦　废冢  
荒划没颓垣，知是何人墓。  
高顶上牛羊，空间住狐兔。  
行旅为伤神，子孙在何处，  
飋飋起悲风，萧骚白杨树。  

释文珦　风雨  
晚来江上天不分，老蛟吐气成江云。  
夜半大风飘屋瓦，顷刻檐间雨如泻。  
柴门紧闭不敢开，渐闻水声到床下，  
开门处处闻啼号，尽说浪头三尺高。  
室庐漂荡无处所，妻孥大半随波涛。  
江市一时为沮洳，急打行包入山去。  
通衢沆漭不可行，历尽西山豺虎路。  
但愿自今风雨调，无复破块与鸣条。  

释文珦　冯深居长余二十三岁赵东阁长余二十二岁周汶阳长余一十七岁皆折行  
三老皆达人，虚受无蕂芥。  
笔阵绝纵横，词源极澎湃。  
丁时身屡蹇，志道心不懈。  
放浪事物表，若曰宇宙隘。  
求我於空间，岂识有机械。  
留诗在幽窗，足以镇山怪。  
神灵谨守藏，光艳无减杀。  
今朝一长吟，顿使老疾差。  
三老不可作，吾心亦遄迈。  
中心曷能忘，长吟复长喟。  

释文珦　冯深居挽词  
天地一深翁，匡庐气所钟。  
亲传厚斋业，优得考亭宗。  
劲筇霜崖竹，高标雪峤松。  
沧溟含雅量，干莫避辞锋。  
元老皆知敬，憸夫独不容。  
畏涂尝跌足，道院暂潜纵。  
冤白州麾晚，身亡奠斝重。  
魂应归帝所，人尽哭堂封。  
有道存方册，无名上景钟。  
死生今隔异，湖海昔过从。  
芻束无繇致，愁凝五老峰。  

释文珦　冯深居宰会稽  
诏辟稽山悬，清风在一琴。  
那知致君术，不是字民心。  
官舍桐阴合。圜扉草色深。  
退衙人吏散，应共野僧吟。  

释文珦　凤仙花  
何年凤背古仙人，草木之中自化身。  
丹袂翠翘秋色里，犹资沆瀣养精神。  

释文珦　奉酬盐仓李丈金橘银鱼之什  
为有风流贺季真，道斋从此往来频。  
锦囊牙轴诗千卷，金橘银鱼酒一巡。  
见我每呼莲社客，看君还是竹林人。  
有时夜话寒更尽，明日相逢语又新。  

释文珦　芙蓉花歌  
东邻槛外芙蓉花，初开粲粲如朝霞。  
今朝花谢枝空在，绕树千回只叹嗟。  
花谢明年还复开，红颜已去终难回。  
人生不及花枝耐，况有流光白发催。  
游子对花心尽醉，老翁见之如梦寐。  
解把浮生比梦中，肯计荣华与憔悴。  

释文珦　浮萍寄水行  
浮萍寄诸水，漂流本无要。  
倚水以为命，然后生意蕃。  
女子方在室，怙恃父母恩。  
及其既结发，托身向他门。  
室家以礼合，偕老古所敦。  
毕力闺中事，未尝惮其烦。  
夙兴崦夜寐，龟勉无后言。  
德音罔违越，生育皆充全。  
夫壻轻薄儿，翻覆何无端。  
青天起云雷，无风作涛澜。  
中情一朝异，弃旧淫新婚。  
宴尔如兄弟，视我同雠怨。  
非唯不见答，暴怒难具论。  
妃耦道遂丧，安能久自存。  
只怜妾薄命。仰天每长叹。  
愿还念昔者，无为卒相谖。  

释文珦　富春屠  
瓜桥路入屠山寺，山势蜿蜒似卧龙。  
长者布金传几世，庆真垂迹在前峰。  
连筒架壑寒泉洁，高阁凌空莫霭重。  
八十老僧偏念古，向余慷慨说孙钟。  

释文珦　赋海上人吾庐  
君家于亦爱，居这幽且深。  
嘉木有余荫，鸣禽多好音。  
不知此身閒，但觉万虑沈。  
自非羲皇人，何以知子心。  

释文珦　感春  
忽闻春欲去，园林谩游瞩。  
轻风散余红，细雨滋繁绿。  
绿繁似欢荣，经散犹僯辱。  
因悟人间世，万事易翻覆。  
贱或登青云，贵或成赤族。  
祸福无定端，往往相倚伏。  
那知今日歌，不是明朝哭。  
书以为世鉴，得志毋纵欲。  
克克如履冰，坎坎念伐幅。  
苟能闲此理，堪追圣贤躅。  

释文珦　感旧  
山川虽不改，伤感自难穷。  
野树浮新绿，宫花陨旧红。  
两间无异气，一等是春风。  
万古乘除理，谁能究始终。  

释文珦　感时  
厚地产桑谷，为民衣食资。  
井田取什一，公私两俱宜。  
今者异古昔，苛征常倍蓰。  
倍蓰犹未厌，泛索仍无时。  
官因字民设，胡为反害之。  
尽以应上求，民病莫能支。  
织者恒苦寒，耕者恒苦饥。  
空村绝鸡犬，败屋多流离。  
白叟与我言，其言乃如斯。  
老夫为悲吟，闻者当致思。  

释文珦　感兴  
一身素贫窭，四海长为客。  
客涂不可穷，老去少筋力。  
贱者人多弃，负霜变颜色。  
归来旅亭下，倚杖三叹息。  
只字不堪煮，万卷谱徒积。  
未如田舍翁，耕桑了衣食。  
身世蚁旋磨，日月驹过隙。  
百年竟何为，鬓发空皓白。  
乾坤涉难冯，倦羽复奚适。  
一枝愿深栖，庶以避弹射。  

释文珦　赓李筼房韵  
故国频关梦，春深一到来。  
却因风景异，便棹雨舟回。  
其可忘诸夏，真堪赋七哀。  
天居曾入处，满目旧寒苔。  

释文珦　赓赵别驾天宁古桧韵  
桧龙奋头角，百兽毋敢狞。  
居然护只园，老鬽魂魄惊。  
本要既深固，樛枝任纵横。  
秋城风雨痴，或跃常夜鸣。  
夜鸣不自己，江头云雾生。  
乘云何所之，变化朝帝京。  
归来气尚豪，撼动老禅兄。  
空庭俨相对，健骨殊凄清。  
中林万古松，或可为同盟。  
蒲柳先秋凋，襟期信难并。  
异质诚正直，扶持乃神明。  
更看霜雪繁，黛色挺孤擎。  

释文珦　公无渡河  
河源来自昆仓西，滔天沃日无津涯，  
櫂夫渔子不敢窥。公欲径渡公诚痴，  
痴公溺死如何为。竟委骨肉於蛟螭，  
徒使万古箜篌悲。  

释文珦　孤客  
众人皆汲汲，孤管自俞俞。  
方外居来久，囊中物尽无。  
行将筇作伴，讲以石为徒。  
若问何宗旨，饥来饭一盂。  

释文珦　孤山怀圆法师  
湖水绕孤峰，知曾住此中。  
既伤遗塔变，重惜讲台空。  
鹅护晴池乳，鹰呼古树风。  
唯闻林处士，清节与师同。  

释文珦　孤雁  
万里孤飞羽翼残，一声时复叫云寒。  
江湖群侣今难得，随处烟波且自安。  

释文珦　孤雁  
孤雁如贞妇，余生不再双。  
避寒辞北塞，随日到南邦。  
倦翼堪怜影，哀音自满腔。  
空闺人听得，离思转难降。  

释文珦　孤踪  
孤踪不择地，陵上即安陵。  
聊自存吾道，其他无异能。  
禅衣皆芰制，斋钵但藜蒸。  
更喜交游绝，閒房冷似水。  

释文珦　古柏  
庭前双柏子，曾入祖师禅。  
黛色参天古，贞心比石坚。  
材堪舟楫用，名在邶鄘篇。  
岁晚冰霜里，清标独蔚然。  

释文珦　古墓  
不知何代公侯墓，酹坛欹倾牧儿聚。  
凄凉翁仲满身苔，独对寒松泣秋雨。  

释文珦　古寺  
古寺居深处，随缘扫一房。  
本图依水石，因得避炎凉。  
皓鹤巢松洁，青虫蠹橘香。  
但教终远俗，贫贱亦何妨。  

释文珦　古松歌  
山中草木知何数，独爱庵西古松树。  
千岁老鹤巢其巅，根有茯苓心不蠹。  
秋来是物皆扔落，此君劲色还如故。  
尝间无用乃全生，却恐身为材所误。  
最好无过是樗散，一生不入良工眼。  

释文珦　古意  
难与时流道，忧心常悄悄。  
古道贵平易，今人尚机巧。  
好古而居今，每饭不能饱。  
来往无嫌猜，唯知爱沙鸟。  

释文珦　古意  
逝水尚东流，白日易西没。  
悠悠天地间，二物何飘忽。  
促迫於生人，绿鬓成华发。  
昧者不自如，终朝常汩汩。  
利欲沈厥身，其本已先躡。  
孰若缮真性，以自固灵骨。  

释文珦　古意  
老梅何偃蹇，雪时方始花。  
自守岁寒性，不肯随春华。  
隐人适然见，称植溪水涯。  
瘦影无阳艳，清香绝淫邪。  
閒静如隐人，隐人心所嘉。  
樵牧无见侵，以贻隐人嗟。  

释文珦　古意  
自昔真仙道，恬淡而无为。  
以之固灵根，远寄或可期。  
秦皇与汉武，纵欲不知疲。  
既已长中国，复欲威四夷。  
其性忍而愎，举非仙者资。  
天监常昭晰，讵容肆谩欺。  
不自省其衷，妄冀苟得之。  
所愿竟无成，徒为后人嗤。  

释文珦　谷中  
谷口松朱相和鸣，山蹊诘曲少人登。  
苦槠一树猿偷尽，懊杀庵居老病僧。  

释文珦　关山月  
月从东海出，冷照玉门关。  
征人家万里，梦向月中还。  
金闺亦有梦，却行玉关道。  
道路不相知，思深各衰老。  
胡笳吹哀怨多，奈此关山明月何。  
终宵迸泪如金波。  

释文珦　观海  
粤自两仪分，溟波长诸水。  
涵渟昭体量，沆瀥无涯涘。  
一目但浺瀜，百川竞输委，  
东闻号扶桑，西或称蒙汜。  
浴日扬明辉，浮天忘表里。  
神灵奠厥居，鳞介安攸止。  
蜃气成楼台，珠光耀坻沚。  
渔商所依凭，利用何穷已。  
喜楫通九夷，乘风超万里。  
初唯见平相，渐得悟深理。  
傥可觅蓬莱，当从赤松子。  

释文珦　观心  
坐石夜观心，心明亡众覆。  
一沼水涵秋，千山月如昼。  

释文珦　观禹贡九州历代帝王国都地理图  
万里江山几废兴，览图直合拊吾膺。  
三王二帝皆难问。两汉六朝何所称。  
此日中原全拱北，异时深谷或为陵。  
看来今古皆如梦，梦境虚无岂足凭。  

释文珦　归来  
归来岩下养衰形，日日眠云听瀑声。  
但爱一閒堪佚老，翻思万卷是劳生。  
人嫌草座麻衣陋，自守芝翁木客盟。  
没齿如斯吾事足，更无他事可关情。  

释文珦　归来  
世变今如此，吾心复背时。  
皇皇无所与，去去欲何之。  
独木桥难渡，三叉路可疑。  
归来差自好，猨鹤旧相知。  

释文珦　归梦  
几岁远辞家，劳生讵有涯。  
客居终不稳，诗鬓独先华。  
扫叶江风厉，侵床山月斜。  
念归归未得，清梦入烟霞。  

释文珦　归栖竺岭将启午供野鹤必鸣寺僧常以此为候  
古寺千峰表，云泉处处佳。  
山灵嫌俗驾，野鹤唤僧斋。  
静默通玄理，幽深惬隐怀。  
閒门何用扫，秋叶任平阶。  

释文珦　归兴  
归兴比春浓，迢遥发镜中。  
船头指西日，帆腹饱春风。  
岸柳眉舒黛，源桃脸露红。  
到家天已暝，童穉候衰翁。  

释文珦　贵家园池夏夜  
杨柳荫华馆，菡萏生回塘。  
薰风散炎蒸，积水生夜凉。  
长歌沧浪贡，可洗冰炭肠。  
主人不知爱，白头犹异方。  

释文珦　桂感  
桂非桃李俦，露冷花始拆。  
馨香枝可取，欲以寄嘉客。  
道远莫能致，徘徊终日夕。  
别情因物感，千里未尝隔。  

释文珦　桂堂吟  
团团老桂阴，缥缈见云栋。  
西风吹古芗，熏破幽人梦。  
梦破叶间汪露滴，明月满空秋一色，  
便跨银蟾上穹碧。  

释文珦　郭文举祠  
封禺山水国，曾是郭文游。  
列岫开新障，平川合众流。  
丹青遗像在，松竹古祠秋。  
虽不逢尧禅，高风似许由。  

释文珦　过贾似道葛岭旧居  
顺逆人兽心，成败翻覆手。  
鬼神不相容，子孙岂能守。  
昔者过此门，歌钟会群丑。  
今者过此门，阗然已丰蔀。  
羞死满院花，颦残数株柳。  
空室走鼪鼯，荒池长蝌蚪。  
转眼即凄凉，况复百年后。  
积釁多自戕，盛德斯可久。  
富贵如浮埃，於身境何有。  
为谢高明人，非义慎勿取。  

释文珦　过山家  
世外无尘累，幽居趣味长。  
深蹊竹影薄，小圃药苗香。  
水气浮溪壁，山风扫石床。  
频来从此始，莫怪老夫狂。  

释文珦　过苕溪  
苕溪发源自天目，一豩东之漾寒渌。  
岸山续续相照映，原田每每资渗漉。  
祗看后浪催前浪，当悟新人换旧人。  
来往舟航谩如识，到头若个曾知津。  

释文珦　过严滩登子陵钓台  
幽人山水心，独向新安去，  
应为一丝风，元非钓名具。  
浪高滩七里，片石还如故。  

释文珦　过野人居  
閒人无外事，饭余聊散策。  
路逢一老公，疑是避秦客。  
招携过别墅，茅茨翳桑麦。  
唯闻鸡犬声，了无车马迹。  
自言入山来，居然长儿息。  
身将云木亲，志与风尘隔。  
屋边种桃李，无言花自拆。  
原上耦耕人，将非是沮溺。  
遗世乃全真，何为牵物役。  
从此数相寻，幽期竟难易。  

释文珦　过逸人居  
尚此高闲久，空林旧径存。  
掩关防俗驾，登阁俯邻园。  
植竹惊初笋，移花过别根。  
幽怀在自得，勿易与人言。  

释文珦　寒风  
寒风萧萧吹我衣，迎晨光入山采蕨薇。  
魍魉窥人猛虎啸，草间多露犹未晞。  
历尽穷崖与险谷，终朝采之不盈匊。  
忧心殷殷日将暮，手持空筐返茅屋。  
贼臣恶子厌轻肥，志士幽人常苦饥。  
古来万代共如此，乐天知命复何悲。  

释文珦　韩东山远访於西岑寄  
东东魏国之云仍，一清不减玉壶冰。  
生平闭户养真素，隐节久为人所称。  
远来访我青莲嶂，道骨仙风极閒旷。  
正是秋风落叶时，坐石分题语尤壮。  
奈何暂合还又分，匆匆不得尽殷勤。  
如今相忆难相见，日日长歌日莫云。  

释文珦　旱雨  
骤雨幡然下，风雷驾疾威。  
乌妆巢穴堕，龙挟水云飞。  
物象回生意，神功解旱围。  
田间喜相语，点点胜珠玑。  

释文珦　旱雨  
贼臣弄权罔明主，亿万苍生受辛苦。  
大家巨室尽逃亡，胜积黄金向郿邬。  
弘羊示烹旱如许，弘羊将烹天乃雨。  
吾言此雨是雨谷，点点活人胜珠玉。  
圣恩新放限田租用，从此农饱飦粥。  

释文珦　和林静学双兰  
一本两花新，重滋旧畹春。  
难教入凡梦，唯共何天真。  
沮溺终稳隐，夷齐又得仁。  
临风如欲笑，笑着独醒人。  

释文珦　和卢推官中秋遇雨  
秋中唯此夕，雨蔽月圆时。  
握管沉幽思，临轩失旧期。  
孤灯花谩落，长会信成亏。  
宋玉悲潜长，安仁鬓亦衰。  
檐声悉里滴，星度暗中移。  
到晓休临鉴，霜髯只自欺。  

释文珦　和人晚秋客思  
双毂苦难留，江城又晚秋。  
故乡难寄讯，倦客独登楼。  
衰草重重恨，征鸿字字愁。  
渔翁却萧散，吹笛过前洲。  

释文珦　衡茅  
衡茅隐翠层，聊以尽残形。  
得性非常道，忘言是此经。  
孤标松落落，晚节竹青青。  
此外非吾事，来言总不听。  

释文珦　衡门  
衡门随我分，可是贱儒冠。  
任性中肠乐，远营梦境安。  
涧声暗后响，山气夜深寒。  
活计何劳问，薇生采不难。  

释文珦　衡门  
铁锡已高悬，残山剩水边。  
算年齐易卦，写梦入诗篇。  
介癖游从少，幽深景物偏。  
衡门终日掩，吾自守吾玄。  

释文珦　候禽  
候禽来报我，春已到园林。  
冻解通泉脉，风和动草心。  
由来增齿腊，翻是促光阴。  
其可陪人事，衰迟为不任。  

释文珦　胡逸人幽居  
幽居清绝甚，四面尽沧波。  
柳叔春船集，花源晚吹和。  
宦情垂钓薄，吟思卷帘多。  
便有书来辟，其如爱此何。  

释文珦　湖上雨中晚归  
冷澹一堤枯柳，孤高九里寒松。  
行尽北山烟雨，白云深处闻钟。  

释文珦　湖寺上方通玄峰顶  
峰顶非人世，青山满目多。  
塔层侵树影，钟响度湖波。  
心外元无境，诗成亦是魔。  
禅翁清净耳，浑不听笙歌。  

释文珦　湖亭  
一堤杨柳青丝輭，百顷芙蕖锦障开。  
中有閒人心似水，坐看沙鸟镜中来。  

释文珦　湖亭  
湖波方瀰瀰，柳影自珊珊。  
有客坐终日，城中无此閒。  
鸟飞明镜里，人语翠帷间。  
月下清尤甚，今宵拟不还。  

释文珦　湖亭别友  
与君俱是客，重别意如何。  
斜日孤帆去，寒江风浪多。  
远怀随雁影，新咏杂渔歌。  
知此遨游地，何时复共过。  

释文珦　华亭县  
地占三吴胜，名因二陆雄。  
海村宵见日，江市昼多风。  
商贾通倭舶，楼台半佛宫。  
归来千岁鹤，应恨故巢空。  

释文珦　华阴有山行  
华阴有山，上与天齐。  
仰望莫及，云烟朝難。  
人迹罕到，群仙所栖。  
餐食沆瀣，乘驾虹霓。  
下视万国，大仓一稊。  
我欲从之，恨无飞梯。  
何当遭逢，授以刀圭。  
俾我服饵，妙合天倪。  
发白而黑，齿落则儿。  
身复少强，靡资提携。  
一息万里，匪拘东西。  
蓬瀛阆苑，嬉游忻忻。  
纳交松乔，誓无乖暌。  
得玄秘道，终然弗迷。  

释文珦　怀安养  
净土虽周遍，标方必在西。  
一心无彼此，九品自高低。  
久别情无奈，重旭路不迷。  
依凭法藏愿，名字欲先题。  

释文珦　怀安养  
惟吾与西佛，天性本相关。  
怊怅迷方久，浮沉苦海间。  
三心终不退，上辈必容攀。  
慈念应尤切，提携早共还。  

释文珦　怀安养  
容易抛乡国。漂流几风年。  
痴儿竟何理，慈父必兴怜。  
客泪东风里，归心落日边。  
如今定当返，业已具西船。  

释文珦　怀安养  
西方清泰国，元自是吾家。  
宝树千般乐，金池四色花。  
同游诸伴侣，一别风年年。  
有意重归去，途程本不赊。  

释文珦　怀别越中友人  
白首苍山里，生涯旧已空。  
别离人易远，江海意无穷。  
夜月悲新蛩，秋烟落断鸿。  
遥思来往处，朝暮有樵风。  

释文珦　怀故乡  
家住潜溪云万里，别来四十九春风。  
无田种秫不归去，梦落山光水色中。  

释文珦　怀归西国  
此世为何世，吾身亦幻身。  
固应常邈邈，其可效频频。  
饯日怀乡国，闻莺忆故人。  
得归方始乐，久客厌风尘。  

释文珦　怀寄南陵尉沈道正  
南陵初作尉，应亦似南昌。  
名在神仙籍，才优翰墨场。  
盗闻无欲止，吏化不欺良。  
交旧如君少，怀思未易忘。  

释文珦　怀寄同志  
垂垂当莫景，每每忆同参。  
金石敦风谊，云山异北南。  
道机应已熟，世梦莫教酣。  
路远难相语，裁诗寄短函。  

释文珦　怀天目西尖隐者  
西尖高插白云里，下视行人细如蚁。  
客到山翁禅不起，天风吹落青松子。  

释文珦　怀天童故栖  
高僧住太白，给侍来天童。  
东岭极遐旷，西岩亦玲珑。  
神龙宅其巅，风云自相通。  
久别劳梦寐，何当返山中。  

释文珦　怀溪云壑  
夜深台殿闭，空室自安禅。  
松顶挂寒月，竹根鸣暗泉。  
理方因静胜，道不在言传。  
溪友同知此，今居何处边。  

释文珦　怀隐者  
逸步脱讥谗，高踪不混凡。  
独甘巢绝谷，人似说游岩。  
自制幽人笔，妻裁隐士衫。  
世交空见忆，无处寄书函。  

释文珦　怀友  
客路东西又晚秋，相思空上水边楼。  
嫌他新雁无情煞，不带书来只带愁。  

释文珦　怀友  
故交今何处，音问久不接。  
岁月易蹉跎，关山更重叠。  
凝霜遍衰草，寒日照黄叶。  
几度欲相寻，清川苦难涉。  

释文珦　怀友  
路隔千里遥，人经十年别。  
音书久不至，芳草又还歇。  
青山天外尽，白鸟烟中没。  
此夕倚江楼，相思心欲绝。  

释文珦　还山  
吾性本閒旷，素不喜城郭。  
而况宾主间，礼数相束缚。  
怅望西南山，佳气日参错。  
逸兴不可羁，飘飘出笼鹤。  
翩然曳杖还，专意在一壑。  
时方孟夏初，众花已零落。  
槠林晚雪香，麦陇残云薄。  
谷深绝游尘，苗田叫姑恶。  
幽人旧相知，一见心喜跃。  
谓言旧山畲，今犹可耕凿。  
日夕共登临，靡惮筋力弱。  
於焉得天真，毕志甘澹泊。  
初非傲轩冕，终又畏砫缴。  
置身声利场，何如且行乐。  
累累北原上，万古同寂寞。  

释文珦　荒径  
荒径入林微，蓬庐客到稀。  
苔痕侵药裹，山色冷吟衣。  
蚯蚓耕泥起，蜻蜒点水飞。  
坐来忘万事，静看宿云归。  

释文珦　荒径  
芒径入林微，蓬庐客到稀。  
苔痕侵药裹，山色冷吟衣。  
蚯蚓耕泥起，蜻蜓点水飞。  
坐来忘万事，静看宿云归。  

释文珦　荒径  
幽径任蓬蒿，衡门闭亦牢。  
驹寒宜在谷，鹤倦懒鸣皋。  
老树根流髓，重岩石长膏。  
樵童更閒静，听我读离骚。  

释文珦　黄葵花  
一入长门只淡妆，秋衣犹是旧宫黄。  
到头不信君恩断，日日倾心向太阳。  

释文珦　黄叶  
吾心爱黄叶，不翅於南金。  
九月秋风高，柴门积来深。  
一一自掇拾，书我白头吟。  
吟成意谁与，拄颊对遥岑。  

释文珦　惠莲峰诗以为谢  
月汀家在帝王都，不藏歌舞唯藏书。  
旧诧邺侯三万轴，君家所藏还有余。  
寄我一诗辞缜密，言言皆自书中出。  
复来访我飞来阴，坐石分题更超轶。  
西山落日催归轩，执手西风伤别魂。  
他日终期到书室，一一与君重细论。  

释文珦　即景  
青山陇麦与人齐，莓子花开谢豹啼。  
牛背牧儿心最乐，缓吹桐角过前溪。  

释文珦　即事  
偶被鸟声惊破梦，无心行到黄龙洞。  
道人已击晚香钟，犹有残阳在高栋。  

释文珦　集奉川道中  
一路盘云远，连朝策瘦筇。  
神祠依古木，佛屋占奇峰。  
立石分田界，疏泉作涧舂。  
因思似乡土，归意忽然浓。  

释文珦　几夜  
几夜自听松雪响，西峰道者不曾来。  
今朝拟得寻幽话，溪路清寒却又回。  

释文珦　记梦  
神清发幽梦，梦到仙人峰。  
老仙启玄门，问我来何从。  
仙发映山绿，仙颜眩日红。  
高低种玉田，异植方茸茸。  
里闾见翁媪，亦复非尘容鸡犬声相闻，  
略与桃源同。云中飞仙人，  
缥缈如游龙。遄征不可即，  
得非是乔松。白云既变灭，  
仙輟亦无踪。梦觉两何有，  
闻打西林钟。  

释文珦　记梦  
吟是大乘禅，禅深梦亦仟。  
放身行碧落，古乐听钧天。  
骨换言方异，心空意始圆。  
手挼黄菊蕊，写放瀑厓边。  

释文珦　纪事  
庸贾狗鼠辈，龌龊无足观。  
少小为博徒，狭斜恣游般。  
凭附椒房宠，瀍吹於王官。  
匿罪而言功，虚声尚欺谩。  
以之致鼎贵，真如沐猴冠。  
擅命十五年，肆毒侔蝾蛍。  
仁脉为之绝，善类为之殚。  
纳侮於北邻，徵盟日嚣讙。  
兵戈满四海，天步极艰难。  
鄂汉距江淮，列郡多创残。  
人命若菅蒯，闻这心胆寒。  
王家急军食，耕者不得餐。  
罪大已难逭，犹思搑其奸。  
驾言督诸军，翱翔向江干。  
小器不自量，妄冀於曹瞒。  
潜欲移帝室，微辞启其端。  
贤哉夏金吾，直气生忠肝。  
立欲碎其首，无奈师旅单。  
奸谋既已洩，踨蹐方自叹。  
畏诛竟宵遁，鸮鵩铩羽翰。  
逆贼幸屏迹，宗社得再安。  
勤王毕云会，圣虑行小宽。  
祖宗德泽深，国体宜无瘢。  
指日恢中原，以尽万国欢。  

释文珦　寄淮头家兄  
君向淮堧去，相思梦不安。  
兵戈犹未定，道路自应难。  
旷野人烟少。荒城鬼灿寒。  
故园松菊在，何必恋微官。  

释文珦　寄教西岑  
西岑我同流，常惜会面疏。  
秋深来旧京，一尝造君庐。  
感君故情深，馆我於恬虚。  
十日更倡酬，閒踪颇虚邪。  
人事那好乖，扁舟赋归与。  
茫茫烟水隔，无使堪寄书。  
万玉森筼簹，孤峰丽芙蕖。  
挂梦於其间，栩栩复蘧蘧。  
以我常思君，知君亦思予。  
何时重携手，使此菀结舒。  

释文珦　寄林弓寮  
暗数鸣弦日，知君已及瓜。  
水光浮县郭，山色满樵家。  
讼简迟开印，庭空早放衙。  
传来多美政，不独种桃花。  

释文珦　寄林竹豩  
四海寥寥孰可宗，唯知豩上有豩翁，  
乾坤尽入文心里，今古同归醉眼中。  
梅子熟时明祖意，竹君多处振清风。  
野人只是空相忆，浙水闽山信不通。  

释文珦　寄闽中溪寺  
独宿闽溪寺，中宵梦自惊。  
月斜移树影，风急转滩声。  
起对清秋色，难为远客情。  
云山千万叠，何处是神京。  

释文珦　寄潜斋王尚书  
自解朝缨去，西山有的传。  
此心如白水，把酒问青天。  
直道难谐俗，閒身胜得仙。  
山林钟鼎味，并在小梅边。  

释文珦　寄山中友人  
闻道幽栖野思饶，径无尘迹草萧萧。  
长松架壑因为屋，老榉横溪便作桥。  
煮石未须閒水碓。漱流何必弃风瓢。  
吾生更爱深居乐，定拟相从不待招。  

释文珦　寄山中友人  
清修二师持远徒，麻衣草座深山居。  
心如莲花不着水，身似孤云行太虚。  
记得茅堂明月夕，同汲寒泉煮白石。  
多年不见拟相寻，秋风落叶迷行迹。  

释文珦　寄社人  
居士怕无染，载莲遍芳洲。  
宛在东林社，如乘太一舟。  
清香入书帷，净色涵衣篝。  
尚友千载间，宗雷亦君俦。  

释文珦　寄天台万年淮海禅席  
四海今淮海，中年主万年。  
虚空曾悟性，文字不离禅。  
灵瀑煎茶净，寒株拾菌鲜。  
无由亲道话，梦绕石桥烟。  

释文珦　寄西山嵩雪庭  
支遁还山去，翛然世外心。  
不曾离磵壑，长是爱云林。  
马放秋场静，龙眠夜井深。  
山林如许到，早晚亦相寻。  

释文珦　寄游边友人  
念君为远役，日日为君愁。  
直道无知已，身贫难自由。  
角吹关月晓，鼙动碛霜秋。  
想亦怀归切，慈亲雪满头。  

释文珦　寄友  
故人相别去，岁月良已深。  
人皆寄音书，我唯寄其心。  
心真无转移，音书有浮湛。  
所寄匪有它，但愿保斯谌。  
毋为威武屈，毋为富贵淫。  
与其常戚戚，不如自愔愔。  
但使吾道存，何伤贫病侵。  
难与昧者言，托之於长吟。  

释文珦　寄友  
半生行李各东西，无柰相思亿万重。  
又恐因书增别恨，人行不敢寄缄封。  

释文珦　寄友  
痚索复痚索，世道今难托。  
骥騤筋力残，鸾凰羽毛落。  
林公古人徒，风期谅如昨。  
归来乎山中，携手共行乐。  

释文珦　寄友分得客字  
夜来有清梦，梦见山阴客。  
宛然过兰亭，分吟坐苔石。  
晓闻在湖寺，挥尘论经席。  
会面安可期，相思春草碧。  

释文珦　寄赠林石田  
人言石田无所用，我道此田好畦垄。  
灵根至竟不曾枯，遍与人间作诗种。  
田翁去作王门客，山翁复有居山癖。  
两翁无奈路头分，朝朝莫莫空相忆。  

释文珦　寄赠王子静  
子静野鹿性，萧散逃絷韟。  
倚诗以为田，曾弗忧年饥。  
诗肠有余积，诗貌无多肥。  
朝吟暮亦吟，吐屑常霏霏。  
糟粕三百篇，自能发天机。  
两脚走黄土，颇若知音稀。  
多时不相逢，念尔魂梦飞。  
何当抱诗来，共食山中薇。  

释文珦　祭坦仲履  
仲履真吾徒，敏慧出流辈。  
比玉无纤瑕，方珠绝微飇。  
子心如秋月，皎皎长不昧。  
子身如閒云，出处极自在。  
相从逾十年，不见时俗态。  
爱子静而文，喜子和而耐。  
语子以玄微，一一能领会。  
今子隔重泉，使我增感慨。  
酌彼清漳泉，为子供一酹。  
魂气诚有知，歆监俨如对。  

释文珦　嘉禾舟中  
舟次寒城外，人家已闭门。  
蜃眠春浪息，鸟入暮烟昏。  
泽广疑无地，车鸣忽有村。  
兹游虽适兴，终不似丘园。  

释文珦　嘉况  
嘉况日因仍，山翁乐岂胜。  
自知梅已熟，人报麦初登。  
外患忘饥渴，中心散滞凝。  
超然出天地，不止似壶冰。  

释文珦　甲子岁初夏连雨作寒  
雨脚何当断，风头不肯收。  
中宵还集霰，四月尚重裘。  
客有涂泥叹，民怀畎亩忧。  
是谁同燮理，对此合包羞。  

释文珦　煎茶  
吾生嗜苦茗，春山瓷攀缘。  
采采不盈掬，浥露殊芳鲜。  
虑溷仙草性，崖间取灵泉。  
石鼎乃所宜，灌濯手自煎。  
择火亦云至，不令有微烟。  
初沸碧云聚，再沸支浪翻。  
一碗复一碗，尽啜袪忧烦。  
良恐失正味，缄默久不言。  
须臾齿颊甘，两腑风飒然。  
飘飘欲遐举，未下卢玉川。  

释文珦　建溪青玉峡云际寺  
飞瀑挂晴霓，山门对小溪。  
晓行青玉峡，时听白猿啼。  
野竹樊蕉径，修桐间茗畦。  
傥容分席地，便此卜幽栖。  

释文珦　閒房  
閒房近竺岑，四面是清阴。  
涉物皆成趣，无因废得吟。  
蛇蟠枯树腹，雀乳古亭心。  
倘或游人见，犹疑隐欠深。  

释文珦　閒静词  
自从住山来，未尝离於山。  
予爱山之静，山亦多予閒。  
閒静两相得，悠然真意存。  
白云乃知此，难与躁者言。  

释文珦　閒居  
影不落人间，空门断往还。  
心如灰已死，身与石同顽。  
洗耳清{左襫去衤右斗}瀑，搘筇静对山。  
老僧閒甚富，谁欲贾予閒。  

释文珦　閒居多暇追叙旧游成一百十韵  
予生驽且钝，良御谩加鞭。  
蹇步常居后，长途靡克前。  
於焉辞里塾，竟尔向林泉。  
鲁诰方攋哜，真乘又赜研。  
孳孳羞愒日，砽砽自穷年。  
灵岳言犹在，天台笔已专。  
玄珠因象得，祖印以心传。  
终觉符深妙，初非离简编。  
连环资讲贯，涵泳藉诗篇。  
断断无他技，愔愔合自然。  
从来憎系属，其肯望陶甄。  
谬忝诸公识，常推众客先。  
岁时频问劳，旦夕竞招延。  
有意行方外，因思去日边。  
收探禹穴古，鉴入贺湖涟。  
岩壑争奇秀，泾溪互属联。  
鄞江浮汗漫，雪窦踏云烟。  
旷望方壶表，高跻太白巅。  
石桥夸圣所，华顶历星躔。  
羽洞仟踪秘，丹丘地势偏。  
搘筇逾绝峤，杭苇下中川。  
秋荡怀康乐，春池忆惠连。  
寻猿过翠壁，访鹤列青田。  
古郡名存栝，仙都顶有莲。  
江峰何嵂崒，冯岭足迍邅。  
建涉东闽剧，茶从此苑煎。  
武夷循窈竔，九曲爱回漩。  
境接三山胜，名随历代迁。  
层峦无间断，一水自蜿蜒。  
雪鼓何深秀，沧溟可激沿。  
衣冠常继踵，鱼蟹不论钱。  
正欲登衡霍，无端信杜鹃。  
游情方稍稍，归思忽翩翩。  
玄笠才加首，青藜亦在肩。  
未穷交广际，俄返浙淮埏。  
姑蔑墟难辨，金华洞可穿。  
烂柯人已往，起石事堪笺。  
新定人民质，桐广物象妍。  
閒询吟士室，重扣钓台舷。  
风壤连吴越，云山异陇沠。  
富春聊憩止，古霅又周旋。  
二水来天目，千峰列地{輭车换田}。  
麦畦螽揖揖，桑野蠋蜎蜎。  
湖石偏求润，山茅竞摘鲜。  
毗陵季子邑，阳羡蜀仟佃。  
惠阜泉宜瀹，侯堂桧不蹎。  
丑梨生槜李，佳纸出由拳。  
渐听华亭鹤，将求瀚海鱣。  
阖庐当日霸，郛郭入门坚。  
许越夫差误，逃吴太伯贤。  
唯应希范蠡，不必慕成鱤。  
铁翁州形固，金陵王气宣。  
山回石头壮，江下海门遄。  
南北兹为限，英雄孰解填。  
千龄难致诘，六代自相挻。  
极目伤京汴，县情比涧{缠纟换氵}。  
未归文武业，犹慕蚁羊羶。  
今古虽与废，山川但幅{左巾右员}。  
地多秦汉迹，碑少晋唐镌。  
题咏诗三百，经行路四千。  
豺狼频犯轭，蛟鳄屡惊船。  
晓发蒙霜露，宵投阅望弦。  
往来唯适兴，游戏岂离禅。  
身外无余嗜，行中颇自便。  
云山期浪迹，辇寺迫充员。  
唯曰通宗说，何曾问陌阡。  
短长皆以度，轻重必於权。  
苦节贞徒尔，谗人不舍旃。  
菲萋成贝锦，海岳起埃涓。  
事变安能测，冤深岂易湔。  
采苓空自赋，齧檗竟谁怜。  
悲寝难成梦，愁餐不下咽。  
中心诚匪石，直道信如弦。  
白首将沈穽，丹忱遂格天。  
释然消怨结，划尔脱拘挛。  
彼舌知何用，吾生固独全。  
青云非所觊，白日且高眠。  
颇觉閒情逸，浑无俗累牵。  
余生今老矣，此地盍终焉。  
杖为看山拄，裳因涉漳褰。  
只堪朋鹿豕，庶免惧鹰鹍。  
旨蓄常留翁，胡麻或满篅。  
但令山在目，肯顾雪盈颠。  
进驻饭忘精凿，山肴略豆笾。  
示尝嫌菲薄，自足养衰孱。  
陋室茅充瓦，寒衣艾当绵。  
冷非尘境外，静是悟因缘。  
尽弃残书帙，唯留古砚{左专右瓦}。  
云归多在树，泉落自成渊。  
孤鹘翻霄健，群猱上木猥。  
水边梅的皪，雨际竹婵娟。  
贞劲期松柏，芳馨尚药荃。  
草间龙脑出，木末兔丝悬。  
澹若忘吾我，萧然去纠缠。  
已能齐指马，岂复记蹄筌。  
元自师调御，还曾讯偓佺。  
无心方契佛，有药未为仙。  
置窟嗟毚兔，遗身爱蜕蝉。  
岸登当舍筏，卜妄不须{上竹下专}。  
觅句归陶谢，观空体竺乾。  
性天宜爽朗，戒月要孤圆。  
病起形神改，年加膂力愆。  
齿痚亡两版，面瘠露双颧。  
百岁人应少，诸尘相尽捐。  
客来歌九辨，僧到说三玄。  
白石常同煮。青葵亦共搴。  
虚怀本无取，那得更悁悁。  

释文珦　閒居遣兴  
无情日月互相磨，万古悠悠一逝波。  
六十四年成事少，八千余卷费功多。  
山林有志知难变，毁誉无根听自讹。  
近问野人安稳法，教予只学采樵歌。  

释文珦　閒乐  
只以閒为乐，宁论是与非。  
安身唯草座，终岁掩柴扉。  
水蓏收菱芡，山粮采蕨薇。  
几回清梦去，还共白云飞。  

释文珦　閒门  
閒门绝尘鞅，松栝皆肺肺。  
言忘见道真，静极闻天籁。  
野菜宁加糁，山衣或无带。  
此心苟不欺，贫贱亦何害。  

释文珦　閒人  
不求富贵不嫌贫，天地悠悠任此身。  
飞步任教趋要路，好怀到底属閒人。  
自归白屋交游远，认昨青山面目真。  
平地退藏知是宝，太行从古有摧轮。  

释文珦　閒身  
閒身孰能韟，萧散随所欲。  
凉风入芒屦，缓步秋塘曲。  
清波淡无涯，无以涤心目。  
鱼鸟亦忘情，何如在濠濮。  

释文珦　閒身  
闲身出尘表，世鞅讵能绝。  
真若寒崖松，凌傲几霜雪。  
枝叶任生枯，唯自老根节。  
更有无心云，油然足怡悦。  

释文珦　閒兴  
分得此生閒，於今老更顽。  
心终如白水，身不离青山。  
拙性从人诮，前诗或自删。  
衡门深草色，坏衲上苔斑。  
虽有贫居乐，犹闻世道艰。  
皇天如有意，会见古风还。  

释文珦　閒中吟  
云山青青，风泉冷冷。  
山色可爱，泉声可听。  
乃赋归来，盟诸山灵。  
身去世远，心与真冥。  
蔬食果腹，麻衣蔽形。  
尘车绝迹，蓬户常扃。  
不行他缘，唯诵自经。  
眇观人世，沧波一萍。  
朽钝寂漠，待终余龄。  
唤主人公，教常惺惺。  

释文珦　鉴上人所居金竹青琅玕一茎  
潇洒非凡种，虚空是本心。  
才生一青玉，不数万黄金。  
月写孤鸾影，风传丹凤音。  
从兹护根本，会见别成林。  

释文珦　江边送人之衡阳  
二月江头送客船，丝丝杨柳散晴烟。  
生来未识衡阳路，安得相思有梦传。  

释文珦　江村  
古树两三株，人家四散居。  
草檐经雨烂，沙路过潮虚。  
渔罢篱悬网，耕归壁挂锄。  
相呼命邻叟，农隙课儿书。  

释文珦　江楼闲望怀关内亲知  
摇落江天欲尽秋，远鸿高送一行愁。  
音书寂绝秦云外，身世蹉跎楚水头。  
年貌暗随黄叶去，时情深付碧波流。  
风凄日冷湖光晚，驻目寒空独倚楼。  

释文珦　江楼写望  
危栏朝独倚，千里望中閒。  
旭日穿层浪，明霞际断山。  
京华襟带里，于越有无间。  
鼓枻知谁子，长歌去不还。  

释文珦　江楼写望  
晨登江上楼，周览竟遐目。  
江天渺无际，清致如可匊。  
初日明远峰，微烟消广麓。  
平波净如镜，群象印寒渌。  
浦溆集帆樯，长空来鹳鹜。  
凉风天末起，散入檐前竹。  
旷然适野情，谁能念幽独。  
手把离骚经，閒倚阑干读。  
灵均邈千载，遗音谅难续。  
沧浪在何处，思以濯吾足。  

释文珦　江路  
江路何迢远，乘舟亦自劳。  
篷痚霜气入，港狭水声高。  
旅食无兼味，行装只缦袍。  
楫师催客起，初日上林皋。  

释文珦　江山县旅夜  
江郎峰头云漠漠，江郎庙前风雨作。  
路傍古寺不可栖，破屋残僧情味恶。  
重寻野店度前林，夜寒无奈春衣薄。  
惭愧主人能会意，地炉爇火深相慰。  
何似山中梦觉时，纸被蒙头听松吹。  

释文珦　江上  
烟生浦欲无，日莫潮初落。  
客帆何处来，又近垂杨泊。  

释文珦　江上  
无柰春芳损客心，每於江上独行吟。  
朝朝莫莫寒潮水，不似归愁一度深。  

释文珦　江上留滞有作  
寂寥谁与共，华发卧沧洲。  
月照空堂夕，蛩吟坏壁秋。  
故人稀问讯，远客易生愁。  
安得如沙鸟，烟波任去留。  

释文珦　江上人家  
江人遂生理，社翁足新醅。  
家有儿童乐，门无官吏来。  
潮生渔市合，负便客帆开。  
水庙迎神罢，喧喧鼓笛回。  

释文珦　江上与故人暂会复别  
交朋似君少，澹泊自真宗。  
不记何年别，翻惊此地逢。  
烟波涵暮景，霜露改秋容。  
又说天台去，天台千万峰。  

释文珦　江头雨霁  
雨收江路涼，徐行吊孤影。  
远岫夕阳明，平洲霁华静。  
流头人尽归，佳趣在渔艇。  
渔翁不自知，醉卧风吹醒。  

释文珦　郊外春日  
垂杨枭东负，桐花醉鸣鸠。  
地僻无行人，方塘水交流。  

释文珦　郊行  
陋室随缘住，空山信意行。  
何须称隐逸，且复谢将迎。  
古木青猨性，孤烟白鸟程。  
由来各有适，岂必用浮名。  

释文珦　郊行遣兴  
节序易推迁，行行感暮年。  
麦云黄冒陇，柳浪绿浮川。  
倦鸟犹知返，飘蓬最可怜。  
故乡无旧业，何计赋归田。  

释文珦　节物  
节物苦惊人，那堪远客身。  
梅心轻送腊，柳意转随春。  
丛薄啼新鸟，深泉动蛰鳞。  
独怜归梦短，不得面慈亲。  

释文珦　结交  
结交尽閒交，日欲共幽讨。  
道人失前期，使我萦怀抱。  
清猿往相催，同来须及早。  
良恐秋风高，吹我杞菊老。  

释文珦　戒奢  
羲农至舜禹，所尚惟朴素。  
迨及三代衰，君臣皆不度。  
其源既已开，展转若涂附。  
秦汉距陈隋，相沿少知悟。  
伤财而害民，多不能永祚。  
乃知纵奢淫，天人所同恶。  
金玉不可衣，锦绣不可茹。  
所贵在农桑，工巧皆民蠹。  

释文珦　今日  
今日天气佳，悠然动清兴。  
桑间葚初熟，时复鸣戴胜同游尽萧散，  
野径亦幽夐。仰面看青天，  
长啸山谷应。  

释文珦　金竹歌  
双桧高亭亭，遥见百里外。  
恍疑香烟幢，亦若羽葆盖。  
秀色何其多，贞心固常在。  
化龙想非难，坐待风雨会。  

释文珦　锦屏山图  
锦屏山势舞双鸾，影入嘉陵江水寒。  
人在东南归未得，时时独展画图看。  

释文珦　禁体咏发时方用兵故其末及之  
拥衲坐深更，频闻蔌蔌声。  
只疑为落叶，不道是飞霙。  
晓压松头重，寒铺砌面平。  
幸成丰岁兆，何事却徵兵。  

释文珦　禁体咏雪  
应腊雨连朝，丰年瑞已饶。  
乱声还蔌蔌，猛势尚瀌瀌。  
岭峤松增秀，原田麦长臿。  
空阎休怨冷，见晛自应消。  

释文珦　经旬  
经旬坐春雨，畏湿不下席。  
晓年篱角萱，怒长忽过尺。  

释文珦　静处  
常於静处著閒身，别是清虚冷淡人。  
禅里断除千种法，吟中消受一生贫。  
声名岂必存编简，林壑从来有隐沦。  
云月溪山无限景，对余一一意皆真。  

释文珦　静处  
常於静处着閒身，别是清虚冷澹人。  
禅里断除千种法，吟中消受一生贫。  
声名岂必存编简，林壑从来有隐沦。  
云中溪山无限景，对余一一意皆真。  

释文珦　静地  
适时非所长，静地阅流光。  
旧燕无留影，新鸿有断行。  
交朋皆谢往，老大足悲伤。  
强咏多羞涩，追思亦易忘。  

释文珦　静夜不寐行  
静夜不遑寐，秋所殊清清。  
霜露涂庭芜，陨叶摧枝茎。  
西风更萧骚，万窍门皆同声。  
蜻蛚亦含悲，啧啧床下鸣。  
出门一以视，青天缀繁星。  
三五正纵横，北斗方斜倾。  
飞鸿朔方来，迢迢困遐征。  
中路失俦侣，只影何茕茕。  
感物怀远人，徘徊以屏营。  
心折不能言，默默徒愤盈。  

释文珦　静中  
静中观世道，一一总非真。  
龃龉英贤诎，依冯鄙贱伸。  
狂澜乘飓势，枯木借藤春。  
何似都忘著，沈潜自养神。  

释文珦　镜中放歌  
日日行镜中，身与白鸥同。  
閒踪无滞留，清兴何始终。  
红蕖耀晨妆，绿蒲媚新丛。  
长歌对渔父，沦浪有遗风。  

释文珦　九日吟  
又过一番秋。秋应笑白头。  
任教花自笑，其奈我忘忧。  
未死聊游戏，才亡即罢休。  
应知皆是幻，尽底付悠悠。  

释文珦　九仙山中瀑  
一水从天下，源深不可知。  
千寻垂缟练，余沫散珠玑。  
响激雷霆合，风生草木欹。  
老僧来灌顶，溅湿薜萝衣。  

释文珦　久客  
落日回潮寂寞，西风老柳萧痚。  
久客自知津渡，故人不寄音书。  

释文珦　久客  
客里又深秋，凄凉怕举头。  
西风吹败叶，叶叶是归愁。  

释文珦　居山1  
居山乐无涯，三径富松菊。  
山体静吾心，山光悦吾目。  
春来山蕨肥，秋后山田熟。  
未必王侯家，有吾清净福。  

释文珦　开襟  
开襟坐石床，岂是俗肝肠。  
月露寒秋气，天风生夜凉。  
禽猿四山寂　　松桂满林香。  
万事不相接，谁知幽兴长。  

释文珦　堪叹  
堪叹是衰年，年年白发添。  
客身穷鬼狎，古道俗人嫌。  
当作凌霄鹤，休为上竹鲇。  
到头归去好，只合效陶潜。  

释文珦　看新历  
又看景定新颁历，百岁还惊五十过。  
忆昔壮怀多旷远，只今衰鬓已蹉跎。  
飘零世路饶荆棘，展转归心念薜萝。  
春草夕阳江上去，不堪回首一长歌。  

释文珦　看月  
静室焚香罢，间吟倚石栏。  
忽从青玉峡，涌出白银盘。  
列宿消芒尽，清晖照胆寒。  
终宵不成寐，二十四回看。  

释文珦　客居  
借得空房住十春，野麋山鹿日相新。  
宁嫌老景犹为客，却喜闲身不属人。  
於转物时观世界，向无心处得天真。  
深居谢绝曾非傲，朽钝形骸畏屈伸。  

释文珦　客居多暇步过田家  
客寄生无事，乘閒到水东。  
风和禽语乐，日暖土膏融。  
田父称家有，行人自屡空。  
殷勤留我饭，怜我不为农。  

释文珦　客居阻雪  
客居还岁暮，风雪掩柴扉。  
人向行中老，乡从梦里归。  
繁声交涧竹，余冷入山衣。  
消遣凭诗句，犹惭未入微。  

释文珦　客褃  
客褃还惊节序还，倚阑搔首独凄然。  
垂开柳眼如相看，落尽梅花又可怜。  
幻境自知如梦螘，离情几欲托啼鹃。  
数声忽听乌檐角，款曲吹残谷口烟。  

释文珦　客袂  
客袂只翩翩，家林何处边。  
天寒愁远道，木落感衰年。  
惨澹渔村日，凄凉雁渚烟。  
秋来更多疾，空有梦归田。  

释文珦　客舍春日久雨  
自入春来日日阴，客愁春恨两难禁。  
不知门外东风信，看见池塘春水深。  

释文珦　客夜  
客馆何寥寥，明月竟窗户。  
青天悬列星，零露沾宿莽。  
怀起不遑寐，起坐听漏鼓。  
听罢复重听，听彻三四五。  

释文珦　客游  
客游忘岁月，长是自调心。  
野水偏多浪，浮云易作阴。  
途穷何用哭，兴到即须吟。  
吟到忘言境，方谐正始音。  

释文珦　客枕  
客枕正无憀，寒鸡鸣夜半。  
开门望天末，月沉星烂烂。  

释文珦　客枕  
客枕难成梦，秋宵转觉长。  
莎鸡鸣不住，阶下月如霜。  

释文珦　客中  
客中春又半，旧隐欲归难。  
唯恐伤怀抱，花开不欲看。  

释文珦　客中春日  
客处空林下，贫唯七尺单。  
重阴迷晓色，细雨作春寒。  
乡信恁谁寄，离情强自宽。  
一诗吟未稳，倚遍石池栏。  

释文珦　客中会友  
客涂方浩荡，岁物正萧条。  
相见江城暮，俱伤鬓发凋。  
阴云将变雪，寒水不成潮。  
明日还为别，离愁款易消。  

释文珦　空庐  
荒径草青青，空庐未始扃。  
好山皆在目，无事可劳形。  
已信虚空讲，何妨树石听。  
悠然朝复莫，真道自相冥。  

释文珦　空山  
深山一敝庐，今是几年居。  
举世皆嫌拙，吾心独有余。  
寒苴珍芥酱，嘉核爱梅诸。  
樵父时同赋，多将槁叶书。  

释文珦　空山  
空山一草庐。住来忘岁月。  
孤身同梦幻，两鬓任霜雪。  
纷纷蛮触争，颇若大琐屑。  
予虽知其然，不欲有分别。  

释文珦　空中  
空中竗至理，彼我两俱忘。  
自有心如铁，宁嫌鬓似霜。  
清泉随涧远，古屋入云长。  
此是吾安处，陶然乐未央。  

释文珦　枯树谣  
高木引修藤，藤束树身死。  
慎莫进小人，终当负君子。  
君子思报德，小人易忘恩。  
所与苟非类，反为祸之元。  
诚能远小人，终身乃无患，  
世莫轻斯言，亦足以为谏。  

释文珦　枯鱼过河泣  
为鱼当深潜，深潜身可肥。  
勿以风涛便，踊跃图奋飞。  
风涛或遽止，处陆胡能归。  
汝骸既已腊，泣河计还非。  
生荣与死辱，二者相因依。  
富贵而亢极，后患亦岂微。  
功成泛五湖，鸱夷独知几。  

释文珦　哭复荆山  
分讲南山日，人推学问精。  
弥纶八教网，坚实五言城。  
愿力生前重，声华灭后清。  
家山孤塔在，过者敬如生。  

释文珦　哭恭仲温  
信敬谦勤德更纯，江湖风谊最相亲。  
曾知九要三玄髓，岂混重泉一窖尘。  
引日伤心亡我友，异时再面是他人。  
山中弟子怀师德，各翦生绡暗写真。  

释文珦　哭何甥  
秀颖出儒林，吾甥所得深。  
良材竟难用，造物果何心。  
身后远遗育，生前惜寸阴。  
临棺一悲咤，万籁亦同音。  

释文珦　哭李雪林  
昔者闻卢殷，颇为世所推。  
读书过万卷，尽以资於诗。  
复闻孟东野，气清而色夷。  
平生嗜章句，有甚於渴饥。  
二士学无子，所学竟不施。  
昌黎为买棺，又作铭墓辞。  
相去五百年，雪林酷似之。  
春谷古人徒，生死相维持。  
亦为立佳城，著文树穹碑。  
林兮信不忘，千载修名垂。  

释文珦　哭立虚舟  
虚舟我良友，生平快冥搜。  
放迹江湖间，自与造物游。  
忆昔仗短筇，访我竺峰头。  
贻我选体诗，得法於曹刘。  
因之与定盟，有若胶漆投。  
出处虽小殊，梦寐常相求。  
是乃以神交，真如持远俦。  
有力负舟去，迅速不少留。  
易寘於凉池，亦善为舟谋。  
我独念故情，涕泪如泉流。  
些舟以此诗，舟亦能听不。  
舟或不吾听，吾泪终难收。  

释文珦　苦益菜  
苦菜吾所嗜，意与食蘖同。  
古者以益名，颇足昭其衷。  
秋花更清妍，绰约冰雪容。  
恍疑姑射仙，或如采芝翁。  
菊以彭泽显，莲以濂溪崇。  
此独无知音，没身萧艾中。  
人生天壤间，用舍为穷通。  
草木岂不然，一皆系其逢。  

释文珦　苦雨  
秋雨连三月，愁吟野水濆。  
渐看禾黍没，难使渭泾分。  
山泽才通气，天霄便作云。  
民忧昏垫苦，苦语不堪闻。  

释文珦　狂吟  
槿篱三四掩，荒竹百十个。  
无人扣柴扉，偏称潜夫卧。  
梦作野云飞，觉来松日堕。  
随分有狂吟，吟长不须和。  

释文珦　腊月立春雪后豩行偶作  
踽踽白头人，江湖寡所亲。  
故乡千里念，闰岁两番春。  
北雪歌黄竹，东风变绿蘯。  
此中来往熟，不问自知津。  

释文珦　腊月立明年春  
闰岁两番春，流光故逼人。  
月筩将谢丑，斗柄倏旋寅。  
玉作梅容润，金归柳眼新。  
物情虽万变，变莫变吾真。  

释文珦　兰谷  
猗猗谷中兰，青青饱香露。  
为语樵牧儿，莫采出山去。  

释文珦　懒出  
年衰常懒出，经岁坐衡茅。  
适俗无新韵，因贫失故交。  
厨空鸣蟋蟀，檐静落蟏蛸。  
独有吟诗痴，如今亦尽抛。  

释文珦　懒性  
懒性难趋世，深本自养蒙。  
得閒真可乐，未死已知空。  
阴壑长留雪，乔林易有风。  
见闻今又绝，眼暗耳全聋。  

释文珦　老大  
老大偏多感，那堪客路中。  
凄凉经月病，安忍地生空。  
衰草凝霜白，高枫借日红。  
今朝方暂起，先问菊花丛。  

释文珦　老耳聋聩乙酉岁绝不闻鹃啼  
湖海漂流岁月长，每闻杜宇辄思乡。  
如今耳与声尘绝，啼杀吾心也不伤。  

释文珦　老怀  
终向江湖老此身，了无机事却难驯。  
沙鸥信是同盟者，白首相看意最真。  
