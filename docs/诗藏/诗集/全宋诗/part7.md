---
title: 第7部分
index: true
icon: editor
order: 7
category:
  - 诗藏
  - 诗集
  - 全宋诗
tag:
  - 佚名
---

陈铸　句  
云头落日半规明，林际炊烟一抹横。  

陈铸　任公仙台祠堂  
任公何代此升仙，万仞仙台倚翠巅。  
石径层层封绿藓，松萝步步拂青烟。  
海中岛屿分诸国，野外云霞萃一川。  
贤守乘秋纵登赏，不妨吟到夕阳天。  

陈翥　桐竹君咏  
高桐凌紫霞，修篁拂碧云。  
吾常居其间，自号桐竹君。  
不解倣俗利，所希脱世纷。  
会交但文学，启谈皆典坟。  

陈翥　西山桐十咏　桐风  
分材植梧桐，桐茂成翠林。  
日日来轻风，时时自登临。  
拂干动微毳，吹叶破圆阴。  
虚凉可解愠，轻鼓如调琴。  
莫传独鹄操，愿述栖凤吟。  
岂羞楚襄王，兰台堪披襟。  
亦陋陶隐居，高阁听松音。  
无为摇落意，慰我休閒心。  

陈翥　西山桐十咏　桐根  
吾有西山桐，密邻桃与李。  
得地自行根，受芘逾高藟。  
上濯春云膏，下滋醴泉髓。  
盘结侔循环，岐分类枝体。  
乘虚肌体大，坟涨土脉起。  
扶疏向山壤，蔓衍出林地。  
愿偕久深固，无为半生死。  
倘仪大厦材，合抑由兹始。  

陈翥　西山桐十咏　桐孤  
高梧已繁盛，萧萧西山陇。  
毳叶竟开展，孙枝自森耸。  
擅美推东南，滋荣藉萋萫。  
不能容燕雀，只许栖鸾凤。  
宁入吴人爨，堪随伯禹贡。  
雨露时加润，霜雪胡为冻。  
况有奇特材，足任雅琴用。  
中今太古音，可美清风颂。  

陈翥　西山桐十咏　桐花  
吾有西山桐，桐盛茂其花。  
香心自蝶恋，缥缈带无涯。  
白者含秀色，粲如凝瑶华。  
紫者吐芳英，烂若舒朝霞。  
素奈亦足拟，红杏宁相加。  
世但贵丹药，夭艳资骄著。  
歌管绕庭槛，耫赏成矜夸。  
倘或求美材，为尔长所嗟。  

陈翥　西山桐十咏　桐径  
时人羡桃李，下自成蹊径。  
而我爱梧桐，亦以成乎性。  
中平端队道，还往非辽夐。  
直入无欹斜，横延亦径挺。  
月夕叶景碎，春暮花光映。  
清朝蒙露湿，落日随烟暝。  
不使草蔓滋，任从根裂迸。  
堪诣蒋诩徒，惟任蓬蒿盛。  

陈翥　西山桐十咏　桐乳  
吾有西山桐，厥实状如乳。  
含房隐绿叶，致巢来翠羽。  
外滑自为穗，中虚不可数。  
轻渐曝秋阳，重即濡绵雨。  
霜后威气裂，随风到烟坞。  
虽非松柏子，受命亦知土。  
谁能好琴瑟，种之向春圃。  
始知非凡材，诸木岂予伍。  

陈翥　西山桐十咏　桐叶  
吾有西山桐，下临百丈溪。  
布叶虽迟迟，庇根亦萋萋。  
密类张翠幄，青堪翦封圭。  
滑泽经日久，濡毳随干跻。  
近风带影动，坠雨向身低。  
宁隐凡鸟巢，自蔽仪凤栖。  
松柏徒尔顽，蒲柳空思齐。  
但有知心时，应使常弗迷。  

陈翥　西山桐十咏　桐阴  
枝软自相交，叶荣更分茂。  
所得成清阴，仍宜当白昼。  
荫疑翠帟展，翳若繁云覆。  
日午密影叠，风摇碎花漏。  
冷不蔽空井，高堪在庭甽。  
吾木闲野人，受乐忘茕疚。  
亭亭类张盖，翼翼如层构。  
月夕独裴回，犹思一重复。  

陈翥　西山桐十咏　桐栽  
吾有西山桐，栽之未盈握。  
所得从野人，移来自乔岳。  
节凝叶尚秘，根疏土自剥。  
匪为待篱鷃，庸将栖鹡鷟。  
异日成茂林，论材谁见擢。  
巨则为栋梁，微亦任楹桷。  
仍堪雅琴器，奏之反淳朴。  
大匠如顾怜，委躯愿雕斲。  

陈子常　井田封建图  
为成者十复为终，终十还为百里同。  
只为诸儒泥方法，不知起数总皆纵。  

陈子浩　寄题武夷  
武夷山水称奇绝，历历仙源路可通。  
人古道尊精舍在，曾玄世隔幔亭空。  
万年宫接青冥上，九曲溪流碧嶂中。  
几欲相期游汗漫，披图陡觉驭天风。  

陈子全　军中寄内  
一望潇湘遍露迷，胡笳吹月夜凄凄。  
回天无力心难死，矢日同仇志应齐。  
但使首阳存汉地，不教阴塞牧羌羝。  
声名一堕谁能赎，珍重雌雄剑化蝩。  

陈子予　秋思  
柳岸风条顿老，橘林露叶犹香。  
门对一天秋色，人行十里斜阳。  

陈自新　金峰寺  
金峰寺外望蓝桥，只尺溪山路许遥。  
世事昏人心似醉，倚栏无计遗愁消。  

陈自新　栖云龙潭  
石刻仙潭神笔题，我来观感仰灵祠。  
千年墨浸东风里，一掬吟魂秋水湄。  
日暖香生起莺凤，月明影动舞蛟螭。  
飞鸾白鹤俱王土，底事人家尽黍离。  

陈自新　瑞迹山  
雨过山溪生虎迹，云归岩洞长龙威。  
烟钟古寺敲残日，樵笛一声江鸟飞。  

陈自新  
　瑞龙寺  
寺外寒流玉一泓，白云如繀　挂危层。  
青山绕屋柴门掩，只见梅花不见　§。  

陈自新　坐叹  
琴声意似泉声淡，剑气威如霜气雄。  
世事关心忧不寐，萧萧白发月明中。  

陈自修　白日吟  
白日不我待，志士心悲伤。  
功业一无就，双鬓镜中苍。  
古人有遗训，日进期无疆。  
读尽天下书，拄腹复撑肠。  
谈笑折强虏，风尘靖四方。  
收复旧版宇，万国来梯航。  
爵禄安可羁，高蹈从子房。  
兹事属吾辈，终夜不能忘。  

陈宗　题拿洋驿  
畲田高下趁春耕，野水涓涓照眼明。  
孰道深山最深处，人人解说长官清。  

陈宗臣　题东洞  
蔚蓝胜概世应稀，中有高人隐翠微。  
那日徽书来古洞，恩光荣耀倍山辉。  

陈宗道　寒窗听雪  
水浸楼台月，山围花柳春。  
宸居一望近，风景四时新。  
画舫断桥聚，清箫夹岸闻。  
游人归去晚，车马闹红尘。  

陈宗道　旅怀  
清波渺前滩，白鸟下寒渚。  
樵斧空山鸣，归舟夕阳暮。  
去来风中人，明灭云外树。  
双轮何时休，愁心此羁旅。  

陈宗道　送别  
江边出相送，君去我当返。  
徘徊未忍还，孤帆夕阳远。  

陈宗道　送戴石屏归天台  
天台四万八千丈，一根直下寒银浪。  
青莲老子夜不眠，往往飞魂到其上。  
诗情不灭流白云，千载重见戴叔伦。  
莲花峰下赤城洞，芒韕翻笑山中人。  
秋风孤篁八九尺，老面百摺趙铜色。  
田文席上摩吟髭，鹘立苍苔烟雨黑。  
我家竹屋栖龙冈，夜捣孤月餐寒霜。  
醉骑白鹿军峰下，一见赠我青瑶珰。  
南山台前春正好，万壑千涯清梦晓。  
苍苔石磴抚阑干，往事飞鸿天亦笑。  
君今东首回牙樯，我亦西去凌苍苍。  
截江桥南春水急，酒酣不记攀垂杨。  
军峰江南最高处，我上峰头望君去。  
归时定入天台山，举首云音一相雇。  

陈宗道　送宁都陈令  
梅花楼头立晴雪，松叶亭根听夜雨。  
鼪鼯息响月千山，桃李无言春万树。  

陈宗道　题谢氏西谷  
江东风流会稽伯，玉壶贮香倾琥珀。  
春风十里东山云，一局寒楸晚空碧。  
盘盘石磴红泉仙，春梦草断瑶池笺。  
蒙茸曲笠雨花湿，老屐踏损苍苔钱。  
双鸾翩翩跨元岛，月白香魂翠山杳。  
玉兰千载流芳馨，清风凌厉连红晓。  

陈宗道　洗马行  
玉溪溪头波绿玉，玉溪溪上沙金粟。  
晓营出马五花云，鸣榜齐首桥南浴。  
马高如屋长如龙，四蹄如铁声如钟。  
青刍几束粟几斗，豢汝爱汝争奇功。  
编騬抹刷解色罢，黑面雄儿齐上马。  
就中一马不敢骑，云是将军临陈者。  

陈宗道　游麻姑山  
千秋云气龙犹在，午夜松声鹤自寒。  
仙子偶来成梦事，至今游客示尝閒。  

陈宗傅　军中行  
胡马出幽燕，风尘起北陬。  
天兵偶不利，王气黯然收。  
六龙守沙漠，谁复为报仇。  
耿耿孤臣衷，长怀麦秀忧。  
回首望京阙，血泪相和流。  
安得众猛士，尽如穰苴俦。  
戳力共厮分，枭取可汗头。  
扫清犬羊群，釐复旧神州。  
奇功勒燕石，芳名播千秋。  

陈宗古　游大涤山  
洞天三十六，奇邃此无俦。  
笙鹤有时下，神仙何处游。  
岩花自照水，谷鸟不啼秋。  
尽日松阴底，闲听寒涧流。  

陈宗古　游洞霄  
闲访洞霄宫，幽奇景莫穷。  
溪山虽极远，岩穴自相通。  
若不寻尘外，无由到此中。  
高真在何处，笑我白头翁。  

陈宗礼　澹山岩  
永州澹岩天下稀，山灵妙斲涪翁知。  
蹲猊翔凤献颖异，中有仙佛来娱嬉。  
我生骨相□冰雪，心境相□生怿悦。  
缘轻自笑来已迟，犹见岩前古时月。  

陈宗礼　句  
山川半为蛮烟累，人物多因谪籍香。  

陈宗礼　山行  
川原绿已张，春去今何在。  
深树涵幽姿，微云弄晴态。  
禽声互酬应，林霏閒明晦。  
渐远人迹稀，清音自虚籁。  

陈宗礼　石仙观  
千丈飞崖倚半空，火云时节此清风。  
身闲一日俱仙思，何用藏形古木中。  

陈宗礼　题虞帝庙  
南国熏风入帝歌，至今遗庙只嵯峨。  
一天晓色怀明哲，四野春光想太和。  
存古尚瞻虞衮冕，抚时几换禹山河。  
海滨乐可忘天下，解写灵明是老轲。  

陈宗礼　晚出  
落日山气清，归禽噪林杪。  
意行忘远近，吟过深烟表。  
虢虢水萦田，幽幽云反峤。  
忽闻雘寺钟，沿途发长啸。  

陈宗礼　晓行  
披衣起遐征，微茫认前路。  
哀鸿天际云，残月水边树。  

陈宗礼　偕彭雅林游翠即席求和  
往事镌鑱一梦同，游人聊此句从容。  
神仙已逝境犹在，洞府虽深户不封。  
阅遍古今云木老，洗空尘土石泉舂。  
此怀清白堪超世，何必星精特地逢。  

陈宗礼　玉岩  
山蹊屈曲石玲珑，今古游人兴不穷。  
一一圆明人不识，却寻石□任中通。  

陈宗礼　玉岩  
翠屏青紫互高低，清净仙人薜荔衣。  
正好观心坐岩下，忘归却是不忘归。  

陈宗礼　紫霄观  
平陂复峻坂，曲折劳攀跻。  
中道忽孤绝，恍然遇安期。  
授以度世术，呼吸随风飞。  
长跪受隐文，三复叹且疑。  
变化岂不神，勾谲莫予期。  
回鞭指故山，从此问所归。  

陈宗仁　清明前一日友人招泛东湖  
僧舍经旬只病眠，不知春事满湖边。  
相携步出城东去，杨柳桃花气欲烟。  

陈宗仁　清明前一日友人招泛东湖  
令节正逢一百五，轻舟閒泛两三人。  
弄珠楼下波如酒，醖碧摇红潏潏新。  

陈宗远　安仁楼间晚晴时送默斋伯回星江  
已是悲秋客，那堪送远人。  
乱山残照惨，落叶晚风频。  
去恨随帆远，回头转意亲。  
明朝相忆处，鳞雁达情真。  

陈宗远　八月初五日有怀旧事  
看来扰扰总何谋，且把行藏用酒酬。  
篱菊趁阴移别迳，江枫向晚落行舟。  
秋虫在壁催人织，归燕辞巢恋主愁。  
今日去年风物异，钱塘还在望山楼。  

陈宗远　病起  
事业书千卷，生涯菊一篱。  
约居悭间卜，多病颇知医。  
看镜癯添骨，挼髭笑解颐。  
闭门方得趣，不诵北山移。  

陈宗远　呈豹林伯进斋表叔  
曲迳禅房午，幽风动古林。  
泉声落涧静，磬韵隔云深。  
空谷留禽语，青山洗客心。  
顿然忘谷想，来此不妨吟。  

陈宗远　呈陈介叔  
青帝东来驾彩鞯，烧灯过后少晴天。  
逢春已办穿花屐，阻雨先寻载酒船。  
但觉野云生树外，不知溪水涨滩前。  
落梅有恨香还湿，不得飞来傍舞筵。  

陈宗远　出村有题  
一片青莎没古槎，满变流水浸琼沙。  
早梅先点腊前蕊，败菊尚开秋后花。  
落叶尽随寒月少，好山还被晓云遮。  
人生到处须回首，暗里流年损鬓华。  

陈宗远　传闻八月十四日唱名  
北斗三魁夜吐芒，竞传胪唱擢王扬。  
遥知天上轮光满，先放人间桂籍芳。  
失笑月乌空绕匝，那知云雁不成行。  
姮娥留取十分好，万里清辉分外彰。  

陈宗远　春日书景  
狼藉残梅满地香，游蜂终日趁晴忙。  
芳堤细草鳞鳞绿，深院垂杨袅袅黄。  
暖雾未消山失木，春风无力晓侵裳。  
眼看景物关情甚，亟把诗吟送一觞。  

陈宗远　春雨遣兴  
静看何物不关情，屋角青梅子已成。  
巢拂旧尘迎社燕，花移新树欲流莺。  
寒生帘幙深春雨，暖卜园林甚日晴。  
病起无卿休把酒，东君去住亦堪惊。  

陈宗远　代寿  
自上黄枢赞万机，曾将谋略定边陲。  
平淮便放裴公逸，去越犹嫌范相迟。  
潋滟池塘莲萬朵，婵娟亭馆竹千枝。  
居东賸有明农志，归衮应赓七月诗。  

陈宗远　代寿某帅二首  
当年禁履上星辰，便合登庸秉国钧。  
盖海旌幢纡出镇，济川舟楫已知津。  
但从渤澥清沂泗，肯把关河自越秦。  
酝酿早成六月雨，一朝翻手洗炎尘。  

陈宗远　代寿某帅二首  
三年姬衮尚居东，官府清平冠六雄。  
仙洞蟠桃红映日，山亭修竹绿梳风。  
已将儒雅安时俗，更即人和验岁丰。  
俭幕栖身无以颂，元龟游戏出莲业。  

陈宗远　代寿某帅二首  
勋业从来简帝聪，东溟还复奏肤公。  
庭前修竹添新绿，洞里蟠桃依旧红。  
野渡横舟人未老，大川作楫路将通。  
愿观整顿乾坤手，不负当年射六蓬。  

陈宗远　代寿某帅二首  
笑谈樽俎有馀欢，不独民安吏亦安。  
竞喜鲰生兼盛赐，那堪鹗表录微官。  
投机已发千钧弩，速化仍资九转舟。  
青眼相逢尤异处，他年翘馆旧门阑。  

陈宗远　代寿帅书三首  
欲看棠阴续世传，重移星履下鄞川。  
风薰辕戟清官府，日暖瀛壶小洞天。  
塞外不传青海箭，幕边稳泛绿池莲。  
个中便是神仙境，何必崆峒访偓佺。  

陈宗远　冬晚  
檐乐无风静自鸣，开窗亦复使眸醒。  
投林倦鸟低翻翼，触纸痴蝇细有声。  
篱外半悬红子落，墙间少见绿莎明。  
阳生阴后春来近，准拟新诗为发萌。  

陈宗远　过横远途中  
蚕桑事已过，耕稼老农勤。  
桥断荒村雨，山埋半岭云。  
小松穿石出，野水落田分。  
茅店倾醨酒，相看亦论文。  

陈宗远　郊祀庆成诗  
宝历登三秚，觚坛类两仪。  
居歆修大报，肇祀述前规。  
景迓初阳吉，斋严一月期。  
采章循节俭，縵豫屏纷离。  
辂象停方贡，兵骖却道驰。  
殊庭崇祝告，太室款灵娭。  
黄道晴曦丽，青郊湛露滋。  
龙常腾旎旖，蝩羽胜葳蕤。  
列戟森宾卫，严更警禁帷。  
苍圆尊上帝，黄粹见方只。  
馥郁阳宫燎，芬芳帝籍粢。  
非烟浮羽籥，叶气冒尊彝。  
济济锵圆玉，峨峨会采{王綦}。  
云裙纷下逮，月璧粲昭垂。  
合奏谐纯绎，登歌美缉熙。  
贰觞勤竢献，虚次迄亲祠。  
翊翊灵施佑，禳禳嘏致祠。  
招摇回左聄，阊阖敞南离。  
侍杖朝绅拥，升楼禁跸随。  
胪欢皆岳抃，驿赦霈皇慈。  
都号登瑶册，追思遗宝龟。  
燕谋端有自，鸿祉浩无私。  
肃穆东朝贺，登闳宣室釐。  
庆绵千岁统，欢奉万年户。  
盛事辉三古，庞恩被八维。  
至诚深可卜，满假务深思。  
兢业传家法，盈成保庆基。  
万方严表正，九篑戒功亏。  
帝寿齐南极，边尘静北陲。  
具臣怀美报，成命绎周诗。  

陈宗远　灵溪舟中风雨  
斜风吹雨打篷窗，独棹孤舟向晓江。  
沙岸竹洲烟漠漠，青山飞鹭一双双。  

陈宗远　梦游月宫  
蜿虹绛彩垂霄路，白波渺渺散寒露。  
横空掷绮结飞梁，叆叇青云匝风御。  
飏金排玉水晶宫，鸾佩霓襦笑相遇。  
兔停玉杵取玄霜，吴质无端强猜妬。  
窥见腰中三尺冰，便疑斫却婆娑树。  
桂香广陌不得留，灼灼修娥谩回顾。  
天孙飞梭织冰纨，帝子吹笙湿香雾。  
笑指瑶台十二层，只怕结邻未相许。  
潋滟金枢烟水寒，会驾飞轮撇波去。  

陈宗远　悯农  
条桑事了蒸麻急，刈麦人兼种稻归。  
作苦那能衣食足，几多游冶厌轻肥。  

陈宗远　拟古  
蚕丝图利人，利成身已烹。  
蛛丝图网物，网成身益倾。  
汉兴弓犬弃，楚乱萧艾生。  
祸福乃如此，吾道乌能亨。  

陈宗远　牵牛花  
绿蔓如藤不用栽，淡青花绕竹篱开。  
披衣向晓还堪爱，忽见晴蜓带露来。  

陈宗远　寿陈府博  
三屿萦纡秀且奇，苕华琢采妙工倕。  
高罗绛帐声盈耳，戏着斑衣笑解颐。  
鱼藻留连依水密，凤筩准拟向阳吹。  
的知梅信传东阁，先访南宫第一枝。  

陈宗远　寺深  
寺深幽寂寂，四月似秋天。  
夜久听山雨，晚来添石泉。  
断岩风啸木，疏竹鸟栖烟。  
钟鼓林梢动，空堂已罢禅。  

陈宗远　送洪宰西归少歌渔春渡是日风雨  
送客来孤店，疏轩竹数茎。  
归帆出烟雨，群吏立沙汀。  
似我情何悄，如君事最荣。  
待无云隔岸，须看远山青。  

陈宗远　送友人  
黄梅浦远草萋萋，风细孤帆雨后低。  
渔笛一声何处作，故山回首白云迷。  

陈宗远　宿村  
野畦新雨过，蛙杂水溅溅。  
风扫竹前地，月明柳外天。  
人过惊犬吠，妇绩趁蚕眠。  
舍北数声橹，夜归何处船。  

陈宗远　题汪表叔对袁府起借轩和韵  
朱门虚老济川材，镜面芙蕖取次开。  
莫怪偷光邻士壁，绝胜附火乞儿堆。  
拂尘尚欠千寻竹，极目何须百尺台。  
鱼鳖不知谁是主，也随流水向东来。  

陈宗远　题萧季贤雪涧轩  
避喧宽结小茅庐，庭竹栽多引凤栖。  
满地松钗风啸木，隔窗渔艇月涵溪。  
归鸿目送云间失，贺燕巢成栋外低。  
料想春残曾有梦，谢家芳草绿将齐。  

陈宗远　戏同舍与内竞  
龙泉函气清，欧冶吐霞绮。  
干将堕龟文，莫邪潜漫理。  
藏锋金匣夜光芒，铜花玉晕相磨砥。  
雄雌一落东与西，相从不隔千山水。  
忆妾与君差池飞，送君挟策游京畿。  
暮云空碧雁度远，画梁寂寞燕来迟。  
但愿月宫分彩色，岂恨霜闺弄落晖。  
君方倦羁旅，妾亦厌枌土。  
锦水鸳鸯巢汉林，绮翼飞翔交媚妩。  
有时娇妬不自持，佯嗔不肯舒眉宇。  
逢君贫困泣牛衣，举案低蛾似顽鲁。  
谁知志满凌暴生，刚肠便不爱卿卿。  
望断犊车挥尘急，饱负虎嵎攘臂轻。  
松柏故无情，凌霄植根蒂。  
柔蔓托高翘，岁寒忻附丽。  
何为丝萝亲，反有荣悴异。  
昔日泪沾衣，长嗔失意同寒饥。  
今日衣拥泪，翻怨得意由轻肥。  
炎凉世态得失间，怨君却悔嗔君时。  

陈宗远　萧季贤有斋名雪涧求鄙语置诸贤之后勉成四韵  
一派流泉绕坐奇，红尘不到客来稀。  
含烟竹坞朝常失，当户松阴晚自移。  
想有寒猿当月啸，应看孤鹤唳凤归。  
火云六月流金石，绝景应须称此时。  

陈宗远　谢石庵见示櫂歌欢时因以见意  
芦花袅袅西风急，独立高楼闻雁声。  
志士最伤秋夜月，江南塞北两般明。  

陈宗远　异兽  
甬东有异兽，俗名讹曰歆。  
其形类猴玴，或谓虎之精。  
逐人求口食，咿哑小儿声。  
满望乃谢去，不遂辄生嗔。  
利爪捥人目，乌喙啄其身。  
膏血尽且死，适意方欠伸。  
行道足一迹，深山昼掩门。  
众疑心是兽，何乃面如人。  
不知椎剥吏，人面而兽心。  

陈宗远　因雨遣兴  
细雨冥冥风顿凄，微沾沙路不成泥。  
珠排檐网凝丝重，琼积荷盘压柄低。  
青草岸头三月暮，黄梅叶外一山迷。  
小塘水满鱼过堑，随浪流沟入古溪。  

陈宗远　有感  
天地不磈立，人为天地心。  
世无经济学，何以任弥纶。  
沛兴园绮隐，渊启虬髯惊。  
汉唐造草昧，数子留其名。  
我非烟霞徒，息养离世氛。  
我非云水客，眼空观劫尘。  
有身必有用，用世非荣身。  
善性自孟子，晋性由荀卿。  
气质诚有驳，良心乃其纯。  
荀卿言治气，孟子言养心。  
治如治稊稗，晋去善自生。  
养如养佳谷，善长晋亦亡。  
善善而恶恶，孟荀同臭馨。  
安用泥口耳，纷纷争异名。  
寥寥数千载，尘迹汗简青。  
麟死不可作，纪例存其文。  
世无公是非，安得真劝懲。  
西汉岂无人，气节冰雪清。  
东汉岂无人，长厚性质淳。  
特立违时好，心事竟埋堙。  
纷纷澜倒徒，空赢身后名。  

陈宗远　有感  
呢喃燕贺厦，嘹呖鸿渐磐。  
恋主江南暖，来宾塞北寒。  
炎凉有变易，去就无留难。  
勿嫌乌鹊噪，朝朝止屋端。  

陈宗远　舟行  
鸥鹭滩头帆卸雨，牛羊影外草生烟。  
渔人撒网潮平晚，柳岸维舟取次眠。  

陈宗远　资政入村造寿器谩赋  
功成身退从来少，绿野超然洗俗埃。  
闲出西畴营六槚，胜传南极映三槐。  
迎门村妇携儿拜，遮道田翁带犬回。  
竞喜鸣珂归旧隐，争如鸥鹭不相猜。  

陈祖仁　释宗显重修宝梵院  
身浮沤□草头露，实见卓立中流柱。  
世纲走逃如脱兔，菩提了了无他路。  
迷人捐躯大火聚，自灼自焚甘自苦。  
诸佛菩萨慈悯故，教以一舍无复取。  
显公超然知落处，功德销磨赀万数。  
一箪一钵朝昏度，佛事日富贫非虑。  
如是降心如是住，哎哕自蓄与虫蠹。  
风清松竹相尔汝，谁其嗣之需一悟。  

陈最　题方干旧隐  
百里青山数曲溪，茂林修竹此高楼。  
相寻似访壶中景，他日重来路不迷。  

谌祜　句  
旧者今不见，今者旧不知。  
万古明月在，千山黄云飞。  

谌祜　句  
国被儒冠误，如今尚忍言。  

谌祜　句  
汉殿落花龙衮弃，周原荒棘虎营新。  

谌祜　句  
何事重来看明月，不堪垂老向西风。  

谌祜　句  
后无关险无中士，大夜宜春狐昼舞。  
万户千门草绿深。芦叶卷吹红日暮。  

谌祜　句  
胡笳明月夜，汉节秋风前。  
此士已骨朽，此名至今传。  

谌祜　句  
花閒笑语从云散，天下英雄岂陆沈。  

谌祜　句  
花今国在横浦南，看谁冰雪来同参。  
入南出南此时节，元佑名卿花底雪。  
骨香直到桑海翻，花尚永存香岂灭。  

谌祜　句  
花柳晴光新态度，江湖春梦老英雄。  

谌祜　句  
黄叶枝头又早春，红花景里多明日。  
任翻河汉风北来，终是乾坤日东出。  

谌祜　句  
笳鼓宫商塞外归，似此殊勋古难匹。  
后来渭上朝正月，尚忆祁连冢中骨。  

谌祜　句  
江山落日前朝梦，风雨黄华太古心。  

谌祜　句  
江头春水多，汤汤今复古。  
不载落花回，只载斜阳流。  

谌祜　句  
巴云秋景薄，汉月夜光寒。  

谌祜　句  
晋墅风流棋局散，江东柱石酒壶倾。  

谌祜　句  
观空观化此凭栏，会合人间景一团。  
棋罢客随流水散，酒阑花带夕阳看。  

谌祜　句  
聚火有莲知佛性，衡门无雁见交情。  

谌祜　句  
看翻后夜月囘照，梦忆前生地不同。  

谌祜　句  
克复归神主，多才自不难。  

谌祜　句  
梨园曲谱韶音秘，响入马嵬花委地。  
开元不再宫不花，天街草绿西风起。  

谌祜　句  
梁燕未归花尚在，杜鹃有恨月常孤。  

谌祜　句  
梁有字题何岁月，藏无经在亦香镫。  

谌祜　句  
两表蜀天开日月，三军汉地出旌旗。  

谌祜　句  
两水夹城飘近远，万山拥翠绿参差。  

谌祜　句  
六鳌倾侧动乾坤，国母巡荒护帝孙。  
北极星辰临草地，西风观阙卧花门。  

谌祜　句  
落雁景翻秋宇迥，乱雅啼带夕阳飞。  

谌祜　句  
马悲仙仗过，雁入海门斜。  

谌祜　句  
茂陵秋草不如钱，老尽日光行宇宙。  

谌祜　句  
交游雨过三生梦，今古风前酒一杯。  

谌祜　句  
东郊独行冰玉时，江左诸贤王谢起。  
若以比花花或宜。自不矜持花亦耻。  

谌祜　句  
白发风前酒，黄花雨后镫。  

谌祜　句  
白发古今天北极，黄华宇宙客西风。  

谌祜　句  
百年窗下棋千著，万事灯前酒一斟。  

谌祜　句  
不知元佑今何日，慨想儋翁过此时。  

谌祜　句  
层城楼橹看如画，三镇军民梦解围。  

谌祜　句  
潮囘海北风偏壮，秋满江南客未归。  

谌祜　句  
城上鸟乌知息战，陈前笳鼓缓妲装。  
将军斗大黄金印，犹待先登缚鬼章。  

谌祜　句  
赤帜露光王汉地，锦帆波荡帝隋舟。  

谌祜　句  
楚草泽深陈胜在，秦瓜地旷邵平閒。  

谌祜　句  
此情消遣终难去，无路追寻岂是愚。  

谌祜　句  
地上断无秦世草，山中犹读汉时书。  

谌祜　句  
地上有钱流，冥閒无半字。  
自作槁木看，静阅沧江流。  

谌祜　句  
归櫂舞风鸥不下，愁笳吹月雁斜行。  

谌祜　句  
帝城烟冷江沱在，郿坞金多社稷危。  

谌祜　句  
归来今夕岁云徂，且共平安酒一壶。  
浩劫定中逃得过，旧愁空外看来无。  

谌祜　句  
动地百年无桀跖，后天一寿有颜曾。  

谌祜　句  
短褐尚时吟杜曲，采芝何处问春峰。  

谌祜　句  
蕃汉盛衰霜叶梦，陈隋兴废露华秋。  

谌祜　句  
飞雨隔愁横笛后，残镫照梦落花前。  

谌祜　句  
风雨低黄鹄，江湖老白鸥。  

谌祜　句  
风雨黄花秋兴熟，江湖归路客愁轻。  

谌祜　句  
封{氵壑}九州尧舜禹，典刑万世契夔龙。  

谌祜　句  
凤城色映红云见，龙衮香飘紫气浮。  

谌祜　句  
歌舞从儿女，艰难忆父兄。  

谌祜　句  
隔云烽火山河旧，列土旌旗雨露深。  

谌祜　句  
宫大阿房行日月，关通函谷混车书。  

谌祜　句  
宫烛骊山酒未醒，妖星{目獃}{目獃}弄青荧。  
三朝伐叛知谋略，万国归心服典刑。  

谌祜　句  
梦游碧落风偏急，望断金精月正中。  

谌祜　句  
地势尊严今上国，天王明圣此中兴。  

谌祜　句  
一声金殿玉阑干，一曲马嵬坡下土。  
夕阳空照古今愁，年年醉醒桃花雨。  

谌祜　句  
梦临水月心先觉，看到霜空幻亦稀。  

谌祜　句  
西风客老雄心在，泰古人稀侠骨香。  

谌祜　句  
西风木叶吹秦晋，春雨桃华送古今。  

谌祜　句  
昔谁醒中梦，今独梦中醒。  
万缘水上沤，百岁花前景。  

谌祜　句  
弦管入春波面醉，云天开镜画中行。  

谌祜　句  
向日不知今解老，他时应忆此何年。  

谌祜　句  
星辰天北户，汉沔国西门。  

谌祜　句  
雅翻汉月催黄发，雁断胡天想翠华。  

谌祜　句  
雁过大江风帖帖，雅啼荒树日悠悠。  

谌祜　句  
雁寒景落三山月，骑俊神通万里城。  

谌祜　句  
燕尚有情迎社到，蝖空无梦过时休。  

谌祜　句  
燕云海阔归鸿杳，蜀汉城荒戍马閒。  

谌祜　句  
吴天北斗行宫在，汉节西风閒道归。  

谌祜　句  
一日又从头上过，百年多在梦中行。  

谌祜　句  
为惜旧时慈母线，宁甘今夜隔帘霜。  

谌祜　句  
邑自乱来新鼓角，屋从兵后尚蓬蒿。  

谌祜　句  
禹甸草荒昏雾遍，汉宫花梦昼云酣。  

谌祜　句  
玉花嘶徼外，翠辇过云中。  

谌祜　句  
月满商山夜，风高汉殿秋。  

谌祜　句  
月明老树吟风鹤，露湿荒郊遍士枭。  

谌祜　句  
月行虚空閒，月影印在水。  
月落影还无，一笑人閒世。  

谌祜　句  
造物未尝私化外，英雄何事老隆中。  

谌祜　句  
止水不留前世景，夕阳空照古人心。  

谌祜　句  
中年叹忧患，不及儿童岁。  
今儿机械多，反不如人意。  

谌祜　句  
中原一发天涯梦，元佑孤臣海外归。  

谌祜　句  
壮日尚曾云出岫，暮年偏怪海扬尘。  

谌祜　句  
紫微星奠三阶正，黄道天开万象新。  

谌祜　句  
昨朝骨肉关情大，今日平安过望多。  

谌祜　句  
一帆秋水渔歌远，半塔斜阳雁影高。  

谌祜　句  
世言如花人薄命，谁识如花入卫霍。  
只今保塞愿称臣，鬓蝉夺却貂蝉勋。  

谌祜　句  
昨日共吟今是梦，少时轻别老翻愁。  

谌祜　句  
莫将黩武议前朝，今日人思此奇绝。  

谌祜　句  
南极大明秋气迥，西风吹梦泰阶平。  

谌祜　句  
霓裳风秋舞天半，舞到玉花飞石栈。  
三台四辅绕星垣，只一曲中知后患。  
风流天子悟转圜，不见蜀山横翠面。  

谌祜　句  
千帆过眼人何在，一笛穿云水自横。  

谌祜　句  
千山落木秋来客，两袖西风旦过僧。  

谌祜　句  
屈原离骚芳草遍，召南治世梅先见。  
皎如佩玉上清来，不敢班渠国风变。  

谌祜　句  
日月任从愁里过，客尘常向静中参。  

谌祜　句  
塞云横蜀栈，胡马出巴陵。  

谌祜　句  
山花笑人人似醉，劝农文似天花坠。  
农今一杯回劝官，吏瘠民肥官有利。  
官休休，民休休，  
劝农文在墙壁头。官此日，  
民此日，官酒三行官事毕。  

谌祜　句  
社稷新亭涕，山河禹贡书。  

谌祜　句  
失道原不在阴陵，放逐义帝知亡形。  
西风所过皆残灭，不据关险都彭城。  

谌祜　句  
五更历转花红在，万里晴光草绿敷。  

谌祜　句  
世情江水淡，心事海鸥知。  

谌祜　句  
梦犹平昔醒来别，忆到儿童事转长。  

谌祜　句  
事去尚时寻败局，老来犹日读何书。  

谌祜　句  
蜀天过雨浮岚翠，汉地连云小麦黄。  

谌祜　句  
术岂有灵能起死，梦从何处忍忘归。  

谌祜　句  
树带夕阳雅半集，萑寒秋浦雁初来。  

谌祜　句  
陶写有时欣律熟，去年无著证炉芬。  

谌祜　句  
天地浮萍云聚散，江山罨画月西东。  

谌祜　句  
天教向老逢春在，诗且忘忧此命通。  

谌祜　句  
天开汉统王巴蜀，云从秦繇起沛丰。  

谌祜　句  
天开暝色云千里，雨洗秋空月十分。  

谌祜　句  
天空日照阴霾伏，八表天开泰象同。  

谌祜　句  
万国梦囘秦月在，千年事过蜀云飞。  

谌祜　句  
万壑松风天鼓吹，四围花月锦帘栊。  

谌祜　句  
王侯蚁穴青青草，鼓吹蛙庐焱焱镫。  

谌祜　句  
诗到二南风化在，句流三谢语言工。  

成郎中　催妆诗  
一床两好世间无，好女如何得好夫。  
高捲珠帘明点烛，试教菩萨看麻胡。  

成钦亮　吴下同年会诗  
雁塔从游叹久违，盍簪话旧一何稀。  
鹏程暂驻皇华重，鱼队欣逢渌水依。  
诗倡珠玑跳月峡，酒行杯斝湿春晖。  
吴门盛事彰施了，两两台星挟诏飞。  

成锐　句  
馨香虽有艳，栽植未逢人。  

成锐　句  
凭高看渐远，更上最高楼。  

成锐　句  
彩槛应无分，春风不借恩。  

成延光　句  
会须蜡屐步丹梯，要看奇峰三十六。  

城山　牡丹  
白帝工夫缕彩霞，肯将颜色弄韶华。  
酒粘织女秋衣薄，风动嫦娥宝髻斜。  
霜露莫摧今日蕊，轮蹄争看异时花。  
阴阳造化栽培地，不趁春光有几家。  

程安仁　同章少连游西湖作浩歌行  
湖漘枕带三百寺，二时钟鼓惊鱼龙。  
只应天下有此景，人间虽有难与同。  

程安仁　西湖四景  
阳春三月天气新，湖中丽人花照春。  
满船罗绮载花酒，燕歌赵舞留行云。  
五月湖中采莲女，笑隔荷花共人语。  
靓妆玉面映波光，细袖轻裙受风举。  
芙蓉秋晓传清香，西施初洗匀新妆。  
中秋月魄两相照，玉壶皎洁无纖芒。  
严冬凛凛霜雪天，银山玉树相钩连。  
薄雪远草相掩映，似无似有虚无间。  
百年人事有尽处，四时景物无穷年。  

程珌　别金陵宫舍双柏  
手自移时尺许长，三年拂拂及宫墙。  
愿言勿负栽培力，保此坚贞傲雪霜。  

程珌　冰  
白日黄流涨渭城，三更风紫尽成冰。  
莫言此物浑无用，曾向滹沱满汉兵。  

程珌　陈时柏  
陈未亡时柏已苍，风来历历说兴亡。  
世臣元不如乔木，阅尽中原几战场。  

程珌　程掌书二首  
夜来踏月过临川，水面粼粼桂魄圆。  
此际高人方熟寐，难为一扣绿筠轩。  

程珌　程掌书二首  
分明如梦缟玄衣，傍月凌风自在飞。  
梦觉出门都不见，不知已上子陵砚。  

程珌　出南郊清甚  
春风吹屣到南园，着酒涂酥花正繁。  
更喜满前无俗物，横塘疏竹渭南村。  

程珌　春贴  
轻烟薄雾锁平川，全似江南二月天。  
昨夜溪头新雨过，分明洗出太平年。  

程珌　促冬望日登四顾坡  
往哲有清言，晋人未为达。  
此身皆假合，既散安用鍤。  
大音不在弦，琴亦安所设。  
当时逃酒徒，往往畏侵及。  
豁哉桴海时，风涛任兴息。  

程珌　代上杨诚斋  
杜陵已醉老坡仙，生后百年恨不及。  
那知开眼大江西，突兀见公正冠帻。  
凛然清风不可攀，千载懦夫毛骨粟。  
暇时略吐胸中云，坐使九霄成五色。  
未辨执乐三千指，不计酒材七百石。  
落然收宝入丹田，归省庐阜千寻碧。  
那知城裹住相如，但信城东有太白。  
一时馀子皆鷁退，家有诸郎傅正胍。  
世尘千劫都磨尽，独有诗缘渺亡极。  
天欲留公在世间，管领风月长为客。  
彩凤一鸣天地静，安得微吟容晚出。  
巨止青山吞泽芥，许投顽石博拱璧。  
先丘宰木已参天，幽碣未刊但惕夕。  
鲁山四绝先李文，谊贯幽胆光存殁。  
先生匹素不可辜，傥得烟云生勃郁。  
化为匹锦授丘迟，磨钝为铦希万一。  
要是人贫常熟书，非关卖菜复求益。  
讵敢限字如昔闻，小大当唯意所适。  
庶几挂在露寒堂，琅然一读意一释。  
不须点白鱠松鲈，解衣卧听歌赤壁。  

程珌　登石头城  
邂逅乡人却异力，蹇驴仍得瘦东阳。  
不妨令随流水，自看寒花吐晚香。  
微岸纶巾风力劲，小亭盏午阴长。  
不堪细数淮南树，独倚青冥兴欲狂。  

程珌　登紫微崖  
富池大信江千里，三日醉卧烟蓬底。  
晓来推蓬登断岸，因忆牧之呼屐齿。  
九华隆隆闸天脊，微云低度差参是。  
百唤牧之如不闻，剥脱尘痕见文字。  
今年十月天未霜，木叶留露光嶷嶷。  
兴亡风流不可论，苍松怪石还如此。  
我今与予陟层巅，酌酒赋诗云乐只。  
后来谁复是牧之，斜阳归路芙蓉水。  

程珌　丁亥闰五月十日回自真圣道坊车中记事  
列障罗屏合，回泉玉带环。  
外容三肘密，中着十洲宽。  
天意驱蹲虎，人心见圣蟾。  
烦君招旧隐，来此共潺湲。  

程珌　读史有感  
俗士贫刍拳，喜充藜苋肠。  
幽人乐清旷，要湔尘土裳。  
嗟予别松林，吴砧九换霜。  
因复不知归，念之汗如浆。  

程珌　伐千秋巨木竟梁海堂  
二木盘根三千秋，万斧过之无敢视。  
今辰有梓号国工，朋曹十数来睥睨。  
为言此木难斤斧，上有蟠龙下伏虎。  
莫教惊动万年枝，擎电轰雷三日雨。  
直须作法起南风，号召百神同力扈。  
昂昂头角向梅堂，五六镇星来作辅。  
坐令国势蛩萝图，万岁千秋奉明主。  

程珌　奉送季清赴山东幕府  
黄云衔雪天模糊，有客飘然出上都。  
青丝络马银兜鍪，红锦{革长}弓金仆姑。  
剑光压匝照路隅，帕首百骑前诃呼。  
不知客本山泽舑，今胡为者意气粗。  
自言有将新孙吴，我欲与之同减明。  
呜呼亡胡岂难且，病兵怯将自逃逋。  
胡不观昔我艺祖造中区，以兵为国垂洪模。  
河北河东义勇徒，二十四万鼓应枹。  
中兴益振尺五符，世忠淮左聚熊貙，  
刘锜淮西貔虎俱。上流岳飞弯天弧，  
金陵张浚羆捕狐。单于台下虽宽诛，  
采石山前已断颅。迩来残虏尚窥窬，  
门内群寇更睢盱。胡乃杒剥及其肤，  
岂止牛羊不求刍。我欲别幕飞于菟，  
十万一屯淮之区。技闲器利整平居，  
帜明鼓震蒷彼庐。精神所折虏如无，  
而况山东群盗乎。五符傥缺听其虚，  
十年且尽一赋租。斩然圻画勿牵渠，  
他时混一更新图。伟哉玉帐得通儒，  
君复碧油吐良谟，凌烟岂一貂蝉与。  

程珌　复朱教授  
诗成催雪岂无功，今果装严七宝公。  
休说春花那谁舞，也教耳热慰新丰。  

程珌　复朱教授  
朝来照眼百琼瑰，为有诗筒打雪来。  
不止梁园许分简，诗坛高篵比云台。  

程珌　甘将军庙  
沙寒日薄水云愁，贼魏王吴一夜休。  
自是英雄元不死，至今犹占大江流。  

程珌　高宗皇帝贤训终编锡赉进诗  
红云一朵金炉烟，黄伞亭亭午漏傅。  
龙床犹御金华殿，方进群儒读宝编。  
编中并载神尧语，三十六年真复古。  
祗今安用读遗书，卓然已复光前绪。  
高皇当日济艰难，犹在经纶未备间。  
今日山东河北地，百年膻去一朝还。  
更有祖宗傅国玺，琢于元祐隆平际。  
玉光射日篆云飞，今日煌煌登宝几。  
高皇一笑在天灵，神孙今日再中兴。  
锡与千秋万岁龄，甲兵洗尽年丰登。  
群臣尚或呻佔毕，微臣但拱坳头立。  
芳筵华秩及龙媒，亦拜聊翩自天锡。  
更忆先朝彻讲馀，有臣曰轼感恩腴。  
愿对紫薇花影下，试草招来赞普书。  
今也梯航慕中夏，无复更待招来者。  
微臣但摩千丈松，敬赓吉甫中兴雅。  

程珌　观史有感  
纷纷宾客趋骠骑，何事任安太朴疏。  
却笑君非王太傅，不容朝士不回车。  

程珌　光宗皇帝挽诗  
厌听人间乐，催成海上丹。  
云车分白象，天仗高下鸾。  
梧野朝烟波，咸阳莫日寒。  
龙舟宵济处，清血涨红干。  

程珌　光宗皇后挽诗  
玉锁辞椒禁，瑶宫问广寒。  
人间方祝鴆，三上忽飞鸾。  
弱水三山鬲，华胥一梦残。  
圣情凝望处，仙御景云端。  

程珌　贺费枢密登卞忠贞公墓  
底用荒村访野坟，青编相对俨如存。  
当年但识清谈乐，今日方知节概尊。  
千载腐儒空吊古，几章冷语自消魂。  
便当僯力清河洛，一洗新亭旧泪痕。  

程珌　红药当阶翻  
禁近烟光润，阶平日影暄。  
黄麻方草罢，红药正花翻。  
蒨色浮春动，清阴匝午繁。  
心倾青琐客，香满紫微垣。  
漏永文书静，天低雨露温。  
人言有神仙，早晚拜晚恩。  

程珌　汲井溉田民亦劳止歌以相之  
短绠长瓶高下飞，老农雨汗红淋漓。  
夜来雨意已垂垂，一事不成风又吹。  

程珌　建康春教致语  
朝来百鼓殷军门，知是元戎肃万屯。  
杀气直摧龙尾壘，英风远薄斗场村。  
从今吴卒精成勇，却看燕兵脆可掀。  
好人庙堂裨圣备，指麾诸将定中原。  

程珌　建康鹿鸣宴致语  
河南贡士紫萄诗，不比寻常贡士时。  
一老堂堂强国栋，四筵济济瑞庭芝。  
傅闻座主趋璜召，恰与诸生赴诏期。  
宴罢琼林如谒谢，请君怀剌凤凰池。  

程珌　江山道中瀑布  
松风一壑逼人寒，老石璪璪响碧湍。  
疑是银河天不锁，泻从云际下人间。  

程珌　郊祀庆成诗  
粹石皆频岁，炎刘或异祠。  
有唐方定制，我宋遂因仪。  
列圣馨明德，皇穹答显祺。  
恭惟圣天子，大典应昌期。  

程珌　郊祀庆成诗  
涓洁先原庙，纯忱历太宫。  
八神开列阕，万骑拥丰隆。  
轨道清风肃，洪颐丽日红。  
康衢听细语，八彩更重瞳。  

程珌　郊祀庆成诗  
牙签犹未进，玉冕已先须。  
峻级飞平步，端圭却掖扶。  
祥光匝霄极，和气滃天区。  
福饮烟升已，傧神霭瑞符。  

程珌　郊祀庆成诗  
紫畴祗堂陛，苍龙奉驾回。  
边尘知电扫，岁稔十年开。  
丹凤覃天泽，东朝奉玉杯。  
楼前呼万岁，砰隐动春雷。  

程珌　郊祀庆成诗  
谓圣惟乡飨，由心克致虔。  
天心今答圣，圣意更祈天。  
沖性犹勤德，搜求愈任贤。  
愚臣输至款，端在赋甘泉。  

程珌　郊台信笔  
江天俗雪未成雪，推出云头照霜月。  
此夕更长不可辜，何时百万入彩眗。  
几年长涎一车曲，输他猎奴饫生肉。  
也须龙伯坐鳌头，却看沙碛卧虾鳅。  

程珌　揭富阳孝子门  
去年何明正，有妇方笄年。  
母病偕幼弟，奉佛祈病蠲。  
既蠲未全已，剖肝代兰荃。  
今年盛立旺，二子亦奇伟。  
兄肝起母病，弟复先割股。  
人生贵男儿，愧此簪笄女。  
峨峨儒冠弁，愧此田家子。  
予谬为令长，冥愚化不宣。  
彼直天性厚，或以上泽覃。  
劳之缗酒廪，重为此诗篇。  
揭之旌其门，观风盛采旃。  
既以观邦人，庶几风普天。  

程珌　金陵驿  
铁瓮高资只半程，柴沟晓发暮金陵。  
莫言三宿何濡滞，已觉匆匆役此生。  

程珌　两炬并花  
双莲合蕊更开花，报道金銮日未斜。  
已草禁中新凤诏，趣君十日觐东华。  

程珌　流觞西湖用范左史韵  
画航同载若登仙，却笑泥韉马不前。  
要识冷烟催谷雨，须知澹日养花天。  
千修翠柳随风舞，一枝夭桃照水妍。  
须信人生行乐耳，虚名那用世间傅。  

程珌　鲁国夫人薤露歌  
并海名山万叠开，太慈太白等蓬莱。  
自从斋国锄云后，又见夫人驾归来。  

程珌　孟夏廿一东作秩然  
不见东耕四十年，兹晨蓑笠去翩翩。  
从今数过三蓂朔，史笔当年大有篇。  

程珌　秘阁儒荣堂  
天狼腾腾照单于，怒麛抗岳于上都。  
松漠城高沙万里，其下穹庐育此胡。  
皇仁配天覆中宇，西垂北际香无区。  
七十年来军事绝，谋臣猛将皆丘墟。  
兜銮摧剥土气蚀，塞马不鸣秋草枯。  
祈连山下安稳卧，岁将金帛自膏腴。  
文儒申申武士堕，先生奋臂一长吁。  
当时颠未谁能记，家有中原孤臣书。  
吮血为墨肤为纸，惊风吹到玉蜚除。  
诚通精寤动乙览，天经地纬开庙谟。  
手援神予截河汉，中天真人正握符。  
蛇龙螭虎杂万骑，庸蜀荆楚从吴军。  
皇旅如雷铁嶂碎，汴水泇泇汴风嘘。  
尺檄夜傅三秦定，侵田归鲁在须臾。  
向来孽雾涨北极，羲和一旦晴光舒。  
顿弦提网无亏阕，澶漫万里宣皇图。  
怖威报德永无畔，施令酬功偏裨俱。  
上下两间皆叶序，天锡皇寿天齐驱。  
炎精亦曜畅大钧，天祐皇业卑唐虞。  
金石并奏告清庙，圆坛紫气霭堪舆。  
丹门宣赦傅天下，百万颂声流康衢。  
此时此书方策勋，先生尤国荣有馀。  

程珌　勉子侄  
外物不足恃，翻覆百年间。  
唯有万卷书，可以解我颜。  
男儿贵立志，达人得大观。  

百川日夜流，与海会波澜。  
丘陵安于卑，宁复望太山。  
方当少年时，发齿未凋残。  
圣贤户庭阔，人人可跻攀。  
谨勿随馀子，碌碌走丘樊。  

程珌　宁宗皇帝挽诗  
圣德同天运，神功并日升。  
鞑真怀栗栗，齐鲁格焌焌。  
复古周图盛，中宗汉业升。  
未饶元结辈，磨笔诵中兴。  

程珌　器吴范二姊  
逝者如期乎，翩翩北飞鸿。  
鸿北来岁南，人去亡南踪。  
庚寅仲姊去，庚辰伯姊空。  
千里不一见，血泪迸秋风。  
自馀只一弟，留守先人宫。  
我已日崦嵫，安能久转蓬。  
束担其归与，相从十载山之东。  

程珌　乔松  
风细吹吟凤，雷惊起蛰龙。  
几年卧空谷，今日享真封。  

程珌　庆元丁巳十月奉亲如临安宿西菩寺表弟吴克仁俱焉二首当其  
安车未向都门移，且揽西菩一段奇。  
路入山腰须种树，泉流石齿莫开池。  
重来坡老今谁是，出世参参不记时。  
结束匆匆出门去，白云明月旧相知。  

程珌　庆元丁巳十月奉亲如临安宿西菩寺表弟吴克仁俱焉二首当其冲  
熙定相望百馀年，又有人如古铁顽。  
日落尚怜今夕路，月明无恙旧时出。  
朱红野实堆盘裹，粉白诗牌满壁间。  
欲为慈颜供一笑，更留数语任渠删。  

程珌　闰九十四  
午夜青衣海上还，八年两度雪封山。  
如今一水平如镜，好钓桐江五百滩。  

程珌　三月三日度日际  
日望黄尖杪，今登白际巅。  
千山皆委地，一臂独擎天。  

程珌　三月十八日锁试童子侍其行卷萧然无事成二十韵谩呈同省  
旬雨埋青冥，今晨浴新阳。  
老红堕万劫，稚绿罗千行。  
叶碎青槐石，条净紫薇香。  
去岁护筼箉，今年已苍{上竹下艮}。  
翩翻鹊引雏，伊优雀绕墙。  
有象咸熙愉，对时多慨慷。  
门外车马喧，省中日月长。  
要之非大快，大快在沧浪。  
沧浪兴何穷，风帆十丈樯。  
明月酌严君，浮丘蔚南翔。  
快马抹青山，恍入万松庄。  
山中多老人，雪巅更眉庞。  
持酒相劳苦，儿童纷迎将。  
小卧听雪坞，徐步堆雪乡。  
玉界梅万本，烟海杉千章。  
三峡桃源浪，九夏冰严霜。  
危桥跨步虹，曲水飞轻觞。  
两日足可周，百年事难量。  
送客出松关，壮楗设站旁。  
挥手谢世人，从今永相忘。  

程珌　圣节致语  
雉尾差参宝扇开，九霞双阕聋蓬莱。  
霜清法驾黄金殿，云拥仙班紫玉杯。  
天上剖符初绕电，人间作颂已鸣雷。  
长生纪籾知多少，瓠子澄清一万回。  

程珌　寿皇子  
磊魁晶荧，岁有常期。  
秋分维何，天高气清。  
玉蟾吐煇，银汉无声。  
澄霄一色，万里云平。  
此时候之，出丙入丁。  
所出之国，政化和平。  
人生其时，既寿且宁。  
矧复前星，以及子星，  
与之并明。天启休期，  
应期挺生。  

程珌　寿皇子  
太初孰元，浑沦蒙密。  
弥漫宇宙，一气沕潏。  
孰知是旱，无极有极。  
天高地下，人生物出。  
畴虽未分，易虽未画，  
行乎其间，充满周悉。  
炎黄启序，姬孔抉机。  
陶为泰和，数千其期。  
写为六经，万言具垂。  
太史变法，汉唐续维。  
迄于我宋，皇皇巍巍。  
百代以下，上接农羲。  
畏天若临，视民如伤。  
消斥奸佞，登崇隽良。  
急将宽兵，我武维扬。  
选牧与部，仁风以翔。  
节用裕下，根深本强。  
身修国治，网举目张。  
由经而史，自皇而王。  
以暨我朝，同此一网。  
天赋风妙，学力深详。  
上而河洛之图画，近而我祖之宪章。  
贯千古于旦暮，斂一心于混茫。  
大哉斯学，夫岂经生学士析解章句而已哉。  

程珌　寿皇子  
皇穹发灵，炎图中兴。  
南吕调议，运叶千龄。  
金相玉质，虎步龙行。  
亲师问道，日进月新。  
以是事亲，忠孝一忱。  
以是格天，昭彻一心。  
人之忠佞，事之义萌。  
至则能断，举无遁情。  
夫是以清明在躬，志气如神。  
绵绵若存，为天要根，  
非道之外，他有长生。  
又况秋饮沆瀣，宵见南极。  
风雪叶和，海邦宁谧。  
枫宸椒禁，两宫怡愉。  
忠厚所根，仁浃閻闾。  
愿寿多男，洋洋康衢。  
天赐玉卮，人歌紫芝。  
磐石萝图，维熊梦奇。  
孔蔓且硕，时万时亿。  

程珌　书富阳普照院二首  
境胜由盘古，闻名自谪仙。  
一从江国后，又到老坡年。  
山顶烟仍紫，楼头月故圆。  
继今知几劫，风物更依然。  

程珌　书富阳普照院二首  
祗爱招提古，那知俗更醇。  
寺虽炎汉代，人尚葛天民。  
僧定都忘客，林深自鏁春。  
我来千载后，更有后题人。  

程珌　送常世卿归嘉兴  
悔作唐山来，山深交友绝。  
相逢急相得，乍见乃乍别。  
嗟此冰玉人，寒梅疏带雪。  
胸次罗文奎，笔底耀离缬。  
朝家渴英隽，结网仍高设。  
行且收殊科，勉哉嗣先烈。  
一编忠义传，奸萌叹先折。  
千载懦夫魂，脆骨变奇节。  
识此吴中奇，复幸拜前哲。  
何异鲁国人，一朝获双玦。  
晴云起芝田，东风催啼鴂。  
慈庭有近书，明朝动归辙。  
新抽草可茵，微露花堪折。  
相思复相思，后夜天边月。  

程珌　送顾侍郎安抚浙东  
通明殿上紫芝仙，乞得闲身下九天。  
今日都门临祖处，几人惊叹着鞭先。  

程珌　送顾侍郎安抚浙东  
夜来天阕望文昌，移在藩臣斗极旁。  
千尺涛江元不远，公当早晚对明光。  

程珌　送松煤十丸与叶秀才  
云溪深处万松林，烟起晴天自作尘。  
根向九华分结处，与君同是墨仙人。  

程珌　送夏明叔归建宁  
顷与君别时，君颐未生髭。  
曶曶二十年，惊见紫髯奇。  
相逢不相识，视剌乃得之。  
尊酒出文卷，芙蓉阴未移。  
白露团虚檐，素蟾堕寒池。  
胡为于此时，与君又语离。  
自言甘旨急，毋失旧馆期。  
丈夫属有志，富贵无定姿。  
愿君勉自力，上以慰亲思。  
明年寒雁来，殷勤寄书词。  
为报秋风高，吴仙得桂枝。  

程珌　岁暮  
彩贴隃麋湿，屠苏琥珀浓。  
夕阳犹猎日，午夜已春风。  

程珌　太上虚皇黄庭经句法十篇寿赵师  
太名告春才五日，春风昨夜傅消息，  
斗边一星下南极。饰以貂蝉扶社稷，  
更昌斯文开民则。  

程珌　太上虚皇黄庭经句法十篇寿赵师  
去年曾说冬葅绿，今年蓼甲春盘簇，  
彩花金胜相辉属。五色班衣佩苍玉，  
先奉庭帏千岁祝。  

程珌　太上虚皇黄庭经句法十篇寿赵师  
莫辞金盏十分斟，迩日星郎宠数深，  
庭前桂子更鲜新。鳌头早晚贴涂金，  
公亦绿殿峨华簪。  

程珌　太上虚皇黄庭经句法十篇寿赵师  
汉列土宇封同姓，唐擢宗英持国柄，  
我宋膺图临海镜。参天杞梓仙源盛，  
萧敷艾荣何足订。  

程珌　太上虚皇黄庭经句法十篇寿赵师  
向也何幸识仙翁，玉栗春明盛德容，  
又常一再见阿戎。神情颖异机生锋，  
公家流庆无终穷。  

程珌　太上虚皇黄庭经句法十篇寿赵师  
明年天使九街驰，御茗名薰宣玉词，  
更敕仪鸾饷寿卮。我有新曲名紫芝，  
会当献之凤凰池。  

程珌　太上虚皇黄庭经句法十篇寿赵师  
乔松落润节轮囷，诗书万卷终经纶。  
日华隔雾光难晨。公独知其堕凡尘，  
何当一为问大钧。  

程珌　题朝阳亭  
晖晖朝阳亭，亭前钟阜青。  
岩险尚积雪，光彩浮初晴。  
亭下清溪水，滑流新泮冰。  
双凫知随阳，亦逐流澌行。  
亭中贤主人，快此景物清。  
开门延客人，掬雪当泉烹。  
凌蹙淮水涨，修鳞烂银瓶。  
更酌秦淮春，配此玉鼓羹。  
了无一物俗，表裹俱蓬瀛。  
宇宙有佳致，心清境乃并。  
甚爱主人贤，澹然遗世营。  
不言饮人和，恂恂发天诚。  
清处亦绝奇，亭亭秋露茎。  
胸中足丘壑，城头亦林坰。  
不与风月期，结屋谩茅菁。  
却惭最不客，形秽识不灵。  
宿怀幽深趣，侵寻尘坌撄。  
一官冷于铁，痴坐如冻蝇。  
唤来俎豆间，不知梅已英。  
清赏可无傅，陋语恐难徵。  
春风送鹏程，眷言寻此盟。  

程珌　挽蔡祭酒  
孝友尊前哲，词章裕后生。  
析台真御史，槐市大司哉。  
骐骥风方力，艅艎浪忽倾。  
山寒丹旐急，识者为沾缨。  

程珌　挽曹监丞二首  
学渺千江水，才雄百尺楼。  
凫飞思叶县，燕寐忆苏州。  
有感珠还浦，无苛虎渡洲。  
浦江天阁处，缺月正如钩。  

程珌　挽曹监丞二首  
威凤方翔汉，寒鸦已宿林。  
平生惟好士，无日不挥金。  
驷牡频催加，琵琶遽绝音。  
山名升白日，回首一沾襟。  

程珌　挽程给事  
恋阕葵心在，怀山秀野寒。  
华繁常侍愧，草隶折冲难。  
结绿红辉碎，县藜夜色残。  
平生桑梓地，雪涕早云端。  

程珌　挽程枢密二首  
厚德推吾党，修名霭列绅。  
明经魁别幙，仗节聘殊邻。  
南峤思良牧，西枢失重臣。  
龙原高家在，千古卧麒麟。  

程珌　挽程枢密二首  
忠壮源尤远，新安盛莫偕。  
千年瑶斗柄，一夜玉楼阶。  
学业光文简，仪刑谢艮斋。  
晓钟傅恨处，清泪落天涯。  

程珌　挽范端明  
诸老郡沦谢，惟公尚典刑。  
谋谟关杜稷，风采聋朝廷。  
政路方虚席，台躔遽折星。  
幸哉芳史在，宁用问丹青。  

程珌　挽钱塘蔡令君  
少年思贾谊，中寿忆宾主。  
军政存钟阜，民庸在括苍。  
马啼归凤阕，车轴折关肠。  
唤起青油梦，悲风搅白杨。  

程珌　挽太府丞知徽州韩公  
翊运勋臣第一家，却于翰墨掇英华。  
谁知忠孝千年事，不逐春风落水花。  

程珌　挽汪给事  
抱大难倾橐，随时欲见田。  
星灾诸葛日，齿少紫芝年。  
鲁国麟枯骨，蓝田玉折瑄。  
忍闻环佩响，帝所侍钧天。  

程珌　挽王柳州  
才华唐令君，名胜晋参军。  
善政流郴水，遗风袭缙云。  
宝钗当自合，神剑不中分。  
心折白岩路，猿吟日未曛。  

程珌　挽吴郎中  
志抗金坚厉，材成玉粹温。  
时哉非不遇，命也更奚言。  
季子风流远，吴公治行存。  
敬亭无恙否，愁绝暮云昏。  

程珌　挽徐提举  
人品真豪爽，天姿尚典刑。  
昼帘深院子，春旆拥郊坰。  
云子千艘白，监烟万灶青。  
南州高士博，三叹一彫零。  

程珌　挽杨提举  
风惨琳宫晓，云愁铁瓮春。  
鸿冥方避弋，鱣集遽成尘。  
金虎多遗爱，银菟愧后人。  
寻思汉循吏，竹帛逐时新。  

程珌　挽宜人赵氏  
分胃天皇媛，来嫔相国孙。  
孝慈山上梓，法度润滨蘩。  
凤去箫沉响，鸾空镜掩痕。  
家庭熏沐事，千古镜南轩。  

程珌　挽致政吕通仪  
营篵未休臿，晓夕留松区。  
忽聆载輀车，归自杭与湖。  
冷雨涩不晴，山径淖如涂。  
间关五百滩，转轴上云衢。  
纯孝格玄穹，安席若平铺。  
忆昔祖慈亲，六月暑方徂。  
奠酒虽百壶，練溪焦釜枯。  
今日遡长风，辛岨谅一如。  
维公有贤称，霭然溢枌闾。  
千金手不售，其钟后人乎。  
天畀此石窌，指顾即吾庐。  
且复愆以平，万家守者居。  
甚欲一引绂，山寒阻前趋。  
黄罗金紫峰，送目但踌躇。  

程珌　挽朱持郎  
卜宅从先垄，驾言練日良。  
飞盖鹜玄驷，古柳被龙{巾荒}。  
按辔且徐驱，听歌薤露章。  
忆昔未峰仙，浩劫思陶唐。  
貂蝉换羽衣，翩然来帝旁。  
西东极岷峨，南佩窥潇湘。  
高牙开桂林，瑞节照襄阳。  
多少经纶业，春风散八荒。  
归来不言功，低簪鸳鹭行。  
一朝侍甘泉，天握方对敭。  
堂堂山立姿，九尺鬓眉苍。  
胡为勇不留，瑶宫去路长。  
夫人有令德，威凤趣归凰。  
轮摩同入道，未忍遽相忘。  
春天渺无际，春花堪断肠。  
祗今枫林崗，双玉一时藏。  
西南多甘棠，日莫人凄凉。  
风月三千篇，烂烂光生香。  
佳郎与快婿，门户未渠央。  
三者无一憾，呜呼公不亡。  

程珌　晚发富池  
甘王楼下一帆风，猎猎舟旗照日红。  
酾酒三江饮龙腹，摩挲冠冕是谁功。  

程珌　王母致语  
青鸟衔饵海边来，报道群仙浴拂回。  
玉侍双成开翠箔，云冠七胜下银台。  
万年黎角丹方转，千岁冰桃花欲开。  
更待丹成桃熟后，却来亲奉紫宸杯。  

程珌　为钓台作  
人道秋风长桂时，天台散钟未为迟。  
如君算到白榆窟，拣取南来第一枝。  

程珌　五鼓梦中作觉而成之二首  
人生万幻一氂轻，须篵铜驼万里城。  
莫道斜阳光不远，断霞收尽十分明。  

程珌　五鼓梦中作觉而成之二首  
当时千驷已无闻，宁说牛羊上冢行。  
同是博陵评古者，肯令千载尚龈卿。  

程珌　五十六字庸以告未知野夫者  
宁须山泽论高平，但要曾餐石决明。  
三世击钟敲石磬，十年学剑斮铜钉。  
倘知狐祖天边去，肯向蛮奴脚底行。  
更许野夫寻上着，十洲三岛一宫城。  

程珌　戊子正旦贺寿慈宫二首  
曙色浮丹栱，春风暖禁街。  
策澜迷秀石，纤草荫新槐。  

程珌　戊子正旦贺寿慈宫二首  
凤驾回天仗，鸳班集露门。  
须臾趋魏阕，杲日正中暾。  

程珌　宪圣慈烈皇后挽诗二首  
西浒俱来日，乐朝极盛时。  
彫弓平黑海，彩笔照丹墀。  
垄起先裁费，丹成不用医。  
人间空怅望，风月宴瑶池。  

程珌　宪圣慈烈皇后挽诗二首  
圣祖艰难业，重孙拥佑恩。  
玉妃闲宝简，仙御送金根。  
杳杳龙无去，翩翩凤又翻。  
涂山望尧穴，日月万春存。  

程珌　小憩许由亭  
历数河南去，乾坤一草亭。  
一亭犹是累，千古尽浮萍。  

程珌　辛亥冬交石阻风三日  
险崖老虎杀气骄，一噫三日搅泬漻。  
日寒不焰云飞逃，乾坤蚁转东南高。  
疾势已作奔天涛，馀威犹卷少陵茅。  
鱼鳖怖死蛟龙号，舟中性命如鸿毛。  
起来危立大江皋，白沙黄尘纷驿骚。  
徐呼风伯入苹蒿，指撝八极建六鳌。  
翕张蠹籥吾谁曹，太平之风不鸣条。  

程珌　新旧句  
忆昔丙辰还亲旁，恰恰先春社三日。  
社日侍亲行交源，紫蕨儿拳森玉立。  
是日天明风气柔，入自交源茗源出。  
迤逦又复至前山，涉润还家日将没。  
慈新意在营一丘，卷卷欲于近舍求。  
不归议论悉未定，那知今作汪潭游。  
汪潭去家正五里，百里来龙于此止。  
龙止水亦止，清潭窈无底。  
宝剑秋空横，秀峰春笋峙。  
最爱丫角羊，艮木之印乡。  
长生亥水来朝丙，千古长溪流不尽。  
雍容冠佩紫薇垣，寿星更出丙丁间。  
神游既安后昆福，赋此铭章绋实录。  

程珌　修玉牒官阁子屏甚古诘吏亦不知曷始数语纪之  
摩诘何年留此笔，至今双壁犹崷崒。  
老松掀甲作风云，乱石激流殷霹雳。  

程珌　修玉牒官阁子屏甚古诘吏亦不知曷始数语纪之  
吴绡一幅苦无多，中涵大华及黄河。  
偶然乘风山下坐，紫烟翠霭坐中过。  

程珌　雪  
北风傅信报登平，白帝宸游随玉英。  
月下草玄疑蜀客，鼎边得句失轩明。  
庄严东阁若为好，点缀南枝分外清。  
惟恨蔡州城北水，一池鹅鸭更无声。  

程珌　雪霁玉堂晓眺  
当年银界隔鲸江，今日分明玉作堂。  
不是琼林宫树密，也应白虎接明光。  

程珌　夜登钓石  
颇忆严君濑，还寻钓石缘。  
邻鸡方吣月，边雁恰书天。  
句秀来仙白，声和应乐全。  
展编真一快，如放五如船。  

程珌　夜雨  
玄机粗透古人胸，每说匡来晚未工。  
珍重芭蕉前夜雨，为傅消息到墙东。  

程珌　拥炉  
已甘灰冷竹窗前，那意移来近绣氈。  
唯有幽人一寒暑，闭门高卧雪深天。  

程珌　用柏梁体题式敬斋  
惟古知哲粲青编，胡为典狱难其贤。  
皋陶苏公相后先，舍是未见旧聊翩。  
果哉知仁人难全，未得其情智欲研。  
既悉其罪仍宽旃，吾心钧石何所偏。  
服而舍之天则然，画冠不犯何由缘。  
教明化洽上所宣，上失其道民乃愆。  
又复淫刑如蔓延，立法初意浸天渊。  
苗民作威天弃捐，圣神应运符握乾。  
春风甘雨偏八埏，内外建官相综絟。  
州复设掾职其专，此盖椎轮当益虔。  
县令狱掾非充员，渠用资格宜加铨。  
刑君天资静不儇，且赏一饮诗书泉。  
大府狱市来阗阗，严明之长日趋前。  
莫难此时周折还，三年一心上通天。  
荻苗水长问归路，而君胡为华此扁。  
吾非空扁乃心傅，上遡苏公岁二千，  
下视方来漫无边。吾乃{耳少}然立中焉，  
来者式之不计年。  

程珌　用丘枢密韵  
起自澄江应梦求，天还河北百馀州。  
嵩瀍处士归罗致，淮蔡奇谋入彀收。  
午夜金陵瞻斗极，千年胡昴减旄头。  
会须再作中兴历，还许诸生执笔不。  

程珌　用朱经备韵  
旧来南橐旧萧萧，但有新诗照佩瑶。  
岘首溪山归点染，湘天风月困吟嘲。  
轻裘诗师风流在，岳牧词臣意气饶。  
见说玉堂须翰手，公当归侍紫宸朝。  

程珌　于潜佳丞四明人同年友也方此掉鞅百未一见而来书罗缕无非归与语岂  
世人眼见真莲少，真莲却在玻璃沼。  
浣花溪水入银河，何入更识月皎皎。  
谪仙不见见梅妆，荷稠搴作芙蓉裳。  
黄龙乾叶何年堕，维摩雨华昨夜芳。  
真华真诗元在眼，要须心地先清凉。  
不然潇湘水清寒矶月，沙平水晚露低昂。  
劝君休问张子房，鉴湖十里藕华香。  
天驷超河夜未央，胡为自同太白光。  
何时握手论行藏，江东云暮天何方。  

程珌　玉堂昼值有怀万松  
鸡笼峰下万松山，中有游民天地闲。  
左架虹腰上玄圃，右骑鳌背度飞关。  
幽壑流泉喷三峡，衮衮桃花翻浪雪。  
两山对峙锦屏开，嫣紫肥红仍炫白。  
十里松风百唘琴，丹书一枕卧残春。  
何人共结无生社，冉冉青鲵下玉麟。  
九华突兀匡庐秃，幽深全似人盘谷。  
怀山一夜鬓如霜，画作烟图入洛阳。  
玉境那容凡骨洿，急草天章讯归路。  
磨松琢石歌太平，亦表微臣报国恩。  
决破玉龙太清池，满浸万顷碧琉璃。  

程珌　早入  
紫薇浥露翠条深，捷捷灵乌振好音。  
全似冰岩亭上坐，四屏烟霭奏春禽。  

程珌　赠毒庵  
高座不知甚面目，当时唤作尸利密。  
要须勿负此標题，更向托茶山顶立。  

程珌　昭明太子宫  
千章乔木烟苍苍，一帙遗文字字香。  
梁鼎西沉何处间，至今戟手看兴亡。  

程珌　栀花  
青琅削叶玉花细，独占炎皇第一天。  
未羡冰桃垂夏后，且看金子粲秋前。  

程珌　直庐多暇新绿郁然信笔二绝  
朝绝倖恩除自少，边清妖祲檄书希。  
饭馀摩腹闲行立，一抹墙东新翠薇。  

程珌　直庐多暇新绿郁然信笔二绝  
壁右方壶浸碧天，依然全似太湖边。  
清风一夜生新与，好把渔竿上钓船。  

程珌　直庐閒二首  
一陪鸾凤入仙台，四见薰风舞禁槐。  
自笑平生无梦到，那知今日以身来。  

程珌　直庐閒二首  
紫宸朝退晓光寒，百吏奔曹一吏闲。  
便可云卿称散秩，柰何名籍尚人间。  

程珌　中秋无月  
当时斗暗犹闲事，无月中秋可若何。  
我欲梯云千万丈，取光还月谢羲娥。  

程珌　粥罢  
饭已茶三啜，隅中粥一盂。  
陶然咏皇化，安用东封书。  

程珌　朱生论天  
不知占得几躔星，阁尽人间聚散萍。  
今日重来桥上望，依然杨柳两行青。  

程珌　篵  
入门一径小纡回，百本芙蓉手自栽。  
寄语后来须善获，三年犹及见三开。  

程珌　子时歌  
顺数方来兮，遡而上之洪荒。  
今不必短兮，古不必长。  
地有时而玄兮，天有时而黄。  
知靡草之先秋兮，又当知乔松之傲霜。  
知沧溟之连山兮，又当知大华之有长江。  
朝云西暮云东兮，岂期悉避乎阳光。  
蒙汜浴虞渊兮，又孰知其扶桑。  
吾乌乎而折衷兮，但当付万化于茫茫。  

程珌　作堂六桂之东命之曰桂生取汉人招隐篇桂树业生之语也诗以记之  
几年列植擅清芳，今日標题始作堂。  
远向松罔分老荫，近于菊畹借寒香。  
地虽未离人间世，心已全然物外乡。  
最好夜来清绝处，飞霜带月下南塘。  

程彻　春信  
萧条冬事堂堂去，拍塞韶光点点开。  
明月清风遮不断，暗香时入梦中来。  

程大昌　次林光朝八月十五日道出南昌寄龚帅实之韵  
闻有挐音扫榻埃，尚疑却棹酒船回。  
锦囊忽至诗传诺，玉尘未交心已开。  
邂逅四人今楚尾，班联十载旧兰台。  
尊前莫发粗官叹，奇绝江山直一来。  

程大昌　次韵陆务观海棠  
唤回残睡强矜持，浅破朱脣倚笛吹。  
千古妖妍磨不尽，长随春色上花枝。  

程大昌　冬至  
世间剥复每相乘，此理几几唤得譯。  
万木冻僵梅有信，黄河冰合井如蒸。  

程大昌　高宗皇帝挽词四首  
先汉运尝屯，令周历再新。  
必知天地泰，为有帝王真。  
立极绵三纪，垂鸿更万春。  
鼎龙俄天矫，升鹤肯逡巡。  

程大昌　高宗皇帝挽词四首  
英明如艺祖，慈厚类仁宗。  
民隐深忧恻，天骄入益容。  
前芳尝北指，鸣镝自回功。  
戢动皆时当，居然八政农。  

程大昌　高宗皇帝挽词四首  
智超黄屋表，不以位为怡。  
罢省斋居事，安持寿殿卮。  
尊荣天子父，巍焕圣王师。  
盛德几无古，惟尧始济兹。  

程大昌　高宗皇帝挽词四首  
九龄几协梦，三载忽缠丧。  
地卜周巡旧，山因禹穴傍。  
云卿飞步阔，风沛着思长。  
八表神游处，天高鞏洛阳。  

程大昌　和刘侍郎九日登女郎台  
霜枝凋翠雁横秋，莫倚危楼动旅愁。  
菊有清香樽有酒，茱萸不插也风流。  

程大昌　句  
著许谨护箨龙儿，养就坚高抗雪姿。  

程大昌　句  
有底滑稽堪羡处，金莲烛里话穷酸。  

程大昌　句  
戏作风枝斜，垂恼玉堂宿。  

程大昌　觅梅  
花中结子酸连骨，正味森严众苦之。  
待得和羹渠自会，如今划管皱双眉。  

程大昌　宿直留诗  
抖擞身章却冒尘，褭踬顾影也逡巡。  
銮坡寓宿非其他，莲烛操文自有真。  
字直由来同古语，位高兼复见今人。  
迎潮有诺无轻爽，季老当年不诿贫。  

程端　句  
郡城好处四州无，两江回合东南隅。  

程端蒙　绝句  
满城尘土污人甚，出郭青山入眼多。  
拿取小舟烟雾里，此生真个老渔蓑。  

程端蒙　省过  
此道从来信不疑，安行何处履危机。  
无心更与世俯仰，有口不谈人是非。  
悔吝愆尤须谨细，存亡得失要知几。  
师门有意无人会，一饷忘言对落晖。  

程端蒙　送次卿兄还新安  
闻君戒明发，值此深秋时。  
相送碧山下，殷勤荐离卮。  
与君夙通谱，况尔学同师。  
所期在闻道，肯为矜文辞。  
易通久沦没，遗书亦参差。  
向非考亭翁，入德将焉施。  
驾言各勇往，实践仍精思。  
圣贤去千载，凛凛如在兹。  
君归歙水上，岂徒事耘耔。  
至言启茅塞，予方日孜孜。  

程敦厚　草堂  
地控三州界，池开十丈莲。  
桑麻无杜曲，松菊有斜川。  
别浦归帆远，他山晚照妍。  
江河春水阔，幽兴白鸥前。  

程敦厚　海棠  
柔条还自立，绝色所不鬭。  
昂然气格高，下视群卉陋。  

程敦厚　和冬曦海棠  
花中名品异，人重比甘棠。  
苞嫩相思密，红深琥珀光。  
好风传馥郁，丹卉愧芬芳。  
烂漫云成瑞，葳蕤女有嫱。  
生来先蜀国，开处始朝阳。  
赏即笙歌地，题称翰墨场。  
烟霞容易散，蜂蝶等閒忙。  
谁是多情侣，栏边重举觞。  

程敦厚　今朝秋气萧瑟不意海棠再开因书二绝期如事者和  
曾逐狂飚取意飞，一时春色便依稀。  
旧丛还有香心在，却被西风管领归。  

程敦厚　今朝秋气萧瑟不意海棠再开因书二绝期如事者和  
露湿燕脂泪脸寒，独将幽恨倚阑干。  
精神不比篱边菊，莫把寻常醉眼看。  

程敦厚　句  
纛影叱{上沙下毛}竿影直，雪中霜里伴松筠。  

程敦厚　句  
一色鲜猩血。  

程敦厚　句  
春飞白玉花，秋吐黄金实。  

程敦厚　句  
孤出亭亭羽盖主，撑开圆叶臂抽条。  

程敦厚　句  
绿幄紫笼文縠皱，绛囊包就寸珠圆。  

程敦厚　句  
墙头荔子已烂斑。  

程敦厚　句  
万蕊纷妍照画堂，一林春思尚缄藏。  

程敦厚　句  
味重带新驰驿贡，花旌难老隔年芳。  

程敦厚　句  
香散风前麝，浆寒霜后蜜。  

程敦厚　句  
粲粲核中仁，尚可瀹奇名。  

程敦厚　梨  
远意来佳惠，秋筠启翠篮。  
清香殊未散，奇品至相参。  
凤卵辞丹穴，龙珠出古潭。  
剖轻刀匕快，嚼易齿牙甘。  

程敦厚　牡丹  
芳丛列翠幰，新苞吐香麝。  
满地方争妍，何花肯相下。  
牡丹持晚节，群芳甘共亚。  

程敦厚　题陈宏画明皇太真联镳图  
普辔春风禁粃游，外间底事上心头。  
骑驴后日嘉陵道，料得君王始欲愁。  

程敦厚　题陈宏画太真上马图  
阿环百巧专恩宠，自是三郎騣不知。  
上马未应乏无力，要回一顾特迟迟。  

程敦厚　酴醾  
独怜朱脸花容俗，全学瑶台玉女妆。  
素月共成中夜色，好风分散四邻香。  

程敦厚　王文孺舑庵  
待月凝云关，垂竿钓雪滩。  
虚窗摇冷翠，杰阁耸高寒。  
笼养千龄鹤，炉烧九转丹。  
不须论许一，心目自清安。  

程敦厚　王文孺舑庵  
壁上烟萝子，窗前鸿素书。  
短篱开窈窕，嫩竹转扶疏。  
世事霜前叶，声名涧底樗。  
柴桑陶靖节，日暮荷归锄。  

程敦厚　惜海棠开晚  
今年春色可胜嗟，二月山中未见花。  
长忆去年今夜月，海棠花影到窗纱。  

程敦厚　余甘子  
愁苦人意未相谙，率以初尝废后甘。  
王氏有诗旌橄榄，可怜遗咏在巴南。  

程敦厚　雨中海棠  
玉脆红轻不耐寒，无端风雨苦相干。  
晓来试卷珠帘看，蔌蔌飞香满画栏。  

程敦厚　擢秀峰  
化境何年斲取还，崭然擢秀瘴茅间。  
我来授记开潜阅，从此佳名溢世寰。  

程公许　安人赵氏哀词  
商飚之萧瑟兮，百草莽其披离。  
何深之敷蕙兮，蔼芳华其不亏。  
物有生而专媺兮，岂伊人而不然。  
见浚房其窈窕兮，非从夫将孰称贤。  
媚璇源之驶浏兮，四仟之峰截业。  
衮衣蔼其硕肤兮，庶几君子有斋季女淑且明兮，  
天作之对奚苟求。懿玉屏之有孙兮，  
嗣宽间之洁修。面嘉命其必敬戒兮，  
庶几君子之好逑。歌福履之将兮，  
咏室家之宜。敝屣珠玉呈何有兮，  
佩礼义而服书诗。顾俗好之鹜荣兮，  
得则盈而失则沮。媺君子其不羣兮，  
期百岁而偕处。夫何孤鸾一朝而押镜兮，  
悼亡赋而鬓盐酸。念夫秩之有典兮，  
幽明离隔其忍忘。冷避邪而烬绝兮，  
叠旁行其地质学蟊。耿松风这夜月兮，  
尚欣欠以从舅姑之游。悼人命其孰司兮，  
参大衍其非夭。信流芳之示沫兮，  
岂独华发而白寿。苟天理之可恃兮，  
君子之步其丹霄。汤沐大国日可冀兮，  
尚足慰芳魂於一丘。  

程公许　八月十日夜梦登青城最高峰醮仙迷惘醮罢同羽士二三人散策月下濯足  
崷崒孤岑碧四围，分明佳气是祠西。  
星坛醮罢天如水，羽褐追游月满溪。  
真境可容兵劫坏，在涯长恐梦魂迷。  
烟霞旧侣今谁在，还肯丹梯手共携。  

程公许　北新桥借孙氏宅内有井甘寒又有柳阴度夏为宜  
幸有安居暂寄包，拙如鸠不费营巢。  
日长有井供茶课，客至移床荫树梢。  
无事莫将吟思搅，尽间且把旧书抄。  
心知守道惟玄默，不用援毫赋解嘲。  

程公许　被檄北征从宣威幕公之招也  
芹藻浮香水半环，官曹得似广文间。  
羽书趣上将军马，却拥貂裘席剑关。  

程公许　碧云程道士自清江相过示以玉渊刘清叔诗借韵同赋  
掣铃者谁金门客，神秀迫人似曾识，  
八返未问龙虎交，一杯且荐琳腴碧。  
我昔卜隐大面山，旌驱人难得字间。  
梗野自适麋鹿性，逡巡远引鵷鹭班。  
开始青一青气色，此中自有金丹诀。  
政须趺坐共商量，忍向尘劳磨岁月。  

程公许　避暑锵璯亭  
老怯新秋暑郁蒸，晚风水槛一披襟。  
试教通闸喧雷鼓，何似穿岩晌玉琴。  
默坐自能醒渴梦，微吟时与和清音。  
专城大似专丘壑，不待山行记蔚深。  

程公许　别冯伯昭新放归三荣末句乞呈似使君王万里年兄  
东郭沧江市桥柳，邂逅论心成二友。  
仙曹如不往复来，永书论文间卮酒。  
十五年间如掣电，屋梁落月几回首。  
爱君冲静天机深，玉雪照我惊老丑。  
实屏两月同舍馆，青眼相看祗如旧。  
秋风一鹗空百鸷，四海知心悦斋老。  
鹊声查查客当还，鹤发倚门春一笑。  
荣途埃渇壒倦驰鹜，圣域工夫窥{上穴下文}奥。  
拿云岂无九霄志，缓辔徐驱千里道。  
平生我亦重择交，与君同盟期耐用久。  
纷纭归梦促严装，黯淡羁情更分手。  
旭川夙擅溪壑胜，雌堂况得文章守。  
赢粮宁惮两日程，龙洞烟霞共幽讨。  

程公许　别家仲行得成都尉西归  
远役得佳伴，天涯还掺祛。  
忧端今转甚，漫仁意何如。  
落笔敏无敌，轩髯豪不除。  
市桥春好在，勿共酒杯疏。  

程公许　别凌云士友  
三生缘法熟嘉州，乘兴俄成十月留。  
山水纵观方得趣，交朋莫逆忽同头。  
淋淳张饮梅花岸，惨淡分携杜若洲。  
恨欠白崖陪杖屦，春风和明媚及同游。  

程公许　别帅垣登泝江  
辊来偶作两旬留，下榻惭非孺子俦，  
西阁夜阑犹跋烛，北岩晚霁趣归舟。  
高城回首烟波暝，短棹支颐水国秋。  
岁晚束书岷下增，梁园空复羡枚邹。  

程公许　别谢德芳  
舣棹江干款式留，曾将避世与君谋。  
谁知事变即勘定，端藉儒先宽顾忧。  
分陕续书劳会计，借筹偶暇语绸缪。  
分携竟作春风约，梅驿瞻云黯暮愁。  

程公许　别云端子和元字韵  
玉楼双耸吟肩寒，自孔氏出参玄元。  
荒寻得君相指似，清吐对我如澜翻。  
归欤金华葺茅屋，间有洞户通麻源。  
世尘辀辮勿浪出，执手且面空此尊。  

程公许　丙子寅月九日五鼓梦余忆旧作因用韵  
来误解萦牵岂自，寺逢此劫在儒流。  
昏昏心似未磨镜，役役身如不缆丹。  
闻道无缘时已晚，养生欠术鬓先秋。  
向平可谓真男子，家事无关五岳游。  

程公许　丙子重阳触事有赋绝句七首  
盘水平生谨自持，苦为痎病费医治，  
一秋偏识端居味，余事何妨读杜诗。  

程公许　丙子重阳触事有赋绝句七首  
策策窗前落叶干，晚香空自傲霜寒。  
力贫未辦倾家酿，一酌亲颜也自欢。  

程公许　丙子重阳触事有赋绝句七首  
去年今日枕江楼，对酒谈经夜不休。  
闻道黄花满同谷，莫教儿辈觉风流。  

程公许　丙子重阳触事有赋绝句七首  
雅志求仁苦力难，知他隔许利名关。  
流光挽仰一弹指，与世浮觉祗强颜。  

程公许　丙子重阳触事有赋绝句七首  
薄宦羁縻兔落置，西阡不到一年赊。  
销魂霜露增凄怆，陟屺瞻思晚日斜。  

程公许　丙子重阳触事有赋绝句七首  
风雨连宵苦泪潸，可怜半作冢累然。  
钟情叔氏如酥酪，岁旬相随对榻眠。  

程公许　丙子重阳触事有赋绝句七首  
寂寞随工药市行，可能金石尽知名。  
飞仙未必真违世，长使痴氓学卫生。  

程公许　秉炬游麻仙玉华洞  
云峰环翠幄，洞户必琼台。  
胜处难名状，飞仙此往来。  
近应通玉局，远或接蓬莱。  
安得一伸臂，乘风遍九垓。  

程公许　伯谦招饮龙潭攀桂亭  
碧潭四绕水仙坟，老桂团团荫绿尊。  
拚与故人偿一醉，梅花吹梦过前村。  

程公许　步虚蕊珠七言  
玄盖之天高崒嵂，自满天眼支一脉。  
嶙刚四面森翠壁，中有瑶柱倚天立。  
窈窈郁郁仙者宅，涵云蓄雾九锁隔。  
石扉谁遣玉{上竹下氐}擘，通行岂虞虎豹搤。  
云台散吏青在客，掉头三岛风烟窄。  
南薰驾我来散策，晴天万里展笑色。  
祖龙驱山山辟易，仙人抵住如刻划。  
武皇情念膏火迫，宫坛经营竞奚益。  
惟我章圣荐简壁，心与天同锦宝历。  
高皇中天定都邑，脱屣大位驻清跸。  
至今仙馆必奎画，跪拜缔眎涕沾臆。  
大涤棲真转石室，幽岩邃窦杳莫测。  
似闻句曲通咫尺，飚游何曾有辙迹。  
天坛可望不可陟，翠箬闪们丹气溢。  
我名何自标洞额，得非三生吒真籍。  
一念之差甘堕谪，拊心静虑深咎责，  
羽衣窥我惨不怿，为我洗瑆酌琥珀。  
沈沈古井龙嗜蛰，谁令怒吼卷飞帛。  
夜凉健倒风雨急，醒悟乃是岩溜滴。  
西瞻氛祲羌堛塞，玉华故棲归未得。  
文举远游记夙昔，借一庵地袖隐帙。  
百六行度运会厄，列真校录晓继夕。  
恫悯含生沛德泽，罢征宽敛戢锋镝。  
名山是处可棲逸，不材我自安社栎。  
勋业振古名担揭日，邂逅要知非尔力。  
蛮触扰扰鏖得失，岂容汩我室虚白。  
流铃掷火九穹碧，泰初为邻寿无极。  

程公许　步自南定楼至海观  
南定楼西径女墙，等间杰观借相羊。  
山连六诏夐深阻，城挟三江交淼茫。  
薄晚注船人意急，清秋倚槛客怀荒。  
乾坤杀敢凄凉甚，浮海吾宁逐磬襄。  

程公许　参选成都亲友追送月夕饮江上  
久聚未知乐，暂离能许愁。  
清江一轮月，后夜两般秋。  
语倦且呼酒，寒侵频索裘。  
鼎湖龙去远，忧愤涕滂流。  

程公许　参选铨曹  
竽瑟明知缪所操，才疏人不与时遭。  
扶犁轻失田家计，敛版来趋吏部曹。  
邂逅或名嫌预借，驰驱州县敢辞劳。  
忧时空有峥嵘愤，九钥天关守护牢。  

程公许　昌元郡圃看海棠红苞烂然示有开者问读以诗  
画本争如觌面奇，含苞香露已霏霏。  
阿娇早合贮金屋，南子似羞褰锦帷。  
花信定因寒较晚，赏心何事巧相违。  
壁题恨欠江城句，彩笔夜班能为挥。  

程公许　长生观拜谒碧落侍中观巨楠  
功行三千未易圆，活人阴协最为先。  
一瓢酒酿春江醲，百尺楠藏洞府天。  
道骨想从玄祖受，高风应许裔孙传。  
珥貂碧落犹官府，何似鞭鸾陪散仙。  

程公许　嘲清德堂前紫薇花仍代答  
襞积仙裾耀紫霞，西清两月擅芳华。  
吒身尘土宁非误，何不西垣侍判花。  

程公许　嘲清德堂前紫薇花仍代答  
文章不辨演丝纶，失脚尘劳勿更论。  
茵壤飞花适然耳，一觞聊复伴黄昏。  

程公许　成都萧寺度腊邓事示彦威侄二首  
潇洒僧庐暂此留，静看急景意悠悠。  
戏呼道韫咏飞絮，况有阿戎同颂椒。  
三孝痴顽成度事，一同亲爱外何求。  
囊无储俸贫如旧，谩整书讯便舟。  

程公许　成都萧寺度腊邓事示彦威侄二首  
掣电光阴不可追，回头四十九年非。  
万缘勘破姑随顺，至道精探识指归。  
感慨未有忘世虑，因循深恐悮时机。  
寒窗细话经纶策，来岁昕迁为发挥。  

程公许　成都一月奔走人事喜於赋归  
轮蹄雾涨九衢尘，役役人间祗是亲。  
随分世缘聊复尔，暂归还我自由身。  

程公许　成都逾旬阴冷深冬时节借馆趣悟得子敬德夫二兄相晤语差慰寂寥寥  
屯阴不动紫沾盘，三月凄风横作寒。  
待旦重衾缠得暖，感时对酒祗长欢。  
黑云何日三舍避，黄道中天万日看。  
不有对床清夜语，客怀何以解忧端。  

程公许　池口昭明太子钓矶蜀僧住山相邀访古和壁间韵  
击船池口泛滥游，老禅邀我半日留。  
岸莎堤柳窈窕，初暑忽送风雨秋。  
萧朗钓台三间屋，万顷烟波媚幽独。  
长令千载好事人，贪为淮山流远目。  
芊芊蔓草迷长竿，台城直作平野宽。  
那知万古文选理，不尽词源八节滩。  
英魂还逝招不得，谪仙小杜底处觅。  
插天崷崒九芙蓉，试与凭高间物色。  

程公许　崇女撷菜煮羹  
穉女春间绕舍嬉，手挑野菜满篮归。  
细{奭斗}碧涧和极煮，旋掬香粳芼糁稀。  
久识道腴知隽永，更从禅悦悟精微。  
投床忽作还乡梦，雪暖西山笋蕨肥。  

程公许　初度诣葛仙化奉香火归邑之明日有驯鹿自中径入县庭士友异有事赋诗  
阆风觞九醖，脍鲸羞玉麟。  
宿命忆往劫，隐诀闻至人。  
失脚五浊海，未泯一念仁。  
就盈纪良月，揆度逢佳辰。  
深恩感顾复，瓣香谒仙真。  
同来山中吏，得非我同伦。  
岩泉千仞雪，涧草四时春。  
雅嗜自幽间，胡为此逡巡。  
怜我久埃壒，为记三生因。  
野性欣得友，不待呼孔宾。  
鼓瑟趣升歌，明当下温沦。  
嘉燕属君等，努力语去陈。  
灵囿岂予慕，愿交惟梓棒。  
方寸有玄感，清都宁隔尘。  

程公许　除夕和唐人张继张佑即事四绝句  
六花集瑞九重天，禁漏催朝夜不眠。  
流落那知新历换，枫桥寺外看渔船。  

程公许　除夕和唐人张继张佑即事四绝句  
经世无才慕管萧，风尘搔首故乡遥。  
瘦藤忽梦寻梅去，袅袅寒溪独木桥。  

程公许　除夕和唐人张继张佑即事四绝句  
一笑升沉休问天，赞房赢得日高眠。  
五湖浪透门前港，何不乘风称放船。  

程公许　除夕和唐人张继张佑即事四绝句  
一簪华发雪萧萧，流景星驰道转遥。  
拨倦寒炉鸡唱晓，春风携手赵州桥。  

程公许　除夕立春送侄女归句氏娣家兄弟侄皆会席上  
岁除还有岁更新。华发相看手足亲。  
千古风流企王谢，两家情味匹朱陈。  
缠红饮彻椒觞晓，剪彩欢生绮席春。  
瓜葛绸缪宁易有，况兼乐事与良辰。  

程公许　储福观谒唐玉真公主祠  
华萼楼前花冥冥，三郎雅知睦天伦。  
脂田恩厚说屣轻，独将泡影观此身。  
碧瑶六六秀蜀岷，朝来郁勃连夕曛，  
石坛虚呵存谷神。笳鼓惊散羯鼓春，  
兄来问信杳莫闻。瑶池宴酣归未醒，  
千岩万壑空烟云。一念之差隔几尘，  
蓬莱谁堆有太真。平生我亦厌俗氛，  
秘籾曾受金阙君。玄机偿有三生因，  
不妨牧羊学初平。  

程公许　春事无几端居萧索追怀成都旧游慨然有赋  
忆昔吏锦城，寄隐云水乡。  
萧散不任事，上官容我在狂。  
短篷漾空明，舞棹歌沧浪。  
会心多胜友，一举累十觞。  
芳春乐事饶，飞幰集宝坊。  
意行无定在，有花即相羊。  
马蹄穿夜市，奚奴背诗囊。  
三几年炊黍，旧游想微茫，  
谁知涪江宾，侧翅不得翔。  
醉饮无与和，三欢热中肠。  
雨晴好风景，轻舆便晚凉。  
乱絮扑晚霭，牡丹泫残粧。  
春物能几何，营巢燕飞忙。  
茶事迫榆火，饧胶催粥香。  
我本乐烟霞，失身缚簪裳。  
官曹幸云冷，诗债可不偿。  
锦城未即去，十景兹难忘。  
安能窘边幅，低头甘锁韁。  
升沈自天分，矫情恐有妨。  
借白我玉壶，为君歌慨慷。  

程公许　春晚客中杂吟四绝句  
忆伴梅花醉短亭，惊心红药饯余春。  
不知九十日晃景，辦得晴窗几欠伸。  

程公许　春晚客中杂吟四绝句  
昨夜青皇驾趣旋，星榆散漫晚风颠。  
一春无著供陶写，满砚尘埃费洗前。  

程公许　春晚客中杂吟四绝句  
桑阴翳翳响缫车，麦熟多时稳吐芽。  
若使征输宽一半，人生最乐只田家。  

程公许　春晚客中杂吟四绝句  
怒风转暖和阴寒，春尽如何衣怯单。  
最忆就林煨苦笋，六年轻失此清欢。  

程公许　次李晋仲同游南岩韵  
风林舞霜叶，野水收寒溪。  
旭日爱清美，良友欣招携。  
近游南岩麓，远蹑樵人蹊。  
改未变野处，地已呈榱题。  
炼石既有穴，补天亦余梯。  
仰睇磴可涉，穷择日从低。  
窅深有宰护，险绝令心悽。  
我妆期再出，后会岂终暌。  
第膺三接宠，未许寻高棲。  

程公许　次韵感怀  
称意人生不待多，诛茅只爱傍沧波。  
万间方丈均容膝，苦志疲形能几何。  

程公许　次韵感怀  
四海堂堂范与苏，斯文价重百车渠。  
颍昌旧第归无日，且向蟱津稳僦居。  

程公许　次韵感怀  
雨淫萧艾掩嘉蔬，况敢堆盘荐腹腴。  
借问素餐颜有忸，河边宁作鲍生枯。  

程公许　次韵感怀  
盛时饥渴伫嘉谋，虑远何难弥近忧。  
搔首风尘弥北望，驰心江汉入东流。  

程公许　次韵感怀  
绿水油油记插秧，转头风露稻花香。  
秋来田井熙春书，画手难为顾长康。  

程公许　倅教授判官皆为东湖有赋次韵  
逶迤三径带重肖，心眼经营念厥初。  
问俗只须无事治，僝工适际有年书。  
雪融趁急栽花柳，春到随宜辦果蔬。  
最喜城隅便来往，不嫌左走费台舆。  

程公许　倅教授判官皆为东湖有赋次韵  
交情郁穆两监州，采藻依莲总俊游。  
冰洁霜明相并照，渭清泾浊岂同流。  
虢堂拟把新题和，锦里还思故事修。  
荷荡花溪总幽绝，賸须栽竹柰霜秋。  

程公许　大雪同杨景韩程子敬登寺楼  
雪中佳士集，同倚寺楼看。  
晁荡迷沧海。空明迫广寒。  
重城和气浃，万井语声欢。  
瑞接三冬白，忧宽一寸丹。  
渔船寻剡曲，战马渡桑乾。  
天意俱悭与，无氈分冷官。  

程公许　代上夔帅丁文伯  
璧月行素空，流魄寒潭水。  
水山非月期，月岂待濯洗。  
天光发於定，妙契元一理。  
士生无南北，乐在相知心。  
同行不同调，有如辰与参。  
一言针芥投，山水皆知音。  
畏斋天下士，执鞭愧我后。  
当时俭府莲。最说庾公秀。  
十年一欠伸，西楼黯回首。  
油幢古夔子，锁棘外南宫。  
宝鉴贮英裁，氊笔题至公。  
讯旧一以悽，浩荡华表风。  
宇县莽烟尘，人物叹今眇。  
兰芷必共芳，所御或荼蓼。  
隐思不遑寐，令我忧心悄。  
古今几枰棋，胜败无常形。  
世岂欠国手，一著何可轻。  
但恐当局迷，渠知死可生。  
向来一雨心，行世几沪落。  
矫性动有妨，幽思谁与豁。  
为君歌慨慷，长风起天末。  

程公许　代寿安宣相  
帝佑炎图保中光，风云嘉会契千龄。  
石田旱叹须膏泽，蛰户队凝耸震霆。  
审象岩间同说命，绝韦圣处见义经。  
立谈解使枭羹烂，余事能空兔窟腥。  
岌岌危机还奠枕，恢恢游刃发新硎。  
坐令含哺娱黄聇，忍使供徭困白丁。  
河带已知申汉誓，云和聊复访湘灵。  
归来旌节华仁里，寄傲壶觞等大庭。  
天厌游氛侵土国，风传飞羽警连亭。  
汗颜何限指空血，胶柱谁云瑟可听。  
斧钺重开都督府，緌绅盛集小朝廷。  
白波坐压风涛汹，黄纸恩浓雨露泠。  
重与蜀民司命脉，定知天陛渴仪形。  
着高病包棋难活，事定端如醉得醒。  
万里车书宁久隔，三边鼙鼓励几时停。  
西南屹立擎天柱，子午长驱建屋瓴。  
会见舆图恢故境，便纡公衮坐头听。  
无穷寿福由忠赤，不朽功名付汗青。  
自笑此生同塞马，若为有幸列侯鲭。  
诵诗起为苍生驾，南极星环帝座星。  

程公许　代寿李参预雁湖先生五十韵  
仙李蝉嫣系绪长，彤岩谱牒自曹王。  
滔滔江汉流波漫，濯濯芝兰奕叶芳。  
陵井已偕儒术显，异岩尤擅史才良。  
榆枌倍借钧重，阀阅高腾万丈光。  
在昔五之皆瑞晋，祗今三薛共推唐。  
何人说似公安诞，趺坐众来见未尝。  
不是老聃钟瑞异，也应太白减精芒。  
直从上界飘霞佩，来向尘寰艳织襄。  
疑梦无因嗤卫玠，问炊不馅经元芳。  
鲤庭早熟兰膏读，蟾窟浓分桂子香。  
秘馆繙书推博洽，著庭细史极精详。  
归来两郡驱红旆，还入修门荷紫囊。  
议礼挽回周典制，代言直似汉文章。  
一朝谁作兵端启，万里应劳使指将。  
射雁子卿归亦幸，弃豚窦宪势方张。  
披肝九陛狞群吠，回首三边已战场。  
妙选何心荣宠利，扶颠有意为周防。  
事难忍作抽身计，几密主明疾恶肠。  
鸾凤得朋应渐集，鸱鸮铩羽可能翔。  
鱼头熟念衣宽带，虎士欢趋气涌现汤。  
诏下九天衔袖满，人知二府画谋臧。  
古来所贵真儒用，天定何忧敌国强。  
刑典已先明两观，和盟便许复侵疆。  
论功自合专台席，谗口胡为弄巧簧。  
三载峨峰听鹤唳，九年社祗龟藏。  
疏疏竹色黄青琐，滟滟湖光映画廊。  
晓案圣经研蕴奥，夜窗古史阅兴亡。  
烟霞趣疑成痼，风雨清吟乐对床。  
谁遣白驹歌逸豫，未应绿野久徜徉。  
情知萧艾糅芳泽，手艺衡兰储糗粮。  
拟辅皇舆休偾轴，莫令中道叹无航。  
新衔宠自乾坤施，继廪恩疏雨露襄。  
公论在人元不泯，精忠报国谅难忘。  
慨思周道忧如捣，常恐幽风怨缺斨。  
九世陵园无复理，百年玉帛不能偿。  
鸾旂龙驭龙犹西浙，貂帽狐裘满大梁。  
休怪穷猿能倔强，且防新羯重披猖。  
梦疑谢驾游春墅，望渴商霖泽旱秧。  
借问孤舟横野渡，谁为一柱屹明堂。  
会看马道遮于叟，并遣筹帷出子房。  
勤恤民心延命脉，精搜人物整朝纲。  
国威久民宁终屈，事会时来岂有常。  
决眦三阶明象纬，为渠一矢殒天狼。  
日高宫线初添绣，雾翁门弧记设桑。  
盛事满堂皆象服，荣观三寿簇霞觞。  
拟将善颂祈周斗，空有遐思恋也墙。  
期与八荒开寿域，也荣枯卉舞春阳。  
诗书泽厚床堆笏，竹帛勋高绣织裳。  
与国同休山若砺，锡公难老寿如冈。  
丹成却结乔松侣，驾鹤三清乐未央。  

程公许　祷雪麻仙洞前立春一日湫压县境而雪霰已集连日六化呈瑞以元宵设供  
驽怯深惭政理愆。骄阳积擅北风权。  
青鸾趣驾宾苍皞，白凤先驱从列仙。  
坏是蛰梦离贝阙，裂龟渴饮变琼田。  
空餐那有涓埃报，只辦炉薰荐洞天。  

程公许　祷雪麻仙洞前立春一日湫压县境而雪霰已集连日六化呈瑞以元宵设供  
阳乌且缓浴虞渊，瑞白春花胜腊前。  
台笠看人争播种，扶犁撩我梦归田。  
千金何术参医国，十雨从今更问天。  
斩驻飚游须净供，元宵未暇宝灯燃。  

程公许　祷雨有应和郡广文希白韵  
金气胚浑火尚流，亢阳渐已裂龟畴，  
沛然一雨酬精祷，暂与群黎缓隐忧。  
千里耕地桑犹乐土，三边鼙鼓又防秋。  
白头底是宽间日，款段令人羡少游。  

程公许　到阙政府以辟郡未下隔封  
练纸密衔袖，宫门报隔班。  
衷肠郁未吐，殿槛可容攀。  
巨用须桴栋，旁搜及蒯菅。  
对扬当有日，倾尽不须删。  

程公许　道传山丹一本两花举以见遗夜窗翻书偶见刘潜夫尝赋云偶然避雨过民  
种类山茶花较大，一根恰有两枝开。  
铅砂炼熟大还鼎，琥珀琢成双劝杯。  
威凤想从彤穴下，飞仙近自赤城来。  
便船惟会加培养，寄伴阶庭芍药栽。  

程公许　道山诸丈置酒饮饯秀野园以诗谢别  
去国飘然一障乘，都门祖账集华簪。  
黄梅未雨热如沸，白葛不负凉满补救。  
江国颇堪千里寄，蓬山遥想五云深。  
论思禁闼须公等，肯念交盟数寄音。  

程公许　得台檄视堰至上皇设黄籾会北友自无而于得孙承父青兄用晦弟颜威有  
肃敞芝坛大面峰，拟凭方寸逆璇穹。  
夜窗滴尽三更雨，晓雾吹开万壑风。  
孤鹤上来随伴去，十龟相农赏心同。  
未应佳气高台擅，一览西岷面势雄。  

程公许　登伏龙观看雪和张权父韵  
暖日嘘酿六霙，一元亭毒岁功成，  
霓裳舞散广寒殿，鹤氅朝回七宝城。  
决雨会看三月涨，屯边全要万仓盈。  
离堆邂逅成奇观，一笑能令万虑轻。  

程公许　吊齐斋先生尚书文节倪公  
披襟白苹风，荡桨碧澜月。  
若下酒可斟，顾渚茗堪啜。  
兹游足娱习，所遇皆胜绝。  
四海齐斋翁，清风传奕叶。  
平生心本朝，峨冠蓬怒发。  
子皮五湖棹，烟波时出没。  

程公许　吊齐斋先生尚书文节倪公  
仕道昔有训，退处非为名。  
齐竽醉聒耳，虞弦自希声。  
清波贯霅苕，空翠浮弁衡。  
图史足怡悦，风月无将迎。  
生世我已后，景行宁忘情。  
昂昂雞群鹤，慰我双眼明。  

程公许　吊齐斋先生尚书文节倪公  
万顷湖浪碧，一点浮玉青。  
先生此有盘，有道甘沉冥。  
植柳荫水槛，栽莲绕风亭。  
感恨手遗奏，精神超列星。  
鸿鹄既层举，鸮鸩争刷翎。  
克家类季子，隧碑刻铭。  

程公许　吊齐斋先生尚书文节倪公  
风尘日骚屑，耆哲晨星稀。  
九原不可作，斯文今谁归。  
临风想孤标，把酒哦落晖。  
扁刻见尚友，雪堂密传衣。  
归帆拂苹波，晴烟抹松扉。  
满箧贮宝刻，展诵省昨非。  

程公许　东川节度歌  
东川节度兵马雄，我尝闻这浣溪翁。  
五百年间人事纷变灭，惟有青山衮衮今古同。  
春官侍郎李太史，沃丝昔日来观风。  
八年挽爷一炊条例，蔚蓝台上烟雨悉溟濛。  
棠郊蔽芾公所憩，还有竹骑驰儿童。  
是时北尘转骚屑，绿林之寇纷内讧。  
洛波殷雷跃双龙，遂也长公潼少公。  
少公赴镇先十日，千夫煌煌飞旆红。  
金城一面森戌削，贼戈自此不复锋。  
三灾之动偶参会，天岂薄於遂而私於潼。  
屹然洚波这砥柱，艰哉安宅之集鸿。  
险夷一节贯金石，玉山城新百雉，  
缭绕下与州城通。高如石首矗万仞，  
坚并铁瓮盘层穹。楼棚丹霞未为丽，  
形势墨守何可攻。向来牛头著亭处，  
晴烟万井历历明双瞳。彻桑未雨宁过计，  
路帝筑屋难为功。侍郎忧国秉卓越识，  
始谋肯使轻伤农。登登之筑纷百堵，  
一朝巀页如金墉。初疑化城为佛幻，  
又恐鬼役非人工。浣溪曩赋冬狩行，  
恨不回辔擒四戎。向令眼前见此事，  
奇伟在篇当复加舂容。腐败儒自嗟才力窘，  
安得唤起诗老为细琢砻。紫皇坐朝甘泉宫，  
四明不隔天九重，慨怀豹尾旧持橐，  
长安日远身孤蓬。起家小屈东川牧，  
骥足折旋萦蚁封。三年厌听鼓噪，  
甲兵何时一洗空。事不为难亦非易，  
所病滔滔皆发蒙。明堂只须一柱力，  
杗桷渠可令乏供。更须度外广物色，  
纳纳万顷云梦胸。我歌东川节度兵马雄，  
歌声激烈辍丰隆。先一州兮后天下，  
风云呼吸龙虎从。  

程公许　督堰至岷下借馆南浦张叔全家临别惠以润石香几一峰挺拔于白云霭间  
飞幰轻舆御暖风，款门何中日憧憧。  
芳荣满槛丹青丽，农秀当轩紫翠重。  
石几拜嘉才径尺，云天无际挺孤峰。  
更烦指似麻坛路，万壑千岩借一筇。  

程公许　多胜亭  
昌称文章续洒汉，只合彯缨侍香案。  
帝遗骑麟下大荒，肯为吾州一笑粲。  
至今千里被膏沐，犹自{上雨下矞}云余绚灿。  
后二百年来祖侯，不以左官兴寤欢。  
西园作堂娱岁丰，东城选胜湖波漫。  
不知此湖孰经始，秀水之涯矗堤垾。  
花屿逶迤双径通，荷荡淼莽三塘贯。  
凭堤筑台夐清旷，羁官赖此汇愤惋。  
嘉二三子南渡来，营葺颇能还旧观。  
风流转烛冷如铁，仆雨摧风存者半。  
蹇余意倦直承明，次补适来忝藩翰。  
腐不能通柱后文，拙尤不辨牙筹算。  
自公政须豁滞懑，时屈何能事轮奂。  
支倾补坏聊复尔，护邃培高足娱玩。  
江山入手要弹压，风月无边供判断。  
高贤一语真实录，胜游虽多此为冠。  
水花岸草错云锦，雨瘴清岚无界畔。  
忘机自与鸥鹭亲，无事从渠凫鹜散。  
老仙音尘可得追，移得卢家石坚悍。  
题评倚重南轩翁，瞻相如瑟黄流瓒。  
迂顽我岂经世具，乞身去咏南山矸。  
作诗聊与来者期，何去后思可称赞。  
尚友三贤自不差，时复凭熊一来看。  

程公许　樊丈子思以阳兄弟三年端居招饮山房为破愁寂赋诗以谢  
衔恤三年意绪凋，嘉招为我破无憀。  
露秋爽借谈锋利，霜月寒侵酒力消。  
心事寂无机事成，诗情何以道情饶。  
平一我亦轻簪绂，安得长年共一瓢。  

程公许　泛霅溪  
旱叹连旬塘水浑，移舟来泛霅溪云。  
溪边钓隐如无恙，那不嗤人骨俗氛。  

程公许　泛霅溪  
白苹波动柳塘风，散漫芙蕖称意红。  
午梦惊回船转柁，买鱼前港一樽同。  

程公许　泛舟登弁山祥应宫之绝顶望太湖窥黄龙洞过倪尚书云岩  
苹浪蹴帆移别浦，笋舆邀我度遥岑。  
云开辰泽水银溢，风掠洞庭螺翠深。  
神井千寻龙起蛰，幽岩四面石成林。  
苏仙诗句倪公赋，万古清风僭嗣音。  

程公许　范石湖东归过乡国名之芙蓉城余以季夏来游适荷花称意红之时春湖环  
振袂芙蓉城里游，香风十里劝人留。  
瓦盆最恨廉泉陋，归与夸张定自羞。  

程公许　范石湖东归过乡国名之芙蓉城余以季夏来游适荷花称意红之时春湖环  
芙蓉城下六月秋，最好雁湖湖上游。  
周遭一机云锦烂，并与老仙供唱酬。  

程公许　范石湖东归过乡国名之芙蓉城余以季夏来游适荷花称意红之时春湖环  
环湖曲曲露香清，醉袖褰风取意行。  
翻爱李园方沼碧，界金几朵艳羞頳。  

程公许　访云端萩居  
梦想云端路屈盘，幽寻今果云端。  
三间矮屋烟霏拥，一片间情宇宙宽。  
上锉间搜灵药煮，天坛不遣篆香残。  
谁能好事时供给，结足空山也不人。  

程公许　分直玉堂有怀  
儤直稍宽庚伏暑，传宣来自玉皇家。  
冰盘满掬三危露，金榼频{奭斗}九醖霞。  
衙鼓骤惊行抱牍，索铃犹误吏催麻。  
叵堪厨酿甜如密，漫倚桥栏看水花。  

程公许　风雨过南溪  
小艇溯洄稳，短蓬兴寝劳。  
断崖榨倒影，乱石水翻涛。  
过雨山如沐，终风晚更饕。  
愁须诗自遣，吟罢转萧骚。  

程公许　枫桥墩寺侍悦斋先生诲语三日而别  
唐人旧题处，那复有江枫。  
寺近阖阊国，门当岝崿峰。  
清风三宿恋，紫气一尊同。  
恨与心知别，烟波千万重。  

程公许　枫桥寺小憩  
云已安排雪，天仍惨淡风。  
缆船投古刹，拨火共谈空。  

程公许　枫桥寺小憩  
寂历少林壁，酸寒饭颗山。  
相逢如有旧，示我亦无还。  

程公许　枫桥寺小憩  
往事惊心折，三年撚指间。  
西州门外泪。  

程公许　枫桥寺小憩  
唐人旧吟处，古愉书多阴。  
欲去有余恋，片云飞碧岑。  

程公许　涪州荔子园行和友人韵  
愁云暖日愁无边，荔枝园下客舣船。  
呜呼宴安毒於鸩，燎原戒之爝火燃。  
杨家妖女去复入，开元治乱翻覆间。  
绿云一楼天上去，食自不旨寝不安。  
长生昵语月皎皎，沉香醉梦春酣酣。  
羯鼓数垢花破萼，霓裳一曲天开颜。  
薰风殿开苦嫌执，骊山聊辔来游盘。  
汗绡红透心渴烦，荔枝不来惨不欢。  
飞尘一骑关山晓，奔腾那知血溅道。  
一朝羽檄渔阳来，决策西狩殊匆草。  
百年宗社弃若遗，何计奈渠春风貌。  
雨铎琅珰惊昨梦，云栈崎岖回马首。  
凄凉故驿疾扬鞭，岁月转眼弩落弦。  
张后李父自一时，西内荒阶满苔钱。  
金鉴难忘曲江相，浯颂长怜聱叟元。  
涪陵荔枝不须辨故物，紫金鲈骨何幸还陵园。  

程公许　改作池亭子安弟赋二绝因和韵  
凌波微步玉亭亭，华艳深遮万盖青。  
能使官曹饶野趣，小烦月斧敞风棂。  

程公许　改作池亭子安弟赋二绝因和韵  
桤陇低风呈远碧，稻胜分溜溢方池。  
簿书课辦心如不，独岸乌纱琢诗。  

程公许　感情中建除体二首  
建国维艺祖，受命同有虞。  
除苛五闰后，返朴邃古初。  
满盈持以道，协泽久不渝。  
平治二百年，中原忽榛芜。  
定乱得高皇，如日升昏衢。  
执中嗣堂播，栾叶垂范模。  
破碎今已残，敌人踵规俞。  
危哉武休破，汉沔几丘墟。  
成功赖诸将，三蜀仍覆盂。  
收藏问何时，官已迫片输。  
开仓储百谷，为我供军须。  
闭关且坚守，民力庶少苏。  

程公许　感情中建除体二首  
建大将旗鼓，遴选兹信艰。  
除授得其人，国势维泰山。  
满朝绶若若，熟谋须万全。  
平生想卫霍，摧枯无留难。  
定论真黩武，亦足激懦孱。  
执爵酹太宫，感慨清泪潸。  
破敌岂无策，百年祗长叹。  
危机屡反复，地险失故关。  
成败虽运数，人谋忌地谩。  
收民心第一，根本无创残。  
开纳智与勇，及时护风寒。  
闭口勿多言，天道谅好还。  

程公许　工侍国史奉御香祷雪上竺前一夕雪瑞已应道间志喜成诗以示敬借韵同  
庚子岁维夏，亢阳一何骄。  
侵寻徂暑迫，恻怛圣虑焦。  
祈寿喧三农，雩礼奔百僚。  
商飚忽以厉，老魃意愈嚣。  
万井沸汤斧，四野烜赤熛。  
俄闻罪已诏，还下中兴朝。  
宾香款太一，嘉荐羞庙祧。  
移跸给孤园，熏心梵音潮。  
芝盖屏不御，鸾扇亦罢摇。  
还宫惨玉色，转烛翻天瓢。  
小臣忝侍祠，囊封叩层霄。  
帝念亦劳止，叹灾珠未消。  
良月始沾洽，封畿转萧条。  
白瑞弥光渴望，泎阴那易料。  
测景殿绣纹，飞霜因青要。  
麦芒郁不吐，蔬甲半已凋。  
足躡丛祠趋，洁蠲沉水烧。  
忱念交胖蚸，同云散琼瑶。  
夜窗讶明皎，晓槛俄分飘。  
天意竟作怪，瞬息倏已消。  
冬瘟幸稍压，蝗蛰故自饶。  
东皇趣命驾，北斗将旋杓。  
更须絮乱拨。间作珠碎跳。  
傥幸尺许积，庶几食可邀。  
民脉搏几何，邦储况复枵。  
但知骨髓沥，遑恤膏火焦。  
老我杂班缀，素飒飘萧。  
强令典纶綍，拙不工琢雕。  
炯兹方雨丹，敢以后福徼。  
世味本枯皃思剧蒸敲。洒血书绿章，  
飞神羾清飂。玉食自不甘，  
黄竹宁复谣。扶持倚梁栋，  
谘询及刍荛。正途会四辟，  
贤旌欲旁招。上帝如悔祸，  
盗贼非人枭。敛尽战锋惨，  
重使农亩劭。玉烛调气机，  
黼扆宽旰宵。量才愧拥种，  
赋分甘渔樵。经给予有管乐，  
议论付董{上日下黾}。故山归去来，  
岁晚乐逍遥。暴背茅簷日，  
吉壤歌帝尧。  

程公许　工侍国史李丈奉御香祷雪上竺前一夕雪瑞已应道间志喜成诗以示敬借  
夜窗细跋烛花红，窗外那知雪随空。  
危坐不知眠较煖，纸衾休要水沉烘。  

程公许　工侍国史李丈奉御香祷雪上竺前一夕雪瑞已应道间志喜成诗以示敬借  
列仙朝罢玉看家，一色中单衬白纱。  
缠得东皇呈上瑞，万年枝上早开花。  

程公许　工侍国史李丈奉御香祷雪上竺前一夕雪瑞已应道间志喜成诗以示敬借  
未问含章眩晓妆，巧将珪璧叠宫墙。  
爱民天子心尧舜，犹自黄封降御香。  

程公许　工侍国史李丈奉御香祷雪上竺前一夕雪瑞已应道间志喜成诗以示敬借  
阿佛常时奋老拳，为衔诏旨意精专。  
且烦大士开颜笑，吹散曼陀黼扆前。  

程公许　工侍国史李丈奉御香祷雪上竺　　一夕雪瑞已应道间志喜成诗以示敬借  
忧旱忧蝗恰一年，未春喜见六花妍。  
极知气脉艰调护，须得医和为保全。  

程公许　工侍国史李丈奉御香祷雪上竺前一夕雪瑞已应道间志喜成诗以示敬借  
灞桥风景渺荒寒，最好骑驴物色看。  
得似西胡湖上境，被公驱使入毫端。  

程公许　工侍国史李丈奉御香祷雪上竺前一夕雪瑞已应道间志喜成诗以示敬借  
闻道孤山未有梅，春郊早已艳玫瑰。  
何当结伴林家去，共撷香英酎一醚。  

程公许　姑苏台  
馆娃陈迹久蓬蒿，留得苏台数仞高。  
隔山水云青断绝，绕城沟荡天周遭。  
遥怜让国清风远，忍见连艘战血鏖。  
满目凄凉千古事，长洲仍旧柳如缫。  

程公许　古碑塔寺改律为禅乡大夫招增值云智禅师主法席规模就整侯丞用晦为  
智禅生峨下，稚齿希空门。  
落发受具戒，持钵巡诸村。  
有如摩尼球，炯然古井浑。  
又若大明镜，不受尘垢昏。  
衰世不见理，窥天於覆盆。  
拆将晶祖道，特用报佛恩。  
得法归燕社，闭口不复论。  
眷言古丛城，往事空剑痕。  
谁规此浮屠，峻极压厚坤。  
意令五浊海，亲见两足尊。  
末法裨贩盛，遗教仿佛在。  
破律会十主，有诏下九阍。  
法席遴劂选，炉香冷复温，  
竖佛集龙象，催粥吼鲸鲲。  
能使幽衢暝，豁开若木暾。  
空花眩俗眼，孰辨牢脚下跟。  
斯道许津梁，如天柱昆仑。  
施金方山积，巧匠犹水苦。  
请以六度法，为拔六欲根。  
请君愉说偈，群魔惊褫魂。  
何时共峻陟，层霄疑可扪。  
勿谓蟹井小，可敌鲸海吞。  

程公许　观壁间郑宣威早春赏杏花之作司令洪太命余即事用韵  
乍听归燕语窗栊，催放莲灯万炬红。  
扫尽妖氛春色外，唤回和气雨声中。  
时机翻覆须天定，人事扶持愿岁丰。  
幕府贤劳愧群彦，吟诗留俟采民风。  

程公许　观壁间郑宣威早春赏杏花之作司令洪太命余即事用韵  
过雨麴尘缲浅绿，倚风绶带娜殷红。  
稍知春在酒深处，尤觉日长书课中。  
典记误令参邓下，封囊也拟学新丰。  
黄去催执崆峒麦，破敌何须鹤唳风。  

程公许　观浩斋杨先生偕后溪刘先生白鹤魏校书潼川南楼唱酬三复叹仰驰介询  
一日不见如三秋，人如湘浦春风楼。  
危途崔嵬坂九折，万事变灭水一沤。  
我公方寸湛古井，砥柱四海之颓流。  
艺兰九畹媚幽处，公暇独立谁为俦。  
畏虎一悟真知说，亡羊不向诸子搜。  
默参邹轲论直养，长与潜圣同四忧。  
绣衣方看霄汉立，青去忽赋泛滥浮。  
平生得趣稽古乐，如水赴海无时休。  
考盘棲包书万卷，有意晚岁专一丘。  
时无子西赋招隐，贪伴渔翁归钓涪，  
涧瀍脉络元不断，洙泗气象端可侔。  
身縻简书去无繇，夜梦策蹇霜满裘。  
悠悠底是归宿处，愿闻一语归而求。  
勇撤皋比谁复见，订顽之训万古留。  
篆书为公揭素壁，千里寺寄宽离愁。  
玄关道秘杳莫授予，玉钥为我一启不。  

程公许　贯道堂  
道秘不可传，左右逢其原。  
后生巧穿鉴，末派迷本源。  
世不有先觉，谁当警群昏。  
佩衿来于于，千古师道尊。  

程公许　广漠亭二首和陈宪益之旧韵  
百乘去为天下宰，暮年岭瘴隔京都。  
君看封禁严边琐，力碎调停此范模。  
赤舄偿来金铉贵，青衫依依旧纸糊。  
秦关北望烟云渺，何日重还旧地图。  

程公许　广漠亭二首和陈宪益之旧韵  
万峰银雪排天险，千里封沟譬蜀都。  
尽揖污灵趋几席，始敌国相妙规模。  
尽同典午深衣乐，褊笑荆文纸阁糊。  
元何风流如可问，群贤登用长良图。  

程公许　归班之明日以六参人趁起居  
湖海飘摇误召环，春风入缀紫宸班。  
恭闻聘幣及岩穴，不以多材遗蒯菅。  
静念升沉皆命分，喜因蹈舞拜天颜。  
承明莫作官曹看，汗简须凭直笔删。  

程公许　桂花  
露香消渴桂花芳，天气偏饶八月凉。  
不是窅窳分得种，人间那得许清得。  

程公许　桂花  
一秋无雨亦无风，比似常年迥不同。  
鼻观了无分别想，道人结心本来空。  

程公许　桂花  
雨花那得著衣裾，遍界香分佛饭余。  
金粟如来元一点，横陈妙供尽从渠。  

程公许　过茶坡栗坡回望平川杳霭  
上到茶坡又栗坡，唐筇倚倦碧嵯峨。  
那知一片烟云澹，望眼偏於此处多。  

程公许　过房公湖临发广文载酒登南楼听隐士陈希逸弹琴读雁湖先生诗及悦斋  
湖荡匝城府，堤柳一长通。  
森戟书漏永，闃如墟野。  
掣铃三日留，郁郁殊寡悰。  
登埤展遐眺，荡我磊磈胸。  
沟畦磨衲丽，烟芜图采工。  
广文一尊酒，邂逅清赏同。  
慨昔石林老，小驻双旌红。  
燕坐凫鹜退，行散龟鹤从。  
得句陵子美，高世犹房公，  
想此据胡休，长啸延清风。  
想此蹑珠履，和月吸酒钟。  
想此援采毫，醉题揖遥峰。  
想此披绮裘，凭高目征鸿。  
逸驾渺难追，风光为谁容。  
空科翰黑香，披拂葭苇丛。  
翠琰子由赋，正声响竹镛。  
千年古徐州，绮疏贯晴虹。  
过眼不再读，恨我性识蒙。  
乔木噪晚鸦，低囘马首东。  
绿绮有余韵，在之讯仙翁。  

程公许　过眉山谒乡耆宿李八丈提刑  
忆昔下吴会，拜公古渝州。  
别来忽星纪，不知几三为。  
岂不愿舂粮，占乌渠渠屋。  
良期苦难俪，千里劳远目。  
公家难兄弟，与蜀关重轻。  
峨眉叠连娟，石笋屹峥嵘。  
维国有著龟，维士有司命。  
并生天地间，受命独也正。  
忧端日抢攘，世论滋软熟。  
谁谓空谷远，有美人如玉。  
我如南州橘，托根非不深。  
逾淮恐成枳，望远劳我心。  
鲐背发播然，齿颊探骨鲠。  
跪履乞一言，书绅以自儆。  
仙曹寄江干，吏隐适吾愿。  
西轩馆梅友，怀老狸鼠觇。  
坐令高世姿，不耐尘纲羒。  
殷勤数问讯，余力稍营缮。  
八窗虚明，孤标对老健。  
伫立惨澹中，恍觉容采绚。  
天风发奇芬，霜月泼冷艳。  
官卑苟逃责，交淡日相见。  
冻摇哦诗吻，坚作忍饥面。  
痴顽信可怜，无取复奚羡。  
村醪未必佳，苦味且耐晏。  
洗{西戋}寿亲尊，春和元不欠。  
勿与竞李场，恐为吾友玷。  

程公许　过堂迂路登三学山李八百仙人道场  
失脚尘土窄，谒归旬朔暂。  
迂径款名山，攀险得幽习。  
平川开霭杳，长江远疏散。  
驱车松柏阴，关户见日淡。  
楼居规制古，殿壁丹青暗。  
仙翁李八百，曾举陟霄汉。  
遗迹古未陈，见我若笑粲。  
灵液喷幽嵒，枯楠茁新干。  
黄冠肃延劳，绿茗劝浇灌。  
饥肠殷雷蛰，尘虑忽冰泮。  
碑阅唐隶遒，诗为处士欢。  
三生学精苦，一日升汗漫。  
我岂无宿营缘，心犹悯世难。  
思见甲兵洗，永自氈毳悍。  
王度式金玉，民劳拔涂炭。  
倏然一儒腐，不自省疏缓。  
强令事驰驱，终觉窘羁绊。  
何当脱屣去，吒迹烟霞伴。  
宫洞吟步虚，丹经严静观。  
太初以为邻，巧历那可算。  
松风天未来，为我发永欢。  

程公许　过万里桥辛已人仲二十五日送别先君於此挽仰四年不胜感怆  
涨绿平堤万里桥，安兴欲去此迟留。  
了知薪尽无余火，犹复情痴影像刻舟。  
终古不磨方寸恨，深恩未有一分酬。  
回头菽水中年乐，拥袂汍澜涕莫收。  

程公许　过中岩渡月出峨眉山  
返照中岩流，峨眉分外清。  
一弯新吐月，共我两忘形。  
露下沙逾白，宵寒酒易醒。  
荻花风索索，拥被不堪听。  

程公许　寒食  
卖饧箫咽纸鸢飞，愁思惊随节物来。  
誓墓可能同逸少，操音谁复悯钟仪。  
松楸此日空瞻望，桃李当年奉宴嬉。  
投老与公同一恨，凄风撩乱我心哀。  

程公许　寒食上已杂吟八章  
一百五日风雨过，二十七种鲑菜悭。  
三年客里作寒食，得似今年身暂间。  

程公许　寒食上已杂吟八章  
手劚蒿莱三亩园，红云一片小桃源。  
无端风雨连宵恶，检校残英有几存。  

程公许　寒食上已杂吟八章  
碧桃花底小寒轻，绰约仙姿格外清。  
锦绣卷还春去了，蓝桥风露放云英。  

程公许　寒食上已杂吟八章  
春寒十日意无憀，酒竭从教壁挂瓢。  
新火暖开晴色快，疾风吹尽积阴销。  

程公许　寒食上已杂吟八章  
渺渺江村一掌平，春风何处不堪行。  
谁知方外有司马，更合江东称步兵。  

程公许　寒食上已杂吟八章  
新栽杨柳舞风弱，老去海棠烘日残。  
且问笋根新茁几，护持留作钓鱼竿。  

程公许　寒食上已杂吟八章  
雪糁酴醾压树香，松花蔌蔌堕轻黄。  
牛冈西路归来晚，时有乌鸢舞夕阳。  

程公许　寒食上已杂吟八章  
万里弓旌喧特招，无能分合侣渔樵。  
论心幸有西邻老，拄杖敲门话寂寥。  

程公许　和程及甫迎春三首  
语脉留连烛跋频，也知同姓异他人。  
笔花枉着蓝田纸，谁直金銮夜演纶。  

程公许　和程及甫迎春三首  
剑栈云深烂漫游，知非吾土且登楼。  
薰风十里陌堤上，打伴明当还益州。  

程公许　和程及甫迎春三首  
万生宁不念扶颠，涧壑今犹挽莫前。  
过眼舜华开落几，功名好在鬓皤然。  

程公许　和程使君劳农仙拜扬子云像蒋丞相坟  
使君文采郁卿云，声利场中三沐薰。  
蚕纸书间临晋帖，鱼谊夜永课皇坟，  
劭农恳恻车频驻，吊凄凉酒易醉醺。  
笑我坐窗甘俐冷。吟情强半被愁分。  

程公许　和答括苍龚颜质  
不惯参祥不学仙，不婚不宦忽华颠。  
前身疑是林和靖，好句多於谢惠连。  
投赠颇堪华锦绣，择交当胜佩韦弦。  
鸡虫得失何时了，洗耳松风共醉眠。  

程公许　和大著何后部  
何侯起胶庠，岿立诸老后。  
盐酸空茂桧柏，惊秋笑蒲柳。  
平生经世心，短舞要长袖。  
白头谒承明，彩闼炳郎宿。  
云国一渔舟，顺风轻放溜。  
寒化耀荒寒，灵芝茁腐朽。  
身间澹无虑，岁熟宜酿酒。  
理锵自性观，契得无漏。  

程公许　和大著何后部  
忆昔岁云暮，言趋君子堂。  
昕班偶同归，三度金节凉。  
木天并英游，东壁分余光。  
日者对宸扆，直声动岩廊。  
岂不志归田，胡遽喧巧簧。  
别久花竹秀，山积书传香。  
时无尘外交，若许令支郎。  
愿言从之游，珪璧保闻望。  

程公许　和冯洁已节夜见过二首  
我生恨不际休嘉，浩荡忧思未有涯。  
书剑伴人常作客，氍毹暖梦暂还家。  
葭灰渐喜回阳律，麦陇时须润雪花。  
休沐许宽书檄绕，静中较似日长些。  

程公许　和冯洁已节夜见过二首  
破闷孤莫莫厌深，风筝时为送清音。  
平生遇境无余恋，令节因君忽怆心。  
梅角吹残愁不寐，柳枝放去杳难寻。  
蛾眉列屋功成后，未用凄凉学越吟。  

程公许　和龚彦质韵送别赵税院  
议征傍南海，何遽别同盟。  
漫仁不妨学，能诗新有声。  
烟涛千里隔，书剑一航轻。  
榘范求诸近，菊坡冰雪清。  

程公许　和洪司令春日客怀二首  
寂寂春愁何许来，诗翁得句增值欧梅。  
一百五日火将我，二十四风花递开。  
玉壘新诗未题遍，镜山归梦宁须催。  
人生田舍差足乐，我亦欲寻桤木栽。  

程公许　和洪司令春日客怀二首  
好风排闼锦囊来，咀味真如渴望梅。  
樱笋算无金日事，棠梨约有几分开。  
社醅熟倩是壶劝，春种忙应布{毂车换催}。  
早愿时清归亦好，小山清幽归亦好，  
小山幽桂賸须栽。  

程公许　和家恭伯韵别曹扬休还涪陵五首  
春风有客梦刀头，政好将军侍太丘。  
为惜交情留信宿，无端樯燕聒离愁。  

程公许　和家恭伯韵别曹扬休还涪陵五首  
精蓝靖馆手同携，细与重论文暇时，  
须信有方藏肘后，可能无药起支离。  

程公许　和家恭伯韵别曹扬休还涪陵五首  
胶漆论心忍离群，柳边躞蹀马蹄尘。  
清风朗月相思夜，依旧江山面目亲。  

程公许　和家恭伯韵别曹扬休还涪陵五首  
朵颐渠可换灵龟，世一艰如整乱丝。  
执手应须细商略，古来成败几枰棋。  

程公许　和家恭伯韵别曹扬休还涪陵五首  
读易岩前访德人，分明枯菌茁芽新。  
趋庭领会传心法，一笑陈编万古春。  

程公许　和家恭伯韵别曹扬休还涪陵五首  
岭雪融春水涨溪，留连尊酒话精微。  
蓝田腠上还相忆，半偈保当问提归。  

程公许　和贾伯用架桥筑堤韵  
策蹇仆仆忘寒温，劳心恻恻桑枣村。  
长虹卧称烟雨面，千金雨面子，  
千金屹障波涛痕。涉川利作初九益，  
括囊肯为六四坤。道旁筑室勿与议，  
可使正论成排根。  

程公许　和江平叔游无为山诗韵  
夙嗜一邱壑，誓言苦难践。  
梦踏西山云，陟降原复巘。  
世纷不可耐，道根日以浅。  
永愧龛中定，三欢涕如霰。  
君从柯山来，行尽蜀山险。  
不惮屐齿蜡，恣襞兰亭蚕。  
毫端花五色，优昙暗无天日现。  
倏倏尘外趣，历历眼中见。  
人生欢会少，抟沙随手散。  
何以慰瞻思，英词展黄绢。  

程公许　和景韩赠子敬示章韵  
艳冶昭阳妃，娇好浣妙女。  
盛时一转盼，零落委黄土。  
彼姝秋胡妇，真节甘独守。  
炜炜编简上，芳声乃持久。  
我欲呼绪风，酹以一觞酒。  
君看涧底松，阅世几寒暑。  
丈夫要如此，千载可尚友。  
鬼蜮玩阿瞒，何妨掺挝鼓。  
平生书王车，一字不堪煮。  
忾我左右手，双顾石棱紫。  
忍穷学师道，觅句迫徐俯。  
横陈味嚼蜡，下笔迅流水。  
忆昨涪江滨，对吟夜床雨。  
有为轻判袂，愁凭乌皮几。  
人生如飞蓬，飘落无定所。  
那知锦官城，尊酒又同举。  
草玄几垂丝，笔力造化补。  
自我交斯人，短翅思决起。  
不因得趣同，那觉同心苦。  
至今浮山梦，历历西窗语。  
斋厨厌苜蓿，尘甑窘禾稆。  
忍饥搜枯肠，数息保气母。  
何当陪胜赏，一醉诗分取。  
终恐吃期期，输君白玉尘。  

程公许　和可道红同馆於都统衙  
于理玄同孔老瞿，客尘觉似淅消除。  
一生嚼蜡有余味，两载离家难几书。  
君已杰心参祖意，我犹滞相问童初。  
宝岩不作桑间恋，榆馆能来慰索居。  

程公许　和楼大参韵赞史伯谦少弼二同年挂冠  
俚耳惊闻古曲弹，地行元不慕仙官。  
方看凤穴将雏上，已悟羊肠涉世难。  
蚁梦未酣谁唤醒，鱼游自乐与谁观。  
不妨散策三岩路，听彻松风百滩。  

程公许　和楼大参韵赞史伯谦少弼二同年挂冠  
琴自无弦不用弹，岁寒姱节傲苍官。  
青衫吏隐非吾愿，彩服儿啼畏色难。  
三径归寻元约在，万缘回向自心观。  
何时款竹云庄去，洗耳香山八节滩。  

程公许　和庐陵士尹八俊投赠韵  
白苧裁春衫，京尘可得缁。  
一麾江海去，何成复何亏。  
驰驱两轮朱，萧骚双鬓丝。  
所欣岁功就，千里春台熙。  
素念耻伐檀，烦政戒楚茨。  
同心何自来，邂逅得我师。  
金华仙去远，文其不在兹。  
诸公竞唐体，颓流谁楫维。  
命将骚雅坛，幸子无牢辞。  
为我缓节歌，纾我商讴悲。  
边尘寒乡国，介鳞语侏{亻离}。  
登楼仲宣赋，遣兴子美诗。  
怀归自无计，惨戚将奚为。  
排云天九重，抒我危苦词。  

程公许　和陆放翁笑诗呈云端子  
道人身佩含景苍精龙，洒落不兴流俗同。  
洒酣兴逸不觉一捧腹，那似义府有刀藏其中。  
人间万事谁丑复谁好，儿童何知不必便惊倒。  
试问虎溪三士之乐如此不，霜寒夜永勿遣虚觥筹。  

程公许　和眉山杨清龙渊小舫四绝句  
谁能投笔规万户，但可短篷称散人。  
逼侧世途何处避，千金难买是间身。  

程公许　和眉山杨清龙渊小舫四绝句  
婵娟倚市为谁好，膏火置身空自煎。  
何以濯缨歌一曲，秋江淼淼碧如天。  

程公许　和内幕季美  
武帐宵寒漏箭传，元戎威望响秦川。  
机筹整暇一横槊，寒澁何能强比肩。  

程公许　和内幕季美  
敌技无多莫浪传，西京元是宋山川。  
书生但可谋帷幄，壮士得无须彘肩。  

程公许　和内幕季美  
五丁鉴剑古今传，屹立崇墉蔽两川。  
满目风寒无处避，祗今由径竞摩肩。  

程公许　和前送吴季永工侍韵二首寄宣城使君尚书叔永时季永尚留宣城郡斋  
对床有约二苏公，湖海何曾出处同。  
得似公家情缱绻，相看岁晚乐冲融。  
宛陵信是佳山水，公馆悠然若翠蓬。  
吏散不妨谈陆续，是非马耳射东风。  

程公许　和前送吴季永工侍韵二首寄宣城使君尚书叔永时季永尚留宣城郡斋  
词林巨擘久心降，万斛龙文只手扛。  
革履似因求见数，朱衣暂隔引前双。  
明当归辟翘材馆，想未能忘濯锦江。  
剩向云间笼白鹤，他年携伴读书窗。  

程公许　和乔石择善别若水韵  
尼岭飚不可更期，寥空无路寄幽思。  
阶兰竞秀有谁省，贝锦伤谗徒尔为。  
默坐勿书殷浩怪，拟骚休作楚臣悲。  
君看雪涧凌霄干，长有毵毵绿满枝。  

程公许　和若水赋圃梅花三绝句  
踏雪微吟分外清，蓝桥底处觅云英。  
客来何物供娱玩，竹叶新簄玉糁羹。  

程公许　和若水赋圃梅花三绝句  
琼玉林中笑语亲，色香原不著根尘。  
淡烟疏雨静相对，聊藉诗篇管领春。  

程公许　和若水赋圃梅花三绝句  
冰池媚影早春时，转眼累累子着枝。  
调饪可能无好手，太羹真味付谁知。  

程公许　和史子修投赠二首韵时被命至玉堂  
儒习平生祗自酸，可能学古到商盘。  
风尘世路知难拗，潢潦词源恐易乾。  
已愧登瀛聊俊颜，那堪上水费嘲弹。  
饕劳愧乏经时策，安得军中有范韩。  

程公许　和史子修投赠二首韵时被命至玉堂  
历尽羊肠足力酸，湖山正好暂游盘。  
羁愁等是如鸿集，乡信难忘问鹊乾。  
瓦屋三间非易借，蒯缑长铗莫我弹。  
玉川那用轻参尹，沽酒谁为赤令韩。  

程公许　和使君王子坚游邓氏天开图画韵  
春风满城关笑颜，使君明当出游山。  
东州山川北佳丽，凌云耀日季孟间。  
紫丝步障元不要，飞槛层栏一凭眺。  
岁丰民乐片调宽，挟四老仙共舒啸。  
使君吟肩李杜齐，落笔便觉三山低。  
招来倦无客赓载，韵险令我窘见挤。  
烟霞风月无疆界，不忧寒具油侵坏。  
寄谢摩诘休苦心，使君诗是有声画。  

程公许　和司令洪文咏梅花两绝句  
人间何处觅琼华，元住青池阿母家。  
应念维摩到无侍，来随天女供天花。  

程公许　和司令洪文咏梅花两绝句  
旧游无处问芳华，身似禅僧处处家。  
聊共梅花娱岁晚，又催元日颂椒花。  

程公许　和宪使张郎中  
四海一奇男，象贤真柬之。  
绣斧外执法，滞淹犹在斯。  
冰壑栋梁具，凤梭云锦机。  
粉省趋含香，玺书啬封泥。  
生平方寸丹，云端双阙齐。  
小试川楫手，晒纲庐中矶。  
以道拯世溺，先事防繻裮。  
三江昔怒号，一席今沦漪。  
平波净縠浪，祥风浃瑶池。  
八极汇涛澜，四顾蛟涎危。  
孰能戒给楫，重与歌平夷。  

程公许　和小阮泈感时韵  
豆笾列炙凌丘垤，有酒如渑旨且洌。  
得似年丰世小康，渔樵结社谈蜚屑。  
畏途羊肠偏宇县，二十年间行未彻。  
忧时无力为支撑，问计商颜未能决。  
频年水旱酿灾眚，况复刀兵值空劫。  
剜疮补肉不遑恤，椎肤沥髓供一切。  
诗歌硕鼠相乐郊，泽自无鱼可堪竭。  
何时天狼陨芒焰，尽驱狐兔絷故穴。  
危机欲济重坎陷，暴征须戢猛火烈。  
所期世路静风尘，甘隐瓜畴耘露瓞。  
阿咸年少知激昂，勉法前修立功业。  

程公许　和谢孟彝秘丞馆中书怀  
虎头一生信痴绝，虚名误人可多窃。  
萧速白发宁可贷，流浪红尘几时歇。  
三神山夐隔嚣纷，众君子聚莹冰雪。  
尘犀时接宝唾香，玄关要待玉{上竹下氐}掣。  
缅怀怀元佑载赓唱，谁为崇丘补亡缺。  
直庐竹帛不停披，醫池斋盂宁浪出。  
故都何在涉烟埃，湖山也自佳风月。  
拟结齐盟修故事，莫向深杯辞百罚。  
焌哉与我心事同，诗来可作成规。  
甚惭老场面强涂抹，得与婵娟夸二八。  
静思世故殊未艾，澒洞忧端不可掇。  
由来馆殿育英髦，其为朝家效丝发。  
不然坐费玉帛招，奚异信手沙土撮，  
天阍何曾九关隔，  
愚虑或补万分一。诸君信是廊庙具，  
老我已愧瓶罂溢。惊看淋淳洒巨轴。  
岂比呻吟点枯笔。吾侪立名要不朽，  
荣禄过眼才一瞥。从今朝谒得休暇，  
勿使文会多间阔。摩挲尊罍品书画，  
上下古今商得失。乞归早得隐林岩，  
夸与渔樵旧人说。  

程公许　和彦威纪事二首  
久戍兵残将亦骄，幸时辀辮与民仇。  
边关撤警久阶厉，甲胄弃残尤误谋。  
淮浦方期三就绪，王官忍赋四宜休。  
江城永夜欹寒枕，数尽残更有几筹。  

程公许　和彦威纪事二首  
民劳无诉卒长片，安得天河洗甲兵。  
虎出柙谁当任责，鸟伤弓后可无惊。  
峡山风雪清尊共，楚泽云涛去棹轻。  
忧国宁忘丝发补，忍随时态慕鲜荣。  

程公许　和雁湖先生病起自警八章  
观空得舍筏喻，示病无散花天。  
从渠幻起幻灭，我自燕处超然。  

程公许　和雁湖先生病起自警八章  
葆光悟老子说，游仙续景纯诗。  
木铣可使石透，盘水犹严手持。  

程公许　和雁湖先生病起自警八章  
专气如婴儿相，观心得宿命通。  

认取无声无色，了知非瞽非聋。  

程公许　和雁湖先生病起自警八章  
三关中隐玉阁，七言味在蕊珠。  
妙得养生真诀，善刀四顾踌躇。  

程公许　和雁湖先生病起自警八章  
学仙宁复华念，为士苦畏四邻。  
铁弹茅茨何在，两翁心岂违人。  

程公许　和雁湖先生病起自警八章  
残编幸出坏宅，滴露何能阐微。  
万古圣贤心法，未饶西竺传衣。  

程公许　和雁湖先生病起自警八章  
永夜朝元骞树，萧晨晞发扶桑。  
妙处本来一贯，何异心斋坐忘。  

程公许　和雁湖先生病起自警八章  
贪夫孜孜为利，烈士汲汲徇名。  
谁似先生元尚，名标七宝宫城。  

程公许　和虞沧江梅花四绝句  
横枝借与月传神，相对无言自目成。  
好在玉壶清夜里，冷香孤艳浸空明。  

程公许　和虞沧江梅花四绝句  
园林春到杳无踪，恰似灵犀一点通。  
胜著新题问花信，从头二十四番风。  

程公许　和虞沧江梅花四绝句  
铜彝深养玉肤肌，更着图书绕四围。  
千古离骚谁与续，袭人清韵自芳菲。  

程公许　和虞沧江梅花四绝句  
暖日笼寒意小忺，为君索笑一巡簷。  
细挼玉糁浮杯面，犹自诗肠示属厌。  

程公许　和虞使君春雨  
诗翁高卧沧江上，几为忧民霜鬓毛。  
推枕中宵赋春雨，笔锋如莹鹓鹈膏。  

程公许　和虞使君赋山茶花二首  
眼明绝艳照凋年，傲雪凌霜分外妍。  
鹤顶染砂那得似，犀棱削角自苍然。  
若为白瑞三科里，独抱丹心一节坚。  
岁晚须公与商略，尽渠春书万红嫣。  

程公许　和虞使君赋山茶花二首  
梅花蘸碧江当，似怪高人金玉音。  
咏絮可怜清寡伴，冠霞来与共论心。  
定知名迫琼瑶响，莫情杯浮琥珀深。  
姑射清寒西子醉，一时妩媚索高吟。  

程公许　和虞使君撷素馨花遗张立蒸沉香四绝句  
平章江浙素馨种，小白花山瓜葛亲。  
借取水沉薰玉骨，便如屏障唤真真。  

程公许　和虞使君撷素馨花遗张立蒸沉香四绝句  
长讶诗人七夺胎，天心月胁句中来。  
更将花谱通香谱，输与博山烘炭煤。  

程公许　和虞使君撷素馨花遗张立蒸沉香四绝句  
绿云影覆白云英，馥郁秋风不易陈。  
休遣江南夸艳曲，朝朝琼树眼中新。  

程公许　和虞使君撷素馨花遗张立蒸沉香四绝句  
风露高寒醉梦清，小窗香雾远嚣尘。  
不须所七戏三昧，始信司花女有神。  

程公许　和钟道士若谷投赠韵  
流年衮衮拥头浪，萧骚白发三千丈。  
人生劳禄底须多，何嗟及矣负米养。  
沧溟不禁尾水汇，养素略窥道家说。  
庶几真一复保全，可以众言强分裂。  
瀛洲醉挥碧霞杯，集云峰前偶此来。  
吏筘凫散铃索静，怪有飞佩锵琼瑰。  
紫霄洞经曾熟读，归来烟霞光绕冠服。  
嵯峨千仞狮子峰，寒棲旋营数间屋。  
飚游为我晷刻停，汲泉引满如海鲸。  
要学旌阳累功行，不妨天诏迟飞升。  
岷峨念归可轻工发，枉辦青鞋并布袜。  
禁闼侯藩信所遭，几曾爷空虚咄咄。  
炉薰浪拟叩玄微，何如赵州东院西。  
了知此理只麽是，亡羊何必惑多蹊。  
自心有疑须自断，角用周遮添一重案。  
炼师炼为我印证之，六合同风兮九州共贯。  

程公许　贺府尹董侍郎落成贡院  
纵壑潜蛟变化秋，岷精表瑞协助人谋。  
万间指顾璇杓运，千柱它窿玉斧修。  
小度凤楼心匠巧，快看蚁阵战功收。  
向来三策天人学，盍为诸生一点头。  

程公许　贺秀岩李工侍七首  
桐帽棕鞋带染红，谁能仰箭著虚空。  
乞身何幸天从欲，赢得溪堂一笑烘。  

程公许　贺秀岩李工侍七首  
潇洒精庐此吒家，暑风一幅岩乌纱。  
客来祗可烹茶待，旋督山童汲水花。  

程公许　贺秀岩李工侍七首  
白板扉无黛垩妆，碧琅玕渐出垣墙。  
卷藏汗简编摩手，賸与离骚谱众芳。  

程公许　贺秀岩李工侍七首  
封章三上意拳拳，却恨归无一壑专。  
商略浮生皆宁耳，直须勘破劫空前。  

程公许　贺秀岩李工侍七首  
双桧蟋极不记年，尽饶红紫竞春妍。  
箯舆来往清苕岸，坡颍那能此乐全。  

程公许　贺秀岩李工侍七首  
彻桑那复虑风寒，羁客相逢各好看。  
谁辦草堂棲子美，会扶藜杖过苏端。  

程公许　贺秀岩李工侍七首  
拟结三间剩种梅，要令绕屋积琼瑰。  
与公酥酪元同味，投老时须共一杯。  

程公许　亨泉词  
有必兮寒泉，运而往兮几何年。  
地灵兮启秀，不我后兮不我先。  
川媚珠兮圆折，莲吐岫兮便娟。  
坤文郁兮瑞世，所思邈兮西都之虞渊。  
芳至今兮未沫，世载英兮昌维。  
其已考盘兮山之啊，龟何以兮食只。  
之垣兮登登，忽而凹兮窈而深。  
累甓兮地丈，刳木兮虚心。  
木为仁兮仁者静，水阂险兮中不失信。  
矧生数兮以培，固受命兮独也正。  
孰牖兮孰窒，孰导兮觱沸腾。  
否倾以亨兮繄所遭，余何丧兮何得。  
美人兮委蛇，泂酌兮永歌。  
昔泥不食兮匪我吝，今渫可汲兮湛不波。  
韦绝编兮堂上，晤三圣兮惝恥。  
有孚兮坎习，不穷兮井养。  
消息兮盈虚，道之体兮易之象。  
沛吾辀兮八荒，志拯溺兮靡遑。  
雞鸣喈喈兮霜月晓，纷纭归梦兮殷辘轳之下银床。  
万家兮渴兮饮，渺千里兮相望。  
猿奚悲兮鹤奚怨，旱欲霖兮川欲航。  
功成兮不居，媲彼泉兮有常。  
缨可濯兮沧浪，鲤可羞兮汉之姜。  
修绠兮汲古，涴新学兮肺肠。  

程公许　红白芙蓉  
木蕖三数株，能白又能朱。  
晓暮浅深色，醉醒空态姝。  
流霞{奭斗}玉斝，抽汞养丹炉。  
模写终难尽，秋江有画图。  

程公许　红梅  
群仙遥夜倚栏时，东阁诗成一段奇。  
休遣北人轻辨认，杏繁较似乏清姿。  

程公许　洪城沈运干新园三首  
花压墙头柳映门，红城一曲沈家园。  
意行自与春风约，休问新亭卖酒喧。  

程公许　洪城沈运干新园三首  
柏梢结翠斗尖新，未问花枝插宝瓶。  
最好狻猊对雏凤，向人翔跃似天成。  

程公许　洪城沈运干新园三首  
方池面矗石丛丛，后掩前遮一径通。  
苍藓修筠加爱护，等间幻出小玲珑。  

程公许　华阳慰授代喜成二首  
唱第八年八，折腰三考书。  
上官容我拙，朴学与时疏。  
冷落随阳雁，蹒跚上竹鱼。  
平生经世志，穷达岂关渠。  

程公许　华阳慰授代喜成二首  
冉冉岁云暮，齐邱促戍忙。  
倦凭南郭几，静寄赞公房。  
梦想蚕丝软，涎流蚁杓香。  
循陔归洁养，一笑乐哄堂。  

程公许　黄香梅  
缃枝涤露最鲜明，琼佩归来带宿酲。  
莫向人间强分别，一般品职列三清。  

程公许　辉父道携酒相伴饮飞赴寺四望亭  
四望奇观广莫同，瘦藤拄入画图中。  
晴烟杳霭景无尽，醉眼模糊鸢堕空。  
邑蕞也曾基相业，井眢谁复现神通。  
漫劳二妙相追逐，胜处宜搜未易工。  

程公许　慧明王道士赠蜜黄精  
慧明道士别经年，肘后飞金秘不传。  
崖密黄精分遗我，冰容或可觊飞仙。  

程公许　积雪未晴正旦朝贺大庆殿口号八章  
东西廊转面朝天，绯绿斓斑紫绶褰。  
万岁声中陪率舞，野麋终羡草芊绵。  

程公许　积雪未晴正旦朝贺大庆殿口号八章  
雪瑞连宵未肯晴，妆排光景待朝正。  
八盘岭转宫城近，惝恥身登白玉京。  

程公许　积雪未晴正旦朝贺大庆殿口号八章  
清跸轰雷辇出房，赭红一点殿中央。  
天知圣主忧边久，剩放飞基兆岁穰。  

程公许　积雪未晴正旦朝贺大庆殿口号八章  
万点华星续续来，宫门未放玉{上竹下氐}开。  
忍寒少待晨光透，不住催班引上台。  

程公许　积雪未晴正旦朝贺大庆殿口号八章  
凝旒忧顾念三边，诏撤鳌山罢秩筵。  
天眷仁明宜悔祸，眼看千里息烽烟。  

程公许　积雪未晴正旦朝贺大庆殿口号八章  
六龙不动玉鞭迷，雾霭荒寒五凤痴。  
静阅天机消复长，未应冰谷晛消迟。  

程公许　积雪未晴正旦朝贺大庆殿口号八章  
玉阶再拜卷班回，一炷心香悯动灰。  
六合风尘须一洗，八荒寿域会重开。  

程公许　积雪未晴正旦朝贺大庆殿口号八章  
扰扰劳生祗自吧，依依乡梦五更寒。  
临流钓石应无恙，归逐邻翁整钓竿。  

程公许　汲惠山泉烹日铸  
小艇冲风过惠山，石螭引脰伫漪涟。  
白头未了红尘债，再酌人间第二泉。  

程公许　汲惠山泉烹日铸  
瓦瓶挹注溢微澜，仙掌两分瑞露污。  
自候燎炉烹日铸，杜陵肺渴耐甘寒。  

程公许　计辉父访予上持山中归龙溪款话一夕前韵相赠仍为赓赋  
忆曾款竹憩神舆，赓赋传抄倦小胥。  
偶复缘云寻胜践，忽惊响屐慰逃虚。  
卜邻拟营环堵，饱饭何当共趁墟。  
浮世升深何足计，得如一室静翻书。  

程公许　计友载酒沧江海棠下公许以上寿亲庭不克与胜赏翌日招饮出示新作敬  
杜陵老翁身转蓬，浣花溪头诗更工。  
向来隐语最沉著，锦宫化里看晓红。  
想当绕树经营时，吟思拍拍春醅农。  
重跗叠萼今胜昔，五百年远谁为容。  
使君结庐沧江上，补处不隔牛马风。  
竹蹊花坞穿窈窕，佳趣似是桃源同。  
一年好春海棠擅，隔墙恨不载酒从。  
颇闻花阴喧语笑，何似橘仙隐巴邛。  
主人眼底有青白，风流骇俗阮嗣宗。  
化工不耐凌铄苦，故使分薄阿堵塞中。  
那知阳春恣陶写，何物芥此云梦胸。  
玉湖亭上一遵酒，柳花漠漠江溶溶。  
锦机转眼雪糁迳，还有明年春再逢。  
要知造物无尽藏，那肯一日居成功。  
商讴为公不成调，谁叫阊阖笺天公。  
晓红一醉亦聊尔，休逐沧浪垂钓翁。  

程公许　季夏郊墅即事  
白白飞云挟暑骄，江郊幸可远烦嚣。  
道人方寸虚生白，燕几风清扇罢摇。  

程公许　季夏郊墅即事  
碧琅玕绕碧梧桐，面面轩窗面面风。  
剩著图书围几席，何妨门径拥蒿蓬。  

程公许　季夏郊墅即事  
小筑新成面势宽，探囊羞澁一钱看。  
也知岁晚须棲宿，敢向明时咏考盘。  

程公许　季夏郊墅即事  
手锄荒梗艺瑶华，敢觊诸公借齿牙。  
通塞非人能计度，贞心祗自保修姱。  

程公许　季夏郊墅即事  
儒林冠冕蓍龟，黄发同时二老归。  
出处古今难一概，青天未可载盆窥。  

程公许　季夏郊墅即事  
午窗读倦枕书眠，起拆茶包手自煎。  
大地众生愁暍死，清风一壑可能传。  

程公许　季夏郊墅即事  
自随官牒却居间，樵叟渔童惯往还。  
种竹且教疏见月，开窗莫遣碍看山。  

程公许　季夏郊墅即事  
性僻邻墙亦懒过，日长何事可销磨。  
云蓝展向风棂写，恨未疏池养白鹅。  

程公许　季夏郊墅即事  
心间万籁响韺茎，古调何人细与评。  
招手洪崖天万里，佩霞惝恥会遥京。  

程公许　季夏郊墅即事  
力贫藏得五车书，趁就炎歳晒壁鱼。  
安得身间饶目力，年年铅椠课三余。  

程公许　季夏郊墅即事  
事业悠悠雪满头，流光那会与人谋。  
作劳输与田间叟，紫芋黄鸡满意秋。  

程公许　季夏郊墅即事  
怒雷送雨五更残，文石花藤探借寒。  
腥秽百年须一洗，五云深处是长安。  

程公许　继荣上人求无庵颂  
自性无来一法无，便於何处著工夫。  
横担拄杖长安去，才出门时尽坦途。  

程公许　寄呈座主李左史三首  
丝絧趁晓紫宸朝，悯俗超然曲远游。  
富贵傥来心止水，隐思不耐鬓先秋。  
谁知皓首太玄草，独对青山大白浮。  
只恐万牛勤挽致，未须封户橘千头。  

程公许　寄呈座主李左史三首  
九万云程不作遥，暂教六月息鹏游。  
骚情吟彻湖天晓，义胆寒生石剑秋。  
想见床头谈屑堕，时浇碗面乳花浮。  
云山不隔师墙恋，凭仗缄书乞点头。  

程公许　寄呈座主李左史三首  
世纷枨触不胜忧，尚未忆薰风故国游。  
惝恥梦回身八翼，凄凉别久日三秋。  
愿驰玉軑天津阻，拟问星槎海浪浮。  
千载指南先觉在，行迷未远却回头。  

程公许　寄谢碧云张高士  
临邛自昔多仙才，鹤鸣神丹夜昭回。  
唐鸿都客尤奇俊，飞神碧落超蓬莱。  
宋采石战强敌摧，少微褒封自公台。  
心印今复传云来。儒释老氏鼎立如三才，  
凡囿形数由剸裁。授非其人委烟埃。  
如碧云张亦异哉。几年愿见心渴梅，  
吾徒笑我老尚孩。三生仿佛同侍劫刃台，  
羊肠百折何独行虺聩。赤城醮盟三月斋，  
青云有梯攀崔嵬，星冠禹步旋斗魁。  
天门荡荡金碧堆，章函历上九虎开。  
津梁爽灵帝所哀，瞬息命令传风雷。  
帝宸留侍非不佳，眷此浊海多劫灾。  
力扶道法授沉埋，三千功行之积仙可阶。  
世人汩没进底蛙，各主其教相觝排。  
吾师思以一理该，与我心契无复猜。  
何当岁晚弃置尘累，棲岩一龛烟云相与侪。  
芝术可庖露可杯，商略道蕴生死裁。  
左携羡门安期右洪崖，超尘沙劫驭气凌九垓。  

程公许　嘉平八日祷雪崇福观集霰随车至晚大雪凡三日广文邵丈志喜赋诗勉和  
集霰缠随紫马回，散花天已御风来。  
尘寰瞥地开仙境，和气融春入酒杯。  
寒泎潜消人物厉，清吟肯傍簿书堆。  
南枝陡觉精神别，探昔东皇信息催。  

程公许　甲午岁除即事二首初聘召之命末章感遇述怀  
行年增百又加三，隔一霄还一岁添。  
邱壑甚惭心赏误，轩衣裳新道情兼。  
发醅酒熟频{奭斗}玉，耐冷灯青密下帘。  
绝爱缃梅开较晚，雪晴要我日巡簷。  

程公许　甲午岁除即事二首初聘召之命末章感遇述怀  
乞州如斗苦难谐，遣戍蓬婆也自佳。  
严诏自天疑过误，虚心造物与安排。  
辪輼犹未空三辅，鼙鼓何当静两淮。  
经世无才羞汲引，寸丹咫是尧阶。  

程公许　监亭登高山庙  
晓驰光禄坂，暑憩监亭县。  
嵯峨山叠云，窈窕横练。  
长怜少陵叟，浪走天涯篇。  
耿然臧国心，甘作忍饥面。  
世难今略平，军行余后殿。  
凭高慨往哲，欲去有余恋。  

程公许　饯寄庵居上龚颜质  
煌煌帝王都，列第喧丝竹。  
林园竞选胜，四匝湖山曲。  
谁知南屏下，老叟甘幽独。  
忆从古栝来，红颊鬓鬷绿。  
王侯争倒屣，交友为属目。  
引觞百壶倒，授简千颖秃。  
功名良误人，日月如转毂。  
侵寻四十年，一往不可复。  
浮云玩身世，投老寄僧屋。  
坚忍苟求，趺坐淡无欲。  
人生固幻梦，要须有归宿。  
买山岂不念，探囊一捧腹。  
旧交上连璧，情未忘伐木。  
苏台香正凝，宝婺驾已夙。  
谈笑百金挥，拮据三间足。  
何妨山水窟，就讯高燥卜。  
行矣不可迟，片帆浪花蹙。  
归来督工师，涓选亟营筑。  
开轩纳云水，绕槛艺松菊。  
身间心自平，长把黄庭读。  

程公许　饯秘书郎刘侯出守龙舒分韵得亭字  
皖伯疏封有故城，新堂犹宝李翱铭。  
三峰秀出尘区外，二水空流战血腥。  
在昔建邦专地势，祗今误计奇沙汀。  
集鸿底处容棲宿，冠鹖何人称使令。  
轮对适当三馆彦，忠纯能耸四聪听。  
俄闻命绾邦侯组，应是名题御坐屏。  
地有险夷何可择，事方艰棘不遑宁。  
扶持羸惫为耕叟，收敛奸雄作战丁。  
遗爱重寻朱邑庙，壮图仍访吕蒙亭。  
可能旧观珠还浦，试拓新规刃发硎。  
少待烽烟清紫塞，却持笔橐侍彤庭。  
男儿莫作分携恨，勋业相期汗简青。  

程公许　剑门  
壮心低剑类龟藏，经度关稍激昂。  
谁遗五丁通蜀险，擘开双剑倚天长。  
山川岂为奸春误，形势终归道德强。  
输与云游痴宝志，岩前冷看几兴亡。  

程公许　江涨有感  
惆怅天涯私自怜，锦囊有句愧重编。  
忍心宽作青梅约，眩眼俄惊丹荔燃。  
浩荡修途今几驿，纷纭归思日如年。  
不因煤颖相料理，何以遣怀风月前。  

程公许　解缆凌云快晴  
淫雨三月赊，点篷今夕止。  
萧晨企璇汉，微云散霞绮。  
鸭绿澹不波，软翠净如洗。  
吾行及端月，余寒未云已。  
何以写幽情，无多佳句子。  

程公许　借东溪巷钱庄寓居  
荡荡青天隔九门，携孥飘泊此江村。  
渔蓑且当青绫被，赐酒何如老瓦贫。  
万轴书签须细阅，九还火候要重温。  
少陵有句须参透，政藉幽居拙养尊。  

程公许　借宿洞门五绝  
身是西来旦过僧，洞门一再解行滕。  
老师若许中分鲁，也会漫天话葛藤。  

程公许　借宿洞门五绝  
传语岩前五百牛，尘缘误我意无憀。  
灵山寺有三生契，更约天台度石桥。  

程公许　借宿洞门五绝  
一枕齤客梦长，忽闻钟梵响云堂。  
舌根久厌虀监味，洗钵聊分豆粥香。  

程公许　借宿洞门五绝  
意行忽上凌云阁，粉雉周遭山四围。  
何以清音亭上座，峨眉扫翠雪涛飞。  

程公许　借宿洞门五绝  
石笋岩头烂熳游，异闻要验佛低头。  
却教古佛低头笑，笑杀痴人枉刻舟。  

程公许　借宿营录隐翌旦晓粥后步游上竺  
华鲸吼粥月朦胧，满意枝筇落手中。  
金碧三分录鹫岭，烟云高峙补陀峰。  
一贫未辦壮大严供，九品坚持忆念功。  
欲问耳极参透处，晓寒山静数声钟。  

程公许　借寓杨和王府秀芳空屋宽静爽洁意甚乐之  
红尘难得安棲处，借屋三间委巷深，  
地僻喜无车马过，官间不废编去寻。  
傍墙幸有数竿竹，护笋看成满院阴。  
须信朝大为大隐，心无事累即山林。  

程公许　今日良宴会  
良辰不可久，飞幰会华馆。  
雕俎陈前，羽觞劝引满。  
危柱瑟难和，急轸琴失近。  
含思以亮激，响入凌霄汉。  
四坐听我歌，歌罢倚长欢。  
勿遣歌声悲，悲多听者惨。  
振辔腾康庄，及此岁未晏。  

程公许　金山寺  
画图省识金山面，短褐风吹入画图。  
玉镜台空螺髻直，海潮音散蜃楼孤。  
归田拟共江神约，鼓枻容追越相逋。  
百一十城才发轫，指南端不负文书。  

程公许　晋仲文学渊邃方为朝阳鸣凤仆所次前韵及之而扆赐佳章招隐敢再次韵  
丈夫为世用，钓筑辞岩溪。  
不用身徇道，固可卷而携。  
侃侃紫阳翁，不践桃李蹊。  
淳熙用不终，归途此留题。坐令南岩高，万丈谁能梯。倘止论兹山，仅亦培塿低。今如岘首碑，千载令人悽。我辈何适莫，但观道合暌。鸟兽不可群，仲尼非棲棲。  

程公许　景行堂  
斯文一线流，伊川师弟子。  
萍梗记经行，丹青肖容止。  
升堂如有闻。虚心探劂旨。  
毋与时俗竞，溺心於口耳。  

程公许　九日以酒赠雪江胡贤良蒙惠诗和韵  
荪壁辛楣芰荷屋，静揖秋风酣圣读。  
占断湖天拓户封，不待诏书赐一曲。  
红尘车马交衢术，渠肯冠霞立於独。  
满城风雨又重阳，念子萧疏对寒菊。  
双壶遣赠滟蛆浮，想见羁愁尽蛾伏。  
高人一巢有余地，底须驷马驾车轴。  
但得长年交酒圣，不妨一笑命骚仆。  
若云归隐须买田，巢由嗤人未免俗。  

程公许　九月晦斋宿太一宫都监姚高士示刘长翁及沁仲能诸公唱酬诗轴因和韵  
成扰东华车马尘，烟霞何日拂衣襟。  
空花想销浮反念，枯木犹能发至音。  
白鹤不来红日暮，金鳞自跃碧潭深。  
五千言外无余旨，苦更研朱沈洗心。  

程公许　九月晦斋宿太一宫都监姚高士示刘长翁及沁仲能诸公唱酬诗轴因和韵  
孤云纵迹混风尘，蔼蔼阳和满一襟。  
招得鸳班同胜赏，肯教牛铎嗣清音。  
庵当黛面雪霜峭，洞琐玉台烟雨深。  
何日与师携手去，胎仙同看舞琴心。  

程公许　久旱祷雨罗仙有应使君再赋索和  
未饶风伯怒吹云，且为仙翁荐宝熏。  
光夺钟山耕父室，令传古道阿香坟。  
流膏泫泫沟塍溢，喜气酣酣麴蘖醺。  
太守同忧亦同乐，兵厨作沥不难分。  

程公许　久雨快晴侍杨尚书燕镇远楼  
瘴雨弥旬快作晴，小山香馥晚风清。  
高秋幕府间书檄，落日江山拥旆旌。  
形势自应专一面，关河犹示息交枰。  
雅知牧御须才望，盍早还朝洗甲兵。  

程公许　绝胜亭  
大眼江郊杜集中，胜游何必恨匆匆。  
模糊树木丹青古，诘曲汀沙篆籀工。  
昏晓之分含一气，乾坤底处是全功。  
西南佳境冥搜遍，总合亭前立下风。  

程公许　觉空寺  
箯舆选胜暑风轻，渺渺西岑得化城。  
应供佛元无往相，教忠皇为锡嘉名。  
竹窗栉发晨光薄，松径褰裳午荫清。  
安得一单长寄此，跏趺静看篆香萦。  

程公许　郡事多冗命绳翁拉彦翔则明德素游赵园彦翔归以五章示教用韵  
战氛塞蚕丛国，决策下胜峰山。  
避地客江湖久，著书无顷刻间。  

程公许　郡事多冗命绳翁拉彦翔则明德素游赵园彦翔归以五章示教用韵  
世溷溷争捷径，发种种不胜簪。  
款门恰来石友，倚槛同观玉岑。  

程公许　郡事多冗命绳翁拉彦翔则明德素游赵园彦翔归以五章示教用韵  
简编得趣自熟，轩冕於我何加。  
喜为胜游着句，示须归赋落霞。  

程公许　郡事多冗命绳翁拉彦翔则明德素游赵园彦翔归以五章示教用韵  
俗氛妨人选胜，危坐待归啜茶。  
听渠说山说水，撩我清梦还家。  

程公许　郡事多冗命绳翁拉彦翔则明德素游赵园彦翔归以五章示教用韵  
浮生何适非寄，百虑非言可宣。  
谁参寻访乐土，籲天侨立西川。  

程公许　郡以闵雨劳民曹颜若春有祷於仰山塔诚念感格基泽随应辱教佳制借韵  
鹊尾炉香半未灰，古潭瞥地撼风雷。  
单车陟降固劳止，万壑喧貀亦壮哉。  
高廪正须端策验，应门已报送诗来。  
忧时更愿人才富，重与南山咏有台。  

程公许　揆初之日承父用晦以余前风登玉华楼玩月借宋青山诗韵赋诗称寿仍和  
防意由来似守城，涧潢洁祀及良辰。  
命名犹念记闾史，学道粗知存谷神。  
欲育蓼莪心楚怆，愧投木李句清新。  
何当共觅长生诀，去逐商颜四老人。  

程公许　夔门邂逅同年汪丈议示诗和吟三首  
万里吴天问去程，停桡峡口约偕行。  
苍颜相对曾相识，千佛经中记姓名。  

程公许　夔门邂逅同年汪丈议示诗和吟三首  
鹏风九万是修程，驷马何妨缓辔行。  
圣治今方法元佑，白头尽耐立功名。  

程公许　夔门邂逅同年汪丈议示诗和吟三首  
造朝敢不戒期程，黾鼓明朝又趣行。  
好趁雪晴同访古，东屯诗老旧知名。  

程公许　腊月二十六日部宿雪甚登天官厅后亭子  
冲寒趁补青绫被，奇事妆成白粉闱。  
老怯凭高银海眩，渴因引满玉池肥。  
七旬蜀道才通信。两月淮需未解围。  
澒洞忧端深似海，鬓霜争与六花飞。  

程公许　览镜鬓间两三点雪  
志士伤心髀肉生，寒儒努力在青春，  
课书恨人囊萤聚，览镜惊呼鬓雪新。  
岁晚何妨勤秉烛，行迷犹可复通津。  
余功剩暖丹炉火，莫待幽人唤孔宾。  

程公许　劳农安德镇古刹过句德华园二首  
青炜留中分，风日和且酽。  
冰绡熨远空，云锦织方甸。  
宵政自古然，长官欲身劝。  
皤皤彼黄发，恳恳余素念。  
胼胝无乃劳，推沥不敢怨。  
文移窘星火，日夕靦颜面。  
所欣岁扆熟，况复江可堰。  
蒙袂奚自来，储粟何以赡。  
瓣香企璇穹，偏界雨美膳。  
使民乐耕桑，为国罢征战。  
尧俗可尽封，呜呼何日见。  

程公许　劳农安德镇古刹过句德华园二首  
招提款松竹，古碣阅楷籀。  
惠然二友佳，共此一卮酹。  
扶携涉幽园，邂逅展遐眺。  
海棠饮未酣，芳槛破微笑。  
何如老桂丛，傲睨几年少。  
清言惬襟期，转首俄夕照。  
箯舆度杳霭，石梁穿窈窕。  
留连得奇赏，傲郎可无诮。  
聊凭一饷欢，缓我忧心悄。  
明知古难挽，嫌与俗同调。  
民劳傥得医，气脉搏犹可寿。  

程公许　李德夫司理即永康官居辟小轩赋诗二首求京花和韵遣送  
老於俗嗜酸咸，枯木无心倚碧岩。  
花事因循浑漫与，吟边荒落发曾芟。  
似闻公馆小轩辟，遥揖灵峰万石渐。  
竹素堆床官事省，燕梁日永语呢喃。  

程公许　李德夫司理即永康官居辟小轩赋诗二首求京花和韵遣送  
西洛风流压众久，十分国艳与天香。  
护持翠幕千窠锦，羞澁于铜两鬓霜。  
不怕眼花疑保福，且将色相问空王。  
书窗不要笙歌群众观点，茗碗相如味更长。  

程公许　李贰车约饮东湖  
西湖绕遍又东湖，永夜论文酒浅{奭斗}。  
最爱霜林梅蘸水，拟撑小艇访林逋。  

程公许　李季实以龙鹤山菜饼见惠长句将之吕兄亦有和章借韵答谢  
山林远志久封殖，误随小草辄轻出。  
得似乾淳太史公，万古不磨董狐笔。  
太史龙鹤山中人，玩心竹素如醉醒。  
炼师喜为作妙供，灵昔相间丛卉生。  
七年飘摇湖海客，生怕鱼鲤腐关膈。  
圆规得自太史孙，清苦本来同气质。  
十洲地产富琼芝，龙鹤何曾欠蕨薇。  
与君约归如有期，跃鲤何用工姜芥胹。  

程公许　李西清先生创凌霄观於潼川红楼之上赋计敬和韵  
丈人气湖海，合卧百尺楼。  
引袖麾八极，无处豁前眸。  
肯以治城志，而忘天下忧。  
窘步争径捷，危炊迷剑头。  
攀天限九阍，起家先一州。  
顾瞻众山会，惨澹春色浮。  
凭高展遐眺，几幅烟雨秋。  
象续逼紫宸，飚轮通十洲。  
吏衙杉凫鹜，野盟参鹭鸥。  
所思隔秋水，须天看吴钩。  
寄怀广莫外，任运逍遥游。  
遐哉郝使君，一往岁月遒。  
名字著不朽，实繄杜参谋。  
后先五百年，意气有此不。  
不须苏门啸，我自商声讴。  
烟霞杂挥洒，风月共献酬。  
迹忝梁苑旧，目送涪江流。  
可能呼小艇，醉歌赓四愁。  
宇县暗矛戟，田原辍耡{耒憂}。  
念公志经纶，季孟忠开侯。  
肯袖斩泥手，江海寂寞休。  
槛前水江注，鼓枻不可留。  
抚翼附青云，忍滞莺谷幽。  

程公许　李宰和唐子西芙蓉溪诗索同赋  
子西诗律伤於严，掉头沉吟春饮酣。  
何曾一字低处著，有似国工精手谈。  
千古江山长媚好，水曹依旧清风扫。  
只惭次补较非才，更愿乞录依此老。  
天涯憔悴一诗穷，溪流泯泯山丛丛。  
事须登临作酬赏，剩破酒榼官泥红。  

程公许　理舟入奉大对临发有赋  
弱龄诵书史，所慕在经世。  
靦颜科目中，颇恨愆素志，  
天府两贡书，耻逐时粧媚。  
诸公娱乐赏音，偶玷春官第。  
王明渴畴咨，临轩有故事。  
明当鼓枻下，陛对去天咫。  
采兰有常供，胡为轻万里。  
趋庭愿有闻，丁宁汝其识。  
谨无曲学阿，恐作儒冠耻。  
士当志远大，富贵余事耳。  
百拜请书绅，誓言其敢替。  
万古洙泗传，岂为青紫计。  

程公许　立春  
月堕霜家发上亭，土牛今日却鞭春。  
六花度腊悭呈瑞，二麦何饱食新。  
四序干旋均一气，万殊元化吒洪钧。  
已烦元帅调新律，早愿三边静战尘。  

程公许　立冬节斋宿竹宫悼姚高士  
竹宫冬孟严斋祀，深注炉香跋烛花。  
凋尽庭梧风摵，幽思也到羽人家。  

程公许　立冬节斋宿竹宫悼姚高士  
燕坐心源如止水，余工吟笔烂生花。  
谁知此老真三昧，孔老瞿昙共一家。  

程公许　立冬节斋宿竹宫悼姚高士  
金鲫鱼犹涵藻涧，玉蕤香未破梅花。  
人生转眼皆泡幻，勘破须饶老作家。  

程公许　立冬节斋宿竹宫悼姚高士  
把茅未就橐悬罄，奎画飞来天雨花。  
欲职高人归宿处，佩霞长侍玉皇家。  

程公许　立冬节斋宿竹宫悼姚高士  
认取太虚无一物，本无幻翳况空花。  
桃椎思邈还知否，佳传宁无良史家。  

程公许　立秋后三日得二侄并侄孙家书  
万里书来印籀红，慰情何但万金同。  
县丝性命幸存活，发地生涯甘阨穷。  
老去忧心长似醉，秋来衰鬓乱飞蓬。  
故园未有西归日，且愿平安信数通。  

程公许　立秋后阴雨逾是新　　礼寺司直这除万大卿厅一窗清邃  
伏热翻成十日阴，郁蒸还复以梅霖。  
常疑兵结蚩尤祲，犹喜刑清贯索沈。  
借得一窗堆简册，浪凭三尺替山林。  
方池不断簷花滴，欹枕中宵响玉珍。  

程公许　连日得关表捷报闻敌骑无复留境上者志喜成诗  
十里旌旗幢转风，行营日报捷书同。  
悠悠何补青油画，栩栩惊回画角雄。  
壮士有怀时拔剑，仁人无策弛张弓。  
天机翕辟一翻手，看取桃林骑火红。  

程公许　连日快晴登金华庵观大面诸峰  
斋心谒殊庭，异境目力眩。  
积阴疑漏天，娲石谁与炼。  
列仙喜我于，一笑晴景现。  
絮云敛太空，螺翠敞大面，  
正位俨宸极，群峰拱星弁。  
烟云互吐吞，草木郁葱倩。  
错磨金碧丽，襞积霞绮绚。  
平生饫看山，及兹颇创见。  
常闻西城君，承诏通明殿。  
玉虬层空来，宝室仙境擅。  
真侣万五千，朝夕侍游燕。  
凝神杳渺间。稽首瓣香荐。  
倏看碧瑶岑。坌起白云片。  
溟幸含一气，瞬息阅千变。  
意恐大隗迷惑作巨鳌抃。仙者奚异人，  
岂忍为独善。利欲膏火熬，  
是非这时角战。持是以求仙，  
何民沙作膳。吾身信浮沤，  
世事如掣电。本来一晶明，  
初不假方便。阴缘聊尔耳，  
可使为物转。寸田须锄耘，  
老屋亟营缮。行迷及未远，  
补过以无倦。飚游如胖子，  
印我本誓愿。他年兰初馆，  
或可备精选。  

程公许　连日驻白帝城怀古感事阅陆放翁诗集追和其韵  
益以搤为国，前后辟两门。  
剑栈径偪侧，峡江浪崩奔。  
盘礴六十州，奠位西南坤。  
天险岂轻设，参旗宁易扪。  
我行当严冬，岸沙高涨痕。  
绝壁走猱获，深潭伏鼍鼋。  
东逝注沧海，西来非一源。  
相传石笋三，下接滟澦根。  
长怀划庐公，受遗龙准孙。  
志节局不展，德义深可尊。  
矧伊跃马壮，得与同日论。  
形势今犹昔，世故难为言。  
换事重感慨，遐瞻莽尘昏。  
空余瀼西东，未泯冰雪魂。  
腊残春意动，清波跃河豚。  
挝鼓趣下峡，渚宫同一尊。  

程公许　良月十六日以祈晴宿斋郊坛寺僧拉登梅岩读高孝两朝宸翰记事  
祝册颂九重，郊丘以晴祷。  
小臣职骏奔，单车倦涂潦，  
崇阜逾巘崿，  
层坛敷千藁右兴念经始，面势若天造。  
涛云日两潮，幄雾山四抱。  
袍毳亦可人，杖藜共幽讨。  
枯梅傲岩晚，阴壑得寒早。  
勋华昔同来，奎文绚丽藻。  
山灵沐高泽，虹彩轶晴吴。  
苔蹊几窘步，棕干撑健倒。  
嵌窦咽泉流，金石韵击考。  
斋庐耿灯青，簷花垂带缟。  
苦怜风力痴，未快霾阴扫。  
排云出乌轮，测景进黄道。  
六合还清明，烟霞愿投老。  

程公许　梁山客邸雨后月色佳甚寄怀及甫  
雨过青空月一痕，风襟留爽到黄昏。  
持杯未晏思玄度，今夜微吟何处村。  

程公许　临邛试士  
沉沉锁棘春风晚，漠漠重帘书景移。  
白伫晓寒疑梦事，袖间犹记默淋漓。  

程公许　临途届郫值雨  
仙人念我世缘轻，贷与山行几日晴。  
袖有碧岑三十六，不妨风雨过鹃城。  

程公许　凌云李圣可西郊别墅创小亭属余作风月无边古篆四字为扁颜平冈冯炳  
我不愿筑受降城朔方职总管，又不愿金狨击马西池万人看。  
只愿宽间寂寞滨，倚醉高吟青玉案。  
秋与霜斫蟹泥滑，春浪叉鱼杨柳贯。  
江湖长恐寸心违，世界饶君左手断。  
水寒轩槛碧万顷，山扫巫娥云一段。  
鹤唳那愁蕙帐空，羊裘未让严陵岩。  
是家太白孕英精，待诏銮坡摛藻翰。  
藕船驾得玉井来，荔支腰重金章焕。  
至今人物说淳熙，可并成周歌伴奂。  
谁令七叶侍中貂，风月无边奉娱玩。  
犠尊屡唤{奭斗}玉液，科斗何体先汉。  
相期云路早骞翔，分明世泽流波漫。  

程公许　刘园  
阴泎必阳和，快晴差惬意。  
怒飚妒心赏，清游殊鲜味。  
击船枯苇丛，闷损兀坐睡。  
断港黮尘波，见引著胜地。  
迳梅伫揽结，堤柳是才思。  
尤怜石交旧，劝我取一醉。  

程公许　留别李贯之大著二首  
车马红尘里，阅人谁似君。  
洚流倾世论，砥柱倚斯文。  
籍甚诗书誉，超然利欲醺。  
相从期岁晚，兰佩袭芳熏。  

程公许　留别李贯之大著二首  
二老俱黄发，遥怜望倚门。  
凄凉游子意，惭愧主人恩。  
酒舫湖光滟，书灯夜雨昏。  
三山渺云海，何日听重论。  

程公许　留题马溪寺二首即用前韵  
玉笋竞秋爽，翠屏张晓晴。  
天开金地胜，鼎峙紫霄撑。  
见说禅心静，能调异物狞。  
十方芗水海，何处不澄清。  

程公许　留题马溪寺二首即用前韵  
翠珉瞻手泽，六十有余龄。  
囊锦传宗旨，维沙更典刑。  
发缘忧世白，眼独为山青。  
蕙怅摇归梦，秋猿正可听。  

程公许　六和塔寺馆三宿和秀江亭诗牌韵  
鲸呿鳌掷三神山，幻境起灭指顾间。  
东西帆穑来复去，得似上方僧独间。  
看山看水知多少，诗债偿殊未字了，  
胶胶扰扰竟何发，早结把茅佚吾第。  

程公许　龙洞阁  
峥嵘罅石蛟潭必，逼仄悬崖阁栈危。  
横目不虞又足蚕，子长心事未忘奇。  

程公许　庐陵刘兄焱袖诗编稿相访借所和施从可唱酬韵答以三绝句  
天憎我辈韵孤清，故遗催科尘污人。  
幸有新诗为湔祓，英琼瑶未足为珍。  

程公许　庐陵刘兄焱袖诗编稿相访借所和施从可唱酬韵答以三绝句  
拙与时乖勿误谋。可能骑鹤更扬州。  
翘英似子宁终困，玉帛何时来蹇修。  

程公许　庐陵刘兄焱袖诗编稿相访借所和施从可唱酬韵答以三绝句  
清愁如海渺无边，强整衰容傍酒船。  
若许白鸥同保社，五湖秋水碧於天。  

程公许　庐山雪  
倚天无数玉巉岩，心觉庐山是雪山。  
未暇双林寻净侣，试招五老对苍颜。  
远游借问有何好，胜赏何曾容暂间。  
却恨此生云水脚，误随人去踏尘寰。  

程公许　泸水清  
泸水清，泸水之清如镜平。  
蜀江西来流泇泇，内江胥命如逡巡。  
两江合处耸百雉，表里益梓巴夔分，  
如户有限齿有唇。云南与夜郎，  
甫隔东西邻。山川之险守在人，  
武侯气焰千古犹长存。有来范侯人中英，  
蜀国忠文之子孙，清姿劲气排秋昮。  
立朝物望高缙绅，睥睨众醉某独醒。  
乌台纵好羞呈身，十年江海心朝廷。  
泸水清，我歌慷慨君试听。  
蜀东诸镇泸最重，范侯之来更觉一百如金城。  
东军之骄昔所患，南诏之黠那易驯。  
我侯方寸澄止水，镇以寡欲抚以诚。  
重门严柝夕烽冷，紫逻杂耕膏寸匀。  
七年逗遛不得去，边民爱侯有如父母亲。  
今年北边羽书急，两川夫调纷苛征。  
吏敲门，农辍耕，  
期限迫星火，顷刻那得停。  
黄金弃卖如土贱，楮幣翔踊余贯缗。  
立谈之顷富作贫，县官忍复规其赢。  
五十六州汹汹如浪沸，独有三泸之江清复清。  
有客东州来，为我委曲陈。  
范侯畴昔澹无累，贯朽之积本为民。  
二分官与输一分，一分犹恐民颦呻。  
军储糴本仍借给，少待秋熟宽作程，  
风和日晏江上村。老醉稚拥争扶迎，  
吏呼何曾怒目瞠。只有提壶布谷日日晓晴，  
乐哉三沪之国有如华胥与大庭。九重天远呼不闻，  
侯忍弃我旭乡枌。强敌游魂尚三秦，  
边头何时能撤屯。帑无羡帛粟空囷，  
将骄卒惰难使令。义徒星散自啸聚，  
往往千百相为群，秋霖淫溢稼不登，  
仲冬虺雷鼓轰，我心隐思鼻酸辛。  
人情玩愒浑不悟，有才空使棲岩扃。  
我闻泸民爱侯心不释，祝侯寿考备如忠文。  
侯虽洁身玩泉石，独忍一息忘吾君。  
何时玺书自天下，诏侯起家朝紫清。  
夫持国论开太平，整顿宇宙驱妖氛。  
却学忠文挂冠神武门，笋舆野服归游峨与岷。  
杜陵昔览舂陵行，知元使君实国祯。  
悠悠千载缺嗣音，击节为侯歌斯文。  
泸水清，泸水清，  
采诗之官今何人，歌成肝胆空轮囷。  

程公许　鹿鸣宴贡士  
蜀庄故里好扬邻，不尽斯文万古存。  
汉诏十行衔彩凤，禹门三级跃潜鳞。  
倾心射策恩方渥，努力催坚语忌陈。  
一第摘髭容易耳，直须名业任千钧。  

程公许　绿萼梅  
缥缈南山萼绿华，春宵侍宴皇家。  
定知饮酹玻瓈碗，去拥云輟并六花。  

程公许　罗汉洞  
中岩洞透牛头洞，后洞门从此处开。  
刹刹尘尘皆住处，胜游何必限天台。  

程公许　罗仙宫道士留午饭后遍览山中佳景三十六峰罗列几席夜雨达旦客枕甚  
老树万安驿，古井罗真山。  
玉虬五云车，仙翁此往还。  
云纵久不刓，泛景疑可攀。  
忆昔摛藻频，题诗揭松关。  
抱琴唐昌来，快晴春物妍。  
截竹倚令俜，引袂飞褊{衤迁}。  
历阶一稽首，为我殿笑颜。  
善救世主无弃物，广度随有缘。  
殊途同归庭遥相望，异关非浪花传。  
道士多野朴，山肴亲洁蠲。  
披榛为前导，奭酒勤款延。  
墨池鉴寒藻，书翁非烟。  
所著何隐帙，乃忍悭不传，  
。空余六六峰，  
可想格笔椽。最怜覆盂亭，  
秀出层峦颠。周遭碧霞嶂，  
莽苍云海连。酒囤拟泂酌花夐连娟。  
暝色阻穷探，夜雨得佳眠。  
尘缘一相误码率，凡骨可当仙。  
云霞岂不恋，简书当趣旋。  
神丹夜涧火，青藜洞中在。  
仙翁如点头，未忍甘充捐。  

程公许　马当山  
往事空闻传记夸，石矶依旧锁晴霾。  
定知贝阙爱溟极，谁着丛祠断山崖。  
乞与一帆风借便，应怜万里客伤怀。  
文章有体神知否，霞鹜虽工语类俳。  

程公许　买舟至岩祀陆使君  
水曹羁我窘于囚，贷与潼江一钓舟。  
柂转清滩微觱沸腾，棹移曲苍且夷犹太人。  
偶因檥岸窗沙径，绝爱寒烟簇晚洲。  
明日玉屏重睹面，九歌待续水安流。  

程公许　满戌有日置酒还宫为诸友赠别  
左绵山川见宽，周遭四境皆奇观。  
广文官曹冰雪寒，摧风肃雨无时安。  
巧手无麪良独难，惭汗如渖时一欢。  
浪浪春雨红杏坛，堆盘苜蓿空阑干。  
三年转烛槐梦残，明当西郊挂征鞍。  
平生但知取友端，忍御艾萧捐杜兰。  
丁宁何须劝加餐，活计不但故纸鑽。  
孔辙回环颜一箪，君民尧舜无两般。  
此印万古元不刓，聚奎堂中俨衣冠，  
尚友谨勿轻杇墁。压倒噗期不刊，  
脚根牢取百尺竿。  

程公许　绵竹大中祥符寺通悟圣师所创寺前老柏系师手植因赋此  
六丰年前事异哉，二龙委骨致环材。  
虽然悬识识兴废，要以无心为去来。  
寺里塔模天竺样，门前柏是圣师栽。  
若将雁岭较喧寂，寂定光中定咍。  

程公许　岷峨叹  
出门厌氛嚣，归卧集万感。  
凭高一以眺，忽觉岷峨惨。  
岷发报山色千古同，非烟非雾愁渖濛。  
杜陵昔欢珠玉走，彼犹有幸天府供。  
人才何但珠玉贵，不得与尔包贡同上明光宫。  
山灵对我有惭色，兹事发何专汝责。  
非关地气有衰旺，直峡山之流日夜荡潏伤上脉搏。  
不然君相造命天地同其公，车书万里文轨通。  
南金东箭输不竭，岷峨这产何独穷。  
沉思夜继日，叹息复叹息。  
忽梦神官自天下，手持山灵一尺檄。  
鸿濛昔剖分，帝命作镇主坤文。  
石纽之禹帝平水土，周家创业击我彭濮人。  
纪信忠汉世，甘受黄屋焚。  
何武仗剑起，义不屈莽新。  
费贻任永耻为井蛙辱，张纲李固义烈排秋昮。  
炎精焰冷国鼎峙，惟我全蜀倔强为汉臣。  
人人我节九鼎重，余事文章兼隐沦。  
子云相如王子渊，康山之李金华栋。  
涪江钓叟卜君平，千载犹能想清尘。  
皇皇艺祖得天统，北辰中天从星拱。  
蜀远只在殿西头，一言撤尽藩墙壅。  
陈苏范氏奋孤寒，事业词华两重。  
流江勋绩张与虞，太史之李如晋董。  
江汉炳灵载英，摭之前牒如丹青。  
昔何烜兮今昧昧，山灵未必真忘情。  
富贵由来多捷径，强聒最为蜀人病。  
君不见山泽之舑宋郎中，奏篇语泄经远屏。  
经明行修李兵部，陛对万言伤骨鲠。  
气豪最说薛秘书，去国七年惟日饮。  
陛下何曾雠谠言，瞧盱万目宁汝捐。  
伤哉三君皆九原，抵玉於地那得全。  
幸今耆旧满岩穴，一一无非爽邦哲。  
柱史望国蓍龟，开府忠丹老弥烈。  
参政未起东山卧，李也立螭著名节。  
少卿仙谷勤著书，渡泸归钓二江雪。  
侍郎斥还病少瘳，校书执丧愤尤切。  
庙堂何忍蜀才弃，渠自方头触人忌。  
岷峨为渠方含羞，渠不知悔尚我尤。  
汝行为我丁宁说与诸贤处，二府荣途岂难到。  
九重天上列仙班，厚禄高官清且要。  
鉴方何能枘圆，使少眨之宁不然。  
我闻斯言意戃恥，梦觉披衣独惆怅。  
穷达其如天命何，为士当先识趣向。  
诸贤等是儒中英，秉心那知有得丧。  
凭谁为我谢山灵，彼达观兮宁可诳。  
呜呼参进口躔五十有六州，文风自古能与齐鲁侔。  
三光气全爱护犹如心与腹，今半天下视之乃若赘与疣。  
恋刍伏下姑汝留，不然朝奏暮斥急理贤无方自古训，  
谁能叩阍上诉十二这冕旒。才生於世养之艰而折之易，  
譬诸豫章杞梓仓猝宁可求。风尘澒洞暗宇县，  
不有焌徒谁与谋。白驹空谷长赵遥，  
可能絷之永今朝。  

程公许　明禋进戒诗  
於赫圆宰，视听自民。  
惟圣能飨，非德莫亲。  
乃眷炎宋，受命以仁。  
十月三叶，涵每毓春。  
德厚流光，施及吾君。  
历数有归，兆协大横。  
性笃孝薛，天纵睿神。  
思皇帝统，积累艰勤。  
譬彼菑田，  
是播是耘。遗大朕躬，  
曷其敢宁。嗣训九年，  
端拱严宸。权纲复归，  
如日宣精。奸险投荒，  
耆哲扬廷。与物便始，  
三载惟寅。宗祀戒期，  
历吉中辛。孚号万方，  
以肃先庚。饬我玉幣，  
洁我粢盛。秋霖淫泆，  
俄浃六旬。法宫祗惧，  
虔祈百灵。炉沉未烬，  
如谷应声。飚籁号起，  
雾侵敛昏。凡百执事，  
肄习彬彬。戊辰斋居，  
弥竭精纯。昧旦盛且，  
天仗肃陈。爰趋殊庭，  
溯瞻九闳。眷我道祖，  
凝神窈冥。浚发灵源，  
流福无垠。旋跸清庙，  
感恻蒿焄。端冕对越，  
秉心著存。暨入祢室，  
有涕其零。僾若有见，  
忾如有闻。景续陆离，  
瑞霭轮囷。乃备法驾，  
玉軑金轮。苍龙载驱，  
和鸾锵鸣。黄纛晅书，  
翠蕤梢云。还复斋寝，  
以须肇禋。重屋启邃，  
入牖徹扃。秸席纯敷，  
蜡炬交荧。金石森列，  
豆笾芯芬。有雨其雱，  
激电震霆。先事以戒，  
升奠而停。皇心益祗，  
惕若持盈。上帝降鉴，  
富媪式凭。二后严配，  
五帝侍轩。陛级陟降，  
食饮乐欣。礼仪既备，  
廷列九宾。宣旨辍贺，  
免御端门。天降威灵，  
宁不震惊。省咎宸扆，  
肆眚八纮。相古肆祀，  
酒癣牡髐。吒物荐忱，  
惟协这馨。玉带之图，  
奉高所营。盖第圜水，  
入自昆仑。辩说蹖驳，  
舛厥本源。若稽皇佑，  
裁自帝尊。合祛参侑，  
不渎不烦。维时春和，  
穆穆迓衡。尚劳圣虑，  
抑加鸿名。制诏辠己，  
千古日星。其在於今，  
履运艰屯。胫躔错度，  
水旱存臻。寇盗虔刘，  
公私窭贫。国论辀辮，  
政条放纷。所宜急急，  
补坏支倾。皇帝明哲，  
问学日新。夔夔翼翼，  
是究是询。广内九重，  
方丈八珍。采翠眩转，  
尊罍溢醇。皇情泊然，  
尧采若颦。沓来封章，  
敷列典坟。旰不遑食，  
坐或达晨。虽躬其劬，  
未凝劂勋。因飨而思，  
咎证之频。天诱帝衷，  
跻之乾游。天启神断，  
旋乾转坤。抵龟蔽志，  
晆号列绅。若古有训，  
股肱惟恐人，进退以礼，  
艰哉选抡。匪余则私，  
弛弛必更。皤皤一老，  
为世重轻。毋徐其驱，  
扰我心旌。奚蠹莫理，  
奚坠莫撑。执枉而陟，  
孰贤而湮。孰道之同，  
而返丘园。迟汝之来，  
秉我化钧。莫莫葛藟，  
芘其本根。有来赞裸，  
麟趾振奋。时庸展亲，  
金帛脤膰。慨昔急难，  
在原脊令。岂不尔矜，  
义或夺恩。盍考故实，  
以厚人伦。言路之辟，  
公论以信。谁窒其来，  
岁久积堙。亦既疏沦，  
源清则亨。毋厌其鲠，  
而其佞言。药石我爱，  
醪醴我醒。好恶之岐，  
治忽以分。民亦劳止，  
鲂尾其趙。吒之守宰，  
尔抚尔循。边以警闻，  
皇皇算缗。吏缘为奸，  
星火急征。慨彼嘉殖，  
耗於螣螟。戢贪林苛，  
前令盖申。祁祁中原，  
百年荆榛。天狼耀芒，  
较昔则狞。摲我边关，  
殓我边氓。汔可小休，  
亦人之情。偿得少暇，  
修其政刑。毋宁耫愒，  
以纵鲸吞。维是四端，  
急甚救焚。天何言哉，  
警戒谆谆。仁爱之心，  
与父母均。皇帝曰咨，  
尔公尔卿。其左右我，  
以经以纶。鼎雉儆，  
中兴有殷。云汉惧灾。  
王化复行。维思无邪，  
负扆有铭。敢不参倚，  
日省吾身。我阙汝规，  
毋我逢迎。渊冰虎尾，  
始终一诚。神示神考，  
宁不我听。百臣司蕝，  
虔薛骏奔。跪诵祝册，  
如帝其聆。式稽周颂，  
进戒九阍。敬之敬之，  
毋圯於成。海深岳崇，  
不废涓尘。图易於艰，  
渝险而平。天锡帝寿，  
如古大椿。天祚景运，  
万亿子孙。臣虽不敏，  
知力於文。  

程公许　墨妙堂  
断石残碑聚一堂，螭蟠凤舞费平章。  
颜苏喜得初平侣，名节知无愧范濠。  

程公许　牡丹  
春工殚巧恨花丛，晚见昭仪擅汉宫。  
可惜芳时天不借，三列雨歇五更风。  

程公许　木皮口纪事为故沔戎帅何进赋也  
驱车木皮口，地接嘉陵市。  
山种郁盘纡，草木惨憔悴。  
昔在岁辛卯，大将何憨子。  
行营与贼遇，力战遂死此。  
道逢田舍翁，款曲问所以。  
卫目亲见闻，朴忠今无比。  
沉鸷老不衰，甘苦同战士。  
以此得士心，急难不相弃。  
阃制力主和，岂虞敌情诡。  
幣篚方交驰，羽书俄狎至。  
初冬二十五，坌人我内地。  
或渡河而也，或截路以伺。  
俄然干腹来，陡若自天坠。  
诸军抽摘余，精锐能有几。  
千兵仅乌合，转斗殊未已。  
可忍负将军，同生亦同死。  
落日尘土昏，鼓寒声不起。  
至今堆阜间，白骨犹纷委。  
语罢声悽哽，相顾同洒泪。  
念昔佐戎轩，世屯未云弭。  
主公极仁明，惨恻念此事。  
露章求恤典，爵子严庙祀。  
意将劝忠臣，为国当尽瘁。  
儒守陈西和，武将田与李。  
后先被褒录，名姓编国史。  
敌知吾有人，心宁不畏忌。  
自古重徂征，司命在主帅。  
季吒或非人，险阻那可恃。  
鸣呼数君子，一死甘若斋。  
推原其本心，死奚益於世。  
事大缪不然，舍生而取义。  
乃知丈人吉，易自有深旨。  
往辙忍复云，方来那得讳。  
长谣激凄风，鸣咽嘉陵水。  

程公许　内机知府郎官再和示教清拔遒美手不能置用韵以答嘉贶愧不足以当琼  
新诗后敌鲍参军，结字欧虞瞠后尘。  
我亦平生远俗嗜，与君交似醉阳春。  

程公许　内机知府郎官再和示教清拔遒美手不能置用韵以答嘉贶愧不足以当琼  
莫倚鸣髐力有余，天扶兴运要驱除。  
可须测象疑蓬埽，便拟排云上谏书。  

程公许　内机知府郎官再和示教清拔遒美手不能置用韵以答嘉贶愧不足以当琼  
爱间天示许君间，国步扶持奠鼎安。  
千古淮淝一棋局，土山盟在未应寒。  

程公许　内机知府郎官再和示教清拔遒美手不能置用韵以答嘉贶愧不足以当琼  
世味轻於玉斗撞，向来骄气为君降。  
暂离约会春风早，催逐飞帆下楚江。  

程公许　拟古二章  
刚风轶飞浮，丛霄隐戮阔。  
其上仙者家。俯世尘漠漠。  
慨我志远游，幽思无与豁。  
披云一长啸，曾举骠辀辮。  
整袂谒灵君，授予我一丸药。  
侍宴旬始宫，从游紫虚阁。  
琅函必道帙，许我抽玉钥。  
玄期记三生，广度有夙诺。  
世氛日澒洞，帝念惨不乐。  
愿借万里风，从君驾鸾鹤。  
鞭雷挥斗柄，夔冈絷缚。  
扫清六合尘，景象囘阊阖。  
帝命不可稽，侍晨司校录。  
永劫保澄明，何问痴仙愕。  

程公许　拟古二章  
霜英滤云母，月华吐幽魄。  
浚房销葳蕤，弄杼夜咿轧。  
天寒日苦短，箧不贮寸帛。  
婵娟自妍，襟袖无乃窄。  
停机掩孤嚬，欲歌心已咽。  
积此万幼女工，织成苧罗白。  
蹇修来何时，复关滞涂辙。  
女无终不嫁，谨勿昧所择。  
忍寒青琐窗，熏麝翠罗幙。  
粲粲双明珰，团团双白璧。  
稚齿昔所如愿，习之不能译。  
春风汇繁囿。角眼会良匹。  
撷芳索幽占，两美斯有合。  
及兹岁示晏，为君媚芳泽。  

程公许　拟九颂　朝阳阁  
东方兮煌煌，烜于兮晨光。  
耳翰音兮三唱，屏羣兮远藏。  
揽衣兮起起，危槛兮徙倚。  
宁餐华兮学仟，何炙背兮夸美。  
众鼾睡兮错莫知，我心恻兮独徘徊。  
胡义驭兮不少尼，恐君行兮迫崦嵫。  
晞余发兮扶桑，骋余兮阳谷。  
习感池兮洗光，伫阊兮开且。  
建采旄兮飞黄腾达虹，驾蜿蜒兮八龙。  
鸾凤兮前导，灵鸟兮后从。  
於微闾兮发轫，景未仄兮帝宫。  
及曜灵兮未晏，尚察余兮从容。  

程公许　拟九颂　峨峰书院  
修眉兮连娟，曼翠霭兮麻源。  
君门狞兮九虎，蹇予留兮三年。  
三峨之山兮远万里，见似人兮胡不喜。  
半轮秋兮促公归，空高径兮班屐齿。  
蹈夷险兮一心，既何戚兮何欣。  
忍较功兮曲突，莽苍狗兮白云。  
清风飒兮绮疏，明月秋兮庭徐。  
纷缥帙兮插架，尚青衿兮来趋。  
渺天涯兮延窒，时与拂兮蠹鱼。  
雪堂兮躬耕，万古兮芳馨。  

程公许　拟九颂　醴泉墅  
桑枝绿兮麦齐腰，醴泉山下兮春和柔。  
有美一人兮山之曲，薜荔屋兮蕙裯。  
溪流兮清浏，岚霭兮农秀。  
鸟语韵兮清风，花气馥兮晴书。  
山中人兮衮绣衣，泛滥游兮憺忘归。  
溉千顷兮芳茝，艺百亩兮留夷。  
岁暮兮华实，折以遗兮所思。  
怀渺渺兮何极，时不可兮再得。  
丹凤兮飞飞，何两美兮未合。  
山中人兮忍淹留，皇渴伫兮石田秋。  
乐行兮忧违，余心兮焉注。  
草萋碧天兮日婉娩，炯四目兮余袂挽。  
披霞縜兮紬琼编，倚仟翁兮与周旋。  
乐莫乐兮醴泉之墅，役薪水兮公忍余弃。  

程公许　拟九颂　龙鹤山  
龙吟兮九渊，鹤唳兮九天。  
飞仟兮下寥阔，鹤可驭兮龙可鞭。  
白云兮坌谷，飞泉兮鸣筑。  
掇瑶草兮帝庭，搴琼林兮木末。  
问老仟兮何为，珠庭宴兮悦避。  
启琼笈兮探道帙，盼灵童年兮往授予之。  
粲仟李兮芳奕叶，主斯文兮千岁期。  
信嵩岳兮峻极，繄甫申兮孕质。  
彼圩顶兮尼丘，非毓圣兮何述。  
伟兹山兮万仞，独载英兮一家。  
下培塿兮何有，上帝阍兮可排。  
龙奋髯兮翔骞，鹤整翮兮褊襠。  

程公许　拟九颂　南阁  
葵倾心兮向阳，车导迷兮指南。  
彼赫曦兮丽书，奚信耳兮铜盘。  
路通行兮九轨，奚窘步兮媻姗。  
理有窒兮必通，物幽兮不阐。  
懿君子兮姱修，曾何心兮独善。  
曼余目兮流观，瞻咫尺兮威颜。  
慨冥行兮一世，抚余衷兮独安。  
惟纳约兮自牖，苟墙面孰诱。  
拥前旒兮余察，昏擿埴兮余孝。  
周首兮如砥，君子兮所履。  
彼朦叟兮何知，跬步兮千里。  
倚槛兮永歌，君门重兮奈何。  

程公许　拟九颂　平舟  
沧海兮渺瀰，杳莫见兮津涯。  
愕风涛兮项洞，问灵皇兮何之。  
天苍苍兮天色，水混混相接。  
何人世间心兮过险，陡平陆兮震慑。  
维水流兮不盈，纵涉险兮心亨。  
亦可载兮可溺，毋以弱兮意轻。  
兀漏舟兮彭湃，矧维楫兮不戒。  
羌左重兮右轻，曾何导兮弗败。  
引余袂兮褰余裳，整余柂兮屹余墙。  
舟中人兮乃心一，险可济兮患可防。  
乘流兮上下，如平武兮康庄。  
思古人兮莫我遌，志尊尧兮慨以慷。  

程公许　拟九颂　石林  
貌棱层兮心洁贞，玉韫质兮金作声。  
芙蓉冠兮独立，佩宝璐兮缤分。  
胡拳拳兮石友，期风韵我兮相守。  
瞠人眼兮老西丑，自心知兮坚久。  
彼平泉兮森离立，纷品第兮罗甲乙。  
吾何嗜兮狷介，宁与汝兮同癖。  
琴书兮左右，龟鹤兮前后。  
觌面兮峥嵘，忘言兮一笑。  
泰山兮非大，拳石兮非小。  
体无不具兮，性何不有。  
嵒嵒兮层霄，蔼肤寸泽九州。  
时卷舒兮为世，亘古今兮独超。  

程公许　拟九颂　通德门  
驰余马兮南北，慨永怀兮故国。  
岂乔木兮吾名，繄世臣兮取则。  
许史兮金张，煜煜兮煌煌。  
薰天兮富贵，达观兮秕糠。  
水有源兮木有本，传不传兮天若吝。  
彼高兮崇门，后何称兮子孙。  
维指李兮蟠根，光万丈兮斯文。  
父了兮昆弟，面命兮叮咛。  
闯户兮车不停轨，满堂兮烜朱与紫。  
顾所重兮未然，宁以彼兮易此。  
佩礼义兮服诗书，保厥美兮不渝。  
百世嗣守，张赫奕兮吾闾。  

程公许　拟九颂　雁湖  
水平湖兮溶溶，雁鸣秋兮雝雝，  
气相求兮声相应，渺万里兮葭葺丛。  
晴云淡兮天宇清，行不乱兮字纵横。  
伊美人兮心和平，韵埙篪兮锦乡文。  
湖光澹兮酒温卮，鉴湖影兮烛须眉纵百坡兮何聚散，  
如此水兮湼不缁。彼弋人兮奚慕，  
何南北兮定处。嫋嫋兮秋风，  
潇潇兮夜雨。飞鸣兮向阳，  
何心兮稻粱。望层空兮接羽，  
友鸿鹄高翔。  

程公许　拟玉溪体赋泉墅海棠二首  
乐后无饮锦周遭，华艳偏宜望处高。  
结绮楼深迷玉树，销金帐暖醉羊羔。  
先驱瑞节眩农李，近侍舞衫环倩桃。  
乞得巫云来芘护，蜚廉作横示应饕。  

程公许　拟玉溪体赋泉墅海棠二首  
濯锦波光绕百遭，夜寒秉烛更须高。  
恨无丽藻供摛翰，聊复重裘索俊羔。  
长笑董仙痴守杏，可怜曼倩坐偷桃。  
若教人侍红云殿，应悔从前俗虑饕。  

程公许　牛头山寺  
菩萨住和牛头山，应真亦复棲其间。  
宝坊楼观叠高下，新城粉雉相回环。  
崎岖石磴云生屐，眼波不尽涪江碧。  
江外青山春自浮，曾与诗翁格椽笔。  

程公许　陪尚书游中财夜大风雨尚书及任卿史石泉皆耆年德清谐季并余以晚辈  
中在台殿倚竛竮，忆昨深登六岁零。  
雾锁岩扉须玉钥，云扶革履上青冥。  
三峰静对庞眉秀，双璧惊回醉眼醒。  
风雨三更龙象集，祖师意旨付谁听。  

程公许　陪宪法节饮见易亭及万里楼和韵二首  
郭洞春深物象妍，得陪绣斧漾觥船。  
连山崷崒檐楹外，六画分明几席前。  
记就尽教腾红价，碑成还恐费松烟。  
熟知屯壑饶心赏，正未能忘赋下洋。  

程公许　陪宪法节饮见易亭及万里楼和韵二首  
天宇修眉分外妍，雷垣小静称行船。  
向来蛟鳄骄无奈，今日凫鹥戏满前。  
爽敢带人溥瑞露，醉题材眩眼烂非烟。  
薄才羞与云龙啜，脱骨端须第一泉。  

程公许　陪宪节饭石堂书院渡江游双泉墅即席和韵  
箯舆杭野渡，竹迳绕平畴。  
红蓼前宵涨，黄花几日秋。  
谈锋蜚屑玉，岩窦答鸣球。  
山水饶心赏，能忘恤纬忧。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
口为祸之穽，异者同之分。  
谁龙噤不语，兀兀如羁囚。  
我岂好违俗，心未忘好修。  
本不慕华显，宁有忮与求。  
赵遥鹏鷃同，贫贱非所羞。  
风涛涨平陆，驾予一虚舟。  
未如泯机智，鸥鸟与之游。  
吾今已得师，稽首漆园周。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
气运有盈虚，品物迭滋耗。  
人生於两间，谁能长不老。  
胡为习鲜荣，而独恨枯槁。  
婉娈儿女态，爱惜容色好。  
志士竞修名，览镜恨华皓。  
所念固有殊，达观同一笑。  
本来真妙明，何有少壮老。  
芘理非言传，惟心自深造。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
断桥梗得泊，高堂拥图书。  
中宵风露气，营我方寸躯。  
静虑何易感，有衔莫能祛。  
今古一瞬息，智愚等丘墟。  
战夺日相寻，死生互吞屠。  
念此耿无寐，推枕长嗟吁。  
天理谅好还，人谋何可疏。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
宿嗜本幽间，世途倦驰聘。  
迫芘门户吒，强把冠佩整。  
如手误一来，麾退谅予警。  
宽恩假郡寄，静俟亦天幸。  
橐空归无家，旅泊仰微廪。  
如闻烂柯谷，宛似飞仙境。  
苦饥问豹胎，留渴须远井。  
天将厚所畀，吾宁不少忍。  
睡起一欠伸，篆烟凝书永。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
鸟飞暮知还，虮微亦有藏。  
游子怅无吒，故级那得忘。  
辪輼岁横鹜，生涯日凄凉。  
骨肉各竮匿，冢祠缺焌尝。  
万里一缄书，临风泪千行。  
垂白念汝兄，忧乐苦相望。  
安得附羽翮，奋飞同一觞。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
西陲失支吾，如老屋积腐。  
墙闼纵蹂躏，堂屋何依怙。  
伊谁阶此厉，乃为元老误。  
疾痛切吾身，利钝难逆睹。  
瘴暑困新恩，陨星泣忠武。  
梁坏将安仰，天高杳难诉。  
向来十二楼，卷帘误一顾。  
洒泪嫁时衣，谁与论心素。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
坤维以文瑞，民俗本柔淑。  
何代无战争，冤哉今尔酷。  
戎马塞里墟，劫钞遍林谷。  
平生金石交，屈指半鬼录。  
从子尤可哀，别归奉水菽。  
伯侄并伐殒，荼毒。  
探囊幅与书，吞声不忍读。  
昆岗烈西烯，宁辨石与玉。  
叩首一炉香，请为遗黎赎。  

程公许　屏居北郊自秋涉冬绝省人事触绪有感吒之讽吟书云前一日缉成八章寓  
南山翠鬅鬿，四荔拱故宅。  
采衣侍三寿，教爱如夙昔。  
晓然一梦阑，无复万里隔。  
了知恩爱缚，障我修行力。  
亦尝勤遍参，渐欲空结习。  
唐朝念绝攀援，自性非假借。  
百千三昧门，惟此一事实。  
持我问诸禅，少露真消息。  

程公许　七曲和魏校书韵  
神理之公参造化，简书千古岂虚传。  
权衡无意物轻重，水镜何心人丑妍。  
天爵一射元不欠，人生万事且随比值。  
椒浆跪奠无余祷，拟续离骚愧斐然。  

程公许　千周风歌  
华清舞徹霓裳散，五音繁会宵达旦。  
人间何限失意人，西商凄切离骚乱。  
我所思兮在东周，小雅尽废心之忧。  
更堪羌调日嘈杂，径俗洗耳寒江流。  
那君十指含清风，家无卓锥心愿丰。  
仙翁赏音那易得，水流益浚山益崇。  
疲氓望翁惟翠，萍轮加璧幸可致。  
请君抱琴往从之，解愠阜财皇有有意。  

程公许　亲友招呼鼎至简以二绝句  
倦客归来往不多，颇思散策日相过。  
胶胶成扰败人意，那得长间共切磋。  

程公许　亲友招呼鼎至简以二绝句  
璀璨堆盘水陆珍，自量薄福可能胜。  
何如小摘春畦绿，共话西园夜雨灯。  

程公许　青山高为宋郎中德之作  
青山高，六六峰。  
遥镌嵽叶千万仞，斗起西南天半空。  
蒸岚喷薄不得泄，翠屏掩霭深几重。  
不知丹梯委曲到何许，飞楼杰观缥缈疑神功。  
丈人天上足官府，受此叠嶂高巃嵷。  
奏疏白玉京，此山上帝之离宫。  
臣请为帝守宫钥，检课列仙功行之异同。  
帝凭玉几颔其奏，导以绛节双青童。  
岳灵叶峨远奔命，其下渎鬼趋濛鸿。  
丹书校录晓继夕，朱衣执侍严且恭。  
赤明龙汉屈指今几劫，珠幢羽帔可想不可纵。  
云環鉴鍧洞天晓，步虚寥这阊阖风。  
有时山空夜永斗柄出复没，眩眼千炬煜煜灯吐红。  
呜呼青山高兮六六峰，丈人宫阙兮远层穹，  
飞仙来往兮安得逢。山中人兮媚幽独，  
烜山绪兮雪溪翁。形癯霄汉舞皓鹤，  
神茂晴天霹雳峦森老松。三生曾侍丈人之左右，  
出入孔老竺乾之学该以通。把茅山间二十年，  
幽棲活计那讳穷。白云四壁兮风月窗栊，  
玉泉召唤饴柏实可饔。丈人悯世日混浊，  
敕遣下山开瞽矇。被发鞭麒麟，  
吧霆呵灵靚。高冈一鸣众鸟瘖不吐，  
修门再入九虎狞以攻。飘然整我飞霞佩，  
佳山水处挟册从。仙槎尚有楼突兀，  
荡漾万顷风涛中。酒酣浩歌蕊珠三叠之险韵，  
出没蛟蜃悲鱼龙。道逢分池老仙伯，  
握手一笑蟱鼻烟溟濛。混成庵中据梧默数息，  
明霞阁上弹铗看飞鸿。丈人嗔不归，  
鸾歌凤舞瞻听慵。我闻至人离世不忘世，  
肯学山泽之舑块独守此虎豹丛。欧子来自神清洞，  
乐天故棲蓬海东。手携天孙云汉之机杼，  
下与世俗一洗组纂之拙工。后先相望几百年，  
帝命何独私与公。青山之阴烟霞浓，  
六时滴水声玲珑。猿鹤何知强悽怨，  
祝公不用思{忄蟲}{忄蟲}。我愿飞章夜扣丈人九仙之宝室，  
世路荆棘人心蓬。洗氛涤祲待雨露，  
惊聩醒醉须笙镛。乞公且住千百负，  
要使民有司命儒有宗。色丝不尽今古胸，  
产衮何阙须弥缝，笑谈变俗为时雍。  
青山青山长好在，洞天气物何曾改。  
归来瑶简朝丈人，坐看桑田变沧海。  

程公许　清明日郡圃游观者如织余以赵园之约至夕乃还若水赋诗后四日偶因小  
老怯尊前倒玉山，清晨有约夕曛远。  
似知是日笙箫沸，趁赏群芳绮缬班。  
细阅余妍能几许，喜因小疾得端间。  
持觞不酹春应笑，若欠题材诗亦厚颜。  

程公许　清明日侍亲舆游海云寺四首  
和风酽日又清明，茶事惊呼探火新。  
整顿安舆扶鹤骨，晴效满意赏青春。  

程公许　清明日侍亲舆游海云寺四首  
琴鹤清风久寂寥，谷居忠愤绚银钩。  
龛中片石费锥鉴，还为两翁须点头。  

程公许　清明日侍亲舆游海云寺四首  
休问霜林鹤顶丹，空庭三尺绿新攒。  
从渠五老掀髯笑，我自与师盟岁寒。  

程公许　清明日侍亲舆游海云寺四首  
悠悠竹色蘸清尊，更借阴风荡午暄。  
博得亲颜开一笑，佳名须记寿星轩。  

程公许　衢信道间见紫薇花  
紫薇花自非凡品，何事栖极枳棘丛。  
白发舍人羞见道，相逢那敢恨飘蓬。  

程公许　去岁重阳日得彦威信附六月间二小倒及从弟倒所寄书自蜀阃递中附至  
今节恩赐沐，把菊开清尊。  
天涯信音来，扩缄为一欣。  
展视未竟幅，泪雨益帨帉。  
辞家甫八年，边尘覆全坤。  
平生几亲故，半为捕鱼死魂。  
纵脱虎口涎，亦复马鬣坟。  
所幸二犹子，从弟偕诸孙。  
崎岖矛戟中，偶得性命存。  
意欲守丘垅，死不去榆枌。  
是我时陈卿，受命开帅垣。  
奋身艰危际，勉图戡济勋。  
铲壕峙城壁，锄荒列营屯。  
敌至誓固守，为力良艰勤。  
变故起肘腋，辕账塞辪輼。  
一死事则已，万恨谁与论。  
遗氓能几何，天未许贷原。  
貔虎暂敛退，寇盗不定期纷纷。  
哀我数子者，挈孥竞惊奔。  
亦不免维絷，恐迫甚滋焚。  
掠夺寺得脱，归来匿空村。  
生涯荡无余，暴敛何寡恩。  
万里无视诉我，重我忧心熏。  
尔苦我得知，尔创我得扪。  
岂不忆松槚，岁时荐炮燔。  
永惟宗祀计，忍自遏其源。  
威也吒我久，尚以穷愁言。  
宁不思尔曹，命危豺虎群。  
安得田二顷，有屋休寒暄。  
顺风招之来，相与共饔餐。  
皇后职生化，蛰蛰庶且蕃。  
胡忍趣其毙，猘割如羔豚。  
夙传老上殒，国乱犹丝棼。  
若为秋风高，已复群吠狺。  
呼童具黑渖，襞纸当前轩。  
万一邮传通，庶几信息闻。  
严装理航棹，及春下荆门。  
余公新受钺，尚义气薄云。  
感我骨肉念，不难只手援。  
芘计不早决，噬脐何复云。  
愤极思一吐，声出辄复吞。  
长谣欲上诉，九穹隔重阍。  
劫运极必复，玉石可不分。  

程公许　人头山肃谒石壁清源真君像  
人头接剑门，濯濯危髻绾。  
一峰表独立，层崖平若{产刂}。  
有一伟丈夫，远莫辨眉眼。  
异闻验清源，奇质自天产。  
三生旧缘契，邂逅一笑莞。  
江流怒未平，父功子其僝。  
坐令老蛙缚，笑看离堆铲。  
陆海擅两川，利百倍灞漣。  
神圣杳难诘，事或载编简。  
明德远矣哉，椒浆酌盈瑆。  

程公许　入都一年科舍馆五午宴了后得杨园宁屋僻远市嚣宽洁爽垲火后庄文府  
渎江万里来，武林一年客。  
飘摇无定棲，一一得安宅。  
委共远尘嚣，八窗耿虚白。  
冰曹省造请，公退味禅寂。  
乃者赤熛怒，横为闾井厄。  
羁贫幸我贳，安坐有惭色。  
侯门意睥睨，府檄加峻迫。  
他皇补衣被，包裹到书册。  
曲台许借居，虚堂暂休息。  
砌蛩伴宵吟，树鸦趣晨汲。  
随寓亦足如，一枝更须择。  
是身如浮云，何所为定迹。  
顾怜性梗野，雅嗜祗泉石。  
陈力怯荷殳，康屯况无策。  
强颜杂班缀，颇觉非本色。  
时清早得归，永愿守蓬荜。  

程公许　入青城山门诗  
入山佳气异他山，翠逻周遭几复关。  
流水白云无尽藏，莫教容易到人间。  

程公许　入青城山门诗  
一迳石墙分竹色，两桥涧水和松风。  
山灵怜我嗜幽胜，洗山林峦晚照红。  

程公许　蕊歌  
五云郁勃天九重，俯视人境尘濛濛。  
元和迁校品秩穹，以帝命镇北坎宫。  
玄袍金铠丁甲从，洞阴战胜魔绝纵。  
际江之涯钟氏童，宿运冥契晞玄风。  
蹑屩千里心忡忡，戃恍忽与师匠逢。  
桑梓归愒敢不共，精庐筑就铃冈乐。  
州西一会狮子峰，烟霞万壑锁郁葱。  
势与紫霄争长雄，楼观营筑拟翠蓬。  
真游下驻鸣笙镛，可无法言牖群蒙。  
帝何言哉层穹窿，溟涬未辨奚所宗。  
五文开明日瞳胧，三洞流出金口中。  
瑶函锦囊密缄封，飚轮八面轰灵靚。  
骏奔百灵翔六龙，一念与诵万过同。  
登揖金母朝木公，六天狞戾数有终。  
申命校录帝所恫，保制劫运禳灾凶。  
剪馘鬼怪囚北酆，边垂罢战年屡丰。  
妖氛退扫正道卫，臣许职牧羞唐朝庸。  
愿见皇图还时雍，蕊珠七言舂容。  
为师劝相鸠僝工，咄嗟千桂凌碧空。  
开度益广积累功，丹台列名仙籍通。  

程公许　三伏中积雨如秋  
峨眉三日雨，客馆六月秋。  
幽怀无与娱，欹枕清夜游。  
炎官失声势，万木皆商讴。  
一凉德我厚，耿耿何隐忧。  
忧愁多白头，头白可复休。  
积阴忤正气，潢流冒崇邱。  
世故莽难期，病根宁易瘳。  
履霜不知戒，坚冰谅难尤。  
天运不停机，明当火西流。  
勿以余热在，而忘晚岁谋。  
家贫迫短晷，及时戒衣裘。  

程公许　三湖  
官柳三千詑蜀州，天涯流浪得重游。  
苦无东阁梅花句，小为西湖竹色留。  

程公许　三江晓流  
唤渡三江岩，停车两眼明。  
烟涵秋日澹，露洗晓寒轻。  
山色晴逾爽，波流怒未平。  
诗翁旧游处，有句堪呈。  

程公许　三年衔恤绝不吟诗既奉详祭独绪摧裂偶得古诗三章呈叔逢兄并亿彦威  
髧髦隐雁队，娱侍三老人。  
清风一家法，欢颜四时春。  
转爥二十年，俯仰含悲辛。  
聚散泡起灭，了知幻非真。  
忽忽如有见，耿耿恨难平。  
孝受自天性，宁与迹俱陈。  

程公许　三年衔恤绝不吟诗既奉详祭独绪摧裂偶得古诗三章呈叔逢兄并亿彦威  
母慈不逮养，翁建长相依。  
重关一囘首，及瓜时当归。  
平安墨未乾，讳问心有疑。  
蚕足跛菅屦，高堂空繐帏。  
冈象不可索，流光倏如驰。  
五鼎嗟奚及，一生风树悲。  

程公许　三年衔恤绝不吟诗既奉详祭独绪摧裂偶得古诗三章呈叔逢兄并亿彦威  
秋风殷岩壑，万木皆商讴。  
棘人有余哀，揽衣良夜遒。  
三年辍清吟，寸肠堆百忧。  
泪眦日以眵，霜根一何稠。  
棣华幸有依，竹林可俱游。  
心事期岁晚，庶无坠前修。  

程公许　三衢道士郑自得即天庆寮舍种梅疏池小亭扁日横清有诏往南岳道复以  
高人久已悟空花，养就丹田月月华。  
方丈有谁来晤语，横枝相对虑无邪。  
云开衡岳重回首，雪满柯山迟到家。  
乞得归间来叩户，摘将青子荐流霞。  

程公许　三溪阴雨青山一峰穹秀可爱  
山色溪流共蔚蓝，此中有句为谁参。  
老蛟喷雾舒还敛，依旧搀空碧玉簪。  

程公许　沙律连日风雨阻行舟发邓晴寄李成之  
江陵五日恶风雨，知我欲行舒小晴。  
渺渺渺连恨无远，冥冥烟树唤愁生。  
上牢下牢险峰入梦，东渡襄西襄诗有声。  
同是天涯更分手，销魂风月与谁平。  

程公许　山间桃花盛开  
槿篱绳屋间桃花，晴日蒸红片片霞光。  
物色为人揩病眼，乱山深处诧奢华。  

程公许　山中醮后一日雪仍留山中雾雨溟濛混然如一气未分也  
香雾回翔八景舆，帝觞邀我适华胥。  
戏将余沥作零雨，旋有六花飞太虚。  
意恐混沦凝祖气，心疑圆峤没归墟。  
题诗不作人间语，呵手残炉小楷书。  

程公许　山中岩戏云端子  
追路归山后，开关唤客眠。  
那知言在耳，已作醉逃禅。  
急雪浓筛瓦，中宵冷透氈。  
清愁分不尽，惜别意凄然。  

程公许　上曹宪使五十韵  
骥不称其力，文当与德兼。  
褊能多悻悻，小器成沾沾。  
行世吾谁与，窥公意自厌，  
秉心漫以格，植操静而廉。  
信矣天资媺，加这学力渐。  
岩岩疑壁立，滟滟乃渊潜。  
李杜波澜阔，黄陈律令严。  
鉴鈜谐律吕，璀璨溢缃缣。  
振采贤关辟，疏荣物议佥。  
董帷终日下，戴蒿几重添。  
江汉荆之望，龟蒙鲁所瞻。  
鹢飞俄引却，蝶梦一何恬。  
万里纡朱绂，孤峰对白监。  
清吟凭月台票槛，长啸倚风簷。  
偶过伊川洞，高褰刺史襜。  
简宽疏讼缿，恻怛到穷阎。  
治行流江海，除书降陛廉。  
六条颁属部，五听察苍黔。  
紫塞尘方暗。红巾党未殓。  
人情弥震汹，邻境倍危阽。  
所恃福星照，能令妖焰熸。  
民皆欣抃手，公亦笑掀髯。  
凤綍搜才发，骊穆信手拈。  
春雷掀旧蛰，秋月吐新蟾。  
平似衡加石，明如镜出奁。  
荐贤应受赏，端策不须占。  
世路吁犹枰，宕衷祗自惔。  
飞书星较速，多壘日相觇。  
噎雾中原惨，何时圣化沾。  
庙谋须谨密，人意恶猜嫌。  
裘葛如无定，膏户岂易砭。  
内须和鼎铉，外亦倚珠钤。  
顷著益谋帅，胡然心热谦。  
情酣笋蕨甜。辍耕怜觳觫，  
贪饵强喁噞。昔恋龟头缩，  
今愁马口箝。何阶群玉府，  
入手万牙签。憔悴投林翼，  
蹒跚上竹鲇。  
自窥谈屑璨，屡诧笔锋铦。  
愧甚享金帚，惭如倚玉蒹。  
素怀长北阙，流景恐西崦。  
在久思平治，公当赞景炎。  
入应扶紫极，出则拥朱鹢。  
谋必称康济，才宜拔滞淹。  
岂闻春发育，而间的洪织。  
执御心无斁，题诗笔欠尖。  
清波一引手，浊水脱胶粘。  

程公许　上茶使邹监承必阁  
年时触热曳长裾，重拜刘公一纸书。  
驽驷何堪蒙锦乡，木瓜无复报琼琚。  
还因持檄亲犀节，恐趁追锋侍玉除。  
九万扶摇鹏运阔，可能倦翮借吹嘘。  

程公许　上茶使邹郎中孟  
四海一道乡，千古有生意。  
元宗得君侯，风流是以似。  
窅然天机深，宁以物欲累。  
丈夫要如此，步步皆实地。  

程公许　上茶使邹郎中孟  
政术自学术，本来同一机。  
后生溺华采，用世理或违。  
恭惟自孔氏，六籍探险指归。  
心清事自简，吏瘠民则肥。  

程公许　上茶使邹郎中孟  
忍话去年事，令我胆欲碎。  
公独於此时，砥柱众流汇。  
事难见君子，尔曹费车载。  
海山危风涛，当有巨鳌戴。  

程公许　上茶使邹郎中孟  
节传拥玉帐，天遣西南来。  
怦怦朱丝绳，皎皎明镜台。  
稂莠亟芟夷，本极费栽培。  
度外广物色，世岂真乏才。  

程公许　上茶使邹郎中孟  
广文官独冷，博士冗不治。  
况此侯国泮，赘哉童子师。  
萧散非郑老，文章惭退之。  
可能冰雪地，一借春风吹。  

程公许　上朝天坡  
旧游幕府无余俸，载得云根几片归。  
爱此嵌崎苍玉质，剩判莎屩滑烟飞。  

程公许　上后乐刘先生左史十首用襄阳诗两句行藏坚晚节进退法先民为韵  
永平昔全盛，旧学尊五更。  
异哉趋舍缪，眩眼车服荣。  
恭惟自孔氏，时止亦时行。  
心泰无不足，外内谁重轻。  

程公许　上后乐刘先生左史十首用襄阳诗两句行藏坚晚节进退法先民为韵  
峨豸凛霜简，立螭迫荷囊。  
从渠众醉酣，我自深林芳。  
岁晚发雪白。德称腰鞓黄。  
世无香山老，谁与论行藏。  

程公许　上后乐刘先生左史十首用襄阳诗两句行藏坚晚节进退法先民为韵  
前溪文续国，东溪学草玄。  
补处自天授，绝韦待谁编。  
渊源后溪水，脉络千载传。  
兹事端不朽，松石同其坚。  

程公许　上后乐刘先生左史十首用襄阳诗两句行藏坚晚节进退法先民为韵  
厚德最耐看，士当论志远。  
泇泇物归根，混混泉有本。  
眼明长庚晓，心知岁华晚。  
后生须榘获，所愿加餐饭。  

程公许　上后乐刘先生左史十首用襄阳诗两句行藏坚晚节进退法先民为韵  
鹿门忆庞公，栗里怀靖节。  
我尝评斯人，用则同稷契。  
空谷倚逍的，风尘俱骚屑。  
明发耿不寐，长歌弥激烈。  

程公许　上后乐刘先生左史十首用襄阳诗两句行藏坚晚节进退法先民为韵  
事往置勿言，积厚报岂吝。  
毫眉两山尊，照眼双璧润。  
衮衮生公侯，世佩斯文印。  
譬之水盈科，吾方见其进。  

程公许　上后乐刘先生左史十首用襄阳诗两句行藏坚晚节进退法先民为韵  
楚都初拜公，里门跪承诲。  
一言忽唤醒，顿首汗浃背。  
志远苦力短，寸进而尽退。  
大书揭斋颜，朝夕警不逮。  

程公许　上后乐刘先生左史十首用襄阳诗两句行藏坚晚节进退法先民为韵  
月冷塞垣刁，尘暗西风箑。  
所思天一方，飘飘管宁帢。  
我欲往从之，问以安危乐法。  
云深波浩荡，定自鸥鸟狎。  

程公许　上后乐刘先生左史十首用襄阳诗两句行藏坚晚节进退法先民为韵  
千载嗣韩统，斯文谅关天。  
字衮失所归，何以革其先。  
陟屺有遗恨，琢石图方镌。  
百拜涕绠縻，万一彤史传。  

程公许　上后乐刘先生左史十首用襄阳诗两句行藏坚晚节进退法先民为韵  
负米困风尘，靦颜白头亲。  
欢息执戈革，走也犹幸民。  
依依孔墙梦，拍拍芹水春。  
安得万里风，驾予往问津。  

程公许　上后溪刘阁学  
如来藏有大经卷，无古无今无成坏，  
卷这可纳一毫端，舒之弥纶於法界。  
众生与佛同受持，谓有定法便虚假。  
祗园食饱洗钵坐，何曾有意一场话。  
空生强起鉴太虚，立字安名为般若。  
三十二相不可著，况有卵胎并湿化。  
要知人与法俱空，何须到岸筏方舍。  
双林大士更周庶，来对萧翁间拍报。  
于今唱颂四十九，同此经传四天下。  
稽首后溪老尊宿，第一义谛最深解。  
以宿誓愿悲济心，具坚固力清净戒。  
父子孙曾一道场，良窳精粗大炉冶。  
彩衣堂上春融融，后先十日{奭斗}寿斝。  
耆龄天为开九帙，后学心知宗大雅。  
吾亲千里勤劬，授我轴书字端楷。  
金银绚烂满云蓝，是不诳语真语者。  
鬼神秘护知几年，持以寿翁翁勿诧。  
愿翁觉性日圆明，愿翁眉寿备纯虾。  
如金刚体不可坏，以大方便福朝野。  

程公许　上泸州杨尚书四十韵  
清莹坡璃水，巉岩石笋峰。  
孕才供世用，有道致时雍。  
阀阅宋清节，源流唐靖恭。  
异时先太史，司匦事光宗。  
忠愤排典闼，忧危溢皂封。  
扶颠重立极，涉笔但司农。  
余地勤菑获，连城荐璧琮。  
羽毛参薛凤，头角半荀龙。  
赫奕夸分鼎，鉴鍧响大镛。  
云霄才直上，时运快遭逢。  
袖馥麋丸惕，芸繙蠹简重。  
亨衢无龃龉，按辔独从容。  
监寺虽平进，班行欢乏供。  
赐茶经幄螟，濡笔殿坳彤。  
晓陛荷囊拥，春墀革履跫。  
时来如邂逅，虎远妙弥缝。  
霖雨睿思渴，云山归兴浓。  
入辞亲黼座，宣劝灎金钟。  
可使安耕稼，无劳访枸筇。  
锦衣华故里茸纛拂遐冲。龙驾攀无及，  
乌号涕莫从。嗣皇初访落，  
达孝极思庸。故老尤纡眷，  
庭臣熟比纵。威名震滇僰，  
治体嗣黄龚。白羽间春燕。  
黄埃斂夕烽。官刑惩纵暴，  
民气化醇浓。北定风簷敞，  
西来雪浪舂。凭栏聊放目，  
忧国若为悰。褒诏烦因任，  
真祠示许慵。定知频侧席，  
胡不趣追锋。念昔聊瓜葛，  
游谈及菲葑。驽骀劳剪拂，  
矿质费陶熔。冰谷窘寒冻，  
石田加蕴烛。摄斋时缓缓，  
衔感志忪忪。世论方胶柱，  
人情谨护癰。迟公归燮理，  
为国扫蒙茸。逆日孤忠炯，  
飞霜鬓忪。欲酬青玉案，  
何有色丝胸。自笑疏顽甚，  
犹须砭剂攻。兔丝虽小草，  
千丈吒长松。  

程公许　上宪使张郎中寿借西山集中甲申秋所赋雨荷诗韵  
荣途惊一世，志士独苦心。  
君看曲江公，中宵梁父吟。  
岂无平反笑，事使贯索沉。  
独醒睨众醉，枉尺那直寻。  
世事本前期，朱明多盛阴。  
气运有伸屈，扶持要贤能。  
金瓯一掷误，天步深渊临。  
琼圃撷众芳，愿以遗美人。  
绣斧岷雪外，阊阖云海深。  
请弹薰风弦，再拜寿斝斟。  
功名傥来耳，一念君与亲。  

程公许　上游参预寿二首  
并生覆载间，肖翘无小大。  
阴阳所发舒，荣瘁各变态。  
若为寿命独，劂有松柏桧。  
郁郁被涧阿，童童状车盖。  
神明扶正直，霜雪表坚耐。  
岂不愿拥肿，而使匠石爱。  
大厦须柱撑，宁免万牛载。  
一柱屹擎天，群生此依赖。  
尚念楹桷材，无可柞棫拔。  
风雨任震凌，安宅遍宇内。  

程公许　上游参预寿二首  
河流贯陕啊，底柱自中立。  
江水迸瞿唐，滟澦制其溢。  
岂此一拳多，云根必奇质。  
桧柏相因依。烟霞老山泽。  
必世纵坚久，於人果奚益。  
涨洪弥八埏，睨视如己溺。  
岩岩国嵩岱，万仞峙铁壁。  
只手障狂澜，九鼎莫磐石。  
我自不动心，深根而宁极。  

程公许　上元即事四首  
放灯时节快晴天，红杏梢头璧月圆。  
物色似嫌人意懒，故撩吟思着风烟。  

程公许　上元即事四首  
昭觉芙蕖万炬红，马蹄无处避香风。  
胜游似梦难重省，最忆琼酥点缀工。  

程公许　上元即事四首  
懒慢无才可热官，良辰何以博亲欢。  
翻思田舍朋簪盍，浊酒青灯语夜阑。  

程公许　上元即事四首  
不用长檠换短檠，一窗图史任纵横。  
定知太乙青藜杖，合向书边分外明。  

程公许　绳翁初度  
男儿十六已非孩，心地迷云渐剔开。  
虽复词章当藻绘，要从德性植根莇。  
谦和孝友能无愧，富贵功名付傥来。  
但愿时平早还蜀，田间伴我劚蒿莱。  

程公许　施明可自湘潭还霅川以诗编相示摘其中重阳一篇次韵题似明可  
倦游保似雁随阳，愁绪知添几线长。  
归路驿梅多未破，吟边汀芷蔼余香。  
寄声鸥路旧同社，可奈鹥凫纷着行。  
乞与东风一吹送，偃松犹及共流觞。  

程公许　施兄折赠苔梅将以二绝和韵谢之  
老干查牙裹绿苔，雪中能有几花开。  
杜陵不耐香愁乱，更看幽人轻折来。  

程公许　施兄折赠苔梅将以二绝和韵谢之  
枯木岩前不受寒，几曾披腹诧琅玕。  
春风何限间花草，岁晚贞心要耐看。  

程公许　十日祭先农拂晓过刘寺  
喔喔晨鸡唤出城，篮舆兀睡忽天明。  
偶因半路松招客，始觉空山雨未晴。  
蘸水一梢偏韵胜，搀空万壑自天成，  
夺祠铖是搜奇观，始信容台职最清。  

程公许　十四日同张伯修罗坚甫大智赏探韵即事感兴殊激懦衷翌日会保福辱诗  
涉秋苦多阴，婵娟竟见乍。  
天巧竟作难，借皮三五夜。  
屯云滃四面，如鹜俗士驾。  
宝坊盍朋簪，尊酒共清话。  
诸君读书眼，日月潭人织罅。  
天眼物昏之，谁与弯弓射。  
连宵耿孤吟。虚窗自高挂。  
竹风静逾爽，露叶灿可画。  
梦踏市桥去，醉眠僧榻借。  
阴晴且勿言，幽赏可能罢。  
恨欠截老龙，三弄倚风榭。  
酒酣歌慨慷，四坐勿渠诧。  
边尘日澒洞，志士异间暇。  
君看古圣贤，忧乐以天下。  
持此阅人多，何但如传舍。  
短气吐复吞，欲言恐遭骂。  
径思投绂去，甘老渔樵社。  
世论熟脂韦，人物欢衰谢。  
相期崇令猷，兰鲍观所化。  

程公许　石佛道间见梅二绝句  
一冬川陆尽奔驰，开尽南枝又北枝。  
玉立世间法土外，子真那不笑人痴。  

程公许　石佛道间见梅二绝句  
惨澹汀沙集暝烟，林间飞下羽衣仙。  
与君夙昔同心事，可与悲丝白作玄。  

程公许　侍饮宝子山游忠武侯祠  
一郡最高处，元戎领客游。  
o　根棲万井，城角带双流。  
日薄楼台暝，风悲鼓角祀　。  
卧龙千古恨，烟霭隔神州。  

程公许　寿曹大博以东宪台治新筑亭馆扁榜寄意　垂光亭  
蔚蓝水中天，岧峣千万重。  
楼观耸烟霞，光景浮星虹。  
天上老仙伯，万劫冰雪容。  
笑下金华山，长歌唳霜鸿。  
一去五百年，山头忽重逢。  
身衣直指绣，神超蓬海东。  
折荡琼台光，拍浮玻璃钟。  
琼台纵可乐，虞庭渴夔龙。  
丹凤衔诏来，入侍甘泉宫。  

程公许　寿曹大博以东宪台治新筑亭馆扁榜寄意　莺花世界  
涪江驶清浏，四山玉连环。  
中有一掌平，万井浮晴烟。  
莺花随世界，妙语发天悭。  
公来抉其秘，作堂娱燕间。  
袭芳皆俗好，伐木友士贤。  
念昔白波汹，止沸谈笑间。  
熙熙春台乐，谁知有今年。  
初度沸欢谣，愿公眉寿延。  
移此世界春，浩荡弥八埏。  

程公许　寿曹大博以东宪台治新筑亭馆扁榜寄意　咏归亭  
圣道如太极，品彙自生成。  
二人各言志，点也心和平。  
春风发高咏，怀哉沂水滨。  
千载宁遐思，光景无边春。  
一潭鉴寒碧，方寸洞虚明。  
执卷恍瞻前，舍瑟铿有声。  
勿遣柱后文，醨我春风醇。  
穹舞丽景舒，琴歌南薰清。  
谁知此中乐，天理皆流行。  

程公许　寿漕使者帅黄大监  
金华仙人紫绮裘，朝戏三山暮十洲。  
偶经剑浦弭节留，浪花喷雪跃蚢。  
海若秎气冯夷愁，精英为公一日收。  
义理之窟探鲁邹，词章之工近韩欧。  
荣途砥平不停輈，盛名何自彻冕旒。  
粉省赐香馥衣绸，万里持节宽顾忧。  
更烦幕府开碧油，文书堆案如陵丘。  
焦心靡惮勤咨诹，宾朋逻进奚所求。  
否臧吾岂无阳秋，吏奸胆破忆病瘳。  
肯綮可见才刃优。孰知学富用力周，  
取之不穷蚕丝抽。宝书移监交置邮，  
斗水那能局吞舟。事机鼎来宁易投，  
紫清侧席渴告犹。东风破冷初和柔，  
皇览拨席当孟陬。矞云我亦分余庥，  
无阶称寿{奭斗}玉瓯。眼明西南大量尺楼。  
绣天锦地十六州。雅拜何以祈宠休，  
早徵环召飞鹄头。颍川归趣鼎铉调，  
伟业定自追前修。承家有子文炳彪，  
灯灯之传天与谋。殿前峨冠进鸿畴，  
杏园亦复聊俊游。斯文寿脉江汉流，  
何羡韦平世通侯。  

程公许　寿茶使三十韵  
湖海裒英气，星凤瑞圣朝。  
黄钟回暖律，紫毳下层霄。  
平武登巍选，高才局下僚。  
一朝翻渤海，万里羾扶摇。  
迁次更州牧，澄清奉汉条。  
帑藏参会计，阃寄竦嫖姚。  
帝想重关阻，云连八水辽。  
近知敌运尽，不复旧时骄。  
遣送纡天宠，将输伏使轺。  
艰难须力济，氛祲觉潜销。  
还把天隅绣，来题驷马桥墩。  
留良无复恨，撷秀自应饶。  
倚重藩条布，尤先政理调。  
根档探吏蠹，襦裦蔼民谣。  
流地金钱溢，褰风锦幄飘。  
异时司榷牧，永日但逍遥。  
谁似躬行美，能知燕处超。  
兵厨疏虮味，讼牍列牛腰。  
苦节同儒素，清风起俗嚣。  
世余犹梗塞，士气况阴消。  
竭泽无余算，何时罢击刁。  
定知虚宁久，可卜赐环招。  
经世须材略，犹农力衰穮。  
牧时宜解瑟，渴治闻韶。  
豹尾催持橐，蝉冠合珥貂。  
致身期丙魏，耐老并松乔。  
笑我同沟断，惟公赏爨焦。  
穷棲官团冷，阴待燕居夭。  
春信梅先觉，霜天柏后凋。  
殷勤眉寿祝，持用报琼瑶。  

程公许　寿程使君和获白雁诗韵  
流膏千里喧笑声，祥心万丈南极星。  
祈年未了香火债，馔客肯污刀镬腥。  
此心与民同疴痒，出令可忍奔风霆。  
仙人飞来丹枫阙，谷眼诧见白鹤翎。  
蚁封萦策屈良御，牛輑辍刃烦庖丁。  
立谈千仗环铁瓮，倾耳千行颂紫冥。  
雅知方寸厚培殖，未觉双鬓轻飘零。  
马路去踏东华尘，猿吟恐辜北山灵。  
胜将石田沃雨露，更为嘉谷除蟊螟。  
寥寥宗风特扶起，恳恳善颂何丁宁。  
长生籾启云笈，紫府丹台元不扃。  

程公许　寿东师杨尚书  
去年拜公北定堂，中秋玩月喧丝簧。  
长风趣驾泝江艇，恨不初度{奭斗}一觞。  
转头玉鉴秋又满，北定风景遥相望。  
寸心炯炯千里共，欲往从之川路长。  
五年为帝屏南服，扫清塞尘为乐乡。  
尽捐岁籴为丁壮，米斛二万饶积仓。  
民无箕敛士宿饱，一面屹立如金汤。  
平安遥夜飞炬火，燕寝永书凝清香。  
雅知烹鲜不可扰，岂无发硎善而藏。  
官间选胜极旷奥，天巧为公时雨阳。  
五峰讲席环子佩，北岩布金开道场。  
要将名教植根本，参以佛法芟莠稂。  
君不见海观烟涛碧万顷，卫公心眼周八荒。  
又不见开福浮屠玉千尺，给事愿力同觉皇。  
得如我公志淑艾，未许二老相颉颃。  
眇然人物殊乏使，鼎来事会那可常。  
维北有斗天喉舌，乃作福星私一方。  
何不唤归坐岩廊，五色线补舜衣裳。  
拓开贤路旧荆棘，勿遣旄头森解芒。  
腐儒忧世心慷慨，百未一成鬓苍浪。  
公怜不麾客倚墙，肯借齿颊加雌黄。  
颂言我岂知己私，民亦劳止须小康。  
岐山之颠岂无巢凤凰，何时口衔瑞图飞高冈。  
我亦刷翅相从千仞翔，引吭一声鸣朝阳，  
请赋卷阿之诗九章。  

程公许　寿后溪刘侍郎  
朱颜白发炯双瞳，一念平生造物通。  
内阁图书真学士，西园几杖老仙翁。  
木公金母人间现，桂子桐孙寿籍同。  
遥想彩衣圜四世，后溪无日不春风。  

程公许　寿李悦斋五首和三劳使尹使君韵  
南薰谐玉轸，舜殿载赓歌。  
天悯苍生苦，人如安石何。  
无心咄咄，有术辦多多。  
肯学癯山泽，楸枰诧烂柯。  

程公许　寿李悦斋五首和三劳使尹使君韵  
宇县风尘暗，军需色目繁。  
时机宁我待，心事向谁论。  
膻聚虮争慕，泉深骥渴奔。  
非公能借箸，猛虱恐徒扪。  

程公许　寿李悦斋五首和三劳使尹使君韵  
国镇重双璧，宠光均一时。  
姱修甘俗改忤，忠愤倚天知。  
闻徵环急，难忘侧席思。  
分明调鼎味，梅熟雨垂垂。  

程公许　寿李悦斋五首和三劳使尹使君韵  
衡泌春无尽，湖天风快哉。  
书堂三寿语，仙籍几生来。  
一发扶周鼎，千金筑隗台。  
人心索调护，根本要须培。  

程公许　寿李悦斋五首和三劳使尹使君韵  
磊磊松椿干，渊渊金石声。  
功名宁贳我，富贵本无情。  
陛对三千牍，胸奇百万兵。  
扶持天意在，容我请长缨。  

程公许　寿李子先  
正阳用事月初吉，骑鲸之孙生此日。  
滴露能将三画吞，积风少忍六月息。  
平生最耐反复看，其文炳彪心地直。  
骨肉十年长眼青，今年差觉丛谈密。  
一尊称处风风晓。红药丫头香露湿。  
谁令绝艳殿光景，群葩敛避表独立。  
洗尽人间丹粉妍，倾国倾城须正色。  
文章瑞世宁论晚，时来造物能借力。  
为君折花起长歌，请君满引无余沥。  
丹霄一武不难梯，更看飞阶弄吟笔。  

程公许　寿乔平章三首  
岧峣昆仑颠，缥缈虚皇宅。  
下睨四大洲，何啻一尘积。  
万类吒其间，扰成无暂息。  
强弱互吞噬，杀气干头号极。  
虚皇燕五云，凭轩惨不怿。  
绛节授金童，琼函探宝册。  
运会有度期，欲藉老仙伯。  

程公许　寿乔平章三首  
老仙何处来，文焰贯东壁。  
八十五春秋，骨健神气溢。  
权衡有定度，蓍蔡无遗策。  
若非安其生，定是李八百。  
坚苦海津梁，寿斯文命脉。  
后皇大所畀，陶治妙无迹。  
故山岂不思，老屋子须柱石。  

程公许　寿乔平章三首  
屋老当奈何，风雨撼四壁。  
主公志细营。所赖有匠石。  
度材林薮幽，计土帑弜积。  
心思妙规制，指授契绳尺。  
逮其万间具，夫岂一人力。  
柱天纪元功，眉寿永无极。  
周宣当中兴，拜手歌考室。  

程公许　寿史丞相  
君不见唐朝郭元振，退朝愉色奉温清。  
又不见国初王文康，黑头拜相归捧觞。  
台衮崇严亲寿考，历数古今良亦少。  
而况二老偕耆颐，如二公者那易有。  
四窗爽气舒云霞，相业这盛专一家。  
父子弟昆踵科级，到公名业尤荣华。  
蔡州擒吴抑何半，开幕江淮护诸将。  
手提黄钺却欃枪，即军中册右丞相。  
我乘驰驱亦劳止，衮衣趣觐天颜喜。  
垂绅列弁竞趋迎，恩遇之隆昔无比。  

程公许　寿宪使江寺惩治八首以座右公廉勤谨忠信和缓八字韵  
并生宇宙间，分殊理则同。  
订顽有明训，造化与同功。  
心腹与手足，疴痒均我躬。  
皇皇一仁字，天下皆为公。  

程公许　寿宪使江寺惩治八首以座右公廉勤谨忠信和缓八字韵  
人心无度谷，贪求何自餍。  
徇名膏火熬，徇财刀密甜。  
受命独也正，取造物者廉。  
孤竹有世守，范防无乃严。  

程公许　寿宪使江寺惩治八首以座右公廉勤谨忠信和缓八字韵  
咸池浴晓光，西汜俄夕曛。  
流景宁我贳，用志可不勤。  
王事念靡监，圣恩期策勋。  
岁晚须糗粮，及时力耕耘。  

程公许　寿宪使江寺惩治八首以座右公廉勤谨忠信和缓八字韵  
吾师孔子孙，云莫见乎隐。  
所以尽性学，必於独也谨。  
两间陟降异，一念堂奥近。  
何但丹笔持，能使明克允。  

程公许　寿宪使江寺惩治八首以座右公廉勤谨忠信和缓八字韵  
乾坤奠崇卑，君臣分则同。  
中心一有慊，何心字曰忠。  
也曾为榘获，伊周其事功。  
千载谁嗣音，我愿顺下风。  

程公许　寿宪使江寺惩治八首以座右公廉勤谨忠信和缓八字韵  
豚鱼自物耳，犹可孚以信。  
疑心一芥我，相靡而相刃。  
君看易中孚，义取说而异虚心窃贯理，  
可不精体认。  

程公许　寿宪使江寺惩治八首以座右公廉勤谨忠信和缓八字韵  
和与同近似，同乃异於和。  
九官逊虞廷，儆戒而赓歌。  
不然水济水，后患将如何。  
期公调鼎食，一柱障颓波。  

程公许　寿宪使江寺惩治八首以座右公廉勤谨忠信和缓八字韵  
缓有用有体，事须明眼看。  
用欲行而宜，体则偏於缓。  
射审固而发，斯理一以贯。  
仁静寿可占，巧历那得算。  

程公许　寿延迈叔祖  
吾宗谱牒祖通义，蝉聊到公十五世。  
五派之分同一源，如木有本瓜有蒂。  
公家门户最赫奕，簪绂相承真鲜俪。  
堂堂铁面渠州牧，能以方雨永来裔。  
用之不尽地自宽，信有诗书为可继。  
龙驹隋寺汗流赭，修途万里自迢递。  
箭锋巧中由基的，桂香悭与春官第。  
谁知风雨短檠灯，惯作儒生穷活计。  
彤檐问俗历三州，和平敛退锋芒锐。  
羹藜任笑庖烟冷，嚼蜡倦亲歌舌脆。  
似闻皇华催遣送，斗城未必能留滞。  
广平传言五百年，凛凛千钧若旒缀。  
藉公一力为挽回，澡刷家声旧芳桂。  
平生况耐反覆看，穮袞悬知多敛穧。  
鼎来富贵正黑头，粲粲芝兰满庭砌。  
周盟有幸聊肺腑，鲁泮居然觉疣赘。  
所愿宗风振寂寥，敢将末路窃声势。  
雾雨濛濛梅子黄，廉泉上薰风细。  
千金称寿意何如，自倚亲为新制。  

程公许　寿杨浩斋二首  
驾鹤飞来白玉京，疏髯秀色自仙真。  
要看转物天机密，更念居间学力报。  
孔孟以来扶坠绪，义黄向上属谁人。  
雅知仁静宜黄聇，仙谷烟霞不尽春。  

程公许　寿杨浩斋二首  
澒洞风尘涨九垓，万占何事首空回。  
隐思示易甲兵洗，商略须先根本培。  
望望玺封颁紫阁，髒髒鼎味熟黄梅。  
颂言岂为抠衣旧，黄道方期日月开。  

程公许　寿悦斋李先生  
君不见温公崇福十五年，上下千载书法岩。  
又不见蜀公静退不待耄，钟律制成天一笑。  
乐则行之忧则远，出处无非圣之时。  
一朝都人拥马首，留相天子不得辞。  
颍昌胡为几不动，各以就去揭榘仪。  
悦斋先生天下士，琬琰琮璜国镇瑞。  
盛名姱节耀古今年内，岁晚松阶犹候对。  
时台剧谈锯蜚屑，志堂析疑{上竹下氐}启钥。  
夜归风雨一龛灯，目电窥书光烁烁。  
禹贡山川如指掌，漆园之解无郭象。  
更将次五订箕畴，不妨后觉勤鑽仰。  
年来岷峨殊怆悽，公与洁斋名德齐。  
长康磊配晓月，士有司命国蔡蓍。  
卧架诗书差足乐，凭高忍见楚氛恶。  
岂不望公勇拂衣，正恐百姓须公活。  
愿公相业追无佑，以一至诚服雄狡。  
愿公眉寿如东轩，黄发皤皤国元老。  
云蒸雨族沛作霖，贤以类聚治乃兴。  
卷舒在公亦何心，四海矫首四山岑。  
薰风自南一披襟，起舞称寿千黄金。  
洗耳五弦虞氏琴，为公缓轸歌嗣音。  

程公许　寿张敬立二首  
高堂十八亲，备福九五畴。  
虎节安山国，雁序班霜秋。  
积善有源委，角目皆琳璯。  
一笑寿觞举，背蘴可忘忧。  

程公许　寿张敬立二首  
育德譬源泉，务学如农畴。  
盈科会归海，力穑当有秋。  
期君懋远业，东序陈大璯。  
对敭竭忠鲠，一洗宵旰忧。  

程公许　寿制使董侍郎  
秋云阴阴压边城，秋风飒飒飞边尘。  
淮堧夕烽连岘首，往来羽檄无时停。  
那筹楼上一长啸，环六十郡皆阳春。  
老翁哺儿夸说尹，连年我禽歌即盈。  
皇明如在殿西角，恩许借留为福星。  
六弧标庆当拨度，载途鼎沸歌谣声。  
请公细酌成都酒，拄笏看度西山云。  
只将祭酒瞪目意，坐镇坤轴如砥平。  
可怜儿辈见坎井，孰知我公身心廷。  
天生人物关运数，岂为尔较山重轻。  
淅江时巡今四叶，上流地险如建瓴。  
强敌逆天久就厌，力困尚逞牙距狞。  
胆折栈云不敢向，介胄酣眠宵彻明。  
雅知折冲妙方略，胸中历历不啻行。  
我闻四海如一体，手足谁异元相亲。  
痒疴何适不关我，仁者顷刻字得宁。  
吾皇盛德尧舜主，包瑕匿垢韬厥灵。  
一朝震怒诏薄伐，天戈所指壶浆迎。  
西南倚公九鼎重，草木亦自知威名。  
宝书斑斓真学士，阵图反授诸将军。  
频来宠光赫奕一，富有学问规经纶。  
蜀才自昔比齐鲁，公既崇学扬其文。  
更须度外物外外，声病未可拘豪英。  
蜀民生理日艰急，公既减贱矜其贫。  
张弓何时可复弛，一分可宽宽一分。  
蜀边储峙仅虚籍，公既檄吏探其囷。  
餽粮千晨忧不断，渭上可无人杂耕。  
蜀兵十万今有机，公既选练蒷其精。  
将骄易置端在我，尾大安得平如衡。  
公心浑如古井水，泇泇外物何关情。  
公才信是涧壑松，大厦安乐扶其倾。  
勿谓蜀汉弹刃土，酂侯用这开西京。  
间关武侯说良苦，千古大分垂彤青。  
愿公为国一引手，饥食渴饮心经营。  
从前规模会展拓，盖世事业看峥嵘。  
旆旌扬风出子午，笳鼓动地超三秦。  
毋使酂侯武侯得专美，蜀山岂无齐之石可磨亦可铭。  
少徐带砺河山盟，命圭相印酬元勋，  
胙士奕叶疏恩荣。却归麻坛之山命仙侣，  
脯麟酌醴一曲歌长生。  

程公许　书怀  
字民能使民和悦，居术信与吏道别。  
十年妖祲太清，有耳厌听鼙鼓励鸣。  
创残之余忍椎剥，逃生要不如无生。  
愿絜乾纲奠坤轴，罢兵宽赋家给足。  
圣躬示朴吏廉平，岁岁区蚕登牛产犊。  
宦情我自春云薄，休日西归田舍乐。  

程公许　书室以黄花围坐二绝句  
枯禅不羡阿娇屋，静俟宁须郭隗台。  
天悯羁贫大痴绝，唤将金色界中来。  

程公许　书室以黄花围坐二绝句  
给园光景无连际，趺坐西窗日落时。  
欲识当时黄面老，莫将色相等间窥。  

程公许　叔存侄伯仲拉登平盖观  
彭模来往无虚岁，平度山缠一度游。  
卜宅旧传杨蜀郡，题诗宛在薛嘉州。  
江云杳蔼吞天远，松槛萧寒唤客留。  
欲与殊庭追古意，略须桃杏植岩幽。  

程公许　暑行闻黄鹂声  
人行午倦渴思冰，黄栗留鸣绿树阴。  
安得故山归燕坐，竹风窗户一披襟。  

程公许　束川怀古  
平生不踏东川路，乘兴克风烂漫游。  
文冢姓名悬日月，书堂冤愤惨林丘。  
欲呼千载醉魂起，那复少陵诗句遒。  
啼鸟不知人意绪，弄晴刚自说春愁。  

程公许　述九颂　固屏  
蚩尤兮飞炱，天狗堕兮隐雷。  
天运兮日蹙，目涨兮气埃。  
一失兮一行，熟强兮孰弱。  
莽三垂兮骨纵横，恣强敌兮横奔突。  
天万兮杳莫知，何一朝兮飞羽愕。  
皇乃眷兮西顾，怆赤子兮何负。  
白驹兮来思，忍空谷兮逸豫。  
有俶兮东方，千骑兮煌煌，  
涉旂兮绥章，往钦兮汝臧。  
膏余车兮秣余马，迟汝不来兮盍整余驾。  
忽雾塞兮飚回。梗绿林兮辚藉。  
不我后兮我前，半劫灾兮天假。  
怒辙兮徒劳，鼎鱼焉逃，  
民生兮何尤，膏火兮煎熬。  
蛟涎兮脱祸，父母兮鞠我。  
集雁兮中洲，作之屏兮蜀之左，  
内讧兮外阻，谁御兮谁拒。  
肤寸郁遥岑，先一州兮后天下。  

程公许　述九颂　纪生  
一之日兮周正，建子他良辰。  
黄钟兮起律，鲁台兮望云。  
气机兮翕辟，往来兮不停。  
皇揆予兮初度，秉幼志兮洁贞，  
延日月兮察幽，晞雨露兮沦氛。  
荪拳拳兮余爱，何险艰兮弛勤。  
与荪违兮星纪，思专专兮曷已。  
九折臂兮成医，信情质兮可恃。  
端策兮以占，有孚兮韦编。  
阴极兮阳复，岂贤运兮不然。  
矧甲子兮一周，测天度兮循环，  
丹台兮定录，寿纪兮日延。  
理无窒兮不亨，物去故就新。  
蠖屈兮求信，根之归兮再荣。  
彼涸阴兮毓质，亦忍俟兮阳春。  
洪钧兮密庸，播物兮无垠。  
开八荒兮寿域。如华胥兮大庭。  

程公许　述九颂　经文  
天不椓兮斯文，寄命脉兮哲人。  
烂咸阳兮焰虐，不可爏兮六经。  
苟日月兮可晦，何天地兮长存。  
言不文兮行不远，义欲正兮词欲赡。  
学之荒兮气之浮，匪艰深兮必蹇浅。  
公昔来兮帝兮帝旁，佩琼蕤兮云锦裳。  
六龙兮伏轸，从之兮彩凰。  
愍世兮溷浊，下扫兮不祥。  
屈宋兮导前，卿云兮翼后。  
韩柳兮并驰，杜李兮齐骤。  
建安七子兮随行，江左诸谢兮罗左右。  
抗吾旃兮典籍场，轶吾毂兮风雅囿。  
探金匮兮秘图，{后炎}国华兮册书。  
范金石兮所律吕，散人世兮犹绪余。  
民之生兮有司命，彼指南兮亦有车。  
秉斯印兮千万寿，后有觉兮余楷模。  

程公许　述九颂　侣真  
天门兮九重，烂钩陈兮紫宫。  
烜舜瞳兮万里，穆五弦兮从容。  
予唱兮孰和，劳心兮{忄虫}{忄虫}。  
渺烟尘兮萧瑟，慨世余兮荆棘。  
上帝兮孔仁，责予兮良弼。  
金碧波兮涨漪沦，妖氛洗兮景气新。  
皇轸思兮六合，伫公来兮经营。  
天苍兮地厚，日兮悠久。  
民命兮以延，国脉兮以寿。  
云鬅鬿兮仟者家，瑶之台兮户琼玖。  
饮宝屑佤霜，脯擘麟兮果梨枣。  
驭鹤兮鞭龙，故山兮春风。  
吾谁侣兮赤松，匪上玄兮曷从。  
抚尘劫兮浩荡，燕钧天兮乐融。  

程公许　述九颂　入辅  
奫沦兮泽有水，渺莫窥兮涯涘。  
鼓之雷兮嘘之风，沛万里兮流莫止。  
潏涛澜兮泛东洋，张乾纳兮翕坤纪。  
小观兮古今，贤运兮齐轨。  
狼跋兮其胡，赤舄兮几几。  
东征兮迟迟，滔滔兮不归。  
归来兮何时，绣裳兮衮衣。  
美人兮嫮好，思不见兮令人老。  
昔与余兮成言，忍弃之兮异道。  
九疑兮缅哉，重华兮宴娭。  
苍龙兮峙阙，岧峣兮帝台。  
蕙裯兮芷幄，从之兮九垓。  
麾青虬兮以粱，骖孔莺兮以驾。  
霭云旃兮缤纷，恍松乔兮来御。  
步咫尺兮帝轩，帝一笑兮何言。  
恍流盼兮下土，扫埃氛兮九埏。  
余左兮汝右，余先兮汝后。  
汝作朕兮股肱，拜稽首兮皇万寿。  

程公许　述九颂　耀德  
郊见帝兮琮璜，瑟彼瓒兮流斯黄。  
物有专兮灵粹，宁糅杂兮寻常。  
懿君子兮毓协，可蠡测兮蕴藏。  
禀堪舆兮间气，学远绍兮皇王。  
探坠绪兮邹鱼，集皋夔兮众芳。  
俗萲萲兮要燕，纷佩兮兰纕。  
众襜兮治服，烂余裳兮织襄。  
石渠兮紫橐，斗枢兮万阁。  
持众美兮康国。世惛惛兮莫吾与，  
矫兹媚兮私处。畦於闾兮珣琪，  
艺琼蔬兮玄圃。暖晴旭兮养和，  
霏瑞雾兮来下。苟质兮莫亏，  
犹可遗兮远者。及义鞭兮未晏，  
导帝这兮轨路。  

程公许　述九颂　毓粹  
五气兮顺行，万彙兮嘉生。  
繄人兮有异，毓其秀兮最灵。  
纷总总兮横目，何一浊兮一清。  
岂后皇兮尔私，命曰贤兮粹精。  
虽才口兮靡易，匪先觉兮曷程。  
诞空桑兮开有殷，崧岳降兮周之祯。  
矧皇运兮配天，作之辅兮差肩。  
蔼遗芳兮简编，屹柱石兮多贤。  
眷指李兮嫡裔，祖柱上兮仟。  
扶舆兮瑞雾，溶洩兮非烟。  
鞭鸾兮双鹤，抉云汉兮来九天。  
粲文瑞兮郁郁，帝所责兮坤轴。  
经天兮日星，纬地兮岳渎。  
绵万襫兮不泯，为生民兮耳目。  

程公许　述九颂　载英  
岷山兮五岳丈人，大江兮四渎之尊。  
羌郁积兮佳气固人物兮载英。环两川兮千里，  
何江乡兮专媺汇千顷兮玻瓈，龙与鹤兮集止。  
山之隐者聃耳孙，子正见兮杨氏女。  
乘泛景兮轶罡风，蔼仟从兮山之趾。  
禀帝命兮丛霄，聊蓼兮游戏。  
五男子兮翘英，今峣峣兮鼎峙。  
彼谈迁兮世史官，怅有歉兮晜及季。  
真人兮高翔，盼尘寰兮秕糠。  
悯俗兮惛瞀，蹇余佩兮荧煌。  
老翁泉兮龙之云，前苏后李兮蔼芳馨。  
岷可砺兮江可竭，不可沫兮英灵。  

程公许　述九颂　这节  
萝门兮薜户，宛其姝兮静女。  
抚瑶琴兮清歌，歌不绝兮如缕。  
事君兮刚几何，荠非甘兮蘺非苦。  
金石兮贞心，恩深兮雨露。  
艳半额兮姱倡，岂娥眉兮能妩。  
山之颠兮虎豹嗥，波汹汹兮蛟龙饕。  
君欲行兮熟导，隐余思兮郁陶。  
愿一列无从，首倦栉兮频搔。  
宝辂兮瑶辙，道阻兮积雪。  
君何志兮远游，危断绥兮惙惙。  
岁冉冉兮将遒，蹇奚淹兮山椒。  
愕哕凤兮戾止，曰诏兮汝谋。  
日有食兮仍曜，景有晏兮复朝。  
苟荪兮弗谖，聊延伫兮中洲。  

程公许　水云天  
楼台错图画，高低各云烟。  
小车倦登览，危栏且囘旋。  
沧波纳暝色，溟蒙同一天。  
此中有真赏，题诗谢雕镌。  

程公许　送安少愚下第东归  
去年游凌云，传观一篇书。  
问客谁所作，作者安少愚。  
少愚宾城人，万里走东吴。  
悯俗日抢攘，正途欲芒芜。  
磊块不能平，忧愤何当摅。  
推枕一长欢，落笔万子余。  
才难缪取舍，政棼费爬梳。  
国雠不可忘，储德要力扶。  
肝膈无留藏，首末详绎铺。  
吾岂贪猣名，致主於唐虞。  
书成诣匦投，甘心斧钺诛。  
九天隔云雨，万目争瞧盱。  
圣恩不忍杀，放使归田庐。  
我心日起敬，未见长欷嘘。  
今年科诏颁，君来试成都。  
邂逅忽倾盖，名下信不虚。  
貌不逾中人，若为胆满躯。  
革囊三尽剑，束书一蹇驴。  
蹙頾谈世事，抵掌嗤俗儒。  
慨慷三策陈，傲睨众口谀。  
诸公眼如月，谁遣紫夺朱。  
少愚冁然笑，得失毫发如。  
行止谅由天，通塞何关渠。  
归欤三间茅，搜我万卷储。  
抱膝梁父吟，曲肱味道腴。  
雅志期古人，昂昂千里驹。  
安能徇众兆，泛泛水中凫。  
今晨忽叩门，谒我掺执祛。  
剧谈重激昂，欲去仍踟蹰。  
时俗竞佻巧，捷径争驰趋势。  
悦耳或为忠，仁道宁免迂。  
啗以鼎食味，诱以蛾眉姝。  
煌煌万钉饶，翼翼潭府居。  
众醉日以酣，独立谁为徒。  
世岂有巢由，甘受泥滓污。  
或俛首州县，或遁迹樵渔。  
顾谓今乏材，毋乃几厚诬。  
失计如我辈，苟为五斗驱。  
有志困风尘，浮觉非故吾。  
思昔新法行，士有郑介夫。  
斥监安上门，愤世胆气粗。  
一朝勾驿传，奏疏列画图。  
天子恻然感，民力几少苏。  
九愿凛如生，千载起予。  
荆舒最护短，相干党盘要途。  
如何职冗贱，九关许叫呼。  
逼仄复逼仄，视今年内良可吁。  
喧然众楚咻，甘作嬴秦拘。  
所以见君子，羞汗如陨珠。  
牛骥不同舁，鸡凤宁同笯。  
要当操此心，圣贤为范模。  
借问兰玉弃，如何萧艾敷。  
诗成为君歌，临风恥喑鸣。  
向来清庙瑟，忍滥齐门竽。  

程公许　送本仲聘君分韵得良字  
国家全盛时，幅员万里长。  
季幣到空谷，靡才不周行。  
岂其贵自珍，而病匿弗彰。  
南渡今百年，蜀远夫一方。  
彝典仅岁贡，几人与庭扬。  
况复多沮挠，谁不甘摧藏。  
戎轩起耆哲，礼罗极精详。  
颖脱者家父，玉质而金相。  
邂逅志念同，恻恒根本伤。  
拔首推毂，有诏催严装。  
吾党一吐气，彙征类破荒。  
慨昔升璧水，沥血籲紫皇。  
百壬眩缩颈，斯文弥耿光。  
伦魁合骞飞，吏选何回翔。  
孰知五色丝，未尽一皂囊。  
杀气昏宇宙，洚流渺津梁。  
何以却外侮，盍先正皇纲。  
翕合贤德聚，更须股肱良。  
寿脉庶可续，客邪不难防。  
皃思耿宵寤，倾耳鸣朝阳。  
名节勉自立，官职那得忙。  
大难我同榜，诸老竞剡章。  
渠岂州县材，籍甚项俊场。  
相期上连璧，少待同飞航。  
我自分敛退，为君喜激昂。  
流目大江满，执手薰风凉。  
岂无佩缤纷，奋起颉颃。  
世味竟落寞，暇日聊相羊。  
友谊古所重，心知远难忘。  
岁晚有良约，岷山珠草芳。  

程公许　送别长翁制干制赴审察  
戎幕接谈笑，荐函聊姓名，  
自怜风退鹢，快见浪翻鲸。  
知己方面军图任，聊镳夐有劳。  
明堂足材具，社栎复何营。  

程公许　送别长翁制干制赴审察  
屯云开宇宙，八表敛风尘。  
猎德恢天纲，充庭诧蜀珍。  
一编元佑学，双阙武林春。  
赤汗青丝鞚，修途款问津。  

程公许　送别长翁制干制赴审察  
机欲审而发，瑟调音自谐。  
况思万全计，可畏一毫差。  
回干须群彦，轮囷叠寸怀。  
樵渔暂相狎，鸳鹭岂其侪。  

程公许　送别魏校书借参预李先生韵  
斯文天未椓，世复有斯人。  
缥帙磨铅旧，泥封染墨新。  
词华班马富，道术鲁邹醇。  
满腹经纶愿，逢时气益振。  

程公许　送别魏校书借参预李先生韵  
双阙一回首，滞留今十连。  
河图元国镇，泗石待宫县。  
南纪浪翻雪，北风尘暗天。  
经营倚天定，九轨达山川。  

程公许　送别魏校书借参预李先生韵  
搔首暮云碧，怀人酒浅斟。  
斟钟心不动，九鼎力能任。  
夜雨青绫直，人风紫禁深。  
爱群须引烦，一念帝来临。  

程公许　送别彦威侄西归侍母  
先集载行橐，叩阍书万言。  
风云乘快便，雨露沐殊恩。  
客里仍分袂，天涯想倚门。  
去留交喜戚，情不尽离尊。  

程公许　送别彦威侄西归侍母  
况自宦情薄，示忘嫠纬忧。  
圣知非我责，若要尽心酬。  
牛陇松萝月，鸥汀水竹秋。  
丁宁与将护，待我赋归休。  

程公许　送别彦威侄西归侍母  
宇宙暗矛戟，吾当保处归。  
故山几幸免，暮景傥同依。  
若见亲知问，愁无羽翮飞。  
一箪元自足，底用带金围。  

程公许　送别制置董侍郎东归  
荷囊晓趁紫宸朝，玉立堂堂侍冕旒。  
帝为蚕丛精择帅，诏颂虎节往分忧。  
旌幢云合三千乘，锦绣春浓六十州。  
仪凤雅应为国瑞，烹鲜何忍与民仇。  
阳和嘘暖松州雪，膏泽长随锦水流。  
酒贱途歌喧夜市，彘肥社鼓响春畴。  
教条宽简难轻犯，鉴戒高明不暗投。  
建学文翁先美俗，雄边德裕有良筹。  
若为殿角频忧顾，何恨天涯久逗遛。  
几度玺书颁北闻，四时朱履簇西楼。  
神全削垩无机露，德厚如山镇俗浮。  
边骑谁令轻犯塞，羽收忽讶急飞邮。  
祃雅往度重关险，建旐那容一刻留。  
明月三更悲鼓角，晴烟万灶宿貔貅。  
乘墉妄意窥吾境，奠枕何由奈敌雠。  
忠孝全军齐缟素，缥姚列校奋戈矛。  
金牌不与全腰膂，铁骨安能芘触髅。  
战胜游魂惊铤鹿，凯旋享士趣椎牛。  
三秦席卷非难事，偏将星奔怅寡谋。  
从屈戎昭亲跋履，申严师律戢奸偷。  
人知福德如中令，谁省恩威似武侯。  
过眼七年劳节制，焦心九陛渴才猷。  
赐环笑拆封泥诏，叠鼓催装下峡舟。  
织锦何伤谗口捷，憩棠翻作去思愁。  
雅怀纳纳湖千顷，外物区区海一沤。  
书怪无心疑咄咄，委怀何事不悠悠。  
纷纭归梦寻猿鹤，浩荡诗盟狎鹭鸥。  
世事未知何日定，才难莫若旧人求。  
病深根本宜加护，脉在参苓或未瘳。  
德望定须歌变舄，姓名伫见启金瓯。  
蹇余政自舑山泽，漫仁都缘迫斧区。  
彩棒乏材供击断，镂冰无技苦雕锼。  
凯期吏责宽三尺，误辱儒宗放一头。  
袖有神鞭驱款段，意令蹇步爱骅骝。  
生遭名德为知己，誓企清尘力好修。  
桂楫稳飞三峡浪，蒲帆归赴五湖秋。  
百年几见轻成别，万斛清愁黯莫收。  
倚俟泰阶明紫极，未愁弱水限瀛洲。  
槐庭何日堤沙筑，玉食须渠鼎铉调。  
议有异同宜审择，人无近远要旁搜。  
非才忍负知音遇，引臂追随万里游。  

程公许　送别周宪使  
春风浩荡龙泓口，逢逢船鼓惊雷吼。  
皇华使者拜捧徽书，万里习帆上南斗，  
岷发报上下十六城，后先持节知几人。  
公来非争赫赫名，止水何曾风浪生。  
腕里权衡一，庆笔，  
与天通处惟恐钦恤。熟知疾恶有刚肠，  
乃似霜空鹰隼击。挠之不浊澄不清，  
渠自好丑吾何心。蔽以一言仁者勇，  
嗜欲浅者天机深。畴昔声华塞穹壤，  
旰食遥知渴忠谠。纷纷鳅鳝困掇拾，  
纵壑之鳞多漏纲。公归便合横南术，  
或袖谏纸朝明光。好将外台督奸手，  
锄却廿年荆棘荒。功名时来宁我贷，  
不配之傅轩冕外。揽辔埋轮自一时，  
至今日月炳前载。才疏意广一腐儒，  
青冥倚公借吹嘘。病卧锦江八十日，  
出门搔首空踟蹰。西南望远长安日，  
寒隽陆沉几靠是。乞与开陈政事堂，  
更把夹囊细收拾。军兴料须色目繁，  
师老力屈民烦冤。养疽一朝思溃裂，  
庙谋得不忧本根。三年福星耀参蟛，  
爱士如渴民如命。只今归觐太微庭，  
勿忘棠郊日延颈。腐儒州县基浮沉，  
肮脏羞作附骥蝇。伫公入和南风琴，  
磨岩大书颂中兴。  

程公许　送成都卒黎德升赴召崔侍郎荐士召者五人三首  
忆侍西征幕，丛谈夜达晨。  
别来青鬓换，喜见此泥新。  
宸极拱朝帻，晓星看蜀珍。  
一朝楼五凤，积愤洗峨岷。  

程公许　送成都卒黎德升赴召崔侍郎荐士召者五人三首  
尘暗朔风急，雨淫晨景昏。  
尤心长似捣，欲语吐还吞。  
持底舒天步，云何塞乱源。  
执官饧里鸩，名节贵与番。  

程公许　送成都卒黎德升赴召崔侍郎荐士召者五人三首  
已往嗟奚及，方来当若何。  
幸无疏药石，庶可起深疴。  
雠伪半卢扁，涤肠须华佗。  
康时付公等，随分且弦歌。  

程公许　送崔吉甫外刺安康分韵得客字  
崔郎神骏如天马兮来西极，霜蹄蹴踏汗流赤。  
不令长楸嘶风扈属车，亦合交河涉冰摧蔽敌魄。  
世无善御如王忍受，可能帖耳受鞭策。  
栈云嵯峨汉江碧，一眼长淮天不隔。  
岗寒几处索调护，我有奇谋同药石。  
囊书行万里，三载京华客。  
浮云黯黮一扫空，归来双剑翔凫舄。  
行台岌页立分鼎，叱咤风霆人辟易。  
文书昴夜来急急，吏衙事牍看山积。  
那知退食清心堂，万卷敷床客满席。  
落落一世谁怜才，令我推枕三太息。  
翱翔半刺头欲雪，袖长奔跑何地褊迫。  
我闻安康坦途走洛师，内与荆襄梁益通血脉。  
军兴生聚计萧条，嗷嗷悲鸿尚中泽。  
鼓鼙何日当罢警，济时孰是良筹画。  
薰风催熟崆峒麦，本根须人为爱惜。  
志士惨淡意则同，掺祛况复念行役。  
君看老骥久伏枥，一蹴千里如咫尺。  
醉归为君慨慷击唾壶，天鸡三叫东方白。  

程公许　送道传达室侄补中国学二首  
竹林多挺固多贤，子更夸修鼎盛大年。  
一缕千钧扶世绪，三条八韵压儒先。  
辟雍振鹭翔而集，幽谷鸣莺自此迁。  
可但积分縻好爵，事须学识细磨研。  

程公许　送道传达室侄补中国学二首  
冰霜一节感亲恩，褒诏东来耀里门。  
孝敬自能通造物，否臧勿用较烦言。  
灵棒未老须三斧，拍桂归来共一尊。  
须信倚门朝夕望，未空六馆驻何蕃。  

程公许　送道传侄旅中赴省  
上国友多士，三年期一鸣。  
艺须专必胜，禄逮养为荣。  
门户久灰冷，云霄如砥平。  
五豪同着便，一为起家声。  

程公许　送家朝南徵君二首  
万里岷峨入贡琛，怒风抟上九霄鹏。  
人才於国犹元气，天步如今甚薄冰。  
家父忧心宜有诵，嗣王求助可无惩。  
男儿不朽须名节，共同木之湾又一灯。  

程公许　送家朝南徵君二首  
猎猎霜风不满旗，留连尊洒话襟期。  
纷纭蔬无穷事，惨淡江头欲别时。  
未必交枰无活着，只忧起死欠神医。  
疏顽我亦宣州客，倾耳囊封慰所思。  

程公许　送家归侍旁  
随牒走千里，携家恰二年。  
送君归戏彩，笑我觅行缠。  
忍话关山远，须凭信息传。  
抱持娇小女，恣索老人怜。  

程公许　送句甥持敬赴省试  
外祖怜孙肇锡名，琼林宴匝两周星。  
果能冠岁露头角，须信故家犹典刑。  
笑问两昆眉底白，喜觇二老鬓犹青。  
遄飞借与秋风便，侧耳英声骇震霆。  

程公许　送考功刘大著出守嘉禾韵得相字  
夙昔拒奇志，取友周四方。  
远游阻风尘，隐思郁衷肠。  
羞以麋鹿性，缀芘鸳鹭行。  
三年去复还，同省皆望郎。  
刘侯交最久，德履金玉相。  
全琼矫众嫮，制荷耿孤芳。  
暂寄锦衾直，倚登白玉堂。  
忽以刺郡请，翻然整归装。  
安舆拥鹤发，怀绶荣锦乡。  
那知槜李城，骑竹喧道傍。  
矫首候鸣驺，如渴须饮浆。  
紫禁屡入对，从前几封章。  
肯袖活轩手，春畴课耕桑。  
纳约易为入，公宁久回翔。  
熟看气弘毅，致远可易量。  
蹇我归未难，迟留重惭惶。  
亦思丐一麾，庶以毫发偿。  
乐莫乐心知，执手歌慷慨。  
安得飞霞全，云霄颉颃。  

程公许　送李季才户部出守衡阳  
君来我去国，我还君得州。  
世事巧违人，参辰不同谋。  
庚午蜀贡琛，君亚龙头。  
回翔三十的，班序晚见收。  
边声震宇县，枢{上笔下完}须忍受筹。  
心期白粉闱，晋扈翠云裘。  
忽以外庸请，高轩拥前驺。  
展也清庙器，若为南国侯。  
事会转辀辮，材难费搜求。  
似闻石廪峰，琼佩郁飞浮。  
其下维清湘，杜兰满汀洲。  
官间足娱玩，聊以宽隐忧。  
良会当有期，玉泉来蹇修。  
芳声保不沫，岁晏终绸缪。  
我迂谅无补，行世况鲜俦。  
言归承明直，尘容祗含羞。  
思土重纡轸，风埃苦淹留。  
伫君建中业，同理溯峡舟。  
白首三间茅，相依岷峨陬。  

程公许　送李微之以史学召  
鸿蜚冥冥天宇空，谁讼矫修门羾。  
承平在昔朝多贤，犹念丘园天爵共。  
泰山豹林来复去，河南白云坚不动。  
斯文程伊嗣兴起，露门日日峨冠诵。  
虽然去就迹参差，高风等是光吾宋。  
秀岩素心非少室，万卷本期供世用。  
当家幸有二仲紧，不妨老了琴三弄。  
纷披竹素勤日课，萧索松风酣午梦。  
有来虞旌贲空谷，例与蜀珍人包贡。  
中兴钜典未杀青，千古传疑须折衷。  
文孙嗣服渴延伫，太史泚笔待错综。  
奸谀已死不难诛，古今一辙犹聚讼。  
缁衣信能心爱士，白驹谁复语含高。  
丈夫出处亦何常，毫芒难博丘山重。  
勿学退之忧史祸，勿似子长夸雍从。  
孤骞终不哧腐鼠，览辉未易来翔凤。  
平生我亦煎百忧，四月长江还追送。  
丁宁寄语季成甫，东华冠盖真一共。  
时撑小舫漾湖光，莫遣红尘扑飞鞚。  
扶持姱节早归来，世故纷纷付时栋。  
’  

程公许　送刘时可县丞奉母游岷山  
西爽抗层霄，南墙回见招。  
乘春扶鹤驭，披雾过龙桥。  
香火祈亲寿，烟霞远俗嚣。  
归来索吟稿，起我意逍遥。  

程公许　送平章解机政以保宁之节荣还里第  
孔山高嵯峨，其下区宅。  
敷床万牙签，宁取籯金积。  
委身事君子，星驾莫遑息。  
恐慌不念林岩，政尔柄枢极。  
巨川尔杭之，陛下心以怿。  
累章拜俞旨，告廷敭显册。  
一笑堂印抛，我友浮丘伯。  
士以名德重，如护万金璧。  
受宠惕临深，持满常惧溢。  
恭惟学古胸，富有经世策。  
探怀取二三，兴运际五百。  
贤人如参术，足以壮国脉。  
兹理要密庸，宁复胶於迹。  
肘后可无传，能使寿金石。  
先生还孔山，宕奎揭素壁。  
似胜平泉墅，林立万株石。  
向来翘材馆，楹桷富山积。  
终焉愧轮囷，可能补寸尺。  
渏潮浪拍夫，归帆风借力。  
百拜寿斯文，华皓配南极。  
何当脱拘挛，日侍维摩室。  

程公许　送宪使江寺簿赴召  
沃野三千里，春风十六城。  
顾忧宁易释，遣送定非轻。  
忆昔光华赋，随轩老稚迎。  
根株探吏蠹，疴皐察人情。  
汉纳宁疏漏，周原数按行。  
堰渠丰{禾罢}稏，犴户绝笞榜。  
六诏寂无警，三农容杂耕。  
与民为父母，敛惠到孤惸。  
江汉今犹昔，人才世载英。  
颓流无砥柱，公道莽榛荆。  
能使薰莸别，端由藻鉴明。  
纲条虽整肃，襟度乃恢宏。  
行路无思犯，濡丝已载赓。  
前旒应渴见，方底趣终更。  
岂有坳堂水，能容碧海鲸。  
伫翔幽谷羽，入啭上林莺。  
闻道宗风媺，推高月旦评。  
荣非同象笏，爱亦异金籯。  
博士尤姱节，端公更直声。  
流芳镌琬琰，仍世盛簪缨。  
早并胶庠彦，同为馆下生。  
诗书勤澡濯，声誊响鉴鍧。  
棘路仙班近，麻坛守绂荣。  
徒劳将使指，未足殿修名。  
王事犹多难，朝阳待一鸣。  
吾君元盛德，庙算岂佳兵。  
鹬蚌牢相守，貔貅滞远征。  
秋砧霜户，晓角连营业员。  
纵幸齐疆复，难轻海上盟，  
所忧新鬼大，何日泰阶平。  
世论难撑拄，天时会扩清。  
狼心宁易厌，鲂尾恐加趙。  
椎剥无余算，丝何忍取赢。  
急须元气护，可使内忧并。  
否极当逢泰，屯余合遇亨。  
丝论九天下，羽翼一朝成。  
已卜皇图永，宁忧敌势勍。  
公归瞻负扆，朝罢谒阿衡。  
勿吝谋猷告，频将氏里倾。  
致身须豹尾，平武即鹏程。  
有客青衫陋，逢人白眼瞠。  
愧无长袖舞，愁对短灯檠。  
天悯龙钟极，身遭鉴赏精。  
监车华锦绣。土鼓发韺{音巠}。  
披豁叨深眷，睽违耿素诚。  
谁云鸳序远，忍欠鲤鱼烹。  
愿效鹰鹍击，生憎虎豹狞。  
送公腾召驾，撩我动心旌。  
湔祓惭褒衮，凄凉乏报琼。  
松筠青不落，看取岁峥嵘。  

程公许　送彦威侄赴类省试  
吾兄仙去几何年，情未能忘一线传。  
想见幽明参勇决，正须行艺两浑全。  
世科从此传灯广，亲党同时奏凯旋。  
孝友令巷天所佑，修途万里称加鞭。  

程公许　送杨元光随编修李秀才出守衡阳  
逃虚喜听足音跫，况是乡人万里逢。  
江海茫茫天尽处，又携书剑入湘中。  

程公许　送杨元光随编修李秀才出守衡阳  
君到潇湘渐迫秋，乡关音问转悠悠。  
思归少忍烟尘息，回雁峰前莫浪愁。  

程公许　送杨元光随编修李秀才出守衡阳  
君家屋近我先茔，累世交游意气样。  
梦断金梯山下路，欲谈往事恐伤神。  

程公许　送杨元光随编修李秀才出守衡阳  
萍梗天涯幸有依，鱼兮川泳鸟云飞。  
祝融紫盖题诗了，早趁贤侯召驾归。  

程公许　送叶镇之释褐授信州推官归台州  
天涯一见便绸缪，二十年间诧两优。  
不以声名夸众隽，欲将文行辈前修。  
怀章趁酌椒觞寿，分幙还寻璧水游。  
蜀客念归归路醒，卜邻偿许傍丹丘。  

程公许　送游提刑秘阁赴召三首  
旧闻游监簿，姱节绍熙朝。  
有子登台省，危言动冕旒。  
不容求外补，亲政复旌招。  
四海澄清志，无宁久使轺。  

程公许　送游提刑秘阁赴召三首  
日驭中天运，冰山失势多。  
可能群枉杜，端藉众贤和。  
公去应前席，人言合上坡。  
调停前辙误，国事竟如何。  

程公许　送游提刑秘阁赴召三首  
外敌日侵伐，滋为元气伤。  
忧心耿不寐，洗耳待封章。  
弱植如羁羽，知音念五羊。  
因书主疏贱，决起尚榆枋。  

程公许　送悦斋先生  
风尘三十年，世途日险峰窄。  
婵娟弃土梗，倚市竞容泽。  
大雅何寂寥，志士三欢息。  
难持惠斯文，为国永寿脉。  
灵光岿独存，硕果有不食。  
坤维返全璧，北墅归散策。  
天开景气新，晴破层冰积。  
畴咨耿宵虑，图任先耆德。  
披云绚天章，趣驾觐宸极。  
喉舌俄申命，股肱待宣力。  
解弦未为难，航险那可忽。  
泾渭不同流，薰莸讵相入。  
所虞愤失职，队拱或伺隙。  
事须众贤和，乃可殄行堲。  
沉几陛下圣。虚己言路辟。  
稍欣元气充，犹虑外忧迫。  
敌情任反覆，庙论须谨密。  
功名百尺竿，家国万金璧。  
平生一知己，瓣行无愧色。  
驽怯勉荷担，迟顽费推激。  
大艑驾云涛，薰风饱帆席。  
丁宁耳面命，远别可须惜。  
宽以七月程，修门拜赤舄。  

程公许　送仲嘉弟东归赴湖州长兴尉  
乔松天与岁寒节，直从拱把禁霜雪。  
如君生小乐真筌，众说咻之莫能夺。  
青春闭合蛾眉怨，永日啖茹庖烟绝。  
交朋劝止秆尔为，我亦无言可说。  
老亲坐堂眉不开，姑请聊向人间来。  
人间可欲如涕吃得唾，此心久已同寒灰。  
太虚浮云漫尘点，明镜过景常往回。  
宰官士等人耳，舍喧取静非兼该。  
知君心量已超越，去尽障塞真奇哉。  
王城蜗屋欣再睹，烛尽鸦啼夜深语。  
云从投足窥吏曹，始知敝屣人争耻。  
长兴风物吾所羡，朝怒气扁舟晚嗖县。  
霜刃割鱼慎莫尝，唯有青铜可照面。  
我行作吏三十秋，日暮不归鸟飞倦。  
临分欲效昔人言，畏子机锋如闪电。  
出门挥手即江湖，猛利应无儿女恋。  

程公许　宿金山院  
犯暑驱车泼面尘，招提暝色唤休程。  
竹风满院凉无价，最好移床就月明。  

程公许　宿旌阳风月无尽藏和虞沧江二首  
玉塔界山松霭外，荻花翻雪晚风前。  
轮蹄漠漠红尘里，不著藤萝锁洞天。  

程公许　宿旌阳风月无尽藏和虞沧江二首  
仙翁飚驭何方去，犹记淘丹冽井中。  
莫倚危栏长引啸，恐惊鸾鹤下罡风。  

程公许　宿驿亭和前韵末句必可道  
千里因人作远游，一番风景酿清秋。  
眼明惊羽新磈岸，心折狼烟旧戍楼。  
山驿解鞍才晚霁，夜床惊雨流溪流。  
壁间唐律面扬搉，却恨宗风隔果州。  

程公许　遂宁喻生画鹿甚精介同官梁知丞谒余因令作八幅账适赤城观主惠一鹿  
生不逮治古，郊薮观凤麟。  
颇爱麋鹿性，似是我辈人。  
食苹咏周雅，祝纲衣汤仁幸不主八卦，  
非关十二辰。无魂休我欺，  
掇皮详皆真。佳哉喻生笔，  
能与元吉伦。雅要簿书堆，  
坐有涧壑春。适意自起卧，  
匿树如徼巡。便思投手板，  
长啸岸白纶。藉尔为我驾，  
仙会陪未陈。人生几舜华，  
洞天自灵椿。谨护此画本，  
勿遣侵俗尘。  

程公许　锁宿余半月得读书喜而有赋  
日月疾跳丸，简篇浩烟海。  
弓旌误诱去，欢息可中悔。  

程公许　锁宿余半月得读书喜而有赋  
马瘏仆亦倦，得休苦无多。  
剥啄复剥啄，奈此分阴何。  

程公许　锁宿余半月得读书喜而有赋  
薰风锁重棘，补被去何勇。  
私我几日间，此意千金重。  

程公许　锁宿余半月得读书喜而有赋  
晴檐荫虚白，夜灯耿閴寥。  
自怜声吾伊，亦复如闻韶。  

程公许　锁宿余半月得读书喜而有赋  
王事有期程，称意不可再。  
寄言山中友，勿误青衫爱。  

程公许　唐彭改创南楼为赋长歌  
小洛阳城春日酽，翠幙家家夸国艳。  
围花命酒十日狂，何如水月山云日日长相见。  
西州藩牧最佳处，古木阴森湖潋滟。  
湖{上涯下月}杰观倚南墙，剥雨从风岁久不能缮。  
后先行有几贤牧，因循何啻阅亭传。  
算缗惧不贷主计，星火那能卹诸县。  
丹崖唐侯来布宣，世故平生金百炼。  
能将奸穽先杜敛，不劳民膜加鎝砭。  
焦心常念头瞳公储，退食遑暇娱宾燕。  
迨兹于稔治最成，聊尔计工献策力羡。  
岧峣飞槛抗云表，显敞华堂屹湖面。  
搜揽一州胜处寻丈间，恍觉蓬莱哀阿昌鳌首抃。  
楼成侯已迫瓜戍，澹云寒烟有余恋，  
君不见高詹事，吟诗共屿巴笺绚。  
又不见宋朝散，照坐鞋红玉壶劝。  
至今子美瞻讨集中，能使吾州千古风流擅。  
唐侯美政前哲同，能自勒文比黄绢。  
谫陋愧我拙吟咏，漫绾秋蛇污碑篆。  
江山风月今犹昔，墨客词人元不欠。  
谁能落笔万太飞晴虹，九鼎雪山之银堋江练。  

程公许　唐文权郡见前作和韵见教乃赋计三首答之  
阴阳无停机，寒暑迭更代。  
迅商俄慄憀，炎官亟敛退。  
岩壑有余妍，雨晴皆可爱。  
迫迮红尘海，适喜翠屏对。  

程公许　唐文权郡见前作和韵见教乃赋计三首答之  
鲁国久仙去，诗偕芙蓉秋。  
渊渊韵金石，往往余岩丘。  
象贤来题舆，同声应鸣璯。  
清渭发源远，浊泾难混流。  

程公许　唐文权郡见前作和韵见教乃赋计三首答之  
赞房容久愒，游了奚所叹。  
树老书常寂，云埋宵易寒。  
龛灯对青荧，手箑失折团。  
抚运忽有感，秋防趣三单。  

程公许　题巴东县秋风亭  
万山寂寂巴东县，千古堂堂寇长官。  
野水可无诗问讯，秋风长对泪汍澜。  
著楼无地尽渠诧，折箠立功非我难。  
君看公安一梢竹，向来许国寸心丹。  

程公许　题材罗江云盖寺二首  
云盖山前往返频，过门不入愧山灵。  
晚烟莽苍乱流去，夜雨淋浪欹枕听。  
遍索寺碑地入话，但余辙迹护禅扃。  
老权有句堪佛教，谁为援毫刻翠屏。  

程公许　题材罗江云盖寺二首  
处处名山屐齿留，尽忙也合此间游。  
重楼高压青螺顶，二水横分白鹭洲。  
岁月尽饶僧结足，风烟耐与客消愁。  
红尘岐路重回首，车毂憧憧古益州长。  

程公许　题丹景山  
原庙标丹景，神游想贷宗。  
宝龛严石像，绀殿销云峰。  
浪说侵疆复，何当检玉封。  
天门东北望，漠漠晓烟浓。  

程公许　题高庙宸翰  
古锦囊开两轴书，宸奎腾采动山墟。  
能令使者分王命，相见中兴似国初。  
九鼎可为宗社重，万年谁谓草茅疏。  
袭藏何但专家宝，汗简他年或作诸。  

程公许　题花十绝句  
忆昨刘园共一杯，花虽多品未全开。  
芳郊是处堪行乐，正用此时特事来。  

程公许　题花十绝句  
谷雨赊犹半月期，禁烟花事已纷披。  
吏尘眯目春余几，却被名花唤觅诗。  

程公许　题花十绝句  
扬花漠漠乱晴空，翠幰箯舆御晚风。  
试与徐园评绝品，紫球曲柄状元红。  

程公许　题花十绝句  
何相家庭仅百窠，拥培力厚得春多。  
群妃舞散珠台晚，尽醉东皇金叵罗。  

程公许　题花十绝句  
花城最好穆家亭，一树又跗叠彩云。  
似是将雏有先兆，主林神为瑞斯文。  

程公许　题花十绝句  
簿书投我梦沉迷，有客相携两日嬉。  
饧粥催人归供节，蔡庄犹恨欠题诗。  

程公许　题花十绝句  
一栏养就数窠花，却辨牙牌定等差。  
我自色尘无染着，试将道眼看芳华。  

程公许　题花十绝句  
胭脂楼与瑞云红，叠萼重跗剪刻工。  
元利滋为人伪夺，不如倾倒付东风。  

程公许　题花十绝句  
络绎筠篮为我分，古铜云罍井花温。  
无情风雨连宵恶，数朵窗纱故自存。  

程公许　题花十绝句  
饥肠可忍麦登场，寒索衣裘蚕饫桑。  
莫为花残恨风雨，深恩何以答东皇。  

程公许　题会庆建福宫长歌  
赤城峨峨五岳尊，帝命作镇西坤。  
崇冈远自太白分，旁骞三峨下荆门。  
黛面负扆如帝宸，群峰翼趋候临轩。  
眈眈千柱楼云根，黍禾之福此骏奔。  
丛霄其上为昆仑，上帝宫阙森五云。  
统御三界庀列真，精庐福地周八垠。  
稽首丈人希夷君，鼎峙潜庐犹弟昆。  
仙班峻极何司存，事严迹秘谁得闻。  
我亦三生师玄元，失脚世纲如笼樊。  
雨泪懺洗一炷熏，琅函蕊笈披灵文。  
龙躥无路地轩辕，洪崖何处避俗喧。  
上皇罗家插青昮，麻姑公远相为邻。  
欲往从之蹑飚轮，凡骨未蜕空逡巡。  
白云基爽恐未泯，似闻樵叟犹花坪。  
高尚无为默不言，遗世独立非不仁。  
世自迫隘污我清，一杯聊共云端论。  
松风所作天籁鸣，浮云富遗何足云。  
度世可不保此身，寸田荆棘当锄耘，  
郁仪结璾时吐吞。不愿泛少寻蓬瀛，  
不愿驾鹤朝玉京，只愿餐霞饵黄精精。  
闭息默坐持洞经，长与玉皇为外臣。  

程公许　题夹江冯临父玉山庄图  
天下最佳处，惟二室三川。  
一气所融结，何地无云烟。  
忆游古南安，倦憩大观前。  
士洲与三岛，渺莽云水连。  
追随子邵子，飞步山房巅。  
醉归迷夕霭，笑歌呼渡船。  
于今诗箧中，秀色余芳鲜。  
永愿借一壑，抱耒耕石田。  
不学谷口隐，姓名京师传。  
邂逅大冯君，为我开愁边。  
烟霞粲画本，风月起笔椽。  
上有玉山庄，遥挹峨峰妍。  
士为声利役，何如拥肿全。  
脱粟幸可饱，苦茶宜活煎。  
画计不用决，与山终薄缘。  
三间苟完矣，万松想苍然。  
羊肠摧君辀，问君归何年。  
早逐山房翁，江郊掉吟鞭。  
往来成二老，日醉壶中天。  
对峙五言城，写之七丝弦。  

程公许　题江乐陈氏江亭  
渔艇间撑过水东，乱云含雨晚溟濛。  
绝怜郊野依林壑，更拓轩窗贮竹风。  
剩与烟波开霭杳，却须菑翳略疏通。  
间居可忍虚吟啸，载酒来时社友同。  

程公许　题卷子会  
龙飞景运诏宾兴，将相之阶自此升。  
毛颖铦锋须快战，楮生衷甲作先登。  
精思可使文加点，抄写能令价倍增。  
努力杀青男子事，功名未尽剡溪藤。  

程公许　题马溪寺二首  
久客愁多雨，清游喜聚晴。  
云蓝犹独踞，玉岭忽双撑。  
洞口龙方卧，山腰虎尚狞。  
方池竟何在，一水至今清。  

程公许　题马溪寺二首  
先子旧游此，余时方五龄。  
风神见图像，云体想仪刑。  
衰发年年白，遥山面面青。  
不须论旧事，欲说唤谁听。  

程公许　题秋芳菊蝶图  
故是山岁霜秋杪，手折黄花岩接离。  
粉蝶笑窥人老大，玉蛆撩动句新奇。  
雨荒靖节醉吟处，风乱韩凭飞舞时。  
卧展新图续归梦，晓香有味我同谁。  

程公许　题射洪显惠庙  
灵皇夙嗜祗江山，卜宅烟霞缥缈间。  
带水净涵青黤黮，画屏中嵌玉孱颜。  
耽耽洞府自宫阙，袅袅天风来佩环。  
一炷炉烟通胖蚸，愿开晴景遍人间。  

程公许　题诗卷  
嚼雪哦诗格外清，谁令失脚入红尘。  
锦囊二十篇中景，长与西山面目亲。  

程公许　题宋器之烟波图  
万顷烟波一钓翁，玄真心事偶相同。  
平生我亦轻轩冕，分取苕溪半席风。  

程公许　题西林寺  
觌面江干千尺像，一州胜处说西林。  
雪涛欲验青衣涨，步转云堂向后寻。  

程公许　题信州半月岩  
岩际半轮月，神工幻怪奇。  
本来无显晦，何自有盈亏。  
岚雾凝蟾彩，藤萝影桂枝。  
能令万里客，为尔忆峨眉。  

程公许　题枕带双流阁  
层楼架蒲牢，其下表奇观。  
江连内流以，山列远近案。  
烽火日平安，烟霞奉娱心。  
蔽芾南国棠，挺特九秋干。  

程公许　题总持寺  
息台山上最高峰，异事相传管氏童。  
檀幣昔嫌三窟撤回，斋盂今喜十方同。  
中宵急洒竹间雨，万壑俄喧松下风。  
欲记徽弦写心事，赏音唤起石林翁。  

程公许　同二侄一甥游灵隐净慈寺  
韶华倏已三旬过，南北山分两日游。  
翠逻晚寒催暖酒，绿杨风软缓移舟。  
无多官事妨行乐，有计吟情夺隐忧。  
三啊孤山林处士，泰和容许隐巢由。  

程公许　同家德清侍尚书杨宝学山行先过上岩文书家谐季  
鹤书杳杏上岩云，锦里安车忽暮曛。  
二际久当为世瑞，一夔留与护香芸。  
中春涧壑晴如暝，亭午松萝气自薰。  
倚槛欲歌招隐赋，客尘痼我不成文。  

程公许　同王万里山行  
邂逅非宿期，意得得奇眺。  
三生湖山缘，青眼不改旧。  
飞榜澜湖光，蹑屐梯云峤。  
玉立缑岭仙，洒落我同调。  
冲怀寄寥阔，尘外恣吟啸。  
眯目东华尘，认识此中妙。  
吾侪肮脏资，如痼不可疗。  
溷溷渠得知，不自耻牛后。  
已矣毋复言，恐贻水仙　　。  

程公许　　　卷01】　同扬景韩饮虞献子江亭和壁间文与可韵  
晴兴属玉玩烟霏，照眼琅玕碧四围。  
堂荫白茅娟子美，江吟净练忆玄晖。  
谁家鼓吹观游去，何处笭箵罢钓归。  
尚想江南图画里，风帆夜落道人矶。  

程公许　同振之德久分韵赋坐石东坡字  
千年间气落岷峨，惊世声名镇不磨。  
吟咏西湖虽有案，经年儋耳却无波。  
细看据石横藜坐，想见骑龙跨海过。  
山谷老人犹剩语，是非元不到东坡。  

程公许　同诸友山行分袂言别五首  
共蜡登山屐，俄寻下水船。  
到家人怪问，满袖挟风烟。  

程公许　同诸友山行分袂言别五首  
大面窈深处，神仙碧玉壶。  
孙郎妙心眼，催作后山图。  

程公许　同诸友山行分袂言别五首  
神都旬浃住，大面欠穷探。  
未尽山中趣，重来赋蔚蓝。  

程公许　同诸友山行分袂言别五首  
罗家隔香积，天国近花坪。  
何日同搜览，题诗索载赓。  

程公许　同诸友山行分袂言别五首  
名山遍宇宙，历历纪舆图。  
安得身云水，孤筇自给扶。  

程公许　投龙宝室洞天过延庆观方王卒共父剑峰精舍  
璧简荐宝室，襟裾馥旃檀。  
眷言石交旧，可惮脚力酸。  
层岩一剑裂，阴壑千古寒。  
数椽棲泬寥，小楼面赞元。  
风穴激虎啸，石洞掀龙蟠。  
是日朔吹惨，兵团空雪花漫。  
开尊聊暖热。毛苡劝加餐。  
心事喜我同，晤言蔼清欢。  
欲去有余恋，小驻搜奇观。  
评画过神品，誓死鬼犹故坛。  
君家丛城，甲第一亩宽。  
胡独嗜幽寂，而乐兹考盘。  
戍邱渐相迫，住山殊示安。  
春风动卒马，云霄插双翰。  
傥念猿鹤怨，无多贪热官。  

程公许　投宿中岩口酒家  
渔艇冲烟岩口泊，村醪注瓦瓮头尝。  
雨声夜杂滩声怒，借与行人一枕凉。  

程公许　投赠洪卒司令舜俞  
博陵先生天下士，圭瓒鼎彝宗庙器。  
驾风阊阖驻参旗，要与疲氓起憔悴。  
同来谁是俭府僚，一朵庚莲吐秋水。  
义以取人道自任，河阳主宾信奇伟。  
谁云风月立分鼎，待借前筹答知己。  
峨岷其下十六城，鲂鱼鲅鲅更趙尾。  
情伤涸辙转清波，陡觉濠梁复生意。  
井梧幕府省文书，雪界松围绝烟燧。  
余事何妨笔墨工，浣溪新沐烟云腻。  
老翁补处待公续，燕外鸥边尽吟思。  
主公窒还赃峻，携上峥嵘去天咫。  
社樗愧我本亡奇，冷落官曹穷五技。  
何阶方便来相招，醪醴一朝飨厚味。  
燕台巀页万金黄，岂意谦勤从隗始。  
眇然人物索扶持，勿惜拔茅多引类。  
君不见璇杓一夜摇天东。人间万物皆春风。  

程公许　挽廖山父  
忘年幸接使君游，仲氏率交意最稠。  
桂花主看霏月露，兰芽何遽陨霜秋。  
遗编荟粹兼三传，英气峥嵘必一丘。  
忍见翣车随二老，彭伤试与问庄周。  

程公许　挽前眉州君廖子长二首  
二老金兰好，诸昆笔砚交。  
坐隅亲问字，投分漆如胶。  
决眦云间步，惊心水上泡。  
屋梁耿残月，含涕祖西郊。  

程公许　挽前眉州君廖子长二首  
卧罴花石戍，梦蝶古渝津。  
秀子嗣荣禄，诸郎皆聘珍。  
笄珈陪墓窆，雾雨暗车尘。  
今代谁班范，牵连汉传循。  

程公许　挽顺庆使君宝章李十三丈二首  
东斋嫡子异岩孙，醖酿诗书气味醇。  
桃李七州春不尽，松筠一节晚弥新。  
恤章峻直宁王宝，治行高推汉吏循。  
四尺坟前千字诔，清名不与迹俱陈。  

程公许　挽顺庆使君宝章李十三丈二首  
金相玉南素心降，每见令人折幔幢。  
亦有荐敭当使传，若为淹泊只侯邦。  
款门心讶三医谒，藏壑秒惊半夜扛。  
搔首薰风丹旐会，些歌凄断不成腔。  

程公许　挽桃源使君虞公二首  
畴昔交诸季，曾闻说长公。  
圣涯探窔奥，词藻亦精工。  
偶幸趋势徵诏，方当顺下风。  
飚斿无处问，延伫鬓飞蓬。  

程公许　挽桃源使君虞公二首  
解印桃源后，卜居梅溆幽。  
秉心难偶俗，乐道自忘忧。  
故国八千里，妖氛六十州。  
公魂如不泯，时作玉芝游。  

程公许　挽潼帅许侍郎成子三首  
天地英灵气，风云感会期。  
龙头推蜀产，骨鲠自天知。  
雨露荣在妆，江湖滞一麾。  
甲兵何日洗，远虑忆蓍龟。  

程公许　挽潼帅许侍郎成子三首  
正色趋文石，危言竦列绅。  
直前香案晓，批敕琐闱春。  
天要明堂术，人间匠石斤。  
汲公宁妄发，轩冕付平津。  

程公许　挽潼帅许侍郎成子三首  
雪惨龙沙节，春浓豹尾班。  
难销文寸赤，不待二毛斑。  
力尽三医谒，忧深九虎攀。  
丁宁尸谏语，端不愧家山。  

程公许　挽永康守成寺簿同年二首  
模楷亲前哲，丰姿自轶群。  
回翔垂白发，凌厉即青云。  
幕府列功簿，诗书清塞氛。  
宝仙催命驾，拱木漫新坟。  

程公许　挽永康守成寺簿同年二首  
友爱根天性，今人古与俱。  
棣华虽殄瘁，玉树更扶疏。  
经济终齰恨，循良谁读书。  
兹恩共心赏，霜月泪沾裾。  

程公许　挽虞提干仲房  
沧江亭上极绸缪，况复兰阶吒胜游。  
邂逅磬川分别袂，传闻边邑费衣筹。  
诸以推上青云毂，一梦惊移夜壑舟。  
生死交情那忍负，霜风吹泪锦江头。  

程公许　晚晴登楼和叔存侄  
日澹霜明雨意悭，枫林稻陇褧衣斑。  
小楼触目秋容好，得似萧晨起看山。  

程公许　晚晴登楼和叔存侄  
放浪烟霞我亦曾，误凭宵梦绕觚棱。  
眼明一片蚕崖雪，便拟搘筇最上层。  

程公许　晚晴登楼和叔存侄  
一秋吟思奈大悭，醉面无因点缬斑。  
衮衮簿书成底事，朝来爽气在西山。  

程公许　晚晴登楼和叔存侄  
锥刀较计我何曾，商略人生且摸棱。  
九万里风鹏背阔，倚栏不隔碧霄层。  

程公许　晚日  
西崦落照晕金钲，敛退痴云作嫩晴。  
忽忽暝烟行十里，前头灯火是鹃城。  

程公许　为沧江虞使君赋客室三首  
丈室纵横狮子坐，仙裾杂逻蕊珠宫。  
世人莫笑渠荒幻，且验灵台一点中。  

程公许　为沧江虞使君赋客室三首  
四达皇皇一广居，此中妙用绝方隅。  
客来请问名斋意，拈与床头太极图。  

程公许　为沧江虞使君赋客室三首  
屋下何妨架屋重，规模不与俗人同。  
君看万象森罗处，岂有织毫碍太空。  

程公许　为建平詹使君赋山泉  
秋风慄憀宋玉宅，湍波磕涌三闾祠。  
行人莫蚩我邦陋，离骚千古芳菲菲。  
使君玉立笋班上，得州如斗不薄之。  
冠峨切云佩陆离，欲与二了论襟期。  
官居仿佛蓬岛似，翠雾白云山四围。  
向来专怀须岩壑，爱此線溜来逶迤。  
搜岩剔薮作幽事，便有一派银河垂。  
酿泉为酒旨且冽，环滁之乐同一时。  
有时痛饮挟骚读，声和泉石含余悽。  
天涯有客倦行李，云间小队来追随。  
窥公心源莹澄澈，亦如此水涅不缁。  
里无追胥关薄征，峡山今是春台熙。  
邦人恐公日边在，谁卹我老字我蚩。  
何人勒铭泉上石，后千万年甘棠诗。  

程公许　为王山伊子渚赋潜斋末句宁声叶新之  
斯文宗绪自河南，妙处元非故纸鑽。  
万里梦归伊阙远，一窗静对玉峰攒。  
林深雾豹南山隐，海阔风鹏北溟搏。  
刻楮自怜无一补，写心寄与故人看。  

程公许　为玉汝赋莼湖借田家乐府韵  
莼湖何物堪怡悦，与鉴湖境无差别。  
诗人胸贮冰雪清，湖边吟作寒螀鸣。  
紫莼可羹菰可饭，把茅自足了一生。  
食前方丈位钧轴，何如深林一枝足。  
宽间之野寂寞滨，钓有缗竿耕有犊。  
男儿何须嗟命薄，富贵不淫贱坏乐。  

程公许　文耀阁  
中天台畔敞东轩，沧海桑田且勿论。  
欲问飞仙参要诀，晨兴来就日华吞。  

程公许　文耀阁  
宴罢瑶池趣驾归，海风飘冷六铢衣。  
霞舒雾卷知何处，五色毫端借发挥金如土。  

程公许　闻山东捷报  
几年豢虎费提虞，一旦芟夷快决疽。  
黼扆可曾轻赫怒，金瓯幸示失枝梧。  
戎车喜奏肤公捷，独柳宁烦伛偻诛。  
更愿清朝惩往辙，剩须汲折奸觎。  

程公许　闻喜宴薛和御制惕进士诗  
九五天临德有元，自应皇化轶义轩，  
囊封何日无忠谏，延策今年许尽言。  
端籍多才戡世难，心销杀气作春温。  
万间华屋非难就，杗桷应须妙选抡。  

程公许　卧龙亭  
隆中抱膝吟，意岂慕闻达。  
翻然起潜蛰，了不愆宿诺。  
废兴渠有命，忠上理难夺。  
出处士所重，羞死荀文若。  

程公许　五月十九日夜雨  
三日炎歳不可当，一宵风雨夜微凉。  
群龙莫吝为霖手，且与乾坤洗战场。  

程公许　西省斋宿陪侍左史曹舍人话旧以除当字赋诗下教职工答  
一行奎画宠新除，左陛濡毫要直书。  
何幸鵷班连省闼，误令鼠璞杂琼琚。  
云窗楼阁非官府，璧月珠星近帝居。  
二十年前旧骚律，琢磨今乃过黄初。  

程公许　西省斋宿陪侍左史曹舍人话旧以除当字赋诗下教职工答  
泼面缁尘不易当，佩兰谁与共祗芳。  
迂顽羞问翻阶药，邂逅不容分案香。  
且可埋头繙竹素，底须击肘诧银黄。  
看公自致青云上，老我何妨诮斗量。  

程公许　西瞻堂  
子长爱奇隘八荒，岷雪千仞琼佩锵，  
太守德厚民不忘，倚公笔椽辉耿光。  
西瞻大书揭高堂，倚栏起我意激昂。  
镂冰刻楮非文章，男子可不志四方。  

程公许　惜别五首  
里社婆婆五六年，戍瓜催促上舲船。  
官情得似交情好，去意其如别意牵。  

程公许　惜别五首  
方舟追送愧情新，水宿风餐两日程。  
欹枕清滩醒醉梦，此中强半是离声。  

程公许　惜别五首  
忧患磨人鬓易皤，近来更觉别怀难。  
霜筠雪柏图坚耐，愿保贞心共岁寒。  

程公许　惜别五首  
酒莫多斟且缓觞，停舟沙步更徜徉。  
清江后夜长相忆，賸撚梅花诉断肠。  

程公许　惜别五首  
珠树森森秀阮林，高堂有母各欢心。  
兰陔娱养时多暇，勿遣平安阙嗣音。  
溪亭春日二首借屋三间俯近郊，溪流如练绕兰皋。聊同彭泽归栽菊，肯向玄都问种桃。别久心情浑漫浪，相看须发转萧骚。只因旧学荒尤甚，政藉谈余为栉薅。  
极目青天蜀道难，无因长坂得聊骖。  
思乡浪费肠回九，行世何妨臂拍三。  
杨柳风微生百媚，棠梨书永带余酣。  
天涯犹赖春娱客，那得邻山寄一庵。  

程公许　熙老拉泰叔同伴山行由马溪寺攀跻险绝历龙洞上罗汉洞洞前小庵极幽  
夫携罗汉洞前去，谁信上强天地宽。  
涧水翻成千偈快，岭云肯放一尘干。  
倚岩庵好无僧住，积石潭深照影寒。  
归对双峰看月吐，薇花浴露色如丹。  

程公许　喜雨歌  
去年堰决秋雨霪，南亩粒米如黄金。  
县只道岁中熟，轮租归家雷隐腹。  
老翁戒儿力锄耰，忍饥少待明年秋。  
那知六月又不雨，二江之流几龃龉。  
揵石震撼渠欲枯天远不闻人号呼。皇华使者民司命，  
肠日九回恐民病。斋居蔬食勤笺天，  
灌口牲幣加明蠲。燎烟升空忽黮{上雨下对}，  
须臾六合泽滂沛。连宵簷响未渠休，  
沟胜泫泫膏孔流。疲氓弹指拜公刚，  
枵肠便觉有生意。边城十年戢干戈，  
邻焰逼我将奈何。可忪十室九垂罄，  
仓卒军需何以应。人情但知东苟偷，  
便须熟为根本谋。察公忧民意恳恳，  
定知忧国虑深远。  

程公许　喜雨上使君  
塞垣昏昏缠杀气，春阳叹旰怪如爏。  
老蛟熟睡呼不起，暴尪鞭巫徒为耳。  
云将族兮俄披靡，飞廉之怒谁或使，  
绵州刺史亦劳止，寝不遑安食不旨。  
沥胆濡毫肝作纸，对章夜诉天咫。  
电帜簸红雷虺虺，一筛时有恨丝委。  
旬浃频占垤封蚁，半领先流膏活千里。  
瓦沟佳声密飘洒，箫韶九奏未堪拟。  
焦卷一朝生意，梦鱼之占立可俟。  
中原格斗何时已，军储急须问庚癸。  
肃肤駸几及髓，国肪所寄将奚恃。  
腐儒流浪半环水，月蠹太仓三斛米。  
干时无策颡有泚，况忍懒书酣寐。  
知元道州汉良吏，可无歌为志喜。  
北风涨尘目易眯，安得天河一湔洗。  
丰年高廪万亿秭，重见周道平如砥。  

程公许　喜雨上西清崔先生  
东皇司发生，何以忽惮怒。  
旱乾遍两川，阴阳错常度。  
侍晨秉清德，方岳烦卧护。  
隐忧切四体，晓夕煎百虑。  
尪暴奚以为，丘祷元有素。  
皇明一颔首，膏泽倏如霔。  
丰隆鼓增气，耕父愁失据。  
苎桑郁华滋，饼饵当厌饫。  
乃知天九重，不隔香一炷。  
宇宙满戈甲，椎剥剧刀锯。  
杀气惨未除，众慼那得籲。  
毋以休咎徵，诿曰水旱数。  
忧端转抢攘，邦本须爱护，  
原油公迟东归，为帝宽西顾。  
以万金良药，起众兆沉痼。  
使民安农畴，橐弓藏武库。  
为霖泽四海，媲迹商岩傅。  

程公许　夏早奉诏余杭疏决归上封事  
桑林忱祷极焦劳，奉诏宽刑辍省曹。  
玉食不怡先损己，璇穹何忍尚屯膏。  
运河今乃通车辙，眢井谁能举桔槔。  
饱食太他心自愧，封章不隔九天高。  

程公许　仙谷词送别西宪杨少卿奉祠东归  
揽飞云兮遐思，轶迅飚兮流目。  
涪之水兮涉瀰，秘殊途同归境兮仙谷。  
彼仟谷兮何有，辟埃氛兮泬寥。  
森幽篁兮拥翠，蓊喜柏兮相樛。  
路窈窕兮山盘纡，田可稼兮溪可渔。  
谷中人兮归何时，雾冥兮雨霏霏。  
人心洪涛兮冲群航，世途羊肠兮聩君马。  
盍舍策兮停桡，聊相羊兮田野。  
兰室兮蕙裯，鹤舞兮猿嗥。  
君归来兮何乐，澹无取兮焉求。  
敷床兮千万轴，问何如兮岳之麓。  
慨视世兮抢攘，忍洁身兮幽独。  
谷中人兮无淹留，霭肤寸兮泽九州。  
芳菲兮未沫，期岁晚兮逍遥。  

程公许　先兄叔逢种花池秋初开一朵二侄感悼成韵作柏梁体答之  
怀昔三昆皆青春，挥毫翻水惊鬼神。  
我方乷角瞠后尘，有如奔林鹿牲牲。  
高堂寿朋鬓亸银，时节歌押彩服新，  
二十年间存几人。叔氏终老一葛巾，  
盆池折花秋中旬。共房感我双瓜辛无穷生意根陈陈。  
寸卉虽微均我身，壅培涵浸宜及辰。  
一气之运屈必伸，子如不信有苍昮。  

程公许　县圃莲花方开同时木犀吐芳刘光远仙尉赋诗为和韵  
季丰苦积阴，泥迳殊窘步。  
彼姝水花红，媚此晴色暮。  
邂逅小山桂，缠洗山掌露。  
相携斋阁来，不著丹铅污。  
杲之与黄香，胡为此同聚。  
向来古锦九，散落不知数。  
吟肠久荒涩，幽赏但默喻。  
殷勤吴市仙，能供岩壑趣。  
诗味淡愈佳，交情凝有素。  
我愿同茑萝，得与长松附。  

程公许　县斋秋怀  
玑衡干霄极，裘葛参岁功。  
荣瘁均一气，何独悲秋风。  
往哲不我待，今俗谁与同。  
渥彤易槁木，鬓有鬷忽飞蓬。  
丈夫秉壮节，自信无终穷。  
愿勒义和鞭，长击扶桑东。  

程公许　县斋秋怀  
弱龄去激昂，渐老增感慨。  
所亲日以疏，既往不可贷。  
世途转难棘，意行惧颠沛。  
乾坤一战场，今古几变态。  
超超浮丘伯，何修独坚耐。  
驾言从之游，永啸尘劫外。  

程公许　县斋秋怀  
幼学自鲁邹，心卑管商。  
谁令简书缚，课我星火忙。  
我自友古人，渠肯兄孔方。  
飞檄浩盈几，泛窥陷中肠。  
阁束且登楼，云鸿秋着行。  

程公许　县斋秋怀  
春渠鎝绿秧，秋畦压黄云。  
积忧稍缓带，转手俄空囷。  
况彼东人子，右田灼焚。  
算缗方趣辦，蒙袂须劝分。  
谁为本根虑，天高闻不闻。  

程公许　县斋秋怀  
瞿瞿彼奚窥，樊圃漫折柳。  
金瓯费将护，鼎餸戒颠覆。  
屯云暧将夕，西风一搔首。  
沉思扶诗计，谁是颖脱手。  
需臑毋久习，利处那得久。  
皃思恐伤人，聊复一杯酒。  

程公许　县斋秋怀  
云涛扶胥口，烟雨汇泽涯。  
知心隔湖海，悠悠我之思。  
玉堂真学士，衡门且棲迟。  
那知古渠阳，无地逃骇机。  
昔在户洪崖，风骚屹相推。  
道远苦莫致，孰与一解颐。  
皎皎彼白驹，空谷谁絷。  
吉士国元气，须造须扶持。  

程公许　县斋秋怀  
蜀西金天晶，气禀勇於义。  
时台紬书乐，一麾岂其志。  
堂堂蜀蜀公孙，加璧不可致。  
语默易规，经纶那得避。  
君看西山岑，郁积好云气。  
肤寸泽四海，敛退无一事。  
持以问亨泉，寒洌忍自必，  

程公许　县斋秋怀  
蓝案环吏牍，朱墨勘舛差。  
自公借隙光，书函眩眼花。  
千里有命驾，同心乐无涯，秋空霜月明，  
秋山云气佳。留连忽重阳，  
列坐粲九华。良会不可失，  
醉酣整乌纱。  

程公许　县斋秋怀  
古人日以远，古心谁与共。  
陈编如有觌，整袂神自竦。  
书短疲众喧，夜永息群动。  
赖此一炷膏，假我数行诵。  
古今费探讨，心力老宾送。  
世味久已空，余业此偏重。  
岁晚偿得间，只愿收册拥。  

程公许　县斋秋怀  
学仙宗无为，学禅空万缘。  
自昔抱奇志，师心为真传。  
失脚堕世纳，芘事几充捐。  
惟有一念息，不受物欲牵。  
空花起灭处，我心长泊然。  
冷暖渠自知，妙处非言答。  

程公许　香积寺午斋  
峻陟龙门路，来参鸡骨师。  
楼台春雨霁，鱼鼓午斋时。  
倦憩僧留话，荒寻仆僮随。  
一筇支野步，且以暮为期。  

程公许　小圃茅亭初成即事十绝句  
手劚西墙择地偏，疏篁惯与养风烟。  
锄荒当得经纶否，聊作仙曹小有天。  

程公许　小圃茅亭初成即事十绝句  
一时花木斩新栽，露萼烟苞逐渐开。  
好事人人能爱惜，莫教容易拥蒿莱。  

程公许　小圃茅亭初成即事十绝句  
小筑分明是隐沦，何妨随分乐青春。  
诸君莫笑茅茨陋，野意萧疏更觉真。  

程公许　小圃茅亭初成即事十绝句  
诗情不惯吏尘器，心事偏辽野趣幽。  
纵使酒尊空北海，客来一笑也风流。  

程公许　小圃茅亭初成即事十绝句  
海棠数点渐娇春，匝地何时簇锦茵。  
不耐汲泉劳日谭，夜来一雨陡精神。  

程公许　小圃茅亭初成即事十绝句  
未能手剑血长鲸，只合瓜田老邵平。  
斗粟驱人成底事，漫将吟啸寄高情。  

程公许　小圃茅亭初成即事十绝句  
鉴池取月未伤廉，何必莲峰诧藉船。  
少待清渠通绿溜，醉歌绿幰鉴明蠲。  

程公许　小圃茅亭初成即事十绝句  
北风眯目涨烟尘，寒勒花容也自颦。  
袖手何有供划檄，等间题遍锦江春。  

程公许　小圃茅亭初成即事十绝句  
五百风光巧作寒，晚春未可试衣单。  
只应杀气迷关栈，便觉人情有两般。  

程公许　小圃茅亭初成即事十绝句  
醉里眉攒万国愁，杜陵聊复傲沧洲。  
扶持何代无人物，鱼鸟飞觉得自由。  

程公许　小诗柬道传觅花栽  
分我幽园花数栽，沧洲三径劚蒿莱。  
殷勤雨露亲培植，小待春风共一杯。  

程公许　小诗谢霅川使君幫祠庭薄俸  
地行不必羡飞仙，骧首青云恐疾颠。  
但得一廛耕谷口，底须万骑战祁连。  
斋房尽日清如水，吾道从来直似弦。  
赖有故人供禄米，饱餐赢得枕书眼。  

程公许　小亭  
道义日群居，间暇一游息。  
小亭拥芳荣，长江鉴空碧。  
风雩不尽春，庭草有生色，  
习学自孔氏，深体而默识。  

程公许　晓过罗江县  
霁云破晓涌金盘，夙驾驰驱万古安。  
云盖展开山色润，罗纹蹙动水光寒。  
周遭曲港柳彫碧，点缀遥林枫渥彤。  
游子莫夸工觉句，竟输老衲一蒲团。  

程公许　晓晴度青城绳桥二绝句  
大皁江头寒雨歇，蚕岩关外数峰明。  
丹青谁会开平远，著我绳桥度晓晴。  

程公许　晓晴度青城绳桥二绝句  
怒涛喷雪战鱼龙，架篾成桥袅半空。  
世路险夷那不有，此心安处本来同。  

程公许　晓月未没顺风泛太湖期以明日与悦斋会  
明月伴我酒家眠，五更顺风催放船。  
月波荡湖湖欲溢，扶桑夺染半天赤。  
湖山破晓郁青苍，坐觉山与船低昂。  
少年负气隘湖海，老虽敛缩余心在，  
叩舷一笑宇宙宽，瓮一那可差别观。  
蒲帆瞬息几百里，峨峨阊门尺有咫。  
五湖千古自清风，诘朝持叩柱史。  

程公许　挟文薛君自赋五首克己读书安贫择交训子为题戒其了婿王叔俨万里索  
为人非外铄，己与物同之。  
私欲阴霾蔽，良心日月亏。  
若能无窒碍，底用苦思惟。  
天理浑然处，吾生自有涯。  

程公许　挟文薛君自赋五首克己读书安贫择交训子为题戒其了婿王叔俨万里索  
静得山林趣，间知日月长。  
肖风披竹素，小雨润芸香。  
外饰谢文绣，饥餐须稻粱。  
人生有同嗜，只此绝难忘。  

程公许　挟文薛君自赋五首克己读书安贫择交训子为题戒其了婿王叔俨万里索  
赋予有常分，非关智力求。  
违行能自信，显晦复何忧。  
瓢饮贤颜子，瓜畴隐邵侯。  
胸中吉祥宅，何处不天游。  

程公许　挟文薛君自赋五首克己读书安贫择交训子为题戒其了婿王叔俨万里索  
士能知尚友，岂必尽同时。  
杂鲍兰胥化，亡羊路或岐。  
醴甘知易绝，丝素亦奚悲。  
可以交难择，而忘伐木诗。  

程公许　挟文薛君自赋五首克己读书安贫择交训子为题戒其了婿王叔俨万里索  
万事烟云过，须留尾段看。  
芝兰庭砌茂，风雨夜灯寒。  
楚泽荷纫绿，燕山桂梁丹。  
诗书门户壮，何待侈重栾。  

程公许　谢慧明王道自大面山宁赠三诗并密黄精  
与君一再会岷山，共把匏尊中圣贤。  
强说市朝为大隐，何如山泽友舑仙。  
空中皓月参心地，海面浮沤悟世缘。  
安得一龛时晤语，笑披云雾豁青天。  

程公许　谢慧明王道自大面山宁赠三诗并密黄精  
尺书觶缕写衷诚，大面山前两日程。  
黄独润含岩谷味，清诗吟作涧泉声。  
灰心久已安枯寂，月指何劳借发明。  
更与草庵求扁榜，太虚底处强安名。  

程公许　谢慧明王道自大面山宁赠三诗并密黄精  
三复君诗想洛阳，令人愤极意飞扬。  
鼎湖知有威灵在，魏阙欣闻孝里彰。  
一念变迁无量劫，寸心寂照大圆光。  
君能勘破皆泡幻，长与乔松燕玉米面房。  

程公许　谢检阅牟存叟袖启相访  
井络西瞻劫火残，天涯执手语含酸。  
乡人为把子虚诵，国典能推良吏难。  
老我棲迟同燕雀，送君翔翥上鸳鸾。  
长风借与还乡便，犹喜白鸥盟未寒。  

程公许　谢新胥口监生赵立之  
鲁壁峄碑远莫睹，艰哉河流讯鼗鼓。  
披荒摸搭不厌多，繙阅端能助稽古。  
向来四壁风雨秋，谁遣彯缨群玉府。  
终年肮脏甘谪堕，采采蒿菁不盈筥。  
岂无蠹简供咀味，竟恨白石费烹煮。  
有来剥啄契襟期，明诚无乃同而祖。  
千金凑买不知惜，倾囊要我细摩抚。  
评书已愧老萧翁，作歌况拟昌黎愈。  
临池强自学点{黑南}，效颦宁容避讥侮。  
隶画聊从祖逖窥，篆体那与阳冰侣。  
拜嘉深恐伤廉甚，赠诗想更用心苦。  
担夫争道大娘舞，精思神悟失寒暑。  
铦锋未易画锥沙，拱璧暗投等黄土。  
羊枣共嗜能几何，圆规宁免龃方矩。  
岷峨之阳一茅宇，门无杂宾况市贾。  
圆书悔不偕载行，瞻伫崇朝不能俯。  
遥怜兵火暗跌荡，守护童仆何不武。  
辱君珍赠补阙亡，金薤龙梭粲可数。  
我不能舍我灵龟观朵颐，炊烟不动睡味恰与破衲宜。  
殷盘周鼎愧君古人以相期，瓠呺然间字无一奇。  

程公许　行黑水谷三十里以耳目闻见有赋  
自过三泉境，纡回谷道中。  
居民虽渐复，生理顿成空。  
败屋翳蒿迳，颓墙荒棘丛。  
稻田多宿莽，麦陇间铺葺。  
耕织岂当废，伤残甘忍穷。  
遑怜已死骨，使得掩幽宫。  
梨粉偏饶白，桃腮也自红。  
羁游愁满眼，感愤气填胸。  
家计艰营葺，人谋有异同。  
熟为根本虑，无使浪施功。  

程公许　行至罗江代者爽期得史者书复还涪滨径走富乐山中借馆  
瞻云日怀归，及瓜法当代。  
喜同縚鹰掣，翻作风鹢退。  
誓言不可寒，幽赏夙所爱。  
但恐彼上人，雄辨费酬对。  

程公许　行至罗江代者爽期得史者书复还涪滨径走富乐山中借馆  
淋浪一日雨，浩荡千岩秋。  
莞彼石涧水，奔霆撼林丘。  
须臾忽敛缩，幽咽锵琳璯。  
混混须有本，万古江河流。  

程公许　行至罗江代者爽期得史者书复还涪滨径走富乐山中借馆  
山中有何乐，淹留不复叹。  
濯足涧泉碧，洗耳松风寒。  
清磬度林杪，枯禅兀蒲团。  
拙不会参请，幸勿催抽单。  

程公许　虚舟相逐至现阳录示旧日避风诗和韵纪事  
击船三日风当止，雨欲逗晴云乱飞。  
沽酒店家都是薄，买蔬山市晚方归。  
客装淹速信难料，友社欢谐知可依。  
唤醒玄真共心赏，桃花流水鳜鱼肥。  

程公许　雪峰道院  
琅函真筌何所云，丈人嵯峨五岳尊。  
矞云护耀魄宝，宝绳夜低天市垣。  
琼瑶其上矗千仞，冰雪为人醒醉魂。  
飞鸿没处杳难辨，饲虎遗迹应犹存。  
甘泉使君趣丘壑，薰炉默坐存昆仑。  
高斋图史罗左右，大厦风月相吐吞。  
岩泉酒熟芳桂蕊，茶鼎火活苍松根。  
坐邀麻姑来擘脯，祗恐摩诘难亡言。  
界天之雪满窗户，唤起老仙重与论。  
丁宁来者时汛扫，燕寝可避蜂衙喧。  

程公许　彦尹侄追送至南江  
犹子匆匆遽索违，三甥小住未非来。  
自随宽作一程计，掺执那知几岁归。  
唳鹤警寒排字密，浴鸥嬉暖着群飞。  
物情撩我离情黯，射策催来觐日畿。  

程公许　雁湖先生揆初在旦某以家藏唐画炽盛光如来像一轴祝先生寿稽首说偈  
十方世界香水海，如微尘数无边亿，  
诸佛各以本誓愿，  
遍坐道场作饶益。稽首两足炽盛光，  
具有广大神通力。刚风其上罗诸天，  
日月宿与梵释。手持宫殿充妙供，  
雨香花云作严饰。慈悲为车众宝聚，  
载以万行波罗蜜。周游三界一弹指，  
善行何曾有辙迹。我曾礼足持秘呪，  
宝绘偶得唐人笔。素缣一同步几断烂，  
丹青惨澹古颜色。巍巍趺坐宝莲台，  
冠佩环趋星拱极。未论画手入何品，  
成坏难以有相诘。龙天守护敢不戒，  
一会灵山俨如昔。恭惟雁湖老尊宿，  
佛为地位人不识。偶年与世作依怙，  
意倦还归弄泉石。愿持画本祝修龄，  
往与净名分增席。刀兵之劫遍大地，  
三界同聚一火宅。要面开土运悲心，  
立大津梁拯群溺。岂同小乘专利己，  
块守空山缚禅寂。金轮慈光耀今古，  
愿与我公占寿籍。向来摩顶经授记，  
坚拂许令亲入室。夜深急雪欲齐腰，  
不室岩前好消息。  

程公许　杨子春酌饮清节亭示诸公旧赋索和  
雨余执喘思澡雪，有客嗖门筇九节。  
相携款竹墨池家，竹间张饮碧筒折。  
枞枞玉立户相齐，何羡掖垣歌紫微。  
会须把臂入林去，山王掉首麾去之。  
骨相恐难飞食肉，功名浪费杀青竹。  
渭川自有千户封，持此较彼差不俗。  
平生我亦厌荣观，为君醉眠蕲簟寒。  
人间有此碧玉镜，那怕火繖张炎官。  

程公许　夜过马当山  
独载诗书趁野航，自怜漂泊时光。  
残年准拟登牛首，连夜匆忙过马当。  
古庙荒寒江浸影，断岩悽惨石凝霜。  
壮怀未分甘衰老，回首长怀恨更长。  

程公许　谒告得归拜呈内机知府郎官五首  
一屋堆鞋笑领军，人间沧海几扬尘。  
卷舒不与心为累，琪树瑶林别有春。  

程公许　谒告得归拜呈内机知府郎官五首  
家贫儋石欠赢余，恩许西归度巀除。  
只恐期程催趣驾，羞插架旧藏书。  

程公许　谒告得归拜呈内机知府郎官五首  
违覆由来讳诡随，民劳未有甚今时。  
一分宽受一分赐，喜见留屯奏便宜。  

程公许　谒告得归拜呈内机知府郎官五首  
公余赓载不曾间，一段风流嗣建安。  
霜月西窗谁画取，诗人双耸玉楼寒。  

程公许　谒告得归拜呈内机知府郎官五首  
膏一忍待晓钟撞，浩荡归情不可降。  
一笑朔风寒掠面，缓吟疏影蘸清江。  

程公许　谒普德崇德勤济三祠  
冠建芙蓉佩缀琼，水觉馥袂谒灵君。  
支分一道岷山雪，鼎恃三宫玉壘云。  
露积大田双象鼻，骏奔全蜀万羊群。  
百年征调何当息，乞与乾坤净战氛。  

程公许　谒侍郎李先生  
赋就凌霄意欲仙，却飞霞佩武陵源。  
桃花总是甘棠旧，重与郎君憩鹿辬。  

程公许　谒侍郎李先生  
异时乘月唤胡床，理羾青鸾到玉堂。  
见说紫清虚伫久，渔船休恋落花香。  

程公许　谒侍郎李先生  
公归帝所干钧衡，早为乾坤洗甲兵。  
第一人才须汲引，泰阶平待拔茅征。  

程公许　谒侍郎李先生  
春风曾得曳长裾，再见应知胜百书。  
从此修门天万里，可能诵赋忆相如。  

程公许　谒侍郎李先生  
平生知己两苏公，乞与宫商发爨桐。  
归日雁湖谈夜雨，南枝有信待东风。  

程公许　谒周孝公祠  
斩蛟潭近款丛祠，逸少行书小陆碑。  
穹壤英名长不泯，焌尝故晨有余思。  
排门箫鼓竞禳赛。挟弹罗纨群笑嬉。  
煮酒流霞鱼馔玉，荆溪可欠我题诗。  

程公许　一冬无雪和际放翁梅诗陆句豪夸余清苦要自不失梅兄本分家风也  
清羸怯问黄错月，呵手寒窗寄幽绝。  
一枝幽艳枨触人，花与诗人皆本色。  
孤山飞鹤舞空去，诗家何曾绝正脉。  
经营惨澹空亡寄，不如倚笔珊瑚格。  
腾六冬来偏放惰，暖日暄风浑坼破。  
便拟飞章上诉天，怕主林神合连坐。  
我昔与梅同谪堕，随分世尘聊赎过。  
薰天肉食休问渠，万古清芬首阳饿。  

程公许　一高亭二首  
一棹松江朔雪饕，椒浆曾此酹三高。  
远游借与薰风便，伟观还如昔日遭。  
唤起玉龙嘘雾雨，饶教彩昭蝩战云涛。  
平生最爱登高赋，盍为丰碑续拟骚。  

程公许　一高亭二首  
水仙要我小迟留，探借五湖风雨秋。  
三万顷波融一鉴，八千里客只孤舟。  
望迷渔荻荒寒境，思挟琴高汗漫游。  
模写自知才未称，天随有集更精搜。  

程公许　移居北新桥彦质惠诗和答  
束书欲去意迟迟，从此宁无一会期。  
客路相逢如宿契，人生难得是间时。  
虚廊过午陪行食，净院中宵共说诗。  
此乐何时仍共赏，底须簪佩侍彤墀。  

程公许　移居北新桥彦质惠诗和答  
绣段轻投报苦迟，隔关那复共襟期。  
艰虞敢自求安宅，懒慢欣知不入时。  
王粲登楼初有赋，杜陵屏迹可无诗。  
边声又逐秋风轻，谁有良筹动玉墀。  

程公许　移住郭婆井官廨二绝句  
绝知家具少於车，伴我奔驰几箧书。  
赖是官清饶暇日，忍教书册与人疏。  

程公许　移住郭婆井官廨二绝句  
官居何得似僧居，著称层楼望眼舒。  
绕槛湖光与山色，可无佳句与消除。  

程公许　移住西门之溪上  
罢官来就湖州住，为爱双流贯一城。  
僦屋本非嫌僻静，开窗正要纳空明。  
鱼是幸要随宜买，饘粥何妨逐渐营。  
况有双梅供索笑，昭琴底处有亏成。  

程公许　已尝早稻晚禾得雨亦骤长出城按行阡陌历诸寺而还成七言二章  
欢谣千里庆古成，小队传呼略按行。  
雨足陈根重颖木，眼明多稼尽坻京。  
灵君禅悦屏燔炙，乐岁人和喧送迎。  
老守何功享成事，祗凭一念辑和平。  

程公许　已尝早稻晚禾得雨亦骤长出城按行阡陌历诸寺而还成七言二章  
稻垅枫林锦缬文，秋郊乐事压芳春。  
为山谷访竹尊者，介卫公寻石丈人。  
午暑缓觞休北寺，夕曛趣驾度东津。  
胜游偶际文书暇，一笑溪山面目亲。  

程公许　以梨橙寄景韩景韩有诗来谢因和韵奉答  
离肠不耐食张梨，并裹橙金遣使齑。  
薄馈羞同园吏菜，好词空费外孙虀。  
含消汉苑梦频渴，霜落洞庭书续题。  
莫遣楚娇多劝饮，怨歌难解太常妻。  

程公许　以西省斋事被差孟夏景灵宫朝饔跪进茶酒斋宿首山  
承明三入笑陈人，药砌翻红又一春。  
英毂并驰骋惭领袖，斐章何自称丝纶。  
骏奔数幸天颜近，驽拙难胜宠渥频。  
朋蠹腐红无以报，囊封敢不罄披陈。  

程公许　以堰事走永康宿金马早行见雪山排霄极明丽因感行役之苦邛守程叔达  
雨响清客梦，雨晴催客行。  
迥野晓寥落，界天玉峥嵘。  
银海眩双照，琼钩对孤明。  
英云强吐吞，杲日还晶荧，  
邂逅得奇观，瞻相惬幽情。  
意疑邃古初，立极扶西倾。  
谁知色险外，复有蓬婆城。  
青天危挽输，剽攘加怖惊。  
奏函籲众慼，仁言韪宗英。  
早愿虎口夺，少纾鲂尾趙。  
不劳严仆射，分弓窥敌营。  

程公许　忆昔行送李成这徵君  
忆昔与郡同射策，同舟同馆心胶漆。  
万言人奏甘弃置，赖有湖山好看客。  
归装濡滞及黄池，半菽寒菹作除夕。  
慨慷相与期古人，聊复名场借梯级。  
君家三秀立分鼎，太阿觉群锋更颖。  
吏行鹜閧尘坌，寒露玉壶琼光炯。  
五羊仙伯两眼明月秋，荐书万里徹冕旒。  
四贤同时一纲收，朔风扶柂长江流。  
迟顽我自费推激，隐忧百罹霜鬓出。  
未能勇决便幽棲。宁免随阳睨残粒。  
送君矫翮玉霄去，为钱皮胸怏悒。  
向来四海李兵部，正色立朝古遗直。  
九原凛凛有生气，馀愤须与君湔涤。  
世故翻覆况多端，觉思使用权心胆寒。  
谁生厉阶今为梗，涓涓不窒惊涛澜。  
不知聚几州铁铸此错，百尺竿头一步底处著。  
天位天职特用轩轾人，明眼勘破定何物。  
波流何可金石转，鲍肆讵能兰麝夺。  
君不见考功望郎谏疏沥忠赤，垂绅满朝皆太息。  
信有宗工妙绳尺，梁园我亦尘下客。  
法当冗散逃百谪，满意诸贤拱霄极。  
谠言正论囊封溢，国势不难一枰活。  
正途未易荆榛辟，有谋勿惮时造膝。  
救溺拯焚奚可失，海南波宽老龙蛰。  
朝朝满涧玩泉石，当为诸贤失衰疾。  
我亦三叫喜动色，早愿采功败垂成休戍役。  

程公许　邑令招讲上元故事与簿尉同赋二首  
星弁荧煌鼎足三，河阳春意十分添。  
和衷总是清时瑞，令节应须乐事兼。  
山径晚陪琼玉佩，讼堂夜醉水晶帘。  
羽书撤年方成熟，賸折梅花插帽簷。  

程公许　邑令招讲上元故事与簿尉同赋二首  
人情悦豫乐音谐和，新觉华谯气象佳。  
璧月辉辉三夕永，榆星历历九霄排。  
笙歌围坐花如海，肴核堆山酒若淮。  
富贵方来付公等，五云深处岂无阶。  

程公许　用光弟携儿送于南定  
亲友远追送，后先还故乡。  
殷勤仲光父，嫪恋及江阳。  
执手哽无语，修名那晚量。  
归来训子侄，椿桂会聊芳。  

程公许　游道何二山晚包倪氏玉湖  
草草盘蔬一酒壶，虎岩小憩转金与。  
静观生物春风里，笑拂诗牌劫火余。  
散策松阴寒悄悄，撷香梅迳雪速速。  
归航未迫西山暮，天浪湖边睦纲鱼。  

程公许　游东坡和柯山潘邠老旧赋  
恭惟庙廊具，岁晚话落湖。  
岂不三缄舌，深惭七尽躯。  
若为周士贵，翻作楚囚拘。  
诗款催供上，皇总莫可呼。  
孔融成幸免，柳子岂真愚。  
瓢酒那能醉，叉钱可得腴。  
贫虽无四壁，梦不到清都。  
赤壁一枝笛，寒溪十幅蒲。  
故交同缟伫，废壘借耰耡。  
未分径争捷，可怜锥也无。  
是非端自定，流落坐成迂。  
四海经老泉水，一时丹穴雏。  
士皆怜大器，手不转洪枢。  
拟问灵蓍卜，难凭造化炉。  
喑喑枥下马，泛泛水中凫。  
富贵危探虎，烟波梦钓鲈。  
定知铿舍瑟，终不乱吹竽。  
榛莽开金地，江山称画图。  
何当麾斗柄，相与第天吴。  
生世须如此，不然非丈夫。  

程公许　游涪州北岩  
恭惟同出自，斯文其在兹。  
白衣帝王师，古闻今所疑。  
惨澹涪江滨，烟雨衣无炊。  
一编洗心易，后学之蓍龟。  
学禅谯夫子，窥墙胡不麾。  
兹道三极。何曾限籵篱。  
柱史接开来，相望几何时。  
旧隐勤汛扫，大书刊号挺雄奇。  
江山著羁臣，千古同一悲。  
渠自气浩然，何成复何专亏。  
高堂俨遗像，宝墨镌丰碑。  
往者不可作，搔首空涕洟。  
萧萧北岩松，悠悠我之思。  

程公许　游灵隐寺  
赋予好在岩壑，强持缚缨簪。  
野性当奈何，惝恍如惊麇。  
京华百万家，{角戢}{角戢}瓦叠鳞。  
海气荡烦暑，作威凌轹人。  
湖山招我来，九里松松风清。  
千百稽首灵鹫山，西瞻目若营。  
云何一峰碧，飞来如羽轻。  
俗见囿畛域，达观涉沙尘。  
不见毗耶离，示病老净名。  
古掌断世世界，犹如陶家轮。  
竺慧去不返，雪猿呼莫闻。  
斯言谁与证，万壑空烟云。  
老禅法龙象，谈尘纷纵横。  
萍蓬万里外，缱绻犹乡情。  
斋盂乳铺玉，茗碗花糁琼。  
两腑扶清风，取意岩壑行。  
冷泉掬清泚，五峰凌峥嵘。  
真赏味无味，内观湛空明。  
可能一枝筇，云水自由身。  
永愧疚隐峰老，勇决拂衣巾。  

程公许　游石湖  
雨过春塘水慢流，唤船聊作石湖游。  
水亭风槛今余几，越壘吴台相对愁。  
笑拂壁题如觌面，忆从乡老话遨头。  
不知化鹤曾归否，更撚梅花一饷留。  

程公许　游下岩崇封院  
鼓枻前春过下岩，空将目力宁云端。  
而今真个岩头去，领取烟云泼袂寒。  

程公许　游下岩崇封院  
石扉深锁一龛云，未必人间只履存。  
持钵欲寻刘道者，镆铘不住刻舟痕。  

程公许　游下岩崇封院  
残麦从渠官夺之，山僧何用怨长饥。  
人间六月红尘里，无此玉龙千丈飞。  

程公许　游下岩崇封院  
二苏屐齿尚班日，憔悴涪翁竮逐还。  
卧虎跳龙遗笔墨，祗今精悍满江山。  

程公许　游下岩崇封院  
清虚堂里话襟期，友似苏黄从可知。  
墨宝惜无人爱护，漫令绕寺觅歼碑。  

程公许　游仙二章范殿撰洁庵先生  
风埃噎八表，涛澜浩无涯。  
岧昆仑峰，高与星纬排。  
真人抚元运，太虚以为家。  
控辔下碧落，蜚步凌紫霞。  
周览兴未已，归憩谁与偕。  
乔松抚瑶瑟，偓佺荐琼花。  
颦蹙睨尘世，腐鼠纷护拏。  
迢遥五云佩，荡漾八月槎。我欲往从之，  
层云不可阶。素心耿相照，  
退发三朋斋。  

程公许　游仙二章范殿撰洁庵先生  
空山学仙子，幽独性成癖。  
谁令一念差，失脚尘纲密。  
随缘习泡影，隐思晓继夕。  
了了三生梦，掣电了无迹。  
岂不志远游，谁为傅羽翼。  
抱关觇紫气，跪履问黄石。  
静虑傥冥契，玄机讵难入。  
缟发古仙公，遗世而独立。  
惝恍如有遇，一言曰守一。  
引臂许相从，长生吒珠籍。  

程公许　游永就灵岩寺  
诘曲山蹊远世氛，荒寒古寺荐炉熏。  
清泉迸石韵寒玉，翠逻倚天施白云。  
半藏石经真健妇，一龛古貌现声闻。  
迟留恐遇鱼凫叟，岚霭浮空日易曛。  

程公许　游玉林午饭和曲池观偃松过法华院于上主观东坡题柱晚至学金工小玲  
玉林散策才亭午，九曲流觞对偃松。  
脱尽皮肤见真实，卧睦桃李竞丰容。  
上方细睦锥沙刻，丈室连浇玉乳浓。  
蜀客相逢天万里，不妨暖酌小玲珑。  

程公许　游中岩晴烟如春尤觉林壑之胜也  
晴岚暖翠中岩寺，十二年间得再游。  
三笋龛深香不散，万松山拥雾人收。  
鹫峰付嘱虽常住，雁荡经行岂易求。  
欲识老师真面目，白云深处涧泉流。  

程公许　又上座主李左史八十韵  
江路三年别，心旌万里摇。  
登龙空有梦，蛰蚁困无聊。  
侧听除书峻，深期庙论调。  
方看仪玉笋，胡遽理荪桡。  
在昔推华族，於今壮本朝。  
谈迁承绪远，坡颍更难超。  
江汉英风迥，堪舆间气饶。  
文传千户印，和备九成箫。  
撼地喧雷鼓，当空插斗杓。  
灵龟韬远见，瘦鹤峙孤标。  
久矣驽陵骥，凄其秸避鵰。  
与时为准的，立己有科条。  
蚤岁趋严诏，修石耸百僚。  
青藜窥夜读，纨箑障尘飘。  
扆绾藩侯绂，运驱使者轺。  
通才期用世，所至蔼腾谣。  
将略雄诸葛，皇灵格有苗。  
帝思前席问，命下赐环招。  
敷奏趋丹陛，疏荣逼紫霄。  
一朝惊玉立，三馆看缨彯。  
晓露坳螭润，春风砌药娇。  
倚才兼夕拜，专对褫大骄。  
草诏銮坡夜，横经鹤禁朝。  
紫荷班已峻，黄阁路非遥。  
感泊君恩重，伤嗟世论浇。  
维时忧旱吧，大地偏炎熇。  
公道荒荆棘，舆情渴蓼萧。  
直前臣语戆，蹙听帝心怊。  
剪爪晨颂綍，濡膏夕酒飘。  
孤鸣知凤瑞，众疾奈鸠佻。  
贾勇对囊上，嘘回士气消。  
防门狞九虎，利吻噪群鸮。  
自古讥簧巧，伤人甚骨销。  
吾身任江海，公论付刍荛。  
姱节寒冰雪，归情逆汐潮。  
鹭鸥波浩荡，龙鹤梦岧峣。  
雅量陂难挠，身心柏后凋。  
不妨间袖手，冷看疾所镳。  
咏草春波绿，移休夜雨潇。  
湖边鸿并影，梦里鹿巨蕉。  
庸俗偏酣豢，清风久寂寥。  
菉葹纷蔽户，萧艾服盈腰。  
甘作墦间乞，真成陌上挑。  
迷余争窘步，俚耳怪闻韶。  
主自明如舜，人宁免吠薤民时虽落落，  
任运独嚣嚣。正论何曾泯，  
群公莫误料。邦基期奠鼎，  
邻火逼回飚。漫倚泥封谷，  
徒嫌斗击刁。护疽虽暂逸，  
废食可禁枵。尝胆当忘食，  
求衣合在肖。若为人杞梓，  
空使侣渔樵。蜡润东山屐，  
当即漫北阙貂。雅签搜蠹槁，  
画舫看鱼跳。回首尧天阔，  
惊心吨路迢。仆夫悲马踨，  
詹娇拂龟燋。忍遐心写，  
悬知睿想翘。天街催并辔，  
里社耻题桥。慨念材成就，  
艰如器琢雕。扶持非有素，  
运用恐无繇。康世先营度，  
犹农待劝劭。可容苗乱莠，  
莫使樧侵椒。议必和平勃，  
忠无弃董晁。皇皇贤路辟，  
汲汲将才骁。不废菁莪育，  
精分玉石烧。人心如眷眷，  
天理自昭昭。蓄锐勤耕肖，  
乘机速度辽。定应人激厉，  
可使气嫖姚。催促元勋纪，  
欢呼敌首枭。明知霖雨渴，  
不用鼎烹要。豫卜中兴汉，  
毋徒小惠侨胞。寒儒铣蠹简，  
雅志自垂髫。有梦骞鹏浪，  
无心玩翠苕。忆曾持铁寸，  
误辱采桐焦。步相长楸展，  
疾成大瓠呺。长怀梧凤表，  
屡赋草虫喓。官冗盆缫蚕，  
身羁甲附周。不辞行役倦，  
愿有趣燕居夭。抱璞求礲琢，  
荒畴蓑穮。木瓜如许赠，  
誓志报琼瑶。  

程公许　又省闱锁宿十月三日夜月独酌  
霜月铺角滟瓦沟，忆曾尽醉作中秋。  
侵天围棘孤吟夜，且著红炉为暖愁。  

程公许　又省闱锁宿十月三日夜月独酌  
两月重来月又圆，寺钟惊梦五更残。  
此情谁遣啼雅觉，飞过东墙代诉寒。  

程公许　又以堰事滞留姜主簿学父载酒相劳於离堆新繁宰鲜于子清永康理曹季  
穿江慨奉守，瞻岷怀子长。  
成书著不刊，明德益难忘。  
千载志尚友，百进而职劝相。  
每负伐檀耻，欲期尽心偿。  
笼石饱满冬霁，云车喧春阳。  
经始愧前哲，悯劳得仇香。  
选胜山水窟，浣我冰雪肠。  
飞幰集诸彦，引睇周作荒。  
暖翠凝黛面，晴云抹川梁。  
清歌劝引满，佳趣殊未央。  
举头万仞雪，中有千斯仓。  
采薇亦劳止，薄敛恐未遑。  
何当洗甲兵，无以累庙堂。  
文移宽郡邑，靴鞭却藩方。  
源清流乃浚，叶瘁根必伤。  
念此意惝恥，凭高歌慨慷。  
不如邀飞仙，更与酹一觞。  

程公许　又雨霁登楼  
雨霁凭栏物色佳，鬅鬿叠嶂敛烟霾。  
羁愁要著谁陶写，且把昏眵为一揩。  

程公许　余拉威济取山路归家用光独泝江再和见风吹草动仍同赋  
冠藤衣葛自萧间，岩壑精神绘画难。  
着脚兔许聊试险，同盟鸥社未应寒。  
快晴色凝朝采摘，急雨汗流吼夜滩。  
近日诗情差觉胜，賸加礲错怕人看。  

程公许　余为华阳违法三直事制置使公牧都漕两使者以文字辱知不尽责以吏也  
锦江傲吏真痴绝，公事无多日赋诗。  
风月讳人贪捃拾，烟霞痼我费医治。  
非关虎鬼工为厉，岂有诗人不耐饥。  
三月不曾吟一句，法汗颜何以有毛锥。  

程公许　余为华阳违法三直事制置使公牧都漕两使者以文字辱知不尽责以吏也  
拄笏西山兴已浓，蚌溪邀我采芙蓉。  
客游旧有诗盟在，迷惘冷新添野庸。  
世路今方悲梗塞，家山暂许乐从容。  
等间袖手棋枰外，紫电中宵掣剑锋。  

程公许　虞使君示春日喜雨六绝和韵  
相思一日似三秋，况是三年急景流。  
一笑玉华池上路，春风为我汤牢愁。  

程公许　虞使君示春日喜雨六绝和韵  
入国洋洋颂借留，二年高廪真时收。  
可能万物尽吐气，邦伯人人元道州。  

程公许　虞使君示春日喜雨六绝和韵  
世故纷纭剧蝟毛，利名海里火销膏。  
何如道院三更雨，稽古功成秋兔毫。  

程公许　虞使君示春日喜雨六绝和韵  
记擘吟笺手欲皴，至今满箧玉湖春。  
郢人妙质何曾死，乞与风斤运用神。  

程公许　虞使君示春日喜雨六绝和韵  
悠悠千古意茫然，娅姹谁非倚市妍。  
心事相期流俗外，牵聊玉海傥同编。  

程公许　虞使君示春日喜雨六绝和韵  
引袂天负几席傍，满城无处不甘棠。  
定知丹雀衔书近，趣拥弓旌入帝乡。  

程公许　与子先足及伯畅甥别投宿明月山客邸怅然有赋  
相思命千里驾，惨别缓三叠歌。  
幸祖帐得少住，奈征夫催发何。  

程公许　与子先足及伯畅甥别投宿明月山客邸怅然有赋  
岐路暂须执手，高城忍更回头。  
大家制儿女泪，努力为名业谋。  

程公许　与子先足及伯畅甥别投宿明月山客邸怅然有赋  
钟情慨左右手，舍我作汗漫游。  
渭阳政须数面，南浦约送行舟。  

程公许　雨晴后同兄游开元寺一览亭饮道传书院  
胜赏几为雨罢休，霁光俄涌屋山头。  
松根烟暖留飞屐，蓼岸波寒缓泝舟。  
雾敛长江青眼对，雪消远岫翠眉浮，  
效原浩荡春无價，漫索枯肠唱且酬。  

程公许　雨晴后同兄游开元寺一览亭饮道传书院  
山色撩人共一杯，夜堂浅酌不须催。  
醉吟兀兀惊颓玉，睡思齤齤易转雷。  
蜡炬烘残三寸焰，水流润浥一炉灰，  
西游归趁桃红暖，相约清尊陆续开。  

程公许　雨中送客观鱼阁  
送客观鱼阁，山光水色中。  
最怜秋惨澹，况复雨溟濛。  
坐久觉衣薄，杯行到手空。  
恨无佳句子，唤醒少陵翁。  

程公许　元日即事四首  
凤衔丹诏纪初元，余恨难忘杞国天。  
贤路当三接接书，宅家可卜中兴年。  
出车示可忘多难，覃耜尤须祝大田。  
千古逃吴称至德，有周笃庆更绵延。  

程公许　元日即事四首  
端居俄换负华三，荼苦於吾若荠甘。  
照影菱花惊雪白，强颜柏叶借春酣。  
人间扰扰多岐路，圣世悠悠欠指南。  
一穟黄云晴书永，叩门谁辨与同参。  

程公许　元日即事四首  
憧憧行李不曾休，消遣年华古泫头。  
得似青衿专挟册，浪随黄帽熟操舟。  
归装趁机得椒颂，洗盏连呼柏叶池。  
容易一年春又换，赏心可欠七年酬。  

程公许　元日即事四首  
屠苏最后酹银杯，岁月侵寻老景催。  
离坎新工几铢火，乾坤生意一声雷。  
君亲未报鬓惊雪，名业倘来心欲灰。  
一笑山头冰万仞，晓晴还见翠屏开。  

程公许　元夕题灯龛四首  
绿绮新调正始音，红蕖小放上元灯。  
游人莫诮遨头懒，只愿年丰岁事登。  

程公许　元夕题灯龛四首  
围棘侵天催速战，土膏行雨要兴耕。  
儒风鼎盛田多稼，早愿三边洗甲兵。  

程公许　元夕题灯龛四首  
期会从教迫星火，弦歌我自乐春风。  
欲知政理和平处，都在邦人笑语中。  

程公许　元夕题灯龛四首  
水晶帘映宝灯明，海上移来不夜城。  
何似图书群玉府，青藜青对月三更。  

程公许　元正和洪司令纪事二首  
寸心炯炯水朝东，云绕通明一杂红，  
螭籀荐祥天眷顾，鸡竿衔赦日冲融。  
遥知万国趋尧彩，可使前旒隔舜瞳。  
京阙陵轩须污扫，圣心原不慕边功。  

程公许　元正和洪司令纪事二首  
兔魄乌轮西复东，流光那肯驻颜红。  
礼多君不见温造，志广吾宁如孔融。  
难策材驽攀逸武，相期亲寿转方瞳。  
飞腾景暮何须问，圣处惭无一发功。  

程公许　元正书怀  
甲子循环六十年，手披新历意茫然。  
了知自性觉玄妙，宁与世间寒乾迁。  
寡过得如蘧瑗花，诺惺要了瑞岩禅。  
故园未卜西归日，遇好溪山且数椽。  

程公许　圆峤  
群峰最高处，一席如镜平。  
烟霞敞松牖，风月棲茅楹。  
仙姑紫绮裘，飞步白玉京。  
挥手一长啸，四海风法  

程公许　阅邸报上临朝召用三耆听志喜有赋过眉山呈悦斋  
人间二十八年事，天运盈虚一刹那。  
金坞漫忧无处着，冰山想复误人多。  
问唐偃月消磨几，奈鲁灵光岌页何。  
黄道方看升日毂，洗兵马更挽天河。  

程公许　载酒泛芙蓉溪游富乐伯用再和前韵牵课同作  
霸气凄凉忆豫州，薜萝掩映小山幽。  
不知几枰误码率，空使英春两泪流。  
借问长枪威塞外，何如短棹老沧洲。  
临分更隔芙蓉语，投赠惭无玉可舟。  

程公许　再赋  
物华过眼半黄凋，万竅号风夜栗憀。  
一寸古心难石转，三生妄念易冰消。  
铅共汗笔千年梦，白黑文枰几路饶。  
勘破古今无一事，省烦更好去风瓢。  

程公许　再和  
闻道溪桥澁欲乾，黄昏缟袂不禁寒。  
爱之不见空搔首，玉立亭亭可得干。  

程公许　再和  
一冬已放酒杯乾，三复名章敌露寒。  
著我瑶林琼树里，何须初雪画江干。  

程公许　再和贺及甫领西清先生荐牍  
荐函引重一何频，画饼充饥恐误人。  
公道晚遭诸葛相，且烦舆致倚经纶。  

程公许　再和贺及甫领西清先生荐牍  
万里因人作还游，眼明西北有高楼。  
蛾眉嫁晚贞心在，间倚春风唱石州。  

程公许　再和贺及甫领西清先生荐牍  
功名壮节易华颠，扬簸翻羞糠秕前。  
老子炉锤无别巧，精粗良窳任天然。  

程公许　再和前韵  
条风吹转斗杓　　，护日祥云一段红。  
圣主庆成神玺重，老亲喜动寿杯融。  
尘沙自染双蓬鬓，岁月难磨两碧瞳。  
斗印垂腰吾分耳，早看儿辈策新功。  

程公许　再游凤凰山寺  
人生出处岂前谋，岁一星周再此游。  
世故鼎来忧似海，壮心空在鬓先秋。  
戎车拥路抽身去，僧钵分香劝我留。  
扰扰战争何日定，从前变灭几浮沤。  

程公许　再游凤凰山寺  
西康州隔暮云边，风去不来今几年。  
神倦此山良有以，客行何恨独潸然。  
瑞图那复来阿阁，王泽何当复下泉。  
定慧光中祈印证，等慈爱心与佛齐肩。  

程公许　赠山老借馆  
三生云水僧，失脚困下吏。  
每逢道人语，莫逆犹夙嗜。  
况兹当龙象，共饮良有味。  
宝坊寄嚣氛，一室淡如水。  
蹇驴劣驰鹜，人门辄心醉。  
向来箠楚尘，火急须湔洗。  
净名方丈室，逼塞诸天侍。  
可吝一毫端，借我容膝地。  
后来支许交，清真遗世累。  
团蒲与茗碗，共谈第一义。  

程公许　赠吴郡  
终南径甚捷，结茆邻帝乡。  
朝为谷口翁，莫为省中郎。  
先生独何事，寄傲临沧浪。  
才高世莫染，德薰名自香。  
青黄分谁数，膏火竟堪伤。  
游心圣贤域，脱身忧患场。  
世路虽龃龉，天衢自腾骧。  
扪虱竟谁见，卧龙兴可长。  
借居仲奄里，未升公德堂。  
十年逐流摈，千里坐相忘。  
颓龄或可借，辟谷岂无方。  
终期继青莲，摇笔颂紫阳。  

程公许　赠修水黄君子行  
雨润莘野犁，水给汉阴瓮。  
一为大烹鼎，玉食此焉供。  
一如朽木偶，肯受关索弄。  
显晦势则然，达观等一梦。  
可怜蓬瓮生，万卷皆成诵。  
静退一何勇。静退一何勇，  
本不借怂恿。使孔孟复起，  
必能与折衷。世道日以隘，  
古心谁与共。君家太史公，  
以文瑞吾宋。崛奇庄骚语，  
雅淡产周颂。学力窅深，  
天巧少机综。风流被诸孙，  
璯琳富包贡。若若绶满朝，  
从从清燕奉。那短一亩宫，  
有士苦吟讽。寐语甘自怡，  
经纶付时栋。伊余曩在列，  
窃自耻阴拱。斥去职蕃宣，  
习愒糜廪俸。何阶醪推激，  
为我破愚蠢。由唐及国朝，  
作者亦已众。元气所融会，  
谅亦劳艺程。苦心欲其工，  
何者适於用。当知正始音，  
若睹治世凤。览辉千仞冈，  
一洗群目瞢。谀闻我自知，  
可能相引重。乞间会得请，  
敢觊百钱送。假道愿款门，  
单车屏徒从。不妨蒿藋迳，  
容我於二仲。  

程公许　张伯修令君赋诗同韵称庆  
玉节何如素节高，归来喜气溢东皋。  
存耕元自有余地，嘉植何曾生不毛。  
采石勋名须世济，陵阳今昔几人豪。  
含饴一笑春无价，授简梁园可惮劳。  

程公许　浙江观潮  
浙岸携觞差一日，秋风吹爽轶层霄。  
怒涛奋击三千里，壮观元同十八潮。  
蓬阆何曾云海隔，偓佺未散玉京潮。  
琴高背称容追逐，借与天风递玉箫。  

程公许　正旦上寿紫宸微臣以祀太一初献不预赐茶酒退就殿门少歇俟追班拜正  
去岁枫桥度岁除，寒灯一盏自抄书。  
谁知东观归繙史，仍许西垣缀佩琚。  
四辟不忧狞虎豹，九成犹恐眩鶢鶋。  
彤墀百拜陈金鉴，只愿中兴似国初。  

程公许　正月二十日雪  
东皇弭节未多时，忽作漫空六出飞。  
商略田功兴嗣岁，翕张天巧惜阴机。  
麦才覆土欣苏醒，梅久烘晴稍发挥。  
萧寺掩关终日卧，忍寒不著兽红围。  

程公许　正月二十五日过真溪见桃花  
窈窕溪山狭径通，轻舆飞幰御东风。  
倚天苍壁人烟外，也有桃花簇簇红。  

程公许　正月二十五日过真溪见桃花  
桃花簇簇有人家，寂历炊烟晚照斜。  
满眼芳春无处著，一机新锦濯烟霞。  

程公许　正月念三日以南床劾论去国憩净兹客馆苏税院惠二兰和韵  
意不求全那得毁，本来知足岂须多。  
世途何处乘险峰，古井如今已不波。  
缘督更须师漆吏，乞墦中使愧邹轲。  
君看野马难羁束，宁羡天街想玉珂。  

程公许　正月念三日以南床劾论去国憩净兹客馆苏税院惠二兰和韵  
寄包古刹客过门，煨芋残炉晚未温。  
万里风尘迷远望，三峰文献接诸孙。  
湖山春动饶佳趣，杖履时来共至言。  
一笔老仙堤柳畔，人间谁怨复谁恩。  

程公许　正之二十八日忽小霁领数客过东湖若水有赋为次韵  
积雨酿成寒料峭，漫游稍觉意清真。  
痴云妒日吞还吐，弱柳含烟巧斗新。  
簪屐如呼参楚蜀，肴蔬饤饾杂冬春。  
却嫌车从妨佳趣，那得临流岸白纶。  

程公许　直舍纪事二首  
独冷官曹可得禁，近来冷过玉壶冰。  
无钱沽酒休烦送，有马知谁许借乘。  
罢谒最宜吟惨淡，爱间赢得睡懵腾。  
鸾凤自合翔千仞，谁遣人间畦弋砫。  

程公许　直舍纪事二首  
岂不怀归畏简书，人生何处不蘧庐。  
静看世态冥心久，贪问生涯起计疏。  
休作劳神狙赋茅，可同贪啄鸟驯除。  
饮疏有味亲长健，此乐千金莫换渠。  

程公许　制幕孙君即益昌舍馆叠石栽竹於盆池索赋  
好山意度如高人，偃蹇那肯来朱门。  
青油幕中盛快士，爱山惟恐不能致。  
昭亭东望天一涯，武担亦复归迟迟。开窗延得竹君瘦，  
借竹为媒来石友。烟云吐吞一席间，  
瓦盆取月湖海宽。羽书撤警文书省，  
一米水沉销日永。不嗔邻客唤门频，  
支赜对玩玉嶙峋。平生我亦烟霞痼，  
强拟为君援笑赋。破除几许白云腴，  
肠枯搜揽一句无。昨霄梦怕大刀折，  
诗债未偿宁许别。从君差乐休念归，  
賸借前箸裨筹帷。主公威声劘敌壘，  
旆行拂终南翠。若携诸吏上峥嵘，  
容我后乘陪载赓。  

程公许　中秋和姜主簿韵  
中秋月白古来悭，孤坐寒窗思黯然。  
懒近舞腰花十八，恨无珠履客三千。  

程公许　中秋和姜主簿韵  
三更露气满秋堂，秘诀新传食月芒。  
安得南楼三百尺，暂容老子据胡床。  

程公许　中秋节侍杨尚书待月南楼  
羽扇风清夙霭收，地戎邀月上南楼。  
卷回天外连宵雨，借与人间一夕秋。  
六合扫清知有待，微云点缀故宜休。  
阑干直北频搔首，何限关山笛里愁。  

程公许　中元节日登舟赴官巴西兄侄偕亲友追送三十里乃别相顾悽黯舟行得比  
随牒倦尘土，归梦长纷纭。  
及归岁阻饥，负米良艰勤。  
细摹食粥帖，长歌送穷文。  
忽棒毛生檄，往撷鲁宫芹。  
元方与犹子，念我当离群。  
折柬期诸彦，褰裳集江濆。  
追送三十里，酒炙罗缤纷。  
夜航语达旦，掺袂俄夕曛。  
汀芦黯囘首，风萍怅轻分。  
时危事远役，所遇无一欣。  
元戎调新律，笑谈静边氛。  
容我坐无氈，峨冠诵皇坟。  
彩兰勤加餐，伐木友多闻。  
诸君志姱修，未可恬耕耘。  
努力崇令猷，时来皆青云。  

程公许　种秋池塘荷盖方密有四五朵花  
公暇羽衣凭水槛，渐多翠盖倚红妆。  
想庆三伏怯袢热，待到仲秋吐艳香。  
藻涧鱼跳晴景眩，树阴蝉噂晚风凉。  
意行偶与欣佳会，门外催科正自忙。  

程公许　仲春八日自成都起程度剑阁  
萧寺深居称，春深殊未知。  
偶然成远役，犹幸及芳时。  
麦流含风软，花光眩日迟。  
客行无复恨，随处可寻诗。  

程公许　仲春再雪与禅衲夜话  
蓬莱不肯著痴仙，放去湖山一任颠。  
术不竞时甘敛退，僧知同趣喜留连。  
春深半地雪盈尽，云破遥林月一弦。  
拨尽灰寒吟未稳，不如欹枕惬昏眠。  

程公许　重九前一日到家  
霜日晶荧水尚肥，顺风一舸送将归。  
黄花笑我犹寄俗，得似渊明勇拂衣。  

程公许　重阳后一日陪宪节登清音亭饮见易亭即席和韵  
一封谏疏彻银台，感愤题诗醉墨堆。  
唤醒菊边秋寂寞，烂游松下迳萦回。  
参军逸韵频欹帽，诗老多情不放杯。  
胜日追随容湛辈，从容归骑不须催。  

程公许　重阳后一日亲友会饮於沧洲以初九未成旬重阳即此辰探韵得初未二字  
雅志厌陎阓，考盘乐郊墟。  
言归憩桑梓，不惮躬拮据。  
岁晚此棲宿，佳气郁扶舆。  
淫雨度阳节，晴云吐月梳。  
独酌良亦佳，所思在群居。  
晨兴喜复晴，草具何可徐。  
黄花有余馥，白酒无多储。  
清滩蛰雷吼，轻霞彩幄舒。  
翳然林水间，舒啸天籁虚。  
雪髯醉先起，众宾且踌躇。  
人生有定分，适意不愿余。  
衣食粗能给，吾当赋遂初。  
相期晚节坚，结社同樵渔。  

程公许　重阳后一日亲友会饮於沧洲以初九未成旬重阳即此辰探韵得初未二字  
风露澹秋容，汀洲肃秋气。  
吾庐倚高寒，游目周品彙。  
既空买山资，恨欠除堂费。  
醪觞漾篱菊，浅酌殊有味。  
密饵杂园蔬，何妨食之即。  
兴酣一凭眺，情感忽累忾。  
裔夷恃天骄，边关犹鼎沸。  
杀气缠惨澹，将材乏沈毅。  
吁嗟楚芡荒，遑恤顷筐暨。  
腐儒拙料事，积忧漫如蝟。  
伊是昔哲人，用智奔流未。  
驷隙讵容追，蚁溃可不畏。  
索裘已较晚，寒机密经续。  

程公许　重阳即事  
烂漫三年药市游，饥驱忽到字江头。  
凄凉风色栏干暮，叆叇晴云{禾罢}稏秋。  
红叶不知人恨远，黄花惯与客供愁。  
诸君正尔疾官事，谁共高吟百尺楼。  

程公许　重阳陪诸乡丈游水乐洞过风篁岭龙井张饮观雨苏仙辩才法师像晚憩杨  
凛秋天气佳，令节天赐沐。  
客居意莫展，胜赏诺已宿。  
风澹湖不波，雾敛山更簇。  
画舫厌嚣喧，笋舆恣追逐。  
间寻水乐洞，嵌空韵琴筑。  
烟云互吞吐，台馆适凉燠。  
非无人力胜，亦自天巧足。  
侧步滑青苔，醉面爽飞瀑。  
风篁转幽径，龙井鉴寒玉。  
默堂定未起，清风谁与续。  
四海两仙翁，三生缘契熟。  
定知明月夜，屐响答空谷。  
归路取名园，移尊屡更仆。  
冻雨不成泥，驺骑未须趣。  
峨岷渺何在，万里劳远目。  
安得天瓢翻，尽把边尘沃。  
文昌靠边宏毅，承旨气肃穆。  
温雅奉常卿，跽载胶庠博。  
宫讲静有仪，正字竭忠告。  
而我赘其间，自省羞朴樕。  
明堂索桴栋，底用采卷曲。  
平生邱壑姿，本耐羁束。  
抚事长郁陶，临觞转颦顣。  
故园府大江，绕屋艺嘉木。  
何以娱岁晚，篱落森杞菊。  
糗粮幸有储，那不返耕筑。  

程公许　舟行过昭化望远山秀色柬幕中诸丈  
剑北山巑屼，剌眼乱矛戟。  
烟云借光景，稍觉含秀色。  
倚拷墙遐瞻，慨我三友益，  
有怀无与晤，搔首暮云碧。  

程公许　炷香至德山  
异时闻至德，滴水洗沈冤。  
空寂等三世，悟迷同一源。  
松杉膏宿雨，楼阁丽朝暾。  
犹恨高峰顶，藤萝未得扪。  

程公许　祝圣清旦登星坛唱步虚下晓雾四开晴景熙然  
峻极无峰接绛宵，佩不催肃大昕朝。  
步虚杳渺吟崆峒，飚驭依稀驻郁萧。  
拟效嵩呼胜汉阙，细听天籁响虞韶。  
班回徙估危栏望，红日初升宿雾消。  

程公许　撰先伯桂隐先生哀词  
丹山之岩兮阻且深，丹山之云兮必其霖。  
中有地质学兮静处，冠及峨兮瑶簪。  
方辙兮坎滞，陶返辔兮穹林。  
辛夷兮为屋，芷幄兮兰衾。  
世与我兮异好，不可揉兮精金。  
信有味兮恬漠，亦何怨兮寡朋。  
猿嗥兮鹤愤，鸟悲兮蛟吟。  
忽西崦兮堕日，急响绝兮玉琴。  
载营业员魄兮焉逝，空桂枝兮萧森。  
朔风兮陵厉，白书兮多阴。  
素车兮丹旐，曷返兮遥岑。  
天高兮地厚，古往兮来今。  
彼达观兮超旷，奚死生兮爱习。  
四方兮上下，杳眇兮莫寻。  
鹤归兮何日，瑶草碧兮劳我心。  
涕浪浪兮沾襟，君无滞兮远淫。  

程公许　子春再红避暑和樊子思韵  
夏端引起鬓丝长，喜报梁州复故疆。  
相约杨园舒野步，频呼竹叶沃刚肠。  
飕飕翠簊风生槛，滟滟红蕖水满塘。  
剩殖芳荣好看客，春风勿吝费除堂。  

程公许　子思赋中秋玩月词借韵作诗  
出路相呼游冶盘，何妨月下更追欢。  
情知一夕秋无价，看彻三更酒未阑。  
衰鬓侵愁羞自照，回肠索句大应难。  
可有散发扁舟去，一到垂虹亭上看。  

程公许　自船庄过化城留宿翌日炷香宣石桥卯塔  
路欲转前岭，憎邀宿化城。  
饮抄青{讯讠换食}软，茶沦乳花轻。  
岗雨侵衣润，松风入夜清。  
瓣香宣老塔，坐待日华生。  

程公许　自道场山至何山读故人洪舜俞内翰诗刻追和  
褊性不谐俗，泛梗归无家。  
故人右扶风，双旌拥崇牙。  
款门及暇日，褰裳蹑飞霞。  
维南古道场，诸天集毗耶。  
巍撑凤骞舞，岌起龙腾拿。  
坡仙旧诗刻，清芬郁天葩。  
云表塔标峻，具区帆影赊。  
万象森凑泊，穷探忽豦豣。  
金舆度窈窕，翠幄巧蔽遮。  
昔贤此幽棲，禅扉寂无哗。  
萧爽万竿竹，芬甘一瓯茶。  
清泉茁兰茗，黄粉飘松花。  
意疑人境外，身漾天汉槎。  
浮生能几何，鹜智那有涯。  
神龟宝巾笥，曳尾宁坳洼。  
所嗜在间旷，何心事雄夸。  
洪岩石交旧，岁晚蔗境佳。  
心源秋水澹，艺苑春容奢。  
冢上木遽拱，海山枣如瓜。  
今古一转烛，聚散犹抟沙。  
暮江趣浮鷁，城树喧棲鸦。  
愿言借一窗，炉香繙楞伽。  

程公许　自七曲祠下乘马于上亭二首  
征鞍不怕朔风颠，揽尽鱼凫气脉全。  
秦岭剑攒青不断，潼江带小碧相连。  
五云楼殿元皇宅，一柱西南半壁天。  
分职幽明两无愧，玉关快马洗风烟。  

程公许　自七曲祠下乘马于上亭二首  
仗卫森岩九虎关，从前错为敌人宽。  
那知黄竹瑶池梦，历尽青天蜀道难。  
回首烟尘三辅隔，惊心风雨五更寒。  
淋铃一曲上亭驿，好并千秋金镜看。  

程公许　自永康还连日又告旱恳祈勤恪初四五日再得甘注农畴无高下沛然沾渥  
井花湔手宝香焚，一念何曾隔紫清。  
半夜瓦沟飞急响，化工元不吝生成。  

程公许　自永康还连日又告旱恳祈勤恪初四五日再得甘注农畴无高下沛然沾渥  
穉苗苏醒晓风凉，老魃匆匆遽俶装。  
旬浃望霓心肺渴，暂须一啜露华香。  

程公许　自永康还连日又告旱恳祈勤恪初四五日再得甘注农畴无高下沛然沾渥  
去年西浙飓风高，瞬息三州汩海涛。  
欲倚人谋销咎证，扶持那可欠英豪。  

程公许　自永康还连日又告旱恳祈勤恪初四五日再得甘注农畴无高下沛然沾渥  
茂陵何识瑞乾封，遑恤萧条四海空。  
鲂尾如今较劳止，庙谟端不倖边功。  

程公许　自永康还连日又告旱恳祈勤恪初四五日再得甘注农畴无高下沛然沾渥  
雨余遥翠抹飞霞，风送蛟龙恰到家。  
一夜凉侵蕲竹簟，最宜欹枕听鸣蛙。  

程公许　宗博宫讲何丈以诸贤所赋清赋堂诗轴示教借和元韵附轴示教借和元韵  
避影恶木阴，忍渴贪泉水。  
君看象渡河，步步须徹底。  
士当秉特操，盛行贵知止。  
佳境著蔗根，甘或起瓜蒂。  
上尊锡方进，万事咨伯始。  
孰能超然观，贯之以一理。  
瓢饮有余乐，我自味无味。  
忆登君子堂，积雪几没趾。  
双鹤舞前除，穟烟萦素几。  
叠石肖巑崿，俯槛鉴清泚。  
旌招还此来，归梦曷能已。  
红尘交辔语，新律吐琼蕊。  
千载友元亮，顾示忍违世。  
将坛建鼓旗，许我陪末至。  
政恐如浊泾，难以汩清渭。  
俗氛日辀辮，菉蒋乱荪芷。  
为君歌停云。倦翮思决起。  
念归怅无家，素食心所耻。  
安得三间茅，吒身安稳地。  
一编岫云吟，枯肠或能拟。  

程公许　祖饯三山赵茂实二首  
煌煌洛阳城，衢术万国通。  
车尘日交鹜，襟期那易同。  
目成者谁欤，言笑春怡融。  
我自商声歌，群亦手丝桐。  
西风忽以厉，高情逐云鸿。  
轰笔金銮坡，一麾沧海东。  
补过要汲直，草诏须陆公。  
盈庭愕相顾，蹇蹇胡不容。  
君去我独留，我阙谁与攻。  
况复狗尾续，羞颜莲炬红。  

程介　竹溪为旌城汪伯溱赋  
先生溪上种修竹，呼吸溪光餐竹绿。  
自应不同此君医，冰雪之胸元不俗。  
我欲相从竹溪中，已办青蓑黄篾篷。  
卧听肃肃摇清风，一洗满怀尘土空。  
只愁一夕风雷起，变化飞龙葛陂水。  
凌云去去固无心，莫忘溪头舞烟雨。  

程九万　翠峰寺和毛泽堂韵  
岩石玲珑翠竹斜，木犀依约又残花。  
长官婢我无才思，却忆东堂旧作家。  

程九万　石颐寺  
闻法师来杖锡东，于菟蹭蹬奋雷风。  
当时地裂泉随动，一酌清甘万虑空。  

程九万　松桂亭  
松桂移栽满，园亭改篵新。  
诗书千古事，松桂四时心。  
萧瑟风成韵，扶疏月满阴。  
一琴聊自托，山水是知音。  

程九万　铜江  
飞鸟投林去复还，临风恒忆旧家山。  
平生杖履经行处，杳在云烟仿佛间。  

程九万　岘石寺  
苍岩绝顶俯晴川，佳处潜开小洞天。  
琴几棋台谁是伴，霞栖月啸恍如仙。  
□山□□□多石，□□□□□引泉。  
独取悬崖□□□，□□已自□燕然。  

程九万　烟霞坞二首  
山深何限好，客到辄同登。  
泉壑岚光冷，烟林霁色凝。  
韵艰诗益健，杯数量难胜。  
老矣功名德，何须叹沔渑。  

程九万　烟霞坞二首  
鬓发几星星，风霜抑饱经。  
年华轻过鸟，身世俯危亭。  
寒碧还相照，飞湍盍暂停。  
平生爱山眼，分外为渠清。  

程九万　证道寺  
二载尘劳薄宦身，双峰几忆旧家邻。  
甫能再上阳城考，更有一年孤负春。  

程九万　重建东堂  
宦游偶落云水乡，耻以贫墨为吏商。  
三年寄傲南窗月，一瓣为炷东堂香。  
翛然清风揖佳客，好古博雅真扬扬。  
旧题湔祓古寺壁，浊酒呼索邻家墙。  
淋浪醉墨鸾凤舞，警语峭厉凌冰霜。  
大碑小碑共检校，次第安置堂中央。  
朼来弦歌有馀暇，逸兴賸欲希韩湘。  

程浚　呈贝懒云先生  
一片间心只在山，故将疏懒傲尘寰。  
白云犹有往来意，师独萧然天壤间。  

程戡　送钤辖馆使王公  
归骑翩翩去路赊，郁葱佳气望天涯。  
艰危剑阁三千里，惠爱刀州十万家。  
龙尾道边瞻日彩，鹿头关外别春华。  
金明扈从宸游处，休忆连年泛浣花。  

程康国　伏阙辞归  
偶逢豺虎寝天关，事有当言耻口缄。  
不建侯藩控西北，别求何策保东南。  
幸投草野言无弃，退就山林老亦甘。  
束起旧书归旧隐，远依福曜炯台颜。  

程琳　冬近  
世间剥复每相寻，此理几几唤得应。  
万木冻僵梅有信，黄河冰合井如蒸。  

程琳　海棠  
海外移根灼灼奇，风情间丽比应稀。  
晶莹实萼排珠琲，旖旎芳丛簇绣帷。  
繁极祇愁随暮雨，飘多何计驻春晖。  
沈花溪上年年意，露湿烟霞拂客衣。  

程琳　和答刘夔咏茱萸  
霜枝凋翠雁横秋，莫倚危楼动旅愁。  
菊有清香樽有酒，茱萸不插也风流。  

程琳　和答刘夔咏茱萸  
秋风台上起高歌，把酒看花意已多。  
屈轶不生神豸死，结茱为佩欲如何。  

程琳　咏西湖  
西湖多胜景，飞盖喜相陪。  
暑气迎秋尽，江声向夕来。  

程梦子　梅岩  
烟中修竹列千竿，空里痚花未可扳。  
唤醒罗浮山下梦，江南还有广南山。  

程秘　题妙庭观  
冲雨西来又雨归，出门重为此山悲。  
重重俗屋遮藏尽，无复新轩扁乞芝。  

程秘　题妙庭观  
要识仙霞五色丹，须还苔琐旧灵坛。  
玉楼更疑群仙宿，移向长虹卧处安。  

程鸣凤　晦庵亭  
古来何物支乾坤，除四书外旁无门。  
晦翁乘风游混沦，天宇扫净滔云昏。  
周程扶起周孔尊，只手闸断狂澜奔。  
当时正气横八垠，犹尔不免遭群喧。  
曾几何日班廷鸳，晓梦有栩枌榆村。  
翁已仙去谁招魂，有亭渠渠波泇泇。  
风烟苔径新屐痕，滕侯肯之弟昆。  
溪山荏苒更寒暄，空余碧树吟霜猿。  
人间兴废谁能论，桑田可变海可翻。  
翁之所恃无有焉，斯文不死道常存。  

程鸣凤　明妃  
汉宫粉黛应无数，明妃却向毡城路。  
自怜倾国不用金，翻被一生颜色误。  
世间那有真妍媸，明妃马上休伤悲。  
不信但看奇男子，多少尘埋未见知。  

程鸣凤　杨历岩  
银河底穿不可塞，一泻砰砰下空碧。  
峰高云邃源荒茫，但见岩飞练千尺。  
我来导这赴苍壑，流出凌江散天泽。  
余波直赴黄木湾，飓卷鳌翻浪花白。  
竟从海若膏乾坤，岂但梅边活甘液。  

程楠　花山寺  
雨过群峰翠谷飞，白云松径鸟声微。  
山僧间卧鸣钟起，共话无生醉月归。  

程企　泗源  
泗源奇且怪，声势各喧貀。  
虎豹岩边去，蛟龙窟里来。  
稍流烟作阵，初激雪成堆。  
派必人疏导，源应鬼凿开。  
乍深涛不起，渐远浪相催。  
可把江心比，尝将海眼猜。  
始微才迸玉，终盛忽奔雷。  
涧为寒无卉，丘因涧有苔。  
已观离窦侧，俄见过城隈。  
石劲崖难潄，沙虚岸易颓。  
迩虽逾济漯，遐亦到蓬莱。  
洗钵僧常至，乘槎客未回。  
我从原际瞰，谁自谷中推。  
汹涌曾浮磬，潺湲好泛杯。  
狭宁容蚁穴，湍可暴鱼鳃。  
劈华非天意，排淮乃力哉。  
傍如巫女峡，上类楚王台。  
漏泽空神异，襄陵但水灾。  
林幽多鸟雀，地僻少尘埃。  
重爱兹佳趣，题诗愧不才。  

程壬孙　题龙岩寺文与可怪石墨竹  
风雨劳先别，敢辞樽酒深。  
一梢墙上竹，留作岁寒心。  

程如　答诚斋  
衡门时反关，一室甘却扫。  
文墨脱纷总，书林恣论讨。  
闯然未足意，清矣濯怀抱。  
挥洒乌丝新，浸淫黄卷好。  
后来应手摹，前辈休腹稿。  
君意不期知，予心以为宝。  

程瑞　咏古  
博浪沙中力士，望仙桥下军人。  
古来忠胆一概，至今裂视二秦。  

程瑞　咏梅  
清浅溪桥水，高低篱外枝。  
这些风骨异，瘦尽古今诗。  

程少逸　月珠寺明月楼  
秀爽盘空翠不收，阴晴俱好更宜秋。  
沧江也爱楼头月，故抱青山月样流。  

程少逸　月珠寺明月楼  
楼面环开紫翠屏，峨眉瓦屋共前楹。  
莫嫌鸥鹭时来去，正要微云滓太清。  

程少逸　月珠寺明月楼  
江上群峰泼黛浓，水村烟渚夕阳红。  
一声啼鸟催耕去，何处龙归急雨中。  

程少逸　月珠寺明月楼  
云坼崖分邃景藏，更烦清樾护幽芳。  
林深草木四时润，日薄窗棂多半凉。  
睡过午阴茶乳白，醉馀霜桧藓花  
苍。两旬来结僧房夏，  
赢得他年戒腊长。  

程少逸　月珠寺明月楼  
风菜差差午暑清，眼明茶碗打花轻。  
蒲团小歇谁惊起，簌簌楠花落雨声。  

程少逸　月珠寺明月楼  
饮罢茶瓯未有言，各归窗底默参禅。  
僧房睡息齤齤起，倒著绳床我亦眠。  

程少逸　月珠寺明月楼  
秀壑阴崖列翠微，光风瑶草日晖晖。  
林深不放棋声出，怕触归云作雨飞。  

程师孟　宝严院  
路口百馀松，南唐古梵宫。  
溪边石不断，钵里饭无穷。  
山态时时别，泉声处处同。  
元宗遗手墨，犹足耀门风。  

程师孟　次韵元厚之少保留题朱伯原秘校园亭三首  
少年为学已名家，才折丹枝病可嗟。  
节带冰霜凌万竹，文含风露丽于花。  
也怜美玉犹存璞，人恨良金未出沙。  
赖有隐居如谷口，直将高意抗青霞。  

程师孟　次韵元厚之少保留题朱伯原秘校园亭三首  
君家幽寂似山家，闻者其谁不见嗟。  
闭户几多闲日月，扫园有限旧烟花。  
书窗燕坐琴横石，吟径徐行杖卓沙。  
壁有谢公题好句，国人方此识余霞。  

程师孟　次韵元厚之少保留题朱伯原秘校园亭三首  
碧瓦春城十万家，可怜夫子独堪嗟。  
园林犹有前朝木，冠盖难寻故主花。  
亭瞰夕阳邻古刹，池通野水见晴沙。  
天然操尚无尘滓，合住蓬莱弄彩霞。  

程师孟　端午出游  
三山漂渺蔼蓬莱，一望青天十里平。  
千骑临流搴翠帷，万人拥道出重城。  
参差蟚蝬横波澜，飞躶鲸鲵斗楫轻。  
且醉樽前金潋滟，笙歌归道月华明。  

程师孟　枫桥寺  
门对云山画不知，师今一念六年居。  
邇来寺好尤潇洒，张继留题内翰书。  

程师孟　寒食游九仙乌石二山  
城中无事喜寻山，千里提封并海宽。  
宾客相从筵既冷，士民同出食犹寒。  
芳园病叶堆何限，古院闲花落几般。  
谁道异乡多感慨，登临迟却十年官。  

程师孟　静游亭  
石磴高轩榜静游，度年红叶少惊秋。  
使君会得山僧意，不放笙歌到上头。  

程师孟　句  
邻家不惜山中景，借与清泉作水帘。  

程师孟　句  
昨夜清溪明月里，想君灵魄未消沉。  

程师孟　句  
城里人家半读书，学校未尝虚里巷。  

程师孟　句  
高城落日龙吟角，远水浮烟蜃吐楼。  

程师孟　句  
故园楼台千佛寺，新城歌舞万人家。  

程师孟　句  
海上风流荔枝国，人间潇洒菊花天。  

程师孟　句  
阶前玉水茶千指，钵里金沂饭百年。  

程师孟　句  
谁家楼台梵王宫，桐蕊桑花次第红。  

程师孟　句  
最爱荔枝初熟后，人间都在赤城间。  

程师孟　句  
行吟渐出蕉花岭，归梦应先荔子楼。  

程师孟　句  
香焚藆蕁岩云院，花发莎罗海山春。  

程师孟　句  
为报寻芳沽酒客，年年到此且徘徊。  

程师孟　句  
江山自是长生境，城郭今为极乐坊。  

程师孟　句  
天香世界荷花白，御果园林荔子丹。  

程师孟　句  
苍烟巷陌青榕木。  

程师孟　句  
收得一般潇洒物，龟形人送鹤书来。  

程师孟　句  
芍药□难种。  

程师孟　句  
珊瑚花发客疑真。  

程师孟　句  
山自昔来多积雪，寺从与后有遗风。  

程师孟　句  
七重楼向青霄动。  

程师孟　句  
欧冶池塘晴潋滟，越王山寺晓玲珑。  

程师孟　句  
每日要忙须一到，夜深长是点灯来。  

程师孟　句  
亭为新成号狮子，人曾旧隐作龙头。  

程师孟　科漏新成  
台门新漏一声闻，从此朝昏百刻分。  
他日郡人思太守，也须谈及叶参军。  
风雨虽昏漏不移，百年应未失毫釐。  
须知万户千门里，正得人间吉凶时。  

程师孟　荔枝二首  
水浮蓬岛通宾馆，日出扶桑照戟门。  
一等翠林无别水，四边惟有荔枝园。  

程师孟　荔枝二首  
重门画戟公堂峻，万瓦清烟使宅雄。  
草服劝耕菖叶绿，罗裙送酒荔枝红。  

程师孟　南安军  
今日平安出岭时，瘴氛犹觉润征衣。  
一条路入江南去，万里人从海上归。  

程师孟　牛头寺  
前日闽都旧长官，穷冬从此据征鞍。  
牛头寺里千峰月，水口村边万石滩。  
竹叶尽来堂少暖，荔枝无处地多寒。  
明朝出境重回首，已约三山马上看。  

程师孟　秦少游题郡中蓬莱阁次其韵  
半天钟鼓宴峥嵘，早晚阴晴景旋生。  
湖暖水香春载酒，月寒云白夜闻笙。  
金龟破海头争出，玉鹭排烟阵自横。  
我是蓬莱东道主，倚栏长占日初明。  

程师孟　入涌泉道中  
小航时过越溪头，当日吴宫事可求。  
西子冶容来作饵，伍员忠愤反为雠。  
虽无别馆虹蝩带，但有荒台麋鹿游。  
高望太湖千万顷，夕阳依旧水东流。  

程师孟　入涌泉道中  
穷冬未见六花飘，春意微微动柳梢。  
千丈龙形蟠暮岭，一条虹影落溪桥。  
阊门飞跨何清泚，茂苑繁雄未寂寥。  
切幸早归频出郭，西山隐客不须招。  

程师孟　入涌泉道中  
因省先茔到故都，不妨閒步问耕天。  
水云苍莽遥连洞，田野低竏稍近湖。  
秋熟几家收橘柚，日生众口藉菰蒲。  
今朝偶得西华稻，僧饭年年出玉腴。  

程师孟　入涌泉道中  
道出横塘跨石梁，塘南塘北稻花香。  
风吹舴艋轻如驶，日照浮图峻若翔。  
远岸渔樵三两两，近村鹅鸭一行行。  
回头却指城南路，云屋朱楼气郁苍。  

程师孟　入涌泉道中  
寒林已见早梅芳，尽日临流野与长。  
门外牛羊人自得，篱边鸡犬盗谁防。  
三江夜色沧浪白，千里秋香{禾巴}稏黄。  
借问船中何所有，橙虀鲈鱠酒先尝。  

程师孟　入涌泉道中  
舟行如叶泛长川，解水吴儿力可全。  
风急辄先千浪破，岸欹能把一{上竹下亶}牵。  
湖沈日影山头画，云漏天光雨足悬。  
试向中流东北望，城南实塔在门前。  

程师孟　入涌泉道中  
告老清朝分自安，从今荣悴不相关。  
有愁方见田家乐，无事才知钓叟閒。  
世故要看终始后，人生未免是非间。  
妇愤更在公茔侧，一舸夷犹遂往还。  

程师孟　入涌泉道中  
谁何不欲蚤忘机，今已高年古亦稀。  
翠柳阴中黄鸟过，青山影里白鸥飞。  
新春已到无高下，故里重过有是非。  
人意不如毛羽意，声声犹道不如归。  

程师孟　上巳游东禅  
出城林径起苍烟，白马遗踪俗尚传。  
第一僧居兰若处，几番身醉荔枝前。  
百年骚客来题寺，三月游人作乐天。  
更爱堂头迎太守。路旁先坠碧云编。  

程师孟　升山祠堂  
行处松萝深似幄，望中城郭细如棋。  
清泉可惜藏岩下，不作先生洗药池。  

程师孟　书仲谟先人功德院  
高门馀庆本光山，不幸流离五代间。  
今日太平家可乐，郎君富贵锦衣还。  

程师孟　送虔州通判周茂叔对移永州  
移官远过耒阳西，好景重重合尽题。  
永水自然胜灨水，浯溪应不让濂溪。  
沙头候吏瞻旗脚，境上乡人待马蹄。  
会是忠贤流落处，至今兰芷尚萋萋。  

程师孟　宿猿洞和张徽韵  
更深应是枕双欹，思得舦夔事业齐。  
终为清时难退隐，出山甘被百禽啼。  

程师孟　宿猿洞饯仲谟  
洞口车轮欲去地，江山风物动光辉。  
不须猿鹤相惊怨，自是君王未放归。  

程师孟　汤泉二首  
曾看华清旧浴池，此泉何日落天涯。  
徘徊却想开元事，不见莲花见荔枝。  

程师孟　汤泉二首  
山半炎泉涌不停，阴阳为炭自燻蒸。  
天公不许杨妃见，留待年年浴众僧。  

程师孟　题共乐亭  
千门日照珍珠市，万心烟生碧玉城。  
山海是为中国藏，梯航尤见外夷情。  

程师孟　晚登威武军鼓角楼  
百尺谯门戍万兵，黄昏初动画龙声。  
铜钲犹是闽王点，银秤才悬汉守更。  
四面僧夸金作界，半年人看玉为城。  
官程稍近千余里，不到侬家向此行。  

程师孟　卧龙山  
闻说林泉便访寻，平田一迳上孤岑。  
榕阴落处宜千客，荔子生时直万金。  
尽放迟回官舍近，不妨闲坐石门深。  
四边稻熟征租了，稍惬农家出郭心。  

程师孟　游枫桥偶成  
晚泊桥边寺，迎风坐一轩。  
好山平隔岸，流水漫过门。  
朱舫朝天路，青林近郭村。  
主人头似雪，怪我到多番。  

程师孟　游玉尺山寺  
永日清阴喜独来，野僧题石作吟台。  
无诗可比颜光禄，每忆登临却自回。  

程师孟　又会宿猿洞  
永感无心蛮搢绅，十年不起卧龙身。  
一朝黄纸除书下，八郡衣冠尽望尘。  

程师孟　与伯常会宿宿猿洞  
双塔和云宿翠屏，梦魂千里到禅扃。  
还教画手添新意，一簇林猿伴二星。  

程师孟　越二年正旦又会宿猿洞  
夜半春归晓始惊，郁然佳气入山亭。  
千门喜庆逢元日，一座光华见使星。  
难得同时传寿斝，合将新句勒诗屏。  
渔郎莫向游人道，洞口而今尽不扃。  

程师孟　越山亭  
江山千古仙人地，城郭三春刺史天。  
文士莫如今日盛，方袍更比别州偏。  

程师孟　植{木庸}  
三楼相望枕城隅，临去重栽木万株。  
试问国人行往处，不知还忆使君无。  

程时登　题唐显孝饶娥墓  
悠悠孤愤倚中流，饱阅川陵四百秋。  
水际丛祠犹昨日，人间抔土几荒丘。  
故乡爱说饶饶姓，往事空传柳柳州。  
满目夕阳凝睇久，桐花飞落钓鱼舟。  
松阴庭户枕清波，小立碑亭校旧讹。  
一念纲常行宇宙，几番风雨起山河。  
世间如此丈夫少。天下从渠女妇多。  
倚遍栏干千古意，登临不敢更高歌。  

程时翼　哭郭若虚  
一枝夭矫摩云操，三尺光芒报国心。  
易水歌残声杳杳，□□月落夜沉沉。  

程叔达　进敬天图  
自幸躬逢时盛治，人欣官备掌丝纶。  
频年馆阁更新进，屡世阶墀作近臣。  
忆昔中兴开六位，旋禅历数转双轮。  
祯符龙马南江出，宾录台垣北极陈。  
端拱时堂时御世，溯源清庙允尊亲。  
无为效舜惟恭已，受摄如尧只布仁。  
四海群生回泰运，万几一日起黎民。  
曾闻洪范平康福，尤守丹书敬胜身。  
昨见江湖虽饮马，将来京洛靖烽尘。  
吾儒所学惟诚正，稽古钦哉有诫询。  
四国八风生万象，九重一语定三辰。  
遥祈天鉴纳遗老，抃舞温和浑是春。  

程叔达　喜贺恩减本州绢额  
出田不栽桑，抱布贸丝藏。  
恩诏光明烛，寒灯织室光。  

程宿　旅舍述怀  
北山之北寄柴扉，茅屋参差倚翠微。  
老罢那知还作客，春深无奈苦思归。  
淹留恐复荒三径，潦倒宁堪护六飞。  
乘鹤双凫成底事，不应容易裂荷衣。  

程镗　游大涤洞  
松风吹客衣，缥渺凌绝境。  
古洞不见日，篝灯入幽暝。  
苍苔晕石花，奔泉弄云影。  
仙游愿初遂，秋山魂未省。  
我生有宿约，结屋天柱顶。  

程堂　题成都笮桥观音院自画竹  
无姓无名逼夜来，院僧根问苦相猜。  
携灯笑指屏间竹，记得当年手自栽。  

程无凤　宝佑五年史院修高孝光宁四朝国史成上进九日明堂升侑高宗礼成进诗  
圣主严恭德意真，两仪合飨鉴精纯。  
九筵五室仪章旧，一祖三宗侑典新。  
风日盎温銮辂驾，月星明穊玉卮陈。  
元良式献邦家庆，共祝吾皇寿万春。  

程无凤　宝佑五年史院修高孝光宁四朝国史成上进九日明堂升侑高宗礼成进诗  
格天盛德素躬全，脄蚸交通心即天。  
供币用将祈永命，奉粢端为告丰年。  
宽条日布民安业，捷帜星驰将护边。  
虎拜紫宸称贺处，祥光萦绕御炉烟。  

程无凤　宝佑五年史院修高孝光宁四朝国史成上进九日明堂升侑高宗礼成进诗  
愚臣何幸际明时，才本痚庸玷宰司。  
未报圣恩怀夕惕，更叨使领侍亲祠。  
骏奔重屋仪文肃，鸡揭端门惠术施。  
归美惭微天保颂，畏威原继我将诗。  

程无凤　淳佑己酉岁谒祖梁将军忠壮公庙  
有美英姿七尺长，桓桓威武孰能当。  
保州萧史来依德，拒逆侯生竟败亡。  
爵受重安持督节，谥书忠壮配高皇。  
堂堂庙宇黄牢下，暮鼓晨钟不暂忘。  

程无凤　和竹坞过曹柘岭  
午难喔喔岭头闻，下岭相将日已曛。  
跨涧小桥斜贴水，悬崖峭壁冷生云。  
青帘渐唤新从事，白壁犹存旧墨君。  
桑柘渐浓麻麦秀，田夫村妇总欣欣。  

程无凤　虎头岩  
共趁云龙会，尔何独负嵎。  
猝逢惊履尾，孰视稍摩须。  
野老与相狎，行人畏不趋。  
敢烦猿臂手，射此老於菟。  

程无凤　居然庵  
山人坐题山水清，一空霁色无阴晴。  
虚堂夜看星斗落，老鼎昼汲风泉烹。  
杯间聊学蔬笋气，云外远飘弦诵声。  
晦翁溪斋二三友，神游於此留其名。  

程无凤　句  
渔翁收纲处，衰柳自穿鱼。  

程无凤　明堂大礼庆成诗  
圣心翼翼对苍穹，蒇事明禋协肃雍。  
玉辂晓升香雾滃，紫坛夜款瑞烟浓。  
风声应律谐箫管，月色澄空映璧琮。  
丹凤楼前施恩溥，欢呼三祝效尧封。  

程无凤　明堂大礼庆成诗  
森严羽卫拥和銮，咫尺龙颜侍至尊。  
禋祀仪文勤圣问，敬天实意进刍言。  
百神受职来鸿祉，多士承休肃骏奔。  
右飨不常威可畏，载歌周颂报皇恩。  

程无凤　同山窗游黄山  
解鞍小憩索胡床，五载重来两鬓霜。  
庭下幽花迷蛱蝶，屋头乔木弄笙簧。  
棣华喜遂团栾乐，柳絮从教上下狂。  
明月浮丘访仟伯，径迷芳草马蹄香。  

程无凤　游清泉寺  
为爱山房峭绝，十年两借禅床。  
松声夜半清枕，洗尽世间笙簧。  

程骧　赵子固水仙图  
几日东风雨乍晴，独骑官马绕湖行。  
诗成酒力都消尽，人与仙花一样清。  

程珦　咏濯缨亭  
西园胜迹名天下，唐相经营用意工。  
岛屿回环压湖面，楼台重复倚云空。  
濯缨泉洁存遗迹。促轸亭空想旧风。  
公暇未应无客会，春游更喜与民同。  

程珦　游寿安山示二子熙顥  
藏拙归来已十年，身心世事不相关。  
洛阳山水寻须遍，更有何人似我闲。  

程炎子　次郡太守刘朔斋秋晚谒谢杋亭小饮三首  
鞭摇五马踏沙隄，秋晚除书下紫泥。  
藓壁篆碑猿捧砚，松关吟句鹤分题。  
裴休故宅今为寺，谢杋闲官昔仕齐。  
太守宴归宾客从，数声山鸟日西。  

程炎子　次郡太守刘朔斋秋晚谒谢杋亭小饮三首  
一祷心香雨例晴，万家和气酿成醺。  
时方入到昭亭路，风已吹开叠嶂云。  
话向禅中参冷淡，心於静处息纷纭。  
麦畦邂逅长沮语。想彻黄堂亦喜闻。  

程炎子　次郡太守刘朔斋秋晚谒谢杋亭小饮三首  
掀髯一笑倚危阑，面面青山不厌看。  
霜染丹枫秋色绚，日烘紫菊露痕乾。  
鹊炉火慢熏龙脑，蟹眼汤新瀹凤团。  
回簇绛纱城郭晚，老梅吹角雁拖寒。  

程炎子　登高感兴  
破帽西风里，龙山忆孟嘉。  
白衣谁送酒，黄菊自开花。  
塞远书传雁，天昏墨点鸦。  
凭高穷北望，何处是中华。  

程炎子　登新安五岭  
五岭崎岖一步难，白云兼雾羃中间。  
行人莫道山多险，更有人心险似山。  

程炎子　古梅  
水边山脚友渔樵，梅欲窥人故故招。  
树剥龙鳞黏碧藓，枝翘鹤膝糁红椒。  
诗如老杜吟东阁，梦约逋仙过断桥。  
好待月窗清影瘦，传他神子上生绡。  

程炎子　归日  
去时雪学杨花舞，归日花如雪样飞。  
何事杨花并雪絮，送人西迈送人归。  

程炎子　和赵守独游水西寺  
吟月歌风酒力微，独寻幽壑叩禅扉。  
泊隄小艇迎人渡，入水闲云伴鹤飞。  

程炎子　饯周东岩之石门访汾阳氏并呈友人  
漫浪江湖脚，周游到石门。  
能迎徐孺子，知有令公孙。  
话雨灯辉座，酬春酒滟樽。  
况逢朋友在，一见必温存。  

程炎子　蜡梅  
画楼人醉烛高烧，滴在寒枝蜡未消。  
蕊撇打莺金弹滑，花悬驱雀彩铃摇。  
歌儿戏拍供檀板，妆女轻裁贴翠翘。  
酒揭黄封诗嚼淡，时匀乳蜜过山腰。  

程炎子　暮春  
花飞檐语恰经旬，强半韶华断送频。  
三月便晴三十日，一年只有一分春。  
酒甘不饮心如醉，诗苦耽吟味越真。  
欹枕北窗清梦觉，落红啼鸟伴幽人。  

程炎子　山中杂诗  
侧耳桥边听，声声在翠微。  
自甘留此坐，何苦劝人归。  
院悄惊春昼，山空恋夕晖。  
得如鸥与鹭，对我欲忘机。  

程炎子　山中杂诗  
昆仑初凿破，大巧夺天真。  
竹锁三更月，桃酣几度春。  
山空闻鹤唳，溪远卜鸥邻。  
为拂留题石，松摇露滴身。  

程炎子　水乐洞  
南山水乐洞，窈窈白云深。  
满耳笙歌者，谁能一洗心。  

程炎子　四安舟中  
多行三两日，犹在四安舟。  
天正当寒夜，人偏作远游。  
风高云叶动，江阔浪花浮。  
会得幽閒趣，唯应是白鸥。  

程炎子　题如庵  
脱略机关一散人，清於兰畹抱幽馨。  
抚松细嚼渊明句，瀹茗闲笺陆羽经。  
春对风光秋对月，晓观云气夜观星。  
世间局面多翻覆，着数虽高亦懒听。  

程炎子　天台陈山夫寄别用韵  
断烟荒草共幽幽，斜雨抛丝织晚愁。  
鸥鸟似知人乍别，飞来飞去渡船头。  

程昫　团练统制程公全哀挽  
江迹留空垒，牙枭谶异徵。  
报君忠贯日，吞虏气填膺。  
死战悲杨业，生降唾李陵。  
哀荣褒典存，主上已中兴。  

程昫　团练统制程公全哀挽  
举宗南渡日，相恃得元戎。  
谱系通江左，家声愧洛中。  
一捧埋宝剑，三锡负彤弓。  
谁念辕门士，哀歌彻昊穹。  

程以南　登晒蓑台  
晒蓑台子上，载酒共跻攀。  
竟日何妨醉，看云终是閒。  
千丝平岸柳，一发别州山。  
颇亦关乡念，春深未得閒。  

程以南　见方虚谷后自述  
清泠空想离骚国，至理难穷太极图。  
知有老人圮下履，恨无鸿宝枕中书。  

程以南　句  
欲居东西瀼。  

程以谦　游涪溪  
忆昔经行古十秋，重来创见古东楼。  
涪溪天造浑无恙，铁锁云横欲断流。  
两客后来谁更重，一樽今日意慵浮。  
怀人万古高山仰，剩喜{上攵下寅}缘得再游。  

程以谦　游涪溪  
重忆□都扰扰时，自怜解事作痴儿。  
风场鹤唳从渠骇，斗折蛇行笑我危。  
地险向来夸峻国，天诛□许恃滇池。  
毡裘未省相知否，更欲凭君一问之。  

程应申　清心堂为余宰题  
灵台元自与天通，一点尘飞失太空。  
六凿尔时俱偃息，八窗何处不玲珑。  
公田有秫犹难色，暮夜无金即直躬。  
要识此中清入妙，也忘堂上古丝桐。  

程永奇　题耕隐卷  
山下巢云梦亦清，陇头耕雨绿蓑轻。  
时人共指庞居士，为借农书一到城。  

程永奇　屯溪访故人  
主人溪上宅，乌几屡曾凭。  
山直西南向，田分上下层。  
池鲜熟锦鲤，塘果致青菱。  
此去重阳近，遥岑共一登。  

程永奇　闻考亭先师之讣时党禁方严  
忽闻摧岱岳，吾党更何依。  
敛枕看炊黍，登楼送落晖。  
祥麟伤史笔，山鸟怪儒衣。  
此道终难绝，他年有是非。  

程永奇　与孙自修祝和甫读宛陵山谷诗  
孙君出空陵，梅诗氏独不喜。  
祝黄世通家，於此更訾毁。  
暇日扣我门，相与求正始。  
敢述过庭闻，用告二三子。  
节拍贵详缓，言语戒浮靡。  
无因内金盘，遂厌古罍洗。  
无惑变徵声，雅乐成逆耳。  
譬如学书人，牵率宗二米。  
一观繇羲帖，弃走却千里。  
九方相神骏，肯与骊黄齿。  
纷纷稗官说，而昧洙泗理。  
世事难具陈，岂必在文士。  
不鼓无成亏，吾欲师昭氏。  

程遇孙　□□庚午春之七日前成都通川陵阳程遇孙舣东去之舟于陵岸下太守谢  
春风吹客舟，沙际初倚柁。  
怀人爱其屋，木杪危若堕。  
欣于太守游，江色清照坐。  
当年绍述议，洛党亦奔播。  
时人欲杀翁，甘此采薇饿。  
流离终爱君，怨语无骚些。  
寥寥十翼后，学易孰远过。  
诸儒践陈迹，如蚁困旋磨。  
岩栖独钩深，混沌与凿破。  
书成置箧中，山鬼严夜逻。  
向来新说行，六籍乃生祸。  
氛埃满神州，久被犬羊涴。  
何如北岩石，樵牧不敢唾。  
诗寒不成章，聊为兹石贺。  

程遇孙　读书岩  
绿橘阴虽改，青山色自新。  
偷闲时挟册，来访续书人。  

程遇孙　读书岩  
穿云裂石下层巅，来作人间小洞天。  
双干翠浓几欲滴，两峰玉立巧当前。  
环观邑崖鸟讹尾，倚挹江涛雪满川。  
城市谁知有清赏，请看山色旧题镌。  

程元岳　观黄山仙人药臼  
药臼空遗千载名，丹成人向九天行。  
我来欲觅刀圭剂，只听寒泉佩玉声。  

程元岳　和竹坞过曹柘岭  
浮邱千载尚相闻，解辔精蓝月未曛。  
一霎阴晴一霎雨，几重山水几重云。  
轻簧啭处闻求友，浓绿丛边封此君。  
更有山灵呈状巧，殢人花木亦欣欣。  

程元岳　游黄山次韵  
谩宿林间夜对床，钟鱼衍度几星霜。  
月高花影频开画，凤动松声自鼓簧。  
人事县知春日好，禅心不作少年狂。  
重来为称裴公约，万绿阴中醅酒香。  

程元岳　云岩  
直上云严绝顶峰，始知尘世有仙踪。  
悬崖藓润经年雨，满地花飘昨夜风。  
日月往来苍翠杪，烟霞舒卷画图中。  
琼台礼罢笙箫歇，万壑松声自羽宫。  

程中山　寄梅山顾君际  
门掩桑舆昼，炉寒郊岛灰。  
山荒无应下，梅瘦等春开。  
宇宙归诗眼，功名入酒杯。  
思君三日雨，有梦付潮来。  

程中山　寄梅山广文先生  
谁谓梅山耄，胸中耿耿存。  
五言非小垒，一艺可专门。  
年老人皆敬，名高道自尊。  
群儿夸疾走，先长不堪论。  

程洙　奉送丞相讷斋程先生二首  
先生富贵本无心，冰节从来照士林。  
三载调元名愈重，七章告老意何深。  
九重屡挽音形玉，一念观回归散金。  
此是吾邦真伟事，清风万古孰追寻。  

程洙　奉送丞相讷斋程先生二首  
公相胸中蕴识几，中和不假佩弦韦。  
人心未免处强弱，公论何尝无是非。  
岁到寒时知劲节，事当难处见圆机。  
便须再出扶宗社，未许从容恋翠微。  

程洙　秋晚怀友  
长亭一樽酒，犹记别时斟。  
碧草思前梦，黄花见此心。  
关河秋北望，天地日西沈。  
遥想山中桂，何人月下吟。  

程洙　雨晴  
溪雨生流水，山晴出白云。  
花来风逐农，泥遣燕纷纷。  
客路犹千里，春光已十分。  
归从都下者，相遇说新闻。  

程壮　送徐殿院去国  
殿中簪笔英风凛，直比朱弦清玉壶。  
谏奏百篇多蹇谔，精忠一力撼乾枢。  
笑哦老凤池边句，要取骊龙颔下珠。  
扣阙举幡心未副，芳名赢得满江湖。  

程准　留题顶山止方  
雨歇黄梅后，秋生麦熟前。  
偶同金马客，来访玉龙泉。  
竹叶一樽酒，榴花五月天。  
不妨扶拄杖，行到白云边。  

程准　明远楼  
帆带暮云归别浦，崖拖秋色落澄波。  
天连尺五银河挽，月倍寻常玉镜磨。  

程卓　游金焦二山  
所子长江天际来，中流有山何壮哉。  
深恨盘礴千万丈，寸土不受双崔嵬。  
金山屹据上流险，四面佛屋相环回。  
来帆去桨别舻舳，住僧过客烦追陪。  
排空杰阁揖沧海，海山乱点浮织埃。  
龙潭别耸石峰巧，时立野鹤慵毰毸。  
堂头回首指遗像，坡公印老留青煤。  
其人已去诗尚在，唱酬风月相徘徊。  
再三瞻敬下山去，缥缈又入云涛堆。  
焦山一望祗十里，舟师驾橹如奔雷。  
行行晃荡呼吸顷，击缆牵确登山隈。  
山中僧少竹木古，瘦根迸石穿莓苔。  
幽姿野态随步出，胜处往往多楼台。  
洪岩路转寻痊鹤，几年浪打风雨摧。  
遗铭破碎石剥落，摩挲细读心眸开。  
同行韵还兴未尽，飞仙亭上倾樽罍。  
酒酣我为发奇绝，底须方外求蓬莱。  

程卓　云岩  
石门一望路迢迢，五老峰高耸碧霄。  
泉挂珠帘当洞口，烟拖练带束山腰。  
香炉捧出仙人掌，辇辂行过只女桥。  
午夜月明天似水，鹤归松顶听吹箫。  

池州府学生　哭赵昴发  
生为大宋人，死为大宋鬼。  
何以洗此污，清溪一泓水。  

崇大年　送程给事知越州  
三朝风迹号名臣，十道宣劳德在民。  
大笔有功争造化，宏才无地展经纶。  
方登青琐瞻天近，又驾朱辬抚俗频。  
宸眷正隆时望重，伫趋严召秉陶钧。  

瘳德明　南楼  
三里之城渺大荒，两江横截壮金汤。  
唐家设险基犹在，圣代增陴虑更长。  

瘳德明　四穿楼  
四壁无遮碍，凭阑豁远胸。  
何须高百尺，亦可卧元龙。  

瘳德明　四穿楼  
南北东西四望开，熙熙人似上春台。  
时平不用筹边策，閒看双江抱郭来。  

瘳德明　郁林郡城  
荒烟漠漠双江上，往事悠悠古戍孤。  
春到偏临青草渡，梦中犹记白鸥湖。  

仇伯玉　访王官谷休休亭二首  
飘香山径踏残花，来访仙乡隐处家。  
当日庙堂延至计，未应怀壁老烟霞。  

仇伯玉　访王官谷休休亭二首  
山鸦营巢欲哺儿，晴杏拆早先离披。  
盘回一径穿碧绦，谷口数家耕水湄。  

仇博　雪中失白马  
丝纏误解白龙，满地琼瑶{示亲}粉蹄。  
愁杀塞翁寻不见，月明风静只闻嘶。  

仇远　八月二十三日三溪书房赏桂二花  
二花香更烈，不与一花同。  
曾记和云折，惟愁着雨空。  
旧游明月窟，古意小山丛。  
十日中秋过，浑疑秋未中。  

仇远　八月十四夜月下闻秋声  
中秋才一宿，此夜已圆明。  
星斗何曾见，云烟不敢生。  
黄花千万粟，白发两三茎。  
愁听东南角，奔腾风雨声。  

仇远　巴东西  
巴东　　杜鹃，杜鹃啼春花正妍。  
巴西有杜鹃，杜鹃啼血花可　　。  
巴东巴西久为客，目断江南归未得，  
月旴　满地山花白。  

仇远　白海青  
素禽敏疾出扶余，六翮双拳胆气麄。  
海外天鹅能独击，云间后鹘敢齐驱。  
{扌雙}身直上非无见，恋主归来不待呼。  
渭水鹰扬亦如何，好将粉墨写成图。  

仇远　拜孙花翁墓下  
水仙分地葬诗人，一片荒山野火焚。  
荐菊有亭今作圃，埽松无地漫留坟。  
蜗牛负壳黏碑石，老鹳攜雏入陇云。  
欲把长箫歌楚些，却怜度曲不如君。  

仇远　拜霞屿待制伯祖墓下  
难寻华表与丰碑，三尺坟台山四围。  
翁仲多年苍佩剥，子孙寒食纸钱稀。  
瘦藤拔地长蛇走，灌木维垣野鼠肥。  
远也久违乡族去，忍将椒酒酹斜晖。  

仇远　报恩寺权公方丈  
金渊多宝地，此地殊幽深。  
一锡得安稳，岂必栖山林。  
临池照佛面，见竹空人心。  
江枫千百年，时作海潮音。  

仇远　抱膝  
抱膝坐终日，澹然忘是非。  
纵令官未满，已与世相违。  
古道平芜合，谁家新燕归。  
年荒烟火歇，空老一山薇。  

仇远　北窗  
北窗隐几乐吾天，莫遣新愁到耳边。  
一帽好花供醉舞，半床凉月伴闲眠。  
故人自欲辞文叔，明主何尝弃浩然。  
留取长安遮日手，养成指甲理朱弦。  

仇远　北村吴园雨中赏牡丹主人留饮  
不谓村园见此花，娇红数朵眩晴霞。  
可怜国色天香种，竟落田夫野老家。  
略具杯盘供笋蕨，已拚杖屦污泥沙。  
莫愁乳鹿衔春去，自有蓬蒿尽力遮。  

仇远　北园赏梅  
梅花先受东君知，一时开遍南北枝。  
吴姬持杯劝客醉，已恨赏花三日迟。  
主人惜花不惜酒，自摘一枝春在手。  
大开笑口问东风，金谷几人曾白首。  

仇远　敝车  
汝自骑高马，予宁坐敝车。  
功名输俊茂，天地著迂疏。  
漫说痴人梦，仍看后世书。  
谪仙酒楼在，不醉欲何如。  

仇远　兵间有歌舞者  
边城未定苦无谋，年少金多绝不忧。  
野战已酣红帕首，涂歌犹醉锦缠头。  
蛾贪银烛那知死，月恋金尊不照愁。  
亦欲避秦高隐去，桃花源上觅渔舟。  

仇远　泊桐乡  
雪晴霜树胜春红，回首临平杳霭中。  
正是诗人栖稳处，青山明月满归篷。  

仇远　博望  
使者星明犯斗牛，归槎稳放绛河秋。  
茂陵可是无仙分，不载丹砂载石榴。  

仇远　薄游  
未草閒居赋，聊从薄宦游。  
江湖明老眼，风雨暗孤舟。  
客况何曾好，吾生本自浮。  
终然愧农圃，将有事西畴。  

仇远　卜居白龟池上  
一琴一鹤小生涯，陋巷深居几岁华。  
为爱西湖来卜隐，却怜东野又移家。  
荒城雨滑难骑马，小市天明已卖花。  
阿母抱孙閒指点，疏林尽处是栖霞。  

仇远　不应聘高士  
束书入谷起徵君，盥耳渊栖似不闻。  
知有故人来问字，喜无逋客为移文。  
忍贫羞说黄金尽，爱老慵将白发芸。  
独倚高楼南北望，青天依旧有閒云。  

仇远　步出上车门  
步出上车门，肺肺东门柳。  
彼美窈窕娘，惜为荡子妇。  
中堂裁衣裳，刀尺常在手。  
之子未归家，何以奉箕帚。  
为君长相思，踯躅岁云久。  
思君头易白，惜无百年寿。  
谁能学仙人，辟谷但饮酒。  

仇远　采薇吟  
采薇采薇，西山之西。  
薇死复生，不生夷齐。  
陟彼西山，我心悲兮。  

仇远　草虫图  
昨夜南山雷雨霁，蛰室初开百虫起。  
草夭菜秀蒲柳长，生意森然随气使。  
阴阳变态足纤巧，分得余妍归画史。  
野蜂采蜜花房里，官蛙瞠目莎池底。  
纷纷蚱蜢肆跳梁，款款蜻蜓齐点水。  
天牛穴桑奚其天，鬼蝶迷花聿如鬼。  
血国三千亦有蚊，黍马十万宁非蚁。  
蝎虎那能捋虎须，蜗牛谁堪执牛耳。  
蜣蜋转丸诚小巧，螳螂搏轮非勇士。  
鸣蝉嘶热蟋蟀吟，一片繁声愁客子。  
春风郊野岂不乐，篱落秋风又如此。  
坡仙旧咏只八物，若见此图心更喜。  
我摩老眼为题诗，晴日一窗蝇扑纸。  

仇远　插梅  
偶得数枝梅，插向陶瓶里。  
置之曲密房，注以清冷水。  
肌肤若冰雪，寒极粟不起，  
岁晏且闻香，春深看结子。  

仇远　长昼  
閒官少公出，长日足高眠。  
律己惟三尺，埋头又两年。  
虽无乞米帖，安得买山钱。  
莫听閒唇舌，行藏任老天。  

仇远　畅师同玉上人游茅草  
朝辞二竺寺，暮宿三茅峰。  
红树落一叶，白云深几重。  
远游喜无雨，清兴尤宜冬。  
遥知天坛上，会与仙人逢。  

仇远　畅师同玉上人游茅草  
上人家海上，喜从名山游。  
昔闻三茅君，隐在千峰头。  
霜寒草木瘦，岁晚泉石幽。  
不见梁丘伯，使我心悠悠。  

仇远　朝天门城角  
飒飒秋风起白榆，山前吹彻小单于。  
行人便作边城听，忘却杭州是故都。  

仇远　潮  
一痕初见海门生，顷刻长驱作怒声。  
万马突围天鼓碎，六鳌覆背雪山倾。  
远朝魏阙心犹在，直上严滩势始平。  
寄语吴儿休踏浪，天吴罔象正纵横。  

仇远　陈明远书塾与蒋平仲张伯成清话  
霜晴泛渚狎轻鸥，人物欣逢古太丘。  
乔木故家犹昨日，寒花老圃正清秋。  
尊开北海心先醉，烛尽西窗话不休。  
笑我一身閒未得，又随新雨上归舟。  

仇远　晨入东寺阅藏行香  
明星未高，繁霜已萧。  
娟娟落月，犹挂茅屋。  
我马遑遑，我车仆仆。  
晨入缁林，坐阅梵牍。  
字奇义奥，了不可读。  
空元无象，奚事耳目。  
简书期程，轩冕桎梏。  
顾影自哂，未能免俗。  
名教真乐，言语谷粟。  
何时式微，知足不辱。  

仇远　呈王达之御史  
西晋文章伯，南台法令师。  
常因行部日，记得从游时。  
敏手除三害，贞心畏四知。  
何由侍王导，挥麈话襟期。  

仇远　呈王元亨佥事  
三槐郁郁德之符，喜向金渊识大儒。  
早读父书明体用，夙将使指厉廉隅。  
动摇山岳威犹在，收敛风霜寂似无。  
人道鲁公来辨狱，行看霖雨泽焦枯。  

仇远　呈王直卿御史  
金渊宝地阅金经，朝夕追随骢马行。  
激濁扬清真御史，即温听厉老先生。  
衣冠文物今无几，车笠交游最有情。  
早愿明时相司马，他年洛社会耆英。  

仇远　程公明家玉蕊花  
招隐山中有此花，仙人曾住七香车。  
可怜一架开如雪，冷落西门处士家。  

仇远　冲真庵  
洞房深锁老双成，门径幽修石沼清。  
万紫千红秋已尽，眼中黄菊最分明。  

仇远　酬邓山房尊师  
山房閒伴白云栖，琴不须弹听者稀。  
北道主人新拜号，西湖隐士旧传衣。  
粤亡未合鸱夷去，蜀远难随杜宇归。  
亦欲共君联石鼎，龙头豕腹怕相识。  

仇远　初冬郊行  
喜闻颍弟与坡兄，趁小春晴野外行。  
独树荒村生处僻，落霞孤鹜去边明。  
豳风酒食归田乐，韶部埙箎打稻声。  
从此广文差饭足，素餐只愧老农耕。  

仇远　初冬郊行  
懒向南园拜石兄，肯寻村叟傍溪行。  
黄云覆亩金穰熟，白露横江红叶明。  
彭泽归来辞内景，康衢击壤曲中声。  
一丁不识多牛者，应笑书田事笔耕。  

仇远　除夕前一日雪  
江城腊尽渐春来，三白呈祥不待催。  
和气已知随处满，梅花正用此时开。  
寒香冷艳相吞吐，月斧风斤巧剪裁。  
布絮寝衣烘未透，炉边酒熟且衔杯。  

仇远　除夜新居  
避喧迁出郭，岁晚尚担簦。  
隔室大於斗，长途滑似冰。  
岂无问字酒，共守读书灯。  
老病须微禄，归田恨未能。  

仇远　除夜新居  
籸盆夹道明，爆竹小儿惊。  
但听窗前雪，不知楼上更。  
流年双羽急，深夜一鸡鸣。  
浅醉和衣睡，明朝要贺正。  

仇远　除夜新居  
茅檐盈尺雪，真是冷官居。  
穷巷稀人迹，今朝是岁除。  
聒厅无鼓吹，消夜足琴书。  
晓冻冰桥滑，邻家借板舆。  

仇远　处暑后风雨  
疾风驱急雨，残暑扫除空。  
因识炎凉态，都来顷刻中。  
纸窗嫌有隙，纨扇笑无功。  
儿读秋声赋，令人忆醉翁。  

仇远　窗外梅方开  
淡月江南树，香奇影亦奇。  
春前十二月，雪后两三枝。  
冷蕊疏堪数，孤根稳不移。  
西湖老仙宅，清梦夜何其。  

仇远　窗下  
黄昏忽上云，西窗竟无月。  
烛花自盈枝，可玩不可折。  
天风吹钟声，急急吹烛灭。  
可惜窗下书，少读三四叶。  

仇远　春风谣  
春风吹柳枝，柳枝拂短墙。  
春风吹桃叶，桃叶浮烟江。  
春风薄情不可当，鸣鸠乳燕相颉颃。  
春日长，春夜短，  
雪花扑帐春不暖。  

仇远　春日田园杂兴  
一湾新绿护茅庐，草细泥忪已可锄。  
野老但知分社酒，地官宁复进农书。  
莺花眼界人烟外，蚕麦生涯谷雨余。  
我爱赋归陶令尹，柳边时见小蓝舆。  

仇远　次胡苇杭韵  
连作湖山五日游，沙鸥惯识木兰舟。  
清风寒日荒城晚，燕子梨花细雨愁。  
赐火恩荣皆旧梦，禁烟风景似初秋。  
风丝龙竹繁华意，犹为西林落日留。  

仇远　次胡苇杭韵  
曾识清明上巳时，嬾能游冶步芳菲。  
梨花半落雨初过，杜宇不鸣春自归。  
双冢年深人祭少，孤山日晚客来稀。  
江南尚有余寒在，莫倚东风褪絮衣。  

仇远　次日归舟和南仲  
{函水换丨}山渺渺点青螺，古濑澄澄似绛河。  
尘世不知秋过半，水乡但觉月明多。  
轻舟傲兀鱼龙窟，夹岸横陈早晚禾。  
一笑跃身烟雾表，醉归何恤夜行诃。  

仇远　次西和韵  
贫是儒家事，生平畏四知。  
灯花空送喜，瓶粟不供炊。  
湖海心终在，田园计未迟。  
愿同华山叟，驴背倒能骑。  

仇远　次萧饶州韵  
爱山如爱士，交友竟忘年。  
未老先辞禄，能閒始是仙。  
清谈真药石，雅志乐林泉。  
笑看衡门外，随风柳絮颠。  

仇远　次萧饶州韵  
谦谦贤在守，止止乐閒居。  
健笔凌三谢，高风继二疏。  
家犹传故笏，梦不到安车。  
何处溪山好，相从结草庐。  

仇远　次萧饶州韵  
寓舍已三迁，闲官又一年。  
酒杯时乐圣，茶碗欲通仙。  
爱笋从穿壁，浇花自汲泉。  
谁能问前代，刘蹶与秦颠。  

次萧饶州韵  
数椽西郭外，元不与村居。  
官冷谋升斗，头童怯比疏。  
莫愁书费纸，肯叹出无车。  
也胜焦徵士，蜗牛卧雪庐。  

仇远　次彦功韵  
春早风驱雪，天寒竹映门。  
灯前终夜读，笈内故书存。  
尚觉文章贵，那矜齿爵尊。  
向平愁未了，女嫁与儿昏。  

仇远　次韵萧饶州见寄  
至人本天游，上古惟野处。  
如何种菊者，亦胜封千户。  
万锺且唾去，况复问阿堵。  
先生东陵侯，成败久目睹。  
几程上金台，一节绾铜虎。  
肯从赤松游，餐芝擘麟脯。  
温故穷丹铅，投閒弃圭组。  
自是横江鲸，终然辞网罟。  
独醒笑众醉，此举冠千古。  
二疏三高后，欲数指难偻。  
毋烦北山移，猿鹤当起舞。  
昔寓南国居，日与荛牧处。  
今营西郭居，官梅映窗户。  
砚山如可博，尺度先画堵。  
此计当勇泀，结构须快睹。  
伐藤断长蛇，卧石刢伏虎。  
山厨富笋蕨，客至当修脯。  
野芳散红紫，粲粲五杂组。  
放怀山水窟，脱迹名利罟。  
平泉绿野堂，盛事追往古。  
愿学樵夫拜，相从丈人偻。  
应笑趋炎人，奴颜八风舞。  

仇远　村舍即事  
依篱叠堑作人家，西日还将苇箔遮。  
窗户莫嫌秋色淡，紫苏红苋老生花。  

仇远　村舍即事  
凤仙绕砌锦斓斑，未著秋霜尽耐看。  
不似南窗数竿竹，年年日日报平安。  

仇远　村中语  
吴侬曾在山村住，听得村中老人语。  
六月祈雨不祈晴，十月祈晴不祈雨。  
今年三伏雨水多，官吏祈晴救禾黍。  
祈晴得晴虽可喜，农夫车水方劳苦。  
汗流如浆面如铁，但要田乾那畏暑。  
黑云一片来何忙，心怕雨作身愿凉。  
安得长风为吹散，乍可赤体当秋阳。  
东桥西桥日荒荒，南圩北圩水茫茫。  
中熟下熟亦足饱，尽胜淮头争捕蝗。  

仇远　存耕吟寄姜景星  
吾不学老农，种此方寸田。  
善雨日培壅，安得荒旱年。  
诗书菑且畲，芟蕴毋蔓延。  
种固有厚薄，穫岂无后先。  
先畴畎亩在，后世儿孙传。  
何忧换八百，奚止取十千。  
却笑多牛翁，转瞬无炊烟。  
我独遗以安，本固实自怪。  
耘业待岁晚，韩公尝勉旃。  

仇远　答陈宗道见寄  
蹇予山泽舑，飘飘一鸥似。  
天风忽假便，饮此金濑水。  
朝随章句儒，暮逐副墨子。  
肯叹饭不足，可恋惟酒美。  
赋茅亦聊复，久矣忘喜怒。  
尾宁曳涂中，人生行乐耳。  
怀人耿不寐，一夕三四起。  
江东暮云合，渺渺隔秋水。  
遗我诗两章，意古音粹美。  
敢谓义熙余，及见黄初体。  
君閒耻食粟，我出惭为米。  
流品夐不同，黄河贵清济。  

仇远　答胡苇杭  
久矣相期物外游，长风吹不断闲愁。  
两山翼翼青如舞，霜鬓颾颾白始休。  
蕉鹿梦回天地枕，莼鲈兴到水云舟。  
旧藏方镜明如月，看去看来又一秋。  

仇远　答徐恕宣城寄别  
怀古潸然老泪流，依稀见月喘吴牛。  
客乡时序留如燕，学舍风波小似舟。  
已恨浮云无巧夕，未知后月可中秋。  
徐卿忽寄新诗札，正倚双溪叠嶂楼。  

仇远　答赵源仲  
人到中年万事慵，我今况是六旬翁。  
归心已薄西湖水，余力重修古泮宫。  
官里简书尤可畏，案头笔砚岂无功。  
迩来士习殊轻陗，愿与醇儒振义风。  

仇远　代步  
羸骖聊代步，按辔且徐行。  
凹凸惊前路，驱驰羡后生。  
晓回天尚闇，路滑雨初晴。  
得似肩舆稳，归来醉不惊。  

仇远　丹心  
丹心只有杜陵知，愁读伤春五首诗。  
传语龟年休度曲，江南正是落花时。  

仇远　道场山  
山行龟背路羊肠，伏虎禅师古道场。  
老木阴中安御座，白云堆里抚僧床。  
勺泉清澈涵秋味，尖塔孤撑界夕阳。  
笑月亭空人影散，松风和雨动天簧。  

仇远　德兴叶志道字士心葬母于银山丹井之上作丹泉吟  
葛公学仙丹有泉，叶公藏母丹泉边。  
泉流虢虢乱石底，丹光炯炯长松巅。  
陟彼屺兮瞻望母，麻衣土枕常庐墓。  
难将寸草报春晖，只觉焄蒿泣秋露。  
男儿眼中非无泪，有泪彻泉无厚地。  
泉声如咽泪如丹，何待洩融歌大隧。  
幽花淡月耿墓门，不招仙魄招母魂。  
子规一声苍石裂，白云渺渺山昏昏。  

仇远　登宾林应天塔  
越王城下草青青，眺远须登第几层。  
白发山僧閒指点，斜阳古木是诸陵。  

仇远　钓鳌台  
俯瞰秦淮水，前瞻鲁泮宫。  
明知倚阑者，不是钓鱼翁。  
古石稜稜长，春潮脉脉通。  
状元真宰相，千古一吴公。  

仇远　丁未元日  
花甲喜循环，风霜变老颜。  
閒身留泮水，归梦满湖山。  
雪冻蝗应避，春暄雁欲还。  
桃符随手写，祸福不相关。  

仇远　东观徐炼师松隐丹房  
仙馆幽深竹覆墙，风传石鼎煮茶香。  
门前老树高如盖，乞与樵夫话晚凉。  

仇远　东观徐炼师松隐丹房  
苏仙行部溧州时，曾赋黄冠白鸟诗。  
八十炼师犹健在，自锄松下取苓芝。  

仇远　东郊少步  
高低远近树阴浓，杖屦閒行万绿中。  
一片残红无觅处，却疑身在碧纱笼。  

仇远　东郊少步  
野风吹树庙门开，神象凝尘壁拥苔。  
笑尔不能为祸福，村人谁送纸钱来。  

仇远　东园赏红梅  
花姨夜攆守宫血，染就南枝花貌别。  
宿酲未解春正酣，一片晴霞消冻雪。  
莫道有人疑作杏，老眼频看亦生缬。  
东阑更有萼绿华，精神标致尤清绝。  
先生焚香读书处，把酒花前相暖热。  
群峰知香不知色，一枝肯许儿童折。  
两株横卧处士桥，梦中归踏孤山月。  

仇远　冬日小斋即事  
芦苇周遭旧楮糊，就中穴地砌砖炉。  
儒酸官冷浑相称，草卧毡眠本不拘。  
窗外十分西日照，帘间半点北风无。  
一瓶雪水煎茶熟，清气真能压武夫。  

仇远　董静传挂冠四圣观  
静挼秋渌洗荷衣，问隐孤山只鹤随。  
得酒可谋千日醉，挂冠犹恨十年迟。  
云和家有仙人谱，石鼎今无道士诗。  
莫对梅花谈世事，此花曾见太平时。  

仇远　读陈去非集  
简斋吟集是吾师，句法能参杜拾遗。  
宇宙无人同叫啸，公卿自古叹流离。  
穷途劫劫谁怜汝，遗恨茫茫不在诗。  
莫道墨梅曾遇主，黄花一绝更堪悲。  

仇远　读陈去非九日诗  
忆得甲辰重九日，宣和遗恨几番秋。  
蒋陵依旧西风在，一度黄花一度愁。  

仇远　渡越  
苍烟迷古道，白水满平畴。  
落雁湘湖月，孤砧粤树秋。  
壮心消蜡屐，老泪入貂裘。  
市饮成凄断，何人识马周。  

仇远　断桥闻角  
柳外官桥出戍楼，和霜和月按梁州。  
吹时莫近孤山下，千树梅花不识愁。  

仇远　多雨  
菜色青肥麦渐黄，雨多泥滑野畦荒。  
官田昨夜方车水，早起看来又渺茫。  

仇远　二马图  
平生自比九方舦，牝牡骊黄骨相高。  
寄语金台求骏者，精神元不在皮毛。  

仇远　二十五日东风少定辛丑夜西风再作  
东风已扫九衢埃，何事飚轮去复回。  
秋信苹洲凉渐迫，人家蓬户昼难开。  
低由受水祥禾偃，乱石飞空巨木摧。  
见说长淮旱无雨，蜚蝗几欲渡江来。  

仇远　范文正公黄素小楷昌黎伯夷颂盖在青社时所书以遗京西转运使舜元苏  
小楷青州三绝碑，复还范氏事尤奇。  
不知百世闻风者，更有何人似伯夷。  

仇远　范文正公黄素小楷昌黎伯夷颂盖在青社时所书以遗京西转运使舜元苏  
古今一理是纲常，范笔韩文妙发扬。  
公卧首阳原不死，春风岁岁蕨薇香。  

仇远　方万里史敬舆陈孝先龚圣予胡穆仲相继沦没令人感怆  
诸老俱尘土，令予双泪流。  
几年能再见，一气故应休。  
江左衣冠尽，人间翰墨留。  
空山茅屋底，野史属谁修。  

仇远　方竹杖  
劲节稜稜瘦且坚，形模界尺出天然。  
山翁甚爱资扶老，村衲无知误削圆。  
偏称深衣同此矩，漫夸长笛大如椽。  
有时閒为吟诗出，徙倚中庭月一砖。  

仇远　风起  
朔风连夕起，浩荡厉严寒。  
远势惊春梦，微权属冷宫。  
云行和月暗，木落打窗乾。  
因忆吴船客，波涛寝不安。  

仇远　风雨不出  
儒宫少公事，閒坐如家居。  
闭户听风雨，重读架上书。  
岂无借书甧，小酌勿用沽。  
岂无苜蓿盘，园丁送喜蔬。  
溪童把钓竿，时得径雨鱼。  
采薇拾橡栗，视此已有余。  
怀哉天地恩，不弃无用儒。  
舍此将何之，狂士多迷途。  
终不如归田，一蓑溪上锄。  

仇远　凤凰山故宫  
渐无南渡旧衣冠，尚有西湖风雨寒。  
凤鸟不来山寂寂，鸱夷何在海漫漫。  
荒陵樵采官犹禁，故苑烟花客自看。  
惟恨余杭门外柳，长年不了送征鞍。  

仇远　奉寄田上人  
竹筇轻健草鞋宽，野外消磨半日閒。  
病叶已霜犹蛮树，片云欲雨又归山。  
灯分寺塔晴偏见，水隔渔家夜不关。  
愧我莫如霜上鹭，霎时飞去便飞还。  

仇远　高卧  
人生天地一蘧庐，耕凿虽劳乐有余。  
因阅杜诗删旧稿，为观羲帖学行书。  
山公醉后犹骑马，渭叟閒来只钓鱼。  
世道秋风总萧索，何如高卧白云居。  

仇远　葛雄女子舞剑歌  
葛家女儿十四五，不向深闺学针缕。  
遍身绣出蛟螭文，赤手交持太阿舞。  
红罗帕兮锦缠头，口吐长安游侠语。  
侧身捷如飞鸟轻，瞋目勇如独鹘举。  
云窗雾阁岂无情，终欠娇娆太粗武。  
黄堂张燕灯烛光，两耳喧喧厌歌鼓。  
人言葛氏善舞剑，曾向梨园奉尊俎。  
短衣结束当筵呈，壮士增雄懦夫沮。  
我怜健妇胜丈夫，却欲骄兵如处女。  
安得成军如娘子，直气端能捷秦楚。  
只愁逢著裴将军，公孙大娘汗成雨。  

仇远　公退曝日  
公退无营懒读书，出门佳客费招呼。  
閒搔短发身将老，独坐长檐日未晡。  
溪女卖鱼随市价，村夫骑马纳官租。  
劳生役役知何益，却笑今吾即故吾。  

仇远　勾龙爽毛女  
曾是阿房学舞人，玉箫旧谱尚随身。  
喜归商岭寻仙药，忍见秦宫化劫尘。  
松蜜春腴差可饱，槲衣秋碎不须纫。  
凭谁唤起勾龙爽，更写湘妃与洛神。  

仇远　鼓角  
五更相次晓，一曲有余清。  
忽醒山林梦，遥闻鼓角声。  
背风还迤逦，带月最分明。  
莫作边城看，长淮久息兵。  

仇远　观雨  
雨师殿后疾雷先，风卷浮云似擘绵。  
大点成沤添黑潦，浓阴匝地暗青天。  
崦中暴长弥漫水，圩上平沉沮沼田。  

米直顿增车戽急，早推红日丽金渊。  

仇远　官冷  
不负平生下泽车，宦游卜宅亦村墟。  
家贫累重须干禄，官冷身閒可读书。  
高柳每闻莺娅姹，破篱时度竹萧疏。  
西南林壑堪娱晚，静看飞云自卷舒。  

仇远　广教寺  
三门当驿道，四壁启僧房。  
颇有千竿竹，能令六月凉。  
撞钟山鹳起，煮茗石罂香。  
岸曲盘涡急，人言古濑阳。  

仇远　过介卿溪南隐居  
卜宅溪南远市喧，一经教子守田园。  
邵平未老瓜先熟，靖节能閒菊自存。  
无白丁来多酿酒，放青山入别开门。  
朝衣曾侍天香满，得似荷衣带露痕。  

仇远　过李山人居  
数椽竹屋傍秋江，屋外疏篱隔柳樁。  
客至旋分垂钓石，雨来自掩读书窗。  
痴儿弄镜时翻背，小妇弹筝不识腔。  
自古渔樵有遗逸，未应只说鹿门庞。  

仇远　过岳公故居  
赤脚踏层冰，素蟾浴清水。  
可怜偷桃儿，竟以寒饿死。  
木瓢挂空壁，蠹册堆破几。  
有子如矮奴，踉啮入城市。  

仇远　过郑氏幽居  
趁雨过云关，东风尚峭寒。  
野花浑未放，石路卒难乾。  
薄酒无多酌，穷途信少歌。  
归来借蓑笠，莫作老坡看。  

仇远　海上图澄江仙刻  
老仙指甲坚如铁，夜画枯杉出宫阙。  
翠深红远十二楼，犹理霓裳舞回雪。  
山椒覆亭小於笠，石脚插船轻仙叶。  
桃花几度春酣酣，弱水何日通舟楫。  
醉中作此狡狯事，收拾乾坤入毫发。  
神刓鬼刻未百年，不与丹青共磨灭。  
天风颉颃飞霞佩，水云妥帖凌波袜。  
我将就此逍遥游，高步青霄拾明月。  

仇远　寒食游陈园  
梨花李花白斗白，桃花杏花红映红。  
疏篱曲径锦步障，间以巨竹青玲珑。  
独木为桥人不渡，柴扉欲锁春风住。  
岂知野禽浪蜂蝶，时复衔花过墙去。  
春波涨绿春日晴，柳下扣门嵇喜迎。  
池边亭上少盘礴，坐床拂噗呼麴生。  
冷官况逢寒食节，客味凄凉那可说。  
残杯冷炙何处无，乐意生香聊自悦。  
清明天气晴更佳，山林川谷多莺花。  
后庭遗曲少人唱，踏歌椎鼓争喧哗。  
笑折一枝花入手，树犹如此人能久。  
六朝旧事付东流，醉翁之意不在酒。  

仇远　寒食雨三首  
山色空蒙寒食雨，杨花零乱溧阳楼。  
老人岂有伤春事，酒后情怀似感秋。  

仇远　寒食雨三首  
监官州牧趣修围，里正喧呼急报饥。  
店舍无烟鸡犬静，山村桃李已空枝。  

仇远　寒食雨三首  
梨花白白柳条青，闭阁焚香奈雨声。  
闻道清明明日是，江南风土只宜晴。  

仇远　何山  
溪转峰回一径平，田头白水照人清。  
寺因何氏封山姓，客把坡诗证地名。  
萝月长随行道影，杉风犹带读书声。  
云津桥下潺湲急，僧濯袈裟客濯缨。  

仇远　和卞仲祥  
我爱中秋月，行歌荒野中。  
乱云催薄暮，乔木易高风。  
镜里花难折，樽中酒不空。  
南飞有乌鹊，未见北来鸿。  

仇远　和卞仲祥  
吾友卞南仲，别我何匆匆。  
家有六男儿，乃与不死同。  
阿祥更颖出，亹亹有父风。  
翰墨既潇洒，文字犹研穷。  
西园盖常飞，北海樽屡空。  
霜寒濑水浅，蛟龙若为容。  
我将归西湖，春风入修筇。  
期子梅花下，一酹孤山翁。  

仇远　和曹之才  
山林不可住，欲隐更何之。  
春去已多日，客愁无了时。  
斜阳依树下，明月到门迟。  
閒事谁消遣，陶潜一卷诗。  

仇远　和范爱竹三首  
半生豪气学元龙，湖海惟知敬数公。  
徒有贞心招隐逸，恨无巨眼识英雄。  
天衢骑马衣冠异，雨屋鸣鸡杼轴空。  
西崦东屯何日了，定应愁老浣花翁。  

仇远　和范爱竹三首  
秉烛追游忆盛时，欢悰终较昔年稀。  
柳多客折凉阴薄，薇少人餐雨绿肥。  
胡蝶觉来方识梦，海欧飞去未忘机。  
相逢且可谈风月，莫话兴亡与是非。  

仇远　和范爱竹三首  
风雨萧萧白昼昏，肃襟受此一凉恩。  
丘园不作轩裳梦，陵谷空遗斧凿痕。  
乍可扣舷歌楚泽，何堪抱瑟立齐门。  
有时散步西原上，共醉田家老瓦盆。  

仇远　和费廷玉  
我昔南徐讲席分，知君肥遯白云村。  
草深能使芝兰没，木落方推竹柏尊。  
试问上书投魏阙，何如解组守衡门。  
西风吹醒槐安梦，斜日悠悠半隐垣。  

仇远　和费廷玉  
笑人狗走鹿斯奔，父子瓜畦手自耘。  
不愿青黄施断木，且将苍白看浮云。  
山巾聊友华阳鹤，野饭时羹古涧芹。  
显宦何如廉贾好，茜卮千石鮦千斤。  

仇远　和胡定甫  
几年野水倚扁舟，风雪尘埃暗绮裘。  
齐鲁青山恒北望，江湖白鸟共东流。  
杜陵骑马寻征路，李白题诗遍酒楼。  
文学卑官何足说，直须揽辔觅封侯。  

仇远　和胡定甫  
淡泊相逢古溧州，世情客况两悠悠。  
腐儒都不通人事，冷掾何曾似宦游。  
轻薄成风虽可畏，廉勤律己每无愁。  
他时重会西湖上，把酒联诗日自由。  

仇远　和黄晋卿金陵见寄  
台城为客久，书札竟寥寥。  
山水舟车近，风霜岁月遥。  
穷猿犹择木，威凤合冲霄。  
曾有论文约，应须折简招。  

仇远　和姜景星  
瓦霜砖日合寒晴，最爱幽窗远市声。  
懒去著书追管葛，闲来读易玩周程。  
劳心未必能齐物，寡欲才堪论养生。  
蓍久不神何用卜，了知身世遯而亨。  
开遍梅花腊渐残，又传新历岁更端。  
书生爱日惟愁晚，稚子敲冰不怕寒。  
酒压蚁簄醅可拨，诗题蜡纸墨难干。  
宦游得似家居乐，一枕三竿梦寐安。  

仇远　和蒋全愚韵  
金坛有耆英，学博声名早。  
搜奇薄庄骚，稽古极羲昊。  
君甚似乐天，税冕居履道。  
息游鬻骆马，尚友敬胡杲。  
我生六十年，独欠识此老。  
来游溧阳学，文物委秋草。  
黄沙眯人目，忽见石皓皓。  
君坛高难陟，我垒虚易攆。  
新诗十八韵，韵韵俱压倒。  
交情托以宣，一字一大好。  
自惭沟中断，未足被华藻。  
但令小儿辈，藏弆以为宝。  
相望衣带水，波弱限蓬岛。  
玉石资眜磨，钟鼓宜击考。  
何由即会面，疑义共探讨。  
岂无问字酒，可以濡吻燥。  
昔为坚多节，今为科上槁。  
穷达等醉醒，何庸宽怀抱。  

仇远　和金沙蒋文海韵  
干禄非良图，好遯实素抱。  
昔为驾壑松，今作出山草。  
茫茫海岳隔，冉冉齿发老。  
渊时书甲子，拾遗历天宝。  
迷涂谅未远，贵在知几早。  

仇远　和金沙蒋文海韵  
我闻茅峰下，曾有卧龙人。  
风云未承运，渊潜聊自珍。  
世无卞和氏，谁辨玉与珉。  
缁尘化衣裳，我独洁其身。  
揽镜忽自笑，奈此白发新。  

仇远　和金沙蒋文海韵  
海翁古徵士，接武诸公后。  
闻名三十年，倾盖即如旧。  
示我伐木章，无能出其右。  
籫籫秋竹竿，坐睨蒲质朽。  
试问五两纶，何如一杯酒。  

仇远　和金沙蒋文海韵  
昔我客朱方，曾识三数公。  
独欠之句曲，遍走山西东。  
向来刘与王，畴能继高风。  
今我来金渊，尸祝素王宫。  
阅人晨星稀，见子夕照红。  
何当分邻烛，竹径相与通。  

仇远　和李致远秀才  
平生志气隘九州，直欲濯足万里流。  
讵期功名坐蹭蹬，不意岁月成缪悠。  
防闲拟铸铁门限，牵挽忽作金濑游。  
栖巢未稳乌鹊月，归梦已熟鲈鱼秋。  
连宵风雨正僵卧，何时临壑容奇搜。  
可人喜接一日雅，此地判作三年留。  
说诗解字屡握手，感时怀古频搔头。  
吴郡才子止丘沈，梁园旧赋余枚邹。  
天上仙应无懵者，眼中客复有此不。  
家声久识南北阮，笔力眇视大小欧。  
我方得友颇庆快，子亦固穷忘怨尤。  
蹄涔乃使鲸鲵伏，拳石难与嵩岱侔。  
纷纷嗜好异齐瑟，磊磊肝胆呈吴钩。  
有才未遇政何损，知尔不荐终当羞。  
往事欲谈遽易了，浊酒既倾焉得愁。  
平乘楼上王夷甫，下泽车中马少游。  
须笑即今仕宦人，嚅唲言貌如伶优。  
若为田园足以活，与尔水火无相求。  
一瓢陋巷誓不出，孤云野鹤心自由。  
斯文将兴天未丧，游子累累徒隐忧。  

仇远　和两山二首  
世事枰棋入角危，有人袖手只攒眉。  
路通巴蜀那须檄，马立澶渊更要诗。  
公竟醉耶从汝笑，树犹如此信吾衰。  
传闻双珥消兵气，犹把葵心向郁仪。  

仇远　和两山二首  
穷乡何处觅新丰，身世悠悠醉梦中。  
未学伏波尸马革，且随甫里问龟蒙。  
檐头喜有桑榆日，兵后那无草木风。  
亦欲飞神游八极，扁舟坦卧不须篷。  

仇远　和刘君佐韵寄董静传高士  
雪暗江湖入暮年，何人苇外小延缘。  
水痕不动玉平岸，春意欲回老满天。  
懒出恐消桐屐蜡，醉吟忘上苧袍船。  
行当归学林和靖，结屋梅根伴鹤眠。  

仇远　和南仲见寄  
儒冠误我欲投簪，抱膝聊为陇上吟。  
故里未归先入梦，新交虽好少知心。  
清光湛湛溪中月，遗迹沉沉濑底金。  
闻道雪晴丰荠麦，行看放犊满桃林。  

仇远　和南仲见寄  
我本西湖一散人，偶来溪上濯乌巾。  
波光绿映台城柳，山色青回句曲春。  
客舍相亲那忍别，交情到老愿如新。  
江南天气偏宜暖，满目东风起麴尘。  

仇远　和吴东升  
知君豹隐白云村，杖履春风忽过门。  
独立幸无妻子累，老成喜有典型存。  
冰悬古树花尤雋，雪涨寒江水不浑。  
冷落十年灯火读，何时窗下约重温。  

仇远　和西仲秋日闻莺诗  
不待风霜剪碧林，柳阴忽见一梭金。  
似传西帝宸游信，空惹东窗梦觉心。  
暂辍笙歌聊试听，既无桃杏莫须吟。  
旧交燕子归何处，好倩宾鸿为嗣音。  

仇远　和友人洮湖韵  
落日洮湖自放舟，诗筒特为寄交游。  
征夫独寐难为夜，老我多愁不但秋。  
清兴何人联石鼎，虚名无梦到金瓯。  
黄鸡白酒田家乐，止有躬耕愿未酬。  

仇远　和友人韵  
山林空入梦，诗酒未忘怀。  
老兴自不浅，卿言亦大佳。  
封侯无骨相，学道有心斋。  
安乐行窝在，栖栖且避乖。  

仇远　和岳国华  
落魄居尘迥出尘，丹房芝术自生春。  
琼州太守名家子，不是寻常卖药人。  

仇远　和岳国华  
广文饭少甑生尘，老去衰颜酒借春。  
吟癖何曾医不得，古来清瘦是诗人。  

仇远　和张辅之赠别  
夜雨溪头泊客船，檐花沟溜亦涓涓。  
灯前诗酒留三宿，纸上功名付百年。  
寒雁叫霜投木末，晴云扶日出山巅。  
欲归苦被微官缚，不得相从酌冷泉。  

仇远　和张仲实见寄  
天地有义气，五行秋在金。  
风吹庭前树，亦做清商音。  
游子初离群，百感集一襟。  
谅予老冉冉，无复谣善淫。  
吾方用吾悟，安计他人心。  

仇远　和张仲实见寄  
古交色不变，百炼如精金。  
一别又三月，书札乘嗣音。  
相望隔一水，离忧盈中襟。  
秋阳不能骄，秋雨不能淫。  
会面不可期，月明千里心。  

和仲祥大风韵  
正忧蕴蕴与隆隆，怪得连朝起大风。  
酷日从今宜敛暑，大王自古解称雄。  
中庭老树吹将折，破屋重茅卷已空。  
可是南溟鹍欲化，爰居先避鲁门东。  

仇远　和仲祥大风韵  
非雨非雷势可乘，柔枝弱叶力难胜。  
疾於健将追奔马，豪似吟仙赋大鹏。  
柱砥潜移黄螘穴，山屏尽启白云縢。  
直须少霁飞廉怒，水落圩田谷再登。  

仇远　和子野  
少年挟英气，闻鸡慕刘祖。  
老来卧蜗牛，风雨懒出户。  
酒空薪炭尽，景况讵堪睹。  
自叹形袖短，岂曰不善舞。  

仇远　和子野  
此日始生日，避喧作溪行。  
出门阻风雪，仆瘁马亦惊。  
归卧春一窗，隔窗听雪声。  
拥衾守药鼎，客至慵出迎。  
颜色日已老，何由得青精。  
未能歌雪儿，聊复呼麴生。  
梦中游西园，一壶梅下倾。  

仇远　和子野见寄十二辰体  
良工鼠须笔，戢戢囊颍露。  
抄诗节经史，汗牛车载路。  
信知文中虎，一代人不数。  
细声笑蚯蝇，妙趣忘鱼兔。  
东野龙无云，胡为乎泥中。  
蟠屈如睡蚮，虚此云梦胸。  
且骑款段马，野服随田翁。  
相羊山泽间，直乐樵牧同。  
开林斩猴杙，种花续春意。  
他年处鸡窠，偃蹇增老气。  
锦鲸卷不宜，貂狗续亦易。  
老砚磨猪肝，翰墨作游戏。  

仇远　和子野郊居见寄  
知君标格眼前稀，暂别令人入梦思。  
铗有可弹何必叹，书如肯借本非痴。  
且看平子归田赋，更和渊明述酒诗。  
我劝山中多种漆，收功莫恨十年迟。  

仇远　和子野郊居见寄  
论心握手到忘形，性癖耽诗各瘦生。  
美酒三升差可恋，良田二顷不如耕。  
溪晴正熟眠鸥梦，门静那惊吠犬声。  
泉石烟霞能自乐，弃予高举得无情。  

仇远　和子野郊居见寄  
归去来兮意趣长，幽居远隔水云乡。  
花粘石风吟诗笔，风度溪房煮药香。  
把酒有时思太白，下车何日见元方。  
云萍暂聚还分散，可是先生铁石肠。  

仇远　和子野郊居见寄  
因子洮湖归钓鱼，西湖我亦念吾庐。  
途穷但觉知心少，性直由来料事疏。  
爱把琴弹招隐操，忍拈笔写绝交书。  
人间喜怒须臾事，暮四朝三任众狙。  

仇远　和子野四首  
旅食无生计，卑栖奈若何。  
饭惟供脱粟，衣未补香莎。  
户外履常满，床头金不多。  
老为文学掾，一似旧恩科。  

仇远　和子野四首  
穷冬霜霰集，行路古今难。  
举眼看浮世，何人耐岁寒。  
弃瓢将止酒，脱冕拟休官。  
一室能容膝，吾生亦易安。  

仇远　和子野四首  
亨涂即畏涂，暮境欲何如。  
索米多贫士，钞诗欠小胥。  
自缘乡梦熟，顿与世情疏。  
会约逃名者，山间倒跨驴。  

仇远　和子野四首  
诡遇非吾事，支离笑我身。  
文章宁可拙，仕宦岂宜贫。  
乡故多新鬼，年荒少佚民。  
休嗟华黍废，阳谷易回春。  

仇远　黑兔  
何年偷舐玄霜鼎，变却蟾宫玉雪姿。  
毛颖未封先试墨，褐衣乍著便披缁。  
移来暘谷乌相对，跃入阴山鬼不知。  
踪迹分明予甚爱，正当秋晓月明时。  

仇远　后园野池诗  
欲和沧浪孺子歌，东风吹皱轂纹波。  
幽禽哺子樱桃少，浮草一苗蝌蚪多。  
天与一宫□□茅亭俯芰荷。  

仇远　湖上  
岚雾蒙蒙晓未收，青红窗户失飞楼。  
雨添芳草侵官道，水涨浮萍入御舟。  
苏小只传身后曲，江淹曾赋别时愁。  
杏花风急清明近，已觉新寒似麦秋。  

仇远　湖上值雨  
波痕新绿草新青，有约寻芳芳不晴。  
莎径泥深双燕湿，柳桥烟淡一莺鸣。  
山围故苑春常锁，泉落低畦暖未耕。  
十载旧踪时入梦，画船多处看倾城。  

仇远　花竹图  
梅癯竹润楚兰馨，相约凌波作四清。  
最爱此君秋一片，湘江烟火晓初晴。  

仇远　怀白石社尊师道坚  
我思南山阳，谷神何绵绵。  
松下笑相别，惚恍忘岁年。  
寄我犹龙经，文字入幽玄。  
终期白石顶，击竹歌游仙。  

仇远　怀方严州  
八十一年前，科名已褎然。  
依刘王粲檄，入洛贺循船。  
受禅碑谁上，閒情赋自传。  
江山英气歇，堪恨亦堪怜。  

仇远　怀方严州  
八十一年终，堪嗟旅襯穷。  
胸中元耿耿，身外竟空空。  
白首太玄草，紫阳虚谷翁。  
平生有遗恨，五马未乘骢。  

仇远　怀方严州  
八十一年亡，哀哉老紫阳。  
佳儿方戒道，小妾漫专房。  
每忆先生被，常怀太守章。  
桐江诗万首，端可及龟堂。  

仇远　怀方严州  
八十一年身，栖迟客馆贫。  
登门曾有我，铭墓竟何人。  
醉梦高楼月，悲歌故国春。  
可能函玉骨，归葬练溪滨。  

仇远　怀方严州  
八十一年休，云何不首丘。  
岂无商女恨，肯作贾胡留。  
书籍从人卖，田园有子收。  
乌聊山在望，风云去悠悠。  

仇远　怀古  
吹杀青灯炯不眠，满衿怀古恨绵绵。  
江东曾识桓司马，沧海难追鲁仲连。  
吴岫月明吟木客，汉宫露冷泣铜仙。  
何时一酌桃源酒，醉倒春风数百年。  

仇远　怀盛元仁  
年过耳顺欲何如，臂膝酸寒齿发疏。  
千里驱驰还倦矣，数椽卜筑合归与。  
山衔落日谁能系，海涨平田自可锄。  
寄语虎林诸道伴，江湖处处有鲈鱼。  

仇远　怀向古  
曾同野灶煮溪鱼，别鹤归迟信息疏。  
不是山中无楮叶，寻常嬾寄入城书。  

仇远　怀张似之  
少日登山屐，中年上水船。  
黄花犹自绿，白发若为玄。  
但觉杯行速，那知帽影偏。  
南峰深秀处，回首重潸然。  

仇远　宦海  
黄帽棕鞋隐者便，青衫槐笏我家传。  
一生碌碌空多事，六袠駸駸欠二年。  
安乐窝中閒有味，温柔乡里老无缘。  
浮沉宦海终非愿，早葺山南屋数椽。  

仇远　黄渚舟中  
夕晴殊可喜，小作川原游。  
水岸菰蒋合，野田鸿雁留。  
云烟易得晚，城市那知秋。  
落叶塞破屋，逃亡令我愁。  

仇远　黄渚舟中  
酌彼溪店酒，醉向舟中眠。  
舟人待月出，急急乘晚牵。  
前山见瓦屋，小彴横沙田。  
回首六百载，我思唐谪仙。  

仇远　晦日攜幼湖上  
葛岭苏堤昼寂然，东风吹我过湖船。  
江山信美无人会，儿女情多只自怜。  
柳色染匀春淡荡，杨花落尽日暄妍。  
麦秋天气浑如此，却笑征衫未脱绵。  

仇远　集庆寺  
平生三宿此招提，眼底交游更有谁。  
顾恺漫留金粟影，杜陵忍赋玉华诗。  
旋烹紫笋犹含箨，自摘青茶未展旗。  
听彻洞箫清不寐，月明正照古松枝。  

仇远　集虚书院  
筑室东舦野水滨，室中生白坐生春。  
了知空洞元无物，须信清明自有神。  
幽径草花聊适趣，閒窗笔砚不留尘。  
酒经丹诀非吾事，万卷书藏一老身。  

仇远　纪梦  
安翔紫云輟，游盼瓀仙家。  
斜阳射岩谷。眩目皆丹砂。  
娃鬟挟鸾尾，倦埽菖蒲花。  

仇远　纪事  
圩田平没石田枯，秋暑如蒸雨竟无。  
六十年前曾记得，步行一直过西湖。  

仇远　纪事  
龙君鼎鼎出云关，分祀仙宫佛刹间。  
两月更无涓滴雨，问君何日可还山。  

仇远　纪事  
柴扉深闭百虫秋，落叶幽花露未收。  
野僻了无鸡报晓，启明星在树梢头。  

仇远　寄陈南翔张伯成主宾  
山水未游遍，其如归梦何。  
独怜黄渚月，相隔白沤波。  
秋尽那无雁，霜迟尚有荷。  
终期共灯火，插架异书多。  

仇远　寄陈仲麟  
檇李城边送客船，梅花一别又三年。  
清风朗月思元度，骏马名姬羡谪仙。  
湖海倦游予白发，园林真乐子青毡。  
楚生卜宅平生志，归日相从学力田。  

仇远　寄邓善之  
几年不寄子公书，忽向燕南遗鲤鱼。  
天远地遥归未得，男婚女嫁事何如。  
壮游自致青云上，漫仕谁怜白发余。  
西浙林泉俱可隐，毋忘旧约共閒居。  

仇远　寄董无益  
邮铃带箭发纷纷，何日山深耳不闻。  
迁客无乡难避祸，饥民失业半充军。  
马蹄乱踏湖西雪，雁阵平拖塞北云。  
我亦嬾谈今世事，自看吊古战场文。  

仇远　寄鄂渚王子文教授  
笑把青藜杖，远游黄鹤城。  
雨消战伐气，春生弦诵声。  
相从未有约，久别难为情。  
东望思渺渺，江长秋月明。  

仇远　寄京口诸友  
郡邑山川我旧游，归舟千里十年秋。  
相逢若问村翁信，贞女沙头狎白鸥。  

仇远　寄梁中砥  
句曲峰峦翠倚天，琳宫琼馆宴神仙。  
水程才隔一百里，脚债未偿三十年。  
几拟看山攜酒去，相期听雨对床眠。  
何当拨遣尘间事，一试松根喜客泉。  

仇远　寄南仲  
坡翁昔年五十二，翰林侍读为学士。  
溪翁年德与坡同，官职胡为未相似。  
我道閒人胜贵人，傥来轩冕溪云比。  
翁今田园濑水上，颇胜求田阳羡里。  
翁今有弟夜雨对床乐，颇胜卯君怀远驿中有感秋风起。  
有时笔床茶灶泛洮湖，柳外梅边从徙倚。  
诗筒经卷静工夫，光景流连一弹指。  
不论众醉与独醒，不问此非并彼是。  
客来不必及时事，有酒且斟无即止。  
从今笑傲五百年，铜狄铜駞皆敝屣。  
小山老桂敷秋香，下弦月照西风凉。  
今夕如此好风月，胡不招邀坡翁霞佩同颉颃。  
翁今放舟何所适，新诗漫表长相忆。  
舟中不可久留兮，盍早归来共赋碧云餐白石。  

仇远　寄潘怀古  
园林摇落夜，静独奈秋何。  
黄叶下不止，青苔埽更多。  
回风喧地籁，浓露洗天河。  
怀楚思无极，长箫按九歌。  

仇远　寄戚子云  
七不有堪一不成，閒云自恨出山轻。  
柳枝骆马爱心断，莼菜鲈鱼归兴生。  
薄宦栖栖留泮水，故人渺渺隔台城。  
对床风雨何时卜，共翦青灯话以明。  

仇远　寄史贵质  
淳佑六十翁，生遇时节好。  
朝游渔樵社，晚入诗酒保。  
不为名利缚，刚被花月恼。  
时发少年狂，未省身已老。  
强歌无余懽，闻者笑绝倒。  
齿发渐凋痚，形容屯枯槁。  
平生千金驱，岂不自爱宝。  
幸然本根在，收敛尚及早。  
何必大药资，尪羸多寿考。  
也无政事堂，也无沙门岛。  

仇远　寄题如镜上人房  
吴城久卜居，归梦只西湖。  
花木四时有，尘埃一点无。  
看经常戒酒，得句少催租。  
尽日坐相对，壁间莲社图。  

仇远　寄屠存博  
三年尘土白须眉，拟向西湖濯客衣。  
林下杜鹃犹劝去，海边鸥鸟亦知几。  
及瓜将得葵丘代，存菊须寻栗里归。  
见说中山屠博士，乡心也趁白云飞。  

仇远　寄吴元初道录  
桃花两度见青春，梦里玄都隔几尘。  
升斗自怜为客久，舟车每惜寄书频。  
君如当日陶弘景，我亦他时贺季真。  
东望冶城空恋恋，西湖非晚作归人。  

仇远　寄武康王居正  
曾向清溪采白苹，江东日暮别经春。  
投金濑上思归客，浮玉山前忆故人。  
千里云萍应念我，一庭风树敢忘亲。  
挂蓑石暖苔衣厚，拟买渔舠作近邻。  

仇远　寄赵春洲莫两山  
湖山满目旧游空，风景荒凉客路穷。  
雨意忽生桐叶外，秋光都在木樨中。  
乾坤混混多游骑，江汉寥寥有断鸿。  
自古隐人多嗜酒，却怜无酒醉新丰。  

仇远　寄周吉卿  
采菊篱根蕊尚青，开门稚子喜机关报晴。  
笑翁错料人间事，风雨如何不满城。  

仇远　寄周吉卿  
閒居偏爱十日菊，归计何资三月粮。  
肉食不烦忧菜色，田家粳稻已炊香。  

仇远　寄周吉卿  
怀土怀居小丈夫，首丘只觉老心孤。  
须营浙右归耕地，五福星明正照吴。  

仇远　寄周吉卿  
日日言归未得归，翻令儿女笑寒饥。  
而今已觉归非远，为报山猿野鹤知。  

仇远　寄周吉卿  
四壁寒蛩已可怜，一庭风露转凄然。  
杜陵便是归来早，也有荒閒负郭田。  

仇远　寄周吉卿  
老来足力觉全衰，一日山行两日疲。  
归去蹇驴须买得，山中出入不嫌迟。  

仇远　寄朱饮冰  
欲共谭诗一解颐，停云望极思依依。  
梅花赋就广平老，杨柳门间靖节归。  
驿路数程征马瘦，家书千里过鸿稀。  
思君怕倚阑干北，拄笏看山竟落晖。  

仇远　寄子野  
西窗隐几读南华，颇悟亡羊与战蜗。  
住久不知身是客，归休谁谓女无家。  
向阳野竹先抽笋，待雪官梅欲试花。  
我爱睡乡真乐地，底须频吃玉川茶。  

仇远　剪白须  
临镜忽自哂，公然白纷如。  
稚女眼最明，为我剪白须。  
髟髟如素丝，不堪纫破襦。  
参差茁秋草，蔓衍不可除。  
明知我已老，既白难再乌。  
无肉令人癯，眼昏妨读书。  
颜驷烛之武，吾非斯人徒。  

仇远　閒步  
村迳桑麻合，扶筇信所之。  
绿阴晴冉冉，白日步迟迟。  
野茧粘高树，山雌入破篱。  
岂无款段马，常是小儿骑。  

仇远　閒十咏  
阶前紫蔓金丝草，篱角红垂锦带花。  
梓泽平泉易消歇，春留富贵与诗家。  

仇远　閒十咏  
树隔残钟远欲无，野云漠漠雨疏疏。  
飞蚊尽逐南风去，父子灯前共读书。  

仇远　閒十咏  
仰屋著书无笔力，闭门觅句费心机。  
不如花下冥冥坐，静看蜻蜓蛱蝶飞。  

仇远　閒十咏  
莺花韦曲旧时游，老去閒情已五休。  
却笑东风无检束，又随飞絮过南楼。  

仇远　閒十咏  
鸟雀喧秋未肯栖，狂风吹树影离披。  
屋边尚有斜阳在，更看山人一局棋。  

仇远　閒十咏  
风挟浓云起炮车，捎窗雨脚乱如麻。  
山中茆屋应安稳，不向溪声送落花。  

仇远　閒十咏  
新竹修修绿过墙，读书门外亦阴凉。  
道人清福不肯受，却入西山看夕阳。  

仇远　閒十咏  
翠袖佳人倚莫寒，双禽踏破玉阑干。  
空山月落春风换，直作罗浮梦里看。  

仇远　閒十咏  
茶瓯沙帽惯迎宾，不是诗人即道人。  
细雨斜风君莫出，绿阴门外有红尘。  

仇远　閒十咏  
珠帘玉栅绮罗丛，犹有承平京洛风。  
饮罢归来游骑少。一庭明月夜方中。  

仇远　江上送友  
知尔怀亲忆故州，相逢沽酒且迟留。  
夕阳有恨荒荒白，江水无声泯泯流。  
孤鸟出潮投渚尾，野芦飞雪压船头。  
却愁明月中秋近，不得同登庾亮楼。  

仇远　江阴何仲礼相访和答  
月照空梁几梦中，扁然环佩下天风。  
十年不到澄江上，一櫂能来濑水东。  
湖海交游今渐少，英豪见识略相同。  
旧时东野吟诗处，何日攜壶酹此翁。  

仇远　交山龙祠祷雨  
晓入荒蹊陟断冈，多年庙食白龙王。  
要添溪上半篙水，不远山中一瓣香。  
灌木云昏旌斾出，高田土渴桔槹忙。  
莫疑栖隐无深洞，且得随车雨送凉。  

仇远　郊行集句  
今日我重九，无钱对菊花。  
昨夜雨鸣渠，既雨晴亦佳。  
出郭望西郊，山林迹示赊。  
顾忧斯人饥，僵仆乱如麻。  
渊明胡不归，吾居已及瓜。  
岂无一尊酒，谁敢负年华。  
聊为山水行，玩奇石路斜。  
门生与儿子，邀我至田家。  
留连向暮归，烂醉是生涯。  

仇远　岊山  
岊老峰高翠倚天，洮河春水绿无边。  
不知杨柳蒹葭外，何处泊君书画船。  

仇远　戒饮  
腹无賏酒肠，小饮辄大醉。  
醉馀嗽即作，痰唾连涕泗。  
酒亦有何好，上策当自治。  
无钱赊不来，不饮特易事。  
何如饭疏食，饱矣曲肱睡。  
莫笑我独醒，中有至乐地。  

仇远　锦城方天瑞玄英先生后人得白云山居图仿佛桐庐山中隐所钱舜举真迹  
翼翼山千朵，萧萧屋数间。  
石崖不可度，门径几曾关。  
绿树经秋在，白云终日閒。  
依稀镜湖曲，西岛水回环。  

仇远　荆溪桥  
荆溪滔滔向东注，长桥束之川后怒。  
英风飒爽白昼昏，此是孝侯斩蛟处。  
客船逆上帆下樯，何如悬水泝吕梁。  
百稿攒石双橹健，进退咫尺千丈强。  
我来偶值冻雨作，且近孝侯祠下泊。  
平生忠孝侯所知，世途更似风波恶。  

仇远　惊蛰日雷  
坤宫半夜一声雷，蛰户花房晓已开。  
野阔风高吹烛灭，电明雨急打窗来。  
顿然草木精神别，自是寒暄气候催。  
惟有石龟并木雁，守株不动任春回。  

仇远　九日次程公明韵  
风帘猎猎傍檐斜，问酒来投野老家。  
佳节已逢重九日，东篱未见两三花。  
科头坐石从吹帽，拭眼看山似隔纱。  
七里冈前归路闇，月悬破镜忆秦嘉。  

仇远　九日客中  
菊糕萸蟹年年有，未信今年此地无。  
一甧新酿正三白，幸是杖头钱可沽。  
客况凄凉宦情薄，釜欲生鱼门罗雀。  
未能早赋归田园，白酒黄鸡差自乐。  
户曹司马村校书，相呼径诣黄公垆。  
满头插菊把茱萸，强歌强舞醉相扶，  
何必更画豳风图。  

仇远　九日邻翁招饮  
佳节喜新霁，作意登南山。  
兹±±虽不高，亦足供跻攀。  
平明放舟出，日暮骑马　　。  
行止不自由，寸步千里艰。  
北邻朱公子，言笑破旅颜。  
相与一樽空，徒得半日閒。  
人生各憔悴，仕路复问关。  
六十始平头，甲子须循环。  
粲粲黄金花，才见秋一斑。  
忍以发肤脆，犯此风霜顽。  
何如归去来，期我岩壑间。  

仇远　九日诸友屏峰上方登高得登字  
天借重阳一日晴，因过竹院远寻僧。  
翠屏晚对无人共，画栋朝飞与客登。  
旋摘菊花浮腊醖，待分贝叶读秋灯。  
余生有暇须行乐，漫向松冈叹废陵。  

仇远　九月八日持螯  
趁晴明日拟登高，十里龙山肯惮劳。  
但愿有钱堪对菊，莫愁无手可持螯。  
虱官只合辞归去，鼠腹安能赋老饕。  
行见白衣人送酒，已拚痛饮读离骚。  

仇远　酒边  
儒官冷落似村居，蒲艾葵榴色色无。  
却有一尊春酿在，醉眠犹胜楚三闾。  

仇远　酒边  
端阳正是独醒时，閒坐难忘一酒卮。  
有客似怜官况冷，山童日午送戎葵。  

仇远　居游行寄费廷玉  
繁华钱塘郡，佳丽金陵州。  
吾生抑何修，两地得居游。  
杭也数年别，升也几月留。  
钟山草堂灵，林壑殊清幽。  
开窗眺龙湾，大江日东流。  
凤皇非故台，不见白鹭洲。  
冶城冢累累，青溪波悠悠。  
长干塔尚在，瓦棺阁已休。  
雨花峙岩颠，锦石烂不收。  
层楼天下无，结构如龙舟。  
六朝王气歇，故粃成荒丘。  
至今秦淮上，尚闻商女讴。  
山水如此佳，见有此客不。  
怀古复思乡，日落川云浮。、  
惜无老樊川，酒酣吟杜秋。  

仇远　菊  
楚泽秋高众芳歇，眼中见此霜下杰。  
南窗粲粲八九株，淡白深黄颜色别。  
自笑背时难独立，恰是重阳过一月。  
丁宁女子莫摘残，留伴梅花傲冰雪。  

仇远　菊轩吟为刘君章作  
大江秋风高，红叶纷满地。  
采采黄金华，专此秋富贵。  
主翁庭宇静，霜日自清媚。  
岂不怀渊明，异榻同梦寐。  
春融桃李门，一粲开落易。  
愿言坚晚节，香淡有真意。  
平生观物心，饮水知秋味。  
敢问楚人醒，何如晋人醉。  

仇远　句  
久欲脱尘网，未有辟谷方。  
释然山中游，世虑可暂忘。  
鸥鹭亦知几，深入菰蒲藏。  
卧舟放中流，吾不如渔郎。  

仇远　句  
高荷不受雨，倾泻与低荷。  
低荷强自持，聚雨倾入波。  
朝雨尚滴沥，晚雨忽滂沱。  
临池卧以听，雨声静中多。  
两耳本自清，奈此荷叶何。  

仇远　句  
风雨不出户，儿孙共读书。  

仇远　句  
割蒲分坐具，賏瀑入军持。  

仇远　句  
老尚留樊素，贫休比范丹。  

仇远　句  
姓名不入六臣传，容貌堪传九老碑。  

仇远　句  
萤火惟知夜，灯花不待春。  

仇远　倦绣图  
花残院静昼阴长，困思瞢腾下绣床。  
肯信村中蓬鬓女，夜灯辛苦织机忙。  

仇远　君子堂小集  
乐岁欣逢节序新，公堂称兕集嘉宾。  
衣冠尚想江东旧，芹藻初回泮水春。  
无事聊为文字饮，相看总是看成人。  
且须饱喫圭田饭，朝市山林各致身。  

仇远　君子堂小集  
乐岁欣逢节序新，公堂称兕集嘉宾。  
衣冠尚想江东旧，芹藻初回泮水春。  
无事聊为文字饮，相看总是老成人。  
一瓶雪水煎茶熟，清气真能压武夫。  

仇远　客来惊睡  
长昼清和时，惟有睡乡美。  
宰予边孝先，毋乃今我是。  
门外有客来，推枕矍然起。  
请啜一杯茶，万事且不理。  

仇远　跨马  
跨马入城去，驱鸡上屋飞。  
閒官差可乐，徒步未为非。  
杜老平明出，山公倒载归。  
晚汀沙水阔，野鹜得相依。  

仇远　浪洋舟中  
轻舟十里过溪庄，桑枣成阴柳着行。  
不见玉山嵇叔夜，西风低草见斜阳。  

仇远　潦雨排闷二首  
淫雨喧中夜，羁人积隐忧。  
葵倾那有日，麦腐欲无秋。  
小市浑如洗，前溪漫不流。  
林鸠兼垤鹳，聒聒几时休。  

仇远　潦雨排闷二首  
宿雨涨溪流，江南四月秋。  
市无粮得糶，田有麦难收。  
官况全然冷，民饥绝可忧。  
沙鸥应笑我，何日放归舟。  

仇远　冷坐  
冷官宜静坐，借屋近荒村。  
无酒可延客，未昏先闭门。  
水明知月上，木落见梅尊。  
满目凄凉者，相逢不必言。  

仇远　李待诏虎溪三笑图  
偶然行过溪桥，正自不值一笑。  
三人必有我师，不笑不足为道。  

仇远　李唐虎溪三笑图  
人生一笑良难，问此是同是别。  
青山相对无言，溪声出广长舌。  

仇远　立春  
山城历日到每迟，新春残腊俱不知。  
若非一鞭醒寒梦，梅柳争春无了时。  
牛刀小试东风手，目中全牛果何有。  
勾芒舁归古庙中，官吏升堂酌春酒。  

仇远　立冬即事二首  
细雨生寒未有霜，庭前木叶半青黄。  
小春此去无多日，何处梅花一绽香。  

仇远　立冬即事二首  
凄风浩荡散茶烟，小雨霏微湿座毡。  
肯信今年寒信早，老夫布褐未装绵。  

仇远　利交  
一自仪秦去，从衡直到今。  
士级贫失节，交以利知心。  
乍可昏求火，何堪昼见金。  
狂澜回已倒，独幸有山林。  

仇远　溧水道中  
步屧春风白马桥，车沟泥滑路迢遥。  
眼前未识千红紫，但见新黄上柳条。  

仇远　溧水道中  
五峰合沓拥东庐，泉落芳塘旱不枯。  
空凿秦淮三百里，六朝王气几曾无。  

仇远　廉公子家藏元石名武夷春雨  
至宝忽横道，峰峦高复低。  
数尖灵壁石，一曲武夷溪。  
黛色春浮玉，黄流雨曳泥。  
遥知千载下，名与岘山齐。  

仇远　凉风  
凉风撼庭竹，起舞如翠蛟。  
乳叶打窗来，卷尽破屋茅。  
飞云行太空，万竅争怒号。  
烦暑一扫净，解我心郁陶。  

仇远　邻家晓鸡  
严城鼓角送钟声，顷刻三更四五更。  
却是邻家鸡唱准，不差消息已天明。  

仇远　刘伶墓  
凤浦鸳湖西有坟，此茔寂寞海边村。  
落花红雨鬼仙句，淡月黄昏酒圣魂。  
有锸已随棺槨化，无碑空信艾刍言。  
螟蛉蜾蠃今何在，起为先生酹一尊。  

仇远　刘悦心入道三茅观  
鹖冠高挂九松巅，去结三茅香火缘。  
相国向犹为道士，将门今又出神仙。  
坐看红日生沧岛，吟寄青衣入洞天。  
跨鹤归来云舍近，西风井邑只依然。  

仇远　留饮筱坞承隐君山庄  
夹山峥嵘相对起，贯以盈盈衣带水。  
白云深坞碧筱合，华屋盘纡苍树里。  
二三隐者古衣冠，鱼酒招邀极欢喜。  
维舟岸曲信宿留，惜别依依行复止。  
东南风顺帆上桅，一转瞬间行十里。  
人生交契无故新，他日停云从此始。  

仇远　六月雨  
骤雨忽终日，高田知有秋。  
斜风驱溽暑，平地作交流。  
屋漏忙移坐，泥深懒出游。  
美哉今夕睡，凉意已浮浮。  

仇远　鲁庵尊师以彝斋白描四芗命作韵语  
淡墨英英妙写真，一花一叶一精神。  
繁香曾入庐山梦，遗佩如行湘水春。  
小白凝珠还胜雪，轻黄承袜不生尘。  
老僧嬾作浮华想，空谷犹疑见似人。  

仇远　陆君实挽诗  
乾坤那可问，至痛老臣心。  
甘抱白日没，不知沧海深。  
忠魂随上下，义骨肯浮沈。  
草木长淮泪，秋风起莫阴。  

仇远　落桂  
养成花魄是轻阴，风露凄凄已满林。  
到底难磨秋富贵，一庭香粟万黄金。  

仇远　马斃三首  
晓廹，塞翁一笑欲何如。  
西郊或有閒迎送，却向东家借蹇驴。  

仇远　马斃三首  
苦无驰骤但加餐，马性由来不耐閒。  
官满马亡归去好，且骑白犊看青山。  

仇远　马斃三首  
我无筋力汝难骑，埋汝郊原有敝帷。  
二尺箯舆元自稳，不劳鞭策强驱驰。  

仇远　漫兴  
驴鸣有何好，晋人多爱之。  
胡不大堤上，隔花听马嘶。  
胡不茅屋下，带月听荒鸡。  
我疑古之狂，矫世本尚奇。  
蜡屐柳下锻，结髦剑首吹。  
端是味无味，以待知者知。  
满腔浩然气，抑郁无所施。  
引颈一长鸣，万里风云悲。  
敢问驷与骢，立仗夫何为。  

仇远　梅花  
为怕缁尘染素衣，冻痕封蕊放春迟。  
月来忽送阑干影，春到不分南北枝。  
啼梦翠禽依树宿，断魂玉笛隔花吹。  
任他万片随风去，须有青青呀底时。  
梦想幽芳无处寻，相逢依旧岁寒心。  
要看叶底玲珑玉，休折枝头蓓蕾金。  
清晓风霜和艳冷，黄昏庭院觉香深。  
扬州一树春多少，殢得何郎瘦不禁。  

仇远　梅梦  
缃梅眩晨霞，素梅迷暮雨。  
一翁着花间，冰霜殊皎洁。  
蜂蝶犹未知，香味老逾烈。  
梦中识归涂，踏遍孤山月。  

仇远　梦得墨四片一差短戏呈廷玉  
昔贤曾梦笔，梦墨定何如。  
应使山中隐，重研世上书。  
磨人惊老大，饮汁笑空疏。  
长短无庸较，三螺已有余。  

仇远　明朝  
秋风嫋嫋雨潇潇，兀兀郊居出市遥。  
未欠三杯通大道，且欣九日是明朝。  
篱边旧菊犹豫堪摘，天末新鸿不可招。  
莫恨登高无脚力，强搘湘竹造山椒。  

仇远　秣陵  
凿山疏水出长江，王气如何可厌禳。  
后五百年依旧在，空教晋帝笑秦皇。  

仇远　秣陵  
龟脊羊肠九里汀，芫花灿灿麦青青。  
此生不踏江东道，将谓金陵即秣陵。  

仇远　柰花似海棠林檎但叶小异  
东风擅红紫，颜色分重轻。  
爱此柰子花，娇艳何盈盈。  
未开足标致，紫绵灿垂缨。  
开繁舉脂褪，徐娘老而贞。  
俗称为海红，结实叶底頳。  
来禽难为弟，海棠难为兄。  
我评此三花，同出而异名。  
一枝插铜壶，坐耫心目明。  
安得剑南樵，素缣为写生。  

仇远　南仲以潘老句约赋  
秋声浩荡夜凄凉，却喜田家熟稻粮。  
千里江湖随薄宦，满城风雨近重阳。  
菊花渐拆青青蕊，桂树独飘粟粟香。  
幸是催租人未至，尊前聊为足成章。  

仇远　偶见  
诗人作事例迂疏，才见佳山拟卜居。  
湖海归来余一锸，买山生计竟何如。  

仇远　偶见  
诗囊剑术走风尘，要买桑麻二顷春。  
可笑田连阡陌者，元非识字读书人。  

仇远　偶作  
元亭真止酒，昭文不鼓琴。  
文章成小伎，道德负初心。  
故友凋零尽，中年感慨深。  
从来麋鹿性，只是爱山林。  

仇远　偶作寄李良甫  
閒官长日无公事，静室焚香读好书。  
饮水饭蔬差可乐，妻儿休叹食无鱼。  

仇远　偶作寄李良甫  
山中有云难寄君，庭下鸣蛙殊聒人。  
他时寻我江湖上，不是玄真即季真。  

仇远　陪戴祖禹汎湖分韵得天字  
冉冉夕阳红隔雨，悠悠野水碧连天。  
山分秋色归红叶，风约苹香入钓船。  
钟鼓园林已如此，衣冠文物故依然。  
当歌对酒肠堪断，倒著乌巾且醉眠。  

仇远　盆梅  
有客送苔梅，来自马塍里。  
斜枝巧盘折，的皪数十蕊。  
意欲媚春风，宁免少屈己。  
独怜铁石肠，竟作柔绕指。  
他乡忽一见，少慰空谷喜。  
何当解其缚，条直有妙理。  
幸不入俗眼，入俗梅亦耻。  

仇远　朋酒  
朋酒朝朝乐，乡心夜夜愁。  
朱云难作吏，宋玉易悲秋。  
陵谷何曾改，田园未可求。  
南来几鸿雁，亦为稻粱谋。  

仇远　七夕  
河鼓天孙各老成，无愁可解任秋声。  
痴儿笑月羞眉曲，稚女穿针斗眼明。  
夜半且分瓜果供，天中岂识别离情。  
未能免俗消光景，醉卧西风梦亦清。  

仇远　七夕  
岁岁今宵乞巧楼，疏星如弈月如钩。  
莫将寒信侵房屋，肯把閒情问女牛。  
儿笑无书空曬腹，妇言有酒可浇愁。  
鹊慵竟失河桥约，尽日喳喳古树头。  

仇远　七月丙辰迎土山龙王入郛  
秋阳皜皜人皆苦，安得清风扫残暑。  
河流欲断泉脉乾，一望高田变焦土。  
洮湖白龙迎入城，行道烧香人亭午。  
青天已响阿香车，平地未见商羊舞。  
昔时曾说雨催诗，今朝还要诗催雨。  
愿龙速降神力澍甘霖，万落千村熟禾黍。  

仇远　七月梨花  
紫薇红槿外，忽见此花娇。  
纵被秋阳暴，何愁香雪消。  
梦回云冉冉，春远夜寥寥。  
魂隔梧桐雨，时吹玉笛招。  

仇远　钱儒珍家赏桂  
客至当饮酒，醉此金粟堆。  
秋风何时到，丛树参差开。  
馨香逆人鼻，蓓蕾藏圣胎。  
攀枝折其荣，落穗浮酒杯。  
后夜有佳月，弄影须徘徊。  
红袖歌未终，画角毋庸催。  

仇远　遣意  
衮衮岁年晚，冥冥车马尘。  
饥乌方畏雪，冻草已矜春。  
乡老知谁健，儒官自古贫。  
明朝除夜近，市井悄无人。  

仇远　遣意  
抖擞老精神，飘蓬又一春。  
敢言惟有我，每恨不如人。  
文字须称韵，功名莫认真。  
青铜杖头在，留与买乌薪。  

仇远　遣意  
宦游今倦矣，岁晚意何如。  
腊雪不到地，春风先满闾。  
邻翁寒乞炭，溪女晓供鱼。  
多有梅花处，吾将卜隐居。  

仇远　清正庵  
秦女吹箫蹑彩霞，孤茔幽馆掩梨花。  
龙盘金写崇真字，犹是宁王赐嗣华。  

仇远　顷溧水归登官塘汤汉章义门  
王山翔凤集东庐，花竹园池可隐居。  
奕代文声传学馆，大书义字式门闾。  
壎箎雅奏和为贵，樽俎清言乐有余。  
车笠重逢当一笑，白眉青眼尚如初。  
一塘分雨百泉流，喜作山房信宿留。  
骑马傍门知不厌，坐床索酒合应羞。  
生平仲举延徐穉，老去文渊忆少游。  
雾豹直疑斑已露，翩翩入谷有鸣驺。  

仇远　庆孝僧自金陵回虎林  
白下长干住几年，西风入梦即飘然。  
断桥梅柳全非旧，古刹钟鱼大胜前。  
万里岂宜常作客，一箪且可稳栖禅。  
沧江东去风波恶，亦欲湖山结数椽。  

仇远　秋感  
明朝交白露，此夜起金风。  
灯下倚孤枕，篱根语百虫。  
梧桐何处落，杼轴几家空。  
客意惊秋半，炎凉信转蓬。  

仇远　秋感  
蛩依莎底露，萤堕树头风。  
秋已来多日，人谁念二虫。  
火流豳月应，云散楚天空。  
摇落年年事，吾生鬓亦蓬。  

仇远　秋怀和子野  
霜纨如月胜吴纱，仿佛蟾宫路未赊。  
涤暑自宜斟瑞露，凭虚谁肯乞飞霞。  
荒城蔓草生萤火，古濑西风起浪花。  
梦里仇山归未得，竹篱茅屋趁溪斜。  

仇远　秋怀和子野  
自笑酸寒老孟郊，厌看俗事聚牛毛。  
故乡甚爱鲈鱼美，冷掾何嫌马骨高。  
少日宦情原淡泊，凉风客鬓转刁骚。  
荷衣槐笏徒拘束，不似芒鞋白紵袍。  

仇远　秋日怀吾子行  
秋高天阔雁南翔，游子愀然思故乡。  
重阳正当风雨近，三径故应松菊荒。  
酒酣耳热狂无益，江空目短愁何长。  
青山在望有晴日，我欲振衣千仞冈。  

仇远　秋日曲  
秋风悲，梧桐知不知。  
渴虹挟雨吸河汉，嘹嘹数雁天四垂。  
雁急不成字，远向潇湘飞。  
铜盘露下夜如水，宋玉新自巫山归。  

仇远　秋日西湖园亭  
西湖一曲百泉通，漠漠青山绕梵宫。  
故国园林秋色净，明朝风雨桂花空。  
银笙玉笛清歌外，画舫珠帘落照中。  
人物风光两相称，儿童遮莫笑山翁。  

仇远　秋晚斋居  
君子堂西屋数间，但能容膝敢求安。  
悄无人迹如深井，惯听秋声是冷官。  
系马阶前慵夜秣，种蔬墙下助朝餐。  
攜来书卷犹堪读，好共青灯了岁寒。  

仇远　秋晚斋居  
校官既与庙官同，胡不移家在泮宫。  
暮四朝三嫌有累，岁糜月费愧无功。  
致身馆阁须公等，曝背庭除任老翁。  
却喜北窗新植行，行看玉立向南风。  

仇远　秋晚斋居  
乾坤身世一蘧庐，南北东西总可居。  
此去三年韩博士，向来四壁马相如。  
移文早遣仆徵来，欹枕夜听儿读书。  
驾驷乘骢非我事，不如醉兀小肩舆。  

仇远　秋晚斋居  
奇字生来识不多，莫烦载酒日相过。  
廊空尽有叶堪扫，门冷浑无雀可罗。  
肯为功名亏道义，常因课讲费吟哦。  
苔荒茅屋归期远，细雨檐花且醉歌。  

仇远　秋雨  
杜陵昔日歌秋风，卷去屋上茅三重。  
村翁今夜叹秋雨，冲倒檐前墙数堵。  
瓦倾栋挠直见天，寒侵素被不得眠。  
相如家徒四壁立，我比相如尤可怜。  
钱唐近报融风起，瓦砾尘埃半城市。  
霜餐露宿人遑遑，衣食难谋况居止。  
呼童向晓收篁芦，补篱织箔聊枝梧。  
雨飘有限行且止，秋阳余暖留桑榆。  
呜呼居得一日且一日，丈夫安能事一室。  

仇远　如上人归问浙中友信  
何年驻锡下山中，即见匆匆又欲东。  
燕去鸿来俱是客，云生月落不离空。  
冷泉亭上参吟畅，飞雪若前哭老同。  
方外友朋询近况，为言已作木鸡翁。  

仇远　闰正月十三日夜雪  
东风散雪乱如麻，掷瓦敲窗细撒沙。  
只恐市中薪米贵，不愁江上落梅花。  

仇远　润州许使君寄饷新酿以流金笺为贽且供诗藁  
浮玉乘壶香似桂，流金方絮滑如苔。  
报投且致相思意，酬唱须寻应猝才。  
君喜旌幢开使府，我贪花竹作春台。  
明年准拟游招隐，莫放遮山绣幕来。  

仇远　三叠  
禁酤限十日，忘何能几何。  
流光徒荏苒，老眼自挼莎。  
江浙归心切，山林醒眼多。  
富家忧劝率，役后欲重科。  

仇远　三叠  
为贫干雨禄，匏系欲归难。  
雁字谁能寄，鸥盟久已寒。  
自怜秦博士，何似卫伶官。  
终觉家居乐，高眠一枕安。  

仇远　三叠  
在昔金渊池，烟花锦不如。  
衣冠尊史祖，山水识灵胥。  
富岁人多赖，前修日以疏。  
洪崖仙可问，愿乞雪精驴。  

仇远　三叠  
饱吃芹宫饭，饥寒未迫身。  
公侯方重老，妻子莫忧仇。  
踪迹新丰客，心期画邑人。  
皇莄歌一曲，聊以和阳春。  

仇远　三更汎舟谢达  
一望四十里，瀰漫白浸天。  
何年围此水，为我垦成田。  
风使帆船疾，云和竹苇连。  
末流溪转狭，浮沫带蛟涎。  

仇远　三更汎舟谢达其一渰  
渰水不盈尺，大舟行水中。  
朦胧微有月，潋滟寂无风。  
时序三秋半，阴晴万里同。  
山歌与村笛，醉卧听渔童。  

仇远　三学士图  
三贤品坐一枰棋，日永官閒对紫薇。  
好袖玉堂挥翰手，不争胜负是知几。  

仇远　三月二十六日书所闻  
从来赛社说金渊，鼓笛钲旗隘市廛。  
地上鬼神行白昼，夜中风雨洗青天。  
妖氛旱魃驱无迹，和气欢声兆有年。  
车马纵观儿女事，老夫闭户读韦编。  

仇远　山泉为惠君畴赋  
空青穿秋昮，瘦白喷夏雪。  
若非林下士，谁识此高洁。  
山中非无云，苍狗随变灭。  
山中非无月，阴晴易圆缺。  
不如泉混混，万斛常不竭。  
洗耳尘即清，酿酒香愈冽。  
一醉三十年，至味过麴糵。  
翁意不在兹，勿为醒者说。  

仇远　山寺雪行图送远上人归  
万壑千林锁暮寒，瘦驴踏雪入禅关。  
流澌满涧泥桥滑，少待春晴却出山。  

仇远　赏桂  
秋来常为桂花忙，叶叶西风粟粟凉。  
奎甫宅中开四树，儒珍园后粲孤芳。  
小山招隐人空老，朗月当庭影亦香。  
可必明年能赏得，一觞且醉此花旁。  

仇远　上巳感怀  
一春无况嬾游山，风景依然三月三。  
十里杨花深似雪，马蹄无路入江南。  

仇远　韶华  
韶华已如此，冉冉积芳尘。  
石润先知雨，山浓浑是春。  
钓鱼临积水，隔柳见行人。  
应有忘归者，扁舟采白苹。  

仇远　蛇山  
閒寻石涧列云扉，树影生凉怯苧衣。  
静碧轩窗聊寄傲，软红尘土竟忘归。  
满倾竹叶春霞滑，轻折蕉花晓露晞。  
禅意法乘俱莫问，且谈旧事更依依。  

仇远　舍北野步  
野步上西门，宽平又一村。  
疏篱围古井，密树拥高坟。  
家有田园乐，氓知守令尊。  
因思兴废事，变灭似秋云。  

仇远　生日和洪山甫见赠韵  
雪云无罅霁无期，勾引春光入泮池。  
师道幸为文学掾，尧夫喜见太平时。  
典衣沽酒从儿笑，闭户吟诗只子知。  
甚欲相随强歌舞，却怜多病觉衰迟。  

仇远　十日与侯伯用谢元焘诸友汎菊得头字  
西风吹发冷飕飕，赖有多情帽里头。  
九日已知成昨夜，绿樽聊复集清流。  
山房霜菊偏能耐，客路云萍故自浮。  
欲识岁寒心皎洁，一方月色十分秋。  

仇远　十一月十六日学宫对酒  
客况冬晴足自宽，招邀春意入毫端。  
浮云蔽日俄生暝，急雨随风故作寒。  
诗酒相寻忘尔汝，古今难必是悲欢。  
茫茫山岳蘧蘧梦，不了梅花冷眼看。  

仇远　石屋洞  
谁擘空青露石坳，游龙伸臂下南高。  
鬼神穿凿地脉碎，风雨支撑天柱牢。  
峭壁苍苔侵佛髻，悬崖滴乳湿僧袍。  
伽蓝闻是香山叟，灯暗荒池没野蒿。  

仇远　示沈道人  
有涯本无涯，后觉即先觉。  
名利念既轻，生死路不错。  
棋枰几胜负，只看末一着。  
寄语耽酒人，饮时自斟酌。  

仇远　试涪翁题郑佽砚  
我有古镜砚，肌理细密匀。  
泇泇散角痕，巨口细鱼鳞。  
涪翁铭其背，文字极雅驯。  
郑佽彦相者，不知何如人。  
回首数百载，想见元丰春。  
晴窗试磨洗，墨旧兔颖新。  
攜归供行斋，侑此金石身。  

仇远　寿星相  
西方长庚今我是，东郡短人岂兄弟。  
修眉班首顶如鬀，蹡蹡衣裳犹楚制。  
翩然来游太平世，市上小儿惊且睨。  
身外不须童鹤赘，一粲人间八千岁。  

仇远　授时历以丁未为一岁  
仇山村叟始生辰，六袠平头又见春。  
检历今年交一岁，乘槎有日到三神。  
文章翰墨聊从好，富贵功名莫认真。  
且醉市桥新熟酒，红梅花插白纶巾。  

仇远　授时历以丁未为一岁  
一从妻子累心身，役役劳劳春复春。  
苦被长贫难择禄，宁甘渐老不如人。  
广文冷坐非无饭，张翰思归岂为莼。  
莫问当初弧矢事，只今笔砚亦生尘。  

仇远　书与士瞻上人十首  
我本迂疏落拓人，满头霜雪满怀春。  
登山有屐身恒健，挂壁无弦趣更真。  
往岁郊官殊漫浪，老来学佛离贪嗔。  
却怜卫鹤齐鸡辈，空费心机不庇身。  

仇远　书与士瞻上人十首  
野鹤清高六翮轻，孤云万里去冥冥。  
汉科合应茂才选，唐士曾书遗教经。  
好趁江南诸老在，尽看蓟北众山青。  
锦衣归日春风满，期醉沙堤双玉瓶。  

仇远　书与士瞻上人十首  
嬾学羊裘汉子陵，亦非解印晋渊明。  
好山好水恒相对，浮利浮名不愿争。  
诗酒每寻朋友共，山园都付子孙耕。  
野心直与闲云似，却笑孤云出岫轻。  

仇远　书与士瞻上人十首  
末俗由来不贵儒，愚夫愚妇恣揶揄。  
束书合向山林隐，绝迹莫登名利途。  
膝下有孙贫亦乐，门前无债醉如泥。  
咸平处士真堪羡，静守梅花住里湖。  

仇远　书与士瞻上人十首  
宦海漂流四十年，老来默默守吾玄。  
艰危颇得文章力，嫁娶各随儿女缘。  
白饭充肠聊当肉，好书到手不论钱。  
閒心嬾作邯郸梦，乐取西窗一枕眠。  

仇远　书与士瞻上人十首  
笔砚生涯独善身，一区花竹四时春。  
无求莫问朝廷事，有耻难交市井人。  
帘外乌衣飞上下，窗前蜂蕊结轮囷。  
鉴如居士东邻住，肯借霜豪为写真。  

仇远　书与士瞻上人十首  
难得心交左伯桃，亦无善相九方舦。  
而今贱子多儒误，自古山人索价高。  
众雀岂能知鹄志，一鸡何足用牛刀。  
独醒独醉俱堪乐，妙理依然有濁醪。  

仇远　书与士瞻上人十首  
倦游嬾著小乌巾，短发丝丝雪满簪。  
信手拈书聊慰眼，转头忘事太无心。  
笑他杜老频看镜，爱我昭文不鼓琴。  
喜有山林方外友，时攜佳纸索新吟。  

仇远　书与士瞻上人十首  
北风雨后忽南风，顷刻开晴又转东。  
后土未乾偏有恨，漏天难补太无功。  
小楼兀坐思猨鹤，好客相期避燕鸿。  
壁上墨兰香可掬，令人常忆所南翁。  

仇远　书与士瞻上人十首  
豪气年来渐埽除，箪瓢自乐守舑儒。  
江头尽醉唐朝士，泽畔行吟楚大夫。  
万里鹍鹏何必羡，一官蟣虱不如无。  
葛巾草履从人笑，莫问青衫似叶枯。  

仇远　书斋  
谷雨宜晴花乱开，一壶春色聚书斋。  
园林此后无车马，竹杖芒鞋政自佳。  

仇远　书斋壁  

仇远　&nbsp;  

苔色排檐绿上阶，诜诜衿佩集虚斋。  
耳根厌听閒风雨，惟有读书声最佳。  

仇远　书斋壁  
风收细雨断梅天，昼永身閒但欲眠。  
木枕桃笙真有味，广文不用欢无毡。  

仇远　树叶  
不知何树叶，红润极鲜明。  
一片风吹落，几番霜染成。  
止啼诚诳语，题字亦閒情。  
把玩真堪惜，攜归予绣枰。  

仇远　衰年  
衰年六十喜平头，微禄虚名老可羞。  
自笑一生同蝜蝯，了知万事等蜉蝣。  
寡懽元亮须归去，老病相如已倦游。  
只忆西湖春涨绿，柳边雪外舣兰舟。  

仇远　思归寄张仲达崔进之  
淅淅秋风吹葛衣，新寒已到读书帏。  
宦情客况俱牢落，不为鲈鱼也合归。  

仇远　思归寄张仲达崔进之  
不为鲈鱼也合归，山中鸡黍正秋肥。  
东篱菊在家来好，莫学渊明较是非。  

仇远　四皓图  
本为当时国本安，白云满袖出商颜。  
山中终是通人迹，不似围棋在橘间。  

仇远　四月十六夜月蚀  
盛服拜清夜，中庭朝太阴。  
凡来仰天者，俱有爱君心。  
目断山河影，耳闻钟磬音。  
还光俄顷易，涕泗漫沾襟。  

仇远　送程子方归蜀  
薄葺田园溧泽边，乡心常梦蜀山川。  
梨花知几逢寒食，麦饭谁能洒墓田。  
矍铄老翁轻客路，扶攜稚子上江船。  
东还莫为亲朋恋，自古云安有杜鹃。  

仇远　送程子方归蜀  
风雪飘萧季子裘，大江西泝过荆州。  
洲家无计归葱肆，岁晚何人付麦舟。  
长子应门宽后虑，轻帆入峡及春游。  
明年归趁海花发，共醉{鱼畺}仙旧酒楼。  

仇远　送春寄友  
老翁欲作送春诗，借问春去将何之。  
连朝醉不省人事，昨夜春归更不知。  
客装欲趁春归去，家在西湖绿阴处。  
青青竹笋白白鱼，也胜客中常茹素。  
杜鹃吻血啼未乾，发白易黑留春难。  
冶城翁定有新语，楝花风急生余寒。  

仇远　送存博教授回虎林  
双鹤翩翩溧水阳，红尘不染素衣裳。  
一归华表饮风露，一住沧州谋稻粱。  
湖海波涛多起伏，争食那能效鸡鹜。  
戛然长唳楚天宽，有日相从逐鸿鹄。  

仇远　送高仲山通州教授  
通川得通儒，善类蒙善教。  
如此老成人，真足重学校。  
我昔客朱方，曾窥管中豹。  
言容既笃厚，文字入玄奥。  
交游二十年，夷险同一操。  
閒居虎林麓，倚窗聊寄傲。  
忽承北斗敕，勇鼓来淮櫂。  
华发映青袍，轻帆惬黄帽。  
天晴宜征途，芹藻春色到。  
舦比坐可暖，三载勤训导。  
惜哉龟手药，至老方取效。  
载酒游五山，何由共吟啸。  

仇远　送郭君贤使君赴建德任  
天边久下紫泥书，日日东津望使车。  
最爱小儿骑竹马，也随迓吏过桐庐。  
良民吐气心方快，宿弊盘根力为锄。  
只恐声名满朝著，春坊宾客又新除。  

仇远　送郭君贤使君赴建德任  
先朝日近侍明光，步武駸駸政事堂。  
玉宇承恩沾湛露，金渊遗爱托甘棠。  
江山此去分风月，门户从来刢雪霜。  
虎兕枭狐宜敛迹，丈夫原不畏豪强。  

仇远　送客湖桥  
赤叶冈头送客行，峰回路转石桥横。  
小春天气晴偏好，禾稼新收麦又耕。  

仇远　送客湖桥  
别酒离歌送马蹄，归鞍斜日故迟迟。  
小儿拍手山翁醉，江左风流一晋时。  

仇远　送李介甫赴官塘汤氏馆  
东卢山下义门中，弘开讲席招蜀翁。  
主人择客又择主，童蒙求我我求童。  
俊杰识时审出处，道义结交全始终。  
惟应上墓似庞老，便合移家随葛公。  

仇远　送刘炼师归  
云中鸡犬随淮南，手攀桂树歌小山。  
鸿宾秘书在玉枕，有高尚者还童颜。  
卯金家世学仙子，半生游山磨屐齿。  
懒耕白云种瑶草，南去持竿钓湘水。  
天风环佩沧江东，鄱云溧雨分邻封。  
浮丘洪崖未之见，拥肿鞅掌常相从。  
拂衣浩然有归志，湘滨已卜诛茅地。  
寸田尺宅可治生，骑鹤缠腰非易事。  
不如且向金莲游，濯足万里黄河流。  
上界神仙足官府，山中宰相轻公侯。  
人生得意无南北，蝇利蜗名等鸡肋。  
道人一粲据槁梧，世间万事槐安国。  

仇远　送刘竹间归庐陵  
驿路梅花漠漠寒，羢衫絮帽出长安。  
悬知客久归心切，自觉交深别语难。  
春入西江随马去，山留残雪待人看。  
青原白鹭如相问，十载湖滨只钓竿。  

仇远　送汤希贤晦庵书院山长  
文公阙里女星源，手泽遗书尚有传。  
精舍三年常作主，修程千里若登仙。  
青衫槐笏存家谱，练带花屏拥客船。  
故老或询予出处，为言索米向金渊。  

仇远　送田道士归茅阜  
我爱孟东野，君师田子方。  
放舟游濑水，飞舄返华阳。  
有酒须同酌，真情不可忘。  
仙源桥下径，何日共徜徉。  

仇远　送王仙麓使君赴道州暂归三山  
家山小为离支留，征斾催行莫待秋。  
应有矮奴骑竹马，相随迓吏拜兰舟。  
舜山如画当楼见，楚水浮香绕郡流。  
念我有亲头雪白，云龙追逐恨无由。  

仇远　送许君起赴余干教授二首  
当年而父同吾父，各罄籯金共教儿。  
可惜两翁黄壤下，不知二子绿衣时。  
着鞭虽已撞楼破，列鼎宁无负米思。  
千里送君何以赠，长歌泮水蓼我诗。  

仇远　送许君起赴余干教授二首  
兰佩蓉裳似倦游，东隅虽失尚堪收。  
君骑潄玉亭前马，我舣投金濑上舟。  
八品一官俱独冷，两州千里隔三秋。  
南溟鲲化君能事，甘分西湖侣白鸥。  

仇远　送杨刚中赴淮安教授  
西蜀杨君子，才为博士优。  
儒宫清似水，学舍不於舟。  
吴地仍多潦，淮田薄有收。  
虽非温饱计，足解友朋忧。  

仇远　送杨志行赴徽州教授  
峨峨紫阳山，翼翼素王宫。  
中藏朱子书，颇有邹鲁风。  
在昔三十年，我尝游其中。  
一溪练带如，环以千翠峰。  
朝岚与夕霏，四景日不同。  
惜哉屐齿折，我舟遽云东。  
子今振木铎，出为斯文宗。  
诸生列馆下，待问如撞钟。  
明经别同异，析理开愚蒙。  
独坐三鱣堂，教思传无穷。  
庠序足真乐，诗书有近功。  
行当自此升，岂曰难为容。  
平生韩孟交，云龙阻相从。  
愿言寿道体，有书附鳞鸿。  

仇远　送虞师宪赴延平书院山长  
我师文靖公，一传子朱子。  
佩服中庸书，静中识根柢。  
秋月湛冰壶，莹彻无瑕滓。  
延平建精舍，盛德宜世祀。  
君往坐舦比，文行成粹美。  
秋风送书船，南上二千里。  
讶君来何暮，衿佩争倒屣。  
鸣道铎方振，问字酒已俟。  
九京如可作，文靖公亦喜。  
予友有黄功，昔分教於此。  
颇知文风盛，十室九儒士。  
是行若登仙，剑气炯青紫。  
只恐席未温，思归慕园绮。  

仇远　送峿侍者游茅山  
云开三茅古洞天，借风一棹荆溪船。  
所思绵绵常在梦，此行冉冉如登仙。  
汲泉净洗黄独雪，劚石深耕瑶草烟。  
蕙帐香凝蒲坐暖，共读南华秋水篇。  

仇远　送张巨川归崇德  
三载金渊入幙宾，转当繁剧转精神。  
高堂多有承颜乐，巨室都无切齿人。  
此日吏民争卧辙，他时事业继埋轮。  
语儿溪上沧浪水，有约征衣共浣尘。  

仇远　送张叔夏游金陵  
肯向金渊暂泊舟，相逢衮衮别方休。  
移宫换羽周郎顾，咏月吟风太白游。  
床上无金犹好客，尊中有酒可消愁。  
明朝又作台城客，细看青山似洛州。  

仇远　素月出东岭  
素月出东岭，照我白玉床。  
床上何所有，累累书一囊。  
诘曲科斗文，读之不成章。  
君车自翱翔，驾景朝紫皇。  
苍苔满石匣，瑶书空秘藏。  
仙人百尺台，吹竹引凤凰。  
凤兮来不来，虚此明月光。  

仇远　宿本觉寺  
竹树号风似说禅，青灯布被抱愁眠。  
东坡三过我一宿，尽是人生清净缘。  

仇远　宿范譵卿书房  
蕙雪销迟气压灯，偶然素被共姜肱。  
老来顿悟妻儿累，却羡山中有发僧。  

仇远　岁除志喜  
郊居守岁苦为情，一岁中间百事经。  
建业长男方入拜，桐江小女又归宁。  
蒙头被暖先高卧，婪尾杯空且独醒。  
席上梅花开胜雪，寒香尽足慰飘零。  

仇远　岁穷早睡  
骥尾流光不可追，山中小草合知非。  
腊余四日春先到，官满三年客早归。  
暗雨随风茅屋漏，荒城争米燎盆稀。  
明朝又赴公筵贺，灯下醒眠懒解衣。  

仇远　岁晏迁居  
借榻青安恰一年，年穷何事复谋迁。  
官閒空绾文章印，水浅难移书画船。  
稚子欢呼新入屋，老夫叹息早归田。  
人生聚散如凫雁，极目江湖万里天。  

仇远　孙康侯北归  
淮海十年别，北归今几时。  
镜中无旧发，囊底有新诗。  
每恨为官缚，翻令见面迟。  
清都游历事，还许俗人知。  

仇远　题范譵卿爱山吟境图  
前山排闼如虬奔，后山拥壁如虎蹲。  
三间茅屋白云里，一群野鹿青松根。  
世上好山谁不喜，纱帽可能长隐几。  
诗人见石犹下拜，况是孤高有如此。  
终南捷径从渠行，少室素价元非轻。  
呼童下山汲清泠，我欲洗耳听猿声。  

仇远　题高房山写山村图卷  
我家仇山阳，昔有数椽屋。  
误落尘市间，读书学干禄。  
井枯灶烟绝，况复问松菊。  
如此五十年，一出不可复。  
高侯丘壑胸，知我志幽独。  
为写隐居图，寒溪入空谷。  
苍石压危构，白云养乔木。  
向来仇池梦，历历在我目。  
何哉草堂资，政尔饭不足。  
视我舌尚存，吾居有时卜。  

仇远　题和靖先生观梅图无怀上人徵予作  
痴童癯鹤冷相随，笑指南枝傍小溪。  
到处一般香影色，孤山只在断桥西。  

仇远　题画  
纷纷鸡鹜一冥鸿，全放全收旦暮同。  
各为稻粱飞不起，偶然相聚小池中。  

仇远　题画  
天上高飞地上行，终难万里附鹏程。  
鹭鸶股肉无人割，老守菰蒲过一生。  

仇远　题画竹  
谁谓籫籫竿，乃不如劲草。  
北风动地来，直节未易倒。  

仇远　题画竹  
净洗碧娟娟，颜色如少年。  
窗前风收雨，阶下笋行鞭。  

仇远　题画竹  
直节老欲枯，初篁瘦而劲。  
祖孙知几传，不改君子性。  

仇远　题画竹  
新笋箨半含，节下粉犹绿。  
指日南风来，吹作阶庭玉。  

仇远　题季路负米图  
高堂有亲今老矣，孝子晨昏奉甘旨。  
伤哉贫也敢辞劳，百里迢迢亲负米。  
后来列鼎坐重裵，积粟万钟不逮亲。  
古言周急不继富，为母请粟非无人。  

仇远　题江贯道雨溪晚钓卷后  
雨后沧波泯泯流，樵夫归去有渔舟。  
江郎缩地能如此，何必双溪叠嶂游。  

仇远　题李成寒雅图  
老树枯苔雪乍晴，饥乌飞集噤无声。  
蒺藜沙上花开早，且让春风与燕莺。  

仇远　题李公略示高郎中吴山观月图  
凭高宜晚更宜秋，下马归来即倚楼。  
纳纳乾坤双老眼，滔滔江汉一扁舟。  
满城明月空吴苑，隔岸青山认越州。  
李白酒豪高适笔，当时人物总风流。  

仇远　题李益师谦所藏和靖吟梅图  
瓶插梅花一两枝，逋仙隐几自吟诗。  
北风酿作西湖雪，不顾山童冻得痴。  

仇远　题溧阳市  
万家大县旧留都，一派中江入太湖。  
缩项鱼肥人鱠玉，长腰米贵客量珠。  
府分南北寒芜合，桥直东西夜市无。  
却是旗亭浮蚁美，杖头能费几青蚨。  

仇远　题马秀卿郊墅  
仙人朝去莫知还，野色风光一草庵。  
少室何妨高索价，莫教轻指作终南。  

仇远　题孟浩然图  
风吹衿帽不知寒，款段奚奴冻亦顽。  
缩项鳊鱼无可钓，归鞭遥指鹿门山。  

仇远　题群仙图  
世代虽殊道不殊，衣冠气貌列仙儒。  
自怜无计攀灵辔，岂意相从入画图。  
把袂拍肩归福地，抗尘走俗笑泥涂。  
苔痕还绕榴皮相，风雨东林壁半芜。  

仇远　题扇  
溪山隔岸好，风雨过桥危。  
何似高楼上，停云且赋诗。  

仇远　题扇  
茂树坐终日，水流心不竞。  
谁识山中居，万动归一静。  

仇远　题扇  
泉急喧溪碓，山深怯瘦驴。  
翟汤如肯隐，来此卜幽居。  

仇远　题扇  
红紫委尘土，绿窗清昼长。  
安知两三竹，风已作秋凉。  

仇远　题扇  
欹枕闻春雨，闭门见绿阴。  
可人歌扇底，犹有惜春心。  

仇远　题沈子和德冲画龙  
红霞飞尽玄云同，深山大泽生春风。  
震雷一声蛰户启，老龙夭矫生苍穹。  
忆曾舣舟垂虹外，舟子传呼黑龙挂。  
须臾急雨暗吴淞，昔见真龙今见画。  
江南久旱草木空，湖水陡落如秋冬。  
苍生望霓心飆飆，阿香唤起隆中龙。  

仇远　题石民瞻画鹤溪图  
鹤溪近与练湖连，一境秋水清无边。  
依稀淮岸潇湘浦，惯见月虹书画船。  
山翁几年吴下客，溪草溪花未相识。  
笔床茶灶老玄真，肯与沙鸥分半席。  

仇远　题史寿卿二画  
香草何时号水仙，翠翘罗袜步蹁跹。  
风标宜作梅花伴，不入离骚亦偶然。  

仇远　题史寿卿二画  
少年曾读在原诗，忽见飞鸣傍竹枝。  
忆着江南好兄弟，岁寒风雪欲何之。  

仇远　题水轩  
水轩寒最早，偏称冷官居。  
老态重衾薄，秋声四壁虚。  
霜前蛩渐少，雨后叶全疏。  
渔叟顽如铁，鹑衣晓捕鱼。  

仇远　题汤松年画卷  
貌得人间真乘黄，曹将军后有韦郎。  
奚官牵挽犹西望，似忆春风芷蓿长。  

仇远　题汤松年画卷  
紫蜡团心栗玉忪，荼下蘼香色似同宗。  
因思弄蕊攀条处，花刺勾人晓露浓。  

仇远　题天寿观清隐山房  
紫极秋声竹满轩，一尘飞不涴琴樽。  
白云自逐秋风去，卧看青山嬾出门。  

仇远　题王师尹所藏三峡图  
庐山石桥天下奇，奔湍赴壑潜冯夷。  
倚阑俯瞰毛发竦，品题曾读坡仙诗。  
画师笔斡造化窟，岂必夜半夸娥移。  
蜀天茫茫千万里，仿佛猿声亦如此。  
何当谱入朱丝弦，水底鱼龙应洗耳。  

仇远　题王师尹宜晚楼  
高卷书帘雨气寒，螺屏拥髻赴沧湾。  
去天一握屋上屋，斜日几重山外山。  
地展画图增暮景，风吹笑语落人间。  
栖鸦已寂归云急，却怪云犹未得閒。  

仇远　题吴远秋塘双禽  
昔年曾听雪儿歌，此日池塘见败荷。  
寄语鹣鹣春已去，白苹红蓼奈秋何。  

仇远　题五牧蒋氏所藏阎次平小景  
绿芜红叶照秋明，白雁孤飞我独行。  
谁识草堂穷杜老，江南江北正关情。  

仇远　题西梵一翁双清轩  
上人碧云房，苔地不盈丈。  
古石六七株，修竹覆其上。  
石兄既奇秀，竹君亦高尚。  
岁晚永相依，屹不染尘坱。  
方参香严师，曾识牛丞相。  
解鞍时一息，吾其得閒放。  

仇远　题西山真先生像  
何年霜月子，写此西山真。  
峨冠褐宽博，诗书发精神。  
可以寘岩壑，可以登麒麟。  
斯人不可作，令我思乾淳。  

仇远　题小阁  
斲窗黏纸著方床，四面虚明取向阳。  
毡席坐来终日暖，皮帘揭动北风凉。  
挂瓶水满梅花活，折鼎汤鸣芋子香。  
布被蒙头昼眠熟，不知门外雪洋洋。  

仇远　题徐寿画牛  
此大武者，二十八蹄。  
茂树之下，丰草萋萋。  
牧童且嬉，夕阳未西。  
何如桃林，归去来兮。  

仇远　题烟竹图  
楚山晴雨未分明，淡锁苍筠晓更清。  
浑是一江秋色染，只疑无处著秋声。  

仇远　题燕肃画卷  
溪路迢迢绕碧峰，白云迷却旧行踪。  
买舟归去山中住，终日茆亭坐听松。  

仇远　题赵千里溪山春游图  
一溪流水数家村，短栎长松映荜门。  
不是花通辋川口，只疑路隔武陵源。  
小桥瘦马行春色，远浦青山带雨痕。  
楼观玲珑云缥缈，须知画里别乾坤。  

仇远　题赵松云迷禽竹石图  
锦石倾欹玉树荒，雪儿无语恋斜阳。  
百年花鸟春风梦，不是钱塘是汴梁。  

仇远　题赵松云竹石幽兰  
旧时长见挥毫处，修竹幽兰取次分。  
欲把一竿苕水上，鸥波千顷看秋云。  

仇远　题赵希贤所藏墨竹  
一竿千百叶，凤尾翠交加。  
曾向仙坛种，和风扫落花。  

仇远　题赵希贤所藏墨竹  
新梢雾如沐，断节霜不枯。  
西窗夕阳下，此君何可无。  

仇远　题赵希贤所藏墨竹  
谢家庭下玉，化此青琅玕。  
风标夐不俗，谁谓骨相寒。  

仇远　题赵希贤所藏墨竹  
直节豸献角，低枝鸾振羽。  
古色镇苍然，非烟亦非雨。  

仇远　题赵信国墨梅后书宋广平赋  
广平铁石清便赋，信国水墨横斜枝。  
总是平生和卢手，更凭谁写简斋诗。  

仇远　题赵信国墨梅后书宋广平赋  
素衣喜不污缁尘，贞女江头见似人。  
桃李门墙零落尽，江南犹有一枝春。  

仇远　题赵仲穆山水二首  
绿林红树石峥嵘，有客攜琴访友生。  
今夜西轩风月好，殷勤为我鼓商声。  

仇远　题赵仲穆山水二首  
王孙遗迹在桐乡，留意当年翰墨香。  
回首西风多感慨，不辞援笔赋嵇康。  

仇远　题赵子固水墨双钩水仙巷  
冰薄沙昏短草枯，采香人远隔湘湖。  
谁留夜月群仙佩，绝胜秋风畹图。  
白粲铜盘倾沆瀣，清明宝玦破珊瑚。  
却怜不得同兰蕙，一识清醒楚大夫。  

仇远　题仲宾竹石  
淇园绿猗猗，昌谷黑离离。  
谪仙砚池底，茁此两三枝。  
辅以小峥嵘，标度尤崛奇。  
愿坚岁寒心，勿为风雪欺。  

仇远　田上暮归  
两鬓西风客帽斜，晚云横岭月笼沙。  
桑畴屈曲人踪绝，萤火飞来照稻花。  

仇远　听杜将军帐下儿歌  
桓将军，军城南。  
牛将军，军城北。  
他军只有八千人，卒急临洮攻未得。  

仇远　听杜将军帐下儿歌  
韞尖蹴城城未颓，马箠填河河未瞒。  
十岁健儿下马行，两足胡为自长短。  

仇远　听杜将军帐下儿歌  
什什伍伍金人降，将军忍杀令归乡。  
归时说与汝郎长，纳土封汝异姓王。  

仇远　通甫弟归里诗  
霜重江水缩，舣舟江之湄。  
子今戒行色，予亦数归期。  
已迫葵丘戍，何求买山资。  
酌别苦无酒，秉粟供妻儿。  

仇远　同陈彦国汎湖  
斜堤高柳绿连天，且系閒人书画船。  
花事已空三月后，湖光还似十年前。  
洛阳园囿惟诗在，江左英雄托酒传。  
亦欲扣舷歌小海，恐惊沙上白鸥眠。  

仇远　同段吉甫汎湖  
西湖春碧净无泥，画舫朱帘傍岸移。  
寒食清明初过后，杏花杨柳乍晴时。  
后从西日催歌鼓，莫放东风转酒旗。  
只恐明朝成雨去，暗惊浓绿上高枝。  

仇远　同室  
同室过百指，一官寝四年。  
幸无乞米帖，何取买山钱。  
止酒陶元亮，思归孟浩然。  
乾鱼兼菜把，颇胜酌贪泉。  

仇远　同杨心卿过孤山访静传不遇自游和靖祠下明日奉寄二高士  
飞仙又向别峰游，竹下閒房且小留。  
满鬓朔风吹客帽，倚阑落日在渔舟。  
梅花路冷难寻冢，葑草田荒半作洲。  
独往独来沙鸟怪，山空木短使人愁。  

仇远　屠存博教授赴溧水任留饮寓舍  
只隔山中一日程，书船暂泊溧阳城。  
儒冠喜见贤翁季，道眼相看老弟兄。  
酒量吞江凉更阔，蝉声送客晚争鸣。  
青衫肯为琵琶湿，笑向天涯看月明。  

仇远　晚晴  
浓云忽雨散秋声，屋壁斜捎沟浍盈。  
一阵西南风截断，月华且让夕阳明。  

仇远　王母图  
蟠桃结实许谁偷，笑作承华殿里游。  
紫辇不留青鸟去，小儿空识茂陵秋。  

仇远　为金陵宗人赋云谷诗  
英英天上云，洞洞天下谷。  
皎皎谷中人，精神皎如玉。  
卷舒一何心，怡悦亦自足。  
朝采孚丹砂，夕气被林麓。  
岂无茯苓芝，随春入锄斸。  
自是长生苗，根本元不俗。  
三千年桃花，八千岁椿木。  
不如采药归，枕石伴云宿。  

仇远　为如镜净上人赋  
一片灵台月，圆明适中规。  
谁知相对者，曾悟未磨时。  
去垢元来净，观空了不疑。  
水边閒独立，照见白须眉。  

仇远　闻鸡  
今夕知何夕阳，此声非恶声。  
窗前疑月色，枕上误天明。  
未必皆三唱，惟应只四更。  
姑苏城外寺，此际已钟鸣。  

仇远　闻金之一邓牧心叶去文皆羽化山中  
独居学道坐柘禅，鹿豕交游七十年。  
能以幻躯当雨雪，终无虚腹坐神仙。  
平生文字知谁爱，老死山林绝可怜。  
他日钱塘耆旧传，三高宜入画图传。  

仇远　闻杨大受凌吉叟吴次山诸友讣音有感二首  
落落霜余树，疏疏晓后星。  
经年才契阔，故友半凋零。  
有梦怀风采，何人作墓铭。  
老孤无限泪，空望浙山青。  

仇远　闻杨大受凌吉叟吴次山诸友讣音有感二首  
少长皆吾友，相期满百龄。  
生分青白眼，死隔短长亭。  
蕉本身为幻，藤床梦是醒。  
中山醇酒在，且醉学刘伶。  

仇远　问赵元父病  
裹饭无因绝往还，惟应帖子报平安。  
山公马向花前放，岐伯书从枕上看。  
贸易近来多北药，支持强欲著南冠。  
有时泥醉西园月，只欠梅花共倚阑。  

仇远　巫云九峰  
谁割巫山一片云，峰峦罗列比儿孙。  
嵌空自是天生穴，剥蚀无非水渲痕。  
霜削秋清连竹色，露腴晓翠及蒲根。  
九峰九锁参差似，永镇仇溪第一村。  

仇远　无题  
粉围香阵画梁尘，几梦梨花漠漠云。  
一夜春风忽吹醒，镜中白发不须耘。  

仇远　吴成季尊师与其弟元初会于维扬即还金陵成季寄诗因和  
初平兄弟总神仙，化石为羊入上天。  
万里相期云上下，一江不隔水渊潫。  
对床夜雨吟诗烛，归櫂春风载酒船。  
此是人生真乐事，岸花汀草意无边。  

仇远　五更  
仆云月未落，或谓夜过半。  
晓眠我正浓，漫漫何时旦。  

仇远　五更  
一鸡一鸡鸣，梦觉天未晓。  
谁较夜短长，我睡不可少。  

仇远　五更  
山寺钟未鸣，城楼角已奏。  
角声正可听，欹枕续残漏。  

仇远　五更  
月转参旗横，梅花梦方熟。  
罗浮山忽来，毋乃地脉缩。  

仇远　五更  
杭城打六更，市楼已攒点。  
流年莫催人，老色将冉冉。  

仇远　五更  
丑夜方向寅，被衾冷如铁。  
江南贫者多，奈此霜加雪。  

仇远　五更  
愁多怯长夜，况乃众病归。  
何待六十年，老矣当知非。  

仇远　五更  
雁鸣鹤亦鸣，不待鸡戒旦。  
平生善利心，一鸣思过半。  

仇远　五更  
宰相当此时，已入待漏院。  
我辈独何人，拥被犹困倦。  

仇远　五更  
炉藏火尚红，雪映窗已白。  
梦游无色界，不知身是客。  

仇远　五日  
湘魄能传楚泽芳，何如倒载醉襄阳。  
夕阳空照栽葵圃，宿雨难乾打麦场。  
龙去涎留丹井湿，燕归泥落墨池香。  
枉将黍粽沉蛟窟，移与江村饷水荒。  

仇远　五月六日晴芮君节卞西仲诸友来泛蒲和韵  
端午凄凉雨压城，忽然端六报新晴。  
素衣尘暗行人老，绿树阴浓曙日明。  
倦眼冥冥浑似雾，忧心悄悄只如酲。  
楷杼荐酒犹堪醉　　杏子微酸尚带生。  

仇远　　　卷01】　悟上人同过史氏隐居  
经时少暇出郊淴　，野旷山遥易见秋。  
只怪朝来多爽气，似缘我辈是清流。  
荒台古井平芜湿，斜日西风乱叶愁。  
莫笑田翁无款待，绿菱新摘酒新簄。  

仇远　西庙古桧和卞南仲韵  
奇木有古意，爱古人亦奇。  
嘉禾老君观，毗陵烈帝祠。  
二桧栋梁物，俱逐劫火移。  
朼来溧城西，见此铁石姿。  
灵狸肯荐骨，死豹仍留皮。  
拿空有爪龙，踞地无角螭。  
三株两失叶，檐溜伤南枝。  
僵立万雪霜，坐更几邻仪。  
我将护赤栏，甽以苍石墀。  
深根直不朽，雅操坚自持。  
栋梁与薪槱，待用各有时。  
罔俾孤山树，专美坡仙诗。  

仇远　昔康节先生题安乐窝诗中云乐见善人乐闻善事乐道善言乐行善意此即  
人生有至乐，主善以为师。  
善端本固有，乐处亦自知。  
我思舜之徒，难鸣日孳孳。  
箪瓢在陋巷，颜氏其庶几。  
之子芝兰室，书传为箴规。  
量力行好事，固穷无妄为。  
何似安乐窝，受用尧夫诗。  

仇远　蟋蟀  
蟋蟀一何多，晓夜鸣不已。  
居然声相应，各为气所&nbsp;使。  
零露聊饱蝉，落叶才庇螘。  
秋风满庭砌，安能久居此。  
愁声不欲听，我听差可喜。  
平生胜负心，一笑付童子。  

仇远　喜晴  
新岁连朝喜遇晴，宜人宜谷最关情。  
郊原尚觉春光薄，市井先传米价平。  
趁暖飞虫生灭易，向阳征雁去留轻。  
北门冷掾无公事，閒看官梅野柳争。  

仇远　喜晴  
一帘迟日忽开晴，侧近园池得散行。  
尽胜草堂穷处士，有花有酒作清明。  

仇远　喜晴复雨  
早起方夸甲子晴，夜分忽又似盆倾。  
黑云冉冉连灯暗，白浪滔滔与岸平。  
芹未出泥先有燕，花都委地尚无莺。  
东桥沙觜多舟楫，直下荆溪不待撑。  

仇远　下寿  
六十本下寿，皤然成秃翁。  
击舟贞女濑，窃禄素王宫。  
暮随太守车，朝迓御史骢。  
我马劣难骑，却与无马同。  
老病厌徒步，足力亦易穷。  
将以马易牛，归耕田园中。  
圣人有遗训，吾不如老农。  

仇远　夏雨叹  
六月溧阳三日雨，山田喜足低田苦。  
学中亦有北铃圩，低处水深三尺许。  
秧苗浸倒根已浮，再种何由能入土。  
老夫寓居西郭外，厌听村村蹋车鼓。  
唇焦面黑嗟农夫，此生悔不业樵渔。  
有山可采水可钓，免得晓夜忧耕锄。  
去年一熟才了逋，今年再熟力始舒。  
岂期不待稻花白，併随荇藻归江湖。  
溧阳近与丹阳接，不雨由来三数月。  
河流浅涩田干枯，练湖放水通舟楫。  
人间既是寒暑同，天上何为雨暘别。  
愿移此雨慰彼心，还我朱明作炎热。  

仇远　相随曲  
肠结锥可解，眉皱熨可伸。  
独不禁子规，日日啼春心。  
春风醉行客，门外芳草深。  
芳草已无路，行行又何处。  
东园花柳多，贱妾不复顾。  
秋胡夫不夫，买臣妇不妇。  
人心匪金石，悔不随郎去。  

仇远　相影  
形影自相问，追随六十年。  
冷官真漫尔，归梦亦蘧然。  
但觉寒风暖，难令素发玄。  
可能学陶令，家去有园田。  

仇远　萧饶州见寄次韵  
夜来听雨梦仇溪，梦觉招邀客赋诗。  
我自不分客冷热，子须能别酒淳漓。  
江头风顺鲈鱼到，天外春归杜宇知。  
十日菊花元不减，恰如六月见蒲葵。  

仇远　小园梅已绿阴忽见一花甚香  
此枝绿阴繁，枝上子如豆。  
一花褎然见，香襞苔藓透。  
虽同梨云梦，亦出桃李右。  
矜骄若自惜，终觉老而瘦。  
昔占百花先，今处百花后。  
春风少年场，尤当敬耆旧。  

仇远　小斋四花　菊  
晶晶雪前黄，矫矫霜下杰。  
秋香宁可衰，相与全晚节。  

仇远　小斋四花　蜡梅  
别作一家春，故畹已禾黍。  
黄香从何来，谁为东风主。  

仇远　小斋四花　梅  
艾纳护春香，横枝偃霜月。  
绝怜玉妃面，化作铁汉骨。  

仇远　小斋四花　水仙  
翠翘玉搔头，湘妃赴蓬岛。  
如何谱骚人，不收此香草。  

仇远　晓出西城  
閒官閒不尽，晓出古城阴。  
斗柄已插地，秋声将满林。  
故园三亩宅，落月几家砧。  
为报柴桑令，予今亦委心。  

仇远　晓霜  
重衾惊骤冷，万瓦见浓霜。  
夹岸蒹葭白，空庭橘柚黄。  
宦情真淡泊，岁晚转荒凉。  
野寺钟声早，何人仆马忙。  

仇远　晓雪  
昏昏惨惨窗映月，索索飒飒风吹叶。  
青童开门忽惊笑，昨夜庭心一寸雪。  
东方日出雪渐融，檐花滴滴皆春风。  
山村布被正酣卧，愁杀门前卖炭翁。  

仇远　谢秋涧沈君瑞为予写真  
山村道人今老矣，徒有虚名落人耳。  
梦中谁记版筑夫，画像虽多终不似。  
偶来招隐九锁山，隐侯试笔开生颜。  
须眉口鼻宛相肖，只今置之泉石间。  
闻君尤工画山水，万壑千林生笔底。  
可能更扫隐居图，布袜青鞋侣樵子。  

仇远　新安郡圃  
亭榭凌空眼界宽，得闲来处独凭阑。  
春浮练水蒸城润，雪被黄山入座寒。  
古树巢寒群鸟散，荒池沙满碎薸乾。  
白去在望归期定，不见青油护牡丹。  

仇远　新秋  
双星方卜夜，载宿已交秋。  
未觉炎凉改，先为草木忧。  
雁来催燕去，火老让金柔。  
阮籍知何事，江东尚滞留。  

仇远　续梦  
一梦续一梦，梦短寒衣长。  
颠倒无首尾，哀乐迷存亡。  
枕上忽自笑，历历见未尝。  
至人本无梦，有梦其何伤。  
鱼旐农夫喜，熊罴男子祥。  
吾年过不惑，梦觉久已忘。  
未来尚暧昧，既往恐思量。  
不知邯郸道，几番熟黄粱。  

仇远　学舍自吟  
金湫文学掾，旅食经岁年。  
石田薄有收，尽足裨俸钱。  
丝毫了无补，教养愧前贤。  
竹添讲堂后，柳栽泮水边。  
匏花粲篱落，藻带舞漪涟。  
土龙欲致雨，何能起云烟。  
革带孔渐移，老癯非学仙。  
木居士何者，求福真徒然。  

仇远　雪  
忽惊小窗白，开户雪如此。  
去年腊前无，一白从此始。  
霏霏甚可爱，落落势未已。  
炯炯眼界明，沾沾田畯喜。  
静闻野庞吠，立见蛰蝻死。  
鼓腹饱可期，勿畏寒堕指。  
穷檐绝烟火，闭糴三日矣。  
开仓糶官粮，太守如父子。  

仇远　雪后祈晴  
闰正月过二月来，溧阳溪头花乱开。  
浓云急雨洊雷电，不待羯鼓花奴催。  
江南天气全然别，昨夜清寒今日热。  
东风忽转西北风，吹作霏霏一天雪。  
艳桃穠李睡海棠，颜色顿减仍减香。  
燕莺羞涩未出谷，惟见野水生浑黄。  
昼夜交流已登岸，丘麦畦蔬根浸烂。  
州官忧水复忧民，明日祈晴泰清观。  

仇远　雪花  
仙人初翦水，欲下复迟迟。  
半夜忽自落，东风竟不知。  
无香黏客袖，有意补春枝。  
却忆江南柳，飘绵送子时。  

仇远　雪晴  
腊尾春头半月期，寒欺人日雪销迟。  
才升晴旭扶桑树，便拂东风细柳枝。  
和气满城真可掬，丰年击壤已先知。  
侏儒温饱皇天赐，行续中和乐职诗。  

仇远　言怀  
辛苦移家向溧州，微官只为斗升谋。  
寻思终是西湖好，且与山僧野老游。  

仇远　言怀  
奉溪半日到杭城，溪外青山喜送迎。  
结尾临溪差易事，买山无计若为情。  

仇远　言怀  
湖光门外草连空，万壑千崖紫翠丛。  
纵未便能营隐墅，也须先画作屏风。  

仇远　言怀  
白岭溪上野田平，黄陇山前竹树清。  
已许数椽容小住，余英爱我爱余英。  

仇远　言怀  
故家乔木尽丘墟，笋石犹存十数株。  
谁有挟山超海力，为分云片过西湖。  

仇远　言怀  
此地曾经李白游，湖山消得好诗留。  
两桥十里东西市，只欠春风一酒楼。  

仇远　言怀  
溧尉唐时本小官，诗人争笑孟酸寒。  
我来莫道儒官冷，今古酸寒只一般。  

仇远　言怀  
隔岸修筠拂细澜，风香雨色昼阴寒。  
遥知新买栖霞地，坡上应添竹数竿。  

仇远　言怀  
马蹄赤日走红尘，汗湿林宗折角巾。  
输与夷山班博士，深衣脱却作闲人。  

仇远　阎氏园池  
真妃已返凤台仙，独立池亭思怆然。  
海岳不传青鸟信，石房谁伴白云眠。  
宫桃移种难生实，院箨初翻又引鞭。  
凝碧荒凉弦管静，萍花浮满钓鱼船。  

仇远　雁  
四郊皆积水，鸣雁一何多。  
随处沙头宿，常时月下过。  
弟兄求口食，羁旅困风波。  
寄语支更者，芦深有网罗。  

仇远　雁多  
雁声多处水瀰茫，西渰东湖足稻粱。  
才过芦汀好栖宿，几曾一一到潇湘。  

仇远　雁去  
离群野雁在中庭，驯养经年羽翼成。  
因为哀鸣殊可念，岂知飞去太无情。  
天阴月黑多机穽，岁晚山空少弟兄。  
愿尔水田常饱暖，春风早问北归程。  

仇远　养雁  
雝雝阳鸟，其居朔方。  
朼来江南，雪霜备尝。  
意不耐暑，虑尔早亡。  
乃安水土，羽毛无伤。  
仰羡鵷雏，俯趋鹜行。  
负影隻立，何如还乡。  
秋风日高，稻粱已黄。  
且谋一饱，忽思翱翔。  

仇远　野篱  
豆花小白槿花红，野屋篱门处处同。  
无限春风桃李占，却将颜色媚秋风。  

仇远　野饮  
土冈之西，竹树之下。  
板屋三间，娱此隐者。  
埘有肥鸡，廹有羸马。  
岂无佳菊，采不盈把。  
且漉我酒，放浪林野。  
莫不饮食，知味者寡。  

仇远　夜半见月  
中夜月初上，照我东床明。  
我心本无事，展转寐不成。  
仰观乌鹊飞，俯听蛩蟩鸣。  
念适从何来，衣食非素营。  
三年然后归，儿女各长成。  
婚嫁愿早毕，吾其师向平。  

仇远　夜和陈道士韵  
焚香读易乐閒居，参订先天太极图。  
人道三分程氏传，较他汉上有差殊。  

仇远　夜和陈道士韵  
闻道孤根暖已回，扶筇攜酒出山来。  
数花羞涩西坡上，也当春风一度开。  

仇远　夜和陈道士韵  
石铫溪芽活火烹，旋烧败叶带枯藤。  
路遥难递中{氵霝}水，且试梅花涧底冰。  

仇远　夜和陈道士韵  
三白先春慰客情，瑶林照耀夜窗明。  
浅斟低痴儿女，那得工夫问雪声。  

仇远　夜闻秋声  
西南振响使人惊，未必秋声作此声。  
万骑奔驰鼙鼓动，千夫翻踏桔槹鸣。  
初疑潮汐还疑雨，只在山林不在城。  
人道今年丰稔兆，灯前起舞待天明。  

仇远　夜醉  
山翁醉如泥，夜半方醒然。  
既莫省宇宙，况复知岁年。  
閒愁置度外，大道在目前。  
日饮岂不佳，第恐无酒钱。  

仇远　移床诗  
莞簟轻轻卷，藤床故故移。  
暑尘无避处，客舍有凉时。  
开帐迎风易，钩帘看雨宜。  
绿阴更清绝，旧竹长新枝。  

仇远　乙巳岁三月为溧阳校官上府经乌刹桥和陶渊明韵  
一日不见山，胸次尘土积。  
老来志益壮，清游等畴昔。  
锺山草堂古，每恨身微翮。  
况是佳丽地，牛马风不隔。  
遑遑问征路，冉冉供吏役。  
渊明田可秫，肯为五斗易。  
石桥跨淮水，岐路由此析。  
俗驾何时回，为尔谢松菊。  

仇远　倚月  
大江东去月分明，乌鹊南飞露气清。  
如此婵娟人不爱，倚楼独立过三更。  

仇远　忆畅庆玉如四上人  
腊中晴色久，霜月冷森森。  
可但思元度，惟应忆道林。  
三更难得晓，一片欲归心。  
有约分苔石，南山苍树阴。  

仇远　忆桐庐二女  
子妇生来愿有家，耕桑随分各生涯。  
谁知我辈钟情处，看过桃花看藕花。  

仇远　忆窊石章氏女子  
湖树江云隔杳冥，千峰万壑梦中青。  
悬知茅屋孤灯下，逐字教儿读孝经。  

仇远　忆西坡梅  
杖藜久不到西坡，苔上梅花积渐多。  
野屋荒凉谁管领，酒尊期会竟蹉跎。  
韶光二月已强半，乐事一生能几何。  
赖有邻园春可折，洗瓶斜插在行窝。  

仇远　饮陸静复山房分韵得时字  
连辔行春自作期，寻芳却笑我来迟。  
三杯云液花前酌，一曲琼箫竹下吹。  
沧海桑田非旧日，石泉槐火有新诗。  
山中道士閒於鹤，门外红尘总不知。  

仇远　饮少  
此中无他肠，饮少乃辄醉。  
眼眩力不支，便欲投床睡。  
顿空名利心，愿弃人间事。  
渊时千载上，当复知我意。  

仇远　应平叔送牡丹  
草玄亭前老侯芭，赠我鞓红三朵花。  
一春风雨伤麦麻，天香何事来山家。  
且劝花王一杯酒，更祝花王千万寿。  
洛阳名苑今在否，未必开花大如斗。  
有花可赏不负春，红紫转眼俱成尘。  
酣歌谁识李翰林，酒楼柳絮愁杀人。  

仇远　永仙观赏桂刘君佐黄景岩治酒  
双桂峥嵘万竹间，云枝露粟缀高寒。  
轩窗日日吹香过，冠盖时时载酒看。  
月里曾舂金杵臼，雨余乱点石棋盘。  
乘槎仙子清如鹤，一曲霓裳舞素鸾。  

仇远　用韵答萧济翁  
想君不欠买山钱，要学骑驴孟浩然。  
拂袖径行轻万里，著书直待后千年。  
林泉短褐凄树老，斋馆孤灯耿不眠。  
明旦履霜何所向，大茅峰顶看芝田。  

仇远　游士  
游士登门索裹粮，尘埃冉冉化衣裳。  
老夫也自饭不饱，童子聊沽酒共尝。  
彼此身谋宁枉道，古今乐事是归乡。  
家徒四壁侯千户，梦里谁能较短长。  

仇远　游天竺二首  
行遍山巅又水涯，尚无红叶与黄花。  
长松夹道六七里，小墅通村十数家。  
竺国云深僧寂寞，草堂洞古石嵯牙。  
野翁共醉官垆酒，扶醉归来已暮鸦。  

仇远　游天竺二首  
登览欣逢胜日闲，苍松九里费跻攀。  
行过绿水尽头路，步入白云生处山。  
猿鸟尚能知异境，仙凡原不隔重关。  
几时拂袖逃尘网，野衲村樵共往还。  

仇远　游智果寺  
独迳苍苔引瘦筇，墙阴修竹碧玲珑。  
青山犹见及坡老，小雨何须问社公。  
云冷石藏烹茗雪，日长门掩落花风。  
定知神扈题梁字，不与当时劫火同。  

仇远　有感  
腐儒乖世用，作事例迂疏。  
浪走长安道，欲投光範书。  
悬知成漫尔，可笑赋归与。  
寄语陈言者，毋轻出草庐。  

仇远　有怀龚子敬子中  
两龚昔所慕，二难今是似。  
简瓢鲁儒生，衣冠楚君子。  
相期岁月永，不为弓旌起。  
极目暮云平，修筠怅予倚。  

仇远　又送程公礼侍父归蜀用方万里韵  
远从溧里上潼川，渚宿岩栖约半年。  
老子情怀原不浅，扁舟风景浩无边。  
故乡兵后几人在，明月秋中何处圆。  
母氏悬悬兄弟望，顺流及早理归船。  

仇远　予久客思归以秋光都似宦情薄山色不如归意浓为韵言志约金溧诸友共  
自我来溧阳，四见木叶秋。  
泮宫久敝漏，量力完且修。  
幸然土木备，及此工役休。  
巍巍大成殿，势与邹鲁侔。  
圣贤日云迈，可以遗象求。  
扪心了无怍，一扫筑舍谋。  
咫尺三茅山，乃独欠此游。  
且须归去来，速为营菟裘。  

仇远　予久客思归以秋光都似宦情薄山色不如归意浓为韵言志约金溧诸友共  
迢迢渰水上，有亭曰寒光。  
水天散鸥鹭，四望山苍苍。  
向来于湖翁，诗词题屋枋。  
几思一遨游，岁月飞羽忙。  
闻有白龙寺，石塔标铁梁。  
老僧颇能吟，年来曾游方。  
须乘未归前，秋晴呼野航。  

仇远　予久客思归以秋光都似宦情薄山色不如归意浓为韵言志约金溧诸友共  
我非章句儒，亦非渔樵徒。  
少年逞粗豪，提笔赋两都。  
老尚著儒冠，却悔识之无。  
既难栖山林，又倦游江湖。  
一官仅供口，康济不在吾。  
秋风方戒寒，正道日荒芜。  
行矣且归耘，雨田聊自娱。  

仇远　予久客思归以秋光都似宦情薄山色不如归意浓为韵言志约金溧诸友共  
江海寄孤篷，飘飘一鸥似。  
汲汲谋稻粱，欲去行且止。  
渊明真达者，解印如脱屣。  
五斗何足云，可但折腰耻。  
我尝慕其人，出仕亦漫尔。  
客行入岁晏，田稼逢水毁。  
逝者既如斯，吾属可去矣。  
肯负白鸥盟，西湖钓秋水。  

仇远　予久客思归以秋光都似宦情薄山色不如归意浓为韵言志约金溧诸友共  
早从方外游，志不在婚宦。  
采薇陟西山，采藻涉南涧。  
拄杖仅过眉，短衣不掩骭。  
一为火宅累，渐觉有忧患。  
难任臣朔饥，俯就博士慢。  
大胜国子师，三年腹藜苋。  
栖迟行路难。坚忍为客惯。  
昔为泛泛凫，今为嗷嗷雁。  
幸免箠楚虑，官事粗易办。  
曷不归孤山，梅花腊前绽。  

仇远　予久客思归以秋光都似宦情薄山色不如归意浓为韵言志约金溧诸友共  
秋空不肯明，风雨满荒城。  
田父遮我说，重九最喜晴。  
此日晴色好，大田足西成。  
一冬暖如春，絮炭价亦轻。  
我虽将去官，於人独无情。  
去年冶城叟。采菊餐其英。  
今兹隔存殁，使我心怔营。  
出门怅谁语，卮酒当自倾。  

仇远　予久客思归以秋光都似宦情薄山色不如归意浓为韵言志约金溧诸友共  
威凤巢深林，神龙潜巨壑。  
泥涂困蝼蚁，城市防弹{矢敫}。  
小草不自贵，已铸出山错。  
岂知甘苦淡，有味俱不恶。  
霜降水泽枯，岁晚木叶落。  
荣枯识寒暑，是非悟今昨。  
不见粘壁蜗，甘以退为乐。  
二休行且三，可但耐辱莫。  

仇远　予久客思归以秋光都似宦情薄山色不如归意浓为韵言志约金溧诸友共  
去郭十五里，翼然屏风山。  
上有看经院，创始升元间。  
山涧易生云，竹嫩未作斑。  
登高佛阁小，四面青回环。  
空门事弥多，永日僧不閒。  
归径路委蛇，班荆履孱颜。  
信美难久留，道远足力悭。  
遥知故山月，问我何时还。  

仇远　予久客思归以秋光都似宦情薄山色不如归意浓为韵言志约金溧诸友共  
七十古所希，我今六十余。  
干时本无策，谋生术尤疏。  
就食泮水宫，学辅乏薪蔬。  
刢刢座无毡，踽踽出无驴。  
厌厌尊无酒，呥呥食无鱼。  
官居古云冷，已矣当归欤。  
缅怀二女子，夫家住桐庐。  
三年千里别，旷久不得书。  
日者遣一力，还家问何如。  
江滨桐君山，土肥药堪锄。  
山根有閒地，或容房客居。  

仇远　予久客思归以秋光都似宦情薄山色不如归意浓为韵言志约金溧诸友共  
乔木足秋声，红叶表秋色。  
因之念湖山，恨不生羽翼。  
形留神已驰，游倦交渐息。  
西邻夜砧发，东邻晓机织。  
我亦有敝庐，松菊暗荆棘。  
北山百年墓，苔竹手所植。  
今长尺若干，霜雪颇自力。  
西风龙蛇蛰，暗雨山林黑。  
东望会言归，免我长相忆。  

仇远　予久客思归以秋光都似宦情薄山色不如归意浓为韵言志约金溧诸友共  
未仕每愿仕，既仕复思归。  
了知归来是，宜悟求仕非。  
干禄本为贫，元非慕轻肥。  
已昧好为戒，复贻素餐讥。  
时艰士失业，十家九寒饥。  
岂无禹稷思，力薄愿乃违。  
吾门可罗雀，载酒人来稀。  
下考劣已书，归心痴如飞。  
眷言长途马，老矣思脱韟。  
昼短歌意长，式微兮式微。  

仇远　予久客思归以秋光都似宦情薄山色不如归意浓为韵言志约金溧诸友共  
人寄天地间，官爵寄所寄。  
所寄本傥来，得丧亦常事。  
何哉浅丈夫，以此芥胸次。  
达人视为轻，譬彼摴蒲戏。  
役满须过更，代者乃未至。  
故乡隔太湖，一舸归甚易。  
秋高山骨露，始见松竹翠。  
依依古梅村，是中有深意。  

仇远　予久客思归以秋光都似宦情薄山色不如归意浓为韵言志约金溧诸友共  
游子悲刢秋，秋尽行当冬。  
雨露变霜雪，寒色日以浓。  
岂无紫绮裘，绽裂谁与缝。  
不如早还家，山林专素封。  
扫松栖霞岭，结茆慧日峰。  
山南与山北，春风入修筇。  
时止可以止，道隆从而隆。  
抱膝且长吟，吾其师卧龙。  

仇远　予自存博解印归乡心日夜相趣古人有名山川处辄忘归然归未易忘也梦  
业风宦海足波澜，常忆西湖南北山。  
熟处肯忘生处乐，别时虽易见时难。  
奉亲还舍君先得，投檄归田我未閒。  
漫说桃源人迹绝，故园松菊半荒残。  

仇远　与李孔言上舍谈星命  
辟雍人物已无多，奈此江湖落拓何。  
鹤表只宜归井邑，雁程不必度关河。  
诗书志气存司马，言语功名付祝鮠。  
炙輠谈天非我事，雨灯聊和醉时歌。  

仇远　与杨志行郭斗南马德润屠存博吕公弼僧义庆游钟山以峰多巧障日江远  
昔读宝公传，今作钟阜游。  
缓行万松间，直上千峰头。  
古塔表木末，寒泉賏岩幽。  
遥观江流奔，始知此生浮。  
甚爱雪竹庵，逸驾吾将休。  

仇远　与子野过永仙观循西城以归邂逅李戒甫夕山西爽诗料满目子野明发诗  
坏垣荒迳入蒿莱，不惹康衢半点埃。  
赏静偏怜雏笋长，趁凉自引瘦筇来。  
杯余潄齿呼新茗，石上题诗剥古苔。  
试问依檐双老桧，何如列柏在乌台。  

仇远　与子野过永仙观循西城以归邂逅李戒甫夕山西爽诗料满目子野明发诗  
一笑相逢李伯时，树阴匝地绿云低。  
林梢落日犹余丈，天下好山多在西。  
我醉欲归须客送，君装已趣尚鹃啼。  
明朝定有新诗句，且让溪翁向上题。  

仇远　雨  
才放庚申一日晴，天明一日雨如倾。  
乌云覆地阴阴合，白浪侵田滟滟平。  
屋漏未乾连礱润，桥低欲压碍舟行。  
桔槹不是閒家具，会听溪边鹅鹳鸣。  

仇远　雨雪闭关子野公明仲祥载酒远慰晚以诗见寄和答  
溧阳三日雪平地，城市十家九家闭。  
官舍无毡冷彻骨，省事正宜寻老计。  
小人自不知纪年，我久忘吾岂忘世。  
出门无碍将何之，已拚食贫了三岁。  

仇远　雨雪闭关子野公明仲祥载酒远慰晚以诗见寄和答  
深雪没履寒彻绵，谁子扣门四诗仙。  
袖中黄绢虀臼辞，涂抹既醉凫鷖篇。  
我非不纳学泄柳，政尔欲眠如孝先。  
忘形尔汝子勿怪，坦率从来六十年。  

仇远　雨余  
两两鸣鸠语画檐，雨余芳草欲生烟。  
翁头酒熟常留客，象外诗成颇类仙。  
扬子有才犹执戟，渊明无事合归田。  
地偏时事人传少，收拾琴书且醉眠。  

仇远　雨止  
夜半雨忽止，老夫心顿觉。  
最怜儿女弱，难受雪霜寒。  
泽国无来棹，台城有去鞍。  
西村归未卜，此日敢求安。  

仇远　雨坐  
梅霖寒似麦秋天，风葛凄凄未脱绵。  
金弹落地卢橘熟，红裙委地石榴鲜。  
汨罗遗恨空千载，濑水閒居尚一年。  
蒲酒相邀须径醉，归寻枕席付高眠。  

仇远　雨坐  
两年蒲节雨霏微，误我中山采药期。  
骑马出门随所寓，看花酌酒复奚疑。  
量悭未易胜金盏，臂弱犹堪系彩丝。  
追忆侯家陪宴赐，素纨红葛翠交枝。  

仇远　谕马  
山公有马不肯骑，东西徒步足力疲。  
吾儿有力驾驭之，兀兀驰骤那敢嘶。  
尔马亦似欺我老，乘驷乘骢非不好。  
老翁自爱下泽车，放尔春郊饱青草。  

仇远　寓舍在青安门外由是出郊不数里群山献状如游龙如奔马如踞虎豹深秀  
西望宽平倦眼开，风收云翳扫烟埃。  
谁能白日卷帘坐，尽看青山排闼来。  
合沓断冈如引蔓，盘陀大石不生苔。  
此中林壑多仙迹，何必吹箫更楚台。  

仇远　寓舍在青安门外由是出郊不数里群山献状如游龙如奔马如踞虎豹深秀  
山列瑶簪束不齐，过云舒卷树高低。  
孟郊李白曾行处，泰华瑯琊尽向西。  
瘦马自穿幽径去，老莺犹恋落花啼。  
岂无崖壁平如削，留与诗人醉墨题。  

仇远　元夕恩霈即事  
馹骑中宵至，圜扉彻晓空。  
天恩何旷荡，春意亦冲融。  
灯火千家市，弦歌一亩宫。  
明知和气聚，瑞雪舞东风。  

仇远　元夕放夜  
绣衣玉节驻江城，放得元宵两夜晴。  
陸地金莲方滟滟，一天明月故盈盈。  
逻兵酣卧忘钟韵，游子欢呼趁鼓声。  
儿女看灯归较晚，老夫自剔读书檠。  

仇远　元夜叹  
虎林城中正月半，十万人家灯灿烂。  
溧阳风景方放灯，通宵不禁人游耫。  
大雪深寒万木僵，家家冷坐无薪炭。  
典钱买竹又买灯，糠油结冻点灯暗。  
豪民张灯唤歌舞，鼓笛喧轰夜忘旦。  
忽闻买丝造海船，府檄专令豪户办。  
仓皇且救火燃眉，纵有华灯何暇看。  
老夫掩关拥炉坐，一盏青灯置书案。  
良辰乐事怅难并，顷刻欢声作愁叹。  
苏公买灯状，陈子题灯诗。  
痴儿騣女知不知，月明月暗反覆手，  
且愿麦熟休王师。  

仇远　元友山新山新居  
桃柳参差出短墙，小楼突兀看湖光。  
出门便与青山对，读易能消白日长。  
砚石洗来如玉润，药苗晒得似茶香。  
邻僧亦有通文者，常把诗来恼漫郎。  

仇远　元友山新山新居  
幽居稳占南山下，人迹稀疏水竹村。  
转巷始知犹有路，傍湖更好别开门。  
酒尊尽日尝谋妇，诗课閒时略抱孙。  
孤鹤不来高士少，暗香且伴月黄昏。  

仇远　圆通峰顶  
结亭孤绝处，登眺不辞劳。  
万木俯在下，一峰如此高。  
山围湖面小，藤络树根牢。  
挥手红尘表，天风欲跨鳌。  

仇远　猿图  
天竺寒泉夜月明，洞深曾听两三声。  
秋风木叶图中见，比似前回太瘦生。  

仇远　约山中友  
望极秋空无片云，前山历历见遥岑。  
新鸿渐到边城静，旧雨不来汀草深。  
仙李有时曾入梦，伯桃死后少知心。  
如君真是忘机者，海上鸥盟便可寻。  

仇远　月琴吟赠程禹仲  
我月太古色，我琴太古音。  
色见音声求，焉能知我心。  
月到茅亭夜亭午，据梧坐看胎仙舞。  
本无圆缺无亏盈，心迹双清游太古。  
笑渠空向广寒游，记得霓裳羽衣谱。  

仇远　月上  
月到东窗夜正中，人间天上广寒宫。  
蚊虫血食三千国，尽被西风一扫空。  

仇远　云屋上人久别承寄以诗次韵谢  
月落城空鹤倦飞，密云深树静相依。  
阊门北去山如画，有日同师步翠微。  

仇远　杂画  
东风吹寒晴，春事归花柳。  
既有杖头钱，何苦不饮酒。  
嗟嗟王孙去，芳草入户牖。  
惟有南山高，晓雾亦白首。  
去年秉烛游，知有今日否。  
所以晋名流，酒杯不去手。  

仇远　再答元父  
騕褭龙媒去未还，独骑款段客长安。  
青黄谁采沟中断，黑白当从局外看。  
尊俎风流陈日月，山林人物古衣冠。  
桂花满袖王孙远，空倚天风十二阑。  

仇远　再叠  
醉眠春一榻，不记梦伊何。  
落月明红叶，寒厅暗绿莎。  
敝袍为客久，高枕阅人多。  
未有匡时策，无心中甲科。  

仇远　再叠  
世态年年改，穷居事事难。  
予怀虽浩荡，此地本酸寒。  
古濑浮贞女，空斋賏冷官。  
枯肠与藜苋，岁久颇相安。  

仇远　再叠  
老景存三乐，浮生付六如。  
是非忘马指，憎爱任乌胥。  
故里仍饥馑，清流例阔疏。  
有人风雪外，诗在断桥驴。  

仇远　再叠  
雪溪渔隐者，郊岛是前身。  
乍见犹疑傲，相逢不说贫。  
鹤招穷处士，梅伴老诗人。  
时共论文酒，衰颜少借春。  

仇远　再和卞仲祥  
待月东扉外，一枝明烛残。  
谁将丹桂子，种在碧云端。  
病叶依窗湿，饥鸿集渚寒。  
婵娟为雨妒，怊怅又更阑。  

仇远　再寄子野  
霜力风威各逞强，老夫絮被不离床。  
一贫已幸官将满，百计无如归最长。  
别后交朋难得信，梦中文字不成章。  
从来心似梅花白，莫入东风桃李场。  

仇远　早赴东寺行香  
冲风冒雨过南桥，马上闻钟觉寺遥。  
客发顿惊秋信早，飞蓬落叶两萧萧。  

仇远　赠笔工沈秀荣  
吾家歙石锋芒出，不但挫墨亦挫笔。  
老懒作事苦不多，一笔才供两三日。  
近知沈子艺希有，洗择圆齐易入手。  
不论兔颖与羊毛，染墨试之能耐久。  
礼乐三千成昨梦。秃笔何止十八瓮。  
长枪大剑正当时，毛锥子者直安用。  
金渊万家籍百儒，学书用笔人岂无。  
管城欲重连城价，请攜椽笔游江湖。  

仇远　赠别叶子启郭祥卿  
萍水偶相逢，金渊客路中。  
帆船明日发，尊酒几时同。  
穷达无先后，交游贵始终。  
湖堤梅柳外，有约舣疏篷。  

仇远　赠珪上人  
一尘不染俗难干，百事无能心自閒。  
我道老僧痴未绝，有时采菊见南山。  

仇远　赠金荪壁  
黄纸红旗事已休，莫思入谷有鸣驺。  
天开东壁图书府，人立西湖烟雨楼。  
林浅易寻和靖隐，菊荒空忆魏公游。  
客来把玩新题扇，半似钟繇半似欧。  

仇远　赠溧水杨老  
浙间笔工麻粟多，精艺惟数冯应科。  
吴升姚恺已难得，陸震杨鼎肩相摩。  
我游金渊饭不足，破砚生苔尘满目。  
毛锥自笑不中书，白发纷纷老而秃。  
中山博士子墨卿，贻书荐至杨茂林。  
里儒大半习刀笔，耳闻竽瑟谁知音。  
善刀而藏归勿出，博士校书行有日。  
定当致汝数百枚，东坡有云北方无此笔。  

仇远　赠张玉田  
秦川公子谪仙人，布袍落魄余一身。  
锦囊香歇玉箫断，庾郎白发徒伤春。  
金台掉头不肯住，欲把钓竿东海去。  
故乡入梦忽归来，井邑依依铁炉步。  
碧池槐叶玄都桃，眼空旧雨秋萧颾。  
太湖风月数万顷，扁舟乘兴寻三高。  
西北高楼一杯酒，与子长歌折杨柳。  
江山信美盍便留，莼菜鲈鱼随处有。  

仇远　占风  
露立修筠鹤表同，戏拈纸带为占风。  
谁言心动非旛动，我本无心似太空。  

仇远　张氏隐居  
杜老曾题品，依稀旧隐居。  
颇知书有味，肯教子为儒。  
筑屋先通燕，开池乘养鱼。  
相邀须饮醉，酒熟不烦沽。  

仇远　赵子昂陈仲美合作水凫小景  
丞相当年握笔时，封胡羯末总佳儿。  
后来家有无穷事，便是天仙也不知。  

仇远　赵子昂陈仲美合作水凫小景  
谢砌诸郎入寄奴，机云忘祖亦忘吴。  
一门一品如今有，三世三忠自古无。  

仇远　赵子昂陈仲美合作水凫小景  
一纸郇云傲劫灰，慈亲一见一心摧。  
如今王谢堂前燕，飞入人家更不回。  

仇远　真如寺  
一桥夭矫界双湖，野径沿流到佛庐。  
石塔残灯犹闪烁，相家乔木已萧疏。  
苔封古井晴逾滑，骨冷荒山草不除。  
长水法师痴□甚，□根人定欲何如。  

仇远　枕上  
鸡鸣夜过半，霜气入孤衾。  
岁时将脱屣，邻家方攆砧。  

仇远　枕上  
出门鸡一鸣，仆马蹋晓冻。  
岂知牧牛儿，正作维鱼梦。  

仇远　枕上  
一官振饥荒，一官覆水旱。  
州里多应酬，田家少愁叹。  

仇远　镇海亭  
海塘三十里，此屋独巍然。  
有浪方知水，无云总是天。  
苔痕封石柱，帆影下楼船。  
閒忆童男女，悠悠去几年。  

仇远　正月二十四日送廉使出郊  
閒骑羸马出，远饯绣衣行。  
爱此川原迥，欣然风日晴。  
隔篱梅半落，断陇麦初生。  
每恨微官缚，茅山负夙盟。  

仇远　正月二十四日送廉使出郊  
野店当官道，村醪唤客留。  
偶因乘早出，故作探春游。  
芳意林梢静，晴光水面浮。  
人言有龙洞，近在石山头。  

仇远　正月辛酉大雪三首  
缤纷万片打窗来，蓦趁斜风舞却回。  
可怪今春寒特甚，梅花一半未曾开。  

仇远　正月辛酉大雪三首  
酒楼柳絮白纷如，带雨随风密又疏。  
万景天全群动息，玉堂人老卧茅庐。  

仇远　正月辛酉大雪三首  
从来春雪有人嫌，六出虽工亦漫然。  
客舍无毡浑可事，炉无薪炭褐无绵。  

仇远　之金陵  
文学本閒官，长年愧素餐。  
出门还自笑，行路有何难。  
风日幽怀畅，江山望眼宽。  
六朝遗迹在，随喜一游观。  

仇远　至后  
凭高欲验晓云黄，东际红光见太阳。  
便觉池芹春滟滟，俄惊檐竹画琅琅。  
君师百拜恩难报，文史三冬志未偿。  
吾道千钧悬一缕，愿同绣线日添长。  

仇远　至后  
阳和昨夜到梅边，喜得春风一信传。  
同舍团栾齐贺岁，异乡飘泊又经年。  
梦中归路忘舟楫，客里生涯倚俸钱。  
纸帐布衾差稳睡，不愁独冷坐无毡。  

仇远　至后  
霜华如雪著乌巾，染鬓粘须白未匀。  
人羡久生趋老境，日随长至到新春。  
投金濑上能容我，贡玉堂中自有人。  
溧酒清醇鱼菜美，不妨频日宴嘉宾。  

仇远　至后  
了知五十九年非，景薄崦嵫合见几。  
夜半虽当泉脉动，腊前未见雪花飞。  
客程鸿雁駸駸老，家养鸡豚处处肥。  
千日及瓜今过半，未知何日定言归。  

仇远　至日怀罗国宾  
官冷谁能送酒钱，江乡节物倍萧然。  
容颜一日老一日，人事一年经一年。  
野仆竹舆侵晓出，病妻布被抱愁眠。  
甘心归隐青岩下，閒共残农理废田。  

仇远　至日怀罗国宾  
群阴剥尽一阳回，霜日烘晴宿雾开。  
闭户读书差自乐，载肴问字莫须来。  
荣枯易了观芸草，冷暖相忘付酒杯。  
得似山居酬应少，昼长閒坐看寒梅。  

仇远　至日用张伯举韵  
博士先毡卧冷斋，有朋喜自远方来。  
腊前一信春先到，陇首数枝梅已开。  
少忍少荒须辟谷，尚迟酒禁且衔杯。  
山中茅屋不归去，空想秋风暗绿苔。  

仇远　中秋待月不见  
期修耫事在杭州，月夕那知常滞留。  
纵有侯芭常载酒，惜无李白共登楼。  
蛩催纤妇贫非懒，云掩霜娥老似羞。  
应笑山翁痴守待，满身风露冷貂裘。  

仇远　中秋待月不见  
年年待月引壶觞，坐对中庭玉一方。  
静夜忽惊云作雨，索居空使客思乡。  
荒鸡声续檐花滴，蝴蝶梦回岩桂香。  
何处高楼见山阔，快予吹笛据胡床。  

仇远　中秋客中  
帆落西江下渏河，溧阳酒贱醉亡何。  
月明正照山公影，自觉今年白发多。  

仇远　中秋同陈奎甫放舟  
寻荷访桂远相过，载雨仙舟泛绿波。  
老眼已经秋若此，赏心莫问夜如何。  
金樽檀板逢欢伯，玉宇琼楼锁素娥。  
争得西风卷云幕，与君弄月扣舷歌。  

仇远　中秋月出复雨有怀叶子文汤明叔  
三秋此夕恰平分，城市人家半闭门。  
正忆紫云吹玉笛，忽惊皓月照金樽。  
宦情素薄鸿初到，诗兴方浓雨又昏。  
不是桂花香自慰，倚栏无语易销魂。  

仇远　中秋月出复雨有怀叶子文汤明叔  
溧滨三度见中秋，感叹光阴逐水流。  
常是浮云妒佳月，不容老子醉高楼。  
鲈香易动张翰兴，鲸背难追李白游。  
遥忆诗人豪气在，湖天空阔放扁舟。  

仇远　中元  
初秋当望夜，平楚带斜曛。  
暑气能昏月，砧声不隔云。  
华灯浮白水，老衲诵冥文。  
漫说中元节，儒书惜未闻。  

仇远　种菊  
邻舍送我菊，惜无盆盎栽。  
分种东篱下，倚窗日裴回。  
初看蓓蕾青，黄蕊参差开。  
霜后苦无花，老眼生尘埃。  
得此少自慰，可以荐一杯。  
更用数日晴，南枝须有梅。  

仇远　重阳见菊占冬晴上熟  
满城风日酿轻霜，昨夜东篱菊尽黄。  
正月自非添一闰，此花安得及重阳。  
新鸿远到愁无信，螃蟹中虚怕有芒。  
浊酒醒来闻吉语，晴过冬至兆丰穰。  

仇远　州厅设醮即事  
去岁今朝六月六，暮雨倾盆风拔木。  
今岁公宇醮祈晴，昼日当空生暑溽。  
羽士宣词官吏拜，灯烛荧煌香馥郁。  
须臾黑云西北来，如盖如轮覆厅屋。  
电驱霹雳掣金蛇，檐溜奔腾泻银竹。  
帏屏掀开旛幢飞，卷尽香灰吹灭烛。  
天威震怒莫敢喘，谢罪怔营虞襝渎。  
少焉雨止凉飕飕，天气如秋失中伏。  
四郊大田多黍苗，一片潇湘接湖洑。  
村夫中庭涕泗下，归闻野老吞声哭。  
只恐戢戢生鱼头，何止广文饭不足。  
天心仁爱子勿忧，府公移文行振粟。  
古言大雨不为灾，云雨须臾手翻覆。  

仇远　竹素山房小饮南徐唐正方善歌吴伶以长箫和之客以凤凰台上忆吹箫分  
少时闻箫白玉台，一曲未终丹凤来。  
金濑空明秋水浅，妙音久不闻蓬莱。  
吴下老伶燕中回，能以北腔歌落梅。  
红尘筝笛耳一洗，便觉箜篌愤抑琵琶哀。  
朱方舑仙古音律，宫长羽短随剪裁。  
小春梅柳参差开，肯待羯鼓花奴催。  
我辈钟情忘尔汝，浊醪妙理惟醱醅。  
晚风吹寒夕阳下，有酒不饮令人咍。  
今人青眼映山水，古人白骨生莓苔，  
不如相聚常衔杯。呜呼五公七相安在哉，  
不如相聚常衔杯。  

仇远　追和陈去非宣和甲辰重九韵  
世态炎凉不足忧，吾生赢得日优游。  
九日忽惊枫叶落，百年几见菊花秋。  
忘形诗酒新丰客，满目溪山古溧州。  
闻道市桥骑马滑，山公归醉得无愁。  

仇远　子野雪后寄和却寄廷玉  
渊明白发满头生，肯赋閒情未老成。  
自笑冷官租屋住，每因来使出郊迎。  
横经空忝先生号，解印仍呼处士名。  
惟有溪干隐君子，知予的的愿归耕。  

仇远　子野雪后寄和却寄廷玉  
琴书笔砚伴閒身，斗室依然不觉贫。  
野犬自来能吠雪，土牛此去且迎春。  
一毡辗转衾无絮，四壁凄凉甑有尘。  
昨夜东风先破冻，江梅冷眼笑何人。  

仇远　子野雪后寄和却寄廷玉  
平明跨马晚方归，偃仰行窝早见几。  
余子祗宜床下卧，诗人顿觉眼中稀。  
堂堂白璧埋黄壤，冉冉缁尘染素衣。  
得酒便须开口笑，雪畦紫芋胜秋肥。  

仇远　子野雪后寄和却寄廷玉  
素琴挂壁已多时，政尔难逢种子期。  
腹有精神方学道，面无尘土始言诗。  
山童隔壁沽村醖，田叟登门送墓碑。  
小市饥氓争糴米，青州太守可能知。  

仇远　自爱  
金渊岂爱我，我自爱金渊。  
似蜜醪尤美，如珠米更圆。  
攜家逾八口，窃禄又三年。  
书册盈归箧，毋嫌载月船。  

仇远　自叹  
休言五十九年非，本自无知底用疑。  
已往方来俱梦境，是非元不较毫厘。  

仇远　自笑  
谒客登门不敢嗔，强颜应按暂时亲。  
一官本自如冰冷，更有依冰借暖人。  

仇远　棕庄  
幽径秋阴合，青渠草色深。  
肯教木叶落，直见夕阳沉。  
独客逢来雁，新寒集远砧。  
芙蓉花似锦，有意媚高林。  

仇远　醉歌三首  
金渊醇酒贱，足可醉亡何。  
日觉醒时少，其如饮不多。  
人生间调笑，俗事暗消磨。  
此意神仙会，山童亦解歌。  

仇远　醉歌三首  
客居真易过，凡事不如仪。  
惟有閒寻睡，浑无趣作诗。  
晚晴行数步，日午酌三卮。  
系马庭阶下，人多借去骑。  

仇远　醉歌三首  
清狂歌窈窕，微醉困瞢腾。  
酒薄多疑水，官閒一似僧。  
已知灯即火，不愿谷为陵。  
百事俱能了，惟余饮未能。  

仇远　醉闻杜宇  
家家酒似池，日日醉如泥。  
海燕聊为客，杜鹃何苦啼。  
狂那知帽落，归不为花迷。  
信笔成诗句，苔笺小草题。  

仇远　醉闻杜宇  
几日冥迷醉梦中，西来衣袖里春风。  
杜鹃未歇鸟声碎，芍药已开花信空。  
差胜跨驴愁杜老，尽教骑马笑山公。  
卑官安得金貂换，尚有杖头三百铜。  

仇远　醉醒吟  
众人皆醉我独醒，众人皆醒我独醉。  
先生何苦与世违，醒醉之中有深意。  
或云酒是腐肠药，沉湎淫泆无不至。  
或云酒是忘忧物，醉乡别有一天地。  
左拍五柳先生肩，右把三闾大夫臂。  
醉时元自惺惺着，醒来亦自齤齤睡。  
独醒独醉岂多得，众醉众醒堪一喟。  
醉者自醉醒自醒，卿法吾情各行志。  
溧江美酒差可恋，说醉论醒姑且置。  
公不见昔人有云，且食蛤蜊那知许事。  

初暐　送张无梦归天台山  
间倚天台看曙霞，自然龙汉度无涯。  
暂来演道明光殿，归去乘跷太上家。  
帝简赐歌旌火枣，世人何处访桃花。  
到山若赴昆仑会，还控青鸾白凤车。  

初暐　送张无梦归天台山  
紫皇宫阙罗高清，花蚢玉凤围墉城。  
长生曲奏升天行，神仙缥缈喧相迎。  
栖真何必抛尘纲，飙轮万里时来往。  
张公结庐天台山，赤城霞起三千丈。  
天子好道思崆峒，欲使亿兆归庞鸿。  
凤台峨峨十二重，先生忽造明光宫。  
无为清净化可守，能助义轩致仕寿。  
共羡乘跷归洞宫，他日骑龙却来否。  

储泳　春日郊行  
东风吹著便成花，妆点园林卖酒家。  
田野可栽闲草木，十分春色在桑麻。  

储泳　悼古镜果佛慧法师  
霜毛垂半顶，说法国王前。  
定里修千劫，佛中添一员。  
諡本终后赐，真谤在时传。  
讲下诸徒弟，焚香石塔边。  

储泳　登涟漪阁  
杰阁枕平川，秋光淡远烟。  
窗开林外景，影占水中天。  
野色归吟笛，征帆过客船。  
危栏人徒倚，缥进十洲仙。  

储泳　殿山寺  
无路接尘寰，中流拥翠鬟。  
望中疑有寺，游处若无山。  
过雨行云湿，冲风钓艇还。  
龟边旧鸥鹭，心事颇相关。  

储泳　光风霁月亭  
一段风流出自然，中和气候嫩凉天。  
百年心事无人会，付茅亭半吕仙。  

储泳　涵虚阁  
菊秋梅腊百花春，过眼年华醉梦身。  
今日不因登此阁，不知人世是红尘。  

储泳　红药  
工药阶前半吐葩，露枝已入贵人家。  
不如庭下无名草，一度春风一度花。  

储泳　胡定斋惠墨求诗  
万杵玄霜玉兔魂，度窗蜂影去来忙。  
自从野菜花开后，一月熏炉不炷香。  

储泳　寄兄玉老  
雷阳路迢递，回首亦关心。  
重别因轻诺，远行多近吟。  
客怀秋色早，归梦岭云深。  
莫以书无益，人来惜万金。  

储泳　柬藏一  
灵竺山前满迳苔，游春车马可曾来。  
共君便欲携尊去，一树海棠花正开。  

储泳　觉来  
西风吹梦过钱塘，独上孤山叩冷香。  
纸帐四垂灯影薄，觉来疑是月错黄。  

储泳　清必轩  
万竹中央住，清心自爱持。  
不除伤砌笋，慵洗宿禽时。  
重泥新雪壁，留待客题诗。  

储泳　秋夕怀友  
楼高不敢眺，愁思满沧洲。  
有梦隔千里，无书过一秋。  
晴风吹野树，落日照寒流。  
客里添萧索，何时得共游。  

储泳　思归  
客楼高处望，独立对斜晖。  
负郭有田在。故山何日归。  
秋深杨柳薄，水阔鹭茑飞。  
风景正萧索，何堪闻捣衣。  

储泳　送陈云崖  
出门即远道，君去有谁令。  
诗价侯门贱，时情客路轻。  
晚云归独树，寒雨暗荒城。  
此地还相别，谁能不动情。  

储泳　送春  
送春归去后，身支在天涯。  
有梦忘为客，见书如到家。  
楼空初入燕，柳暗欲藏鸦。  
故苑新桃李，闲开一度花。  

储泳　送卢萍斋  
当春雁北飞，之子独南归。  
寒暑本无定，去来应有机。  
柳烟迷客棹，花露湿征衣。  
明月人千里，相思消息稀。  

储泳　送人  
昨日含愁始送春，今朝又复送行人。  
江头杨柳不须折，那与愁眉替得颦。  

储泳　送人游边  
边风吹雁至，君却向边游。  
正立功名日，去防关塞秋。  
看雕因撚箭，调马试呈球。  
奏凯归时节，应须万户侯。  

储泳　送兄潮举  
老来偏惜别，此别更关情。  
水陆三千里，舟车一月程。  
雁声乡思远，茑影旅魂惊。  
杨柳凋零尽，无枝可赠行。  

储泳　题胡琴窗方径  
诗穷推不去，终有恶圆心。  
楼倚风烟外，琴横星斗沉。  
行看花四面，坐对竹千寻。  
却笑陶彭法，归来荒草深。  

储泳　题梅坞画推蓬梅  
冰魂销不尽，招得上南枝。  
依红横斜影，纱窗月上时。  

储泳　题隐者所居  
尽日掩柴门，何人得见君。  
只因喧寂异，似有圣凡分。  
漠近夜疑雨，山深晴亦云。  
传闻九霄翮，落羽正纷纷。  

储泳　亭下  
亭下冷泉清，松深地绝尘。  
细看门外村，几换寺中人。  
别嶂孤猿晓，幽花百鸟春。  
坐来危石上，疑是比丘身。  

储泳　闻采石分司芸隐讣  
忽闻千里讣，涕泪已交横。  
遽夺英难去，不教功业成。  
人疑藏六甲，天使伴长庚。  
惆怅青山梦，分明坐两楹。  

储泳　小园  
垦苇栽花柳，园林小小成。  
旋分黄菊本，新偏草堂名。  
池水通湖活，江风过竹清。  
不期车马到，足自称幽情。  

储泳　月岩  
天然合成璧，落月透岩晖。  
不尽团圆影，应知晦蚀机。  
骑蟾人已去，捣药兔忘归。  
惟有婆娑桂，吹香度客衣。  

楚建中　耆英会诗  
自顾颓龄七十馀，久惭顽钝费洪炉。  
归逢大老耆年会，衰朽形骸愧画图。  

楚建中　耆英会诗  
二相谟猷烂史编，诸公才业过前贤。  
好图仪像传来世，何事顽疏亦比肩。  

褚伯秀　呈周清溪  
清溪千仞余，中有一道士。  
彼亦何人斯，景纯慕若此。  
吾乡汝南英，大涤隐君子。  
好客仍收书，东老未足拟。  
竹宫需贤才，师命促共理。  
无心云出岫，有类月印水。  
乐与物为春，自然人鉴止。  
二千年再来，雅号乃默契。  
挈世返真淳，为教立仪轨。  
潜增翠蛟润，益壮天柱势。  
近闻筑玄都，崇冈枕龙耳。  
充庭兰玉茂，五云楼阁起。  
笙鹤时往来，尘寰一俯视。  
纷争梦未醒，王侯到蝼蚁。  
君壮我垂老，别日嗟激矢。  
相逢且尽欢，升仙不如醉。  

褚伯秀　春日山居  
万山深锁竹房幽，寒碧欺春恰似秋。  
人醉药炉凭鹤看，窗闲吟笔被猿偷。  
护岩苔色侵衣润，逼枕溪声入梦流。  
童子扫花关莫掩，恐妨诗社客来游。  

褚伯秀　贫女吟二首  
夜续晨炊贫自由，强教涂抹只堪羞。  
闭门静看花开落，过却春风不识愁。  

褚伯秀　贫女吟二首  
寂寞篷窗锁冷云，地炉纫补自阳春。  
千金莫误朱门聘，不是穿珠插翠人。  

褚伯秀　送金约山归洞霄  
门掩冷云堆，推敲更有谁。  
不忘分芋约，来趁折梅期。  
听雪连宵话，伤时几首诗。  
侵晨催返棹，猿鹤报先知。  

褚伯秀　送玉海宗师还茅山  
湖澥天教十载閒，玉经功就胜居坛。  
惊尘天目妨龙卧，晚岁华阳望鹤还。  
入咏五噫丹阙近，会心三笑画溪寒。  
世缘历尽仙缘熟，坐断陪真向上关。  

褚伯秀　题翠蛟亭  
不逐风雷去，蜿蜒舞石屏。  
源深有龙伴，流过错借丹。  
坐觉云藏树，吟忘雪溅亭。  
岩隈下斜日，归去了残经。  

褚环中　宗坛秋夕  
疏绮平云彻夜开，月明峰顶见楼台。  
瓀環声里天灯近，知是三真谒帝回。  

川官　题僦楼壁  
朝看贝叶牢笼佛，夜礼星辰取奉天。  
呼召归来闻好语，初三初四亦欣然。  

吹角老兵　题谯楼  
画角吹来岁月深，谯楼无古亦无今。  
不如归我龙山去，松柏青青何处寻。  

淳藏王　山居十二首  
拙直自知趋世远，疏愚赢得住山深。  
现成活计无他物，只有鳞傩杖一寻。  

淳藏王　山居十二首  
屋架数椽临水石，门通一径挂藤萝。  
自缘此处宜投老，饶得溪云早晚过。  

淳藏王　山居十二首  
自笑疏狂同拾得，谁知凝钝若南泉。  
几回食饱游山倦，只麽和衣到处眠。  

淳藏王　山居十二首  
无心閒淡云归洞，有影澄清月在潭。  
此景灼然超物外，本来成现不须参。  

淳藏王　山居十二首  
随身只有过头杖，饱覆唯凭折脚铛。  
几度遣间何处好，水声山色裹游行。  

淳藏王　山居十二首  
瓦炉爇处清烟霭，铁声敲时晓歆寒。  
一穿数珠粗又重，拈来百八不相谩。  

淳藏王　山居十二首  
一瓢颜子非为荣，四壁相如未是高。  
争似山家真活计，屋头松歆演秋涛。  

淳藏王　山居十二首  
数行大字贝多叶，一炷粗香古柏根。  
石室静延春尽水，杜鹃啼破落花村。  

淳藏王　山居十二首  
渔父子歌甘露冷，拟寒山咏法灯诗。  
深云莫谓燕无人听，万像森罗历历知。  

淳藏王　山居十二首  
坐石已知毛骨冷，漱泉长觉齿牙清。  
个中有味忘归念，身老无馀合此情。  

淳藏王　山居十二首  
幽严静坐来驯虎，古润经行自狎鸥。  
不时忘机能绝念，大都投老得心休。  

淳藏王　山居十二首  
怕寒嫩剃发忪发，爱暖频添榾柮柴。  
粟色伽梨撩乱挂，谁能劳苦强安排。  

淳熙太学生　刺陈贾  
周公大圣独遭谤，元晦真贤亦被讥。  
堪叹古今两陈贾，如何都把圣贤非。  

淳熙太学生　诮陈贾  
周大公圣犹遭谤，伊洛名贤亦被讥。  
堪叹古今两陈贾，如何专把圣贤非。  

淳佑民谣　二吴谣  
大蜈蚣，小蜈蚣，  
尽是人间业毒虫。夤缘懀3附有百足，  
若使飞天能食龙。  

淳佑士人　讽临安试  
南省观图丧一名，补闱又试万人英。  
两重门阈如天险，十有七人倒地横。  
谁设秦阬来贡院，枉教唐士梦登瀛。  
云山万里家何在，月白风清鬼哭声。  

淳佑士人　内司毁林建寺  
合抱长村卧壑深，于今惟恨不空林。  
谁知广厦千斤斧，斲尽人间孝子心。  

淳佑士人　上元遇雨  
隐隐雷声天鼓吹，荧荧灯火夜星辰。  
风流太守明如镜，何用姮娥作主人。  

淳于震先　忆故乡  
何时归到望仙乡，故旧相迎兴味长。  
六月海风吹溽暑，瓜田白酒稔清香。  

淳于震先　忆故乡  
蔚阳山下祖茔居，巍岭崇高画不如。  
离乱不堪回首顾，春秋谁为扫坟庐。  

淳于震先　忆故乡  
积年祖宅隐黄山，门外槐根出地盘。  
幼子孤遗音信断，常时思忆倍辛酸。  

崔次周　题梅山云悦楼  
仙人好楼居，天上多琼楼。  
祥氛结紫炁，磅礴常周流。  
道人仙之裔，居然梅山头。  
山头耸百尺，日与云从游。  
静默观内景，缭绕云气浮。  
轩豁挹西爽，天净云影收。  
倚栏畅吟情，笔砚云烟稠。  
领客谭又玄，满吸云腴瓯。  
不用分半间，盘结任相缪。  
怡然自可悦，澹然亦何求。  
悦则动静随，呼吸听去留。  
我欲乘之叩太虚，相与上下追仙斿。  
鞭鸾苔凤汗漫去，下视八表挥斥凌九州。  

崔存　神仙名义  
宿植灵根何太早，洞悟真风何年少。  
常令丹海飞日鸟，又使玉液朝元脑。  
昆台气候四时春，紫府光阴夜如晓。  
来时不用五云车，跨着清风下蓬岛。  

崔存　为张莘畴题玉虚道院  
小结烟霞作洞天，日长无事即神仙。  
栽松待化山中石，种秫因分屋外田。  
沧海十洲人不到，丹砂九转世空传。  
何如坐对黄连炷。一卷南华风外篇。  

崔端　游虎丘  
入寺山光峭倚天，剑池寒色锁危巅。  
苍苔自老生公石，新茗谁烹陆羽泉。  
楼阁下窥溟海浪，松篁遥接洞庭烟。  
二难选胜真奇绝，留得芳名万古传。  

崔敦礼　傲霜亭  
霜风吹惨入园林，零落阶前满地金。  
赖有翠蕤堪采摘，伴人犹守岁寒心。  

崔敦礼　北山之英  
强敌骄兮晋多垒，忽登山兮望廷尉。  
风霾兮杀气昏，突枪櫑兮乱钩陈。  
予君麾兮从君鉿，战陵西兮捍溪栅。  
虹食垒兮火焚旗，公之死兮去如归。  
公有子兮愤争先，勇没地兮羞戴天，  
父死忠兮子忠孝，令名扬兮日月照。  
物有始兮岂无终，得所归兮孰如公。  
喜幸生兮畏义死，语昵昵兮顾妻子。  
草木尽兮粪土委，闻高风兮汗流趾。  

崔敦礼　泊福山港  
我舟欲渡风伯嗔，卷帆夜泊沧江津。  
江声拍枕冷不寐，起看河汉无纤尘。  
须臾风定水波伏，江妃涌起明月轮。  
船头把酒问明月，瓜丘枌社难忘情。  
狼山咫尺望可到，一水隔我三家村。  
明月问之寂无语，寒光耿耿如相亲。  
明朝转柂好风色，月晕北开箕有灵。  

崔敦礼　楚州庞庙迎享送神辞  
君之来兮殊廷，雷隆隆兮雨冥冥。  
从天天吴兮罔象，纷万怪兮如云。  
若有妖震奔沛，吹逆浪兮扬膻腥。  
授天矛兮下讨，披蒙雾兮祥氛。  

崔敦礼　楚州庞庙迎享送神辞  
辛楣兮药房，兰枅兮桂楹。  
翼翼兮新宫，穆将进兮芳馨。  
柏实兮松液，芝华兮若英。  
奠琼斚兮清酤，玉俎件兮嘉牲。  
雅声兮远姚，锵和平兮鼓钟纷。  
繁会兮竿笙，灵连蜷兮须摇。  

崔敦礼　楚州庞庙迎享送神辞  
君之去兮朱宫，乘飞云兮御回风。  
贝阙兮丰敞，金台郁兮穹隆。  
珠胎兮炫耀，周玉树兮青葱。  
天琛兮水碧，众玉萃兮玲珑。  
良辰兮高燕，命冯夷兮展舞。  
鸣{龠虎}兮海童，群仙兮良待。  
君肯临兮尚舂容，君不我留兮我心忡忡。  
眇清思兮眑眑，惠我民兮盍终。  

崔敦礼　次陆倅韵三首  
欲将从事到青州，酩酊乡中便可侯。  
此乐正须君领略，疏狂还许我追游。  
一年好处都能几，四序难并去莫留。  
痛饮且图连夜醉，清欢何必锦缠头。  

崔敦礼　次陆倅韵三首  
暖烟和气满西州，载酒当轻万户侯。  
官事水知何日了，风光宜及早春游。  
簿书丛里偷閒去，景物妍时到处留。  
莫被虚名苦拘束，野梅官柳暗江头。  

崔敦礼　次陆倅韵三首  
文章光艳压苏州，照乘何劳诧魏侯。  
鸠杖欲寻江左胜，鸥盟相约社中游。  
囊空自喜陶朱得，诗拙还因杜集留。  
把玩日吟心似醉，定须论月废梳头。  

崔敦礼　次韵孙抚干二首  
疏狂自许次公醒，冷淡无劳沸玉笙。  
满屋文章天下乐，多情灯炎夜深明。  
交情问我何清苦，世路愁人已饱更。  
好趁东风动行色，濑阳烟雨趣春耕。  

崔敦礼　次韵孙抚干二首  
绕几黄云爇水沉，得诗閒读契余心。  
文章叔夜广陵散，句法武侯梁甫吟。  
且喜空囊收赵璧，不惭击壤混唐音。  
请君便入鸥鸣社，饭颗相从始自今。  

崔敦礼　次韵张伯子饷柑  
儒官窗户寒，恇怯日出光。  
独冷不可耐，大杓倾鹅黄。  
洞庭隔烟波，忽惊风露香。  
开门问谁与，知君念荒凉。  
芳包照盘新，硬句摩天杨。  
山中千头奴，丹黄丽秋阳。  
骚人巧采摘，灿灿简册方。  
君诗追古作，语壮韵转强。  
属和郢中人，凋零不成行。  
临风咏玉台。噀雾开蜜房。  
殷勤此珍馈，玩味丑莫当。  
但酌潘公醽，一举累十觞。  

崔敦礼　大阅回马口号  
前驱小队立元戎，一点台星喜气浓。  
凯奏归来铃阁静，精神端已折遐冲。  

崔敦礼　殿庐纪怀敬用右史舍人韵  
官柳阴阴密着行，飞黄黄鸟忽成双。  
身沾仙露香犹在，眼饱珍羞赐即扛。  
酒量不多容我醒，诗魔无奈得君降。  
官閒睡足春风幕，红日三竿看上窗。  

崔敦礼　丁亥岁予留建康梦登大桥仰视霄汉有金书阁字北斗落落布列其侧昨夕  
秘宇涵风寒{氵念}{氵念}，虚廊侵月静冥冥。  
宝章玉庭神深地，应想谁何会百灵。  

崔敦礼　丁亥岁予留建康梦登大桥仰视霄汉有金书阁字北斗落落布列其侧昨夕  
青冥风露飞檐外，黄道星辰企翼边。  
独倚梧阴心自省，十年清梦故依然。  

崔敦礼　东壩  
前夜湖山月，今朝濑水船。  
飘零良自苦。浩荡有谁怜。  
云合前村雨，风收别浦烟。  
乘凉趣归櫂，咫尺是金渊。  

崔敦礼　东宫寿章  
少阳腾耀毓青宫，玉裕渊冲穆瞓容。  
主鬯克承宸极重，问安勤致寝门恭。  
温文齿胄全三善，晖润登歌备四重。  
幼海光浮天序永，珠源衮衮日朝宗。  

崔敦礼　东宫寿章  
吹铜和气集佳祥，郁郁葱葱震色苍。  
山岳东明开宝禁，星辰南极注瑶觞。  
龙楼照日浮秋晓，象辂朝天馥御香。  
分土莫陪班贺末，咏歌惟祝寿无疆。  

崔敦礼　对竹有感  
庭前抱节君，五年不见汝。  
去时双玉槊，枝叶稀可数。  
归来儿孙多，已满寸金土。  
竹盛人凋零，攀枝泪如雨。  

崔敦礼　固城湖  
舟泊楚城下，当风十顷湾。  
凉生冰鉴面，人在玉壶间。  
隐见云端树，低昂枕上山。  
江湖有如此，一笑白鸥閒。  

崔敦礼　龟山  
当年王气拥神州，衮衮朝宗此地由。  
自昔好山犹故色，只今清泗漫安流。  
苍烟锁合神仙府，宿藓封深魍魉囚。  
病眼不堪重北望，西风挥泪下扁舟。  

崔敦礼　过三塔  
妙墨人间宝，千金纸上鹥。  
频来湖上寺，三复柱间题。  
鹤化辞辽海，鸿飞印雪泥。  
人豪今不见，凝伫夕阳西。  

崔敦礼　何家港舍舟步至新河口  
潮来白浪卷平沙，渐见菰蒲没两涯。  
会欲燃犀鞭魍魉，可能结网羡鱨鯋。  
三千水击鹍鹏上，百万军行将士哗。  
尺叹渔人何活计，扁舟掀舞寄全家。  

崔敦礼　何家港舍舟步至新河口  
夹岸芦蒿障日微，拍堤波浪溅人衣。  
隔江唤得渔船守，贯柳双鲈自买归。  

崔敦礼　何家港舍舟步至新河口  
郭公勾唤鲥浮水，閒客招要鸥上滩。  
岸断溪横人不到，树头依约见桅竿。  

崔敦礼　何家港舍舟步至新河口  
北岸行人南岸山，去年人在乱山间。  
山如相识须相笑，底事区区未得閒。  

崔敦礼　和沈商卿  
一官奔走倦幽寻，来向江山好处吟。  
过眼风光花又落，关情勋业镜频侵。  
到头春事都无几，飞盖长郊早趁今。  
鸥鸟莫惊车马过，我来搜句亦无心。  

崔敦礼　和章冠之  
不阴转眼去如飞，闹过清游正及时。  
春事到今难着语，鸟声无奈只催诗。  
日烘花气侵轩户，风晃江光入酒卮。  
回意总将西子看，对山终日未成痴。  

崔敦礼　华阳洞天  
云冥冥兮叠嶂，君独立兮山之上。  
石嶝险兮水道寒，思夫君兮未敢言。  
无言兮皇皇，山阿之人兮告我以不难。  
木樛蔚兮下俯，石避碍兮行旁。  
余冠兮巍巍，余步兮逶迟。  
挽首非吾之愿兮，斜径其将安之。  
朝骋望兮昭亭，夕宿兮双溪。  
网蕙茝兮盖，葺荪蘅兮为车。  
欲腾驾兮高翔，恍导余兮上難。  
揭北斗兮奠椒浆，簸南箕兮羞琼蕊。  
灵欣欣兮顾余，亶正直兮为神予。  

崔敦礼　还孟郎中诗卷用元韵  
吟哦两夫子，濯濯春月柳。  
金石相击撞，论文自为友。  
我欲和阳春，高调不容口。  
披玩若为称，朝酣玉台酒。  

崔敦礼　还孟郎中诗卷用元韵  
富贵邯郸梦，齿发金城柳。  
附炎非吾事，因心即我友。  
得意自忘言，感脢岂滕口。  
幸有君子交，淡成非醴酒。  

崔敦礼　江行迓宪使遇风  
星使乘槎势若飞，微官奔走遂忘危。  
扁舟掀舞身如叶，短棹欹斜命缀丝。  
乱眼云山疑醉梦，拍天波浪意蛟螭。  
西风送我归渔浦，落日衔山未晚炊。  

崔敦礼　九日  
虎踞城边九日台，前年黄花何盛哉。  
去年今日濑阳山，三径荒芜手自删。  
今年到此百愁有，物情改尽花依旧。  
花不能言心自知，嚼蕊徘徊泪盈袖。  
黄花时节年年好，我生活荡何时了。  
栉沐从教饱风雨，只恐飘零人易老。  
客中霜负吹我衣，陇头白云呼我归。  
江湖僻处好归隐，月上三更闻子规。  

崔敦礼　九序  
春日兮繁鲜，车阗阗兮句曲天。  
緪瑟兮拊鼓，满芳菲兮琼筵。  
朝霞为羞兮沆瀣为醴，瑶华玉馔兮错杂而陈前。  
灵之来兮赤城空，驾白鹤兮御清风。  
群仙从兮哆哆，云晻暧兮车隆隆。  
灵之去兮返太清，骑日月兮朝紫皇。  
下视九州兮尘泱茫，五岳俎豆兮四溟杯觞。  
制琼琚兮余衣，集芳荪兮余裳。  
荷佩兮离离，兰旌兮扬扬。  
欲往从兮未得，望夫君兮彷忀。  

崔敦礼　九月二十九日迩英开讲忝预末班讲退小集玉堂之庐即留宿直因赋唐律  
五云扶辇下清厢，宝帙初开第一章。  
旋卷班联回广殿，稍留笑语萃公堂。  
紫霄近侍连镳过，黄发元臣照座光。  
顾我自惭陪胜会，酒清人散卧斜阳。  

崔敦礼　客枕  
客枕愁无寐，悠悠夜未分。  
谁同对床雨，惟想太行云。  
黄犬行应健，飞鸿过亦勤。  
如何万金信，别久寂无闻。  

崔敦礼　狼山  
裹了青衫簪了缨，此身便是一浮萍。  
五年客路春风熟，各里乡关夜月明。  
华鹤归来惊物变，白狼依旧逼人清。  
山中老宿争迎我，辑杖相呼问甲庚。  

崔敦礼　狼山  
日日怀归今得归，旧时风物未全非。  
江边鸥鸟应相笑，底事尘埃满客衣。  

崔敦礼　狼山  
贪恋微官未得閒，二年乡梦绕狼山。  
如今真个山中去，不是寻常杳霭间。  

崔敦礼　狼山  
行携三尺虎臂杖，归饮十分鱼枕樵。  
饮罢招船歌一曲，冯夷亦合泣潜绡。  

崔敦礼　狼山  
夜静无风水自波，隔江灯火数陵坡。  
消樽不属今宵事，奈此一江明月何。  

崔敦礼　狼山  
五载龙蟠虎踞间，峰头日月望狼山。  
归来筋力犹强健，野屐登临莫厌艰。  

崔敦礼　李煜不朝伐之煜降江南平为震雷薄矣　震雷薄矣二十八句  
震雷蒲矣，胡蝇之营。  
弥江负淮，雝天险矣。  
宁曰我尽臣度，肃恭威灵。  
宇宙混同，一方阻。  
皇明建灵旗，下巨般。  
震威而怀，靡事戕戮。  
王师如翰，至则速。  
风漰雷磕，奄其覆。  
哀哀逆俦，维喙乞长降。  
樏车青盖，朝帝乡。  
妖氛杀翳，旋披攮。  
膏痿腥{月奥}，德泽滂。  
凯旋金声，奏洋洋。  
煇燿万国，俱向方。  

崔敦礼　刘鋹僭号岭南虐其民潘美伐之俘以献为猛虎攫　猛虎攫二十句  
猛虎攫，噬海隅。  
跨峤绵岭，环为炉。  
流膏解节，民毕屠。  
帝怒惠顾，思往苏。  
授以虣将，施天诛。  
长驱无垠，抵其郛。  
手援炎歳，吹以濡。  
长缨系颈，来累累。  
撑骸脍肉，穷凶徒。  
观城告社，咸嗟嘘。  

崔敦礼　密云亭  
落花摇曳水溶溶，金现兜绵世界容。  
只恐水流云不见，桃源归路却无踪。  

崔敦礼　拟津人歌  
吾之舟兮常虚以游，哀乐喜怒兮一毫不留。  
不与物涉兮驾空以浮，万方覆却兮无独吾舟。  
吾之舟兮常虚以游。  

崔敦礼　平江府饯丘知府致语口号  
薰风卷旆趣归程，十万儿啼满路声。  
别恨江枫烟雨暝，愁云沙草晓波平。  
毁鞭莫遂留行意，开宴聊伸恋德情。  
从此吴人颂遗爱，棠阴千里日敷荣。  

崔敦礼　前用吉字韵问严子文疾再和问疾之诗不工甚矣既辱和章以承用吉字韵  
日来间何阔，坐见月初吉。  
欲往扣斋扉，政恐劳取瑟。  
闻公清净缘，巧笑却银栉。  
露骨秀寒松，烘晹嚥暖日。  
钟乳无千两，牙签堆万帙。  
爱诗屡忘餐，爱酒勤种秫。  
心安身自轻，却老非牛膝。  

崔敦礼　邵智卿挽章  
列宿郎官帐，高风隐士庐。  
岁寒知劲柏，日暮厌轻车。  
德齿周三老，身名汉二疏。  
回头八男子，玉立照阶除。  

崔敦礼　邵智卿挽章  
未识嵇中散，闻诗孔伯鱼。  
谓当从几杖，何意作丘墟。  
有道齐生死，无心任卷舒。  
斯人吾不见，遗恨泪沾裾。  

崔敦礼　送梁倅二首  
盛德宜时用，屏星久此留。  
中和凝秬鬯，温润莹天球。  
太府多材会，清名万口流。  
亨涂应好在，端的上瀛洲。  

崔敦礼　送梁倅二首  
一尉千官底，公无势位分。  
门墙时与进，道义得亲熏。  
去矣难留佩，时哉盍致君。  
南风抹陵路，征旆卷行云。  

崔敦礼　送芋酥与宿斋三学士  
酥盘荐酒迎春寿，芋火谈禅数夜更。  
云脚四垂天欲雪，为君两计破愁城。  

崔敦礼　太白远游  
人间不可以托兮，信长风而云行。  
浩漫其将何之兮，怅飘忽而徂征。  
天生材以有用兮，思逢时而经纶。  
苦恩疏而媒劳兮，坐长叹以抚膺。  
鸡聚族以争食兮，凤孤飞而无雘。  
瓀草隐於深谷兮，层丘蔽以苍榛。  
骅骝拳踨而不得食兮，蹇驴得志以鸣春。  
蝘蜓嘲龙兮鱼目混珍，嫫母衣锦兮西施负薪。  
世道有此翻覆兮，谁察余之坚贞。  
块独处此幽默兮，乃龟息而虬蟠。  
不旷荡以纵适兮，何拘挛以守常。  
将倚剑乎天外兮，欲挂弓於扶桑。  
以倥偬而为巢兮，以虚无而为场。  
运以大风之举兮，假以摩天之翔。  
前期浩乎漫漫兮，浮四海而横八荒。  
赤玉舄以东上兮，烟苍苍其逢山。  
逢羽人於天门兮，方瞳好其容颜。  
遗我书以鸟迹兮，读不閒而三叹。  
偶然值乎青童兮，绿发双双其云鬟。  
笑我学仙之晚兮，蹉跎凋乎朱颜。  
玉女飘飘而下兮，遗我以流霞之杯。  
稽首拜而自笑兮，问南登之路岐。  
采姹女於江华兮，收河车於清溪。  
卧香炉以餐霞兮，窥石镜而心清。  
遥见仙人於彩云兮，把芙蓉於京。  
期汗漫於九垓兮，接卢敖於太清。  
乘兴任夫所适兮，鸣驺忽其西驰。  
栽若木於西海兮，采琼蕊乎昆山。  
揖叔卿於云台兮，恍惚凌乎紫冥。  
饮玉浆於丹丘兮，备洒扫以明星。  
赤松借予以白鹿兮，挟两龙以相从。  
传秘廖於韩众兮，精诚与夫天通。  
西上既穷其登攀兮，云飘然而无心。  
八极可以神游兮，赋大鹏於北溟。  
激三千以崛起兮，向九万而迅征。  
访广成於至道兮，闻大块之幽居。  
掇玄珠於赤水兮，天下不知其所如。  
凌云霄以直上兮，入无穷而遗形。  
骑日月而羽化兮，翼鸳鸾而云行。  
出宇宙之寥廓兮，羾阊阖之峥嵘。  
载长云之河车兮，十二楼与五城。  
登真朝於玉皇兮，赐琼浆以玉杯。  
听天语之察察兮，廓如云而天开。  
天地同乎枯槁兮，生世如乎转蓬。  
君子化为猿鹤兮，小人或为沙虫。  
营营为何所求兮，鸡鸣趋乎四关。  
十步而九太行兮，世路多乎险艰。  
传其语以铭骨兮，永愿辞於人间。  
忽魂悸以魄动兮，即归路而长叹。  
转天车於六龙兮，云骈下而飘翩。  
风为马兮霓为裳，靡星旃兮回鸾车。  
烛龙衔光以照物兮，列缺挥鞭而启途。  
歨翳景以横翥兮，逆高天以下垂。  
望四海兮何漫漫，长相思兮在长安。  
复长剑而归来兮，谒九重之天门。  
白日照吾之精诚兮，效剖胆而输肝。  
吐峥嵘之高论兮，开浩荡之奇言。  
所谓代马不思乎越兮，越禽不恋乎燕。  

崔敦礼　太白招魂  
予为谪仙兮，薄游人间。  
傲岸不谐兮，世路艰难。  
折芳洲之瑶华兮，采琼蕊入乎昆山。  
愁长安之不见兮，坐拂剑而长叹。  
魂一去而俗断兮，与春风而飘扬。  
飘扬其竟何托兮造化为之悲伤。於是帝命巫阳，  
若有一人，神气黯然，  
精魂飞散，迟尔归旋。  
乃下招曰：魂兮归徠，无东无西，  
无南无北些。碧海之东，  
长鲸濆涌，不可以涉些。  
杨波喷云，蔽天鬵鬣些。  
齿若雪山，挂骨於其间些。  
归徠，去无还些。  
魂兮无南，南山白额貙貒些，  
牙若剑错鬣如丛竿些。口吞殳鋋，  
目极枪橹些。归徠，  
饲豺虎些。魂兮无西，  
西当太白，横绝峨嵋些。  
地崩山摧，天梯钩连些。  
峥嵘崔嵬，朝虎夕蛇些。  
磨牙吮血，杀人如麻些。  
归徠，行路难些。  
魂兮无北，北缘太行，  
嶝道峻盘些。马足蹶侧，  
车轮摧冈些，气毒剑戟，  
严风裂裳些。归徠，  
北上苦些。魂兮归来，  
君无上天些。《招魂辞》天鼓砰訇，  
雷震帝旁些。投壶玉女，  
笑开电光些。开雨之起，  
倏烁晦冥些。犬吠九关，  
杀人以愤其精魂些。归徠，  
天路何因些。魂兮归徠，  
君无下此幽都些。闭影潜魂，  
遗迹九泉些。剑轮汤鑪，  
猛火炽然些。疑山炎昆，  
苦海滔天些。归徠，  
保吾生些。魂兮归徠，  
还故乡些。高楼甲第，  
连青山些。飞楹磊砢，  
栱夤缘些。云楣横绮，  
桷攒栾些。皓壁昼朗，  
朱甍鲜些。金窗绣户，  
朱箔悬些。魂兮归徠，  
列珍羞些。月光素盘，  
饭彫胡些。鲁酒琥珀，  
紫锦鱼些。白酒新熟，  
黄鸡肥些。山盘秋蔬，  
荐霜梨些。吴盐如花，  
皎白雪些。玉盘杨梅，  
为君设些。魂兮归徠，  
恣欢谑些。南国美人，  
芙蓉灼灼些。洛浦宓妃，  
飘飘飞雪些。长干吴儿，  
艳星月些。西施东邻，  
秀蛾眉些。一笑双璧，  
歌千金些。琅玕绮食，  
鸳鸯衾些。博山炉中，  
香火沉些。魂兮归徠，  
醉壶觞些。青娥对烛，  
俨成行些。玉童两两，  
吹紫笙些。佳人当窗，  
弹鸣筝些。玉壶美酒，  
清苦空些。看朱成碧，  
颜始红些。《前有樽酒》连呼五白，  
行六博些。赤鸡白狗，  
赌梨栗些。半酣呼鹰，  
挥鸣鞘些。金鞍龙马，  
花雪毛些。霜剑切玉，  
明珠袍些。魂兮归徠，  
入长安些。清都玉树，  
瑶台春些。万姓聚舞，  
歌太平些。伐鼓槌钟，  
启童城些。日照万户，  
簪裾明些。骑吹飒沓，  
引公卿些。白日紫晖，  
运权衡些。倒海凌山，  
索月采荪些。文质炳唤，  
罗星昮些。魂兮归徠，  
乐不可言些。乱曰：长相思兮在长安，  
络纬秋啼兮金井栏。望夫君兮安极，  
我沉吟兮叹息。怀洞庭兮悲潇湘，  
把瑶草兮思何堪。念佳期兮莫展，  
每恨兮不浅。同上荷花落兮江色秋，  
秋风嫋嫋夜悠悠。魂兮归徠，  
谢远游。  

崔敦礼　太祖皇帝师次陈桥受天命协人情为圣皇武　圣皇武二十二句  
圣皇武，憺显幽。  
震逾恭，翼微周。  
帝下顾，民噢咻。  
糜沸鼎，汎横流。  
杏其复，飞龙秋。  
挽天弧，建神矛。  
振汩陈，遏虔刘。  
漭然施，鸿佑何。  
熯以濡，羸者廖。  
御皇极，凝前旒。  
遍胪欢，荡岱丘。  

崔敦礼　探潮阁  
天留孤巘岌青冥，约束淮流入汴京。  
往事不堪回首望，倚栏斜日看潮生。  

崔敦礼　题避俗轩  
地僻便知城市隔，心清自爱水云閒。  
障尘不用西风扇，香篆溟蒙正下关。  

崔敦礼　题得妙亭  
行见山横坐见纵，山随意好日无穷。  
朝来爽气谁能会，浑在先生隐几中。  

崔敦礼　题汗青轩  
地禁官清静不哗，日长诗试小团茶。  
一生只用如椽笔，细为君王纪正邪。  

崔敦礼　题婺州仁风堂寄韩侍郎  
丹扆忧勤德意通，使君元侍玉皇宫。  
亲传天上舜琴曲，散作人间庄籁风。  
已喜清微消滞郁，亦知委曲到鳏穷。  
骚人休复雌雄问，千里而乐事同。  

崔敦礼　题婺州仁风堂寄韩侍郎  
公余燕寝但凝香，稍退朝来雁鹜行。  
政誉已争铜岭峻，恩波仍带绣川长。  
未应尚布春风诏，会许重赓夏日章。  
皎皎东阳嘉话在，到公端类发天藏。  

崔敦礼　田间辞三首  
朝余往兮苍东畴，景翳翳兮云油油。  
牛驱耕兮载泥重，鞭不前兮挽犁用。  
岁云暮兮暮维何，仓庚鸣兮布谷和。  
疾吾耜兮固吾耒，趣甘泽兮及时播。  

崔敦礼　田间辞三首  
我耕兮我田，雨浪兮雷填填。  
水漫漫兮种不下，出门见水兮泪滂沱。  
惠我晴兮疾耕而耨，螟败之兮颖弗得秀。  
呜呼，我无时违兮时不我予。  
时不予兮奈何，蹇无忘兮吾事。  

崔敦礼　田间辞三首  
数稻兮登场，牵牛兮入屋。  
噭唃兮田家，欢迎兮稚子。  
三年力耕兮今逢年，庾则实兮庖有鲜。  
草藉兮陶盘，豳吹兮土鼓。  
握牛兮谁歌，和之兮余舞。  
乐复乐兮岁晏，冰雪集兮堂下。  
时亹亹兮不再，荪何为兮田野。  

崔敦礼　挽主尉王权章  
将军名字著华戎，露甲曾收不战功。  
马革裹尸忠贯日，虎头食肉气如虹。  
云屯欲倚金城重，星陨俄惊玉帐空。  
好像祁连筑新家，鼓鼙遗恨意何穷。  

崔敦礼　闻严子文纳妾孟宋有诗辄次韵  
春市笙歌兴已阑，儒宫牢落分投閒。  
不知列屋倾城蔡，自笑微官系触蛮。  
赤脚有年供侍侧，青鸾无梦到人间。  
传闻谪堕行云侣，想像高唐鬓欲斑。  

崔敦礼　喜晴  
顽云收四野，皎日丽千门。  
水响鱼龙落，云高鹳鹤翻。  
近阳书幌暖，绕室篆烟昏。  
拟欲寻春去，梅花水际村。  

崔敦礼　喜晴  
我贫可厌回肠煎，负郭近有桑麻田。  
入春十日九霪雨，夜听泷泷愁不眠。  
雨师欺压春无力，勾引顽阴朝复夕。  
丹杏夭桃冻不开，来牛去马昏无色。  
晓来鼓舞耕桑民，长天洗净清无云。  
羲和鞭日从海底，照出浩荡郊原春。  
呼儿买酒聚笑语，门前且无吏呼怒。  
今年麦饭滑流匙，更趁新蚕理襦裦。  
江头烟树晚戎戎，江南婴笋春事丰。  
我亦行抛簪绶去，饱帆西上趁东风。  

崔敦礼　下水府  
钟山崒兮江之湄，药为祀辛夷祠。  
神乘白马兮执素羽，朝与日出兮莫云归。  
噫嗟兮明神，烈烈兮用光。  
生科疾盗兮奋不顾死，死焉助顺兮赫然发灵。  
湛清尊兮明水，扬玉桴兮扣雷鼓。  
扣鼓兮如何，我欲言兮泪滂沱。  
懭有妖兮蟠中土，杂蘅皋兮秽兰宇。  
豺豕兮人居，猰兮室庐。  
愿神我福兮我祥，举长矢兮射天狼。  
使河洛兮回波，令岱华兮还光。  
山苍苍兮水汤汤，神之威兮俨不忘。  
刳肝为辞兮沥血，陈神之听兮闻不闻。  

崔敦礼　严子文用范至能韵见赠再和  
灯花昨夜喜，诗成果符吉。  
长跪读新诗，绣筵鸣宝瑟。  
天公怪多取，未老雪满栉。  
出门会舑仙，戴笠卓午日。  
我无作诗工，而许编杜帙。  
珷玞圭璋，蓬艾间粟秫。  
鸥社愧相从，敬行顺风膝。  

崔敦礼　游龟山  
舟行十日困拘拳，到此登临意气掀。  
山断蜂腰盘汉表，水分燕尾入淮门。  
石埋万古英豪笔，洞锁千年魍魉魂。  
怀昔感今无限意，夕阳人去乱鸦翻。  

崔敦礼　芸香亭  
竹间当日一亭幽，瀹茗焚香向此留。  
丹碧只今俱化出，独来恋恋忆前游。  

崔敦礼　再次韵一首  
催花腰鼓彻凉州，午枕惊回蚁梦侯。  
赖有江山余古意，可教诗酒负春游。  
登亭举酒休论晋，借筹成功合继留。  
慷慨浩歌风日暖，万山佳处接吴头。  

崔敦礼　再讯问严子文疾  
清心止渊水，养性顺杞柳。  
水信造物儿，能妨莫逆友。  
我当诵七发，阑翻倾辩口。  
据几遂霍然，何辞未能酒。  

崔敦礼　赵提官挽章  
典型前辈近，问学古人深。  
有道只藏韫，无言自陆沉。  
忧民空白首，爱主只丹心。  
远矣平生志，松风扫墓林。  

崔敦礼　赵提官挽章  
诚身古君子，耆德老先生。  
言行纯无玷，经书富满籯。  
兰阶群玉秀，桂苑一枝荣。  
有后谁公比，文盟压世英。  

崔敦礼　枕上  
辗转孤灯梦不成，念家忧国总关情。  
月明定到棠梨上，时有啁嘈格磔声。  

崔敦礼　正曜  
若有人兮水中喘，鱼鳞衣兮白蝩裳。  
荃桡兮桂旗，欲女迎兮风薄之。  
神之贺兮两龙，骖白龟兮蛟螭从。  
朝余陟兮三山，夕济兮牛渚。  
神不来兮夷犹，使我心兮苦复苦。  
濯缨兮姑溪，结佩兮采石。  
诚不已兮幽通，信不坠兮物格。  
若有临兮风颾颾，作莫雨兮愁江皋。  
神交兮意接，来不言兮去无迹，  
倏雨歇兮云收，山青青兮水悠悠。  

崔敦礼　至清口闻水阅甚盛边人言辛巳岁敌骑逼淮刘信叔军南岸欲载神劲弩至  
晓日旌旗锦满川，阿童初试汉楼船。  
露桡天与神机秘，击楫人同壮志坚。  
行恐黄河冰可渡，已闻青海箭先传。  
佛貍莫梦淮边树，看揽长蛟下没渊。  

崔敦礼　中水府  
汎汎兮吾用法，沛吾乘兮东流。  
东汉兮何之，有美人兮天一涯。  
烟杳杳兮南徐，云连连兮北固。  
海何为兮清明，江何为兮流注。  
彼美人兮山之曲，镇龙关兮转阴轴，  
约束海若兮呵水冯，夏不苦雨兮冬不疾风。  
污邪穰穰兮海沂阜丰，我民报事兮罔有不恭。  
采秀实兮山巅，撷芳馨兮涧底。  
霜秈兮水茫，蕙肴羞兮椒糈。  
神之格兮乐享，惚蜿蜿兮来止。  

崔敦诗　淳熙八年春帖子词　太上皇帝合六首  
翠管吹寒去，青旗卷仗来。  
慈皇千万寿，春日上春杯。  

崔敦诗　淳熙八年春帖子词　太上皇帝合六首  
剪玉酥花细，盘金彩胜宜。  
六宫呈妙巧，春日颂春祺。  

崔敦诗　淳熙八年春帖子词　太上皇帝合六首  
凤苑开丹燕，龙楼下翠华。  
天工不敢住，春日著春花。  

崔敦诗　淳熙八年春帖子词　太上皇帝合六首  
亲提神器授今皇，帝德王功日日昌。  
万宇熙台无一事，湖山好处赏风光。  

崔敦诗　淳熙八年春帖子词　太上皇帝合六首  
今岁东皇作意迟，春朝恰近上元期。  
长生宫殿花开了，便放人间十万枝。  

崔敦诗　淳熙八年春帖子词　太上皇帝合六首  
高蹈殊庭二十春，随时游乐为同民。  
翠舆黄伞西湖路，老耨年年喜望尘。  

崔敦诗　淳熙八年春帖子词　太上皇后合六首  
春晓慈闱启，君王奏问安。  
和声调巓管，欢颂献椒盘。  

崔敦诗　淳熙八年春帖子词　太上皇后合六首  
春昼慈闱静，宫帘日上徐。  
焚香开竺典，滴露写仙书。  

崔敦诗　淳熙八年春帖子词　太上皇后合六首  
春夕慈闱永，瑶池乐未央。  
管弦声合奏，灯月影交光。  

崔敦诗　淳熙八年春帖子词　太上皇后合六首  
昨夜三更斗柄旋，东风催放百花鲜。  
飞来峰下溶新绿，流得春光到外边。  

崔敦诗　淳熙八年春帖子词　太上皇后合六首  
郁葱嘉气满篷莱，天子双称万寿杯。  
朝罢乐音迎复道，舆同上望春琱台。  

崔敦诗　淳熙八年春帖子词　太上皇后合六首  
有象升平属好春，九衢歌舞乐芳辰。  
濯龙门外车如水，应笑豪华汉外亲。  

崔敦诗　淳熙八年端午帖子词　太上皇帝合六首  
待月长生殿，迎风太液池。  
兹颜欢乐日，圣德盛明时。  

崔敦诗　淳熙八年端午帖子词　太上皇帝合六首  
濯濯风涵柳，英英露泻荷。  
微凉无限意，分付舜弦歌。  

崔敦诗　淳熙八年端午帖子词　太上皇帝合六首  
莲叶看龟上，桐花引凤栖。  
圣人千万寿，福禄与天齐。  

崔敦诗　淳熙八年端午帖子词　太上皇帝合六首  
采索谩萦长命缕，紫芽安用引年菖。  
只将三纪休兵德，圣寿宜同泰华长。  

崔敦诗　淳熙八年端午帖子词　太上皇帝合六首  
了无尘累可关情，坐见寰区乐太平。  
弄水看花聊燕适，倚松餐菊偶经行。  

崔敦诗　淳熙八年端午帖子词　太上皇帝合六首  
竹殿阴阴间绿槐，日长棋罢看流杯。  
北窗风味沈沈静，南内时新节节来。  

崔敦诗　淳熙八年端午帖子词　太上皇后合六首  
菰黍团云白，菖花剪玉长。  
晚凉新月上，水殿按霓裳。  

崔敦诗　淳熙八年端午帖子词　太上皇后合六首  
海上千年实，峰头十丈花。  
年年当令节，同献玉泉家。  

崔敦诗　淳熙八年端午帖子词　太上皇后合六首  
翰墨消长日，尊罍占远风。  
纖尘吹不到，人在玉壶中。  

崔敦诗　淳熙八年端午帖子词　太上皇后合六首  
宝月骖鸾采结垂，朝来新写上皇诗。  
金盘有露凉生是，玉宇无尘冻解迟。  

崔敦诗　淳熙八年端午帖子词　太上皇后合六首  
水晶宫阙净涵虚，历历南风度玉除。  
金井辘轳声欲晓，内人来奏问安书。  

崔敦诗　淳熙八年端午帖子词　太上皇后合六首  
万年枝下绿阴长，拂石时来坐晚凉。  
别殿筌歌催宴早，千门铺月静焚香。  

崔敦诗　淳熙二的春帖子词　光尧寿圣宪天体道太上皇帝合六首  
巓管今朝应，璿杓昨夜旋。  
耕桑三万里，一样乐尧天。  

崔敦诗　淳熙二的春帖子词　光尧寿圣宪天体道太上皇帝合六首  
事已高超古，心犹切为民。  
慈颜应有喜，房宿正当晨。  

崔敦诗　淳熙二的春帖子词　光尧寿圣宪天体道太上皇帝合六首  
采柏浮仙醲，凝酥点寿盘。  
君王千万岁，长奉两宫欢。  

崔敦诗　淳熙二的春帖子词　光尧寿圣宪天体道太上皇帝合六首  
九重云气郁崔嵬，日转青旗瑞色开。  
晨跸一声春又到，太平天子上瑶杯。  

崔敦诗　淳熙二的春帖子词　光尧寿圣宪天体道太上皇帝合六首  
楼阁隔年余旧雪，园林连夜著新花。  
东皇拟作行春计，先到长生大帝家。  

崔敦诗　淳熙二的春帖子词　光尧寿圣宪天体道太上皇帝合六首  
景龙门上华灯动，黄鹄池边翠浪通。  
一一春光须作主，从今二十四番风。  

崔敦诗　淳熙二的春帖子词　寿圣明慈太上皇后合六首  
玉管和声度，金铺丽景迟。  
思齐文母圣，春日受春祺。  

崔敦诗　淳熙二的春帖子词　寿圣明慈太上皇后合六首  
宝殿春朝退，瑶池夜宴深。  
明朝是人日，时复问晴阴。  

崔敦诗　淳熙二的春帖子词　寿圣明慈太上皇后合六首  
翠辇西湖路，雕盘北苑花。  
时平无外事，随意趁年华。  

崔敦诗　淳熙二的春帖子词　寿圣明慈太上皇后合六首  
扇开雉影红云起，帘卷虾须画烛明。  
三十六宫齐进酒，盘金小胜缕长生。  

崔敦诗　淳熙二的春帖子词　寿圣明慈太上皇后合六首  
日溶凤沼摇波暖，云护龙楼倒影长。  
读罢黄庭无一事，好风吹动百花香。  

崔敦诗　淳熙二的春帖子词　寿圣明慈太上皇后合六首  
院落韶光归柳色，郊原耕信到菖芽。  
望春台下□□软，不见游龙有外家。  

崔敦诗　淳熙六年春帖子词　皇帝合六首  
今岁韶光好，时逢大有年。  
条风方被物，菖叶又催田。  

崔敦诗　淳熙六年春帖子词　皇帝合六首  
今岁韶光好，年中两见春。  
余寒九日在，芳意一朝新。  

崔敦诗　淳熙六年春帖子词　皇帝合六首  
今岁韶光好，田闾气象淳。  
政平无横赋，粟贱少穷民。  

崔敦诗　淳熙六年春帖子词　皇帝合六首  
东风先满殿前旗，御柳宫花次第知。  
连夜芳心相待发，侵朝柔思不胜垂。  

崔敦诗　淳熙六年春帖子词　皇帝合六首  
千门晓日山河丽，万国春风草木香。  
造化无私随发育，圣明天子是东皇。  

崔敦诗　淳熙六年春帖子词　皇帝合六首  
雕庭清跸转轻雷，凤管吹春入仗来。  
万籁有声皆善颂，八荒无地不熙台。  

崔敦诗　淳熙六年春帖子词　皇后合五首  
何处春来早，光风入九门。  
未翻池荇翠，先著壁椒温。  

崔敦诗　淳熙六年春帖子词　皇后合五首  
何处春来早，坤仪物意熙。  
烟生金屋重，日上玉阶迟。  

崔敦诗　淳熙六年春帖子词　皇后合五首  
明朝嘉气满慈闱，亲侍君王献玉卮。  
一样酥盘俱手制，百般彩胜总春宜。  

崔敦诗　淳熙六年春帖子词　皇后合五首  
风光天上倍常殊，花夺阑干昼影舒。  
虚几自临中令帖，明窗时展大家书。  

崔敦诗　淳熙六年春帖子词　皇后合五首  
清明小苑条桑地，和暖平川浴种天。  
圣主俭勤游乐少，只将敦朴示民先。  

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六  
欲识春囘处，长生大帝家。  
万年枝耸翠，千岁果开花。  

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六  
欲识春囘处，君王献寿时。  
矞云扶宝座，和气入瑶卮。  

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六  
欲识春囘处，晴峰俯碧泉。  
岩峦犹积雪，草木已生烟。  

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六  
冰消宿沼悠扬动，烟暖寒林约略青。  
试上龙楼囘远望，朝来生绿画罗屏。  

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六  
聚景园中芳意换，望湖楼下绿波长。  
厖眉自识车音美，时有絪縜夹道香。  

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六  
一气暗随鸾辂动，万祥给会衮衣朝。  
康衢歌吹东风里，满听儿童善祝尧。  

崔敦诗　淳熙七年春帖子　寿圣齐明广慈太上皇后合六首  
天上春光别，东皇管领来。  
初从旗气转，旋逐跸声囘。  

崔敦诗　淳熙七年春帖子　寿圣齐明广慈太上皇后合六首  
天上春光别，融融物态宜。  
彤庭花气暖，黄道日轮迟。  

崔敦诗　淳熙七年春帖子　寿圣齐明广慈太上皇后合六首  
天上春光别，时康乐事繁。  
烟花浮阆苑，露叶簇金盘。  

崔敦诗　淳熙七年春帖子　寿圣齐明广慈太上皇后合六首  
苍龙檠替道春囘，尽把韶华和酒杯。  
但见殿前移仗退，已闻苑内奏花开。  

崔敦诗　淳熙七年春帖子　寿圣齐明广慈太上皇后合六首  
玉压阑干日影长，云窗侍女昼焚香。  
琅函自检长生籾，金管时书急就章。  

崔敦诗　淳熙七年春帖子　寿圣齐明广慈太上皇后合六首  
花边破日红千叠，柳际匀烟翠一层。  
阅尽风光长不老，绿车当见从云仍。  

崔敦诗　淳熙七年端午帖子词　皇帝合六首  
赤伏祥晖盛，黄离治象亨。  
天时四序正，君德万方明。  

崔敦诗　淳熙七年端午帖子词　皇帝合六首  
采缕盘金丽，香蒲镂玉匀。  
君王千万寿，岁岁乐兹辰。  

崔敦诗　淳熙七年端午帖子词　皇帝合六首  
日御秋秋水，云峰叠叠繁。  
宸心定忘暑，长算入中原。  

崔敦诗　淳熙七年端午帖子词　皇帝合六首  
光浮水槛虚黄盖，凉满冰台待翠舆。  
日转槐龙天近午，汗衣犹听讲筵书。  

崔敦诗　淳熙七年端午帖子词　皇帝合六首  
松碧涵风清度曲，梅黄过雨密留阴。  
翠寒堂上全无暑，定起人间扇暍心。  

崔敦诗　淳熙七年端午帖子词　皇帝合六首  
黄道星辰移企翼，青冥风露近飞檐。  
翠华晚过凌虚殿，一色明珠十二帘。  

崔敦诗　淳熙七年端午帖子词　皇后合六首  
玉燕垂符小，珠囊结艾青。  
更将长命缕，侵晓奉慈庭。  

崔敦诗　淳熙七年端午帖子词　皇后合六首  
厚德承三殿，柔风被八弦。  
欲知勤俭化，当暑浣衣清。  

崔敦诗　淳熙七年端午帖子词　皇后合六首  
玉斝浮菖追令节，宝箱储药趁灵辰。  
细开角黍询前事，应助吾皇念直臣。  

崔敦诗　淳熙七年端午帖子词　皇后合六首  
日永荇池闲画舫，风清蚕馆入新丝。  
内人鬭草归能说，今岁山中艾出迟。  

崔敦诗　淳熙七年端午帖子词　皇后合六首  
翠云幕卷迎风殿，零露盘高待月台。  
应上君王千万寿，霓裳吹下九天来。  

崔敦诗　淳熙元年端午帖子词　皇帝合六首  
双秀云牟实，三眠雪茧丰。  
无人知帝力，浑在舜弦中。  

崔敦诗　淳熙元年端午帖子词　皇帝合六首  
御柳垂波绿，宫槐覆幄凉。  
香风随步辇，偏到殿中央。  

崔敦诗　淳熙元年端午帖子词　皇帝合六首  
采缕萦朱户，芳菰剪翠筒。  
风光天上别，景物世间同。  

崔敦诗　淳熙元年端午帖子词　皇帝合六首  
千的桃印明金殿，百子榴房照绮疏。  
清晓宫门放鱼钥，内家催进恤刑书。  

崔敦诗　淳熙元年端午帖子词　皇帝合六首  
幽芳拂拂朝香度，密叶阴阴昼影圆。  
玉食未应须角黍，君王端是念忠贤。  

崔敦诗　淳熙元年端午帖子词　皇帝合六首  
双人绿艾消民沴，五色朱丝奉帝龄。  
向晚封章都阅遍，翠舆初过水心亭。  

崔敦诗　方壶  
垂杨阴下小亭池，浓绿繁红掩映宜。  
挟册独来谁共语，海棠相对笑人痴。  

崔敦诗　和唐致远蜡梅  
万木折冰雪，千葩谢华穠。  
谁约金童仙，冲寒下严风。  
恼人风味深，缕衣立隆冬。  
旁有玉京子，含香笑相逢。  
夜水吐玉龙，月窗影相重。  
诗情太牢落，聊以二友供。  
清标体黄裳，素姿掩凡容。  
东君着意先，群英绝追踪。  

崔敦诗　和甄监簿述怀  
一鸣当日众俱惊，曾掞天庭赋太清。  
宦路喜君方晚遇，文场推我是虚声。  
短材漫饱支离粟，藻思宜粲沆瀣英。  
近喜和光成莫逆，嘉名洋溢鲁诸生。  

崔敦诗　皇帝上平上皇帝寿乐曲　公卿入门用礼安之曲  
端闱肃启，金奏和声。  
有来济济，烨其华缨。  
度中规矩，步协英茎。  
一人达孝，百辟丕承。  

崔敦诗　皇帝上平上皇帝寿乐曲　皇帝上太上皇寿酒用福安之曲  
笙镛皦绎，簨簴腾骧。  
奉觞介寿，龙衮黼裳。  
盛仪克举，至德用章。  
刑于四海，化洽风扬。  

崔敦诗　皇帝上平上皇帝寿乐曲　降坐用福安之曲  
庆典具举，皇慈溥将。  
礼光长乐，事掩未央。  
佩环济济，金石锵锵。  
天容有怿，言旋建章。  

崔敦诗　皇帝上平上皇帝寿乐曲　酒一行罢用万寿无疆之舞  
三纪御图，道丰德盛。  
化洽兆民，功光列圣。  
畀托有归，脱屣万乘。  
优游法宫，颐神养性。  
岧岧具阙，丰丽靖渊。  
游神象外，玩意物先。  
为众父父，尊荣配天。  
大福备禄，何千万年。  

崔敦诗　皇帝上平上皇帝寿乐曲　群臣酒三行竝用正安之曲  
晓日敞天门，星环萃盍簪。  
明良赓舜日，富寿祝尧心。  
穿仗摇旗影，鸣珂混乐音。  
圣朝敦孝理，百辟尽丕钦。  

崔敦诗　皇帝上平上皇帝寿乐曲　群臣酒三行竝用正安之曲  
缥缈殿中央，红云捧紫皇。  
香风飘彩仗，仙露滴霞觞。  
乐度仪凰曲，恩流振鹭行。  
万年天下养，宝祚享灵长。  

崔敦诗　皇帝上平上皇帝寿乐曲　群臣酒三行竝用正安之曲  
清漏滴彤壶，皇仁雨露濡。  
遥瞻天一笑，同效岳三呼。  
御醴传觞速，宫花覆座敷。  
欲知归美意，歌颂在康衢。  

崔敦诗　皇帝上平上皇帝寿乐曲　洒再行罢用圣德重光之舞  
于穆圣子，仁天智神。  
体刚立极，宝俭化民。  
美政毕举，旧章聿遵。  
舞以象德，拟韶实伦。  
龙楼问寝，前殿奉卮。  
密承慈训，不怠其只。  
海宇丰阜，边陲晏夷。  
于以养志，福禄来宜。  

崔敦诗　皇帝上平上皇帝寿乐曲　三举酒用瑞鹤之曲  
彼肃者羽，名纪仙经。  
芝田下啄，容止安停。  
引吭警露，响彻青冥。  
圣德格物，来仪帝庭。  

崔敦诗　皇帝上平上皇帝寿乐曲　上寿用崇安之曲  
凝旒肃穆，鸣佩舂容。  
有酒伊醑，管磬其从。  
典礼绚缛，威仪恪共。  
颂尧之寿，与天比隆。  

崔敦诗　皇帝上平上皇帝寿乐曲　升坐用圣安之曲  
簪缨列序，羽卫分行。  
雉扇爰彻，天威炜煌。  
清明在躬，顒顒昂昂。  
咸拜稽首，万寿无疆。  

崔敦诗　皇帝上平上皇帝寿乐曲　四举酒用祥龟之曲  
粤有灵物，负图效祥。  
莲栖蓍宿，锦文有章。  
天和发越，壑泽滂洋。  
溯于宫沼，美应昭彰。  

崔敦诗　皇帝上平上皇帝寿乐曲　太上皇帝初举酒用蟠桃之曲  
结根阆苑，登实瑶池。  
红云骈艳，瑞露含滋。  
味参石髓，名配松脂。  
王母一笑，河水涟漪。  

崔敦诗　皇帝上平上皇帝寿乐曲　五举酒用老人星见之曲  
奕奕南极，应期曜灵。  
祥晖昭衍，次丙躔丁。  
事垂汉史，名著甘经。  
锡符祚圣，亿万斯龄。  

崔敦诗　皇帝上平上皇帝寿乐曲　再举酒用大椿之曲  
培植自古，质淳以全。  
凌傲霜雹，盘薄风烟。  
朝菌焉识，楚蓂讵肩。  
耸柯擢干，终古苍然。  

崔敦诗　会庆圣节使人到阙集英殿宴致语口号  
云护轻霜漏晓晴，日高黄伞影亭亭。  
六龙卫跸来临座，五凤仪韶下舞庭。  
地涌南山朝帝殿，天囘北斗挹仙酿。  
侍臣匠识宸颜喜，时顾皇皇二使星。  

崔敦诗　郊祀乐章　登门肆赦皇帝升御座宫架奏黄钟宫乾安之曲  
太礼备矣，銮车阗阗。  
帝来维何，赉及幅员。  
有声伊肃，有客伊虔。  
彼雉斯开，帝坐中天。  

崔敦诗　郊祀乐章　皇帝还大次宫架奏黄钟宫憩安之曲  
应天以实，已事而踷。  
毡案朝帝，竹宫拜神。  
灵光下烛，协气斯陈。  
神禄时万，基图日新。  

崔敦诗　郊祀乐章　皇帝降御座宫架奏黄钟宫乾安之曲  
帝坐中天，流泽演迤。  
厥蒙伊民，歌舞以喜。  
泽流普矣，民喜偕矣。  
驾言徂归，福禄同矣。  

崔敦诗　郊祀乐章　皇帝入小次宫架奏黄钟宫仪安之曲  
匏尊既举，苏席未移。  
有德斯顾，靡神不娭。  
物情肃穆，天宇清夷。  
宅中受命，永复邦基。  

崔敦诗　郊祀乐章　送神宫架奏圜钟宫诚安之曲一成  
奕奕宗祀，煌煌礼文。  
高灵不堕，精意升闻。  
熙事既毕，忽青青云。  
敢拜明况，永清世氛。  

崔敦诗　郊祀乐章　太祖皇帝位酌献登歌作大吕宫彰安之曲  
一德开墓，百年垂统。  
中天秂郊，薄海朝贡。  
宝龟相承，器鼎加重。  
泽深庆绵，帝复命宋。  

崔敦诗　郊祀乐章　亚献宫架奏黄钟宫穆安之乐威功壑德之舞  
四阿有严，神既戾止。  
备物虽仪，洁诚惟己。  
有来振振，相我熙事。  
载酌陶匏，以成毖祀。  

崔敦诗　金国贺会庆节使人到阙集英殿宴致语口号  
盛节簪绅宴玉京，红云深护赭袍明。  
宝花合座天香满，仙羽分陈御斝行。  
原隰有光交信睦，庙堂无事乐和平。  
欢心协气知多少，尽在今朝九奏声。  

崔敦诗　金国贺会应圣节使人到阙集英殿宴致语口号  
良月欣临震夙辰，恩涵雨露燕群臣。  
遥连汉岳三呼应，徐听虞韶九奏淳。  
仙篆萦风浮广殿，卿云擎日护严宸。  
奉觞更喜嘉宾会，同祝吾皇万寿春。  

崔敦诗　金国贺正旦使人到阙集英殿宴致语口号  
四时和气转洪钧，昨夜璿杓正指寅。  
万玉鸣班朝广殿，五云扶辇下端宸。  
翠旄低引仙韶度，宝斝徐传御醴醇。  
看取年年来信使，定知天地一家春。  

崔敦诗　金国贺正旦使人到阙集英殿宴致语口号  
殿头清跸起晴雷，万岁声中扇影开。  
晓日青旗明疑阙，春风黄伞傍瑶台。  
卿云涌瑞扶天座，仙露流甘入御杯。  
要识八荒俱寿域，年年常看使星来。  

崔敦诗　金国贺正旦使人到阙紫宸殿宴致语口号  
九重帐殿敞层空，清晓群臣宴镐宫。  
神护翠华居北极，春随黄伞下东风。  
觞行隐隐红云里，仗转曈曈瑞日中。  
看取乾坤俱寿域，两朝时节聘车通。  

崔敦诗　金国贺正旦使人到阙紫宸殿宴致语口号  
东风初满殿前旗，环佩舂容侍燕时。  
帝泽普涵春自暖，人心同乐日先迟。  
三峰影里瞻鳌动，九奏声中看凤仪。  
更喜使华齐献寿，八方何地不熙熙。  

崔敦诗　金国贺正旦使人到阙紫宸殿宴致语口号  
仗转曈曈晓色暾，千官齐望赭袍尊。  
食苹鸣鹿迷天乐，泳藻游鱼沐圣恩。  
香泛流霞涵雨露，春随和奏满乾坤。  
使华同上南山寿，近识宸颜一倍温。  

崔敦诗　金国使人到阙紫宸殿宴参军色致语口号  
春风黄繖下清厢，缨弁蝉联宴未央。  
万国文明周礼乐，九重端穆舜衣裳。  
云低殿幄星辰近，漏转宫花日月长。  
圣主宽仁盟好水，和声细入鹿鸣章。  

崔敦诗　游熙六年端午帖子词　皇帝合六首  
玉斝浮菖细，金盘荐杧香。  
皇龄千万寿，高拱舜衣裳。  

崔敦诗　游熙六年端午帖子词　皇帝合六首  
兰气浮丹殿，槐阴被紫宸。  
薰琴多在御，挥拂寄深仁。  

崔敦诗　游熙六年端午帖子词　皇帝合六首  
清晓开鱼钥，红云缥缈间。  
催裁恤刑诏，传放谢衣班。  

崔敦诗　游熙六年端午帖子词　皇帝合六首  
夜披章奏凉生扇，午对臣邻汗浃衣。  
水阁风亭松竹邃，翠舆临幸日来稀。  

崔敦诗　游熙六年端午帖子词　皇帝合六首  
仁风长养群生遂，化日清明百沴驱。  
桃印艾人消底用，殿心高设敬天图。  

崔敦诗　游熙六年端午帖子词　皇帝合六首  
避暑深宫消永昼，函风广殿起凉秋。  
宸心未惬高明适，志在山东二百州。  

崔敦诗　游熙六年端午帖子词　皇后合五首  
剪玉菰筒翠，盘金彩缕长。  
宫中多燕喜，天下正明昌。  

崔敦诗　游熙六年端午帖子词　皇后合五首  
瑞麦登时物，香蒲荐寿祺。  
珠囊新样小，蹙就葛覃诗。  

崔敦诗　游熙六年端午帖子词　皇后合五首  
鬭草人归午漏徐，宫帘不动玉窗虚。  
旋开蕊笈寻仙典，闲点松腴试法书。  

崔敦诗　游熙六年端午帖子词　皇后合五首  
蚕馆风清下箔时，六宫□从献丝归。  
便教渊室催机织，要及明堂制衮衣。  

崔敦诗　游熙六年端午帖子词　皇后合五首  
圣主恭勤少燕游，生衣趁得未明求。  
随时但献长生缕，当午犹闲竞渡舟。  

崔敦诗　正月六日集玉壶次才元韵  
铃索文书晚罢休，归来欲赋畔牢愁。  
感君尊酒招要意，适我湖山烂熳游。  
隔岸柳烟匀拂掠，近溪梅粉半漂流。  
千林紫翠无穷在，后会应须到上头。  

崔放之　栖禅寺  
自从白马驮经始，宝地绀园知有几。  
今见逍遥岩洞深，啼猿坞接栖禅寺。  
嵯峨楼阁东西桥，掬水闻香景趣饶。  
讲经云外天花落，卓锡林边暑气消。  
尘埃不到松关口，僧老渐随松影瘦。  
谁知好事眼能青，借与诗人信宿逗。  
山高地僻月空圆，晨钟暮鼓惊龙眠。  
看来懒把无生学，长笑一声归钓船。  

崔复初　湖边  
西子湖边水正肥。鸳鸯双浴湿红衣。  
蜻蜓立在荷花上，受用香风不肯飞。  

崔复初　寄施芸隐  
惊见门前柳又阴，江湖何日可山林。  
未能成事空豪气，恐易伤时休苦吟。  
鱼信不来流水远，雁声低去暮云深。  
而今甚觉春游懒，静看中庸养道心。  

崔复初　荆公读书堂  
一树秋风啼老乌，钟山猿鹤近何如。  
六经不载青苗法，不识当时读甚书。  

崔复初　落石庙  
庙门金字额，壁画半凋零。  
残日挂红树，晚猿吟翠屏。  
村深僧村实，岁久石英灵。  
闻受河汾业，老成犹典刑。  

崔复初　【　　01】　三衢道中  
一客在他乡，行程一月强。  
云寒山欲暗，日短道偏长。  
枫叶嫣如醉，梅花谢亦香。  
谁家砧杵急，回首感征裳。  

崔暨　句  
居占梅仙里。  

崔觐　句  
断烟横沔水，孤鹜入洋州。  
晚霭昏斜谷，晴阳灵斗山。  
江水不流廉节去，清名长解胜贪泉。  
岂知王子山前月，曾照曹刘夜战来。  
直望汉江三百里，一条如线下洋州。  

崔觐　骆谷  
高峰偃蹇云崔巍，层崖巨壑长峡开。  
龙蛇纵横虎豹乱，古栈朽裂埋深谷。  

崔觐　兴元  
地形连楚阔，山势入秦豪。  
平外斜通骆，深中远认褒。  
图经何壮观，故事有萧曹。  
寥寥官舍静于僧，虽有园亭亦倦登。  
桃李花阴流似水，图书滋味冷如冰。  

崔某　题崔公  
三仕宁为喜，一闲当自修。  
世情今似古，何必谢交游。  

崔起之　题姚司户万翠亭  
名山绕旌川，未易千百计。  
棲零点耸其西，二幕相抜蔽。  
柳山与龙山，连亘殆无际。  
大鳌从东出，石鼓鉴奇瑞。  
华容接鸡形，蔓衍若难制。  
给南有梓山，盘屹万里势。  
有殿曰甘露，崒嵂插天地。  
玉壶枕其北，凫山复相比。  
碜岭介凤凰，大洞阐天秘。  
无奈分布广，一蹴不可于。  
姚君天韵奇，气慨高一世。  
胸中饱丘壑，作亭非壮丽。  
独能极遐观，领略万山翠。  
苍玉无遁形，秀色归一视。  
却笑昔人非，所见殊无异。  
东亭乱清晖，仅得翠微意，  
东山罗红裙，未免声色累。  
唯君别幽趣，徜佯乐清致。  
青山不改旧，令客时一醉。  

崔璯　咄咄  
咄咄复咄咄，小儿成老翁。  
幺微各形色，追琢元化工。  
不知春风去，又见千绿丛。  
主人美客怀，载酒行溪东。  
一步一回首，十步尊已空。  
灵均与太白，醒醉同所终。  
愿见化蠛蠓，生死托壶中。  

崔璯　今日一何好  
今日一何好，花下醉狼藉，  
醉中有奇事，梦见生八翼。  
浩荡排虚空，灵君好颜色。  
朱衣持大篆，授我醉乡伯。  
顿首玉墀下，臣璯才虮虱。  
封此抑何功，请陈悬顽臆。  
臣家京口东，门前大江碧。  
臣愿驾长风，吹作酒万石。  
万象各千钟，拍拍大庭国。  
推枕在山中，纸衾霜晓月。  

崔璯　携戣钺汎江  
酒星落京口，化为崔子玉。  
孤舟载壶觞，水花红映肉。  
小儿唱铜斗，大儿倒醽醲。  
一笑不知年，浩荡天地屋。  
慎勿临窦呼，人生随转烛。  
嗣宗礼法仇，钟会被杀戮。  

崔唐臣　书刺末  
集仙仙客问生涯，买得渔舟度岁华。  
案有黄庭尊有酒，少风波处便为家。  

崔希范　送张无梦归天台  
孤云须信少常期，未作祯祥又欲归。  
霖雨祇宜滋大旱，山川终称养沈机。  
夜寒放意文章险，春尽平心笋蕨肥。  
若是蒲轮重到日，让辞牋表莫重飞。  

崔闲　颂  
每与本坡心印传，雪堂终日悟琅然。  
七弦高挂挥无用，明月当天一点圆。  

崔鶠　春日  
落日不可尽，丹林紫谷开。  
明明远色里，历历暝鸦回。  

崔鶠　观黄筌画花二首  
苍颜白发我虽陈，见了青红几度新。  
更向黄生毫末里，全家看尽剑南春。  

崔鶠　观黄筌画花二首  
浅浅红颧与白腮，卧枝斜叶抱新开。  
何人与作春风面，诳得蜂儿日日来。  

崔鶠　观鱼  
小鱼喜亲人，可钓亦可纲。  
大鱼自有神，隐见谁能量。  
老禅虽无心，施食不肯尝。  
时於千寻底，隐见如龙章。  

崔鶠　海棠  
浑是华清出浴初，碧绡斜掩见红肤。  
便教桃李能言语，要比娇妍比得无。  

崔鶠　和老人观牧图  
作官畏人嘲，胡孙骑牧牛。  
却离大江水，还家整归舟。  
还家此计不可移，此乐勿令儿辈知。  
行歌带索拾遗穗，耳静不复闻征鼙。  
功名亦妄尔，吾生去此将安之。  
趁此青草长，自牧牛与羊。  
不减九十头，何翅三百强。  
沙平水浅南山下，千角万蹄如此画。  
牛腰吹笛遡秋风，不问人间矍铄翁。  

崔鶠　和吕居仁九日诗  
街头未易着清香，折取萧萧满把黄。  
归去气钱烦里社，买糕沽酒作重阳。  

崔鶠　湖上联句  
遥岑舣舟见，野思过桥生。  
兴尽回兰棹，归鞍月正明。  

崔鶠　黄州道中  
莫愁微雨落轻云，十里长亭未垫巾。  
流水小桥山下路，马头无处不逢春。  

崔鶠　会节园梅花下作  
去年白玉花，结子深林间。  
小憩藉清影，低颦啄微酸。  
故人不复见，春事今已阑。  
绕树寻履迹，空余土花班。  

崔鶠　绩溪道中三首  
{禾罢}稏青衣未剡芒，联拳荷叶已秋香。  
笋舆十里青松路，高卷蒙纱遡晚凉。  

崔鶠　绩溪道中三首  
摐摐名木列千兵，风雨斜来卷旆旌。  
愁倚寺门南下望，水烟不见小桥横。  

崔鶠　绩溪道中三首  
山口含糊半吐云，林头时见绿纷纷。  
何人解作孤鸾啸，呼取凉风入帽裙。  

崔鶠　江月图  
冥冥一叶轻，不知水与天。  
独於颢气中，仰见素壁图。  
超然狂道士，起视清夜阑。  
自拈白玉笛，吹此江月寒。  
想当万籁息，逸响流空烟。  
我从江海来，形留意先还。  
何当买鱼篷，追此水墨仙。  

崔鶠　句  
翠裘锦帽初相识，鱼虎弯环略岸飞。  

崔鶠　句  
一从台倾苑树死，空余飘瓦裁纹鸳。  

崔鶠　句  
遥知金刹近，林青扬幡尾。  

崔鶠　句  
小艇元从来上来，白云自向杯中落。  

崔鶠　句  
西山横身映吴甸，意将万里倾衡霍。  

崔鶠　句  
团脐紫蟹初欲尝，染指腥监还复辍。  

崔鶠　句  
清明烟火尚阑珊，花信风来第几番。  

崔鶠　句  
老去未觉跻攀难，一表独立青冥里。  

崔鶠　句  
绰约冰姿绝可怜。  

崔鶠　句  
伯鸾下吴越。  

崔鶠　梅花  
仙子衣裳云不染，天人颜色玉无瑕。  
月寒桂树犹藏魄，海冻珊瑚未放芽。  

崔鶠　梅花  
寿阳楼畔晴梅落，孝武宫中晓露溥。  
越浦争回乘兴棹，洛堤欲驻有情鞍。  
蝶遗粉翼轻难拾，鹤坠霜毛散未抟。  

崔鶠　婆娑园  
晚禽噪竹百千翅，残菊横枝三两花。  
好在山园养衰废，风波不到野人家。  

崔鶠　潜心斋  
双扉掩余香，一榻下凉幔。  
前人嗟不死，万古映黄卷。  
时时撷英华，一一诣微远。  
鼎食姑置之，此味良不浅。  

崔鶠　秋日即事  
秋草门前已没靴，更无人过野人家。  
离离疏竹时闻雨，淡淡轻烟不隔花。  

崔鶠　劝忠楼  
闻说骊龙睡九渊，觉来头角去升天。  
官封越国三千户，血食新安五百年。  
锦轴尚标唐岁月，彩楼重见宋山川。  
收藏石匣非无意，留与江南野史传。  

崔鶠　诗二首  
泪尽空山一病夫，荆榛无路掩樵居。  
自怜身是皮公美，茅屋青灯夜著书。  

崔鶠　诗二首  
记得诗狂欲发时，鄱阳湖里月明知。  
无人为觅桓伊笛，自卷秋芦片叶吹。  

崔鶠　诗四首  
我如秋蝶未忘情，对此寒花叹此生。  
常愧老来亲拄杖，看花不似蝶身轻。  

崔鶠　诗四首  
芙蓉堂下水溟溟，老去难禁此段清。  
唤取王郎吹玉笛，愁来要听水龙声。  

崔鶠　诗四首  
荒蒲乱苇簇人烟，指点江洲一望间。  
惜取看人闲目力，琵琶亭上看庐山。  

崔鶠　诗四首  
屯云塞望蔚青林，刻雪停空立皓禽。  
南渡长淮才一水，令人便起五湖心。  

崔鶠　石牛庄閒居  
不识春风面，知从底处来。  
红深桃靥破，绿静水帘开。  
物外心常挂，人间事不谐。  
从今江海去，无复世推排。  

崔鶠　桃花  
残月迷春晓，桃花怯夜寒。  
何人示妆洗，先傍玉阑干。  

崔鶠　桃花  
如何一配株，孕此千忆花。  
虽云行且阑，明岁亦再华。  
岂如世上人，一老不复佳。  

崔鶠　题绩溪雪峰楼  
题诗最高处，不为付人看。  
记着今朝胜，山明松雪寒。  

崔鶠　酴醾依柏引蔓上冒其颠  
春风亦已老，自厌丹采媚。  
独留白雪药，洒此千尺翠。  
嵯峨珠笼冠，缥缈冒佛髻。  
幽香勿袭人，恐为真色累。  
但原保明姿，终日奉清对。  
要之万物夥，汙洁自有类。  

崔鶠　新安四咏  
我爱新安好，斋房四友全。  
斲成千样玉，扫得万毬烟。  
云气随银管，蛟龙入彩笺。  
周旋不能去，何待更论年。  

崔鶠　新安四咏  
我爱新安好，城西似竹西。  
僧扉入黄叶，樵径下寒溪。  
宝阁花为纲，珍台玉作梯。  
不愁临暮雨，白石了无泥。  

崔鶠　新安四咏  
我爱新安好，新安胜事多。  
秋容明远眺，夜响答清歌。  
寺映离离叶，城通瑟琶波。  
黄山敌嵩阜，三十六嵯峨。  

崔鶠　新安四咏  
我爱新安好，新安度岁华。  
风烟迷郡阁，浦溆带人家。  
南亩元多黍，丘中亦种麻。  
更逢飘皂盖，疆场视新瓜。  

崔鶠　咏圆通崇胜院  
峥嵘庐山高，下看三江水。  
青天瀑布飞，白日看烟起。  
人家闲崦口，石道乔松底。  
似窥仙刹丽，翠影乱螭尾。  
亭亭两金闾，妙拥青云里。  
藆言古堂侧，绛幔垂鸟几。  
煌煌重瞳君，玉带横文绮。  
名为天下笑，身击降生邸。  
辛苦万厄功，一戏直童子。  

崔鶠　与步易过石佛看宋大夫画山水  
霜落石林江气清，隔江犹见暮山横。  
个中只欠崔夫子，满帽秋风信马行。  

崔鶠　早春偶题  
寒风淅沥鸣枯苇，小鸭睡残犹未起。  
更教细雨结轻寒，坐听萧萧打窗纸。  
石盆养蒲已抽翠，雕斛栽花先弄紫。  
拥炉闭合赋幽香，未怕春冰生砚水。  

崔鶠　早秋雨霁图  
我离蜀山来，赤日走东州。  
奇峰作眼想，一过神已留。  
翩翩宋公子，新诗蔼风流。  
丹青见新韵，潇潇出林丘。  
依微万里遥，旷明一雨收。  
高云杳褰开，缟日明华秋。  
风裾映山青，眇眇行李幽。  
得非送将归，色有离别忧。  
念我山海癖，鎝砭不为瘳。  
目看孤鸿飞，心已麋鹿游。  
吾儿能扶犁，此帻便可投。  
勿言尺寸许，是中有菟裘。  

崔鶠　丈室  
此家英妙姿，玉雪熙冠冕。  
新诗一何似，鸾鹄见萧散。  
蹑屣往从之，宁复念重趼。  

崔鶠　止遽轩  
我如万斛船，岁久腰已懒。  
谁能逐相师，终日问手板。  
去谋一寸安，辄被三尺挽。  
怜公谢蛮触，鼓卧旗亦偃。  

崔鶠　子石砚  
石家有儿玉含晶，嘘为云气吸为晴。  
纯精与之相感并，孕育万状流千名。  
黄昏鬼器不忍听，且为白鹅了黄庭。  

崔仰　句  
落潮鸣下岸，飞雨暗中峰。  

崔仰之　句  
山色监色回，江流入汉清。  

崔峄　莱公泉  
二相南行至道初，记名留咏在精庐。  
甘泉不洗天崖恨，留与行人鉴覆车。  

崔与之　柴秘书分符章贡同舍饯别用蔡君谟世闲万事皆尘土留取功名久远看之  
玉立蓬山巅，声望高一世。  
清秋玉壶露，耿耿无织翳，  
中流屹砥柱，愈激而愈厉。  
平生学古胸，非为次身计。  
中边事方殷，命脉实关击。  
忧世危明主，谁流洛阳涕。  
直谏逆批鳞，言言皆献替。  
胡为厌承明，奶飞能且锐。  
有山服而取，雄跨虎头势。  
兆民困科扰，椎剥已无艺。  
独獠丛篁中，跳梁无虚岁。  
弄印无以易，要起百年弊。  
西风吹马耳，新凉雨初霁。  
尺劄闻先声，远氓已怀惠。  
旌旗簇小队，画戟森兵卫。  
一方覆盂安，中原谁共济。  
顾我亦漫仕，空山老松桂。  
倦梅作归梦，乞身尚濡滞。  
著夫公已先，脂秣以相继。  

崔与之　陈秘书分符星渚同饯别用杜甫老手便剧郡之句分韵赋诗得老字  
天生一代奇，人瑞国之宝。  
少游翰墨场，声誉日杲杲。  
蟠胸三万卷，致君应有道。  
怀璧掩其光，几书州县考。  
翩翩凤新雏，飞上群玉岛。  
郎星粲光躔，同舍未为老。  
自诡乘一障，决计何太早。  
分以星子符，庐阜足幽讨。  
荣途竞奔逐，砥柱回澜倒。  
自顾孤危踪，归意万浩浩，  
白头频送客，可以慰离抱。  
江头潮正平，西风一帆好。  

崔与之　答李侍郎嘉定庚长冬这官成都至城外驿侍郎亦镇常得相是同于道惠答  
柏竹老岁寒，梅矾澹春风。  
邂后万里桥，相对双鬓蓬。  
论心岂无酒，举盏不忍空。  
恐渠道旁嗤，咄咄醉颊红。  
送以静观颐，答以晦养蒙。  
障尘马上去，意气如飞鸿。  
荆州旧分虎，武陵世凭态。  
所至相劳苦，父老携儿童。  
地偏舞袖长，鸡脊牛鼎丰。  
甘棠子孙枝，蒙密成芳丛。  
闻之白玉堂，起草谁其工。  
要为官择人，颇牧还禁中。  
胸藏经济方，医国收全功。  
世事俱尘土，惟有汗竹公。  
雨足芎茁苗，风暖蒲长茸。  
离索抱孤影，目断三峡东。  

崔与之　关成嘉父  
诸老不敢吏，我来容友之。  
调高械夏曲，局熟弈秋棋。  
南斗捩船柁，西风吹鬓丝。  
莫将金玉质，膏沐画长眉。  

崔与之　寄黄州赵驾庚辰入蜀舟次黄冈适赵倅奇夫檄行边不遇以诗寄之  
铜梁玉壘碧云端，尺舸西风两鬓残。  
世道多岐今已惯，人生一见古来难。  
丈夫不作谋身外，巧匠那能袖手看。  
月白风清雪堂梦，银波万顷卧龙寒。  

崔与之　嘉定庚辰正月二日杨尚书率同年团拜于西湖之集适湖水四合乘兴鉴冰  
雪里同骑白玉鳌，湖山人物一时高。  
银潢下泻波千顷，宝鉴帝开水半篙。  
我欲乘风惊老大，谁将翦水戏儿曹。  
梅花纸帐扁舟构，但觉归心长羽毛。  

崔与之　嘉定甲戌正月以金部郎分阃东淮正当金虏弃巢南奔之时人不愿往以君  
来到庐山日日阴，斜风细雨乱云深。  
移舟夜壑人间世，荷锸春郊物外心。  
要把封疆安社稷，谁教轩冕换山林。  
殷勤招隐知深意，五老朝来露玉簪。  

崔与之　嘉定甲以礼部尚书得请便道还家作此诗  
九重天上别龙颜，万里江南衣锦还。  
圣主有怜双鬓白，老臣长抱寸心丹。  
短篷疏雨春听浪，瘦马轻寒晓度关。  
何处好寻幽隐地，长松流水白云闲。  

崔与之　金精山  
翠壁丹岩倚碧穹，一壶一地画图中。  
青鸾有路三山远，玉洞无尘万虑空。  
虚室尚留丹灶冷，灵泉直与海波通。  
客游到此应忘返，始觉仙凡迥不同。  

崔与之　哭赵清之  
天南□□□重临，遗爱犹存蔽□阴。  
鼓角三城新令肃，裦襦万井旧恩深。  
养民但积和平福，莅事常持敬简心。  
远业设施殊未老，巨川东逝日西沉。  

崔与之　哭赵清之  
老来心事向谁论，每见移时话肺肝。  
黄甲同登今有几，白头相对古来难。  
死生转盼星辰坠，聚散酸心幕雨寒。  
病里不堪闻楚些，海山望断泪汍澜。  

崔与之　李大著赴豫章别驾同舍饯别用二工部天上秋期近人间影清之句分韵赋  
精神炯炯一癯仙，弭笔蓬莱最上颠。  
光大声名揭如日，老臣议论可回天。  
星辰直上亨衢称，负月平分去意坚。  
愧我衰颜归未得，两旬三作送行篇。  

崔与之　寿李参政壁  
青年老仙紫云旄，函关西度天风高。  
手携拄下五千卷，来擅一世文章豪。  
玻璃江头梅欲蕾，蟆颐山麓寒方鏖。  
飚车羽轮下霄汉，人以万鹤如云涛。  
参天挺特有乔木，大地负荷须巨鳌。  
百斛篆鼎笔端斡，五色瑞茧胸底缫。  
笑谈更化定大计，乾机坤轴回钧陶。  
苍生脱险诞登岩，沙觜闲此杭川艘。  
雁湖风物午桥似，满引鉴落歌离骚。  
酒酣耳热自击缶，世闲万事轻鸿毛。  
涂炭未苏兵未洗，云雷可使屯其膏。  
玉堂昨夜进麻草，延英趣对独红袍。  
太平事业有所属，北卷燕蓟西临洮。  
扶持世极寿国脉，突兀一柱擎天牢。  
王羊仟客起为寿，安期大枣东方桃。  

崔与之　寿邕州赵守  
大厦开朱明，物态丰且硕。  
薰弦发新奏，生意转无极。  
间气清而和，融结赋有德。  
碧梧挺幽干，旷席漫九泽。  
富哉学古胸，仁义供服食。  
浑朴希世珍，外温而内直。  
骅骝开道路，声光日斯赫。  
九关通籍初，南来坠双舄，  
片心清彻底，杯水饯泥轼。  
京兆入幕宾，去天不盈尺。  
佳最入聪广，行行陟文石。  
邕为五管雄，地探西南哉。  
专阃难其人，弄印无以易。  
初却经纶手，天边树牙戟。  
独獠丛篁中，深棲而屏息，  
夜月照铜柱，警囊声寂寂。  
边人解带卧，危地成乐国。  
屏风御墨鲜，早晚来召驿。  
愧我朴樕才，潦雾甘远役。  
题坐遇知己，孤根费培植。  
崧高生申甫，好语喧井陌。  
碧油塞云端，阻莫陪贺客。  
歌咏淇奥诗，清修如圭璧。  
他年玉班头，苍髯而赤黻。  

崔与之　送范漕赴召  
汲古千寻绠，通今八面窗。  
相逢俱气许，未语已心降。  
分镇中边蜀，归途内外江。  
禁城风雨放，应念鹿门庞。  

崔与之　送范漕赴召  
棋於观局易，药到处方难。  
休戚君眉睫，安危我肺肝。  
别来年事晚，病起面华寒。  
东望强人意，天风送健翰。  

崔与之　送洪昫岩赴班  
法吏了繁剧，儒生擅文墨。  
世多兼两长，远到须器识。  
昔在晋魂公，曾此趋幕职。  
一逢龚庄敏，期以柱天极。  
紫微得夫君，嘉禾乏栽植。  
广城底山川，融结此英物。  
精神天独饶，醉盎春可即。  
读书细妍磨，作文工组织。  
庭隅立两造，片言分曲直。  
疾顽戒已甚，争事退如默。  
武库物兼蓄，沧海蠡莫测。  
同僚总称好，载路誉声塞。  
五羊书筵重，济物多阴德。  
荣通付傥来，荐剡岂求得。  
薰凉快马耳，汗漫捧鹏翼。  
归装可对人，南物毫不殖。  
二同羞著我，握手倒巾帻。  
幽棲泉石边，喜在文溪侧。  
平章诗浩荡，指点棋黑白。  
此乐竟何如，满怀春拍拍。  
咳唾落珠玑，襟期重胶漆。  
高诵归去辞，永守兔完册。  
焉知暮岁后，苦被功名迫。  
终能幡然起，行矣各努力。  
长途希树阴，萧邸谨服食。  
悬知风月宵，定启山失忆。  

崔与之　送夔门丁帅赴召  
忆昔扪三峡，班荆拥暮寒。  
宦情双鬓底，世事两眉端。  
坏证扶须力，危机发更难。  
胸中经济学，为国好加餐。  

崔与之　送夔门丁帅赴召  
议论方前席，功名早上坡。  
去帆瓜蔓水，遗爱生枝歌。  
同志晨星少，孤愁暮雨多。  
倚风穷望眼，碧色涉平莎。  

崔与之　送聂侍郎子述  
碧幢红旆白貂裘，去踏西风万里秋。  
要得处方医坏证，便须投矢负全筹。  
百年机会真难遇，一线光阴更易流。  
早辨出师诸葛表，祁山斜谷郁绸缪。  

崔与之　送聂侍郎子述  
吴蜀相通一水长，闻公西土意差强。  
人谋合处天心顺，民力宽时国势张。  
参井光芒摇戟纛，关河事业耀旂常。  
雪山自是西人重，赤舄归来早趣装。  

崔与之　送时漕大卿淮四检法  
卿月高华照楚墟，澄清雅意见登车。  
星分屯壘云中戍，风引艅艎塞下储。  
十二聚民行惠政，三千议狱谨刑书。  
最声烜赫流聪纩，圣诏今朝下玉除。  

崔与之　送时漕大卿淮四检法  
越山辉映绣衣鲜，屈指重来是几年。  
濡辔按行方易地，追锋趣召已朝天。  
步趋接武星辰上，献纳依光日月边。  
到得中流须砥柱，功名事业要双全。  

崔与之　送时漕大卿淮四检法  
十年宦海任飘零，岂料光华伴使星。  
落魄半生头已白，爬沙一见眼长青。  
天涯明月方依树，淮上长风忽散萍。  
别泪谁能效儿女，不堪官柳暗长亭。  

崔与之　送魏秘书赴召  
万里修门道，谁传桂子来。  
好将真积力，为作太平媒。  
大易机缄露，中庸气脉回。  
须知经济学，元不堕秦灰。  

崔与之　送魏秘书赴召  
国论参稽定，人材护养成。  
古来同此恨，老去向谁倾。  
太白云犹溼，瞿塘水正生。  
挂帆干斗极，属耳凤凰鸣。  

崔与之　送袁校书赴湖州别驾  
奎壁光芒久聚东，奏篇入献大明宫。  
胸中抱负经纶业，笔下铺张造化功。  
四海高名如日揭，一襟和气与春融。  
谁知正大传家学，惟有擎拳体国忠。  
华践峻登群玉表，清修屹立急流中。  
校雠正对青藜月，关陕俄分画戟风。  
自喜合簪方衮衮，不堪分袂大忽忽。  
送君怅望云帆别，顾我凋残雪鬓蓬。  
戢羽孤棲怜鹤病，脱身高举羡冥鸿。  
星躔已应魁三象，天路须知尺五通。  
箬水腊前新蚁绿，橘洲霜后巨螯红。  
清谈岸帻聊游戏，献纳归班万口同。  

崔与之　题吉水鼋潭李氏仁寿堂  
拙直多忤物，孤根徒自危。  
祈闲三扣阍，天远不我知。  
尽书趣入觐，君命其可违。  
火云正烧空，短蓬气如炊。  
修途久困顿，病骨尤支离。  
奄奄尚残息，舣棹江之湄。  
来登三元山，炎歳顿无威。  
徘徊古亭上，好风吹客衣。  
聊为三日留，食斯眠於斯。  
涧泉虢虢鸣，四山翠屏围。  
夜深松桂寒，朝瀣生林霏。  
李君亦达士，与我真忘机。  
乃於山之颠，预作佳城基。  
生则此其乐，死则此其归。  
采药求长年，华发世所希。  
荷锸欲自埋，不以遗体为。  
要皆非中道，识者之所嗤。  
知命故不忧，李君其庶几。  
触目此界，陡悟昔者非。  
更作首丘想，行色应迟迟。  
还游仁寿庵，细元渊明诗。  
寓形复几时，皇皇欲何之。  
富贵非吾愿，帝乡不可期。  
息怜一身孤，蒲柳先秋衰。  
百念尽灰冷，故园劳所思。  
我有石壁山，亩计十有奇。  
归去营一窟，曲肱送斜晖。  
培植先人树，投老长相依。  
清泉白石盟，基心天一涯。  

崔与之　危大著出守潮阳同舍饯别用社工部北风随爽气南斗近文星分韵赋诗得  
天地清淑气，人才随所得。  
君独禀其全，济之以学力。  
苍皮四十围，直干二百尺。  
填胸书万卷，绚采云五色。  
清和闲诏沪，劲直沮金石。  
间气之所钟，表表才称德。  
韫藏不自衒，况复耐官职，  
颓波正流靡，不濡而不激。  
平生忧国心，一语三叹息。  
著庭史笔健，寒芒照东壁。  
画省方翱翔，忽厌青绫直。  
揭阳落天南，自诡何太啬。  
东风吹马耳，刍秣甘远役。  
时事棼如丝，宵衣尚顾北。  
袖藏医国方，何以寿其脉。  
行行无疾驱，有诏且前席。  

崔与之　峡山飞来寺  
万里星槎海上旋，名山今喜得攀援。  
猿挥孙恪千年泪，月照维摩半夜禅。  
磴长荒苔人迹少，岩攒古树鹊巢悬。  
江流上溯曹溪水，时送钟声到寺前。  

崔与之　杨州官满辞后土题玉立亭  
天上人间一树花，五年於此驻高牙。  
不随红药矜春色，为爱霜筠耐岁华。  
四塞风沈天籁寂，半庭月冷市尘赊。  
临行更致平安祝，一炷清香十万家。  

崔与之　张进武善风鉴谓予豸骨日他早晚入台求诗赠之  
荧荧碧眼照人寒，一别重逢岁又残。  
老去但求闲处乐，君来尚作向时看，  
谁将伏豸夸颅骨，我有盟鸥吒肺肝。  
坎止流行随所遇，何须觅梦到邯郸。  

崔与之　张进武善风鉴谓予豸骨日他早晚入台求诗赠之  
瘦插秋山耸两肩，荒寥不直半文钱。  
孤山放鹤林和靖，风雪骑驴孟浩然。  
万事转头浑是梦，一身安分总由天。  
烦君束起前途事，我欲沧江买钓船。  

崔与之　张秘书分符星渚同舍乌别用山谷晚风池莲香度晓日宫板影西分韵赋诗  
堂堂间世英，大名赫而烜。  
全才得之天，学力培其本。  
孤高壁万仞，清郁兰九畹。  
胸中富甲兵，驰聚菁华苑。  
文武康济才，孤忠尤蹇蹇。  
入可运筹幄，出可临边阃。  
自许何太廉，一麾江湖远。  
我来陪隽游，方恨合并晚。  
盍簪遽分袂，此情殊缱绻。  
高牙奉亲行，天凉彩舆稳。  
庐山横几案，道院庶嘉遁。  
金弧夜腾光，三边兵未偃。  
岂不念王室，罄此忠赤悃。  
当馈屡兴欢，追锋必于反。  
江梅小春时，斑衣照归衮。  

崔中　和邓至宏咏桂  
留伴君家老圃芳，月中余荫带天香。  
愚公纵有移山力，不入当年花石纲。  

崔子方　江上逢晁适道  
渺渺连江雨，微微到面风。  
主人留一饷，佳士得相逢。  
会面嗟何晚，论诗许有功。  
君家好兄弟，更觉此心同。  

崔子方　句  
白日行空阔，青灯耿夜阑。  

崔子厚　句  
兴尽回兰棹。  

崔子厚　句  
衣锦荣名虽烜赫，挂冠高节莫因循。  

崔遵度　属疾  
李白羹初美，相如渴渐瘳。  
八砖非性懒，三昧减心忧。  
笔宛多批凤，词锋胜解牛。  
旧山疑鹤怨，畏日想云愁。  
广内劳挥翰，通中羡枕流。  
使星方屡降，客辖未容投。  
好奏倪宽议，何须庄舄讴。  
朝衣熏歇不，侍史待仙洲。  

翠屏道人　题赵子固水仙图  
翠带悬珰重，凌波步步轻。  
春深不成怨，锦瑟夜无声。  

村寺僧　蒸豚  
觜长毛短浅含臿，久向山中食药苗。  
蒸处已将蕉叶裹，熟时兼用杏浆浇。  
红鲜雅称金盘饤，輭熟真堪玉筋挑。  
若把养根来比来，要根只合吃藤条。  

大学生　刺贾似道  
昨夜江头长碧波，满船都载相公蟺醝。  
虽知要作调羹用，未必调羹用许多。  
