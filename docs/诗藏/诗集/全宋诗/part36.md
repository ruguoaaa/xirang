---
title: 第37部分
index: true
icon: editor
order: 37
category:
  - 诗藏
  - 诗集
  - 全宋诗
tag:
  - 佚名
---

释简长　送僧游五台山  
五峰横绝汉，寒翠倚苍冥。  
积雪无烦暑，高杉祂落星。  
碛雪簷外见，边角坐中听。  
师到栖禅夜，龙湫独灌瓶。  

释简长　送行禅师  
南国山重叠，归心向石门。  
寄禅依鸟道，绝食过渔村。  
楚雪黏瓶冻，江沙溅衲昏。  
白云深隐处，枕上海涛翻。  

释简长　宿许山人别业  
岚霁景初分，溪桥对石门。  
犬声知远客，烧影见前村。  
古木秋生菌，空山夜答猿。  
几因留我宿，静话极诗源。  

释简长　晚次江陵  
楚路接江陵，倦行愁问程。  
异乡无旧识，多难足离情。  
落日悬秋树，寒芜上废城。  
前山不可望，断续暮猿声。  

释简长　夜感  
无眠动归心，寒灯坐将灭。  
长恐浮云生，夺我西窗月。  

释简长　赠郝礼丞  
住近城西寺，门无俗客登。  
朝回簾捲雪，吟冷砚生冰。  
鸟影罇中过，茶烟竹际凝。  
遥思来夜月，虚阁与谁凭。  

释简长　赠浩律师  
浩也毗尼学，精于玉帐严。  
蚁酣停扫砌，燕乳记钩簾。  
茶鼎敲冰煮，花壶漉水添。  
梦回池草绿，忍践绿纤纤。  

释简长　赠峡山清伦师  
褰衣汲灵水，混涤巾履尘。  
烟霭霁杉竹，澄凝此心神。  
高僧洒真雨，泽彼寒草春。  
华月寫空印，清霜肃斋身。  
犹言振金策，归作耶溪邻。  

释建　偈  
兔马有角，牛羊无角。  
绝毫绝厘，如山如岳。  
针锋上师子翻身，藕窍中大鹏展翼。  
等闲突过北俱卢，日月星辰一时黑。  

释閒卿　句  
白云教早归。  

释鉴　含珠林  
风劲萧萧响，露滴个个圆。  
坐看西山月，浑疑堕我前。  

释鉴　黄巢墓  
图王争霸业，知古仗戈矛。  
英风今何在，都成一古丘。  

释鉴　锦镜池  
一鉴涵虚碧，万象悉其中。  
重绿浮轻绿，深红閒浅红。  

释鉴　举羪宾国王问师子尊者蕴空公案颂  
尊者何曾得蕴空，羪宾徒自斩春风。  
桃花雨后已零落，染得一溪流水红。  

释鉴　妙高台  
一峰何突兀，不与群峰齐。  
纵目乾坤窄，回头日月低。  

释鉴　乳峰庵  
崖窦乳堪啜，凝眸翠作屏。  
老禅初定起，山鸟中呼名。  

释鉴　入山亭  
荒芜行尽处，幽亭聊暂止。  
带雨策孤筇，登高从此始。  

释鉴　师子岩  
昂空势不已，踞地何雄哉。  
白云遮不得，依旧山头来。  

释鉴　桃花坑山  
地僻人居少，林深路转迷。  
桃花流水细，不异武陵溪。  

释鉴　藤龛  
萝居空未久，谁能继其踪。  
寥寥岩畔月，千古属和公。  

释鉴　听泉亭  
寒泉潄石齿，淅沥鸣瑶琴。  
坐来毛骨清，分明太古音。  

释鉴　徐凫岩  
萧然上方境，人稀知地僻。  
徙闻古仙人，石上有遗迹。  

释鉴　雪窦杂咏  
特立群峰表，危然势不倾。  
禅心情似洗，坐看月华明。  

释鉴微　送淳上人归故山  
旧隐频关念，秦吴忽倦游。  
离亭逢落日，归路隔沧洲。  
苔遍安禅石，松侵待月楼。  
重栖上方夜，欹枕瀑声秋。  

释鉴微　赠翌上人  
京寺别来久，高斋近海隅。  
引禅秋磬动，照像夜灯孤。  
爱水开新沼，思山挂旧图。  
他时如结社，许继远公无。  

释戒香　偈  
孟冬改旦晓天寒，叶落归根露远山。  
不是见闻生灭法，当头莫作见闻看。  

释戒修　颂  
两轮举处烟尘起，电急星驰拟何止。  
目前不碍往来机，正令全施无表里。  
丈夫意气自冲天，我是我兮你是你。  

释进英　偈三首  
报慈有一公案，诸方未曾结断。  
幸遇改旦拈出，各请高著眼看。  

释进英　偈三首  
与麽上来，猛虎出林。  
与麽下去，惊蛇入草。  
不上不下，日轮杲杲。  
潇潇江水碧溶溶，出门便是长安道。  

释进英　偈三首  
三世一切佛，同入这窠窟。  
衲僧唤作辽天鹘。  

释景深　辞众偈  
不用剃头，何须澡浴。  
一堆红焰，千足万足。  

释景深　偈  
火里灵苗秀，无根偏界生。  
诸人如体悉，千里共途行。  

释景元　度南明和尚意拟颂  
我有明珠一颗，切忌当头错过。  
虽然觌面相呈，也须一槌打破。  

释景元　偈  
有时候，有时喜，  
有时观音面，有时夜叉觜。  
或现鼠尾龙头，或现鼠头龙尾。  
偏要检非，不要检是。  
是金不博金，是水不博水。  

释景元　偈  
野干鸣，师子吼。  
张得眼，开得口。  
动南星，蹉北斗。  
金刚阶下蹲，神龟火里走。  

释景元　颂古四首  
推穷物理成家计，会合时机便识心。  
多谢春风无厚薄，贫家桃李也成阴。  

释景元　颂古四首  
灵树面皮多葛怛，韶阳板齿上生毛。  
会得国清才子贵，不会家富小儿娇。  

释景元　颂古四首  
阿家新妇最相怜，新妇骑驴家便牵。  
几度醉归明月夜，笙歌引入画堂前。  

释景元　颂古四首  
不触又不背，徒劳生拟议。  
开口更商量，白云千万里。  

释景元　自题肖像  
生平只说聱头禅，撞著聱头如铁壁。  
脱却罗笼截脚跟，大地撮来墨漆黑。  
晚年转复没刀刀，奋金刚杵碎窠窟。  
他时要识圆悟面，一为渠侬併拈出。  

释景云　老僧  
日照西山雪，老僧门始开。  
冻瓶黏柱础，宿火陷炉灰。  
童子病归去，鹿麋寒入来。  
斋钟知渐近，枝鸟下生台。  

释景晕　偈  
云门一曲腊月二十五，瑞雪飘空积满江山坞。  
峻岭寒梅花正吐。手把须弥槌，  
笑打虚空鼓。惊起憍梵钵提，  
冷汗透身如雨。  

释警玄　偈  
夜半乌鸡抱鹄卵，天明起来生老鹳。  
鹤毛鹰觜鹭鸾身，却共乌鸦为侣伴。  
高入烟霄，低飞柳岸。  
向晚归来子细看，依稀恰似云中雁。  

释警玄　偈  
我昔初机学道迷，万水千山觅见知。  
明今辨古终难会，直说无心转更疑。  
蒙师点出秦时镜，照见父母未生时。  
如今觉了何所得，夜放乌鸡带雪飞。  

释警玄　偈  
撒手那边千圣外，祖堂少室长根芽。  
鹭倚雪巢犹自可，更看白马入芦花。  

释警玄　寄浮山远禅师  
杨广山头草，凭君待价焞。  
异苗翻茂处，深密固灵根。  

释警玄　寄侍郎王曙偈  
吾年八十五，修因至於此。  
问我归何处，顶相终难睹。  

释警玄　句  
羸鹤老猿啼谷韵，瘦松寒竹锁青烟。  

释警玄　句  
大洋少底红尘起，须弥顶上水横流。  

释警玄　句  
宝殿无人不侍立，不种梧桐免凤来。  

释警玄　句  
白云覆青山，青山顶不露。  

释警玄　句  
白牛吐雪彩，黑马上乌鸡。  

释净慈东叟　辞世颂  
南山末后句，未举先分付。  
生也何曾生，死也何曾死。  

释净珪　寓宿洞霄  
当年许郭栖真地，暇日寻幽独往来。  
九转还丹藏箬底，千年遗迹寄岩隈。  
巍巍玉殿围青嶂，寂寂瑶坛锁绿苔。  
假榻壶天追胜集，尚怜归兴更徘徊。  

释净豁　答真西山偈  
青编读后方为士，共牒颁时始是官。  
不拜皇朝真爵命，要行所学也应难。  

释净全　答大慧举灵云悟桃花颂  
灵云一见两眉横，引得渔翁良计生。  
白浪起时抛一钓，任教鱼鳖竞头争。  

释净全　答松源和尚举竹篦话颂  
黑漆竹篦握起，迅雷不及掩耳。  
德山临济茫然，懵底如何插嘴。  

释净全　颂古三首  
此老从来谩自夸，无端病眼见空华。  
直教当下超三际，检点将来未到家。  

释净全　颂古三首  
是见受时眼著屑，见如不受事犹乖。  
贼身已露徒囘首，鬼面神头一处埋。  

释净全　颂古三首  
毗耶城里老维摩，一默无言诡诈多。  
三万二千师子座，一时欣倒看如何。  

释净全　摘椒颂  
含烟带露已经秋，颗颗通红气味周。  
突出眼睛开口笑，这回不恋旧枝头。  

释净全　自赞  
匙挑不上个村夫，文墨胸中一点无。  
曾把虚空揣出骨，恶声赢得满江湖。  

释净昙　辞众偈  
这汉从来没缝罅，五十六年成话霸。  
今朝死去见阎王，剑树刀山得人怕。  

释净昙　偈  
本自深山卧白云，偶然来此寄闲身。  
莫来问我禅兼道，我是吃饭屙屎人。  

释净照　句  
云归大似谙风势，水咽多应恨世情。  

释净照　句  
盘馔春多笋，厨薪泾带苔。  

释净真　呈安抚使赵端明  
海沸江河水接连，居民冲荡益忧煎。  
投身直入龙宫去，要止惊涛浪拍天。  

释净真　句  
饥肤片玉明。  

释静　偈  
声前认得，已涉廉织。  
句下承当，犹为钝汉。  
电光石火，尚在迟疑。  
点著不来。横尸万里。  

释居简　{内力外囗}庵  
{内力外囗}地一下，好肉剜疮。  
更安名字，雪上加霜。  

释居简　哀三城  
岁逢虎牛祸折萌，荡荡蜀道犹可评。  
嗾奸反正善其计，振槁拉枯徒匀勸。  
初虽覆杯可撲减，终焉决海难为平。  
智人三尺眼前暗，明玉一玷磨弗晶。  
因仍扰扰不知了，残金欲灺连鞑人。  
武功夙著冲与寔，貂蝉贵欲兜牟成。  
孽成孤凤鸟不度，守有可死生无因。  
两公气节固相类，又类射虎飞将军。  
西和寅仲出儒素，开禧总饷先垂名。  
太丘是父有是子，冲楼跨灶前无伦。  
话头讲明有定见，不与奸谄相因循。  
犬戎日众我日寡，貔貅乍屈还乍信。  
贺兰饱鲜芳醉醇，啮指不仇南霁云。  
恸哭秦庭不肯援，有严玉帐无分兵。  
借令空弮可持满，飞镝已飞风中鸣。  
三城父兄一时陷，况复骨肉怀亲亲。  
有生必死死有所，此死可羞尸素群。  
矜韬衒略谩蠢蠢，妒功嫉效徒逡逡。  
幸灾之迹弗容掩，不掉之尾何足云。  
乡来益昌倡大义，阿源流芳千载荣。  
胜天倘可恃人众，公道莫于行路听。  
后先忠节贯日星，野史孰愈良史真。  

释居简　矮僧求颂  
见说矮人多计较，大家知道不曾藏。  
只将丈六金襴挂，莫与诸方论短长。  

释居简　安藏主  
尽都佛性自瞒顸，终日如愚已自谩。  
不是较渠三十里，平生穿凿不相干。  

释居简　庵居即事  
欲过东家怕渡桥，欲题黄叶怕随潮。  
经旬不踏门前路，陡顿苍苔绿色饶。  

释居简　按曲图  
八茧丝，舞衣嫌重要纎絺。  
君王自按霓裳曲，直到披前驻马时。  

释居简　八月大风大水  
十日溪头鷁退飞，相逢那暇问雄雌。  
不如二月春风好，草木无情亦去思。  

释居简　八月大风大水  
零落茅茨水半扉，媪颦翁蹙小儿啼。  
老鸡不管丰凶事，独自将雏树上楼。  

释居简　八月廿七风雨大浸  
左扼飞廉吭，右拊巽二背。  
谓云如何其，坐使六鷁退。  
亦有司雨工，馽发击单于。  
不卷油然云，自欲干剪屠。  
乡来不鸣条，块亦不曾破。  
卿云千点明，华月半天堕。  
衮衣徂东山，拔木仍偃禾。  
至今东山诗，千载犹咏歌。  
悠然启金縢，风反雨亦止。  
是中果何书，顷刻变天纪。  
流言久弗作，狐亦不复疑。  
至诚动真宰，风雨胡不知。  
风雨不我以，我稼已堕水。  
不知十日淫，滴碎田父心。  

释居简　灞桥风雪图  
桥滑驴僵噤不嘶，诗穷弗死反穷诗。  
华山出是吟疆土，更欲烦君写倒骑。  

释居简　白荷花  
数畮澄漪不用耕，移根玉井不曾耘。  
羽衣何处霓裳遍，翠盖参差踏水云。  

释居简　白鸡谢静讲师  
素羽剪零云，冠裁辰锦新。  
德如潮有信，雄压牝无晨。  
物化寤非蝶，蚁酣惊代邻。  
莫教风雨暝，缄口却羞人。  

释居简　白莲雨后渐衰  
晓池芳柄褭残馨，褪雨欹风鹭委翎。  
碧展一奁秋練練，似怜玉色镜中零。  

释居简　白马金砂洞  
准拟朝餐洞口霞，更穷泓碧涨桃花。  
可曾石罅潴成玉，多是金边拣得沙。  
符说有灵寻汉篆，人因鉴止见胡麻。  
依稀似入天台路，不属刘家怀阮家。  

释居简　白藕花  
一楮三年工，欲赋无三都。  
剪作千叶芳，出水渊不枯。  
照影秋湛染，摇柄春敷腴。  
夜老勺华月，侧此华玉壶。  

释居简　白藕花寄袁元仓使  
澄練彻山脉，玉透山池沙。  
老火奋残烁，凛姿燉不瑕。  
方方秋一奁，弹压红万葩。  
安得濂溪叟，来赋集林花。  

释居简　白蘯洲新楼曰溪山伟观  
溪头烟暖蘯花春，岂独满渚亦满汀。  
春城绮绣艳溪曲，柔玉掺掺歌采蘯。  
采采芳鲜日将暮，玉眃琼盂旋分賏。  
水晶阕冷禁城宽，兰櫂夷犹缓归去。  
乡来小亭横水浒，雨震风凌日榛莽。  
山鬼啸梁猿啸渚，寂寞风烟向谁诉。  
仙槎忽从银浦来，吟疆开拓搜吟才。  
眼前有句未暇着，只着画楼临水开。  
一双浮图竹插架，层级高低与楼亚。  
从来天巧不曾藏，纷纷俗眼空茫羊。  
赋比须还造楼手，大苏小杜相先后。  
柳恽才华更有馀，那堪一等爱楼居。  

释居简　白衣人简净人呈度牒  
袖出天书喜动容，从来汗马不言功。  
长鞭未举追风去，回首相寻异类中。  

释居简　白苧歌  
经纱才上机，梭飞玉攕攕。  
怕君寻春迟，落机宽裁衫。  
春心乱如蓬，冉冉随春霏。  
芳迳晓沾露，软尘红上衣。  
归来恨尘污，湔衣浣纱处。  
难湔芳露痕，易湔衣上尘。  

释居静　颂示学者  
十门纲要掌中施，机会来时自有为。  
作者不须排位次，大都首尾是根基。  

释居静　住东岩  
月生一，东岩乍住增愁寂。  
红尘世路有多端，米面仓储无颗粒。  
崖为伴，泉为匹，飒飒清风来入室。  
山王地暗中忙，云版钟鱼偷泪滴。  
世人莫道空守岩，亦有东篱打西壁。  

释居昱　句  
松声和雨听，山色带云看。  

释觉　偈二首  
是即彻底是，从来脱体先天地。  
非即彻底非，万别千差共一机。  
是也是不著，非也非不及，  
此时佛祖从何立。晓天霜重泄真机，  
一颗圆明色非色。妙体全标处，  
分明只自知。  

释觉　偈二首  
仰之弥高，不隔丝毫。  
要津把断，佛祖难逃。  
鑽之弥坚，真体自然。  
鸟啼华笑，在碧岩前。  
瞻之在前，非正非偏。  
十方坐断，威镇大千。  
忽焉在后，一场漏逗。  
堪笑云门，藏身北斗。  

释觉阿上人　偈五首  
航海来探教外传，要离知见脱蹄筌。  
诸方参遍草鞋破，水在澄潭月在天。  

释觉阿上人　偈五首  
扫尽葛藤与知见，信手拈来全体现。  
脑后圆光彻太虚，千机万机一时转。  

释觉阿上人　偈五首  
妙处如何说向人，倒地便起自分明。  
蓦然踏著故田地，倒裹幞头孤路行。  

释觉阿上人　偈五首  
求真灭妄元非妙，即妄明真都是错。  
堪笑灵山老古锥，当阳抛下破木杓。  

释觉阿上人　偈五首  
{賢贝换玉}拳下喝少卖弄，说是说非入泥水。  
截断千差休指注，一声归笛啰啰哩。  

释觉真　挽赵秋晓  
合掌焚香敬揲蓍，数符大衍为君悲。  
生如玄德不为夭，命许宣尼只自知。  
方丈室中曾示病，三生石上又前期。  
他年认取本来面，依旧颠僧与退之。  

释康源　偈  
山僧有一诀，寻常不漏泄。  
今日不囊藏，分明为君说。  
寒时寒，热时热。  

释可封　偈二首  
天左旋，地右转，  
过眼光阴人不荐。春已过，  
夏初临，尘劫来事在而今。  
今日事，来日事，  
历劫明明即这是。是则是，  
非又非，莫将鹤唳作莺啼。  

释可封　偈二首  
衲僧家，端的别，  
脊梁铸就浑刚铁。有饭逢饥即便餐，  
有话逢人即便说。阿呵呵，  
如何说，今朝又是新阳节。  

释可封　颂古  
扫地泼水相公来，最好三门八字开。  
只恐玉堂便归去，未容莲社久追陪。  

释可封　颂古三首  
阿魏无真，水银无假。  
老倒南泉，可知礼也。  

释可封　颂古三首  
拈得须弥第一槌，铜头铁额岂容伊。  
盐梅舟楫并霖雨，不是斯人更是谁。  

释可封　颂古三首  
三军不动旗闪烁，龙蛇阵上看谋略。  
令人长忆李将军。万里晴空飞一鹗。  

释可复　偈  
苦痛深，苦痛深。  
碧潭千万丈，那个是知音。  

释可士　送僧  
一钵即生涯，随缘度岁华。  
是山皆有寺，何处不为家。  
笠重吴天雪，鞋香楚地花。  
他年访禅室，宁惮路岐赊。  

释可湘　布袋赞  
兜率宫，长汀市，  
逆行顺行，谁弗识你。  
有些滞货不能藏，到处逢人乱拈起。  

释可湘　布袋赞  
未下生，先行脚。  
袋却乾坤，簸弄自若。  
一汀流水白漫漫，杖子何曾探得著。  

释可湘　布袋赞  
破布袋，甚奇特。  
背负肩驼，不肯抛掷。  
只知入水去求人，争奈脚跟浮逼逼。  

释可湘　朝阳穿破衲赞  
雨铁在手，横穿竖穿插。  
劄不入处，日轮升天。  

释可湘　出山相赞  
峭巍巍，孤迥迥。  
弃王宫，栖雪岭。  
分明冻得眼生星，幡然踏破千峰顶。  

释可湘　船子赞  
药山之子石头孙，饥过心荒浪里奔。  
得个锦鳞如许大，看来当与道吾分。  

释可湘　达磨赞  
万里见梁王，无风波浪起。  
不得一茎芦，几乎沉杀你。  

释可湘　达磨赞  
一无圣，二不识，  
忠言逆耳投江北。入水见长人，  
梁王方失色。千古万古空相忆。  

释可湘　大维那求颂  
仰山推枕玩娇儿，等是机前展大悲。  
何必换头呈素面，重堆脂粉画蛾眉。  

释可湘　独山  
雨洗风磨孤迥迥，树凋弃落峭巍巍。  
惟兹一事无兼带，泽广如何掩得伊。  

释可湘　对月了残经赞  
黑莣未芽，朝数暮数。  
开得眼来，月圆当户。  

释可湘　佛光法师真相致藏主请赞  
僧中英，教中杰。  
挂宋朝金襕，肆台衡木舌。  
如天河翻，如岩石裂，  
萎花风扫雨新奇，电影已收雷未绝。  
若是五逆儿郎，见彻明彻描邈得彻。  
信知这老和尚，已说今说当如是说。  
白云推出团团月。  

释可湘　高峰妙长老顶相沈一居士请赞  
去却一，拈得七。  
拶破疑团，咄咄咄。  
跳上天目山，据却狮子窟。  
返掷有余态，江湖声响出。  
且喜吾家有此郎，赛过天下大禅佛。  

释可湘　观音赞  
观以耳观，听以眼听。  
道不虚行，谷不虚应。  
施无畏之力，灭烦恼之病。  
与诸佛同一慈心，与群生共一悲命。  
若非菩萨超越世出，世间焉能获二殊胜。  

释可湘　观音赞  
声色海中，随波发现。  
驾一叶之优昙，开普门之方便。  
洛伽山，慈悲岸，  
无十万亿国之远。  

释可湘　海南  
大地山河滚浪花，丙丁童子眼瞇{左目右麻}。  
回头打得重溟透，赤脚波斯进象牙。  

释可湘　寒山赞  
一句子，少机杼。  
作是思惟时，吾心在何许。  
芭蕉叶上三更雨。  

释可湘　寒山赞  
一见重岩壁立，挺然气宇争高。  
默默思量觅句，可怜走却金毛。  

释可湘　杭州普圆庵请赞  
花插不萌枝，衣披无缝袄。  
百万人前辊绣扑，八十翁翁忘却老。  
挨开千圣门，乾坤只反一毛吞。  
拶透长安道，净秽不禁苕箒。  
当年曾蹈须弥卢，而今觉见众山小。  
布丹青，打之绕，  
猫儿洗面自道好。  

释可湘　偈颂一百零九首  
祖翁阃域，扑地掀天。  
亲切一回打透，不妨垂手入廛。  

释可湘　偈颂一百零九首  
摩竭陀国，亲行此令。  
从上以来，孰敢违命。  

释可湘　偈颂一百零九首  
一释迦，二元和，  
三佛陀。阿呵呵，  
团栾且唱太平歌。  

释可湘　偈颂一百零九首  
触目未尝无，临机道什么。  
钱是足陌，物是定价。  
坐破七个蒲团，卷帘方见天下。  
千里追风非骏马。  

释可湘　偈颂一百零九首  
黄檗打临济，义出丰年。  
兴化赶克宾，虾为子屈。  
其功盖代，保要重论。  
一火铸成金弹子，棒头敲出玉麒麟。  

释可湘　偈颂一百零九首  
净倮倮，赤洒洒。  
婷娉柳底花间，依约风前下。  
僧繇妙笔难描画。  

释可湘　偈颂一百零九首  
□□□□理机梭，遍向园林织绮罗。  
唯有黄鹂知此意，才方偷眼又春过。  

释可湘　偈颂一百零九首  
风不来，树不动。  
沩仰父子，互呈体用。  
三十乌藤话已行，万牛回首丘山重。  

释可湘　偈颂一百零九首  
未举念，周游华藏。  
未下足，超越毗卢。  
若道一法在门外，笑倒文殊。  

释可湘　偈颂一百零九首  
拨尘见佛，佛亦是尘。  
山僧脚布作炊巾，眼不见为净。  

释可湘　偈颂一百零九首  
薄福住常云，生涯只任真。  
灯笼悬露拄，北斗对南辰。  
法法皆依位，机机合见人。  
大家齐努力，扶起破沙盆。  

释可湘　偈颂一百零九首  
翻达出头来，卖弄丑举止。  
云门打不杀，德山呵不起。  
晓间园里听莺啼，昔日毗岚今宛尔。  

释可湘　偈颂一百零九首  
幽壑鼓寒涛，霜林木叶飘。  
普通年远事，历历在今朝。  

释可湘　偈颂一百零九首  
初三十一，中九下七。  
今朝部入书云笔，大书特书兼屡书，  
祖师两眼黑如漆。  

释可湘　偈颂一百零九首  
腊月五，无别语。  
握起须弥槌，打动虚空鼓。  
五日风，十日雨，  
圣人作而万物睹。  

释可湘　偈颂一百零九首  
一大藏教，了无关钥。  
奇峰峨峨，幽石落落。  
拨转机轮话已行，到底不留元字脚。  

释可湘　偈颂一百零九首  
繁怜纸撚揾无油，将底光辉古荡湫。  
今日元宵时节至，也还水上挂灯扑。  

释可湘　偈颂一百零九首  
胸摩卐字，弄假像真。  
槨示双趺，弄真像假。  
柳垂金线舞春风，演说涅槃犹未罢。  

释可湘　偈颂一百零九首  
门外门内，一时分付。  
若是俊流，何必重举。  

释可湘　偈颂一百零九首  
老瞿昙，没碑记。  
占慈氏机先，埋通天界至。  
也须还我坐具地。  

释可湘　偈颂一百零九首  
佛祖眼晴，衲僧命脉。  
触境遇缘，单重交拆。  
桃花红，李花白。  

释可湘　偈颂一百零九首  
拶透大圆觉，平地沉山岳。  
翻笑刻舟人，无绳徒自缚。  

释可湘　偈颂一百零九首  
冬节前后，砂飞石走。  
忽忆沩山两凤毛，进前退后扬家丑。  
毕竟九岩作麽生，面南看北斗。  

释可湘　偈颂一百零九首  
言中彼此带幽玄，尽向言中辨正偏。  
孤负一条官驿路，茫茫沉在月明前。  

释可湘　偈颂一百零九首  
中秋令节，升堂指月。  
眨得眼来，楚天空阔。  

释可湘　偈颂一百零九首  
十方同聚会，瞎驴趁大队。  
个个学无为，眉上更安眉。  
此是选佛场，屎窖立封疆，  
心空及第归。  

释可湘　偈颂一百零九首  
黄面老，初成道，  
夸诧一场相鼓倒。雪岭峨峨雪未消，  
星河湛湛星犹皎皎。诸人冷地眼开时，  
莫似贫儿拾得宝。  

释可湘　偈颂一百零九首  
一年十二月，过了无多日。  
乃事竟如何，茫然黑似漆。  
休休休，空悠悠，  
前许多时何处去，大寒然后索衣裘。  

释可湘　偈颂一百零九首  
岸柳髒髒绿，岩花渐渐红。  
摩胸一段义，舒卷在春风。  
分明点与诸人了，切忌朦胧在梦中。  

释可湘　偈颂一百零九首  
道道，非常道。  
踏不嗔，闹浩浩。  
莫管自家知不知，但看大熟秋成早。  
今日无端入荒草。  

释可湘　偈颂一百零九首  
祖翁活业，无减无增。  
纵不挨究，亦自分明。  
古田蓄水重重绿，野烧迎春渐渐青。  

释可湘　偈颂一百零九首  
如来禅与祖师心，不在灵山及少林。  
日转柳阴莲沼静，乱蝉呜咽众蛙嗂。  

释可湘　偈颂一百零九首  
几次淘澄，半生熬炼。  
直教气息全无，脱体精明自现。  
粗细短长突出难辨。不是心，  
不是佛，不是物，  
分晓一团银绣线。  

释可湘　偈颂一百零九首  
咬定牙关，全提杀活。  
刳文殊胫，拔维摩乔石晚有一机，  
不说不说。  

释可湘　偈颂一百零九首  
多处添，少处减。  
家常用度，文不加点。  

释可湘　偈颂一百零九首  
乾纸燃，漏灯盏，  
茫茫蹉过人何限。当头点出许谁看，  
三世如来同个眼。  

释可湘　偈颂一百零九首  
心不是佛，智不是道。  
唯此一味，如何寻讨。  
赤水得之非珍，昆岗拾来非宝。  
寒山子，曾了了。  
微风吹幽松，近听声愈好。  

释可湘　偈颂一百零九首  
黄面老汉，至死脱空。  
分明病背，特故摩胸。  
当日无人知此意，年年花鸟诉春风。  

释可湘　偈颂一百零九首  
南来北来，上载下载。  
赵州老儿，法久成弊。  
三峰建个门庭，除此别无体制。  
任是宿觉经过，也只一样看等。  
分什么南赡部洲，北郁单越，  
西瞿耶尼，东弗于逮。  

释可湘　偈颂一百零九首  
古佛以慈悲为室，山僧以怒骂为室。  
且要活捉生蛇，逼教角出。  

释可湘　偈颂一百零九首  
开天门，陃地户。  
震法雷，击法鼓。  

释可湘　偈颂一百零九首  
劄住智者颊舌，剖出达磨骨髓。  
长剑倚天，寒光焰焰。  

释可湘　偈颂一百零九首  
身不离座，座不离身。  
须弥灯王，又是何人。  
老业抬脚重斤。  

释可湘　偈颂一百零九首  
二月春将半，夭桃盛放花。  
灵云归去后，香艳落谁家。  
只如道直至如今更不疑，遇饭吃饭，  
遇茶吃茶。  

释可湘　偈颂一百零九首  
春日迟迟，春花烂烂。  
般若灵光，显然无间。  
捏不聚兮拨不散。  

释可湘　偈颂一百零九首  
一径直，二周遮。  
不循旧制，别立生涯。  
藕丝窍里翻筋斗，麦浪堆中钓得虾。  

释可湘　偈颂一百零九首  
日月如梭，光阴似箭。  
目前一机，万化千变。  
甚处见得，西风一阵来，  
落叶两三片。  

释可湘　偈颂一百零九首  
凌霄队里，昔曾合火分趀。  
小朵峰前，善贾不停死货。  
横身那畔，鹘眼迷踪。  
归根深得旨，落叶舞西内。  

释可湘　偈颂一百零九首  
一脚跨西天，只履驻东土。  
缺齿老臊胡，自来行阔步。  
儿孙遍地觅踪由，长忆年年十月五。  
嗈嗈兮寒雁鸣云，凛凛兮霜风袭户。  

释可湘　偈颂一百零九首  
吴山青，越山青。  
揖让分宾主，低昂见弟兄。  
中间一句，风静潮平。  
满堂皆顾陆，捉笔画难成。  

释可湘　偈颂一百零九首  
灌顶云收，峨眉月昼。  
父翁一片肝肠，宛如生铁铸就。  
弟应兄呼，全机漏逗。  
苏州菱，邵伯藕。  

释可湘　偈颂一百零九首  
春山叠乱青，春水湛虚碧。  
豁开楼阁门，分身千百忆。  
一念差，云羃羃，  
善财无路寻知识。  

释可湘　偈颂一百零九首  
撞出妨胎海岳昏，指天指地若无人。  
年年倾尽西湖水，难洗耳恭听瞿昙满面尘。  

释可湘　偈颂一百零九首  
不是心，亦非佛。  
玉兔东升，金乌西没。  
循环不暂停，究竟知何物。  
那个男儿腕力强，一槌击碎精灵窟。  

释可湘　偈颂一百零九首  
雪山高几何，矗在天表。  
咄哉竺土仙，六年登不到。  
登得到，绝之绕，  
背手摘南辰，下视众峰小。  

释可湘　偈颂一百零九首  
石说法，不谈禅。  
句句皆含妙，明明不在言。  
难将耳听，只贵心传。  
此外别求玄路入，洛阳桥上望长安。  

释可湘　偈颂一百零九首  
瞿昙出母胎，胆志大如斗。  
方学小儿行，便作狮子吼。  
水在湖，杓庆手，  
乘时荡向无何有。也胜云门老古锥，  
药囊空掉丧车后。  

释可湘　偈颂一百零九首  
东去西去，南来北来。  
铜头铁额，马面驴腮。  
毫端上打{左足右孛}跳，灯影里舞三台。  
演福且搭个样子，耍得好亲见一回，  
睡眼朦胧擘不开。  

释可湘　偈颂一百零九首  
衲子奔相看，相看莫相岁。  
饮水须贵脉，入门富弁生。  
问讯时，揖茶处，  
总为诸人开活路。若是谢三郎，  
扬眉便归去。  

释可湘　偈颂一百零九首  
东家点灯，古家暗坐。  
一样元宵，生涯各做。  
暗坐底默默提撕，点灯者明明照破。  

释可湘　偈颂一百零九首  
了了无言，蓦胸一拳。  
蜃江水急，不许泊船。  

释可湘　偈颂一百零九首  
大公枢机，中流砥柱。  
归于掌握，当见设施。  

释可湘　偈颂一百零九首  
追忆仙游辇未还，特输忠赤举风幡。  
制开玉殿黄金锁，最忌当头触圣颜。  

释可湘　偈颂一百零九首  
江上山，山上寺。  
门对斗城开，东西分两序，  
总不得动著。得法住法位，  
世间相常住。  

释可湘　偈颂一百零九首  
今朝五月五，及时道一句。  
无山可采药，有水堪竞渡。  
江心如许大龙舟，聚集梢郎同驾御。  
彼岸不著，此岸不居。  
只个中流，住无所住。  
机先夺得锦标归，石女木人争起舞。  

释可湘　偈颂一百零九首  
巾子峰头云开云合，龙翔江上潮落潮平。  
师承底事，的的分明。  
风前不必兄呼弟，见后毋劳弟应兄。  

释可湘　偈颂一百零九首  
春雪满空来，触处似花开。  
不知园里树，那个是真梅。  

释可湘　偈颂一百零九首  
摩胸告，展脚示。  
有来由，没巴鼻。  
佛灭二千年，比丘少惭愧。  

释可湘　偈颂一百零九首  
建法幢，立宗旨。  
既承师训，合听官差。  
且宗旨法幛作麽生建立。行船同一命，  
方屯飞虎於江心。打鼓召三军，  
又布长蛇於雪岭。海宇顿清犹带甲，  
心王新睹始休兵。  

释可湘　偈颂一百零九首  
无门之门面得门而入，无意之意须得意而通。  
一扇西兮一扇东。  

释可湘　偈颂一百零九首  
顽钝以此销鎔，偏涉以此弹击。  
直中曲，曲中直。  
老卢不会，达磨不识。  

释可湘　偈颂一百零九首  
一劄当头，无咽喘气，  
大钧揪物，易地生春。  
佛祖都来听处分。  

释可湘　偈颂一百零九首  
语是谤，默是诳。  
语默向上一机，佛祖闻而胆丧。  
曾郎辊三个木扑，德山挥一条白棒。  
尽是弄精魂，呈影像。  
何似脚指筑著，挨门拶著。  
卷帘见著，堪作衲僧榜样。  
一声鹤唳千峰上。  

释可湘　偈颂一百零九首  
太白峰头月，寒泉水底灯。  
清光分上下，千进而恰同明。  
一点不来翻夜雨，难谩迦叶老师兄。  

释可湘　偈颂一百零九首  
烟树斫开，晓月挂檐。  
嘶木马岭云耕罢，春风吹雨。  
吼泥牛声前，领会无差。  
共乐法，喜禅悦，  
打刀须是邠州铁。  

释可湘　偈颂一百零九首  
分朝三月十五，眨眼又见春暮。  
尺璧难酬寸阴，白日岂宜藀　度。  
可怜杜宇一声声，啼得血流无用处。  

释可湘　偈颂一百零九首  
仰天湾下，喝石岭头。  
昔年落赚，覆水难收。  
当堂称父子，背面是冤仇。  
影也不愿再见，岂料界随相逐同到福州。  
莫莫莫　　休休休。  
粗香强撮土，说破不为雠。  

释可湘　偈颂一百零九首  
十方国土中，惟有一乘法。  
如何是一乘法，梅雨过，  
芰荷香，薰风殿阁生微凉。  

释可湘　偈颂一百零九首  
平明始立秋，冷已到山头。  
谈风说露兮蜩蝉噂急，咏砌吟墙兮蟋蟀声浮。  
不作佛法商量，不作时景话会。  
观世音菩萨将钱买胡饼，放下手却是生铁一块。  

释可湘　偈颂一百零九首  
九日正当期，登高报众知。  
黄花到处有，岂独在东篱。  
难逢美景，采出一枝。  
触目无人明此意，何妨自插满头归。  

释可湘　偈颂一百零九首  
洞山首座吃果子，开口落空亡。  
雪峤两堂吞栗蓬，分头张意气。  
衲僧家，手是秤，  
眼是秤，轻也知，  
重也知。半斤八两，  
毫发无亏。争奈未明三八九，  
难辨力希。  

释可湘　偈颂一百零九首  
金乌飞，玉兔驰。  
归来重会面，动是隔年期。  
鼻头生廿元如旧，三昧依前各不知。  

释可湘　偈颂一百零九首  
赵州转藏，动必全真。  
婆子开缄，语惊时听。  
从前汗马无人识，只要重论盖代功。  

释可湘　偈颂一百零九首  
傍家觅佛，著相参禅。  
何异钓鱼於山上，听水於炉边。  
三冬今去一，眨眼过残年。  
翻思少室庭前雪，惟有神光得正传。  

释可湘　偈颂一百零九首  
三声鼎盖普门开，苦海劳生唤不回。  
九十春光今又光，空飞花片点莓苔。  

释可湘　偈颂一百零九首  
清明前，寒食后，  
处处扫松，家爱插柳。  
祖意甚分明，茫然不知有。  
三皇冢上绝人游，芳草连天髑髅吼。  

释可湘　偈颂一百零九首  
集云法令不徒施，趁起丹山白凤儿。  
昨夜已飞霄汉去，平明空撼碧梧枝。  

释可湘　偈颂一百零九首  
打牛即是，打车即是。  
一种无弦琴，弹落知音耳。  
委不委，曹娥读夜碑，  
且较三十里。  

释可湘　偈颂一百零九首  
心王宁，六国清。  
百川潮落，四海浪平。  
其如辀辮情尘，当遵古佛制，  
若也沉昏道眼，还待腊八冰。  
心王辽邈，孰睹其形。  
记得柏岩问洞山，观察使姓什么，  
不委他姓。名什么，  
不委他名。殆传尊贵语，  
举目隔神京。相留过夏，  
曲徇人情。往往都来欠一程。  

释可湘　偈颂一百零九首  
眼若不睡，诸梦自除。  
心若不异，万法一如。  
佛也无，魔也无，  
今朝五月五，何用钉桃符。  

释可湘　偈颂一百零九首  
直下便瞥，炎天降雪。  
当今蹉者一回，前面煞有酷热。  
那堪铁弹铸未成，腊八冰不结。  
且过六月七月八月，更听松风动寥泬。  

释可湘　偈颂一百零九首  
世事悠悠，美景难留。  
不可寝於长夜，须来共赏中秋。  
天宇净，桂花浮。  
一片月生海，几家人上楼。  

释可湘　偈颂一百零九首  
重阳节，何可说。  
篱菊新开剪剪金，霜柑微露团团月。  
元亮攒眉回去见境生情，闽王特地缄来弄巧成拙。  
处处登高看不彻。  

释可湘　偈颂一百零九首  
两肩担不起，压倒世间人。  
觌体常现前，知他是什么。  
纵使六阴塞户，无欠亦无余。  
假饶一气转钧，同明复同暗。  
瞿昙广说，达磨直指。  
诘其端由，全没巴鼻。  
蓦见阳生第一爻，九九元来八十二。  

释可湘　偈颂一百零九首  
一阳生，飘瑞雪，  
唤转鳌山底时节。铁树开琼花，  
乌龟变白鳖，普贤眼里重添屑。  

释可湘　偈颂一百零九首  
空中一片云，起灭浑无定。  
或要下笔书，或要用钉钉。  
竹杖拈来画断休，免得年年为话柄。  

释可湘　偈颂一百零九首  
我此震旦人，到底少意气。  
放伊过界来，波涛起平地。  
直指单传，有甚巴鼻。  
神光因为这些，著了娘生只臂。  
是旃檀，是驴屎。  
等闲一嗅脑门开，二十八代西天记。  

释可湘　偈颂一百零九首  
前时向者里抽钉拔楔，而今却要添钉著楔。  
前时向者里解粘去缚，而今却要添绳加索。  

释可湘　偈颂一百零九首  
朱行军威掩万众，特露太阿。  
济上座气盖诸方，不顾性命。  
选佛若无如是眼，宗几争得到于今。  

释可湘　偈颂一百零九首  
大藏小藏，尽从者里流出。  
放去千灯万焰，收来一月当天。  
只如不收不放一句作麽生判断，上元定是正月半。  

释可湘　偈颂一百零九首  
沩仰两爷儿，采茶机对机。  
只知呈体用，不觉露枪旗。  
正值风和日暖，何妨把手同归，  
子规啼破已多时。  

释可湘　偈颂一百零九首  
始见桃花李花，又见榴花藕花。  
金色头陀，已归鸡足，  
灵云老子，杳隔天涯。  
安得风流出当家。  

释可湘　偈颂一百零九首  
娑罗双树间，瞿昙展会睡。  
一睡二千年，而今醒也未。  
醒了也，足观瞻。  
山花开似锦，涧水湛如蓝。  

释可湘　偈颂一百零九首  
象骨飞冰片，鳌山吃雪团。  
家风严冷甚，觑著骨毛寒。  
声价腾今耀古，馨香炙地薰天。  
年年不断一炉烟。  

释可湘　偈颂一百零九首  
见鞭影而行已非良马，听板声打坐岂是禅流。  
参须自参，悟须自悟。  
少林孤坐接神光，更无一句闲言语。  

释可湘　偈颂一百零九首  
光境易消磨，看看中夏过。  
长连床上客，本分事如何。  
本分事，没回互。  
石梯侍者曾有言，某甲实是上堂去。  

释可湘　偈颂一百零九首  
药山久不上堂，石中蕴玉。  
院主率先启请，眼里无珠。  
昧一已而且从，误三军尤可悯。  
大似{左鸟右葴}{左鸟右葴}鸟守空池，鱼从脚下过，  
{左鸟右葴}{左鸟右葴}总不知。  

释可湘　偈颂一百零九首  
嗟末法，恶时世。  
谕之向上关。略不点头。  
说及龙华会，何曾抽采。  
但见埯撒花萦苗米，恼得头白，  
逼得面黄。留香一钵饭，  
浑是皱眉粮。今岁上供银未解，  
来年新底又催纲。归堂快合休粮方。  

释可湘　偈颂一百零九首  
药山索盐，云岩奉马。  
父子一家，风流儒雅。  
我也有个木扑，亦要辊上辊下。  
沙弥在麽，出手不来，  
还成滞货。  

释可湘　寄神光末宗和尚  
万太神光涤世昏，莫知谁信有乾坤。  
三山眼底多尊宿，那个来敲老观门。  

释可湘　寄秀峰乌石长老  
三年鱼雁杳相闻，闽浙虽分意不分。  
几度临风揩老眼，冷看乌石岭头云。  

释可湘　净庵居士求颂  
不书心字涴窗门，玉混泥沙体自分。  
万虑顿忘诸秽息，碧天无滓水无痕。  

释可湘　净社庄长老请赞  
似真非真，似假非假。  
远远描邈将来，双眉移在眼下。  
谁其为之，西山净社，  
切忌认驴而作马。  

释可湘　九岩常住请赞  
单丝作线，独掌打拍。  
乞讨样画猫儿，令一般体格。  
搅得蒙泉彻底浑，领边那免千斤轭。  

释可湘　空谷  
者畔才呼那畔应，万千樵子逐虚声。  
探寻直是无踪迹，只见青山青又青。  

释可湘　灵照女赞  
抛世业，蹈玄机。  
阿爷无藉赖，女子更顽皮。  
情知未若贫而乐，特故沿街卖笊篱。  

释可湘　马郎妇赞  
携鱼篮，呈粉面，  
勾动马家郎，眼花山影转。  
七轴莲经念到头，乞与黄金骨一串。  

释可湘　忙古参政造金塔盛舍利  
撒下摩泥六七颗，涌高窣堵十三层。  
分明一点钧心现，岂是黄金炼得成。  

释可湘　石壁  
喝不开兮凿不开，春风几度长莓苔。  
赵州拄杖虽粗粝，未必亲曾靠著来。  

释可湘　石溪和尚顶相柏堂请赞  
咄者老和尚，可煞慈悲相。  
清影落人间，香名透天上。  
弹瑕飇於八方，迪精明於万象。  
石骨崚嶒，溪光荡漾。  
一笔传来，众工绝唱，  
凌霄峰顶堆青嶂。  

释可湘　拾得赞  
生苕箒，提在手。  
放下绝诸尘，转扫复转有。  
松门十里春如昼。  

释可湘　拾得赞  
磨墨趱人下笔，肚里难禁技痒。  
频频转脑回头，不知失了白象。  

释可湘　示禅客  
启咨和尚意如何，一句相酬早事多。  
问未绝声犹不问，不知鹞子过新罗。  

释可湘　示众  
别传一脉涨曹溪，万法都来和不齐。  
叶落归根至今日，江南犹有鹧鸪啼。  

释可湘　思惟相赞  
声以眼闻，色以耳见。  
万法融通，六根互换。  
作是思惟时，十方佛皆现。  

释可湘　送珙首座归温州  
江月松风何处无，戒珠心印强名模。  
烦君归问老真觉，因甚阇梨气不除。  

释可湘　送小师心印游方  
自从落脚出娘胎，一印何曾打失来。  
满目春山春水绿，重重绵缝为谁开。  

释可湘　送证侍者归里  
临老三回住雪山，无弦琴子逐时弹。  
夜来一曲最高韵，泻作西江十八滩。  

释可湘　颂古十四首　八还辩风  
还还还后更远还，一个闲人天地间。  
昨夜大虫遭虎咬，皮毛落尽体元斑。  

释可湘　颂古十四首　经题{中八两边各一点}  
不向经头识本真，纸堆讨甚法王身。  
未开梵夹承当去，免作循行数墨人。  

释可湘　颂古十四首　鹫岭拈花  
灵山结舌举花枝，迦叶难瞒展笑眉。  
接响承虚到今日，儿孙棒喝竞交驰。  

释可湘　颂古十四首　临济三顿棒  
三番痛棒打驴腰，直往高安一款招。  
急水滩头翻巨浪，信知家富小儿骄。  

释可湘　颂古十四首　魔王问金刚齐菩萨  
千年相逐太无知，你道金刚齐是谁。  
如是住时休说破，从教老汉自生疑。  

释可湘　颂古十四首　七处徵心  
七处徵它天外天，毫光直射阿难肩，  
瞿昙忒煞怜儿切，逼得鲇鱼上竹竿。  

释可湘　颂古十四首　升座说法  
当堂据坐宝花床，真相从来本自黄。  
百万参徒谁不见，何须重把紫金妆。  

释可湘　颂古十四首　世尊隆生  
右胁翻身已怪哉，那堪便解舞三台。  
做模打样无端甚，宁免傍观臭口开。  

释可湘　颂古十四首　双林入灭  
覆水难收满竺峰，如何临死更摩胸。  
说无说有成生灭，并付春风一梦中。  

释可湘　颂古十四首　外道问佛  
鞭影非惟示阿难，敲空作响孰知还。  
当时未必皆良马，应妒清风起亦幡。  

释可湘　颂古十四首　文殊领众问疾  
望见毗耶彼上人，十中有九丧精魂。  
只消一个浑仑石，打破群贤不二门。  

释可湘　颂古十四首　香严上树  
上树垂机值虎头，自知覆水已难收。  
犹能觌面呵呵笑，转却三春作九秋。  

释可湘　颂古十四首　有句无句  
有句无句藤倚树，大似旱天开水路。  
正当树倒与藤枯，看看平地波涛注。  

释可湘　颂古十四首　院主问病  
拨开日面与月面，彷佛前三及后三。  
病在膏肓重爝艾，昏兜院主可无惭。  

释可湘　维摩赞  
谙菩萨之法式，现居士之仪形，  
妆如来名。跳下妙喜世界，  
悯众生苦，示疾毗耶离城。  
万化出於神变，一喙犹如建翎。  
洎扣不二之法，何得默而无声。  

释可湘　文殊赞  
七佛命之为师，法王称之为子。  
五时开演，始终辅赞世尊。  
三昧常行，谈笑发挥龙女。  
曾现百千妙相，迦叶椎不能举。  
自言我真文殊，其科是甚伴侣。  

释可湘　问庵  
撞入柴门扣有麽，赵州用打不防家。  
依前只把拳头竖，未必蒿汤当得茶。  

释可湘　谢送圆照和尚法衣  
迦叶师兄守底衣，四边将见逐云飞。  
雪峰知是吾家物，合掌低头捧取归。  

释可湘　玄沙赞  
换却头颅脱谢家，南台江上足生涯。  
烂脓滴滴无人会，笑倒白蘯红蓼花。  

释可湘　雪岩  
片片不於他处落，当阳突出险崖机。  
此时筑著聱禅客，卒急庞公未得归。  

释可湘　一山  
万机俱罢口门缄，唤作如如落二三。  
拶得通身归峭壁，善财不到别峰参。  

释可湘　渔浦接待  
吴山那畔越山前，有饭充饥有榻眠。  
到此纵能休歇去，帝乡犹隔一潮船。  

释可湘　圆照和尚顶相奚翁请赞  
一笔传来，是何形状。  
彷佛宸封老树王，亭亭撑出凌霄上。  
无些子枝叶，有十分气量，  
端的丛林之榜样。  

释可湘　赞真觉像化姜布  
吃德山恶辣，耐同参逼拶。  
荡除露布葛藤，直得水底火发。  
阿刺刺，夫是之谓真觉菩萨。  

释可湘　真觉赞  
德山全其颠，岩头插其尾。  
逼成一个老於菟，两眼眈眈没牙齿。  

释可湘　枕肱轩  
全向放倒恣憨痴，肘臂分明曲向谁。  
更要梦中重说梦，我无木枕可来推。  

释可湘　自赞  
我本无此相，硬画个模样。  
譬夫天台华顶峰，阴晴显晦几般状。  
顾陆妙丹青，也只写不像。  
写得像，望他顶{左宁右页}头，  
何啻四万八千丈。  

释可湘　自赞  
谓是绝岸，眼里著楔。  
谓非绝岸，水中捞月。  
描不成，见不彻，  
分明头戴雪山雪。  

释可湘　自赞  
冲开碧落，攧碎断崖。  
个般标致，其谁与偕。  
咦。  

释可勋　偈  
秋江烟岛晴，鸥鹭行行立。  
不贪观世音，争知普门入。  

释可勋　句  
天晓不干钟鼓事，月明岂为夜行人。  

释可斋　萍  
盆池本不种青萍，春杪无根也自生。  
人道一宵生九叶，不知谁数得分明。  

释可遵　佛印元公自京师还作诗赠之  
上国归来路几千，浑身犹带御炉烟。  
凤凰山下敲篷咏，惊起山翁白书眠。  

释可遵　句  
掣电引狂雷，书天忽成暮。  
万里泻银河，四簷垂瀑布。  

释可遵　题汤泉壁  
禅庭谁立石龙头，龙口汤泉沸不休。  
直待众生尘垢尽，我方清冷混常流。  

释可遵　赠东坡  
君能识我汤泉句，我却爱君三峡诗。  
道得可晏不可漱，几多诗将竖降旗。  

释来复　和子瞻学士游祖塔院  
金沙泉涌雪涛香，洒作醍醐大地凉。  
倒侵九天河影白，遥通百谷海声长。  
僧来汲月归灵石，人到寻源宿上方。  
欲著茶经校奇品，山瓢留待羽仙尝。  

释礼　偈二首  
夺不夺，纵有馀。  
临岐不分袂，富贵却萧疏。  
句里不曾舒慵慨，禹门先自透金鱼。  

释礼　偈二首  
不是翻涛手，徒夸跨海鲸。  
由基方撚镞，枝上众猿惊。  

释琏　红梅  
娇朱浅浅透烟光，瘦倚疏檐半出墙。  
雅有风情胜桃李，巧含春思避冰霜。  
融明醉脸笼轻晕，敛掩仙姿蹙嫩黄。  
旦暮风英堕行袂，依微如著袖中香。  

释良雅　呈洞山初禅师  
五彩画牛头，黄金为点额。  
春晴二月初，农人皆取则。  
寒食贺新正，铁钱三五百。  

释亮　碧云寄华藏故旧  
碧云深处望湖山，时步松门独往还。  
眼底故人都不见，但闻幽鸟语关关。  

释亮　达上人乞语  
达道应须并六贼，六贼并了何所得。  
十方坐断眼头空，观音院里无弥勒。  

释亮　悼遯庵  
无端拗曲作直，平白换人眼睛。  
而今双履归去，且喜天下太平。  

释亮　古禅人乞语  
底事完全亘古今，何劳特地偏参寻。  
草鞋蹋破知端的，悔涉山川恨转深。  

释亮　光上人求语  
光明寂照偏河沙，认著依前满眼化。  
丧尽诸缘回首看，寥寥四顾绝周遮。  
绝周遮处未为是，更须知有社师关。  
透得关，生死佛魔甚屎屁。  
时来平地一声雷，四海五湖如鼎涕。  

释亮　光维那归乡  
光境俱亡了，寒潭彻底清。  
泝流翻巨浪，五十四州惊。  

释亮　偈颂七首  
一叶落，天下秋，几人於此辨来由。  
衲僧冷地呵呵笑，南岳天台拄杖头。  

释亮　偈颂七首  
两个屎橛，合作一团。  
熏天炙地谁能臭，千古丛林话端。  

释亮　偈颂七首  
今朝七十一月十五，光阴似箭岁将莫。  
参禅学道如何，切忌守株而待兔。  
若是金毛师子儿，翻身一掷无回互。  
无回互。惊杀南山白额虎。  

释亮　偈颂七首  
今朝三月半，百花开烂漫。  
祖意甚分明，何妨著眼看，  
看看，忽然花谢树头家，  
又被风吹别调中。  

释亮　偈颂七首  
者僧问处绝谣讹，就便牛来付与它。  
嫩绿枝头红一点，动人春色不消多。  

释亮　偈颂七首  
九旬禁足今朝满，漆桶掀翻快活人。  
莫怪点胸夸独步，只缘过夏在清真。  

释亮　偈颂七首  
说参禅，弥一过，  
缘是见成行货。可怜背觉合尘，  
饭箩边忍届饿。  

释亮　偈颂五首  
八十老婆心已灰，强颜抹娄与涂蚽。  
自知潦倒无羞耻，遇兴何妨舞一回。  

释亮　偈颂五首  
柳缘花红春鸟啼，明明祖意报君知。  
个中直下知端的，已落吾家第二机。  

释亮　偈颂五首  
参学事，绝商量，  
急著眼，快承当，  
处处无非安乐乡。呵呵呵，  
好快活，万两黄金也消得。  

释亮　偈颂五首  
狂风暴雨轰霹坜，满庭撼动花狼藉。  
红红白白已周遮，何劳饭袋重拈出。  

释亮　偈颂五首  
金风起，树叶落，体露堂堂活鱭鱭。  
报君知，快领略。回头转脑拟思量，  
错认笊离作木杓。  

释亮　寄天童痴绝和尚  
潦倒西山百不能，随身赖有一枝藤。  
东撑西拄消间日，甘作荒山小院僧。  

释亮　见侍者求语  
三呼三应箭锋拄，不呼不应全体露。  
汝从雪宝到灵山，步步蹋著无差互。  

释亮　建康黄尚书主住清真曾以颂却之  
彻骨穷来不厌穷，横眠倒卧白云中。  
饥餐一钵和罗饭，此外无能振祖风。  

释亮　开涂田道者求语  
大海波涛涌，道人愿力坚。  
当头一截断，万顷看平田。  

释亮　颂古四首  
你有主丈与主丈，你地主丈夺主丈。  
拨乱乾坤几个知，莺啼不在花枝上。  

释亮　颂古四首  
几年湖海不知羞，一见桃花自点头。  
堪笑傍观犹眼热，也来趁队逞风流。  

释亮　颂古四首  
饥时定闻饥，饱时定闻饱。  
婆子在台山，赵州勘破了。  

释亮　颂古四首  
一色通身白，天然绝点尘。  
吒少当古路，不吼也惊人。  

释亮　藤簟  
江成一片凝如水，风吹不动寒光起。  
饭饱齤齤快活眠，不知身在秋婆里。  

释亮　指三门  
蹋断千差路，泼天门户开。  
抬头空荡荡，脚下起风雷。  

释了璨　偈  
重阳九日菊华新，一句明明亘古今。  
杨广橐驼无觅处，夜来足迹在松阴。  

释了惠　别川道士  
尘中相见头颅别，座上交谈语笑同。  
拶到了无同别处，擎拳合掌各西乐。  

释了惠　病翁  
八万四千毛窃裹，如来禅与祖师禅。  
一回白汗俱通畅，忌口更须三十年。  

释了惠　布袋赞  
扪腹一笑，笑裹戈矛。  
背手牵囊，囊中锥刺。  
将谓渠侬有底聱，元来奉化只如此。  

释了惠　布袋赞  
乌藤横占阎浮界，鼻孔直撑兜率天。  
刚道化身千百亿，一身犹自不完全。  

释了惠　禅会图黄檗裳沙弥  
膝下黄金贵，掌中天地宽。  
风云欣际会，四海夜涛寒。  

释了惠　常思惟赞  
不滞闻见而受用闻见，不涉思惟而深入思惟。  
一坐至今扶不起，圆通门户草离离。  

释了惠　朝阳穿破衲赞  
一衲横肩遮百丑，破处冷风吹不透。  
待伊穿缐要重联，金乌已在西山后。  

释了惠　出山相赞  
夜半见明星，山中添冷话。  
脚未出山来，此语行天下。  
我观一切众生成佛多时，只有你者老子犹欠悟在。  

释了惠　船子夹山赞  
一棹绿杨湾，金鳞得处难。  
长江深有恨，不合蹈船翻。  

释了惠　达磨赞  
噫吁，西来何所图，  
未开花五叶，先坏一茎芦，  
秋风吹恨满江湖。  

释了惠　达磨赞  
西土不拘，东土不管。  
口边落节，臂边拔本。  
自携只履赋归欤，脚下至今犹未稳。  

释了惠　大慧宏智揖让图赞  
既不以爵，又不叙齿。  
何得过谦，让之不已。  
若谓是临济家风，洞上宗旨，笑倒磨光黑交椅。  

释了惠　丹霞见灵照  
当风鸦臭气，一个豆娘儿。  
熏得行人走，冲爷皱断眉。  

释了惠　悼虎丘枯椿和尚  
佛心之子毒蛇心，欢喜无端变作嗔。  
五处住山开毒口，不知喷杀几多人。  

释了惠　悼虎丘枯椿和尚  
华雨台前倒法幢，海门浪裹钉枯椿。  
千古万古撼不动，碍塞泼天扬子江。  

释了惠　悼灭翁  
咬牙啮齿骂松源，四海五湖洪浪奔。  
天目山云梁渚月，就中嘲谤不成冤。  

释了惠　悼灭翁  
尽道灭翁今灭门，那知灭字塞乾坤。  
道渠已灭不曾灭，总不是渠真子孙。  

释了惠　邓隐峰赞  
金锡一震，虚空退听。  
百万雄兵，难破此阵。  
一时游戏神通，未免旁观者哂。  

释了惠　断桥  
头枕溪西尾搭东，东西只尺不相通。  
跳不过处水千里，进得步时山万重。  

释了惠　对月了残经赞  
好念脱空经，不如山月转。  
将谓了多时，犹有者一卷。  

释了惠　对月了残经赞  
麻线贯行针，太阳相对面。  
通身破绽多，如何补得遍。  

释了惠　对月了残经赞  
破微尘出大经卷，一弹指顷千百遍。  
只因错认月为灯，至今展卷遮羞面。  

释了惠　丰干闾丘虎赞  
虎怕人心恶，人欺虎太慈。  
虽逢贤太守，难打者官司。  

释了惠　奉化亭山庙接待  
只个亭山歇脚亭，岂图一饱脚头轻。  
须知钵裹和箩饭，粒粒无非鬼眼睛。  

释了惠　佛鉴和尚  
灵而不灵，不灵而灵。  
鬼不是鬼，神不是神。  
讪谤祖宗之魔孽，惑乱男女之妖精。  
天童一见便生嗔，未必灵岩肯卜邻。  

释了惠　妇子看日  
劣女还闺阖，痴爷看日头。  
几生亲骨肉，不共戴天雠。  

释了惠　古帆  
海变桑田数莫穷，几回高挂逆流中。  
自从一饱清风后，船上时时有散工。  

释了惠　观音赞  
字字不真，句句不实。  
真实色身，何处寻觅。  
无寻见处，正观现前。  
菡萏花香水接天。  

释了惠　观音坐岩中并十六罗汉赞  
应现声闻身，本身曾不动。  
众身齐说法，平地波涛涌。  
此法不知谁解听，岩谷晓来云气重。  

释了惠　国一见代宗来起立  
立在威仪外，全身在裹头。  
重重赐龙袖，难掩面门羞。  

释了惠　海眼光赞  
海眼为香饵，悲心作钓钩。  
鱼龙知几许，贪者自抬头。  

释了惠　寒拾赞  
五台为床，峨嵋作枕。  
眠似不眠，惺如不惺。  
唤起来，三十苕帚柄。  

释了惠　韩文公见大颠  
事繁求省要，省要事频繁。  
纵得三平老，文公只姓韩。  

释了惠　黄梅一会  
日暮下山投宿处，风前闻客诵经时。  
分时此处此时节，总在目前人不知。  

释了惠　鸡骨和尚赞  
吃既不知数，吐亦难数渠。  
非图甜得口，意在五更初。  

释了惠　偈颂七十一首  
投胎不著，一错百错。  
周行七步惹尘埃，直至如今抖不落。  
抖不落，定慧只将将错就错。  

释了惠　偈颂七十一首  
物见主，眼卓竖。  
此是吾家修月斧，须凭众力共提持，  
无圆缺处重修补。  

释了惠　偈颂七十一首  
举步生荆棘，翻身堕巑崖。  
一毫不动著，当处自沉埋。  

释了惠　偈颂七十一首  
李下不整冠，瓜田不纳履。  
尀耐老臊胡，西来十万里。  
疑杀东震旦人，将谓单传直指。  

释了惠　偈颂七十一首  
大地为囹圄，鞫勘佛与祖。  
款案犹未圆，棒喝如雷雨。  
平白累山僧，有屈无雪处。  
有雪处，楖{左木右栗}横担不顾人，  
直入千峰万峰去。  

释了惠　偈颂七十一首  
玄中之玄，妙中之妙。  
识其渊源，得其枢要。  
普化踢倒饭床，水潦呵呵大笑。  

释了惠　偈颂七十一首  
山空木落，秋清露寒。  
释迦卤莽，达磨湏顸。  
唯有陶靖节，东篱采黄菊，  
烂醉夕阳残。  

释了惠　偈颂七十一首  
两手指天地，周行步更多。  
可怜黄面老，螃蟹落汤锅。  

释了惠　偈颂七十一首  
拨乱乾坤老贼精，天教化火自焚身。  
贼心贼行难磨灭，二月依前是仲春。  

释了惠　偈颂七十一首  
一二三四五，不落宫商角徽羽。  
混然格调超千古，白雪阳春安足数。  
此曲而今谁乐闻，夜来月在长松树。  

释了惠　偈颂七十一首  
天兮高，地兮厚。  
月为夜，日为画。  
重阳定是九月九。渊明采菊向东篱，  
山僧面南看北斗。  

释了惠　偈颂七十一首  
七手八脚，三头两面。  
欢喜冤家，头头撞见。  
山僧建立宗旨，直须为我成褫。  
学人未达其源，也要请师方便。  
有方便，没方便。  
石巩张弓，三平中箭。  

释了惠　偈颂七十一首  
鹰窠裹懵鸱，鸠巢中后鹞。  
称尊未必尊，做小未必小。  
只麽泥裹洗泥，到了全没分晓。  
有分晓，海水不禁杓子舀。  

释了惠　偈颂七十一首  
五月端午令节，艾人苦痛不彻。  
可怜病有膏肓，又被邪神所惑。  
撞著太上老君，也是赤口白舌。  
山僧反覆思量，别无仙方秘诀。  
如今抑不得已，只将就渠身上打劫。  

释了惠　偈颂七十一首  
白云深处憨眠好，野菜添油滋味长。  
千古康庐话头活，山僧笑擘紫泥香。  

释了惠　偈颂七十一首  
的的此事，真不可说。  
不可说中真可说，真可说，  
无可说。齿临部临，  
急急敕摄。  

释了惠　偈颂七十一首  
向上关，脚下路。  
才拟问如何，邯郸学唐步。  

释了惠　偈颂七十一首  
楚江南畔，甬水东边。  
有一句子，不方不圆。  
四七二三，望风结舌。  
德山临济，退后垂涎。  

释了惠　偈颂七十一首  
隔江回首，已涉波澜。  
官路交肩，犹添荆棘。  

释了惠　偈颂七十一首  
秉太阿剑，立太平基。  
卷旗青海尾，奏凯乱峰西。  
弟应兄呼成活业，汝携锄去我扶犁。  

释了惠　偈颂七十一首  
年去年来，年来年去。  
虽有去来年，且无来去路。  
既无来去路，实无有去来。  

释了惠　偈颂七十一首  
起寨重招五百兵，等闲恢复百余城。  
凌烟阁上清风起，留得将军卷世名。  

释了惠　偈颂七十一首  
护生须是杀，杀尽始安居。  
会得个中意，唵悉唎苏{左口右卢}。  

释了惠　偈颂七十一首  
诸佛诸祖，邪入肺腑。  
无药可医，无术可取。  

释了惠　偈颂七十一首  
面壁堆危引客过，问谁那更问如何。  
道寻常已成多事，检点侬家事更多。  

释了惠　偈颂七十一首  
洞山有物黑似漆，老倒玉泉裩赫赤。  
赤者吉中有凶，黑者凶中有吉，  
明眼衲僧难辨的。即今吉凶悔吝拈向一边，  
玉泉洞山且靠一壁，却听拄杖子出来露个消息。  

释了惠　偈颂七十一首  
迦叶擎拳，阿难合掌。  
临济入门喝，德山入门棒。  
小人道消，君子道长。  
晓来策杖过溪西，十分春在梅梢上。  

释了惠　偈颂七十一首  
洪机莫测，至德难量。  
万民几鸥鹭，四海一池塘。  
日日春风相鼓舞，不知时世是羲皇。  

释了惠　偈颂七十一首  
冰雪冻皮肤，麻麦饿肠肚。  
见日未尝迷，见星安有悟。  
黄面老瞿昙，甜瓜成苦瓠。  
那更错行山下路，一步两步三四步。  

释了惠　偈颂七十一首  
旧岁已去，去不可追。  
新岁当来，来不可拒。  

释了惠　偈颂七十一首  
诸佛日日降生，圣人时时出现。  
与大地群生，同一耳闻，  
同一眼见，同此一心，  
同此一念。共乐太平时，  
大家呈笑面。有谁更问，  
日与长老，孰近孰远，  
大千沙界含元殿。  

释了惠　偈颂七十一首  
霜蹄一跃趁春风，看尽深红及浅红。  
鞭影未摇归路活，杜鹃声在夕阳中。  

释了惠　偈颂七十一首  
大千总是神仙药，此药无多灵验多。  
七佛之师虽解用，难医无病老维摩。  

释了惠　偈颂七十一首  
这些业种自何来，虽不同门共一家。  
连累山僧至今日，一重枷上又添枷。  

释了惠　偈颂七十一首  
东涧一滴水，东湖千丈波。  
几多湖上客，无可奈船何。  

释了惠　偈颂七十一首  
火种深埋冷寂中，几回拨著暖烘烘。  
不知将谓吹嘘力，元是东君信息通。  

释了惠　偈颂七十一首  
明星照得眼睛穿，眼睛觑得明星落。  
夜半依前是子时，敢保不曾成正觉。  

释了惠　偈颂七十一首  
权实双行，主宾互立。  
拿空塞空，以的破的。  

释了惠　偈颂七十一首  
风前无语立须臾，接得双双锦鲤鱼。  
一等是传真的信，有通书有不通书。  

释了惠　偈颂七十一首  
飞雪岩前，炎天飞雪。  
冻得虚空，七花八裂。  
至今捏聚不成团，子规夜哭松梢月。  

释了惠　偈颂七十一首  
荆榛密密布前峰，塞断行人路不通。  
昨夜连山遭野火，更无芽蘖恼春风。  

释了惠　偈颂七十一首  
拄杖自拄杖，山僧自山僧。  
庭空积深雪，池冷起冰棱。  
楼上未吹新岁角，窗前且点旧年灯。  

释了惠　偈颂七十一首  
护生须是杀，杀尽始安居。  
会得个中意，铁船水上浮。  

释了惠　偈颂七十一首  
满目荆榛，亘天烈焰。  
百匝千重，四方八面。  
赵州拿得七斤衫，普化走入大悲院，  
蜡人眼光如掣电。  

释了惠　偈颂七十一首  
石溪怒发，势不可遏。  
大地平沈，虚空惨怛。  

释了惠　偈颂七十一首  
虎生三子尾吒沙，咂舌垂涎开爪牙。  
但见威风起岩窦，不知月照几千家。  

释了惠　偈颂七十一首  
今朝九月九，渊明开醉口。  
指点东篱菊，大骂西门柳。  
诸人听得，只麽饮气吞声。  
山僧闻之，不免袖中出手。  

释了惠　偈颂七十一首  
扁舟划断晓江云，一曲高歌远关君。  
惊起滩头野鸭子，海天飞去不成群。  

释了惠　偈颂七十一首  
千峰沐雨，万树笼烟。  
磨盘呈旧面，水砍拜新年。  

释了惠　偈颂七十一首  
六年心念已灰寒，几欲求闲不得闲。  
今日不求闲自至，一枝藤占几江山。  

释了惠　偈颂七十一首  
一击华鲸吼月明，主翁魂梦已惺惺。  
海天空阔无知已，赢得潮声到客亭。  

释了惠　偈颂七十一首  
南山鳖鼻蛇，撺入新罗国。  
吞却镇海珠，咬杀嘉州佛。  

释了惠　偈颂七十一首  
今之房杜昔伊周，功盖东南三百州。  
十二峰前月如翦，不知分照几家楼。  

释了惠　偈颂七十一首  
屋前基业，屋后生涯。  
堂堂妙用，不假安排。  
暑退凉飚起，燕归鸿雁来。  
天台南岳，峨嵋五台。  
新罗击鼓大唐斋。  

释了惠　偈颂七十一首  
孟嘉已前，渊明去后。  
谁家篱畔欠黄花，那个杯中无白酒，  
重阳只有九月九。呵呵呵，  
始信茱萸茶苦涩，展眉人少皱眉多。  

释了惠　偈颂七十一首  
陪尽老精神，杯盘越样新。  
谁知村店面，难劝御楼人。  

释了惠　偈颂七十一首  
瞿塘三峡山波险，栈阁连云行路难。  
烽众相连兵刃接，一封乡信报平安。  

释了惠　偈颂七十一首  
仲冬严寒年年事，须知事上大有事。  
若人知得事上事，到了全然不干事。  

释了惠　偈颂七十一首  
东土与西土，镬汤无冷处。  
暗室裹突出鳖鼻蛇，平田中撞著白额虎。  
眼放内电光，毒气成烟雾。  
最难行是芝峰路。  

释了惠　偈颂七十一首  
四序暗推迁，钵盂口向天。  
止余三十日，便是一周年。  

释了惠　偈颂七十一首  
去年今日节，海角天涯传报捷。  
今日去年朝，黄童白叟尽歌谣。  
雨不破块，风不鸣条。  
渔者自渔，樵者自樵。  
草木昆虫王化裹，万拜谁道不逢尧。  

释了惠　偈颂七十一首  
星在天上，眼在眉下。  
星无暗明，眼无书夜。  
密密绵绵无缝罅。  

释了惠　偈颂七十一首  
二月十有五，瞿昙开死铺。  
摩胸告从时，椁示双趺处。  
缩不来，展不去，  
七手八脚一时露。  

释了惠　偈颂七十一首  
贵如圭璧，贱如泥土。  
镇压山川，辉腾今古。  
有商量，没价数。  
富者得之贫，贫者得之富。  
岂不见茶陵山下郁阇梨，骑驴踏断溪桥路。  

释了惠　偈颂七十一首  
重阳佳节到来，瑞岩无可安排。  
一十二峰黄栗粽，东大洋海茱萸茶。  
万象摩唇捋嘴，虚空缀齿粘牙，  
不知秋意落谁家。  

释了惠　偈颂七十一首  
没艰骏处立难难，难透村婆者一关。  
忽地假鸡啼午夜，马蹄踏月过长安。  

释了惠　偈颂七十一首  
大机普应，妙用全彰。  
井通沧海，日上扶桑。  
击石火，闪电光。  
进前先蹉过，退后绝承当。  

释了惠　偈颂七十一首  
冷坐雪堆中，罗瞭入命宫。  
被人趀作佛，打失主人翁。  
眉间蛛网断，顶{左宁右页}鹊巢空。  
公案今朝又一重。  

释了惠　偈颂七十一首  
人间共赏元宵，瑞岩本光现瑞。  
屋上山，桥下水。  
三门八字打开，左右青叶娄至。  
头顶天，脚踏地。  

释了惠　偈颂七十一首  
生於秽土，不受点污。  
目顾四方，周行七步。  
看来步步计便宜，落水也要占乾处。  

释了惠　偈颂七十一首  
无病之药，不传之方。  
昨朝用不得，今日恰相当。  
如何是相当处，往往呼为百草霜。  

释了惠　寄乐山居士  
雪鳌寒耸玉棱层，门钉桃符似不曾。  
将谓已无闲鬼崇，客床犹有不眠僧。  

释了惠　坚上人归成都  
苏州得得上凌霄，恰值山寒雪未消。  
逗到雪消山骨露，春风已在锦江桥。  

释了惠　阆州权兄归住锦屏  
妇家结束盖头茅，坐看青山久不磨。  
切莫风前开臭口，恐人传作阆山歌。  

释了惠　李习之见药山  
即今非见面，昔日不闻名。  
一句添三句，篇章凑不成。  

释了惠　临济赞  
三玄非玄，三要非要。  
平地起戈矛，虚空剜孔竅。  
谁知未到黄檗山，尽大地人著贼了。  

释了惠　灵峰雪崖长老请赞  
老骨檛，恶冤家。  
无面目不听别人处分，得人憎不堪师位安排。  
衲僧要识渠端的，雪瀑千寻泻断崖。  

释了惠　灵江  
水底乌龟无卦兆，岸头神树不相关。  
要知祸福流行处，只在波心月一湾。  

释了惠　灵照女赞  
指点谁家子，将呈泼笊篱。  
物轻情意重，不使老爷知。  

释了惠　灵照女赞  
无底篮儿，无柄笊篱。  
闲家泼具，卖与阿谁。  
自对丹霞呈丑拙，至今羞涩画蛾眉。  

释了惠　六祖赞  
不作樵夫作确夫，只将脚力验精粗。  
知佗踏著踏不著，和米和糠到钵盂。  

释了惠　马郎妇赞  
七轴莲经，自舒自卷。  
嫁人之媒，算人之本。  
金沙去后转风流，几度桃花春浪暖。  

释了惠　鸣雁松林接待  
望见松林笑满腮，香厨岂为者僧开。  
三千里外有知已，鸣雁带书招不来。  

释了惠　磨铁罗汉赞  
磨礲分寸工夫，建立针锋世界。  
尚欠些子合尖，且待石头烂坏。  

释了惠　木翁  
不知天地是同根，到老全无刀斧痕。  
结得同行个上座，夜来扶过落花村。  

释了惠　庞大倚锄而化  
辨地要从苗，枝残叶后凋。  
春风收契券，锄柄亦抽条。  

释了惠　庞居士见马祖  
孰是心空者，谁为选佛人。  
笊篱二尺柄，簸箕三寸唇。  

释了惠　捧佛安名  
名正安亦正，形端景亦瑞。  
呼来并诺去，驴屎杂栴檀。  

释了惠　普化泉大道赞  
酒参屠门，街头市尾。  
摇破木铎，无宫商而暗合宫商。  
挑大道浆，虽不醉人而人自醉。  
是则是，我问你，  
不知郴州城中，何似大悲院裹。  

释了惠　普化赞  
铎掩洪钟，机如掣电。  
明头暗头，四方八面。  
一著得人憎，走入大悲院。  

释了惠　普贤出山相赞  
驾白象王，数黑豆子。  
行愿不相应，身心不相似。  
虽然瓶泻二千酌，敢保胸中无一字。  

释了惠　仟岩海山长老请赞  
百炼金色不变，有人要见不得见，  
有底不愿见他面。不识腕头力，  
多於弦上辨。射透海山千万重，  
都来一只蓬蒿箭。  

释了惠　瑞上人血书莲经报亲  
二千年前血滴滴，今日分明重指出。  
所生父母知不知，一二三四五六七。  

释了惠　三教赞  
姓孔名聃，字曰瞿昙。  
禅道第二，文章第三。  
同门同出入，不是我同参。  

释了惠　山行赞  
入火不燎眉，溺水不湿衣。  
目前巘巑，脚下平夷。  
纵移千百步，此节不曾移。  

释了惠　善财赞  
捏定五十三人性命若一藕丝，擎起百一十城世界如一荷叶。  
此未入母胎已前神通，正参见文殊已后时节。  
楼阁门前事若何，夜来池沼皆明月。  

释了惠　舍钱建阁深都寺  
非愚非贤，非亲非冤。  
渠不在后，我不在先。  
共行难行道路，欲了未了因缘。  
以松为誓，后五百年。  
咄再来不直半文钱。  

释了惠　石室  
锥凿不到处，纵横丈许宽。  
宁教苔藓去，要下一筹难。  

释了惠　拾得磨墨寒山题岩赞  
乱石当陶泓，千岩作诗轴。  
意到句不就，句到意不足。  
墨渐消，笔渐秃。  
苍松偃蹇莓苔绿。高兴上层巅，  
断崖收晚烟。笔底两三字，  
人间千百篇。心手不相知，  
石上墨成池。劫石有消日，  
此墨无尽时。  

释了惠　说无生话  
家有全棚乐，新翻调不同。  
分明恨离别，却是喜相逢。  

释了惠　四睡赞  
人兮不羁，虎兮不缚。  
是四憨痴，成一火落。  
虽然合眼只一般，也有睡著睡不著。  

释了惠　四睡赞  
无固无必，挨肩促膝。  
人梦不祥，虎梦大吉。  
世上有谁知，天台云幕幕。  

释了惠　四宗风赞  
白鹭股边供大嚼，一蹄涔裹鼓波声。  
三生更待三生后，未许平田路上行。  

释了惠　四宗风赞  
松根石上柳阴边，三个痴顽一个颠。  
总道系蛇如伏虎，不知跨犊似乘船。  

释了惠　松坡  
白头弃镬下烟扉，正是欣逢快便时。  
岂谓傍山根脚在，至今留得碍人枝。  

释了惠　送彻上人归蓬州  
蓬莱一尺离青天，水不行舟古语传。  
但得胸中有江海，归家陆地也撑船。  

释了惠　送奎上人往中川  
湫间云冷不成眠，听得樵歌一曲全。  
切莫喧传江上路，此声不入钓鱼船。  

释了惠　送李道士归东湖  
湫龙噀水湿髭须，四十九盘山画符。  
此法未传先有验，夜来驱月下东湖。  

释了惠　送人归昌州  
见说家山富海棠，杜陵才短没篇章。  
烦君开口道一句，撺掇教他分外香。  

释了惠　送人归湖南  
白纸无端墨笔书，分明一句却模糊。  
青灯夜雨湘江上，添得平沙落雁图。  

释了惠　送人之岳山  
莫珍龙袖贵金襕，试拨湖湘草裹看。  
拨看路边牛粪火。乌藤变作紫栴檀。  

释了惠　送日本俊上人  
钵盂捧入大唐来，饭裹无端咬著砂。  
一粒砂藏诸国土，方知寸步不离家。  

释了惠　送僧之江西  
一粒收成敌万仓，可怜别甑不炊香。  
簸箕唇外打{左足右孛}跳，八十四人皆秕糠。  

释了惠　送性侍者之冷泉  
爷儿解释死生冤，觅语欲登灵鹫山。  
借与门前溪上路，草鞋钱是你侬还。  

释了惠　颂古  
雪峰踏者僧不杀，长生扶者僧不起。  
可怜一束烂枯藤，狼藉至今愁满地。  

释了惠　维摩赞  
示疾毗耶方丈，文殊亦难近傍。  
看来无药可医，只是忌口为上。  

释了惠　文殊为龙女说法赞  
作狮子吼，震龙王宫。  
说者如哑，听者如聋。  
清凉山顶照明月，无垢世界生清风。  

释了惠　文宗嗜蛤蜊  
螺师蚌蛤类，大唐天子心。  
嗜好即深信，南无观世音。  

释了惠　闻父讣二首  
眉毛盖眼赤须胡，女嫁男婚不识渠。  
唯是我侬偏孝顺，十年不作问安书。  

释了惠　闻父讣二首  
见说如何与若何，恰如风向树头过。  
若论父子分明处，自古绵州所出多。  

释了惠　闻叟  
不是耳从声畔去，亦非声向耳边来。  
新罗国裹打斋鼓，老汉钵盂齐展开。  

释了惠　五祖送六祖渡江并船子接夹山赞  
一叶舟离港口，一桡外无可有。  
子不知羞，父不觉丑。  
丑恶羞惭，万年不朽。  
岂不见黄梅路上数株松，带雨含烟，  
一似朱泾堤畔柳。  

释了惠　五祖栽松六祖担柴赞  
恨杀老头陀，山移恨不磨。  
吾今担头重，为汝种松多。  

释了惠　五祖栽松六祖担柴赞  
无柄锄头，无根松树。  
万古风规，一肩荷负。  
至今夜夜黄梅雨。  

释了惠　五祖栽松六祖担柴赞  
夯担不担柴，通经不识字。  
新州路上人，中书堂裹事。  
三更月照东禅寺。  

释了惠　五祖再来赞  
前身后身，坐底立底。  
半假半真，全非全是。  
只因抬手肆乖张，万古黄梅如鼎沸。  

释了惠　西窗  
分得竺乾些子光，拓开户牖辟封疆。  
谁知迥绝安排处，昨夜三更挂夕阳。  

释了惠　洗钵罗汉赞  
水落方能石露，有心别无用处。  
若问佛法如何，日洗钵盂两度。  

释了惠　闲田  
秦不耕兮汉不耘，镬头边事杳无闻。  
年来也有秋成望，三合清风半合云。  

释了惠　蚬子和尚赞  
行凭麽自在，得凭麽快活。  
古庙当丛林，捞波作衣钵。  
脚头到处江天阔。  

释了惠　小师智潮请赞  
{左亻中纟右刀}无讨处，强无讨处。  
刚道太虚空，纯是生铁铸。  
人言养子不及父，殊不知扬子江心有个郭璞墓。  

释了惠　小师智广请赞  
泽广藏山，理能伏豹。  
父既不慈，子亦不孝。  
吉凶影象自分明，不用烧香求卦兆。  

释了惠　谢三郎赞  
笠雨湿蓑烟，头陀于已圆。  
一桡横到底，不踏浙江船。  

释了惠　谢万年淮海寄拟为上堂  
不愁台岭路岧巃，生怕平田恶水浇。  
一杓又倾三百里，令人含恨不能消。  

释了惠　行堂请赞  
发鬅鬿，貌棱层。  
没些火种，刚要传灯。  
破无准之有准，起南能之不能。  
有不会佛法者，许伊是个师僧。  
恐人无信，立此为凭。  

释了惠　须菩提赞  
道个希有世尊，不知口是祸门。  
至今看经未了，立得拄杖生根。  

释了惠　雪庭  
玉砌晓光寒，家风个样生。  
须知平白处，著脚是深坑。  

释了惠　言法华赞  
口中念底，空中写底。  
是何章句，是何宗旨。  
人道你转法华，我道法华转你。  

释了惠　雁山出队上陈侍郎  
尊者从空掷钵来，神通用尽却成獃。  
看来不似维摩老，一默千门万户开。  

释了惠　一翁  
朕兆未分初，都卢只老夫。  
包羲太多事，胡处双添须。  

释了惠　又布袋赞  
挑起悭囊，悭而不悋。  
回头等一个人，知是张何李郑。  
且等且等，等到弥勒下生时，或然等得也不定。  

释了惠　又布袋赞  
转腊回头，百般卖弄。  
滞贷只些儿，尽力拽不动。  
吽吽，我不信得恁麽郑重。  

释了惠　又布袋赞  
布袋没半边，乌藤欠一橛。  
手指空中底，要且不是佛。  
是什麽，咄咄咄。  

释了惠　又海眼光赞  
玉腕指尖新，力能提万钧。  
上他篮子裹，未必是金鳞。  

释了惠　又蚬子和尚赞  
赤手立生涯，教庐一个虾。  
不从江裹得，树上摝将来。  

释了惠　又谢三郎赞  
箬笠蓑衣，短篷孤艇。  
四海一钩，千江只影。  
不知月在飞猿岭。  

释了惠　又猪头和尚赞  
圣者圣何从，空中柳絮踪。  
猪头不得吃，遍地扇腥风。  

释了惠　又猪头和尚赞  
猪头捧起，会苦全甘。  
饥兮不吃，饱而常贪。  

释了惠　寓北山小阁因事偶作  
老去将贫买得闲，十层梯下是人间。  
忽因送客闻新事，又嘱山童紧著关。  

释了惠　赵山台莲花方丈  
一芙蕖是一毗耶，一叶春风一室开。  
三万二千师子座，藕丝窍裹涌将来。  

释了惠　赵州接赵王  
跏趺迎上客，曲录对旌幢。  
不是家风别，他寀　礼乐邦。  

释了惠　政黄牛赞  
屈膝跨牛腰，山遥水更遥。  
有诗吟未就，白鹭下溪桥。  

释了惠　中原之宝  
至宝应难别，波期双眼昏。  
何如放下手，留取镇中原。  

释了惠　重画知识壁  
幸自十方无壁落，谁将五彩画虚空。  
善财眼裹生花医，去却一重添一重。  

释了惠　猪头和尚赞  
提起臭猪头，密持清净戒。  
将谓足脂膏，元来少肉菜。  
如何出得金华界。  

释了惠　自省  
{塔左换目}{左目右蚩}眼孔忽然开，冷汗通身笑满腮。  
数直年将谓道，谁知今日却元来。  

释了慧　春日田园杂兴  
平畴水绕径微分，水圃云深景不繁。  
此处农桑虽是僻，多情莺燕不嫌村。  
倦眠芳草闲黄犊，静对幽花倒绿樽。  
见说刀旆方四出，欲更名姓掩衡门。  

释了朴　呈无示和尚  
赤脚波斯入大唐，一家有事百事忙。  
而今四海清如镜，率土普天归我王。  

释了朴　偈颂三首  
酷暑如焚不易禁，炎炎赫赫欲流金。  
夜明帘外无人到，灵木超然转绿阴。  

释了朴　偈颂三首  
牛皮鞔露柱，露柱啾啾叫。  
灯笼佯不知，虚明还自照。  
殿脊老嗤吻，闻得呵呵笑。  
三门侧耳听，就上打之绕。  
譬如十日菊，开彻队谁要。  
呵呵呵，未必秋香一夜衰，  
熨斗煎茶不同铫。  

释了朴　偈颂三首  
德山入门便棒，临济入门便喝。  
临济喝处，德山棒头耳聋；德山检时，  
临济喝下眼瞎。虽然一搦一抬，  
就中全生全杀。  

释了朴　偈颂四首  
清白传家，赤穷到骨。  
心似寒灰，口如木突。  
纵有此地儿葛藤，尽机也拈不出。  
凭何接待方来，聊与一掴一咄。  

释了朴　偈颂四首  
洞山麻三斤，赵州庭前柏。  
滞货卖不行，未免著润色。  
五彩画牛头，便道是极则。  
七宝络象身，此个更奇物。  

释了朴　偈颂四首  
桃花红，李花白，  
东君怯寒辨未得。且令蝴蝶舞三台，  
啄木和成十八拍。呵呵呵，  
可怜陌上游人，开眼堂堂著贼。  

释了朴　偈颂四首  
观音玲玲珑珑，太白石丁丁东东。  
西园菜蟥似不堪食，东谷花发却无赖红。  

释了朴　颂古  
灵云一笑见桃花，三十饭年始到家。  
从此春风春雨后，乱随名字落天涯。  

释了思　喜雨偈  
熇熇炎威遍野飘，流金烁石土山焦。  
精诚不作轩雷转，孰与人间济杭苗。  
救旱无方种种求，老龙谁识隐岩湫。  
茅山居士兴慈愿，一叱风云四百州。  
衲子相逢竞喜忻，应期甘雨一番新。  
了知润物无穷意，祗在维摩此念真。  

释了悟　读政黄牛  
清旷情怀世莫羁，放心异类乐斯时。  
千山万水无穷意，只许滩头白鹭知。  

释了悟　偈颂五首  
今朝七月半，丛林解制忙。  
当头老水牯，筋骨不堪富。  
大家团栾礼三拜，枬檀藆蕁一般香。  

释了悟　偈颂五首  
今朝开炉向火，诸方说禅浩浩。  
灵山一字也无，普请大家证据。  

释了悟　偈颂五首  
一即三，三即一，  
碧眼胡僧数不出。少林面壁九年，  
大似抱趀叫屈。屈屈，  
黄檗树头，讨甚木蜜。  

释了悟　偈颂五首  
倒岳倾湫与麽来，小根魔子谩疑猜。  
神驹一跃三千界，空说门前下马台。  

释了悟　偈颂五首  
昨日栽茄子，今日种冬瓜。  
一声河满，和月落谁家。  

释了悟　颂古  
试问钟声披七条，轻轻击著无明发。  
买来餬饼是馒头，苦哉观世音菩萨。  

释了心　偈  
佛之一字孰云无，木马泥牛满道途。  
倚遍栏干春色晚，海风吹断碧珊瑚。  

释了性　偈  
一苇江头杨柳春，波心不见昔时人。  
雪庭要识安心士，鼻孔依前搭上唇。  

释了演　衡阳别妙喜老师  
倒骑铁马渡潇湘，澗草岩花不覆藏。  
回雁峰高亲到顶，了无佛法可商量。  

释了演　偈颂十一首  
谁庵不会说禅，一向外边之绕。  
鸣鼓集众升堂，岂容乱开臭口，  
而今无计可为，谩把屎肠抖擞。  
瞎驴趁队过新罗，惊起南辰藏北斗。  

释了演　偈颂十一首  
扑落非他物，纵横不是尘。  
山河并大地，全露法王身。  

释了演　偈颂十一首  
昨日闹浩浩，今朝静悄悄。  
静悄悄处闹浩浩，闹浩浩处静悄悄。  

释了演　偈颂十一首  
高高峰顶云，散作人间雨。  
一句绝譫讹，相逢莫错举。  
不错举，猫儿偏解捉老鼠。  

释了演　偈颂十一首  
今朝四月初一，即辰孟夏渐热。  
伏惟大众增休，各各眼横鼻直。  
若谓世谛流通，燋盘重添艾灸。  
若作佛法商量，瞎汉扶篱摸壁。  
还相委悉麽，只为分明极。  

释了演　偈颂十一首  
前来半斤，后来八两。  
斤两分明，一对漆桶。  

释了演　偈颂十一首  
时当亚岁，节届书云。  
不萌枝上唤春归，无影树头增秀色。  

释了演　偈颂十一首  
腊月一，雪冻草枯，  
水寒冰结。黄河绝流，  
虚空迸裂。若将此语定纲宗，  
敢保老兄犹未彻。  

释了演　偈颂十一首  
四海共遵灵鹫制，九旬禁足自萧然。  
饥餐渴饮随缘过，禅道是非扫一边。  
知我者谓我深锥痛劄，不知我者谓我吊影扬鞭。  
毕竟如何，月中丹桂和根拔，  
水底泥牛蓦角牵。  

释了演　偈颂十一首  
即心即佛，千山万水。  
非心非佛，草窠里辊。  
向上一路千圣，不传热椀鸣声。  
三边若得浑无事，四海何愁不太平。  

释了演　偈颂十一首  
踢倒飞来回首去，倒骑佛殿出皇都。  
须知此外封疆阙，八面腾腾任卷舒。  

释了演　寄育王廓和尚  
向来事业俱荒废，即体生涯迥一空。  
渐愧此身无被盖，百般痴钝玷宗风。  

释了演　空谷  
谷空空谷谷空空，空谷全超万象中。  
流水落花浑不见，清风明月却相容。  

释了演　石佛  
积念有年瞻石佛，今朝一见绝疑猜。  
都卢面目只如此，却道三生凿出来。  

释了演　颂古九首  
二祖无端向少林，庭前立雪到腰深。  
直饶觅得心无有，未免全身被陆沉。  

释了演　颂古九首  
不是心，不是佛，  
不是物，为君击碎精灵窟。  
天上人间知不知，鼻孔依前空突兀。  

释了演　颂古九首  
忽闻幕下哭哀哀，顿使天台对五台。  
风月一天今古在，通身是口也难开。  

释了演　颂古九首  
沩山得体，仰山得用。  
体用俱全，梦中说梦。  

释了演　颂古九首  
黄蘺堂前喫棒去，大愚肋下筑拳来。  
若言佛法无多子，到底分明眼未开。  

释了演　颂古九首  
临行特地扬家丑，带累傍人满面惭。  
霹雳一声云雨散，至今父子未相谙。  

释了演　颂古九首  
灵云亲说悟桃花，端的无疑眼里沙。  
纵使玄沙言未彻，相逢且喫赵州茶。  

释了演　颂古九首  
俱胝一指禅，古今成话欛。  
打破鬼门关，露柱寻无罅。  

释了演　颂古九首  
兴化棒头轰霹雳，克宾脚下走尘烟。  
若无塞外将军令，那得嘉名四海传。  

释了演　颂古三首  
倒握毒蛇横古路，背骑猛虎舞三台。  
收来放去无多子，铁眼铜眼被活埋。  

释了演　颂古三首  
赵州狗子无佛性，当空掘出秦时镜。  
光明浑不见星儿，上下四维俱彻映。  

释了演　颂古三首  
袖中宝剑摩星斗，肘后灵符照八方。  
拨转目前关捩子，从教天下竟忙忙。  

释了演　与禅人  
家山有路应须到，到得家山未是归。  
拈转杖头俱划断，好看午夜太阳辉。  

释了一　颂古二十首  
外道殷勤来问佛，有言不问及无言。  
大雄不费纤毫力，良马何曾用举鞭。  

释了一　颂古二十首  
清净行者不涅槃，破戒比丘无地狱。  
天台相接到西川，总是自家亲眷属。  

释了一　颂古二十首  
白日街头独自行，夜间屋里独自卧。  
山高不碍白云飞，竹密不妨流水过。  

释了一　颂古二十首  
清源佛法意如何，米价酬来老太婆。  
眨上眉毛行大道，莫於平地起风波。  

释了一　颂古二十首  
心不是佛，智不是道。  
举得十分，未敢相保。  
推条拄杖闲行，切忌回头转脑。  

释了一　颂古二十首  
南泉特地指瓶，隐峰便来泻水。  
两人自不识羞，掘地深埋自己。  

释了一　颂古二十首  
乌臼分明棒有眼，这僧直是眼无筋。  
假饶打著百千个，切莫将伊挂齿唇。  

释了一　颂古二十首  
须知天地共同根，万物从来元一体。  
未审南泉庭下花，几人看了梦相似。  

释了一　颂古二十首  
甘贽设粥念摩诃，致见南泉打破锅。  
万事但将公道断，任教四海动干戈。  

释了一　颂古二十首  
檀越家中作水牛，收来放去任优游。  
不曾犯著人苗稼，何必南泉对赵州。  

释了一　颂古二十首  
大地是眼没处屙，衲僧到此便聱讹。  
须知别有安身诀，会得安身事更多。  
咄，锹子安著在甚麽处。  

释了一　颂古二十首  
礼佛无端撞赵州，却将知见作冤讐。  
如今四海平如掌，云自高飞水自流。  

释了一　颂古二十首  
殿上从来好功德，如何侍者却疑惑。  
赵州露出赤心肝，问著依然墨漆黑。  

释了一　颂古二十首  
钟鼓未鸣先托钵，雪峰平地成饶舌。  
当时一径入僧堂，且看岩头有何说。  

释了一　颂古二十首  
的的古帆已挂后，小鱼吞却大头鱼。  
虽然李广运神箭，自古张顚解草书。  

释了一　颂古二十首  
春有百花夏有热，秋有凉风冬有雪。  
若无閒事挂心头，便是人间好时节。  

释了一　颂古二十首  
竹篦举起成生杀，岂肯容人乱札锥。  
劈脊一挥如荐得，银山铁壁也光辉。  

释了一　颂古二十首  
钟楼上念赞，床脚下种菜。  
猛虎当路蹲，时人俱不会。  
黄蘺花开自有时，明州有个憨布袋。  

释了一　颂古二十首  
杨岐金圈与栗蓬，吞跳依前事不同。  
大海都来一口吸，更无南北与西东。  

释了趕　颂  
赵州狗子无佛性，万叠青州藏古镜。  
赤脚波斯入大唐，八臂那吒行正令。  

释灵澄　西来意颂  
因僧问我西来意，我话居山七八年。  
草履只栽三个耳，麻衣曾补两番肩。  
东庵每见西庵雪，下涧长流上涧泉。  
半夜白云消散后，一轮明月到床前。  

释龙石　永乐寺  
江云如镜平，月当秋夜白。  
歡乃一声歌，舟中南北客。  

释迈贤　诗三首  
门前绿树无啼鸟，庭下苍苔有落花。  
聊与东君论个事，十分春色属谁家。  

释迈贤　诗三首  
心间增道气，忍事敌灾屯。  
谨言终少祸，节俭胜求人。  

释迈贤　诗三首  
金斝又闻泛，玉山还报颓。  
莫教更漏促，趁取月明回。  

释迈贤　诗一首  
扬子江头浪最深，行人到此尽沉吟。  
他时若向无波处，还似有波时用心  

释弥光　和参政李汉老  
胡床稳坐已通津，何处更寻不二门。  
八苦起时全体现，不知谁解报深恩，  

释弥光　和学士吴元昭  
通身一穿金锁骨，正眼观来犹剩物。  
纵使当机觌面提，敢保敢士犹未彻。  

释弥光　偈二首  
梦幻空花，何劳把捉。  
得失是非，一时放却。  

释弥光　偈二首  
一物不将来，两肩担不起。  
直下便承当，坐在屎窖里。  

释弥光　偈五首  
一拶当机怒雷吼，惊起须弥藏北斗。  
洪波浩渺浪滔天，拈得鼻孔失却口。  

释弥光　偈五首  
儿时曾向山前住，老大还归山上来。  
云外堂前逢蔡柳，大家拍掌笑咍咍。  

释弥光　偈五首  
一九与二九，相逢不出手。  
冻得鸱吻头，面南看北斗。  
诸禅人，晓不晓，  
地炉火冷莫嫌寒，更有樵夫赤脚走。  

释弥光　偈五首  
今朝腊月二十，衲僧门风壁立。  
进前拟问如何，劈面老拳箭疾。  

释弥光　偈五首  
和风习习，膏雨微微。  
洗开柳眼，秀出花枝。  
衲僧闻得呵呵笑，也是宗门第八机。  

释弥光　颂古二首  
生銕铸就崑崙儿，头轻脚重肚皮大。  
明眼衲僧萨普吒，九十日中看不破。  
看不破，笑倒嵩山破灶堕。  

释弥光　颂古二首  
家家尽看野狐儿，见者虽多识者稀。  
百怪千妖俱扫迹，春风已到万年枝。  

释秘演　淮上  
危桥当古寺，间倚喜同僧。  
极浦霁秋雨，扁舟明夜灯。  
风沈人语远，潮涨月华升。  
万事空凝念，其如总未能。  

释秘演　寄四明教主  
古疏传深旨，清流照瘦颜。  
四方来问道，半世不离山。  
养鹤怜终洁，看云许共间。  
仍闻焚纪质，几欲别人间。  

释秘演　贾希德  
山东持木铎，高识世难群。  
览照惊秋鬓，看碑见旧文。  
救时曾抗牍，退迹欲眠云。  
帐外横经者，清朝已立勋。  

释秘演　洛阳春  
雨霁园林宿霭微，暖风迟日薦芳菲。  
池蒲露剑惊鱼跃，帘额翻波碍鸟飞。  
好景正繁春未半，小桃初放蝶仍稀。  
间中两两高阳辈，醉泥东君夜不归。  

释秘演　山中  
结茅邻水石，澹寂益间吟。  
久雨寒蝉少，空山落叶深。  
危楼乘月上，远寺听钟寻。  
昨得江僧信，期来此息心。  

释秘演　书光化军寺壁  
万家云树水边州，千里秋风一锡游。  
晚渡无人过疏雨，乱峰寒翠入西楼。  

释秘演　游古观  
参差宫殿倚青天，一别重来四十年。  
老桧挂巢时有鹤，乱云藏洞久无仙。  
春移草色抽新带，雨养苔痕压旧钱。  
两两相逢皆不合，落花流水石炉烟。  

释妙弘　和静照诗韵  
莫辞迢递供杯茶，香喷云腴映彩霞。  
两两梦中休说梦，觉来浑是梦中花。  

释妙弘　和静照诗韵  
寻幽觅胜到天台，触目风光剪剪开。  
欲问昙猷旧遗迹，千山排闼送青来。  

释妙堪　偈  
大荼毒鼓，轰天震地。  
转脑回头，横死万里。  

释妙堪　颂古  
一人客路如天远，一个归心似箭轻。  
彼此征途虽有异，须知同日到天廷。  

释妙伦　宝藏主请赞  
乾之下，坤之上。  
有一宝，无异相。  
刚地描摸出来，便见许多模糊。  
引一切人到面前，学算鬼丁帐。  

释妙伦　布袋和尚赞  
朝向廛中游，暮打市里过。  
滞货卖不行，赖是肚皮大。  

释妙伦　崇德圆老请赞  
无圆位中，一毫难状。  
於第二门，有个模样。  
长安城里卓红旗，雁荡峰头翻白浪。  
更要不睹是籍没一切人家财，犹要算白帐。  

释妙伦　慈恩泾老请赞  
两耳全聘，双目半昏。  
泾清渭浊，谁与辨论。  
只么厮{左氵右盾}，狼藉破沙盆。  
有个不唧{左口右留}底，刚要面前涂糊背后揩抹。  
黑漫漫地恰似云屯挂向寿峰顶上，往往唤作南山古树根。  

释妙伦　达磨赞  
西竺乾，东震旦。  
遍流毒，是者汉。  
不知赚了多少衲僧，至今八错七差三马九乱。  

释妙伦　断溪  
绝消息时消息，不流通处流通。  
未达曹源渊奥，依然两段不同。  

释妙伦　观音观老请赞  
眼无筋，头无脑。  
是个非个并除，佛兮魔兮俱扫。  
须弥山折箸桃来，眉毛上悬挂恰好。  
是谁识他，观音长老。  

释妙伦　观音赞  
皎皎月沈波，萋萋草泣露。  
良哉观世音，不会转身句。  

释妙伦　偈颂八十五首  
二千年前，我不如你，  
二千年后，你不如我。  
看看，冷处与你著把火。  

释妙伦　偈颂八十五首  
横一丈，竖十尺。  
明眼衲僧，近傍不得。  
若有人向这里转得身吐得气，只园水也未到你吃。  

释妙伦　偈颂八十五首  
穿人鼻孔，换人眼晴。  
都来只是这一句子，如何见得，  
题目分明。  

释妙伦　偈颂八十五首  
晓花初拆露香新，独向空山冷衬云。  
忽被春风轻触著，淡红脱落乱纷纷。  

释妙伦　偈颂八十五首  
花间蝶舞，柳上莺啼。  
瞿昙未晓，达磨犹迷。  
分付丛林能事汉，临机一一好提撕。  

释妙伦　偈颂八十五首  
落赖家风彼此知，粗茶淡饭暂相依。  
弟兄毕竟难同活，不免分头各自为。  

释妙伦　偈颂八十五首  
四月八，生悉达，  
天上人间闹聒聒。老韶阳，  
要打杀，争似只园妥水蓦头泼。  
阿呵呵，虽是死蛇，  
会弄也活。  

释妙伦　偈颂八十五首  
禅禅，断贯索左穿右穿。  
道道，生苕萬横扫竖扫。  

释妙伦　偈颂八十五首  
天自高，地自厚。  
一一不是单，三三亦非九。  
唯爱部渎山前丘大翁，见人长揖高叉手。  

释妙伦　偈颂八十五首  
前半夏已去，新事不添。  
后半夏未来，旧事不减。  
而今新也旧也，拈向一边。  

释妙伦　偈颂八十五首  
布袋打开，拄杖拈起。  
去也由你，住也由你。  

释妙伦　偈颂八十五首  
灵山话月，曹溪指月。  
检点将来，只得半橛。  

释妙伦　偈颂八十五首  
团团离海峤，渐渐出云衢。  
此夜一轮满，清光何处无。  

释妙伦　偈颂八十五首  
一夏九十日，今朝事已周。  
寒山逢拾得，把手话来由。  
且道个什么，  
梨出青州，枣出郑州。  

释妙伦　偈颂八十五首  
面面相对，心心相知。  
人情若好，吃水也肥。  

释妙伦　偈颂八十五首  
沙鸥尽日戏江滨，几度浮来几度沈。  
渔笛一声惊起去，依前飞下碧波心。  

释妙伦　偈颂八十五首  
躘踵几只牯牛，总在瑞峰过夏。  
有心卧月眠云，无意牵犁拽耙。  
溪东溪西，岭上岭下。  
饮水自饮水，吃草自吃草，  
第一不得犯人苗稼。  

释妙伦　偈颂八十五首  
来住瑞峰，去住瑞岩。  
未操雪曲，且打乡谈，  
天上人间一十三。  

释妙伦　偈颂八十五首  
昔年出此门去，步步踏著。  
今日入此门来，头头撞著。  
毕竟以何为验，洎合道著。  

释妙伦　偈颂八十五首  
内不放出，外不放入。  
眨得昨来，铁壁铁壁。  

释妙伦　偈颂八十五首  
擒虎兕，辨龙蛇。  
一句子，绝周遮。  
太白不曾登便殿，笔头昨夜自生花。  

释妙伦　偈颂八十五首  
峭峻一方，玲珑八面。  
须弥灯王，有眼者见。  
若不见，随我脚跟转。  

释妙伦　偈颂八十五首  
只园千树秀，净土九莲敷。  
多少参玄士，茫茫在半途。  

释妙伦　偈颂八十五首  
三条椽下，七尺单前。  
有一则语，天下衲僧做尽伎俩，  
欲会会不得，拟举举不全。  
瑞岩老婆心切，略与诸人通一线。  
不容意解，只要心传，  
采石渡船。  

释妙伦　偈颂八十五首  
隐隐烟村闻犬吠，欲寻寻不见人家。  
忽於桥断溪回处，流出碧桃三四花。  

释妙伦　偈颂八十五首  
圣制中，有一诀。  
上三星，下半月。  
付诸人，须辨别。  
九十日，参教彻。  
参不彻，饮底是洋铜，  
吞底是热铁。  

释妙伦　偈颂八十五首  
三张白纸，千里同风，  
此是古人吃不尽底涎唾。争如瑞岩，  
将个季春极暄，换个孟夏渐热。  

释妙伦　偈颂八十五首  
那一通，你问我，  
玄关倒插无须锁。等閒一掣掣得开，  
三个老婆相对坐。  

释妙伦　偈颂八十五首  
丁出丁，楔出楔。  
老赵州，端的别。  
别别，金刚脑后三斤铁。  

释妙伦　偈颂八十五首  
水泻岩前，蛩吟砌下。  
问著衲僧，有口如哑。  
百二十日，弄真像假。  
今朝突出拂子头，净倮倮，  
赤洒洒没可把。  

释妙伦　偈颂八十五首  
秋云秋水两依依，塞雁声声度翠微。  
多向洞庭芳草岸，楚天空阔不知归。  

释妙伦　偈颂八十五首  
瑞岩老还债，出生双耳聩。  
扣道首不知，问禅禅不会。  
怕冷收帽裙，爱凉解衣带。  
上下相依不相怪，由来彼此肚皮大。  

释妙伦　偈颂八十五首  
九日重阳节，渊明采菊时。  
黄花到处有，何止在东篱。  

释妙伦　偈颂八十五首  
华山突兀耸苍穹，坐断坤维千万峰。  
潘阆骑驴山下过，只闻啼鸟闹春风。  

释妙伦　偈颂八十五首  
游鱼润底沉浮，幽鸟林间下下。  
那堪东园刈麦，西畴插秧新田，  
小姑摘叶饲蚕，公子扬鞭走马。  

释妙伦　偈颂八十五首  
崭崭岩石，蔚蔚松萝。  
左枝右蔓，横牵竖惹，  
满地交罗。几人遭绊倒，  
反怪葛藤多。阿呵呵，  
跳不出时争柰何。  

释妙伦　偈颂八十五首  
后园驴吃草，开口见心肝。  
潘阆倒骑处，有谁能解看。  

释妙伦　偈颂八十五首  
小鱼吞大鱼，尾巴露一橛。  
渔翁醉不知，空把丝纶掣。  

释妙伦　偈颂八十五首  
主人翁，辘辘转。  
有手脚，无背面。  
或向深山里敲冰钓鱼，或向闹市中炙火摇扇。  
堪笑禅和子，长在蒲团上东讨西寻，  
直是不得一回亲见。当此自恣，  
将何证验。瑞岩今夜事不犹已，  
未免擘破面门开个方便。秋风一阵晚来寒，  
吹断白云三四片。  

释妙伦　偈颂八十五首  
萧萧黄叶埋荒径，霭霭浮云锁野堂。  
一阵西风具埽尽，几根乔木倚科阳。  

释妙伦　偈颂八十五首  
转身动脚，开口露牙。  
明明是我，的的非它。  
衲僧不肯向省要处受用，甘自区区於道途之上。  
真可惜，诚可嗟。  
瑞岩老婆心切，未免为汝指个歇处，  
便请急急囘首，早早归家。  

释妙伦　偈颂八十五首  
南泉卖身，只贪小利。  
道吾舞笏，一味鬼戏。  
百丈卷蓆，翻成钝置。  
赵州吃茶，太煞客气。  
老大隋更是没巴鼻，僧问佛法的的意，  
却道山前麦熟也未。  

释妙伦　偈颂八十五首  
一夏已过了，生涯又复然。  
眉毛横眼上，鼻孔搭唇边。  
诸人若果疑情未决，但向冷地里摸索鼻孔看。  

释妙伦　偈颂八十五首  
雁山云，台峤月。  
或卷或舒，或圆或缺。  
两两三三，朝游暮往，  
袈裟角，拄杖头，  
挑底挑，裹底裹，  
不妨自怡自悦。若到瑞岩定是打教棒折，  
而今什么时节。  

释妙伦　偈颂八十五首  
老姑强作少年时，烂把宫嫱红粉施。  
不管旁边人冷笑，满头犹更插花枝。  

释妙伦　偈颂八十五首  
腊月十三日，一岁已周毕。  
野老竞相呼，把火门外立。  

释妙伦　偈颂八十五首  
禅不用参，道不用学。  
放下更放下，安乐又安乐。  

释妙伦　偈颂八十五首  
自把碌砖空里掷，必端自打自家头。  
酌然自痛自难说，自著摩挲归去休。  

释妙伦　偈颂八十五首  
饱叔眼下安眉，赵哥口边著耳。  
蓦然狭路相逢，两个是甚面嘴。  

释妙伦　偈颂八十五首  
宽用工，急著限。  
是也划，非也划。  
顶{左宁右页}忽然突出眼，圈圈坘坘，  
一似古殿里壁角落头破灯盏。者老和尚，  
元无所向。一味麻皮头，  
做出万般样。我也无端被伊葛藤一上，  
惭愧椿子倒了也。衔怨衔恩，  
含悲合笑，烧一炷香供养。  

释妙伦　偈颂八十五首  
庭前新吐一花红，袭袭馨香醉蜜蜂。  
公子见来情兴动，倒吹玉笛弄春风。  

释妙伦　偈颂八十五首  
我有一机，觌面提持。  
如击金石，如奏埙篪，  
不是知音谁共知。  

释妙伦　偈颂八十五首  
小姑将彩对花缝，半是深青半是红。  
被贼一时偷去了，浑家空自暗搥胸。  

释妙伦　偈颂八十五首  
雨{上雨下酸}寒食，日醖清明。  
三三两两，呼唤踏青。  
禅家流无处著幽情，倒卓乌藤倚石屏，  
闲听岩前杜宇一声声。  

释妙伦　偈颂八十五首  
百花丛里跃鞭过，俊过风流有许多。  
未第儒生偷眼觑，满怀无柰旧愁何。  

释妙伦　偈颂八十五首  
秋山色老，秋树叶零。  
秋云影乱，秋水波澄。  
伸手缩手，取之不得，  
开眼合眼，视之无形。  
五湖衲子，披披搭搭，  
哆哆和和。那进而秤量，  
者边匹瑞。瑞岩老汉却不敢与之较重较轻，  
斤两分明。  

释妙伦　偈颂八十五首  
村翁因事扣巫师，祸福通肠直示伊。  
获得黄金与富贵，几多空自起狐疑。  

释妙伦　偈颂八十五首  
学道参禅，别无方便。  
闹中底静里明，静里底闹中荐。  
坐断两头，打成一片。  
喜欢竖瞋拳，烦恼呈笑面。  

释妙伦　偈颂八十五首  
阿呵呵，瑞岩与么道，  
大似落汤螃蟹，七手八脚一时露现。  

释妙伦　偈颂八十五首  
心心，拙妇穿穴针。  
智智，巫师骂土地。  
道道，矮子肩栲栳。  
佛佛，乌鸦啗腐骨。  

释妙伦　偈颂八十五首  
坐底立，立底坐。  
我即你，你即我。  
毕竟烧香礼拜认，几成话堕。  

释妙伦　偈颂八十五首  
宏施韬略，密展谋猷。  
胸中浩气，远迈伊周，  
玉炉香喷几千秋。  

释妙伦　偈颂八十五首  
我此一关，无背无向。  
拟欲进前，纲在头上。  

释妙伦　偈颂八十五首  
紫箫声断月初斜，笑指蓬瀛是故家。  
十二玉楼寻不见，手攀仙鹤步烟霞。  

释妙伦　偈颂八十五首  
始从鹿野苑，终至跋提河。  
於是二中间，未尝说一字。  
年年花卉竞芳时，东风一阵成狼藉。  

释妙伦　偈颂八十五首  
梨花李花白，杏花桃花。  
的的正法藏，的的古佛心宗。  
灵云老几曾梦见，道得底都是脱空。  
尀耐螺江钓鱼船上翁，丝纶倒把揽春风。  

释妙伦　偈颂八十五首  
金佛不度炉，道士念苏{左口右卢}。  
木佛不度火，嵩山打灶堕。  
泥佛不度水，钟馗嚇小鬼。  
真佛屋里坐，嗄，  
赵州老汉败露了也。  

释妙伦　偈颂八十五首  
你是川僧，我是浙僧。  
相逢相见，元似不曾。  
因何今日成冤憎，不见道臭肉来蝇。  

释妙伦　偈颂八十五首  
红日升兮，慧目明而不晦。  
白云吐兮，慈容露而不遮。  
林木交加兮胸题卐字，峰峦重叠兮足蹑千花。  
好个天然古释迦。若谓今朝始诞梵王家，  
苦哉佛陀耶，苦哉佛陀耶。  

释妙伦　偈颂八十五首  
送春剩欲举金樽，客不开襟怎与论。  
自饮一杯归去后，喜逢家乐闹黄昏。  

释妙伦　偈颂八十五首  
五峰影里，双涧声中。  
有大宝藏，八面玲珑。  

释妙伦　偈颂八十五首  
德山低头，夹山点头。  
俱胝竖起手指头，玄沙{上祝下土}破脚指头，  
都来不出山僧拄杖头。一叶落，  
天下秋。  

释妙伦　偈颂八十五首  
足不履地，头不顶天。  
才识双涧，便见双泉。  
问有今古，答无正偏。  
苦也未晓，细嚼黄连。  

释妙伦　偈颂八十五首  
峰头异角灵毛，涧底锦鳞趙尾。  
各各性命一条，都在山僧手里。  
今日放开线路，也不妨自驰自骤，  
自飞淘沙得金，凿石得玉。  
张弓得鸟，掷钓得鱼。  

释妙伦　偈颂八十五首  
淘沙得金，凿石得玉。  
张弓得鸟，掷钓得鱼。  

释妙伦　偈颂八十五首  
门外一犬吠，櫩前一鸟鸣。  
天际半钩新月，移影上痚棂。  
忆得雪山六载，冻不死，  
饿不杀，夜半见明星。  

释妙伦　偈颂八十五首  
一从醉别画堂前，鬓乱钗横语笑颠。  
最是恼人肠肚处，借婆裙子拜婆年。  

释妙伦　偈颂八十五首  
正朝握拂，埽荡窠窟。  
左拣牛溲，右选马勃。  
竖作一团，是甚臭鹘。  
分付诸人，洗肠换骨。  

释妙伦　偈颂八十五首  
一竖一尾，一放一收。  
仰山弄险，过似岩头。  
赖是随风囘橹棹，几乎翻却钓鱼舟。  

释妙伦　偈颂八十五首  
窦八抽身已败趎，偷儿曲为巧遮藏。  
一家著贼犹闲事，搅断平人几肚肠。  

释妙伦　偈颂八十五首  
明珠璨璨对人倾，是甚多年鱼眼睛。  
抛撒满前收不上，粪箕埽箒乱纵横。  

释妙伦　偈颂八十五首  
烟横大野，雁篆长空。  
玉露滴开八枝黄菊，金风剪下三片两片丹枫。  
吾家生涯，虽然冷淡，  
取之无禁，用之无穷。  

释妙伦　偈颂八十五首  
扫荡边尘未著劳，折弓戏把射青霄。  
满攀自觉无多力，随手那知落一鵰。  

释妙伦　偈颂八十五首  
辊雪峰毬，打禾山鼓，  
露柱灯笼齐作舞。引得老丰干，  
倒跨南山虎。圣人作，  
万物睹。  

释妙伦　偈颂八十五首  
将军令下闪旌旗，胡骑纷纷顿失威。  
纵有突然骁骤者，不知身已陷重围。  

释妙伦　偈颂二十二首  
空兮空兮无背面，拈起豁然成两片。  
搭向南屏山角头，千古万古少人见。  
要见么，金乌飞上琉璃殿。  

释妙伦　偈颂二十二首  
一自休戈见太平，跨龙仙去彩霞轻。  
感恩惟有西湖水，夜夜清波蘸月明。  

释妙伦　偈颂二十二首  
南山有众盈筹，总是佛祖冤雠。  
一夏资粮尚少，岂容坐视无谋。  
长安城里，芳草渡头。  
赖有作者，为我希求，  
要使个个饱饫而优游。忽然遇维摩居士东指西指，  
又且如何对酬。一言才勘破，  
笑倒老金牛。  

释妙伦　偈颂二十二首  
月临粉壁间尤白，烛入笼里花更红。  
夜冷井边闻落叶，已惊秋色到梧桐。  

释妙伦　偈颂二十二首  
十五日前，结而不解。  
十五日后，解而不结。  
正当今日，结也休，  
解也休。草鞋对颊耸八耳，  
拄杖横身撑两头。五湖四海衲子为冤雠。  

释妙伦　偈颂二十二首  
庭前黄叶坠，岭上白云屯。  
风味无多子，何人共我论。  

释妙伦　偈颂二十二首  
一遇中秋节，竞赏中秋月。  
指底指，玩底玩，  
说底说，到了何曾离圆缺。  
惟爱老长沙，一踏踏倒小释迦。  
光灿烂，绝周遮，  
不知端的落谁家。  

释妙伦　偈颂二十二首  
西风一阵恶，北林平地摧。  
晓猿夜鹤，惊怨空徘徊。  
哀哉哀哉，戒光犹自照高台。  

释妙伦　偈颂二十二首  
渚流虹影，枢绕电光。  
圣人出现，化洽殊方。  

释妙伦　偈颂二十二首  
日暖喷庭花，风轻摇岸柳。  
双林入灭老臊胡，至今犹露摩胸手。  

释妙伦　偈颂二十二首  
千寻浪里出头，万仞崖前展手。  
七百甲子老翁，刚然弄一场丑。  
摘杨花，摘杨花，  
翻身跳上树，惊散暮森鸦。  

释妙伦　偈颂二十二首  
玉缆纤纤布嫩芽，香苞杂杂依新叶。  
化工底事把天机，剖腹倾心俱漏泄。  

释妙伦　偈颂二十二首  
白苹洲畔，红蓼岸头。  
渔人得意，拨动孤舟。  
飞起一行两塞雁，漾开七个八个鸥。  
丝纶在手，随放随收，  
时有金鳞上直钩。  

释妙伦　偈颂二十二首  
九月九，一句说。  
有准绳，无柄欛。  
惟有陶靖节知缝罅，悠然见南山，  
笑傲东篱下。  

释妙伦　偈颂二十二首  
将不去，拈不来。  
两个汉，一场獃。  
至今平地上，狼藉覆苍苔。  

释妙伦　偈颂二十二首  
安眠露地牛，未脱黄金索。  
常在雇盼中，牧童难捉摸。  

释妙伦　偈颂二十二首  
年年是好年，日日是好日。  
南山今日好处又非常，石人起拜木人楫。  
蛇生角，虎插翼。  

释妙伦　偈颂二十二首  
烟迷岸树，水没汀莎。  
渡头拨动钓舟，野鸭翩然飞过。  

释妙伦　偈颂二十二首  
云收幽谷静，雨歇幽涧鸣。  
风暖幽鸟语，日融幽草青。  
二祖不知，截断一手臂。  
归宗不会，拭坏双眼睛。  
致使衲僧，个个半疑半信，  
半醉半醒。争知道自来满口，  
咀华而嚼英。  

释妙伦　偈颂二十二首  
九十日一夏，始终无缝罅。  
拶到末梢头，有个好说话。  
长扑梵志註九经，瞎眼波斯书八卦。  

释妙伦　偈颂二十二首  
雪山层层，雪润冷冷。  
瞿昙过去久矣，今宵谁睹明星。  
奇哉，低声，  
恐成妄语诳众生。  

释妙伦　偈颂二十二首  
猫弄鼠，猿禁猴，  
云门固是有杀活机谋。检点来。  
依旧出不得者僧话头。  

释妙伦　寄人  
去年共绕润滨行，话尽山云海月情。  
芳树幽禽尤记得，风前时作两三声。  

释妙伦　精严昂老请赞  
轩昂气宇，矍铄精神。  
木鸡马铃薯成鸾凤，刍狗逼作麒麟，  
世上知心能几人。  

释妙伦　净惠教老请赞  
霜茁其巅，云横其肩。  
眼无一角，鼻少半边。  
太湖水底走马，洞庭山上撑船。  
天下衲僧名不得状不得，取不得舍不得，  
一齐唤作教外别传。  

释妙伦　懒散  
一味放落魄，谁人柰得何。  
忽然刀斫手，依旧著摩挲。  

释妙伦　连云枢老请赞  
密运玄枢，恢张要旨。  
名邈得来，成甚面嘴。  
叵是金毛狮子子，譫讹岂止三千里。  

释妙伦　了翁  
踏断草鞋，拗折拄杖。  
彻底风流，匙挑不上。  
拟问如何，擘面便掌。  

释妙伦　灵照女赞  
生不居家，长不出嫁。  
一柄笊篱，天上天下。  
虽然不直分文，只是无人著价。  

释妙伦　六祖夜渡赞  
树烟漠漠水沈沈，父子相抛用贼心。  
授了衣盂连夜渡，钉椿摇橹到于今。  

释妙伦　梦庵相士  
烟霞影里苍苔面，山水光埋古柏身。  
为报梦庵休诸梦，老僧不是梦中人。  

释妙伦　牧溪  
百草头边意已赊，鞭绳放下卧平沙。  
觉来古岸东风急，横笛一声山日斜。  

释妙伦　日本见上人请赞  
一见便见，一得永得。  
有影无形，易辩难识。  
大唐不许藏踪，日本那容隐迹。  
扶桑夜半日头红，不妨背手拈起一观，  
泀定头斜面曲，鼻横眼直。  

释妙伦　日本门上人请赞  
须弥绕白日，碧落穿红霞。  
唤作真则错，唤作相则差。  
只此一门难摸索，赚他个失脚走天涯。  

释妙伦　日本云上人请赞  
山头云，天上月。  
云月有殊，光影无别。  
此是吾端的，不许见，  
不许闻。大唐国有人，  
必能辨，必能别。  
不妨卷去挂向大溪头，教他几个横论竖论东说西说。  

释妙伦　瑞岩众行者请赞  
米里有虫，麦里有曲。  
非是老卢，何曾觑见。  
见不见，八角磨盘空里转。  

释妙伦　若楫请赞  
貌兮藓石，形兮云松。  
口捷如哑，耳聪若聋。  
布重纲无明山上，荡一楫恼海中。  
吽，五日后也有个弄脱空，  
水底放出泥大虫。  

释妙伦　示舜上人  
古镜未磨黑似漆，及乎磨后也模糊。  
忽然打作百杂碎，笑倒当年舜老夫。  

释妙伦　寿首座请赞  
漆桶一枚，无大得大。  
鼓合丛林，翻成口过。  
有语不勘玄机，有棒不打铁磨。  
南屏今日开眼放一个，咄咄咄。  

释妙伦　颂古五首  
狗走拌擞口，猴愁楼搜头。  
瑞岩门外水，自古向西流。  

释妙伦　颂古五首  
赵老七斤衫，提来用恰好。  
若更问如何，且去青州讨。  

释妙伦　颂古五首  
草舍柴门僻更幽，何期过客也经由。  
蒿汤备礼不知愧，犹对傍人卖口头。  

释妙伦　颂古五首  
前头计较既不成，后而安排亦不是。  
古时若有今时人，不落他家圈{左衤右贵}里。  

释妙伦　颂古五首  
树动风摇，尘生云起。  
太上老君，何曾姓李。  

释妙伦　维摩赞  
倚胡床，执白拂。  
三十三人，尽底籍没。  
却将一默对文殊，兔子何曾离得窟。  

释妙伦　无杂  
平常用处黑漫漫，十二时中没两般。  
大小赵州噇饭汉，斧头返被蛀虫鑽。  

释妙伦　西岩  
怪石嵌空溅碧流，从来无路与人游。  
莫嫌立处孤危甚，要与东山作对头。  

释妙伦　笑堂  
冷地无端错喜欢，却将鸱吻对门安。  
引它铁作面皮汉，千里闻风也破颜。  

释妙伦　雪山梵老请赞  
握三尺铁，震一声雷。  
刚把密旨，翻作祸胎。  
汉落西村李翁田地上，丛林又一番灾。  

释妙伦　友方请赞  
怒具慈悲，喜怀惨酷。  
指方为圆，拗曲作直。  
不特凿石栽花，兼要堆云种竹。  
五五合成三十六，好彩是汝不学他，  
学他和汝入地狱。  

释妙伦　又泛水像赞  
觉而动，照而寂。  
云净月明，波停水碧。  
圆通触处露全身，依旧脚跟浮逼逼。  

释妙伦　与若虚新戒付衣  
灵山密付，少室外亲传。  
或长或短，或方或圆。  
直下若能提得起，优昙一朵瑞只园。  

释妙伦　月藏主请赞  
头颅突兀，面孔鳞皴。  
刚把一茎灯草，对人秤作半斤。  
阿呵呵，从教道月明照见夜行人。  

释妙伦　月窗  
曲曲弯弯地，明明白白中。  
当轩开阖处，一隔为谁通。  

释妙伦　真如靖老请赞  
夜叉心，菩萨面。  
动则云翻大野鬼翻懼闻，静则练绕长溪人皆喜见。  
有一道迷魂呪，三千里外学念者也灵验。  

释妙伦　支提宏老请赞  
搭一只手，挥三尺铁。  
天下衲僧，望风胆裂。  
岂料丰干院里撞著个匾头魔孽，尽把家私俱漏洩。  
却向玉融侧童峰前，对人点胸，  
背地吐舌。  

释妙伦　埴知客请赞  
寒岩其骨，槁木其形。  
解语非舌，能言非声。  
埏埴立於未立，气质成於未成。  
自者般伎俩，也有人描模上丹青。  

释妙伦　治平璧老请赞  
似马无騬，似牛无角。  
描摸出来，非常大错。  
错错，万古一崖倚寥廓。  

释妙总　产难  
不迟一步，不疾一刻。  
明眼衲僧，如何会得。  
娄骨碎身未足酬，一句了然超百亿。  

释妙总　杲禅师以岩头婆子话相问作偈以答  
一叶扁舟泛渺茫，呈桡舞棹别宫商。  
云山海月都抛却，赢得庄周蝶梦长。  

释妙总　狗子无佛性  
铁壁银山，一箭穿过。  
潦倒赵州，口能如祸。  

释妙总　偈  
日日是好日，佛法世法尽周毕。  
不须特地觅幽玄，只客钵孟两度湿。  

释明辩　达磨赞  
升元阁前懡{左忄右罗}，洛阳峰畔乖张。  
皮髓传成话霸，双履无处埋藏。  
不是一番寒彻骨，争得梅花扑鼻香。  

释明辩　偈八首  
猛虎口边拾得，毒蚮头上安排。  
更不钉椿摇橹，回头别有生涯。  
婆子被我勘破了，大悲院里有村斋。  

释明辩　偈八首  
诤五眼，涌金春色晚。  
得五力，吹落碧桃华。  
唯证乃知难可测。  

释明辩　偈八首  
十五日已前不得去，少林双履无藏处。  
十五日已后不得住，桂子天香和雨露。  

释明辩　偈八首  
黄龙头角从来异，不与今时岁月争。  
复妙回途何处去，月明终夜照虚堂。  

释明辩　偈八首  
我疑千年苍玉精，化为一片秋水骨。  
海神欲护护不得，一旦鳌头忽擎出。  

释明辩　偈八首  
吹尽风流大石调，唱出富贵黄钟宫。  
舞腰催拍月当晓，更进蒲萄酒一钟。  

释明辩　偈八首  
狗子佛性有，毗卢爱饮弥勒酒。  
狗子佛性无，文殊醉倒普贤扶。  
扶到家中全酩酊，胡言汉语骂妻孥。  

释明辩　偈八首  
龙门和尚，阐提潦倒。  
不信佛法，灭除禅道。  
拶破毗卢向上关，猫儿洗面自道好。  

释明辩　送及禅人  
马面夜叉才稽首，牛头狱卒便惊拳。  
洞宾唱个陶甄理，脱壳乌龟飞上天。  

释明辩　送街坊  
贞女不著娘家服，丈夫岂假分时财。  
十杯五盏从何有，空奋双拳趁得来。  

释明辩　颂古三十二首  
掀翻睦轴乾坤窄，拨转天轮宇宙宽。  
须向强中呈好手，虚空打碎劫初看。  

释明辩　颂古三十二首  
垂钩不似迷津客，张网诚非待兔人。  
半夜乌鸡何处去，天明吞却玉麒麟。  

释明辩　颂古三十二首  
古皇前化超群檄，无字印文明划划。  
今时衲子若当阳，往往半千成五百。  

释明辩　颂古三十二首  
猎涉荣枯未是奇，到头谁是出家儿。  
故乡漠漠无消息，时有孤云岭外归。  

释明辩　颂古三十二首  
天高云静月弯弯，雨过秋空眼界宽。  
百亿文殊真妙体，分明只在一毫端。  

释明辩　颂古三十二首  
鹙子已圆无漏种，换却身形总不知。  
通途一贯非他物，午夜胡僧步雪归。  

释明辩　颂古三十二首  
灵山会上旧家风，脱略从兹势莫穷。  
金斗峰前重漏泄，莫将附子当天雄。  

释明辩　颂古三十二首  
冤憎会苦，爱别离苦。  
钝置瞿昙，一场莽卤。  

释明辩　颂古三十二首  
当堂古路白云漫，碧眼黄头尚未谙。  
无孔笛儿毡拍板，轻轻吹破御街寒。  

释明辩　颂古三十二首  
马祖非心非佛，直下更无窠窟。  
今年树上胡桃，胜似去年柑橘。  

释明辩　颂古三十二首  
金刚南际老番王，反著襕衫入大唐。  
牛首旃檀都卖了，唯垂鼻孔不囊藏。  

释明辩　颂古三十二首  
盘走珠兮珠走盘，当机脱略好生观。  
世人知贵不知价，信手拈来也不难。  

释明辩　颂古三十二首  
萝蕁头禅聒噪人，霜刀累切了无痕。  
自古不通人咬嚼，只容衲子鹘崙吞。  

释明辩　颂古三十二首  
玉洞玄关道路长，蟠桃岂是等閒芳。  
遮藏不许人间见，只恐春风漏泄香。  

释明辩　颂古三十二首  
兜罗绵样硬赘头，河北风流老赵州。  
咸处著盐淡添水，轩头一笑更无休。  

释明辩　颂古三十二首  
左转右转，金刚宝剑。  
全藏半藏，由基发箭。  
红心心里中红心，惊得须弥头倒旋。  

释明辩　颂古三十二首  
大寂宗风示后昆，金刚宝剑利当门。  
瞎驴灭却正法眼，那个男儿解出群。  

释明辩　颂古三十二首  
脱略情尘老睦州，虎头虎尾一时收。  
芳草渡头韩干马，绿杨堤畔戴嵩牛。  

释明辩　颂古三十二首  
体量非功不堕今，星移斗换岂同轮。  
多年历日虽无用，犯著应须总灭门。  

释明辩　颂古三十二首  
高高孤顶雪蒙蒙，劫外行藏路不通。  
半夜岭梅消息转，不关春色暗香浓。  

释明辩　颂古三十二首  
玉鞭才举乾坤静，皇道私无显至尊。  
贵极銮辺才指斥，将军正令不容存。  

释明辩　颂古三十二首  
转位投机觅更难，回途复妙岂相关。  
新丰洞口翻波浪，一扫须教彻底乾。  

释明辩　颂古三十二首  
打起黄莺儿，莫教枝上啼。  
几回惊妾梦，不得到辽西。  

释明辩　颂古三十二首  
六朝翻译传来妙，到头未悟当时窍。  
须信枝头老凤凰，春来翻作黄莺叫。  

释明辩　颂古三十二首  
万丈寒潭彻底清，霜天午夜欲生冰。  
钓鱼要掷金麟饵，拨转芦蓬向月明。  

释明辩　颂古三十二首  
养得男儿要赌钱，浑身无有寸丝缠。  
是非窟里和身入，生灭门中满口宣。  

释明辩　颂古三十二首  
高安滩头百杂碎，象骨峰前眼搭痴。  
敢道鼓山无鼻孔，藂林千古笑嘻嘻。  

释明辩　颂古三十二首  
微酸梅子始生仁，莺老花残迹已陈。  
一夜南风移斗柄，明朝烟柳不关春。  

释明辩　颂古三十二首  
老将高提白玉鞭，双驹一策去翩翩。  
古今得失论量底，空看西山暮雨前。  

释明辩　颂古三十二首  
曲蟺踏著两头{赘贝换手}，哑子得梦自家笑。  
笑到天明说向谁，乌鸦解八麒麟叫。  

释明辩　颂古三十二首  
试问人间有底忙，好将春事报春光。  
直饶日日花前醉，一季都来九十场。  

释明辩　颂古三十二首  
栗蓬吞得有何难，更教吐出又心酸。  
吞吐得来休嚼碎，南辰光射北辰寒。  

释明辩　颂古十六首  
黄金凿，白玉椎。  
开开混沌窍，透出玄出机。  

释明辩　颂古十六首  
社舞村歌笑杀人，骑牛挑鸭走成群。  
三杯酒罢归家去，留得猪头碍塞人。  

释明辩　颂古十六首  
要得他家活计强，竿头须解倒拈枪。  
这边打鼓那边拍，引得瞿昙笑一场。  

释明辩　颂古十六首  
张果老踏破葫芦，吕洞宾失却宝剑。  
两个撒手相逢，囊箧更无一线。  
何仙姑铁笛横吹，解道长江静如练。  

释明辩　颂古十六首  
弓强难结鸳鸯纽，御道那栽栗棘蓬。  
堪笑香严饶舌老，今年犹胜去年穷。  

释明辩　颂古十六首  
不向东山久，蔷薇几度华。  
白云他自散，明月落谁家。  

释明辩　颂古十六首  
行主无人能赛，姐姐更是好手。  
腾身百尺竿头，打个背翻筋斗。  

释明辩　颂古十六首  
老鼠齩生铁，十分滋味别，  
猫儿左右看，晏唾也不彻。  

释明辩　颂古十六首  
百宝光攒无儿顶，是大神呪最灵奇。  
揭谛波罗僧揭谛，石人半夜失乌鸡。  

释明辩　颂古十六首  
画得真如活，华间试展开。  
黄莺偷眼觑，不敢下枝来。  

释明辩　颂古十六首  
我手何似佛手，黄龙鼻下无口。  
当时所见颟顸，至今百拙千丑。  

释明辩　颂古十六首  
我脚何似胪脚，文殊亲见无著。  
好个玻璃盏子，不要当面讳却。  

释明辩　颂古十六首  
人人有个生缘，从来罪大弥天。  
不是牵犁拽把，便须鼎镬油煎。  

释明辩　颂古十六首  
春水满幽涧，江风吹断云。  
年年那时节，忆著别离人。  

释明辩　颂古十六首  
住山身已老，世事任乖张。  
年来无侍者，客到自烧香。  

释明辩　颂古十六首  
两女合为一媳妇，古寺基前幢子竖。  
彷佛上有陀罗尼，多少行人尽惊怖。  

释明辩　自赞三首  
土豹长老，悟处敲譫。  
滑头胜似莼菜，软顽何啻黐胶。  
曾被三脚驴子，踏得鼻孔成四。  

释明辩　自赞三首  
瞎老婆半夜吹火，张聋子日午闻歌。  
画得这般毫相，出生入死降魔。  
有时鼓起龙门浪，娑竭龙王不奈何。  

释明辩　自赞三首  
潦倒住持，不言规矩。  
聚三日僧，说无义语。  
平生要讨便宜，落水也求乾处。  

释某　石{外辶内委女换聿}  
路绕崖悬万仞头，檐泉带月几时休。  
个中拨转通天窃，人自安间水自流。  

释某　问诠禅师  
觌面难逢处，如何顾鉴咦。  
乞师垂半偈，免使后人疑。  

释南　悟赵州狗子无佛性话偈  
狗子无佛性，罗瞭星入命。  
不是打杀人，被人打杀定。  

释南雅　偈二首  
大机贵直截，大用贵顿发。  
纵有啮镞机，一鎚须休杀。  

释南雅　偈二首  
紫蕨伸拳笋破梢，杨花飞尽绿阴交。  
分明西祖单传句，黄栗留噜燕语巢。  

释南雅　偈颂七首  
葛陂化杖谁为力，陶壁飞梭事有因。  
好是风云相际会，峥嵘头角自惊群。  

释南雅　偈颂七首  
百岁光阴弹指顷，万缘休处是良谋。  
文章盖世今何在，到了还归土一坵。  

释南雅　偈颂七首  
生而无生，一片浮云点太清。  
灭而无灭，万里寒空沈晓月。  
个些儿，佛不知，  
拟心栖处隔山迷。直饶不拟栖心处，  
犹落吾家第二机。  

释南雅　偈颂七首  
生是死之生，死是生之死。  
两路坦然平，无彼亦无此。  

释南雅　偈颂七首  
瞎驴灭却正法眼，临济宗风始大张。  
的的单传至今日，绳绳不断愈光扬。  
有价数，没商量。  

释南雅　偈颂七首  
去年今月正今日，北高峰前，  
冷泉亭畔。悬羊头，  
卖狗肉，秤头斤两惜如玉。  
几多高价来相酬，尽力相酬酬不足。  
今年今日正今时，竹山顶上，  
栖风亭边。饥即餐，  
困即眠，石头为枕草为毡。  
永日萧然无个事，白云深处不朝天。  

释南雅　偈颂七首  
十方同聚会，个个学无为。  
此是选佛场，心空及第归。  

释南雅　见见之时见非是见  
见见之时非是见，见犹离见若为论。  
钱塘江上中秋后，风急潮声万马奔。  

释南雅　真觉禅师  
德山棒下桶底脱，又被岩头轰一喝。  
县崖万丈放全身。松山撑破秋空月。  

释南越　石佛寺  
松竹行才尽，香城绝世尘。  
倚岩开半殿，凿石见全身。  
钟鼓中天晓，烟花上界春。  
出门重稽首，愿值下生辰。  

释朋　咏鱼篮观音  
徒整春风两鬓垂，子规啼遍落花枝。  
龙门上客家家是，锦鲤提来卖与谁。  

释朋来　清明游玉堂庄  
几宿青山逐陆郎，清明时节好烟光。  
归穿绿荇船头滑，醉踏残花屐齿香。  
风急岭云飘迥野，雨馀田水落方塘。  
不堪吟罢东回首，满耳蛙声正夕阳。  

释普度　宝公赞  
剪刀拂尺，高挂金锡。  
卖狗悬羊，多虚少实。  
掉发武帝赶达磨过江，五叶一花，  
从此狼籍。稽首十二面观音，  
正面有谁识得，{囗里加力}。  

释普度　碑匠  
点划纵横一脱新，之乎者也转精神。  
只於黑白分明处，验尺寻行数墨人。  

释普度　焙经  
儿孙一代错商量，抖擞瞿昙烂肚肠。  
三昧火熏三毒火，家私那许外人扬。  

释普度　布袋赞  
兜率内宫不肯住，杖挑布袋红尘去。  
不知开口笑何人，待你下生人笑你。  
阿呵呵，宽著肚皮等著他。  

释普度　出山相赞  
万乘尊荣都弃了，六年雪岭受饥寒。  
明星一见便回首，到底依前被眼瞒。  

释普度　辞世颂  
八十二年，驾无底船。  
踏翻归去，明月一天。  

释普度　达磨赞二首  
竺国太平思泛海，中华祸起向东来。  
当时不遇梁天子，只好深深掘地埋。  

释普度　达磨赞二首  
梁皇法令岂徒劳，滞货私通价转高。  
芦苇萧萧熊耳月，至今大地是波涛。  

释普度　大疑  
此心未决应须决，决了而今更问谁。  
日用堂堂无向背，春山一任鹧鸪啼。  

释普度　悼天童晦岩和尚  
恩怨重重分未分，再来不见旧时人。  
娟娟宿鹭亭前月，忍照西风吹白苹。  

释普度　德山赞  
担疏钞行脚，大负不平气。  
失脚到龙潭，未惬平生意。  
吹灭纸灯时，拶著娘生鼻。  
便将一炬火，烧却闲故纸。  
从兹愤愤觅冤仇，一条白棒掀天地。  

释普度　佛光法师赞  
荡荡慈风弥宇宙，滔滔辩泻四河清。  
毗卢海印全身佩，香拥优昙满帝城。  

释普度　付法衣与琼林侍者  
杨岐担子无轻重，上得肩时便著行。  
咬定牙关提正令，卷舒杀活任纵横。  

释普度　观音赞  
苦海横身一叶轻，黑风吹堕任纵横。  
要令险处人回首，月在补陀天际生。  

释普度　寒山赞  
没伎俩，爱吟诗。  
一句子，少人知。  
寥寥静听松风吹。  

释普度　和静照诗韵  
汲来崖瀑煮新茶，紫玉瓯中现瑞霞。  
到此豁然如梦觉，一天疏雨湿秋花。  

释普度　和静照诗韵  
磵边云泠裛苍苔，木杪金灯午夜开。  
更问昙猷在何许，分明犹隔海门来。  

释普度　偈颂一百二十三首  
前不构店，后不迭村。  
当阳坐断，上下平分。  
更看直透云霄之顶，独步乾坤。  

释普度　偈颂一百二十三首  
司道染泥沙，佛祖生冤家。  
新半山为甚烧香礼拜，明珠绝纇，  
皓玉无瑕。  

释普度　偈颂一百二十三首  
有主有宾，无疏无亲。  
直饶七佛到来。各与三十拄杖，  
少喜多嗔。  

释普度　偈颂一百二十三首  
一佛出世，千佛赞扬。  
十方坐断，独露真常。  
山苍苍，云苍苍。  
半开半合，隐显全彰。  

释普度　偈颂一百二十三首  
拄杖子，无向背。  
东拄西掌，登山涉海。  
汴璧骊珠，泥团土块，  
一时粉碎。  

释普度　偈颂一百二十三首  
雨涤炎威，秋云自在。  
一片两片拄杖头，或卷或舒林木外。  
白璧明珠，泥团土块。  
放去收来颗颗圆，填沟塞壑无人会。  
阿呵呵，六只骰子满盆红，  
有采无采，大家别赛。  

释普度　偈颂一百二十三首  
说禅说道，撒土撒沙，  
半山终不也随邪。重阳定在九月九，  
东篱何处无黄花。  

释普度　偈颂一百二十三首  
龙门万仞，到者还稀。  
不犯清波，如何进步。  

释普度　偈颂一百二十三首  
前佛性命，后佛纪纲。  
开口即丧，闭口即错。  
瘥病不假驴驼药。  

释普度　偈颂一百二十三首  
毫末非轻，丘山非重。  
按佛祖云头，穿衲僧鼻孔，  
剖破方知无罅缝。  

释普度　偈颂一百二十三首  
破沙盆，没巴鼻，  
尽大地人扶持不起。玉山路上，  
荆棘参天。锺阜山前，  
清风匝地。擘破宝公面皮，  
德云无处回避。  

释普度　偈颂一百二十三首  
十五日已前，只许老胡知，  
不许老胡会。十五日已后，  
只许老胡会，不许老胡知。  
正当十五日，会不会，  
知不知。风细细，  
日迟迟。不惜黄金为弹子，  
牡丹花下打黄鹂。  

释普度　偈颂一百二十三首  
大海扬尘，高源出水。  
狭路相逢，知心有几。  
明明玉鉴光中，浩浩烟波万里。  
鹡鷟擎头，金鳞摆尾。  
江北江南绝望时，一声霹雳清飚起。  

释普度　偈颂一百二十三首  
推不去，挽不来。  
南天台，北五台。  
大地寥寥兮何者当情，春风浩浩兮雨打莓苔。  
见成公案，不涉安排，  
岂在见桃花而后眼开。  

释普度　偈颂一百二十三首  
云收海山横，月印江天晓。  
扰扰红尘中，青春有多少。  
铁壁银山一拶开，落花流水空徘徊。  

释普度　偈颂一百二十三首  
今朝五月五，诸方尽鸣鼓。  
不说药病相治，便说书符呪士。  
金山伎俩既无，未免别行一路。  
日轮当午。  

释普度　偈颂一百二十三首  
一见便见，一得永得。  
四边界至，故是分明。  
一寸笔头，万钧之力。  
三十年异苗翻茂，千万古口流伟勣。  

释普度　偈颂一百二十三首  
阿呵呵，知不知，  
青毡元是吾家物，好看金牛作舞时。  

释普度　偈颂一百二十三首  
火云影裡一叶落，玉鉴光中便见秋。  
一任秋来又秋去，大江依旧向东流。  
无变易，有来由。  
塞鸿何处，白鹭沧洲。  
数声渔笛烟村晚，狼籍断霞闲钓舟。  

释普度　偈颂一百二十三首  
雨洗炎威，秋磨霄汉。  
风传{左禾右罢}稏香，鼓腹寒岩畔。  
位转功回木马嘶，劫外不须重借伴。  

释普度　偈颂一百二十三首  
布袋头开天地大，翠岩眉毛在不在。  
一声鸿雁海门秋，行人已在青山外。  

释普度　偈颂一百二十三首  
千说万说，不如亲见。  
有时怒涛衮底，有时水清见现。  
风飕飕冷啾啾，虽然旧阁闲田地，  
一度赢来方始休。  

释普度　偈颂一百二十三首  
月冷天高，风号怒涛。  
提杀人剑，用活人刀。  
云淡淡寒江雁影，山渺渺落日危巢。  
见成题目，眨上眉毛。  
万机顿罢归来，也是徒劳。  

释普度　偈颂一百二十三首  
群阴剥尽，一阳来复。  
铁树花开，清香馥郁。  
眼皮开未开，枝南复枝北。  
凹凹凸凸破沙盆，何似镇州大萝卜。  

释普度　偈颂一百二十三首  
清明寒食节，韶光烂漫时。  
野花迷古迳，回首暮云低。  
纸飞处杜鹃啼，不是苦心人不知。  

释普度　偈颂一百二十三首  
说得一丈，不如行得一尺。  
行得一尺，不如离却一寸。  
山高分水深，青天分白日。  

释普度　偈颂一百二十三首  
玉鉴光中，波澄月现。  
展屠龙手，提金刚剑。  
栗棘金圈一拶开，从君细嚼浑仑咽。  
有照有用，有舒有卷。  
杨岐消息未全灰，优昙华笑春风面。  

释普度　偈颂一百二十三首  
年年是好年，日日是好日。  
新年人看旧年人，旧年日有新年日。  
潮生涨旧痕，潮落石头出。  
万物有迁流，迁流无变易。  
有变易，上上大吉。  

释普度　偈颂一百二十三首  
释迦老子弄精魂，死了依前似不曾。  
一树落花春过后，无山无限碧层层。  

释普度　偈颂一百二十三首  
圆同太虚，无欠无余。  
良由取舍，所以不如。  

释普度　偈颂一百二十三首  
一夜江风搅玉尘，孤峰不白转精神。  
从空放下从空看，彻骨寒来有几人。  

释普度　偈颂一百二十三首  
南北东西几路头，来来同载一扁舟。  
月明夜静沧浪里，一掣锦鳞随直钩。  

释普度　偈颂一百二十三首  
智不到处，不妨道著。  
吸尽长江，冲开碧落。  
的的金圈栗棘，一一天花乳酩。  
杨岐消息俨然存，大用机前活卓卓。  
山僧合掌有分，诸人如何啗啄。  
玉鉴光中宇宙宽，双双放出辽天鹘。  

释普度　偈颂一百二十三首  
山之高，水之深，  
非古亦非今。老胡打失一只履，  
葱岭那边无处寻。  

释普度　偈颂一百二十三首  
风号寒，霜凛冽。  
屋浪崩腾，飞银撒雪。  
截流过者，未称全提。  
作死马医，暖气相接。  
倒腹倾肠一线通，月明不借芦花白。  

释普度　偈颂一百二十三首  
长长出不得，短短出不得。  
四大海不宽，藉丝穷不窄。  
非耳目之所到，非心意之所及。  
自西自东，自南自北。  
落霞与孤鹜刘飞，秋水共长天一色。  

释普度　偈颂一百二十三首  
烹佛炼祖，锻圣鎔凡。  
杀活在手，宝剑光寒。  
意在星兮不在盘。  

释普度　偈颂一百二十三首  
古镜无光，当台自照。  
森罗绝影，觌面难逃。  
行不言之令，坐致太平。  
赞无为之化，六国晏清。  
天高地厚，水绿山青。  
山青青，水泠泠。  
湘西古渡夕阳明，岳足当檐开画屏。  

释普度　偈颂一百二十三首  
李白桃红，桃红李白。  
或雨或晴，或寒或热。  

释普度　偈颂一百二十三首  
白云高，滩水急。  
不动脚头，全身直入。  

释普度　偈颂一百二十三首  
花簇簇，锦簇簇。  
吟不足，咏不足。  
的的无弦琴上曲。  

释普度　偈颂一百二十三首  
大机圆应，大智无方。  
右左逢原，七穿八穴。  
万叠云山一抹过，十八滩头声浩浩。  
遇贵即贵，遇贱即贱。  
法随法行，法幢随处建立。  
要津把断，纵夺临时。  
风细细，日迟迟。  
四海浪平龙睡稳，九天云净鹤高飞。  

释普度　偈颂一百二十三首  
春风卷春雨，春树生春烟。  
作家相见不谈禅。天寒烧榾柮，  
云外煮清泉。更有一般风味在，  
从来附子出西川。  

释普度　偈颂一百二十三首  
西风萧萧急未急，塞雁声声寒未寒。  
欲对黄花问时节，有谁同倚玉栏干。  

释普度　偈颂一百二十三首  
阶前黄叶两三片，门外白云千万重。  
寄语善财休斫额，德云不在妙高峰。  

释普度　偈颂一百二十三首  
麻三斤，乾屎橛。  
不是五逆汉，此话凭谁说。  

释普度　偈颂一百二十三首  
开品即错，闭口即哑。  
钉嘴铁舌，一时列下。  
碧玉盘，无缝罅。  

释普度　偈颂一百二十三首  
笔头有眼主中主，号令无私公至公。  
妙用当机全杀活，一新佛祖旧家风。  

释普度　偈颂一百二十三首  
来何迟，去何速，  
十七日缘今已足。拄杖横担归去来，  
一笑出门山水绿。  

释普度　偈颂一百二十三首  
楼阁门开，了无回互。  
既是家里人，便请直入。  

释普度　偈颂一百二十三首  
面皮上刮得霜，枯骨里敲出髓。  
转得身，吐得气。  
不是不是。  

释普度　偈颂一百二十三首  
宝塔层层面面开，当机一拶语如雷。  
信知恩大难酬处，一段风光遍九垓。  

释普度　偈颂一百二十三首  
天书颁自九重来，万壑烟云尽豁开。  
竺土大仙灯灿烂，融融和气霭楼台。  

释普度　偈颂一百二十三首  
落叶辞柯满竹扉。道道，  
何处寻。今即古，  
古即今。曹溪波浪如相似，  
无限平人被陆沈。  

释普度　偈颂一百二十三首  
长一线，一线长。  
眼闻耳见，不用商量。  
流水断桥梅破萼，枝南枝北一般春。  

释普度　偈颂一百二十三首  
妙德岩中宴坐时，释梵天王同赞喜。  
地摇六振雨花飞，一声霹雳清飚起。  
沧海头，青海尾。  
杨岐毒，种灵苗，  
殃害儿孙未已。  

释普度　偈颂一百二十三首  
手指天，脚踏地。  
目顾四方，真少儿戏。  
自言惟我独尊，天上人间诽诽。  

释普度　偈颂一百二十三首  
正法眼，破沙盆。  
零敲碎打，不直分文。  
一一银山铁壁，一一电掣雷奔。  

释普度　偈颂一百二十三首  
正觉山前，明星皎皎。  
夜半打失鼻孔，将谓一了便了。  
中竺看来，有些短处，  
不说也好。开得眼来天大哓。  

释普度　偈颂一百二十三首  
当初已是错投胎，鬼面神头相赚来。  
裂破虚空无罅缝，龟毛拂子舞三台。  

释普度　偈颂一百二十三首  
垂垂白发老成魔，异类中行罪过多。  
业债既深偿未足，又托犁把出烟萝。  

释普度　偈颂一百二十三首  
德合乾坤御九天，祥光瑞气霭山川。  
当机觌面全提处，一会灵山又俨然。  

释普度　偈颂一百二十三首  
心王不妄动，六国一时通。  
罢拈三尺剑，休弄一张弓。  

释普度　偈颂一百二十三首  
虎岩岩下虎，咬人齿不露。  
踞地坐眈眈，南北无行路。  
翻身一掷更无踪，虚空拍掌须弥舞。  
万象森罗，一时痛苦。  
石人木人泪如雨。  

释普度　偈颂一百二十三首  
兔马有角，牛羊无角。  
寸毫尺厘，天地寥廓。  
潘阆倒骑驴，攧杀黄番趠。  

释普度　偈颂一百二十三首  
十五日已前，银山铁壁。  
十五日已后，铁壁银山。  
正当十五日，一尘不立天地宽，  
那知更有上头关。  

释普度　偈颂一百二十三首  
祖师门下，讨甚巴鼻。  
东行西行，无是不是。  
忽然篱下菊花黄，此时决定是重阳。  

释普度　偈颂一百二十三首  
布袋头一结，百城消息绝。  
蜡人冰不冰，万里一条铁。  
珊瑚枝枝撑著月。  

释普度　偈颂一百二十三首  
一期九十日，铁壁复铁壁。  
四方八面来，只是跳不出。  
落霞与孤鹜齐飞，秋水共长天一色。  

释普度　偈颂一百二十三首  
短棹轻帆，风恬浪静。  
溢目湖光镜样平，渔歌未起同谁听。  
万壑千岩，高低普应。  
狼藉断霞残照中，船头拨转都收尽。  
麽朼提国，亲行此令。  

释普度　偈颂一百二十三首  
八月二十五，洞山离查渡。  
咄哉老云门，多却末后句。  
桃花浪暖禹门高，霹雳一声烧尾去。  

释普度　偈颂一百二十三首  
老瞿昙，眼孔小。  
一星半星容不得，说迷说悟何时了。  
衲僧分上那有许多般，雪晴海阔千峰晓。  

释普度　偈颂一百二十三首  
达磨西来，只个不识。  
铁壁银山，挨拶不入。  
因甚分皮分髓，飞来峰高冷泉碧。  

释普度　偈颂一百二十三首  
巍巍独坐大雄峰，万水千山列下风。  
相见不说奇特事，一声猿叫翠微中。  

释普度　偈颂一百二十三首  
不钉桃符，不悬艾虎。  
驾铁牛机，击涂毒鼓。  
千妖百怪尽潜踪，灵鹫峰高日卓午。  

释普度　偈颂一百二十三首  
大机圆应，大用无方。  
扑碎破沙盆，灭却正法眼。  
要津把定，佛祖潜踪。  
正案傍提，百发百中。  

释普度　偈颂一百二十三首  
八月九月，不寒不热。  
盘山掷剑挥空，正是个般时节。  
无古无今，无间无歇。  
痴云卷尽雨声收，千里万里一条铁。  

释普度　偈颂一百二十三首  
露滴滴，风凄凄。  
黄花香满路，何独在乐篱。  
高低普应，步步相随。  

释普度　偈颂一百二十三首  
落叶飘飘，秋江清浅。  
烈士相逢，干戈不殿。  
言多去，道转远。  

释普度　偈颂一百二十三首  
普天寒色，大地为炉。  
但见清风壁立，不知石烂松枯。  
丹霞烧木佛，因甚院主堕眉须。  
若无这些火种，讨甚碧眼老胡。  

释普度　偈颂一百二十三首  
海门一夜波涛恶，玉麟攧折黄金角。  
鱼龙虾蟹尽潜踪，大悲千手难摸索。  
木马悲嘶，石人泪落。  

释普度　偈颂一百二十三首  
拔地凌霄峰，嵯峨倚寥泬。  
一夜天风忽吹折，木马悲嘶，  
石人哽咽。晓来云散谷风清，  
千古虚堂照明月。  

释普度　偈颂一百二十三首  
东湖辊底怒涛，青山参天荆棘。  
两处铗路相逢，拶得渠侬上壁。  
恩难酬，怨难酬，  
热煮冷泉流水，浓点淡茶一瓯。  

释普度　偈颂一百二十三首  
有权有实，有照有用，  
些些鬼眼睛，临机要活弄。  
弄得活，没疏亲。  
谁知席帽下，都是旧时人。  

释普度　偈颂一百二十三首  
声前一句，斗换星移。  
石火莫及，电光罔追。  
栗棘蓬当面掷，全刚剑信手挥。  
少林消息断，花绽不萌枝。  

释普度　偈颂一百二十三首  
一即三，三即一，  
达磨一曾离少室。父子虽亲妙不传，  
一花五叶成狼藉。海风吹起怒涛寒，  
截流过者脚不湿。道在中庸，  
梅香岩石。破沙盆子响玲珑，  
要在当人善抛掷。  

释普度　偈颂一百二十三首  
文殊虽令善财采药，佛病祖病，  
未曾医著。灵隐病亦无，  
药亦无，赵州东壁挂葫芦。  

释普度　偈颂一百二十三首  
二千年前，毗蓝园裹。  
地动山摇，祸胎忽起。  
云门瞎棒打不死，后代儿孙空切齿。  
休切齿，杓柄短长，  
浇泼在你。  

释普度　偈颂一百二十三首  
说禅说道易，成佛作祖难，  
突出门前大案山。成佛作祖易，  
说禅说道难，南海波斯念八还。  
也不难，也不易，  
衲僧敲处辽天鼻。  

释普度　偈颂一百二十三首  
昨夜毗岚撼山岳，七十二峰俱倒卓。  
太湖万顷涓滴无，黄叶乱飘星斗落。  

释普度　偈颂一百二十三首  
开口不是禅，闭口不是道。  
办是个轮槌，拈来用恰好，  
一击天门开，万象俱靠倒。  
狭路忽相逢，拍裳呵呵笑。  

释普度　偈颂一百二十三首  
入荒田，出荒田，  
信手拈来颗颗圆。横三千，  
竖三行。虽曰眼席底空花，  
直是明白洞然。  

释普度　偈颂一百二十三首  
岩头雪峤与钦山，共辙同途岂等闲。  
要识南台真白额，从来虎体一般斑。  

释普度　偈颂一百二十三首  
妙喜墨竹篦，有背还有触。  
儿孙用得亲，通身是眼目。  
正令全提转辘辘，花簇簇，  
锦簇簇。直教佛祖亦头低，  
宇宙空来更有谁。  

释普度　偈颂一百二十三首  
拘尸那城有生灭，我此世界生灭无。  
桃红李白花时节，是处江山开画图。  

释普度　偈颂一百二十三首  
用鈯斧子，非重非轻。  
拈起放下，肘后符灵。  

释普度　偈颂一百二十三首  
清明前，寒食后，  
花雨漫天云满岫。谁家小犊力未完，  
但知逐队随群走。阿呵呵，  
索头只有翁翁手。当机一掣掣断时，  
野犴便作师子吼。  

释普度　偈颂一百二十三首  
船来也到，陆来也到。  
船来陆来，红日杲杲。  
白云缺处烧痕青，春在少林元不老。  

释普度　偈颂一百二十三首  
结夏已十日，那事无消息。  
云在岭头闲，水流何太急。  
法法不隐藏，古今无朕迹。  

释普度　偈颂一百二十三首  
秧入土，麦上场。  
丰年已兆，比屋盈仓。  
饥来吃饭，热来乘凉。  
东倒西擂，随缘遇方。  
更无余事可商量，夜来却被子规啼断肠。  
因甚如此，阎罗老子要饭钱。  

释普度　偈颂一百二十三首  
见身无实是佛见，了心如幻是佛子。  
了得身心本性空，斯人与佛何殊别。  
坐底坐，产底立。  
触目遇缘，更非他物。  

释普度　偈颂一百二十三首  
一佛出世，祥光布地。  
一念万年，寿山增翠。  
晓来风起满庭香，吹绽蟠桃三五蕊。  

释普度　偈颂一百二十三首  
是法住法位，世间相常住。  
昨日大风潮，吹折山前树。  
云自向天飞，水流朝海去。  

释普度　偈颂一百二十三首  
用文武火，运恶钳锥。  
死学者偷心，开人天眼目。  
大用机前转辘辘，十分慈悲，  
十分恶毒。六踞名蓝兮一笑来归，  
青灯夜寒兮香风馥馥。  

释普度　偈颂一百二十三首  
山前一片闲田地，旷大劫来无界至。  
今朝恢复又归来，坐断脚头并脚尾。  
东也是，西也是，南北东西无不是。  

释普度　偈颂一百二十三首  
屋里有金，外头有秤。  
盐鹹醋淡，斤两自定。  
自然左右逢原，管取拍拍是令。  

释普度　偈颂一百二十三首  
八十翁翁辊绣球，谁知辊得意休休。  
如今逗到凌霄上，云自高飞水自流。  

释普度　偈颂一百二十三首  
双双把手上高楼，唱拍相从各应酬。  
歌鼓散时人尽醉，也无欢喜也无愁。  

释普度　偈颂一百二十三首  
今朝七月十五，衲僧拄杖起舞。  
头顶西天，脚踏东土。  
游历百城，不移寸步。  
阿呵呵，白云绽处青山露。  

释普度　偈颂一百二十三首  
二大老，一人船行，  
一人步到。狭路相逢，  
掀眉一笑。  

释普度　偈颂一百二十三首  
天无四壁，大地为炉。  
篱头吹觱栗，寒雁一声孤。  
老胡若不渡江去，至今火种一星无。  

释普度　偈颂一百二十三首  
邬那青青处，山高云半垂。  
面面栽荆棘，游人到者稀。  
寥寥五十载，昨是今何非。  
太湖三万六千顷，月在波心说向谁。  

释普度　偈颂一百二十三首  
震法雷，击法鼓。  
玉角金鳞，兴云吐雾。  
机前拶倒凌霄峰，大地撮来无寸土。  
杀活全提，平欺佛祖。  

释普度　偈颂一百二十三首  
骄阳正酷火云飞，一雨滂沱彻四维。  
{左禾右罢}稏吹香民已乐，山川草木亦光辉。  

释普度　偈颂一百二十三首  
铁网漫漫面面开，百城几度去还来。  
二千年结知谁解，又著三文买草鞋。  

释普度　偈颂一百二十三首  
佛法无人说，虽慧不能了。  
幸然平似镜，何用曲如钩。  

释普度　偈颂一百二十三首  
时临秋九，不寒不热。  
瓦砾鸣秋蛩，茅檐挂残月。  
各自著便宜，正是好时节。  

释普度　偈颂一百二十三首  
一日三，三日九。  
只知暑往寒来，不觉躘踵老朽。  
退一步，绝离微。  
百花开尽后，黄菊在东篱。  

释普度　偈颂一百二十三首  
忆昔当年错访寻，被他用尽毒肝心。  
赚来赚到凌霄顶，火冷云寒恨转深。  
冤可解，不可结，  
必竟如今甚时节。打拳何似吃拳时，  
此理明明向谁说。旋汲龙渊万丈深，  
烂煮茶翻白雪。  

释普度　偈颂一百二十三首  
径山一椀上元灯，不是攒花剪簇成。  
等闲拈起当阳挂，烁破诸方鬼眼睛。  

释普度　偈颂一百二十三首  
踏断洛阳桥，直上妙峰顶。  
拈得家传黑竹篦，搅动龙渊千尺井。  
四五处雷动风行，八九十春花月影。  
为人端的无情，独脱单提谁领。  
竹篦虽折典刑存，闻见犹能发深省。  

释普度　偈颂一百二十三首  
声前一句，格外一机。  
不堕古今，宁存凡圣。  
妙高台上，玉鉴光中。  
日日安居，时时禁足。  
风恬浪静，海晏河清。  
长期短期，平等受用。  
阑干同倚不同倚，消得龙王多少风。  

释普度　偈颂一百二十三首  
学道先须有悟由，贼无种，  
相鼓儱，还如曾斗快龙舟，  
碧眼胡僧笑不休。虽然旧阁闲田地，  
物见主，眼卓竖。  
一度赢来方始休，绿扬影裹戴嵩牛。  
如是禁足。知投身於火悉皆成火，  
似鎔像为金莫不□□。  

释普度　偈颂一百二十三首  
今岁今宵尽，明年明日来。  
寒随一夜去，春逐五更回。  

释普度　金山修砖岸  
长江万里涌金鳌，屹立中流气势豪。  
直下放教根脚稳，任教八面起风涛。  

释普度　净发  
工夫用处没躥踦，心手相应合自知。  
毫发尽时消息尽，不妨眼上又安眉。  

释普度　觉城夏大师赞  
隐峰有女弟，我亦有女弟。  
虽然各自行，必竟同时至。  
花开花落觉城东，儿孙代代长相继。  

释普度　懒瓒赞  
山窈窕，路羊肠。  
紫泥下诏，御墨犹香。  
报道我侬煨竽忙。  

释普度　寮前老郎请赞  
心直如弦，性急似箭。  
翻手覆手，日面月面。  
零敲碎打破沙盆，我见人见众生见寿者见。  

释普度　临济赞  
黄薜山头兀坐，开口咬著生铁。  
高安滩上翻身，也似掉棒打月。  
从兹便解，赤手白拈，  
以楔出楔。别别，  
无位真人乾屎橛。  

释普度　马郎妇赞  
神清风韵高，鬓绿云鬟小。  
赚尽好郎官，法华都诵了。  
到头姻娅不成双，金沙月影空相照。  

释普度　墨梅  
常忆西湖处士家，疏枝冷蕊自横斜。  
精明一片当时事，只欠清香不欠华。  

释普度　钱清接待  
短策轻囊称野情，憧憧何事过钱清。  
入门吃饭出门去，莫道沃洲山水青。  

释普度　穹窿森长老请赞  
渠侬面目，画则不似。  
只因伎俩全无，重负杨岐担子。  
棒喝机前，阿谁敢拟。  
横抛掷破沙盆，通玄峰顶清风起。  

释普度　日本琼林侍者请赞  
百丑千拙，无法可说。  
一个拳头，硬如生铁。  
放开则日耀扶桑，捏聚则乾坤黯黑。  
冤家莫兴恶相从，正法眼藏瞎驴灭。  

释普度　拾得赞  
生扫箒，用得亲。  
休指注，枉辛勤。  
本来田地绝纤尘。  

释普度　示马路钤  
参禅乃是丈夫事，良马从来不用鞭。  
六窗尽启乾坤大，万里无云一片天。  

释普度　示食三白通庵主  
舌端异味已全抛。松竹烟云作淡交。  
有口不吞三世佛，一天风月任萧骚。  

释普度　送达州先上人  
吾道从来没正偏，就中达者便为先。  
花前一笑即回首，此去西川路八千。  

释普度　送高邮友上人  
死生事大方行脚，彻骨贫穷未到家。  
一百十城回首处，大淮南畔有高沙。  

释普度　送见上人归剑州  
见处分明得处亲，直於剑刃上翻身。  
连云栈阁重回首，已是昔人非昔人。  

释普度　送鉴上人  
鉴在机先已是迟，电光石火亦难追。  
鹫峰点著便回去，终不重安眼上眉。  

释普度　送净头道者  
粪埽堆头拾得来，花前不觉笑颜开。  
灵山写作送行句，留与丛林作祸胎。  

释普度　送楷维那  
辊底怒涛千丈雪，转空明月一天秋。  
赠行莫道□□窖，历历君家拄杖头。  

释普度　送森知客  
清远溪边劄寨时，春风簇簇露枪旗。  
谁知唤客吃茶处，万别千差一道归。  

释普度　送僧  
瘦坐清行合涧边，衲衣楚楚湿苍烟。  
春光尽逐杖黎去，留得暮山啼断猿。  

释普度　送僧归天台  
龙门浪裹翻身出，凛凛风生气宇清。  
归到石桥君自看，杖头犹带怒涛声。  

释普度　送僧之雪峰  
南山鳖鼻死多时，何苦崎岖要觅伊。  
无底篮儿收拾得，不妨挑取杖头归。  

释普度　送文上人游台荡  
文彩全彰拄杖头，吴山楚水兴悠悠。  
江声一夜催行色，踏断石桥方始休。  

释普度　送小师淳真参雪窦  
千丈岩垂云万叠，老龙高卧见还稀。  
子今决志攀鳞角，莫顾岩前雪浪飞。  

释普度　送小师淳志游方  
参禅不是小因缘，立志当如铁石坚。  
百城靠倒无依倚，回首归来吃痕拳。  

释普度　送怡齐周居士兼简汤东涧  
我羡怡齐去又来，涧边无一点尘埃。  
高风凛凛照今古，有口不谈声似雷。  

释普度　送云上人  
楖{左木右栗}杖头悬日月，草鞋跟底带山川。  
逢人问著吾家事，灵鹫峰前是冷泉。  

释普度　颂古一首  
双林树下手摩胸，说有谈无姿脱空。  
若谓瞿昙曾入灭，错教啼鸟笑春风。  

释普度　无倪居士  
一切尘中坚密身，尘尘顿现本来人。  
了知此外更无佛，野鸟山花别是春。  

释普度　蚬子赞  
不钓鲸鳌只捞蚬，得此滋味兴偏佳。  
拈来塞断娘生口，一段几光属当家。  

释普度　小师淳密请赞  
头白眉须白，胸中无点墨。  
说禅不入时样，一味点胸点肋。  
密意分明生汝边，何待当来问弥勒。  

释普度　小师淳元请赞  
据坐胡床，风生万壑。  
无说而说，无作而作。  
声前的的有来源，必意不留元字脚。  

释普度　小师淳缜请赞  
工夫缜密，描画不及。  
正令全提，佛也不识。  
十分恶毒得人憎，付与破家五逆。  

释普度　虚堂和尚赞  
戏海狞龙，出山猛虎。  
眼盖乾坤，气谷佛祖。  
严法令则滴水冰生，提向上则超今越古。  
九据名蓝，三奉诏旨。  
无愧当年面壁人，只是口门多一齿。  

释普度　药山赞  
瓶内水，松下经。  
有人来问，觌面相呈。  
白云散尽秋天青。  

释普度　益侍者请赞  
面目可憎，胸中条直。  
勿彼勿此，何损何益。  
有将佛法当人情，一任破沙盆狼籍。  

释普度　印藏经  
分明印板脱将来，只为劳生眼未开。  
破一微尘翻得出，大千沙界起云雷。  

释普度　郁维那请赞  
这汉酷毒，元无面目。  
描画难成，下笔则触。  
瞎衲僧正眼，灭老胡种族。  
殃害丛林卒未休，一时付与清江郁。  

释普度　赠医牙道人  
先生得道医牙齿，痛令不痛消弹指。  
饱饭吾今八十年，未尝咬著一粒米。  

释普度　猪头和尚赞  
金华圣者无人识，相逢便讨猪头吃。  
回首还从旧路归，春风一阵香狼藉。  

释普度　自赞  
画得十分，且信一半。  
脚尾脚头，浑无畔岸。  
一点鬼眼睛，黑豆终难换。  
徐换缓步五峰头，一轮明月凌霄汉。  

释普济　柏岩  
苗裔忽生崖石裂，不同松桧拂云长。  
苍苍无一闲枝叶，子落丛林也有香。  

释普济　宝陀三句  
宝陀一路，来来去去。  
撞著鳌头，风波无数。  

释普济　宝陀三句  
宝陀一玄，制臂揎拳。  
打失鼻孔，苍天苍天。  

释普济　宝陀三句  
宝陀一妙，无人能到。  
吃饭著衣，屙屎放尿。  

释普济　布袋赞  
南无阿逸多，忙忙走寰宇。  
等个人未至，放下宽肠肚。  
来也来也，泰岳何曾乏土。  

释普济　布袋赞  
九十七大人之相，百千亿微尘数身。  
兜率长汀人不识，拌擞精神一欠伸。  

释普济　出山相赞  
龙章凤质出王宫，肘露衣穿下雪峰。  
智原必空诸有界，不知诸有几时空。  

释普济　达磨大师赞  
的的西天末法僧，来分此土最初灯。  
神光冷地一吹灭，葱岭忙忙只暗登。  

释普济　达磨大师赞  
五一竺国，东震旦土。  
传佛心宗，无本可据。  
无本据，一苇横趋，  
大江东去。  

释普济　达磨大师赞  
万本松杉，山山栽遍。  
颺下钁头，再呈旧面。  
双峰峨峨翠插天，天下人见渠不见。  

释普济　大死  
上门上户拚穷命，不觉全身堕险崖。  
尽十方空俱殒灭，玲珑八面露死骸。  

释普济　刀镊  
得心应手乖毫发，心手俱亡处处通。  
摘一茎髭弹一镊，有相同有不相同。  

释普济　髑髅人我担  
一我一人装一担，不知出入向胞胎。  
铁围山岳高如许，撞破髑髅归去来。  

释普济　佛心禅师顶相  
千圣头边殃过作，春风和气满丛林。  
随其机上者上之，任其器下者下之。  
一处不通，回天转地。  
活天下死衲僧，死大地活衲子。  
是谓父不传子不记之妙，如保福千圣头边殃过者鲜矣。  

释普济　浮香阁  
江城夜雨满楼台，池上残红拨不开。  
慈氏家风都漏泄，善财南去未回来。  

释普济　福州长溪乐山王居士遣儿惟惺投师藄发写师顶相请赞  
闻名不如见面，见面不如闻名。  
两重虚假，一对眼晴，  
不近人情处，是句也划，  
非句也划。一味拍盲时，  
逼犬透墙，证龟成鳖。  
如斯杜撰，岂堪人师。  
谁知千里同风句，却有乐山居士知。  

释普济　福州长溪乐山王居士遣儿惟惺投师藄发写师顶相请赞  
瘦骨棱层一担夫，几年寥落在江湖。  
面皮捩转无人识，有甚闲名上祖图。  

释普济　复古日者  
试问先生蕴底术，卦盘掇转呵呵笑。  
毗婆尸佛早留心，直至如今不得妙。  

释普济　干藏  
恶语重重放出门，只图一个不知恩。  
二千年事难遮覆，动便随人脚后跟。  

释普济　观音大士赞  
空如来藏，立大圆镜。  
水落石出，月明云净，  
瞻之仰之，群机普应。  

释普济　寒衲  
针锋不露重重补，线脚通时密参。  
放下无针无劄处，冻云垂地一肩担。  

释普济　寒山赞  
采樵沿岭，提水傍溪归。  
个般无山豁，七佛不曾师。  

释普济　和静照诗韵  
各逞神通现瑞茶，非云非雪亦非霞。  
梦中说梦非见见，报道从来眼不花。  

释普济　和静照诗韵  
半千尊者眼如眉，一一从头为点开。  
踏断石桥成两段，方知亲过一回来。  

释普济　胡桃  
枝头叶底不能藏，独脱无依未厮当。  
一击浑身如粉碎，不堪收拾始馨香。  

释普济　化炭  
皮肤脱尽黑粼皴，犹有当时刀斧痕。  
待入门来重点化，教伊随处衮烟尘。  

释普济　偈颂六十五首  
春山叠乱青，春水漾虚碧。  
大解脱门开，把手拽不入。  

释普济　偈颂六十五首  
大包虚空，细入无间。  
突出当阳，如何覆践。  

释普济　偈颂六十五首  
十日雨，今日晴。  
一则多年公案，明明举似诸人。  
若是覆盆之下，又争怪得老僧。  

释普济　偈颂六十五首  
翳尽还明极，家乡万八千。  
悬崖重撒手，古剑髑髅前。  

释普济　偈颂六十五首  
禾山打鼓，雪峰辊毬，  
妙胜不打个般车里油。一双穷相手，  
两个死柴头。  

释普济　偈颂六十五首  
净法办身，驴腮马面。  
本无出没，万化千变。  

释普济　偈颂六十五首  
眼耳鼻舌身意，八万四千法门，  
昼夜放光放动。一翳在眼，  
空花乱坠。  

释普济　偈颂六十五首  
知之一字，众祸之门。  
杀人放火，活捉生擒。  
不是今日枢要，亦非上古典刑。  
与贼过梯了也，攻墙割壁何人。  

释普济　偈颂六十五首  
有句无句，如藤倚树，  
截铁斩钉。水不借路，  
树倒藤枯。西天胡子没髭须，  
蹋杀杨歧三脚驴。  

释普济　偈颂六十五首  
趁晴盖了屋，乘时刈了禾。  
输纳王租了，鼓腹唱讴歌。  

释普济　偈颂六十五首  
天晴日头出，雨落阶头湿。  
宝陀岩上人，犹自不条直。  

释普济　偈颂六十五首  
大火已西流，千山爽气浮。  
秋河鸣一雁，砧杵捣离愁。  

释普济　偈颂六十五首  
冬到丧后，沙飞石走。  
佛祖潜踪，寸铁在手。  

释普济　偈颂六十五首  
圆通门户开，湛然应一切。  
星罗云汉低，山岳起空翠。  
风雨雪霜寒，人惊鸡犬吠。  
正法明如来，依然在门外。  

释普济　偈颂六十五首  
一队衲僧来，一队衲僧去。  
打破睦州关，大地无寸土。  

释普济　偈颂六十五首  
去日炎威重，归时秋半过。  
林间坐盘石，不觉笑呵呵。  
不笑仰山插锹叉手，不笑地藏博饭栽田。  
二胜米料人人有，笑他饿死饭箩边。  

释普济　偈颂六十五首  
祖师不西来，少林有妙诀。  
江南两浙，春寒秋势。  
错！佛法遍天下，  
谈玄口不开。这个是露柱，  
那个是香台。错！  
直饶荐得分明，未免将错就错。  

释普济　偈颂六十五首  
禁足护生脚跟下，乞命底纷纷纭纭。  
克期取证平地上，埋没人千千万万。  

释普济　偈颂六十五首  
腊极严寒，冻破泥团。  
不可默会，不可形言。  
鸡上树，鸭下水，  
明朝更献楚王看。  

释普济　偈颂六十五首  
鹫岭拈花，少林得髓。  
病痛一般，脉息有异。  
脉得著目前见鬼。脉不著死而不吊。  

释普济　偈颂六十五首  
栽田博饭，诡计百出。  
插锹叉手，通身荆棘。  
枷棒场中亲不亲，草窠交辊见当人。  
谁是当人，放笋忘恩。  

释普济　偈颂六十五首  
击鼓升堂，不谈世法。  
冬至月头，卖被买牛。  
冬至月尾，卖牛买被。  

释普济　偈颂六十五首  
经行及坐卧，常在於其中。  
要识其中事，长汀江水东。  

释普济　偈颂六十五首  
同条不同条，心眼自相照。  
翻覆论岁寒，不觉拍手笑。  

释普济　偈颂六十五首  
绿树阴浓夏日长，楼台倒影入池塘。  
水晶帘动微风起，满架蔷薇一院香。  

释普济　偈颂六十五首  
砉碎明月珠，始为家宝。  
颺下鈯斧子，方是住山。  
古策风高，天宽地阔。  
别别，别峰妙转风雷舌。  

释普济　偈颂六十五首  
白鹤五通贤圣，瞥喜瞥嗔无定。  
闻名不如见面，见面依然错认。  
从来与渠水米无交，年年今日，  
钵盂安柄。因甚如此，  
鸡不吃谷，肫里有病。  

释普济　偈颂六十五首  
西来无意，遍天遍地。  
玉兔东升，金乌西坠。  
老鼠齩床头，猫儿正憨睡。  
莫教动著渠，动著便祸事。  
二祖动著招祸上身，天宁今日开眼失利。  

释普济　偈颂六十五首  
风不鸣条，雨不破块。  
老胡忽西来，拨乱清平世。  

释普济　偈颂六十五首  
一天星斗大家看，独有渠侬见处偏。  
打失眼晴拈得口，至今脚下墨漫漫。  

释普济　偈颂六十五首  
锦城歌管日纷纷，半入江风半入云。  
此曲只应天上有，人间能是几回闻。  

释普济　偈颂六十五首  
{假去亻加王}玉已经三日火，探珠曾下九重渊。  
毁珠擿玉无人识，十字街头颺碌砖。  

释普济　偈颂六十五首  
山家冬境致，何处不光辉。  
大地冰棱合，漫天雨雪飞。  

释普济　偈颂六十五首  
霏霏梅雨洒危层，五月山房冷似冰。  
莫谓乾坤乖大信，未明心地是炎蒸。  

释普济　偈颂六十五首  
一新一旧，嘉熙淳佑。  
皇天大历，岁在辛丑。  

释普济　偈颂六十五首  
南北山朝对，东西有路分。  
一步不相到，大地入无门。  

释普济　偈颂六十五首  
崇山峻岭，茂林修竹。  
终日提纲，神号鬼哭。  

释普济　偈颂六十五首  
老黄龙颔下明珠，胜首座悬空扑碎。  
黄檗山吐雾兴云，遍地走南山鳖鼻。  

释普济　偈颂六十五首  
为众持钵去，七佛旧仪式。  
庵园塔庙间，处处遍敲击。  

释普济　偈颂六十五首  
旱地一声雷，青天撒白雨。  
不是诺佛说底法，不是祖师传底心，  
不是衲僧参底句。日月轮边气象高，  
鱼龙穴下蟠根固。  

释普济　偈颂六十五首  
起灭不停，如珠走盘。  
收视返听，坠在黑山。  

释普济　偈颂六十五首  
不参禅，不问道。  
竖起铁脊梁，死蛇鑽出划。  
不是禅，不是道。  
云门千岁僧，越山鼐长老。  

释普济　偈颂六十五首  
悉达脚下，七花八裂。  
韶阳棒头，有礼有乐。  

释普济　偈颂六十五首  
迦叶首传，龙潭只灭。  
一灯一灯，灯灯不绝。  

释普济　偈颂六十五首  
南山虎齩大虫，鳖鼻蛇头生角。  
大地六反震动，文殊普贤惊愕。  

释普济　偈颂六十五首  
雪压双林树，风号万籁寒。  
瞿昙曾入灭，衲子眼难瞒。  

释普济　偈颂六十五首  
铁蒺藜椎，转弄转危。  
丹霞烧木佛，院主落须眉。  
南山炉添今日火，作者不同归。  

释普济　偈颂六十五首  
南山云，北山雨。  
毗卢楼阁，豁开门户。  
花簇簇，锦簇簇。  
弥勒大士，倾肠倒腹。  
百城风月，目前领话，  
人畜草芥。一时知有不知有，  
毗目个人执善财手。  

释普济　偈颂六十五首  
钟鼓声喧喧，鸟誉闹中庭。  
圆通门不钥，眉毛落又生。  

释普济　偈颂六十五首  
冬不寒，腊后看。  
无人知此意，令我忆南泉。  

释普济　偈颂六十五首  
明星一见悟无生，攧落阿鼻业火坑。  
三百余番说不出，为他闲事长无明。  

释普济　偈颂六十五首  
壁观婆罗门，家业大天下。  
传远枝派分，寸土不存也。  
焚香作忌斋，普请礼三拜。  

释普济　偈颂六十五首  
古佛堂前，三头六臂。  
祖师门下，道绝人荒。  
衲僧者里，银山铁壁。  
慧日峰顶，春风和气。  

释普济　偈颂六十五首  
验人眼，截流机。  
德山临际，伏惟伏惟。  

释普济　偈颂六十五首  
前佛后佛，无生不灭。  
紫磨金色身，衲僧眼中屑。  

释普济　偈颂六十五首  
堂中首座人在眼，汉语胡言大藏经。  
七百衲僧吞佛祖，灵山乐得做闲人。  

释普济　偈颂六十五首  
觉皇垂迹左金轮，宝殿巍巍表至尊。  
宸翰亲从天上降，烂然金碧耀乾坤。  

释普济　偈颂六十五首  
大道无门，十方有路。  
无门不可不入，有路不可不到。  
阿呵呵，参禅，  
不说教。饱饭熟睡游谈，  
三毒无明浩浩。北山免得按牛头吃草。  

释普济　偈颂六十五首  
三八念诵，劳动大众。  
五月升堂，说短论长。  
打鼓入室，逼狗透墙。  

释普济　偈颂六十五首  
东去西去，南来北来。  
残羹馊饭，门外安排。  

释普济　偈颂六十五首  
深山穷谷，蛇虎纵横。  
平田浅划，鸦鸣鹊噪。  

释普济　偈颂六十五首  
九十日春，多雨少晴。  
苔痕上阶绿，草色入帘青。  

释普济　偈颂六十五首  
地水水风先佛记，冷灰堆里无舍利。  
扫向长江白浪中，千古万古第一义。  

释普济　偈颂六十五首  
百尺竿头坐底人，虽然得入未为真。  
百尺午头进一步，十方刹土现全身。  

释普济　偈颂六十五首  
鸣爆竹，送残年，  
东村王老夜烧钱。南山短拙无施设，  
借婆裙子拜婆年。  

释普济　夹山见船子赞  
毒手一桡难躲避，点头有见问津人。  
烟波浩渺无穷恨，父子虽亲未是亲。  

释普济　接待  
目前来往竞纷纷，那个师僧有脑门。  
坐热铁床吞热铁，石头南岳下儿孙。  

释普济　金刚经书大士像赞  
大古应身三十二，一身三十二重非。  
金刚正体是非外，鹊噪鸦鸣无了时。  

释普济　进月轩  
桂轮孤朗碧天宽，帘卷清光入座寒。  
底事明明人不荐，　　移花影上栏干。  

释普济　觉如周居士圆相赞  
一片虚凝绝谓情，眼横鼻直强图形。  
不如不觉全声色，骂得毗耶老净名。  

释普济　兰亭四威仪  
卧，流觞九曲，  
青源白家香熟。三杯席地幕天，  
不辨东西南北。  

释普济　兰亭四威仪  
行，崇山峻岭，  
失脚蹋翻古井。通身是口波澜，  
何须三止四请。  

释普济　兰亭四威仪  
住，晋朝古寺，  
无米无盐无醋。岁岁遍乞诸邻，  
三百六十余度。  

释普济　兰亭四威仪  
坐，茂林修竹，  
高节虚心满目。个个尽是和孙，  
香严口哑舌秃。  

释普济　懒瓒赞  
垂颐寒涕满头霜，黄独煨来别有香。  
三诏入云三不起，儿孙各自立封疆。  

释普济　临终偈  
记得黄梅与我时，忽然天气报君知。  
逆行顺化无交涉，撒手毗卢顶上归。  

释普济　六祖赞  
应无所住，白日迷路。  
失脚黄梅，道传千古。  
不是风动非幡动。会也蚍蜉撼铁柱。  

释普济　马郎妇赞  
有原必从，无杀不现。  
鬓乱钗横，金沙滩畔。  
稽首皈依，漏卮难满。  

释普济　马祖接石巩赞  
三十年不少盐{上将下酉}，一镞群狐中的时。  
大地山河诸草木，至今尽发箭锋机。  

释普济　弥勒大士二月八生  
契此老翁无记性，都忘生月与生辰。  
春风桃李能多事，特地年年说向人。  

释普济　鸟窠赞  
道高德高名愈高，问佛法而吹布毛。  
不是寻棠闲啐啄，飞出凤儿宽鹊巢。  

释普济　诺讵罗尊者赞  
石壁搀空起，银河一派悬。  
贪观无断续，来去不知原。  

释普济　起水陆堂  
一沤大觉海中兴，十趣波涛不暂停。  
返本还源空觉海，满堂风月雨初晴。  

释普济　樵屋  
鬻薪无价岭南归，尚有儿孙在翠微。  
执树缚苑门户别，离离荆棘惹人衣。  

释普济　山翁  
重叠春风面，高低雪满头。  
渠无生老相，孤峻罕人游。  

释普济　善财赞  
福城东{左阝右祭}错商量，误入烟萝白鸟乡。  
水远山长无限意，到头难写此愁肠。  

释普济　石佛清长老请赞  
东山之源，东磵之渊。  
截流之机，验人之眼。  
扬清激浊，地覆天翻。  
六代祖师，竖毛呵手。  
三生大像，顿足擎拳。  
彼又何须指南，吴越令行，  
而后有传。  

释普济　示觉悟侍者  
起家难似破家难，荡尽田园出故关。  
佛祖二千年冷债，不消咳嗽一进还。  

释普济　示若临侍者  
一思面门摘不断，放下重新买草鞋。  
有路莫行无路入，照雇浑家落险崖。  

释普济　示宜上人之雪窦  
无常迅速入门款，撒手悬崖末后机。  
一款一机处欺屈，溪边有个石乌龟。  

释普济　示圆鉴沈净明  
天宽地大一圆鉴，明暗色空四无限。  
道人受用未生前，白云祖师顶门眼。  

释普济　示资寿慧一监寺  
二由一有一莫守，面首面南看北斗。  
勘破末山不露顶，玄机无著高叉手。  

释普济　水茶磨  
机轮转处水潺潺，机若停时水自闲。  
末上一遭知落处，十分春色满人间。  

释普济　四睡赞  
离了峨嵋别五台，倒骑白额下天台。  
松间石上梦中梦，唤得闾丘太守回。  

释普济　送广州泰长老  
老卢曾见老黄梅，一首长廊落韵诗。  
既是同坑无异土，家私莫与路人知。  

释普济　送猫儿  
大慈悲种小斑斑，软血功能也是闲。  
首尾直兮眸子正，不知走却屋头山。  

释普济　送清凉淮海和尚住万年  
潮声忽转石头城，大舍峰高侧耳听。  
五百个僧都不会，教他一一侍巾瓶。  

释普济　送人游方  
南有天台北五台，分明记取莫疑猜。  
话头打失不知处，乞我三文买草鞋。  

释普济　送日本国僧二首  
壁观胡僧入大梁，单传必死活人方。  
至今此术遍天下，航少梯山空自忙。  
大舶浮空驾浪来，顶门有眼未曾开。  
南山虎口翻身出，日本生成一祸胎。  

释普济　送僧偈  
云遮剑阁三千里，水隔瞿塘十二峰。  
拌擞屎肠都说了，莫教错过瓮为钟。  

释普济　送祖达侍者  
呼唤不曾离左右，大都相见一番难。  
攒眉切齿归来日，痛骂国师南北山。  

释普济　颂古  
茫茫梦里去游南，五十三参发指端。  
大士臂长衫袖短，善财脚瘦草鞋宽。  

释普济　颂古十一首  
一片爷爷古化基，又逢寒食拜标时。  
满前骨肉俱承荫，一个无聊乞养儿。  

释普济　颂古十一首  
肩担口叫，晓夜撑船。  
道路各别，养家一般。  

释普济　颂古十一首  
青毡本是家中物，时复拈来抖擞看。  
贵要傍人知下落，不知下落被人谩。  

释普济　颂古十一首  
风头策起罗生纲，更向无风暖处张。  
两度劳心又劳力，更无鸾凤敢呈祥。  

释普济　颂古十一首  
睡浓天晓弗梳头，洗面无汤也即休。  
大底还他肌骨好，不搽红粉也风流。  

释普济　颂古十一首  
示疾毗耶问讯疏，知音惟有老文殊。  
问来答去胶投漆，一病翻成两病夫。  

释普济　颂古十一首  
腊月火烧山，胡僧入汉关。  
一头卷螺发，两耳带金环。  

释普济　颂古十一首  
奴见婢殷勤，瞥喜瞥然嗔。  
潇湘图上看，分外好精神。  

释普济　颂古十一首  
金鸭香消更漏长，沉沉玉殿紫苔生。  
高空有月千门照，大道无人独自行。  

释普济　颂古十一首  
光境具忘与未忘，杀人利剑活钥。  
太平时节浑无用，领先夜神光射斗旁。  

释普济　颂古十一首  
电电喧轰海岱昏，怒涛翻覆拍天门。  
锦鳞不会乘流去，空向桃花浪里奔。  

释普济　损窗  
六处虚明不假修，七穿八穴有来由。  
霜风霰雪纵横入，不是愁人也著愁。  

释普济　维摩赞  
指桃骂李，败种发机。  
词穷理尽，一嘿横施。  
大地山河背震吼，七佛之师懡{左忄右罗}归。  

释普济　五祖送六祖渡江图赞  
有传有受恩成怨，无受无传怨似恩。  
船到岸头恩怨绝，遍天遍地一儿孙。  

释普济　西隐  
泥牛斗入海门关，直到如今万象闲。  
百鸟不来春自老，柴门依旧向东山。  

释普济　惜烟  
炉无兽炭坐无毡，三个柴头只自然。  
家愧莫教轻放出，定应炙地与熏天。  

释普济　雪庭  
一度寒来不可禁，森罗万象尽平沉。  
个般门户谁能入，著脚分明三尺深。  

释普济　演史  
干戈场是太平基，休把英雄较是非。  
试问长空风与月，周秦汉魏不曾知。  

释普济　杨歧祖师赞  
三脚驴子弄蹄行，金毛师子大哮吼。  
五峰峭峻摩苍穹，千古万古杨家愧。  

释普济　圆觉顽空觉讲主真赞二首  
头鬅鬿，眼乖角。  
得天台之奥旨，继永嘉之先觉。  
执文字见，离文字缚。  
说大义则四座风生，徵异解则百川潮落。  
昭昭乎教苑之祥麟，昂昂乎鸡群野鹤。  
虽正席四处不足畅其设施，然分座五山亦不负其所学。  
是为广智九世之孙，啸岩一枝不致寥寞者矣。  

释普济　圆觉顽空觉讲主真赞二首  
眼里有筋，舌头无骨。  
卓然特立，天台祖室。  
写悬河辩而四方绝唱，离文字相而诸天雨花。  
扣其关者纷纷纭纭而退席，得其旨者峥峥嵘嵘而莫及。  
且不以慈悲宝帐破尘白拂而当家传，自有鸾胶续断弦。  

释普济　悦堂穆知合写师顶相请赞  
春水满四泽，夏云多奇峰。  
秋月扬明辉，冬岭秀孤松。  
难描邈，绝知音。  
惊堂不是闲相识，赞不欣兮骂不嗔。  

释普济　在庵  
世间几见劫灰飞，老屋依前对落晖。  
四大部洲都遍历，到头还向此中归。  

释普济　造龛子  
病病相寻早是迟，锁空龛子做多时。  
北邙山下明朝约，火后谁收眼底眉。  

释普济　针医  
药知性亦病知源，谁管尸灵骨已寒。  
痛下一针双眼活，耆婆应未得其传。  

释普济　蜘蛛  
一丝挂得虚空住，百忆丝头杀气生。  
上下四维罗织了，一无漏纲话方行。  

释普济　竹溪  
漱石穿崖落落，随流截流自瞒。  
穷到不知源处，风枝雨叶萧然。  

释普济　自赞  
出林虎方怒，横冈蟒正嗔。  
世无途路客，终是不伤人。  

释普宁　布袋赞  
杖头挑百亿乾坤，布袋贮三千世界。  
闹市丛中等个人，不知谁是知音者。  

释普宁　出山相赞  
入山出山，何异何别。  
六年所成，一时漏泄。  
那堪满口嚼冰雪。  

释普宁　樗寮字阿弥陀经书偈送最明寺殿  
我有大经卷，量等三千界。  
亲付最明殿，祝寿如沧海。  
但愿得此经，当下明此心。  
的知胡达磨，元不在少林。  

释普宁　渡江达磨赞  
道个不识，自生荆棘。  
悽悽渡江，忍羞面壁。  
赖有神光与雪屈。  

释普宁　海月  
金波涌出烂争盆，黑白亏盈湛不痕。  
莫谓清波无透路，珊瑚枝上影团团。  

释普宁　寒山拾得赞  
指东画西，眼笑眉垂。  
心似秋月，发如乱丝。  
吟句不成句，题诗不是诗。  
丰干轻饶舌，败缺一时知。  
善哉苦哉，敢称七佛之师。  

释普宁　宏海侍者请赞  
这川{三个若}苴，全不仁者。  
握起老拳，佛祖也怕。  

释普宁　画髑髅檐人我檐者求颂  
自从尘劫至于今，执著无明人我心。  
蓦忽眼睛俱突出，乾坤大地孰知音。  

释普宁　偈颂二十一首  
檀那梦见大栋梁，高僧罗汉满云堂，  
慷慨重新铺盖就，比之兜率更尤强。  
衲子办道耐长久，成佛作祖法中王。  
下等愚迷无正念，鎔铜灌口卧铁床。  

释普宁　偈颂二十一首  
有处不是有，无处不是无。  
有无不到处，馨香满道涂。  

释普宁　偈颂二十一首  
出水示出水，心疑生暗鬼。  
巩县造茶瓶，一只三个嘴。  

释普宁　偈颂二十一首  
青州布衫重七斤，由来错认定盘星。  
那知富士山孤峻，到顶须行三日程。  

释普宁　偈颂二十一首  
东望大乘器，区区十万里。  
因这一著错，累及人断臂。  
彼错犹且可，此错无巴鼻。  
彼错此错诉之谁，全拈铁笛逆风吹。  

释普宁　偈颂二十一首  
夜夜明星现，时时两眼开。  
如休腊月八，特地叹奇哉。  
引得随邪逐恶者，至今一味狗来腮。  

释普宁　偈颂二十一首  
无心游此国，有心复宋国。  
有心无心中，通天路头活。  
拄杖头边胱日月。  

释普宁　偈颂二十一首  
衲僧门下，活路通天。  
脚头脚底，能方能圆。  
照顾踏破常住砖。  

释普宁　偈颂二十一首  
如何是佛殿里底，无端开口便臭气。  
掩鼻不及，只得五体投地。  

释普宁　偈颂二十一首  
七佛引其胶，维摩接其后。  
一盲引众盲，至今不唧{左口右留}。  

释普宁　偈颂二十一首  
向上一路，千圣不传。  
等闲踏著，不直半钱。  

释普宁　偈颂二十一首  
拄杖头边，草鞋跟底。  
随缘放旷，隐遁过时。  
岂谓业债难逃，复落他家绻缋，  
扶病拖泥带水。只得竖四横三，  
乘时拽取取。正续山与云黄山斗额，  
为复是神通游戏。为复是法尔如然。  
不见道，浙东山，  
浙西水，四海五湖皇化里。  

释普宁　偈颂二十一首  
久向双林，可曾游历。  
及乎到来，果是殊列。  
山环水红，寺广人稀。  
内空外空，无彼无此。  
彷佛威音那圉，分明古佛家风。  
不妨按下云头，钵囊暂且高挂。  
坐则同坐，行则同行。  
同苦同甘，同忧同乐。  
必竟事作麽生，但看人情若好，  
自然吃水也肥。  

释普宁　偈颂二十一首  
破砂盆，漏灯盏。  
死偷心，灭正眼。  
近之则愈远，亲之则愈疏。  
瞻之在前，忽然在后。  
全明全暗，双放双收。  
番复看来，当甚热大。  
是则也是，只如进前叉手。  

释普宁　偈颂二十一首  
一阳来复，暖囘幽谷。  
云黄山上，喜气浮空。  
绣水溪头，疏影含玉。  
老胡不会转身句，无节目中生节目。  
累及拄杖子，皮肤脱落尽，  
通身乌律漆。  

释普宁　偈颂二十一首  
云门一曲，调高千古。  
子细推穷，从来无谱。  
此曲只应天上有，大士得来无本据。  
今日当阳分会，新年诸路化主。  
在处富有知音，遇著知音举似。  
举似则不无，且道是何曲调，  
腊月二十五。  

释普宁　偈颂二十一首  
有处不是有，无处不是无。  
有无不到处，馨香满道途。  

释普宁　偈颂二十一首  
这个老汉，软顽希罕。  
煨而不熟，煮而不烂。  
没兴遭他负累，被陷云黄苦难。  
怨之不已，恨之不休，  
且将这个雪冤雠。  

释普宁　偈颂二十一首  
去年十月十七，被命来尸败席。  
陈逋弊积如山，中外仓库亦立。  
勉效佛在世时，持钵沿门求乞。  
不惮涉险登危，波波为众竭力。  
逗到四月十五，恰满六个月日。  
诸方禁足安居，双林岂容禁足。  
领众展转求贤，然后求已的实。  
心空及第归来，和这自己抛掷。  
更有一事告报，古圣言端语的。  
宁可热铁缠身，不受信心人衣。  
宁可鎔铅灌口，不受信心人食。  
吃饭忽咬著砂，一生参学事毕。  
若不量彼来处，水也难消一滴。  
且譫在什麽处，直待当来问弥勒。  

释普宁　偈颂二十一首  
诸方此日，安居禁足。  
双林难说，禁足安居。  
厨乏聚蝇之糁，廪无隔宿之储。  
策杖遍叩檀度，免我一众饥虚。  
休以蜡人为验，但愿处处逢渠。  
早知今日事，悔不慎当初。  

释普宁　偈颂二十一首  
往复落人绻缋间，那知同步不同行。  
当初乍可无容质，别作心肠过一生。  

释普宁　偈颂四十一首  
迷司两门，圣凡二路。  
总与诸人开陃了也，普请一时证入。  

释普宁　偈颂四十一首  
坐断手差，当阳烜赫。  
任是须弥灯王，也须望空斫额。  

释普宁　偈颂四十一首  
释迦不出世，四十九年说。  
祖师不西来，少林有妙诀。  

释普宁　偈颂四十一首  
披野干皮，作狮子吼。  
指东为西，将无作有，  
惊起法身藏北斗。  

释普宁　偈颂四十一首  
荷叶团团团似镜，菱角尖尖尖似锥。  
风吹柳絮毛扑走，雨打梨花蛱蝶飞。  

释普宁　偈颂四十一首  
一夏九十日，不觉已过半。  
管带牯牛儿，切忌随物转。  
紧把鼻头索，莫放令宽缓。  
如是十二时，时时无间断。  
收得纯熟，斥之不去。  
受人言语，不动不变。  
觌面当机，当机觌面。  

释普宁　偈颂四十一首  
目前无法，意在目前。  
东西十万，南北八千。  
达磨不来东土，二祖不往西天。  
点检将来，只见一边。  

释普宁　偈颂四十一首  
没弦琴，指趣深。  
尖新曲调，须遇知音。  
高山流水无穷意，落落断崖千万寻。  

释普宁　偈颂四十一首  
寒食潮节，家家拜扫时。  
木人空叹息，石女泪双垂。  
惟有林下道人，绝学无为。  
百不会，百不知。  
拈起少林无孔笛，逆风吹了顺风吹。  

释普宁　偈颂四十一首  
诸方安居结制，灵岩结制安居。  
虽是一般规矩，於中大有差殊。  
赵州东壁挂葫芦。  

释普宁　偈颂四十一首  
拄杖子，无偏傥。  
遍界不曾藏，通身无影像。  
妖怪尽勦除，佛魔俱扫荡。  
普天皇道无遮障。  

释普宁　偈颂四十一首  
顽处非常放软顽，偏能陆地要撑船。  
蓦然撑向龙门去，踪迹不知往那边。  
几多望断空惆怅，亦复嗟叹泪潸然，  
巡得鸾胶续断弦。  

释普宁　偈颂四十一首  
我有一句子，不封亦不树。  
不在舌头噗，亦非思忆处。  

释普宁　偈颂四十一首  
拄杖子，化为龙。  
怒气云攫雾，妙应难穷。  
霈然洪霔，四海皆通。  
五谷结实，万物归功。  
鼓腹讴歌忘世事，太阳依旧海门东。  

释普宁　偈颂四十一首  
直下犹通信班会，寻言转更赊。  
若言佛与祖，特地隔天涯。  

释普宁　偈颂四十一首  
拆东篱，补西壁。  
从空架空，以楔出楔。  
佗时耸壑昂霄，须信不劳余力。  

释普宁　偈颂四十一首  
我此门风，孤危不立。  
若是临济儿孙，便请单刀直入。  

释普宁　偈颂四十一首  
出现在杨州，留锡於此地。  
宝塔凌高空，声光动万里。  
利物应群机，如月分众水。  
我来爇瓣香，一瞻一顶礼。  
从教人道自倒还自起。  

释普宁　偈颂四十一首  
向上一路滑，壁立千仞险。  
南禅不立阶级，直与当头坐断。  

释普宁　偈颂四十一首  
折脚铛，破木杓。  
无柄霸，难摸索。  
横拈倒用，破二作三。  
正按傍提，七穿八穴。  

释普宁　偈颂四十一首  
心随万境转，转达处实能幽。  
随流认得性，无喜亦无忧。  
山僧官差不自由，只得随流入流。  

释普宁　偈颂四十一首  
东涧水，清且泚。  
源远流长，波腾鼎沸。  
从这里入，不知其几。  
是则是，只如图一禅师经过梁溪，  
蓦将泗州大圣鼻孔一担，直得无处出气。  
为复压良为贱，为复神通游戏。  
君子可入。  

释普宁　偈颂四十一首  
弟应兄呼，自扬家丑。  
倒却刹竿，全机漏逗。  
虽有西湖月如昼，何似南禅铁苕箒。  

释普宁　偈颂四十一首  
金乌急，玉兔速成，  
百岁光阴一瞬息。惟有拄杖子，  
硬葛狚，黑粼皴，  
勿变迁，无面目。  
三月护生，九旬禁足。  
酌然使得十二时，不被十二时催促。  
任他门外红尘扰扰，来往憧憧，  
肥马碌碌，瘦马碌碌。  
蓦然翻变化为龙，为雨为霖俱莫测。  

释普宁　偈颂四十一首  
梁渚溪边下直钩，波翻浪辊费牵抽。  
六年用心腕头力，收卷丝纶凭性游。  
不著此岸，不著彼岸，  
不滞中流，歡乃一声天地秋。  

释普宁　偈颂四十一首  
出得油缸入酱缸，通身是口若为谈。  
老拳尚有些筋力，拚命来机为指南。  

释普宁　偈颂四十一首  
右胁才生，便放拍盲。  
指天指地，独步纵横。  
云门要打杀，建长助掘坑。  
恶种从教不复萌，虽然也是贼过后张弓。  

释普宁　偈颂四十一首  
昨日晴，今日雨。  
春夏交承，时节顺序。  
一似林下衲僧，不越规矩。  
三月安居，克期而取。  
西天以蜡人冰，云峰以铁弹子。  
建长亦有一条涤路，饥则餐，  
渴则饮，闲则坐，  
困而眠，以此为据。  
诸人但任麽参，决不赚忤。  

释普宁　偈颂四十一首  
解开布袋头，纵横得自由。  
其住也无拘无束，其去也南州北州。  
放牧沩山水牯牛，不风流处也风流。  

释普宁　偈颂四十一首  
为国为民运此心，果符虔祷获丰荣。  
时清道泰封疆阔，合国欢呼贺太平。  

释普宁　偈颂四十一首  
一尘入正定，诸尘三昧起。  
诸尘入正定，一尘三昧起。  
三昧与正受，土块泥里洗。  
咦，白日堂堂眼见鬼。  
非不非，是不是。  
甲子乙丑海中金，丙午丁未天河水。  

释普宁　偈颂四十一首  
南山白额虫，撞倒太白峰。  
直得西湖彻底枯竭，东海怒浪翻空。  
安汉圭峰拊掌，天台尊者槌胸。  
郎忙日本国里打鼓，大唐国里撞钟。  
兄弟添十字，此意孰能穷。  

释普宁　偈颂四十一首  
同饮龙渊，同依师席。  
切瑳琢磨，相滋相益。  
分袂东西，各提祖令。  
越漠来投，心胆倾尽。  
执别恰恰一击，千里俯垂辉映。  
举众再奉慈光，无异拨云见日。  
若是向上向下，总将靠之一壁。  
忆得凌霄蛊毒之家，水也不曾沾他一滴。  
阿呵呵，会也麽。  
青山不锁长飞势，沧海合知来处高。  

释普宁　偈颂四十一首  
吾本来兹土，传法救迷情。  
一花五五叶，结果自然成。  

释普宁　偈颂四十一首  
人从天台来，却得西川信。  
报道万年松，生在石桥顶。  

释普宁　偈颂四十一首  
近得远来口传信，报道年来颇安静。  
唯有太白瑞岩翁，撞破虚空有杂碎。  
惊起西川大蓬山上石女泪双垂，引得扶桑巨福山中木人空叹息。  
同饮龙渊无义水，手足义重如胶漆。  
断弦安得鸾胶续。  

释普宁　偈颂四十一首  
圆同太虚，无欠无余。  
良由取舍，所以不如。  

释普宁　偈颂四十一首  
冬至寒食一百五，中有一转平实语。  
缺齿老胡举不全，赚他立需人莽卤。  
猫儿偏解捉老鼠。  

释普宁　偈颂四十一首  
腊月八夜眼见鬼，便开大口说道理。  
若向衲僧门下过，烂槌一顿无疑矣。  

释普宁　偈颂四十一首  
梦中演说六波罗，觉时同别苦问他。  
今日最明重演说，更无一字有譫讹。  

释普宁　偈颂四十一首  
每年三月十八，忆著痛恨入骨。  
巨福山上望凌霄，万重山海烟波阔。  
谩爇一炷兜罗木，唵，  
喷喷{左口右发}{左口右发}。  

释普宁　亮知客  
主中宾句验来端，四海禅流总被瞒。  
铁磨机轮难经拟，逢人即出舌翻澜。  

释普宁　灵照女赞  
拈将破笊篱，风前卖与谁。  
搀行夺市处，非独老爷知。  

释普宁　南洲  
赡部那边沙际间，斗然魔子恣纵横。  
周金刚带不平气，勘破却从潭上行。  

释普宁　普化赞  
踢倒饭床，特地乘张。  
指空话空，撤颠撤狂。  
木槌拈来挽人眼，赢得恶声满大唐。  

释普宁　铁壁  
刚然隔断太虚空，缝罅浑无拶不通。  
顽钝碓夫觑不破，倩人书处转乖宗。  

释普宁　铁牛  
骨格纯刚蹄角全，轩然鼻孔自辽天。  
不贪陕府栏边草，肯遍耕翻祖父田。  

释普宁　无锡刘相幹佑笃信佛法常来参请自和雪窦罂粟颂来呈老僧即次韵酬之  
一实包含万点春，收来粒料是家珍。  
些儿圆转谁能委，唯一身分百亿身。  

释普宁　无准和尚顶相赞  
文武火煨杀人，千衲子恨难伸。  
五处主法，双径两新。  
内庭敷演，赐号超伦。  
自创正续梵苑，延纳云水高宾。  
将谓多少奇特，依前满面埃尘。  

释普宁　小师景用请赞  
要赞而无德可赞，要骂而无过可骂。  
赞与骂不及处，大地而小能载。  

释普宁　写华严经求颂  
破一微尘出引经，因该果海果该因。  
无端却被管城子，名句文俱错指陈。  

释普宁　行道持数珠观音赞  
从闻思修，入三摩地。  
八万行门，一十九类。  
寻声救苦越尘沙，一串数珠数不已。  

释普宁　雪窦前堂音座寮有炼指行人求颂  
未彻根源肯便休，炼磨三种愈精修。  
发辉自己光明藏，抹过俱胝一指头。  

释普宁　义简禅人画圆相请赞  
圆同太虚，无欠无余。  
良由取舍，所以不如。  
凭麽说话，早是起模画样了。  
殊不知才拟任麽，便不任麽。  
更问如何若何，笑倒嵩破灶堕。  

释普宁　鱼妇观音赞  
提起活鱭鱭，马郎亦被惑。  
度生虽愿重，那知成败缺。  

释普宁　栽松道者  
栽培得地，节操苍然。  
死而复活，身后身前。  
楖栗横肩阿剌剌，再来不直半分钱。  

释普宁　正传寺住持安东岩请赞  
生缘於西蜀，非独游日本。  
十方国土中，当头俱坐断。  

释普宁　正因法孙命工绘吾幻质炷礼请赞  
个样面嘴，陈谁敢拟。  
威凛凛生，气愤愤地。  
临济德山，望风敬畏。  
{外囗内力}，和苏噜之。  

释普宁　竹溪  
空服高心耐岁寒，滔滔声价没遮拦。  
自从南北分枝派，搅动江西十八滩。  

释普宁　最明梦一善知识教训坚固参禅醒后亲绘供养越两年值老僧到先来参礼  
千煅万炼工夫熟，感得梦见善知识。  
力劝加工用行修，果获契悟心满足。  
自彰丑恶自涂糊，佛祖仰望俱失色。  
老僧更与添一重，急急如律令勑。  

释普宁　最明寺殿契司说付法偈  
我无佛法一字说，子亦无心无所得。  
无说无得无心中，释迦亲见燃灯佛。  

释普宁　最明寺殿悟道后赠之助道颂五首  
老僧初到与三拳，埋恨胸中结此冤。  
痛恨忽消开正眼，方知吾不妄宣传。  

释普宁　最明寺殿悟道后赠之助道颂五首  
悟了还同未悟时，著衣吃饭顺时宜。  
起居动静曾无别，始信拈花第二机。  

释普宁　最明寺殿悟道后赠之助道颂五首  
二十一年曾苦辛，寻经讨论枉精神。  
惊然摸著娘生鼻，翻笑胡僧弄吻唇。  

释普宁　最明寺殿悟道后赠之助道颂五首  
治国治民俱外事，存心存念自工夫。  
心思路绝略观看，佛也无兮法也无。  

释普宁　最明寺殿悟道后赠之助道颂五首  
壬戍十月十六朝，虚空拳踢不相饶。  
等闲打破疑团后，大地黄金也合消。  

释普宁　最明寺殿真像赞  
掌持国土，天下安堵。  
信向佛法，运心坚固。  
德重丘山，名播寰宇。  
清白传家，望隆今古。  
参透吾宗，眼眉卓竖。  
末后一机，超佛越祖。  
汝辜负吾，吾辜负汝。  

释普洽　和葛天民南翔寺韵  
折鹤南翔何日返，香云不运春风转。  
屋为鳞次枕江安，江作蛇行到门远。  
的的明灯金殿寒，沈沈複道长廊晚。  
老翁矍铄皎须眉，爱客将迎笑盈面。  
自言天临拓基来，食指数知犹共饭。  
断碑壁下试摩挲，龟趺剥落生苔藓。  
茫茫往事比寒潮，苍烟落日愁难遣。  
遣中何处惬深深，玉甽新池开别院。  
二齐已去老堪殂，故壘空来巢旧燕。  
吾宗有弟知此怀，炊黍功名岂去愿。  
便呼阿买写新诗，研池涩拥清冰片。  

释普融　偈  
二女合为一媳妇，机轮截断鸡回互。  
从来往返绝踪由，行人莫问老时路。  

释普绍　偈  
灵云悟桃花，玄沙傍不肯。  
多少痴禅和，担雪去填井。  
今春花又开，此意谁能领？  
端的少人知，花落春风静。  

释普闻　法意句格送求僧行者  
山林夜雨厌孤寂，春风几番沙草碧。  
衣孟无计若为得，负春空随腰间石。  

释普闻　郊意境格二首  
水阔天长雁影孤，眠沙鸥鹭倚黄荐。  
半收小雨西风冷，藜杖相半入画书。  

释普闻　郊意境格二首  
十里沙堤水满湖，着霜牙冷未全枯。  
晓来细雨藏鸥鹭，何处人间有画图。  

释普信　偈  
残雪既消尽，春风日渐多。  
若将时节会，佛法又如何。  

释普信　颂古九首  
据坐凝眸语未形，一槌直下意何明。  
倒行此令如相委，无限清风动地生。  

释普信　颂古九首  
当时卞璧亲持献，未遇徒然更再三。  
折苇渡江江上水，滔滔今古色如蓝。  

释普信　颂古九首  
相争但见风旛动，不肯回头识动心。  
从此老卢露消息，松风江月尽知音。  

释普信　颂古九首  
寥寥风月卧烟霞，百鸟从兹不献花。  
人义尽从贫处断，世情偏向有钱家。  

释普信　颂古九首  
道得无言杈下死，霍山猛跳入怀中。  
三千里外虚相赚，更有何人透此宗。  

释普信　颂古九首  
当时苦口曾不道，悟来灵骨方寻讨。  
练江寒月两萧萧，浮云散尽天如扫。  

释普信　颂古九首  
收来辊去事方圆，独许渔郎上钩船。  
明月芦花同一色，落霞孤鹜共遥天。  

释普信　颂古九首  
大用纵横掣电机，烁迦罗眼尚胶黐。  
迷途梦里争唇吻，却忆随他去一回。  

释普信　颂古九首  
渔翁潇洒任东西，芦管横吹韵不齐。  
夜静月明鱼不食，扁舟卧入武陵溪。  

释普岩　百丈大师赞  
亲见马簸箕，面目甚奇怪。  
鼻痛野鸭飞，漆桶好不快。  
只见祥麟一角尖，定知罪犯弥天大。  

释普岩　布袋和尚赞  
山月未出，海云忽飘。  
瞑目而坐，归路迢迢。  
布袋里头无长物，许谁胡蝶梦溪桥。  

释普岩　乘禅者归蜀  
出剑门兮入剑门，眼空寰宇一闲身。  
杖挑一滴江南水，散作西川劫外春。  

释普岩　达磨大师赞  
苇航身险，风争水寒。  
九年面壁，用尽心肝，  
大唐人不识只履过西天，  
单传指直指待驴年。  

释普岩　大藏主号镜中  
孤光不随有地间，碧落冲开万象寒。  
扑破果然亡朕迹，从教在地黑漫漫。  

释普岩　大义渡  
孩儿不见弃浑身，可惜婆婆眼不亲。  
白浪洪波无了日，于今愁杀渡头人。  

释普岩　观音大士赞  
草木丘陵，风雷云气。  
具足妙相尊，证入三摩地。  
万象森罗从鼎沸。  

释普岩　济颠书记赞  
毁不得，赞不得，  
天台出得个般僧，一似青天轰霹雳。  
走京城，无处觅。  
业识忙忙，风流则剧。  
末后筋斗背翻，煅出水连天碧。  
稽首济颠，不识不识。  
狭路相逢捻鼻头，也是普州人送人送贼。  

释普岩　偈颂二十五首  
豁开户牖，直出直入。  
点鱼上竹竿，俊鹘趁不及。  

释普岩　偈颂二十五首  
出现杨州，坐断寿丘。  
脚跟不点地，赢得一身愁，  
不是冤家不聚头。  

释普岩　偈颂二十五首  
日面月面，霹雳闪电。  
直下来也，急著眼看。  

释普岩　偈颂二十五首  
马头回，牛头没。  
一字入以门，九牛曳不出。  

释普岩　偈颂二十五首  
个样皮毛，千化万变。  
黄梅鹫头，谩自流传。  
后代儿孙，可贵可贱。  

释普岩　偈颂二十五首  
坐而不住，住而不坐。  
滴水生冰，因风吹火。  

释普岩　偈颂二十五首  
此香堪笑又堪悲，刚把愁肠说向谁。  
冶父山前曾落节，午钧之重一毫釐。  

释普岩　偈颂二十五首  
离四句，绝百非。  
清寥寥，白滴滴。  
直秀万重关，不住青霄外。  
千手大悲提不起，烁迦罗眼莫能窥。  

释普岩　偈颂二十五首  
风云合匝，龙虎交驰。  
一进一退，各适其宜。  
丛林烜赫，慧命流辉。  
寿丘面皮厚多少，惟许通方作者知。  

释普岩　偈颂二十五首  
入院数日来，人事闹烘烘。  
两脚走如烟，眼不见鼻孔。  

释普岩　偈颂二十五首  
归来出去，迦叶贫，  
阿难富。出去归来，  
南天台，北五台。  
目前包里，满面尘埃。  
禹力不到处，河声流向西。  

释普岩　偈颂二十五首  
近之不逊，远这则怨。  
无义无情，可贵可贱。  
一年一度雪深冤。毕交无人是的传。  

释普岩　偈颂二十五首  
故人方外来，相见便相悉。  
倒指三十年，道义同一日。  
铁壁银山，十分狼藉。  
直得同声庆，同气相求，  
西河师子在汾州。  

释普岩　偈颂二十五首  
毒攻毒，楔出楔。  
老曹山，不识别。  
那里是者僧吃酒处。  

释普岩　偈颂二十五首  
令不虚行，箭不虚发。  
傥或踌躇，二九十八。  

释普岩　偈颂二十五首  
洞门无钥，剑阁崔嵬。  
风露高寒，且非人世。  
是则是，天上人间知几几。  
者僧一问不将来，黄蘖通身是泥水。  

释普岩　偈颂二十五首  
一阳生也，树头惊起双双鱼，  
石上迸出长长笋。即日伏惟两序，  
高人现前清众。履兹长至，  
倍膺戬谷。喝一喝，  
俗气未除。  

释普岩　偈颂二十五首  
季春斩暄，鸟啼花笑。  
恒沙数见闻觉知，悉毕了了。  

释普岩　偈颂二十五首  
一叶落，天下秋。  
一尘起，大地收。  
临济掌黄蘖，南泉唤赵州。  
开口不在舌头上，夜涛催发海南舟。  

释普岩　偈颂二十五首  
显慈鼻粗，诺庵法兄。  
机如电掣，辩似河倾。  
无心相撞著，分外得人憎。  
彼此不堪为种草，先师之道转竛竮。  

释普岩　偈颂二十五首  
断杨歧正脉，坏临济纲宗。  
赤土涂牛奶，密室不通风。  
身产身后池，深瘗白云之中。  
非父非子，狭路相逢。  
涧藻溪苹相钝置，谢郎错认钓鱼船。  

释普岩　偈颂二十五首  
老讷今朝死，老岩今日生。  
二价目无伎俩，有梦不同休。  
夤缘继踵，香火荒凉。  
肝肠铁作也须裂，骊屎如何比麝香。  

释普岩　偈颂二十五首  
老洞山玷辱宗风，泰首座埋没自己。  
双双绣出鸳鸯，千古扶持不起。  

释普岩　偈颂二十五首  
四年承乏云峰寺，暗写秋肠寄阿谁，  
每到十一月初五，一狐疑了一狐疑。  
故我开山伏虎禅师，指柳骂杨，  
伤龟恕鳖，你死我活。  
莫说一碗粗茶一米香，也胜和盲{左孛右文}诉瞎。  

释普岩　偈颂二十五首  
项短耳聩，千妖百怪。  
如是三十年，续东山正脉搏。  
我也错商量，三拜一炉香，  
一任傍人说短长。  

释普岩　寄天目礼书记闽回  
爪牙消息露三山，勘破曾郎想不难。  
一啸归来千嶂晓，於菟不似旧时斑。  

释普岩　宁太白幸首座  
粪火堆头潦倒身，且无花鸟闹芳春。  
口边白醭心如铁，甘作丛林不义人。  

释普岩　送洪维那  
知把虚空一口吞，髑髅瞥转振乾坤。  
破沙盆月儿录在，玉笛横吹出海门。  

释普岩　送僧见孟侍郎  
三秋月冷半山云，来谒维摩必有因。  
特见岭梅开一朵，也应知道不干春。  

释普岩　颂古十首  
自谓五更侵早起，谁知更有放行人。  
修风块雨今非昔，尧舜垂衣万国宾。  

释普岩　颂古十首  
抬头霹雳不容追，缺齿胡僧隐铁围。  
六合空空风悄悄，杜鹃啼月不如归。  

释普岩　颂古十首  
月淡江空泛小舟，唱歌和月看江流。  
更深欹枕梦何处，两峰清霜晓未收。  

释普岩　颂古十首  
铁壁银山几万重，有无这字若为通。  
斩关岂非搴旗手，枉有虚名落汉中。  

释普岩　颂古十首  
洗钵家家事一同，新罗不在海门东。  
因行掉臂赵州老，身在烟萝第几重。  

释普岩　颂古十首  
搽杯抹粉没人猜，五百生中与麽来。  
觌体风流有多少，不知何处可安排。  

释普岩　颂古十首  
百骸怀物贞薰天，风起今朝病一般。  
酷恨双双医不得，枕边空听雁声寒。  

释普岩　颂古十首  
等闲提起七斤衫，多少禅和著意参。  
尽向青州作窠窟，不知春色在江南。  

释普岩　颂古十首  
洗肠换骨老芭蕉，拄杖牛来价转高。  
卖与买人人不买，翻令平地起波涛。  

释普岩　颂古十首  
如是如何下法眼，蓦然突出破沙盆。  
依稀渭北春天树，仿佛江东日暮云。  

释普岩　题戢庵居士竹亭  
疏疏绿叶起清风，屈指巡檐数不穷。  
幽致果然难比况，此君未必在其中。  

释普岩　又  
妙在转处，密在汝边。  
绘予面目，正中乖偏。  
踏翻却谢郎船。不拨万象，  
火冷灰寒。我有丰子分，  
谁道不完全。十分狼藉难收拾，  
微风吹动碧琅玕。  

释普岩　自赞  
断杨岐正脉，灭临济纲宗。  
猿啼碧嶂，月锁千峰。  
影落于阗国，人在大辽东。  
应缘淡泊，无分从容。  
谓是运庵真面目，澄潭不许卧苍龙。  

释齐已　偈颂二首  
荐得是，移华兼蝶至。  
荐得非，担泉带月归。  
是也好，郑州梨胜青州枣。  
非也好，象山路入蓬莱岛。  
是亦没交涉，踏著秤锤硬似铁。  
非亦没亦涉，金刚宝剑当头截。  
阿呵呵，会也麽，  
知事少时烦恼少，识人多处是非多。  

释齐已　偈颂二首  
渐渐鸡皮鹤发，父少而子老。  
看看行步躘蹱，疑杀木上座。  
直饶金玉满堂，照顾白拈贼。  
岂免衰残老病，正好著精彩。  
任汝千般快乐，渠侬合自由。  
无常终是到来，归堂吃茶去。  
唯有径路修行，依旧打之绕。  
但念阿弥陀佛，念得不济事。  

释齐岳　偈  
旋收黄叶烧青烟，竹榻和衣斗夜眠。  
粥后放参三下鼓，孰能更话祖师禅。  

释契适　观音诗  
金沙池袅玉莲馨，殿阁阶墀尽水精。  
云化路歧通万国，风飘舟楫济群生。  
座妆珪璧霜犹暗，衣缀珠玑月不明。  
若向险途逢八难，只劳心念讽持名。  

释契适　观音诗  
渊智弘慈大辨才，端居波上绝纤埃。  
祥光射散千门病，甘露倾消万国灾。  
翠柳变成金世界，白莲涌出玉楼台。  
我今稽首焚香礼，愿向人间应念来。  

释契适　观音诗  
慧炬慈航在世间，除昏济险未尝闲。  
手擎一穗青丝柳，身倚千层碧玉山。  
声满诸天常讽诵，功圆十地绝跻攀。  
终求郢妙雕金相，时献香花礼粹颜。  

释契适　观音诗  
方珪座压五云端，修竹丛边舞玉鸾。  
施果狖离苍岫晚，献珠龙透碧波寒。  
琉璃瓶对珊瑚印，翡翠环摇玳瑁冠。  
百宝阶前丈石上，天上瞻礼爇旃檀。  

释契适　观音诗  
水面红鲜耻绛唇，寻常侍纵有天神。  
整齐绀发云千缕，端丽慈容月一轮。  
素舸欲沉威济物，霜刀曾断福沾人。  
世间多少诚心者，智烛惟求照耀身。  

释契适　观音诗  
天花环绕瑞云随，整救湮沦类时。  
贵贱若能勤行愿，死生常得睹容仪。  
狻猊番掷琼台角，鹦鹉回翔宝树枝。  
永劫祇将权实化，有情皆使入无为。  

释契适　观音诗  
水精盘跃锦鳞鱼，闷于渊沉海岸居。  
秀世竹鸣金鹡鷟，观空波涌玉蟾蜍。  
轻明缨络垂身后，重叠芙蓉衬足初。  
曾向梦中潜祐我，烁人仪表降蓬庐。  

释契适　观音诗  
寂照慈威化不同，闻声清净得殊功。  
指光远射神龙烛，眉彩修弯帝释弓。  
宝器晓凝兰穗露，珠衣秋响桂枝风。  
信知万里從人欲，何患周游鬼国中。  

释契适　观音诗  
宴坐琼瑶曲密都，感通宁肯择贤愚。  
遍分智慧灯开暗，尽洒清凉雨发枯。  
荷拥夕池鲜五色，树凝春砌莹三珠。  
波神天女相随從，虚白光中美丈夫。  

释契适　观音诗  
觉源非有等差心，物性陶溶逐浅深。  
昏惑道中瞻月角，辨才门里听潮音。  
彩云轻罩山辉玉，花雨斜飞地涌金。  
终拟龙绡图画看，供承香火老东林。  

释乾康　赋残雪  
六出奇花已住开，君城相次见楼台。  
时人莫马和泥看，一片飞从天上来。  

释乾康　经方干旧居  
镜湖中有月，处士后无人。  
荻笋抽高节，鲈鱼跃老鳞。  

释乾康　诗一首  
隔岸红尘忙似火，当轩青嶂冷如冰。  
烹茶童子休相问，报道门前是衲僧。  

释钦　颂古三首  
唤作如如已变名。廓然无圣岂容情。  
其间妙叶皆同类，不有玄晖辨浊清。  

释钦　颂古三首  
八字打开，十分漏泄。  
孤危不立道方高，伎俩更无随意说。  
别虽，南斗七兮北斗八。  

释钦　颂古三首  
有句无句，明来暗去。  
活捉生擒，捷书露布。  
如藤倚树，物以类聚。  
海外人参，蜀中附子。  
树倒藤枯，切忌名模。  
句归何所，苏嚧苏嚧。  
呵呵大笑，破镜不照。  
大地茫茫，一任{左足右孛}{左足右孛}。  

释卿　偈三首  
杜鹃声里春光暮，满地落花留不住。  
琉璃殿上绝行踪，谁人解插无根树。  
只应连夜雨，又过一年春。  

释卿　偈三首  
蓬莱突兀无遮护，铁壁银山无入处。  
有时关棙一时开，放出毒蛇当大路。  
参禅人，早回顾，莫待临时生怕怖。  
荆棘林中暗坐时，百尺竿头须进步。  
三十三人老古锥，象转龙蟠曾指注。  
休指注，成露布。蚊子上铁牛，无你下嘴处。  

释卿　偈三首  
一不是，二不成，落华流水里啼莺。  
闲亭雨歇夜将半，片月还从海底生。  

释清　颂  
诸佛出身处，东山水上行。  
石压笋斜出，岸悬花倒生。  

释清旦　偈二首  
三世诸佛不知有，一一面南看北斗。  
狸奴白牯却知有，云外金毛正哮吼。  
个中隐显现全身，头头透脱无前后。  
拨转机轮向上关，八角磨盘空里走。  

释清旦　偈二首  
三脚驴子弄蹄行，步步相随不相到。  
树头惊起双双鱼，拈为一老一不老。  
为怜松竹引清风，其柰出门便是草。  
因唤檀郎识得渠，大机大用都推倒。  
烧香勘证见根源，粪埽堆头拾得宝。  
丛林浩浩谩商量，劝君莫谤先师好。  

释清旦　颂古四首  
世尊拈花，迦叶微花。  
天际二轮，更相互照。  
若能截断老瞿昙，闭目黄河只一跳。  

释清旦　颂古四首  
荆棘林中宣妙义，蒺藜园里放毫光。  
千言万语无人会，又靛流莺过短墙。  

释清旦　颂古四首  
谁道先师无此语，焦尾大虫元是虎。  
胡蜂不恋旧时窠，猛将岂在家中死。  
急著眼，却回雇。  
若会截流那下去，匝地清风随步举。  

释清旦　颂古四首  
巑崖之处，无处插嘴。  
去却药忌，露当门齿。  
杈下放身舍命，个里如龙得水。  
三千里外赚吾来，捋虎须兮捉虎尾。  

释清海　悟佛鉴问领旨述偈  
实际从来不受尘，个中无旧亦无新。  
青山况是吾家物，不用寻家别问津。  

释清晦　登阁  
小阁称幽隐，登临眺晚晴。  
暮云埋落日，寒树夹孤城。  
鸟道穿山色，人烟隔水声。  
自怜疏散意，多不计浮名。  

释清豁　归山吟寄友  
聚如浮沫散如云，聚不相将散不分。  
入郭当时君是我，归山今日我非君。  

释清豁　过三岭苧溪  
世人休说行路难，鸟道羊肠咫尺间。  
珍重苧溪溪畔水，汝归沧海我归山。  

释清满　偈  
不是道，不是禅。  
每逢三五夜，皓月十分圆。  

释清满　颂  
饥餐松柏叶，渴饮涧中泉。  
看罢青青竹，和衣自在眼。  
更有山怀为君说，今年年是去年年。  

释清尚　赠樊川长老  
瘦颜诸骨现，满面雪毫垂。  
坐石鸟疑死，出门人谓痴。  
照身潭入楚，浸影桧生隋。  
太白曾经夏，清风凉四肢。  

释清外　葛洪丹灶  
羽客昔眷此，炼液夺化功。  
至今寒云色。挂树复凝空。  

释清晤　句  
鸟归花影动，鱼触浪痕圆。  

释清晤　句  
叠波漾层汉，残阳补断霞。  

释清壹　寄万先辈  
归从衡岳此身清，老校群书眼倍明。  
白屋有田供伏腊，青云无梦到公卿。  
频挑野菜招僧至，少著深衣入郭行。  
早岁自嗟行役远，失将诗律问先生。  

释清壹　寄无著  
逢人称宿腊，玄解少人知。  
俗濁唯贪隐，禅高不碍诗。  
水边秋杖屦，石上雪须眉。  
鸡犬添邻曲，还同赋紫芝。  

释清止　诗一首  
江南江北正干戈，茅屋深迁入薜萝。  
梦幻利名知险恶，虚舟身世若风波。  
石门路险交游少，竹坞云深笋蕨多。  
闹里打闲谁似我，千岩春色一声歌。  

释日益　偶作  
金谷春光长满眼，红药花梢香烂漫。  
昨夜西风一陈寒，遍地残芳落何限。  
王孙醉倒不知归，犹向栏边索金盏。  

释如庵主　辞住持偈  
三十年来住此山，郡符何事到林间。  
休将琐琐尘寰事，换我一生闲又闲。  

释如本　偈  
久雨不晴，戊在丙丁。  
通身泥水，露出眼睛。  
且道是什麽眼睛，  
林间泥滑滑，时叫两三声。  

释如本　偈  
李四有钱不解饮，张三解饮又无钱。  
相招丰乐楼中看，不怕寒威雪满天。  

释如本　颂古三十一首  
才出胞胎便逸群，周行七步独称尊。  
当时若见云门老，不到如今累子孙。  

释如本　颂古三十一首  
殃崫雄雄方勇锐，瞿昙住住息风波。  
杀人作佛当头劄，覆雨翻云在刹那。  

释如本　颂古三十一首  
一花拈起便承当，正眼传来不覆藏。  
今古流通无间断，枝枝叶叶尽芬芳。  

释如本　颂古三十一首  
草衣木食道人高，传得金襴意气豪。  
此外已知无别法，刹竿倒处累儿曹。  

释如本　颂古三十一首  
达磨西来未足夸，少林捏目强生花。  
得皮得髓徒分别，妙在圆明本不差。  

释如本　颂古三十一首  
日面月面，灵光洞现。  
大地山河，南州北县。  
虽是老婆心切，那知疑杀监院。  

释如本　颂古三十一首  
百丈野狐，两耳卓朔。  
脱兮不昧，堕兮不落。  
不昧不落，何是何错。  
若於当处不留情，万里晴空步寥廓。  

释如本　颂古三十一首  
威音王佛是儿孙，王老当时开大言。  
黄蘺见机分主伴，典刑千古定宗门。  

释如本　颂古三十一首  
斩了猫儿问谂师，草鞋头戴自知时。  
两堂不是无言对，只要全提向上秙。  

释如本　颂古三十一首  
南泉麻谷与归宗，道眼元来总不通。  
去礼国师瞻相好，区区只到半途中。  

释如本　颂古三十一首  
大庾岭头功德成，谩言点眼访知音。  
红炉片雪明端的，象外风光照古今。  

释如本　颂古三十一首  
净瓶踢倒赢山子，体用全彰迈古今。  
洞彻玄关垂手处，到头须是遇知音。  

释如本　颂古三十一首  
特来设粥夸英俊，那知王老更风流。  
打破粥锅呈丑拙，狸奴白牯一齐收。  

释如本　颂古三十一首  
草户柴门谢子来，躬身下拜笑眉开。  
深深密密亲分付，莫道宝山空手回。  

释如本　颂古三十一首  
台山古路是人游，个个寻婆问路头。  
堪笑赵州才勘破，寥寥千古使人愁。  

释如本　颂古三十一首  
西来祖意问如何，柏树庭前指似他。  
射虎不真徒没羽，至今天下有譫讹。  

释如本　颂古三十一首  
狗子无佛性，慈悲似海深。  
寻言逐句者，埋没丈夫心。  

释如本　颂古三十一首  
面门出入每相见，日月由来不识真。  
海岳惯游知己少，反身归卧岭头云。  

释如本　颂古三十一首  
似锦桃花满树红，灵云一见便心空。  
当时不遇玄沙老，争得名喧宇嬀　中。  

释如本　颂古三十一首  
不出漫漫草路遮，出门犹更隔天涯。  
回机踏著通霄路，何处青山不是家。  

释如本　颂古三十一首  
大方独立峭巍巍，八面玲珑万象围。  
正坐当轩无什　位，圆通无碍应群机。  

释如本　颂古三十一首  
小释迦，大文殊。  
闻名号，任称呼。  
藤条在握不能用，被他碧眼谩涂糊。  

释如本　颂古三十一首  
家世拄　　，佛祖付嘱。  
沩山寄来，香严发哭。  
父子投机，阳春雪曲。  
不是知音，大难相续。  

释如本　颂古三十一首  
一喝惊天动地雷，海翻太华洞然开。  
岩头胆丧魂飞也，谩道当时手搦抬。  

释如本　颂古三十一首  
亲儿弃了复何言，月在波心印碧天。  
独有一身无系累，困眠醒坐任随缘。  

释如本　颂古三十一首  
宝寿开堂推出僧，棒头有眼要分明。  
满城人瞎谁能晓，今古清风匝地生。  

释如本　颂古三十一首  
须弥座上敛伽黎，海口潮音阐大机。  
世主大檀能藻鉴，灵山嘉会愈增辉。  

释如本　颂古三十一首  
北斗藏身句，商量几万般。  
贪观天上月，谁觉骨毛寒。  

释如本　颂古三十一首  
一波才动众波随，汩没尘寰几个知。  
突兀须弥横宇宙，纵横妙用更由谁。  

释如本　颂古三十一首  
问来答去无偏党，铁壁银山作麽通。  
纵夺临机言话堕，遂令千古动悲风。  

释如本　颂古三十一首  
匙挑不上，箸拨不开。  
合掌赞言，善哉善哉。  

释如珙　禅人画师像请赞  
不破古人玄关，面玄关自破。  
不碎今时窠臼，而窠臼自碎。  
鹫峰之衣烂却，西丘话无传。  

释如珙　禅人画师像请赞  
尺璧千丈石，寸金万里沙。  
拣辩俱不得，达磨返流沙。  

释如珙　禅人画师像请赞  
黄檗不是临济，争打六十拄杖。  
较之七佛已前，都无许多劳攘。  
即是吾真种草，何须特地写像。  

释如珙　禅人画师像请赞  
持刀杀人，人心不死。  
赤手杀人，人心不死。  
伎俩俱尽，人心自死。  

释如珙　禅人画师像请赞  
一喝从马师起，临济承虚接响。  
病叟本无气力，不能学这般承。  

释如珙　禅人画师像请赞  
栽菜根向上，种豆要收谷。  
不必生疑讶，今年六十六。  

释如珙　禅人画师像请赞  
不是心，不是佛，  
不是物。新罗国里打鼓，  
大唐殿上作舞。天上天下人痴痴，  
七佛传来到六祖。  

释如珙　禅人画师像请赞  
道远乎哉，触事而真。  
罗公照镜，李婆映水。  
鼻孔各别，娘生一般。  
会与不会，福使铁钱。  

释如珙　禅月大师画罗汉像赞  
禅月罗汉应身，画出罗汉形像。  
丝毫无得渗漏，虚空捏作一团。  
拈来挂虚空中，咄咄咄咄咄咄。  

释如珙　慈明和尚赞  
得人怕，得人憎。  
赫得神鼎，头缩面青。  
烧火未著，晚参鼓鸣。  

释如珙　此庵歌  
吾结此庵寄残影，有问此庵坏不坏。  
一语发出甚奇怪，随他口下答不坏。  
凡属形相皆是坏，为甚此庵却不坏。  
六窗俱透无一物，常光无内亦无外。  
劫火洞然大千坏，吾结此庵实不坏。  
行住坐卧于其中，只是寻常个境界。  
有时松风閒举话。万象森罗齐爽快。  

释如珙　达磨大师赞  
破六宗己见固是，折茎芦渡江还非。  
大道等虚空，非虚空之量。  
大道同日月，逾日月之明。  
一华开五叶，结果自然成。  

释如珙　到中山宝首座房  
岩房终日冷沈沈，经案尘埃一寸深。  
五十余年如此过，道人行世太无心。  

释如珙　道藏主号物外因作此偈  
何处是物外，徒然劳指注。  
物物皆唯我，我实无比喻。  
去却我一字，动静随所寓。  
灵光遍寰宇，今古绝来去。  

释如珙　德山和尚赞  
吹灭纸灯，眼前黑暗。  
拈得白棒，胡挥乱挥。  
黄河放出，太华裂开，  
大千沙界绝尘埃。  

释如珙　丰干赞  
人心既无，虎心亦无。  
骑来骑去，是汝是吾。  
松门杳杳，郎月轮孤。  

释如珙　归山  
衰老归山寮，山寮无杂事。  
柴床石枕头，长伸两脚睡。  
寒拾约不来，丰干骑虎至。  
虎性本不驯，苍苔郁踏碎。  
春风补得完，八八六十四。  

释如珙　过竹田西堂无相庵房  
懒举话头嫌鼻祖，烧香那肯礼西方。  
空房消尽闲心识，日往月来不见长。  

释如珙　寒山赞  
做诗无题目，只要写心源。  
心源虽难构，浅深在目前。  
白云抱幽石，藤花树上纡。  
丰干不识你，道你是文殊。  

释如珙　虎丘隆和尚赞  
睡虎一啸，虚空掇转。  
南辰居北，北辰居南。  
驴作驴鸣，犬作犬吠。  
外道消灭，正宗亦无。  

释如珙　偈颂二十首  
日影每从窗外过，知他奔逐几时休。  
虚空落地须弥碎，三世如来不出头。  

释如珙　偈颂二十首  
月在水中捞不上，徒劳戳碎水中天。  
夜深山寺开门睡，月自飞来到面前。  

释如珙　偈颂二十首  
人心到老不知休，心若休时万事休。  
水上葫芦捺得住，始信桥流水不流。  

释如珙　偈颂二十首  
贪瞋痴众生根本，众生根本佛根本。  
佛无众生不成佛，是故众生佛根本。  

释如珙　偈颂二十首  
楼上五更钟未动，人间万事已营营。  
明朝一饭先书籍，那取工夫细度量。  

释如珙　偈颂二十首  
诸佛面前求早悟，众生界上几曾迷。  
本源自性天真佛，日用中间无少亏。  

释如珙　偈颂二十首  
清净世界清净人，浊恶世界浊恶人。  
随性所转移不得，总是娘生一个身。  

释如珙　偈颂二十首  
触目尽是清净地，清净地上无佛住。  
赵州教人急走过，狸奴倒上菩提树。  

释如珙　偈颂二十首  
老已无心走市廛，娑罗树下展身眠。  
余生一了一切了，不去烧香向佛前。  

释如珙　偈颂二十首  
万事成空皆已悉，一身无实亦深知。  
丝毫名利放不过，得出轮回是几是。  

释如珙　偈颂二十首  
晓来云过阑干湿，手把圆珠独自立。  
声声称念南无佛，佛道现前不成佛。  

释如珙　偈颂二十首  
鱼浮水面性地平，鸟入林中机路密。  
秋到石床枫叶落，梦幻伴子六十七。  

释如珙　偈颂二十首  
水边林下道人行，念念无非是道情。  
尽去西方寻净土，青莲华在淤泥生。  

释如珙　偈颂二十首  
称心称意可长保，上苑名园春日花。  
一个尖头茅屋下，长年无事道人家。  

释如珙　偈颂二十首  
大道在目前，本来无妙理。  
阳地生为人，阴空死作鬼。  
月照岭上松，风吹原下水。  
髼头寒拾翁，拍手笑不已。  

释如珙　偈颂二十首  
人有黄金宅，弃之徒自忙。  
北风连地起，吹雪上眉梁。  
杳杳黄泉路，难逢日月光。  
吾侬如此说，且去审思量。  

释如珙　偈颂二十首  
山中滋味别，往往少人知。  
野菜合黄独，能充白日饥。  
风轻翻草叶，猿重坠藤枝。  
余生只寄此，閒读古人诗。  

释如珙　偈颂二十首  
老农陇上耕，终日手不住。  
白骨谁家冢，群鸦噪高树。  
一条浅溪水，滔滔自流去。  

释如珙　偈颂二十首  
迷时从他迷，悟时听他悟。  
九牛虽有力，拽之不可住。  
日落又黄昏，风吹白杨树。  

释如珙　偈颂二十首  
吾家不甚遥，看取脚下路。  
红日上山头，石羊草里卧。  
人间一百年，弹指声中过。  
柴门无锁钥，白云自来去。  

释如珙　偈颂三十六首  
少室无门户，如何便得通。  
夜寒宁耐立，听我话西东。  

释如珙　偈颂三十六首  
古佛与露柱交参，猫儿我咬杀猛虎。  
出门撞著须菩提，拶破虚空全体露。  
一片虚凝绝谓情，万里清光飞玉兔。  

释如珙　偈颂三十六首  
般若如我大火聚，著得一丝飞毫麽。  
一拳拳倒黄鹤楼，一踢踢翻鹦鹉洲。  
有意气时添意气，不风流处也风流。  

释如珙　偈颂三十六首  
一毛吞海，海性无亏。  
纤芥投锋，锋利不动。  
龙潭吹灭纸灯，德山倒地礼拜。  
今年桃李贵，一颗直千金。  

释如珙　偈颂三十六首  
三界心尽，即是涅槃。  
山花红似锦，涧水湛如蓝。  

释如珙　偈颂三十六首  
相见不扬眉，君东我亦西。  
相逢欲相唤，脉脉不能语，  
总是粥饭气。贴贴底无缝罅能有几个，  
温州城里何限数。  

释如珙　偈颂三十六首  
尽大地冷啾啾，逼十方闹浩浩。  
放过布袋和尚，穿却解空鼻孔。  

释如珙　偈颂三十六首  
华阴山前百尺井，中有寒泉彻骨冷。  
谁家女子来照影，不照其余照斜领。  

释如珙　偈颂三十六首  
十方同聚会，啾啾唧唧。  
个个学无为，劳劳摝摝。  
此是选佛场，心空及第归。  

释如珙　偈颂三十六首  
河清海晏皇基壮，雨顺风调百姓安。  
三世如来同祝赞，龙楼曲奏万年欢。  

释如珙　偈颂三十六首  
今日生，来日死。  
千年田，八百主。  
郎当屋舍没人修，火官头上风车子。  

释如珙　偈颂三十六首  
离四句，绝百非，  
老僧爱瞋不爱喜。箭过西天十万里，  
向大唐国里等候。  

释如珙　偈颂三十六首  
三衣覆体，四事供需。  
若也知惭知愧，是真释子。  
莫道曩劫修来，非从今日。  

释如珙　偈颂三十六首  
木女穿针山色秀，石人牵线海云生。  
高茅座主赤双脚，直向毗卢顶上行。  

释如珙　偈颂三十六首  
夜来地动葭灰起，百草头边一寸春。  
抖搂精神急荐取，生老病死不饶人。  

释如珙　偈颂三十六首  
拈槌坚拂，好肉剜疮。  
举今举古，开眼尿床。  

释如珙　偈颂三十六首  
恶是罪业，善亦是罪业，  
罪业消除，青天白日。  
西河弄狮子，丰干骑猛虎。  
老玄沙卓牌，邓师伯打瓦鼓。  

释如珙　偈颂三十六首  
莲花生于泥，标格天然别，  
出水未出时，馁鱼并馁鳖。  

释如珙　偈颂三十六首  
小屎坑，大屎坑，  
浸不杀底出来。我有一句向你道，  
如何是佛，干屎橛。  

释如珙　偈颂三十六首  
龙门无宿客，不是点额人。  
孤峰无宿客，不是守株人。  
红日绕须弥，清风遍寰宇。  

释如珙　偈颂三十六首  
天得一以清，地得一以宁。  
金刚神合掌，归依佛法僧。  

释如珙　偈颂三十六首  
刍狗吠时天地合，木鸡啼后祖灯辉。  
一年光景今宵尽，万里更无人未归。  

释如珙　偈颂三十六首  
鼓声咬破七条，只著偏衫去也。  
老鼠满地走，拖取猫儿来。  

释如珙　偈颂三十六首  
施供养者，受供养者。  
俱无住著，获波罗蜜。  

释如珙　偈颂三十六首  
五台山上云蒸饭，佛殿阶前狗尿天。  
刹竿头上剪{左饣右追}子，三个猢狲夜箕钱。  

释如珙　偈颂三十六首  
年穷岁尽时，家家晓纸钱。  
滴滴落地，千神俱醉。  
不可作佛法商量，不可作世谛流布。  
若作世谛流布，瞎却眼睛。  
若作佛法商量，烂却舌头。  
即心即佛，非心非佛。  
不是心，不是佛，  
不是物。东海鲤鱼打{左足右孛}跳，  
新罗国里无寸土。  

释如珙　偈颂三十六首  
大无外，小无内。  
一即三，三即一。  
路逢道伴交肩过，一生参学事毕。  

释如珙　偈颂三十六首  
粪堆头上，无人觑著。  
万法纷纭，自起自灭。  

释如珙　偈颂三十六首  
日暖风和二月春，桃红李白遍山林。  
涅槃路上绝来往，一个无为清净身。  

释如珙　偈颂三十六首  
薪火相交，识性不停。  
上至诸佛，下至众生。  
扶过断桥水，伴归明月村。  

释如珙　偈颂三十六首  
三世如来说妙义，炎炎火燄雪火飞。  
面前总是听法底，识取当头底是谁。  

释如珙　偈颂三十六首  
哇地一声诸境现，周行七步更多能。  
老僧不是多饶舌，要与诸人绝谓情。  

释如珙　偈颂三十六首  
从上来，死衲子心，  
能有几人，活衲子眼，  
能有几人。昨夜玲珑岩，  
吞却太白峰。  

释如珙　偈颂三十六首  
群阴欲去未去之际，一阳欲来未来之时。  
楼上钟鸣，堂前鼓响，  
凡圣交参，一期事毕。  

释如珙　偈颂三十六首  
明暗色空，不曾碍人。  
一念周沙界，日用万般通。  
湛然常寂寂，常转自家风。  

释如珙　偈颂三十六首  
三期罢了不施功，万里秋天西北风。  
无孔铁鎚成队走，苦哉灭却少林宗。  

释如珙　寄宝藏主  
识尘消落尽，本性自圆明。  
动静无差异，语言只似常。  
后到不过此，先来亦只宁。  
坐禅一片石，松树长青青。  

释如珙　寄端书记  
青猿长短声，独自倚廊柱。  
三际俱不来，一片冷泉水。  
非唯无众生，无佛亦无己。  
短句与长吟，遣兴适意耳。  
半夜落霜华，日轮正卓午。  
寥寥天地间，只有寒山子。  

释如珙　寄灌顶长老  
半夜鹤鸣山月吟，山翁独坐破柴床。  
几番劫石成灰去，一点灵光照世明。  

释如珙　寄海藏主  
佛佛授手无多子，祖祖相传似海深。  
昨夜西风撼门扇，天明无迹可追寻。  

释如珙　寄灵仲通侄  
一楼山色好，山是飞来山。  
座上方外友，身心俱閒閒。  
秋来几夜梦，踏月到其问。  
更转语方定，瓦炉香未残。  
一偈聊相寄，山寮长日关。  

释如珙　寄明藏主  
一颗如来藏里珠，灵光烁破众人疑。  
大千沙界无尘土，即是尘劳未脱时。  

释如珙　寄息首座  
黄檗三度打临济，睦州合吃棒三千。  
乾坤儱侗无今古，猛将不来边上眠。  

释如珙　寄雪窦千峰琬西堂  
千丈崖根芋火香，天上日轮正卓午。  
东土西乾无祖师，白头老僧七十五。  

释如珙　寄予藏主  
要成大树作阴凉，放教片心如泥去。  
云门一举四十九，临济大师无本据。  

释如珙　寄琢间和尚  
闻得去年交院事，世间谁识老师心。  
青山绿水门前有，净土西方不去寻。  

释如珙　寄梓岩西堂和尚  
每问往来兴寝事，惟言闭户自安禅。  
西丘寿到八十四，住院都卢无十年。  

释如珙　临济大师赞  
得马祖百丈黄檗之旨，发自己胸中本有底光明。  
见僧入门便喝，谓之临济一宗。  
三世诸佛构不著，狸奴白牯鬼不著。  

释如珙　六祖大师赞  
曹溪本无波浪，是他来者激起。  
日月星辰万象，总被陆沈，  
出头不得。  

释如珙　弥陀悬鼓相赞  
彩云缥缈悬红日，瞻彼慈容大导师。  
四十八愿丘山重，众生杂念乱如丝。  

释如珙　清藏主归乡省亲  
入我门来先割爱，胡为旧路又重行。  
娑婆世界多寒暑，一个皮囊几度生。  

释如珙　拾得赞  
是谁拾得你，便名为拾得。  
手把粗粝藜，要打天边月。  
埽地却有功，眼界得净洁。  
闾丘太守来，也解生欣悦。  

释如珙　示椿藏主  
一夏工夫打不彻，百千亿劫不消磨。  
金乌玉兔长相逐，雁荡峰头见也麽。  

释如珙　示恩藏主  
道在目前无变易，只缘体悉有亲痚。  
黄梅夜半传衣钵，七百人中一老卢。  

释如珙　示明侍者  
布毛吹起便悟去，未吹布毛何不悟。  
三三九九八十一，云门大师有抽顾。  

释如珙　示莫侍者  
参禅只要见得尽，见得尽时无障碍。  
六个门头长日开，声香味触常三昧。  

释如珙　示然侍者  
以法传法狮子吼，以心传心铁牛机。  
十方世界无行路，圆觉空中有路归。  

释如珙　示收侍者  
人方不是面通红，此病流来自劫空。  
拈出洞出三顿棒，慈明老汉得黄龙。  

释如珙　示霞上人  
一大藏教方外荐，十方刹土目前看。  
老僧住世无多日，只要阇梨心地安。  

释如珙　示至侍首  
我宗无语亦无法，猕猴各佩古菱花。  
昏衢烛破无今古，大地众生尽到家。  

释如珙　送彻上人游台雁  
多人乞语过台雁，上人亦向那边游。  
寒拾不能登妙觉，只为贪著山水幽。  
巨罗长年抱膝坐，痴痴更是不知休。  
春花正开香满路，日轮卓午山气收。  
乘兴去时宜速速，乘兴回来莫悠悠。  

释如珙　送灵石齐物长老  
方丈守职莫轻忽，自然久久见全功。  
杨岐只是会监寺，踢出驴儿振祖风。  

释如珙　送茂侍者  
一鹗度秋空，秋空无影迹。  
千人万人海，聚头空唧唧。  
点黑杨岐衣，鹫峰藏得密。  
寒暑知几年，分付当有日。  
谈万说妙者，脱去情尘执。  

释如珙　送明藏主  
门内天地阔，门外山水长。  
一句未脱口，遍界是冰霜。  
寒光夺夜月，鬼神不敢当。  
本来清净性，胸中无留藏。  
拾得是我弟，寒山是我兄。  
明朝相随去，一锡兼一瓶。  

释如珙　送琦上人  
万里无寸草，出门便是草。  
十年归不得，忘却来时道。  
今岁秋事早，凉风生木杪。  
拄杖挑钵囊，锐志不小小。  
孰顾他洞山，浏阳寒拾老。  
衲僧家行履，不可得寻讨。  

释如珙　送契首座住雁山灵峰  
曷送住持芝下寺，祖翁一个破砂盆。  
寒酸固是难开眼，煮饭犹堪煮菜根。  

释如珙　送权侍者游洞庭  
七十二峰波面出，卢公去后石屏存。  
高歌数曲游三日，图画又添僧一尊。  

释如珙　送一维那  
扣我山寮门，乃是我法侄。  
来情不用推，一一皆著实。  
生柴带叶烧，新水敲冰汲。  
难得再相逢，今年六十七。  
归去望东溟，天岸一团日。  

释如珙　送真藏主  
达磨不曾来东土，二祖亦不往西天。  
一条古路生荆棘，更无佛法可流传。  

释如珙　颂古四十五首  
世尊拈花，迦叶微笑。  
正法眼藏，涅槃妙心。  

释如珙　颂古四十五首  
是定出得不得，关捩初无多子。  
文殊神通太过，罔明轻轻弹指。  

释如珙　颂古四十五首  
觅心不得疑情息，与汝安心万事休。  
十万里沙来又去，杖挑只履在肩头。  

释如珙　颂古四十五首  
我瞿昙佛，具正遍知。  
子母分解，只在当时。  

释如珙　颂古四十五首  
问你地藏知不知，下头注脚万千千。  
算沙入海徒疲倦，不若教他了目前。  

释如珙　颂古四十五首  
真正道流行脚去，护身符子不须担。  
国师实为耽源切，不是临岐作对谈。  

释如珙　颂古四十五首  
一般颜色两般名，纸盖难瞒众眼睛。  
雪峰当时便封转，闽王犹未息疑情。  

释如珙　颂古四十五首  
相公问道古来有，指水指天只药山。  
总是只园听法者，如今分布在人间。  

释如珙　颂古四十五首  
曲设多方验作家，有谁亲见老玄沙。  
耳聋口哑眼睛瞎，五浊众生数似麻。  

释如珙　颂古四十五首  
闻声不见形，撼树却惺惺。  
体用何须论，归家落日明。  

释如珙　颂古四十五首  
荒院天寒烧木佛，一堆红燄对枯床。  
浑身终夜烘烘暖，罪过难教院主当。  

释如珙　颂古四十五首  
廓然无圣真实语，对朕者谁心未息。  
本光灿烂照十方，无量劫来到今日。  

释如珙　颂古四十五首  
补陀岩上，白衣观音，  
闻声悟道，见色明心。  

释如珙　颂古四十五首  
只将乍入来伸请，一到丛林志便高。  
吃粥了也洗钵去，宗师不用更忉忉。  

释如珙　颂古四十五首  
洞水无缘会逆流，见他苦切故相酬。  
西来祖意实无意，妄想狂心歇便休。  

释如珙　颂古四十五首  
白水田边问路头，雪眉婆子打耕牛。  
草鞋泥滑青山远，不是愁人也著愁。  

释如珙　颂古四十五首  
佛手驴脚容易见，最难道处是生缘。  
黄梅不是周家子，七岁传衣便会禅。  

释如珙　颂古四十五首  
千载灵龟庵下出，团团骨上卦重重。  
草鞋盖却无头尾，且听傍人定吉凶。  

释如珙　颂古四十五首  
受惠当思报，将他一饼回。  
出家缘法到，当下得心灰。  

释如珙　颂古四十五首  
学者疑心尚未休，饱柴饱水坐牛头。  
子期不用黄金铸，末世知音有赵州。  

释如珙　颂古四十五首  
心灯不可付，祖印亦难传。  
野鸭飞过去，搊得鼻头穿。  

释如珙　颂古四十五首  
一刀成两段，释得二僧争。  
草鞋头戴出，猫儿无再生。  

释如珙　颂古四十五首  
牙齿唇皮包不过，吾家密事俗人知。  
首座出院未为过，长老罚油方合宜。  

释如珙　颂古四十五首  
人来面壁成多事，争得心开见本源。  
空劫已前诸佛子，话头不举自然圆。  

释如珙　颂古四十五首  
钟鸣众集归方丈，苦杀堂头请法人。  
法法本来无一法，若言无法法缠身。  

释如珙　颂古四十五首  
托钵回身去，钟鼓未鸣时。  
不会末后句，只有心奯知。  

释如珙　颂古四十五首  
密启深深意，禅和不用疑。  
恰得三年活，言中果有期。  

释如珙　颂古四十五首  
秘魔提杈起，验你本来人。  
得在杈下死，不负此生身。  

释如珙　颂古四十五首  
蝼蚁皆有佛性，为甚狗子却无。  
赵州观音院里，壁上挂个胡芦。  

释如珙　颂古四十五首  
大地一只眼，谁敢屙其中。  
锹子寄将去，那知到雪峰。  

释如珙　颂古四十五首  
不曾出门去，庄上吃油糍。  
庄主归相谢，侍者不得知。  

释如珙　颂古四十五首  
尘中辨主问岩头，心识如何曾得休。  
鼻孔眼睛都要见，铜沙锣里满盛油。  

释如珙　颂古四十五首  
担一片板在肩头，如何得到空王地。  
睦州古佛多垂慈，要你自家放舍去。  

释如珙　颂古四十五首  
你若学他看，牛皮真个穿。  
长年横案上，字义自然圆。  

释如珙　颂古四十五首  
坐禅成佛生妄见，磨砖作镜妄尤多。  
打车打牛俱是妄，搅得心肠没奈何。  

释如珙　颂古四十五首  
岂要共出一双手，只教唤著沙弥来。  
铁铛无脚又无耳，墙下春深荠叶开。  

释如珙　颂古四十五首  
圆相中间坐底谁，便施女拜各呈机。  
国师道大遍天下，未许寻常人得知。  

释如珙　颂古四十五首  
千里同风见不差，僧持此语报玄沙。  
不知蹉过如何也，莫是玄沙蹉过他。  

释如珙　颂古四十五首  
尊者策眉王不会，十方刹土古风清。  
佛斋胜会亲曾预，不是寻堂粥饭僧。  

释如珙　颂古四十五首  
二十年来不具眼，茅庵烧却是徒为。  
三春暖气无多子，真实之言亦可师。  

释如珙　颂古四十五首  
只一个休去，伎俩自然消。  
诸圣在甚处，脚下路条条。  

释如珙　颂古四十五首  
斩蛇却非小小事，直是教他脱苦轮。  
座主高茅心未泯，如何胡乱妄通言。  

释如珙　颂古四十五首  
北斗里藏身，虚空中出没。  
道得一句来，日头东畔出。  

释如珙　颂古四十五首  
设粥殷勤请念诵，白槌各为念摩诃。  
上来或德要圆满，复去厨头打破锅。  

释如珙　颂古四十五首  
药山手中书佛字，问他端尔要心开。  
只将佛字为酬对，元是曾持五戒来。  

释如珙　塔偈  
午夜髑髅吟，山空片月明。  
西方无净土，只有弥陀经。  

释如珙　塔铭  
病叟今年六十六，死日将至，  
火化好，土化好。  
西堂唯庵贯和尚云：古鄮山中有片荒地，因叠石为塔，  
为铭曰：天生一穴，  
藏吾枯骨。骨朽成土，  
土能生物。结个葫芦，  
挂赵州壁。永脱轮回，  
超三世佛。  

释如珙　天目和尚赞  
不道先师具大眼目，只道先师无肯路。  
还有知得者麽，杨岐之衣到松源师祖不传，  
临终谓兄弟久聚。正路行者有，  
只不能用黑豆法。难以荷负正宗，  
临济佛法到此平沈。痛哉痛哉，  
以此见先师，深得师祖之旨矣。  

释如珙　天目和尚赞松源和尚像永长读赞  
我祖之真，是真非真。  
我父之赞，是赞非赞。  
非是是真，非赞是赞。  
塞破虚空，断杨岐旨，  
灭临济宗。分付寂静水，  
打凤罗龙。  

释如珙　雁山  
石龙滴滴鼻中水，二十名泉类莫齐。  
头白山翁贪漱齿，杖藜逐石过桥西。  

释如珙　杨岐和尚赞  
屋老四壁痚，雪珠床上跳。  
犹有闲情怀，对白云发笑。  

释如珙　永藏主到雁荡山放牧寮请益  
老来自病救不了，佛病祖病孰能排。  
壁上葫芦风打落，床头拄杖被尘埋。  

释如珙　云门大师赞  
睦川拶折脚，如何嗣雪峰。  
一句内，三句外，  
星飞电卷。构得者，  
构不著，总是列  

释如珙　赵州和尚赞  
有底道赵州说禅，近在口皮边，  
远过河沙国，总描邈不著。  
镇州出大萝卜头，是他亲见南泉。  
观音壁上，挂个葫芦，  
风吹不落。  

释如珙　拄杖歌  
老龙蜕骨空山，樵人惠我作杖。  
靠在绳床角头，团团围绕万象。  
打狗打雨敲风，总是颠倒妄想。  
有人拗作两橛，伏惟方外尚飨。  

释如净　出山相赞  
冻不死，饿不死，  
深山走出这面觜。咦，  
人间天上风波起。  

释如净　出山相赞  
摩耶落赚屙出来，撞入草窠打一回。  
谁知有屈叫不得，殃害儿孙作罪魁。  

释如净　辞世颂  
六十六年，罪犯弥天。  
打个{左足右孛}跳，活陷黄泉。  
咦，从来生死不相干。  

释如净　达磨赞  
豁然无圣，自作自败。  
面壁钉樁，犹敢捏怪。  
尀耐神光屙一堆，引他臭秽遭他坏。  
咦，葛藤荒草遍乾坤，  
年年賸欠春风债。  

释如净　达磨赞  
金乌飞上玉阑干，黑漆崑崙背面看。  
毕竟者些传不得，落花流水太无端。  

释如净　达磨赞  
脚下茎芦，到岸也未。  
直指人心。驴屁狗屁。  
咦，千古丛林遭印置。  

释如净　端狮子赞  
咄哉捏怪老狐狸，披起金毛狮子皮。  
弄尽任从天外去，尾巴败露已多时。  

释如净　风铃  
通身是口挂虚空，不管东西南北风。  
一等与渠谈般若，滴丁东了滴丁东。  

释如净　干藏  
瞿昙老贼口亲屙，驴屎相兼马屎多。  
打作一团都拨转，泼天臭恶恼娑婆。  

释如净　观使太尉张求颂  
居士眼睛吞佛祖，衲僧鼻孔透乾坤。  
眼睛鼻孔初无间，万古宗门结痛冤。  

释如净　观音赞  
端坐圆通妙微相，众生眼里堆青嶂。  
晓来窗外听啼禽，春风不在花枝上。  

释如净　观音赞  
头上宝冠牛戴角，脚下莲华马踏蹄。  
通身璎珞皮毛债，历劫风流辊水泥。  

释如净　观音赞  
心尘脱落开岩洞，自性圆通俨绀容。  
天子敬，龙之恭，不以为喜安然中。  

释如净　化炭  
一刀两段没商量，透出无明大火坑。  
再入死灰烹得活，岁寒声价转峥嵘。  

释如净　济颠赞  
天台山里五百牛，跳出颠狂者一头。  
赛尽烟花瞒尽眼，尾巴狼藉转风流。  

释如净　偈颂二十五首  
天童大解脱门豁开。衲僧自已透，  
乾坤无表里。万里清风八面来，  
前楼后阁玲珑起。  

释如净　偈颂二十五首  
黄金妙相，驴腮马觜。  
咦，贼是小人，  
智过君子。  

释如净　偈颂二十五首  
横一丈，竖一丈。  
文殊维摩，隔壁抓皐。  
尽大地人，不钓自上。  

释如净　偈颂二十五首  
炉炭为床，镬汤为座。  
口吐黑烟，弥天罪过。  

释如净　偈颂二十五首  
有问有答，屎尿狼藉。  
无问无答，雷霆霹雳。  

释如净　偈颂二十五首  
外不放入，内不放出。  
痛下一槌，万事了毕。  
太白峰前令斩新，内外纪纲俱委悉。  

释如净　偈颂二十五首  
冤有头，债有主。  
一剑当锋，豁开门户。  
拽队成群恁麽来，放火杀人相合聚。  
老胡顶{左宁右页}跨龙虎。  

释如净　偈颂二十五首  
心念分飞，如何措手。  
赵州狗子佛性无，只个无字铁扫帚。  
扫处纷飞多，纷飞多处扫。  
转扫转多，扫不得处拚命扫。  
昼夜竖起脊梁，勇猛切莫放倒。  
忽然扫破太虚空，万别千差尽豁通。  

释如净　偈颂二十五首  
只个柴头煨火种，诸方聿起竞开炉。  
天童直截超宗处，炉与柴头尽底无。  
恁麽却有暖气，正好猛做工夫。  
蓦忽雷霆轰烈焰，从教深夜雪紆糊。  

释如净　偈颂二十五首  
开无间地狱，现阎罗大王。  
聚夜叉一部，列牛头两行。  
与其进者剑树上猛火进用，与其退者刀山里寒冰退藏。  
尀耐饭饱弄筋，判断屎急尿床。  
花柳春风入戏场。  

释如净　偈颂二十五首  
天童铁臭老拳头，打杀江湖水牯牛。  
夜深忽然生个卵，天明推出大日头。  
晒{左日右良}诸人焌湿处，免教行步滑如油。  

释如净　偈颂二十五首  
灵云见处桃花开，天童见处桃花落。  
桃花开，春风催。  
桃花落，春风恶。  
春风恶，桃花跃浪生头角。  

释如净　偈颂二十五首  
结却衲僧布袋头，天童拈来作气毬。  
脚尖趯出佛无数，付与丛林作马牛。  

释如净　偈颂二十五首  
铁酸豶，金刚圈。  
塞断咽喉，拽脱鼻孔。  
天童立地有分，衲僧乞命无门，  
堪与瞿昙作子孙。  

释如净　偈颂二十五首  
推倒多年老鼠窠，扫空平地笑呵呵。  
从空架起生头角，盖覆驴牛不厌多。  
今朝成就大缘，千古发挥大事。  
斫额任他门外客，到家还我个中人。  

释如净　偈颂二十五首  
窦八布衫穿，大家出只手。  
横须弥为概，量大海为斗。  
生杀在前，收放在后，  
归功塞破虚空口。天童不敢相辜，  
甘作啼鸡吠狗。  

释如净　偈颂二十五首  
金刚王宝剑在匣，有望风不犯之威。  
天童喝下飞出，变作无孔铁鎚。  
辊入荒田乱草，任教日炙风吹。  
拈匙把箸知多少，不是知音不易知。  

释如净　偈颂二十五首  
去那边去，来者里来，  
中间绝壑断崖。依稀金磴阔，  
仿佛彩虹弯，人从桥上过。  
松萝影里开天巧，汗黑光中入画看。  

释如净　偈颂二十五首  
眼见黄叶落，耳闻孤雁鸣。  
咦，溪上秋光分外清。  

释如净　偈颂二十五首  
八月十八钱塘潮，浙翁声价泼天高。  
尽教四海弄潮手，彻底穷渊辊一遭。  
重拣择，不辞劳，  
要透龙门继凤毛。忽然收卷还源去，  
万古曹溪风怒号。  

释如净　偈颂二十五首  
天童仲冬第一句，槎槎牙牙老梅树。  
忽开花，一花两花三四五花无数花。  
清不可夸，香不可夸。  
散作春容吹草木，衲僧个个顶门秃。  
蓦劄变怪，狂风暴雨交衮，  
大地雪漫漫。老梅树太无端，  
寒冻摩挲鼻孔酸。  

释如净　偈颂二十五首  
古今大雪满长安，天童卖却这心肝。  
无神通菩萨猛劈一椎，千手眼大悲捏怪多端。  
狮子教儿迷了诀，老婆心切不相瞒。  

释如净　偈颂二十五首  
霜风号肃杀，霜叶堕萧颾。  
唯有玲珑岩，崔嵬望转高。  

释如净　偈颂二十五首  
瞿昙腊月八，夜半走出山。  
贼路羊肠曲，偷心虎背斑。  

释如净　偈颂二十五首  
进院得住便住，退院要行便行。  
个条乌拄杖，莫怪太生狞。  

释如净　偈颂九首  
衲衣下事火烧山，腊月家贫彻骨寒。  
堪笑连延曾未息，眉毛焦赤面皮斑。  

释如净　偈颂九首  
打破黑漆桶，十方空索索。  
不受灵山记，安居大圆觉。  

释如净　偈颂九首  
十方聚会鱼游网，三月安居鸟入笼。  
生杀尽时蚕作茧，心空及第黑山中。  

释如净　偈颂九首  
钻冰取火凭谁信，拚命工夫入死门。  
脱体一交翻得活，金刚正焰透乾坤。  

释如净　偈颂九首  
五台山上云蒸饭，佛殿阶前狗尿天。  
刹竿头上煎{左饣右追}子，三个胡孙夜簸钱。  

释如净　偈颂九首  
西湖湖里水，南山山上云。  
天台拄杖子，相见笑忻忻。  

释如净　偈颂九首  
平地起骨堆，虚空剜窟笼。  
蓦透两重关，拈却黑漆桶。  

释如净　偈颂九首  
妙音观世音，具足神通力。  
十方诸国土，无刹不现身。  

释如净　偈颂九首  
跳出净慈牛栏，撞入太白马厩。  
一团罪业黑漫，风吹日炙薰天。  

释如净　偈颂三十八首  
净慈门下，牛栏马厩。  
一拶透关，豁开宇宙。  
咦，切忌追风捕影。  

释如净　偈颂三十八首  
黄金殿上一转语，烜爀红轮照万方，  
草木丛林成正觉，砖头瓦砾放毫光。  

释如净　偈颂三十八首  
截断千差，单提一著。  
那边放下龟毛，者里拈起兔角。  
咦，敲开欢喜妙楼阁，  
瑞霭祥云充碧落。转入梅花烂熳看，  
春风撼动玉栏干。人天普会，  
佛祖透关。发大机，  
显大用，铁鎚混队骨毛寒。  
四海五湖皇化里，太平无象有来端。  

释如净　偈颂三十八首  
一言相契，万古不移。  
柳眼发新条，梅花满旧枝。  

释如净　偈颂三十八首  
今朝二月初一，拂子眼睛凸出。  
明似镜，黑如漆，  
蓦然{左足右孛}跳，吞却乾坤一色。  
衲僧门下，犹是撞墙撞壁。  

释如净　偈颂三十八首  
霖霪大雨，害远大晴。  
虾蟆啼，蚯吲鸣，  
古佛不曾过去，发挥金刚眼睛。  
咄，葛藤葛藤。  

释如净　偈颂三十八首  
不曾生，不曾死，  
洞里桃花红照水。可怜开眼被渠瞒，  
人间天上风波起。  

释如净　偈颂三十八首  
檐声不断前旬雨，电影还连后夜雷。  
麦怕水侵秧怕冷，蚕桑犹要暖来催。  
众生没在苦，苍生良可哀。  
咄，杲日当空慧眼开。  

释如净　偈颂三十八首  
无忧树下浴婴孩，清晓蔷薇带露开。  
转过衲僧相见处，后槽驴马出胞胎。  

释如净　偈颂三十八首  
结夏已过了，解夏犹未来。  
中间一句子，莲花照水开。  
因甚落草止啼，元只为婴孩。  

释如净　偈颂三十八首  
四月十五日结夏，老鼠入饭瓮。  
七月十五日解夏，乌龟上竹竿。  
诸方恁麽，净慈不然。  
翻身透出竿头路，开眼掀翻瓮里天。  
咄，两段不同休寐语，  
机先鹞子隔驴年。  

释如净　偈颂三十八首  
云漫漫，雨漫漫。  
中秋当此夜，漫漫黑漫漫。  
个般真境界，赢得倚栏干。  

释如净　偈颂三十八首  
风飒飒，雨霖霖。  
圣人不曾灭度，演出清净妙音。  
若将耳听终难会，一句机先透古今。  

释如净　偈颂三十八首  
至人垂化无生死，示现阎浮有去来。  
刹刹尘尘成正觉，黄金宝殿玉楼台。  

释如净　偈颂三十八首  
把钓归来得锦鳞，充天塞地笑忻忻。  
虽然也只寻常事，历尽风波验尽人。  

释如净　偈颂三十八首  
清净法身卢舍那，衲僧队里乾罗蕁。  
逐日呼来打一槌，万像森罗转辘辘。  
知恩以此报深恩，大家赢得噇斋粥。  

释如净　偈颂三十八首  
寿皇顶{左宁右页}老冤魔，痛念先师旧草窠。  
聊借蒲团供打坐，大家拍手唱山歌。  

释如净　偈颂三十八首  
独瞎顶门眼，大人具大见。  
掀翻瓮里天，大智具大机。  
以大入小，万化普施。  
莺迁乔木调新舌，梅吐清香发旧枝。  

释如净　偈颂三十八首  
涅槃堂里死功夫，风衮葫芦水上浮。  
恁麽点开参学眼，释迦弥勒是他奴。  

释如净　偈颂三十八首  
雨打虚空乾剥剥，日明大地黑漫漫。  
个中开得金刚眼，生死何尝有异端。  
须弥山，大海水，衲僧顶上波涛起。  

释如净　偈颂三十八首  
天得一以清，元正启祚。  
地得一以宁，万物咸新。  
且道衲僧得,一合作麽生。  
太平歌有道，和气笑迎春。  

释如净　偈颂三十八首  
灯点点，月团团，  
游人歌鼓闹中看。咫尺凤楼开雉扇，  
玉皇仙仗紫云端。  

释如净　偈颂三十八首  
天苍苍，地皇皇。  
钟馗元是鬼，赤口并消亡。  
衲僧八面无门户，今古寥寥白昼长。  

释如净　偈颂三十八首  

解地祥和布袋头，虚空豁达逞风流。  
去赤得，住亦得，  
大用现前无轨则。  

释如净　偈颂三十八首  
大海汪洋，须弥突兀。  
现在说法不思议，稽首光明最奇特。  

释如净　偈颂三十八首  
十五日已前，湖光潋滟晴方好。  
十五日已后，山色空濛雨益奇。  
正当十五日，若把西湖比西子，  
淡妆浓抹总相宜。中秋月似鸾台镜，  
赢得多才一首诗。  

释如净　偈颂三十八首  
连雨初晴九月一，日头依旧东边出。  
照见五蕴皆空，衲僧参学事毕。  
一尺水，一丈波，  
谢郎船上唱山歌。  

释如净　偈颂三十八首  
坐断老卢顶{左宁右页}，拈起无柄木榴。  
忽然舀出铜汁铁丸，忽然舀出醍醐酥酪。  
佛祖大机难测度，犹是家常茶饭。  

释如净　偈颂三十八首  
杀人刀，活人剑，  
转磨转精，累试累验。  
乃上古之风规，亦今时之枢要。  
净慈门下实相当，倚天照雪寒光耀。  

释如净　偈颂三十八首  
烟濛濛，雨濛濛，  
芍药花开湿嫩红。我今灌沐诸如来，  
人间天上起清风。  

释如净　偈颂三十八首  
钟楼上念赞，床脚下种菜。  
不会不自在，会得是障碍。  
白狗喫生姜，胡人夜渡关，  
若不得流水，还应过别山。  

释如净　偈颂三十八首  
人从平江来，却得福州信。  
寒食拜新年，虚空突出柄。  
咦，打破虚空笑不休，  
大家彻底验聱头。  

释如净　偈颂三十八首  
掩室摩竭国，老胡豁开顶门。  
杜口毗耶城，净名败缺话柄。  
提上古两端公案，发今朝一段威光。  

释如净　偈颂三十八首  
竿木随身，逢场作戏。  
释迦老子毒花开，达磨大师王小二。  
吹笛打鼓，搀行夺市，  
万像森罗笑点头。  

释如净　偈颂三十八首  
元正启祚，鼻孔发露。  
万物咸新，笑面迎春。  
净慈门下转风流，饭满钵盂茶满瓯。  

释如净　偈颂三十八首  
春雨洗春雪，雪消湖上山。  
雨晴相对看，突兀髑髅寒。  

释如净　偈颂三十八首  
一番雨，一番风，  
风雨湖山图书中。风摇水色瑠璃滑，  
雨泼山光翡翠浓。咄，  
杜鹃啼血滴花红。  

释如净　偈颂三十八首  
铁酸豶，金刚剑，  
吞了斩了，以活为验。  
作家恁麽共提持，超过佛祖增光焰。  

释如净　偈颂三十四首  
截断程途蓦直来，乾坤洞彻此门开。  
左边拍兮右边吹，倒翻关捩起风雷。  

释如净　偈颂三十四首  
开殿见佛，眼中毒刺。  
咄，拔却刺。  
礼拜烧香，颠倒钝置。  

释如净　偈颂三十四首  
抉出达磨眼，作泥弹子打。  
海枯彻过底，波浪拍天高。  

释如净　偈颂三十四首  
笔头秃尽一毫通，至治寥寥静极中。  
点起风云传号令，雷霆泼墨振纲宗。  

释如净　偈颂三十四首  
瞿昙顶骨，夫子眼睛。  
两彩一赛，玉振金声。  

释如净　偈颂三十四首  
大地平沈，此座高广。  
千变万化，无功受赏。  

释如净　偈颂三十四首  
露柱怀胎，忽然爆裂。  
突出无孔铁槌，历劫都卢败缺。  

释如净　偈颂三十四首  
一举首登龙虎榜，太平亲到凤凰池。  
全生全杀超言象，更透机先向上机。  

释如净　偈颂三十四首  
拔断毒蛇尾巴，穿住黑牛鼻孔。  
虚空背上牵来，大地六番震动。  
甚恶毒兮甚仇雠，屎尿腥臊汗血流。  
拟将眼觑无踪迹，个是清凉第一头。  

释如净　偈颂三十四首  
过去然灯佛，相牵弄业识。  
现在漏灯盏，光影瞒人眼。  
未来乾纸撚，贼趀无处典。  
咄，髑髅前点破，  
鼻孔里看见。衲僧门下黑漫漫，  
历劫不分通一线。  

释如净　偈颂三十四首  
梅花清晓香，烂熳而借功。  
柳线早春浓，日暄而转位。  
非那边去，从者里来。  
哆哆和和兮主宾妙叶，跛跛挈挈兮偏正全该。  

释如净　偈颂三十四首  
春风轻，春日晴。  
柳眼青，黄莺鸣。  
郁郁葱葱生瑞气，世上老人天上星。  
释迦赞叹，弥勒证明，  
蟠桃仙果笑中呈。林下衲僧将何酬献，  
手中千古一枝藤。  

释如净　偈颂三十四首  
三分光阴二早过，迟日江山丽。  
灵台一点不揩磨，春风花草香。  
贪生逐日区区去，泥融飞燕子。  
唤不回头争奈何，沙暖睡鸳鸯。  

释如净　偈颂三十四首  
云开山岳露，雨过色新鲜。  
翟昙不出世，败阙未生前。  
天上天下，贼是小人。  
三拜起来浇恶水，谩将掩彩当殷勤。  

释如净　偈颂三十四首  
一叶落，空索索。  
天下秋，乾剥剥。  
霹雳一声，滂沱大霔，  
笑看乌藤倒上树。  

释如净　偈颂三十四首  
六年落草野狐精，跳出浑身是葛藤。  
打失眼睛无觅处，诳人刚道悟明星。  

释如净　偈颂三十四首  
今朝正月初一，一举上上大吉。  
吉无不利，春风和气。  
散入花梢百草头，尘尘刹刹转风流。  

释如净　偈颂三十四首  
髑髅前，脑盖后，  
一点洞明光影里走。咄，  
然灯古佛转譫讹。  

释如净　偈颂三十四首  
无面目汉，面目全该。  
日烘杨柳眼，烟抹杏花腮。  
黄莺啼不尽，特地下枝来。  

释如净　偈颂三十四首  
瞿昙夜半翻筋斗，万像平沈大地空。  
赢得波旬拍手笑，灯笼露柱暗搥胸。  

释如净　偈颂三十四首  
龙生龙，凤生凤，  
指天指地独称尊，老鼠养儿巡屋栋。  
共将恶水蓦头浇，万两黄金也合消。  

释如净　偈颂三十四首  
白圭无玷，顽石点砂。  
转关一拶，佛祖仇雠。  
咦，咬猪狗汉转风流。  

释如净　偈颂三十四首  
云散秋空，即心见月。  
家家门前照明月，处处行人共明月。  
骑鲸捉月，撑船载月。  
忽然月落夜沈沈，笑杀胡僧齿门缺。  

释如净　偈颂三十四首  
当堂不露，主人翁元是旧时。  
借影全彰，第一座屈烦今日。  
雪夜金乌历堂，炎天玉兔转怀。  
妙叶儿孙，全该祖父。  
木人执板云中拍，石女含笙水底吸。  

释如净　偈颂三十四首  
清凉大火聚，炎炎没回互。  
衲僧赤骨律，通身是剑树。  
在里许相挨厮拶，在里许放行把住。  
放行把住逞风流，总是冤家笑点头。  

释如净　偈颂三十四首  
昨日一线短，今朝一线长。  
针眼里过，尺寸上量。  
短长蓦劄断，巧绣出鸳鸯。  

释如净　偈颂三十四首  
天地一指，万物一马。  
二由一有，一亦放下。  
然后向者里拈起，谓之衲僧火柴头。  
大海波心轻{左扌右聿}动，须弥顶上汗通流。  
今朝以此开炉，无宾主话勘破赵州。  
拟归暖处，箭过髑髅。  

释如净　偈颂三十四首  
瞿昙打失眼睛时，雪里梅花只一枝。  
而今琶处成荆棘，却笑春风缭乱吹。  
诸方说禅，清凉念诗。  
烧香点烛拜泥团，脑后辽天鹞子飞。  

释如净　偈颂三十四首  
一滴不息，两滴三滴。  
滴滴沥沥，连朝至夕。  
变作滂沱勿奈何，山河大地衮风波。  
总不出衲僧喷嚏一激，直得云开日出。  
朗朗晴空吞八极，若还依旧水漉漉，  
浑家飘堕罗刹国。稽首释迦，  
南无弥勒。能救世间苦，  
观音妙智力。  

释如净　偈颂三十四首  
大地平沈，侧布黄金。  
虚空透阔，高架枬檀。  
依稀马厩，仿佛牛栏。  
鹘眼鹰眼不许看。  

释如净　偈颂三十四首  
活划群牛脑后毛，风吹日炙转腥臊。  
不堪狼藉薰天地，罪恶重将业火热。  
切忌死灰寻舍利，臭烟蓬{左火右孛}燄头高。  

释如净　偈颂三十四首  
船无底，米无粒，  
积岳堆山，洪波直入。  
恁麽归来得自由，清凉门下尽点头。  

释如净　偈颂三十四首  
金刚宝剑入红炉，煅出杨岐三脚驴。  
到处沙场鏖死战，髑髅交衮血紆糊。  

释如净　偈颂三十四首  
糁径杨花铺白毡，点池荷叶叠青钱。  
两彩一赛，其或未然。  
竹根稚子无人见，沙上凫雏傍母眠。  

释如净　偈颂十八首  
净慈屋里门，净慈屋里开。  
昔日净慈曾此去，净慈从此又还来。  
咦，净慈关棙衮风雷。  

释如净　偈颂十八首  
大开此殿，亲面一见。  
眼里抽钉，脑后拔箭，  
本来无象通机变。  

释如净　偈颂十八首  
坐断维摩方丈，发露阎罗地狱。  
千古万古黑漫，剑树刀山转辘。  

释如净　偈颂十八首  
当天一句，万机显露。  
衲僧顶戴奉行，鼻孔机先证据。  

释如净　偈颂十八首  
净慈法座，木头一棚。  
横撑竖撑，黑漆米生。  

释如净　偈颂十八首  
漫天大水云翻墨，捲地狂风浪衮山。  
掣断丝纶归喝彩，鲸鳌只在此山间。  
操舟又入洪波里，愁杀渔翁两鬓斑。  

释如净　偈颂十八首  
打杀然灯佛，堕落黑暗狱。  
永劫无出期，衲僧歌一曲。  
满天星斗辉华屋。  

释如净　偈颂十八首  
杨柳妆腰带，梅花络臂韝。  
黄莺偷眼觑，舞得最风流。  
净慈门下萝蕁头。  

释如净　偈颂十八首  
者个是百尺竿头，进一步则有象，  
退一步则敀　踪。进退全机变，  
从衡振祖风。都在南山掌握中。  

释如净　偈颂十八首  
今朝五月正清和，榴花诗句入禅那。  
浓绿万枝红一点，动人春色不须多。  

释如净　偈颂十八首  
莫谤瞿昙今日生，插天山岳势峥嵘。  
一番雨洗添狼藉，万古风烟恨不平。  

释如净　偈颂十八首  
万派朝宗一派收，扬清激濁几经秋。  
忽然到底都乾却，露柱灯笼笑不休。  

释如净　偈颂十八首  
古佛不曾过，现在法如是。  
一声婆饼焦，啼在竹林里。  

释如净　偈颂十八首  
惆怅杜鹃鸟，哀哀昼夜啼。  
落花飞絮怨流水，芳草懊恨迷东西。  
呜呼，春光浩荡可吊而不可送，  
醉倒愁人烂似泥。若匪丹山凤，  
徒劳语楚鸡。  

释如净　偈颂十八首  
六月连三伏，人间似焰炉。  
依稀寒水玉，仿佛冷秋菰。  
修竹芭蕉入画图。  

释如净　偈颂十八首  
上大人，丘乙己，  
西湖南山图画里。孔门弟子无人识，  
空有三千七十士。忽然一阵秋风吹，  
吹作秋云送流水。  

释如净　偈颂十八首  
衲僧拄杖子，漫漫黑似烟。  
西湖九个月，可恶亦堪怜。  
忽然飞过鄞江去，搅动沧溟浪拍天。  

释如净　偈颂十二首  
秋风凉，岩桂香。  
未归客，思故乡。  
吾无隐乎尔，捉贼须捉趀，  
舞蝶游蜂过短墙。  

释如净　偈颂十二首  
不曾动步上天台，金锁玄关尽豁开。  
坐断鞔峰第一句，万机俱透起风雷。  

释如净　偈颂十二首  
饥来喫饭，困来打眠。  
炉鞴亘天，倒退三千。  

释如净　偈颂十二首  
平沈大地，高出虚空。  
机先坐断，游戏神通。  
须弥灯王立下风。  

释如净　偈颂十二首  
打破黑漆桶，十方空豁豁。  
爆雷一喝变通，掣电千机顿发。  
便可以东行撑架门庭，西班怒骂佛祖。  
收放绝来由，纵横透今古。  

释如净　偈颂十二首  
韩信造浮桥，李广入布袋。  
一箭透双关，乾坤无羐碍。  

释如净　偈颂十二首  
晷运推移，日南长至。  
眼睛里放光，鼻孔里出气。  
饱饭快活屙一堆，超过瞿昙亲授记。  

释如净　偈颂十二首  
斩鲸龙头角，截虎豹爪牙。  
烂泥团受用不尽，踏著刺方见作家。  
谁在画楼沽酒处，相邀来喫赵州茶。  

释如净　偈颂十二首  
今朝九月初一，打板普请坐禅。  
第一切忌瞎睡，直下猛烈为先。  
忽然爆破漆桶，豁如云散秋天。  
劈脊棒，迸胸拳，  
昼夜方才不可眠。虚空消殒更消殒，  
透过威音未朕前。咦，  
栗棘金圈恣交衮，凯歌高贺彻风颠。  

释如净　偈颂十二首  
夜半乌鸡抱鹄卵，天明生出个老鹳。  
毛长觜短鹭鹚形，飞起一天星斗乱。  
一拳拳倒黄鹤楼，一踢踢翻鹦鹉洲。  
咄，篱边燕雀空啾啾。  

释如净　偈颂十二首  
元正启祚，万物咸新。  
伏惟大众，梅开早春。  

释如净　偈颂十二首  
半年喫饭坐鞔峰，锁断烟云千万重。  
忽地一声轰霹雳，帝乡春色杏花红。  

释如净　偈颂十六首  
灵灵而时时昧，不得月随流水。  
历历而处处混，不得雨逐行云。  

释如净　偈颂十六首  
山披锦云而烂成春意，水含碧月而淡存秋容。  
恁麽也恁麽，说似曾不中。  
黄头并碧眼，消息子难通。  

释如净　偈颂十六首  
是不是是江光铺练，非不是非花岳叠锦。  
举竟合成什麽边事，三界无法何处求心。  

释如净　偈颂十六首  
金牛弄得烂银蹄，耕破劫空田地开。  
不带泥痕今古路，牧童痚笛入云来。  

释如净　偈颂十六首  
善行者不移双足，善入者不动双扉。  
清秋夜冷波心月，谁问安禅友亦稀。  

释如净　偈颂十六首  
不劳澄九鼎，流动百花新。  
木鸡前树报，月磨萝镜轮。  

释如净　偈颂十六首  
一花开五家宗要，一味缀九室诀机。  
朝朝暮暮只斯是，何用琼林觅玉枝。  

释如净　偈颂十六首  
一机织作锦衣裳，是可太平君子床。  
只许宝山堆这里，细把玉鎝贞上方。  

释如净　偈颂十六首  
时节因缘佛性义，共移灵棹渡头舟。  
玉麟带月离云汉，金凤衔花下彩楼。  

释如净　偈颂十六首  
无明暗室勿入近，暮日江山相映红。  
处处烟尘收不得，早来晚去失真风。  

释如净　偈颂十六首  
云形水意拥通身，德用不孤道正亲。  
年少风流犹一段，花棚铺锦蝶飞频。  

释如净　偈颂十六首  
心田法地有灵苗，不动金锄耕步休。  
何事长松修竹下，风师雨客逐春秋。  

释如净　偈颂十六首  
净妙妙时解活计，露堂堂处有家风。  
须知脱体卓然道，廓落圆通是个宗。  

释如净　偈颂十六首  
如何是四稜蹈地，入三摩存分别智。  
若是有事而不通，知未知伊彼元气。  

释如净　偈颂十六首  
到纯无学处，语路若何生。  
意气天然别，神笔画不成。  

释如净　偈颂十六首  
一粒曾生无相田，异苗繁茂试机先。  
庄严劫佛借他力，双树荫凉本自然。  

释如净　偈颂十首  
回避无门，此门大开。  
家私都脱尽，平白起风雷。  

释如净　偈颂十首  
黄金妙相，著衣喫饭。  
因我礼你，早眠晏起，  
咦，谈玄说妙太无端，  
切忌拈花自热瞒。  

释如净　偈颂十首  
无衫歌扇，花鼓拍板。  
总是者个戏棚，卖弄许多伎俩。  
咦，任他千圣出头来，  
立在下风高著眼。建法幢，  
立宗旨，明明佛敕曹溪是。  

释如净　偈颂十首  
西来祖意庭前柏，鼻孔寥寥对眼睛。  
落地枯枝才{左足右孛}跳，松萝亮鬲笑掀腾。  

释如净　偈颂十首  
深山岩崖问，石头大小答。  
崖崩石迸裂，虚空闹聒聒。  

释如净　偈颂十首  
一言相契即住，笑面花开玉树。  
诸方恁麽点头，瑞岩划地恶辣。  
咦，拳头无私绝后看，  
瞿昙顶上活鱭鱭。  

释如净　偈颂十首  
十二峰前上戏棚，那吒赤脱点天强。  
屈烦鼓笛低头舞，弄丑真堪笑一场。  

释如净　偈颂十首  
秋风清，秋月明，大地山河露眼睛。  
瑞岩点瞎重相见，棒喝交驰验衲僧。  

释如净　偈颂十首  
今朝日南长至，黑豆生芽。  
大众恭惟懽庆，铁树开花。  
如何结果，龙驰虎骤，  
撒土抛沙。  

释如净　偈颂十首  
瑞岩一只破木靴，几个搀来尽要拕。  
唯有老僧能踢脱，出门赤脚笑呵呵。  

释如净　讲人更衣  
老胡教网漫天阔，当甚多年椀脱丘。  
勘破转关千圣外，别行条贯结冤雠。  

释如净　接待  
饭箩无底乾坤窄，舀出炎炎热铁丸。  
烂断饥肠重瞥地，佛魔无处辨来端。  

释如净　敬溪翁  
揭翻古剡岸云开，峻发清机劈箭来。  
裂转面皮乾剥剥，万山奔浪笑咍咍。  

释如净　礼真歇塔  
歇尽真空透活机，儿孙相接命如丝。  
今无倒指空肠断，杜宇血啼花上枝。  

释如净　临济赞  
捏个空拳，嚇杀天下。  
这般祖师，畜生驴马。  

释如净　牧翁  
自家鼻孔自家穿，自家绳索自家牵。  
自家忽地都忘却，一笛清风送楚天。  

释如净　南山律师  
优波离后身，韦将军捧足。  
布衣真童男，瓦缽天厨食。  

释如净　牛图  
柳堤烟敛春风静，鼻孔辽天一牯牛。  
拽转通身依旧黑，野花芳草转风流。  

释如净　普化赞  
者汉走从何处来，鼓合临济白拈贼。  
铎声摇撼动风雷，至今大地俱狼藉。  

释如净　起净慈方丈  
方方一丈牯牛栏，佛祖驱来要透关。  
聊借眉毛相架搆，遮天盖地黑漫漫。  

释如净　泉大道赞  
棒头挑起葫芦，手里伸出钵盂。  
噇酒噇肉破落户，天上人间大丈夫。  

释如净　善财赞  
捏住乾坤粉一团，大人刚被小人瞒。  
机先若具机先眼，走杀从教起衅端。  

释如净　四睡图赞  
拾得寒山，老虎丰干。  
睡到驴年，也太无端。  
咦，蓦地起来开活眼，  
许多妖怪自相瞒。  

释如净　送觉兄归洞庭  
觉尽还源见本心，洞庭无盖碧沈沈。  
衲僧不作这伎俩，浪急风高意转深。  

释如净　送亮藏主谒碧云  
咬狗猪汉烂泥团，撮著参天剑刃寒。  
转入春风开笑眼，桃花红照碧琅玕。  

释如净　送僧  
生逼猢狲坐铁砧，一槌天地尽崩沈。  
横来竖去呵呵笑，喫饭噇眠迈古今。  

释如净　送僧见明极和尚  
机丝抽尽万缘平，休倚寒岸转路程。  
千圣不携无影像，那边借伴月华明。  

释如净　送蜀僧得母书归乡  
雁落秋空剥万金，寥寥一片老婆心。  
先天后地难回互，风争恩深冤亦深。  

释如净　颂古八首  
清贫三盏便轻酬，万晨曹门出郑州。  
尽情斫却月中桂，恼乱春风卒未休。  

释如净　颂古八首  
唤一声兮应一声，两个分明好弟兄。  
倒却门前刹竿著，芳草漫天荆棘生。  

释如净　颂古八首  
钟声披起郁多罗，妙用灵通变化多。  
贼是家亲须扫迹，太平无象始安和。  

释如净　颂古八首  
万物朝元不较他，拈来直截辨譫讹。  
游春浪子风流甚，卖弄三文黑老婆。  

释如净　颂古八首  
肘后蓦生闲络索，风前忽布闹叉撑。  
那吒八臂空惆怅，夜半三更白昼行。  

释如净　颂古八首  
张来张打油，李来李打油。  
通身骨辘转，打得最风流。  

释如净　颂古八首  
一个乌梅似本形，蜘蛛结网打蜻蜓。  
蜻蜓落了两片冀，堪笑乌梅咬铁钉。  

释如净　颂古八首  
策起眉毛答问端，亲曾见佛不相瞒。  
至今应供四天下，春在梅梢带雪寒。  

释如净　颂古五首  
无忧树下浴婴孩，清晓蔷薇带露开。  
转过衲僧相见处，后槽驴马出胞胎。  

释如净　颂古五首  
六年落草野狐精，跳出浑身是葛藤。  
打失眼睛无处见，诳人刚道悟明星。  

释如净　颂古五首  
金乌飞上玉阑干，黑漆崑崙对面看。  
毕竟这些传不得，落花流水太无端。  

释如净　颂古五首  
一桡劈口虚空破，三点驴头覆却船。  
父子至今俱不了，江湖波浪错流传。  

释如净　颂古五首  
衲衣下事火烧山，腊月家贫彻骨寒。  
堪笑连延曾未息，眉毛焦赤面皮乾。  

释如净　提觉太尉张求颂  
平生道德迈前贤，著汉衣冠拜汉天。  
自是名高闲不得，阿难依旧世尊前。  

释如净　听松风布袋赞  
松风鸣，侧耳听，  
扪腹而笑，贼精贼精。  
咦，千古万古得人憎。  

释如净　听松风布袋赞  
靠个布袋瞌睡，平地突出毒刺。  
有人一踢踢翻，天下脚跟出气。  

释如净　涂田  
劄断潮头大海枯，十方公界佃官租。  
寥寥万古平如掌，不许傍人扬契书。  

释如净　维摩赞  
大病现前，乾坤一默。  
老而不死，是谓之贼。  
贼贼，春风啼鸟花狼藉。  

释如净　无用顶相赞  
打杀宣州花木瓜，爆出越州翁木大。  
血滴滴风衮剑轮，黑漫漫弥天罪过。  
咦，描邈者个贼头，  
三千里外谁耐面热而汗迸流。  

释如净　相士  
月落沧溟夜渺漫，衲僧面目太寒酸。  
拟将祸福轻偷眼，恶浪狂风衮乱山。  

释如净　言法华赞  
脚下长拖破木履，口内不知道甚底。  
恼乱风光没奈何，南北东西无定止。  

释如净　圆觉图赞  
一队猪狗汉，围绕业识幢。  
只管要说傍人罪过，不知败缺自己贼趀。  
{困木换力}，太平无象打一椎，  
惊破虚空闪电飞。  

释如净　源山主求赞顶相  
个是净慈毛和尚，口言祸福有定当。  
逐日随缘去赴斋，是谓两脚功德藏。  
雕装千佛，右砌两廊。  
判断一切魍魉鬼，主管五百罗汉堂。  
至於修桥造路，与夫浴主街坊。  
闻一切善事如蝇见血，闻一切恶事似蟹落汤。  
有时随搂搜，若万回老子懽喜。  
有时放歇蹶，若布袋和尚颠狂。  
得一文钱不曾落地，合十爪掌常乃谢天。  
只一味朴直，无些子壒尘。  
所以打动好事檀那，画出这般面觜。  
且道如何比拟，八月十五中夜凉，  
一轮月照西湖水。  

释如净　赠僧  
喝声霹雳震晴空，白棒飞星化活龙。  
不入这般儿女队，乱花翻袖舞春风。  

释如净　拄杖颂寄松源和尚  
七尺乌藤挂东壁，春风忽来生两翼。  
鞭起飞龙趁不得，洞庭搅碎琉璃碧。  
去兮去兮明历历，梅花影里休相觅。  
为雨为云自古今，古今寥寥有何极。  

释如净　自赞  
乌龟壳空索索，打一钻响剥剥。  
也是张拳嚇野狐，描邈出来增丑恶。  
虽然三十年后，只管有人卜度。  
突出娑婆世界，一枚真个村头。  
行脚都无用处，推倒只好做牛。  
钉双角，插条尾，  
绿杨芳草春风里。可杀有力会耕田，  
卖与阎王还饭钱。不然掣电几先喫，  
痛拳无明业识幢。竖起漫天黑，  
一句不相当。拳头飞霹雳，  
咦，老婆心切血滴滴。  

释如珏　答僧问  
如何是佛烂冬瓜，咬著冰霜透齿牙。  
根蒂虽然无窖子，一年一度一开花。  

释如珏　继天童颖禅师度后上堂说偈  
新岁新击鼓，普施新法雨，  
万物尽从新，一一就规矩。  
普贤大士忻，乘时打门户。  
放出白象王，遍地无寻处。  

释如珏　颂古  
诸佛出身处，千般谩度量。  
东山行水上，眨眼过扶桑。  

释如胜　偈  
人人领略释迦，个个平欺达磨。  
及乎问著宗纲，束手尽云放过。  

释如琰　颂古五首  
示疾毗耶方丈，文殊亦难近傍。  
看来无药可医，只是忌口为上。  

释如琰　颂古五首  
问处分明答处端，还同双剑倚天寒。  
一从楼阁门开后，满面惭怕无处安。  

释如琰　颂古五首  
蹉过跨门一机，昧却见成公案。  
子湖指处太亲，直须急著眼看。  

释如琰　颂古五首  
夹峤当年错用心，贪他香饵被他擒。  
点头三下无言说，水阔山遥恨转深。  

释如琰　颂古五首  
赵州老汉热心肠，一盏粗茶验当行。  
回首路傍桥断处，白蘯红蓼映斜阳。  

释如哲　偈  
瑞岩和唤主人公，突出须弥最上峰。  
大地掀翻无觅处，笙歌一曲画楼中。  

释若芬　句  
不是老僧亲写，晓来谁报平安。  

释若芬　寿傅守  
仙游舍人声建中，正论久矣排群雄。  
令子贤孙俱有耀，皇天两耳元非聋。  

释若芬　寿傅守  
鹤发仙人年德尊，大贤之后更多闻。  
风流异日窥前辈，议论班班总不群。  

释若芬　寿傅守  
当年朊仕早标缨，不共儿曹校疾行。  
居易独能遵坦路，未妨六十到名卿。  

释若芬　寿傅守  
十年泽国泛吴航，袖有新硎试未尝。  
聊把一麾施老手，便教千里作津梁。  

释若芬　寿傅守  
教令浮民一岁期，只将平易抗浇漓。  
朝廷若用循良课，换取樵川老吏归。  

释若芬　寿傅守  
桃花彩绶俨仙衣，宝带垂金腹十围。  
五马人生真可贵，更欣桑梓共分辉。  

释若芬　寿傅守  
精藏炯目气藏神，笑语温然与物春。  
面骨如拳搀两耳，此公寿相等铜人。  

释若芬　寿傅守  
堂前三凤戏斑衣，堂下三槐擢秀枝。  
一岁倦游归绿野，荣华鼎鼎看吾儿。  

释若芬　寿傅守  
宁武堂中白日长，公庭讼息炷炉香。  
禅床不作蛾眉梦，一枕清风到寿乡。  

释若芬　寿傅守  
秋入东篱破晓霜，黄花不肯媚重阳。  
花神爱惜缘何事，要向今朝荐寿觞。  

释若愚　临寂偈  
本自无家可得归，云边有路许谁知。  
溪光摇落西山月，正是仙潭梦断时。  
室里千花罗网，梦中七宝莲池。  
踏得西归路稳，更无一点狐疑。  

释善建　题宝山广严院  
垂手红尘古所难，近天尺五启禅关。  
玉绳低转檐楹外，宫漏微传几席间。  
云响度声何处笛，翠棱当户越州山。  
梦回露滴松梢冷，月在三茅万境间。  

释善能　偈  
万古长空，一朝风月。  
不可以一朝风月昧却万古长空，不可以万古长空不明一朝风月。  

释善能　颂古二首  
古殿无人到者稀，蒲团端坐有谁知。  
不因院主通消息，争得寒光万里辉。  

释善能　颂古二首  
西山路上有猕猴，啸雨哀风动客愁。  
忽遇此林师子子，万般伎俩一时休。  

释善懃　洛下别同志  
岁暮远交朋，携筇背洛城。  
往来兴废地，今古别离情。  
叠翠嵩峰色，泻寒伊水声。  
他年再相会，却讶白髭生。  

释善懃　秋郊晚望  
华郭外登临，凝眸秋色深。  
树凋分岳面，云破露天心。  
断雁当空续，残阳隔陇沉。  
盘桓伤急景，回首动微吟。  

释善清　读法界观  
多中即一一中多，浪里全提水是波。  
波水灭时多一尽，日轮当午见星河。  

释善清　偈  
随随随，昔昔昔，随随随后无人识。  
夜来明月上高峰，元来只是这个贼。  

释善清　偈五首  
不出三门九十日，大都只要此心休。  
此心休了全无事，天下名山任意游。  

释善清　偈五首  
掩息茅堂这六冬，心忘境寂万缘空。  
不知幻业从何起，依旧令教振祖风。  

释善清　偈五首  
万仞嵯峨鸟道难，剑办挥处骨毛寒。  
泥牛昨夜归沧海，吸得西江水尽乾。  

释善清　偈五首  
日入西，梦幻空花能几久。  
百岁光阴二分过，茫茫无限途中走。  
告禅人，早回首，莫待春风动杨柳。  

释善清　偈五首  
云从龙，风从虎，  
冬至寒食一百五。自古相传直至今，  
南泉不打监官鼓。参玄人，  
休莽卤，甜者甜兮  
苦者苦。直截毗卢向上关，  
莫教错却来时路。  

释善清　送临安南荡崇觉空禅师偈  
十年聚首龙峰寺，一悟真空万境閒。  
此去随缘且训隐，莫将名字落人间。  

释善清　颂二首  
铜砂锣里油清净，照见尘中旧主人。  
寄语禅人猛参取，莫教孤负此生身。  

释善清　颂二首  
八万四千非一一，七金山内海滔滔。  
妙高峰顶平如掌，谁把长竿钓巨鳌。  

释善暹　辞顯禅师题壁  
不是无心继祖灯，道惭未厕岭南能。  
三更月下离岩窦，眷眷无言恋碧层。  

释善月　白莲花  
天开地陃讵云赊，异草灵苗特一家。  
不有冈头三女粲，争敷处子六郎花。  
英雄有种凛生气，白玉微根不受瑕。  
他时若补芬陀传，端与优昙定等差。  

释善昭　第二诀  
舒光辨贤哲，问答利生心，  
拔却眼中楔。  

释善昭　第三诀  
西国胡人说，济水过新罗，  
北地用镔铁。  

释善昭　第一诀  
接引无时节，巧语不能诠，  
云绽青天月。  

释善昭　偈  
胡僧金锡光，为法到汾阳。  
六人成大器，劝请为敷扬。  

释善昭　偈  
汾阳有三诀，衲僧难辨别。  
更攎问如何，拄杖惊头揳。  

释善昭　句  
阵云横海上，拔剑搅龙门。  

释善昭　句  
雪埋夜月深三尺，陆地行舟万里程。  

释善昭　句  
万古碧潭空界月，再三捞摝始应知。  

释善昭　句  
三玄开正道，一句破邪宗。  

释善昭　句  
三头六臂擎天地，忿怒那吒扑帝钟。  

释善昭　颂  
三玄三要事难分，得意忘言道易亲。  
一句明明该万象，重阳九日菊花新。  

释善珍　芭蕉  
瓦沟月暗乱萤飞，照见芭蕉叶上诗。  
忆得前时吟最苦，自携残烛拂蛛丝。  

释善珍　碧沼即事  
看书多事置书休，收敛胸怀入倚楼。  
送尽归鸿檐日晚，败荷痚柳一池秋。  

释善珍　採药  
每共樵翁採药归，晚晴荷锸又相随。  
行逢流水便乘犊，坐到烂柯因看棋。  
鸟踏高枝收坠果，人耕古冢得残碑。  
远公幸自逃名好，何必栽莲诳小儿。  

释善珍　策蹇  
策蹇下山椒，冬深寒意骄。  
瀑风吹帽湿，杉雪落衣销。  
梅嫩有花早，桐衰无叶凋。  
是山皆可隐，不用楚词招。  

释善珍　呈傅左司  
左司声价过韦郎，小却宜盛白玉堂。  
龙卧密云还不雨，鴃啼众草自无芳。  
江湖旱地千里赤，淮蜀胡尘十丈黄。  
持节暂閒宁袖手，为君画策射天狼。  

释善珍　城归  
一宿城闉便忆归，云林长恐与心违。  
真金化得终无药，脱粟空时尚有薇。  
野雀避鹰巢竹栋，樵童背日睡蓑衣。  
近闻谷口梅花发，病拟搘筇下翠微。  

释善珍　除夕  
七十明朝是，年将衰并来。  
顽皮禁冷暖，老气压凶灾。  
铁砚穿何益，金丸跳不回。  
君兄爱伶利，与汝换痴獃。  

释善珍　春寒  
松间灯夕过，顾影在天涯。  
雪暝迷归鹤，春寒误早花。  
艰难知世味，贫病厌年华。  
故国风尘外，无心更问家。  

释善珍　春日湖上二首  
燕外游丝暖欲迷，酒船吹笛水亭西。  
梨花唫苴桃花笑，恼杀春光醉似泥。  

释善珍　春日湖上二首  
晚寒晻霭失楼台，弦管声收野意回。  
柳下系舟觅闲伴，更无一个白鸥来。  

释善珍　辞观文赵忠惠坟  
公归兜率，局面屡变。  
青云交绝，珠履客散。  
白传草堂，裴公经院。  
僧定未起，樵柯将烂。  
老鹤倦飞，不慕霄汉。  
驽马恋主，非贪豆栈。  
风雨忧愁，常占春半。  
昔倚山岳，今悲露电。  
语犹在耳，事不如愿。  
病忆故乡，一筇易办。  
受恩莫报，迟回眷眷。  
入西州门，泪流被面。  
知音永已，弦断琴爨。  
袖香告辞，用写缱绻。  

释善珍　次陈上舍韵  
壮不封侯老背时，云山得意合忘归。  
思鱼不肯歌长铗，射虎犹堪著短衣。  
椽笔枉将修野史，阵图少试解棋围。  
元龙心事应如许，何日相逢语入微。  

释善珍　次蒲心泉韵  
京华厌尘土，借屋瞰湖边。  
驴蹇驮诗笈，鸥闲傍酒船。  
啼鹃残月晓，细雨落花天。  
何日东林伴，同修莲社缘。  

释善珍　次徐监簿韵贺吴侍郎新第落成二首  
碧落仙人上界还，手携奎壁下天关。  
百年第宅复金瑆，万卷图书围玉山。  
霜压老槐龙卧壑，春催红药凤衔环。  
时危报主诗人志，好爱苍生莫爱闲。  

释善珍　次徐监簿韵贺吴侍郎新第落成二首  
词源本本自欧苏，胸次湖江跨楚吴。  
纵未押班坐鸱合，亦须开府佩麟符。  
拂衣太华太无放，卜筑中条昔有图。  
久矣笙竽喧众耳，新声待奏凤将雏。  

释善珍　次愚谷游北山韵  
登山行复歇，脚力钝如蛙。  
宿雨少游客，荒畦多落花。  
公侯归蔓草，池馆破谁家。  
同是伤春者，留连惜物华。  

释善珍　次曾都仓韵  
学问渊源汲绠深，逢时肯作子光瘖。  
平泉旧圃多奇石，栗里闲居只素琴。  
终竟封侯凭燕颔，莫夸对客割牛心。  
向来谢传游山伴，尚有白头支道林。  

释善珍　徂岁  
徂岁忙如电后雷，新年又下急符摧。  
雪将解舞絮夸柳，春遣先锋花付梅。  
窗白看书俄晻霭，炉红炙手倏寒灰。  
凭栏大笑无人会，瞥尔晴空一鸟来。  

释善珍　答罗野乞米  
山房岁晚冷如冰，欲访卢仝病未能。  
莫怪邻僧无米送，无人送米与邻僧。  

释善珍　代赵景贤和林定庵韵  
闲携竹杖过横塘，碧藕无花叶更香。  
斋后随僧同洗钵，醉中得句旋投囊。  
鱼沈似厌池光静，禽语如欣树影凉。  
更欲招邀鸥鹭伴，菰蒲深处共平章。  

释善珍　东湖行  
湖埆埆，泥駮駮，  
千夫万夫鉯剥剥。菰蒲濛濛深复凿，  
湖水浑黄车漉漉。朝车暮凿声不已，  
土山矗矗黄埃里。山成蒉土不知几，  
上头望见沧海水。我疑神山外八万里，  
山凭鳌戴无根蕂。阳侯潜乘鳌力瘁，  
夜半负走倦复置。鼓紞紞，  
湖边市。骝马嘶，  
使君至。使君一犒炙千牛，  
酒舁银瓮糟成丘。工出农隙财出州，  
民肥官瘠农知不。君不见淮水头，  
田荒白骨无人收。僧庐箕敛供防秋，  
健胡长戈舂尔喉。使君告尔农，  
汝今一劳永不忧，汝今一劳永不忧。  

释善珍　东坡  
天津桥上听啼鹃，从此南人弄相权。  
多少衣冠落沙漠，朱崖宜著玉堂仙。  

释善珍　斗鸡  
天宝三郎好斗鸡，醉中官锦贱如泥。  
沉香亭北花含笑，不管渔阳胡马嘶。  

释善珍　逢春  
衰老逢春能几回，自怜光景赋残梅。  
齿牙落尽舌犹在，年岁阅多心尚孩。  
座上麈閒谈客去，手中书堕睡魔来。  
生平痴绝真堪叹，千古文章水一杯。  

释善珍　孤山  
数树梅花地，先朝处士庐。  
柳凹人系马，萍破鹭窥鱼。  
空冢衣冠蜕，山房水石虚。  
白头旧园吏，曾见幸金舆。  

释善珍　古离别  
切切复切切，壮士重离别。  
壮士别君去，万里无加辙。  
暂时一樽酒，异日肝胆裂。  
何况岐路间，俄顷生白发。  
君不见荆轲剑气凌白虹，易水悲吟泪成血。  

释善珍　古松  
武夷洞中老松树，上有千年仙鹤巢。  
几度隔云茶臼响，山童树下拾枯梢。  

释善珍　古意二首  
力耕野老嫌儿少，苦战将军羡级多。  
只道乱离人死尽，朱门日日买青娥。  

释善珍　古意二首  
燕山烧营火照云，羽书夜半飞入秦。  
铁衣血冷不敢脱，功在将军不在身。  

释善珍　古怨  
少卿入胡庭，明妃辞汉殿。  
君恩如雨绝，生死难再见。  
至忠反为逆，至美反为贱。  
含冤天地间，日月为谁转。  
河梁泣满衣，琵琶啼背面。  
千年传乐府，曲变恨不变。  
常恐胡冢傍，夏月零霜霰。  

释善珍　过南墅怀寒岩二首  
年年散粟出朱门，狗盗鸡鸣总受恩。  
空有玉棺归碧落，更无红粉哭黄昏。  
遍行苔藓寻陈迹，拟倩梅花招醉魂。  
常恐丘原千载后，不生荆棘长兰荪。  

释善珍　过南墅怀寒岩二首  
草没亭台不见踪，故交掩泪立寒风。  
食鱼客去余空馆。放鹤童归弃旧笼。  
病悟前书藏夏口，死留好句在江东。  
徐陵元是麒麟种，天上应须见宝公。  

释善珍　和陈宰诸官登罗汉阁看草书经卷韵  
柳公遗迹留芳扁，一度摩挲一叹嗟。  
佛阁僧居如穴蚁，梵编虫蠹失惊蛇。  
文占天上奎星聚，语到宵中斗柄斜。  
老衲畏寒仍戒酒，不能伴客赋梅花。  

释善珍　和徐国录韵  
当今称文宗，斗南一和仲。  
掣鲸力倒海，兰苕不同梦。  
百年日苦短，千载事谁共。  
赋诗推义山，论旧数季重。  
客持邀我读，欢喜蹋破瓮。  
疾抄畏纸尽，饥诵忘浆冻。  
欲传换骨方，伎工恐无用。  
涂窗谩成鸦，过门任题凤。  
唐僧句月炼，一步不敢纵。  
高参鬼仙吟，下比古佛颂。  
湖江大国楚，宫阙天府雍。  
小大材则殊，未易求折衷。  
公文如珠玉，盛世盍包贡。  
一鹗剡交腾，万牛挽难动。  
造物或困之，郁怒使快痛。  
晋康名远郡，侯印亦久弄。  
蜃嘘横跨海，龙潜中兴宋。  
年丰秔{徐彳换禾}多，守醉宾客从。  
时时写乌丝，虹光穿屋栋。  
祖帐在何时，行色当倥偬。  
相期远公社，后会邈鸿洞。  
拟办酒椀招，更出虎溪送。  

释善珍　和忠献堂诸官韵  
魏王为将过颇牧，转佐转高萧相国。  
洗光日毂上天衢，海宇竦瞻如立鹤。  
定储不用招四老，知公狐鼠视产禄。  
青苗一疏更奇伟，时宰喙硬心愧服。  
当时元老不在廷，中外知非宗杜福。  
至今荒棘没铜驼，志士泪尽以血续。  
故祠金貂色已暗，英风可扫炎海酷。  
尚想乔岳初降灵，风采龙文照山麓。  
闻孙来补翁祖处，玉题绣井新前躅。  
落成举杯文字饮，高台何必糟丘筑。  
百年往事陵谷改，故国苍然但乔木。  
公归补衮居上前，谏草家藏皆可覆。  
才如苏梅宇内少，流落应怜犹未复。  
晓枝蝶闹不足云，晚节要看秋圃菊。  

释善珍　贺洪阳岩帅闽  
万马群中一马骢，击奸白简尚生风。  
衣冠南纪瞻鸣凤，云雨东山起卧龙。  
台阁难招真铁壁，林泉未隐且金狨。  
拥旄前有莆阳蔡，相继名齐石鼓峰。  

释善珍　贺曾帅得祠二首  
台省群飞竞刺天，琳宫散吏管云烟。  
长才十月得霜鹘，拙宦三江上水船。  
身外声名输饮酒，世间屈曲胜巢仙。  
丈夫功业谁能料，起渭征辽尽暮年。  

释善珍　贺曾帅得祠二首  
千骑丛中旧拥旄，丹心犹在鬓萧骚。  
汉庭重少冯唐老，晋士趋卑张翰高。  
静看棋枰争胜负，闲驰笔阵寄雄豪。  
抢榆击水公俱乐，却是旁人叹不遭。  

释善珍　贺赵礼部得祠二首  
曩岁巍冠接俊髦，玄都又种几番桃。  
山中供奉犹遭谤，泽畔灵均盍赋骚。  
世事万端常倚仗，丈夫百挫见雄豪。  
旁人妄指笼中翮，不识冥鸿天宇高。  

释善珍　贺赵礼部得祠二首  
帝赐琳宫散吏名，寄声黄合谢弓旌。  
琴招野客持杯听，棋看痴人覆局争。  
燕颔终当飞食肉，蛾眉最忌美倾城。  
晴空万里君知不，苍狗白云常变更。  

释善珍　湖边  
欲离湖边别卜居，每亭随意坐须臾。  
水漂鱼沫粘花片，风拂蛛丝落霞珠。  
竹阁晚晴山见越，莼乡日暖客游吴。  
向来和靖高吟地，不记残梅尚几株。  

释善珍　寄孚老  
双眼常时看屋椽，从来不结俗人缘。  
早年曾悟出师表，晓岁始参齐物篇。  
魔垒孤军降百万，诗坛一首当三千。  
清溪结得茆萩未，闲欲寻君共泛船。  

释善珍　寄见首座  
借得茆斋傍涧泉，新年乐事胜常年。  
诗逢得意犹藏稿，琴畏知音自断弦。  
鲸浪粘天思渡海，狼烽照夜忆游边。  
巑途试尽身犹在，来共看云听雨眠。  

释善珍　寄朋介石  
诗卷前年手自携，秋风客路易东西。  
游淮战士看飞锡，渡海神鱼惊照犀。  
故国身归疑化鹤，深山睡稳厌闻鸡。  
一生结友皆奇衲，难得如君无町畦。  

释善珍　寄赵四岩  
暑退江城又素秋，想因怀土亦登楼。  
兰香盍称骚人佩，萱草难忘志士忧。  
纸上雕虫真害道，山中射虎胜封侯。  
四方弧矢男儿事，慎勿悲伤念少游。  

释善珍　寄照晦岩  
身世浮沈莫更论，百年大笑付乾坤。  
机关鬼面神头戏，岁月风樯阵马奔。  
时过黄扉俄瘴海，宠衰金屋又长门。  
人生万事真难料，不若深山无怨恩。  

释善珍　寄智愚谷  
袖里明珠思暗投，衰颓未敢学伊优。  
座谈宁受鬼擘口，舟滞不嫌风打头。  
凤去麟亡千载远，蜗争蚁斗几时休。  
百年等死分前后，说与髯兄一笑不。  

释善珍　祭崇福肇老  
兄主两山，无顷刻暇。  
踷踷走俗，类古普化。  
人始不识，睢盱猜讶。  
徐察情真，有朴无诈。  
翕然同声，真本色者。  
未几废宇，耽耽大厦。  
昔瓶无粟，今廪多稼。  
松弯易地，筋力已谢。  
犹命肩舆，日谒百舍。  
车殆马烦，途远将夜。  
一身破甑，万事飘瓦。  
追惟何及，抚事悲吒。  
飞书别我，历举昔话。  
云何良友，天不少借。  
一香永诀，老泪盈把。  

释善珍　祭粹古云代  
乌乎古云，蔚有时誉。  
执古刀尺，割弃华组。  
宿钞成山，臆断意取。  
群疑塞胸，耳领心悟。  
汲汲著书，恢恢养士。  
猗公之起，惟皇有旨。  
猗法之嗣，惟北峰有子。  
远矣北峰，曰公是似。  
胡不百年，后学之思。  
公不百年，后学思之。  
矧予卜邻，岁寒畴依。  
稚予阅朋，至老无几。  
惟茲不靡，昭然永垂。  

释善珍　祭端明尤木石  
昔大慧师，道鸣东南。  
率先伏膺，横浦紫岩。  
繇是遍交，渡江诸老。  
钩党牵连，优游岭岛。  
至今微言，皎若日星。  
公忽开卷，如暗得灯。  
遂登蓬山，乃掌太史。  
金銮应制，倚马万字。  
平生补衮，用功最深。  
群媢众嫉，独天赏音。  
宝佑一疏，据经引义。  
申救大臣，惟有去耳。  
疑公前身，即二张公。  
与大慧师，所立一同。  
末劫浮荣，磨灭谁纪。  
晚节芬芳，公真不死。  
公於大慧，世异心通。  
儒喜诋佛，公愈推宗。  
紫岩之铭，过者必式。  
酷哉秦火，毁珠陨璧。  
公重感慨，伐石再镌。  
著语未了，骑鲸翩然。  
某畴昔亲奉麈尾，霏屑冰座，  
墨妙堆几。俛仰之间，  
事往迹陈。更几百年，  
复生斯人。  

释善珍　祭佛照塔  
师在乾淳，名塞穹壤。  
据妙喜室，鞭挞龙象。  
诸子迭出，如凤如麟。  
如雷破蛰，何草不春。  
余不肖孙，亦忝备位。  
芜辞匪渎，惟以识愧。  

释善珍　祭观文忠惠赵节斋  
公真天人，谪堕尘世。  
方朔岁星，传说箕尾。  
又疑山林，一念差耳。  
乐全僧身，忠宣佛位。  
夙弘愿力，出济事会。  
作民司命，寿国元气。  
神皇布政，夐古鲜俪。  
谁为谤书，阴受风旨。  
疾雷破柱，公不失匕。  
关弓射羿，公愈荐祢。  
山薮高深，天球粹美。  
出夷入险，更使迭帅。  
长淮虏冲，孽雏旁睨。  
飞囊走羽，秉钺危寄。  
初闻谢公，语误客异。  
复传孔明，食少敌喜。  
笺病乞闲，易苏旧治。  
大星竟陨，白鸡告祟。  
抚公平生，竹帛光炜。  
谅公精爽，河岳流峙。  
万钟千驷，濁世糠秕。  
五龙九鲲，乘云谒帝。  
某闽衲野鹤难系，公呼来霅，  
获望簪履。酒阑烛跋，  
孤客末至。香烟未散，  
三生弹指。纾百结肠，  
储一升泪。上悲法门，  
下哭知己。  

释善珍　祭光孝南老  
我昔游浙，多贤友朋。  
老归故山，耳冷如冰。  
忽闻君来，语作吴馨。  
白而长身，美髯垂膺。  
未几月台，挝鼓腾腾。  
巍然广座，摄衣而升。  
我忝邻居，复为交承。  
君素恢痚，不立户庭。  
舌端骋辞，驱涛卷霆。  
疾谁使之，一瞑不醒。  
七尺桐棺，萧然行幐。  
侑此瓣香，感慨易胜。  

释善珍　祭果南涧南叔凯  
我憩闽北，叔凯枉顾。  
出南涧书，剧谈至暮。  
言昔之夜，得梦怪奇。  
当与藏叟，会阿耨池。  
想耶因耶，一笑眇邈。  
执手告戒，义均骨肉。  
心平行粹，爱南涧翁。  
人百忤之，而无温容。  
凯病且贫，户满客屦。  
翁常解衣，骚骚治具。  
嘉翁风致，古人所难。  
鄙夫悭啬，拔毫如山。  
吁嗟衰年，失二益友。  
耨池西方，游懈俱不。  
昼诗绝吟，永帖罢挥。  
猨哀鹤怨，金环不归。  
吊既后时，奠复不早。  
瓣香忏悔，泪湿春草。  

释善珍　祭见首座  
佛法下衰，众魔峥嵘。  
如虎而祴，白昼市行。  
晚交得君，如黄河清。  
君与予谈，洞见底里。  
予建一事，君曰可纪。  
予出一辞，君曰入理。  
狂猘狺狺，嗾之者谁。  
君蹑予足，怒形于辞，  
古有徇义，舍父背师。  
曷不千指，曷不百岁。  
神佑磨专，贵奸寿悖。  
谓天昭昭，天宝茫昧。  
君素清苦，简洁自持。  
如政黄牛，标韵过之。  
有德操才，得疾亦奇。  
浮华眼前，道义千古。  
昔有微言，噤不敢吐。  
含哀以告，君必领悟。  

释善珍　祭介石  
末俗住山，尤贵黄纸。  
造物畀公，共衰病至。  
既病之矣，复遇岁艰。  
当八面风，撑百漏船。  
漫刺衔袖，临斋乞米。  
骄儿索饭，饥嗔饱喜。  
我行四方，阅士如墙。  
小智虚夸，妄夫荒唐。  
宣绍命脉，乾淳气魄。  
天悭地閟，神盍宝惜。  
冷灰粟焰，将晓景星。  
泯灭甚易，佛法替陵。  
同时爱憎，异世悲慨。  
诸君不信，有遗录在。  
我作苦语，横写虚空。  
泪尽血续，夫岂为公。  

释善珍　祭静江帅曾吏部  
公掾富沙，来就师语。  
少服师训，称公膏举。  
后二十年，麾节煌煌。  
老客辇寺，传公除郎。  
桂联荆渚，朔风孔棘。  
见公起家，大刀长戟。  
冠弹复挂，印刻复销。  
羡公枪榆，如抟扶摇。  
如生马驹，不受控勒。  
如钢百炼，愈不改色。  
士不患才，患不身修。  
修身既才，奚訾奚尤。  
士挟一能，足以駥世。  
公百其蕴，而不尽试。  
私尝啧啧，叹公不逢。  
公笑谓予，子何褊胸。  
坟寺虚席，乃命扫洒。  
曰子非我，子岂其下。  
感激怀人，慷慨受知。  
愧无黄金，铸钟子期。  
事与心违，公又仙去。  
精灵地下，知予心事。  
哭西州门，何必羊侯。  
万事宛如，华屋山丘。  

释善珍　祭侃古樵塔  
嘉定之间，公壮我少。  
意气尽同，岂但同调。  
众夸蝇声，而出蚓竅。  
一唱十和，抚掌称妙。  
公独雄浑，间见奇峭。  
如行空麟，如追风骠。  
拥絮曦檐，炀袍夜燎。  
俄聚忽散，人事难料。  
遥睇吴云，夐绝闽徼。  
每得尺书，恍陪公笑。  
龙钟出岭，只影自吊。  
回思岁月，真过野烧。  
偻指旧游，半堕缥渺。  
叫公不应，一灯谁绍。  
铢香后时，幸毋我诮。  
飞锡何之，山深猨啸。  

释善珍　祭双杉塔  
甲午之冬，一笑分袂。  
交游累千，名字难记。  
公虽它乡，常在眼底。  
公今隔世，犹见梦寐。  
念昔与公，情同昆弟。  
老离闽山，再饮吴水。  
三十年间，死尽流辈。  
顾瞻浮图，洪木翳翳。  
丛林凋痚，变习日异。  
愿起公死，为砭为剂。  
为师为承，为祥为瑞。  
千载追难，百年满易。  
意长景促，人往物是。  
春寒野阴，感慨嘘欷。  

释善珍　祭愚谷  
前春还闽，得道公病。  
聪明忽痴，医不识证。  
石门迎见，悲喜深省。  
莫年客土，相依为命。  
太白残月，同光共影。  
吾曹恢痚，世路机穽。  
身犹弃遗，奚顾堕甑。  
古琴绝弦，缺铛折柄。  
二子谈禅，时隐几听。  
退士献书，阿婆窥镜。  
鬼笑揶揄，人笑齿冷。  
少日与公，讲明素定。  
丹心如铁，空橐如罄。  
千载意长，百年俄顷。  
一死一生，遇此衰境。  
姜盐鬻茶，油葱浇饼。  
唤公不应，老泪泉迸。  

释善珍　驾刘后村除兵侍兼直院  
人物依然元佑中，莺边系马亦金狨。  
相君惟忆刘夫子，学士须还儋秃翁。  
翰苑鹤天双鬓雪，玄都燕麦几春风。  
老来始得文章力，前有欧公后益公。  

释善珍　江南  
江南春水荻芽青，江北春风鱼上冰。  
花发正催寒食节，雁归应过永昌陵。  
骑奴玉辔闲调马，公子锦韝行臂鹰。  
曾宿杨州建隆寺，五更吹角鼓腾腾。  

释善珍　郊原  
郊原春过后，日日长新梢。  
洗竹去蛛网，痚松留鹤巢。  
云衣慵补缀，月户自推敲。  
旧种梅花树，吾今与汝交。  

释善珍　借甑  
投老林间借甑炊，心闲自觉乐无时。  
生台抛饭暗持咒，山路负薪高诵诗。  
惜燕常年寻故主，笑人荒冢树穹碑。  
白头寂寞安吾分，何用黄金铸子期。  

释善珍　金陵怀古二首  
齐楼梁殿黍离离，王气潜随斗柄移。  
秋雨狐藏宫井树，夕阳鸦立御园枝。  
诗人闲管江家宅，宰相偏嫌蔡充儿。  
青史鬼雄元不死，归来化鹤有谁知。  

释善珍　金陵怀古二首  
国号仓皇更几回，昔人事往后人哀。  
相赓璧月词千阕，帝劝长星酒一杯。  
春草不怜同泰废，晓钟犹是景阳来。  
陵荒玉椀无踪迹，寒食梨花依旧开。  

释善珍　京口时楚寇侵维扬  
河淮羽骑召兵频，腊月花开暖似春。  
斗雀倚风将坠地，长鲸吸海欲生尘。  
烧红天半无飞鸟，云白山中有隐人。  
回首南园旧城阙，断烟荒树更伤神。  

释善珍　看书忆北磵  
无事看书倦即休，心灵远与古人游。  
常尊贾岛呼吟佛，盍请刘伶谥醉侯。  
岁晚庭梅真益友，天寒炉火是重裘。  
两冬京浙无消息，老磵年来安健不。  

释善珍　哭寒岩传权院  
早岁驱驰翰墨场，快如阵马与风樯。  
自期作佛先灵运，那肯堆钱付窟郎。  
闲日有僧来乞米，死时无妓共分香。  
神仙谪堕年期满，应合乘云在帝旁。  

释善珍　哭元双杉  
哭公非入人，觉苑失龙麟。  
白日有明暗，青天无鬼神。  
戒珠常照夜，锁骨不栖尘。  
老我谁相问，空余影伴身。  

释善珍　浪仙骑驴  
官路骑驴突尹驺，尹曾骂佛去潮州。  
却从渠问推敲字，千古诗人作话头。  

释善珍　老马  
营司牵浴柳边池，玉沫垂衔步较迟。  
洗见箭瘢如有恨，将军忘却未侯时。  

释善珍　林节推架轩扁水木清华  
红满芳波绿满蹊，公余无事似幽栖。  
临池洗砚看鱼跃，对竹坐衙闻鸟啼。  
胸次九流如镜净，壁间片锦与花齐。  
云霄别有清华地，早晚朝车过竹溪。  

释善珍　灵运  
昏朝麟醢凤遭烹，鸿盍高飞入杳冥。  
成佛生天俱妄想，筑台当日译何经。  

释善珍　榴花竹石鹤  
剪翮花前老可哀，寄声鹰隼莫相猜。  
旧游赤壁君如不，曾伴坡仙作赋来。  

释善珍　龙泉山中  
夜半岩间坐看星，千年老树有精灵。  
前山月上青枫顶，照见白鹇来听经。  

释善珍　龙泉山中  
自垦屋头三四畦，得閒时复事鉯犁。  
花粘蛛网碍蜂度，树带鹰巢无雀栖。  
啸罢半山闻逸响，诗成绝壁见新题。  
老来定力人难转，菜叶放教流出溪。  

释善珍　门径  
门径莓苔古意深，闭门懒复事参寻。  
棋图静见孙吴法，樵唱真闻韶瀋音。  
米尽有方烹白石，丹灵无意化黄金。  
花飞又是春将莫，小复风前拥鼻吟。  

释善珍　梦元双杉  
晚睡初醒月上阶，远村何处笛声哀。  
霜凋陇岸有梅破，雪隔炎洲无雁来。  
旧隐青山犹在梦，故交白骨已生苔。  
欲谈往事无人共，自拥寒炉自画灰。  

释善珍　莫春  
门外柳花过，似予飘泊身。  
吟高妨定衲，客久羡归人。  
无药可医俗，有钱难买春。  
山中旧同伴，招隐寄书频。  

释善珍　墨梅  
水边烟外见横枝，画里寻思记旧诗。  
只道老来风味减，铁心还自有愁时。  

释善珍　偶成  
长年狎樵牧，门外即荒郊。  
瘦草牛羊路，高松鹳鹤巢。  
病来勤习定，老去懒寻交。  
常愧逃名者，深山自缚茆。  

释善珍　破衲  
破衲褴襥两鬓霜，耳边谁管俗雌黄。  
自骑驴炼推敲字，不与人知安乐方。  
五柳传中寻靖节，孤桐声里见嵇康。  
深山敢叹无知己，饥食松花死亦香。  

释善珍　清明游张园桃李盛开独梅花一株尚未零落  
傲寒开晚背时香，寻伴天荒地亦荒。  
不觉春风红紫闹，老翁偷入少年场。  

释善珍　骚词二章  
获印兮汾阳，结茆兮湘之岗。  
湘之岳兮帝宫谒帝，帝不敢骄兮奔魑魅而走蜚龙。  
余行兮余意，一笑兮足惊一世。  
人不知兮谓余立异，岂人见兮胜帝。  
调古兮湘童，大道兮壶之中。  
白璧苍蝇兮何污，噤不敢陈兮君怒。  
苍苍上兮皇皇下，乐莫乐兮郴之土。  
藐郴城兮楚涯，身非余兮辱余奚为。  
策空鸣兮余去，人曰吾能料生不能料死。  
生可玩兮不可留，宛故庐兮风翛翛。  

释善珍　骚词二章  
山昙昙兮起云，山浪浪兮流水。  
神何为兮山中，岂怀忠兮放弃。  
沃牛炙兮疗饥，挈壶兮荷锸随之，  
生不封侯兮死何庙食为。是耶非耶，  
余不得而知。女巫兮击鼓，  
坎坎兮祠之下。帝不下招兮遗怒，  
馘长蛟兮缚雄虎。野无烽兮海无澜，  
马不用兮都且闲，都且闲兮神乎何以为御。  
振策而风兮回轩为雨，风雨时兮多黍稌。  
风休雨止兮神何处所。桂橑兮兰楣，  
朝云出游兮莫云来归。  

释善珍　山溪谣  
山溪流虢虢，山田半砂砾。  
羸牛领破耕不息，午饥眼花在牛脊。  
我饥田舍无糟糠，但愿天常雨粟盈官仓。  
官租吏征有故常，官糴吏横如虎狼。  
君不见先年春旱牛遇疫，妻儿挽犁代牛力。  
又不见前年龠米抵金璧，僵尸横草乌不食。  
吏奸积久为农患，吏爱谷贵农爱贱。  
使君道上闻农叹，下车蠲糴不待旦。  
令行去奸如疾风，心宁负官不负农。  
溪流帖帖船上下，左司文成高纸价。  

释善珍　山行二首  
麦畦微雨过，日照青湿湿。  
牧童坐短蓑，牛卧寒鸦立。  

释善珍　山行二首  
归牛晚失犊，牧童学声唤。  
溪边白鹭鸶，衔鱼上田岸。  

释善珍　山行归晚  
药迳入云林，晚晴扶杖吟。  
照泥星复雨，经朔月犹阴。  
树折怜巢覆，泉清见叶沈。  
爱闲自如此，不是学灰心。  

释善珍　少陵  
少陵弦断无胶续，鸾凤巢高隔五云。  
老子一身都是胆，要倾莎经取龙筋。  

释善珍　少陵骑驴  
市桥日莫蹇驴嘶，双袖龙钟醉似泥。  
回首长安泪沾臆，落花何处杜鹃啼。  

释善珍　首夏  
首夏山中风物和，不妨老子小婆娑。  
竹亭晴坐燕泥少，花迳晓行蛛网多。  
云表危峰干北斗，道傍古树识东坡。  
匡庐深处堪归隐，岁月澜翻奈老何。  

释善珍　寿曾大监  
公家中朝第一人，一门兄弟皆朱轮。  
公材吏能固无敌，笔端亦自回千钧。  
我生不识平津阁，晚识老监犹绝伦。  
长松阅世傲雪壑，万牛回首山嶙峋。  
清都梦断薄冠冕，三生髣髴贺季真。  
岿然灵光独殿鲁，闲似商皓深避秦。  
园林阴成钟鼓乐，风波不骇鸥鹭驯。  
千卷赐书善和宅，万金买石平泉春。  
古来此事总输公，六环金带何足珍。  
封胡岁岁捧寿樽，蟠桃积核齐崑崙。  

释善珍　死交行  
生交无百年，死交有千载。  
百年追逐能几何，千载义魄犹相待。  
死不知心，生交徒劳，  
指天誓日儿女曹。羊角哀，  
左伯桃，吁嗟此冢今蓬蒿。  

释善珍　送蔡秀才之漳浦  
夜冷萤窗书倦看，解鞍南去路漫漫。  
霜乾处士梅花圃，日照先生苜蓿盘。  
乞米剩堪供鹤料，钓鳌重怕坏鱼竿。  
何当著意抛妻子，共入深山学养丹。  

释善珍　送蔡院将漕广东  
峨冠人避柏台骢，弭节光分泽国龙。  
应似鲜于福京左，还同司马过临邛。  
风生廉按清南峤，冰解将输佐大农。  
拈起瓣香说无极，千年道统继儒宗。  

释善珍　送陈上舍之潮州  
元龙湖海士，豪气卧大床。  
著书不疗贫，仰面看屋梁。  
昔从诸老游，须鬓未老苍。  
雄篇掩众作，声价如琳琅。  
谓当奏赋时，给札香案傍。  
不然如谪仙，布衣登玉堂。  
岁月忽已迟，驱车去潮阳。  
昌黎强项人，断碑字字芳。  
当年骂佛表，正是护法章。  
大颠亦神奇，世岂有此郎。  
往者不可作，怀古多慨慷。  
有书寄新诗，无书勿相忘。  
善保千金躯，岁晚天雨霜。  

释善珍　送传提干  
渡江诸老尽兰荪，当日琳琅照一门。  
龙去难寻神剑迹，鹤归犹记旧巢痕。  
百年阀阅须关念，五里松楸易断魂。  
京浙故人无恙不，相逢记为问寒温。  

释善珍　送孚老再游浙  
楚柁吴樯兴未休，好山谢事要闲游。  
常憎驽马恋栈豆，今见苍鹰掣臂韝。  
岁晚老松无伴侣，天寒落叶正飕飗。  
人间果是风堪御，却欲携君遍九州。  

释善珍　送福帅吴侍郎趋朝  
恕斋视民犹视儿，先忧两字寒与饥。  
三冬气和春有脚，旱岁笺天天雨粟。  
爱杜呼母宗呼爷，史书弄笔人传夸。  
异类鸣冤古有麽，神明循吏只一个。  
风伯叫阍称急报，政声涨天怕天破。  
龙章夜下五云间，玉宸唤归碧落班。  

释善珍　送傅左司赴袁州  
长安貂蝉贱如土，故家文献余一缕。  
平生粗痚不媚妩，直语岂知犯张禹。  
腰间金印太二组，我自弃置君自取。  
儿时翰墨跨诸父，投老为郎方齿叙。  
天关耽耽守九虎，一节临遣复不与。  
介堂卜筑开宿莽，谁知公意颇有主。  
眼明沙鸥喜欲舞，便请衣冠挂神武。  
圣朝留戣非为愈，勿薄淮阳宜叱驭。  

释善珍　送傅左司赴袁州  
宜春古郡联荆渚，曩年尝梦公补处。  
峥嵘老气横九　　，直前莫作分外肤。  
秋田旱渴思霖雨，君命敢徐宁畏暑。  
击强鉯奸雷破柱，仰山古佛亦肯许。  
州黉一记最奇古，机综远祖昌黎愈。  
眼前琐尾相品署，知公千百未一取。  
秋空仰瞻鸿鹄举，政恐是中有新句。  
三年奏课返林坞，煮茶贺公公莫拒。  

释善珍　送黄凝云归常州  
一住京华能几日，故山欲去值春寒。  
石坛经雨草生遍，庭果落阶鸟啄残。  
云表鹤声朝返佩，林间虹气夜开丹。  
仙家缩地寻常事，试与思归倦客看。  

释善珍　送金橘与徐钓舟  
竹笼盛来露未乾，试尝数颗已无酸。  
味同楚水赤萍实，色比韩郎金弹刃。  
委地儿童难识价，经霜桃李不同盘。  
缄题寄去非无意，相约交情到岁寒。  

释善珍　送静江曾帅  
岭西支郡联荆湖，时危选帅劳庙谟。  
公才健如天马驹，胸中戈甲敌万夫。  
向来持节犯贼区，贼降不用丈二殳。  
浮云散尽明月孤，世间公论何时无。  
煌煌丹诏来天衢，阴风策策随兵符。  
大旗十丈车前驱，弓刀武骑前后趋。  
我占福星岁在吴，孱虏数尽当磔诛。  
笼烽平安羽檄痚，玉帐亦可吟抚须。  
奏功入觐乘锋车，峨冠儤直承明庐。  
公家事业青史书，公家祖相兄鸿枢。  

释善珍　送客宿九日山  
石灶断苔纹，摩挲吊隐君。  
风吹游子袂，月照古人坟。  
旧事残碑在，荒祠流水分。  
永怀山忽冥，红叶坠秋云。  

释善珍　送林节推二首  
魁宿来临幕，不同常郡僚。  
名高饶荐剡，官满合归朝。  
彩旆倾城送，清声载路谣。  
丽谯虽未绩，亦自出云霄。  

释善珍　送林节推二首  
幕皆资画诺，人最说君贤。  
判好堪呈佛，心清亦近禅。  
著书僧有传，执法吏无权。  
风雨东门路，分携忽黯然。  

释善珍　送林南恩入京  
曩赋登楼望故乡，边淮十丈战尘黄。  
已闻淝水返朱序，亦说汉庭怜孝章。  
千载青编如属国，一麾白发出炎荒。  
山林朝市终殊路，只待除书慰别肠。  

释善珍　送米与陈监元  
鬓毛萧飒已成翁，奇怪胸中尽扫空。  
尚要俗人传好事，岁残乞米送卢仝。  

释善珍　送徐国录守英德  
君侯少举摩天翮，笔阵堂堂万人敌。  
上书自请斗大州，不独爱闲犹爱石。  
爱闲庭讼自简寂，爱石不同牛李癖。  
参军主簿公举刺，何必喜怒见颜色。  
高台盛賏锦屠苏，何如烟林土花碧。  
公余共赏有欢伯，语妙一笑欲堕帻。  
假令鳌禁未遭遇，传至鸡林能别识。  
大材小用从古然，善舞岂曾嫌地窄。  
愧无肤寸可及物，叠盖重金竟何益。  
霜寒系舟峡江侧，应念坡仙抚遗迹。  
江流可沿深可{左奭右斗}，此水至洁能纳汙。  

释善珍　送颜倅之江西  
槛外江流知几霜，烦君著语吊滕王。  
琴中谁识啼乌曲，酒后任称司马狂。  
阁序尚留唐篆刻，剑光何预晋兴亡。  
此行遍览遗踪了，历有徵书出建章。  

释善珍　送颜主簿之怀安  
古廨大江边，多闲少俸钱。  
凤栖仇览棘，虹贯米家船。  
心静佛三昧，时来官九迁。  
外台兼督府，幕下正须贤。  

释善珍　送杨户部  
铃斋去岁念民饥，鬓雪凋痚带减围。  
史册千年循吏少，江湖万里散人归。  
儿童不信夷齐溷，党论尝攻韩范非。  
临别祝公坚晚节，受恩何敢望留衣。  

释善珍　送赵礼部将漕广东  
玉节畀名流，澄清十四州。  
元公著书处，葛老炼丹洲。  
星应郎官舍，霜侵使者裘。  
东南箕敛极，宽得一分不。  

释善珍　送赵礼部提举江西  
玉节来临昔治州，仪曹爽气更横秋。  
未夸判笔摇山岳，且喜仙槎近斗牛。  
童拾棠阴前竹马，纱笼寺壁旧银钩。  
南塘遗稿公新卷，他日人传作话头。  

释善珍　送赵吏部  
健才事声名，抚案走百吏。  
法家冠柱文，好以杀为戏。  
要留百年思，莫令一时畏。  
近时攀辕民，未必皆民意。  

释善珍　送赵吏部  
千家煮蔗浆，万里随风桅。  
谷少蔗愈多，荒岁不疗饥。  
初闻下令严，巨贾颇不怡。  
至今训农文，可配七月诗。  

释善珍　送赵吏部  
薏苡不类珠，疑似多谤伤。  
恭惟大雅姿，南物不入囊。  
铃斋一片石，历劫难赞扬。  
常恐难林客，夜半惊虹光。  

释善珍　送赵吏部  
抚槎泝银潢，手探支机石。  
天孙茧瓮丝，拟补衮五色。  
星斗光离离，欲见无羽翼。  
旧恩倘可报，杀身奚足惜。  

释善珍　送赵司令之金陵  
自古词人例谪迁，十年无路可栈天。  
督师上正倚裴相，破贼叔应推谢玄。  
伏枥骥思沙漠外，脱韝鹰去碧霄边。  
僧雓早辱莱公赏，他日牵联得并传。  

释善珍　送赵司令之金陵  
血战荆江障贼锋，无端谗嗔困英雄。  
念亲不隔关山梦，忧国常怀畎亩忠。  
早岁交游今改事，少年豪举晚收功。  
碧油谈笑多新句，倘值南云寄便鸿。  

释善珍　岁晚寄愚谷  
病余顾影瘦崚嶒，阅岁无过白发增。  
天与聪明减痴福，年侵衰老惜友朋。  
寻梅废苑霜穿屦，听雁寒窗雪洒灯。  
追忆旧游如昨日，想君夜梦到西陵。  

释善珍　苔径  
苔径长年断俗踪，亦无交旧可过从。  
闲忧颓堕自鉯菜，老尚怪奇惟种松。  
履破背时翻著袜，诗狂见月乱撞钟。  
千年陶谢今谁似，恐有山林不易逢。  

释善珍　太白  
脱韞殿上醉阳狂，触拨春风睡海棠。  
放逐一身穷不恨，三郎入蜀更郎当。  

释善珍　题东坡儋耳书西江月  
儋州秃鬓翁，老气凌汗漫。  
金銮岭海等游戏，尽倒银河洗忧患。  
山村荷瓢感慨欹，买酒独赏春梦婆。  
酒酣忽转商声急，龙君悲咤波臣泣，  
锦瑟无端弦五十。  

释善珍　题东坡墨迹  
党籍英贤尽，长淮南北分。  
忠奸论方定，金璧购遗文。  

释善珍　题范石湖淳熙中出守帖  
淳熙天子课农桑，黄合鸿儒绾郡章。  
文物升平今已远，断篇流落入僧房。  

释善珍　题狗葬刘家寺  
废殿何年寺，门开不见僧。  
犬眠莎砌日，鸦啄菜池冰。  
湿藓侵碑字，空巢缀壁层。  
谁家古祠在，无主夜烧灯。  

释善珍　题画梅  
羌笛谁将花外吹，十年心事暗香知。  
夜寒瘦影侵衣袖，月满阑干独倚时。  

释善珍　题金山寺  
寺不干兴废，江流曾策勋。  
门栖征虏舰，僧诵设冥文。  
薄霭遮西日，归雕带北云。  
江心数峰小，传是晋人坟。  

释善珍　题侃古樵诗卷  
死别日益远，年衰梦亦无。  
忽开旧诗卷，泪洒白髭鬓。  

释善珍　题莲社图  
远师东林白莲社，世上丹青好传写。  
爱陶醉汉招不来，送陆道士大笑回。  
千年此意画得麽，俗工凡笔何尘埃。  
涪州逐客无聊赖，买酒过溪讥破戒。  
诗人口业不自持，袖手默坐君应知，  
生天成佛佛是谁。  

释善珍　题六画  
渊明寄奴开国热龙骧，  
转眼更齐又换梁。惟有先生赋归去，  
至今犹是晋文章。  

释善珍　题三教三隐三仙三贤画轴  
瞿昙李耳东家丘，不生虞夏生衰周。  
世乱杀夺无时休，佛现身作大慈舟。  
老务静治销戈矛，孔以笔诛著春秋。  
学佛亦有绝世流，学老曾见飞升不。  
晨后三人师孔氏，气节虽同穷达异。  
渊明不仕义熙岁，倾家酿秫供一醉。  
翰林谪仙与苏二，卒以蛾眉招众忌。  
脱靴偶忤高力士，触拨玉环良细事。  
谁知绍述丞相嗔，铜驼陌上荒荆榛。  
僧伽拥扶度鲸海，虑酋过坟禁樵採，  
使我掩卷增感慨。  

释善珍　题四画  
桃花竹石鹤朝游,心忆平泉身海涯。  
化鹤归来人不识,春风开尽碧桃花。  

释善珍　题雅上人手抄唐诗后  
天孙锦段冰蚕茧，太古盘铭苍颉文。  
三百年来消息绝，无人为酬杜陵坟。  

释善珍　题逸少真迹  
淳化东都群玉府，光蟠虹霓气龙虎。  
墨池笔冢千岁精，鸾骞凤翥来帝庭。  
帝好文似虬须主，盗夺鬼偷离复聚。  
珠宫玉函雷电护，犀辟尘埃芸辟蠹。  
崇宁别置书学员，司空无畏博士颠。  
钩党牵连颖与玄，毡包驼载迁幽燕。  
司卿巨卿怒裂眦，手揽脱身兵火里。  
江南不得练儿评，流落无人识真伪。  

释善珍　题紫极宫晋桧  
才君坛西晋朝柏，拜坛道士头发白。  
卖丹得钱还酒客，肉重欲飞鹤无力。  

释善珍　投赠张斗野  
雪曲从来难赏音，无机古路绿苔深。  
骥寒远放雁为伴，鹤晚未归鸦满林。  
紫领宽袍笼袖醉，乌纱侧帽掉头吟。  
公侯多少身名灭，李杜光芒尚至今。  

释善珍　投赠张斗野  
曩岁怀忠扣帝阍，东游未久赦虞翻。  
流芳千载凛生气，拜赐九河湔泪痕。  
钓艇带烟飞鹭渚，辔驴冲雪早梅村。  
虽云冷淡穷生活，刺绣终胜倚市门。  

释善珍　挽刘常簿赣州  
远游少负长卿才，晚亦乘车衣锦回。  
正喜瘴溪鳄移去，又惊辽海鹤归来。  
秘书入杜花簪帽，宾客分司酒满杯。  
莫怪一麾不辞远，吟诗要上郁孤台。  

释善珍　吴歌  
吴儿鸣艣吴波里，作劳耳热歌声起。  
初犹哇咬杂吁嘻，后方激讦如怨詈。  
芳洲日夕西风来，含情宛转声更哀。  
君不见杜老行吟曲江曲，楚臣羁思蘼芜绿。  
世知忠义铸伟辞，不知正是阮籍唐衢哭。  
吴时明月梧宫秋，月光曾照吴王愁。  
国人悲怜子胥死，写出高台草荒麋鹿游。  
词亡千古留遗调，南楫北帆昏复晓。  
尽知往事只苍烟，渺渺漫漫飞白鸟。  

释善珍　小雪  
云暗初成霰点微，旋闻蔌蔌洒窗扉。  
最愁南北犬惊吠，兼恐北风鸿退飞。  
梦锦尚堪裁好句，鬓丝那可织寒衣。  
拥炉睡思难撑拄，起唤梅花为解围。  

释善珍　小筑  
小筑林间憩倦游，莫年幽事胜西州。  
松阴猿啸闲行药，日夕鸦归独倚楼。  
山色齐奴开步障，叶声楚客赋悲秋。  
一生不晓樊川意，刚把诗方万户侯。  

释善珍　晓登甘露寺楼  
秦吴相接处，远客独来游。  
秋尽斗移柄，曙分河隐流。  
马嘶残月垒，雁入向阳州。  
北望长江在，悠悠波浪愁。  

释善珍　新岁  
新岁七十三，怒痴不脱衔。  
搓绳谋系日，储药要医凡。  
魇鬼惊酣枕，村优笑戏衫。  
灾祥总由我，何必问巫咸。  

释善珍　徐教下第归  
奏赋长安不遇知，丈夫失意肯生悲。  
科名自古与风汉，造物至今犹小儿。  
道在布韦轻将相，时危耕钓隐英奇。  
渡江亦谒青山不，应念曾公为制碑。  

释善珍　雪峰旧院  
住壁与云邻，荒畦虎迹新。  
樵鸣猿落果，鹰急鸟依人。  
阴磵澌经月，寒花开过春。  
鳌山前事在，独坐想芳尘。  

释善珍　一榻  
奇事浑无俗事稠，扫除一榻梦沧洲。  
草虫呢呢儿女语，风蝶翩翩公子流。  
烟雨楼台六朝寺，图书鸡犬五湖舟。  
少年伴只孤筇在，时复相从说旧游。  

释善珍　一雄鸡立笼上一雌覆雏於笼  
田翁养鸡竹作笼，老雌恋雏不顾雄。  
催租无人岁常丰，杀身为黍堪酬翁。  

释善珍　已往  
前三十万岁已往，后千亿年来无穷。  
化工团上为愚汉，傀儡牵丝弄老翁。  
尧桀是非俱蔓草，嬴刘成败等飞鸿。  
午窗睡起摩双眼，落尽瓶花糁桉红。  

释善珍　倚筇  
枫叶芦花满目秋，倚筇那复少年游。  
眼看桑海梦相似，骨瘗匡庐心始休。  
万里霜天孤唳鹤，五湖烟水一身鸥。  
君看清绝无攀处，著得尘埃半点不。  

释善珍　拥炉  
俗客敲门以病辞，拥炉时复撚吟髭。  
雀栖梅日印孤影，蛛去檐风吹断丝。  
旧友渐稀增感慨，良辰易过莫寻思。  
六年世态看差熟，惟有青山无变姿。  

释善珍　游下竺御园  
山气晓常雨，晚晴溪见沙。  
荒园闲柳色，斜日淡梨花。  
访隐行过洞，思亲梦到家。  
十年此来往，今度鬓将华。  

释善珍　又题  
李耳西游丘泣麟，战国十二终一秦。  
祖龙坑儒儒不死，溺冠复生赤龙子。  
有孙作帝痴求仙，茂陵松柏荒苍烟。  
瞿昙说法忉利天，下视尘世磨蚁旋。  
丈六身坐黄金莲。孔老仰望不及肩。  
魏晋隋唐如过鸟，云外高人眠未晓。  
坡乘刚风为奎星，白舒逸气追长鲸，  
渊明醉鼾犹雷声。  

释善珍　雨后过光严寺  
小桥路入野僧家，山犬眠莎向日斜。  
庭户几时风雨横，粉墙压倒佛桑花。  

释善珍　棹上官良史  
京口见君乘早潮，短巾调笑立溪桥。  
长瓶买酒典孤剑，一夜枕书谈六朝。  
常恐骑鲸狂捉月，不然跨鹤坐横箫。  
远公多病宗雷死，惆怅社中人寂寥。  

释善珍　征妇怨效张籍  
前年番兵来，郎战淮河西。  
官军来上功，不待郎书题。  
淮河在何许，妾身那得去。  
生死不相待，白骨应解语。  
天寒无衣儿啼革，妾身不如骨上土。  

释善直　偈  
诸佛不曾出世，人人鼻孔辽天。  
祖师不曾西来，个个壁立千仞。  

释善资　偈  
诸方五日一参，寿宁日日升座。  
莫怪重说偈言，过在西来达磨。  
上士处处逢渠，后学时时蹉过。  

释尚能　江行  
渺然寒水上，四望尽无涯。  
沙迹迎潮没，天形接海垂。  
坏衣汀霭湿，疏磬苇风吹。  
今夜犹船宿，还应与月期。  

释尚能　金山寓居  
风霜千里未归身，古迹迟留外俗群。  
月到天心当刹见，涛分山脊在楼闻。  
倚吟老树栖沙鸟，寄臣虚岩贮海云。  
唯恐雪晴行兴动，迢迢楚路与吴分。  

释尚能　京口僧院  
渺漠人烟外，禅居静趣多。  
山遥天接树，江阔日生波。  
鸣橹时邻响，征车旧绝过。  
清风数声磬，应不入渔歌。  

释尚能　句  
润珠泉路通关市，种玉仙翁寄版图。  

释尚能　句  
关河虎符重，殿阁兽樽闲。  

释尚能　送本如上人归四明  
随缘离旧隐，秋后却思归。  
古寺山光满，重城海气围。  
道孤愁作客，年长重忘机。  
此去何人见，云根掩竹扉。  

释尚能　送简长师陪黄史君归浙右  
相送随旌旆，离情亦万端。  
霜洲枫落尽，水馆月生寒。  
接话尝茶遍，联诗坐漏残。  
归期在岩屋，郡邸想留难。  

释尚能　送秀登上人  
又负空囊出，都城难久居。  
西风随雁急，寒柳向人疏。  
野宿灯分烧，船斋磬动鱼。  
如逢北来客，应寄社中书。  

释尚能　五言四十字奉寄四明礼师道人  
昔年惭不识，今日羡仍频。  
造疏传他域，谈空聚远人。  
龛灯孤敌暗，庭柏瘦无春。  
渐老思山甚，相逢会有因。  

释尚能　中秋旅怀  
所畜惟骚雅，兼之得固穷。  
望乡连北斗，听雨带西风。  
稼穑村坊远，烟波路迳通。  
冥搜清绝句，恰似有神功。  

释尚颜　句  
海岛和涛望。一十二三年。  
山僧带雪期。  

释尚颜　夷陵即事  
不难饶白发，相续是滩波。  
避世嫌身晚，思家乞梦多。  
暑衣经雪著，冻研向阳呵。  
岂能临岐路，还闻圣主过。  

释玿　偈颂九首  
鹊既鸣鹊鹊，鸦则鸣鸦鸦。  
禾山四打鼓，赵州三吃茶。  
春来花处处，云散月家家。  
达磨当年无板齿，祗应特地过流沙。  

释玿　偈颂九首  
五五二十五，乖龙不为雨。  
沙石欲生烟。稻麻将槁死。  
山僧有个七字顶轮王陀罗尼，能破龙宫，  
开蛰户，斥雷师，  
驱电母，布慈云而洒甘露。  
唵{左口右苏}噜{左口右悉}唎{左口右苏}噜。  

释玿　偈颂九首  
云山偶尔遭攧，臂痛不可胜言。  
府教挥金办供，殷勤咨请谈禅。  
禅禅，不在拈槌竖拂，  
亦非作用周旋。不在扬眉瞬目，  
亦非文字语言。祗据现成公案，  
自然七方八圆。在云门得之，  
则曰一句三句。在法眼得之，  
则曰惟心法门。在沩仰得之，  
则曰父慈子孝。在临济得之，  
则曰三要三玄。在曹洞得之，  
则有偏正回互。  

释玿　偈颂九首  
在天下老和尚得之，则有问答机缘。  
在云山得之，则全提正令於人天之上。  
在府教学士得之，则致吾君於尧舜之前。  
在现前大众得之，则随宜应用。  
在太孺人黄氏得之，则生於忉利诸天。  
禅禅，绵绵密密，  
密密绵绵。渡水胡僧无膝裤，  
东村王老屋头穿。拈来一一中的，  
不妨似箭离弦。脱或踌躇拟议，  
迢迢十万八千。  

释玿　偈颂九首  
语是谤，寂是诳。  
不语不寂，转增虚妄。  
春风吹落桃李花，淡烟疏雨笼青嶂。  

释玿　偈颂九首  
向来云岫访雷峰，朔风吹雪落长松。  
今日雷峰访云岫，无限春光满岩窦。  
机锋互换主宾分，八两元来重半斤。  

释玿　偈颂九首  
垦土诛茆作佛宫，栽田博饭与君同。  
梦中十载因缘尽，又拄乌藤过别峰。  
临岐一句如何说，此去平分江上月。  
千里同风事宛然，云山虽别何曾别。  
别不别，鹭鸶飞入寒江雪。  
与麽文彩，甚生标格。  
直下承当，迥超言默。  

释玿　偈颂九首  
休卜度，世间那有扬州鹤。  
一身与世等委蛇，万事随缘即安乐。  
无意来时却宛然，有心用处还应错。  
错错错，莫莫莫，  
近日秋林多叶落。铁牛飞过洞庭湖，  
西山走入藤王阁。  

释玿　偈颂九首  
一拳拳到黄鹤楼，一踢踢翻鹦鹉洲。  
王麟掣断黄金锁，大丈夫儿得自由。  

释玿　颂古三十一首  
文死罔明休卜度，瞿昙女子谩针锥。  
推倒铁山归去也，纵横十字更由谁。  

释玿　颂古三十一首  
相逢打鼓弄琵琶，须是还他两会家。  
曲罢不知何处去，夕阳斜映暮天霞。  

释玿　颂古三十一首  
身世悠悠不系舟，得随流处且随流。  
今朝有酒今朝醉，明日无钱明日愁。  

释玿　颂古三十一首  
梦中要渡深溪水，伎俩多般进不能。  
蓦地觉来伎俩尽，床头山月已三更。  

释玿　颂古三十一首  
喝声绝处怒雷收，丧尽家风一不留。  
总是战争收拾得，却因歌舞破除休。  

释玿　颂古三十一首  
大雄山下老狐精，千古丛林恼杀人。  
若遇金毛师子子，看伊无处著浑身。  

释玿　颂古三十一首  
是贼识贼精识精，南泉无过强惺惺。  
赵州礼拜归堂去，前箭犹轻后箭深。  

释玿　颂古三十一首  
家财丧尽没丝毫，祗个一身犹恨多。  
却向池阳最深处，杀人空手不持刀。  

释玿　颂古三十一首  
前得得，后不得，  
一贯谁知两五百。雨桧萧萧，  
风松瑟瑟。隔山人听鹧鸪词，  
错认胡笳十八拍。  

释玿　颂古三十一首  
此儿话计口皮边，点著风驰与电旋。  
谩说镇州萝卜大，何曾亲见老南泉。  

释玿　颂古三十一首  
当机转处不踌躇，琉璃盘裹走明珠。  
赵州老子村校书，一条拄杖两人舁。  

释玿　颂古三十一首  
庭前柏树子，一二三四五。  
窦八布衫穿，禾山解打鼓。  

释玿　颂古三十一首  
无直路，却萦纡。  
赵州东壁上，依书挂葫芦。  
有张公吃村酒，李公醉不醒。  
面南看北斗。  

释玿　颂古三十一首  
利刀截断命根，跳出狐群狗队。  
拈起万煅蒺藜，铁额铜头粉碎。  

释玿　颂古三十一首  
拶到悬崖撒手时，七斤衫重有谁知。  
寒来暑往浑无用，挂在赵州东院西。  

释玿　颂古三十一首  
明月大悲院裹斋，铁围山岳尽冲开。  
猪头象鼻，乌觜鱼腮。  
石人抚掌呵呵笑，寒山拾得在天台。  

释玿　颂古三十一首  
劫火光中共唱酬，随波逐浪谩悠悠。  
剖尽衷肠人不会，草鞋拈取盖龟休。  

释玿　颂古三十一首  
投子投子，机轮无阻。  
要吞即吞，要吐即吐。  
若还{列刂换带}齿粘牙，争得超今迈古。  

释玿　颂古三十一首  
有是父兮有是子，同条生也同条死。  
三世如来烈焰堆，互换说法元如此。  
莫颠言，休倒语，  
截断葛膝须荐取。  

释玿　颂古三十一首  
塞北千人帐，江南万斛船。  
菩萨窝裹坐，总谓是虚传。  

释玿　颂古三十一首  
曹山不如，花根本艳。  
不如曹山，虎体元班。  
江南地暖，塞北春寒。  
一把柳丝收不得，和烟搭在玉阑干。  

释玿　颂古三十一首  
隔，穿耳胡僧眼睛黑。  
东院西边是赵州，观音院裹安弥勒。  

释玿　颂古三十一首  
北禅夜分岁，特地巧安排。  
维那出只手，线去又丝来。  
田郎催拍板，鲍老舞三台。  
若教行正令，活作一坑埋。  

释玿　颂古三十一首  
苦中乐，乐中苦，  
大唐打鼓新罗舞。寒山烧火满头灰，  
却笑丰干倒骑虎。  

释玿　颂古三十一首  
有主有宾，有礼有乐。  
得失是非，如何摸索。  
才摸索，无上醍醐成毒药。  
君不见人鹏展翼盖十洲，投窗之物空啾啾。  

释玿　颂古三十一首  
一人牙如剑树，一人口似血盆。  
一拳还一踢，一踢报一拳。  
亚竖摩醯顶门眼，不妨亲蹭上头关。  

释玿　颂古三十一首  
我手何似佛手，堪笑紫湖养狗。  
撞著焦尾大虫，性命输他一口。  

释玿　颂古三十一首  
我脚何似驴脚，拟议知君大错。  
进前欲饮醍醐，已似遭他毒药。  

释玿　颂古三十一首  
人人尽有生缘，且非夷狄中原。  
镇府出大罗卜，赵州亲见南泉。  

释玿　颂古三十一首  
佛手驴脚生缘，生缘驴脚佛手。  
李公醉倒街头，元是张公吃酒。  
黄龙山裹老婆禅，恰似河阳新妇丑。  

释玿　颂古三十一首  
唇上必并班豹剥，舌头当的帝都丁。  
自古上贤犹不识，造次凡流岂可明。  

释绍慈　偈  
我祖别行最上机，纵横生杀绝猜疑。  
虽然塞断群狐路，返掷须不师子儿。  

释绍珏　澹山岩  
使君得佳句，简存如猗好。  
著之岩石中，千古不可磨。  

释绍嵩　安吉道中  
六尺枯藤了此生，青春作伴日同行。  
墙头花吐旧枝出，原上人侵落照耕。  
芳草似袍连径合，乱山如画带溪平。  
杜鹃知我归心急，啼了千声更万声。  

释绍嵩　宝溪道中  
径直夫何细，云山知机重。  
朱门均白屋，红叶间青松。  
野火烧冈草，残阳下远峰。  
伤心绕村落，倦客独携筇。  

释绍嵩　呈胡伯圆尚书  
自挽狂澜制百川，致君何日不尧年。  
由来八座尚书贵，盛事髒髒海内传。  

释绍嵩　呈胡伯圆尚书  
文章近日合双行，四海苍生耳已倾。  
地去秉钧余咫尺，不劳拟议话圆成。  

释绍嵩　呈胡伯圆尚书  
韩李流芳独未泯，先生孤唱发阳春。  
惠能伎俩元无有，强到朱门谒近臣。  

释绍嵩　城西野行  
三月西城淑景多，晓烟清露暗相和。  
晚锺未用催归客，闻道新亭更可过。  

释绍嵩　城西野行  
细草疏花自在春，悠悠烟水似天津。  
垂扬一径深深去，白鸟双飞不避人。  

释绍嵩　酬胡圣闻  
别后沧波路几迷，竹风松雨共凄凄。  
十年依旧双瞳碧，四海仍传一角犀。  
池上溶深浮日暖，山中物物是诗题。  
先生莫道心如铁，可忍红英半着泥。  

释绍嵩　酬敬上人  
浙界残零处，相寻聊解颜。  
别桥连白石，移榻对青山。  
有恨春将晚，无机性自闲。  
天涯将野眼，时见一舟还。  

释绍嵩　酬王主簿示道中所作  
蓼花红淡苇条黄，洛岸秋晴夕照长。  
雪羽褵褷立倒影，酒旗摇曳出篁。  
云边雁断湖边月，圩上人牵水上航。  
输与能诗王主簿，每行吟得好篇章。  

释绍嵩　酬颜对闻监税  
地僻春来静，孤山夕照余。  
深惭长者辙，新欠故人书。  
有酒招元亮，无人诵子虚。  
相从又相别，意绪各何如。  

释绍嵩　酬颜仲华  
客子愁无奈，年来鬓已秋。  
尘埃自衮衮，勋业转悠悠。  
岛雾沉晴树，山鸡舞画楼。  
惠连有新作，一览病应休。  

释绍嵩　春日  
风流尽付小园春，浓麝分香入四邻。  
何事晚来微雨后，山花知绣草如茵。  

释绍嵩　春日郊行  
稠花乱蕊裹江滨，小雨疏疏向晚晴。  
逋客未能忘野兴，春来无处不闲行。  

释绍嵩　春日郊行  
城外春风满酒旗，吟怀长恨负芳时。  
东林夫子知予意，载我而今唱和诗。  

释绍嵩　春日郊行  
芳草斜莆翡翠茵，旧游如梦苦伤神。  
寒山带郭穿松路，柳絮梨花寂寂春。  

释绍嵩　春日郊行  
春送人家入画屏，草香沙暖水云晴。  
凝眸不觉斜阳尽，闲恨闲愁触处生。  

释绍嵩　春日郊行  
忽惊春色二分空，满地榆钱逐晓风。  
黄四娘家谁敢道，古来唯有杜陵翁。  

释绍嵩　春日郊行  
高竹重林接翠微，夕阳分手柘冈西。  
莫忧世事兼身事，且逐东风进杖藜。  

释绍嵩　春夜书怀  
海内艰难各饱更，鬓毛宁与化工争。  
春宵思极兰灯暗，晓角初吹客梦惊。  
壮思不逢韩吏部，绝交益愧孔方兄。  
到头诗卷须藏却，薄饭粗缯老此生。  

释绍嵩　次韵林仲山  
午梦亦花湿，吟看不忍休。  
白翻荞处雪，红压驿边楼。  
砌冷虫喧座，江澄水浴秋。  
看君有知已，铃阁想迟留。  

释绍嵩　次韵朋上人东湖精舍即事  
开径东湖上，千岩镜裹看。  
与君频邂逅，此地久盘桓。  
柳影含云幕，桃花生幕寒。  
婆娑弄翰墨，清兴寄毫端。  

释绍嵩　次韵王东之郊行  
杖屦寻春事，偷分暇日工。  
幽花欹照水，独树迥含风。  
路极阴溪裹，桃开晓色中。  
一年春好处，分付少陵翁。  

释绍嵩　次韵吴伯庸竹间梅花十绝  
竹间初拆半斜枝，正是周王二月时。  
竹映梅花花映竹，主人不剪要题诗。  

释绍嵩　次韵吴伯庸竹间梅花十绝  
孤芳高节共亭亭，子细相看似有情。  
春色恼人眠不得，移床换枕到天明。  

释绍嵩　次韵吴伯庸竹间梅花十绝  
一川修竹映疏花，穿竹微吟路径斜。  
更好碧溪深院静，月和疏影上檐牙。  

释绍嵩　次韵吴伯庸竹间梅花十绝  
自读西湖处士诗，寻芳长恨见花迟。  
前程笑到山多处，竹裹横斜一两枝。  

释绍嵩　次韵吴伯庸竹间梅花十绝  
携茶时复过幽亭，寄目悠然上杳冥。  
好是园林争秀发，梅花白白竹青青。  

释绍嵩　次韵吴伯庸竹间梅花十绝  
雪引春归竹引梅，殷勤今日一时开。  
知音未出吴公子，长到花时把酒杯。  

释绍嵩　次韵吴伯庸竹间梅花十绝  
池边梅映竹边池，皎月勾添光陆离。  
堪笑胡雏亦风味，从教横笛月中吹。  

释绍嵩　次韵吴伯庸竹间梅花十绝  
一度春来一度新，夕阳花坞净无尘。  
负暄孤坐松根石，细看横枝间绿筠。  

释绍嵩　次韵吴伯庸竹间梅花十绝  
日移花影上帘钩，品格堪怜绝比俦。  
竹外一枝斜更好，眼明端为小迟留。  

释绍嵩　次韵吴伯庸竹间梅花十绝  
竹与梅花相并枝，月明还见影参差。  
捻梅细比新诗看，酷似梅花太瘦时。  

释绍嵩　次韵杨判院晚春  
杏褪残花点碧轻，残花含恨脱红英。  
树连翠条围春昼，风入青山送雨声，  
不办扁舟访安道，何妨莲社醉渊明。  
如公自是銮坡具，盍与吾君致太平。  

释绍嵩　次韵曾后俊臣即事  
柳暗人家水拍堤，人家随处有柴扉。  
草中白道穿村去，门外黄尘扑面飞。  
返照未沉僧独往，暮山时见鸟双归。  
风从北户来披拂，暗递花香入客衣。  

释绍嵩　次韵朱国器秋夜之什  
二水奔奔鸣屋除，山川澄净九秋余。  
故人相见自青眼，病叟中间已白须。  
风射破窗灯易灭，鹤归乔木月难呼。  
政须送与王摩诘，画我凭栏觅句图。  

释绍嵩　次韵梓上人  
一身无定处，谁见寂寥心。  
始为江山静，徒云寒暑侵。  
少孤心易感，漂泊病难任。  
未遂长栖此，孤怀自不禁。  

释绍嵩　次韵梓上人  
江湖同避地，老眼不供愁。  
阅世临观美，出门聊散忧。  
渔盐桥上市，河汉岛前秋。  
奔走何时了，如今悟解不。  

释绍嵩　翠萝亭书事  
万壑初收雨，鸦声唁客劳。  
溪寒鱼队散，秋静鸟行高。  
碧嶂前兼后，青猿断更号。  
卷帘双眼远，绕舍绿周遭。  

释绍嵩　答朋上人  
争渡行人簇晚沙，归舟天际暮云遮。  
波生野水雁初下，竹映寒原日已斜。  
剩欲出门追笑语，可堪垂白各天涯。  
知公颇有奇章病，戏墨贻嘲栖暝鸦。  

释绍嵩　答一老  
散拙亦自遂，谁能泪堕巾。  
诗成聊疥壁，道在不嫌贫。  
老矣曾荣望，颓然只任真。  
拂衣从此去，四海作闲人。  

释绍嵩　答仲宽  
强半年光属苦辛，生涯如在旧山贫。  
江南江北闲为客，人去人来恨转新。  
节裹且追千载事，胸中别作一家春。  
明年此会知谁健，不问苍生问鬼神。  

释绍嵩　代次登城之什  
上得孤城向晚春，其如衰病只伤神。  
鼠肝虫臂窥前辈，虹旆星车委后尘。  
两鬓已霜难讳老，一机何处定非真。  
愁来只有贤从事，千里相逢如故人。  

释绍嵩　代和韵  
石路无尘竹径开，幽园寻胜独登台。  
桥边野水通渔路，城上秋山入酒杯。  
紫闼青云俱未遂，红颜白发递相催。  
悠悠兰渚动归思，归思临高不易裁。  

释绍嵩　代颜圣闻次韵即事  
渡口水流急，凭栏凝睇劳。  
远山枫外淡，矮竹苣边高。  
古来丛青蔼，鳊鱼噀白涛。  
幽闲无个事，痛饮读离骚。  

释绍嵩　待舟西兴遣闷  
海涌银为郭，吴疆与越连。  
有山来枕上，无酒到愁边。  
烈烈寒风起，悠悠落日悬。  
孤舟未得济，少驻祖生鞭。  

释绍嵩　道中即事  
南浦东冈二月时，迸流穿树堕花随。  
春风掩映千门柳，多少长条拂地垂。  

释绍嵩　道中即事  
饶水回回转，白云西复东。  
日斜喧急雨，天阔退飞鸿。  
薄暮沿西峡，隆寒正北风。  
兹行有胜事，未敢叹途穷。  

释绍嵩　道中闻百舌  
一径寻村渡碧溪，山花红紫树高低。  
如今天下无鸣凤，说与春鸟自在啼。  

释绍嵩　道中自遣  
绿暗连村柳，江平不见滩。  
日烘花气暖，岸曲水流寒。  
世路今逾窄，客心须自宽。  
悠悠片云质，溪上更蹒跚。  

释绍嵩　登城  
奔走倦尘埃，登临亦快哉。  
江城含变态，踪迹共徘徊。  
古殿桐阴合，秋山晚翠开。  
相逢吟未足，更拟上高台。  

释绍嵩　登楼  
二月春方好，登楼望欲迷。  
关情山簇簇，余思草萋萋。  
小浦依林曲，长天向水低。  
乡心正无限，恰恰一莺啼。  

释绍嵩　登楼次朋上人韵  
落日生春色，桃花笑不休。  
鹤飞湖草迥，风止客帆收。  
远树天疑尽，江平水却流。  
愁来无处去，为子上高楼。  

释绍嵩　登盘陀石  
盘陀石上少从容，秋色偏宜晚望中。  
欲赋胜游无杰句，独搔蓬鬓立西风。  

释绍嵩　登杖锡  
登寺寻盘道，那知是与非。  
冻泉依细石，寒日淡斜晖。  
村路飘黄落，山禽凌翠微。  
数声牛上笛，老泪欲沾衣。  

释绍嵩　定慧别业次韵陈子中  
地胜千山会，孤怀行转幽。  
归云带层巘，远岸送轻舟。  
绿树莺边合，清泉槛外流。  
雨余情更逸，端为故人留。  

释绍嵩　东山精舍戏书  
迥碛沙衔日，荒溪众树分。  
行人随旅雁，寻寺入幽云。  
远岫林间见，啼莺梦裹闻。  
湖山虽不语，心绪已纷纷。  

释绍嵩　独步  
独步时凝望，幽襟失所从。  
烟霞横眼界，天地醉心胸。  
泽国秋容老，人家水影重。  
行穷十里岭，回首兴何慵。  

释绍嵩　独游  
幽圃多清致，殊方此日欢。  
松风欹枕听，春草隔溪看。  
红入桃花嫩，青还玉宇宽。  
独游吾有意，终日凭栏干。  

释绍嵩　发长沙  
秋入长沙县，无人画得成。  
晚风轻浪叠，落日乱蛩鸣。  
一雨洗烦暑，千山指去程。  
回期谁可定，行乐且吾生。  

释绍嵩　泛湖  
六月西湖锦绣乡，新诗满眼费平章。  
移舟水溅差差绿，吹面轻风与送香。  

释绍嵩　泛湖  
久客欣无事，扶衰上野航。  
乃云覆阴谷，初日放晨光。  
杨柳千寻色，荷色一路香。  
西湖天下胜，谁与共平章。  

释绍嵩　放舟戏书  
放缆山溪一叶轻，树头半落半犹青。  
竹问飞下双鸂鶒，天作人间小画屏。  

释绍嵩　放舟戏书  
再岸萧萧芦荻秋，斜风细雨转船头。  
年来频作江湖梦，须向山阴上小舟。  

释绍嵩　凤口寺  
古柏间松篁，山光接水光。  
园林春婉娩，云水日相佯。  
苒苒花明岸，稍稍竹过墙。  
冥搜得诗窟，台馆晓苍苍。  

释绍嵩　凤山即事  
久欠游山债，因寻溪上村。  
风沙轻漠漠，烟树远昏昏。  
土甑封茶叶，石泉通竹根。  
榰筇聊小立，老子笑无言。  

释绍嵩　凤山西亭戏书  
日日西亭上，凭栏取次看。  
绕崖云惨惨，浥屦露团团。  
昼景委红叶，松香掩白檀。  
平生勋业意，开镜影相懽。  

释绍嵩　感恻  
路入南云下，江回隔近村。  
水深风浩浩，山远雾昏昏。  
仰首羡飞鸟，流年只断魂。  
客心兼暮色，感恻复何言。  

释绍嵩　感山旧事  
爱此栖心静，陶然度岁华。  
放慵真有味，化俗独无涯。  
隔沼连香芰，疏篱带晚花。  
细评清绝处，倚杖看蜂衙。  

释绍嵩　浩西堂见和因再用韵  
无钱使鬼故宜休，已失装怀万斛愁。  
况有西湖好山水，一帆还自上归舟。  

释绍嵩　浩西堂见和因再用韵  
老景人情一羽轻，绊身何用尚浮名。  
备尝世事灰心久，更问侬当作麽生。  

释绍嵩　浩西堂见和因再用韵  
萧条四壁是闲居，老子而今非故鱼。  
大抵人生只如此，只消如此看何如。  

释绍嵩　浩西堂见和因再用韵  
镜中老色日侵寻，更有江湖万里心。  
心行故人知此意，为吾因掉白头吟。  

释绍嵩　浩西堂见和因再用韵  
每惭疏散为吟诗，说破当知未大奇。  
似此误人多少事，如何两鬓不成丝。  

释绍嵩　浩西堂见和因再用韵  
行尽天涯西复东，大家闲作卧云翁。  
纷纷燕雀休相羡，得丧悲欢尽是空。  

释绍嵩　浩西堂见和因再用韵  
笑杀人来断杀肠，可怜赢得鬓成霜。  
人情易变乃如此，祗有江山不改常。  

释绍嵩　浩西堂见和因再用韵  
道方时险拟如何，今古疏愚似我多。  
否去泰来终可待，尚须客裹访蹉跎。  

释绍嵩　浩西堂见和因再用韵  
小园和雨扫莓苔，个个圆如济世财。  
丘壑同盟从已定，莫谈休咎动寒灰。  

释绍嵩　浩西堂见和因再用韵  
沙边鸥鹭日相亲，老去光阴非我春。  
百巧从来知是妄，独援诗笔得天真。  

释绍嵩　和陈尧臣  
羡君潇洒有余清，霜翮摩霄万里情。  
冰雪照人徐孺子，篇章高体谢宣城。  
摇窗竹色留僧语，步野风寒散酒酲。  
明日岳阳楼上去，不妨谈笑又诗成。  

释绍嵩　和崇上人  
松下中峰路，疏阴偃盖清。  
远云收海雨，数雁过秋城。  
抚事心犹壮，卑栖气未平。  
近来唯此乐，高韵寄闲情。  

释绍嵩　和将自然  
岁月悠悠一梦中，荣枯消得几何功。  
宁为宇宙闲吟客，岂是江湖把钓翁。  
山口断云怜旧路，沙边微雨湿孤蓬。  
饭余鼓腹聊行乐，立尽疏帘落絮风。  

释绍嵩　和曾后臣  
沉醉无期即是乡，暂偷闲卧老僧床。  
纵游籍草花垂酒，陈迹题诗蜗篆梁。  
故国山川皆梦寐，天涯形貌各昂藏。  
芭蕉叶上三更雨，一阵疏来一阵狂。  

释绍嵩　和自然  
客裹唯君数往还，笑谈终日尽君欢。  
敢将古道为吾事，已作归心即自宽。  
露草欲随霜草尽，泉声长带佩声寒。  
月生更爱栏干影，未厌殷勤达曙看。  

释绍嵩　和自然  
南北三年一解携，曾书蕉叶寄新题。  
知渠已富江山句，英誉自成桃李蹊。  
坡底诗人梅底醉，云间秋雁水间楼。  
千岩万壑时相忆，迢递寻君梦不迷。  

释绍嵩　贺黄少府受辟  
天下无双双井黄，妙龄联辔战文场。  
东南一尉癯负外，请试君方肘后方。  

释绍嵩　贺黄少府受辟  
风流文采旧家声，玉尘高谈四座倾。  
他日亲知问官况，三年民戴尉曹清。  

释绍嵩　贺黄少府受辟  
一鹗新收荐士书，从今价重百车渠。  
麒麟步舞开天上，会见含香近紫虚。  

释绍嵩　横翠亭书怀  
小葺茅茨紫翠间，门当宫道不曾关。  
剪裁风月聊堪醉，奔走尘寰出老颜。  
半局残棋消白昼，十年归梦满青山。  
江城今可徘徊处，莫怪频频此往还。  

释绍嵩　横山雨中戏作  
春风相引与诗情，江上闲冲细雨行。  
最感横山山上塔，几回相送复相迎。  

释绍嵩　胡伯圆尚书以松山虚席力招补其阙辄辞以小诗获免  
懒性如今成野人，苍颜白发不时新。  
自知潦倒无余事，乞取山林放旷身。  

释绍嵩　湖山堂晚坐  
木叶落时节，湖山向晚晴。  
移床桥上坐，看客海边行。  
寂寂饶孤兴，悠悠送此生。  
遣愁聊觅句，那敢谓长城。  

释绍嵩　即笔  
小阁称幽隐，群峰竞秀尖。  
村舂雨外急，秋色望中添。  
世事已黄发，忘情付黑甜。  
从渠造物巧，未怪老夫潜。  

释绍嵩　即事  
残日住孤馆，虚廓绕几乃。  
沙鸥背人去，江雨带潮来。  
古驿怪藤合，霜花错节开。  
时因念衰疾，独与暮猿哀。  

释绍嵩　寄元藏主  
度岁不相见，别来春又春。  
纵横皆失计，谈笑亦何因。  
乡思盈愁望，形衰恨道贫。  
掩扉当太白，愿卜子为邻。  

释绍嵩　见张明府  
声采当年陆士龙，为官古雅少人同。  
柱天勋业须君了，更用文篇续国风。  

释绍嵩　见张明府  
善政忻闻老父评，甘棠不翦向来荣。  
伫看孤洁成三考，千古无人继盛名。  

释绍嵩　见张明府  
宏博自居韩柳前，素王妙道况亲传。  
圣朝未有徐州相，莫读当时归去篇。  

释绍嵩　见张明府  
雅淡天姿固可知，能除疾瘼似良医。  
道涂夸客无他语，道是徵黄有近期。  

释绍嵩　见张明府  
江表人材独数公，南朝台阁是家风。  
景星但欲争先睹，还许从容广座中。  

释绍嵩　江上  
春岸波平汀草深，江云黯黯作愁阴。  
诗材眼界知多少，欲罢不能聊一吟。  

释绍嵩　江上  
弱柳垂江翠，惊湍拍岸浮。  
烟生山欲尽，春半水争流。  
棹倚袁宏渚，云凝庾信愁。  
艰难念时事，衰谢不能休。  

释绍嵩　江上对月  
北渚牵吟兴，何妨语夜阑。  
天宽云出谷，春至草生滩。  
练练长江静，髒髒半臂寒。  
老翁扶杖立，空对烂银盘。  

释绍嵩　江上偶谒什上人  
在路日已久，此心谁与论。  
一言知具眼，万里独消魂。  
辍棹丹枫蒲，扶筇白水村。  
纵情犹未已，吟扣野僧门。  

释绍嵩　江上晚立  
沙晚低风蝶，汀烟入夜舟。  
日依平野没，月涌大江流。  
书懒聊遮眼，诗成自点头。  
此时临水叹，一倍不禁愁。  

释绍嵩　江上嬉行和永上人  
飞花满眼句纵横，江上闲吟立又行。  
正是如今江上好，薰风尽日语流莺。  

释绍嵩　江亭小憩  
不到兹亭久，轩窗眼界开。  
江流翻白浪，树影扫青苔。  
有鸟衔花出，无人送酒来。  
快然心自适，此地亦悠哉。  

释绍嵩　郊行  
桑柘晴川口，林深一径存。  
披云登断岭，隔水见前村。  
春去花无迹，崖倾洞有门。  
郊行聊着眼，疑是武陵源。  

释绍嵩　郊行  
默默看云旋旋行，风光清美日华明。  
愁肠断处春何限，勾引诗人太瘦生。  

释绍嵩　郊行  
花落江堤簇晓烟，游人柳外蹙秋鞑。  
直须分付丹青手，画出清明二月天。  

释绍嵩　郊行  
出门纵步细哦诗，正是山中多景时。  
顾我於兹诗有兴，流莺百啭最高枝。  

释绍嵩　解嘲十绝呈浩西堂  
残骸已废自知休，少不愁穷老岂愁。  
坎止流行聊尔耳，一身随世作虚舟。  

释绍嵩　解嘲十绝呈浩西堂  
世缘自觉逐时轻，可要王侯知姓名。  
未合白头今已白，知渠何事太忙生。  

释绍嵩　解嘲十绝呈浩西堂  
江湖放浪未宁居，处世真同逐队鱼。  
但愿一生长若此，时清不问命何如。  

释绍嵩　解嘲十绝呈浩西堂  
或堪时序苦侵寻，留滞谁知此日心。  
万事转头如堕甑，忘怀未得是微吟。  

释绍嵩　解嘲十绝呈浩西堂  
中年养病只吟诗，心迹悬知两崛奇。  
莫笑吾侬耽此癖，镜中赢得鬓成丝。  

释绍嵩　解嘲十绝呈浩西堂  
浩然南北与西东，自笑今为白发翁。  
毕竟浮生谩劳役，一场大梦到头空。  

释绍嵩　解嘲十绝呈浩西堂  
崎巇世路九回肠，两鬓年深一镜霜。  
身事龙锺应是分，谁知贫乐异寻常。  

释绍嵩　解嘲十绝呈浩西堂  
不知经世意如何，转看人情败意多。  
赖有好山供客眼，此生吾亦未蹉跎。  

释绍嵩　解嘲十绝呈浩西堂  
杜门芳草与苍苔，况是囊无挑药财。  
莫汉劳生三十九，人间万事要寒灰。  

释绍嵩　解嘲十绝呈浩西堂  
平居懒与慢相亲，养掘藏愚春复春。  
已信此心安此命，世情奈值不容真。  

释绍嵩　解舟  
落日放船好，波恬尔许平。  
水光浮棹碧，山意入诗清。  
世路方行险，江人莫问程。  
顺流风更顺，飒飒片帆轻。  

释绍嵩　解舟  
落日放船好，长河水接天。  
远林翻急吹，孤棹正悠然。  
风搅平云阵，波轻片雪连。  
前村鸦噪断，极目仰联翩。  

释绍嵩　客次感怀  
投老诗成癖，愁生为客途。  
烟云长在目，山水暂游吴。  
远意极千里，归心寄九衢。  
一身仍更病，意绪日荒芜。  

释绍嵩　客邸昼寝起而追程  
客裹无聊久合并，梦回南北昧平生。  
苦吟风月唯添病，独冒烟岚促去程。  
城外诸峰迎落照，花边白犬吠流莺。  
阮途未用嗟漂泊，自有孤云识此情。  

释绍嵩　客思  
欲暮多羁思，客行悲故乡。  
背关余古木，落叶堕寒霜。  
驿树收残雨，柴门掩夕阳。  
此身南复北，双鬓易苍浪。  

释绍嵩　客夜偶成  
万里长为客，穷愁岂自宽。  
年衰发种种，幽集夜漫漫。  
风卷湖烟静，云收溪月寒。  
天涯少知遇，唯有醉江干。  

释绍嵩　客中戏书  
杖屦行崖表，江山故作妍。  
扪萝怀鸟道，踏石过溪泉。  
野湿禾中露，秋明树外天。  
白头何所恨，随处一欣然。  

释绍嵩　客中戏书  
远笛招幽响，无人行归堆。  
马嘶游寺客，鸦护落巢儿。  
日转槐阴暮，天高秋气悲。  
还应重风景，时作一篇诗。  

释绍嵩　口占  
谷口残春黄鸟稀，野梅山杏暗芳菲。  
百千幽胜无人见，红白路花相杂飞。  

释绍嵩　口占  
江上有微径，渔人四五家。  
野船明细火，宿雁起圆沙。  
峡口闻猿夜，秋星见客槎。  
徘徊幽兴尽，更觉在天涯。  

释绍嵩　哭黄少府  
在节群公倡，儒科幕冉颜。  
远分天子命，长觉吏徒闲。  
秋入篇章裹，川行翰墨间。  
壑舟今已矣，老泪为渠潸。  

释绍嵩　兰亭书事  
苍岸古木霭烟萝，风俗犹闻晋永和。  
绿树碧檐相掩映，青鞋黄帽饱经过。  
还缘世遇兵戈闹，颇觉闲消日月多。  
盘礴幽窗觅诗处，月明天色白连河。  

释绍嵩　列岫亭书事  
极浦遥山合翠微，遧乃秀色自清机。  
长江淡淡吞天去，白鸟翩翩接翅飞。  
屐齿苔痕犹故迹，露沙霜树映斜晖。  
牧童何处吹羌笛，哧得巢禽不敢归。  

释绍嵩　临川道中  
历历沿荒岸，初闻落日蝉。  
江化铺浅水，村馆复临川。  
径仄傍无地，峰回别有天。  
吾行吾自返，兹意与谁传。  

释绍嵩　临川道中怅然有感因作遣情  
路傍官河一带长，风帆沙鸟认微茫。  
人生行乐知能几，世事多虞只自伤。  
破衲卷云秋漠漠，淡烟斜日晚荒荒。  
不堪吟罢东回首，底处青山是故乡。  

释绍嵩　留题江亭  
晚凉闲步向江亭，山色偏於晚有情。  
采索平时墙婉娩，飞花满眼句纵横。  
五峰遥拱千岩秀，四水萦纡十里程。  
鹊噪鸦啼俱喜色，望中浑恐是蓬瀛。  

释绍嵩　柳  
江头杨柳黮尘姿，斜压渔家短短篱。  
日暖游丝飞絮落，和风得路合偏吹。  

释绍嵩　旅次  
树势分孤垒，江流复旧痕。  
断桥斜取路，小径曲通村。  
山叠云霞际，林垂橘柚繁。  
个中有佳句，欲就已忘言。  

释绍嵩　旅暮即事  
万壑初收雨，湖声正寂然。  
薄衣临积水，归鸟度平川。  
仙裳云边树，春风寺外船。  
诗成见新月，目极向遥天。  

释绍嵩　鄮山道中答印上人游乳窦  
鸦啼古木乱云深，地带河声足水禽。  
檐雨滴秋残旅梦，夜堂羽磬发禅心。  
五年乳窦峰前路，十里尘媒溪上林。  
满目云山俱是乐，故人携客作幽寻。  

释绍嵩　南山书怀  
日色今朝分外明，湖光浩气共澄清。  
鸣啼绿树穿花影，水泛青山入古城。  
眼下见荣还见辱，病中嫌雨又嫌晴。  
衰迟自喜添诗学，三十年来掉臂行。  

释绍嵩　偶成  
谁复知予懒是真，平生自信解甘贫。  
苦无名位高今世，为有烟霞伴此身。  
长掩柴荆避寒暑，犹将谈风对风尘。  
只今那得王摩诘，状取江湖太古民。  

释绍嵩　偶兴  
暖日薰杨柳，溪风为肃然。  
浣衣逢野水，拥锡上泷船。  
元是沧浪客，闲寻空谷泉。  
病来诗久废，喜此得终篇。  

释绍嵩　偶作  
孤锡依京寺，悠悠过一生。  
有山供杰句，无地可归耕。  
燕竞波中影，棋添局上声。  
流年衰此世，寂寞不胜情。  

释绍嵩　陪赵知府登桃岭山亭  
谁向云端着此亭，檐前树木映窗棂。  
野田流水溅溅白，芳草随人段段青。  
春服照尘连草色，云萝幽信寄茶经。  
史君领客周遭看，锺送遥帆落晚汀。  

释绍嵩　栖霞道中  
路僻闲行远，溪将罨画通。  
飞泉高泻月，细柳乱摇风。  
畎亩孤城外，山川暮霭中。  
旷然忘所在，心与白云空。  

释绍嵩　憩窦园因题池亭  
午枕藜床梦忽惊，窦家园裹有莺声。  
半生客路逢佳节，万瓦脚跟开化城。  
鸂鶒刷毛花荡漾，蒲萄上架月纵横。  
谁教并向此中见，清杀诗翁老不胜。  

释绍嵩　憩江寺  
众岫耸寒色，长溪抱碧岑。  
波倾三峡急，树合四时阴。  
野寺江天豁，禅房花木深。  
幽帘宜永日，闲坐听春禽。  

释绍嵩　憩江亭  
花露湿晴春，坐无车马尘。  
江流青草岸，波闪白龙鳞。  
往事如今日，知心似古人。  
殷勤听渔唱，闲趣自相亲。  

释绍嵩　憩灵隐写怀  
莫恨征途远，题诗记独游。  
十年行路饱，万里此生浮。  
宇宙知何极，山川慰久留。  
倚栏哦五字，不觉散人愁。  

释绍嵩　憩南屏  
窈稀　阶除天一方，隔帘时有芰荷香。  
老僧瀹茗供清兴，不负西湖五月凉。  

释绍嵩　憩颜子予海山别业  
群峰当户晓岚晴，杨柳风和日听莺。  
郭外春山明锦绣，门前弱水即蓬瀛。  
期登野阁闲应甚，来惯幽禽近不惊。  
独凭栏干意难写，绿桑疏处哺牛鸣。  

释绍嵩　钱清登舟  
日落相携上小舟，客程难尽水空流。  
潇潇细雨蓬初闭，万里一帆随白鸥。  

释绍嵩　钱清解舟有感  
解缆浙江头，真　　汗漫游。  
山川元历历，云水自悠悠。  
举翮笼水鸟，归心水上鸥。  
夕阳谁共感，一雁度南楼。  

释绍嵩　遣怀  
巡礼诸方遍，无心问世缘。  
东西南北路，一十二三年。  
夜色临城月，猿声隔树烟。  
坐来幽兴在，对景觅诗联。  

释绍嵩　遣怀  
抱瘵便秋晚，无言祗自知。  
是身多落寞，半世足飘离。  
静阅王维画，闲围李远棋。  
慨然叹时命，转觉命堪疑。  

释绍嵩　遣怀  
落拓无生计，放怀使所便。  
托心时散帙，即事偶成篇。  
此道欣逢泰，平生祗信缘。  
殷勤伴幽独，松亚小窗前。  

释绍嵩　遣怀  
学懒真成懒，龙锺志未酬。  
此生多農轲，何处不迟留。  
勋业频看镜，寒盟得问鸥。  
羁愁难尽遣，愁尽自无愁。  

释绍嵩　遣怀  
淹泊宁吾愿，年光送老来。  
只知闲说话，但觉旅怀开。  
此路方知已，唯天台是媒。  
冥搜无好语，也辱片云催。  

释绍嵩　遣意  
一生生计祗长贫，迹近群鸥意倍亲。  
旧喜读书今懒读，寒灰枯木仅堪伦。  

释绍嵩　庆元道中  
临溪柳带正依依，落絮因风特地飞。  
岛上断云垂极浦，城头初角送残晖。  
闲过绮陌寻高寺，谩绕清流欲浣衣。  
重到张公泊船处，家家扶得醉人归。  

释绍嵩　秋日湖上憩水仙祠  
万木已西风，千山景象通。  
岸拖秋草绿，日抹半山红。  
穴蚁苔痕静，诗人眼界空。  
水仙来往处，脉脉兴何穷。  

释绍嵩　秋夜忆亲庭有感  
碧涧寒侵屋，高林露气清。  
空窗闲月色，密竹动秋声。  
宴坐游三昧，邻谈喧五更。  
两亲今正老，此别不胜情。  

释绍嵩　曲江解舟  
动静非常态，此行风正秋。  
巉巉孤棹起，渺渺大江流。  
蝉噪日将落，烟生山欲浮。  
无心与时竞，吟凭钓鱼舟。  

释绍嵩　曲江野眺  
偶来清赏曲江头，人自无言水自流。  
欲作新诗图画取，乱峰寒木更孤舟。  

释绍嵩　散策  
杨柳斜牵一岸风，驿楼高倚外阳东。  
无穷涧草纵横绿，入我香奁境界中。  

释绍嵩　散策  
江上云亭霁景鲜，画屏展尽一山川。  
迟迟欲去犹回首，目尽孤烟白鸟边。  

释绍嵩　山居即事  
何处成吾道，深居绝送迎。  
竹扉常昼掩，野径得闲行。  
万壑树声满，千岩暑气清。  
相看两不厌，天际一山横。  

释绍嵩　山居即事  
山色堆蓝重，风烟野外嘉。  
与闲为活计，祗者是生涯。  
虽有明时约，端无外物华。  
人生贵知足，此兴未尖赊。  

释绍嵩　山居即事  
气味闲中好，居疑与世分。  
销愁何用酒，娱意莫如文。  
穴暝云初上，山高日易曛。  
近来心更静，清绝洗妖氛。  

释绍嵩　山居即事  
独坐空山裹，闲寻物理幽。  
人情正苦暑，诗兴得高秋。  
衰谢多扶病，功名安足谋。  
自嗟疏野性，肯伴白云休。  

释绍嵩　山居即事  
老去慵仍甚，幽欢良自如。  
性将时共背，身与世俱疏。  
水色含群动，秋容淡夕虚。  
惬心皆乐事，真作野人居。  

释绍嵩　山居即事  
拂石玩林壑，凛然天欲秋。  
竹风连野色，舍影漾江流。  
碧嶂云初合，遥峰雨半收。  
山居自清绝，不梦世间游。  

释绍嵩　山居即事  
掩望闲欹枕，身心俱寂然。  
蹉跎已甘分，游息或谈玄。  
独得万古意，何劳百响煎。  
功名与世事，欲问即攀缘。  

释绍嵩　山居即事  
径转危峰逼，遍令两眼明。  
凉风吹咏思，幽竹送寒声。  
砧响家家急，溪阴寸寸生。  
含情不得语，拂石记闲名。  

释绍嵩　山居即事  
病目书淫歇，熏炉炷麝煤。  
山将落日去，风带旧寒来。  
微霰疏还密，虚堂闭复开。  
无人语心事，永日坐徘徊。  

释绍嵩　山居即事  
老罢休无赖，吟诗报答闲。  
圆扉长寂寂，腾口任{左口右颜}{左口右颜}。  
护塔云偏重，栖林鸟自还。  
荣枯不经意，何用密防奸。  

释绍嵩　山居即事  
独立柴荆外，孤吟四望频。  
晴山云罨画，深谷鸟声春。  
老觉文章退，闲知气味真。  
穷居那敢恨，虚白自为邻。  

释绍嵩　山居即事  
永日翛然坐，春风苦唤行。  
笋舆穿树色，竹坞度锺声。  
雨恶天光淡，山穷地势倾。  
苔矶清境裹，花湿转分明。  

释绍嵩　山居即事  
此地真奇绝，何须屋万间。  
穿林邻虎穴，隔水是尘寰。  
保甲元无籍，讹邪自不关。  
安闲有深味，未敢负云山。  

释绍嵩　山居即事  
早晚无尘事，清心白日长。  
水烟通径草，冰玉入诗肠。  
远峤收残雨，空林挂夕阳。  
此时何限兴，幽鸟语如簧。  

释绍嵩　山居即事  
碧树高岩底，柴门引径斜。  
采茶寻远涧，护药插新笆。  
澄水含斜汉，寒空散晚霞。  
寂寥无与晤，聊欲玩烟花。  

释绍嵩　山居即事  
物色催年老，谁令眼界幽。  
不忧缘不动，无意亦无求。  
寂寞了闲事，迂疏却自由。  
功名今晚矣，萍梗任飘流。  

释绍嵩　山居即事  
静境绝过从，昼门开更慵。  
荒林失轻雾，寒日下危峰。  
曳履寻花圃，搜诗到暮锺。  
谁言淹泊意，无酒为浇胸。  

释绍嵩　山居即事  
古屋茆茨小，寒林春自芳。  
坞深人不到，花落树犹香。  
事去青山在，闲知白日长。  
禅心真已静，笑失昔时狂。  

释绍嵩　山居即事  
雨后江山绿，蝉声若唤人。  
岩花随处发，官柳首行新。  
风月充三益，林泉是四邻。  
杖藜林下去，且作自由身。  

释绍嵩　山居即事  
衰落暗成病，如何不白头。  
百年长扰扰，万事祗悠悠。  
耕凿资余力，行藏独倚楼。  
却因虚淡极，忽觉此生浮。  

释绍嵩　山居遣兴  
百衲老空林，疏慵倦九箴。  
浮沉千古事，去住两乡心。  
绝顶无禅侣，忘言有匣琴。  
感多聊自遣，时复一闲吟。  

释绍嵩　绍兴道中  
古岸侵烟出，沙冈拥地形。  
断桥人寂寂，竟日雨冥冥。  
丘壑胸中事，乾坤水上萍。  
诗成何用好，聊以记飘零。  

释绍嵩　绍兴即事  
柳色葱葱官渡平，梨花吹雪度清明。  
山从海岸装吟景，寺倚云峰更晚晴。  
潮水忽生添野水，春城何忍作空城。  
黄莺久住浑相识，故作林间求友声。  

释绍嵩　示德圆  
莫因居此与名疏，未可唐捐肘后书。  
昼短夜长须强学，青春不再汝和乎。  

释绍嵩　书事  
松盖环清韵，秋风倚杖前。  
栖毫思确论，击竹自忻然。  
高鸟翔云外，孤亭恰水边。  
幽居经宿雨，无处不潺湲。  

释绍嵩　疏山途次  
路曲山隈一迳通，天开地辟幻金宫。  
溪桥袅袅穿黄落，雁字联联写碧空。  
唤客不须嫌酒恶，昔贤何必哭途穷。  
生涯淡淡随缘过，休把行藏问化工。  

释绍嵩　送别一西堂  
一老说淡话，志怀绝险艰。  
别离从阙下，游戏且人间。  
落羽羞言命，临岐强破颜。  
住山须鈯斧，此句急追还。  

释绍嵩　送别永上人  
四海无拘系，飘然不可留。  
泄云分叠巘，落日满行舟。  
举世谋三窟，余生老一丘。  
对床清约在，后会必经秋。  

释绍嵩　送别周上人  
此地是何乡，悬帆兴甚长。  
山光分首暮，草气入林香。  
断岭云归白，栖鸦噪日黄。  
他年重会面，玄鬓莫疑霜。  

释绍嵩　送客归戏书  
险尽途方坦，溪鸣锦幄傍。  
暝烟沉古道，幽草恋残阳。  
寂寂春将晚，迢迢日自长。  
东门因送客，行得汗如浆。  

释绍嵩　送黎主簿  
及瓜一笑上浮艎，孤淡无君得趣长。  
秋月春花入牙颊，锦机绣段出肝肠。  
诗题寺壁云根润，江送蓬婆雪汗香。  
丞相旧知为学苦，回轩应问石渠郎。  

释绍嵩　宿山居  
中庭淡月照三更，环堵翛然表裹清。  
深夜欲眠眠未得，一溪秋水枕边声。  

释绍嵩　宿绍兴  
小舟夜宿越州城，卧看星河尽意明。  
漏鼓乍听连岸响，好风佳月总同盟。  

释绍嵩　宿疏山  
竹舆穿雨上疏山，寒涕重颐独掩关。  
病客欲眠浑不寐，白猿啼在白云间。  

释绍嵩　宿天童  
太白山头月欲氏，鹊栖不稳绕枝飞。  
坐来客子浑忘倦，却听松声联翠微。  

释绍嵩　叹命  
叹命无知已，吾徒却自宽。  
艰难为客惯，幽僻置身安。  
竟日霏微雨，空园浩荡寒。  
江山多胜境，到处得吟看。  

释绍嵩　题白莲园亭  
塔影挂清汉，分明雨后山。  
云寒湖贴贴。钱样菊斑斑。  
有水园林活，无风溪树闲。  
临流兴不尽，复自笑中还。  

释绍嵩　题德夫刘公江亭  
兄弟将知大自强，南山雾裹晦文章。  
睡轻可忍风敲竹，语妙何妨石作肠。  
碧瓦朱甍占肃爽，紫兰红叶共凄凉。  
渔舟去后天将夕，月入波心碎夜光。  

释绍嵩　题海智寺壁  
步步入山门，门前众水分。  
上潮吞海日，古庙聚寒云。  
树影中流见，秋涛隔岭闻。  
还应觅新句，不琢自成文。  

释绍嵩　题净众壶隐  
古院无僧住，含情更惘然。  
绿苔欺破阁，白鸟没飞烟。  
壶隐迟迟日，筒分细细泉。  
栏干聊小凭，取次缀诗篇。  

释绍嵩　题林唐臣别业  
茅屋周回松竹阴，依稀气象似山林。  
一窗风月生涯足，相与清名映古今。  

释绍嵩　题灵隐  
古刹藏幽胜，山门九里松。  
飞空花片片，落涧水淙淙。  
叶积池边路，云生户外峰。  
几因留我宿，吟天五更种。  

释绍嵩　题刘唐臣新葺池亭  
刘郎潇洒水为居，水碧山青画不如。  
绿竹可供公子钓，紫鳞时掣季膺鱼。  
幽寻胜事鸟窥牖，闲卧临窗燕拂书。  
触目韶华总诗本，放怀端与世情疏。  

释绍嵩　题山寺  
江上山头寺，阴阶竹扫苔，  
舟横渔唱晚，松暮鹤飞回。  
野渡花争发，春荷叶半开。  
嬉游不可极，留眼要重来。  

释绍嵩　题诗公桥  
白云深处小桥横，流水涓涓古意生。  
多少升深都不见，至今留得谢公名。  

释绍嵩　题印上人关外山水图  
一源淳朴异山川，一簇人家起暮烟。  
世乱不妨松偃蹇，客程依旧水潺湲。  
云横新塞遮秦甸，树荫澄江入野船。  
闻说函肴犹险在，为师怀想几凄然。  

释绍嵩　题园庵  
地僻无宾侣，林疏露短篱。  
紫鳞冲晚浪，白鸟占闲地。  
柳地浓垂岸，桃花湿满枝。  
一僧年八十，邀我觅新诗。  

释绍嵩　天章道中  
十里寻幽寺，江山几路分。  
逢人问息耗，指路上高云。  
极浦明残雨，寒流叠细纹。  
野鸦无意绪，嘹唳傍溪濆。  

释绍嵩　天竺戏书  
出郭西湖近，贪看立又行。  
园林青气动，日夕白云生。  
映竹犬初吠，缘溪鹤自鸣。  
殷勤下天竺，泉石惬幽情。  

释绍嵩　通判曾温伯生日  
玉历标人瑞，膺门鹗独先。  
风雷开盛旦，嵩岳降真贤。  
壁暗诗千首，官当岁九迁。  
得知眉寿永，何但八千年。  

释绍嵩　通判曾温伯生日  
今代文章伯，长哦气吐虹。  
挥犀闻妙论，许国见深衰。  
美价方稀古，离骚继雅风。  
殷勤一双眼，看到火城红。  

释绍嵩　同粲湛二上人游北山  
二子依公子，南山度北山。  
兴随流水远，心逐片云闲。  
日月浮生外，牛羊落照间。  
殷勤华表鹤，飞去复飞还。  

释绍嵩　同周湛二上人游西湖之北山天竺晚归得十绝  
行尽孤山碧四围，春光和暖恰相宜。  
微风彼拂香来去，正是群芳烂熳时。  

释绍嵩　同周湛二上人游西湖之北山天竺晚归得十绝  
山如浓翠拥高鬟，石壁巉然不可攀。  
落日凤城佳气合，幻成一岛画图间。  

释绍嵩　同周湛二上人游西湖之北山天竺晚归得十绝  
和靖先生坟已荒，三春花草殿余芳。  
栏干倚遍斜阳晚，户牖轩窗总是香。  

释绍嵩　同周湛二上人游西湖之北山天竺晚归得十绝  
山云收雨半川晴，匠出西湖作画屏。  
剩欲题诗写怀抱，可怜踪迹似流萍。  

释绍嵩　同周湛二上人游西湖之北山天竺晚归得十绝  
湖上山林画不如，眼明喜见晓光舒。  
等闲稚子来横钓，一度抬竿一个鱼。  

释绍嵩　同周湛二上人游西湖之北山天竺晚归得十绝  
闲来湖上立移时，独愧凭栏负碧漪。  
西寺木鱼东寺鼓，而今总入老夫诗。  

释绍嵩　同周湛二上人游西湖之北山天竺晚归得十绝  
北山迤逦自苍然，万象鲜明禁火前。  
愁裹有诗人不会，栏边虢虢响流泉。  

释绍嵩　同周湛二上人游西湖之北山天竺晚归得十绝  
天竺横分景色宽，园林初日破朝寒。  
兴阑欲下山腰去，野径萦乃路百盘。  

释绍嵩　同周湛二上人游西湖之北山天竺晚归得十绝  
幽刹寻春傍翠微，幡竿残日迥依依。  
西湖两岸千株柳，何似先教画取归。  

释绍嵩　同周湛二上人游西湖之北山天竺晚归得十绝  
好是春风湖上亭，轩空小憩俗尘清。  
湖山有意留侬款，杨柳飞花乱晚晴。  

释绍嵩　桐庐道中  
钱塘江上到桐庐，一带溪山画不如。  
对景由来诗句丽，夕阳无语淡烟初。  

释绍嵩　桐庐理舟  
桐庐江上晚潮生，帆挂秋风一信程。  
万里归船弄长笛，断肠重看白鸥盟。  

释绍嵩　投宿宝觉精舍  
驿路向山郭，江蓠满意馨。  
远云收海雨，独树隐沙汀。  
桑椹累累紫，杉栽处处青。  
夜投宝觉寺，重上竹西亭。  

释绍嵩　途次遇雨和丘德高  
白苇黄茅路四通，芙蓉憔悴菊垂丛。  
川原缭绕浮云外，楼阁朦胧细雨中。  
蔽野吞村飘不住，重山复水去无穷。  
丘郎蜡屐能从我，一任此身同转蓬。  

释绍嵩　途次走笔送张明府之都城  
原下相逢便别离，故人特地为嗟咨。  
高滩落日光零乱，春水涵波绿渺瀰。  
四壁一身长客梦，三年两作送君诗。  
紫垣名士推扬切，会向天庭振羽仪。  

释绍嵩　晚泊丫头岩  
旅泊依村树，高吟似得邻。  
斜风吹败叶，落日照行尘。  
扰扰成何事，飘飘任此身。  
客心君莫问，赢得鬓如银。  

释绍嵩　西湖晚步偶成呈曾君举司户  
山引千岩翠作堆，锺鸣楼阁晚云开。  
鱼吹鉴面晕痕蹙，人过桥心倒影来。  
要听剧谈飞木屑，便期携手上春台。  
世间刚有东流水，一洗从前猿鹤哀。  

释绍嵩　西湖晚泛  
苏堤一带柳阴长，柳长西风特地狂。  
晚泊孤舟古祠下，自弹别鹤送斜阳。  

释绍嵩　溪上  
弄水春溪上，溪寒晚日红。  
舟行明鉴裹，鸟度醉吟中。  
远岫千重耸，轻艘万派通。  
桃源在何处，笑语隔幽丛。  

释绍嵩　戏笔  
地僻人稀到，东郊自养蒙。  
山遥天接树，夜静竹藏风。  
岸柳含烟翠，江松脱晚红。  
诗应是游戏，吟啸不须工。  

释绍嵩　仙嵓江口  
淅淅寒流涨浅沙，小桥通去路横斜。  
因寻野渡逢渔舍，夹路松开黄玉花。  

释绍嵩　萧山口占  
水鸟迎秋舫，红轮映曙霞。  
冥冥小江树，淡淡满枝花。  
碧草望中去，青山郭外斜。  
天涯重回首，回首重伤嗟。  

释绍嵩　小憩东岳行宫戏题  
树色遥藏店，春风入鼓鼙。  
行宫花漠漠，孤屿草萋萋。  
白鸟飞还立，黄莺歇又啼。  
诗成那用好，到处好诗题。  

释绍嵩　小院  
小院无人夜，楼高月迥明。  
偈吟诸祖意，茶试老僧铛。  
门掩园林僻，窗虚笔砚轻。  
殷勤供一笑，一笑可怜生。  

释绍嵩　写怀  
养拙甘沉默，萧条古寺间。  
中心无所愧，在世有余闲。  
梦钓鸥边雪，锺鸣枕上山。  
徘徊幽兴熟，何处不开颜。  

释绍嵩　写怀奇湛上人  
吾事只如此，奔忙自作痴。  
买山犹未得，吊古却成悲。  
老去慵趋世，愁来独赋诗。  
浮生同是客，谁复问栖迟。  

释绍嵩　写怀奇湛上人  
寂寂相思际，遥焚一炷香。  
雁飞云杳杳，笛引泪浪浪。  
明代谁招隐，穷游我自忙。  
他时解颜笑，宁免鬓毛苍。  

释绍嵩　雪后复雨过西湖  
触目成幽兴，诗今十数篇。  
风倾竹上雪，鸟度水中天。  
急雨涔涔日，迎人小小船。  
更逢清管发，声到客愁边。  

释绍嵩　雪中舟泊五夫  
天遣今年到五夫，琼田千里玉平铺。  
波中船舫来还去，载取烟云作画图。  

释绍嵩　寻访广福  
旧邑浮航外，青山千万重。  
访僧舟北渡，归寺海西峰。  
薄薄云收日，微微雨洒松。  
可堪添客恨，闻打暮天锺。  

释绍嵩　言命  
宇宙双蓬鬓，升沉尽听他。  
僧居随处好，身事逐年多。  
异国逢佳节，流光等逝波。  
无谋长委命，言命欲如何。  

释绍嵩　野步  
野步随吾意，无劳问是非。  
风莺移树啭，江燕引鹐飞。  
一径入寒竹，千峰驻晚晖。  
幽怀在天末，何在更忘机。  

释绍嵩　野眺  
道是东风不世情，树头吹得叶冥冥。  
凭栏一笑斜阳裹，贪看春山如许青。  

释绍嵩　野眺  
柳绕平湖绿映堤，堤边柳色更相宜。  
风来众绿一时动，不为愁人住少时。  

释绍嵩　野眺有感  
流落复蹉跎，生崖总几何。  
羁游故交少，归思夜深多。  
纵目怀青岛，遥天浸白波。  
谁令贪眺睡，到处被诗磨。  

释绍嵩　夜泛有怀  
独自上孤舟，通宵浪打头。  
天风随断柳，江月值新秋。  
忽忽忘年老，忙忙泛夕流。  
此生成底事，谁不遗吾休。  

释绍嵩　夜题  
满庭松桂雨余天，病眼开时月正圆。  
罗列众星依木末，安排流水落檐前。  
倚松长啸宜疏拙，随处何妨且信缘。  
白发青灯两无语，瓣香深炷夜堂禅。  

释绍嵩　夜闻杜鹃  
竹坞无尘水槛清，一更更尽到三更。  
杜鹃不管人残梦，雨外飞来头上声。  

释绍嵩　贻康兼善  
遍绕篱边日渐斜，尽无鸡犬有鸣鸦。  
风凋古木秋阴薄，烟琐西山暝色赊。  
题柱未期归蜀国，系船长得傍芦花。  
云林好处欲留脚，要趁新诗挽物华。  

释绍嵩　忆游天衣  
寺忆新游处，江村日暮时。  
溪长石磊磊，天远草离离。  
塔院关松雪，山泉满路岐。  
那知岩下树，一一入吾诗。  

释绍嵩　咏道中所见  
倚杖寒山暮，高杉韵细飔。  
归舟藏别蒲，落日映荒陂。  
碧涧流红叶，黄猿领白儿。  
石桥南畔路，岑渚复幽奇。  

释绍嵩　咏梅五十首呈史尚书  
暖律还吹岭上梅，数枝先发日徘徊。  
苔封曲径无人到，付与春风自在开。  

释绍嵩　咏梅五十首呈史尚书  
白玉花头碧玉枝，茅檐竹坞两幽奇。  
从今日日须来看，看尽将开欲落时。  

释绍嵩　咏梅五十首呈史尚书  
手种疏梅已发妍，今年春色胜常年。  
一枝清峭临荒岸，输与渔人系钓船。  

释绍嵩　咏梅五十首呈史尚书  
绕树寻花得得来，摩挲苍石更徘徊。  
题诗未有惊人句，谩想华光写照才。  

释绍嵩　咏梅五十首呈史尚书  
月榭风亭绕曲池，野梅千树压疏篱。  
暗香别有关情处，独倚栏干默自知。  

释绍嵩　咏梅五十首呈史尚书  
竹外孤村坐见梅，直疑冰玉作根莇。  
青鞋自笑无羁束，不记登临日几回。  

释绍嵩　咏梅五十首呈史尚书  
曳履来登千仞峰，路分溪石夹烟丛。  
晚香消歇无寻处，尽在疏枝冷蕊中。  

释绍嵩　咏梅五十首呈史尚书  
水际空明月正圆，看花候月思依然。  
暗香疏影浑无赖，绰约冰姿绝可怜。  

释绍嵩　咏梅五十首呈史尚书  
洞水悲鸣无歇时，人稀景静雪消迟。  
东风信有芳菲意，昨日梅花开一枝。  

释绍嵩　咏梅五十首呈史尚书  
古寺高楼暮倚栏，小梅零落雪欺残。  
一枝带雨墙头出，乞与时人画裹看。  

释绍嵩　咏梅五十首呈史尚书  
即看青女夜飞霜，借与南枝作淡妆。  
露重冰清风日暖，人间一味有真香。  

释绍嵩　咏梅五十首呈史尚书  
再见山城石井边，幽姿高韵独翛然。  
要知不被梅花笑，更把前题改数联。  

释绍嵩　咏梅五十首呈史尚书  
小寺鸦鸣日行时，无人同趣独支颐。  
殷勤为注铜瓶水，只篸横斜一两枝。  

释绍嵩　咏梅五十首呈史尚书  
积翠千层一径开，篮舆歇处见株梅。  
为君绕树须千匝，漫使诗肠日九回。  

释绍嵩　咏梅五十首呈史尚书  
露裛幽花冷自香，此花尽更有商量。  
肌肤冰雪薰沉水，疏影寒光照野塘。  

释绍嵩　咏梅五十首呈史尚书  
玉树交横雪后天，新诗吟得百余篇。  
邮筒不住如飞翼，送与襄阳孟浩然。  

释绍嵩　咏梅五十首呈史尚书  
露冷霜乾玉骨寒，异香盈鼻酷如兰。  
清癯偶入骚人眼，往往开窗尽日看。  

释绍嵩　咏梅五十首呈史尚书  
篱落寒梅三两枝，水沉为骨玉为肌。  
悬知此去长闲暇，看尽东风烂熳时。  

释绍嵩　咏梅五十首呈史尚书  
镂冰叠雪斗轻盈，碧瓦朱栏相照明。  
想得彭园富春色，数枝春色岂无情。  

释绍嵩　咏梅五十首呈史尚书  
夜起荆扉趁暗香，林间梅下卜斋房。  
寒窗安着清相向，清杀东坡锦绣肠。  

释绍嵩　咏梅五十首呈史尚书  
官梅一树小池头，绕着瑶芳看不休。  
为语邻舟莫吹笛，冰肌香骨未禁愁。  

释绍嵩　咏梅五十首呈史尚书  
梅萼才开已乱飞，清香时被好风吹。  
苦无疏影横斜句，空作主人惆怅诗。  

释绍嵩　咏梅五十首呈史尚书  
岁寒群物惨无光，只有江梅独自芳。  
倒拄乌藤乘逸兴，倚栏看处自商量。  

释绍嵩　咏梅五十首呈史尚书  
一树寒梅白玉条，傍岩隈石韵萧萧。  
诗孱无奈陈桥月，月照清香太易消。  

释绍嵩　咏梅五十首呈史尚书  
舍南舍北雪犹存，诚对东风问小园。  
一夜小园开似雪，暗香浮动月黄昏。  

释绍嵩　咏梅五十首呈史尚书  
衰草连天惨淡黄，梅兼白雪一时芳。  
谁知老子懒成癖，花落花开已两忘。  

释绍嵩　咏梅五十首呈史尚书  
梅花两树照春阴，花径吹香可细寻。  
疏影横斜水清浅，平生和靖最知音。  

释绍嵩　咏梅五十首呈史尚书  
粲粲江南万玉妃，随宜领览到斜晖。  
一枝缟色分明好，自是行人折赠稀。  

释绍嵩　咏梅五十首呈史尚书  
乱点琼葩艳艳明，半粘残雪不胜清。  
春风十里梅花路，拄杖寻诗独自行。  

释绍嵩　咏梅五十首呈史尚书  
叶气先传五岭梅，新冰削玉辟风开。  
花前独立无人会，一片异香天上来。  

释绍嵩　咏梅五十首呈史尚书  
隔水深深几树芳，巧如施粉妒何郎。  
好风领略知人意，时去时来管送香。  

释绍嵩　咏梅五十首呈史尚书  
湖边春色十分深，恨满枝枝被雨淋。  
羌笛一声何处曲，等闲惊起故园心。  

释绍嵩　咏梅五十首呈史尚书  
竹裹梅花映白头，梅花欲动忆吾州。  
只今且为梅花醉，试问梅花可忍不。  

释绍嵩　咏梅五十首呈史尚书  
傲雪凌风太瘦生，静中无色自娉婷。  
何妨回施老摩诘，画我江行作小屏。  

释绍嵩　咏梅五十首呈史尚书  
洛阳三十六峰西，曾为梅花醉似泥。  
今日偶题题似着，屋檐斜入一枝低。  

释绍嵩　咏梅五十首呈史尚书  
岸木萧疏野望宽，小楼西角剩凭栏。  
江边一树垂垂发，留与纷纷雪裹看。  

释绍嵩　咏梅五十首呈史尚书  
风饕雪虐长精神，冷叶疏花次第匀。  
今日含毫与题品，更无篇什写清新。  

释绍嵩　咏梅五十首呈史尚书  
梅出稽山世少双，月中疏影暗中香。  
梦回仿佛三更后，卧见琼枝低压墙。  

释绍嵩　咏梅五十首呈史尚书  
小瓶春色一枝斜，天下无双独此花。  
冰玉精神霜雪操，寂寥相对是仙家。  

释绍嵩　咏梅五十首呈史尚书  
一径萧萧松影低，寻花觅路忽成迷。  
诗材虽乏三千首，闻见随时入品题。  

释绍嵩　咏梅五十首呈史尚书  
风静寒塘花正开，直须冰雪作梯媒。  
时平不怕山荒寂，霜晓无人我独来。  

释绍嵩　咏梅五十首呈史尚书  
定回犹觉幻身轻，更著梅花巧尽情。  
月上栏干照孤影，一枝斜映小窗明。  

释绍嵩　咏梅五十首呈史尚书  
瘦倚疏篁半出墙，天教春信到寒乡。  
老人终岁闭门坐，月下风前自在香。  

释绍嵩　咏梅五十首呈史尚书  
不随桃李待春回，不待商量细细开。  
要识此花奇绝处，月明溪影乱毡毸。  

释绍嵩　咏梅五十首呈史尚书  
岸树低欹一雪余，此花风韵更清姝。  
江亭独倚栏干处，日影描窗人画图。  

释绍嵩　咏梅五十首呈史尚书  
郊原空阔净无尘，且放千林自在春。  
借问梅花何处落，翠苔苍藓石磷磷。  

释绍嵩　咏梅五十首呈史尚书  
依赖春风压众芳，枝枝灼灼烂生光。  
向来子美知如此，可是无心赋海棠。  

释绍嵩　咏梅五十首呈史尚书  
春风并力着寒梅，一半先开笑未开。  
我亦悠然动清兴，欲题凡韵辄徘徊。  

释绍嵩　咏梅五十首呈史尚书  
木落霜空眼底宽，一枝相映竹丛寒。  
不须更觅吴州画，镜裹云山且共看。  

释绍嵩　咏梅五十首呈史尚书  
独吟高阁对官梅，春色先从笔底回。  
诗到扬州定清绝，不才羞作等闲来。  

释绍嵩　游古寺次朋上人韵  
黄叶前朝寺，携朋上故基。  
近山烟外远，芳草露中衰。  
碛碛风吹面，霏霏雨散池。  
旅情何许是，排闷强裁诗。  

释绍嵩　游光严精舍  
酷爱山兼水，山重水又回。  
树围平野合，花逼艳阳开。  
习习和风至，冥冥细雨来。  
将行谁请住，留步小庭隈。  

释绍嵩　游何山  
绿草闲深院，繁花的的开。  
卷帘当白昼，辞洞恋青苔。  
燕掠平芜去，人从瀑布来。  
林间清话久，杜宇一声催。  

释绍嵩　游吉祥登棘庵别业  
屋在瀑泉西，看来眼转迷。  
松风清飒飒，秋日正凄凄。  
海鸟和涛望，山鼯隔水啼。  
何须更飞锡，祗此是曹溪。  

释绍嵩　游清老别业  
别业青山郭，人烟远更微。  
湿花随水泛，长瀑倚空飞。  
开箧收诗卷，凭轩对竹扉。  
淹留更一醉，应在醉中归。  

释绍嵩　游双径  
宝刹触南箕，登临独立时。  
江山如有味，花柳更无私。  
已病身犹健，言归心尚迟。  
片云头上黑，真个解催诗。  

释绍嵩　游天竺  
天竺秋重入，翛然适此心。  
路寻流水远，门闭野云深。  
澹泞生真趣，幽闲且自任。  
残阳应更好，蝉合伴清吟。  

释绍嵩　游西湖  
西湖招提三百六，佳处如春有眉目。  
一番雨过吞青空，万顷无波鸭头绿。  
望湖楼阁独自登，烟霏向背攒寒玉。  
想见襄阳孟浩然，此中有句不容续。  
道人长坐西山河，骨清气明韵出俗。  
久居京阙厌尘土，一夕归心俊如鹄。  
明窗为君研破砚，落笔转头风雨速。  
龙山深处如定居，就彼结邻容我卜。  

释绍嵩　游西崦  
小隐寄幽谷，登临翠色中。  
乱云低薄暮，片水静涵空。  
往往游西崦，依依向北风。  
清猿不可听，幽思更无穷。  

释绍嵩　游信州仙岩  
仙境闲寻采药翁，笋舆乘兴得蒿蓬。  
山锺夜度空江水，窗户凉生薜荔风。  
断臂青猿啼玉笥，斜行白鸟入遥空。  
舍面有竹堪书字，借笔题诗却未工。  

释绍嵩　游雪窦遣兴  
此地人来少，凭栏兴莫穷。  
云萝难透日，乔木易高风。  
书满闲窗下，云生闭目中。  
焚香赋诗罢，顿怀众缘空。  

释绍嵩　游张园观海裳戏作  
春色都将付海裳，群仙会处锦屏张。  
约斋妙出春风手，子美无情为发扬。  

释绍嵩　有感  
志业不得力，寂寥常掩关。  
交疏贫病裹，老疾去留间。  
涉世心犹壮，经秋鬓自斑。  
平生怀古意，欲语泪先潸。  

释绍嵩　有怀  
月淡犹明树，岩幽锺磬微。  
露滋三径草，寒入五更衣。  
栖托情何限，峥嵘岁且归。  
漱流今已矣，无限故山薇。  

释绍嵩　与保宁四堂同客三塔因有感而作  
漫浪真堪老，君应与我同。  
旅怀斜日后，闲步淡烟中。  
有分长为客，无劳问转蓬。  
不妨留滞好，悟取本来空。  

释绍嵩　雨罢  
雨罢春光润，云随落日移。  
莺花愁不觉，世路老方知。  
苔遍安禅石，根侵洗砚池。  
晚来风月好，倚杖独题诗。  

释绍嵩　雨后登吸江亭  
吸江亭下雨初晴，中有樵夫跣足行。  
时作微吟清彻骨，兹游无乃太清生。  

释绍嵩　寓笔  
幽径草初青，无人知地名。  
征鞍千里远，倚杖一江横。  
云重欲为雨，风和拗得晴。  
家家好春色，春色遍空明。  

释绍嵩　寓册寺戏成  
寺在猿啼外，都无俗到来。  
岸花开且落，水鸟去仍乃。  
果落方知熟，诗成未费才。  
逍遥此中意，老子兴悠哉。  

释绍嵩　寓龙峰遣兴  
可要栖身向薜萝，闲门空掩半庭莎。  
天寒日暮游人少，花落僧禅覆地多。  
六尺屏风遮宴坐，数椽月屋爱岩阿。  
我今客气浑消尽，无奈千茎鬓雪何。  

释绍嵩　越上即事  
禹穴生云朝暮奇，青山断处夕阳垂。  
莺声政好还飞去，独倚枯筇无限时。  

释绍嵩　再代和通字韵  
驿路穿林断复通，客程蛇绕乱山中。  
三杯软饱千林暝，万事从来一笑空。  
珍重故人相问意，自怜羁客尚飘蓬。  
江湖易有淹留兴，已许沧浪伴钓翁。  

释绍嵩　再登蓬莱阁  
不到蓬莱又几时，且搘筇杖看云移。  
等闲遇事成歌咏，人道新诗胜旧诗。  

释绍嵩　再登蓬莱阁  
野水弥漫绿涨川，乱云如兽出山前。  
天生一本徐熙画，全是蓬莱十月天。  

释绍嵩　再游道场  
万仞峰头古道场，重来败叶带飞霜。  
感时偏动骚人兴，橘柚园篱近半黄。  

释绍嵩　赠别法仪  
四海欲行遍，心猿日渐驯。  
贫高一生行，衣故十年尘。  
如我如君者，无名无利身。  
殷勤讶此别，忍泪已沾巾。  

释绍嵩　赠别显上人  
两浙寻山遍，依稀三十秋。  
征尘添老色，藜杖赋归休。  
落叶随杯渡，残虹带夕收。  
不知从此去，能寄短书不。  

释绍嵩　赠别性老  
此老殊清健，情忘发兴奇。  
异方惊会面，孤屿共题诗。  
聚散千江月，参差万里期。  
相看作离别，特地泪双垂。  

释绍嵩　赠别张西叔之丰城  
有客功名累，萧萧逐转蓬。  
丰城千里外，茅屋万山中。  
杨柳萦桥绿，秋梨绕地红。  
登临虽未并，谈笑会当同。  

释绍嵩　赠何知录  
青云直上路初通，白凤新词入圣聪。  
抵掌剧谈吾浪语，连城增价子何穷。  
共登小阁春风裹，又解征帆落照中。  
此去优游益吟咏，公余无惜寄诗筒。  

释绍嵩　赠黄元吉  
此客非常客，搜诗病入神。  
锦囊称具眼，文学老於身。  
机息知名误，家因守道贫。  
仍闻猿与鹤，与尔转相关。  

释绍嵩　赠郎德父  
衣弊履穿不讳穷，篱门和竹夹西东。  
闲栖已合称高士，发兴真成继庾公。  
人世鹤归双鬓上，丹霄路在五言中。  
却须袖取经纶手，深入芦花作钓翁。  

释绍嵩　赠李先辈  
饥食松花渴饮泉，寂寥芳草茂芊芊。  
岩边石室低临水，窟裹阴云不上天。  
难与英雄论教化，等将身世付羑{上四下全}。  
无由住得吟相伴，目送归鸿篱下眠。  

释绍嵩　赠刘信之  
四海刘居士，诗书论议深。  
苦吟天与性，醉卧月空沉。  
囊有壶公药，身无戚里心。  
高怀不我弃，他日重来寻。  

释绍嵩　赠闻人必大  
未遂青云一挂科，科名成后竟如何。  
贫颖陋巷春偏少，学办痴龙艺最多。  
剩把文章鸣圣代，却思猿鸟共烟萝。  
高吟大醉三千首，他日阳春白雪歌。  

释绍嵩　赠闻人必大  
长日林皋独醉吟，久贫如得顾家金。  
属文想见翻新样，执卷犹闻惜寸阴。  
世上纷纷蛮与触，胸中历历古兼今。  
有时出纵风烟步，多谢携筇数访寻。  

释绍嵩　赠张炳  
怪服先生众骇闻，卖刀买犊便耕耘。  
棋功过却杨玄宝，赋咏思齐郑广文。  
直为篇章非动众，忽携书剑远辞群。  
行行快趁风烟阔，得句不妨时策勋。  

释绍嵩　丈亭登舟有感  
未厌长为客，孤舟趁夜行。  
不唯山水乐，颇觉梦魂清。  
风缓帆舒卷，云行月送迎。  
劳生谁独免，空复叹劳生。  

释绍嵩　振策  
振策出游眺，清吟竹景东。  
石门千仞断，秀水一篙通。  
郡阁烟光裹，人家秋色中。  
乌衣多胜概，老了奈途穷。  

释绍嵩　知府黄寺簿生日  
绿杨红杏满城春，杂树含芳让锦茵。  
天为吾皇宗杜计，老君亲送石麒麟。  

释绍嵩　知府黄寺簿生日  
春来何事谪蓬瀛，自是山河应数生。  
尚父年龄子仪考，请君从此振朝缨。  

释绍嵩　知府黄寺簿生日  
文章士海已多传，供奉班中须此贤。  
美化事多难讽诵，自宜松鹤伴长年。  

释绍嵩　知府黄寺簿生日  
器度风标合出尘，高贤应总贵全真。  
野僧何以伸谣咏，鹤算三千别有春。  

释绍嵩　知府黄寺簿生日  
邦伯由来有令名，修持清夺振佳声。  
至尊仄席思耆旧，即看徵黄侍紫清。  

释绍嵩　知府黄寺簿生日  
笔端风雨发天悭，应有清名动九关。  
正直早年闻苦节，只今文翰许谁攀。  

释绍嵩　知府黄寺簿生日  
惠爱如春威似霜，家传活国有良方。  
平章风物诗无敌，玉唾银钩十万行。  

释绍嵩　知府黄寺簿生日  
从容此日见清规，玉佩琼琚杜拾遗。  
携李转闻风教好，苍生从此得伸眉。  

释绍嵩　知府黄寺簿生日  
文星渐见射台星，仙籍高标第一名。  
为语邦人休眷恋，北门卧护要耆英。  

释绍嵩　知府黄寺簿生日  
自笑无机触事真，衰迟犹许望光尘。  
此邦若有诛茆地，乞借风波起涸鳞。  

释绍嵩　至保福精舍  
山水寻吴越，搜奇事转新。  
松风知近寺，樯燕语留人。  
雨过闲田地，云饶落日春。  
登临独无语，泉石自相亲。  

释绍嵩　至禅居  
得路到深寺，溪流镜样清。  
微芳缘岸落，荒竹过墙生。  
烘日浅深色，寒鸦断续声。  
我来无旧识，素抱与谁倾。  

释绍嵩　至昌国  
浪迹悠然到海乡，人烟物景共苍苍。  
孤猿更发秋风裹，赖有从前石作肠。  

释绍嵩　至钱君瑞壶天因题云  
林下中餐后，登临思渺然。  
扪萝循鸟道，着屐到壶天。  
要地无闲日，新晴有乱蝉。  
主人贪贵达，灯火照青编。  

释绍嵩　重经故人旧居  
五字研成举世传，醉吟朝夕在樊川。  
江南海北三千里，雨散云飞二十年。  
壁上尘黏蒲叶扇，镜中人入洞庭烟。  
倦游客子心无际，遐想星轺思惘然。  

释绍嵩　舟泊严滩  
万里春流绕钓矶，扁舟系柳向朱扉。  
悠然到此忘情处，默默无言对落晖。  

释绍嵩　舟发清江  
稳泛一船东，生涯真转蓬。  
烟浮平野碧，波软夕阳红。  
蒲树家家异，风光处处同。  
回看苍木杪，眼界入云中。  

释绍嵩　舟中口号  
阖皁风烟外，残蝉送客愁。  
云连平地起，水带断槎流。  
树隐重重竹，江呈岸岸秋。  
晚来供望眼，微径杂归牛。  

释绍嵩　舟中书事  
南昌城郭枕江烟，一苇鸣榔下渺然。  
惊起暮天沙上雁，背人飞过北山前。  

释绍嵩　舟中戏书  
乔木荒城古渡头，鸟啼花落水空流。  
从吾所好烟波上，祗在船中老便休。  

释绍嵩　舟中戏书  
芳草青青古渡头，扁舟几日为诗留。  
心闲对境浑无竞，寂寂长江万里流。  

释绍嵩　舟中戏书  
十二峰前且系船，眼中百里旧山川。  
遥知此夕多情思，江月随人处处圆。  

释绍嵩　舟中值雨  
客路雨连日，吾生良可嗟。  
萧萧打蓬急，脉脉受风斜。  
野望迷青草，江声走白沙。  
今宵何处宿，欹枕听鸣蛙。  

释绍嵩　自笑  
自笑从来癖，平生断在诗。  
凫鷖共容与，魂梦亦清奇。  
古调俗不乐，衰容镜每知。  
机心吾岂有，休把运行推。  

释绍嵩　走笔酬黎德夫  
索寞门长掩，图书是旧贫。  
无因从发药，有命懒谋身。  
寥落悲前事，英雄叹后尘。  
裁诗托幽思，幽思忽相亲。  

释绍嵩　走笔代颜西叔次途中即事之什  
逦迤前冈压后冈，鸟鸣山馆客思乡。  
孤村树色昏残雨，满耳蛙声正夕阳。  
对酒已成千里客，怀人空结九回肠。  
平生忧患谙偿遍，乃避红尘是所长。  

释绍嵩　坐夏净慈戏书解嘲  
南屏寄傲且今年，况复相羊得自便。  
天下无人闲似我，闲中方寸阔於天。  

释绍昙　矮道者  
身如椰子口宏开，看尽诸方鬼戏来。  
放一头低人不识，疏山师叔是同胎。  

释绍昙　爱山  
酷将嗜好片闲心，散作千岩万壑春。  
拚得一生看不足，险崖句里要翻身。  

释绍昙　安兄号不动求语  
万牛挽不回，轮槌击不破。  
者样顽石头，世间无两个。  

释绍昙　拗云  
出头天外便纵横，谁信心无心个样生。  
捩调不从龙驾御，要渠西去却东行。  

释绍昙　跋北磵和尚自赞灵照颂  
丹霞庞老总妖人，不减狞争蛊毒神。  
灵照专行禁邪法，相逢便援鬼头巾。  

释绍昙　跋禅会图  
禅既强名，会亦妄立。  
一火无知，打棚杂剧。  
百样乔妆诳世人，千般怪语瞒天日。  
若是本色行家，不打这般鼓笛。  
画影图形转弗堪，丛林千古成狼籍。  
不狼籍，留与仁禅遮破壁。  

释绍昙　跋永明惟心诀  
心已强名，诀从何来。  
永明剜肉作疮，何山隔壁猜谜。  
急急将来付丙丁，大丈夫儿休拟议。  
如拟议，三级浪高鱼化龙，  
痴人犹戽夜塘水。  

释绍昙　板黄  
良工采得木千章，如析旃檀片片香。  
黄面瞿昙承盖覆，抛砖打瓦又何妨。  

释绍昙　宝公赞  
折杖头，闲骨董。  
惑梁王，少卖弄。  
鹰巢不至生鸾凤。  

释绍昙　北山  
占断幽都立孤危，周遭密布险崖机。  
翻身斗里深藏稳，斫额人多到顶稀。  

释绍昙　焙经  
老胡监本诳人天，开口无非吐黑烟。  
五热炙身甘自受，要翻元款待驴年。  

释绍昙　别山和尚赞  
严冷面皮，软顽肠肚。  
对同参唱菩萨蛮，与行家说无义语。  
纵苍鹰搏物机，陃狮子翻身路。  
医衲僧病下天王补心圆，移睹史宫换长庚大火聚。  
虽潜行密用处鹘眼迷踪，点捡将来也是果州饭布。  

释绍昙　别源  
不续曹溪正脉，支分一派朝宗。  
弘满清凉窟宅，春雷变化鱼龙。  

释绍昙　布袋浴江图赞  
柳烟羃浪粼粼，脱体无依尚染尘。  
辊得通身是泥水，小儿戏剧诳谁人。  

释绍昙　布袋浴江图赞  
无端平地鼓波澜，揭露娘生赤肉团。  
瞒得娇拟儿女子，溪头杨柳树难瞒。  

释绍昙　布袋赞  
破布囊，无一窖。  
靠著便憨眠，全不知天晓。  
若言弥勒分身，你且莫来謼我。  

释绍昙　布袋赞  
楖栗横肩拖布袋，回头转脑小儿嬉。  
休言兜率宫中事，已被渠侬捉败伊。  

释绍昙　布袋赞  
握藤枝，转脑加头。  
使些奉化。  

释绍昙　布袋赞  
驮布袋，握藤枝。  
一肚皮恶毒，好使你门知。  
转脑回头望阿谁，髯公知此意，  
冷笑贼风吹。  

释绍昙　布袋赞  
靠布袋坐，听岩瀑笑。  
手把轮珠，数个什么。  
内院抛离岁月深，哑，  
忘却来时道。  

释绍昙　布袋赞  
内院不肯安店，长汀分甘落泊。  
拄杖不解拈提，布袋徒然倚托。  
肚中计较百般，要睡何曾睡著。  
睡得著，铁奉化人须软脚。  

释绍昙　布袋赞  
驮布袋，放痴憨。  
回头一笑，捏怪千般。  
走遍长汀人不识，诳言弥勒示人间。  

释绍昙　布袋赞  
自布囊，有甚底。  
才倚靠，便瞌睡。  
不知何日下生，屈数尚余一指。  
浣盆浣盆，我识得你。  

释绍昙　布袋赞  
驮布袋，笑訚訚，  
智无一两，肉重千斤，  
转脑回头等个人。率陀归路过错，  
满面是埃尘。  

释绍昙　布袋赞  
紧捉布袋头，片时放不下。  
用尽恶机关，难瞒铁奉化。  
重重败缺几曾知，犹自回头望阿谁。  

释绍昙　布袋赞  
赤脚走红尘，道是真弥勒。  
买弄自皮囊，大地无人识。  
无人识，急急回头，  
已迟八刻。  

释绍昙　布袋赞  
杖挑布袋，冷嘲热讽笑訚訚。  
肚皮无窖，眼里无筋，  
走长汀等个人。败阙了也，  
贼精贼精。  

释绍昙　布袋赞  
横挑布袋压乌藤，笑里藏刀极可憎。  
铁奉化人浑是铁，如何容得这般僧。  

释绍昙　布袋赞  
布袋肩参冷笑时，肚肠恶毒是人知。  
重重败缺难遮掩，犹自回头望阿谁。  

释绍昙　采蕨  
拨云寻蕨到层峰，荆棘林中有路通。  
拈起一拳全杀活，漏篮无底贮春风。  

释绍昙　曹溪六祖大师赞  
辛州颺下两肩樵，又被黄梅石坠腰。  
虽得栽松衣钵在，暗思追逐几魂销。  

释绍昙　草衣文殊赞  
被发袒肩，全身入草。  
是真文殊，何须恁麽。  
手里底拈不出，觑不破。  
七佛之师，败缺不少。  

释绍昙　禅房十事　钵盂  
做处全无渗漏，用时开口向天。  
尽大地人饫饱，只图个不知恩。  

释绍昙　禅房十事　禅板  
要成片段工夫，须是全身倚靠。  
虽然只见一边，未许睦州担荷。  

释绍昙　禅房十事　拂子  
才得柄霸入手，便要呵佛骂祖。  
还他本色真棕，不比寻常谈尘。  

释绍昙　禅房十事　戒力  
恶钳鎚下番身，未必锋芒发露。  
不惟斩得猫儿，也解煞佛煞祖。  

释绍昙　禅房十事　蒲龛  
百匝千重包裹，未免黑山里坐。  
古今多少生盲，引得全身入草。  

释绍昙　禅房十事　蒲团  
百草头边荐得，何妨打块成团。  
直下千差坐断，无心犹隔重关。  

释绍昙　禅房十事　香印  
要识分明古篆，一槌打得完全。  
烧炷旃檀牛粪，衲僧鼻孔楔穿。  

释绍昙　禅房十事　皐和子  
既就良工雕琢，何妨出手扶持。  
抓著衲僧痒处，赏伊一枚荔枝。  

释绍昙　禅房十事　纸被  
通身不挂寸丝，单明一色边事。  
要知结角罗纹，径问床分枕子。  

释绍昙　禅房十事　拄杖  
格外丛林选出，生缘不在天台。  
虽然乌律卒地，力扶多少人来。  

释绍昙　昌侍者求斯道  
一念平常裂万差，觉斯民处贵无邪。  
古今错透长安路，狼藉春风一径花。  

释绍昙　朝阳穿破衲赞  
死铁针，无鼻窍。  
眼昏花，穿不过。  
穿得过，云拥禅衣，  
风生木杪。  

释绍昙　朝阳穿破衲赞  
断线无蹊，折针缺鼻。  
提得完全，金乌西坠。  

释绍昙　朝阳赞  
破襕衫，闲拦擞。  
穴鼻针，穿不透。  
穿得透，日出扶桑，  
朝朝如旧。无丝线，  
拽不断。尽力提撕，  
日势稍晚，驴年成片段。  

释绍昙　朝阳赞  
拶得当阳线路通，大千捏聚一针锋。  
不堪提掇堪提掇，破绽全无始见功。  

释绍昙　痴绝和尚赞  
淳乎淳，没机心。  
撮茎草作翳晴药，锻黄丹成红指金。  
发汾阳怒骂伤人语恶，中曹源蛊毒刻骨冤深。  
扫狐兔露苍鹰牙爪，咬猪狗添老虎精神。  
是师真，非师真。  
僧繇描不得，阁笔几沉吟。  

释绍昙　出山相赞  
六年雪冻不死，见明星便说悟。  
走出山来一窖无，被人唤作赤须胡。  

释绍昙　出山相赞  
半夜逾城，六年栖雪。  
饿得眼花，冻得骨折。  
死伎穷时走出山，儿孙开眼被渠瞒。  

释绍昙　船子赞  
心含恶毒气炎炎，倒捉粗桡管甚天。  
打得夹山撺入水，趁无入见急翻船。  

释绍昙　船子赞  
千钧重寄一丝轮，三寸离钩抑逼人。  
莫道踏翻船便了，夹山未必是金鳞。  

释绍昙　慈林讲师顶相  
气宇兮春温，风标兮凛然。  
律虎出林兮，裂破开遮持犯。  
经龙搅海兮探穷顿渐偏圆。句法清新兮，  
吟彻山庄梅竹。胸襟妙蕴兮，  
包罗丘壑风烟。友缙绅兮，  
非权门炙手。荷佛法兮，  
思重负趙肩。煨芋香兮，  
无心收涕。卧云深兮，  
岂意朝天。邈真容兮，  
明镜绘像。付箕裘兮，  
神珠藏渊。夫是之谓慈林克家之子，  
真鸾胶而续弦者也。  

释绍昙　从禅人  
临济阴凉树已枯片无霜叶拥禅趺。儿孙不解浇培得，  
耫作山门境致图。  

释绍昙　达磨渡江赞  
圣谛义中犹不识，透清波路想应难。  
九年鬼窟深藏拙，却被神光冷眼看。  

释绍昙　达磨赞  
殚千金产学屠龙，袖隐吹毛不露锋。  
洎见真龙元不识，郎忙航苇去无踪。  

释绍昙　达磨赞  
远离竺国见梁王，五鬼临身讨苦噇。  
面面相看言不识，秋风一苇急横江。  

释绍昙　达磨赞  
一苇横江，九年面壁。  
直指单传，人信不及。  
面对梁王言不识，咦，  
泥团乱抛掷。  

释绍昙　达磨赞  
远泛鲸波入大唐，廓然无圣触梁王。  
九年冷坐精灵窟，怕见嵩山下雪霜。  

释绍昙　达磨赞  
竺乾窃虱屠龙伎，袖隐神锋入南海。  
暨见真龙元不识，九年面壁好羞惭。  

释绍昙　大川和尚赞  
面皮刮得霜，脊梁生铁铸。  
活弄恶机关，真本奉化子。  
据南山白额落却威，锁冷泉清波无透路。  
最无端是不近人情，把断贯索，  
倒悬佛祖，四海禅流恶见渠。  
任妙手僧繇，画得全真，  
且无著处。  

释绍昙　大慈环峰和尚赞  
肚肠深，用白粘贼翳睛药，  
定沧海舶指南针。出智门莲化，  
换人鼻孔。握大慈苕箒，  
扫世烟尘。忘忌讳，  
绝疏亲。  

释绍昙　大慧禅师赞  
薰风南来，凉生殿阁。  
诸佛出身，开口即错。  
错错，赢得衡梅十七年，  
驴前马后无归著。  

释绍昙　大用  
二三四七恶机关，互逞辞锋斗热瞒。  
不必山僧一弹指，尽情贬向铁围山。  

释绍昙　代赞罗汉  
古桧含烟，青山展画。  
题目分明，何须管带。  
待你炷得香来，鸣磬一下。  
蹉过了也。  

释绍昙　代赞罗汉  
靠葛藤樁，握龟毛拂。  
绝学无为，黑山鬼窟。  
直饶瞥转机轮，眼里闻香，  
耳中观色。我且问，  
瓶内底是何物。  

释绍昙　待月赞  
破故纸堆鑽不透，可怜业识日茫茫。  
末梢一段无分晓，犹待蝦蟆口放光。  

释绍昙　待月赞  
末后句，如何举。  
眨得眼来，月圆当户。  
何曾知落处。  

释绍昙　待月赞  
末后句，忒分晓。  
眼无筋，觑不破。  
觑得破，心月孤圆，  
千差一照。  

释绍昙　丹霞见庞居士灵照敛手而立图赞  
放下菜篮，深深敛袂。  
瞒得丹霞，难瞒自己。  
恶机关被老爷知，赤土涂牛奶赏伊。  

释绍昙　悼芳洲忏首  
不忍萤窗赚一生，翻身义虎顶头行。  
金篦刮尽空花膜，喜得天台教眼明。  

释绍昙　悼芳洲忏首  
烟渚春融岸碧绡，采兰人竞唱离骚。  
曲终翻作无生调，听著愁魂似雪消。  

释绍昙　悼时愚庵主  
诏书颺在破床头，高枕松根睡觉休。  
啼尽山禽惊不醒，萝窗空锁暮云愁。  

释绍昙　悼云泉老师  
夺得犀牛便跺跟，蘯洲玩月角生纹。  
翻身入海无消息，惊散沙鸥白鹭群。  

释绍昙　登金峨峰顶  
拨开空翠上危颠，路绕羊肠石齿尖。  
到顶方知天下小，攀高似取世人嫌。  
碧连蓬岛云千叠，冷照东溟镜一奁。  
归去松窗伴禅老，此山佳致话无厌。  

释绍昙　定庵  
云尽风休万籁沈，柴门深锁绿萝春。  
石床昼静跏趺稳，百鸟衔花不见人。  

释绍昙　定侍者奔乃师丧诸公以偈乃求题其后  
五逆从前恨阿斧，几思吞并老尸骸。  
无端更被人撺掇，愤愤扶锹去活埋。  

释绍昙　杜甫骑驴游春图  
客路如天远，吟身太瘦生。  
无家归未得，策蹇傍春行。  

释绍昙　端师子赞  
爪牙虽弄未全真，驳绿斑釐著一身。  
彩好不曾哮吼得，听闻将谓吓村人。  

释绍昙　对月了残经赞  
五教三乘，之绕葛藤。  
一言道尽，玉兔东升。  

释绍昙　对月了残经赞  
是甚经，欠翻译。  
用尽心，看不出，  
月挂松梢，烟笼藓石。  

释绍昙　返照轩  
灵根豁达绝纤尘，只贵回光见得亲。  
日斜半窗梅弄影，客程犹有未归人。  

释绍昙　放山室送芳上人见净慈偃溪和尚  
南山鳖鼻虽无毒，触著依前解丧身。  
不信当头揩痒看，浑钢底也没全人。  

释绍昙　丰干赞  
加纱挂头何规矩，眼要看经不识字。  
差般差样制风颠，硬作斑猫骑作虎。  
道是弥陀，有何本据。  
闾丘太守，似苏州子。  

释绍昙　丰干赞  
冷坐松阴指顾谁，说无义语放憨痴。  
多方引得闾丘笑，彩好斑斑睡不知。  

释绍昙　佛临禅师赞  
奸{二豕}顽蛮，更加白{左亻右幼}。  
文武火煨石要香，麻皮头缠人必倒。  
五处开场弄活机，是龙程式天蛇窜草。  
千不合，，  
万不合，凤口山前，  
乞指路头。被老破庵凌辱不少，  
至今忘却来时道。  

释绍昙　赋梅  
雪边春信到衡茅，谁遣梅兄慰寂寥。  
秀气一枝抽嫩玉，寒英五叶剪生绡。  
月移疏影窗前挂，风递清香竹外飘。  
几许吟魂招不返，急催兰弟读离骚。  

释绍昙　葛坡  
滋蔓年来愈更深，一刀截断了无因。  
不知大道陵迟处，绊倒几多忙走人。  

释绍昙　拱秀阁  
万叠遥岑绿打围，晓寒空翠泼禅衣。  
幽禽唤起萝窗定，闲看春云带雨归。  

释绍昙　古岸  
乾坤未剖友雄基，雪衮寒涛日打围。  
脚下儘教浮逼逼，直通一路与人归。  

释绍昙　古柏  
不训威音劫外春，错将西祖意瞒人。  
纷纷多是寻枝叶，谁向枯椿透法身。  

释绍昙　古衲  
半肩寒拥片残云，七佛相传直至今。  
破碎不堪提掇处，朝阳正好下金针。  

释绍昙　古樵  
七佛已前曾卖弄，分明一块烂枯柴。  
老卢不解担当得，火种只今无地埋。  

释绍昙　古樵  
七佛已前曾卖弄，分明一块烂枯柴。  
老卢不解担当得，火种只今无地埋。  

释绍昙　古桃  
仙苑春风几奏名，三千年实结初成。  
曾将一点枝头血，换得灵云两眼睛。  

释绍昙　古岩  
揭示先天那一机，孤危不立自孤危。  
悬崖撒手人无数，石烂松枯总不知。  

释绍昙　古源  
七佛相承寿脉深，只图入水见长人。  
截流机有青波路，天下滔滔谁问津。  

释绍昙　观音大士赞  
足下青莲花半敷，倚岩危坐手轮珠。  
普门真境难描邈，刚被人传入画图。  

释绍昙　观音赞  
随类分身万百千，真圆通境落谁边。  
小儿戏剧无人会，万顷沧波一叶莲。  

释绍昙　观音赞  
百八摩尼杏叶光，圆通门户日开张。  
度生莫恃莲舟稳，恶浪狂风自著忙。  

释绍昙　观知客归葬亲求语  
道人观方积压彼去，入门要验宾中主。  
吃一杯茶即转身，谁能掉舌论今古。  
危机俊逸旱雷轰，苍鹰折翅猎狗烹。  
老明觉举手加额，韩大伯敢搀先行。  
秋深拨草天台路，灵骨要寻亲父母。  
破钁头边掘窖埋，断猿哭月风号树。  

释绍昙　寒山题诗赞  
国清窃得残羹饭，也学人前弄竹篙。  
欲写断崖无活句，心如秋月待如何。  

释绍昙　寒拾赞  
笑里藏刀语诈淳，握生苕箒鼓烟尘。  
谩将心污秋潭月，未必渠侬肯比伦。  

释绍昙　贺弁山和尚自双林赴金山  
双檮定起月三更，倒跨金鳌戏八纮。  
袖里门槌恶剌剌，德云不敢占先行。  

释绍昙　贺洪锦溪出世雁山能仁１  
诸方口里水漉漉，一滴何如龙鼻头。  
涨起春溪新濯锦，触崖翻瀑浪花浮。  

释绍昙　贺洪锦溪出世雁山能仁２  
冷泉二月雷惊蛰，烧尾金鳞化作龙。  
拖去鼻头涓滴水，洗清雁宕几千峰。  

释绍昙　贺天童灭公和尚  
老饕八十再生牙，烂嚼虚空吐出滓。  
点缀玲珑岩下草，枝枝叶叶是昙花。  

释绍昙　贺天童心首座出世仗锡  
懒织蒲鞋罢养亲，入蟭暝眼鼓烟尘。  
只将打发云门手，更与玲珑接一人。  

释绍昙　贺顽极和尚住越州光孝  
越王城北唐朝寺，千间老屋摧风雨。  
塔影凌空落鉴湖，劫初铃子丁东语。  
久无本色住山人，愁杀檀门许元度。  
剥否穷时复泰来，选差铁面顽翁住。  
倒携无柄苕箒去。就翻鳗井逗曹源，  
浩浩汤汤流溢江湖无著处。岂不胜越人歌来何暮，  
平生无襦今五裦。  

释绍昙　贺友山新建成东皋接待  
分袂南湖十数春，近闻华搆策奇勋。  
钵从金粟抟香饭，僧自东皋接水云。  
柔玉新拳春坞蕨，懒黄新缕晓溪芹。  
定应容我分陈榻，曝背晴檐醉夕曛。  

释绍昙　黑山  
佛祖仰望不及处，暗昏昏地悄巍巍。  
放开闪电光中路，拶著全身陷铁围。  

释绍昙　横江  
素练翻花浪拍堤，声前声后截流机。  
清波路险无人透，芦苇风生白鸟飞。  

释绍昙　浒眼  
万派奔流触断崖，涡漩一穷绝安排。  
渊深彻见灵源底，里许如何著得沙。  

释绍昙　浒眼  
一生逐浪与随流，未见根源未肯休。  
孔窍不知深几许，临崖看著使人愁。  

释绍昙　化城山主化田  
古柳堤边展化机，要人一饱便忘饥。  
谁将夺食驱耕手，拚却良田种蒺藜。  

释绍昙　化冬果  
黄蘖树头生蜜果，趁书云节要拈提。  
舌头具眼百杂碎，抹过庞翁向上机。  

释绍昙　划柴  
纷纷枝叶乱如麻，不惜从头与一划。  
惊起铁蛇忙窜草，樵歌声彻老卢家。  

释绍昙　怀樗寮  
半生鱼佩解黄金，泉石郊坰得趣深。  
幽兴发时闲副墨，俗尘捐处静观心。  
圣贤炉冶鎔声色，妙密工夫铿古今。  
遐想莲居驰梦远，不应轻易到瑶林。  

释绍昙　慧禅人  
翠织岷峨锦绣春，堪嗟扑扑蔽胡尘。  
金鸡衔粟余殃在，谁断神驹踏杀人。  

释绍昙　即翁  
万象森罗等印心，了无一物可疏亲。  
大梅坐此成窠窟，到老保曾解转身。  

释绍昙　继净头归天衣故里  
归访荆溪旧钓蓑，看长空雁影沉破。  
临风一扫无踪迹，净地岂容人放屙。  

释绍昙　偈颂十九首  
草舍开张小小筵，炊无米饭爨无烟。  
通身饱暖憨憨睡，梦到沧洲白鸟边。  

释绍昙　偈颂十九首  
宫花压鬓坠乌云，倾国风流宛胜秦。  
玉笛插藏人不见，夜深吹起凤楼春。  

释绍昙　偈颂十九首  
万里无寸草，出门便是草。  
支筇寂寞中，望断无人到。  

释绍昙　偈颂十九首  
槽广安身不记年，一心希慕岭南能。  
肩头颺下泼柴担，要汝来传佛祖灯。  

释绍昙　偈颂十九首  
一茎草外隐全形，翳尽丛林活眼睛。  
破绽莫教轻捉著，堂前高挂赎金名。  

释绍昙　偈颂十九首  
千丈岩头太险生，无端更掘陷人坑。  
深深叠石防颓岸，要汝临崖撒手行。  

释绍昙　偈颂十九首  
绿萝深处卧云烟，独战蛮征事悄然。  
临老无端重出丑，借婆裙子拜婆年。  

释绍昙　偈颂十九首  
抛舍箕裘要出家，学卢行者去担柴。  
脊梁不具黄金骨，碓米坊中被活埋。  

释绍昙　偈颂十九首  
万法是心光，诸缘惟性晓。  
本无迷悟人，只要今日了。  

释绍昙　偈颂十九首  
腊月三十日，腊月二十九。  
等是岁华终，无事穷相守。  

释绍昙　偈颂十九首  
大地蹭翻无寸土，昆虫介甲绝行踪。  
护生禁足元勋在，圆觉伽蓝一扫空。  

释绍昙　偈颂十九首  
瑞岩频唤主人翁，彻底惺惺不若聋。  
裂尽见闻行活路，乡关犹隔海千重。  

释绍昙　偈颂十九首  
松下扫除青草径，磵边开陃绿阴亭。  
饭余握手闲行坐，唱曲山歌贺太平。  
遏云古调，流水新声。  
眼里无筋听不足，临风击碎圣凡情。  

释绍昙　偈颂十九首  
不业农商不业儒，菑田弗下寸根株。  
驴年斫倒菩提树，羞见新州个老卢。  

释绍昙　偈颂十九首  
十万同聚会，个个学无为。  
此是选佛场，心空及第归。  

释绍昙　偈颂十九首  
东村王老夜烧钱，拈引山云海月魂。  
贫极瑞岩轻助荐，儘教无佛处称尊。  

释绍昙　偈颂十九首  
瑞岩唤醒主人公，把手经行禁纲中。  
踏断纲宗开活眼，笑听山鸟话家风。  

释绍昙　偈颂十九首  
五十三年行脚，走遍天涯海角。  
早知唐丧光阴，诲不闭门独活。  
古松下苔石憨眠，野溪边筇枝倒卓。  
幽鸟啼春水奏流，湊成一曲村田乐。  

释绍昙　偈颂十九首  
五千黄叶止儿啼，不异渝江碧落碑。  
古篆分明无赝本，具看经眼不难窥。  

释绍昙　偈颂一百零二首  
西子湖边泛渺茫，一堤寒绿看垂杨。  
谁知业债难逃避，开眼堂堂入镬汤。  

释绍昙　偈颂一百零二首  
大解脱门，无入作处。  
制断玄关，头头活路。  
信脚何妨行数步。  

释绍昙　偈颂一百零二首  
德山软顽，云门放憨。  
救下不得也，瞿昙瞿野。  
我也无端入闹篮。  

释绍昙　偈颂一百零二首  
奴颜婢膝走人间，羞见羊裘七里滩。  
文叔虽为天子贵，子陵只作故人看。  

释绍昙　偈颂一百零二首  
人家竞赏元宵，佛陇百无一有。  
管宴虽愧空疏，宾主不分新旧。  
陇头月助放光明，谷口松编排节奏。  
春风舞袖乐升平，不知身在然灯后。  

释绍昙　偈颂一百零二首  
震旦心宗，竺乾正眼。  
觌面当机，是非俱划。  
不落思惟透险峰崖，阶下汉。  

释绍昙　偈颂一百零二首  
临崖挤人。恶语伤人。  
冤深潮海，嚼齿吞龈。  
哑，说著无非是恶心。  

释绍昙　偈颂一百零二首  
春日晴，烧痕青。  
锦云片片，花雾溟溟。  
无位真人，面门出入，  
贼精贼精。  

释绍昙　偈颂一百零二首  
山舍春深，生涯日贫。  
桃芬烂漫，不见灵云。  

释绍昙　偈颂一百零二首  
未入鸡足山，不踏黄梅路。  
恶业苦无多，平白披毛去。  
明眼人前，一场笑具。  

释绍昙　偈颂一百零二首  
赤脚走红尘，全身入荒草。  
费了几精神，不若居山好。  
一坞闲云，千峰啼鸟。  
声色纯真，是非不到。  
堪悲堪笑寒山子，十年归不得，  
忘却来时道。  

释绍昙　偈颂一百零二首  
现成个，见得到，  
行得到，说得到。  
须弥灯王，狼籍不少。  

释绍昙　偈颂一百零二首  
松粉飘香，麦须弄黄。  
今朝春告别，无处觅行藏。  
燕子知不迁义，深谈实相，  
对语雕梁。见汝诸人不会，  
衔泥营故垒，飞过莫家塘。  

释绍昙　偈颂一百零二首  
山雨酿春寒，晓湿梅花重。  
结实较迟迟，且听香浮动。  
化工有意待重来。永为鼎鼐调羹用。  

释绍昙　偈颂一百零二首  
父不慈，子恶毒。  
热血相喷，痛拳相{上祝下土}。  
不共戴天雠，推入阿鼻狱。  
此冤此恨与谁论，海月山云亦断魂。  

释绍昙　偈颂一百零二首  
妙应群机，亨衢得路。  
浩浩尘中，如何辨王。  
辨得主，进退随且，  
不妨去住。倒跨杨岐三脚驴，  
南北东西夸独步。  

释绍昙　偈颂一百零二首  
拘尸罗城，娑罗双树。  
死款难翻，贼身全露。  
引得波旬。丛然笑舞。  
后代儿孙口似椎，有屈谁伸诉，  
山花点滴啼红雨。  

释绍昙　偈颂一百零二首  
平如镜面，险似悬崖。  
不容拟议，岂属安排。  
闪电光中行活路，大悲院里赴村斋。  

释绍昙　偈颂一百零二首  
这一粒，甚处生。  
阴阳未判，芽孽先萌。  
开花也一川雪霁，结实也万顷云横。  
收拾归来香满钵，饭余散步自闲行。  

释绍昙　偈颂一百零二首  
衲僧拄杖头，一千三合米。  
今年春雨多，一饱应难拟。  
觉海山仙，闻如是语。  
怒发冲冠，驱神驾鬼。  
诛云师，扫烟翠。  
放出金乌出海门，且听歌舞乐丰年，  
只图一个不知恩。  

释绍昙　偈颂一百零二首  
寒食潮节，人家拜扫时。  
纸灰粘蝶翅，啼血染花枝。  
追亲思远，写恨含悲。  
不论富贵，大小由之。  
唯有林泉衲子，无思无念，  
无欲无为。圆蒲静倚，  
瘦策闲戏。燕子自长春寂寂，  
长歌一曲囉囉哩，不是知音说向谁。  

释绍昙　偈颂一百零二首  
仙苑名花取次妆，冬冬羯鼓谩催芳。  
春风不费纤毫力，拂掠枝头便有香。  

释绍昙　偈颂一百零二首  
地僻云深，秋高境寂。  
堂户凄凉，无人面壁。  
虽然，净地上谁肯狼藉。  

释绍昙　偈颂一百零二首  
从上爪牙，千差万别。  
截鹤续凫，伤龟恕鳖。  
拄杖子，不入这保社。  
顢顢頇頇，跛跛挈挈。  
有眼如盲，有舌如结。  
静倚松根，憨眠不彻。  
佛法从教烂似泥。不说不说。  

释绍昙　偈颂一百零二首  
秋叶飘零，秋虫夜鸣。  
色不是色，声不是声。  
达磨九年会不得，急携只履问归程。  

释绍昙　偈颂一百零二首  
薄福住山，浑无暇日。  
忙时直是闲，缓处非常急。  
驱园夫奴子，锄菜地，  
扫松行；指莫监杨协团，拆东篱，  
补西壁。眼前事乱如麻，  
脚跟下黑如漆，。  
蓦有个汉出来道，长老何太区区，  
只向道，任是七佛祖师，  
亦无这个消息。  

释绍昙　偈颂一百零二首  
撼茶树，偷笋去。  
角虎出林，铁蛇横路，  
毒气炎炎如火聚。眨上眉毛风降临亲，  
灵迹不在猿啼处。  

释绍昙　偈颂一百零二首  
撞烟楼，不知羞。  
陃蟭螟眼，辊百花毬。  
四七二三阿辘辘，不思万里有崖州。  

释绍昙　偈颂一百零二首  
祖翁田地绝边垠，契券分明孰敢侵。  
削尽春风闲草木，松涛翻月竹筛金。  

释绍昙　偈颂一百零二首  
佛垄山上云，一片三四片。  
忽遇客推门，零乱舒还卷。  
有踪由却没踪由，通身是眼寻难见。  
寻得见，木落千林，  
光浮碧巘。  

释绍昙　偈颂一百零二首  
头上漫漫，脚上漫漫。  
拈掇不得，地阔天宽，  
老僧住持事繁。  

释绍昙　偈颂一百零二首  
肥马碌碌，瘦马碌碌。  
医得眼前疮，剜却心头肉。  
朝不足，莫不足，  
六六依然三十六。云门见睦州，  
良遂参麻谷。  

释绍昙　偈颂一百零二首  
横该竖抹，古路封苔。  
圣凡情尽，马腹驴胎。  
不用闭门防俗客，爱闲能有几人来。  

释绍昙　偈颂一百零二首  
万机休罢住云间，门掩青萝竟日闲。  
时听呜咿歌一曲，倒骑黄犊出松关。  
若作佛法会，锦包特石。  
若作世谛会，铁裹泥团。  
惆怅无人知此间，临风拍碎石阑干。  

释绍昙　偈颂一百零二首  
山木阴阴，寒花浅深。  
巢云鹤怨，挂月猿吟。  
王维妙手画不得，神光徒自觅安心。  

释绍昙　偈颂一百零二首  
有服药，甚功效。  
不收肘后方书，不入神农本草。  
善财采处不识真，文殊用之不得妙。  
佛垄信手拈来，百病根源俱扫。  

释绍昙　偈颂一百零二首  
烟晴竹树啼姑恶，月冷松梢哭子规。  
莫谓一声声破梦，未归须忆到家时。  

释绍昙　偈颂一百零二首  
三十余僧眼似眉，白云深处聚头嬉。  
烧枯柴火煨山芋，拽木罗笼总不知。  

释绍昙　偈颂一百零二首  
三日晴，五日雨。  
无象太平，满田禾黍。  
不作佛法商量，亦非世谛流布。  
碧眼黄头总不知，问讯轮皴拄杖子，  
牢记取。  

释绍昙　偈颂一百零二首  
一坞耕樵，门扃绿萝。  
富骄时少，贫乐时多。  
妇摇机轧轧，儿弄口喎喎。  
涧水松声交节奏，何似东山瓦皷歌。  

释绍昙　偈颂一百零二首  
显大机，明大用。  
六月黄河连底冻。千圣不携，  
已灵不重。带角披毛异类行，  
漆桶漆桶。  

释绍昙　偈颂一百零二首  
山鬟风急坠松钗，冷灶凝烟午未斋。  
黄独煨香不能熟，老僧忍冻拾枯柴。  
见成活业，出格安排。  
懒瓒穷不彻，粪火一生埋。  

释绍昙　偈颂一百零二首  
岁除生怕管筵空，品味无多只要丰。  
掇转虚空为桉板，薄{左卑右刂}明月切清风。  

释绍昙　偈颂一百零二首  
有亦不管，无亦不管。  
饭来开口，睡来合眼。  

释绍昙　偈颂一百零二首  
出佛身积压，破和合僧。  
驴腮马颔，逞技矜能。  
堪笑灵山儿戏剧，聚头争看蜡人冰。  

释绍昙　偈颂一百零二首  
春日打春牛，一击百杂碎。  
黄梅石女暗惊胎，生下无名物一块。  
问四圣四圣不知，问六凡六凡不会。  
风前散作万家春，贱似黄金贵似尘。  

释绍昙　偈颂一百零二首  
惟一坚密身，一切尘中现。  
老婆腰系紫绡裙，娇儿手把红罗扇。  
南{上奥下山}东村，张坊李店。  
拜贺新年，春风满面。  
欢悰不觉语声高，惊落梅花一片两片三片四片。  

释绍昙　偈颂一百零二首  
丹桂飘庭际，寒蛩语砌阴。  
声声调雅奏，点点簇黄金。  
尽情拈出，宴乐嘉宾，  
佛垄虽贫未是贫。  

释绍昙　偈颂一百零二首  
憎金以黄，谤沈无香。  
达磨不会，历魏游梁。  
更有不识好恶底，齐腰立雪，  
寄食穷乡，巴峡闻猿空断肠。  

释绍昙　偈颂一百零二首  
有一物，无人识。  
或在东南，或居西北。  
破草鞋跟踏著，价重千金；折拄杖头挑来，  
分文不直，识不识，  
吴地冬瓜，镇州萝蕁。  

释绍昙　偈颂一百零二首  
秘魔擎叉，俱胝竖指。  
邪法难扶，如何得是。  
山僧冷地思量，不觉吞声饱气。  
攻乎异端，斯害也矣。  

释绍昙　偈颂一百零二首  
一月行空，千门赏玩。  
自己光明，几人著眼。  
马师父子尽力揩磨，不得一半。  
诸人要见真月麽，何似破漆碗。  

释绍昙　偈颂一百零二首  
正令全提，无在不在。  
簸箕有唇，洞庭无盖。  
若作奇特商量，入地狱如箭射。  
不作奇特商量，入地狱如箭射。  

释绍昙　偈颂一百零二首  
万里澄江雪霁时，玉壶一色冷含辉。  
淦翁认得烟村路，柳线穿鱼带月归。  

释绍昙　偈颂一百零二首  
地僻云深，秋高境寂。  
堂户凄凉，无人面壁。  
净地上谁肯狼籍。  

释绍昙　偈颂一百零二首  
鈯斧埋藏岁月深，岩居日与白云邻。  
业风无奈重飘鼓，又作担柴卖箁人。  

释绍昙　偈颂一百零二首  
堋八刺札，新翻曲调，  
逸格乡谈。意随流水远，  
声遏莫云寒，月移花影上栏干。  

释绍昙　偈颂一百零二首  
甘菊舒黄，茱萸喷香。  
渊明错会，耽赏重阳。  
采采东篱下，南山见未忘。  
刚道花枝有短长。  

释绍昙　偈颂一百零二首  
茧足寻庄到海门，天衣往事与谁论。  
长空雁影沉寒水，瘦立西风几断魂。  

释绍昙　偈颂一百零二首  
一不做，二不休。  
得人一马，还人一牛。  
岂不见临济三遭白棒，大愚肋下三拳痛{上祝下土}，  
不共戴天雠。休休，  
说著令人满面羞。  

释绍昙　偈颂一百零二首  
鼠窃竺乾，身逃震旦。  
合火分趎，儿孙无眼。  
死款诸方不言，今朝佛垄分明断。  
以何为据，看。  

释绍昙　偈颂一百零二首  
不可以智知，金刚手把八棱槌。  
不可以识识，镇州出个大萝蕁。  
不可以语言造，山禽聚集啼清晓。  
不可以寂默通，赤眼乌龟吞大虫。  

释绍昙　偈颂一百零二首  
觌面当机，东涌西没。  
平地上险崖，惺惺中淈激起。  
不是心，不是佛，  
不是物，贬向无生国。  

释绍昙　偈颂一百零二首  
无量劫来，七颠八倒。  
打破虚空，全身入草。  

释绍昙　偈颂一百零二首  
出匣神锋莹鹓鹈，将军珍袭已多时。  
相承不是屠龙手，只作三文补履锥。  

释绍昙　偈颂一百零二首  
佛垄开炉，寒灰死火。  
拨著星儿，弥天罪过。  
笑倒嵩山破灶堕。  

释绍昙　偈颂一百零二首  
冬至日舒长，这个长多少。  
虚空为尺不能量，蟭螟眼中盛恰恰相反好。  
盛恰好，衒惑神光，  
迷逢达磨。  

释绍昙　偈颂一百零二首  
八月初，何处热。  
出门荒草离披，四壁寒蛩凄切。  
衲僧家眼里著得须弥山，耳里著得四大海。  
声色纯真，只得一橛。  

释绍昙　偈颂一百零二首  
我也无端到住山，忙忙业识不曾闲。  
白云拂尽到枯叶，恐碍采樵人往还。  
寒松瑟瑟，幽鸟关关。  
家私花擘尽，谁道语音蛮。  

释绍昙　偈颂一百零二首  
有一物，黑似漆，  
常在面门出入。骑声盖色，  
妙密中险崖。倒用逆施，  
险崖中妙密。三世诸佛远之愈亲，  
白牯狸奴得之转失。法华不惜眉毛，  
为汝当阳拈出。夭夭矫矫，  
粼粼皴皴，将谓南山鳖鼻，  
却是天台楖栗。  

释绍昙　偈颂一百零二首  
生平说大脱空，今受活地狱报。  
一片无骨舌头，数日和根烂了。  

释绍昙　偈颂一百零二首  
妙斲鼻头墁，巧运风斤手。  
千圣头边盖覆来，密密绵绵无渗漏。  
不辞合土和灰，成就牛栏马廻。  
只图一个不知恩，噇饭噇眠，  
易宵为昼。翻笑肋尊者，  
肋不至席不唧{左口右留}。又笑棱道者，  
坐破七蒲团，驴前马后，  
至今湖海扬家丑。  

释绍昙　偈颂一百零二首  
古桧吟风，寒鸦布陈。  
不落见闻，几人错认。  
不错认人，道士擎拳，  
阇梨问讯。  

释绍昙　偈颂一百零二首  
弃金轮王位，尊贵不尊贵。  
冻饿深雪中，冷地里短气。  
见明星，没巴鼻。  
更言大地一切众生成正觉，吽吽，  
棒折也未。  

释绍昙　偈颂一百零二首  
高不高肤寸，低不低太华。  
深不深蹄涔，浅不浅溟渤。  
法华高低深浅，瞒诸人一点不得。  
诸人高低深浅，亦瞒法华一点不得。  
尽情画断，更莫论量。  
缀钵饭抄云子白，晴瓯茶泛雪花香。  

释绍昙　偈颂一百零二首  
祝融峰，万年松。  
翠阴笼鹤，瑞所蟠龙。  
用献圣明天子寿，枝枝叶叶自春风。  

释绍昙　偈颂一百零二首  
玉几凌霄，横趋密室。  
如风吹水自成纹，掷剑挥空无朕迹。  
子细思量，令人气急。  
白木既无香，秤槌宁有汁。  

释绍昙　偈颂一百零二首  
入荒田不拣，信手拈来草。  
纬地与经天，头头俱是妙。  
打成一片见全功，碧眼黄头俱靠倒。  
岂不见长庆棱道者坐破蒲团，一个两个三个，  
四五六七个，家风狼籍知多少。  

释绍昙　偈颂一百零二首  
大道无方，至尊无位。  
睿哲文明，垂衣而治。  
尧风舜日万斯年，举世无思不戴天。  

释绍昙　偈颂一百零二首  
三月春云暮，韶华似酒浓。  
莺啼杨柳雨，蝶弄海棠风。  
若作境会，过山寻蚁迹，  
不作境会，度水觅鱼踪。  
故国归路远，日暮泣途穷。  

释绍昙　偈颂一百零二首  
高价卖生姜，雪真珠满床。  
清贫虽彻骨，富有敢斗君王。  
灼然如是，脍身为食，  
渍血为浆，尽情供养，  
犹未相当。若也未是，  
和烟耕绿野，枯笛送斜阳。  

释绍昙　偈颂一百零二首  
雪峰辊扑，睦州担板。  
展尽神通，搆和一半。  
那一半，戴嵩牛卧绿杨阴，  
韩干马嘶芳草岸。  

释绍昙　偈颂一百零二首  
水洗硬石头，浪打枯杨树，  
净智庄严功德聚。  

释绍昙　偈颂一百零二首  
这一灯，处甚起。  
没踪由，难拟议。  
三贤十圣眼见如盲，芥狗泥猪放光动地。  
大家吹灭暗中行，然灯佛在你脚底。  

释绍昙　偈颂一百零二首  
浪荡贪观野鸭儿，犯丛林合讲清规。  
鼻头担破知惭愧，烧炷枫香供养伊。  

释绍昙　偈颂一百零二首  
红锦缠头舞醉身，笙歌声沸凤楼春。  
百花丛里扶归去，谁道儿郎彻骨贫。  

释绍昙　偈颂一百零二首  
千圣灵枢，妙在转处。  
烁尽玄微，更进一步，  
莫来拦我扑门路。  

释绍昙　偈颂一百零二首  
枯木糁瑶花，虚庭封玉砌。  
少室谩安心。神光空折臂。  
不堕功勋一色边，阑干谁共倚。  

释绍昙　偈颂一百零二首  
万戟森严细柳营，信威独许汉将军。  
谁知袖隐屠龙手，却把蒿枝箭策勋。  

释绍昙　偈颂一百零二首  
四十九年，欺胡谩汉。  
疾入涅槃，救得一半。  
谤观紫磨金色身，涴却娘生眼。  

释绍昙　偈颂一百零二首  
百二十日夏，今朝始发头。  
饭抄云子白，羹煮菜香浮。  
未问寒山子，先看水牯牛。  
山前千顷地，信脚踏翻休。  

释绍昙　偈颂一百零二首  
我有一机，极尽玄微。  
饥来吃饭，寒来著衣。  
我有一句，包罗今古。  
犬吠枯樁，猫捉老鼠。  

释绍昙　偈颂一百零二首  
花锦蝶翻红，柳烟莺织晓。  
曾不动机丝，夺尽春工巧。  
玄中玄，妙中妙。  
三世诸佛觑不破，历代祖师穷不到。  
穷得到，寒食清明，  
家家拜扫。  

释绍昙　偈颂一百零二首  
狗舐油铛，鼠咬甑箅。  
用尽机思，吃没滋味。  

释绍昙　偈颂一百零二首  
一雨润枯焦，扫尽流金暑。  
薰风殿阁凉，诸佛出身处。  
堪笑勤川无义语，引得花木瓜，  
变成烂苦瓠。走遍衡格卖与谁，  
一十三人声怨鼓。  

释绍昙　偈颂一百零二首  
路透清波，山横翠壁。  
楼阁门开，从这里入。  

释绍昙　偈颂一百零二首  
三十二相，八十种好。  
马颔驴腮，弥天罗过。  
新法华，因甚刺脑入胶盆。  
过在你，殃及我。  

释绍昙　偈颂一百零二首  
洞庭七十二峰，飞雪一千余丈。  
晨昏说法琅琅，谁谓卢公已往。  
元不往，在这里。  
优昙火里开，嗅著无香气。  

释绍昙　偈颂一百零二首  
小小青山，丛丛翠竹。  
野景无多，怡然纵目。  
明觉老人，向独脱无依处。  
闲坐解疏慵，为静胜所缚。  
拄杖子，一夏同辙不同途。  
见山不是山，居竹不见竹。  
丛识忙忙卒未休，忙中解唱阳春曲，  
歡乃一声山水绿。  

释绍昙　偈颂一百零二首  
正直聪明，风流儒雅。  
坚护法城，策勋千载。  
李将军有佳声在。  

释绍昙　偈颂一百零二首  
灵鹫峰前，热血相喷。  
觉城东际，陷坑无底。  
失脚休论后与先，痴翁何似我风颠。  

释绍昙　偈颂一百零二首  
正因二字得闻，鼠粪污一釜羹。  
乳峰初无个事，饱噇饭了闲行。  
松门雨霁，苔径云横。  
堤防平地上，著脚是深坑。  

释绍昙　偈颂一百零二首  
一宿觉，三担土。  
脚未跨门，丰骨已露。  
等闲举一步，危径结寒花，  
信彩示一机，断崖飞瀑布。  

释绍昙　偈颂一百零二首  
智与理冥，神与境会。  
碎维摩床，断毗卢髻。  
碧眼黄头著眼觑，百杂碎。  

释绍昙　偈颂一百零二首  
社燕催归，宾鸿欲返。  
雪点白蘯洲，锦铺红蓼岸。  
蝦蟆入汝鼻孔里，毒蛇穿汝眼睛中。  

释绍昙　偈颂一百零二首  
顶{左宁右页}机，法空座。  
不涉思而知，不动步而到，  
无端入荒草。  

释绍昙　偈颂一百零二首  
死柴头，无烟火。  
信口一吹，面门烁破。  
可怜龙门远知客礼首座。火炉头热血相喷，  
分争你我，笑倒嵩山破灶堕。  

释绍昙　偈颂一百零二首  
借家传帝纲丝，下公子仙鳌钓。  
捩转衲僧鼻头，撩拨诸方一笑。  
鲲化鹏飞总未知，推蓬对月平分破。  
却请维那，杨帆鼓棹。  

释绍昙　偈颂一百零二首  
上下三指，彼此七马。  
眼见如盲，口说如哑。  
拄杖子忍俊不禁，等闲捉败。  
休休，尽法恐无民，  
且放天寒赦。  

释绍昙　偈颂一百零二首  
韩柳肺肠，苏黄骨髓。  
点著禅衣，香风匝地。  
七十二峰增秀气。  

释绍昙　偈颂一百零二首  
共饭江湖，何须晙斗。  
含血喷人，先污其口。  
结成不共戴天冤，句句无非是骂门。  

释绍昙　偈颂一百零二首  
不绍金轮尊贵位，被人打落当门齿。  
难亸梁王掘地埋，脱身留得得空棺履。  
死款供成，临文不讳。  
乳窦今朝报不平，臭烟蓬{左火右孛}薰他鼻。  
任是老顽，也须喷嚏。  

释绍昙　偈颂一百零二首  
三百斤铁枷，数载无人荷。  
颺在壁根头，只得冤雠到。  
口款分明不可翻，老肩无力也须担。  

释绍昙　偈颂一百零二首  
烟雨溟蒙望眼迷，兰舟小泊画桥西。  
儿童不识春流涨，却怪湖边柳树低。  

释绍昙　偈颂一百零二首  
尊贵中来，报土无差。  
琼琚庭院，锦绣楼台。  
何似灵山听法华，联镳稳驾白牛车。  

释绍昙　偈颂一百零二首  
天寒人寒，滴水滴冻。  
赤脚走冰棱，力负千钧重。  
堪笑霜趺拥叶人，漆桶漆桶。  

释绍昙　偈颂一百零二首  
野客吟残，月岩水落。  
坐断白云，死不再活。  
只将宗镜鉴惟心，法眼重重添翳膜。  
翳无药，光烁烁。  
要识永明妙旨，更添香著。  

释绍昙　偈颂一百零二首  
老倒住山，全无伎俩。  
揖客低腰，逢僧合掌。  
虽然俯顺时宜，不碍当机收放。  
鲲化鹏飞羽翼齐，抟扶一举青霄上。  

释绍昙　偈颂一百零二首  
发得一机活，出得一言当。  
万里无片云。青天合吃棒。  
不待春风著意吹，暗香已在梅花上。  

释绍昙　偈颂一百零二首  
卢老无端颺下柴，碓头舂出古菱花。  
恶声千载成狼籍，养子谁人解克家。  

释绍昙　偈颂一百零二首  
川僧素无头号脑，步上学引人入草。  
忽惊野鸭群飞，便把鼻头担扭。  
哭不成哭，笑不成笑。  
只因家富小儿娇，七世门风都环了。  

释绍昙　偈颂一百零二首  
三伏走人间，炎范汗如雨。  
非无休歇时，亦无栖泊处。  
拄杖子，脊梁生铁铸，  
浩浩尘中能辨主。归来息影翠微深，  
抹月披云，截断千差路。  

释绍昙　偈颂一百零二首  
未见岑大虫，狐胆先惊破。  
密室不通风，家私狼藉了。  
更说新开乳窦山，无端刻粪作旃檀。  

释绍昙　偈颂一百零二首  
篱菊铺黄，茱萸喷香。  
渊明错会，耽赏重阳。  
何似林间衲子，无荣无辱，  
无可思量。饱噇香积饭，  
高卧古禅床。是佛是魔俱扫迹，  
献花无路鸟空忙。  

释绍昙　偈颂一百零二首  
威音前，咸淳后，  
一个黑粼皴，机发牢关透。  
全身游戏生死园林，信脚踏翻圣凡窠臼。  
笑释迦客梦未醒，耻弥勒藩未剖。  
客梦醒，藩篱剖，  
贬入无何有。  

释绍昙　偈颂一百零二首  
湖山苍苍，湖水茫茫。  
丹枫飘锦，金橘铺黄。  
明眼衲僧，随境转圣凡，  
无处觅行藏。  

释绍昙　偈颂一百零二首  
太白峰前施小伎，渊嘿雷霆人自畏。  
瓦砾翻成释梵宫，古佛门风重振起。  
不堕功勋，等闲游戏。  
金毛狮子忽翻身，草木昆虫俱收泪。  

释绍昙　偈颂一百零二首  
陌上语声喧，贺岁人来去。  
秋千擘晓烟，绿盖翻春雾。  
佛法无多，两手分付。  
更问如何与若何，咸淳丙寅正月五。  

释绍昙　偈颂一百零二首  
一喝三日聋，大寂门风丧。  
深掘陷人坑，密布漫天纲。  
笑一上，哭一上。  
做尽死模活样，乳峰子细思量。  
沉本无香，何须起谤。  

释绍昙　偈颂一百零二首  
觉城东际，小小丛林。  
旃檀围绕，狮子嚬呻。  
萝月四窗云万壑，见成一片祖师心。  
眼里无筋一世贫。  

释绍昙　偈颂一百零二首  
花禁冷叶红，草敌虚岚翠。  
清净卢舍那，全身荆棘里。  

释绍昙　偈颂一百零二首  
落寞山家，忙如火急。  
趁晴刈茆，带霜收橘。  
山僧冷地思量，尽把家私狼籍。  
日日日东上，日日日西没。  

释绍昙　偈颂一百零二首  
唤作如如，早是变了也。  
那堪世尊拈花，百鸟衔花，  
南泉一枝花，灵云见桃花，  
石上栽花，总是虚花，  
且莫眼花。野老不知亡国恨，  
隔江犹唱后庭花。  

释绍昙　偈颂一百零二首  
久病脚力衰，婴儿学移步。  
丧尽目前机，辩得尘中主。  
鼻直眼机，皮穿骨露。  
驴不成兮马不成，且无描摸处。  
赚镣僧繇吴道子。  

释绍昙　偈颂一百零二首  
玉几山前，凌霄峰下。  
热血嗔拳，做人话欛。  
犀牛扇飏向他方，捋虎须拦胸便打。  
一炷兜娄怨结成，贵买贱卖。  

释绍昙　偈颂一百零二首  
大康山，杨浮山。  
撞头搕额，共打乡谈。  
其中切脚无人会，一大藏教，  
华梵重翻。  

释绍昙　偈颂一百零二首  
桑畴雨过罗纨腻，麦陇风来饼饵香。  
揭示西来端的意，好商量处错商量。  

释绍昙　偈颂一百零二首  
西风簇浪花，太湖连底冻。  
冷照玉奁清，一片无瑕缝。  
面目分明，眼睛定动。  
不墯虚凝裂万差，漆桶漆桶。  

释绍昙　偈颂一百零二首  
寒北安南几战争，老来卜筑傍烟村。  
却将旧斩楼兰剑，换得黄牛教子孙。  

释绍昙　偈颂一百零二首  
梅开的皪花，径糁模糊雪。  
装点早春容，庆贺新年节。  
少室家风，全机漏泄。  
堪笑神光不识瞥，白反一枝臂折。  
有屈难伸说，无端拄杖重饶舌。  

释绍昙　偈颂一百零二首  
生诸冯，御飞龙。  
升平寰宇，舜日尧风。  
林下野人思报德，只凭拄杖为流通。  
云卧难逃至化中。  

释绍昙　偈颂一百零二首  
幕挂春烟，簟铺秋水。  
高枕横眠，鼻雷聒耳。  
烁石流金总不知，何须殿阁薰风至。  
又谁管九十日种粟烧畲，说什麽十三番悟明自己。  
灼然是个无惭愧，阎罗王倒退三千里。  

释绍昙　偈颂一百零二首  
旱地奔雷，青天撒雨。  
六户不扃，龙无龙句。  
田地稳密底死汗迸流，妙用纵横底寒毛卓竖。  
万别千差透密机，撼动憨眠拄杖子。  
拄杖子喏，老老大大，  
百念灰寒，因甚被人唆使。  
只向道，四皓出商山，  
汉业归明主。  

释绍昙　偈颂一百零二首  
杨岐栗棘蓬，临际清凉树。  
钁头无柄，正好栽培，  
版齿生毛，不妨吞吐。  
一抽三，二添四，  
跛脚云门，乾坤独步。  
瞎人天眼分缁素。  

释绍昙　偈颂一百零二首  
一雨润焦枯，大地承恩泽。  
黄铺亩亩云，青锁郊原色。  
刈禾镰子痴如风，收放全归掌握中。  

释绍昙　偈颂一百零二首  
人间万斛金连，竞赏元宵佳节。  
法华彻骨贫穷，斗胜不如斗劣。  
室内一盏灯，灿灿心共绿。  
不夜光明照古今，见得分明，  
眼里重添屑。  

释绍昙　偈颂一百零二首  
脚跨马师门，便有弥天过。  
喝得耳朵聋，扭得鼻头破。  
纵大雄毛虎略露爪牙，脱百丈野狐不昧因果。  
说条念贯，监本无端，  
不独瞒人亦自瞒。  

释绍昙　偈颂一百零二首  
一径直，二周遮。  
眉毛眼睫，地角天涯。  
云门胡饼赵州茶，惠崇芦雁赵昌花。  
会则星河秋一雁，一会砧杵夜千家。  

释绍昙　偈颂一百零二首  
冻折枯梅，三两枝亚。  
香度野桥，影横茆舍。  
道人鼻观相忘，有眼如盲，  
不被这些留碍。可怜鬼窟藏身，  
唤起来，雪团打，  
雪团打。  

释绍昙　偈颂一百零二首  
虬龙一滴涎，凤凰五色髓。  
扑扑喷清香，穿却衲僧鼻。  
通身是，遍身是，  
吾无隐乎尔。  

释绍昙　偈颂一百零二首  
拽杖出烟霞，红尘去路赊。  
淡金垂柳线，寒玉点梅花。  
触目分群象，当机裂万差。  
岂不见太原孚上座，楼头吹画角，  
丧尽泼生涯。活与深深掘窖埋。  

释绍昙　偈颂一百零二首  
判虚空笔，摛锦绣文。  
光腾万太，入石三分。  
恶迹既被点破，只得饮气吞声。  
自有傍人道不平。  

释绍昙　偈颂一百零二首  
百鸟啼春风，村村自花柳。  
揭示目前机，大地人积压有。  
随声逐色，活陷重围。  
盖色骑声，翻成窠臼。  
牢关击碎，海岳平沈。  
山鸟自啼花自笑，到头一点不关心。  

释绍昙　偈颂一百零二首  
读破灯窗卷首书，经纶勋业付洪儒。  
古今鼎鼐调羹手，幼学谁人不顺朱。  

释绍昙　偈颂一百零二首  
家住云坳，盖头把茆。  
蓬门无钥，谁解推敲。  
万籁声沈，鸟啼幽谷。  
千林色静，月挂寒梢。  
风檐索寞人投宿，睡到平明手脚交。  
更问其中端的，床头木枕子，  
葛坦半中凹。  

释绍昙　偈颂一百零二首  
万壑乔松，九枝灵草。  
瑞气久钟，清声远播。  
材大今为宗庙梁，国香世产芝房宝。  
别露风规，寻僧论道。  
十二峰高热莫齐，到顶方知天下小。  

释绍昙　偈颂一百零二首  
活鱭鱭，硬纠纠，  
明眼人觑不透。刚被春山杜宇知，  
点血啼清昼。临风{左足右孛}跳撼坤维，  
驴前马后。  

释绍昙　偈颂一百零二首  
毒窠蜂，恶相从。  
棒不到心死，喝不到耳聋。  
拨玄枢於机轮转处，丧家私於小玉声中。  
怨无穷，恨无穷。  
有口不能分雪得，一年一度，  
且听落花啼鸟诉春风。  

释绍昙　偈颂一百零二首  
拽转十二时，不与诸尘对。  
饱和罗饭，瘦策闲嬉。  
三个成团，四个作队。  
向云坳磵曲，采蕨蕈煎茶，  
缕笋芹为脍。弥勒不知，  
释迦不会。刚被春风透密机，  
高林破晓莺吟碎。眼里闻声，  
且居门外。  

释绍昙　偈颂一百零二首  
三月青春弹指过，九旬朱夏又从头。  
茶抽雀舌郎忙摘，麦弄蝦须逐旋收。  
炽然说法，声撼林丘。  

释绍昙　偈颂一百零二首  
十二峰前块石头，雨洗风磨净无梁。  
苔衣剥落耿光寒，因甚诸不觑不见。  
{左虎右见}得见，丈六金身，  
时时出现。  

释绍昙　偈颂一百零二首  
玩犀牛，呼小玉。  
一种风标，十分尘俗。  
勤巴子病入膏肓，老盐官笑含鸩毒。  
花簇簇，锦簇簇，  
云峰老人曾刮目。我从山水窟中来，  
自谓一生看不足。看不足，  
眨得眼来，云归幽谷。  

释绍昙　偈颂一百零二首  
以大圆觉，为我伽蓝。  
牛头向北，马头向南。  
身心安居，平等性智。  
北负须弥，无息肩地。  
释迦老子，不善用心，  
掘窖埋人，无一个出头得，  
只得短气。瑞岩一众，  
善恶不思，机智俱泯。  
青松白石，饱饭憨眠。  
成龙升天，成蛇窜草，  
一丝毫羁绊他不得。凤雏自有冲霄志，  
肯学鹪鹩恋一枝。  

释绍昙　偈颂一百零二首  
路隔重湖，一尘不到。  
片段白云，绵蛮幽鸟。  
静倚石阑听，稳拂苔衣卧，  
此乐只应林下有，人间少。  
衲僧家，眼里著得须弥山，  
耳里著得四大海，声色堆头，  
闲行闲坐，全身入荒草。  

释绍昙　偈颂一百零二首  
水洗硬石头，浪打枯杨树。  
净智装严功德聚。虽然脱体无尘，  
未是透法身句。如何是透法身句，  
只有湖水无行路。  

释绍昙　偈颂一百零二首  
进人若将加诸膝，退人若将坠诸渊。  
云门放去较憨，雪窦收来较险。  

释绍昙　偈颂一百零二首  
触翻茶瓢，眉毛挂剑。  
杀活不分，邪正难辨。  
古今同辙不同途，妙悟玄机辘辘转。  

释绍昙　偈颂一百零二首  
玉栏花药头号春工，雨湿胭脂脸晕红。  
丝管纷纷来赏耫，可怜吹落五更风。  

释绍昙　偈颂一百零二首  
燕语雕梁，绿阴覆墙。  
{操扌换纟}车声轧轧，风递茧丝香。  

释绍昙　偈颂一百零二首  
结夏已十日了也，寒山子作麽生。  
村诗吟落韵，竹管贮残羹。  
结夏已十日了也，水牯牛作麽生。  
爱从荒草去，不向坦途行。  
精神陡顿，头角峥嵘。  
好把一坑埋瘞却，千峰云静月华明。  

释绍昙　偈颂一百零二首  
不拟寒山落韵诗，未传卢老泼禅衣。  
脚头活取通宵路，来透庭前划草机。  

释绍昙　偈颂一百零二首  
紫芝峰下，小小山居。  
家风淡薄，堂供萧疏。  
茭粽叶包蒸米饭，野山茶点石菖蒲。  
天中令节，不用书符。  

释绍昙　偈颂一百零二首  
百怪千妖自扫除，张道士、李师巫。  
望崖争却步，遗下药胡芦。  

释绍昙　偈颂一百零二首  
枕石安眠，山云四屯。  
救不得出，浣盆浣盆。  
更说甚德山临际，棒如雨点，  
喝似雷奔。草迷人去路，  
月挂客愁村。  

释绍昙　偈颂一百零二首  
茆屋赋新诗，内院寻知识。  
身从胜境中来，句自活法中得。  
非身非句，绝毫绝釐，  
慈氏少陵安得知。法华不敢轻饶舌，  
只恐山禽语带徼。  

释绍昙　偈颂一百零二首  
钩饵深抛五十年，鲸鳌吞海误吞钩。  
急翻身逐洪波去，暗织沧溟一片愁。  

释绍昙　偈颂一百零二首  
一块松根石，顽然自古来。  
更无人觑著，岁岁长莓苔。  

释绍昙　偈颂一百零二首  
鸩鸟毛，蛊毒水。  
毒不伤人，何妨服饵。  
只有这些儿，含毒喷泉人，  
深入骨髓。三世诸佛畏之如兔见苍鹰，  
历代祖师远之如龙怖鑫翅。唯有活衲僧，  
嗜之如鼎味，粉骨碎身犹未已。  
贪他底，著他底。  
佛也如何救得你。  

释绍昙　偈颂一百零二首  
打头不遇作家，谩说俱轮先度。  
饶伊诸漏顿超，到底终成染污。  
不染污，活眼点开，  
光吞寰宇。  

释绍昙　偈颂一百零二首  
云居闻板声，见神见鬼。  
瑞岩闻板声，普请瞌睡。  
梦中唤醒主人翁，鼻孔元来在眼底。  

释绍昙　偈颂一百零二首  
公灯不照私，渡水不湿脚。  
连累老北堂，北错非常错。  
功回位转，偏正中来。  
凤宿龙巢金殿晓，香车应不碾宸苔。  

释绍昙　偈颂一百零二首  
六用门头，力战争夺，  
钥杀贼阵云横。群魔窜入藕丝孔，  
竟挽天河洗甲兵。凌烟阁就，  
汗血功成。高枕圆蒲尘梦破，  
隔窗幽鸟话升平。灼然如是，  
千圣同盟。诸禅德，  
若也脚跟浮逼逼，画堂立变铁围城。  

释绍昙　偈颂一百零二首  
庄上吃油糍，鬼精魂罢休拈弄。  
雁影沉寒水，穷伎俩何用施呈。  
虽云博饭栽田，何似归堂向火，  
静悄悄，暖烘烘。  
不劳共话无宾主，衲被蒙头号万境空，  
死水何曾有活龙。  

释绍昙　偈颂一百零二首  
久雨不晴，高低水平。  
浸烂释迦鼻孔，淹鳖迦叶眼睛。  
拄杖子，天造草昧，  
宜建侯而不宁。豁开正归明如日，  
扫荡重昏天宇清。  

释绍昙　偈颂一百零二首  
弃权万乘金轮，栖六年雪岭。  
相从外道游，不离那伽定。  
无奈凶星照命宫，积世箕裘都丧尽。  
虽云自业所招，且喜因邪打正。  

释绍昙　偈颂一百零二首  
住院恰周年，日夜荒忙杀。  
园荒手自锄，屋老身惊压。  
费尽心神，百丑千拙。  
翻思三条椽下，噇饭噇眠。  
凡圣情空，心行处灭，  
赤条条地生涯别。生涯别，  
羊头车子推明月。  

释绍昙　偈颂一百零二首  
蔓草系罗裙，山云笼蓆帽。  
鼓舞贺元正，石女呵呵笑。  
唤作新年头佛法，赚度人不少。  
不唤作新年头佛法，赚度人不少。  

释绍昙　偈颂一百零二首  
南宕湖边，天台山上。  
踏断石桥，绝人来往，  
难透无过者。一关望崖，  
多少空惆怅。握不成拳，  
伸不成掌。活语翻成死款招，  
谩骂说藕丝牵托玉象。  

释绍昙　偈颂一百零二首  
索寞芝峰，赏元宵节。  
佳宾到来，如何铺设。  
能挑海底灯，细剪山头月。  
东山瓦鼓歌，堋八剌札，  
不是知音向谁说。  

释绍昙　偈颂一百零二首  
诸庄旱涝不为忧，只恐难调水牯牛。  
拽脱鼻绳憨睡稳，数声羌笛野田秋。  
绝无形影，谁放谁收。  
通身白了通身黑，游戏风烟百草头。  

释绍昙　偈颂一百零二首  
三伏炎蒸，汗流如雨。  
老倒白云，说迷说悟。  
一茎草上建琼楼，熟睡饶谵语。  

释绍昙　偈颂一百零二首  
骨瘦如柴，机深似井。  
画地为牢，酷行商令。  
儿孙无地雪深冤，烧炷兜娄苦告天。  

释绍昙　偈颂　　百零二首  
觌体全彰，曾无覆藏。  
蝉声集古寺，鸟影底寒塘。  
眼里无筋，偷观即瞎，  
耳中有窍，绝听何伤。  
堪笑勤川孟八郎，不积压诸佛出身处，  
错抟量。薰风自南来，  
殿阁生微凉。引得傍人斗热荒，  
鹊石何曾解放光。  

释绍昙　偈颂一百零二首  
钵饭糁桃花，釜羹烹野菜。  
吃了日烘烘，曝背茅檐下。  
佛法身心烂似泥，千圣眼觑无缝罅。  
吽吽，伎死禅和，  
唤起来打。  

释绍昙　偈颂一百零二首  
风前不见花中叶，雨后难寻底花。  
蜂蜂纷纷过墙去，只疑春色在邻家。  

释绍昙　偈颂一百零二首  
不守蜡人冰，不怜鹅护雪。  
互用六根门，大地一团铁。  
百杂碎了也，妙尽依亡。  
肱枕绿萝形影绝，献花百鸟自空忙。  

释绍昙　偈颂一百零二首  
墅里山前，一棚傀儡。  
个东个西，或进或退。  
打东山鼓乐，断送及时。  
著杨岐戏衫，编排合制。  
虽由行主线牵抽，妙舞三台谁不会。  
谁不会，喝彩一声，  
鸦飞鹊喙。  

释绍昙　偈颂一百零二首  
瑞岩彻骨穷，最苦冤憎会。  
厨无糁聚蝇，将何物分岁。  
拟烹露地牛，催纳筋角反为忧。  
拟取凤凰髓，伤损太平禅瑞气。  
拟吞栗棘蓬，塞断咽喉气不通。  
拟包铁酸馅，欠紫丝头难措办。  
不如据见定，随有丰俭。  
泉{奭右斗}圣井，  
盘簇灵芝，鱠缕绿云，  
饼翻剪月，饭后更煎茶一盏。  

释绍昙　偈颂一百零二首  
雪径封寒蝶未知，暗香谁遣好风吹。  
野桥漏泄春光处，正是横斜一两枝。  

释绍昙　偈颂一百零二首  
司南车，辘辘转。  
务与冥行指迷，肯被傍人指点。  
三脚驴却步不前，老杨岐恶肴难掩。  

释绍昙　偈颂一百零二首  
四十余年，白云高卧。  
无端刺脑胶盆，日夜烹煎家火。  
庄田淹没，与死为邻，  
屋舍倾颓，安身难保。  
山僧冷地思量，不觉呵呵大笑。  
定业难逃，何妨笑破。  
赖有东村王老知，绕笆篱唱哩哩啰，  
何似大石调。  

释绍昙　偈颂一百零二首  
是是，荆棘丛林，  
黄金田地。非非，  
伊兰旃蕁，甘露蒺藜。  
是不是，非不非，  
鹤健将雏去，猿闲抱子归。  

释绍昙　偈颂一百零二首  
向上机，顶门眼。  
碗脱丘，漏灯盏。  
从上诸祖，已错拈提，  
瑞岩今朝分明剖判。夜后打眠，  
斋时吃饭。  

释绍昙　偈颂一百零二首  
明月可中庭，雁影沉寒水。  
烹金炉冷岁华深，九鼎遗言犹在耳。  
深深拨著，宿火通红。  
不假一槌成大器，刈禾镰子痴如风。  
秋晚台星照命宫，不亨通事亦亨通。  
持还赵国连城璧，换我萝窗一枕风。  

释绍昙　偈颂一百零四首  
殿成不必拆，佛生何用打。  
烧炷兜楼香，共说家私话。  
以力假人者霸。  

释绍昙　偈颂一百零四首  
鸩鸟毛，乌喙药。  
毒无医，休动著。  
轻动著，尽大地人，  
皮肤脱落。  

释绍昙　偈颂一百零四首  
大觉无心，九峰饶舌。  
较短量长，家私漏洩。  
引惹平人入祸门，金刚脑后抽生铁。  

释绍昙　偈颂一百零四首  
丈夫膝下有黄金，争肯与他人作礼。  
须弥灯王，脚头脚底。  

释绍昙　偈颂一百零四首  
妙摄化权，使不辱命。  
鹤唳东皋，云归乳岭。  
拄杖子，黑粼皴，  
困卧壁根，声前唤醒。  
舞蹈清风两腋生，安闲又入萝窗定。  
宾主历然，头正尾正。  

释绍昙　偈颂一百零四首  
南山灿灿，白石烂烂。  
觌当面机，瞎人天眼。  
拄杖子，闻如是语，  
从定而起，向香积世界，  
乳窦峰前。转法轮，  
抟香饭。听之双耳聋，  
嗅之舌头烂。何似杨岐栗棘蓬，  
秦时{左车右度}轹鑽。哑，  
仁义尽从贫处断。  

释绍昙　偈颂一百零四首  
雕梁燕语，乔木莺吟。  
秋田水足，麦岭云深。  
声色纯真浑声色，无端花擘祖师心。  
耳无轮，眼无筋。  
优游子圣外，阆荡拾花针。  

释绍昙　偈颂一百零四首  
宿雨初晴，岚光翠滴。  
瀑泻悬崖，云笼怪石。  
无位真人，面门出入。  
净地上不许狼籍。  

释绍昙　偈颂一百零四首  
乳窦翠峰，何分彼此。  
遂府糖霜，口甜心苦。  
灭却云门一字宗，断崖飞瀑冤难诉。  

释绍昙　偈颂一百零四首  
醭醭红尘，炎炎火聚。  
著脚无踪，翻身有路。  
去时山色惨愁容，归来幽鸟啼芳树。  
不涉去来，如何吐露。  
碧眼黄头总不知，问讯粼皴拄杖子，  
逢人不得错举。  

释绍昙　偈颂一百零四首  
八月秋，何处热，  
尽大地，一团铁。  
衲僧家向南北东西，草鞋跟踏得裂，  
拄杖头挑得折。蓦劄相逢，  
德山棒，临济喝，  
百怪千妖，如何计结。  
{左口右恶}，邪法难扶，  
莫说莫说。  

释绍昙　偈颂一百零四首  
秋气肃金，秋晹鏖战。  
林间秋叶片片凋零，砌下秋虫声凄怨。  
满眼听不闻，满耳觑不见。  
听得闻，觑得见，  
声前句后新罗箭。  

释绍昙　偈颂一百零四首  
积废未苏，连遭荒旱。  
铁作心肠，也须寸断。  
山僧自小不喜煎熬，幸遇中秋，  
何妨赏耫。皓月流辉，  
觉天云散。倒跨杨岐三脚驴，  
深村荒草闲行看。光境俱忘，  
瞎乾坤眼。  

释绍昙　偈颂一百零四首  
水牯牛，偏捩拗。  
酷暑云林，恣情{左足右孛}跳。  
山前祖父田园，忍见离离荒草。  
秋风正要及时耕，脱落鞭绳无鼻窍。  
去住自如，收入在我。  
牧笛声声送暮霞，故家深入千峰杳。  
呜咿呜咿，莫教忘却来时道。  
东篱菊染黄，秋浦茱凝翠。  
古佛放光明，助发实相义。  
渊明有眼无筋，错认白衣人至。  
金风剪剪，玉露团团。  
故人知此意，笑拍玉阑干。  

释绍昙　偈颂一百零四首  
隰州佛放光，远射千峰顶。  
锦镜冷交辉，瀑花寒斗影。  
非虚非实，非色非空。  
举世无人描邈得，只恁这个为流通。  

释绍昙　偈颂一百零四首  
花禁冷叶红，划滴虚岚翠。  
清净卢舍那，全身荆棘里。  

释绍昙　偈颂一百零四首  
翳眼药，文武火。  
用得亲，煨得过。  
翠岩落尽眉毛眼愈明，乳窦烂却皮肤骨将槁。  
家丑分明说向谁，握手松根忘汝我。  
冷地思量，訚訚而笑。  
曾陷迷魂八阵图，梦中尺入夔门道。  

释绍昙　偈颂一百零四首  
大众问讯，待者烧香。  
曲录棚上，说黑道黄。  
七世冤憎同劫会，泥犁拔舌自担当。  
麟凤出时山总秀，芝阑生处草俱芳。  

释绍昙　偈颂一百零四首  
小春才过，冬至相催。  
光阴驹过隙，须鬓雪成堆。  
松根石上，槁木寒灰。  
冻膝拥深霜树叶，禅心清点野桥梅。  
唤起来打，更莫迟回。  
蛰龙须奋跃，保待禹门雷。  

释绍昙　偈颂一百零四首  
乾非上，坤非下。  
一画先天，包含八卦。  
推穷爻象，凶吉不分，  
说尽系辞，疑难未解。  
吉凶分，疑难解。  
阿魏无真，水银无假。  

释绍昙　偈颂一百零四首  
统御金轮四十年，拱垂衣化育黎元。  
万机休罢升遐去，四海无思不断魂。  
林间衲子，感戴深恩。  
合掌迎归兜率院，当来成佛补慈尊。  

释绍昙　偈颂一百零四首  
三度拂蒿枝，秦时{左车右度}轹鑽。  
拶得星飞，结得弓弦断。  
用尽自己心，瞎却他人眼。  
千里玄枢错踏翻，神驹十影无羁绊。  
业风吹上浮窦峰前，点一杯茶向伊道。  
且缓缓。  

释绍昙　偈颂一百零四首  
天巧剪瑶花，六出缤纷落。  
二祖立腰酸，杨岐嗟项缩。  
争似炎炉头柮榾高烧，纸衾包却暖烘烘。  
憨睡著，天堕凝寒一色边，  
错错。  

释绍昙　偈颂一百零四首  
复见天地心，举世皆知有。  
山意冲寒欲放梅，岸容待腊将舒柳。  
惟有拄杖子，黑粼皴，  
元依旧。受霜冻不枯，  
遇阳和不秀。壁角落头，  
块然拙守。终日谈玄口不开，  
喷泉嚏也成狮子吼。  

释绍昙　偈颂一百零四首  
大慈苕萬生，倒拈风飒飒。  
扫尽大地尘，赵州惊吐舌。  
蓦劄相逢玉乳峰，殷勤为扫寒岩雪。  
拄杖子，爱客情深，  
把炎助热。旧破苔钱画断云，  
放出寒格南枝北枝，一花两花三四花。  
疏影横溪，暗香浮月，  
无端尽把春容泄。清不彻恼碎心，  
广平似铁。  

释绍昙　偈颂一百零四首  
道至无难，惟嫌拣择。  
混俗通真，骑声盖色。  
近在口皮边，远过河沙国。  
慈明揭示，借鬼画桃符。  
雪窦标题，去猊悬白泽。  
一见便见，迅雷陶壁奋飞梭。  
拟议寻思，逆浪禹门遭点额。  

释绍昙　偈颂一百零四首  
道无可成，法无可说。  
黄面瞿昙，重重败缺。  
家丑岂容外泄，刚被儿孙告讦。  
图形画影与人看，乳窦门风添暖热。  
彷彷佛佛，一似阆州城南锦屏山，  
子细看来，却是鹿苑啣花，  
竺峰积雪。添得时人眼中屑。  

释绍昙　偈颂一百零四首  
柳条弓，蒿枝箭，  
射中虚空成两片。狸奴白牯，  
雷厉风行。碧眼黄头，  
星飞电卷，拟搆珠林啮镞机。  
险。感淳更号，  
立见升平。两朝圣化，  
四海欢声。乳窦家贫开安，  
用度非轻。锦云山瀑帽，  
珠雪瀑悬缨。步步寒花翠结，  
关关幽鸟琴清。排当不知因底事，  
大众万福，庆贺元正。  

释绍昙　偈颂一百零四首  
寂寞万峰头，佳节成虚度。  
贫无一盏灯，好有多般事。  
洞山姜索价太穹，无缝塔入门辩主。  
厕筹子动地放光，利市官招财满库。  
不作佛法商量，亦非世谛流布。  

释绍昙　偈颂一百零四首  
半夜客船钟，渔火愁眠省。  
不见老寒山，泪湿吴云冷。  
幽鸟啼霜月影斜，野桥枫叶翻红锦。  
击碎重关，枯山未泯。  

释绍昙　偈颂一百零四首  
春山青，春水绿，  
鸟弄笙簧，梅飘香玉。  
具足清白梵行之相，声色纯真岂容攒簇。  
听不足，观不足，  
一会灵山俨未分，断弦须是鸾胶续。  

释绍昙　偈颂一百零四首  
坐断白云，万机寝息。  
黄叶止啼，总不消得。  
闲倚危阑看瀑花，纵乾坤眼清无极。  
清无极，自谓太平僧，  
岂知尧舜力。  

释绍昙　偈颂一百零四首  
达磨眼睛，天台骨髓。  
钩锁连环，提掇不起。  
提得起，湖头春不绿成纹，  
竹外清风来未已。  

释绍昙　偈颂一百零四首  
天高地厚，水阔山遥。  
古今常理，何用忉忉。  
衲僧家，脚跟下一段光明，  
十日并照，明察秋毫。  
不拣侯门射策，何须华顶降魔。  
孤迥迥，冷萧萧，  
无羰翻黑月，魑魅哭连宵。  

释绍昙　偈颂一百零四首  
二月十五，瞿野灭度。  
足示双趺，胸摩卐字。  
山愁惨莫云，花泪啼红雨，  
去年一次，今年一次，  
明年一次。辄莫明年更明年百千年，  
年年一次。狼籍涅槃心，  
此恨凭谁诉。赖有粼皴拄杖子，  
牢记取。  

释绍昙　偈颂一百零四首  
天地不仁，以万物为刍狗。  
圣人不仁以百姓为刍狗。  
拄杖子不仁以三世诸佛历代祖师四圣六凡为刍狗。  
化育春阳照妪前，摧残霜雪凭陵后。  
截鹤续凫，折衡剖斗。  
力尽神疲困壁根，笑破他人口。  

释绍昙　偈颂一百零四首  
春日晴，春雨足，  
玉龙怒喷泉悬崖瀑。花簇簇，  
锦簇簇，满山桃李嫌粗俗。  
休捏目，直饶伊向声色堆头。  
密透里重尘，坐臣此行，  
了无拘束。砒霜未是毒。  

释绍昙　偈颂一百零四首  
关雎颂德，樛木垂阴。  
八荒开寿域，万国奉君心。  
亘古今为诸佛母，昙花时现觉园春。  

释绍昙　偈颂一百零四首  
黄河清，圣人生。  
体天行健，瀎哲文明。  
率土更新尧舜化，八荒无地著欢声。  

释绍昙　偈颂一百零四首  
锦镜浓妆十样花，练拖寒瀑挂苍崖。  
无宾主句全机露，见得分明眼著砂。  
依亡妙尽，犹隔天涯。  
夺取黄梅无底钵，且教卢老去担柴。  

释绍昙　偈颂一百零四首  
父{二豕}顽，子恶毒。  
热血相喷。嗔拳相{上祝下土}。  
如风吹水自成纹，医得耳聋成瞎秃。  
冷地思量，笑不成哭。  
乳峰将底报深冤。  

释绍昙　偈颂一百零四首  
活马骝，百十个。  
乳窦峰前，追风跳灶。  
杨岐三脚驴，尽力跂步不前；江西千里驹，  
奋鬣追踪不到。更饶伊象头檀特，  
九十六种，见鞭影而行，  
蹶蹄不少。示奏水场汗血功，  
便思嚼啮天闲草。好则甚好，  
明觉老人笑须绝倒。  

释绍昙　偈颂一百零四首  
绿暗红稀，人家翠微。  
杜鹃啼月，紫燕衔泥。  
莫春者，浴乎沂，  
风乎舞雩，咏而归。  
本是儒家闲戏剧，刚言漏泄祖师机。  
是不是，非不非，  
老倒乳峰那得知。松根憨睡足，  
闲把瘦藤戏，侍者无事相随。  

释绍昙　偈颂一百零四首  
万本青松，后人标榜。  
临济儿孙，当机不让。  
千古清凉树荫人，法门梁栋真堪赏。  

释绍昙　偈颂一百零四首  
传破钵盂，连累周家女。  
无地著浑身空惆怅，丛林难免无根谤。  

释绍昙　偈颂一百零四首  
仙苑蟠桃不老春，三千年实荐芳新。  
锡开王母瑶池宴，满簇金盘寿圣人。  
虽云绝品，未足为珍。  
幸有菩提真妙果，年年同献佛生辰。  

释绍昙　偈颂一百零四首  
无忧树下风如箭，九龙吐出水含毒。  
涓滴沾身痛入心。霎时吹面刀剜肉。  
不知悉达为何历，才出母罹此酷。  
后代儿孙忍见渠，一年一度香汤浴。  
我今灌洒诸如来，净智庄严功德聚，  
只恐不是玉。  

释绍昙　偈颂一百零四首  
闻道金轮出母胎，尽河沙界扫氛埃。  
想应新整乾坤手，多带尧风舜日来。  
普天率土，寿域宏开。  
林下野人何祝献，一茎草上玉楼台。  

释绍昙　偈颂一百零四首  
百二十日夏，今朝始发头。  
饭抄云子白，羹煮菜香浮。  
未问寒山子，先看水牯牛。  
山前千顷地，信脚踏翻休。  

释绍昙　偈颂一百零四首  
一口吸西江，赤土涂牛奶。  
荡尽圣凡情，犹欠这一解。  
丹霞马祖，眼见如盲，  
灵照庞婆，口说如哑。  
蓦劄相逢露一机，惊翻岩瀑苍龙挂。  
虽然斫额望乡关，前头大有路在。  

释绍昙　偈颂一百零四首  
玉版阿师，锦绷稚子。  
颍脱丛林，头角呈露。  
参透尚未煎石磉盘，饱经鳌炼翻身去。  
塞断咽喉，更须吞吐。  
毗耶未识香来处。  

释绍昙　偈颂一百零四首  
箨包角黍，花点菖蒲。  
香浮毛乳，清透肌肤。  
肱枕藜床心醉月，驱邪何用挂神符。  
汨罗人去远，还有独醒无。  

释绍昙　偈颂一百零四首  
云收麦垄，水足秋田。  
茧缲白雪，莺弄朱弦。  
无象太平还有象，蒉桴土鼓乐尧年。  
谁知声色里，心印是渠传。  

释绍昙　偈颂一百零四首  
活衲僧，生铁铸。  
吐出铁心肝，挂起铁面具。  
蚊子上铁牛，无你啗啄处。  
素纨摇月，碧帐含烟。  
或放或收皆在我，长伸两脚放憨眠。  
灼然如是，天地相悬。  
开眼不知天大晓，阎家催索水浆钱。  

释绍昙　偈颂一百零四首  
一湖横陈，七峰环绕。  
妙转玄枢，死生关破。  
去何有偈，流水渡百滩，  
来本无言，疾风号万窍。  
更问如何与若何，珍重便行。  
髑髅前失照，断猿哭月千林晓。  

释绍昙　偈颂一百零四首  
薄福住山，百无所取。  
何以表勤，惟诚为主。  
祈晴便得晴，祈雨便得雨。  

释绍昙　偈颂一百零四首  
乳窦相从几弟兄，忘形骸外又忘情。  
炊香好甑和箩饭，鼠粪无端污却羹。  
雘僧扣齿，诉不平声。  
折筹何妨挑剔去壁根不到碍人行。  

释绍昙　偈颂一百零四首  
虚空包不包，大地坏不坏。  
行脚不遇人，出语无赖聊。  
谩言密室不风，显纸如何裹大虫。  

释绍昙　偈颂一百零四首  
巴南巴西，水流巴字。  
古篆分明，心画显著。  
游泳江湖四十年，与世同波无彼此。  
朼来千丈岩前路，截流机透险崖句，  
辨龙蛇眼明今古。何侣老赵州，  
略知名度桥头，滴水丈波。  
吃茶去。  

释绍昙　偈颂一百零四首  
社燕催归，宾鸿欲返。  
雪点白蘯洲。锦铺红蓼岸。  

释绍昙　偈颂一百零四首  
灵山话月，曹溪指月。  
玉乳峰前，相呼看月。  
纵饶光透十虚，未句成第二月。  
诸人要见真月麽，非暗非明，  
非圆非缺。无物堪比伦，  
教我如何说。  

释绍昙　偈颂一百零四首  
目前机，真帝相。  
张都料轮材底轮材，李作头{上祝下土}磉底{上祝下土}磉。  
动静奚分两处看，太平基业初无象。  
迥出常情，与谁共赏。  
佳客允呼自往来，瑞岩拍掌仙岩唱。  
潦倒庞公，精神迭宕。  

释绍昙　偈颂一百零四首  
共信孤峰顶，霜牙咬菜根。  
一身尘不染，千古道长存。  
石竹闲眠鹿，岩松冷挂猿。  
我行荒草里，汝又入荒村。  

释绍昙　偈颂一百零四首  
一二千硕谷，四五百箩粟。  
{左禾右罢}稏熟天风，高低布云麓。  
辛勤收拾归来，碓捣明玑，  
钵盛香玉。无位真人手扪腹，  
口唱无生曲。花簇簇，  
听不足，歡乃一声山水绿。  

释绍昙　偈颂一百零四首  
乳窦家私，寸无可取。  
分明彻骨贫，刚道薰天富。  
纲宗委地，力要匡扶。  
大厦倾颓，直须撑拄。  
不学老杨岐，破屋雪真珠，  
缩项暗嗟吁。不学大愚芝，  
脱粟淡黄虀，不吃从君去。  
千圣头边露一机，灵踪不在猨啼处。  

释绍昙　偈颂一百零四首  
合水和泥，打成一片。  
脱却胚膠，重加煅炼。  
渗漏全无盖覆人，平地升高乘快便。  
若非众手力扶持，心印蒙尘，  
光难发现。美则美矣，  
只如古人道，明堂瓦插檐。  

释绍昙　偈颂一百零四首  
趁晴盖却屋，捉空种子麦。  
安身立命即无忧，只须体究庭前柏。  
坚守岁寒，青无变色，  
唤作西业直指宗，瞎。  

释绍昙　偈颂一百零四首  
月下扣朱门，不会推敲句。  
满面是埃尘，低头陪笑语。  
不重已灵，诸圣不慕。  
拍盲入草寻人去，归来羞对白云，  
倦倚寒岩枯树。笑倒粼皴拄杖子，  
逢人但恁麽举。  

释绍昙　偈颂一百零四首  
凤辇升遐恰一周，思君心切泪交流。  
攀龙无路空摧哽，凝望苍梧几许愁。  

释绍昙　偈颂一百零四首  
统御金轮四十春，笃行舜德与尧仁。  
莫言过去无踪踪，卢舍时时现本身。  

释绍昙　偈颂一百零四首  
吴江风急浪翻空，声击枫林半夜钟。  
惊起客船尘梦破，踏翻大地去无踪。  
寒山抚掌，庞老槌胸。  
少室门庭空寂寂，凝寒古路绿苔封。  

释绍昙　偈颂一百零四首  
史笔书云，绣闺添线。  
爱日舒长，丰年取验。  
衲僧不被四时迁，妙应圆机辘辘转。  
喝散岭上白云，制断脚跟红线，  
阴极阳生总不知。曝背晴檐，  
手摘寒梅。一点两点三四点，  
拈花微笑今重见。  

释绍昙　偈颂一百零四首  
如来禅，祖师意，  
落叶锦翻空，乱山云积翠。  
见得分明隔万层，道得完全失千里。  
非不非，是不是。  
达磨大师，无当门齿。  

释绍昙　偈颂一百零四首  
铁团栾，无缝罅。  
上下三指，彼此七马。  
德山临济，眼见如盲，  
云门赵州，口说如哑。  
拄杖子，忍俊不禁，  
等闲捉败。休休尽法恐无民，  
且放天寒赦。  

释绍昙　偈颂一百零四首  
庾岭春归，溪格早知。  
雪破寒英，一点半点，  
月横疏影，三枝两枝。  
未放高楼吹笛，且听茆舍吟诗。  
十分潇洒，一段清奇。  
将谓黄梅消息绝，暗香犹有好风吹。  

释绍昙　偈颂一百零四首  
灵江月，中岩月。  
交影松萝，断猿啼切。  
声色纯正真见一边，骑声盖色天然别，  
别别，明觉掀眉，  
长庚吐舌。  

释绍昙　偈颂一百零四首  
迅瀑千寻，悬崖万仞。  
说法声高，验人机峻。  
要扶法眼门风，花衲元非古锦。  
堪笑高丽四九僧，面门搭了冬瓜印。  
乳窦谤沉无香，是可忍孰不可忍。  

释绍昙　偈颂一百零四首  
图画天开，春风剪裁。  
烂银庭院，白玉楼台。  
将谓乳峰贫彻骨，敌君王富自何来。  

释绍昙　偈颂一百零四首  
松顶雪簪花，山头云裹帽。  
呼唤贺元正。粲发溪声笑。  
一不成单，二无两个。  
漏洩元元化母机，春风未必能包裹。  

释绍昙　偈颂一百零四首  
昨夜蝍{潦氵换虫}吞跛鳖，天明屙出一团铁。  
平地翻身触险崖，擘破昆仑成八橛。  
捻土为香供养伊，细问因由不肯说。  
不肯说，太饶舌。  
莫管他人屋上霜，自家扫取门前雪。  

释绍昙　偈颂一百零四首  
道教灰飞，佛灯花灿。  
大地欢悰，笙歌赏玩。  
拄杖子，按下云头，  
得失是非，浑然不管。  
一点光明耀十虚，古今阅几人眼。  
因甚如此，司空见惯。  

释绍昙　偈颂一百零四首  
未有清规，人能弘道。  
才涉典章，翻成机巧。  
华屋春风锦绣围，草庐不见人高卧。  
哑，刻粪为香，  
是谁之过。  

释绍昙　偈颂一百零四首  
飘蓬四十余年，梦绕晶然山路。  
才见广安军人，便忆破庵师祖。  
摵破碎沙盆，打动蝦蟆鼓。  
惊落蛟龙虎兕威，知音不在频频举。  

释绍昙　偈颂一百零四首  
光明幢，如来藏。  
八面玲珑，十方通畅。  
试佛祖大病之疮疣，见鬼神幽愁之情状。  
抬你斧，抬你娘，  
抬上方丈，洞山宁免无根谤。  

释绍昙　偈颂一百零四首  
瞿昙丑恶，临死犹多。  
足下轮辐显露，胸前卐字揩磨。  
抱桥澡洗，寄帽投河。  
举世无人援手得，竟随残梦入无何。  

释绍昙　偈颂一百零四首  
庭院春深，和风翠阴。  
桃花簇锦，柳线摇金。  
无卢灵云徒说悟，一生埋没祖师心。  

释绍昙　偈颂一百零四首  
焚香书写佛名经，窗外幽禽报喜声。  
次补数中添一位，大唐国里圣人生。  

释绍昙　偈颂一百零四首  
凿透耳聋，板夹背伛。  
只要医行，不管人苦。  
拄杖子，不别时宜，  
强行直路。大地羊肠红棘林。  
何处去。  

释绍昙　偈颂一百零四首  
落赖门风，大家撑拄。  
量田底量田，种树底种树。  
带雨犁绿野耕，和云荷钁千峰去。  
有甚心情，管得南泉猫儿，  
赵州狗子，勘证平田婆，  
连累周家女。棘林中有通天路，  
饱饭狂歌，閒行几步，  
脚头山色无重数。  

释绍昙　偈颂一百零四首  
金轮王宅，恶业无多。  
不知何事，生此妖魔。  
打与狗噇顽不杀，好交恶水劈头浇。  

释绍昙　偈颂一百零四首  
布里关雎化袭宫闱，万国人趋奉母仪。  
寿绳索蟠桃千载实，年年天仗宴瑶池。  

释绍昙　偈颂一百零四首  
九曲黄河彻底清，六龙乾会圣人生。  
周行七步称尊处，山岳齐呼万岁声。  

释绍昙　偈颂一百零四首  
共住不知名，千圣亦不识，  
无端平地生荆棘。兄呼弟应，  
与世同波，笑独醒人死汨罗。  
恁麽也好，不恁麽也好。  
手后阑干唱竹枝，哩哩啰，  
天涯望远无人到。  

释绍昙　偈颂一百零四首  
撮药场中验作家，一枝手髂两条蛇。  
刘寄奴草虽灵验，已是遭它毒口来。  

释绍昙　偈颂一百零四首  
九曲明珠久蕴藏，走盘时见发寒光。  
当阳拈出还收拾，瞎眼波斯自著忙。  

释绍昙　偈颂一百零四首  
鉴在机行，妙在转处。  
碧眼胡儿，全无肯路，  
行一步是一步。信脚错踏翻，  
大地无寸土。业风吹上乳窦山，  
来点一杯茶，徐徐向伊道，  
提鞋去。  

释绍昙　偈颂一百零四首  
蒿篱关猛虎，笔管养苍龙。  
稳帖帖藏牙伏爪，黑漫漫怪雨颠风。  
临济小厮儿惊心欲折，丰干老冻腕睡思方浓。  
山蒙蒙，水溶溶。  
乾坤无碧落，收放绝行踪。  

释绍昙　偈颂一百零四首  
幕挂春烟，簟铺秋水。  
高枕横眠，鼻雷聒耳。  
烁石流金总不知，何须蓼阁薰风至。  
又谁管九十日种粟烧畲，说甚麽十三番悟明自己。  
灼然是个无烦恼，阎家倒退三千里。  
其或未然，莫道翁中常有米。  

释绍昙　偈颂一百零四首  
三伏炎蒸，汗流如雨。  
一茎草上建琼楼，彻骨贫穷敌国富。  

释绍昙　偈颂一百零四首  
三界炎炎如火聚，搅扰劳生困蒸煮。  
邪见稠林蔽祖庭，孰为临济阴凉树。  
拄杖子，回避无门，  
全身荷负特立独行，危分险布。  
扫除枝不留踪，普覆大地人，  
彻骨清凉去。虽然如是，  
赵婆酤醋。  

释绍昙　偈颂一百零四首  
寺踞千峰，十方同聚。  
家贼难防，令人惊怖。  
正法明王，怒发冲冠。  
作如是言休惊怖，侬家自有降魔杵。  
粉碎髑髅，裂开肠肚。  
热铁洋铜满满盛，鼻绳牵入泥犁去。  
佛子将谓出家行菩提路，谁知反不如狼虎，  
累及七代先灵，生身父母。  
号天血泪啼红雨，哑，  
怨恨恁谁诉。  

释绍昙　偈颂一百零四首  
有一物，全机用。  
尘劳之俦，如来之种。  
轻若鸿毛轻，重若丘山重。  
乳峰信手拈来，点破劳生尘梦。  
刚被秋虫落叶知，清声戛玉寒，  
翠色黄金弄。虽然不直分文，  
掷地金声，令人惊悚。  

释绍昙　偈颂一百零四首  
丰戏场中赛锦标，蜜脾古马舞儿多。  
头筹暗被夺将去，行主喃喃强说呵。  

释绍昙　偈颂一百零四首  
地上翻瓢，眉间挂剑。  
古道虽微，恶声难掩。  
穷则通，通则变。  
倒跨杨岐三脚驴，踏破山前祖父田园，  
一片两片，四五六七片。  
千丈悬崖弄险巘，草鞋修整已多时。  
秋风偿尽皮毛债，散步闲云快活戏。  

释绍昙　偈颂一百一十七首  
池开口镜奁，山耸青螺髻。  
急著眼来看，不得作境会。  
觌体全彰解脱门，一蹭牢关百杂碎。  

释绍昙　偈颂一百一十七首  
你面黄，我面黑。  
是马是驴，各随业力。  
蓦劄相牵入草窠，鼻头香臭不争多。  

释绍昙　偈颂一百一十七首  
十二瑞峰前，一火白拈贼。  
佛面夜叉心，是何等相识。  
烧香供养，使自知非，  
剪月初无陷虎机。  

释绍昙　偈颂一百一十七首  
瘦藤枝，乌律卒。  
入草寻人，揣空出骨。  
不是心不是佛不是物，贬向无生国。  

释绍昙　偈颂一百一十七首  
入微尘，含法界。  
顶{左宁右页}机，看脚下。  
须弥灯王，冰消瓦解。  

释绍昙　偈颂一百一十七首  
榴柄短长，锅儿大小，  
家丑夺端花擘了。狼籍不小，  
惭惶不少。藏方师兄，  
平跋则个。  

释绍昙　偈颂一百一十七首  
逼人上树拔却梯，推人入井覆却桶。  
江湖用此恶心肠，谁云契义金兰重。  
怪语颠言，开眼说梦。  

释绍昙　偈颂一百一十七首  
蛇头揩皐，虎口拔牙。  
拚得性命，始是作家。  

释绍昙　偈颂一百一十七首  
国有世臣，伊周是则。  
神政冰清，忠谟鲠直，  
存方寸地子孙耕，黍稷非馨深种德。  
美则美矣，这争如何。  
巨陃十三华藏界，藏身无变海腾波。  

释绍昙　偈颂一百一十七首  
万叠青山，一溪寒水。  
花禁冷叶红，草滴虚岚翠，  
无位真人只者是。不离当处当湛然，  
左右逢原无二体。觑之瞎双眸，  
即之云万里。只如坚持汉节，  
贱卖生姜，妙悟水因，  
重光佛日。  

释绍昙　偈颂一百一十七首  
再世唐尧，更生虞舜。  
统御金轮，永膺天命。  
林泉何以报生成，一缕檀烟万佛名。  

释绍昙　偈颂一百一十七首  
净饭王宫积恶多，从天降谪个妖魔。  
指天指地胡挥揎，无柰通身秽污何。  
瑞岩无柄杓，恶水劈头浇，  
特石须顽也合消。  

释绍昙　偈颂一百一十七首  
跛脚阿师，弄蹄驴子。  
一字关徒费分疏，栗棘蓬恣情吞吐。  
凌灭祖师禅，函盖乾坤句。  
孤危不立自孤危，万仞雪崖丰骨露。  
十二峰前，斫额望汝。  
洞山佛无光，无你扪摸处，  
无你栖泊处。  

释绍昙　偈颂一百一十七首  
苦涩菖蒲茶，胶粘青蒻粽。  
嗅著鼻头辛，咬得牙关肿。  
佛病祖病蠲除，妖星怪星惊悚。  
善才采药，颺在壁根。  
天师书符，搞藏衣笼。  
和盘掇出宴佳宾，山鸟山花欣然。  
锦绣铺陈，笙簧品弄。  
啰啰招，啰啰送，  
莫怪空疏，伏惟珍重。  

释绍昙　偈颂一百一十七首  
半晴半雨，酿成格溽。  
无位真人，口生白醭。  
玄谈发渊默之雷，妙应答传声之谷。  
花簇簇，锦簇簇，  
听不足，玩不足。  
哑，六六依前三十六。  

释绍昙　偈颂一百一十七首  
一二三四五六七，数目分明谁委悉。  
李淳风与袁天纲，推尽先天算不出。  
算得出，昨日五月尽，  
今朝六月一。  

释绍昙　偈颂一百一十七首  
诸庄收敛，几样心肠。  
忧风忧雨，忧旱忧荒。  
刈禾镰虽云快利，要用处不犯锋铓。  
策勋汗血，别甑炊香。  
饭里有沙如咬著，方知禾熟不临场。  

释绍昙　偈颂一百一十七首  
天地不仁，人心招感。  
田稼如云，一风消散。  
农家血泪流，肝肠断。  
惟有林间衲子，有亦不知，  
无亦不管。圆蒲拥雪衾，  
缀钵盛香饭。放憨一饱万缘空，  
冷笑傍人忙似鑽。灼然如是，  
万两黄金也合消，其或未然，  
切莫怪阎家打算。  

释绍昙　偈颂一百一十七首  
善护菩提树有年，金枝玉叶荫儿孙。  
大功难纪人间世，千佛名书补处尊。  

释绍昙　偈颂一百一十七首  
衲僧家，无本据。  
暑退凉生，任情去住。  
折拄杖，挑拨红尘堆里人，  
破草鞋，踏断枯木岩前路。  
无佛处，急赴过，  
有佛处，不得住。  
捏聚大千无寸土，业风吹上十二峰。  
来，徐徐向伊道，  
提鞋去。  

释绍昙　偈颂一百一十七首  
截流机，分泾渭。  
清浊浅深，穷源倒底。  
三脚驴子弄蹄行，踏过何曾沾著水。  
芝峰家丑外扬，也是碓坊洿米。  
低声低声，墙壁有耳。  
座满江南客，何须唱鹧鸪。  

释绍昙　偈颂一百一十七首  
寒空书雁，破壁吟螀。  
井梧翻叶，岩桂飘香。  
无位真人，横拖倒拽，  
无地埋藏。举世生盲人不识，  
分拿摸象恣猖狂。徒劳香至子，  
历魏与游梁。哑，  
鹊石何曾解放光。  

释绍昙　偈颂一百一十七首  
劄得脚跟牢，不怕风涛险。  
大田多稼如云，只要及时收敛。  
归来香积国经行，喜见飞檐翔唇吻。  
议赏元勋，高低有分。  

释绍昙　偈颂一百一十七首  
凤宿龙巢，宸车苔辗。  
前不搆村，后不迭店。  
疑杀天下人，自疑犹未免。  
瞥转一机，星驰电卷。  
飞来峰刮地风寒，冷泉水滔天浪衮。  
死句翻右活句传，大冶精金经百鍊。  
哑，退耕师兄，  
能事云周，一死何憾。  

释绍昙　偈颂一百一十七首  
拄杖子，黑粼皴。  
韬藏头角，枯槁身心。  
刚被业风飘鼓，忙忙入草寻人。  
奔驰鸟道，簸弄驴唇。  
湖海听闻齐掩耳，只宜藏拙古岩阴。  

释绍昙　偈颂一百一十七首  
万叠青山，一溪流水。  
幽鸟绵蛮，烟萝锁翠。  
瑞岩活计无多，徒挂傍人唇齿。  
彻骨贫穷，熏天富贵。  
一阵西风丹桂香。二三子，  
吾无隐乎尔。  

释绍昙　偈颂一百一十七首  
沧溟深，未必深。  
须弥险，未必险。  
衲僧家险岩机不可挨，深密心不可察。  
拄杖子忍俊不禁，试与探测看。  
深无半寸，平如镜面。  
浩大雷声，全无雨点。  
只好深云龟六藏，佛眼迷踪寻不见。  
寻得见，瑞岩点一杯茶，  
徐徐向伊道，日暮穷途，  
家乡尚远。  

释绍昙　偈颂一百一十七首  
没弦琴，有遗音。  
调高流水，声振缁林。  
碧眼黄头争品弄，无端花擘祖师心。  
瑞岩素非妙手，效颦弹一曲看。  
叮当叮当，绝听子期迷节奏，  
和云高挂古松阴。  

释绍昙　偈颂一百一十七首  
荆棘林，大火聚。  
峭壁深阬，无栖泊处。  
真饶伊瞥转一机，转得身，  
通得步。瑞岩未改轻相许，  
何故凤栖不在梧桐树。  

释绍昙　偈颂一百一十七首  
书载五云，绣添一线。  
剥尽群阴，天心复见。  
惟有龟毛拂，今古无迁变。  
松根石上笑谈空。切忌随他语脉转。  

释绍昙　偈颂一百一十七首  
大智洞明，十方虚彻。  
玄枢妙转，千圣迷踪。  
直饶透箐眼明，截流机峻。  
须知更有向上一路在，这里见得彻去，  
方知东山五祖老冻脓。  

释绍昙　偈颂一百一十七首  
太里阿瘞丰城剑，才遇张华例发光。  
积世冤雠都扫却，蛰龙银匣袭珍藏。  

释绍昙　偈颂一百一十七首  
扭碎东山鼻孔，牵断佛眼耳轮。  
一等施呈毒手，腕头力重千钧。  
饫饕示味，饱听圆音。  
汉室威仪重复见，紫芝香散碧岩春。  

释绍昙　偈颂一百一十七首  
忠清千古灿奎文，盖世功名富贵生。  
旌佩拥云何处去，毗卢楼阁款经行。  

释绍昙　偈颂一百一十七首  
簸弄乾坤，灵蛇在掌。  
露刃含霜，阿谁近傍。  
歼厥渠魁未得时，蛰龙护匣牢收抗。  
还他道地，剑州与太阿无两样。  
携来剪月亭前，共聚五湖禅流，  
拭目纵观，连声称赏。  

释绍昙　偈颂一百一十七首  
半夜逾场面，六年栖雪。  
饿得肠枯，冻得骨折。  
那更见明星，两眼添重屑。  
后代儿孙苦证羊，一年一度争饶舌。  
正法眼藏，宜乎向这瞎驴边灭。  

释绍昙　偈颂一百一十七首  
正月一，是新年。  
家家庆贺，处处喧阗。  
惟有拄杖子，不随时变。  
松根稳坐，石上安眠。  
蓦地放憨歌一曲，啰啰哩啰啰哩啰。  
木人听不足，瘦立绿萝烟。  

释绍昙　偈颂一百一十七首  
一点心灯，寒心灿烂。  
今古长明，几人著眼。  
诸方老冻脓，烧畲种粟，  
三呼三应，妙司水因，  
眉间挂剑。虽然列焰分辉，  
当暗中有明，当明中有暗。  
而今拈出亦请看，出格元宵，  
何妨赏耫。  

释绍昙　偈颂一百一十七首  
独坐大雄峰，临机多弄险。  
遭虎口杀活不分，脱狐身真假难辨。  
那堪创立清规，平地深深坑壍。  
绳索成不共戴天雠，烧炷枫香解释休。  

释绍昙　偈颂一百一十七首  
人从雪峰来，接得乳峰信。  
郎忙拦搂精神，念一道离怖畏真言，  
南无三满多，没驮喃，  
唵部龄，唵齿龄。  
吽吽，急急如律令。  
三世诸佛立地听，梵语华言难改正。  

释绍昙　偈颂一百一十七首  
家在蓬莱，霓裾粲霞。  
步虚声有节，观徼念无差。  
护剑苍虬鸣宝匣，听琴瘦鹤倚庭花。  
丹成九转，符扫群邪。  
不负东林莲神约，乘轺来访竺仟家。  
虎溪分未得，款吃赵州茶。  

释绍昙　偈颂一百一十七首  
祖父田园，积年荒废。  
农不务耕，渔专讨利。  
彻底掀翻自有人，去尽残芦并败苇。  
雁过长空，影沉寒水，  
字字声声说大义。  

释绍昙　偈颂一百一十七首  
九十日春今欲过，人生能见几韶光。  
秦源方被梅花误，隋岸还看柳絮狂。  
拄杖子，知不迁义，  
缄封不密，满口嚼冰霜。  
千言万语无人会，又逐流莺过短墙。  

释绍昙　偈颂一百一十七首  
长须翁，久不见。  
壁角深藏，心灰百炼。  
将期休影息阴，岂谓明明弄险。  
点出夜叉心，擘开菩萨面。  
丑恶既乖张，佛手难遮掩。  
赢得春山哭杜鹃，鲜血染花枝，  
声声怨。  

释绍昙　偈颂一百一十七首  
秋晹肆酷，秋暑炎蒸。  
不容鹅护雪，难保蜡人冰。  
一夏噇眠虚过了，秋风拈弄刈禾镰。  
有权有用，无党无偏。  
几个祖师头割了，立教凶岁变丰年。  

释绍昙　偈颂一百一十七首  
秋阳肆酷，划地奔雷。  
洗涤袢襟，喜而不寐。  
懿德山王赠之以偈：大旱逢甘雨，他乡遇故知。  
攧崖泉漱玉，尝稻雪翻匙。  
咿呜咿，谁知艰棘际，  
复见太平时。拄杖子，  
暗中闻得，手之舞之，  
足之蹈之。暑退凉生前路活，  
化龙一跃出天池，赢得庞公笑展眉。  

释绍昙　偈颂一百一十七首  
僧钵一粒饭，农家一滴血。  
战争收拾归，知费几牙颊。  
明玑杵白，别甑炊香。  
伴客地炉烧榾柮，无宾主话商量。  
切忌增金以黄。  

释绍昙　偈颂一百一十七首  
雨后豩声寒弄玉，风前木叶碎飘金。  
风联队互用非声色，花劈威音古佛心。  
见成家乐，管宴佳宾。  
莫谓瑞岩岑寂甚，一回拈出一回新。  

释绍昙　偈颂一百一十七首  
打破剑门关，未死先辞世。  
书偈自涂糊，白把骊珠碎。  
口款细供通，自首原其罪。  
木人歌舞石人悲。声遏行云，  
雁序分，影落千峰外。  

释绍昙　偈颂一百一十七首  
兜率天宫初说梦，修多罗藏又谈空。  
一人人饱纯陀味，不与寻常至同。  
娟娟萝月，瑟瑟松风。  
四壁生涯贫彻骨，敌君王富乐无穷。  

释绍昙　偈颂一百一十七首  
万金包裹烂泥团，不惜当场撮弄看。  
败阙遭人窥觑了，末梢依旧被渠瞒。  

释绍昙　偈颂一百一十七首  
一点心灯，灵明炳焕。  
去古来今，清光无间。  
不同万斛金莲，惑乱痴人赏耫。  
今朝上元节，拈出普请看。  
拟方寻思，空华翳眼。  

释绍昙　偈颂一百一十七首  
厮扑场中作断交，拳来趯去不相饶。  
谁知用尽平生力，却傍被人夺锦标。  

释绍昙　偈颂一百一十七首  
上林春色正繁华，公子联镳去赏花。  
贪弄玉杯泥样醉，笙歌丛里簇归家。  

释绍昙　偈颂一百一十七首  
远望蓬莱去学仙，途中忽遇李先生。  
还丹一粒吞还吐，回首空山独自行。  

释绍昙　偈颂一百一十七首  
大悲正眼露堂堂，因此步当摇闪电光。  
被制风颠医瞎子，暗中拖拽下禅段床。  

释绍昙　偈颂一百一十七首  
岭上云磨松偃蹇，岩前瀑漱石琮琤。  
瞿昙面目全彰露，谁道今朝始诞生。  
跛云门棒，休放拍盲。  
一杓香汤三拜著，听渠千古恶名行。  

释绍昙　偈颂一百一十七首  
一春连雨，民心忧惧。  
妻子号饥，米无糴处。  
珍重活衲僧福德聚，衲被蒙头无思无虑。  
九旬禁足，钝鸟栖芦。  
三月巡居，蛰虫坏户。  
翻转铁面皮，嫌佛不肯做。  

释绍昙　偈颂一百一十七首  
前宵剪月亭边，曲奏高山流水。  
虽云狮子筋弦，品弄必资妙指，  
不落宫商人耸耳。嘉州大像增百倍精神，  
荆溪老龙添十分活意。正音将谓绝无闻，  
谁料郑声乱雅中，有此清弹尔。  
惭愧惭愧。  

释绍昙　偈颂一百一十七首  
雷轰荐福碑，天秘无文印。  
字义既难明，心传谁得正。  
东湖泻恨浪滔天，惊{確石换忄}瑞岩残梦醒。  
猛拍阑干，叫天不应。  
哭泣不成兮笑不成，野花泪湿千峰影。  

释绍昙　偈颂一百一十七首  
三月休征，修文偃琥。  
治格太平，生灵鼓舞。  
无端塞马嘶，又欲扬尘簸土。  
密运机筹，肃行师旅。  
塞北安南一战收，生死冤魔都扫去。  
星赏元勋，凯歌声撼芝峰路。  

释绍昙　偈颂一百一十七首  
九月授衣天，芝峰无可授。  
破衲拥寒云，对客慵开口。  

释绍昙　偈颂一百一十七首  
成痴襟怀为爱山，不逢佳处不开颜。  
锦屏剑阁重机见，疑在岷峨翠霭间。  

释绍昙　偈颂一百一十七首  
一二三四五，六七八九十。  
梵语华言译不成，玉几重新添注解。  
安义炳然，无人邻解。  
赖有同风知，点头道奇怪。  
彷彷佛佛，一似东山瓦鼓歌。  
腔调宛同，声无高下。  
彭八剌拶，未在未在。  

释绍昙　偈颂一百一十七首  
书云开管宴，法轮食轮转。  
觑之双眼盲，味之唾三嚥。  
云门胡饼，谩自夸张，  
杨岐栗蓬，急须收卷。  
露柱灯笼，春风满面。  

释绍昙　偈颂一百一十七首  
道德五千言，深明玄妙句。  
云门一字关，截断横陈路。  
十二峰前，危分险布。  
唤醒惺惺石上瞌睡主人公，握手评论，  
掀眉笑语。惊放寒梅一两花，  
漏洩先春，奔驰驰驿使。  
哑，寻香逐臭虫人无数。  

释绍昙　偈颂一百一十七首  
向上机，顶门眼。  
察秋毫处暗昏昏，透险崖中平坦坦。  
三世诸佛，正视无门，  
白牯狸奴，活埋何限。  

释绍昙　偈颂一百一十七首  
亲随弥勒下长汀，一字王书奉化名。  
辅国功成归内院，子孙恩被锦衣荣。  

释绍昙　偈颂一百一十七首  
无辨古今眼，有辨古今舌。  
说得十分真，何如见得彻。  
见得彻，耿耿心灯夺夜寒。  
年年宴赏元宵节。  

释绍昙　偈颂一百一十七首  
茅舍春深，韶华可人。  
山花裛翠，烟草如茵。  
况有寻幽客至，锦囊探句，  
藜杖挑琴。握手松根同一笑，  
高风曾不护东林。  

释绍昙　偈颂一百一十七首  
广汉马驹子，十方罗汉僧。  
不吃金鸡粟，专衔血战冤。  
古龙渊吸乾到底，清凉权靠倒无根。  
五处移场弄巘险，化机曾不涉春缘。  
休征藏密，地陷天崩。  
棠棣花残雁沉影，椎胸未免哭苍天。  

释绍昙　偈颂一百一十七首  
三月青春弹指过，九旬朱夏又从头。  
茶抽雀舌郎忙摘，麦弄蝦须逐旋收。  
炽然说法，声撼林丘。  

释绍昙　偈颂一百一十七首  
结夏已半月了也，水牯牛作麽生。  
爱从荒草去，不向坦途行。  
闹中牵索，静处加鞭。  
月白风清眠露地，声声牧笛响烟村。  

释绍昙　偈颂一百一十七首  
小供天中节，家贫乐有余。  
蒻包粳米粽，茶点石草蒲。  
不用童寻药，何须鬼画符。  
千妖俱扫迹。长夏得安居。  
衲僧门下，天地悬殊。  

释绍昙　偈颂一百一十七首  
放下著，莫妄想。  
无孔铁鎚，半斤八两。  
面门抛掷，土旷人稀。  
无业赵州元不会，凤林行徒自说吒之。  

释绍昙　偈颂一百一十七首  
六月苦炎热，蜡人何似生。  
火云烹得解，解后却完全。  
堪笑云门老，杲制风颠，  
通身臭汗。微凉生殿阁，  
打失鬼精魂。要会诸佛出身处，  
驴年驴年。  

释绍昙　偈颂一百一十七首  
雨足龙头，年丰民乐。  
袖出刈禾镰，大地全收却。  
归来十二峰前，别甑炊香，  
明玑满钵。餵饱活衲僧，  
曲肱酣睡著。佛法身心烂似泥，  
哑，医无药。  

释绍昙　偈颂一百一十七首  
十二峰前傀儡棚，尽由行主线抽牵。  
编排科段元新旧，歌舞秋风乐管筵。  

释绍昙　偈颂一百一十七首  
人从福州来，接得江西信。  
报道雪峰木扑，辊入育王鳗井。  
怒浪翻空，鱼龙乞命。  
秋风吹落惺惺石上，惊触主人翁酣睡醒。  
掀眉一笑千峰静。  

释绍昙　偈颂一百一十七首  
八月十五中秋节，人皆竞赏天边月。  
心月孤圆自不知，不涉圆亏光影灭。  
马师父子错商量，拂袖便行犹未彻。  
诸人还见心月麽，急著眼看，  
重重金屑。  

释绍昙　偈颂一百一十七首  
岩桂飘香，井梧凋叶。  
活祖师机，重重漏洩。  
见得分明眼似眉，道得完全舌如结。  
诸人要知亲切句麽，蒲团三月冷如冰，  
今朝稳坐，静听渠分说。  

释绍昙　偈颂一百一十七首  
九月九，重阳节。  
不向东篱赏菊花，只点茱萸茶一啜。  
苦涩难尝舌如{上绝下力}，更吞栗棘蓬肝肠裂。  
且道陶渊明，还曾知此味麽。  
莫说莫说。  

释绍昙　偈颂一百一十七首  
九月授衣天，山林无可授。  
破衲拥残云，痴坐蒲团透。  
长庆棱卷帘悟道，病眼见空花。  
香林远纸袄大书，破袖争出手。  
凫短鹤长，驴前马后，  
不知笑破他人口。  

释绍昙　偈颂一百一十七首  
绣合新添一线长，金针斗巧制鸳鸯。  
不知这个长多少，莫把龟毛乱较量。  

释绍昙　偈颂一百一十七首  
要见心珠发耿光，只消一念破悭囊。  
昆虫草木承恩国，世世丛林建法幢。  

释绍昙　偈颂一百一十七首  
十方义聚，和气如春。  
非魔非佛，无主无宾。  
食法二轮能妙转，不虚剪月过书云。  
闻韶不知味，门户喜重新。  

释绍昙　偈颂一百一十七首  
当年不合弃金轮，忍冻吞饥度六春。  
又被毛头星换眼，至今苦屈未能伸。  
瑞岩不孝，尚有慈心。  
烧块木头修薄供，且图温饱过，  
切忌赚他人。  

释绍昙　偈颂一百一十七首  
兆应丰年，单明一色。  
玉作楼台，银连巷陌。  
新晴人喜贺元正，不识春山头并白。  

释绍昙　偈颂一百一十七首  
茶迎过客无新旧，秤定须弥有重轻。  
活弄手头虽得妙，休如闻爆桶箍声。  

释绍昙　偈颂一百一十七首  
今朝二月十五，黄面瞿昙灭度。  
诸方挝鼓声冤，尽是闲言和语。  
一点涅槃心，无人知落处。  
山花泪滴如红雨。  

释绍昙　偈颂一百一十七首  
久雨新晴，物情显焕。  
蝶弄海棠阴，莺啼杨柳岸。  
声色纯正真，不得一半。  
堪笑灵云活眼睛，却被桃花换。  
哑，瞎汉瞎汉。  

释绍昙　偈颂一百一十七首  
杨岐栗棘蓬，赵州殿里底。  
一句当机裂万差，尽大地人扶不起。  

释绍昙　偈颂一百一十七首  
四十年同参，廿余年相别。  
不唱菩萨蛮，休暇说佛法。  
蓦劄相逢十二峰，我患生盲你患聋。  
是圣是凡都莫问，且分苔憩松风。  

释绍昙　偈颂一百一十七首  
客路奔驰岁月深，朝游东鲁暮西秦。  
子规苦劝人归去，血溅岩花几见春。  

释绍昙　偈颂一百一十七首  
示大家身，为帝王母。  
与佛同生，福兼寰宇。  
万国欢悰庆诞弥，蟠桃何止宴瑶池。  

释绍昙　偈颂一百一十七首  
九曲河清产圣人，行尧舜道觉斯民。  
万邦翘仰垂衣化，鼓舞春风贺太平。  

释绍昙　偈颂一百一十七首  
九旬禁足。困鱼止泺。  
三月安居，钝鸟栖芦。  
圆觉伽蓝俱扫迹，释迦弥勒是他奴。  

释绍昙　偈颂一百一十七首  
筴笋剪龙须，山茶烹雀舌，  
款客话家私，各打乡谈说。  
闽蜀同风，浙音迥别。  
老倒芝峰耳重听，子规声诉三更月。  

释绍昙　偈颂一百一十七首  
倾倒投子油瓶，拗折龙孙头角。  
大炉鞴裹烹煎，香透千岩万壑。  
殷勤奉供昔年高卧白云僧，与无舌人从头咬嚼。  
咬得著，鼓舞升平，  
唱村田乐。  

释绍昙　偈颂一百一十七首  
跨弄蹄驴，住疏壁院，  
千古遗风今再见。吞吐何须栗棘蓬，  
煅炼已成丹九转。倾出瓶壶，  
寒光闪电，扶危妙在通权变。  

释绍昙　偈颂一百一十七首  
九旬禁足山嫌多，那更重加一月遥。  
不解六根门互用，蜡人铁做也应消。  

释绍昙　偈颂一百一十七首  
八月秋，休处热。  
塞雁来宾，井梧凋叶。  
衲曾拄杖知时节，千里万里一条铁。  

释绍昙　偈颂一百一十七首  
监本祖庭花东西争擢秀。一等放清香，  
不分新与旧。枝枝叶叶，  
陡顿精神，妆点芝园劫外春。  

释绍昙　偈颂一百一十七首  
秋菊铺黄，茱萸裛翠。  
彭泽渊明，清吟浊醉。  
一年一度赏东篱，蹉过重阳总不知。  
因甚如此，逐物意移。  

释绍昙　偈颂一百一十七首  
罢亚黄云精神玉粒。熟知稼穡人。  
著意勤收拾，已收拾，  
舂石坠腰，炊香满室。  
客来唱曲贺丰年，抚髀清欢，  
莫嫌贫极。  

释绍昙　偈颂一百一十七首  
杨岐驴弄蹄，天衣雁沉影。  
两个老无知，语不分邪正。  
何似火炉头话，无主无宾。  
是非审定，不违法印。  
我王库内岂有是刀哉。古今多少人以橘皮为火，  
纷然错认。哑，  
列灰煨杀谁深省。  

释绍昙　偈颂一百一十七首  
航海而来，而壁而坐。  
未明直指单传，先被梁王勘破。  
当门齿露风，只履归何早。  
熊耳峰前，累累荒草，  
至今惹得行人笑。  

释绍昙　偈颂一百一十七首  
昨宵送旧，今日迎新。  
迎新送旧，费尽精神。  
新旧两头忘记了，始知今日是元正。  
不用借婆衫子拜，今年人是去年人。  

释绍昙　偈颂一百一十七首  
贫苦芝峰，赏元宵节。  
宴乐佳宾，将何铺设。  
明挑海底灯，细剪亭前月。  
打拍东山瓦鼓歌，掤领先剌札，  
乐有余，清不彻。  
趣味森严，恰似赵州，  
曾到未到，吃杯杯茶，  
洞山生姜不改辣。哑，  
不是知心向谁说。  

释绍昙　偈颂一百一十七首  
二月十五，瞿昙灭度。  
山鸟悲春，山花泣雨。  
尽大地人，有屈无伸处。  
独有瑞严拄杖子，铁作心肠浑不顾。  
唱玉平歌，欢声满路。  
因甚如此，歼厥渠魁，  
澄清寰宇。  

释绍昙　偈颂一百一十七首  
浴乎沂，舞雩归。  
道存目击，乐以忘机。  
嗟叹奔驰途路客，抛家失业有谁知。  
杜鹃啼出血，劝得几人归。  

释绍昙　偈颂一百一十七首  
薄福值荒年，日餐三顿粥。  
两眼挂青山，真味填枵腹。  
贫有余，乐不足。  
谁管古人见延寿不见延寿，山前麦熟与未熟。  
无事岩泉洗耳听，幽禽巧奏阳春曲。  
好大哥，快活快活。  

释绍昙　偈颂一百一十七首  
五髻峰头，怨憎会苦。  
热血相喷，重重染污。  
个样老妖魔，惭愧今朝死。  
粗茶一瓯，粗香一炷，  
供养阿侬。  

释绍昙　偈颂一百一十七首  
愿百劫千生，蓦劄相逢，  
好眼看承，好收攀顾。  
切莫重行巘险路，背后恐遭人指註。  

释绍昙　偈颂一百一十七首  
大地全荒总不忧，夺饥人食缚耕牛。  
衲僧举止合如是，百炼精金肯博鎎。  

释绍昙　偈颂一百一十七首  
捞摝群迷，示生五浊。  
臭秽通身，如何洗却。  
百滚洋铜浇一杓，彻骨清凉，  
快活快活。  

释绍昙　偈颂一百一十七首  
六年偿债芝峰寺，费尽衣盂用尽心。  
今日杖藜行活路，笑看花木媚清阴。  

释绍昙　寄贺钱{左山右贲}荐福东林和尚  
烹金炉去杳无踪，沉影愁看雁过空。  
出手与渠重结了，未应碧眼是顽铜。  

释绍昙　寄贺钱{左山右贲}荐福东林和尚  
钱王活业付东林，古墓埋藏暗箭深。  
机正发时谁中的，空山落日几惊心。  

释绍昙　寄贺钱{左山右贲}荐福东林和尚  
法身边事会多时，端的枯樁弗用疑。  
无柄铁鎚轻击碎，心花粲发不萌枝。  

释绍昙　寄贺天童灭翁和尚  
接人筹室肯雷同，用治后机不犯锋。  
把定牢关轻放过，一人标记一株松。  

释绍昙　寄华严赜讲师  
半生不睹德云翁，悬想经行在别峰。  
破一微尘相见了，揭翻华藏十三重。  

释绍昙　寄梅墟陈提干  
齿履登临乏款延，薰风报谒郁蓝天。  
拂尘未下云檐榻，采宝新归海国船。  
乘兴□□迷柳下，搜吟□梦到梅边。  
何时握手东林社，重结三生未尽缘。  

释绍昙　寄石溪和尚自雁宕归  
雁峰削玉锁层阴，彷佛梅阳瘴面春。  
回首揭天挝毒鼓，声怨何止十三人。  

释绍昙　寄紫箨茶与虎丘石溪  
箨龙衔味噀春英，香入萝窗午梦清。  
笑汲新泉烦陆羽，贵图尊宿眼增明。  

释绍昙　假庵  
穿凿虚空幻架成，从来共住不知名。  
笑他借位明功底，错认檐头雨滴声。  

释绍昙　肩袋过水布袋赞  
这汉一生弄险，爱向风波里辊。  
肩个布袋截流，脚下不知深浅。  
劈箭机先，路通一线。  

释绍昙　简州性上人求语  
春山杜鹃啼，苦劝人归去。  
声碎竹林风，血染花梢雨。  
我老无家可得归，萝窗睡饱云黏衣。  
山童推枕破残梦，报道有僧开竹扉。  
何方圣者来寻讨，解包颺下青龙钞。  
便欲庭前纵火焚，净地岂容狼藉了。  
问渠何日离飞来，两月奔驰未到家。  
好劝急归休歇去，春风落尽武林花。  

释绍昙　见湖心老僧暑夜发书因成口占  
八十山翁夜发书，援毫气蹙汗流珠。  
自怜一把清闲骨，家火地镝炼得枯。  

释绍昙　江西宝兄乞东际  
当阳一路没途程，剖破藩篱即觉成。  
震旦心宗凌灭尽，到家犹自隔重溟。  

释绍昙　节夫  
一生坚守居延操，历尽间关见老成。  
菊噀晚香松傲雪，短筇扶瘦日寻盟。  

释绍昙　净慈送拱侍者之天童参天目  
无孔铁鎚三五百，烹金炉里铸成来。  
就将一个轻抛掷，击得玲珑窍子开。  

释绍昙　净妙室为竹院可都正说  
一尘不立所依亡，脱体灵胆自放光。  
巨陃三玄三要语，接人无力下禅床。  

释绍昙　镜堂  
非明非暗亦非台，万像从教影现来。  
刚被老卢书破壁，没尘埃却有尘埃。  

释绍昙　居士看日灵照先化去图赞  
这豆娘儿，短头折脚。  
弄弄鬼精魂，搀先一著。  
看日庞公监本獃，深深好与一坑埋。  

释绍昙　居士问马祖不与万法为侣图赞  
万法本空，与谁为侣。  
道得十成，难为共语。  

释绍昙　巨源  
元无一滴鼓波澜，发得头来海样宽。  
举棹迷踪知几许，桃花误作武陵看。  

释绍昙　筠溪  
虚心中有箭锋机，妙密谁云立处危。  
大道陵迟全劲节，香严一击未忘知。  

释绍昙　靠布袋常思惟赞  
赤骨律穷，单靠布袋。  
子细思量，大有事在。  
平地要升兜率天，你这汉是颠是騣。  

释绍昙　靠布袋看髑髅不开口笑赞  
笑不露唇，见不透脱。  
布袋靠得虽牢，髑髅枯眼再活。  
若要活奉化，肚肠尽情拈却。  

释绍昙　靠袋睡赞  
自与尘劳交辊，肚里千机万变。  
虽然靠布被头，疑你睡得未稳。  

释绍昙　靠袋睡赞  
弄尽千般死伎，布袋全身靠倚。  
寻思总是虚花，不如打觉瞌睡。  

释绍昙　空华严号明海  
一片虚凝鉴古今，持蠡难测几何深。  
十三华藏重重现，照彻微尘古佛心。  

释绍昙　哭栅石壁  
心镜交光十四年，谁知失照髑髅前。  
春风梦绕福城路，忍听乱啼花坞鹃。  

释绍昙　懒翁  
口生白醭怕开言，几度抬身又困眠。  
佛法从教陈烂却，权衡不在老夫边。  

释绍昙　老农  
畲田击壤乐年丰，不与儿曹戏剧同。  
问著义皇已往事，钁头倒把舞春风。  

释绍昙　礼大梅塔  
即心即佛已随邪，况与庞翁乱撒沙。  
茅舍从兹混尘迹，老梅羞放雪中花。  

释绍昙　礼香山汤禅师  
寂寞空山宴坐时，千钧重寄一丝危。  
直饶双眼频开合，著处由来不自知。  

释绍昙　礼云门千岁塔  
越山清绝无尘翳，不到胡僧取次埋。  
辄莫更加千岁寿，也须和骨洗将来。  

释绍昙　李翱见药山图赞  
天本藏云，瓶元贮水。  
不会看经。那堪指示。  
寄语唐朝李相公，只须著眼听松风。  

释绍昙　李白醉骑驴图  
酒渴思鲸饮，金鸾早退朝。  
醉身扶不起，压折老驴腰。  

释绍昙　琏监寺１  
烹金炉里脱胚{左车右军}，妙斲初无爷凿痕。  
汝质自成瑚琏器，我侬甘作破沙盆。  

释绍昙　琏监寺２  
曾把杨岐破屋撑，闲骑驴子弄蹄行。  
犯寒踏月慈溪上，冷笑梅兄太瘦生。  

释绍昙　邻峰艮上人１  
四十余年别故乡，梦魂时复到藏王。  
春风九曲溪头寺，桃花翻霞柳弄枘。  

释绍昙　邻峰艮上人２  
短筇扶瘦扣烟萝，款问东山瓦鼓歌。  
老倦不能讴唱得，隔窗幽鸟语尤多。  

释绍昙　灵叟小师悟垓侍者求语  
碧落一碑无赝本，非草非真非隶篆。  
镜样渝江彻底清，字义炳然人少见。  
灵叟珍藏岁月深，南来吴越人争寻。  
瘞鹤铭辞匪同调，寒山诗句非知音。  
纷纷问字谁亲切，勾不成勾丿不丿。  
争得卢公赛子云，一肩担荷柴冲折。  
临行密付阿谁边，妙处休云子不传。  
索性扫除元字脚，义天云净月孤玄。  

释绍昙　灵照女赞  
几对丹霞斗活机，恶心肠有老爷知。  
笊篱妥得春风满，不直分文卖与谁。  

释绍昙　六言山居  
野菜花飞胡蝶，古藤枝挂清猿。  
闲倚柴门看倦，枕肱高卧云根。  

释绍昙　六言山居  
积雪封无过路，乱云堆满空庭。  
我也谁能扫得，掩关且读残经。  

释绍昙　六言山居  
盘石新封翠藓，破龛重绕青萝。  
唤起惊回残梦，月筛林影婆娑。  

释绍昙　六言山居  
粉芋头煨软火，懒黄菁煮沙瓶。  
饭后乌藤用事，小奚忙启岩扃。  

释绍昙　六言山居  
石磵霜凝松粉，竹篱雪点梅肤。  
春到山家日远，愧贫管领全无。  

释绍昙　六言山居  
晓迳旋除榛翳，午厨要款雘僧。  
童子扫雪归晚，忍饥趁机□娇藤。  

释绍昙　六言山居  
香雾晓垂帘幕，幽禽春弄笙簧。  
谁料贫无一物，迩来富敌君王。  

释绍昙　六言山居  
两耳炉焚柏子，一拳不养菖蒲。  
客至莫谈尘事，略寒温外跏趺。  

释绍昙　六言山居  
得夫心无半点，圣凡机裂千差。  
终日山禽聚集，且无个去衔花。  

释绍昙　六言山居  
香醉人寻梅坞，马嘶声度云坳。  
急把柴门深掩，从教小外推敲。  

释绍昙　龙渊  
未施爪距攫风云，玉鉴光寒不染尘。  
昨夜寒涛轻蘸月，赚他无限抉珠人。  

释绍昙　吕洞宾见黄龙图赞  
铛煮乾坤，粟藏世界。  
纵得长生，终成败坏。  
不是黄龙盖覆伊，太阿补履岂如锥。  

释绍昙　律宗玉维那三人礼石佛求语  
老倒南山犯真律，三生凿破寒岩石。  
不立名中强立名，弗狼籍处成狼籍。  
儿孙膝下有黄金，拨草瞻风远访寻。  
三拜起来发一叹，方知老子错留心。  
天真自性佛不管，顽石头边讨甚碗。  
费尽钳鎚多破绽，乌藤紧捉从头看。  

释绍昙　梅窗  
溢目湖山看不足，引清吟有此云房。  
檐牙挂月横疏影，隙眼通风度暗香。  
夜掩只疑和靖宅，晓开争看寿阳妆。  
兰兄礬弟休相怜，斗室难为纳众芳。  

释绍昙　梦庵  
肱枕萝窗饱黑甜，华胥游遍鹤蹁跹。  
不思议境全机路，何待逢人竖起拳。  

释绍昙　妙恩侍者求语  
一奁春锦斗鲜明，较古菱花越样清。  
照影不应呼小玉，至今湖海客关情。  

释绍昙　明月谷血书华严蒙恩宣入内庭  
一回{上祝下土}破娘生指，血染春风开杂花。  
香喷龙王宫殿满，胡僧嗅得鼻头喎。  

释绍昙　南桥  
渡驴渡马已多时，踏断何妨入水泥。  
赡部洲人争弄险，要渠知有截流机。  

释绍昙　南山  
寿岳名标自古今，万年松矮翠成阴。  
东篱采菊悠然见，珍重渊明眼有筋。  
