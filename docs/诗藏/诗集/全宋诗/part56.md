---
title: 第57部分
index: true
icon: editor
order: 57
category:
  - 诗藏
  - 诗集
  - 全宋诗
tag:
  - 佚名
---

许应龙　赠郑枢密  
丘壑方将窈窕寻，肯贪斗印耀黄金。  
几颁中鐆留行诏，莫返元枢勇退心。  
红旆分藩虽足乐，丹诚恋阙自难禁。  
浮云出岫知无意，只恐苍生望更深。  

许应龙　自叹  
仆诉无衣婢诉饥，老妻终日不开眉。  
十年待得齐瓜熟，又似齐瓜未熟时。  

许元　城阳祭祖  
仙翁醉卧南山头，吸月餐霞听鸟讴。  
丹沼祇今留旧迹，云孙千载薦春秋。  

许元　句  
芍药琼花应有恨，维扬新什独无名。  

许元发　春日田园杂兴  
片云岂是出山时，曾被东风误一吹。  
归意不烦啼鴂动，闲情只许落花知。  
桑麻穷巷扉长掩，烟火空林黍自炊。  
粟里辋川非谬计，晴窗子细味渠诗。  

许元信　刘磐幕  
山悬翠幙几千丈，我疑山顶即天上。  
扪萝蹑蹬到山巅，犹如平地上青天。  
始知天高应无极，幕阜苍苍一卷石。  
洞庭八百古所传，对此遥看一镜圆。  
当此再上三千丈，那知天下有山川。  

许元信　幕阜山  
幕阜山高一千八百丈，二十五洞大元天。  
雪花飞满水冲石，翠嶂拨开风卷烟。  
金鲤一双游碧沼，石田二亩产红莲。  
我来绝顶无他事，为访仙翁葛稚川。  

许元佑　风水洞  
野寺依山立，松桥避石斜。  
坏梁飞白蚁，枯木挂青蛇。  
道露悲蓬转，功名惜鬓华。  
聊将洞中水，试洗眼前花。  

许源　和题落笔峒  
袖拂仙风上翠微，山禽窥我怪儒衣。  
岩编石室真奇趣，烟盖云幢似远围。  
彩笔不随仙子去，青峰空伴野云飞。  
我来续就承天赋，铁笛一声横鹤归。  

许源　和题落笔峒  
落笔古仙峒，天开一段奇。  
林深云挂搭，石乱路委蛇。  
彷佛禅僧骨，糊涂墨客诗。  
何当了公事，相与问仙期。  

许月卿　八角  
八角亭中天似水，七言城里夜未央。  
主人解榻贤材馆，门客避堂上下床。  
籁寂寂时星历历，泉涓涓处山苍苍。  
主人门客皆觞咏，羽扇纶巾独篆香。  

许月卿　除月二十三日夜梦  
仙君重瞳衮衣明，红云一朵当殿楹。  
千官拜舞环佩鸣，中有一人摄齐升。  
琅琅敷诵百辟惊，首云有臣许月卿。  
合在帝所式群英，煌煌召节来帝廷。  
肤使奕奕华弓旌，我时荷边食芡菱。  
坐茅心涣俨不听，从天飞下苍葱珩。  
申传帝命通叮咛，亲授秘诀餐长生。  
提耳言言帝旨令，梦回题诗香枕屏。  

许月卿　川原  
川原红紫一时新，暮雨朝云更可人。  
灿若中兴红药相，嫣然何虑海棠嗔。  
天将好景烦吟笔，我自清时作幸民。  
书册埋头无了日，不如抛却去寻春。  

许月卿　春日闲赋  
数行竹树鸣春雨，一簇人家带晓烟。  
省事山丹自篱落，亲人海燕并庭檐。  
楼高思远天无极，酒罢歌阑月正圆。  
新茗一瓯香一篆，与君清坐看风帘。  

许月卿　辞贾徽州二首  
束书归去飨梅花，底事霏英故故斜。  
约住忙中千里鹤，羡渠如意两归鸦。  
家中见雪念为客，客里观梅不似家。  
园树暂时相斗白，明朝休向我侬夸。  

许月卿　辞贾徽州二首  
岫云休怪此行徐，出处家风本俗如。  
当任宣尼无俟驾，肯辞孟子范驰驱。  
如金岁月人奔竞，似玉行藏我卷舒。  
极目冥鸿挥绿绮，忘情鱼鸟尽江湖。  

许月卿　次胡伯凯韵  
作诗直欲到天悭，於蔿应如元鲁山。  
我隐自便甘曲渚，子来相与钓清湾。  
闲中日月诗书府，地上神仙人世间。  
寻柳问花千古意，窗前幽草不须芟。  

许月卿　次胡伯凯韵  
日日常三绝，时时酒一杯。  
西铭炉上雪，太极地中雷。  
屏破青山出，池成绿水来。  
饭余三两步，一树木犀开。  

许月卿　次绩溪赵簿孟英见投韵  
碧涧仙人亦爱楼，星溪楼上豁双眸。  
吟边兴落千峰外，醉里眉攒万国愁。  
传舍官途轻似燕，禅心世事狎於鸥。  
诗人将半南唐帝，碧涧云烟六月秋。  

许月卿　次允杰五首  
魏公间气孰能俦，织若登梯量自优。  
父母床无烹子刃，相公腹有济川舟。  
江山这外云端鹤，天地中间海上鸥。  
学进识明涵受阔，连天远水月明楼。  

许月卿　次允杰五首  
其人非与更谁俦，咸以无心感最优。  
上下天光万顷碧，乾坤中处一虚舟。  
相从相语何妨鹤，才有机心不下鸥。  
平地人间无限阔，元龙保必卧危楼。  

许月卿　次允杰五首  
相鹤先经古罕俦，一诗檃括尔才优。  
云天杳杳仙骐騪，蓬海茫茫我楫舟。  
赴陇光荣空似凤，乘轩浩荡不如鸥。  
渊材多事添烦恼，一夜胎仙频倚楼。  

许月卿　次允杰五首  
老鹤吾惭莺谷俦，扬州草檄类俳优。  
千年橘井雉城字，万斛桃花鹤料舟。  
为文待漏书丹凤，如此有盟寒白鸥。  
歌吹竹西惊昨梦，眼中骑鹤有高楼。  

许月卿　次允杰五首  
瓣香曾侍鹤山俦，蜀有鹤林殊匪优。  
蜕作婴儿生我室，化为道士掠予舟。  
相同龟寿□鹏鷃，自混鸡群狎鹭鸥。  
仙子已骑黄鹤去，此地空余黄鹤楼。  

许月卿　次韵  
临川老儒王半山，文章未肯班传间。  
亦有临淄晏元献，乐府一奏开天颜。  
我来此州嗟何晚，前哲风流挽不还。  
泉石黯淡山气瘦，芙蓉飘零秋意阑。  
有客携诗来过我，议论磊落文波澜。  
诗盟岂止寻宗派，理学犹规拜将坛。  
风雷凛凛三寸舌，招槌贤拂佐天悭。  
古来言行要相副，愿言大德不逾闲。  
秋月皎皎鹤蹲蹲，春风洩洩禽关关。  
江岷山兮溪嶓冢，天根蹑兮月窟攀。  

许月卿　次韵陈肇芳竿赠李相士  
相心然后相人形，试相何时可太平。  
集思广益真宰相，开诚布公肝胆倾。  
先相君子与小人，小人枉了君子赢。  
见吾善者笑局局，眼明黄山峰六六。  
何哉逆整干天诛，衰汉生灵已鱼肉。  
安得重见无极翁，光风霁月黄山谷。  

许月卿　次韵程说和  
灯花昨夜为谁开，谁笑泉田处士来。  
不染一尘宜宝界，长如三月似天台。  
频摇尘尾频挥翰，每看蟾轮每举杯。  
和气满堂春拍拍，灯花昨夜为谁开。  

许月卿　次韵程愿二首  
我家张许同生岁，果者尧时值圣明。  
丙子与君无贵者，甲辰惟我亦同庚。  
闲云万岭林泉兴，明月一溪邱壑情。  
同岁同心有如此，相期岁晚李歌行。  

许月卿　次韵程愿二首  
二李歌行醉里歌，君溪两棹我烟蓑。  
凤凰台上我山墅，虹马轩高君月坡。  
晓径焰间追李杜，夜窗灰里拨阴何。  
长哦岁晚成二老，诗社往来君肯麽。  

许月卿　次韵春谷  
谷如三月间，屋向万山安。  
春谷与矛屋，另有天地宽。  
枯淡风月皎，富贵莺花绕。  
大山表牡丹，此意殊未晓。  

许月卿　次韵胡温升玉甫西野  
偶为西湖万山出，三省兴中歌西勿。  
中庸公子惠新诗，句里韩筋犹柳骨。  
文章感慨须和平，能泣鬼神风雨惊。  
和声似鸣国家盛，送东野序序文鸣。  
西野文鸣东野法，积中和顺英华发。  
我诗不作效岛寒，曾诛莓苔随意踏。  
谁道杨花本无才，天展湖山图画开。  
何须更问逋之觅，夜深明月半窗梅。  

许月卿　次韵黄玉如大章携先集来访二首  
夜宿槎溪碧草幽，草窗招隐劝巢上。  
朝来忽得新诗好，客里俄惊喜气浮。  
秋老空山唳清鹤，天寒墅水卧孤舟。  
细吟天下黄香句，晓雾轻烟古渡头。  

许月卿　次韵黄玉如大章携先集来访二首  
桥梓风流满腹经，桂花香里识魁名。  
翻成宵梦古今事，何况人间父子情。  
先集一编诗橐富，家传万卷子金荣。  
挂名叙跋流芳远，晓起吟窗仔细评。  

许月卿　次韵黄玉如求记  
先子北山书剑留，山川还自旧相缪。  
与君去岁衔杯处，遣我长歌陟岵游。  
瘦鹤风轻霜桧舞，归鸦烟重晚林投。  
中斋孟氏仙官府，同号同庚成佛不。  

许月卿　次韵晋侄招予及同年饮  
恋阙重阳不入都，菊英虽好不干渠。  
樽前丞相方行酒，花外尧夫恰小车。  
羯末封胡延客醉，雷陈张范预期酤。  
他年三径羊裘隐，君子应能范蠡图。  

许月卿　次韵李制干赠行  
科举有衣钵，临行问细君。  
梅花入征梦，杨叶砺功勋。  
俨对丹对日，捷排阊阖云。  
政须及边事，毋惜齿牙论。  

许月卿　次韵蜀人李施州芾端午  
几日愁无雨，梦回闻雨声。  
恰逢端午至，不觉和诗成。  
惨淡疑天泪，滂沱吊屈生。  
邦人云此日，阴感助阴兵。  

许月卿　次韵蜀人李施州芾端午  
对时思故国。客里厌南音。  
同谷凄凉恶，三闾感慨心。  
赐衣聊杜句，要艾孰骚吟。  
莫说成都景，岷峨秋满襟。  

许月卿　次韵汪敬子  
好善芝兰馨，恶恶鲍鱼腥。  
一心宰天地，万世流风霆。  
六经如元氯，异端如氛埃。  
会往洙泗滨，传取心印回。  

许月卿　次韵晓竹  
主人别客屡挑灯，客喜乘凉月下行。  
暗露湿萤仍湿草，晓风残月更残更。  
柔情燕燕椒房夜，雅韵莺莺桂魄晶。  
朝往长沙成夜醉，宵征肃肃醉翁亭。  

许月卿　次韵谢君直赠李相士  
一年景让秋光奇，山水秋来皆有姿。  
君於何处相人物，谁为盗跖准伯夷。  
伯夷海滨待时清，秋空无云正清时。  
相人不若相时好，相时而动谈笑麾。  
笑杀冯道五季时，兴亡不喜而不悲。  
相师试相冯道相，视国传舍如弈棋。  

许月卿　次韵叶司户  
舟自摇摇钓濑滨，睦州司户得诗人。  
对床夜雨如苏子，满座春风似伯淳。  
文武略窥瑶蓼射，婺衢争耀锦乡春。  
金华叶相垂青史，青出於蓝局局新。  

许月卿　次韵云岩  
权舆於我屋渠渠，久敬如君世莫如。  
明月清风诗满案，好天良夜酒连车。  
樽前远韵轻盈菊，醉后分题烂慢书。  
凡此坐中人十九，铭枢玉带客金鱼。  

许月卿　次韵郑将士  
何曾离日用，千古到如今。  
菊蕊霜全节，梅花月印心。  
韩公蕲竹咏，苏子楚山音。  
谷口微吾子，风流何处寻。  

许月卿　次韵仲成叔加双桂桥  
展墓归来春水服，桥头望月正如钩。  
桥成未用问谁住，意远应同逐水流。  
天外雁凫何足许，人间鹿豕可仝游。  
须知□□□□□，莫说存耕知有秋。  

许月卿　次韵朱塘三首  
杏坛黄叶满霖林，何幸朱塘兀古枌。  
试上月台因问月，知涵云谷几多云。  
梦游当日成何事，嗜学于今喜旧闻。  
我意得游春水满，重来秋意见涯垠。  

许月卿　次韵朱塘三首  
游子从来悲故乡，归来襟袖芷兰芳。  
梦魂飞去云涛远，杖策闲行秋水光。  
可是梦中曾到此，安知身后却余香。  
紫阳弟子有贤子，卜筑新亭真肯堂。  

许月卿　次韵朱塘三首  
谩着新亭俯碧漪，高低草树任差池。  
须知亭扁须时彦，不是豨斋不勇为。  
水静山深悉天趣，风光月霁足吾师。  
未妨赋诵铭颜乐，正学於戏无已时。  

许月卿　次周尚书八首  
卜隐偏宜大好洲，浮云梦不到王侯。  
细评月露苍山峙，静止花阑绿水流。  
泉□□□□□□，□蓑无雨事淋头。  
西江宾幕相须久，赢得闲吟谒道周。  

许月卿　次周尚书八首  
温州今似古青州，温饱能轻百户侯。  
沃力泉源那择地，岁寒砥柱屹中流。  
要知蝉□三公府，便是黄扉四状头。  
万事世间唐土尔，办将勋业到伊周。  

许月卿　次周尚书八首  
公与梅溪生共州，一编默受似留侯。  
冰霜岁晚仝清节，泾渭胸中肯混流。  
皎日当空峨豸角，支天一柱属龙头。  
时清尽可巢由我，身键犹看师宰周。  

许月卿　次周尚书八首  
曾共芙蓉下视州，旧冲仍是醉乡侯。  
半山相俟归投老，若水公兮急退流。  
世事每观强努力，人生何似大刀头。  
摛文尽自染燕许，闲梦何妨我蝶周。  

许月卿　次周尚书八首  
老气轩昂盖四州，文场真将属条侯。  
君扶黄道青如许，我住花屏翠欲流。  
禁路促归一夔足，词场飞跨六鳌头。  
隐箕山上泉瓢许，歌大江东羽扇周。  

许月卿　次周尚书八首  
后山着意送荆州，相伴儿童饯细侯。  
风月夜深独先觉，乾坤秋老不同流。  
江闽凯悌地联脉，关陕规恢天尽头。  
闻说齐{缰纟换月}妇唾手，世如用孔用东周。  

许月卿　次周尚书八首  
诗律无寒□邺州，家风洗耳□□侯。  
□传以酒为真印，万法惟梅不共流。  
幸免五经嘲笥腹，可无百尺进竿头。  
从来此道飘零甚，戎索惟凭疆以周。  

许月卿　次周尚书八首  
平原平等视青州，不佛不仙仍不侯。  
满树丝萝天富贵，半窗水墨月风流。  
皆云临济具双眼，且放东坡出一头。  
劈画尚能千百岁，须臾一笑跨商周。  

许月卿　大行皇帝挽词五首  
创始昌陵汉，中兴高庙尧。  
登遐皆十月，扬烈擅三朝。  
再造煌煌业，参侔浩浩霄。  
中兴兼创始，二帝侑逍遥。  

许月卿　大行皇帝挽词五首  
享国昭陵似，龙飞四十春。  
哀荣皆甲子，创守又庚申。  
刑措成康治，风移尧舜仁。  
瑶编再仁祖，万叶道如新。  

许月卿　大行皇帝挽词五首  
紫阳儒者侣，恨不与同时。  
指示四书要，躬亲百世师。  
钦崇道克业，怀保诰宽慈。  
玉殿凄凉处，瑶题尚启敷。  

许月卿　大行皇帝挽词五首  
从谏如尧禹，闻言若舜文。  
五臣跻□□，三诰斥□君。  
圣度天同广，忠谋日有闻。  
甲辰亲策处，赣论玉颜欣。  

许月卿　大行皇帝挽词五首  
此日营陵处，当年毓圣乡。  
幅员哀踽踽，羽卫道煌煌。  
有彗忧天坠，重轮丽日光，  
讴歌吾君子，千载圣情伤。  

许月卿　代弟二首  
少年卜式谩输边，毕竟乡人合荐贤。  
纯□□□忘寝食，浮名过眼谢腾骞。  
圣恩雨露荣亲日，春酒光风介寿天。  
世事到头都是梦，青衫赢得画图传。  

许月卿　代弟二首  
渭阳梦断几经年，幸甚东床再有缘。  
跃鲤庭中看铸鼎，乘龙门外待扬鞭。  
墓碑不载韩翱字，文集应传李汉编。  
愁满重慈鬓边雪，夜来风雨暗前川。  

许月卿　代仍六弟吊程贡元  
少从诸父与君游，到眼铭章泪莫收。  
水阔骑鲸霜叶落，波寒跃鲤雪蘯秋。  
当时折桂浮云梦，今日丛萱暮霭愁。  
惆怅人洪暗烟月，淡凝碑字湿松楸。  

许月卿　代仍六弟吊程贡元三首  
仁者竟不寿，世事空悠悠。  
霜满人洪墓，月寒尊美楼。  
慈乌千载恨，荐鹗一生休。  
画史成何事，青山炯照眸。  

许月卿　代仍六弟吊程贡元三首  
嚚讼渐成俗，如君今岂多。  
仲尼仁者静，下惠圣之和。  
夜月数声笛，春风一再歌。  
纷纷当泚颡，视此石嵯峨。  

许月卿　代仍六弟吊程贡元三首  
松下草不殖，豪家多不仁。  
惟君淡於水，与物静为春。  
多为流涕者，应无切齿人。  
墓前有梧槚，那复见荆榛。  

许月卿　得安道中  
洲渚但明月，人烟如晓星。  
春泥才故里，秋水又浮萍。  
衣破披蓑冷，厨空煮草腥。  
抱儿含笑语，衣里麦青青。  

许月卿　灯火  
灯火掩柴门，{左疏左半，  
右束}芜烟水昏。鸡啼孤月晓，  
犬吠隔山村。桃叶翻新曲，  
梅花返旧魂。凄其何处笛，  
一笑卧空樽。  

许月卿　登慈恩绝顶有感  
为学平生不究源，未妨绝顶上慈恩。  
塔高俯视群山小，江阔能容巨浪喧。  
人每中登难脚力，谁於高处领天根。  
须信平生为基址，基址牢时德业尊  

许月卿　帝学  
帝学须君入，天游输我豪。  
君方註老子，我自读离骚。  
湖上春风好，山中夜月高。  
山高君寄内，湖海我陶陶。  

许月卿　吊程贡元  
洒泪陈情表，何心贡泽宫。  
波平看跃鲤，浪急不成龙。  
花诰荣孀母，蓝袍付画工。  
无人俦孝友，烟树惨新封。  

许月卿　多谢  
多谢东皇着意晴，海棠匀趁笑相迎。  
园林富贵何千万，花柳功勋已十成。  
晓雨有情於芍药，春风无处不流莺。  
扁舟水长一稿许，茶灶笔床聊意行。  

许月卿　饭了  
饭了庵中坐，高情等寂喧。  
井泉春户口，篆火午香烟。  
句好堪呈佛，心空不问禅。  
一声天外雁，秋意满徽弦。  

许月卿　赋廷玉菊存堂  
祖菊园肥孙菊存，君家菊谱傲兰孙。  
天随天问非他族，秋意秋怀自一门。  
白送绕篱从谷谷，黄飘流地彼村村。  
花应自贺三生遇，亲见渊明无此孙。  

许月卿　赋吴廷圭筼西亭  
竹西歌吹古扬州，分与延陵第一流。  
直节雪霜霜晓槛，虚心风月月明楼。  
东南直道辉青史，朔北虚怀动玉旒。  
立尽斜阳更新月，缠腰骑鹤此君游。  

许月卿　赋新花竹  
花红竹绿两相当，绿竹红花在首傍。  
竹引花风心浪动，花含竹露面芬芳。  
须　￥竹恋花蝴蝶，喜见花贪竹凤凰。  
彼此莫嫌花共竹，他年花老竹苍苍。  

许月卿　故人  
故人归作山中相，老我聊乘雪夜舟。  
细君颇讶不入市，山中访友将何求。  
扉屦资粮夺之去，毁车截镫挽予留。  
一笑谓汝贤细君，无求我乃肯出游。  
宰相良解轩轾予，定难屈膝低我头。  
同云一色天欲雪，夜深云散月明楼。  

许　　卿　归涂  
望外云头日高挂，竹间亭子雪犹存。  
啣芦雁起潇湘暮，卖炭人行烟火村。  
绮疏月照窗如昼，宝鼎香销帐似云。  
欲转冰壶浑未暇，党家习气彼羶荤。  

许月卿　和赵资相  
手托东南半壁天，向天捧诏下搜贤。  
尘沙骑鹤征鸿倦，衢道乘鸾病骥先。  
玉陛九重将玉立，珠帘十昊看珠联。  
状元宰相平生事，雅意中原惴　执鞭。  

许月卿　和子思弟韵寿母  
劣相谁知此老天，瑶池专遣雪当筵。  
开花敬上夫人寿，列树无非西子妍。  
松学妙龄施粉点，鹤迷归路认莲船。  
水晶世界琼梅阁，肯道人间不是仙。  

许月卿　箕山  
箕山惟一瓢，襄邑亦四壁。  
古今一许氏，传家以清白。  
茶山与东莱，三诗映圭璧。  
后来二三贤，题品互紬绎。  
南轩推学授，晦翁要事实。  
亦有小东莱，经济亦何切。  
极意深源流，敷殖久大业。  
临川有二许，我来秋萧瑟。  
抚卷三叹起，寒花香的皪。  

许月卿　寄陈宰  
上国春多雨，西江莲自香。  
恐人疑少室，惟我薄淮阳。  
南北东西命，君臣父子常。  
到官理词讼，月色更风光。  

许月卿　寄东宫官  
瀛洲有诏翊储宫，妙选欢传有古风。  
鹤禁共看周八士，狐裘记取国三公。  
年华春早鸡声里，博望秋严霜氯中。  
入侍缉熙传圣学，四书隽永事何穷。  

许月卿　寄顾次岳五首  
柳塘醉我无边酒，得陇痴生望蜀心。  
亦有白衣双白玉，不孤黄菊万黄金。  
宝婺古来金绣水，银蟾后夜玉青岑。  
韦斋井畔通宵月，应照空樽印渴襟。  

许月卿　寄顾次岳五首  
韦斋井畔通宵月，流出文公阙里心。  
半夜起来湖莹玉，明朝应有柳摇金。  
万壑正看天地肃，一楼坐断水云岑。  
镜湖楼扁知无恙，二十年前醉解襟。  

许月卿　寄顾次岳五首  
镜湖扁字无今古，无古无今只此心。  
云入枕边堂署玉，月穷天外日鎔金。  
楼台仿佛水墨画，烟雾空蒙岩壑岑。  
须信尚书最难读，人间无许大胸襟。  

许月卿　寄顾次岳五首  
运千可际休明运，心一堪传贤圣心。  
不一此心非自玉，半千之运或如金。  
道源天出三清境，远目明双寸碧岑。  
胸次须令天样阔，五湖为带三江襟。  

许月卿　寄顾次岳五首  
半夜开窗凭阑坐，无心云起镜湖心。  
铺茵烟草漫天幄，璞玉楼台浑色金。  
访古寂寥秋漠漠，怀人感慨碧岑岑。  
未知何日韦斋井，明月清风烦暑襟。  

许月卿　寄郭衢州  
渤海潢池盗，龚卿奉诏忧。  
东轩继芳躅，西府踵清流。  
同榜黄扉匹，中峰皂盖俦。  
中斋同一笑，山屋好中秋。  

许月卿　寄留梦炎  
山屋好中秋，中斋炯在眸。  
中流谁砥柱，野水却孤舟。  
上意甘盘甚，来迟季子留。  
愿毋淹独乐，留相九重休。  

许月卿　寄题岩经楼  
楼中图史澹炉墨，中有成都较艺文。  
手泽存焉生旧感，心传妙处长新闻。  
世科事业无如子，经学源流可致君。  
只恐校雠天禄阁，猿啼楼外满溪云。  

许月卿　寄题张宗玉窗下庐山  
庐山移到龙溪东，两壁生云无数峰。  
梦与文渊三峡水，共参金露九秋风。  
万山恍对凝尘榻，五老仝携入室筇。  
更问濂溪风共月，又移窗下到脑中。  

许月卿　閒赋  
老大天谙练，殷勤月往还。  
岩峦有奇操，泉石亦清淡。  
隔浦飞秋叶，开窗看夕山。  
天心端正月，潭水夜深参。  

许月卿　京城看月  
几千万碧绿琉璃，中有一圆光照之。  
更好一物可与对，部勒星宿光陆离。  
忆昔看月大江头，天地中间风吹衣。  
凡客无缘相宾主，独携杯酒独吟诗。  
只今千门万户闭，良夜京华无人知，  
似我快活更有谁。故山今宵月更奇，  
明日懒人真个归。  

许月卿　客来  
客来商略诗，夜市正惊时。  
云破天青眼，烟收月白眉。  
芙蓉天富贵，松竹月清奇。  
我醉欲眠去，携琴明日迟。  

许月卿　历日  
历日从头又一新，直饶燕雀喜新晴。  
梅花献岁无边景，喜鹊今朝第一声。  
柳眼知时王幕绿，草心报国汉朝青。  
日晴夜雨丰年兆，雨过云开月满庭。  

许月卿　临川  
临川摄守得仁侯，闵两精诚贯显幽。  
五日不将京兆看，丰年惟切杜陵忧。  
先欣霡霂滋青稻，伫见滂沱涨碧流。  
物外闲人欢喜处，炎天亭受一亭秋。  

许月卿　临川家史君坤翁喜雨  
临川鼓舞诵贤侯，闵雨皇皇祈有秋。  
昨夜琅函奏霄汉，今朝玉粒雨平畴。  
名亭应有东坡记，积粟可宽西顾忧。  
我得顺流南浦去，商霖又是济川舟。  

许月卿　六月雨十一首  
麟笔大书六月雨，蝉声静扫一天秋。  
天河倒挽甲兵洗，地宝咸归秔稻畴。  
雨余欹枕轩窗月，天际归帆蘯蓼洲。  
一饱了知天赐履，漉巾洗盏办新刍。  

许月卿　六月雨十一首  
岫云已喜能成雨，不卜先知今有秋。  
作楫作霖三说命，时暘时雨箕畴。  
数行竹树清风夜，万顷烟波明月洲。  
二客从予游赤壁，归谋正值酒堪簄。  

许月卿　六月雨十一首  
先集流传妙诗句，苖苖禾黍舞凉秋。  
九秋宝丽从天落，一雨赋举矧若畴。  
月更风流写松竹，雨余凉意满汀洲。  
客来且贳邻垆酒，家酿明朝尽可簄。  

许月卿　六月雨十一首  
雨余目极乾坤月，雪外天连{左禾右罢}稏秋。  
舜殿风薰殊未玉，尧天雨施自君畴。  
层波渝我蒹葭渚，列宿嗤人杜若洲。  
珍重菊庄来顾我，床头为子出春簄。  

许月卿　六月雨十一首  
都忘甲子不知老，三十六峰无限秋。  
江水清兮鳞百丈，庐山高处稻盈畴。  
尧时丙子寿星数，坡句许家仙岛洲。  
自分吾生老耕钓，花瓢趁取日先簄。  

许月卿　六月雨十一首  
五更殊觉洗空忧，一雨端能接引秋。  
陋室了知饶鹤料，高田无复拆龟畴。  
蒲葵扇老堪藏箧，杨柳梢存不见洲。  
混混浊流聊濯足，玉泉金井酒宜簄。  

许月卿　六月雨十一首  
双星今夜话绸缪，颇语人间一夜秋。  
万事悠悠何预我，四方蹙蹙属之畴。  
万家旁置伤心地，四水宗朝极目洲。  
坐看白云栖断处，支郎酒老腊前簄。  

许月卿　六月雨十一首  
行晴坐雨荷天休，天地中间独享秋。  
淡日凉风满衣屦，甘霖薄暮悦田畴。  
晴天历历供峰屿，烟雨蒙蒙护岛洲。  
蹙蹙四方瞻靡骋，愁心如醉懒新簄。  

许月卿　六月雨十一首  
彭城夜雨悲翁季，手植堂前双桂秋。  
竹马吾何计东阁，巾车何自乐田畴。  
棣华颇换椿萱树，雁影平沉橘柚洲。  
更忆北山移植处，钓鱼竿底玉醪簄。  

许月卿　六月雨十一首  
一月春风洛水幽，凛然惟有壑专秋。  
十室九空鸿雁渚，千村万落杞荆畴。  
乌鸟有情瞻岵屺，黄龙无底羽渊洲。  
思昔朝廷天广大，何时醢赐伴醪簄。  

许月卿　六月雨十一首  
今岁无时不御寇，每年此际去防秋。  
琴散广陵今叔夜，笳声出室古刘畴。  
启沃欣承霖雨楫，流离安乐雁鸿洲。  
我自清时幸民着，茅柴薄晚妇能簄。  

许月卿　露  
轻烟薄雾结凄迷，颗颗匀圆讶许齐。  
无雨无风闻叶响，如珠如粟压花低。  
飞来莲叶仙犹湿，吟过林稍蝉不饥。  
散洒刘郎金露掌，不垣不户总京低。  

许月卿　鹿鸣用赵资相韵  
宗主人才郭子仪，门多将相蔚相辉。  
托根小草秋榆宦，食叶长廊春棘闱。  
报国自怜心事壮，忧时不觉梦魂飞。  
平生此志非温饱，勋业从公问指归。  

许月卿　满城风雨近重阳  
满城风雨近重阳，一舸烟波入醉乡。  
心事已同鸥岛白，眼界空有云山苍。  
酒安能管兴亡事，菊亦颇复时世妆。  
何似长歌明月里，月明天阔地更长。  

许月卿　梅叟  
梅叟真侍客，冰壶贤主人。  
移樽随月饮，顾典到更深。  
蜡炬精神耐，梅花氯象新。  
明朝山屋去，隐者讵能寻。  

许月卿　闷来  
闷来时暂作儿嬉，沽酒溪边就买鱼。  
鸥鸟水云天一色，梅花雪月地三奇。  
水西何况景尤绝，雪后悬知画不知。  
安得扁舟更蓑笠，闷来时暂作儿嬉。  

许月卿　梦中作  
我来烟水远，渔艇夜鸣榔。  
万仞巫山耸，一宵秋梦长。  
金翘何婀娜，玉佩遽叮噹。  
月冷天鸡晓，空余枕屏香。  

许月卿　明月  
明月天双鉴，清湖地万弓。  
人行杨柳外，身在画图中。  
天阔双眸快，楼高万象融。  
故山应更好，杨柳映芙蓉。  

许月卿　木犀  
桂犀明辨不雷同，长忆先师品藻公。  
风到如开香积国，月明疑在广寒宫。  
含香结佩风宜月，累印怀香月称风。  
酒里典弄幸犹在，先师酝藉孔林丛。  

许月卿　木犀  
诗到黄安装上，高标不肯唐。  
分封在香国。筮仕得黄裳。  
锦昼。累金印，  
瑶英案玉皇。黄香天下士，  
谁得并清芳。  

许月卿　暮春联句九首  
清庙朱弦瑟，羔羊素緎风。  
钓竿渔艇小。园径李蹊通。  
白酒浑忘送，皇天似不公。  
风檐开秀色，雪岭现酥胸。  
王化殊无外，圣贤时复中。  
人称君子子，卿自密翁翁。  
从唤酒经癖，聊纾花史忠。  
前知安用卜，定见不访讧。  
橘仆使令熟，竹君家计丰。  
六年无不可，三语将无同。  
柳子惯乞巧，韩公不送穷。  

许月卿　暮春联句九首  
畏爱盾衰日，清和夷惠风。  
仁何如管仲，恩罔极王通。  
王必三微谨，天为一大公。  
五行应过眼，万字佛头胸。  
治国运掌上，经书满腹中。  
凭栏心尚壮，引镜鬓俄翁。  
锡屈天生德，教咸黄览忠。  
齐夷靡瞻骋，内外诅万讧。  
一酌泉流浊，四知囊匮丰。  
咏觞聊畅叙，羹水辨和同。  
不当陈三价，难逃黄九穷。  

许月卿　暮春联句九首  
祥云仍瑞日，霁月更光风。  
虹夜书舡满，鸡林诗贾通。  
十行宽四海，一国咏三公。  
经史遮眵目，古今浇渴胸。  
太玄难准易，皇极辩非中。  
清夜谈玄处，盛时无极翁。  
乾坤涵奥学，日月照孤忠。  
自信区区者，遥怜处处讧。  
天无厌周德，年侯克商丰。  
群后集班瑞，宗人宅受同。  
太平无以报，真意渺何穷。  

许月卿　暮春联句九首  
沃心裨帝学，古道畅皇风。  
天下真无敌，君前置一通。  
将拚龙尾砚，去作鱼头公。  
笔底澜翻舌，谈间磊块胸。  
通明云殿上，清切玉堂中。  
发轫同安簿，深衣独乐翁。  
孝经题幼志，沼鉴见精忠。  
元佑龙蛇杂，开禧蟊贼讧。  
隆冬老儒立，奸党一碑丰。  
三晋春秋在，千年纲目同。  
长天炤孤愤，清夜好研穷。  

许月卿　暮春联句九首  
我似濂溪拙，人嗤凝式风。  
天连千障合，水可四溟通。  
我友二三子，他年十八公。  
逍遥吟弄趣，洒落霁光胸。  
傲睨芸香里，醉眠花影中。  
文章解迁史，计律更涪翁。  
与酒交逾密，为花谋必忠。  
鹤琴清夜警，莺燕暮春讧。  
冰释契杜预，露晞询巩丰，  
向能知至至，学贵不同同。  
山水清音有，园林胜事穷。  

许月卿　暮春联句九首  
徐字不晋帖，楚诗无国风。  
天边长剑倚，花外小车通。  
不肯吏文叔，谁能书子公。  
二三豪俊骨，数万甲兵胸。  
柳暗琴三叠，梅残酒一中。  
羡君屠龙技，笑我祝鸡翁。  
击翁浮儿志，编桥度蚁忠。  
行春奉宽诏，佩犊弭兵讧。  
天阔吟边远，月明诗檐丰。  
秋光宦情薄，鸾鹤啸声同。  
清涧耳堪洗，深山目更穷。  

许月卿　暮春联句九首  
寸心元有雨，八面更当风。  
精卫海能涸，杜鹃天可通。  
君臣知有义，褒贬岂无公。  
一展霹雳手，九吞云梦胸。  
狂澜障川外，砥柱横流中。  
曷不身伊尹，空教口晦翁。  
主忧臣不辱，世乱孰为忠。  
白日青天共，潢池渤海讧。  
居家移官理，忧国愿年丰。  
今古心符节，乾坤理勘同。  
普能知道大，院不虑途穷。  

许月卿　暮春联句九首  
燮调能十雨，具训微三风。  
希圣如颜子，何时笑叔通。  
明经徒为利，秽史不能公。  
落落经纶腹，悠悠锦绣胸。  
茶烟禅榻上，花蕊酒杯中。  
皇览方佳少，青衫已秃翁。  
凄凉语棐话，寂寞教咸忠。  
青嶂鹤仙返，白杨鸦夜讧。  
庭前双桂树，堂上六经丰。  
皇帝春秋盛，车书夷夏同。  
移忠聊士诺，独善未妨穷。  

许月卿　暮春联句九首  
贺公雅吴语，文靖咏唐风。  
我自儒多误，心惭佛六通。  
将焉用彼相，不肯为渠公。  
明月夜满目，晴云晓眜胸。  
马更骑东下，骝更入花中。  
无虑殊难老，有头能自翁。  
徜徉生计拙，潇散自谋忠。  
自酒杯中满，红尘门外讧。  
汉轮谩牧叟，鲁质不周丰。  
自诡冰坚渡，如新火浣同。  
青山青未了，绿水绿无穷。  

许月卿　南堂  
南堂有客{插扌换禾}昮，面面轩窗纳晓云。  
云入书檠无俗气，月来吟几有清芬。  
岂无绿竹诗淇澳，亦有苍苔书篆文。  
阁上桂枝宜努力，难兄难弟总由人。  

许月卿　捧砚姬空翠二首  
捧砚姬空翠，随琴鹤晓烟。  
夕阳更山外，流水自楼前。  
芳草垂杨地，和风丽日天。  
戏游看处处，明媚自年年。  

许月卿　捧砚姬空翠二首  
看山车放慢，遇水马争先。  
须信一年景，无如三月天。  
露花如此好，烟柳十分员。  
客醉不须去，竹床相对眠。  

许月卿　起来  
起来霜月冷飕飕，清兴催人不自由。  
万户千门胡蝶梦，五更三点黑貂裘。  
旦公待旦霜如雪，时夜如诗月似钩。  
明日人来问寄字，一天霜月倚西楼。  

许月卿　入邑问炊中云招王希圣起龙三首  
希圣平生诗酒豪，居然闭户学孤高。  
不知昨夜秋风柳，得似当时春日桃。  
别去半年犹旦暮，胸中百痒欠爬搔。  
虎溪破戒君须解，已办清诗与浊醪。  

许月卿　入邑问炊中云招王希圣起龙三首  
移文招子气添豪，毕竟牢关计未高。  
留得商霖活秋稼，未应禹浪怨春桃。  
半窗明月诗谁和，一剑空灯手自搔。  
来此共君思昨梦，秋风江上几投醪。  

许月卿　入邑问炊中云招王希圣起龙三首  
简瓢不改乃真豪，之子胸中志自高。  
本自无官彭泽柳，不知何世武陵桃。  
窗前草色勤鑽仰，堂上萱丛敬抑搔。  
好向中庸看未发，养成和气盎春醪。  

许月卿　三月  
三月春如少年时，了知造化最儿嬉。  
智行无事柳飞絮，道法自然花满枝。  
锦乡园林天富贵，神仙院落月清奇。  
老天长似春三月，游嬉人间不皱眉。  

许月卿　山川  
山川长不老，人意欲如何。  
霜后蒹葭健。秋来洲渚多，  
河汾周旧典，洙泗鲁余波。  
凄怆从陈蔡，令人涕滂沱。  

许月卿　山近  
山近绿映日，山远青带烟。  
平生有山癖，梦亦山水边。  
山好水益媚，山老水连天。  
我家非洛中，亦非独乐园。  
只在山屋上，下亦有流泉。  
俯仰颇乐之，妙处无昔贤。  
今日来别墅，水满山四环。  
鸣呼何处无山水，有酒且饮明月在前山。  

许月卿　涉世  
涉世如溪谷，只宜在浅处。  
一生如一日，未暮早归去。  
君不见伟哉男子韩淮阴，往往正坐涉世深。  
功成身退岂不好，当时何事归不早。  
人生少年须立事，生我不应负天地。  
了却君王事便休，去时莫待雨淋头。  
如今版图半烟雾，眼看流离无限子。  
取将旧物还君王，襁褓赤子寝之床。  
青天白日正亭午，归去弹琴鹤对舞。  
静与贤传不□□，春风吹袂浴沂天。  

许月卿　神静  
神静何须卜，心閒即是仙。  
芋煨牛烘火。瓢滴马鬃泉。  
绿染春风柳，红匀晓露莲。  
明朝晴景好，一棹尽平川。  

许月卿　甥馆五首  
月色真图画，风声古瑟琴。  
月风天地职，风月圣贤心。  
竹砌水如璧，梧罔朋盖簪。  
不须联句得，天籁竹梧吟。  

许月卿　甥馆五首  
冬至思吾侄，樊川示阿宜。  
驱羊官易取，观象易难知。  
不远复三字，大音声一诗。  
屏山宗邵子，晦木不忘归。  

许月卿　甥馆五首  
醉乡真广大，静夜绝嚣尘。  
月色明如昼，天涯总是春。  
鸟飞林不夜，蝶梦路无人。  
天地中间我，孤高谁与邻。  

许月卿　甥馆五首  
国士今为鬼，有棺空断肠。  
绿衣长至节，丹旐短松罔。  
父乃哭泣其子，天乎歼此良。  
伤情皋某复，挽些谩巫阳。  

许月卿　甥馆五首  
国士报国士，后人哀后人。  
万物邪胜正，一理屈终伸。  
秦暴二世灭，周仁八百春。  
紫云楼上语，亿载宋深仁。  

许月卿　十二辰  
饥鼠檐行骄捷疾，蜗牛角立争奇崛。  
似闻猛虎今陆游，从以卧兔未飘忽。  
先生龙卧未风云，春蚓秋蛇供醉笔。  
萧萧马鸣旆悠悠，牧民如羊良率易。  
人言唐土愧二猴，汉使碧鸡真浪出。  
屠狗师还戒勿用，驱猪试问问王弼。  

许月卿　使华  
使华馆伴日宣劳，风雨连床夜作逃。  
爱惜太痴如拱璧，弃遗胜读若秋毫。  
双清幽沼芳泉活，一碧长空皓月高。  
坐看睡魔三舍辟，金炉兽炭古离骚。  

许月卿　霜日  
霜日步行迟，云山复历长。  
芦花相逊揖，松树自宫商，  
竹动鸣珂里，桃成衣锦乡。  
水边篱落好，一夜玉为堂。  

许月卿　送碧梧入府  
人劝公入相，我劝公早归。  
今以副枢入，好以元枢回。  
易为六经宗，学易贵知时。  
时止则时行，时义大矣哉。  
故尝论今日，两语见称奇。  
但且为执政，宰相未可为。  
若为伴食相，何如酒一杯。  
曾以语裕翁，裕翁为一咍。  
英雄见略同，明公试思之。  
文正为清献，何曾美鼎梅。  
史册香万古，日月名长在。  
时止时则行，宰相须时来。  
时来然后相，当传忠定衣。  
官职难名节，愿公玉无疵。  
壮节题初节，愿公玉无灰。  
耐久老柱石，身佩国安危。  
五福一曰寿，寿国身之枢。  
请君看老子，寡慾身寿眉。  
心清万里明，可杜倖时窥。  
寡慾善养心，轩鉴照魅魑。  
岁晚成二老，种蠡相埙篪。  
坐令四太平，太宗先光辉。  

许月卿　送抚倅林评事归班  
分月年将满，朝天早戒严。  
芝函新紫诏，棘寺旧青毡。  
梅雨商岩识，槐花宰路占。  
应留等漏院，挥翰属名贤。  

许月卿　送孙山长谒皮参政  
授銊天教锦故乡，公心泉石不旂常。  
沙堤正自恐不免，野渡安能久退藏。  
羡子白刘从绿野，顾予鸡犬愧旌阳。  
衮衣会趁春风入，野服犹堪谒道傍。  

许月卿　送张平湖山远  
殷勤来访别，去作子长游。  
雪霁月清甚，天寒雁过不。  
沙堤今相府，花苑古苏州。  
归路梅花好，还来问白鸥。  

许月卿　送周徽州赴建州  
作牧文公父母州，考亭今又借邦侯。  
来莫建山同仰止，去思歙水共长流。  
贡茗莫淹千里守，和羹须是百花头。  
暇日摩挲厅壁记，昔梁叔子后身周。  

许月卿　题德新堂  
同年吾忆郑盘翁，独向盘铭紧用工。  
似玉躬行勤淬砺，如棋世事极磨礲。  
初年晚节浑无斁，昨日今朝便不同。  
遗子贻孙新未已，盘铭须信有奇功。  

许月卿　题明皇贵妃上马图  
开元天宝号太平，快活三郎偏纵情。  
帝闲天骥云雷駃，回首绝怜妃子醉。  
海棠酣春睡未足，扶上马时颓山玉。  
二珰两边扶蹋{左革右登}，群姬争扶不用命。  
万花丛，玉山花，  
花朝主，醉牡丹。  
共立马前黄幡绰，献笑颜容似嘲谑。  
三郎勒马频回头，两手按膝双凝眸。  
夹立两旁御弓箭，带御口袋械如行殿。  
二珰相语俨相向，贵妃未至龙颜望。  
龙颜不怡吾曹忧，昵昵私语双燕秋。  
御前两骥立伏俟，御龙整暇聊缓辔。  
卷中何止数十人，十人眼只在一身。  
朕能坠马替妃子，不忍花飞惊玉体。  
三郎但念妃子醉，岂知身醉误国事。  
傥知敬是常惺惺，提主人翁教醉醒。  
丑丑妇斟薄薄酒，丑妇添翁多少寿。  
无盐为后能强齐，夙夜警戒鸡鸣诗。  
花钿安得纷委地，马嵬安得有坠诗。  

许月卿　题清足堂  
秀翁今又以光名，窗外琅玕不欠清。  
十八公松曾入梦，两三竿竹岂无情。  
红尘不近春风瑟，翠色能添夜雪灯。  
我欲钓竿蓑笠去，斸分烟雨子还能。  

许月卿　题汪端翁庙  
端公碑石蔓萝扪，叹息双杉拔本根。  
将略传家自忠显，侍儿枭首亦平原。  
乘风飞去乾坤窄，踏月归来烟水昏。  
往事不堪重回首，青灯黄卷照芳樽。  

许月卿　题项横父临清亭时方生孙  
青梅如豆子，更可缓临清。  
倚杖闲花落，凭栏芳草生。  
逢人须说项，生子又添丁。  
千叶桃难实，山茶耐久盟。  

许月卿　题俞时琰杏山堂医  
妖冶来奔夜色昏，毅然绝谷有神明。  
春融庭畔一帘柳，秋满湖边万顷云。  
荡涤胃肠无秽浊，洞明空色有真清。  
陈楼相问胡卢处，本事方书世并行。  

许月卿　题赵尉洞源泉  
归去来词书印历，高风千载汝南评。  
松间风影有地籁，林下炎天无水声。  
行客诗魂同石瘦，主人心事共泉清。  
明朝遮日长安去，君亦曹装趣上京。  

许月卿　天道  
天道尊高父道同，地亲如母祀先农。  
社翁不肯饮残水。野老铖能存古风。  
箫鼓村田聊击壤，鸡豚社酒好治聋。  
满庭芳曲还堪唱，一笑东坡鬓已翁。  

许月卿　天贶  
天贶逢佳节，地灵钟异人。  
今朝书上考，同日是生辰。  
部使星留次，临川月半轮。  
明年当此日，五马列朝绅。  

许月卿　同滕推游朱绯堂二首  
当日朱绯梦，荒烟代鹤城。  
斜阳边草色，深树里禽声。  
欲雨路微湿，出云山半青。  
神游应故里，只欠爱翁亭。  

许月卿　同滕推游朱绯堂二首  
此翁有山癖，曾此梦魂惊。  
慷慨思逾淡，郊行酒易醒。  
石苔和梦湿，归棹载诗轻。  
回首暮云碧，两贤水碛行。  

许月卿　途中赓禁体雪韵  
野店冲寒出晓芭，浑如踏月过溪沙。  
五浆先具檐头蕊，六博争雄屐齿花。  
狐白裘成天不管，玉清境净地无瑕。  
素光自是渔人物，披得一蓑来酒家。  

许月卿　挽陈节使  
凛凛如公一寸丹，荒城夜月彻清寒。  
向时尚已死诸葛，今日难贫老阿瞒。  
素志平生兆马革，黎民一郡博弹冠。  
双鸡斗酒群群识，吾力犹能灭贺兰。  

许月卿　挽番阳戴如曾贡士母金氏  
霜氯凛闺妹，严风老更癯。  
诗书谓有子，门户可无夫。  
鷕凤横秋鹗，孤鸾啼夜乌。  
长松有风雨，枯草但平芜。  

许月卿　挽胡制机康侯  
鹭点青松白，莺穿绿柳黄。  
儿时工对偶，老去更文章。  
诛意平生学，爰咨去路忙。  
酒边招隐操，我更忆山堂。  

许月卿　挽李左藏  
少年谓子气横秋，壮已边城汗漫游。  
筮仕弗如归亦好，读书未了死方休。  
半生懒意琴三叠，千古诗情土一邱。  
月落锡林烟露冷，松风无籁自飕飕。  

许月卿　挽马枢密母段氏  
松罔新植泷丰碑，千古哀荣谁似之。  
训子断机霜雪冷，退朝犹绩月星戥。  
绿衣西府梅花落，素幄北堂萱草萎。  
何惜沙堤明日路，潘舆无复再来时。  

许月卿　挽妹婿汪況四首  
奉礼徒员外，京师枉治中。  
二郎槐不做，四老橘成空。  
三凤壁岩子，双龙宝剑雄。  
万人真莫赎，愁绝老坡翁。  

许月卿　挽妹婿汪況四首  
郎罢当年语，深闺婉娩三。  
有齐之季女，必有有奇男。  
满目呱呱泣，伤心切切弹。  
离鸾惊别鹄，何日泪痕乾。  

许月卿　挽妹婿汪況四首  
一疾那知死，三朝竟不醒。  
遗羹真惨怆，分肉尚精明。  
玉树衣难彩，壁岩毡枉青。  
英魂千古在，稚子读书声。  

许月卿　挽妹婿汪況四首  
亡恙壁岩日，媒云妇有依。  
世秋君六世，时事彼一时。  
寂寞吾州隔，诸孤我妹慈。  
九京逢桂老，东坦愧羲之。  

许月卿　挽清湘令董介轩  
偏得人间谤与名，盖棺方定伯夷清。  
五经笥满风云壮，百尺楼高星斗横。  
明月照庭香不断，狂飚吹雪意如生。  
河汾回首成今古，礼乐犹将致太平。  

许月卿　挽外舅二首  
人间三十二，名字几千春。  
慷慨汉游侠，孝慈周吉人。  
视物犹视已，顾亲宁顾身。  
山中当出相，嗣子世其仁。  

许月卿　挽外舅二首  
月卿方髻时，公欲东床之。  
我姑已黄土，公鬓正青丝。  
忽忽成今古，茫茫问孰谁。  
但成抱茂子，洒泪读新碑。  

许月卿　挽汪士洪  
昔日杜小侄，中年马少游。  
不知身外事，只觉鬓边秋。  
有子三侏柳，同公荒草邱。  
梅溪一夜雪，片片逐寒流。  

许月卿　挽张丞泳  
异时两举遂登科，人谓功名当若何。  
三十余年空屈曲，七咨脱选竟蹉跎。  
为丞再出簿尉下，斯世浑如梦觉过。  
同时面年老御史，谅难如此不悲歌。  

许月卿　挽座主吴倅  
菊翁去后菊园荒，寿不如花尽自香。  
进学解成谁贝锦，题舆字湿已黄粱。  
众流出壑三秋暮，明月照松千仞罔。  
冷落僧炉数间屋，但留名节付贤郎。  

许月卿　戏岁  
献岁欢声沸，清晨寒气侵。  
四时春是首，三日雨为霖。  
绿展垂杨眼，青呈芳草心。  
日晴仍夜雨，击壤费讴吟。  

许月卿　咸淳  
咸淳风乐好，淳厚似咸平。  
人意逢春乐，天心遇社晴。  
征僮催远信，舞袖促新声。  
今岁梅能耐，咸平诗可盟。  

许月卿　香潭八首  
平生不作明河篇，一笑童心尚隐然。  
后日视今哀后日，同年而语不同年。  
莹清川泽玻璃地，浓淡烟云水墨天。  
尽向知人前说梦，何妨句里有婵娟。  

许月卿　香潭八首  
琼林宴坐赐诗篇，先帝恩光故烨然。  
紫陌寻春思是日，戏牋通刺戒同年。  
浮花浪蕊阳和地，疏影暗香霜雪天。  
松析岁寒吾共子，春风永巷闭连娟。  

许月卿　香潭八首  
殷勤教我琵琶篇，年友胸中炯炯然。  
公瑾风流酹江月，孔明礼乐中兴年。  
君臣可谓逢千载，南北须教总一天。  
水调歌中休惜别，月明千里共婵娟。  

许月卿　香潭八首  
我歌乱以归来篇，君笑骑驴孟浩然。  
君有风云须得地，我无历日不知年。  
君贪觞咏盟泉石，我愿朝廷泰地天。  
君去登畿春浩浩，我归受幣女娟娟。  

许月卿　香潭八首  
信笔篇篇又一篇，东坡父子故依然。  
凤凰鸣处知何日，龙虎榜中今几年。  
残岁寄寒难避地，颠风急雪更无天，  
六宫粉黛无颜色，谁道人间少静娟。  

许月卿　香潭八首  
斗酒从来诗百篇，世间庄语便哗然。  
蕙兰得志应无日，稊稗逢时却有年。  
何必怨尤难舍我，欲教平治直须天。  
生来不被蛾眉误，人谤人间无丽娟。  

许月卿　香潭八首  
老师当日启灵篇，亲手传承岂偶然。  
残月晓风空夜夜，垂杨芳草自年年。  
报恩男子那无地，未丧斯文决有天。  
月在香潭照心曲，更饶一雨洗娟娟。  

许月卿　香潭八首  
政须洗耳听新篇，业已扁舟学计然。  
洁已庶几堪谏主，力田未必愧逢年。  
菑畲之业平心地，金石之交只在天。  
舞殿歌台从冷暖，此心如月一婵娟。  

许月卿　项似道眉子砚  
新安砚石旧多奇，砚入黄扉得所归。  
呵水浮云尤物视，传衣半夜伟人知。  
坡仙为欠十眉咏，李及何妨一砚持。  
堪笑泉田老居士，无端浑沌尽新眉。  

许月卿　晓幄  
晓幄明初日，晨钟递北风。  
人生行乐著，天道好还同。  
我友诗三昧，吾衰酒一中。  
万间君雅志，突兀倚晴空。  

许月卿　新安  
新安别无奇，只有千万山。  
千万万山中，其奇乃出焉。  
下者为砚石，与世生云烟。  
高者无系累，飘然出神仙。  
忽生朱晦庵，追千万世前。  
示千万世后，如日月当天。  
呜呼新安生若人，不知再生若人是何年。  

许月卿　厌厌  
厌厌夜饮忘更深，客不来辞主有情。  
僮仆触屏成蝶梦，姬姜压笛作蝉声。  
月如有待行行慢，风不生嗔细细清。  
萍散人生何可料，婵娟千里共交盟。  

许月卿　野人  
野人方蠖屈，天子正龙飞。  
东阁翘林騪，北山□□移，  
鵩来贾生去，熊兆太公归。  
地主殷勤别，云霄万里期。  

许月卿　夜永  
夜永月清甚，雨余风快哉。  
月将槐影出，风遣桂香来。  
风至地自扫，月来云亦开。  
三千翰林手，光霁莹灵台。  

许月卿　忆胡同年  
同年情谊弟兄侔，姓不同兮马范俦。  
吾榜得人今古盛，使君与我腹心投。  
斜阳遮断离愁路，野渡撑开别恨舟。  
水调声中多少事，暮烟林壑月明楼。  

许月卿　迎谒刘朔斋□提举行部  
百城奔走候车尘，庚节光华婺水滨。  
人望朔斋春有脚，家传元佑水无心。  
天低日近霜华晓，地僻腊残梅蕊春。  
愿得刘家再忠肃，前为伊鼎后商霖。  

许月卿　用名世弟韵  
大圭白璧男儿事，小酌青灯兄弟情。  
倚阁烟云生另浦，高林风月满疏棂。  
人生工业何损益，外物本心须重轻。  
志节始统非易事，退之犹自怵天刑。  

许月卿　用韵简如晦  
龙溪毓秀自平阳，千载诗葩分外香。  
锦里笃生天下士，玉堂曾看甲科郎。  
龙溪季子代无乏，鹗荐明年定破荒。  
桂树黄堂秋色里，何妨演习鹿鸣章。  

许月卿　用韵自述  
菊花开处即重阳，月桂中秋夜夜香。  
紫绶象环如鲁叟，纶巾羽扇亦周郎。  
不忧鸿雁稻粱少，但恐鹤猿松菊荒。  
宰相山中书几考，清风明月老平章。  

许月卿　有感  
一饮地黄酒，冤哉入九泉。  
云孤无葬地，雪霁有苍天。  
今岁难张咏，他年高董宣。  
视吾匣中剑，光射斗牛边。  

许月卿　与陈宰  
到处逢人说大苏，一门兄弟古今无。  
吹埙林五黟山马，鼓瑟陈双婺水凫。  
定分有殊自鹏鷃，闲情无限尽龙猪。  
归来坐倚蓬窗下，少挹春风过里闾。  

许月卿　浴罢  
浴罢披襟竹影斜，客中残暑散空花。  
人行窗外云无脚，月起林间灯映纱。  
举酒闻钟知近寺，谈诗食李却忘家。  
明朝又浴还来此，何秘开樽只煮茶。  

许月卿　遇黄先生  
策马水头值此翁，恐成鸿燕啬相逢。  
归鞭亟指远峰碧，握手频看笑脸红。  
淡月一帘清坐处，高风千载慨歌中。  
渊源自昔崇师友，吴下应怜旧阿蒙。  

许月卿　月代  
月代太阳，太阳代月。  
君逸臣劳，职分无越。  
穆穆皇皇，明明在烈。  
光于四方，罔不秉哲。  
火明水清，坎离斯设。  
日月有明，容光靡阙。  
无非教也。教亦不屑。  
金取其清，分明之精。  
东有启明，西有长庚。  
金清月白，助天日明。  
日明相续，万物咸睹。  
匪今斯今，不瞽万古。  

许月卿　月色  
明月亦清哉，清风绝点埃。  
村童催睡去，野叟问禅来。  
乐事赏心夜，清风明月梅。  
夜深群籁静，猿鹤莫相猜。  

许月卿　云边  
云边人种麦，天际我归舟。  
月色轻寒夜，笛声何处楼。  
久晴人渴雨，倦仕我思休。  
高士传闲看，东篱花正幽。  

许月卿　允杰侄以诗来卒章和予生孙次韵一百首今存四  
陈陈史传勘玄幽，一笑谁能问慎由。  
往往东南旗运盛，亭亭西北盖云浮。  
琼楼玉宇无身翼，弱水蓬莱有艾舟。  
圣主攘夷修政事，可能吊伐至枋头。  

许月卿　允杰侄以诗来卒章和予生孙次韵一百首今存四  
玉川破屋手提包遗经，生子添丁意命名。  
门暗碧云忧国志，窗明红日爱君情。  
柳绿学徒勤左塾，花红主妇馔前荣。  
他年谁註徵君传，好把吟篇着眼评。  

许月卿　允杰侄以诗来卒章和予生孙次韵一百首今存四  
山已幽幽墅更幽，幽居别墅尽居由。  
数间屋想今岑寂，万斛船忻正拍浮。  
采药幽居怜闭户，围棋别墅梦旭舟。  
明朝菊径归来处，二阮黄花插满头。  

许月卿　允杰侄以诗来卒章和予生孙次韵一百首今存四  
孙枝遥喜道韦经，老手摩头咳唾名。  
豚犬吾儿夷□侄，虎龙孙祖退之情。  
洗儿汤饼吾方拙，教子盐梅汝更荣。  
许氏一门忠孝盛，夔{皋白换自}熊虎□延评。  

许月卿　再和题黄免耕吟藁  
免耕遗藁九京幽，宿诺吾方负仲田。  
宿诺斜阳悲宿草，沉思一旦落沉浮。  
池生春草虚堂梦，枫落吴江何处舟。  
有子九京如不死，一轮明月墓山头。  

许月卿　再和题黄免耕吟藁  
优游一辟难赞经，仲舒师友尽时名。  
已登乡国一经荐，未究天人三策情。  
文定浚源虽莹彻，牧堂奕叶必敷荣。  
紫阳风水深留意，磨石佳成后世评。  

许月卿　早起  
早起轻寒尚褀衣，饭余春雨满行旗。  
春波绿处春草碧，晓露浓时晓日晞。  
桃李年年春富贵，桑麻事事道精微。  
诗情不在火炉畔，风雪灞桥烟景归。  

许月卿　赠程惠子  
我朝诗道愧唐人，魏晋风流更勿论。  
庄子于今逢惠子，孔门自昔契程门。  
君宜莺出云霄路，我亦猿吟烟水村。  
趁取山人来离谷，梅花湖上返诗魂。  

许月卿　赠胡菊轩  
好物不虽多，自悟方悟他。  
心迷法华转，心悟转法华。  
愿得无言经，尽度恒河沙。  
尽度一切已，依然无一物。  

许月卿　赠黄藻二章  
参军一梦到词场，难弟想应瞻圣皇。  
此去捷音来鼎鼎，向来诸老去堂堂。  
马头雪絮天街玉，人迹板桥茅店霜。  
君去世科传伯氏，钓舟留我住严光。  

许月卿　赠黄藻二章  
星邑唐诗韵一天，参军生死别经年。  
君来佳句宾朋诵，我愿世科昆弟传。  
别语明晨绕朝策，秋风来岁祖生鞭。  
难兄难弟夸京邑，莫负当年梦惠连。  

许月卿　赠快霖  
有客闯东篱，星翁身姓支。  
快霖为道号，直术不支篱。  
试与谈灾福，断然无诡随。  
小溪天下士，持此往参之。  

许月卿　赠李企  
雁湖曾是谪临川，谁道风流愧昔贤。  
共觉共兜乱尧世，何须虞黄质周田。  
三年迁客仅数舍，一日恩书落九天。  
归去来荒松菊径，勉旃忠节振家传。  

许月卿　赠墨士程云翁  
满地干戈正扰攘，君家犹自捣龙香。  
轻清披就烟云质，坚劲磨来金玉相。  
倚马喜资挥露布，飞鸾端藉发天章。  
山屋莫道浑无用，留写樵歌入锦囊。  

许月卿　赠王竹窗  
若欲相寻向竹边，开窗着屐更谁先。  
定有一轮穿密密，可无数点洗涓涓。  
茂林从昔於侬好，太极遥怜似我圆。  
钓竿莫惜分新绿，更割半窗潇洒天。  

许月卿　中秋谢施婺源爰  
高情古意清溪楼，静拍栏干尽两眸。  
月不露圭天有道，风能□谷水无愁。  
从于所好万青壑，舍我其谁双白鸥。  
别样主人情重处，不将红妓涴中秋。  

许月卿　仲春初五日报谒  
玉磬蒲团出定音，谒酬与世费浮沉。  
径松参汉周官肃，坞竹藏云商易深。  
暮色溪山皆有道，春风花草本无心。  
年来年去头成白，斗酒楼前明月斟。  

许月卿　重寄郭衢州  
细数东京士，无如许郭优。  
山林异朝市，姓字欠书邮。  
久已巢由隐，难成李郭舟。  
三衢春有脚，山屋好中秋。  

许月卿　重寄留梦炎  
安得肉生羽，从公出外游。  
同年多契阔，新句孰赓酬。  
天玉梅花雪，人寒野水舟。  
中斋难醉白，山屋好中秋。  

许月卿　住黛障  
黛障地眉展，绿波天画开。  
鸳鸯长不散，翡翟去还来。  
坛杏颓垣里，陇梅荒草堆。  
山川浑似旧，不管曲声哀。  

许月卿　追赋暮游  
锡山舟泊似荒村，微服南禅古迹存。  
壁上姓名今已远，碑阴人物了能言。  
薄游草草山侵袖，远思悠悠风满轩。  
携手出门烟树密，数僧离立语黄昏。  

许月卿六　跋东坡墨迹  
海外归来衰鬓皤，浩然之气笔嵯峨。  
富贵不淫贫贱乐，万年千载一东坡。  

许月卿六　白雪  
白雪家家拆蚕箔，清风行行入秧笛。  
半开犹蕊花情远，久雨初晴禽语骄。  

许月卿六　茶縻  
玉质清绡爱道装，不嫌春暮越芬芳。  
宋□□□□风麝，空使微材恨海棠。  

许月卿六　车中  
路平正好坐车中，时有禽声山翠浓。  
凭轼斜眸看法帖，开帘正面受春风。  

许月卿六　呈翁司理名方子擢婺邑  
桃李春风山谷酒，河阳桃李更春风。  
风流建水翁承赞，樽酒论文千载同。  

许月卿六　春日  
夜雨昼晴花世界，晚风朝露柳精神。  
花花柳柳春何限，安乐窝中第一人。  

许月卿六　此行  
此行得得不虚行，两豸雌雄聚德星。  
忧国爱君吾辈事，嘱君当局唤惺惺。  

许月卿六　次韵胡梅泷  
对梅花每恨匆匆，竟日望断胡梅泷。  
欲往从之秋水隔，参横月落梦渠侬。  

许月卿六　次韵胡梅泷  
梦渠处处晓星残，秋水盈盈隔晓山。  
山外梅泷应秋水，一泓秋月夜将阑。  

许月卿六　次韵胡同年女  
吴猛幽闺毓彩鸾，飞琼相约下人寰。  
第翁年复儿时貌，乞我灵丹驻玉颜。  

许月卿六　次韵马枢密二首  
卧听争雨半篙深，晓展芭蕉数尺心。  
携手方山行乐处，满林松竹翠阴阴。  

许月卿六　次韵马枢密二首  
年来闭户学崇深，邂逅论文悦我心。  
浊酒一杯茶一碗，坐看日影转桐阴。  

许月卿六　次韵用学礼  
章泉姓字馥於梅，宅相相逢亦妙哉。  
见说章泉诗刻梓，幸分一本洗尘埃。  

许月卿六　次韵用学礼  
跫然诗句慰空虚，拭目科名看到渠。  
了却科名诗未晚，殷勤圯上一编书。  

许月卿六　答云甫程文  
一川风月有余地，万顷烟波无尽天，  
蝶梦笑渠飞绿树，鸥盟了我钓鱼船。  

许月卿六　答云甫程文  
风将杨柳绿铺地，月画蒲萄架在池。  
却扇清风嫩凉夜，携筇明月共归时。  

许月卿六　二芝兰  
一年三季炜煌煌，幽谷无风花自香。  
香水风声千鹤泪，佳儿未数谢家郎。  

许月卿六　访谓阳  
舅待甥如待大宾，玳筵致语厚词人。  
玉堂金马和风月，应有佳篇继后尘。  

许月卿六　风起  
风起成文天气好，水清如镜地如钟。  
师门名节千千载，直与湖山共不穷。  

许月卿六　观吴廷玉五云歌书其后而归之  
钧天九奏玉皇归，阁皂神驰重叹吁。  
劝子痴人前莫说，怕渠来讨费分疏。  

许月卿六　贺滕推入郡奉祀  
豨斋之后未多年，有子亲曾闻性天。  
助祭此行春满眼，沙明草暖白鸥眠。  

许月卿六　贺杨司户庭玉  
阳关酒尽不成声，杨柳烟中一棹轻。  
日暮碧云烟水阔，梅花难寄此时情。  

许月卿六　槐影  
槐影本来惟戴日，蝉声固自未知秋。  
斜阳薄雨羊归径，冷月横星人倚楼。  

许月卿六　黄菊  
黄菊飘零满地金，诗人枉用一生心。  
木犀满地金英落，消得诗人晓夕吟。  

许月卿六　即事  
桑枯行行秋又夕，芭蕉叶叶雨和风。  
古今陵谷休回首，洗眼师门桂影浓。  

许月卿六　寄张立道  
故人华职又为州，当日商量今不谋。  
捷径终南共惭愧，今人莫遣后人羞。  

许月卿六　九江  
满目山川贤否异，对床风雨弟兄同。  
九江莫作淮西看，记得九江元是东。  

许月卿六　朗湖道中因见二事信笔二首  
屋下种花檐露满，窗前叠石岫云生。  
春风不解分疆界，本自无心却有情。  

许月卿六　朗湖道中因见二事信笔二首  
乌雀逢鹍皆忆凤，鸬鹚遇獭等求鱼。  
秋风散天无极，清晓冥冥鸿影孤。  

许月卿六　乐天  
乐天歌里商人妇，子美诗中黄四娘。  
莫向痴人前说梦，世间万事海茫茫。  

许月卿六　旅獒图  
戒獒式燕紫阳诗，展画如观作训时。  
我道非唐无此笔，宋人那解析豪厘。  

许月卿六　默斋壁间竹鹤  
琅玕壁上林稍接，彷佛胎仙舞雪翎。  
欲识主人斋扁意，此君相对不容声。  

许月卿六　千年  
千年光景东西汉，一把春风大小乔。  
坐啸行吟芳草碧，杜鹃时节雨潇潇。  

许月卿六　人间  
人间潇洒柳塘仙，三遣诗来各四篇。  
安得左螯右杯酒，与君烂醉柳塘边。  

许月卿六　入邑道中三首  
苒苒岁除佳树少，行行高处烈风多。  
世间无若归田好，其奈吾生未老何。  

许月卿六　入邑道中三首  
鼎立三才名曰人，分明宇宙为经纶。  
不就雪虐风饕后，便作岩栖谷隐身。  

许月卿六　入邑道中三首  
天涵地育王公旦，德备才全范仲淹。  
万世直教悬日月，肯如秋雨谩廉织。  

许月卿六　首夏  
首夏清和如惠夷，心情熙洽似唐虞。  
竹梢巧送月到牖，荷叶乱迎风入湖。  

许月卿六　送高安辛圣祥谒后林  
论相何如只论心，无心无相更难寻。  
清风独卧羲皇上，床下明朝拜后林。  

许月卿六　送徐君何  
英雄捧诏出樊笼，抖擞征衣趁晓风。  
一笑相逢仪知在，明朝秋意满芙蓉。  

许月卿六　题刘后村所跋杨朴移居图  
曾对君王已放还，何须当道把渔竿。  
使轺将宿人将避，拗折渔竿趕入山。  

许月卿六　题婺源斋厅  
浓淡烟云展画，浅深稿橹水挼蓝。  
扁舟我欲春风里，鱼鸟依然旧所谙。  

许月卿六　途问伍  
乍雨乍晴寒食候，半花半蕊山礬香。  
老农甚喜天意好，日暖今年不冻身。  

许月卿六　望中  
望中惟有山平远，山外更连天泬寥。  
好着个亭管烟水，夜凉明月举杯邀。  

许月卿六　无山  
无山平野云天阔，有月高楼烟水微。  
渴睡车中莺一啭，愁吟路上蝶双飞。  

许月卿六　咸淳五年天下都散汉许月卿饮无算醉后吟诗秉达旦  
达旦吟诗达旦饮，半生信直半生贫。  
睡魔犹侮汪梅叟，何况悠悠俗累人。  

许月卿六　箫鼓  
箫鼓元宵气象豪，拗晴天意亦风骚。  
怕渠窗外梅花落，永夜吟声不敢高。  

许月卿六　新安道中  
白水黄山天一青，雪梨金柳眼双明。  
要知来日清明日，请听鹃鸣第一声。  

许月卿六　星学  
星学精微蒋逸堂，濂溪一赋见行藏。  
楼高照眼银溪水，万籁无声月印窗。  

许月卿六　休休  
休休何似禹行水，往往常如宋揠苗。  
看到五行精妙处，月明溪上竹萧萧。  

许月卿六　雪后  
青山露出本来面，白雪消融清净身。  
松树也知修养法，白头翁作少年人。  

许月卿六　雪后  
万木未春先玉蕊，千峰非浪亦银山。  
雪融毕竟无踪迹，依旧梅花耐岁寒。  

许月卿六　雪后  
雪浏浏时逢晓日，水粼粼处识春风。  
天公留取峰头雪，与作人间别样春。  

许月卿六　吟蛩  
吟蛩不管兴亡事，舞蝶那分梦觉身。  
别浦连墙归远客，高山小径过樵人。  

许月卿六　用韵吴初邻  
沆瀣昆仑未晓霞，霞边何处着瑶花。  
初邻扁字光穿室，花外何时我小车。  

许月卿六　有感二首  
晴明佳思吟难尽，雨雪愁寒拨不开。  
天地中间许多事，不应暑往不寒来。  

许月卿六　有感二首  
日忽出天将有雪，雨将降地忽无风。  
阴阳二气循环耳，静入儒生一笑中。  

许月卿六　与郑婺源  
凄凉客舍岸维舟，明月清风古渡头。  
飞雁不来云欲暮，碧英一树十分秋。  

许月卿六　月庵  
羽人萧散月庵深，问月青天无古今。  
但放虚庵如月样，更教月信在庵心。  

许月卿六　月庵  
广寒只欠栽梅树，寄傲何须傍桂林。  
君尚有庵我无有，不遮明月增边阴。  

许月卿六　月明  
月明如昼好元农，歌管楼台景色饶。  
鹤舞琴声相应答，梅花清福共谁消。  

许月卿六　云护  
去护轻阴桃柳初，太平无象酒边垆。  
上元晴景楼台晓，一树梅花并雪予。  

许月卿六　赠碧鉴相士蒲田林行可  
君如碧鉴照英雄，我镜清寒印太空。  
请向文昌桥上看，碧天提出碧流中。  

许月卿六　赠梅隐术士张尉  
梅仙亦向市门隐，君去市门翻隐梅。  
贵贱穷通春梦觉，孤山依旧水边开。  

许月卿六　赠写梅僧处能  
月明窗上老梅癯，我有天然水墨图。  
笑镣无文知老子，冰绡影里觅林逋。  

许月卿六　赠张相士  
我生丙子自盘空，爱主忧时水注东。  
愿子相人无软语，莫教人唤密翁翁。  

许月卿六　赠朱野拙  
官样何如野，谋生拙最宜。  
君门标野拙，篆刻大精奇。  

许月卿六　赠竹溪  
子厚有溪浑未竹，徽之有竹不能溪。  
试问竹溪何所似，风流六逸共标题。  

许载　及第后寄宜春亲友  
只把文章谒帝居，便从平地蹑空虚。  
分明有个上天路，何事儿孙不读书。  

许志仁　白苧歌  
大垂手，小垂手，江南白苧世希有。  
白苧新裁舞衣小。秋江四面绕吴宫，  
吴宫霜橘树树红。吴王夜宴不知晓，  
但见红日升曈曨。美人低鬟复回袖，  
持酒献君君一笑。人生得意不行乐，  
白日如梭夜催昼。吴山依旧吴江清，  
离宫故苑难为情。不知谁遣南山鹿，  

许志仁　采莲吟  
湖边日落鸳鸯飞，罗衣香转兰舟移，  
莲根断处手满丝。手满丝，  
不能理。秋云深。  
隔君子。  

许志仁　窗间  
秋香烂熳入屏帷，金粟楼台富贵时。  
晓起旋收花上露，窗间闲写夜来诗。  

许志仁　东门行  
东门杨柳暗藏鸦，东门行客欲离家。  
树头春风草头露，鸦自不飞人自去。  
妾家南浦桂为堂，房栊瑉玉帘夜光。  
炉烟多，绮罗重，水槛风入笙箫凉。  
欢娱未毕未轮远，方寸秋丝纷百茧。  
愿郎功业落人间，长使春闺女无怨。  

许志仁　杜宇  
四海棠为客，三春却倦游。  
能飞归不得，虽去有可求。  
故国三千恨，行人万里愁。  
年来风过耳，无泪与君流。  

许志仁　和宝月弹桃源春晓  
何年凿源开混茫，桃香两岸吹红香。  
烟消远浦生微阳，鱼舟误行溪水长。  
溪回岸转山隙光，疑有绛阙仙人房。  
居民争出罗酒浆，花间笑语音琅琅。  
抱琴释子眉发苍，响泉韵磬鸣长廊。  
能弹往事悲孟尝，昔时台沼今耕桑。  
又如勇士赴敌场，坐令游子思故乡。  
清猿抱木号鸿荒，孤吟划见丹凤翔。  
曲终待月西南厢，重调十指初不忙。  
如见古画秦衣裳，春天百鸟争颉颃。  
桃源归来今已忘，弹到落月空断肠。  

许志仁　和姚令威春晚即事  
卧看游丝媚远天，起寻幽径却茫然。  
句成落絮飞花里，心在残霞夕照边。  
无复双鱼传尺素，空余宝瑟思华年。  
老来情味人应笑，白首伤春只醉眠。  

许志仁　和虞智父登清豨阁  
叶脱林梢处处秋，壮怀易感更登楼。  
日伴钟阜烟凝碧，霜落秦淮水慢流。  
人似冲宣思故国，诗如杜老到夔州。  
十年前作金陵梦，重抚阑干说旧游。  

许志仁　湖上吟  
谁家短笛吹杨柳，何处扁舟唱采菱。  
湖水欲平风作恶，秋云不薄雨无凭。  
近人白鹭麾方去，隔岸青山唤不应。  
好景满前难著语，夜归茅屋望疏灯。  

许志仁　寄衣曲  
貂裘虽云温，非妾手中迹。  
唯此万里衣，一针三叹息。  
叹息恐人闻，缝时常避人。  
开缄勿嫌涴，中有双泪痕。  
江南十月雁初飞，边地才秋塞草衰。  
衣成妾手君宁见，寒到君边妾自知。  
寄书问征夫，好在可当还。  
西风吹妾梦，夜度鲁阳关。  

许志仁　架壁  
架壁珍藏万古书，世间清绝在吾庐。  
绿瓶香破分家酿，曲圃云开翦露蔬。  
白日渐随秋意短，故人尽向老来疏。  
今年种得回峰菊，乱点东篱玉不如。  

许志仁　临高台  
高台跨崇冈，檐宇锁空雾。  
新晴洗双目，千里在跬步。  
霏霏渔浦烟，冉冉富春树。  
风花不我私，何以理愁绪。  
谁疏白玉窗，中有浮云度。  
浮云吹不开，不见行人去。  

许志仁　鹭  
春暗汀洲杜若香，风标公子白霓裳。  
碧天片雪忽飞去，何处人家水满塘。  

许志仁　妾薄命  
双双林间鸟　　雌雄相并栖。  
惊风忽吹散，各自东西飞。  
妾意如断弦，断弦犹可续。  
君心似流水，流水何当复。  
何当复，又是空房将泪宿。  

许志仁　天竺道中  
紫兰念春风，日暮香更远。  
涧道水平分，曲折渡清浅。  
飞花当面堕，颠倒落苔藓。  
念此芳意阑，归思纷莫遣。  

许志仁　乌夜啼  
碧烟障楼天欲暮，飞乌夜集芜城戍。  
云外毕逋衔尾来，月明腷膊同枝语。  
楼中有人辍机杼，玉笙怨咽凝江雾。  
惆怅幽凄夜未阑，桂树秋风兰叶露。  

许志仁　系冠船蓬自戏  
竹皮狗尾粗斓斑，神虎门前兴已阑。  
每恨误身诚可溺，殆将苴履不须弹。  
数茎渐觉胜簪怯，一免当知复冠难。  
柱后惠文悲所志，宁从子夏学酸寒。  

许志仁　谢张学士惠灵寿杖  
和疑连绵青未了，郴江擘出蛟龙吼。  
雷公霹雳搜岩比，化为郁律黄蛇走。  
飞电迸火出奇节，黄蛇起立僵如铁。  
携看玉女洗头盆，拄上九疑探禹穴。  
莫挑马箠渡黄河，莫扣天门阍者诃。  
但挂百钱时一醉，从教风雨湿渔蓑。  
青钱学士方年少，年少羞为老人调。  
即看飞步上蓬瀛，别有青藜夜相照。  

许志仁　雁荡道中  
千丈岩头一点红，春风吹落浅莎中。  
山僧倚杖移时去，说似溪边采药翁。  

许中应　池碧亭  
清泚何妨一整巾，苍岩先自怯登临。  
泛现人物几荣悴，祗有林泉无古今。  
万个倘容参直节，一泓端欲印无心。  
苍颜还许交同老，罗隐书堂尚可寻。  

许中应　陪邑大夫登西岘峰  
晴暾发轻暑，惠风荡敏林。  
驱车青郊路，举趾西山岑。  
随流玩回转，就阴便清深。  
子规续哀响，食庚流好音。  
侧径既窈窕，层岩亦岖嵌。  
石泉清潄琼瑶，松风璯琳，  
云间涉虚旷，恍若韶沪临。  
水乐名其亭，上有坡仙吟。  
泉甘沦新茗，芹香侑清斟。  
攀跻岂不劳，景胜忘所任。  
夕阳忽在山，清兴浩难禁。  
山灵应有约，何时重来寻。  

许仲礼　凤栖寺  
回环叠嶂倚长空，丹凤曾栖晻霭中。  
殿阁至今无燕雀，溪山随处有梧桐。  
竹荣秀实笼晴景，瀑泻寒泉潄应风。  
伫看来仪新乐府，吾皇勋德与虞同。  

许仲宣　清洛喜项公大师相访  
方袍紫染出彤庭，久在林泉养性灵。  
无事挠心长见醉，有名传世不曾醒。  
多年别我头先白，此日逢师眼倍青。  
记得上都相会否，夜飞杯篆老君经。  

许子绍　留别龙隐岩  
矫首初来北斗峰，直穿山腹作玲珑。  
石间蜕骨痕犹在，渊底藏死不更通。  
霖雨几时岩墅去，卧龙底处草庐空。  
眼中要识真英物，寓亦何劳想下风。  

许子绍　秀川馆联句  
江声床摇寒，山购窗拗绿。  
归舟著沙边，客梦绕乡曲。  
簪盍豁秋悲，筵开从夜卜。  
黄花散痚篱，苍竹围破屋。  
诗谊争击铜，谈剧屡肖烛。  
借君五言城，洗我万斛愁。  
主人意无穷，客子去敢速。  
杯宽怯鲸吞，词涩愧貂续。  
注瓦亦倾银，联珠仍缀玉。  
天迥月明洲，霜清风陨木。  
飞齐水击鹏，挥退日斜鵩。  
臭味漆投胶，芬芳兰间菊。  
味甘一脔尝，话胜十年读。  
未用赋骊驹，方看举鸿鹄。  
行当岁九迁，勿惮昼三宿。  
妙语子蝉嫣，孤踪吾鹿独。  
一老上星辰，三君进凫鹜。  
平生仰高山，此夕沾賸馥。  
飞龙十九章，金马三千牍。  
傥非论石渠，定是讐天禄。  
笔健翻狂澜，辩雄喷飞瀑。  
抄传疲小胥，侍立倦更仆。  
力举六鳌连，肘运千兔秃。  
庖厨洗玉盘，萍豆鄙金谷。  
岂无麟脯羞，亦有熊蹯熟。  
不须罗膻荤，安用穷水陆。  
搜寻到蹲鸱，饪饤兼苜蓿。  
但畏酒樽空，宁知更漏促。  
劝频难固辞，意厚敢虚辱。  
一一罄瓶罍，纷纷吐茵蓐。  
茶甘旋汲江，火活乍然竹。  
聊烹顾渚吴，更试蒙山蜀。  
清风生玉川，石鼎压师服。  
忍醉兴方新，语离情转笃。  
明朝转船头，西风饱帆腹。  
去橹响呕哑，归车声轳辘。  
墨突谅难黔，曹装行复促。  
便扬武林镳，忽恋番江筑。  
圣神撑权纲，贤俊登肃穆。  
君恩晋接三，臣职坤用六。  
夷路合腾骧，上心资启沃。  
吾道意何忧，斯文欣有属。  
执政犹股肱，天官乃眉目。  
当阶红药翻，规地青蒲伏。  
遥知此数途，历遍财一蹙。  
长吟美且箴，细酌寿而祝。  
端期千一逢，毋讳再三渎。  
德进朝廷尊，河润京师福。  
前修庶拍肩，能事当继躅。  
君无废此篇，随车编卷轴。  

许自诚　句  
雄当蜀道三千里，巍压荆南十五州。  

轩氏　句  
栗棘蓬，栗棘蓬，  
一口吞却更无踪。  

宣和民谣　讥王黼  
三百贯，且通判；  
五百索，直秘阁。  

薛昂　湖堂  
一段风烟不可关，出门满目是湖山。  
昔人华厦今何在，此日渔舟任自閒。  
风观斩新霄汉上，龙洲依旧水云间。  

薛昂　句  
欢怕如凤来衔诏，喜气如鸡去揭竿。  

薛昂　句  
逢时查谓真千载，拜赐应须更万回。  

薛昂　太清轩  
雨余山色千螺翠，风定湖光一鉴明。  
我是水晶宫里客，暂来犹爱此轩清。  

薛昂　题回山人画像  
道骨仙风一伟人，相逢东老最情亲。  
榴皮幻皮人间世，藤叶牢龙物外身。  
瓀蚁满壶方丈晓，青蛇衔袖洞庭春。  
高名不配垂千古，笑指西邻几劫尘。  

薛昂　题万竹山  
万竹山中数十家，重重流水绕桑麻。  
饱餐鼓腹成何事，桃李春来任自花。  

薛秉　七夕  
红蕖烂漫碧池香，罗绮三千侍汉皇。  
阿母暂来成底事，茂陵宫树已苍苍。  

薛昌朝　紫阁  
阁下寒溪涨碧湍，阁前苍翠数峰环。  
危梯续蹬穿松下，细竹分泉落石前。  
好鸟啁啾争唤客，乱云开合巧藏山。  
独来应为禅僧笑，少有人能伴我闲。  

薛澄　赋得一年将尽夜  
可惜惟兹夕，须臾即旧年。  
人间岁穷处，客馆夜分边。  
应逐银缸谢，聊凭玉漏延。  
晓风虽未至，残腊几时天。  

薛澄　立夏  
渐觉风光燠，徐看树色稠。  
蚕新教织绮，貂敝岂辞裘。  
酷有烟波好，将图荷芰游。  
田间读书处，新笋万竿抽。  

薛澄　效朱公叔绝交诗  
东山有枭，不祥其名。  
恶木是息，恶声是鸣。  
食不弃腐，饮不择清。  
宜飞求伏，以晦为明。  
凶残满志，嗜欲惟撄。  
伸颈招凤，使凤自惊。  
岂有凤口，而和枭声。  
奈何伊人，弗审物情。  
请从此别，各自谋生。  

薛纯　句  
郡阁讼稀秋正爽，伫携书剑一相过。  

薛绂　续和漕司高斋韵  
坦情渠侬嫌我真，斗升谁给太仓陈。  
悠悠江汉飘零客，落落乾坤老病身。  
心历百艰弥感协，诗留知古越清新。  
高斋高处齐文焰，付与从今仰止人。  

薛公肃　和秉国壁间韵  
休话元谈有十，未论前后俱三。  
试举归求公案，诸方几个能参。  

薛海隐　柳  
不问章台与楚楼，一根半树亦风流。  
看来的是多情物，爱杀春光怕杀秋。  

薛珩　瑞云潭  
一派寒潭阚碧虚，閒云自有卷还舒。  
夜来数仞祥光起，早去溪头听诏书。  

薛极　题观政堂  
野水瀰茫春更多，文昌观政意如何。  
了无惭色清相照，试听当年襦裦歌。  

薛靖　岁久旱喜雨  
东南苦亢阳，吴越重罹厄。  
流徙罄村墟，入夏地尚赤。  
讵无沟中人，矧乃急往役。  
赖兹天心慈，弗终閟膏泽。  
凯风将雨至，蓬蓬亘昕夕。  
水势行涧呼，云阴四郊积。  
祁祁沾洒均，欢声遍南陌。  
秋秧布有种，万一偿春麦。  
相率理长鑱，幸可谋担石。  
我亦歌豳风，忧心遮几释。  

薛靖　望金山用唐人韵  
一柱支空立，涛声春寺闻。  
消来巴地雪，飞到润州云。  
寂寞江山色，纵横盗贼群。  
不堪形胜裹，北望涕纷纭。  

薛居宝　故旧相送出城门  
策马国门南，行投感时节。  
唧唧寒螀乱，皎皎层恋洁。  
修途遵广川，衰林夕阳灭。  
含情不忍语，眷旧讵忍别。  
抱疴谢绂冕，寄情恋岩穴。  
树临越海潮，山背吴门雪。  
各勉畴昔心，音书戒辽绝。  
傥读幽栖子，杜关理丹诀。  

薛居宝　皇太后挽歌  
夹日光先业，寒星聚夜台。  
慈名千古得，哀诏九天来。  
地底鸡人少，云中鹤使催。  
宫门芳草遍，从此不须开。  

薛居宝　老妓自汴京人泣而赠之  
薄妆自叙老深宫，一曲悲歌听不终。  
黑发尚沾梁苑雪，素衣还带上林风。  
残春柳叶萧条绿，破国桃花冷落红。  
收拾琵琶蹙眉黛，教人同在泪痕中。  

薛居宝　秋日看云  
晓雨沾山路，秋云看野亭。  
薄从川上起，低向屋边停。  
合处山林白，消来天地青。  
人生无定迹，不止是浮萍。  

薛抗　县圃十绝和朱待制  
春花弄晴风，昼帘垂永日。  
公退卧黄细，放衙头懒出。  

薛抗　县圃十绝和朱待制  
斗牛不能神，枭卢无好采。  
碌碌甘抱关，谁能媚时宰。  

薛抗　县圃十绝和朱待制  
二亭归然立，紫薇为题颜。  
朝晖射银钩，伟观压海山。  

薛抗　县圃十绝和朱待制  
讼牒如蜂房，未易谈笑理。  
却思买扁舟，归钓荆溪水。  

薛抗　县圃十绝和朱待制  
我无割鸡刀，乃当万家县。  
飞蝗不入境，感谢年谷贱。  

薛抗　县圃十绝和朱待制  
五斗虽甚微，偃鼠饮满腹，  
大书归来赋，有味数过读。  

薛抗　县圃十绝和朱待制  
焚香坐清昼，此心自如如。  
我知拙催科，考甘下下书。  

薛抗　县圃十绝和朱待制  
桐乡文章伯，我欲执鞭从。  
明堂选擎天，云壑卧老松。  

薛抗　县圃十绝和朱待制  
寿亲发斑斑，采服老莱戏。  
欲赋招隐诗，小山念松桂。  

薛抗　县圃十绝和朱待制  
援琴鼓流水，弦绝无知音。  
为语逐臭夫，兰芷和深林。  

薛奎　寄金绳院正因大师  
僧中忆艺本超群，释氏蒙求见讨论。  
儒行合为文畅侣，诗名雅作贯休孙。  
心灯久已传宗意，命服仍尝锡帝恩。  
宴坐栴檀消篆字，眼前陎阓任嚣喧。  

薛奎　句  
千林如有喜，一气自无私。  

薛奎　句  
囊书空自负，早晚达明君。  

薛奎　忆越州  
照湖方干吟格高，搜清研奇含烂毫。  
中天无云水中月，虚明晶曜忘回舠。  

薛奎　忆越州  
千岩万壑争清奇，天地灵秀应无遗。  
吟舟恐在碧霄上，湖心澄波涵月时。  

薛魁祥　诗一首  
霜风猎猎催寒冬，诸君马首将欲东。  
出门浩气如长虹，举手欲挂扶桑弓。  
君家渭阳盖世功，黄沙万里归兵戎。  
牙旗金甲照天红，江南草木皆春风。  
黄金筑台高巃嵷，三千珠履夸豪雄。  
君今联辔登仙篷，绿水依依泛芙蓉。  
貂蝉出自兜鍪中，蝟锋螳斧一扫空。  
我忝吴下旧阿蒙，铁砚磨尽平生工。  
於山未见泰华峰，於人未见欧阳公。  
借君谈天荐口为先容，他日四方上下追逐如云龙。  

薛邻　和吴公仲庶游海云寺  
寺占灵峰更近州，喧阗驺从锦缠头。  
歌锺乍奏晴雷殷，戈甲急趋春水流。  
几处醉眠方枕藉，一城谣俗重嬉游。  
贤侯惠意民知否，几刻严堙为尔留。  

薛美　薛瓜庐吾宗人也吾不得而见之得见其诗斯可矣太息而题于卷杪  
结庐兄弟近长安，弊却儒冠竟不弹。  
自茹芝来轻汉召，肯将瓜去博唐官。  
贫多乐事清无尽，手写新诗墨未乾。  
史笔须评隐君传，姓名应作古人看。  

薛美　咏柳  
一撮娇黄染不成，藏鸦未稳早藏莺。  
行人自谓伤离别，枉折无情赠有情。  

薛琦　题荆浩画青山白云卷  
渺渺山上山，隐隐树边树。  
鸡犬不闻声，居人在何处。  
扁舟载酒来相寻，古木苍苔一径深。  
白云不飞青山舞，谁悟荆生点笔心。  

薛琦　舟泊五圣祠前  
叶落古祠前，村安许宿船。  
人声齐到客，月色独归禅。  
野火明秋渚，山钟出寺烟。  
推蓬不成寐，霜气览江天。  

薛然　答贾支使寄鹤  
瑞羽奇姿踉跄形，称为仙驭过苍冥。  
何年厚禄曾居卫，几世前身本姓丁。  
幸有远云兼远水，莫临华表与华亭。  
劳君赠我清歌侣，将去田园夜坐听。  

薛如初　凝真宫  
仙翁曾是便升真，灵迹千年事转新。  
碧洞峰前开紫府，清溪门外隔红尘。  
祥云瑞霭笼金殿，羽盖霓旌拥玉晨。  
今日胜游诚有遇，麻姑留我醉经春。  

薛如初　石云  
洞府標灵万古傅，石云呈瑞始何析。  
人间欲待为霖雨，但看从龙起碧天。  

薛绍彭　白石潭  
轻舟系石依蒹葭，春后清江便是家。  
蓬底爨烟将稚子，共携渔网晒晴沙。  

薛绍彭　崇宁元年闰六月廿五日道祖再按盐亭经光禄坂留题顿轩  
光禄坂高盐亭东，潼江直下如弯弓。  
山长水远快望眼，少陵过后名不空。  
当时江山意不在，草动怕贼悲途穷。  
客行益远心益泰，即今何羡开元中。  

薛绍彭　二花  
鲜鲜中园菊，粲粲篱东畔。  
的的秋水莲，袅袅西风岸。  
迢迢白衣人，皓皓涉江腕。  
重阳尊酒亲，雾夕容光烂。  
物生各有宜，不计年华晏。  

薛绍彭　奉寄鲁直学士  
瘴地经行促棹讴，周南太史几年留。  
后来遥识犹青眼，别久悬知半白头。  
宋玉又经巫峡去，谪仙初罢夜郎游。  
长江风水追难及，怅望春波一叶舟。  

薛绍彭　汉高帝试剑石  
丰沛布衣吴芮客，回首咸秦坐凄恻。  
漫随霸楚西道迁，未甘汉地山河窄。  
随身三尺青龙子，曾断当涂素灵死。  
手提岩上试秋水，大石迎风开披靡。  
东归欲整堂堂阵，吴儿未足劳余刃。  
炎灵天启定中原，大言成事人方信。  
君不见不侯飞将能射虎，误中他山犹饮羽。  

薛绍彭　和巨济韵  
通泉字法出官奴，日日临池恨不如。  
双鲤可无轻素练，数行惟作硬黄书。  
乡关何处三秦路，马足经年万里余。  
多谢玉华宫畔客，新诗未觉故人疏。  

薛绍彭　和米芾李公炤家二王以前贴宜倾囊购取寄诗  
圣草神踪手自持，心潜模范识前规。  
惜哉法书垂世久，妙贴堂堂或见遗。  
宝章大轴首尾俱，破古欺世完使离。  
当时鉴目独子著，有如痼病工难医。  
至今所收上卷五，流传未免识者嗤。  
世间无论有晋魏，几人解得真唐隋。  
文皇鉴定号得士，河南精识能穷微。  
即今未必无褚獠，宁馨动俗千金赀。  
古囊织襟可复得，白玉为躞黄金题。  

薛绍彭　和米芾为梁唐不收慰问帖寄诗  
圣贤尺牍间，吊问相酬答。  
不笔或无意，兴合自妍捷。  
名迹后人贵，品每分真杂。  
前世无大度，危乱相乘蹑。  
白发如莲帽，騧马似瓜贴。  
触事为不祥，凶语弃玉躞。  
料简纯吉书，乃有十七贴。  
当时博搜访，所得固已狭。  
于此半千岁，历世同灰劫。  
真圣扫忌讳，尽入淳化箧。  
巍巍覆载量，细事见广业。  
唐人工临写，野马成百叠。  
硬黄脱真迹，勾填本摹榻。  
今惟典刑在，后世皆可法。  

薛绍彭　和米芾越竹纸诗  
书便莹滑如碑版，古来精纸惟闻茧。  
杵成剡竹光凌乱，何用区区书素练。  
细分浓淡可评墨，副以溪岩难乏砚。  
世间此语谁复知，千里同风未相见。  

薛绍彭　皇华  
橘树松林绿径长，竹篱萦绕当城隍。  
皇华何异投荒客，已过山川是夜郎。  

薛绍彭　经行三首  
辩士祠边半岭松，不容凡木乱江风。  
筇枝拄到峰头阁，天籁都归十八公。  

薛绍彭　经行三首  
水石相迎击目新，两峰秀色引朱轮。  
使君自比兰亭后，金字磨崖更几人。  

薛绍彭　经行三首  
月分圆影委金波，峰面无尘莹不磨。  
应是飞仙梳洗处，碧台青绶挂云萝。  

薛绍彭　句  
寒临重阁迥，影带乱山流。  

薛绍彭　句  
不眠听竹雨，高卧枕风湍。  

薛绍彭　句  
自然鸥鸟亲，日与渔樵遇。  

薛绍彭　句  
乘月多忘归，往往带霜露。  

薛绍彭　句  
官冷系怀非吏事，地偏相访定閒人。  

薛绍彭　句  
水云生四面，常恐世人迷。  

薛绍彭　句  
曾梦春塘题碧草，偶来雾夕看红蕖。  

薛绍彭　句  
雨不湿行迳，云犹依故山。  

薛绍彭　句  
一马春风过微雨，竹问归路净无尘。  

薛绍彭　句  
晓露凝鞠迳，斜阳满画桥。  

薛绍彭　句  
无人云闭户，深夜月为灯。  

薛绍彭　句  
天寒湘水秋，雨暗苍梧暮。  

薛绍彭　句  
经迳无行路，苍苔露未晞。  

薛绍彭　句  
霜乾叶飘零，日出水清浅。  

薛绍彭　句  
山水三更月，烟中一叶舟。  

薛绍彭　句  
平林映日疏，野草经寒短。  

薛绍彭　句  
看云醒醉眼，乘月棹回澜。  

薛绍彭　句  
暮烟秦树暗，落日渭川明。  

薛绍彭　句  
桥横云壑连朝渡，雨暗灯窗半夜棋。  

薛绍彭　句  
鸥鹭惊飞起，秋风菱荇花。  

薛绍彭　句  
去意已轻千里陌，深杯难醉九回肠。  
灞陵叶落秋风里，忍对霜天数雁行。  

薛绍彭　句  
微波拂凉吹，澹烟生远树。  

薛绍彭　论笔砚间物  
研滴须琉璃，镇纸须金虎。  
格笔须白玉，研磨须墨古。  
越竹滑如苔，更须加万杵。  
自封翰墨卿，一书当千户。  

薛绍彭　马伏波事  
人生在衣食，但取饱与温。  
下泽驾款段，曾不羡华轩。  
仕为郡掾吏，身自守丘园。  
乡里称善人，此外不足论。  
志大心自劳。福厚祸有根。  
提兵泊浪间，薏苡谗谤喧。  
飞鸢跕跕堕，卧视瘴水昏。  
永怀平生时，空愧少游音。  

薛绍彭　秘阁观书  
访古求书二十年，二王真迹几人传。  
每寻同好得消息，闻韶忘味心拳拳。  
诸家真赝可屈指，缇巾入手分媸妍。  
道山东观富奇古，世人想望如云天。  
此生尘俗分不到，九重有路来无缘。  
岂知司存预符玺，芸台高议开宾筵。  
翰林入坐中执法，未容凡吏陪诸仙。  
酒阑接武上秘阁，皇居紫禁凌非烟。  
晋康法书在宝椟，傍架牙签一一穿。  
紫衣黄门许一见，忽开复闭严关键。  
右军尽善历代宝，八法独高东晋贤。  
宏文旧物印章在，开元小篆朱犹鲜。  
草行无穷少真楷，硬黄色净昏麻笺。  
凤翥龙翔余复直，烟霏雾结断还连。  
溟涨笔力老转剧，临池尚叹张学专。  
言奴得法号神俊，逼人体势殊翩翩。  
自方家尊聘豪翰，髒髒欲过骅骝前。  
崇虚鹅群最真迹，万里古色星日悬。  
笔乾墨淡不可搨，拙手添晕难磨湔。  
小玺肥书两贞观，每角一字居四边。  
南朝妙鉴各题检，怀充在后前僧权。  
争妍取势押缝尾，磐石卧虎推满骞。  
琅琊世谱今乃识，宝章十代何蝉联。  
忠良贼孽无去取，茂宏处仲同一编。  
其间楷真特萧散，南平秘法传僧虔。  
卷杪题官记年月，方庆疏封在石泉。  
当时盛事今不泯，曾看崔序传遗篇。  
想见举朝推好尚，小钟发论头风痊。  
髹奁别贮古杂迹，历代作者堪比肩。  
步怀陈人有晋法，伯英汉帖疑吴颠。  
诚悬送瓜特枯硬，欧取方险虞劲圆。  
虞文发愿乃使用，壮古遒丽功力全。  
世间此帖岂有二，孔庙破石人犹怜。  
阿武章草五字句，画松分行如直弦。  
牝鸡司晨足才致，蛾眉文墨争蝉娟。  
青绫高标卷二十，淳化刻在诸帖先。  
仲尼夏禹谢太傅，山涛汉章东晋宣。  
体凡格陋漫收掇，一手临写烦雕镌。  
二王妙迹半遗落，宝章虞柳俱见捐。  
无盐刻画废西子，骐骥不御蹇著鞭。  
永熙圣学贵斯事，讨论王著何备员。  
百年文物盛于昔，继文真主方御乾。  
岩廊道业仰夔禹，太平黼藻宗云渊。  
宝书传世久未辑，明时盛事犹缺然。  
谁能借辩达聪听，愿求精识重评诠。  
收遗去陋再刊勒，鸠工不费数万钱。  
嗟哉百卷顷刻过，安得放意徐穷研。  
归来欲说急记取，瀛洲回首情悁悁。  
心存默想尚可记，以指画被夜不眠。  
休论顽仙与才鬼，但得曲掌甘终焉。  

薛绍彭　清閟阁  
虚堂幽幽竹森森，直节常便静者心。  
秋槛风高声戛玉，夜庭月白影筛金。  
檀栾相对复何有，挂壁丹青古名手。  
飞泉激石涌崖间，更爱霜鸿下苇滩。  
锦题玉轴照清閟，夐无一点尘埃气。  
百寻砌下日相亲，千亩渭川空自翠。  

薛绍彭　诗一首  
晋大司马至洛阳，威略已著推砍羌。  
声驰江龙传国光，右军笔阵争堂堂。  
妙用作意驱后铓，惊鸿乍起游龙翔。  
仁祖无奕乌衣郎，排名篇末流遗芳。  
开元散落王涯藏，联翩飞动茂密行。  
料简鉴赏盛有唐，传授视此真印章。  

薛绍彭　诗一首  
东晋风流胜事多，一时人物尽消磨。  
不因醉本兰亭在，后世谁知旧永和。  

薛绍彭　荼醾  
野白荼醾夹路长，迎风不断挹浓芳。  
凤池荀令曾来否，几许薰炉敌此香。  

薛绍彭　云顶山  
山压众峰首，寺占紫云顶。  
西游金泉来，登山缓归轸。  
昨暮下三峡，出谷已延颈。  
山名高剑外，回首陋前岭。  
跻攀困难到，赖此昼亦永。  
巍巍石城出，步步松径引。  
青霄屋万楹，下俯二川境。  
玉垒连金雁，西轩列阡畛。  
青城与岷峨，天际暮云隐。  
少城白烟里，水墨澹微影。  
江流一练带，不复辨渔庭。  
东惭梓隘阙，右喜锦川迥。  
磐陀石不转，枯卉弄芒颍。  
四更月未出，蕙帐天风紧。  
客行弊帤垢，到此凡虑屏。  
暂时方外游，聊惬素心静。  
明朝武江路，拘窘逐炎景。  

薛绍彭　左绵山中多青松风俗贱之止供樵爨之用郡斋僧刹不见一本余过而太息  
越王楼下种成行，濯濯分来一苇杭。  
偃盖可须千岁干，封条已傲九秋霜。  
含风便有笙竽韵，带雨偏垂玉露光。  
免作爨烟茅屋低，华轩自在拂云长。  

薛师传　江上别友人  
秋江涓涓帆乱飞，秋山皎皎含斜晖。  
君趁江流去已远，立对青山不认归。  
知君不惜南来信，只恐衡阳雁足稀。  

薛师传　六桥闲步  
出郭青岑近，临流白鸟飞。  
笙歌春雨歇，草树夕阳微。  
山色邀藜杖，湖风飐葛衣。  
虚亭林处士，不见鹤来归。  

薛师传　六桥闲步  
向晚西湖路，烟霞淡水汀。  
垂杨拂波绿，芳划幔隄青。  
地僻渔樵聚，山深殿阁扃。  
平生卜投老，梦寐有南屏。  

薛师点　酬答张安抚伯玉先生  
寡交率天性，积疴攻妙药。  
干禄念焌尝，著书恣谈謔。  
永矢离畏途，何况縻好爵。  
感子胡人意，屏吏延铃阁。  
时剖千秋心，兼订三山约。  
风流张平子，文采谢康乐，  
潜鱼媚幽潭，高鸟昵林薄。  
物类既参差，天地亦谬廓。  
但愁霜霰多，石出兼水落。  

薛师董　酬外湖楼诗  
小雨润蔬荚，凉风展梧影。  
云连沙际白，天开数峰净。  
湖楼百尺高，坐觉秋日永。  
宽锄十亩园，余事一笑领。  
荷枯水却清，桂晚霜未冷。  
谁能悲寒螀，聊忻小蛙黾。  
饱客新莣菹，驾我双舴艋。  
放浪诚有道，居然惜俄顷。  

薛师董　后秋风  
去年病后咏秋风，今日秋风病里逢。  
好句不曾书落叶，孤灯长自守鸣蛩。  
故人音问天来远，茅舍光阴睡正浓。  
江上白鸥忙胜我，衔鱼引子与潮冲。  

薛师董　秋风  
秋风有落枝，天籁动埙篪。  
鼓角山河壮，襟怀岁月迟。  
阮生狂一啸，汉武老多悲。  
虽有秦歌激，终堪理钓丝。  

薛师董　题金陵杂兴诗后八首  
舒王不让杜樊川，二十八字今断弦。  
可怪苏郎呈好手，剪花排锦蒋山前。  

薛师董　题金陵杂兴诗后八首  
刘郎之后更苏郎，不枉随人入建康。  
秦水钟山几相识，前年忽识好文章。  

薛师董　题金陵杂兴诗后八首  
方泉周四半生痴，语辄惊人不自奇。  
渠句却题君集后，要寻梨木共传之。  

薛师董　题金陵杂兴诗后八首  
交朋存没八篇诗，自恨认心独觉迟。  
也记涌金门外别，不蒙登赏忽相思。  

薛师董　题金陵杂兴诗后八首  
扫阶杨柳败荷风，春名秋初下观中。  
两度不能吟一句，愧君且说事匆匆。  

薛师董　题金陵杂兴诗后八首  
定林草木也风骚，曾睡山中听桔槔。  
春十江湖八年事，空肠只忆吃丝糕。  

薛师董　题金陵杂兴诗后八首  
尊嘉堂上崔巍老，制阃新开欲辟吾。  
又约来游游不得，风流输与五云苏。  

薛师董　题金陵杂兴诗后八首  
散尽浮军换铁缗，香烟何处不氤氲。  
苏郎非是谀人者，今日真成说古人。  

薛师鲁　过王处士竹庄  
临流结屋植琅玕，中有高人咏考槃。  
一曲秋烟青欲滴，满林春雨翠堪看。  
山僧过乞归云仗，渔父来分钓月竿。  
千古王猷惟此癖，但知此外别无欢。  

薛师鲁　苦雪  
六出夫何甚，经旬散野堂。  
喜心翻作厌，瑞物恐为殃。  
岁晚思新火，天寒望太阳。  
荒邨风雪里，赖有隔年粮。  

薛师石　哀徐致中  
亡友如今隔杳冥，画身只见病时形。  
书窗闭久梅添润，花径荒来草又青。  
一卷诗编空就绪，两年文会觉凋零。  
几回行过深深巷，不忍登堂不扣扃。  

薛师石　酬刘子至  
寄来书一纸，别后喜安和。  
想见清高极，吟成秋思多。  
山头灵运立，月下谪仙歌。  
共是江湖客，斜阳各晒蓑。  

薛师石　大龙湫  
昔闻天下山，衡岳称崇丘。  
又闻天下水，江汉为巨流。  
古有山海经，历历叙九州。  
李唐三百载，诗家无一留。  
及观郦道元，此地亦不收。  
不知诺矩那，何事能穷搜。  
我来玄妙境，万丈悬清湫。  
石壁去无极，百里弥道周。  
云气冒群岫，龙宫深以幽。  
轻舆岩壑底，竟日涉溪游。  
阴晴异瞻瞩，远近难搜搂。  
飘如飞素练，粲若散琳璯。  
风掀一潭雨，佛坐四时秋。  
喧呼势益骤，光涌声弥吼。  
变化有如此，溥博谁与俦。  
吾谓神龙力，岂翳人鬼谋。  
稽首荷玄遇，久坐劳双眸。  
一杯却岚暑，旋步轰雷稠。  
以吾澹世虑，歨起杞人忧。  
何当骑天狼，满引射斗牛。  

薛师石　读刘靖君碑  
儒生身上事皆成，身外浮华亦堪轻。  
种竹满山门径小，挂冠当路树枝横。  
几於颜子三生寿，分得陶潜一字名。  
何处时令见前辈，只看碑语自心清。  

薛师石　断桥  
独扶瘦杖欲经过，为问高僧意若何。  
自倚神通能渡水，却言佛法本无多。  

薛师石　多景楼  
跨浙连淮是润州，好山全对此江楼。  
少年志气惭霜鬓，犹忆曾看打阵舟。  

薛师石　赋二十八字  
水满沟塍不愁旱，忽催租税却忧贫。  
家人苦不怜予拙，雪裦冰衫要及晨。  

薛师石　孤山  
不到西湖今几时，十年双鬓欲如丝。  
难寻和靖题诗处，空见梅花成老枝。  

薛师石　瓜庐  
近来有新趣，买得薛能园。  
痚壤延瓜蔓，深锄去草根。  
花时长载酒，月夜正开门。  
最识田家乐，辛勤更不言。  

薛师石　瓜庐至日即事  
西山起还伏，插入万丈潭。  
渔叟操桂棹，樵歌过草庵。  
年荒酒味薄，天旱井泉甘。  
不原丘园贲，惟将易自参。  

薛师石　寒山寺坏庄产尽为势家所夺余游天台甚为贤惜之陈约甫摄郡号不畏强  
寒山寺废佛灯寒，有客来游欲住难。  
夙世闾丘今摄郡，不妨饶舌似丰干。  

薛师石　和葛天民  
贾岛文章怀素书，得来读罢卷还舒。  
西湖柳下为君宅，东海云边是我庐。  
千里江山常若此，一生心抱欲何如。  
相思唯有加餐食，不暇逢人寄鲤鱼。  

薛师石　和梅氏西涧韵  
此处宜新月，开门必向西。  
近江潮有信，初种树犹低。  
何日寻梅隐，移船系柳堤。  
诗篇满窗户，留壁待余题。  

薛师石　横参楼和老杜韵  
僻懒便幽处，江湖称隐心。  
地偏欣改观，楼豁喜初临。  
暖日低轻帽，良朋接短襟。  
潮耸全有韵，帆影半回阴。  
以麓添重色，鲈风出浅林。  
屿头烟瘴远，沙觜浪痕深。  
寂静云归壑，瓓珊月近参。  
人家已鼻睡，渔父尚讴吟。  
造化由来久，周回忽见今。  
爱他斜日照，颠倒数山沈。  

薛师石　湖上  
势利绝交初，瞿然卧隐庐。  
无营心淡泊，见客礼生痚。  
游有渔樵伴，看多佛老书。  
春深草易长，忘却倩人锄。  

薛师石　怀赵紫芝  
日沈月上暝烟斜，收拾渔竿恰到家。  
为忆城南清瘦友，寒宵梦里见梅花。  

薛师石　会宿赵紫芝宅  
郊居无一事，喜见友人来。  
促席坐添火，推窗立看梅。  
论诗漏欲尽，煮茗匣重开。  
此夜思徐照，墓松犹未栽。  

薛师石　纪梦曲  
夜梦佳人姱且长，星冠霞帔云衣裳。  
双眉浅淡画春色，两耳炫濯垂珠珰。  
细步逡巡倏相近，世道人情不敢问。  
敛容正笑发一言，不识巫山云雨恨。  
自从十五学仙经，今年二十身骨清。  
天上有籍升其名，长声短声歌紫琼。  
紫琼之章词宛转，永与人间风调远。  
余声示竟钟鼓鸣，雾散烟收人不见。  

薛师石　寄蔡任  
不见三百日，问君消息多。  
身閒诗有味，不净月无波。  
琴里怀孤竹，书中寄永和。  
遥怜一江隔，何计得相过。  

薛师石　寄龙虎山道士孔野云  
上清三十六，院阁皆幽清。  
漱齿泉新汲，晞发日始升。  
自除烧墨灶，昼夕诵黄庭。  
所得异畴昔，出山畏逢迎。  
同当知非年，寄诗聊写情。  

薛师石　寄守上人归闽省亲  
从小服缁素，三衣竟不长。  
心空无物碍，顶重有诗囊。  
去与云相似，来期春未央。  
家山指萱草，微笑奉高堂。  

薛师石　寄题赵十四知县听雨堂  
谁弹石上琴，涓涓流水响。  
主人性清旷，静夜发幽想。  
何心指蓬阆，取近对湫荡。  
应有可人来，烟蓑曳双桨。  

薛师石　寄题赵紫芝墓  
辛未联诗别，九年成恍惚。  
大星坠地旋无光，君身入土名不没。  
呈越之水相交流，寂寞诗魂何处游。  
不闻孤鹤唤人醒，空见梅花似人影。  
无复东岩招谢客，应住西湖伴和靖。  
世上如今一句无，一灵独存势欲孤。  
我有生刍来未得，只愁宿草易荒芜。  

薛师石　寄谢黄元信惠茶  
建溪金铤直几千，余性所嗜一已偏。  
寻常草卉不足进，龙团凤夸如珉坚。  
长须健卒前月到，手提茶器急取煎。  
妻儿攒眉笑苦涩，为言真味兹天然。  
易牙去已久，吾齿若贝编。  
枵肠岂废食，睡省非壮年。  
惜此余香滞喉颊，巡除吟咏声諓諓。  
诗成寄题建宁郡，主茶官吏俱时贤。  
合同缄印一时毕，进奉飞驰争春妍。  
天子不敢尝，荐以寝庙先。  
定自褒嘉到属郡，趣君密迩玉炉烟。  
一以此味沃天下，邪魔驱扫无留连。  

薛师石　寄雁荡诗僧  
雁荡峰前夜雨晴，空房不住有蝉声。  
一身閒后发难白，五字吟来思极清。  
少见出山多入定，还於夏末起秋程。  
何如更待黄花节，雇我来游计已成。  

薛师石　寄赵叔鲁  
相知言莫尽，别后意如何。  
命笑春冰薄，愁因夜雨多。  
全家寓京国，无地著吟哦。  
会得穷通理，从余缉薜萝。  

薛师石　寄赵紫芝  
别后访消息，传言一半虚。  
前官已不就，所向定何如。  
苦雨厌羁思，春风欺旧庐。  
怀人闭门夕，专拟寄来书。  

薛师石　巾山  
两峰争起入云层，半属虚空半属僧。  
斜日满山人到少，任蕃去后我来登。  

薛师石　金贤良  
虚号贤良岂疗饥，短衣结袖竟何为。  
空携痛哭能言策，不遇勤求下诏时。  
老去说诗犹有味，寒业索酒莫教迟。  
家贫身死知无计，自有傍人为立碑。  

薛师石　净光长老极能诗  
近住城中寺，阴云渍竹房。  
雨多香篆久，春去药苗芳。  
室里从人问，吟边与世忘。  
一身全是道，头白有何妨。  

薛师石　句  
泉涌龙频跃，山灵鸟不来。  

薛师石　句  
半洞容千佛，诸峰共一云。  

薛师石　哭刘咏道  
案上韩文与杜诗，小斋閒澹亦相宜。  
人怜贫病忧无计，自说文章乐未涯。  
礼合古初山友哭，袝从先世夕郎知。  
生平直谅嗟往，不哀辞是诔辞。  

薛师石　哭周宗彝  
已叹交情看渐少，闻君怛化重伤神。  
手栽寒竹惟添笋，堂掩空山不见人。  
旧说媾婚今且置，新怀情悃向谁陈。  
独怜头白曾参母，清夜悲号血泪频。  

薛师石　李白墓  
野火攻残竹数枝，诗魂飘荡定何之。  
娟娟秋月照采石，不在荒坟在水湄。  

薛师石　梅雨  
梅雨润兼旬，暑月不知夏。  
溪流三尺强，舟人惊昨夜。  
余家有瓜田，苹藻纷揉藉。  
鱼暇失凭依，跳跃至床下。  
卑湿畏暮年，扶策升台榭。  
难原方丈食，互市物踊价。  
四邻各凄凉，惟有酒可借。  
五月藉新白，咀嚼胜枣。  
闭门人事绝，几晚乌巾卸。  
震雷压不住，神龙未遑暇。  
或谓蛟为孽，胡不宁尔舍。  
旱涝政本农，偏惠及閒架。  
皇天无所私，未遽损禾稼。  
一洗天下清，作我圣人化。  

薛师石　秋晚寄赵紫芝  
数日秋风冷，丘园独自身。  
閒看篱下菊，忽忆社中人。  
苦咏肩常瘦，移家债又新。  
极知君淡泊，十载得相亲。  

薛师石　水心先生惠雇瓜庐  
未成三径已荒芜，劳动先生枉棹过。  
数朵葵榴发深愧，一池鸥鹭避前呵。  
路通矮屋惟添草，桥压扁舟半没河。  
再见缁维访渔父，却无渔父听清歌。  

薛师石　送鲍份父  
地僻官仍小，兹行古迹多。  
矩罗应失笑，庞媪亦经过。  
宦业知余事，宗风竟若何。  
□□□□□，满舍是青莎。  

薛师石　送陈器之赴绍兴初官  
郡古湖如镜，照人心胆清。  
閒曹应事简，尽日读书声。  
府主旧知举，同僚亲弟兄。  
人言游宦乐，难得比君荣。  

薛师石　送从善云游  
雁荡天台去，閒寻倚杖藤。  
路边应得句，禅坐似无能。  
顶笠偏愁雪，山猿不畏僧。  
傥逢清塞伴，休原入传灯。  

薛师石　送法照  
论著天台教，诗参左纬来。  
閒行过蓬荜，相对坐莓苔。  
讲席虚前月，重游约后回。  
仍闻藏禊帖，应放为吾开。  

薛师石　送高邮周主簿兼呈陈君端  
绕县重湖色，难同说簿清。  
虽云古邮置，不似近边城。  
月落淮田阔，风晴隋柳轻。  
乡人在曹职，相得为诗情。  

薛师石　送郭子奇  
永嘉官满后，归处是仙居。  
柳舞陶潜径，桃迎阮笔车。  
名高唐寺塔，箧满晋人书。  
看步青云上，题缄寄隐庐。  

薛师石　送蒋肖韩  
岳阳有仙迹，君去颇相宜。  
已料官閒日，多吟湘水诗。  
高风琴断裂，白月酒涟漪。  
无意求人荐，惟应我自知。  

薛师石　送蒋肖韩赴弋阳  
弋水桥边接长官，水晶山色让清寒。  
共知雕弊今称剧，自倚廉勤道不难。  
吏退早衙花谷静，鹤翔秋戹讼庭宽。  
从来遇事就凝滞，应只忧民劳寸丹。  

薛师石　送谨师  
谨师牢绊脚，语别意茫茫。  
入寺随拐杖，当禅月满床。  
多因新见解，抛却旧篇章。  
为我金山去，钳锤问一场。  

薛师石　送卢次夔兼柬庐九秘书  
蔡邕初入直，撰著几书成。  
所取友若此，遥知人至清。  
朝回收疏稿，夜语杂诗情。  
愧我多年别，相烦一寄声。  

薛师石　送王成叟先生访丁子植  
老懒无铭检，一年身耐贫。  
还思温岭去，别我苦吟人。  
柳色行三月，雩风浴暮春。  
旧时同学友，迎拜绿袍新。  

薛师石　送王倅之兴化  
梅溪好源委，流德至今存。  
独继贤人业，共推君子孙。  
官清五字好，州小贰车尊。  
所历七闽郡，从兹水不浑。  

薛师石　送文子监草料场  
坐局何烦听晓鸡，豆萁苜蓿亦诗题。  
好文不爱今人体，色养宁嫌古署低。  
翰苑旧交应雇访，相门新近事招携。  
岁寒惟有君於我，老去过从许杖藜。  

薛师石　送翁灵舒閒游  
袖有新诗如美玉，知君去意十分浓。  
山行见草认灵药，午歇就阴依古松。  
两鬓已添蓬蔂色，三年判作飘零踪。  
羁情夜后更愁绝，深涧断猿溪寺钟。  

薛师石　送夏肯父  
霜晴雁荡白，五日计乡程。  
野烧明山店，轻舆憩岭平。  
乞铭甘久客，爱母起归情。  
孝极天为感，师文早晚成。  

薛师石　送项季约入成都幕  
阁书入兵幕，束袖学戎装。  
峡峭芺侵月，秋清猿嗛霜。  
迂程看阵碛，到处宿诗堂。  
若比仲宣乐，输君发未苍。  

薛师石　送谢强学主建德簿  
少年初试吏，濯印富春亭。  
水可清人骨，山曾隐客星。  
俸廉专母养，政简静公庭。  
守是贤侯子，应看荐墨青。  

薛师石　送薛泳  
病里风光总虚掷，岸花园柳雨中休。  
无端好客随春去，送酒吟诗一并愁。  

薛师石　送叶季重之官吴门  
君继贤人业，试官阊阖门。  
但门要离墓，莫看真娘坟。  
虎丘寺前生野草，一花一叶皆丽好。  
用心冷淡不此嗜，自有诗礼长探讨。  
给旁余閒庭庑空，小舆应亦上垂虹。  
桥边风驶寄书便，只写平安报乃翁。  
我惭空空易痚斥，时亦抠衣侍函席。  
春膏流滑傥寄将，待写续经藏屋壁。  

薛师石　送叶宰赴丰城  
君往为官处，江西寇已平。  
狱閒空剑气，堂静响琴声。  
有法催常税，无私得众情。  
时方急贤路，名定达公卿。  

薛师石　送张直翁  
宰公诗句是骚人，官舍况临湘水滨。  
衡岳望中思策蹇，沧浪清甚欲垂纶。  
长於一县花开后，独访三闾庙里频。  
元亮何曾藉知己，翩然出处自由身。  

薛师石　送张直翁之筠阳  
时平民事少，诗句定能清。  
况作江西去，放教秋水生。  
山花香淡泊，湘竹恨分明。  
朝士多知尔，慈溪旧有声。  

薛师石　送赵端行  
纷纷帝族贵，钦兹神秀门。  
永嘉分奕叶，甚盛二枝蕃。  
吾友天乐翁，实惟游之孙。  
身虽羁旅尽，诗则骚雅存。  
侄行有科第，作尉期高骞。  
是曰提刑后，令闻方腾喧。  
大心欲图南，小枝不在言。  
十年相聚首，伟论孰敢援。  
交比鲍叔知，志许诸葛论。  
分携乃明发，念我守故园。  
君往夫差国，不遣吴水浑。  
陆静玩蟾彩，江清烹鮨豚。  
邑宰话乡曲，官廨如荒村。  
昂藏信多暇，时忆朋友樽。  
穷达委天命，守道无竞奔。  
公当春风吹，梅实众花繁。  

薛师石　送赵端行廷对少寓期待之意  
甲科知亦有，难得是家传。  
定入中朝局，还支内赐钱。  
服青初解褐，班后忽超前。  
独谢归廊幕，诗呈第一篇。  

薛师石　送赵几道赴台州录事  
应前绠汲何从来，清流海底通九垓。  
天河地脉濦旋转，上中下井躔三台。  
满城桃花二仙种，方广金殿三门天。  
一时会上几许人，若匪佛种应仙才。  
于公徒知高其闾，岂识大化非胚胎。  
今兹送言暂相别，诗规笔诲纷崔嵬。  
傅说明星定入梦，方朔迹秽空谐诙。  
不昵不阿予与汝，古交淡淡无嫌猜。  

薛师石　送赵泽民赴酃县  
高人为令尹，政事岂寻常。  
炎月不避暑，清风心自凉。  
水流衡岳色，酒带芷兰香。  
远想濯缨暇，思予有咏章。  

薛师石　送赵主簿  
内地无烽火，诗人入仕林。  
定将咏物意，移作爱民心。  
晤语初同调，分携便不禁。  
卜邻曾有约，久后得相寻。  

薛师石　送赵紫芝入金陵幕  
为官亦僦居，官况定何如。  
昨夜交游散，满湖秋雨痚。  
此邦佳丽久，旧事拜参初。  
喜是贤侯幕，新年有荐书。  

薛师石　送子舒弟赴金陵兼柬宋君辅  
禄仕何方好，金陵总莫如。  
庙存元帝像，家有二王书。  
羽檄时主急，文才用有余。  
功名收拾了，归食会昌鱼。  

薛师石　送子舒弟之官华亭  
执手难为别，愁看去棹孤。  
船官得閒散，春晚过皇都。  
书附海人便，花添住屋图。  
有时吟句稳，还忆花兄无。  

薛师石　宿瞿溪  
船泊溪西岸，人家见晚舂。  
痚星寒有雁，村寺夜无钟。  
竹径通新店，茅柴暖病容。  
农夫不相识，问我欲何从。  

薛师石　塔山和徐道晖壁间韵  
寺在一山顶，江分两岸田。  
凭何发诗兴，题字古廊边。  
近地今埋骨，閒人亦助钱。  
昨宵留宿意，不忍上归船。  

薛师石　题南塘薛圃  
门对南塘水乱流，竹根橘柢自成洲。  
中閒老子隐名姓，只听渔歌今白头。  

薛师石　挽陈叔望  
少年曾是鲁诸生，为立功名别路行。  
尝捉宝刀严汉陛，再持符节领江城。  
绝怜诗律双金在，不见林塘五柳成。  
明日西山归葬处，踏青人散草初平。  

薛师石　挽林敬之  
闭门常读易，遁世意如何。  
有酒可消闷，无阶不种莎。  
閒时寻旧友，月夜步新河。  
我亦逃名者，题碑愧尔多。  

薛师石　挽潘母  
独玩隔厅月，凄凉三十年。  
渺然儒素业，翻以母仪传。  
生计无中有，衰龄病后延。  
谁为市贞石，高刻墓之前。  

薛师石　挽宋耆卿  
人如韫玉操如冰，拾芥推梨世岂能。  
案上有琴恨旧响，墓头无火续寒灯。  
一官祗是幽閒过，百行惟须健笔称。  
此曲调高知音少，朗吟唤得九原譯。  

薛师石　挽徐道晖  
昌黎铭最好，朋友更情深。  
身没复何憾，家贫自不禁。  
春山无死草，夏木有清阴。  
为鬼诗还别，重来何处寻。  

薛师石　挽徐左史  
左史声名空复存，如今往事不堪论。  
惟应指佞当前陛，已判身归老故园。  
骢马引丧寒有泪，麒麟卧冢寂无言。  
人生遇合萍相似，何处分明怨与恩。  

薛师石　挽张彦文提举  
七十童颜在，悠然物外幽。  
组衣藏蠹箧，散服上渔膛。  
此日移松葬，前时为菊留。  
山连象浦馆，谁记孟家游。  

薛师石　挽赵孺人余中表也  
幼小同群戏，年加各所之。  
常疑艳花卉，终是易离披。  
夫婿新袍绿，儿男半发垂。  
送归蒿里道，兴我渭阳思。  

薛师石　望夫石  
望夫一望几千年，苍藓何曾似翠钿。  
却春春深更风雨，满身吹泪使人怜。  

薛师石　无题  
平生爱菊与梅花，菊比渊明梅似逋。  
谁知此道今寥落，爱菊爱梅人也无。  

薛师石　戊子七月十一日  
贫因几首诗，閒高一著棋。  
瓜田常嘿坐，不原有人知。  

薛师石　喜翁卷归  
我老寡俦侣，年荒值冬迫。  
膝下有啼寒，瓶中无储积。  
岂不展转思，自欠经营策。  
儒冠匪谬误，赋性素褊窄。  
渊明疑夙世，荷锄心便适。  
嗟余四友朋，惊见三化魄。  
一翁尚凄凉，六秩因行役。  
家贫病难愈，诗苦发全白。  
昨来叩我们，偶信比邻宅。  
闻语亟倒屣，已去倏无迹。  
知君怀百忧，虽出难久客。  
从今幸安居，况有旧泉石。  
清晨过穷庐，竟夕主畴昔。  
逝者已云远，相期守枯瘠。  

薛师石　喜徐玑至  
荣满自南归，曾过秦系庐。  
无心缘见道，会面只如初。  
诗好多人说，官清得荐书。  
柴门劳雇访，未觉四年痚。  

薛师石　喜叶谦夫归  
老思忽萧爽，亲朋得意归。  
菊觞奉亲寿，柳色上儒衣。  
宅旺看山势，门清有钓矶。  
我来聊问字，澹坐月侵扉。  

薛师石　戏赠赵天乐  
问隐当时意已深，近来全废是清吟。  
一春祗为风雷变，尽日閒观天地心。  
闻道丹炉初候火，能教瓦砾化成金。  
果然成得知何用，不似瓜庐种紫蕅。  

薛师石　下仙胜因寺有怀  
山中初寄隐，野寺一天星。  
路远有如此，客来应未能。  
蛩催寒妪纬，蝉杂夜僧经。  
忽忆忘形友，微吟自剔灯。  

薛师石　先寄郭子奇  
世道祗如此，君心我得知。  
先教栽菊在，预作去官期。  
梦觉秋风起，行吟夜月迟。  
怀人几十载，欣有后门时。  

薛师石　谢陈不云寄惠瓜庐字  
我向村中住，无人知姓名。  
结庐难得就，种树几时成。  
扁榜龙蛇动，飞檐燕雀惊。  
自怜幽僻地，因此亦敷荣。  

薛师石　学海楼和水心先生韵  
江口潮生夜语喧，月残叭有数得存。  
更凭高处观空阔，始悟乾坤是易门。  

薛师石　杨柳枝  
门前杨柳君莫折，长於折处生两枝。  
两枝难作一枝合，一心分作两心时。  

薛师石　杨柳枝  
唯有高枝高莫攀，不堪攀处只堪看。  
怪得楼头画眉妇，春朝长自凭阑干。  

薛师石　杨柳枝  
独於高处接阳和，占得春风分外多。  
须信繁华易催折，不如柔弱拂江河。  

薛师石　杨柳枝  
汴水堤边薪可束，永丰巷口绿成堆。  
盛衰到底皆惆怅，何不移根种马嵬。  

薛师石　夜坐陈縜灵见访  
清夜焚香篆，閒看郊岛诗。  
自怜多冷寞，谁足尉衰迟。  
树雪明窗纸，瓶梅落观池。  
君心亦无事，相对坐移时。  

薛师石　渔父词  
十载江湖不上船，卷篷高卧月明天。  
今夜泊，杏花村，  
只有笭箵当酒钱。  

薛师石　渔父词  
邻家船上小姑儿，相问如何是别离，  
双堕髻，一弯眉，  
爱看红鳞比目鱼。  

薛师石　渔父词  
平明雾霭雨初晴，儿子敲针作钓成。  
香饵小，纎丝轻，  
钓得鱼儿不识名。  

薛师石　渔父词  
系船兰沚鱠长鲈，白袷方袍忽访吾。  
神甚爽，貌全枯，莫是当年楚大夫。  

薛师石　渔父词  
春融水暖百花开，独棹扁舟过钓台。  
鸥与鹭，莫相猜，不是逃名不肯来。  

薛师石　渔父词  
夜来采石渡头眠，月下相逢李谪仙。  
歌一曲，别无言，白鹤飞来雪满船。  

薛师石　渔父词  
莫论轻重钓竿头，伴得船归即便休。  
酒味薄，胜空瓯，事事何须著意求。  

薛师石　渔父二首  
偶来浦口芰荷香，绿叶丛中睡一场。  
须信至人无妄想，不曾有梦见文王。  

薛师石　渔父二首  
利薄每言随分过，避名不入愚溪路。  
春深雨足钓丝长，夜来又宿蓑衣步。  

薛师石　渔家  
小舟轻似叶，曾不畏风涛。  
自说磻溪好，翻疑钓濑高。  
晚来鱼换酒，归去子持篙。  
定是逃名者，时闻歌楚骚。  

薛师石　赠达西堂  
却罢住山缘，归来又十年。  
自知身是妄，常道钵休传。  
塔路修来直，纱灯影处圆。  
与吾相对坐，语嘿尽通神。  

薛师石　赠葛天民  
逃禅已得计，易姓岂云非。  
自说身如幻，常人见亦稀。  
亭边看荷叶，楼上挂蓑衣。  
几夜苏堤月，随君瘦影归。  

薛师石　赠奭山人  
何人养道得如君，房接高楼半入云。  
山地栽梅寒蕊瘦，瓦炉留火夜香熏。  
看经寻义心逾静，默坐观身耳不闻。  
莫道门前是廛市，须知喧寂此中分。  

薛师石　赵成子  
早年名字诸公并，唯有清声独至今。  
辞却双旌更何事，自扶灵寿欲閒吟。  
病来便作云归岫，死矣犹如鹤在阴。  
终始哀荣了无恨，只愁尘鏁匣中琴。  

薛师石　赵叔鲁端行胡象德携酒见雇  
一贤二分子，枉驾瓜庐丘。  
烹鱼载美酒，竟夕为我留。  
评诗仍和曲，举白不计筹。  
情忘觉欢畅，礼厚愧莫酬。  
今朝风雨横，欲谢出无由。  

薛师石　至日游湖  
此心全剥落，今日一阳生。  
自分安身计，难逃素隐名。  
贫中闻道彻，閒时作诗清。  
别有求鱼者，笑余忧思盈。  

薛师石　州宴席上赋牡丹得日字  
粉淡与妖红，占尽阳和出。  
春去在商量，更费吟人笔。  
此是洛阳花，尚带长安日。  
持上使君墀，宝瓶分甲乙。  

薛师石　朱清  
漷水日夜白，之人信所宜。  
隐於陶令酒，甘谢郗诜枝。  
江渡月偏满，家庭岁有规。  
不知君没后，谁主菊花期。  

薛师石　自题  
半生作计在田庐，羽懒何曾好读书。  
谁却画作古人样，旁边还是欠犂鉯。  

薛师心　黄天荡阻风  
野泊几人愁，浮踪果是沤。  
轻舠同一羽，高浪即三秋。  
欹枕江声震，开篷雨脚收。  
风波身漫涉，何处有安流。  

薛师心　石头城遇卢明府丈  
浮生踪迹似浮云，把酒论交对夕曛。  
十载师门称畏友，一朝吏事诵神君。  
口中高论人间少，名下宏词海内闻。  
此会正当春色好，莫教邂逅手经分。  

薛师心　泗上歌  
北风萧骚兮吹逝波，英雄一去兮岁月多，  
路草青青兮淴　人过。  

薛叔振　它山堰  
官为唐令尹，心切禹蒸民。  
叠石流川水，分波及稼云。  
万涛惊不夜，千古见如新。  
更有朝宗脉，声容匪独鄞。  

薛舜俞　句  
轩窗眼界开。  

薛舜俞　句  
丘壑胸中事。  

薛舜俞　句  
旧邑浮航外。  

薛似宗　送宋承旨归觐大母刘太夫人  
远冲风雪渡钱塘，欲趁春风到故乡。  
百岁报刘知日短，一身许国喜心长。  
才名磊落传金马，旌盖辉煌出玉堂。  
岂若他人思陟岵，无忧靡眞不遑将。  

薛似宗　戏题团扇自写山水  
拂将团扇点江春，难与班姬咏并珍。  
非为墨池云雾好，自来不以笔干人。  

薛嗣昌　栖岩寺  
出郭自然尘事少，携家况作栖岩行。  
千寻尽处暮云碧，万籁息时霜月明。  
林外扶疏竹影碎，岭头依约松风声。  
他年若此卜幽隐，兴来更遂登临清。  

薛嗣昌　宿草堂寺  
驰车晚叩古禅林，乔木参天一径深。  
门外乱山连翠色，竹间流水漱清音。  
幽怀暂喜来栖处，高士遗踪悉访寻。  
谁会宗风当日意，庭前苍桧尚青阴。  

薛田　别云台观同宿饶益寺与魏野联句  
自古人人足叹嗟，閒游得侣复堪夸。  
可怜十宿无喧杂，不在僧家即道家。  

薛田　成都书事百韵  
混茫丕变造西阡，物象熙熙被一川。  
易觉锦城销白日，难歌蜀道上青天。  
云敷牧野耕桑雨，柳拂旗亭市井烟。  
院锁玉溪留好景，坊题金马促繁弦。  
风流辅席堆红豆，潇洒门庭映碧鲜。  
表状屡言同颖穗，敕书频奖竝生莲。  
旋科杞树炊香稻，剩种豌巢沃晚田。  
仁宅不隳由政立，议闱无取任情迁。  
民知礼逊蚕丛后，俗尚奢华邃古先。  
绕郭波涛来浩浩，归期岐路去绵绵。  
乍回黑水将成道，潜到青羊恐遇仙。  
靓女各攻翻样绣，祛商兼制砑绫牋。  
垆边泛蚁张裙幄，江上鸣鼍簇彩船。  
石笋崚嶒衙对峙，琴台恢阔寺相连。  
群葩艳里珍禽语，百草香中瑞兽眠。  
喜处必臻尤儜望，胜游争倦更迁延。  
早荷叶底蹲鸱伏，椶树梢头乱蝶穿。  
鹺发牢盆浑弃卤，铁资圜法免銀铅。  
丰饶物态甯殊越，美丽姝姬酷类燕。  
西海号雄彰传纪，南康辞健积铭镌。  
良工手技高容学，妙隐丹方祕不传。  
倚剑灵关凌绝顶，梦刀孤垒削危巅。  
金华巷陌遗三品，石镜伽蓝露一拳。  
信落荆州随鼓枻，检颁芝阙听摇鞭。  
若量内地寒暄异，且在遐陬水陆全。  
渝舞旧云传乐府，巴谈谁曰系言诠。  
九苞绾就佳人髻，三闹装成子弟鞯。  
欲辨坤维寻地理，才临益部认郊{上广下墨}。  
文翁室暗封苔藓，葛亮祠荒享豆笾。  
货出军储推赈济，转行交子颂轻便。  
气蒸蓌蒻根须润，日罩榝柟树影圆。  
药市风光虫蛰外，花潭遨乐鵹鸣前。  
聚源待攎求凫氏。賏怨那能雪杜鹃。  
藂植森荣还蓊蔚，夹流湍迅迥潺湲。  
鲜明机杼知无算，细碎锥刀不啻千。  
合伴鸦鬟齐窈窕，对陪霓袖竞翩聁。  
五门冷映岷峨雪，千里爰疏灌堋泉。  
茂盛八紘宜得最，膏腴十道比俱偏。  
袁滋不到生无分，段相重来宿有缘。  
款召相如登兔苑，骤迁太白步花砖。  
葳蕤草木时为瑞，奇秀江山代产贤。  
晓后细风红灼灼，夜中微雨碧芊芊。  
锦亭焰烛明欹障，绣阁香毬暖熨氈。  
宝塔徘徊停隼旟，观街杂沓拥辎輟。  
酴醾引架家家郁，踯躅攀条处处妍。  
重爱鲁儒提德柄，威降曹将董戎旃。  
欢谣少负賨人勇，长讲多轻楚客禅。  
似簇绮罗偏焕燿，如流车马倍喧阗。  
搘机显绰名堪录，题柱芬芳事莫捐。  
李特锋鋩徒恃险，张仪规画自持颠。  
鹰扬事业成悠久，鸟合奸雄败转旋。  
漫向鼎分澄霸道，却当龟化验都鄽。  
强贪楚灭悲倾辙，广洽尧询喜慕羶。  
侧弁猖狂抛玉斝，归鞍酩酊坠金钿。  
氛埃屏息云常覆，稼穑繁滋泽磨愆。  
睿圣宵衣垂迺瞔，贵臣驰髍每传宣。  
石牛迈路加歆飨，江渎隆区助洁蠲。  
避暑亭台珍簟设，纵閒池沼钓丝牵。  
遮蛮带砺长能固，捍蜀金汤远益坚。  
何武甲科曾继踵，严遵卜兆罕差肩。  
雠书竞印诸家集，博识咸修百氏笺。  
纸碓暮春临岸浒，水樽春注截河壖。  
华严像阁凉堪爱，净众松溪僻可怜。  
学射崔嵬横罨霭，放生宽广媚漪涟。  
藓庭嫩笋青篸篸，风槛新荷绿扇扇。  
守戍貔貅千万骑，采葑簪笏两三员。  
清江泻势方流巽，大面盘形正压乾。  
电扫谷风藏虎啸，雷瞋宫树洒龙涎。  
郺占逖应星舒彩，栾噀端聆火扑燃。  
令范式驱民缺缺，咨谋畴倚道平平。  
性寒甘蔗猱偷齧，体腻芭蕉蚕莫沿。  
志读备兴重掩卷，史看唐幸嫩终篇。  
雕盘姹女呈酥作，水巷痴童飏纸鸢。  
初下鹿头迷鄠杜，暂来犀浦误伊瀍。  
变秦言语生皆会，恋土情怀死不悛。  
结厦斧斤宗简易，入神丹雘励精专。  
柳堤夜月珠帘捲，花市春风绣幕褰。  
十县版图分户籍，一城牌肆俿民编。  
受辛滋味饶薻蒜，剧馔盘餐足鲔鱣。  
月季冒霜秋肯挫，荔枝冲瘴夏宜然。  
几番藂箐鸣虚籁，是个园林噪嬾蝉。  
蠢动乘时先养育，菁英届候别陶甄。  
地丁叶嫩和岚采，天蓼芽新入粉煎。  
平代启闱闻继岌，监军凭轼见刘焉。  
蕙兰馥裛幽蹊畔，菱芡交铺曲岛边。  
绘网晚晴夸蹴踘，画绳寒食戏秋千。  
氤氲紫雾蒙都邑，缥缈彤霞聚偓佺。  
螭伏自然销剑戟，蝼翻几度起戈鋋。  
宦游止叹音尘阙，乡饮何惊岁月遄。  
灵寿桃枝奇共结，金砂银铄贵相联。  
埋轮昔按均轮命，叱驭今分太守权。  
徒为行春飞皂盖，讵能许国报青钱。  
政经旋考尤多僻，民瘼深求尚未痊。  
虽愧裦襦非叔度，且期毫墨有冯涓。  
{左亻右黾}遵廉察思从训，克谨操修敢好畋。  
南市醉过攒帜队，西楼欢坐列琼筵。  
烦嚣谨畏伤淳厚，慧黠周防近巧諞。  
重禄省心宜致寇，薄材庄貌若临渊。  
扶危颇异巢居幕，劝善还同矢在弦。  

薛田　景德四年为中江令后为益州转运赋诗  
一同旧治居芸阁，八使新衔忝柏台。  
父老出郊迎马首，人情似到故乡来。  

薛廷玉　扬州送别  
匹马扬州路，香开几树花。  
春光无拣择，淮池亦繁华。  
日沸长江水，风昏古战沙。  
争雄旧时事，君去莫思家。  

薛仙　绍兴戊午秋因观毕氏所藏定武旧石本兰亭因题  
无心工拙当閒暇，信手纵横尽技能。  
朱蜡謄摹犹若此，可怜真迹殉昭陵。  

薛修竹　题梅山  
薜荔坛高秋十分，汉时笙鹤杳无闻。  
平明一觉西风梦，吹落人间半是云。  

薛循祖　秋园咏物  
怪尔知时节，逢时辄自鸣。  
空阶一夜响，短榻几人惊。  
呶呶催寒色，萧萧助叶声。  
无人悲物意，徒语不堪情。  

薛循祖　秋园咏物  
风急翅纷纷，遥空自作群。  
到来秋塞月，鸣入暮江云。  
乱起千行字，俱飞一片文。  
高楼有思妇，嘹呖岂堪闻。  

薛循祖　题采药图  
江山奇峰雨后多，千层飞瀑洒青萝。  
扶筇亦觉溪桥滑，尚有幽人采药过。  

薛炎　大涤洞天留题  
我有爱山癖，苦无买山钱。  
平生天柱梦，今日地行仙。  
九锁何曾碍，三椽若有缘。  
鹅溪三百幅，唤起老龙眠。  

薛扬祖　郊居写志  
过庭闻曲礼，在野习王风。  
世乱思休否，儿愚藉发蒙。  
云霞海色里，烟火雨声中。  
所喜田间事，比邻自昔同。  

薛扬祖　送表弟朱拙夫以县尉赴新安  
散金结客不求偿，落落生平此势肠。  
七尺许君何慷慨，一朝用世果循良。  
满城山色侵官舍，遍地溪声度女墙。  
邑长若逢潘岳辈，肯教名独起河阳。  

薛扬祖　与张枢密话旧作  
羸躯苦善病，日与药裹亲。  
藉彼参苓功，扶此忧患身。  
思君苦饥渴，相怜同病人。  
余身本蒲柳，宁竢秋风晨。  
君诚松柏姿，何患不长春。  
容面一若丹，鬓发一若银。  
来日安可期，往事曷足陈。  
不能罄君罍，奚以浣我尘。  
吹笙将鼓瑟，惭余非嘉宾。  

薛映　句  
黄鹄晨霞傍楼起，头陀秋草绕碑荒。  

薛映　清风十韵  
爽气乘秋至，凉飙荡暑初。  
泠泠含远籁，槭槭动轻裙。  
翠幕波无际，修篁韵有余。  
潜惊塞草绿，作拂井桐疏。  
素发悲郎将，霜纨感婕妤。  
窗光流熠耀，帘影乱蟾蜍。  
尘袭青丝骑，香飘绀幰车。  
故宫经馺娑，别馆度储胥。  
薄暮来金埒，凌晨上玉除。  
宁同起穷巷，{左貝右拳下手换貝}欲赋愁予。  

薛映　曲水亭  
台盘疏石渠，激流环四面。  
夏屋有余清，羽觞随意转。  
宾告醉言归，主称情未惓。  
虽非禊饮辰，岂谢兰亭讌。  

薛映　送高学士知越  
晋朝名理汉循良，胡粉宫闱紫界墙。  
得请仍辞史官笔，忆归重换会稽章。  
閒寻岳寺茶香细，盛会江楼鱠缕长。  
官是秋曹俱老大，异时同约棹沧浪。  

薛映　戊申年七夕五绝  
月放冰轮傍绛河，丁期宝婺夜经过。  
嫦娥不惜宫中桂，乞与天香分外多。  

薛映　戊申年七夕五绝  
碧天如水月如钩，金露盘高玉殿秋。  
青鸟潜来报消息，一时西望九花蚢。  

薛映　戊申年七夕五绝  
汉殿初呈楚舞时，月台风榭镇相随。  
如何牛女佳期夕，又待銮舆百子池。  

薛映　戊申年七夕五绝  
月露庭中锦绣筵，神光五色一何鲜。  
世间工巧如求得，四至卿曹亦偶然。  

薛映　戊申年七夕五绝  
银河耿耿露溥溥，彩缕金针玉佩环。  
天媛贪忙为灵匹，几时留巧与人间。  

薛泳　句  
柳断桥方出，烟深寺欲浮。  

薛泳　句  
归心如病叶，一片落江城。  

薛泳　游洞霄  
群山皆玉立，中有一峰危。  
天近秋云薄，松深夜月迟。  
洞因寻药入，席为听泉移。  
此趣无人会，临风酒一卮。  

薛嵎　鲍靖之左藏  
一门期负荷，太息此生终。  
世道不如古，君心谁与同。  
官清余橐在，苫返故堂空。  
作善宁须报，悠悠付彼穹。  

薛嵎　本无师与槐径弟交游二十年矣古人谓百篇诗尽和一盏酒须分余於二公  
中年为此别，悲动故交情。  
案上云林卷，山中风木声。  
梦回惊复喜，诗在死如生。  
几番西郊路，逢师独自行。  

薛嵎　本无师住甸阳山庵  
万松围坐石，大海浴金轮。  
不识入城路，唯修成佛身。  
出生来虎子，持咒拱山神。  
何必工吟苦，机衡自绝尘。  

薛嵎　变觉院登上人房老梅擅名滋久昔四灵与其先师道公方公游赋咏盈纸距  
年年心与雪霜期，一点寒生古树枝。  
昨夜故休相问信，隔窗无月坐移时。  

薛嵎　变觉院登上人房老梅擅名滋久昔四灵与其先师道公方公游赋咏盈纸距  
四灵殁后谁知已，惟有清香满旧枝。  
头白山僧犹爱客，为曾亲见老师时。  

薛嵎　别鹤  
见说瀛洲万里程，相思犹凯下青冥。  
已归天上神仙籍，不就人间饮啄腥。  
昨夜月明如失友，故园笼在且休扃。  
邻家亦有雏堪待，丹顶微微振薄翎。  

薛嵎　病中感兴  
风霜岁又除，藜杖步徐徐。  
儿辈忧无药，床头喜有书。  
背因曝日暖，交为诉贫痚。  
天定由人事，不如深闭庐。  

薛嵎　柴门  
春风随处好，吟隔又相催。  
触石云飞去，呼音鹤误来。  
杖藜无疾步，花地有香埃。  
不许车尘入，柴门只半开。  

薛嵎　陈子渊台州添倅  
高志爱官闲，来从玉笋班。  
离家买湖名，开印对巾山。  
风月添新句，朋游记旧颜。  
桃花元有约，猥贱未能攀。  

薛嵎　呈楮溪主人  
一水傍通四五池，竹亭茅榭亦相宜。  
中间更着人高住，不到溪山无好诗。  

薛嵎　呈井南刘主簿  
何处井南居，青山绕屋庐。  
竹生从碍路，泉响不惊鱼。  
有道貌亦古，淡交情似痚。  
慈亲更弥寿，堂上步徐徐。  

薛嵎　初夏过湖外别业  
郊原新绿喜初晴，一曲湖光潋滟明。  
几处楼台空锁钥，百年人物尽丘茔。  
好花自分随春去，恶木宁思择地生。  
独念索居闻识寡，夜窗长对读书荣。  

薛嵎　除夜苦雨  
华发负沧洲，星霜又一周。  
未凭终夜雨，能洗隔年愁。  
池草起吟思，树禽栖屋头。  
空余壮心在，灯下看吴钩。  

薛嵎　春半  
春半数风雨，水村增晓寒。  
不辞蓑笠重，自觉起居安。  
隔雾山疑失，占晴礱未乾。  
可怜桃与李，无语受摧残。  

薛嵎　春晴泛湖  
平湖新涨绿，沙觜净涵波。  
芳草思无际，春风情最多。  
移舟动山影，止乐听渔歌。  
得意唯鸿鹄，高飞避网罗。  

薛嵎　悼薛君载  
衣被唯綀褐，长闲未觉贫。  
将何折君寿，不尽百年身。  
竹树多於屋，禽鱼近得人。  
生无世情恋，宁复怨著昮。  

薛嵎　悼张寺丞  
五马归来绝送迎，全将沤泡视浮荣。  
宅依林麓楼台小，门有诗书气味清。  
身后只如曾冷淡，墓头曾是手经营。  
夫人扶疾秋窗下，深夜看经带哭声。  

薛嵎　电眸相士索诗  
筑室渔村五六年，湖光山色在吟边。  
道人不作闲人看，浪说前程博酒钱。  

薛嵎　定庵远山主  
修持功行满，不堕动中尘。  
龙象西天邃，杉松卵塔新。  
腊高同辈尽，敛薄小师分。  
生灭理无二，交深独怆神。  

薛嵎　冬兰  
出林讵为晚，知我岁寒心。  
不入离骚怨，来亲冰雪吟。  
众芳归槁壤，独干长穷阴。  
为有幽人致，相看情倍深。  

薛嵎　冬日野步  
树上有禽啼似春，声高声下亦何心。  
幽人拄杖移时立，句句诗中是苦吟。  

薛嵎　冬日杂言五首  
茅檐日出胜重裘，饱饭看山倦即休。  
识得个中真气味，自然无梦到封侯。  

薛嵎　冬日杂言五首  
古藤荒草乱成堆，自课园丁日日来。  
只有梅花耐清苦，霜风枝上犯寒开。  

薛嵎　冬日杂言五首  
竹炉槁叶坐烧残，冷屋荒村夜更寒。  
冻得形模龟样缩，谁知方寸似天宽。  

薛嵎　冬日杂言五首  
鹤唳柴门月过墙，梅花如雪满林香。  
风光直许闲人占，不耐闲人夜亦忙。  

薛嵎　冬日杂言五首  
布被烘来暖似汤，蒙头高卧未昏黄。  
道人不是贫鼾睡，省事门中第一方。  

薛嵎　独宿山中  
涧水松风声不断，白云飞上屋头栖。  
山中昨夜孤吟客，只把无眠便作题。  

薛嵎　独宿山中  
诛茅无地结庵迟，借得人家近翠微。  
何事树禽惊不起，也应知我久忘机。  

薛嵎　方氏墓庐扁曰白云飞处  
诸峰互隐蔽，一望一增悲。  
触目易成感，思亲无尽时。  
松扉阴似雨，翁仲立如痴。  
出岫亦何意，悠然自不知。  

薛嵎　逢旧友生  
交游半零落，身在复长贫。  
对语寒灯尽，相看白发新。  
兵兴无乐土，市近少闲人，  
遥忆桃源路，鸟啼花自春。  

薛嵎　赋陈子在瓢饮  
羡尔甘贫居陋巷，遥知清德继前修。  
平时所乐从中得，外物虽微不过求。  
自枕曲肱安澹泊，闲挑拄杖亦风流。  
百千年内谁相望，寂寞箕山一许曲。  

薛嵎　赋山云侄偶耡  
扶犁人所贱，何苦事耕耘。  
生意未终息，雨声曾厌闻。  
诗书长在手，畚锸岂劳君。  
只恐青云上，能将此志分。  

薛嵎　赋王九山沧浪阁  
千年孺子吟，谁会此时心。  
方寸有泾渭，烟波无古今。  
水禽知雨候，山气爱秋深。  
不尽凭栏意，桡歌归故林。  

薛嵎　赋中上人顽坐  
嗜吟忘夜冻，立雪此同机。  
工苦精灵聚，毫端造化归。  
石床趺半结，荒径叶频飞。  
客至应相讶，无心听扣扉。  

薛嵎　感兴  
箪瓢吾道在，此乐语人难。  
遗却形骸累，始知天地宽。  
远山不辨树，高屋易生寒。  
数夜雪风忽，编芦壁未完。  

薛嵎　高氏石云  
阆仙曾得句，月下自推敲。  
以此幽闲趣，长为淡泊交。  
水寒梅照影，霜滑鸟归巢。  
余亦同怀者，从君结把茅。  

薛嵎　高新甫云崖  
步步危机死不知，白云深处最平夷。  
猨啼鹤唳非无意，才近高人便入诗。  

薛嵎　耕乐  
躬耕乐道真吾事，三聘看来未是荣。  
时尚可为君更悟，何妨藜藿度残生。  

薛嵎　古淡然才得帖住长芦不受却归松风旧寺次社中韵  
拄杖挑云上半肩，寻幽重到旧栖禅。  
浮生多故成南北，白发相惊问岁年。  
房闭松声难辨雨，山连海脉暗通泉。  
自从勇却长芦请，猿鹤终宵亦稳眠。  

薛嵎　古淡师然公游方  
野僧携锡别，何处度残春。  
天地无穷事，江湖自在身。  
真心齐得物，道貌异於人。  
昔日安禅地，深山虎亦驯。  

薛嵎　归洁庵  
行藏自有意，非命亦非时。  
洗耳笑心褊，折腰惭悟迟。  
荣枯花上见，寒暑鬓边知。  
独立衡门下，悠悠千古思。  

薛嵎　归云壁上人游方归  
亦是无心出，不如归意闲。  
一身随铁锡，十载住金山。  
定石沾花雨，清庙带病颜。  
常云迷觉路，只在片言间。  

薛嵎　郭氏抗云楼  
宴坐群峰表，太空无一尘。  
青山独往意，白首自由身。  
放鹤重霄阔，凭栏万木春。  
纷纷荆棘里，跬步谱逡巡。  

薛嵎　郭氏遗经堂  
校雠存手泽，肯构炯前光。  
际此圣明代，应无屋壁藏。  
半窗分雪影，九蠹避芸香。  
静想趋庭意，居然师友旁。  

薛嵎　过村翁家  
白发茅茨下，耰锄力未衰。  
儿孙收滞穗，鸡犬入寒篱。  
俗朴人家善，山深井税迟。  
能言耆旧事，相问坐移时。  

薛嵎　和清溪可居壁间韵  
松风相对搑重关，何止浮生半日闲。  
此是仙家真境界，蓬莱犹在有无间。  

薛嵎　和清溪可居壁间韵  
日日虚廊步百回，吟边时有可人来。  
西湖处士诗名世，老向孤山亦为梅。  

薛嵎　和雁来红  
若将群卉分高下，此种无因到画栏。  
寒蝶不知红是叶，飞来犹作野花看。  

薛嵎　胡贤良进史  
白首裒遗传，难甘閟一丘。  
表成趋阙拜，路左别家愁。  
文字归笑中秘，科哆嗦异杂流。  
当年乾坤吏部，何自抱深笑忧。  

薛嵎　湖外泛雪  
雨雪连朝意未休，支筇难步最高楼。  
梅花不识春风面，野水相平古渡头。  
船上看山无屋碍，尘中阅世似沤浮。  
一生穷苦缘诗僻，莫把诗穷认作愁。  

薛嵎　还甘泉沈氏诗卷  
之人吾畏友，相望水东西。  
笔下山林趣，诗中五十题。  
读书长闭户，自奉只羹藜。  
名字他年出，双松应共齐。  

薛嵎　还寓乐侄诗卷  
吾诗吟未了，今尔亦工吟。  
笔下心思苦，书中理趣深。  
青灯宜远到，白日易西沉。  
多谢怜衰疾，连朝独见临。  

薛嵎　黄蜀葵  
娇黄无力趁芳菲，待得秋风落叶飞。  
空有丹心能就日，年年憔悴对斜晖。  

薛嵎　寄公衮舍弟  
每恨世交薄，相期情最深。  
秋风一回首，明月两关心。  
鹤病难为药，砂顽不化金。  
余生百计拙，耐可事清吟。  

薛嵎　寄珂雪屋  
积雪覆茅屋，僧居清更清。  
浮生千劫尽，长日一灯明。  
野鸟呼能下，山灵避不行。  
旧时江月住，时听诵经声。  

薛嵎　寄罗浮杨天经居士  
罗浮峰对海坛峰，只隔长江半里风。  
君向西方了生死，我於易象悟穷通。  
数声清梵空林下，一幅渔罾落照中。  
各各闭门无俯仰，不相同处偶相同。  

薛嵎　寄宋希仁兄弟  
咫尺不相见，闭门唯苦吟。  
听残寒夜雨，灰尽壮年心。  
身外一贫在，灯前百虑深。  
所欣交友义，白首亦如今。  

薛嵎　霁雪亭  
千树玉成林，远香清可寻。  
几疑安道在，直得老逋吟。  
迥与春风异，唯宜昼日阴。  
尘中无此景，羡尔弃华簪。  

薛嵎　贾鹿岩  
不是长江派，因何亦好吟。  
从知世味淡，自觉野情深。  
科举无名字，案头唯古今。  
新铭为读尽，可惜老山林。  

薛嵎　郊外隐居  
自是山林士，非因失志余。  
儿童知稼穑，猿鹤近诗书。  
曙色浮沧海，春风满太虚。  
固穷须学力，不敢废经锄。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
因缘还是范湾边，乾巽峰高四应全。  
千古青山逢具眼，数茎秋鬓近衰年。  
倒骑黄犊循来路，贪看行龙下远田。  
惭愧邻翁为指说，传闻此地产英贤。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
外家后事凄凉甚，老妇思亲哭最哀。  
今日青山留我在，他年寒食望甥来。  
极知造物成吾志，可但精灵慰夜台。  
惆怅昔时原上路，独余宿草见春回。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
草塘相望隔重云，愧我为兄蚤哭君。  
少日对吟听夜雨，老来无计抚孤坟。  
泉台冥漠唯增感，人事安排已十分。  
莫待他年推吉应，如今友爱最先闻。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
敢慕昔贤居旷达，分甘吟骨寄山阿。  
刘伶常备随身锸，陶令曾为自挽歌。  
未必浮生於此悟，算来忙处为人多。  
北邙原上堪回首，莫枉心情用太过。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
十万买山浑可事，放教身死骨犹香。  
不知筋力何年尽，看到杉松几尺长。  
管郭岂能谋富贵，诗书元自著兴亡。  
采薇歌在无人识，千载清风独首阳。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
分明来日已无几，还似参禅未透时。  
吟骨纵清难免死，黄菁多啖亦充饥。  
题诗遣得山精去，近俗偏将古墓夷。  
合眼便为泉下鬼，此身康济莫宜迟。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
大有公卿弗似吾，一枝藤上挂葫芦。  
旋疏苔石通崖溜，自祝山神保鹤雏。  
休羡铭旌题极品，试将槐树植三株。  
依然此事凭阴德，从古幽明理不殊。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
赢得青山终老看，闲身爱用不须多。  
风霜落木时将暮，功业无心镜懒磨。  
道士共联石鼎句，村童能和草庵歌。  
盖棺一事安排了，肯信光阴去似梭。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
山中百事且休闻，也莫参禅莫鍊神。  
缠树古藤无了日，随风乱叶岂由身。  
闲来景物吟方到，静处工夫识始真。  
想得大槐宫里梦，日高犹有未醒人。  

薛嵎　近买山范湾自营藏地与亡弟草塘君及外家墓茔悉可跳动望感事述情继  
依然且作住庵看，茆屋三间办不难。  
户外莫容千驷马，客床唯置两蒲团。  
深林藏虎风长怒，短木去门睡自安。  
西北干戈犹未已，仙逢乐土度衰残。  

薛嵎　君成弟清溪  
孺子歌犹在，沧浪可濯缨。  
流来如玉洁，止处似心平。  
鱼避飞凫影，荷添落雨声。  
诗书源更远，千古媲交情。  

薛嵎　君誉病愈相访  
有谁怜我老，贤弟独知心。  
月夜空相忆，梅花都未吟。  
愁因失鹤致，贫为买山深。  
连日勤过记，新簄得共斟。  

薛嵎　开炉节赋  
闲身何所似，丈室老维摩。  
茅屋地炉小，荒园树叶多。  
移窗就梅影，晒草补渔蓑。  
似此宁辞苦，边寒尚枕戈。  

薛嵎　康氏端斋  
於下地能取友，人已两无偏。  
立行有如此，前修宜比肩。  
吟情近风雅，胸次着林泉。  
愧我全迂避，交游又十年。  

薛嵎　哭槐迳弟  
孤僻由天性，看山独展眉。  
岂无身后虑，犹课病中诗。  
泉石宁百崇，苍昮不可知。  
平生唯爱菊，增我九秋悲。  

薛嵎　哭瓢饮陈子在  
案头萤火散，惆怅夜吟魂。  
路蝉重泉迥，堂空半影存。  
命无藜藿富。书独鬼神尊。  
猿鹤声声怨，愁不人可言。  

薛嵎　哭瓢饮陈子在  
蝉蜕尘埃外，闲身乐未涯。  
山林天岂靳，修短数难移。  
吟砚谁濡墨，空瓢想挂枝。  
深衣古贤貌，犹凯梦来时。  

薛嵎　哭瓢饮陈子在  
每恨去城远，番番语别难。  
论交置疏数，尽醉就团栾。  
事往遽成感，松彫不待寒。  
尚余亲翰墨，收沔再三看。  

薛嵎　哭瓢饮陈子在  
初食难忘置，心怀故友情。  
花枝封蜡寄，诗递出门迎。  
忍听偏亲哭，相期嗣子成。  
乘除理终定，人事未容轻。  

薛嵎　哭薛元善兄弟  
寂寞一窗灯，随风灭又明。  
空堂连夜雨，白发哭儿声。  
树色悲摇落，交情隔死生。  
唯应骨肉爱，为鬼亦同行。  

薛嵎　哭中师雪崖  
众里知心少，唯师是故人。  
临终书未答，昨夜梦全真。  
鹤唳浑如哭，花开不似春。  
近逢同住者，得问病元因。  

薛嵎　李氏爱山楼  
境自吾心会，於焉识所存。  
鸟声喧后寂，树色郭中付。  
静寿备仁理，乾坤悟易门。  
白云同此意，相对亦无言。  

薛嵎　廉村薛庭芝诉贫於余余亦贫不能周之赠以是诗  
两穷相值愁无计，同是开元补阙孙。  
百世清风於此在，莫将贫悴对人言。  

薛嵎　廉村族人命赋唐补阙薛公墓  
一自东宫吟苜蓿，吁嗟直道竟难容。  
精忠夙伫危邦虑，明哲宁高避世踪。  
痚傅有心辞汉陛，甘盘无梦佐商宗。  
寥寥千载闻风者，引领犹能式墓松。  

薛嵎　廉村族人命赋唐补阙薛公墓  
何处青山无白骨，先生高节死犹存。  
古今人物一抔土，闽浙诗书百世孙。  
乡邑有祠尊往哲，樵芻知禁避荒垣。  
断碑残碣堪摩拭，惭愧年年宿草蕃。  

薛嵎　林景云参学  
一门四世同堂乐，门外传呼释褐归。  
自此高车访游旧，屏将呵从叩渔扉。  
三冬晴暖春寒在，千里诗书野意违。  
又说携琴搜逸谱，休嫌古调按今徽。  

薛嵎　林景云令祖夫妻随其子各居同日葬  
真诰岩前旧筑居，夫妻双化是仙期。  
至今耕陇桑麻地，全似桃源晋宋时。  
窀穸同晨符吉卜，亲朋分夜别灵帷。  
诗书孙子名方盛，锦诰重因日未迟。  

薛嵎　林氏梅岩  
古意元从澹泊来，云根香雪点矶苔。  
静观造化春长在，不是冰霜冻得开。  
半影落池涵洁白，一峰无路接尘埃。  
逋仙家世君端的，只恐清吟未易陪。  

薛嵎　刘荆山归自惟扬新营渔屋退居  
谩道归来晚，闲中日最长。  
渔翁尊齿序，客子效戎装。  
野不涵秋霁，风荷动夕阳。  
十年毕婚嫁，亦胜为人忙。  

薛嵎　刘荆山过惟扬再谒贾秋壑  
扉屨践淮雪，故人师帅欢。  
灯前话畴昔，时事又艰难。  
陪宴平山晓，寻梅古署寒，  
却归访泉石，珍重慰团栾。  

薛嵎　刘荆山谒贾秋壑  
鬓丝千缕去冲寒，酒放诗豪强自宽。  
天下英雄从古少，人生遇合至今难。  
婚姻债里抛吟屋，雨雪声中起客单。  
造物与君强健在，归囊知有暮年欢。  

薛嵎　刘荆山渔屋  
客星沉没钓台空，千载风流独此翁。  
万顷波心歌杜若，九霄云外见冥鸿。  
已将名字编渔户，只有琴书在室中。  
杨柳烟深杖藜出，满头衰白任春风。  

薛嵎　旅店早起  
半醒梦犹在，拥衾无限情。  
晓窗灯影淡，山路雪吟清。  
岁暮羡归客，囊空兼去程。  
故书多废理，惊愧动惊旌。  

薛嵎　旅中秋夜  
车马日西东，阮生途自穷。  
三年辞旧国，今日又秋风。  
边雁凄凉过，池花寂寞红。  
邦人惯相识，渐觉语音通。  

薛嵎　茅屋  
茅舍竹椽短，不劳朱恶施。  
高无神鬼瞰，贫与子孙宜。  
近古意全朴，当风势亦危。  
梅花有幽致，一树隔痚篱。  

薛嵎　苜蓿轩  
好是春风长育天，阑干低护晓窗前。  
园丁未必知吾事，补阙清声四百年。  

薛嵎　囊萤  
山中不羡青藜贵，清梦何曾到石渠。  
裁得綀囊连夜喜，儿童也学裹衣裾。  

薛嵎　囊萤  
残星数点照科斗，此事分明属后生。  
记得年时头未雪，夜窗不觉又三更。  

薛嵎　潘怀古参学  
同吟四十过三四，常恨诗衔欠一官。  
人事中年多感慨，仕途今日更艰难。  
炉亭围坐推前辈，夜店单床定薄寒。  
最喜亲庭佳阙近，尽携儿女入长安。  

薛嵎　潘南夫察院出台乡人荣其归拉余迎访因赋七言  
囊封朝上暮身挤，谗口何如万目齐。  
昔谓椒兰诚择地，今知萧艾适同畦。  
波涛不动中流砥，风雨难瘖晦且鸡。  
自着渔蓑厌趋谒，晨钟欣出郭门西。  

薛嵎　潘氏可轩  
可人居此地，称此可轩名。  
力学倘无倦，终身集大成。  
言辞寓深浅，权度要分明。  
体认工夫到，何妨缓作程。  

薛嵎　潘氏梅所  
种梅营数椽，四壁但萧然。  
清带山林气，香来笔砚边。  
云深天向晚，人立鹤趋前。  
余亦岁寒者，相从恰暮年。  

薛嵎　瓢饮陈子在病后见寄次韵奉答  
闻君卧病长於悒，文会过从迹顿痚。  
空对秋风惊节物，无因杯酒具围蔬。  
柴刑昼搑听残雨，灯火凉生理故书。  
一启来缄拜佳什，清冷如奉笑谈余。  

薛嵎　栖褊绝句  
不学逾垣与闭门，诛茅先卜远人村。  
钓鱼矶在平如席，坐对青山无一言。  

薛嵎　青藜阁为林景云赋  
九斗峰前太乙临，星辰亦监此时心。  
楼高不碍光芒入，坐久忽惊风露深。  
千古圣贤书里见，吾身学问性中寻。  
夜窗勤苦追先哲，名字何分昔与今。  

薛嵎　清醒  
独怀忠愤赴湘中，举国昏昏志不同。  
渔父笑君君亦笑，烟波相望各西东。  

薛嵎　秋日书怀  
万事荣枯一聚尘，尘中谁是独醒人。  
壮无学力吟将退，老入贤关路转贫。  
昨夜立秋凉到晓，空斋对月静如宾。  
首阳千载蕨薇绿，唯有夷齐纪逸民。  

薛嵎　秋试下有感  
焦桐何处是知音，犹向残编惜寸阴。  
此日便为终隐计，青山已负十年心。  
梅花独对寒流洁，野鸟高飞古木深。  
万古红尘徒扰扰，几人头上有朝簪。  

薛嵎　秋夜宋希仁同吟松风阁有感  
相逢长日坐如痴，瘦得吟肩耸过颐。  
天意复生郊岛在，人心自逐古今移。  
高秋月色行松顶，半夜山中读楚辞。  
此道若无千载后，尘昏何处照妍媸。  

薛嵎　佺上人游方  
燕鸿来去尽，萧索此时心。  
杖锡投何寺，风霜别故林。  
夜床煨叶炎，朝谷应樵音。  
往往长松下，看山坐独吟。  

薛嵎　入京逢故人  
长贫复羁旅，共爽十年欢。  
在世谁无累，如君事独难。  
蹴居怜火后，多病卧春残。  
纵决归山计，烟萝不疗寒。  

薛嵎　山居简饮冰友清溪槐迳二弟  
别后全无梦，寄书安得频。  
谁怜独往意，天弃苦吟人。  
债长新年息，贫欺渐老身。  
入林知未密，犹与俗相亲。  

薛嵎　山居十首  
深涧游群鱼，高树鸣幽禽。  
山中白日长，同此逍遥心。  
脱粳香可炊，浊酒聊自斟。  
过兹非所求，孰为升与沉。  

薛嵎　山居十首  
阴壑生暮寒，白云如炊烟，  
麋鹿不识人，时复近我前。  
青松三四株，石床在其边。  
意思清且闲，可以科余年。  

薛嵎　山居十首  
名昨能移人，智者为之愚。  
历观古英雄，鲜或全其躯。  
幸逃世网牵，园绮真吾徒。  
勿令千载下，叹惜斯人无。  

薛嵎　山居十首  
前村雨脚收，斜阳挂高树。  
老翁牵牛归，颇亦有幽趣。  
山风响茅屋，崖月导芒屨。  
平生江湖心，於此谢驰鹜。  

薛嵎　山居十首  
龙居洞云深，飞泉泻绝壁。  
不闻耳边喧，但觉心境寂。  
富贵由他人，得失俱抱戚，  
孰能全其天，山中樗与栎。  

薛嵎　山居十首  
午睡不觉长，童子入城回。  
地炉散微烟，煨芋已成灰。  
独酌无佳宾，梅花为吾开。  
须臾山有高，顾影空徘徊。  

薛嵎　山居十首  
木落山转空，景驶寒亦早。  
百草无愠容，低头就枯槁。  
形生复形化，安用置怀抱。  
千古丘跖分，所论非寿夭。  

薛嵎　山居十首  
古调今谁弹，至乐非外假。  
渊明爱无弦，此意知者寡。  
放鹤未归来，时倚长松下。  
旁观彼何人，笑我衣裳野。  

薛嵎　山居十首  
老妻倦缝纫，痴儿厌藜藿。  
一贫谁复言，多累吾已错。  
山半云可耕，山下泉可凿。  
轩冕亦傥来，岂得长如昨。  

薛嵎　山居十首  
柴门长日关，不碍溪水流。  
桃花树难寻，怅望回轻舟。  
虽无武陵源，事与昔人侔。  
已矣勿复言，白首安吾丘。  

薛嵎　山居述怀  
山瓢动瀑冰，一枕曲肱清。  
未遇勤求日，非沽隐逸名。  
梅边月在水，寒夜酒如兵。  
悟得乘除数，贫中心自平。  

薛嵎　山居有感  
无忮复无求，山林终自由。  
雪飞犹欠积，云住欲相留。  
朋友疏因数，功名喜亦忧。  
休休亭记在，此是死前休。  

薛嵎　山云惠二物　画竹  
跬步园林种亦难，渭川还有几千竿。  
山云遗我冰绡轴，得与梅花相对看。  

薛嵎　山云惠二物　梅枝  
赠我江南一朵春，独清滋味自相亲。  
只愁月下推敲拙，难与梅花作主人。  

薛嵎　山中  
依然木石居，造物任乘除。  
时事今休问，山中计不痚。  
泉声增雨后，禽语变春初。  
吟得诗名世，终身甘荷锄。  

薛嵎　山中  
长日山中坐，白云应笑人。  
浮生尘未脱。至老趣难真。  
身在影犹赘，年丰家自贫。  
莫将吟事废，柳色已知春。  

薛嵎　山中古松  
曾经雷斧劈，上有鷛巢腥。  
过客谁摽纸，山精此托灵。  
虬龙云际顶，龟鸟土中苓。  
月夜境荒寂，秋声不可听。  

薛嵎　山中梅花  
诗人魂在梅花上，不比垂杨管别离。  
野鹤声声声渐远，定应飞报月明知。  

薛嵎　山中梅花  
已有梅花未有诗，青山相对动愁眉。  
山翁只在山中住，花落花开总不知。  

薛嵎　山中吟  
痚拙本天性，束书归旧林。  
世人皆失笑，泉石自知心。  
山柿红犹涩，池鱼静亦沉。  
於中观物意，吾道乐弥深。  

薛嵎　山中遇雨  
草荒泥磴滑，老病厌扶持。  
雨逐云先后，路随山险夷。  
天寒禽自浴，屋漏榻频移。  
吟事愁无绪，梅花意亦悲。  

薛嵎　邵氏悦心堂  
扰扰利名役，鬓髭霜雪侵。  
要知充此性，即是悦吾心。  
有道境常裕，无营味最深。  
纷华安肯羡，出见更酣沈。  

薛嵎　省试舟中  
阙下春光近，囊金又一空。  
霜风欺败絮，星斗隔痚篷。  
世道谁能挽，妻孥见未同。  
青灯对黄册，销尽几英雄。  

薛嵎　石窗通人上南游并谒刘后村  
所师交与岛，知已又应难。  
羽檄边烽急，风霜岁事残。  
出家忘路远，度海识天宽。  
文畅浮屠者，当时亦慕韩。  

薛嵎　守岁五首  
儿辈呼卢不计钱，地炉围坐笑声喧。  
老夫自筭吟边事，栽竹移花近百篇。  

薛嵎　守岁五首  
明日焚香叩九关，六旬修未到清闲。  
莫怜身在尘中老，雪后骑驴亦看山。  

薛嵎　守岁五首  
鹤雏添岁顶微红，想见瀛洲路亦通。  
昨夜柴门长半掩，三更敲尽叫归笼。  

薛嵎　守岁五首  
新岁才余七日粮，灯前犹自笑人忙。  
茅檐霜下寒衣薄，爇尽蒹葭夜更长。  

薛嵎　守岁五首  
平日过从乏贵游，更来湖上棹扁舟。  
除将儿女年年拜，邻舍相逢坐即休。  

薛嵎　松风阁  
地形连斗阁连云，松籁曾经佛祖闻。  
永夜月明人到少，海光山色自平分。  

薛嵎　松风隆首座住云际禅院  
山门开望海，钟鼓动鱼龙。  
人具慈悲相，秋生寂寞容。  
随身唯一钵，留偈别双松。  
后夜桥西月，支筇失所从。  

薛嵎　松阜弟於宝成寺祖墓之侧营创别业为赋得闲亭诗取又得浮生半日闲之  
陟巘心已清，复此风雨蔽。  
高人疏凿余，理道颇超诣。  
卜筑谐素志，缁侣欣共济。  
修竹尚无恙，巢鹤亦数世。  
空山岚欲滴。近水石可憩。  
春睡朝旭升，夜语孤烛继。  
高扁出林麓，先垅记苗裔。  
严钟警晨昏，群岫罗扈卫。  
身同野鹿游，迹许巢父媲。  
蜗角自为雄，蚁磨卒至毙。  
靡怀半日羡，讵识终老计。  
吾庐并渔村，兴往辄鼓枻。  
野衣裁芸荷，败屋粘薜荔。  
川陆阻会面，岁月迅流逝。  
兹情不可忘，淡交慎勿替。  
及时毕婚嫁，即事无芥蕂。  
相从丘壑，永使心迹契。  
泉石闻斯言，庶以当盟誓。  

薛嵎　松冈过许峰送葬  
此行吟更苦，哭舅万山深。  
处士花犹昔，何人诗在今。  
奉亲无旅况，对佛动慈心。  
霜夜增寒思，半床安纸衾。  

薛嵎　送廉村宗人薛庭芝薛如晦还里  
老我儒冠误，怜君亦固穷。  
山川居壤异，友爱所天同。  
江渡乘潮阔，霜林逐晓空。  
永怀楸垅敬，淹泊志难通。  

薛嵎　送刘荆山  
束书入京阙，忧国最清深。  
天意有兴废，人才无古今。  
布衣万言疏，孤剑一生心。  
直道嗟难遇，贾生终陆沉。  

薛嵎　送潘道士  
春渚微茫碧草连，千花飞尽柳飞绵。  
孤云野鹤生遥思，明月清风共一般。  
破褐还寻栖阴地，空囊唯乞送行篇。  
先生自有修真诀，不倚丹砂驻少年。  

薛嵎　送僧自然过许蜂  
知心逢岂易，语别喜从容。  
因得静中趣，又寻云外峰。  
吟篇题在竹，拄杖曲如松。  
后会期难定，来书勿厌重。  

薛嵎　送松风僧渊中二公游方  
无累云相似，悠悠天地间。  
新秋生远思，此去未应远。  
撼锡惊栖鹤，听松思故山。  
吟诗与说法，同是一机关。  

薛嵎　送宋饮冰过四明郡斋  
元戎招士重亲临，喜遂诗书万里心。  
乍免客愁供帐具，暂停游事戟门深。  
秋空矫首瞻魁彩，夜烛凭花听雁音。  
从此文名沧海阔，好风三日到鸡林。  

薛嵎　送宋饮冰过四明郡斋  
忆昔曾登太白巅，闲云留我石床眠。  
集诗删失题犹记，人事乖违岁屡迁。  
极羡故交游汗漫，不禁离思对婵娟。  
山中乏致兼金馈，形迹相忘二十年。  

薛嵎　送蓑衣与陈子渊漫成口号  
莎草为衣叶叶新，已知难上贵官身。  
野人相赠无他意，从使心亲迹更亲。  

薛嵎　送友人之括苍  
石门当半道，想见泊舟时。  
伴鹤立终日，就岩题几诗。  
近山秋易老，问隐地偏宜。  
我亦江湖去，心期尔得知。  

薛嵎　素上人游方  
山深不可见，一锡又云飞。  
梵译通方语，林霜点衲衣。  
神闲生境寂，思基入吟微。  
寒月空相照，何人夜扣扉。  

薛嵎　素上人圆鉴  
何须百鍊取晶荧，大化非由巧力成。  
所性本来无阙蚀，认形却恐未分明。  
寒泉深夜辘轳静，素魄中天世界清。  
到此万缘皆了了，笑他拂拭堕缠萦。  

薛嵎　岁暮书怀  
园林春双近，老态更无懽。  
添岁儿童喜，照贫灯火寒。  
直心嗟道丧，多事识才难。  
已种梅千树，从今烂漫看。  

薛嵎　蓑衣步  
水浸石根冷，风吹藤叶飞。  
菰蒲秋影里，长趁钓船归。  

薛嵎　太白山观雪  
二十里松声，千山雪未晴。  
人当绝顶见，吟到此时清。  
大地球琳满，空林鸟雀惊。  
老僧观物化，无灭亦无生。  

薛嵎　太古元西堂过万寿谒住山肇淮海禅师并简  
老子旧知已，江湖独尔思。  
此行逢作者，送别若为辞。  
风雨过春半，诗书滞海涯。  
心心傥相印，亦足慰衰迟。  

薛嵎　唐补阙清风亭  
去国遗忠荩，朝盘托讽深。  
因知洁已意，亦是爱君心。  
貌像意全古，子孙贫至今。  
清风如可继，块土已埋沉。  

薛嵎　题扶疏亭竹  
风晴雨雪天，无趣不萧然。  
影过邻家月，根通石下泉。  
长因终日看，忆得故山眠。  
物性今方会，心虚节自坚。  

薛嵎　题山中井泉  
井口依山缺，更无沙砾浑。  
相传海眼出，久视石碑存。  
定案星辰位，不多穿凿痕。  
旱年人尽汲，汲尽复源源。  

薛嵎　题仙岩玉桂花  
生在龙居最上层，重重碎玉簇孤藤。  
灵根旧说宜丹汞，仙种元无到马塍。  
风过乍疑吹佩响，日笼还似点酥凝。  
三年刻楮成何事，除却天工人不能。  

薛嵎　题中川张氏所居  
鸥鸟往来处，此翁甘隐沦。  
地因人物著，名入郡图新。  
夜月情怀淡，茅茨意态真。  
高风无识拔，老却采薇身。  

薛嵎　天童寺  
佛界似仙居，偻台出翠微。  
浙中山水最，海内衲僧归。  
草树有真意，禽鱼尽自机。  
禅房无别事，唯见白云飞。  

薛嵎　天育道中  
除将吟卷外，琴与鹤相随。  
问寺路犹远，入山僧未知。  
鸟灵巢佛塔，猿饮挂藤枝。  
陵谷几迁变，道傍横古碑。  

薛嵎　挽陈运管安人孙氏  
舅家如母在，恸哭泪沾襟。  
平日经声断，兹晨佛力深。  
墓庐犹手构，梱则是夫箴。  
山上半慈竹，从知契夙心。  

薛嵎　万象亭  
年年此地驻吟鞍，十万人家指掌宽。  
天上星辰依旧远，山中松桂不知寒。  
月生沧海一轮静，云泊阑千片影残。  
见说亭基从古在，拟将图志试寻看。  

薛嵎　王九山提刑於子城西旧宅累石作小阜见示五言因次韵奉呈  
幽怀随所寓，数石几窗前。  
荆棘傥迷道，山林空浩然。  
云生宁择地，龙处即为渊。  
谁谓达观士，终当违市廛。  

薛嵎　王九山挽诗  
古史无完传，清风独可模。  
从谁问出处，举世在泥涂。  
气直於时忤，身荣与道俱。  
士林为重惜，挥泪奠生芻。  

薛嵎　王九山挽诗  
修行过衲子，蔬饭几昏晨。  
自草休官疏，犹嫌在世身。  
片云先冢近，寒月万松邻。  
为鬼还应别，平生有善因。  

薛嵎　王九山挽诗  
俗论鄙迂儒，公胡独受欺。  
焦桐方入调，夜鹊忽惊枝。  
心事将谁计，身名负已知。  
九原如可作，白首誓为期。  

薛嵎　王民山惠诗  
民山名字出，朋辈独推先。  
不奉寒暄问，于今四十年。  
传来诗似锦，倏去步如仙。  
自古山林士，无营貌亦贤。  

薛嵎　为迪上人赋寒倚  
山僧爱修竹，种此出嚣尘。  
霜雪不知苦，岁时长自春。  
定回闲坐石，风过动吟身。  
傥欲求归止，清虚即道真。  

薛嵎　为归云师赋野航  
遇坎与乘流，谁能舍迹求。  
即空皆是境，大渡本无舟。  
风流随机息，乾坤任光浮。  
可怜迷岸者，漂荡几时休。  

薛嵎　为槐迳弟赋亦爱  
无私天地情，物我岂殊形。  
此事关方寸，何人立户庭。  
一琴调舜曲，半壁写西铭。  
万虑境常适，谁能羡独醒。  

薛嵎　为张上翁赋松交  
之人梅竹操，抱此岁寒心。  
古道久不作，高风独在今。  
无言欣意会，肥遁爱山深。  
我亦萧闲者，从君涧壑吟。  

薛嵎　为郑菊山赋斗室  
居然真乐地，跬步亦徜徉。  
大器何曾局，修程未易量。  
中天就躔象，吾道即宫墙。  
万斛泉源在，非徒志秕糠。  

薛嵎　下第  
寸晷场中较尺寻，荣亲无路泪盈襟。  
一贫谁过箪瓢巷，百口难宽儿女心。  
昨梦重圆知误喜，平生失计为工吟。  
近来文体尤趋薄，古道何由可语今。  

薛嵎　下第归故园  
扁舟摇荡水心村，几度烟波入梦魂。  
猨鹤认名听号令，淦樵报礼叙寒温。  
浮生多事景逾促，自古求人道不尊。  
莫为穷途妨旷达，定应束帛贲丘园。  

薛嵎　闲居言怀  
老子从来不为名，放教心地到和平。  
庭前草色知春近，窗外梅花终夜明。  
纸帐梦回移月影，石溪流数失滩声。  
吟边莫问红尘事，只住茅茨亦自清。  

薛嵎　闲居杂兴十首  
亦有入城路，门前秋草长。  
荷锄书在手，负锸醉为乡。  
霜流溪流涩，厨烟树叶香。  
为贫从俭约，犹欠半年粮。  

薛嵎　闲居杂兴十首  
昔日黄金屋，十年荆棘林，  
浮生真亦假，世事古犹今。  
电隙无留景，云泉属自心。  
纷纷蜗角里，朝暮几升沈。  

薛嵎　闲居杂兴十首  
铁砚几磨研，依然萤雪边。  
薄才遗圣世，无禄尽亲年。  
多病唯谙药，当寒不识绵。  
素心期淡泊，冰蘖誓能坚。  

薛嵎　闲居杂兴十首  
秋虫随响灭，振羽不知疲。  
譬彼附炎士，宁思失势时。  
垂竿动天象，煊策茹商芝。  
投分谅非浅，翻然弗可追。  

薛嵎　闲居杂兴十首  
闭户谢流俗，青山独自看。  
淡交从古少，冷面对人难。  
农圃元非学，神仙不在丹。  
孤怀无别想，回向此心观。  

薛嵎　闲居杂兴十首  
四时俱橐签，一气自回旋。  
谁谓春风力，能专万物权。  
荣枯忘晦朔，霜雪抱贞坚。  
赋分有深浅，殊非天道偏。  

薛嵎　闲居杂兴十首  
已是中年后，何当绝悔尤。  
淦樵非始志，灯火企前修。  
叶落烽容见，巢倾鹤貌愁。  
诗穷安敢避，天为拙人谋。  

薛嵎　闲居杂兴十首  
土木非吾事，支东复拄西。  
雨盈沟壅叶，檐侧礱沈泥。  
护壁时编苇，登楼恐折梯。  
若无忧挠至，终岁亦安栖。  

薛嵎　闲居杂兴十首  
近觉吟无趣，权将俗累删。  
莺花老眼倦，风雨半春闲。  
野面便粗褐，柴扉掩暮山。  
片云寻处泊，飞度竹檐间。  

薛嵎　闲居杂兴十首  
白发天应弃，春风吹不青。  
神仙归恍惚，书传出英灵。  
周粟岂医饿，湘流难活醒。  
迄今名字在，百世仰芳馨。  

薛嵎　项大著挽诗  
耳为恩门屈，宁辞御史迁。  
力陈归老疏，自尽读书年。  
秘府神游地，浮荣梦觉前。  
世间真不死，未必属苍天。  

薛嵎　谢松冈侄惠诗  
韦布名犹盛，诗书不负人。  
每过临水宅，长想钓鱼身。  
思苦诗难和，岁寒交始真。  
乃翁怜病久，余病复兼贫。  

薛嵎　新春感怀五首  
新春风物旧山川，老大情怀一惘然。  
桃树不知秦世换，落花流水自年年。  

薛嵎　新春感怀五首  
儿女添年暗自欣，不知婚嫁逼侬身。  
羹藜衣褐由天分，莫负当初种德人。  

薛嵎　新春感怀五首  
自悔中年废读书，余生只可业樵渔。  
青山白屋笑归去，从我高眠百事痚。  

薛嵎　新春感怀五首  
新种黄精助晚粮，生涯小小拙何妨。  
春风吹鬓不重绿，白日笑人长自忙。  

薛嵎　新春感怀五首  
多置田无占好官，妻儿奴婢尽生欢。  
贫家有子才堪教，身后穷愁且放宽。  

薛嵎　新年换桃符  
桃符频换句难新，休对春风诉旧贫。  
近日儿童谈道学，几时徵诏及闲人。  
山田收薄官输在，树雪吹残曙色真。  
慨昔巢由老岩穴，终身击壤作尧民。  

薛嵎　新筑湖外草阁  
挥手红尘吾老矣，断堤流水草堂新。  
几年荆棘无行路，一日云山有主人。  
未许园丁知姓字，先从渔父问仁邻。  
谢他鸥鹭烟光里，飞去飞来伴隐沦。  

薛嵎　徐太古主清江簿  
四灵诗体变江西，玉笥峰青首入题。  
旧隐乍违鸥鹭去，新篇高兴簿书齐。  
身闲自喜瓜期远，俸薄还因楮价什　。  
掺别正逢寒食日，洞庭春渌草萋萋。  

薛嵎　宣氏梅边  
自入孤山咏，梅花最识诗。  
喜逢吟苦友，共此岁寒期。  
曙色雪初霁，暗香春未知。  
前村风景别，只是家茅茨。  

薛嵎　薛野鹤  
瘦形如鹤头如雪，流浪江湖岁月深。  
但是胸中有丘壑，何分城市与山林。  

薛嵎　【　　01】　雁山纪游七首　宝完灵云二寺  
夜钟寥閴远相闻，古佛青山自结邻。  
片石挂空平可渡，两峰侵汉立如人。  
云归荡顶无多路，僧住岩根老此身。  
为忆龙湫重回首，。  
来看瀑布独逡巡。  

薛嵎　雁山纪游七首　大龙湫  
深冬雷未蛰，雨雹半空飞。  
久立怪生眼，回看日变晖。  
万松声不出，尺蜃鬣犹威。  
僧说分汉阔，长年无早饥。  

薛嵎　雁山纪游七首　净明寺  
入寺嫌僧俗，独行松迳幽。  
夜扉崖室寂，斋磬铁盂秋。  
谷栈云迷级，石溪霜迸流。  
维摩不语坐，何日病能瘳。  

薛嵎　雁山纪游七首　灵峰寺  
神功开地秘，怪石尽为峰。  
佛界虚空造，龙居十二重。  
睛瞳随境役，蟾兔及秋逢。  
却忆谢灵运，岭头迷去踪。  

薛嵎　雁山纪游七首　灵岩寺  
千岩崚骨露，随怪各生形。  
目力到天尽，心旌倚佛宁。  
夜钟传谷杳，石气逼灯青。  
崖腹猕猴住，多年性亦灵。  

薛嵎　雁山纪游七首　能仁寺  
过尽盘山险，登临意忽平。  
殿灯摇佛影，瀑布杂钟声。  
湫阔龙居顶，路回峰换名。  
晓行林日薄，海气接云生。  

薛嵎　雁山纪游七首　寿昌寺  
野服挂僧单，禅扉月未关。  
桂香清近佛，秋色老依山。  
目尽遥峰出，步回流水闲。  
相传登荡路，数处可跻攀。  

薛嵎　夜坐课子侄  
微风弄孤烛，蛬响泣将晨。  
欲办男儿事，当为志气人。  
箪瓢非外乐，韦布只身贫。  
慎勿忘科第，务求荣尔亲。  

薛嵎　已亥大旱官催秋苗甚急  
立秋才一日，期会到林泉。  
已悟征苗意，曾吟喜雨篇。  
饥锄山草尽暘汲井泥坚。闻道邻州牧，  
忧民夜不眠。  

薛嵎　忆嵇师奥观梅并贵行弟殁后之思  
不到嵇师今几春，凄凉疋马去无因。  
同游人葬梅花下，应笑花开不见人。  

薛嵎　忆汪氏山亭旧游并简  
因山为址屋无多，中有幽人衣薜萝。  
自撷溪毛充野腹，频敲牛角和渔歌。  
舟车相过情难数，姓安长留石可磨。  
遥想对床风雨际。一灯终夜照吟哦。  

薛嵎　友人入京  
猿鹤亦悲鸣，家山莫浪轻。  
千峰带秋色，一路独吟情。  
野水冲潮白，孤云趁月行。  
遥怜归梦断，七十二滩声。  

薛嵎　友人以修鍊游方或传其以此死者为赋是诗  
鹤骨难污世上尘，西风惆怅瘞湖云。  
莫悲生死今朝隔，须信仙凡此路分。  
丹灶空遗鸡犬恨，青山谁吊鹿麋群。  
蓬莱今古知何在，秋草唯添处处坟。  

薛嵎　渔村会诸友戏呈  
矶头濯足动沧浪，独醒何曾与世妨。  
尽写骚经粘屋壁，未逢渔父似潇湘。  
远山不离烟云色，流水时闻兰杜香。  
制和荷衣恐惊俗，对人称是楚贤装。  

薛嵎　渔村即事  
维舟古渡头，四望是汀洲。  
水阔唯宜夏，荷枯不碍秋。  
困归牛背稳，晓汲井云浮。  
独坐愁无侣，多番为月留。  

薛嵎　渔村偶题  
莫道柴门窄，断无车马声。  
苦吟成集少，久病见人生。  
花落寒犹在，春阴雨未成。  
渔村名自我，鸥鹭勿相轻。  

薛嵎　渔村晚照  
旧游忆得潇湘路，今喜烟波似旧时。  
泽畔怕逢渔父问，桃源已被世人知。  
数家草市添新户，一树寒鸦傍古祠。  
兰杜香深洲渚阔，小窗长日赋骚辞。  

薛嵎　渔村有感  
小窗长日苦吟声，独倚阑干看晚晴。  
居士莫疑贫可弃，春风不为病相轻。  
梅边纸帐重重影，壁上离骚字字清。  
鸥鹭往来情更熟，只消此地度残生。  

薛嵎　渔村远望因思槐迳弟同游之乐  
满山残雪满溪云，唯有沙鸥独见亲。  
往事不堪频入梦，吟篇无数更愁人。  
扁舟欲流同谁载，破衲蒙头近六旬。  
尚拟来生因可结，凄凉何处问苍昮。  

薛嵎　渔村杂句十首  
莫论尘土与烟霞，收拾襟怀即我家。  
絮帽蒙头霜月下，水村深夜看梅花。  

薛嵎　渔村杂句十首  
非智非愚浪着鞭，前程倒指事茫然。  
临汉一洗巢由耳，独立斜阳认钓船。  

薛嵎　渔村杂句十首  
尽醉茅柴得自由，芦花飞雪满人头。  
蓑衣碎叶重重补，听雨吟风卒未休。  

薛嵎　渔村杂句十首  
青山如主复如宾，相对无言意自真。  
富贵不应忘此味，从来世上少闲人。  

薛嵎　渔村杂句十首  
月下门开不用敲，渡头长系木兰桡。  
盘餐市远从真率，会宿何妨屡卜宵。  

薛嵎　渔村杂句十首  
泽畔行行歌楚骚，一襟忠愤付湘涛。  
难教举世无醒者，莫羡渔翁活计高。  

薛嵎　渔村杂句十首  
三五人家住一湾，近城无路去来难。  
溪边自结同吟友，松柏青青到岁寒。  

薛嵎　渔村杂句十首  
野水微茫路欲迷，重重沙渚自高低。  
鹭鸾飞过无心泊，直入残阳树杪栖。  

薛嵎　渔村杂句十首  
猿鹤何曾肯受羁，仙来亭畔立多时。  
物情未到忘机地，步步行行只自疑。  

薛嵎　渔村杂句十首  
白云相顾尚依依，十载江湖负宿知。  
时事未容轻所学，山中依旧只吟诗。  

薛嵎　渔村杂诗十首再和前韵  
晴空万里散余霞，一叶渔舟稳似家。  
学道未能全寡欲，水边隙地亦栽花。  

薛嵎　渔村杂诗十首再和前韵  
兰菊分畦笋作鞭，南山相对意悠然。  
城中有路何曾入，只许苍头趁钓船。  

薛嵎　渔村杂诗十首再和前韵  
此身闲却有来由，白发中年已上头。  
莫道无官无可弃，从今放下一齐休。  

薛嵎　渔村杂诗十首再和前韵  
独作渔樵最上宾，土风淳朴物情真。  
鲍家兄弟皆和乐，林子诗豪胆压人。  

薛嵎　渔村杂诗十首再和前韵  
巡檐修竹晚风敲，古寺僧归月下桡。  
童子闭门无一事，只须清坐过中宵。  

薛嵎　渔村杂诗十首再和前韵  
微吟朗咏足风骚，切莫危言试怒涛。  
云本无心泉自洁，不因作意立名高。  

薛嵎　渔村杂诗十首再和前韵  
生涯小小落溪湾，妻子知时不说难。  
毕竟直钩为计拙，晚来无酒可销寒。  

薛嵎　渔村杂诗十首再和前韵  
暝色和烟四望迷，仰眠牛背觉天低。  
村翁遥指笙歌处，此地鱼沉鸟不栖。  

薛嵎　渔村杂诗十首再和前韵  
雉入樊笼马受羁，低头犹怕欠趋时。  
人心到此无真识，未必人疑先自疑。  

薛嵎　渔村杂诗十首再和前韵  
岁寒无物可相依，惟有梅花似故知。  
名世何曾在科甲，西湖处士只吟诗。  

薛嵎　渔父  
一笠一蓑衣，空江雨雪霏。  
得鱼虽假饵，於世本无机，  
晚唱教儿和，闲身尽醉归。  
沧流犹未足，长羡白鸥飞。  

薛嵎　渔父词七首  
兰芷流来水亦香，满汀鸥鹭动斜阳。  
声歡乃，间鸣榔，  
侬家只住岸西家。  

薛嵎　渔父词七首  
翁妪齐眉妇亦贤，小姑颜貌正笄年。  
头发乱，髻鬟偏，  
爱把花枝立柂前。  

薛嵎　渔父词七首  
湘妃泪染竹痕斑，风雨连朝下钓难。  
春浪急，石矶寒，  
买得茅柴味亦酸。  

薛嵎　渔父词七首  
满湖飞雪搅长空，急起呼儿上短篷。  
蓑笠具，画图同，  
铁笛声长曲未终。  

薛嵎　渔父词七首  
离骚读罢怨声声，曾向江边问屈平。  
醒还醉，醉还醒，  
笑指沧浪可濯缨。  

薛嵎　渔父词七首  
白发髼忪不记年，扁舟泊在荻花边。  
天上月，水中天，  
夜夜烟波得意眠。  

薛嵎　渔父词七首  
只有青山可卜邻，妻儿语笑意全真。  
休识安，莫嫌贫，  
方是安闲第一人。  

薛嵎　渔家  
生涯渔业在，屋漏旋增茅。  
莫道直钩拙，翻同稚子敲。  
夜灯切竹火，宾坐具山肴。  
中有白头者，离骚手自抄。  

薛嵎　育王寺  
寺中众山里，白云深更深。  
不知行乐意，何似坐禅心。  
护塔龙常在，倚松僧独吟。  
渡江前赐字，珍重到于今。  

薛嵎　园中  
莫道趋时拙，书中乐未涯。  
荷锄依树歇，联句笑人迟。  
仙去井犹在，年荒草不衰。  
近来筋力减，累失看花期。  

薛嵎　月海远上人游方过灵隐  
一点灵光在，月生沧海深。  
此中难着语，何处可相寻。  
野寺庙无定，穷冬日易阴。  
听松行九里，却坐冷泉吟。  

薛嵎　越僧一书记索赋二绝　松风阁  
何处笙箫起半空，满山斜日动蛟龙。  
老僧无语凭栏久，过尽白云千万重。  

薛嵎　越僧一书记索赋二绝　月泉  
月色泉声境自真，有身终不若埃尘。  
山中受用只如此，住者知为澹泊人。  

薛嵎　再别徐太古主簿  
枌社过从久，新知尽不如。  
素心非必仕，此别遂成痚。  
清苦辞藜藿，寒暄慎起居。  
川途修复阻，相忆眇愁予。  

薛嵎　早起即事  
隔水钟声枕上闻，城中人事已纷纷。  
开门放鹤溪边去，冲破闲阶一片云。  

薛嵎　赠渔者  
几度看山愧白鸥，身名心事两悠悠。  
如何醉醒寒江上，风卷芦花雪满头。  

薛嵎　赵东阁倅越  
百指忍贫埯远次，壮心销尽鬓丝如。  
身如韦素居常泰，官被声名折得迟。  
束檐喜闻千里戍，出山唯有十年诗。  
兰亭风月应须记，人物依稀似晋时。  

薛嵎　赵东阁奏院去国  
帆远浙江风，莼鲈趣一同。  
无人持国是，举世咎诗穷。  
身退山林重，心怡学问充。  
冥鸿离罾缴，瞬息九霄空。  

薛嵎　真隐寺呈延上人  
塔光圆照室，香炷读经晨。  
林下有清福，尘中无悟人。  
岩阴常候雨，松色不知春。  
青草何年墓，标题界碣新。  

薛嵎　郑氏时斋  
力学竞分阴，俄惊岁月深。  
岂为科举地，自遂读书心。  
名教有余乐，尘埃不可寻。  
肯同碌碌者，白首尚籯金。  

薛嵎　中秋家人玩月  
年年照离别，今夕喜团栾。  
不是人心异，全胜昨夜看。  
八荒同皎洁，列宿让清寒。  
自有银河路，乘槎到不难。  

薛嵎　重游雁山分得六题　荡顶  
高平余十里，湖湗落中间。  
此地可耕凿，长年迷草菅。  
一庵犹有路，四望忽无山。  
道者了经课，慰余灯陟艰。  

重游雁山分得六题　龙鼻水  
怪极生真想，饥凶祷请勤。  
半身鳞甲具，一勺渺瀰分。  
应谷声如鬼，飞空石碍云。  
精诚随寓在，亦以感通闻。  

薛嵎　重游雁山分得六题　水帘谷  
石壁斧修痕，风泉断续闻。  
琉璃光闪日，空洞湿飞云。  
妙出神功造，源从湫底分。  
谁能为钩起，深处谒龙君。  

薛嵎　重游雁山分得六题　天聪洞  
天听本非耳，形容独费吟。  
岂伊空凿团，能探杳冥心。  
混沌开中窍，空虚纳众音。  
下临千仞险，当暑骨毛森。  

薛嵎　重游雁山分得六题　五老峰  
岩前看不足，化此石为身。  
忆昔白头者，於中第几人。  
相逢应失笑，久立岂迷津。  
勿厌薜萝密，痴容免俗嗔。  

薛嵎　重游雁山分得六题　照胆潭  
彼我俱澄澈，中涵理趣深。  
游鯈具龙体，幽洞通潭心。  
影动猿摇树，沙明日耀金。  
片岩经霹雳，痕凿到于今。  

薛嵎　舟泊曹娥祠下  
身没一朝事，孝名垂至今。  
江空夜涛泣，日落雾天阴。  
社祭陈箫鼓，蛮歌进宝琛。  
予生无愧怍，风浪不惊心。  

薛嵎　朱氏云壑  
舒卷悠悠付太空，居然丘壑具胸中。  
人生知已终难必，世上无心自不同。  
片石若浮龙在水，远峰欲露树吟风。  
羡君隐处有如此，想见诗成字字工。  

薛嵎　追惜永嘉前政知县赵大猷时景定改元  
兴言民父恩犹在，何故年来尽不如。  
清节苦於为士日，归装轻似到官初。  
月明往事寻思遍，灯下怀人音问痚。  
矫首天朝除目到，放教田里得安居。  

薛嵎　自君之出矣三首  
自君之出矣，泪对花枝洒。  
风窗挑夜灯，心在无油泻。  

薛嵎　自君之出矣三首  
自君之出矣，荏苒度寒燠。  
譬彼双鲤鱼，书辞长在腹。  

薛嵎　自君之出矣三首  
自君之出矣，抱此离恨情。  
春蚕不作丝，缠绵过一生。  

薛寘　泄潭瀑布  
秋高水壮雪飞涛，岩木招风怒窍号。  
不是玉虹低涧饮，白龙拖雨下山腰。  

薛仲庚　春日  
晨游每及晡，夜游不知旦。  
春风似醇醪，盎盎消我闷。  
春月似新茗，泠泠清我困。  
人生能几逢，月圆花烂漫。  
何为守幽独，忽忽音容换。  
沂水舞雩人，天机自游玩，  
叔子登岘山，浮名何足叹。  

薛仲庚　读书  
忧来驱我行，困来驱我睡。  
文章堆案头，时复一开视。  
岂能皆通说，偶然聊适意。  
骏马骤平途，里程何足计。  
万我罗目前，忽为尘所昧。  
虎豹贵搜猎，狐兔从委弃。  
五鼎虽共珍，闻名岂知味。  
均此一卷书，今日与昨异。  
求名无欲速，要当毕斯世。  
古人不为经，言动人偶记。  
悲哉汉诸儒，白首闇文义。  

薛周　留题楼观  
结草终南下，云萝下迳深。  
人穷文始迹，谁到伯阳心。  
古木含天理，清风快客襟。  
劳车行计促，空媿负长吟。  

学士院　宁宗郊祀二十九首  
合祀丘泽，登侑祖宗。  
顾諟惟粗，灵承惟恭。  
有岩皇备，有庄帝容。  
监于克诚，肃肃雍雍。  

学士院　宁宗郊祀二十九首  
［圜钟为宫］天门荡荡，云车阴阴。  
百神咸秩，在灵顾歆。  
神哉来娭，神神溥临。  
乡时宋德，翼翼小心。  

学士院　宁宗郊祀二十九首  
［黄钟为角］华盖既动，紫微洞开。  
星枢周旋，日车徘徊。  
灵兮顾佑，灵兮沛来。  
载燕载娭，式时坛垓。  

学士院　宁宗郊祀二十九首  
［太簇为徵］泰尊媪釐，祖功宗德。  
辰躔陪营，岳渎受职。  
神哉来下，神哉来格。  
乡德惟声，留虞嘉席。  

学士院　宁宗郊祀二十九首  
［姑洗为羽］金石宣昭，羽旄纷纶。  
洁火夕照，明水夜陈。  
娭哉惟灵，娭哉惟神。  
凤马招摇，惟德之亲。  

学士院　宁宗郊祀二十九首  
皇帝剑勤，兴用陶瓦。  
礼神颂祗，奠币献斝。  
月鉴阴肃，醒液融治。  
挹彼注兹，礼无过者。  

学士院　宁宗郊祀二十九首  
崇台穹窿，高灵下堕。  
庆阴彷佛，从坐肉峨。  
宵升于丘，时通槿火。  
维天之命，百禄是荷。  

学士院　宁宗郊祀二十九首  
帝乡于郊，一精二纯。  
紫觚陟降，嘉玉妥陈。  
神方留娭，瑞贶纷纶。  
申锡无疆，螽斯振振。  

学士院　宁宗郊祀二十九首  
肃肃礼度，鋗鋗宫奏。  
天行徐谧，皇闪昭懋。  
光连重壁，物介簋豆。  
于皇以乡，无声无臭。  

学士院　宁宗郊祀二十九首  
列俎孔陈，喜笾维实。  
鼎煁阳燧，玉流星液。  
我牲既硕，我度既苾。  
神监下昭，安坐翔吉。  

学士院　宁宗郊祀二十九首  
帝登初觞，礼岩再兴。  
精明满昭，齐飆洞贯。  
灵娭留俞，神光炳焕。  
我宋受福，永寿于万。  

学士院　宁宗郊祀二十九首  
紫坛岳立，神光夜烛。  
有俨旒采，有莺佩玉。  
霄垠顾何，祖宗熙穆。  
对越不忘，俾尔戬觳。  

学士院　宁宗郊祀二十九首  
天容澄谧，景气晏和。  
瓒斝度醇，鋗璯叶歌。  
帝降庭止，夜其如何。  
神助不休，宜尔众多。  

学士院　宁宗郊祀二十九首  
甘露流英，卿云舒来。  
灵俞有喜，神光晻暧。  
穆穆来莅，洋洋如在。  
帝用居歆，泽及四海。  

学士院　宁宗郊祀二十九首  
听惟乡德，监惟棐忱。  
顾諟思明，灵承思钦。  
永言端莅，肃对下临。  
上帝是皇，毋贰尔心。  

学士院　宁宗郊祀二十九首  
羽籥陈容，干戚按节。  
德闲而泰，功劳而决。  
虞我神祗，扬我谟烈。  
尽美尽善，福流有截。  

学士院　宁宗郊祀二十九首  
帝临中坛，神从八陛。  
华玉展瑞，明声计醒。  
亦有嘉德，克相盛礼。  
献兹重阳，降福瀰瀰。  

学士院　宁宗郊祀二十九首  
敬事天地，升侑祖宗。  
陈兴于三，介觞之重。  
秉德翼翼，有来雍雍。  
相予祀事，福嘏日落。  

学士院　宁宗郊祀二十九首  
孝奏展成，熙们毕牙。  
光流桂俎，祥衍椒奠。  
风管晨凝，云容天转。  
拜贶于郊，右序诒燕。  

学士院　宁宗郊祀二十九首  
所乡惟清，所钦惟声。  
灵喜留俞，天景窈冥。  
福禄来成，福禄来宁。  
皇用时敛，寿我兹庭。  

学士院　宁宗郊祀二十九首  
瓒斝觩{左角右翏}，觥痓氤氲。  
有楝惟香，有酒惟欣。  
脄张岂融，懿懿芬芬。  
我龙受之，如川如云。  

学士院　宁宗郊祀二十九首  
天锡多祉，皇受五福。  
言瞻瑶坛，迄奉瑄玉。  
昭星炳燿，元气回复。  
帝得载旋，有嘉穆穆。  

学士院　宁宗郊祀二十九首  
璇图天深，鼎文日辉。  
庆流皇家，象炳紫微。  
乾，回冕旒，  
云焕兗衣。何千万年，  
式于九围。  

学士院　宁宗郊祀二十九首  
兰豆既升，簋簋既登。  
礼人俎实，乡贵牲{左月右焌}。  
时乃告弃，哭用毕兴。  
祚我皇基，介福是膺。  

学士院　宁宗郊祀二十九首  
神转有德，来燕来娭。  
冖下熙成，三灵逆釐。  
神乡有道，言旋言归。  
福祉咸蒙，百世本支。  

学士院　宁宗郊祀二十九首  
莫神乎于，阳嘘而生。  
日月星辰，皆乾之精。  
肆求厥类，兴阳俱升。  
眡燎于坛，展也大成。  

学士院　宁宗郊祀二十九首  
地载万物，阴翕而成。  
山岳河渎，皆坤之灵。  
克肖其象，兴阴俱凝。  
眡痤于坎，思求厥成。  

学士院　宁宗郊祀二十九首  
福方流胙，祈方钦柴。  
卤簿载肃，球架允谐。  
帝祉具临，皇灵允怀。  
遄御于次，降福孔皆。  

学士院　宁宗郊祀二十九首  
八神呵跸，千官景从。  
回轸还术，祲威盛容。  
妥饰芳凤，御朝云龙。  
归寿兹闱，敷时民雍。  

学士院　绍兴二十八年祀圜丘  
帝出于震，巽惟齐明。  
律日姑洗，以示洁清。  
我交于神，蠲意必精。  
既兴而往，祈监斯诚。  

学士院　绍兴二十八年祀圜丘  
阳动黄宫，日旋南极。  
天门荡荡，百神受职。  
爰熙紫坛，熉黄殊色。  
神哉沛来，盖亲有德。  

学士院　绍兴二十八年祀圜丘  
帝顾明德，监于克诚。  
齐牙条濯，式示洁清。  
郊丘合祛，享意感通。  
贶施鼎来，受福无穷。  

学士院　绍兴二十八年祀圜丘  
帝临崇坛，媪神其从。  
稽古合祛，并侑神宗。  
升陛奠玉，诚意感通。  
贶施鼎来，受福无穷。  

学士院　绍兴二十八年祀圜丘  
上穹昊天，日星垂曜。  
照临下土，王国是保。  
维玉兴帛，寅恭昭报。  
永左右之，钦若至道。  

学士院　绍兴二十八年祀圜丘  
至哉坤厚，雙然止静。  
柔载动植，资始成性。  
玉光币色，璨若其映。  
式恭神祀，有邦之庆。  

学士院　绍兴二十八年祀圜丘  
明明翼祖，闰侑泰坛。  
和造绵字，王业孔艰。  
表正封略，上际下蟋。  
躬以大报，亦止于燔。  

学士院　绍兴二十八年祀圜丘  
赫赫巍巍，及时纯熙。  
昊天成命，后则受之。  
登迈邃古，光被声诗。  
有币陟配，孙谋所贻。  

学士院　绍兴二十八年祀圜丘  
躬展盛人，天步逡巡。  
乐备礼交，嘉玉既陈。  
神方安坐，牙祉纷纶。  
陟降有容，皇心载勤。  

学士院　绍兴二十八年祀圜丘  
克昭王业，命成昊天。  
泰畴禋燎，八阶惟圆。  
肃然威仪，登降周旋。  
是谓精享，神监吉蠲。  

学士院　绍兴二十八年祀圜丘  
至大惟天，云何称德。  
展诚致谍，牲用博硕。  
诚以牲寓，帝由诚格。  
居歆降祥，时万是亿。  

学士院　绍兴二十八年祀圜丘  
帝出于震，巽惟洁斋。  
神明其德，迺称禋柴。  
惟兹吉蠲，昭事聿怀。  
重兴而祀，敷锡孔皆。  

学士院　绍兴二十八年祀圜丘  
谒款坛陛，祗祀泰社。  
丘圜自然，可格至神。  
桂尊登酌，嘉计芳新。  
靡福菲眇，敷佑下民。  

学士院　绍兴二十八年祀圜丘  
厚德光大，承元之明。  
兹潜莩吹，升于昭清。  
冰天桂海，咸资化成。  
恭酌要醪，报本惟精。  

学士院　绍兴二十八年祀圜丘  
于赫皇祖，创业立极。  
肃肃灵命，荡荡休德。  
嘉觞精洁，雅奏金石。  
丕埚神谟，惟后之则。  

学士院　绍兴二十八年祀圜丘  
丕铄帝皇，复受天命。  
群阴独黩，一武大定。  
奠引斯声，功歌在咏。  
佑记后人，文轨蚤正。  

学士院　绍兴二十八年祀圜丘  
肆类上帝，怀柔百神。  
槀秸既设，珪币既陈。  
精诚潜交，已事而竣。  
佑我亿载，基图日新。  

学士院　绍兴二十八年祀圜丘  
恭展美报，聿修上们。  
礼乐和节，登降适宜。  
德焉斯亲，神靡不娭。  
海内承福，式固邦基。  

学士院　绍兴二十八年祀圜丘  
泰元尊临，富媪繁祉。  
于皇祖宗，既昭格止。  
奏舞象功，灵其有喜。  
永言孝思，尽善尽美。  

学士院　绍兴二十八年祀圜丘  
阳丘其高，神祗闰位。  
既奠劂玉，既奉劂醒。  
亦有嘉德，克相瑟祀。  
旨酒载爵，以成熙事。  

学士院　绍兴二十八年祀圜丘  
爰熙紫坛，天地为贶。  
来燕来宁，毕限期在。  
承神至尊，精意所乡。  
告灵乡矣，祉福其畅。  

学士院　绍兴二十八年祀圜丘  
帝临崇坛，媪神其从。  
祖宗闰歆，福禄攸同。  
兵寐刑措，时和几岂。  
其膺受之，将施无穷。  

学士院　绍兴二十八年祀圜丘  
八音克谐，降神也祗。  
风马云车，陟降在兹。  
锡我纯嘏，我应受之。  
一人有庆，燕及群黎。  

学士院　绍兴二十八年祀圜丘  
帝出于震，孝奏上仪。  
燔燎羶薵，神来燕娭。  
肃若旧典，罔或不只，  
既右飨之，翕受蕃釐。  

学士院　绍兴二十八年祀圜丘  
燎薵既升，炳膋以洁。  
于豆于登，君蒿有飶。  
紫幄熉黄，神其安悦。  
将以庆成，薄言盍徹。  

学士院　绍兴二十八年祀圜丘  
九霄眇邈，神不可求。  
何以降之，临德之修。  
三献备成，神不可留。  
何以送之，保天之休。  

学士院　绍兴二十八年祀圜丘  
谓天盖高，阳嘘而生。  
日月列宿，皆天之神。  
肆求厥类，兴阳俱升。  
视燎于坛，以终其勤。  

学士院　绍兴二十八年祀圜丘  
谓地盖厚，阴翕而成。  
社稷群望，皆地之灵。  
肆求厥类，兴阴俱凝。  
视痤于坎，以终其勤。  

学士院　绍兴二十八年祀圜丘  
舞具八佾，乐佃六成。  
大矣孝熙，厉意声精。  
已事而竣，回轸还术。  
我应受之，以莫不增。  

学士院　绍兴二十八年祀圜丘  
五略鸣监，八神警跸。  
天宫景从，莫不祗粟。  
祲威盛容，昭哉祖述。  
祚我无疆，叶气弃溢。  

雪湖　海棠  
君王勤俭御经筵，闲却羊车今几年。  
白发宫人无职事，海棠花下晒西氈。  

雪岩　对菊  
菊花相菊一长欢，公是公非话总难。  
以道义交堪傲俗，得渔樵趣不须官。  
纷纷落叶山初瘦，隐隐平沙雁已寒。  
天气欲晴又欲雨，百年心事满栏干。  

雪岩　渔舟  
莫笑扁舟数尺长，几经烟雨浸潇湘。  
红船个个高于屋，未必荷花入梦香。  

薰荆楚　瀛岩  
岩根商舸集高桅，岩顶朱门小殿开。  
未信瀛洲环弱水，始知鳌背负蓬莱。  
青山到海重重小，白鸟随潮两两来。  
坐久松风吹骨冷，此身浑觉在瑶台。  

荀完　重兴寺  
门前春挂一壶山，修竹乔松不可攀。  
落尽桃花无觅处，应随流水到人间。  

崖州女子　咏花扇  
团扇画方新，金花照席茵。  
那缘灯下见，更值月中人。  

鄢玉庭　归建溪  
归去寒溪觅旧盟，相逢诗酒足娱情。  
閒云不碍青山好，物外风高梦自清。  

严椿龄　乙卯祷雨梅坛  
大隐清名格帝阍，真人新宠粲王言。  
南昌补吏官虽小，北极通班道更尊。  
谏疏不容强汉室，仙风聊复傲吴门。  
我来物色朝元处，山绕星坛水绕村。  

严大猷　句  
笏未到身难击泚，兵如入手易擒吴。  

严敦常　寿开府  
季冬两十鸡鸣初，僚吏府造如云趋。  
绣轴捧星香拥炉，共庆此日生真儒。  
玉堂金印守此都，今日为城镇匈奴。  
坐安天下犹覆盂，祝公之寿宜何如。  
欲祝公如刀皋鹤，鹤颈虽长畏缯缴。  
欲祝公如千岁龟，清江作使身亦危。  
又祝公如松与柏，樵斧焉知岁寒色。  
刚莫刚兮赤山铁，铁作干将有时缺。  
坚莫坚兮泰山石，溜滴波穿有时泐。  
不若祝公如太虚，包含千古无时无。  
任驰玉兔飞金乌，暑往寒来速又徐。  
发常如漆齿常固，太虚朱老君与俱。  

严焕　五言戏赠吕神童行  
自我诹人物，天涯实眇然。  
晚观童子意，早拍病夫肩。  
凛凛神锋异，琅琅腹笥传。  
晴温武林道，光怪吕家船。  

严焕　乡人吕正之教三子连中童子科盛哉前此无有也推原所以启其意者繇今  
千秋万岁圣贤话，尽挂诸郎齿颊閒。  
发纵指南知有自，昂霄耸壑定非艰。  
灵椿挺挺元未老，珠树枞枞孰可攀。  
过我朝阳语中曲，且停烟櫂置家山。  

严嘉　游洞霄  
帝子吹箫上瑶阙，灵妃跨凤音尘绝。  
行云山水迹依然，留伴九峰秋夜月。  
阆苑宫前见玉真，许传消息到金庭。  
琼姿一去丹霞□，紫桂蟠桃几度春。  
十二栏干天一握，教人望断缑山鹤。  
蜀客归槎杳未来，银汉纵香泉□□。  
岩前邂逅童颜子，许我刀圭大患痊。  

严嘉宾　盘斋  
孔明天下士，当年卧南阳。  
一室傥已足，未害志四方。  
盘斋诚有余，辗转意味长。  
攒书以为娱，殖兰以为芳。  
四友置左右，圣贤味中央。  
要为陋巷回，抑作干禄张。  
何当膏吾车，相从以徜徉。  

严嘉谋　赠医士  
脉差死活悬三指，炙误风挛废四肢。  
宁饵生金餐野葛，有身不可试庸医。  

严嘉谋　赠医者川郭  
川郭颠强甚，平生挟术游。  
老犹携侍女，贫不诌公俟。  
用药多投病，酬钱或掉头。  
金陵官酒贵，应典旧貂裘。  

严陵士人　句  
日月明方见，乾坤暗自收。  

严陵士人　句  
大柄如归手，蚊虻莫浪飞。  

严日益　题汪水云诗卷  
紫皇宫殿红云低，春归天上日欲西。  
瑶池催花挝羯鼓，姚魏在香分雨露。  
沉香亭北雉尾高，诗成先夺云锦袍。  
纵横奏赋三千字，文采风流多意气。  
佩声杨柳凤池头，丝纶五色烂不收。  
巨鳌跳波海门黑，毡雪风砂堕阴域。  
翠华鞭鸾凌紫烟，天寒月照青冢边。  
黄金不啼玉不泣，桑岭流沙马飞急。  
孤臣泪结冰稜稜，两宫祝发传佛灯。  
梵尊说法天龙拜，四大山河金色界。  
风飘仙乐去不回，香围粉阵成飞埃。  
南冠楚囚血化碧，恨入胡笳十八拍。  
穹庐帐暖融冷光，犹随供奉联鵷行。  
子房忽伴赤松去，华表千年令威语。  
商郊周甸禾黍悲，宫袍卸却披霞衣。  
青藜老仙选诗哭，仿佛东都梦华录。  
吴霜压捐长眉青，胸蟠耿耿何时平。  
读书万卷贫难救，天若知情天亦瘦。  
云翻雨覆争奈何，荣枯得失哀恨多。  
相逢莫说梦中梦，琴寄南音时一弄。  
世间未必无子期，至音元不求人知。  
泠然七十二峰下，轩辕鼎边恨三舍。  
流水行云万里心，故家乔木春阴阴。  

严肃　落花  
片片落花飞，随风去不归。  
如何临欲别，不得傍君衣。  

严希孟　连珠池  
小桥通南浦，夹道桑榆绿。  
水绕若边珠，风传芰荷馥。  

严有翼　戏题河豚  
蒌蒿短短荻芽肥，正是河豚欲上时。  
甘美远胜西子乳，吴王当日未曾知。  

严庾　题东龛院  
晚西寒雨湿黄昏，爱睡山僧已闭门。  
独自倚栏还独笑，男儿心事与谁论。  

严中和　句  
树影踏不醉，花香嗅却无。  

严中和　句  
寺老柳遮塔，雨多春碍船。  

严中和　句  
润水活不冻，山枫老自灵。  

严中和　句  
画扇题诗鸾背湿，铜彝煎脑鸭心香。  

严中和　诗三首  
山中道人不裹巾，一片石床生绿鳞。  
昨夜瓦瓶冰冻破，梅花无水自精神。  

严中和　诗三首  
梅天雨气入帘栊，衣润频添柏火烘。  
四月江南无矮树，人家都在绿阴中。  

严中和　诗三首  
一声杜宇三更后，向晓绿阴连碧苔。  
却恨楼高春数尺，柳绵飞不上窗来。  

严中和　月夜看桂  
玉杵声中舞素娥，西风叶叶自婆娑。  
一天清气无人管，惟有山楼树影多。  

阎伯才　句  
鱼贯羸师堪坐缚，尔时可欢蜀无人。  

阎伯敏　十二峰　朝云  
山头行云自朝朝，阳台莫色联云霄。  
朝来莫去变云雨，送老行客无回桡。  

阎伯敏　十二峰　翠屏  
秋山黄落春山青，不识仙家云锦屏。  
六铢天衣下拂石，香风馥郁朝真亭。  

阎伯敏　十二峰　登龙  
散而成章合为龙，回风混事游鸿濛。  
舟人上下神女供，俗妆铅粉胭脂红。  

阎伯敏　十二峰　集仙  
绿蓑鞋紧青行缠，束薪蕴火开山田。  
云间仰听仙佩响，蓬鬓拂掠烧畲烟。  

阎伯敏　十二峰　净坛  
山头枝枝竹扫坛，舟子竹枝歌上滩。  
炷香上庙掷杯珓，但乞如愿舟平安。  

阎伯敏　十二峰　聚鹤  
望夫石女春复秋，巴歌楚舞随遨游。  
夜深九皇清唳响，仙禽亦替离人愁。  

阎伯敏　十二峰　栖凤  
山头凤鸣求其凰，山前家家背凤筐。  
竹花结产未忍食，刀耕火种五里香。  

阎伯敏　十二峰　起云  
钗头嫋嫋山花枝，裙尾旧缬山麻衣。  
朝随云起采薪去，莫趁女伴穿云归。  

阎伯敏　十二峰　上升  
黄麾白马功告成，云华夫人朝玉京。  
虞后夏后引音节，高低峡船摇橹声。  

阎伯敏　十二峰　圣泉  
云源一派瑶池分，洒落掉石随东奔。  
森人但忧香溪水，肖边惟有昭君村。  

阎伯敏　十二峰　松峦  
舟船摇摇大巫前，松前丝萝望缠绵。  
屏风角轩恰匝背，心在山头人倚船。  

阎伯敏　十二峰　望霞光  
东皇君来流晓霞，莫看西北王母家。  
云华夫人王母女，肯为庙食留三巴。  

阎苍舒　登制胜楼次韵  
百牢关下几夔州，坐镇休馀只倚楼。  
赤甲白盐齐意气，纶巾羽扇独风流。  
夜间警柝抛金锁，春乐熙台醉玉舟。  
化国舒长公事少，眼中万象固神搜。  

阎苍舒　第一山  
极目平淮渺莽间，翠峦特地起烟鬟。  
要渠天下无双手，题作东南第一山。  

阎苍舒　海观  
云南之阴大江东，二水奔腾如海冲。  
谁能具此壮观眼，南定楼中今卧龙。  

阎苍舒　兴元  
褒城之山划天罅，中有深谷春水生。  
汉家兴王启鸿业，萧相治国留英声。  

阎苍舒　赠郡帅郭侯  
东南形胜惟扬州，介江负淮作襟喉。  
有国以来几百战，吊古千载空悠悠。  
哀哉荒主与荡子，钝尽铁剑崇倡优。  
迷楼九曲烂如画，珠帘十里半上钩。  
当年二十四桥月，曾照三十六宫秋。  
平山堂上一长叹，但有衰草埋荒丘。  
欧仙苏仙不可唤，江南江北无风流。  
何人复诵广陵散，黯然悲恨不可收。  
只今英主正用武，增五万灶屯貔貅。  
金城坚筑壮营垒，绮段细错良田畴。  
神谟庙算万全举，天时既至须人谋。  
将军山西名将种，家声直到青海头。  
男儿有死必报国，正当为上分此忧。  
勉旃速办古人事，貂蝉本自出兜鍪。  

阎灏　赋新繁周表权如诏亭  
承家爱以义，能诲仕之忠。  
故里推全德，先生有古风。  
中郎银组白，刺史锦衣红。  
浩矣无穷乐，春熙醉笑中。  

阎良臣　大涤洞天留题  
慈泉地辟与天开，屈曲飞鸣声隐雷。  
若使翠华临此地，飞来未必羡佳哉。  

阎钦爱　宿濠州高唐馆  
借问襄王安在哉，山川此地胜阳台。  
今朝寓宿高唐馆，神女何曾入梦来。  

阎孝忠　俯春亭  
城上危亭可摘云，四边山色翠为邻。  
下窥城郭无余蕴，草色花光尽是春。  

阎孝忠　黄相山  
东带连山接五羊，西分郴水下三湘。  
路人到此休南去，岭外千峰尽瘴乡。  

阎孝忠　寄郴守阮户部  
郴阳古名邦，四座拱山色。  
秀气钟异人，陎阾俨仙宅。  

阎孝忠　句  
贤如赠扇扬风日，贫似开门卧雪时。  

阎孝忠　句  
橘柚人家黄压帽，松篁僧寺翠为邻。  

阎孝忠　句  
不辞远作潇湘客，且入三仙洞里来。  

阎询　题招提院静照堂  
浙右僧居盛，虚堂葺有功。  
迷来随万化，净后照三空。  
夜永松轩月，秋深竹岸风。  
我心闲已久，梦到水乡中。  

阎珣　谢择之学士惠示吏隐宜春郡十诗因成五十六言奉答  
达观终知世事劳，利名都是一鸿毛。  
登瀛自有仙游乐，缓带何妨吏隐高。  
深意庇民跻富寿，正辞华国耸英髦。  
抟风九万期鹏翼，且傲松轩弄彩毫。  

阎彦昭　云穴山居  
著我閒身短短篱，青山一角压书帷。  
黏碑摹得古人帖，涂壁续成前日诗。  
有约看花倾竹叶，欲谈挥麈折松枝。  
偶然乐意相关处，忘却秋霜上鬓丝。  

阎禹锡　题定明大像  
造化秘奇胜，洪流绕崇岗。  
层楼百仞高，下□云水乡。  
空嵌古秀峰，雷霓挥铦铓。  
神□□□丁，金仙俨垂裳。  
悬知天壤间，异事不可□。  
□嘉与甯川，二像遥相望。  
怒涛乔岳中，涌出大法王。  
奇怪岂人力，窥测固渺茫。  
□□□□□，藤萝羒幽香。  
夜深龙这礼，宝炬胜霞光。  
我生西南陬，薄宦游东方。  
睹此两奇绝，傥恥如痴狂。  
由来豪放词，不付白面郎，  
矧此无尽藏。绮语未足偿，  
小诗勒岩阿，相与石像长。  

颜丙　题樑  
灵根不肯混凡柴，天意移将福地来。  
向日亲逢霹雳手，今朝果作栋樑材。  

颜得遇　招抚峒猺歌  
率土王民乐陶陶，犬戎亦民今婆娑。  
适正人天依中和，日月不老朝山河。  

颜度　冬至  
至节家家讲物仪，迎来送去费心机。  
脚钱尽处浑闲事，原物多时却再归。  

颜度　题康济泉  
三年官事浑无补，一片丹心彻底真。  
更有灵康是知己，新泉为我现津津。  

颜度　吴左律师  
前辈高标说与谁，孤峰顶上路途迷。  
如今一向随流去，逐队成群步步低。  

颜发　待潮顾浦宿耕者张钦舍  
海近云气昏，禹迹开茫茫。  
晴要列障逻，什伍屯平冈。  
顷遭七年旱，骤见九秋黄。  
腰镰喜复悲，泥水新圃场。  
县侯初下教，官赋无丰荒。  
错挥制锦刀，戏作编氓创。  
身上催租瘢，短褐愁盖藏。  
谭为五县最，荐飞十剡章。  
逡巡掌邦计，跬步封侯王。  
江淮十万师，待饲正颉吭。  
禾麦今已登，妇子戒勿尝。  
行俟天雨粟，饱食均四方。  

颜发　和陈尉春日行山  
公余春日长，亭午吏已退。  
山行步晴碧，松影踏鲜翠。  
杖移苔点穿，蜂抱花须坠。  
酒瑆释春愁，楸枰醒昼睡。  

颜发　和盖谦老游马鞍山  
青鞋来踏马鞍山，小径萦纡便往还。  
眺望双明穷晻霭，登临终日得余閒。  
冥搜直到风埃外，逸兴徐来笔砚閒。  
钱挂杖头堪一醉，归来随例带酡颜。  

颜发　和山间壁上陈子忠  
路转山根草木香，天容水色两茫茫。  
渔人风里数声笛，飞过芦花幽兴长。  

颜发　和山间壁上陈子忠  
风蒲水荇度清香，两两飞凫堕渺茫。  
目送征帆掠波去，碧天无际暮去长。  

颜发　题灵山壁  
游尘野马皛晴光，僧舍无营日正长。  
看罢一枰天欲暮，不知何处起渔榔。  

颜几　句  
白日尊部短，青山枕上高。  

颜几　狱中寄酒友  
龟不灵兮祸有胎，刀从林甫笑中来。  
忧惶囚系二十日，辜负醺酣三百杯。  
病鹤虽甘低羽翼，罪龙尤欲望风雷。  
诸豪俱是知心友，谁遣尊罍向北开。  

颜克宗　蕉溪温泉  
阴阳炭兮天地炉，隔液好景人间无。  
木酸火炎两不用，清流自沸跳明珠。  
何当扬波激沧溟，大块不许氛翳生。  
何当翻波湔酷吏，群黎坐使心眼明。  
尧舜君民均一视，匹夫匹妇皆使被。  
洗除烦苛不择地，奚止一泓而已矣。  

颜耆仲　宽民堂  
圣训昭垂本至仁，此堂取义立名新。  
通商有道能徕远，计利远心盖为民。  
宽赐一分皆德意，奉行两字属微臣。  
年年宝货千般集，好是熙台到处春。  

颜耆仲　喜雨轩  
六月炎炎苦旱灾，斯民何罪守非材。  
炉烟未断浓云合，神物潜驱好雨来。  
苗槁复苏青易见，鬓愁虽喜白难回。  
也知慰我三农望，膏泽应须遍九垓。  

颜师鲁　第一山  
闻说淮南第一山，老来方此凭栏干。  
孤城不隔长安望，落日空悲汴水寒。  

颜师鲁　琼花  
后土祠中二月暮，琼花放后有蜂来。  
东君不怕春归去，留待诗人一夜开。  

颜庶几　游碧落洞同李兟诸公  
神地秘灵室，壶天锁翠微。  
歌咏极今古，登临忘是非。  
况有麋鹿侣，堪纫兰蕙衣。  
得志此何远，岂复怀尘机。  

颜太初　东州逸党  
天之有常度，躔次绝乖离。  
地之有常理，沈潜无变亏。  
人之有常道，高下遵轨仪。  
三才各定位，万古永不移。  
二仪设有变，修德可以祈。  
人道或反常，其乱何由支。  
昔在典午朝，国祚向陵夷。  
日向中夜出，赫赫来东陲。  
地向太极裂，中有苍鹅飞。  
高厚灾且异，人妖亦繁滋。  
始有竹林民，怪诞名不羁。  
次有夷甫辈，高谈慕无为。  
沈湎多越礼，阮籍兼辅之。  
虚名能饰诈，光逸与王尼。  
何曾有先见，不能救其衰。  
张华徒竭力，无以扶其危。  
至今西晋书，读之堪涕洟。  
尔来历千年，炎宋运重熙。  
东州有逸党，尊大自相推。  
号曰方外交，荡然绝四维。  
六籍被诋诃，三皇遭毁訾。  
坑儒愚黔首，快哉秦李斯。  
与世立宪度，迂哉鲁先师。  
流宕终忘反，恶闻有民彝。  
或为童牧饮，垂髽以相嬉。  
或作概量歌，无非市井辞。  
或作薤露唱，发声令人悲。  
或称重气义，金帛不为赀。  
或曰外形骸，顶踵了无丝。  
麀聚复优杂，何者为尊卑。  
遥闻风波民，未见如调饥。  
偶逢绅带士，相对如拘縻。  
不知二纪来，此风肇自谁。  
都缘极顯地，多用宁馨儿。  
斯人之一唱，翕然天下随。  
斯人之一趋，靡然天下驰。  
乡老为品状，不以逸为嗤。  
宗伯主计偕，不以逸为非。  
私庭训子弟，多以逸为宜。  
公朝论人物，翻以逸为奇。  
家国尽为逸，礼法从何施。  
我常病其事，中夜起思惟。  
平地三尺限，空车登无歧。  
重载历百仞，所来因陵迟。  
万一染成俗，虽悔何由追。  
众人皆若梦，焉能分其糜。  
众人皆若醉，不知啜其醨。  
天下皆病痿，俾谁就鲁醫。  
天下皆病狂，何暇灸其眉。  
幸有名教党，可与决雄雌。  
所嗟九品贱，不得立文墀。  
贾谊惟恸哭，梁鸿空五噫。  
终削南山竹，冒死指其疵。  
愿乘九庙灵，感悟宸心知。  
赫尔奋独断，去邪在勿疑。  
分捕复大索，憸人无孑遗。  
大者肆朝市，其徒窜海湄。  
杀一以戒万，是曰政之基。  
千奴共一胆，胆破众自隳。  
无使永嘉风，败乱昻平时。  

颜太初　寿冯北部  
五百年终遘圣朝，相门何日降英髦。  
星杓影射金枢正，月魄光浮碧汉高。  
三世密传张颢印，贰车新得吕虔刀。  
他年善继良弓慕，金字重重有赐袍。  

颜太初　许希  
京城名利涂，车马相奔驰。  
其间取富贵，往往输巫醫。  
前后十数辈，身没名已隳。  
独有许希者，蕴蓄何瑰奇。  
始自下蔡来，所处尤喧卑。  
西市三十年，汩汩无人知。  
一朝仗至艺，骤登文石墀。  
三鎝愈上疾，神速不移时。  
酬以六尚官，著藉通端闱。  
旌以三品服，佩紫垂金龟。  
于时称谢毕，西向复陈仪。  
当宁惊且问，历历宣其辞。  
臣传扁鹊术，遇主今得施。  
特此一展谢，臣心不自私。  
主上惜其意，击赏为嘘唏。  
仍给水衡钱，国西命立祠。  
复加灵应号，金额照华榱。  
自此辇毂下，求祷何祁祁。  
我过庆成坊，见之心且悲。  
秦醫术虽妙，五腑及四肢。  
所习得其人，千龄祀不亏。  
鲁圣术至大，帝道与民彝。  
所习非其人，一朝反相持。  
小吏师荀况，窃为辨说资。  
作相劝焚书，诈云愚蚩蚩。  
后之为儒者，其心皆李斯。  
昔在布衣日，动守先王规。  
朝谈十二经，夕诵三百诗。  
依凭稽古力，荣进无他歧。  
及居庙堂上，长剑冠峨巍。  
自谓天所赋，焉知有宣尼。  
宣尼断袭封，十经寒暑移。  
他姓为邑官，乡老皆惊疑。  
上章寝不报，九重遭面欺。  
谏官不举失，御史不言非。  
尽为许希笑，得路忘先师。  

颜棫　句  
一带溪山画不如。  

颜棫　句  
眼明喜见晓光舒。  

颜棫　句  
未厌殷勤达曙看。  

颜棫　句  
衰草连天惨淡黄。  

彦修　宿武夷宫  
学仙独访武夷君，老树垂藤弄夕曛。  
我欲幔亭拚一醉，不知何处奏宾云。  

彦修　宿武夷宫  
月满空山雪满溪，幽人何处吹龙笛。  
醒来和月倚虚窗，鹤翻松露滴云石。  

彦修　宿武夷宫  
偶过群仙入武夷，苍崖瑶草白云飞。  
不知何处猿啼月，岩上松花落满衣。  

彦修　夜宿武夷宫  
巢松老鹤鸣丹井，笼月梅花摇素影。  
竹敲白露幔亭寒，吟弄紫箫山月冷。  
山月箫声清且幽，幔亭不见昔人游。  
我来欲此腾云雾，笑指三山十二楼。  

晏殊　安昌侯  
莲勺移家近七迁，鲁儒章句世相传。  
关中沃壤通泾渭，堂上繁声逐管弦。  
身服儒衣同繁义，日将卮酒对彭宣。  
高坟丈五阳陵外，千古朱云气凛然。  

晏殊　八日菊  
瑞蓂才半折，金蕊已争妍。  
幸得重阳近，贪为一日先。  
登高谋宿约，泛酒试芳筵。  
诘旦寻馀馥，明知赏爱偏。  

晏殊　白云庵  
草庵何似清风楼，更在空中最上头。  
眼界豁开无畛域，枯藤古木暮烟浮。  

晏殊　丙寅中秋咏月  
玉籥秋初半，冰轮岁有期。  
苦吟含翰久，清宴下楼迟。  
雁怯波光动，蛩愁叶影危。  
烘帘频卷押，温酎旋凝澌。  
皎外蟾生滴，寒中桂有枝。  
星文藏熠燿，露彩见华滋。  
苑静疏萤湿，巢空惊鹤移。  
渐穿鸣瑟幌，偏鉴读书帷。  
濛谷徒催晓，纖阿莫放亏。  
陈王收妙舞，疑待仲宣辞。  

晏殊　草  
春尽江南茂草深，绕池萦树碧岑岑。  
长安官舍孤根地，一寸幽芳万里心。  

晏殊　巢父井  
禀生值尧年，率性在庞厚。  
安巢一枝上，岂曰鹑居陋。  
颍波人洗耳，曾不污牛口。  
谅兹耕耒暇，凿饮隈林薮。  
含饴鼓其腹，帝力予何有。  
遂令千载外，此地存遗甽。  
泓然逼乔木，宛若栖嵵旧。  
乡人揭题榜，行旅谐瞻觏。  
我来观古迹，愕立徘徊久。  
凄其望清风，不获见师友。  
愿言{左奭右斗}一勺，拭面洗心垢。  
翘勤慕高躅，感慨陈卮酒。  
思齐胡可望，庶以宽容瞀。  
夙驾恨长途，凭高重回首。  

晏殊　崇因寺  
卷帘山色眼前见，入夜涛声枕上闻。  
苔径雨馀堆落叶，石楼风静锁寒云。  

晏殊　初秋宿直  
绛河星斗夜阑干，禁署沈沈闭九关。  
上帝册书群玉府，仙人宫阙巨鳌山。  
凉蟾影度秋阴薄，促漏声来夜唱闲。  
拥鼻吟多欲愁绝，严钟凄断树乌还。  

晏殊　春阴  
十二重环閟洞房，愔愔危树俯回塘。  
风迷戏蝖间无绪，露裛幽花冷自香。  
绮席醉吟销桂酌，玉台愁作涩银簧。  
梅青麦绿江城路，更与登高望楚乡。  

晏殊　椿  
峨峨楚南树，杳杳含风韵。  
何用八千秋，腾凌诧朝菌。  

晏殊　次韵和参政陈给事寒食杜门感怀  
班班疏雨欲晴天，回避春风入醉眠。  
新火未来丝阁静，砌苔窗树两依然。  

晏殊　次韵和参政陈给事寒食杜门感怀  
谢堂新句入清歌，雨箔风帘有燕过。  
未免芳辰叹心赏，始知犹患陆才多。  

晏殊　次韵和史馆吕相公九日偶成  
凤阙千门製不奢，上公精意在朝家。  
重阳蜜饵承班诏，西苑璯樽辍泛花。  
萧相未央功已半，汉皇宣室宴非赊。  
由来位极妨行乐，目断黄垆酒旆斜。  

晏殊　次韵和司空相公闰秋重九中书对菊  
两掖仪台峻，珍丛应序黄。  
积分回令节，伏槛赏幽芳。  
昧谷重延律，仙州剩借霜。  
冒寒知薏苦，逾分得荃香。  
汉幄群生遂，虞迁万事康。  
与人同所乐，留玩属澄觞。  

晏殊　次韵和天章范待製上元從幸会灵观  
春莺欲满枝，荷橐從游时。  
旭日生华盖，灵风入羽旗。  
酒含雕玉浅，香度博山迟。  
共识天颜近，都忘尺漏移。  

晏殊　次韵和王校勘中秋月  
广寒仙署惬心期，秋半梧台木叶稀。  
有客正吟星北共，何人重赋鹊南飞。  
光含绮席传三雅，影逗兰房撤九微。  
趋府逸才过鲍掾，不辞终夕赏清晖。  

晏殊　次韵和致仕陈相公除夜  
從来岁除咏，托讽情非一。  
公在维师年，久谐归政逸。  
辛盘具芳郁，柏酒澄嘉栗。  
犹厌贺车烦，晨门效圭荜。  

晏殊　次韵谢借观五老图  
道明回诏乐清间，便向中朝脱冕冠。  
百日秉枢登相府，千年青史表旌桓。  
泰运正隆嫌气热，干网初整畏冰寒。  
逍遥唱和多高致，仪象霜风俾后看。  

晏殊　吊苏哥  
苏哥风味逼天真，恐是文君向上人。  
何日九原芳草绿，大家携酒哭青春。  

晏殊　丁卯上元灯夕  
九衢风静烛无烟，实马香车往复还。  
三十二天应降瑞，尽移星斗照人间。  

晏殊　丁卯上元灯夕  
百万人家户不扃，管弦灯烛沸重城。  
游车正满章台陌，为报天鸡莫浪鸣。  

晏殊　端午词　东宫阁  
扬子江心铸鉴成，俗传兹日最标灵。  
宣猷祝学通文史，问膳多欢奉帝廷。  

晏殊　端午词　东宫阁  
百药初收味最良，玉函仍启太清方。  
扇裁葵叶风频度，漏转金胥日更长。  

晏殊　端午词　内廷  
百草斗馀欣令月，五丝萦后祝遐年。  
洞房风暖垂灵艾，神沼波深竞彩船。  

晏殊　端午词　内廷  
披风别殿地无尘，辟恶灵符自有神。  
九子粽香仙醴熟，共瞻宸极祝千春。  

晏殊　端午词　内廷  
山来佳节载南荆，一浴兰汤万虑清。  
仙苑此时收百药，炼丹飞石保长生。  

晏殊　端午词　内廷  
一一雕盘分楚粽，重重团扇画秦娥。  
宫闱百福逢嘉序，万户千门喜气多。  

晏殊　端午词  
　升王阁  
朱邸沐兰逢令节，丹廷祝寿喜嘉辰。  
两宫荣养多延庆，百福潜随命缕新。  

晏殊　端午词　升王阁  
织组文缯载旧仪，晨朝丹扆奉天慈。  
六斋清素来多福，岁岁今辰侍宴私。  

晏殊　端午词　御阁  
沐浴兰汤在此辰，内园仙境物华新。  
轻丝五彩缠金缕，共祝尧年寿万春。  
　¨宋诗　晏殊　端午词　御阁  
五彩丝长系臂初，万年芳树影扶疏。  
岂劳方士标神篆，自有真灵卫帝居。  

晏殊　端午词　御阁  
九子粽新传楚俗，赤灵符验出仙方。  
汉宫尽祝如天寿，鹊尾炉烟起瑞香。  

晏殊　端午词　御阁  
初垂彩艾迎新节，复结香茅致百祥。  
就日望云皆善祝，圣人洪算与天长。  

晏殊　端午词　御阁  
乍结香茅祈福寿，更缠金缕贡芳新。  
丹台素有延生录，岁岁迎祥在此辰。  

晏殊　端午词　御阁  
献寿竞为长命缕，迎祥还佩赤灵符。  
端门漏永晨曦上，飒飒薰风绕帝梧。  

晏殊　端午词　御阁  
雕盘角黍竞时宜，组绣风华奉紫闱。  
海日乍升丹禁晓，艾人晴影照金扉。  

晏殊　端午词　御阁  
仙家既有灵符术，越俗兼为竞渡游。  
三十六宫迟日永，绮窗朱户彩云浮。  

晏殊　端午作  
汨渚沉沉不可追，楚人犹自吊湘累。  
灵均未免争琼糈，却道蛟龙畏色丝。  

晏殊　奉和圣製除夜  
秘掖榡轩严万户，庆宵躔次会三辰。  
丹闱肃穆犹凝夕，佳气葱珑渐报春。  
调历自将穹厚永，圣辞常与岁时新。  
送寒旁磔迎和令，率土群生仰昊昮。  

晏殊　奉和圣製除夜  
珠躔回碧落，绛燎烛青规。  
琐闼琼签度，层台玉漏移。  
纳新皇泽普，顺节圣情怡。  
万宇长安陌，乡傩集此时。  

晏殊　奉和圣製冬至  
吉序冠三正，民时顺盛成。  
岁穰千亩实，气爽六符平。  
肆乐遵年律，迎长蔼颂声。  
云浓燕雁度，雪霁楚兰荣。  
异域梯航集，诸侯篚贡盈。  
尧仁敷万有，同此一阳生。  

晏殊　奉和圣製立春日  
紫宙星回后，青郊斗建时。  
上林莺啭早，南亩雪消迟。  
云矞千祥集，风条万类滋。  
皇情同率土，黔首颂昌期。  

晏殊　奉和圣製立春日  
阴阳自协璇玑运，和煦潜随缇管升。  
十二紫关鱼籥启，九重晓阙绛烟凝。  
芳华稍变青门柳，寒冻微消北陆冰。  
宸藻下颁羲日丽，八弦民庶保年登。  

晏殊　奉和圣製上巳日  
青阳三巳日，佳气九城中。  
洛饮传周俗，溱诗载郑风。  
停轮浮桂醑，解袂泛兰丛。  
选胜开慈宴，多欢组绶同。  

晏殊　奉和圣製上元  
协风阳律应，满砌荚蓂新。  
绛阙罗千卫，华灯曜百轮。  
悠悠未央夜，粲粲彼都人。  
万宇今无外，登台共乐春。  

晏殊　奉和圣製上元  
风掖千门迥，金缸四照然。  
市圜通夜阙，歌肆与云连。  
叠鼓迷清漏，游车际晓天。  
泛膏仍洁祀，蚕麦伫登年。  

晏殊　奉和圣製上元  
鹑火告中时，皇州盛若兹。  
九阳同化洽，万汇得春熙。  
楼月将收晚，歌云度欲迟。  
布和周海域，聁蠕遂收宜。  

晏殊　奉和圣製上元夜  
兰灯照夕开南阙，星弁飞楼拱北辰。  
在镐正逢全盛日，祝尧皆是太平人。  
流风舞妙翻成字，积雪歌长迥绕尘。  
鸾鹊实函颁睿什，明良赓载想同伦。  

晏殊　奉和圣製上元夜  
勾芒司节令，鹑火中星规。  
广陌消尘雾，重城集宴嬉。  
仙韶闻玉琯，实焰列琼枝。  
万国同嘉会，胥庭即此时。  

晏殊　奉和圣製社日  
天官考历占元日，浃宇祈农协盛时，  
芟柞尚传周室颂，枌榆仍秩汉家祠。  
三农普遂耕耘乐，万象均承雨露滋。  
推策授人敷景化，穰穰喜贶亿年期。  

晏殊　奉和圣製新春  
斗柄东回六合春，尧天历象与时新。  
铜壶瑞气延疏漏，青辂祥风绕画轮。  
云里楼台高郁郁，雨中原隰碧鳞鳞。  
千枝彩萼梅英吐，百尺金丝柳带匀。  
秉籾调元功有序，在璿观妙政惟醇。  
仰瞻魏阙宣和会，共识皇恩子万民。  

晏殊　奉和圣製元日  
夏正标吉朔，尧历载初辰。  
粕叶清樽举，椒花绮颂陈。  
年芳随律盛，皇泽与时均。  
共有华封意，升平亿兆民。  

晏殊　奉和圣製元日  
人正肇届时多祜，凤历惟新景载阳。  
双阙布和云气郁，千门献寿玉声长。  
东风入律三边静，北斗回春万物芳。  
朝暇肃诚颁睿藻，缙绅交抃捧尧章。  

晏殊　奉和御製中和节  
正元崇吉序，实历记良辰。  
营室彤曦转，勾芒令祀新。  
尧蓂方告朔，汉酎更宜春。  
菖叶农耕候，如膏洒泽频。  

晏殊　奉和真宗御製后苑杂花海棠  
太液波才绿，灵和絮未飘。  
霞文光启旦，珠琲密封条。  
积润涵仙露，浓英夺海绡。  
九阳资造化，天意属乔繇。  

晏殊　赋得秋雨  
点滴行云覆苑墙，飘萧微影度回塘。  
秦声未觉朱弦润，楚梦先知韭叶凉。  
野水有波增澹碧，霜林无韵湿疏黄。  
萤稀燕寂高窗暮，正是西风玉漏长。  

晏殊　古瓦砚诗  
邺城宫殿久荒凉，缥瓦随波出禁墙。  
谁约藓文成古砚，等间裁破碧鸳鸯。  
已恣玉锋磨藓骨，更持蟾泪湿云根。  
欲知千载凄凉意，尚有昭阳夜雨痕。  

晏殊　癸酉岁元日中书致斋感事  
一叶春王拆瑞筇，八斋西省夕香浓。  
多年不宿金闺署，半夜再闻长乐钟。  
却展旧编探史汉，更惭高步接夔龙。  
十思三省无荒豫。千载亨辰岂易逢。  

晏殊　过华夫书屋  
西齐辉赫亘山隅，嘉致清风世莫如。  
乡党名流依绛帐，烟萝幽境似仙居。  
趋庭子弟皆攀桂，弹铗宾朋总食鱼。  
汗简传经亚邹鲁，粉牌留咏尽严徐。  
杯盘互进先生馔，门巷应停长者车。  
坟籍岂惟精四部，弦歌常见习三馀。  
玳簪珠履延豪士，缥帙牙签刊赐书。  
碧沼暮凉浮菡萏，纱窗秋静漏蟾蜍。  
间庭潇洒移泉石，华表峥嵘冠里闾。  
我恨羁游在芸阁，不陪诸彦曳长裾。  

晏殊　海棠  
轻盈千结乱樱丛，占得年芳近碧栊。  
逐处间匀高下萼，几番分破浅深红。  
烟晴始觉香缨绽，日极犹疑蜡蕂融。  
数夕朱栏未飘落，再三珍重石忧风。  

晏殊　海棠  
杳霭何惊目，鲜妍欲荡魂。  
向人无限思，当画不胜繁。  
浩露晴方浥，游蜂暖更喧。  
祇应春有意，留赠子山园。  

晏殊　海棠  
昔闻游客话芳菲，濯锦江头几万枝。  
纵使许昌诗笔健，可能终古绝妍辞。  

晏殊　海棠  
濯锦江头树，移根药砌中。  
只应春有意，偏与半妆红。  

晏殊　寒食东城作  
王城五百车马繁，重帷黕幕纷郊原。  
游人得意惜光景，恣寻复树登高轩。  
平芜远水知何许，眼入迢迢空处所。  
梨花澹豽柳丝长，百计撩春作烟雨。  
歌哭声中半落晖，雕鞍绣轂尚迟归。  
荒田野草人间事，谁向令玄泪满衣。  

晏殊　寒食游王氏城东园林因寄王虞部  
谢墅林亭汴水滨，偶携佳客共寻春。  
看花纵拟思君子，对竹何曾问主人。  
促席正逢羲日缓，酡颜仍有郢醪醇。  
朝中九列无间暇，愿作新诗赠季伦。  

晏殊　和三兄除夜  
星汉回曾宇，埙篪集上都。  
夜寒凝爆燎，春气入屠苏。  
九陌传珂乘，千门促漏壶。  
此时开棣宴，仍在碧城隅。  

晏殊　和枢密侍郎因看海棠忆禁苑此花最盛  
青琐曾留眄，珍藂宛未移。  
幸分霖雨润，犹见豽阳姿。  
岸帻来朱槛，攀条忆绛蕤。  
能令人爱树，不独召南诗。  

晏殊　和宋子京召还学士院  
网索轩窗邃，銮坡羽卫重。  
鷁舟还下濑，星使出飞龙。  
赋待三英集，词须五吏供。  
会看边燧息，横霈紫泥封。  

晏殊　和宋子京召还学士院  
暮召三山峻，晨趋一节回。  
乍维青雀舫，还直右银台。  
陟降丹涂密，论思武帐开。  
欲谈当世务，元藉轶群才。  

晏殊　和王校勘中夏东园  
东园何所乐，所乐非尘事。  
野竹乱无行，幽花晚多思。  
间窥鱼尾赤，暗辨蜂腰细，  
树影密遮林，籰梢狂羒袂。  
潘蔬足登膳，陶秫径取醉。  
幸获我汝交，都忘今昔世。  
欢言捧瑶佩，愿以疏麻继。  

晏殊　和至日北园讌集  
清晓融风肃桂堂，郡寮多暇舞筵张。  
台高已验云容媚，日暖悬知刻漏长。  
溪子弩寒千命中，兰英酒熟百传觞。  
官曹事集神都近，预拜需函庆一阳。  

晏殊　扈從观灯  
诘旦雕与下桂宫，盛时为乐与民同。  
三千世界笙歌里，十二都城锦绣中。  
行漏不能分昼夜，游人无复辨西东。  
归来更坐嶕峣阙，万乐铮左金右從}密炬红。  

晏殊　寄远  
实轂香轮不再逢，峡云巫雨杳无踪。  
梨花院落溶溶月，柳絮池塘淡淡风。  
几日寂寥伤酒后，一番萧索禁烟中。  
鱼书欲寄无由达，水远山长处处同。  

晏殊　假中示判官张寺丞王校勘  
元巳清明假未开，小园幽径独徘徊。  
春寒不定斑斑雨，宿醉难禁滟滟杯。  
无可奈何花落去，似曾相识燕归来。  
游梁赋客多风味，莫惜青钱万选才。  

晏殊　建茶  
北苑中春岫幌开，里民清晓驾肩来。  
丰隆已助新芽出，更作欢声动地催。  

晏殊　金灯花  
煌煌五枝灯，下有玉蟠螭。  
汉宫已荆棘，此地生何为。  

晏殊　金灯花  
兰香爇处光犹浅，银烛烧时焰不馨。  
好向书筇一窗下种，免教辛苦更囊萤。  

晏殊　金凤花  
九苞颜色春霞萃，丹穴威仪秀气殚。  
题品直须名最上，昂昂骧首倚朱栏。  

晏殊　金柅园  
临川楼上柅园中，十五年前此会同。  
一曲清歌满樽酒，人生何处不相逢。  

晏殊　禁苑  
风回玉宇箫声远，日下琼林佩影间。  
待得年光遍天下，始教春色到人间。  

晏殊　九日北郡登高见寄  
前日登高泛玉户，击铜赓唱胶析辞。  
如何偶作销魂别，又复重吟把菊诗。  
上苑盍簪延景刻，北都投辖盛官仪。  
烦君见想欢言者，可奈衡门绝贡綦。  

晏殊　九日宴集和徐通判韵  
散插黄花两佩萸，粉饘蓬饵酹觞初。  
清歌咽后云生袂，妙舞翻时雪满裾。  
上客采香逢木密，佳人投钓得王馀。  
秋光屈指犹三七，莫向宾朋绮宴疏。  

晏殊　九月八日游涡  
黄花夹径疑无路，红叶临流巧胜春。  
前去重阳犹一日，不辞倾尽蚁醪醇。  

晏殊　句  
绿树新蝉第一声。  

晏殊　句  
秦声未觉朱弦润，楚梦先知菹叶凉。  

晏殊　句  
巧缀雕琼绽色丝，三千宫面宿胭脂。  

晏殊　句  
潜岭岧峣副祝融。  

晏殊　句  
间思北海银宫畔，谁驾丹山凤凰。  

晏殊　句  
频瞻太一青藜见，欲赋甘泉自凤来。  

晏殊　句  
茧馆蚕初起，瑶箱燕未归。  

晏殊　句  
莫凭高楼伸远目。  

晏殊　句  
冷豽风中凝，浓香雪后多。  

晏殊　句  
买得梧宫数亩秋，便追黄绮作朋俦。  

晏殊　句  
静寻啄木藏身处，间看游丝到地时。  

晏殊　句  
楼台侧畔杨花过，帘幕中间燕子飞。  

晏殊　句  
篱边菊秀先生醉，桑雏娇稚子仁。  

晏殊　句  
江城嘉号木芙蓉，金蕊琼萼绽蓼风。  

晏殊　句  
绛英琼粒傲霜前，冷落池台亦自妍。  

晏殊　句  
腊雪半含梅粉白，春风先著柳梢黄。  

晏殊　句  
漫取忠臣比芳草，不知谗口起椒兰。  
兰花{下缺}  

晏殊　句  
万年枝上凝烟动，百子池边瑞日长。  

晏殊　句  
主父仲舒容不得，未知宾阁是何人。  

晏殊　句  
竹醉人还醉，蚕眠我亦眠。  

晏殊　句  
争持白玉萼，共插翠云鬟。  

晏殊　句  
震邸陪经席，辰阶总化钧。  

晏殊　句  
玉女雕琼萼，仙禽借菊衣。  

晏殊　句  
已定复摇春水色，似红如白野棠花。  

晏殊　句  
衣上六花非所好，亩间盈尺是吾心。  

晏殊　句  
一纸短书无寄处，数行征雁入南云。  

晏殊　句  
一年为客未归去，笑杀城东桃李花。  

晏殊　句  
遥想江南此时节，小梅黄熟子规啼。  

晏殊　句  
琼字金扉迥倚天，南齐七志罕遗逸，  
西汉九流咸粲然。  

晏殊　句  
未暇南浮海，何妨夜把螯。  

晏殊　句  
青帝回风初习习，黄人捧日故迟迟。  

晏殊　句  
狻猊对立香烟度，鹡鷟交飞组绣明。  

晏殊　句  
素奈发时俱北虏，白榆开处欲争妍。  

晏殊　句  
素花皎霜雪，红艳比瑶琼。  

晏殊　句  
私书一纸离怀苦，望断波中六六鳞。  

晏殊　句  
山留盘瓠迹，洞有秦人书。  

晏殊　句  
骚客登山知有助，秦源鸡犬更相闻。  

晏殊　句  
三州鼓浪维淮浦，千社分封接帝畿。  

晏殊　句  
若更花解语，却解使人愁。  

晏殊　句  
若更迟开三二月，北人应作杏花看。  

晏殊　句  
君王特轸推沟念，诏截危竿横赐钱。  

晏殊　句  
润毫均厚薄。  

晏殊　句  
蟹螯今在左，欲拍酒船浮。  

晏殊　句  
春风任花落，流水放杯行。  

晏殊　句  
紫结茱萸实，浓熏菡萏香。  

晏殊　句  
二龙骖夏服，双鹤记尧年。  

晏殊　句  
东阳诗骨瘦，南浦别魂销。  

晏殊　句  
嘉名旧出新丰谷，美实今邻御宿园。  

晏殊　句  
甘泉柳苑秋风急，却为流萤下诏书。  

晏殊　句  
干斗气沈龙已化，置刍人去榻犹悬。  

晏殊　句  
春寒欲尽复未尽，二十四番花信风。  

晏殊　句  
澹澹梳妆薄薄文。  

晏殊　句  
不闻幽豽接江蓠。  

晏殊　句  
何用粉墙高百尺，任教墙外俗人看。  

晏殊　句  
并怀涡旧玩。  

晏殊　句  
白草沙场多雁户，黄榆关迥绝狼烟。  

晏殊　句  
更作丹花满烟叶，欲令佳客剩迟留。  

晏殊　句  
祭毕崇坛冷玉球，月斜星澹思悠悠。  

晏殊　立春祀太乙  
紫毛双节引青童，一片空歌韵晓风。  
太昊兹辰授春令，莺旗应在矞云中。  

晏殊　立春祀太乙  
华灯明灭羽衣攒，翠柳萧森矮桧寒。  
千步回廊绕金殿，水苍瑶佩响珊珊。  

晏殊　列子有力命王充论衡有命禄极言必定之致览之有感  
大钧播群物，零茂归自然。  
默定既有初，不为智力迁。  
御冠导其流，仲任派其源。  
智愚信自我，通塞当由天。  
宰世曰舦伊，迷邦有颜原。  
吾道诚一概，彼途锺百端。  
卷之入纖毫，舒之盈八埏。  
进退得其宜，夸荣非所先。  
朝闻可夕陨，吾奉圣师言。  

晏殊　留题越州石氏山斋  
书仙十阁壮儒宫，灵越山川实抛雄。  
岫柏亚香侵几席，岩花回影入帘栊。  
千秋碧锁东南竹，一水清含旦暮风。  
文酒雅宜频讌集，谢家兰玉有新丛。  

晏殊　柳  
河柳擅佳名，青条发红穗。  
因愁百卉娇，强作芳菲意。  

晏殊　鹿葱花  
宫后扇开青雉尾，羽人衣翦赤霜文。  
农皇药录真无谓，不向萱丛辩纠纷。  

晏殊　麻姑山  
昔年权暂领军城，静爱仙山咏过春。  
天下云车曾祖驾，城中鳌海几生尘。  
明知绿发升真籍，堪笑苍颜预宪臣。  
我若粗成忠国事，赤松曾羡汉迁人。  

晏殊　牡丹  
水晶宫殿接龙津，碧树阳春晓色新。  
朱户曲房能驻日，酥盘金胜自生春。  

晏殊　七夕  
百子池深涨绿苔，九光灯迥绿浮埃。  
天孙实驾何年驻，阿母飚轮此夜来。  
空外粉筵和露湿，静中珠幌彻明开。  
秋河不断长相望，岂独人间事可哀。  

晏殊　七夕  
云幕无多斗柄移，鹊慵乌慢得桥迟。  
若教精卫填河汉，一水还应有尽时。  

晏殊　棋盘石  
尚仙遗下石棋盘，人到壶天静处看。  
十九路谁弹黑界，几千年自带云寒。  
面平可步流星势，尘净元无旧藓瘢。  
干雹声中闻子响，不知还许采樵观。  

晏殊　壬午岁元日雪  
千门初曙彻星河，飒洒貂裘润玉珂。  
向兽樽前飞絮早，景阳钟后落梅多。  
无声暗重琼林彩，有意微藏璧沼波。  
三殿端辰得嘉瑞，不须庭燎夜如何。  

晏殊　闰九月九日  
闰秋重九再佳辰，犹见黄花裛露新。  
更作登高亦何害，恨无彭泽苦吟人。  

晏殊　上巳赐宴琼林与二府诸公游水心憩于西轩  
三月杨花飞似雪，内园桂树绿成阴。  
何妨写尽凭高意，十步虹桥彻水心。  

晏殊　上巳赐宴琼林与二府诸公游水心憩于西轩  
咽云箫鼓传声沸，临水楼台倒影多。  
吟绕曲栏无限思，绪风迟日满烟波。  

晏殊　上巳琼林苑宴二府同游池上即事口占  
殿后花枝白间红，楼前当道绿杨风。  
横飞彩槛波光外，倒写朱阑水影中。  

晏殊　上巳琼林苑宴二府同游池上即事口占  
曲榭回廊手伎喧，彩楼朱舫鼓声繁。  
游人已著浓春去，不待歌长舞袖翻。  

晏殊　上巳琼林苑宴二府同游池上即事口占  
春留融冶日添长，万品无涯入醉乡。  
谁道人间泛仙境，水心楼殿半斜阳。  

晏殊　上元  
金翠光中实焰繁，山楼高下鼓声喧。  
两军伎女轻如鹘，百尺竿头电线翻。  

晏殊　上元日诣昭应宫分献凝命殿以宪职不预班独归书事  
别殿香三炷，斜廊酒一杯。  
官间非侍從，骑马却归来。  

晏殊　上元夕次韵答张谏议  
歌吹欢娱夕，衡门可属垣。  
九城寒漏彻，三市实灯繁。  
酒想嵇山醉，诗惭谢乐翻。  
如容陪后乘，那避八驺喧。  

晏殊　社日  
山郡多暇日，社时放吏归。  
坐阁独成闷，行塘阅清辉。  
春风动高柳，芳园掩夕扉。  
遥思里中会，心绪怅微微。  

晏殊　社日戏题呈任副枢  
开樽幸有治聋酝，把叶能无送燕章。  
所惜近停司饮会，不如村叟醉秋光。  

晏殊　石榴  
开從百花后，占断群芳色。  
更作琴轸房，轻盈琐窗侧。  

晏殊　送董信州  
凤阙承丹诏，麟符得旧乡。  
雨中吴岫碧，林罅楚梅黄。  
使节江湖外，城楼翼轸旁。  
吾知召南树，從此接维桑。  

晏殊　送瞿生还拜亲  
门标杨氏阙，家有汉皇书。  
射策淹前志，鸣榔省旧居。  
仙山人罕到，幽境画难如。  
云窦开宾馆，芝田足岁储。  
修词穷五际，为学慕三馀。  
努力文明代，翘翘托乘车。  

晏殊　送凌侍郎归乡  
江南藩郡古宣城，碧落神仙拥使旌。  
津吏戒船东下稳，悬僚负弩昼归荣。  
江山谢守高吟地，风月朱公故里情。  
曾预汉庭三独坐，府中谁敢伴飞觥。  

晏殊　送铅山周尉  
风烟古上饶，属邑寄山椒。  
仇览同栖棘，陶潜共折腰。  
安与方就养，黄绶岂辞遥。  
善绩青箱业，兴廉有汉条。  

晏殊　送僧归护国寺  
海峤黄金刹，安禅不记秋。  
来膺臣宰召，归泛越人舟。  
达性融三界，随缘极四流。  
还持双股锡，拂藓坐岩幽。  

晏殊　题东湖涵虚阁  
水有支流树有孙，重重门巷挂朱轩。  
三君雅望标人杰，千里澄波隔世喧。  
西对户庭徐孺宅，北传钟梵给孤园。  
欲知嗣续无穷胜，两两荣归汉使辬。  

晏殊　题鞏县西门周襄王庙  
人来人去市朝变，山后山前烟雾凝。  
萦带二川河洛水，寂寥千古帝王陵。  

晏殊　题太祖庙  
炎宋肇英主，初九方潜鳞。  
尝因蓍蔡占，来决天地屯。  
庚庚大横兆，謦咳如有闻。  

晏殊　西垣榴花  
山木有甘实，托根清禁中。  
岁芳摇落尽，独自向炎风。  

晏殊　辛春日词　东宫阁  
青幡乍帖宜春字，翠旆初迎入律风。  
一有元良昭大庆，问安长在紫宸中。  

晏殊　辛春日词　东宫阁  
碧燕幡长彩树新，寝门瑶佩庆初春。  
邦家累善钟储贰，皎皎重晖在璧轮。  

晏殊　辛春日词　东宫阁  
鲛冰千片解华池，神水香醪满爵户。  
旭日九门凝瑞露，东厢朝拜奉宸慈。  

晏殊　辛春日词　内廷  
朱户未闻迎彩燕，东郊先报舞云翘。  
姜任盛德符青史，金屋千春奉圣朝。  

晏殊　辛春日词　内廷  
柳燧青青淑气和，冰纹初解縠文波。  
淑风殿里黄金屋，应候称觞万寿多。  

晏殊　辛春日词　内廷  
才闻太昊行新令，更祝元君望景与。  
白玉龟台资寿历，千春鸿福此春初。  

晏殊　辛春日词　内廷  
双金缕胜延嘉节，五彩为幡奉紫廷。  
春色渐浓人未觉，玉阶杨柳半青青。  

晏殊　辛春日词　御阁  
令月归馀届早春，羲舒相望协元辰。  
初阳乍逐青旂动，圣寿长随凤历新。  

晏殊　辛春日词　御阁  
三素云中晓望时，上真輟盖保参差。  
丹台自有长生籍，睿算方延亿万期。  

晏殊　辛春日词　御阁  
青辂迎春习习来，天泉池上晓冰开。  
珠幡已报三阳候，柏叶将陈万寿杯。  

晏殊　辛春日词　御阁  
彩幡双燕祝春宜，献寿迎祥重此时。  
腊雪未消宫树碧，早莺声在万年枝。  

晏殊　雪中  
平台千里渴商霖，内史忧民望最深。  
衣上六花非所好，亩间盈尺是吾心。  

晏殊　忆临川旧游  
仲子幽居杳蔼间，回环十亩尽林峦。  
游鱼倒泝清泉急，乳雉惊飞夕烧干。  
系马短亭乘草茁，携壶芳榭值梅酸。  
浮生莫道今如昨，曷月朋簪急此欢。  

晏殊　忆越州  
鉴湖清澈秦望高，涵虚逗碧供吟毫。  
当日醉眼倚空阔，三江七泽才容舠。  

晏殊　忆越州  
湖山杳渺不可状，登览幽求无所遗。  
高僧伴吟足清览，见尽白莲开落时。  

晏殊　迎春花  
浅艳侔莺羽，纖条结兔丝。  
偏凌早春发，应诮众芳迟。  

晏殊　咏上竿伎  
百尺竿头褭褭身，足腾眼挂骇傍人。  
汉阴有叟君知否，抱瓮区区亦未贫。  

晏殊　盂兰盆  
红白薇英落，朱黄槿艳残。  
家人愁溽暑，计日望盂兰。  

晏殊　元日词其二　东宫阁  
条风发动协初辰，玄圃瑶山景象新。  
千载百灵资介福，沧溟重润月重轮。  

晏殊　元日词其二　内廷  
献寿椒花泛渌醪，迎祥朱户怙仙桃。  
影庭玉殿炉烟起，霭霭卿云瑞日高。  

晏殊　元日词其二　御阁  
屠苏醴酒盈金斝，郁垒神符卫紫关。  
三境上真垂介福，绵绵洪算等南山。  

晏殊　元日词其三　内廷  
池冰初解雪初消，十二重城晓日高。  
飒飒和风绕珠树，千年春色在蟠桃。  

晏殊　元日词其三　御阁  
南国雕胡奉紫庭，九重楼阁瑞云生。  
丹毫玉策延洪算，八表欢娱四海清。  

晏殊　元日词其四　内廷  
三百六旬初一日，四时嘉序太平年。  
霓衣绛节倏真籾，步武祥云奉九天。  

晏殊　元日词其四　御阁  
习习条风拂曙来，清香犹绽雪中梅。  
屠苏酒绿炉烟动，共献宜城万寿杯。  

晏殊　元日词其一　东宫阁  
铜龙楼下早春归，三朔元辰在此时。  
椒柏暖风浮玉斝，两宫称庆奉皇慈。  

晏殊　元日词其一　内廷  
玉殿初晨淑气和，璧池冰解水生波。  
龟台圣母增年历，万寿无疆积庆多。  

晏殊　元日词其一　御阁  
莺谷春风柳上归，禁闱芳树渐依依。  
尧年亿万如天远，万国欢心拱太微。  

晏殊　元夕  
星粲实灯连九市，水流香轂渡千门。  
姮娥似有随人意，柳示花前月半昏。  

晏殊　赠会稽道士  
藐姑容化三阴馆，句漏砂封六乙泥。  
五练夜穷青玉枕，七明晨采碧云梯。  
冠霞高把浮丘袂，握体深藏鬼谷奚。  
知有山西驻龄药，何妨相赠一刀圭，  

晏殊　赠李阳孙  
不忍与君别，怜君仁义人。  
三年官满后，依旧一家贫。  

晏殊　张太傅生日诗  
三陟槐庭二将坛，册书文武载动贤。  
辞荣尚峻经邦秩，养素方临钓渭年。  
清会别开金谷墅，新吟多杂蕊珠篇。  
惊姜今日增华耀，海内簪绅共祝延。  

晏殊　正月十八夜  
槿户茅斋雅自便，京华风味入新年。  
楼台冷落收灯夜，门巷萧条扫雪天。  
疾酒不闻花外漏，放朝仍得日高眠。  
何妨静习间中趣，欲问林僧结净缘。  

晏殊　正月十九日京邑上元收灯日  
星逐绮罗沉曙色，月随丝管下层台。  
千蹄万轂无寻处，祇似华胥一梦回。  

晏殊　中秋月  
三十六旬内，此时心赏并。  
中分九秋夜，占断百宵明。  
冷照兰闺澈，光含绮席清。  
谁知沧海曲，珠蚌最盈盈。  

晏殊　中秋月  
一轮霜影转庭梧，此夕羁人独向隅。  
未必素娥无怅恨，玉蟾清冷桂华孤。  

晏殊　中秋月  
天时与人意，龃龉旧无疑。  
坐久翻遗恨，光来已后期。  
行云凝黛色，见跋费金枝。  
况复轮来夜，笙歌继夕曦。  

晏殊　中书即事  
惨惨高槐落，凄凄馀菊寒。  
粉墙多记墨，聊为拂尘看。  

晏殊　重阳夕内宿  
把菊醒陶酒，扬鞭入汉闱。  
聚蚊秋未息，独鸟暮先归。  
世有凉暄隔，人无今昨非。  
悠然倒冠佩，频梦北山薇。  

晏殊　竹醉日  
苒苒渭滨族，萧萧尘外姿。  
如能乐封殖，何必醉中移。  

晏殊　煮茶  
稽山新茗绿如烟，静挈都蓝煮惠泉。  
未向人间杀风景，更持醪醑醉花前。  

晏殊　转运度支得青州资政黄素书韩吏部伯夷颂许昌相公以诗跋尾遂为七言  
首阳垂范远，吏部属辞深。  
梁翰著嘉尚，系言光德音。  
褒崇亘千{左礻右冀}，精妙极双金。  
题咏益珍秘，用昭贤彦心。  

晏殊　紫竹花  
长夏幽居景不穷，花开芳砌翠成丛。  
窗南高卧追凉际，时有微香逗晚风。  

晏颍　临蜕遗诗  
兄也错到底，犹夸将相才。  
世缘何日了，了却早归来。  

晏颍　临蜕遗诗  
江外三千里，人间十八年。  
此行谁复见，一鹤上辽天。  

晏知止　送程给事知越州  
遍历侯藩治绩高，瀛洲琐闼人思褒。  
麟符又入千岩境，鹢舰不乘八月涛。  
田赖鉴湖赏岁美，客游梅市有人豪。  
从来梦锦耽佳句，应接江山岂惮劳。  

燕度　句  
三山排鼎足，七塔布琴弦。  

燕肃　剑阁  
剑耸秋峰积霭昏，关城遥向望中分。  
触新百堵连青嶂，依旧千家住白云。  
松桧影随岩寺出，管弦声杂涧声闻。  

燕肃　句  
王宣古楼阁，心郁旧池塘。  

燕肃　句  
南昌襦裦歌将洽，西掖丝纶演未迟。  

燕肃　句  
鬓边今日白，腰下几时黄。  

燕肃　僻居  
茅茨城市远，草径接鱼村。  
白日偶无客，青山长对门。  
药炉留火暖，花坞带烟昏。  
静坐搜新句，冥心傍酒樽。  

燕肃　赠惠山庆上人  
陆羽泉边倚瘦筇，参差台殿映疏松。  
五天讲去春骑虎，一钵擎来昼伏龙。  
像阁磬敲清有韵，苏庭云过静无踪。  
相逢多说游方话，知老灵山第几峰。  

燕照邻　绝句  
女矮儿痴十口余，进时无业退无庐。  
一窗风雪韩城夜，火冷灯青照旧书。  

扬宾言　挽胡季昭  
湛湛长江月，高标太华清。  
孤忠千古重，去国一身轻。  
个事从来有，近来多怕行。  
凛然公屹立，一死足平生。  

扬无咎　句  
陈迹千年在，斯人百代无。  

阳伯高　梦宗氏子来兄舍寄生九月初七果生侄子  
昔年曾梦宗家郎，受生所自言其详。  
髼忪有发重覆顶，梦里恍然如发旁。  
大人占之兆惟吉，惟熊惟罴男之祥。  
今朝筵庆果如梦，始生三日逢重阳。  
啼声已觉是英物，一门四子诚生光。  
小鱼嬉戏已成队，雏雁飞腾终作行。  
晓来搔首搜句喜，奋笔仓惶书弄麞。  
端由乃祖积德厚，诗礼有传应异常。  
新醅喜醱蒲萄绿，开樽共对篱花黄。  
揿髯一笑共引满，拜贺箕裘过派长。  

阳醇　与正父叔王南运上风联句  
诗见阳枋一。  

阳枋　包家园  
众绿争齐敷夏荫，老红犹自驻春妆。  
间红浪绿俱休问，争似岩松一色苍。  

阳枋　宝佑三年上已风雨连日成歌寄谊儒侄  
风雨飘摇三月三，绮罗罢游客停骖。  
满城春树烟监参，朱户绿窗愁不堪。  
香芹刺泥燕争衔，杜鹃啼情正含。  
舞雩儿童笑鴒{左含右鸟}，尧舜气象此中涵。  
鼓瑟高人手可探，淡音非雅亦非南。  
太守风期神与参，我解此意谁为谈，  
但觉满怀春酣酣。花柳蒙迷不可贪，  
芳菲易歇随浮岚。间闭阁门可所耽，  
惟见千山万山秀色郁如蓝。  

阳枋　北高峰  
上到皮高峰，京城一方册。  
天边极双眸，云阔海门白。  

阳枋　避地云山全父弟诗寄梅花  
入秋烽火无虚日，问谷寻岩陪隐逸。  
水冷山深梅已花，忙中不觉年华易。  

阳枋　避地云山全父弟诗寄梅花  
地僻人稀花自妍，世衰还丧道终传。  
天机妙处人难解，一局间棋学洞仙。  

阳枋　避地云山全父弟诗寄梅花  
看花岩下兴偏长，不减西湖水月光。  
镇坐绝无尘一点，寿阳深知靓宫妆。  

阳枋　避地云山全父弟诗寄梅花  
骨中香彻骨中清，着雨问花不作声。  
一气本同形色异，人花清杰两忘情。  

阳枋　避地云山全父弟诗寄梅花  
久荒诗律废陶钧，妙句佳君语意亲。  
便欲支筇到岩底，不须拍赠陇头春。  

阳枋　别黔中赵尉  
好风吹雪点征衣，认得东君巧转机。  
北渚燕鸿从背立，前滩鸂鵣喜双飞。  
梅中有味不妨隐，莲本无心何待依。  
到处江山生意满，呼尊判倒是和非。  

阳枋　别王菽俨  
值得个中无两重，笑棚傀儡虚牛弄。  
水云佳处看回来，少听痴人多说梦。  

阳枋　别宇文丈  
满耳声称蓦浣沙，萍根云叶际天涯。  
襟扃喷扑芝兰气，韵味清修诗礼家。  
胜把香编消岁月，点无浮叶靓春华。  
西归人问簪朋得，将作东南第一夸。  

阳枋　丙辰病起示儿  
采薪背夏见书云，世我相遗思转清。  
识别个阴消又长，喜些真火息还生。  
百年好梦黄粱短，一片间心白鹤轻。  
独拥寒衾长不寐，听吹梅角动江城。  

阳枋　丙寅八月旦震兴尚早坐而假寐梦与客诵云藜羹藿啜蔬园芳黄花晚节凌  
偻指寅年已半强，烦歳能几不定期凄凉。  
风叶有声宵鸣廊，试拥衾紬眠藤床。  
晓钲铮楼点长准，清梦了了哦诗章。  
藜羹藿啜蔬园芳，黄花晚节凌秋霜。  
起挑木火然心香，晴云收雨黄江流。  

阳枋　泊舟洞庭云薄天空湖光可爱恨未登岳阳楼耳  
昨日兰桡逐顺流，今朝湖口泊归舟。  
千山日暖雪花散，万里风高云叶收。  
江影曲通西蜀还，湖光横与北溟浮。  
岳阳奇眺嗟犹欠，付与他年稳上楼。  

阳枋　曹都统诗  
胸中陈法久堂堂，卯岁边戎真漫狂。  
伫看胜齐归一喜，未饶破魏说三当。  
弓刀早落风云会，衮绣行依日月光。  
已撰磨崖碑万字，为君题破碧苔苍。  

阳枋　长风峡避风和全父背弟韵  
惨舒异气无异机，交朋论心不论迹。  
诗书一酌饮芝兰，见雨连宵听萧瑟。  
旋调诗律破愁城，间弄局棋消短日。  
酒来思逸吟转高，笑罢江横颜自怿。  
坐久那知风袂寒，眠酣未问霜问霜衾湿。  
四时翻转无停机，一理浑融何所适。  
佳山好水看已多，江谁作莼鲈忆。  
天人之际妙复微，莫事空言须践实。  

阳枋　秤锤峡  
秤锤盘巨石，藏重亦藏轻，  
待出持衡手，一匡天下平。  

阳枋　池口下小港元遇大风  
万雷貀击一江声，本是风从水上行。  
断港不妨寻住计，修涂未信阻归程。  
间中已会失天静，忙里依然心地平。  
险阻怪岩行半百，扁舟肯学夜多惊。  

阳枋　池口下小港元遇大风  
诗翁下语写心声，说破云涛阻客行。  
得意快吟三两句，放怀休数八千程。  
时因极冻方回暖，水若无风还自平。  
一点阳和消息好，江边柳眼又眠惊。  

阳枋　池口下小港元遇大风  
水本无声风作声，何民主坎止与流行。  
掀天不碍翻洪浪，到海须知有去程。  
可以东形暂激，不容轩轾性元平。  
悬知读易如程子，舟压银涛胆不惊。  

阳枋　登六和塔  
钱塘江上撑空塔，塔外遥山翠作堆。  
酒罢凭栏呼落日，水云深处子陵台。  

阳枋　丁家洲  
水云留住觉无坟，札菊催归知有夺。  
百丈黄错牵月色，长洲湾处宿丁家。  

阳枋　读易书怀  
家家住坐长安道，日问长安何草草。  
春到骊山渭水深，拂石临流苦不早。  
万户千门镇日开，无边风月随人好。  
满城花柳断莺肠，芳菲易歇天难老。  

阳枋　端平甲午踏槐前记梦中作  
莫学寒蛩窗下吟，嗤嗤不作两般声。  
大千世界都闻了，管甚旖龙睡不惊。  

阳枋　端午自乐温往垫江道中作  
端午人间拟醉眠，旅情茅店独萧然。  
起寻诗句记佳节，万里无云月满天。  

阳枋　鄂渚大雪  
横堤疏柳啸寒风，吹起黄云一色同。  
鹦鹉洲边家十万，晓来都在水晶宫。  

阳枋　涪州北岩书院别王东卿归乐邑  
雨前雨后山俱好，江瘦江肥水尽佳。  
一见论心无久近，休言眼底各天涯。  

阳枋　赴大宁司理贽俞帅  
见说三关息虎貔，风高白产卷旌旗。  
擎天磔柱瞿唐险，保蜀夫模阵石奇。  
誓出离山禽仲达，肯屯汉口学姜维。  
枕戈心事闻鸡起，未必间眠听竹枝。  

阳枋　赴大宁司理贽俞帅  
入手青衫愧壮颜，悠悠底事白云间。  
有心文字几千卷，适意茅茨三两间。  
可奈红尘飞白羽，不容黄叟卧青山。  
欲从宁水成仙骨，趁得先生未出关。  

阳枋　赋赵守接竹引岩泉  
冰丝实瑟无胶柱，事省庭空引泉注。  
为有心随水色清，从教竹傍山腰去。  
循除虢虢潺湲，华襟湛彻生灵根。  
纵使婆深池自满，尚嫌鲤跃圆荷翻。  
破除崖岸非落泊，虚室融融自出白。  
通塞默知个里心，媸妍各付水中色。  
自来道体如泉流，书夜不舍无春秋。  
希音解人幽人听，世间俗俗耳徒箜篌。  
沈沈夜永寒声出，宫商寡和鸣琮璧。  
山高月冷天地空，寸地希夷无畛域。  
架竹主人还记牢，山下出泉常不乾。  
凡物不作名利贪，饮水曲肱心自甘。  
时乞一瓯空煮茗，快读羲经井九三。  

阳枋　庚寅予自莲荡泝流金甫弟顺流赴性善之招舟行不相值有感  
群意已驰涪水下，我心犹望字川归。  
只差一唤逍遥地，顿失几年离别机。  

阳枋　庚子叨贽合州甘守  
吴门抜蔽重夔渝，两地藩篱属钓鱼。  
自昔无城当蜀屏，从今有柱壮坤舆。  
军心铁石深山里，敌胆灰尘筑鉴余。  
看偃天戈夜忙月，郎声读破磨崖书。  

阳枋　庚子叨贽合州甘守  
欲陈礼乐字三千，起趁东风万里船。  
戎马不禁文未丧，石鱼间出瑞开先。  
人知制梃枘坚甲，政比黄钟缓急弦。  
愿借风云乘快便，一声雷爆九重。  

阳枋　古木  
古木撑空万丈青，铺排峡险与江深。  
浓岚欲滴春烟暝，画出骚人一片心。  

阳枋　固城湖  
掌似平芜远际空，湾湾曲曲水相通。  
芦汀蓼渚新秋里，一段浓蓝一段红。  

阳枋　固城湖  
有户尽开杨影底，无轩不在水光中。  
浓蓝染就秋空碧，只欠斜飞几点鸿。  

阳枋　固城湖  
溪平岸阔柳侵沙，泼泼游鳞弄月华。  
柔橹数声深夜悄，渔人相唤隔芦葭。  

阳枋　癸守岁职儿桃源黄溪村居  
贪看子舍筑溪滨，屈指除宵又及辰。  
七八再逢新甲子，十三重记旧庚申。  
一杯春酒红衰脸，四世斑衣悦老身。  
爆竹声听桃洞晓，举家疑是避秦人。  

阳枋　癸守岁职儿桃源黄溪村居  
今年爆竹楚江滨，别岁迎春仅隔辰。  
小筑偏边聊尔尔，幽居心远自申申。  
儿从豹变当斯世，我得鸥间着此身。  
学易假年天若许，横书长作傍梅人。  

阳枋　癸未守岁  
岁宜乡里守，杯共弟兄衔。  
明日人相问，行年五十三。  

阳枋　过九江望风庐山雪一峰和全父弟韵  
阻风桑落洲，悠然见庐山。  
白雪满莲峰，皓矗九霄间。  
新晴破积阴，天定豁开颜。  
玩图仰斯人，怀古涕潸潸。  
淮拟进扁舟，蹑屐登螺鬟。  
饱谙风月归，庶几虚还。  

阳枋　过下花  
迤衍鱼监地，清明花格天。  
江平拖雾縠，山远带霜铅，  
景好辄作画，心间连得篇。  
泛舟随暮霭，明月冷浮川。  

阳枋　和陈提举喜雨  
秋欢何繇达灏穹，秋成恐堕涉茫中。  
五龙偃塞藏深庙，六佛慈悲会一宫。  
帝勅名山诸沿闭，醮开太乙独函通。  
应怜赤子车中鲋，为激西江遍处同。  

阳枋　和陈提举喜雨  
周家重谷业陈王，天亦哀民求此方。  
一雨如倾过众望，三登可卜见时昌。  
固知福地长无歉，尤喜炎天预借凉。  
耆老首为乡曲贺，唾成珠玉巧於装。  

阳枋　和陈希舜浊醪二首又次为谋深远之作一首  
心地虚时来则受，德新要似汤盘又。  
浊醪妙理少人知，所以伯禹恶旨酒。  

阳枋　和陈希舜浊醪二首又次为谋深远之作一首  
几年龙技学勤劳，淮拟丰餐嗜炙肴。  
庖刃如新惊岁晚，亦无蛙鳝荐松醪。  

阳枋　和陈希舜浊醪二首又次为谋深远之作一首  
人心显者道心微，体认深时始得知。  
若不沈潜梅至理，虽多言语亦奚为。  

阳枋　和存子侄长吟邓都韵  
江肥石没浪壮激，水瘦石露滩无声。  
丛深鹿来平都重，林槁鹿去平都轻。  
消息盛衰有如此，是理见处须分明。  
孟叟晚年尽心作，孔圣垂老春秋成。  
当知青气命於志，不同万物殊枯荣。  
好向先生间心极，万里浮舟人帝城。  

阳枋　和存子侄上风叹  
家在岷峨峰六六，文章李杜追芳躅。  
有诗吟破雪飞花，无酒斟来体生粟。  
观光上国肩共摩，舟下长江尾相触。  
行行得意湖大天，携手风凉曾点浴。  

阳枋　和郭广文喜雨  
随轩好雨决渠深，生意挽回天地心。  
不是一麾贤出守，何缘三日往为霖。  
勤农裝襫田头影，幽鸟间关花底吟，  
紫陌桑麻连菽粟，从教鼓腹曳裾衿。  

阳枋　和黄循斋送景正辅户曹之夔三首  
要路倦登临，渊明径好寻。  
卷收名利帜，揭示圣贤心。  
明使千家满，霜从两鬓侵。  
逃空三峡客，属耳听蛩音。  

阳枋　和黄循斋送景正辅户曹之夔三首  
自脱攀笼役，潜心克己私。  
是求从此日，非莫问前时。  
郡改山元在，江流石不移，  
人心日澜倒，先觉仰扶持。  

阳枋　和黄循斋送景正辅户曹之夔三首  
浅见论成败，先几烛是非。  
端倪还眇眇，勋绩自巍巍。  
学僻门常掩，诗枯毫懒挥。  
何时住岩下，质问此心微。  

阳枋　和夔州李约斋灯宵  
蚕丛今岁看灯宵，可人只有峡中州。  
白帝纶巾隐敌国，胜势蜀尾连吴头。  
竹枝歌舞喧城市，春声泛鸥腊浮蚁。  
府主山村耕稼心，挈客衔杯聊尔尔。  
咿哑蛮唱杂隆冬，老者前导幼者从。  
不贪嬉惰乐游治，只记时序还桑农。  
村村蓑笠儿童队，桑上鸡声花底吠。  
春归野烧雪初融，日上高峰寒早退。  
生意著人人莫知，但见绿草生清凄。  
雪戍坐敛荆江北，月华静照峨眉西。  
此意洪濛不可道，张皇恐被人风恼。  
酒浇象澦石无言，春不生荣冬不槁。  
穿花燕曲弄繁弦，来寻故壘堂前。  
呢喃似与游人语，今宵行乐宁徒然。  
得贤千里只须一，大公方雨无他术。  
厚地不填无底谷，万流岂涨沧溟溢。  
我谈此语费形容，有似樵声个个同。  
野蚕作蚕自缠缚，拈弄轻丝大巧中。  
君不见邻女效颦人爱少，万目睽睽分丑好。  

阳枋　和前人韵赋昌溪洞口  
洞口天容黯，灵宫暂洁斋。  
中宵轻霡霂，向晚卷云霾。  
岩削苍璯璧，峰攒碧玉钗。  
水花纷迸峡，石乳溜垂岩。  
喷浪迟归舫，穿涛急去{上竹下泊换卑}。  
布飞千丈直，屏立半空排。  
木任岩藤束，花从涧草埋。  
高猿枝袅袅，幽鸟韵喈喈。  
亭午烟光冷，深春风色飁。  
便疑与世隔，直与洞仙偕。  
意得诗偏好，情间乐可涯。  
寄言轩冕客，名利莫装怀。  

阳枋　和全父弟九华峰  
舟子偏惊拍岸风，不论蜀艇与南鄃。  
片帆催落梅根渚，天际池山出九峰。  

阳枋　和全父弟立秋喜雨  
造化仁民意，潇潇夜雨声。  
焦原换得润，枯黍喜更生。  
染出林阴密，濯余天气清。  
秋河从此挽，尽洗北来兵。  

阳枋　和全父弟巫山峰韵  
巫峰十二最高头，岚色烟光翠欲流。  
举首半空不可到，依稀绛阙与琼楼。  

阳枋　和全母弟题暖重三丈居  
眼前皆易未尝东，祗恐援弓逐过鸿。  
认得义皇心上画，箪瓢何必问颜空。  

阳枋　和苏提举喜雨  
瞻仰虽勤隔壤穹，此诚何自达天中。  
幸凭今日皇华使，不假当年帝释宫。  
人道苏天零点广大，岁逢商旱得流通。  
欲知八郡生灵喜，七月兴歌我稼同。  

阳枋　和苏提举喜雨  
皇上焦劳冠百王，精求肤使惠南方。  
驱驰靡惮周原显，敛散尤高汉寿昌。  
属邑近方忧水涝，单车不复待秋凉。  
公余更有惊人句，为解尘怀倥偬装。  

阳枋　和桃源宰赵存礼韵  
三时不害试鸠工，筑鉴轮舆职自攻。  
利器祗因盘错见，淳风须信古今同。  
野花桃三谷逢好，春草池塘待雪融。  
洞口果教花似旧，支筇未肯作衰翁。  

阳枋　和王季行制干昌溪即事  
异境破清愁，狂吟日点头。  
前峰方极目，远岭又迎眸。  
石乱屡支舫，滩高常负舟。  
心亨行有尚，习坎自安流。  

阳枋　和王季行制干昌溪即事  
监米溪中艇，桑麻云外村。  
岩重稀鸟道，石劲少稿痕。  
赤甲此微峡，温泉兹小轩。  
绝怜鸡唱罢，近午日方暾。  

阳枋　和王南运八阵碛  
常山蛇势少能明，治法还从阵法寻。  
先正后奇严自胜，堂堂真是武侯心。  

阳枋　和峡州赵教授春后雪中惠酒  
义理无穷岁月习，有言欢尽易精微。  
梅花带雪春将半，龙战爻中辩是非。  

阳枋　和峡州赵教授春后雪中惠酒  
多君不许利台驱，官冷瓢空日自娱。  
犹有小槽春夜滴，呼僮踏雪遗红珠。  

阳枋　和杨提刑喜雨  
蝼蚁何能格上穹，况於三伏蕴隆中。  
瓣香载走神龙庙，法象俱来大梵宫。  
出岫金身能普济，临池玉醮可幽通。  
尚凭使者疏冤狱，歌舞丰年与从同。  

阳枋　和杨提刑喜雨  
诏许归耕荷圣王，又夫衰病过南方。  
幸亲博洽前无辈，每欢平反后必昌。  
请雨赖公诚独至，回天愧疚我德多凉。  
作诗志喜亲衔袖，玩把浑如七宝装。  

阳枋　和优点子侄赋雪  
花飞六出瑞方春，不待翦裁开恁真。  
稚子未谙天声好，漫山笑道玉成尘。  

阳枋　和赵景贤使君入昌溪即事  
东出峡如筒，北行溪似线。  
晨发怯春寒，午炊喜破晛。  
滩高石嵌崎，浪急珠玑溅。  
平生忧患心，对此倍克战。  
棹夫捷如风，舞稿接飞牵。  
昔观武陵图，今见武陵面。  
岩丛放斧斤，挂壁发葱蒨。  
半一矗乱峰，横烟锁寒练。  
猿鸟生意深，诗笔写豪健。  
先生岩壑姿，对此聊自厌。  
险极复推奇，一鉴嗟未遍。  
老眠仰贪看，花生浑欲焰。  
人唤不回头，决眥强自勉。  
造化藏秘奇，人生能几见。  
现昔困尘埃，比来得清玩。  
异境延高吟，胜览惬幽念。  
直疑紫雾深，秘隐丰城剑。  
便欲於此中，遯世零点无闷。  
朝餐色{上髟下监}鬺，暮游光潋滟。  
还恐利名牵，回首成健羡。  

阳枋　和赵使君喜雨  
举头日日云如血，遍走群祠腰漫折。  
恻隐存君一念间，造物於人岂终绝。  
天眼豁随公道开，宵人谥此何有哉。  
烦歳陡逐苛条去，甘泽端德意来。  
公心与天同一宇，那是经生分别处。  
佳句催成头上云，仁言散作空中雨。  
开轩对雨卜香秔，铃阁无风还自凉。  
新诗写出天人际，赓歌细与问苍苍。  

阳枋　和郑季南喜雪  
心间地绪息纷纷，看尽山头护雪云。  
何事被他风月恼，诗坛随分较功勋。  

阳枋　和郑季南喜雪  
玉树玉林万壑奇，从他乌鹊踏交枝。  
邵瓶无酒辜心赏，更看敲门一首诗。  

阳枋　和郑季南喜雪  
避地身穷道不穷，溪山好处句尤工。  
水仟会得人心意，妆点茅茨画轴中。  

阳枋　和郑季南喜雪  
青女轻抛万宝妆，梨花庭院冷无香。  
欲题好语觑天巧，搅尽枯儒机曲肠。  

阳枋　和郑季南喜雪  
天机流转一回头，览镜何须空自羞。  
雪尽草生春意好，人心不解漫间愁。  

阳枋　和郑季南喜雪  
木火盈炉破夜阑，茅庵烘暖觉身安。  
骄儿鼾寝僮眠却，些子天真不奈欢。  

阳枋　和知宗喜雨  
灾祥何秘问圆穹，自是承流得失中。  
旱魃凭谁投远裔，灵科复启仙宫。  
天怜南国人民困，雨走西郊畎举通。  
前日勤民均此念，尊前一笑大家同。  

阳枋　和知宗喜雨  
江海人推百谷王，可无膏泽惠炎方。  
五龙行水苏将槁，万顷秧田喜浸昌。  
不用饮冰被祛内，急须沽酒做新凉。  
却愁好雨催诗句，愧乏良材取次装。  

阳枋　贺李万州守夔  
骑鲸法漫谪舑，一世龙门只汉儒。  
天下文章从古有，人间勋业即今无。  
鹤山往事心存蜀，象澦新功力蔽吴。  
留取道宗辽外策，共为炎宋巩皇图。  

阳枋　贺李万州守夔  
渊渊圣道浩津涯，万里寻师暮景斜。  
滥吹从中情懒散，弹冠镜里发爬沙。  
苍龟已卜林间屋，青犊还逢关上车。  
未得乞符求换骨，借间读易傍梅花。  

阳枋　贺田都弦再帅夔  
十乘由夔入钓鱼，飀　江无马雁安居。  
瞿唐催要金城壁，即墨争迎铁里车。  
八陈旌旗蛇势整，九关风月虎符虚。  
白监万丈齐天石，揭日奇功大字书。  

阳枋　贺田都弦再帅夔  
桃李三生黄口儿，春回桑梓放埙吹。  
燕依旧主今还再，兔守空株懒未移。  
暂对少陵堂下瀼，远怀靖节菊边篱。  
好风借与一帆饱，归趁江空水落时。  

阳枋　湖口和全父弟韵  
翻阳湖口县，山合锁人烟。  
石壁排屏翠，临江障百川。  

阳枋　黄池舟中和全父弟韵  
江上平堤堤上路，只轮来往舟沿泝。  
林疏风叶坠轻黄，征雁声中秋暗度。  
来踏东风归岁暮，佳山好水无重数。  
揩摩老眠待冬深，更看霜林排雪树。  
岸木稠屋作小邻，港鱼多处鸥成聚。  
竿蓑拟欲个中留，却恨冬风催我去。  

阳枋　回程宣义贺生日诗  
锦章卷遗书八分，独蚕抽绪浮金盆。  
太羔玄酒淳风浑，秋草得暖生华门。  
隔溪来往如幽村，百年时叙从君论。  
直谊高情无绮言，寒陬冷宇回春温。  
郑公耆英思陶园，顾我芒屐羞高轩。  
感君昭昭排昏昏，心期好语饶温存。  
惠然长风来孤骞，九苞后乘彤庭鵷。  
肯令穉榻依陈蕃，相对怡愉弟昆。  
跋红从久金炉翻，天鸡不觉鸣昆化。  
清萧满腹烟霞餐，归来捧枵哦空樽。  
新题壮笔流飞湲，欲持此诗排帝阍。  
祈我友君同寿尊，座间谈笑知莫扪。  
伊洛派脉探共源，与世无穷振振绳绳之子孙。  

阳枋　回奉节宰阳季明  
只缘心地乐宽平，便把青衫付外心。  
健羡春莺娇出谷，自惭宿鸟倦投林。  
光阴有限嗟空度，义理无穷要极深。  
七十老翁闻好语，一回吟咏一回斟。  

阳枋　回陆主簿贺生日诗  
南华眇夸灵椿树，八千为秋八千春。  
要是循名须责实，人生三万六千日。  
世间修短皆自然，造化到底难为言。  
一十二万九千岁，更加五百乾之兑。  
安乐老仙穷象数，三哥笑言讥浅露。  
只如三百六十五，天运从来周一度。  
太羹玄酒浑浑饿，何人於中罗八珍。  
八珍向里有真味，未可以天而废人。  
神数自一而至十，万物生成由此出。  
坤兑无首乾无终，阴阳为用常弄虚。  
颜子闻一以知十，清明禀不苟麻畀。  
六德六行惟俱全，只向纲常穷所止。  
人能陋巷乐箪瓢，践行好是奇男子。  
看尽古今为圣贤，度事有经还有权。  
纷纭杂扰语不尽，匠斤扁斩惟心传。  
道至无言而止矣，此外如何别有旨。  
万灵昭灼会分雨，须使爱之若桐梓。  
朼来城市辞山林，萧萧两鬓雪山侵。  
感甚秋高华晚节，搜枯聊作寒蛩吟。  

阳枋　鸡完滩  
滩边奇石象鸡冠，上下舟人侧目看。  
但使此心存坦易，涉川履险亦非难。  

阳枋　寄桃源尉赵谦之  
桃源洞口送春归，欲换渔蓑傍钓矶。  
火着高林鸦又散，弦鸣中泽雁还飞。  
萧萧空雨晨光润，耿耿笼灯夜色微。  
休对痴人獃说梦，野花啼鸟恁天机。  

阳枋　见欧制干  
殿西歌彻彩薇声，记室烦君为一行。  
窦幕月班燕刻重，裴得愈蔡功成。  
文书书静旌旗卷，筹画宵间鼓角清。  
今日元戎前长史，步趋脚迹好六生。  

阳枋　见欧制干  
那师万里走东南，性学精微闻两三。  
风月归来深体认，箪瓢自乐细沈涵。  
岩前静索龟图秘，蜀口惊呼蚁战酣。  
欲觅底寮整残断，峡天分借一屏岚。  

阳枋　江干览镜  
千重涌浅身曾过，万顷湖深也去来。  
平地雪中萧店宿，掀天浪里片帆开。  
干戈鼎沸腾还失，炎暑甑蒸师正灾。  
小艇随人偷入峡，笑开菱匣亦顽哉。  

阳枋　惊雷聚雨  
山头云歼杂烧畲，桃李层层山半家。  
讴轧蛮歌声满峡，春生龙节烂光华。  

阳枋　惊雷聚雨  
槎星烂照玉堂明，楼雪晴融白帝城。  
鸥狎不知菱荡转，漫随瀼水泛春声。  

阳枋　惊雷聚雨  
方公桃节笋班中，问学心旌日夜东。  
时序催人烟水远，临流愿借一帆风。  

阳枋　井口镇石牛诗  
巨石如牛泝绿漪，象名为物本无知。  
休言神禹忘疏鉴，付与冯夷日棰笞。  

阳枋　久留黄池待弟侄不至九日独酌  
将道花黄醉彭泽，又还茱紫酌平湖。  
诗因得间时为赋，酒为无宾浅浅沽。  
蓝天色残千岩柳，霜花催满万汀芦。  
间行间坐云和水，不识天工怪我无。  

阳枋　句  
五载弹冠尚觉忙。  

阳枋　句  
白云无心间泫水，清风何意自开花。  

阳枋　句  
饱谙风月归，庶几无虚还。  

阳枋　句  
可奈红法飞白羽，不容黄叟卧青山。  

阳枋　句  
霹雳一声风卷去，谁家水馆夕阳天。  

阳枋　句  
文章不数向歆辈，姓字须教班马香。  

阳枋　句  
岂但流王泽，应须沃朕心。  

阳枋　瞿唐峡  
壁绝书昏明，猿高仿佛音。  
不关天宇窄，自是峡流深。  
既晓迟朝日，未西还夕阳。  
扁中舟涉险，凭取有孚心。  

阳枋　瞿唐峡  
曾闻滟澦屹瞿唐，雪浪摧山势独当。  
我至韶融方二月，水平石出映斜阳。  

阳枋　瞿唐峡  
万太危民水墨图，江流带窄映云衢。  
莫怪波平澜不倒，回狂滟澦一峰孤。  

阳枋　开庆元年二儿自白水之江陵间作数语送行且劝归也  
举家出三峡，去乡二千里。  
卜筑罄囊资，苟全留白水。  
诛茅炊赤稻，{左禾右夷}稗日嵌齿。  
芥根主鼎实。屡空啜清泚。  
残编发空箱，矮窗聊复尔。  
书诵夜无灯，早初接晏起。  
江男多雪霜，木火谢司爏。  
并泎袭重茅，刮肌复侵髓。  
瓶储斗升粒，食聚三百指。  
子行其谓何，艰难急生理。  
轻财性则然，苦节此时矣。  
荆江萃交朋，酬答宁容己。  
长语废百事，频游迷短晷。  
接{上四下离}防倒著，拍手儿童耻。  
食息在顾养，交抨击金柅。  
有怀赵乙囊，勿错孟尝履。  
泉竭云自中。风惊吹戍壘。  
廪粟不可縻，市门亦难倚。  
我老惊太衰，孙稚要提耳。  
来岁属庚申，上锂逢丙了。  
人事顾天时，沟壑虞近止。  
梅腊早还家，浊同浅酌兕。  

阳枋　昆岳有佳人四章寿黄循斋  
昆岳有佳人，婀妇苍松姿。  
金石结根柯，绿叶琼瑶枝。  
抱阳炉峰春，毓英巴水滋。  
丝苓濯繁霜，清樾摇坤陲。  
亭亭拔烟萝，渠夏谁当支。  
工师胡弗来，岁寒心自知。  

阳枋　昆岳有佳人四章寿黄循斋  
昆岳有佳人，猗猗凌霜竹。  
丛筱列委翳，萧森散清郁。  
常虚君子心，而他高人目。  
嫋嫋鸾凤棲，浓浓露华沐。  
玉兔投西隅，金乌出阳谷。  
瑟僩不可谖，隐尔为君祝。  

阳枋　昆岳有佳人四章寿黄循斋  
贩岳有佳人，神龟支其床。  
问龟生何年，太素含混茫。  
问龟何所餐，沆瀣凝秋阳。  
问龟何所知，一理周八荒。  
佳人拊龟笑，我心非汝量。  
大化难浅测，缩首宜深藏。  

阳枋　昆岳有佳人四章寿黄循斋  
昆岳有佳人，挺挺云中鹤。  
帝乡回骛心，人寰寓其吒。  
仰云引圆吭，九皋穷碧落。  
瀛湘沧海身，稻梁寄情薄。  
昨梦世未醒，清泪不容莫。  
鸣阴子必和，天理亦昭灼。  

阳枋　腊月二十八日与知宗提举分岁郡中啜茶于北楼赏梅于忠献堂知宗即席  
老病逾年卧晋江，耽诗性癖未能降。  
园林牢落梅经眼，岁月峥嵘酒满缸。  
堂上焚香敬勋德，楼头回首念家乡。  
黄柑未拜萧嵩赐，乡味分珍漫一双。  

阳枋　沥鼻峡  
双穴流流清泉，古来名有自。  
至今存一息，呼吸竅万类。  
山以泉为津，石以穴为鼻。  
无形本圹天，有质著平地。  

阳枋　买舟过太湖口入小港  
边天白水渺无涯，短涉湖湾五里赊。  
个样船腰穿浪包，片来帆腹饱风斜。  
日随飞鹭几程水，心逐浮鸥何处家，  
日落荒溪无击缆，荻丛深处傍渔槎。  

阳枋　茅屋  
情契居连屋，炊斋靋合烟，  
放怀行共出，得语坐相传，  
竹哀悼云深，芦窗月半穿。  
桃源今得趣，堪赋拟前贤。  

阳枋　逆境风返顺和东翔侄韵  
观国丹心切，横舟绿水迟。  
东君如有意，风返晓江吹。  

阳枋　遣季子寿黄循斋二首  
五峰高处五云新，黄石先生非避秦。  
圯上未空书出袖，岩前元自易无尘。  
烟霞窟冷苦留客，云雾窗虚亦可人。  
好为苍生彻蒸暑，天边散与一襟春。  

阳枋　遣季子寿黄循斋二首  
自得遗书学子房，拟来辟谷并山阳。  
仙乡不秘眼前道，俗相惭无肘后方。  
经叶再传新雨露，桃花重发旧门墙。  
呼儿慕后蓬莱还，勤爇南丰不尽香。  

阳枋　桑落洲望见庐山立雪一峰和全父弟韵  
春风小立爱莲时，仓卒狂吟譬上题。  
岁晚归来无一事，好拚旬浃玩湓溪。  

阳枋　桑落洲望见庐山立雪一峰和全父弟韵  
新晴破雨浪犹激，暂卸蒲帆泊短湾。  
桑落洲前凝睇远，尖天白雪是庐山。  

阳枋　少年看花行寄示谊儒侄  
少年看花日千遭，黄金买笑侠气豪。  
醆斟西凉绿蒲萄，燕歌赵舞纷绮罗。  
插花上马玉颜酡，鞭马如风花底过。  
九天阊阖手可摩，扬眉不怕金吾诃。  
杜鹃一声啼山阿，门掩绿苔愁秦娥。  
春树红颜能几何，万里封侯成蹉跎。  
河南布衣婆娑要，却笑因风想玉珂。  
未肯岩前扪翠萝，商丘不唱采芝歌。  
独深於易如邹轲，紫阳真人声相和。  
莲荡归来扬其波，我傍梅花读遗书，  
不知纷纷坐久落花多。  

阳枋　绍庆府教厅瑞麦  
耕稼问黔巑，禾黍悭培塿。  
秀实仅有之，嘉祥藐乌睹。  
府主金华仙，农事躬缅缕。  
暖律笑吹邹，长府肯为鲁。  
节用寓封殖，宽片从字抚。  
去年民病获，公把漏天补。  
今趁机春耕。公有月额雨。  
至和委来牟，两岐分艺圃。  
双秀可奇观，三颖骇珍吐。  
一如荀氏龙，头角森踽踽。  
一如贾氏虎，传彪称最怒。  
友于好弟兄，长岐支伛偻。  
芒颖乍峥嵘，襁褓辞妪姆。  
苗脉共根株，万物本乎祖。  
见说西家牛，二犊同一乳。  
琐碎众难并，异闻杳前古。  
归功二千石，为言的有主。  
忆昔辛丑间，红尘飞白羽。  
陆海沈炊烟，原田没棒楛。  
殿角深顾忧，宅西命山甫。  
太平登九年，鱼凫蔼生聚。  
长啸孤云端，汉中我疆宇。  
片心天地通，助顺知已许。  
畜繁田不芜，麦瑞富高庾。  
万灶饱貔貅，余勇洵可贾。  
坐缚长桥蛟，行却九关虎。  
挈还天子地，醉言执童羖。  
衮衣逐归禾，上瑞此焉取。  
癯儒嘉闻言，中夜长起舞。  

阳枋　绍庆罗巡检  
蕉溪烟水似罗浮，君著轩亭瞰碧流。  
东馆听鸡书伴月，南边休马铎沈秋。  
怜人得饱禽捐粟，送客登山岩倚舟。  
种玉前村春意早，梅花带雪满枝头。  

阳枋　社日过洞庭  
社风吹雨楚江晴，舟叶轻飞过洞庭。  
万里湖天天外水，君山一点望中青。  

阳枋　石筒峡  
槎枒怪石乱撑空，岩脚无沙到石筒。  
春水溶溶迟日丽，扁舟荡桨称朝东。  

阳枋　收弟侄书中都  
优优至道贵居宽，休把浮名着意看。  
身在九宵牢着步，些儿下了上应难。  

阳枋　寿程彦彪签判乃翁  
黄钟宫动夏秋分，夜来一雨如倾盆。  
从云洗尽金天浑，老星见程家门。  
老人降生叙南村，昔日闻名今黄论。  
耆英侍坐聆嘉言，八窗玲珑笑语温。  
千载一朝逢漆园，夹拶小涧开窗轩。  
云鸡月犬闻朝错，衰情晚态常相存。  
翠竹紫凤高胜骞，梧枝袅娜棲雏鵷。  
琴弹碧玉箜篌蕃，炉养白砂贤弟昆。  
胎仙三叠飞舞翩，玉液九转朝昆化。  
沆瀣为饮为饮霞为餐，菊酒酌客香盈樽。  
欲随枕石漱潺湲，只恐鼎养归天阍。  
九老图中姓字尊，月倦指点诗轻扪。  
莫学刘陵穷溪源。尽亲见眼前七世森仍孙。  

阳枋　寿邓了西提干与乃堂相距八日  
碧梧清梦绕红萱，袖橘归来人倚门，  
七日喜称王母寿，经旬还捧谪仙尊。  
松知得算霜中树，梅报和羹雪外村。  
拄杖金鱼消息好，殷勤拜舞劝加飧。  

阳枋　寿邓提干母  
争似瑶仙捧玉觞，一堂四世聚簪裳。  
间中尊俎江山久，静里襟怀日月长。  
蓂紫烂连庭桂此，橘香浓引诰花香。  
陵溪种得桃无限，乞与渔郎半核尝。  

阳枋　寿邓提干母  
尝桃不祗似东方，三度浓熏竹院香。  
眼底儿孙青琐客，镜中颜色碧琳房。  
出屏绣出方壶隐，峡线托余翠水长。  
醉问群仙林拍手，谁人翻得九霞觞。  

阳枋　寿邓子西知县  
猗猗竹绕邓家湾，亭亭屋背围山中。  
当轩水花日喷薄，覆户云叶时斓斑。  
中有立士金闺客，元洞府生人间见。  
捧觞天爵役人爵，戏彩前班罗后班。  
不妨花县春风晚，且对萱堂白日间。  
剩将千卷课儿习，博取一笑开慈颜。  
和气向晚薄葱蒨，书声半夜随潺湲。  
只恐天上妒人暇，催公拔宅离尘寰。  
玉堂将奉承珍鼎，锵听群仙鸣佩环。  
丹砂转戒独善好，刀圭分遣扶艰关。  
功成麟阁归来早，笋舆随步羞桃荐菊纫兰蕳。  

阳枋　寿狄知录  
熟读周官知几冬，染人袍就彩丝疑，家当永日三三夏，  
数应西岷六六峰。囚放尽言公活汝，  
民期无复鼠穿墉。  

阳枋　寿涪州李汉辅使君  
见得州如斗大轻，间将五马击榕阴。  
两江波上千家月，万卷堂中一片心。  
尚笑龚黄为计浅，更寻伊洛问钩深。  
莫悭仙李盘根实，可与轻红种作林。  

阳枋　寿韩司理  
不因春酒驻红颜，都是心清事弗关。  
草为囹空随意绿，花缘客少笑人间。  
幽情倚暂随水流，爽气拄颐常看山。  
共指武陵务涧地，桃花深处屋三间。  

阳枋　寿蹇从叔制干  
黄钟大吕播年华，簪盍城南捧九霞。  
共说贤寮心似镜，何妨幕府事如麻。  
纷纷吏坌空迷目，蹇蹇王臣岂计家。  
共约岁寒松竹友，好携周傍梅花陪。  

阳枋　寿蹇用叔姻翁总干  
明辞海府是视仙，金水何须挂彩鞭。  
喜喜欢约会游两，平平称称过三年。  
红莲照水香仍旧，绯枣团味正圆美。  
兰玉华晚节日好，更寻小圃菊花天。  

阳枋　寿李夔州乃  
乾月生真贤，老子其犹龙。  
主静以观动，万籁鸣秋虫。  
片心间渊明，结社同远公。  
俯仰身世浮，妍华收晴虹。  
堂迥妙香凝。超然天地通。  
至怀三斧外，真味一瓯中。  
震长可代父，物生辰与同。  
正东权发育，造化谁能穷。  
长居东昆隅，生意来重重。  
高枝翔凤凰，{左口中邕右隹}喈呜梧风。  
尝闻乾一气，禀付人稀逢。  
公全六画阳，何始复何终。  
札菊不足蔬，芝苓非所供。  
刚健自无自，天人知共宗。  
世无飞升客，浪说吕仙翁。  
世无武陵源，异境空蟠胸。  
惟公秉乾德，七十元舂容。  
举家秀而贤，无非乾所钟。  
生生之谓易，笑言支长筇。  
举杯问苍天，天高杳无从。  
我欲携认篇，相随鹤山峰。  

阳枋　寿李使君宣义父子同日  
黄梅雨阵歇窗纱，庚梦醒来槐月斜。  
拜后拜前欢陆续，老君谪仙同一家。  
蝉冠醉倒金貂客，异香飘随青犊车。  
旋呼五马博一笑，酒酣逸气凌苍霞。  
培椿植桂弄梧碧，生捍不断树交花。  
清净何须餐沆瀣，抱素肯养琼田鸦。  
伯阳参同窃造化，高风海客空乘槎。  
武陵溪深自流水，天台云渺维胡麻。  
神游八极亦法漫，大鹏希有争雄夸。  
藤床经卷得真帝，五鼎三斧轻豪奢。  
静桃宿火熏日和，间引山泉烹粟芽。  
自行自坐脚力轻，瘦筇掷弃龙槎枒。  
从来参苓不到口，双瞳镜碧颜春华。  
我向关头伴尹喜，共乞刀圭期修遐。  
阿谁疑年问甲子，纯乾一气健而息。  

阳枋　寿刘节判  
昨夜天香两袖中，转头人日又桑蓬。  
云龙风虎千年遇，圣主坚臣此际同。  
翠竹西来方嫩绿，夭桃栽后未繁红。  
人间正喜洪钧转，莫问天台有路通。  

阳枋　寿绍庆金守  
神光高射斗牛墟，知是龙泉瑞气舒。  
彩映北堂霜后桧，辉连东馆月中书。  
江流现水描来似，峡束棠溪画得如。  
为报鲸鲵休陆走，剑芒无是发硎初。  

阳枋　寿绍庆王守谨礼  
燕寝凝香事自无，祝釐何用饮酴酥。  
裦歌雪外暖传曲，社酒人间春满壶。  
客到竞夸逢子晋，我来甚喜见夷吾。  
摩围山下间摩诘，他日添归九老图。  

阳枋　寿张方叔表弟  
闻说书台百世张，燕山来数窦家郎。  
含容雨念侔焚券，正直生平等发藏。  
丹桂香浮森驷马，碧梧翠织引双凰。  
桦萝岁晚陪真喜，染得卿云烂有光。  

阳枋　寿制置夏节使  
丙申蚩尤临蜀口，三十年余遭践蹂。  
当时五十郡全军，兵与民财堪著手。  
锋旗戊午肆长驱，江北江南分战守。  
彫瘵仅存六州，鸿雁飞鸣孤夜吼。  
先生受任势凌兢，仓扁视证亦惊走。  
无麪餺飥难支撑，将勇兵强民力阜。  
前贤用蜀当优游，先生端力排纷纠。  
农炊岂暇劝加餐，春风未始一杯酒。  
公心只有天地知，虽处艰关安且久。  
事不辞难功不矜，节度枢垣亦廉取。  
天下都统捧霞觞，先生一人更谁有。  

阳枋　送田使君都统离夔赴合州  
英雄才略暂临夔，泛绿依红诧小儿。  
肯同稠人认毛遂，甘从走督得神师。  
鱼城人喜景星出，象澦猿惊仙仗移。  
七十老肥怕趋走，峡江亭上倍临歧。  

阳枋　送文大监赴召  
云门大卷声铿锵，不比寒谷号蛩螀长笑归来书满床，  
着眼不用垂簪裳。夤缘仕版亦逢场，  
一鼎热处元清凉。年来道心包乾刚，  
鉴净水止无迎将。付物大公齐混茫，  
玲珑窗牖开八荒。霁月海东悬秋霜，  
照破蒙昧横津梁。不才曹资如点狂，  
柱倚宝瑟心陶唐。冰轮玉井情徜徉，  
祥云丽日希余光。布帛菽粟味尤长，  
寻绎此乐徒激昂。颀美人天西方去，  
许我立雪来其旁。欲坐春风吸余芳，  
听说夜话摅中肠。又闻催归侍玉皇，  
挈堤北斗斟天浆。净洗世表尘昏黄，  
席此广宇归康庄。起舞掉头帆飞扬，  
誓鸣急桨随乌樯，参同希传魏伯阳。  

阳枋　送谢方伯赴试  
春桑催蚕日迟迟，春蚕食叶开文闱。  
桃源虽好不可住，高人梦故山薇。  
金鸡啁啪唤出日，轻舟短棹风吹衣。  
莫问虹梁春燕入，莫吟西堂春草萋。  
水光山色二千里，助君笔底龙蛇飞。  
丹成九转天上去，五云胶辮黄金扉。  
回首故乡烟霭暮，城郭如故人民非。  
年来世事转头改，不见华表丁令威。  
送君南浦祝此语，伫立江干背夕晖。  

阳枋　送云山文先生吏部赴召  
云山至宝非和璧，光耀煜天难毖密。  
一朝天子闸坤珍，此宝肯炎蜀人出。  
宝生蜀东六十年，蜀势关吴妙陈述。  
蜀为头目吴腹心，头目清明腹心佚。  
蜀为藩篱吴奥堂，藩篱坚固奥堂实。  
蜀若颠危忧在吴，夔峡岂能遏并溢。  
自从蜀口弃三关，托里金城更崷崒。  
戎马冲奔二十年，此城处处皆屹立。  
虔刘俘掠技已穷，群聚宝峰频出入。  
抵碍坚城不得战，转攻云诏谋虚袭。  
欲践辰沅闯广南，后顾有蜀还恧尼。  
留屯汉中缀秘师，计俊万全无一失。  
我向嘉渝重大屯，大理垂军须缩絰。  
夷陵近闻列守戍，似谓蜀险为难必。  
或言东晋不用蜀，是时南北只守一。  
如今敌人干腹来，不思保蜀更何术。  
莫虞海道要先防，云涛涌沸蛟鼋栗。  
臣宝一战振天威，  
至今敌胆犹惕怵。莫忧淮堧近健康，  
万柁膛师人素习。踏车横江臣世忠，  
北人川，蜀事艰难今转急。  
井络丘墟烟火空，荆棘漫弥虎窟室。  
频年旱叹民流亡，褚无完掌瓶无粒。  
兵将愿射干狼毒漫战吻，芝术参苓难愈疾。  
恳切深惟保蜀方，蜀苟措安国宁谧。  

阳枋　艘人误同行钱文作诗解之  
胯下当年甚可羞，身藏宝剑岂无谋。  
暂时俯首依人去，赢取堂堂万户侯。  

阳枋　艘人误同行钱文作诗解之  
自反仁而自反忠，芳莲开向火光中。  
同君九万抟扶去，薄尽浮云出太空。  

阳枋　同存子侄造成莲荡舟中作  
此行为爱荡中莲，万里清风驾客船。  
两壁青山看不尽，举头天际有飞鸢。  

阳枋　挽伏德华主簿  
黉堂深惜昔，六典共寻源。  
合遂齐飞鹗，嘉逾竞化鹍。  
红颜君早去，白发我空存。  
方寸千年事，悽然谁与论。  

阳枋　挽伏德华主簿  
豁达千人杰，巍峨七尺躯。  
天边期阔武，意外失华途。  
堕泪一人足，伤主二女孤。  
西溪桥畔琢，多少为嗟呼。  

阳枋　挽垓山陈宣义  
升堂曾得话从容，骨相清癯七十翁。  
唧唧爱人皆语妙，迟迟留客屡杯空。  
眼分青白斯文外，手作推敲雅咏中。  
我忝金兰三世契，颇堪溪浒忆清风。  

阳枋　挽故人  
公生百载下，学契五峰心。  
崇鼎屹重器，洪钟希太音。  
词源擅翻海，句律善舂金。  
材古谁人识，清歌和惨吟。  

阳枋　挽故人  
旧世轻财蝗，悬知种德难。  
有贫皆粟制，无骼不衾棺。  
红树非春早，孤松忍岁寒。  
轻飔生宰木，多少鼻成酸。  

阳枋　挽何深甫  
羡君低事过时见，一点间愁不以心。  
笑语屡陪桃李酒，诗书曾对竹松林。  
已惊别鹤江天远，何事骑鲸岁月侵。  
五桂聊芳知有日，去寻萧侣碧云深。  

阳枋　挽黄循斋  
桂胜炉峰月，香飘字水春。  
姓名天下客，抱负洛中人。  
膴仁方三纪，徂年未六旬。  
循斋余售用，何必欢穷民。  

阳枋　挽黄循斋  
忆昔论文友，如今舐鼎仙。  
周经谈正印，易学话真传。  
一乐堂中语，三生石上缘。  
莲峰望昆岳，惆怅白云连。  

阳枋　挽乐应乃堂  
高堂忆昨燕春风，双老怡愉生桂棹东。  
蓝衲归时饶榜绿，橘香怀处少萱红，  
悲缠忍舟中藏壑，德感还知月在空。  

阳枋　挽李致政  
鸥间伴侣子夔边，易类宗盟计百年。  
淮拟归来寻旧约，不堪相送苾新阡。  
芝兰笑语龙山事，桃李樽罍象澦天。  
钟作数行入老泪，为君滴向碧海渊。  

阳枋　挽南平赵化卿  
昔游曾到万山峰，赵氏楼台紫翠中。  
六艺近夸三世学，四贤争显一家风。  
不堪顾影怜孤雁，伺喜摩天有阿鸿。  
好是生香元不断，灵椿虽老桂成丛。  

阳枋　挽武龙蹇巡检  
仁者寿宜得，王臣忠可嘉。  
功名是有约，云月自为家。  
义粟饥中粜，兹梁雨后斜。  
百年回首处，溪冷欲梅花。  

阳枋　挽武龙蹇巡检  
叩户忆曾识，升期再寻找。  
仙游诚绝往，俗虑苦劝襟。  
菡萏晚犹好，荼蘑霜不侵。  
思君望阡陇，远树白云深。  

阳枋　挽心友李应之判县  
书剑追随偏蜀西，归来窗月听朝鸡。  
相期岁明林中约，忍见佳城石上题。  
锦里人稀烟冉冉，横川路迥草萋萋。  
黔南愧我催瓜戍，泪落巴山望欲迷。  

阳枋　挽心友李应之判县  
妙岁麟经得兴微，名成四十壮心违。  
半生于德归六驷，一节夷清在首薇。  
古礼事亲轮月晓，新诗易箦片云飞。  
九京他日如堪作，见说非公谁与归。  

阳枋　挽赵飞卿  
万翠亭边山郁葱，书声散出五云重。  
红萱色改宦情薄，绿酒杯深客话浓。  
雁起秋空从整整，鸥间野水自溶溶。  
谁人为作坡仙传，弟似颍滨文似邕。  

阳枋　挽郑广安  
壮节从于卯，奇功岁转新。  
有片皆鼓勇，无战不鏖尘。  
棠国香凝月，榆阔梦熟春。  
吁嗟河北地，今日尚终臣。  

阳枋　为清溪邓茂林督工筑室  
欲话秋宵度两三，被人间与担来担。  
鸠工夜夜思筹北，命仆时时费指南。  

阳枋　文昌灯牌  
牡丹枝上先春蕊，翠可坛边未雨虹。  
知有文章光万丈，钟成佳气满黔中。  

阳枋　问赵存礼分竹  
南墙曾记极幽寻，午箪凉铺琐碎金。  
小筑江干无限暑，西窗乞与半檐阴。  

阳枋　巫山十二峰  
真灵间气巧蟠融，天下应无似此峰。  
笑杀襄王凡俗骨，妄生狂梦想仙踪。  

阳枋　巫山十二峰  
心与巫山异境融，危岑天际骇奇峰。  
苍茫草木晴云外，有似乘鸾跨鹤踪。  

阳枋　喜雨贺黄叔厚判县  
去年精祷雨随至，今日熏香雨便来。  
人事只从无伪见，天心端可至诚回。  
溜匙即此知翻雪，枵腹何由更隐雷。  
若使边臣充此意，凶残到处岂难摧。  

阳枋　峡州程彦彪签判赋桃花读之良有佳致嗣韵敬呈觉其东涂西抹也  
群芳发天机，妍媸太纷竞。  
秋菊繁有从，色以黄为正。  
渊明具卓越识，主一无多柄。  
日锄三径荒，取友霜松劲。  
后人悦纷华，逐物情其性。  
不见黄居中，方隅靡从令。  
绿衣尊间色，心忧切吟咏。  
陶菊抱幽姿，汉文绝游泳。  
红紫杂赋形，变化理难竟。  
妖娆妒端庄，超乘夸捷迳。  
黄花秋露中，心与晚色净。  
品类富脂铅，盛服妆亦靓。  
佛头诧奇装，桃花卑异姓。  
殿荷呼是兄，先梅可称孟。  
就中甘作君，今古有同敬，  
伊其标上药，隐居重题评。  
汲泉撷芬英。神功治未病。  
味真乏佳色，苦坐芳筵屏。  
轻身引华年，蓍龟堪鉴镜。  
独立傲秋霜，高风谁景行。  
嘉哉夷齐贤，不仕西周盛。  
解约紫茱君，梗桧延福庆。  
登高睨八荒，期活苍生命。  
君家瓮头春，胚晖归酒圣。  

阳枋　下沱张西叔牡丹号奇品以诗寄花因用韵谢  
天香吹落五云来，满眼浮花只浪开。  
国色不关朝得酒，妆台漫饮紫金杯。  

阳枋　下沱张西叔牡丹号奇品以诗寄花因用韵谢  
主人骨相花难比，折赠双花副丽辞。  
为报此花香第一，何须铅粉巧妆褫。  

阳枋　晓起四山积雪  
寒透重衾可折胶，雨声瑟瑟风飕飕。  
安排雪句吟春晓，果见青山尽白头。  

阳枋　谢涪陵刘君举使君见委北岩常长诗  
雪片冬深玩易编，正公和气理尤浑。  
八分写就龙蛇走，岩藤涧树常蜒蜿。  
莲荡飘裾紫阳学，归来拂拭莓苔痕。  
岩前世事几兴废，道无今古终长存。  
新来五马栽桃李，生平伊洛期穷源。  
下车一笑抚江阁，片心飞度苍崖根。  
生香动荡满幽谷，秋丛濯雨抽兰荪。  
露华滴晴舞夜鹤，云叶卷霁吟朝猿。  
衰翁白首野人服，不爱市井怜山村。  
太守招来说好语，翠萝有路犹堪扪。  
听终不敢谢疲苶，瘦筇强拄岩檐门。  
遗书欲傍梅花读，祗恐使人昭昭己昏昏。  

阳枋　谢惠小鲜  
得鱼怅望白云远，怜我盘鲜久乏烹。  
恰喜新橙具双美，金虀催趁玉丝羹。  

阳枋　辛卯三月金沙道中  
八九雨点青春老，三两莺声绿荫深。  
眼界无尘归路称，丹青难画此中心。  

阳枋　徐毅斋为东翔侄改字为存子  
心酬万事好深惟，来不须迎去莫随。  
天理面前还他细，梦醒休似梦酣时。  

阳枋　杨居士送眼药  
去来云去不干山，花落花开春又还。  
世事总归明眼里，皇王帝伯恁催班。  

阳枋　谒九江赵守  
浮舟湓浦春，民谣举欣欣。  
问民宁底乐，州有贤使君。  
帝胄擢清班，江国烦殷勤。  
仪型金玉相，肝肠锦绣纹。  
周南蔼忠厚，大雅旧不群。  
固本屹磐石，理兵无丝棼。  
城坚万里长，气壮三边军。  
短吟亟搜枯，弄斧当郢斤。  
聊此窥一斑，所见谐所闻。  
愿公慨神州，边腹久中分。  
五岳判地气，三光离天文。  
倒竭五湖婆，一洗九陵氛。  
钟彝勒伟晔，汗史照芳芬。  
此烈丈夫耳，循常脂足云。  

阳枋　谒九江周元公祠嗣性善度先生韵  
圣贤随遇即成都，仰止宗师谒故居。  
面揖光风江渚还，心涵霁月海天舒。  
图由自得前无画，道未守亡今有书。  
共立斜阳归去晚，当年与点意何如。  

阳枋　谒夔门桂帅  
阃歌整暇化清夷，笑把宗师正印提。  
绣腑文章开胜馥，锦桃李烂成蹊流。  
旌摇蜀水春浮峡，柝静蛮天月满溪。  
衣衮归欤近宸极，殊勋嘉欢殿头西。  

阳枋　谒夔门桂帅  
志欲商伊学欲颜，寻师梦绕五湖间。  
不违誓至仁三月，亲炙宁辞雪万山。  
流海浪浮蜗战角，排云应许豹窥斑。  
还丹知换尘凡骨，趁得先生未出关。  

阳枋　谒同年许使君德开  
人人属目快星凰，倚棹溪头起漫郎。  
强仕惯闻纡郡绂，缀班希有擅文场。  
胜栽棠荫两江艰，重著蓝袍再世光。  
人物西清自华选，未应琴鹤久松岗。  

阳枋　谒同年许使君德开  
欲造诗坛夺锦标，几回蹑足愧还休。  
君提妙律都先手，我漫家吟浪出头。  
济世自怜无绝力，叩阍刚道有嘉猷。  
先生若动出关兴，便尔挑包逐去舟。  

阳枋　乙丑除夕衍少陵韵成七言寄示任儿於珍南  
边隅守岁莫思家，有酒盈樽即颂花。  
爱尔和鸣同野鹤，起予返哺学林鸦。  
生香不断炉烟袅，绛蜡长明跋量斜。  
时序推迁休问当，何思何虎乐无涯。  

阳枋　咏黄池诗  
姑苏平野入黄池，烟树重重绿涨迷。  
肆列门前喧坌俗，稻临屋背尽幽棲。  
路长车马南还北，水远帆樯东复西。  
小寺江心间击缆，周回看尽柳盈堤。  

阳枋　咏江南景物  
几千进而香杭绿，百亿条溪高柳青。  
簇簇人烟富鸡犬，太平原野喜初经。  

阳枋　咏江南景物  
有水青阴浓覆地，无山绿稼远连天。  
垂杨影里风帆乱，知有回溪曲护田。  

阳枋　咏江南景物  
幽深鸟屿乱参差，溪水迢遥横复斜。  
鹅鸭驯人不怕棹，间随小艇过芦花。  

阳枋　咏丝桐  
地阔天宽人一般，琴心会得语言难。  
高山流水知音少，月白风清时自弹。  

阳枋　用昌黎赋鸣雁韵劝蹇从叔出峡与乃兄相依  
楚天空阔雁南飞，整整秋来春又归。  
肠断孤鸿鸣失依，重云片影俦侣稀。  
野老吟情吒兴微，樊笼休羡稻粱肥。  
岷峨回首寸心违，华亭清唳昔人非。  
湖北湖南秋水多，洲渚星稀无纲罗，  
平沙雪浇声相和。挽仰尘世应无他。  
君於此处意如何。  

阳枋　用赵教授韵谢程签判春雪  
看来川沪与云飞，道著两间无隐微。  
须信眼前都是易，若求高远又还非。  

阳枋　用赵教授韵谢程签判春雪  
肖形可惜被形驱，浪说欢娱未足娱。  
心大如天无不有，何人剖蚌出明珠。  

阳枋　游下竺飞来峰和存了侄韵  
嵯峨擅北高，幽静还西竺。  
虎蹲石根奇，龙蟠藤蔓曲。  
面横白水湖，背列浓岚谷。  
鸟碎山逾空，起予诗不俗。  

阳枋　与存子侄王南运上风聊句  
舟行缓东去，波蹙疑西流。  
尘扬频闭目，草偃付囘眸。  
翩翩泝岸鹭，缓缓沿波鸥。  
聚沱留积滓，逆浪集浮沤。  
门窥雨斜入，窗望山相留。  
棹苦掌痕肿，烟囘眦泪浮。  
客舟上急争，我楫去悠悠。  
一程分两日，半月仅三州。  
仆嗔粮易竭，客怨利难谋。  
柁斜横水面，人宿避沙头。  
啸想开陵虎，化催西海虬。  
欲寄风伯语，聊以吾诗投。  
何如还借顺，咫尺登瀛洲。  

阳枋　云山避地  
依山茅屋两三间，与世相遗尽日间。  
背拥蓝屏半天碧，面对参差横架山。  
径草蒙头云覆屋，泉甘土肥似盘谷。  
剑峰林密杳无边，绵峡潭深幽莫烛。  
有鲜可吃食可茹，康乐和平长自饫。  
有时拂石弄泉声，有时策仗登山去。  
山中日沈山月出，岩暝林晦总佳适。  
平石如台倚山隈，淮拟茅间读叫易。  
尚论古人得我心，商传周姜汉子陵。  
好共栽桃艳长春，却恐渔父来相寻。  

阳枋　云游  
走遍天涯地角来，流沙弱水接蓬莱。  
风轮空坐观浮世，明镜亭亭不用台。  

阳枋　再和陈提举喜雨  
了无和气格清穹，天意难回执热中。  
骤雨起从南海庙，雄风到自楚王宫。  
却愁水府丹瓢注，解使银河赤岸通。  
急趁机好晴催刈谷，坻京相庆万家同。  

阳枋　再和陈提举喜雨  
十万农租要纳王，望霓虽切雨何方。  
又林敬体皇心祷，云汉终歌国祚昌。  
坐使里闾消欢息，幻成境界得清凉。  
欲知千里人情共，盈袖新诗已可装。  

阳枋　赠蔺道士  
入水大虫出火龙，一生看守赞神工。  
知行例作等间话，三尽儿童八十翁。  

阳枋　贽鄂帅张仕简  
八牖玲珑主理天，复斋心印妙亲传。  
化炉点处金非铁，吏盆清余否亦贤。  
吠息蒹芦湖外月，炊生榆柳灶中烟。  
水浮鄂渚连牛渚，公子行行天上仟。  

阳枋　贽鄂帅张仕简  
不为名缰浪出山，朱门桃李恐兰珊。  
师寻湖胸怀阔跨，道满乾坤耳目宽。  
水驿已终三楚尾，天阍犹向五云端。  
登楼便欲骑黄鹤，乞与书生换骨丹。  

阳枋　贽何总领  
中兴赋用倚江淮，兼裕良筹仰隽才。  
民社有歌耕足雨，伍符无腹隐枵雷。  
塞边粟积汉而上，地上钱流唐以来。  
相业理财余事耳，安能郁郁此居哉。  

阳枋　贽袁茶使  
天隅把袖立春风，井络民情许上通。  
暖到夜郎安静里，寒消白帝抚摩中。  
摘山岂必溪芽尽，市骏何须冀种空。  
月渚扁舟书好读，琅琅声与大江东。  

阳枋　贽赵广安  
先生早矣袖薰弦，趁取南风入皛然。  
燕称不妨辞阃幕，鱼枯应喜活民编。  
万家吟赏知微月，千里依棲刺史天。  
河汉定就历届黼黻，大宗宁许久藩宣。  

阳枋　中秋黄池舟中独酌五首  
秋深客棹倚吴头，喜见江乡素月浮。  
水墨画成洲渚远，神仙宅尽水云幽。  
心间最与趣相会，句拙怜景莫收好。  
多少楼台罗绮席，未知真是赏中秋。  

阳枋　中秋黄池舟中独酌五首  
画桥杨柳击船儿，蟾魄飞来光满溪。  
有水连云疑地阔，无山碍月觉天低。  
鱼堪寄信应时见，雁欲横霜犹未齐。  
白酒堪沽难中割，呼樽独酌画桥西。  

阳枋　中秋黄池舟中独酌五首  
赏月东西两地遥，一轮千里共今宵。  
心中至乐成真得，分外间愁不复摇。  
江寺饶吾观白水，郡亭喜弟看洪潮。  
世间欢赏由人尔，天地何曾有寂寥。  

阳枋　中秋黄池舟中独酌五首  
居家赏朋天常雨，远客逢秋月倍明。  
世事美时难两得，化工好处少双成，  
诗如遇兴须重赋，酒若逢辰且再倾。  
不是衰迟废拘检，良心随寓自忘情。  

阳枋　中秋黄池舟中独酌五首  
一年十二月华圆，何事今宵到处看，  
春夏暖时无底白，雪霜凝处不胜寒。  
酒肠缓放金樽倒，诗兴何妨玉漏残。  
莫学时人贪酩酊，清光未流已阑单。  

阳枋　中秋微月和彭水赵文卿韵  
剩雨顽云乍解围，清光此夜拟依稀。  
天工不许厌厌饮，月姊终悭皎皎辉。  
离合随缘都是乐，阴晴任理两忘机。  
谢君好语无貂续，题拙惭随赵璧归。  

阳枋　舟过碛江同存子侄论易  
行行晚到碛江天，间把乾坤仔细论。  
流水不知何处去，渔樵一饱两忘言。  

阳枋　舟过三游洞知遂脱兵火矣喜赋  
万里扁舟归自东，干戈满地路难通。  
弟兄一榻聊相对，叔侄双头未许同。  
峡入三游千太险，水连西蜀百忧空。  
家山桃李期堪数，共约花间酌晚风。  

阳枋　诸公招饮不赴诗送酒  
又桨浮波日夜催，胥涛不到子陵台。  
为怜摘菊空盈把，故遣鸱夷送酒来。  

阳枋　诸公招饮不赴诗送酒  
薨薨飞蠓哦空檐，跃马官尘日上船。  
故步明知常失却，剡溪兴尽不须前。  

阳枋　棕花  
满株擐甲诧棕榈，叶展蒲葵冬不枯，  
鬼发擘开织玉掌，蚌胎剖破细琼珠。  
熟煨炉火香于笋，白饤盘银美似酥。  
珍膳莫充禅客供，恐猜鱼子放江湖。  

阳景春　和伯高弟梦宗氏子寄生舍下  
黑貂敝色嗟苏郎，苦茶两饼话难详。  
老妪糟糠未鼎肉，漫劳戏彩啼其傍。  
造物寄意知何许，慈竹生舍贻吉祥。  
晚年慰见万事足，无乃宗子为小阳。  
当时顾后悲不孝，今日儿女还成行。  
难弟二珠奇男子，已角既鹿未角麞。  
先人有后欲昌炽，绎思为善宁无常。  
菊开佳色采盈手，酒浮蚁绿仍鹅黄。  
喜有诗书起门户，佳兴吹入秋风长。  

阳景春　句  
五十三年堕鬓魂，一朝埋玉骨方温。  

阳景春　句  
诗书有味嚼逾美，编简无花开自香。  

阳景春　仲子枋试晬取墨  
俚俗儿周晬，罗陈试子材。  
怡愉观物色，拣择取烟煤。  
志在文章富，毫挥锦绣开。  
弟兄心笔砚，予岂怨贫哉。  

杨安诚　白帝庙  
蜀江万壑俱东奔，瞿唐喧貀争一门。  
惊涛骇浪建瓴下，颠崖仆谷相吐吞。  
朋妖窟宅恃幽阻，正昼喷薄阴霾昏。  
灵宫奕奕镇地险，众渎禀令川只尊。  
赤甲后耸黄熊跃，滟澦前峙青猿蹲。  
舢舻衔尾下吴楚，约束蛟鳄如鸡豚。  
旧传鼓角致雨雹，裹篙不触撑舟痕。  
综理脉络尽西徼，帝假之柄攸司存。  
子阳祚国十年近，此地未省东其辕。  
联江列炬铁锁断，戎满奔北无留屯。  
江关回首尽汉帜，遗黎何自知公孙。  
血食汉代定不尔，但有故垒山之樊。  
子美误信齐东语，感慨勇略招英魂。  
山川之灵载望秩，僭伪讵可同时论。  
向来名实久淆溷，荐裸无乃渎俎膰。  
请从郦元为考证，神理昭昭斯可原。  

杨安诚　句  
扶摇天一握，培塿蜀千山。  

杨翱　题方干旧隐  
云山旦暮奇，篵隐世希续。  
脱略浮官心，蝉联先祖躅。  
门横严子濑，壁纪桐君箓。  
应笑泛轻舠，日为官牒束。  

杨邦弼　挽王信伯先生  
伊洛亲闻道，渊微赖发扬。  
东吴贤望重，西观旧书藏。  
吾傥将安放，斯文岂遂亡。  
堂堂宁复见，门士恸新冈。  

杨邦弼　挽王信伯先生  
梁木俄摧坏，嗟呈丧大贤。  
典刑看肖子，道学付谁传。  
一代风流尽，千年物论先。  
师言犹在耳，身敢坠周旋。  

杨备　白都山  
驾鹤骖鸾自古闻，策名仙籍是真君。  
天边旧迹无处寻，满目青山空白云。  

杨备　白鹭洲  
春信风生晚汛潮，印沙群鹭立还翘。  
凭高一片迷人眼，薦苇丛边雪未销。  

杨备　白杨路  
残枝败叶几沾春，莫问栽培迹已陈。  
细雨斜风马无力，萧萧满路更愁人。  

杨备　半阳湖  
江南龙节水为乡，水不纯阴又半阳。  
一片湖光共深浅，两般泉脉异温凉。  

杨备　北渠  
金殿分来玉砌流，黑龙湖撒凤池头。  
后亭花落恩波断，翻与南唐作御沟。  

杨备　采香径  
馆娃南面即香山，画舸争浮日往还。  
翠盖风翻红袖影，芙蓉一路照波间。  

杨备　衠室  
摘茧抽丝女在机，茅簷苇箔旧堂扉。  
年年桑柘如云绿，翻织谁家锦地衣。  

杨备　藏冰井  
尤喜凌人职未隳，闭藏出纳示箴规。  
战兢国步艰难者，常似临深履薄时。  

杨备　层城观  
秋星如弹月如梳，宫妓香添乞巧炉。  
万缕千针同一意，眼穿肠断得知无。  

杨备　长命洲  
梁武慈悲不鼎烹，蒙恩豢养亦虚名。  
狐狸口腹应潜饱，就死多于日放生。  

杨备　长桥  
渔市花村夹酒楼，山光沈碧水光浮。  
松陵雨过船中望，一道青虹两岸头。  

杨备　长洲  
太湖东西即长洲，临水孤城远若浮。  
雨过云收山泼黛，管弦歌动酒家楼。  
花光带露柳凝烟，藏苑笙歌已沸天。  
有客寻春拚一醉，青楼红粉洞中仙。  

杨备　乘黄署  
执辔何人籍帝台，汉家天马不时来，  
疲驽多亦费刍粟，莫惜千金市骏材。  

杨备　驰道  
路平如砥直如弦，官柳千株拂翠烟。  
玉勒金羁天下骏，急于奔电更挥鞭。  

杨备　楚靳尚庙  
旧罗鱼腹葬灵均，竞渡如飞不救人。  
天意明知谗口毒，果遭天谴作蛇身。  

杨备　促妆钟  
枕面钟声及早催，锦衾香叠百花堆。  
蟾蜍影落珊瑚架，照得仙娥下界来。  

杨备　东磵  
手拖葛屦坐藜床，竹树萧然一水傍。  
枕上白云船下月，卜邻东磵胜东岗。  

杨备　东冶亭  
忍泪相看酒共持，一生心事几人知。  
年年折尽东亭柳，此别绵绵无尽期。  

杨备　洞玄观  
葛玄功行满三千，白日骖鸾上碧天。  
留得旧时坛宇在，后人方信有神仙。  

杨备　独足台  
鸟迹分明在帝台，管弦声里轧书来。  
回头一觉风流梦，犹得朱门傍水开。  

杨备　二十四浮航  
青誉浮航夜照波，星繁云静月华多。  
玉楼人凭栏干立，直下天心耿耿河。  

杨备　二狱山  
雷霆号令雪霜威，二狱东西锁翠微。  
彷佛酆都丛棘地，岩扉应是古圜扉。  

杨备　焚衣街  
雉头金镂又珠胎，烟绪香云昼不开。  
御路傍人皆欢息，逡巡红焰作青灰。  

杨备　烽火台  
一带东流当複阙，篵台相望水云间。  
丽华应不如褒姒，几许狼烟得破颜。  

杨备　佛窟寺  
曩事何人为证明，白云深锁翠微坑。  
已闻过去辟支佛，未见如来弥勒生。  

杨备　覆杯池  
金杯覆处旧池枯，此后还曾一醉无。  
东晋中兴股肱力，元皇亦学管夷吾。  

杨备　姑苏台  
山花野草一荒丘，云里骄奢旧迹留。  
珠翠管弦人不见，上头麋鹿至今游。  

杨备　古南苑  
张永移家人洞天，绿篁红藕旧林泉。  
人间满百人应少，明帝恩深三百年。  

杨备　观风楼  
观风危堞与云齐，楼下开门画戟西。  
鼓角声沉丝管沸，卷簾晴黛远山低。  

杨备　桂岭  
步步高如月里攀，拂云枝叶伴云间。  
开花结子清香远，应似淮南一小山。  

杨备　横塘  
早潮才过晚潮来，一一轩窗照水开。  
鉴面无尘风不动，分明倒影见楼台。  

杨备　虎丘  
阖闾城见古荒丘，云里钟声满寺楼。  
白虎金晶人不见，昔曾雄据此山头。  

杨备　华山  
岩屏晚树噪寒鸦，岚翠楼台释子家。  
池面镜光功德水，金波影里石莲花。  

杨备　麾扇渡  
旌旗烁日刃凝霜，甲光如龙人似狼。  
羽羽麾风偃草，策勋多谢顾丹阳。  

杨备　慧聚寺  
驻锡栖云石室中，楼台一片画屏风。  
禅师道德知多少，不尔山神肯助工。  

杨备　鸡鸣埭  
辇出城时鸡未鸣，春罗蝉翼赭袍轻。  
蒙尘猎骑奔如电，到此闻鸡第一声。  

杨备　剑池  
三尺龙盘古到今，波光凝碧暮云深。  
沈丝不断应无底，山脚池心彻海心。  

杨备　江令宅  
竹木池台尚俨然，归时白头雪霜寒。  
青溪隐隐朱门处，曾属中书一品官。  

杨备　蒋帝庙  
深逼岩扉敞庙门，灵风时动戟衣翻。  
秗災捍患阴功大，玉册劳加帝者尊。  

杨备　交让渎  
琴丁结友事耕耘，田熟翻如虞芮君。  
彼此持廉为弃物，一名交让两难分。  

杨备　金城柳  
风絮烟丝春复秋，攀条何故泪双流。  
烟怜树老犹青眼，不觉人衰已白头。  

杨备　锦署  
人衣蓝缕地衣红，不念家家杼柚空。  
厥篚织文应岁贡，更翻新样集机工。  

杨备　晋阴山庙  
炉香烟断暮云凝，阴德山高众所称。  
开府琅玡旧蒙福，龙飞一马至中兴。  

杨备　景阳井  
擒虎戈矛满六宫，春花无树不秋风。  
苍惶益见多情处，同穴甘心赴井中。  

杨备　九日台  
甲光如水戟如霜，御酒杯浮菊半黄。  
东日西风满天仗，萧韶一部奏清商。  

杨备　句  
生来葬鱼腹，死后触龙鳞。  

杨备　句  
云窦穿银井，冰甽賏玉浆。  

杨备　绝地  
四主衣冠令不终，高门列戟谩重重。  
由来瘠沃分劳逸，莫道人凶非宅凶。  

杨备　绝地  
列戟高门气自雄，主人应是偶相逢。  
由来祸福皆人召，此地无辜唤作凶。  

杨备　昆丘  
云里山花翠欲浮，当时片玉转难求。  
卞和死后无人识，石腹包藏不采收。  

杨备　劳劳亭  
柳风飞絮自征袍，望远楼中望眼高。  
几许江南名利客，灰尘满面日劳劳。  

杨备　蠡口  
霸越勋名间世才，五湖烟浪一帆开。  
犹防乌喙伤同辈，此地复招文种回。  

杨备　灵和殿  
得地恩深雨露偏，丹墀左右玉阶前。  
君王属意君知否，好似风流一少年。  

杨备　龙兴寺  
高刹长幡敞净居，方袍圆笠照通渠。  
龙兴旧额加新榜，不见金轮皇帝书。  

杨备　陆机宅  
陆家兄弟颇能文，入洛仍将笔砚焚。  
旧宅荆榛狐兔窟，机云无复有昆云。  

杨备　濛汜池  
春条拂岸柳如金，一鉴澄空照底深。  
傍见龙舟赭袍影，分明红日在池心。  

杨备　明庆寺  
翠壁如屏旱不枯，一泓甘滑饮醍醐。  
高僧此闻丝竹，还有金鳞对跃无。  

杨备　冥汉君墓  
柴垒穿壕见古墳，元嘉东府惠连文。  
可怜名字知音少，祇使双棺万古闻。  

杨备　幕府山  
六代繁华一瞬间，平芜远树不胜间。  
倚楼天暝云如幕，知是琅琊幕府山。  

杨备　披香殿  
兽口金昏烟穗浓，螭头玉照露华融。  
萧郎的是春光主，曾作春衣此殿中。  

杨备　齐云观  
上界笙歌下界闻，楼金罗袖郁金裙。  
倚栏红粉如花面，不见巫山空暮云。  

杨备　潜鹤鼓  
端门击破使人惊，潜鹤双飞上玉清。  
怪得旧时声太远，冲天合自九舦鸣。  

杨备　秦淮  
一气东南王斗牛，祖龙潜为子孙忧。  
金陵地脉何曾断，不觉真人已姓刘。  

杨备　青溪  
倾城倾国两妃嫔，此地闻名不见人。  
潜想旧时红粉面，落花风里步香尘。  

杨备　青溪姑  
曩不乘龙即跨鱼，岸傍人复乞灵无。  
柳如眉黛花如面，闻是青溪一小姑。  

杨备　清暑殿  
窣地簾光挂水精，玉钩斜处月初生。  
龙皮席上鹅毛扇，何必风来暑自清。  

杨备　穹窿山  
吴郡名山第一山，翠微心在碧霄间。  
林泉潇洒烟岚秀，直拟结庐终老间。  

杨备　汝南湾  
汝南王昔过江东，此地名将汝海同。  
玉斝濯来人易醉，有时人面照花红。  

杨备　三断石  
孙吴纪闻旧刊碑，埋没蟠螭与伏龟。  
惆怅石冈三断在，至今犹似鼎分时。  

杨备　三岩石  
萝蔓藤花岁自添，露痕还似雨痕沾。  
莫将废苑为间地，犹可岩岩使具瞻。  

杨备　善泉池  
影浸龙楼彻凤城，昭明有意在澄清。  
穿时深欲状溟渤，乐府当歌重润声。  

杨备　射雉场  
外作禽荒内色荒，三千红粉日严妆。  
潘妇纵有嫣然态，不步金莲到射场。  

杨备　生公讲堂  
海上名山即虎丘，生公遗迹至今留。  
当年说法千人坐，曾见岩边石点头。  

杨备　石阙  
双石巍巍慰眼青，满朝珍重佐公铭。  
宫城府寺俱灰烬，翻使夷人谩涕零。  

杨备　石室大岩  
玉洞云深夏亦寒，客来寻胜久盘醒其间隐约闻鸡犬，  
应有仙桃待一餐。  

杨备　石头城  
五城楼雉各相望，山水英灵宅帝王。  
此地定由天造险，古来长侍作金汤。  

杨备　试剑池  
白刃凝霜照水寒，当时人匣便回銮。  
岩前片石犹中断，切玉如泥也不难。  

杨备　双莲堂  
双莲仙影面波光，翠盖摇风红粉香。  
中有画船鸣鼓吹，瞥然惊起两鸳鸯。  

杨备　四航  
桥上层楼楼上梯，奏淮两岸绿杨堤。  
春风影动波光碎，翚翼孤飞雀并栖。  

杨备　台城  
六朝遗迹好山川，宫阙灰寒草树烟。  
江令白头归故国，多情合赋黍离篇。  

杨备　太初宫  
三军不食武昌鱼，万骑时迁建业居。  
曾得紫髯开国意，太初名是作宫初。  

杨备　太湖  
鱼舠载酒日相随，一笛薦花深处吹。  
湖面风收云影散，水天交照碧琉璃。  

杨备　桃叶渡  
桃叶桃根柳岸头，献之才调颇风流。  
相看不语横波急，艇子翻成送莫愁。  

杨备　题常熟县  
远逼江垠傍海壖，落帆多是两来船。  
县庭无讼乡闾富。岁岁加收常熟田。  

杨备　题木兰堂  
木兰枝密树仍高，堂下花光照节旄。  
列鼎重茵歌舞地，金章同色使君袍。  

杨备　题延射亭  
高台芜没曲池平，十万人家古县城。  
烟水云山屏画里，阖闾墳域旧都名。  

杨备　题幽独居  
金检书残石壁云，二名幽独彼何人。  
春深　　没松门路，泉下诗犹感鬼神。  

杨备　天平山  
久厌城居适野情，搘筇蹑屐傍山行。  
人间多少险巇路，纵是天平还不平。  

杨备　天阙山  
牛头天际碧凝岚，王导无稽示妄谈。  
若指远山为上阙，长安应合指终南。  

杨备　听筝堂  
雁柱鸾弦十有三，南山安石位岩岩。  
逡巡奏罢金滕曲，堂上沾襟欢不凡。  

杨备　同泰寺  
佛事庄严国力疲，照天金碧倚栏危。  
沉檀炉上烟云合，恰似当年煨烬时。  

杨备　铜螭署  
挈壶传箭逼天聪，铸出蟠螭巧范同。  
何事腹中藏怪物，人惊蝘蜓气如虹。  

杨备　为长溪令梦中作  
月俸蚨钱数甚微，不知從宦几时归。  
东吴一片轻波在，欲问何人买钓矶。  

杨备　卫玠台  
年少才非洗马才，珠光碎后玉光埋。  
江南第一风流者，无复羊车过旧街。  

杨备　乌鹊桥上元  
月满星移水照天，南飞乌鹊影翩翩。  
虽然上属牵牛分，不为秋河织女填。  

杨备　乌衣巷  
人物风流往事非，空馀陋巷作乌衣。  
旧时簾幕无從觅，祇有年年社燕归。  

杨备　吴大帝庙  
古木阴森庙岿然，龙蟠虎踞旧山川。  
当时鼎足一场梦，空里旋风飞纸钱。  

杨备　吴建初寺  
僧会西来始布金，常闻钟磬伴潮间。  
江南古寺知多少，此寺独应年最深。  

杨备　吴江  
松陵水国面松江，学弄渔竿对酒缸。  
惊起鸳鸯是旗鼓，背帆飞去一双双。  

杨备　吴王井  
石甽遗蹤傍古台，一泓寒影鉴光开。  
何人照面金钗落，曾见越溪红粉来。  

杨备　五马渡  
何事金陵王气钟，琅玡开幕据江东。  
舟人忽见风云起，一旦龙飞五马中。  

杨备　伍员庙  
出境鞭尸报父雠，吴兵勇锐越兵忧。  
忠魂怨气江云在，日见炉香烟上浮。  

杨备　洗马池  
一一牵来种是龙，临深欲下更嘶风。  
金鞍玉勒抛何处，腾踏渥洼寒影中。  

杨备　夏驾湖  
湖面波光鉴影开，绿荷红芰绕楼台。  
可怜风物还依旧，曾见吴王六马来。  

杨备　响屧廊  
步步香翻罗襪尘，粉红花艳满宫春。  
倾城一笑无遗迹，不见长廊响屧人。  

杨备　新宫  
玉案金鑪对御床，岿然应是鲁灵光。  
螭头直上双鱼尾，不让西京旧柏梁。  

杨备　新亭  
满目江山异洛阳，北人怀土泪千行。  
不如亡国中书令，归老新亭是故乡。  

杨备　岩因崇报禅寺  
一炷香销百和焚，有时钟磬梵天闻。  
上方结草如高枕，不独栖霞可卧云。  

杨备　燕雀湖  
平湖岸侧见高墳，万土衔来燕誉群。  
鉴面无波天一色，此中文藻似储君。  

杨备　仪贤堂  
两两鹑衣白发翁，讲筵谈柄坐生风。  
昭明太子欢相得，应与商山西皓同。  

杨备　应潮井  
碧甽时时减复增，山头海面密相应。  
古来泉脉谁穿凿，潮落潮生不暂澄。  

杨备　咏钟山  
周子无心隐姓名，裂荷焚芰使猿惊。  
不能高枕云中卧，琐悄贪它墨绶荣。  

杨备　越来溪  
临流何必吊前非，且说吴宫得意时。  
夹岸桃花烟水绿，画船安稳载西施。  

杨备　栽松岘  
耸壑凌霄色共苍。森然万树约千行。  
刘郎大厦寻颠覆，应是其间少栋梁。  

杨备　真娘墓  
冰肌玉骨有遗妍，粉作娇云黛作烟。  
知有香魂埋不得，夜深岩底月中仙。  

杨备　直渎  
画役人功夜鬼功，阳开阴阖几时终。  
不闻掷土江中语，争得盈流一水通。  

杨备　朱明寺  
不悌争分不义财，旧居金碧照楼台。  
何缘斗夜狂风雨，暗里却飞钱帛来。  

杨本然　春日田园杂兴  
春风建业马如飞，谁肯田园拂袖归。  
粟里久我彭泽赋，松江借有石湖诗。  
踏歌槌鼓麦秧绿，沽酒裹监松芥肥。  
吴下风流今莫续，杜鹃啼处草离离。  

杨辟之　游连山涌泉观次文与可韵  
双旗晓出远游山，遍览幽奇日日閒。  
幕下渊云陪后乘，马蹄归去月华间。  

杨炳　句  
酿溪煮海恩无极，千家沽酒万家盐。  

杨伯岩　句  
东召仙子许参元，满月光明现大千。  

杨伯岩　徐偃王庙  
当年大德瑞朱弓，仁在斯民千古同。  
故国已无徐子土，灵祠今有梵王宫。  
水流檐影晴江上，山接钟声暮霭中。  
揽辔此行因致敬，蒲团分坐听谈空。  

杨伯岩　游九锁  
晓山云树碧生秋，乘兴间为洞府游。  
片石却将仙路隔，负人平昔慕浮丘。  

杨伯岩　游九锁  
亭前绝壁下飞瀑，天风夜半吹韶咸。  
疑是银河天上不，壮士挽落千丈岩。  

杨察　别信州席上作  
十二天辰数，今宵席客盈。  
位如星占野，人若月分卿。  
极醉巫峰倒，联吟巓琯清。  
他年为舜牧，协力济苍生。  

杨长孺　跋大论配享书  
覆羔真得皂囊书，锦不元来胜石渠。  
但宝银钩并铁画，何须玉带与金鱼。  

杨长孺　跋兰亭考  
石更青白故兼新，字看由中总是真。  
毕子一生三百纸，楼公四句几千春。  
从来考古难题处，直到名流下笔亲。  
奄有山阴多宝藏，草庵外面更无人。  

杨长孺　别石门  
石门得得泊归舟，江水依依别故侯。  
拟把片香投赠汝，这回欲带忘来休。  

杨长孺　茨菰花  
折来趁得未晨光，光露晞风带月凉。  
长叶翦刀廉不割，小花茉莉淡无香。  
稀疏略糁糁瑶台雪，升降常涵翠管浆。  
恰恨山中穷到骨，茨菰也遣入诗囊。  

杨长孺　代民输租  
两年枉了鬓霜华，照管南人没一些。  
七百万钱都不要，指膏留放小民家。  

杨长孺　和徐思叔题贫乐图  
三间破屋一床书，锦心绣口冰肌肤。  
自纫枯叶作裦襦，此君便是长须奴。  

杨长孺　和曾无疑  
雪舟不肯半涂回，直到荒林意盛哉。  
篱菊苞时披宿雾，林犀香里绝织埃。  
锦心绣口垂金薤，月露天浆贮玉杯。  
八十仙翁能许健，片云得得出巢来。  

杨长孺　句  
一封无己帖，两首乐天诗。  

杨长孺　句  
不浓不淡匀脂粉，半醉半醒媚雨风。  

杨长孺　句  
地老天荒元子宅，烟霏雾结鲁公碑。  

杨长孺　句  
过眼一春春又夏，开残芍药更无花。  

杨长孺　句  
灵均九畹应无此，福地三茅浪自夸。  

杨长孺　句  
平林常常谈俚蛮，玉山之产升金盘。  

杨长孺　句  
浅着燕支调淡粉，细将玛瑙碎铺茸。  

杨长孺　句  
清如玉过冰，澹若朱弦瑟。  

杨长孺　梨  
想像含消与接枝，项华集里脆香诗。  
外披翠羽中怀玉，嚼出清泉上满池。  
溢齿应餐多正好，堆盘尽饤老将宜。  
炎蒸时节还能洗，不是梨侯更有谁。  

杨长孺　送胡季昭竮象郡二首  
新来消息使人疑，一纲如何尽去之。  
元佑祗今为绍圣，姬周嫠妇谩深悲。  

杨长孺　送胡季昭竮象郡二首  
世事昏昏酒正酣，苦言难药盗言甘。  
李庭男子真奇绝，便是吾乡小澹奄。  

杨长孺　题材湖州画像  
面有忧民色，天知报国心。  
三年风月少，两鬓雪霜深。  
更莫留形迹，何曾废古今。  
不如随我去，相伴老山林。  

杨长孺　题匡山瑞木图二首  
孤根初作两枝荣，五朵终连独干明。  
看取松楸天瑞好，如何草木世人轻。  
春花秋叶垂千载，雁字鴒原了一生。  
孝友编中图画底，子孙忽自占清名。  

杨长孺　题匡山瑞木图二首  
仙李从来别有源，手提造化发生权。  
冰霜不到云间树，风日偏和雨外阡。  
四海几人传盛事，一家双美两舑仙。  
同生同死用同纪，花萼犹应照九泉。  

杨长孺　题两翁相见图  
侍讲朱颜映折发，尚书野服接通衢。  
德星聚处人争看，画作两翁相见图。  

杨长孺　王蕊花  
才入平园便有声，唐昌观里久知名。  
已堆玉瑆分金粟，更插银花小翠罂。  
萝蔓春风藤薜长，山礬香气晋齐盟。  
世间百卉应无恨，不遇王公枉一生。  

杨长孺　小飞来亭二首  
阴森古木石心栽，清澈寒溪镜面开。  
斗起孤峰三百尺，从今唤作小飞来。  

杨长孺　小飞来亭二首  
拔地齐天可上不，倚岩危栈半空浮。  
偶然忆得垂堂戒，前猛还成新懦休。  

杨长孺　一滴泉  
法眼三泓井，曹溪一滴泉。  
经秋杜宇血，遗老径山禅。  
衲子非常释，丛林别是天。  
诸方多少泪，分洒汝江边。  

杨长孺　贻罗竹谷  
与世长多忤，持身转觉孤。  
夤缘新齿舌，收拾老头颅。  
我已诃泷吏，君谁诵子虚。  
同归灯火读，家里石渠书。  

杨琛　黄燕山  
苍苍终日锁春愁，欲去回翔更少留。  
傅说王家饲燕女，今朝珠报始知由。  

杨晨　句  
结网{上弥下女}教女，操舟罢诟男。  

杨承祖　归耕亭  
决意归耕景最佳，还珠门外足生涯。  
数椽卜筑欣成趣，一水流通不用车。  
负郭有田宜{左禾右罢}稏，绕城何处不荷花。  
柴门半掩谁来往，幸有邻僧可觅茶。  

杨承祖　归耕亭二首  
乘兴登临弗杖藤，绝巅未已觉身轻。  
新开竹径从风入，小坐松冈待月生。  
江上数峰攒壁立，林间一阁碍云行。  
凭栏朗诵昌黎句，水碧双增远目明。  

杨承祖　归耕亭二首  
丹青模写费毫端，此景居然两寺间，  
半岭松阴观鹤憩，一泓雪影照人颜。  
及时行乐恐无地，何进归休始买山。  
多谢好风吹妙语，西湖处士棹丹还。  

杨承祖　畎亩不忘君堂  
一官落拓几星霜，身远朝廷心下忘。  
屡拜黄书叨试郡，何惭白首未为郎。  
云山缥缈如招隐，花木欣荣亦向阳。  
感激先皇曾赐对，至今朝服带天香。  

杨诚之　挽东莱先生  
德性天然具，文章少已工。  
淳明范太史，简澹小臾公。  
圣学骊珠贯，人材水镜空。  
膏车轻万里，垂发哭途穷。  

杨诚之　挽东莱先生  
宇量诸公上，声名一世宗。  
平生无一愧，度外有兼容。  
绠断一寻井，萝枯百尺松。  
纷纷湖海士，末路更谁从。  

杨诚之　挽东莱先生  
久属苍生望，温然两玉人。  
长沙才赋鹏，绝笔遽伤麟。  
自牖无遗纳，遭时有未信。  
万牛回首处，深谷卧轮囷。  

杨诚之　挽东莱先生  
共惜堂堂去，真成种种休。  
中原渺归计，清洛更东流。  
锻炼言犹在，从谷志未酬。  
何心诵遗草，有路恸西州。  

杨紬林　寄僧琴山  
闽海西来山复山，白云深处见禅关。  
幽岩风细莺声缓，古寺春深鹤梦间。  
游子从来悲草绿，老僧浑不计花残。  
笑余犹是红尘客，尽日攀跻行路难。  

杨初平　上巳日兴庆池禊宴  
照坐壶冰寒刢刢，北斗挥浆均祓饮。  
兴庆池头春色浓，乱柳摇金花罩锦。  
雕章丽藻俱时才，落笔颂歌两两台。  
府公莫惜玉山醉，明日天纶凤诏来。  

杨椿　隆庆  
坤地厚鳌背，艮山比犬牙。  
云根生夜雨，石刃凑朝霞。  
蜀国关防壮，巴山道路斜。  

杨遫　句  
前年蹭蹬一麾出，乃得凭轼汉水东。  

杨遫　题大洪山  
随州西南多群峰，争高竞秀无终穷。  
众山迤逦渐行尽，始见独尊惟大洪。  

杨粹　句  
击瓯楼上碧江隈，楼下江声寂寞回。  

杨粹中　句  
出犹连蜀道，人已作秦音。  

杨存　句  
月中丹桂输先手，镜里朱颜正后生。  

杨大光　梅林分韵得陶字  
蟠根寄荒绝，擢干空槮萧。  
乡来闻妙语，剪拂到儿曹。  
垂老犹叵堪，开落几徒劳。  
不谓动杖屦，惠然排蓬蒿。  
尚能领诸生，相就醉澂醪。  
真赖旁辉映，并觉标韵高。  
酒阑兴未已，分韵看挥毫。  
籍湜俱可人，冥搜争过褒。  
乃知天地间，一等为贤豪。  
横飞与陆沉，亦各系所遭。  
再烦起穷边，国柄行当操。  
尽期如此花，晓夕幸甄陶。  
得备和羹用，宁不出伊皋。  
百年几春风，勿令心忉忉。  

杨大全　句  
前溪六时水，上界数声钟。  

杨栋　丁巳再游题蓬山堂泉石  
琼流鉴空，混沌一隙。  
紫霄柱下，清泉白石。  

杨栋　净土寺追和东坡韵  
令君督来期，书邮日旁午。  
世事不足论，清游乃先务。  
朝朝叩禅关，复此得净字。  
浅斜琥珀浓，细嚼银丝缕。  
味隽问牛酥，轩高来燕乳。  
曲折溪屡横，尖圆峰可数。  
万顷喧桑田，一簇静松坞。  
由来镜中人，不殊草头露。  
越主朝汴宫，蜀客尽吴语。  
剥蚀净土碑，荒殊峡山路。  
桑梓如之何，谁能忘一顾。  
日询锦桥新，三叹清流俯。  

杨栋　游大涤栖真洞  
携手清苕去，高枫丹叶森。  
渔樵九锁曲，风雨一窗深。  
索酒贪山月，添衣怯洞阴。  
凤归天柱晓，楼阁有鸣琴。  

杨栋　游大涤栖真洞  
山峨来夹案，泉急自穿渠。  
密记东阳诀，高题上帝居。  
牙儿藏宝箧，山子走篮舆。  
曲折玑衡转，溪坳可结庐。  

杨谔　和燕龙图海棠  
西汉欺卢橘，东阳爱野棠。  
许昌奇此遇，子美欠先扬。  
杜宇三春艳，蚕丛一国香。  
燕脂点乱雨，猩色丽斜阳。  
富艳东君节，暄妍白帝方。  
锦楼祈水色，玉壘换山光。  
风格林檎细，腰支郁李长。  
天生笑容质，时样舞衣裳。  
少吐深深染，全开淡淡妆。  
烟媒护绿带，风阵损朱房。  
旋失因临水，间飘弗过墙。  
佩妄愁杀甫，簪脱即连姜。  
蝶舞菱花照，莺啼罨书堂。  
迁如弄玉少，坠似绿珠常。  
不见还成悔，相思几欲狂。  
春深濯锦水，日晚浣纱坊。  
卧对移簾押，吟看近笔床。  
池清满园倒，鸟起一枝昂。  
紫燕衔泥思，黄蜂趁蜜忙。  
化工真用意，销得兴携觞。  

杨谔　句  
草不惊皇辙，山能户帝舆。  

杨谔　句  
顾前明主席，一间洛阳人。  

杨谔　句  
行人问宫殿，耕者得珠玑。  

杨谔　句  
遥观一郡色，尽得二江声。  

杨发　宿黄花馆  
孤馆萧条槐叶稀，暮蝉声隔水声微。  
年年为客路无尽，日日送人身未归。  
何处离鸿迷浦月，谁家愁妇攆霜衣。  
夜深不卧帘犹卷，数点残萤入户飞。  

杨符　句  
吏道官官晋，田家事事贤。  

杨辅　次韵卢彦德学宫诗  
颇怪诸生籍奉常，寂寥科目岁年长。  
只今五桂名犹在，恐有孤桐曲未忘。  
学校规模新壮丽，江山意气久徊翔。  
分光肤使青瑶句，收拾风霆唤阿香。  

杨辅世　金罂花联句  
两日风狂雨更颠，取将暖去更衣单。  
金罂花发关谁事，何用夜来如许寒。  

杨辅世　南溪  
碧玉寒塘莹不流，红蕖影里立沙鸥。  
便当不作南溪看，当得西湖十里秋。  

杨辅世　蔬饮联句  
蕨含春味紫如椽，酒入春风浪似山。  
未信乾坤非细物，小吞螺浦半杯间。  

杨公远　白杜鹃花  
从来只说映山红，幻出铅华夺化工。  
莫是杜鹃飞不到，故无啼血染芳丛。  

杨公远　白莲  
横塘清浅藕花开，绰约冰姿绝點埃。  
雨过浑疑汤饼试，风生却讶玉山颓。  
未经太液承恩去，先向东林结社来。  
铨次群芳须第一，妖红丽紫尽舆台。  

杨公远　白茅道中  
支筇过岭坳，对景试推敲。  
野水书之宇，山田画卦爻。  
云归峰露顶，叶落树留梢。  
问此名何地，人言是白茅。  

杨公远　白水池次俞山长韵  
石眼泉流乳，盈池永不乾。  
空明涵玉润，湛徹带云寒。  
月浸知无异，鸥来订却难。  
何郎今在否，好向此凭阑。  

杨公远　避暑次叶教授韵  
炎天无处涤烦心，拂拭苍坐顺茂林。  
贪捻吟髭搜好句，不知日转已移阴。  

杨公远　边日雪次典仲宣韵二首  
天遣冯夷剪水飞，拿空万木冻龙痴。  
寒思坡老玉楼句，清想刘叉冰柱诗。  
谩拥地炉然竹火，更垂纸帐当罗帷。  
谁知预作丰年瑞，不疗贫家眼下饥。  

杨公远　边日雪次典仲宣韵二首  
连朝飞雪满山城，恰负人言雪易晴。  
梅顿添肥香不减，竹虽暂屈节还清。  
闭门僵卧嗟寒士，煮水烹茶任巨卿。  
但喜遗蝗深入地，休夸李愬把吴平。  

杨公远　冰梅  
绝怜花带雪麟珑，彷佛惟存蜡帝红。  
一夜清寒风结冻，分明身在水晶宫。  

杨公远　病起三首  
一病已兼旬，朝来试整襟。  
眼前惊雾散，耳底怪蝉吟。  
检点尘侵砚，爬搔雪满簪。  
春归浑未省，绿树又成阴。  

杨公远　病起三首  
弹指叹吟身，悭悭满六旬。  
维摩宁久病，孺子岂长贫。  
虽欠诗边兴，还存笔底春。  
莫言憔悴损，梅瘦越精神。  

杨公远　病起三首  
病起觉痴聋，徐行脚蹑空。  
杖能供半力，药已奏全功。  
整顿身仍健，优游道未穷。  
呼儿涤泓颖，拂素貌渔翁。  

杨公远　病腰  
偶病腰疼失步伤，艰行终日坐胡床。  
非干骑鹤因钱重，岂是悬鱼为带长。  
倒屣蔡邕那敢效，休官陶令却相当。  
名方细检无良剂，只好频频酌酒浆。  

杨公远　泊浙江东岸次斗山韵  
渺渺江空阔，停帆首屡回。  
渔家编苇荻，蜃气幻楼台。  
逸少亭应在，鸱夷棹不来，  
一钩新月上，时把篾篷推。  

杨公远　残梅  
可惜梢头烂漫芳，无心要趁寿阳妆。  
宁教片片随风去，点在苔痕骨也香。  

杨公远　残梅  
暗香消歇粉妆残，点点虚庭碧藓间。  
却怪贫家新富贵，地茵纯用鹿胎斑。  

杨公远　呈康总管相公  
古汴文章伯，来为我郡侯。  
一心天不夜，千里用长秋。  
政压龚黄辈，诗侪李杜俦。  
雷门持布鼓，肯瞩电光不。  

杨公远　呈许使君二首  
河岳中原地，英贤间世生。  
气雄虹万丈，心净月三更。  
韩柳言同妙，龚黄政共清。  
新安人有分，月旦原推评。  

杨公远　呈许使君二首  
蒙泉清徹底，更不著纤尘。  
滕阁曾逢月，花屏又遇春。  
采芹尊秀士，拔薤抑强民。  
只恐芝泥召，催归侍紫宸。  

杨公远　呈赵提领  
从容依绿泛莲红，吾郡生民有幸逢。  
政事分明天外月，风标翘楚雪中松。  
携琴领鹤宦情好，横笛倚楼诗兴浓。  
腾茂蜚英帝里，行看宠锡禄千钟。  

杨公远　池上芙蓉  
小池惊雨已无荷，池上芙蓉映碧波。  
初试晨妆铜镜净，未醒卯醉玉颜酡。  
一秋造化全种此，十月风光尚属他。  
除却篱边丛菊伴，别谁能奈晓霜何。  

杨公远　池塘生春草  
燕寝凝香梦更清，梦回得句快吟情。  
可怜人化辽天鹤，池上年年草自生。  

杨公远　迟梅  
尽道孤根逗暖回，缘何春至未胹胎。  
东皇想是怜孤独，留与群芳作伴开。  

杨公远　酬黄仲宣见寄  
倦走南州与北州，竹篱茅舍足清幽。  
但教有酒名从事，何必为官见督邮。  
谢友寄诗通间阔，拂笺泚笔细赓酬。  
虽然可写胸中意，难写驳中半点愁。  

杨公远　初度  
行止由来不自如，八年初度寓僧庐。  
半生閒逸云无定，两鬓萧骚雪尚痚。  
岂原身荣如卫鹤，只惭技拙类黔驴。  
今朝六十从头起，数到稀年更有余。  

杨公远　初度寓郡  
得失荣枯付分休，康强之外复何求。  
灵台洞徹天无夜，银海精明月正秋。  
谩赋律章酬诞节，旋沽官酝破羁愁。  
生来结得梅花伴，长占春风第一筹。  

杨公远　初夏旅中五首  
乌兔双飞去若梭，又逢天气正清和。  
绿空桑柘蚕成趼，青遍田畴犊卧莎。  
好景常供诗料足，浮生每叹客愁多。  
家山不是无风月，斗粟区区可奈何。  

杨公远　初夏旅中五首  
早起窗前拥弊裘，鬓毛萧散冷飕飕。  
葵榴花发已云夏，竹树风生却似秋。  
骤雨乍晴双港涨，宿云初敛四山幽。  
客怀顿觉添萧洒，且放吟情出一头。  

杨公远　初夏旅中五首  
往来萧寺几经年，时向僧窗听说禅。  
一事不成空老去，三椽聊寓幸安眠。  
诗篇冰雪无蔬气，粥饭韲盐有道缘。  
欲卜归期犹未定，况闻绿树有啼鹃。  

杨公远　初夏旅中五首  
吟髭细撚只堪伤，几度徘徊立夕阳。  
诗不疗饥徒著意，酒能作病莫持觞。  
此心轩豁出云月，浮世间关逆水航。  
多谢老天怜我在，长教穷健又何妨。  

杨公远　初夏旅中五首  
每忆吾庐隐者居，天然景物足清娱。  
树林阴翳莺求友，帘幕深沈燕引雏。  
可钓可耕盘谷序，堪诗堪画辋川图。  
何当归去北窗卧，能胜羲皇以上无。  

杨公远　除夜  
老境渐相干，饶侬鬓未斑。  
岁华今夜换，天道此时还。  
累重家常俭，身轻心自閒。  
莫愁生计薄，笔底有青山。  

杨公远　除夜  
檐溜声中送旧年，团坘笑语不成眠。  
忽惊雷吼三更后，始司春回半月前。  
桃板欲题诗未稳，灯花频结兆开先。  
明朝贺客无祗待，汲水煎茶当酒传。  

杨公远　春夜听雨  
小楼炙烛新未眠，好雨知时听不厌。  
风急斜敲窗上纸，檐高微洒榡边帘。  
花应憔悴啼丹脸，麦定惺惚磔翠髯。  
添得明朝诗兴好，池塘草长水渐渐。  

杨公远　春夜雪再用韵十首  
东风怒撼树梢鸣，冻住顽云黯不明。  
兀坐炉边閒侧耳，春虫撩乱扑窗声。  

杨公远　春夜雪再用韵十首  
向晓披衣更拥衾，略无一事恼胸襟。  
起来点检窗前雪，地上无多屋上深。  

杨公远　春夜雪再用韵十首  
诗梦关情草满池，东皇已向岁前归。  
怪渠杨柳摇金未，底事漫空絮便飞。  

杨公远　春夜雪再用韵十首  
江梅带雪状模糊，梅雪相逢意不孚。  
雪逊无香梅逊白，雪消梅现旧头颅。  

杨公远　春夜雪再用韵十首  
茆檐堆积未消除，仔细观来半尺余。  
腊后春前知几白，丰年可卜史官书。  

杨公远　春夜雪再用韵十首  
琼林玉树竞奢华，老眼光摇眩有花。  
莫是幻成银色界，楼台胜处梵王家。  

杨公远　春夜雪再用韵十首  
仙禽洒羽半天飞，疑是归来老令威。  
妆点江乡堪入画，渔翁披得满衰衣。  

杨公远　春夜雪再用韵十首  
数声爆竹入新年，万子千红信为传。  
巽二搀先施妙手，花开倾刻更堪怜。  

杨公远　春夜雪再用韵十首  
一色寰区水墨天，子无尘翳自天然。  
惜乎官禁瓶无酒，胜赏空辜药玉船。  

杨公远　春夜雪再用韵十首  
雪霁风犹万竅号，微吟拥鼻袖无羔。  
一寒如此还风味，和得诗成句法高。  

杨公远　次冰寮尤倅落叶  
陡觉老秋郊，山舑出岭坳。  
萧骚风脱叶，清峭树留梢。  
渐失牛羊径，难藏鹳鹊巢。  
炉烘供夜读，童扫莫轻抛。  

杨公远　次程斗山村居韵十首  
隐迹深村里，年今四十余。  
谩携三寸管，欠读几行书。  
爱竹和烟种，移梅带月锄。  
箪瓢还自乐，饭糗茹青蔬。  

杨公远　次程斗山村居韵十首  
萧洒园池上，依然一故庐。  
苍苔封曲迳，老鹤伴閒居。  
计拙身还逸，颜酡鬓任痚。  
日长无个事，穷达儘教渠。  

杨公远　次程斗山村居韵十首  
山势主宾立，溪流泾渭分。  
景幽诗易得，兴逸酒难醺。  
有累营家燕，无心出岫云。  
若言朝市事，毫发不曾闻。  

杨公远　次程斗山村居韵十首  
融和天气好，携杖作清游。  
景物自消长，禽言或去留。  
人登山际寺，花映水边楼。  
欲写归吟卷，敲推手不休。  

杨公远　次程斗山村居韵十首  
搔头无别想，得句但长吟。  
懒到风波地，坚存铁石心。  
人情从冷热，世态任浮沈。  
却喜虚檐外，清吹满竹林。  

杨公远　次程斗山村居韵十首  
茅结两閒月，白云分半间。  
利名俱拚舍，云月共清閒。  
来辙元无俗，论交赖有山。  
谢渠梁上燕，社后又飞还。  

杨公远　次程斗山村居韵十首  
山中閒宰相，日日有蜂衙。  
剑戟门前竹，枪棋鼎内茶。  
莺歌喉宛转，蝶舞翅欹斜。  
只此堪娱乐，何消解语花。  

杨公远　次程斗山村居韵十首  
村疃多幽趣，谁言景象稀。  
云欹山卸帽，苔长石添衣。  
一岁惊春老，千林觉绿肥，  
可怜双蛱蝶，又傍菜花飞。  

杨公远　次程斗山村居韵十首  
生来痚拙甚，怕与俗流同。  
颇识一丁字，宁牵两石弓。  
夜敲节柳月，晓对落花风。  
但得身无事，何消效送穷。  

杨公远　次程斗山村居韵十首  
诗骨清舑甚，几如沈隐侯。  
自编篱象眼，为护笋猫头。  
日有丘园乐，身无世俗愁。  
怜渠名利客，汩汩几时休。  

杨公远　次程斗山韵  
□作蛩吟肩耸山，了无萦系一生閒。  
梦回春草池塘外，诗在梅花烟雨间。  
但得双眸长炯炯，从教两鬓自斑斑。  
此身穷达何消问，天道乘除去复还。  

杨公远　次程国舍  
欲会春风欠宿缘，识荆琳宇忆当年。  
初逢脱略知心地，再见从容值暑天。  
万卷诗书君有种，一犁烟雨我无田。  
晓来喜报檐前鹊，忽得珠玑璨两篇。  

杨公远　次程南仲韵五首  
老来鹤发更难皮，计解曾无六出奇。  
耕钓云烟三寸管，剪裁风月几联诗。  
逢人多谢开青眼，雇我惟惭匪白眉。  
世路近来虽著脚，不如退步学聋痴。  

杨公远　次程南仲韵五首  
生意窗前草不除，悠悠苍玉自扶痚。  
贫针入骨谁怜我，富欲掀天命属渠。  
学圃频观种树传，杜门几似绝交书。  
有时间有过从者，分席非樵即是鱼。  

杨公远　次程南仲韵五首  
兴来呼酒乏瓷卮，自笑醄醄作么为。  
细诵坡仙前后赋，更歌元亮去来辞。  
一心湛徹长如水，两鬓髼松半欲丝。  
毕竟不消惆得，苍松独傲岁寒时。  

杨公远　次程南仲韵五首  
倒指头颅六十余，尤堪抱瓮灌园蔬。  
生来自得江山趣，身后何消竹帛书。  
无事关怀心寂寂，有时敲句意徐徐。  
乘閒问柳寻花去，缓步安然当小车。  

杨公远　次程南仲韵五首  
剩喜壶中江是天，诛茆结屋竹梅边。  
伴人有意一泓砚，笑我无缘二顷田。  
半醉半醒知酒圣，非空非色司僧禅。  
门前青嶂浑如画，云去云来树倚巅。  

杨公远　次程直学对镜  
青铜频启看，瘦劣沈东阳。  
鬓染秋霜色，身期晚节香。  
閒情耽水石，幽梦绕池塘。  
何似伊川脉，渊源道味长。  

杨公远　次程直学秋雨感  
一雨战秋阳，风生衣袂举。  
更不假蒲葵，秋阳眇何许。  
浑如赫赫人，其技只鼯鼠。  
须信有循环，凉生屏烦暑。  
此意默领会，何劳向人语。  

杨公远　次黄山中进退韵以饯  
会聚浑无定，云萍一样观。  
今朝酬俚句，明日隔重山。  
鸿便书须寄，秋期盟莫寒。  
算来无远别，底用唱阳关。  

杨公远　次黄山中山居韵二首  
山居无一事，所得趣何深。  
阅世秋声赋，存心夜气箴。  
步徐携葛杖，兴逸鼓嵇琴。  
最喜痚篱下，悠然见翠岑。  

杨公远　次黄山中山居韵二首  
结茅林麓久，老大鬓丝多。  
浮世几棋局，生涯一钓蓑。  
位卑希少室，饮醉达无何。  
勘破红尘事，风恬水不波。  

杨公远　次黄山中首尾吟  
双井源流绰有声，襟期一片玉壶清。  
吟成物外风骚句，付与人间月旦评。  
随柳问花知雅兴，论心握手见交情。  
英雄标致真难敌，双井源流绰有声。  

杨公远　次江草塘  
西堂梦徹草塘春，得句浑无半点尘。  
却喜寥寥千古后，只今共付与诗人。  

杨公远　次金东园农家杂咏八首  
买酒割鸡祠社后，踏歌捶鼓闹清明。  
柔桑叶长蚕苗出，从此关门禁客行。  

杨公远　次金东园农家杂咏八首  
林下欹倾茅草屋，门前诘曲竹笆篱。  
数声清笛知何处，牛背斜阳牧竖吹。  

杨公远　次金东园农家杂咏八首  
迟日丽时秧刺水，午风暄处麦掀髯。  
一村桃杏红如锦，旋数青铜傍酒帘。  

杨公远　次金东园农家杂咏八首  
趁雨足时翻畎亩，插秧遍后便耔耘。  
原天频把甘霖霔，伫看丰年万顷云。  

杨公远　次金东园农家杂咏八首  
尝稻翻匙夸白雪，腰鎌荷担刈黄云。  
逢人谩说空辛苦，偿债输官费九分。  

杨公远　次金东园农家杂咏八首  
四郊{左禾右罢}稏高低熟，几处连耞湃声。  
妇饷区区无寸暇，绩麻犹趁月华明。  

杨公远　次金东园农家杂咏八首  
战伐已闻初卸甲，耘耔却喜近添丁。  
前年小稔应堪望，雪后平畴宿麦青。  

杨公远　次金东园农家杂咏八首  
妇作生涯勤杼轴，夫营活计在桑田。  
老翁榾柮炉边坐，幼稚檐前负日暄。  

杨公远　次金东园渔家杂咏八首  
系缆旋编新箬笠，喜晴仍晒旧蓑。  
岸飞柳絮河豚上，春涨几添一尺肥。  

杨公远　次金东园渔家杂咏八首  
篙撑舴艋閒来往，手把丝纶自卷舒。  
妻子已谙风露惯，篷窗便可当茅庐。  

杨公远　次金东园渔家杂咏八首  
醉来要把鹏为饵，夜后长将月作钩。  
浮得浮名浑不问，数声歡乃转船头。  

杨公远　次金东园渔家杂咏八首  
经行苇荻沙头熟，出没风涛胆气粗。  
博得酒归明月夜，呼儿作脍旋批鲈。  

杨公远　次金东园渔家杂咏八首  
爱玄真限吟佳句，笑老姜公用直钩。  
一片水乡供活计，四时负月在扁舟。  

杨公远　次金东园渔家杂咏八首  
那有清霜来鬓上，略无閒事上眉头。  
傍人借问家何处，一叶轻舟水面浮。  

杨公远　次金东园渔家杂咏八首  
风紧岸边安钓艇，云浓空里散杨花。  
披蓑顶笠携鱼去，遥指前村问酒家。  

杨公远　次菊坡汪判丞  
襟期坡上菊，禀得一天秋。  
德述须银管，诗吟耸玉楼。  
不关心富贵，爱隐迹林丘。  
只恐符商梦，桃源莫可留。  

杨公远　次兰皋擘蟹  
江湖郭索草泥行，不料遭人人鼎烹。  
勇恃甲戈身莫卫，富藏金玉味还清。  
持螯细咀仍三咏，把酒高吟快一生。  
鲈脍侯鲭应退舍，算渠只合伴香橙。  

杨公远　次兰皋秋感  
向晚郊墟送嫩凉，征鸿点点又南翔。  
年光迅似离弦箭，世事艰於上水航。  
月不冷炎来户牖，诗多凄怨感蛩螀。  
秋容莫道全萧索，篱菊芙蓉竞试妆。  

杨公远　次兰皋吴堂长晓起  
晓起披衣不奈寒，搔头自愧转痚顽。  
吟情冷淡梅花外，画思微茫烟雨间。  
有兴何妨终日醉，无求赢得此生閒。  
要知人事循环理，岁月推移去复还。  

杨公远　次兰皋自咏  
生来无分对书灯，却喜逢人便眼青。  
枵腹谩临求米帖，学耕频勘相牛经。  
堎赠骨相身长健，磊磈襟怀鬓未星。  
密掩柴扉盘膝坐，人非人是底须听。  

杨公远　次刘晓窗九日韵十首  
门前何用白衣来，旋买官醪亦可杯。  
笑问黄花前日事，未生陶令为谁开。  

杨公远　次刘晓窗九日韵十首  
自怜萍梗老羁孤，暂寓僧寮不用租。  
九日有钱还可醉，不然萸菊酒俱无。  

杨公远　次刘晓窗九日韵十首  
秋菊何尝委片英，都缘气韵禀清宁。  
欲将此意灵均道，只恐灵均唤不醒。  

杨公远　次刘晓窗九日韵十首  
西风摇落雁南飞，黄叶深深拥竹扉。  
佳节只消拚酩酊，牛山何事泪沾衣。  

杨公远　次刘晓窗九日韵十首  
篱下寒花色自妍，折来泛酒更新鲜。  
化工底事宁多巧，铸出黄金满地钱。  

杨公远　次刘晓窗九日韵十首  
佩萸囊菊陟崔嵬，世俗想传有自来。  
雇我此身强健在，不消囊佩亦无灾。  

杨公远　次刘晓窗九日韵十首  
菊花偏作道家妆，开遍重岩与断冈。  
醉后折来簪短鬓，老夫翻学少年狂。  

杨公远　次刘晓窗九日韵十首  
黄花堆积若钱流，装点诗家富贵秋。  
元亮不将渠贳酒，空留遗恨尚悠悠。  

杨公远　次刘晓窗九日韵十首  
人皆九日醉流霞，君汲山泉自煮茶。  
可是诗成无点俗，只应吟笔灿生花。  

杨公远　次罗梅谷诗画总观  
梅谷梅应占作魁，不论时节遣花开。  
传真旧说华光老，诗到林逋俱压倒。  
华光去后谁逼真，补之笔底生阳春。  
月香水影许多态，竹外斜枝奇且怪。  

杨公远　次敏斋陈先生月艇  
小池新舣野航轻，分得江湖一段情。  
最是好天良月夜，婵娟冷浸入窗明。  

杨公远　次南仲韵  
回首明年六十春，依然不改古衣巾。  
画图萧洒诗千首，心地通明月一轮。  
钟鼎虚名虽是贵，箪瓢陋巷且安贫。  
客来问我平生事，宠辱俱无老逸民。  

杨公远　次朋山郑管辖韵  
朋山心与白云閒，一点尘嚣不可干。  
披褐朝真香篆袅，登坛召将剑芒寒。  
棋枰子落鸣飞雹，石鼎茶煎吼怒湍。  
待得功成丹九转，原随鸡犬事刘安。  

杨公远　次乾明观汪新恩  
家世桃源越几年，蓦携书卷觅安全。  
来寻竹所山房处，为结梅花纸帐缘。  
白鹤词歌明月下，黄庭经勘晚风前。  
他时九转功成后，稳驾真人莲叶船。  

杨公远　次省斋桂花  
羡君诗句正而葩，閒对西风赋桂花。  
可惜分来蟾窟种，如今遍曾野人家。  

杨公远　次省斋韵觅友梅萦笑集不蒙见惠再借韵  
巨编藏古锦，风雅续遗音。  
雷电欲下取，辟易不敢侵。  
真趣谁领会，一如陶潜琴。  
所言正而大，讵比郑声淫。  
疑有造化炉，炼铁成黄金。  
个是绝世宝，何必问西琛。  
有时吟竹外，竹影弄清阴。  
有时歌梅边，梅香散水沈。  
所以形之句，毋乃得之心。  
俗子敢再请，幸尔勿沈吟。  

杨公远　次宋省斋避暑  
何处避炎威，好是幽人屋。  
拂拂来清风，苍松间修竹。  
坐久细哦诗，惜不疗饥腹。  
念彼田舍翁。桔槔声断续。  
谁知汉阴老，抱瓮灌园谷。  
雇我本无机，所原年谷熟。  

杨公远　次宋省斋怀竹州  
苍洲无恙在，依旧匝溪湾。  
阑护竹三迳，屋环梅数间。  
幽池生划梦，危石绣苔斑。  
遥想衔杯处，何曾醉玉山。  

杨公远　次宋省斋九月十日  
恰说重阳又罢休，奈何乌兔去悠悠。  
可怜节后人心别，未信花前蝶意愁。  
病里不禁三盏酒，客中虚负一年秋。  
来年昨日登高兴，强健还能痛饮不。  

杨公远　次宋省斋菊花五绝  
东篱粲处正秋高，气骨清寒等孟郊。  
试问群芳谁是侣，梅花差可作平交。  

杨公远　次宋省斋菊花五绝  
凡卉徒妖迥不同，输渠篱下自丛丛。  
趋时示肯隐君子，比竟依然带晋风。  

杨公远　次宋省斋菊花五绝  
细嚼芳英清肺腑，离骚一语传千古。  
灵均去后谁知心，幸有柴桑人作主。  

杨公远　次宋省斋菊花五绝  
千花万卉已俱亡，独占秋光点点黄。  
露冷霜浓难著脚，甘心宁耐此荒凉。  

杨公远　次宋省斋菊花五绝  
万木归根叶渐空，淡烟斜照有无中。  
客怀对此无情思，赖有知心老菊丛。  

杨公远　次宋省斋立秋  
才见春花荣，又见春花谢。  
花谢绿成阴，瞬目逢炎夏。  
谁知俯仰间，祸融便回驾。  
却喜西风来，美矣难酬价。  
且效柴桑人，寄傲南窗下。  
此意自领会，那许傍人借。  
所原无荣辱，静中观物化。  

杨公远　次宋省斋木犀二首  
西风生桂子，香色总关情。  
篱菊宜交友，山礬可弟兄。  
惯承秋露重，独占楚天清。  
对此须吟句，呼童索管城。  

杨公远　次宋省斋木犀二首  
颢气清如许，全钟在木犀。  
碎金羞色浅，片脑愧香低。  
根析蟾宫种，诗吟趼纸题。  
折来供鼻观，何用上天梯。  

杨公远　次宋省斋七夕雨  
自笑生来作么为，百无一解太痴愚。  
今宵欲觅天孙巧，未审天孙乞我无。  

杨公远　次宋省斋七夕雨  
织女河边渡鹊桥，风吹仙袂举飘飘。  
洗车一夜滂沱雨，图得人间起旱苗。  

杨公远　次宋省斋七夕雨  
人言此夕会双星，騣女痴儿竞乞灵。  
学织学耕非我事，何如牛角自横经。  

杨公远　次宋省斋问月  
开樽酹酒问婵娟，来照人间是几年。  
从古到今今复古，才圆又缺缺还圆。  
隔千里共何同异，描万象真无丑妍。  
最是婆娑仙桂树，新枝不长出青天。  

杨公远　次汪菊坡秋深韵  
秋深天气肃，风紧袭人衣。  
搅梦蛩声碎，惊心雁阵飞。  
事嗟今日别，身愧昔年非。  
欲办青蓑笠，沧浪理钓矶。  

杨公远　次汪制议梅岩韵  
梅倚幽岩顶，花开碧藓枝。  
了无脂粉态，惟有雪霜姿。  
一点香清过，千年树倔奇。  
和羹风味在，那许浪题诗。  

杨公远　次文长老  
久向人间脱俗缘，了无羐碍度年年。  
一尘不惹菩提树，四大俱空兜率天。  
閒爇篆香供鼻观，静翻贝叶养心田。  
推敲对景清吟处，应是浑无蔬笋篇。  

杨公远　次吴篁屿山行  
诘曲深林小迳斜，杖藜徐步访山家。  
老翁□□无祗待，禁酒官严又禁茶。  

杨公远　次吴篁屿赠别  
每嗟人世等浮沤，会聚如云散复收。  
诗赋别情无白雪，酒浇离思有青州。  
见梅须寄一枝信，对月还关两地愁。  
此去若逢风雨夜，肯思细话对床不。  

杨公远　次吴友梅假山韵  
石骨嵌岩耸怪形，主人对此快诗情。  
若教老笔来模倣，盘礴终朝画不成。  

杨公远　次姚吏隐惠诗韵  
相逢一笑信前缘，闻道先吾岂较年。  
洒落襟期良夜月，冲融气宇小春天。  
喜评曲直人间事，懒问肥硗郭外田。  
忙里依然清兴在，时时不吝惠新篇。  

杨公远　次姚舍人二首  
披起绵衣换葛裘，不禁时序去悠悠。  
吴江枫老萧萧下，紫塞鸿归点点秋。  
几幅蛮笺诗状景，一声羌笛客凭棂。  
羁怀正此无聊奈，细雨檐花分外愁。  

杨公远　次姚舍人二首  
斜岸乌纱落魄裘，得宽閒处且悠悠。  
任渠名利浓於酒，雇我情怀淡似秋。  
黄菊苍松陶令宅，清风明月庾公楼。  
翻思二老今何在，景物依然恼客愁。  

杨公远　次友梅编校独卧床  
梅花纸帐伴书窗，毡褥平铺小小床。  
趺膝横琴情自适，曲肱当枕乐偏长。  
诗魂直透冰霜国，衾锦那沾粉腻香。  
丈五日高眠正熟，不知前古又三皇。  

杨公远　次余静庵寒夜诗思二首  
地炉煨芋栗，兀坐数寒更。  
香篆消重爇，银鈍剔复明。  
月穿窗隙过，风拂树梢鸣。  
唤醒吟边兴，敲推睡不成。  

杨公远　次余静庵寒夜诗思二首  
拂拭蒲团坐，从渠岁事更。  
年来心益壮，老去眼增明。  
月牖描梅影，风檐撼铎鸣。  
撩侬诗兴动，得句自天成。  

杨公远　次余静庵晚望欲雪  
凝眸天欲莫，乌鹊认巢归。  
万竅号风急，千林脱叶稀。  
云顽垂地暝，屋冷带烟霏。  
默想滕郎意，商量剪水飞。  

杨公远　次韵别黄山中  
相逢只在万山阿，每愧才痚藉琢磨。  
昨日忽来明日去，会时常少别时多。  
茶聊当酒匆匆话，诗为言怀细细哦。  
折得梅花须寄我，不然携杖早相过。  

杨公远　次韵酬孙艮斋三首  
抱膝孤吟欠范模，原随鸡犬藉丹炉。  
傥能化得尘凡骨，差胜无声水墨图。  

杨公远　次韵酬孙艮斋三首  
风竹萧萧密掩门，苔封支径曲通村。  
野人自有家林趣，那得荣华入梦魂。  

杨公远　次韵酬孙艮斋三首  
想倚危楼十二阑，诗成可是过方干。  
好风吹堕寒窗底，胜得仙翁九转丹。  

杨公远　次韵黄仲宣九日  
又逢重九日，七载寓僧庐。  
送酒人何在，迎风帽自如。  
萸肥含味远，菊瘦著花痚。  
只么酬佳节，诗成趼纸书。  

杨公远　次韵立秋  
白帝交承下令时，蒲葵絺葛竖降旗。  
书亲灯火儿曹喜，雁过沙场士卒悲。  
夜月一帘虽旧识，西风半榻是新知。  
从今景物皆清致，多办吟笺剩赋诗。  

杨公远　次韵凌义山二首  
自怜老境渐侵寻，检点头颅雪旋深。  
无酒浇愁还独啸，有时得句但长吟。  
一天月色涵秋意，四壁蛩声恼客心。  
好是夜凉清似水，萧萧风度古松林。  

杨公远　次韵凌义山二首  
眼前诗料底消寻，移入蛮笺别浅深。  
无斧凿痕方造妙，超尘俗表始堪吟。  
物情体状须留意，句眼推敲好用心。  
试看咏梅千万首，影香独灵老逋林。  

杨公远　次韵塞下曲  
貂裘毡帽紫骅骝，挟弹弯弧架铁矛。  
飞放归来天欲暮，数声羌笛起高楼。  

杨公远　次韵郑山长九日  
诗逢佳节应酬忙，三斗何妨效汝阳。  
帽任欹斜双鬓白，菊无今古数枝黄。  
龙山景物自消长，焚里琴书今在亡。  
往事莫谈添感慨，醒时也作次公狂。  

杨公远　次赵都使心田寿哉韵  
非园非圃亦非坰，寸地无多好力耕。  
岂藉锄犁开旷荡，但除尘垢自和平。  
云收月挂天长净，水止风恬浪不生。  
寿域预营真得所，王家趼室可齐名。  

杨公远　次赵篷窗岁莫  
人间历日又天颁，造化推移岂暂閒。  
春到却添诗思好，年高何惜鬓毛斑。  
非干已事慵开口，不受人情免厚颜。  
试问近来知我者，梅花之外只青山。  

杨公远　促织  
促人机杼意殊深，彻夜啾啾不绝吟。  
莫入五侯庭院去，青蛾红粉少知心。  

杨公远　促织用前韵  
儿童探穴戏搜寻，隐迹苔阶深复深。  
见敌有时能勇斗，无还必终夜只清。  
唤回枕上羁人梦，恼碎闺中织妇心。  
莫向当今机局去，抛梭络纬已林林。  

杨公远　大佛头次程斗山  
丈六金身本自然，如今丈六示齐肩。  
当时若起亭亭立，只恐才余尺五天。  

杨公远　到陈村  
半日修途适到陈，因思尼父倍伤神。  
行囊拌擞幸余半，旅馆萧条苦芝薪。  
唤仆买杯苏脚倦，拂尘题句效眉颦。  
孤村落日黄昏后，一觉明朝又问津。  

杨公远　吊讷相次仲会韵  
两字清忠帝衮褒，都缘稳把济川篙。  
后来诸老多成败，何似先生勇退高。  

杨公远　吊讷相次仲会韵  
官居鼎鼐只儒酸，雅淡襟期耐岁寒。  
拂袖乘箕天上去，斑斑青史后人看。  

杨公远　蝶二首  
磔索银须细，翩翩粉翅柔。  
百花巡已遍，入梦戏庄周。  

杨公远　蝶二首  
款款穿芳径，双双度短墙。  
不知身是幻，抵死恋花香。  

杨公远　冬晴  
岁序从教自改更，老天有意活苍生。  
一冬晴暖雨全少，三阴寒雪不成。  
谩拥地炉然榾柮，每忧时事验欃枪。  
庭前问讯枯梅树，怕有南枝绽玉英。  

杨公远　冬夜次南仲韵  
风号紧紧闭柴门，榾柮炉边了不闻。  
窗外月明谁是主，输渠梅竹自平分。  

杨公远　洞庭秋月  
月色湖天浸岳城，卢花渺渺白铺汀。  
玻瓈万顷清无滓，只有君山一点青。  

杨公远　逗春海棠  
蜀地名花迥出奇，玉环卯未醉时。  
只开春暖二三月，偶冒冬寒四五枝。  
晓带清霜浓传粉，晚迎红日淡匀脂。  
惜渠未敢轻攀折，子美如何少得诗。  

杨公远　芳溪閒步  
竹杖芒鞋度断冈，崎岖小迳绕寒塘。  
野梅照水初含白，山菊支霜未委黄。  
对景每番成感慨，把杯几度放痚狂。  
此生但只安吾分，无辱无荣寿且康。  

杨公远　访梅  
荒寒茅屋是谁家，独木桥横小迳斜。  
却是无人行到处，春风先已到梅花。  

杨公远　赋梅  
雪月云烟件件宜，骚人墨客费寻思。  
怕渠因得逋仙句，不要人言法字诗。  

杨公远　感怀二首  
桂薪玉米转煎熬，口体区区不胜劳。  
今日难谋明日计，老年徒羡少年豪。  
皮肤剥落诗方熟，鬓发沧浪画愈高。  
自雇一寒成感慨，有谁能肯解绨袍。  

杨公远　感怀二首  
长吟抱膝更欷嘘，较著前时迥不如。  
世事看来巢幕燕，人生勘破上竿鱼。  
投非所好缘工瑟，见匪相知嫩曳裾。  
造物岂应私困我，还须水到自成渠。  

杨公远　高斋韩东尉用前韵见寄次韵谢  
世间名利我无缘，饱看黄花又一年。  
鬓有几识根带雪，心无一事可欺天。  
筑居易办观梅阁，取醉难谋种秫田。  
欲谒昌黎论此意，那知先已寄新篇。  

杨公远　宫词  
燕语莺啼日正长，六宫桃李闹春光。  
妾身虽未承恩泽，却喜君恩泽万方。  

杨公远　观梅  
老来宠辱两无闻，才见梅花喜十分。  
冰雪相看虽属我，乾坤独步却输君。  
受知和靖黄昏月，入梦昌龄落寞云。  
从此暗香来不断，何消更把水沈焚。  

杨公远　观梅  
东阁观梅效少陵，巡檐索笑面生春。  
试将心事从渠道，恰又无言领略人。  

杨公远　观中桃花次友人韵  
琳宫深处小桃红，当日玄都事已空。  
今见花开浑似旧，不知又隔几春风。  

杨公远　癸未元日  
桃板休题只任真，也无艰苦与悲辛。  
屠苏后饮身虽老，毛颖频挥道不贫。  
昨夜灯花今岁兆，今朝元日昨宵春。  
迩来时俗全非古，乌帽长衫能几人。  

杨公远　癸未中秋  
凉入郊墟暑渐微，奈何节序暗推移。  
景逢三五秋分夜，光异寻常月满时。  
按舞霓裳仙绰约，长舂灵药兔迷离。  
广寒宫桂花空发，近世无人折一枝。  

杨公远　和靖  
湖上吟翁味长，孤坟今已草成荒。  
姓名犹寄梅花上，一度开时一度香。  

杨公远　荷花  
竹边窗外小池塘，青盖亭亭拥靓妆。  
莫把仙娥相比拟，合将君子为平章。  
凋时堪供真人艇，老去犹充楚客裳。  
几夜月明风露下，输浓受用许清香。  

杨公远　红梅  
特立孤高耐岁寒，渥丹颜貌带儒酸。  
荆公诗句休拈出，北地人今已熟看。  

杨公远　花朝  
花朝恰了一分春，雨雪阴霾占两旬。  
物态未妍寒瑟缩，人生易老事因循。  
洗瓷杯酌浮蛆酒，拥地炉烧诗带薪。  
翻忆昔年成感慨，长官出郭劭耕民。  

杨公远　还刘晓窗吟卷就用卷端韵  
细观吟卷压阳春，字字新奇绝点尘。  
既已学诗兼学礼，底须忧道更贫。  
鸟啼花落萧閒日，月白风清自在身。  
内景通明谁会得，公安处寒曙色正。  

杨公远　黄盆渡次友人韵  
到得黄盆九月天，呼童弛担驻征鞯。  
迢迢江水天连楚，漠漠淮乡稻满田。  
酒旆风翻痚柳外，渔家纲晒夕阳边。  
买将郭索倾杯处，对景诗成恰一篇。  

杨公远　黄山  
古今墨客兼骚客　　推许黄山甲众山。  
三十六峰层汉外，百千万岫乱云间。  
炼丹帝往名长在，捣药仙归臼已閒。  
叶落花开人寂寂，雄鸣雌和鸟关关。  
瀑湍岩罅常飞沫，砂现崖巅未带殷。  
水畔青牛眠正稳，源头白鹿去仍还。  
清潭易见鱼翻锦，幽洞难窥豹露斑。  
著罢棋枰留嶂顶，流来桃片点溪湾。  
鸾翔弄影非无侣，鹤唳冲天岂类鹇。  
空谷伐柯樵父远，平川唤犊牧儿顽。  
石瓶倾注泉那竭，瑶草敷荣地匪悭。  
老桧络藤缠天矫，苍苔蚀径绕回环。  
遥知衲子明空苦，应笑含夫竞触蛮。  
断续小桥艰跋涉，崎岖绝磴费跻攀。  
枝头果熟猿争取，树杪梢枯鹊为删。  
虎踞风前疑啸吼，龙潜潭底想盘踚。  
水帘珠贯何曾卷，石室云封底用闩。  
对峙容浮高耸峭，合流曹院响湲潺。  
汤泉浴起能轻骨，药鼎餐遗可驻颜。  
胜概不穷吟不尽，一时模写在人寰。  

杨公远　【　　01】　黄山中用省斋韵见寄次韵谢二首  
话别匆匆二月天，回眸两见月亏圆。  
数声乾鹊才闻后，一幅鸾笺忽堕前。  
风雨对床何日遂，雁鱼传信几时还。  
每逢骚客论心处，说著山中意悄然。  

杨公远　黄山中用省斋韵见寄次韵谢二首  
幽窗兀兀坐愁中，忽拜山中小篆红。  
心事尽从诗里见，交情全在帖间通。  
从容笑语知何日，老草赓酬寄便风。  
多谢绨袍情尤恋，个般襟度有谁同。  

杨公远　回岭  
梯级因层层步艰，岭头清吹逼人寒。  
四边绝壁诗怀壮，一片苍空眼界宽。  
何处山坳吞落照，长年石罅喷鸣湍。  
支筇对景盘桓久，领略留将作画看。  

杨公远　回岭观瀑  
瘦筇支我上山头，拂石盘醒看瀑流。  
莫讶喧貀何太急，要归江海济行舟。  

杨公远　回溪道中  
山束溪流窄迳迂，眼前景物入诗无。  
田中蝌蚪古文字，柳下舂鉯新画图。  
巨室储茶供客贩，小旗夸酒诱人沽。  
行行不记几多里，回首林端日又晡。  

杨公远　寄东麓赵赞府二首  
佐邑{左氵右赀}阳绰有声，文章政事冠群英。  
南墙松想乘閒咏，北海樽闻已戒倾。  
横笛倚楼襟度逸，携琴带鹤宦情轻。  
结知当路交飞剡，行看除书下玉京。  

杨公远　寄东麓赵赞府二首  
黄花开后骤征鞍，再见黄花秋又残。  
只字未能通间阔，长笺先辱问平安。  
共看明月隔千时，独对西风愧一寒。  
只有麓翁知我者，何时会面话辛酸。  

杨公远　寄饯东麓赵赞府之官湖南  
忆昔鸣驺闯草庐，欢然把酒话襟期。  
自从六月袂分后，又是重阳节过时。  
江左英贤姑佐邑，湖南松竹助哦诗。  
饯违不及空惆怅，傥或逢梅寄一枝。  

杨公远　寄陆同府  
忆昔轻舟衣锦还，青红旗帜满江边。  
正逢时节梅将潦，又见池塘柳欲绵。  
千古棠阴思召伯，一封芝诏下尧天。  
行看大展经纶手，霖雨苍生四海传。  

杨公远　寄梅  
方愧无由洗俗尘，喜逢竹外一枝春。  
看来未敢轻攀折，待侑诗篇赠故人。  

杨公远　见古梅吴府教  
万木风饕冻欲痴，孤根逗暖正斯时。  
树槎牙历百千岁，花摘索开三两枝。  
兄弟山礬应未称，交朋松竹恐相宜。  
玉堂标致和羹味，可是香名满世知。  

杨公远　见还楼次敏斋陈先生韵  
目欲穷千里，楼头著意看。  
云横知岫远，野迥觉天宽。  
对景诗怀壮，乘风衣袂寒。  
主人还解事，容我恣凭兰。  

杨公远　见山真意  
栗里幽深自结庐，东篱采菊足清娱。  
偶然触目南山好，相对沈吟一语无。  

杨公远　见王书史系按察司所委平反劝课  
翩翩旌旆下吾邦，六邑喧传姓字香。  
不著一尘秋夜月，谨施三尺晓天霜。  
平反狱讼缧囚喜，劝课农桑惰叟忙。  
昨拜荆州天与幸，敢趋行幕献诗章。  

杨公远　见竹溪罗权府  
琅玕万个碧云深，长覆晴川数亩阴。  
渭水侯封元有节，葛陂龙化本无心。  
波光静处涵清影，滩濑鸣时和好音。  
除却寒相映色外，此君那许俗尘侵。  

杨公远　饯康侯二首  
报政三年满，还容借寇么。  
丝纶来帝幄，褚夸蔼民歌。  
遗爱棠阴茂，留传锦句多。  
苍生今有待，霖雨早滂沱。  

杨公远　饯康侯二首  
古歙何多幸，民叨抚育恩。  
清声冠今古，浩气满乾坤。  
夜月一船载，秋风三迳存。  
莫能攀去辙，恋恋劝金樽。  

杨公远　饯庐按察  
轺车至日岁将更，又趁薰风理去程。  
历遍山城留好句，苏回民瘼快舆情。  
人言但有官如此，世道应无事不平。  
只恐江东难久驻，看看诏趣秉钧衡。  

杨公远　饯王书史  
揽辔来时柳未烟，榴花又见火初然。  
一春人坐冰霜国，四野农歌蚕麦天。  
教雨仁风弥歙境，屏山练水入吟编。  
明朝马首东归去，伫看清名到日边。  

杨公远　饯赵可斋朝京  
秋高秣马理征鞍，琴鹤相随上帝关。  
已有声名闻草木，又将诗句动夷蛮。  
金銮未赐金莲炬，玉陛将催玉笋班。  
管取来年三二月，定年昼著锦衣还。  

杨公远　江草塘袖诗言别次韵以饯  
数日君不来，欲赋莫云诗。  
今朝忽过我，欢然如先期。  
谈论已忘倦，坐卧犹忘机。  
正尔踌躇间，袖出言别诗。  
且知束锦囊，届途无多时。  
使我心为感，使我心为悲。  
此意竟何如，写作送行诗。  
君不鄙我句，喜色形须眉。  
明朝天一方，胥会知何时。  

杨公远　江天莫雪  
垂垂四幕冻云顽，万木号风晚更寒。  
系缆渔人归去后，乱飞柳絮满江干。  

杨公远　江天晓望次南仲韵  
江天向晓縜轻寒，雾卷云收眼界宽。  
雁起沙头兵出戍，鹭翘柳上雪成团。  
数声柔橹船初发，一片寒芦叶半乾。  
无奈满前诗料富，耽吟几致废朝餐。  

杨公远　借汪路教韵题赵东麓判丞临清堂  
结屋俯清溪，萧然迥出奇。  
书藏千万卷，梅浸两三枝。  
入竹风声细，移花日影迟。  
乐山仍乐水，何虑复何思。  
菊有陶潜逸，兰无屈子悲。  
娱情琴上操，遣兴局间棋。  
对客频倾酒，临流剩赋诗。  
要将閒度日，只恐道关时。  
触目多幽致，留题总色丝。  
细吟增敬羡，貂续匪佳辞。  

杨公远　借吴直轩韵别黄仲宣  
世路间关迥不同，生涯淡薄砚池中。  
买蓑去伴玄真子，著句来违黄石公。  
虽慰晓猿兼夜鹤，却嗟社燕与秋鸿。  
从今雪交光云夜，乘兴当思泛短篷。  

杨公远　借虚谷太博狂吟十诗韵书怀并呈太博  
钟鼎箪瓢信宿缘，且将閒逸度余年。  
诗敲雪月风花夜，画卷江湖烟雨天。  
三尺焦桐方外友，一泓老砚郭边田。  
自惭野趣无拘束，敢和清吟一十篇。  

杨公远　借虚谷太博狂吟十诗韵书怀并呈太博  
竹马才抛又是翁，年来自觉转痚慵。  
欲开竹下三三迳，还借毫端六六峰。  
处世竟无非理事，对人那有可惭容。  
浮沈聊尔从吾好，却笑南阳说卧龙。  

杨公远　借虚谷太博狂吟十诗韵书怀并呈太博  
幽事知谁可共论，烟浮清晓月黄昏。  
吟梅细味逋仙句，植蕙閒招楚客魂。  
暴富小池畦奏乐，安贫陋室席为门。  
吾生幸自无荣辱，一任傍人笑作村。  

杨公远　借虚谷太博狂吟十诗韵书怀并呈太博  
头颅搭飒一山翁，万事随宜敢讳穷。  
不结东华尘土梦，何干北海马扣风。  
半生踪迹从容里，一片襟期冷淡中。  
兀坐有时参世味，古今兴废转头空。  

杨公远　借虚谷太博狂吟十诗韵书怀并呈太博  
失笑如何了此生，须教日日醉乌程。  
是非不较人情好，穷达休论世路平。  
钓月耕云何限乐，枕流漱石有余清。  
近来转觉身强健，剩喜双瞳炯炯明。  

杨公远　借虚谷太博狂吟十诗韵书怀并呈太博  
书剑谋生总不成，效渠东野以诗鸣。  
未知宋源流异，却喜江湖句法轻。  
肩耸每同舑鹤立，口吟端似冷蛩声。  
自怜绝少惊人句，生怕人传浪得名  

杨公远　借虚谷太博狂吟十诗韵书怀并呈太博  
一生不把两眉愁，厌听瓢声笑许由。  
原荷锄来翻畎亩，懒携刺去谒公侯。  
酒倾明月清风夜，诗琢空山落木秋。  
坎止流行俱莫问，自然霜雪未蒙头。  

杨公远　借虚谷太博狂吟十诗韵书怀并呈太博  
吾庐近野却依城，弹压风光藉酒兵。  
山色可供图画趣，泉流聊当管弦声。  
眼前无事方安逸，天下丰年即太平。  
权势从来难倚仗，只宜孤立度浮生。  

杨公远　借虚谷太博狂吟十诗韵书怀并呈太博  
身世悠悠岁月侵，儿时历练到如今。  
梅舑元禀冰霜操，松老犹坚铁石心。  
世道任从渠否泰，人情岂为我辰参。  
欲知卜隐在何处，寂寞荒村烟树深。  

杨公远　借虚谷太博狂吟十诗韵书怀并呈太博  
迳曲通村深复深，听莺吟歇听蝉吟。  
园林幽雅已成趣，朝市纷华岂到心。  
匣冷冯髈长铗剑，壁悬元亮不弦琴。  
故知忤世皆缘直，有口从今只合瘖。  

杨公远　借虚翁涌金门城五诗韵以写幽居之兴  
数竿修竹半池荷，密掩柴门少客过。  
笔底画能希李郭，囊中诗欠似阴何。  
一心夜月炯长在，两鬓秋霜积未多。  
花甲明年重数起，幸逢尘世息兵戈。  

杨公远　借虚翁涌金门城五诗韵以写幽居之兴  
半生迹未历江湖，陃地东郊旋剪芜。  
结屋池边尘自少，莳梅窗外俗全无。  
偶来啜茗谢良友，不肯趋时愧腐儒。  
却笑一寒难措手，欲裨短褐拆天吴。  

杨公远　借虚翁涌金门城五诗韵以写幽居之兴  
时光迅速走双轮，忽忆前朝事已陈。  
门外难交骑马客，竹边惟结话诗人。  
生来岂羡陶朱富，老去宁甘原宪贫。  
处世自怜浑不解，江山聊助笔头春。  

杨公远　借虚翁涌金门城五诗韵以写幽居之兴  
细捻吟髭谩赋诗，骚人那敢与争驰。  
倾杯对月风清夜，倚杖观山云敛时。  
世事安危浑莫问，人生得失底须悲。  
何当琢就梅花句，付与高楼画角吹。  

杨公远　借虚翁涌金门城五诗韵以写幽居之兴  
堂标野趣岂虚传，坐看朝岚与夕烟。  
支迳萦迂斜傍竹，幽池清浅倒涵天。  
少年心付沾泥絮，晚景身犹顺水船。  
却喜传家惟老砚，麝煤磨尽可曾穿。  

杨公远　借张山长韵呈方虚谷三首  
幡然何事赋归来，领略黄山酬玉杯。  
敲月几编虽满世，泽民一念未宜灰。  
笑呼舑鹤梅边去，旋买寒花竹外栽。  
襟度汪汪千万顷，眼青应为野人开。  

杨公远　借张山长韵呈方虚谷三首  
归来默坐似心斋，南北曾穿几緉鞋。  
踏遍关河才思古，名知草木宦情佳。  
桐江胜景归吟卷，练水寒云入壮怀。  
试数时贤谁敢并，苏黄端的是同侪。  

杨公远　借张山长韵呈方虚谷三首  
楼台寂寂白云堆，三径萦迂锁翠苔。  
怪得菊松多喜色，只缘琴鹤已归来。  
人瞻北斗光尤仙，门对南山掩复开。  
野客再持漫刺谒，不应袖手又空回。  

杨公远　九日  
造化推移秋意深，安排景物逐时新。  
又逢九日寒花节，不觉三年逆旅身。  
乌帽恋头浑忤俗，白衣送酒竟无人。  
翻思杜牧牛山句，谁解清吟继后尘。  

杨公远　九日  
满城风雨霍然开，不负登临亦快哉。  
时俗半无乌帽堕，世情那有白衣来。  
且沽薄酒酬佳节，欲赋新诗愧短才。  
折得黄花簪两鬓，任渠两鬓自毰毸。  

杨公远　九日登高次省斋韵  
久出尝思赋式微，半生心事场少知。  
登高且泛寒花酒，扶老须凭劲竹枝。  
樵迳缓跻山诘曲，羁怀难琢句新奇。  
绝怜万里澄秋霁，辜负潘郎风雨诗。  

杨公远　九日同王月溪访紫阳有诗次韵  
西风凄紧未成霜，拄杖横拖访紫阳。  
绕郭溪山千古胜，泛杯萸菊一时香。  
鬓边有雪身还健，笔底无尘句不狂。  
佳节直须拚酩酊，浑如仙在白云乡。  

杨公远　菊梅交承  
寒花璨璨绕东篱，露洗霜欺未肯萎。  
褪却清香谁领略，北风吹上小梅枝。  

杨公远　康使君惠诗借韵谢  
几幅生绡扫麝煤，枯梢黏藓石封苔。  
布成野水云山去，博得金章玉句来。  
眉白自惭非我有，眼青多藉为侬开。  
一经题品多增价，古锦光芒亦壮哉。  

杨公远　苦雨  
滴碎空阶颇厌听，恼人况又近清明。  
三分春急二分过，十日天无一日晴。  
寒沁柳眉愁寂寂，湿凝花脸泪盈盈。  
苍穹好悯云霓望，留作甘霖助有成。  

杨公远　蜡梅  
一种孤芳别样奇，化工鎔蜡雪霜时。  
正怜粉蝶归何处，却怪黄蜂集满枝。  
衣效道妆香惹袖，面侔拂相脸无脂。  
清名也受梅花号，底事林逋不赠诗。  

杨公远　览镜  
览镜颜非昔，相将老态催。  
青春弹指去，白雪上头来。  
兴逸三杯酒，诗清百咏梅。  
襟期除此外，万事付悠哉。  

杨公远　懒  
痚懒春来分外添，薄团兀坐地炉边。  
关心事少夜悭梦，酌酒杯多昼亦眠。  
琴有徽弦姑挂壁，诗无眼目谩成篇。  
自怜不似门前柳，才得东风翠拂天。  

杨公远　立春旬日雨作不止  
检起床头名又新，吁嗟老境渐侵寻。  
十朝春恰九朝雨，一日晴还半日阴。  
滴碎空阶声已厌，寒欺薄酒力难禁。  
绝怜名窗外苍地，积得残梅寸许深。  

杨公远　龙金庵次壁间韵  
续得远公派，结庵千仞巅。  
利名俱拚舍，寒暑任推迁。  
供佛燃香篆，餐松燕石泉。  
个中三昧处，克广自远边。  

杨公远　龙金庵次黄山中  
清风明月逐时新，天付幽人直万金。  
和得诗成无个事，来时可惜不携琴。  

杨公远　龙金庵借张山长韵  
道人结屋万山阿，趺坐焚香意味多。  
尘事不干心已寂，年华易度发难皤。  
薇烹石铫供常馔，茶煮山泉当太和。  
我亦非贪名利者，拟来入社许侬么。  

杨公远　鹭  
飘然片雪下晴空，终日盘旋浅濑中。  
行近鸥凫风致别，立依蒲蓼画图同。  
数茎丝发心何虑，一世鱼餐体不丰。  
历遍江湖真漫浪，前身应想是渔翁。  

杨公远　旅寓  
忆昔离家日，村村煮趼香。  
因循淹五月，次第过重阳。  
排闷诗多感，怀归梦最长。  
君言名利事，都只付亡羊。  

杨公远　旅寓岑寂中园丁送花四品因赋五绝  
倚遍阑干日欲斜，春光撩动客思家。  
园丁颇识人岑寂，特地携来四品花。  

杨公远　旅寓岑寂中园丁送花四品因赋五绝  
玉蕊花开触处芳，畁瓶安顿细平章。  
怕渠不肯梅花弟，能趁春风七里香。  

杨公远　旅寓岑寂中园丁送花四品因赋五绝  
百叶夭桃簇绛绡，向人含笑态妖娆。  
开元天子曾抬举，簪向妃冠恨便消。  

杨公远　旅寓岑寂中园丁送花四品因赋五绝  
西蜀名花别样芳，玉环睡起试新妆。  
化工还有无情处，只与胭脂不与香。  

杨公远　旅寓岑寂中园丁送花四品因赋五绝  
粉绡细剪缀枝条，无奈盈盈笑靨娇。  
最是短篱遥认处，浑如腊雪未全消。  

杨公远　梅花五首  
草木根莇暖未回，□□□□□□□。  
□□□□□□□，老干槎牙一半摧。  
水急可曾流影去，雪深还不碍香来。  
赤松孤竹真渠友，万紫千红总皂台。  

杨公远　梅花五首  
高标独立岁寒时，不受狂蜂浪蝶知。  
树百千年枯更好，花三两点少为奇。  
暗香痚影孤山句，却月凌风水部诗。  
雇我对渠吟未稳，且将淡墨貌横枝。  

杨公远　梅花五首  
屋檐斜入一枝低，欲为形容颇费思。  
萧洒花裁冰脑缀，横斜干倚斗榴垂。  
风浮香动更阑后，窗映枝横月转时。  
最是孤高难著语，只宜索笑莫言诗。  

杨公远　梅花五首  
横隔片烟争向静，深藏翠幕全真性。  
霞拖数日初脑沉，月挂一眉天未暝。  
问讯频敲碧玉枝，觅诗踏遍苍苔迳。  
有时小醉倚幽窗，只藉清香闻得醒。  

杨公远　梅花五首  
半黏残雪不胜清，可惜梢头欠月明。  
影不横斜冰未泮，香微漏洩晓初晴。  
餐毡苏武应同调，披氅王恭想再生。  
忍冻保全清节在，为渠从此定交盟。  

杨公远　梅实  
累累青子缀枝丫，一味含酸软齿牙。  
不独曹军资止渴，也曾调鼎佐商家。  

杨公远　梅影  
柴门相对月华新，月上梅梢绝点尘。  
却是嫦娥工性巧，不须泓颖画全身。  

杨公远　闷书  
闷来咄咄向空书，怪底年来每事痚。  
著脚左如旋磨议，进身难似上竿鱼。  
不逢贤者休弹铗，谩说侯门可曳裾。  
毕竟归农为上策，买将蓑笠去耕锄。  

杨公远　闷书二首  
转眼才余五日春，东奔西走废光阴。  
一泓砚里谋生意，几句诗中写客心。  
贯斗冲牛雷焕剑，高山流水伯牙琴。  
莫将未遇添惆怅，自有名公为赏音。  

杨公远　闷书二首  
客里因循断送春，况逢天气半晴阴。  
生来百事少如意，老去千般都上心。  
长铗空弹冯氏剑，良材还斲蔡翁琴。  
愁怀正此无分付，多谢黄鹂送好音。  

杨公远　偶成  
抱膝长吟更短歌，百年身世易蹉跎。  
事逢如意从来少，诗不惊人空自多。  
暖日烘时花著子，东风吹后草成莎。  
看渠天道无私覆，寒谷阳春有脚么。  

杨公远　偶成  
世路崎岖蜀道难，长年兀兀坐柴关。  
诗才得句心先喜，事不萦怀梦亦閒。  
已种苍竿环碧沼，旋营矮屋傍青山。  
倘来轩冕虽无分，赢得优游天地间。  

杨公远　偶得李竹屋居士摘和靖先生梅诗四联演成八韵句工而韵险似难继和愧  
痚影横斜水清浅，冰容不比寻常见。  
若非采石谪仙魂，定是汨罗骚客面。  
鹤膝枝低俯镜奁，鸭头波静澄江练。  
凭谁说与老孤山，敢续君诗君莫厌。  

杨公远　偶得李竹屋居士摘和靖先生梅诗四联演成八韵句工而韵险似难继和愧  
暗香浮动月黄昏，斗转参横月闯门。  
香一线通清晓梦，影千枝写悄诗魂。  
荒寒老屋痚篱处，寂寞断桥流水村。  
青女横陈鸡唱彻，悬知烟雾暝云根。  

杨公远　偶得李竹屋居士摘和靖先生梅诗四联演成八韵句工而韵险似难继和愧  
雪后园林才半树，支筇细认孤山路。  
云顽未敛风更严，木冻且僵天欲莫。  
冷蕊依稀无处寻，甭香仿佛暗中度。  
翻思立马老坡翁，月上黄昏方得句。  

杨公远　偶得李竹屋居士摘和靖先生梅诗四联演成八韵句工而韵险似难继和愧  
水边篱落忽横枝，不受狂蜂浪蝶知。  
万紫千红俱寂寞，三花五蕊自新寄。  
风号浪涌连天起，雪作云凝拂地垂。  
此景此时难著脚，输渠耐冷立江湄。  

杨公远　偶得李竹屋居士摘和靖先生梅诗四联演成八韵句工而韵险似难继和愧  
池水倒窥痚影动，任渠羌管吹三弄。  
碧波清浅净无痕，老榦槎牙坚耐冻。  
花放羞同桃李场，香来偏恼诗人梦。  
当年曾醉老师雄，翠羽双双疑作凤。  

杨公远　偶题  
鹅黄又染柳丝丝，自笑劳生作么为。  
雨耒云耕三寸管，风棂月牖一联诗。  
酒逢知己何妨醉，事不如人且待时。  
只恁眼前随分去，展开怀抱豁双眉。  

杨公远　平沙起雁  
极目青山带夕阳，平沙漠漠水茫茫。  
几声渔笛卢花外，惊起斜飞雁一行。  

杨公远　千叶梅  
千叶梅开一样清，向人含笑似多情。  
化工只么宁多巧，碎剪琼瑶细簇成。  

杨公远　清明  
清明又向客中过，忆著家山事若何。  
未及扫松徒怅恨，偶因得句漫吟哦。  
六旬身切忧怀少，九十春光阴雨多。  
对景岂宜虚负却，把杯须拚醉颜酡。  

杨公远　清明后旬日不闻鹃  
过了清明又一旬，不闻杜琮免伤情。  
算渠会得羁人意，应向山林僻处鸣。  

杨公远　清明日雨中闻鹃二首  
蜀魄抑何灵，年年不负盟。  
才过百五日，便作两三声。  
渠自怀归计，人因恼别情。  
凄凉无处著，那更雨如倾。  

杨公远　清明日雨中闻鹃二首  
家轻授鳌灵，不拟再寻盟。  
故业成荒址，中心饮恨声。  
废兴犹反掌，今古总伤情。  
最是初闻处，令人沾欲倾。  

杨公远　闰九日  
九日重逢恼肺肠，世情底事便炎凉。  
今朝有酒还堪醉，不信黄花不复香。  

杨公远　三用韵奉酬  
山水新安斗大邦，也烦临按马蹄香。  
扶持秀士蛟逢雨，纠察贪夫草遇霜。  
对景诗成吟思好，劭农心切去装忙。  
自惭野尘叟何者，白雪阳春拜两章。  

杨公远　三用韵奉酬  
龙蛇满纸势如飞，净几明窗得句时。  
一阵好风吹过我，吟余束手笠降旗。  

杨公远　三用韵奉酬  
不是骚人不是农，笔耕墨耒原年丰。  
有时啜罢卢仝茗，羽羽能生两腋风。  

杨公远　三用韵奉酬  
乍雨微寒养麦天，村村斜日起炊烟。  
老夫但愧瓶无酒，芳草如茵好醉眠。  

杨公远　三用韵奉酬  
今日韶光满九旬，浮生又了一年春。  
莫言虚度浑无补，学得先生句法新。  

杨公远　三用韵十首  
卜筑郊坰外，宽閒一亩余。  
汲泉朝灌菊，炙烛夜观书。  
酒熟邀朋酌，园荒课仆锄。  
喜尝红稻饭，旋荐晚菘蔬。  

杨公远　三用韵十首  
地不喧车马，萧然一草庐。  
曲通樵牧迳，正合野人居。  
秋老欣禾熟，林寒觉叶疏。  
高歌仍鼓腹，世事岂关渠。  

杨公远　三用韵十首  
屋头明月上。此夕又秋分。  
千里人俱共，三杯酒自醺。  
河清疑有水，夜永喜无云。  
桂树婆娑影，天香满世间。  

杨公远　三用韵十首  
人生期满百，有兴且追游。  
白发来非约，青春去莫留。  
兔乌双转毂，今古一凭楼。  
莫问穷通事，从今付分休。  

杨公远　三用韵十首  
夜凉清似水，凄切只蛩吟。  
唤起离人思，催残懒妇心。  
敲梧风淅淅，筛竹月沈沈。  
颢气微茫里，依稀见远林。  

杨公远　三用韵十首  
性野耽幽隐，茅茨一二间。  
身侔黄鹤瘦，心与白云閒。  
囊里诗无俗，毫端画有山。  
忽惊时节换，塞雁又南还。  

杨公远　三用韵十首  
不作皱眉事，何烦古押衙。  
且尝桑落酒，更沦雨前茶。  
风锐霜初结，天寒日易斜。  
莫言秋色老，犹自有黄花。  

杨公远　三用韵十首  
陡觉秋萧索，林端叶渐稀。  
菊残堪作枕，荷老不成衣。  
著句愁诗俗，持螯喜蟹肥。  
晚来风色紧，吹起荻花飞。  

杨公远　三用韵十首  
生计虽随分，年来迥不同。  
穷通槐国梦，得失楚人弓。  
世事埋云月，人情过耳风。  
但教强健在，佳况自无穷。  

杨公远　三用韵十首  
无官堪受禄，有橘当封侯。  
俗事退三舍，吟情出一头。  
策筇枝纵步，买竹叶浇愁。  
又是秋归去，推移不暂休。  

杨公远　山市晴岚  
横岚髴抹高冈，村市人家酿秫香。  
溪上晓来争渡急，里盐沽酒趁虚忙。  

杨公远　上疏斋虑按察  
歙境争先睹使星，玉川风致是前生。  
壮怀学富五千卷，明月光分十一城。  
吏立寒冰惊号令，民沾和气乐耘耕。  
政声久徹宸旒听，行看金瓯覆姓名。  

杨公远　上已同省斋直轩郊游直轩有诗次韵是日又值寒食节  
韶光又是二分过，日月如梭可奈何。  
对景诗成新意少，持杯量减旧时多。  
禁烟修禊偶同日，落絮飞花逐逝波。  
只恐阴晴天不定，明朝有兴亦蹉跎。  

杨公远　上赵相公二首  
天教古歙巧遭逢，和气薰蒸蚕麦丰。  
重见龚黄宣德化，再生韩柳振文风。  
万间广厦人人共，千里明蟾处处同。  
端的相门还拜相，鲁公行即继周公。  

杨公远　上赵相公二首  
徹骨清贫颇自怜，生涯淡薄只随缘。  
搜罗景象画多趣，拌擞襟期诗几篇。  
毛颖漫供烟雨耒，石泓聊当稻粱田。  
化炉倘赐甄陶意，便是人生际遇年。  

杨公远　生朝  
浮生四十自今朝，一味清閒宿分招。  
山在笔端长不老，雪於鬓里幸相饶。  
有时得句难缄口，无事干人懒折腰。  
多谢梅花为我寿，年年先放小溪桥。  

杨公远　生朝  
初度今朝四二年，头颅堪笑尚依然。  
故庐仅有三间月，负郭曾无二顷田。  
雅淡生涯图画里，清新吟思竹梅边。  
焚香只祝吾亲健，此外穷通付老天。  

杨公远　生朝二首  
生朝自颂岂非呆，吟得诗成亦快哉。  
六十平头悭两岁，百千往事付三杯。  
在家清苦僧留发，立世支离栎不材。  
却是与梅缘分厚，年年此日向侬开。  

杨公远　生朝二首  
七年客里度初生，诗骨依然只鹤形。  
梅亦清舑须却白，吾将潦倒鬓还青。  
愧无德可书银管，幸有酒堪储玉瓶。  
一点灵台尘不滓，何消修炼勘黄庭。  

杨公远　省斋寄诗用韵走笔以谢二首  
每思分袂岁寒天，又见荷钱贴水圆。  
月落梁间清夜后，云生江上晚风前。  
题诗趼纸无由达，结梦花屏又复还。  
会晤未龟空怅恨，何时握手共欢然。  

杨公远　省斋寄诗用韵走笔以谢二首  
竟日昏昏醉梦中，俄惊绿暗石榴红。  
两三个月书全杳，四五篇诗信忽通。  
身世愧无鸿鹄志，交情叹作马牛风。  
如今暂效相如计，较著无声迥不同。  

杨公远　诗笔  
银管空虚藏兔颖，冰怀磊磈吐天葩。  
有时挥扫浑无碍，尽道毫锋自有花。  

杨公远　诗壁  
一方素壁龙蛇走，几首新诗冰雪清。  
语好惊人看不足，教侬技皐动吟情。  

杨公远　诗家  
松下云根迂菊径，梅边竹外著茆茨。  
天教管领閒风月，得句无非妙色丝。  

杨公远　诗将  
草木森罗归队伍，溪山辽绕作城池。  
过筹泀胜应无敌，郊岛从旁作鼓旗。  

杨公远　诗匠  
吴刚运惟修月，轮扁挥斤妙斲轮。  
好句何须劳斧凿，无痕无迹自天真。  

杨公远　诗狂  
掬取长江供砚水，借将碧汉作蛮笺。  
兴来拈起如椽笔，大咏高吟欲上天。  

杨公远　诗牌  
閒亭虚阁多标揭，旧句新篇各斗工。  
为拂尘埃题数语，敢期他日碧沙笼。  

杨公远　诗癖  
生来性癖耽佳句，吟得诗成似有神。  
险语岂惟惊鬼胆，直须字字要惊人。  

杨公远　诗坛  
突兀骚坛依汉立，英豪元帅凛霜威。  
四时景物知多少，一一投降听指挥。  

杨公远　诗筒  
短篇吟了长篇续，旧韵酬成新韵催。  
一节此君缄锦绣，奚奴携去又携来。  

杨公远　诗谒按察疏斋赐贱号二大字赋诗以谢  
幸披云雾睹青天，尽道山人有宿缘。  
得坐春风才半日，胜居尘世已千年。  
槎枯许到银河畔，葭老容依玉树边。  
两字光芒关不住，私心犹敢觅新篇。  

杨公远　十二月二十九夜大雪三首  
六出霏霏饯岁华，终宵撩乱扑窗纱。  
未言造化工夫巧，且看乾坤景角奢。  
□□□□□□□,□□□□□□□药。  
明朝正旦常年别，琼户瑶阶一样夸。  

杨公远　十二月二十九夜大雪三首  
岁已云除四日春，正嗟无雪慰农心。  
重衾夜觉十分冷，平地朝看一尺深。  
剡曲舟虽无月载，灞桥景更有谁吟。  
今宵拚饮椒花酒，醉后烹茶自赏音。  

杨公远　十二月二十九夜大雪三首  
天教滕六下良宵，恰值人间下颂椒。  
万屋高低皆玉洁，四山无迩绝尘嚣。  
苍髯铁面亦华发，直节虚心也折腰。  
可惜梅花无觅处，只应低亚小溪桥。  

杨公远　十日宋省斋有谓不及同登南山独步乌聊山  
我辈登高巑更遥，闻君独步上乌聊。  
休嗟昨日浑无兴，须信明年尚有条。  
节后黄花香未减，年高黑鬓雪偏饶。  
拂笺续罢新诗句，回乎重阳越一朝。  

杨公远　始生书怀  
非贤非智半痴聋，性禀天然雅淡中。  
閒阅废兴槐国梦，细思得失楚人吊。  
事无欺世心何愧，诗为伤时句不工。  
却谢梅花开几点，年年此日伴人翁。  

杨公远　始生书怀三首  
连年客里度生朝，自草新诗慰寂寥。  
却喜窗前风景好，梅花初放雪初消。  

杨公远　始生书怀三首  
浮生六十度春秋，无辱无荣尽自由。  
但得此身强健在，明年花甲又从头。  

杨公远　始生书怀三首  
一片閒云出岫迟，诗情画思老来宜。  
莫言末技浑无用，传入鸡林未可知。  

杨公远　寿许侯  
冬孟犹余一叶蓂，中原贤哲此时生。  
星辉南极躔吴分，月出东山照歙城。  
耐与寒花香晚节，清如冷蕊味和羹。  
童颜鹤发神仙骨，便是崆峒老广成。  

杨公远　寿许侯  
星辉南极彩云边，律转黄钟一日前。  
河岳间生贤太守，桩松齐算老神仙。  
心犹秋月烛千里，人在春风度两年。  
只恐练溪难久驻，行看飞诏下尧天。  

杨公远　书怀  
检点头颅发半丝，老来划地费支持。  
技缘冷淡知音寡，事每差池赋命奇。  
一暴十寒良可叹，三平二满且随宜。  
杜门嫩出过从少，自录唐诗旋课儿。  

杨公远　霜梅  
梅到更阑自主张，依然不住散清香。  
横陈青女无端甚，也要教渠学粉妆。  

杨公远　水西行散次韵程南仲  
散步招提去，禅房幽更深。  
开经醒俗眼，沦茗洗尘心。  
石罅泉长溜，林巅蝉独吟。  
诗成书雪壁，恐或有知音。  

杨公远　四用韵奉酬  
文献中州仰大邦，姓名由此带天香。  
襟怀月照江湖水，谈笑风生齿颊霜。  
天理每从閒处见，诗篇常向静中忙。  
明朝小队郊坰去，傥有新吟寄一章。  

杨公远　四用韵十首  
探梅时节近，春小已秋余。  
饭足农家乐，年丰史笔书。  
篱隈眠趼栗，池浅立舂锄。  
对景閒吟句，风骚没笋蔬。  

杨公远　四用韵十首  
朝市何曾梦，山林自结庐。  
清幽无俗事，萧洒类僧居。  
地锁苔痕润，池窥竹景痚。  
每番新雨过，门外水成渠。  

杨公远　四用韵十首  
朔风号万竅，冷色倍三分。  
榾柮炉偏暖，茅柴酒易醺。  
烘梅悭爱日，酿雪布彤云。  
今是丰年瑞，吾侬政乐闻。  

杨公远　四用韵十首  
小醉初醒后，冲寒作兴游。  
宿云山顶散，残雪树根留。  
檐溜悬冰柱，风威冻玉楼。  
欲吟吟未稳，归拥地炉休。  

杨公远　四用韵十首  
梦觉灯初烬，搔头谩短吟。  
人生随宿分，世虑莫萦心。  
霜结风声息，参横月影沈。  
此时朝市客，争似卧家林。  

杨公远　四用韵十首  
洗计人知否，无声诗句间。  
高低烟树古，来往钩舟閒。  
练挂千寻瀑，屏围几座山。  
天涯无限景，只仗笔追还。  

杨公远　四用韵十首  
卷起黄紬被，何消道放衙。  
瓦盆常賏酒，雪水旋煎茶。  
但得诗联稳，从教竹屋斜。  
助侬高兴处，索笑共梅花。  

杨公远　四用韵十首  
六出新裁就，漫空密又稀。  
独行无鹤氅，冷卧有牛衣。  
竹顶千钧重，梅添十倍肥。  
品题输谢女，柳絮逐风飞。  

杨公远　四用韵十首  
爱梅能独立，不与众芳同。  
花賏香千斛，梢宠月一弓。  
倚松还傍竹，洗雨更梳风。  
和靖清吟后，题评愈不穷。  

杨公远　四用韵十首  
因循身渐老，性懒谒王侯。  
尝到新蓝尾，翻余旧历头。  
春来虽可喜，岁去抑何愁。  
桃板书联句，三平二满休。  

杨公远　孙芝田见示吟编一诗卷锦  
细诵芝田诗一编，了无凿自天然。  
豪雄虹抹斜阳外，雅淡梅横缺月边。  
点石化金非是幻，脱胎换骨欲成仙。  
个般才调真难敌，行看鸡林声价传。  

杨公远　探梅  
竹杖芒鞋作兴来，来时准拟有花开。  
谁知老树荒烟里，地冷孤根暖未回。  

杨公远　探梅  
傍水寻梅步水湄，轻寒轻暖日斜时。  
不辞二里还三里，且看南枝又北枝。  
蕊胜珠圆香胜脑，花如玉澍蕂如脂。  
绝怜疏影横清浅，欲为题诗未敢诗。  

杨公远　题徐氏聚秀楼  
轮奂危危百尺楼，阑干徙倚豁双眸。  
插天万仞黄山耸，绕郭千寻练水流。  
风月不消钱可买，主宾须要味相投。  
四时景物俱疏敛，引得诗人竞唱酬。  

杨公远　听磵泉琴次赵丞韵  
来谒磵泉琴，都忘利与名。  
初闻心地爽，饱听耳根清。  
三峡流波势，九皋鸣鹤声。  
更期明月夜，共此畅幽情。  

杨公远　铜瓶簪梅  
梅花点点自清真，雪虐风饕苦且辛。  
白玉堂开虽是贵，古铜瓶浸亦非贫。  
爱渠夜写灯前影，类我时挥笔底春。  
雅趣有谁能领会，华光已后更无人。  

杨公远　万竹乃竹洲曾孙也万竹子常新恩弃儒於乾明入道伯父友梅以诗饯之因  
洲上檀栾竹万竿，此君得所一般般。  
根虽易地终无异，操直参天也不难。  
冠借皮为疑斗灿，杖凭枝作觉龙寒。  
步虚词罢幽閒处，好勘黄庭悟寸丹。  

杨公远　闻鹃  
帝魄声声切，教侬听不禁。  
都缘伤国破，岂是怨春深。  
枕上幽人思，灯前逆旅心。  
花枝疑恨血，到处映山林。  

杨公远　闻鹃  
春阑闻杜宇，归去意难禁。  
蜀道连天巑，郫城隐雾深。  
差池当日事，懊恨此生心。  
阅世多兴废，君休忆故林。  

杨公远　五用韵奉酬见寄二首  
扬鞭迤逦历乡邦，留得清名处处香。  
六邑春风浓似酒，一轮秋月冷於霜。  
苏回民瘼宦情好，听徹鹃声归兴忙。  
满路溪山无限好，只应裁剪入词章。  

杨公远　五用韵奉酬见寄二首  
潦倒无成困一邦，江湖姓字可曾香。  
兴来且泛三杯酒，老去从添两鬓霜。  
画思诗情虽我有，名缰利锁任渠忙。  
寒窗兀坐浑无事，閒阅离骚诵九章。  

杨公远　溪行  
通村一径绕清溪，缓步行来曳杖藜。  
风弄柳丝垂袅袅，红桃映水压枝低。  

杨公远　喜晴  
厌听滴檐声，风回喜乍晴。  
润添新柳重，瘦损落花轻。  
山翠云初敛，溪浑水渐清。  
野人无别事，杖策又郊行。  

杨公远　潇湘夜雨  
薄莫维舟古岸边，浓云泼墨暗江天。  
道林岳麓知何处，雨打篷窗夜不眠。  

杨公远　写梅  
为渠模写未为难，只要稀痚不要繁。  
雪月风烟俱属我，一时收拾付毫端。  

杨公远　谢许侯特雇  
传呼门外骇还惊，忙著荷衣倒屣迎。  
皂盖朱幡人从简，雕鞍绣勒马蹄轻。  
群中驽顿增高价，爨下桐方有烈声。  
多谢使君青雇后，免教汩没度浮生。  

杨公远　新安江上次程南仲韵  
石阑斜护崎岖迳，村酒频浇磊魄胸。  
好是黄山供望眼，白云分出两三峰。  

杨公远　许侯赠诗借韵谢二首  
挥洒云烟笔有神，衮褒字字烛吾真。  
从今诗画多增重，寒谷顿回天地春。  

杨公远　许侯赠诗借韵谢二首  
政徹宸旒久有声，何消入梦更图形。  
行看大展经纶手，整顿乾坤万国宁。  

杨公远　学稼  
尘埃面目半生勤，去住浑如出岫云。  
腹馁谩挥求米帖，囊空徙诵送穷文。  
诗书满架何堪煮，徐黍盈畴政乐闻。  
欲办烟蓑并雨笠，原随田叟学耕耘。  

杨公远　学圃  
萧然身世儘宽舒，剩有工夫学种蔬。  
每汲清泉勤抱瓮，旋锄荒圃谩携书。  
绿葵紫芥香尤美，春韭秋菘味有余。  
时撷鲜苗烹石铫，朱门肉食不如渠。  

杨公远　学樵  
因嫌踪迹混尘嚣，腰斧高歌去采樵。  
欲效买臣无贵骨，何如王质有仙标。  
丁丁伐木空山外，轧轧肩薪小迳遥。  
一任雪天霜月夜，且将带叶地炉烧。  

杨公远　学渔  
年来懒问是和非，谩向沧浪理钓矶。  
折取绿荷充蒻笠，收将红芰缉蓑衣。  
秋风莼菜鲈堪脍，春水桃花鳜正肥。  
身逐烟波逃世虑，沙鸥汀鹭共忘机。  

杨公远　雪  
怪得云顽冻不开，漫空忽搅豆穖灰。  
青留一半窗前竹，白胜三分屋外格。  
剡曲舟应撑月去，灞桥驴想得诗回。  
吾侬喜有煎茶兴，不羡销金帐底杯。  

杨公远　雪梅  
冻合顽云四幕垂，须臾六出揽空飞。  
梅花自禀清舑相，底事添渠十倍肥。  

杨公远　雪十首  
万籁更深寂不鸣，窗间恍觉月微明。  
情知是雪疑非雪，忽听前村折竹声。  

杨公远　雪十首  
无奈风威冷逼衾，起来搔首更披襟。  
方知搅下漫空雪，已积阶前尺许深。  

杨公远　雪十首  
只应王母宴瑶池，宴罢群仙趁醉归。  
驾凤鞭鸾仍驭鹤，满空风卷羽毛飞。  

杨公远　雪十首  
天教尘世换规模，万象忧愁心未孚。  
一夜苍松须白尽，青山顿觉老头颅。  

杨公远　雪十首  
堆琼积玉遍阶除，个是骚人富贵余。  
莫道得渠无用处，寒窗能映夜观书。  

杨公远　雪十首  
造化须臾变物华，园林无处不梅花。  
三间矮屋清溪上，疑似林逋处士家。  

杨公远　雪十首  
喧呼童稚塑狮儿，仿佛形模便有威。  
枯炭点睛铃用橘，酒杯叠叠印毛衣。  

杨公远　雪十首  
腊前三白兆丰年，此话农家万古传。  
近值世更人事改，生民全藉老天怜。  

杨公远　雪十首  
雪满乾坤月满天，剡溪风景尚依然。  
戴逵仙去徽之死，乘兴无人更棹船。  

杨公远　雪十首  
徹夜阴风恣怒号，谁家帐底饮羊羔。  
何如榾柮炉边坐，雪水煎茶兴味高。  

杨公远　雪消  
风姨剪水作花钿，铺遍乾坤惜不坚。  
滑滑淤泥溶暖日，潺潺檐溜滴晴天。  
山头白了青还在，梅脸肥添瘦复前。  
倒指兼旬犹是腊，雇期再作兆丰年。  

杨公远　雪月梅  
寒梅开后雪初晴，敛尽残云月又生。  
月映雪时梅更好，梅横月处雪争明。  
羡渠结伴成三白，添我相亲即四清。  
今夕细吟诗说与，来年此际莫寒盟。  

杨公远　迓王书史六邑劝课回四绝  
雕鞍骏骤明如飞，正是春风柳絮时。  
夹道居民争看处，青红小队曳旌旗。  

杨公远　迓王书史六邑劝课回四绝  
一犁雨足快耕农，可卜今年几事丰。  
喜见四郊生意好，秧针刺水麦梳风。  

杨公远　迓王书史六邑劝课回四绝  
杜鹃声里莫春天，桑柘村村绿似烟。  
分趼称丝将有日，吴蚕今已起三眠。  

杨公远　迓王书史六邑劝课回四绝  
匆匆出郭又经旬，和气薰蒸处处春。  
料得锦囊诗拍塞，寄来曾拜一篇新。  

杨公远　烟梅  
玉妃谪堕作梅花，不与群芳定等差。  
莫是清高嫌俗眼，故张翠幕淡笼遮。  

杨公远　烟寺晚钟  
山寺钟敲重照残，僧归云暝费跻攀。  
浮屠屹立巅崖顶，恰在烟岚紫翠间。  

杨公远　夜坐二首  
门外霜风猎猎声，拥炉坐对一灯明。  
閒思浮世古今事，倦听荒城长短更。  
满榻诗书终有味，半生名利竟无成。  
从人笑三我冠别，虽不趋时却自清。  

杨公远　夜坐二首  
相伴青灯坐矮窗，老来计拙负年光。  
画灰有句羞才短，就枕无眠畏夜长。  
世路难跻缘峻巑，人情易见为炎凉。  
知心却藉风和月，时度梅花一线香。  

杨公远　谒和靖先生墓借斗山韵  
孤山仙冢草菲菲，姓字留将后世知。  
遣稿文无封禅事，名家梅有影香诗。  
只惭老子携琴晚，不见苍头放鹤时。  
一瓣心香聊敢敬，寒泉自掬酹瓷卮。  

杨公远　谒秋崖先生方吏部墓借斗韵  
崖翁底事姓名香，照世文章日月光。  
葭坞留荷啼晓露，趼窝埋玉黯斜阳。  
碑刊地记生前撰，甽蚀苔痕去后荒。  
一炷炉薰瞻警罢，教人空结九回肠。  

杨公远　一溪赵宰惠诗次韵谢  
古歙遭逢定宿缘，作成和气致丰年。  
一溪浪静一溪月，百里民安百里天。  
草茂圜扉花满县，雨余村落水通田。  
正惭欠识荆州原，忽拜雕冰镂玉篇。  

杨公远　夷齐  
因请休兵谏不行，首阳遁迹似沽名。  
既言不食周家粟，薇蕨谁家土上生。  

杨公远　饮归次南仲韵  
霜后枫林浑似缬，篱边菊老香初歇。  
昏昏醉梦了时光，一任头颅堆白雪。  

杨公远　隐居杂兴  
碧云深处著吾庐，远却喧嚣儘自如。  
呵砚磨冰朝炼句，拥炉烧叶夜观尽。  
人生穷达乘轩鹤，世事盈虚赋芧狙。  
勘破已无朝市梦，软红端不上衣裾。  

杨公远　隐居杂兴  
身世悠悠付等閒，卢仝破屋恰三间。  
暂时结伴窗前月，耐久论交户外山。  
竹鼎篆香消更爇，锦囊诗卷改还删。  
是非荣辱俱乌有，翻笑人间两独蛮。  

杨公远　隐居杂兴  
老屋荒寒亦自清，柴门虽设只长扃。  
数行古隶閒居赋，半壁行书陋室铭。  
□□□□□□□，研硃滴露勘黄庭。  
此生与虽无补，笔底青山到了青。  

杨公远　隐居杂兴  
生计新来喜有涯，蓀菘栽韭树桑麻。  
惯眠纸帐三竿日，饱听萍池两部蛙。  
往事真成看堕甑，凡身安敢望乘槎。  
一般受用还官样，门外黄蜂为报衙。  

杨公远　隐居杂兴  
髼忪两鬓欲成丝，又是桃红李白时。  
百岁光阴须藉酒，一生志趣莫过诗。  
世情因向贫中识，画思方知老后宜。  
却喜半犁新雨过，旋分菊本莳东篱。  

杨公远　隐居杂兴  
一味幽閒了此生，那曾怀刺谒公卿。  
无官可署名虽晦，有句堪吟思自清。  
棋要藏机何用著，琴能识趣底须声。  
何当办取青蓑笠，去趁农夫学耦耕。  

杨公远　隐居杂兴  
萧然天地一吟身，著向荒村野水滨。  
耳底松声风奏乐，窗间竹影月传神。  
无田种秫难谋醉，有砚遗家未是贫。  
除却推敲无别事，襟怀拍塞四时春。  

杨公远　隐居杂兴  
篱编红槿障蓬茅，半探测城闉半近。  
苔绣曲蹊千万点，梅窥碧沼两三梢。  
閒将今古浇胸臆，嫩把荣枯问卦爻。  
一自渔樵分席后，清泉白石与论交。  

杨公远　隐居杂兴  
槎牙诗骨等梅舑，试启青铜失故吾。  
啖蔗只应佳境近，解袍那想故人无。  
推排景物归吟卷，安顿江山入画图。  
只此可堪供洗计，底须舍瑟学齐竽。  

杨公远　隐居杂兴  
诘曲通村小径开，依山结屋任低隈。  
无从问字高人过，有不嫌贫长者来。  
煮茗烧残柴带叶，脱巾漉起酒和醅。  
绝怜笔砚香犹在，集句曾赓百咏梅。  

杨公远　萤  
飞萤生腐草，熠燿暗中游。  
贴水灯相照，穿林火独幽。  
风前疑烬落，雨里讶星流。  
映读除车胤，今人肯效不。  

杨公远　用前韵酬项性初  
连年客里度星霜，过了重阳又一阳。  
篱下正怜丛菊老，风前将领早梅香。  
宁同子美吟诗瘦，岂效宽饶肆酒狂。  
欲卜归期犹未定，空劳魂梦绕江乡。  

杨公远　用前韵酬郑山长  
短鬓萧萧已半霜，从教憔悴胜东阳。  
磨穿老砚画成趣，撚断吟髭句不香。  
月下行歌閒放逸，酒边起舞发清狂。  
欲过郑老论心事，可惜相逢各异乡。  

杨公远　游南山次刘晓窗韵二首  
神仙窟宅白云扃，山迳迂回峻复平。  
烟冷恐遗丹灶在，草深不向斗坛生。  
市廛尘隔二三里，岩谷禽啼一两声。  
莫讶此来仙不见，遥岑寸碧眼增明。  

杨公远　游南山次刘晓窗韵二首  
李白曾来问姓名，宣平疑是古初平。  
负薪出处天将曙，沽酒归时月又生。  
鸡啄遗丹非有意，瓢悬老树寂无声。  
寒泉满沼依然在，静夜长涵星斗明。  

杨公远　游水西次吴秋磵韵  
松阴石迳绝纤埃，缓步行春得得来。  
风景一川诗料足，楼台两岸画图开。  
山花乱插髼松鬓，村酒频倾潋滟杯。  
扶醉归来天欲莫，数声鼓角又相催。  

杨公远　友梅吴编校寿宫之侧筑庵曰全归有诗十咏敬次之  
达人谋事岂踌躇，寿域天开不费鉯。  
结得庵成无点俗，栽梅时竹当幽居。  

杨公远　友梅吴编校寿宫之侧筑庵曰全归有诗十咏敬次之  
盖世功名水一杯，君曾勘破个中来。  
平生不问凡红柴，莫逆交情只是梅。  

杨公远　友梅吴编校寿宫之侧筑庵曰全归有诗十咏敬次之  
寿宅虽然已预营，手栽松柏待亭亭。  
童颜鹤发身强健，长对商山万古青。  

杨公远　友梅吴编校寿宫之侧筑庵曰全归有诗十咏敬次之  
休论马鬣卧牛形，后拥前堆要有情。  
自是主人心地好，老天分付不应轻。  

杨公远　友梅吴编校寿宫之侧筑庵曰全归有诗十咏敬次之  
屋瞰梅间倚竹林，一炉香篆一张琴。  
有时月上黄昏后，三弄寒梅夜正深。  

杨公远　友梅吴编校寿宫之侧筑庵曰全归有诗十咏敬次之  
梅花本是一难兄，山谷当时错用情。  
毕竟渠家知己在，仙苍赢得浪驰声。  

杨公远　友梅吴编校寿宫之侧筑庵曰全归有诗十咏敬次之  
游山瓢具竹边安，石鼎松边沦凤团。  
更向梅边观鹤舞，好将模作画图看。  

杨公远　友梅吴编校寿宫之侧筑庵曰全归有诗十咏敬次之  
庵外山环翠作堆，庵前山秀长台莱。  
主人日日携琴去，直到松梢月上回。  

杨公远　友梅吴编校寿宫之侧筑庵曰全归有诗十咏敬次之  
颜貌元非借酒红，那堪和气更春风。  
梅边索笑閒吟处，句法甭圆字辽工。  

杨公远　友梅吴编校寿宫之侧筑庵曰全归有诗十咏敬次之  
竹满长洲蔬满畦，四时丰富足豚鸡。  
况君剩有羊腔禄，笑我犹余几瓮虀。  

杨公远　有感  
勘破浮生且任真，底须苦苦役精神。  
静观历代千张纸，细数英才几掬尘。  
朝市只尊黄阁贵，山林谁念素衣贫。  
如何领取閒风月，赢得襟怀日日春。  

杨公远　又上疏斋虑按察  
自怜双鬓已星星，书剑无成老此生。  
原识荆州轻万户，要令和璧重连城。  
敲推风月诗随兴，模写江山笔代耕。  
闻道珠玑囊拍塞，原分颗粒振声名。  

杨公远　渔村夕照  
一簇渔家古渡头，生涯只在几扁舟。  
归来晒纲斜阳外，歡乃数声烟树秋。  

杨公远　雨过閒步  
霏微雨过不成泥，小步何妨曳杖藜。  
半露好山云断续，轻笼淡日树高低。  
池塘有梦春生草，桃李无言下自蹊。  
政此新晴犹未定，那堪又听竹鸡啼。  

杨公远　雨后  
春色相将老，幽禽百样吟。  
一犁新雨骤，满地落花深。  
麦秀风翻浪，身青水透针。  
年登应可卜，稍稍慰侬心。  

杨公远　雨后  
沛然倾霔战骄阳，飒飒风来和晚凉。  
吹散浮云澄玉宇，敲残枯叶堕银床。  
韩敬檠擢用因书荐，班扇投閒被雨妨。  
自此吟情辜不得，一秋景物要平章。  

杨公远　寓乾明观五首  
梗迹寄琳宫，萧然万虑空。  
观碁评胜负，拂剑认雌雄。  
香篆消还续，瓶花白间红。  
自怜閒雅趣，恰共羽流同。  

杨公远　寓乾明观五首  
无奈雨潺潺，驱除恶况难。  
三杯官酒薄，一掬客心酸。  
画卷慵拈起，书编谩展看。  
更谁堪与话，时对老黄冠。  

杨公远　寓乾明观五首  
多谢老弥明，金芽石鼎烹。  
一瓯浮雪白，两腋觉风清。  
齿颊回真味，诗联悟道情。  
北窗高卧处，魂梦到蓬瀛。  

杨公远　寓乾明观五首  
丹室白云深，红尘不受侵。  
鸣琴惊鹤梦，弹铗恐龙吟。  
只有清虚事，全无名利心。  
谢渠为下榻，买酒共侬斟。  

杨公远　寓乾明观五首  
月色上窗纱，移来竹影斜。  
夜深人已寂，更转鼓频挝。  
杜宇惊幽梦，银鈍坠细花。  
一时浑不记，身在羽人家。  

杨公远　寓婺源紫虚观  
书卷携来寓紫虚，凭高凝眺更无余。  
五山结邑龙盘踞，一水依城带卷舒。  
旦暮鼓钟喧梵宇，高低楼阁壮神居。  
年时除却酬香者，陎阾行人往复痚。  

杨公远　远浦归帆  
江山胜处簇人家，楼阁重重枕水涯。  
试倚阑干凝望眼，帆归远浦隔芦花。  

杨公远　月梅  
梢如鹿角月如眉，月到梢头分外宜。  
梅得月来无限好，月和梅看越清奇。  

杨公远　月下看白莲  
十里荷花带月看，花和月色一般般。  
只应舞徹霓裳曲，宫女三千下广寒。  

杨公远　再谒紫极宫  
一去重来已十年，头颅堪笑宀　依然。  
何当了却尘纷事，来结梅花纸帐缘。  

杨公远　再用韵奉酬  
褰帷暂驻小山邦，正值芳春百卉香。  
洞徹胸襟欺雪月，英豪名誉冷风霜。  
评分曲直奸人畏，诗费赓酬竟日忙。  
寒士无声增重处，珠玑璀璨易平章。  

杨公远　再用韵十首  
非郭非山住，萧然乐有余。  
昼长延客话，夜静课儿书。  
药润晴时晒，蛙硗雨后锄。  
近来生计好，新味富佳蔬。  

杨公远　再用韵十首  
数椽欹欲压，仿佛玉川庐。  
不结市朝梦，惟便水竹居。  
静中谙世味，贫里见亲疏。  
忽怪幽池涨，元通灌稻渠。  

杨公远　再用韵十首  
村深林密处，路向小桥分。  
屋老诛茅葺，肠枯借酒醺。  
废兴随反掌，富贵等浮云。  
近暴′浇漓甚，伤怀不忍闻。  

杨公远　再用韵十首  
林塘幽复僻，俗士可曾游。  
景物因人胜，茶瓜为客留。  
纳凉寻密竹，凝眺倚层楼。  
浮世荣枯事，从今莫问休。  

杨公远　再用韵十首  
閒拂苍苔坐，新蝉伴我吟。  
有山堪著眼，无事可萦心。  
风细荷香度，池清鸟影沈。  
诗成惭句拙，那得落鸡林。  

杨公远　再用韵十首  
孤竹赤松子，定交泉石间。  
不关渠势利，落得自萧閒。  
画写景中景，云分山外山。  
兴来时散策，兴尽便知还。  

杨公远　再用韵十首  
绕檐森竹木，环列类排衙。  
供客何消酒，论文只藉茶。  
禽声喧昼永，日影印窗斜。  
更有清虚事，凭栏看藕花。  

杨公远　再用韵十首  
地僻人烟少，林深辙迹稀。  
折蕉当巨扇，裁葛作单衣。  
田绿秧初遍，梅红雨后肥。  
茅檐喧闹处，紫燕引雏飞。  

杨公远　再用韵十首  
平生丘壑趣，閒雅更谁同。  
养竹烟三径，栽花地一弓。  
棋边消永日，琴上鼓薰风。  
静里谋生计，优游道不穷。  

杨公远　再用韵十首  
骨相寒如许，那封万户侯。  
红颜非藉酒，白雪未蒙头。  
事少浑无梦，身閒岂有愁。  
老天能覆我，饱暖四宜休。  

杨公远　再韵  
牧竖横清笛，骑牛引犊归。  
阴凝山仿佛，暝合树依稀。  
风逼衣裘冷，天将雨雪霏。  
倚阑遥睇处，接翅有鸦飞。  

杨公远　再韵二首  
听徹茶烹蚓声，挑灯开卷眼能明。  
□□□□□□□，过了残冬岁又更。  
世事间关人易老，容怀萧索寐难成。  
推窗且对梅花月，便觉尘襟一晌清。  

杨公远　再韵二首  
榾柮炉红密掩窗，伤嗟劳役度时光。  
朝三虽怒暮还四，凫短难添鹤自长。  
老忆少年成感慨，吟残永夜越凄凉。  
教儿检点铜協看，报道犹存一缕香。  

杨公远　再韵奉酬  
穿帘燕子作双飞，怡是春光欲老时。  
公退只应无个事，山泉石鼎煮钥旗。  

杨公远　再韵奉酬  
夫耕妇饷念斯农，蚕麦将登庆小丰。  
不是今年天意好，皆由教雨与仁风。  

杨公远　再韵奉酬  
杨花一任雪漫天，甭坐钩帘对篆烟。  
应是日长诗酒罢，困来閒向北窗眠。  

杨公远　再韵奉酬  
自愧浮生又六旬，苦无情况度残春。  
谩吟俚句尘清听，多谢赓酬字字新。  

杨公远　早梅  
篱下丛丛菊花时，清香飞上向南枝。  
化工未必无私意，试问春风知不知。  

杨公远　早行  
黄粱已熟梦初醒，束担匆匆促去程。  
手挈仗端和袖里，气呵髭上觉冰生。  
山衔斗柄两三点，犬吠篱根四五声。  
何处梅花开较早，清香暗度动诗情。  

杨公远　张道士山房次程南仲韵  
丹房萧洒绝纤埃，石迳萦纡陃草莱。  
窗外果从猿摘去，山中芝藉鹤衔回。  
一瓯白雪汤轻注，三尺青蛇匣不开。  
如许清虚尘世隔，明朝再约抱琴来。  

杨公远　照水梅  
梢横鹤膝小池东，几点痚花冷淡中。  
自是蓝妆匀未了，故抬粉面对青铜。  

杨公远　折梅  
折时须拣带苔枝，两蕊三花儘自奇。  
簪向银瓶全俗了，古铜瓶浸恰相宜。  

杨公远　贽林路教  
千载孤山处士星，只将閒孙声最清。  
泮水工夫施教雨，梅花标格待和羹。  
不知野叟何缘分，邂逅城闉幸识荆。  

杨公远　贽雨村施权宰  
旌旆来时桂未华，如今烟柳又藏鸦。  
一尘不著千家月，万象无私满县花。  
草茂圜扉春寂静，吏閒庭院燕諠哗。  
剩膺当路飞腾剡，玉笋催班已有涯。  

杨公远　中秋  
秋气平分雨乍晴，残云敛尽楚天清。  
野人不趁□花课，赢得今宵看月明  

杨公远　重阳已过半月菊花方开二首  
过了重阳半月余，菊花方见放东篱。  
香清不减登山日，色好偏过泛酒进。  
餐落英真成浪语，存荒径岂是虚辞。  
生来宁耐风霜挫，晚节腾芳满世知。  

杨公远　重阳已过半月菊花方开二首  
西风转北又旬余，才见黄花粲短篱。  
底事不开重九日，何心却趁小春时。  
芳传栗里陶潜迳，香入离骚屈子辞。  
不肯趋时真隐逸，岂教尘世俗人知。  

杨公远　竹夫人  
羞领青奴号，由来节操刚。  
有生惟具眼，不妒为无肠。  
恋恋言何寂，娟娟体自凉。  
弃捐知素分，那敢望专房。  

杨公远　拙稿呈许侯  
拙稿携将谒使君，区区那敢冀知闻。  
编成功卷如终卷，赋就三分诵七分。  
妄意僭干修月斧，删芜端藉运风斤。  
一经题品便佳士，庶别丛间获与薰。  

杨公远　子陵  
三聘玄纁莫可辞，此行为满故人思。  
一宵共榻论心事，却被司天太史知。  

杨公远　自述  
年踰关百颇酸心，眼底朋俦试选抡。  
松竹梅花三益友，诗书画卷一閒人。  
北窗高卧那非乐，南阮甘贫只任真。  
却喜生无荣辱事，底须姓字动朝绅。  

杨公远　自笑二首  
自笑人生立切难，甘辛滋味饱曾参。  
头颅潦倒梅横雪，心地通明月印潭。  
诗欠惊人徒著意，事多忤谷更休谈。  
何如领略三杯酒，不必如泥只半酣。  

杨公远　自笑二首  
东郊结屋恰三间，景物供吟要细参。  
红日射芒穿密树，青山倒影浴寒潭。  
樵虽分席当时话，客为同心尽日谈。  
最是北窗高卧处，如雷鼻息睡偏酣。  

杨公远　昨携拙稿呈康使君郢正以诗促之  
昨携拙稿各阶层挥斤，安敢飆飆觊赏音。  
明月清风聊寓意，孤峰绝岸颇留心。  
驽逢伯乐方增重，剑遇张华免陆沈。  
肯把灵丹攻鄙俗，珍藏何啻万黄金。  

杨冠　径山寺僧  
径山寺僧，孝宗时有诗，  
事见《鹤林玉露》丙编卷一。  

杨冠　千手眼白玉观音偈嘲金使  
一手动时千手动，一眼观时千眼观。  
幸自太平无一事，何须做得许多般。  

杨冠　上扬州太守  
古人肉食无远谋，腰钱骑鹤上扬州。  
春风十里珠帘卷，但看竹西歌吹楼。  
天朝选用诗书帅，上策公言须自治。  
屏翰坚特保障功，江淮益壮金汤势。  
北骑不敢纵南牧，关寒类迷芳草绿。  
健儿歌舞乐升平。一曲梅花细柳营。  

杨冠卿　悲秋  
秋色遽如许，客心徒自惊。  
盈盈露花泣，策策风树鸣。  
别影讵可吊，强怀不能平。  
轩车几时还，恻怆难为情。  

杨冠卿　悲秋  
泇泇西江水，送我沙边舟。  
当时送行客，勉我无久留。  
晤言宛如昨，庭叶忽再秋。  
人生寸心违，何以消吾忧。  

杨冠卿　北亭  
北风无时休，荒山路绵绵。  
老马被吹扬，却立不肯前。  
我仆行且仆，竟日数里间。  
悠然欲何适，正坐归无田。  

杨冠卿　别襄阳帅  
淮海棠阴已著行，却移小队入襄阳。  
江山尚带戎马气，斋合遽闻编简香。  
自昔声名满梁楚，向来为政压龚黄。  
风流高出山翁上，不用擎鞭问葛强。  

杨冠卿　别郑大用于浔阳  
子真千载士，流风凛然存。  
襟期辈古人，喜见云礽孙。  
客里青灯连夜语，痛饮忘形到尔汝。  
欣髯一笑倚胡床，浩歌赤壁凌云句。  
枫叶荻花秋，送客令人愁。  
挽君君不留，今日具扁舟。  
我欠盖头茅一把，何时去结鸡豚社。  
泽畔行吟醉复醒，共看属玉双飞下。  

杨冠卿　病后暑退  
宽作迟留计，难期岁月功。  
方惊鼠辈舞，未觉马群空。  
度暑苏病骨，涉秋悲候虫。  
长江二千里，只欠一帆风。  

杨冠卿　泊舟富池乞灵祠下  
大江东南来，冯夷此其宫。  
群山各献状，奔走如游龙。  
将军万人杰，智勇摧奸凶。  
草木知威名，旗常纪丰功。  
庙食填兹土，楼阁何穹窿。  
我来拜灵祠，红日方曈曨。  
神乌集飞樯，雪波捲晴空。  
椒桂荐芳馨，精诚冀感通。  
谓言身半百，扁舟吾欲东。  
羞作贾胡留，愿借一帆风。  

杨冠卿　採芙蓉词  
采采芙蓉华，集之以为裳。  
自从若耶豨，登于君子堂。  
馨香压纫兰，把玩卑琼芳。  
佩服古无斁，怀人思沅湘。  

杨冠卿　赤玉箫  
玉箫早入凉王墓，弓剑衣冠只同处。  
千年邂逅出人间，颜色声音幸如故。  
云门曲谱不分明，赵瑟齐竽各自名。  
传看乐府无人识，此箫收声甘弃掷。  

杨冠卿　除关征  
翠华忆昨临吴津，驾言直欲苏远民。  
三尺土阶茅不剪，舜循尧道慈而俭。  
姬公制国有常经，什一更除关市征。  
男畊女织余布粟，却笑二吾犹不足。  

杨冠卿　楚有{蕱肖换旱}菜色洁而味辛夜对吴监丞饮饮酣荐之以此恍然如在湖  
山泽有舑儒，骨相无食肉。  
平生藜苋肠，愧负诗书腹。  
碧涧掇香芹，雕盘堆苜蓿。  
艰苦谋一饱，未免穷途哭。  
君今食万钱，肥甘非不足。  
味厌五侯鲭，嘉蔬列琼玉。  
云自楚中来，芳辛有余馥。  
一笑下箸空，鲸饮荐醽醲。  
吟余诗思清，如行湘水曲。  
湘君不复见，直欲跨黄鹄。  

杨冠卿　春大阅  
波澄青海无传箭，我公献纳纡皇眷。  
修严武备选车从，天下虽安不忘战。  
车如流水马如龙，甲耀日兮旌蔽空。  
搀枪荧惑不敢动，独任朔方无限功。  
天威震叠军声壮，会见龙庭焚老上。  
燕然碣石与天齐，为公重勒千丈碑。  

杨冠卿　春江极目  
荆扬春冬异风土，江北江南春冬花。  
跨马出郊时极目，应须美酒送生涯。  

杨冠卿　春雨未霁有载歌姬游道场山者  
濛濛烟雨暗空山，骄马行春翠袖寒。  
待得春风捲云幕，却愁春色又阑珊。  

杨冠卿　次归耕堂稀字韵  
精忠贯日古来稀，帷幄从容扈六飞。  
风虎云龙方际会，故乡未许我公归。  

杨冠卿　次归耕堂稀字韵  
神京千里雁书稀，关塞传闻驿骑飞。  
报道天骄遁沙漠，衮衣行从翠华归。  

杨冠卿　次归耕堂稀字韵  
功业汾阳千载稀，龙庭单骑去如飞。  
笑谈整顿乾坤了，黄钺金钲奏凯归。  

杨冠卿　次归耕堂稀字韵  
湖山春花杏花稀，柳絮漫空作雪飞。  
横槊赋诗有余暇，不妨倒载送春归。  

杨冠卿　次李提举桂花韵  
绿帷深护黄金粟，妩媚似嫌红粉妆。  
年来不作广寒梦，喜对孤标时踞床。  

杨冠卿　次李提举桂花韵  
人间初未识奇木，子落蟾宫秋政芳。  
托根底事在幽谷，要伴清都山水郎。  

杨冠卿　次韵李提举秋日杂咏  
羊坂路岐险，燕巢生计疏。  
萍蓬三尺剑，衣钵一床书。  
叶露泣金井，檐牙挂玉钩。  
魂清了无寐，诗思不禁秋。  

杨冠卿　次韵王鸥盟秋日郊居即事  
老去柴桑昼掩关，悠然得意在南山。  
忘言妙处无人解，目送孤鸿天际还。  

杨冠卿　次韵王鸥盟秋日郊居即事  
不贪薏苡与明珠，曳屣狂歌信杖扶。  
谁道先生贫彻骨，先生清处若冰壶。  

杨冠卿　次韵王鸥盟秋日郊居即事  
松菊依然绕旧庐，西风归兴动鲈鱼。  
归来有酒辄成醉，旋摘秋园雨后蔬。  

杨冠卿　次韵王宣干秋怀  
囊锥脱颖久峥嵘，剑气干霄恨莫平。  
江左方思见王导，儿曹谁敢吏渊明。  
悲秋欲赋情难极，忧国忘言酒细倾。  
高卧东山岁将晚，何如一起为苍生。  

杨冠卿　次韵叶无咎栀子花  
楼石山前藆蕁花，品题从昔属诗家。  
君看五字齐梁句，句好当令屈宋衙。  

杨冠卿　从郭中隐觅酒併呈张君量  
百斛龙文鼎可扛，挥毫曾寄碧油幢。  
酒兵若有三千崎，肯向诗坛筑受降。  

杨冠卿　从李使君假记室吏  
阿{上弥下女}呕心儿，佩囊有奚奴。  
杜陵短褐翁，抄诗听小胥。  
我生味风雅，古人思与俱。  
家无儋石储，谁其供指呼。  
主翁居专城，雁鹜纷庭除。  
记史饱余闲，愿言假一夫。  
授以乌丝栏，副之玉蟾蜍。  
晴窗扫桐叶，细字蝇头书。  

杨冠卿　代别张宪  
泽国春强半，余寒燕子飞。  
绝知悬榻久，故作买舟归。  
岁月空荒老，行藏有是非。  
功名游戏尔，此意尚依稀。  

杨冠卿　代别张宪  
老去安为客，春来不着家。  
江湖遂良觌，身世入长嗟。  
处死宁无地，谋生信有涯。  
分携感时节，杨柳又藏鸦。  

杨冠卿　代秦干上刑部张尚书  
畴昔持衡水鉴清，议刑今去刻为明。  
坐令几阁文书静，驯致斋居狱讼平。  
疏阔汉朝新禁网，风流廷尉旧家声。  
哀穷悼屈心如砥，应笑张汤有重轻。  

杨冠卿　代秦干上刑部张尚书  
平生报国剑铓寒，万里漂流困一箪。  
贫剧方思毛义檄，归来却戴楚囚冠。  
解骖旧事无人继，恸哭穷涂祗自叹。  
倚伏循环知有待，春回寒谷在毫端。  

杨冠卿　道间所见  
窄窄山腰路，娟娟屋角花。  
豨回蔽修竹，鸥暖戏春沙。  

杨冠卿　东方有一士  
东方有一士，不见心忡忡。  
尺璧未足多，夙好良所同。  
永怀不能寐，揽衣出房栊。  
遥夜未渠央，取琴和秋虫。  
岂无时世交，谅彼不相容。  

杨冠卿　冬半山间忽见桃花客云江梅已芳且约一笑花下  
缘云梯迳穿林麓，岁晚山寒风折木。  
司花为我发春妍，繁红几树惊愁目。  
有美人兮在空谷，似笑漫山总粗俗。  
淡烟疏雨罗浮村，万里相将跨黄鹄。  

杨冠卿　冬十月百卉尽劳  
淳熙戊戌冬十月，恰似东风三月诗。  
冰霜不变泎寒色，溪壑次第回春姿。  
花情柳意已无耐，红英粉艳争纷披。  
道傍牛喘不复问，欲了公事真痴儿。  

杨冠卿　都作院  
天子除戎戒不虞，修车备器会东都。  
羽林忆昨厌弓矢，剡木弦弧儿戏尔。  
我公号令何精明，武库森严耀五丘。  
威震天骄奠京邑，繇汉以来真鲜及。  

杨冠卿　读杜工部集  
平生忠义不忘君，末路升沈付九原。  
千古神交真未泯，一时人事可重论。  
摩挲醉眼朝廷在，消息他乡弟妹存。  
独阅遗编堪堕泪，秋窗灯火雨昏昏。  

杨冠卿　读亲征诏  
诏语沈醇告万方，便知九鼎不劳扛。  
波巨奔走扶黄屋，约束风涛过大江。  

杨冠卿　读亲征诏  
君王神武不恬兵，气讋中原一扫平。  
可笑西江喜归客，便装行橐待还京。  

杨冠卿　读书  
忧世终何补，忠怀怅不平。  
收回长太息，翻作短歌行。  
是事且复置，今人谁可盟。  
湘中千树橘，墨墨了余生。  

杨冠卿　渡口  
欲系孤舟日已斜，秋霜一岸著蒹葭。  
若为唤得愁魂醒，柱杖穿沙寻酒家。  

杨冠卿　复用前韵且约携琴寻花下之盟  
吟笺写就讯难通，人在千岩紫翠中。  
谈笑尊罍有余乐，交游气概压群公。  
忘年许缔金兰好，佳处何妨杖履同。  
我欲携琴坐花底，乞君妙曲奏松风。  

杨冠卿　赴城南隐居小集  
白雨濯青山，孤云霭余姿。  
溶溶荒江水，近岸生清漪。  
扶舆出城府，眷此幽人期。  
茅茨倚林麓，秀薄相参差。  
欣兹暂解带，虚白明朝曦。  
向来旅穷徼。相逢辄顾知，  
觞酒相淋漓。春风不日去，  
淹留我何为。  

杨冠卿　感事  
我车昔载脂，柳色初濯濯。  
甩归脱征骖，柳叶半黄落。  
恍然仅一梦，已费十晦朔。  
只应为客老，惘惘不自觉。  

杨冠卿　港口  
野寺云山迥，人家烟火稀。  
水腥渔市近，帆落晚风微。  
拂树昏鸦去，迎船白鸟飞。  
吾生乐江海，犹恐与心违。  

杨冠卿　公无渡河  
河流决崑崙，微禹其为鱼。  
龙门虽已凿，犀栧孰可踰。  
老翁被发鬓如丝，临流欲渡将何之。  
妪止翁留翁勿渡，翁不妪从舍之去。  
中流凭一壶，意谓千金俱。  
一壶势莫支，千金沦其躯。  
壶兮壶兮翁之{左祟右}，鼍吼鲸吞方得意。  
曲终哀怨写箜篌，邻女为君双堕泪。  

杨冠卿　古梅  
幽栖地僻经过少，花径不曾缘客扫。  
积雪飞霜此夜寒，不知明月为谁好。  
公来肯访浣花老，但话宿昔伤怀抱。  
忽忆两京梅发时，巡檐索共梅花笑。  

杨冠卿　古意  
渥竏天马倈，虎脊而龙膺。  
追电籬浮云，灭没如流星。  
络以黄金韟，闲之白玉京。  
王良骖帝御，望舒引前旌。  
朝踏交河冰，暮清瀚海尘。  
归憩华山阳，谈笑静甲兵。  
胡为刍豆拘，下与驽骀并。  
羊肠困九折，盐车絷长缨。  
悬金方市骏，引脰聊一鸣。  
伯乐肯回顾，价其十倍增。  

杨冠卿　古有採鞠茱萸篇而无一语及渊明长房旧事鞠茱於此其亦有憾矣乎九日  
落英拾秋鞠，委佩纫芳兰。  
以其清且芬，可服仍可餐。  
吴茱味苦辛，奚亦登君盘。  
囊纱萦臂玉，恍记汝南山。  
黄鹄招不来，仙子何时还。  

杨冠卿　古有採鞠茱萸篇而无一语及渊明长房旧事鞠茱於此其亦有憾矣乎九日  
红尘着脚双鬓斑，折腰五斗真作难。  
巾车一去不复还，归卧柴桑紫翠间。  
东篱悠然见南山，欲辩忘言心自闲。  

杨冠卿　谷隐之东芍药酴醿涉夏尚有存者箨龙头角且森列於前次前韵呈九江赵  
衣钵相传书一龛，晴窗时许听名谈。  
诗成与客探囊取，句好令人下笔惭。  
别墅经春花未老，芳畦过雨荠尤甘。  
明朝更欲从公去，玉版堂头作涉参。  

杨冠卿　观诸园接花果  
花木聊观化，芳菲触处同。  
大都知岁晚，各自占春风。  
巧着移根力，阴争造物功。  
化钧均播埴，此理杳冥中。  

杨冠卿　归涂春晚  
待得春归人亦归，风花撩乱扑征衣。  
清香十里荼蘼路，零落珠幢对晚晖。  

杨冠卿　归涂春晚  
点点更筹清夜徂，昏昏乡月琐窗虚。  
梦回忽听狂风雨，明日前村花更疏。  

杨冠卿　归涂春晚  
暂解征骖野水湄，卷衣上马夜何其。  
客愁政自不堪说，残月一声闻子规。  

杨冠卿　归途用李泉野韵  
乾坤万古几昏晓，兔走乌飞不暂停。  
去日荻花秋索索，归时芳草又青青。  

杨冠卿　归自淮右读楚辞有感  
忆昔淮山战骨高，行人持节过临洮。  
匣中剑气徒干斗，袖里纶钩莫钓鳌。  
世事从来两蜗角，男儿不遇一鸿毛。  
功名槐国吾深省，痛饮何妨读楚骚。  

杨冠卿　癸丑生朝舟行有感  
悬弧初度日，鞠育念劬劳。  
未了诗书债，见轻儿女曹。  
争知两蜗角，等是一鸿毛。  
所贵尽忠考，结交英与豪。  

杨冠卿　癸丑仲冬十日蚤晴从中使过莼湖未几风雪交往  
黄冈之北莼湖东，湖光万顷磨青铜。  
楼船东下佽飞集，牙樯十里旌旗红。  
鱼龙震叠冯夷宫，云容倏忽变晴空。  
鬺髿振袂玉妃舞，雪花撩乱穿疏篷。  

杨冠卿　癸卯春杂用古语继吴监簿水月即事  
霜日炫晴昼，意行春色随。  
平林花淡淡，荒墅草离离。  
竹径通幽处，山云薄暮时。  
壶觞情未极，飞鞚返青丝。  

杨冠卿　寒食雨中  
无家可耐异乡何，怪底愁边万感多。  
今夜雨昏山月暗，泪痕元不减金波。  

杨冠卿　寒食雨中  
晚风一再老狼籍，春去匆匆不可寻。  
蜂蝶亦如人意薄，便无消息到墙阴。  

杨冠卿　和京尚书上元日同禁从游凤山韵  
苔封石磴绕层栏，栏外行厨荐玉盘。  
座揖湖山诗兴远，气吞云海酒杯宽。  
篮兴竟日有余乐，莲市只今无此欢。  
我愧么微难接武，飞笺亦欲寄青翰。  

杨冠卿　洪溪口  
短短桃华宿雨余，风轻春水轂纹铺。  
柁师苦要贪行色，不肯系船寻酒酤。  

杨冠卿　怀古  
干将补弊履，铅刀割全牛。  
千金市骏骨，鼓车役骅骝。  
薛烛已云远，伯乐不可求。  
此理难致诘，吾其赋归休。  

杨冠卿　淮楚春晚病中  
绝塞驱驰有底忙，病余归思绕江乡。  
雁飞不到楚天远，蝶梦可堪春昼长。  
满地香红初过雨，一帘风絮正斜阳。  
愁边赖有新诗在，强劈吟笺付锦囊。  

杨冠卿　即事  
欢悰凭浅酌，衰相怯单衣。  
诗向贫中好，春从雨际归。  
气寒忧麦瘦，桑湿恐蚕饥。  
豫学田园计，他时恐愿违。  

杨冠卿　即事  
人事悲懽里，交情冷暖中。  
山林催晚计，颜面久秋风。  
有传记耆旧，无书问子公。  
反关违世久，幽事亦匆匆。  

杨冠卿　即事  
未办因人出，时歌不我过。  
墨泓云脚乱，药鼎雨声多。  
三篾阅浮世，把茆营懒窠。  
肯将犹在舌，容易说干戈。  

杨冠卿　记梦  
欹岩松桧转龙蛇，洞户仙人字少霞。  
炯炯长眉非是画，翠翘斜倚碧桃花。  

杨冠卿　记梦  
问讯人间几日期，谓言何处是瑶池。  
玉杯饮罢梦中醉，不记神游话别时。  

杨冠卿　继韩尚书春日舟行韵  
河水拍堤清且涟，堤联南陌与东阡。  
浮家泛宅苕溪路，老却春光又一年。  

杨冠卿　继韩尚书春日舟行韵  
蜀魄思归昼夜啼，漆园蝴蝶梦魂飞。  
箪瓢陋恭心如水，惟有颜渊殆庶几。  

杨冠卿　继诗社诸友韵  
休将龟筴问穷通，往事邯郸午枕中。  
南郭吹竽羞滥食，北山运畚笑愚公。  
酒边赖有赓酬在，客里还欣臭味同。  
得句不妨频寄我，从今莫效马牛风。  

杨冠卿　继朱叔谦所寄韵  
湖海三十载，穷观未见书。  
文章耻沿袭，体制薄浮虚。  
老去情怀恶，生平习气除。  
交亲应笑我，术业废三余。  

杨冠卿　寄别友生马千里  
秋鸿社燕几时休，万里无家天尽头。  
青蒻绿蓑今已办，江湖归去老渔舟。  

杨冠卿　寄别友生马千里  
瘴雨蛮烟道路赊，囊书匣剑是生涯。  
海山佳处能相忆，好寄新诗雁字斜。  

杨冠卿　寄远曲用唐人张籍韵  
江南淡荡烟波暖，蒲萄渌涨春江满。  
日暮汀洲採白苹，芹芽出水兰心短。  
美人去矣隔湘江，谁其赠我明月璫。  

杨冠卿　夹江  
雨洗山容静，江流塞水通。  
征涂万烟树，行色一秋蓬。  
黯澹平郊雾，清徐邃谷风。  
直须歌缓缓，莫作去匆匆。  

杨冠卿　夹江  
麦浪浮浓绿，山眉晕远青。  
光风来婉娩，客意独伶俜。  
回雁鸣何许，轻鸥下远汀。  
人家总幽隐，烟雨竹门扃。  

杨冠卿　甲辰季冬残腊大雪主人以糟玉面狸及尊酒为饷  
南山白额虎，暴戾日以滋。  
纳诸罟攏中，食肉寝其皮。  
文狸外柔顺，玉面而丰肌。  
与世了无忤，奚亦遭危机。  
得非风味殊，尊俎之所宜。  
焚山猎兽者，是以罗致之。  
主翁厌肥甘，鼎食嗤群儿。  
殷勤筑糟丘，遣送持酒卮。  
于时腊将残，雪花一尺围。  
玉楼寒起粟，墨突晨未炊。  
得酒且大嚼，勿令儿辈知。  

杨冠卿　甲申岁作  
渺渺冰雪尽，欣欣花柳苏。  
江澄炫初日，沙润茁新蒌。  
久客亦劳止，我行犹载驱。  
乾坤如许大，何处著吾庐。  

杨冠卿　甲申岁作  
急雨来排难，余蒸顿解严，  
时蜩鸣露柳，客燕度风帘。  
屈指秋无几，安心气自恬。  
夜凉都不寐，落月莹虚檐。  

杨冠卿　九江春半雨中寒甚忽见梨花  
江城一雨春强半，寒色著人芳信迟。  
赖有梨花遮病眼，一枝带雨出疏篱。  

杨冠卿　九里松六言  
风声不断天籁，钟韵初知日曛。  
人语惊飞幽鸟，马蹄踏破轻云。  

杨冠卿　九日  
晨风战枯荷，清霜杀高柳。  
人生俯仰间，能得几重九。  
节序来无停，已及黄花酒。  
流落拾遗心，西江独回首。  

杨冠卿　九日  
寒花有余馨，香醪甜胜蜜。  
红萸尔相宜，饤饾杂梨栗。  
家家事行乐，似恐更无日。  
时日岂不佳，人意自难诘。  

杨冠卿　九日  
凄凉少陵老，梓州九日诗。  
朝廷入梦想，弟妹天一涯。  
我亦困羇旅，千古同其悲。  
不忍嗅新菊，惟思咏江蓠。  

杨冠卿　九月二十一夜梦至乱山丛石间出憩道傍拂石坐古榕下仰视木杪萝蔓凌  
古榕夹道周，老干参天碧。  
溜雨四十围，下视庭前柏。  
垂根相勾联，敷荫接南国。  
凌寒不改柯，阅人如过客。  
山空秋月明，路远车尘寂。  
清游记昨梦，危坐倚孤石。  
矫首睇云萝，双凫生羽冀。  

杨冠卿　久客倦游归憩僧坊有怀蓬居梵竺卿寂光常不轻  
志士长肮脏，曲钩封公侯。  
得丧亦何有，贤愚同一丘。  
日月如跳丸，少年今白头。  
胡为浪自苦，九折不停辀。  
庞眉碧眼禅，一笑万事休。  
辽鹤我言归，君其来与游。  

杨冠卿　久雨新霁蚤过松竹道院复以雨归因用汪彦章一春略无十日晴之句  
一春略无十日晴，灶前濈濈蛙黾生。  
晨兴登视云霁平，揽衣出门聊意行。  
东风吹拂酒面醒，花光掠我双眼明。  
举头还听鸠妇鸣，归来有酒愁独倾。  

杨冠卿　倦游  
归去陶彭泽，重来丁令威。  
逢场真戏剧，阅世识危机。  
蛮雨沾乌帽，京尘黯素衣。  
回头今自笑，三十六年非。  

杨冠卿　绝句  
东阁官梅已退妆，远村沙柳发新黄。  
遥知归去西江路，定有飞花触地香。  

杨冠卿　绝句  
忽忆前时小院归，杏花墙角两三枝。  
夜香烧断黄昏月，缥缈邻家玉笛吹。  

杨冠卿　蜡梅四绝  
游蜂辛苦事芳菲，嚼蕊偷香酿蜜脾。  
还被东风巧收拾，又随春色上南枝。  

杨冠卿　蜡梅四绝  
枝上编钟万颗垂，凌寒傲视雪霜姿。  
从今疏影暗香句，不数西湖处士诗。  

杨冠卿　蜡梅四绝  
涂黄不学汉宫妆，一点檀心万斛香。  
嚼蜡我今忘世味，羞将花谱细平章。  

杨冠卿　蜡梅四绝  
阿娇厌賏黄金屋，洗尺铅华儿女妆。  
香魂寒夜伴幽独，青灯相对吟胡床。  

杨冠卿　麻姑山东涉千堆垅至射亭宿黄氏新馆  
姑山鏁灵坛，千阜如堆玉。  
山回路转间，射亭见新筑。  
主人雅好事，借我南窗宿。  
一梦到无何，梦觉黄粱熟。  

杨冠卿　麻姑之东涉千堆垅至射亭宿黄氏新馆  
宴宇新成苦未嘉，忽膺朝委易军牙。  
张侯暂喜留欢客，开槛凭谁种好花。  
北沼不难平钓岸，西峰犹欠入窗纱。  
后贤政敏多余暇，高会何妨月影斜。  

杨冠卿　漫题  
著雨林花暗，敲风槛竹幽。  
翠屏疏得梦，红叶忽惊秋。  

杨冠卿　美人隔秋水  
美人娟娟隔秋水，寂寞江天云雾里。  
中间消息两茫然，咫尺应须论万里。  
多病马卿无日起，青眼高歌望吾子。  
安得送我置汝傍，揽环结佩相终始。  

杨冠卿　美人在空谷  
有美人兮在空谷，肌肤冰雪颜如玉。  
珠袖轻绡卷翠云，日暮天寒倚修竹。  
自言久住黄金屋，舞遍霓裳羽衣曲。  
昭阳春尽音信稀，伤心暗蹙眉峰绿。  
百年日月双车毂，富贵荣华如转烛。  
蓬海迢迢天六六，驭风归去骑黄鹄。  

杨冠卿　暮景  
鞍马来殊方，只园已秋寂。  
虚堂耿清夜，卧听寒雨滴。  
永怀平生愿，浩荡谁与适。  
愁心正纷如，西风韵邻笛。  

杨冠卿　暮景  
客行无常期，远适亦有归。  
家人具膏沐，垢发幸一晞。  
可怜儿时面，坐受塞色欺。  
看镜恍如失，功名定何时。  

杨冠卿　暮雨  
飘飘为客久，在在与春期。  
暮雨森寒意，花香閟旧枝。  
看成南国老，惭诵北山移。  
已悮世缘恶，怀哉归去迟。  

杨冠卿　平郴蛮  
孽狐鬼啸篁竹，红绡帕首郴江曲。  
万牛脔炙瓮行酒，党伍穰穰萃林薮。  
牙璋夜半起兵符，云旗驿骑争驰驱。  
搜原剔薮歼渠魁，巢颠子覆苕苇枯。  
虎臣献凯锡珪组，玉帛金钱充栋宇。  
追踪汉相不言功，山河带砺传无穷。  

杨冠卿　栖霞高士以诗鸣於时方幸缔交而赴玉隆之请鹤驭西去挽之不留临岐告  
大雅久不作，正音寂无闻。  
金门栖霞山，派续修水濆。  
学海障鲸波，笔力杠龙文。  
我诵锦囊句，十年思见君。  
相逢一杯酒，和气蒸春云。  
去我鼻端垩，君其挥郢斤。  

杨冠卿　栖霞高士以诗鸣於时方幸缔交而赴玉隆之请鹤驭西去挽之不留临岐告  
蛟窟荡君妖，霞帷快飞举。  
横江余铁锁，中流屹砥柱。  
主人谪仙人，道学侔千古。  
紫皇香案前，掉头不肯住。  
亭悬孺子榻，帘捲西山雨。  
鸡犬许同升，我欲骑鲸去。  

杨冠卿　齐安  
寂寞东坡对竹楼，两公陈迹是前修。  
津亭倚柁还商子，雪后独为江上游。  

杨冠卿　齐安  
只轮不返笑曹瞒，赤壁空临江水寒。  
想得周郎铙鼓竞，小乔相与对春山。  

杨冠卿　秦侯不调累年识者叹息兹以规恢秘略亲简上知有诏复其官亨衢自此发  
天骄饱肉气勇决，忆昨弯弧射汉月。  
玉关保障烽燧惊，豺狼塞路人踪绝。  
将军方著从事衫，指挥义士征河南。  
设奇间道依嵩谷，百战崎岖不解骖。  
攻城陷阵收殊绩，捷书夜到甘泉北。  
天子兴嗟恨见晚，俾将楼船护江国。  
将军击檝誓中流，英风凛凛气横秋。  
胡为拘絷不得逞，归戴南冠效楚囚。  
一朝奋激肝胆露，刺刺羞闻婢子语。  
袖携文字几千言，径趍阊阖排云去。  
帝敕天丁下取将，玉音诵之声琅琅。  
侍臣却立屏东箱，奇谋创见惊未尝。  
明日北门天子诏，似怪十年犹不调。  
尽还故秩问所从，豪杰中原资号召。  
我今尘敝黑貂裘，药裹关心万事休。  
挑灯看剑夜无寐，耿耿犹怀嫠妇忧。  
相期谈笑青油幕，关河去展规恢略。  
燕然碣石与天齐，为君重勒千丈碑。  

杨冠卿　琴久不作客问其敌戏为说偈  
昭琴不鼓任亏成，泽畔行吟且独醒。  
自信荣枯本同辙，谁云得丧有殊形。  
古今几见桑田变，日月常循昼夜经。  
去去来来只如此，风前别调不须听。  

杨冠卿　顷岁如番禺与庆传十六兄遇上饶后五年胥会於霅时太学增置生试竟不  
囊空未办买山钱，壮志随人祗自怜。  
千里乡关愁梦里，几年踪迹瘴江边。  
回豨重困南抟翼，异县还寻东去船。  
何日苍崖结茅屋，与君风雨对床眠。  

杨冠卿　秋怀十首微云淡河汉疏雨滴梧桐为韵  
寒蝉初停号，客燕催将归。  
吾亦客一世，去此复焉依。  
敛裧听物变，著书明化机。  
深参漆园史，渠语甚精微。  

杨冠卿　秋怀十首微云淡河汉疏雨滴梧桐为韵  
秋风不肯来，如挽弓百斤。  
忽然径排户，态度殊不文。  
方深裘褐忧，暮雨低行云。  
焚香快熟睡，梦破尚微曛。  

杨冠卿　秋怀十首微云淡河汉疏雨滴梧桐为韵  
呼船下平湖，山如髻鬟瞰。  
物华逼摇落，水明天淡淡。  
中藏今古愁，岁月不可勘。  
为语羊征南，声名本来暂。  

杨冠卿　秋怀十首微云淡河汉疏雨滴梧桐为韵  
饥来讵堪忍，振履商颂歌。  
时人不料理，政可著岩阿。  
喻龟且曳尾，劝公无渡河。  
一朝失脚去，宁得此婆娑。  

杨冠卿　秋怀十首微云淡河汉疏雨滴梧桐为韵  
古人例躬耕，我坐老无断。  
勇为梁父吟，已愧杜鹃唤。  
幽幽桃华源，尚不知有汉。  
妇子彼何为，徒使人意乱。  

杨冠卿　秋怀十首微云淡河汉疏雨滴梧桐为韵  
月上天无云，树阴散扶疏。  
秋声生寂历，凉颸满吾庐。  
幸此尊有酒，敢歌食无鱼。  
陶然且一醉，世间各贤愚。  

杨冠卿　秋怀十首微云淡河汉疏雨滴梧桐为韵  
春秧困深寒，夏穗仍愍雨。  
书来西江西，赤地扫瓜芋。  
墨数食指多，坐羞长袖舞。  
忧忧米如珠，南山采薇去。  

杨冠卿　秋怀十首微云淡河汉疏雨滴梧桐为韵  
晚云暂垂阴，零露不成滴。  
邻墙几好树，叶下声策策。  
一灯同夜阑，此抱谁与适。  
前身岂壁鱼，甘擅文字癖。  
忧秋怀十首微云淡河汉疏雨滴梧桐为韵其九  
来抵揬人，衰怀小城孤。  
解园赖从事，几成小支梧。  
所忧岂其私，天高信难呼。  
努力加餐饭，世缘久崎岖。  

杨冠卿　秋怀十首微云淡河汉疏雨滴梧桐为韵  
幽花上篱落，寒烟婘楸桐。  
络纬勉妇织，暮色凄房栊。  
日月如跳丸，虫鱼不书攻。  
发黑今益白，脱巾成老翁。  

杨冠卿　秋琴咏  
岩花月彩浮，井桐露珠滴。  
悲秋适有念，拥琴坐西壁。  
古音拂朱弦，一倡千虑涤。  
无云山雨飞，松风寒淅沥。  
鱼龙尽出听，万籁天地寂。  

杨冠卿　秋日怀松竹旧友  
松竹隐君子，别来安稳不。  
音书迟寄雁，风雨又惊秋。  
金井叶黄落，青灯人白头。  
客怀难著语，谁共赋牢愁。  

杨冠卿　秋日怀松竹旧友  
乌免不停轨，蒹葭鬓已苍。  
囊空携古锦，赋未奏长杨。  
林下松风曲，炉边柏子香。  
朝昏作禅供，荣辱已俱忘。  

杨冠卿　秋日麻姑山  
掷米作珠玑，麻姑已仙去。  
沧海变桑田，乾坤自今古。  
我来访灵踪，日落青山暮。  
玉殿琐清秋，霞裾隔烟雾。  
户外黄冠师，三问三不顾。  
骑麟翳凤凰，笑指虚无路。  

杨冠卿　秋日自武林病归渔社李使君惠以长篇诵之再四沈疴脱然  
忆昨走京华，炎曦昼方赫。  
终日无一欣，梦绕旧泉石。  
西风趁惊波，兹焉挂帆席。  
千年辽鹤归，客屦户外积。  
雕胡饭新炊，云腴饮甘液。  
杞狗杂苓龟，夜吠更晨吸。  
荣华风中烟，得丧付儿剧。  
宁复效辕驹，长鸣悲伏枥。  
李侯金闺彦，气与嵩华敌。  
龙门世莫攀，冰鉴古无匹。  
駃騠千里骏，晨炊共蓐食。  
高吟动鬼神，落笔风雨疾。  
句诵血模糊，妙理难致诘。  

杨冠卿　秋夜对酒用前韵  
夜雨急复疏，檐溜秋声滴。  
虚堂梦乍惊，青灯余四壁。  
牢愁推不去，濁酒讵能涤。  
蒲萄出西凉，瓶耻无余沥。  
兀坐倚枯木，栖心寄禅寂。  

杨冠卿　秋夜吟  
铜壶漏涩秋宵永，翠梧叶落敲金井。  
锦帐香消枕玉寒，惊回昨梦难重省。  
起来刁斗连营静，碧云飞下征鸿影。  
蛮笺谁遣寄相思，鏁窗笑剪并刀冷。  

杨冠卿　壬午杂诗  
黄屋非尧意，讴歌有启归。  
德参羲昊古，事与汉唐非。  
喜气传千嶂，皇几浃九围。  
胡亡固无日，智勇旧沈机。  

杨冠卿　壬午杂诗  
寒甚王亲驾，春归虏请和。  
北军方拥众，小戍或投戈。  
形势中朝壮，衰离伪境多。  
燕云可中裂，岂限白沟河。  

杨冠卿　壬午杂诗  
不逆凶渠诈，当须报使回。  
君恩固宽大，虏意每嫌猜。  
义举初难废，兵端莫浪开。  
要知情伪审，往事验方来。  

杨冠卿　壬午杂诗  
关风攻城战，淮东却敌兵。  
败亡初妄作，狼狈坐虚名。  
贼势虽亡命，君心实好生。  
不知他日事，谁筑受降城。  

杨冠卿　壬午杂诗  
已分依人老，犹期振袂不。  
有愁供白发，无力买青山。  
北驾方传跸，西师已度关。  
孤臣忧国泪，东首落余潸。  

杨冠卿　壬寅夏五月将治严陵之装欲用李长吉故事买奚奴负诗囊以归呈谷隐赵  
少年学书剑，矫首睨八荒。  
阊阖记昔游，霞佩高颉颃。  
一跌下青云，意气久不扬。  
乞取平头奴，提携古锦囊。  
归钓富春濑，濯缨歌沧浪。  

杨冠卿　壬寅仲冬晦日同吴监丞游延祥宫延祥盖和靖所居也  
霜日炫晴昼，湖光掠眼明。  
散策事幽讨，出门聊意行。  
柳塘和靖居，宫殿若化成。  
霞裾赤城仙，笑语相逢迎。  
云腴饮甘液，琅函披内经。  
趺坐纵名谈，妙处俱忘形。  
须臾启灵鏁，台沼列万楹。  
迳路通深杳，宫花不知名。  
石泉鸣佩环，松篁奏竽笙。  
髣髴如钧天，音韵锡韺{泾氵换音}。  
吾皇香案臣，笔力雕阳春。  
危亭倚高寒，意气干青云。  
饮酣视八极，神驰白玉京。  
日月看跳丸，羲轮忽西倾。  
归来十里塘，问讯江梅英。  
断桥流水香，一枝疏影横。  
烟淡月昏黄，清於玉壶冰。  
锦囊搜好句，山阿纪前盟。  

杨冠卿　塞上雪中  
雪色迷江国，人谁入蔡城。  
窗虚元自白，梅破不胜清。  
佳客苦难唤，清尊只细倾。  
吾衰便静退，不忍浪谈兵。  

杨冠卿　塞上与郑将夜饮  
白发将军夜枕戈，楼兰未斩奈愁何。  
挑灯看剑泪如洗，那听萧萧易水歌。  

杨冠卿　塞上与郑将夜饮  
几年京洛暗胡尘，老上龙庭恨未焚。  
安得君王倚天剑，提携直上决浮云。  

杨冠卿　三辅黄图载赵飞燕太液池结裾游宋公鸡跖载飞燕太液池归风送远曲俱  
饮飞挟宸舟，彩鷁粲云母。  
波涵太液秋，影动灵鼍吼。  
观云棹水撷菱蕖，冯夷击鼓群龙趍。  
飘飘仙袂随风举，帝怜飞燕结缨裾。  
当时得意更深眷，承恩日在昭阳殿。  
兹游奇绝冠平生，三十六宫俱健羡。  

杨冠卿　三辅黄图载赵飞燕太液池结裾游宋公鸡跖载飞燕太液池归风送远曲俱  
瑶池翠水波粼粼，日暮寒生碧草春。  
阿娇厌賏黄金屋，来歌送远归风曲。  
仙乎去故而就新，歌声嘹亮遏行云。  
黄鹄一去无消息，入间有情泪沾臆。  

杨冠卿　山阿步月吟  
游子莫何之，揽衣出京华。  
松舟逐桂檝，渺然下惊波。  
夜久群动息，明星耿斜河。  
维舟乱石间，步月前山阿。  
霞佩凌空仙，瑶章方咏歌。  
见我若旧识，问讯今如何。  
我欲从之游，长啸入云萝。  
可仰不可攀，高峰郁嵯峨。  

杨冠卿　山茶  
绿叶巃嵷襯渥丹，疏林残雪尚班班。  
先驱特为东君至，怕向春风桃李间。  

杨冠卿　商妇吟  
妾本良家子，嫁作商人妇。  
荡子去不归，幽闺长独守。  
平生松柏心，岁晚柯叶茂。  
飘絮乱因风，肯若道傍柳。  
朝来寻侄娣，典衣换春酒。  
邮签访水程，去问夫健否。  
白面谁家郎，下马清豨口。  
却立不肯前，邀妾相先后。  
宁知天壤间，贵贱从其偶。  
妾身虽同涂，妾心终不负。  

杨冠卿　少年乐用李贺韵  
青云年少欢娱地，脆弦繁筦东风里。  
金狨醉倚玉骢骄，归去画桥临绿水。  
钗梁斜亸云鬟坠，锦帐美人初睡起。  
促上红茵翻舞袂，春愁不展眉峰翠。  

杨冠卿　诗僧常不轻以梅花句得名于时雪后踏月相过论诗终夕退得二绝以谢  
十年袖里梅花句，梦绕江南烟雨村。  
今日相看更愁绝，天低云淡月黄昏。  

杨冠卿　诗僧常不轻以梅花句得名于时雪后踏月相过论诗终夕退得二绝以谢  
荒江落日孤鸿影，远趁幽人踏月来。  
雪屋云林淡相对，月边依约有寒梅。  

杨冠卿　始觉  
始觉躬耕晚，从谁话此情。  
但能安食息，敢复计声名。  
留滞烦书信，驱驰愧友生。  
有怀愁不尽，归鸟暮云横。  

杨冠卿　适安旅次  
山郭萧条晚，秋堂窈窕深。  
轻寒笼暮霭，横吹度疏砧。  
丛竹深藏翠，孤云带晚阴。  
淹留有幽趣，不碍短长吟。  

杨冠卿　适安旅次  
槛蒲行碧瘦，林叶得红深。  
客子倦长夜，居人催暮砧。  
风梢窗纸急，月转药栏阴。  
高枕已无睡，寒蟩休苦吟。  

杨冠卿　水亭晚坐  
烟波渺涉白鸥双，远树微红襯夕阳。  
坐久江风起苹末，冯夷借我一襟凉。  

杨冠卿　四纹四时  
轻风透幕罗衾薄，满萼娇红缀小桃。  
明月对愁萦锦字，断弦空暗紫檀槽。  

杨冠卿　四纹四时  
冰盘莹静风帘阖，酪粉尝残日影曛。  
棱枕印红斜玉颊，碧衫揎袖整轻云。  

杨冠卿　四纹四时  
纹簟浥香余汗粉，绿眉攒恨旧愁新。  
焚香夜拜初生月，暮色窗纱薄雾匀。  

杨冠卿　四纹四时  
霜惊叶落催寒晓，梦破人愁觉夜长。  
香暗折梅初点玉，镜鸾呵手试新妆。  

杨冠卿　祀明堂  
总章备物严秋乡，尊祖合同规汶上。  
宰臣恭肃相明禋，精意潜交通脄蚸。  
殊庭朝荐燎烟升，阴云剥落天日明。  
百神骏奔风马下，休嘉协应年谷成。  

杨冠卿　崧高诗为九江赵使君寿  
崧高维岳，四方之极。  
维岳降神，生此王国。  

杨冠卿　崧高诗为九江赵使君寿  
绵绵瓜瓞，莫莫葛藟。  
周公之孙，齐侯之子。  

杨冠卿　崧高诗为九江赵使君寿  
柔惠且直，小心翼翼。  
王亲命之，南国是式。  

杨冠卿　崧高诗为九江赵使君寿  
尽瘁以仕，不懈于位。  
四方于宣，南国之纪。  

杨冠卿　崧高诗为九江赵使君寿  
之纲之纪，允文允武。  
荆舒是懲，四方无侮。  

杨冠卿　崧高诗为九江赵使君寿  
旱既太甚，以祈甘雨。  
零雨其濛，介我稷黍。  

杨冠卿　崧高诗为九江赵使君寿  
黍稷彧彧，去其螟螣。  
实维丰年，我庾维亿。  

杨冠卿　崧高诗为九江赵使君寿  
万亿及秭，物其旨矣。  
此邦之人，云胡不喜。  

杨冠卿　崧高诗为九江赵使君寿  
周邦咸喜，式歌且舞。  
于时语语，厥声载路。  

杨冠卿　崧高诗为九江赵使君寿  
其告维何，自今以始。  
俾炽而昌，既多受祉。  

杨冠卿　崧高诗为九江赵使君寿  
永锡难老，眉寿保鲁。  
以佐天子，为周室辅。  

杨冠卿　崧高诗为九江赵使君寿  
我来自东，小大稽首。  
是用作歌，以介眉寿。  

杨冠卿　送堵修远归湖城  
十载读书松竹林，壶觞歌咏有知音。  
君今别我市朝去，谁伴寒窗拥鼻吟。  

杨冠卿　送堵修远归湖城  
云卧江村烟树林，悬知出岫本无心。  
亭舦若也有归雁，得句不妨频寄音。  

杨冠卿　宿前岗铺  
老去心犹壮，天边岁欲除。  
喜行新过路，如读未看书。  
溪水萦回净，人家远近居。  
梅花正愁绝，薄暮雨疏疏。  

杨冠卿　唐刘云有所思云玉井苍苔古院深桐花落地无人扫因用其语集古句次韵  
西征登陇首，薄暮有所思。  
所思郁不见，残云傍马飞。  
逢迎少壮非吾道，百壶且试开怀抱。  
黄帽青鞋归去来，桐花落地无人扫。  

杨冠卿　题郭季宽晓耕宿钓二图  
牛角横素书，春犁破朝雨。  
鸿鹄志安知，功名心自许。  

杨冠卿　题郭季宽晓耕宿钓二图  
羊裘晦山泽，貂蝉等鸿毛。  
直钩道可行，一钓联六鳌。  

杨冠卿　题画扇  
断桥流水小舟横，卧看林梢素月明。  
双鹤不知何事舞，风前时送九舦声。  

杨冠卿　题凌波采莲图  
绰约风姿云雾衣，波心新月映明辉。  
更深折得清香去，烟霭不知何处归。  

杨冠卿　题张安国舍人平沙落雁图  
渚云低压云山暮，烟素横空落日斜。  
秋老江乡稻粱熟，一行征雁下平沙。  

杨冠卿　天孙徕  
珠宫贝阙天女孙，胶辮璇玑纬星辰。  
徕游河汉俪於神，神储崧岳生甫申。  
胸中文字觑天巧，黼黻帝躬临下民。  

杨冠卿　天孙吟  
天孙黼黻文，胶辮璇玑外。  
大巧本无为，女工卑组绘。  
胡为小儿女，缨弁杂环佩。  
庭罗{左饣右衍}饵香，设祠祈且拜。  
临池五彩丝，更结相连爱。  

杨冠卿　填维扬  
古人肉食无远谋，腰钱骑鹤向扬州。  
春风十里珠帘捲，但看竹西歌吹楼。  
天朝选用诗书帅，上策公言须自治。  
屏翰坚持保障功，江淮益壮金汤势。  
强敌不敢纵南牧，关塞烟迷芳草绿。  
儿童歌舞乐升平，一曲梅花细柳营。  

杨冠卿　庭草  
庭草凄余碧，江风吹早寒。  
带围愁里减，诗律病中宽。  
隐几闲留客，迎门懒不冠。  
萧然有真处，未易俗人看。  

杨冠卿　同韩吴二寺丞饮西湖梅花下酒酣继韩韵  
冉冉山云薄暮时，壶觞歌咏欲忘归。  
一杯且为梅花醉，莫待梅花作雪飞。  

杨冠卿　同张帅出郊客有欲别去者作诗留之  
元戎小队出郊坰，落絮游丝亦有情。  
纵酒欲谋良夜醉。系帆何惜片时程。  

杨冠卿　铜雀妓  
分尽余香空宝奁，罢临歌舞夜厌厌。  
清跸不传虚绣帐，洞房月在西陵上。  
玉殿尘埃闲御仗，翠眉忍上平台望。  
宫车一去不复还，画罗金缕尚斑斑。  

杨冠卿　挽叶南仲  
畴昔丈人行，典型诗礼家。  
刚方排武叔，词赋敌张华。  
造膝陈经济，凝旒屡叹嘉。  
他年想遗烈，拊髀谅兴嗟。  

杨冠卿　晚思  
花意就销歇，芳树初阴阴。  
薄帷受清吹，鸟声幽院深。  
感此时节改，素标不胜簪。  
取酒洗玉船，慰我怀古心。  
小醉睨落景，归盟犹可寻。  

杨冠卿　王干竹枕甚简古客有得之者为赋二绝  
荣枯已熟槐安境，妄幻敢藏鸿宝书。  
一节黑甜参已透，漆园胡蝶浪分疏。  

杨冠卿　王干竹枕甚简古客有得之者为赋二绝  
夜明已赐虢国姊，曲肱又属东家丘。  
娱寝有人君得计，睡乡留我取通侯。  

杨冠卿　王鸥盟别去久之有诗继韵  
急桨冲烟去，奚奴唤不应。  
清吟继囊锦，妙句琢壶冰。  
天远暮云碧，江寒秋练澄。  
怀人心欲折，愁坐对青灯。  

杨冠卿　为谷隐和虞参议韵  
诛茅祗合老僧龛，一笑欣陪麈尾谈。  
天末冥鸿方避弋，辽东白豕忍怀惭。  
折腰我已宦情薄，嚼蜡谁言世味甘。  
万事转头俱梦幻，试将此语静中参。  

杨冠卿　未至池阳五里有齐山寺后岩石巉然缘崖而上绝顶有翠微亭即杜樊川九  
泉石吾膏肓，佳处每忘返。  
携壶上翠微，一雨秋政晚。  
千岩如献状，秀色叠层巘。  
缘云梯迳入，危磴石偃蹇。  
洞户访真仙，丹成骨已换。  
羽化今几年，鸾鹄若在眼。  

杨冠卿　无题  
莺语丁宁隔晓窗，露翻红药斗新妆。  
玉笙莫作相思调，犹恐春归得见郎。  

杨冠卿　吴江道中  
野色苍烟阔，篷笼宿雨开。  
湖光与天接，林彩觉春回。  
心事归双鬓，年华付一杯。  
松江元赴海，流驶更须催。  

杨冠卿　吴江道中  
坏郭郊丘里，长桥烟浪间。  
幽花经雨润，独鸟受风还。  
春水围丛薄，晴云吐乱山。  
莫将吴越恨，添入二毛斑。  

杨冠卿　西北有高楼  
西北有高楼，氤氲临大路。  
飞檐转春风，绮窗鏁云雾。  
姣服者谁子，倾城此容与。  
娟娟长眉青，不受脂泽汙。  
娉婷惜不嫁，恐为荡子悮。  
写心汎清瑟，独不怨迟暮。  

杨冠卿　西楼  
平头四十悮儒冠，独立西楼忧万端。  
两鬓飘萧半华发，羞将勋业镜频看。  

杨冠卿　仙游  
迢迢秋夜长，娟娟霜月明。  
隐几观万变，頫仰周八纮。  
人间厌谪堕，翳凤骑长鲸。  
寥天排云征，高步抚流星。  
群仙罗道周，有若相逢迎。  
旌羽绚虹霓，环佩锵葱珩。  
问我来何迟，携手上玉京。  
阶级扣灵琐，班联簉紫庭。  
绿章奏封事，清问殊哀矜。  
饮之以云腴，锡之以琼英。  
下拜亟登受，倏然云雾兴。  
杳不知其所，变化无留形。  
俄顷双青鸾，衔笺报归程。  
望舒肃前驱，徒御了不惊。  
归时夜未央，仰视河汉横。  
天风西南来，隐隐笙竽声。  
钧天认帝所，昨梦怆难成。  

杨冠卿　晓思  
山鸟春犹咽，城乌晓乱啼。  
危谯初罢角，落月已催鸡。  
地迥来何事，家遥梦到迷。  
片怀如许恶，深觉负瓜畦。  

杨冠卿　谢人惠油炭  
青藜照天禄，宝炬分金莲。  
荣遇不可期，膏火徒自煎。  
檠短无余辉，囊空无留钱。  
一灯假邻壁，三冬废尘编。  
残膏许沾丐，继晷欣穷年。  

杨冠卿　谢人惠油炭  
阴崖冷彻骨，榾柮残无烟。  
号寒冰氏子，炙背思负暄。  
主君惠穷涂，施予无所偏。  
炉分天地春，力夺造化权。  
和气与俱游，死灰欣复然。  

　¨冠卿　谢石佛琏大禅  
人生天地间，百年如逆旅。  
荣华风中烟，富贵草头露。  
得丧能几何，頫仰即今古。  
师具正法眼，与人一线路。  
纷纷轻薄儿，谁解点头句。  
冥行方索涂，空满户外屦。  
我提没底篮，採药空山去。  
觌面偶相逢，举手便分付。  
弹指了三生，无去亦无住。  

杨冠卿　辛丑残腊前一日扁舟东归阻风马当乞灵祠下  
维舟桑落洲，十日风和雨。  
雨余江波平，山横眉黛妩。  
急呼黄帽郎，来扣灵真宇。  
椒桂荐芳馨，鱼龙忽欣舞。  
巨浪拍天浮，万叠震鼍鼓。  
淮洲十里间，蜚檝不可渡。  
三老前跪陈，珍贝非神予。  
愿言点归装，勿为神所怒。  
我生窭且贫，穷涂一羇旅。  
照乘乏明珠，落霞有佳句。  
稽首谢龙君，放我扁舟去。  

杨冠卿　雪后  
野日茅茨短　　荒村霰雪余。  
溪流山足裂。谷迥鸟声虚。  
矫首怀新隐，归窗有旧书。  
残年甘饱饭，何必事名誉。  

杨冠卿　夜坐看月  
南同扫阴翳，快若诛神奸，  
日暮天无云，月出房心间。  
幽人倦蒸溽，痴坐山中山。  
连连甲子雨，幸此天破悭。  
清明皆我有，何但窥一斑。  

杨冠卿　夜坐看月  
春泥少曾乾，天漏几不补。  
冥观赤乌飞，喜见长虹吐。  
修竹来清风，孤光相媚妩。  
心神濯冰壶，何必须起舞。  
更欲寻断桥，前溪有饥虎。  

杨冠卿　夜坐看月  
春夏季孟间，草木蔽山骨。  
青苍霭芳华，烟霏相出没。  
适从忧患场，观化超理窟。  
无心岫间云，有定水中月。  
我方意如如，谁尚书咄咄。  

杨冠卿　乙巳春次中隐先生韵  
密勿筹帷今几春，故山猿鹤尚关情。  
中书历遍令公考，乐道要从莘野耕。  

杨冠卿　乙巳春次中隐先生韵  
种满人间桃李春，门阑旧物讵忘情。  
江湖若也有闲地，著我一犁春雨耕。  

杨冠卿　乙未秋赋不遂志归寓水村  
归来不负白鸥盟，要听云山韶瀋声。  
钟鼎轩裳非我事，从教水到自渠成。  

杨冠卿　以浯溪磨崖颂为友人寿  
明皇蠹妖孽，颠倒由禄儿。  
真人奋灵武，群公任安危。  
笑谈收两京，銮辂还京师。  
庙社喜重安，钟簴曾不移。  
词臣有元结，歌颂镌浯溪。  
余生千载后，每恨不同时。  
半世看墨本，长哦山谷诗。  
鸣剑驰伊吾，有策噤未施。  
十年客卫府，斗粟不疗饥。  
君今联上合，婉画赞筹帷。  
眷简隆三宫，复始可指期。  
持以为君寿，勋名书鼎彝。  
明年奉汉觞，重修前殿仪。  
摩挲古崖石，更纪中兴碑。  

杨冠卿　倚梧叹  
白首寄人间，萍泛无休日。  
撑肠五千卷，岂乏济时术。  
富贵不可期，惆怅难再述。  
日暮倚庭梧，寒风听萧瑟。  

杨冠卿　翌日晴霁复用韵述所见  
痴云挟雨雨不晴，门外野田春水生。  
登临一望莽然平，沧波十里舟可行。  
农人枵腹愁弗醒，今朝喜见天日明。  
前村相去几牛鸣，试问谁家廪粟倾。  

杨冠卿　游交广用帐干赵德纵韵  
家声久矣愧长杨，浪说男儿志四方。  
鼎鼎百年半流落，悠悠万里益凄凉。  
羇怀岭表芙蓉幕，归梦江南云水乡。  
欲访匡庐近消息，试凭征雁到浔阳。  

杨冠卿　又示同志  
寂寂寥寥扬子居，云山相对一床书。  
无人载酒问奇字，自把残编时卷编。  

杨冠卿　又用韵  
弱水蓬山到者稀，凌空须仗羽轮飞。  
群仙拍手山头笑，笑我漂零胡不归。  

杨冠卿　又用韵  
穷巷无人车辙稀，寻巢燕子故飞飞。  
似嫌茅屋太低小，庆厦千间欣有归。  

杨冠卿　又用韵  
杏坛铿尔瑟声稀，剑佩三千羽盖飞。  
独对春风吟咏处，从今愿学舞雩归。  

杨冠卿　又渔社李先生宠以和篇复用韵  
南国有秋茱，芳馨袭椒兰。  
舑儒山泽间，晨霞却朝餐。  
置之红锦囊，荐以黄金盘。  
瓶乳下青云，一笑颓玉山。  
鸡犬听湛浮，辽鹤将自还。  

杨冠卿　又渔社李先生宠以和篇复用韵  
西风寒岩鞠蘥斑，索米长安得路难。  
投林倦翼蚤知还，袖手归来三径间。  
云屏万叠匡庐山，鹤唳猿啼千古闲。  

杨冠卿　与鄂州都统张提刑  
五云楼阁武昌宫，曾挫曹瞒百万雄。  
今古兴亡付流水，江山弹压赖元戎。  
折衡尊俎笑谈里，极目关河指顾中。  
准拟明年会京洛，为君沽酒醉春风。  

杨冠卿　与鄂州都统张提刑  
貔虎云屯细柳营，旌旗号令转精明。  
人言鄐轂诗书帅，自有孙卿仁义兵。  
关塞金汤今奠枕，江淮草木旧知名。  
家声凛凛汉人杰，看取筹帷功业成。  

杨冠卿　与鄂州都统张提刑  
江湖畴昔受恩深，赠晚漂流伤客心。  
雨檝风帆倦行役，雪车冰柱少知音。  
价高肯羡连城璧，才谫难希谀墓金。  
但得扁舟从此去，成亏宁复问昭琴。  

杨冠卿　与金陵傅漕余预乡荐时傅兄持文衡  
著作承明近玉堂，云何持节尚为郎。  
运储巧思蜀诸葛，揽辔澄清汉范滂。  
自昔谋猷资启沃，於今军国欠平章。  
商岩事业公须继，好趁春风朝未央。  

杨冠卿　与金陵傅漕余预乡荐时傅兄持文衡  
乡书忆昔献贤能，姓字曾叨天府登。  
阙里抠衣欣附凤，云程敛翼愧飞鹏。  
流年自信一弹指，末路谁惟三折肱。  
若见金昆问消息，为言霜鬓已鬅鬿。  

杨冠卿　御书东坡雪诗石刻  
残更皎月垂半破，西邻促席寒威挫。  
风流玉局老坡仙，雪夜清吟蹑郊贺。  
流落人间古锦囊，帝恐天丁下取将。  
赓歌余暇染宸翰，奎壁昭回龙凤翔。  
我公稽首拜嘉惠，勒以坚珉贻万世。  
捲旗拟入蔡州城，传呼夜示吴元济。  

杨冠卿　赵仲实如吴江扁舟来别因以送之  
少年结交翰墨场，举头不觉双鬓苍。  
世涂巇巑如羊肠，交情耐久无炎凉。  
我今读书松竹庄，君兮去去吴松江。  
音书莫惜频寄将，新诗分我古锦囊。  

杨冠卿　自马当而上至壶口三钟石苍崖壁立下瞰层渊湍流急甚钓叟穴其傍往来  
千崖削苍壁，万仞临深渊。  
老翁立其傍，习惯若自然。  
笑歌惊波澜，步武生云烟。  
我欲从之游，结茅山之巅。  
举瓢酌天浆，醉拍洪崖肩。  
明月夜横玉，共看凌波仙。  

杨冠卿　自仙潭治归舟呈王鸥盟  
江头重整旧渔衣，触起眠沙鸥鹭机。  
烟渚芦花留不住，叶舟还趁夕阳归。  

杨冠卿　自仙潭治归舟呈王鸥盟  
绝嶂云烟乍有无，苍崖茅屋近何如。  
西风拍手唤征雁，恐有平安锦字书。  

杨冠卿　自仙潭治归舟呈王鸥盟  
扁舟夜泊蓼花丛，晓挂风帆苕水东。  
拟办盖头茅一把，十年湖海浪飘蓬。  

杨冠卿　自仙潭治归舟呈王鸥盟  
江村烟雨暗霏微，正是鸥盟得句时。  
雨后屏山展新绿，更烦摹写送新诗。  

杨冠卿　自槜李至毗陵道中  
风捲云归雨忽晴，月轮安稳上青冥。  
怪来枕底流泉急，去年短桅初不停。  

杨冠卿　自槜李至毗陵道中  
朱槿碧芦相间栽，蓬棚车水过塍来。  
茸茸秋色浓如染，已有陂塘似镜开。  

杨冠卿　自槜李至毗陵道中  
极目云天意已舒，迎人草树绿扶疏。  
望中孤塔松江近，便有小船来卖鱼。  

杨冠卿　自槜李至毗陵道中  
满目江山无限情，夫差城郭暮云平。  
当时不竞黄池长，一再何由致越兵。  

杨冠卿　自槜李至毗陵道中  
晋陵城东窣堵坡，两尖高并下临河。  
昔年曾醉邻墙酒，卧听扁舟唱踏歌。  

杨光　淳熙丁未初伏奉亲避暑中岩  
伽陀坐断碧岩阴，手眼无非利物心。  
借我初庚涤袢暑，泠风美荫木千寻。  

杨光　淳熙丁未初伏奉亲避暑中岩  
山下芙蕖云锦裳，宝瓶净供坐生凉。  
南薰真是社中友，清润时飘衣袂香。  

杨光　淳熙丁未初伏奉亲避暑中岩  
禅榻阴森五月秋，井泉甘洌近林齿。  
助翁燕坐清凉境，茶具随行试一瓯。  

杨皇后　宫词  
瑞日曈曨散晓红，乾元万国佩丁东。  
紫宸北使班才退，百辟同趋德寿宫。  

杨皇后　宫词  
元宵时雨赏宫梅，恭请光尧寿圣来。  
醉裹君王扶上替，銮舆半仗点灯回。  

杨皇后　宫词  
柳枝挟雨握新绿，桃蕊含风破小红。  
天上春光偏得早，嵯峨宫殿五云中。  

杨皇后　宫词  
春风淡淡水淙淙，携伴寻芳过小杠。  
恼杀野塘閒送目，鸳鸯无数各双双。  

杨皇后　宫词  
溶溶太液碧波翻，云外楼台日月闲。  
春到汉室三十六，为分和气到人间。  

杨皇后　宫词  
晓窗生白已莺啼，啼在宫花第几枝。  
烟断兽炉香未绝，曲房朱户梦回时。  

杨皇后　宫词  
剪剪轻风二月天，柳丝飘颺倍堪怜。  
静凭雕槛浑无事，细数穿花燕影偏。  

杨皇后　宫词  
一帘小雨怯春寒，秗深沉白昼闲。  
满地落红花不扫，黄鹂枝上语绵蛮。  

杨皇后　宫词  
上林花木正芳菲，内裹争傅御制词。  
春赋新翻入宫调，美人群唱捧瑶卮。  

杨皇后　宫词  
海棠花裹奏琵琶，沉碧池边醉九霞。  
禁秗融融春日静，五云深获帝王家。  

杨皇后　宫词  
后院深沉景物幽，奇花名竹弄春柔。  
翠华经岁无游幸，多少亭台废不修。  

杨皇后　宫词  
天申圣节礼非常，躬率群臣上寿觞。  
天子捧盘仍再拜，侍中宣过近龙床。  

杨皇后　宫词  
水殿钩帘四面风，荷花簇锦照人红。  
吾皇一曲薰弦罢，万俗泠泠解愠中。  

杨皇后　宫词  
绕堤翠柳忘尤草，夹岸红葵安石榴。  
御水一沟清彻底，晚凉时泛小龙舟。  

杨皇后　宫词  
薰风宫殿日长时，静运天机一局棋。  
国手人人饶处看，须知圣算出新奇。  

杨皇后　宫词  
宫殿钩帘看水晶，时当三仗炽炎蒸。  
翰林学士知谁直，今日傅宣与赐冰。  

杨皇后　宫词  
云影低涵柏子池，秋声轻度万年枝。  
要知玉宇凉多少，正是观书乙夜时。  

杨皇后　宫词  
琐窗宫漏滴铜壶，午梦惊回落井梧。  
风递乐声来玉宇，日移花影上金铺。  

杨皇后　宫词  
银烛瑶觥竞上元，□□午月正当轩。  
棚头所唤歌新曲，宛转馀音出紫垣。  

杨皇后　宫词  
迎春燕子尾纤纤，拂柳穿花掠翠帘。  
开道蕊官三十六，美人争为卷珠帘。  

杨皇后　宫词  
落絮蒙蒙立夏天，楼前槐树影初圆。  
傅闻紫殿深深处，别有薰风入舜弦。  

杨皇后　宫词  
紫禁仙舆诘旦来，旌旗遥倚望春台。  
不知庭霰今朝下，疑是林花昨夜开。  

杨皇后　宫词  
凉生水殿乐声游，钓得金鳞上御钩。  
圣德至仁元不杀，指挥皆放小池头。  

杨皇后　宫词  
秋高风动角弓鸣，臂健常嫌斗力轻。  
玉陛才傅看御箭，中心双中谢恩声。  

杨皇后　宫词  
思贤梦寐过商宗，右武崇儒帝道隆。  
縢览權网求治理，群臣臧否疏屏风。  

杨皇后　宫词  
用人论理见宸衷，赏罚刑威合至公。  
天下监司二千右，姓名都在御屏中。  

杨皇后　宫词  
家傅笔法学光尧，圣草真行说两朝。  
天从自然成一体，谩夸虎步与龙跳。  

杨皇后　宫词  
泛索坤宁日一羊，自从正位控辞章。  
好生躬俭超千古，风化宫嫔只淡妆。  

杨皇后　宫词  
兰径香销玉辇踪，梨花不肯负春风。  
绿窗深锁会人见，自碾硃砂养守宫。  

杨皇后　宫词  
缺月流光入绮疏，金壶傅箭梦回初。  
秦台彩凤无消息，桂影空闲十二除。  

杨皇后　宫词  
辇路青苔雨后深，铜鱼双钥昼沉沉。  
词臣还有相如在，不得当时卖赋金。  

杨皇后　宫词  
击鞠由来岂作嬉，不忘鞍马是神机。  
牵韁绝尾施新巧，背打星毬一点飞。  

杨皇后　宫词  
黄鸟惊眠曙色开，慵梳环髻意徘徊。  
君王早御廷英殿，频唤宫人上直来。  

杨皇后　宫词  
宫槐映日翠阴浓，薄暑应难到九重。  
节近赐衣争试巧，彩丝新样起盘龙。  

杨皇后　宫词  
角黍冰盘饤饾装，酒阑昌歜泛瑶觞。  
近臣夸赐金书翁，御侍争傅佩带香。  

杨皇后　宫词  
忽地君王喜气浓，秋千高挂百花业。  
阿谁能逞翻飞态，便得称雄女队中。  

杨皇后　宫词  
新翻歌谱甚能奇，宣索蕊官入管吹。  
按拍未谐争共笑，含羞无语自凝思。  

杨皇后　宫词  
一朵榴花插鬓鸦，君王长得笑时夸。  
内家衫子新番出，浅色新裁艾虎纱。  

杨皇后　宫词  
夭桃穉柳恣春妍，镇日呼群嬉水边。  
忽地上棚宣进入，祗承未惯怕争前。  

杨皇后　宫词  
帘幕深深四面垂，清和天气漏声迟。  
宫中阁裹催缫茧，要趁亲蚕作五丝。  

杨皇后　宫词  
岁岁蚕忙麦熟时，密令中使视郊圻。  
归来奏罢天颜悦，喜阜五民鼓玉徽。  

杨皇后　宫词  
内园昨夜报花开，中外喧转玉辇来。  
遥望红妆撩乱处，人人争献万年杯。  

杨皇后　宫词  
阿姊携侬近紫薇，蕊官承宠斗芳菲。  
绣帏独自裁新锦，怕见花开双蝶飞。  

杨皇后　宫词  
好花开遍玉栏杆，挈伴拖桡浅水滩。  
但笑红霞映池面，不知娇面早先丹。  

杨皇后　宫词  
小小寻春不见春，雕楣绣额映清渠。  
忽然携伴凭低槛，好是双莲出水初。  

杨皇后　宫词  
日日寻春不见春，弓鞋踏破小除芸。  
棚头宣入红妆队，春在金樽已十分。  

杨皇后　宫词  
海棠移向小窗栽，高叠盆山合复开。  
将见红葩斗新艳，君王应为探花来。  

杨皇后　宫词  
遥夜焚香礼□□，桂花业裹展文茵。  
长空月浸星河影，鹦鹉惊寒频唤人。  

杨皇后　宫词  
小样龙盘集翠毬，金羁缓控五花骝。  
绣旗高处钧天奏，御捧先过第一筹。  

杨皇后　句  
线撚依依绿，金垂袅袅黄。  

杨皇后　句  
寄语重门休上钥，夜潮留向月中看。  

杨皇后　题菊花册  
莫惜朝来准酒钱，渊明身即是花仙。  
重阳满满杯中泛，一缕黄金是一年。  

杨皇后　题朱锐雪景册  
雪吹醉面不如寒，信脚千山与万山。  
天甽琼阶三十里，更飞柳絮与君看。  

杨徽之　翠光亭  
钓舟浮浅濑，冈舍晚重林。  
云放千峰出，花藏一径深。  

杨徽之　峨眉  
嘉州山水地，二蜀最为美。  
翠岭叠峨眉，长岭叠峨眉，  
长澜涌锦水。  

杨徽之　寒食寄郑起侍郎  
清明时节出郊原，寂寂山城柳映门。  
水隔淡烟脩竹寺，路经疏雨落花村。  
天寒酒薄难民醉，地迥楼高易断魂。  
回首故山千里外，别离心绪向谁言。  

杨徽之　汉阳晚泊  
傍桥吟望汉阳城，山遍楼台彻上层。  
犬吠竹篱沽酒客，鹤随苔岸洗衣僧。  
疏钟未彻闻寒漏，斜月初沈见远灯。  
夜静邻船问行计，晓帆相与向巴陵。  

杨徽之　嘉州作  
俗遇腊辰持药献，吏逢衙日隔花参。  
耆宿因来问封部，竹篱西畔是云南。  

杨徽之　禁林宴会之什  
星移岁律应青阳，得奉群英集玉堂。  
龙凤双飞观御札，云霞五色咏天章。  
禁林渐觉清风暖，仙界元知白日长。  
诏出紫泥封去润，朝回莲烛赐来香。  
二篇称奖恩尤重，万国传闻道更光。  
何幸微才逢盛事，愿因史册纪余芳。  

杨徽之　句  
浮花水入瞿塘峡，带雨云归越巕州。  

杨徽之　句  
废宅寒塘水，荒坟宿草烟。  

杨徽之　句  
杳杳烟芜何处尽，摇摇风柳不胜垂。  

杨徽之　句  
江流幡冢雨，路入汉家山。  

杨徽之　句  
开尽菊花秋色老，落残桐叶雨声寒。  

杨徽之　句  
偶题岩石云生笔，闲绕庭松露湿衣。  

杨徽之　句  
青帝已教春不老，素娥何惜月长圆。  

杨徽之　句  
山云收雨半川晴。  

杨徽之　句  
少孤主易感。  

杨徽之　句  
少年牢落今何幸，叨遇君王问姓名。  

杨徽之　句  
戍楼烟乍直，战地雨长腥。  

杨徽之　句  
新霜染枫叶，皓月腊芦花。  

杨徽之　句  
春归万年树，月满九重城。  

杨徽之　送梦英大师  
独携瓶锡欲春残，深入终南路屈盘。  
万象幽玄吟里见，一心圆寂定中观。  
翠微寺在杉松老，紫阁峰高水石寒。  
莫凭危栏临北望，满城烟草是长安。  

杨徽之　宿寥融山斋  
清和春尚在，欢醉日何长。  
谷鸟随柯转，庭花夺酒香。  
初晴夺翠滴，向晚树阴凉。  
别有堪吟处，相留宿草堂。  

杨徽之　赠谭先生  
古观重重绕翠微，杉松深处掩双扉。  
云生万壑投龙去，海隔三山放鹤归。  
花洞宴游春日永，石坛朝礼曙星稀。  
每听高论长生理，拟向尘中便拂衣。  

杨济　云安龙脊滩  
洞庭老龙时出没，万斛舟航皆辟易。  
此龙脊背已铁石，肯逐时好作人日。  
我呼邦人来踏碛，恍然如见河图出。  
大巫鸡卜占云吉，小巫竹枝歌转激。  
飘石杨沙障江色，尘埃何处不相袭。  
摩挲石刻聊偃息，恐有老人来横笛。  

杨缄　句  
一从天上遗金籍，长向人间作画屏。  

杨缄　齐山  
池阳佳致说齐山，公暇邀朋喜暂攀。  
浮世谩同流水急，野僧长伴白云闲。  

杨简　宝莲官舍偶作  
云海湖山有主人，宝莲峰顶露精神。  
有时领客登高去，亲手挑窗对景新。  
万里苍茫融妙意，三杯虚白浴天真。  
出门更有殷勤在，为奏松风又色伦。  

杨简　丙子夏偶书  
风从槐市过来凉，丝竹金英尚在堂。  
惟有慈湖亲听得，近来吾党亦专芳。  
如何鑽仰徒劳苦，要说精粗与短长。  
神气风霆俱是教，四时代谢尽彰彰。  

杨简　丙子夏偶书  
行年七十有六，随世名言则然。  
应酬衮衮万状，变化离均坤乾。  
人情曲折参错，动静多寡后先。  
孰有孰虚孰实，无高无下远边。  
清明靡所不照，一语不可措焉。  
先圣为是发愤忘食，某也何敢空度岁年。  

杨简　慈溪金沙冈歌  
冈涌金沙来几里，贴天衮衮白云里。  
雄峰健陇四奔驰，每每回顾慈溪水。  
慈溪慈溪孝名美，即天之经地之义。  
子思不知万物我发育，推与圣人自固蔽。  
己自固蔽祸犹小，固蔽后学祸甚大。  
孔子没近二千年，未有一人措其愆，  
汩汩昏昏到今日。所幸慈溪却不然，  
灼见子思孟子病同源。不得已指其蔽，  
写出世所不传。大道荡荡而平平，  
圣训至明至坦夷，一无荆刺相维缠。  
学子首肯斑斑焉，静明庄敬非强参。  
学者多觉近二百，事体大胜于已前。  
学徒转相启告又未已，大道行乎讵非天。  

杨简　次韵吴机宜  
十里松湖乘雁归，酒乡近处一惊飞。  
颇闻水月中泉石，笑我年来杖履稀。  

杨简　次韵吴心机  
洪范论时常，心官职雨暘。  
分龙何效竭，负扆久忧伤。  
禾槁几于白，苗苏尚可苍。  
焦劳殊未已，诏旨欲盈箱。  

杨简　大哉  
大哉孔圣之言，哀乐相生不可见，  
倾耳听之不可闻。不见乃真见，  
不闻乃真闻。子夏虽曰敢不承，  
实莫之承终于昏，误认有子为师道。  
曾子觉虽小，而悟孔圣之皜皜。  
濯之暴之觉之亏，即濯即暴无不妙。  
子思孟子亦近之，惜乎小觉而大非，  
其言多害道。二子名声满天下，  
指其非者何其少，滋惑后学何时了。  
安得朝家专主孔圣言，尽削异说明大道。  
比一二十年觉者寝寝多，几二百人其天乎。  
春秋冬夏风雨霜露无非教，风霆流形庶物露生无非教。  
君子不必相与言，虽在畎亩之中，  
默然即圣无他巧。大哉孔圣之至言，  
罔极之德何以报。  

杨简　代冯似宗寿楼文昌  
维山四明，涵奇孕英。  
或曰降神，为今甫申。  
倬彼云汉，昭回其文。  
凤鸣朝阳，决河崑崙。  

杨简　代冯似宗寿楼文昌  
补衮天手，石色五首。  
砥柱中流，屹屹其守。  
为人所难，一辞万口。  
文昌大名，太山北斗。  

杨简　代冯似宗寿楼文昌  
云归星驾，持麾东下。  
乘流御风，琳宫燕暇。  
山水清晖，亲戚情话。  
不间遐贱，如某某者。  

杨简　代冯似宗寿楼文昌  
肆筵设席，获教蒙益。  
缱绻绸缪，问遗不息。  

杨简　代冯似宗寿楼文昌  
阳复之望，惟公诞辰。  
何以贶之，秉国之钧。  

杨简　丹桂  
世眼纷纷丹与黄，广寒宫里亦如常。  
目前不作两般见，笔下方腾万丈光。  
且莫锱铢深浅色，也休斤两淡浓香。  
灵根已入诗人手，不许嫦娥擅此芳。  

杨简　登石鱼楼  
楼栏倚碧空，绿树正摇风。  
我独来从容，笑歌于其中。  
微凉吹我衣，碧袂纱玲珑。  
诗成自长吟，宛转音和融。  
此意无人会，只许清风同。  
亦许空间云，悠然西又东。  
亦许林间禽，幽啭声无踪。  
亦许山间翁，笑语天机通。  
前山对我吟，突兀青重重。  
终日赓我歌，知音无瞽宗。  
知音自古少，日月空临照。  
天地终不秘，造化今未了。  

杨简　丁丑偶书  
新年七十七，是虚不是实。  
我心包太空，有无混然一。  
比日腑臓作，示病而无疾。  
凭栏拱翠峰，可咏不可诘。  

杨简　丁丑偶书  
物物皆吾体，心心是我思。  
四时非代谢，万说不支离。  
涧水谈颜乐，松风咏晳词。  
仲尼亲许可，实语断非欺。  

杨简　丁丑咏春偶成  
叶叶枝枝都教女，红红白白尽呈人。  
如何自古知音少，方到而今得句新。  
既遣鸟啼频嘱咐，又令鹤舞出精神。  
便将天作一张纸，难画慈湖二月春。  

杨简　丁丑咏春偶成  
天造慈湖迥出尘，无冬无夏只长春。  
四山桃李围新锦，一邑风光让绝伦。  
涧水檐旁谈妙理，山禽柳外说天真。  
杏坛无限难传意，付与凭栏寓目人。  

杨简　奉檄往哭象山复会葬及归自金溪留宿本县仙乐观归而作是诗  
膏露奚为降，传闻不偶然。  
两晨呈瑞处，万叶绕炉前。  
尝审如饴味，谁操动物权。  
天权非远近，不可向人宣。  

杨简　奉檄往哭象山复会葬及归自金溪留宿本县仙乐观归而作是诗  
道士清晨喜告余，昨朝膏露降濡濡。  
夜来舆从留山观，此瑞端呈邑大夫。  
我闻之言半疑信，踏破晓光上孤峻。  
巍然古殿汉天师，水绕丹炉叶明润。  
旁观复折取以前，连日祥应讵偶然。  
我亦尝审甘如饴，是谁执此变化权。  
益信人心自灵妙，莫执人神定名号。  
此机不动万象沈，此机一发靡不到。  
此机不属上下中，此机非西南北东。  
此机无远亦无近，此机至正而大公。  
此机夫人之所有，何不自贵自善守。  
寸善微萌天地知，小恶开元祸随后。  
皇天无亲亦无常，愿言孜孜兢兢悠久而无疆。  

杨简　伏蒙提举秘书郎中以留题县驿新篇封示恻隐惠爱之意自然著见可谓发  
我学如亩浍，纖流未距川。  
何如作难邑，衮衮膏火煎。  
学力未纯固，诚不能不迁。  
所丧逮寻丈，所补无尘涓。  
是则百炼金，无复畏巨燃。  
不闻曾氏子，兢兢而虔虔。  
一贯融终始，虚明万虑捐。  
此道甚简易，劳苦无禹胼。  
体妙用亦妙，扬州十万缠。  
不熟愧秭稗，未免世累挛。  
使者临旧治，盛礼修同年。  
所道惟政事，握手意留连。  
车行眼偏瞩，粟畦暨麦阡。  
父老亟来迎，喜色津津然。  
我非当世才，亦复见谓贤。  
临违语益稠，不觉膝自前。  
更愿所以谙，教我理婚由。  

杨简　富春龙门  
桑麻迤逦入高原，级级差差水落田。  
树色自分深浅绿，山光都在淡浓烟。  
竹舆渐近钟鸣处，诗句来从鸟语边。  
又是一番新样致，如何写得十分全。  

杨简　和陈大著追九日之集  
起兴家山翠作围，紫宸垂旨未容归。  
千峰来献无穷妙，万影相从不敢违。  
碧玉壶中丹叶舞，水晶宫里白云飞。  
凭栏相与谋荒政，第一言无罪岁饥。  

杨简　和胡鼓院郊台致斋即事  
联篇杰作大音稀，云朵低垂向巧枝。  
钝学久嗟人去嗟，痴肠一任句来迟。  
断无锦向诗中织，俣有春从笔底滋。  
尽日斋宫云聚散，不知步武是谁移。  

杨简　和胡鼓院郊台致斋即事  
虚口徐行上短廊，拂檐巾角触山光。  
高檐踊跃争奇怪，巨笋逢迎效短长。  
山木剪裁青玉色，茶瓯问答素馨香。  
是中空洞无际边，收拾山川尽括囊。  

杨简　贺传宪生辰  
奚必生申向岳求，卧龙山水瑞光浮。  
御风天上骑箕尾，持节人间占斗牛。  
岩下光芒惊走电，笔端河汉泻新秋。  
精神已致鸣山雨，更愿为霖遍九州。  

杨简　贺传宪生辰  
鄱阳江上是瀛洲，中有神仙暂此游。  
明月襟怀民善颂，浮云喜怒我无留。  
蟠桃一熟三千岁，玉陛重瞻十二旒。  
谙尽民情并世道，从容借箸属君侯。  

杨简　贺王使君  
南风薰兮，如其仁兮。  
盎乎惠和，物之乐且欣兮。  

杨简　贺王使君  
南风薰兮，人之近兮。  
天温厚之气，以幸吾鄱江之民兮。  

杨简　贺王使君  
南风薰兮，于诞之辰兮。  
何以寿之，有南山之椿兮。  

杨简　贺王使君  
南风薰兮，无请弗获，  
以幸吾乐平之民兮。  

杨简　贺朱倅  
举杯话别几时逢，此事分明鉴象中。  
到处风光无远近，毋言易道有西东。  
轻轻衣湿梅坡雨，款款舟行柳岸风。  
忽忆从游谈笑处，苏公堤上跃花驄。  

杨简　嘉定改元久旱得雨诗呈张令君  
底事焦劳偃室中，耕农皋月未施工。  
两龙会合千山暗，数日霖零百里同。  
举手尽称知县雨，何心颂略大王风。  
再生天造奚为报，海有穷时此不穷。  

杨简　嘉定改元久旱得雨诗呈张令君  
两日长忧积满中，感深令祷格天工。  
欣欣处处人人喜，渺渺茫茫亩亩同。  
不至伤如无极雅，行当改赋黍离风。  
邑民颂德千和万，毫楮如何可以穷。  

杨简　嘉泰昭阳大渊献筑室董孝君祠之西下有湖焉某日溪以董君慈孝而得名  
惜也天然一段奇，如何万古罕人知。  
只今烟水平轩槛，触目无非是孝慈。  

杨简　嘉泰昭阳大渊献筑室董孝君祠之西下有湖焉某日溪以董君慈孝而得名  
惜也天然一段奇，如何万古罕人知。  
只今弄月吟风处，孔子明言是孝慈。  

杨简　嘉泰昭阳大渊献筑室董孝君祠之西下有湖焉某日溪以董君慈孝而得名  
惜也天然一段奇，如何万古罕人知。  
只今山色连深翠，孔子明言是孝慈。  

杨简　嘉泰昭阳大渊献筑室董孝君祠之西下有湖焉某日溪以董君慈孝而得名  
惜也天然一段奇，如何万古罕人知。  
只今步步云生足，底用思为底用疑。  

杨简　嘉泰昭阳大渊献筑室董孝君祠之西下有湖焉某日溪以董君慈孝而得名  
惜也天然一段奇，如何万古罕人知。  
只今讲学从游地，一听思为一听疑。  

杨简　嘉泰昭阳大渊献筑室董孝君祠之西下有湖焉某日溪以董君慈孝而得名  
惜也天然一段奇，如何万古罕人知。  
殷勤为语从游子，孰是思为孰是疑。  

杨简　金明池  
燕语莺啼，杏坛春色。  
为甚无人领略，又添个山青水绿。  
是多多少少明明白白，对面不识。  
方且荡然放逸，不亦文辞雕琢。  
圣人道君子不必相与言，但示以礼乐，  
礼乐无言莫穿凿。一味融融，  
无穷静乐。步步行行皆妙用，  
言言句句俱寂寞。舜曰道心，  
明心即道。百姓日用，  
不知不觉。从学者再三勤勤有请，  
也只不可说著。  

杨简　净土院  
此意分明有底深，蒲团斜倚满铺阴。  
岂容俗子閒抬眼，只许清风得入林。  
我对此君无一事，自言幽处直千金。  
古人今已成陈迹，犹向当年击处寻。  

杨简　句  
万里苍茫融妙间，三杯虚白浴天真。  

杨简　句  
山禽说我胸中事，烟柳藏他物外机。  

杨简　绝句  
净几横琴晓寒，梅花落在弦间。  
我欲清吟地句，转烦门外青山。  

杨简　历代诗　陈  
陈武名霸先，文帝废帝传。  
宣帝及后主，共三十二年。  
六朝至此灭，天下归杨坚。  

杨简　历代诗　东汉  
东汉之光武，高皇九世孙。  
诛莽中兴后，依前十二传。  
明章称显肃，乃及和殇安。  
顺贤冲与质，桓灵极不君。  

杨简　历代诗　东晋  
夷狄隐河洛，元帝南渡江。  
宣帝之曾孙，立号都建康。  
明成康与穆，哀废最堪伤。  
简文武安后，桓玄暂称王。  
卒闻恭帝世，逊位宋武皇。  
两晋十五主，二百年而亡。  

杨简　历代诗　东周  
平王避难迁洛阳，醒庄僖惠襄顷匡。  
定简灵景兼悼敬，二百作年春秋王。  
春秋之后周之晚，元王贞定相承纂。  
哀考威烈遂传安，夷烈显圣慎靓赧。  
三十七主始为秦，八百余年谁谓短。  

杨简　历代诗　梁  
萧衍梁武帝，其子号简文。  
孝元恭皇帝，前后共四君。  
五十有六载，大位俱于陈。  

杨简　历代诗　齐  
齐主萧道成，乃是萧何孙。  
武帝郁林王，海陵鸣帝鸾。  
东昏至和帝，七主不足论。  
二十有四年，萧梁前建元。  

杨简　历代诗　三国  
两汉四百载，分为魏蜀吴。  
曹操始居邺，刘备据成都。  
孙权在金陵，鼎足互相图。  

杨简　历代诗　三国  
蜀从刘备传后主，四十余年为魏虏。  
吴传孙亮至孙休，晋封孙皓归命侯。  
魏有文明俱称帝，齐王高贵还相继。  
陈留王立共五君，大业卒传司马懿。  

杨简　历代诗　三皇五帝  
混沌凿开吞几岁，洪荒莫考传承裔。  
但闻前史载三皇，伏义神农及黄帝。  
三皇之后五帝传，少昊颛顼高辛继。  
唐尧虞舜又继之，天下于斯为盛际。  

杨简　历代诗　商  
商汤兴时民戴后，外丙仲壬继其后。  
太甲沃丁及太庚，小甲雍己及太戊。  
仲丁外壬河亶甲，祖乙祖辛传沃甲。  
祖丁相继有南庚，阳甲之后是盘庚。  
盘庚能复兴商邑，不幸不幸小乙立。  
武丁有德号高宗，祖庚祖甲又无功。  
廪辛庚丁逢武乙，太丁帝乙衰王室。  
末有纣辛名曰受，民心遂归周武后。  
六百余年三十主，周得天下商遂亡。  

杨简　历代诗　宋  
太祖太宗兄授弟，两派天源称善继。  
真宗嗣位及仁宗，以子传孙皆圣裔。  
英宗有诏嗣濮王，次及神过哲宗世。  
徽宗行道付钦宗，高宗南渡中兴帝。  
孝宗之末嗣秀王，揖逊而朝诚鲜俨。  

杨简　历代诗　宋  
宋武是刘裕，传位从东晋。  
荣阳与文帝，遂传武帝骏。  
前废乃有明，后废乃立顺。  
八主六十年，萧齐因继运。  

杨简　历代诗　隋  
杨坚随高皇，炀帝遂淫荒。  
恭帝不足道，四海正扰攘。  
三主四十年，天下禅于唐。  

杨简　历代诗　泰  
始皇继周称皇帝，传子胡亥为二世。  
子婴灞上降汉王，四十余年非久计。  

杨简　历代诗　唐  
唐祖是李渊，太宗高则天。  
中宗曾见废，壑宗传与玄。  
肃代德顺宪，穆敬文武宣。  
懿僖及昭哀，二十一君传。  
二百九十四，朱梁称元年。  

杨简　历代诗　五代  
梁主是朱温，篡唐都汴宋。  
友圭及末帝，灭于李克用。  
庄宗克用子，灭梁又称唐。  
明宗与愍潞，灭于石敬瑭。  
敬瑭晋高祖，其子号少主。  
虏为负义侯，契丹入中土。  
晋亡汉始立，知远实姓刘。  
传子称隐帝，二世遂为周。  
周家有太祖，姓郭乃名威。  
世宗及恭帝，仅能十载期。  
共五十三年，天命遂有归。  

杨简　历代诗　西汉  
西汉十二君，高惠吕后文。  
景帝传于武，遂及昭宣元。  
成哀平帝后，王莽乃为君。  
昌邑兼孺子，二人不足云。  

杨简　历代诗　西晋  
晋人司马氏，相魏敢专权。  
壹师昭不帝，追谥宣景文。  
武帝受魏禅，惠帝实童昏。  
刘聪害怀愍，由此失中原。  

杨简　历代诗　西周  
后稷文王世几传，武王方得天下全。  
成康昭穆及共懿，孝夷之后厉兼宣。  
幽王见杀平王立，以上凡经四百年。  

杨简　历代诗　夏  
尧舜天位传禹王，禹之子启传太康。  
仲康王相少康后，王宁王槐及王芒。  
王泄不降王扃立，王廑孔甲何淫荒。  
王皋之后有王发，桀放南巢夏始亡。  
十七君余四百岁，夏之天下遂为商。  

杨简　临安张帅生辰诗  
山野书生百不知，同官元有诞辰诗。  
怪他衙报来何晚，笑我词源发处迟。  
坐想鼎来门下士，争雄尽吐腹中奇。  
如何独有关西后，只解揄扬抚恤辞。  

杨简　临安张帅生辰诗  
为恐他人未必知，故推善意入歌诗。  
非夸辇毂先弹压，肯氢宽仁作钝迟。  
不但舆情都喜惬，亦闻天语有褒奇。  
铺张才美终难了，只此今朝祝颂辞。  

杨简　蒙检讨封送所与诸同朝倡酬盛作某老拙愧后砾某只拜以呈  
原庙陪祠晓色开，从容复指缀衣来。  
花填辇路惊何早，春向皇都特亟回。  
声赞俯躬千冠带，香浮夹道万楼台。  
传闻归燕隆亲睦，天上云韶拱玉杯。  

杨简　蒙训  
父母生子身，身是父母个。  
如何却言我，言我大不可。  
父母在此坐，子则不敢坐。  
不坐乃当然，父母如天大。  
男儿立父旁，女儿立母旁。  
男儿拱手立，女儿敛衣裳。  
捧盥兼洒扫，将茶及奉汤。  
言语须低软，依前立正方。  
兄姊惟薛敬，弟妹常爱慈。  
饮食先尊长，不敢遽有之。  
尊长若嗔我，嗔我是爱我。  
欲我为君子，所以约束我。  
语话须诚实，步履学疏迟。  
头容常正直，四体莫邪欹。  

杨简　妙庭观  
古人所弃今人慕，不谓苏公亦世情。  
此话若教天上听，定须笑倒董双成。  

杨简　明融  
妙妙融明乐未央，山川人物献文章。  
纵横组织无边巧，变化委蛇不可商。  
北麓林塘秋塘莹，南山景气晓苍茫。  
欲吟无句方徐步，忽报相从注早香。  

杨简　明融  
妙绝虚明万里光，融融静静渺茫茫。  
其间变化无踪迹，却有方圆与短长。  
仰首看空閒顾盼，聚头窃语足商量。  
竹稍忽作潇然韵，正是云门第一章。  

杨简　明融  
净几横琴晚寒，梅花落在弦间。  
我欲清吟无句，转烦门外青山。  

杨简　明堂礼成诗  
去腊陈三劄，兹秋奉九筵。  
群英俱有赋，孤迹敢无篇。  
宗祀新隆礼，宸衷上格天。  
虚明融寂寞，大化合敷宣。  
近骇边烽急，前惊内寇连。  
鬼神虽然佑，刑政谨将然。  
咸谓公私杂，希聆宰相贤。  
积深千万弊，任止二三年苟且姑循旧，  
嗟咨亦屡传。旱蝗难熟视，  
殍殣惨相联。寒后裘方索，  
薪间火已然。冕旒几咫尺，  
轩陛隔天渊。善颂无谀语，  
愚衷有至虔。  

杨简　明堂侍祠十绝  
礼行肆类又称禋，喜见承平景铄信。  
堪笑汉人夸脄蛮，何如明德远精纯。  

杨简　明堂侍祠十绝  
先皇鸿烈冠重兴，庙社依然总燕宁。  
今日孝思严陟配，必知深妥在天灵。  

杨简　明堂侍祠十绝  
玉軑才驰霁色开，都人欢呼殷如雷。  
曰暘曰雨元无定，都自吾皇一念来。  

杨简　明堂侍祠十绝  
唱彻严更凤钥开，侍祠济济列崇陔。  
小臣亦忝廊西献，惟秉温恭对越来。  

杨简　明堂侍祠十绝  
玉佩珊珊出禁扉，金莲分炬散芳菲。  
祠班咫尺临黄道，惹得天香满袖归。  

杨简　明堂侍祠十绝  
登歌奏罢乐初成，懿懿芬芬荐德馨。  
好是天心彰信须，故教华月吐青冥。  

杨简　明堂侍祠十绝  
合宫深敞匝修廊，万烛辉辉粲奉璋。  
自有质文昭俭度，不须扬厉述齐房。  

杨简　明堂侍祠十绝  
左个明堂是集英，鹄袍曾此接文明。  
馂余款听钧天奏，疑是吾伊雅颂声。  

杨简　明堂侍祠十绝  
千官移仗拱端门，一日鸡竿万里春。  
汤网本疏民自格，要知家法在深仁。  

杨简　明堂侍祠十绝  
脄蛮丰融富媪百，班回长乐奉愉怡。  
休嘉最易生安逸，翼翼当如未祼时。  

杨简　内丹歌  
某闻内丹不可见，不待施工自成炼。  
羲皇以上几春秋，何啻千千万万转。  
到今昼夜流光涌，金乌夜照广寒殿。  
余辉散发缀碧落，稀稠纷纠珠玉溅。  
冲气祥精腾太虚，舒卷飞浮态累变。  
映空晓景绿拖蓝，错绮晚凝红染茜。  
有时震响轰冥蒙，有时熠燿盘飞线。  
有时清润垂冰丝，有时匆舞琼花片。  
其间秀结成山川，密木繁林飞鸟虫鱼次第现。  
龙翔凤鸣宝藏兴，絪縜孕瑞生群英。  
四明之麓鄞之曲，育神含和备五福。  
中有祥光两派明，内虚外应无不烛。  
能听能言能往复。屈伸俯仰天然奇，  
不知手舞蹈与足。二十年前忽转移，  
蓦过慈川天宝山之西。翠微曲复烟霞深，  
变化游徙谁复知端倪。石鱼楼阁云气低，  
比年往往暂此栖。御风两渡浙河去，  
又寻归路从桃蹊。桃源深处无人识，  
纵复经从当面迷。天实秘此丹，  
所见惟童颜。暂时一语露一班，  
不直知音又复还。  

杨简　偶成  
春入园林种种奇，化工施巧太精微。  
山禽说我胸中事，烟柳藏他物外机。  
既遣杏桃呈似了，又令蜂蝶近前飞。  
如何有眼无人见，只解西郊看落晖。  

杨简　偶成  
风云雨雪自何来，我有乾元大矣哉。  
万景出奇供杖履，群峰环翠拱楼台。  
兴来吟咏谁裁剪，饭罢游行岂去回。  
信口道来俱妙妙，教人寻访几枝梅。  

杨简　偶成  
中堂此景亦不恶，叠嶂穷林张翠幄。  
有时云气间出没，谁能绘画得此乐。  
诗人如麻笔如椽，拟待索纸莫莫莫。  
孔子明目尚不见，枉费精神去摸索。  

杨简　偶成  
脚踏和风步步春，石鱼楼上等閒人。  
兴来冲口都成句，眼去游山不动尘。  
李白谁知他意思，桃红漏泄我精神。  
忽逢借问难酬对，只恐流莺说得真。  

杨简　偶成  
桃红柳绿簇春华，燕语莺啼尽日佳。  
谁信声声沂水咏，又知处处杏坛家。  

杨简　偶成  
可惜有生都衮衮，如何终日只纷纷。  
满前妙景无人识，到处清音独我闻。  

杨简　偶成  
我吟诗处莺啼处，我起行时蝶舞时。  
踏着此机何所似，陶然如醉又如痴。  

杨简　偶书  
君子不必相与言，礼乐相示甚昭然。  
礼乐相示无一言，物物事事妙莫宣。  
此妙自觉不可传，可传非觉亦非玄。  
风雨霜露无非教，哀乐相生先圣篇。  

杨简　偶书  
无声之乐闻四方，纯德孔明即就将。  
哀乐相生不可见，衾衾非燠箑非凉。  
秋毫莫大泰山小，殇子上寿彭祖夭。  
入门金作示吾情，于卫磬声今不了。  
春秋冬夏风雨霜露无非教，胡为自古学者恁莫晓。  
二十年来寝多晓，是殆天欲亨吾道。  
屈指何止数十人，知及仁守或可保。  
曲礼三千不可思，至哉忠信与孝慈。  
水哉水哉也大奇，孔圣无语孟不知。  

杨简　偶书  
自古挑才扬，暨汉多书木。  
才木虽不同，一音贯吴蜀。  
大道无异同，奚庸析耳目。  
千载觉者几，迩来帝锡福。  
所知余百人，宗祖慈湖麓。  
天地吾施生，四时吾继续。  
日月吾光明，变化吾机轴。  
夫人同此机，宇内皆吾族。  
惟日用不知，被褐而怀玉。  
礼三百三千，是谁不备足。  
父母谁不爱，弟幼谁不育。  
事上谁不敬，对宾谁不肃。  
步步在杏坛，句句香芬馥。  
群峰穿白云，碧流响松谷。  
谆谆帝诲我，敢不拱承嘱。  
夙兴笔此诗，既复从首读。  
此读人不闻，惟有庭前菊。  

杨简　偶作  
处处青山人不识，步步踏着此岩石。  
妙妙妙妙不可言，可惜可惜大可惜。  

杨简　偶作  
此道元来即是心，人人抛去却求深。  
不知求却翻成外，若是吾心底用寻。  

杨简　偶作  
谁省吾心即是仁，荷他先哲为人深。  
分明说了犹疑在，更问如何是本心。  

杨简　偶作  
若问如何是此心，能思能索又能寻。  
汝心底用他人说，只是寻常用底心。  

杨简　偶作  
此心用处没踪由，拟待思量是讨愁。  
但只事亲兼事长，只如此去莫回头。  

杨简　偶作  
可笑禅流错用心，或思或罢两追寻。  
穷年费煞精神后，陷入泥途转转深。  

杨简　偶作  
心里虚明著太空，乾坤日月总包笼。  
从来个片閒田地，难定西南与北东。  

杨简　偶作  
莫将爱敬复雕镌，一片真纯幸自全。  
待得将心去钩索，旋栽荆棘向芝田。  

杨简　偶作  
忽认胸中一团气，一团气里空无地。  
既空何地更何义，此无广狭无一二。  

杨简　偶作  
恶习起时能自讼，谁知此是天然勇。  
多少禅流妄诋诃，不知此勇元不动。  

杨简　偶作  
回心三月不违仁，已后元曾小失真。  
一片雪花轻著水，冥冥不复省漓醇。  

杨简　偶作  
有心切勿却钩玄，钩得玄来在外边。  
可以罢休依本分，孝慈忠仍乃天然。  
此天然处不亦妙，费尽思量却不到。  
有时父召急超前，不觉不知造渊奥。  
此时合勒承认状，从古痴顽何不晓。  

杨简　偶作  
曩疑先圣啬于言，可不明明细细传。  
今醒从前都错认，更加详后即纷然。  

杨简　偶作  
夫子文章不可为，从心到口没参差。  
咄哉韩子休污我，却道诗葩与易奇。  

杨简　偶作  
雪月风花总不知，雕奇镂巧学支离。  
四时多少閒光景，无个閒人领略伊。  

杨简　偶作  
勿学唐人李杜痴，作诗虽作古人诗。  
世传李杜文章伯，问著关雎恐不知。  

杨简　偶作  
诗痴正自不烦攻，只为英才辄堕中。  
今日已成风俗后，后生个个入樊笼。  

杨简　偶作  
儒风一变至于道，此是尧夫未识儒。  
除却儒风如更有，将驴骑了复求驴。  

杨简　偶作  
道心非动静，学者何难易。  
痴云欲扫除，迅霆无异拟。  
无妄而徵疾，勿药斯有喜。  
一轮秋月明，云为岂思虑。  
太极奚可图，可图非太极。  
矧复赘无极，哀哉可太息。  
何不观古圣，一一已默识。  
胡为复作图，交扰而曲屈。  
是孰知五行，五行皆妙质。  
不可离合论，浑浑体自一。  
安得孔子生，邪说俱荡涤。  
哀载复哀哉，太息复太息。  

杨简　偶作  
当敬不敬谓之悖，当正不正谓之谀。  
是中适莫俱难著，意态微生已觉疏。  

杨简　乾道抚琴有作  
萧萧指下生秋风，渐渐幽响飕寒空。  
月明夜气清入骨，何处仙佩摇丁东。  
野鹤惊起舞，流水噎复鸣。  
一唱三友谊意未已，幽幽话出太古情。  
龙吟虎啸遽神圣，千山万壑风雨晦。  
海涛震荡林木响，乱撒金盘冰雹碎。  
和气回春阳，缥缈孤鸾翔。  
三江五湖烟水阔，波声飋飋鸣渔榔。  
悲猿临涧欲渡不敢渡，但闻涧下萧飒松风长。  
閒云曳碧落，势去还回薄。  
神仙恍惚无定所，微吟似欲止所作。  
御风一笑归篷瀛，犹有余音绕寥廊。  

杨简　庆元二年冬后圃蔬茎连理篱杨殊木同枝又蓏生连实东园杼亦并蒂一年  
兄弟和气与天通，连理蔬茎瑞郁葱。  
造化神机非远近，不当言异又言同。  

杨简　上邓宪生辰  
维彼岷源，维深用长。  
是为大江，润泽南方。  

杨简　上邓宪生辰  
维江之东，有贤使者。  
惠德似之，溥泽润下。  

杨简　上邓宪生辰  
使者维何，有祖高密。  
云台第一，流芳泌泌。  

杨简　上邓宪生辰  
有孙维良，秉德正方。  
天子曰于，寘彼周行。  

杨简　上邓宪生辰  
古之遗直，亟辅予德。  
疾风戏草，岁寒松柏。  

杨简　上邓宪生辰  
乃眷西顾，金节异之。  
礼乐光华，亦王近畿。  

杨简　上邓宪生辰  
饮哉祥刑，克宽克明。  
民罹旱虐，焦劳发情。  

杨简　上邓宪生辰  
民饥毋恐，惠泽方涌。  
适兼郡符，民有天宠。  

杨简　上邓宪生辰  
首白蠲租，宽博其模。  
大公靡私，匪畏匪拘。  

杨简　上邓宪生辰  
僵者起之，骨者肉之。  
知畿千万，父子母之。  

杨简　上邓宪生辰  
洎阳为邑，罹旱则甚。  
故维私邑，蒙泽亦甚。  

杨简　上邓宪生辰  
维公诞弥，端月维时，  
梦维熊羆。何以寿之，  
南山维基，大椿植之。  
毋祝毋祈，公自有之。  
某也作颂，于以敬之。  

杨简　上耿泉生朝  
瞻彼云台，有寻其武。  
祝阿发迹，中兴元辅。  

杨简　上耿泉生朝  
历世薮卜，有孙惟良。  
恺悌君子，之纪之纲。  

杨简　上耿泉生朝  
柔亦不茹，刚亦不吐。  
有志而宽，夫谁敢侮。  

杨简　上耿泉生朝  
天子曰于，亟来辅予。  
寘彼周行，为上大夫。  

杨简　上耿泉生朝  
是司九府，爰总数路。  
爰究爰度，阜丰化布，  
国用是裕。  

杨简　上耿泉生朝  
江左矜刑，狱平讼清。  
惟清惟明，民用以宁，  
奸宄亦懲。  

杨简　上耿泉生朝  
乃抚徽人，惠绥千里。  
匪亟匪除，匪作匪异，  
而郡亦治。  

杨简　上耿泉生朝  
泉课复艰，属任斯难。  
□□斧扆，节至累颁，  
公毋惮烦。  

杨简　上耿泉生朝  
洎阳为邑，实惟所临。  
宽简虽至，威信亦深。  
敢不兢兢，治所赋金。  
以谨以程，以恪以忱。  

杨简　上耿泉生朝  
惟公诞弥，良月惟时。  
地数盈成，梦维熊羆。  
何以寿之，南山维墓，  
松柏维滋。毋祝毋祈，  
公自有之。  

杨简　石鱼楼  
多谢天工意已勤，四时换样示吾人。  
碧桃丹杏分明了，绿艾红榴次第陈。  
秋雁声中休卤莽，雪梅枝上莫因循。  
机关踏著元非彼，正是吾家固有身。  

杨简　石鱼楼  
个里包坤更括乾，精神微动便纷然。  
桃红柳绿春无迹，鱼跃鸢飞妙不传。  
菱浪岂缘风衮衮，荷珠不为露涓涓。  
分明是了何言否，此事难容郑氏笺。  

杨简　示叶元古  
元吉三更非鼓声，慈湖一夜听鹅鸣。  
是同是异难声说，何虑何思自混成。  
炉炭几番来暖热，天窗一点吐圆明。  
起来又睹无穷景，水槛澄光万里清。  

杨简　侍象山先生游西湖舟中胥必先周元忠弈  
百里平湖十里堤，新芜苒苒绿齐齐。  
水晶宫里光风静，碧玉壶中远近迷。  
局外有棋输与我，口边得句岂须题。  
流莺却会幽人意，故向人间一两啼。  

杨简　侍象山先生游西湖舟中胥必先周元忠弈  
浅红深翠绿高低，各出精神不肯齐。  
山色好时新雨沐，湖光远处淡烟迷。  
不知醉后无言句，逼近前来乞品题。  
我亦未能勤领略，只烦莺啭与乌啼。  

杨简　寿倅生辰  
州家和气蔼新春，得所亲贤蔚豹文。  
天遣星辰为二屏，我将风月作三分。  
碧梧翠竹来华胄，岳凤溟鲲驾庆云。  
敬为同寅香一瓣，愿言臭味等炉薰。  

杨简　寿倅生辰  
方饮屠苏庆岁元，五开历草又生贤。  
沈檀鬭品来樽底，梅竹交光闯水边。  
好把绯鱼追旧事，肯同螃蟹话当年。  
圣贤德业归方寸，稳取崇名上泼天。  

杨简　寿赵泉使  
孕秀钟鼎庆源长，属近亲依日月光。  
弧矢影侵槐阴绿，熊羆梦入藕花香。  
诗书博雅今平献，政事精明古μμ张。  
九府本根关大体，故分华节到鄱阳。  

杨简　寿赵泉使  
来迎父老喜相扶，才大能令惠爱孚。  
十道山川新约束，三楼风月旧规模。  
岩岩气貌逾嵩华，坦坦胸襟有典谟。  
仰止光华申善颂，何当敛版向庭趋。  

杨简　送黄文叔侍郎赴三山  
某信人心即大道，  
先圣遗言兹可考。心之精神是谓圣，  
ˉ　告昭昭复皜皜。如何后学尚生疑，  
职由起意而支离。自此滥觞至滔襄，  
毋惑怀玉不自知。何思何虑心思灵，  
不识不知洞光明。意萌微动雪沾水，  
泯然无际澄且清。侍郎日用所自有，  
总是本原非左右。举而措之于三山，  
的然民仰如父母。鉴明水止烛丝百，  
变化云为奇复奇。斯妙可言不可思，  
矧可倾耳而听之。不作好恶生枝叶。  

杨简　送章大著出守衡阳  
济济众贤俱，徐徐五马驱。  
中司亲雁序，南岳佩鱼符。  
吴楚从今异，参辰幸小殊。  
他时群玉聚，相与话踟蹰。  

杨简　题华盖仙山院默斋  
渐渐疏钟动，幽深一径开。  
炎光隔林麓，清兴绕崔嵬。  
拟作临流赋，应须倩雨催。  
小窗宜挂起，且放竹风来。  

杨简　题将作军器二监  
出入云从二监中，新来盘薄翠玲珑。  
饱观大景金景洞，唤作慈湖鬓雪翁。  
石怪山奇谁造化，鸢飞鱼跃我家风。  
只今笑语难闻见，灼与人心万古同。  

杨简　题进月堂  
我有一轮月，不圆又不缺。  
更无昼与夜，光耀常洞彻。  
纵有蔀屋遮，亦莫之閒绝。  
将此之为烛，难作进退说。  

杨简　湍水岩祷雨诗  
湍水龙潭古迹遗，不因老叟有谁知。  
乡人祷雨无灵日，云魃常羊尚在时。  
说与县家诚且信，去后潭所宿为期。  
回头甘泽苏枯槁，插种工夫未是迟。  

杨简　湍水岩祷雨诗  
精祷何须到处临，只祈湍水沛甘霖。  
驱除旱魃无余事，感召灵神在寸忱。  
庭砌已酣行蚁战，山川能动老龙吟。  
当知一饱皆公赐，雷地何人无喜心。  

杨简　熙光  
兢业初无蹊径，缉熙本有光明。  
自觉自知自信，何思何虑何营。  
镜里人情喜怒，空中云气纡萦。  
孔训于仁用力，箕畴王道平平。  

杨简　喜雪次陈书韵  
帘垂不觉夜窗明，清晓从容如下平。  
推户忽惊琼作地，登楼笑指玉为就。  
暂停枰上犹贤弈，来作弦间太古声，  
甚念衣单尘甑者，毋令彼此有亏成。  

杨简　夜蚊  
夜蚊告教一何奇，妙语都捐是与非。  
偏向耳旁呈雅奏，直来面上发深机。  
惜哉顽固终难入，多是聋迷听者希。  
费尽谆谆无领略，更烦明月到窗扉。  

杨简　谒泰伯庙  
三以天下让，先圣谓至德。  
某也拜庙下，太息复太息。  
三辞不难知。泰伯无人识。  

杨简　咏春  
日日看山不厌山，白云吞吐翠微间。  
静明光里无穷乐，只是令人下语难。  

杨简　伤春  
准拟今春乐事浓，依然枉却一东风。  
年年不带看花眼，不是愁中即病中。  

杨简　游乐平明岩  
西风吹作明岩去，石屋高虚滴如乳。  
是谁不是洞中仙，无人自信吾为生。  

杨简　赠野牛  
曾将大手挽恒河，引得龙来地起波。  
何待砚池藏滴水，工夫元不费揩磨。  

杨简　张时可惠示甲乙藁  
凌晨带月上竹舆，荷君封送两卷书。  
朦胧未省何文字，中道晓色来徐徐。  
乃是约斋甲乙藁，惊喜遽读味新好。  
一篇一篇奇益奇，閒姿雅态云生岛。  
石泉竹月风萧萧，斗牛剑气秋空高。  
意度横出不可速，洒洒落落真诗豪。  
殷勤厚意何以报，熟复谨藏永为好。  
大雅不作继者谁，恐非少陵所可到。  
君心自是思无邪，何假于中植奇葩。  
男儿要当追配古圣贤，岂能更与凡卉争百华。  

杨绛　垂虹亭  
垂虹临绝景，仙隐寄人间。  
远水吞平野，归云补断山。  
空明宽眼界，秀迥破天悭。  
深羡鸱夷子，扁舟竟不还。  

杨绛　刘敬子心所题桂林栖霞洞诗见寄梦想之余次韵奉酬  
从教扰扰校亏成，且可蘧蘧了死生。  
八极神游应有分，几时杖屦得同行。  

杨醮　博雅堂  
博雅堂中聚古书，蓬莱阁上接仙居。  
江山风物元依旧，老子重来独不如。  

杨介　环翠轩  
一上十馀里，携筇始可寻。  
山形三面合，林影四边深。  
壁暗苔争长，阶荒草乱侵。  
凭高独览处，烟霭满衣襟。  

杨介如　句  
酒量吞海，诗肩夜耸山。  

杨筠　题石藤二夫人庙  
古藤阴锁石粼粼，死骨犹香庙像新。  
世上男儿轻失节，何颜祠下拜夫人。  

杨筠　题水弄山  
曲曲溪流叠叠山，稻塍高下路回环。  
晓暾初射林霏落，一道炊烟紫翠间。  

杨郡守　题涪州石鱼  
邀客西津上，观鱼出水初。  
长江多巨石，此地近仙居。  
所记皆名笔，为祥旧□书。  
丰年知有验，遗秉利将舒。  
戏草春波静，双鳞乐意徐。  
不才叨郡寄，燕喜愧萧疏。  

杨凯　梅林分韵得今字  
兰亭久陈迹，修竹空自阴。  
龙山亦凄凉，鲜花谁与簪。  
英游旷千载，盛事新梅林。  
四海冯黎州，未妨铁石心。  
提携到诸子，遍赏江之浔。  
亭亭姑射仙，玉立何森森。  
谢氏六君子，对饮香满襟。  
西郊访老友，奇怪尤可钦。  
宛然如先生，高臣岁月侵。  
从兹饱薰风，佳实共鼎鬵。  
正味悦天下，妙用无古今。  
去去好着鞭，江南春已深。  

杨侃　送陈尧叟  
马困炎天蛮岭路，棹冲秋雾瘴江流。  
辛勤为国亲求病，百越中无不治州。  

杨侃　送梵才上人归天台  
忽忆幽栖地，千峰秀海濆。  
归心挂飞瀑，高迹指浮云。  
尘世宜深遯，诗名畏远闻。  
犹嗟石桥畔，凡圣路岐分。  

杨侃　游龙瑞观  
泛舟秋水一湖平，入观松风数里清。  
丹井有泉仙迹在，玉书藏穴禹功成。  
步虚夜月千峰静，投简春霖万壑盈。  
述记贺知章手笔，题诗元相国声名。  
结庐野客前豩住，采术幽人绝顶行。  
杉桧影侵山殿冷，星辰光逼醮坛明。  
降仙台畔看云过，射的潭边听鹤鸣。  
樵客多闻逢异事，洞天都不远重城。  
林閒窗户尘难到，衣上烟岚暮自生。  
不待照湖天子赐。欲将长往换浮荣。  

杨侃　游梅山寺  
出郭尘路断，登舟鹫岭通。  
楼台花屿上，钟梵水天中。  
石磴班春藓，松门韵晚风。  
蒪丝惹轻楫，云锦散遥空。  
竹迳连茶坞，山亭对药丛。  
却输湖畔叟，朝夕访支公。  

杨珂　夜泛西湖  
明月欺人醉不知，夜深偷入读书帏。  
好将松户牢关锁，留此清光莫放归。  

杨可弼　游青城山  
我笑羊叔子，岘首矜一生。  
又怪谢阿客，伐山觅峥嵘。  
岂如铜梁守，出门便赤城。  

杨克让　依韵攀和通判员外题金观之作  
冲虚脱屣世绵绵，胜地人来尚凛然。  
不见彩云迎皓鹤，空留怪石漱清泉。  
侵阶蔓草迷香迳，偃盖寒松杂暮烟。  
静化信从无妄得，堪思汉武亦神仙。  

杨黎州　句  
远别苦惊云聚散，相逢多悟月盈专。  

杨黎州　句  
一斑早寄湘川竹，万点空遗岘首碑。  

杨黎州　句  
天上义轮都易识，人间尧历自难逢。  

杨黎州　句  
山川百兹国，雨露九天书。  

杨黎州　句  
若非琥休为枕，不是琉璃莫作屏。  

杨黎州　句  
人归汉后黄金屋，燕在虎家白玉堂。  

杨黎州　句  
胡越自为迢遞国，参商元是别离星。  

杨黎州　句  
刚肠欺竹叶，衰发怯芳花。  

杨黎州　句  
部中车雨春无润，天上星郎夜损光。  

杨良臣　碧沼寺  
薄踪飘梗寄禅扃，偶到山间万虑清。  
方愧轩裳奔走役，忍闻猿鹤怨啼声。  
世情肯顾青衫老，公道惟均白发生。  
事业不须频览镜，幻身堪比羽毛轻。  

杨林　句  
旧游如梦苦伤神。  

杨迈　游九锁  
寻幽向何处，大涤山水好。  
九峰拔奇秀，下有松石老。  
白云和红叶，满径无人扫。  
振衣长风生，一笑登木杪。  

杨梦信　乡禅嵩老集古人佳句成诗编成巨帙以示余钦不足辄赋二绝率然悚仄  
胸中历历古人诗，妙用纵横自一机。  
管得杜韩惊且泣，斓斑要作百家衣。  
学诗元不离参禅，万象森罗总现前。  
触著见成佳句子，随机饤饾便天然。  

杨昮　题惠山泉  
世治山藏锡，山灵地溢泉。  
石饴寒不减，水液暑常蠲。  
荐茗能全味，援琴欲绝弦。  
谁言到池尽，馀响更潺湲。  

杨模　润州  
帆樯共天远，楼观与云平。  
山阅三分国，江横十万兵。  

杨蟠　白沙泉  
不见泉来穴，沙来落细声。  
夜高寒月漾，银汉太分明。  

杨蟠　白云峰  
万顷田间雨，多从顶上生。  
野人犹不足，常拟凿为平。  

杨蟠　白云岭  
白云出山去，摇曳或西东。  
人住白云下，安然心已空。  

杨蟠　柏堂  
零落雪霜后，犹含千载春。  
一株化为石，谁是种时人。  

杨蟠　保叔塔  
寂寥千古事，今日有谁登。  
落日云间合，空中露几层。  

杨蟠　北高峰  
杳杳孤峰上，寒阴带远城。  
不知山下雨，奎斗自分明。  

杨蟠　辟支塔  
佛心随处见，层出更分明。  
不用催灯火，天高月白生。  

杨蟠　沧浪阁  
萍实只好斗，练江都熨开。  
水清当自鉴，无为濯缨来。  

杨蟠　长桥  
皎皎冰壶里，天寒六月风。  
水仙来往处，三岛忽相通。  

杨蟠　巢居阁  
昔日巢居客，今为天上仙。  
文章流海内，几杖葬山前。  

杨蟠　朝宗门  
百尺楼高四望中，云深一雁度长空。  
人间砧杵催寒事，郭外箫笙逐土风。  
天带江山元自好，地流河汉忽相通。  
丹心直北看飞雪，往往随花入帝宫。  

杨蟠　澄江门  
独上高楼望海门，青山几点送归船。  
寒光淡淡浮红日，晓色冥冥散白烟。  
浦外落霞争倦烧，池中流水自鸣弦。  
扶栏下见蓬莱影，一半仙魂在月边。  

杨蟠　澄江亭  
万里松州对海门，苍亭缥缈出飞堂。  
东浮不碍三江下，北转无声百谷滨。  
月静秋纹收白縠，天横暮色变黄银。  
风流小谢千年外，解咏消愁更有人。  

杨蟠　初冬同晤贤二师登映发亭望会稽  
我有二林侣，相邀步寒日。  
超然人外游，下见众山出。  
木叶落已静，乾坤欠萧瑟。  
浮云当空翻，惨惨百鸟没。  
欲辨越中岸，青烟易为失。  
山川何寂寥，宫阙犹仿佛。  
谁是古来者，念之难财述。  
功名随尘埃，岂复有其骨。  
今我二三子，永为傲时物。  
篇章逢太平，窈窕坐天末。  
生理本无固，愿言从此毕。  
登临望前人，世事安敢忽。  

杨蟠　除夕次东坡守岁韵  
人生无百年，谁问岭龟蛇。  
容颜镜水换，老丑不可遮。  
殷勤守此岁，来岁复如何。  
南邻祭竈喧，北里驱傩哗。  
须臾罢元为，但听楼鼓挝。  
明朝四十过，暮景真易斜。  
初心自慷慨，白首还蹉跎。  
寄语少年子，虽强不足夸。  

杨蟠　春草池  
寂寂缘岩畔，相期无数人。  
不知康乐后，池草几回春。  

杨蟠　春日独游南园  
天净鸟飞远，路幽花自香。  
春风吹草木，野水满地塘。  
事去青山在，人间白日长。  
兴来搔短发，此意久难忘。  

杨蟠　莼菜  
休说江东春水寒，到来且觅鉴湖船。  
鹤生嫩顶浮新紫，龙脱香髯带旧涎。  
玉割鲈鱼迎刃滑，香炊稻饭落匙圆。  
归期不待秋风起，漉酒调羹任我年。  

杨蟠　慈云岭  
落日愁飞雨，云中一线明。  
西湖将尽处，忽见大江横。  

杨蟠　慈云岭  
左右盼江湖，游人憩半途。  
山高步步上，何用叹崎岖。  

杨蟠　次韵  
零落东山老佛师，古来独往似君稀。  
雪边气候春将破，林下神情句欲飞。  
后日当寻慧远社，何人更赠大颠衣。  
一篇感发浑闲事，须脱青衫动少微。  

杨蟠　次韵奉酬  
几夕论诗坐石窗，怜君百首妙无双。  
句牵野兴侵孤月，恼乱词源涌大江。  
数纸忽然来竺岭，千年犹可照吴邦。  
相思未免还相挑，莫竖旗旛却诈降。  

杨蟠　次韵奉酬  
猿声未落鸟声愁，笋发花开涧水流。  
还对春风惊节物，漫思野老傍林邱。  
古人得道多深隐，贤守知名贵早收。  
林下频过君莫怪，自看骨相匪对侯。  

杨蟠　次韵奉酬  
腊后东风扫翠微，同看芳柳破春机。  
三宵听水都无梦，四日登山未肯归。  
野老止凭云送客，家人应笑雨沾衣。  
君诗兼简佳公子，只恐囊倾一夜飞。  

杨蟠　次韵奉和  
闻说西庵好，藤州恐不归。  
延年松可食，避世草堪衣。  
山坞雪应滚，林端梅亦稀。  
犹怜二禅老，佳句及城扉。  

杨蟠　次韵和酬  
涧南一啸清风发，林下重来白日长。  
云远石深连鹫岭，水寒沙浅似鱼梁。  
漫因野老询前事，间伴幽人撷众芳。  
更欲穷源情未已，知君嗔我索归忙。  

杨蟠　次韵和酬  
不问猿崖鸟道深，携筇著屐伴君寻。  
山中桂子惊寒夜，雪后梅花盒岁阴。  
欲住更逢青眼顾，相看须尽白头吟。  
他年若续高僧传，未放汤休与道林。  

杨蟠　次韵和酬  
林扉厌听雨声频，为惜春风只九旬。  
裛扑山花将放杏，侵寻岁月已过人。  
何时好去游南涧，每夜空来望北辰。  
愁坐更无车马客，独怜诗笔谩相亲。  

杨蟠　次韵和酬  
山风亦会山人意，卷尽天纷扫雪花。  
明月当楼情已兴，碧云落纸句还佳。  
天威忽应通物，仙侣相便合姓麻。  
群动已消林木响，卧看星斗隔窗纱。  

杨蟠　次韵和酬  
数百招提隐乱峰，苍茫岂复辨君钟。  
春含未得黄鹂报，路转唯寻白鹿踪。  
庵在月边长不锁，兴来天外忽相逢。  
山人莫笑衣冠客，亦有鸿来待赁舂。  

杨蟠　翠幄轩  
海榕树倒出，皮斡亦轮囷。  
或问寿几许，千年为一春。  

杨蟠　翠樾堂  
野鸟久不去，清风长近人。  
山间岂有厉，只见办时春。  

杨蟠　登孤屿  
把麾何所往，海上有名山。  
潮落鱼堪拾，云低雁可攀。  
一城仙岛外，双塔画图间。  
当路谁知己，天应赐我闲。  

杨蟠　地炉  
天地风霜日夜新，地炉稳坐暖如春。  
筋骸已畅心无用，转愧窗间映雪人。  

杨蟠　东岗古塔  
东岗人不识，野寺在樵渔。  
落叶年年满，春风为扫除。  

杨蟠　法安院  
寂寞庵前草，春深鹿自耕。  
老僧垂白发，山下不知名。  

杨蟠　飞来峰  
飞来天竺远，山秀已含春。  
不遇名僧识，千年岂有神。  

杨蟠　枫木坞  
太平云外客，行采老山中。  
莫叹秋霜早，君看世上枫。  

杨蟠　伏龙溅  
静久波涛散，溪深涌乱丝。  
悠悠山下客，将见水停时。  

杨蟠　甘露寺  
沧江万里对朱栏，白鸟群飞云复还。  
云捧楼台出天上，风飘钟磬落人间。  
银河倒泻分双月，锦水西来转几山。  
今古冥冥谁借问，且持玉爵破愁颜。  

杨蟠　歌樵岭  
衣冠仁义少，敢忽岭边人。  
亦恐修荣达，行歌自负薪。  

杨蟠　葛坞  
此坞久无色，何年朝太真。  
晓井云下路，犹恐是仙民。  

杨蟠　孤山  
袅袅云中路，沧浪四面开。  
诗人吟不得，唤作小蓬莱。  

杨蟠　海月堂  
杳杳璧没水，亭亭珠在渊。  
落潮流不去，还向定中圆。  

杨蟠　红云阁  
重重风日透，花气满地塘。  
谁把红云此，红云无此香。  

杨蟠　虹桥  
雨岸履声云外合，三州帆影月边归。  
栏干独立秋风早，岂待鲈鱼始拂衣。  

杨蟠　后永嘉百咏　放生池  
悠然已更乐，知是鼎中余。  
有海尚可在，慎毋重见渔。  

杨蟠　后永嘉百咏　南塘  
出门日已晚，棹短路何长。  
赖有风相送，荷花十里香。  

杨蟠　呼猿洞  
青松愁绝涧，日夜白猿吟。  
掌握多相就，安知世上心。  

杨蟠　虎跑泉  
天藏物启有灵根，玉乳银浆岂易分。  
净鉴当空寒自照，流珠落涧远先闻。  
润生冉冉双林雨，香出蒙蒙一井云。  
今日石鱼行酒地，次山重为勒铭文。  

杨蟠　华盖山  
七山如北斗，城锁几重重。  
斗口在何处，正当华盖峰。  

杨蟠　华胥台  
歌舞飘飘百尺台，半天龙麝散香煤。  
初愁翠袖凌风去，却骑飞鸾下月来。  
云杪一声闻玉笛，露华千点落金杯。  
我缘众乐狂方盛，园锁从教日日开。  

杨蟠　华严塔  
石下有灵骨，千年生玉芝。  
山神每藏护，不使世人知。  

杨蟠　寄东山禅师  
高卧西林月，孤间独见君。  
杖藜探涧水，欹枕看山云。  
鹿过河人见，猿啼只自闻。  
篇章知几首，寄我莫辞勤。  

杨蟠　寄勉冲晦速和拙作  
冲晦僧儒诗者豪，尤怜赖汝壮方袍。  
一千篇兴时无敌，三十年功格最高。  
白发逢春今更勇，清吟彻老莫辞劳。  
何朝始肯将珠玉，却报仙人换木桃。  

杨蟠　江阴即事  
海上帆来何处客，烟中犬吠几人家。  
云寒雁影翻红照，水落鸥群占白沙。  

杨蟠　巾子峰  
首出群山内，晴窗几处看。  
不因风雨折，开槛满溪寒。  

杨蟠　金沙井  
细细沙痕落，流金在井泉。  
山人邀我饮，化骨共为仙。  

杨蟠　九师堂  
易道已南矣，清风今尚寒。  
山人空再拜，不识汉衣冠。  

杨蟠　就食  
未知田上劳，徒厌鼎中味。  
及与农事接，方惊食者贵。  
余生寡营求，念此岂易致。  
况敢怀寸录，平居但羞愧。  

杨蟠　句  
浮生同是客。  

杨蟠　句  
花湿转分明。  

杨蟠　句  
看山坐石亭。  

杨蟠　句  
仲□尝三逐，将军老数奇。  

杨蟠　句  
动摇腊信随征使，勾引春情出苑墙。  

杨蟠　句  
两州城郭青烟起，千里江山白鹭飞。  

杨蟠　句  
三峡江声流笔下，六朝山影满樽前。  

杨蟠　句  
许国莫疑动业大。  

杨蟠　句  
杖藜林下云。  

杨蟠　句  
中原今仗老臣安。  

杨蟠　句  
吏退更无人迹到，一天魂梦任游扬。  

杨蟠　客儿亭  
昔日林间汪，风流谢客儿。  
春山花又发，不见屐来时。  

杨蟠　冷翠阁  
山杪一泉进，俯窥临日崖。  
明珠不待拾，自溅入人来。  

杨蟠　理公岩  
日月岩前鸟，秋来不复闻。  
达人今已化，名击此山云。  

杨蟠　笠泽  
行吟泽畔心空健，解剑江头事已非。  
把酒沧浪愧渔父，何人独向秋风归。  

杨蟠　连岩  
岌岌青松外，安知鸟翼孤。  
寒猿三叫罢，便是蜀州图。  

杨蟠　莲花庄  
会昌湖上客，今已化为尘。  
一束青刍奠，空思如玉人。  

杨蟠　练江亭  
寒光万顷淡高秋，粉壁朱栏净客愁。  
晚月萧萧闻落叶，晴天厉厉数飞鸥。  
烟横绝岛疏难卷，月在平波莹不流。  
怀抱未忘知有处，且吟风笛醉沧州。  

杨蟠　龙泓洞  
六月千里旱，偷泉心亦卑。  
不烦山老祝，神物久无思。  

杨蟠　鹿端山  
千年白鹿地，今有佛楼台。  
昨日到山下，衔花犹出来。  

杨蟠　玛瑙宝胜寺  
昔日岩栖处，松花落草根。  
瓦中匪是我，棺槨任乾坤。  

杨蟠　玛瑙坡  
石径先光怪，传流玛瑙坡。  
天人曾布地，此物至今多。  

杨蟠　墨池怀古  
书画尝闻晋右军，当时深遁乐天真。  
空山寂寞人何在，一水泓澄墨尚新。  
灵连也思轻印绶，季鹰还解忆鲈莼。  
高风夐古应相照，共是知几此避身。  

杨蟠　南高峰  
日气层层秀，连山万丈孤。  
崔嵬天上影，一半入江湖。  

杨蟠　南屏山  
日落游人散，山寒起树声。  
玲珑石上穴，处处有云生。  

杨蟠　蟠雪夜登浦金楼远望西山忆仲灵洒然有迈世之风因思山阴王徵之雪夜  
家占西湖岛上云，雪光月色更侵魂。  
兴来烂漫心空老，诗罢苍茫眼正昏。  
晋国衣冠何处觅，梁朝殿阁俨犹存。  
思君不及山阴夜，遥望青松听雪猿。  

杨蟠　陪润州裴如晦学士游金山回作  
世上蓬莱第几洲，长云漠漠鸟飞愁。  
海山乱点当轩出，江水中分绕槛流。  
天远楼台横北固，夜深灯火见扬州。  
回船却望金陵月，独倚牙旗坐浪头。  

杨蟠　平南谣  
海南山似刀，溪恶如发弩。  
溪山毒烟中人骨，水有蛟蜃陆豺虎。  
蛮人徭贼行若飞，纵火劫民杀官府。  
溪中之水涨赤血，山头积尸变成土。  
经年斗战兵已穷，磔将屠城不可数。  
官家发军救死国，万里欢喜得时雨。  
诛擒凶党功德高，海水一清奏歌舞。  
山非无险，水非无阻，  
有地不城，城亦不武。  
将民赤肉致戈战，口不能言心自苦。  

杨蟠　钱塘江上  
一气连江色，寥寥万古清。  
客心兼浪涌，时事与潮生。  
路转青山出，沙空白鸟行。  
几年沧海梦，吟罢独含情。  

杨蟠　秦王缆船石  
色阴长带雨，疑是白云根。  
欲问东巡事，今犹不敢言。  

杨蟠　青林岩  
鸟外无行迹，寒林引薜萝。  
山中僧已老，不信雪霜多。  

杨蟠　清心堂  
前后坐亭上，饮水皆自持。  
其间贤太守，谁复畏人知。  

杨蟠　去郡后作  
为官一十政，宦游五十秋。  
平生忆何处，最忆是温州。  
思远城南曲，西岑古渡头。  
缘觞春送酒，红烛夜行舟。  
不敢言遗爱，惟应念旧游。  
凭君将此句，寄写谢公楼。  

杨蟠　山中回忆东山老  
山游兴发特寻君，屐齿筇枝绕四邻。  
峰北看去忘世务，涧南听水得天真。  
名高寂寞存僧史，林下风流似晋人。  
何日枇杷苦笋熟，却游未减去年春。  

杨蟠　诗一首  
诗魂躔斗壁，醉力撼蓬莱。  
剖山无鹊印，倾厩尽龙媒。  

杨蟠　诗一首  
谁与画图传胜迹，忽从诗字得清晖。  
江山厉厉皆堪数，不记当年几醉归。  

杨蟠　石桥  
突兀临飞鸟，溪僧惯往来。  
云山多乐处，且入小天台。  

杨蟠　石桥  
金毫五百几龙尊，隐隐香山圣迹存。  
方广寺开无俗路，优昙花现有灵根。  
一峰突岸临天壁，双涧淙桥透石门。  
今日不将心洗尽，更从何处觅真源。  

杨蟠　时燕堂  
吏隐盂城九十旬，丰年日日是佳辰。  
赋成席上犹飞雪，歌动梁间已落尘。  
此地谁为爱酒伴，他时傥忆种花人。  
五坛芍药齐教放，何处扬州更觅春。  

杨蟠　松江  
帆落帆开两渡头，洞庭木叶扰离愁。  
青山带日低平野，白浪随风过别洲。  
月静沙寒知雁宿，云深水暖羡鱼游。  
画桥隐隐横天汉，人度空中影倒流。  

杨蟠　宿天竺再赠东山禅师与冲晦  
仲灵述作惭知己，冲晦篇章窃赏音。  
胜侣俱恬山水乐，神交已过雪霜深。  
灯前自笑平生事，雨后重论一夜心。  
相检莫教诗间断，更阑同听夜猿吟。  

杨蟠　宿永安方丈书呈东山禅师  
千年道在高僧传，未论诗人更有评。  
曾著文章原大道，独推性命济群生。  
白云已锁山间寺，流水空传世上名。  
林远不闻钟磬作，五更幽鸟转春声。  

杨蟠　通金池  
涌金春色晚，吹落碧桃花。  
一片何人得，流经十万家。  

杨蟠　卧龙山  
岁旱须神物，皆疑石有名。  
卧龙今不起，长负泽边情。  

杨蟠　吴江长桥  
八十丈晴虹卧影，一千顷碧玉无瑕。  
几多风月输诗客，无限苇芦属酒家。  

杨蟠　五马坊  
相传有五马，曾此立踟躇。  
人爱使君好，换鹅非欲书。  

杨蟠　西山  
云引踏青客，寻山西出城。  
始知图画上，今日有人行。  

杨蟠　西堂  
谢公何所忆，白日看云眠。  
忽梦惠连弟，遂得春草篇。  

杨蟠　熙春园  
桃源未识恐微茫，每坐青林惯日长。  
鱼鸟自同千里乐，风烟漫逐一城香。  
竹围月色来深院，花引春情过短墙。  
人世定知何处好，且勤诗酒惜年光。  

杨蟠　喜闻中丞包公称职有书  
薛宣执法动朝廷，丙魏如今亦有声。  
公道未亡犹可立，世人不惯却须惊。  
幅员润泽嘉谋进，台阁风流故事明。  
时论已兼言责重，莫教天下笑虚名。  

杨蟠　香林洞  
百年樵斧外，留得挂寒猿。  
不奈西溪水，流香出洞门。  

杨蟠　杨梅坞  
夏日红相照，天晴坞自开。  
襄阳多稚子，摘赠故人来。  

杨蟠　忆越  
蓬莱阁面对青山，地上游人半是仙。  
渔浦夕阳横挂雨，鉴湖春浪倒垂天。  
高城尚锁当时月，故殿空留几处烟。  
长爱剡溪堪乘兴，雪中曾棹子猷船。  

杨蟠　永嘉  
一片繁华海上头，从来唤作小杭州。  
水如棋局分街陌，山似屏帏绕画楼。  
是处有花迎我笑，何时无月逐人游。  
西湖宴赏争标日，多少珠帘不下钩。  

杨蟠　永嘉双莲桥  
昨日采莲者，双双桥畔新。  
旧花今不见，喜见似花人。  

杨蟠　游灵隐遇雨呈普慈及二诗翁  
山老未容山客去，故将云阵锁山门。  
雨催晚色凝诸岭，雷送春声落后村。  
今夜青林妨月上，故人白首把诗论。  
来朝山水终瀰泛，策杖相随讨涧源。  

杨蟠　游山归遇雨呈仲灵冲晦  
九里松门雪过时，篮舆袅袅碍松枝。  
雨留宿客还斜落，风送行人亦倒吹。  
华表忽惊黄鹤反，耳中犹带白猿悲。  
来朝弗著登山屐，可避君呼谢客儿。  

杨蟠　游天竺上寺呈东山仲灵冲晦  
入林已忻猿鸟乐，共傲浮生胜大还。  
身外是非云不击，社中留恋雨相关。  
篮舆寂寞愧彭泽，拄杖风流肖德山。  
寄语葛洪岩下水，莫流表梦落人间。  

杨蟠　余襄公祠  
或业终令万古传，岂惟文采动当年。  
曲江相继成双庙，庆厉同称有四贤。  

杨蟠　玉水堂  
小池鸥鹭不成群，池畔萧然一史君。  
时霎醉眠春雨足，觉来衣上有间云。  

杨蟠　约冲晦宿东山禅寺精舍先寄  
上人合动林间兴，吾恨衰迟学谢安。  
纳屐操筇那有限，吹云落雨漫无端。  
先凭报信春枝破，预想分题雪屋寒。  
林下不谙人世苦，笑将双鬓与君看。  

杨蟠　杂题  
猿惊鹤怨不知处，虎据龙蟠空见山。  
芳草路随流水远，老僧心共白云闲。  

杨蟠　早过天竺呈明智及同游二老  
雨夜灵峰卧竹床，平明屐齿到云堂。  
门前雨过新溪满，石上风回旧草香。  
山抱钟声圆不散，雪铺瓦面冷无光。  
理公莫怪诗相恼，今日偕行总姓汤。  

杨蟠　赠仰孝子  
思亲庐墓隐西山，竹屋萧然月坞间。  
有道自高尘世外，无心得共野云闲。  
姓名达远邦符奏，束帛荣沾帝泽颁。  
不见孝廉人已久，东嘉今喜识曾颜。  

杨蟠　镇江  
云间铁瓮近青天，缥缈飞甍百尺连。  
几番画角催红日，无事沧洲起白烟。  

杨蟠　朱墅  
白云今不去，惆怅昔人非。  
叶落风前响，犹疑踏雪归。  

杨蟠　醉眠亭  
江花可醉草堪眠，细想人间底处便。  
客散樽空欲归去，此身还披月留连。  

杨蟠　醉眠亭  
江上聊游我未能，羡君长醉卧高亭。  
不因鹤唳破残梦，还有凉风吹酒醒。  

杨蟠　醉眠亭  
清簟疏帘一醉身，寂寥不称咏诗人。  
春风亦有怜才意，故摆残花作绣茵。  

杨平洲　红梅  
谁将醉里春风面，换却平生玉雪身。  
赖得月明留瘦影，芳心香骨见天真。  

杨平洲　梅花  
支颐半睡月明中，仿佛仙人薄雾笼。  
唤起梦魂帘幙悄，天香自到不因风。  

杨朴　村居感兴  
一壶村酒胶牙酸，十数胡皴彻骨乾。  
随著四婆裙子后，杖头挑去赛蚕官。  

杨朴　句  
就客饮时担酒去，见鱼游处拨萍开。  

杨朴　七夕  
未会牵牛意若河，须邀织女弄金梭。  
年年乞与人间巧，不道人间巧已多。  

杨朴　秋日闲居  
忽闻高柳噪新蝉，厌暑情怀顿豁然。  
庭槛夜凉风撼竹，池塘香散水摇莲。  
鲈鱼鱠忆奔江浦，焦尾琴思换蜀弦。  
莫遣金樽空对月，满斟高唱混流年。  

杨朴　莎衣  
软绿柔蓝着胜衣，倚船吟钓正相宜。  
蒹葭影里和烟卧，菡萏香中带雨披。  
狂脱酒家春醉后，乱堆渔舍晚晴时。  
直饶紫绶金章贵，未肯轻轻博换伊。  

杨朴　上陈文惠  
昨夜西风烂漫秋，今朝东岸独垂钩。  
紫袍不识衰衣客，曾对君王十二旒。  

杨朴　诗一首  
更无落魄耽杯酒，更莫猖狂爱咏诗。  
今日捉将官里去，这回断送老头皮。  

杨杞　绝句  
三间茅屋独家村，风雨萧萧可断魂。  
旧日相如犹有壁，如今无壁更无门。  

杨起莘　金鸡石  
千年古石号金鸡，化雨霏霏长羽仪。  
不把稻粱为食啄，且将天地作笼栖。  
祥云架上非孤立，入晓声中岂乱啼。  
过客莫同凡鸟看，等閒飞到凤凰池。  

杨潜　句  
烘日浅深色。  

杨潜　题钓台  
遐想当年隐富春，生涯只寄一丝纶。  
幸逢白水为真主，肯向青山访故人。  
试问勒功依日月，何如占象动星辰。  
回头四七皆尘迹，独有先生迹未尘。  

杨權　临终偈  
七十九年梦觉，五湖四海随缘。  
拨转云头归去，晓日东升赤然。  

杨然仲　句  
回环万木森幢盖，缥缈三山落市廛。  

杨绕善　题武夷  
说尽东南第一峰，武夷端与画图同。  
幔亭烟带凌霄紫，玉女霜花照水红。  
渔父欹残溪涧冷，仙人蜕久洞岩空。  
飞尘马足何时已，安得诛茅深翠中。  

杨汝南　夜宿龙头  
江流如箭路如梯，夜泊龙头烟霭迷。  
两角孤云天一握，晓光不觉玉绳低。  

杨尚书　与高氏子  
十数年来聋耳聩，可将社酒便能翳。  
一心更顾清盲了，免见豪家小马儿。  

杨申　四登科诗  
荣第时皆有，通家得者稀。  
德星一门聚，昼锦四人归。  
苦学酬身世，佳名播帝畿。  
效官修政术，此去展才徽。  

杨时　哀鸿  
哀鸿常苦饥，悲鸣垂其翼。  
朔漠晓霜寒，江湖晚烟羃。  
乾坤一网罟，高飞亦何益。  
日暮无与群，惊风暗沙碛。  

杨时　安礼以宏词见勉奉寄  
吏部文章世所珍，终惭无补费精神。  
浮名肤外增余赘，薄宦戈头寄此身。  
养志吾方同邴曼，谈书谁复问山宾。  
自怜坐顷三遗矢，衰晚好坏能用楚人。  

杨时　安礼以宏词见勉因成绝句奉寄  
万钟身外一牛毛，斗禄纷纷漫自劳。  
穷涸宁为{左犭右宾}獭笑，未容仰首试鸣号。  

杨时　安西闻捷  
鹰扬塞外得非熊，万里金城一箭通。  
玉帐投壶随燕豆，坐看飞将缚骁戎。  

杨时　安西闻捷  
将军新拥节旄閒，紫塞云浮豹尾班。  
白首边城休怅望，马蹄未出玉门关。  

杨时　安西闻捷  
雅歌不待来天马，谢质今应闭玉门。  
早勒勋名上彝鼎，放回春色满乾坤。  

杨时　白公草堂  
炉峰袅袅晓烟轻，云入屏帏一枕清。  
高兴自应无世累，独于妾马未忘情。  

杨时　汴上  
天上行云曳白衣，斗衔晴日在林扉。  
盘花落雁惊还起，啄食饥乌趁不飞。  
榆荚青钱飘已尽，月堤流水漭相围。  
征途处处尘随眼，多病长年与世违。  

杨时　别西斋诸友  
浮云如积酥，凉飚劲弦疾。  
溶溶渺天末，飘忽易相失。  
悬弧四方志，匏系非予匹。  
平生结欢久，始愿胶投漆。  
别离伤素怀，此身任萍迹。  

杨时　别游定夫  
黾勉吾将仕，谋身力已分。  
漆雕惭未信，子夏又离群。  
惨淡交情重，间关道路勤。  
至言宜远寄，孤陋愿频闻。  

杨时　病起  
竹风带雨作秋声，半睡惟闻鸟雀争。  
老病衰残惟骨立，白头看镜不须惊。  

杨时　病中作  
通衢隔辙断经过，门巷空无雀可罗。  
驱去儿童卧虚室，萧然惟一病维摩。  

杨时　病中作  
此身如幻病何伤，白日无人景自长。  
寄傲南窗容膝地，时时飞梦到羲皇。  

杨时　病中作  
过檐赫日昼如燔，睡转庭阴始一反。  
纵有诸人来问疾，毗耶居士已忘言。  

杨时　病中作  
寄形一榻日蘧然，倚杖支颐髻指天。  
莫逆过门无子祀，时来鉴井自踡跹  

杨时　病中作  
古椿朝菌已忘年，贫病宁须更问天。  
石弹不妨随物化，自求鸮炙自应便。  

杨时　藏春峡  
山衔幽径碧如环，一壑风烟自往还。  
不似武陵流出水，残红那得到人间。  

杨时　藏春峡　老圃亭  
昔君居隐鳞，投竿拂珊瑚。  
今来寓谷口，结亭事春锄。  
亭下十余畦，蔚蔚富嘉蔬。  
野果衔朱蕤，蔓实垂青桴。  
篱根有蹲鸱，晨炊胜凋胡。  
岂惟充君腹，邻里亦厌余。  
疏泉动地脉，硗确成膏腴。  
谅彼汉阴人，假修匪吾徒。  
避俗柴桑翁，不复叹荒芜。  
卷怀经纶手，治此一亩居。  
知子非隐沦，聊以寓壮图。  
人生出处分，礼义安可逾。  

杨时　藏春峡　咏归堂  
结庐东山阿，屹然俯全闽。  
下有黄龙渊，浮光抱层云。  
彼美谷口翁，杖策来往频。  
明月自为友，顾影相为邻。  
撷芷佩芳兰，不与麋鹿群。  
虚堂发辉素，黄卷日相亲。  
采薇芼晨羹，弋凫侑清樽。  
曝日负岩窦，为童浴溪濆。  
微吟曳双屐，踏破青苔纹。  
归与自乐只，此意将谁论。  

杨时　陈留书事  
乌樯风缆欲飞聁，拍岸惊涛挽不前。  
曲浦涨沙仍积冻，疏林余日自生烟。  
崎嵚道路真堪笑，放浪江湖已判年。  
一枕昼眠无好梦，空惭边老腹便便。  

杨时　齿落书怀  
身上萧条事事空，齿牙凋落剩衰翁。  
渴心尚欠冰凌解，病骨长思药力攻。  
文几倦亲尘土暗，断编慵理蠹鱼封。  
南床稳卧陶公宅，枕上悠扬一榻风。  

杨时　酬林志宁  
君不见昔时卜年公，坼龟食墨瀍涧东。  
伊流洛水环紫宫，广轮千里天地中。  
真人一往不复见，鼎湖弓剑空遗踪。  
阴阳所交风雨会，和气自古生英雄。  
迩来百千岁，零落多奇穷。  
鸣皋少室峥嵘倚天阙，下有回渊万仞蟠双龙，  
蒸云结雨气蒙蒙。惟有苍髯紫颔包玄珠，  
时发光焰凌烟虹。成周太平郁余策，  
但令洙泗生清风。羡君妙龄有仙骨，  
乘槎暗与天潢通。万里不一息，  
去若孤征鸿。决开银河浪，  
分出一派悬秋空。顾予山野姿，  
未老心已慵。谬从君子游，  
营道术偶同。有如退之与东野，  
自渐青蒿倚长松。感君惠然抵山谷，  
开谈冰雪清吾胸。高堂黑发颜如童，  
未须念此心忡忡。幸有山前清泉冷可酌，  
与君啜甘茹草忘春冬。  

杨时　出郊  
云根修蔓绿成阴，风雨园林懒重寻。  
春日去来人不问，碧桃朱李付幽禽。  

杨时　出京  
旅泊惊秋意，尘沙变客衣。  
明星烂河汉，残月暗帘帷。  
风柳斜斜转，云帆片片飞。  
穷愁添别病，衰晚意多违。  

杨时　出尉氏  
隔林残雪弄轻风，日射晴光玉缕红。  
桃杏浑如梅欲绽，直疑身在故园中。  

杨时　初夏侍长上郊行分韵得偕字  
讲习岂无乐，鑽磨未有涯。  
书非贵口诵，学必到心斋。  
酒可陶吾性，诗堪述所怀。  
谁言曾点志，吾得与之偕。  

杨时　除夜感怀  
岁律已云尽，思家日日深。  
二年为客恨，千里倚门心。  
节物罗樽俎，儿童学语音。  
眩然如在目，恍惚梦难寻。  

杨时　除夜感怀  
爱日乖予愿，亲颜长在心。  
远游仍换岁，华发想盈簪。  
永夜谁同席，残盃忆共斟。  
相思空有泪，挥洒满衣襟。  

杨时　春波亭上  
城头飞盖映朝晖，向晚游人兴未移。  
安得鲁阳酣战手，为留羲驭更迟迟。  

杨时　春日五首  
春深不见鷅鹠，百舌时闻自在鸣。  
独步移床卧深屋，细看新燕巧经营。  

杨时　春日五首  
蔷薇正好结花棚，拟为幽轩作锦屏。  
穷巷寂寥人不到，空藏春色锁深扃。  

杨时　春日五首  
一番微雨一番晴，淡淡春容照眼明。  
庭外幽花自开落，飞扬无处觅残英。  

杨时　春日五首  
晴明百鸟啭新声，摧啄幽花折粉英。  
冷坐隔帘呼不起，惜春无计若为情。  

杨时　春日五首  
雨余残日照窗明，风弄行云点点轻。  
坐对庭阴人閴寂，时闻蛛网挂虫声。  

杨时　春日有怀诸友  
凭几无聊昼掩扉，芬芬晴气减春衣。  
隔帘相应莺初语，背日连飞雁北归。  
莫逆交游千里别，远来音信两年稀。  
追寻旧事成幽梦，触物心行事事非。  

杨时　春晓  
云霭浮空半雨晴，茅檐未忍扫残英。  
欲寻春物飘零尽，只有黄鹂一两声。  

杨时　春晓  
浮花浪蕊自纷纷，点缀梅苔作绣茵。  
独有猗兰香不歇，可纫幽佩系余春。  

杨时　春早  
云天羃羃漏微光，疏懒惟添睡思长。  
枕上隔篱闻鸟语，半残春梦更悠扬。  

杨时　此日不再得示同学  
此日不再得，颓波注扶桑。  
跹跹黄小群，毛发忽已苍。  
愿言绩学子，共惜此日光。  
术业贵及时，勉之在青阳。  
行己慎所之，戒哉畏迷方。  
舜跖善利间，所差亦毫芒。  
富贵如浮云，苟得非所臧。  
贫贱岂吾羞，逐物乃自戕。  
胼胝奏艰食，一瓢甘糟糠。  
所逢义适然，未殊行与藏。  
斯人已云没，简编有遗芳。  
希颜亦颜徒，要在用心刚。  
譬犹适千里，驾言勿徊徨。  
驱马日云远，谁谓阻且长。  
末流学多岐，倚门诵韩庄。  
出入方雨间，雕镌事辞章。  
学成欲何用，奔趋利名场。  
挟策博塞游，异趣均亡羊。  
我懒心意衰，抚事多遗忘。  
念子方妙龄，壮图宜自强。  
至宝在高深，不惮勤梯航。  
茫茫定何求，所得安能常。  
万物备吾身，求得舍即亡。  
鸡犬犹知寻，自弃良可伤。  
欲为君子儒，勿谓予言狂。  

杨时　次韵安礼见寄  
末俗相看老尚新，交游千里更谁亲。  
萧条身世聊安分，迂阔行藏懒徇人。  
宦路竞羞关柝吏，劳生谁息利名身。  
我惭抱瓮无机械，幽兴惟思水石滨。  

杨时　次韵蔡武子书怀  
放形锄色恐成光，斲垩能令鼻不伤。  
自信放鱼真得计，却怜挟策亦亡羊。  
刃投有间多余地，语到无言辄自忘。  
扰扰世纷何足问，松窗终日独彷徨。  

杨时　次韵晁发道  
谁能载酒寻元亮，共寄无何作醉乡。  
便好收心事农圃，不须惊世露文章。  
壶中日月春长在，塞上烟尘客自忙。  
千里同风无远近，未分秦陇与潇湘。  

杨时　次韵何吉老游金銮寺  
荣名嗟何为，病木自生瘿。  
彭殇一梦觉，乌用论久顷。  
寄身渊明庐，翛然在人境。  
卫生鄙樊雉，放浪任流梗。  
相忘到形影，世累不须屏。  
锉针聊自营，宁复事干请。  
负暄有余燠，蓬鬓乱垂颈。  
客来坐无毡，谁顾广文冷。  
忽闻过吾门，冠屦不暇整。  
邀我招提游，并辔相与聘。  
僧关叩禅寂，未语心已领。  
并游皆韩徒，辞刃淬锋颍。  
多闻富如坻，吾方拾遗秉。  
顾惭管窥陋，未睹豹文炳。  
谬追俊游后，如渴得甘井。  
愿从借金篦，为割眼中眚。  
鼻端垩墁久，妙质愧非郢。  
赓酬困诗律，恐坐杜陵{疗了换省}。  
相携上层岗，出户畏深阱。  
每虞参也鲁，跬步辄三省。  
迟回月初上，云间挂金饼。  
昏鸦鸣相呼，更觉林逾静。  
湖光湛星汉，渺渺天水永。  
归蹊暗尘土，回首失清景。  
角声下谯门，归步怯修岭。  
晚市人迹稀，青灯耿疏影。  

杨时　次韵钱帐计  
髒髒羲驭定难羁，过隙跳丸日夜驰。  
但见光阴如掣电，却寻稽览已当期。  
飞黄汗血宜千里，秋鹗乘风此一时。  
芝草凤凰真美瑞，清名应有退之知。  

杨时　次韵思睿见寄  
圣贤千古愧难攀，力学方忧敢自閒。  
顾我久抛声迹外，惭君犹挂齿牙间。  
平生拙计心长在，解带高风志未还。  
捧檄于今非得已，漫劳魂梦绕溪山。  

杨时　寸碧轩  
隐隐遥山列画屏，檐间寸碧与云平。  
低回席上遗簪露，仿佛墙东翠黛横。  
虚景远涵千里色，晚晖仍借一溪清。  
春风景物知多少，可称收身乐此生。  

杨时　登桐君祠堂  
霜染溪枫叶叶丹，翠鳞浮动汐波閒。  
盘盘路转千峰表，冉冉云扶两腋间。  
掠水轻鸥晴自戏，凌风飞雁暮争还。  
结庐姓字无人会，静对庭阴一解颜。  

杨时　登桐君山  
翠崖千尺峙云高，楼殿翚飞压巨涛。  
槛外回峰自连首，只因潭下有灵鳌。  

杨时　登岘首阻雨  
羊公风绩几经秋，独绕龟趺为少留。  
欲问荆人寻旧事，一江清泚自东流。  

杨时　登岘首阻雨  
江浮云影抱层栏，云上青山一水间。  
尽日倚阑看不足，杖藜欲去更回还。  

杨时　登岘首阻雨  
江风飞雨上雕栏，庭树萧萧影自閒。  
向晚微云遮不尽，好山浑在有无间。  

杨时　登岘首阻雨  
庭前古木已经秋，天外行云暝不收。  
倚杖却寻山下路，一川风雨湿征辀。  

杨时　东林道上閒步三首  
寂寞莲塘七百秋，溪云庭月两悠悠。  
我来欲问林间道，万叠松声自唱酬。  

杨时　东林道上閒步三首  
百年陈迹水溶溶，尚忆高人寄此中。  
晋代衣冠谁复在，虎溪长有白莲风。  

杨时　东林道上閒步三首  
碧眼庞眉老比丘，云根高卧语难酬。  
萧然丈室无人间，一炷炉峰顶上浮。  

杨时　冬寒两齿忽觉动摇因成书怀  
未年三十发先凋，岁晚俄惊两齿摇。  
都为疏慵成计拙。直缘衰病觉形焦。  
连经宿雨重裘冷，旋煮藜羹野兴饶。  
摆脱尘攀犹未得，不堪回首问渔樵。  

杨时　冬晓  
著瓦霜华冷，暝空晓雾均。  
气昏难见日，风过易生尘。  
洗砚冰纹破，凭炉火色春。  
莫嫌寒尚薄，雨雪更愁人。  

杨时　冬早书事  
窈冥谁为宰炉锤，荣谢唯知岁序催。  
腊日未经梅已绽，春风尚远冻先开。  
愁无润泽归芳树，独有余寒著死莇。  
收尽浮云天愈净，夜深犹起望三台。  

杨时　冬至日闻雷  
土圭日已南，百年生有期。  
新阳潜地脉，惨惨群阴微。  
尚觉云气昏，严飚弄寒威。  
狂雷与骤雨，奔逐如喧鼙。  
百虫误惊蛰，生理亦已亏。  
向晚怒声息，散雪交余辉。  
凌寒山驿孤，持盃空自疑。  

杨时　读东坡和陶影答形  
君如烟上火，火尽君乃别。  
我如镜中像，镜坏我不灭。  

杨时　端午日  
悠悠南北各天涯，欲望乡关眼已花。  
忆得亲庭谁共语，应怜游子未还家。  

杨时　泛江至土坊  
万顷江湖远，孤乘一叶船。  
雁飞云外字，篷掩水中天。  
波静橹声息，风微帆影偏。  
回环聊注目，浩荡接清烟。  

杨时　感怀寄乡友  
漫浪人间已十年，簿书扰扰日羁缠。  
朱公漫有千金璧，季子初无二顷田。  
篱下蹲鸱余晚实，云间紫鳖奋新拳。  
淹留寸录空回首，一望乡关一怅然。  

杨时　感事  
权门车马日纷纷，寂寞多应笑子云。  
玄白定知非世尚，解嘲那复强云云。  

杨时　感事  
世事浮云薄，劳生一梦长。  
散材依栎社，幽意慕濠梁。  
风激鹰鹍迅，霜残草木黄。  
投閒如有约，早晚问耕桑。  

杨时　感事  
桑麻腴地莽榛荆，骑士西来剑戟腥。  
藜藿陋儒心更鄙，但思干羽舞虞廷。  

杨时　感事  
边徼无虞日，王师讨弗庭。  
收功夸庙算，行险毒生灵。  
川谷旌麾暗，风尘战血腥。  
寂寥归马日，目断华阳坰。  

杨时　感事  
虎士冰河侧，日闻刁斗惊。  
气吞沙漠尽，风荡贼巢倾。  
关塞长年戍，边尘几日清。  
太平陈朽富，一旅百夫耕。  

杨时　观猎  
貂裘白马谁家子，拥戟弦弧囊劲矢。  
褰身欲与鸟争飞，独处尘埃云四起。  
长绳驱逐狐兔惊，骄鹰掣臂流双睛。  
飞扬云间电光闪，旋复草际无遗生。  
鸷肠久厌鲜肥饵，顾盼方能伺人意。  
但矜鼎俎有余甘，贪餐谁怜殄生类。  
安得淑气回严秋，徐令困拙同鸣鸠。  
林间百鸟恣孳乳，虽欲击搏知无由。  

杨时　归雁  
天末惊风急，江湖夜思长。  
悲鸣愁绝塞，接翼冒清霜。  
泽岸多缯弋，云间乏稻梁。  
茫然栖息地，饮啄欲何伤。  

杨时　过丰城  
清江渺渺绿浮天，博物无人继昔贤。  
应有斗间灵气在，谁能更与斸龙泉。  

杨时　过关山  
牢落关山路，年来倦往还。  
长随流梗泛，有愧白云閒。  
亲远江天外，魂劳梦想间。  
泫然游子泪，挹尽复汍澜。  

杨时　过关山  
岁律行将暮，飚风凌九垓。  
山深人寂寞，路远马虺雙。  
幽意从谁展，愁怀殢酒开。  
衰迟仍惜日，投晚独徘徊。  

杨时　过汉江  
西极鳌足折，东南地维倾。  
众流竞趋下，汹汹归沧沧。  
谁能跨明河，挽此经天行。  
世难乘槎翁，此意终冥冥。  

杨时　过金山  
环望荆吴坼，清江日夜流。  
飞腾潮汐浪，漂泊利名舟。  
山涌鳌番出，楼嘘蜃气浮。  
僧窗千古意，出没看轻沤。  

杨时　过兰溪  
纷纷朝市竞秋毫，江上霜风正怒号。  
不问扬澜与彭浪，翩然东下日千艘。  

杨时　过庐山遇雨  
江风吹雨逐人来，行过山前首重回。  
绝顶隔云看不见，石棱崖角独崔嵬。  

杨时　过七里濑  
拂云高雁倚风抟，下视平湖万里宽。  
搔首扁舟又东去，钱塘江上看波澜。  

杨时　过七里濑  
扁舟东下几时还，一席飞帆插羽翰。  
回首严陵台上月，清风千古逼人寒。  

杨时　过钱塘江迎潮  
银潢翻空际天白，鲲怒鹏骞海波击。  
涌云噫气声怒号，万马驰车随霹雳。  
低昂上下如桔槔，顷刻性命轻鸿毛。  
赍囊负笈有夷路，一日何事常千艘。  
因思羊肠盘九　　，攀援蜀道愁狖猱。  
人生独处有万险，岂必此地多风涛。  
愿言夷险不须问，莫负对酒持霜螯。  

杨时　过清溪渡  
天阔江衔雨，冥冥上客衣。  
潭清鱼可数，沙晚雁争飞。  
川谷留云气，鹈鹕傍钓矶。  
飘零沧海客，期到一帆归。  

杨时　过石首谒县官回有作  
万事纷纷醉即休，无功可作酒泉侯。  
谁能载取千缸去，且向舟中打拍浮。  

杨时　过吴江  
天水相涵翠有余，玻璃万顷接方壶。  
山浮晚照清如洗，风远飞帆细欲无。  
漫叟未应甘皂枥，散人终欲傲江湖。  
维舟况值鲈鱼美，脍叠银丝饫腹腴。  

杨时　含云寺书事六绝句  
兽骇禽鸣翳蔚中，难将此意问鸿蒙。  
萦回小径苍苔滑，杖屦从今恐不通。  

杨时　含云寺书事六绝句  
北山山下一渔翁，形解心凝骨已融。  
支枕睡余人寂寂，一轩明月满窗风。  

杨时　含云寺书事六绝句  
北前咫尺市朝赊，垣屋萧条似隐家。  
过客不须携鼓吹，野塘终日有鸣蛙。  

杨时　含云寺书事六绝句  
夹屋青松长数围，午风摇影舞僛。  
幽禽叶底鸣相应，时引残声过别枝。  

杨时　含云寺书事六绝句  
竹间幽径草成围，藜杖穿云翠满衣。  
石上坐忘惊觉晚，山前明月伴人归。  

杨时　含云寺书事六绝句  
蝶梦轻扬一室空，梦回谁识此身同。  
窗前月冷松阴碎，一枕溪声半夜风。  

杨时　含云晚归寄真师  
每扣禅关即晚归，尘中回首万缘非。  
不愁幻翳迷心地，且听潮音振祖衣。  
归路往来无别径，夜光清彻有余辉。  
虎溪旧社知重约，陶令如今已息机。  

杨时　汉坂舟行  
曲岸通幽径，疏篱映竹斜。  
坞深藏吠犬，林薄露人家。  
石濑鱼偏美，邻村酒易赊。  
只应云水富，自是一生涯。  

杨时　合江亭晚眺  
倚杖钩帘两水间，晴光飞影上雕栏。  
帆催画鷁抟风去，雪吐铦锋作剑攒。  
平野烟浮迷远目，晚溪潮涨失前滩。  
骑鲸一往扶桑近，休问人间行路难。  

杨时　和陈莹中了斋自警六绝  
画前有易方知易，历上求玄恐未玄。  
白首纷如成底事，蠹鱼徒自老青编。  

杨时　和陈莹中了斋自警六绝  
八荒同宇混车书，一视那知更有渠。  
凭轼自应由砥道，径蹊无处问归与。  

杨时　和陈莹中了斋自警六绝  
行藏须信执中难，时措应容道屡迁。  
一目全牛无肯綮，騞然投刃用方安。  

杨时　和陈莹中了斋自警六绝  
造次欲安嗟孰是，参前无物若为书。  
萧条此意人谁问，兴废由来命也与。  

杨时　和陈莹中了斋自警六绝  
圣门事业学须强，俚耳从来笑折杨。  
诡遇得禽非我事，但知无有是吾乡。  

杨时　和陈莹中了斋自警六绝  
盈科日进几时休，到海方能止众流。  
只恐达多狂未歇，坐驰还爱镜中头。  

杨时　和李倅游武夷  
浓淡烟鬟半雨晴，溪光初借晚霞明。  
鳌头涌出三峰秀，天汉融成一鉴清。  
枌社有谁藏旧牒，宾云无处问遗声。  
幔亭寂寞仙何在，勾漏丹砂早晚成。  

杨时　和钱济明游官园  
虚舟触物本无意，看花得句惭非才。  
名园古寺寻春色，不荤勿鄙双鱼鳃。  
木奴千头化封户，秋实付与江风催。  
因思万点愁人处，何似洞庭金作堆。  

杨时　和潭俯张朝请行县言怀  
夹道旌麾动，阴霾万里开。  
霜迎威令肃，春逐马蹄来。  
幽壑光初满，寒莇暖自回。  
仰窥嵩华质，曾未施纤埃。  

杨时　和席季成游金銮寺  
朱甍碧瓦照孤城，杖屦翛然野色清。  
縠卷水风轻荡漾，珠翻荷雨自亏盈。  
胜游已觉非人境，妙语宁须味玉英。  
愿借金篦聊刮目，不容幻翳有纤萌。  

杨时　和张倅行县  
江浮叠巘弄清辉，云外冥鸿江上归。  
击目自多幽兴在，挥毫时见彩笺飞。  
应愁零雨侵星驾，好为援戈却晚晖。  
帝室正须调鼎鼐，勒移寄语不须讥。  

杨时　和郑商老下第  
雨余新惹一番愁，展转衾寒客思悠。  
献璞又添今日恨，登科空负昔人羞。  
林泉水石君先到，京国风尘我尚留。  
若为浮名苦憔悴，前春行钓巨鳌头。  

杨时　荷花  
照眼红云斗晚霞，重重青盖半倾斜。  
会须直跨三千仞，移取峰头十丈花。  

杨时　淮上独酌  
帘纤晚雨洗轻尘，天淡云浮夜色新。  
赖有黡生风味好，不须邀月作三人。  

杨时　黄彦昭时思阁  
孤丘锁千岑，层阁跨云起。  
永怀霜露思，时未荐醪醴。  
钦宗贵收族，蛰蛰神亦喜。  
故令傲霜根，骈枝复连理。  
黄侯渥洼种，一跃不容拟。  
庆源如归墟，万壑自奔止。  
终见君子乡，乃是鸣珂里。  

杨时　寄长沙簿孙昭远  
阳城衰晚拙催科，阖寝空惭罪亦多。  
祭灶请邻君自适，载醪祛惑我谁过。  
猗猗庭有兰堪佩，寂寂门无誉可罗。  
归去好寻溪上侣，为投缨绂换渔簑。  

杨时　寄范正甫  
羁穷莫厌如牢圈，从古功名出屠贩。  
男儿不负悬弧心，马革裹尸犹足愿。  
君不见淮阴寄食饥贫叟，胯下英风亦何有。  
逢时吐气雷电奔，金印累累大如斗。  
玉门昼夜羽檄惊，睥睨欲堑天都城。  
叩关虎士郁余怒，科头奋戟如雕鹰。  
君从壮年蕴奇策，未宜缩首藏柴荆。  
昔人投笔真豪英，慨然万里终成名。  
南山白额虽欲老，百兽遭之犹裂脑。  

杨时　寄练子安教授  
忆昨吾子客上都，我独奔走天南隅。  
各年未壮已多累，误投世网身挛拘。  
飘零今日偶相值，乃复咫尺不得与子俱。  
人生委质金在炉，大冶鼓铸谁号呼。  
惟愁踷踷走尘土，旧业已废成荒芜。  
惜君高才卓荦与世畸，雄文洒落珠陆离。  
雷惊电赫转坤轴，风号浪击飞天池。  
珊瑚挺干沧海竭，麒麟超轶不可羁。  
经纶有道世莫知，椟中良璧始自奇。  
君不见扶藜隘巷蓬荜居，短褐瓮牖桑为枢。  
拥门轩盖何所慕，藜羹自饱非癯如。  
又不见扬雄寂寞守太玄，弃捐覆瓿真可怜。  
折腰小吏昔所耻，田园须赋归来篇。  
终当结屋苍崖巅，期子相与临清泉。  
投簪解带谢人世，拂尘披蠹亲遗编。  
松皴桧老生青烟，雨余风弄鸣哀弦。  
低回野兴有真意，浮名鹳雀过吾前。  
绳索欢胶漆常连连，从游鹿豕终长年。  

杨时　寄题环翠楼  
方壶七万神{聱耳换黾}连，琼台缥缈居灵仙。  
鲸翻海运成桑田，异境谁使夸娥迁。  
铦锋四面苍圭圆，巨灵巧以青瑶镌。  
揉风洗雨净娟娟，修眉浮空秀争妍。  
清溪回旋泻幽泉，下有澄澜湛洄渊。  
绣楣雕栏欲飞翻，凌切汉道摩星躔。  
恍如直跨须弥巅，琉璃凝光围四天。  
喜君妙龄谢世喧，萱堂兹颜白盈颠。  
儿童牵衣戏蹁跹，优哉此乐谁与先。  
嗟予昔以三釜悬，投身世网百虑煎。  
今乎老矣诚可怜，狙猿何用簪缨缠。  
子云终须守一廛，诛茅结屋才数椽。  
薜衣杂佩纫兰荃，手披白蟫玩青编。  
春晖不报常歬然，虽有至乐安能全。  
