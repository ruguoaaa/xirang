---
title: 第39部分
index: true
icon: editor
order: 39
category:
  - 诗藏
  - 诗集
  - 全宋诗
tag:
  - 佚名
---

释文珦　老景  
日月如飞梭，为我织老景。  
苍艾浸成色，素丝飒垂领。  
短长任所裁，厚薄焉足省。  
善贾亦徒施，终然付泡影。  

释文珦　老去  
老去寡交游，孤吟倚石楼。  
风生云渐散，虹见雨初收。  
苍莽天将暮，凄清气似秋。  
玄猿慰岑寂，长啸碧峰头。  

释文珦　老去  
老去玄衣敝，归来白屋寒。  
故书多散失，时事转艰难。  
背日松悭长，经霜菊尽乾。  
邻翁犹念旧，扶杖数相看。  

释文珦　老人  
老人方外人，观物又观身。  
得性无今古，随时亦故新。  
梅容微笑腊，柳意暗藏春。  
除是同怀者，知予此语真。  

释文珦　老身  
老身到此合称翁，双足蹒跚两耳聋。  
聊托迂痚民世表，幸无名字到官中。  
生期槁木寒灰尽，性与孤猿野鹤同。  
去岁有锥无地卓，今年锥地并皆空。  

释文珦　老子  
老子深栖趣已成，尘韟何计可相萦。  
寒泉一道知来脉，灵木多年产寄生。  
云外暗藏龙虎穴，风中清度鹤猿志。  
挝从等是无心侣，同吃山厨芋颗羹。  

释文珦　雷峰  
不定似飞蓬，还来宿此峰。  
霜斯孤客枕，风乱四山钟。  
好梦如冰薄，归心与酒浓。  
旧房谁占住，门有最长松。  

释文珦　立春日  
上国又逢春，衣裳化客尘。  
园庐空入梦，岁月但依人。  
生意归群物，穷愁老一身。  
喜余鸥鹭伴，犹不怪吾真。  

释文珦　立冬日野外行吟  
吟行不惮遥，风景尽堪抄。  
天水清相入，秋冬气始交。  
饮虹消海曲，宿雁下塘坳。  
归去须乘月，松门许夜敲。  

释文珦　林和靖孤山旧隐  
抱璞肯自剖，藏之在深椟。  
嗟彼荆山人，不能卫其足。  
生先有良贵，那爱分□禄。  
閒居五十年，祗着山人服。  
华衮有何好，此服安且燠。  
童鹤亦清真，梅边伴幽独。  
身后无子孙，高风许谁续。  
痚澹水边萤，飞来照吟屋。  

释文珦　林卧  
林卧岁月久，閒襟颇孤清。  
静中观庶类，因之感予情。  
木伐以其材，膏煎以其明。  
兽槛以狡彯，禽笼以音声。  
人苟矜智虑，自械伤神形。  
纵使功业崇，或爱鼎鑪烹。  
今古无不然，念之殊可惊。  
世用常致患，时弃乃全生。  
所以箕颍客，翛然竟遗名。  
吾幸拙而愚，冀可终余龄。  

释文珦　临安县  
霸业归王室，空城但黍苗。  
溪随山势转，路入市声遥。  
故俗多征敛，遗民尚寂寥。  
伤心到今古，祠树亦萧萧。  

释文珦　灵泉篇  
高僧诵经经出泉，泉灵不许蛟龙眠。  
湛湛长开古明镜，冷冷暗泻朱丝弦。  
曾说煮茶甘入齿，为是心源功德水。  
渊然千古无是非，遮莫放人来洗耳。  

释文珦　灵乌篇  
尝闻有灵鸟，其名为凤凰。  
九苞信嘉瑞，五色成文章。  
其宿必丹穴，其鸣在朝阳。  
有德斯出现，德衰还伏藏。  
始至於少皞，再巢於陶唐。  
舜恩被动植，闻韶复翱翔。  
闵其出非时，见歌於楚狂。  
仲尼叹不至，是亦为世伤。  
荡荡二千龄，孰能致斯祥。  
当今迈三五，君明臣且良。  
其或一来仪，足以慰万方。  
凤兮傥不来，吾泪徒滂滂。  

释文珦　灵雨  
灵雨应时至，四野生新泉。  
眢井久废汲，湛湛成深渊。  
老农喜欲舞，田苗绿如烟。  
桔槔挂屋梁，坦腹清昼眠。  

释文珦　柳花  
岸柳飞花老却春，负前何事巧随人。  
都缘漂荡先归处，全似天涯倦客身。  

释文珦　柳下吟  
妸娜绿杨阴，深於夏屋深。  
居来身自在，胜与俗浮沉。  
坐暑堪忘箑，乘风或散襟。  
清閒消不尽，乞与野莺吟。  

释文珦　柳言  
彭泽门前閒草木，丝丝那向路傍生。  
便教系得春风住，也与时人管送迎。  

释文珦　龙井  
崖井涵虚碧，心尘望即空。  
遥通沧海脉，近出白云峰。  
旱夕翻为雨，饥年屡变丰。  
小鱼才似叶，谁识是真龙。  

释文珦　楼头钟  
晨钟唤日出，夕钟号月升。  
两曜如辘轳，递转不曾停。  
人生於其间，谁能驻颓龄。  
楼头钟声催人入黄土，长生之学虚荒诞幻无可冯。  
君不见嬴政入海采灵药，回首翻作鲍鱼腥。  

释文珦　旅感  
苦无住山资，千里远为客。  
兄弟会面难，双亲鬓毛白。  
故园书不来，愁绪日夜积。  
满庭枯草根，忽复化新碧。  

释文珦　旅怀  
北风吹荒林，萧骚起寒声。  
客子耳中闻，展转伤离情。  
亲朋不在眼，他乡但{左女右上乃中日下子}{左女右上乃中日下子}。  
狐死亦亦首丘，奈此终身行。  

释文珦　旅怀  
客路何当极，家林久未还。  
只今明镜里，又觉鬓毛斑。  
夜雨添春水，寒云没晓山。  
强吟无好思，佳句也应悭。  

释文珦　旅况  
日暮投村馆，凄然逆旅情。  
地荒频有盗，城远不闻更。  
度岁无多日，思乡是几程。  
听鸡还束被，霜月伴晨征。  

释文珦　旅夜  
秋宵似岁长，旅馆更荒凉。  
灯暗鼠出穴，天寒虫近床。  
羁栖弥岁月，老大易悲伤。  
幸有茅庐在，何为别故乡。  

释文珦　旅夜  
离人厌夜长，独起坐空床。  
苦雨迟家信，秋云隔旧乡。  
烛残重作焰，桂湿不生香。  
倘得归期遂，閒居在上方。  

释文珦　旅夜思亲  
故里多离别，他乡久滞留。  
虫声偏入夜，客梦不禁秋。  
枯叶兼风响，清溪带月流。  
倚门应望切，明日问归舟。  

释文珦　旅吟  
故居抛水石，客路厌风霜。  
衰鬓从教短，余生不愿长。  

释文珦　旅吟  
逆旅新寒入，荒林败叶飞。  
乡心空自动，衰病不能归。  

释文珦　旅中秋晚  
秋露洗晴空，秋光处处同。  
枫霞明野树，芦雪覆沙丛。  
旅况悲寒蛩，归心寄断鸿。  
几时随牧竖，吹笛乱山中。  

释文珦　绿阴满院  
一年花信过，满院绿阴多。  
老子於中住，新莺每到歌。  
萧閒遗世虑，清净合天和。  
好是孤云性，谁能管得他。  

释文珦　落花  
昨日名园锦万丛，一宵风雨树头空。  
浮华往往皆如此，谁解看花似梦中。  

释文珦　落叶  
落叶重得与砌平，流泉澹澹入池清。  
无人训我无人到，独自吟诗独自行。  

释文珦　麦秋游兴  
心喜麦秋晴，贪游举步轻。  
泬寥无点翳，山水有余情。  
怕入红栏队，来寻白社盟。  
应门童子熟，认得老夫声。  

释文珦　茅茨  
千重青嶂底，坐卧一茅茨。  
栖息今成乐，兴亡总不知。  
林居独脚鬼，壁画九头龟。  
自是山林样，休嫌欠入时。  

释文珦　茅茨  
茅茨住得安，何必府潭潭。  
省祸由知足，防心在不贫。  
衣荷同纩暖，食蘖比饴甘。  
清苦人休讶，山翁已惯谙。  

释文珦　茅屋  
道人不出山，偃卧一茅屋。  
独有南山云，时到檐前宿。  

释文珦　梅花  
梅如姑射仙，桃李终难并。  
雪底暗传香，泉边孤照影。  
清声闻丽谯，至味入钟鼎。  
爱者虽繁多，知名独和靖。  
隐显不同功，因之发深省。  

释文珦　梅花  
梅花如隐人，不与群芳竞。  
别坞春风多，寒流照清影。  

释文珦　梅柟  
梅柟三四树，手种近岩房。  
始见条抽绿，俄惊叶陨黄。  
物情殊易变，身世岂能常。  
且尽修心法，休传却死方。  

释文珦　梅友  
梅有岁寒姿，桃李非其偶。  
冰雪见凌厉，斯固梅之守。  
伊人清且妍，是曰梅之友。  
臭味得所同，不在金兰后。  
溪烟陇月间，幽其未尝负。  
中路勿弃捐，友道贵长久。  

释文珦　梅雨  
梅雨无时下，霖淫一月余。  
重阴迷早晚，常课废经书。  
衣润无由曝，园荒亦欠锄。  
尧天舜日远，怀抱若为舒。  

释文珦　梦回  
梦回四壁无人语，高树萧萧似有风。  
独起绕池行数匝，万山擎雪月明中。  

释文珦　梦觉  
七十五声更漏，一千余里乡心。  
梦里分明归去，觉来无处追寻。  

释文珦　梦觉  
岝崿东边旧草堂，久抛日日费思量。  
梦中分晓曾归去，觉后身仍在异乡。  

释文珦　梦觉辞  
霜月何皎皎，寒负更凄凄。  
气候感微虫，终夜常悲啼。  
游子当此时，能不念故栖。  
念久结为梦，远过横塘西。  
此梦亦良劳，屡涉山谷溪。  
宛然见亲友，笑语相招携。  
觉来仍在旅，乡远人乖暌。  
浮生等如梦，短长不须稽。  

释文珦　梦觉吟  
百年如大梦，梦里几纷驰。  
觉后识为梦，梦时曾未知。  
吾生今已觉，不记梦中时。  
在梦人无限，昏昏信可悲。  

释文珦　梦中作  
弃置何足忧，贫贱元非病。  
山边水边行，颇适幽人情。  
柴门绝轮鞅，苍苔满修径。  
忽听渔者歌，还动江湖兴。  

释文珦　秘书山中草堂  
谢客开山兴，深居寄草堂。  
曲阑凭野色，虚牖敞晴光。  
路转青林合，泉流碧涧长。  
群峦分向背，平楚接微茫。  
兰茝含幽洁，松筠傲雪霜。  
玄猨啼夜月，青鹤舞朝阳。  
地僻烟霞古，云深草树凉。  
藤梢藏钓石，桂子落琴床。  
为识禽鱼性，终辞鸳鸯行。  
真曾脱颖出，只作善刀藏。  
不爱烧金术，唯留煮石方。  
赋诗閒点笔，勘易静焚香。  
酿酒应浮白，收茶自过黄。  
秋来看{左各右刂}竹，春尽课劙桑。  
水暖分鱼种，崖寒取蜜房。  
人高徵士节，天动少微芒。  
道在名难隐，身閒乐叵量。  
更知齐指马，诚足傲羲皇。  
萧散氛埃表，高风不可忘。  

释文珦　灭迹  
灭迹岩岫间，居然养真素。  
夕餐篱菊英，朝饮木兰露。  
玄衢谅堪涉，时荣焉足慕。  
万古功名人，累累但丘墓。  

释文珦　闽中岁暮怀吴中  
冉冉年光尽，凄凄客思惊。  
痚狂轻万事，行役负平生。  
海月移松影，山风壮瀑声。  
寒宵频作梦，曾不离吴城。  

释文珦　鸣雁行  
鸣雁{左嗈右隹}{左嗈右隹}来自北，一一衔芦度深碛。  
空受严霜捐羽毛，不为征人寄消息。  
散落湘吴无定所，或寄平川或洲渚。  
相唤相呼不乱群，非比寒鸦无次序。  
弋者多怀害尔心，栖宿须寻烟水深。  

释文珦　陌头  
陌头游子矜年少，争把夭桃林貌红。  
老眼看来浑似梦，开时便与落时同。  

释文珦　墨菊  
渊明爱佳色，灵均餐落英。  
墨衣林下去，标致更凄清。  

释文珦　墨水仙  
二妃泣苍梧，泪多衣袂黑。  
犹似不忘君，垂头情脉脉。  

释文珦　墨萱  
丹粉转成缁，风姿尚潇洒。  
对此可忘忧，依依北堂下。  

释文珦　母子吟  
游子行远方，慈母在高堂。  
砌有忘忧草，对之还断肠。  
母心乃如斯，子心其可忘。  
子心苟如母，足以感苍苍。  
君不见汉蔡邕，晋王祥。  

释文珦　暮春书怀  
青春还又暮，草树各相高。  
细雨啼姑恶，微风飞伯劳。  
壮怀消白发，隐迹寄玄袍。  
万事何须计，人生各有遭。  

释文珦　南山松柏章  
松柏何天矫，南山何崚嶒。  
松柏有常性，南山不骞崩。  
南山人所仰，松柏人所承。  
寻常部娄间，琐琐唯薪蒸。  
彼无高志徒，眡此宜自懲。  
坚守岁寒操，亦当慎修凭。  

释文珦　拟古  
容易三年另，缠绵万里情。  
梦中频见面，终是不分明。  

释文珦　拟古  
事往不可追，愁来不可扫。  
悠悠百年间，一身孰能保。  
昔为席上珍，今作路傍草。  
倚伏理则然，宁复有当道。  
古者贤圣人，身否亦枯槁。  
嘉名如日月，万事犹杲杲。  
浮云非我心，归根以为宝。  
茫昧曷能明，吾将问苍昊。  

释文珦　逆旅  
逆旅夜冥冥，寒灯结烬青。  
一声霜雁过，倦客梦初醒。  

释文珦　年来  
年来已绝交，孤憩竹间寮。  
境寂身逾懒，神安息自调。  
云开山意静，风止树声消。  
自足全无乐，谁能问市朝。  

释文珦　宁退耕岩维石隆湖隐皆尝有德於余图报未能而俱下世感念存亡哭以十  
吾生素无宠禄愿，自向空林灰百念。  
但存心地如砥平，不道人间有崖堑。  
皇天幸能念无辜，脱我险难归夷涂。  
天定胜人乃其证，纷纷谮舌胡为乎。  
四方交朋盈什百，反眼如同不相识。  
岂唯袖手不能援，多若苍蝇变白黑。  
独有空门三老人，或未褒面非交亲。  
奋身为余直其枉，恻隐如此宜称仁。  
思欲报之苦无力，但有此心匪石席。  
今日为异世人，俛仰存亡三太息。  

释文珦　农父  
农家逢乐岁，欢笑自村村。  
黣麦黄铺野，桑麻绿映门。  
簄梁收鰋鲤，圈栅足鸡豚。  
古庙高枫下，迎神鼓笛喧。  

释文珦　农户  
农户竹林西，茅檐傍水低。  
黄鸡四五只，青韭两三畦。  
社翁醅堪漉，秋田秫又齐。  
老翁留客住，为具任山妻。  

释文珦　农家  
绕屋桑麻槿作篱，当门一树白蔷薇。  
老翁请唤牛医至，穉子鞭拦鸭阵归。  
赛愿酒丰同饮福，输官绢足各裁衣。  
年年十月农功毕，还向豩头整钓矶。  

释文珦　农家  
农家何所知，邻里自相宜。  
草径东风软，茅檐春日迟。  
数鸦鸣秃树，一犊卧荒陂。  
酒熟相留醉，於人不作期。  

释文珦　农居  
农居深且僻，城市不相闻。  
草路纵横入，柴门向背争。  
儿童知放牧，父老念耕耘。  
但愿桑麻长，勤劳岂足云。  

释文珦　农谣  
斗种播良田，可收三十石。  
天予人夺之，耕夫每无食。  

释文珦　偶成  
名利双蜗角，堪舆一旅亭。  
生平嫌著物，老去更忘形。  
慢火煎茶熟，寒灯照梦醒。  
室空无道伴，自展八还经。  

释文珦　偶泛  
偶泛扁舟向海埏，初非有意访神仙。  
蓬莱方丈不可问，汉武秦皇空复然，  
水上楼台皆蜃气，石间膏馥是龙涎。  
麻姑曾共方平说，行复扬尘变土田。  

释文珦　偶作  
风露洗空寒，秋清四体安。  
偶扶筇杖出，因采菊花餐。  
老觉心情懒，閒知世界宽。  
寒山诗一卷，随意作经看。  

释文珦　偶作  
陵谷今迁变，衣冠半不存。  
闾阎小儿女，尽解北人言。  

释文珦　盘谷  
盘谷住来深，余生任陆沈。  
自知尘外趣，消尽世间心。  
林霭飘成画，风泉写入琴。  
清猨亦可爱，旦莫发长吟。  

释文珦　蓬户  
蓬户何须启，年来已绝交。  
色空原自了，玄白任渠嘲。  
琴谱添新曲，书囊屏旧抄。  
抟风九万里，安隐愧枝巢。  

释文珦　披云亭  
我爱山中人，冥心信绸缎寂。  
危亭上绝巘，不染世人迹。  
群峰合空翠，疑若天宇窄。  
午夜独长啸，云开山月白。  

释文珦　癖性  
癖性唯耽静，溪山占一坳。  
小桥横独水，矮屋盖重茅。  
坎井寒泉冽，深蹊密阴交。  
閒门终日掩，不许俗人敲。  

释文珦　翩翩春燕行  
翩翩春燕，厥有常心。  
来以春阳，去以秋阴。  
不爽于社，为时所钦。  
玄衣济济，美度愔愔。  
差池其羽，下上其音。  
如服仁义，如喜瑟琴。  
缮垒杏梁，衔泥柳林。  
宫房孔式，非僭非淫。  
居处齐一，淑惠且任。  
实生商后，匪曰凡禽。  

释文珦　贫贱诗  
贫贱交亲绝，形影自相吊。  
清泉白石间，朝夕事吟啸。  
甑堕何足言，灰死不须溺。  
达人乃知此，宁免俗士诮。  

释文珦　平旦  
平旦气偏清，境界复深窔。  
初日上东溟，高峰最先照。  
会意发长吟，何似苏门啸。  
不必谐宫商，自是山中调。  

释文珦　平斋老先生游霅城叶氏园池有作俾次元韵  
名园无俗情，渔子往来密。  
凭阑古城近，屏翳秀石出。  
弁衡山献青，苕霅水□碧。  
好景吟不穷，烟霏又将夕。  

释文珦　凭阑  
清川屡萦回，石路更深窈。  
经月无行人，柴门闭春草。  
虚堂在云际，痚磬出林杪。  
日日有余閒，凭阑看飞鸟。  

释文珦　屏迹  
江湖厌风波，岩壑事幽屏。  
柴门绝往还，自阅朝昏景。  
日出烟雾消，鸟散松竹静。  
须臾日西颓，余晖在高岭。  
短生亦如寄，举世孰能省。  
愿学远公俦，终然谢尘境。  

释文珦　屏居  
吾生本痚庸，不作尘间梦。  
屏居万山中，野性颇自纵。  
消摇鹰脱鞲，萧散马释鞚。  
天寒放麋入，春燠闻鸟唘。  
斸药时荷锄，灌圃晨抱翁。  
薇生富采撷，橘熟断包贡。  
乔松已巢鹤，瘦笔待鸣凤。  
回首视世人，真若螘一閧。  

释文珦　屏居  
屏居泉石间，所乐在閒纵。  
山田与山果，皆吾手自种。  
禾穗已垂颖，栗包初拆缝。  
一鲍既可期，肯复作诗用。  

释文珦　裒集诗藁  
吾学本经论，上之契无为。  
书生习未忘，有时或吟诗。  
兴到即有言，长短信所施。  
尽忘工与拙，往往不修辞。  
唯觉意颇真，亦复无邪思。  
事物皆寓尔，又岂存肝脾。  
老来欲消閒，裒集不定期自嗤。  
聊以识吾过，吾道不在兹。  

释文珦　蒲萄  
玉瀣乘旒晚，天浆满珞秋。  
孟佗消不得，压取换凉州。  

释文珦　蒲萄画  
弱蔓引修藤，垂旒泫水晶。  
忆曾江路见，风露熟秋棚。  

释文珦　曝背  
老知身是患，万事不关心。  
曝背茅檐下，孤猨时一吟。  
白云同去住，青壁共幽深。  
小岭尤堪隐，难寻支道林。  

释文珦　七里滩别友  
断壁青松古，空江翠霭多。  
行人几回老，渔父只高歌。  
纵有重逢约，其如此别何。  
明朝重回首，惆怅隔烟波。  

释文珦　栖迟  
栖迟严壑间，所尚不同俗。  
窗下列芳兰，门前艺修竹。  
崖屋夏中寒，石田秋后熟。  
委质於自然，陶然意常足。  

释文珦　栖云楼  
白云自悠然，幽人此栖息。  
去留果何心，变化了无迹。  
俗客不曾来，沙鸥尽相识。  
何处动吟情，渔村数声笛。  

释文珦　千里  
千里辞家比塞鸿，飘飘不定又还东。  
波平暂喜扁舟稳，天阔回瞻故垒空。  
别墅烟昏归晚牧，长江雨歇挂晴虹。  
前程行止谁能计，已悟浮生似梦中。  

释文珦　钱塘江湖  
初闻万马声，渐觉似长城。  
远自三山起，高连两岸平。  
凌风添怒势，映日作虚明。  
若是吴胥魄，如何渡越兵。  

释文珦　钱塘晚渡  
残日下重城，寒潮起暮声。  
岸遥江树小，天阔野云平。  
一水分吴越，孤舟寄死生。  
如何未归者，犹此计乡程。  

释文珦　钱塘晚渡别友  
寒月照沙头，轻风引客舟。  
挂帆重旷望，举櫂复夷犹。  
地势连吴越，星躔次斗牛。  
雁烟萦别思，渔火点乡愁。  
双鬓谁怜白，单衣自怯秋。  
明朝定相忆，独上水边楼。  

释文珦　潜山风土  
潜为杭古邑，汉郡属丹阳。  
俗本崇勤俭，民终不寇攘。  
屋头犹种木，田岸亦栽桑。  
颇与豳风类，吾心爱此乡。  

释文珦　遣兴  
吾方慕孤贞，俗苦尚冯附。  
一身天地间，瓠落如大瓠。  
短寄无百年，倏忽已迟暮。  
平生清净禅，犹嫌被诗污。  
洗除岂诚难，心空灭万虑。  
更当寻亮公，竟入西山去。  

释文珦　遣兴  
七十七岁潜山翁，见闻已尽如盲聋。  
只在山边水边住，了得人空我亦空。  
铁心石肠安晚节，未输金口而木舌。  
此真难与时人说，明知独有高空月。  

释文珦　羌笛  
美竹生穷崖，西人翦为笛。  
制度诚简易，不假金玉饰。  
五音既繁会，八音亦交出。  
凤鸣何雝雝，龙吟尤历历。  
贪者听之廉，愁者听之怿。  
悍者听之和，劳者听之佚。  
遗调感人多，今人孰能识。  
空复想桓伊，三弄楚天碧。  

释文珦　蔷薇洞  
不知建业蔷薇树，何似淮淝草木立。  
因入谪仙诗句里，等闲随处得虚名。  

释文珦　樵隐  
归隐青山岁月多，定知无意出烟萝。  
樵风自是仙家事，更莫看棋烂斧柯。  

释文珦　琴泉  
子期不可作，伯牙终绝弦。  
冷冷太古音，在此幽涧泉。  
泉流如碧玉，老僧听不足。  
后夜月明时，还向泉边宿。  

释文珦　青松篇  
西山有孤松，亭亭高百尺，  
冰雪屡凌厉，难变青青色。  
东园盛桃李，摇艳矜春容。  
少皞布秋律，扫地无遗踪。  
青松固真心，桃李乏坚操。  
君子与小人，自古不同调。  
宁忍学桃李，誓言作青松。  
偃蹇终不屈，傲睨秦皇封。  

释文珦　青阳代谢行  
青阳已代谢，赤帝方司衡。  
草木日繁庑，黄鸟鸣嘤嘤。  
维彼造化者，密运何神灵。  
不知为所迁，但见白发生。  
囿身天地间，所卫唯生经。  
宜令心气平，毋使疾疠婴。  
顺此阴阳序，四体当安宁。  
凯风吹棘薪，夭夭长枝茎。  
怀念父母恩，有泪如雨倾。  
仰观仍俯察，因之{左扌右余}中情。  

释文珦　清明  
客路驱驰足自怜，壮怀消歇在花先。  
暖床寂寞听风雨，孤负清明又一年。  

释文珦　清苕  
清晓泛苕滨，长歌拨櫂频。  
山川开霁景，草木畅余春。  
野老知閒趣，沙鸥似故人。  
绝胜拈尘尾，驾说弊精神。  

释文珦　清豩鹭  
清豩双白鹭，其羽可为仪。  
洁白廼如此，那肯居洿池。  
志士慎厥身，浊世难系羁。  
钟鼎或愆义，宁贱而长饥。  
贪夫昧所从，得养非攸宜。  
犹鸱啄腐鼠，此鸟能笑之。  

释文珦　清游  
清游兴难穷。倦就苔矶坐。  
为爱松风凉，不知寒日堕。  
鹿下饮溪流，猨来摘山果。  
我本贵无闻，何用人知我。  

释文珦　丘壑美  
谢公昔高卧，远意在苍生。  
方据要路津，中孚贱浮名。  
出处本一致，穷达无异营。  
秋房斯人徒，凶此丘壑情。  

释文珦　秋分前三日偶成  
秋光几一增，在候已无雷。  
显气凝为露，嘉禾秀出胎。  
燕衔余暑去，虫唤嫩寒来。  
泡影非能久，流光又苦催。  

释文珦　秋感  
霜露变群物，游子难为情。  
吾亲隔重泉，奈此风叶声。  

释文珦　秋感  
空中难度日，池上独徘徊。  
露冷芙蕖死，天高鸿雁来。  
枯茎宁再润，群叫易成哀。  
对此能无感，吾亲在夜台。  

释文珦　秋光  
秋光已过半，风气日凄紧。  
鸿雁复来宾，燕莺无留影。  
游子於此时，感物念乡井。  
纵使梦能归，归涂难历省。  

释文珦　秋光  
昔人苦悲秋，我独爱秋色。  
无云天万里，远峤出寒碧。  
枫林叶如丹，溪水清见石。  
饱雨豆荚肥，经霜栗包拆。  
连畴稻正黄，冒野荞亦白。  
篱菊忽盈氢，山萸又堪摘。  
日月如过鸟，良辰敢虚掷。  
青猿颇会意，为我具短策。  
西风吹破帽，野兴在故屐。  
不惮登涉劳，远访巢居客。  
此客更可人，分我渔樵席。  
人生贵适意，何必累形役。  

释文珦　秋胡诗  
洁妇与秋胡，以礼成配匹。  
毕结方五朝，秋胡事行役。  
道涂既云远，年运亦易徂。  
日月迭相代，五回见荣枯。  
秋胡仁侯邦，音尘久疏绝。  
誓言奉姑嫜，秋霜拟贞洁。  
春日行采桑，援柯向前林。  
秋胡倏来归，相逢赠黄金。  
重义不受金，采采实筐篚。  
归来见夫婿，乃是赠金子。  
苦辞让其諐，投身入渊死。  
岂是不爱身，示心如此水。  

释文珦　秋怀  
霜风吹杭梧，索索生秋声。  
梁燕已无迹，哀鸿复南征。  
游子当此时，转觉难为情。  
庭闱隔千里，日夜白发生。  

释文珦　秋怀  
西风吹客襟，客正白头吟。  
无复欢娱意，惟伤迟暮心。  
饱虹明远浦，饥鹘下荒林。  
日月不相贷，人生那易禁。  

释文珦　秋怀  
寂寥谁共语，白发对寒流。  
往事浑疑梦，余生只似浮。  
青虫鸣向夕，玄鸟去因秋。  
故友沧江外，茫茫不可求。  

释文珦　秋江独泛  
秋波无际远，短艇遡寒江。  
风景由来异，乡心未易降。  
晚烟生驿树，空翠扑船窗。  
赋得沧浪曲，长谣不便腔。  

释文珦　秋浦老渔  
秋浦老渔人不识，清溪数湾船一只。  
钓竿垂垂钓丝直，眼光过似豩光碧。  
得鱼归来不自吃，开笼分与白鷳食。  
却来独坐矶头石，对著斜阳诵周易。  
恐是渭滨姜子牙，安得文王与同车。  

释文珦　秋日  
秋气清如此，閒踪信所如。  
因穷流水脉，偶到野僧居。  
地远嚣纷息，山回响答虚。  
几人来不得，老死向尘车。  

释文珦　秋日禅房  
绝巘秋光里，禅房夜气清。  
天风吹鹤梦，山月照猿声。  
性懒诸缘绝，身閒四体轻。  
生来自萧散，不是强遗名。  

释文珦　秋日过子陵钓台  
不将华衮换羊裘，冷对青山到白头。  
说与往来名利客，经过台下莫维舟。  

释文珦　秋日怀新敬二上人  
所知惟二仲，不见意何如。  
别后云山阻，传来住处虚。  
黍粱收露下，草木变霜余。  
应有悲秋作，何曾一寄予。  

释文珦　秋日有怀故人  
山人出山去，山鸟长相忆。  
岁月能几何，诸峰复秋色。  
孤云在何处，烟水望不极。  
怊怅多远情，飞鸿查无迹。  

释文珦　秋色  
西郊金气盛，庶物减华滋。  
萚萚丹枫雨，茫茫白草蓑。  
炎曦何怪淡，气噎若委迟。  
对此凄凉景，能无宋玉悲。  

释文珦　秋声  
商飙何厉疾，群籁尽嚣嚣。  
回穴生崖谷，渒滂度泬寥。  
恍疑沙漠战，误听浙江潮。  
遮莫频相聒，羁魂易得消。  

释文珦　秋思  
听说相思情绪，难禁最是秋时。  
燕去重增别恨，雁来不服归期。  

释文珦　秋晚怀浙东故人  
游人未归来，芳草又还歇。  
怅望江东云，久负山中月。  
扁舟在何处，一水不可越。  
相思千里间，日暮飞鸟没。  

释文珦　秋晓访菊  
醉陶为尔早辞官，醒屈曾将当夕餐。  
我爱露丛深似染，晓寻特地犯清寒。  

释文珦　秋兴  
秋云满茅屋，秋风响枫林。  
杖藜步幽取，落叶数寸深。  
悠然拾叶归，写我閒中吟。  
坐客兴亦閒，弹入青瑶琴。  
曲终各无语，山水遗清香。  

释文珦　秋野即事  
深原草径斜，烟际两三家。  
老屋门无钥，清溪底见沙。  
断蝉嘶败柳，孤蝶峦寒花。  
历省曾游处，分明似若耶。  

释文珦　秋夜感怀  
秋山夜无人，虫在草根泣。  
明月照高林，虚窗风露入。  
生年四十余，万事未有立。  
东西岐路间，终岁常汲汲。  
双亲死经年，宅兆久完葺。  
兄弟亦贫窭，於此不暇给。  
回首思故园，愁云满原隰。  
交朋阅千百，存者已无十。  
顾我枯槁姿，奈此短景急。  
终宵不成寐，起坐千虑集。  
至人乃忘情，效慕安可及。  
唯作无生观，去引衣袖湿。  

释文珦　秋夜忆兄  
石房清睡熟，犹拥黑貂裘。  
乡远难为梦，山深易得秋。  
脊令空在咏，蟋蟀暗生愁。  
何日潜溪岸，吟诗共倚楼。  

释文珦　秋夜月下独吟  
看月倚修桐，寥寥夜正中。  
西郊金气肃，南陆火云空。  
绕树徒怜鹊，传书未有鸿。  
浩歌谁与和，禅意自相通。  

释文珦　秋月山中放歌  
秋气清，秋叶鸣，  
四山风骨方峥嵘。有时支颐静对，  
有时缓步游行。朝昏之景无尽藏，  
一皆遗我无人争。中林橡栗又何拾，  
老夫快活不可名。乃作歌，  
歌此情，云中木客时来赓。  

释文珦　曲木咏  
拥肿仍卷曲，知经几度春。  
斯能无用者，绝似养生人。  
傥曰堪绳墨，安能逭斧斤。  
良材有何好，只以自灾身。  

释文珦　阙题  
大药生自心田，神方蕴乎灵府。  
不论火候抽添，万病自然良愈。  

释文珦　阙题  
众患皆因有欲，一閒全得无闻。  
心定常如止水，身安不喜行云。  

释文珦　阙题  
饮罢唯图睡快，老来不作书痴。  
一味古人糟粕，谁能更辨醇醨。  

释文珦　阙题  
吾生本不识字，人谓吾诗入微。  
篇章聊复尔耳，止观然犹庶几。  

释文珦　人生几何行  
人生能几何，百年三万日。  
一半睡中消，余寿或难必。  
钟鼎与轩裳，总是牢笼物。  
贪夫所甘心，宛转无由出。  
富贵乾常劳，贫贱乾常逸。  
所以箕山人，不为唐尧屈。  

释文珦　人生几何行  
人生百年间，何殊旅亭客。  
少壮不可留，渐觉衰老迫。  
纵使功业成，谁能免形役。  
长歌归去来，山中煮白石。  

释文珦　人寿  
人寿百年三万日，有谁曾满百年来。  
腾腾任运聊堪乐，汩汩劳生尽可哀。  
富贵惟增身外累，醘醄当覆掌中杯。  
到头一等皆归死，未死须教笑口开。  

释文珦　认坐  
孤蟾如鉴明，照我坐寒更。  
列宿光芒淡，满林风露清。  
人行守犬吠，猿过宿禽惊。  
静趣凭谁会，忘言对短檠。  

释文珦　日夕佳  
城市多溷濁，溪山宜避喧。  
山色日在门，变态从朝昏。  
悠然得之心，真乐方自存。  
此心诚不渝，轩冕何足论。  

释文珦　日铸山中阻雪  
来访幽人宿，春风未变和。  
水声依涧远，雪意向山多。  
坡竹摧新粉，杉失旧柯。  
山童晓相报，鹿迹夜曾过。  

释文珦　柔桑  
野岸多柔桑，春风长新绿。  
叶叶是罗纨，不同凡草木。  

释文珦　塞笛  
孤笛起寒洲，传声到暝楼。  
吹人元不怨，听者自生愁。  
万里家何所，三年戍未休。  
此时霜月下，白却少年头。  

释文珦　三术  
利禄与名称，拘囚岂易胜。  
由来立仗马，有愧脱鞲鹰。  
达者知求解，贪夫反自矜。  
吾方用三术，止观足堪凭。  

释文珦　散人  
乾坤有散人，事事不关身。  
敛念息诸妄，到头唯一真。  
忘荣宁虑辱，无富岂嫌贫。  
虽道青山好，犹知是外尘。  

释文珦　散人咏  
金散免鎔冶，木散逃斧斤。  
人散外荣辰，所以为散人。  
世皆贱吾散，引散吾自珍。  
偃蹇不任用，庶足全其身。  

释文珦　山村  
山村几家住，茅屋障春泥。  
麦陇微通径，桑林半阁梯。  
过溪孤放犊，隔巷数声鸡。  
全似桃源里，游人到欲迷。  

释文珦　山巅水涯  
布袜与青鞋，山巅复水涯。  
閒为真富贵，吟是好情怀。  
既可全吾乐，何惭与世乖。  
自随无畚插，忘死亦忘骸。  

释文珦　山房  
山房孟冬月，独坐对残缸。  
侍才嫌贫去，诗魔以静降。  
霜威寒透衲，月色碎穿窗。  
万法皆非侣，令人忆老庞。  

释文珦　山房假寐梦有一客抱琴奏曲而去既觉诗以记之  
山房夜坐无众喧，隐几而卧方澹然。  
忽梦有人来我前，从容为我挥五弦。  
琴声一一皆清圆，如听广乐於钧天。  
曲终倏尔升云輟，亦有笙鹤相后先。  
未知重会在何年，临风别恨空绵绵。  
觉来竟亦何有焉，唯闻漏鼓声咽咽。  
因识死生同寤寐，荣枯得失皆无意。  

释文珦　山居  
自为山居人，梦寐亦安佚。  
颇谓龟六藏，全胜兔三窟。  
性中信一真，身外无余物。  
形谢即示已，谁能问埋骨。  

释文珦　山居  
身寄孤猨野鹤乡，迩来真与世相忘。  
东南地阙多流水，西北山高少夕阳。  
根有茯苓松色异，土生兰茝藓苔香。  
细将万事都思遍，唯有閒居味最长。  
肯道山居太寂寥，不妨随分自逍遥。  
尽空眼界终无翳，为厌声尘亦去瓢。  
菊老尚老存正色，松孤还自有高标。  
道人乐地唯如此，说与同流意更消。  

释文珦　山居答客问  
富贵有何好，只以劳其形。  
吾居在山林，四体常安宁。  
寒缉沼中荷，饥斸松下苓。  
苍苔没幽径，白云度疏棂。  
明月石上看，清风枕间听。  
灭惑生智焰，破尘出空经。  
真如寐而寤，亦若醉而醒。  
引外非吾事，眡之等浮萍。  
誓不出篱户，期以终颓龄。  
君如不吾信，重当问山灵。  

释文珦　山居冬日  
懒随冬日柳，独许岁寒松。  
无复芳菲意，深栖云外峰。  
病身寒易缩，老衲涩难疑。  
却喜同怀者，时来问隐踪。  

释文珦　山居冬日  
白水青山不碍禅，登高临远意翛然。  
老梅卧雪香逾远，瘦柏凌霜骨更坚。  
四海交游多契阔，一生陶写赖诗篇。  
人间万事俱抛弃权，自此閒居又几年。  

释文珦　山乐官  
呜呼有鸟山乐官，鸣声宛转空林间。  
恐是执簧秉翟者，遗形变化之游魂。  
生兮不遇圣明世，千载而下犹烦冤。  
遗之好音不尔听，何如卷舌且勿言。  
箫韶九成集嘉瑞，当与威凤同飞骞。  

释文珦　山林  
尘世有衰荣，山林何损益。  
一身常晏如，于以养精魄。  
渴则饮清泉，饥则煮白石。  
自爱同閒云，散诞无留迹。  

释文珦　山林  
山林与朝市，自昔分两歧。  
势利几倾夺，道人犹未知。  
唯爱八还经，展卷时读之。  
是亦遮眼尔，不作文字痴。  

释文珦　山林  
旧无卓锥地，今者亦忘锥。  
中心子无著，清净如流离。  
野猿偶然来，问我何所为。  
道我此意真，长啸不相疑。  

释文珦　山林古松  
古松形甚怪，得性在山林。  
偃盖盘空老，流脂入地深。  
青霜曾换骨，野火误烧心。  
材大诚难用，良工亦漫寻。  

释文珦　山楼夜  
月满面千重林壑，人凭一曲阑干。  
但诗觉衣襟徵润，不知风露高寒。  

释文珦　山栖  
十载栖山楹，影不入州县。  
地偏交易绝，心閒体逾健。  
脱粟无宿储，坏衣多断线。  
人皆为吾忧，吾乐未尝变。  
上下岩壑间，幽赏不知倦。  
一一全天真，断断非饰缘。  
西峰炼金客，邂逅时相见。  
谈笑辄忘形，殊亦谐素愿。  
古者贤达人，道或在贫贱。  
往躅良可循，维以谨缱绻。  

释文珦　山人居涧上号涧居因涧作池名鉴止为赋是诗  
幽人临涧居，为爱涧中水。  
冷冷出云窦，决决漱石齿。  
流行本无意，遇坎还自止。  
坎深遂成池，寒光映窗几。  
于以鉴禅心，清净绝尘滓。  
唯供种白莲，不洗闻尧耳。  

释文珦　山深  
山深懒开门，忍饥卧风雪。  
忽闻檐外声，知有崖松折。  
水边盘陀石，中夜亦冻裂。  
西顶幽人来，清晓为予说。  

释文珦　山深  
山深寒易得，九月已萧然。  
况是衰迟者，非同少壮年。  
玄裘如艾絮，禅榻藉蒲毡。  
童子烧枯叶，先教閟暖烟。  

释文珦　山蔬  
山蔬有真味，肉食者不知。  
老我於空林，自爱园中葵。  
种莳举有法，采撷初无时。  
置之折脚铛，燎以枯松枝。  
芼之以姜桂，是乃性所宜。  
嗜此心成癖，自觉甘始饴。  
既足果吾腹，何用五鼎为。  
众欲不干虑，出处常委蛇。  
笑傲泉石间，万象皆吾诗。  
我已自忘我，人知我为谁。  

释文珦　山寺  
古寺氛埃表，幽程屈曲通。  
高峰常似雨，阴壑易生风。  
架栈为平地，寒钟出半空。  
他年依老宿，挂锡此山中。  

释文珦　山寺  
出城行半日，始得到招提。  
山气随时变，州形入望低。  
地灵多产乐，村远不闻鸡。  
诘旦还离此，寻幽过别豩。  

释文珦　山桃  
山桃初熟山人摘，中有甜子如药黑。  
夜寒月落霜在枝，擘破猕猴不敢食。  

释文珦　山夜  
山气夜沉沉，泉流石涧阴。  
虚廊群动息，寒殿一灯深。  
洁白孤蟾影，清澄野客心。  
兴来歌古调，风动古松林。  

释文珦　山园丛桂新蘖将抽陈叶皆陨感而成咏  
草木随时变，由来不少停。  
新萌将欲吐，陈叶已先零。  
便可知浮世，无由固此形。  
保常同醉梦，曾有几大醒。  

释文珦　山园三月桃未花  
春风不入窭人家，三月园桃未著花。  
老子放痴都不问，山厨日日饭胡麻。  

释文珦　山中  
世独休分渭与泾，鸿飞只合自冥冥。  
也知鬓发变霜雪，终爱山光来户庭。  
蟱傍花阴窥蛱蝶，蜾归筠管祝螟蛉。  
从今万事教抛弃，尽读香山一藏经。  

释文珦　山中  
每说远公栖隐处，乱云□歌石难通。  
不是樵夫相指引，无云得到此山中。  

释文珦　山中道士居  
寂寂老仟家，苍山一迳斜。  
还丹延日月，洞府足烟霞。  
野鹤千年寿，灵桃风度花。  
岂知人世上，尘事乱如麻。  

释文珦　山中放歌  
春草离离，秋兰猗猗，  
足纫吾衣。南山有芝，  
西山有薇，足乐吾饥。  
谁信谁疑，谁是谁非，  
足亡吾朵。或瘗或焚，  
或暴或沉，足为吾归。  
生桴死休，已而已而，  
出山何为。歌阕声消，  
隐几而息，梦为飞云。  
遨游八极，我为云邪，  
云为我邪。无待无得，  
窅然皆丧，自适夫道。  

释文珦　山中古墓  
白石苍苔路，荒凉古墓门。  
看来百岁后，曾有几人存。  
故物余翁仲，今谁是子孙。  
狐狸空败穴，残魄不能言。  

释文珦　山中老宿  
云壑居来岁月长，千株松下一间房。  
扫空心地苕花帚，熏彻根尘柏子香。  
施法定应拈尘柄，接人曾不下禅床。  
生缘已自都忘了，唯道西归有故乡。  

释文珦　山中秋日怀友  
庭树凉飚入，西山爽气多。  
独行清涧曲，閒咏紫芝歌。  
野馔甘黄独，山衣足薜萝。  
幽人同此好，何事不相过。  

释文珦　山中僧  
日落古山净，云归北崦昏。  
老僧方在定，童子不譯门。  
伏虎知慈力，灵禽演法言。  
槛前泉数斛，清澈是心源。  

释文珦　山中暑月  
城市如煁灶，输兹山水乡。  
松深不见日，瀑近自生凉。  
静里疑秋至，吟边喜昼长。  
蕉衣与纨扇，皆弃在空箱。  

释文珦　山中田舍  
茅檐共翠微，井臼亦相依。  
衣望桑麻熟，粮兼芋栗肥。  
山田秋赋少，村乐醉人归。  
不识封侯事，王城相到稀。  

释文珦　山中雪  
中宵霰雪零，寒气晓来凝。  
崖树当中折，山池到底冰。  
芎糜强食肉，松炎胜添缯。  
篱户牢关上，何人哕得譯。  

释文珦　山中吟  
山林虽寂寞，变可息尘劳。  
野食分猿果，寒衣补毳袍。  
云踪常散诞，松貌极孤高。  
赋咏随吾意，无心更拟骚。  

释文珦　山中吟  
偶为山中游，遂作山中住。  
猿鹤尽相忘，不记山前路。  
架有古仙书，立言谈信去。  
往往赜其玄，颇有会心处。  
乃知筌蹄作，意本在鱼兔。  
观象既得之，自可略章句。  
童竖难与言，趺坐入禅度。  
万事静中忘，不省白日莫。  
野云忽飞来，宿我檐间树。  
知我无所著，飘然又飞去。  

释文珦　山中吟  
自为山中人，不厌山中居。  
云西最高峰，秀出如芙蕖。  

释文珦　山中吟  
山房更近仙翁井，汲水僧归秋夜永。  
石上行吟万境空，白猨叫在青松顶。  

山中吟  
适俗岂吾志，归山存杖藜。  
渔樵日来往，岩崖恣攀跻。  
惜笔改新术，滋兰因故畦。  
忘机旧猿鹤，偏近座边栖。  

释文珦　山中吟  
自为山中归，屡见岁华易。  
不问眉间黄，唯观鼻端白。  
水石尽成趣，渔樵或争席。  
尘世未归人，营营复何益。  

释文珦　山中吟  
受性不分拿，处身常落魄。  
难以事王侯，唯堪友猨鹤。  
遂尔辞国都，终然住林壑。  
渴则饮涧豩，饥则茹薇藿。  
烟霞水石间，自得无穷乐。  
所归在一死，天地为棺槨。  
弃权埋任从他，曾不加计度。  
乌鸢与蝼蚁，於吾无厚薄。  
清泰藕华池，深知可栖托。  
念兹常在兹，但观西日落。  

释文珦　山中隐者居  
书满茅堂药满园，路蹊深绝似桃源。  
夕阳过去樵声尽，一个猕猴出掩门。  

释文珦　山中月夜  
秋月满痚林，林影自零乱。  
白猿啼一声，山空夜将半。  

释文珦　剡源山房  
茅屋小於船，寒宵此会偏。  
苦吟因青得，幽思与閒便。  
断壁栖云气，虚窗闭篆烟。  
帖残重补画，琴老不胜弦。  
画轴尘为古，茶炉火自然。  
细泉胶苋腹，冻鹤随松巅。  
石鼓鸣如磬，翁瓶色类铅。  
雪明灯焰减，风远漏声传。  
鼠黠窥人走，僮顽背客眠。  
骨清神欲脱，兴逸语犹颠。  
野性终应在，浮名岂足缠。  
欲从支遁隐，款有买山钱。  

释文珦　伤感  
百万长驱入战尘，几人能保去时身。  
古来战将知多少，尽作青青塞草春。  

释文珦　　　卷01】　苕溪夜泛  
萍踪人泛清苕去，水宿风餐几度经。  
结网灯沈渔浦雾，待艐船泊酒家亭。  
树头号栖鹭疑残雪，草上流萤似乱星。  
夜后梦回寒月上，棹歌声里弁山青。  

释文珦　苕霅歌  
昔闻两溪水色异，苕清霅浑犹渭泾。  
又闻发源自天目，悬高坠峻如建瓴。  
日夜滚滚流不止，尽过白蘯红蓼汀。  
流入太湖不复辨，挹之但闻鱼鳖腥。  
堪笑人生亦如此，百年汲汲劳其形。  
到头富贵亦何用，一卧泉下无由醒。  
争似渔翁扁舟独往最脱酒，七十二峰相对长青青。  

释文珦　少年走马行  
少年走马去如飞，大笑吾衰行走迟。  
吾同君健应无日，君似吾衰定有时。  
乌兔交驰犹急传，能令海水桑田变。  
物之大者尚难常，何况百年如迅电。  
要知此语非相诬，更当持以问麻姑。  

释文珦　身懒  
身懒都忘动，心空不待安。  
叶鸣山鹿至，火尽地炉寒。  
即此为吾乐，同人话却难。  

释文珦　身老  
身老心仍懒，深栖乐此园。  
饮冰难变节，卧雪不开门。  
八尺藜床輭，三重纸被温。  
伤怀惟一事，冻破石陶尊。  

释文珦　身闲  
身閒日日日高眠，疏牖开於叠嶂边。  
巨竹拂云知地力，细泉鸣玉自天然。  
墙头卢橘金丸重，篱角杨梅火齐圆。  
只与禽猿同此乐，莫教马迹到门前。  

释文珦　身闲  
身閒更喜交游绝，三径寥寥草树荒。  
但觉空门无住着，不知尘世有炎凉。  
吟残海月生松壁，定起山云满石床。  
何缘饥渴犹相累，拟觅幽人断谷方。  

释文珦　深村  
深村堪就隐，随处有人家。  
地远官无禁，年丰酒易赊。  
烟波藏钓艇，山雨送樵车。  
绝似桃源里，唯无洞口花。  

释文珦　深居  
深居谢交游，积叶任埋径。  
澹然忘所营，为是疏懒性。  
已达身本虚，宁忧室垂罄。  
时於泉石间，信意成短咏。  
于以写吾情，渔樵或相命。  
一皆用其真，鲁鱼事参订。  
犹不拘四声，岂复疑八病。  
难入时人耳，独许山鬼听。  
生来妄想绝，禅心本清净。  
断不重出山，此志寔先定。  

释文珦　深居  
湖海同流尽，深居独系匏。  
已全忘疏钞，变不事推敲。  
水石为清供，烟霞作澹交。  
随行一枝锡，高挂在松梢。  

释文珦　深居  
千岩万壑幽深地，一钵三衣自在身。  
断定不行朝市路，无因犹识利名人。  

释文珦　深居  
深居在空闲，颇适静者性。  
门外远游尘，落叶满荒径。  
阳光下西垂，东岭有余映。  
焚香读楞伽，唯许山鬼听。  

释文珦　深居  
荣华不入梦，於焉谢忧责。  
深居三十年，禽猿尽相识。  
白日久知心，孤云本无迹。  
丈室常寂然，焚香自终夕。  

释文珦　神树词  
村西大树高入云，树根作屋祠为神。  
村农四时常祭赛，但愿长幼无灾屯。  
更乞风雨皆调适，官不追呼无资贼。  
六畜蕃滋百谷成，报神之赐何终极。  
问农当年未生树，此树之神何所附。  
它时此树朽而仆，树神又向何方去。  
农笑吾言吾笑农，濁泾清渭终难同。  

释文珦　生年  
生年已六十，所历更万端。  
富贵等浮云，变灭不足观。  
身如冬岭松，独立守岁寒。  
心如古井水，到底无波澜。  
吾道即古道，处今良独难。  
是非不易辩，长叹复长叹。  

释文珦　石桥瀑布  
瀑布依真境，何曾与世同。  
洒空轻作雾，溅石乱生风。  
绝壁惊飞鸟，危梁卧断虹。  
人言龙窟宅，只在此潭中。  

释文珦　石室  
石室静而深，青山迭相映。  
且无笼槛羁，颇适猿鸟性。  
外物俱弃捐，仙尘亦清净。  
人莫来扣门，惊回老僧定。  

释文珦　石室  
石室閒眠过午钟，看来唯我最痚慵。  
生憎俗客妨幽趣，不与樵夫说定踪。  
麋下磵阴时引子，鹤归林表只依松。  
人生未解休心去，多向尘区叹不逢。  

释文珦　时当末伏暑气愈隆老者殊不能堪而旧业荒残清凉石室无由归隐因赋是  
踽踽复睘睘，谁知远客情。  
衰龄余六甲，酷暑畏三庚。  
旧业今何有，秋衣亦未成。  
东邻弄羌管，休作断肠声。  

释文珦　食苦笋  
老去居山乐最真，盘蔬日日富前陈。  
爱尝苦笋疏甜笋，似进忠臣远佞臣。  
饭为韵清常倍食，酒因味爽或添巡。  
美芹之意全相似，颇谓堪将献紫宸。  

释文珦　食荠  
生无食肉资，饭蔬幽壑底。  
朝采南涧芹，莫撷东篱荠。  
此中有真味，岂必鱠鲂鳢。  
保曾万金馔，恶谥不可洗。  

释文珦　世路  
世路饶风波，生平有终极。  
东西苦漂荡，鬓发非旧色。  
倦鸟怀安栖，老马思故枥。  
万类虽不齐，彼此各有适。  
富贵亦偶然，何须置胸臆。  

释文珦　世路  
世路古为难，深居息万端。  
道因无欲胜，山不厌人看。  
石碓寒流浅，畲田远烧残。  
未嫌生意少，老子自能安。  

释文珦　世情  
世情多反覆，衰荣难预卜。  
本是昔时笑，翻成今日哭。  
故乡无旧业，客身同草木。  
纷纷轻薄儿，谁能顾幽独。  
虽无禄资身，喜有山在目。  
得失何足论，长歌倚修竹。  

释文珦　世外  
世外多幽胜，尘樊岂足云。  
泉声长似乐，山气自成云。  
观象知羲易，安禅悟竺坟。  
贵交休见忆，已与鹿麋群。  

释文珦　世味  
世味从前已备尝，重罹世难转凄伤。  
肯希逸骥能千里，最善灵龟解六藏。  
览胜每寻清伴侣，观山另是好心肠。  
年逾七十唯求死，便不埋时也不妨。  

释文珦　示山友  
地僻断知闻，相过知有君。  
晴溪堪数石，晚岫暗通云。  
果熟猨无数，松高鹤不群。  
深居岂无事，终胜世纷纷。  

释文珦　事君尽忠行  
为子当尽孝，事君当尽忠。  
凡人不知此，斯与犬豕同。  
臣子固贞亮，君父或颛蒙。  
乃知守忠孝，亦系於遭逢。  
比干忠以戮，申生孝而终。  
忠戮得称仁，孝终宜曰恭。  
古今每如此，片言安可穷。  
炳然垂竹帛，于以开盲聋。  
所遭虽若彼，力行诚在躬。  
於焉二本立，足为百行宗。  
忠孝苟纯至，闻望当昭融。  
此理亘万世，来者能无从。  

释文珦　室空  
室空无侍者，坐卧一团蒲。  
但见朝还暮，焉知荣与枯。  
山心便寂寞，天籁听喁于。  
云外幽人好，时来问老夫。  

释文珦　逝水  
逝水向东流，前后浪相续。  
尼父达机兆，川上叹不足。  
人生天地间，百年诚短促。  
菁华草头露，光景风中烛。  
两鬓成枯蓬，萧萧不再绿。  
那知今日欢，不是明朝哭。  
所仰唯圣贤，亦复归鬼录。  
而况顽冥者，厥身沈利欲。  
随流不知返，终世常仆仆。  
大化一朝尽，腐灭同草木。  
岂若黄绮徒，居然在空谷。  
于焉自逍遥，其人美如玉。  
吾生千载余，犹知慕遐躅。  
寤寐斯不忘，耿耿在心目。  

释文珦　收怀  
为知不是功名骨，换着方袍入翠微。  
身事半生贫里过，家园千里梦中归。  
寻诗野寺云黏屐，采药名山露湿衣。  
似此痚狂争怪得，从来野鹤自难韟。  

释文珦　首夏独游响潭  
不解驱驰巧作谋，偃然守拙卧林丘。  
方忻嫩绿成槐夏，又爱轻进作麦秋。  
龙宅清深唯独往，莺声款曲似相留。  
僧言漠布岩尤好，明日须当到上头。  

释文珦　书仇远吟卷后  
昔在英豩识仇远，忆意别来陵谷变。  
死生契阔不相知，一十四年如过电。  
莲花峰下得重逢，老色髒髒惊上面。  
袖出新吟数百篇，非特清新更奇健。  
我道风流似谪仙，定知当上金銮殿。  
爱才未必无明皇，荐闻亦有贺知章。  

释文珦　书怀  
寝时忘梦觉忘形，惟觉无心最可凭。  
只作秋空云一片，内行教乘伦自消凝。  

释文珦　书山水画卷  
远浦渔舟若个，荒林草屋谁家。  
不信丹青能尔，分明雁落平沙。  

释文珦　书友墨萱后卷  
澹然自忘忧，独立薰风里。  
红药非其伦，缁衣古君子。  

释文珦　暑夜步月  
畏暑不复眠，空阶踏凉月。  
冰轮了无翳，明可数毛发。  
夜久肝肺清，如嚥太古雪。  
拟换飞人，乘鸾上寥泬。  

释文珦　戍妇词  
新婚使别比秋胡，何似当年莫嫁夫。  
身在朔方征戍久，雁来南国信音无。  
空闺寂寂寒宵永，荒路悠悠远梦孤。  
闻道仙家能缩地，痴心要觅长房符。  

释文珦　戍妇词  
女萝施松柏，终始相因依。  
绳索发为婚姻，偕老相与期。  
夫今戍边城，贱妾无由随。  
行行日已远，何时定当归。  
但愿崇勋业，上报明主知。  
谅君守恒节，妾心终不移。  

释文珦　衰病  
衰病苦无悰，偃仰以终日。  
少间步东园，愈使我心怵。  
名芳扫迹空，野草争头出。  
无力事耘耛，长吁返蓬室。  

释文珦　双溪寺  
复岭双重冈，尘缘此地忘。  
五峰朝寺古，双涧出云长。  
深静宜栖隐，高寒易雪霜。  
拟登华顶去，幽径旋锄荒。  

释文珦　水村即事二首  
祭鼓冬科野庙，茅茨小小人家。  
水际数株榆柳，篱边几陆桑庥。  

释文珦　水村即事二首  
草径别通村墅，柴门只对河塍。  
老妇自安鸡栅，小儿解守鱼罾。  

释文珦　水亭舒眺  
秋风水上亭，独坐望郊坰。  
佛寺山偏好，渔家地亦腥。  
桑枯因抱蝎，草腐自生萤。  
踏月归林下，柴扉尚未扃。  

释文珦　水亭写兴  
为爱幽亭枕碧流，乘閒於此对沙鸥。  
荷倾宿雨明珠碎，蒲飍轻风翠带柔。  
列岫周遭疑雉堞，断霞零落似汀洲。  
无人相与言清事，落日鸣蝉满树愁。  

释文珦　水西  
水西多好山，山光史娱人。  
一重复一掩，比比如鱼鳞。  
居来三十年，仙佛皆其邻。  
鱼鸟不忘情，朝暮长相亲。  
挝世乃吾性，非因来避秦。  
曾不事缘饰，庶事全天真。  
早尝知梦幻，视身若无身。  
无生以为乐，此乐难具陈。  

释文珦　水乡闻雁  
短景又还暮，羁愁那易禁。  
半生无著莫，万事任浮沉。  
衲敝芦花冷，炉存葑火深。  
云间断行雁，时复动哀吟。  

释文珦　思还人四方四首  
娟娟秋月照空床，行人东征未还乡。  
思如辘轳不断绝，千转万转萦愁肠。  

释文珦　思还人四方四首  
念郎南行在桂林，蛮风瘴雨众毒侵。  
到家团栾第一乐，原郎早归无久淫。  

释文珦　思还人四方四首  
草间小虫鸣素秋，唤起妾身离别愁。  
愁多宛转结成梦，梦远直过西凉州。  

释文珦　思还人四方四首  
幽燕地冷无春晖，此时道归郎不归。  
今朝朔风欺远客，又还无处寄寒衣。  

释文珦　四皓  
皓首四老人，独见何明彻。  
耻为暴秦污，商山永归洁。  
暂出正前星，遄回卧松雪。  
终令汉天子，不敢乱适孽。  
舒卷尽天机，非徒上名节。  

释文珦　四序  
四序迭迁变，春光独丰茂。  
生意遍群物，动植不违候。  
噰噰塞鸿归，喔喔野雉雊。  
软草铺作茵，芳葩粲成绣。  
唯有静者徒，抱道终莫售。  
直躬在林薮，朝夕饭藜糗。  
与时既乖舛，舆台或加诟。  
俛仰天地间，此理终莫究。  

释文珦　松屋  
试问青松若个栽，僧门只向树边开。  
月明定有仙人过，露滴频闻野鹤回。  
千岁老根成虎魄，几寻枯干裹莓苔。  
住来自得清虚味，不管流光白发催。  

释文珦　松竹间  
瘦竹老松间，閒房仅容膝。  
栖迟非一朝，谢遣用三术。  
泉落双涧清，云消从山出。  
谁能强予迁，爱此成痼疾。  

释文珦　松竹堂  
玉立诸君子，苍髯十八公。  
有此岁寒质，胡能媚东风。  
勿堕长房术，勿受秦皇封。  
深期老此堂，长与幽人同。  

释文珦　宋氏林园  
径穿荒草入，门向断河开。  
不是君居此，应无人到来。  
种花逢雨活，接树待春回。  
冷笑求名者，衣间有俗埃。  

释文珦　宋饮冰晚过林居  
山晚少人行，萧萧陨箨声。  
阳光沈树杪，暝色起柴荆。  
过我论幽事，知君无宦情。  
虚名是何物，浊酒且须倾。  

释文珦　送北征人  
与君俱是客，那复送君行。  
未卜重逢日，难为欲别情。  
露花皆远泪，风叶是愁声。  
到日寒应极，修途七十程。  

释文珦　送兵部兄出守高安  
君是甲科人，文章已立身。  
远邦迎父母，天阙动星辰。  
行爱三冬日，到为千里春。  
如将致吾后，先要惜期民。  

释文珦　送禅人上归日本  
今日送君旭日东，便成永别恨难穷。  
海邦万里波涛隔，不似青山有路通。  

释文珦　送春  
老人无复趁春场，见说春归亦送将。  
唯恐再来吾不见，偏於此另意难忘。  
花枝卧雨红颜尽，草蔓梳风绿发长。  
作计欲留留不住，聊歌一贡当离觞。  

释文珦　送归篇  
秋老木叶乾，露冷虫声死。  
征人未授衣，乡心日千里。  
挥手睇云帆，顷刻限烟水。  
他时慰相思，远寄书一纸。  

释文珦　送极上人归永嘉  
心忆东嘉郡，残年别上都。  
住房抛疏钞，归囊带瓶盂。  
劚冻江船涩，侵星野饭孤。  
高堂见慈母，惊怪长髭须。  

释文珦　送极太初住鄞江宝严  
閫相招惟重，邦人望亦浓。  
欲开新象教，应扫旧狐踪。  
烟水浮瓶锡，云山庆鼓钟，  
宝严初变土，遥想雨花重。  

释文珦　送鉴上人还故山  
偶随流水出，不碍滞人间。  
道树多年别，空门此日还。  
瀑飞春涧净，云度晓窗閒。  
后会应难定，相思桂满山。  

释文珦　送敬从可上人  
爱君心似我，十载共随缘。  
离别从兹始，音书何处传。  
岭云迷晚寺，江水入春田。  
遥忆归栖后，松门独夜禅。  

释文珦　送立上人偕沈东皋谒吴退庵  
阖闾城里去，瘦沈是同舟。  
不用悲游鹿，唯须问狎鸥。  
夕阳空茂苑，残雪遍长洲。  
太守相逢日，言诗定点头。  

释文珦　送林弓寮归闽省觐竹豩中书往赴安豩县新任  
当展经纶志，初为抚字官。  
五弦能自爱，百里几民安。  
此去还家便，知非行路难。  
蒵于歌一曲，先合尽亲欢。  
另我重云里，扬舲积雨余。  
预愁千里道，难寄一缄书。  
暂尔还豩馆，重来任石渠。  
明朝谩凝睇，舟已过桐庐。  

释文珦　送杞上人归於潜山  
同乡唯子在，欲别意何发。  
归路青苔远，还家白露初。  
山色围古邑，溪影渡寒鱼。  
须为过星渚，高风似二疏。  

释文珦　送人  
送子西风里，令予起别愁。  
何时通远信，逾月在孤舟。  
野果经霜实，潮田带露收。  
明朝於此地，独自倚高楼。  

释文珦　送人  
澹澹烟波南浦春，临流挥手易沾巾。  
啼鹃不解留归客，岸柳偏能送去人。  

释文珦　送人  
暂时相见还相别，别恨多於未见时。  
明日新安江上去，春风波浪不相知。  

释文珦　送人归金华  
此去金华水作程，扁舟定是过严陵。  
高山蔽日寒多雾，浅濑通潮夜不冰。  
汉代丝风应自咏，故乡三洞与谁登。  
拟从别后题书寄，又怕征鸿未可冯。  

释文珦　送人归山  
君归西山去，为爱山中云。  
云亦喜君归，日夕常氤氲。  
云踪渺难期，别恨徒殷勤。  
他时望山色，眼中如见君。  

释文珦　送人之蜀  
佳友相辞去，西游卒未还。  
单车行数月，万水与千山。  
雨雪年华晚，烟尘道路艰。  
莫教音信绝，添我鬓毛斑。  

释文珦　送僧  
空山草木秋，相送古原头。  
倦客难为别，寒蛩替说愁。  
旧房深翠壁，归路隔沧洲。  
后夜多明月，相思为上楼。  

释文珦　送僧  
寒虫感秋气，非为游子吟。  
游子寂寞闻，自然动归心。  
归到南岩秋欲晚，山栗正肥山稼满。  
山中独坐看云时，还忆湖边旧吟伴。  

释文珦　送僧  
云作达人性，东西无定居。  
重逢在京阙，忽忆归园庐。  
水宿傍江市，山行见樵车。  
后期难重寻，握手空踌躇。  

释文珦　送僧东归  
今朝送君处，草色如许新。  
后会既难定，别愁那易陈。  
分手限吴越，烟波渺无津。  
云山更重叠，归与何峰邻。  
凭人问消息，或恐非其真。  
不如早重来。勿使山猿嗔。  

释文珦　送僧归静林精舍  
天竺山中秋讲散，露蛩烟雁动乡情。  
五株松下梁朝寺，归听罗浮古磬声。  

释文珦　送僧归庐山  
上人家在庐山阴，木皮作衣云作心。  
独携铁锡来参寻，禅中悟得唐人吟。  
秋高忽忆归山住，旧结茅茨连古树。  
他年我欲寻君去，只恐云深不知处。  

释文珦　送僧归日本  
远人仍远别，把手话江皋。  
积水一韩路，古风八月涛。  
海门山似粒，洋屿树如毛。  
他日难通信，想思梦寐劳。  

释文珦　送僧归隐  
送林身世一何閒，去似孤云不可攀。  
若果怕人知隐迹，买山休买有名山。  

释文珦　送僧归浙东  
旧隐青山下，归程白露前。  
他时此相忆，懊恼浙江船。  

释文珦　送僧还山  
閒云一片又飞还，松桂萧森满旧山。  
后夜有谁相伴在，自听泉落翠微间。  

释文珦　送僧行古归越  
孤云无定迹，兴至即难留。  
独往经秦望，相期隐沃洲。  
雪晴分去路，风急阻行舟。  
旧住如相问，惟烦话旅游。  

释文珦　送僧之湖南  
交游星散尽，之子复南行。  
惜别悲杨柳，相思寄杜蘅。  
好山须驻锡，恶路莫贪程。  
近得湘中信，湘中寇未平。  

释文珦　送僧之华亭  
忽尔来相别，携琴便出关。  
此行离日下，何事到云间。  
郭外遥通海，舟前少见山。  
应思旧栖处，樵屋过秋閒。  

释文珦　送通嗣法书僧归隆兴  
一千余里路，知为尔师行。  
晚峤踏云影，春江闻浪声。  
相逢知有约，又别似无情。  
莫话传衣事，北宗人恐争。  

释文珦　送王商公游永嘉兼呈东甽曹侍郎荆山刘学士  
觅句东嘉去，春风草又薰。  
一千余里路，四十九盘云。  
幸有江山助，休为旅泊分。  
曹刘诸老在，为我致殷勤。  

释文珦　送王逸人  
閒身如野鹤，天地一虚巢。  
山水琴中趣，松筠世外交。  
怀亲逢远信，开封卜归爻。  
更说云门好，相期共结茅。  

释文珦　送乡友归  
青春欲尽时，鸟啼花乱飞。  
共起思乡恨，君归吾未归。  
临分重执手，老泪泾荷衣。  

释文珦　送襄锦二上人之鄞  
春风湖上别，携手欲何之。  
细问重来日，那曾有定期。  
舟行江路水，锡挂海峰迟。  
若有东南使，相逢即寄诗。  

释文珦　送兄  
龙井山中枫叶愁，古塘桥外送行舟。  
明朝相忆在何处，孤雁叫霜人白头。  

释文珦　送雅上人自鄞归杭  
之子幡然别，何人伴寂寥。  
相从非世道，独去是寒朝。  
目送孤帆远，魂随晓浪消。  
重来须定约，莫待隔江招。  

释文珦　送杨菊屋  
菊屋何为者，耽吟呕肺肝。  
短衣空自咏，长铗向谁弹。  
不计为儒误，唯言得句难。  
几人怜此别，把酒不成欢。  

释文珦　送友  
山临东郭暮，路转北原斜。  
此地轻为别，孤蓬不恋家。  
客程何地尽，离思满天涯。  
明日重阳至，同谁对菊花。  

释文珦　送友人住海寺  
海上莲花国，初从太守招。  
衣传方石偈，舟泊丈亭潮。  
渔子应焚簄，鲛人拟献绡。  
他时思旧社，无奈寄书遥。  

释文珦　送远  
离情不可说，握手更踌躇。  
为客三秋尽，还家千里余。  
山程枫叶赤，水驿柳条痚。  
日夕空林下，何人伴索居。  

释文珦　送赵东阁罢官归永嘉  
一年吟抱寄京华，几度相逢说永嘉。  
梦入西山寻枸杞，约归东阁看梅花。  
风霜推拉知何事，雨露生成自有涯。  
应笑屈平终不返，空留遗恨在长沙。  

释文珦　送赵寒泉重宰南中邑  
字民无异术，薄敛与宽刑。  
宓子琴犹在，蒵于歌重听。  
瘴云消昼黑，毒草变春青。  
万里南中路，秋风几驿亭。  

释文珦　送赵一严守永嘉  
九得思共理，符竹付更生。  
卿月辉麟谱，文星次鹿城。  
精微敷易教，信厚播诗声。  
好使中川水，长流水尽清。  

释文珦　宿海上正觉寺  
霜满啼猿石，风回落雁洲。  
半生为远客，此夕欠同流。  
白月无穷意，沧波不尽秋。  
倚阑吟未足，长啸上峰头。  

释文珦　宿灵鹫澜师房  
清泉绕砌流，境界极深幽。  
有客暂投宿，羡君长此留。  
诗成云满磵，人静月当楼。  
忽听清猨啸，南山山树秋。  

释文珦　宿山庵  
绝顶一庵孤，悠悠清夜徂。  
野僧寒出定，山鬼暗相呼。  
泉落池应满，云深树欲无。  
何年捐万事，来此共跏趺。  

释文珦　随寓  
我忘方就隐，鸟倦自知还。  
随寓皆为道，何人有此閒。  
微茫春水渡，平远夕阳山。  
尽入清吟景，谁言胜事悭。  

释文珦　岁旱  
经岁雨不作，溪源皆绝流。  
旱妖长似夏，虫响谩占秋。  
满目伤黎弈，焦心在冕旒。  
天河盍倾泻，并洗甲兵忧。  

释文珦　岁尽  
云深路不通，独处岁还穷。  
尽断尘劳念，方成隐遁功。  
松疏斜漏日，竹劲老吟风。  
不是遗名者，何由到此中。  

释文珦　岁暮旅思  
岐路不可极，岁月亦易遒。  
朔风振寒威，行子无衾裯。  
厥生良可哀，半世空悠悠。  
知音尽沦没，明月难暗投。  
亲朋复遐阻，日夕生离忧。  

释文珦　岁晚自沙溪买舟归社桥酬李秋崖送别韵  
风暮溪头欲雪天，思归频问社桥船。  
心知篱落梅花树，已有寒香似去年。  

释文珦　邃谷  
邃谷居来久，寥寥绝众喧。  
云深通药径，草长失柴门。  
静爱寒山色，閒寻野水源。  
清虚乃吾事，不与俗人言。  

释文珦　太白山老僧  
二十里松阴，居来不厌深。  
云迷归日路，山是暮年心。  
水黑龙移井，风腥虎过林。  
消除万事尽，时或动微吟。  

释文珦　探幽  
秋色令人爱，青藜助远探。  
柿枫丹互映，天水碧相涵。  
绝景沙鸥占，幽程野老谙。  
谓予云外去，更有古龙潭。  

释文珦　汤婆  
野翁有汤婆，爱逾美淑姬。  
眡之若彭亨，虚中而无为。  
冬日则饮汤，身唯一衲随。  
曾不涴脂粉，简洁良易资。  
终宵暖吾足，贞静无邪思。  
德音之所同，可作偕老期。  
誓不中道绝，若彼氓蚩蚩。  
作诗以遗婆，婆听当勿疑。  

释文珦　藤杖  
楖栗古藤杖，偃蹇如虬龙。  
伊昔访婚人，得之天柱峰。  
眡尔如良朋，出处常相从。  
渡水逾万折，穿云或千重。  
忽於风雨时，狡狯夸灵踪。  
使我失冯倚，瓠落无所容。  

释文珦　题慈照坦上人房应山阁  
禅心直以山为体，不与终南捷径同。  
吟久白云生曲槛，定回明月在前峰。  
子牙钓石临溪古，博望槎源与汉通。  
自有山灵回俗驾，几人於此得相逢。  

释文珦　题东皋  
东皋纵遐目，生意良自多。  
鱼跃喜冰释，鸟语乘春和。  
芳兰馥余莇，名花眩乔柯。  
倦客独无依，奈此庶物何。  

释文珦　题杲东轩阇维齿不坏轮珠变金色  
全德寡知音，浮沤亦易沉。  
终因三昧火，始验一生心。  
讲齿犹存玉，轮珠自化金。  
几多空掩胾，遗臭在山林。  

释文珦　题故人溪亭  
石泉清浸槛，终日远器纷。  
境与禅心会，源从静处分。  
乱峰寒蔽日，断壁昼生云。  
向此长栖止，何人得似君。  

释文珦　题规无范云深室  
物外清虚境，由来远众纷。  
灵踪几年说，梵放或时闻。  
似有似无路，漫山漫谷云。  
自难容俗驾，曾不待移文。  

释文珦　题画  
鸥鹭雪衣明，忘机更閒暇。  
青青芳草间，嫋嫋垂杨下。  

释文珦　题画  
蒲长何已折，秋水碧相涵。  
日照沙洲暖，鸳鸯睡正酣。  

释文珦　题画  
浅水与平沙，烟光尽相接。  
鸟立折茄茎，蟹上枯荷叶。  

释文珦　题画  
翠羽立蒹葭，巨蟹行沮洳。  
狂僧淡墨间，无限沧洲趣。  

释文珦　题江湖伟观  
左右江湖仙圣宅，龙飞凤舞帝王家。  
楼台高下随山势，渤灞微茫涌日华。  
渔浦风和翻柳影，官河春尽落桐花。  
钱唐佳丽今无比，回首中原望眼赊。  

释文珦　题鹪鹩巢林行  
鹪鹩巢中林，所择唯一枝。  
俛啄草间粒，自可长无饥。  
绝意於翱翔。其乐诚在兹。  
挟之上空虚，高风亦奚为。  
体微力难任，飘飘意何归。  
穷达悬於天，赋予常不齐。  
君子识其分，小大随所施。  
狂夫每争先，虚骋不知疲。  
以之致高位，未免多瑕玼。  
静退以为德，引理良可推。  

释文珦　题灵泉寺更幽轩  
寒泉发灵窦，翠霭生重冈，  
偶因山冈鸣，得此林僧房。  
高槐肃夜气，短牖熙晨光。  
空门了无事，岁月静中忘。  

释文珦　题履道兄古松图  
屏间何人画四松，高标半在烟云中。  
人来尽作真松看，槎枒古怪势不同。  
一株连蜷如老龙，曾见於康庐窈竔之深峰。  
两株横斜苍黛色，曾见於雁荡高寒之绝壁。  
最西一株更奇特，老来昏耄记不得。  
想得当初落笔旱，名山洞府遍寻思。  
细将览胜探幽兴，暗写凌霜傲雪姿。  
古为画者虽无数，少有人能得真趣。  
毕宏韦偃骨已寒，今日此图堪独步。  
主人劝我为作歌，才薄无奈何此图何。  
疾书一百六十字，勿笑迫促无委佗。  

释文珦　题逆贾  
逆贾猖狂秉国钧，民彝帝业总成尘。  
虔刘几似刀兵劫，全活幸蒙天地仁。  
众醉有谁知甲子，独醒还自记庚申。  
鼎湖龙驭重回首，应悔当年错用人。  

释文珦　题听松亭  
别驾公事閒，翦棘开三径。  
天风引长松，萧萧满清听。  
坐石琴意真，凭栏醉魂醒。  
亦使山中人，悠然动归兴。  

释文珦　题暇亭  
人与山同静，亭巡紫翠间。  
无时临镜水，终日见南山。  
子敬心犹杂，渊明意自閒。  
坐来轻世事，薄暮鸟飞还。  

释文珦　题颜晞仲归隐  
飘然携杖锡，归隐故山中。  
鸟道云泉远，猿声烟树重。  
清闲销不尽，尘累坐来空。  
早晚须相见，知居若个峰。  

释文珦　题竹房  
野水连苔径，山云掩竹房。  
人闲清昼永，鸟语绿阴凉。  
断刻排签古，新茶入焙香。  
眼前清事足，不道在殊方。  

释文珦　题竹轩  
窗前有修竹，道人心自足。  
清风入诗肠，何用五鼎肉。  

释文珦　题醉翁图  
所画者谁子，将非高阳儿。  
满腹常贮酒，何异於鸱夷。  
陶陶以自乐，礼法不可縻。  
酿酒用老瓦，漉酒脱接{上四下离}。  
宁复问升斗，岂尝辨醇醨。  
终日但兀兀，一卮掌中持。  
颇谓有妙理，非人所能知。  
饱罢忘面虑，袒跣行斜晖。  
大笑沈湘人，独醒亦奚为。  

释文珦　天道虽远行  
天道虽远，人心匪殊。  
内直不欺，与天为徒。  
对越无愧，陟降恒俱。  
祝史陈言，曾非矫诬。  
桑林之祷，金縢之书。  
至诚感通，如鼓应桴。  
神人以和，大信以孚。  
不勉不思，自止于符。  
天有常道，人无异涂。  
志斯一矣，天其远诸。  
大道既漓，人心日渝。  
背天从欲，覆族亡躯。  
作善降祥，为恶速辜。  
圣言孔彰，是训是谟。  
一念之差，各里而迂。  
惟当自修，以反厥初。  

释文珦　天道夷简行  
天道夷简，荡荡巍巍。  
人心不然，大行险巘。  
转眼翻覆，诚不易知。  
忠或见疏，信或见疑。  
离间致入，宁复顾思。  
昔者缱绻，终焉弃遗。  
圣如周公，王犹不知。  
孝若申生。姬能死之。  
在彼盛时，尚有尔为。  
况乎季世，颠倒是非。  
谗人饱禄，志士苦饥。  
俯仰今古，其谁不悲。  
命悬于天，逆之为嗤。  
冲静无患，进取必危。  
守道安危，其殆庶几。  
祸福之兆，可以理推。  
夷齐去周，西山采薇。  
黄绮避秦，商岩茹芝。  
景行先哲，良足为规。  
规而罔念，虽悔何追。  

释文珦　天地无穷行  
天地无穷，人处于中，  
三才既兆，庶类皆通。  
至圣立极，万方所宗。  
如星拱北，如水朝东。  
垂衣则治，天下为化。  
孝慈道广，是谓大同。  
自兹而降，谋用昌崇，  
抹由此起，强弱相攻。  
上下分乱，莫知适从。  
匪兹礼义，曷能靖共。  
顺之者吉，逆之者凶。  
不能率此，斯曰颛蒙。  
穷通得丧，实维降衷。  
巧愚不与，系於遭逢。  
毋肆小智，以菑厥功。  
安时处顺，於焉考终。  

释文珦　天地之间有此身  
天地之间有此身，此身岂肯惹风尘。  
竹篱茅舍居来稳，纸帐浦团趣更真。  
行已作成山水痴，到头不是利名人。  
使予生遇陶唐世，当与许由巢父伦。  

释文珦　天乐歌  
鸟乐在深要，鱼乐在深渊。  
人乐在深居，不深常致患。  
吾居今已深，柴门草树间。  
油然自成乐，其乐难具言。  
问吾乐伊何，一皆得之天。  
至乐任天与，不知然而然。  
朝乐暮亦乐，此乐真具全。  
吾歌天乐歌，听者慎勿喧。  

释文珦　天目禅师归梁渚旧隐  
闻师归渚上，欲尽百年间。  
独鹤知难侣，孤云不易攀。  
龙盂经几缀，虎锡上重环。  
禅子多求法，玄门为启关。  

释文珦　天目山僧隐居  
卜居就穷崖，几席净如氾。  
三池更幽绝，澄澈皆可鉴。  
深处有蟠蛟，游子不敢瞰。  
独向月明时，临流学清梵。  

释文珦　天目山逸人居  
隐处元无路，烟霞素所期。  
不逢樵子说，那有世人知。  
树老回春晚，山高见日迟。  
欲为重到约，恐尔又深移。  

释文珦　天台山  
天台仙圣宅，隔断世间尘。  
春夏长留雪，峰峦半入云。  
溪行多病淑，樵径少逢人。  
欲觅诛茅地，同流傥见分。  

释文珦　天台野兴  
短策堪扶老，飘飘野兴浓。  
山行不知远，真侣或相逢。  
积溜空幽石，长萝上古松。  
今宵随处宿，难定在何峰。  

释文珦　天竺中夜  
白露变气候，促织阶下鸣。  
切切鸣不已，倦客心自惊。  
中夜揽衣起，星疏松月明。  
念彼同怀人，迢迢隔山城。  
此身无羽翼，不得东南征。  
聊作相思吟，寄此千里情。  

释文珦　田父  
田父秉耒耜，东郊生意繁。  
风和土脉应，雨过水花浑。  
麦陇抽新穗，秧畴腐宿根。  
春耕易为力，欢笑语儿孙。  

释文珦　田家  
田家翁媪颇自适，翁解耕耘妇能织。  
官中租赋无稽违，所养牛羊亦蕃息。  
岁时力作不徒劳，桑柘满园禾黍高。  
皆因勤俭百事足，老身不复愁逋逃。  
儿女长成毕婚嫁，只在东邻与西舍。  
翁头时复有新簄，亲戚团栾乐情话。  
神前祭赛宜丰腴，家中衣饭随精粗。  
县吏下乡鸡犬尽，但愿官府无追呼。  

释文珦　田家谣  
东坡粟已黄，西畴稻堪获。  
农家庆丰年，茅茨举杯酌。  
复喜官家用贤相，奋发天威去元恶。  
诏收宽徭榜村路，悍吏不来鸡犬乐。  
儿音牧牛舍牛摆，翁媪赛神听神语。  
饮则兮福乡土，五日一风十日雨，  
万岁千秋戴明主。  

释文珦　听说南中蟒事  
蟒身漆黑蟒首红，蟒来动地起狂风。  
惭愧蜑巫能制蟒，床头开柙放蜈蚣。  

释文珦　听松  
别驾公事閒，翦棘开三径。  
天风引长松，萧萧满清听。  
坐石琴意真，凭阑醉魂醒。  
亦使山中人，悠然动归兴。  

释文珦　听雪  
密片打窗窗自白，老翁寒坐正清吟。  
忽闻压折墙头竹，却想山中积处深。  

释文珦　听野老所言  
衰翁卧病山之阿，东村沈老来相过。  
首言年饥若无备，次说时政多烦苛。  
其间数事尽切已，具有本末非差讹。  
农家累世服畎亩，此外宁复知其他。  
世道愈变俗愈薄，天意亦复相折磨。  
举贷养蚕不收茧，尽瘁耕耨田无禾。  
千疮百孔正难补，前月里正来催科。  
家贫乏钱办酒食，卖却养命双种鹅。  
昨朝县吏又追唤，真如鸟雀遭网罗。  
儿女啼号顾弗及，心如乱丝头绪多。  
西邻寡妇更可念，譬彼坏木无枝柯。  
饥寒交煎绝生意，母子牵挽沈於河。  
句句皆从痛肠出，语罢涕泣俱滂沱。  
民之多艰有如此，於乎彼苍其奈何。  

释文珦　同友行山峰隐僧语  
我本忘世人，有志在岩穴。  
欣逢会心友，提携步林樾。  
云中野僧居，树梢清磬发。  
不惮登陟劳，遂得造石窟。  
门前羃萝茑，座后翳松栝。  
结草为三衣，降龙在一钵。  
问我从何来。执手道契阔。  
食我青精饭，语我颇谆切。  
教我去众巧，使我守一拙。  
我诚服其言，毕志不敢越。  
他年定依止，相与定晚节。  
万事尽弃捐，饮涧茹薇蕨。  

释文珦　同诸友寻幽登飞来峰  
湖际山何限，飞来独著名。  
玲珑疑鬼凿，崷崒自天成。  
猿去犹存洞，龙归尚有泓。  
树因含玉润，泉为炼丹清。  
桂了排空落，莲花浥露擎。  
鹫形传佛国，灵应动神京。  
翻译贤人迹，稽留隐者情。  
修藤垂万岁，孤石记三生。  
夜讲台偏古，春风桧重荣。  
宾玉辞可讯，慧理塔难平。  
客至心多恋，僧居虑自轻。  
跻攀虽诘屈，临眺独高明明。  
观阙雄三岛，衣冠迈百城。  
东南且行在，西北待经营。  
溟涨无涯涘，江流但注倾。  
一时归眼界，终古播诗声。  

释文珦　桐庐县  
潇洒桐庐县，名闻汉代余。  
民风尚耕钓，土物富薪蔬。  
江水连衢港，云山带越墟。  
终期置茅屋，邻近钓台居。  

释文珦　桐溪  
修梧散瑶碧，溪水涵清漪。  
凡翼毋饮栖，凤鸟当来仪。  
山人以自鸣，俗士安能知。  
陵谷可变迁，此志当勿移。  

释文珦　桐州先师塔  
耿介绝依凭，清虚尚饮冰。  
悟明中观论，度越小乘僧。  
梦已三生破，神应九品升。  
法门谁得髓，石塔冷孤灯。  

释文珦　投宿山家  
山家忘四时，力作倦还息。  
鸦鸣知欲曙，鸡栖念当夕。  
两男皆长成，尽解供赋役。  
季女方及笄，亦复能纺绩。  
老翁独无事，醉饱岸巾帻。  
喜客到柴扉，扫室具枕席。  
枣栗非外求，园蔬更堪摘。  
殷勤话生理，颇觉计自得。  
我生独何为，转徙常寄食。  
语残灯欲死，划际虫啧啧。  

释文珦　途中感兴  
悠闲涉长途，西日照禾黍。  
回首睇关山，故乡在何许。  
秋风吹栎林，忧思莫能禁。  
同怀不可见，日暮空沈吟。  
方矜美少年，倏忽伤丑老。  
百年能几何，况复不长保。  
存者日已少，逝者日已多。  
荣华亦难恃，薤露有遗歌。  

释文珦　晚  
暝色生前浦，日沉西岭树。  
隐约有孤僧，远入深云去。  

释文珦　晚  
残阳下西岑，暝色起平坂。  
林下一僧归，钟声烟际远。  

释文珦　晚泊  
烟生浦欲无，日暮潮初落。  
客帆何处来，又近垂杨泊。  

释文珦　晚步  
竹杖芒鞋晚步迟，为贪山水有清晖。  
栖鸦已带残阳去，牧竖遥穿薄霭归。  
可保禅身终放浪，从教尘世名脂韦。  
閒中自有无穷乐，敢道麻衣胜锦衣。  

释文珦　晚步  
秋色遍西原，行吟野兴存。  
坂田通堰熟，溪水度滩喧。  
宿鸟分投树，归牛各认村。  
幽居乘夜返，松月在衡门。  

释文珦　晚步  
晚策信所往，幽怀那可穷。  
孤村流水外，古木乱山中。  
雨过天容净，风收地籁空。  
淡烟归独鸟，深涧饮长虹。  
日下青峰表，潮生沧海东。  
光吞群象没，气混百川雄。  
椓杙知樵子，乘舟识钓翁。  
閒身天与健，萧散复谁同。  

释文珦　晚春  
游人只道花时好，老子心偏爱晚春。  
万紫千红都谢了，绿阴时见采桑人。  

释文珦　晚春遣兴  
始听邻屋响秋磚，独住閒房春又深。  
遍地繁花非故色，一窗凉叶是新阴。  
仓庚谩得东君意，杜宇偏伤远客心。  
节物相催身易老，临风时复动悲吟。  

释文珦　晚归  
乔林瑟瑟起阴风，夜色归山不辨重。  
唯有隐庐偏易认，石楼灯火最深峰。  

释文珦　晚秋閒步  
晚来閒步阅秋光，田上人家尺涤场。  
远浦寒波浮雁鹜，荒山落日下牛羊。  
客鬓已非当日黑。菊花空似去年黄。  
因听翁媪言音异，又复令人忆故乡。  

释文珦　晚秋野外  
隔岸茅茨低小，临溪草径横斜。  
杨柳已无余叶，芙蓉尚有残花。  

释文珦　晚秋游兴  
余英山中枫叶赤，龟溪溪上蘯花白。  
野翁杖屨往来频，为爱溪山好色。  
白叟虬髯眼深碧，邂逅相欢坐苔石。  
语终长啸归青壁，恐是云深避秦客。  
斯人再见虽难期，忘机亦有渔樵席。  
藉草班荆相尔汝，无主无宾心自适。  
沙鸥飞度夕阳间，烟外遥闻一声笛。  

释文珦　晚宿山寺  
日晚投山寺，萧然异人境。  
石房云气深，苔阶雨声冷。  
心清不成寐，篝灯对孤影。  
清猿亦可人，长啸西南顶。  

释文珦　万山深处  
万山深处绝諠哗，野鹤孤猿共此家。  
莫使游尘污泉石，有妨闲客卧烟霞。  
寒谫绿芰千层叶，饥食青花数树花。  
无可破除无可羡，清贫却是好生涯。  

释文珦　忘归  
久作余英客，溪山似有缘。  
柳堤便野步，竹寺称幽禅。  
结伴寻沙鹭，忘归笑杜鹃。  
翛然绳检外，颇觉胜神仙  

释文珦　忘已  
身荣如美痬，身退是良方。  
云月皆成趣，悲欢不入肠。  
闲门清昼永，宴坐绿阴凉。  
昔者惟忘物，今焉已亦忘。  

释文珦　煨芋  
隐者似孤云，都忘厌与忻。  
渔樵每争席，鸾鹤自为群。  
地僻云常满，山高日易曛。  
蹲鸱煨正熟，不与俗人分。  

释文珦　为仇近仁赋山村  
我爱山村人，自得山村趣。  
唯与渔樵狎，绝无轩冕慕。  
高情寄云松，至乐在霜芋。  
长吟招隐诗，更作閒居赋。  
出处均不静，旷达遗万虑。  
犹嫌车马喧，肯受尘土污。  
白驹志虽洁，玄豹斑已露。  
只恐鹤书来，夺我良朋去。  

释文珦　为顾美山赋五字田  
宝此五字田，不羡千亩耤。  
冥搜为播种，发言皆黍稷。  
梅山老吟农，良已著深绩。  
终然乃有秋，不负平生力。  

释文珦　为李少监赋秋崖歌  
四时之气秋最清，千崖风骨方峥嵘。  
石黛碧玉迭照映，乔松老柏森纵横。  
上有白云可为佩，下有寒泉堪濯缨。  
樵夫仰视不敢上，鸾鹤日夜长和鸣。  
若有人兮似冰雪，以斯崖兮拟高洁。  
饮玄津兮餐玉屑，御清风兮朝帝阙。  

释文珦　为林隐君赋石田  
石田所无用，君独爱斯名。  
应为诗书种，免教人世争。  
秋风还自获，春雨不须耕。  
除是长沮辈，参知高隐情。  

释文珦　为清渭滨赋集清轩诗  
造化既橐签，坱坙斯无穷。  
下达于幽阴，上彻于穹窿。  
物各限已私，是以无全功。  
高人作轩宇，与彼造化通。  
洋水皆心深，一碧涵虚空。  
洗尽世间尘，万象皆冲融。  
乾坤清淑气，大集於其中。  
为语登轩人，快睹开昏蒙。  

释文珦　为清渭滨作雪深室歌  
积雪兮深深，万卉兮消沈，  
梅独花兮之水阴。容斯静兮暗暗，  
香斯清兮不淫。  

释文珦　为山僧作松石歌  
一片石，一株松。  
石如虎距松如龙，风云变化多灵踪。  
有僧托此憩寂寞，心与境会无尘容。  
记得当年采秀於天台万八千丈之深峰，石桥西畔曾相逢。  

释文珦　为商隐赋筼房  
其筼非俗本，清韵古今同。  
渭上曾千亩，房边又一丛。  
月生多散乱，风过玉玲珑。  
劲节尤宜晚，青青雨露中。  

释文珦　为先云洲赋尘外地  
狂贾何人斯，曾莫犬豕若。  
包藏窃国机，直尔弃天爵。  
逆罪浮草莽，盗术逾跖躥。  
殛死於荒陬，厉肉不中舋。  
窜贼亦云晚，帝脉以微弱。  
仓扁皆拱手，神圣难救药。  
兴亡谁召之，礼乐至销铄。  
兵戈满天地，腾沸犹鼎镬。  
亿万苍生命，枕藉委沟壑。  
寰中荡无间，吾徒曷栖托。  
赖有尘外地，犹堪遂飞跃。  
泉石尽清奇，烟霞地参错。  
有客赋归来，楸枰见高著。  
真是离声名，非唯解缨络。  
山心极閒旷，云踪忘住著。  
长歌松月高，晏坐林花落。  
游衍狎渔樵，追随任猿鹤。  
他年四方志，此日三生约。  
终逃小草讥，嘉遁自成乐。  
於焉以求志，为记良不恶。  

释文珦　为修樗作歌  
我爱岩间古樗栎，蔽日参云过千尺。  
樵苏来往作阴凉，不为风霜变颜色。  
匠氏入林持斧斤，材无大小皆选抡。  
豫章榝楠岂复有，独以无用全其身。  
山僧历得养生理，故以岩樗自为比。  
只把樛枝庇本根，肯夸美干招残毁。  
幽人志士当勿疑，听我朗诵岩樗诗。  
纵为梁栋或易挠，岩下清风无尽时。  

释文珦　为言以道赋岩隐  
隐者心常静，山林迹易安。  
几年灵运屐。九转葛玄丹。  
石圃菁苗在，崖房桂影寒。  
岂知尘世窄，万事杂悲欢。  

释文珦　为鄞僧题四明窗  
郡名元自山名得，石似痚棂四面同。  
每恨世人游不到，羡君身在此山中。  

释文珦　惟初  
惟初结发时，志气凌苍昊。  
飘然去园庐，名山纵幽讨。  
流光暗相催，於今已衰老。  
满眼皆少年，谁堪写怀抱。  
潜踪寂寞滨，萧飒同霜草。  
谓可安余龄，异俗惊我倒。  
颇解空王宗，怀之以为宝。  
世故等浮尘，弃置勿复道。  

释文珦　嵬嵬山石行  
山石何嵬嵬，孤松何薿薿。  
其大逾百围，其高过千尺。  
广厦需梁栋，求之若匪克，  
梓人一以视，斤斧见促迫。  
牛夫竞牵挽，输入王侯宅。  
观者如堵墙，靡不重嘉惜。  
镂刻以为工，丹青以为饰。  
巍然在云霄，七贵所栖息。  
梁栋岂不美，残生良可哀。  
宁作南山松，毋为广厦材。  

释文珦　闻似道入相因赋诗  
盛德方为贵，虚名底用高。  
异时游荡子，今日似萧曹。  
红粉催身朽，清霜入鬓牢。  
势穷人事改，槐棘等蓬蒿。  

释文珦　闻雁  
山寒经月断人行，孤雁噰噰忽一声。  
身在异乡兄弟尽，老夫那得易为情。  

释文珦　闻雁  
重云散尽天如镜，寒雁哭霜冬夜永。  
欲写相思寄远人，翩翩过尽无留影。  

释文珦　问李筼房疾  
筼翁非时流，温然古君子。  
我虽异教人，臭味略相似。  
四月不见翁，相望隔烟水。  
石坛忽来前，言翁乖摄理。  
真体本无病，请说病原委。  
乃知为苍生，常欲致平治。  
神明所扶持，厥疾自衰已。  
秋日定拿舟，贺翁勿药喜。  
既为苍生病，须为苍生起。  
比寿於广成，与宋相终始。  

释文珦　卧云歌  
潜山道人性痚懒，地覆天翻浑不管。  
草座麻衣居绝巘，一间茅屋云常满。  
颇爱云纵亦萧散，於焉誓与云为伴。  
终日卧云忘早晚，梦回日照云床暖。  
彼此无心体舒缓，所以相从加缱绻。  
他年我死云独存，云应惋惜吾生短。  

释文珦　乌栖曲  
白露生庭芜，明月照栖乌。  
栖乌啼不已，闺人中夜起。  
起视西北方，翩翩雁志翔。  
幽燕戍未返，云胡不凄伤。  

释文珦　乌夜啼  
东家屋树与云齐，夜夜有乌来上栖。  
明月照树栖乌啼，愁杀窗中战士妻。  

释文珦　无心  
出本无心倦即归，悠悠天地一支离。  
此真难与时人说，惟有山云乃得知。  

释文珦　吴中灵岩寺  
离宫今作寺，往事日荒芜。  
越女承恩宠，吴王失霸图。  
屧廊斜带岭，香径直通湖。  
莫上琴台望，风烟满旧都。  

释文珦　吾年  
吾年未七十，颇觉惭昏耄。  
旧事尽遗忘，独余山水好。  
天寒附叶炎，尘埃满乌帽。  
客至欲逢迎，无奈筋力耗。  
君当恕衰翁，遮莫谓予傲。  

释文珦　吾年  
吾年易逾迈，感慨难具陈。  
齿发半缺秃，肌肤多不仁。  
屏迹於空山，几与木石邻。  
忆昔少年时，秉志将求伸。  
所交四方士，一一非常人。  
论文穷道要，日夕长相亲。  
逝者若流水，存者犹参辰。  
辗转空怀思，欲见终无因。  
新知弃玼贱，坐卧唯一身。  
余生谅非久，当为灰与尘。  
存亡固可念，亦复徒伤神。  
於焉息吾卢，静然全天真。  

释文珦　吾身  
东西南北人，寂寞住岩涧。  
年衰鬓凝霜，客久衣绝襻。  
何须念粱肉，且复饮藜苋。  
犹患有吾身，身死即无患。  

释文珦　吾身  
趋时非好步，步步青山归。  
眼界绝尘垢，耳根遗是非。  
充肠草木实，被体云霞衣。  
吾贫岂当念，吾原已无违。  

释文珦　吾生  
吾生少壮时，穷力在经教。  
一心融万境，颇亦能致效。  
老来更脱略，山水随所乐，  
今成信手棋，胜不复校。  

释文珦　吾心  
吾心偏向静，物外寄柴荆。  
山意深方好，溪源远自清。  
余生惟欠死，众虑已皆平。  
隐者宜无迹，人休问姓名。  

释文珦　吾心  
吾心静而贞，是乃出天禀。  
驱之入尘樊，违性岂不甚。  
所对非同流，欲语口还噤。  
世涂机穽多，动足常懔懔。  
今来返中林，夜卧始安枕。  
山薇既可餐，清泉大堪饮。  
布及极相宜，亦不羡文锦。  
斯谋良已臧，余生不须谂。  

释文珦　吾性  
吾性本痚狂，难教住帝乡。  
看心忘世界，濯足爱沧浪。  
往事皆如梦，浮生底用忙。  
到头华衮服，不及芰荷裳。  

释文珦　五朵峰  
莫知小朵飞来日，慧理曾经指异踪。  
香润尽多西竺石，孤高亦有晋朝松。  
断无一干栖凡鸟，别有深泓卧老龙。  
绝项世上游不到，瑶丛清丽似芙蓉。  

释文珦　五洩龙井  
五吉蜿蜒宅，幽深父老言。  
傍溪唯见瀑，度岭始知源。  
夹欲斜晖隐，空林夕电翻。  
屡闻当旱岁，噀雨出松门。  

释文珦　武康道中  
又过防风旧国西，客怀烟景两凄凄。  
青山环绕疑无路，白水分流尽入溪。  
竹外野祠荒甽缺，柳边渔户草庐低。  
萍蓬漂转成何事，不及林猿有定栖。  

释文珦　物外  
物外烟霞古，幽深断送迎。  
聩僧唯反听，啼鸟自春声。  
望岳山心静，临池水观成。  
岂知趋世者，终日但营营。  

释文珦　物我  
物我两俱忘，雙然入道乡。  
空为真命脉，静是悟肝肠。  
竹月光零乱，松风韵短长。  
色声皆妙契，曾不费思量。  

释文珦　西城行  
閒踪无滞留，有兴即行乐。  
崎岖历重丘，窈窕穷远壑。  
遂步西城道，修墉带高闳。  
门前高梐枑，喧喧歌吹声。  
老人咨嗟予故，园林曾是前人墓。  
予谓老人置勿论，自古废兴何定据。  
今人欢乐宁长保，后人还为伤怀抱。  

释文珦　西村老叟  
西村逢老叟，事事皆天真。  
发白不记岁，鸟鸣知是春。  
耕桑了衣食，儿女俱和循。  
日暮野中归，荷锄仍带薪。  
见人但恭敬，尘满头上巾。  
未尝褒都邑，岂闻有君臣。  
我疑百世下，犹有羲皇民。  

释文珦　西风  
西风吹鬓鬓成霜，变异无端那有常。  
交友后先同昨梦，老人八十尚他乡。  
书空雁字行痚密，泣砌虫吟韵短长。  
尽是客中秋意绪，谁能对此不凄凉。  

释文珦　西风  
西风落叶间，孤客有余閒。  
寒水皆归壑，秋云不离山。  
鹘翻枯草去，鸦带夕阳还。  
幽趣何人共，柴门只自关。  

释文珦　西风  
西风似识野夫心，吹叶填门日渐深。  
童子切须休扫著，要他朝夕助秋吟。  

释文珦　西风  
西风飋飋起松林，卷尽长空万里阴。  
明月在天天似水，似余一片坐禅心。  

释文珦　西明落照  
幽居面西岭，窗几有真趣。  
睡觉无人声，残阳在高树。  

释文珦　息影  
息影尘埃表，安心静默间。  
若为消白日，长是对青山。  
流水欲穷处，野猿相与还。  
孤云时起灭，未必似余閒。  

释文珦　惜别  
风涛晚未止，鼓枻欲何之。  
穉齿便相识，摹上成别离。  
水香浮浦树，月露满江蓠。  
明日空凝伫，茫茫无处期。  

释文珦　溪边  
溪边得微径，陟险穷层巅。  
上有巢居人，志隐忘岁年。  
心静语言寡，道在精神全。  
终身愿相依，愧我无宿缘。  
明朝下山去，怅望空云烟。  

释文珦　溪路  
溪路六七里，茅茨三两家。  
断崖悬石髓，古树有松花。  
绝壑无人处，看云到日斜。  
过山幽更甚，时复见樵车。  

释文珦　溪上  
散策清溪岸，茅檐事事幽。  
燕巢春始垒，蛛网雨来收。  
翁媪能留客，儿童不识愁。  
兴长归径晚，回首问群鸥。  

释文珦　溪上野人家  
隔水两三家，荆扉带郭斜。  
春风喧燕雀，时雨足桑麻。  
翁媪皆垂白，衣冠不尚华。  
乌蓬船一只，出入渡头沙。  

释文珦　溪寺书怀  
野寺依溪曲，长桥接柳堤。  
俗人忙不入，孤客自安栖。  
懒散今成性，烟云尽入题。  
邻居有农父，时与话耕犁。  

释文珦　溪翁  
青山映溪三十里，水中白石何齿齿。  
是非不入溪翁耳，生涯只在清溪里。  
终日矶头坐碧藟，钓丝入潭鱼唯唯。  
得鱼满笼浑家喜。溪光似镜山如黛，  
不是溪翁不知爱。  

释文珦　喜故人来访共论易  
读书无与如，日夕友猿狙。  
喜悦深交至，参同未画初。  
语边惊鬼魅，句里得真儒。  
兹事忘来久，因君又起予。  

释文珦　喜晴  
郊行雨初歇，野径泥犹滑。  
斜日照残云，云边飞鸟没。  
别浦有行舟，乘流櫂歌发。  
对景未能去，沙头待新月。  

释文珦　喜晴  
经旬雨不断，今日喜新霁。  
杖策东皋行，桑柘阴翳翳。  
蚕老欲登箔，菜麦亦可刈。  
田园足生理，外此尽误计。  
父老诚见客，吾驾从兹税。  

释文珦　喜雪  
北风吹同云，惨澹日已夕。  
枕上闻霰零，须臾映窗白。  
晓来篱户间，平地忽过尺。  
群峰静缭绕，弥望无寸碧。  
栖鸟噤不鸣，空山断行迹。  
古木摧危梢，荒崖失奇石。  
瑞色遍天壤，膏润归宿麦。  
螟蟊深入地，沴气亦消释。  
丰年信可占，岂复忧民食。  
野老不知寒，欢声动阡陌。  
聊作喜雪歌，仰谢天钧力。  
歌长遣谁和，写寄西峰客。  

释文珦　夏日过隐不湖居  
轩窗临水开，洁莹如冰镜。  
含风柳千丝，清暑荷万柄。  
近结鸥鹭盟，远寄江湖兴。  
吾亦爱君庐，为发沧浪咏。  

夏暑正隆望秋得雨风赋长句  
夏日烈烈扬晖光，阳气入土土力强。  
望秋三日雨滂滂，庶物浡然俱阜昌。  
雨暘时若异咎恒，秔稻薿薿如人长。  
西风朝夕吹新凉，风来已作酒饭香。  
老农再拜谢穹苍，此去足以供焌尝。  
只今吏卒多豺狼，唯恐肆威回夺攘。  
一粒不得入我肠，父子悲啼茹糟糠。  
愿将此意达君王，毋官贪冒官循良。  

释文珦　夏雨应祷  
当夏而闵雨，百神靡不宗。  
精诚既上达，所愿神辄从。  
触石忽生云，初亦无多浓。  
东风借其力，斯须满诸峰。  
稍久弥六虚，油油复溶溶。  
炎歳化清凉，密布难知重。  
雷电发灵响，潭湫起飞龙。  
甘霔冈不周，非止千里封。  
槁苗浡然兴，边畴遂苖苖。  
焚香拜天赐，欢声遍群农。  
当书大有年，赋食皆足供。  
公私有余羡，露积如崇墉。  
誓言为酒醴，报祀於秋冬。  
降福宜孔皆，万国称时雍。  

释文珦　仙佛辞  
仙以静为道，佛以空为宗。  
群动本皆静，万有体恒空。  
服食迷静趣，仙道不可从。  
宴息昧空性，佛理无由通。  
或曰空静殊，斯言吾不庸。  
空静即仙佛，得於此心中。  
心乃佛仙质，仙佛心之容。  
三法妙而一，吻焉归大同。  

释文珦　仙家  
四面烟霞一径苔，碧桃花际洞门开。  
椶冠道士向余说，时复有人骑鹤来。  

释文珦　先云洲访予於万玉归而寄诗因用其韵  
晓行竺山心，草露濡衣襟。  
稽留虽在眼，谢客难重寻。  
灵木逾千龄，斤斧日见侵。  
侵伐残未已，使我老气瘖。  
雅乐寝不作，满耳侏离淫。  
野性羞雷同，自为梁父吟。  
疵贱苦无力，安能变夷音。  
畏涂不可行，林下甘陆沈。  
世道已如此，怀抱那易禁。  
独爱古桂林，岁晚犹森森。  
此桂亦未保，慨叹良又深。  

释文珦　闲居  
四体本虚空，万物犹土苴。  
以此存内照，颇觉非外假。  
存亡楚人弓，得失塞翁马。  
但使吾道存，正欲知者寡。  

释文珦　闲居  
萧然谢尘境，日夕心悠哉。  
厨空无鼠雀，径僻多莓苔。  
麻衣足自蔽，柴门讵曾开。  
坐听风叶鸣，疑有幽人来。  

释文珦　闲居  
閒人了无营，偃卧常至午。  
暖日到床前，落叶满篱户。  
或时散幽步，东冈复西坞。  
誓此毕余龄，青山不相负。  

释文珦　闲居  
虽贫常晏如，兀兀坐山舍。  
案有麻衣易，门无俗士驾。  
虞人不从招，尼父亦待贾。  
狗苟复蝇营，此事吾不暇。  

释文珦　香林洞口观猿  
贵游抛果引群狙，大小玄黄赶掷殊，  
别有白猿归洞里，一生不受俗人呼。  

释文珦　向乐古移居山中  
高怀厌古市，买屋住深峰。  
束帛不可聘，世人那易逢。  
故家遗石鼓，好景对金钟。  
得句凭谁会，长歌慰井龙。  

释文珦　萧阜水仙花  
江妃楚楚大江湄，玉冷金寒醉不归。  
待得天风吹梦醒，露香清透绿云衣。  

释文珦　萧然  
萧然一茅茨，远在青山郭。  
岁晚倦行游，来兹解缨络。  
功名人莫笑，吾志在丘壑。  
试问伏辕驹，何如九霄鹤。  

释文珦　晓别故人  
别日不易数，相逢多故情。  
为吾留一宿，同子话三生。  
月印秋灯白，霜添夜气清。  
晨钟缘底事，还又动离声。  

释文珦　晓步十韵示山友  
隐居绝他营，晓步缘涧壑。  
水深鱼影閒，林密鸟声乐。  
晴空极清明，孤云何住著。  
原穷得危磴，路转见横彴。  
啸响空谷传，吟情古灵觉。  
所遇皆隐沦，论心遗厚薄。  
大山无小草，忘世胜大药。  
余生岂须计，此兴谅非错。  
其适在閒旷，何用嫌落魄。  
书此以告君，狂言君勿噱。  

释文珦　晓林日融叶霜滴沥如涕泣  
槁叶殊可怜，寒风吹女急。  
天复雨严霜，恐女难自立。  
零落归草莽，晚悟嗟何及。  
朝阳达机兆，为女增泫泣。  

释文珦　晓行  
寒鸡误客行，踯躅犯霜露。  
冰冻不生潮，娥江夜难渡。  

释文珦　晓钟  
梦觉风吹雨脚断，庵西斜月透痚松。  
披衣起坐不成寐，细听四山鸣晓钟。  

释文珦　晓坐  
梦破不成寐，茅斋坐清晓。  
他山已击钟，独树初啼鸟。  
四体既调柔，众境亦深窈。  
素书未终轴，朝光射林杪。  
任性无外求，一静万缘了。  
何事尘中人，百年徒扰扰。  

释文珦　效陶秋岩韵  
眼前几富贵，变灭同浮烟。  
举非吾所钦，眷然思古先。  
穷达无二道，彭殇可齐年。  
中心既昭彻，万象皆澄鲜。  

释文珦　效陶四首用葛秋岩韵  
坐石滋南风，幽抱和且衎。  
志唯在山水，身不关治乱。  
终曲遂忘言，举目送飞翰。  
所得皆天真，初不加习玩。  

释文珦　效陶四首用葛秋岩韵  
山深自无暑，五月草树寒。  
颇有遁世乐，得之亦非难。  
岩翁我同流，邂逅成清欢。  
回首功名人，琐琐不足观。  

释文珦　效陶四首用葛秋岩韵  
眼前几富贵，变灭同浮烟。  
举非吾所钦，眷然思古先。  
穷达无二道，彭{伤亻换歹}可齐年。  
中心既昭彻，万象皆澄鲜。  

释文珦　效陶四首用葛秋岩韵  
我居本山林，茅茨荫嘉树。  
肮脏尘网间，归心自西鹜。  
吾驾今已返，终然守贞素。  
每思夜气清，起坐天未曙。  

释文珦　心镜  
不存分别见，真是与盲同。  
常以身为观，因知色即空。  
无生方会道，取相未成功。  
此意吾尝得，皆归心镜中。  

释文珦　辛巳仲冬二日冬至孟冬晦日偶成  
天地一阴阳，推迁见短长。  
后朝方反复，此月谩称良。  
萍梗余浮迹，桑榆借晚光。  
有龟还懒卜，唯觉好支床。  
髒髒近一阳，昼短夜偏长。  
打睡工夫到，潜踪计策良。  
晓霜寒有力，冬日淡无光。  
生怕人有觅，衰翁懒下床。  

释文珦　新昌南岩  
大禹未疏凿，此山为海门。  
试从樵迳上，犹有钓车存。  
佛屋栖灵窦，仙坟荫远村。  
岩头一滴水，居者不知源。  

释文珦　星诸兄挽词  
吾宗老兄弟，夫子最高明。  
问学穷根柢，公忠出性情。  
夙能全至孝，元不念修程。  
道自成均重，身由射策荣。  
把麾闻列郡，持橐贰春卿。  
得请还山早，居家旧疾平。  
正安琳馆乐，忽报玉楼成。  
死后名逾盛，生前志未行。  
他年如定谥，谥号决当清。  

释文珦　行飞来冷泉水石间  
鹫岭清无尽，池亭趣亦佳。  
泉冲沙觜出，石压树身斜。  
居者应遗世，游人欲忘家，  
莲华峰更好，惜被白云遮。  

释文珦　行石林苍莽间颇多幽致有思归隐  
离城才一舍，已得近樵渔。  
秀石云松路，荒篱水竹居。  
阳坡收早粟，烧地长新蔬。  
便好为兹隐，吾生不愿余。  

释文珦　行窝吟  
了无一事可相拘，布袜青鞋信所如。  
乱石荒苔樵子径，竹篱茅舍隐人居。  
山林真乐须还我，朝市闲名不问渠。  
颇谓行窝安乐法，远胜叔夜养生书。  

释文珦　行止吟  
行止定如何，江湖岁月多。  
情真疑近傲，语直似伤和。  
野馔甘藜藿，山衣爱薜萝。  
因同田父熟，学得饭牛歌。  

释文珦　休粮僧  
禅貌如冰雪，禅心去町畦。  
休粮烟火绝，养气语言低。  
空室无关钥，随身止杖藜。  
不曾游聚落，终老只山栖。  

释文珦　朽质  
朽质任浮沉，都无住著心。  
未凭三窟兔，得似九皋禽。  
煮石清泉洁，眠云翠壁深。  
生来有诗痴，老去亦忘吟。  

释文珦　叙志  
夙了万缘空，年衰转更慵。  
梦身休化蝶，病耳畏闻蛩。  
野服萝堪制，山粮穄可舂。  
誓将云木友，怕与世人逢。  

释文珦　雪窦山  
寺在诸峰顶，寥寥远世纷。  
岩飞千丈雪，门掩万重云。  
地冷春疑晚，松深日易曛。  
孤猨清叫月，僧向定中闻。  

释文珦　雪霁  
静寄向空林，於今岁月深。  
因知閒趣味，懒与俗浮沉。  
霁雪千峰玉，朝阳万树金。  
是吾真富贵，不觉动微吟。  

释文珦　雪霁别乡  
雪霁别乡关，经行百里间。  
溪流殊荡漾，山色正{左文右阑}{左文右扁}。  
民散无多户，程途转几湾。  
衰龄垂八十，未必又重还。  

释文珦　雪晴  
日照松头冻雪崩，又闻烘拆小池冰。  
起看门外群峰色，绝顶才分翠一棱。  

释文珦　雪屋  
风落晓空寒，茅檐一尺宽。  
乱声依竹密，斜片打窗残。  
绝谷炊烟断，开门去路难。  
枕书眠只昼，人说似袁安。  

释文珦　寻北山友不值  
山南山北住，来往共烟霞。  
午径行松叶，秋入问菊花。  
叩门人不见，归路日西斜。  
应是孤云性，难教只在家。  

释文珦　寻山家  
路入深原三四里，林茂鸡犬十余家。  
村篱痚密齐栽枳，山崦高低尽种畲。  
石罅春风生野笋，洞中流水出残花。  
爱同樵客言幽事，不觉归途暮景斜。  

释文珦　寻幽宿隐者居  
先生巢许流，远志在箕颍。  
由来天机深，遂使尘事屏。  
云霾山径长，草没柴门静。  
相逢冬日暮，共语寒夜永。  
照暝然枯松，漱泉{左襫去衤右斗}暗井。  
虎啸谷风生，猿啼霜月冷。  
潺湲瀑泉声，寒乱高杉影。  
藐焉豁尘襟，颇若异人境。  
明朝还别君，寻幽过他岭。  
他日拟重来。同采春山茗。  

释文珦　烟霞石屋诸寺  
缘山一径微，竹树隐禅扉。  
云绝去来性，僧无生灭机。  
风檐铁自语，阴洞石能飞。  
终拟携瓶锡，他年向此归。  

释文珦　严维石端研诗  
端溪下岩石，缒凿出重渊。  
温泽非人力，精华得自然。  
龙涎紫霞聚，鵲眼碧光圆。  
玉德终无变，斯文万古传。  

释文珦　言交  
结交贵同心，心同难间疏。  
尝闻胶漆固，亦曰金兰如。  
君子要期终，小人变厥初。  
宜当作客鲍，慎勿为耳余。  

释文珦　言志  
凡物无美恶，适俗斯见收。  
荆玉铁强献，随珠毋暗投。  
苟曰道不同，其可相为谋，  
知已尽沦丧，吾生行且休。  

释文珦　言志  
人生在斯世，穷达悬诸天。  
迷徒不知此，多为外物迁。  
岂若保真素，白云日高眠。  
鸿飞杳冥冥，弋者何慕焉。  

释文珦　言志  
众人穷智虑，没齿常区区。  
吾独不能尔，林卧安其愚。  
聪明既寂绝，因之得玄珠。  
其珠有夜光，终将破昏衢。  

释文珦　言志  
山中良自好，住久乐已成。  
山木有嘉荫，山禽无俗声。  
永言辞世路，世路多不平。  
亦以性痚懒，不能但劳生。  

释文珦　言志  
吾生癖而慵，烟霞成痼疾。  
千山复万山，曾不厌深密。  
广厦非所睎，分甘死蓬荜。  
或问予如何，高明鬼瞰室。  

释文珦　言志  
穷居虽寂寥，苦节谅难改。  
青青山上薇，朝莫犹可采。  
薇尽而长饥，饿死亦无悔。  
古者夷与齐，清风弥亿载。  

释文珦　言志  
人寿能几何，百年犹一霎。  
岂识貂蝉贵，且与渔樵狎。  
饮涧不需瓢，采山时荷锸。  
世人莫相嗤，吾自用吾法。  

释文珦　偃息  
偃息冷云边，悠然白已玄。  
动时皆物役，静处是吾天。  
虚牖延萝月，连筒引竹泉。  
心期终不出，就此了余年。  

释文珦　厌雨  
连宵雨如泻，老耳聩不闻。  
晓涧已流衍，山川犹出云。  

释文珦　雁荡大龙湫  
深蹊入薜萝，一瀑泻岩阿。  
曾阅西天志，言居诺讵罗。  
斜飞疑是雨，清激自成涡。  
下有苍龙窟，樵人不敢过。  

释文珦　雁荡大龙湫  
此水昔年人不见，梵僧来说始知名。  
飞扬半杂烟岚气，断续全同风雨声。  
四壁倚空疑鬼凿，一峰当面自天成。  
虽然未作山中住，曾到山中梦亦清。  

释文珦　雁山灵峰寺  
谢公岭下灵峰寺，诺讵罗曾向此居。  
入洞不知归寺路，乱峰相倚上空虚。  

释文珦　养疾  
介特无门徒，室亦如垂罄。  
雙然类枯株，聊以养衰病。  
朝来启篱户，落叶满苔径。  
流光遽如斯，脆质安能竞。  
虚籁起高林，助我发长咏。  

释文珦　尧任舜禹行  
尧任舜禹，圣化日熙。  
二臣至德，惟尧克知。  
明良胥会，徵庸弗疑。  
佐命垂统，股肱纲维。  
行尧之道，蚤夜孳孳。  
上齐七政，大录万几。  
与人为善，念兹在兹。  
举相去凶，咨牧授时。  
执德於心，其化若驰。  
洪水滔天，浩浩无涯。  
下民昏垫，荒度为宜。  
乃乘四载，奠决刊随。  
栉风沐雨，手胼足胝。  
四海会同，九泽具陂。  
诞敷文德，帝命是祗。  
翔泳咸若，凤皇来仪。  
尧嘉厥功，翕受敷施。  
同声相应，百僚师师。  
是知官人，安危之基。  
用贤则安，用佞则危。  
惟彼陶唐，百工允釐。  
后世有述，先天弗违。  
能赏能禅，缵承伏牺。  
为民之极，黄收纯衣。  
明并日月，照临无私。  
不言而治，端拱无为。  
民无能名，荡荡巍巍。  
惟天为大，惟尧则之。  
先圣斯言，当深致思。  
或未之思，室是远而。  

释文珦　姚江舟中  
江潮远入河，几度此经过。  
浦溆渔船聚，泥涂蟹穴多。  
缠绵吴客恨，哀怨越人歌。  
一曲头堪白，频闻可奈何。  

释文珦　姚江舟中梦故人劝归  
一舸寒江上，萧萧两鬓华。  
不唯伤道路，终恐委泥沙。  
宿雨添山霭，秋风起浪花。  
故人应念我，梦里劝还家。  

释文珦　野步  
野步任吾情，深村复远坰。  
陂塘波瀰瀰，坡垄麦青青。  
灶妇知蚕性，田夫识地形。  
牧儿尤可喜，记得相牛经。  

释文珦　野步即事  
叠巘复平原，行行足力烦，  
野程难较里，旅食暂依村。  
枣熟儿童聚，禾收鸟鹊喧。  
徘徊顾风景，不觉念丘园。  

释文珦　野草花  
心爱无名草，閒花取次开。  
自能追造化，浑不假栽培。  
姚魏伤攀折，榝柟因剪裁。  
只因非世用，长得保根莇。  

释文珦　野处  
野处日多暇，扶藜信脚行。  
荒原寒鸭阵，深巷午鸡声。  
随地有幽事，閒人无滞情。  
归来新月上，照我入柴荆。  

释文珦　野祠  
翁媪已相催，喧喧鼓笛来。  
荒祠三面水，老树一身苔。  
休咎冯巫语，凶丰信珓杯。  
神前酾酒罢，风散纸钱灰。  

释文珦　野老  
野老一身轻，於今野趣成。  
交游木上座，疏阔楮先生。  
溪甑炊菰米，山卮咀菊英。  
林园道子好，时复到柴荆。  

释文珦　野老  
溪头逢野老，邀我过桥东。  
牛卧閒田上，鸡鸣村巷中。  
豆乾霜腹饱，莲倒露房空。  
邻里交相命，桃源风景同。  

释文珦　野僧  
野僧尘虑尽，住在最深峰。  
庭树巢孤鹤，崖湫宅老龙。  
瀑绡悬百尺，云幌羃千重。  
静里玄机发，登楼夜击钟。  

释文珦　野寺  
野寺居来岁月长，幽深真是隐人乡。  
怪枝结顶青松古，巨石分流碧涧长。  
拈弄诗章非俗事，断除禅病得良方。  
因悲窃国亡身者，枉作尘劳梦一场。  

释文珦　野外  
绝巘应藏佛屋，深源定有仙家。  
风里传来清梵，涧中流出胡麻。  

释文珦　野外即事  
春暮仓庚鸣，农家语堪听。  
雨暘不违时，麦高桑叶青。  
烹豚酌清酒，庙中谢神灵。  
田蚕杯珓好，欢声动林坰。  
祭罢各分散，群鸟啄余腥。  

释文珦　野翁  
野翁百不为，白发老岩涧。  
宁肯慕膏粱，且复饱藜苋。  
故交非不多，尽作风叶散。  
余生虽独存，反观亦如幻。  

释文珦　野兴  
野人乘野兴，短策胜华轩。  
缓步有幽趣，长歌非俗言。  
烟霞仟佛境，鼓笛鬼神村。  
遁世今成乐，浮华岂足论。  

释文珦　野性  
野性乐疏旷，从来厌风尘。  
孤寒无所资，屈身随众人。  
贵游弃疵贱，不能强相亲。  
蹉跎三十年，客路常清贫。  
晚来归山林，麋鹿为我邻。  
万事不挂意，一一皆天真。  
同流乃知此，难与俗子陈。  

释文珦　野性  
野性难谐俗，空林自葺茅。  
且教同木石，不是慕夷巢。  
竹树长阴合，风泉夜响交。  
山中无小草，那许世人嘲。  

释文珦　夜泊  
暂向江边泊夜舟，忽闻吹笛水边楼。  
笛声可解生愁思，自是离人有许愁。  

释文珦　夜禅  
岩房静坐夜方中，无相无缘智境融。  
未始将心空万法，曾知万法本来空。  

释文珦　夜读太玄  
虚室冷云边，消閒读太玄。  
未须求甚解，聊复竟余篇。  
夜永残膏薄，天高列宿悬。  
有蓍还懒揲，休咎已俱捐。  

释文珦　夜归  
天气殊清和，山中多胜践。  
沿流采香芹，穿云得芳莊。  
幽怀日以舒，嚣尘自兹遣。  
乘月返茅茨，倦足不复洗。  

释文珦　夜归  
生唯净命食，持钵向人境。  
莫夜时茅庐，月出山愈静。  
处处闻泉声，行行跳松影。  
先足便安禅，云深石床冷。  

释文珦　夜归陋室  
萧萧两鬓如凝霜，险阻艰难曾备尝。  
少年气节尚奇伟，老来事业成荒唐。  
盗贼纷纷安衽席，衰翁秋晚犹絺绤。  
明月皎皎星宿稀，夜静入门徒四壁。  
四海知音今已矣，仰天息悲风起。  

释文珦　夜气  
夜气正冥冥，閒人梦已醒。  
上方风磬断，小室雨灯青。  
照镜诸心静，忘缘四体宁。  
胜他名利客，骑马戴寒星。  

释文珦　夜深  
四山古木变精灵，闻得相呼来听经。  
夜深经罢各分散，灯火满林如乱星。  

释文珦　夜思  
静坐四无邻，看山待明月。  
池边暑气尽，竹上凉颸发。  
伏翼打窗飞，孤萤随草没。  
予心适有会，还就幽人说。  

释文珦　夜兴  
万缘不相涉，默坐调四肢。  
天理静中见，物情閒处知。  
长风扫重阴，皎月生东篱。  
寒虫唧唧鸣，亦各知天时。  
悠然发清偿，朗诵渊明诗。  
人生百年间，汲汲奚所为。  
贤愚虽有殊，同为来者悲。  
为语高世流，有酒当自持。  

释文珦　一钵  
一钵一枝藤，清虚度此生。  
不贪为至宝，可贱是浮名。  
闭户閒身乐，登山野步轻。  
溪翁与林叟，是识老夫情。  

释文珦　一身  
一身谁与偕，病骨老穷崖。  
春雨苔封径，秋风叶江阶。  
翦云成隐服，煮石当清斋。  
樵宅时相过，言予有好怀。  

释文珦　一生  
一生踪迹任浮沉，两鬓生为雪易侵。  
不可破除唯道义，最难凭托是人心。  
清溪路口閒云合，白版门前落叶深。  
老子衰年懒酬应，若非同伴莫相寻。  

释文珦　依韵酬葛秋岩陶体四首  
山林自多趣，况此晴和时。  
我友贲然来，相娱以琴诗。  
仓庚遗好音。薰风发清吹。  
悠然与心会，安能遽忘兹。  

释文珦　依韵酬葛秋岩陶体四首  
大化无端倪，至道绝冯仗。  
委身於一静，足以去群妄。  
死生亦寄耳，遐龄岂吾望。  
伯伦称达人，胡为未忘葬。  

释文珦　依韵酬葛秋岩陶体四首  
吾生一无营，终日衡门下。  
栖迟已成东，岂羡台与榭。  
相彼常汲汲，而我独多暇。  
时听蜾祝儿，於以知物化。  

释文珦　依韵酬葛秋岩陶体四首  
东原风正和，西山气尤爽。  
坐我於其中，此心日以广。  
腰间岂须重，眼下何必两。  
颜原陋巷居，歌有金石响。  

释文珦　欹枕  
彻底清闲住草堂，更无一事可商量。  
时时欹枕寒窗下，静看西山白鹭行。  

释文珦　忆友  
同人久别离，消息不曾知。  
心似长堤柳，千丝又万丝。  

释文珦　因悟  
因悟维颠匪一绳，遂无心续祖师灯。  
只图尘苞难窥影，远入深峰不记层。  
土木形骸从朽腐，冰霜志节自坚凝。  
非吾同伴如相觅，牢闭蓬门定不譯。  

释文珦　吟意  
朝吟暮亦吟，吟意在山林。  
往事皆如梦，余生已死心。  
白云閒到底，黄叶积来深。  
此是吾安处，人体笑陆沉。  

释文珦　鄞江送友  
西风日夜起，江上枫叶赤。  
可怜未归人，复送行远客。  
相见鬓毛改，转觉世路迫。  
他日慰相思，岂必在书尺。  
薄俗能移人，出处当自力。  

释文珦　鄞中送坦上人归故里  
白云相见初，而子独知予。  
世态易翻覆，道交难间疏。  
三江同远棹，此日晚离袪。  
莫放音书绝，东来有鲤鱼。  

释文珦　鄞中他山堰  
碧浸他山古，梅梁昔化龙。  
江溪一堰隔，禾黍四郊重。  
绝唱思幽客，欢声遍野农。  
长官功不朽，遗庙合歌钟。  

释文珦　鄞中桃花渡即事  
城北桃花渡，楼居半海商。  
官河通远浦，津树杂高樯。  
旭日江烟暖，东风水草香。  
为看风土异，客子又怀乡。  

释文珦　隐怀  
负疴在山泽，已若无此生。  
期与草木尽，隐人不须名。  
西南数奇峰，宛同亲弟兄。  
悠然有静意，青青日相迎。  
因持短柄鑱，入山斸黄精。  
志不在苟得，聊复怡吾情。  

释文珦　隐居  
隐居那用名，名没隐方成。  
交绝身常定，心安病不生。  
山肴珍白蕈，野饭美青精。  
回视人间世，何如戏一棚。  

释文珦　隐居二首  
流水保尝有竞，閒云本亦无心。  
静者不殊云水，悠然自乐山林。  

释文珦　隐居二首  
任术终当死术，为仁必得称仁。  
比似荣华灭族，何如贫贱修身。  

释文珦　萤火  
尔质非天赋，唯从腐草生。  
细微曾未觉，变化亦难明。  
自照光宁远，群飞体更轻。  
空教征戍归，容易动离情。  

释文珦　永嘉迪古岩作亭梅竹间东阁为摘少陵天寒翠袖薄日暮倚修竹句扁曰寒  
凛凛冰玉质，亭亭雪霜姿。  
共此岁寒操，不与东风期。  
群芳性苦殊，道人心自知。  
悠然澹相对，千载有遐思。  

释文珦　永昼  
永昼绝将迎，禅房似水清。  
可曾留长物，颇以厌虚名。  
日正楼无影，风回树有声。  
吟章久不弄，今日偶然成。  

释文珦　咏梅  
仙姿孤洁甚，不与众芳期。  
的皪临寒涧，凄清闯短篱。  
祗愁风作恶，最与雪相宜。  
野叟心偏爱，莓苔古怪枝。  

释文珦　咏梅  
万木凋零尽，知经几度霜。  
独余冰玉质，薰得梦魂香。  
影入清泉唐，声传画角长。  
每因春烂漫，惆怅失孤芳。  

释文珦　咏梅  
怪怪复奇奇，照溪三两枝。  
首阳清骨骼，姑射静丰姿。  
桃李应非伍，松筠素有期。  
凭他伴幽寂，玉笛且休吹。  

释文珦　咏梅戏效晚唐体  
古令人共爱，不独是林逋。  
树才枝方怪，花开叶已无。  
月中香冷澹，雪后意清孤。  
长忆山房外，临溪有一株。  

释文珦　咏苕霅  
苕霅水烟乡，溪风六月凉。  
家家有船步，日日听鱼根。  
柳树垂阴密，蘯花入梦香。  
山入心亦爱，时到咏沧浪。  

释文珦　幽步  
僻好唯泉石，深居任草莱。  
宁辞幽步远，且放好怀开。  
绿树莺求友，青坡雉应媒。  
因逢道人语，月出始能回。  

释文珦　幽程  
幽程宁惮远，野外意无穷。  
山叠高低古，川流宛转通。  
采芝随羽客，拾橡共狙公。  
烂漫游三日，尘劳顿觉空。  

释文珦　幽处  
幽处绝烦喧，白云常在门。  
高歌动涧壑，空境外乾坤。  
洗眼菖蒲水，轻身枸杞根。  
閒中存至乐，难与俗人言。  

释文珦　幽处  
恶圆难与俗浮沉，野处穷居岁月深。  
青嶂於予偏有分，白云嫌道太无心。  
人间富贵皆尘物，世外风泉是好音。  
老去翛然竟何事，若非入静即閒吟。  

释文珦　幽谷  
幽谷寒偏早，初秋御褀衣。  
山田禾未熟，径树叶先飞。  
涧浅樵夫涉，篱痚野鹿归。  
不嫌生计薄，且与世人违。  

释文珦　幽怀  
野僧如野鹿，畏下白云层。  
迟暮知身幻，痚慵奈世憎。  
烟埋秋径竹，风闪夜堂灯。  
万事何须问，幽怀自可凭。  

释文珦　幽径  
幽径任蓬蒿，衡门闭亦牢。  
驹寒宜在谷，鹤倦懒鸣皋。  
老树根流髓，重崖石长膏。  
樵童更閒静，听我读离骚。  

释文珦　幽栖  
幽栖绝世纷，足以养九君。  
是草皆为药，无山不出云。  
房空留鹿伴，果熟与猿分。  
信口成诗句，长谣到夕曛。  

释文珦　悠悠荒路行  
悠悠荒路间，能使客心恻。  
千里无居人，茫茫但蓁棘。  
东西失蹊径，南北迷阡陌。  
室庐尽空虚，坟垄皆发掘。  
日行畏虎狼，夜卧忧盗贼。  
今日狐兔场，当年帝王国。  
兴亡故常理，何为至斯极。  
泪下如流泉，潸潸自沾臆。  
否泰恒相代，乘时圣明出。  
垂衣成至治，天下定宇一。  
四夷奉琛贽，万国尊王室。  
礼乐复兴行，流离再巡集。  
鸡犬声相闻，田畴富黍稷。  
徵以鸿雁诗，於焉在中泽。  

释文珦　悠悠万里行  
悠悠万里行，河畔草青青。  
青草有衰歇，远行无期程。  
秦既灭六国，驱民筑长城。  
长城三千里，将以艰胡兵。  
城边沙水寒，饮马马悲鸣。  
筑夫困久役，谁无乡土情。  
父母念孝养，室家叹孤{儇亻换女}。  
万一死於筑，白骨空支撑。  
膏血脂草莽，魂魄亦飘零。  
苦哉筑城人，举杵无乐声。  
仁守国自固，不仁祸期宏。  
祖龙不知此，纵暴劳苍生。  
高明鬼瞰室，天道常恶盈。  
长城徒高高，不救秦祚倾。  
岂若唐虞君。长衣燕泰宁。  
至德亘万古，巍巍不可名。  

释文珦　由樵径登北高峰遂至韬光庵  
鸟路欹倾不可登，攀缘直上最高层。  
阴崖老树春无叶，古窦寒泉夏作冰。  
斜抱江流萦翠带，乱山分脉走瓜藤。  
云根细纪当年事，太守曾来访隐僧。  

释文珦　游囊山礼妙应祖师慧薰塔  
踏遍诸方倦说禅，偶逢佳处结良缘。  
祖师圣解何须举，衲子家风要别传。  
云外壶中如聚墨，望中沧海欲浮天。  
如今觌面相呈了，啼鸟落花俱寂然。  

释文珦　游衢州乌石山观僧房画山水  
苔径高低草树寒，云从随处有飞湍。  
山中老宿居来熟，却画他山水石看。  

释文珦　游仙  
吾嫌人世隘，忻同古仙伍。  
寂尔契冲虚，与这相尔汝。  
晨多游玉清，夕每憩园圃。  
身已外乾坤，飘飘自遐举。  

释文珦　游仙  
结交真仙徒，翛然凌太清。  
体与虚无合，心同日月明。  
遂遥龙凤驾，缥缈云霓旌。  
岂知区中人，狗苟复蝇营。  

释文珦　游仙  
喧嚣非所事，灵府自怡神。  
食每吸丹景，饱常漱玄津。  
洞览周八极，内照唯一真。  
体妙含至精，希微难具陈。  

释文珦　游仙  
高升洞阳界，论道太常前。  
与彼群仙游，一夕千万年。  
眼中屡曾见，沧海为桑田。  
时同宴玉醴，广光听钧天。  

释文珦　游仙  
超然尘垢外，元休实希夷。  
吾生有道骨，中心常慕之。  
感通影响然，高真不遐遗。  
导我归帝乡，云輟共委蛇。  

释文珦　游仙  
青峰万仞高，云路多盘纡。  
松柏冬不凋，悬溜成石肤。  
上有逍遥天，元心与道俱。  
长揖谢尘凡，放情常晏如。  
唯服玉石脂，千年貌不枯。  
命我登仙坛。坛名号玄都。  
天风起西极，日月生东隅。  
神仙递升降，鸾鹤相号呼。  
拍肩友洪崖，挥手招麻姑。  
流目极昭旷，使我隘九区。  
山中有至乐，功名焉足图。  

释文珦　游兴  
端居念局促，聊复起行游。  
褰裳涉浅濑，随云陟高丘。  
时当孟夏月，嘉木清且稠。  
众鸟相和鸣，关关无时休。  
颇觉惬幽抱，遂尔忘丰忧。  
解衣坐磐石，濯足临长流。  
心空了无取，身閒方自由。  
寄言养生客，於此同归休。  

释文珦　游兴  
閒人无所管，扶藜散幽步。  
古路绝游尘，霜林叶自雨。  
坐石听流泉，颇得空寂趣。  
云外巢居子，邂逅两相遇。  
语久各忘还，见月出深树。  
彼此无滞情，忽散同烟雾。  
归来夜已深，山衣浥清露。  
雙然竟终夕，不复脱芒屦。  
铁钟惊梦回，斗转东方辊。  
重欲见巢居，云深无觅处。  

释文珦　游兴  
不暖亦不寒，气候正清淑。  
岸柳尽垂丝，园笋已成竹。  
山禽屡催唤，拄杖情又熟。  
出门信吾步，岂复计迟速。  
渡水或空云，山阴又溪曲。  
悠然得真趣，此外非所欲。  

释文珦　游越  
吴客来游古越都，缅怀前事更踟蹰。  
高峰篆刻空秦望，遗庙丹青尚禹谟。  
佛屋几迁王令宅，官租半入贺家湖。  
日斜欲返烟城去，柳下春般吵受呼。  

释文珦　有客  
有客老柴荆，终辞世上名。  
因贫诸事省，无位一身轻。  
水月通禅意，山云寄野情。  
草衣兼木食，亦足了余生。  

释文珦　有美一人行  
有美一人闲且都，天然自与常人殊。  
奔逸绝尘遗步趋，宛在大海之东隅。  
珠宫贝阙非凡居，鲛绡被体云霞裾。  
朝乘一鹤暮双凫，往来圆峤仍方壶。  
所交皆古真仙徒，赤松羡门及麻姑。  
共论妙道得道枢，天地万物指马如。  
人间岁月良易徂，别来眼暗齿发痚。  
山可泐兮海可枯，相思之念无时无。  
示好亦有明月珠，藏之怀袖不敢沽。  
屡欲致之乏飞鱼，侧身东望空踌躇。  

释文珦　有适  
破屋无兄弟，拙者所栖息。  
衡门未尝启，声利讵能迫。  
资身不求备，百事遂省力。  
粪埽皆可衣，草木皆可食。  
春来有余暇，手种豆一席。  
秋深叶黄陨，霜荚渐开拆。  
收旭篱落间，早晚自剥击。  
藏之於瓶罂，粒粒堪爱惜。  
穷冬火炉头，进唤山猿吃。  
猿去吾亦眠，岩房愈幽寂。  
口诵寒山诗，头枕麻衣易。  
于以陶性情，终然远忧责。  
颇谓贫非病，更觉损胜益。  
与其称榝柟，未若作樗栎。  
傍人莫相问，老子方有适。  

释文珦　又言交  
道交淡如水，世交甘如醴。  
结交当以真，审交当以理。  
道交似无情，曾不异生死。  
世称刎颈交，未必以终始。  
君不见昔者，陈余与张耳。  

释文珦　迂拙  
迂拙不任用，於焉老云耕。  
曾非尚高亢，聊复辞送迎。  
孤踪类山鹿，幽意存柴荆。  
春薇撷初茁，秋菊餐落英。  
倦来唯宴默，兴到或游行。  
明目烟霞色，清听风泉声。  
万象毕昭明，四体常安平。  
纵诞殊有适，利禄非所荣。  
外物遗天地，真心齐死生。  
但愿绝知闻，怡我閒旷情。  

释文珦　余行江湖余五十载备知交态唯心史观熏自闻始终不变因作歌见意焉  
小人必树党，势利相因依。  
势成乃翕合，势去还暌离。  
君子贵独立，中心存不欺。  
荣华羞附丽，衰谢罔弃遗。  
君子与小人，於此常见之。  
君子诚可守，小人足堪嗤。  
君不见媚春野卉亿万数，花栏映发如有期。  
一朝霜风肆凌厉，傍睨不复相扶持。  
涧底乔松过百尺，干宵直上无附枝。  
黛色不为时所变，澹然自有岁寒姿。  

释文珦　余与筼房秋崖冬日会於水豩春复会於龟豩适逢祠山诞辰二翁有诗见贻  
沙豩豩上看梅夕，苔径凉月晕黄。  
何事重寻老吟伴，为难同入少年场。  
和风澹澹行花坞，春水溶溶满柳塘。  
尚欲重听送神曲，只愁明月雨淋浪。  

释文珦　渔父  
在处变名姓，往来长啸歌。  
一身无赋役，几口共烟波。  
江月垂纶下，江云宿棹和。  
却应嫌渭叟，老去脱寒蓑。  

释文珦　渔艇  
炊菰青芦丛，钓鱼白蘯洲。  
扁舟不用保卫，荡漾随春流。  

释文珦　渔艇  
斜枕绿蓑衣，醉眠呼不醒。  
午夜天无云，月满孤篷顶。  

释文珦　与云耕重会复别  
久别思见面，重逢反成悲。  
相持问年纪，各在桑榆时。  
道途筋力残，玄发成素丝。  
时命苟不遭，有才亦奚为。  
荣华既非愿，但愿亡寒饥。  
眼前且相慰，老别难再期。  
此语亦良苦，君心还自知。  

释文珦　雨后  
夜雨万雷集，涨水三尺深。  
游鳞得其所，波间自浮沉。  
科斗千点墨，鲤鲫数寸金。  
偶会濠梁意，道人本无心。  

释文珦　雨后寄侃直翁新行古  
相去亦不远，相寻殊觉难。  
一旬长苦雨，五月尚清寒。  
石屋深浮霭，山溪易作澜。  
今朝喜新霁，始得问平安。  

释文珦　雨夜  
身同水上萍，老去尚飘零。  
远客人谁到，空床梦独醒。  
闪云双电紫，晦雨一灯青。  
慷慨长歌发，歌声入杳冥。  

释文珦　寓形  
寓形宇宙间，汉身犹治木。  
要在直而方，毋使圆且曲。  
直方固违众，吾心以为是。  
圆民虽适时，吾心以为耻。  
人由圆曲富，吾用直方贫。  
吾心虽不移，予以书诸绅。  

释文珦　元日作是岁除夕立春  
腊穷春自至，四序递相延。  
玄发成华发，添年是减年。  
巓筒灰已动，象魏法初悬。  
吾独存吾道，凝然不受迁。  

释文珦　原上曲  
新冢嵯峨古冢平，冢头浇酒又清明。  
酒痕不到重泉下，榆柳青青春鸟鸣。  

释文珦　远别曲  
问君保所之，执手立前墀。  
可堪为远别，都不道回期。  
檐间蟏蛸虫，似知妾心悲。  
缠绵结离恨，千丝仍万丝。  

释文珦　远尘  
忘名忘利人，傲岸孰能驯。  
老去身犹健，閒中乐最真。  
洁修松体貌，清劲竹精神。  
日夕常相对，无缘更有尘。  

释文珦　远游  
林憩无完室，舟行避恶滩。  
异乡为客久，浮俗定交难。  
草引春愁长，霜侵晓梦残。  
忽闻城角动，归思若为安。  

释文珦　月蚀  
酷哉虾蟆精，食月食之既。  
天地皆幽昏，使我增永忾。  

释文珦　月下吟  
炎宵喜见月，对月还伤神。  
视彼清凉月，感吾梦幻身。  
月色镇长在，身将化为尘。  
月照今人尽，还照后来人。  
今人后人自归土，此月光辉弥万古。  
了知身幻不坚牢，富贵功名何足取。  

释文珦　月夜听琴歌  
石床定起夜方中，为豁幽兴开房栊。  
吴天洁净无云踪，万时三色磨青铜。  
明月皎皎行虚空，穿松透竹光玲珑。  
猛虎忽啸茅屋东，林树叶叶皆生风。  
壮哉宿客清溪翁，对月与我调丝桐。  
不拘商羽徵角宫，五音迭奏意无穷。  
希声一一关天聪，天神下假山鬼从。  
玄鹤抃舞节奏同，延颈舒翼多仪容。  
尝闻雅乐与政通，乃知此语非颛蒙。  
更漏欲彻曲未终，西邻忽打五鼓钟。  
溪翁忆着溪头蓬，抱琴归去还匆匆。  
愿翁重来勿弃侬，侬欲共尔论心胸。  

释文珦　越中三江斗门  
斗门何代设，千古截寒潮。  
水庙依枫树，湖田足葑苗。  
众山临海尽，丛港达城遥。  
落日淦歌里，西风动泬寥。  

释文珦　云际独坐  
云际坐磐石，悠悠两无心。  
波静白鸥下，山寒黄叶深。  
幽人住何处，午磬来清音。  
日暮不能去，群峰生夕阴。  

释文珦　云林  
云林佳处辄迟留，不觉髒髒白尽头。  
率野唯闻多虎兕，到门那得有羊裘。  
老身真个如山静，往事从教逐水流。  
富贵功名是何物，才堪休处便须休。  

释文珦　云门六寺即唐灵澈师旧隐  
吟遍唐人句，玄踪不易攀。  
一溪清到郭，诸寺各依山。  
暮雨松花老，秋风药井间。  
唯应千岁后，华表鹤飞还。  

释文珦　云栖  
我颇爱云散，云不嫌我顽。  
两心既莫逆，每事常相关。  
静室云守护，空门云往还。  
云栖良自嘉，云与身俱閒。  

释文珦　云泉吟  
此心长是爱云泉，平澹相亲六十年。  
纵使流归沧海去，清声只在屋头边。  

释文珦　筼房秋崖来访不相值后往谢之筼复有诗喜余之至因次其韵  
吟车曾到社桥来，不见山人乞食回。  
荒沼秋深莲已谢，寒林科近菊初开。  
句引渊明无酒瑆，观迎元度但茶杯。  
寻盟却喜梅花发，日日论诗坐碧苔。  

释文珦　筼房暑中寄诗依韵酬答  
豩翁若冰雪，明净不受涅。  
经岁断知闻，使我心菀结。  
佳句来清风，足以酒炎热。  
山中有奇事，迟向秋深说。  

释文珦　运有荣枯行  
运有荣枯，道有隆污。  
吉凶福祸，相为乘除。  
历览旧载，变灭纷如。  
或以贫残，或以逼诛。  
莫知其端，为之长吁。  
予少愚蠢，不能奔趋。  
翛然物表，与古为徒。  
彼是两忘，乃道之枢。  
庶几中庸，匪疾匪徐。  
不事王侯，不游国都。  
高尚其事，猗那其居。  
烟霞冲澹，松竹扶痚。  
来往忘机，山泽之癯。  
荷裳芰制，可曳可娄。  
竺坟鲁诰，可卷可舒。  
逍遥林壑，宁畏简书。  
临清坐茂，洽比禽鱼。  
自守玄默，死生弗渝。  
安时处顺，其乐只且。  

释文珦　早睡  
天寒常早睡，不待日光敛。  
恐碍山猿入，柴门未尝掩。  
落叶打窗鸣，枕间疑雨点。  
起视西峰头，月残星闪闪。  

释文珦　泽国幽居夏日杂题  
泽因无袢暑，幽居趣自长。  
花开殊旦暮，稻熟间青黄。  
急雨分塍下，微风度水凉。  
断除车马迹，日日听鱼根。  

释文珦　泽国幽居夏日杂题  
为得近樵渔，来寻此地居。  
省交长闭户，耽静欲焚书。  
自爱心清淡，人嫌礼貌痚。  
径荒从草没，衰懒不能除。  

释文珦　赠别  
古道久沦丧，世涂堪痛哭。  
鸾凤尽收声。豺虎方择肉。  
君从东方来，求我山北谷。  
君容一何舑，我发日已秃。  
衰残两如此，宁不感心目。  
又还别我去，后期难重卜。  
握手临路岐，赠言以为祝。  
一祝宜强饭，二祝宜避俗。  

释文珦　赠道士褚雪巘  
身不离珠庭，新笺道德经。  
时来琪树下，閒看鹤梳翎。  

释文珦　赠道士褚雪巘  
褚君乐嘉挝，门径多青芜。  
心同水月皎，身与山云俱。  
古壁悬篆籀，不爱烧药炉。  
南华註已毕，终然得玄珠。  
高风度寥廓，逸韵凌江湖。  
策杖时过我，以我机事无。  
中情了无取，斯为真隐徒。  
知已换凡骨，何时上清都。  

释文珦　赠孤山道士  
多年於此住，卖药但资身。  
窗冷梅花月，门閒柳树春。  
水妖愁使术，山鹤伴朝真。  
果欲求仙道，惟应自养神。  

释文珦　赠苦行僧  
泯然诸念尽，木食貌常羸。  
林下身虽老，人间事不知。  
持经被艾衲，礼像爇枫脂。  
不是忘形者，终难学尔为。  

释文珦　赠林隐君  
閒居已二毛，破屋翳蓬蒿。  
短笛清风在，长吟白雪高。  
篱腰悬瓠小。柳瘿系船牢。  
自是嫌机事。棕持抱翁劳。  

释文珦　赠梅  
见说春方还，春犹未相识。  
山童指梅花，言是春消息。  
梅花亦含笑，道我是知音。  
遮莫随桃李，贪荣变此心。  
相看出此语，爱尔良独深。  
听之傥不疑，足以为规箴。  

释文珦　赠牛羊司范月豩  
莫嫌司职小，先圣亦曾为。  
蕃息更何事，萧閒且赋诗。  
尔牲诚具止，尔牧自来思。  
考牧宣王雅，应拈短笛吹。  

释文珦　赠日者云谷俞喜  
十载唯耕谷口云，倚锄时复看天文。  
世间贵贱君皆识，却恐吓无人解识君  
客身犹卧玲珑石，乡梦长悬岝崿山。  
詹尹自应知我意，为言何日定当还。  

释文珦　赠山友  
此地长依止，人间境亦偏。  
壁萝斜引蔓，崖竹倒垂鞭。  
野鹤通秋梦，妖狐恐夜禅。  
愿来相伴住，解脱世间缘。  

释文珦　赠山友琴友  
云影昼沉沉，云边草径深。  
树为幽鸟宅，山是隐人心。  
静室无他物，清风寄一琴。  
调高唯自识，不问有知音。  

释文珦　赠同志  
忘情三十载，曾不厌顽疏。  
白石能同煮，青山亦共居。  
猨声依树乐，鸟影入云虚。  
闻道黄精熟，相呼又荷锄。  

释文珦　赠同志  
我本无生俦，涉有乖素愿。  
百年直寄耳，倏忽如过电。  
犹记学语时，老色遽满面。  
富贵非所希，吾道在贫贱。  
往事绝寻思，残生喜强健。  
忘机有白鸥，消日赖黄卷。  
今辰扶杖出，穷探不知倦。  
与子偶相逢，抵掌说嘉遁。  
同歌紫芝曲，共饱青精饭。  
世人不丰知，心通亦何闷。  

释文珦　赠王门老宾客  
薄俗谩纷纷，焉知赝与真。  
空余千里马，难觅九方歱。  
古道何当复，时风未易陈。  
王门旧宾客，怀旧重悲辛。  

释文珦　赠仙翁  
九曲溪连万树松，树边云屋住仙翁。  
不曾说著人间事，日暮唯先闭鹤笼。  

释文珦　赠隐人  
拘却青云志，高眠旧隐庐。  
閒门谁践草，隙地自栽蔬。  
交道贫尤密，吟情老不痚。  
囊中何所有，一卷养生书。  

释文珦　赠隐僧  
禅居既高静，道气尤凄清。  
不褒市朝路，深谙猨鸟情。  
田衣联槲叶，山火燎松明。  
自说归栖后，柴门罢送迎。  

释文珦　赠隐僧  
高僧成独往，古路少人过。  
切柏贞心在，看山静意多。  
清钟生响答，空翠与云和。  
不解相随住，其如白发何。  

释文珦　赠隐僧  
高僧谢人世，诛茅乱峰曲。  
三衣不着蚕，一饭长分鹿。  
露滴秋迳松，烟蒙晓窗竹。  
真隐澹无营，怡然心自足。  

释文珦　赠云英院  
贾岛怜无可，都缘数句诗。  
君虽是后辈，我谓过当时。  
溪浪和星动，松阴带鹤多。  
因吟到明坐，此道澹谁知。  

释文珦　霅城重会修蘯州  
江湖身不定，十载别年兄。  
忽尔重逢面，翻疑是隔生。  
湿云行有路，细雨落无声。  
惆怅还分手，扁舟出郡城。  

释文珦　丈亭别癯翁  
几年惆怅恨江东，暂喜沙头一笑同。  
依旧扁舟相背发，可堪回首月明中。  

释文珦　仗锡山  
高寒雪窦顶，仗锡更幽深。  
瀑布几年雪，清猨终日吟。  
四窗标郡目，片石表山心。  
太白诛茅后，灵踪尚可寻。  

释文珦　仗锡山中  
雨地春山薇蕨长，晓随樵子穿云上。  
贪看岩头瀑布飞，坐来忘却青藜杖。  

释文珦　赵白云宗丞以诗送惠柳下谒浙西宪使包宏斋命余同赋  
宏斋伊洛宗，白云风雅主。  
二公在斯世，光艳烛寰宇。  
白云归帝乡，宏斋庇寒士。  
出处虽小殊，怜才酷相似。  
吟诗贫到骨，白云古知音。  
吹送宏斋前，雄词重南金。  
乘流春浩荡，变化那可测。  
君不见北溟有鱼会风云，一举自然生羽翼。  

释文珦　柘溪道中  
荒烟迷小市，细雨隔遥津。  
麦浪农畴晚，桐花客路春。  
几番时序换，两鬓雪霜新。  
唯有溪边鹭，相看似故人。  

释文珦　真乐  
人皆在所乐，此乐独吾真。  
一静灭万虑，空房无点尘。  
雪清梅骨骼，烟养竹精神。  
羁{左纟右曳}徒千丈，难拘散诞身。  

释文珦　真乐  
岁律又将穷，山房四壁空。  
水云踪不异，松柏性元同。  
睡起蹲鸱熟，香消贝叶终。  
谁知真乐事，却在寂寥中。  

释文珦　箴放心  
养形而放心，譬若树抱蝎。  
表似内已虚，识者为憯怛。  
形瘁或当腴，心蠹不可活。  
先民有格言，勿使本先拨。  

释文珦　征妇词  
第一伤心是别离，别来三度寄征衣。  
更嫌春梦无凭准，梦里言归又不归。  

释文珦　征妇怨  
宁为呼傍草，莫作战士妻。  
初嫁席未温，夫今戍辽西。  
忆与夫别时，山川正飞雪。  
腰间弓箭重，冰冻马蹄裂。  
夫君在万里，如何可相求。  
瞻彼日月光，使妾心悠悠。  
悠悠复悠悠，想思曷云已。  
夜夜劳梦魂，遥遥渡辽水。  
军中有纪律，君当慎终始。  
勿以念室家，无心事戎垒。  
自昔忠义人，从军皆效死。  

释文珦　芝田老师索余作松石因书此诗  
学画同学书，艺精人已老。  
三年始向学，一纸未能好。  
墨淡石不苍，笔枯松亦槁。  
芝翁索此图，遗笑应绝倒。  

释文珦　炙背  
老身不能寒，心唯爱冬日。  
炙背蓬门下，暖气浃肌骨。  
自谓人间世，世乐居第一。  
虽曰狐貉温，功莫与之匹。  
山居人不到，独坐快扪虱。  

释文珦　陟三十六渡溪塘坞岭  
三十六渡溪，溪边绝去蹊。  
乱山如叠浪，一岭类登梯。  
凤紧妖蛇出，烟错异鸟啼。  
蜀僧言剑阁，与此亦相齐。  

释文珦　雉朝飞  
春日迟迟，有雉朝飞。  
一雄自得，群雌相随。  
自西自东，饮啄不违。  
牧犊采薪，见而感之。  
我生徒为人，七十反无妻。  
尝闻二南世，天下无鳏嫠。  
万物得其所，婚姻皆以时。  

释文珦　中殿功德永寿寺产紫芝  
厚德孰能名，灵芝自化成。  
人间无此种，天上合分茎。  
紫盖随王母，彤云表帝京。  
仟家多服饵，鸾鹤共长生。  

释文珦　忠文洪相公挽辞  
间气钟河岳，深衷悟冕旒。  
雄文惊万古，劲节凛高秋。  
清庙弦何绝，明堂柱不留。  
我生蒙许兴，洒泪莫能休。  

释文珦　忠文洪相公挽辞  
盛德归冥寞，斯文转寂寥。  
声名昭信史，功业在清朝。  
遗表祈天切，忠魂入地遥。  
九重思亮直，应作楚辞招。  

释文珦　种菊  
种菊东篱下，悠然寄隐情。  
不辞频抱翁，他日要餐英。  

释文珦　种兰菊  
菊莳陶篱本，兰滋楚畹芳。  
荷锄春雨后，怀古意何长。  

释文珦　种植  
种植有良法，曾闻老圃辞。  
灵苗如已茂，恶草自然萎。  
根本须培养，生枯勿顾思。  
修身亦如此，於理足堪推。  

释文珦　重逢故人  
不见生公四十秋，中间多少别离愁。  
重逢宁用伤头白，难得相看尽白头。  

释文珦　重阜崔嵬行  
重阜何崔嵬，遥瞻北邙路。  
旷野无人居，高低尽丘墓。  
不知古与新，落落似棋布。  
下有荒草丛，上有白杨树。  
树顶啸鸱鸢，草根穴狐兔。  
嗟哉昔为人，妻子相爱慕。  
岂知易殂落，到此长另处。  
天地虽好生，安能暂留驻。  
夜台杳冥冥，千载竟不曙。  
托身同草木，坐受蝼蚁蠹。  
衣冠变成尘，精灵自相语。  
亲戚不重过，他人岂能顾。  
听我蒿里歌，年命如朝露。  

释文珦　重会馨桂山  
桂山吾友子，壮岁即相亲。  
跌宕去韟絷，出语必惊人。  
倏尔罹世难。东西各全身。  
十年不相逢，有若参与辰。  
偶乘霅舟来，见翁西涧滨。  
相对恍如梦，彼此白发新。  
抵掌话畴昔，故情一何真。  
遣我白雪章，字字无埃尘。  
长歌山水中，铿鈜惊鬼神。  
胡为又当别，缱绻难具陈。  
风前一回首，寒波渺无津。  
他时定相思，题诗附双鳞。  

释文珦　重题郭文庙  
尝闻郭文举，雅志在山林。  
内以道自胜，不为外物淫。  
人皆恋妻子，先生独幽寻。  
人皆厌轻肥，先生无衣衾。  
人皆觊荣达，先生甘陆沉。  
世道既难方，先生示如瘖。  
怀宝终不售，熟识先生心。  
身与豺虎邻，豺虎不敢侵。  
温峤何所闻，比公於展禽。  
更历数百年，尚为人所钦。  
或以神事公，置庙青山岑。  
岁时致牺醴，谅非公所歆。  
我来吊遗像，顾瞻一长吟。  
公傥察余衷，冷然御风临。  

释文珦　重游天台华顶峰  
梯空上华顶，老脚尚能堪，  
照胆泉源异，薰人药气酣。  
危巅窥巨浸，晴日破重岚。  
记得前回到，幽人未结庵。  

释文珦　重游天台华顶峰  
天台三万丈，华顶入穹苍。  
片石　¤魔慑，千年古寺荒。  
树枯頳菌出，僧老白眉长。  
极目沧溟际，烟波更渺茫。  

释文珦　舟行  
小艇悠扬只信风，岸边霜叶似花红。  
不同雪夜雪安道，侬自看山到剡中。  

释文珦　舟行  
艇子归来月未升，汀洲宛转夕烟凝。  
荧荧一点垂杨下，知是渔人结网灯。  

释文珦　舟中  
沧波渺渺思无穷，归棹悠悠信夕风。  
睡去不知何处泊，觉来霜朋满船篷。  

释文珦　舟中  
小艇不施楫，飘飘信天风。  
夷犹清川上，远近短秋光同。  
听牧弄牛笛，看渔收钓筒。  
閒人有至乐，何须作小三公。  
赤舄乃桎梏，玄衮为牢笼。  
终输玄真子，寄傲烟波中。  
更爱严子陵，高举如冥鸿。  

释文珦　周草窗命题异人爪搯仙境图  
幽斋众客多清如，弁翁开卷示此图。  
细画纤纤比毛发，老眼眴转眡若无。  
须臾神定乃能辨，蓬山圆峤连方荧。  
山川舯纡体势远，楼观缥缈棼桴铺。  
霓旌羽盖蔽空日，云輟鹤驭闪天衢。  
环丽绮错千万状，一一尽与人间殊。  
弁翁指陈更详悉，言是澄江惠氏所宝之旧物。  
昔有道人方外来，暮夜延之入其室。  
萧然独卧无灯明，时闻爪甲铿有声。  
明发道人不知处，但见桶底搯画成。  
吾知道人非小巧，物物之中存幻眇。  
更于爪画两俱忘，当与道人同一笑。  

释文珦　周草窗吟藁号蜡屐为赋古语  
尝闻阮孚心好屐，对客蜡之手不释。  
閒畅非唯时所推，千载嘉名犹著白。  
弁山山阳有吟翁，嗜诗亦与嗜屐同。  
尽将书传资诗用，字字句句加磨砻。  
万象一时供掇拾，大玩於词成钜集。  
还将蜡屐以自名，吾知清尚人难及。  
尚喜江湖有此翁，此诗此屐当无穷。  

释文珦　朱静佳挽词  
诗有盛唐内，人称一代雄。  
朱弦终自直，白简岂能公。  
官到升朝止，身随过电空。  
伤心千里马，力尽畏涂中。  

释文珦　竹边  
野性何曾计此身，老来方觉负初心。  
故山无地堪栽竹，犹傍人家看竹林。  

释文珦　竹间吟  
维昔晋唐人，其心多爱竹。  
七贤子猷徒，往驾已悄复。  
惓惓思此君，锄云种青玉。  
劲节何亭亭，清风常穆穆。  
质美而貌閒，对这良不俗。  
遂老於其间，畴能赋淇奥。  

释文珦　竹居  
檐外竹珊珊，空房住一间。  
无人曾到此，老子有余闲。  
士蚀铜樽绿，苔滋粉壁斑。  
於焉自成乐，遮莫笑痴顽。  

释文珦　竹居  
檐外竹珊珊，空房住一间。  
无人曾到此，老子有余閒。  
土蚀铜壶缺，苔滋粉壁斑。  
於焉自成乐，遮莫笑痴顽。  

释文珦　竹坡旧隐  
路转新塘曲，舟通别墅幽。  
觉华严佛地，梵放杂渔讴。  
秔稌连畴晚，菱渠四泽秋。  
竹坡今不作，清泪落菟裘。  

释文珦　竹堂秋雨  
秋雨滴寒竹，主人魂梦清。  
客来听未惯，认作打篷声。  

释文珦　竹下晓吟  
竹下坐晴晓，露气沾裳衣。  
楼钟发清响，山月耿余辉。  
心静息欲无，渺与万物违。  
庄周苦未达，梦作蝴蝶飞。  

释文珦　竺山中夜  
天汉无云星宿稀，夜凉清露湿山衣。  
月明照我孤禅影，亦照松头野鹤飞。  

释文珦　追送奎上人还鄞  
随缘游上国，兴尽即言行。  
今日不辞我，他宵还梦兄。  
出山云满橐，归路水兼程。  
无奈汀洲畔，春风草又生。  

释文珦　坠壁岭  
石径随山转，迢迢十里余。  
险曾称地壁，高合号天衢。  
老树因风折，新畲趁雨锄。  
层巅人不到，异鸟自相呼。  

释文珦　拙叟  
拙叟百念无，眎身同木石。  
有客问生涯，笑指松与柏。  
客言人之生，当有资生策。  
纵曰遗声利，其能去衣食。  
松柏本无情，於子知何益。  
吾言子姑去，吾倦将偃息。  
反关据槁梧，雙然竟终夕。  
觉来寂无有，鸡叫东方白。  

释文珦　子思惠诗用韵酬之  
老慵只合在鸡群。变化那能慕海鹍。  
壮岁亲朋多死别，穷途千化与生存。  
欲那衣食愁元路，却被妻孥怨少恩。  
健笔期君今落第，相趒未得剩空论。  

释文珦　自爱  
衣裳唯毳衲，饱啄只箪瓢。  
翻为生涯薄，能令世虑消。  
寒花香不远，病木叶先凋。  
自爱秋风里，云山共寂寥。  

释文珦　自爱  
自爱予生爱性真，真存浑不管渠嗔。  
从来有水有山处，著得无名无利人。  
腾踏岂须夸驵骏，幽潜端可养精神。  
尽向云边寻隐迹，谁知云是老夫身。  

释文珦　自纪  
生无机巧姿，所贵唯实践。  
探玄发尽霜，穷胜足重研。  
渡水识归源，看云悟舒卷。  
宁教身不遭，颇谓首难俛。  
余年辞畏途，灭迹向绝巘。  
形骸未全枯，嚣烦幸俱遣。  
中心本难诬，万事不欲辩。  
手把楞伽经，交趺对炉篆。  

释文珦　自鄞江东泛舟至黄山桥度岭游白云寺  
望望白云居，崔嵬在碧虚。  
水穷方度岭，石峻不容车。  
旧爱松萝顶，重来笋蕨余。  
却怜清绝景，无地着吟庐。  

释文珦　走马引  
走马官妈金缕衣，食人膏血如瓠肥。  
田夫力耕犹饿死，尔曹醉饱忘年饥。  
天视生民同一子，胡为不平乃如此，  
人众胜天且勿惊，天若定时天自平。  

释文珦　昨日出城南行  
昨日出城南，战阵如云屯。  
兵刃欲相接，杀气方腾掀。  
黄尘塞天地，日月为之昏。  
壮士仗忠义，不忘丧其元。  
奋然为前驱，誓报明主恩。  
卒伍皆贾勇，翕合无异言。  
唯欲纾祸难，岂辞职属橐韐。  
元戎既启行，旌旆交缤繙。  
谓当奏凯还，受爵效屏藩。  
众寡力不侔，傍复乏外援。  
战久俄败衵，靡闻钲鼓喧。  
军中纪律严，致死无敢奔。  
全理由同陷没，千万无一存。  
肢体膏草莽，血流成川源。  
国虽加恤典，莫能返其魂。  
白骨蔽四野，鬼哭多烦冤。  
怀哉唐虞君，大德罔亏骞。  
垂衣成至治，万国皆晏然。  
齐威虽霸主，亦赖仲父贤。  
九合不以兵，仲尼所称传。  
兵乃不祥器，圣贤尝戒旃。  
人苟服其仁，斯亦何用焉。  

释文珦　昨夜  
昨夜三更风作恶，堕林橡栗如飞雹。  
山童清晓问禅翁，翁在定中都不觉。  

释文雅　临终偈  
萨埵装严已现成，才僧恰合去游循。  
有人问着西来意，天上无僧地绝尘。  

释文莹　宝积寺小雨  
老木垂绀发，野花翻曲尘。  
明霞送孤鹜，僻路少双鳞。  
天近易得雨，洞深无早春。  
山祗认来客，曾是洞中真。  

释文莹　嘲愿成  
童头浮屠浙东客，传呼避道长以陌。  
宝挝青盖官仪雄，新赐袈裟椹犹黑。  
察车后乘从驱挈，庸夫无谋动蛮穴。  
暗滩夜被猿猱擒，缚入新溪哭残月。  
牂牁畏佛不敢烹，脱身腥窟存馀生。  
放师回目不自愧，反以意气湘南行。  
我闻辛有适伊川，变戎预识麟经编。  
睽车载鬼吁可怪，宜入熙宁志怪篇。  

释文莹　三生藏  
达者性不晦，练形重入胎。  
一元真璞在，三指旧山来，  
流俗见去住，法身无往回。  
昔经行道院，香拨一星灰。  

释文兆　巴峡闻猿  
倚棹望云际，寥寥出峡清。  
心如无一事，愁不在三声。  
带露诸峰迥，悬空片月明。  
何人同此听，彻晓得诗成。  

释文兆　吊屈原呈王内翰  
抱清谁可群，委质在湘濆。  
今日不同楚，无人更似君。  
沧波沈夜魄，古庙聚寒云。  
吊罢踟蹰处，渔歌忍独闻。  

释文兆　寄保暹师  
近闻高静趣，犹寄广陵居。  
夜会听琴阻。秋期看月疏。  
几成归越梦，久绝入梁书。  
四释分题处，年来一榻虚。  

释文兆　寄行肇上人  
诗禅同所尚，邂逅在长安。  
为客间相似，趋时懒一般。  
分题秋阁迥，对坐夜堂寒。  
未遂归山计,流年鬓已干。  

释文兆　江上书怀寄希昼  
扁舟宿江上，眽眽兴何穷。  
吴楚十年客，蒹葭一夜风。  
东林秋信断，南越石房空。  
向此都忘寐，君应与我同。  

释文兆　莎庭  
苒苒從莎长，凄凉雨乍晴。  
穷秋间客步，落日乱蛩鸣。  
近接苔阶迥，遥连竹径平。  
杖痕兼鹤迹，来往自從横。  

释文兆　诗一首  
河分岗势司空曙，春入烧痕刘长卿。  
不是师兄偷古句，古人诗句犯师兄。  

释文兆　送简长师之洛  
动静非常态，超然西去心。  
水期经洛听，云约到嵩吟。  
斋访烟村远，禅依竹寺深。  
祇应风雅道，相府是知音。  

释文兆　送史馆李学士任和州  
事主惟公直，承恩赴历阳。  
舟浮淮水远，路绕楚山长。  
馆谒僧侵月，郊迎吏蹋霜。  
下车难久滞，飞诏即徵黄。  

释文兆　送惟凤师之终南  
终南关内见，寒翠叠空虚。  
明代谁招隐，深秋自卜居。  
宵晴吟洞月，日晓饭溪蔬。  
此后嫌名出，应无入阙书。  

释文兆　送宇昭师  
相见又相别，无言感倍兴。  
诸峰微下雪，一路独行僧。  
午饭烟村磬，宵吟石屋灯。  
他方人请住，又得继南能。  

释文兆　宿西山精舍  
西山乘兴宿，静称寂寥心。  
一径杉松老，三更雨雪深。  
草堂僧语息，云阁磬声沈。  
未遂长栖此，双峰晓街寻。  

释文兆　幽圃  
远与村桥接，深春积雨时。  
兰芳人未采，花发蝶先知。  
草密封间径，林疏露短篱。  
别来锄久废，身老恨归迟。  

释文兆　赠天柱山昕禅老  
几年天柱居，韬光外浮世。  
禅心混沌先，诗思云霞际。  
山雪涤茶鑛，豨泉濯祖毳。  
富德鄙利徒，贵道轻权势。  
竹牖晴长开，松扉夜不闭。  
霜严庭树萎，雨暴龛灯翳。  
红叶遇寒烧，白头逢暖剃。  
终期为近邻，清话素相契。  

释文准　偈二首  
五九四十五，圣人作而万物睹。  
秦时{左革右度}{左革右乐}鑽头尖，汉祖殿前樊哙怒。  

释文准　偈二首  
今朝腊月十，夜来天落雪。  
群峰极目高低白，绿竹青松难辨别。  
必是来年蚕麦熟，张公李公皆忻悦。  
皆忻悦，鼓腹讴歌笑不彻。  
把得云箫缭乱吹，依稀有如杨柳枝。  
又不觉手之舞之，足之蹈之，  
左之右之。  

释文准　偈十二首  
寒来暑往古今同，万别十差不碍空。  
昨夜铁牛头角露，满庭松柏撼秋风。  

释文准　偈十二首  
八月九月天，白露寒露节。  
门外在处山，秋风落黄叶。  

释文准　偈十二首  
夜雨敛重云，晓鸿鸣寥沈。  
可怜祖师意，头头都漏泄。  

释文准　偈十二首  
祖师阙棙子，幽隐罕人知。  
不是悟心者，如何举向伊。  

释文准　偈十二首  
高吟大笑意猖狂，潘阆骑驴出故乡。  
惊起暮天沙上雁，海门斜去两三行。  
古人道，不看经，  
不念佛，看经念佛是何物。  
自从识得转经人，龙藏圣贤都一拂。  

释文准　偈十二首  
四月人家麦政收，连绵阴雨不能休。  
沿溪处处生深草。饱杀南泉水牯牛。  

释文准　偈十二首  
鸡鸣丑，三四五六七八九。  
象骨峰头木马嘶，新丰洞口石牛吼。  
山之前，水之后，  
吴道僧繇画不就。断头船子下南康，  
彷佛天明到湖口。  

释文准　偈十二首  
大道纵横，触事现成。  
云开日出，水绿山青。  

释文准　偈十二首  
鑽真珠解玉板即易，看窟笼著楔却难。  
月色和云白，松声带露寒。  

释文准　偈十二首  
八月中秋天凉，芙蓉花发映禅房。  
老胡大道分明在，不必诸方问短长。  
短不是短，长不是长。  
短长不是处，是道非思量。  
思量不及，文彩愈彰。  
秋山兮秋云片片，秋江兮秋水洋洋。  
风悲兰社，天澹澹浪。  
欲言言不及，林下好商量。  

释文准　偈十二首  
今朝腊月十五，切忌葛藤露布。  
者事直下分明，当处超佛越祖。  
便与麽去，苦苦。  
寒山子能莽齿，十年归不得，  
忘却来时路。阿呵呵。  

释文准　偈十二首  
天道运行，节气频更。  
五日为候，十日为旬。  
三十日为月，十二月为年。  
一日一日，因循因循。  
五九尽，又逢春。  

释文准　十二时颂  
鸡鸣丑，念佛起来懒开口。  
上楼敲磬两三声，惊散飞禽方丈后。  

释文准　十二时颂  
平旦寅，当人有道事须亲。  
不闻先圣有慈训，莫认狂痴作近邻。  

释文准　十二时颂  
日出卯，大道分明莫外讨。  
日用纵横在目前，逢原左右拈来草。  

释文准　十二时颂  
食时辰，更无一法可当情。  
千里出山云有色，一源投涧水无声。  

释文准　十二时颂  
禺中已，龙象须观第一义。  
若向其中觅是非，见解何曾有李二。  

释文准　十二时颂  
日南午，理事相谙更相互。  
三门拈向灯笼头，休问他家觅归路。  

释文准　十二时颂  
日昳未，法身清净绝方比。  
乾坤遐迩尽东西，千山万山翠相倚。  

释文准　十二时颂  
晡时申，由来大道绝疏亲。  
阳和九月百花发，须信壶中别有春。  

释文准　十二时颂  
日入酉，净室梦香孤坐久。  
忽然月上满东窗，照我床头瑞香斗。  

释文准　十二时颂  
黄昏戍，楼上鸣钟已落日。  
行人旅店宿长途，花上游蜂罢采蜜。  

释文准　十二时颂  
人定亥，老鼠此时正无碍。  
忽然灯灭寝堂前，床前咬我靸鞋袋。  

释文准　十二时颂  
半夜子，梦里分明被人使。  
连宵合药到天光，起来何处有白芷。  

释文准　送利监收  
开眼合眼，道契寰中。  
东行西行，禅非物外。  
大仰插锹叉手，靴里动指头。  
南泉把鎌刈茅，谁人知此意。  
今也道不及古，僧僧解数满肚。  
但寻雪月风华，失却昔年活路。  
不能返照回光，光界{左田右此}卢全露。  
阿呵阿，笑倒利头陀，  
风前月下啰哩啰。深夜处分诸火客，  
你看是甚麽火色。  

释文准　送云侍者  
鸟窠吹布毛，老婆为侍者。  
今古道虽同，宾峰不然也。  
二月三月时，和风满天下。  
是处百华开，远近山如画。  
歧路春禽喧，高岩春水泻头头三昧门，  
虚明周大野。好个真消息，  
书送汝归舍。衲僧末后句，  
嘘是何言欤。  

释文准　颂古五首　黄龙三阕  
我手佛手，十八十九。  
云散月明，痴人夜走。  

释文准　颂古五首　黄龙三阕  
我脚驴脚，放过一著。  
庞公笊篱，清平木杓。  

释文准　颂古五首　黄龙三阕  
人人生缘，北律南禅。  
道吾打鼓，华亭撑船。  

释文准　颂古五首　勘婆  
行路难，行路难，  
最难难是过台山。唯有赵州公验正，  
昂头掉臂总闲闲。  

释文准　颂古五首　楞岩我不见时  
老胡彻底老婆心，为阿难陀意转深。  
韩干马嘶青草渡，戴嵩牛卧绿杨阴。  

释文准　颂古五首　提婆达多受罪  
好笑提婆达多，入捺落十小劫波。  
然得三禅妙乐，吹布毛须还鸟窠。  

释文准　颂古五首　洗钵盂  
之乎者也，衲僧鼻孔，  
大头向下。若也不会，  
问取东林王大姐。  

释文准　赠奇松头歌  
种松道者道情孤，往个茅庵事事无。  
屋内锄头三两柄，烟熏一只醋葫芦。  
问渠禅，回首指山前。  
问渠道，戴个簅笠去锄草。  
再三再四再问渠，拍手呵呵笑欲倒。  
却言昔老云门，参见睦州陈长老。  

释文准　自赞三首  
我若自赞，云居罗汉。  
我若自毁，无主饿鬼。  
赞之不欣，毁之不嗔。  
毁誉不动，江鲁西秦。  

释文准　自赞三首  
尔图我真，又求我赞。  
我真我赞，两重公案。  
家丑不外扬，已德不自谈。  
寄之以数，六九五十三。  

释文准　自赞三首  
我已是妄，尔更妄写。  
妄我妄写，两重虚假。  
欲传吾真，须泯见闻。  
声色不碍，相似十分。  

释无本　句  
寺接江声秋月上，楼依野色夕禽还。  

释无本　马嵬  
长川几处树青青，孤驿危楼对翠屏。  
一自玉皇惆怅后，至今来往马蹄腥。  

释无本　行次汉上  
习家池沼草萋萋，岚树光中信马蹄。  
汉主庙前湘水碧，一声风角夕阳低。  

释悟　偈  
一切声，是佛声，  
檐前雨滴响泠泠。一切色，  
是佛色，觌面相呈讳不得。  
便恁麽，若为明，  
碧天云外月华清。  

释悟本　偈  
乾闼婆王曾奏乐，山河大地皆作舞。  
争如跛脚老云门，解道腊月二十五。  

释悟本　遣僧通嗣书  
射杀南山老大虫，行人从此路头通。  
年来猎犬浑无用，卧对千峰与万峰。  

释悟本　浴佛  
今日当年佛降生，当年今日不多争。  
若言八十还归灭，有眼分明特地盲。  

释希赐　游碧落洞  
难到不难到，一游成屡游。  
人间常拘束。物外恣冥搜。  
白隐团团露，清涵寸寸秋。  
丹砂无问处，骚客冷猿啾。  

释希雅　寄礼导师  
掩关名自远，鲸浪阻相寻。  
讲罢唯澄虑，孤峰只此心。  
柏烟秋榻静，莲漏夜堂深。  
尽仰鄞江上，清风继道林。  

释希昼　草  
漠漠更离离，间吟笑复悲。  
六朝争战处，千载寂寥时。  
阵阔围空垒，丛疏露断碑。  
不堪残照外，牧笛隔烟吹。  

释希昼　断碑  
片玉侵寒折，零文见断虫。  
远沈冈草际，半露堑冰中。  
迹著人何在，年销事已空。  
唯闻坏陵柏，相吊起悲风。  

释希昼　过巴峡  
远望知无极，穷秋日向残。  
孤泉泻空白，众木倚云寒。  
静想猿啼苦，危闻客过难。  
寸心宁可寄，前去雪漫漫。  

释希昼　怀广南转运陈学士状元  
极望随南斗，迢迢思欲迷。  
春生桂岭外，人在海门西。  
残日依山尽，长天向水低。  
遥知仙馆梦，夜夜怯猿啼。  

释希昼　寄答桂府黄殿院  
桂水在天末，登高生远思。  
来书逢岁阙，去梦历峰危。  
别浦珠全返，空台柏半衰。  
诗成见新月，几负郡斋期。  

释希昼　寄河阳察推骆员外  
郡斋邻少室，夏木冷垂阴。  
况是多间日，应悬长卧心。  
角当中岛起，樯背远桥沈。  
独爱南楼月，终期宿此吟。  

释希昼　寄怀古  
见说雕阴僻，人烟半杂羌。  
秋深边日短，风劲晓笳长。  
树势分孤垒，河流出远荒。  
遥知林下客，吟苦夜禅忘。  

释希昼　寄寿春使君陈学士  
三处波涛郡，连年辍谢公。  
春斋山药遍，夜舶海书通。  
楼润星河露，川寒鼓角风。  
谁当刊惠政，一一古贤同。  

释希昼　寄题武当郡守吏隐亭  
郡亭传吏隐，间自使君心。  
卷幕知来客，悬灯见宿禽。  
茶烟逢石断，棋响入花深。  
会逐南帆便，乘秋寄此吟。  

释希昼　句  
剑月啼猿苦，江沙濯锦寒。  

释希昼　句  
寄禅关树老，乞食塞城羗。  

释希昼　句  
花露盈虫穴，梁尘堕燕泥。  

释希昼　句  
风泉旧听僧窗改，云穴曾行鸟径残。  

释希昼　句  
落日横秋岛，寒涛兀夜船。  

释希昼　句  
去路正黄叶，别君堪白头。  

释希昼　句  
晓天金马路，晚岁石霜心。  

释希昼　句  
山日秋光短，江虹晚影低。  

释希昼　句  
漱齿冰溪远，闻蝉雪屋深。  

释希昼　句  
芳树侵云老，孤泉落石危。  

释希昼　留题承旨宋侍郎林亭  
翰苑营嘉致，到来山意深。  
会茶多野客，啼竹半沙禽。  
雪溜悬危石，棋灯射远林。  
言诗素非苦，虚答侍臣心。  

释希昼　书惠崇师房  
诗名在四方，独此寄间房。  
故国寒涛阔，春城夜梦长。  
禽声沈远木，花影动回廊。  
几为分题客，殷勤扫石床。  

释希昼　送從律之关中  
西游无旧识，何处寄吟身。  
客路秦关暮，乡心海树春。  
河涛行不尽，岳翠望空新。  
早晚回孤锡，东浮结近邻。  

释希昼　送可伦赴广南转运凌使君见招  
别语畏残漏，心悬瘴海边。  
回期无定日，去路极遥天。  
苦雾沈山郭，寒海涨隰田。  
几宵寻使府，清话废间眠。  

释希昼　送李堪  
要地无深托，飘然又出关。  
秋声动群木，暮色起千山。  
岸草随秋远，江云入望间。  
何宵发孤咏，月冷洞庭间。  

释希昼　送憔凤之终南山  
阙内寒生早，南山万木凋。  
长空人望绝，积雪独寻遥。  
静息非同隐，间吟忽背樵。  
几侵峰顶月，相念起中宵。  

释希昼　送嗣端东归  
远念生泉石，人中事欲销。  
卷衣城木落，寻寺海山遥。  
帆影迷寒雁，经声隐暮潮。  
后期俱未定，况我鬓先凋。  

释希昼　送信南归雁荡山  
千峰邻积水，秋势远相依。  
路在深云里，人思绝顶归。  
长天来月正，危木度猿稀。  
谁得同无念，寥寥此掩扉。  

释希昼　送朱扆  
别业沧波外，秋风归去心。  
玉绳天阙远，金柝海城深。  
素瑟沈幽意，寒螀共苦吟。  
邻渔知有约，乘月夜相寻。  

释希昼　早春阙下寄观公  
客心长念隐，早晚解书招。  
看月前期阻，论山静会遥。  
微阳生远道，残雪下中宵。  
坐见青门柳，依依又结条。  

释禧誧　偈二首  
韶山近日没巴鼻，眼里闻声鼻尝味。  
有时一觉到天明，不在床上不落地。  
三级浪高鱼化龙，痴人犹戽夜塘水。  

释禧誧　偈二首  
丹霞有个公案，从来推倒扶起。  
今朝普示诸人，且道是个甚底。  

释先　偈颂三首  
小林三拜得吾髓，鹫岭拈花一笑新。  
莫谓藏身无影迹，月明照见夜行人。  

释先　偈颂三首  
三转法轮於大千，其轮本来常清净。  
若能奉持速取证，急急如律令。  

释先　偈颂三首  
十二月初一，岁事将周毕。  
腊月火烧山，旱雷轰霹雳。  
瞌睡师僧惊觉来，三九依前二十七。  

释贤　举赵州勘婆话颂  
冰雪佳人貌最奇，常将玉笛向人吹。  
曲中无限花心动，独许东君第一枝。  

释咸杰　磅拙庵住洪福  
瞎驴生得瞎驴儿，龌龊声名彻四维。  
更把少林无孔备，逢人应是逆风吹。  

释咸杰　禅人请赞  
五戒不持，威仪破尽。  
空腹高山，言不足信。  
徒将朽木乱涂糊，衲僧添得膏肓病。  

释咸杰　禅人请赞  
天无私盖，地无私载，  
如何形容，生此奇怪。  
为僧不禀僧仪，学佛力破佛戒。  
鼓舌摇唇，丛林殃害。  
若无伽梨裹浑身，便是当年屈突盖。  

释咸杰　禅人请赞  
在家不读书，行脚不参禅。  
随流闲打閧，掘地觅青天。  
而今老矣方知悔，捏人痛处力加鞭。  

释咸杰　禅人请赞  
眼横鼻直村僧，肚里浑无一窖。  
现金奉诏旨住持，添得丛林热闹。  
叵论直指单传，正是睡梦未觉。  

释咸杰　禅人请赞  
入室爱用拳头，佛来也不放过。  
知他是圣是凡，便敢如此乱做。  
识得破，海坛马子似驴大。  

释咸杰　禅人请赞  
德山临济，棒喝交驰。  
云门顾鉴，总是愚痴。  
唯有径山无伎俩，握拳端坐眼如眉。  

释咸杰　禅人请赞  
水黑染成，恰似真个。  
据坐胡床，胡挥乱做。  
三十年后，此话大行。  
籍没乃翁，胶黏滞货。  

释咸杰　佛日常长老请赞  
赤手全提，金圈栗棘。  
跳出三要三玄，破荡佛祖窠窟。  
试问人何神通，尽力吐露不出。  
咄咄，佛日长老，  
与麽拈出。  

释咸杰　和璧书记  
掷剑挥空不住空，空轮无迹剑无锋。  
无锋无迹凭谁会，会得金沙堕眼中。  

释咸杰　和无著赞大慧齿发舍利  
背独全提话已圆，孤风凛凛播皇天。  
无端更把闲毛齿，惹得丛林口耳传。  

释咸杰　皇太子妃请就径山升座末后说偈  
佛身无为，不堕诸数。  
随机示现，应无所住。  
如月行空，光照寰宇。  
廓彻信心，庄严福聚。  
记得先贤曾有言，皇天无亲，  
唯德是辅。  

释咸杰　偈公六十五首  
一进一退一动一静，须信那伽常在定。  
一擒一纵，一杀一活，  
四方八面活鱭鱭。嘉州大象吃盐多，  
陕府铁牛添得渴。  

释咸杰　偈公六十五首  
满目纷纷呈瑞雪，填沟塞壑谁辨别。  
文殊无处顿浑身，普贤失却真妙诀。  
乌鸦变作白头鸦，铁树翻成银线结。  
报诸人，瞥不瞥，  
庭际无人立片时，便是太平底时节。  

释咸杰　偈公六十五首  
有物先天地，无形本寂寥。  
能为万象主，不逐四时凋。  

释咸杰　偈公六十五首  
少室单传，衲僧巴鼻。  
碓觜生花，驴鸣狗吠。  
厕坑筹子念摩诃，惊起法身无处避。  
无处避，若为论，  
我行荒草里，汝又入深村。  

释咸杰　偈公六十五首  
久雨忽晴，天清地宁。  
寒山抚掌，拾得忻忻。  
凭麽会得，旱地遭钉。  

释咸杰　偈公六十五首  
幽禽噪破那伽定，便见文星入寺来。  
倒屣门迎开笑面，林泉陡觉起风雷。  

释咸杰　偈公六十五首  
即心即佛，铁牛无骨。  
非心非佛，空山突兀。  

释咸杰　偈公六十五首  
有句无句，发藤倚树。  
石裂崖崩，毒蛇当路。  
树倒藤枯，悉哩苏嚧。  

释咸杰　偈公六十五首  
云开千嶂出，木落一枝分。  
相见又无事，不来还忆君。  

释咸杰　偈公六十五首  
今朝六月十五，祝圣升堂击鼓。  
木童火里吹笙，石女云中作舞。  
也大奇，也大奇，  
天无四壁，地绝八维。  
五湖四海来入贡，衲曾闻见眼如眉。  

释咸杰　偈公六十五首  
乌巨今日解夏，乃遵黄面老子二千年前话霸。  
验蜡人彻底冰清，护戒珠了无缝罅。  
唯有露住灯笼，不肯入遮保社。  
从来心似铁，端不受差排。  

释咸杰　偈公六十五首  
一叶飘空万木秋，翻思光境急川流。  
若人识得其中意，坐断千差向上头。  

释咸杰　偈公六十五首  
天上月圆，人间月半。  
槌鼓升堂，理旧公案。  
车不横推，理无曲断。  

释咸杰　偈公六十五首  
世尊拈花，勾贼破家。  
迦叶微知，声前失照。  
车峰辊毬，双放双收。  
玄沙未彻，眼中拔屑。  
云门顾鉴，递相脱赚。  
俱胝坚指，全无巴鼻。  
遮一队汉，敌国家财。  

释咸杰　偈公六十五首  
在眼曰见，在耳曰闻。  
在手执捉，在足运奔。  
豁开则东西南北，把住则毫发不存。  

释咸杰　偈公六十五首  
静悄悄处跳得出，闹浩浩处可横身。  
闹浩浩处挨得行，静悄悄处堪驻足。  

释咸杰　偈公六十五首  
月生一，无角铁牛眠少室。  
月生二，赤脚波斯入闹市。  
月生三，冰生於水，  
青出於蓝。文殊堂里万菩萨，  
夜来尽向此中参。  

释咸杰　偈公六十五首  
一新一旧，跳出窠臼。  
一出一入，胡饼里呷汁。  
一擒一纵，开眼作梦。  
一照一用，鳝鱼走入麻油翁。  

释咸杰　偈公六十五首  
日南长至，庆无不利。  
石笋暗抽条，寒岩增暖气。  
东村王老半醉半醒，林下道人没巴没鼻。  

释咸杰　偈公六十五首  
元正一旦，万事成办。  
大乘小乘，井索钱贯。  
更问佛法如何，也是秦时{左车右度}轹鑽。  

释咸杰　偈公六十五首  
贤劫千佛数，末后最殷勤。  
倒握降魔杵，高标利物拳。  
心肝无屈曲，肠胃有区分。  
神通愿力虽无尽，且为山僧护法门。  

释咸杰　偈公六十五首  
生铁铸牛头，牵犁还拽杷。  
智者笑忻忻，愚人惊怪差。  
古往今来几百年，更向鬼门重贴卦。  

释咸杰　偈公六十五首  
因我得礼你，穷源亲到底。  
礼拜了烧香，自倒还自起。  

释咸杰　偈公六十五首  
诸佛不说说，祖师不闻闻。  
留下一转语，千古镇乾坤。  

释咸杰　偈公六十五首  
今佛放光明，助发实相义。  
然有诸比丘，是中难比况。  

释咸杰　偈公六十五首  
月生一，万像不能逃影质。  
月生二，东行不见西行利。  
月生三，无言童子口喃喃。  

释咸杰　偈公六十五首  
一叶落，天下秋。  
南来北往竟悠悠。一句通，  
通机息，上下四维无等匹。  
西天下不会唐言，独坐少林痴面壁。  
带累儿孙不丈夫，被人哕作白拈贼。  
云门念七好参详，宝公不是闲和尚。  

释咸杰　偈公六十五首  
月圆月缺，循途守辙。  
打破牢关，天宽地宽。  

释咸杰　偈公六十五首  
虽与我同条生，不与我同第死。  
稔闻在七闽，扬尘兼簸土。  
凌茂宗风不奈何，今朝喜见清平路。  

释咸杰　偈公六十五首  
一切数句非数句，与吾灵觉何交涉。  
毒蛇鑽入你鼻孔，虾蟆咬破你眼睛。  

释咸杰　偈公六十五首  
方脱钟山阶级难，却来遮里养残躯。  
那知踪迹难遮掩，又见驱驰走使符。  

释咸杰　偈公六十五首  
狮子教儿迷子诀，拟前掷早走翻身。  
罗纹结角交锋处，鹘眼临时失却踪。  

释咸杰　偈公六十五首  
莫除荆棘建伽蓝，七佛常来此处参。  
地久天长功不坠，天花时复雨毿毿。  

释咸杰　偈公六十五首  
利剑斩虚空，万象鸣啵啵。  
年年向斯辰，令倍发恶。  

释咸杰　偈公六十五首  
秋江清浅时，白鹭和烟岛。  
良哉观世音，全身入荒草。  

释咸杰　偈公六十五首  
拳来拳应，踢来踢应。  
拳踢交参，孰负孰胜。  
遥遥头摆尾过牢关，刖足之言谁肯信。  

释咸杰　偈公六十五首  
呼猿洞口，虚空迸裂。  
鸦飞不度，如行如说。  

释咸杰　偈公六十五首  
辅弼宗门有老成，一番提掇一番新。  
咬姜呷醋知咸淡，便是丛林过量人。  

释咸杰　偈公六十五首  
一手不独拍，众手鸣掴掴。  
豁开三要三玄门，堪与人天为轨开则。  

释咸杰　偈公六十五首  
今朝十五日，丛林皆结制。  
径山有条攀条，无条攀例。  
逼拶露柱灯笼，尽要心空及第。  
现前普请证明，不妨神通游戏。  
下座各叙时暄，便是灵山受记。  

释咸杰　偈公六十五首  
佛法无人说，虽慧不能了。  
去却上头关，面南看经斗。  

释咸杰　偈公六十五首  
心同虚空界，示等虚空法。  
证得虚空时，无是无非法。  

释咸杰　偈公六十五首  
六月炎炎如火热，谁冷处胜立法雪。  
红尘闹市等个人，七佛轨仪都漏泄。  
报龙王，须福护，大千捏聚为檀度。  
一言劄住万机通，自然光壮少林风。  

释咸杰　偈公六十五首  
吞却与吐却，算来无处著。  
要见滑稽人，便是黄幡绰。  

释咸杰　偈公六十五首  
昔年相见谈真谛，今日升堂话去来。  
一念廓然无向背，春光铁树自花开。  

释咸杰　偈公六十五首  
油煎石磉盘，风吹毛毬走。  
虚空背上白毛生，拈得鼻孔失却口。  

释咸杰　偈公六十五首  
修造未逾两个月，丛林便觉日荒凉。  
今朝重整旧洪范，铁佛须教尽放光。  

释咸杰　偈公六十五首  
五月五日端香节，阴云叆叇，  
甘雨未决。君王降赐宝香，  
林下祈求恳切。孚佑龙，  
善时节，好将一雨润焦枯，  
市地清凉消恼热。  

释咸杰　偈公六十五首  
有佛处，不得住，  
陕府铁牛双角露。无佛处，  
急走过，南海波斯鼻孔大。  
三千里外摘杨花，种豆由来生稻麻。  

释咸杰　偈公六十五首  
虚骤龙骧与麽来，蓦然平地起风雷。  
棒头正眼明如日，凛凛清风廓九垓。  

释咸杰　偈公六十五首  
四月明十五日结，七月十明五日解。  
六只骰子满盆红，大都只是看头米。  

释咸杰　偈公六十五首  
虚空可量风可系，无能尽说佛功德。  
佛功德海既难量，吾君圣寿亦如是。  

释咸杰　偈公六十五首  
持钵去，持钵归。  
草鞋根断通消息，玲珑八面尽光辉。  
游魔宫，入虎穴。  
当机撞著恶聱头，直教心地顿休歇。  

释咸杰　偈公六十五首  
一手不独拍，两手鸣掴掴。  
豁开三要三玄，捏碎佛祖标格。  
村歌社舞得人僧，胜似当年白拈贼。  

释咸杰　偈公六十五首  
今朝三月十五，天色半晴半雨。  
十分春色在枝头，满眼觑见没可睹。  
报诸人，草莽卤，  
甜瓜彻蒂甜菜，苦瓠连根苦。  

释咸杰　偈公六十五首  
南泉起模画样，长庆披砂拣金。  
云门鼻孔先穿，雪窦据款结案。  

释咸杰　偈公六十五首  
只此见闻非见北，无余声色可呈君。  
个中若了元无事，体用何妨分不分。  

释咸杰　偈公六十五首  
即心即佛也揖出，非心非佛也揖出。  
地转天回岂等闲，即知此物非他物。  
以此显追崇，决定当超越。  
次回阴隲保家堂，自然福寿永无双。  

释咸杰　偈公六十五首  
达磨不来东土，二祖不往西天。  
石室行者蹈碓忘却移步，玄沙讨鱼卖峭蹈翻钓船。  

释咸杰　偈公六十五首  
一个葫芦才倒地，满地葫芦尽倾倒。  
欲识单传直指禅，今日斗凑得恰好。  

释咸杰　偈公六十五首  
四年居此日波波，累及禅和不奈何。  
今感圣恩林下去，一轮秋月照天河。  

释咸杰　偈公六十五首  
去年八月间，得旨与安闲。  
摆动水云性，纵步到阳山。  
元宅诸子弟，忻然力追攀。  
庵居三个月，开怀宇宙宽。  
忽接四明信，来书意盘桓。  
天童虚法席，使君语犹端。  
迢迢遣传偈公六十五首使，不问路行难。  
山僧临晚景，不敢自相瞒。  
搥鼓乐与行，四众亦欣欢。  
先师未了底，应是起波澜。  
一回饮水一回噎，临济德山俱汗颜。  

释咸杰　偈公六十五首  
二千年前旧公案，今日拈来重剖判。  
任是铁眼与铜晴，也须更入红炉煅。  

释咸杰　偈公六十五首  
居於富贵中，不为富贵误。  
赤手挨开解脱门，四方八面俱独步。  
佛祖不知由，凭谁立本据。  
咄咄咄，力{外囗内力}希，  
闻见觉知齐合掌，铁牛生得凤凰儿。  

释咸杰　偈公六十五首  
日日是好日，时时是好时。  
惟有十月二十二，吉星垂照最希奇。  

释咸杰　偈颂四首  
释迦不说说，迦叶不闻池。  
天河风浪静，星斗位区分。  

释咸杰　偈颂四首  
山河大地不是幻，日月星辰不是幻。  
明暗色空不是幻，四圣六凡不是幻。  
山僧说底不是幻，诸人听底不是幻。  

释咸杰　偈颂四首  
眼里耳里绝纤尘，铁眼铜晴觑不破。  
蚊子排头咬铁钉，上下四维俱匌匝。  
只将此语报深恩，朵朵红莲火里发。  

释咸杰　偈颂四首  
一年三百六十日，今宵正是结交头。  
移身换步无多子，六合清风来未休。  

释咸杰　径山茶汤会首求颂二首  
径山大施门开，长者悭贪俱破。  
烹煎凤髓龙团，供养千个万个。  
若作佛法商量，知我一床领过。  

释咸杰　径山茶汤会首求颂二首  
有智大丈夫，发心贵真实。  
心真万法空，处处无踪迹。  
所谓大空王，显不思议力。  
况复念世间，来者正疲极。  
一茶一汤功德香，普令信者从兹入。  

释咸杰　径山出乡舟中寄二偈示众  
三冬水上打秋千，百尺竿头棹钓船。  
寄语满堂龙象众，无劳掘地觅青天。  

释咸杰　径山出乡舟中寄二偈示众  
大丈夫儿合自知，得便宜是落便宜。  
无心用处急回首，莫待天明失却鸡。  

释咸杰　隆报著长老请赞  
据虎头，收虎尾，  
第一句下明宗旨。了无禅道与人参，  
滴水便见波澜起。太醒醒，  
难比拟。分付隆报著长老，  
好向丛林振纲纪。  

释咸杰　示善应道人  
善就无私，当阳有准。  
直下承当，入佛祖閫。  

释咸杰　示曾秘校  
天童得力句，不摇三寸舌。  
父母未生前，令已行摩竭。  
直下使承当，敢保犹未彻。  
放下百不知，脑门重著楔。  
唯是过量人，一拳无二说。  

释咸杰　示智悟道人  
智悟悟自心，不在一切处。  
回首时观瞻，便是佛国士。  

释咸杰　说符建倍堂周都料求颂  
妙处如何论浅深，应之於手得於心。  
方圆不用机谋力，长短休将语默寻。  
一斧便成真活计，三思始就费光阴。  
山僧直截重重说，须信真鎎不博金。  

释咸杰　送昂维那出岭兼呈应庵  
福城是得来相访，象骨岩前话别时。  
惊起石人开铁眼，倚筇遥听老猿啼。  

释咸杰　送昂维那出岭兼呈应庵  
云黄山下老禅庵，凌蔑宗风罪过多。  
君若到门深问讯，看渠伎俩复如何。  

释咸杰　送聪首座兼简陈寺丞  
十载相从话岁寒，刀山剑树惯跻攀。  
风云会合机轮转，行看知音笑展颜。  

释咸杰　送恢侍者  
戴角擎头与麽来，当机一拶项门七。  
行行勿谓无知已，閫外威权善自裁。  

释咸杰　送会侍者开应庵塔铭  
三十余年沙魇，一十五处脱空。  
欲彰从前家丑，何妨刻石流通。  

释咸杰　送慧知客还蜀  
踏破剑门关，十方无壁落。  
信步复南来，将错还就错。  
霜风刮面寒，梅梢初破蕚。  
去去又何言，宁负孤云约。  

释咸杰　送玲首座住定水  
一棒一条痕，一掴一掌血。  
不是向上机关，亦非单传妙诀。  
佛祖见之攒眉，魔外闻之胆折。  
建立此纲宗，当阳贵直截。  
玲侍吾十年，气宇迪超绝。  
信手斫方圆，初不泥唇舌。  
青天霹雳轰，风云会时节。  
行看定水起波涛，始信来源出处高。  

释咸杰　送权维那归道场  
风搅平林万木秋，临歧送别思悠悠。  
也知八德池中水，不比寻常溪磵流。  

释咸杰　送如水头  
如如方解说，此说若为通。  
戳瞎摩醯眼，掀翻宇宙空。  
枯柴聊作用，活火展家风。  
去去休言别，智音一笑同。  

释咸杰　送先知客  
万里南来川藞苴，奔流度刃扣玄关。  
项门戳瞎金刚眼，去住还同珠走盘。  

释咸杰　送雪峰化主  
手托庵六便放憨，千钧重担要人担。  
寥寥坐断孤峰顶，云衲相从昼夜参。  

释咸杰　送珣禅人还海坛  
家乡到日许谁知，默默相逢绝路岐。  
莫谓海门风浪恶，干戈元是太平基。  

释咸杰　颂古六首  
三处移场定是非，顽心全不改毫釐。  
胡言汉语凭谁会，铁额铜头也皱眉。  

释咸杰　颂古六首  
贤圣法来未曾杀，而今断这一刀休。  
果然葛怛胸中落，笑杀灵山老比丘。  

释咸杰　颂古六首  
一桡劈脑没遮攔，大海波涛彻底乾。  
尽谓单传并直指，谁知总被祖师谩。  

释咸杰　颂古六首  
蓦就膏肓打一鎝，当时无处著浑身。  
呵呵笑入严阳去，蛇虎为邻不可寻。  

释咸杰　颂古六首  
腊月莲花菡萏香，三回赏手不寻常。  
直饶会得须眉落，早是龟毛数丈长。  

释咸杰　颂古六首  
有问冬来事，京师出大黄。  
贪他一粒粟，失却半年粮。  

释咸杰　颂古十一首  
斫却月中佳，清光转更多。  
狐狸俱屏迹，狮子奋金毛。  

释咸杰　颂古十一首  
狗子无佛性，杀人便偿命。  
楚痛百千般，因邪却打正。  

释咸杰　颂古十一首  
出得何如未出时，瞎驴成队丧全机。  
而今四海平如砥，芦管迎风撩乱吹。  

释咸杰　颂古十一首  
粥了令教洗钵盂，铁船无底要人扶。  
片帆高挂乘风便，截海须还大丈夫。  

释咸杰　颂古十一首  
一顿浑家尽灭门，更加两顿累儿孙。  
银山铁壁俱穿透，万里无云宇宙分。  

释咸杰　颂古十一首  
五百生前失却，五百生后太错。  
错错，谁道祥麟只一角。  

释咸杰　颂古十一首  
西江一吸了无余，突出堂堂大丈夫。  
尽道世间胡须赤，须知更有赤须胡。  

释咸杰　颂古十一首  
大海波涛阔，千峰气象雄。  
古今无间断，南北路头通。  

释咸杰　颂古十一首  
天高地厚人难见，海阔山遥只自知。  
勘破却回休借部，得便宜是落便宜。  

释咸杰　颂古十一首  
百战场中舞纛旗，将军立处十分危。  
游人只看锥头利，失却吹毛总不知。  

释咸杰　颂古十一首  
屋里贩扬州，水深山更幽。  
终年无客到，明月自相投。  

释咸杰　约斋张直阁画师项相请赞  
挨开不二门，千圣须却步。  
直下便承当。略通一线路。  
佛也不奈何，谁敢当头道。  
道著头角生，一点黑如皂。  
尽情分付约齐大居士，一等人间任扬播。  

释咸杰　赞布袋和尚  
禅不参，道不会，  
终日忙忙。弄个布袋，  
十字街头道等人。阿谁知渠绻缋，  
氇首弥勒世尊。国有宪章，  
三千条罪。  

释咸杰　赞大慧和尚  
戳瞎顶门三只眼，是非佛法一齐划。  
竹篦头上放无端，正是徐六担片板。  

释咸杰　赞径山音首座  
气宇云闲，身心木槁。  
顶门正眼，红日杲杲。  
早投长芦划草之机，晚分双径人天之座。  
名山屡招而不赴，一庵超然其高卧。  
夫是谓丛林前辈典刑，宜与赵州同年而并操者也。  

释咸杰　赞开明禅师  
江郎入定，乌巨开山。  
林深路迥，火冷云寒。  
道大不知谁辨的，帝王亲手付金襕。  

释咸杰　赞木庵和尚  
面目森严，语言希差。  
不出飞猿岭，道声蔼天下。  
活懒庵不传之宗，死衲僧虚头话霸。  
五坐道场，丛林增价。  
稽首拜手，虚空贴卦。  

释咸杰　赞绣宝公  
针锋上直入，线缝里跳出。  
剪刀尺子自随身，号令乾坤齐万物。  

释咸杰　赞应庵和尚  
眼大如环，头匾似扇。  
丛为不省已非，偏笑漳泉福建。  
著实处用无七纵八横，脱空时曰有万化千变。  
焚香稽首赞扬，也是神头鬼面。  

释咸杰　赠何神童  
父母未生时，文章在何许。  
及乎跳出来，光明照寰宇。  
傍观眼难瞒，收录奏明主。  
一览赞希奇，杨晏堪为伍。  
赐笏与录袍，以显其宗祖。  
人生天地间，休将年纪数。  
纵饶生百岁，无闻亦何补。  
伟哉英特大丈夫，君臣嘉会今合符。  
行看赤手扶宗社，大千捏聚一蘧庐。  

释咸杰　赠闽清黄释褐初赴上庠  
蓦劄相逢笑脸开，也知平地起风雷。  
好将一滴梅溪水，为雨为霖遍九垓。  

释咸杰　张直阁请升座末后说偈  
一句全提法界宽，大千收拾掌中观。  
横该竖抹超三际，迦叶徒劳强破颜。  

释咸杰　真际道人请赞  
一句全提，了无向背。  
临济正宗，恣意破碎。  
弥天过犯，不容懺悔。  
丹青画出向人前，他家自有通人爱。  

释咸润　五泄山三学院十题　祷雨潭  
尝闻越邑民，祷雨碧岩畔。  
神龙如有期，为霖通旱暵。  

释咸润　五泄山三学院十题　夹岩  
一径数里间，巉岩镇幽谷。  
中夹清溪流，白云长断续。  

释咸润　五泄山三学院十题　俱胝岩  
昔人持此咒，岩坐岁寒深。  
梵言不复闻，雅名流至今。  

释咸润　五泄山三学院十题　龙井  
寒井深无极，人谓藏虬龙。  
尝闻救炎旱，丝雨洒长空。  

释咸润　五泄山三学院十题　石鼓  
巨石平如掌，天然状鼙鼓。  
击之还有声，分明含太古。  

释咸润　五泄山三学院十题　石门  
双峰起云际，仿佛五侯门。  
烟霞锁不开，曾无车马奔。  

释咸润　五泄山三学院十题　石屏  
峭石状危屏，截断诸峰青。  
白云触不飞，仙掌空遗名。  

释咸润　五泄山三学院十题　五泄  
飞泉成五级，一级一龙湫。  
削出万仞秀，讵让蓬莱丘。  

释咸润　五泄山三学院十题　西源  
造化凿绅维，千岩斗空碧。  
有时云雨开，残阳落幽石。  

释咸润　五泄山三学院十题　摘星岩  
扪萝梯峭石，直上青云端。  
咫尺星斗光，冷射人心寒。  

释显　偈二首  
吃粥了也，头上安头。  
洗钵盂去，为蛇画足。  
更问如何，自纳败阙。  

释显　偈二首  
禅莫参，道休学，歇意忘机常廓落。  
现成公案早周遮，只个无心已穿凿。  
直饶坐断未生前，难透山僧错错错。  

释显彬　新月  
微光已成魄，隐隐夕阳间。  
六幙无人卷，一钩长自闲。  
轮随明月长，香逐桂枝还。  
三五相将近，分明照竹关。  

释显嵩　偈  
昨日罗刹心，今朝菩萨面。  
罗刹与菩萨，不隔一条线。  

释显嵩　临寂颂  
八十年中常浩浩，宠开肆货摩尼宝。  
也无一个共商量，不是山僧收铺早。  

释晓纯　偈  
有个汉自从旷大劫，无住亦无依，  
上无片瓦盖头，下无寸土立足。  
朝到西天，暮归东土。  

释晓纯　颂  
轩昂师子首，牛足马身材。  
三道如能入，玄门叠叠开。  

释晓聪　法身颂  
参禅学道莫茫茫，问透法身北斗藏。  
余今老倒尪羸甚，见人无力得商量。  
唯有钁头知我意，栽松时复上金刚。  

释晓聪　偈  
大地雪漫漫，春风依旧寒。  
说禅说道易，成佛成祖难。  

释晓聪　偈  
晨鸡报晓灵，粥后便天明。  
灯笼犹瞌睡，露柱却惺惺。  

释晓聪　示众偈  
天晴盖却屋，乘乾刈却禾。  
早输王税了，鼓腹唱巴歌。  

释晓荣　答僧慧文  
般若大神珠，分形万亿躯。  
尘尘彰妙体，刹刹尽毗庐。  

释晓荣　答僧慧文  
一念周沙界，日用万般通。  
湛然常寂灭，常展自家风。  

释晓莹　句  
竟日霏微雨。  

释晓莹　句  
故人携客作幽寻。  

释晓莹　句  
顾我於兹诗有兴。  

释晓莹　句  
寒窗安著清相向。  

释晓莹　句  
何妨语夜阑。  

释晓莹　句  
挥犀闻妙论。  

释晓莹　句  
回看苍木杪。  

释晓莹　句  
及瓜一笑上浮艎。  

释晓莹　句  
即看青女夜飞霜。  

释晓莹　句  
几回相送复相迎。  

释晓莹　句  
寂寂饶孤兴。  

释晓莹　句  
孀　目悠然上杳冥，好是园林争秀发。  

释晓莹　句  
江表人材独数公。  

释晓莹　句  
江城今可徘徊处。  

释晓莹　句  
莫笑叴　侬躭此癖。  

释晓莹　句  
藜杖赋归休。  

释晓莹　句  
脉脉受风斜，野望迷青草。  

释晓莹　句  
落涧水淙淙。  

释晓莹　句  
路傍官河一带长。  

释晓莹　句  
漏鼓乍听连岸响。  

释晓莹　句  
隆寒正北风，飘飘任此身。  

释晓莹　句  
江上闲吟立又行。  

释晓莹　句  
练练长江静。  

释晓莹　句  
江云黯黯作愁阴。  

释晓莹　句  
栏干聊小凭，取次缀诗篇。  

释晓莹　句  
可怜赢得鬓成霜。  

释晓莹　句  
可堪时序苦侵寻，留滞谁知此日心。  

释晓莹　句  
倦客独携筇。  

释晓莹　句  
久客欣无事。  

释晓莹　句  
负暄孤坐松根石。  

释晓莹　句  
临岐强破颜。  

释晓莹　句  
不到兹亭久。  

释晓莹　句  
高怀不我弃。  

释晓莹　句  
春光和暖恰相宜。  

释晓莹　句  
出门纵步细哦诗。  

释晓莹　句  
蝉噪日将落。  

释晓莹　句  
苍生从此得伸眉。  

释晓莹　句  
倒拄乌藤乘逸兴。  

释晓莹　句  
不妨谈笑又诗成。  

释晓莹　句  
灯火照青编。  

释晓莹　句  
薄饭粗缯老此生。  

释晓莹　句  
波中船舫来还去。  

释晓莹　句  
北山迤逦自苍然。  

释晓莹　句  
绊身何用尚浮名。  

释晓莹　句  
白鸟翩翩接翅飞。  

释晓莹　句  
岸曲水流寒。  

释晓莹　句  
不记登临日几回。  

释晓莹　句  
二月春方好。  

释晓莹　句  
那敢谓长城。  

释晓莹　句  
抚事心犹壮。  

释晓莹　句  
风沙轻漠漠。  

释晓莹　句  
丰城千里外。  

释晓莹　句  
放怀端与世情疏。  

释晓莹　句  
但觉旅怀开。  

释晓莹　句  
发兴真成继庾公。  

释晓莹　句  
甘棠不翦向来荣。  

释晓莹　句  
而今总入老夫诗。  

释晓莹　句  
对景由来诗句丽。  

释晓莹　句  
对景觅诗联。  

释晓莹　句  
断岭云归白。  

释晓莹　句  
独冒烟岚促去程。  

释晓莹　句  
地去秉钧余咫尺。  

释晓莹　句  
放怀便所便。  

释晓莹　句  
未厌长为客。  

释晓莹　句  
随宜领览到斜晖。  

释晓莹　句  
胸中历历古兼今。  

释晓莹　句  
携朋上故基。  

释晓莹　句  
闲来湖上立移时。  

释晓莹　句  
细柳乱摇风。  

释晓莹　句  
檐雨滴秋残旅梦。  

释晓莹　句  
无因从发药。  

释晓莹　句  
雁字联联写碧空。  

释晓莹　句  
晚来供望眼。  

释晓莹　句  
颓然只任真。  

释晓莹　句  
天教春信到寒乡。  

释晓莹　句  
陶泛一船东。  

释晓莹　句  
谈笑会当同。  

释晓莹　句  
门外黄尘扑面飞。  

释晓莹　句  
习习和风至。  

释晓莹　句  
由来八座尚书贵。  

释晓莹　句  
舟横渔唱晚。  

释晓莹　句  
搘筇聊小立。  

释晓莹　句  
在路日已久。  

释晓莹　句  
欲罢不能聊一吟。  

释晓莹　句  
与君频邂逅，此地久盘桓。  

释晓莹　句  
雅淡天姿固可知。  

释晓莹　句  
有恨春将晚。  

释晓莹　句  
素王妙道况亲传。  

释晓莹　句  
悠悠落日悬。  

释晓莹　句  
幽花欹照水。  

释晓莹　句  
殷勤供一笑。  

释晓莹　句  
倚栏哦五字。  

释晓莹　句  
衣弊履穿不讳穷。  

释晓莹　句  
一言知具眼。  

释晓莹　句  
余思草萋萋。  

释晓莹　句  
绕崖云惨惨，浥屦露团团。  

释晓莹　句  
南屏寄傲且今年，况复相羊得自便。  

释晓莹　句  
宁免鬓毛苍。  

释晓莹　句  
偶来清赏曲江头。  

释晓莹　句  
徘徊幽兴熟。  

释晓莹　句  
披云登断岭。  

释晓莹　句  
平生只信缘。  

释晓莹　句  
平章风物诗无敌。  

释晓莹　句  
凭栏取次看。  

释晓莹　句  
婆娑弄翰墨。  

释晓莹　句  
前村鸦噪断。  

释晓莹　句  
青春作伴日同行。  

释晓莹　句  
清泉槛外流。  

释晓莹　句  
贪看春山如许青。  

释晓莹　句  
泉石惬幽情。  

释晓莹　句  
诗书论议深。  

释晓莹　句  
素抱与谁倾。  

释晓莹　句  
谁知老子懒成癖。  

释晓莹　句  
谁与共平章。  

释晓莹　句  
谁教併向此中见。  

释晓莹　句  
谁复知予懒是真。  

释晓莹　句  
秋色偏宜晚望中。  

释晓莹　句  
石壁巉然不可攀。  

释晓莹　句  
自知潦倒无余事。  

释晓莹　句  
诗成聊疥壁。  

释晓莹　句  
稍稍竹过墙。  

释晓莹　句  
山川元历历。  

释晓莹　句  
桑椹累累紫。  

释晓莹　句  
如公自是鉴坡具。  

释晓莹　句  
日色今朝分外明。  

释晓莹　句  
是身多落寞。  

释晓莹　南昌道中  
东游心渺渺，趼足步迟迟。  
马驿黄茅路，人家白竹篱。  
归云横断岭，落日映荒陂。  
何地可容足，长哦招隐诗。  

释心道　呈佛鉴禅师偈  
赵州有个柏树话，禅客相传遍天下。  
多是摘叶与寻枝，不能直向根源会。  
觉公说道无此语，正是恶言当面骂。  
禅人若具通方眼，好向此中辨真假。  

释心道　狗子无佛性  
狗子佛性无，老蚌吐明珠。  
西川鸣杜宇，江南啼鹧鸪。  

释心道　偈  
师子嚬呻，象王哮吼。  
云门北斗里藏身，白云因何唤作手。  
三世诸佛不能知，狸奴白牯却知有。  
雨打梨花蛱蝶飞，风吹柳絮毛毬走。  

释心道　偈  
契丹打破波斯寨，夺得宝珠村里卖。  
十字街头穷乞儿，腰间挂个风流袋。  

释心道　举临济人灭嘱三圣因缘作偈  
正法眼藏瞎驴灭，临济何曾有是说。  
今古时人皆妄传，不信但看后三月。  

释心道　勘婆  
三月春光上国游，祥云瑞气锁龙楼。  
亲从宣德门前过，更问行人觅汴州。  

释心道　烧木佛  
彭祖八百乞延寿，秦皇登位更求仙。  
昨向天津桥上过，石崇犹自送穷船。  

释心道　宣和二年复僧作偈  
不挂田衣著羽衣，老君形相颇相宜。  
一年半内闲思想，大底兴衰各有时。  

释心道　宣和改元改僧为德士作偈  
祖意西来事，今朝特地新。  
昔为比丘相，今作老君形。  
鹤氅披银褐，头包蕉叶巾。  
林泉无事客，两度受君恩。  

释心道　野狐  
石崇富贵粀铿寿，潘岳容仪子建才。  
但原东风齐著力，一时吹入我门来。  

释心月　{上一点下两点}牛  
衲僧命脉顶门眼，点著无端头角生。  
犹幸家园田地稳，得深耕处且深耕。  

释心月　宝公和尚赞  
鹰窠大士，示现无方。  
生于宋代，老于齐梁。  
杖头刀尺，隐显全彰。  
巍巍堂堂，炜炜煌煌。  
至今坐断独龙冈。  

释心月　宝华法堂  
老蚌虚含素月胎，庭前花雨自成堆。  
吾将倒转风雷舌，未必缤纷动地来。  

释心月　北宗赞  
菩提有树镜无尘，玉兔怀胎入紫宸。  
七百僧龙第一座，信衣推与负舂人。  

释心月　布袋赞  
矬而肥，肥而痴。  
肩驼背负，或徐或驰。  
回头处，微笑时，  
此意明明说向谁。  

释心月　布袋赞  
儱侗十围腹，婆娑三尺躯。  
折拄杖搅无边香水海，破布囊賏百亿须弥卢。  
等个人{左口右悉}哩{左口右悉}哩，觅文钱苏噜苏噜。  
天上无，地下无，  
四明山色开画图。  

释心月　布袋赞  
放布袋而立，携布袋而去。  
他日下生来，别道一转语。  
补处之尊，弄真像假。  
抛却内宫，来使奉化。  
回观时髑髅眼睛沥未尽，紧靠处布袋骨董放不下。  
放得下，未必遭人强描画。  

释心月　草衣文殊赞  
披草衣，执具书。  
面不洗，头不梳。  
是文殊，非文殊。  
拟议台山路转迂。  

释心月　草衣文殊赞  
草离离，发垂垂。  
神出鬼没，佛眼难窥。  
能坐毗耶之舌，而不能出女子之定。  
能行法王之令，而不能免迦叶之疑。  
五台山势峭巍巍，返掷还他狮子儿。  

释心月　昌大师住广福说偈勉之  
桂岩桂子久飘香，时节催开选佛场。  
莫作末山施半杓，使人特地唤娘娘。  

释心月　朝阳穿破衲赞  
檐前负日暖烘烘，败坏重加补缀工。  
尽大地人穷性命，都卢劄在一针锋。  

释心月　臭庵  
自家汗气不曾觉，只未曾开人已知。  
熏出苏州二石佛，一人掩鼻一攒眉。  

释心月　出山相赞  
弃却金轮尊贵人，要来平地讨艰辛。  
如斯面目尘埃甚，更说优昙别是春。  

释心月　出山相赞  
道无修证，入山何为。  
法无去来，出山何之。  
黄金屋宅草离离，天上人间说向谁。  

释心月　出山相赞  
六载入山缘底事，复缘底事出山来。  
毒心毒人行难见，但见春风笑脸开。  

释心月　船子和尚赞  
机语相符句合头，离钩三寸已吞钩。  
孤舟短棹都抛却，直得朱泾水逆流。  

释心月　刺血写法华  
矮窗岑寂中，一字一点血。  
血尽笔秃时，止止不须说。  

释心月　聪大师号无闻送广福住院  
来日台山大会斋，隔身句子绝安排。  
如今已落无闻手，双放双收机莫偕。  

释心月　达磨赞  
面壁而坐，见成行货。  
立雪求之，还同蹉过。  
须知罪犯弥天大。  

释心月　达磨赞  
来泛一杯千顷浪，去携只履万重云。  
自言传法传何法，故我思君亦恨君。  

释心月　达磨赞  
万浪千波一苇横，翩翩只影可怜生。  
老萧若会截流句，杨子江头放你行。  

释心月　达磨祖师赞  
跨水行人语不符，绝江足踏一茎芦。  
此时独自栖栖去，今日人将入画图。  

释心月　待月了残经赞  
数黑豆子老和尚，石上松根得意时。  
自怜末后一句子，只许天边明月知。  

释心月　东林彻长老请赞  
寒浦先零之姿，古岩后雕之操。  
雪满颠一味寒酸，云半肩十分枯槁。  
任缘去住也，随处有余。  
信手牛来也，用时恰好。  
虽云理绝思惟，其柰事关怀抱。  
倚天长剑用还磨，分付明岩彻长老。  

释心月　泛莲观音赞  
一叶莲舟泛渺瀰，诵观音也戴阿弥。  
希奇妙相毫端上，五濁众生知未知。  

释心月　方岩  
乌云屯了白云屯，云敛稜层四面分。  
平实巑巘都坐断，且无花雨落纷纷。  

释心月　丰干寒拾赞  
只解踞虎头，不解收虎尾。  
你若讦露人，人也讦露你。  
出没虎声中，卷舒牛迹上。  
半是小儿嬉，半是大人相。  

释心月　丰干寒拾赞  
执爨灰满头，扫地尘扑面。  
岩下细思量，一场不著便。  

释心月　丰干寒拾赞  
道兮无贫，德兮有邻。  
五峰双磵，谁主谁宾。  
相靠而睡也，象王回顾。  
相呼而笑也，狮子嚬呻。  
噫，不省这个意，  
修行徒苦辛。  

释心月　丰干寒拾赞  
双磵底，五峰前。  
块石上，磨松烟。  
多无一两字，少有三百篇，  
明明此意落谁边。  

释心月　丰干寒拾赞  
微风吹，岩松鸣。  
听愈好，吟愈清。  
浑崙一句子，文彩甚分明，  
笔下如何写得成。  

释心月　丰干寒拾赞  
左手执卷，右手指示。  
觌露不覆藏，几人知此意。  
回首台山锁寒翠。  

释心月　干寒拾赞  
对面抚掌，两镜相照。  
双磵与五峰，冷地齐失笑。  
唤作普贤还料掉。  

释心月　广福聪长老画无准顶相请赞  
这慈尊，曾自赞。  
煮不熟，烧不烂。  
有软顽，没思算。  
秤须弥重四两，量虚空阔丈半。  
更有白{左亻中纟右刀}不是处，付与无闻，  
从公理断。  

释心月　归云  
拖云从龙去又回，无心却似有心来。  
只因怕失老僧约，永日岩房拨不开。  

释心月　国一见代宗起立图赞  
法地安然不动移，振身而立亦相宜。  
勿於起坐经行外，别讨大唐天子师。  

释心月　过河尊者赞  
前溪渌涨雨初晴，浮笠波心掌样平。  
伎俩由来只如此，放教急急奔前程。  

释心月　韩愈请益大颠图赞  
去国迢迢路八千，归心日夕九重天。  
当机不领到家句，且向途中快著鞭。  

释心月　和扫破庵塔二首  
白{左亻中纟右刀}丛中第一尊，硬将明越作台温。  
将头撞破虚空后，又把金针锁细痕。  

释心月　和扫破庵塔二首  
平林风静坞云轻，一掬寒泉荐客情。  
会与此山重有约，何妨一日一经行。  

释心月　和偃溪  
谢郎无月夜撑船，不觉平沈偃水边。  
随手一篙盘得转，浑家洗脚上床眠。  

释心月　和张防御  
我有一方田，於中息万缘。  
生涯虽寂尔，日用不徒然。  
知足长年乐，无求在处禅。  
西邻知此意，松竹销寒烟。  

释心月　荷泽赞  
荷泽元来不姓高，岭头一网竟难逃，  
尔曹若不论知解，知解无因到尔曹。  

释心月　虎丘惠长老请赞  
万里晴空，一声霹雳。  
尽大地人，掩耳不及。  
浩浩清风生八极。  

释心月　黄蘖掌沙弥图赞  
大机之用谁担荷，断际孤风不可追。  
济北少年曾未委，风光太子已先知。  

释心月　偈  
善恶不思，名为顶句。  
内外绝依，名为得住。  
时时寂寂惺惺，时时退步荐取。  
如是三十年，觅之总无处。  
觅无处，赢得双眉时陡聚。  

释心月　偈颂一百五十首  
寰中天子勑，塞外将军令。  
佛祖出头，也须乞命。  
今日合作麽生，将逐符行。  

释心月　偈颂一百五十首  
披牯牛皮，辊瞎驴队。  
带水拖泥，东倒西{左犭右屯}。  
黄梅七百无人会。  

释心月　偈颂一百五十首  
元正启祚，万物咸新。  
山形拄丈子，只麽黑鳞皴，  
时来也解笑翻身。倒腹倾肠为君说，  
唱歌须是帝乡人。  

释心月　偈颂一百五十首  
忌口自然诸病减，多情未免有时劳。  
贫居动便成违顺，只得清闲一味高。  

释心月　偈颂一百五十首  
连城之璧本无瑕，何中生来便撒沙。  
跛脚阿师知落处，好冤家有恶冤家。  

释心月　偈颂一百五十首  
金乌飞，玉兔走。  
目前事，看不透。  
十日前，五日后，  
谁敢咳嗽。  

释心月　偈颂一百五十首  
无背面，有孔竅，  
转相亲，转料掉。  
凤台平，石城小。  
日下孤灯，果然失照。  

释心月　偈颂一百五十首  
竺土大仙心，东西密相付。  
谨白参玄人，光阴莫虚度。  

释心月　偈颂一百五十首  
与麽则易，不与麽则难。  
不与麽则易，与麽则难。  
金乌飞上玉栏干，眨上眉毛子细看。  

释心月　偈颂一百五十首  
上刀山，攀剑树。  
双暗双明，裂开捻聚。  
倒跨杨岐三脚驴，踢断岩头末后句。  
谁是其人，目前荐取。  

释心月　偈颂一百五十首  
一即三，三即一。  
剩足不足，少则有余。  
相续得去底，道将一句来。  
七十三，八十四。  

释心月　偈颂一百五十首  
一叶落，天下秋，  
布袋今朝又解头。古路不曾生雨草，  
慈明何事过汾州。  

释心月　偈颂一百五十首  
夜寒错认定盘星，金屑霏霏翳眼睛。  
教坏平人至今日，惺惺划地不惺惺。  

释心月　偈颂一百五十首  
频频唤汝不归家，贪向门前撮土沙。  
每天年年三月里，满城开尽牡丹花。  

释心月　偈颂一百五十首  
九旬禁足，三月护生。  
护生须杀，禁足须行。  
云收天迥，雨过山青。  
出门句里入门句，鼻直眼横眉亦横。  

释心月　偈颂一百五十首  
一夏三个月，已过两个月。  
子细好生观，只余一个月。  
说与林下人，莫空度岁月。  

释心月　偈颂一百五十首  
一九二九，百拙千丑。  
昨日今朝，地迥天寥。  
少林门下客，立处雪齐腰，  
千载令人恨不消。  

释心月　偈颂一百五十首  
打圆相，女人拜。  
老杨岐，偏捏怪，  
依稀兔子喫牛奶。今日薰香瀹盏茶，  
岂是贫人思旧债。  

释心月　偈颂一百五十首  
一夜春风浩浩，拂尽千花百草。  
十二危楼一倚栏，珊瑚枝头日杲杲。  

释心月　偈颂一百五十首  
拄杖子，无规绳，  
有准则。长不得，  
短不得，恰好亦不得。  

释心月　偈颂一百五十首  
得也与麽，未得也与麽。  
寒灰烧杀人，冷地不可卧。  
丹霞烧木佛，因甚院主眉须堕。  

释心月　偈颂一百五十首  
六阴剥，一阳复。  
寒谷交肩，春空可掬。  
少室山高难措足，断弦须是鸾胶续。  

释心月　偈颂一百五十首  
闹中静悄悄，静中闹浩浩。  
侧耳听不闻，举步行不到。  
没譫讹，勿寻讨。  
鸦作鸦鸣，鹊作鹊噪。  

释心月　偈颂一百五十首  
至人无已，言犹在耳。  
万法作本根，天地相终始。  
一占帝与九龄梦，三听山呼万岁声。  

释心月　偈颂一百五十首  
九年面壁，有理难伸。  
三日耳聋，无辞可措。  
堪悲堪笑，自昔自今。  
尽道以心传心，一向将错就错。  
年代深远，疑案难稽。  
既然呷汁罪同，合与一状领过。  

释心月　偈颂一百五十首  
不破五，岁不满百。  
窄处放教宽，宽处捻教窄。  
如冲天之俊鹞，如当路之白额。  
敢有近傍者麽，骼。  

释心月　偈颂一百五十首  
九十日安居，二千年圣制。  
念念三世十方，步步十方三世。  
何如闹市里保寿面目全露，肉案头盘山自心密契。  
使府近有指挥，不许攀条援例。  

释心月　偈颂一百五十首  
六月火边坐，有眼无耳朵。  
铁蛇钻不入，铁牛冲不破。  

释心月　偈颂一百五十首  
散夏余五日，那事稳也未。  
争似长汀子，低头打觉睡。  
不管你金乌东升，玉兔西坠。  
生死到来，甚处回避。  
低声低声，墙壁有耳。  

释心月　偈颂一百五十首  
古人底，今人底。  
道著道不著，一场没巴鼻。  
象王回旋，师子游戏，  
洎合扶不起。  

释心月　偈颂一百五十首  
去年今年，八月九月。  
一树两树，丹桂离披。  
三枝四枝，黄花漏世。  
於斯见面不相逢，於斯相逢复相别。  

释心月　偈颂一百五十首  
老丰干心未歇，骑个无齿大虫，  
只管见人饶舌。呵呵呵，  
南北东西，一团生铁。  

释心月　偈颂一百五十首  
瓯峰布铁连阵，我曾长袖拂开。  
瓯峰掷金刚圈，我曾铁鞭击碎。  
没仇雠处起仇雠，无怨对中作怨对。  
今日何以报之，报之以此为最。  

释心月　偈颂一百五十首  
以大圆觉，为我伽蓝。  
过去诸佛罪不重料，见在菩萨理无曲断。  
未来学人，咄，  
切忌草里辊。  

释心月　偈颂一百五十首  
去年七月十五，去去留之不住。  
今年七月十五，住住推之不去。  
去也师子翻身，住也象王回顾。  

释心月　偈颂一百五十首  
混不得，类不齐，  
六爻宛转见重离。夜深下视千山白，  
不是其中人不知。  

释心月　偈颂一百五十首  
我有一言，彻根彻源。  
举之不全，听之不圆。  
拟问如何，苍天苍天。  

释心月　偈颂一百五十首  
我有一语，通今贯古。  
全主全宾，全规全矩。  
直下承当，未敢相许。  

释心月　偈颂一百五十首  
我有一机，对面提持。  
石火莫及，电光罔追。  

释心月　偈颂一百五十首  
我有一要，千差齐照。  
未曾拈花，不劳微笑。  
拟问如何，云横海峤。  

释心月　偈颂一百五十首  
我有一句，非默非语。  
日用见成，一时分付，  
依前罔措。  

释心月　偈颂一百五十首  
跛跛挈挈，列列{左舟右定}{左舟右定}。  
跛跛挈挈，匙挑不上。  
列列{左舟右定}{左舟右定}时，炎天散雪。  
十有二年，来住此地，  
杨岐家风，未曾漏泄。  
今漏泄，秤鎚元是一团铁。  

释心月　偈颂一百五十首  
烹金之炉，铸人之模，  
净名一默。国师三呼，  
你诸人又向甚麽处摸索。  

释心月　偈颂一百五十首  
青山白云，红尘闹市，  
见成公案，理当即行。  
为什么不知有，公验分明。  

释心月　偈颂一百五十首  
山遥海阔古兰若，月白风清老比丘。  
万象森罗总宾客，相逢莫不小低头。  

释心月　偈颂一百五十首  
出得尘来又入尘，休论便重复便轻。  
试看门外清溪水，动静由来一样清。  

释心月　偈颂一百五十首  
一番风雨送寒来，底事开炉炉未开。  
寄语参玄诸上士，冷湫湫处且相隈。  

释心月　偈颂一百五十首  
厨库对僧堂，三门朝佛殿。  
南来与北来，一见一切见。  

释心月　偈颂一百五十首  
昼见日，夜见星，  
妙高山色青又青。便与麽去，  
不惟打失鼻孔，亦乃失却眼睛。  
且过在於何，黄河从源濁。  

释心月　偈颂一百五十首  
瓯阜山头，龙蛇阵上，  
将头不猛，累及三军。  
自此江西湖南，便与麽去，  
吴山蜀水，纷纷纭纭。  
重城夜月，青山白云，  
一度思君复恨君。  

释心月　偈颂一百五十首  
赤心报国丈夫儿，进退存亡己自知。  
盖世英雄宁畏死，一时忠勇更无谁。  
冶城夜月将军墓，蒋岳春云武帝祠。  
从此龙光山下寺，龟哥也著载丰碑。  

释心月　偈颂一百五十首  
三月二十五，芳春余几许。  
一道平常心，颠言及倒语。  
谩道举手摘杨花，那知漫空飞柳絮。  
趁流光，猛提取。  
喫粥了也，洗钵盂去。  

释心月　偈颂一百五十首  
不见一法在门外，平地无端自活埋。  
若是金毛师子子，急须移步入门来。  

释心月　偈颂一百五十首  
禅禅万万千，眉插鬓，  
耳垂肩。千花影里，  
百草头颠。或时虚空里钉橛，  
或时旱地上生莲，引得寒山子笑掀天。  
吟得新诗一两联，足成三百篇。  

释心月　偈颂一百五十首  
青山为家，白云作户。  
稳密田园，鸦飞不度。  
皷腹台前一转头，不觉四月二十五。  

释心月　偈颂一百五十首  
长安甚闹，我国晏然。  
古人一期酬对，不妨奇特。  
未有出身之路，唤什么作我国。  
纵遇锋刀常坦坦，假饶毒药也闲闲。  

释心月　偈颂一百五十首  
一句如铁橛子，少室秤提不起，  
曹溪摇感不动。有伎俩者一任左扶右持，  
无伎俩者不妨全体受用。巴蓬集壁，  
去天一尺。  

释心月　偈颂一百五十首  
鳞皴柱杖子，非长亦非短。  
东行西行处十分著力，归家稳坐时一味不管。  
著力处是我同流，不管时吾之道伴。  
且道伴同流是一是二，见成公案。  

释心月　偈颂一百五十首  
龙蟠虎踞，今古嶷然。  
楚水秦淮，滔滔无间。  

释心月　偈颂一百五十首  
玉转珠回著眼看，有相干处没相干。  
只将此个以为主，一剑倚天星斗寒。  

释心月　偈颂一百五十首  
进一步，退一步，  
钁头钁底无回互。以一机，  
夺一机，没便宜处讨便宜。  
插锹叉手田中事，是即担泉带月归。  

释心月　偈颂一百五十首  
蜀山楚水，江北江南。  
步步稳密，念念相谙。  
前三三后三三，眨上眉毛早不堪。  
凛凛孤风藏不得，倒骑角虎出山来。  
大唐国里人无数，糾酒糾糟唤不回。  
唤得回，笑容未动，  
牙爪先开。  

释心月　偈颂一百五十首  
笑密庵巧，喜松源拙，  
扫临济喝，折德山棒。  
自谓不蹑前踪，又道抛三放两。  
自谓无法与人，又道开口不在舌头上。  

释心月　偈颂一百五十首  
偃蹇苍髯十万本，参差翠玉数千竿。  
风敲月户三秋冷，雨打茅堂六月寒。  

释心月　偈颂一百五十首  
德山一棒，临济一喝。  
家贫难办素，事忙不及草。  
三千里外见譫讹，未免虾跳不出斗。  

释心月　偈颂一百五十首  
结夏解夏，灵山旧制。  
鹅以瓶拘，鱼以网系。  
风雷变化在今时，霄汉振飞何更拟。  

释心月　偈颂一百五十首  
罗笼得住，以此却不住。  
呼唤不回，以此却又回。  
且譫讹在什么处，恼乱春风卒未休。  

释心月　偈颂一百五十首  
晓坡北山云，暮宿北山雨。  
来为北山人，须办北山主。  

释心月　偈颂一百五十首  
是不是，非不非。  
交肩过，携手归。  
南泉不出方丈，为什么在庄喫油糍。  
今兮昔兮同一时，知音知后更谁知。  

释心月　偈颂一百五十首  
檐头滴滴，分明历历。  
好片祖师心，无端已狼籍。  

释心月　偈颂一百五十首  
道远乎哉，触事而真。  
圣远乎哉，体之即神。  
百丈遭喝，三百耳聋。  
水潦被踏，起来大笑。  
何似一指头禅，一生受用不尽。  

释心月　偈颂一百五十首  
钟阜龙盘，石城虎踞。  
牛首横前，方山傍住。  
正传阁上一观，不觉双眉陟聚，  
秦淮一带西流去。  

释心月　偈颂一百五十首  
庐陵米价没高低，直下承当已是迟。  
多少牙人并贩子，却来升合较毫厘。  

释心月　偈颂一百五十首  
七佛已前只与麽，七佛之后亦复然。  
片云生晚谷，孤鹤下辽天。  

释心月　偈颂一百五十首  
没譫讹处最譫讹，美玉无瑕贵切磋。  
几度浑崙提不起，鼠肝虫臂总由他。  

释心月　偈颂一百五十首  
十一十二，无处回避。  
十四十五，充塞寰宇。  
者边那边，或去或住。  
一箭上红心，黄金如粪土。  

释心月　偈颂一百五十首  
风磨湛湛真空体，雨洗如如法界身。  
大地山河并万象，今朝与佛共生辰。  

释心月　偈颂一百五十首  
说时默，默时说。  
处处投机，门门合辙。  
正是虚空里钉橛。  

释心月　偈颂一百五十首  
大厦非一木可支，巨舟须众手可济。  
众手既集亦复同心，南北东西无往不利。  

释心月　偈颂一百五十首  
久晴不雨则旱，旱固可忧。  
久雨不晴则涝，涝亦可忧。  
不旱不涝，尤为可忧。  
不曾下得春时种，空向田头望有秋。  

释心月　偈颂一百五十首  
犀牛扇子破多时，全暗全明。  
问著元来总不知，最为亲切。  
无限清风与头角，成群作队。  
尽同云雨去难追，鼻绳在我手里。  

释心月　偈颂一百五十首  
四月十五，云龙风虎。  
扫荡欃枪，肃清寰宇。  
五月十五，松峦竹坞。  
明月作龛，白云闭户。  
即今六月十五，毒蛇横古路。  

释心月　偈颂一百五十首  
山前田地谁为主，喜见灵苗战晚风。  
将谓年年求岁稔，由来岁岁愿年丰。  

释心月　偈颂一百五十首  
三种病二种光即不问，且如何是法身。  
不识庐山真面目，只缘身在此山中。  

释心月　偈颂一百五十首  
密密绵绵细著工，从来此室不通风。  
庭前三尺齐腰雪，身在霭然和气中。  

释心月　偈颂一百五十首  
於食等者，於法亦等。  
於法等者，於食亦等。  
法食双运，平等普薰。  

释心月　偈颂一百五十首  
风前敲落珊瑚枝，白玉鞭头直下垂。  
要识香林家住处，水晶宫殿草离离。  

释心月　偈颂一百五十首  
我佛入深山，六载冷相守。  
中夜一举头，南辰对北斗。  
於此眼皮穿，一场成漏逗。  
普观大地人，此事皆具有。  
至今二千年，公案宛如旧。  
不见赵州曾有言，修行变作不唧{左口右衔}。  

释心月　偈颂一百五十首  
直上觑，直下觑。  
七佛已前，闲家泼具。  
少室铁牛，黄梅石女。  

释心月　偈颂一百五十首  
百丈下堂句，云门顾鉴咦。  
进前叉手立，端的许谁知。  

释心月　偈颂一百五十首  
法身向上法身边，会得咸通无后先。  
一个矬来一个跛，担为一担更无偏。  

释心月　偈颂一百五十首  
平怀常实事同风，正在昏昏梦寐中。  
扶起脊梁重猛省，莫教蹉过五更钟。  

释心月　偈颂一百五十首  
一句子，有时坐断乾坤笼罩今古，  
有时风高月冷海晏河清，有时变化晦明兴云致雨。  
今日总抛向面前，切不得世谛流布。  

释心月　偈颂一百五十首  
凭栏拭目旧山川，叠叠峰峦带晓烟。  
不是梦中论梦事，今朝正是普通年。  

释心月　偈颂一百五十首  
白发垂垂一叶身，今年贫似去年贫。  
住山不与山为主，水石烟云也笑人。  

释心月　偈颂一百五十首  
与麽也在我，不与麽也在我。  
明眼汉担拄杖绕天下横行，为什么透这些子不得。  

释心月　偈颂一百五十首  
二千年前，灵山付嘱品。  
二千年后，吴地流通分。  

释心月　偈颂一百五十首  
把手同归者，琅琅笑语新。  
移身藏北斗，举步入南辰。  
少室残冬雪，武林三月春。  
辘轳千万偈，顽石两眉伸。  

释心月　偈颂一百五十首  
知之而行，见之而止，  
对面白云千万里。言中定旨，  
语外明宗，一重一重复一重。  
斯门寂寂无关锁，清坐不知谁与同。  

释心月　偈颂一百五十首  
未出胞胎事已蹉，出胞胎后转譫讹。  
韶阳拄杖头边眼，供佛烧香不在多。  

释心月　偈颂一百五十首  
天高地迥，海阔山遥。  
秋风袭衣，拄杖{脖月换足}跳。  

释心月　偈颂一百五十首  
初三十一，上上大吉。  
中九下七，有口挂壁。  
双林傅大士儒履道冠，蒋山梁宝公剪刀曲尺，  
笑倒生公台畔石。  

释心月　偈颂一百五十首  
有句无句，如藤倚树。  
树倒藤枯，毒蛇横路。  
咄咄咄，缩头去。  

释心月　偈颂一百五十首  
诸佛机，祖师意。  
百草头，双眉底。  
不可得而一，不可得而二。  
赵州关即且置，云门曲作麽生。  
一堂风冷淡，千古意分明。  

释心月　偈颂一百五十首  
座已升，衣已披，  
法作麽生说。但得雪消去，  
自然春到来。  

释心月　偈颂一百五十首  
五九四十五，太阳开门户。  
一点微云何处来，散作人间三日雨。  
晓来忽推窗，所见非常处。  
白玉作楼台，烂银为国土。  
盐官王老师，偈颂一百五十首欢喜无著处。  
拈起须弥槌，击动虚空皷。  
清音闻远近，雅韵贯今古。  
法眼和一通，听之犹莽卤。  
古人有言兮，千年田，  
八百主。  

释心月　偈颂一百五十首  
最初机，末后句。  
有准绳，没规矩。  
岂可错承当，岂可错分付。  

释心月　偈颂一百五十首  
初五初十，铁蛇钻不入。  
有也莫将去，无也莫将来。  
南岳自南岳，天台自天台，  
那更峨嵋对五台。  

释心月　偈颂一百五十首  
药山休去，直得三十二相八十种好，  
一时现前。然虽如是，  
也好与一杓。  

释心月　偈颂一百五十首  
虎丘家风，内空外空。  
十分富贵，十分贫穷。  
有时扬声止响，有时诈哑佯聋，  
犹是平常小脱空。  

释心月　偈颂一百五十首  
青山门外白云飞，杨柳溪边引客归。  
莫怪坐来频劝酒，自从别后见君稀。  

释心月　偈颂一百五十首  
敕书来自九重天，宝墨琳琅色尚鲜。  
移怪岩间枯树子，和根植向鹫峰巅。  

释心月　偈颂一百五十首  
外息诸缘，心行无路。  
入得无门之门，犹较昔日三步。  
灵踪不在猿啼处。  

释心月　偈颂一百五十首  
髻中珠，只者是。  
如优昙花，时一现尔。  
坐断意根，方能侧耳。  

释心月　偈颂一百五十首  
心同虚空界，示等虚空法。  
证得虚空时，无是无非法。  

释心月　偈颂一百五十首  
一人跨三脚驴，一人骑三角虎。  
三家村里交肩，万仞崖头移步。  

释心月　偈颂一百五十首  
簇簇上来，却之不回。  
簇簇下去，留之不住。  
於斯立片时，瞬目不扬眉。  

释心月　偈颂一百五十首  
巴陵三转语，南源女人拜。  
人贫智短，马瘦毛长，  
灵鹫峰头一炷香。  

释心月　偈颂一百五十首  
渠侬家住白云乡，南北东西路渺茫。  
几度欲归归未得，忽闻岩桂送幽香。  

释心月　偈颂一百五十首  
眼中物，物中眼。  
雪峰辊三个毯，睦州担一片板。  

释心月　偈颂一百五十首  
未见此老人已前，上是天下是地。  
既是此老人之后，山是山水是水。  
一别五十年，恩怨通身是。  
没量大人，抬脚不起，  
累了儿兮累了孙，恼乱春风何日已。  

释心月　偈颂一百五十首  
大仙心，休莽卤。  
三十三，错分付。  
细推穷在何处，只知昨日雨今日晴，  
而不知今日晴昨日雨。灵云陌上桃花飞，  
翻忆玄沙未彻语。  

释心月　偈颂一百五十首  
常在途中久不归，可怜庭户草离离。  
青山门外忽相见，问著刚然道不知。  

释心月　偈颂一百五十首  
此君面目甚分明，曲曲斜斜是几茎。  
但得一回亲见后，不随风雨听虚声。  

偈颂一百五十首  
作麽生，是什么。  
狮子当门，猛虎据坐。  
千人万人，一个半个。  
石火电光中，掣断黄金锁，  
拟议依然还蹉过。  

释心月　偈颂一百五十首  
山苍苍，水茫茫。  
直下是，非相当。  
整天玄戈甲，淬三要锋铓。  
举意非他物，回眸即故乡。  
好将马祖旧游地，题作渝州选佛场。  

释心月　偈颂一百五十首  
云门一曲，腊月二十五。  
惊起陕府铁牛，撞倒石霜角虎。  
时节既相当，因缘难莽卤。  

释心月　偈颂一百五十首  
人人有一坐具地，占断犹来自祖翁。  
四界打量量不尽，及时耕种待秋风。  

释心月　偈颂一百五十首  
峭峻门庭，平白道路。  
担板睦州，面壁鲁粗。  
不问南来北来，东去西去，  
须信长年不出户。  

释心月　偈颂一百五十首  
春山青，春水绿，  
独立危亭看不足。李花白，  
桃花红，一色同中又不同。  
知音惟有寒山子，拊掌歌笑临春风。  

释心月　偈颂一百五十首  
闰二月十有五，灵山有语今分付。  
心洞十方，通今贯古。  
途路未归人，朝朝复暮暮。  
不醉桃花村，定入杏花坞。  
何如相唤复相呼，飞来峰下喫茶去。  

释心月　偈颂一百五十首  
修行作佛人无数，捏目无非是乱花。  
十劫坐来还懡{左忄右罗}，不图打草要惊蛇。  

释心月　偈颂一百五十首  
一非一，二非二。  
仰面不见天，低头不见地。  
一即一，二即二。  
仰面见青天，低头亦见地。  

释心月　偈颂一百五十首  
与麽来者，过者边立。  
不与麽来者，过者边立。  
与麽不与麽，花须连夜发，  
莫待晓风吹。  

释心月　偈颂一百五十首  
我有一语，在在处处。  
提起分开，放下捏聚。  
两手持来，一手分付。  
江西曾有言，以此个为主。  

释心月　偈颂一百五十首  
八月初一，好个消息。  
积雨报初晴，新凉生八极。  
禾稻满田畴，催人早收拾。  
一颗颗，一粒粒，  
宜爱惜，莫教遍地成狼籍。  
直待去年今年，官租私租，  
一时还毕。不妨一饱忘百饥，  
鼓腹讴歌度残日。  

释心月　偈颂一百五十首  
一月相抛不出门，几经花县几烟村。  
桑麻影里炊香早，松竹阴中笑语温。  
幽磬朝离迎白日，痚钟晚泊送黄昏。  
捲旗收阵归来也，谁是知恩与报恩。  

释心月　偈颂一百五十首  
十月十有五，败叶堆云，  
寒风推户。明窗下，  
东司头，东行西行，  
总是提持处。参玄人，  
须记取，古人有言兮，  
百岁光阴切莫虚度。  

释心月　偈颂一百五十首  
空手把锄头，步行骑水牛。  
人从桥上过，桥流水不流，  
动地清风来未休。咄，  
下座佛殿，别听因由。  
月五日亦初五，那堪时正午。  
采药药最灵，问疾疾即愈。  

释心月　偈颂一百五十首  
贤月宰辅圣明君，好语山中喜得闻。  
愿饮淳风餐至化，五香敬作一炉焚。  

释心月　偈颂一百五十首  
清净慈门刹尘数，共生如来一妙相。  
以大愿力出世间，示梵王身宣正法。  
三十六旬有六日，惟有此日最吉祥。  
稽首殷勤一瓣香，万岁千秋为寿考。  

释心月　偈颂一百五十首  
宸奎飞下九重天，凤舞鸾翔墨色鲜。  
水石山云最佳处，殷勤一炷玉炉烟。  

释心月　偈颂一百五十首  
尊临四海圣明君，步步毗卢顶上行。  
自己法身只者是，巍然千古振佳声。  

释心月　偈颂一百五十首  
参禅须是铁汉，著手心头便判。  
直趣无上菩提，一切是非莫管。  

释心月　偈颂一百五十首  
涅槃心，差别智。  
一非一，二非二。  
自古诸上贤，曾未达斯理。  
直饶凭麽会得，也是乌龟行陆地。  

释心月　偈颂一百五十首  
然灯之前，六六三十六。  
然灯之后，九九八十一。  
数目甚分明，因甚数不出。  
数得出，弄到弥勒下生，  
依旧杳无消息。  

释心月　偈颂一百五十首  
溪山送别出门日，云水相迎得路时。  
七佛轨仪持钵去，又得西来一信通。  

释心月　偈颂一百五十首  
五髻峰头望海东，烟重重又水重重。  
同人相见论心事，又得西来一信通。  

释心月　偈颂一百五十首  
灵山一别二千年，圣世重逢岂偶然。  
细掬清泉揩老眼，豁开云雾见青天。  

释心月　偈颂一百五十首  
云漫漫，水漫漫。  
往来一致，高下同观。  
炊无米饭，饱不来入甚易。  
喫粥了也，洗钵盂去还难。  
难难，冬不寒，  
腊后看。  

释心月　寄蒋山痴绝和尚  
急水上旗翻五色，飞流中毬辊百花。  
相逢相笑勿相笑，人途在中未到家。  

释心月　寄蒋山痴绝和尚  
没弦琴三弄五弄，无孔笛一声两声。  
明月浮空天似水，长安归梦恰三更。  

释心月　寄日本国相模平将军  
径山收得江西信，藏在山中五百年。  
转送相模贤太守，不烦点破任天然。  

释心月　见山亭  
柳陌花衢烂熳游，不知日月去如流。  
抬眸忽见家山在，双手难遮满面羞。  

释心月　见性堂  
髑髅沥尽眼头宽，炯炯圆明一颗寒。  
莫怪年来昏怕甚，钟声却被鼓声瞒。  

释心月　剑堂  
平常不露锋铓句，凛凛风霜威自全。  
脚未跨门先照顾，那和已丧髑髅前。  

释心月　净发  
顶门些子娘生发，划了还生卒示休。  
斜把金刀勾得著，一毫头是一毫头。  

释心月　开光明藏疏  
佛祖亲传真命脉，橘洲笔底发渊源。  
郁乎光焰十万丈，只贵知音一印传。  

释心月　开眼入定赞  
六用如如体不分，耳能观色眼能声。  
而今老大宜安分，眼自观兮耳自听。  

释心月　开诸方语  
收拾残花贴故枝，游蜂舞蝶谩纷飞。  
莫教嗅著无香处，懡{左忄右罗}还从旧路归。  

释心月　李翱见药山图赞  
千株松下谒癯仙，冷淡烟霞别是天。  
授与刀圭元不识，却来携手水云边。  

释心月　立雪方丈  
少室门庭冷似冰，可师曾此一沉吟。  
夜阑各自知寒冷，莫待齐腰三尺深。  

释心月　亮座主赞  
心与虚空讲未终，一呼回首一开容。  
勿言去后无消息，云外西山翠扫空。  

释心月　灵照对丹霞图赞  
觌露风猷第二机，电光石火较迟迟。  
丹霞去后无消息，又见牢关把定时。  

释心月　灵照看日早晚图赞  
明暗双双机夺机，阿爷手里觅便宜。  
果然老底能轻信，输却日轮当午晚。  

释心月　灵照女赞  
尽道家贫卖笊篱，泼天富贵许谁知。  
风前敛手一转语，未必丹霞识得伊。  

释心月　六代祖师赞  
竺乾正眼，震旦心宗。  
一点水墨，两处成龙。  
至今匝地生清风。  

释心月　六代祖师赞  
诸缘息时，伎俩尽矣。  
了了常知，不是不是。  
莫被胡僧谩著你。  

释心月　六代祖师赞  
无言说中，广说信心。  
洞然明白，非去来今。  
风病因兹转更深。  

释心月　六代祖师赞  
古佛无心，知之者谁。  
双峰点首，石女攒眉。  
错付黄梅个小儿。  

释心月　六代祖师赞  
能与麽去，能与麽回。  
青松郁密，白发摧颓。  
岭南消息几时来。  

释心月　六代祖师赞  
字则不识，宗说俱通。  
如风吹水，如日行空。  
破荡箕裘是此翁。  

释心月　马郎妇赞  
镜里精神，风前调度。  
手执莲经，换人肠肝。  
锦鳞吞钓上钩来，黄金骨已腾空去。  

释心月　马郎妇赞  
愿海散香风，花披菡萏红。  
锦鳞方上钓，金锁已腾空。  

释心月　孟府送猿有颂次韵谢之  
居从岩洞友熊罴，养在侯门送石溪。  
要识将军成物意，往来莫作听猿啼。  

释心月　明鉴先生  
支干念二金钉子，变态无穷无尽时。  
尽大地人都钉定，先生知后更谁知。  

释心月　明上座赞  
大庾岭头提不起，本来面目尚埃尘。  
南枝不放春消息，也是茫茫漏网人。  

释心月　南叟  
住在何方号阿谁，默然不答笑熙怡。  
知君不是北来者，下载清风合自知。  

释心月　藕丝观音赞  
顶戴阿弥，不假花冠之累累。  
肩披藕丝，不必璎珞之垂垂。  
孤然不倚，俨然若思。  
我於一十九类三十二应身中次第观之，而无如是抱膝安闲大自在之风规。  

释心月　庞大倚鉯而化图赞  
老子先行行不到，郎君末后太过生。  
倚天衡岳最深处，雨过寒光泼眼明。  

释心月　庞居士见马大师图赞  
搅海狞龙头角露，出林老虎爪牙张。  
至今六合风云里，浩浩来登选佛场。  

释心月　裴休捧佛请安名图赞  
持来面目已全彰，出就呈机验当行。  
千释迦文万弥勒，都卢摄入一身光。  

释心月　彭检法号仍旧  
者汉本来无面目，几年向外空驰逐。  
蓦然忆著便归来，六六依前三十六。  

释心月　菩提桥  
石头一路平如掌，步步风波险处行。  
渡马渡驴都莫问，等闲夺得祖师名。  

释心月　璞翁  
隐密全真处，浑崙未剖时。  
从来只与麽，不用讨瑕疵。  

释心月　普化赞  
者风僧，甚举止。  
木铎一摇，声在人耳。  
邈吾真处点著便行，咬生菜时触著便讳。  
明头暗头拶著便转，今日昨日扶著便醉。  
或於道吾手里倒送鎗头，或於临济面前满倾恶水。  
如斯伎俩，果能成褫人，  
建立黄蘖宗旨者耶。况其掣狂掣颠，  
有头无尾，是皆不逃大仰之谶盘山之记。  
末后若不向东门南门西门北门觅个走路，定不免新妇子老婆禅小厮儿抚掌笑你。  

释心月　普化赞  
邈得先师真，鼻孔不相似。  
大悲院里归，驴鸣较些子。  

释心月　钱泉都庄偈  
佛法遍在一切处，一切处求不可求。  
皷腹台前成现句，牧童也解倒骑牛。  

释心月　清溪  
咫尺曹源有路通，游鱼何事自迷踪。  
有声为利不平处，一点尘泥断不容。  

释心月　劝请首座挂牌上堂  
三春去向那边去，九夏来从屋力来。  
一喝两头俱坐断，人天眼目与谁开。  
乌飞兔走，地转天回，  
时有清风匝九垓。寒山满头灰，  
引得丰干笑满腮。  

释心月　容大师水陆升座说偈  
末山一境不露顶，直下全超五障身。  
佛国无边皆自己，台山大会付何人。  
苾蒭草碧枝枝秀，菡萏花红叶叶新。  
外祖深恩只者是，一萩和气暖於春。  

释心月　如行新戒落发升座  
患累资生无有涯，选官选佛学丹霞。  
须知发划殿前草，不碍萱开堂北花。  
万法从心心是正，一心逐物物皆邪。  
夜窗寂寂青松下，究彻根源始到家。  

释心月　山偈奉饯九江纯禅者归东林受业  
年来佛法带譫讹，十卜干千不较多。  
寄语东林略抬手，看伊眼脑是如何。  

释心月　善禅人登径山侍痴绝  
三年共住不相识，眉目横分鼻修直。  
狭路逢渠何所之，欲上凌霄峰顶立。  
凌霄一峰插天高，余峰起伏皆儿曹。  
我曾眺目察秋毫，三千刹海空劳劳。  
峰顶老人八十二，湛湛双眸映秋水。  
戏笑怒骂謦欬声，总是吾家第一义。  
老人问汝来何从，进前叉手宜当胸。  
更看武步生清风，何愁老人无笑容。  

释心月　沈兼签记梦  
一微尘里三千界，半刹那间八万春。  
如是往来如是住，不知谁主又谁宾。  

释心月　省行堂主往霅川化油  
火冷灰寒老病身，一灯深夜伴孤贫。  
忍将滴滴思乡泪，说与溪头问疾人。  

释心月　十六罗汉赞  
飞锡五天云冉冉，泛杯南海浪悠悠。  
一毫头上轻收拾，不是冤家不聚头。  

释心月　石镜  
坚顽岂是铸成低，雨洗风磨只自如。  
勿谓全然不照烛，山精破胆已无余。  

释心月　石门  
云锁苔封势巑巘，也曾敲击费轮槌。  
只缘入作不得处，忘却心行路绝时。  

释心月　示本上座  
勿游鱼鲁刁刀市，莫逐千干十卜人。  
他日有缘重会面，金毛狮子要嚬呻。  

释心月　示慧日侍者德禅人偈  
北磵磵边才缓步，石溪溪畔又移身。  
俊哉龙凤亲生子，何必南阳令斩新。  

释心月　示上元主簿  
单提一字赵州无，三尺吹毛也不如。  
万别千差齐斩断，白云不敢犯清虚。  

释心月　示天童干延寿化士  
家有良医病转多，无栖泊处最譫讹。  
水如蓝也花如锦，依旧檐声滴旧窠。  

释心月　示圆阇梨偈  
我有明珠一颗，久被尘劳关锁。  
而今尘尽光生，照破青山万朵。  

释心月　水茶磨  
机轮瞥转已多时，苦漏分明只自知。  
辘辘放身随浪辊，傍观赢得眼如眉。  

释心月　水月观音赞  
觉天无云，性海无风。  
玉轮蘸影，金浪翻空。  
非惟观世音，我亦游其中。  

释心月　说无生话图赞  
收拾山云海月情，团栾鼻直眼眉横。  
龟毛拂子兔角杖，敲得虚空啵啵声。  

释心月　思惟相观音赞  
春禽昼啼，秋虫夜吟。  
有耳皆闻，何独观音。  
如是而知，如是而觉。  
面目现前，超诸余学。  

释心月　思惟相观音赞  
燕语莺吟，鸦鸣鹊噪。  
声有差殊，闻无颠倒。  
闻性既寂，声尘亦空。  
一点悲心，在处圆通。  

释心月　送保慧大地  
生在如来家，须学如来行。  
诸念入正念，有诤归无诤。  
少林佛图不再见，台山大会堪凭□。  
彼何人哉我何人，眨起眉毛宜猛省。  

释心月　送超禅人归省亲  
参玄曾未造玄微，肯学新丰十不归。  
归举清凉答佛话，教娘知有祖师机。  

释心月　送达州惠禅人见径山无准  
面门角眼倒生筋，今佛谁为第一身。  
此去炷香三拜起，防他左语子扇人。  

释心月　送丁高士  
霞服云冠游上苑，芒鞋竹杖过幽扉。  
故山青草累累冢，羞见先生化鹤归。  

释心月　送艮侍者随本师归泸南  
依师参扣到无参，只麽呼三应亦三。  
话到不相辜负处，泸南元是旧泸南。  

释心月　送珙上人之庐山  
不到庐山不是僧，斯言斯语亦何曾。  
珙今兴尽还归去，五老依前倚碧层。  

释心月　送光典座  
辣辣辛辛一味禅，惯常岂在杓头边。  
一千五百善知识，未出门时话已圆。  

释心月　送圭维那  
年来个事带譫讹，十卜千干不较多。  
狭路相逢略抬手，看伊眼脑是如何。  

释心月　送慧大师  
剃除绀发搭伽梨，经卷轮珠常自随。  
欲扣玄关参自己，好看实际访俱胝。  

释心月　送寂照庵归蜀  
错向南来犹自可，归乡一错更难追。  
果然到底错将去，三十六江流向西。  

释心月　送觉上人归隆兴  
八十四人善知识，亮公把手不同归。  
知君家住西江上，休听滩声说是非。  

释心月　送李道士  
细探道德五千字，字字君家说底书。  
要识玄之又玄旨，淡然清对了无余。  

释心月　送李国史  
父翁伯季忠清节，凛凛同班立圣朝。  
次第到孙孙又子，老僧屈指日非遥。  

释心月　送林藏主省亲  
有十不归今且归，不愿再见今再见。  
古今大道常坦然，各自当门通一线。  

释心月　送日本合上人  
夜来归梦绕乡关，沧海何曾碍往还。  
有问大唐天子国，为言觛史在人间。  

释心月　送僧过碧云见北磵  
老倒杨岐没脑门，行藏驵侩许谁论。  
碧云深处问端的，他是他家九世孙。  

释心月　送僧之双林  
去到双林见旧游，眉弯新月眼横秋。  
寒暄未举宜先问，因甚桥流水不流。  

释心月　送僧之浙东  
踏不著处一搭子，烂如生铁硬如泥。  
金陵寻遍无寻处，定在鄮峰东岭西。  

释心月　送悟上人入广兼简涂提刑  
大地犹如一粒粟，而今此语付何人。  
时时撮向掌中看，吴蜀江山一样新。  

释心月　送祥上人之道场  
虎锡高腾上虎岩，虎岩老虎气耽耽。  
袖藏济北爷儿手，不捋其须心不甘。  

释心月　送心非庵  
是是金鳞犹滞水，非非狮子又翻身。  
蜀山佳处是非外，佛法凭谁作主人。  

释心月　送心净头  
处尘劳界住深禅，几度悲心碎复圆。  
得失是非都放下，头头皆我旧山川。  

释心月　送杨尚书  
万里江山图画开，锦帆归去记重来。  
好於仿佛烟云里，添个翩翩馹使催。  

释心月　送一默翁入浙  
有佛处不得住，铁鞭击碎珊瑚树。  
无佛处急走过，澄潭不许苍龙卧。  
三千里外莫错举，剔起眉毛眼卓坚。  
与麽则不去也，百城烟水难图画。  
摘杨花，摘杨花，  
未容眨眼早忘家。赵州舌本悬千日，  
石火电光追莫及。纸灯吹灭便知归，  
落在吾家第二机。翻身倒握乌藤去，  
千圣罗笼不肯住。何时砥柱障颓波，  
大扇真风满寰宇。  

释心月　送寅乙上人归蜀  
南方展转扣西来，口欲谈而擘不开。  
乙马三寅领将去，溪边婆子笑咍咍。  

释心月　送赵凤台知府  
五月寒云湿不飞，临辞无语思依依。  
此心不许江山隔，时听除音来竹扉。  

释心月　送真大师  
戴起还同放下时，好观实际访俱胝。  
至今五百年来下，一段风光付与谁。  

释心月　送镇知客  
海南一片旧田园，松竹迎风幸可怜。  
拂拭藤枝倚床畔，隄防人问祖师禅。  

释心月　送知无见  
百城烟水夜光寒，巾子峰头曾细观。  
转得身来天已晓，目前赢得黑漫漫。  

释心月　颂古二十一首  
兄难兄，弟难弟。  
马祖真，只这是。  

释心月　颂古二十一首  
各呈见解，互逞机锋。  
石火莫及，电光罔通。  
抛下拄杖而立，不同草草。  
拈起拄杖便行，亦岂匆匆。  

释心月　颂古二十一首  
昨日与今日，同中却不同。  
狞龙搅沧海，后鹘摩青空。  
宗眼明如日，机轮疾似风。  
丹霞回首处，遍界觅无踪。  

释心月　颂古二十一首  
第一句，言不及。  
见利忘锥，何得何失。  
拈起放下，翘足而立。  
文殊维摩，鎗箭交击。  
果不可当，一掌推出。  
纵是舜若多神，额头也须汗出。  

释心月　颂古二十一首  
普济把定，被庞公痛处一锥。  
直得左转右侧，前依后随。  
笊篱提起处，相呼作舞诗。  
若言依样画猫儿，定把黄金铸子期。  

释心月　颂古二十一首  
识得子丑寅卯句，应须继绍此门风。  
如王仗剑当堂坐，佛魔俱拂一时空。  

释心月　颂古二十一首  
宗门中令嗣，合眼坐禅处。  
平地打毬子，急须著眼觑。  
两挑挑得上，三筑筑不住。  
筑得住依前，辊向毬门去。  

释心月　颂古二十一首  
野火炎炎何处起，紫烟红焰便烧人。  
须知坐卧经行里，见得无殊用得亲。  

释心月　颂古二十一首  
前溪绿涨雨初晴，浮笠波心掌样平。  
伎俩由来只如此，放教急急奔前程。  

释心月　颂古二十一首  
也大奇，也大奇，卷舒出没看全机。  
若非鉴物张华眼，未免随人说是非。  

释心月　颂古二十一首  
圣量凡情净尽时，转身无路事还非。  
屋檐下过粟畲里，马腹驴胎一道归。  

释心月　颂古二十一首  
自家冷暖自家知，祖意西来更问谁。  
全体承当全体是，须弥顶上戴须弥。  

释心月　颂古二十一首  
不坏身正是，正是不坏身。  
适来曲多少，扭得鼻头辛。  

释心月　颂古二十一首  
巨岳何曾乏雨土，演若迷头狂未回。  
参寻喜有得力句，突晓途中眼未开。  

释心月　颂古二十一首  
最好韶山境，烟笼翠色轻。  
欲描描未就，猿鸟一声声。  

释心月　颂古二十一首  
镜清湖心抛一饵，锦鳞跃浪上钩来。  
几乎掣断午头线，引得傍观下钓台。  

释心月　颂古二十一首  
国师样子太慈悲，入草何如出草时。  
射透九重圣箭子，依前特地隔天涯。  

释心月　颂古二十一首  
奇特老尊宿，大无惭愧人。  
盘陀石上藕，喜见一番新。  

释心月　颂古二十一首  
浑崙拈起好风规，石火明明已较迟。  
不落金峰窠窟里，会须赤手讨便宜。  

释心月　颂古二十一首  
是身土木无知汉，忍痛声中一皱眉。  
好是南山射石虎，纵饶没羽亦徒为。  

释心月　颂古二十一首  
龙起沧海，虎出林端。  
直下来也，急著眼看。  

释心月　颂古三首  
日永风清，雷奔电卷。  
无位真人，略通一线。  

释心月　颂古三首  
百年将底作津梁，直指心田是道场。  
八万四千安乐法，只於此处{指胸}可承当。  

释心月　颂古三首  
没便宜处讨便宜，无位真人小厮儿。  
如是去来如是住，无时不是在家时。  

释心月　颂古十六首  
室内孤灯只自知，入流须辨截流机。  
辽天一镞三关外，玉兔金乌不敢飞。  

释心月　颂古十六首  
一竿丝线两金鱼，不犯清波意自殊。  
斜拽蓑衣遮盖后，空余明月满江湖。  

释心月　颂古十六首  
恁麽说话，大似肥处添，  
瘦处减。殊不知东山老人，  
惯得其便。  

释心月　颂古十六首  
昭昭心目色尘里，晃晃色尘心目间。  
直下裂开犹是钝，那堪随步万重山。  

释心月　颂古十六首  
善法堂前探浅深，寒涛平地涌千寻。  
探竿靠壁出门去，也是贫儿拾得金。  

释心月　颂古十六首  
不是风兮不是幡，堂堂摆手出重关。  
可怜守待鸡鸣者，犹在昏昏醉梦间。  

释心月　颂古十六首  
宾中主，主中宾。  
在窟狮子，互换嚬呻，  
相识如今能几人。  

释心月　颂古十六首  
头上漫漫，脚下漫漫。  
拄定即易，瞥转还难。  

释心月　颂古十六首  
嗟叹声中偃仰时，三千世界草离离。  
若教老汉明斯旨，鼻孔从来向下垂。  

释心月　颂古十六首  
朝西天，暮东土。  
耫水游山，徐行款步。  
是则不动道场，不是亦在里许。  
谁为证明，石霜角虎。  

释心月　颂古十六首  
天寒人寒，影草探竿。  
总在里许，振鬣摆尾，  
水面依然平似砥。  

释心月　颂古十六首  
杨岐谈笑之中，换了白云心肝五脏。  
而白云愤闷之际，抉了杨岐鼻孔眼睛。  

释心月　颂古十六首  
问处赤心片片，答处不负来机。  
今有问灵隐如,何是实际理地。  

释心月　颂古十六首  
京师出大黄，浑崙不覆藏。  
朝生金凤子，平地快耴翔。  

释心月　颂古十六首  
北山高处望乡关，一度登临一解颜。  
目力穷边无限意，应难写向画图间。  

释心月　颂古十六首  
父母非亲亲是谁，双眸焝焝带双眉。  
含元殿上不相识，正是岷峨相见时。  

释心月　遂金州禅人  
磨砖大士眼觑瞇，归去市场的唤醒伊。  
好个打车消息子，无端错付马驹儿。  

释心月　损翁  
明知为学日有益，不知为道又如何。  
但觉家贫身渐老，聪明不及旧时多。  

释心月　添藏经施主水陆升座说偈  
大悲心上流出底，呼为切脚若为评。  
不知切脚什么字，写不成兮呼不成。  
依依稀稀如半月，髣髣髴髴若三星。  
分付老昭诸善士，生生世世寿康宁。  

释心月　甜瓜  
不惜浑崙次第佥，把将来语太无厌。  
而今一片落谁手，管取甜时彻蒂甜。  

释心月　铁壁  
天地为炉烹不破，不通风处却通风。  
自从透得归来后，方见一重还一重。  

释心月　维摩赞  
呵二乘，弹十地。  
以强词，夺正理。  
问疾人，根到底。  
语与默，都不是。  
金粟如来居士身，尽大地人扶不起。  

释心月　文殊赞  
狮子吼，无畏说。  
空处挨，紧处捻。  
彼上人，缩却舌。  
不二门，都败阙。  
五髻童真七佛师，却证乌龟成白鳖。  

释心月　文宗嗜蛤蜊图赞  
一点悲心擘不开，镬汤衮处笑盈腮。  
希奇之事朕深信，是与君王说不地来。  

释心月　无瑕  
本体温如又莹如，拟心雕琢费工夫。  
自家宝藏只这是，切莫揩磨染污渠。  

释心月　无象  
澹泊虚闲未动爻，有何单拆与重交。  
太平时代合如是，卦子逢人莫乱抛。  

释心月　无隐  
望州乌石未相见，南岳天台几对谈。  
引得庐山曾失笑，至今满面是羞惭。  

释心月　无照  
自怜一点不揩磨，开眼还同合眼过。  
莫道浑家全淈{左氵右盾}，瞒他些子看如何。  

释心月　无诤  
拈花微笑争端起，面壁安心闹铺开。  
数到老卢明上座，使人心识一时灰。  

释心月　西竺净长老请赞  
色见声求，二俱不是。  
离声色外，转没巴鼻。  
石火光中，掣电影里。  
要见石豩，且莫瞌睡。  

释心月　溪翁  
水落曾知杓柄长，家风从此转凄凉。  
有时浪起无风处，冷看截流人自忙。  

释心月　蚬子赞  
师荒村古庙兮，人绀宇莲宫。  
师纸钱堆里兮，人璎珞聚中。  
师捞{中八两边各一点}摝蚬兮，人打凤罗龙。  
师鱣鲜枯槁兮，人玉食雍容。  
师与人隐显各异兮，卷舒一同。  
为华严之弟兮，不入华严保社。  
为洞山之子兮，不绍洞山门风。  
欲遯其迹迹愈著，欲晦其名名愈崇。  
夫能谨初护末，不沿他酒台盘兮，  
人莫知师之所知。师独乐其乐，  
乐亦无穷。果如是兮，  
安有今日。持短尺以量虚空，  
磨淡墨以邈虚空者哉。  

释心月　蚬子赞  
古庙炉灰冷，长江烟水寒。  
再三捞摝得，难上酒台盘。  

释心月　祥符喜长老请赞  
三岩日暖径行地，双径风清宴坐时。  
昔不少年今不老，如何描邈使人知。  

释心月　小师正恭写松源掩室并师山行图请赞  
父前行，子后随。  
不肖孙，愚且痴。  
三昧门，各自知。  
入深村，草离离。  
风前翻忆老杨岐。  

释心月　小师正恭写松源掩室并师山行图请赞  
清空片云，古潭万象。  
飘然何来，湛然何往。  
识则不识，知而无知。  
铁壁银山，挨开者谁。  

释心月　小师正知画师顶相请赞  
高厚同源，万殊一体。  
卓尔何来，湛然非止。  
览蜀天云，挹龙渊水。  
际会如斯，孰穷所以。  
正知知之，不出乎是。  

释心月　行者德山改名德止  
吾宗一德山，天下同仰企。  
寥寥数百年，清风来未已。  
汝名今与同，初非犯其讳。  
人前一呼唤，不觉耸众耳。  
易以艮为山，辞以艮为止。  
宜将止易山，只移一画子。  
吾当尊前贤，不得不如此。  

释心月　行者智江归庐山乞颂  
庭前荒草正萋萋，却忆丹霞划去时。  
莲社峰高相见了，回来却把圣僧骑。  

释心月　须菩提赞  
倚杖而立，示真般若。  
手中册子，云何抄写。  
长老若不放下，疑杀后生尊者。  

释心月　须菩提赞  
常宴坐，常危立。  
一片虚凝，万境空寂。  
岩前花雨已狼籍。  

释心月　雪峰真党内禅师赞  
出岭超方，九上三到。  
一槌便成，未是性燥。  
诵过水偈，闻色空义。  
搅炒肝肠，睡不成睡。  
棒头领旨，句下明宗。  
夜半鳌山，如鹤抛笼。  
象骨岩高，中有鳖鼻。  
千五百人，中伤者几。  
三毬并辊，大用全提。  
石火莫及，电光罔追。  
大地撮来，如粟米粒。  
今昔行人，看之不出。  
望州乌石，日炙风吹，  
万福曾郎，眼戴双眉。  

释心月　雪牛  
露迥迥地趁不去，时复深村荒草行。  
一色皮毛都换了，荷担须是者众生。  

释心月　雪山  
昼漫漫地夜漫漫，高下峰峦总一般。  
身在洞然明白里，勿於明白里头看。  

释心月　延寿化帐  
捲起何如放下时，微风轻撼碧云垂。  
夜深动地蚊雷吼，病枕安然总不知。  

释心月　言法华赞  
褰裳登九重，走笔书十三。  
两头俱不住，临去又图南。  

释心月　杨居士请赞  
水中之月，镜里之形。  
一顶春雪，半肩秋云。  
观而无观曰正观，闻而无闻曰真闻。  
画工作汝汝即我，居士识吾吾非君。  
是兮非兮分不分，赞之毁之徒云云。  

释心月　一苇亭  
长江一苇浪花开，合国咸知不再来。  
千古凭栏一惆怅，岂知脚下滑如苔。  

释心月　异手相士  
天地同根归一指，先生三四已为多。  
等闲竖起拳头处，数量如何数得他。  

释心月　慵衲  
寒涕垂颐懒不收，肯将佛法挂心头。  
针筒线袋也拈却，古毳从教烂坏休。  

释心月　鱼归赞  
左提鱼篮，右搴衣袂。  
浩浩尘中，一声活底。  
倾国倾城眼豁开，早已白云千万里。  

释心月　玉侍者出世鹿苑  
行海无风戒月孤，新开鹿苑旧规模。  
一千七百传灯士，样子分明见也无。  

释心月　郁山主赞  
豩桥驴子失脚处，百尺竿头进步时。  
顶踵一时俱换了，依前只是郁阇梨。  

释心月　郁山主赞  
骑驴过溪桥，一踏桥梁折。  
桥边万朵山，拊掌笑不歇。  

释心月　圆通师孙福长老请赞  
虚空寥寥，吾之体也。  
万象纭纭，吾之用也。  
青山白云，吾之宾朋也。  
山色溪声，吾之言论也。  
作是说者，画师之所不能幻也。  
夫画师所不能幻者，吾亦不知吾之为谁也。  
故强名之，曰石豩老冻畐也。  

释心月　月潭  
皎洁清光艳艳寒，几回捞摝犯波澜。  
凭谁说与寒山子，莫把吾心一样看。  

释心月　再刊大慧语  
妙喜胸中流出底，重华天子手亲书。  
大千俱坏此不坏，别板刊行亦听渠。  

释心月　赞北磵和尚  
调古风高，神清气逸。  
闻一唯升素王之堂，见微笑入空王之室。  
恢恢绰绰兮以一而贯万，寂寂寥寥兮会万而归一。  
此岂非八十三，住龙床角边。  
南山之净慈，佛照之真子，  
北磵老贼者耶。  

释心月　赞痴绝和尚  
破蛰之雷，指南之龟。  
斫圆玉斧，刮膜金篦。  
噫，非师而谁。  

释心月　赞东山五祖和尚  
辊绣毬，打瓦鼓。  
半巴音，半鲁语。  
心胆倾，面目露。  
不可塑。故天下称之曰东山演祖。  

释心月　赞寂岩忠和尚  
师之出处，师之面颜。  
云横楚甸，雨过淮山。  
阅其语录，见其作用。  
玉转珠回，云兴泉涌。  
寂岩之道，莫能形容。  
我今赞之，持尺量空。  

释心月　赵通判请赞观音  
轮数珠，泛莲舟。  
觉天云静，性海风休。  
以悲为心，救众生苦。  
以慈为眼，观众生忧。  
众生何忧，忧忘内修。  
众生何苦，苦於外求。  
故现宰官身，所说宰官法。  
不出乎尽忠孝，守名节，  
保禄位，教子孙，  
勿坠於箕裘。夫如是普门一十九类，  
楞严三十二应，熙怡微笑，  
唯唯点头。公堂日永篆烟浮，  
誓与慈容同去留。  

释心月　赵州不下禅床接二王图赞  
折脚禅床接断薪，犹堪伛坐揖高宾。  
明知裂土熏天富，难斗他家彻骨贫。  

释心月　镇汤镇  
甜似黄连微带涩，苦如甘草略含辛。  
一回点过一回别，只恐难瞒无舌人。  

释心月　政黄牛赞  
湖水湖山面面奇，烟云风月总新诗。  
悠然句意不及处，也解将牛作马骑。  

释心月　政黄牛赞  
肩耸湖山瘦，眼明湖水秋。  
往来谁是伴，白鹭与黄牛。  

释心月　中山  
英标拔俗一千丈，壁立孤危不可攀。  
南北东西徒斫额，谁知步步在其间。  

释心月　庄宗中原之宝图赞  
搜索乾坤宇宙间，中原之宝秘形山。  
若非呈似老兴化，往往人将作等闲。  

释心月　资寿溱长老请赞  
寒浦先零之姿，古岩后凋之操。  
雪满颠一味寒酸，雪拥肩十分枯槁。  
任缘而住也，触处有余。  
随机而应也，无适不可。  
家法森严，钳鎚糙暴。  
承当者谁，如溱长老。  

释心月　自在观音赞  
日高花影重，风暖鸟声碎。  
在在圆通门，门门观自在。  
宝陀峰顶较些些，片月分辉照沧海。  

释心月　宗道者赞  
一双破草鞋，无跟又无耳。  
袈裟包不得，拄杖挑不起。  
只知赤脚下桐城，不免桐城人笑你。  

释兴道　偈  
同云欲雪未雪，爱日似晖不晖。  
寒雀啾啾闹篱落，朔风冽冽舞帘帷。  
要会韶阳亲切句，今朝觌面为提撕。  

释兴肇　武丘寺  
高僧危阁侵云际，尽日披襟濯好风。  
极目长川人不见，万株烟树接遥空。  

释兴肇　游虎丘  
沧海何年涌，秦传虎踞丘。  
池空剑光冷，坟缺鬼吟愁。  
石碍楼台仄，烟深草木稠。  
吴人贪胜概，春尽亦来游。  

释行　颂古  
满满弯弓射不著，长长挥剑斫无痕。  
堪笑日月不到处，个中别是一乾坤。  

释行德　偈  
新冬新宝寿，言是旧时言。  
若会西来意，波斯上舶船。  

释行巩　偈颂三首  
横眸碧汉，万国风清。  
垂手红尘，千峰日出。  

释行巩　偈颂三首  
山静课花蜂股重，林空含箨笋肌明。  
倚阑不见成痴兀，又得黄鹂唤一声。  

释行巩　偈颂三首  
雪峰辊扑，禾山打鼓。  
秘魔擎叉，道吾作舞。  

释行巩　送空维那  
十载中原一棹还，碧琉璃外更无山。  
扣舷三下知谁会，自作吴音唱月弯。  

释行巩　颂古十首  
王殿苔生正不居，四臣无路纳嘉谟。  
老农如是承谁力，风暖歌声落野锄。  

释行巩　颂古十首  
高烧榾柮暖通身，快活难禁一屋春。  
不是谢郎来合火，谁知门外有寒人。  

释行巩　颂古十首  
领得沩山笑里刀，方知不枉到明招。  
元来树倒藤枯后，了得三年五载烧。  

释行巩　颂古十首  
百尺竿头五两垂，穷沙绝漠任风吹。  
可怜无限沧浪客，犹把南针定所归。  

释行巩　颂古十首  
柴火煎熬担在身，相逢狭路不堪论。  
淡烟落日青山外，满地难收刀斧痕。  

释行巩　颂古十首  
错错，戏海狞龙，  
冲霄辽鹤。老慈明，  
无著莫，笑里重重露拴索。  

释行巩　颂古十首  
学洚波澜卷未乾，几烦仙屐上林峦。  
天香吹落秋风老，不觉相携到广寒。  

释行巩　颂古十首  
万德不自有，十身何处藏。  
薰风生殿阁，化日正舒长。  

释行巩　颂古十首  
白浪堆中下一钩，锦鳞红尾尚悠悠。  
渔翁不计竿头事，笑入芦花万顷秋。  

释行巩　颂古十首  
恰好被人借去了，莫言邻舍不通容。  
团坘无缝难安笔，只抹烟云一两重。  

释行海　八月十三夜闻雁  
年年风景暗相催，雁叶初红雁又来。  
枕上一声闻最苦，江南人望寄书回。  

释行海　抱节  
凛凛清风上拂天，直持霜操透心坚。  
最怜一种身难屈，燕雪餐毡十九年。  

释行海　北桥夜泊  
夜泊北桥杨柳汀，卷蓑为枕梦魂清。  
觉来乱滴孤蓬雨，认作梧桐叶上声。  

释行海　北山春暮  
满山朝气蔼芳晴，鸟蹈幽松弄好声。  
九十日春如梦过，看花不是少年情。  

释行海　北山作  
客思年年云水长，寒花春草总堪伤。  
如今自爱山林好，却听猿啼不断肠。  

释行海　别白云养恬斋  
扁舟去看沃洲梅，门锁寒云径锁苔。  
只待百花都谢了，清和时节我归来。  

释行海　别东岑上人  
明朝踪迹又天涯，不及同看九日花。  
莫道秋来难作客，心闲随处即吾家。  

释行海　丙辰二月二日喜晴  
十分花气醉春情，拂晓先闻百舌声。  
白玉摇鞭芳草暖，踏青时节雨初晴。  

释行海　丙辰二月二日喜晴  
春来处处有花看，一种芳心欲吐难。  
陌上鹅黄初染柳，不禁烟雨袅轻寒。  

释行海　丙辰二月二日喜晴  
残梅一片过晴檐，忽感春风三十三。  
旧雁自归江北去，莺花只是恋江南。  

释行海　泊唐栖寺  
飒飒寒声折苇风，唐栖岸下泊孤篷。  
白头不见颐山老，寂寞门前枫叶红。  

释行海　采药径  
千古苍苔一径春，来寻刘阮故乡人。  
山中草木今为宋，亦有桃花尚说秦。  

释行海　草庐为张茂才赋  
风流全是汉衣簪，白首已成梁甫吟。  
浮世浑无容易事，先生长有太平心。  
樽前暮雨苔花老，枕上晴烟稻叶深。  
最是懒迎金马客，不曾弹铗向知音。  

释行海　赤城  
玉京仙额篆封苔，密密春云洞不开。  
白蟒降时凭铁锡，红霞飞处接瑶台。  
林幽怪石如人立，夜静空山有鬼哀。  
一曲凤箫声已断，释签岩下独徘徊。  

释行海　酬弘道夫  
人隔三州只自知，月明千里是相思。  
湖山秋后分题处，朋友丛中忆欠谁。  
百岁自完休献玉，万般如戏莫悲丝。  
余生定有重逢日，云水茫茫未可期。  

释行海　初夏客怀  
绿树成阴四月天，紫桐花放石池边。  
风光暗换人双鬓，一别江南二十年。  

释行海　初夏客怀  
塞雁南来已北归，乡心空逐暮云飞。  
楝花落尽寒犹在，月下金波点客衣。  

释行海　除夜  
一年只有今宵在，心事悠悠陌上尘。  
风雪闭门谁念旧，灯花独对未归人。  

释行海　春日写怀  
三十余年吴楚客，如今方觉负初心。  
凌霄神骏怀支遁，高屐貂裘怪惠琳。  
洛浦春光花满树，渭川风景竹成林。  
归来不用鸣长铗，时复一吟梁甫吟。  

释行海　春兴  
花透香须宿雨乾，柳飘晴絮送春寒。  
最怜蝴蝶双飞舞，只作庄周一梦看。  

释行海　春意  
生来不识旧京春，望断春风满眼尘。  
二月西湖好花柳，相逢都是太平人。  

释行海　春游  
芳菲时节思悠悠，快与风光汗漫游。  
万物不如花富贵，一春唯有蝶风流。  
仙曾许我黄金骨，天下饶君白雪头。  
随处是家随处客，夜来何事梦沧洲。  

释行海　次徐相公韵十首　出塞  
红罗抹额坐红鞍，阵逐黄旗拨发官。  
秋戍卢龙番鼓哑，夜屯白马虏星寒。  
铁球步帐三军合，火箭烧营万骨乾。  
兵器徒知是凶器，止戈为武帝心宽。  

释行海　次徐相公韵十首　老将  
战曾无甲马无鞍，谏猎书生贱武官。  
每忆云中擒虏健，几番雪里枕戈寒。  
箙留响箭机心在，袍损团花血点乾。  
间拍旧弓怜臂力，更怜西北战场宽。  

释行海　次徐相公韵十首　老马  
瘦脊棱棱跨弊鞍，无骑北将服南官。  
衰鬃不弁青丝脆，旧铁犹衔白沫寒。  
料足雨催荣草长，蹄香春暾野花乾。  
可怜骄骏今无用，羞见新驹学步宽。  

释行海　次徐相公韵十首　李显忠  
五丈高原跃战鞍，同州太守旧藩官。  
路挑野斗皈南急，旗猎风鸣带北寒。  
采石盘中兵胆涌，橘红袍上箭痕乾。  
鸡豚放却西元帅，只要当时国步宽。  

释行海　次徐相公韵十首　刘鍂  
五色戎旌百万鞍，徒夸龙虎统兵官。  
嚣喧闪电蕃营乱，阵算回风虏帐寒。  
兵法用过黄石远，血盟沥公尽心乾。  
太平弟子忧成病，安得征君旧业宽。  

释行海　次徐相公韵十首　入塞  
血战胡儿尽堕鞍，一番奏凯一封官。  
兵枭铁鹞威方猛，酒赐金蕉胆不寒。  
雁塞月阴青燐淡，渔阳雪苦紫茸乾。  
胡亡未必胡无种，韬略萦心不放宽。  

释行海　次徐相公韵十首　少将  
满身铁甲据金鞍，百战功成始拜官。  
尽阵解围兵势活，分旗夺地戟光寒。  
并吞北虏心长勇，未捷中原泪不乾。  
建立太平终有日，扁舟已爱五湖宽。  

释行海　次徐相公韵十首　少马  
龙堪斗健铁为鞍，频载将军战得官。  
逐北蹄奔胡雪滑，嘶边鬣耸朔风寒。  
金閕辔上红缨乱，火印轮中白汗乾。  
草满沙场无暇吃，阵前缰勒不曾宽。  

释行海　次徐相公韵十首　魏胜  
第一山东逐虏鞍，平淮命作守淮官。  
英雄内比黄金贵，死斗牙穿毒箭寒。  
雨洒红刀胡血滴，风披斑甲虎皮乾。  
功高孤竹今如此，旧恨茫茫沧海宽。  

释行海　次徐相公韵十首　岳飞  
战守京河不下鞍，臣图恢复不图官。  
十年南渡客头白，万里北征戎瞻寒。  
叛桧班师金诏急，留飞赤子泪嗥乾。  
可怜身死莫须有，从此王墓未得宽。  

释行海　悼许梅屋  
相伴梅花过一生，月香水影是肝肠。  
如今梅坏先生死，屋外春风吹夕阳。  

释行海　悼允上人  
白云寺里同听讲，卜得山斋竹树幽。  
君已不来梅自发，世皆如梦水长流，  
寒灯苦志归黄土，俗客轻人将白头。  
万惜少年多是死，静思吾道转堪愁。  

释行海　得方山人书因有所怀  
三度寄书浑不到，故人书到我方闻。  
路歧南北成如此，聚散情怀恰似君。  
千里倍看今夜月，两乡遥认隔江云。  
寒窗正自怜孤影，听得断鸿声念君。  

释行海　登姑苏台  
姑苏台上鹿麇来，流水千年去不回。  
野草青青都是恨，春风不放百花开。  

释行海　蝶  
三三两两舞春暄，玉翅香须更可怜。  
拂草巡花情未定，又随风絮过秋千。  

释行海　丁卯秋八月奉檄住嘉兴先福寺  
无端檄下白云中，水国迢迢宋梵宫。  
草入空斋随意绿，花开野地向人红。  
夕阳每感皈巢鸟，秋色偏怜出塞鸿。  
一个闲身闲不彻，风霜添得鬓成翁。  

释行海　丁未昏  
异乡芳草故乡情，闻道烟烽满旧京。  
林下岂无贤圣迹，城中唯有管弦声。  
水流云散成寥落，花笑莺啼做太平。  
今日已无荣辱念，此山深处寄浮生。  

释行海　丁未昏  
极目东南王气浮，雨余春色满皇州。  
看花一饮翻如醉，听角无心亦自愁。  
吴越是非残客梦，山川今古白人头。  
殷勤更向楼中望，只有孤云得自由。  

释行海　丁朱  
独住云边旧草堂，恨无微力答吾皇。  
又惊烽火交丁未，暗惜山河到靖康。  
塞马病衔秋草白，乡兵泣对野花黄。  
年来喜报残金灭，歌舜歌尧入乐章。  

释行海　东掖怀天竺  
十年心事已蹉跎，吴越兴亡付绿波。  
衰鬓又惊黄叶落，故乡遥认白云多。  
葛洪井畔三生石，处士梅边士里荷。  
总是平生快心处，夜长无奈月明何。  

释行海　洞微翁挽章  
凄凉木末搴芙蓉，万里鹰扬路忽穷。  
箭到红心翻堕地，花成绿子又随风。  
可怜玉兔沉沧海，却放寒乌占碧桐。  
万事看来都是梦，山林犹忆旧英雄。  

释行海　读金{左金右卑}集  
白水青山总上心，可怜月色夜沉沉。  
平生到处无人到，说向人知路转深。  

释行海　读朋友旧书  
故人南北路漫漫，旧信重将子细看。  
字字总添离别恨，暮天风急雁声寒。  

释行海　杜宇  
蜀水蜀山归路迷，烟林春晚草萋萋。  
野花如血无人管，空向长安枝上啼。  

释行海　杜宇  
白首几人能到家，暮云残月隔三巴。  
巴江不是无皈路，何事年年怨□□。  

释行海　渡钱塘江  
东风晓出凤凰城，烟棹悠悠春水平。  
征雁北归乡有思，大江东去世无情。  
渡人来往青山在，霸业兴亡白鸟惊。  
惆怅鲸吞心未死，至今朝暮逐潮生。  

释行海　对月  
海兔上天星斗稀，满身清影立多时。  
望中欲倩姮娥手，掷下秋香一两枝。  

释行海　风浪阻行再获聚首故作是诗  
鱼龙吹浪阻行舟，又得相寻暂聚头。  
不是于君多惜别，自缘今日少交游。  
斜风细雨吴天远，芳草垂杨越路愁。  
昨夜不知人未去，误教魂梦过南州。  

释行海　逢舍弟  
兄弟相逢在浙西，问家言客思依依。  
已难与汝凄凉别，终不教吾独自归。  
流落异乡成老貌，别来无处寄寒衣。  
死生今日心方稳，消息相传总是非。  

释行海　赋独山  
一峰突兀上虚空，石怪藤幽树树风。  
四面白云人不见，磬声如在有无中。  

释行海　赋秋蓬  
芦茎密织水烟笼，恰与湘渔屋檨同。  
昨夜苹香熏梦醒，又添荷叶盖西风。  

释行海　庚午春作  
相逢处处说干戈，又报天骄走渡河。  
乡国不知音问少，友朋无奈别离多。  
杨花漠漠迷春思，芳草萋萋感暮歌。  
猿鸟亦移深树隐，野人只在旧烟萝。  

释行海　庚午春作  
槜李当年是越乡，客情何事忽清凉。  
霜催燕子归南国，露逼虫声上北堂。  
野外几重秋水白，天涯一片暮云黄。  
年年有雁书难寄，无梦到家空夜长。  

释行海　归剡五首  
此生书剑学无成，癖爱林泉梦亦清。  
甘苦已知浮世味，亲痚尽见旧交情。  
五湖风月随闲客，十载冰霜对短檠。  
归得又思沧海去，是谁堪结岁寒盟。  

释行海　归剡五首  
三十将成道未成，菱花频照意频惊。  
百年得趣非容易，万事无心是太平。  
白雪阳春谁欲听，青鞋布袜世相轻。  
天台庐岳难忘处，泉石皆知旧姓名。  

释行海　归剡五首  
天地宽闲鼓角痚，江南烟景忆当初。  
乍归故里仍如客，偏爱沧洲不为鱼。  
草木有心知雨露，楼台回首作丘墟。  
夕阳咏罢餐秋菊，又放青山入弊庐。  

释行海　归剡五首  
流水东流竟不回，已将心事作寒灰。  
窗前白鸟寻常过，篱下黄花寂寞开。  
玉佩金鞍浑是梦，凤箫龙管只堪哀。  
多时不得中原信，暮雨西风雁自来。  

释行海　归剡五首  
处处溪山处趣真，不曾富贵不曾贫。  
梦中觅句浑如醒，秋后看花亦似春。  
未许黄金酬苦节，只应白鸟伴闲身。  
门前一径苍苔色，终岁喜无车马尘。  

释行海　癸酉春侨居无为寺归云阁以十五游方今五十为题信笔十首终在五首  
十五游方今五十，羞将白发对春风。  
故园泉石情长在，近日江湖趣不同。  
莺友怕寒抛柳巷，蜂臣探暖到花丛。  
芳菲时节偏多感，无奈归心逐塞鸿。  

释行海　癸酉春侨居无为寺归云阁以十五游方今五十为题信笔十首终在五首  
十五游方今五十，磨穿铁砚又重磨。  
江南自寄双鱼去，桥上谁乘驷马过。  
春入桑麻惊老眼，冷思天地发长歌。  
山林亦是吾君赐，日望官军眜白河。  

释行海　癸酉春侨居无为寺归云阁以十五游方今五十为题信笔十首终在五首  
十五游方今五十，客亭杨柳感人多。  
江山是处逢春好，风月关情奈老何。  
冒雨花开新接树，衔泥燕补旧营窠。  
故园昨夜思归切，听得櫂船人唱歌。  

释行海　癸酉春侨居无为寺归云阁以十五游方今五十为题信笔十首终在五首  
十五游方今五十，每嫌屈蠖苦求伸。  
许由不肯为天子，文叔犹能念故人。  
几处池塘初解冻，一时桃杏又争春。  
五湖烟景虽然好，萱砌难忘白发亲。  

释行海　癸酉春侨居无为寺归云阁以十五游方今五十为题信笔十首终在五首  
十五游方今五十，几番坎止又流行。  
生来不作千年调，死亦何须五鼎烹。  
周室黍离狼虎国，尧天花蔼凤凰城。  
看山欲跨山中马，却怪一春无好晴。  

释行海　桂山再归草堂  
不听猿啼天竺树，几番春换马塍花。  
草堂白雪翻新句，蕙帐青毡属故家。  
野火暂留明月住，好山多被乱云遮。  
流行坎止人间事，握手相看两鬓花。  

释行海　桂岩为学上人赋  
蟾枝花放月香浮，石里幽人住最幽。  
昨夜满林风露冷，广寒宫殿一般秋。  

释行海　和浩师书事  
平原漠漠带晴川，秋草秋风又一年。  
尧舜不知今日事，烟霞同结几生掾。  
未闻世道如弦直，应怪鸥身似雪鲜。  
临水登山情亦懒，枕书闲向北窗眠。  

释行海　和林逢吉  
金鸭香销白尽长，玉阶春影弄垂杨。  
东风不管人憔悴，频送飞花出禁墙。  

释行海　和汤秘书见寄韵  
书剑冲寒到日边，烟霞曾结几生缘。  
醉邀明月逢梅醒，啸入青山对竹眠。  
老晤庄周为蝶后，谁思腐草化萤前。  
新诗自有经纶志，乘兴莫将红叶偏。  

释行海　和馨果二友见寄韵  
几度怀归浙水东，无端又下白云中。  
当窗石色寒留雨，出洞猿声静带风。  
崖底碧烟生暮景，树头红子落晴空。  
酷怜后夜芗林月，照我思君处不同。  

释行海　荷花  
圆绿风翻翡翠云，娇红露淡石榴裙。  
采莲声隔花深处，应有鸳鸯梦里闻。  

释行海　后园四花  
绿苞初结牡丹丛，千叶夭桃烂熳红。  
唯有海棠芳意懒，柳花无力受春风。  

释行海　湖上  
凤城楼阁蔼春风，湖水绿平桥影红。  
蛱蝶倚花香梦暖，管弦声断夕阳中。  

释行海　湖上  
雨后湖光照绿苹，岸行舟载苦吟身。  
恨无杯酒浇胸次，折得梅花插帽轮。  
流水六桥人自老，暖烟十里柳重新。  
飞来白鹭如相识，共乐羲皇世上春。  

释行海　湖上  
数点红春在杏梢，舞衣歌管醉兰桡。  
水边折得新花朵，蝴蝶相随过彩桥。  

释行海　湖上  
桥上红阑倚夕阳，东风吹送禁梅香。  
玉孙走马晴堤远，杨柳青青春草长。  

释行海　湖上感春  
西湖二月好笙歌，游女游郎半插花。  
忽对春风怀故国，不知新燕入谁家。  

释行海　湖上怀同少野  
衰柳残阳泊钓船，白鸥零落画桥边。  
咸平处士梅花树，不得同看又两年。  

释行海　湖上怀周汶阳  
看了梅花看柳涤，可怜斜日照蓬蒿。  
踏歌社里人无数，谁伴春风醉碧桃。  

释行海　湖上送志道归金华  
我住千岩万岳州，金华佳处未曾游。  
心期小艇频归洞，梦带清风独倚楼。  
野店霜深闻寒雁，水村月淡见沙鸥。  
明朝还忆西湖上，杨柳芙蓉正暮秋。  

释行海　怀方山人  
养花天气雨蒙蒙，意欲相寻去未通。  
自少江湖同苦乐，如今灯火各西东。  
百年总是难忘日，一信无由托便风。  
曾共月明岩上坐，思君还在月明中。  

释行海　怀同小野  
秋雨秋风落叶频，江湖谁念寂寥身。  
雁行自向东南去，太白山中有故人。  

释行海　怀希晋此山二友  
长思石色草堂前，更有梅花曲水边。  
昨夜珊瑚枝上月，照人何事不团圆。  

释行海　怀珦潜山  
楚雨吴烟动客思，江梅发后失归期。  
传来踪迹浑无定，飘泊情怀已可知。  
鼓角每惊多事日，莺花空度少年时。  
与君如此长相别，苦乐同心更有谁。  

释行海　怀昭樵屋并越中诸友  
又见春风湖上花，故人南北已无多。  
谁能记得同游处，不奈萋萋绿草何。  

释行海　回东州  
几年灯火客长安，三十无成亦自惭。  
吾道寂寥先辈尽，人寻山水向东南。  

释行海　回龙桥上晚望  
回龙桥上忆龙回，营角鸣咿怨落梅。  
旦暮北风吹雁急，谁从沙漠寄书来。  

释行海　即事  
江上烽烟杂战尘，凤城风景可怜人。  
白头老母关情切，眼见莺花不是春。  

释行海　己酉作  
十载风烟不蹔闲，往来吴越旧江山。  
如今结屋云深处，不欲听人话世间。  

释行海　纪感  
昊楚经年杀气凝，艰难国步涉春冰。  
义旗东下谁相似，誓楫中流我不能。  
水到南徐围铁瓮，山从北固抱金陵。  
捷音尚隔苍茫外，貂尾良弓足股肱。  

释行海　寄赤城新珩讲师  
塔耸霞标在上头，杖藜犹记昔年游。  
月生丹井树林静，烟新碧桃溪涧幽。  
夜讲石筵龙象集，昼吟岩宇鬼神愁。  
思君每欲寻君去，水阔山遥两鬓秋。  

释行海　寄耕云先辈  
老子归耕谷口云，几年音信不相闻。  
青灯事业难忘处，白社萧条又忆君。  
万岳千岩双鬓改，三吴百越一江分。  
何当亦用蒲轮起，智者遗编有蠹纹。  

释行海　寄集庆寺瑞上人  
西游今已十余年，更涉波涛路半千。  
燕度玉京逢社雨，雁回金斗没晴烟。  
一春箫鼓多成市，五色楼台半倚天。  
我为思君忘不得，踏花须上北门船。  

释行海　寄隆虚岩行人  
藤花小朵插军持，香篆轻烟袅袅移。  
山鸟不啼禅定处，池鱼偏集诵经时。  
风声入户松千树，月影临窗竹一枝。  
旧日寒山行道外，崖间叶上亦题诗。  

释行海　寄南山简行古  
涧畔梅花似杏红，思君日日对春风。  
扁舟甚欲来相访，闻道身长在定中。  

释行海　寄瑞天蕴  
别时许有书相寄，望望江东是几回。  
霸越亡吴增感慨，登山临水复徘徊。  
去秋同听梧桐落，今日独看鸿雁来。  
路隔半千烟霭外，为谁频上最高台。  

释行海　寄无相宁道二友  
只隔青山百余里，都无消息是何如。  
春来虽有游人使，逆旅情怀懒作书。  

释行海　寄象岑上人  
宴坐凌霄峰顶寺，时时音信得相闻。  
十年寥落长为客，四海交游少似君。  
杨柳重青相送处，鹭鸶洁白自成群。  
寒思会面知何日，百里溪山隔暮云。  

释行海　寄新冶城  
客中情况果何如，消息传来恐是虚。  
今岁又居何处寺，多时不得故人书。  
自怜南北身无定，相隔江山梦亦痚。  
若有便风须寄信，白云深处是吾庐。  

释行海　寄阳羡山俊癯翁  
一曲相思断玉弦，白芙蓉畔水生烟。  
自从上国人相别，每看中秋月不圆。  
蜀马嘶风惊鞑鼓，吴儿杀气暗渔船。  
何当跨鹤来阳羡，同访黄龙古洞天。  

释行海　寄一贯通  
别君容易见君难，三载无书去问安。  
身在异乡春又老，梦回孤馆雨生寒。  
江山有待人皆往，桃李无言客自看。  
东望沃洲何处是，暮云重叠锁峰峦。  

释行海　寄渊仲深  
一树梅花独对门，雪风吹雁没寒云。  
梦魂昨夜东南去，行尽江山不见君。  

释行海　江上  
江雨随风打客身，咚咚津鼓祭潮神。  
帆来帆去朝还暮，老尽东西南北人。  

释行海　经旧游  
望望东西草色新，杖藜曾逐少年身。  
风烟半是亲题处，泉石多非旧主人。  
黄鸟有情频唤侣，野花无语自伤春。  
闲心一片闲如水，心管悠悠陌上尘。  

释行海　客吟  
花落花开春自述，白云流水客东西。  
独眠野店无灯火，雨湿黄昏杜宇啼。  

释行海　客永定寺怀天竺  
寂寞潮声入寺门，浦风吹落树头云。  
几番忆著芗林石，昨夜孤猿梦里闻。  

释行海　客中  
白云流水自东西，漠漠杨花客思迷。  
杜宇亦来归未得，一春一向此山啼。  

释行海　客中得云浦书以舟见招  
字草情真读未休，夕阳河上便登舟。  
望中不见书来日，一点征鸿一点愁。  

释行海　哭王秀岩  
南湖天竺旧同游，心恋青灯老未休。  
梅坞春风吹梦破，竹堂秋雨滴人愁。  
鼎分角立英雄世，虎逝龙亡寂寞秋。  
天地独教吾辈在，临风三些涕横流。  

释行海　哭王秀岩  
十年知己尽消磨，哭到秀岩愁更多。  
顾我此生谁缱绻，问天今日事如何。  
雨听蟋蟀成商调，露采芙蓉发楚歌。  
毕竟寸情哀不尽，但将荣辱付沧波。  

释行海　兰  
紫茎绿叶带春阴，千古湘江一寸心。  
今日已无君子佩，不如潇洒在深林。  

释行海　冷泉冬夜  
数峰奇石翠层层，一片沙泉夜作冰。  
月照树头风不起，白猿应见倚阑僧。  

释行海　离剡  
满目溪山欠故人，在家翻忆异乡春。  
明朝又向长安路，愁对莺花忆老亲。  

释行海　林间  
林间随分乐清朝，长爱菖蒲对寂寥。  
客到每嫌闻夜雨，窗前不要种芭蕉。  

释行海　临川道中  
溪林烟霭杂斜阳，仿佛遥岸是故乡。  
客里忽惊时节过，酒旗山店菊花黄。  

释行海　临清楼  
楼影斜侵贺鉴湖，月随天远极苍梧。  
青山不受秦封禅，白鸟犹惊越霸图。  
烟带夕阳笼野树，雨生春涨没平芜。  
好诗都在栏干上，最喜红尘一点无。  

释行海　灵鹫池上  
荷盖高低绿影凉，露珠忽自泻秋光。  
旧曾棹过高林浦，雨湿舉脂柄柄香。  

释行海　留别陈藏一  
君住江西我浙东，偶然相识在吴中。  
知名彼此非今日，爱客情怀有古风。  
历数山川游已遍，苦吟风月趣还同。  
不须惜我匆匆别，约在天街看菊丛。  

释行海　留癯翁  
一载相思始见君，同心长是不同群。  
因看世上多青草，只话山中好白云。  
路远寄书难得到，放深别语岂堪闻。  
西湖正有梅花发，水堠官程且莫云。  

释行海　柳下  
白絮随风作雪飞，青丝拂地带烟齐。  
湖光潋滟春光暖，上有流莺款曲啼。  

释行海　楼居  
秋光清接眼光寒，碧落茫茫碧海宽。  
月堕树根当岳顶，天垂河气湿栏干。  
元龙百尺情犹在，黄鹤千年迹未残。  
最是夕阳烟雨后，不堪直北望长安。  

释行海　鹿台止作二首  
九州烟景杂尘埃，自爱吾庐住鹿台。  
百计不如归最好，五行只可问无灾。  
野园日暖花争发，贪屋春深燕自来。  
王戴风流千载下，水声山色更徘徊。  

释行海　鹿台止作二首  
林下寥寥宇宙宽，孤怀懒与世相干。  
穷通有限随时好，仁义相拘作事难。  
故国不知春后信，他山频在梦中看。  
棠梨花发幽窗下，游蝶不来风雨寒。  

释行海　鹭  
来往长江点翠屏，江风袅袅顶丝轻。  
有时拳足芦花畔，鱼在芦花影里行。  

释行海　梅  
玉神何事带红绡，未让胭脂与杏桃。  
天下更无清可比，湘累不敢和离骚。  

释行海　梅  
竹友当年已化龙，松朋久亦受秦封。  
此花有味调无鼎，且吐芳心过一冬。  

释行海　梅  
上外无花耐岁寒，花魁今古品题难。  
清香合让梅为最，阳艳丛中许牡丹。  

释行海　梅  
二分明月是扬州，况有春风在树头。  
莫怪当年何水部，岁寒心事向谁愁。  

释行海　梅  
暖力回春万木衰，苦心唯有自心知。  
水村山磵无人处，月下风前独立时。  

释行海　梅  
拂拂霜风掠面寒，清愁犹倚玉栏干。  
月中香韵浑无赖，雪后晴花最好看。  

释行海　梅  
占断江南第一春，偏同雪月斗精神。  
东君曾许残花片，妆点寿阳宫里人。  

释行海　梅  
难将羯鼓唤春回，一种风光傍雪开。  
婀娜水仙难作弟，山礬犹自欠清才。  

释行海　梅  
玉门关外杂尘埃，白帝城边对酒杯。  
今日孤山尤可惜，已无和靖在时梅。  

释行海　梅  
冷澹孤芳雪里春，园林风景一番新。  
可怜花与头俱白，岂晚相看似故人。  

释行海　梅边  
寂寂春心在树头，冷香痚影更清幽。  
野篱山畔无人见，月下风前一段愁。  

释行海　明晖阁  
霁色空明宇宙宽，江南佳趣在栏干。  
云蒸列岸青山晓，露湿眠沙白鸟寒。  
极浦风帆侵树杪，夕阳烟景聚檐端。  
目前有句吟难尽，几度登临月下看。  

释行海　陌上  
别人杨柳别人花，自对春风感物华。  
陌上最怜芳草色，王孙多是不还家。  

释行海　暮春  
老尽春风蝶未知，绿阴深处啭黄鹂。  
如今不作看花念，空对垂杨惜别离。  

释行海　暮春词  
春风荡桨落花时，江鼓冬冬舞柘枝。  
雨洗樱红蚕豆绿，金衣公子可怜谁。  

释行海　南明道中  
麦长绿须桑蕾黄，百禽调舌百花香。  
今年笑里逢春色，笑里逢春有几场。  

释行海　南明道中  
酒旗犹写天台红，小白花繁绿刺丛。  
蜂蝶不来春意静，日斜桐角奏东风。  

释行海　鸥  
从来尘白胜鸂鶒，不解浮沉愧鹭鸶。  
今日独留杨柳岸，何年合到凤凰池。  
风波自险身常稳，网罟虽多意不疑。  
四海五湖皆有分，人多相识少相知。  

释行海　偶作  
乾坤独往欲逢谁，只有文王识钓丝。  
豪杰尽生龙斗日，太平须见凤来诗。  
风前莫听凉州曲，月下长歌白苎辞。  
自笑不如南海燕，年年秋社是归期。  

释行海　偶作  
翩翩白鹤竟难寻，每对春山忆道林。  
百岁岂能长称意，五湖难得尽知心。  
大槐国里乾坤小，杜宇乡中草木深。  
今古穷能皆是梦，林泉风月自闲吟。  

释行海　偶作  
楚甸荒荒杂戍尘，行藏日日倚楼频。  
风烟易老东西客，泉石偏痚富贵人。  
喜有白鸥知静思，恨无黄鹄载闲身。  
岳僧近报匡庐事，瀑布房边药蕊新。  

释行海　陪一胡府冬日山行  
笔床药灶趁霜晴，闲向山中乐宦情。  
亭傍痚林看石坐，径穿幽洞绕溪行。  
雁来红叶我容老，御爱黄花晚节清。  
烟澹凤城门欲掩，夕阳归路竹兜轻。  

释行海　碁  
一著临期下手难，但寻活路向前行。  
从教对面成千里，黑白分明不用争。  

释行海　前之十首次诗  
十五游方今五十，髒髒白尽少年头。  
看来造物真儿戏，忆著平生冷汗流。  
宇宙何须三兔窟，山川总是一菟裘。  
眼前不见江湖处，终是相忘欠白鸥。  

释行海　前之十首次诗  
十五游方今五十，风霜历尽几风波。  
雌雄自古乌难辨，鱼鲁如今字转讹。  
白日消磨英雄尽，青山埋葬故人多。  
乌啼花发茆庐暖，更喜春风长薜萝。  

释行海　前之十首次诗  
十五游方今五十，异乡偏感故乡春。  
吴樯语燕频留客，楚谷蛮莺苦唤人。  
柳瘿冷悬芳信雨，花须暖污阿香尘。  
如今又在长安别，夜夜天边望北辰。  

释行海　前之十首次诗  
十五游方今五十，久将孤锡挂山林。  
平生不作可怜色，是事但求无愧心。  
陌上春回青草暖，天涯人去碧云深。  
满园风滚梅花雪，更有幽禽弄好音。  

释行海　前之十首次诗  
十五游方今五十，翻思四十九年非。  
守株林下头添雪，掩卷灯前泪滴衣。  
过隙寸阴真可惜，流芳百世不笤归。  
沐兰几度弹乌帽，又欲冲天放鹤飞。  

释行海　钱府园池  
玉蕊金花水面浮，翠禽闲暇鹭鸶愁。  
夕阳睡起凉亭上，坐看鱼儿作队游。  

释行海　清明日作  
杨柳池边独倚阑，清明时节雨生寒。  
春风不是我憔悴，今岁莺花自懒看。  

释行海　清明日作  
柳外田园耕野苔，长安谁又弃官来。  
黄花亦谓先生死，岁岁重阳少得开。  

释行海　秋日纪感  
闻鸡击楫旧英雄，何处山河是洛中。  
龟土坼烟秋望雨，兔轮生晕夜占风。  
醾芜只为王孙绿，菡萏难胜越女红。  
今日最怜羊叔子，鞑尘同污鹿门翁。  

释行海　壬申春寓旧馆偃山房有感而作  
旧馆迟留春欲暮，小山林石带平原。  
自怜萍迹随流水，每到花时感故园。  
鸟啄雨墙红落杏，蝶翻风砌绿抽萱。  
十年未遂东归计，白发慈亲独倚门。  

释行海　壬子七月  
茫茫宇宙事如何，夕菊朝兰宛转歌。  
陌上柳条谁折尽，客中秋思夜来多。  
阳春欲奏朱弦断，江水长流白鸟过。  
一自五湖人散后，更无魂梦出烟萝。  

释行海　三月三日寒食  
三月初三寒食雨，春光黯淡似秋光。  
羽书未报江东捷，何日看花到洛阳。  

释行海　僧号利生  
心因爱物语慈悲，梵律钞成解受持。  
施茗唯烧无茧叶，助桥不伐有巢枝。  
忍看猎火巡山穴，贵买罾鱼放石池。  
多少怀恩如父母，朱门弹铗少逢知。  

释行海　山窗即景  
阴阴苔坎乱鸣蛙，光射林霏落月斜。  
池面绿舖蕉叶影，露阶红遍凤儿花。  

释行海　少年子  
紫陌香尘逐马蹄，玉箫声里看花开。  
绿衣鹦鹉舉脂嘴，一百金钱买得来。  

释行海　少年子  
马头垂柳复垂杨，日暖游丝满洛阳。  
贱把黄金买歌笑，不知流水去茫茫。  

释行海　社日闻笛  
江南已有杏花开，社日都无燕子来。  
人在白云流水外，一声折柳十分哀。  

释行海　十月吴中感怀  
耳热酣歌向朔风，山河泽国旧吴宫。  
人生莫羡仓中鼠，世事须知塞上翁。  
大雪风光寒草绿，小春天气野花红。  
高堂白首无来信，一点乡心逐塞鸿。  

释行海　时在临云寄虎溪侃直山  
白首归看旧种公，十年相别此相逢。  
近痚面会因多雨，似隔天涯只一峰。  
数树绿烟铺薜荔，半池红露泣芙蓉。  
故乡迢递故人少，江北江南思万重。  

释行海　书野店壁  
门迳斜斜草色深，伤春蝴蝶亦伤心。  
野花落尽无人见，空有黄鹂啭绿阴。  

释行海　述怀  
山郡人来水郡游，雁惊秋色向南州。  
日长意懒无消遣，醉劈芙蓉付水流。  

释行海　述怀  
五月山中长对雨，一春湖上懒看花。  
杜鹃莫恼麻衣客，何处野泉不是家。  

释行海　思溪舟中  
邻鸡三唱趣行舟，霜结银花满树头。  
好景留人归未得，客愁一半是吟愁。  

释行海　松  
一树乔乔迥出林，兔丝千尺际清阴。  
怒枝伸缩苍龙臂，翠顶盘醒老鹤心。  
古藓皴皮藏冻蜕，细风入叶转幽琴。  
婆娑独秀青山里，定有茯苓无处寻。  

释行海　送春谣  
今日莺莺燕燕愁，春风忽白少年头。  
拍残十八胡笳拍，数片娇红逐水流。  

释行海　送当上人归四明  
数载相随见子情，今朝难使别离轻。  
此心恰似寒潮水，直送征帆到四明。  

释行海　送俊癯翁并忆少野  
少野不来君又去，独看花柳不成春。  
江湖岂是无兄弟，如此知心有几人。  

释行海　送客有感  
几年不上越王台，独立津亭送客回。  
风卷潮声归海去，云排雨势隔江来。  
山藏南渡诸陵树，沙涨西兴一岸苔。  
秋后风光图画里，栏干十二忆蓬莱。  

释行海　送兰秋谷皈双溪兼简诸友  
故人多住山头寺，到日先烦问起居。  
花柳西湖好时节，不来须寄几行书。  

释行海　送立上人离天竺讲席往依虎丘禅院  
心对青灯作死灰，剑池山色思徘徊。  
顶初试笠应嫌重，教有招书己懒开。  
楚塞数行春雁转，吴天一片白云来。  
定回月在松头静，还上生公旧讲台。  

释行海　送灵江住金华讲院  
七里滩头问去律，崭岩渔石藓花春。  
自从一别刘文叔，直到如今少故人。  

释行海　送灵江住金华讲院  
石里烟云护洞天，一条流水狭能船。  
金华仙子如相见，应问人间是几年。  

释行海　送灵江住金华讲院  
名自黄扉遴选来，山中亦有祢衡材。  
清风八咏双溪月，讲彻莲花第一回。  

释行海　送灵江住金华讲院  
功成身退只留侯，多少英雄隐白头。  
为报襄阳今日事，未应先向赤松游。  

释行海　送灵江住金华讲院  
山北山南草木青，杜鹃入夜不堪听。  
月明一种相思处，遥见天边婺女星。  

释行海　送隆上人游淮南  
欲向淮南作胜游，如何却在雁来秋。  
战曾采石连青海，恨不回龙到白沟。  
山立金焦双砥柱，地分吴楚一江流。  
凭君莫上新亭望，北面风烟只旧愁。  

释行海　送懋上人  
青山三月野花红，来伴天涯寂寞中。  
知子本无相别意，杜鹃昨夜恶春风。  

释行海　送穆上人归凤山兼简仲深  
客亭杨柳思悠悠，隔岸青山是越州。  
风急片帆飞鸟外，一江烟雨结春愁。  

释行海　送穆上人归凤山兼简仲深  
南国风烟暗客尘，凤凰山上百花春。  
烦君话我相思苦，十载西湖欠一人。  

释行海　送宁道二友  
二友东归我独存，欲言心事恐消魂。  
片帆明日知何处，一路青山看到门。  
别后寄书期再见，静中开卷忆同论。  
自怜不得相随去，梅雨萧萧海气昏。  

释行海　送宁雪矶归剡  
无缘同上浙东船，亲老家贫每自怜。  
踪迹久留千里外，情怀不比十年前。  
客游何处无芳草，人别他乡有杜鹃。  
别后欲知乡里事，烦君千万寄鱼笺。  

释行海　送清上人归暨阳  
中分吴越大江流，君自东归我尚留。  
烟锁白杨渔浦晚，风鸣黄叶凤城秋。  
穷途散尽三千客，故国难忘十二楼。  
依旧团圆今夜月，照吟不照别离愁。  

释行海　送清上人归苕溪  
寻常送客尚多愁，况是天涯寂寞秋。  
晓别蛩声黄叶寺，夜分渔火白苹洲。  
病余骨肉添新林，归后风烟忆旧游。  
何处何时又相见，青山长在水长流。  

释行海　送秋谷兰上人  
春来我亦梦家林，万水千山不可寻。  
白雪易侵游于鬓，黄金难买故人心。  
夜船摇月平河稳，晓岭登云古树深。  
湖上又期寒食后，倚栏同对落花吟。  

释行海　送曲江为上人归省  
蛩吟木落帝王州，我亦凄凉感旅游。  
正起四方朋友念，又添一个别离愁。  
溪村棹急红菱雨，出市砧催白雁秋。  
闻道北堂相忆久，西风吹柳曲江头。  

释行海　送人之姑苏  
片帆归去百花洲，今日因君忆旧游。  
泽国风烟多好景，洞庭林壑最宜秋。  
垂虹未霁难收景，顽石如今不点头。  
记得一番吟最苦，翻然惆怅为吴钩。  

释行海　送人之姑苏  
枫落吴江归兴浓，不知何日定相逢。  
山中独对三生石，城外谁听半夜钟。  
金井露凉鸣蟋蟀，石池霜早歇芙蓉。  
新诗别后须相寄，只在云深第一峰。  

释行海　送石居上人归别业  
不忍送君杨柳津，隔江相忆始相亲。  
未能款曲论心事，翻似寻常识面人。  
一枕落花终夜雨，十扩芳草故乡春。  
栽松若有青山剩，借结茅庐作近邻。  

释行海　送寿芳恭三友归安吉  
此心偏向寂寥难，学至寂寥心自安。  
杨柳忽惊秋色晚，芭蕉不耐雨声寒。  
白云深处人相别，明月圆时我独看。  
极目吴天征棹远，渡头斜日落枫丹。  

释行海　送思上人归霅上  
长安城外别垂杨，溪上苹花满棹香。  
明月照人应有恨，西风吹雁不成行。  

释行海　送同里昂上人  
秋风何事趣归期，人物凄凉渡欲垂。  
学道须从年少日，苦心直到岁寒时。  
近来乡国无消息，老去情怀怕别离。  
愧我徒增怀橘念，弊裘犹自客京师。  

释行海　送无作上人之四明  
老子穷通听我吟，山中惟有我同心。  
数茎白发惊年老，几度青灯恋夜深。  
冰锁蛟龙盘大泽，云遮兰蕙托幽林。  
道行亦自东浮海，海国清风引梵音。  

释行海　送无作上人之四明  
天涯彼此一闲身，同看梅花几度春。  
寒怕山川行色近，夜围灯火别情真。  
君还西上当何日，我欲东归示有因。  
乡社只今寥落甚，岂堪相送老成人。  

释行海　送无作上人之四明  
天地萧萧万木乾，独摇金锡下长安。  
从来作客今如此。始欲留君亦自难。  
帆带北风潮信急，雪迷南国雁声寒。  
分明一片相思意，湖上青山谁共看。  

释行海　送希晋还云间  
暮蝉黄叶遍长安，澹泊交情别亦难。  
客路何时又相见，菊花今日更同看。  
一帆风露官河晓，十月蒹葭雁碛寒。  
别后相思那可免，水云西望白漫漫。  

释行海　送先上人归越  
蟋蟀声中念故乡，片帆风正渡钱塘。  
烟横浦口鱼讴晚，月涌潮头蜃气凉。  
一脉菲泉清夏后，千年酒瓮醉秦皇。  
青鞋布袜秋归早，犹有荷花镜里香。  

释行海　送选上人  
江天雁过客心遥，一舸凉风八月潮。  
七十二湖烟雨岸，蓼花枫叶正萧萧。  

释行海　送以道上人住常州王潜泉别业  
茫茫野水接秋天，载去苹花月一船。  
世上岂无闲宇宙，吴中别有好林泉。  
田丰绿荠桃晨雨，爨老红萝闭夕烟。  
早晚亦归王戴邑，溪房相对鹭鸶眠。  

释行海　送用上人  
秋风吹客客凄凉，君欲还乡我忆乡。  
山好真登秦望处，石桥偏拾禹余粮。  

释行海　送用上人  
归去人应问上都，飞蝗飞不到西湖。  
襄阳应有班师日，□□风传幕有乌。  

释行海　送云南上人  
雁云蛩雨异乡秋，闻道君家水石幽。  
时节飘零皈去好，路歧南北使人愁。  

释行海　送云太虚禅师住台州报恩寺  
高卧北山长懒出，忽辞猿鹤上扁舟。  
此行为道无荣念，相送于人有别愁。  
峰顶凉宵明月上，门前终日大江流。  
东南一路多奇观，寒拾诸公尽旧游。  

释行海　送侄孙周上人归剡余亦入吴门  
三十余年不在家，齿摇发白眼昏花。  
如今送子东归去，心逐征帆过白沙。  

释行海　送侄孙周上人归剡余亦入吴门  
两年相伴白云间，一棹秋风又独还。  
目断江南无过雁，小楼寂寞对青山。  

释行海　送侄孙周上人归剡余亦入吴门  
年老心孤怕别离，天涯唯有影相随。  
子今皈去重来日，须及梅花未放时。  

释行海　送侄孙周上人归剡余亦入吴门  
片帆明日下长洲，今日分携浙水头。  
回首故乡犹更远，雁来红叶夕阳秋。  

释行海　送子谦皈松江  
秋风社燕忽辞梁，志士鹰扬在四方。  
一曝十寒吾已老，寸阴尺璧子须忙。  
松于雪里方知操，梅到春前便有香。  
此去莫忘灯下约，蠹书重整此山房。  

释行海　宿高岸庵  
溪房长对竹林清，日日思归计未成。  
千里暮云愁作客，一灯寒雨话浮生。  
白鸥沙上东西梦，黄叶阶前聚散情。  
清晓又移烟艇去，峨嵋山下钓台平。  

释行海　太后永寿寺方丈紫芝  
方丈山中草亦灵，参差小朵结菁英。  
玉团紫气晴霞淡，金缕红光晓日明。  
四皓自餐商谷稳，九茎曾见泰阶平。  
蟠桃春色应同永，香比蟾枝此更清。  

释行海　题灵溪兰若壁  
又逢春色在君家，碧草笼烟带浅沙。  
燕子不皈人欲去，小窗寂寞海棠花。  

释行海　题南岩  
昔年此地属龙门，两壁崖崖禹凿痕。  
泉堕半空翻作雨，天藏一窍狭于村。  
萝烟尚瘗仙人骨，矶月应招钓客魂。  
岩下住僧多白首，不闻尘世似桃源。  

释行海　题山水图  
暮色溪山远，烟林一两家。  
孤舟何不在，雁欲下平沙。  

释行海　题山水图  
烟动芦根出，天高雁点微。  
溪林茅屋晚，遥认钓船归。  

释行海　题所见  
草埋苔染石麒麟，曾是何年富贵人。  
雨打梨花寒食近，王孙骑马自游春。  

释行海　天姥道中  
春风陌上野花香，目送北归鸿雁行。  
百里青山行不尽，隔烟啼鸟又斜阳。  

释行海　天台清溪  
碧草生芽鸟弄春，短长亭外柳条新。  
钓船来往清溪上，定有桃花洞里人。  

释行海　天竺冬夜  
白云寂寂树苍苍，夜静泉声到石房。  
淡月照窗寒梦醒，枕边闻得野梅香。  

释行海　天竺浮寻小楼  
楼倚飞来小朵峰，每因动业思重重。  
三千日月欺王母，百二山河误祖龙。  
石浅易知丹井味，洞深难见白云踪。  
自惭半座分花雨，无复人听夜讲钟。  

释行海　天竺书怀  
满山风露正秋深，石井栏边蛩夜吟。  
黄叶随流如有约，白云归岫亦无心。  
拟同猿鸟消闲日，别卜烟霞入远林。  
毕竟一荣还一辱，百年何用觅知音。  

释行海　天竺谢竹心陈通判见访  
紫袍乌帽马蹄轻，晓浥秋山桂露清。  
慷慨剧谈当世事，艰难方见故人情。  
杏园旧宴魁麟笔，莲幕重开佐凤城。  
青琐玉堂殊有待，江淮何日可休兵。  

释行海　天竺谢竹心陈通判见访  
三十余年别剡川，一瓢分饮葛洪泉。  
当时玄度寻支遁，今日昌黎欠大颠。  
游宦石头怀往事，伤心瓜步梗来船。  
盖应借箸趋前列，北面风寒快著鞭。  

释行海　天竺有怀  
白日闭门亦懒开，门前日日起尘埃。  
人无旧分言难托，道有同心信不来。  
黄菊一篱秋冷淡，碧云千里暮徘徊。  
去年忆得寒江畔，君上孤舟我独回。  

释行海　田翁  
春晴野花喜桑麻，恣纵儿孙斗万花。  
头白县门犹未识，但闻人说有官家。  

释行海　听子善琴  
青松宿鹤磵泉流，云意迟迟山意秋。  
一曲广陵休尽奏，月寒天地古人愁。  

释行海　晚兴  
绕岸烟林半有无，夕阳人散钓船孤。  
小桥独倚红阑上，不觉闲身在画图。  

释行海　晚兴  
塞北风寒雁字稀，群鸦日暮贴云飞。  
画船皈后水天碧，隔岸钟声出翠微。  

释行海　无题  
欲将心腹问渔翁，可住湘山第几峰。  
世远合应披薜荔，道顾何必怨芙蓉。  
难教牧笛鸣如凤，谁把渔竿钓得龙。  
极目危楼千里思，晓烟藏雨晚烟浓。  

释行海　无题  
笙歌日日醉春风，帘卷画堂花影中。  
不是凤凰飞不到，更无一树是梧桐。  

释行海　无题  
金谷园中草色深，水楼终日柳阴阴。  
风前拨尽琵琶调，谁识当年马上心。  

释行海　无题  
听罢杨花听竹枝，上楼偏是下楼迟。  
片云岁晚皈何处，江水东流无尽时。  

释行海　吴中作  
吴王废苑又逢秋，门外沧江日夜流。  
有泪不同儿女态，此心多为圣贤愁。  
蓼开南浦雁离塞，月上前峰客倚楼。  
金户玉堂无梦到，云山亦足比封侯。  

释行海　吾庐  
二月吾庐感物华，伤春多在别人家。  
今年莫使春憔悴，能有几番归看花。  

释行海　戊辰闰正月书怀  
一年风景两逢新，老去情怀最惜春。  
未有鷌鹒传好语，岂无蛱蝶报芳辰。  
花林淑气蒸香蔼，柳岸游丝惹黮尘。  
今日晴明聊引兴，倚楼翻作望乡人。  

释行海　戊辰闰正月书怀  
茅屋风光总入诗，今年何事燕归迟。  
繁花犹未竞春色，百舌最先啼晓枝。  
深导竹渠防雨涨，密扶花架恐风欹。  
人生三万六千日，莫负芳菲少壮时。  

释行海　戊辰闰正月书怀  
年年风雨作春愁，天气晴明便出游。  
陌上野梅飘趁屐，水边杨柳碍行舟。  
踏青尚可酬佳节，拾翠如今愧白头。  
近日贪眠长失晓，鸦啼犹拥黑貂裘。  

释行海　西湖早春  
多时不向柳边来，每个幽亭坐一回。  
春唘未容莺燕闹，芳心犹待杏桃开。  
飘摇水面渔舟稳，宛转风前玉笛哀。  
太乙清都五云表，冷香空锁御园梅。  

释行海　溪上  
小艇悠悠载夕晖，岸花红白鹭鸶飞。  
十年不见溪头石，今日重重里绿衣。  

释行海　蟋蟀  
少年不解客中愁，砌下寻来斗过秋。  
今夜雨窗听不得，声声浑欲白人头。  

释行海　喜方溪复归白云  
十载青灯自苦辛，懒将白眼顾浮尘。  
凤声偏近瑶台月，草色难连玉树春。  
云有去来非本意，世无荣辱是何人。  
几番分坐梅边石，却话桃源只避秦。  

释行海　喜招樵屋远归  
忆凤求麟最可怜，白头踯躅几山川。  
尘昏泗水弦歌地，灰冷咸阳竹帛烟。  
万里云霄曾放鹤，五湖风月满归船。  
乾坤自有知音在，牙也何须便绝弦。  

释行海　闲居  
屋头烟树绿婆娑，最爱樵邻夜唱歌。  
独坐小窗山寂寂，不知门外月明多。  

释行海　闲居  
闲拈白拂坐筠床，静听幽禽弄夕阳。  
满地落花春已阑，深林只有蕙兰香。  

释行海　闲居  
山礬香气近幽荪，静听幽禽弄夕阳。  
满地落花春已阑，深林只有蕙兰香。  

释行海　闲居  
荡荡空山草木青，枝禽飞下菜池冰。  
夜深月照茅檐静，翠石幽泉落几层。  

释行海　闲居  
绕岸奇峰半没烟，满窗凉影竹涓涓。  
双鸠并睡枯桑上，一鹭闲行白水边。  

释行海　闲倚  
闲倚江楼听角声，春风两岸野花明。  
渔人占得烟波阔，日日扁舟自太平。  

释行海　闲吟  
不识朱门识五湖，客中清苦十年余。  
世无苟取心何愧，句自冥搜貌任癯。  
笋蕨春来肥雨露，林泉日用狎樵渔。  
云踪鹤性长如此，未必青天管得吾。  

释行海　芗林感旧  
平生最爱芗林石，奇树怪藤猿往来。  
旧友共题行记处，如今字字是苍苔。  

释行海　翔泳堂即景  
一池荷盖绿阴凉，数朵红蕖浥露香。  
最是画桥林薄外，满湖烟景淡斜阳。  

释行海　小池  
白绵飞尽绿丝深，无数鱼儿聚藻阴。  
日夜潺湲声不断，分明一片伯牙心。  

释行海　小游仙  
青鸟衔书遍海涯，香风不返五云车。  
可怜夜夜瑶池月，空照蟠桃一树花。  

释行海　写怀  
话别苏堤第一桥，白头孤客怅难消。  
山中蹈华皈来晚，只有青灯作寂寥。  

释行海　写怀  
独立吴山望越山，海门人去几时还。  
故乡犹隔苍茫外，一点征愁落日间。  

释行海　辛亥春别湖上诸友  
江南花信厌春寒，乡路迢迢去亦难。  
不解趋时人笑拙，每怀归计自求安。  
明朝芳草空相忆，何处青山复共看。  
二十八年清苦志，独歌白雪对幽兰。  

释行海　辛亥夏  
五月山窗拥绿阴，瘦身闲枕断弦琴。  
如今不是花时节，可惜黄鹂弄好音。  

释行海　行京  
锦绣杭州几万家，野人犹恋旧京华。  
旧京三百春风巷，一巷笙歌一巷花。  

释行海　胥山  
子胥山上噪群乌，旧日英灵在此无。  
臣节已亏因挞楚，兵筹虽用奈亡吴。  
云屯灌木疑烽戍，石列平城设阵图。  
只可共忧难共乐，知君唯有一陶朱。  

释行海　言诗  
句织天机字字难，冥搜长在寂寥间。  
每惊白雪阳春变，未放光风霁月闲。  
子美到今谁是史，仲尼亡后不曾删。  
衰吾欲话平生志，安得重逢饭颗山。  

释行海　燕  
细雨斜风绿满郊，春风初度杏花梢。  
衔泥自向朱门去，不管茅檐有故巢。  

释行海　杨柳枝词  
□天纤□起新愁，青眼鹅黄忆旧游。  
唯有长丝牵不断，洛阳城里映朱楼。  

释行海　杨柳枝词  
一阵杨花一阵愁，绿阴阴处暂停舟。  
莫嫌不折长条赠，有个黄莺在上头。  

释行海　杨柳枝词  
渭水桥边送别时，马前折赠笛中吹。  
若教系得离情在，那管千丝又万丝。  

释行海　野兴  
鸥入篱门沙岸高，秋来新壁换芦条。  
半池烟荇浮黄萼，一架寒藤挂绿瓢。  

释行海　夜泊吴城  
下缆吴城古树根，打头风紧欲黄昏。  
雁声南去蒹葭响，灯火家家半掩门。  

释行海　夜坐  
永夜青灯照独吟，萧萧风雨遍山林。  
十年如此倦游客，只恐梅花识此心。  

释行海　夜坐  
寂寞灯花慰客情，湿云收尽月还明。  
夜寒不作东归梦，坐听空山落叶声。  

释行海　夜坐  
雨雪萧萧在异乡，冷看孤影百愁生。  
江南江北春风好，坐对寒灯到五更。  

释行海　宜晚楼  
奇峰列列树苍苍，每爱危阑挹翠光。  
宿鸟皈时看最好，淡烟一抹锁斜阳。  

释行海　忆西湖  
水北云南最好春，柳桥花架污芳尘。  
如今老大情遍懒，分付江山与后人。  

释行海　永定寺客窗  
千古门前水自流，小春天气夺清秋。  
寂寥方丈黄昏月，照见梨花一树愁。  

释行海　咏梅  
跨蹇寻芳带雪晴，几番溪驿又山程。  
可怜岁晚心偏苦，忽见春风眼倍明。  
浅磵石边留野趣，矮篱竹外托幽情。  
繁华满地凋零尽，难写夷齐一种清。  

释行海　咏所种松  
苍髯分种出山林，却忆当年郁翠阴。  
自是君王来避雨，初无一点大夫心。  

释行海　有怀  
小雨如烟柳杪迷，伯劳东去燕西飞。  
须臾又是春三月，门对碧桃人未归。  

释行海　有怀  
燕无消息雁都回，三叠阳关笛更哀。  
可惜梅花逢夜雨，一场春怨满苍苔。  

释行海　有所思  
又见春风草色肥，凤楼尘锁燕飞飞。  
洛阳近日无花柳，犹恨多年不得归。  

释行海　渔翁  
历尽江湖白尽头，生涯惟有一扁舟。  
醉来吹笛空沙上，鱼自相忘水自流。  

释行海　与中上人至云间话别  
寒云漠漠浦悠悠，短棹同登八月秋。  
一寸不磨心似铁，四方无定迹如鸥。  
江乡雁过蒹葭冷，雨馆人分蟠蟀愁。  
相见有期还惜别，百年能得几交游。  

释行海　雨后  
雨过山林近暮钟，片怀寂寂对孤松。  
夜深笛怨梅花落，月照人间睡正浓。  

释行海　寓归云阁怀上竺听雨斋馨果二友  
千金溪上归云阁，双桧峰前听雨斋。  
两地相思春冷淡，尺书难尽客情怀。  
风兼水气寒吹帽，雨积檐声夜滴阶。  
想得梅边旧行径，履痕闻被落花埋。  

释行海　寓怀  
此去茫茫几度秋，南来犹在古杭州。  
楼台雨打归魂冷，沙漠风吹杀气浮。  
龙管凤箫遗旧曲，吴花越草换新愁。  
相逢喜话中兴事，今日胡家白骨丘。  

释行海　元日  
北山猿鹤久为邻，闲里生涯梦里人。  
旅思经时偏感旧，物华今日又从新。  
棹歌堤上水烟晚，笛奏江南梅柳春。  
五道寂寥先辈尽，自惭无补面生尘。  

释行海　远山平野  
云山影影接暗沙，频见回鵰打暮鸦。  
曾是吴王弦管地，春风吹草不吹花  

释行海　云泉禅师哀词  
一片禅心无用处，苹花溪上看垂纶。  
也知白璧黄金贵，何似青鞋布袜贫。  
吟畔山川生哭泣，笔头兰竹露精神。  
如今云散泉流去，淡日凄风杂野尘。  

释行海　早春后园即事  
紫芽红甲爆春枝，幽步寻芳款款移。  
蜂未出房寒尚在，梅花开遍不曾知。  

释行海　皂角林  
皂角林边杀气新，凄凉偏感北征人。  
我来认作将军树，汲静当年打女真。  

释行海　赠晶得应菊坡  
东篱秋色遍幽坡，蔟蔟金英洗露华。  
君且试推鼓泽看，五行何处爱黄花。  

释行海　赠李隐士  
白苎为衣草结庐，相逢犹问世何如。  
每弹山水忘忧曲，懒上王侯自荐书。  
白眼鸥边窥宇宙，清罇月下宴樵渔。  
时情任似长亭柳，才向秋风日日痚。  

释行海　赠王渔山  
冷观天地只浮沤，胜水名山遍去游。  
书剑传家抛弟侄，渔樵作队贱公侯。  
卧听瀑布分僧榻，醉插梅花上酒楼。  
箧里不留封禅稿，知心江上有沙鸥。  

释行海　赠叶苔矶  
养竹栽花住玉京，已将功业付闲情。  
太平世上无豪杰，大雅场中有老成。  
白日长思泉石趣，青楼空沸管弦声。  
冷观人事如碁局，谁肯忘机过一生。  

释行海　赠竹卿  
一击虚空成粉碎，渭川千亩亦徒劳。  
不沾一点湘妃泪，自是无心节更高。  

释行海　赵氏废园  
笙歌无复醉南楼，燕雀凄凉草木秋。  
记得小时来扑蝶，几枝摘尽好花头。  

释行海　仲春夜客航值雪  
夜航忧雪到桑麻，冬暖春寒感物毕。  
中有五陵年少客，只怜桃杏冻无花。  

释行海　周浦道中  
浅芦深苇雨丛丛，一浦潮来一浦风。  
船傍水篱门外过，数声白犬吠鱼翁。  

释行海　诸友夜话  
爱战将军未白头，寸心犹自不忘忧。  
华夷百岁兴亡事，一夜同君说蔡州。  

释行海　竹  
两竿烟簊翠涓涓，数里清阴带渭川。  
自抱岁寒君子节，凤凰不到已多年。  

释行海　竹院  
满林凉影绿沈枪，对此浑无俗肺肠。  
闲客偶来清话久，戛檐风摆翠梢长。  

释行海　自嘉兴归天竺怀同友  
九月游吴菊盛开，洞庭不去为君回。  
病归故里留书在，约到明年看驾来。  
宾客过门题姓字，菖蒲别主染尘埃。  
谁知独向秋风里，静倚山窗对绿苔。  

释行海　自上竺闲行至后磵题所见  
莓苔一径趁溪斜，行尽松阴见水涯。  
绕屋花开非旧主，隔林烟起是谁家。  

释行海　自永和溪上泛舟至余不  
水天空阔正斜阳，何处山川是故乡。  
望断吴云心更远，寒鸦成阵雁成行。  

释行海　自永和溪上泛舟至余不  
来往篙师夜唱歌，动人离思恼人多。  
就船欲作东皈梦，无奈溪山月色何。  

释行海　自永和溪上泛舟至余不  
看看又年别年华，多在征途少在家。  
一种客怀清更苦，水村山磵见梅花。  

释行机　偈三首  
地炉无火客囊空，雪似杨花落岁穷。  
拾得断麻穿坏衲，不知身在寂寥中。  

释行机　偈三首  
圆通不开生药铺，单单只卖死猫头。  
不知那个无思鼻，吃著通身冷汗流。  

释行机　偈三首  
仲秋八月旦，庭户入新凉。  
不露风骨句，愁人知夜长。  

释行机　送僧造普同塔  
珊珊玉骨本玲珑，挂角羚羊不见踪。  
特地作亭图甚麽，为怜松竹引清风。  

释行机　送育维那  
克宾一字入公门，有理难伸笑杀人。  
隐静不行兴化令，他年谁道棒头亲。  

释行机　颂古四首  
叶落岗头一望长，几茎乔木倚斜阳。  
曾经巴峻猿啼处，铁打心肝寸断肠。  

释行机　颂古四首  
隔林仿佛闻机杼，知有人家在翠微。  
及至入让亲见了，元来只是小儿戏。  

释行机　颂古四首  
青蛇提起气腥臊，几个男儿有痛毛。  
直下血流犹未觉，举头还见铁山高。  

释行机　颂古四首  
东西南北无门户，大地山河不覆藏。  
今夜碧天云脚尽，一钩月挂几人肠。  

释行瑛　东溪闲居示众偈  
联络藤萝一径，行穷始到松门。  
篱畔野华不艳，堂前流水非喧。  
午饭龙离铁钵，夜深月落金盆。  
此是真修行处，何人得意忘言。  
灵山河沙圣众，黄梅七百高僧。  
悟华晓称迦叶，传衣夜唤卢能。  
心自本来不有，法道得了何曾。  
斋后酽茶三盏，丛林一任喧腾。  

释行瑛　偈  
登山须到顶，入海须到底，  
学道须到佛祖道不得处。若不如是，  
尽是依草附木底精灵，吃野狐涕唾底鬼子。  

释行瑛　偈十六首  
大千沙界是吾家，隐显何曾有等差。  
为报人天高著眼，优昙花异世间花。  

释行瑛　偈十六首  
鸟长飞，兔不住，  
暑往寒来朝复暮。朱颜未乞讨白发生，  
三界茫茫何处去。本源自性无凋夔，  
千圣皆从影中现。不离当处常湛然，  
觅则知君不可见。忽然见，  
倒骑牛兮入佛殿。  

释行瑛　偈十六首  
去年逢表春，朱颜映桃李。  
今年逢青春，白发压双耳。  
人生七十年，疾若东流水。  
不了本来心，生死何由离。  

释行瑛　偈十六首  
明眼底人眼碍，悟心底人被心碍。  
证道底人被道貌岸然碍，达法底人被法碍。  
何谓如此不见道，金屑虽贵，  
落根成翳。要得高步大方，  
直须去此四碍。  

释行瑛　偈十六首  
炼铁围山作钓钩，饵悬八万四千牛。  
毗卢海内閒抛下，暇蟹鱼龙尽缩头。  

释行瑛　偈十六首  
湛露重重洒绀园，衰残何以报君恩。  
白云堆里焚香坐，耀古腾今不二门。  

释行瑛　偈十六首  
朔风如刀，痛利人骨。  
千山万山，雪映寒日。  
心知春气来，目睹梅花发。  
游子南方归不归，晓堂閒却龟毛拂。  

释行瑛　偈十六首  
镂水求纹，谩劳心力。  
陶空作器，枉费工夫。  
游溟渤始测浅深，登须弥乃知高远。  
太阳门下，爝火何施。  
镆鎢匣边，铅刀可弃。  

释行瑛　偈十六首  
踏破化城，来至宝所。  
不采辉山之壁，不探骊颔之珠。  
坏衲堆肩，拥炉閒坐。  
唤作无事首人，堪受人天供养。  

释行瑛　偈十六首  
德山棒如雨点，临济喝似雷鸣。  
虽然声振一时风流万世，检点得来还是强生节目。  
华藏则不与么，三间茆屋。  
十里松门，健则纵步閒游，  
困则倒头酣寝。身如槁木，  
心若死灰。有人笑我愚痴，  
正爬著侬家痒处。  

释行瑛　偈十六首  
竖不穷三际，横不亘十方。  
大不偪塞虚空，细不入於芥子。  
三世诸佛，如觉如梦。  
诸大祖师，若存若亡。  
与么境界，从上诸圣。  
尚迷昧如斯，方今学人，  
且作么生凑泊。但得雪消去，  
自然春到来。  

释行瑛　偈十六首  
上不见天，下不见地。  
把定咽喉，何处出气。  
江南江北，绝毫绝釐。  
东土西天，成团成块。  
释迦弥勒，尚自瞒盱。  
临济德山，如何拎议。  
衲僧家，没巴鼻，  
却唤六双为十二。  

释行瑛　偈十六首  
奇怪诸禅德，文殊普贤，  
化作寒山拾得。头戴炙脂帽子，  
脚踏无底麻鞋。身著鹘臭布衫，  
腰南击断鞓腰带。手持拍板，  
口唱高歌。吾心似秋月，  
碧潭清皎洁。无物堪比伦，  
教我如何说。华藏当时若见，  
每人痛与一顿何为如此，且教伊不敢制风掣颠，  
免使后人疑著。  

释行瑛　偈十六首  
提智慧剑，破烦恼纲。  
拔生死类，置涅盘宅。  
空却魔王窟穴，埽荡恶趣关防。  
开拓般若封疆，滋长菩提种性。  
与么作用，与么建立。  
象驾峥嵘谩进途，谁见螳蜋能拒辙。  

释行瑛　偈十六首  
一大藏教，诸大祖师。  
天下老和尚言句，总在这里。  
明明向道，尚且不知。  
盖覆将来，如何会得。  

释行瑛　偈十六首  
持长竿，摇短艇。  
簅笠只一个，蓑衣无两领。  
洞庭秋水负不吹，涵虚恰似新磨镜。  
末后句，留与谢三郎。  

释行元　临终偈  
来亦无所从，去亦无所至。  
来去既一如，春风满天地。  

释行肇　酬赠梦真上人  
禅舍因吟往，晴来坐彻宵。  
春通三径晚，家别九江遥。  
巢重禽初宿，窗明叶旋飘。  
住期应未定，谢守有诗招。  

释行肇　泛若耶溪  
霁雨牵野情，孤舟遂兹赏。  
积水连远空，落日垂万象。  
岸回云独随，山转泉更响。  
望望极寒源，由言放轻桨。  

释行肇　寄终南种徵君  
紫阁浮清汉，高眠称此心。  
住溪人未识，归路鹤知深。  
峰晚回寒翠，猿孤发夜吟。  
霜天独西向，无复梦山阴。  

释行肇　郊居吟  
静室簾孤捲，幽光坠露多。  
径寒杉影转，窗晚雪声过。  
茗味沙泉合，鑪香竹霭和。  
遥怀起深夕，旧寺隔沧波。  

释行肇　送從律师西游  
蛰鳞伺新春，望极融融归。  
惊禽别旧巢，念远迟迟飞。  
吁君腹至业，岁故志独违。  
心弦世寡听，意鉴古亦稀。  
出关自荷箧，入秦扣谁扉。  
埃目若忽失，风雨远渐微。  
将看吐虹章，冷射仙掌辉。  

释行肇　送怀古师归蜀  
山落云阳外，去程寒接巴。  
剑江连汉直，栈阁挂空斜。  
听锡樵停斧，窥禅鸟立槎。  
旧房春到晚，深径始开花。  

释行肇　送简师南游  
古岸侵烟出，扬帆拂曙星。  
层城关海日，列树隐沙汀。  
潮落家遥见，梅香檝暂停。  
旧峰归计晚，长忆隔吴青。  

释行肇　送蒲奉礼之鄞江  
官舍仙山里，全家去若归。  
江声鳌背出，帆影斗边飞。  
宿馆荷香接，吟亭岛色围。  
前秋赏明月，況对谢玄晖。  

释行肇　送惟凤之衡阳  
重城独隐居，世人寡相识。  
回塘路寂寥，深径花狼籍。  
西风思忽生，南泉语还忆。  
遥山去意长，大江归梦直。  
日暮立荒原，迢迢望空碧。  

释行肇　送文光上人西游  
高木坠残叶，关河入远心。  
嵩游忘楚梦，华近识秦音。  
塔古悬图识，碑荒背烧寻。  
几思兴替事，独上灞陵吟。  

释行肇　送文兆归庐山  
剑峰双倚汉，荡桨月中归。  
潮白岛西出，帆孤岸际飞。  
香连潭影直，磬度雪声微。  
几夕□诗坐，相思入定稀。  

释行肇　送希画之九华  
忽起尘外心，迹谢人中境。  
云去竹堂空，鹭下秋池静。  
野宿清溪深，月在诸峰顶。  
日暮立长江，遥看片帆影。  

释行肇　听宇昭师琴  
遥空雨初霁，深径蝉未鸣。  
忽品文王弦，若听宣尼声。  
月色半峰出，秋光四簷清。  
韵断意转冥，尘心若为情。  

释行肇　卧病吟  
杉窗秋气深，入夜四簷雨。  
枕冷梦忽醒，独对孤灯语。  
流萤隐回廊，惊鸿度寒渚。  
空令一寸心，悠悠生万缕。  

释行肇　湘江有感上王内翰  
达士弦性直，佞人胶辞柔。  
靳尚一言巧，灵均千古愁。  
孤蟾魄长在，寒云恨难收。  
空使湘江水，至今无濁流。  

释行肇　中秋对月  
暮雨过寥廓，江天正青苍。  
列树无残阴，积水有异光。  
幽虫鸣欲遍，宿鸟惊忽翔。  
永夜如至公，签我吟清章。  

释休　偈二首  
风动邪，幡动邪，  
风鸣邪，铃鸣邪。  
非风铃鸣，非风幡动。  
此土与西天，一队黑漆桶。  
诳惑世间人，请看灭胡种。  
山僧不奈何，趁后也打鬨。  
瓠子曲弯弯，冬瓜直儱侗。  

释休　偈二首  
结夏时左眼半斤，解夏时右眼八两。  
谩云九十日安居，赢得一肚皮妄想。  
直饶七穴八穿，未免山僧拄杖。  

释休　颂古四首  
恰如刽子气雄豪，便向咽喉下一刀。  
五脏肝心皆砉出，方知王法不相饶。  

释修己　句  
羊肠鸟道无人到，寂寞云中一个人。  

释修演　颂  
未悟之日要参禅，一见石门便坦然。  
蒙师指箇真消息，方知鹽碱醋是酸。  

释宣能　偈  
石巩箭，秘魔叉。  
直下会得，眼里空华。  
堪悲堪笑少林客，暗携只履度流沙。  

释玄宝　赠英公大师  
□爱王家草圣踪，独於小篆苦留功。  
何人会得师高意，欲把时风变古风。  

释玄应　偈  
今年六十六，世寿有延促。  
无生火炽然，有为薪不续。  
出谷与归源，一时俱备足。  

释洵　偈二十二首  
穷谷无人作上元，一灯历劫镇长存。  
诸人尽在光明里，看时不见暗昏昏。  
灯笼与露柱相交，佛殿与三门斗额。  
留雪嶂横趍下海，九叠峰{左足右孛}跳上天。  

释洵　偈二十二首  
朔风扫地卷黄叶，门外千峰凛寒色。  
夜半乌龟带雪飞，石女溪头皱两眉。  

释洵　偈二十二首  
万人丛里求知己，百草头边识老僧。  
从此更无回避处，三头两面得人憎。  

释洵　偈二十二首  
有佛处，不得住，  
藕丝孔里行官路。无佛处，  
急走过，十字街头相对坐。  

释洵　偈二十二首  
拽回天关，踏翻地轴。  
拄杖化为龙，一雨沛然足。  
在坑满坑，在谷盈谷。  

释洵　偈二十二首  
一叶翻空便见秋，不风流处也风流。  
当头荐得便归去，看取木人骑土牛。  

释洵　偈二十二首  
是非海里横身入，豺虎群中放步行。  
自是渠侬无影迹，从教天下竞头争。  
常在动用中，动用收不得。  
常在万象中，出万象一头。  
你若簸土扬尘，我则空澄海湛。  
你若单提独弄，我则竖四横三。  
不是渠侬多意气，他家曾踏上头关。  

释洵　偈二十二首  
天下第二道，圣贤无两心。  
世尊不说说，迦叶不闻闻。  

释洵　偈二十二首  
针劄不到处，放下死蛇头。  
唱拍相应时，根尘俱脱尽。  
明眼汉，没窠臼。  
百尺竿头放步行，大洋海里和身倒。  

释洵　偈二十二首  
掩室摩竭，正令已行。  
杜口毗耶，全机脱略。  
更来开口，犹欠三拳。  
拟欲吞声，不消一钁。  

释洵　偈二十二首  
岁月去人如箭急，一年只有十五日。  
雪砌禅人总不知，但见钵孟两度湿。  

释洵　偈二十二首  
不是玄妙奇特，亦非圣解凡情。  
茂林芳草摧残尽，坐看春风吹又青。  

释洵　偈二十二首  
榕溪脉脉，鹿岭巉巉。  
龙象蹴踏，前三后三。  
二人一见便归去，何待山堂更指南。  

释洵　偈二十二首  
吾君收得中原宝，塞外烟尘净如扫。  
万国歌谣贺太平，家家门馆长安道。  

释洵　偈二十二首  
春风吹裂峰头石，晏下东峰绝踪迹。  
日轮正午现全身，生铁蒺蔾当面掷。  

释洵　偈二十二首  
三年来在此山中，上下人情贵一同。  
今日溪头休惜别，德云只在妙高峰。  

释洵　偈二十二首  
头颅百皱发又白，两手扶犁更出来。  
拈起旧时毡拍板，大家看我舞三台。  
囉囉哩，囉囉哩。无处有月波澄，  
有处无风浪起。  

释洵　偈二十二首  
昔人三箭定天山，自谓英雄盖世间。  
何似雪峰一只箭，等闲穿过石门关。  

释洵　偈二十二首  
月不堪破五，衲僧猛提取。  
打动东海鱼，失却南山虎。  
借问是何宗，逢人莫错举。  

释洵　偈二十二首  
髑髅捻碎眼睛寒，便把南辰对北看。  
无限风流慵卖弄，乘时推倒铁围山。  

释洵　偈二十二首  
安居无相大伽蓝，莫问前三与后三。  
个里不容生一念，龙蛇猿鸟自相参。  

释洵　偈二十二首  
若欲正提纲，直教大地荒。  
拟来冲雪刃，不免露锋鋩。  

释延吉　游碧落洞  
碧落有仙躅，回溪限尘迹。  
虎穴建空岩，鸟道齐峭壁。  
苍松动寒吹，孤云触幽石。  
物外诣所乐，高谈混儒释。  

释延寿　白马峰  
湖外层峰泻顾瀑，天际阴阴长寒木。  
南北行人望莫穷，秋云一片横幽谷。  

释延寿　定慧相资歌  
祖教宗中有二门，十度万地称为尊。  
初名止观助新学，后成定慧菩提根。  
唯一法，似双分，  
法性寂然体真止，寂而常照妙观存。  
定为父，慧为母，  
能孕吉圣之门户。增长根力养圣胎，  
念念出生成佛祖。定为将，  
慧为相，能弼心王成无上。  
永作群生证道门，即是古菩提样。  
定如月，光烁外道邪星灭。  
能挑智炬转分明，滋润道芽除爱结。  
慧如日，照破无明之暗室。  
能令邪见愚夫禅，尽成般若波罗蜜。  
少时默，刹地静，  
渐渐增修成正定。诸圣较量功不多，  
终见灵台之妙性。瞥闻法，  
才历耳，能熏识藏觉种起。  
一念回光正智开，须臾成佛法如是。  
禅定力，不思义，  
变凡为圣刹地时。无边生死根由断，  
积动寺劳巢穴堕。湛心水，  
净意珠，光吞万象烁千途。  
抉开己眼无瑕翳，三界元无一法拘。  
觉观贼，应时克，  
攀援病，倏然净。  
荡念垢兮洗惑尘，显法身兮坚慧命。  
如断山，若停海，  
天翻地覆终无改。莹似琉璃含宝月，  
倏然无寄而无待。般若慧，  
莫能量，自然随处现心光。  
万地门中为导首，一切时　-称法王。  
竭苦海，碎邪山，  
妄云捲尽片时间。贫女室中金顿现，  
壮士额上珠潜还。斩痴网，  
截欲流，大雄威猛更无俦。  
能令铁床铜柱冷，顿使魔怨业果休。  
和诤讼，成孝义，  
普现群生诸佛智，边邪恶慧尽朝宗，  
蝼蚁鲲鹏齐受记。偏修定，  
纯阴烂物刳正命。若将正慧照禅那，  
自然亏法明如镜。偏修慧，  
纯阳枯物成迂滞。须凭妙定助观门，  
如月分明除雾翳。劝等学，  
莫偏修，从来一体无二头。  
似禽两翼飞空界，如车二轮乘白牛。  
即向凡途登觉岸，便於业海泛慈舟。  
或事定，制之一处无不竟。  
或理定，唯弴　直下观心性。  
或事观，明诸法相生筹算。  
或理观，顿了无一无那畔。  
定即慧，非一非二非心计。  
慧即定，不同不别绝观听。  
或双运，即寂而照通真训。  
或俱泯，非党员定非慧超常准。  
一尘入定众尘起，般若门中成法尔。  
童子身中三昧时，老人分谈真轨。  
能观一境万境同，近尘远刹我不通。  
真如路上论生死，无明海里演圆宗。  
眼根能作鼻佛事，色尘入定香尘起。  
心境常同见自差，谁言不信波元水。  
非寂非照绝言思，而寂而照功无比。  
权实双行阐正途，体用更资含妙旨。  
劝诸子，勿虚弃，  
光阴如箭如流水。散乱全因缺定门，  
愚盲只为亏真智。真实言，  
须入耳，千经万论同标记。  
定慧全功不暂忘，一念顿归真觉地。  
定须羽，慧须闻，  
勿使灵台一点昏。合抱之树生毫末，  
积渐之功成宝尊。猕猴学定生天界，  
女子才思入道门。自利利他因果备，  
若除定慧莫能论。  

释延寿　蛾眉峰  
盘空势险露岩根，深洞声寒落石泉。  
好是雨馀江上见，水云僧出认西天。  

释延寿　积翠峰  
翠压群峰地形直，落日猿声在空碧。  
天风吹散断崖云，古松长露三秋色。  

释延寿　偈一首  
欲识永明旨，门前一湖水。  
日照光明生，风来波浪起。  

释延寿　偈一首  
孤猿叫落中岩月，野客吟残半夜灯。  
此境此时认会意，白云深处坐禅僧。  

释延寿　间居  
闲居谁似我，退迹理难过。  
要势危身早，浮荣败德多。  
雨催虫出穴，寒逼鸟移窠。  
野迳无人翦，疏窗入薜萝。  

释延寿　金鸡峰  
松萝高镇夏长寒，透出群峰书恐难。  
造化功成彰五德，洞天云散露花冠。  

释延寿　句  
草浓春径狭，树密晚窗阴。  

释延寿　句  
长时转不停，非义亦非声。  

释延寿　句  
春雨闭花径，晚云生石楼。  

释延寿　句  
牛胎生象子，碧海起红尘。  

释延寿　句  
绕绣屏飞外蝶，隔金笼语柳中莺。  

释延寿　句  
若欲受持者，应须用眼听。  

释延寿　句  
言前体道乾坤窄，笔下搜吟海岳枯。  

释延寿　句  
步步寒华结，言言彻底冰。  

释延寿　凌云峰  
烟萝高巘势凌云，影泻斜阳出海门。  
曾与支公探隐去，夜寒雷雨上方闻。  

释延寿　山居诗  
此事从来已绝疑，安然乐道合希夷。  
依山偶得还源旨，拂石闲题出格诗，  
水待冻开成细溜，薪从霜后拾枯枝。  
因兹永断攀缘意，誓与青松作老期。  

释延寿　山居诗  
古树交盘簇径深，闃无人到为难寻。  
只和算计千般事，谁解消停一点心。  
冰锁瀑声中夜断，云吞岳影半天沈。  
寒灯欲绝禅初起，透牖疏风触短襟。  

释延寿　山居诗  
只园闲适乐箪瓢，莫讶烟霞道路遥。  
龙穴定知潜碧海，鹏程终是望丹霄。  
拨云岩下来泉脉，嚼草坡边辨乐苗。  
门锁薜梦无客至，庵前时有白云朝。  

释延寿　山居诗  
贪生养命事皆同，独坐闲居意颇慵。  
入夏驱驰巢树鹊，经春劳役探花蜂。  
石炉午尽寒灰薄，铁磬声微古鏽浓。  
寂寂虚怀无一念，任从苍鲜没行踪。  

释延寿　山居诗  
心地须教合死灰，藏机泯迹绝梯媒。  
芳兰只为因香折，良木多从被直摧。  
寒逼花枝红未吐，日融水面绿全开。  
支颐独坐经窗下，一片云闲入户来。  

释延寿　山居诗  
达来何处更追寻，放旷谁论古与今。  
风带泉声流谷口，云和山影落潭心。  
资身自有衣中宝，济世谁藏室内金。  
策杖偶来林下坐，鸟声相和唱圆音。  

释延寿　山居诗  
事多兴废莫持论，唯有禅宗理可尊。  
似讷始平分别路，如愚方塞是非门。  
刳肠只为生灵智，剖舌多因强语言。  
争似息机高卧客，年来年去道长存。  

释延寿　山居诗  
碧峤经年常寂寂，更无闲事可相於。  
超伦每效高僧行，得力难忘古佛书。  
落叶乱渠凭水荡，浮云翳月情风除。  
方知嬾与真空合，一衲闲披憩旧庐。  

释延寿　山居诗  
幽斋独坐绝参详，兀尔何如骤世忙。  
拯济终凭宏愿力，安闲须得守愚方。  
柴门半掩花空落，苔径虚踪草自荒。  
最好静中无一事，翛然唯得道芽长。  

释延寿　山居诗  
触目堪嗟失路人，坦然王道却迷津。  
井籰梗上存余命，石火光中保幻身。  
任老岂知头顶白，忘缘谁觉世闲春。  
容颜枯槁元非病，亭沼消疏不是贫。  

释延寿　山居诗  
言行相应宜此地，空谈大隐也无端。  
升沈岐路非他得，生熟根机且自看。  
瞋火微烟还渐息，贪泉余润亦消乾。  
平生正直须甘取，虚纪门中莫自瞒。  

释延寿　山居诗  
怡和心境了然同，大道无私处处通。  
举世岂怀身后虑，谁人暂省事前空。  
门开岩石千山月，帘捲溪楼一槛风。  
赢体健来知药力，缘心寂后觉神功。  

释延寿　山居诗  
进退应须与智论，浮萍自在为无根。  
扫门何太抛途辙，解佩犹能弃渥恩。  
草径旋封迷旧迹，苔阶乱织露新痕。  
不唯此景供游赏，无限烟萝尽一吞。  

释延寿　山居诗  
尘网休重织是非，冥心何不合玄微。  
庄周梦里多迷旨，惠子渔中少见机。  
拶路古松和冻折，盘空枯叶带霜飞。  
一言可达知音者，还得从吾此路归。  

释延寿　山居诗  
抱术澄神蕴道光，石炉闲爇六时香。  
曳空横野云和静，逗石穿崖水自忙。  
晚圃雨来葵叶嫩，晴皮烧后蕨苗长。  
一心包尽乾坤内，莫把闲文更度量。  

释延寿　山居诗  
松萝闲锁一身孤，履道安禅是密谟。  
借问野云谁断续，思量春草自荣枯。  
多见异兽心堪伏，来惯幽禽不用呼。  
万物尽从成熟得，莫教容易丧工夫。  

释延寿　山居诗  
平生初志已酬之，怀抱怡然寂有归。  
古帙懒开缘得意，幽房长闭为忘机。  
数行鸟阵连云没，一带泉声隔岭微。  
道合古今浑总是，何须更虑昔年非。  

释延寿　山居诗  
青山一坐万缘休，努力应须与古俦。  
散诞襟怀因绝趣，消疏活计为无求。  
花明小砌和春月，松暗前轩带雨秋。  
景像自开还自合，怡然何必更忘忧。  

释延寿　山居诗  
自甘疏拙司经营，大道从来戒满盈。  
但起贪心迷有限，认能触目悟无生。  
云融远景危峰小，风戛寒溪野艇横。  
禅后不妨敷六义，只图歌出野人情。  

释延寿　山居诗  
忙处须闲淡处浓，世情疏后道情通。  
了然得旨青冥外，兀尔虚心罔象中。  
泉细石根飞不尽，云蒙山脚出无穷。  
樵夫钓客虽闲散，未必真栖与我同。  

释延寿　山居诗  
且停多事莫矜夸，寂寞门中有道华。  
隈岭静同猿窟宅，栽松闲共鹤生涯。  
宋来只爱添馀禄，春过谁能悟落花。  
唯有卧云尘外客，无思无虑老烟霞。  

释延寿　山居诗  
沈沈竹院锁轻烟，澹澹霞光欲曙天。  
遇境偶吟情自逸，逢人话道意无偏。  
古松交处眠青帐，细草浓时坐碧毡。  
只此道遥何所得，蔬食寒寝度年年。  

释延寿　山居诗  
危岭如登百尺楼，千般异景望中收。  
浮生但向忙时过，万事须从静处休。  
道直岂教容鬼怪，理平唯只使魔愁。  
空门莫说无知己，满目松萝是我俦。  

释延寿　山居诗  
巨侵层峦本自平，只缘人世强分明。  
五侯门外悲观意，长乐坡头去住情。  
学道不如忘有念，修身争是了无生。  
三祗功业犹难及，谁信尘劳直下明。  

释延寿　山居诗  
雾锁烟霾宴寂堂，含虚凝绿水云乡。  
搜玄揭裹真风远，招隐诗中野思长。  
真柏最宜堆厚雪，危花终怯下轻霜。  
滔滔一点无依处，举足方知尽道场。  

释延寿　山居诗  
投足烟峦养病躯，驰求终是用工夫。  
知般有作皆从智，万种无依自合愚。  
意地已抛尘事业，心田唯种稻根株。  
非时免见千人世，野食山袍自有谟。  

释延寿　山居诗  
急景韶颜不可追，岂堪回首暂思之。  
浮云已断平生望，高节须存往日期。  
庭树任猿偷熟果，崖松停鹤惜高枝。  
轮蹄碌碌何时歇，辗尽红尘为阿谁。  

释延寿　山居诗  
幽栖岂可事徒然，尽讽莲经夜坐禅。  
吟裹有声皆实相，定中无境不虚玄。  
直教似月临千界，还遣如空度万缘。  
从此必知宏此志，免教虚掷愧前贤。  

释延寿　山居诗  
何如深谷一遗人，宴坐经行不累身。  
废宅可嗟频换主，凋丛愁见几回春。  
尖尖石笑烟笼碧，点点苔钱雨先新。  
堪笑古人非我意，居山多是避强秦。  

释延寿　山居诗  
有山有水更何忧，知足能令万事休。  
大道不从心外得，浮荣须向世闲求。  
冲开烟缕飞黄鸟，点破潭心瀥白鸥。  
好景尽归余掌握，岂劳艰险访瀛洲。  

释延寿　山居诗  

万事从来只自招，巡危由己路非遥。  
笙歌韵裹花先落，松桧枝闲云未消。  
数下磬声孤月夜，一炉香翥白云朝。  
谁人会我高楼意，门掩空庭思寂廖。  

释延寿　山居诗  
万明从来一径通，但缘分别便西东。  
遗簪只为情难尽，泣路方知意未穷。  
偃仰不抛青嶂裹，往来多在白云中。  
平生分野应难比，涧饮林栖得古风。  

释延寿　山居诗  
遁逸从来格自高，莫将泰岳比秋毫。  
冷烟寒月真吾侣，瘦竹苍松是我曹。  
霜树叶疏幽径出，云泉声急晓风高。  
唯当话道闲吟外，时得工夫补毳袍。  

释延寿　山居诗  
任运腾腾无所依，闲游长坐性怡怡。  
疏林不遣闲人到，密意多应夜月知。  
骤雨这时苔路滑，拨云行处石桥危。  
尘沙劫尽清风在，何假虚名上古碑。  

释延寿　山居诗  
抱拙藏锋过暮年，高名何必指前贤。  
只於心上标空界，谁说壶中别有天。  
郁密远林停宿雾，萧骚疏竹埽寒烟。  
从兹不更移瓶锡，身外无馀意了然。  

释延寿　山居诗  
息业怡神道最孤，藏名匿迹合良图。  
冥心难使龙神见，出语须教海岳枯。  
云驻庵前疑有意，鸟鸣庭际似相呼。  
资持随分安排了，最急应须与道俱。  

释延寿　山居诗  
松阴疏冷罩寒门，静见吾宗已绝论。  
驱得万途归理窟，更无一事出心源。  
烟云忽闭岩前洞，鸡犬时闻岭下村。  
放旷本来无别意，免教停海起波痕。  

释延寿　山居诗  
景虚情澹两何依，抱一冥真绝万机。  
松韵馀风凉竹户，柏摇残露湿禅衣。  
岩灯雾逼寒光小，石像尘昏古画微。  
得趣了然无所虑，任缘终日送斜晖。  

释延寿　山居诗  
遁迹无图匿姓名，万重山后葺茅亭。  
随情因事搜新偈，探妙穷微阅古经。  
与道交时心绝念，从缘感处物通灵。  
应须长远存高节，屹屹乔松老更青。  

释延寿　山居诗  
闲思尘世大悠哉，进趣门中尽可该。  
抛却工夫平世路，枉劳心力构仙台。  
隘空云水千重合，币野烟霞一径开。  
幸有圆成平坦处，辛解谁解望山来。  

释延寿　山居诗  
千途尽向空源出，万景终归一路通。  
忽尔有心成大患，坦然无事却全功。  
春开小岫调新绿，水漾漂霞蘸晚红。  
莫道境缘能幻惑，达来何处不消融。  

释延寿　山居诗  
身心闲后思怡然，缅想难忘契道言。  
千种却教归淡薄，万般须是到根源。  
疏疏雨趁归巢鸟，密密烟藏包子猿。  
禅罢吟来无一事，远山驱景入茅轩。  

释延寿　山居诗  
万境闲来情澹澹，群嚣息后思微微。  
当时白业无门入，今日玄关有路归。  
熟果不摇翻自落，生禽谁唤却惊飞，  
到头何用空忙得，任运应须待对机。  

释延寿　山居诗  
携筇闲步望山行，竟日逍遥任野情。  
上岭梯登危石侧，渡溪桥踏古槎横。  
绿罗水皱岩根急，红锦霞舒海面明。  
一轴咏怀高尚意，援毫因事偶吟成。  

释延寿　山居诗  
负气争权事可悲，金貂绣轂尽何之，  
唯闻野棘盘荒冢，只见空陵叠坏碑。  
灯暗竹堂行道夜。烟昏石窟坐禅时。  
怡然自得真栖处，何用经营别路岐。  

释延寿　山居诗  
豪贵从他纵胜游，多欢终是后多愁。  
茅茨舍宇偏安稳，粪埽衣裳最自由。  
数片云飞书案上，一条泉路卧床头。  
分明自有安身处，争柰人间不肯休。  

释延寿　山居诗  
高才宠略敢凌云，世上浮名梦里身。  
苏氏谩称降六国，韩公休说捲三秦。  
当朝虽立千年事，古庙唯存一聚尘。  
毕竟思量浑大错，何如林下养天真。  

释延寿　山居诗  
高怀怡淡景相和，才到尘途事便多。  
碧嶂好期长定计，朱门唯见暂时过。  
雄雄负气争权路，岌岌新坟占野坡。  
成败分明刚不悟，未知凡俗意如何。  

释延寿　山居诗  
得理元来行自成，万般情断一心冥。  
樵人不到缘山僻，游客难逢为岳灵。  
食蘺苦心何日就，看花醉眼几时醒。  
索然身外无馀物，云满前山水满瓶。  

释延寿　山居诗  
名利梯媒事已忘，唯凭拙直定行藏。  
探玄休炼长生药，助道时抄歇食方。  
溪汲古痕山雨涨，树摧残枿野风狂。  
一言欲寄休回首，尘路如今事正忙。  

释延寿　山居诗  
岂是疏慵僻爱山，且图馀事不相关。  
休夸凤诏千年贵，难敌禅扉半日间。  
透水戏鱼随浪没，投巢孤鹤带云还。  
自然得到无心地，寂寂虚堂一景间。  

释延寿　山居诗  
林下安身另有方，营营何太路岐忙。  
侯门梦过光阴促，禅室玄栖气味长。  
引水灌花春日媚，移松夹道暑天凉。  
衔恩略报元功处，一炷晨风散后香。  

释延寿　山居诗  
万般惟道最堪依，一瞬荣枯恨古悲。  
强笑低颜何忽忽，忘机绝虑自怡怡。  
潜龙终要投深浦，巢鸟应须占健枝。  
名利门中难立足，隐藏云水更何之。  

释延寿　山居诗  
退踖何人继昔贤，凡途终是事谋先。  
只知竞逐浮云富，谁解惊嗟逝水年。  
寒影半疏霜后树，秋声千点雨中禅。  
千般不更经营得，一榻无馀任自然。  

释延寿　山居诗  
野景陶情皆得意，凡夫举目尽堪愁。  
秦川几度埋番骨，棘路还曾耸玉楼。  
幻体不知波上沫，狂心须认镜中头。  
浮生役役贪荣者，求到真空卒未休。  

释延寿　山居诗  
一生占断白云乡，适意孤风吹草动志自强。  
报晓音声栖鸟语，漏春消息早梅香。  
吟经徐傍芙蕖岩，得偈闲书薜荔墙。  
大道最亲无达者，苦携瓶锡叩禅堂。  

释延寿　山居诗  
养性摅情不记年，免寻云水更参禅。  
有心用处还应错，无意看时却宛然。  
析法尚嫌灰断果，烧丹堪愍地行仙。  
欲知此理谁人会，水自朝东月自圆。  

释延寿　山居诗  
世途从此免相关，万虑潜消野思闲。  
萩树逼春花自吐，岩巢欲暮鸟空还。  
门前雾闭疑无路，槛外云开忽有山。  
宴坐石岩樵径绝，姓名应不到人间。  

释延寿　山居诗  
独行独坐任天然，幽隐难逢世网牵。  
一志直教齐大道，万般总是涉因缘。  
水磨涧石平如镜，春引岩藤直似弦。  
虚纪已知休更续，蹄轮应不到山前。  

释延寿　山居诗  
散诞疏狂得自然，免教拘迫事相牵。  
潜龙不离滔滔水，孤鹤唯宜远远天。  
透室寒光松槛月，逼人凉气石渠泉。  
非吾独了西来意，竹祖桐孙尽入玄。  

释延寿　山居诗  
绿柳堤边春色多，数树重重袅翠萝。  
红白花枝争鬬发，晴阴天气半相和。  
中山谩醉千壶酒，易水徒悲一曲歌。  
尘世无凭唯道外，荣枯瞬息尽消磨。  

释延寿　山居诗  
清平大业行皆奢，岂独尧时听所加。  
岂俭由人天下远，安危在智道非赊。  
关津防害翻为害，法令除邪却长邪。  
争似无言敷密化，既能成国又成家。  

释延寿　山居诗  
焦翼枯鳞成底事，分明可验莫愁哉。  
君恩只可量功受，世利应须任运来。  
岂信败从成处得，谁知荣是辱边媒。  
但看越分殊求者，唯向身中积祸胎。  

释延寿　山居诗  
栖真境界太玄乡，静见吾宗不可量。  
好句只凭诗断送，闲缘唯遣道消亡。  
雨丝云织经条密，烟素风抽细缕长。  
竟敢日虚怀无一事，金瓶秋水石炉香。  

释延寿　山居诗  
得丧从来事甚均，任缘徒用苦劳神。  
野蔬随分堪充口，石室依稀中庇身。  
碧海几时无去棹，举世浑成无事人。  
若教求道如求利，举世浑成无事人。  

释延寿　山居诗  
数朝兴废狂风过，千载荣枯掣电飞。  
早向权门思息意，莫於尘世自沈机。  
一条水引闲花出，万城云随独鹤归。  
最要身安成大道，免教他后始知非。  

释延寿　山居诗  
幽栖带郭半山峰，密意虚怀莫可同。  
事到定中消息静，景於吟处炼磨代。  
玲珑色淡松根月，敲磕声清竹罅风。  
独坐独行谁会我，群星朝北水朝东。  

释延寿　山居诗  
三度曾经游此地，从缘权顺世闲情。  
登山虽有谢安志，遁迹惭无慧远名。  
翠叠寒枝松未老，影深幽径竹新成。  
莫言去住关怀抱，云本无心水自清。  

释延寿　山居诗浮  
旷然不被兴亡坠，豁尔难教宠辱惊。  
鼓角城遥无伺候，轮蹄路绝免逢迎。  
暖眠纸帐茅堂密，稳坐蒲团石面平。  
只有此途为上策，更无余事可关情。  

释延寿　同于秘丞赋瀑泉  
大禹大知凿，来源变自成。  
色应怜众白，声合让孤清。  
远势曾吞海，飞流欲喷鲸。  
灵槎如可泛，天际问归程。  

释延寿　武肃王有旨石桥设斋会进一诗  
南有天台事可尊，孕灵含秀独超群。  
重重曲涧侵危石，步步层岩踏碎云。  
金雀每从云里现，异时多向夜深闻。  
当知此界非凡界，一道幽厅各自分。  

释延寿　武肃王有旨石桥设斋会进一诗  
仙源佛窟有天台，今古嘉名遍九垓。  
石磴嵌空神匠出，瀑泉雄壮雨声来。  
景强偏感高僧住，地胜能令远思开。  
一等翘诚依此处，自然灵贶作梯媒。  

释延寿　武肃王有旨石桥设斋会进一诗  
智泉福海莫能逾，亲自王恩运睿谟。  
感现尽冥心境界，资持全固道根株。  
石梁低翥红鹦鹉，烟岭高翔碧鹧鸪。  
胜妙重重惟祷祝，永资车庶息灾虞。  

释延寿　武肃王有旨石桥设斋会进一诗  
凌晨迎请倍精诚，亲敬鲜花异处清。  
罗汉攀枝呈梵相，岩僧倚树现真形。  
神幡双出红霞动，宝塔全开白气生。  
都为王心标意切，满空盈月瑞分明。  

释延寿　武肃王有旨石桥设斋会进一诗  
幡花宝盖满清川，祈祷迎来圣半千。  
莫道圣缘无影响，须知嘉会有因缘。  
空中长似闻天乐，岩畔尝疑有地仙。  
何必更寻兜率去，重重灵应事昭然。  

释延寿　武肃王有旨石桥设斋会进一诗  
登云步岭涉烟程，好景随心次第生。  
圣者已符祥瑞事，地灵全副祷祈情。  
洞深重叠拖云湿，滩浅潺湲漱水清。  
愿满事圆归去睡，便风相送片帆轻。  

释延寿　野遊  
独步出衡茅，寒云著地交。  
烧平多败穴，叶落见危巢。  

释延寿　舟中  
一水浮千棹，悠悠来去人。  
缆开湘浦岸，帆落楚江滨。  
风色东西变，潮痕旦暮新。  
祗兹澄汉色，几度化为尘。  

释彦岑　偈  
今朝八月初五，好事分明为举。  
岭头漠漠秋云，树底鸣鸠唤雨。  
昨夜东海鲤鱼，吞却南山猛虎。  
虽然有照有用，毕竟无宾无主。  
唯有文殊普贤，住，  
住，我识得你。  

释彦岑　颂古五首  
胡也吃毛虫，乌狗上佛殿。  
大地雪漫漫，澄不净如练。  

释彦岑　颂古五首  
蛮奴赤脚上皇州，卖尽奇珍跨白牛。  
贪著市朝人作市，又随歌舞上官楼。  
多意气，好风流，月冷珠帘挂玉钩。  
分明忘却来时路，百尺竿头辊绣毬。  

释彦岑　颂古五首  
岣嵝峰头神禹碑，字青石赤形模奇。  
无目仙人才一见，便应抚掌笑嘻嘻。  
云暗苍龙化葛陂。  

释彦岑　颂古五首  
一桡打著这瞎汉，堪笑令犹行一半。  
竿头比重线约鲸波，趯浪拿云犹是钝。  

释彦岑　颂古五首  
没踪迹处莫藏身，看来端是眼中尘。  
全机打破系驴橛，捧头敲出玉麒麟。  

释彦充　呈东林道颜禅师颂  
为人须为彻，杀人不见血。  
德山与岩头，万里一条铁。  

释彦充　偈  
世尊不说说，迦叶不闻闻。  
水流黄叶来何处，牛带寒鸦过远村。  

释彦泯　圆相观音菩萨瑞像颂  
妙觉慈生主，身云莹碧霞。  
光轮停夜月，璎珞缀千花。  
无车脸心普，分形应类差。  
圆通斯第一，名号遍恒沙。  
处处传消息，头头感叹嗟。  
和风飞语燕，斜日噪寒鸦。  
昂首清尘眼，称名断苦芽。  
谤观圆满相，砧杵落谁家。  

释彦强　句  
一间茅屋元无主，付与山头野火烧。  

释彦强　山居  
老矣毋能役，岩分草草绿。  
放渠藜六尺，销得屋三椽。  
雪尽收茶早，云晴拾菌鲜。  
有时临近涧，揎手弄潺湲。  

释仪　句  
片帆忽逐飞鸿去，知落谁山第几重。  

释仪　上权臣  
我本田中一比丘，却来乘马不乘牛。  
如今马上风波急，不似田中得自由。  

释倚遇　偈二首  
春山青，春水绿，一觉南柯梦初足。  
携筇纵步出松门，是处桃英香馥郁。  
因思昔日灵云老，三十年来无处讨。  
如今競爱摘杨花，红香满地无人扫。  

释倚遇　偈二首  
法昌今日开炉，行脚僧无一个。  
唯有十八高人，缄口围炉打坐。  
不是规矩严难，免见诸人话堕。  
直饶口似秤鎚，未免灯笼勘破。  
不知道绝功勋，妄自修因证果。  

释倚遇　遗徐禧  
今年七十七，出行须择日。  
昨夜问龟哥，报道明朝吉。  

释义传　姑苏怀古  
西南山水佳，清游何款款。  
白云无定踪，飞入长洲苑。  
空台谁与登，麋鹿去人远。  
啼月城头乌，风悲易凄断。  
烂开木芙蓉，寒塘弄清浅。  
凭虚一徘徊，西飞日何短。  

释义光　合州望黔楼  
江上望黔楼，望中烟霭浮。  
微凉生户牖，新雨过汀洲。  
远岫千重叠，清波万里流。  
此时何限兴，回首寄群鸥。  

释义光　句  
安闲有深味。  

释义怀　偈  
须弥顶上，不扣金钟。  
毕钵岩中，无人聚会。  
山僧倒骑佛殿，诸人反著草鞋。  
朝游檀特，暮到罗浮。  
拄杖针筒，自家收取。  

释义怀　偈  
蜀魄连宵叫，鵽{左刁右鸟}终夜啼。  
圆通门大启，何事隔云泥。  

释义怀　偈  
红日照扶桑，寒雪对华岳。  
三更过铁围，拶折骊龙角。  

释义怀　句  
衣穿瘦骨露，屋破看星眠。  

释义怀　书屏句  
三分光阴二早过，灵台一点不揩磨。  
区区逐日贪生去，唤不回头怎奈何。  

释义怀　投机偈  
一二三四五六七，万仞峰头独足立，  
骊龙颔下夺明珠，一言勘破维摩诘。  

释义了　句  
百年休间几时好，万事不劳明日看。  

释义铦　句  
采石浪寒青冢暗。无热天中第一仙。  
风标高古汉唐无。冰霜过了翩然去。  
平生一点调元意。  

释义铦　丈亭馆  
青山历历映江流，半是明州半越州。  
亭下寒潮亭上客，不知来往几时休。  

释印　举野狐话颂  
不落不昧，诬人之罪。  
不昧不落，无绳自缚。  
可怜柳絮随春风，有时自西还自东。  

释印　周侯祠  
将军手持三尺剑，奋身直入蛟龙穴。  
至今鱼鳖不敢游，溪流上下皆腥血。  
千年庙食未足酬，问之父老何其忧。  
害人白额犹未尽，纷纷不独南山头。  

释印粲　赠徐鼎臣常侍  
不将才名暂时夸，人仰声名遍海涯。  
月满朝衣听禁漏，更阑分直扫宫花。  
谏书未上先焚稿，御笔曾传立草麻。  
见说下朝无一事，小池载苇学僧家。  

释印肃　百丈先令庆上座礼拜求颂  
西川庆上人，本来没弟兄。  
须知自性如空体，水月之中未解真。  
个事不传声色句，元来心法独灵明。  

释印肃　遍虚空界  
和风周匝万花开，春雾蒙蒙锁绿苔。  
世人寐语不知意，黄鹤楼前一赏梅。  

释印肃　陈达献菊花求颂  
满地风光未足奇，霜前秋后吐金枝。  
灵山亲举唯迦叶，今日陈来众共知。  
不独陶生时节用，转为华藏供阿弥。  
閒见定归依彼岸，方知此日献花时。  

释印肃　达理歌  
普庵识心达理，不是胡言乱语。  
教化三千大千，个个透泥入水。  
应无所住生心，更不祭神拜鬼。  
时中净念法身，何假烧钱化纸。  
不被邪魔所惑，各各尽淘真理。  
亦非夜聚晓散，亦不远寻山水。  
亦不发愿烧香，亦不弃离妻子。  
不咽众生血味，便敬六亲九祖。  
誓不饮酒猖狂，不入牢狱苦楚。  
见利便不干心，处处如钦父母。  
你争无明人我，我自无可作做。  
修桥补路随缘，身作山河国土。  
供养大地含灵，上愿皇图永固。  
时时风调雨顺，日日民歌乐舞。  
皆因自性天真，永不入他门户。  
如今一物无求，不著邪魔祛使。  
不离当处湛然，运水搬柴佛事。  
何须找铙击钹，岂用槌钟击鼓。  
饶舌合掌归依，早被参方取怒。  
只心普遍莲花，何异西方净土。  
自古本自无迷，今本何曾有悟。  
设有三乘五教，也似添盐和酣。  
生死涅槃如梦，佛说无所作做。  
更问达磨西来，他亦别无门路。  
直指人心是佛，不可更移一步。  
才有丝发是非，便入魔家邪户。  
死中得活之人，诸佛龙天守护。  
斩钉截铁丈夫，这个凡夫了事。  
如今人赞神钦，万劫群灵仰慕。  
到此若不回心，岂识摩尼宝库。  
自利利他不竭，经劫且无怕怖。  
披云啸月吟古风，透石穿山谈正法。  
只个心如巧画师，只个身如无缝塔。  
东村老婆是我娘，爷是南门张大伯。  

释印肃　大圆智镜  
普庵非相亦非名，达本忘情不见人。  
孤月全收无意识，桂轮独耀绝纤尘。  
三祗一念汤消雪，万行须臾火烁冰。  
到此何劳声色问，共君本自镜圆明。  
若将铜器作天真，背黑面青赚学人。  
本性如空含万物，妙明寂照岂容尘。  
山河石壁三春雾，空色全彰六月冰。  
智自圆明非我所，不拘日月定光明。  

释印肃　大众仰观  
多身一体少人知，不体无空自执迷。  
除非妙达斯三昧，个裹圆观始不疑。  

释印肃　睹弟子作颂题窗乃续韵警之  
饶舌刀，刀不透，  
临窗一语更离披。侬家自有同风事，  
千里无来却肯伊。  

释印肃　睹弟子作颂题窗乃续韵警之  
石人击鼓木人吹，露柱亲闻脑搭披。  
如是圆音无用处，阎公未肯便饶伊。  

释印肃　睹弟子作颂题窗乃续韵警之  
鼻孔辽天是阿谁，权将云雾作衣披。  
迷悟本无唯一性，你全是我我无伊。  

释印肃　睹弟子作颂题窗乃续韵警之  
普庵三颂自连拈，寄与提纲本手钳。  
炉鞴稳时无钝铁，何妨矢上更加尖。  

释印肃　放光和来  
主伴重重绝世伦，今朝即是旧时人。  
迷悟是谁堪话会，姚黄魏紫一般春。  

释印肃　何叔宜求颂  
十力功高谁履践，叔宜重叩普庵门。  
玄玄众妙灵知有，自肯唯心闻不闻。  
时信金刚通佛慧，情忘想尽合乾坤。  
夜月晓风消息满，希夷独步道常存。  

释印肃　和光读金刚经以颂示之  
道人看经不识字，刹那须转千亿部。  
恒沙诸佛入微尘，达本契经无作做。  

释印肃　洪钟歌  
昭文昭文施一钟，悬空随叩警盲聋。  
圆音不断周沙界，纯体金刚空不空。  
虽含响，击即通，  
十方诸佛应声中。天龙八部生忻悦，  
外道魔军失却踪。此圆器，  
大神功，上祝皇王寿不穷。  
日月长辉邦国静，臣忠子孝续尧风。  
昏者醒，愚者聪，  
民歌鼓腹意和浓。地水火风和一性，  
刹尘无间体含融。包声印顽空，  
鸟树岩峦风月同。秦时何必驱山铎，  
大振金铃总脱空。时节至，  
自相逢，肯信无心达本宗。  
和同一族输金玉，回向南泉铸此种。  
黄昏裹，五更中，  
下下无空彻底通。近祖远宗迷识解，  
闻归净土礼金容。涅槃侣，  
契心同，个个全音赞此功。  
显理扬真无二听，含灵蠢动一时通。  
受者法，施者空，  
且无地狱与洋铜。孝子顺孙光远庆，  
昭文千古振家风。  

释印肃　化米  
当关击破黄金锁，佛与众生无两个。  
全提吞尽十方空，万亿龙天为护佐。  
雪歌独唱古峰头，风月溪山同赞和。  
从来经阐在当人，密赖知音共扬播。  
共扬播，非彼我，  
一钵千家崇善果。直叩维摩不二门，  
狭路相逢休放过。  

释印肃　化无尽历  
化城立有谁知意，普雨调和润万机。  
大根枝节全体露，何殊弥勒降生时。  
石儿拍掌连云指，木女含笙和水吹。  
试问灯笼谁解舞，知无我者快拈锤。  

释印肃　活人歌  
大圣灵验普庵圆，广施含灵遇有缘。  
信心清净通灵感，万病俱销释业愆。  
文殊体，用普贤，  
活人歌裹现金仙。药王药上非他术，  
扁鹊孙真共一言。分三服，  
净水煎，莫将血味污心田。  
万物有形皆我体，但行慈德解仇冤。  
内无想，外无缘，  
何必神方肘后传。身心本是金刚体，  
不解观心被业缠。药病销，  
心月圆，信时佛岂独西天。  
在在处处人皆有，世间无比这灵源。  
除罪垢，脱百冤，  
解使昏□朗义天。信知非我谁为病，  
大士维摩笑裹眠。众生病，  
我不颠，体没众生我病痊。  
不二法门谁敢道，金毛师子露身全。  
速投药，解尘缘，  
莫学群迷眼似圣。随机应感非难易，  
信手拈来不用钱。  

释印肃　偈颂三十首  
捏不成团拨不开，何须南岳又天台。  
六根门首无人用，惹得胡僧特地来。  

释印肃　偈颂三十首  
乍雨乍晴宝象明，东西南北乱云深。  
失珠无限人遭劫，幻应权机为汝清。  

释印肃　偈颂三十首  
三界唯心唯佛解，万法唯识更谁知。  
迷悟本无权立化，恰如黄叶止儿啼。  
涅槃生死犹如梦，十圣三贤是阿谁。  
有物先天无相貌，言诠不及体阿弥。  
祗这阿弥是汝心，不劳逐相外边寻。  
三僧祗劫随时立，心心心即是如今。  

释印肃　偈颂三十首  
邪法如冰霜，正道若太阳。  
杲日丽天无不照，冰霜仁消洋。  
佛说三乘十二部，会来只是一医方。  
长年有病不寻药，五千余卷枉施张。  
魔王眷属成群队，朝夕巴歌作道场。  
唯有普庵真实要，同音异口赞吾皇。  
稽首摩耶大肚皮，无忧树下手攀枝。  
母子至今无觅处，落花啼鸟示全机。  

释印肃　偈颂三十首  
普礼三身四智佛，一念阿僧祗劫中。  
身心一如遍法界，法身不灭寿无穷。  
一月六旬权准则，一年四会表参同。  
妄念不生无损益，五千连贯赠寰中。  
所得未尝图别用，共成进纳续宗风。  
初法难传忧不信，黄梅五百独卢公。  
如今个个堪分付，报国资家理不穷。  
莫道祖师西土出，刹那自肯即心通。  

释印肃　偈颂三十首  
今日不知来日事，贪嗔痴爱度朝昏。  
披毛戴角更相互，岂识修真般若门。  

释印肃　偈颂三十首  
明朝遍入孤峰裹，是处寻求不见师。  
自古上贤难出手，为伊不肯淡工夫。  
垂经留教五千卷，迷人看著转迷途。  
凡夫贪爱将为事，少得曹溪这老卢。  

释印肃　偈颂三十首  
普庵真实不问钱，只要离尘脱业缠。  
一闻千悟方堪委，何须苦苦学神仙。  

释印肃　偈颂三十首  
佛法无多子，久长难得人。  
念念坚不退，堪作了事身。  
不消心外觅，堂堂本法灵。  
十方佛共语，更不费精神。  
普庵如是道，何患不圆成。  

释印肃　偈颂三十首  
若无一切心，何用一切法。  
佛说一切法，为除一切心。  
若人解实相，於中无虚诳。  
说与不说同，是师名最上。  
实相未全融，语默空花同。  
而复结空果，后进不能通。  
何故不能通，缘师指落空。  
依妄不归实，师子堕邪宗。  
二妄相依堕，带累千万个。  
因人一道虚，契类皆招祸。  
不了却自心，只管说他过。  
将谓佛法僧，也似陈行货。  
倒床吃不得，苦痛忍难过。  
晓夕无把捉，又见火轮磨。  
始悔我自错，无福转加祸。  
未得将为得，未证将为证。  
妄想一刹那，果招沙劫病。  
皆是自欺心，不依佛慧命。  
六度未能圆，五戒犹未定。  
口说一切无，贪嗔转增盛。  
人问道如何，胡应全无性。  
此不见性种，三界魔民虫。  
众生若遭遇，万劫堕贫穷。  
自坏他亦坏，自聋他亦聋。  
自堕彼亦堕，自空彼亦空。  
究竟还如佛，万像一镜中。  
若能如是解，可表警凡笼。  

释印肃　偈颂三十首  
空花水月，一纳无余。  
迷时四生六道，悟时一颗明珠。  

释印肃　偈颂三十首  
个个跨金毛狮子，人人骑独步象王。  
文殊即是普贤，释迦倒骑佛殿。  
罗汉不奈安身，普庵鼻孔辽天。  
笑时只道善财痴，百一十城在这裹。  
摩耶腹内造楼台，一口吸尽西江水。  
试问参方知不知，灵光运用从何起。  
直须坚密处安身，释迦宝殿真如理。  

释印肃　偈颂三十首  
打折达磨西来脚，莫令有误本来人。  
当处得心非向背，九年面壁寂光明。  
庭中立雪憨痴汉，海裹口乾渴爱津。  
如今大有心颠倒，梦寐胡诌学道人。  
且向自心中体究，於斯如实更证明。  
须观古德皆如是，万莫瞒心自发轻。  
诳谤定招无间业，未全本觉且依经。  
修竹未了身依口，莫学提纲没量人。  
对病用医须有意，指权归实救迷情。  
迷悟不同谁解意，三乘犹尚未全明。  
不契一乘为外道，经生持戒不知。  
徒劳南北与东西，满口文章不合义。  
不曾亲近正知见，色见声闻弄识神。  
髑髅几度皮消殒，林下追寻没一人。  
妄把玄诠为事会，五千救网变成尘。  
看经须用钱财雇，佛事全凭铙钹音。  
餶馅饼皮纱布绢，猪羊犬马折经金。  
僧俗一同轮苦趣，辜负牟尼古佛心。  
致使类多贤行少，仁慈鲜矣足孤贫。  
荣华富贵千无一，菩萨神仙不降生。  
如麻似粟人头面，杀盗贪嗔胜畜心。  
不管刹那沉劫海，且徒眼下乐精神。  
背善恶临无解处，烧香合掌告观音。  
大慈大悲来杀苦，须臾命断叹悲深。  
一生不布纤毫善，悔惧双交没主人。  
方知今死难思悔，黑业无边我自成。  
寄语世间今未死，光阴莫负早回心。  
何况出家亲悟者，喃喃直指古同今。  
所以办心供作务，将勤补拙助元灵。  
相逢来往无心见，大事未成戒行深。  
史欲心空如及第，回头救接未归人。  
始合老师弘大愿，先难后易叹吟吟。  
十字街头不见客，孤峰顶上目群生。  
助柴活计元如是，不负当时这老僧。  

释印肃　偈颂三十首  
众生本是佛，悟了一体同。  
若人不达本，逐末走西东。  
君子当务本，本立佛性同。  
通一万事毕，终不被尘笼。  
非尘体不动，本实理含融。  
先天唯此物，今古学无踪。  
难了意在处，塞顽空色空。  
本无有指，妄言色空。  
若得妄消歇，真体者何穷。  
真体非形相，不离形相中。  
幻质皆虚伪，大智发於中。  
幻尽觉圆满，心光寥廓通。  
此通无对待，天地在其中。  
森罗并万像，影现一镜中。  
镜中实我体，寂湛印倥侗。  
若能同道者，与理本相同。  
唯守性清净，眼耳若盲聋。  
情忘兼想尽，忽觉已身空。  
自了本无物，强以道言通。  
此法滞诸学，皆幻质相容。  
若离一切相，形体外灵通。  
左右逢其源，烦中入胸中。  
我尚不可得，非我何可得。  
眷属犹如梦，非冤不遇逢。  
如今儿女者，皆再来祖宗。  
一根来复去，如观桑叶同。  
本树何曾动，凋叶有来冬。  
叶落明年发，根深不怕风。  
但能勤力护，勿使火兼虫。  
毁坏本根者，万劫堕贫穷。  
如今忧生死，犹如颠哭空。  
不知空本无，如翳生眼中。  
眼明虽说实，不可顺盲聋。  

释印肃　偈颂三十首  
自从达解本心光，陈见解者希相许。  
今蒙大士坠名香，妙明寂照挥伦楮。  
清风匝地意何穷，自这贤儒谁伴侣。  
自伤嗟，凭谁语，  
若问吾男归何处。普庵达本不曾生，  
水月空花无实据。不离当处常湛然，  
觅即知君不可取。此灵都是祖宗因，  
因果历然随谁聚。如今依旧复来生，  
何必自迷求解注。今古谁曾得久长，  
唯有法身镇常住。不消追拔与看经，  
三界唯心须了义。  

释印肃　偈颂三十首  
失却本来面目，个个日南长至。  
先祖时节苦临，处处笙歌乐醉。  
也参禅，亦详义，  
也贫穷，亦富贵。  
蒙头塞耳有谁知，大地茫茫没巴鼻。  
智悲同运，野店横溪。  
头头物物，实理希奇。  
悟本谁悟，迷是谁迷。  
家家观世音，户户礼牟尼。  
亨老总不知，都料斫木底。  
不因这三门，如何在这裹。  
老师本无节，世间如梦寐。  
我今梦中说，说者觉如义。  
若有未觉者，好盖令饱睡。  
等待睡惺时，自己难回避。  
恐彼少盐醋，米面并豆鼓。  
我击木童儿，汝定知来意。  
每人与一饱，大家要了利。  
冬日莫更歇，腊尽相将至。  
如人各上山，努力争先势。  
时节莫瞒心，早归欢喜地。  
坚个弥勒楼，露出真慈氏。  
了知生死即涅槃，自性如空包天地。  
试问空空空不知，不知知处法不二。  

释印肃　偈颂三十首  
谁道凡情不作佛，咦，  
大丈夫，休分别，  
百亿尘劳从此诀。今朝酒醒何处，  
杨柳岸晓风残月。  

释印肃　偈颂三十首  
佛是西天之梵语，此土将觉义以同名。  
心边不觉属众生，心转觉时一切佛。  
佛开口处为言教，化导迷心转觉心。  
众生开口成寐语，沙魇群迷叫不醒。  
迷悟不同希达者，诸佛方便救迷情。  
情忘想尽明心者，海藏琅函不可轻。  
在在处处堪闻演，共祝吾皇亘古今。  
臣忠子孝那边静，风雨调和物物成。  
是非一体元无二，佛与众生不出心。  
我今圆满如来藏，唯愿众生发信心。  
等与如来同受用，一闻千悟永瞻钦。  
这回针芥若不遇，刹那失足坠幽冥。  
阎公问汝将何答，未免刀山火焰林。  
地狱皆因心不悟，一十八界杳难寻。  
八万四千城可畏，铁围无间苦呻吟。  
个中不遇佛光照，万劫无由得山轮。  
忉利诸天因业坠，后闻天鼓复超升。  
人生有限空花相，光阴迅速岂堪停。  
古人究竟如救头，后士无依岂不惊。  
一失人身难再复，荣华富贵苦来临。  
如今自有非他事，性水澄清理甚深。  
海印森罗融万象，湛然无古亦无今。  
化无所化知无二，自肯随心了此经。  

释印肃　偈颂三十首  
化藏经语，结般若因，  
度有缘众。一卷一千，  
共亦不共，才出头来，  
便得受用。此经无价，  
拟议不中。除非自肯，  
破尘了梦。见佛不空，  
塔成无缝。半偈舍身，  
古今尊重。劫火不烧，  
魔不能动。佛祖皆宗，  
天龙普供。万莫放过，  
千亿珍重。  

释印肃　偈颂三十首  
如如方契色非空，若也解空空非色。  
十二部诠如说梦，百千万佛若空花。  
涅槃生死杳无踪，本来面目非非相。  
大开喜舍破微尘，了取功勋无尽藏。  

释印肃　偈颂三十首  
闲步游南陌，惟便野兴多。  
傍花看蝶舞，近柳听莺歌。  

释印肃　偈颂三十首  
显老明禅，入理深渊。  
文殊为体，妙用普贤。  
凤山得旨，妙契南源。  
三株树下，坐断云烟。  
金刚作眼，鼻孔辽天。  
言谈讽咏，草木皆鲜。  
钦风久矣，偶睹惠然。  
如天甘露，沃我心田。  
希有希有，世外金仙。  
老婆心切，示我窥鞭。  
自知本有，久被尘缠。  
普光明殿，海印俱全。  
弥勒阁中了，了了何言。  
常在不欠，触目无边。  
一毫头上，妙绝偏圆。  
含融法界，本体现前。  

释印肃　偈颂三十首  
圆应牛，经劫没人收。  
若不遇人，虚度春秋。  
如今横穿鼻孔，水草皆休。  
有时放，有时收，  
随分纳些些，自性优游。  
独奈何，劳别讨，  
混迹应不迷流。不许犯他苗稼，  
也不犁他田丘。饱饮雪山肥腻，  
一顿更不他求。眉毛眼睫，  
动转绸缪。试问沩山水牯牛，  
有甚风流。向左膊上书字，  
著甚来由。任你千般引□，  
不肯回头。不如卧云枕月，  
运气常周。假使银蹄金角，  
气射斗牛，居吾腹内，  
不得出头，吞底乃刀山剑树，  
业到解散枯髅。谁知体如巨海，  
妄起浮沤。风击沤生，  
沤灭何愁。湛然智海喻真牛，  
圆应头头岂用修。  

释印肃　偈颂三十首  
颠倒梦想忽然破，直入孤峰常独坐。  
不曾相见与相亲，祗麽巍巍迎达磨。  
东西露柱满添汤，南北石头快推磨。  
到与不到俱吃茶，万里清风同唱和。  
快活快活也大哥，达磨达磨真老婆。  
多时寻觅觅不见，却来草裹念摩诃。  
几年相伴急走过，新罗低头觅不见，  
举首又蹉过。今日无知知，  
不是强扬播。若有知知者，  
未免番成祸。四七二三不立形，  
历劫三祗祗这个。从古迄今食不餐，  
肚胀气均常不饿。伤嗟捉月夜猿痴，  
往复疲劳多退堕。不知古佛只传心，  
除了此心无别可。师子子，  
不消多，直下无心唱哩啰。  
拈却眼来作鼻孔，呵呵大笑探禅河。  
无量劫来风泡子，至今汩没和巴歌。  
稽首宝积佛，敬礼阿弥陀。  
普庵此来无个事，大家相劝演若多。  
元来不识头依旧，何须苦苦更波波。  

释印肃　偈颂三十首  
善者多魔自古今，佛魔一体只空心。  
心迷不觉悭成贼，心悟回头便舍金。  
莫怪迷心心怕贼，贼心对面也难寻。  
三途地狱因斯得，奉报须防仁不仁。  
不是道人先注脚，免他来喜去沈吟。  
一年三百六十日，梦想颠倒不曾息。  
耳闻眼见善庵名，更莫邪言喧戏剧。  
思量生死大惊神，唯了本心称第一。  
暂时忽听本无心，解脱沉沦千万亿。  
寄语诸人莫蹈虚，勾兰不稳莫稍依。  
莫令堕入深坑下，未免先当说与伊。  
来往任观心不住，声香味触且随时。  
孤峰独特谁为伴，尘世忙然我道奇。  

释印肃　偈颂三十首  
离诸名色相，实见如来藏。  
能转语成经，本心非傍样。  
说有即是无，说无无伎俩。  
不会自转经，依语成妄想。  
梦裹推木轮，信施谁酬偿。  
不出牛马羊，入他兰圈养。  
一文四个字，还足连他丧。  
悟者发真机，迷者堕铁网。  
佛教空无相，妙契合无上。  
天鼓解说经，忏悔罪无量。  
有无空不空，真实不虚诳。  
圆信六神通，不刻天龙像。  
只麽转心经，个中谁拟向。  

释印肃　偈颂三十首  
妄执迷流不肯休，所以今生逐女流。  
如今眼界浑尘染，几时安稳见来秋，  
莫误前途成业网。目连成佛已绸缪，  
开心放旷依儿得，不著高峰见毗丘。  

释印肃　偈颂三十首  
腊月三十夜，髑髅自相骂。  
阎老索饭钱，汝等怕不怕。  
龟毛敲兔角，五彩虚空画。  
正当恁麽时，摩尼谁著价。  
大年初一日，道闲却成急。  
自拜梦中人，妄想从谁立。  
唯我知不知，今古希相识。  
张三李四歌，草木空祗揖。  
日月转眼睛，历劫不曾停。  
三贤与十圣，枉费苦精神。  
常思达磨老，九年守少林。  
如今意不尽，瓦砾即真金。  

释印肃　偈颂三十首  
出家无易事，了道亦非难。  
各自要努力，如人担上山。  
累劫负偿命，此生莫等闲。  
遇时若不顺，展转落仇关。  
佛与人方便，度人及登山。  
布身而填险，为众代艰难。  
荷担如来者，莫道不当番。  
汝逆和尚顺，明朝报逾艰。  
汝见有福者，拥从物如山。  
在处皆如是，因修得世间。  
若争人我相，不如快下山。  
若酬自已债，岂用学烧丹。  
相逢无别有，动不是风幡。  
前后都还却，独坐大雄山。  

释印肃　偈颂三十首  
时人须警觉，应道不痴颠。  
若牛并急马，也只少他钱。  
今生还不足，来生又吃鞭。  
道人虽无事，不忍哭苍天。  
今古论如是，岂可向愚言。  
无我无钱质，此处静悄然。  
显迹灵光在，梦然一炷烟。  
普庵何处去，分明在目前。  
须当如是体，可学老婆禅。  
莫住空花相，谤佛结深冤。  
以善能销恶，以顺和逆颠。  
以道资顽狠，以心助普贤。  
以师为心本，以念於无缘。  
以身如父母，以力报愚贤。  
出家为佛子，动静自光鲜。  
超凡并越圣，真实不堪言。  
曾经千万劫，碎身报未圆。  
我今排次定，更莫听胡喧。  
顺我大家吉，逆我众无缘。  
孤峰无觅处，三千遍大千。  
此时思一偈，虚空应不得。  
非是我做作，真如体自然。  

释印肃　偈颂十四首  
雪人通身却吃骂，兔角拄杖三十下。  
龟毛索子钓虚空，道理本来非昼夜。  
元不借□□，宝所谁知价。  
一道常光即我心，逼寒虚空无缝罅。  

释印肃　偈颂十四首  
大家同受用此且富贵，不妨普庵一穴真风水。  
乾坤巽，本无位。  
二十四向绝遮栏，非舌头人云心地。  
也无贱，也无贵，  
眼耳鼻舌通身意。无限山人不识龙，  
从前总是虚劳费。千峰万峰连不断，  
左右逢源无别水。荣华富贵几遭埋，  
益子荫孙无变已。蓦直下，  
无忌讳，司马头陀没意智。  
随机设化谩留名，个个趁獐失即麂。  
更迷已，寒静清明争挂纸。  
岂知空界现圆融，不顾浅深捞水底。  

释印肃　偈颂十四首  
若得桥行心亦行，莫教孤负见贫僧。  
不因通济何如此，暗室千年忽遇灯。  

释印肃　偈颂十四首  
不因孤露妄难休，大□既成难悉婺。  
江烟梅雨却知音，□出头人有可极。  
师子见，无畏力。  
满目相知不相识，枯木寒灰唯我知。  
浩浩资深源汲汲，翘松野鹤表吾师。  
吾师心兮心掌寂，常寂光中饶益人。  

释印肃　偈颂十四首  
化彼三千七十士，唯恐迷流增嫉妒。  
不患寡而患不均，后代绵绵常贵富。  
我道无心粥饭缘，饥餐渴饮全无措。  
一家有事百家忧，心净还如佛净土。  
庐陵米价也寻常，一粒破时全体露。  

释印肃　偈颂十四首  
实相无空无不空，将不空执尚违宗。  
一多无位谁分别，万象森罗一镜中。  
庵本无庵开不开，灵知自性即如来。  
寻源穷处烟霞伴，南岭风光近日回。  
上无片瓦下无锥，被喧卜静了无依。  
多求欲叩无心者，既了无心岂是非。  
若将色见普庵人，未免随流不契津。  
千里无来同受用，纵横妙用自家珍。  
莫怪渠侬不出头，了心非相永无求。  
相逢谁觉梦不梦，浪静闲乘般若舟。  

释印肃　偈颂十四首  
君不见烂柯仙，一局知他几度年。  
自出洞来谁作对，未曾学手早赢先。  
高不高，玄不玄，  
默然轻转不能言。得失都卢无个事，  
一时收拾华堂前。若人要问消息，  
落落真风印碧天。  

释印肃　偈颂十四首  
老卢得法非僧相，庞老通明岂离家。  
大事未成俱业网，除非了本是生涯。  

释印肃　偈颂十四首  
心月孤圆时，光非十五六。  
迷者以圆观，智者应妙触。  
印危崖，鉴川陆，  
一性圆通无委曲。了非心外逐尘缘，  
下坂不走天然速。谁道速，  
不佛之处不得住，无佛之处一时足。  
时来铁解放光明，运至石头成白玉。  
幸逢施主大开张，古佛慧命汝今续。  

释印肃　偈颂十四首  
陇西达士重标立，万行圆明道果成。  
举目含灵俱是佛，应无所住得其心。  

释印肃　偈颂十四首  
骊珠一颗印千峰，越古腾今处处通。  
元禅道贯纤毫绝，方知佛法不曾穷。  
孤云片片标心法，野鹤翘松表自容。  
千眼难观谁解见，赤幡直下起清风。  
妙觉十方无影像，灵知三界绝行踪。  

释印肃　偈颂十四首  
迷指不见月，两处大譫讹。  
来叩普庵老，真心岂奈何。  
除非君自肯，阳春白雪歌。  
毛端如来识，言说用闲多。  
情忘并想尽，不断这摩诃。  

释印肃　偈颂十四首  
一轮秋月映悲风，数和松音标此意。  
因缘究竟莫劳神，时节到来无不备。  

释印肃　偈颂十四首  
木匠休愁无酒肉，大家免得落群魔。  
但管来年了，应教不动波。  
随心做个殿，别事莫多罗。  
更有一般好，只个阿弥陀。  

释印肃　偈颂五首  
应目未尝离左右，扣宗差别风马牛。  
迟速不停俱滞学，个裹还须自肯休。  

释印肃　偈颂五首  
议得无心达有心，识心三界自平沉。  
可怜迷望无心者，只道无心境不侵。  

释印肃　偈颂五首  
有无俱不到，生灭岂相干。  
得者随机应，未达莫颟顸。  

释印肃　偈颂五首  
体得寰中物，忘机自葆光。  
老庄言不及，佛祖句难藏。  
槁木非成道，灰心岂离忙。  
资深无欠少，本有不须忘。  

释印肃　偈颂五首  
南山北岭如父母，张三李四皆佛祖。  
随时只个无著相，许你住山一鈯斧。  

释印肃　加颂蜀僧雪颂  
庭前雪子落纷纷，妙触灵明应普门。  
不是药山无用处，权令庞老警儿孙。  

释印肃　加颂蜀僧雪颂  
总是吾家入道门，无说说中闻不闻。  
步步透关田地稳，须弥{左足右孛}跳撞昆仑。  

酀　印肃　加颂蜀僧雪颂  
行人到此宜回首，此物元来处处有。  
除非自己肯承当，方信境缘无限丑。  

释印肃　加颂蜀僧雪颂  
免使从前业浪奔，直入圆音普眼门。  
宾主历然谁委悉，不是通方莫与论。  

释印肃　加颂蜀僧雪颂  
三世诸化同此路，天无门兮地无户。  
森罗万象一光吞，历劫不曾少盐醋。  

释印肃　加颂蜀僧雪颂  
百千方便一乾坤，得者还须皂白分。  
珠体未明成五色，举头鹞子过　　村。  

释印肃　加颂蜀僧雪颂  
净人若信平常事，穿过髑髅连孔鼻。  
多中一了一中多，城东老母难回避。  

释印肃　加颂蜀僧雪颂  
自有山翁样子存，家传祖代没分文。  
南北东西无别有，光明遍照独为尊。  

释印肃　皆遍示现  
春有百花冬有雪，夏有凉风秋有月。  
若无一事挂心头，个裹无私真廓彻。  

释印肃　金刚密迹  
牙如剑树目如灯，电烁妖魔法不生。  
千圣出头难插足，普庵也道我也能。  

释印肃　金刚随机无尽颂　标经题目  
般若真微妙，无相为宗要。  
无住元为体，十方皆昭耀。  
研穷理趣长，堆卷积山冈。  
言言不及，一口吸西江。  
方言称智慧，真人本无位。  
出入面门间，参方还了利。  
喻法比金刚，万邪岂可当。  
不坏超今古，日久共行藏。  
彼岸波罗蜜，清光穿白日。  
镜中不乱光，虚空无鸟迹。  
经文华贯行，破有作法王。  
连年心苦念，不悟枉时光。  
谁知远烟浪，孤帆一片张。  
穿却虚空鼻，不著更参详。  
别有好思量，满目足风光。  
钓船依旧放，不见谢三郎。  

释印肃　金刚随机无尽颂　不受不贪分第二十八  
法法如无我，坐却圣凡个。  
德山拄杖亲，要打刘铁磨。  

释印肃　金刚随机无尽颂　不受不贪分第二十八  
心心忍最玄，无中绝二边。  
南山烧起火，北山得翠烟。  

释印肃　金刚随机无尽颂　不受不贪分第二十八  
不应贪福德，强接无生客。  
闻声恰似聋，见声非外色。  

释印肃　金刚随机无尽颂　不受不贪分第二十八  
随处示威权，栗棘金刚圈。  
世人吞得者，万古入灯传。  

释印肃　金刚随机无尽颂　不受不贪分第二十八  
缘岸严陵钓，半夜守天晓。  
及至日头红，未免随他照。  

释印肃　金刚随机无尽颂　不受不贪分第二十八  
平湖范蠡舡，空恨万波前。  
不观天上月，徒捞水间天。  

释印肃　金刚随机无尽颂　不受不贪分第二十八  
古今人易老，无异霜凋草。  
本根依旧青，不解寻元讨。  

释印肃　金刚随机无尽颂　不受不贪分第二十八  
片月下伊川，岂是别人源。  
若还识得水，性海量无边。  

释印肃　金刚随机无尽颂　持经功德分第十五  
功德无边量，不及如回向。  
回向理不如，妄想颠倒诳。  

释印肃　金刚随机无尽颂　持经功德分第十五  
持经力荷担，忘机越圣几。  
深心奉尘刹，古佛共同参。  

释印肃　金刚随机无尽颂　持经功德分第十五  
施身空造作，欲求无上觉。  
勤苦历僧祗，对面还失却。  

释印肃　金刚随机无尽颂　持经功德分第十五  
小法勿贪焚，无二亦无三。  
唯此一事实，何用广言谈。  

释印肃　金刚随机无尽颂　持经功德分第十五  
室内交珍宝，方悔初颠倒。  
白日上云霄，帝里风光好。  

释印肃　金刚随机无尽颂　持经功德分第十五  
门前废草庵，平常不离方。  
失却庵中主，犹是雅郎当。  

释印肃　金刚随机无尽颂　持经功德分第十五  
信心才不逆，心外非他觅。  
一体更无余，无余也不识。  

释印肃　金刚随机无尽颂　持经功德分第十五  
当处即瞿昙，骨董两头提。  
头长三尺二，身著七斤衫。  

释印肃　金刚随机无尽颂　大乘正宗分第三  
欲说宗乘正，不落凡兼圣。  
有无俱不到，截断邪师柄。  

释印肃　金刚随机无尽颂　大乘正宗分第三  
宗乘正若何，未了说谣讹。  
要知三十棒，赵州勘老婆。  

释印肃　金刚随机无尽颂　大乘正宗分第三  
四生空鸟迹，六道无见觅。  
十二假因缘，了幻元无识。  

释印肃　金刚随机无尽颂　大乘正宗分第三  
三界蜃楼歌，龙女念摩诃。  
骊珠将献佛，无垢越娑婆。  

释印肃　金刚随机无尽颂　大乘正宗分第三  
诸法元非相，示法明心量。  
於一微尘中，森罗及万象。  

释印肃　金刚随机无尽颂　大乘正宗分第三  
无余任灭磨，应不唱巴歌。  
真如法界内，无自也无他。  

释印肃　金刚随机无尽颂　大乘正宗分第三  
富嫌千口少，烦恼何时了。  
地狱与天堂，历历无人晓。  

释印肃　金刚随机无尽颂　大乘正宗分第三  
贫恨一心多，此心却老婆。  
打破关南鼓，和起德山歌。  

释印肃　金刚随机无尽颂　法会因由分第一  
舍卫多精舍，常光非昼夜。  
波斯拥出世，摩敢不知价。  

释印肃　金刚随机无尽颂　法会因由分第一  
祗园境最幽，太子施功周。  
本心无住著，显法有来由。  

释印肃　金刚随机无尽颂　法会因由分第一  
圣凡同遣日，尽讲波罗蜜。  
□唯解空知，更不劳心力。  

释印肃　金刚随机无尽颂　法会因由分第一  
法会起因出，平地起波流。  
含灵同佛性，忙忙不肯休。  

释印肃　金刚随机无尽颂　法会因由分第一  
食乞王城罢，说个无生话。  
是法皆平□，本自无高下。  

释印肃　金刚随机无尽颂　法会因由分第一  
斋余衣钵收，心外更无求。  
法王灌顶子，离相性优游。  

释印肃　金刚随机无尽颂　法会因由分第一  
欲穷千里目，野干浑狐族。  
大家归去来，莫道盆光覆。  

释印肃　金刚随机无尽颂　法会因由分第一  
更上一层楼，清风似饵钩。  
钎鳞吞不得，莫怪钓竿头。  

释印肃　金刚随机无尽颂　法界通花分第十九  
法界是檀那，人天福德魔。  
力尽箭还坠，依前入爱河。  

释印肃　金刚随机无尽颂　法界通花分第十九  
福德元无实，本光常湛寂。  
圆明法界内，杳廓无穷极。  

释印肃　金刚随机无尽颂　法界通花分第十九  
方云福德多，多数尚谣讹。  
法身超数量，菩提萨婆诃。  

释印肃　金刚随机无尽颂　法界通花分第十九  
大千堆七窦，不及黄头老。  
刹刹等微尘，当□日杲杲。  

释印肃　金刚随机无尽颂　法界通花分第十九  
樵唱牵渔唱，川陆无间障。  
两个且无声，佛在舌头上。  

释印肃　金刚随机无尽颂　法界通花分第十九  
田歌答郢歌，露柱中心和。  
田郢本自无，露柱是什么。  

释印肃　金刚随机无尽颂　法界通花分第十九  
不辞山路远，要见唐朝面。  
对面也不识，谁知者方便。  

释印肃　金刚随机无尽颂　法界通花分第十九  
蹈雪也须过，不是听巴歌。  
□见本来人，雪曲应难和。  

释印肃　金刚随机无尽颂　法身非相分第二十六  
法界全身量，在一毫头上。  
西天牛吃禾，东土马腹胀。  

释印肃　金刚随机无尽颂　法身非相分第二十六  
如来一念周，无尽意风流。  
丰干骑老虎，沩山跨水牛。  

释印肃　金刚随机无尽颂　法身非相分第二十六  
欲观调御体，穷源须到底。  
不堕有无空，何处不是你。  

释印肃　金刚随机无尽颂　法身非相分第二十六  
莫作转轮俦，用识不劳修。  
眼前鉴觉破，华亭覆钓舟。  

释印肃　金刚随机无尽颂　法身非相分第二十六  
色见终难见，就裹明须现。  
回头彻见时，不离娘生面。  

释印肃　金刚随机无尽颂　法身非相分第二十六  
声求不可求，见迹不寻牛。  
迹在牛还在，不求何自休。  

释印肃　金刚随机无尽颂　法身非相分第二十六  
临崖看浒眼，浒即是你眼。  
眼裹有真心，真心非浒眼。  

释印肃　金刚随机无尽颂　法身非相分第二十六  
特地一场愁，角声吹画楼。  
不困勉道者，洎合一生休。  

释印肃　金刚随机无尽颂　非说所说分第二十一  
无说名真说，唯有□迦叶。  
无闻而闻闻，四七当头别。  

释印肃　金刚随机无尽颂　非说所说分第二十一  
真闻信不猜，无去亦无来。  
声闻无见解，人天几万回。  

释印肃　金刚随机无尽颂　非说所说分第二十一  
若言佛有说，执指为真月。  
月指两俱迷，昧修多罗□。  

释印肃　金刚随机无尽颂　非说所说分第二十一  
即自谤如来，何因得辨才。  
和风三二月，花发为谁开。  

释印肃　金刚随机无尽颂　非说所说分第二十一  
贝叶非文字，决择世间事。  
义理妙难通，假立多门路。  

释印肃　金刚随机无尽颂　非说所说分第二十一  
琅函训小孩，得了笑咍咍。  
欲求天外事，须弃世间财。  

释印肃　金刚随机无尽颂　非说所说分第二十一  
一条楖栗杖，两头光晃晃。  
打破须弥山，挂在眉头上。  

释印肃　金刚随机无尽颂　非说所说分第二十一  
南岳与天台，皆入鼻孔内。  
试识破野狐精，你作麽生会。  

释印肃　金刚随机无尽颂　福智无比分第二十四  
世界须弥主，法身遍寰宇。  
拄地复撑天，切忌知人举。  

释印肃　金刚随机无尽颂　福智无比分第二十四  
三千等大千，佛化进程言。  
恒河沙众义，会底岂劳诠。  

释印肃　金刚随机无尽颂　福智无比分第二十四  
皆为七宝聚，布施心所住。  
人天小果因，争得入佛位。  

释印肃　金刚随机无尽颂　福智无比分第二十四  
广施布无边，终不了心源。  
於性无利益，福尽果还偏。  

释印肃　金刚随机无尽颂　福智无比分第二十四  
未抵如来智，通明成大慧。  
用处不换机，隐显头头是。  

释印肃　金刚随机无尽颂　福智无比分第二十四  
无为福胜田，顿觉如来禅。  
阿鼻刹那灭，八万及四千。  

释印肃　金刚随机无尽颂　福智无比分第二十四  
海门风静夜，满月辽天挂。  
除非知不知，实相凭谁话。  

释印肃　金刚随机无尽颂　福智无比分第二十四  
天际月轮圆，澄澄湛觉源。  
无风休觅浪，说甚老婆禅。  

释印肃　金刚随机无尽颂　化无所化分第二十五  
调御无他念，万行俱无欠。  
只是老婆心，三乘分顿渐。  

释印肃　金刚随机无尽颂　化无所化分第二十五  
凡夫有我侬，贪嗔百种凶。  
佛说多方便，令归此法中。  

释印肃　金刚随机无尽颂　化无所化分第二十五  
群情非外物，万莫生轻忽。  
皆是自家心，外心无余佛。  

释印肃　金刚随机无尽颂　化无所化分第二十五  
不宰是真功，色不异於空。  
起时唯法起，眼瞎耳兼聋。  

释印肃　金刚随机无尽颂　化无所化分第二十五  
饭涌维摩钵，闻香即解脱。  
后来香积人，到被他轮拨。  

释印肃　金刚随机无尽颂　化无所化分第二十五  
杯涵落广弓，疑蛇病腹中。  
一切著眼坏，谁肯学真空。  

释印肃　金刚随机无尽颂　化无所化分第二十五  
世间多少事，千门并万户。  
乞晴便得晴，祈雨便应副。  

释印肃　金刚随机无尽颂　化无所化分第二十五  
总在不言中，一默绝狐踪。  
若不是文殊，维摩枉费工。  

释印肃　金刚随机无尽颂　结实分主  
建业萧梁子，历劫宗心祖。  
志公一会人，显道腾今古。  

释印肃　金刚随机无尽颂　结实分主  
能执般若锋，发信力难穷。  
岂羡金轮位，只乐佛心通。  

释印肃　金刚随机无尽颂　结实分主  
劈开三十二，金点琉璃器。  
灿烂烁光辉，谁解分明契。  

释印肃　金刚随机无尽颂　结实分主  
削去百千重，字字括归宗。  
达佛真知见，不离此心中。  

释印肃　金刚随机无尽颂　结实分主  
义写非台镜，廓照圆融净。  
当头底是谁，不识方称定。  

释印肃　金刚随机无尽颂　结实分主  
心传静夜钟，意在九霄中。  
伫听钟声响，为人万劫穷。  

释印肃　金刚随机无尽颂　结实分主  
青山藏不得，走杀参禅客。  
拶破洛浦珠，面前光烜赫。  

释印肃　金刚随机无尽颂　结实分主  
明月却相容，独坐大雄峰。  
三身与四智，妙在一尘中。  

释印肃　金刚随机无尽颂　净心行善分第二十三  
是法无高下，纯一非昼夜。  
无故亦无新，非真亦非假。  

释印肃　金刚随机无尽颂　净心行善分第二十三  
菩提元等平，摩尼一颗明。  
非色非非色，了自本无名。  

释印肃　金刚随机无尽颂　净心行善分第二十三  
我人消息尽，忘躯失却命。  
参方不遇人，却乃成心病。  

释印肃　金刚随机无尽颂　净心行善分第二十三  
善道自然和，万里体中行。  
慈悲兼惠施，念念我无能。  

释印肃　金刚随机无尽颂　净心行善分第二十三  
暖律潜消冻，万国春风动。  
柳上一声莺，唤醒轮回梦。  

释印肃　金刚随机无尽颂　净心行善分第二十三  
春池夜长萍，浮生岂暂停。  
解说千古事，到老也无成。  

释印肃　金刚随机无尽颂　净心行善分第二十三  
但知行好事，好事不如无。  
金刚元是铁，秋至雁衔芦。  

释印肃　金刚随机无尽颂　净心行善分第二十三  
莫要问前程，何方不现成。  
动用语默处，不欠一微针。  

释印肃　金刚随机无尽颂　究竟无我分第十七  
菩提真无人，圆知见可可。  
若言更不会，丙丁来求火。  

释印肃　金刚随机无尽颂　究竟无我分第十七  
当生如是心，绝待本灵明。  
迦叶门庭广，直是不容针。  

释印肃　金刚随机无尽颂　究竟无我分第十七  
众生非灭度，说灭度成误。  
真如法界中，你我何门户。  

释印肃　金刚随机无尽颂　究竟无我分第十七  
承佛记堪任，情忘境自沉。  
解吹无孔笛，弹得没弦琴。  

释印肃　金刚随机无尽颂　究竟无我分第十七  
沩山牛加字，鼻孔皆相似。  
牧人执杖看，免惹闲公事。  

释印肃　金刚随机无尽颂　究竟无我分第十七  
双林髻插簪，实志共同参。  
梁王宣命处，一拍令通三。  

释印肃　金刚随机无尽颂　究竟无我分第十七  
经行谁得见，假相天真现。  
不得志公时，也是深秋扇。  

释印肃　金刚随机无尽颂　究竟无我分第十七  
半夜老猿吟，惊起木观音。  
拶著虚空背，相打到天明。  

释印肃　金刚随机无尽颂　离色离相分第二十  
色相因缘离，须明真智慧。  
古镜复重磨，照天更照地。  

释印肃　金刚随机无尽颂　离色离相分第二十  
头头见佛身，元是本来人。  
棒打不回头，照灵非故新。  

释印肃　金刚随机无尽颂　离色离相分第二十  
如来言具足，切莫外驰逐。  
当体即无余，曹溪留一宿。  

释印肃　金刚随机无尽颂　离色离相分第二十  
非相即能仁，莫错认金轮。  
行圆三十二，慈悲普济人。  

释印肃　金刚随机无尽颂　离色离相分第二十  
荣辱空中响，迷真逐妄想。  
观其所由来，尽属虚捞攘。  

释印肃　金刚随机无尽颂　离色离相分第二十  
山河镜上尘，猕猴背苦辛。  
参玄识得镜，了了见方亲。  

释印肃　金刚随机无尽颂　离色离相分第二十  
烟村三月雨，物物皆相许。  
只欠自承当，显露堂堂底。  

释印肃　金刚随机无尽颂　离色离相分第二十  
别是一家春，岂俱日月轮。  
诸法不相到，闲身混白云。  

释印肃　金刚随机无尽颂　离相寂灭分第十四  
慧命闻深义，五体如山礼。  
学海一时乾，心空方及第。  

释印肃　金刚随机无尽颂　离相寂灭分第十四  
忻悲泪湿巾，忆昔枉精神。  
今朝闻道矣，夕死也甘心。  

释印肃　金刚随机无尽颂　离相寂灭分第十四  
金佛曾忍辰，乐处岩庵宿。  
忽睹歌利王，将直拗作曲。  

释印肃　金刚随机无尽颂　离相寂灭分第十四  
支解不生嗔，语默自忻忻。  
深知无相貌，木石表虚形。  

释印肃　金刚随机无尽颂　离相寂灭分第十四  
道大言无妄，佛诚说非诳。  
如是接群生，生灭心说谤。  

释印肃　金刚随机无尽颂　离相寂灭分第十四  
心空行亦纯，转不退机轮。  
乡关无异路，花发洞中春。  

释印肃　金刚随机无尽颂　离相寂灭分第十四  
千峰消积雪，岩溜声清切。  
回首睹梅开，疑是梅花裂。  

释印肃　金刚随机无尽颂　离相寂灭分第十四  
万木自回春，向道无故新。  
劝君休取相，拈起转光鳞。  

释印肃　金刚随机无尽颂　妙行无住分第四  
妙行无拘执，三界非出入。  
相对且无言，巍巍独足立。  

释印肃　金刚随机无尽颂　妙行无住分第四  
诸尘勿易难，那个别归关。  
可怜迷妄者，横锡步云山。  

释印肃　金刚随机无尽颂　妙行无住分第四  
虚空无限量，普光明殿量。  
百千三昧门，在一毛头上。  

释印肃　金刚随机无尽颂　妙行无住分第四  
福德绝遮栏，生死不相关。  
不住心布施，越彼炼凡丹。  

释印肃　金刚随机无尽颂　妙行无住分第四  
月浸岩松冷，唯此身心肯。  
众生即佛性，佛与众生等。  

释印肃　金刚随机无尽颂　妙行无住分第四  
霜凌溪竹寒，云外叠峰峦。  
谁人知此意，独坐且深观。  

释印肃　金刚随机无尽颂　妙行无住分第四  
只闻风击响，圆通销妄想。  
旋汝倒闻机，直下分斤两。  

释印肃　金刚随机无尽颂　妙行无住分第四  
知是几年竿，细察早颟顸。  
一声无孔笛，寥寥天地宽。  

释印肃　金刚随机无尽颂　能净业障分第十六  
持诵心无辍，不事闲言说。  
夜夜礼观音，水裹捞明月。  

释印肃　金刚随机无尽颂　能净业障分第十六  
为人受困穷，真金唤作铜。  
弃之寻钝铁，揽外钁头空。  

释印肃　金刚随机无尽颂　能净业障分第十六  
信知先世业，沦苦於尘劫。  
今日受持经，我相渐休歇。  

释印肃　金刚随机无尽颂　能净业障分第十六  
恶道自销溶，因明智慧通。  
久客还元舍，不离旧家风。  

释印肃　金刚随机无尽颂　能净业障分第十六  
冰泮春池日，野岸花狼藉。  
伤嗟今古人，几个知恩力。  

释印肃　金刚随机无尽颂　能净业障分第十六  
花残晚壑风，烟寺一声钟。  
若能从此人，直下悟心宗。  

释印肃　金刚随机无尽颂　能净业障分第十六  
君看莲出水，万物安堪比。  
居尘不染尘，欲界行禅理。  

释印肃　金刚随机无尽颂　能净业障分第十六  
根在淤泥中，花开丽日红。  
洁精无玷污，明月却相融。  

释印肃　金刚随机无尽颂　启唱真乘  
稽首一切智，圆通十方慧。  
无上两足尊，法体含三世。  
归命万德师，与慈启大悲。  
溥度恒沙乐，愿力难恩□。  
解空无比量，世出世间上。  
了义修多罗，圆明真实相。  
慧命久住持，阿僧历劫祗。  
如今言下会，碎体报难齐。  
我欲穷真法，法则非非法。  
虽法非正固，要会无法法。  
随文偈赞之，标宗立妙机。  
通方闻便喜，声闻应皱眉。  
红露穿碧海，是汝心非采。  
不是风幡动，如如无变改。  
白日绕须弥，只今是阿谁。  
共君一夜话，胜读十年书。  

释印肃　金刚随机无尽颂　如法受持分第十三  
善现重伸请，妙悟心清醒。  
实扣此经名，岂欲谈虚境。  

释印肃　金刚随机无尽颂　如法受持分第十三  
当何奉此经，直千金□□。  
诸佛从此出，十地尚魂惊。  

释印肃　金刚随机无尽颂　如法受持分第十三  
金刚真般若，默契非谈写。  
教外别传人，世间希得者。  

释印肃　金刚随机无尽颂　如法受持分第十三  
名字假宗乘，宗乘岂立名。  
得兔忘蹄去，通方万里平。  

释印肃　金刚随机无尽颂　如法受持分第十三  
既剖尘中卷，三千及大千。  
□□□□□，鼓众看喧天。  

释印肃　金刚随机无尽颂　如法受持分第十三  
休擎日下灯，髑髅照路行。  
一日皮相离，零落撒荒坑。  

释印肃　金刚随机无尽颂　如法受持分第十三  
欲知亲切处，必定无本据。  
忽然言不会，勘破面壁觑。  

释印肃　金刚随机无尽颂　如法受持分第十三  
庾岭问南能，踏碓到三更。  
谁知憨俗汉，绍祖列传灯。  

释印肃　金刚随机无尽颂　如理实见分第五  
达得真如理，三界唯心起。  
如今心地也无，六道凭谁拟。  

释印肃　金刚随机无尽颂　如理实见分第五  
方明实见身，见身非是身。  
法身无所得，非相本来人。  

释印肃　金刚随机无尽颂　如理实见分第五  
如来非所说，要解无说说。  
将无闻为闻，方达西来诀。  

释印肃　金刚随机无尽颂　如理实见分第五  
凡有即虚名，恰似晓天云。  
日高风一扫，万里廓然明。  

释印肃　金刚随机无尽颂　如理实见分第五  
赤水珠难隐，无限人捞捃。  
罔象性无求，得了何凭准。  

释印肃　金刚随机无尽颂　如理实见分第五  
华胥梦易惺，尽属髑髅精。  
却将梦说梦，何日得超升。  

释印肃　金刚随机无尽颂　如理实见分第五  
谁知席帽下，今日犹疑怕。  
独有裴相知，鼻孔辽天跨。  

释印肃　金刚随机无尽颂　如理实见分第五  
元是昔愁人，昔愁元本真。  
迷已为物者，沦却受辛勤。  

释印肃　金刚随机无尽颂　善现起请分第二  
善吉言初有，乐欲闻初首。  
不堕往来机，中间无所有。  

释印肃　金刚随机无尽颂　善现起请分第二  
慈尊护念因，旷大劫相亲。  
众生皆我子，岂独出家人。  

释印肃　金刚随机无尽颂　善现起请分第二  
菩提无相貌，凡夫多变豹。  
不落堕野狐，不昧犹成罩。  

释印肃　金刚随机无尽颂　善现起请分第二  
降伏在何人，能言不能声。  
解语非关舌，廓然风月清。  

释印肃　金刚随机无尽颂　善现起请分第二  
如是真如是，无□不心地。  
触目应菩提，名标法身义。  

释印肃　金刚随机无尽颂　善现起请分第二  
谛听须谛听，要□灵山令。  
迦叶以心闻，达士宗禅定。  

释印肃　金刚随机无尽颂　善现起请分第二  
一堂风冷澹，翠竹笼轩槛。  
夜静松声清，蟾光凝湛湛。  

释印肃　金刚随机无尽颂　善现起请分第二  
千古意分明，万国贺升平。  
昨夜泥牛吼，今早木鸡鸣。  

释印肃　金刚随机无尽颂　叹仰流通  
释梵龙天众，憍己加敬重。  
悟佛了无生，悟与含灵共。  

释印肃　金刚随机无尽颂　叹仰流通  
钦闻如是经，遍吉示知音。  
天上及地下，尽属法王心。  

释印肃　金刚随机无尽颂　叹仰流通  
同心咸信受，万行俱圆就。  
一道灌众生，誓愿弘慈救。  

释印肃　金刚随机无尽颂　叹仰流通  
共喜免竛竮，超越生死名。  
将虚却作实，以平报不平。  

释印肃　金刚随机无尽颂　叹仰流通  
绿绮霜前奏，妙音无不透。  
凡夫入耳通，禅家为有漏。  

释印肃　金刚随机无尽颂　叹仰流通  
焦琴月下听，露柱却知音。  
世人应不会，侧耳立松阴。  

释印肃　金刚随机无尽颂　叹仰流通  
曲终人不见，惟日面月面。  
尽是龟毛布，漫却琉璃殿。  

释印肃　金刚随机无尽颂　叹仰流通  
江上数峰青，露出卷心经。  
明明没个字，向道祗如今。  

释印肃　金刚随机无尽颂　威仪寂静分第二十九  
无所从来去，法身非住处。  
弃满十方空，言说非本据。  

释印肃　金刚随机无尽颂　威仪寂静分第二十九  
方称调御师，大愿力弘慈。  
含灵皆一体，灭度行无私。  

释印肃　金刚随机无尽颂　威仪寂静分第二十九  
欲明三界主，莫信邪师语。  
说有有无时，道在未相许。  

释印肃　金刚随机无尽颂　威仪寂静分第二十九  
莫认四威仪，行住坐卧知。  
念念皆相应，珍重任时宜。  

释印肃　金刚随机无尽颂　威仪寂静分第二十九  
伯雪徒击目，失钱遭罪辱。  
安心毕竟空，一念无延促。  

释印肃　金刚随机无尽颂　威仪寂静分第二十九  
陶潜谩皱眉，犹道得归迟。  
争似庞居士，心空及第归。  

释印肃　金刚随机无尽颂　威仪寂静分第二十九  
一株庭际柏，青青无变色。  
不逐四时凋，权指南标格。  

释印肃　金刚随机无尽颂　威仪寂静分第二十九  
千古任风吹，明月最相宜。  
寒鸿云外叫，此意有谁知。  

释印肃　金刚随机无尽颂　无得无说分第七  
菩提无定法，一体常周匝。  
个裹了无言，圆成无缝塔。  

释印肃　金刚随机无尽颂　无得无说分第七  
如来有说耶，声闻未辨邪。  
返成非谤罪，却业云遮□。  

释印肃　金刚随机无尽颂　无得无说分第七  
圣贤皆一道，十方常浩浩。  
当体即如来，何须苦修造。  

释印肃　金刚随机无尽颂　无得无说分第七  
优劣见千差，迷绳谓是蛇。  
一轮明皎洁，光分几万家。  

释印肃　金刚随机无尽颂　无得无说分第七  
朝菌荣非速，一念无延促。  
超过数量心，智宝非荆玉。  

释印肃　金刚随机无尽颂　无得无说分第七  
溟鲲运不赊，大地一微沙。  
更有九万里，依旧入芦花。  

释印肃　金刚随机无尽颂　无得无说分第七  
南泉中水草，古锥更老倒。  
放却鼻头绳，四天无处讨。  

释印肃　金刚随机无尽颂　无得无说分第七  
随处纳些些，骑牛已到家。  
堂前无影木，雪夜忽开花。  

释印肃　金刚随机无尽颂　无断无灭分第二十七  
趣向菩提道，可道非常道。  
无名天地先，十方源浩浩。  

释印肃　金刚随机无尽颂　无断无灭分第二十七  
当无断灭心，休将闻见寻。  
一念无思体，圆通妙智音。  

释印肃　金刚随机无尽颂　无断无灭分第二十七  
法身元具足，东君无私曲。  
有木便开花，有笋便抽竹。  

释印肃　金刚随机无尽颂　无断无灭分第二十七  
境上绝追寻，见境便生心。  
踢倒净瓶了，沩山创佛林。  

释印肃　金刚随机无尽颂　无断无灭分第二十七  
芥纳须弥内，万卷诗书在，  
须弥纳芥子，一字也不会。  

释印肃　金刚随机无尽颂　无断无灭分第二十七  
毛吞巨海深，一顿饱忻忻。  
曹溪一滴水，犹尚带辛勤。  

释印肃　金刚随机无尽颂　无断无灭分第二十七  
驴鸣并犬吠，皆标第一义。  
幪头都不知，一体包天地。  

释印肃　金刚随机无尽颂　无断无灭分第二十七  
何日不观音，六窗一晃明。  
十方俱击鼓，一处一时鸣。  

释印肃　金刚随机无尽颂　无法可得分第二十二  
佛得菩提法，然灯默不答。  
无法可得耶，妙理还周匝。  

释印肃　金刚随机无尽颂　无法可得分第二十二  
为无所得耶，穷理绝纤瑕。  
不可得中得，无碍亦无遮。  

释印肃　金刚随机无尽颂　无法可得分第二十二  
信知如是是，如是是非是。  
真如无是非，咄哉休瞌睡。  

释印肃　金刚随机无尽颂　无法可得分第二十二  
如是□些些，翠竹与黄花。  
打鼓弄琵琶，还我一会家。  

释印肃　金刚随机无尽颂　无法可得分第二十二  
迦叶金栏外，多少人不会。  
应以色求我，不妨沦劫背。  

释印肃　金刚随机无尽颂　无法可得分第二十二  
相如玉片瑕，翳眼有空花。  
投机不施笏，定动岂能差。  

释印肃　金刚随机无尽颂　无法可得分第二十二  
只知闻信马，髑髅遍天下。  
是他无不知，忙忙浑昼夜。  

释印肃　金刚随机无尽颂　无法可得分第二十二  
不觉误随车，迷已为他家。  
指南却作北，妄意绕天涯。  

释印肃　金刚随机无尽颂　无为福胜分第十一  
四句难谈说，修多罗指月。  
□若复见时，珍重了真歇。  

释印肃　金刚随机无尽颂　无为福胜分第十一  
持经不自夸，白玉本无瑕。  
若还更道会，碓觜却生花。  

释印肃　金刚随机无尽颂　无为福胜分第十一  
施心超刹宝，晴空日杲杲。  
幽独迥无私，至今漫百草。  

释印肃　金刚随机无尽颂　无为福胜分第十一  
得祖胜河沙，这裹又勾加。  
亦无所得故，菩提萨埵耶。  

释印肃　金刚随机无尽颂　无为福胜分第十一  
万物阵刍狗，灵鉴无能守。  
我尚不可得，非我何可有。  

释印肃　金刚随机无尽颂　无为福胜分第十一  
诸缘眼病花，长安几万家。  
露地白牛稳，休夸鹿牛车。  

释印肃　金刚随机无尽颂　无为福胜分第十一  
因游樵子径，底事因缘定。  
不唱葛藤歌，打个直截令。  

释印肃　金刚随机无尽颂　无为福胜分第十一  
误入葛洪家，说尽天涯话。  
尔我无自性，常光遍天下。  

释印肃　金刚随机无尽颂　一合相理分第三十  
世界元无实，空劫那安石。  
空由迷妄生，大智安无识。  

释印肃　金刚随机无尽颂　一合相理分第三十  
因缘本自虚，六道浑如醉。  
一翳满空花，便落思量句。  

释印肃　金刚随机无尽颂　一合相理分第三十  
有为皆纪梦，无为常不动。  
可惜这圆光，把与髑髅弄。  

释印肃　金刚随机无尽颂　一合相理分第三十  
贪著是凡夫，不革是老卢。  
老卢今古在，迷背自涂糊。  

释印肃　金刚随机无尽颂　一合相理分第三十  
刹刹波摇影，那个明心镜。  
大海一浮沤，沤破方消醒。  

释印肃　金刚随机无尽颂　一合相理分第三十  
尘尘井觑驴，莫怪目区区。  
妄迷争瓦砾，不识夜明珠。  

释印肃　金刚随机无尽颂　一合相理分第三十  
若能与麽解，无买亦无卖。  
问著不做声，咄他云作怪。  

释印肃　金刚随机无尽颂　一合相理分第三十  
方得契如如，倒骑三脚驴。  
踏翻毗卢顶，露出一文殊。  

释印肃　金刚随机无尽颂　一体同观分第十八  
国土河沙数，广论无遮护。  
穷闲一个人，无棍又没裤。  

释印肃　金刚随机无尽颂　一体同观分第十八  
众生种性深，安可类圆心。  
妄迷尘数业，三界自漂沉。  

释印肃　金刚随机无尽颂　一体同观分第十八  
直须全五眼，私业无家产。  
天地也不知，莫怪渠侬懒。  

释印肃　金刚随机无尽颂　一体同观分第十八  
不可得三心，圆光得一寻。  
成就一切义，无古亦无今。  

释印肃　金刚随机无尽颂　一体同观分第十八  
室内千灯晃，佛有何形状。  
如净琉璃中，内现真金相。  

释印肃　金刚随机无尽颂　一体同观分第十八  
潭容万像沉，识水悟心深。  
堂裳空界月，痴猿彻夜寻。  

释印肃　金刚随机无尽颂　一体同观分第十八  
落花随流水，刘阮曾拈起。  
吃了入桃源，未是真如理。  

释印肃　金刚随机无尽颂　一体同观分第十八  
明月尚孤吟，松风似海音。  
海枯终见底，人死不知心。  

释印肃　金刚随机无尽颂　一相无相分第九  
不与诸尘入，雨洒何曾湿。  
八风吹不动，卓然独存立。  

释印肃　金刚随机无尽颂　一相无相分第九  
方能预圣流，常在更何求。  
迥然超彼岸，莫峦涯头舟。  

释印肃　金刚随机无尽颂　一相无相分第九  
一来兼不返，我道也担板。  
超凡越圣时，脑后方开眼。  

释印肃　金刚随机无尽颂　一相无相分第九  
三昧共优游，何处不风流。  
见色心无二，无二也休留。  

释印肃　金刚随机无尽颂　一相无相分第九  
离欲心无苦，药病皆拈却。  
眼耳有观音，岂用安手脚。  

释印肃　金刚随机无尽颂　一相无相分第九  
兰那行自周，空手把锄头。  
人从桥上过，桥流水不流。  

释印肃　金刚随机无尽颂　一相无相分第九  
牧童真可乐，摘草吹画角。  
撒手抚牛身，鼻孔难措索。  

释印肃　金刚随机无尽颂　一相无相分第九  
归去倒骑牛，乾坤得自由。  
知道江山阔，圆成六不收。  

释印肃　金刚随机无尽颂　依法出生分第八  
宝施三千界，住相终成坏。  
离相达无余，此是空知解。  

释印肃　金刚随机无尽颂　依法出生分第八  
难齐四句功，五蕴未曾空。  
半夜作天晓，不识日头红。  

释印肃　金刚随机无尽颂　依法出生分第八  
遍观诸佛法，不与群情杂。  
声色外威仪，透过魔军甲。  

释印肃　金刚随机无尽颂　依法出生分第八  
皆出此经中，无法不通同。  
夜来得一梦，今日又相逢。  

释印肃　金刚随机无尽颂　依法出生分第八  
柳眼窥波绿，岂是人彰目。  
思量也大奇，响应如虚空。  

释印肃　金刚随机无尽颂　依法出生分第八  
桃腮笑日红，蝴蝶趁游蜂。  
好个归期意，争似竺文公。  

释印肃　金刚随机无尽颂　依法出生分第八  
不能延数日，尽属天功力。  
时节自推迁，此性无拘执。  

释印肃　金刚随机无尽颂　依法出生分第八  
开亦是春风，未免一场空。  
明明分五叶，结果自然同。  

释印肃　金刚随机无尽颂　正信希有分第六  
戒福修持众，罕得无心用。  
众生肉为菜，讲论喧天鬨。  

释印肃　金刚随机无尽颂　正信希有分第六  
於中正信希，悟了始方知。  
见闻如幻翳，拈来总是机。  

释印肃　金刚随机无尽颂　正信希有分第六  
善根经远劫，一念还迦叶。  
微笑领玄宗，了本无交涉。  

释印肃　金刚随机无尽颂　正信希有分第六  
取相便成非，穷子不曾归。  
宁自抛家业，甘受野狐欺。  

释印肃　金刚随机无尽颂　正信希有分第六  
绣谷花争发，黄鸟声清滑。  
伤嗟今古人，错七更错八。  

释印肃　金刚随机无尽颂　正信希有分第六  
梭林鸟共飞，一道转光辉。  
痴人随物转，悟者发真机。  

释印肃　金刚随机无尽颂　正信希有分第六  
青山无限好，自是人颠倒。  
四时勿变迁，不著从人讨。  

释印肃　金刚随机无尽颂　正信希有分第六  
犹道人如归，归道不如如。  
道本无象法，无念契无为。  

释印肃　金刚随机无尽颂　知见不生分第三十一  
真见实不见，当台镜中面。  
元是本来人，不著求方便。  

释印肃　金刚随机无尽颂　知见不生分第三十一  
真如实不如，万法了无依。  
钟中无鼓响，不堕往来机。  

释印肃　金刚随机无尽颂　知见不生分第三十一  
如来重举问，不得等闲论。  
众生习气深，免堕三乘分。  

释印肃　金刚随机无尽颂　知见不生分第三十一  
虑恐后来迷，黄叶止孩啼。  
依前不是息，闲且伸眉□。  

释印肃　金刚随机无尽颂　知见不生分第三十一  
法应如是解，其余休捏怪。  
六臂任三头，一心无变坏。  

释印肃　金刚随机无尽颂　知见不生分第三十一  
有解却成非，犹未尽离微。  
一体含法界，无知无不知。  

释印肃　金刚随机无尽颂　知见不生分第三十一  
洪钟浑铁铸，悬楼插云势。  
摇杵一击时，此声振天地。  

释印肃　金刚随机无尽颂　知见不生分第三十一  
能有几人知。鼓是两头皮，  
禾山打不迷。道吾闻举笏，  

释印肃　金刚随机无尽颂　庄严净土分第十  
昔日然灯所，见闻非我语。  
方成授记因，达道超今古。  

释印肃　金刚随机无尽颂　庄严净土分第十  
曾无一法侵，心外更无心。  
月冷空当午，松寒露满襟。  

释印肃　金刚随机无尽颂　庄严净土分第十  
庄严诸佛土，我道无门户。  
清净表庄严，未达人多悮。  

释印肃　金刚随机无尽颂　庄严净土分第十  
清净自生心，心生三界沈。  
若心生住相，依旧入稠林。  

释印肃　金刚随机无尽颂　庄严净土分第十  
无住真难见，见见非是见。  
见不能及时，头头随物现。  

释印肃　金刚随机无尽颂　庄严净土分第十  
非身大莫寻，日落隔天阴。  
露柱侵云汉，井是丈三深。  

释印肃　金刚随机无尽颂　庄严净土分第十  
山云昨夜雨，檐头滴滴举。  
寒山拾得知，双双为伴侣。  

释印肃　金刚随机无尽颂　庄严净土分第十  
溪山晓来深，片光万物新。  
相识满天下，知心能几人。  

释印肃　金刚随机无尽颂　尊重正教分第十二  
正教堪尊重，一法共不共。  
十八不共时，灭却南柯梦。  

释印肃　金刚随机无尽颂　尊重正教分第十二  
人天幸指迷，初机但受持。  
庵园无滴漏，天晓始方知。  

释印肃　金刚随机无尽颂　尊重正教分第十二  
修罗皆供养，天人咸戴仰。  
不离此经中，念念来还往。  

释印肃　金刚随机无尽颂　尊重正教分第十二  
塔庙比摩尼，觉了不修持。  
身中真舍利，只恐自狐疑。  

释印肃　金刚随机无尽颂　尊重正教分第十二  
随说功尤博，何况精心觉。  
□□无学人，即是大圆觉。  

释印肃　金刚随机无尽颂　尊重正教分第十二  
能持行不低，天龙守护伊。  
中涂生告别，拔苦与耕犁。  

释印肃　金刚随机无尽颂　尊重正教分第十二  
龙宫盈海藏，金口亲宣唱。  
字字不违贤，个中绝名相。  

释印肃　金刚随机无尽颂　尊重正教分第十二  
但是此筌蹄，少室老狐痴。  
九年面壁守，梁王不透机。  

释印肃　开钟示众法语  
总中有别异中同，成坏非干这一钟。  
收拾油铛并火{左金右敖}，圆溶法器難盲聋。  

释印肃　李光远宅籴米  
堪笑南泉老古锥，住山情况了无依。  
解使木人来买米，和光风月正先知。  
奇奇，柳眼桃腮总是机。  
寸草不生千万里，出门春色供依依。  
痴痴，三千不惜换骊珠。  
若问普庵来意处，光明遍匝体如如。  

释印肃　李总干遗诗十四句师於一句之下加颂七句  
僧家起大屋，枉费他金谷。  
不是明眼人，真如大地狱。  
黄叶止孩啼，只要免啼哭。  
不犯一滴酒，不动一片肉。  

释印肃　李总干遗诗十四句师於一句之下加颂七句  
檐栋如翚飞，世间那得知。  
不是风旛动，如如应好机。  
青青是翠竹，孤云无性驰。  
头头垂示处，子细好明知。  

释印肃　李总干遗诗十四句师於一句之下加颂七句  
殿堂何所有，梦幻非坚久。  
竹木从何来，个个人空手。  
石人解采画，木女添灯油。  
此事谁得知，真实泥牛吼。  

释印肃　李总干遗诗十四句师於一句之下加颂七句  
塑个泥佛儿，肚裹藏深机。  
聚沙为佛塔，犹尚获菩提。  
父见诸子劣，且教令读书。  
一日成名后，天下总皆知。  

释印肃　李总干遗诗十四句师於一句之下加颂七句  
朝朝去礼拜，谁识丹霞在。  
打倒木佛烧，院主反招罪。  
得相而无相，参方会不会。  
如来非大身，老卢快踏碓。  

释印肃　李总干遗诗十四句师於一句之下加颂七句  
便道福相随，生末果未迟。  
力尽简还坠，来生不如意。  
假施满七宝，不如发真归。  
布施有为者，观来真自迷。  

释印肃　李总干遗诗十四句师於一句之下加颂七句  
问他怎如此，日轮正当午。  
鼻孔廓辽天，我道无门户。  
唯佛与佛知，有为无作做。  
若问如何道，瞪目不相顾。  

释印肃　李总干遗诗十四句师於一句之下加颂七句  
我要警昏迷，迷人愈见疾。  
九年面壁坐，不露一毫厘。  
法说无可说，机陈不二机。  
个中若不会，学取须菩提。  

释印肃　李总干遗诗十四句师於一句之下加颂七句  
昏迷曾未警，劳我个眼睛。  
丝毫全不漏，云月事犹新。  
达士知几者，常看无字经。  
打动禾山鼓，舞起道吾神。  

释印肃　李总干遗诗十四句师於一句之下加颂七句  
自家先已痴，逢迷实不迷。  
能令石人舞，解使木哥吹。  
寂寂孤云裹，逍遥勿我知。  
万亿恒沙佛，皆同一性齐。  

释印肃　李总干遗诗十四句师於一句之下加颂七句  
不如茆盖头，裹个大枯髅。  
鬼窟作活计，阎公未肯休。  
佛以法为身。不可以相求。  
一念无心者，法界刹那周。  

释印肃　李总干遗诗十四句师於一句之下加颂七句  
静坐取片时，妄想自家知。  
心口两不同，修行不透机。  
明朝与后日，作个野狐狸。  
困果全不落，百丈一言迷。  

释印肃　李总干遗诗十四句师於一句之下加颂七句  
有人来问我，如何向他道。  
丧身失命处，世人怕死到。  
三界唯一心，万法唯心造。  
不悟生死者，轮劫空招报。  

释印肃　李总干遗诗十四句师於一句之下加颂七句  
山僧总不知，知不知实奇。  
空知未达本，不免堕顽机。  
世尊拈华处，天人岂辨知。  
迦叶破微笑，古今信无疑。  

释印肃　灵济桥语  
此渡若非桥，不放众生过。  
过去现在佛，并西来达磨。  
皆是接群迷。直指人这个。  
如今人不知，颠倒成患祸。  
坚执有为功，善恶争扬播。  
学道不识心，所以尘不破。  
若悟即本心，永劫无退堕。  
说法非干舌，山河大地和。  
行脚不曾移。举步无空过。  
如斯妙性空，方与人担荷。  
大用这无心，非福亦非祸。  
於中无妄作，不异阿弥陀。  
法界无别物，一菩提为座。  
修桥布路为含灵，转凡成圣如行货。  
游戏菩提谁得知，只恐迷情却放过。  
大丈夫，莫放过，  
提起眉毛来继和。大家拍手渡桥来，  
方笑普庵只这个。咄，  
开口全音只我闻，桃花含笑乱纷纷。  
心非遍界真成妄，意净情忘法法真。  

释印肃　买油  
三百六十斤油，何须苦苦问他求。  
心光廓彻灯何用，水草无心若画牛。  
五味舌头无足日，煎熬煮炙几时休。  
功辨斯成无点染，西江一口绝纤流。  

释印肃　摩尼歌  
一颗摩尼非玉贝，不动随机方便快。  
无边无表实先天，亘古迄今无覆盖。  
六和同，心不在，  
放荡汪洋尘世外。个中无可表真如，  
不灭不生谁不爱。卓顽空，  
立世界，非界非空有谁解。  
返已回观一物无，光大圆融含百怪。  
珠体坚，吉怪坏，  
幻化元空灵本在。三十年看水牯牛，  
祗个沩山实奇最。华林子，  
通非内，蹋倒净瓶绝待对。  
天上天下独玄灵，直至如今少人会。  
老南泉，逞见解，  
提起猫儿人不买。一刀两断不曾分，  
主伴重重元不背。了非言，  
闻妙海，赞火逢烟莫放退。  
忽然杲日烁冰霜，不立微尘谁受罪。  
天网恢，非结解，  
遍布弥漫这三昧。堪笑衡阳没量人，  
弥勒光中拖布袋。  

释印肃　衲衣示众  
一个闲身包万有，不能自把著针缝。  
众缘聚衲须微细，妙相庄严一大通。  
下下针锋无不实，条条线贯不空空。  
连天铺地山和水，一合圆成始脱笼。  
更有一般奇物处，岩前枯木笑春风。  

释印肃　彭心斋讳逢源自作颂呈师师於一句下加三句  
妙哉心斋，浅入深埋。  
欲识神通并妙用，何妨运水及搬柴。  

释印肃　彭心斋讳逢源自作颂呈师师於一句下加三句  
光大深渊，匝地周天。  
常忆江南三月裹，鹧鸪啼处百花鲜。  

释印肃　彭心斋讳逢源自作颂呈师师於一句下加三句  
中有居士，吞光饮露。  
无相光中有相身，无明路上无生路。  

释印肃　彭心斋讳逢源自作颂呈师师於一句下加三句  
左右逢源，大目犍连。  
猿抱子归青嶂裹，鸟衔花落碧岩前。  

释印肃　萍乡县丞求颂  
杜门终日不通书，得意忘言总不拘。  
举向世间人不会，妄谈生死事区区。  
信香不昧和光爇，祸福皆心岂有殊。  
心本全真含万有，只缘六处起诸愚。  
眼耳舌鼻身意静，个中何物碍明珠。  
照天照地元不坏，非心贪妄命须臾。  
天命五旬当见觉，从其耳顺纵心如。  
老人百出光无变，休将庚申叩文殊。  
了道即心含法界，心无应物合菩提。  
但劝诸人心莫怕，岂劳心上外求诸。  
为君一念真空体，肯信无心道不虚。  

释印肃　破屋颂示众  
一个闲身穿破屋，风吹雨滴转光明。  
灯笼露柱时时举，只道以平报不平。  
琉璃殿上鞭金马，追风不及三脚驴。  

释印肃　普庵歌  
祝个普庵纯宝贝，妙慧庄严真畅快。  
无门为户到人稀，万里神光圆顶盖。  
非相踀　，无不在，  
体露堂堂声色外。世间梦幻曷能随，  
超出世间那肯爱。绝意识，  
无眼界，净名卧疾瞿昙解。  
指权就实度众生，勿谓古贤来捏怪。  
悟普庵，本无坏，  
空劫有穷渠自在。四生六道岂相干，  
物我兼忘心唯最。无有无，  
内非内，海印发光谁敢对。  
森罗万象普庵收，绝待灵明全体会。  
忘能所，勿知解，  
瓦砾真金谁敢买。若还不是老胡来，  
觌面难逢轮劫肯。雪齐腰，  
求教诲，得旨忘言转不退。  
百练金刚无孔锤，要断龟毛兔角罪。  
如意珠，我今解，  
刹刹尘尘铺障昧。一毫端量大千辉，  
烁破无明生死袋。  

释印肃　普庵家宝  
普庵家宝，不著寻讨。  
迷时不见，在处烦恼。  
悟时无相，如日杲杲。  
取舍不得，自然恰好。  
谁生谁病，谁死谁老。  
达人无证，凡夫颠倒。  
日西道晚，日东道早。  
有睛无眼，撞头磕脑。  
扶篱摸壁，弃金抱草。  
机关木人，弄口叫好。  
线牵则动，索断则倒。  
撒放闲处，如第烂藁。  
本自无形，被他作造。  
五彩妆来，安名立号。  
只欲瞒他，何曾自保。  
打闹过日，全无倚靠。  
问他贵姓，口中便道。  
草木李张，适来方到。  
有甚急事，特来干冒。  
衣食不足，莫怪聒燥。  
人口不安，田园旱涝。  
赚埋公祖，移坟修造。  
被术人算，年月不好。  
朝山拜狱，何处不到。  
未尝感应，至今罗噪。  
又逢卦师，胡言乱道。  
速迁公祖，更改门灶。  
丝蚕天旺，官禄便到。  
但信八卦，阴阳最好。  
公卿宰相，都是我振。  
酌发稍轻，摇头摆脑。  
赠他丰厚，连声道好。  
因此贫穷，日夕烦恼。  
雪上加霜，苦寒难保。  
耳裹忽闻，普庵得道。  
捻土为香，直须亲到。  
行来不觉，钟声浩浩。  
自心火急，无人通报。  
行童不管，维那高傲。  
息心定意，低声苦告。  
不久之间，果见一老。  
一条拄杖，披一布袄。  
竖个指头，教我速道。  
鼻孔辽天，眼睛潦倒。  
更不说钱，也不爱宝。  
不得妄想，不得作造。  
但识得心，无法不到。  
汝本是佛，不须别讨。  
离诸名相，法身自保。  
生灭本无，诸佛假号。  
世出世相，全无可道。  
直实一心，不空灵宝。  
十方诸佛，都有裹许。  
一切幻缘，此心无主。  
幻化须尽，心等太虚。  
识得此心，如琉璃珠。  
随色影现，无著无去。  
得意忘言，了更无语。  
亦无可舍，亦无可取。  
也不烧疏，也不化纸。  
设斋无限，供养蛇鼠。  
布施不明，却还沉坠。  
虽是善因，能招恶理。  
公子王孙，因修福慧。  
持斋精进，衣食布施。  
才出头来，一切整备。  
岂用埋尸，卜度好地。  
心若不善，一切不利。  
头头作业，处处祭鬼。  
枯骨消磨，神识沉坠。  
生不念善，死地狱现。  
在处慈悲，来生方便。  
不信佛法，贫穷下贱。  
万中无一，官人相现。  
满山满岭，头长觜尖。  
捞鱼羋鸟，历劫相煎。  
无一毫善，皆是结冤。  
不识父母，叫唤喧天。  
贪淫杀盗，罪不可言。  
阴振未满，王法牵缠。  
心无一足，烦恼连天。  
因何不息，澄净心田。  
若不饮酒，智慧光鲜。  
亲近善者，心自善妍。  
若不食肉，公婆不哭。  
日夕心灵，善神助福。  
若不杀盗，自身无恼。  
行住坐卧，心无烦恼。  
若不邪淫，净行甚深。  
精神勿亏，身体安宁。  
若不妄言，常亲贵侣。  
守口如瓶，不惊寒暑。  
若不贪爱，触目便会。  
见如不见，背如不背。  
若不嗔痴，眼耳如泥。  
天翻地覆，我自不知。  
若不恶口，身如瓦狗。  
人来不吠，棒打不走。  
若不两舌，无事闲歇。  
谁是谁非，清风明月。  
若不绮语，身心一如。  
所在尊贵，为人中瑞。  
十般不善，在迷不见。  
佛为分别，觉悟自见。  
依此修行，见本来面。  
大地含灵，谁敢轻贱。  
心共一心，随业转变。  
我若不如，只管吃现。  
我令始觉，感佛方便。  
翻十不善，回向十善。  
永不赚你，天亦常愿。  
超出三界，见佛知见。  
凡夫肉眼，非明不见。  
无日月灯，如黑漆面。  
开眼见色，色即归空。  
空中无得，恰如无见。  
开眼无见。心若未了，  
识业黑变。今日安乐，  
逐光随现。眼光落地，  
黑暗周遍。心思业显，  
雷奔闪电。怕怖天地，  
投谁发愿。百千刀轮，  
火车掣电。一刹那间，  
魂识消散。动经尘劫，  
业无所间。岂比世间，  
公牵私绊。哀哉众生，  
尚贪吃饭。若还思死，  
火急难辨。五千教典，  
祠言无限。只为愚心，  
习气深惯。已化闻经，  
已身无难。一人了达，  
与众除患。不劝不善，  
恶不消散。若闻其声，  
何忍食由。若见众生，  
死当助哭。身衣口食，  
难心自足。直至到死，  
神识缠逐。随念往生，  
定入毛畜。心不念佛，  
镇在牢狱。心若念善，  
□□□□。善果善因，  
笙筝笙竹。不曾捻种，  
遍地野菊。耕田得禾，  
耕畲得粟。乐善天堂，  
造恶地狱。善恶无差，  
由心直曲。信佛拜泥，  
转转昏迷。信神烧纸，  
自损谷皮。信经读字，  
不干心事。信道行淫，  
只瞒自心。信善贪财，  
到死也呆。信福杀盗，  
不久恶报。信是说非，  
将油洗衣。信罪不悔，  
如飞蛾昧。火烁油煎，  
去了又来。一似浮徒，  
贪嗔痴爱。前念作福，  
后念受罪。人不达理，  
妄执神鬼。人不会事，  
梅上添醋。急处斗急，  
好做不做。见他富贵，  
一心趋侍。借口一文，  
还十文利。连妻带子，  
为他奴婢。子细观瞻，  
丈夫意气。非我不非，  
是我不是。有无分定，  
因果相继。懒惰贫穷，  
精勤富贵。修般若多，  
获慈悲惠。今生和顺，  
在处恭敬。来生佛国，  
开发众信。习气清净。  
行住皆定。定中有慧，  
慧体如镜。镜不是镜，  
是非成病。失却是非，  
大圆智镜。若人全会，  
何垢何净。本无背面，  
光明性命。性即佛性，  
命即慧命。非生非老，  
谁死谁病。包括有无，  
无欠无剩。风动尘起，  
无有不应。水陆色空，  
血脉连通。微尘不透，  
不成正道。影响无知，  
犹如死尸。头上一劄，  
却令眼眨。脚下一针，  
用口呻吟。问病叫痛，  
类同蠢动。将假为身，  
业力所成。成应有坏，  
有坏复形。成有本空，  
谁解通宗。不宗为本，  
无住为宗。不空不住，  
无异虚空。快须荐取，  
脱却樊笼。古佛今佛，  
因此大通。释迦亲印，  
犹如虚空。如水中月，  
应物标宗。如水是体，  
水月空同。有无相貌，  
二相皆同。同则无碍，  
有碍不中。不中非佛，  
佛亦无穷。腾今耀古，  
不受瞒笼。万法之母，  
诸佛祖公。若人了达，  
便与佛同。若人不了，  
万法盲聋。犹如杂话，  
枉费日工。如是家宝，  
永不空空。究竟无说，  
法本无空。普庵和尚，  
家宝示众。  

释印肃　普请道友搬瓦  
当时驴觑井，如今井觑驴。  
酒醒溪边思往昔，至今方觉彼区区。  
空花解弄□儿路，蝶引痴蜂入网蛛。  
谁是那头能警叱，回光返照越贤愚。  
云盖瓦铺须子细，笔端有□显文殊。  

释印肃　擎山持杵  
擎山抱岳疾如风，持杵拈槌解脱空。  
世间有相非身大，须弥总纳一尘中。  

释印肃　求佛哀佑  
母子相逢几万年，夕阳梦断岂堪言。  
多时不隔如今见，赵州勘破老婆禅。  

释印肃　三昧诸颂  
佛共众生只此心，悟迷不间古同今。  
千名万字何交涉，达法圆光许一针。  

释印肃　三昧诸颂  
出生入死足通神，全体三生父母灵。  
不是如来知见力，舍身财命卒难升。  

释印肃　三昧诸颂  
千光一合圆如镜，万象森罗影现中。  
此光大用如如体，道了桥成风自同。  

释印肃　三昧诸颂  
空色无边际，离垢摩尼圆。  
能依实相用，助发有龙天。  

释印肃　三昧诸颂  
神光遍界，体若金刚。  
威神力固，邪宗销亡。  

释印肃　三昧诸颂  
裹许若无这个，何为古佛传心。  
我体不空无住，用时越古超今。  
会看木人牵锯，始令石女穿针。  

释印肃　三昧诸颂  
百纳内董袋，一切皆我入。  
一切莫能入，达此妙纵横，  
三世佛佛佛。  

释印肃　三昧诸颂  
大虚涂毒鼓，有病闻皆愈。  
无病闻皆死，死了却苏来，  
谁会辜负你。  

释印肃　三昧诸颂  
无底瑠璃井，忽尔堕其中。  
胜修万劫功，跳出跳不出，  
瘖痖又盲聋。  

释印肃　三昧诸颂  
分明无背面，相逢不相见。  
年年桃花面，临州下水船，  
梢公力方便。  

释印肃　三昧诸颂  
独脚老虎，暗时暗杀人。  
不识是眼睛，与君地著力，  
溪云罩古城。  

释印肃　三昧诸颂  
无根树子，混眤非出入。  
头尾应皆急，妙了过这边，  
渡海何曾湿。  

释印肃　绍椿行者求颂  
假使八千五百岁，绍椿松鹤未为奇。  
不若绍明光不变，此中实应出家时。  
念道何忧衣食事，千光影裹听莺啼。  
闻声一啭浑消息，满目莲花不见枝。  

释印肃　诗一首  
普庵见一个虾蟆，度日常吞鳖鼻蛇。  
独立卓然真可畏，身和云月粲星花。  
太公一见便收钓，谢三得意号玄沙。  
几多独兽无藏隐，不断声孤问水涯。  

释印肃　十二时歌  
平旦寅，鸡鸣犬吠足圆音。  
祗这圆音无二听，何劳妄想别求真。  
击锺鼓，了无声，  
了本无声真好听。声馆无体门前客，  
体合声空个裹人。  

释印肃　十二时歌  
日出卯，斋粥无□心觉饱。  
钵盂洗了自闲闲，方信赵州机便巧。  
师子见，全牙爪，  
惊杀百年老虎豹。捏怪文殊劈脑骑，  
二乘皆道庄严好。  

释印肃　十二时歌  
食时辰，金牛作舞笑忻忻。  
漆桶漆桶吃来□，参方谁识老婆心。  
佛祖意，只如今，  
且无自己及他人。雪峰指作一面镜，  
轮劫猕猴佩苦辛。  

释印肃　十二时歌  
禺中巳，报君学道无门户。  
佛语诸经标此心，此心现时寂灭度。  
本无迷，曷有悟，  
真我非身谁作做。贪嗔痴爱属众生，  
达者无非涅槃路。  

释印肃　十二时歌  
日南午，大地元来没寸土。  
天上天下独为尊，耀目连晴无可睹。  
石巩痴，逢马祖，  
自己如空谁射弩。三平了道劈开胸，  
不拄箭锋徒自苦。  

释印肃　十二时歌  
日昳未，担板玄沙爱鳖鼻。  
丧身失命几多人，张口送晴何处避。  
不通宗，浑寐语，  
业识茫茫无本据。盲参不体弄蛇人，  
常被弄蛇穿却鼻。  

释印肃　十二时歌  
晡时申，衙鼓冬冬妙意新。  
括地该天人不会，如飘野马入迷津。  
不敢相，勿疏亲，  
露体堂堂绝翳尘。屠儿一念无诸业，  
龙女逡巡作佛身。  

释印肃　十二时歌  
日入酉，万户千家无别有。  
相呼相唤去还来，谁识一身非妍丑。  
也无头，也无手，  
劫火洞然渠不朽。猪羊牛马化为真，  
毫发不留无可守。  

释印肃　十二时歌  
黄昏戌，更点分明黑如漆。  
一道常光绝世伦，来往不通金密积。  
知不知，识不识，  
自古至今非外觅。木女清宵何所为，  
混月闲吹无孔笛。  

释印肃　十二时歌  
人定亥，坠石痴人犹捣碓。  
忽然舂出古菱花，照地照天无向背。  
今时人，会不会，  
未了先须除渴爱。情忘想尽至无依，  
体若虚空非内外。  

释印肃　十二时歌  
夜半子，万事无心谁到此。  
一毛头上了遍圆，永劫不遭邪魅使。  
升高台，挝大鼓，  
努目摇头如老虎。猪羊咬尽更伤人，  
自己不真长劫苦。  

释印肃　十二时歌  
鸡鸣丑，飞空著地波波走。  
演若达多再得头，依前不换旧时首。  
无不无，有不有，  
有无不到休开口。拈槌竖拂有谁知，  
逐迹寻臊真猎狗。  

释印肃　十恒河沙  
尘尘刹刹号南无，末后收来付老卢。  
结果传灯周法界，谁人肯辨此工夫。  

释印肃　示弟子彭资深心斋居士  
灵山话月，曹溪指月，  
禅可禅而成大过。一念顿超没量人，  
六月雪歌向猛火。参方侣，  
休打坐，学至无学得什么。  
自从打破赵州关，收放纵横句不堕。  
这雪曲，谁解和，  
举意万机无两个。拈题颂古若河沙，  
须是金毛师子子。这资深，  
被谁苦，梦中踢发千钧弩。  
射过山河石壁空，枯髅烁尽无纤阻。  
希奇希奇谁得知，心空及第心斋子。  
古贤无限学无为，罕遇明心轮劫苦。  
闻不闻，岂小补，  
识破天下老婆子。箭锋相拄道应难，  
针芥相投万事闲。不如佛祖只谈心，  
悲悯盲参往别山。没弦琴，  
谁会弹，卢公便就指风幡。  
直饶不是风幡动，不识真心转见难。  
我意无尽非言说，离百非兮四句绝。  
首观梁武梦胡僧，未达修山龙济决。  
一百一十四重玄，大冶炉中捞片雪。  
生不生，灭不灭，  
万法千机谁透彻。普庵不舍一微尘，  
本末双彰□无说。肯将法界作红心，  
一箭虚空浑漏泄。  

释印肃　示徒  
我有陀罗名解脱，在在处处和尘拨。  
莫令拨著个风夫，何用剃头并展钵。  
咦，连妻带子庞居士，  
一时成佛都包括。妄心不灭祸难除，  
任向祈求卜大虚。了道不消多语话，  
当轩自有颗明珠。半夜三更莫费油，  
澄潭捉月几时休。冬年莫惹红尘客，  
家道安然体自周。寄语门徒诸弟子，  
得心安乐外何求。  

释印肃　示徒  
未得尘劳息，须依善知识。  
若肯慈悲学，发愿施心力。  
入泥并入水，莫作闲戏剧。  
扬眉动目庭，法身无穷极。  
於中习懒者，管取没饭吃。  
趁队只□饱，披毛无了日。  
不信佛乘经，逐末本却失。  
咄哉大丈夫，你乘谁气力。  
当本无我人，贪忙有何益。  
何似歇无明，听吹无孔笛。  
五音六律全，皓月悲风寂。  
一声宇宙宽，个中闻的实。  
和同为智身，无物堪遮窒。  
奉劝草木影，闲时急收拾。  

释印肃　示行者  
绝顶无人处，融会亦非难。  
独步依无住，圆心岂往还。  
深深妙在无言说，莫教闲指动风幡。  
大事彻头须进步，白云千里故乡关。  

释印肃　示杨仲质  
谁识一微尘，於中藏本佛。  
时时常放光，照烛一切物。  
只许信心人，在处无轻忽。  
这回味未应，不离金刚骨。  
逢本分钳锤，煆成非外物。  

释印肃　示众法语  
矿去金存百练周，自从索价没人酬。  
腾今耀古非声色，曾为沩山作牯牛。  
身若浮云心若风，居常不定在虚空。  
忽然风卷云无迹，谁人解识主人公。  

释印肃　示众法语  
大隐居廛小隐山，了心无事没多般。  
休缘到此磨尘垢，绝爱终须耐岁寒。  
百草上参多宝佛，镬头边勘赵州关。  
莫教一击连天地，震动坤维顷刻间。  

释印肃　数珠歌  
如是数珠祗一颗，离珠摩尼光不破。  
佛说刹说众生说，三世一切说这个。  
未了人，休将过，  
成佛人希念佛多。却将妄念数和麻，  
念来年久却成魔。假慈悲，  
当什么，顺时吉，  
逆时祸。行住坐卧似风牵，  
诳谤佛法如行货。木槵子，  
麻穿过，假名一百单八个。  
和酒和肉耀心光，谁觉死来连汝堕。  
心念肉，口波波，  
业识如是怎奈何。灵府未清徒念佛，  
身心将土自弥陀。旃檀成，  
来惠我，拈起连天笑一和。  
自家不比这般人，黄叶止啼元是我。  
聪明人，犹较可，  
二乘闻说心如火。几百劫中用数珠，  
今日教人都诀破。善男子，  
不恁麽，法无断灭言无过。  
一人道假百千虚，何不学西来达磨。  
不立文字无唱和，寂灭光中神护佐。  
九年面壁没人知，直指人心少林坐。  
雪齐腰，割臂堕，  
犹自惺惺不放过。徽诘神光勿得心，  
忽然解悟方担荷。报参玄，  
休懡{左忄右罗}，决择身心是什么。  
虚空何物可相当，体得一如闲打坐。  
十方诸佛念珠同，法界圆明无两个。  

释印肃　四字书窗以印实相  
得正无非离一安，印空圆足宝弥漫。  
天魔外道从何有，体若虚空世岂干。  

释印肃　四字书窗以印实相  
佳乘两口草标头，共见同看水牯牛。  
昨夜牧人无被盖，今朝犹笑道无求。  

释印肃　四字书窗以印实相  
实离贯穿理不俱，一人直下体同渠。  
久停顽坐邪思起，返谤如来正觉虚。  

释印肃　四字书窗以印实相  
田头十字路堂堂，钳口收心便厮当。  
领得摩尼真宝藏，却来警梦表提纲。  

释印肃　送米与百丈颂  
百丈孤支入道林，真如不动意难寻。  
道人相见非来往，语默全彰亘古今。  
近日庐陵亲得价，一时分付老婆心。  

释印肃　颂  
一轮心月耀昏衢，梦幻吞侵谁得知。  
幸遇知音重为举，息心回念理元辉。  

释印肃　颂  
一句当天正信希，欲谈词丧懒投机。  
高峰既远休寻访，不惜眉毛为发挥。  

释印肃　颂  
一身清净本无瑕，了了归家胜出家。  
红叶舞风须早觉，莫将有限逐虚华。  

释印肃　颂  
一心圆持种种心，信心诸境绝追寻。  
此中无分应难到，便好回光免陆沉。  

释印肃　颂断觜瓶  
心法无断灭，踢倒一净瓶。  
华林不奈何，不脱声色名。  
真如俱是戏，心境一等平。  
不落有无用，三昧本空清。  

释印肃　颂古九十八首  
周匝无余不著言，未离竺国意光圆。  
廓然无圣谁饶舌，万古腾辉世莫传。  

释印肃　颂古九十八首  
迷悟是谁先起立，忘躯失命老婆心。  
东西岂离摩耶腹，南北弥纶针不任。  

释印肃　颂古九十八首  
一念心开解脱门，倒骑铁马绕昆仑。  
一条脊骨纯金打，传与人间荫子孙。  

释印肃　颂古九十八首  
不奈何，不奈何，  
一长三短大谣讹。当时不是江西老，  
一口横吞起碧波。  

释印肃　颂古九十八首  
彻见无私欲度人，如张罗网罩飞禽。  
千万之中不得一，好申供养老婆心。  

释印肃　颂古九十八首  
未解空时决定疑，速教归去莫令迟。  
诸方罕辨无声句，师子还生师子见。  

释印肃　颂古九十八首  
潦倒禅和足指天，被玄悬得到连颠。  
随声逐色非明眼，觌面全包更没言。  

释印肃　颂古九十八首  
教人梦裹撮虚空，要显盲参离相通。  
色即是空空是色，色空不异体还同。  

释印肃　颂古九十八首  
自昧灵兴怕黑风，向他直道转盲聋。  
声中露体希人会，药山紫玉意和同。  

释印肃　颂古九十八首  
驴嘶马唤不回头，古佛光中未肯休。  
解道探机无别物，相逢聊示指端头。  

释印肃　颂古九十八首  
举得分明和得亲，通方岂欲自瞒人。  
只要真底无丝隔，状若千灯一室明。  

释印肃　颂古九十八首  
经入藏，禅归海，  
普愿灵，正常在。  
除非道满月圆人，共话同知非向背。  

释印肃　颂古九十八首  
一音圆遍未尝停，苦乐同资不得名。  
敢借海潮千里韵，与君助发没弦琴。  

释印肃　颂古九十八首  
百丈澄潭彻底，妙高峰涌洪波。  
沩山应不胡吹，饥饱莫令放过。  

释印肃　颂古九十八首  
一中解无量，无量中解一。  
三千大千众，一个也不识。  
啼笑成梵音，敲磕通消息。  
色空明暗中，摩诃般若力。  

释印肃　颂古九十八首  
临时舒卷事幽微，人天交集有谁知。  
用处无心非即离，一声雷震动须弥。  

释印肃　颂古九十八首  
若不离四句，如何绝百非。  
直指西来意，西来意是□。  
权教参智藏，黑白转狐疑。  
妙得无非物，如如道不知。  

释印肃　颂古九十八首  
通宗透说，魂飞识灭。  
呈见无体，如水中月。  
金毛师子，说无说说。  
若人不会，弄巧成拙。  

释印肃　颂古九十八首  
古镜当堂不动光，自是揩磨不得方。  
一点□明含法众，森罗万象不能藏。  

释印肃　颂古九十八首  
团团如月画难成，头角完全鼻没绳。  
非是学人藏隐物，虽然识破未通真。  

释印肃　颂古九十八首  
本自一身光天，妄认虚空捏怪。  
智者无欠无余，愚者轮劫还债。  

释印肃　颂古九十八首  
麟德殿光充六合，君臣和会少知音。  
老婆饶舌重重举，杜口难开意气深。  

释印肃　颂古九十八首  
净名也好吃棒，爱弄心肝五脏。  
除非到裹脱顽机，不消一句超无量。  

释印肃　颂古九十八首  
本身卢舍意光周，碧云间举几千秋。  
被人叩诘无私答，山自青青水自流。  

释印肃　颂古九十八首  
披云带雨凤翔来，住色依声眼不开。  
那个不曾通线缝，徒奔南岳往天台。  

释印肃　颂古九十八首  
化身千百亿，不得个相识。  
伤嗟今古人，谁是知恩力。  

释印肃　颂古九十八首  
一击闻中宇宙宽，东西南北是谁挽。  
须弥无缝槌相应，尘刹无空别骨坘。  

释印肃　颂古九十八首  
初心入处不为难，迷源逐境万重山。  
观音妙智慈悲力，连击三声体自闲。  
□去今何处去，悠悠空锁白云关。  

释印肃　颂古九十八首  
仰之弥高，赞之弥坚。  
瞻之在后，忽然在前。  
石头重举，隐峰无言。  
若更不会，三千大千。  

释印肃　颂古九十八首  
万卷诗书难却易，片衣口饭易却难。  
说甚须弥和芥子，堂堂体露指风旛。  

释印肃　颂古九十八首  
临事全提少作家，云堂徒自卧烟霞。  
赵州一塞无余欠，万古弥坚应落花。  

释印肃　颂古九十八首  
无相光中罕遇人，恐参未彻滞疑情。  
横推直截何干碍，碾出灵明耀日新。  

释印肃　颂古九十八首  
个中须得意，□□又生疑。  
本不假修造，识破现圆如。  

释印肃　颂古九十八首  
直入孤峰意甚深，相逢道伴少知音。  
无物堪比庞居士，分明解听没弦琴。  

释印肃　颂古九十八首  
红黄碧绿是谁成，会得无不合天真。  
祗这一株惊被梦，令知大地百花新。  

释印肃　颂古九十八首  
达人相见无交涉，不落丹霞正自瞒。  
赖得庞公无二解，迎来送去一般般。  

释印肃　颂古九十八首  
一个闲身用不尽，肯承当者奉相呈。  
黄金万两非堪比，东西南北至分明。  

释印肃　颂古九十八首  
万仞峰撑没底船，凭知有点海中灯。  
六月卧冰铺瑞雪，大笑三声作麽生。  

释印肃　颂古九十八首  
日月灯光迥不俱，何须伴侣学真如。  
国师道在无相见，知音何处不文殊。  

释印肃　颂古九十八首  
鼻孔辽天老古锥，入泥入水惊贫儿。  
死中得活机锋疾，不断玄风彻紫微。  

释印肃　颂古九十八首  
师子全威境白闻，谁人敢扣鬼门关。  
除非体用知无我，瓶倾不出悟无难。  

释印肃　颂古九十八首  
无量光圆不动尊，亘今亘古语奚论。  
普云弥布香芬馥，周行无住海幢门。  

释印肃　颂古九十八首  
百亿化身唯佛知，含生经劫转沉迷。  
空花水月分三界，一念归元也太奇。  

释印肃　颂古九十八首  
头角完全不住行，沩山独步惊聋盲。  
牧童未辨牛消息，至今落壍堕深坑。  

释印肃　颂古九十八首  
闻道摩尼无价珍，得来转转似孤贫。  
师祖未谙申一问，南泉应不乱传人。  

释印肃　颂古九十八首  
拿云□浪透山川，独掉孤峰般若船。  
度尽四生超彼岸，九年面壁少林传。  

释印肃　颂古九十八首  
知有之人不出头，涅槃光裹度春秋。  
一条水牯金穿鼻，万劫逍遥得自由。  

释印肃　颂古九十八首  
风舞岩松人不会，谩施巧便转惛惶。  
彻夜为伊坚不信，未知何劫肯承当。  
□苍天苍天。  

释印肃　颂古九十八首  
踢一踢时吹一吹，金毛师子现全威。  
赵州用处形言绝，争奈迷头不肯归。  

释印肃　颂古九十八首  
门外君子至，一切人不会。  
打这闲家具，甘贽与南泉。  
大地扶不起，为甚扶不起，  
果报还如是。  

释印肃　颂古九十八首  
东西南北，通彻交过。  
悟者清凉，迷者大祸。  
随流入流，法真不堕。  
若未全提，谁敢担何。  

释印肃　颂古九十八首  
循水寻流不见源，逢人相问岂堪言。  
知君背觉劳生解，谩语皆真意普贤。  

释印肃　颂古九十八首  
等闲平地扫尘埃，须还知有肯相陪。  
悲风皓月猿啼急，穷子离家甚日回。  

释印肃　颂古九十八首  
关南老婆横木剑，不露锋芒大灵验。  
掷下威光绝见闻，丰城独卓无余欠。  

释印肃　颂古九十八首  
标宗立法大瞒人，意气弥陀局局亲。  
黑白不分难下手，放过一著大惊神。  

释印肃　颂古九十八首  
心藏智宝少知音，全机付与水龙吟。  
忽然撞著无相似，谁解光和活死人。  

释印肃　颂古九十八首  
三圣戴角虎，德山独眼龙。  
未展机先合，非言意已通。  
风云融万象，笑哭是谁同。  
死中若不活，争免被他笼。  

释印肃　颂古九十八首  
察明表重验虚无，不久堪为唱导师。  
不觉惊动生灭相，临时撮略显精粗。  

释印肃　颂古九十八首  
云无踪兮雨无迹，事理绵绵有何极。  
卖金须是买金人，这裹若真不相识。  

释印肃　颂古九十八首  
见道不生机，生机不见道。  
青峰年年青，白水常浩浩。  
生熟路不通，迷悟俱不到。  
青白未萌前，乐普大深奥。  

释印肃　颂古九十八首  
觌面相呈也大奇，更无分别与迟疑。  
自从收得非离合，岂可虚明放过伊。  
精金百练方为贵，脱体灵明绝见知。  

释印肃　颂古九十八首  
妙指闲柴意马师，失之千里费工夫。  
佛法不是这道理，拙用金毛作野狐。  

释印肃　颂古九十八首  
口说难穷意普通，世间希有义和同。  
三春万卉皆含笑，装点繁花只一风。  

释印肃　颂古九十八首  
提轮放线知深浅，把火浅山预辨宜。  
莫道逢场闲作戏，直须对病设良医。  

释印肃　颂古九十八首  
孤舟不系弄华亭，无限风光意气清。  
善会不干於耳目，岂容声色付元灵。  

释印肃　颂古九十八首  
没眼休谈见药山，免将明暗警盲参。  
特牛生子犹为易，石女生儿岂似凡。  
孤明独朗光无二，只恐痴猿搅碧潭。  

释印肃　颂古九十八首  
信地无闲处，知心用不非。  
微尘佛国土，妙在一毫厘。  
应当知是见，所说但随宜。  
古锥无做作，谩把布毛吹。  

释印肃　颂古九十八首  
青天白日常相应，眼明方晓猕猴镜。  
自从旷劫不揩磨，知音谩举无生令。  

释印肃　颂古九十八首  
难信难闻独眼龙，布云施雨觅无踪。  
却被普贤穿却鼻，如今众信永无穷。  

释印肃　颂古九十八首  
万里草不生，三昧号无诤。  
梦游观玉境，毕竟是谁行。  
在处曼曼地，只道无两般。  
法门非出入，学者莫颟顸。  

释印肃　颂古九十八首  
带识髑髅拨死尸，个中许道实难为。  
任渠碎我骨消散，终须不赚释迦儿。  

释印肃　颂古九十八首  
令导禅和翠微峰，铁壁铜墙路不同。  
遥指双林是归处，至今犹尚鬼侗通。  

释印肃　颂古九十八首  
古人投子续宗枝，相逢作者便呈机。  
含光知有庵中主，提起油瓶应不疑。  

释印肃　颂古九十八首  
道人到处，全示真如。  
若求言句，未免区区。  

释印肃　颂古九十八首  
探宗勘辨要当人，劫火焰中摝眼睛。  
渐源顿入洪波裹，直至如今不见形。  

释印肃　颂古九十八首  
洞山活计未全包，太老赞龟罕辨爻。  
有物先天非相貌，岂干动用色相交。  

释印肃　颂古九十八首  
不识是真识有心，识心遍处不求人。  
江陵米满元无价，师子全威画不成。  

释印肃　颂古九十八首  
家不破兮人不亡，设机不应转郎当。  
龟毛拂子呵呵笑，六月炎天好大霜。  

释印肃　颂古九十八首  
释梵天帝，宝冠履地。  
不诵华严，佛不富贵。  
离四句非，绝百非是。  
绝百非非，离四句易。  

释印肃　颂古九十八首  
一拨眉毛露眼睛，只伤底许没瞳人。  
灯笼开口呵呵笑，衲僧和梦蹈车轮。  

释印肃　颂古九十八首  
古今学道与参禅，未谙眼耳妙言诠。  
一粒玄沙无住本，时时兴贩海南船。  

释印肃　颂古九十八首  
龙济兴云雨遍施，圣凡不落与谁齐。  
能持地藏无空印，具足圆方始不疑。  

释印肃　颂古九十八首  
镜含世界几千春，非相非形假立名。  
汩没未尝离镜体，怜生谁合饮光人。  

释印肃　颂古九十八首  
大秤秤不起，小斗量不尽。  
无量劫即今，无不是心印。  

释印肃　颂古九十八首  
船子寥寥载不空，几回明月弄清风。  
呈桡舞棹无他事，只欲教人解六通。  

释印肃　颂古九十八首  
何处无云不是门，藏锋不露理难论。  
雪峰未尽玄沙意，惹得村人村又村。  

释印肃　颂古九十八首  
似水煎茶待故人，知音吃了笑忻忻。  
茶水本来无一说，扬眉早是自瞒心。  

释印肃　颂古九十八首  
拈古谈今我尚无，木奴草女辨工夫。  
草木恰知非外物，含灵那信自毗卢。  

释印肃　颂古九十八首  
飞空著地情依识，大地山河情识磨。  
色空明暗无相似，挑起蛇时会也麽。  

释印肃　颂古九十八首  
立亡坐脱不为奇，石霜迁化少人知。  
九峰师子连天吼，刹那惊杀野我狐狸。  

释印肃　颂古九十八首  
打开兜率露王宫，摩耶夫人没老去。  
净饭国土生太子，字字言言说脱空。  

释印肃　颂古九十八首  
玄沙大用，雪峰三弄。  
大地山河，六遍震动。  

释印肃　颂古九十八首  
日裹不可道人，夜裹不可说鬼。  
无量劫来成道，一时都在这裹。  

释印肃　颂古九十八首  
三脚驴子弄蹄行，只欲途中拶后生。  
一片丹霞尘不染，包藏万有岂称能。  

释印肃　颂古九十八首  
鱼在岸时活不久，人落深渊当下亡。  
川陆谁知同一性，恰如地狱与天堂。  

释印肃　颂古九十八首  
无相光中弄影人，形同异类性天真。  
披毛戴角冰和水，削发披衣水合冰。  

释印肃　颂古九十八首  
古人遗意不留言，婆子台山著一边。  
识得台山婆子子，赵州消息没休年。  

释印肃　颂古九十八首  
赵州火急要人成，大众浑无半眼窥。  
骑个金毛游物外，南泉滴滴意深深。  

释印肃　颂三门  
古寺香华迥寂寥，焚修报国化迷流。  
英贤到此须回首，拨草瞻风笑点头。  

释印肃　颂三门  
此舍绝边无壁落，充虚露地真寥廓。  
往来只道主人宽，争似永嘉一宿觉。  

释印肃　颂三门  
道人活计若虚空，应物无心世岂同。  
假立化城标宝所，暂时指客怀寰中。  

释印肃　颂三门  
释达空空遍觉华，到无高下淡浑茶。  
和云假宿烟霞榻，明日东西处处家。  

释印肃　颂十玄谈　尘异  
浊者自浊清自清，一轮坚白不容尘。  
镜中妍丑谁分别，水月融光争法身。  

释印肃　颂十玄谈　尘异  
菩提烦恼等空平，色裹胶青用始精。  
盐入水中寻不见，□舌轻点笑欣欣。  

释印肃　颂十玄谈　尘异  
谁言卞璧无人鉴，但办肯心终不赚，  
燎却眉毛尚不知，询岐欲往西天际。  

释印肃　颂十玄谈　尘异  
我道骊珠到处晶，包含万有独明灵。  
同光索价遭人问，两手张开帽带陈。  

释印肃　颂十玄谈　尘异  
万法泯时全体现，大似金刚经百练。  
定光溶烁绝纤埃，只眼圆明何用见。  

释印肃　颂十玄谈　尘异  
三乘分别强安名，悯念群生习气深。  
宝所到时城假化，何曾动步早观音。  

释印肃　颂十玄谈　尘异  
丈夫自有冲天志，不著形名非与是。  
交彻辉光意气浓，金毛师子真堪畏。  

释印肃　颂十玄谈　尘异  
莫向如来行处行，一身堕落万寻坑。  
人神百亿扶难起，耳不闻声目似盲。  

释印肃　颂十玄谈　达本  
勿於中路事空王，赞火还须金色光。  
烧却三千并世界，死中得活也无方。  

释印肃　颂十玄谈　达本  
策杖还须远本乡，未曾举足见娘娘。  
多时不隔如今面，子母连天笑一场。  

释印肃　颂十玄谈　达本  
云水隔时君莫住，横吞碧汉包天地。  
任他物变景推迁，独我真如全定慧。  

释印肃　颂十玄谈　达本  
雪山深处我非忘，百一十城印普光。  
弥勒楼开通线道，方知腊雪似春霜。  

释印肃　颂十玄谈　达本  
堪嗟去日颜如玉，常和白云空裹宿。  
千回万匝只如然，寥寥独唱无生曲。  

释印肃　颂十玄谈　达本  
却叹回时鬓似霜，眉毛眼睫放毫光。  
从前无理今皆道，笑指泥途七宝装。  

释印肃　颂十玄谈　达本  
撒手到家人不识，明朝更不分南北。  
逢场作戏弄孔魂，反指牛儿是弥勒。  

释印肃　颂十玄谈　达本  
更无一物献尊堂，剔出银盆耀雪霜。  
箭既离弦无退转，洞山收悔不思量。  

释印肃　颂十玄谈　还源  
还乡曲调如何唱，蝶拍莺歌大道场。  
唯有禾山解打鼓，金牛作舞也寻常。  

释印肃　颂十玄谈　还源  
返本还源事已差，轻罗不著外寻麻。  
劳虑即真犹未信，忽然解道见桃花。  

释印肃　颂十玄谈　还源  
本来无住不名家，唯有西乾路不赊。  
三度他心通败阙，国师犹钓死虾蟆。  

释印肃　颂十玄谈　还源  
万年松径雪深覆，水泄不通无入路。  
解说门开一步周，喃喃寐语分锱素。  

释印肃　颂十玄谈　还源  
一带峰峦云更遮，倒骑铁马过流沙。  
东西南北中央佛，共饮乾坤一碗茶。  

释印肃　颂十玄谈　还源  
宾主穆时全是妄，相逢迎送分阶巷。  
老胡不识警梁王，宝积摩尼欢喜藏。  

释印肃　颂十玄谈　还源  
君臣合处正中邪，名相和同体似差。  
一二不成三不是，八还要显我无瑕。  

释印肃　颂十玄谈　还源  
明月堂前枯梅华，太阳门下雪交加。  
宝楼阁裹多怪败，达哩摩尼吽{左口右发}吒。  

释印肃　颂十玄谈　回机  
涅槃城裹尚犹危，亲到灵山未足奇。  
见佛忘知无我所，六根常动转阿弥。  

释印肃　颂十玄谈　回机  
陌路相逢没定期，蛇婆来命怪谁知。  
四十八人成鳖鼻，急唤顽禅草裹归。  

释印肃　颂十玄谈　回机  
权挂垢衣云是佛，释迦也似偷空贼。  
忽然捉败不相饶，丹霞火裹纯金色。  

释印肃　颂十玄谈　回机  
却装珍御复名谁，更展琅函耀木辉。  
了道不除□权立，一切元体是无余。  

释印肃　颂十玄谈　回机  
木人夜半穿靴去，得意生身无住处。  
妙用难传妄想立，知君未解通方句。  

释印肃　颂十玄谈　回机  
石女天明戴帽归，一身浑著六铢衣。  
喃喃解说非声舌，生得儿来叫阿姨。  

释印肃　颂十玄谈　回机  
万古碧潭空界月，猿啼彻夜何曾歇。  
几炙孤负一轮光，唯我同辉谁辨别。  

释印肃　颂十玄谈　回机  
再三捞摝始方知，捉影逃形也太痴。  
行眼大悲分得半，维摩老汉始全提。  

释印肃　颂十玄谈　心印  
问君心印作何颜，影现千潭印万山。  
夜静画楼吹玉管，声声相应绝遮栏。  

释印肃　颂十玄谈　心印  
心印何人敢授传，无师弟子佛众生。  
几多妄想成怪觉，执境迷心拜衲僧。  

释印肃　颂十玄谈　心印  
历劫坦然无异色，东西何立谁南北。  
若言别有一灵光，认子不真元是贼。  

释印肃　颂十玄谈　心印  
呼为心印早虚言，满目真如自现交。  
十二时中无不应，金莺频道柳含烟。  

释印肃　颂十玄谈　心印  
虽知体自虚空性，如理深渊融一镜。  
万象森罗没处藏，摩尼离垢当清净。  

释印肃　颂十玄谈　心印  
将喻红炉火裹莲，精金百煅转光鲜。  
居尘不染随宜用，始觉松风解说禅。  

释印肃　颂十玄谈　心印  
勿谓无心云是道，龟毛兔角非坚宝。  
顽空作境是谁安，不体十方源浩浩。  

释印肃　颂十玄谈　心印  
无心犹隔一重关，滞寂沉空也大难。  
啼问阿娘谁是母，闲云溪水笑潺潺。  

释印肃　颂十玄谈　玄机  
迢迢空劫勿能收，非相非名触处周。  
罔象无心珠自现，何劳汩没外驰求。  

释印肃　颂十玄谈　玄机  
岂与尘机作击留，有为何日得功周。  
除非无我无不见，体用全通得自由。  

释印肃　颂十玄谈　玄机  
妙体本来无处所，超声越色非今古。  
诠题不及议难思，莫怪道吾频作舞。  

释印肃　颂十玄谈　玄机  
通身何更有踪由，三十年看水牯牛。  
鼻孔无边难措索，醍醐常纳混春秋。  

释印肃　颂十玄谈　玄机  
灵然一句超群象，不落圣几无伎俩。  
长笑一声烟雾宽，含虚寂照亡思想。  

释印肃　颂十玄谈　玄机  
迥出三乘不假修，别传一句普天收。  
扬眉早是相轻忽，妙得无心了便休。  

释印肃　颂十玄谈　玄机  
撒手那边千圣外，见知不与凡同会。  
高峰绝顶棹孤舟，海裹炉焚烟自在。  

释印肃　颂十玄谈　玄机  
回程堪作火中牛，一叶才凋万国秋。  
月郎浪平无别事，此心只在朝竿头。  

释印肃　颂十玄谈　演教  
三乘次第演金言，义体周天应自连。  
黄叶止啼儿不叫，方知累劫困如眠。  

释印肃　颂十玄谈　演教  
三世如来共所宣，至今不断少人传。  
塞鸿非是人惊起，风击芦鸣写碧天。  

释印肃　颂十玄谈　演教  
初说有空人尽执，未明理事虚劳力。  
念来年久转迷情，心不负人徒面赤。  

释印肃　颂十玄谈　演教  
后谈空有众皆捐，字字无空透色鲜。  
八万法门从此入，如今唤作老婆禅。  

释印肃　颂十玄谈　演教  
龙宫满藏医方义，药病相当除五味。  
搅草耆婆也大痴，胡言乱拔茎茎是。  

释印肃　颂十玄谈　演教  
鹤树终谈理未玄，口中吐露白如莲。  
一花五叶亲分付，只恐众生眼著挛。  

释印肃　颂十玄谈　演教  
真净界中才一念，未离学地终须欠。  
今生努力绝名言，永劫不遭尘垢垢。  

释印肃　颂十玄谈　演教  
阎浮早已八千年，朝夕忙忙被业牵。  
一梦不惊尘劫苦，何如领取现光前。  

释印肃　颂十玄谈　一色  
枯木岩前差路多，不行鸟道转譫讹。  
狐狸引入豪猪窟，不久成团被死魔。  

释印肃　颂十玄谈　一色  
行人到此尽蹉跎，一指头端不奈何。  
毫发有差千万里，沩山抚掌笑呵呵。  

释印肃　颂十玄谈　一色  
鹭鹚立雪非同色，镜裹色空谁间隔。  
不是青黄黑白红，上下东西及南北。  

释印肃　颂十玄谈　一色  
明月芦花不似他，於中一气逼天罗。  
涅槃影裹无相识，鼻孔辽天笑大歌。  

释印肃　颂十玄谈　一色  
了了了时无可了，乾坤道我无边表。  
焰摩宫裹混金风，兜率殿中明皎皎。  

释印肃　颂十玄谈　一色  
玄玄玄处亦须呵，喝断乌江返碧波。  
寄语东吴诸父老，不如闻早念弥陀。  

释印肃　颂十玄谈　一色  
殷勤为唱玄中曲，涧水相知音韵足。  
唯有伯牙欲露机，断弦深意无人续。  

释印肃　颂十玄谈　一色  
空裹蟾光撮得麽，待风列子已蹉跎。  
须弥无缝徒伸手，任是先天不奈何。  

释印肃　颂十玄谈　转位  
披毛戴角入廛来，水底桃花几度开。  
世界未生唯此性，任他迁变岂轮回。  

释印肃　颂十玄谈　转位  
优钵罗花火裹开，方知达磨不虚来。  
夜来一霎清明雨，万卉千葩胜剪裁。  

释印肃　颂十玄谈　转位  
烦恼海中为雨露，穷坑变作珍珠库。  
可怜不识夜明帘，打破画瓶无作做。  

释印肃　颂十玄谈　转位  
无明山中作云雷，闪电霞光灿不开。  
霹雳一声山岳震，曼拿大士笑咍咍。  

释印肃　颂十玄谈　转位  
镬汤炉炭吹教灭，一日三餐饱便歇。  
狱卒牛头恶夜叉，同气连枝应不别。  

释印肃　颂十玄谈　转位  
剑树刀山喝使摧，十波罗蜜印灵台。  
光轮无尽奚边表，不是贪嗔根得来。  

释印肃　颂十玄谈　转位  
金锁玄关留不住，穿云透石充寰宇。  
四时不语信寥寥，万劫超然希伴侣。  

释印肃　颂十玄谈　转位  
行於异路且轮回，百亿分身拨不开。  
地狱天堂非别有，相呼相唤隐天台。  

释印肃　颂十玄谈　祖意  
十圣那能达此宗，要须历劫道方通。  
饥寒不认灯为火，空守门前草屋中。  

释印肃　颂十玄谈　祖意  
祖意如空不是空，鹏程九万力唯风。  
若非风体空何用，体得无空道自通。  

释印肃　颂十玄谈　祖意  
灵机争堕有无功，色空犹未达空空。  
空色本无权立号，无名全体露金风。  

释印肃　颂十玄谈　祖意  
三贤尚未明斯旨，羊鹿牛车孩子戏。  
数墨巡行枉用功，假立名为乾慧地。  

释印肃　颂十玄谈　祖意  
透网金麟犹滞水，识神照觉非知已。  
肯心鸟道即菩提，三文买竭庐陵米。  

释印肃　颂十玄谈　祖意  
回途石马出纱笼，嘶起寰中雨后风。  
吹散暮运孤月朗，危峦烟寺一声钟。  

释印肃　颂十玄谈　祖意  
殷勤为说西来意，得意忘言真不二。  
昨夜三更穿市过，只闻米贱油盐贵。  

释印肃　颂十玄谈　祖意  
莫问西来及与东，焉知佛祖一空同。  
四维上下皆如是，争奈凡愚执相容。  

释印肃　颂十玄谈  
心心，非不心，  
未得印时生死侵。除非一搭无纤翳，  
六道皆标我相形。  

释印肃　颂十玄谈  
祖祖，如钟鼓，  
未击有意周天普。虚幻形声本自无，  
如如不动亘今古。  

释印肃　颂十玄谈  
玄玄，不用言，  
机锋相拄箭头连。达道无机玄不满，  
倥侗真如有万千。  

释印肃　颂十玄谈  
尘尘，背觉劳生地狱因。  
镜写异形分皂白，合元一性自天真。  

释印肃　颂十玄谈  
演演，莫执文书案上殿。  
教人戒定慧坚牢，知见解脱堂堂显。  

释印肃　颂十玄谈  
还还，不消下水及登山。  
左右逢源名实相，从斯周匝卧云闲。  

释印肃　颂十玄谈  
达达，遍满河沙微尘刹。  
本来无语似阳春，雨过花枝连夜发。  

释印肃　颂十玄谈  
回回，目击心通处处开。  
机深体浅无人会，满天风道人如来。  

释印肃　颂十玄谈  
转转，两头不著中心选。  
无位真人是阿谁，佛祖鼻孔穿成串。  

释印肃　颂十玄谈  
一一，恰似太虚经鸟迹。  
色即是空空不空，度日长吹无孔笛。  

释印肃　颂石头和尚草庵歌  
石头和尚草庵歌，试问参方会世麽。  
千万莫将茅瓦比，离钩三寸绰清波。  

释印肃　颂石头和尚草庵歌  
吾结草庵无宝贝，日劫相陪谁晓会。  
只缘穷子不归家，未免出头来捏怪。  

释印肃　颂石头和尚草庵歌  
饭了从容图睡快，杲日丽天无可晒。  
薄{左卑右刂}轻雾没虚空，饱塞虚空全不奈。  

释印肃　颂石头和尚草庵歌  
成时初见茅草新，权披百衲强看经。  
赖得药山重决破，别传一句醒人心。  

释印肃　颂石头和尚草庵歌  
破后还将茅草盖，雨过风吹无羐碍。  
垢衣那肯便抛遗，切恐众生难理会。  

释印肃　颂石头和尚草庵歌  
住庵人，体露堂堂非故新。  
毫发有差魔道种，一尘不立妙通真。  

释印肃　颂石头和尚草庵歌  
镇长在，不是坐禅并体拜。  
实相元来岂用修，越古超今含法界。  

释印肃　颂石头和尚草庵歌  
不属中间与内外，独卧孤峰谁作对。  
龙天百万有谁知，金色头陀笑裹会。  

释印肃　颂石头和尚草庵歌  
世人住处我不住，布施生天终陷坠。  
灵光独耀更无余，未达凡夫开眼睡。  

释印肃　颂石头和尚草庵歌  
世人爱处我不爱，乐是苦因宜早退。  
六道四生何日休，唯大丈夫能气概。  

释印肃　颂石头和尚草庵歌  
庵虽小，寂寂寥寥勿边表。  
於中独有一天真，透色融声常皎皎。  

释印肃　颂石头和尚草庵歌  
含法界，大地须弥藏一芥。  
外道声闻永不传，究竟不如心自解。  

释印肃　颂石头和尚草庵歌  
方丈老人相体解，一默全包无小大。  
曼殊赞叹实希奇，问疾不任知自败。  

释印肃　颂石头和尚草庵歌  
上乘菩萨信无疑，为法忘躯世所希。  
粉骨碎身应未报，声闻小果卒难知。  

释印肃　颂石头和尚草庵歌  
中下闻之必生怪，泥有著无生死快。  
改头换面者还来，历劫茫茫虚受罪。  

释印肃　颂石头和尚草庵歌  
问此庵，有谁直下肯承当。  
不假良材并巧匠，重重帝网妙严庄。  

释印肃　颂石头和尚草庵歌  
坏不坏，百练金刚充法界。  
微尘不立似虚空，始得名为观自在。  

释印肃　颂石头和尚草庵歌  
坏与不坏主元在，得未拳拳应不昧。  
淫坊酒肆转光明，绝类离伦何窒碍。  

释印肃　颂石头和尚草庵歌  
不居南北与东西，万法无生何所疑。  
岩树庭莎标妙相，猿啼鹊噪应真机。  

释印肃　颂石头和尚草庵歌  
基址坚牢以为最，百亿轮锤击不开。  
定慧圆明非我所，方知达磨不曾来。  

释印肃　颂石头和尚草庵歌  
青松下，珊珊遍地谁知价。  
无限聪明只道空，问说真空没命怕。  

释印肃　颂石头和尚草庵歌  
明窗内，晃晃绝尘无覆草。  
指作菩提却不真，白顶门开全领会。  

释印肃　颂石头和尚草庵歌  
玉殿琼楼未为对，引慈众生增渴爱。  
放出沩山水牯牛，荧荧露地难遮盖。  

释印肃　颂石头和尚草庵歌  
衲被蒙头万事休，九年面壁为迷流。  
神光断擘何希有，萨埵投崖饲虎求。  

释印肃　颂石头和尚草庵歌  
此时山僧都不会，犹若太虚无内外。  
临时机化即非真，□取驰求还自背。  

释印肃　颂石头和尚草庵歌  
住此庵，不曾焚爇有为香。  
终日示君君不见，更无余事可思量。  

释印肃  
　颂石头和尚草庵歌  
休作解，众妙玄玄无管带。  
文殊仗剑逼如来，五百声闻心豁解。  

释印肃　颂石头和尚草庵歌  
谁夸铺席图人买，不用文章兼学解。  
打破虚空归去来，离世界兮入法界。  

释印肃　颂石头和尚草庵歌  
回光返照便归来，鼻孔辽天眼豁开。  
元来佛法无多子，连祝三拳打自呆。  

释印肃　颂石头和尚草庵歌  
廓达灵根非向背，不关南岳与天台。  
父母未生前一著，香严击竹§　迷开。  

释印肃　颂石头和尚草庵歌  
遇祖师，不契玄机道逾疏。  
灵知不是目前法，目前无法可名模。  

释印肃　颂石头和尚草庵歌  
亲训诲，钝斧开山百杂碎。  
不求诸圣入玄宗，雪点红炉方称对。  

释印肃　颂石头和尚草庵歌  
结草为庵莫生退，百鸟衔花也不来。  
花开还被风吹落，不得春风花不开。  

释印肃　颂石头和尚草庵歌  
百年抛却任纵横，只履西归表不生。  
来往本无常湛寂，心心相印号传灯。  

释印肃　颂石头和尚草庵歌  
摆手便行且无罪，汝等参方莫错会。  
千古万古一光明，不动遍周尘刹海。  

释印肃　颂石头和尚草庵歌  
千种言，修多罗教没蹄筌。  
鱼兔得时非在说，商人到岸不须船。  

释印肃　颂石头和尚草庵歌  
万般解，笔写石镌处处卖。  
不将一字与人依，露迥迥兮赤洒洒。  

释印肃　颂石头和尚草庵歌  
只要教君长不昧，触目无边无对待。  
行住坐卧是谁来，提却蔓菁觅菘菜。  

释印肃　颂石头和尚草庵歌  
欲识庵中不死人，几回昏暗又天明。  
明暗不来渠不动，周天匝地等空平。  

释印肃　颂石头和尚草庵歌  
岂离而今这皮袋，心法无形如大海。  
汪洋不宿死尸骸，万古腾辉无变改。  

释印肃　颂四宾主  
宾中宾，借钱沽酒设狂人。  
常常负债无依倚，谤教虚招地狱因。  

释印肃　颂四宾主  
六道四生同一轮，见他生灭未为真。  
直须打破猕猴镜，识取光中弄影人。  

释印肃　颂四宾主  
试听无言童子说，未彻还同第二月。  
妙机普印绝思心，六月炎天铺大雪。  

释印肃　颂四宾主  
直须认得本来真，智机心知外道人。  
联迹不留无对待，乾坤无不是吾身。  

释印肃　颂四宾主  
宾中主，日久帝家频得书。  
几回客梦经秋雨，直至而今赁屋居。  

释印肃　颂四宾主  
贼是小人君记取，好手白拈犹未许。  
坐断圣凡绝见闻，扬眉且胜拈华举。  

释印肃　颂四宾主  
一挥凛凛剑锋寒，函盖乾坤绝自观。  
堪笑天龙无可说，示人祗在指头端。  

释印肃　颂四宾主  
直下无君回避处，声色全彰第一义。  
取相凡夫承不知，顿悟圆音方了利。  

释印肃　颂四宾主  
主中宾，近日门风革故新。  
相见相闻俱不谬，时时笑觉梦中神。  

释印肃　颂四宾主  
大地山河眼裹尘，自古至今强立名。  
祗个绝边无缝塔，不曾来往逐有情。  

释印肃　颂四宾主  
要会个中真活计，释迦老子不盖被。  
更寻祖意外驰求，管取下梢落魔魅。  

释印肃　颂四宾主  
腾腾师子露全身，吞却森罗万象形。  
头尾也无常独步，眼光不眨大惊人。  

释印肃　颂四宾主  
主中主，无相光中施法雨。  
醍醐一味灌群机，皆入无为涅磐宇。  

释印肃　颂四宾主  
活卓自由把不住，正令当行无本据。  
除非北斗裹藏身，杳杳冥冥没住处。  

释印肃　颂四宾主  
无边无表实希奇，虚空为鼓须弥槌。  
轻轻敲著作金声，试问同参知不知。  

释印肃　颂四宾主  
何处更容丝发许，脱体无依谁会举。  
玄玄玄了说玄玄，究竟谈玄犹寐语。  

释印肃　颂四宾主  
宾主互用，动亦非动。  
佛祖机关，不妨重弄。  
法共不人，十八何用。  
一相无相，自知轻重。  
信手拈来，得时不会。  
龟毛作过，兔角受罪。  
山河俱动，此义失宗。  
宗非山河。俱动是梦。  
动亦不动。收来无用。  
这回捉败，永不费功。  
宾亦无宾，道孰可名。  
今父逃逝，契悟方亲。  
主得真主，佛祖共举。  
认贼为子，不敢相许。  
万国来亲，唯一佛身。  
血脉不断，得者忻忻。  
更下注脚，盲人摸索。  
见中求见，病消求药。  
和光同尘，没量智人。  
有谁相识，资深资深。  

释印肃　颂证道歌　证道歌  
普韵连天风月和，大千沙界一音闻，  
妙契非声能几个。  

释印肃　颂证道歌　证道歌  
君不见，日面金仙如月面。  
见非是见见无能，霜天月映瑠璃殿。  

释印肃　颂证道歌　证道歌  
绝学无为闲道人，不曾礼拜不看经。  
不动遍周尘刹海，卓尔孤身混白云。  

释印肃　颂证道歌　证道歌  
不除妄想不求真，大开宝藏施珠珍。  
穷士未谙门外立，黄金窟裹作贫人。  

释印肃　颂证道歌　证道歌  
无明实性即佛位，心净还同佛土净。  
水鸟树林声色中，殊无毫发来争竞。  

释印肃　颂证道歌　证道歌  
幻化空身即法身，且无分别与缘情。  
青青翠竹无非相，郁郁黄花搭地灵。  

释印肃　颂证道歌　证道歌  
法身觉了无一物，入灭降生非出没。  
观身实相亦如然，究竟何曾离兜率。  

释印肃　颂证道歌　证道歌  
本元自性天真佛，一体无边含万物。  
迷时只道有西天，悟来当甚乾萝卜。  

释印肃　颂证道歌　证道歌  
五阴浮云空去来，自是凡夫眼不开。  
烂煮坚冰充午膳，熟煎雪块作油{左饣右追}。  

释印肃　颂证道歌　证道歌  
三毒水泡虚出没，将无作有埋深窟。  
洛浦曾将喻色身，谁人解语依灵物。  

释印肃　颂证道歌　证道歌  
证实相，无人法，  
不用尺刀并寸甲。魔军尽总证菩提，  
大地须弥一芥纳。  

释印肃　颂证道歌　证道歌  
刹那灭却阿鼻业，阎罗共我休分别。  
洋铜铁汁即醍醐，火轮便是禅心月。  

释印肃　颂证道歌　证道歌  
若将妄语诳众生，永劫不来世上行。  
无缝塔中非相貌，劈头坐却老卢能。  

释印肃　颂证道歌　证道歌  
自招拔舌尘沙劫，沙界弥纶唯我舌。  
未曾停歇说真经，惟愿含灵皆廓彻。  

释印肃　颂证道歌　证道歌  
顿觉了，如来禅，  
岂独东方与竺乾。充塞虚空无空缺，  
一毛孔裹现三千。  

释印肃　颂证道歌　证道歌  
六度万行体中圆，从斯更不少油盐。  
一条山杖挑心月，逢人只好哭苍天。  

释印肃　颂证道歌　证道歌  
梦裹明明有六趣，驴胎马腹甚滋味。  
负鞍衔铁偿他钱，何以今生早歇去。  

释印肃　颂证道歌　证道歌  
觉后空空无大千，今年不离旧时天。  
春夏秋冬花木节，皆标实相耀心源。  

释印肃　颂证道歌　证道歌  
无罪福，无损益，  
不消更念波罗蜜。念来年久却成魔，  
返谤修行无圣力。  

释印肃　颂证道歌　证道歌  
寂灭性中莫问觅，恰似他乡迷路客。  
东西南北总无知，祗个无知大奇特。  

释印肃　颂证道歌　证道歌  
比来尘镜未曾磨，多口雪峰大老婆。  
漏泄天机光觌面，痴猿犹自漉清波。  

释印肃　颂证道歌　证道歌  
今日分明须剖析，天临日照融光碧。  
担板玄沙不许名，从古至今无影迹。  

释印肃　颂证道歌　证道歌  
谁无念，谁无生，  
过现未来心不停。一念不生地我所，  
即是弥陀亲老兄。  

释印肃　颂证道歌　证道歌  
若实无生无不生，将无生更觅无徨。  
太似扬声欲止响，太阳焰裹点孤灯。  

释印肃　颂证道歌　证道歌  
唤取机关木人问，触目菩提谁辨论。  
亡僧可喻木人机，玄沙直指何劳顿。  

释印肃　颂证道歌　证道歌  
求佛施功早晚成，一念无心道自明。  
枯木寒灰渠自在，无功用智等空平。  

释印肃　颂证道歌　证道歌  
放四大，莫把促，  
本无毫发堪依托。地水火风亦假名，  
十二缘生如兔角。  

释印肃　颂证道歌　证道歌  
寂灭性中随饮啄，渴饮饥餐无住著。  
不患寡而患不均，众生和悦因斯乐。  

释印肃　颂证道歌　证道歌  
诸行无常一切空，一切空处合元宗。  
如如莫作身边见，法界无他一性同。  

释印肃　颂证道歌　证道歌  
即是如来大圆觉，切忌将心重卜度。  
鸟窠拈起布毛吹，未透玄津何摸索。  

释印肃　颂证道歌　证道歌  
决定说，表真僧，  
处处和光勿自能。有时鼻孔撩天笑，  
个个众生目患盲。  

释印肃　颂证道歌　证道歌  
有人不肯任情徵，大地山河发问情。  
一指头端无两样，普天匝地一时明。  

释印肃　颂证道歌　证道歌  
直截根源佛所印，三界虚出失性命。  
印泥印水印虚空，盲参佩印成心病。  

释印肃　颂证道歌　证道歌  
摘叶寻枝我不能，和根拔出示众生。  
只这菩提本无树，撩天映岳碧层层。  

释印肃　颂证道歌　证道歌  
摩尼珠，人不识，  
师祖随声心未息。南泉虚设一轮光，  
千古万古空相忆。  

释印肃　颂证道歌　证道歌  
如来藏裹亲收得，随时影现青黄白。  
珠体元无一色同，无端也被沩山索。  

释印肃　颂证道歌　证道歌  
六般神通空不空，眼耳鼻舌身意同。  
无皮鼓子教谁打，古今分付与雷公。  

释印肃　颂证道歌　证道歌  
一颗圆光色非色，记剑何劳舟上刻。  
色即是空空不空，敢相凡夫当面隔。  

释印肃　颂证道歌　证道歌  
净五眼，得五力，  
五通曾告瞿昙觅。证知见觉不相干，  
因邪打正连天碧。  

释印肃　颂证道歌　证道歌  
唯证乃知难可测，莫逐文章名利客。  
聪明不敌死生关，五蕴皆空何苦厄。  

释印肃　颂证道歌　证道歌  
镜裹看形见不难，徒劳流水与登山。  
演若达多头不失，狂怖自歇快平生。  

释印肃　颂证道歌　证道歌  
水是捉月争拈得，渠应不苟诸颜色。  
吴道僧繇画不成，痴猿彻夜空拿搦。  

释印肃　颂证道歌　证道歌  
常独行，常独步，  
步步不离佛国土。不曾见有一众生，  
皆入无余涅磐户。  

释印肃　颂证道歌　证道歌  
达者同游涅磐路，个个无衫并没裤。  
一灯相续百千灯，传灯录上名无数。  

释印肃　颂证道歌　证道歌  
调古神清风自高，忘荣傲世性坚牢。  
示一往还无个事，见人摇手莫忉忉。  

释印肃　颂证道歌　证道歌  
貌悴骨刚人不顾，唯驾一乘称广度。  
谁人肯上此莲舟，独畅清风明月赋。  

释印肃　颂证道歌　证道歌  
穷释子，口称贫，  
雪曲高歌和没人。往来问道无言说，  
月在青天水在瓶。  

释印肃　颂证道歌　证道歌  
实是身贫道不贫，七斤衫裹不容针。  
摇头只许无心得，入水元来不动冰。  

释印肃　颂证道歌　证道歌  
贫则身常披楼褐，教化众生求解脱。  
众生愈把采纵缠，见我如斯嗔咄咄。  

释印肃　颂证道歌　证道歌  
道则心藏无价珍，十方诸佛我同身。  
一切诸法皆无相，万法无非是我心。  

释印肃　颂证道歌　证道歌  
无价珍，用无尽，  
刹刹尘尘光迥迥。超腾今古绝形名，  
四七二三宗慧命。  

释印肃　颂证道歌　证道歌  
利物应机终不吝，毗耶假说众生病。  
众生了病即通光，领取旧持元本柄。  

释印肃　颂证道歌　证道歌  
三身四智体中圆，犹说三千及大千。  
八万法门从此去，咄哉王子去求仙。  

释印肃　颂证道歌　证道歌  
八解六通心地印，晃晃恢恢非远近。  
六通八解者全彰，念彼劳生提后进。  

释印肃　颂证道歌　证道歌  
上士一决一切了，十二时中常皎皎。  
掷剑挥空大丈夫，回头自觉无边表。  

释印肃　颂证道歌　证道歌  
中下多闻多不信，文章学解增心病。  
阎公未肯便饶伊，碓捣磨磨终不静。  

释印肃　颂证道歌　证道歌  
但自怀中解垢衣，威音王佛汝须知。  
忆前妙得犹为二，何况今时说是非。  

释印肃　颂证道歌　证道歌  
谁能向外夸精进，五千退席闻无信。  
我宁速入於涅磐，莫教堕落声闻性。  

释印肃　颂证道歌　证道歌  
从他谤，任他非，  
体若虚空物物齐。无异孩童争瓦砾，  
更加黄叶止伊啼。  

释印肃　颂证道歌　证道歌  
把火烧天徒自疲，坚持十力助他非。  
烦恼息时全体是，速令直下发菩提。  

释印肃　颂证道歌　证道歌  
我闻恰似饮甘露，非自非他谁作做。  
累生未了此真身，致使同他入梦户。  

释印肃　颂证道歌　证道歌  
销融顿入不思议，子细推详我不是。  
无相光中古佛传，尽被真空穿却鼻。  

释印肃　颂证道歌　证道歌  
观恶言，是功德，  
妙明岂假旃檀刻。一言一喝彻圆音，  
不用耳闻须得得。  

释印肃　颂证道歌　证道歌  
此即成吾善知识，道有说无真利益。  
眉下纵横放白光，不动分身千百亿。  

释印肃　颂证道歌　证道歌  
不因讪谤起冤亲，斩却猫儿不作声。  
尤赖赵州收得橛，草鞋搭脑笑忻忻。  

释印肃　颂证道歌　证道歌  
何表无生慈忍力，洞庭撞倒虚空吃。  
不留丝发与人知，摩诃般若波罗蜜。  

释印肃　颂证道歌　证道歌  
宗迹通，说亦通，  
两处由来剑刃锋。八还要义漫天诀，  
七处徵心理一同。  

释印肃　颂证道歌　证道歌  
定慧圆明不滞空，黄幡直下起清风。  
当时不得印宗老，卢能有过且无功。  

释印肃　颂证道歌　证道歌  
非但我今独达了，万古宗心应不少。  
皆从非相入无余，未离形名终莫晓。  

释印肃　颂证道歌　证道歌  
河沙诸佛体皆同，如今端坐大雄峰。  
森罗万象无藏隐，元来只在一尘中。  

释印肃　颂证道歌　证道歌  
师子吼，无畏说，  
巍巍不动威光摄。十方法界现全身，  
且无伴侣相交涉。  

释印肃　颂证道歌　证道歌  
百兽闻之皆脑裂，穿山透石魔群折。  
夜来依旧卓长空，饱清风，  
漱明月。  

释印肃　颂证道歌　证道歌  
香象奔波失却威，木女采呼叫阿谁。  
普贤露地空弹指，一场改阙少人知。  

释印肃　颂证道歌　证道歌  
天龙寂听生欣悦，来散仙花岩畔列。  
解空没量道无能，动地雨华重漏泄。  

释印肃　颂证道歌　证道歌  
游江海，涉山川，  
披云带雨足连天。道得亦来叉下死，  
三千里外为君传。  

释印肃　颂证道歌　证道歌  
寻师访道为参禅，先将鼻孔与人穿。  
大喝一声三日困，尘毛犹挂曲床边。  

释印肃　颂证道歌　证道歌  
自从认得曹溪路，鸟道征空步坦途。  
攫雾拿云风亦怕，降摩事毕念苏卢。  

释印肃　颂证道歌　证道歌  
了知生死不相关，却把虚空作鼓挽。  
打者甚多闻者少，禾山老汉实无端。  

释印肃　颂证道歌　证道歌  
行亦禅，坐亦禅，  
面壁淹淹过九年。失钱遭罪神光骇，  
分皮分髓过西天。  

释印肃　颂证道歌　证道歌  
语默动静体安然，谢三抛下钓鱼船。  
刚道参方不出岭，痴人犹尚走如烟。  

释印肃　颂证道歌　证道歌  
纵遇锋刀常坦坦，只困得只金刚眼。  
一相光中无二形，劫火洞然无退返。  

释印肃　颂证道歌　证道歌  
假饶毒药也闲闲，一吸西江尚不难。  
达磨曾经无损缺，后遗只履葬熊山。  

释印肃　颂证道歌　证道歌  
我师得见然灯佛，历劫有为从此没。  
心心相印了无生，为君几下苍龙窟。  

释印肃　颂证道歌　证道歌  
多劫曾为忍辱仙，未曾顿悟此心源。  
遭人活剥如斯苦，学者当同救脑然。  

释印肃　颂证道歌　证道歌  
几回生，几回死，  
汩没海中如泡子。猛风击浪了无休，  
风静源平非我所。  

释印肃　颂证道歌　证道歌  
生死悠悠无定止，改头换面嗔复喜。  
何如识取本来人，只这喜嗔全是你。  

释印肃　颂证道歌　证道歌  
自从顿悟了无生，动寂无非共佛行。  
人问正因无可表，扬眉之外更无能。  

释印肃　颂证道歌　证道歌  
於诸荣辱何忧喜，金轮宝位瞿昙弃。  
舍草负金永不穷，大地生灵扶不起。  

释印肃　颂证道歌　证道歌  
入深山，住兰若，  
离色离声无昼夜。撞钟击鼓不知鸣，  
地转天回全不怕。  

释印肃　颂证道歌　证道歌  
岑崯幽邃长松下，月郎风高寒溜泻。  
潺湲古韵实希奇，卖向人前谁著价。  

释印肃　颂证道歌　证道歌  
优游静坐野僧家，懒出廛中露爪牙。  
莫怪道人无可有，清风横点白云茶。  

释印肃　颂证道歌　证道歌  
閴寂安居实潇洒，拄杖撑天犹懒把。  
兴云布雨济含生，试问乾坤谁渴者。  

释印肃　颂证道歌　证道歌  
觉即了，不施功，  
绕旋三匝耻卢公。虽留一宿非他得，  
自己灵光本廓通。  

释印肃　颂证道歌　证道歌  
一切有为法不同，百练精金胜赤铜。  
自持自用应无尽，济老怜贫透日红。  

释印肃　颂证道歌　证道歌  
住相布施生天福，不用赞龟并买卜。  
分毫不赠自家修，如影随形皆具足。  

释印肃　颂证道歌　证道歌  
犹如仰箭射虚空，力尽无功到底空。  
如何得似三平老，聊闻看箭劈开胸。  

释印肃　颂证道歌　证道歌  
势力尽，箭还坠，  
依前六道无回避。升沉不离法身中，  
自是顽痴无智慧。  

释印肃　颂证道歌　证道歌  
招得来生不如意，得少为多儿子戏。  
广大门庭不肯游，衔铁拖犁泥裹睡。  

释印肃　颂证道歌　证道歌  
争似无为实相门，朝歌暮拍整乾坤。  
东边打著西边响，到头只用一光吞。  

释印肃　颂证道歌　证道歌  
一超直入如来地，自是众生不了利。  
行住坐卧总皆真，逐末兴心成执滞。  

释印肃　颂证道歌　证道歌  
但得本，莫愁末，  
远远寻师多嫌脱。君子务本道须生，  
不用牵麻并拽葛。  

释印肃　颂证道歌　证道歌  
如净琉璃含宝月，昔时未悟今皆彻。  
只有此心更没心，不览邪师文字诀。  

释印肃　颂证道歌　证道歌  
我今解此如意珠，贫儿衣裹灿光辉。  
行行到处不曾失，再逢亲友始无疑。  

释印肃　颂证道歌　证道歌  
自利利他终不竭，一华五叶□分别。  
森罗万象影居中，自古至今无漏泄。  

释印肃　颂证道歌　证道歌  
江月照，松风吹，  
不是渠浓更是谁。参禅学道波波走，  
岂知自有颗明珠。  

释印肃　颂证道歌　证道歌  
永夜清宵保所为，辽天宝月共相辉。  
泥牛入海无消息，一声木马大阳随。  

释印肃　颂证道歌　证道歌  
佛性戒珠心地印，淫坊酒肆光迥迥。  
宝寿见他打一拳，从斯脱却劳生病。  

释印肃　颂证道歌　证道歌  
雾露云霞体上衣，何必缘尘百衲披。  
大庾岭头拈不起，卢公冷笑秀公痴。  

释印肃　颂证道歌　证道歌  
降龙钵，解虎锡，  
也是如来随事立。显权就实化众生，  
究竟皆从定慧出。  

释印肃　颂证道歌　证道歌  
两铦金鑗鸣历历，大似檐头雨滴滴。  
试问参方什么声，迷心未达菩提力。  

释印肃　颂证道歌　证道歌  
不是标形虚事持，释迦老子要人知。  
拈来放去非他物，运水搬柴事事宜。  

释印肃　颂证道歌　证道歌  
如来宝杖亲踪迹，莫比世间闲戏剧。  
有时唤作没弦琴，忽然又道无孔笛。  

释印肃　颂证道歌　证道歌  
不求真，不断妄，  
自古迄今无两样。真妄犹如六月霜，  
杲日炎天唯妙相。  

释印肃　颂证道歌　证道歌  
了知二法空无相，泥塑金装为佛像。  
日日香华夜夜灯，谁知在一毛头上。  

颂证道歌　证道歌  
无相无空无不空，拈槌竖拂警盲聋。  
解日狗子无佛性，焉知全体与空同。  

释印肃　颂证道歌　证道歌  
即是如来真实相，闹市卓牌标榜样。  
子湖狗子咬三关，未透玄机招业障。  

释印肃　颂证道歌　证道歌  
心镜明，鉴无碍，  
十方刹土无边背。打破镜来相见伊，  
祗这圆光会不会。  

释印肃　颂证道歌　证道歌  
廓然莹彻周沙界，方语难诠无可解。  
别传一句了非言，妙契圆通观自在。  

释印肃　颂证道歌　证道歌  
万象森罗影现中，无头无尾耀玲珑。  
常光运运从何起，始觉浑身赤挞穷。  

释印肃　颂证道歌　证道歌  
一颗圆光非内外，镇海明珠今尚在。  
仰山不敢自埋藏，问著灵知当不昧。  

释印肃　颂证道歌　证道歌  
豁达空，拨困晨，  
不著片衣爱向火。见他富贵便嗔嫌，  
业海深深何处軃。  

释印肃　颂证道歌　证道歌  
莽莽荡荡招殃祸，佛宝金轮翻铁磨。  
十波罗蜜变洋铜，饱吃多餐应不饿。  

释印肃　颂证道歌　证道歌  
弃有著空病亦然，却将阴入定安禅。  
阿赖耶识昆仑藏，万劫顽痴被业缠。  

释印肃　颂证道歌　证道歌  
还如避溺而投火，两处未明令法堕。  
速须亲近正知人，如常处此菩提座。  

释印肃　颂证道歌　证道歌  
舍妄心，取真理，  
猛火聚中求冷水。胜势婆罗请上山，  
须臾便入三摩底。  

释印肃　颂证道歌　证道歌  
取舍之心成巧伪，只应步步踏阴坑。  
大光普照盲无识，非时不共野狐争。  

释印肃　颂证道歌　证道歌  
学人不了用修行，只应步步踏阴坑。  
大光普照盲无识，非时不共野狐争。  

释印肃　颂证道歌　证道歌  
深成认贼将为子，可惜祖宗田人土。  
如今败缺卒难收，浪死虚生长劫苦。  

释印肃　颂证道歌　证道歌  
损法财，灭功德，  
宁作常贫岐路客。身虽能触不能知，  
只为前因无准则。  

释印肃　颂证道歌　证道歌  
莫不由斯心意识，三尸六贼空相逼。  
一似龟毛缚猛风，凡夫不体无消息。  

释印肃　颂证道歌　证道歌  
是以禅门了知心，心心心外别无心。  
如今只是旧时底，不换源机放旷吟。  

释印肃　颂证道歌　证道歌  
顿入无生知见力，不问晴乾并雨湿。  
逢场作戏弄心花，彼自纷纷非我急。  

释印肃　颂证道歌　证道歌  
大丈夫，秉慧剑，  
一扫邪魔如掣电。金刚三昧独威雄，  
不见观音谁得见。  

释印肃　颂证道歌　证道歌  
般若锋兮金刚焰，无说无闻非顿渐。  
倚开长放白毫光，祈雨祈晴无不验。  

释印肃　颂证道歌　证道歌  
非但空摧外道心，人天归仰□至今。  
求男乞女头头应，动乐歌欢用我声。  

释印肃　颂证道歌　证道歌  
早曾落却天魔胆，添水添兮减不减。  
冻死不著贱人裩，饿死不吃须边糁。  

释印肃　颂证道歌　证道歌  
震法雷，击法鼓，  
针锋剔发千钧弩。大地山河失却威，  
独坐雄峰孤眼普。  

释印肃　颂证道歌　证道歌  
布慈云兮洒甘露，润物沛生无伴侣。  
庐陵米价没人酬，窈窕冥冥自相许。  

释印肃　颂证道歌　证道歌  
龙象蹴踏润无边，腾云驾雾谒诸天。  
帝释惊惶无处避，寻光烛理扣金仙。  

释印肃　颂证道歌　证道歌  
三乘五性皆醒悟，方知自有珍珠库。  
临时分付与儿孙，不劳更倚他门户。  

释印肃　颂证道歌　证道歌  
雪山肥腻更无杂，沌一摩尼相间夹。  
珍珠宝网影重重，顶礼归依无缝塔。  

释印肃　颂证道歌　证道歌  
纯出醍醐我常纳，露他中儿标白法。  
潦倒沩山独自骑，暂借惊歌胡蝶拍。  

释印肃　颂证道歌　证道歌  
一性圆通一切性，观君莫犯西天令。  
至道无难嫌简择，杜口毗耶元不证。  

释印肃　颂证道歌　证道歌  
一法遍含一切法，风飘飘兮雨飒飒。  
一声渔笛晃春光，浪打孤舟声自拍。  

释印肃　颂证道歌　证道歌  
一月普现一切水，四处分舟同一体。  
多中一了一中多，莫学痴猿捞沼底。  

释印肃　颂证道歌　证道歌  
一切水月一月摄，翳眼盲夫胡指决。  
都卢只这一心光，年年来叫桃花月。  

释印肃　颂证道歌　证道歌  
诸佛法身入我性，状似千灯含一镜。  
重重无尽意重重，绝待灵明无可证。  

释印肃　颂证道歌　证道歌  
我性同共如来合，莫怪山僧情义薄。  
与君相见不相知，自脱方能解彼缚。  

释印肃　颂证道歌　证道歌  
一切具足一切地，凡夫不了争名利。  
名利阿曾得到头，空能夜壑劳关闭。  

释印肃　颂证道歌　证道歌  
非色非心非行业，休指黄花并绿叶。  
说时似有证时无，从此家邦大字贴。  

释印肃　颂证道歌　证道歌  
弹指圆成八万门，有无无有岂堪论。  
假设千经并万论，直应迦叶不闻闻。  

释印肃　颂证道歌　证道歌  
刹那灭却三祗劫，更无丝发相交涉。  
无名天地亦非先，有名万物光重叠。  

释印肃　颂证道歌　证道歌  
一切数句非数句，□你玄言并好注。  
灵明烜赫塞虚空，不住名声光布施。  

释印肃　颂证道歌　证道歌  
与吾灵觉何交涉，云门有客三机接。  
语论千春不昧真，深明此性无时劫。  

释印肃　颂证道歌　证道歌  
不可毁，不可赞。  
迩古迄今光灿烂。镇州萝卜大三斤，  
桶裹水兮钵裹饭。  

释印肃　颂证道歌　证道歌  
体若虚空勿涯岸，通身是口说得半。  
三种病人也会医，灯笼露柱常相伴。  

释印肃　颂证道歌　证道歌  
不离当处常湛然，神光也不往西天。  
德山话堕龙潭笑，忍气吞声更不言。  

释印肃　颂证道歌　证道歌  
觅即知君不可见，穿过髑髅无不遍。  
举头鹞子过新罗，失却桃花秋月面。  

释印肃　颂证道歌　证道歌  
取不得，舍不得，  
自是眼盲心裹黑。居大洋海口焦乾，  
两手问人觅水吃。  

释印肃　颂证道歌　证道歌  
不可得中祗麽得，更无魔党相欺哧。  
犯怖自歇即菩提，真净妙明无间隔。  

释印肃　颂证道歌　证道歌  
默时说，说时默，  
佛祖妙机无法则。除非亲到此门中，  
棒头取正参方客。  

释印肃　颂证道歌　证道歌  
大施门开无拥塞，何须远劫方修得。  
只要无心直下休，一颗圆光非异色。  

释印肃　颂证道歌　证道歌  
有人问我解何宗，只堪摇手报伊聋。  
灵利衲僧须瞥地，何劳更说五家宗。  

释印肃　颂证道歌　证道歌  
报道摩诃般若力，是境是心全不识。  
凌云谩道见桃花，月面依然言不及。  

释印肃　颂证道歌　证道歌  
或是或非人不识，是非不到休疑忆。  
他真不若自家真，推倒绳床何损益。  

释印肃　颂证道歌　证道歌  
逆行顺行天莫测，邓隐峰破禅规则。  
丛林动念几千般，倒立归真谁胜得。  

释印肃　颂证道歌　证道歌  
吾早曾经多劫修，大通智胜本因周。  
困何佛法不现前，为伊不荐混迷流。  

释印肃　颂证道歌　证道歌  
不是等闲相诳惑，一失人身难再得。  
善根微细恶困多，地狱阿鼻无间隔。  

释印肃　颂证道歌　证道歌  
建立幢，立宗旨，  
语默风云处处是。莫言止道有曹溪，  
失汝元常何益利。  

释印肃　颂证道歌　证道歌  
明明佛敕曹溪是，曹溪一滴周天备。  
法身澄济润古今，飞空著地谁知贵。  

释印肃　颂证道歌　证道歌  
第一迦叶首传灯，百万人天耸耳听。  
金色头陀闻不会，拈花起处笑尖新。  

释印肃　颂证道歌　证道歌  
二十八代西天记，祖祖相传无别智。  
唐朝八定四空禅，有为不达真空位。  

释印肃　颂证道歌　证道歌  
历江海，入此土，  
万水千山同一路。来时无物去时空，  
稽首牟尼悉加护。  

释印肃　颂证道歌　证道歌  
菩提达磨为初祖，梁王未契如聋瞽。  
廓然无圣尚求名，拂袖魏邦无处所。  

释印肃　颂证道歌　证道歌  
六代传衣天下闻，参禅学道□纷纷。  
争似丹霞烧木佛，傍观赤烂堕幽昏。  

释印肃　颂证道歌　证道歌  
后人得道何穷数，万别千差同此路。  
成人者少败人多，达理契经无作做。  

释印肃　颂证道歌　证道歌  
真不立，妄本空，  
劝君贼过莫施弓。越古超今无可有，  
纤毫窒碍不能通。  

释印肃　颂证道歌　证道歌  
有无俱遣不空空，空本无空针不容。  
阿弥陀佛真金色，相好无边我等同。  

释印肃　颂证道歌　证道歌  
二十空门元不著，三乘五教都拈却。  
指头消息甚分明，病瘉何须重点药。  

释印肃　颂证道歌　证道歌  
一性如来体自同，声闻执相有西东。  
忽然撞出来时路，九万鹏程顷刻通。  

释印肃　颂证道歌　证道歌  
心是根，法是尘，  
根尘睹对转迷情。以火救火方主妙，  
烧却从前业识心。  

释印肃　颂证道歌　证道歌  
两种犹如镜上痕，直达□取岭南能。  
便显秀公无跳脱，徒劳四句语言争。  

释印肃　颂证道歌　证道歌  
痕垢尽除光始现，照见不似娘生面。  
无头无尾一般般，千眼大悲也不见。  

释印肃　颂证道歌　证道歌  
心法双忘性即真，夜来梦见一天星。  
南曹北斗无藏隐，个个含光映法身。  

释印肃　颂证道歌　证道歌  
嗟末法，恶时世，  
心若利刀称善慧。却来林下闹喧天，  
反谤初师全不是。  

释印肃　颂证道歌　证道歌  
众生薄福难调制，度日争名□觅利。  
千万之中没一人，且道乘谁光出世。  

释印肃　颂证道歌　证道歌  
去圣远兮邪见深，祖师肚裹觅知音。  
两个禅僧相借问，旧时佛法不如今。  

释印肃　颂证道歌　证道歌  
魔强法弱多怨害，跣足头陀□顶盖。  
舍身求雨赤天晴，凡情见此生轻退。  

释印肃　颂证道歌　证道歌  
闻说如来顿教门，便将毒药与他吞。  
老胡被折当门龄，任彼魔多体自存。  

释印肃　颂证道歌　证道歌  
恨不灭除令瓦碎，百计千方来逞怪。  
熙怡端坐古峰头，设若归依还自拜。  

释印肃　颂证道歌　证道歌  
依在心，殃在身，  
汝身非与我同真。臭烂腥臊无用处，  
识神沈劫堕迷津。  

释印肃　颂证道歌　证道歌  
不须怨诉更尤人，动是洋铜角汁淋。  
更入火轮并剉碓，牛头狱卒脔肝心。  

释印肃　颂证道歌　证道歌  
欲得不招无间业，对镜无心心自歇。  
何须苦苦外驰求，灵光独耀如明月。  

释印肃　颂证道歌　证道歌  
莫谤如来正法轮，我师累劫究方成。  
然灯王佛亲传受，后代儿孙万莫轻。  

释印肃　颂证道歌　证道歌  
旃檀林，无杂树，  
庭前柏子非相戏。小中用大一时平，  
大中用小无边际。  

释印肃　颂证道歌　证道歌  
郁密森沉师子住，野干狐狗难逃驻。  
横吞碧汉体堂堂，无位真人何处去。  

释印肃　颂证道歌　证道歌  
境静林閒独自游，端威无动体皆周。  
元来不管他人事，任彼桥流水不流。  

释印肃　颂证道歌　证道歌  
走兽飞禽皆远去，知道本来无住处。  
空无鸟迹地无踪，碧眼胡僧面壁觑。  

释印肃　颂证道歌　证道歌  
狮子儿，众随后，  
何异趁麞诸猎狗。挂角羚羊何处寻，  
莫教回首连天吼。  

释印肃　颂证道歌　证道歌  
三岁便能大哮吼，文殊也道难征斗。  
遑遑权托羪宾牵，如今脱体无人守。  

释印肃　颂证道歌　证道歌  
若是野干逐法王，未曾举步早郎当。  
贵价精神贱价用，渠露全身汝急忙。  

释印肃　颂证道歌　证道歌  
百年妖怪虚开口，五伯生亲狐兔走。  
百丈峰前一句新，不昧光中犹未了。  

释印肃　颂证道歌　证道歌  
圆顿教，没人情，  
集云峰下四藤根。天下大禅谁识得，  
荒茅野地少人耕。  

释印肃　颂证道歌　证道歌  
有疑不决直须争，强指砖磨马祖前。  
牛行不在车心打，当时鼻孔廓辽天。  

释印肃　颂证道歌　证道歌  
不是山僧逞人我，此事元来无两个。  
教诠十八不共法，共不共时是什么。  

释印肃　颂证道歌　证道歌  
修行恐落断常坑，说有说无只管争。  
教体未全言句落，意识心随声色行。  

释印肃　颂证道歌　证道歌  
非不非，是不是，  
是非不入三摩地。一念普观无量劫，  
无去无来亦无住。  

释印肃　颂证道歌　证道歌  
差之毫厘失千里，掣电之机休拟议。  
不在低头与别思，普光即是无师智。  

释印肃　颂证道歌　证道歌  
是则龙女顿成佛，一颗明珠非外物。  
南方无垢息光□，亲见灵山分皂白。  

释印肃　颂证道歌　证道歌  
非则善星生陷坠，广说不明宗正理。  
名闻利养接群机，业满生沈无间底。  

释印肃　颂证道歌　证道歌  
吾早年来积学问，冲风冒雨多迷闷。  
一到曹溪更不疑，方知往昔虚劳顿。  

释印肃　颂证道歌　证道歌  
亦曾讨疏寻经纶，永夜清霄习见闻。  
只道多闻便是真，谁知万法皆方寸。  

释印肃　颂证道歌　证道歌  
分别名相不知休，阳焰空花岂可求。  
龙舟旧阁闲田地，一度赢来方始休。  

释印肃　颂证道歌　证道歌  
入海算沙徒自困，无本随商过海门。  
眼睹千珍并万宝，归来不得一文分。  

释印肃　颂证道歌　证道歌  

却被如来苦诃责，尔我真心何间隔。  
贪忙只欲外边寻，直至如今连眼塞。  

释印肃　颂证道歌　证道歌  
数他珍宝有何益，倚门傍户痴心急。  
被伊轻贱且无言，衣裹明珠犹未识。  

释印肃　颂证道歌　证道歌  
从来蹭蹬觉虚行，不辞山远与深坑。  
一担须弥难放下，爱观峰顶秀崚嶒。  

释印肃　颂证道歌　证道歌  
多年枉作风尘客，不问东西与南北。  
只应好住便安身，闻举汝身心似墨。  

释印肃　颂证道歌　证道歌  
种性邪，错知解，  
不体玄机持五戒。行行坐坐执空观，  
见境见尘增鬼怪。  

释印肃　颂证道歌　证道歌  
不达如来圆顿制，丈六金身即我是。  
离知名相更无知，日夜烧香空自礼。  

释印肃　颂证道歌　证道歌  
二乘精进勿道心，南宗北祖乱纷纭。  
虽是善困招恶果，几时解得见天真。  

释印肃　颂证道歌　证道歌  
外道聪明无智慧，养生只欲贪名利。  
烧丹练药学神仙，有为不了终归坠。  

释印肃　颂证道歌　证道歌  
亦愚痴，亦小騣，  
五百三百成团块。太公发愿乳香烧，  
蛇行鼠步终须坏。  

释印肃　颂证道歌　证道歌  
空拳指上生实解，巡行数墨看经快。  
圆蟾光体指俱迷，枉入三途虚受罪。  

释印肃　颂证道歌　证道歌  
执指为月枉施功，一处明时两处通。  
月形兼指无交涉，十方刹海性含融。  

释印肃　颂证道歌　证道歌  
根境法中虚捏怪，见说是师便礼拜。  
汝从甚处到其间，且作街坊兼化菜。  

释印肃　颂证道歌　证道歌  
不见一法即如来，万机顿绝笑咍咍。  
将军战马今何在，野草闲花满地开。  

释印肃　颂证道歌　证道歌  
方得名为观自在，豁达灵光非内外。  
野桥村店混尘流，乞我一文充布袋。  

释印肃　颂证道歌　证道歌  
了即业障本来空，兔角拄丈击狂风。  
龟毛索子穿云鼻，理会乾坤空不空。  

释印肃　颂证道歌　证道歌  
未了还须偿宿债，这个冤家何日解。  
得休休去且休休，莫入他家饶了卖。  

释印肃　颂证道歌　证道歌  
饥逢王膳不能餐，百品千般耀目间。  
将谓君家亲用底，谁知益我自生难。  

释印肃　颂证道歌　证道歌  
病遇医王争得瘥，卢医体貌殊严怪。  
我见堂堂心胆惊，不领仙丹从此坏。  

释印肃　颂证道歌　证道歌  
在欲行禅知见力，活计千般全不识。  
十波罗蜜镇长存，庞公老汉通消息。  

释印肃　颂证道歌　证道歌  
火裹生莲终不坏，念念劳生不自在。  
彼既丈夫我亦然，舍短从长无羐碍。  

释印肃　颂证道歌　证道歌  
勇施犯重悟无生，挑起三衣即便行。  
逢人指出无心物，当下回光似不曾。  

释印肃　颂证道歌　证道歌  
早时成佛于今在，瓶倾不出周沙界。  
妙音遐畅广宣扬。念者念兮拜者拜。  

释印肃　颂证道歌　证道歌  
狮子吼，无畏说，  
直言恰似翻成拙。问渠何处住居家，  
遥指前坡无处诀。  

释印肃　颂证道歌　证道歌  
深嗟蒙懂顽皮靼，只道无人来剔拨。  
我今年少或龙锺，胡乱度生管广挞。  

释印肃　颂证道歌　证道歌  
祗知犯重障菩提，彼者堪修我不宜。  
龙女化身来警世，畜生驴马我同伊。  

释印肃　颂证道歌　证道歌  
不见如来开祠诀，过现未来冤重叠。  
罪性如空法亦然，罪法俱忘心莹彻。  

释印肃　颂证道歌　证道歌  
有二比丘犯淫杀，自嗟自怨无觉察。  
远栖林野望成真，自业茫茫谁摆脱。  

释印肃　颂证道歌　证道歌  
波离萤光增罪结，却把小乘文句说。  
疑心到此转怀惶，莫怪经非人自拙。  

释印肃　颂证道歌　证道歌  
维摩大士顿降疑，离四句兮绝百非。  
实相门中非我所，一轮心月镇光辉。  

释印肃　颂证道歌　证道歌  
犹如赫日消霜雪，逡巡业海皆枯竭。  
露出毗卢体不分，别无艺解堪施设。  

释印肃　颂证道歌　证道歌  
不思议，解脱力，  
不是思量心外得。一句当天八万门，  
野桥金柳依依色。  

释印肃　颂证道歌　证道歌  
妙用恒沙也无极，岂吝参方来同诘。  
何劳举指与言诠，杖头一眼明如日。  

释印肃　颂证道歌　证道歌  
四事供养敢辞劳，自有摩尼价最高。  
任君宝满三千界，性无利益漫丰豪。  

释印肃　颂证道歌　证道歌  
万两黄金也消得，道人有甚相交涉。  
家中祖代没分文，广度河沙三界客。  

释印肃　颂证道歌　证道歌  
粉骨碎身未足酬，念渠多劫力勤修。  
如今分付无人要，春晴晓雾连天碧。  

释印肃　颂证道歌　证道歌  
一句了然超百已，如如不动纤毫力。  
普眼当观如□□，春晴晓雾连天碧。  

释印肃　颂证道歌　证道歌  
法中王，最高胜，  
一微尘裹光无尽。无边身相入微尘，  
转大法轮常普应。  

释印肃　颂证道歌　证道歌  
河沙如来同共证，光光相彻无余剩。  
各申右手摩其顶，龙天万亿咸归命。  

释印肃　颂证道歌　证道歌  
我今解此如意珠，不论贫富灌头舒。  
出没往来无欠缺，四生六道入无余。  

释印肃　颂证道歌　证道歌  
信受之者皆相应，不落有无凡与圣。  
八面清风宇宙宽，日月从他浑自性。  

释印肃　颂证道歌　证道歌  
了了见，无一物，  
唯有天真一如佛。普贤腹裹接观音，  
善财稽首称奇特。  

释印肃　颂证道歌　证道歌  
亦无人，亦无佛，  
广大楼台弥勒宅。豁开门户接群生，  
一念无心全用得。  

释印肃　颂证道歌　证道歌  
大千沙界海中沤，何必春风更点头。  
雪夜一枝浑漏泄，速传驿马进王侯。  

释印肃　颂证道歌　证道歌  
一切贤圣如电拂，智尊不动琉璃头。  
紫金光聚没遮拦，说甚寒山并拾得。  

释印肃　颂证道歌　证道歌  
假使铁轮顶上旋，万里神光体自然。  
邪摩似雪飞汤裹，安能惊动老婆禅。  

释印肃　颂证道歌　证道歌  
定慧圆明终不失，天回地转光澄寂。  
劫火洞然转转新，个事如如谁委悉。  

释印肃　颂证道歌　证道歌  
日可冷，月可热，  
凡夫倒用成磨灭。大道圆明一性通，  
春夏秋冬谁辨别。  

释印肃　颂证道歌　证道歌  
众魔不能坏真说，真说无言光廓彻。  
包含万有不曾生，天地亡锋并结舌。  

释印肃　颂证道歌　证道歌  
象驾峥嵘谩进途，气冲牛羊耀昏衢。  
日月失光谁敢顾，万邪冰烁绝名模。  

释印肃　颂证道歌　证道歌  
谁见螳螂能拒辙，萤虫七夕吞明月。  
织女心宽不作声，牵牛一棒和空折。  

释印肃　颂证道歌　证道歌  
大象不游於兔径，针锋头上礼观音。  
百尺竿头犹进步，十方沙界现全身。  

释印肃　颂证道歌　证道歌  
大悟不拘於小节，猛焰炉中捞霰雪。  
石头垂足示长髭，修行有甚相交涉。  

释印肃　颂证道歌　证道歌  
莫将管见谤苍苍，井底蛙牛逞巨江。  
乾坤大地一只眼，用来还似一毫芒。  

释印肃　颂证道歌　证道歌  
未了吾今为君决，一字不留无可说。  
耀古腾今彻底辉，不离当体常光洁。  

释印肃　题宝塔  
塔本无缝，真如不动。  
说此经处，涌出虚空。  
释迦多宝，听说如梦。  
东西无二，见见不同。  
无刹不收，无色不融。  
层层落落，光影重重。  
恒河沙劫，尽入其中。  
三世诸佛，一法身通。  
针劄不入，寿量无穷。  
目连舍利，常隐於中。  
阿育王像，妙色金容。  
天龙八部，万亿灵通。  
擎山持杵，遍满虚空。  
护持礼塔，摧灭魔踪。  
显正宝塔，八面玲珑。  
水火不坏，障毗岚风。  
众生见者，永脱樊笼。  
信者施者，功德不空。  
无住布施，福德无穷。  
住相布施，犹滞途中。  
诸化子等，无功之功。  
成如是塔，标指宗风。  
空劫坏时，此塔不溶。  
劫火洞然，体若虚空。  
究竟涅槃，应时体用。  
逗机应化，无法不同。  
皇图永固，舜雨尧风。  
郡邑宰僚，禄位高崇。  
万民快乐，五谷盈丰。  
狼烟自息，瑞气和浓。  
性相平等，含灵体同。  
世出世间，色不异空。  
稽首如南，礼塔事终。  
乾道四年，戊子季冬。  
南泉慈化，肃老遗风。  
法界有情，一切珍重。  

释印肃　题经楼语  
般若贯华严，涅槃通宝积。  
迷则龙宫海藏，悟则一字不识。  
教演三伯余会，度人无数百亿。  
如今满目放光明，十二部经诠不及。  
崔田彭族祖坟林，无欠无余楼独立。  
大千沙界纳其中，无说无闻真利益。  
远祖近宗无不超，得意生身乘此力。  
现存一族福绵绵，世出世间福何极。  

释印肃　题三门  
玄之又玄，众妙之门。  
空之又空，一法常存。  
要见本来真面目，除非直入这三门。  

释印肃　题三门  
无门为法门，无入是真入。  
君礼信佛心，有为皆不及。  
舍财离相契无生，天耳廓通尘不立。  

释印肃　铁竹歌  
普庵和尚铁竹歌，十圣三贤不奈何。  
九节玲珑通法界，不由边笋自喽罗。  
从百练，已经磨，  
能障狂风止海波。恶龙报毒皆由我，  
猛虎归降岂是佗。世出世间无可比，  
非凡非圣力摩诃。莫耶剑，  
比天戈，生灭劳形费气多。  
只这一条刚不坏，撑天拄地应三摩。  
身莹净，意曼陀，  
非眼耳鼻六通和。肉眼那能堪作见，  
二乘天眼尚肴讹。德山老汉却老婆，  
横竖宗风般若多。罕遇其人难措手，  
至今独卓立巍峨。君不见，  
莫蹉跎，点石为金也是他。  
即栗横肩千万个，解吞铁竹可相过。  
未动口时百杂碎，岂同狐族唱巴歌。  
顺天助道功非细，只欲令人脱死魔。  
喃喃解语非关舌，入水何曾动碧波。  
铁竹自歌如是唱，海潮音彻笑呵呵。  

释印肃　同轮歌  
应机互换不空同，任运随时转此公。  
岂用千寻麻索拽，指端轻拨满寰中。  
活泼泼，耀玲珑，  
相继联绵不断穷。谁识那边关捩子，  
闲摇取笑各西东。能应也资慵，  
无求不得此轮中。坠石此时犹拙计，  
力多功浅众难供。斯用寡，  
意丰浓，八万尘劳一点融。  
饥渴永销从此脱，儿孙代代得昌隆。  
不费力，实从容，  
超彼迷流摝井中。莫令绳断沉泥底，  
手脚茫然杳绝踪。谩道同轮歌表裹，  
到来观者莫儱侗。知道本来无可说，  
屈伸俯仰示宗风。  

释印肃　万载县桥疏  
万载洪机一发，直得耳聋眼瞎。  
放身通济仁心，度尽微尘佛刹。  
劝英贤，须特达，  
百亿龙天齐鉴察。大开宝藏施珠珍，  
个裹无私一毫发。  

释印肃　畏爱兼抱  
南山有条鳖鼻蛇，雪峰往日镇常夸。  
丧身失命知多少，满地如今号菜花。  

释印肃　无见顶相  
无影树下谁相识，瑠璃殿内绝形名。  
千岩色□祥光现，万壑松风和没人。  

释印肃　显元歌  
不识本家元宝贝，汩没缘尘生死快。  
阿赖耶识藏无明，十八界缠缯网盖。  
贪嗔痴，常在在，  
心镜空花分内外。不知四大假成躯，  
妄执六尘增渴爱。迷此心，  
有三界，大地茫茫谁晓解。  
依师戒定学看经，闻通真空即生怪。  
世间物，无不坏，  
唯独法身镇长在。毛吞巨海有谁知，  
芥纳须弥实奇最。本无外，  
亦非内，心法无形无可对。  
假施七宝满三千，道眼未开心不会。  
莫说知，休谈解，  
自骊珠，不著买。  
用无尽处示众生，识不破人还□□。  
听语言，为教诲，  
不脱声闻生进退。刹那一念入魔群，  
万动虚招无间罪。本无传，  
莫求解，祗这灵光终不昧。  
大无边表细无尘，圆觉一轮如意袋。  

释印肃　香积厨法语  
咦，好辨心，  
以此三法为三昧，无量无边世不会。  
我今修供佛众生，万圣千贤悉同共。  
摩诃般若味真如，十波罗蜜同受用。  
大家著力要精专，一粒微尘不许动。  
为报龙天并八部，莫入厨中乾打閧，  
监斋使者在眼前，守护普庵无罅缝。  
针劄不入起馨香，十八元来佛不共。  

释印肃　谢戴安抚书院额  
普庵以此香，回向大居士。  
幻尽觉圆者，妙意难遮覆。  
惠我二笔端，三昧非迷悟。  
世间岂识知，何处寻门户。  
六字光慈化，千古人钦慕。  
象出普庵名，天龙常守护。  
法本付贤侯，利益何穷数。  
伤嗟逐末流，忙忙失元路。  
千里万里体无间，世世世间非我所。  
谢安抚，云轩密布巴陵时，  
愿长青眸垂一顾。  

释印肃　信士画真请赞  
非迷非悟，谁强名模。  
无相三昧，不受涂糊。  
越色超声无个事，连声不断念苏卢。  
眉芒动处千光含，自肯除非大丈夫。  
持心应不失，谋事便忘真。  
谁识元明宝，虚劳几度春。  
因见普庵老，示我体皆纯。  
但依无著性，性幻在逡巡。  

释印肃　信士画真请赞  
普因乾坤非外物，周闻法界祗圆音。  
含灵入我身毛孔，非相非名何处寻。  
宝陀触目无人见，妙体端严不坏金。  
如钟含响随缘应，见我方知识自心。  
释迦佛，普庵光，  
不二如来体不藏。香花供养谁知有，  
只在众生心印堂。  

释印肃　信士画真请赞  
此法身，无变坏，  
鼻孔裹许藏三界。水月空花点不成，  
非相光中常自在。  

释印肃　信士画真请赞  
法空为座，金刚为体，  
板如痴脱空无底。信心无二，  
吞山纳水。  

释印肃　信士画真请赞  
苍天苍天。悟无生法，  
谈不说禅。开两片皮，  
括地该天。如何是佛，  
十万八千。  

释印肃　信士画真请赞  
易尽世间颜色，普庵顶相奚为。  
等大虚空一体，雾露云霞表衣。  
眼观不见，耳听不知。  
惺惺不昧，了了何亏。  
自解拈花知起处，冷笑达磨更西归。  
用晦隐显无劳失，亘古亘今也大奇。  

释印肃　行童搬土  
童子聚沙为佛塔，而今搬土岂无功。  
忽然觉后知非土，当处回头识本宗。  
老僧念你善根微，所以教伊不失时。  
朝歌暮击三摩地，不久迷开解我机。  

释印肃　行者妙晓求颂  
头头相应人希会，物物皆真体不殊。  
但办肯心终不赚，情忘想尽入无余。  
自是出家无眼目，只言苦行落空虚。  
甘贽在俗犹通理，妙晓无求自得珠。  

释印肃　行住坐卧三十二颂  
普目不拘开合眼，意光何必待天明。  
众人未起我周布，行益资他腹自膨。  

释印肃　行住坐卧三十二颂  
澜浑汤水熟淘沙，不著油盐酱酣茶。  
饥渴随时餐少许，只思因甚悟桃花。  

释印肃　行住坐卧三十二颂  
割爱辞亲如是行，岂求衣食及为僧。  
步步澄辉无别想，卓然独立妙明生。  

释印肃　行住坐卧三十二颂  
夜静风悲人悄悄，众缘事办寂寥寥。  
趺坐结跏云汉定，谁知卧月忽明朝。  

释印肃　行住坐卧三十二颂  
生老病死苦相煎，唯我能知速弃捐。  
十二明中常念佛，闻师一举耳无边。  

释印肃　行住坐卧三十二颂  
闻道真空不著言，信心清净在拳拳。  
只将此性光明遍，语默行藏岂离禅。  

释印肃　行住坐卧三十二颂  
了身如幻向谁言，运水搬柴化有缘。  
忽遇浴室人指水，轻清妙触转光鲜。  

释印肃　行住坐卧三十二颂  
云冻风弥鸟绝踪，洞山只道没西东。  
等闲目击谁相委，赖遇丹霞作炭红。  

释印肃　行住坐卧三十二颂  
将勤补拙入厨中，不问青泥事事充。  
拾得寒山明此意，如今成佛满虚空。  

释印肃　行住坐卧三十二颂  
恒河沙劫奉如来，功未全时眼不开。  
自知本有灵光物，香灯不绝警痴呆。  

释印肃　行住坐卧三十二颂  
不亏扫地与煎茶，门户开关用法华。  
云迹雨迹来不住，个中谁肯速还家。  

释印肃　行住坐卧三十二颂  
心地光明净土圆，一切人见我无言。  
只拈扫帚东西拨，震动三千及大千。  

释印肃　行住坐卧三十二颂  
百里千乡信未圆，到来空爇一寻烟。  
我今朝夕时闻见，粉骨碎身报未全。  

释印肃　行住坐卧三十二颂  
主宾交接未开言，便过茶汤应口边。  
察理聆音非外物，结他欢喜万千年。  

释印肃　行住坐卧三十二颂  
护净烧汤不离坑，慈和三昧益群盲。  
十方诸佛皆如是，岂效披毛业报生。  

释印肃　行住坐卧三十二颂  
众生垢重汩尘缘，岂自收心同觉源。  
挈水拾薪时节至，三通鼓罢物皆鲜。  

释印肃　行住坐卧三十二颂  
千年枯木老纵横，鬼怕神疑夜叉灯。  
不是道人谁敢动，如斯应不是众生。  

释印肃　行住坐卧三十二颂  
火出木烬灰烟灭，黑白无纤可作师。  
喻若春风融腊雪，普令冷暖□偏枯。  

释印肃　行住坐卧三十二颂  
几番舒卷济群迷，马祖升堂百丈知。  
由是那时通一红，而今收放莫令迟。  

释印肃　行住坐卧三十二颂  
引领搬徒访万山，深明下手处艰难。  
圆成满目莲宫现，风铎声清意自闲。  

释印肃　行住坐卧三十二颂  
绿节闲云间古风，茂林浓处没西东。  
子猷消息无人问，鸶凤飞来足印空。  

释印肃　行住坐卧三十二颂  
和泥合水实辛勤，不遇明师事不成。  
今已连天铺满地，顺缘无漏必通津。  

释印肃　行住坐卧三十二颂  
密迹弥纶不露尘，天龙八部喜还惊。  
劫火洞然无变朽，此中人转普门经。  

释印肃　行住坐卧三十二颂  
历劫尘沙积窦岩，十方诸佛共同参。  
多宝闻经亲涌现，故非柏梓与松杉。  

释印肃　行住坐卧三十二颂  
扁鹊卢医速退边，大家饱吃普庵圆。  
解冤释结消诸病，感应无方不用钱。  

释印肃　行住坐卧三十二颂  
如今无缝古棱层，透石穿云度有生。  
普纳众缘无住著，状如一室百千灯。  

释印肃　行住坐卧三十二颂  
黄金布地非为富，白玉横街惹寇徒。  
心地平坚尘不入，修罗万仇手难摸。  

释印肃　行住坐卧三十二颂  
直截无根树子铺，超凡越圣大心粗。  
忘躯为法方如此，担板真如大丈夫。  

释印肃　行住坐卧三十二颂  
轰雷吼雷警昏蒙，雨歇风清似脱空。  
佛教众生弘大道，资家报国续宗风。  

释印肃　行住坐卧三十二颂  
千百年前老古锥，锄山钁圃示箴规。  
蛇儿挑起无人会，直截横抛更勿疑。  

释印肃　行住坐卧三十二颂  
灵源车辙显来由，一粒穿时快疾收。  
莫待庐陵高索价，临机下口卒难酬。  

释印肃　行住坐卧三十二颂  
摩尼无价汝当收，金玉浮财誓莫求。  
戴角披毛从此入，百千万劫作驴牛。  

释印肃　修城东合浦桥  
自性圆融不碍为，浮云枯木任风吹。  
莫怪道人无伎俩，犹如浮木歇盲龟。  
应化非真不逆心，有无俱遣道须成。  
相逢便肯无空过，合浦桥边验果因。  

释印肃　宣说神咒  
痴人著色又扣声，岂解圆音不可听。  
自古迄今宣不断，到家方觉少知音。  

释印肃　学无学颂一十五首  
尝闻学道不依形，道不依形不离形。  
不离不依犹寐语，寻思寐语本天真。  

释印肃　学无学颂一十五首  
休道这边与那边，得时何更有枯偏。  
有为皆是梦，梦中明白体如然。  

释印肃　学无学颂一十五首  
莫向人前说是非，是非不到实希奇。  
假饶讲得天花坠，大地山河总不知。  

释印肃　学无学颂一十五首  
戴起枯髅撞眼晴，烧香设拜甚精勤。  
一盲引众谁人会，赚误世间多少人。  

释印肃　学无学颂一十五首  
病在已而过在师，脱师离已闷胡芦。  
从前学解皆忘却，撞头磕脑愈心粗。  

释印肃　学无学颂一十五首  
实见菩提说甚禅，大家打开过残年。  
相逢道伴何言语，无价真珠不用钱。  

释印肃　学无学颂一十五首  
达磨西来脑搭披，少林久坐若顽痴。  
如斯显赫非今古，唐土生灵谁得知。  

释印肃　学无学颂一十五首  
老庐得了不传衣，后代儿孙切莫疑。  
衣法亲传两不是，心心心印了无知。  

释印肃　学无学颂一十五首  
五家示派乱纵横，未到玄门语默争。  
诳谤自招无间业，直须全体坠深坑。  

释印肃　学无学颂一十五首  
夺下生机不作声，耳聋眼瞎妙明生。  
随流口欲传心印，岂是缘情粥饭僧。  

释印肃　学无学颂一十五首  
昨夜三更日卓中，满天星斗雨蒙蒙。  
三门佛殿相携手，要去西天路不通。  

释印肃　学无学颂一十五首  
翠竹山茶映落霞，猿啼鹊噪道谁夸。  
一叶坠时秋遍界，春风微动一时花。  

释印肃　学无学颂一十五首  
悟人寂寂心寥廓，迷者忙忙到处错。  
普观迷悟实无因，祗这如来大圆觉。  

释印肃　学无学颂一十五首  
周岁孩儿八十翁，若观老少绝宗风。  
众生世界本无有，妙在当人一性中。  

释印肃　学无学颂一十五首  
十方世界口相吞，不断圆音说普门。  
谁有普庵知说处，一个穷人不著裩。  

释印肃　一心听佛  
不闻闻了绝狐疑，三界浮嚣总不知。  
泥牛入海通消息，木马横嘶贯紫微。  

释印肃　一一光明  
日月灯光未足奇，若逢肉眼转迷痴。  
恒沙眷属光无二，万亿龙天守护持。  

释印肃　移五瘟出市心  
助佛扬名化俗徒，遣邪归正沃心枯，  
国风雅泰民欢乐，只这和瘟大丈夫。  

释印肃　因道友说陈搏打睡警之  
日当午，有巴鼻，  
莫似这汉打瞌睡。精魄沉滞识神牵，  
堕入三途难出离。我这裹，  
不如是，眼若不睡诸梦除。  
端然静坐没牵缠，纵横自在无萦系。  
学道人，生惭愧，  
普庵万劫眼不闭。鼻孔连天叫大哥，  
海纳细流通大意。劝君修，  
休退志，坐断乾坤无别义。  
一条脊骨练纯刚，撑天拄地更无二。  
这光明，全体是，  
充满山河崇富贵。明月堂堂皎碧天，  
绝待灵明撒手去。一事无心了便休，  
祖门一句普天取。离相非空无别是，  
无声之乐响啾啾。  

释印肃　应化非真分第三十二  
应化即非真，高山水底行。  
有情皆是妄，无妄胜南能。  

释印肃　应化非真分第三十二  
有为皆梦形，颠倒执三生。  
善财不费力，百城一念登。  

释印肃　应化非真分第三十二  
如如皆合道，休向外边讨。  
大地作纤尘，万里无茎草。  

释印肃　应化非真分第三十二  
七宝岂齐经，福多不离心。  
心心心是佛，何处更堪寻。  

释印肃　应化非真分第三十二  
说时不取相，相说却成诳。  
不诳不谤时，如如真金像。  

释印肃　应化非真分第三十二  
无相中为人，天鼓发音声。  
汝等诸天人，昔为地狱身。  

释印肃　应化非真分第三十二  
易开终始口，会理休分剖。  
照镜失却头，引惹波波走。  

释印肃　应化非真分第三十二  
难保岁寒心，至道只如今。  
知命愁难入，无私祸不侵。  

释印肃　与参徒辨事  
仲元亨老，殷勤圆净。  
此中大事，雪曲高歌。  
骑白牛儿，漫空唱唱啰。  
这家也舂米，那畔争打禾。  
且道乘谁力，天真大老婆。  
近日南方诸道友，斩钉截铁自降魔。  
运水搬柴无不是，神通妙用显摩诃。  
一人办力诸天供，一会修来争奈何。  
移根拔树非邪作，翻有为无万事和。  
楼阁忽然横碧汉，人人功德无空过。  
香积味凭知道者，须教不少亦非多。  
介裹不消重委嘱，分明只是空弥陀。  

释印肃　与廖维高  
精通三教越禅机，语默同风和者希。  
匝地周天居土眼，元来只在一毫厘。  

释印肃　与汤亨老居士  
香积厨中烹五味，脚踏天兮头顶地。  
虽然头角各分张，未得个人都了利。  
不然亨老大慈悲，一日无私和众议。  
南方道友不偏枯，到裹许人皆具备。  
直教塞口并咽喉，消息出门无不是。  

释印肃　与王巡检  
佛法从来付宰臣，今朝已遇大心人。  
透明幻住超生灭，鉴物无私佑圣庭。  

释印肃　与王巡检  
达磨非为后，瞿昙未是先。  
当来无量劫，懒翁得自然。  

释印肃　与夏国舅  
白日上升非偶尔，刹那成佛亦如然。  
个中迥超声色外，恩光满目意连天。  
好明廓彻非思量，一受皇书遍普贤。  
江西风月光无尽，帝里真如万法圆。  
当处饮吞无不足，护持秘密不休年。  

释印肃　赞达磨  
妙契触目菩提，谁观达磨西归。  
只是老胡捏怪，好与三十竹篦。  
试问参方知不知，狂书早自落便宜。  
