---
title: 第55部分
index: true
icon: editor
order: 55
category:
  - 诗藏
  - 诗集
  - 全宋诗
tag:
  - 佚名
---

吴则礼　郁李甚开其花如雪以珍瓶贮之  
玉妃春行不落寞，授馆独有青玻璃。  
是身未办堕杂染，高自标致真希奇。  

吴则礼　元老见过因育新诗  
西风动湖海，木落蓬户幽。  
稍回长者车，聊以消吾忧。  
脱巾哦新诗，爽气凌高秋。  
萧然漂转余，文字慵雕锼。  
老骥语尤壮，屹屹孰与俦。  
一笑曾莫逆，未觉悲淹留。  
岁晚余粳稻，呼儿具肴羞。  
蔬畦绿可撷，浊酒供献酬。  
平生山林姿，绝意宫锦裘。  
黄鸡忽登俎，岂羡烹全牛。  
念昔佐帷幄，饮酣佩吴钩。  
沧波会入手，此事非人谋。  
羲和驱白日，疾游无停辀。  
散发倚前槛，江天云自愁。  

吴则礼　元日  
秃雪盈巾面欲黧，三间茅屋傍淮湄。  
北湖不道无炊米，也向衡门贴画鸡。  

吴则礼　元日呈王长元次元关圣功  
是身久付一蒲团，半世读书真画墁。  
唤取平生三语掾，来分投老五辛盘。  
犹堪白堕樽边笑，端奈红梅花底寒。  
莫部标侏儒饱欲死，从教霜雪映南冠。  

吴则礼　再用前韵  
玉涧安在哉，注目匡山云。  
都梁有奇特，渠自能挽君。  
伏雌端可烹，岂惟酒盈樽。  
老子堪料理，枯肠为之醺。  
奕奕弦上语，大似机中纹。  
白头得胜妙，叹咤初未闻。  
更弹醉翁操，洗吾蒲团昏。  
且复瀹龙焙，谁言淮水浑。  

吴则礼　再至山阳  
北湖锥也无，四海一儿子。  
此生吾知之，不过老病死。  
五斗一强谋，要饱聊尔耳。  
秃发犹读书，尽胜种种事。  
初解行脚包，问讯长淮水。  
端欲洗枯肠，相见辄欢喜。  
将借官屋居，聊复置床几。  
更煮楚州糜，尚欠淮南睡。  
手中楞严经，咀嚼真有味。  
姑降老鼻雷，岂复论字义。  

吴则礼　曾公卷育陈子南昭亭诗因次韵  
君不见唐时画马曹将军，肯道江都也绝伦。  
又不见即今陈郎论句法，头头未背少陵人。  
往时屡费曾郎酒，作意浇泼昭亭春。  
一丘一壑正著相，慎勿来唤天公嗔。  

吴则礼　赠董无求  
董侯湖海俊，短小精悍姿。  
梁园固多士，未至独好辞。  
相逢要作语，老语竟不奇。  
饱知匡鼎来，吾曹无说诗。  

吴则礼　赠郭功父  
儿童畴昔看挥毫，未觉雄辞愧广骚。  
谈尘纵横走雷电，诗坛磊落建麾旄。  
捐身鱼鸟黄尘远，隐几江湖白浪高。  
短褐婆娑弄明月，纷纷昩冕一鸿毛。  

吴则礼　赠江贯道  
即今海内丹青妙，只有南徐江贯道。  
孤峰叠巘真自奇，老树沧波亦复好。  
扶杖时来问麴生，戏捉毛锥吾绝全。  
龙眠居士唤不应，世上从交韦偃少。  
一生管城良有味，弹琴宁论老会至。  
时调白羽臂乌号，杨叶曾穿有能事。  
独怜老子跛跛归，故遣七弦声作雷。  
老子从来知贺若，为吾剩弹乌夜啼。  

吴则礼　赠江器博  
先生行年今七十，值杖端如孤鹤立。  
江天小雨作许奇，洲渚横斜雁行湿。  
先生隶法老更精，未要中郎作典刑。  
笔含钟鼎小篆意，启齿要须斯与冰。  
先生宿昔爱弹琴，不爱越琴爱雷琴。  
摩挲龟背蛇跗纹，太和款识尤出伦。  
先生真已弃百事，旧参尧典腕典字。  
端有江湖著老儒，笑大耳儿长结眊。  
学书初不论永和，书到石鼓才不磨。  
不见吏部石鼓歌，住载安得类骆驼。  

吴则礼　赠王子和  
二年紫塞头，日日思都梁。  
归来向清淮，白鱼初饱霜。  
走马脱辔头，搴旗向沙场。  
不如把蟹螯，欹帽呼酒觞。  
要听阿燕歌，颓然倚胡床。  
姮娥一笑粲，韵此九月凉。  
缅怀去从军，只影天一方。  
谁令投老梦，犹咤登太行。  
采采东篱花，其香何扬扬。  
昭华唤惊鸾，玉支况在傍。  
自惭老不解，著句说小妆。  
独知折齿屐，尚可追二王。  

吴则礼　赠夷白介然  
顷游古新秦，打包过黄河。  
跛跛登摧车，白发角荷戈。  
行人十七八，儿女载骆驼。  
戍鼓已断肠，况乃有边歌。  
归来见二老，坏衲宿昔磨。  
举头僧伽塔，便如到补陀。  
软语作许甘，耄矣所得多。  
随堂一钵饭，扪腹端无他。  
度淮太早生，船鼓将鸣兽。  
且置茶铛事，谁独相诋诃。  

吴则礼　赠油州杨吉老  
先生个中人，百骸一破甑。  
端憎屐满门，姑现维摩病。  
枕边黄帝书，大笑医多卢。  
酬对虽种种，而我初如如。  
要吃十方饭，不担丛林板。  
久入无碍禅，遂具通身眼。  
客来据胡床，唤婢传酒觞。  
深藏世啼舌，浩歌看屋梁。  
孔兄掉头去，宁复挽渠信。  
未办作痴儿，户枢以铁铸。  

吴则礼　赠元晖  
南宫先生晚为郎，学语小儿说元章。  
屋下架屋安足数，突过钟王妙如许。  
平生韵语何处有，澜翻旧识论诗口。  
不落钤锤或自憎，举似痴心妄想儿真敝帚。  
谁当料理晋马曹，讵复酬答视愈高。  
恁君快写拄板相，政应颊上加三毛。  
阿晖讵独爱奇字，径割全牛烹大胾。  
笔墨须论顾陆间，岂止远过杨契丹。  
痿癯吾作老摩诘，惟子堪任来问疾。  
是事且置默然坐，舌端种种一时堕。  

吴则礼　赠赵圣源  
北湖洒西来，系船清洛尾。  
老眼便许奇，日日南山紫。  
脱身戎马间，见此佳公子。  
手捉有锦囊，胡床教脱屣。  
剧谈倚蒲团，胜处辄启齿。  
非关偶追寻，臭味有相似。  
不知官如何，但说丘壑事。  
俗子初未侵，唤醒云壑睡。  
古图开巨然，茗碗同料理。  
落日望长空，西风雁行起。  

吴则礼　赠子发  
金铜仙人辞汉歌，近时作者嗟谁何。  
王侯之种合瑰诡，君复鼻高胸块磊。  
著身丘壑谢幼舆，此事端怜卿辈无。  
口谭名理脚穿屐，手捉毛锥家四壁。  
平生三尺古锦囊，掉头不爱尚书郎。  
饱知得句要得眼，肯道挽弓须挽强。  
老夫天与覉臣骨，大笑痴心妄想儿曾咄咄。  
折应酬旧喜存乌皮，渴釜初欣识黔突。  
未办浇渠酒一樽，藜羹且可细论文。  
政思横说与竖说，莫废本来微妙舌。  

吴则礼　赠醉吟先生许体之  
种种未似哦北窗，头头不如唤酒觞。  
论文处度过裴迪，觅句介然真佛光。  
典肱饱作南山梦，提钵径坐僧伽床。  
时时裹胫著两屐，盱眙城底淮声长。  

吴则礼　招李汉臣饮与汉臣别九年相视癯然各已翁矣  
平生三毛尔，鬓发眉与须。  
标何忽霜雪，星星欲无余。  
手中木上座，枯槁正类渠。  
而吾方两忘，隐几者谁欤。  
是身那有坚，寝饭姑如如。  
旧时祖师令，似守商君书。  
老夫亦耄矣，戒律今全除。  
惟兹笑及嗔，二法元不殊。  
独当招故人，浊酒满眼沽。  
非徒洗耳恭听离君，且复浇索居。  
白鱼良已佳，黄菊端未疏。  
肯来共情话，宁辞办篮舆。  

吴则礼　知府毛公显谟以诗宠还书轴谨次严韵以叙拳拳服膺之万一  
天边叠巘云涛外，南人启齿北人怪。  
给事笔力鼎可找，九鼎初如一毛细。  
曲肱左省清梦余，长江拍拍天一隅。  
后车聊载高阳徒，行复持被承明庐。  
即今司业谁姓苏，还能办人酒钱无。  
生憎枯槁屈大夫，金盘鱠缕日可须。  
公也慎莫言归欤，英姿要作凌烟图。  

吴则礼　至楚怀慎汉公  
抱翁何许欲灌园，独怜帆腹会孤掀。  
双轮有蒲良未好，束帛加璧安足论。  
少日读书守贫巷，异时簪笔登修门。  
相思徒吟老驼句，不见君来欲断魂。  

吴则礼　至楚约诸人饭而圣功不来翌旦乃见过  
前身坐衲僧，积此葵苋债。  
今朝偶烹鲜，居士辄破戒。  
摩挲羁臣腹，商略九州大。  
平生折脚铛，个里有妙解。  
关郎作底忙，使吾一长喟。  
明发得得来，犹较些子在。  

吴则礼　至龟山先寄吕少冯  
出舟跛跛为情亲，催遣篮舆烦故人。  
九死仅全真去楚，百年未了更游秦。  
晨炊要索祖仁饭，老鬓旧著渊明巾。  
传语淮山元好在，初捐一笑与覉臣。  

吴则礼　至洪泽寄吕少冯介然  
来往都梁真有期，瘦藤挈挈要追随。  
独怜老子蒙头睡，不见梅花如雪时。  
经炉饱附僧伽火，斋钵长分庾氏糜。  
岁暮东窗好晴日，传声阿遁正相思。  

吴则礼　至南京道中尚有莺声  
投老长亭更短亭，翩翩楚柁正关情。  
黄鹂要是知人意，犹作他时求友声。  

吴则礼　至青阳先寄韩子苍  
秃发覉臣百不忧，树头树底鸣栗留。  
游方便具屈宋眼，出世真成陶谢流。  
著冠来糴太他米，捩柁故转长淮舟。  
莫问铜钱恰三百，浇肠一斗与君谋。  

吴则礼　舟行对菊寄智夫侄  
洛水微寒淡晚秋，坐教风雨打船头。  
莫嗔宿昔爱霜菊，可是平生怕督邮。  
未办作诗论句法，且当贳酒消人忧。  
白眉青眼见小阮，共卧淮山百尺楼。  

吴则礼　舟行坐睡  
撩天鼻孔蟠雷车，世间诸法种种坏。  
饱参饭后蒲团禅，花湖端为第一代。  

吴则礼　周介然所惠石铫取水瀹茶  
吾人老怀丘壑情，洗君石铫盱眙城。  
要煎淮水作蟹眼，饭饱睡魔聊一醒。  
僧伽孤塔何亭亭，试唤僧伽真肯应。  
拟向山阳买白菜，团炉烂煮北湖羹。  

吴则礼　朱泾寺  
冀马日驰突，无地制奔放。  
来争天东南，束手莫与抗。  
我航指四百，去之迷所向。  
十里望云屋，远意属昆阆。  
尺五跬步天，丈六欢喜相。  
更参船子师，稽首问无恙。  
平生客江湖，半世狎烟浪。  
渔监选常登，钓尹职不旷。  
此手误遮日，久矣翳尘妄。  
愿师赐金篦，试与开眼障。  

吴则礼　竹炉次韵  
薰炉好妙非吾欲，古铜惟怜鼎三足。  
手中一瓣非碌碌，传语此君惊世俗。  
快烧笃耨置一床，枕上齤齤气味长。  
似是马曹真未会，不唤此君闻妙香。  

吴则礼　自太和冲雪归而旅雁数鸣据鞍偶作书赠令权元凯  
休论驼背锦模糊，且试腰间金仆姑。  
边头可是怜侬辈，忽作徐熙雪雁图。  

吴则礼　自太和冲雪归据鞍偶作书赠令权元凯  
老去龙纹匕，平生兽锦袍。  
端知有奇语，大雪满弓刀。  

吴则礼　坐睡  
白灰如雪麒麟红，一老已打斋时钟。  
衲子未来且坐睡，蒲团与我作新冬。  

吴泽　古有所思  
我思至人，游心唐虞之帝廷。  
上下数千载，迥如云霄畴与京。  
舦夔礼乐表世则，克绍周孔流芳声。  
斯文在兹幸不坠，亘古永怀惟六经。  

吴璋　环溪夜坐  
江天閒晚已斜阳，静掩柴门对草堂。  
叶落转枝翻鹘影，星飞横水带萤光。  
微风得隽驱残暑，新月出音生嫩凉。  
坐觉秋容转清爽，一声渔笛在沧浪。  

吴璋　句  
弈棋但以忘忧耳，纵酒无如作病何。  

吴璋　句  
衣无锦绣劳心织，味乏膏粱困舌耕。  

吴璋　句  
雁飞云抹欹斜字，鱼跃波摇出没星。  

吴璋　句  
惜别有情空执手，赠行我绪不成章。  

吴璋　句  
水流天际惊春动，山入云间斗碧攒。  

吴璋　句  
始讶长郊从此断，忽惊行客近前来。  

吴璋　句  
龙肝雉尾瓜莼好，玉核金槌枣柰香。  
只有牛心犹未割，愿如逸少得先尝。  

吴璋　句  
閒中坐作蜘蛛隐，梦里逃成燕雀禅。  

吴璋　句  
各自芬芳花默默，两相呼唤鸟津津。  

吴璋　句  
风急城闉砧杵动，雨余园圃辘轳收。  

吴璋　句  
地暖尚疑消玉马，云开早欲放金雅。  

吴璋　句  
倒悬欲堕花如缀，背立将飞鸟似惊。  

吴璋　句  
池塘不用梦春草，风雪何须在灞桥。  

吴璋　上人陈情十首之一  
下笔非能不自休，清谈不足第三流。  
梦中读易疑神动，醉里吟诗想鬼愁。  
飞鹘岂徒惊燕雀，骑驴直欲度骅骝。  
此君须异无人识，惭愧当年遇褚裒。  

吴振　题招提院静照堂  
古刹深沉一水边，清虚疑是翠微间。  
门前滚滚红尘闹，堂上翛翛白日閒。  
燕坐不知增夏腊，冥心安在更云山。  
静中别有真消息，於此谁何合往还。  

吴震斋　王簪花  
素娥昔日宴仙家，醉里从他宝髻斜。  
遗下玉簪无觅处，如今化作一枝花。  

吴之选　铁券山  
宗派天潢衍，文章吏部遗。  
前期尺土尽，轶事几人知。  
岁月松杉古，尘沙日夜吹。  
数家芳草外，凭吊总凄其。  

吴中复　赋新繁周表权如诏亭  
君构义方亭，人知善教成。  
恩封新诰命，词合旧题名。  
承袭诗庭训，辉光里闬荣。  
如今彩衣养，蔼蔼振家声。  

吴中复　和承谏议  
瘴雾日消岚气静，飓风朝息海波闲。  
安期尝饵菖蒲在，马援应无薏苡还。  

吴中复　江渎泛舟  
晓来一雨过池塘，江渎祠前馆宇凉。  
翠水细风翻昼浪，红蕖微露浥秋香。  
欲停画舫收船檝，旋折圆荷当羽觞。  
逃暑岂须河朔饮，迟留车马到斜阳。  

吴中复　江左谓海棠为川红  
靓妆浓淡蕊蒙茸，高下池台细细风。  
却恨韶华偏蜀土，更无颜色似川红。  
寻香只恐三春暮，把酒欣逢一笑同。  
子美诗才犹阁笔，至今寂寞锦城中。  

吴中复　句  
前有牧之之风流，后有元之之篇咏。  

吴中复　句  
莫爱荔子红，岁作嘉州孽。  

吴中复　句  
鲸鱼有浪春涛阔，铜鼓无声夜柝闲。  

吴中复　览齐山寺陈鸿断碑  
翠琰何年沉朽壤，羡师寻访得其余。  
应同湘水断碑字，难辩韩陵片石书。  
汩没身名真梦幻，变迁时月易丘墟。  
收藏且作山中物，莫问陈鸿记事初。  

吴中复　齐山图  
当时齐映为州日，从此山因姓得名。  
却自牧之赋诗后，每逢秋至菊含情。  
行寻古洞诸峰峭，坐看寒溪数曲清。  
梦到亦须尘虑息，那堪图画入神京。  

吴中复　闰春三月二日陪行之秘监游柏谷寺  
实界嵚岑路入云，闰余三月属芳辰。  
烟林未动阴森地，山杏寒开寂寞春。  
潞子岭头销白日，神农祠畔柅朱轮。  
乘闲自是逍遥事，谁羡襄阳倒载人。  

吴中复　西园十咏　翠柏亭  
众林坠黄叶，皴皮抱翠枝。  
自然根性在，不为雪霜移。  
灵润承多露，清阴贯四时。  
婆娑岁寒意，每到坐迟迟。  

吴中复　西园十咏　方物亭  
草林虫鱼部，披寻自古无。  
飞沉天产异，生植土风殊。  
物色随心匠，形容记绘图。  
虚亭玩真意，浩思满江湖。  

吴中复　西园十咏　锦亭  
帘幕临彫槛，窗疏照烂霞。  
园林初过雨，风日猛催化。  
香入游人袖，红堆刺史家。  
四时俱好景，终不似春华。  

吴中复　西园十咏　流杯亭  
结客乘公暇，流觞逐浩歌。  
乱峰晴倒影，曲水宛回波。  
小海逢元巳，兰亭记永和。  
西州行乐事，应比晋贤多。  

吴中复　西园十咏　乔楠亭  
古木西园胜，亭延上客过。  
色无花卉妒，坚为雪霜多。  
干育千年秀，根含一气和。  
明堂求厚栋，可得老岩阿。  

吴中复　西园十咏　琴坛  
潇洒琴坛上，贤侯养道情。  
无今亦无古，求意不求声。  
林邃风初静，云收月乍明。  
拂弦成一弄，尘思浩然清。  

吴中复　西园十咏　西楼  
信美他乡地，登临有故楼。  
清风破大暑，明月转高秋。  
朝暮岷山秀，东西锦水流。  
宾朋逢好景，把酒为迟留。  

吴中复　西园十咏　圆通庵  
坐对圆通境，陶然胜静斋。  
观空无物我，扣寂外形骸。  
燕坐埋遗照，虚名莫疚怀。  
人间忧乐地，所丧甚山崖。  

吴中复　西园十咏　众熙亭  
亭枕方塘上，轩开四照新。  
花涵清露晓，风卷绿波春。  
日暖眠汀鹭，荷翻跃锦鳞。  
熙熙游宴地，行乐慰西人。  

吴中复　西园十咏　竹洞  
阴森过百步，屈曲锁莓苔。  
翠色寒无改，清风时自来。  
叶笼苍玉干，路入碧云堆。  
吏散无公事，支筇到几回。  

吴中复　谢惠茶  
我闻蒙山之巅多秀岭，烟岩抱合五峰顶。  
岷峨气象压西垂，恶草不生生菽茗。  

吴中复　续和签判太博游海云  
海云摸石近东城，莽苍春郊去路平。  
绕寺溪光照金络，夹堤柳色混青旌。  
榴花新酿盈樽渌，玉柄高谈照座清。  
上客西州胜京口，给鲜牛炙旋供烹。  

吴中复　游海云寺唱和诗  
锦里风光胜别州，海云寺枕碧江头。  
连郊瑞麦青黄秀，绕路鸣泉深浅流。  
彩石池边成故事，茂林坡上忆前游。  
绿樽好伴衰翁醉，十月残春不秒留。  

吴中复　游琴台墨池  
寻春景物乍晴暄，连月余寒花未繁。  
犬子琴台余古寺，扬雄墨沼但空园。  
池边宿草交加绿，林外鸣禽相斗喧。  
秀麦渐渐摇暖日，几重苍翠满郊原。  

吴中复　中秋待月终夕阴晦偶书  
待月西楼上，平秋气象分。  
辉光唯此夜，遮掩奈浮云。  
红烛灯交烂，清香篆自薰。  
明年好景在，何处会多闻。  

吴中复　众乐亭二首  
贤侯新葺水云乡，虚阁峥嵘绿渺茫。  
波面长桥步明月，人家疏影带残阳。  
风中白鸟侵烟去，雨后红蕖拥袖香。  
从此郡图添故事，岁时遗爱似甘棠。  

吴中复　众乐亭二首  
烟波空阔岸低回，草绿花红处处堆。  
一片湖光分岛溆，四边山色入楼台。  
从来未有吾民乐，此地欣逢刺史来。  
目断鄞江何日到，京师只得画图开。  

吴仲轩　谢程钜夫学士  
抱疾经年久，何期徵诏临。  
芸窗书已蠹，竹径叶尤深。  
空返皇华使，难忘鸥鸟心。  
怀君虽感激，衰鬓不胜簪。  

吴珠　烟波亭  
汉水连天阔，江云护晓寒。  
青青山数点，最好倚栏看。  

吴资　【勀　01】　合肥怀古三首  
合肥一都会，世号征战地。  
我来值明时，不识兵革事。  

吴资　合肥怀古三首  
曹公教弩台，今为比丘寺。  
东门小河桥，曾飞吴主骑。  

吴资　合肥怀古三首  
幼度提晋师，胡卒惊鹤唳。  
城外军屯垒，可数不可计。  
至今风雨夜，鬼哭杂异类。  

吴子良　句  
问花何事人偏爱，会遇渊明把玩来。  

吴子良　葵花  
花生初咫尺，意思已寻丈。  
一日复一日，看看众花上。  

吴子良　林和靖祠  
松树高低逐径斜，祠堂牢落锁烟霞。  
我来閒咏梅花句，想见此翁如此花。  

吴子实　题张获轩诗卷  
中兴逾百载，独有放翁诗。  
豪出谪仙右，妙惟工部知。  
镜湖归老日，剑阁入军时。  
英气今何在，九原千古悲。  

吴子实　题张获轩诗卷  
句法亲传得，江湖老获轩。  
推敲深得趣，穷达可曾论。  
好爵无三字，清名有五言。  
还知绮奇处，难弟复难昆。  

吴子实　舟行即事  
烟暗前村树欲无，草簑簅笠一翁渔。  
无端风伯吹斜雨，湿却蓬窗数册书。  

吴子文　访隐者不遇  
道人入山访道人，山深俗朴鸡犬驯。  
道人不见道人去，{毡占换监}毵草木无边春。  

吴宗旦　都梁宫  
从来香草骚人咏，晚作离宫炀帝游。  
三殿重重锁秋色，七泉脉脉贯中流。  

吴宗旦　金釜山灵泉  
泉来有脉去无痕，水底神龙暗吐吞。  
莫怪一池杯样小，个中风雨洗乾坤。  

吴宗旦　九顶大像阁  
嘉州石拂名天下，回视新昌可子孙。  
幸甚身游大人国，恍然梦跨北溟鲲。  

吴宗旦　句  
避暑自应归故国，无端依旧入扬州。  

吴倧　句  
老去渐同嫫母丑，归来免效买胡留。  
两生更肯从绵蕞，高祖规模又不同。  
吴市终身避言耳，去家岂是去为仙。  
杨柳池深鱼乍出，桑麻土润燕初归。  
渔携纲近鸥斜去，人过桥东影倒行。  
岸近田多损，潭深石叠平。  
村舂林外急，钓艇柳阴横。  
竹牖迎风翻贝叶，铜炉温火养龙涎。  

吴倧　夏暑  
旧闻有西山，松风六月寒。  
明当整襟屦，舒笑青云端。  
招手尘外人，瀹泉采芳荪。  

吴遵　龙浔山  
危亭瞰碧虚，缥缈青林薄。  
坐久人不知，衣上云光落。  
绝构临层霄，虚窗动元气。  
晨兴苍莽间，诸峰在平地。  

吴遵　题早春亭  
百里桑麻雨露同，溪山无地不春风。  
东风若问春来处，尽在门前桃李中。  

吴遵路　经照湖方干旧居  
磻豨垂钓者，终得展其才。  
何事先生隐，不逢明主来。  
泉声秋雨歇，月色夜云开。  
对此空惆怅，吟魂早晚回。  

吴遵路　送梵才大师归天台  
高躅动京国，静缘怀故山。  
扁舟乘兴往，孤鸟倦飞还。  
社漏重湖外，霞城积霭间。  
碧云聊寓意，即境自幽关。  

五迈　跋黄京甫必昌提干四书讲义  
吾友黄京甫，顺资厚以浑。  
自了场屋债，偏参诸老门。  
四书不释手，日旰忘晨飧。  
超悟到圣处，不能忘于言。  
序讲凡五篇，字字比玙璠。  
伊洛有心印，传受百圣源。  
紫阳有心灯，瞩破万世错。  
得君再细绎，提醒钩其玄。  
如印一洗涤，篆籀宛然存。  
如灯增膏油，光焰大且敏。  
我昔从师以，是书粗计论。  
老大学不进，德性焉能尊。  
因君重感慨，旧闻日当温。  
愿言剪枝叶，作音事本根。  

五迈　跋林学士宋聊帖  
朝为一旅人，暮推拾九官。  
趾高气且浮，反面视孤寒。  
昔闻韩魏公，义风塞人寰。  
赤舄坐书锦，有客排其关。  
孤身无所贲，乞公玉盥盘。  
公笑授之去，感涕双汍澜。  
我始得此事，谓可耸俗观。  
家传书甚悉，国中载不完。  
今见学士帖，烂然银钩蟠。  
方其一第初，半载游长安。  
持书遗乡朋，客费无虚闲。  
近得奁中赀，分壮贫士颜，  
宁我食无鱼，不忍渠无餐。  
宁我裾无华，不忍渠衣单。  
臭味何所爱，敢言囊之悭。  
犹愈轻薄儿，一笑黄金拚。  
我来阅遗书，据案发长欢。  
纵横缠片纸，突兀已万间。  
魏公为上相，庇士易为权。  
林公初筮仕，为此良独难。  
景仰前辈人，高节骞云山。  
原下不可作，清风何时还。  
泚笔哦此诗，寄名乌线栏。  

五迈　白发叹  
日月转四时，团团辗清昊。  
人生一世间，轻尘棲弱草。  
寒暑不相贷，容鬓岂常好。  
嗟予涉世纷，闻道苦不早。  
尘劳纵掀簸，冉冉风中葆。  
行年将四士，素标已插脑。  
星星缠数茎，烂熳色胜缟，  
耘镊虽暂无，安能遏衰槁。  
黄精何要铒，已白恐难扫。  
幸有琴心文，真诀堪却老。  
华池溉隐芝，青青可常保。  
斯理不吾欺，从今勤探讨。  
要当验他时，难为常人道。  

五迈　白发叹  
青铜作明鉴，皎皎铺晴昊。  
照我沐初晞，几缕经霜草。  
本无适俗韵。颇识林园好。  
何为浪自苦，落得衰颜早。  
悬知日夜改，青丝成素葆。  
达人遗世累，士木视肝脑。  
那於形骸间，计校玄与缟。  
彼独何人哉，而我叹枯槁。  
壮年不可挽，过日如霜扫。  
但有岁寒心，不逐冰霜老。  
誓开三径荒，种艺杂庸保。  
虽无大药资，尚得恣幽讨。  
此外尽悠悠，置之不复道。  

五迈　白发吟  
明发览青铜，寸白坠华簪。  
悬知不能免，岂意遽见侵。  
忆昔随群儿，总角混青衿。  
纵弱不好弄，既冠知惜阴。  
时开磊块胸，浇之以古今。  
二十偕计书，进士路欹嵌。  
迟迟十四年，一第酬苦心。  
今年已六六，暮景来侵侵。  
一发照我眸，众发立森森。  
忽然一失笑，政要渠相寻。  
有田愿种玉，有腰愿重金。  
富贵岂不好，劳鹿那能禁。  
何如一床书，侑之绿绮琴。  
远参兰茝香，清玩山水音。  
高歌月满架，醉卧斗横参。  
待教头半白，挂冠老山林。  
饮犊青草浦，盟鸥白沙浔。  
凭虚唤张陆，听我白发吟。  

五迈　别永福张景山  
我友满天下，面交如斗量。  
最晚得张子，群中孤凤凰。  
秀气分高盖，妙年侔洛阳。  
趋向颇近道，才具已老苍。  
兰若参文盟，过眼五月疆。  
别我求赠言，握手吐肝肠。  
学贵根书茂，积贮焉可忘。  
如行千里路，须具三月粮。  
文亦有活法，先使意气张。  
如破勍敌壘，须擒贼中王。  
子家蔼文献，庭砌多琳琅。  
归欤力种绩，宜亲师友良。  
植本日双大，养气日双昌。  
学丰敷为文，如富出民藏。  
襟期要牵牵，俗物徒茫茫。  
他日泉石下，候气视北方。  
知有滔滔得，非予谁其当。  

五迈　常惺惺室  
性命一同源，万善天所赋。  
五行水生智，正以虚明故。  
先生原命宫，水与金夹辅。  
清质自生明，冰壶澄月露。  
穷理以致用，干事必正固。  
与国作耆龟，应物公权度。  
所以常惺惺，一室神明护。  
室外中主人，寿比乔松数。  

五迈　代简奉寄三山方时父遇游几叟明复  
昔我游三山，稠中得二友。  
初交方时父，后识游几叟。  
大比献能书，厥岁在西酉。  
垂钓文海中，修鳞上钩否。  
蔡簿校文回，曰方其所取。  
有高说夫者，姓名出其右。  
同游本弟昆，紫荆偶分剖。  
游虽迟再荐，楚弓楚人有。  
余评时父才，进士中少耦。  
词绝似秦七，诗已迫黄九。  
几叟尤不凡，耿耿良自负。  
英辞沮金石，真气干星斗。  
等是青云人，科第争前后。  
射策对天墀，会须为举首。  
三年一抡魁，须服天下口。  
毋为陈诚之，要作张无垢。  
狂生分不才，生老未觉丑。  
向坐太饶舌，相看拥从手。  
六阶何惜镌，百谪亦甘受。  
不爱骑鹤姿，看人作太守。  
只读相牛经，教了事农亩。  
乏地堪置锥，仰天频击缶。  
二君最知心，一别忽许久。  
作计分寄之，或赏千金帚。  
并简潘庭坚，何时一樽酒。  

五迈　殿廷初考圹同舍约共赋诗  
绍丑夏五初，皇帝下明诏。  
大廷许群英，虚心问道要。  
初考凡六员，同时赴宣召。  
宫讲絮斋子，典刑真克肖。  
胄丞道乡孙，道心长返照。  
何殊钟在簴，宛如刀出鞘。  
谷口亦何人，才德俱富邵。  
走也分尘埃，识见等萤爝。  
亦获在选中，所得过所料。  
宫烛分夜辉，御香供早烧。  
群羽竞赴砫，众鳞争人钓。  
意气云龙翔，精神风虎啸。  
或异入柔行，或疾声大叫。  
或自出机轴，或工一窃剽。  
或写云和音，或鼓折杨调。  
或作朝凤鸣，或吟蚯蚓竅。  
好恶随品题，宁复相识诮。  
上方富春秋，明齐日月耀。  
涓露增沧溟，微尘填岳峤。  
乙览公平章，甲科须直峭。  
讽必纳祈招，箴必容庭燎。  
国步赖扶持，民痍需砭疗。  
诘朝已竣事，杯行可以酹。  

五迈　吊何岩  
可怜何岩民，何罪遭此劫。  
寇攘发他邦，警报经旬浃。  
官府过张皇，民居少宁贴。  
昨方科箭翎，今又催甲叶。  
厚敛招提金，名色何所挟。  
昌言募士兵，相与守城堞。  
绣衣意其欺，急下徵兵帖。  
束手无一人，差官许志辄。  
县官至何岩，丁半被威胁。  
黔首畏墨黥，依违谋未协。  
口或出怨咨，心实先震慑。  
官兵胡为来，纷然肆渔猎。  
室庐罗毁烧，老稚残锋铗。  
山径至通逵，舆尸交积叠。  
敢枭平人首，伪奏谯门捷。  
杀民汝何勇，杀贼汝何怯。  
此乡风俗淳，武断无豪合资。  
目不识戈矛，家尽事耕馌。  
岂应有叛谋，谁子为荆聂。  
黄巾纵挺威，吾地足未涉。  
官吏大不仁，使尔血先喋。  
千家聚落蕃，几代农桑业。  
一望成邱墟，独非我臣妾。  
安知此怪事，不入贼间谍。  
设或捣吾虚，小壘真岌页。  
舟中敌国多，况望蒸徒楫。  
书生忧世心，夜半不交睫。  
作诗吊冤民，诗成泪盈颊。  
翻恨天门高，不兴阎闾接。  
丈夫贵敢言，女子乃咕嗫。  

五迈　东归同年三山王簿宾之赵户立父连簿仁父典上舍偕行分道买樽酌别  
我从京华来，溽暑不可迩。  
蓝缕一片衣，邂逅四君子。  
自大同工兰，乡井连桑梓。  
王君吾兄行，派出铜川氏，  
一饮吞百盃，一挥拦十纸。  
此时銮坡人，非久棲鸾枳。  
黄君天庠英，贵名方日起。  
三年拜赐师，行雪肴函耻。  
后来几英豪，愿作榜下士。  
小连真枳，犀玉浮冰峙。  
再喜气不衰，收科趾前美。  
朋山万青衿，求识心鉴齿。  
立父天族英，雅非膏粱比。  
青桂近婵娟。红蕖映青泚。  
名驹产天厩，一日当万里。  
今夕知夕，德星偶同晷。  
明月入觥船，凉飔生剑履。  
相逢吴山头，相别闽江觜。  
交情托管鲍，同年序许李。  
明日怀美人，娟娟隔秋水。  
何以慰我思，驰书寄双鲤。  

五迈　东归至衢城十五里头  
征衣犯火云，来自长安道。  
浃背汗淋漓，遵程行数跛。  
险阻已备尝，心气觉如雪。  
京华纨裦儿，颜色差强好。  
玉斝酌玻璃，金盘饤水果。  
享此竟无端，荣枯太颠倒。  
嗟余数之奇，涉世嗟枯槁。  
青云志未酬，午夜心如捣。  
浪蹈软红尘，有怀白云老。  
决策赋欤，受此大農轲。  
倚杖立觉吟，持盃浇磊砢。  
生平忠愤心，皎皎通穹昊。  
一身不足忧，世途深可悼。  
往岁淮甸间，边吏困科琐。  
金鼓声涨天，沟壑填肝脑。  
一旦计之穷，首谋伏天讨。  
眈眈欲无厌，百计需金宝。  
今者驰使车，囊橐费贲裹。  
乳臭坐庙堂，苟免及身祸。  
谁知鸿春鸣，朝不相保。  
旱蝗莫为灾，四望无青草。  
我辈独何心，日夕忧江左。  
岂不欲救之，势力顾未可。  
敬持一瓣香，好为苍生祷。  
何日鞭五龙，泽之以霖潦。  
手提四方人，脱之於水火。  

五迈　读林去华居厚主簿省题  
病夫夜不眠，五鼓始交睫。  
懒起比吴蚕，清梦飞庄蝶。  
恭承高轩过，不及倒屣接。  
惠我百篇诗，珠玑何炜烨。  
五言比长城，一望皆危堞。  
壮如广陵用，悲似阳关叠。  
音韵最清圆，格律尤妥帖。  
登坛裨将降，咒水小巫怯。  
永嘉富人物，往躅足追蹑。  
经术止斋陈，文章水心叶。  
林君游其门，早负贤关箧。  
乡校设皋比，户外纷屦屧。  
科目苦无凭，取舍如渔猎。  
人纲多弱翰，上钩希巨鬣。  
西廊上奏篇，甲第仅书捷。  
低头矮屋中，壮气不萎{上共下尔}。  
研朱点周易，修此清净业。  
焚香读楚词，时作真行帖。  
台府岁举员，求者有挟。  
孤士乏梯媒，刚肠羞妇妾。  
诸公纵怜才，或被权势劫。  
谁能推挽之，士论得换惬。  

五迈　反艳歌曲复三山林斗南  
谁作艳歌曲，律清语不尘。  
杂之古乐府，意态甚迫真。  
谓余欠妩媚，宜为众女嗔。  
方怜长门闭，渐喜汤沐新。  
此曲岂不后，所似非吾伦。  
生为奇男子，无辨许国身。  
有手要折槛，不炙许史门。  
有头要叩墀，不拜五侯尘。  
昵昵儿女语，煦煦妇人仁。  
夕泣缘失宠，朝欣为承恩。  
此非奴事张，定是妾效秦，  
是为赤有臭，何止黄不纯。  
因君词婉美，感我意酸辛。  
正恐漆园女，嗤点我辈人。  

五迈　父执德化陈宰叔概宁诗和之  
欲作好官易，与时同俯爷。  
欲作好人难，前修严砮矩。  
马安为巧宦，孔光位宰辅，贻臭汗青中，  
诟骂之所聚。胡威清比父，  
魏謩直肖祖。世家有莫人，  
百不一二数。夫君少壮时，  
笔力迫韩杜。晚岁宰一同，  
治最方卓鲁。中都清要官，  
唾手可搏取。径挂神武冠，  
去国身如羽，隐几挹青山，  
称觞环彩舞。导养学熊鹤，  
铅汞成龙虎。妙香参鼻观，  
虚白生灵宇。兴来耸文笔，  
象物蒙藻黼。客到开香醪，  
鲸量少俦伍。我登清风堂，  
人今道则古。敬宣与狎崇，  
所择听张禹。  

五迈　和赵簿题席麻林居士小隐四韵  
公子有奇节，岁寒心印松。  
千邱仍万壑，是中雅能容。  
晚来万事懒，独有诗不慵。  
诸郎富文采，笔端耸孤峰。  

五迈　和赵簿题席麻林居士小隐四韵  
绕园万竿竹，奇壑千丈松。  
此物匹高士，坐羞桃李容。  
客至谈世故，接之令人慵。  
相看两不厌，晴昊倚高峰。  

五迈　和赵簿题席麻林居士小隐四韵  
棋声响苍石，茶灶烧枯松。  
故人惠然来，风竹为先容。  
野性旷而适，机心疏更慵。  
生怜谢安石，携妓污名峰。  

五迈　和赵簿题席麻林居士小隐四韵  
笙簧岂不韵，雅景受风松。  
纨绮可为裳，灵均采芙蓉。  
古来旷达士，世腻亦太慵。  
可望不可押，人如云外峰。  

五迈　寄陈士登元龙士登书问盗且责予不贻书当路为剪除计予方以罪归有言  
悠悠我之思，东里陈惊坐。  
更阑梦持环，书永心摇纛。  
一春苦风雨，我困南山饿。  
君楼百尺高，头上天几大。  
於我未忘情，更仆修夙好。  
耿耿忧世怀，急於闻警报。  
为怜上四州，豺虎正喧噪。  
虐焰欲熏天，获人争斩剉。  
将州岂不武，弃县如洟唾。  
官军望而奔，所至徼宴犒。  
邻境近忧惶，刁斗急巡逻。  
君责我以书，何时乃高卧。  
曷不出良筹，亟为当路告。  
当局自能迷，看局当不蹉。  
我壮君之言，义起千夫愞。  
顾方谨轱缄，此戒那可破。  
诸贤各有谋，何欠侬一个。  
君家昔太邱，能愧梁上盗。  
毋为陈君短，此语更传播。  
吾家昔彦方，能正屠牛暴。  
勿使王君知，叩头甘谢过。  
两家具德门，今有若人麽。  
前时何岩警，召乱在县左。  
赖君告少仙，全活几髫髦。  
但推此仁心，古人不难到。  
邻里贵有恩，急难相悯悼。  
裂券蠲宿逋，减此糶庄谭。  
肯令州中人，指我为奇货。  
盗亦有道者，仁里敢桀骜。  
忠信蛮貊行，岂弟神明劳。  
我持一瓣香。日为苍生祷。  
吾君甚爱民，恩德侔图帱。  
社稷福灵长，妖氛行民扫。  
吾言非诞迂，有唱吾须和。  

五迈　寄惠州陈史君真卿  
千仞罗浮山，蓬莱分左股。  
有诏陈太丘，剖符为地主。  
皇皇太丘门，德星之所聚。  
前光盛胚胎，后来纷众甫。  
共惟休斋公，遗教垂邹鲁。  
君侯共闻孙，风烈不忝祖。  
继以诗书帅，遗爱比召杜。  
君亿其英嗣，真清亦如父。  
向者位于朝，穹官可拾取，  
不能枉尺寻，矧肯效媚妩。  
翩然乞一麾，来此开藩府。  
此郡旧富饶，广中号乐土。  
年来困军须，炎火无冷斧。  
邻盗闯其藩，烧痕未全补。  
嘘枯待仁风，醒暍仰膏雨。  
迎辂两朱幡，驭呼十万户。  
朝宣上德意，夕问民疾苦。  
为渠作丰年，愁叹变歌舞。  
得结数十辈，万物气可吐。  
行奏循良功，入布承明武。  
走也山林人，本无素宦谱，  
妄言宗社事，屡犯君相怒。  
缉缉恶樊绳。眈眈畏关虎。  
归欤结茆庵，课仆理荒圃。  
余子易炎凉，眼前何足数。  
君侯谊薄云，寄诗倾肺腑。  

五迈　寄居元职方北第呈西邻盛进士  
解褐去乡里，宦游一纪余。  
抱慼今来归，茫然无屋庐。  
暮瞻还林鸟，朝羡趋渊鱼。  
渊林各有归，曾不鱼鸟如。  
元候雅好义，假我舍北居。  
入门扫埃壒，闲草以次锄。  
贫贱谁顾门，岂必容高车。  
余杭众富家，碧瓦侵太虚。  
土木虽无情，亦与儒冠疏。  
所幸并舍贤，昔年同诗书。  
何兹瓦砾陋，复尔邻璠玙。  
乡田及同井，此义无忽诸。  

五迈　寄林教授龟从  
我生麋鹿群，岩穴性所乐。  
寓城看病女，踪迹良踸踔。  
神明倘见怜，医药须课效。  
便当归旧庐，谁爱人此闹。  
炎暑甚蒸炮，矮屋如笼罩。  
欠伸尺蠖形，低垂木鸡貌。  
清晨得君书，衔击新州教。  
慈恩叙同年，转盼梦一觉。  
我於端平初，蓬山叨直儤。  
批鳞咈神龙，编须犯关豹。  
一斥褫三官，连年绝廪稍。  
我罪坐狂愚，令受人击敲。  
君胡二十年，无由极比较。  
今又深入南，正坐不能巧。  
群儿益纷拿，疾足逞超趠。  
我辈履羊肠，所历极确硗。  
宦海走千帆，好风纵稿棹。  
我辈航一苇，无缘出泥淖。  
世道日以艰，大厦摧栋桡。  
边尘日以纷，冲梯设矢砲。  
逆潮陆成渊，苦旱水飞窖。  
饿艿盈通途，骄儿纵烈爆。  
君视此何时，有官如荷校。  
犹戒我韬藏，前尤物再佼。  
良玉不受焚，直木不畏挠。  
命当安穷通，义当守忠孝。  
久别诵吾诗，君心独无恔  

五迈　寄同年新涂王宰梦弼  
玉笥高嵯峨，异石光灿皠。  
紫盖有佳人，出为花县宰。  
佳人秀吾宗，天姿最高垲。  
饮水抱丝弦，纫兰纕蕙茝。  
畴昔纠郡掾，辩狱亦几殆。  
人命我所争，斗粟何足爱。  
上官翻相知，剡荐异寮寀。  
及膺民社寄，直道肯息悔。  
以柔克高明，为政尚慈恺。  
农扈饱春和，荒年独不馁。  
猾吏履薄霜，洗手畏纳贿。  
桑间雉正驯，壁上鱼多鯘。  
昔我在湘幙，相从垂两载。  
书生守方拙，时妆不入队。  
惟君雅知心，刮目赏奇磊。  
君有桃李栽，我独芙蓉采。  
无何风木悲，天乎余何罪。  
归欤泣焄蒿，久矣婴病痗。  
除夜接君书，乌栏墨璀璀。  
访问死生余，警语鞭不逮。  
为言刚近仁，直性终难改。  
近乃加和平，痛自铲光彩。  
万事必宗道，众流须纳海。  
随时少屈伸，正直固常在。  
再拜君之言，书绅戒荒怠。  
时事苦间关，谁欤穆天縡。  
来书尚可为，苍生久相待。  

五迈　寄浙漕王子文野以思君令人老五字为韵得诗五首  
长沙一倾盖，情好如埙篪。  
间关十寒暑，何时不相思。  
君为睢邸教，再挹冰玉姿。  
升堂拜寿母，摩机识馨儿。  
叙旧方恋恋，临分转依依。  
自是成鸿燕，羽翼竟差池。  
音问久不接，清宵梦见之。  
鱼腹得尺素，羊胛经几炊。  
陈雷不可作，千载同襟期。  

五迈　寄浙漕王子文野以思君令人老五字为韵得诗五首  
我友半湖海，知心吾子文。  
君忙我已老，事事不如君。  
君生通贵家，我出寒素门。  
君披貂毛裘，我著犊鼻褌。  
戏彩君有母，列鼎共清温。  
我早失乌哺，空山怅白云。  
弱冠君有子，世科将袭芬。  
我子方垂髫，诗礼未有闻。  
凡此皆不如，官职不必论。  

五迈　寄浙漕王子文野以思君令人老五字为韵得诗五首  
原明有申公，公休继文正。  
后来诸名家，有子多不令。  
堂堂先太史，孤峭立万仞。  
身不为从官，美谥君所命。  
子文为之子，壮岁名已盛。  
荣华付倘来，节义传心印。  
波流石不移，火炽玉宁尽。  
向来牋天疏，每读必起敬，  
相期辉国史，何止续家乘。  

五迈　寄浙漕王子文野以思君令人老五字为韵得诗五首  
西山门下士，杂袭如鱼鳞。  
惟我与子文，受爱异他人。  
送我长沙序，言言足书绅。  
赠君樵川诗，字字示宠珍。  
潜斋养正堂，两记尤諄諄。  
为君说太玄，藏心养灵根。  
为我演蒙颐，山立静澄神。  
先生爱吾徒，不啻子弟亲。  
将何报此德，相与玉其身。  

五迈　寄浙漕王子文野以思君令人老五字为韵得诗五首  
我本麋鹿群，官职不要讨。  
儋石倘有储，山林堪佚老。  
焚香旦告天，非为其私祷。  
一愿屡丰年，田畴足禾稻。  
二愿息兵戈，涂地无肝脑。  
懈水乐在中，茹芝颜转好。  
笃信而好学，守死以善道。  
佩此八字符，传为子孙宝。  
作诗写殷勤，示省蒙印可。  

五迈　甲戌九月日有食之纪异三十韵  
甲戌九月秋，朔旦风灾眚。  
孛彗犯太阳，凄凄如月冷。  
方其如亏时，宛然虫食皿。  
食之至於既，当空悬殊黑饼。  
仿佛存圈子，中陷犹枯井。  
云间星书见，草木森弄影。  
天地寂无声，疑似非人境。  
问之道旁翁，欲语喉先哽。  
翁今九十余，眼未见此景。  
爰有虮虱臣，拜跪泪沾领。  
天高听则卑，宜鉴愚臣请。  
日者阳之宗，千古光常炳。  
此日何不臧，臣心忧耿耿。  
或者得天君，先事示之警。  
流金为汤戒，洚水为尧儆。  
虽重一时忧，何伤天历永，  
吾君今尧汤，四海元元幸。  
公道大开明，朝列肃而整。  
祗恐万一间，左右容憸悻。  
方秋阴用事，阳微阴渐逞。  
不去谗慝根，惧作忠良罕。  
天乃出怪异，意欲悟观省。  
吾国必有人，伏蒲输骨鲠。  
吾君必开纳，小心知畏谨。  
阳政必日修，阴邪必痛屏。  
天其终仁爱，悔过在俄顷。  
大叫天上人，齐唤金乌醒。  

五迈　坚固堂  
五常这有信，犹士相生植。  
四端有诸己，体用归於实。  
先生於实地，外方而内直。  
硬作铁脊梁，许知卫社稷。  
神授五字符，得大坚固力。  
不为声色摇，不为利害怵。  
所以坚固堂，山立而玉色。  
愿言爱精神，自寿以寿国。  

五迈　简复斋陈寺丞子表夫知丞并呈真西山  
复斋吾之师，高山俨标致。  
仆尝函丈间，乞得四箴字。  
及来仕京华，登门愿受记。  
复斋首肯之，赠言简而杀。  
杀身可成仁，舍生甘取义。  
此生尚可轻，圭黍眇爵位。  
仆退书之绅，隽永言有味。  
充员京兆幕，万一可行志。  
赧颜斥吏胥，冷眼视权贵。  
婉媜孤无朋，旁观辄相忌。  
朝肆缉缉谗，暮遭申申詈。  
圣主初临轩，不才叨考试。  
诸贤惮生语，一律爱软媚。  
我喜众所惊，人取我必弃。  
间有植私恩，了不恤公议。  
枘鉴不相投，罟护焉得避。  
补被去候潮，襁褓有幼稚。  
需辰之良山，解缆辞清渭。  
邂逅复斋子，入京方卸辔。  
为言东湖上，英才日以萃。  
穷伊洛渊源，传紫阳位置。  
要使莆三邑，薰为善良地。  
仆也间斯言，归心一两翅。  
平生真西山，赤心爱善类。  
诲我以沉潜，意同言小异。  
二公负名节，可望不可企。  
勇退在盛年，高卧看儿戏。  
我行拜二公，颜面傥无愧。  
作诗欠硬语，呈似贤昆秀。  
谨勿示他人，恐为吾党累。  

五迈　简林公似  
穷猿不择木，祥凤宜棲竹。  
高门结驷荣，陋巷一瓢足。  
仕有时为贫，贫乃急於禄。  
夫君何所欠，百事尽从欲。  
新谐种玉婚，大敞堆金屋。  
镜里颜尚朱，庭前萱正绿。  
中州不徜徉，炎海甘驰遂。  
遂令君子心，度以小人腹。  
我贫甚去年，全家久食粥。  
独醒妒人醉，议诮那免俗。  
名节千载光，富贵一炊熟。  
朋友严简书，敢以石玫玉。  

五迈　简同年刁时中俊卿  
读君老宵诗，一读三太息。  
君方未第时，忧民真恳侧。  
直笔诛县官，言言虹贯日。  
县官怒共讪，移文加诮斥。  
君笑答之书，搞辞如天直。  
旁观争吐舌，此士勇无匹。  
今君已得官，一饭必念国。  
民为国本根，岂不思培植。  
其如边事殷，赋役烦且亟。  
虎营间二千，鸠工日数百。  
硬土烧炽窑，高岗舆巨石。  
山骨惨无青，特皮腥带赤。  
羸者頳其肩，饥者菜其色。  
憔悴动天愁，搬移惊地脉。  
吏号鹰隼如，攫拏何顾惜。  
交炭不论斤，每十必加一。  
量竹不计围，每丈必赢尺。  
军则新有营，谁念民无室。  
吏则日饱鲜，谁悯民艰食。  
州家费不赀，帑藏空储积。  
间有小人儒，旁献生财策。  
大帅令龚黄，岂愿闻此画。  
夏潦苦不多，秋旱势如炙。  
愿君在莒心，端不渝畴昔。  
蔡人即吾人，一视孰反瘠。  
筑事宜少宽，纾徐竢农隙。  
至如浮屠宫，底用吾儒力。  
彼役犹有名，何名尸此役。  
君言虽怂惥，帅意竟缩瑟。  
同年义弟兄，王事同休戚。  
相辨色如争，相与情似暱。  
余言似太戆，有君前日部。  
责人斯无难，亦合受人责。  
我既规君过，君盍砭我失。  

五迈　简延平李公足择善  
昔人重相思，千里且命驾。  
我家去游洋，相望缠四舍。  
偃息岂不思，吉服讵可借。  
惟凭一雁翔，敢望双凫下。  
日者闻琴堂，墨绶将解卸。  
东阁领群英，胜游当首夏。  
惠然访九仙，云物争迎迓。  
拂石纳晚凉，秉烛娱清夜。  
吉碑共摩挲，吉梦相矜诧。  
物色故老言，赤鲤何年化。  
题诗富锦囊，仙境为增价。  
是地近吾庐，过从何未暇。  
初传尚未疑，后信良多讶。  
世态如浮云，炎凉更代谢。  
高谊定不然，寄声来慰藉。  

五迈　猎者  
山中有猎才，设纲张四隅。  
稚{上鹿下间}为所絓，性命悬庖厨。  
母麞于纲外，踯躅相悲呼。  
明知猎者意，於已并觊觎。  
柰爱不可割，投纲与子俱。  
猎者偶省悟，攒眉发长吁。  
纵之与偕活，长揖谢猎徒。  
焚纲毁毒矢，放鹰逐韩卢。  
人物强非类，天性元不归。  
爱母寝皮猿，异子乔腹鱼。  
人均作此念，可废佃与渔。  
猎者仁教心，洞然贯体肤。  

五迈　灵白湖归憩林氏坟庵僧出能诵予旧诗设茗碗蒲食以诗赠之兼呈林六十  
霜风袭客裘，朝日晒农背。  
谁遗役此躯，隐痛在五内。  
宿草渐重生，踨蹐处覆载。  
扶衰策瘦筇，乞灵问龟蔡。  
往来缠信宿，屏息过阛阾。  
夙驾三十里，仆夫已告惫。  
小庵阚道旁，丈室藏法界。  
叩扉僧出迎，面熟不猜怪。  
白发久不梳，爬痒得痛快。  
荷设茗碗供，仍有蒲食配。  
去此已五霜，重来发孤慨。  
一饱犹可谋，三斧已逮。  
退藏心甚甘，世故肯相贷。  
博陵隐君子，堂萱春未艾。  
悠悠我之思，此日君当爱。  

五迈　亲旧问盗作诗四十韵以答之说要备野史之录  
我来自京师，已丑之十月。  
道之建剑间，行行遇兵卒。  
问之何为行，对言声哽咽。  
初只因临汀，监商时出没。  
县官事张皇，星夜闻帅钺。  
帅出乃捕兵，此曹辄猖獗。  
加之江西寇，恃巑护巢穴。  
向来误降临，贻祝今尤烈。  
合党肆纷披，交锋争桀黠。  
聚落西百村，室庐遭毁爇。  
转徒临照阳，孤城危一发。  
帅方实归装，视此苦不切。  
惟漕暨庾台，协心图扑灭。  
移文责十连，义激词语辣。  
就檄刘权军，专城植铩盾。  
又有一老尉，贾勇抗鸱鹘。  
赖此所居民，犹苟旦暮活。  
我闻此卒言，忧愤中肠热。  
及归抵吾庐，保伍亦团结。  
或恐汀邵寇，余烬尚分裂。  
或疑鼠狗徒，乘间敢窃发。  
吾乡号乐国，目不见雨铁。  
一闻钲鼓声，缩头畏如鳖。  
新岁或讹言，城居竟搬挈。  
丁男肩欲頳，稚女足不袜。  
相顾莫为谋，去守将安决。  
汝知诲盗谁，吾能为汝说。  
年来民贼多，田里困根括。  
单丁火亦追，光户租尽刷。  
猛虎政太苛，攘鸡手已滑。  
剥床忍及肤，椎肌惨见血。  
吏肥富薰天，民贫怨刻骨。  
及此皆幸灾，狺险何聒聒。  
古来盗贼兴，官吏去饕餮。  
大者籍其家，小亦寘重罚。  
人心知是非，端可以理折。  
民贼尽芟夷，虽赏之不窃。  

五迈　试石鼓墨得月字韵  
水声响峥嵘，山势高嵂砵。  
我居山水间，瞥焉五阅月。  
看山宽眼界，听水清诗骨。  
妙理在浊醪，淡交寄薇蕨。  
翻书明月轩，沦茗清泉窟。  
一雨酿黄梅，连朝来不歇。  
云疏漏檐光，晴意犹鹘突。  
卓午睡瞢腾，起来足不袜。  
搔首独无言，书空时咄咄。  
一宇未清夷，世途良舮{左臬右兀}。  
丈夫志未酬，徒有冲冠发，  
挽头心科举，与俗聊汩汩壮图要有待，  
非久黔吾突。富贵渐逼人，  
荣途轫须发。  

五迈　寿方右史德顺大琮生朝  
大哉天地仁，生意无尽藏。  
芳春三月时，五阳正敷畅。  
在卦则为夬，泽下於天上。  
笃生万人英，出应苍生望。  
退然处乡间，温恭加直谅。  
万顷波汪汪，一团和盎盎。  
凛然立朝廷，谠论动旒纩。  
张胆输荩忠，頳颜斥庸妄。  
宁为凤鸣阳，不作马立仗。  
玉皇笑点头，谏疏堪屏障。  
谗者何人斯，严科欲监谤。  
纲常尽斁沦，天日忍欺诳。  
白璧污苍蝇，鸣珂辞翠阆。  
膏屯施未光，干蛊遂高尚。  
郭外新结庐，野色耽虚旷。  
积书遗儿孙，开斝延辈行。  
及此绂麟旦，仙壶敞方丈。  
台宿焕祥辉，矞云宾景贶。  
有客前称觥，致词太豪放，  
海内今何时，四面波涛涨。  
督府册元戎，庙坐转用门账。  
妖氛不能清，恻焉赖汝将。  
都当留一老，手携灵寿杖。  
颠危不能扶，又焉用彼相。  
时流忌生语，相顾效哑瘴。  
回首忆端平，芳菲仅一饷。  
大号正扬庭，一阴敢阳搞。  
治少乱日多，古今同证状。  
公抱葵藿心，未忘太阳向。  
天运有推移，阴阳迭摩汤。  
夬进则为乾，群龙神气王。  
公主善类盟，任重在力量。  
周道当中兴，方叔犹必步。  
松茂宜柏悦，吕鸣因律唱。  
唤起矍铄翁，吾军亦可张。  
壶山献宝熏，寿水足醇酿。  
一瓣电吐烟，一吸鲸吞浪。  
寿公乃寿国，他语徒亮长。  
玉鼎愿精调，金瓯保无恙。  

五迈　书怀奉简黄成甫史君  
忆昔绍定元，被合生廷策。  
偶过袁君房，玉墀日将夕。  
案头得君文，喜跃越三百。  
张烛朗诵之，相与手加额。  
若人作抡魁，余子当辟易。  
时有详定官，嫌君多指斥。  
众默余独争，言厉面发赤。  
紫宸一传胪，璧水推巨擘。  
诸君始相贺，时相颇不怿。  
爰有小人儒，从帝衖螫。  
谏官工逢迎，霜简肆捃摭。  
此事人能言，本末甚明白。  
暨于端平初，天夺老奸魄。  
散地起忠良，邱园纷束制。  
君老登瀛洲，讲筵赐重席。  
余亦试玉堂，朝有愈之迹。  
啜茶熏玉蚢，投饼呼金鲫。  
同校南宫文，等是西山客。  
无何陈脚动，君出为方伯。  
馆中失名流，我辈苦叹惜。  
西山遽仙去，局面日改革。  
余入对未央，苦语出肝膈。  
淮南冤未消，元载家当籍，  
外党分牛李，内宠怙秦虢。  
臣愚怀隐忧，厚地其敢蹐。  
虎须敢一编，龙鳞敢一逆。  
自信填海偶，复中含沙射。  
移舟返蓬莱，伏雝甘冰檗。  
君正舞来衣，清香笼画戟。  
年丰富红仓，风顺多琛舶。  
我舍抵是州，相望缠四驿。  
幽棲懒有门，一再通书尺。  
起家卒漳滨，始访二千石。  
居官未半期，台评又寻摘。  
既罗关虎嗔，宜有猫厄。  
归途抵温陵，除夜大促迫。  
所亲有室庐，许我相假借。  
莲灯看烂红，柏酒浮重碧。  
去家差不远，朋旧来络绎。  
雌堂在何许，一望弱水隔。  
山鬼巧揶揄，室人交篇谪。  
平生重名检，义利最知择。  
冷眼舆金，宝身甚拱璧。  
世途赫赫炎，众手所共炙。  
谁能效李锥，作计事鑽刺。  
蒲葵安可常，秋至辄抛掷。  
贵贱见交情，书门何怪翟。  
趋时岂不好，嗜古业成癖。  
群飞任刺天，甘剪笼中翮。  
丈夫身计轻，忧国愁如积。  
向欲恢三京，今日蹙五百。  
西蜀断咽喉，北军患肘腋。  
流民满说师，戾气成疾疫。  
强寇瓷咆哮，行人饱需索。  
廷绅倒手版，淮帅羞巾帼。  
南海下蒲轮，西人衮舄。  
病剧乏良医，棋危需善弈。  
君行观清光，何策轮忠益。  
急须息边尘，徐可寿国脉。  
任责属诸贤，舑儒老山泽。  

五迈　述梦  
午枕民尘嚣，梦乘银潢槎。  
好风吹衣袂，堕我在这涯。  
群仙赴号召，骖来香车。  
一见如故旧，丝麟酌流霞。  
或鞭石为羊，或握枣如瓜，  
中有汗漫生，盘礴埋丹砂。  
谁言仙有道，挟术相矜夸。  
顾我亦可学，正坐一念差。  
我笑谢之言，仙凡客有家。  
悠悠御风还，聚散如团沙。  
绳床一欠伸，兹游真幻耶。  
咄咄置勿论，呼童煮新茶。  

五迈　水口上舟呈同行傅月山苌  
泝流上嵩江，江阔流益峻。  
时方良月初，打关恶风信。  
老翁把柂立，首叫尾必应。  
大男前运稿，风激水还喷。  
小男上拽縴，石行踥复奋。  
后退辄丈寻，前跻不尽寸。  
逼仄一堵中，危坐易慵困。  
冷雨去复来，前山邈难认。  
江天暮渐低，好风来一瞬。  
帆饱去如飞，两程疑可并。  
举杯嘱月山，凡特有定分。  
壮年登王官，转盼更五闰。  
星沙罗闵艰，日毂转颠顿。  
方头忤时流，失脚落陷井。  
巧宦疾以驰，笑我拙而钝。  
如登今日舟，易退难於进。  
自平无生事，百欠无一剩。  
饥寒驱出山，歌笑破群闷。  
独有不自欺，心可与天印。  
人为固多端，天定或能胜。  
愿如晚来风，先逆后乃顺。  
得酒且酌斟，升沉付天运。  
有穷必有通，无喜亦无愠。  

五迈　四十自寿  
前四十年非，追之已莫返。  
后四十年是，图之良未晚。  
水涸自见涘本。善者契吾机，  
今复犹不远。养生先节欲，  
葆粹在惩忿。圣贤人可为，  
勿使善恶混。  

五迈　送表弟陈一鸣尧章入京  
冬目狭为途，英雄多短气。  
宾至如归贤诏一颁，应举纷如蝟。  
低心逐时趋，练语避忌讳，  
得者固侥逾，失者徒嘘欷。  
巨鳞不上钩，修翼不入羨。  
乡无视为孔艰，计台片以彙。  
我尝校兰省，厥岁在乙未。  
时收甲乙科，多是戊己尉。  
国步矧多艰，志士发长喟。  
襄蜀涨氛妖，江淮方鼎沸。  
毛锥无能为，长剑使人畏。  
朝能立寸功，暮可攫富贵。  
二子趋玉京，道远不吝费。  
进身假梯媒，流品孰泾渭。  
世科藉此登，亲望始宽慰。  
老我谬忧时，周嫠遑恤纬。  
诸公羽生语，悉力攻蒂诽。  
藿食可充饥，荷裳尚堪衣。  
功名付君等，山林吾有味。  

五迈　送春有感  
东君行趣装，桃李事如梦。  
蝶懒欲息游，莺老不好弄。  
残红正可怜，更禁风雨送。  
榆荚羞独飞，却恼杨花共。  
去年於此时，客食红尘閧。  
眼看豪合儿，跃马青丝鞚。  
美姝舞娉婷，吹箫来紫凤。  
开樽六一亭，偃盖飞来洞。  
我亦强行吟，诗成和者众。  
时序易推移，人事少间空。  
翻思年时乐，已如耳边哄。  
汪清晓坐孤寺，晴曦照华栋。  
沙平嘴带鸥，山远腰横蝬。  
阅书眼倍明，拈笔手犹冻。  
扫地焚甲煎，呼童开腊瓮。  
汲井得甘泉，沦茗试新贡。  
短章写我怀，谩遣儿曹讽。  

五迈　送地栗与囊山应叟和尚  
淤泥生莲花，不如生地栗。  
莲花生好看，地栗却好吃。  
看底只是虚，吃底却是实。  
虚实总不如，般若波罗密。  

五迈　送黄成甫殿讲被召  
泉为闽望郡，山海来航梯。  
琛贡交异域。珠贝象玳璃。  
腥风易涴人，浊如雨后泥。  
不屑受点污。除非辟尘犀。  
南泫贤太守，前称王梅溪。  
中间西山真，后有苕川倪。  
近岁李竹湖，四贤玉雪齐。  
他守非不贤，多以欲境迷。  
一罅苟可投，趋者由旁蹊。  
利心长萌蘖，公道生蒺藜。  
鸮见腐鼠哧，凤甘梧桐棲。  
物性殊洁秽，人品随高低。  
君侯第一人，壮气干虹蝩。  
一墀一长鸣，万马不敢嘶。  
为州上异最，趋观下宸奎。  
归装试检点，定无南物齰。  
时艰方急贤，君命焉可稽。  
巨舰方解维，穹车正发輗。  
忆昔端平初，众正感受登陆跻。  
如人堕梦境，忽听警旦鸡。  
云何不常泰，一变成孤睽。  
大老遽沦谢，善类谁提斯。  
炙坡未起南，鹤山斥归西。  
朽屋费撑拄，洪流欠障堤。  
蜀道横豺虎，边城喧鼓鼙。  
流民满京辅，沟壑填髫倪。  
弊事非一端，言之重酸悽。  
医国要大药，去膜须金篦。  
君子与小人，却是一巨题。  
愿为君子者，名检身自褆。  
皎然不可玷，琳琅别介圭。  
凛然不可犯，贞女处幽闺。  
必服群小心，始去禾中梯。  
义利生一念，治乱分两畦。  
老我以猜故，屡为语罕挤。  
朝行辞鵷鹭，野性便凫鹥。  
附热耻翕翕。耐寒甘凄凄。  
荷君不世情，犹念故人绨。  
红絮下飞零，绿阴被长堤。  
送客洛阳桥，春风逐马蹄。  
相期在远大，不敢惜分携。  

五迈　送要公似有这宰古田  
余与林公似，生长南山南。  
吾我翁乃翁，宿望俱不风。  
或晚登黄甲，禄不沾斗畑。  
或困顿场屋，补劳仅青衫。  
执手授遗编，尚以迁继谈。  
家法无诌语，妙理静中参。  
丁丑俱一第，苦尽稍回甘。  
蹭蹬二十年，令缠换头衔。  
向来同登者，青云偏腾骖。  
吾辈惯水檗，世好殊酸咸。  
君去宰壮县，栽花兴方酣。  
我乃赋归与。悔狂口宜缄。  
棘蝇来营员。关虎卧眈眈。  
颓婆从汩没，砥柱高巉岩。  

五迈　送要公似有这宰古田  
孤士脱选阶，如出百丈堑。  
举员必及格，桂籍始一占。  
宰邑非不荣，吏尘岂宜厌。  
平生学爱心，小试乃可验。  
今时邑大夫，不轸阎闾念。  
非献策不经，所欲须属餍。  
创第高画华，买姬求美艳。  
骄色肆颉颃，严科行聚敛。  
攫肉比饥鹰，噬肤如狞猃。  
但规已丰腴，皇恤民亡阽。  
吁嗟饕餮徒，信是缙忝。  
中人易转移，心俗多薰染。  
林君最高明，百行无一欠。  
俗然君不然，白璧绝瑕玷。  
狂生作此诗，未病投鎝砭。  
爱助极拳拳，苦语忘其僭。  

五迈　送族侄千里归漳浦  
吾宗居漳滨，枌社足不到。  
迫岁携琴书，迢迢以谒告。  
草木同臭味，水火随湿燥。  
行色念辛酸，开樽勤燕劳。  
葭管阳方升，凌室冰新破。  
语言颇有味，知子为跨灶。  
日暮望白云。江头里归拖。  
别我乞赠言，求以为宗好。  
谢安自荐玄，杜字每念佐。  
子真玄佐流，我誉不为过。  
惟学无他逵，损益在勤惰。  
我昔少年日，萤雪功自课。  
哎肝缀文词，悬胆警坐卧。  
甑寒心自怜，笔冻指欲堕。  
牛羊事刍牧，鸿雁谋粱稻。  
慈亲日待养，一第天所报。  
愿子继自今，书田深种播。  
定力要坚持，居安谨无躁。  
青云信有梯，我已为前导。  
后来当有人，衮衮如响和。  
洗耳候凯音，嘉节迫吹帽。  
呼童辦楮英，为子征西贺。  

五迈　题弟纲举之奉仙之室日小蓬莱  
吾社有方平，曾与麻姑会。  
沧溟化为田，弹指五百岁。  
又有仙人乔，神游八极外。  
朝舄作凫飞，世缘比蝉蜕。  
寥寥千载后，之子得正派。  
风度亦可人，春秋况未艾。  
朝般紫河车，暮结飞霞微。  
严事钟与吕，信心终不退。  
经营白玉坛，肖象俨相对。  
四面来青山，献奇尽羽盖。  
炉熏彻玉虚，剑水清尘界。  
琼笈阅千孙，丹方探三昧，  
谁谓三凫遥，近在吾境内。  
蓬莱若云小，孰能为之大。  

五迈　题洪和观静斋  
蛮触当战冲，蚌鹜据争境。  
相持无了期，复命终归静。  
人事告纷拿，世态异炎冷。  
远抱异俗观，照以清明景。  
余生涉畏途，所至虞机机罕。  
求富耻执鞭，图名成画饼。  
道侣得洪师，唤我梦中醒。  
师如辟尘犀，视观最清警。  
葆粹息天倪，运斤优匠吨。  
结茅规数椽，讨胜事幽屏。  
楹槛疏以明，规抚肃而整。  
书永篆飞烟，风来幡弄影，  
开卷课黄庭，煮茶汲清井。  
以静名其轩，会处心自省。  
吾庐杂尘嚣，相望限一岭。  
烦师缩地脉，得我便造请。  
别来火云张，今见霜宇净。  
寄诗当梅花，一笑师当领。  

五迈　题江郎石  
崒嵂天外来，生平眼不识。  
道傍问行人，指此为何石。  
云是江郎神，兹地显灵迹。  
岳渎孕精灵。阴阳陶器质。  
壁立千万仞，葱翠欲滴。  
缥缈出尘寰，上与太清迫。  
伏如蛟龙蟠，耸如麒麟逸。  
开如旌旗扬，敛如圭绶直。  
交酬如大宝，相敬见颜色。  
特立如正子，斋庄不可昵。  
勇如毛大夫，囊锥颖出。  
烈如蔺相如，挺身卫金璧。  
劲如傅介子，叱咤在三尺。  
直如太史公，巉岩操史笔。  
裒萃许精英。状出大奇特。  
谁言造化工，於物无雕刻。  
我来揖清标，倚杖立欢息。  
年来天柱倾，谁是扶持力。  
愿移此灵根，支拄天西北。  
三光五岳气，要使合为一。  
血食千万年，与国同无极。  

五迈　题余君肃日严忍斋  
群肃吾良朋，天资秀而颖。  
以忍名其斋，求余为序引。  
余闻刃制心，共字谓之忍。  
一忍宽百忧，百动归一静。  
人心本至明，万善集虚境。  
外物一障之，天真随晦泯。  
意猿肆颉颃，气马浪驰骋。  
以忍作防闲，如物有绳准。  
贤养心学，最切是惩忿。  
愚者一不校，鲁者三自省。  
行行无取才，宜为夫子哂。  
师德岂懦夫，见善必操秉。  
唾面令自乾，可能愧不逞。  
公艺忠考人，家法肃而整。  
九世有盘盂，一字其要领。  
愿子继自今，去过贵乎敏。  
育德必体蒙，辨义真观井。  
意融妄尽消，心清事亦省。  
我少梁心气，近亦痛除屏。  
作诗虽警君，且俗以自警。  

五迈　题元山蔡行可对青亭  
终日在山中，小见山可爱。  
欲识爱山趣，须在山之外。  
南山不古今，悠然与意会。  
西山无朝暮，佳致固长在。  
蔡君金玉人，结亭避阛阾。  
面面苍璧屏，坐卧与青对。  
晚曦射紫翠。宿雨濯蓝黛。  
能消几两屐，不赏此宁概。  
芙蓉为群裳，兰茝为君佩。  
今非避世时，乃学陶谢辈。  
诸公富唱酬，拔戟各成队。  
我出一转语，功成身始退。  
君为端明胄，忠教后必大。  
山灵纵有盟，一出合破戒。  
苍生正有求，富贵不渠贷。  
山债会一偿，相期在晚岁。  

五迈　题赵别驾委斋诗  
别驾来访别，徵我委斋诗。  
敢问委之说，别驾自发挥。  
万事悉委分，吾何容心为。  
抱椠游文屋，去取委所司。  
一战偶得隽，敢夸词藻奇。  
随牒走仕途，荐举委所知。  
一朝获通籍，敢恃妍媚姿。  
不见百里奚，非黠亦非痴。  
爵禄委倘来，饭牛牛自肥。  
不见塞上翁，无喜亦无悲。  
得丧委自然，失马马复归。  
委怀在琴书，栗里真吾师。  
委顺听时命，香山不吾欺。  
吾以名吾斋，曰委不变宜。  
王子曰不然，我言异於斯。  
人性涵万善，其位配两仪。  
凡天所委付，受者不得辞。  
行藏道污隆，进退时安危。  
委禹以治水，胼胝敢言疲。  
委尹以复辟，宠利非谋私。  
经制委姬旦，述作委仲尼。  
今古理无二，圣贤人可希。  
纲常或沦斁，委我开训彝。  
杨墨路必辟，韩庄门宜麾。  
宇宙或倾仆，发我力夫持。  
补天出娲石，浴日升咸池。  
饥者委我食，寒者委我衣。  
一或负所委，是谓天职专职。  
若君所言者，庄老同一岐。  
梁以苦空坏，晋以清谈隳。  
流弊至委弃，往事真来规。  
世道真险隘，天将委之谁。  
上不能使尔，夫岂地良医。  
因诗重感慨，当有评是非。  

五迈　携筇出尤岭岭头坐俟舆夫不至  
我居南麓下，颇利郡子遯。  
如何溽暑初，涉此复岭峻。  
瘦藤代箂舆，路熟不待问。  
拂石小盘跚，心爱木阴涧。  
清风解人意，陆续松杉韵。  
掬泉晏茗芽，窃赏此味俊。  
我坐亦良久，我仆行何钝。  
平生性麋鹿，合有幽闲分。  
举足履世途，退尽进仅寸。  
曾此小迟速，而足置喜愠。  
继今也处同，冥心法天运。  
斯游悟穷通，持与达者论。  

五迈　谢说尹惠酒馔  
逐客次江干，复此风雨夜。  
元戎念寂寥，更仆相慰藉。  
醽醲实珍肴，宠光生邸舍。  
妻孥共感慼，道路或猜讶。  
谓此偃蹇踪，横被弯弓射。  
彼哉簧正巧，或者石犹下。  
同志欲过从，避党辄惊怕。  
曾谓十连尊，理烦无顷暇。  
惠顾及无聊，多言莫为谢。  
平生仗信义，正色叱奸诈。  
此样不入时，致入人话靶。  
明时方献文，安得有谤骂。  
独以殿庐中，语言少假借。  
遂犯螳螂怒，间坐鸱号哧。  
先期入帘幕，坐是罗罟护。  
公施不报恩，高义等嵩华。  
一言挟纩温，所嗜非酒炙。  
天日方清明，罪过宜宥赦。  
白璧可洗瑕，烦公叩造化。  

五迈　辛未中元记梦梦与一僧谈世事良久问答中有凡事如此汝曹勉之之语既  
一念稍分明，天壤异仙凡，  
诸相等归妄，天真要无庞。  
凡特非我有，秋毫不可贪。  
只此为上乘，其诸总虚谈。  
无字经可阅，无言禅可参。  
白云过前山，明月映空潭。  

五迈　辛未中元记梦梦与一僧谈世事良久问答中有凡事如此汝曹勉之之语既  
蘧蘧一梦中，了了三生意。  
法界如许宽，此生亦特寄。  
谁言玉局仙，元本是法器。  
不解自磨礲，因人亦成事。  
强颜游人间，聊作逢场戏。  
山色溪声中，略得些滋味。  

五迈　辛未中元记梦梦与一僧谈世事良久问答中有凡事如此汝曹勉之之语既  
石塔本无缝，吐光万太余。  
不是风火扇，又非喉管嘘。  
此肖胡为来，塔亦不知渠。  
解作如是观，知心长自如，  
塔身俱著实，光心等是虚。  
虚实归一致，无乘亦无除。  

五迈　辛未中元记梦梦与一僧谈世事良久问答中有凡事如此汝曹勉之之语既  
鉴空谈荒唐，我天不为此。  
故知又故为，颇悟前生是。  
凭谁照前因，斯言特戏耳。  
既是无今古，如何分彼己。  
须弥一点尘，万劫一弹指。  
无失亦无忧，无得亦无喜。  

五迈　辛未中元记梦梦与一僧谈世事良久问答中有凡事如此汝曹勉之之语既  
禅悦既无门，仙居在何所。  
与渠无半面，一见相尔汝。  
霓裳制未成，翩翩欲高举。  
身如一羽轻，去天才尺许。  
胡为造此境，问之不吾语。  
正缘崆峒中，萧然无物贮。  

五迈　辛未中元记梦梦与一僧谈世事良久问答中有凡事如此汝曹勉之之语既  
世人欲不死，焚香事大罗。  
死后欲超生，将身靠弥陀。  
个里不透彻，仙佛如子何。  
我素不持戒，焉能断胆臊。  
独有一寸珪，明白不可磨。  
学仙与学佛，此事付儿曹。  

五迈　辛未中元记梦梦与一僧谈世事良久问答中有凡事如此汝曹勉之之语既  
捣齐餐铁杵，此味知者鲜。  
乘车入鼠穴，闻者知其舛。  
打铁作门限，鬼笑定不免。  
点雪红炉中，达观理甚显。  
当局自然迷，正欠拨一转。  
上马奔前程，此著须自勉。  

五迈　辛未中元记梦梦与一僧谈世事良久问答中有凡事如此汝曹勉之之语既  
盘中有止水，历历见须眉。  
能定乃能庆，人心固如斯。  
至诚本如神，圣贤不吾欺。  
鸣鹤方在阴，共子辄和之。  
天未降时雨，山川云已知。  
谁能舍我龟，而观尔朵颐。  

五迈　信手阅清溪诗一首韵即事  
久雨妨好春，朝暮地休息。  
出门欲有行，苔滑泥余尺。  
四望人烟稀，千山鸟声寂。  
饕寒不肯归，青帝觉无力。  
况有黄巾徒，邻郊渐相迫。  
虐焰挺戈予，连车掠金帛。  
王旅犹稽留，民兵半覆没。  
羊狠来莫当，鼠竮去无迹。  
践蹂清野尘，原草不能碧。  
世运何乖张，生灵罗此厄。  
丁壮抱枵肠，骈头受科率。  
氛妖谁扫清，气象太窘窄。  
书生忧国怀，半夜转加剧。  
相倚如辅车，忍视为胡越。  
富家太不仁，增价糶斗石。  
但爱囊橐丰，不忧狗鼠黠。  
甘为盗贮储，遑恤人饥渴。  
凶渠曷日殓，若潦何时歇。  
作诗愧北征，聊以志岁月。  

五迈　学易斋  
太极分阳阳，生生之谓易。  
易有乾之元，生意露沙息。  
先生易中行，日用而饮食。  
全体纯是仁，本自玄中得。  
克己下工夫，心台皎如日。  
处则为颜曾，出则为禹稷。  
所以学易斋，孜孜奉天职。  
满腔皆春和，八荒开寿域。  

五迈　以喜离过墨赠吾婿郑纯父玸  
西蜀游方昌，赠我墨两个，  
墨上署嘉名，名曰喜闻过。  
过失人谁无，刚褊柔易愞。  
众人巧自文，君子喜人告。  
予性换之刚，所患在急躁。  
未尝不佩韦，因循及老大。  
不能如师德，受人对面唾。  
至使巧宦徒，目为背时货。  
子性失之柔，鲜有特立操。  
嗜欲微萌芽，左右纷投好。  
不能如乖崖，按剑警坐卧。  
中心欠所主，恐似风摇纛。  
乃翁匹前修，德行圭中瑁。  
承家合有人，前猷宜久蹈。  
贤母慈且严，熊胆亲调和。  
养志最为难，家声出堂奥。  
吾女正抱疴，朝夕烦拊劳。  
要相警如宾，毋纵欲长傲。  
女亦尝闻诗，绿衣戒颠倒。  
候其疾这瘳，苹蘩能采芼。  
内行傥不愆，事业当远到。  
贤者后必昌，积善天所报。  
持墨为子箴，进德谨勿惰。  
墨卿子良师，莫被渠看破。  

五迈　有客一首寄温陵史君赵侍郎涯  
有客室自泉，为我出嘉话。  
泉得赵史君，谁人不称快。  
天生冰玉姿，系出龟琴派。  
标峻埒昭回，气清融沆瀣。  
方在谏省时，明绅推鲠介。  
及膺承宣命，未到心解。  
真李报政后，纪纲日大坏。  
有坐泉山堂，不守盂水戒。  
户庭交贾胡，宝货通买卖。  
继者廉而慈，卧疴力衰惫。  
暴吏恃饕官，诛求及菅蒯。  
大姓及细民，怨仇眦睚。  
我公方下车，当食辄兴谓。  
寮必爱贪泉，争饮淡怪。  
予将辈元结，谁肯伍樊哙。  
职曹与舶属，时号大驵侩。  
两疏劾四凶，人喜如爬疥。  
州胥富盖藏，至则击以械。  
曰此其渠魁，岂止为羒絓。  
县官庇黠胥，期限稍宽解。  
山判吁可惊，即日命追解。  
惟仁必有勇，勇去禾中稗。  
良善苦势家，至则行决决。  
府史例橐奸，今仍听自败。  
无欲始能刚，拔园中薤。  
我起胆四方，风涛极澎湃。  
砥柱设无人，沦胥靡所届。  
理欲差毫芒，公私分限界。  
公坚硬脊梁，浮荣等草芥。  
出处民戚休，行藏道隆杀。  
授公以师旄，一路息彫瘵。  
位公以中书，举世警矇聩。  
宇宙倘若清明，行有大除拜。  
作歌者休人，江猜生迈。  

五迈　与友人饮分等字韵  
君诗敌曹刘，我才惭硕飂。  
隐几共团坘，醉乡从酩酊。  
强吟蹙眉尖，得句蒙处肯。  
吟蛰声咿咿，银烛光耿耿。  
相看不惜夜，自足攻逆境。  
搜腹怜龟肠，朵颐傍羊鼎。  
论文固非俦，义气略相等。  
世情似纸轻，交道如菰泠。  
愿坚松柏心，岁寒青挺挺。  

五迈　远氈行  
老屋子数十椽，下湿上又破。  
无端野狐精，昏夜入为盗。  
窃我在重氈，目之为奇货。  
持以献朱门，曰此堪媚灶。  
自余失此物，志意不少挫。  
苦节增岁寒，羞颜薄时好。  
命义守大闲，潜深仍伏澳。  
客从北方来，特以吉语告。  
旧物将见远，前甑元不堕。  
余笑与客言，的有此说麽。  
孔肖坐广堂，当局已昏耄。  
余尝对天仗，正色灵渠过，  
共心不能容。未免含疾媢。  
石显在宫闱，威福弄幽奥。  
余又疏击之，见面定渠唾。  
其术主盛行，及此必图报。  
客乃宽余心，少安谨勿躁。  
圣主赦宿愆，仁恩等天帱。  
昭相爱善类，德量如海大。  
谗者害莫成，匪伊氈自到。  
示几会其言，客喜相问劳。  
劝客勿为喜，我且为时悼。  
米石三十千，杭人死饥饿。  
敌寨七百里，淮人共斩剉。  
窖雪飞无留，融风扇炎燥。  
潮汐来无时，民庐陷泥涝。  
旱魃肆陆梁，妖禽辄鸣噪。  
殒星光射人，雨雹威尤暴。  
地轴疑翻腾，乾文讶颠倒。  
昔余出硬语，万死一是睦。  
廷臣诮云狂，相国嫌愈傲。  
不幸期年间，前言多路蹈。  
今居山泽中，日向穹祷。  
一愿雨阳时，田畴足杭{左米右上而下大}。  
二愿干弋休，边境息巡逻。  
庶几老余生，农圃得自课。  
保此狂生名，比方散人号。  
不然瞻四方，欲往谁前导。  
虽粟不得食，况有氈可卧。  
人品有主卑，才气分锐惰。  
嗟我甚低垂，赖君起吾愞。  

五迈　赠传神庄士仪  
书工亦无数，好手不可遇。  
非是画事难，难得画中趣。  
况写佳士照，又不比行路。  
庄生颇工此，为我扫尺素。  
俨然山泽舑，诗肩瘦凫鹭。  
老色虽上颜，庾尘莫能污。  
生画甚迫真，余子等孩孺。  
得钱散酒家，无心问婚娶。  
醉被风雪欺，术招鬼神妒。  
长安多贵人，朱门富纨绔。  
使闻生之名，当即悬金募。  
我贫亦如生，正以诗穷帮。  
一画博一诗，两手相分会。  

五迈　赠谈星达士  
列肆竞谈星，谬者十八九。  
达士何各人，俦中推好手。  
精步宿罗胸。纵谈鬼擘口。  
技绝固招穷，鹑衣不掩肘。  
朼来访舑翁，意欲相击扣。  
翁命翁自知，不问子休咎。  
苍生命甚危，子亦知乎否，  
魏阙妖翔，吴江水兽吼。  
冯夷肆陆梁。富媪难载负。  
强寇噬边州，湖堧经践蹂。  
五师战且弱，钺钝甲兵朽。  
流民满江濆，沟劣纷骸髅。  
京米贵於金，十千可一斗。  
暮夜光烛天，彗星大於雪。灾重此非常，  
共敢懈以酒。都人极皇皇，  
如鱼惊在笱。国脉眇一丝，  
病固有从受。西山薨於前，  
鹤山继於后。洪蒋与李开　，  
价目作修友。吴讣漫塘翁，  
广哭菊坡叟。天为国生贤，  
福贤理宜厚。何事数钜公，  
不为国耆聇。周堪刘向亡，  
老光握灵寿。元城了翁去，  
贼京得皓首。贤者今余几，  
其生皆不偶。或入在朝廷，  
或出为牧守。或未脱丹书，  
或犹耕岩薮。烦了布星躔，  
为余细分剖，孰可坐庙堂，  
孰竟死田亩。孰坚如松篁，  
孰脆如蒲柳。天如{左衤右乍}吾宋，  
存者必长久。狂生　　能为，  
自分安老丑。无地堪植锥，  
仰空长击缶。昂藏作丈夫。  
谄佞羞妾妇。宁可效熊经，  
不出随狗苟。但愿世道宁，  
天宇息尘垢。廷无憸壬人，  
周召置左右。边无儿戏军，  
廉蔺善攻取。庶几老余生，  
官职乎何有。间日教子书，  
不教子学走。  

五迈　郑昂叔和余问盗诗末及山东事弟侄辈又问山东本末再用前韵答之  
江左百年来，英雄老岁月。  
空糜东南财，坐廪骄惰卒。  
嘉定惩开禧，废食因一咽。  
国论规便安，神州听沦没。  
和戎益金缯，讳战钝斧钺。  
迩者天祸之，鞑靼逞狂獗。  
一举殄金人，犁庭扫其空。  
金如斧中鱼，靼如火烈烈。  
乘间蛮触衡，复有东黠。  
长驱淮甸间，大纵山阳爇。  
或屠制帅家，或髠守臣发。  
鱼肉我王人，首领春葱切。  
涂炭我生灵，聚落炊烟灭。  
嫚书揭通衢，著语太辛辣。  
供帐王翥在，左纛将军绂。  
往来青齐区，健比霜天鹘。  
一名娘子军，掎角同生活。  
狼心肆陆梁，烽燧竞熏热。  
我事南方强，谓可以恩结。  
衣裳一颠倒，茅土甘疏裂。  
纳侮忍包羞，容奸噤不发。  
谁与生厉阶，正尔错铸铁。  
彼地甚诈狙，吾谋类跛鳖。  
岁幣久椿储，复为彼齰挈。  
边筹乏雨长，往往如拆襪。  
相顾皆狐疑，莫能抵龟决。  
心知示弱非，成事付不说。  
边民亦何辜，一孔心搜括。  
战舰尾相衔，义丁家尽刷。  
需求意无厌，许可舌太滑。  
譬这护癰疽，包裹畏见血。  
仅仅外留皮，侵侵齧至骨。  
理势有必然。吾言非强聒。  
惟愿天听回，揽权制生杀。  
毋倒太阿持，毋惮强弩末。  
毋贻养虎忧。毋使馋蜂孽。  
废籍起忠贤。穷荒斥奇餮。  
一朝出六师，声罪行天罚。  
名正事必成，本强冲可折。  
衔璧许来臣，雨铁谁敢窃。  

五云山人　句  
种瓜思夏实，分菊待秋花。  

伍彬　句  
踪迹未辞鸳鹭客，梦魂先到鹧鸪村。  

伍彬　句  
稚子出看莎径没，渔翁来报竹桥流。  

伍彬　题全义分水岭  
前贤功及物，禹后杳难俦。  
不及古今色，平分南北流。  
寒冲山影岸，清绕荻花洲。  
尽是朝宗去，潺湲早晚休。  

伍诰　句  
扁舟何日江南岸，与子归来竹一竿。  

伍乔　冬日道中  
去去天涯无定期，瘦童赢马共依依。  
暮烟江口客来绝，寒叶岭头人住稀。  
带雪野风吹旅思，入云山火照行衣。  
钓台吟阁沧州在，应为初心未得归。  

伍乔　观华夷图  
别手应难及此精，须知攒簇自心灵。  
始於毫末分诸国，渐见图中列四溟。  
关路欲伸通楚势，蜀山俄耸入秦青。  
笔端尽现寰区事，堪把长悬在户庭。  

伍乔　观山水障子  
功绩精妍世少伦，图时就倍用心神。  
不知草木承何异，但见江山长带春。  
云势似离岩底石，浪花如动岸边苹，  
更疑独泛渔舟者，便是其中旧隐人。  

伍乔　寄落星史虚白处士  
白云峰下古溪头，曾与提壶烂熳游。  
登阁共看彭蠡水，围炉相忆杜陵秋。  
棋玄不压通高品，句妙多容隔岁酬。  
别后相思时一望，暮山空碧水空流。  

伍乔　寄史处士  
长羡间居一水湄，吟情高古有谁知。  
石楼待月横琴久，渔浦经风下钓迟。  
僻坞落花多掩径，旧山残烧几侵篱。  
松门别后无消息，早晚重应蹑蹑屐随。  

伍乔　寄张学士洎  
不知何处好消忧，公退携壶即上楼。  
职事久参侯伯幕，梦魂长绕帝王州。  
黄山向晚盈轩翠，黟水含春绕郡流。  
遥想玉堂多暇日，花时谁伴出城游。  

伍乔　九江旅夜寄山中故人  
弱柳风高远漏沈，坐来难便息愁吟。  
江城雪尽寒犹在，客舍灯孤凭夜正深。  
尘土积年粘旅服，关山无处寄归心。  
此时遥羡间眠侣，静掩云扉卧林。  

伍乔　句  
积霭沈诸壑，微阳在半峰。  

伍乔　林居喜崔三博远至  
几日区区在远程，晚烟林径喜相迎。  
姿容虽有尘中色，巾屦犹多岳上清。  
野石静排为坐榻，溪茶深煮当飞觥。  
留连话与方经宿，又欲携书别我行。  

伍乔　龙潭张道者  
碧洞幽岩独息心，时人何路得相寻。  
养生不说凭诸药，适意惟闻在一琴。  
石径扫稀山藓合，竹轩开晚野云深。  
他年功就期飞去，应笑吾徒多苦吟。  

伍乔　庐山书堂送祝秀才还乡  
束书辞我下重巅，相送同临楚岸边。  
归思几随千里水，离情空寄一枝蝉。  
园林到日酒初熟，庭户开时月正圆。  
莫使跟蹉跎恋疏野，男儿酬志在当年。  

伍乔　暮冬送何秀才毘陵  
匹马嘶风去思长，素琴孤剑称戎装。  
路塼多是过残岁，杯酒无辞到醉乡。  
云傍水村凝冷片，雪连山驿积寒光。  
毘陵城下饶嘉景，回日新诗应满堂。  

伍乔　僻居酬友人  
僻居惟爱近林泉，幽径闲园任藓连。  
向竹掩扉随鹤息，就溪安石学僧禅。  
古琴带月音声正，山果经霜气味全。  
多谢故交怜朴野，隔云时复寄佳篇。  

伍乔　僻居秋思寄友人  
门巷秋归更寂寥，雨科间砌委兰苗。  
梦回月夜虫吟壁，病起茅斋药满瓢。  
泽国旧游关远思，竹林前会负佳招。  
身名未立犹辛苦，何许流年晚鬓凋。  

伍乔　僻居谢何明府见访  
公退琴堂动逸怀，间披烟霭访微才。  
马嘶穷巷蛙声息，辙到衡门草色开。  
风引柳花当坐起，日将林影入庭来。  
满斋尘土一床藓，多谢从容水饭回。  

伍乔　送江少府授延陵后寄  
五老云中勤学者，遇时能不困风尘。  
束书西上谒明主，捧檄南归慰老亲。  
别馆友朋留醉久，去程烟月入吟新。  
莫因官小慵之任，自古鸾栖有异人。  

伍乔　宿灊山  
一入仙山万虑宽，夜深宁厌倚虚栏。  
鹤和云影宿高木，人带月光登古坛。  
芝术露浓溪坞白，薜萝风起殿廊寒。  
更陪羽客论真理，不觉初钟叩晓残。  

伍乔　题西林寺水阁  
竹翠苔花绕槛浓，此亭幽致讵曾逢。  
水分林下清泠派，山峙云间峭峻峰。  
怪石夜光寒射烛，老杉秋韵冷和钟。  
不知来往留题客，谁约重寻莲社踪。  

伍乔　晚秋同何秀才溪上  
间步秋光思杳然，荷藜因共过林烟。  
期收野药寻幽路，欲采溪菱上小船。  
云吐晚阴藏霁岫，柳含余霭咽残蝉。  
倒尊尽日忘归处，山磬数声敲暝天。  

伍乔　闻杜牧赴阙  
旧隐匡庐一草堂，今闻携策谒吾皇。  
峡云难卷从龙势，古剑终腾出土光。  
开翅定期归碧落，濯缨宁肯问沧浪。  
他时得意交知仰，莫忘裁诗寄钓乡。  

伍乔　游西禅  
远岫当轩列翠光，高僧一衲万缘忘。  
碧松影里地长润，白藉花中水亦香。  
云自雨有生净石，鹤于钟后宿长廊。  
游人恋此吟终日，盛暑楼台早有凉。  

伍乔　游西山龙泉禅寺  
叠巘层峰坐可观，枕门流水更潺湲。  
晓钟声彻洞溪远，夏木影笼轩槛寒。  
幽径乍寻衣屦润，古堂频宿梦魂安。  
因嗟城郭营营事，不得长游空鬓残。  

伍馀干　偕康子雍州季子东所游虔州通天岩  
山灵不为红尘扫，仙窦玲珑自天巧。  
或开或合谁主张，元气淋漓出蓬岛。  
压服坡陀万象高，平铺练带三江绕。  
水西接轸到斜阳，勒马回□问迟早。  
不见真仙只为仙，犹嫌秃发头颅老。  
三生岂必石点头，三晋何□石言好。  
行先之后更几人，龙奔虎噬争云扰。  
吴山但见楚山高，岂知砥柱千金宝。  
山崩雨蚀不知年，各得帡幪各相□。  
出门小吏惊且呼，虔州刺史心生恼。  
急著归鞭信马蹄，春风犹带兰香草。  
烧灯更上郁孤台，吴楚东西春未了。  

武成　买鞭  
初买虽怜价甚微，驽骀便已化髗騛。  
干长却想穿阶直，节密应知受土肥。  
金{左革右登}夜寒敲月落，玉丝春袅拂花飞。  
提携莫笑无他用，万里旌旗更指挥。  

武克诚　句  
昔时说易希程氏，今日传经愧伏生。  

武宣徽　句  
尊前依约认三公。  

武衍　哀魏方泉  
每见中吴士，多称太守贤。  
一毫无暴政，千里乐丰年。  
心醉西楼月，身飞北阙天。  
那知人事异，梦绝柳桥边。  

武衍　哀魏方泉  
诏下催归觐，人传便尹京。  
班才联从橐，庭忽舞铭旌。  
玉树悲中折，金丹圣莫生，  
泽多唯乳子，天道若无情。  

武衍　边烽既息穑事告登歌以五十六字用和击壤  
见说边头事已宁，捷书复得寿春城。  
从来方面多豪杰，均与朝廷击重轻。  
枣实虽红休北雇，稻花垂白近西成。  
民无饥色添欢色，气象方才似太平。  

武衍　别燕  
宝墨烟云邈，金风庭户秋。  
有雏堪作伴，无计若为留。  
谨勿沾鲸浪，应须避蜃楼。  
裁诗聊寄远，烦慰玉只愁。  

武衍　病目  
病目医治两睫宽，迎风犹苦泪漫漫。  
水边望月虽无碍，灯下观书便觉难。  
索句每防愁人肾，好杯多是热归肝。  
法当着意收神观，不用金篦久自安。  

武衍　伯氏自吴门来辇下再宿即别  
把酒论新事，移床问故山。  
桑麻云已长，亲戚喜相安。  
断雁江湖外，驰心梦寐间。  
两年三度别，此别觉尤难。  

武衍　采桑曲  
粉光薄薄髻云垂，叶满湘笼独步时。  
女伴未来归未得，水边閒照插花枝。  

武衍　采桑曲  
道是蚕忙未是忙，日长犹得事梳妆。  
罗敷有语何曾解，倚树偷窥马上郎。  

武衍　长桥月夕  
卷来沧海黄银浪，飞出层云白玉团。  
千古垂虹奇绝处，独凭三百赤阑干。  

武衍　尝葡萄  
压架骈枝露颗圆，水精落落照晴轩。  
微酸自是江南种，尚忍因渠说太原。  

武衍　春日湖上  
花外垂杨阅四朝，东风依旧绿条条。  
当年盛事人犹说，二殿龙舟泊画桥。  

武衍　春日湖上  
拆桐花上雨初乾，寒食游人尽出关。  
一片湖边春富贵，断桥船簇夕阳间。  

武衍　春日湖上  
飞鷁鸣镳鼓吹喧，繁华应胜渡江前。  
吟梅处士今还在，肯住孤山尔许年。  

武衍　春日湖上  
船里歌声去复还，游人乐在酒杯间。  
争如策蹇长堤上，细看南山与北山。  

武衍　春日舟中书所见  
翠峰斜倚侧金翘，罗带萦红羒碧桃。  
应是春愁禁不得，东风深院粉墙高。  

武衍　春日舟中书所见  
共外风来夹腻香，片云谁遣下巫阳。  
不须囘首频相雇，彼此伤春易断肠。  

武衍　春晓山行马上口占  
山深竹暗晓风轻，几样幽禽错杂鸣。  
驻马细听浑不识，就中惟识子规声。  

武衍　春晓山行马上口占  
路转前山复后山，宿烟收尽薄生寒。  
吟鞭忽指松梢月，绝胜城中楼上看。  

武衍　次平小景  
一拂残烟暝不收，作成溪上十分秋。  
空林落日西风急，红叶无诗水自流。  

武衍　次韵答菊庄汤伯起  
数弓蔬地一方池，吾爱吾庐只自知。  
芦碧补交杨柳缺，柽红搀上藕花迟。  
翠阴围合疑无日，涼意萧骚剩有诗。  
君欲重来须更待，嫩烟浮动晚晴时。  

武衍　悼戴式之  
四海诗人说石屏，一时知己尽公卿。  
家传衣钵生无愧，气挟江湖老更清。  
重感慨时多比兴，最瑰奇处是歌行。  
九原不作空遗稿，三些吟魂泪为倾。  

武衍　访隐者居  
藓磴披萝入，茅堂著竹遮。  
绿看流去水，红惜落残花。  
蜀鸟啼春静，山童厌客哗。  
细观题壁者，一一是诗家。  

武衍　枫桥道中  
路接官河柳行斜，蹇驴冲暑憩田家。  
雨余天迥云生叶，日午风轻稻放花。  
襲襫已悬黄犊睡，桔槔不动绿阴遮。  
老翁相见如相识，命坐藜床自析瓜。  

武衍　宫词补遗  
梨花风动玉阑香，春色沈沈锁建间。  
唯有落红官不禁，尽教飞舞出宫墙。  

武衍　宫词补遗  
牡丹春御正稼华，有旨今年不赏花。  
剪落金盘三百朵，内批分赐近臣家。  

武衍　宫思  
当时十五正娇妍，选入宫中二十年。  
谁料只今三十五，舞韞示蹋玉阶前。  

武衍　宫中词  
睡余罗袖印眉山，行傍妆台理坠鬟。  
圣主忧勤排当少，犀樵鱼拨总成閒。  

武衍　恭谢庆成诗十阕  
二载明禋帝意专，瓣香盍谢祖宗前。  
原前盛典从头数，绍述应须亿万年。  

武衍　恭谢庆成诗十阕  
麝蜡笼纱粲玉阶，珠栊齐撤九门开。  
一天星斗明如月，法驾徐擎出殿来。  

武衍　恭谢庆成诗十阕  
宫监推帘探晓星，景阳钟动已妆成。  
凤舆陆续衔车马，黄道香浓尾驾行。  

武衍　恭谢庆成诗十阕  
礼成列圣宴群工，浩荡春风到竹宫。  
传旨簪花俄侣锦，信知天子是天公。  

武衍　恭谢庆成诗十阕  
大官宣劝礼优宽，中殿刀嫔各尽欢。  
和气满城天色好，不妨直际晚回銮。  

武衍　恭谢庆成诗十阕  
乐奏仙韶进寿觥，觚棱风细宝香清。  
隔帘微见龙颜启，缘是优人有笑声。  

武衍　恭谢庆成诗十阕  
宫前仪卫尚般还，花里声传午漏残。  
见说御园才放水，圣心游泳正观澜。  

武衍　恭谢庆成诗十阕  
染罗彫草斡天机，簇戴工夫斗出奇。  
唯有近臣恩数异，尚方别赐细栾枝。  

武衍　恭谢庆成诗十阕  
小白长红十里春，归来天会议拥香尘。  
翩翩黄屋彫霞里，辇上无花止一人。  

武衍　恭谢庆成诗十阕  
士庶重重间绮罗，霁光熏作小春和。  
御街两行瞻天表，比似前回人更多。  

武衍　孤山访梅不遇简知己  
结客寻春过旧隄，雪香云冷锁双扉。  
隔墙应是梅花，敝却貂裘尚未归。  

武衍　贵游  
钿车辘辘辗芳尘，步幢香移一片春。  
花下玉盘行禁脔，御前宣劝到湖滨。  

武衍　韩干照夜白  
八尺{左马右昂}龙雪到蹄，阿瞒骑罢阿环骑。  
绝怜千古房星魄，不风明时见乱时。  

武衍　韩干照夜白  
振金喷玉出天闲，几向骊宫骤月还。  
脱使干生天宝后，画图那得到人閒。  

武衍　湖边  
日日湖边上小车，要寻红紫醉年华。  
东风合与春料理，忍把轻寒瘦杏花。  

武衍　湖亭席上  
寒食梨花月，新晴杨柳风。  
愁融山色里，兴极酒杯中。  
绿发日夜变，青春今古同。  
忍教行乐处，容易夕阳红。  

武衍　湖亭席上赠商素  
一曲春风已擅场，浅颦低啭更传觞。  
令人忆杀香山老，旧日玲珑也姓商。  

武衍　寄社友  
秉烛西园事已非，更堪中酒落花时。  
隔帘燕子偏饶舌，不管春愁卷作诗。  

武衍　寄汤伯起  
徙家城市去，不为故人留。  
种菊应无地，观山合起楼。  
别来通讯少，春至作诗不。  
池上双柽绿，孤吟我正愁。  

武衍　寄吴德章签判  
莫转朱弦轸，知音世不悭。  
吟情清似水，壮志屹於山。  
自入乡关去，相思云树间。  
春风吹五叶，早趁春英班。  

武衍　尖送云友归行都  
落落奇男子，长年走客尘。  
白身无寸禄，青眼欠高人。  
病为思诗苦，贫缘立行真。  
片雷留不住，归醉洛阳春。  

武衍　郊居纪实  
既安能适复何疑，小筑重营即旧规。  
狡兔反为三窟累，鹪鹩终遂一枝期。  
种成水际芙蓉径，凿得亭前菡萏池。  
客有可人尊有酒，四时风月总相宜。  

武衍　京口策应戍将归营  
老矣犹征调，新从淮上归。  
尽知边境事，曾妥寿春围。  
腥血封刀匣，黄沙渍铁衣。  
奏功均得赏，沽酒醉斜晖。  

武衍　九日  
倒尽鸱珍酒更沽，西风吹兴渺江湖。  
客中剩喜身强健，岁岁秋香看紫萸。  

武衍　开元广寒词  
桂华珠殿水精楼，柘袖笼香乙夜游。  
飞下银桥人不觉，月明三十六宫秋。  

武衍　客去  
晋人冠子羽人衣，客去移床傍水池。  
扇影不摇蕲竹净，藕花风里看唐诗。  

武衍　蜡梅  
磬口檀心紫晕重，繁香微泄绣帘风。  
照花休用添红烛，却怕轻明暖易融。  

武衍　蜡梅  
赋得姿容类至中，哨枝宿叶又春风。  
品题虽入江梅谱，可惜名同韵不同。  

武衍　老宫人  
宝髻无光玉貌昏，悲歌空感旧承恩。  
君王喜问先朝事，时许车儿到殿门。  

武衍　老宫人  
侍辇观花上苑春，太皇宣索凤笙频。  
如今犹记当时曲，对谱閒教小内人。  

武衍　老将  
几囘梦里到边陲，马上犹能磨战旗。  
弹泪对人偏爱说，建炎随驾渡江时。  

武衍　立春  
蓼滴辛盘色斗鲜，已将春到酒尊前。  
金幡不用吴娃祝，自唱新词插鬓边。  

武衍　立秋夕  
水花香弄晚风清，閒立梧桐看月生。  
夜漏向深秋始觉，一天星湿露华明。  

武衍　刘八窗见访一夕即别  
五年苕上别，别后愧相痚。  
今夕知何夕，忆渠俄见渠。  
同持一杯酒，胜寄百寺书。  
未及论心事，晓风囘蹇驴。  

武衍　刘后村被召  
衔上官虽显，吟边兴不衰。  
细评南岳稿，远过后山诗。  
才大人多忌，名高士素知。  
瓣香吾敢后，幸见召环时。  

武衍　榴花  
蹙蹙生红露滴珠，薰风涼幌晓妆初。  
折来戴杂频拈看，应讶罗裙色不如。  

武衍　柳枝词  
灵和殿里最风流，三月飞花雪御楼。  
换得玉人眉样巧，一春浑不下帘钩。  

武衍　芦笋  
春风荻渚暗潮平，紫绿尖新嫩茁生。  
带水掐来随手脆，櫂船归去满篝轻。  
竹根稚子难专美，涧底香芹可配羹。  
风味只应渔舍占，玉盘空厌五侯鲭。  

武衍　明妃曲  
中国无人虏肆轻，六宫挥泪别倾城。  
当时谁议诛延寿，益重君王好色名。  

武衍　明妃曲  
马上风沙乱鬓蝉，膻乡同地不同天。  
琵琶何用弹深怨，出降乌孙更可怜。  

武衍　癖  
剩欲收神省费心，三生痴癖本来深。  
典衣寻访晋朝画，折简借观雷氏琴。  
帖字逼真尝细搨，诗联敲稳每长吟。  
镜中一笑成何事，鬓影秋丝日见侵。  

武衍　七夕  
金鎝插竝玉搔头，月落河倾尚倚楼。  
细认双星还自感，别离同是一般愁。  

武衍　清明湖上  
榆火初传禁漏残，满城和气在湖山。  
接天杨柳风烟里，照水桃花图画閒。  
旧路人穿新路去，长桥船出断桥还。  
吾皇应喜民胥乐，岁许西门入夜关。  

武衍　晴丝  
何处飞来缭碧空，敲吟终日费形容。  
榑桑老趼抽纤纬，星殿残机剪素茸。  
蓦忽带归帘外燕，等閒惹住柳边蜂。  
风柔日薄楼台晚，一缕低垂力正慵。  

武衍　秋夕过松陵  
月冷江空夜气浓，桂行飞下广庭风。  
不知何处神仙过，鹤唳数声烟霭中。  

武衍　秋夕清汎  
弄月吹箫过石湖，冷香摇荡碧芙蕖。  
贪寻旧日鸥边宿，露湿船头数轴书。  

武衍　阮客  
粉靥娇春掌上轻，玉琴声里见深情。  
花边临别重回首，犹恐丝弦说未明。  

武衍　示舵师  
不拘早晚过长桥，要泊桥边踏巨鳌。  
无月色时方得睡，有梅花处必停篙。  
不逢水活鱼休买，才见溪清米便淘。  
到得旗亭须报我，落帆相与醉村醪。  

武衍　书画扇  
双成午夜约飞玉，齐驾经鸾看月明。  
缥缈碧云归去晓，洞天霜冷玉箫清。  

武衍　书所怀  
閒拂尘中镜，犹怜壁上梭。  
生平多坎壈，知己半销磨。  
对酒成孤酌，横琴寓九歌。  
相思江水阔，岁晚客如何。  

武衍　书吴江塔院水月  
叠叠沧波隔乱山，白鸥飞去复飞还。  
吟边好思无多子，只在孤舟落照间。  

武衍　双鹭  
谁惊双鹭起苹汀，躠裂玻瓈细有声。  
飞入白云浑不辨，碧山横处忽分明。  

武衍　霜梧  
栖凤枝头数叶轻，井边篱落正关情。  
晚来纵有西风过，一片秋声作不成。  

武衍　睡觉  
睡觉东风忽惘然，起翻云母续炉烟。  
半醒不醉宿酲思，欲雨又晴寒食天。  
春草池塘诗梦里，梨花庭院酒尊前。  
谁怜倦客长安市，节物惊心忆旧年。  

武衍　松陵晚泊  
漭漭风涛外，天随底处寻。  
碧云千嶂暝，红树九秋深。  
故国荒城梦，空江倦客心。  
行藏那复计，篷月闯孤斟。  

武衍　送蕙坡赵富阳赴高邮元幕见次  
相逢客里便相叹，握手真能出肺肝。  
买得酒尊曾共酌，带来诗卷每容看。  
旧闻游宦多知己，今喜公朝与好官。  
一片淮云千里月，觐圭何日入长安。  

武衍　送客之润赴时贵约  
折柳亭边未问津，江山先入梦来频。  
漕渠水足新逢雨，客路风光恰是春。  
莫论孙刘悲既往，原言宾主乐相亲。  
曾留短绝题多景，君到应须为拂尘。  

武衍　送外家通倅方澹庵  
风节传清素，名多为宦游。  
花封才解绶，芝检趣监州。  
等上持麾节，归来觐冕旒。  
江南与江北，底用说离愁。  

武衍　送友人赴长沙酒官  
老枫残月晓江滨，送客归来又送君。  
愁滴离声三叠泪，眼穿行色万重云。  
过湘应取离骚续，到邑终期课最闻。  
莫为西班羞薄宦，要思先世立殊动。  

武衍　宿吕城舟中  
古堞遗踪何处寻，断烟残日意沈沈。  
飞湍过闸风雷怒，峭岸如山草木深。  
灯火邻船喧客枕，江天漂梗碎乡心。  
明朝沽酒析丰市，怊怅无人伴苦吟。  

武衍　岁在丁亥郊禋礼成皇帝登门肆赦获睹盛典恭成口号  
阊阖煌煌辟晓云，千官鹄立望严宸。  
鹤书飞下珠檐峻，雉扇分开玉座新。  
山寿声中团喜气，钧天奏处隔香尘。  
明王盛事民何幸，三载恩宽四海春。  

武衍　闻角呈宗谕方蕙岩  
晓角吹愁客梦寒，一声声落曲屏閒。  
吴儿可杀无风味，老却梅花只当閒。  

武衍　西陵观梅  
障霜篝日夺天机，九月梅花赏玉蕤。  
到了不如春意胜，水边风韵两三枝。  

武衍　夏日书事  
缓将琴轸卷将书，谁信閒中事有余。  
约客论茶和水试，课童移菊带泥鉯。  
竹栊日午犹关鹤，水槛朝来自餧鱼。  
山蓟已苗瓜已蔓，适安生计未全痚。  

武衍　小游仟词  
天风吹上碧嶙峋，鸾鹤声清草木薰。  
金阙玉楼行欲遍，却携明月出红云。  

武衍　小院  
小院秋声动碧梧，疯然涼思满蘧簒。  
年来懒结青镫伴，却课儿曹读夜书。  

武衍　谢曹东甽跋吟卷  
十年湖海仰师儒，八斗衣传子建余。  
袖里有诗须印证，句中无眼定趦趄。  
吹香玉唾清如许，刮膜金篦病已除。  
媪扇何曾求贵重，等閒中得会稽书。  

武衍　新雁  
塞月程程远，星河字字痚。  
不眠沙外不，恐湿足间书。  
倦翮支风去，悲声落枕初。  
秋清人易感，政自不关渠。  

武衍　杏花  
柳店春风酒旆斜，紫绡团萼数枝花。  
香肌元是多丰腻，错把红梅看作他。  

武衍　虚皇坛月下闻笙  
何人吹动玉笙攒，天阔风高桂殿寒。  
聋轧五云飞不去，夜深和鹤落瑶坛。  

武衍　雪中登垂虹亭  
投箠江边雪满头，玉虹千尺要诗酬。  
诗成上马谁同说，说似亭前两白鸥。  

武衍　寻昔游  
碧水青山旧路迷，刘郎怊怅阮郎悲。  
仙桃一别人间去，洞里春风自四时。  

武衍　雁奴  
断沙残汐葑田枯，寂历寒烟卧雁奴。  
飞起不知何处落，数声蓦忽隔黄芦。  

武衍　燕子  
燕子搀风入画楹，不知人傍绿窗行。  
香泥惊落忽飞去，却向桐华顶上鸣。  

武衍　阳复  
一变阳爻七日初，窗閒测影弄徐徐。  
不知曾未添宫线，但觉多翻数叶书。  

武衍　宜永观雨  
池上泠泠过雨声，绿荷风走万珠明。  
天公示欲从群望，和了晚涼俄便晴。  

武衍　莺  
柳外飞来恰弄声，瞥然流去一梭轻。  
分明啼断春愁处，风不惊花午院晴。  

武衍　游吴门同乐园疥池光亭壁呈使君张都承  
一城和气万家春，金碧楼台处处新。  
太守不孤同乐意，木兰堂上看游人。  

武衍　寓京口四首答汤菊庄兼简分司郑料院　北固亭口占  
三生结得润人缘，卮酒时来暖客毡。  
北固儿童虽不识，也缘巾屦过山名。  

武衍　寓京口四首答汤菊庄兼简分司郑料院　甘露寺很石  
二雄曾向此般还，鼎立功名各未安。  
留得坐时顽石在，至今人尚说曹瞒。  

武衍　寓京口四首答汤菊庄兼简分司郑料院　鹘山  
屹然孤石藓痕青，千古江湍洗不平。  
苍鹘飞来复飞去，不知身为此山名。  

武衍　寓京口四首答汤菊庄兼简分司郑料院　月观远眺  
朝宗亭下浪冥冥，何日寻观瘞其十二鹤铭。  
更欲裹茶邀客去，短篷敲火瀹中泠。  

武衍　赠苕上隐者  
夹溪槐柳绿云堆，辙迹何尝到碧苔。  
不种桃花缘底事，恐因流水悮人来。  

武衍　枕边  
枕边清坐散余酲，惨淡西窗月半明。  
燕子梦囘帘未卷，楝花风信晓寒轻。  

武衍　正元二日与菊庄汤伯起归隐陈鸿甫汎舟湖上二首  
春云漠漠雨疏疏，小{左舟右定}冲烟入画图。  
除却淡妆浓抹句，更将何语说西湖。  

武衍　正元二日与菊庄汤伯起归隐陈鸿甫汎舟湖上二首  
櫂转逋山舣落晖，春风深锁恨依依。  
松间一鹤俄飞起，疑是先生出未归。  

武衍　重访西湖旧游  
西风吹晓凤城开，桂子香中信马来。  
十载不行湖上路，知它添了几楼台。  

武夷　题旅舍  
去日春蚕吐雪丝，归时霜菊剥金衣。  
沙鸥不入鸳鸿侣，依旧沧浪绕钓矶。  

武允蹈　句  
露萱钳宿蝶，风木撼鸣鸠。  
屋头风过雁，灯背月移窗。  
霜林五色锦，烟渡一萦丝。  
午簟展风供睡课，夜窗扃雨办诗逋。  
眼昏书字不著纸，耳重听言常问人。  

奚商衡　簿舍四堂  
粗官到眼惟朱墨，个里清虚却可人。  
晓径忽闻花信早，晚窗时对月痕新。  
客来但怪阶庭寂，昼永偏於枕簟亲。  
莫莫只求閒里过，抗颜何苦拜车尘。  

奚商衡　到崑山  
客槎无路到天津，五斗依然不救贫。  
敛版进趋惭大吏，打门呼索愧穷民。  
酒边拓落寻真趣，诗里平章作好春。  
自笑小才还小用，姓名安得上麒麟。  

奚商衡　慧聚上方  
小桥官树绿无英，袖手东风日正长。  
料理只今谁到我，只宜煎茗坐僧房。  

锡九龄　句  
不会季鹰当日意，归来只说为鲈莼。  

席汝言　耆英会  
击国安危唐上宰，功成身退汉留侯。  
二公闲暇开高宴。九老雍容奉胜流。  
共接雅欢恩意洽，不矜崇贵礼容优。  
赏心乐事人间盛，岂谓今稀古莫俦。  

席汝言　耆英会  
壮岁尘埃禄事牵，老归重到旧林泉。  
曾无勋业书青史，偶向康宁养老年。  
自分杜门居陋巷，敢期序齿预公筵。  
更惭形秽才凉薄，不称图真接钜贤。  

席羲叟　次令衿游玉壶高咏十绝　处处可人  
陂塘五月迎秋爽，脩竹成阴一径开。  
俗客自应惭到此，幽深雅称杖藜来。  

席羲叟　次令衿游玉壶高咏十绝　独坐  
几槛虚明不著埃，忘机鸥鸟自飞来。  
北窗高卧羲皇世，九陌红尘安在哉。  

席羲叟　次令衿游玉壶高咏十绝　对换  
绝景频因警句夸，莫传俚耳便纷拿。  
须知味道耽岩穴，志意难将富贵加。  

席羲叟　次令衿游玉壶高咏十绝　风雷大作  
坐听风雷起空谷，俄看四面野云生。  
道人不作英雄气，可笑当年失箸惊。  

席羲叟　次令衿游玉壶高咏十绝　解衣磐  
林宗乌帻任欹倾，缓带荷风拂面清。  
城市轮蹄闹如织，飘然从此便登瀛。  

席羲叟　次令衿游玉壶高咏十绝　久病便觉清快  
内熟先从一念收，浩然勿药更何求。  
西山故自朝来爽，政不惊人语不休。  

席羲叟　次令衿游玉壶高咏十绝　满园秋香  
黄金匀揉万英开，步绕清芬过砌台。  
一笑欣然超鼻观，知公曾到月中来。  

席羲叟　次令衿游玉壶高咏十绝　凭栏看花  
湖光空阔水天秋，翠盖红衣永日留。  
惟有诗情磨不尽，碧云吟就喜汤休。  

席羲叟　次令衿游玉壶高咏十绝　小雨垂帘就寝  
篆香如雾细萦帘，始信壶中别有天。  
客舍黄粱今熟否，邯郸无梦梦游仙。  

席羲叟　次令衿游玉壶高咏十绝　欲归甫留  
度堑昏鸦接翅稀，断霞相映雾山微。  
驺车不用飞青盖，试作山翁倒载归。  

席炎　留题酒家壁  
山云出山无一钱，日日醉倒春风边。  
采苹桥南徐孺子，白酒初熟留神仙。  

袭文焕　山中纪咏  
胜地栖迟惯，青山耐久看。  
云烟五洞古，泉石九峰寒。  
已化岩前虎，犹藏箬下丹。  
黄花生意别，秋老不凋残。  
白日幽情惬，间门到者稀。  
嗜茶和月煮，采药带云归。  
春树馀花落，天坛独鹤飞。  
年华自来往，慵换薜萝衣。  

夏噩　句  
谢守风流为腾事，杜郎吟咏属多才。  

夏侯嘉正　句  
两制诚堪美，青云侍玉舆。  

夏侯峤　送李少和还山  
暂来双阙下，雅向九霞间。  
遂策云中杖，言归海上山。  
入林煮白石，服气驻朱颜。  
自愧风尘客，琼枝窅莫攀。  

夏龙五　题居室  
用拙常存守道心，偷闲片片抵千金。  
半帘梅影离离月，一涧泉声曲曲琴。  
图史灯前随意检，园蔬雨后不时寻。  
浮名自觉无多趣，五柳当年志已深。  

夏世雄　奉继冯使君韵  
恭览新诗清彻骨，挥毫落处耀名山。  
寒踪久已知恩地，杖屦今朝得喜攀。  
翳雨堙风遮远目，等闲轩豁为谁开。  
天公岂是藏幽景，留待使君持节来。  

夏世雄　奉继冯使君韵  
神物坚持多圣境，新诗开僻信贤能。  
磨崖永作山中景，读处留行亦好僧。  

夏竦　安抚状元内翰还朝复命再获候迎先附短章以代片幅  
两朝西掖旧词臣，檗苦冰寒四十春。  
霜雪满头尘满袖，自惭重见玉堂人。  

夏竦　八年正月天庆节上清宫行香锡庆院御筵日扬辉有非烟非雾之云  
实籾标嘉节，需云锡惠筵。  
烈晖腾爱景，瑞彩拟非烟。  
焜燿璇霄外，轮囷绛阙前。  
居歆方屡告，伟兆溢祥编。  

夏竦　八月梓州奏广化寺池莲五茎各开二花  
梓潼名郡蜀川东，忽秀佳莲绀宇中。  
褭褭修茎孤引绿，盈盈双蕊怪分红。  
绛跗相倚凝新露，紫菂交垂向晚风。  
爰考瑞图观美应，柳州嘉产实难同。  

夏竦　本宫投龙简中使  
醮罢层霄鹤吹分，夜坛香火镂真文。  
羽人月笔封瑶检，使者星驰下绛云。  
蕊简荐诚川后耸，金龙传信洞天闻。  
再三鹊尾添檀炷，为祝虚心佑圣君。  

夏竦　赤城  
丹壁排空叠彩虹，上真应此驻灵踪。  
烟沉晓日明孤顶，云破馀霞出半峰。  
岩下法师曾伏虎，洞中仙客屡投龙。  
他年翠盖东巡狩，玉牒终须受大封。  

夏竦　崇胜寺  
山当庐阜五峰边，地占侯豨好习禅。  
杳蔼峰峦云蔽日，参差楼殿瓦生烟。  
僧房宿鸟栖帘外，客馆鸣泉过枕前。  
但可登临间访古，西来无法与人传。  

夏竦　初夏有作  
玉琯葭灰昨夜吹，日华光暖向阳枝。  
东君乱点丹青笔，真宰忙挥造化椎。  
红日暗长人不觉，好花偷发蝶先知。  
后园无限桃兼李，留待新恩得意时。  

夏竦　春日寄陈舍人  
浓淡晴霞泛夕阳，重重烟蔼护流芳。  
花残远渡晓风急，路入层云春梦长。  
结蕙翠光留蝶舞，含桃红实驻莺尝。  
可怜得意文章客，扈跸西园月桂香。  

夏竦　春游  
豾豾春风雨半收，少年疏诞称春游。  
将军雪散桥边市，骑省花开县外楼。  
草嫩玉堤藏堕珥，酒浓金盏滑歌喉。  
谁能借取瑶池马，乱踏红尘四百州。  

夏竦　大中祥符七年七月锦州奏天庆观修圣祖殿毕五色云三朵各方丈馀见于  
仙祠成秘殿，远郡在卢阳。  
旭日初流景，卿云忽降祥。  
三枝分玉叶，五色照琳房。  
元后成真荫，钦柴报上苍。  

夏竦　代村叟  
安居近幽谷，井赋籍良田。  
圣代无深隐，家山不直钱。  
候耕看土脉，祈穣赛豚肩。  
城市知何处，疏钟隔暮烟。  

夏竦　到任后作  
功兼文武帝师臣，久厌崇高乐退身。  
任是东山无限好，谢公争忍负生民。  

夏竦　到任泾州寄长安府学诸先辈  
半载秦川令始行，论文犹未款群英。  
横戈且趁從军乐，不及期年待政成。  

夏竦　登台州城楼  
楼压荒城见远村，倚阑衣袂拂苔纹。  
猿啼晓树枝枝雨，僧下秋山级级云。  
招客酒旗临岸挂，灌田溪水凿渠分。  
洞中应有神仙窟，缭乱红霞出紫氛。  

夏竦　帝京春日  
景阳钟尽唱邻鸡，十二都门报启扉，  
一带楼台擎落月，万家桃李待朝辉。  
宫槐烟暖莺犹睡，仙掌云寒露未晞。  
算是五侯偏称意，游春车马早如飞。  

夏竦　二月昭州奏正月一日设醮上玉皇表烧钱次有鹤一双翱翔久之西北去  
平乐初正月，虚晨薦号时。  
瑞场燔碧币，仙骥驻霜仪。  
烟顶方遥辨，星精想下阯。  
天门俄翼去，杳霭瑞烟披。  

夏竦　奉观御飞白书应制  
圣德天攸纵，慈闱实训崇。  
飞毫迈古法，方丈夺神功。  
轻素飘惊吹，长烟叠远空。  
点孤时戏蝶，波偃乍腾虹。  
洛画诚难并，奎躔或可同。  
猥叨宸笔赐，羽翼誓输忠。  

夏竦　奉和御制砚歌  
南方潜璞出寒溪，沉沉紫蔚凝坚姿。  
两信肖像磨砻异，三趾承琢饰奇。  
银带参华贡双阙，玉蟾分滴润圆池。  
微波澄淡当晴景，旌旗半浸龙蛇影。  
轻浮春絮拂犀干，微动日华明绮井。  
蕊简交辉九禁深，玉枝斜照中宵永。  
列璇台兮今得地，迩清光兮叶灵契。  
宣丝旨兮扬圣谟，赞云章兮熙睿志。  
弥彰盛德冠生民，务以文明化兆人。  

夏竦　奉和御製笔歌  
製之精兮汉宫之双管，锋之妙兮赵国之修毫。  
自承掌握济群用，觚与椠兮难施劳。  
古今冈不达，淑慝将何逃。  
深仰玉蟾均砚滴，讵惭金马制书刀。  
颉皇观迹虫篆兴，纤端积润八体成。  
寫图始告姬公瑞，错宝终传路扈名。  
上圣惟聪炳帝文，宸章奎画冠生民。  
洒翰翠珉垂睿式，珥彤丹地宠儒臣。  

夏竦　奉和御製册府元龟了毕  
文德洽隆平，蓬山蠹简盈。  
汉金方尽购，秦石谅难程。  
稽古承先志，宣猷聚世英。  
刊修百家备，紬绎十年成。  
休汰当冬日，多欢奉相衡。  
岂期颁睿藻，何以报兹荣。  

夏竦　奉和御製朝谢玉皇大帝致斋夜天书道场观鹤下临  
紫皇斋祓感青冥，仙骥徊翔瑞气平。  
百和真香凝玉羽，九枝芳焰动星精。  
远辞金阙衔灵命，俯瞰瑶台郊帝祯。  
矫翼乍侵龙旆影，扬音微杂凤箫声。  
应须置祀昭神异，岂止登歌纪圣明。  
藻卫仰观皆率舞，益知天意合三清。  

夏竦　奉和御製朝元殿朝谢玉皇大帝  
三清右序储繁祉，万乘钦明答上穹。  
圣化诞敷书轨混，仙游昭假地天通。  
灵辉熠煜充丹禁，瑞雾霏微翳碧空。  
积累有开鸿绪远，顾怀无际庆基隆。  
精心展彩威颜肃，法曲迎真睿藻融。  
象舞在庭功敻异，宝符先道古难同。  
奉朝嘉服祗群后，赞帝鸿仪俨上公。  
神爵乍临香馥郁，矞云低映树青葱。  
洁粢禋薦升严陛，苍璧高蟠照晓风。  
宣室受釐均大赉，洋洋春泽浃区中。  

夏竦　奉和御製崇政殿宴從臣  
青绮禁门符命锡，离珠御府天琛事例。  
两仪流庆会休期，二圣诒谋归盛德。  
大礼修，真猷格，懿铄昭昭兮靡极。  
阜民财，形物力，圣志干干兮夕惕。  
金扉玉宇丽皇居，凤藻鸾踪辉乐石。  
龟趺螭首建灵辰，鹊尾龙香奉至神。  
日转翠华临阁道，天旋丹仗复钩陈。  
缙绅茂宠兮逾三接，羽卫鸿仪兮备九宾。  
琼觞传满兮均尧酒，柏殿赓飏兮洽汉臣。  
奉若灵心弥翼翼，布昭醲化愈淳淳。  

夏竦　奉和御製大醫  
瘗玉祠真畤，还衡格閟宫。  
策动因已盛，合醵庆弥隆。  
法坐临双起。清音奏六同。  
羽毛秋色丽，簪绂晓光融。  
宠宴均尧酒，宸章起汉风。  
群生遂凫藻，何以报层穹。  

夏竦　奉和御製冬至  
汉门候景嘉辰启，鲁观书云协气升。  
玉琯飞灰新节应，璿霄合璧端华凝。  
阳芸初动犹兼雪，柔荔将芳尚隔冰。  
繁祉建元名已肇，殊庭备物礼将登。  
黄龙甘露诚难拟，泰峙甘泉岂足称。  
共庆帝辰延百福，巍巍千载庇黎蒸。  

夏竦　奉和御製读北齐书  
段氏推忠武，论兵特造微。  
历朝功并建，诸将令咸依。  
重位无矜色，高门有德辉。  
当时动贵族，孰不仰家肥。  

夏竦　奉和御製读北齐书  
咸阳诚赳赳，倚任极维师。  
贵势隆门绪，忠诚翼帝基。  
享年常戒满，避宠或兴咨。  
不学良无愧，嘉名已自垂。  

夏竦　奉和御製读陈书  
猛奴多勇概，大矟事戎征。  
新蔡凶围陷，鱼梁寇垒倾。  
遡风轻古法，问道贵奇兵。  
懋赏宜开府，番禺已尽平。  

夏竦　奉和御製读陈书  
灵洗虽骁勇，忠规讵可轻。  
石城尝力战，黟歙本连盟。  
京口殊动茂，临川叛寇惊。  
既能明号令，何惜雾宽玉。  

夏竦　奉和御製读后汉书诗  
明帝章朝物，三雍复旧常。  
籯金赏西域，雅乐奏南阳。  
拜老鸿徽茂，祈农盛典彰。  
珍符昭美应，献寿表隆昌。  

夏竦　奉和御製读后汉书诗  
独行懲浇俗，嘉名动远荒。  
至诚祈夏雨，严意励冬霜。  
果行推陵险，丰规欢履方。  
孤高惟大逊，寿考茂祺祥。  

夏竦　奉和御製读后汉书诗  
昭公祥汉律，求比礼三千。  
刻敝深文息，宽平治德全。  
芳猷宣辅弼，馀庆茂忠贤。  
方验来嘉瑞，仁矜理最先。  

夏竦　奉和御製读后魏书  
伟哉登国世，灵武定戎兵。  
拓土能图大，求才实励精。  
公侯新爵重，台省旧风清。  
自匪谟长世，鸿图岂易成。  

夏竦　奉和御製读后魏书  
高祖宽仁高，哀矜信有馀。  
严刑几尽措，黎庶获安居。  
旧法躬刊定，繁文再划除。  
既平财谒路，清白励簪裾。  

夏竦　奉和御製读后魏书  
真君昭密命，纪号表兴隆。  
瑞著洪河外，文成翠石中。  
帝名传祖祢，历数感王公。  
三五方兴运，明符事亦同。  

夏竦　奉和御製读后周书  
思道怀廉慎，童年类老成。  
郡豪尝讋服，边寇亦清平。  
临难输忠节，辞荣保令名。  
贤哉蹈仁义，举世可为程。  

夏竦　奉和御製读后周书  
南荆推德厚，千里远從师。  
奥识通三教，清声冠一时。  
就招虽暂至，恋本固难移。  
故老称前事，儒宗道益滋。  

夏竦　奉和御製读后周书  
迁哲承华绪，深谋事战征。  
艰危思大节，慷慨得群情。  
惠爱均戎旅，威名震敌城。  
江陵摧寇势，宵遁赖奇兵。  

夏竦　奉和御製读晋书  
安石陵霞致，洁言振玉音。  
鸿动济世久，厚德感人深。  
朱组虽然袭，虚舟岂易沉。  
东山高志在，萧洒谢尘襟。  

夏竦　奉和御製读晋书  
李重推清雅，初传友爱名。  
嘉言为时发，大谊傅经明。  
崇德诚堪慕，修身岂易倾。  
留心众才举，千载仰诠衡。  

夏竦　奉和御製读晋书  
土行勤武力，机鉴信良哉。  
国赖桓文业，人推葛陆才。  
殊祥双鹤至，吉梦八门开。  
终始全高节，诚因左翼推。  

夏竦　奉和御製读前汉书  
酂侯依日月，天驻叙隆昌。  
迈德大三杰，观时定九章。  
过因王尉辩，功赖鄂君扬。  
终以同心美，清宁赞后王。  

夏竦　奉和御製读前汉书  
子房天授汉，不战道忧尊。  
秘法盈编受，危机借箸论。  
避封昭止足，辟穣厌尘喧。  
莫讶萧规茂，從容有绪言。  

夏竦　奉和御製读前汉书  
高祖宽仁主，淮阴变诈才。  
设坛诚有礼，推食本无猜。  
怀惠初飆若，夸功抑殆哉。  
何如中正者，千载仰高裁。  

夏竦　奉和御製读三国志诗  
白马当涂兆，黄家得岁兴。  
金符威既重，玉版事堪凭。  
汉火承前运，谁龙合旧徵。  
青云开后叶，下武倍兢兢。  

夏竦　奉和御製读三国志诗  
许昌功未逞，江表地初平。  
汉帝居非远，吴侯志欲迎。  
壮图虽未遂，嘉虑实惟精。  
终阙尊崇礼，何关慎器名。  

夏竦　奉和御製读三国志诗  
家乘桑盖瑞，国富卧龙才。  
汉水神晖彻，灵图密命开。  
横天嘉气应，继日景云来。  
傥管英雄器，三分亦殆哉。  

夏竦　奉和御製读史记诗  
陶唐明历象，茂气与天通。  
举正分星度，归馀定岁功。  
孟陬名不殄，南正道弥隆。  
自此垂三代，循环协大中。  

夏竦　奉和御製读史记诗  
昭昭齐鲁事，千载著良箴。  
欲辨为邦体，先观布政心。  
变民非远略，從简是徽音。  
北面无馀意，诚因惠物深。  

夏竦　奉和御製读史记诗  
汉武将從禅，须如亟释兵。  
甘泉诚毖祀，乔岳纪尊名。  
加礼崇休祉，修封盖号荣。  
岂同承帝籾，肆觐正权衡。  

夏竦　奉和御製读宋书  
汉宋开圣绪，得岁与周同。  
金石终移律，山河始誓功。  
飞名传秘记，嘉谶起游童。  
能使奸豪讋，诚为一世雄。  

夏竦　奉和御製读宋书  
镇恶才明举，英雄想冠时。  
推锋平内侮，直指定西陲。  
向使鸿动就，宁忧霸业衰。  
如何丧文召，遗烈漫伤咨。  

夏竦　奉和御製读隋书  
思仁怀远度，大雅擅嘉名。  
製礼通时变，求书赞治平。  
推心清选举，從俭化黎氓。  
终始承恩遇，芳猷冠老成。  

夏竦　奉和御製读隋书  
荣定诚嘉器，攀鳞属盛时。  
赏劳恩特异，知足志惟熙。  
壮节承昭感，崇基保燕诒。  
但能思卫霍，自可比著龟。  

夏竦　奉和御製读隋书  
子盖怀英断，南荒久驻留。  
清通承眷奖，恭须望巡游。  
异宠荣乡党，丹诚破寇仇。  
边民思旧爱，刻石在西州。  

夏竦　奉和御製读唐书  
天祚文皇德，元成雅道施。  
纳忠裨阙政，偃革致昌期。  
宴喜刀方解，人亡鉴遽隳。  
数行遗奏在，犹可动神祗。  

夏竦　奉和御製读唐书  
哲辅延清问，元和致治平。  
從人成庶务，求瘼济群氓。  
务远能无怠，求材可倚成。  
乃知虞舜德，恭己固难名。  

夏竦　奉和御製读唐书  
贤哉段忠烈，振迹自邠宁。  
动必怀刚毅，何尝废典刑。  
英规方贯古，乐石谅难铭。  
密议初如用，艰危岂易形。  

夏竦　奉和御製读五代汉史  
危邦有贤哲，力战镇州平。  
革弊还疲庶，從宽悦众情。  
爱人惟责己，徇节几忘生。  
青史惟馨在，千年仰令名。  

夏竦　奉和御製读五代汉史  
求益诚贤牧，廉平致乐康。  
欢谣腾近辅，盛典茂徽章。  
旧相亲褒记，黎民竞盛伤。  
丰碑应不朽，千载咏惟良。  

夏竦　奉和御製读五代晋史  
子文怀妙识，奥学洞天常。  
恬淡游莲幕，谦虚践玉常。  
至仁周僿御，大雅变词章。  
慎默诚无怠，危机可尽防。  

夏竦　奉和御製读五代晋史  
大雅怀忠孝，当年效战征。  
询谋无败事，临敌有奇兵。  
安陆妖狂殄，宗城寇难平。  
察廉能侧下，何患政难成。  

夏竦　奉和御製读五代梁史  
李唐危汉祚，巢寇盛黄巾。  
嘉士逢多难，忠言变逆伦。  
决疑归大顺，定策戮奸臣。  
宜享崇高赠，千年道更新。  

夏竦　奉和御製读五代梁史  
赞贞怀武鸷，转斗历炎凉。  
诚感泉源异，兵严士庶康。  
临危见忠愤，对敌擅威强。  
终始心无改，遗言更可伤。  

夏竦　奉和御製读五代史后唐史  
燕赵生奇士，仇方决志平。  
十年常竭节，一剑早知名。  
自取河南镇，终辞霸府兵。  
飞鹰昭庆路。穷达有高情。  

夏竦　奉和御製读五代史后唐史  
长兴秉钧者，子晦道攸隆。  
刚介昌言远，忠清茂泽丰。  
懿文常体道，妙略早從戎。  
可惜亏同德，当年阻建功。  

夏竦　奉和御製读五代周史  
文懿艰危际，虚心自晏宁。  
依违惭问战，间淡贵无刑。  
镇俗懲浮躁，尊儒镂典经。  
忠诚亏美諡，良足愧幽灵。  

夏竦　奉和御製读五代周史  
文伯怀明识，英规世所推。  
济时陈策画，急用备论思。  
隘郭爰增广，烦音亦改为。  
温恭非不济，感遇志如兹。  

夏竦　奉和御製奉安圣像礼成  
琳宫胥宇象清都，金阁丛楹閟宝符。  
昭假仙游彰胄绪，范閒真像极规模。  
精衷钦翼明威顯，近辅恭迎茂典敷。  
美应薦臻书不绝，灵期先定日无渝。  
徘徊瑞羽临旌旆，夭矫飞龙上舳舻。  
斋幄接神珪璧异，景舆迎圣羽仪殊。  
荧煌宝座安三境，妪煦鸿恩下九衢。  
深庆小臣叨奉跸，翠緌华组耀微躯。  

夏竦　奉和御製奉祀礼成宴  
真场荐鬯方回跸，泰畤钦柴既受禧。  
璧散九行颁宠宴，翠緌三接庆昌期。  
露晞朝景彰慈渥，风扇微和表圣时。  
羽籥动容分广砌，旍旂交影上丹墀。  
琼跗拜赐承天意，綷羽来仪识凤姿。  
向晚柏梁传睿唱，帝台春箭更迟迟。  

夏竦　奉和御製奉先歌  
皇家兮仙祖，上世兮圣神。  
承云兮分治，驾羽兮临民。  
诞昭兮馨烈，高陟兮元真。  
载乘土运临三古，属象羲农振遐武。  
爰炳明灵陟上苍，绵绵圣绪庆悠长。  
既积仁兮累德，爰振耀兮流芳。  
罄二仪兮垂佑，弥万礼兮开祥。  
巍巍烈祖兮膺宸历，御瑶图兮建鳌极。  
东征西怨兮振群黎，下舞上歌兮康蔗国。  
优游亮直顯敦仁，锡羡休嘉符拓迹。  
四貊名王尺组羁，九涯远道安车适。  
圣功耆定实登三，方賮骏奔惟旅百。  
赫赫神宗廓帝紘，昭广运兮洽和平。  
礼适素青兮沿夏子，化归醲粹兮复胥庭。  
宪法六学兮昭地纬，事七庙兮奉天经。  
震叠威霆兮逾朔幕，汪洋惠露兮浃编氓。  
偃节灵台兮黜武，漏鱼宽网兮蠲刑。  
三叶缉熙兮隆绍继，皇穹右序兮雙繁祉。  
徘徊飚歨兮授元符，焜燿樵蒸兮修茂礼。  
思文成颂兮迪先谋，多黍申歌兮昭乐岁。  
参侔开阖已无为，虔鞏盈成弥若厉。  
惟寤兮符通，实天人兮合契。  
降仟驭兮自三清，谕灵源兮逾百世。  
遐锡鸿休茂本枝，永符盛德昭明类。  
薦徽册，致清衷，  
齐明兮顯至。款太空，  
告繁禧，监观兮斯暨。  
对越兮储精，聿怀兮忘寐。  
鸟奕千龄播德芬，钦崇茂典协经纶。  
神化有开彰密命，庆基无际等高昮。  

夏竦　奉和御製甘雨应祈  
少舦九秋当季月，成汤六祷动灵心。  
中宵甘澍均丰浸，尽日层云结远阴。  
销去骄阳为瑞重，招来嘉应感人深。  
侧身修道殊千古，仍叔焉能播德音。  

夏竦　奉和御製告玉清昭应宫太庙礼成  
时巡将顺豫，吉礼协休成。  
先道真文肃，徐銮瑞气平。  
密都嘉薦备，太室令芳呈。  
清越锵金奏，斋庄俨翠缨。  
矞云朝荟蔚，花雪夜萦盈。  
焕衍昭繁祉，千龄表盛表。  

夏竦　奉和御製恭谢南郊  
高真降佑开鸿业，哲后祈褫福下民。  
靖馆斋心成钜典，嘉坛报贶奉严禋。  
时遵夏历春当孟，礼宪周郊日在辛。  
图籾先登符命顯，祖宗昭配孝思伸。  
侍祠卿士衣缨列，随兆星辰俎豆陈。  
穆穆苍灵潜扈跸，寥寥风伯豫清尘。  
再登午陛虔诚达，三烛奔精美应臻。  
万寿无疆增介祉，永蠲牲玉事神明。  

夏竦　奉和御製恭谢天地礼成  
元真密诲惟畴德，耀魄灵猷务降衷。  
仙里肇禋尊妙道，国阳严配报层穹。  
百神右序储蕃祉，群后寅威仰圣风。  
声震山渊逾日际，泽流根叶遍区中。  
考熙茂范登虞舜，积累遥源属帝鸿。  
柔远九垠书轨混，凝休千载帝天通。  
赓歌紫禁唐文盛，　　颂青缃汉德融。  
盛业巍巍心翼翼，古今能事集皇躬。  

夏竦　奉和御製国学太宗皇帝御书阁告成  
神宗瀎哲通三变，善继文思洽万方。  
高倚丛楹藏凤縜，密砻温石镂云章。  
素风畅茂增鸿庆，景耀腾凌发美祥。  
回据日畿分宝势，远承云路抗飞梁。  
推恩宥币班中帑，式宴朝缨集上庠。  
夏仰紫宸敷睿唱，夏弦春诵永游扬。  

夏竦　奉和御製皇太后恭谢太庙  
圣哲因心迈古先，亲裁礼乐定牺牷。  
祼成文母膺鸿佑，永指南山比寿年。  

夏竦　奉和御製会灵观甘露  
岳灵飞观耸神州，上圣钦崇德日休。  
嘉露霄零甘特异，贞条膏被势何稠。  
昆山实器今初贮，汉苑仙盘昔未浮。  
自可纪年昭瑞应，更殊添海助洪流。  
堇荼变味承馀润，图牒腾芳焕大猷。  
愿采朝华和美玉，仰资宸算倍千秋。  

夏竦　奉和御製会庆殿宴  
禁门乘晓会，宴豆示慈伸。  
激水龙腾久，仪韶凤降频。  
云章流汉筑，衢酒洽尧民。  
百辟皆星拱，兢兢奉北辰。  

夏竦　奉和御製藉田诗  
绍休文祖盛仪陈，载耜东耕协忡春。  
冕服远推逾古制，须知明主为生民。  

夏竦　奉和御製景灵宫迎牌  
紫馆成功属盛时，道迎金榜耀文思。  
沉沉殿翼弥增丽，矗矗圭棱尽中规。  
祗薦实香清吹褭，下观飚御彩云随。  
群心仰止兴谣诵，永见千龄播缉熙。  

夏竦　奉和御製九天司命降临  
缉熙绵宇肃边疆，蕃祉纷纶顯阜昌。  
真驭告期通梦寐，严宸精意洁坛场。  
青烟漏上盈中禁，碧辇宵分下彼苍。  
照地辉光蒙鹤焰，霭人嘉气杂萧芗。  
峒山顺拜鸿仪展，太古灵源密命扬。  
载仰金姿唯瞓穆，稍瞻云躅更辉煌。  
晓霞微动觚棱峻，弦月斜明玉瑱方。  
丹凤卷旗严藻卫，绿车旋轸向仙乡。  
春祺涣汗均流庆，睿唱昭回纪降祥，  
万国颂声皆载路，巍巍馨烈迈成康。  

夏竦　奉和御製看毛诗诗三章二章十二句一章八句  
周道洽平，声动文成。  
周王弃善，俗移风变。  
哀乐异心，治乱殊音。  
心发言從，影响攸同。  
政行音类，埙篪靡异。  
实教化之所由，故能经乎天而纬乎地。  

夏竦　奉和御製看毛诗诗三章二章十二句一章八句  
温柔之教，政治之源。  
瞽能诵兮可以谏，士不学兮无以言。  
盖成衰之所系，故讽谕之攸存。  
惟圣心兮垂思，永大庇兮元元。  

夏竦　奉和御製看毛诗诗三章二章十二句一章八句  
生民尊祖，时迈造成。  
江汉拨乱，凫鹥持盈。  
四诗之道，始于和平。  
五际之变，通于晦明。  
宣宥密之基命，敭遹骏之休声。  
或箴规于阙政，或歶咏于芳馨。  

夏竦　奉和御製龙图阁观书  
切云层阁倚龙城，霜素缇油聚壁经。  
严召近臣容侍從，载赓宸唱乐清宁。  
神宗燕翼垂贻训，地宝昭彰顯瑞形。  
芬馥芸香飘紫禁，荧煌金刻照彤庭。  
龟陈洛画开瑶检，弦泛薰风出黼扃。  
自庆孤生逢旦暮，愧无嘉颂赞明馨。  

夏竦　奉和御製墨歌  
昔造图书兮纪方志，铅黄丹漆兮初为贵。  
后世增华兮迈昔贤，松烟布色兮明且妍。  
一枝均赐官仪备，九子分形吉礼全。  
寫功咏德盈缃帙，体物缘情遍绮笺。  
阴山潜璞兮琢金池，相须艺圃兮事攸宜。  
湘川青管兮束圆锋，并列璇台兮用本同。  
垂大训，述微言，  
孔墨之教兮长存。腾藻翰，  
赞仪形，渊云之妙兮惟精。  
上圣敦仁崇俭约，厥篚珍奇诏皆却。  
唯许隃糜岁贡臻，式彰文德化生民。  

夏竦　奉和御製内苑嘉穣  
渊圣钦明抚庶氓，斋居励翼御彤庭。  
天田播种勤农事，云稼流祥耀国经。  
琼粒蕃滋争结穟，龙枝屈曲竞分形。  
摇风秀色交卿霭，垂颖馀光近帝星，  
茂遂岂同蕖叶异，殊尤全掩凤冠灵。  
连茎五七逾成数，实表皇穹鉴德馨。  

夏竦　奉和御製七夕  
紫皇宴服出瑶台，杖下凉宵水殿开。  
初月上弦光泛滟，横河案户势徘徊。  
扇分兰露侵衣滴，帘卷天香拂帐来。  
阁道森沉飞绛节，龙敖凤吹凌霄发。  
琥车缥缈际烟浔，釦砌迢遥望云阙。  
百子池深列宿分，九微灯淡纤尘绝。  
云屏轻箑贯双针，彩楼萦风势不任。  
露挹琼苏敷碧席，明霞照地光无极。  
西汉元封五叶时，猗兰云辇会真期。  
何如法坐嘉蕃熟，高振薰弦播缉熙。  

夏竦　奉和御製千叶黄牡丹  
千叶繁英吐异芳，中央瑞色蔼清香。  
密攒莺羽参差折，细叠霓裳次第黄。  
雾锁天衣临翠幄，露倾金盏沥霞浆。  
圣明盛事尊长乐，亲洒宸毫奉美祥。  

夏竦　奉和御製清心殿水清木再连理  
禁中迟日照南荣，瑞木联祥耀国经。  
合干旧临宫槛密，交柯重接帝梧青。  
华平对植行侵陛，若木相辉影满亭。  
况是斋心延贶地，愈昭天意答惟馨。  

夏竦　奉和御製庆先后升袝礼成  
事地有严彰至德，顯亲为重化含生。  
永怀慈景心追孝，载举鸿仪月就盈。  
徽册钦崇昭懿铄，太宫祇袝极诚明。  
黄彝进祼精衷达，小吕登歌茂礼成。  
式宴外庭均大庆，受釐恭馆洽维祯。  
薰弦远播思齐颂，亿载垂鸿廓帝紘。  

夏竦　奉和御製瑞雪  
朔吹凄寒序，繁英降美祥。  
润将膏露接，时契圣心彰。  
不夜蟾辉满，先春柳絮扬。  
龙沙度北野，鷼素失南乡。  
帝苑敷琼蕊，神池莹玉塘。  
薰弦俄发咏，风雅迈岐昌。  

夏竦　奉和御製太清楼屏风柏连理  
禁园绮合群芳茂，瑞柏屏开秀色呈。  
托植久依仙杏密，附枝俄接帝梧荣。  
非烟结翠和风细，滴露凝华晓日明，  
况是岁寒坚节异，亭亭千载表殊祯。  

夏竦　奉和御製天书道场观神雀  
斋明尊宝籾，祇肃建真场。  
上帝灵心顯，中宵瑞羽彰。  
入丰惭美应，上雍喜嘉祥。  
彩仗留轻迹，彤霞混葆章。  
乍衡香馥郁，高映缭荧煌。  
云汉敷宸唱，繁禧浃万方。  

夏竦　奉和御製为政歌  
黼帐夜分常监寐，凤轩端委敷文治。  
肇建元封陟介丘，寝寻毖礼临汾水。  
茂烈馨香久际天，精心励翼弥恭己。  
体道推仁洽惠和，斩凋归厚蠲华侈。  
怀柔四貊尽来庭，边围无尘似平砥。  
尧德钦明惇茂族，汉条宽大措祥刑。  
永观禹画同文轸，更伫虞巡审量衡。  
睿政无为犹日慎，布昭谟训掩汤铭。  

夏竦　奉和御製五岳观告成  
岳镇明神屡降康，圣心尊奉礼文扬。  
徽名祇薦昭殊典，秘宇钦崇报美祥。  
曲沼甘泉秋湛湛，浮荣嘉气晓苍苍。  
金鈍衔壁流繁影，云雀踶甍耀采章。  
祇祓王灵涓吉日，密砻文杏架修梁。  
都人雾集鸿仪盛，帝御天临絜志彰。  
宸唱茂宣昭峻极，春祺纷委顯蕃昌。  
升平更属西成日，击壤欢谣遍井疆。  

夏竦　奉和御製喜春雨  
太液冰销春水生，华林气暖暮烟横。  
忽闻甘澍中宵降，共庆丰年上瑞呈。  
拂地如丝笼北阙，映花疑雾霭南荣。  
原田脉起承甘润，自此嘉生永顺成。  

夏竦　奉和御製先天节上清宫道场香合内获金龙  
元真降治佑生民，紫馆空歌协吉辰。  
芬馥鹊炉兰注袅，盘萦钿合翠龙臻。  
阴凝珠树飞鳞密，影拂霓旌瑞角新。  
月驷云螭徒骏逸，碧鸡金马谩璾彬。  
会骖虬辇昭灵异，终接飚轮奉圣神。  
愿复水官修豢御，纪年何足播芳尘。  

夏竦　奉和御製幸金明池  
朱辂乘时兮出晓烟，飞梁承幸兮斗城边。  
幔省荫堤兮杨叶闇，星旄藻岸兮物华妍。  
珠网金铺兮豫章馆，风樯桂楫兮木兰船。  
象潢仪汉兮澄波远，激水寻檋兮妙戏全。  
伫帝晖兮凝製跸，人焕衍兮欢心逸。  
嘉流景兮延迩臣，乐清明兮丽新曲。  

夏竦　奉和御製幸金明池  
睿藻昭回侔列纬，时龙顺豫体苍昮。  
岂同周穆临瑶水，凯乐雍容浃庶民。  

夏竦　奉和御製宣读天书  
赫赫穹符迪庆基，巍巍真绪拥繁禧。  
控飚灵御传天意，候日珍文告帝期。  
奉诣乔丘彰锡祉，胙壤濑乡修茂礼。  
宸闱薰祓款云舆，戎候耕耘櫜象弭。  
纪号惟新岁历呈，三元初吉协休辰。  
徽册奉天熙事蒇，丕名尊祖皇仪展。  
太宫薦鬯孝思伸，阳位升烟鸿庆远。  
瑞应纷纶百福同，寅威宝命雾尊崇。  
布宣精意诚明顯，申饬攸司宪度隆。  
将披秘蕴昭灵契，欲使万方知帝意。  
肆眚端门诏毕旋，灵场顶启百枝烯。  
夙陈露寝敷瑶度，躬薦真香奏瑞烟。  
三辰淳辉居斋室，阶满祥蓂当望日。  
大裘陟降既登歌，群后延登皆上芴。  
元辅披滕圣训扬，枢臣援翰宝文彰。  
有虞出洛龟休跃，唐氏衔图凤罢翔。  
辞若洞章皆摘句，字如龙篆宛分行。  
森沉虎旆严真卫，肃穆珠旒增洁志。  
敬受丹书岂易侔，式旌玉刻诚难继。  
修修羽帐降星辰，杳杳飚斿驻圣真。  
庭际烟霞辉晔晔，天中鸾鹤羽兟兟。  
微密妙言爰备举，庞鸿盛则已宣臻，  
一一嘉猷保元后，洽神欢，  
昭纪琅函为睿式。万灵潜卫极寅威，  
九序相趋皆励翼。绵宇弥隆清净风，  
虚晨益鉴馨香德。岂独飞英冠百王，  
祇延道荫永欢康。薰弦睿发南风咏，  
丕顯清衷报彼苍。  

夏竦　奉和御製雪  
寒风夜傍梁园积，花雪晨临宋殿飞。  
歌俪阳春争度曲，月承宵幌竞通辉。  
五车洛邑延神牌，八骏黄台罢猎围。  
今日云章昭美应，眇观千载事还稀。  

夏竦　奉和御製兖州景灵宫太极观牌登路  
崇丘紫馆集繁祯，躬勒璿题耀笔精。  
藻卫森沉登广路，彩云摇褭入层城。  
高侔曲密分都号，远法阳寥纪殿名。  
真祖览观鸿庆茂，寿山從此倍峥嵘。  

夏竦　奉和御製迎圣像中路获金龙送还茅山  
巍巍真像范金成，瑞节棠舟远导迎。  
精衷励翼符神贶，藻卫葳蕤率礼经。  
兰隄晓景涟漪静，神龙报降祥云映。  
双上琼干采质明，旁临旌栧灵辉盛。  
台臣祇肃薦华芗，承贺凝贞拜露章。  
羲氏官名高可拟，汉家年纪远难方。  
凤盖分阴腾九色，蜿蜒共戏云裳侧。  
御天飞跃世空闻，瑞德萦盘今始识。  
髖髖矫首仰中宸，丹扆深嘉美应臻。  
纾礼既能畴圣日，为霖当使福蒸人。  
华阳翠壑贞灵地，星使送还彰睿志。  
更播云章入管弦，昭昭亿载传金匮。  

夏竦　奉和御製与天下臣庶恭上玉皇大帝天帝圣号  
皇皇至德召和平，茂烈馨香已告成。  
祇报元符营紫馆，钦崇上帝薦鸿名。  
夤威洁志通三境，宥密真游降九清。  
淳耀先期观道秘，休成协吉顺天正。  
琼干文彩云幡列，金简荧煌玉字呈。  
藻卫导迎扬盛则，灵场陟降极精诚。  
绵区率籲民胥悦，篆素铺观古未行。  
广乐乍兼箫籟响，仙风微动佩环声。  
飏烟层宙祥辉涌，称庆斋闱瑞气生。  
道荫符通喜应集，中宸繁贶永充盈。  

夏竦　奉和御製玉清昭应宫成  
中宸夜驻飞廉辔，东阙朝迎绿错篇。  
祇建宝宫朝瞓象，载崇金阁奉真铨。  
高侔紫极威神异，回据柔灵胜势宣。  
矗矗端平规景叶，煌煌丰丽圣功全。  
承隅阳马层云隔，鸣磬花台晓色先。  
别笈籾缄龙印字，清坛香奏鹊鑪烟。  
流泉灌注通河汉，列馆回环接洞天。  
玉籁琅環鸾竞舞，蕊书金简鹤争传。  
采梁虹指祺祥集，银榜星分庆赏延。  
永镇帝居资曼寿，五城奚取汉迎年。  

夏竦　奉和御製玉清昭应宫甘露歌  
祝圣清场初展礼，鸿都向晓彰繁祉。  
郁郁织枝正后凋，瀼瀼瑞采俄雰委。  
吉云五色比还疏，况是严冬岁律馀。  
承以玉杯甘若蜜，凝于翠幄皎如珠。  
薦宸居，称寿酒，宣太庆兮仰归元首。  
香馥馥，旆央央，建灵坛兮茂对多祥。  
天心信与人心会，诞节将临遽沾霈。  
式昭真荫祚君王，永锡遐龄齐覆载。  

夏竦　奉和御製玉清昭应宫天书阁告成  
飚驭告期宵寤协，紫虚畴德秘符呈。  
诞膺顾諟营恭馆，仰悟威神奉太清。  
密石砻磨鸠郢匠，非烟腾瑞集周祯。  
上侔帝阙规模丽，远掩迎年宪度明。  
将閟玉文藏绿蕴，载崇金阁对丹城。  
高升彩制修梁直，永据柔灵宝势贞。  
飞陛绿云弥岌页，重栾倚汉益峥嵘。  
良辰涓选繁禧茂，严跸临观懿礼成。  
庆赐春流均盛食，真香云涌荐明诚。  
薰弦瀎发斯干咏，丕顯鸿猷洽治平。  

夏竦　奉和御製玉清昭应宫天书阁瑞应  
盛德灵谋协，元符实字披。  
真宫肇高阁，精意感鸿禧。  
晓箭传初刻，朝阳吐半规。  
祥烟五色丽，嘉气九华滋。  
泛滟金光溢，扶疏玉叶垂。  
尧心肤眷佑，钦翼愈孜孜。  

夏竦　奉和御製玉清昭应宫玉皇大殿告成  
三圣重熙鸿业茂，百灵申锡宝符彰。  
寅恭清净函无象，顾諟高明顺秉阳。  
法驭省巡修废坠，真宫经始报祺祥。  
栋升文杏觚棱峻，殿启真琳玉瑱方。  
九帐盛仪陈宴衎，六茎清奏助欢康。  
开轩瑞气凝空碧，驻跸晴辉艳赭黄。  
珠树移阴從帝圃，霓旌分影自仙乡。  
宸游悦豫同襄野，睿藻昭回迈柏梁。  
黎庶纵观争叹咏，侍臣嘉颂极游扬。  
灵休锡羡淳风振，永播声名浃四荒。  

夏竦　奉和御製真游殿成诗  
宵昭灵猷顯，彤庭藻卫臻。  
凤与回八景，龙旆驻三辰。  
太古仙仪接，虚皇密诲伸。  
天枝鸿绪远，殿翼旧规新。  
实势承基壮，祥辉烛地频。  
丛楹虹带绕，彩製玉霄邻。  
致孝常尊祖，祈褫永庇民。  
巍巍扃禁内，亿载奉元真。  

夏竦　奉和御製真游殿告成  
均和玉烛成冬夕，畴圣珍符纪瑞年。  
八景凤舆临紫禁，九微龙檠照祥烟。  
森沉藻卫仙游接，瞓穆真仪圣诲宣。  
瀎发璿源开物始，密敷鸿荫肇基先。  
良金肖像閒三品，宝殿新规度九筵。  
绮栋虹升初矫尔，丹楹丛倚倍森然。  
高侔帝所威神备，迥据坤灵势胜全。  
云雀向阳明翠羽，玉题承月爊珠躔。  
元龟协吉休符茂，盛藻迎祥睿志虔。  
璧散示慈恩正洽，斯干流咏降琼笺。  

夏竦　奉和御製中和节  
中春遘初吉，嘉节著芳名。  
习习微和扇，欣欣万物荣。  
云融才化鹤，谷暖已迁莺。  
朝野多欢日，风谣会颂声。  

夏竦　奉和御製滋福殿清醮圣祖天尊大帝尊像瑞应  
宸闱启瑞场，祇畏感穹苍。  
紫幄威神格，清宵景曜彰。  
霓旌承宇列，仙骥度云翔。  
脄蠁停滞不前霞辔，歆馨挹凤觞。  
萝图千叶固，山寿万龄昌。  
玉籥流宸唱，函蒙播美祥。  

夏竦　奉贺御製灵应瑞石  
沉潜毓粹生嘉石，宥密开祥契上穹。  
降圣远期真驭协，卜年遐祚宝符同。  
敻殊延喜灵珪上，讵比昭华瑞琯中。  
隐起玉文非篆隶，混成环状岂磨砻。  
弥彰帝历休祺茂，永叶仙源统绪隆。  
钦翼春怀敷睿藻，巍巍千祀仰惟聪。  

夏竦　奉祀礼毕还京  
先天密命启祯期，侯日灵文降紫闱。  
恭馆靖冥尊妙化，帝居斋祓拥纯禧。  
勒鸿昭姓增梁甫，报本祈年款魏脽。  
真御下临彰日临，嘉生诞降示天随。  
丕承实绪增寅畏，惠迪灵猷雾肃祇。  
国阳郊报尊天位，钦奉后祇将合祭。  
仁里爰瞻严父祠，徐銮式徇黎萌意。  
攸司经始兮载严，象物应斯兮绍至。  
荧煌先道兮珍符，焕衍参涂兮藻卫。  
真场合奏兮笙镛，灵耻钦柴兮圭币。  
三气晬容兮仰觌，八景飞与兮降格。  
青祺简简兮渊冲，瑞命禳兮山积。  
合饮谯城洽睿慈，仁风溥畅宣和怿。  
製畿睢水焕先谟，惠露汪洋敷润泽。  
纳贾陈诗兮总旧章，念功继绝兮昭明德。  
近甸回衡景念新，太宫归格物华春。  
太和充郁层霄外，协气周流率土滨。  
穆穆天章腾圣域，巍巍道荫庇生民。  
体元化，叙彝伦，  
须则兮穹昮。观秘奥，  
守精真，谨度兮声身。  
四貉兮来同，千龄兮应会。  
甘实兮积中，英蕤兮发外。  
皇哉曼寿保丕基，青简遐昭帝者仪。  
道冠周诗心翼翼，功逾夏载日孜孜。  

夏竦　奉直园双头芍药  
奉帝名园丽，翻阶淑艳鲜。  
一丛芳芳绽，四朵绛跗联。  
朱李应双结，兰鈍忽并烯。  
异瓜缃蒂合，嘉木翠枝骈。  
映叶交霞袂，迎风叠绮钱。  
流祥在图素，千载冠嘉莲。  

夏竦　感兴  
流年难驻且從容，莫厌多情事万重。  
深院晚因留客锁，小栏春为惜花封。  
家山久驻偷归梦，庭桧清含入夜钟。  
更有薄游长记得，翠钿遗处绿阴浓。  

夏竦　宫词  
柳带分阴接殿基，笙歌还拥翠华归。  
前宫晓赭匀妆脸，别馆春红晒舞衣。  
槐影对笼苔点细，桐花西倚夕阳稀。  
夜来梦上檀香阁，犹映珠帘避贵妃。  

夏竦　宫词  
鬓拢春烟湿翠翘，石榴裙幔袅纖腰。  
绛唇不敢深深注，却怕香脂污玉箫。  

夏竦　宫词  
新染罗衣窣地红，喜迎天仗宴春风。  
歌词若入君王听，不惜新声教六宫。  

夏竦　躬耕籍田诗  
广阼承严享，东廛错上仪。  
纁裳拂黛耜，彩缫映红縻。  
内宰登嘉种，馀夫列缥陂，  
游场玉趾远，尽陇绀辕迟。  
藨蔲训农穑，馨香供帝粢。  
匪今方介祉，敢续载芟诗。  

夏竦　古意  
重上青楼拂蛛网，却匀愁黛对菱波。  
也知新旧争多少，敢话机头织素多。  

夏竦　观藏珠  
敏手机心颇自安，遮藏有路巧千般。  
主公当面无因见，只怕旁人冷眼看。  

夏竦　观唐明皇山水字流杯石应製  
开元留翠刻，昭代奉宸游。  
绿酒联杯泛，红泉满字流。  
澄清涵玉宇，潋滟转银钩。  
霄堮奎躔布，龟图洛画浮。  
偃波分密坐，垂露直前旒。  
若许铭天德，圜青岂易俦。  

夏竦　观夜醮  
万条银烛间灵旗，一片清香匝玉墀。  
羽帐星辰来不觉，仙坛冠帔立多时。  
红桃裛露风初细，白鹤迎云月渐迟。  
试托东皇问萧史，凤箫应许借人吹。  

夏竦　国清寺  
穿松渡双涧，宫殿五峰围。  
小院分寒水，高楼半落晖。  
叶從金地下，云向玉京飞。  
欲问西来意，谁传智者衣。  

夏竦　寒食  
夹城烟淡草霏霏，晋俗相传禁火时。  
御苑梨繁花盛发，帝园桐嫩蕊初披。  
尘微蹴踘人将散，雨细韋韆索半垂。  
游骑寻芳还斗酒，九门谣诵乐重熙。  

夏竦　和集贤相公摄事出郊  
台衮承严祀，传呼出禁城。  
抦坛将错事，总驷暂观耕。  
盈止逾周颂，康哉叶舜赓。  
满篝登大穟，首种达初萌。  
行馌家为黍，要朋户捧罂。  
川长应万耦，树密尽三荆。  
有相神休茂，多欢国誉荣。  
馀粮充近甸，遗秉富陪京，  
碓罢春梁熟。机闲织素成。  
休牛鸣笛起，会绩远灯明。  
路有遗金在，村无吠犬惊。  
熙熙难遍纪，徒仰泰阶平。  

夏竦　和太师相公秋兴十首  
原上西风马力生，折胶时候正凄清。  
功名未立头空白，却忆金徽万里行。  

夏竦　和太师相公秋兴十首  
亭舦危叶乍经霜，过尽惊鸿落吹长。  
间上层楼待初月，方壶残漏下三商。  

夏竦　和太师相公秋兴十首  
萤光照水星星度，雁阵横空字字移。  
何处佳人惜团扇，玉阶烟叶动轻飔。  

夏竦　和太师相公秋兴十首  
苑树残蝉送远愁，懒将衰鬓照清流。  
归来自扫东园叶，学灌寒蔬备晚秋。  

夏竦　和太师相公秋兴十首  
水榭凉生暑气销，疏萤点点漏迢迢。  
明河案户苍龙转，只有匏瓜缀碧霄。  

夏竦　和太师相公秋兴十首  
沉沉池阁乍凉天，坐爱莲薰夜不眠。  
却忆北门曾候对，半帘斜月玉堂前。  

夏竦　和太师相公秋兴十首  
相府新秋宴席开，西湖珠履践苍苔。  
白头旧吏方奔走。不得抽毫逐上才。  

夏竦　和太师相公秋兴十首  
遥思汉阙雨新晴，天际微云夕吹生。  
沆瀣气凉仙掌迥，满盘宵露结珠英。  

夏竦　和太师相公秋兴十首  
河汉西倾火渐流，露华微冷透轻裘。  
何当弄凤随惊吹，直上层城十二楼。  

夏竦　和太师相公秋兴十首  
彤管少文堪约史，霜戈无艺可防边。  
孟诸苍莽平台远，坐对秋光又一年。  

夏竦　和御製赏花诗  
禁园清跸赏春时，水殿晴阳照翠緌。  
步辇乍冲仙杏叶，御衣频拂露桃枝。  
风摇蕊粉星星坠，日引芳阴寸寸移。  
帝所甚欢宫漏永，宴馀仍奉柏梁诗。  

夏竦　虎丘僧舍间望  
胜地访灵踪，层楼四槛风。  
远阴生旷野，午影转疏桐。  
涧水霞凝紫，豨烟日衬红。  
可怜秋思晚，相倚馆娃宫。  

夏竦　花槛  
曲槛横栏百实装，春风容冶看人狂。  
孤松瘦柏无颜色，只有青青待雪霜。  

夏竦　华山  
三峰森翠倚云棱，凝睇烟萝最上层。  
八水乱分秦帝国，四关空锁汉皇陵。  
仙羊未起眠春草，塞马初归放紫藤。  
堪惜圣朝无傲吏，夜来风月属间僧。  

夏竦　话道  
清净无营即自由，神仙何必待人求。  
秦皇多诈死犹讳，汉武穷兵老未休。  
巨费漫悲徐市药，怪书空验少翁牛。  
须知方寸真元意，不在层城十二楼。  

夏竦　皇帝听讲尚书彻太清楼锡宴  
洛书初罢讲，汉苑特开筵。  
将许陪旒扆，先容况简编。  
神宗遗札启，真祖实文宣。  
密坐瞻尧日，凝心听舜弦。  
赐花缃叶缀，劝酒玉户传。  
恩重天难报，肌肤岂易镌。  

夏竦　皇后阁端午帖子  
千门朱索迎嘉祉，九禁椒涂纳美祥。  
虔奉黼帷承渥惠，庆隆禼石美祥新。  

夏竦　皇后阁端午帖子  
中闰正肃鸣环节，吉日爰逢采术时。  
亿载繁禧同圣寿，百男鸿庆茂仙枝。  

夏竦　皇后阁端午帖子  
点画诸宫初献巧，裁缝中禁又迎祥。  
周南永播河洲化，仰佐鸿明烛万方。  

夏竦　皇后阁端午帖子  
璧沼水嬉飞隼渡，瑶箱命缕彩丝新。  
亲蚕礼毕无馀事，夙佩珩璜奉紫宸。  

夏竦　皇后阁端午帖子  
迎祥竞献双条达，续寿初缠五色丝。  
共仰斋庄隆内训，永观蕃衍藏仙枝。  

夏竦　皇后阁端午帖子  
千门袭吉萦朱索，九禁开晨陃紫闱。  
宫漏正长天眷重，永宣芳训率三妃。  

夏竦　皇后阁端午帖子  
日记采兰追楚俗，化孚流荇诵周诗。  
肃恭懿德垂彤管，九御归心百福宜。  

夏竦　皇太后恭谢太庙  
法宫裁旧典，长乐奉春祠。  
牺象华樽设，旂常大路移。  
属车朱总备，亚裸翟章垂。  
瑶爵因周製，金根益汉仪。  
歆馨百禄委，斋祓六宫随。  
往训遵三母，何阶拟圣时。  

夏竦　黄鹤楼歌  
城上危楼高缥缈，城下澄江复相绕。  
有时漾影入中流，俯看鱼游仰飞鸟。  
近楼多少未行舟，满江落花洒汀洲。  
人同江狎不怕浪，登楼对酒弹箜篌。  
大别山头白云起，金口渡边雨如洗。  
半钩新月上孤城，还照高楼与江水。  
晴江依旧泻浔阳，横鹤无由归故乡。  
一声玉笛起何处，燕扑阑干花影长。  

夏竦　寄传法二大卿并简译席诸大士  
润色金文数十函，清凉甘露洗尘凡，  
修行不作伊兰计，只愿三千尽宝严。  

夏竦　寄传法二大卿并简译席诸大士  
译案多年润法音，性根虽钝信根深。  
无明不起冤亲等，应有龙天证此心。  

夏竦　寄张相公  
台司金印护诸侯，冲气均和耐素秋。  
户牖旧谋方倚重，菟裘前计合迟留。  
岂同少傅轻辞汉，况有维师永佐周。  
秉烛家园且行乐，即应重起济川舟。  

夏竦　鉴湖晚望  
新霜脱衰叶，寒日下疏蓬。  
岸细低疑尽，波平阔似空。  
桥通越豨水，帆带剡川风。  
何处鸣箫鼓，丛祠杳霭中。  

夏竦　槛竹  
广厦长廊四面围，小栏霜雪两三枝。  
帘帷壅蔽无人见，赖有中天日照知。  

夏竦　江城秋思  
泽国迢迢枕海涯，眼前归思乱如麻。  
清秋泉石无多地，残日楼台有几家。  
两岸早霜红橘柚，半汀残雨老蒹葭。  
明时不见投簪客，落尽西风紫菊花。  

夏竦　江南春日  
江北游人春未回，江南春色傍人来。  
茶经穣雨依稀绿，花接清明次第开。  
场上斗鸡金作距，槛前妆鉴玉为台。  
六朝风物今何在，莫负流年酒百杯。  

夏竦　江南怀古  
六朝云物更风流，澹澹烟藏古寺楼。  
敌国漫轻江似带，史臣能视橘为侯。  
荒台有鹿姑苏晚，坏阁无香建业秋。  
到了贤明出中土，莫夸歌舞霸南州。  

夏竦　江州琵琶亭  
年光过眼如车轂，职事羁人似马衔。  
若遇琵琶应大笑，何须涕泣满青衫。  

夏竦　讲彻礼记崇政殿开宴应制  
幄坐尊儒术，华光御讲筵。  
爰开柏梁宴，为毕曲台篇。  
法從飞緌接，藩房绮组联。  
赐花均彩萼，陪鼎杂冬鲜。  
甘润声诗洽，芳蕤注籍传。  
师臣咸拜手，归道黼帷前。  

夏竦　金陵  
虎踞龙盘委薜萝，台城春雨长寒莎。  
梁家不觉市朝改，萧寺祇闻钟磬多。  
云树暮堤攒剑戟，风篁虚谷转笙歌。  
须知王气随明主，不据金陵又若何。  

夏竦　九日登尧山书事  
满头黄菊鬓毛斑，曾议皇王对尔颜。  
今日临风轻霸迹，尧山应合胜牛山。  

夏竦　厩马  
万里无尘塞草秋，玉轮金轭未巡游。  
上林苜蓿天池水，馆食长鸣可自羞。  

夏竦　句  
似法阴爻呈六穗，或符阳数效三岐。  

夏竦　句  
孤馆明秋月，清砧韵霜风。  

夏竦　句  
雪度维杨腊，花逢北国春。  

夏竦　句  
气凌云梦吞八九，欲与溟渤争雌雄。  

夏竦　句  
密叶凝华承玉{左户右巳}，附枝交影荫银塘。  

夏竦　句  
灯背翠帘人欲别，月斜烟柳马频嘶。  

夏竦　句  
横陈皆锦绣，器皿尽金玉。  

夏竦　句  
出没鱼龙聚，飞沉日月连。  

夏竦　郡王阁端午帖子  
昆山瑞玉题真篆，阆苑蟠桃刻印文。  
并献春闺延美庆，亿年嘉气永氤氲。  

夏竦　郡王阁端午帖子  
五色彩丝颁禁殿，千龄嘉庆集藩房。  
玉堂弦诵依真馆，日日灵心降美祥。  

夏竦　郡王阁端午帖子  
对日惠心时共仰，沐兰嘉节庆长丝。  
仰承中绪隆天爱，永奉祥祺袭太熙。  

夏竦　郡王阁端午帖子  
彤闱永奉千年庆，金策将封一字王。  
伫向景风承异渥，预從佳节纳多祥。  

夏竦　狼山渡口有作  
渡口人疏黯翠烟，登临犹喜夕阳天。  
残云右倚江都树，远水南回建业船。  
山引乱猿嗥古寺，电驱甘雨过间田。  
季鹰死后无归客，江上鲈鱼不直钱。  

夏竦　灵溪  
剡东溪溜合，一派贯天台。  
白鸟蒙滩下，青山倚岸回。  
波心晴景动，渡口晚烟开。  
咫尺通沧海，千帆自去来。  

夏竦　留题友人郊居  
群书架寒壁，庶事得從容。  
花木移诸寺，云泉借数峰。  
积阴春作雨，瘦竹老成筇。  
应笑南阳士，明朝久卧龙。  

夏竦　留题友人郊居  
卜筑远朝市，著书成岁功。  
长云覆孤木，古道满清风。  
地胜花房异，山灵雨气通。  
纶巾不可恋，鹤版下关东。  

夏竦　洛中春旱祷龙门无畏塔得雨  
露盘金索出危岑，风卷惊尘扑翠林。  
五夜清场严佛事，一犁甘澍慰民心。  
圣君旰食忧应减，守吏斋诚祷更深。  
泛滟洛川皆帝力，好浮青鲤瑞烟寻。  

夏竦　马跑泉  
天骥何年往，龙泓此地存。  
空馀曳练色，莫辨褭蹄痕。  
赴海妨苔甽，涵虚碍竹轩。  
会当逢禹凿，始可见鸿源。  

夏竦　明州进芝草并图  
四明开奥壤，三秀发灵芝。  
舅盖殊形耸，无根瑞气滋，  
晨敷台岭异，日茂下房奇。  
善气方回复，充图献玉墀。  

夏竦　内阁春帖子  
三星分曜辉宸汉，九禁迎春启令辰。  
仰奉椒闱宣内治，湛恩鸿庆永如春。  

夏竦　内阁春帖子  
银箭初传暖律延，微和渐扇物华妍。  
彩幡红镂宜春字，永奉宸慈亿万年。  

夏竦　内阁春帖子  
缇室葭灰飞候管，彤闱天路起和风。  
六宫永被河洲化，穆穆芳猷佐圣功。  

夏竦　内阁春帖子  
椒花献岁良时启，彩燕迎春淑气来。  
仰奉帝慈方秀出，吹箫看筑凤凰台。  

夏竦　内阁春帖子  
东郊候气回青辂，北阙迎祥陃紫闱。  
大庇群生承宝绪，永敷春泽播鸿徽。  

夏竦　内阁春帖子  
青阳乍整苍龙驾，紫宙初凝白鹤云。  
曼寿无疆真荫远，九重嘉气日氤氲。  

夏竦　内阁春帖子  
青逵布序和风扇，紫禁延禧瑞日长。  
伫看亲蚕临茧馆，永观彤管播声芳。  

夏竦　偶成  
燕雀纷纷出乱麻，汉江西畔使君家。  
空堂自恨无金弹，任尔啾啾到日斜。  

夏竦　偶成  
保庇孤根逄圣主，矜修晚节顺天机。  
空门自有清凉地，不向红尘议是非。  

夏竦　偶成  
非才遍历清华地，悟佛方为止足身。  
浮名浮利莫相试，三千世界一微尘。  

夏竦　蔷薇  
红房深浅翠条低，满架清香敌麝脐。  
攀折若无花底刺，岂教桃李独成蹊。  

夏竦　青州  
日上西山舞鸾鹤，波翻碧海斗蛟龙。  
直钩到了成何事，消得君王四履封。  

夏竦　秋日村路  
落照明残菊，村亭路欲分。  
酒旗降远客，雁阵战秋云。  
断陇拳鳌足，轻波起鹤纹。  
田家逢乐岁，歌舞贺时君。  

夏竦　秋日江馆喜弹琴羽人至  
水馆凄清天一涯，喜逢仙盖驻灵芝。  
烟霞初散海中会，风雨忽来江上期。  
琴轸玉寒弹宿露，酒卮金暖对朝曦。  
圮桥书在如相授，不独留侯是帝师。  

夏竦　秋日送人南游  
几驿苏台路，轻装转塞蓬。  
夜船千櫂月，寒酒一旗风。  
水闇菰蒲老，山明橘柚红。  
算君回首处，晓色五湖东。  

夏竦　秋日送人西上  
旅程看驿道，西去兴何如。  
南国秋霖后，斜阳树影疏。  
野光飞翠羽，溪艳照红蕖。  
好去朝端客，人争草薦书。  

夏竦　秋晓  
半庭残月在，江郡鼓声初。  
秋气满南国，晓云高太虚。  
负霜鸿翼健，含雾橘花疏。  
此景无人共，朝阳入敝庐。  

夏竦　闰六月眉州奏禾生九穗  
眉山远地蜀川西，九穗嘉禾忽效祺。  
东极龙枝人莫睹，环丘玉粒世空知。  
中和积粹名方异，繁蔚呈祥事更奇。  
自可增封齐北里，岂将同颖比繁禧。  

夏竦　三月施州进金色小龟  
清江涵德泽，嘉瑞效灵龟。  
巢叶形偏小，如金色最奇。  
玉灵惭异质，绎属近幽姿。  
骑置遥承献，观图仰帝祺。  

夏竦　善慧师禅斋  
是谁名作佛，何法谓之禅。  
恍惚起无象，逍遥出自然。  
有修皆障碍，欲问即攀缘。  
寄语猊床客，心心不易传。  

夏竦　赏花钓鱼应製  
上苑乘春启，奇花效祉新。  
连房红萼并，合干绿枝匀。  
翦献尊长乐，分颁宠辅臣。  
從游过水殿，凝跸近龙津。  
黼座临雕槛，文竿引翠纶。  
波香投桂饵，萍暖漾金鳞。  
湛露芳尊酒，钧天广乐陈。  
多欢千载遇，何以报严宸。  

夏竦　上元应製  
鱼龙曼衍六街呈，金锁通宵启玉京，  
冉冉游尘生辇道，迟迟春箭入歌声。  
实坊月皎龙灯淡，紫馆风微鹤焰平。  

夏竦　石梁  
断涧横幽石，苍苔古木阴。  
欹危接山腹，迢递过云心。  
峭壁峙千仞，飞流下万寻。  
秦人若驱策，蓬岛路非深。  

夏竦　寿春郡王阁春帖子  
穆穆韶华生紫禁，迟迟春箭下青宫。  
良辰已庆加元服，大国爰闻拜景风。  

夏竦　寿春郡王阁春帖子  
异表英奇非世出，惠心通敏尽生知。  
更当淑景承慈煦，永奉嘉祥茂本枝。  

夏竦　寿春郡王阁春帖子  
缇室葭灰飞律管，凤闱春色动年芳。  
仙源积庆诚无际，永戴宸慈袭美祥。  

夏竦　寿春郡王阁春帖子  
日上苑梅凝素艳，雪晴宫柳弄青条。  
已观寿土封东国，即看怀金奉内朝。  

夏竦　书怀  
黄阁有贤图国计，皂囊无党害边功。  
河湟饮马无难事，一点沙尘在目中。  

夏竦　淑妃阁端午帖子  
宴寝奉朝鸣采玉，良辰袭庆表长丝。  
仰承中壶垂芳裕，永播周南逮下诗。  

夏竦　淑妃阁端午帖子  
蕤宾布序逢良月，条达延祥记令辰。  
仰奉椒涂宣内治，永昭芳誉冠虞嫔。  

夏竦　淑妃阁端午帖子  
芳园踏草迎嘉节，紫掖鸣环奉鞠衣。  
渥惠日新鸿庆远，永隆徽序耀层闱。  

夏竦　淑妃阁端午帖子  
万宇清和当圣日，千门采拾遘良辰。  
上真鸿绪宜蕃衍，從此高禼美应新。  

夏竦　四月昌州奏圣祖殿下生芝草一本四茎及面有红光如悦怿之状  
昌元远地凝和气，真祖仙宫发帝祺。  
穆穆瞓客分喜色，煌煌实座秀灵芝。  
已彰日监灵心顯，更表晨敷协气滋。  
元后钦崇膺瑞命，殊庭薦号答繁禧。  

夏竦　送凤茶与记室燕学士诗  
绿莊圜规异，红滕篆印新。  
争先御府贡，初摘建溪春。  
腻滑重苍璧，娇黄聚黮尘。  
焙痕连井字，凤刻叠龙鳞。  
玉座均芳旨，金华宠侍臣。  
斋心分一饼，持赠辋川人。  

夏竦　送济南杜郎中  
秋树参差堕叶红，剖符还过故乡东。  
星分北陆龟蛇内，位应哀乌太紫中。  
亭传宛如行部日，冠缨犹带触邪风。  
寒泉岂是无人塞，应待君侯立事功。  

夏竦　送江宁相公  
六朝台榭好山川，丞相遥分造化权。  
两府规模遵故事，二南风什听新篇。  
平反庶狱棠庐外，约束诸侯玉帐前。  
莫讶依依恋行色，寿藩书命最多年。  

夏竦　送李殿院知防州  
屈草联芳映法冠，亭亭风度耸朝端。  
一麾出守秦城近，千里班春汉诏宽。  
引道画旗迎马重，褰帷霜简照人寒。  
都门回首多离绪，宝瑟凄风别酒阑。  

夏竦　送人  
野色兼行色，长亭一送君。  
束书登古路，重茧踏寒云。  
山过天台小，溪临婺女分。  
流光须强学，当宁正崇文。  

夏竦　送人出牧  
圣主念元元，良臣选掖垣。  
紫墀分使节，红旆出都门。  
雪浅斜阳路，云深晚烧村。  
期年如报政，应许贺新恩。  

夏竦　送人入越  
广陵江口柳疏疏，自领笙歌上舳舻。  
一片晓山迎越绝，数程春水背姑苏。  
莲供晚果蜂房细，脍市朝餐线缕粗。  
他日功成待相访，谢家烟月借人无。  

夏竦　送人游关右  
朝曦轻抹柳梢长，歌彻邮亭饬去装。  
鹑首右瞻秦分野，虎牢西入汉关防。  
温泉雨霁离宫碧，麟峙沙惊塞日黄。  
如访平戎最长策，不徒鞭马为诗忙。  

夏竦　送人之淮西  
五里亭前一送君，碧油红旆驻清尘。  
半轩晚日淮西路，数拍离歌江上春。  
杜宇有情移别树，野共无主傍行人。  
男儿多少酬恩地，不欲东风泪满巾。  

夏竦　送苏台守受代归朝  
香案当衙拜凤书，使君旌节下姑苏。  
宾朋唱和诗千首，耆幼扶携酒百壶。  
野树遮藏过建业，乱山迎送出江都。  
西风不得同归去，红藕花边望舳舻。  

夏竦　送太傅相公居留洛宅  
梓泽芝田尊帝里，玉符金钥委台司。  
家传旧节居连帅，史作新书赞父师。  
留府櫜韐分骑引，都门圭组斗班辞。  
共惊河洛初开奥，一日龙光四海知。  

夏竦　送王端公充荆湖北路转运  
锦衣骢马好还家，大别山边汉水斜。  
霜简位高增意气，金章恩重有光华。  
几程蛮徼云藏驿，一棹荆江月照沙。  
多少朝簪鬓成雪，愿君休访楚山茶。  

夏竦　送吴兴使君郎中分务归姑苏  
罢郡归南国，分曹在别京。  
江山适清尚，圭组谢浮名。  
桂楫乡入送，云桨旧吏迎。  
夕香薰径远，春溜敛池平。  
累去千忧尽，中恬四体轻。  
吟斋研赐墨，钓渚濯尘缨。  
玉树时方盛，金钩庆已成。  
何妨过轂下，万寿集公卿。  

夏竦　送新恩善济处士归玉笥  
蠲疴妙剂分黄阁，驻景仙山奉紫闱。  
太秀山川须长价，少微星宿已增辉。  
幅巾不被尘缨缚，别笈唯封赐药归。  
唳鹤鸣猿好相候，利名无染世还稀。  

夏竦　送修撰杨学士留守南京  
画船樵鼓忽东浮，留幕宾從候舳舻。  
宫里铜鱼勘门鑰，府中银兔合军符。  
鸣驺苑路人千骑，送客河桥酒百壶。  
莫为文章还自苦，鹜池龙岫且游娱。  

夏竦　送益州同理张殿丞  
远指三川路，初辞六尚班。  
占星度危栈，叱驭下灵关。  
职亚铜符重，兵销玉帐间。  
汉台谁视草，应待长卿还。  

夏竦　送张无梦归天台  
玉格功成碧诏迟，御风千里款黄扉。  
旋纡兰佩朝丹禁，却捧云章入翠微。  
绿蕴星辰藏古篆，绛宫龙虎闭神扉。  
东门日暮馀霞散，南国烟晴独鹤归。  
重结茅茨临乳窦，别裁荷芰换尘衣。  
鸾凤若有壶中志，從此高梧一见稀。  

夏竦　送张学士赴阙  
东观尝联袂，南州各退飞。  
同倾就日恋，先喜赐环归。  
旧业怀铅笔，晨装振彩衣。  
离弦有馀思，凄切寄南徽。  

夏竦　送张逸人二首  
上公诗笔千金重，逋客归装一棹轻。  
莫向青山更招隐，且留贤哲济苍生。  

夏竦　送张逸人二首  
徘徊独鹤翻清景，容曳孤云下绛霄。  
朝市山林本无异，前贤出处尽逍遥。  

夏竦　滕王阁  
面临漳水势凌霞，却倚重城十万家。  
当槛晓云生鹤岭，拂阶残雨下龙沙。  
辞人高宴文皆在，帝子欢游事未赊。  
好是良宵金鼓动，阑干牛斗逼檐斜。  

夏竦　题东林寺  
昔帝先贤迹未消，森沉台殿锁礁巃。  
新莲照水香空在，旧辇生尘翠已凋。  
夹道古藤看翳日，过豨苍藓半侵桥。  
远公前意无人会，空对清风望寂寥。  

夏竦　题华严经诗  
黼幄思贤已再三，诏书将拆紫泥缄。  
嘉言一句利天下，何必金文更彻函。  

夏竦　天台道中  
驱马天台路，悠悠渐向晨。  
云开忽见寺，山尽偶逢人。  
细雨疏篁长，微烟古木春。  
行行遥驿道，落吹起轻尘。  

夏竦　桐柏观  
鸟道寒藤结，洞门苍藓深。  
楼台在山畔，松桧出云心。  
土暖春长在，峰高月易沉。  
羽衣祠太乙，香冷石坛阴。  

夏竦　晚晴  
万家充积望，千里绝纖埃。  
日辗云头上，风驱雨脚回。  
乱帆争古渡，疏叶下高台。  
启户晴光入，卷帘秋气来。  
山心馀霭散，地角乱烟堆。  
宿鸟幽丛闹，残虹远色开。  
脱簑人顾步，晒羽鹤徘徊。  
菌绕枯林下，萍翻曲岸隈。  
名园添旧笋，幽石长新苔。  
绮席谁相贺，繁弦拍屡催。  

夏竦　晚望  
雨霁吴城晚，豨泉四散流。  
禽归半峰树，人在夕阳楼。  
国望分江海，星躔次斗牛。  
堪嗟兴废地，千载有间愁。  

夏竦　闻劝农二使渡江访胡丞隐居  
宅临殷羡投书渚，门拥维摩问疾人。  
诏使舣舟应访道，雨花交影隔西津。  

夏竦　闻莺  
春光容与晓风高，花映金涂见羽毛。  
莫讶绿杨留不住，内园新雨熟含桃。  

夏竦　吴中怀古  
览古长江上，明时起叹嗟。  
水流吴国苑，花入野人家。  
夜气销龙剑，秋星见客槎。  
凄凉馆娃树，西日映平沙。  

夏竦　五月同州奏牡丹一枝开三花  
上圣德风驰率土，左冯嘉气袭鸿英。  
疏丛一干迎春茂，繁艳三房表瑞呈。  
承献珍图昭美应，考祥花品见维祯。  
帝宸钦翼崇昭报，薦玉燔柴极至诚。  

夏竦　西厅  
阶除尽日微风度，帘幕先秋暑气还。  
莫讶使君临案久，雨晴端正见南山。  

夏竦　喜马少保致政  
世机无路恼天真，心地逍遥万象新。  
久戍金河归塞客，却浮鲸海到家人。  
静封药灶移文火，间看花阴上舞茵。  
应笑公侯方内热，六街奔走利名尘。  

夏竦　喜种隐君授正言直馆  
鹤版招幽士，龙墀袭茜袍。  
道因间上得，名向隐中高。  
密地栖芸阁，清涂历谏曹。  
终南明月夜，松桧自萧骚。  

夏竦　狎鸥亭诗  
元化平分荷大钧，左符新刻玉为麟。  
南湖特地栽桃李，拟伴沙鸥过十春。  

夏竦　狎鸥亭诗  
海雁桥边绿水深，绝无尘土近花阴。  
忘机不管人知否，自有溪鸥信此心。  

夏竦　仙姬怨  
洞口垂杨拂地垂，年来期约又依违。  
红桃不解留人住，白鹤何曾觅信归。  
雉扇对开春寂寂，绣衣双卷雨霏霏。  
无言尽日云边立，不许霓裳按羽衣。  

夏竦　宣赐翠芳亭双头并蒂牡丹仍令赋诗  
华景当凝煦，芳丛忽效奇。  
红房争并萼，缃叶竞骈枝。  
彩凤双飞稳，霞冠对舞欹。  
游蜂时共翥，零露或交垂。  
胜赏回金跸，清香透黼帷。  
两宫昭瑞德，天意岂难知。  

夏竦　雪后赠雪苑师  
千嶂崔嵬雪里看，东风一夜卷馀寒。  
岩前溜玉知多少，涨起西江十八滩。  

夏竦　雪后赠雪苑师  
老去方知行露难，此心正要觅人安。  
室中半偈如闻得，便作当年立雪看。  

夏竦　雪后赠雪苑师  
玉界琼田万顷平，一年光景一番新。  
苑中又见梅花发，信手拈来总是春。  

夏竦　雪后赠雪苑师  
雪山修道六年成，云满长空雪满庭。  
便向个中登觉地，何须腊月待明星。  

夏竦　延福宫双头牡丹  
禁蓹阳和异，华丛造化殊。  
两宫方共治，双花故联跗。  
向日檀心并，承烟翠干孤。  
游蜂须并翼，凝露亦骈珠。  
晓槛香俱发，晴阶影对铺。  
君王重天贶，临寫冠珍图。  

夏竦　延试  
殿上衮衣明日月，砚中旗影动龙蛇。  
纵横礼乐三千字，独对丹墀日未斜。  

夏竦　野步  
顾步方塘上，西郊日渐曛。  
归心临远渡，晚色在间云。  
垅势蜂腰接，豨流燕尾分。  
田歌知有意，丰美谢明君。  

夏竦　咏凤  
千仞翱翔览德辉，成汤解网四灵归。  
梧桐欲下还惊去，悄悄饥鹰掠树飞。  

夏竦　咏牡丹  
云罩觚棱斗影寒，一丛香压玉栏干。  
东皇用意交裁剪，留待君王驻跸看。  

夏竦　咏鹰  
获自野罗知性巧，饲之鲜食已恩丰。  
下鞲未便随人意，须是经春更一笼。  

夏竦　渔者  
读遍龙韬事可知，一竿闲把直钩垂。  
秋来江上西风急，且系扁舟卷钓丝。  

夏竦　御阁春帖子  
金盘晓日融春露，黼帐鲜云荫瑞香。  
圣寿永同天地久，南山何足比延长。  

夏竦　御阁春帖子  
九门和气冲鱼鑰，层宙祥飚起鹤云。  
王泽下流慈煦远，万方歌舞戴明君。  

夏竦　御阁春帖子  
青逵布序韶晖盛，紫禁乘春乐事多。  
海域晏清无夕虑，斋居宣室顺天和。  

夏竦　御阁春帖子  
天人道洽真游降，禅祀功高帝业昌。  
迎气东郊风乍暖，受釐中禁日初长。  

夏竦　御阁春帖子  
冰消太液生春水，日上披香积瑞烟。  
乔岳告成鸿庆远，垂衣无事永千年。  

夏竦　御阁春帖子  
寒梅吐艳风初应，步辇宣游日渐迟。  
道荫无涯真绪远，永康寰海茂春祺。  

夏竦　御阁端午帖子  
太官角黍初晨启，法坐垂衣介福隆。  
亿载昌期方赫奕，九天真荫永延鸿。  

夏竦　御阁端午帖子  
赐羹佳事传青简，续寿长丝献紫宸。  
帝祉薦彰符盛德，圣心勤恤为生民。  

夏竦　御阁端午帖子  
八龙焜燿长生籾，五采葳蕤续命丝。  
亿载延长资睿算，万区康乐遇昌期。  

夏竦　御阁端午帖子  
五色彩丝初献寿，九重嘉气颂长生。  
庇民精意方虔鞏，垂拱仁风更穆清。  

夏竦　御阁端午帖子  
金缕开辰分五色，长丝献寿祝千年。  
垂衣日月承嘉庆，真祖飚游正在天。  

夏竦　御阁端午帖子  
彩丝祝寿芳辰启，紫禁凝旒瑞日长。  
亿兆归仁天佑德，绵绵真荫水无疆。  

夏竦　御阁端午帖子  
续命彩丝登茧馆，长生金籾献琳宫。  
百灵拱卫天居峻，万国欢康帝业隆。  

夏竦　御阁端午帖子  
浴兰袭祉良辰启，握纪无为圣道尊。  
舄奕嘉祥充九禁，冲融和气遍千门。  

夏竦　御阁端午帖子  
尚方绶带迎嘉节，中禁彤闱纳美祥。  
畴德珍符方瑞圣，后天宸寿永无疆。  

夏竦　御阁端午帖子  
太官角黍迎嘉节，上圣斋居袭美祥。  
金阙鉴观真绪远，永延鸿庆庇多方。  

夏竦　御阁端午帖子  
绛台丹笔书金籾，紫殿瑶箱献巧衣。  
亿载延鸿资睿算，百祥重沓拥宸闱。  

夏竦　御阁端午帖子  
仙园采药回彫辇，禁殿迎祥启凤闱。  
四海乐康民富寿，穆清无事永垂衣。  

夏竦　元真殿烧香观太宗真宗御书仁宗飞白书并瑞穣应製  
兰炷薰琳殿，雪旄映绿莎。  
九青真荫远，三母睿慈多。  
阁道陪銮往，唐中奉诏过。  
熙陵遗札启，祢庙实文罗。  
继志颁宸翰，飞毫动偃波。  
史臣书绝瑞，钩盾对嘉禾。  

夏竦　再徙西都咏青雀寄张升谏院  
弱羽伤弓尚未完，孤飞谁敢拟鸳鸾。  
明珠自有千金价，莫为游人作弹丸。  

夏竦　赠海州使君  
天衢未得便，假道海边城。  
任大才胜器，官间不称名。  
劝农吟少暇，忧物睡常轻。  
见说行春处，和风满旆旌。  

夏竦　赠县宰  
俸轻官且冷，君喜在亲民。  
村路不闻犬，县城长似春。  
架高书少蠹，厅静隙无尘。  
考满留碑去，清风励后人。  

夏竦　赠逸人  
凤鸟来为瑞，达人垂羽翰。  
语因希圣古，诗为惜名难。  
泰华仙标峻，江湖酒量宽。  
孤琴有舜曲，留我月中弹。  

夏竦　舟行即事  
微阳下江树，秋叶泛残红，  
雁背寒塘雨，帆争晚渡风。  
寺桥人倒影，渔径菊分丛。  
正是承平日，轻艘万派通。  

夏天民　题汪水云诗卷  
仰峰昨夜三尺雪，梅花吟老坐如橛。  
道人吸扉来掺别，茗眃冰胶不堪啜。  
袖中枝桐半皴裂，为予载拊舒郁结。  
谁裁古调多曲折，拍拍胡笳中音节。  
燕山孤累心石铁，神物护持笔生舌。  
杜陵老翁代佛说，长歌自击唾壶缺。  
万古剑铓倒流血，毛发森森照关月。  
於乎嵇康东市计仍拙，广陵一散何尝绝。  

夏元鼎　祷正一真君  
未登龙虎榜，且登龙虎山。  
一见三清易，三年一第难。  
剑埋光射斗，鸡鸣晓席关。  
乾坤谁整顿，拟伴赤松閒。  

夏元鼎　题壁二首  
世学金丹乱似麻，谩将心肾向人夸。  
眼前有药无人识，火里栽莲长道芽。  

夏元鼎　题壁二首  
崆峒访道屈尊乎，万卷丹书看转愚。  
着破铁鞋无觅处，得师全不费功夫。  

夏之中　古离别  
郎上孤舟妾上楼，阑干未倚泪先流。  
片帆渐远郎回首，一种相思两处愁。  

仙村人　春日田园杂兴  
芳草东郊外，疏篱野老家。  
平畴一尺水，小圃百般花。  
青箬闲耕雨，红裙半采茶。  
村村寒食近，插柳遍檐牙。  

仙上人　句  
男儿三十未有立，人世百年徒自劳。  

鲜于能　句  
金山一拳石，石髻出溟涨。  

鲜于侁　巴江  
三川会合绕城下，巴字体势何盘盘。  
却疑天工勅水帝，戏写鸟迹倾波澜。  

鲜于侁　宝峰亭  
舟航日上下，车马不少闲。  
近邑凑商贾，远峰自云烟。  

鲜于侁　大剑山  
武侯渭水屯兵日，司马秦中闲壘时。  
远业自能兴汉室，重门何事守坤维。  
刘吴逆峡终摧敌，钟邓缘崖亦济师。  
自古存亡关付吒，谁言双剑击安危。  

鲜于侁　涪江风月  
涪江风月为谁清，莫向涪翁问姓名。  
万古涪江流不尽，渔矶月似旧时明。  

鲜于侁　赋新繁周表权如诏亭  
楹宇当年谁教育，榜题今日你恩章。  
诗书有道传家法，纶綍无私及义方。  
肯构新基人共羡，旧趍子舍自生光。  
喧阗里干容千骑，尽看承颜拜寿觞。  

鲜于侁　和司马君实安之以诗二绝见招作真率会光以无从者不及赴依韵和呈  
羹藜寂莫天随子，换酒风流贺季真。  
淡水论交自忘味，道腴充实不知贫。  
万钱纵侈轻谊贵，三寿优游萃燕宾。  
奔走每怜饶俗状，谪官犹作会中人。  

鲜于侁　会景堂  
金城环雉堞，云屋瞰陎贵。  
双林耸江右，九陇觇天外。  

鲜于侁　锦屏山  
分命吁咛诏旨宽，书归聊憩锦屏山。  
寺门一路烟霞外，邑屋千家紫翠间。  
城山鼓鼙催日暮，雨中桃李报春还。  
江流此去朝宗急，远迹何时遂刚环。  

鲜于侁　九诵　河伯  
清秋方初兮淫雨降无时，旧坊弗治兮河水泛滥而为灾。  
潏汩沸渭兮澎湃奔波而沛来，崩腾覆溺兮夫岂河伯不仁。  
汗漫千晨兮荡然室闾，耄稚惊号兮丘冢为家。  
蛟螭愤怒兮鱼鳖纵横，鼋{上日下黾}驰骛兮凫骛飞翔。  
皇天无亲兮视听以民，五序参差兮咎极以滋。  
圣惟唐尧兮固遭横流，臣有舜禹兮舆心所依。  
御灾拯溺兮九叙可歌，四凶逐去兮二八以升。  
天地平成海隅蒙福，白马玉璧兮非神之欲。  
　¨宋诗　鲜于侁　九诵　箕子  
伟夫子之正谅兮适遭世以离尤，悼祖宗之累积兮大命颠而逢忧。  
忠良屏远兮谗谀浸昌，神龟在涂兮虺蟒升堂。  
紫鸾笯置兮鸩羽飞扬，驺虞潜逐兮豺虎纵横。  
江蓠鉯割兮钩吻日滋，芳荃不御兮蔓草难图。  
比干剖心兮夫子佯狂，蒙难以正兮大明其伤。  
灵修不察兮国以云亡，旧邦维新兮武功以成。  
囚奴释辱兮作宾於王，九畴演绎兮大法以彰。  
五事钦明兮君道日隆，彝伦攸叙兮庶政其凝。  
朝鲜分封佤夷貊化行，传国中山兮蕃子以孙。  
庙貌有严兮祀典攸存，岁时奉事兮斯千万年。  

鲜于侁　九诵　孔子  
曲阜兮遗墟，先师兮阙里。  
神仿佛兮如在，涕潺湲兮不已。  
穷天地兮一人，揭日月而照临。  
生无万乘之位兮三千这徒心服而四来。嗟愚陋之不明兮仍商赐之为疑，  
羌纷纷其妄作兮悖道违义而弗自知。顾六艺之折衷兮取舍纵横而协于道，  
后世苟轻肆于胸臆兮必遽贻于诟病。三纲立而五教明兮实治世这宏矩，  
履厚地而载高天兮胡一日之可舍，宜万龄这庙貌兮春秋不乏其时祀。  
合仁义以为冠兮结忠信而为佩，集道德以为裳兮服文章而为带。  
列笾豆为左右兮苹藻性而洁肥，酌玉醴以为酒兮错琼瑶而为粢。  
升堂而北而兮望冕旒之巍巍，惟神明之降鉴兮洞精神其来歆。  

鲜于侁　九诵　双庙  
旄头光芒兮戎马驰，海水沸荡兮鲸鲵飞。  
烟尘蔽日兮杀气昏，金鼓轰天兮岳奔。  
小国不过兮大国颠倾，王侯戮辱兮蛇豕肆行。  
二公仗义无反顾兮捍贼濉阳，柏骸易子兮并力小城。  
势穷力殚兮外无救兵，亡身徇国兮宁屈虎狼。  
仰天视日兮气以扬扬，衣缨不绝兮貌如平生。  
旅游驰驱兮历此旧都，致词双庙兮涕泗不收。  
惟忠与孝兮死义为尤，遭世扰攘兮适履其忧。  
吁谋颠置兮边将怙功，尾大权移兮三镇握兵。  
忠贤在野兮谗邪肆意，女谒内用兮戚臣外圯。  
纪纲日紊兮典刑日弛，胎祸阶乱兮谁执其咎。  
义土没身兮沈冤莫置，猗欤二公兮行人歔。  

鲜于侁　九诵　舜祠  
道历山兮逶蛇，思古人兮感叹。  
并储胥兮肃止，仰曾晻暖。  
兽何鸣兮林中，鸟何悲兮山上。  
木何为兮不剪，草何为兮茂畅。  
帝之神兮在天，帝之德兮在人。  
物具兮四海，心粗兮一纯。  
采秀实兮山间，摘其毛兮涧底。  
玉醴湛兮琼茅，肴修杂兮兰茝。  
乐备兮九奏，凤舞兮仪韶。  
人骏奔兮如在，君卒享兮神交。  

鲜于侁　九诵　微子  
肇公孙之璇源兮玄鸟降而生商，并禹稷之圣贤兮实惟桓拨之王。  
历妫姒之世数兮道貌岸然日跻于武汤，始伐罪於仇饷兮人怨咨而徯来。  
顾宽仁之宜民兮天俾式于九围，谅除残而代虐兮犹云德之有惭。  
赖燕翼於孙谋兮治克举於三宗，老成不怨於不以兮隐处不伤於厄穷。  
世四十有六而下衰兮天命之将隳，寔遭家之不嗣兮顾丽色之惟微。  
念社稷之颠倾兮七高压我所凭依，帝眷在於有周兮抱祭器而焉归。  
虽白马之见庙兮聊血食於商丘，伟夫子一言兮诚有取於三仁。  

鲜于侁　九诵　尧祠  
车辚辚兮庙堧，鼓坎坎兮祠下。  
竽瑟兮并奏，洁时羞兮虔祠事。  
瑶华为馔兮沆瀣为浆，象笾玉豆兮金鼎煇煌。  
海珍蔌兮杂错而致态。神之来兮风雨萧萧，  
前驱於毕兮上有摇。羽林为卫兮虹霓为旗，  
凤凰左右扰伏蛟螭。神之陈兮金舆。  
灵欣欣兮胖蚸。德难名兮教务长焘，  
千万年兮不忘。  

鲜于侁　九诵　岳神  
云蓊蔚兮山之巅，瞻岳灵兮望青天。  
崭岩崷崒兮磅礴无垠，龙从律师勃兮宁一以为仁。  
草木杂而罗生兮人不可名，鸟兽蕃而走集兮虞不能知。  
因高错事兮道此跻陛，登岱勒成兮胡为而七十二君。  
齐余心兮不外，高余冠兮甚伟。  
撷芳杜兮为衣，掇紫芝兮作佩。  
柏实兮松花，石髓兮兰英。  
蕙肴陈兮玉案，明水湛兮清尊。  
诚拳拳兮不解，寐接神兮恥若有言。  
嵩高峻极兮生甫与申，周道将明兮宣以中兴。  
水旱不常兮虫螟以灾，稼穑卒荒兮民生流离。  
劳来安集兮之子功，佑此下民兮宁遗神羞。  

鲜于侁　九诵　周公  
噫嗟兮文公，岿然兮秘宇。  
怅王室兮多难，独勤劳兮左右。  
四国流言兮冲人不知，东片问罪兮慆慆不归。  
大电以风兮天威震惊，弁启金滕兮衮衣有光。  
公之心兮大成文武，公之子兮建侯启土。  
山川兮附庸，奄凫绎兮龟蒙。  
万子孙兮承祀，亿兆人兮仰止。  
惟夫子之叹嗟兮不复见子寤寐。何莽新之假摄兮文奸言而欺一世，  
造作诡故而戕刘兮亦亟殄宗而绝嗣。公之圣而德协天兮何妄人之辄自俾其颠而不终兮天实表公衷而警后。  
肃进拜於庙堂兮奉时之牲酒。鼓钟兮在宫，  
琴瑟兮在堂。神之格兮乐享，  
民欣欣兮不忘。  

鲜于侁　句  
龙却难寻百潭水，地灵长对五峰山。  

鲜于侁　句  
人寻载酒地，雨破看花期。  

鲜于侁　句  
乡关素号贤夫子，事论今推圣长官。  

鲜于侁　句  
感公行乐处，蚤莫得相思。  

鲜于侁　送確公长老住灵岩  
瓶钵飘然别帝乡，法音从此振东方。  
黄龙山下传心印，白鹤泉边起道场。  
甘露无时皆一味，旃檀何处不清香。  
烦师更唱宗门曲，兔角龟毛任展张。  

鲜于侁　题灵岩  
马烦箠策车驰毂，终岁尘劳常碌碌。  
喜闻岩寺在山中，路转清溪入幽谷。  
乍行山口疑洞天，穷深一上翻平田。  
千层台殿隐林木，四面石壁生云烟。  
山僧迎门笔相揖，为语祖师存德迹。  
屈指于今八百年，已在西来达摩前。  
鹤鸣飞止黄金地，锡杖涌起清凉泉。  
境称四绝名天下，天台石桥乃其亚。  
千峰不改岁寒时，一水最怜秋月夜。  
半生游学颇艰辛，且向空山老此身。  
也知方丈安禅处，解笑东西南北人。  

鲜于侁　望江楼  
使君分符在唐季，游刃巴西有余地。  
构楼下瞰大江头，醉眼日观巴水字。  
唐人诗句自名家，当年登鉴境何赊。  
遗碣空存苔藓剥，高楼一望重伤嗟。  

鲜于侁　新堂夜坐月色皎然由连理亭信步庭中徘徊久之因为五言一首  
秋风动微凉，天雨新霁后。  
闲斋独隐几，明日在高柳。  
振衣步庭下，颢气入襟袖。  
天空云汉明，隐约辨列宿。  
苍苍松桧上，零露霏欲溜。  
脱叶满闲园，繁华迨衰朽。  
清宵望蟾彩，宜付一杯酒。  
多病谢尊罍，城头转寒漏。  

鲜于侁　扬州  
金山一拳石，出髻如溟纱。  
天外辨两潮，江南分列嶂。  

鲜于侁　扬州后土祠琼花  
百花天下多，琼花天上稀。  
结根吒灵祠，地著不可移。  
八蓓冠群芳，一株攒万枝。  
孤生淮海上，晚秀清百时。  
携赏偶佳辰，暗香盈酒卮。  
倾都走庙下，爱玩如调饥。  
皦月正交光，薰风正离披。  
惟应神仙人，收拾繁英归。  

鲜于侁　洋州三十景　北园  
朝阳动湖水，春色入名园。  
邑人千万户，日日望朱幡。  

鲜于侁　洋州三十景　冰池  
东西横塘里，积叠昆岭玉。  
潜鳞知几何，还待春风触。  

鲜于侁　洋州三十景　此君奄  
结庵已忘情，植竹更端操。  
迢遥月上床，习静谁能造。  

鲜于侁　洋州三十景　待月台  
台高上宵汉，人远绝嚣纷。  
秋中午夜静，万晨无织云。  

鲜于侁　洋州三十景　灙泉亭  
泉声日琮琤，泉水深浩渺。  
可爱主人心，亭中狎鸥鸟。  

鲜于侁　洋州三十景　二乐榭  
珍跻积翠外，絺结穹隆间。  
轩槛最佳处，四顾惟江山。  

鲜于侁　洋州三十景　过溪亭  
溪桥入庭下，杖履可忘忧。  
谁识钓璜翁，有时抛直钩。  

鲜于侁　洋州三十景　涵虚亭  
危栏试睡听，空翠如何把。  
悄悄忧世心，临风一倾泻。  

鲜于侁　洋州三十景　寒芦港  
蒹葭何纷披，湖水还诘曲。  
谁言江渚间，亦有双鹭宿。  

鲜于侁　洋州三十景　横湖  
三冬修生色，六月芙蕖风。  
轩窗复起处，尽人菱花中。  

鲜于侁　洋州三十景　湖桥  
千峰起华阳，一水连天汉。  
初月正沉钩，隐然飞两岸。  

鲜于侁　洋州三十景　获浦  
凝霜压寒芦，白月铺净练。  
谁起落梅声，愁人泪如霰。  

鲜于侁　洋州三十景　金橙径  
远分稂下美，移植使君园。  
何人为修贡，佳味上雕盘。  

鲜于侁　洋州三十景　吏隐亭  
心休忘物我，道胜一轩静。  
隐几度朝哺，可嗟人畏影。  

鲜于侁　洋州三十景　蓼屿  
盈枝红欲滴，照水色更好。  
朝暮几回新，何用催秋老。  

鲜于侁　洋州三十景　南园  
城上望南园，园深知几许。  
啼鸟闻间关，游人不知处。  

鲜于侁　洋州三十景　披锦亭  
春归阆风家，功入天匠手。  
能将五色云，点缀当户牖。  

鲜于侁　洋州三十景　书轩  
朱门谢俗客，幽斋叙友人。  
澄澜鉴止水，高节看丛筠。  

鲜于侁　洋州三十景　霜筠亭  
亭出竹更密，林幽人不知。  
能教三伏景，变作九秋时。  

鲜于侁　洋州三十景　天汉台  
台外绕佳山，台中垂暇日。  
龊龊绛守居，徒劳夸绍述。  

鲜于侁　洋州三十景　荼蘼洞  
天香分外清，玉色无奈白。  
谁向瑶池游，依稀太真宅。  

鲜于侁　洋州三十景　望云楼  
云山日在眼，飞观复看云。  
原似崇朝雨，飘扬静世氛。  

鲜于侁　洋州三十景　无言亭  
叶上花露泣，轩前红日长。  
游风复为谁，时送席间香。  

鲜于侁　洋州三十景　禊亭  
流水弯还来，羽觞酬酢竞。  
应有兰亭篇，邦人起歌咏。  

鲜于侁　洋州三十景　野人庐  
深深惟使君，草草学田舍。  
持此归与心，随时自潇洒。  

鲜于侁　洋州三十景　筼簹谷  
晖晖蓝田山，山下多绿玉。  
安得结茅茨，林间许容足。  

鲜于侁　洋州三十景　蒸萏亭  
夏绿分照水，秋香仍满地。  
吴宫谁教战，一一尽娇媚。  

鲜于侁　洋州三十景　竹坞  
幽溪入流篁，翠色连远坞。  
清夜天风来，不隔鸾凤语。  

鲜于侁　游金山  
蓬莱三神山，横绝巨鳌背。  
鳌倾海水动，一峰失所在。  
飞来大江中，盘礴几千载。  
化为金山居，龙象错朱贝。  
夙昔爱山水，江湖不暂忘。  
君前或剖竹，匏击古维扬。  
隐然绝胜地，旦旦遥相望。  
不意二君子，招携一苇航。  
高蹑云梯，阔视皦溟涨。  
潮来隐天地，万里掷白浪。  
波清云汉净，澄流迷下上。  
更深月正中，山影杳无象。  
蛟龟四面穴，形势三洲壮。  
融结即难穷，丹青殊莫装。  
苏侯韵高远，邵子雅趋尚。  
奇观极无边，幽等端未放。  
浮生阅流水，清晨造方丈。  
毕景趣言归，侵星摇两桨。  

鲜于侁　游灵岩  
千峰环郡宇，二水绕城堞。  
每怜山水佳，况复开岩穴。  
川流数里近，放棹攀巀嵲。  
灵岩骇神化，环阴数亩阔。  
何人营佛祠，栋宇殆天设。  
前轩瞰溪山，眺听心耳豁。  
径穿巨石下，碧玉耸高节。  
涓流泻石豥，玉乳基且洁。  
其乐乃小岩，洞户敞深徹。  
嵌岩见石柱，任重立精铁。  
昔人遇真仙，相携观金阙。  
川平听鸡犬，始觉人世别。  
屈曲沿清溪，桃花正开发。  
尘缘念乡县，归思若弦涉。  
寤寐瞬息间，岩扉已严鐍，  
时迁等陵谷，事胜存图牒。  
独有苍江流，青霄鉴明月。  
予来秋之季，气象颇凄切。  
草木自变衰，山花常复活。  
青晖沃赏适，异境差胜绝。  
薄暮上归艎，依然望林樾。  

鲜于侁　杂兴三首  
幽居观物变，天道固虚盈。  
炎取日方炽，微阴一已生。  
凉风动野草，桃李先飘零。  
蜩螗集高柳，络纬响空庭。  
愁心独耿耿，宵梦竟难成。  

鲜于侁　杂兴三首  
一气斡元造，为功未尝烦。  
群生自委化，天地亦何言。  
凫胫不可增，楮叶不可镌。  
欲益固为损，劳心非自然。  
不见平阳侯，醇酒聊终年。  

鲜于侁　杂兴三首  
三王贵养老，取重在乞言。  
酒醴副佳淆，黄发斯皤然。  
朝廷本忠厚，风俗亦变迁。  
岂意汉道微，侍中惟少年。  
耆旧无备问，李公所以难。  

鲜于师中　题滴水岩  
岩前山溜洒如倾，三峡都无此景清。  
坐对秦宫垂箔景，静闻鲛室落盘声。  
好追祓禊兰亭会，疑到神仙洞府行。  
每羡渝南二千石，频来幽境驻只旌。  

鲜于枢　句  
一官屡厄黄杨闰。  

鲜于夏　句  
六诏漫随丹凤急，一溪聊与白云闲。  

鲜于至　诗一首  
当时未识紫微星，独□渔阳燕此亭。  
今日园林为胜地，好将前事载图经。  

咸淳士人　刺贾平章  
鼙鼓惊天动地来，九州赤子哭哀哀。  
庙堂不问平戎策，多把金钱媚秀才。  

咸淳士人　刺贾秋壑诗  
深院无人草已荒，漆屏金字尚煇煌。  
只知事去身宜去，岂料人亡国亦亡。  
理考发身端自有，郑人应梦果何祥。  
卧龙不肯留渠住，空使晴光满画墙。  
事到穷时计亦穷，行此难倚鄂州功。  
木棉庵上千年恨，秋壑堂中一梦空。  
石砌苔稠猿步月，松庭叶落鸟呼风。  
客来未用多惆怅，试向吴山望故宫。  

咸淳士人　刺贾似道  
厚我藩垣长彼贪，不然衔璧小邦男。  
庙堂从谏真如转，竟用先生策第三。  

咸淳士人　题贾似道养乐园  
老壑曾居葛岭西，游人谁敢问苏隄。  
势将覆餸不回首，事到出师方噬脐。  
废圃久无人作主，败垣惟有客留题。  
算来只有孤山耐，依旧梅花片月低。  

襄阳妓　送武补阙  
弄珠滩上欲销魂，独把离怀寄酒樽。  
无限烟花不留意，忍教芳草怨王孙。  

向传式　寄成都蒋密学  
钦闻宥密缀荣班，西顾分忧辍钜贤。  
乍领蜀都新印绶，应怀越国旧风烟。  
流觞雅趣人多羡，正俗佳名世永传。  
圣主倚毗閒未得，重来游赏是何年。  

向传式　渌波亭  
我爱东南郡，恩容守会稽。  
府当秦望北，园枕卧龙西。  
水为流觞引，亭因正俗题。  
松篁清有韵，桃李密成蹊。  
一沼开方鉴，双桥亘采霓。  
晓波平漾漾，春草碧萋萋。  
城上兴崇构，林端露半梯。  
登疑青汉近，坐与白云齐。  
山色回头是，湖光照眼迷。  
笙歌随分有，樽斝逐欢携。  
月夜宜飞盖，花时醉似泥。  
蓬莱风景异，此地好长栖。  

向旙　从吴傅朋游芝山登五老亭以驾言出游分韵赋诗  
兹山何巍巍，气欲等嵩华。  
从公二三子，胜日饱并且档暇。  
跻攀谢车舆，自办两不借。  
扪萝觅幽磴，竹椒得孤榭。  
侧送夕阳移，俯视高鸟下。  
登临记曩昔，岁月惊代谢。  
却数一周星，复命千里驾。  
身从泛梗流，事与泛云化。  
朼来共一尊，似为天所赦。  
明发还问涂，合离足悲叱。  

向旙　句  
修篁万个玉生烟，芳木千名花欲语。  

向旙　题吴傅朋游丝书  
先生著名节，百世追延陵。  
我评先生贤，不以能书称。  
功成磨苍崖，盛德颂日升。  
勿书凌云榜，华颠踏高层。  

向滈　二月四日约同寮劝耕万安院已而不至书於彭氏酒家壁  
满目风光二月时，小桃无数柳依依。  
松间野寺临清浅，花底旗亭倚翠微。  
人意不随春意好，此心端与赏心违。  
目斜望断高阳侣，赢得惺惺骑马归。  

向滈　句  
人情甚似吴江冷，世路真如蜀道难。  

向滈　莞尔堂春晚书怀呈同僚  
三分春色二分休，是处红稀绿已稠。  
芳草池塘空有思，落花亭馆不胜愁。  
人情似昔犹难合，身世如今岂易谋。  
若欲忘忧须是酒，醉乡安稳胜封侯。  

向滈　莞尔堂和柳枢密韵  
平生麋鹿性，从仕菲所娱。  
要非所腰具，悠然慕潜夫。  
赋归恨不蚤，空悲岁云徂。  
世情固险薄，官路徒惊呼。  
君看得失际，岂问戚与疏。  
论心未必尔，反眼何所无。  
嗟我与世忤，正坐所见殊。  
强颜恋五斗，我岂不足与。  
湖南有良田，亦有宅一区。  
会当指衣去，俯仰聊自如。  
谁能揖上官，迫促畏简书。  
遂令湖海上，坐觉豪气除。  
君言浪见许，众口方骂予。  
不学望尘辈，甘心履危途。  
所得俱可耻，山岩等豪铢。  
古人惟事道，吾行端不迂。  

向滈　莞尔堂夏日偶成  
槐荫参差日转廓，时看野鸟下横塘。  
闲窗绿映筼箉净，流水红浮菡萏香。  
座有琴觞真道院，径通花木似禅房。  
文楸珍簟疏帘裹，与子同消夏日长。  

向郎中　句  
惟洪一都会，控带荆与瓯。  

向郎中　句  
身在鸣銮帝子楼。  

向郎中　句  
湖边乔木幽人宅，楼外长江帝子洲。  

向敏中　呈知鄜州何士宗  
勋将钟鼓堪铭镂，业为皇王致太平。  
貔虎有威开玉帐，犬戎无战卧金钲。  

向敏中　春暮  
恨别春归酒满杯，残芳缭绕旧亭台。  
不甘淑景随风变，刚被炎光继日催。  
弱柳绿浓还易合，夭桃红尽更难开。  
明年复与君相约，重遣阳和早到来。  

向敏中　春暮  
落红庭院绿池塘，语燕啼莺亦可伤。  
霁柳吹花春已老，暄槐成幄日初长。  

向敏中　春暮  
蜂蝶如知春已归，雨余莺亦缕金衣。  
东风尽把杨花翦，吹作满城轻雪飞。  

向敏中　寄寇平仲  
九万鹏霄振翼时，与君同折月在枝。  
细思淳化持衡者，得到于今更有谁。  

向敏中　句  
四时常有烟棚合，三月犹无菜甲生。  

向敏中　偶吟遣怀  
昔为宰辅居黄阁，今作元戎控夏台。  
万里苍黔渐受赐，一方清晏有何才。  
紫宸杳杳弥年别，红旆翩翩映日开。  
将相官荣如我少，不须频献手中杯。  

向敏中　桃花  
千朵稼芳倚槛斜，一枝枝缀乱云霞。  
凭君莫厌临风看，占断春光是此花。  

向敏中　题义门胡氏华林书院  
岑楼高架郁嵯峨，几度凭栏发浩歌。  
春树鸟声当户巧，夕阳山色卷帘多。  
花凝玉勒含烟露，酒泛金樽醉绮罗。  
自是梁园知好客，不妨车马日相过。  

向敏中　峡山飞来寺  
峡山胜地安禅处，万仞危桥压要津。  
世上岂知名利路，浪中空笑往来人。  
倚门怪石狂遮面，入座寒云碎绕身。  
日暮西风懒回首，满林幽鸟语声频。  

向敏中　延安守岁  
律管风生消暮景，塞原烟静绝妖氛。  
坐移残烛光阴变，故旧年华一夜分。  

向敏中　游净居寺  
四面烟岚合，吟魂到便清。  
乱山供远翠，幽竹送寒声。  
磬韵听时歇，云根望处生。  
尘机闲摆落，潜得笑浮荣。  

向雪湖　雨鸠  
曈曨晓日上帘旌，又听林鸠逐妇声。  
可笑天公无定向，只随汝辈作阴晴。  

向子謓　句  
康庐山水雄，三峡又争长。  

向子謓　山斋  
横侧数峰碧，逶迤一径开。  
无人相就宿，时有白云来。  

向子謓　题米元晖横轴  
早为山谷印可，晚陪帝所清闲。  
笔力休论扛鼎，神功更解移山。  

向子謓　题米元晖横轴  
向日家居道士，今朝落笔仙乡。  
胸次山高水远，笔端云起风狂。  

向子謓　题王文孺舑庵  
仙翁五十鬓犹青，高卧柴门昼亦扃。  
茅舍已忘钟鼎梦，蒲轮休过薜萝亭。  
阴森门巷先生柳，寂寞江天处士星。  
晚岁田间农事了，闲钞宁戚相牛经。  

向子謓　题芗林  
莫问清江与洛阳，山林总是一般香。  
两家地占西南胜，可是前人例姓杨。  

项安世　歡乃歌  
霭乃出深树，湘山日落时。  
若非尧女哭，即是楚臣啼。  

项安世　爱秋  
生憎词客并诗客，只解悲秋不爱秋。  
玉作花肌娇不柰，金妆宝靥笑无休。  
桂香夜夜薰罗袖，蕣彩朝朝艳醉眸。  
脱尽画桥千尺柳，舞腰如束更风流。  

项安世　安园送春三首  
春归重到是何时，满劝教渠醉似泥。  
长短亭前芳草满，醉中归去路应迷。  

项安世　安园送春三首  
未信飞花取次空，绕园千步觅春风。  
元来都在榴花上，百摺芳心一并红。  

项安世　安园送春三首  
春风从此不须归，伴我逍遥更莫疑。  
閒事胸中无一点，相看日日是春时。  

项安世　八日泊故人亭观二水合流处  
各自南来共北流，孤亭直下对中洲。  
湘流几日发阳朔，潇水伴吾离永州。  
预戒篙工泊江口，急穿巾子上山头。  
哦诗未了寒催客，却下篷窗唤解舟。  

项安世　八日丹阳相遇  
舟辑庭闱近，衣裳步武轻。  
逆风犹作态，寒日为开晴。  
独客天边住，全家水面行。  
今朝逢一笑，此乐冠生平。  

项安世　巴河  
纷纷剑客走淮濆，破虏红袍海内闻。  
行到巴河打叉处，居人犹识旧将军。  

项安世　跋林和靖手书所作三十聊  
唐人作诗先作聊，一聊一句名几年。  
后来作者如崩川，去年百里无洄沿。  
又如商鞅坏井田，夷封沟洫开陌阡。  
吟哦一变成号颠，秦张功甫出此编。  
我读未竟心犁然，借归手抄家自傅。  
藏之箧笥待后贤，庶万有一唐风还。  

项安世　跋罗商卿守黑铭  
大江从西来，傲岸有矜色。  
日与峡争雄，百战无虚刻。  
行逢天阔处，漭沆四无壁。  
始知向来事，何啻蜗两国。  
泯然从此逝，到海不逢敌。  
居平吾语子，无与世为的。  
我高人肯下，已胜谁甘北。  
孰谓饶人痴，未闻开殿击。  
吾非若溪水，宁与世争皙。  
卿言皆好好，吾见甘棫棫。  
老子邑中黔，诸公天下白。  
加我任纁缁，推渠作圭璧。  
君看千载下，人数孟之侧。  
当时争功人，枉被蝼蚁食。  
之子真吾徒，敏捷流辈百。  
昔我惟子尤，教子孔氏克。  
隔宿不见之，已作老聃黑。  
快哉吾阿蒙，非腹吴下客。  
瞥然见鞭影，千里才一息。  
酌酒可贺我，正傅今有嫡。  

项安世　白莲  
似云如月画图难，似立如行意象宽。  
太华峰头天欲晓，魏王池上日初残。  
超超韵出千花外，浩浩香来六月寒。  
正用一夔当大夏，可须浮艳满春阑。  

项安世　白鹿洞书堂  
山人居白鹿，书洞有遗迹。  
为世作星凤，真堪慰泉石。  

项安世　帮司马夫人二首  
起居大国太夫人，玉带金鱼两相门。  
岁有万千宜寿母，人生七十见重孙。  
古来此事犹稀有，帝所如今亦预恩。  
应是前宵度河汉，独乘飞驭下昆仑。  

项安世　帮司马夫人二首  
秋风庭院忽生春，请说庭前祝寿人。  
卿月已升仙掌露，郎星初见宰官身。  
九霞醖就金尊满，四世孙看玉砌新。  
待得蓬荚更清浅，人间谁复数灵椿。  

项安世　包山送辛大卿知福州  
楼头尊酒送将行，楼下江潮意未平。  
漠漠南天垂雨脚，阴阴长夏作秋声。  
杜陵恋阙心应苦，楚客思君泪合倾。  
莫倚轻红宜重碧，男儿报国在尊生。  

项安世　北窗诗  
天高吾庐卑，南风不肯辱。  
赖有北邻富，垣墉岌高矗。  
辚辚飚车来，欲去泥其轴。  
加辕乃临臣，北户清以穆。  
时时唤笙奴，一枕共清热。  
向来北窗人，此秘当已独。  
持我无弦琴，千载赓此曲。  

项安世　别陈监库见磨玉璞者宋衡  
吾爱陈元年，书生有英气。  
语戆人不嗔，酒失心自记。  
庭前有奇石，细涤复粗磨。  
我有洪澳诗，愿与子同歌。  

项安世　别岳州  
五更鼍鼓忽逢逢，舟子闻晴上北江。  
推枕一兵辞画戟，开门三骑到篷窗。  
鹿鸣厚意陈箱篚，伐木深情缀酒腔。  
小雅风流千古在，飞吟亭下此心降。  

项安世　别周季隐东湖隐居  
君不见东湖先生徐师川，雅歌清庙弹朱弦。  
又不见于湖居士张安国，健语龙蛇杂矛戟。  
佳人往矣不易致，见君使我心先醉。  
一闻东湖名，再读于湖诗。  
恍然如见二大夫，使我真欲再拜之。  
君家玉带垂金鱼，向来凛凛持钧枢。  
大夫不要五鼎食，自向湖边篵隐居。  
小园种花复种竹，数亩宜桑亦宜粟。  
人生如此复何求，把酒吟诗得自由。  
客来担与谈风月，万事如今只掉头。  

项安世　丙寅法轮寺阅前贤碑板有感  
岣嵝峰前法轮寺，少林阁后访碑轩。  
子宣介甫清诗在，双井毗陵白牓县。  
文本记成当国日，退之句就贬官年。  
从来治乱共无术，只在诸人进退边。  

项安世　病起  
不分春风太厮欺，起来花絮满城飞。  
可能不待诗翁出，真和堂堂取次归。  

项安世　病起和柳州刘司法赠诗韵  
平生伪学愧心休，此病何年可得瘳。  
杜渴惟应卧江汉，齐痾何罪姑尤。  
久之法掾师韩子，更向龙城问柳侯。  
能辨茯神驱虐鬼，吾衰从此不须尤。  

项安世　病牙  
去年胃口辞瓜果，今岁牙车怯稻梁。  
饮食于身已无几，更须身世觅轩裳。  

项安世　病中谢客  
方丈山中太史公，二年湖海困飘蓬。  
黄天荡里逢惊浪，百里荒前阻逆风。  
已到乡闾犹梦魇，每闻车马使心忪。  
客来但道先生病，自教譯门两秃童。  

项安世　伯父生朝  
前效谷雨放茶旗，昨日重三转酒池。  
彩杖插花明兔碗，红牙调曲劝鸾卮。  
煌煌朱脸烘华发，奕奕清睛耿秀眉。  
南极寿星祗此是，不须高向画图窥。  

项安世　伯父新园  
屋后回堤可当山，屋前沟港转清湾。  
行人自笑高花外，倦客方吟积翠间。  
曲折故应怜窈窕，崎岖未觉厌跻攀。  
小桥直下前村路，百顷平园锦绣斑。  

项安世　不出  
老子年来惊五馈，闭门不出动经旬。  
谁家花有倾城色，何处园无持酒人。  
直以故书消遣日，短于佳句奈何春。  
东君似欲相料理，柳外风来絮满身。  

项安世　步上黄羆岭  
牛头鹤弄漫虚傅，未抵黄羆路剌天。  
曳杖徐行君自乐，世间何地不平田。  

项安世　曹桥  
听得鸣鸠逐妇声，行人相顾各心惊。  
夜阑云散天如洗，乞得曹桥一路晴。  

项安世　查元信饷日铸茶因用其韵感叹旧游  
芒鞋冲雨上茶园，绿发晞风正少年。  
重见灵光元好在，却循双鬓已苍然。  
芽生日铸无多树，瓶采千山自昔年。  
小碾芽心成雪后，微铺瓶顶便天然。  

项安世　茶灶  
滟滪亦有堆，黄河岂无柱。  
借问覆舟人，何如吃茶处。  

项安世　孱陵道中  
草冷霜融晚，天寒日出迟。  
乱鸦鸣古柳，独犬吠疏篱。  
岁暮方为客，身閒岂有期。  
一生村疃里，羡杀牧牛儿。  

项安世　昌州寄永川赵尉  
此州大如斗，此县安得壮。  
官有少府君，斯须一军张。  
此君少年日，弄笔戏天匠。  
能令枯树荣，解使涸泽涨。  
风晚天戏之，千山万里瘴。  
不畀龟自灵，小儿能薄相。  
我于同辰游，拜君丈人行。  
得书日十反，有烛夜千丈。  
如何三命共，所设非所当。  
巽君在床下，踞我著炉上。  
此意岂宜蒙，临风颠回向。  

项安世　长亭解  
行人处处论亭邮，总为长亭怕永州。  
不道长亭更长去，也应行到日西休。  

项安世　常山县  
常山县东足可惜，山光半紫溪全碧。  
柳屿阴中轧轧车，桑畴径里青青麦。  
溪流终日伴人行，隔岸青山唤得譯。  
石季伦家新步障，李将军画小园屏。  
多情小艇招贤渡，载我溪南看山去。  
黄昏我宿溪自行，只有青山伴人住。  

项安世　嘲青女  
乾坤成霜水地冰，薄冰顽白厚冰清。  
阿婆老去铅华少，西抹东涂画不成。  

项安世　嘲热弄  
棫朴苖旱麓边，为薪为槱合禋天。  
山墙野店茅灰里，热弄须臾亦可怜。  

项安世　车贺还内大雪  
万乘回辕入未央，六花迎驾舞康庄。  
都人失喜瞻天仗，旱俗相呼候岁穰。  
百局桥山方暴露，两宫长信正凄凉。  
去年群玉题诗处，独倚栏杆泪几行。  

项安世　陈氏四芝图  
当时一念继元昆，谁附飞章告九阍。  
天听直无多远近，地灵顿有许便蕃。  
拟笺此事呈诸老，盍引斯人侍至尊。  
弭旱功夫消几许，草茅犹足动乾坤。  

项安世　陈信民求诗  
子合陈平甫，吾当项信求。  
食兵吾不愧，门辙子方贫。  
老眼观斯世，多情尚若人。  
相过无远近，无不计冬春。  

项安世　陈宣干至晐  
十年无事书生病，一日谈兵志士忙。  
虏退便收前印绶，秋来仍著战衣裳。  
天寒白兆腥风起，月黑黄陂燐火光。  
试问蕲州陈大著，几多流血浸沙场。  

项安世　陈撄宁既刊周左司太仓稊米集于阜阳赵使君复刊撄宁诗于荆门诗家皆  
乡人长幼班以年，戚烟远近合以连。  
未如骨肉金石坚，祖孙父子其属天。  
诗人一炷仓稊烟，玉川拜后撄宁前。  
如念尔祖思厥先，非真有闻胡傅焉。  
汉馀师法忌袭沿，谱系散落观者眩。  
玉川摇首吾不然，持此薄命将谁妍。  
尚来得法双膝穿，老矣重任犹承肩。  
有能一鏃直我弦，两手付汝□□□。  
君不见大书深刻开重元，偏四大海求其傅。  

项安世　晨起偶成  
清瀼堂中自喜时，行踪渐少世人知。  
角门闭断无闲客，纸阁糊成教小儿。  
二十道钱充日用，两三石米了晨炊。  
夜眠一枕庭闱梦，此外都无事可思。  

项安世　成都二月十五日补试院呈同官  
向来耆旧日争辉，太息西来万事非。  
一笑烘堂吾岂敢，百年尤世泪仍挥。  
洋洋大国风流在，奄奄诸生气息微。  
欲挽岷江注东海，吾衰无力只思归。  

项安世　呈陈正己十四韵  
相识十五年，未有今日谈。  
沉沉千丈绠，窈窈太古潭。  
灵关乍掣锁，宝藏初抽函。  
为于万亿秭，出此一二三。  
楫楫骑无数，津津饴正甘。  
天驱远色冥，日堕西晖酣。  
言归浣垢泽，少侔收炎惔。  
凉风转右桷，好月来东庵。  
听君十日语，饫我平生贫。  
毫釐得细数，竨隙容周谱。  
万象斗维北，八方车指南。  
明明绳尺陈，皎皎星月参。  
外物复何有，此欢诚可耽。  
愿推财心，慷慨倾籯畑。  

项安世　呈罗机宜  
抗已尤为的，咸腓惧丧躬。  
自从夫子学，始见古人风。  
有直终为讦，能和乃不同。  
从今师下惠，一瓣敢忘公。  

项安世　承甫兄生朝  
鹤云丝雨弄春柔，凤蜡龙薰淑气浮。  
颂柏杯盘连月尾，梦兰时节占年头。  
吹开郗桂千花上，敛退尧蓂一荚留。  
好个龙飞新榜首，万人齐指风流。  

项安世　承甫兄生日用去腊见惠之韵  
留住东风一荚蓂，伴他南极老人星。  
暂栖鸾凤官无小，晚插貂蝉梦自灵。  
五十买臣多富贵，八千庄叟定年龄。  
腰间六印都如斗，依旧双髦帖鬓青。  

项安世　乘月入城  
秋天无云净玉色，水风带月摇金光。  
此中三十六万里，容我缓辔歌清商。  

项安世　乘月入城  
水落千原净，天高七泽空。  
征人秋色里，骑马月明中。  
故国山川在，承平气象雄。  
西风多感慨，敲损玉玲珑。  

项安世　程枢密父待制挽词二首  
忆送双旌帝北门，岂知此别是终身。  
项亭诗到鲜于锦，羊岘书来暖似春。  
只有死当封晋魏，不令生得定燕秦。  
世间荣事翻成屈，独抱功名向古人。  

项安世　程枢密父待制挽词二首  
阜陵按射殿南闱，同执雕弓侍赭衣。  
病我已逢明主赐，失公弥觉旧人稀。  
旌旗北伐心徒在，香火西清梦已非。  
不只只久无路去，亦知身世渐同归。  

项安世　酬答复州叶教授  
先生来赴泮林期，正是寻花问柳时。  
偷把春风舞雩曲，蒹葭江上避人吹。  

项安世　酬答复州叶教授  
象环章甫古冠衣，解佩江边结伴嬉。  
应共游童春浴罢，咏歌乔木错薪辞。  

项安世　酬答复州叶教授  
陆子泉头春水生，一瓯新乳雪花明。  
唤回明照山前梦，起对庭花忽自惊。  

项安世　酬答复州叶教授  
竟陵寒尽转春风，坛杏株林淑气通。  
惆怅江陵红白树，年年幽独伴邻翁。  

项安世　酬绍兴梁监酒  
伯鸾长啸出东都，来卜龙邱二亩居。  
千岁仍昆作英语，五噫文采尚周馀。  
胸中万卷未得力，堂下一言谁识渠。  
我亦微官方冷甚，恨无燕玉可相嘘。  

项安世　酬襄阳储检法  
客子朝莫去，相过能几回。  
少留贫快论，多病畏深杯。  
年少难量在，天姿信美哉。  
短檠三万卷，莫待老相催。  

项安世　出安平山口自此无山矣作别山诗  
自我出邬郊，两已翼我行。  
徘徊不忍去，为雨阻我程。  
我程不可阻，前山当我横。  
浰阳到斑竹，翳荟复峥嵘。  
中宵与之语，山鬼若见听。  
衣上西山云，头上蒙泉缨。  
与君未始别，此别莫关情。  
明朝出山去，一笑汉江清。  

项安世　出江陵北门便明诗思  
反闭柴门谢绝诗，二年强饭慰肝脾。  
朝来威远门前路，已被渠侬圣得知。  

项安世　出三坑口望松阳一首  
鸡犬桑自一同，四山环县作畿封。  
三坑路口一回首，石壁苍林千万重。  

项安世　出山  
又随寒日下平林，黄叶山头紫雾生。  
六代兴亡祗此是，吾侪閒健且长吟。  

项安世　初春二首  
时阔江空无片云，草枯木脱最愁人。  
东风小作撩人意，已觉人间无奈春。  

项安世　初春二首  
不寒不暖风色好，似醉似眠春意深。  
嫩绿深红无一点，柳情花思自盈襟。  

项安世　初三日解维  
隐隐金钲解岸维，昏昏江日下田陂。  
朦胧雾里廉纎雨，妆点行人去国诗。  

项安世　除夕宿武陵邸中  
除夕仍为客，今年脚不停。  
分身三处梦，共影两同行。  
诸子依潭橘，双亲滞楚萍。  
此时灰一寸，明日雪千茎。  

项安世　除夕谕铃下两绝句  
江边梅柳自知新，病里形容只向陈。  
春色不干枯木事，明朝贺岁莫通宾。  

项安世　除夕谕铃下两绝句  
莫将新岁便为新，彩仗春幡不动陈。  
未转东风犹是腊，明朝贺岁莫通宾。  

项安世　处州叶德共挽诗  
属厌多年所，归来近月评。  
望之重十舍，已矣又平生。  
无复论乡曲，犹能接舅甥。  
短章随噂管，凄断不成声。  

项安世　处州叶德共挽诗  
儒服能军事，人心以富行。  
邑中无恶少，堂上有佳名。  
死得安仁诔，生经短簿评。  
哀荣有如此，何必汉公卿。  

项安世　春晴  
东风澜浪满人间，小雨禁持故作悭。  
宿雾翳妆浓著色，新阳晞沐巧梳鬟。  
桃花落尽春无恙，柳絮飞忙日正闲。  
报答年光无酒伴，尽拈佳句为江山。  

项安世　春晴步出东城  
山北山南草渐青，去年双鬓只星星。  
春风不管游人老，又到江头白下亭。  

项安世　春日湖上  
一春官府倦樊笼，飞堕浮岚紫翠中。  
云外凭栏临过鸟，石间披闸看奔洪。  
东风茭荡关心绿，落日桃豩尽意红。  
更踏苏堤湖面去，玉霄光里跨晴虹。  

项安世　春日即事二首  
拂拂水纹乱，阴阴花气芳。  
轻霏入平野，小雨渡横塘。  
柳色未全绿，草根犹半黄。  
春容不可状，欲脱意还忘。  

项安世　春日即事二首  
好处难为画，閒中剩费吟。  
花开相次第，日出半晴阴。  
笑语人情乐，烟霏草色深。  
望中无可采，忽忽总关心。  

项安世　春日途中五首  
未说离家日日晴，离家三日雨如倾。  
津头小吏询名氏，但道当年段墨卿。  

项安世　春日途中五首  
一派清江两岸平，湿云将雨暗柴荆。  
十年一觉荆州梦，通济江头沌里行。  

项安世　春日途中五首  
破艇冲风去似疑，短篷经雨漏如筛。  
无端更著连宵雨，大似波神得厮欺。  

项安世　春日途中五首  
湖海今年最倦游，春来新上浙西舟。  
天寒岁暮钱清路，又踏严州向婺州。  

项安世　春日途中五首  
微风急雪点微茫，渔浦江边上客航。  
逆水趁潮如顺水，他乡送客似离乡。  

项安世　春色三首  
花因实盛村村有，树为花繁处处明。  
浩荡九州春色里，输他桃李最多情。  

项安世　春色三首  
春风十九归桃李，白白红红得最多，  
未抵垂杨春最惜，娇娇袅袅奈渠何。  

项安世　春色三首  
堕粉瓢红迹已陈，却将春色付何人。  
东君老去都平施，绿幕连天一样新。  

项安世　春暄  
春来能几日，腊里未开年。  
物色已如此，风光何習然。  
半醒行似醉，微困坐成眠。  
欲写融融意，都无句可傅。  

项安世　春阴二首  
好风疏雨沦红尘，收拾残花作翠阴。  
春色不随桃李去，一川浓绿正深深。  

项安世　春阴二首  
烟花淡淡雨声息，云脚疏疏日影红。  
桃花作雨梨花雪，春在绿杨芳草中。  

项安世　淳熙己亥岁傅子渊劝予无弄文墨自是绝意笔研十四年矣非应用不得已  
儿时月露与风云，半世调场罢策勋。  
老子今年新有兴，良朋嗔我久无文。  
不妨翰墨鸣斯事，聊遣篇章记所云。  
不见衡州傅文学，春来雩咏满湘濆。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
元祐真人第九春，玉颜惊喜识荆人。  
如今凤质龙章士，又合抡魁作近臣。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
雪中草草漫裁诗，沂国平生已可知。  
今日功名付家婿，百花头上更何疑。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
向来多士首何方，此学巍然道有光。  
付与能方子程子，莫教章蔡更专场。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
诸公奉诏选豪英，翰墨声名要老成。  
谁敢一钱经卫尉，直须倾盖赠先生。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
五星高会记当年，笑语喧江夜不眠。  
今日江头看独往，人生聚散亦堪怜。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
霜风策策鼓黄芦，满眼吴江旧去途。  
梦到月明天阔处，夜深泥宿故城湖。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
夜醉色河酒满船，晓餐湓浦浪掀天。  
回头已作三年梦，应笑当时尚少年。  

项安世　淳熙乙未登科是夏再中教官得绿绍兴府教授秋末还家待阙时杨枢密为  
江南官路接天开，五月长安赐第回。  
若见门人旧题处，亦须披拂记曾来。  

项安世　祠山庙  
方颐大目一髯士，百世庙食祠山宫。  
男儿生世不自立，死作饿鬼何时穷。  

项安世　次胡仲方东湖送别韵  
只知白下棠花白，不记湖边草色新。  
郁郁楼台笼戍柳，荒荒苔藓画游舲。  
重来老子惭无恨，徉卧尊前醉不醒。  
投晓张帆顺风去，怕遭民吏笑明廷。  

项安世　次黄司户红糟韵四首  
督邮面上多趙红，如此娬媚非真容。  
向来清白不受来，正气本自天和钟。  
尔来施朱学时样，调羹亦复资浓丰。  
急须破瓮覆残滓，勿以软美宜新菘。  

项安世　次黄司户红糟韵四首  
江南水作桃花红，酿成十五女儿容。  
眉山先生忽惊见，一曲便欲拚千钟。  
谁傅春过信江北，小槽残滴何能丰。  
相逢但欲觅苴滓，杯羹为荐霜畦菘。  

项安世　次黄司户红糟韵四首  
主人厨中鱼尾红，把酒一笑相为容。  
燕脂炼就玉雪汁，琥珀光透琉璃钟。  
酒酣万事忽惊散，捽耳顿足歌年丰。  
连缸拗倒同一醉，尺铁为我髠园菘。  

项安世　次黄司户红糟韵四首  
世人两眼迷青红，百尤一笑无欢容。  
仙官美禄不肯受，白首世路夸龙钟。  
高人箕踞得所籍，焦柈不羡天厨丰。  
我欲从君觅羹法，有田种秫园栽菘。  

项安世　次老沈秀才韵  
千驷不数齐封君，四山饿夫万古名。  
势利须臾覆手雨，邱壑耐久无心兵。  
有田三顷多种秫，栽兰九畹当餐英。  
他年会有佳客过，东老向来如此清。  

项安世　次李校书韵嘲阁下红梅  
托迹千花冀可曹，冰姿何敢露秋毫。  
只随婢子希红药，肯信仙家有碧桃。  
照影日华烘玉颊，承恩衢勺醉香醪。  
自抛腊雪茆檐梦，应羡春风画阁高。  

项安世　次刘子野送别韵  
贾谊莫思行说背，陈汤空想郅支头。  
子规枝上三更觉，白鹭山前万事休。  
櫜矢戢戈歌四夏，带牛佩犊免防秋。  
一犂先向东郊去，稻滑蔬肥百不愁。  

项安世　次罗机宜韵  
笃道罗夫子，平生一展禽。  
由由无失已，耿耿独垂今。  
问舍家仍在，居家隐自深。  
祗今人不置，无处辞朱金。  

项安世　次罗机宜韵  
不识田何易，空然愧项生。  
学文经子厚，评品得锺嵘。  
内省无他技，谁欺有隽声。  
后来资汲引，因见古人情。  

项安世　次前韵答徐监门  
依环倣磐作园池，戛玉铿金出好词。  
世擅文章从魏氏，家傅仁义见韩碑。  
抱关碌碌卑飞日，去国迟迟独往时。  
相值两穷方有味，短笺朝暮送新诗。  

项安世　次前韵督高秀才和诗  
一雪来何暮，经年望已深。  
狂于三月絮，清甚九皋禽。  
纵未扁舟兴，能忘五字心。  
如何高处士，断得此时吟。  

项安世　次前韵饯高教授  
饯者石与高，庆者徐与项。  
醵者郑与苏，张侯为兼讲。  
酒兵互劘壘，学植交剌{耔去子换部去阝}。  
时与优孟词，间出德出棒。  
吻捷诧先鸣，途穷争绝港。  
同声暂谐昵，异论忽儱{左亻右上彗去下下冉}。  
百年能几笑，莫作受钱缿。  
明朝会稽脚，已著邕州{上封下系}。  
饥驱自此去，担远无人耩。  
谁能告诸公，收取镜湖{左忄右丰}。  

项安世　次前韵谢王主簿二首  
夷甫风姿满坐头，瀎冲电目照人明。  
更拈秋水长天句，来映清霜十月晴。  
援笔而成弥处士，摇毫不尽崔廷评。  
若容跛鳌追高步，勿卹驱尘小作程。  

项安世　次前韵谢王主簿二首  
南州高士到湘州，山鬼湘娥暮暮愁。  
行世头颅浑欲老，贺天胸次未经酬。  
搜残风月三千界，吟破江湖九十洲。  
谁报玉皇香案道，早将关放石渠休。  

项安世　次前韵招郑检法  
人健萸真好，尊开菊自知。  
无聊念前日，一笑及斯时。  
高处云如帽，愁边雨欲丝。  
能来纸窗底，相伴赋新诗。  

项安世　次韵  
高沙白魝记天如，葵扇桃笙度日居。  
诗里燕虫时漫与，醉中鸥鸟正于胥。  
忽遭唤起披金甲，自笑平生论石渠。  
身世万端谁得料，一番江雨又成余。  

项安世　次韵呈杨秘书  
杞人惧天压，夸父追日走。  
智微思远道，力不扶戾斗。  
岂非志士节，犹在君子后。  
恭惟鲁东家，用大无不有。  
尤时甚援溺，慕主工自牖。  
时难亦勇退，义合岂株守。  
高第多伟人，言仕辄遭否。  
嗟予本何能，过涉欲濡首。  

项安世　次韵承甫兄重阳  
露入枫林叶未黄，风将花信到南阳。  
一年好处咏九日，四海几人雕寸肠。  
偶尔至今成故事，亦须随分击萸囊。  
陶生孟祖当时意，可但区区为一觞。  

项安世　次韵程尧仲风雨诗  
春来长是雨相禁，春事能消几日阴。  
一夜小桃红削迹，明朝芳草绿惊心。  
墙沟{左氵中孚右虎}{左氵中孚右虎}忙如箭，檐瓦潇潇怨似吟。  
前日东亭看花处，不知尊在与沙沈。  

项安世　次韵程尧仲风雨诗  
浩浩阴风彻屋号，霏霏寒雨一天毛。  
撼醒花柳经年眼，润透郊原百尺膏。  
鼓舞孰知神物妙，沾濡方表化工劳。  
游人只见春能好，香满园林绿满壕。  

项安世　次韵酬杳仲文春日宴集  
步屧随春亦偶来，堂前双燕莫深猜。  
明年我自沧浪去，无限人从紫陌回。  
宝扇临风听曲度，绣帘低日看花开。  
一尊幸许陪诸老，急拍深杯未用摧。  

项安世　次韵储检法送行  
别去动经年，相过但旬日。  
会心能几何，欢意忽已失。  
何年岘山头，此主复此客。  
官回便重到，我齿已半百。  
侍立四颜红，岂有今日色。  
坐中六七子，星散那再得。  
念之意已动，况此真远役。  
秋风洞庭岸，落日贾傅宅。  
主人九霄上，怅望云雨隔。  
回首叫苍梧，知予正愁寂。  

项安世　次韵储检法帷字  
岁月客中老，交游天下奇。  
衰州访人物，台法妙天姿。  
年事真堪惜，人情莫浪随。  
青春能几许，绿叶看成帷。  

项安世　次韵答胡季履复荆门故宅  
镜里枯疏雪点毛，笔端凌乱雨浮膏。  
侵疆稍稍龟阴复，作堵渠渠鸿雁劳。  
乔木有孙关国体，故基能筑是人豪。  
自言书就堪□□，谁谓先公论太高。  

项安世　次韵答胡委履二首  
吾易不师房与雄，吾筴不占方与功。  
曰生一字有馀矣，万有二千无隐尔。  
家人养火青枫前，过鼎一散成灰烟。  
泉亭长在麓之始，一止于山斯蹇矣。  
君不见坎离汲汲长相亲，天渊混混无停云。  
栋根已腐先复神，硕果未落心先人。  
心源翼翼城与瓶，目光步步蘧而醒。  
得路至死行勿还，一篑自到天门出。  
不愁缉缉仍翻翻，偏我诈诈与奸奸。  
只愁衰惰忘跻攀，生意自断它人难。  
公家此事最了了，万仞峰头看飞鸟。  
忽然怜我{上举去井换鸟}鸠鷃雀之凡毛，傅之鹏翼何其高。  

项安世　次韵答胡委履二首  
君不见大胡公，春秋一笔诛群雄，  
要与排鸿驱家争无功。素王吾无间然矣，  
命世虽云无有尔。至今可望不可前，  
海山云气蓝田烟。后无终极前无始，  
定以一元而已矣。又不见小胡公，  
沈潜探索要且亲，傅心嫡派非礽云。  
善根生圣圣生神，此理即元元即人。  
至今汲汲随畓瓶，涸者得濡狂者醒。  
濂溪已远州还，此事往往归衡山。  
大儿如祖洪涛翻，捎摋地怪麾天奸。  
小儿如父勤鑽攀，深观博取为其难。  
二公有蕴行未了，可惜光阴如过鸟。  
二儿今日又霜毛，若要及人毋太高。  

项安世　次韵答刘正将  
落魂刘郎住藕池，湖南湖北竹枝词。  
风流故有诸孙句，绝妙都如幼妇碑。  
玉斗歌成微醉后，银河曲就浅寒时。  
文章自倚兼馀体，不分人来只看诗。  

项安世　次韵答罗鄂州二首  
相望才信宿，一出尚徘徊。  
谁谓坚高处，真成竭蹶来。  
人情伤蹭蹬，学力讳迟回。  
欲火焚林去，如何水一杯。  

项安世　次韵答罗鄂州二首  
任重心长在，年侵力未堪。  
圣贤憎独学，老宿幸同参。  
已信乾坤蕴，无逾孔孟谈。  
谁能中道废，长使一生惭。  

项安世　次韵答潘监税勉其小忍  
旧目潘怀县，长怜簿官卑。  
清秋一摇落，绿鬓两衰迟。  
今代诸孙在，遗风百世知。  
四声哦激烈，九折诉嵌{嵌甘换奇}。  
锻链心成癖，磨砻句少疵。  
欲赓鼓泽事，重和大苏诗。  
得也聊三士，安之岂二宜。  
殷勤倩蛮素，唱我反骚辞。  

项安世　次韵答任贡父见寄三首  
千金县虿尾，一柱兀波心。  
吾道今如此，微生力未禁。  
正须公等助，莫废别来吟。  
拄杖当分付，相期化邓林。  

项安世　次韵答任贡父见寄三首  
有情方是物，无敬莫言诚。  
此事非俄测，由来只自成。  
个中勤积累，熟处会分明。  
未厌拘挛隘，他时满八瀛。  

项安世　次韵答任贡父见寄三首  
日者人间世，家傅洛下书。  
谁能定真实，转沉堕空虚。  
莫倚文无害，常怀行有馀。  
词华非所欠，水溢自成渠。  

项安世　次韵答蜀人薛仲章  
只怜久病刘公干，不羡多驺邓仲华。  
解寄长年新句法，颇思前夜好灯花。  
自离窗外千秋雪，长看天西一色霞。  
想见疏桐凉月下，幽鸿无伴立寒沙。  

项安世　次韵答吴阜之投赠  
沈沈寒甽绠千寻，澹澹疏弦瑟五音。  
读罢自今三太息，个中应有一生心。  
君真骨相超凡马，我已情怀学展禽。  
肯为明时当许事，科场文字未须深。  

项安世　次韵答席蕃秀才论春秋  
北冀之土南交州，瓜戎直西东泗浮。  
中间代霸若桃梗，列国聚散同夫不。  
史编断烂杂蟲鼠，野记纷纶充马牛。  
惊雷破聩目开瞽，上起蔑歃终麟游。  
玄船书字亦刀削，如木遇扁金逢欧。  
不同辞子付泡幻，肯信蒙臾判浮休。  
妍皮丑骨区万态，大川小港条千洲。  
年深未免成伯帛，声乱已复还邾邹。  
崛兴啖赵倚天斧，嗣有陈胡横海舟。  
群言一划露初意，后学平济无千尤。  
当时岂为题目计，此日寝成场屋流。  
横穿异义作　　体，立取贵绶驱雄驺。  
席君吾情好兄弟，蜀都此学多声猷。  
得来三欢出诗本，昿此一笑同茶瓯。  
愿披一十九万字，与子斟酌更献詶。  

项安世　次韵当阳沈知县送行  
尔行欲何之，触热官里去。  
官今有何急，须尔不得住。  
借问年几何，四十倏已暮。  
前途更如此，所著真几屦。  
明廷集夔襄，古乐偏韶頀。  
独吹牛背笛，焉往不得牾。  
但闻湘山好，藏室锁烟雾。  
平生独往梦，恍惚至其处。  
胡张骨已冷，学者半新故。  
谁能用师说，九守立坚戌。  
閒挂一青笠，往唤洞庭渡。  
飞上祝融峰，晴云擘轻絮。  

项安世　次韵鄂州吴少保南楼  
武昌城头起高阁，下见二江争一壑。  
滔滔还作一江流，底用相遭苦相恶。  
庾公当日此登临，拊髀北风思远略。  
檐开历历汉阳树，多少雄心入开拓。  
暮年出手竟抢攘，千丈涛头空寂寞。  
何如乘月坐胡床，且共诸人跨鸾鹤。  
平生枉恨王公弱，要是王公高一著。  
古来经济有包荒，愦愦故应强凿凿。  
只今遗址向千年，又见神州□□索。  
凭栏堪赏亦堪嗟，长使游人望关洛。  

项安世　次韵范有交秀才投赠二首  
头颅看即已如斯，狡狯何能尚昔时。  
物自有情非我也，笔因随意偶书之。  
不知风壑焉由籁，但见春林忽自枝。  
老去诗名多减尽，咏沂门户欲宽窥。  

项安世　次韵范有交秀才投赠二首  
昩江范子亦奇哉，谒入寒厅眼为开。  
少日论心弋阳老，新年行脚良斋回。  
君方赤手骑生马，我已冥心学死灰。  
空复项斯门地在，个中无处觅诗才。  

项安世　次韵奉东溪刘居士  
雪领飘萧电日明，老于尘里讵沾尘。  
惠连已解傅吾句，元亮何妨得此身。  
诗卷酒杯为事业，药囊丹鼎自君臣。  
幅巾裿长安市，谁识东溪直钓人。  

项安世　次韵高安抚雄楚楼饯别  
醉擘鸟丝写玉栏，坐分鸾{左月右榷去木}脍龙肝。  
已知全楚风流在，更觉将军礼数宽。  
一日楼成供燕饯，明朝岸转忆高审。  
幅巾藜杖他年事，准拟归来得重看。  

项安世　次韵高秀才借观襄郢诗卷  
先生練句本无奇，信笔闲题总是诗。  
或似村歌闻野店，又如神笔降业祠。  
大篇写处谁能改，好句忘来亦不追。  
唤作吟哦君自误，是侬襄郢纵谈时。  

项安世　次韵高秀才木芙蓉  
流落秋江世未知，知心未有子西诗。  
苏韩句外新相识，孔孟门中许独窥。  
不怨碧桃真义命，最宜青女好襟期。  
娉婷耻向东风嫁，羞杀邯郸道中姬。  

项安世　次韵高秀才重九二首  
未待经霜拆嫩黄，已思斜日醉高阳。  
鬓毛拟共冠巾约，诗句先含萸菊香。  
小雨微云愁令节，批风借月倚新章。  
应门莫报催租史，酒债如今也未償。  

项安世　次韵高秀才重九二首  
茱萸未插鬓先黄，兄弟西陵更岳阳。  
鸿雁来时俱是泪，菊花知汝为谁香。  
台因抱病难重上，诗为摧租已断章。  
新样小槽官酿熟，输君直把九秋償。  

项安世　次韵和胡仲方正月二十五日雪  
减却濠沟厚却城，散如丝忽聚如京。  
夜兼风势千江立，晓借林花万象荣。  
恃我柴门高卧稳，敌君竹阁醉吟清。  
长歌慷慨摇冰柱，至乐衔心未易名。  

项安世　次韵和黄江陵重午二绝  
门前贴子蟲书小，壁上仙人虎脊高。  
欲起沉疴无旧艾，枕边霖鬓日萧骚。  

项安世　次韵和黄江陵重午二绝  
老便蜜粽加餐易，病却蒲根仙嚼难。  
系腕只馀心似结，沐芳谁与臭如兰。  

项安世　次韵和王沙清春游  
自笑年来多病，一春辜负嬉游。  
造物故禁双眼，东风为惜缠头。  

项安世　次韵和谢江陵杨县丞投赠四首  
柴门密掩但如孙，白榻高县偶似陈。  
皮骨久将梅共瘦，鬓毛难与柳争新。  
却思二十三年上，曾醉千岩万壑滨。  
蘯月蓼风如昨日，尧天依旧满怀春。  

项安世　次韵和谢江陵杨县丞投赠四首  
径苔铺翠叶堆黄，生怕人来便踏伤。  
病久养成心性懒，闲多衍得岁年长。  
已拚故我忘俱尽，忽话当年喜欲狂。  
莲荡稻田相对起，镜湖南北好风光。  

项安世　次韵和谢江陵杨县丞投赠四首  
与君齐宦五云东，与我齐生一岁中。  
今日天涯须共笑，半生头鬓备相同。  
观中香火无官守，庭下吟{左口右名}少事功。  
未必苕溪闲惟此，卖船归去莫匆匆。  

项安世　次韵和谢江陵杨县丞投赠四首  
卖臣五十贵何疑，衣锦怀章亦未迟。  
苕霅有情依替毂，簪缨无数足亲知。  
只消笑同长安得，何用歌穿郢市为。  
江汉且漳吾老矣，药囊如栉气如丝。  

项安世　次韵和张安抚九日龙山赋  
使君千骑踏清秋，乞与他年说胜游。  
自有名山无此客，痛湔遗臭为吾州。  
野人已毕三时务，老子聊宽一日愁。  
犹有平生尤国意，不堪摇落对江流。  

项安世　次韵贺叶运干改官  
伊人匪□即东如，于我谁何伴退居。  
才到九门催引见，速来平地学追胥。  
雷轰古县栽穠李，水满芳塘泛碧渠。  
戏把闲忙问同异，莞然微笑刃之余。  

项安世　次韵衡山徐监酒同考府学试八首  
诗里坎悰久自知，意来聊复寄于斯。  
要知风节高多少，万事如今总似诗。  

项安世　次韵衡山徐监酒同考府学试八首  
少时亹亹著新功，老来萧萧渐秃翁。  
辜负平生好师友，纳湖云谷两仁翁。  

项安世　次韵衡山徐监酒同考府学试八首  
世间无事可关心，只有丰年愿最深。  
春旱恼人头欲白，朝来一雨万黄金。  

项安世　次韵衡山徐监酒同考府学试八首  
欲浓还淡云容碎，似见如藏日影微。  
赚得鸠声长又短，不知雨意是耶非。  

项安世　次韵衡山徐监酒同考府学试八首  
烛灺灯枯夜漏残，眼眵腰白吻声乾。  
上床一觉江南梦，放艇高歌七里滩。  

项安世　次韵衡山徐监酒同考府学试八首  
南州门户到云来，犹有诗情出九垓。  
怜我风帘鑽故纸，借君月露洗黄埃。  

项安世　次韵衡山徐监酒同考府学试八首  
夜久看书眼倍明，春来觅句思偏精。  
不嗔科举遗佳士，更把时文教后生。  

项安世　次韵衡山徐监酒同考府学试八首  
祝融峰下篵糟邱，此段输君一流。  
误到尘中踏尘土，却思江上驾渔舟。  

项安世　次韵胡抚干雪诗每句寓再字仍用汝阴诗禁  
积疑茶井实，高恐剑峰平。  
星暗楚双路，津迷洛两生。  
随风来不断，洊水冻无声。  
已觉一为甚，更堪三后行。  
力减沙头酒，情添汉浦神。  
有歧俱可可，无鬓不新新。  
淮蔡层城夜，元和二月春。  
遥瞻双阙贺，难预合班人。  

项安世　次韵黄县尉祁阳遇全州试官同归  
粉字朱牌簇县津，绿蓑青笠洗行尘。  
一时客路同归棹，半是年家及里人。  
秦代徽君岩上石，吴时霸主涧中神。  
休将短发供离恨，早卜宽乡作酒邻。  

项安世　次韵寄谢杨制机  
把卷怆然不自胜，古来离合岂人能。  
未应鬻髢尤穷发，暂喜餐蔬得枕肱。  
身逐南云亲色养，梦寻巴瘴隔心朋。  
囊中贝母烦分惠，独学仍愁旧病增。  

项安世　次韵江陵曹令祈雨  
吾赏言封侯万里不直钱，不如洛阳负郭二顷田。  
清风午枕睡初熟，明月一瓯吾自煎。  
门前{左禾右罢}稏新酒熟，丈夫肯受儿女怜。  
非不知鸣钟与鼎食，雨蓑风笠性所便。  
有如北人事鞍马，不信世间乃有万斛之楼舩。  
老农对我忽三叹，此事乐矣今无年。  
忍饥死待一啜菽，又见赤日县青天。  
高田尺寸破龟兆，下田杪忽生针氈。  
{左风右夕}风抒水乾七泽，火云炽空炮百川。  
掘残草实到黄壤，踏尽藕根倾碧圆。  
得钱卖饭不及夕，岂复一饱期安眠。  
田家活计遽如许，苦语一听双潸然。  
天河谁能搀壮士，甘露更忍谈高禅。  
纷纷官吏走香火，往往聚落无炊烟。  
云雷虚无空霹雳，老稚失喜真狂颠。  
欲赓噫嘻颂祈谷，安得好语来愁边。  
我诗穷悴不足录，明日叫号如饥鸢。  

项安世　次韵江陵王抚干送行  
江西回首白云深，磊石山边问水程。  
少日经行嗟老大，壮心零落笑平生。  
官曹无计逃寒冷，书册惟堪记姓名。  
悔不早师王处士，药炉琴轸自关情。  

项安世　次韵江陵张抚干送行二首  
戌瓜达首夏，行李傍中秋。  
此意元衰懒，吾生足滞留。  
竹枝看峡舞，月子听吴讴。  
官况能多少，栖栖一世愁。  

项安世　次韵江陵张抚干送行二首  
萧萧青草岸，籫籫钓鱼竿。  
此地规逃世，傍人误唤官。  
夏凉眠麓寺，春晚戏雩坛。  
却笑平生谬，崎岖自作难。  

项安世　次韵江陵张书记送行  
行行得好辞，忽忽疑昼梦。  
朝餐手不释，夜卧心屡诵。  
皎若朱丝弦，清于玉壶冻。  
美人家三世，有笔修五凤。  
诗从周汉学，不记梁与宋。  
深沉大招赋，汗漫长杨讽。  
玄机捩天关，远思弥禹贡。  
诗人例空言，此士有实用。  
经權粲衡石，事物森纪统。  
上官畏争执，疲俗感哀痛。  
情虽到真核，法必任宽纵。  
有才人所难，既老心不动。  
蕴玉讳求沽，韬弦耻争中。  
自言州县久，羞胜市朝閧。  
岁晚无万牛，江空偃孤栋。  
今年何因缘，诸使忽倥偬。  
倒海觅珊瑚，搜山出银瓮。  
似闻二星来，约与元师共。  
推君上周行，为国选汤众。  
荐员每如此，物论宁不衷。  
泛水拔红蕖，腾云上青鞚。  
所悲贱子远，不及诸贤送。  
投身伴鸮鹏，矫首瞻洛雍。  
天乎祸吾宗，伯也困淹讼。  
惟君援以手，此德不可颂。  
但祈张夫子，早作汉郎从。  
展尽黄石书，归来赤松洞。  
此时从之游，必与我伯仲。  

项安世　次韵金陵掾属登赏心亭十六韵  
赏心淮水头，楼观岌以举。  
下分沤鸟界，上入归鸿许。  
登梯云湿履，肆席星落俎。  
龙争失孙马，鲸戮空峻处。  
湖通晋代沟，草入吴时圃。  
长啸动危阑，惊风散蒙雨。  
君看柱间字，夭矫尚尽舞。  
身后岂不荣，生前固多龉。  
君看亭下人，古木冠黄土。  
犹应悔存日，剩不荒酒所。  
只今十九客，一笑集宾宇。  
却后三十年，重来共谁语。  
念此令人悲，鬓发坐成古。  
忽忆少年时，胜肯济刚膂。  
前川问花柳，春半天色午。  
此乐今未央，寒藤进衰武。  

项安世　次韵李士衡失解送公衍赴调二首  
世事从来亦偶然，何妨浊酒且中贤。  
诸天入定凭谁问，五色迷人自古傅。  
谢客堂中劳梦草，谪仙市上且开船。  
飞鸣款作三年计，好在秋花晚更新。  

项安世　次韵李士衡失解送公衍赴调二首  
向来翰墨付群儿，直把行藏待主知。  
风引去帆声猎猎，手调焦尾意迟迟。  
遥知夜宿吹藜处，恰是春深造榜时。  
预恐阿婆愁见我，略须回马避旌麾。  

项安世　次韵李校书贺张部门除寺簿诗  
酷爱陶元亮，生憎庾子山。  
杯中今兀兀，镜里昔斑斑。  
愿子飞腾速，容予浩荡閒。  
他时江海上，莫遣尺书悭。  

项安世　次韵李校书雨中至四圣观三绝句  
今日真仙宅，当年处士家。  
江梅疏影尽，无数海棠花。  

项安世　次韵李校书雨中至四圣观三绝句  
花片洒行廓，苔痕上赭墙。  
阜陵游幸处，花草亦悲凉。  

项安世　次韵李校书雨中至四圣观三绝句  
积雨全迷路，皇天上做春。  
提壶休劝客，城外有饥人。  

项安世　次韵李著作送行二首  
群居未信相从乐，要识相从是别离。  
芸阁掩关当宿夜，江船吹火未眠时。  
无人见雁同持酒，有客看猿自赋诗。  
诗墨酒痕随处有，故人谁与寄将知。  

项安世　次韵李著作送行二首  
秋来定有池阳雁，飞过蓬莱报子知。  
天上旧游今似梦，觉来追忆如甚悲。  
檐前日屋融融暖，阁下风廊细细吹。  
最爱石渠明月夜，清霜飞下老梅枝。  

项安世　次韵连通州祷雨弥勒像二绝句  
欲呼弥勒下天宫，云叶森森意已浓。  
尘世为霖消底物，葛陂龙是向来筇。  

项安世　次韵连通州祷雨弥勒像二绝句  
田父占云控血诚，治中得句写江清。  
若为古堰千龟裂，得似词源万斛倾。  

项安世　次韵卢漕木芙蓉二首  
风波久厌水中央，初日精神入槛光。  
木末端来就词客，墙头应是误行郎。  
高花大叶宜图障，浅绿深红照豆觞。  
壮观秋容惟有此，霜边倒尽雨边荒。  

项安世　次韵卢漕木芙蓉二首  
吹残池面旆中央，幻出台前艳粉光。  
衣典欲催愁杜老，鬓霜难拒笑潘郎。  
风来尚恐波生陆，暑退犹疑叶可觞。  
拟种陶朱三百树，广文茅屋未应荒。  

项安世　次韵路德章石头城吊古  
竹间寒日净晖晖，竹外空罔草木衰。  
东晋旧城惟月在，南唐凉殿有风和。  
人来野寺寻遗迹，僧指苍烟说故时。  
试问春花秋叶句，何如玉树后庭诗。  

项安世　次韵路德章吴斗南同迓朱侍讲  
两年京洛笔生埃，忽见清诗眼为开。  
萧洒并将秋色写，雄豪更带夜潮来。  
可怜拄腹五千卷，谁与浇愁三百杯。  
莫遗晦翁闻世事，怕教兴尽却思回。  

项安世　次韵罗郢州送别  
江上相留不肯留，渡江沿岸却回头。  
汉江东去人西去，不见高城始是愁。  

项安世　次韵潘都干菊花六首  
花草春时迹远，风霜急处心夷。  
生怕忱帏收去，粉香脂气薰肌。  

项安世　次韵潘都干菊花六首  
长恨独醒无赖，和英餐向冯夷。  
我自浮沈酒里，鹅黄薰透香肌。  

项安世　次韵潘都干菊花六首  
霜神亦有丰韵，未可寻常等夷。  
赤尽红头枫叶，却能偏护花肌。  

项安世　次韵潘都干菊花六首  
食杞何须慕陆，采薇未用夸夷。  
别有寒潭秋蕊，能留鹤发松肌。  

项安世　次韵潘都干菊花六首  
暖风和日花时，不共人争丑夷。  
自爱霜深月冷，累累金粟生肌。  

项安世　次韵潘都干菊花六首  
断无罗绮追随，政要儿曹鄙夷。  
千古一人知已，重阳无酒温肌。  

项安世　次韵潘都干水晶菊二首  
幕中安得野人园，种此晶荧白玉丹。  
冷淡虽无九春分，风流还得一冬看。  
银杯共色深宜酒，纸帐围香木怕寒。  
只向河阳种桃李，今时潘胜旧时潘。  

项安世　次韵潘都干水晶菊二首  
莫遣秋霞到晚园，怕将铅脸照成丹。  
落英但可和冰嚼，□色惟宜带月看。  
清似雪霜仍耐久，老于篱落不言寒。  
一枝合是闲人插，四海知侬鬓已潘。  

项安世　次韵潘都干喜杨中库归督其和诗  
鸣莺三叹友声诗，底事闻壎未应晓。  
嗟我金兰多寡彼，贲然风月喜来思。  
将军老去犹横槊，壮士前行莫退绥。  
只恐监军门下客，未容戎幕举三麾。  

项安世　次韵潘都干元夕  
春草萋萋六代陵，元宵风景属残僧。  
街头年少浑无事，共点油钱放塔灯。  

项安世　次韵黔阳王令诗五绝句  
洞庭五百里巨浸，衡岳七十二高峰。  
不是公家椽样笔，个中施手若为容。  

项安世　次韵黔阳王令诗五绝句  
旧日辋川图上翁，而今孙子尚家风。  
如何寂寞黔阳去，五两青纶一{左禀右久}宫。  

项安世　次韵黔阳王令诗五绝句  
骊珠一百二十六，落纸轻圆字字同。  
怪得春来全少雨，烟云都在锦囊中。  

项安世　次韵黔阳王令诗五绝句  
见说吟哦三十载，从来此事一生功。  
劝君莫用雕镌得，只恐今人晚更穷。  

项安世　次韵黔阳王令诗五绝句  
我亦童年学露蛩，老来留眼送归鸿。  
自从谢绝曹刘后，浩荡春光满太空。  

项安世　次韵沈告院问讯南湖  
欲问南湖事，南湖事若何。  
主人新{上户下鸟}正，风物旧沤波。  
绿发深深柳，娇钿细细荷。  
槛虚宜斗鸭，船过莫惊鹅。  

项安世　次韵沈若院见赠  
三载鸣弦宓不齐，姓名飞动玉宸知。  
从来兰省丝纶署，梦入栀林草木诗。  
我亦放言聊尔耳，君真施手事于斯。  
为寮况是张公子，锦笔淋浪日对持。  

项安世　次韵叔父从沈氏乞酒  
雨后桃笙新睡足，经年一梦葡萄绿。  
江南庾信万斛愁，安得杯羹为渠饫。  
南风日日送啼鸟，东老好事今能无。  
督邮面目日可厌，青州网密音尘疏。  
谁能过我致十榼，奇字尚堪供问答。  
令人自忆平阳侯，日饮无何惟闭閤。  

项安世　次韵送刘左史去国  
手把东溪处士书，欹眠湖上小僧庐。  
生僧人作侍臣看，自喜身今客子如。  
去国祗堪千古重，看囊那得一钱馀。  
二年两过刘郎洑，应为家林又少除。  

项安世　次韵送新潜江滕令  
髯滕笔力万钧强，少日诗声远擅场。  
身著青衫头半白，腰县铜印绶仍黄。  
鱼来俞市鲜无数，酒满龙渊乐讵央。  
若许为氓仁政里，一廛烟水受渔郎。  

项安世　次韵送新潜江滕令  
县南堤破户全逃，县北堤存尚可苗。  
春野纵耕无吠犬，秋场一笑足迎猫。  
解牛巨手烹甑水，戏彩深情化哺枭。  
时唤云洲沦小篆，少于韩蔡老于潮。  

项安世　次韵送应秀才往池舒二州  
瑶琴弹古曲，何事有哀音。  
客子道途远，棘人霜露深。  
齐山同雁宿，天柱共猿吟。  
二牧高人问，归来满孝心。  

项安世　次韵苏教授饭郑教授五首  
卧龙山下鹿门居，消得幽人一草庐。  
更有胜如诸葛处，稻花香里看芙蕖。  

项安世　次韵苏教授饭郑教授五首  
琼枝璧月夜争新，玉粒云抄岁有陈。  
列屋万钟祗此是，更须骑马傍何人。  

项安世　次韵苏教授饭郑教授五首  
采蘯堪赋月斋诗，稚子谈经已大奇。  
翁但绿阴啼鸟下，敷床眠到日西时。  

项安世　次韵苏教授饭郑教授五首  
叹息吾家老郑君，三年孤鹤困鸡群。  
天教此地苏司业，与对当时郑广文。  

项安世　次韵苏教授饭郑教授五首  
三生杜牧垂纶手，渠自长安障日头。  
我意从来端易败，分司御史莫来休。  

项安世　次韵苏主管大礬山歌  
我昔典司群玉峰，中有一峰如此雄。  
层珪累璧以亿计，垂棘县黎知几重。  
瑶墀日上光煜爚，琪树风过声冬珑。  
依稀西母翳白凤，彷佛波神驱玉龙。  
自从失脚堕尘土，无复有梦登芙蓉。  
扁舟独钓秦淮月，忽见当年眼中雪。  
苏郎那得便欺人，云是来从武都穴。  
春深犹在玉皇家，秋杪却安淮海宅。  
谁欤有力负之走，夜半趂屭群鳌力。  
自是苏郎有仙骨，造物向君难久啬。  
遂令仙圣役鬼工，预割云根分半席。  
亦知客子是前官，送与新诗合消得。  
客今跛鳖行步悭，无复鳌背观鲸澜。  
何如举此为客寿，却送苏郎登道山。  

项安世　次韵苏主管青溪十绝句  
与君相别若耶溪，十载湘航与蜀梯。  
恰到六朝行乐处，台城东畔冶亭西。  

项安世　次韵苏主管青溪十绝句  
不分诗颠著病魔，一杯姜酒汗滂沱。  
须臾下笔风雨吼，写尽清溪曲曲波。  

项安世　次韵苏主管青溪十绝句  
日西何事客归迟，等看娟娟一寸眉。  
却民嫦娥太夸客，和宫推出桂花枝。  

项安世　次韵苏主管青溪十绝句  
雨馀溪水十分盈，更革秋潮数寸生。  
西浸夕阳东浸月，并于池面作鲜明。  

项安世　次韵苏主管青溪十绝句  
风前月放玉杯圆，雨后云拖翠楼纎。  
月要钟山全体见，云师只肯露微尖。  

项安世　次韵苏主管青溪十绝句  
多谢西风护绿漪，不教一点动琉璃。  
并留杨柳春时叶，总向琉璃四面垂。  

项安世　次韵苏主管青溪十绝句  
清溪元有几家湾，留得如今一曲残。  
六代旧人无处问，只馀淮水与钟山。  

项安世　次韵苏主管青溪十绝句  
墙头红旆醉僛僛，大将防江出六奇。  
我自中原行铁马，他时此物不劳施。  

项安世　次韵苏主管青溪十绝句  
不须北阜与西凉，城里溪亭賸得狂。  
风过静观波治乱，云閒閒看月兴亡。  

项安世　次韵苏主管青溪十绝句  
老翁何处已飞仙，想跨寒驴挟短鞭。  
来徃段家池上路，只今枯柳尚鸣蝉。  

项安世　次韵苏主管小礬山歌  
大字峥嵘如石柱，小字参差似钗股。  
醉中写出礬山歌，梦中飞入礬山路。  
恍然身在空林间，壶公八柱横当前。  
并州剪刀色如水，剪取一半壶公烟。  
袖归阁置晴窗著，相伴匡床閒企脚。  
浑家惊喜看不休，一拳寒雪春未收。  
但怪长身成缩瑟，不见当年倚天立。  
昔如四辅朝帝乡，今如侏儒栏榡旁。  
元是山灵有诗癖，要来丈室亲词客。  
帝令费老下教之，千仞高崖缩盈尺。  
又怪素发垂冰肤，不见当年青玉腴。  
昔如婑{左女右上左下月}春风髻，今如点滴银盘酥。  
元是山灵生老思，时世梳妆非所喜。  
帝令河汉下濯之，洗尽烟岚见云子。  
四翁相对凛不他，正味森森酸齿牙。  
更著瑒花成五友，同名共色相辉华。  

项安世　次韵苏主管忆庄器之贤良  
娟秀从牙茁，声名奋角羁。  
人愁万事早，谁料一官迟。  
宪也虽非病，桑乎可使饥。  
有穷难手援，无梦叹吾衰。  

项安世　次韵岁暮对雪书怀  
问寝荆江上，留家湘水滨。  
心关两处念，鬓改一年新。  
屑玉逢天富，铺瑶盖地贫。  
归来见三白，因得贺乡人。  

项安世　次韵孙佥判试院中秋咏月三绝  
鸾驾乘风上玉清，青冥风露湿琼英。  
我时独笑无人解，四海诸公共此明。  

项安世　次韵孙佥判试院中秋咏月三绝  
挥毫可但佐摛文，照破平生种种尘。  
一点清明如古镜，八方圆转似车轮。  

项安世　次韵孙佥判试院中秋咏月三绝  
此夜清光万古同，自开场屋几番逢。  
如今压倒诗人后，不许狂僧打夜钟。  

项安世　次韵孙司户黄堂观醮遇雪  
江陵旧识李谪仙，向来一梦今恍然。  
依然斗酒诗百篇，锼剔造化供清妍。  
妙意直到天皇先，长歌短曲何蝉聊。  
龙螭蛟鳄纷连蜷，黄冠作礼邀云輟。  
珠幢玉节来蹁跹，玉川再拜瞻上玄。  
磬声缥缈空中傅，僾然欲见非眇绵。  
水花冰弃来满筵，清寒彻骨思啮氈。  
蓬莱玉霄云气连，人间化鹤三千年。  
皎皎忽悟三生缘，当时误读青瑶笺。  

项安世　次韵陶节推问疾  
酒病诗狂失已多，之人未弃肯来过。  
悔将虫篆疲锼刻，旋讲熊经学按摩。  
容我力湔卢骆体，与君同赴闵颜科。  
瑶琴一曲春风里，思绕龙门看洛河。  

项安世　次韵田将仕年八十八岁作诗自喜三首  
东坡来饭辩才师，元佑真人宥密时。  
生长太平经战伐，浮沈薄宦寄喧卑。  
五朝遗老今谁在，万事当时恨独知。  
此世阅人如传舍，吾人安更用名为。  

项安世　次韵田将仕年八十八岁作诗自喜三首  
铜驼陌上少年时，走马驱车远四畿。  
又见伏符明汉道，曾伤小雅咏周微。  
一生世路高和下，何恨人情瘠与肥。  
老矣胸怀百无著，自梳朝夕鬓毛稀。  

项安世　次韵田将仕年八十八岁作诗自喜三首  
茅檐桑户落穷居，两眼犹能读细忆。  
自说此生聊尔耳，亦知余事竟何如。  
春云入眼元无迹，秋竹刳心久更虚。  
天与精神自难老，会看千岁跨龙鱼。  

项安世　次韵王醇甫藏秃笔三首  
鼻祖有功平水土，耳孙无宅寄邱陵。  
蚤因蒙氏收微效，晚向秦皇谢不能。  
逸少凭渠取舒雁，阿思为尔逐飞蝇。  
王郎世契真如此，莫讶为儒却爱僧。  

项安世　次韵王醇甫藏秃笔三首  
黑头期汝作东亭，短发愁予对杜陵。  
髠者此时今守积，颖乎平日尔诚能。  
屡题秀句文如凤，几注仙经细似蝇。  
可是诗人偏爱惜，诗人双鬓渐成僧。  

项安世　次韵王醇甫藏秃笔三首  
剡剡兰台缀不亭，翩翩鹦鹉健相陵。  
少时锋颖先毛遂，晚岁头颅嗣祖能。  
杜老壁间留扫马，符王宫里罢栖蝇。  
莫欺贫士无檀施，时向文房度一僧。  

项安世　次韵王大著大享宿斋  
浅学胡然敢望回，英躔幸甚得追陪。  
谈锋羡子雨无极，诗境愧予田尽莱。  
业桂晚香牵独梦，小梅春思恼清才。  
丁宁阁老须勤赋，早晚西扉咏砌苔。  

项安世　次韵王少清告归七首  
莲幕斑衣底，何因有旅愁。  
锦官城里客，云上泽边州。  
夜夜还乡梦，年年异县秋。  
鹡鸰怜羽翼，鸿雁忆朋俦。  
便作刀头去，关山亦阻修。  

项安世　次韵王少清告归七首  
塞垣秋易觉，八月索衣裘。  
露熟千株橘，风高百尺楼。  
人多宋玉赋，边倚卫公筹。  
水落鱼方贱，年丰酒易求。  
少留元不恶，三峡正幽幽。  

项安世　次韵王少清告归七首  
何处秋光好，田园占一邱。  
短鎌朝刈秫，长笛暮归牛。  
酒熟邀人饮，鸡肥与妇谋。  
傍篱开竹径，插竹护蔬畴。  
试上西郊望，翛然此兴悠。  

项安世　次韵王少清告归七首  
短檠今幸限，文社得同修。  
何处撩乡思，催君发棹讴。  
路径行雨峡，签数报程邮。  
客路看如许，交情可耐不。  
殷勤江上水，长为送离忧。  

项安世　次韵王少清告归七首  
江陵虽未惯，已作一年留。  
料得到锦里，剩须谈橘洲。  
枫槠夹堤岸，荷芰匝城沟。  
南入湖潮橹，北通襄汉舟。  
逢人问风土，说与话难周。  

项安世　次韵王少清告归七首  
生平俱异县，相与忽同矛。  
钝质铅逢错，芜心草赖耰。  
每思难话别，却恨莫同游。  
到日应残腊，来时却顺流。  
高才日壬里，再见愈难侔。  

项安世　次韵王少清告归七首  
有美不自啬，相于常暗投。  
舂容惊巨轴，错落眩双眸。  
君已文如凤，吾方拙似鸠。  
早知归峡口，亦欲下沙头。  
卒卒偿诗债，惭无玉案酬。  

项安世　次韵王少清寒食感旧  
爱酒王郎子，愁来日日中。  
都门空旧观，楚俗自乡风。  
客里寒无奈，年时事不同。  
新裁罗袖薄，还向宝台烘。  

项安世　次韵王少清见赠  
王谢风流在，千年故不磨。  
子孙奇俊甚，生长见闻多。  
容易三千首，铿钩十二和。  
故家文物盛，寒士得同科。  

项安世　次韵王少清索崔柬之诗卷  
自古崔卢族望荣，至今王谢好家声。  
子孙一一过人无，文字篇篇翻水成。  
异县相逢俱似旧，新诗傅示总能清。  
凭将恶语同收取，杜集他年著我名。  

项安世　次韵王少清重阳  
旋收积雨放秋阳，天亦殷勤慰酒肠。  
篱下看花元自逸，公前露首固非狂。  
芙蓉幕底乡心动，竹叶杯中古意长。  
每到佳阳怀旧隐，羡君犹尔愧吾忘。  

项安世　次韵王司理二首  
它乡异县歘相逢，岐国家声聋贷崧。  
仕宦一生无去国，周旋四世不言功。  
太平时节司文事，满世交游尽至公。  
若把安荣观后进，百年未抵一年中。  

项安世　次韵王司理二首  
对敌何曾挫一毫，避人堪笑却成逃。  
莫思蓬户飞三箭，且向椿闱带两髦。  
年少枉随流水去，老来方悟入山高。  
儿童已辨新诗句，拟钉门符换书桃。  

项安世　次韵王主簿同考试  
文阵枞枞剑戟业，唤回習气老臧宫。  
分明天上三题草，消尽人间一世雄。  
圣处门庭开荡荡，春来风景乐融融。  
何年一解隋唐梏，展放诸生阙里中。  

项安世　次韵为乐黔州内子寿  
四牧车前瞿茀施，六珈光里振榆挥。  
侯宫燕喜千年寿，天诏鸾封咫尺威。  
西阁雨晴山靡靡，东湖云澹水微微。  
春风无限长生意，客子何妨缓缓归。  

项安世　次韵吴少保雄楚楼  
杰观搀天出，欢声动地游。  
檐开六千里，槛枘九十洲。  
正以心期胜，居然眼法优。  
百年经几牧，今日见斯楼。  

项安世　次韵吴襄阳寄示游楚山诗  
汉江南北何萦纡，千山万山肩相扶。  
中间伟然一丈夫，岘山之楚鹿门苏。  
我行一舍到苏岭，忆与许子同奔趋。  
楚山只在城南隅，一月不到何其迂。  
远求白傅近舍湜，人情未怪瑟与竽。  
梯飚自到绝径处，命名君定是昌黎徒。  
相当伐山开道时，野鸟惊去穷猿呼。  
独携千古两耆旧，卧龙凤雏与之俱。  
下看海内无所见，泪落汉水心长吁。  
我虽不得从公舆，诵公之诗读公书。  
挂之高堂心目舒，便是居士游山图。  

项安世　次韵乡人贺归  
早知芳树不如归，底用青天接翅飞。  
但了寝门安与否，更关城廓是和非。  
预愁计日当还次，安得穷年只掩扉。  
羡杀能诗西阁老，一庵依旧鬓毛稀。  

项安世　次韵乡人华秀才冬至日投赠二首  
深知道长属仁贤，甚爱阳来复旧氈。  
凤历新灰浮缇室，牛星初度转青天。  
五云嘉气书周典，七日灵文验孔编。  
忽忽穷愁休怅恨，东风已到玉梅前。  

项安世　次韵乡人华秀才冬至日投赠二首  
异乡初见子文章，短至仍逢日吉良。  
下马入门知意重，芳华赠我愧情长。  
笔端风味谁能及，江上形容莫自伤。  
一线阳光真白壁，九衢春梦付黄粱。  

项安世　次韵襄阳常县尉送行  
别酒不可饮，别袂不可分。  
所嗟君劝我，已复又劝君。  
人生宁不老，值此相送频。  
君家近天咫，我职在湘濆。  
山头一挥手，从此断知闻。  
甫昔年少日，著论淮过秦。  
只今惟莫莫，于世不谆谆。  
何由东南去，复与吾子亲。  
捧剌欲填字，食虀悲受辛。  
勉哉刷羽翰，往立要路津。  

项安世　次韵萧复秀才  
崇云护南山，有士在其下。  
俗贺日滔滔，谁为问津者。  
美人两世旧，独许半席假。  
诗从墨中来，繁露清可把。  

项安世　次韵谢处州乡人二首  
听说江湖万里身，十年流转狎波神。  
乡心只羡秋鹰争，世味如何腊蚁醇。  
耳识吴音疑故旧，眼看南士宽尖新。  
袖中诗句清如许，何啻他乡见似人。  

项安世　次韵谢处州乡人二首  
黄花和露作深秋，志士临风惜壮猷。  
靡靡道途空接淅，摇摇心事剧县旒。  
儿时童木今盈抱，老去还家莫漫游。  
侧耳乡书上霄汉，圣朝宾贡似成周。  

项安世　次韵谢姜自明秀才示卷诗  
高人贵寡和，不顾世俗非。  
君歌阳春曲，调与众耳违。  
朱弦古时瑟，素积前朝衣。  
享我太羹馔，枯肠饫晨饥。  
赠我和氏壁，茅檐发霄晖。  
平生织流黄，忽受古锦机。  
愧非钟子鉴，空枉伯牙徵。  

项安世　次韵谢临川梁知县寄诗  
友散萍分浪，师亡木拱阡。  
年深多弃井，道远欠加鞭。  
不寐思同社，何时共一廛。  
瑟琴希旧曲，云淡觅前川。  

项安世　次韵谢尚书赠曾术人  
淡墨当中印八神，众星环写象秋昮。  
逢人只说忠和孝，莫道鸣珂与曳绅。  

项安世　次韵谢唐先生惠得  
后进鲁诸生，斯文久服膺。  
有心知映雪，何意望寒冰。  
粤峤连屏秀，闽溪净練澄。  
山川八州地，人物九霄鹏。  
枢坐邻丹扆，魁星粲玉绳。  
风流芳演迤，云路好依乘。  
赋客遗孙在，诗坛老将登。  
踵门观道德，命坐辱宾朋。  
貌古文相似，身贫道不曾。  
明珠一百颗，什袭永缄{左月右上米下系}。  

项安世　次韵谢王粟秀才四首  
掩关饱黑甜，屏迹慕鸟有。  
何心望披拂，注意及衰朽。  
劳君催魏徒，过我沮溺耦。  
拜手把瓜桃，扪胸愧箕斗。  

项安世　次韵谢王粟秀才四首  
春来无酒债，客至得诗材。  
论文舌本壮，诵句须髯开。  
鲜芳曜楛朽，骏步惊驽骀。  
巍巍王谢家，衮衮世有才。  

项安世　次韵谢王粟秀才四首  
书生无炎凉，市道有赢诎。  
世方重陶猗，君独师卖屈。  
反生自求良，背已方成黻。  
乐地名教中，金珠彼何物。  

项安世　次韵谢王粟秀才四首  
一万里江天，供君作诗用。  
灵均泛沅澧，子美去梁宋。  
两公取不竭，留与我辈共。  
莫歌白云词，便作清庙颂。  

项安世　次韵谢张安抚以诗送梅实  
此物从来作计疏，洛阳樱笋正驰驱。  
绝知不可时人口，只有微酸惬腐儒。  

项安世　次韵谢张安抚以诗送梅实  
水边篱落数花疏，马上行人且勿驱。  
一堕冰盘永相望，故人怜我误为儒。  

项安世　次韵谢张安抚以诗送梅实  
叶间烟雨尚疏疏，桃李盘中怯并驱。  
忽见使君怜此味，始味时世未轻儒。  

项安世　次韵谢张安抚以诗送梅实  
梦随清浅看扶疏，军将敲门报疾驱。  
此解可辞儿女笑，使君风味似寒儒。  

项安世　次韵谢资州侯巡抚  
学道或五穷，谈兵有三顾。  
人情市门朝，世态狙公暮。  
坐令直躬人，稍作折腰步。  
侯郎器如此，可使终不遇。  
奇文镂周鼎，妙质反商辂。  
忽辞鲁诸生，去学汉都护。  
应怜世高低，强逐时好恶。  
卞璞献逾三，颜瓢空已屡。  
回看枝木冠，叹息半生误。  
一朝著戎服，万里忘横鹜。  
汊庭多巨公，文武且千数。  
胡为沧海头，有抱不往诉。  
投暗枉明玑，发蒙劳善喻。  
光芒隘蓬荜，黼黻满缣素。  
鹏扶会高举，蜩翼安足附。  
似闻资水涯，已有鹤书赴。  

项安世　次韵新泸南张安抚送行  
沧湖居士楚江皋，劝我嘉州竹叶醪。  
侍立郎君清玉雪，赠行诗句妙风骚。  
怀人眷眷辞多苦，接物卑卑道更高。  
自听津亭三日语，扫除湖海一生豪。  

项安世　次韵徐县丞送行  
用之索句苦，字字严以清。  
嚼之有永味，悠然寄深情。  
去年作一诗，如听湘乐乐。  
声翻楚客思，曲罢游鱼宽。  
今年作一诗，如看湘去去。  
冲风结回波，澹霭凝远暮。  
君诗靳不作，作则千夫开。  
情自屈贾出，声自黄陈来。  

项安世　次韵叙李提刑往临先正治并所闻先正论桃源事二首  
畴昔拜舑仙，桃源问果然。  
洞非人世外，花在此心边。  
寂寂蒸霞地，沉沉浴日天。  
南阳刘子骥，独泛问津船。  

项安世　次韵叙李提刑往临先正治并所闻先正论桃源事二首  
今日天香去，当时昼梦然。  
试烘千岁鼎，如见一川田。  
润带仙坛石，芳连古柏烟。  
静中观篆大，依约画秦阡。  

项安世　次韵颜运使伏龙山诸葛祠堂二首  
羽扇白纶巾，堂堂六尺身。  
我评秦汉下，宇宙只斯人。  

项安世　次韵颜运使伏龙山诸葛祠堂二首  
大义炯如新，千年报国身。  
宁从东海死，不作帝秦人。  

项安世　次韵杨佥判潜室中竹枝  
懶龙入户养慷枝，罢听风雨却听诗。  
头角不争云雨会，精神如辅雪霜欺。  
莫教画手流傅去，生怕时人取次和。  
此腹可怜终不负，琅玕朝暮为君披。  

项安世　次韵杨佥判室中竹枝  
懶龙入户养慵枝，罢枝听风雨却听诗。  
头角不争云雨会，精神如畏雪霜欺。  
莫教手画手流傅去，生怕时人取次和。  
此腹可怜终不负，琅玕朝暮为君披。  

项安世　次韵叶教授小院室中瓶梅二首  
半甧冰水一簪梅，的皪寒花数点开。  
疏影已从灯畔见，暗香时向梦中来。  

项安世　次韵叶教授小院室中瓶梅二首  
暖冰融雪浸疏梅，养住春风细细开。  
相赏阿咸清到骨，风流元自竹林来。  

项安世　次韵曾宣干  
无钵无箪晓自斋，一銎一衲晚逾乖。  
战场实事膏兼血，广坐虚谈冢共骸。  
虏事方然人尚尔，世途何者我犹谐。  
道林自有山花鸟，收起棚前傀儡牌。  

项安世　次韵赠东湖周子问  
玉鏁凌空不可攀，卧听车马日三竿。  
以湖拜命官名散，把酒封君国号欢。  
父祖诗家三世将，弟兄文阵两秦难。  
年丰母健无馀事，长作人间谢客兰。  

项安世　次韵赠刘正将  
读子风林集，怀吾里塾时。  
道途今老大，人事几推移。  
宫省知名久，君王识面迟。  
柳亭寒气入，谁赏玉台诗。  

项安世　次韵张安抚李侍郎同赋茯苓酥  
山人采药晞乔松，披云扶石松根空。  
捣霜铒玉得不死，大乐真与神灵通。  
论功合在金石上，何意坐随脂泽融。  
谁令千古玉环秽，涴此万壑寒林风。  
煎膏桐乳彼何物，滑咽润颊夸微功。  
嗟哉可吊不可贺，吾道至此宁非穷。  
梁公一生面如铁，阿武家儿看花月。  
鲁公言言秋霜烈，作文佞仙要仙诀。  
曲江翻爱软美人，此理至今吾未彻。  
元忠独立孟青时，晚岁脂韦事凄切。  
微之年少本不凡，老作瓜蝇岂非拙。  
精金和铅怕先缺，脂麻煮茗那可说。  
千年妙质当珀化，一啜微甘差剑诀。  
作诗自警勿示人，同志相期在全节。  

项安世　次韵张部门  
管领孤梅近不窗，推排茗碗当壶浆。  
且然入局无公事，除却申台有印章。  
饭已抄经临小楷，兴馀挥句落斜行。  
不堪平日诗千首，刚被人求米万箱。  

项安世　次韵张部门湖上二首  
已作西湖烂漫游，北山兰若更深幽。  
骅骝蹀变青林下，舴艋夷犹古渡头。  
花满杨坡桃不语，声喧阴壑水争投。  
可怜不拱林宗泛，只有新诗许载酬。  

项安世　次韵张部门湖上二首  
诗兴春来似水翻，更添孤艇入云间。  
中心白阁苏堤路，两岸南屏西竺山。  
一日晴明输子往，半年风雨被渠悭。  
欹眠窈窕冲融里，月白烟青未忍还。  

项安世　次韵张部门直庐观梅  
不是生前人俗缘，等闲抛得傍湖园。  
多情省户寒梅色，为洗朝靴晓冻痕。  
颇记高堂金字傍，曾陪居士瘿藤尊。  
花前敛谈官事，知犯新条第几门。  

项安世　次韵张参议送行  
君王菲食继唐虞，北望中原忆故墟。  
嗟我怀人无惮远，参卿军事且烦渠。  
急须把酒浇天口，早与归朝说地舆。  
湖水小儒无籍在，十年犹佩兔园书。  

项安世　次韵张秘书春日忆庄贤良  
卿家客子几当归，问讯频烦守会儿。  
箧晨橐鱼穿故帙，壁间漏雨湿残碑。  
梦魂欲往春迷路，心事相期月到题。  
樵斧丁丁上云谷，有斋何用慰斯饥。  

项安世　次韵张通判游钓隐园  
大家有宝初不靳，戏把兼金掷虚牝。  
小家尺寸入校量，涩缩支撑惟恐尽。  
张侯胸中无不有，诗未落手人已信。  
偶然写作钓隐图，画出芳洲横小艇。  
水营何事去能忙，洲学谁祥眠许静。  
东城车马起埃尘，西岭烟云生瞥瞬。  
渔人正用一孤篷，傲兀其间俱战腾。  
追随鱼鸟共飞浮，俯仰乾坤寄晨暝。  
我虽未是境中人，读罢公诗游已镜。  
从今剩觅千首诗，不用芒鞋踏幽境。  

项安世　次韵张以道对雨  
西湖水足镜新磨，竺寺云深著色多。  
双桨满城舟子唱，一犁无数老农歌。  
冬温无计邀滕六，春旱愁人似石皤。  
但得新年堪浸种，不嗔花事雨中过。  

项安世　次韵张以道苕溪  
诸人鼎列更茵重，客子愁边或酒中。  
云缟弁山溪正碧，画无名手句专功。  
年华若看蚁旋磨，世话何难龟蜕筒。  
明日一蓑苕霅去，与君相伴作渔翁。  

项安世　次韵张直阁对雨  
九重城里作山园，隔尽红尘一世喧。  
今雨未妨连昨日，春寒聊为破冬温。  
客傅条令来梅圃，僮报平安向竹村。  
我在道山犹羡子，世间谁似隐君尊。  

项安世　次韵张直阁水仙花二首  
买得名花共载归，春风满眼豫章诗。  
银台挹月杯光潋，翠被临波韈影迟。  
山鬼湘娥通系牒，梅兄礬弟绝藩篱。  
我家正在江横处，一笑相看更莫疑。  

项安世　次韵张直阁水仙花二首  
贝阙珠宫日月长，青鸾白凤恣翱翔。  
试烦钟子传琴操，莫向田郎问国香。  
风里翠鬟慵整顿，月中幽恨自凄凉。  
鸥波万倾情何限，未羡春花占洛阳。  

项安世　次韵张直阁雪诗余亦有诗方遣送而未达  
信口粗吟信手书，苍黄未到隐君庐。  
伻来已有诗相逼，我亦谁令子亦如。  
写出崩腾来浩荡，看成飞舞带纡馀。  
老夫赖有儿时狯，因索先偿得少徐。  

项安世　次韵赵领元先世石刻十四韵  
天葩富奇分，龙种多异姿。  
歆向妙经太，白贺工文词。  
飘飘翰墨间，耿耿名字垂。  
哀哉赵延康，忠义反见疵。  
文工俗易爱，节苦人谁知。  
洪涛覆乾坤，赤手当路歧。  
剖心奉鵷雏，血面攘{左鬼右虚}夔。  
至今陈宋间，凛凛英气遗。  
飘零见诸孙，仿佛瞻旧仪。  
手泽皦如日，庙碑辞颇枝。  
谈仙事满纸，大节无一辞。  
想当施手自，俗论犰争驰。  
一读泪如雨，再读还自思。  
古来尽如此，何独为君悲。  

项安世　次韵赵佥判投赠  
三复新篇吻为乾，载赓馀韵甲生颜。  
今无愈湜陪长吉，古有严徐伴小山。  
秀出猗兰仙李外，思留春草桂枝閒。  
从来只有诗人苦，可笑王孙不自闲。  

项安世　次韵赵主簿雪诗十韵二首  
堕地白初形，当空黑如影。  
喧貀复排拶，混沌方溟涬。  
惟馀塔可辨，始信江南回。  
浩荡海扬尘，紆糊山覆顶。  
梅肥赖香异，竹折伤秀挺。  
瞻鸟已无色，认鹤犹有胫。  
簇簇歌处楼，栖栖画中艇。  
端门想班贺，沙路争骏骋。  
赋客梦游梁，逐臣悲去郢。  
沾鬓不能嫌，霜毛已垂领。  

项安世　次韵赵主簿雪诗十韵二首  
历乱空中花，蹁跹水中影。  
屑屑复骚骚，凉凉何滓滓。  
风急阵形圆，云深兵势回。  
檐鹊换缁衣，皋禽失丹顶。  
历惊荐箭射，鱼畏冰叉挺。  
出印东郭跟，归遮少陵胫。  
坐对孙康书，眠思子酞艇。  
夜气忽峥嵘，冰天梦驰骋。  
齐珠拟夸梁，卞玉思献郢。  
庛冰月千间，遗寒麑万领。  

项安世　次韵郑检法休日律诗  
一闲早已被闲魔，忙日求闲更几何。  
稍向静中观物化，未妨圣处策勋多。  
官曹似方成冷，诗句如君可得过。  
小待州桥好风雪，碎敲吟{左革右登}逐清歌。  

项安世　次韵郑检法与胡教授论诗  
古诗亡狗曲，新样入桑间。  
论稍经坡谷，人方敬杜颜。  
天机转杼轴，僧衲忌烂斑，  
妙处无多洩，从来造物悭。  

项安世　次韵郑检法与张秘书论命  
曹刘元易识，甘石况经云。  
五物时为帝，三辰岁有君。  
平生信严子，今日得扬云。  
两手分忠孝，往承华与勋  

项安世　次韵重九  
渊明平生意，岂但专一壑。  
心事如于菟，赤手未易缚。  
平陆多江湖，政恐失双脚。  
意携东篱花，归伴南山鹤。  
千载得斯人，此道有郛郭。  
肝胆郁轮囷，襟期渺磅礴。  
西风万物表，洗盏与更酢。  
木落山势高，江空水痕约。  
时来萸菊尊，日暮鸟鸟乐。  
物理正可娱，新诗且勤作。  

项安世　次韵重阳值雨  
莫向西风怨雨寒，登高元自不须乾。  
葛巾漉酒何妨湿，破帽沾泥亦足欢。  
唤醉自应泉洒面，养花兼得露盈盘。  
游人几许重阳恨，凭仗新诗一笑宽。  

项安世　次韵周子问相勉求官诗  
我缨却要沧浪情，我足但可云门行。  
头颅四十中底用，阿婆纵好难为新。  
强涂粉笔老自愧，旋学鬓鬟梳不成。  
忆初少日心自惊，蹙踏万里长风生。  
昂藏天马出西极，浩荡河汉方东倾。  
老矣只今无许事，菰蒲深处一鸥轻。  

项安世　次韵周子问咏雪  
扫罢残冰雪辱临，唤回前雪与争新。  
禁持酒力难为圣，倚赖诗肠即有神。  
朝气颠狂从自舞，夜声骚屑会相亲。  
白蘯满眼长安梦，三月杨花覆锦茵。  

项安世　次韵朱通判寄示盘龙山观瀑诗  
百尺山头下玉龙，吾人到此得参同。  
河来积石崑崙顶，日出蓬莱碧海东。  
直自阴阳随处有，强分泉火本来空。  
君看击石还呵砚，燥湿先生一性中。  

项安世　次韵自咏  
生意断无几，死灰难复然。  
世方尊腊腊，吾亦梦先边。  
江水青无地，岩云白似天。  
短蓑将鬓发，听唱谢郎船。  

项安世　次韵自咏  
杂剧只如此，古人谁不然。  
渭南寻竹坞，杜曲卖桑田。  
石裂山衔羽，松明火带烟。  
夜深随射虎，归路恐迷阡。  

项安世　次曾宣干焕送别韵  
戎事急于翻白饼，人情难似塞黄河。  
谁能戴雪三千丈，更踏冲风十二波。  
父老共倾同社酒，儿童齐唱牧牛歌。  
烦君为较田家乐，比似兵家孰少多。  

项安世　崔成州将赴官招客剧饮次袁主管韵  
饮量诗才总不悭，一襟离绪竟难宣。  
横行秦徼看飞将，流落巴山记散仙。  
较第宾朋胜酒盏，留连僮仆费金钱。  
更阑上马情怀恶，仿佛沧江送画船。  

项安世　崔成州将赴官招客剧饮次袁主管韵  
段家池馆已灰烟，更说江家六百年。  
但有小桥通绿水，不妨高阁看青天。  
钟山月到东城有，淮口潮来上闸边。  
两行红旗射西日，明朝汉使点楼船。  

项安世　答陈江州和少游梅花韵见寄  
叶似枯疏元不槁，枝似横斜元不倒。  
几年花卉受渠欺，无限时人被渠恼。  
冰霜冷淡妒人香，桃李衰迟嗔我早。  
露中梳洗怕添妆，雪里埋藏畏称好。  
陇头村外忽想见，万紫千红遭一扫。  
却因计早遂成迟，桃杏开时吾已老。  
楼头片片逐鸣笳，帘额纷纷堕芳草。  
赖凭金弹賏微酸，长为天公转芒昊。  

项安世　答杜仲高来书哭兄伯高及辛待制且言杜氏至仲高始预荐榜  
康庐之麓蠡之皋，太息书来杜仲高。  
待制功名千古杰，贤良文字万夫豪。  
泪痕频向西风滴，场屋新随举子曹。  
且为门阑辟青紫，轲亲威父一生劳。  

项安世　答贺者  
自闻诸贤兴，便谓我当出。  
亲朋愿其贵，贺者日盈室。  
虽感贺者情，奈此十年疾。  
平生万事伪，独有病是实。  
下床足挛圈，出户肤憯栗。  
空怀魏牟心，未遇卢扁术。  
向来谓求已，那料见今日。  
幸逢世和平，吾愿良已毕。  
诸贤致嘉靖，即与我身一。  
政恐我自为，粗疏更难必。  

项安世　答刘知县咏雪  
一夜云潢剪素娥，平明门外奈诗何。  
灞桥郑五方如许，冰柱刘叉更患多。  
众版并题吾岂敢，扁舟乘兴子能过。  
不嫌茅舍无氈否，共续长安慷慨歌。  

项安世　答张功甫寺丞  
张叟至今怜项叟，杭州依旧忆荆州。  
亥年诗到子年答，十月书来正月收。  
了女了儿多已过，半饥半饱不须愁。  
且图今日胜前日，一任黑头成白头。  

项安世　答张以道  
君时不可状，似是秋兰清。  
急著无近色，静嗅有馀馨。  
饥来食杞菊，不愿生鹅腥。  
长安三市里，杳杳一鸿冥。  

项安世　大风中登长桥  
又拖筇杖过垂虹，粉柱丹梁五十洪。  
云气深深笼薄日，波声浩浩鼓长风。  
客船破胆经塘石，渔艇轻生逐钓筒。  
欲访三高无处问，悠悠千古见冥鸿。  

项安世　大旱小雨  
白水莲天九泽浑，平田五月献龟纹。  
北人未识黄梅雨，千里争占赤土云。  

项安世　大旱小雨  
稍觉丝丝来万弩，如闻隐隐动千军。  
夜窗一霎聊堪睡，未救田家卒岁勤。  

项安世　大人生朝代诸儿五首以春风花草香为韵  
何物堪为寿，南华有大椿。  
根株天地远，枝叶岁时新。  
十倍大彭国，百分清渭滨。  
周星八千度，才是一番春。  

项安世　大人生朝代诸儿五首以春风花草香为韵  
何物堪为寿，巢龟碧玉筒。  
龙洲多藕叶，上蔡足萧业。  
日月供呼吸，乾坤共始终。  
年年冰冻解，绿发戏春风。  

项安世　大人生朝代诸儿五首以春风花草香为韵  
何物堪为寿，蟠桃照海涯。  
栽焙烦阿母，获守倩神酴。  
夏果收蕡实，春林炫缬花。  
等闲开结里，尘世几河沙。  

项安世　大人生朝代诸儿五首以春风花草香为韵  
何物堪为寿，清宵桂花好。  
月殿转香风，云根长瑶草。  
金为碧海波，玉作青天道。  
万古镇扶疏，不逐秋风老。  

项安世　大人生朝代诸儿五首以春风花草香为韵  
何物堪为寿，春山鹤算长。  
云边风驭稳，松上露巢香。  
顶浴丹砂润，翎梳白玉光。  
宝图双象转，长在寿星傍。  

项安世　大人生朝六首　安世  
一秋六诰入于门，总是君恩与父恩。  
拔起单贫新氏族，训开痴骏小儿孙。  
于今教养功都就，畴昔乡闾道愈尊。  
乐事满怀无一欠，只消长寿看仍昆。  

项安世　大人生朝六首　康孙  
隔江遥望小蓬莱，满眼风光入寿杯。  
涌起涛江为玉酒，泻开东海作金罍。  
山龙恰为供香兽，桥鲤真堪截锦腮。  
雁字满天霞正赤，染成诗轴胜于坯。  

项安世　大人生朝六首　容孙  
一年好景是重阳，萸紫樨红菊更黄。  
可但初旬堪落帽，不□二九再飞觞。  
芝书况有重重庆，桂种仍傅衮衮芳。  
岁岁年年秋色里，玳筵红烛醉风光。  

项安世　大人生朝六首　庠孙  
角羁小小未多知，但识堆盘果实奇。  
星女机边榴粲粲，炎官繖底柿累累。  
绿皱紫殻如拳栗，玉液肌似碗梨。  
愿得仙翁千岁寿，长分馀颗及孙儿。  

项安世　大人生朝六首　宜孙  
晓锵环佩谒仙灵，退著班衣戏宁馨。  
帝所已开天佑节，新闱又拜老人星。  
为臣为-　真逢运，斯万斯千并与龄。  
圣主萝图长奕奕，仙翁华发再青青。  

项安世　大人生朝六首　寅孙  
岧峣丹阙六龙飞，浩荡鸿私下九围。  
花结初颁红锦帙，宝香新拜绿荷衣。  
未曾贺剌周闾里，又报升柴享禁闱。  
千岁几番蒙帝泽，一年两度被恩辉。  

项安世　大人生日  
明日君开祝寿围o，今朝臣捧寿亲觞。  
愿亲有俾昌而大，与国无穷禄尔康。  
台上菊迟今始绽，堂前桂晚后弥芳。  
仙翁作计深长在，待看孙曾笏满床。  

项安世　大人生日  
欲系银章望日边，先裁彩服拜亲前。  
自家及国欢情一，以顺移忠喜事连。  
兔管鸾笺松字日，金风玉露菊花天。  
十分领取无穷寿，否极如今合泰然。  

项安世　大雪同官皆不入独坐道山简南湖张直阁  
久矣招渠不受催，忽然过我已佳哉。  
更于群玉峰峦里，拣得孤吟时节来。  
入竹叶间添茗供，点梅梢上献诗材。  
个般清绝今谁有，未必南湖此日开。  

项安世　大雨  
闲里光阴已自娱，近添衰病更宜居。  
罗禽乐甚无宾客，庭草欣然罢吏胥。  
一霎阴风摧下箔，满堂流水唤开渠。  
家童莫笑先生急，雨过先生缓有馀。  

项安世　大雨破块而入书籍尽湿  
容斋先生楚楼北，案上文书似山积。  
夜来醉卧不知晓，骊龙翻空作戏剧。  
巽二颠狂助叫号，吹下银河八千尺。  
阿香寤起推云车，铁鼓金轮吼空壁。  
先生鼻息正雷鸣，万状千声惊不得。  
兴阑无奈此生何，喷入寒窗弄文墨。  
海神推浪上蓬莱，天汉回波浸圭壁。  
苏卿引水灌西周，柱下老君翻藏室。  
子美多应是水仙，遗稿犹罹耒阳厄。  
初疑汉室滥觞馀，又如高凤堂中麦。  
儿童见者各心惊，先生笑罢吟肩侧。  
秦火虽焚道不焚，唐舟纵弱文难溺。  
摸索枯肠问雨师，奈我胸中真六籍。  

项安世　代任阆州和人重午二首  
灵符高卧辟方良，宝剂旁搜纳众芳。  
穰穰人情随节变，冥冥古意与□长。  
新裁白雪罗衣润，旋剥黄金角饵香。  
尚想中流见荃棹，徘徊洲浦待巫阳。  

项安世　代任阆州和人重午二首  
游龙蹴浪锦江高，节物惊人感二毛。  
京洛承平真富贵，江湖风物欢萧骚。  
荃芜有恨流千古，驽骥当年共一槽。  
圣处相期君不肯，自煎明焰泣流膏。  

项安世　代宜孙  
潭潭厦屋照春天，初作生申第一筵。  
清畅惠和三月四，炽昌耆艾万年千。  
窦郎植桂枝枝茂，荀里生龙个个贤。  
汲井餐葵同此润，捧觞来赋从孙篇。  

项安世　代赵丞相作尚书挽诗三首  
剑阁重来日，瀛洲仅阅旬。  
一从充保傅，五见易冬春。  
作圣工夫久，膺图岁月新。  
九重深悼处，早晚付经纶。  

项安世　代赵丞相作尚书挽诗三首  
讲读真无敌，忠诚素有孚。  
谈经兼体用，论事极精粗。  
日已升暘谷，天方冒海隅。  
甘盘当保义，岂料岁年徂。  

项安世　代赵丞相作尚书挽诗三首  
力小惭形渥，心同傒陈隆。  
忠能当世事，信可沃宸衷。  
长往公何遽，孤骞我最穷。  
老来难得泪，独为洒西风。  

项安世　代作五首  
昼漏如今天共永，寿辰于此数难量。  
三千花实桃犹小，五日春秋木未长。  
羲宅巧占尧火正，娥宫新学羿弦张。  
两轮朝暮无穷照，可怕金乌玉兔忙。  

项安世　代作五首  
一点阴机初昼迟，十分阳德正开离。  
后王诰命章施日，天地文明盛丽时。  
历草自生萧相叶，桂花须占郄诜枝。  
千钟顿止真堪畏，万石他年更不疑。  

项安世　代作五首  
苍龙元住五云东，此日黄昏却正中。  
琴瑟铜壶添水箭，翩翻珠户记桑蓬。  
上弦月色如银白，南极星光似烛红。  
岁岁年年尊酒畔，小荷香雾绿槐风。  

项安世　代作五首  
流霞元是吾家饮，生日曾供老杜诗。  
色借榴心芳露重，香分荷气碧泉滋。  
重闱永夜宜开酌，六礼今年看结褵。  
可但椿长并桂永，灵妃萧史寿无期。  

项安世　代作五首  
孟尝当户三千客，镇恶成名百二关。  
天以高名钟是月，人于季孟得其间。  
八风巡日开云荚，半壁腾空映雾寰。  
共祝星郎千岁喜，天孙早晚渡银湾。  

项安世　丹阳感旧  
东来复西去，却数十三年。  
三过丹阳县，俱乘万里船。  
半生行役里，两鬓客愁边。  
属玉沧波上，清標倍炯然。  

项安世　澹山岩遇雨二首  
水放沙痕出，云将晚色昏。  
微茫上西渡，浩荡出南门。  
欹侧缘山罅，嵌空下石根。  
书崖无数墨，入寺两山髠。  

项安世　澹山岩遇雨二首  
山神从狡狯，心赏莫蹉跎。  
况近茱萸节，县知风雨多。  
不冲新润去，将奈积阴何。  
相戒添裘褐，排云入薛萝。  

项安世　道山风雨  
年华澹滟满皇州，时节凄凉限胜游。  
雨后石渠新水长，风前芸阁晚香愁。  
不堪高点梅花老，强倚千丝柳带柔。  
又是长安一百五，春阴漠漠未能休。  

项安世　得句  
平生为斯文，思极心欲破。  
得句如得官，欢喜不能奈。  
绕状行成匝，如觉此身大。  
昔我得官时，悠然但高卧。  

项安世　得桃源丁知县书  
为报桃川老令威，病夫三岁不开帷。  
窗中见日知晨暮，瓶里看花记岁时。  
新读子书多乙者，旧吟诗藁尽丁之。  
无人肯共闲人语，满腹闲情独自知。  

项安世　登石头山  
山腰万竹閟清寒，上彻山头望始宽。  
州渚东西分线路，台城表里见毫端。  
青开淮甸天空阔，紫覆钟山气郁盘。  
城下秋江来万里，独能伸手障狂澜。  

项安世　钓矶  
水深石可灶，水浅石可矶。  
多谢山中石，与翁不相违。  

项安世　钓台  
数仞山头一小亭，只消此地过平生。  
崎岖狭世才伸脚，已被刘郎卖作名。  

项安世　钓台  
君房足下竟成谀，只是韩歆已破除。  
岂有江湖钓竿手，为君台阁奉文书。  

项安世　丁教授家猫狗皆相乳二首  
周郊奉犬用刑樽，尧蜡迎猫似捕神。  
直是苏公比台谏，未知韩子喻家人。  
鹰鹍化作鸾将凤，獬廳移成驺与麟。  
煦煦徐徐何必善，使知刚毅有深仁。  

项安世　丁教授家猫狗皆相乳二首  
血人于牙犬政猛，杀鼠如邱猫事狞。  
邻子忽如亲子爱，人情何似物情平。  
再三仁者须存勇，万一天资与习成。  
恐被麋麑邀作友，或遭鼠弟□为兄。  

项安世　东斋  
桃花不解言前事，菊蕊还须记旧人。  
惟有轩前旧移竹，向人憔悴似相嗔。  

项安世　冬至前简陈正已李季允  
节物吹葭近，乡闾送篚频。  
髈虞倾一市，憔悴独三人。  
驿破风搜屋，船低月暗津。  
吾亲于越外，日夜鬓毛新。  

项安世　都下呈叔表兄  
相望五千里，话别十三年。  
知我到江左，烦兄来日边。  
朋游俱健否，须发已卷然。  
共说儿童事，分明在目前。  

项安世　都下次韵酬松阳叶叔文  
君不见昆罔烈焰燔苍穹，中有一气亘天如白虹。  
又不见徂徕之山丈雪，但见磊块硉兀错立于其中。  
从来人事看晚岁，不兴儿童争此世。  
五金流处要璠玙，万木枯时待松桂。  
我家松源妙人物，水怪山奇古仙窟。  
山含水气生万嘉，水抱山形成百折。  
卯山先生山水郎，呼吸水怪含山光。  
栽悔不入积李候，植蕙自爱深林芳。  
笔端风月三千首，血指前头甘袖手。  
腹中文字五千卷，白眼旁边不开口。  
流泉百尺松风凉，玉琴一曲自琅琅。  
三间茅屋夜有光，直入斗牛何煌煌。  
万钟嵯峨剑头米，九州几何太仓秕。  
得钱嫁女吾事了，归向空山教儿子。  
此时方帽一先生，野老相过无姓名。  
草间泥饮同一醉，醉里小诗还自成。  
竹杖山边行翠围，松舟水上眠风漪。  
山行水宿似有道，或者疑是唐天师。  
古来艺达非道许，道在回愚与参鲁。  
战于蛮触焉得刚，落尽皮毛吾甚武。  
复雷有象地中藏，丰屋无人天际翔。  
舍梧养樲师也贱，有芸无揠农之良。  
徐行周视故无遗，大道不劳私智窥。  
堂堂夏屋忍空旷，扰扰利场同絷维。  
我生有志今十龄，黎黄求友昼夜鸣。  
迩来渐觉前路阔，旋叫魂魄还精营。  
羡君金玉好弟昆，况有百年闾里恩。  
浮名于世已无欲，此事向我当深论。  
九重城里得斯人，一笑洗尽衣中尘。  
路傍看者谁解此，请君持问无名君。  

项安世　都下次韵谢松阳沈术人二首  
向来定远太平平，自殿银袍五百英。  
觜距不堪夸度席，齿牙无复近乡评。  
重探虎穴颜何厚，忽见稽山眼暂明。  
赖有东阳老居士，相逢一笑又诗成。  

项安世　都下次韵谢松阳沈术人二首  
下帘读易沈君平，老向人间识世英。  
戏把年龄聊复问，从来富贵不须评。  
聊翩诗笔粗豪甚，矍铄精神顾盼明。  
我欲求田古松邑，君言此计几时成。  

项安世　都下送外舅任知县赴茶马司辟  
皇华万里赴临洮，亲向君王乞骑曹。  
合为圣朝修马政，可容穷邑试牛刀。  
横驱旌节半天下，自许才名一世豪。  
早晚西来八千匹，九重何似答贤劳。  

项安世　读本朝史有感十首  
若讷希文受责均，前贤初岂有冤亲。  
暮年颖上还惆怅，引得无穷射羿人。  

项安世　读本朝史有感十首  
力荐资深入柏台，独延吉甫客翘材。  
如何岁晚钟山寺，只见黄州副使来。  

项安世　读本朝史有感十首  
晚遭吕范攻尤峻，死辟荆舒恨未销。  
举世共非前濮议，无人细考后尊尧。  

项安世　读本朝史有感十首  
非独苏仙念老穷，古灵亦复丰孤跨。  
白头不得诸公力，惟有西塘八十翁。  

项安世　读本朝史有感十首  
师道在三鸟可畔，友伦居五岂容亏。  
恰方誉瓘俄倾瓘，亦有尊颐不求颐。  

项安世　读本朝史有感十首  
京携刽子丹谁颈，怒发私书族几家。  
天上那无黄背子，人间岂有白桃花。  

项安世　读本朝史有感十首  
未谏瑶华世未知，故人已讶道乡迟。  
退之著论差伤早，不待阳城伏阙时。  

项安世　读本朝史有感十首  
垂帘复辟身居稳，送吕迎章话又新。  
瞒得庭中相泣者，难瞒屏后窃听人。  

项安世　读本朝史有感十首  
翻来覆去几枰棋，靖国崇宁各一时。  
前日雕笼栖宿者，等间飞过蔡家池。  

项安世　读本朝史有感十首  
愈作唐经还蓄缩，邕知汉事谩喽啰。  
假令实录成书了，其奈雍邱问日何。  

项安世　读程仁秀才淳熙秦稿  
孝星当宁髦英，志士担簦入凤城。  
直犯瞓颜知主圣，敢讥当路见时清。  
文章不用施花草，情实都如告父兄。  
老向穷檐知不恨，曾披阊阖吐峥嵘。  

项安世　读杜贤良文卷  
举公售浅戒深钩，学士谈根讳末流。  
万古斯文真一发，百年逢子散千愁。  
气雄声正师韩集，格重词妍似柳侯。  
天遣孤穷应有意，未追彖击莫轻休。  

项安世　读三国志  
曹刘有志混华戎，无奈吴儿两炬红。  
赤壁焰烧云梦泽，夷陵光照永安宫。  
人间自此鼎三足，天上无由日再中。  
惟有葛公心未死，夜深寒月照孤忠。  

项安世　读撄宁诗集效其体寄荆门赵守二首  
玉州政事荆州说，邻叟欢呼病叟闻。  
转地光风芽甲暖，照天寒鉴骨分毛。  
花村犬睡沈抱柝，秧地人归劝耦耘。  
安得旌旗来北梦，放教恩泽到南云。  

项安世　读撄宁诗集效其体寄荆门赵守二首  
多谢君侯尊古德，新开诗集向春风。  
隔生始见斯文贵，未死谁邻此老穷。  
纸上岁时犹可数，句中恩怨已成空。  
若为唤得撄宁起，看破浮云合更工。  

项安世　读竹林先生墓铭  
嵩安乡社榻罔阡，野客铭诗嗣子镌。  
花发鸟啼春觅句，草深萤度夜开编。  
竹林名字人知否，玉树秙祥我谓然。  
十万丈夫旁可置，六千君子后多言。  

项安世　度周卿携司马公送蒲中舍诗小程先生谒傅长宫剌求跋  
马公首丹籍，程子亦其次。  
大书天九门，凛凛见名字。  
度君独何心，葅歜而剥芰。  
艓子大于匙，可卧不可跋。  
中有两同行，马诗与程剌。  

项安世　对雪呈判府周丞相  
变调曾转九重天，偃息何难十国连。  
坐遣朝云将朔雪，一清瘴雨与蛮烟。  
丰年预见宽心曲，俭俗能忘念目前。  
更想朝来穷巷里，闭门高卧有遗贤。  

项安世　对月  
少日曾相识，重来有故情。  
殷勤前度月，依旧向人明。  
扰扰魄生死，区区轮满盈。  
何如长半掩，万古不西倾。  

项安世　二日至襄阳诗卷为偷儿持去  
华黍诗亡更自珍，银杯羽化未须嗔。  
不然雷电将天上，或者浮沉自水滨。  
郑老本无氈可守，虎头政恐画能神。  
苦心只道无人爱，何物偷儿却可人。  

项安世　二十八日行香即事  
晓市众果集，枇杷盛满箱。  
梅施一点赤，杏染十分黄。  
青李不待暑，木瓜宁论霜。  
年华缘底事，亦趁贩夫忙。  

项安世　二十八日行香即事  
柳岸蒙蒙湿，沟波点点跳。  
窗槽斜溜涌，轿顶碎声飘。  
村担果争市，山桅花满桥。  
愁听新使客，墟里说萧条。  

项安世　二十二日入荆门界  
四望亭前粉雉明，百栏桥上竹枝横。  
荒荒白日春将晚，渺渺黄冈草未生。  
独客更无杨柳伴，远村时见李花惊。  
白碑南路翻堪意，不恨冲泥踏水行。  

项安世　二十二日山行  
秋日更山行，朝朝入画屏。  
雨看如水墨，晴唤似丹青。  

项安世　二十九日出暗门循城至北关登舟  
篮舆出郭转墙隈，欲老芙蕖尽意开。  
天气已凉犹索热，官身得去未忙回。  
舟行何物非诗句，病后无情是酒杯。  
一笑团栾今在目，细挑灯火话蓬莱。  

项安世　二十九日道中次韵酬寄罗鄂州  
经世事日远，独往柰婆娑。  
两途一未遂，痛饮复高歌。  
往者长已矣，黄山郁嵯峨。  
在者聊复尔，后生谁错摩。  
向来志士心，中夜如惊波。  
秋鹰锦韛蕆，天马金盘陀。  
用士苦不早，岁月飒已过。  
剖符蛮触间，使逐屈宋哦。  
珊珊青霞佩，粲粲紫玉珂。  
不嗔舞地小，但道暮山多。  
我意欲怜君，将如君笑何。  

项安世　二十九日过小将军大将军岭  
复岭参差意出群，行人遥指两将军。  
黥彭只麽空山老，不向中原早策勋。  

项安世　二十六日慈竹二首  
慈竹村村种，鞭行不出林。  
吾亲在何许，回首白云深。  

项安世　二十六日慈竹二首  
郁郁带春阴，依依绕故林。  
何人化南裔，草木有仁心。  

项安世　二十六日下山观胜业寺禹柏偃卧地上分为九枝  
人言禹时柏，是否何必研。  
要知是古物，少亦逾千年。  
盘盘九龙子，脊尾何蜿蜒。  
疏髯挟雷雨，瘦骨含风烟。  
居然负世望，淡苦依老禅。  
纷披苔藓中，偃息鱼鼓边。  
不知忆万人，饥饿长呼天。  
我欲笺上帝，六丁呼使前。  
九龙分九州，各值所治田。  
膏泽皆要足，阴晴无敢愆。  
如此岂不善，天心应谓然。  

项安世　二十日步上方广寺观莲华峰云气异甚  
晓发名溪庄，午饭马迹库。  
下车著芒鞋，扶杖陟罔路。  
碾槽深侧足，石磴高举步。  
初登黄茅岭，稍入青箬雾。  
苔深洒綦偪，露重湿袍绔。  
水声浩呼涌，山气汩驰鹜。  
傍倾眩欲落，上滑危楼仆。  
寻幽不惮险，已倦宁得住。  
荒程迷远近，杂径恶叉互。  
喜经茶园头，艳见莲岳处。  
喘汗扇方乾，惊魂招始驻。  
引领烦山僧，韚韔开阁户。  
尖峰岌前陈，鸣水横下注。  
浮岚出奇巧，顷刻纷异趣。  
憧憧行市人，枭枭上烟炷。  
浓敷步障青，淡抹轻纨素。  
昏然俱晦冥，粲若忽陈露。  
穿窗来有情，扫迹去如怒。  
旋观不忍舍，留宿当至暮。  
谁傅西岭书，赠我碧云句。  
云当上封顶，共看扶桑树。  
弃置且行行，妙高台上去。  

项安世　二十三日阻雨鸭陂驿因写道中诗寄罗郢州]  
横吹逆西断人行，破驿孤眠又一程。  
写得吴笺寄长寿，无情风雨却多情。  

项安世　二十四日看山  
日日凭舆看远山，不知行处是峰峦。  
他山亦有痴人看，却向侬家行处看。  

项安世　二十四日省宿次杨文公集贤宿直韵兼拟其体  
云气阴阴绕殿庐，雨声摵摵响阶除。  
薰炉翠被延周蝶，黄墨朱缸订鲁鱼。  
野性登朝常蹙踖，亲年须禄向踌躇。  
叨陪大典论疑信，滥等诸儒课密疏。  
汉殿修文开白虎，海邦张乐享爰居。  
绮寮蕙草青霏入，瑶圃梅梢玉雪初。  
史藁堆床殊未已，诗材满地欲焉如。  
倦投东观中郎笔，起读西崑病监书。  
节想清凉侔汲直，词钦雅丽出唐余。  
高情炯炯轩裳外，长向金门忆饭蔬。  

项安世　二十五日岳市路口居人皆鬻栉具及风药  
家家药榜丸朱墨，处处丝绳羒比梳。  
我有沉疴并宿垢，亦思从此日祛除。  

项安世　二十一弟寿二首  
肇开元圣千年学，曾是吾家七岁童。  
门户只今须自力，诗书排日看新功。  

项安世　二十一弟寿二首  
欢兄龌龊身全老，喜弟生狞脸正童。  
色要如童长不改，学须似老始多功。  

项安世　二十一日柘龙桥道中  
早禾登架晚禾青，雨后官塘处处平。  
山马未胡行木彴，水牛亭午卧深坑。  
人家总在林间住，生计惟凭陇上耕。  
青嶂夹田田夹涧，翠围屏里万竽笙。  

项安世　法轮道中大雨  
淋浪翻一雨，拳局下层坡。  
险尽平川出，村宽古屋多。  
风烟随地辟，鸡犬觉声和。  
田父正愁思，天阴难刈禾。  

项安世　方桥晚憩  
归路方桥晚，年年此月情。  
不知临老去，更得几番行。  
浩荡东风阔，微茫远水横。  
每来心自爱，未要世人惊。  

项安世　方太君生朝四首  
夹钟琯里听春声，天上箜篌次第鸣。  
数到一弦弦足处，孟家机畔庆长生。  

项安世　方太君生朝四首  
月姊飞来二月天，万花香里十分圆。  
谁教婺女星知道，一夜才先照画筵。  

项安世　方太君生朝四首  
天须蟾桂十分圆，自有春花万种妍。  
岁岁年年长寿酒，海棠开后牡丹前。  

项安世　方太君生朝四首  
天边历草记年华，一日东风一荚花。  
春到平分争一荚，庭萱吹出碧云芽。  

项安世　方太君生日  
金鸭烟青蜡炬红，玉龟山上劝春风。  
乍寒还暖花无数，似缺疑圆桂欲中。  
八十又三人所羡，双曈如潦寿难穷。  
七千九百十七岁，始共椿龄一半同。  

项安世　方太君生日  
飘飘南极上明星，浩浩东风入翠醽。  
春最好时才中半，人难学处是修龄。  
已开棠树千枝锦，尚欠蓂花一荚青。  
更愿儿孙添晚景，早收丹桂媚慈庭。  

项安世　访东坡题高风堂屏间  
樊口齐安一水间，少年行役鬓成班。  
云间甲子三秋雨，日射淮南一带山。  
战血浓时云梦远，受恩深处老身闲。  
登临莫唱纶巾曲，栖鹘危巢再可攀。  

项安世　分宜县  
郭内清溪响，溪南列岫光。  
林花千树白，屿柳一川黄。  
野店明丹垩，邮签列短长。  
先生心爱此，车过未须忙。  

项安世　风水洞  
君言洞好定非虚，只愁诗佳洞不如。  
两脚若能随杖屐，一生何用更轩车。  
听风听水纵横说，随醉随醒烂漫书。  
不解九重城里路，有人尘土化衣裾。  

项安世　风雨望武昌岸  
寒食今朝是，颠风半夜来。  
自从天色暖，已遣客心猜。  
雨打洲容沐，烟笼水面灰。  
孙郎将漫叟，相送到浯台。  

项安世　冯元素挽诗  
戎服开清洛，儒书谒阜陵。  
一朝官御晚，平日壮心冰。  
此士归来夜，何人说中兴。  
秋来原上草，萧索见风棱。  

项安世　冯元素挽诗  
出塞千夫敌，还家一善门。  
闺门春穆穆，乡党晚恂恂。  
字画清能谨，诗章秀以醇。  
备无边琐气，怀此最伤神。  

项安世　凤凰堂  
凤凰何处不归来，衰草斜阳只废台。  
欲唤谪仙歌一曲，长安今日更堪哀。  

项安世　佛图市  
雨意阴连日，秋容淡满溪。  
水穿平野断，去截远山低。  
客路朝昏畏，村墟卯酉齐。  
傅闻近湖北，渐喜脱江西。  

项安世　涪陵令李坤幼随母冒姓今复姓  
孝子生平三釜悲，故人解后一寒疑。  
亦知自讲陶朱事，不同戏题臣向诗。  
旧天夫人称李卫，如今弟子即羲之。  
姓同名独吾何憾，厚德真堪慰所思。  

项安世　福岩寺  
三日行东山，今朝度西岭。  
山前福岩寺，高下得要领。  
下通赤帝庙，上彻祝融顶。  
回环生气势，开辟见光景。  
湘江献五曲，岳市陈万井。  
青林间香稻，一一辨疆顷。  
颇怜东山隘，对此意方逞。  
居高能尽下，熟玩令人省。  

项安世　抚州吴茂荣挽诗  
当年郡博士，致此一先生。  
相见茂荣甫，似吾诸葛卿。  
姓名书帝府，文行最乡评。  
终老君何恨，伤时泪自倾。  

项安世　抚州吴茂荣挽诗  
世已尊科举，人多失老成。  
行书周族党，身欠汉公卿。  
犹藉千年润，能傅万壑清。  
怆怀非一士，何恨不知名。  

项安世　阜陵复土诣重华奉慰遇雪不胜哀怆  
龙胡九锸闭玄扉，虎落千年护翠微。  
永阜凄凉成永夜，重华萧瑟见重闱。  
云迷八表俱愁思，雪满千山尽素衣。  
更踏深泥南内去，紫宸殿下进名归。  

项安世　富阳道中  
此生湖海惯漂浮，黄鹤垂虹已倦游。  
七载云门穿布袜，今年严濑著羊裘。  
戴溪亭外天台路，扬子江头艳滪舟。  
欲跨祁连窥瀚海，只今谁是冠军侯。  

项安世　富阳道中二首  
云破天开雪欲明，橹声争出满江鸣。  
牵绳直上高崖去，相见瞿塘百丈行。  

项安世　富阳道中二首  
一带江流两岸山，玉花珠髻满云鬟。  
一声鸣橹俱回首，小杜舟中醉眼看。  

项安世　富阳道中早行  
山腰宿雾远模糊，水面柔云近有无。  
青女妆成连夜粉，鲛人啼尽一川珠。  
阳光稍稍褰层箔，春色徐徐殿画图。  
试向东风揩病目，驾天青浪麦平铺。  

项安世　赋曹开府遗事  
大隗山前苦露深，佛狸江上剑成林。  
当时不作一身计，圣主自明方寸心。  
勇去峥嵘都是胆，归来静密不闻音。  
平生羞预外庭事，此段当镌墓石阴。  

项安世　赋竟陵毛氏新港亭  
倚东湖浪看西江，结小红桥渡绿窗。  
白水绕阶人迳绝，青天入坐客心降。  
簀簹影外闻仙磬，函萏香中见佛幢。  
从此竟陵城左右，陆泉毛港一双双。  

项安世　赋李季允校书悦斋  
纷华战罢凯歌旋，弦诵声中一莞然。  
理义足时心有味，友朋深处泽无边。  
沂雩绿水春风里，江汉清秋暠日前。  
千五百年时習趣，祝君无倦到华颠。  

项安世　赋李季章大著书楼  
不识书楼梦已登，幽人应在最高层。  
网罗歆向群言目，搜搅谈迁万古膺。  
河汉西流清露重，玉霄东望紫烟凝。  
夜深谁见凭栏处，天作长编月作灯。  

项安世　赋运使张大监道州石山以张诗平地风澜险于水此心铁石听之天为韵  
枚回洲边春水生，日光照縠波文平。  
绣衣使者何世上，彩舟唤客论交情。  
平生择交不择利，俗子纷纷卧之地。  
少年所识惟石君，晚岁相从不相弃。  
一官到处西复东，悲欢得失无不同。  
谁云我州大如斗，中有千岩万壑含松风。  
迩来所得尤艰难，人力不到天为剜。  
幽寻五岭犯炎雾，裹送万里穿狂澜。  
十夫升前一夫洗，落尽煨尘见云献。  
回首笑向道州守，此解未如人世险。  
头颅已过羊肠车，不用更通丞相书。  
老来得此万事足，摩挲苍璧相倚于。  
玉帘崭崭何齿齿，质坚德重不可徒。  
要镌{左土右册}口方玉池，更酌西岭玻璃水。  
小却盛之数亩园，日夕与之同卧起。  
客来莫怪我自怜，老子心情正如此。  
大山嵯峨势千寻，小山左右罗瑶簪。  
坡陀峭立各有态，面目难异同肝心。  
叩之其声清以越，如磬之石钟之铁。  
怕令去作清庙器，潜向江头□□□。  
江头之月今几年，惯见东西南北客。  
凛然相对各无惭，惟此主人伴此石。  
主人说法石解应，夜深哦诗便之听。  
垠崖划断声雷硍，有语盘空如此硬。  
与人说石仍说诗，世间此乐谁得之。  
故人往往解此意，赠以飞瀑和天池。  
三君相视俱悠然，主人之乐无穷年。  
只愁清庙要钟磬，早晚捉去调钧天。  

项安世　皋亭山  
西湖南北宝峰环，塔寺园亭碎点斑。  
不似北关门外看，更无一物涴青山  

项安世　高风台歌  
台之高不知其几仞兮，但见燕雀仰视如冥鸿。  
风之来不知其几里兮，但见南海北海声逢逢。  
我时醉卧洞庭之北巴山东，耳边澒洞呼汹怖杀侬。  
起来欠伸拍鸿蒙，问谁作此狡狯变化惊盲聋，  
乃是清江江上盘园翁。翁本自与时人同，  
袍带靴笏从儿童。亦赏随牒作小史，  
亦赏建纛称元戎。偶然兴自返盘园中，  
意行倦止由心胸，岂与郢中小儿论雌雄。  
儿曹颠倒鸡著笼，金朱眯眼视梦梦。  
仰见騤骥脱鞅行青空，便欲俎豆老子配食蜚廉宫。  
纷纷俗论安足穷，二三君子中龙。  
南安太守科甲高，袖有桂馆之香风。  
庐陵相公名位高，笔有造行之春风。  
雨岩居士卧榻高，句有湖海之英风。  
三君合谋奏天公，急羁此老勿使慵。  
国于羊角九万里，奄有九霄寒露之空蒙。  
封师巽伯为附庸，不许抗表辞官封。  
向来挂冠冠愈穹，老子一笑朱颜红。  

项安世　高台寺  
高台夫如何，山后此为最。  
手摩白云顶，足躡飞鸟背。  
我从樟树来，上上八十里。  
向来所历峰，下视皆积块。  
空中闻夜雨，声若万马溃。  
却问山前人，天晴正收刈。  

项安世　高通直挽诗  
赤手开荒径，朱门照广津。  
两班通印绂，三桂袭簪绅。  
寿考尊乡曲，光华劝邑人。  
我生当恨晚，犹及望灵椿。  

项安世　高通直挽诗  
甲子诸孙行，丁年北梦行。  
归来古于越，友事晋参卿。  
旋展升堂拜，方瞻赐绂荣。  
故山耆旧少，萧瑟更佳城。  

项安世　耕读堂诗  
朝鹜兮吾畴，象舒兮鸦疾。  
暮飘兮吾帷，风喧兮雨密。  
蓑衣兮台冠，雪炬兮萤祑。  
田丁兮学丁，耦歌兮侪習。  
米甘兮蔬旨，道腴兮仁实。  
养送兮无憾，俯仰兮有适。  
尧汤兮吾辟，岂吾欺兮伊稷。  

项安世　古樟书堂  
问讯书堂士，门前有古樟。  
植根深入地，盘势阔连罔。  
雾合琴书润，风来硕席凉。  
试赓云下曲，馀韵绕琳琅。  

项安世　谷山照僧能诗事母孝  
照公诗甚清，月淡更云轻。  
拂拂晴丝卷，霏霏柳絮萦。  
我憎禅悖性，渠自孝锺情。  
何似辞戎索，中原道上行。  

项安世　故人亭  
翠壁丹崖云气浮，故人亭下驻行舟。  
潇湘东去连沧海，桂岭西来接永州。  
浦树生烟攒舴艋，岩花覆水叫{左车右勾}辀。  
讞刑省俗惭无补，目断波间双白鸥。  

项安世　观潮  
张王偏宜月，雄豪更得秋。  
岸头浑破胆，浪里有行舟。  

项安世　观澜阁  
先生高阁水之滨，一秃翁从众主人。  
欲说观澜先自愧，况逢收潦更难陈。  
霜余过濑声逾急，日落浮霞景转新。  
千里迢迢春不断，陶潜曾点是知津。  

项安世　观陵  
晚艇村村载，秋原处处收。  
年来尤爱此，一熟缓千尤。  

项安世　观善斋  
切切松上风，齿齿泉下石。  
零露晓沾衣，童山夜升液。  

项安世　归州女  
归州女儿双髻丫，手提酒瓶头戴花。  
左手持杯在手泻，滩头劝客争邀遮。  
滩头一船百夫挽，欲上未上头捽沙。  
呼声半竭力欲尽，粟米一釂胜流霞。  
腰问五钱岂足惜，钏中十指如春芽。  
颜行属目百丈纵，三老发怒双槌挝。  
顉然相顾各分散，顷刻捩柂如轻槎。  
君不见世间勇怯皆如许，意根一断前无御。  
多少功名盖世人，一点依违笑千古。  

项安世　归自寸金堤绕城南转至望涉楼下柳阴扶路草色际天春意融怡不可名状  
十里河堤接郡城，城边杨柳密于屏。  
行人尽日翠阴里，啼鸟数声残酒醒。  
七泽观前无限草，高沙湖外一时青。  
斜阳极目春如海，只有平庵两鬓星。  

项安世　过□台  
马卿几日西山客，已有诗著道乡。  
指点东城笑伧父，半年无句写潇湘。  

项安世　过丰城三十里始见庐坐落  
石坑东畔好田庐，更著青林映带渠。  
新喻丰城三百里，中间萧索独何如。  

项安世　过故宜城  
跋马南城吊楚王，寂寥迁国岁年长。  
故宫白道埋春草，小市青旗挂夕阳。  
时有野鸡吞堕珥，过无遗像镇祠堂。  
只应平路桥边水，曾照当时后院妆。  

项安世　过故宜城  
我行熊绎故王都，十里南墙俯赤湖。  
想见当时宁有晋，那知此地更逃吴。  
宫门自昔通城北，墓碑多年立路隅。  
欲仗青烟询白鸟，背人飞去不容呼。  

项安世　过滑澾岭  
连山赤埴号胶泥，想见林深叫竹鸡。  
一路新晴天借我，稳扶篮箂上山蹊。  

项安世　过如春堂观赵德麟诗贴因次赵成卿韵  
阿麟文采近西京，付与而分翰墨名。  
今日如春堂上看，当年遗贴子孙荣。  
元丰曲里承平话，小杜诗中战伐情。  
济上旧游成一梦，王孙端复可怜生。  

项安世　过上海寨昔人于此潴水以限北方  
原田漫漫不知津，春寨清明思杀人。  
雨后烧痕无润泽，烟中日色少精神。  
吨城南池沟隍古，海寨东西径遂新。  
谁见当时经画意，只今高浪化征尘。  

项安世　过淞江忆郑虞任  
独上吴淞第四桥，忆随郑老驻兰桡。  
白头发佛平生处，一盏寒泉赋大招。  

项安世　过王师岭堠见荆门郢州山  
七泽茫茫千里间，王师堠前初见山。  
西子嵯峨高髻拥，东邻娇小秀眉弯。  
背襄阻郢开肩背，大野青天豁面颜。  
独立东风看平楚，少年双鬓欲成斑。  

项安世　过无锡寄沈知县  
同时月殿气如虹，各自天涯影似蓬。  
半世弟兄才一识，二年州县忽重逢。  
湘山饱听灵妃瑟，锡水新弹单父桐。  
剩有江湖不归话，回船相就却从容。  

项安世　过峡州宿青草滩  
烟里鸣桡去夕阳，不堪风急滞归航。  
无端更著三更月，一夜孤篷一寸霜。  

项安世　过秀寄麋秘书  
圆峤仙人厌久如，戏求何颖作周书。  
半生闻谊亲无路，一日同僚分有馀。  
西子湖边春载酒，征官亭上夜分裾。  
秋来怀抱知多少，总是归程细细摅。  

项安世　过阳罗洑  
阳罗洑外黄陂路，滠口湖边孝感河。  
钲鼓已通南草市，腥膻欲涴大江波。  
家家户外无惊犬，日日辕门有凯歌。  
端藉圣朝威德厚，亦烦诸将战功多。  

项安世　寒食道中  
秋千飞去过墙枝，风乙归来矮屋楣。  
春色一如前度晚，鬓毛多似去年衰。  
碧云莫唱愁红曲，黄鸟休歌伐木诗。  
方寸不禁如许思，门前杨柳正开眉。  

项安世　寒食道中  
儿时只愿春长早，老去始知春要老。  
人老高低事事谙，春深远近家家好。  
莺来燕去总关天，絮起萍浮俱合道。  
浪将开落恼閒心，却恨少年何草草。  

项安世　寒食风雨中过南湖  
风雨春无绪，人家食并寒。  
一年佳节过，五字小诗难。  
开户桃花笑，倾杯竹叶乾。  
听人谈异俗，为尔慰愁端。  

项安世　寒食哭承甫兄暮  
半世驱驰未白头，无穷心事等闲休。  
生前可是门阑盛，身后宁知祸患稠。  
雄凤已将凰共隐，灵椿仍与桂同秋。  
茫茫三海连东漕，不尽重云片雁愁。  

项安世　寒食夜对月  
朱公自有五湖天，介子何须九县田。  
无限东风原上泪，尽输西子月中舩。  
梨花自怯嫦娥白，秋影终随永夜偏。  
江海归来无赐火，幸分光彩到愁边。  

项安世　寒食有怀楚都  
北士重寒食，东风吹故乡。  
不知清野后，还有踏青无。  
荻笋烹鱼美，萎蒿裹饭腴。  
异乡悲节物，归梦近樯鸟。  

项安世　寒食舆病上冢道中即事  
二年不踏长隄路，十里春风只如故。  
高高下下桃李坡，整整斜斜杨柳渡。  
花飞絮走君莫惊，燕语莺啼方好声。  
满地绿阴无限句，际天幽草几多情。  

项安世　寒食舆病至城西再续去年之咏  
冉冉飞来红杏雨，又到去年花落处。  
花今落惯已如常，莫怪春归春不语。  
却思天女染春时，弄粉调朱傅绿枝。  
只见插花人似锦，谁知当日手如龟。  

项安世　寒塘洑望黄羆岭  
忆上黄羆岭，年时白汗倾。  
如今青笠底，卧看黑云生。  
山骨穿江过，岩头夹岸狞。  
倾嗔舟辑驶，故作石滩鸣。  

项安世　壕头入衡山界  
乱木林中微有路，两山峡里欲无天。  
前头似向夔州去，应有西川未了缘。  

项安世　和陈待制江城毕工遇雪  
鱼釜鹑衣救叔寒，犧樽羊饩度姑山。  
瑞花一夜围青嶂，扶叶平明射白间。  
偏雨麦田知地瘠，怕冰戌土谢天悭。  
威棱回出金汤外，二万边兵已北还。  

项安世　和陈信民除夕  
已知时节到门阑，犹有私情惜旧钱。  
千户神桃俄已换，一声鬼竹岂其难。  
痴人星发愁春镜，稚子花襦簇晓盘。  
岁岁年年只此是，且随流俗贺更端。  

项安世　和陈信民用韵以高抚州之命相招  
入无锥瓦出无闾，笑杀康山老寄居。  
客里光阴何以度，闲中亲旧顿然疏。  
武罔文学来投卷，临汝君侯肯致书。  
早晚一犁亲受地，时于笠底望行车。  

项安世　和陈正已九日公安道中韵  
何处山无九日花，故人相遇即为家。  
君方去著风前帽，我已寒如露后葭。  
久闭柴门陶岁月，晚凭儿子送生涯。  
眼看一树堂堂去，双鬓那能不早华。  

项安世　和邓子及冬至谢送笔墨韵  
年华添线又浮灰，忽忽穷愁不易裁。  
惟有病人知客意，故冲寒雪送诗材。  
昔夸三窟今成缚，少倚千寻老作煤。  
妙用反从穷里得，一阳端自剥中来。  

项安世　和邓子及见贺韵  
虚舟不记坎和流，槁木何心春共秋。  
幸自一生甘辟谷，更须万户苦封留。  
颇懲吾族骓千里，且学乡人橘满洲。  
平生惟良资共理，病夫何以副旁求。  

项安世　和二十六日雪晴  
雪中欢喜看瑶陵，雪后扶舆弄绮晴。  
造物为人添眼界，病夫随处得心倾。  
江南江北融融暖，春草春花日日生。  
冻死穷檐吾不恨，欣欣同宇尽敷荣。  

项安世　和高抚州用韵相招  
能使邦人保里闾，不能一日自安居。  
废兴何敢于人怨，温饱从来作计疏。  
旧景陆公新景贺，大题诗句小题庐。  
殷殷唤我江西去，只用官船不用车。  

项安世　和胡抚干水仙花韵  
瑶池蓬岛旧题名，岁晚江湖得此生。  
水战风摇疑体弱，雪欺霜夺见神清。  
佩衿济济贤师友，兰玉诜诜好弟兄。  
笞凤鞭鸾云泽畔，向人怀抱十分倾。  

项安世　和胡黎明州贺得郡韵  
波间来往愿莘其，林下归飞乐{举去下换鸟}斯。  
罗致军门虽有礼，捉将官里便无诗。  
齐瓜有日君方往，舜牧无人我亦咨。  
西望雪山三百驿，何因杯酒得同持。  

项安世　和黄醇甫将行赴范侍郎海棠夜宴八韵  
花阄酒令不须控，但对此花须醉酣。  
花头露重春的的，花树云暗天昙昙。  
美人醉后欲无力，小妇困来微带惭。  
蜀王宫畔客当去，召伯堂前人罢参。  
离歌未动酒如海，花径渐昏云作龛。  
急呼千炬夜光起，缓引百柂春波涵。  
照花莫睡共花饮，泥客作诗停客骖。  
诗成酒尽花亦落，客子一去天西南。  

项安世　和揭尉冬至韵  
自古珍斯日，留机与世窥。  
不因冬有至，谁识道之涯。  
一点阳初动，千山木未知。  
此时俄已复，端的更由谁。  

项安世　和揭尉见贺韵  
茸茸弱线初迎复，轧轧阳机已转坤。  
梅放小红明纸帐，竹分寒绿寿藤尊。  
不愁故将逢陵尉，且喜仙官近市门。  
还向陈年作新句，贺人今日拜春恩。  

项安世　和刘子野见贺韵  
汗青久别如山历，头白重分似斗城。  
静著易林师子贡，共评诗品得钟嵘。  
忽惊蒙水新衡宠，恍忆巴山旧印荣。  
翠幕红灯莫相问，风流何似十年情。  

项安世　和彭世昌  
有山有水胜吾闾，非旧非亲借屋居。  
醉尉诃人何所恨，老彭于我未全疏。  
右车牙少愁看栗，左目眵多怕读书。  
比似渊明更穷绝，并无门巷与舟车。  

项安世　和平江府倪教授送行  
拜辞初下九天来，乞得斑衣学老莱。  
六月火云烘去艇，三山风露隔飞埃。  
多情送我诗盈轴，何意辞君酒一杯。  
后夜相思江雨黑，短檠寒焰锦囊开。  

项安世　和人谢送笔  
词源浩浩笔渠渠，合珥华簪从属车。  
洗眼看题挥月字，惊心犹似仰空书。  
云林旧截双鸣管，霜野新蒷八窍居。  
遣送文房惭瘦劣，千军挥扫正椽如。  

项安世　和宋师出示所送李大著诗  
掖垣清夜十年愁，梦绕西南处处州。  
忽向江陵逢太白，同嘲楚国看倡优。  
梅花赋就行人远，白雪歌残两浆流。  
日暮江空魂欲断，更题九辩说悲秋。  

项安世　和宋师出示所送李大著诗  
楼前人送四前旌，楼上诗添七字成。  
蔽芾风中皆德意，黍苗雅里尽仁声。  
请回南国条枚笔，归主中朝礼乐盟。  
天上举安吾始乐，时哉王道正和平。  

项安世　和宋师出示所送李大著诗  
病中三复舍人篇，可但才工与调妍。  
心在雩坛沂水上，思通归鸟岫云边。  
自将铁石为傅授，不与风骚较袭沿。  
听者座中谁最喜，丹邱道士舞如颠。  

项安世　和王安抚六言十首  
堆案牛腰万轴，消磨不尽诗情。  
定应是我辈语，掷地当作金声。  

项安世　和王安抚六言十首  
西牧村风流第，翰林里供奉人。  
去之虽五日载，斩新料敌堪亲。  

项安世　和王安抚六言十首  
从来赐达由果，不说岛瘦郊寒。  
政誉追还小范，诗名压倒方干。  

项安世　和王安抚六言十首  
脱腕流泉纚纚，忘怀大智闲闲。  
学苏二李十二，笑山谷陈后山。  

项安世　和王安抚六言十首  
雅颂意久不闻，周孔业将遂堙。  
若要兴减继绝，不妨动地惊人。  

项安世　和王安抚六言十首  
诗声长甬则震，笔阵战功曰多。  
自抽天上机杼，不落人间臼科。  

项安世　和王安抚六言十首  
玄思上窥姚姒，后尘肯逐梁齐。  
谁言今世第一，我自古人与稽。  

项安世　和王安抚六言十首  
小人区釜升斗，明公钟鼎尊罍。  
难学府军竞病，且随寒士敲推。  

项安世　和王安抚六言十首  
苦心自在阿堵，圣处谁知宁馨。  
佳句忽来天外，恰能当当亭亭。  

项安世　和王安抚六言十首  
朼来此事尽废，少日论功未深。  
欲觅仙人一指，要看月肋天心。  

项安世　和王少清用昌黎送刘师服韵索近作  
儿时学戆语，笔力思摩秋。  
年来颇解事，毁去不复留。  
荷君俎豆我，重意难为酬。  
不逢吞舟鲸，十犗虚垂钩。  
徒蒙万金价，竟以瓦砾唐。  
夫君自奇伟，下笔不肯休。  
须我合药纸，欲兼砂扎收。  

项安世　和王子一用韵告别  
积吹摩空海有鲲，惊雷出地竹生孙。  
娑罗木吐层层艳，窣堵波开面面阍。  
小贴金花听疾足，淡书灰墨看高鷑。  
街槐影里宫袍出，回首无忘汇泽门。  

项安世　和韵答都昌胡令论诗  
竹屋芦门映短墙，夜深宜月晓宜霜。  
青山顾欠如相识，白水粘天似故乡。  
光景万端皆好句，肝肠百鍊见真刚。  
今君正与民同乐，安得清愁满腹装。  

项安世　和韵送方翔仲赴省  
无问其津问其备，秦牍于今祖谁作。  
三年戌卒箭痍深，长夜破胆鐎铜音。  
文皇不共□□□，三五须从卖生说。  
曲江赐酒黄封瓶，仙韶度曲宫花明。  
江东六月归来早，江西先拜梭山老。  
苏子书中挦策备，叶家肆时偷新作。  
南宫卷子不须深，句顺声谐即好音。  
凋古曲高虽句绝，辞来意密谁笺说。  
清泉白卤賏铜瓶，磨松展楮霜毫明。  
三题奏罢宫门早，行过郎闱惊阁老。  

项安世　和赵司户寻梅桐原庵  
王孙宝马七香车，不似吟鞭跨蹇驴。  
少待绿阴青子下，与君扶杖转鸣渠。  

项安世　和赵司户寻梅桐原庵  
桐原花下不容车，茅压疏帘竹绕闾。  
可惯傅呼青影里，人声浩浩屋渠渠。  

项安世　和赵主簿韵赋梅花  
曷日鲜晴后土乾，川原远近踏春寒。  
诗人不问花开落，为雨为霞总爱看。  

项安世　和总领陈大卿告老二十韵  
饥餐不愿粱，渴饮不辞鲁。  
我老乞吾身，无才固其所。  
岂有经世人，而当话高举。  
朝为一日留，暮有一日补。  
若令久其事，所补可胜数。  
周邦有尤嫠，漆室有啸女。  
况居星月位，欲蹈烟霞侣。  
方今政和平，群彦日藻斧。  
稍稍起蒿莱，纷纷闯门户。  
何嫌管萧材，从事参井土。  
军方徯喉命，民以惜基堵。  
通八十一难，调二十七龉。  
劬劳鸿赴泽，上下鵻寻栩。  
行行乐髎骐，役役悲兕虎。  
为国充使臣，将身事人主。  
但凭心力去，肯用年华阻。  
不见密学翁，遗书耿如许。  
千林访国材，九泽具舟橹。  
惟思起奔沉，讵说师稼圃。  
想公闻吾言，矍铄还起舞。  

项安世　贺孟漕为疫祷雨  
绿简朱书扣紫圜，黑烟红电搅黄渊。  
卷残东汉西岷水，翻入南云北梦田。  
病祝香灯犹未炷，疫民鎝艾已先痊。  
更欣十万天骑子，角脱膠开不上弦。  

项安世　贺杨枢密新建贡院三十韵  
楚囿七泽荒南云，三江五湖同吐吞。  
杞梓橘柚杶干柏，芷蓠椒桂蘼兰荪。  
天英地灵聚为人，魁壘诡异难具论。  
屈原离骚二十五，句句字字皆瑶琨。  
六朝弼亮胡伯始，学士登瀛刘季孙。  
恭惟火德据天统，翼轸正值鹑贲贲。  
质肃声名海山动，谏义才气淮湖奔。  
日中则昃固其理，城复于隍吁忍言。  
生聚教训五十载，言无萌学今轮辕。  
尧汤立贤扁天下，九重科诏如春温。  
州家不辨一椽屋，往往盛之给孤园。  
鹄袍竹笥合羞死，况欲开口人其髠。  
关西夫子杨伯起，后身把钺来西门。  
荆棘之薮瓦砾场，一日汗礱千猊蹲。  
翼飞革棘不可床，铁画怒起翔鸾鵷。  
日者稽山始开辟，已有大策当临轩。  
吾州故事有元祐，追配讵肯惭东藩。  
晚生科第愧前辙，考室误使当罍樽。  
向来气習今未已，犹梦裹饭趋晨阍。  
一官却恨大早计，不得掉鞅骖鹏鹍。  
明年珍产入包贡，琳琅璀磊堆金盆。  
蓬莱弱水三十万，借以鼓吹看横骞。  
吾侪小人科举士，一朝出守忘其源。  
台池崇深学校废，况此趂屭楹梁尊。  
第言三岁始一用，缓而不切非所敦。  
偷安幸不目前急，事至踧躩如惊猿。  
先生闲暇窥远略，如以大手开中原。  
为先之地待其至，虽有万事无由繁。  
绣裳天上傥归去，愿广此意扶乾坤。  
诸生脚迹不足道，大庇四海安元元。  

项安世　贺周子问得子  
旬时织女渡银潢，付与天孙紫锦囊。  
又向素娥圆满后，悬知丹桂异时香。  
金鱼玉带传家旧，犀果银钱照坐光。  
鹤发含饴天下乐，百年重庆侍高堂。  

项安世　衡州城下见蒸水来会  
我从沅湘到石鼓，既见蒸湘喜无度。  
为谁触热向零陵，更有潇湘在前路。  
乐哉湘水是吾师，挹彼三川尽注兹。  
世人惟闻洞庭阔，谁知铧觜但如丝。  

项安世　红梅  
瘦影从来雪不如，宿酲谁见绮霞舒。  
道山堂下春风面，还向天涯伴校书。  

项安世　后樊  
后樊百君子，相对两玉人。  
酴醾三月暮，簊簜四时春。  
俱怀冰雪姿，不竞桃李辰。  
何以树之背，恐受俗子尘。  

项安世　胡抚干仲方  
南郡佳人胡伯始，辽鹤重来藕花里。  
皮冠翠被俯曾城，一一人民皆故里。  
罪人虽在四民外，亦是官家穷赤子。  
已将密荫庇龟鱼，更把閒情亲鹿家。  
东日旧德宛如新，他日荣观皆倣此。  
年登八十岂其难，官至三师行复尔。  
都将厚福与之同，只有中庸渠未是。  
却须回向澹庵翁，此是君家真性理。  

项安世　胡仲方归自武陵已过贱生尚烦追贺托柑致颂褒拟过情辄次韵为谢  
老后人间百不堪，形容今似过时柑。  
液枯自断仙无分，面皱酒宜佛作龛。  
更说吴姬儿女事，且寻湘颂友生谈。  
行装闻逐春风动，商乐无因饭相参。  

项安世　还过郢城  
头白初行郢水边，故城千载尚依然。  
岂无戌卒持钲鼓，应有居人沸管弦。  
今日桑麻成沃野，几家茅竹散平川。  
停车欲问当时事，红日翩翩下翠烟。  

项安世　还过渚宫  
一兴一废古今同，熊绎当年起霸功。  
沿汉泝江开国步，牧皋规偃建王宫。  
重来旧日嬉游处，犹觉如今气象雄。  
想见得臣并斗谷，治兵谋国震山东。  

项安世　还过渚宫  
不得腰舆倚瘦藜，闲将病骨照清陂。  
三王故苑风流处，二月游人烂漫时。  
比日鬓边应笑我，过来胸次却关谁。  
一年两度西城去，独自宫园赋小诗。  

项安世　还家即事  
丁令归来故国时，乡人相见喜兼悲。  
鬓毛憔悴精神在，邑里荒残府寺熙。  
坐处不堪推老大，亲旁犹幸作婴儿。  
莫言破虏前回事，得雨如今即是奇。  

项安世　还剑叔骥庐山诗卷  
剑家子骥我乡人，洞口桃花独问津。  
岁时他乡逢叔士，杏林花发小阳春。  

项安世　还剑叔骥庐山诗卷  
浔阳江上督邮谁，能使陶公去不疑。  
今代庐山非昔日，督邮能酒更能诗。  

项安世　还憩方桥  
拂拂轻黄小，茸茸嫩绿荐。  
柳条君莫折，草色我思眠。  
鬓发从衰病，人情自少年。  
栏干一临眺，春意满坤乾。  

项安世　黄均州挽词  
孤童崛起世希有，二子成名人所难。  
终始两无堪恨处，东西常大所居官。  
诸方老宿俱参遍，盖世功名忽梦残。  
爱我平生呼畏友，负公无路送行棺。  

项安世　黄均州挽词  
乾道淳熙首尾年，相从江汉丽谯边。  
主方壮岁才冲斗，客亦儿时气剌天。  
故旧彫零真老矣，城门重到辄潸然。  
最怜襄郢徘徊日，为我经旬治画船。  

项安世　黄尚书挽诗二首  
愤切身频痏，尤多鬓早丝。  
有功裨圣主，无命佐清时。  
论事明于掌，披图粲若棋。  
哀哉听绝语，犹抱五年悲。  

项安世　黄尚书挽诗二首  
嗣对膺图日，群生望治时。  
忽闻公已病，相顾事堪疑。  
竟作堂堂去，空书咄咄词。  
眼中衰泪尽，持底送灵輀。  

项安世　黄寺丞挽诗  
识面山阴道，论心德化堂。  
后来俱罪籍，归去各吾乡。  
晚岁欣同寓，平生谓可偿。  
平迟三两月，泪落几多行。  

项安世　黄寺丞挽诗  
白鹿人先去，西坡事又非。  
客情何所向，老泪不禁挥。  
日短輀车急，山寒冢未腓。  
犹闻辞楚辟，来救越民饥。  

项安世　黄潭道中十一月暂往武陵营救拍兄之急  
篮舆欲上下堪羞，古陌初穷未是愁。  
客子天寒依道路，书生岁晚学伊优。  
烟中绿树时招手，风里黄芦只点头。  
短日鲜鲜还有意，为人朝暮暖驼裘。  

项安世　黄州赤壁下  
杜牧谈兵语未公，都将事业付东风。  
三江不见刘玄德，已觉曹瞒在掌中。  

项安世　徽州赴罗主管饭  
去年话别春风前，今年相见菊花边。  
忽然来说三年梦，偶然亦是三生缘。  
弟兄金玉吾所敬，肌肤冰雪人可怜。  
四海难逢一樽酒，逸群那更有吴髯。  

项安世　会葬外舅过李万州基下  
又送人间一古今，两翁要望接云岑。  
屈伸固是乾坤用，恻怆岂非天地心。  
野迥茆风声索索，山深松日影阴阴。  
平生来往风流在，应有幽人见苦吟。  

项安世　晦日出长安闸  
长安堰口长安闸，一度经行一断魂。  
不道秦川在何处，只惊行色近中原。  

项安世　鸡唱歌  
莫歌鸡唱晓，老泪不禁弹。  
昔为祖士雅，今作杜齐安。  

项安世　鸡冠后庭花同赋  
长日鸡冠短后庭，倚风邪伫不胜情。  
宋宗窗畔亲曾识，陈氏宫中旧得名。  
尚想蹁跹啼晓意，犹疑宛转隔江声。  
恓惶借与非常色，染出猩红特地明。  

项安世　集杜句为老母寿三首  
腐儒衰晚谬通籍，中有高堂天下无。  
但愿樽中九醖满，彩服日向庭闱趋。  

项安世　集杜句为老母寿三首  
玄圃苍洲莽空阔，安得赤脚踏层冰。  
秦城楼阁莺花里，南极老人自有星。  

项安世　集杜句为老母寿三首  
禁城春色晓苍苍，花气浑如百合香。  
万岁千秋奉明主，南极老人应寿昌。  

项安世　辑句招王国正四首  
璧门金阙倚天开，兴罢张帆载酒回。  
日看省曹阍者面，鞭笞鸾凤相追陪。  

项安世　辑句招王国正四首  
青春欲尽急还乡，万里桥西一草堂。  
富贵功名何足道，先生有道出羲皇。  

项安世　辑句招王国正四首  
投耆归来一幅巾，翛然三月闭柴荆。  
固知贫病人须弃，客至从嗔不出迎。  

项安世　辑句招王国正四首  
万里相逢贪握手，蓬门今始为君开。  
留连城郭今如此，有底忙时不肯来。  

项安世　辑陶句送胡仲方东归四首  
凄凄风露交，落叶满长陌。  
荆扉昼常闭，寂寂无行迹。  
东方有一士，素袍深可惜。  
时复墟曲中，载醪祛所惑。  
遥遥至南荆，此士再难得。  

项安世　辑陶句送胡仲方东归四首  
相知何必早，一遇尽殷勤。  
疑义相与析，立善常所欣。  
野外罕人事，思与尔为邻。  
如何舍此去，兴言在兹春。  
来雁有馀声，念来存故人。  

项安世　辑陶句送胡仲方东归四首  
万族各有托，吾亦爱吾庐。  
谁言客舟远，归子念前途。  
晨夕看山川，相将还旧居。  
斗酒聚比邻，再喜见友于。  
念彼穷居士，门庭日荒芜。  

项安世　辑陶句送胡仲方东归四首  
羁鸟恋旧林，我心固匪石。  
君情定何如，政尔不能得。  
豫章抗高门，义风都未隔。  
及时当勉励，步步寻往迹。  
见重我轩皇，事事悉如昔。  

项安世　记梦  
共客谈风雅，花边或水边。  
胸中无一事，梦里亦欣然。  

项安世　纪山寺观梁宣明二帝陵  
高祖当年起雍荆，山川千古尚锺情。  
林中佛寺君王家，湖上仙宫太子莹。  
已见世诚宵斫柱，又闻阿铣晓扬旌。  
生儿若似江陵上，肯负渠家老骑兵。  

项安世　寄承甫兄  
不见夫君岁月过，举头相望隔山河。  
人来人去书长到，江北江南情若何。  
铁砚功名当自许，铁囊诗句不须多。  
家风正待吾曹振，莫漫寻常费琢磨。  

项安世　寄高象州  
闻向君王乞象州，只贪州宅有高楼。  
山西日薄老无瘴，海外风来早见秋。  
蟋蟀已非今角匠，鹧{左石右鸟}犹是旧亭侯。  
南崖石壁宽多少，题偏新诗意未休。  

项安世　寄韩丈  
送别扁舟上，相望一水间。  
酒杯思共把，棋局定长閒。  
雅量容陂阔，私心岂石顽。  
梦随沤鸟去，时过紫金山。  

项安世　寄韩丈兄弟  
兄弟真连壁，文章自一家。  
祠庭聊燕息，使节最光华。  
后会春应好，相思日又斜。  
遥知此堂上，把酒插梅花。  

项安世　寄韩丈兄弟  
岁月惊游子，江山隔故园。  
感时虽有恨，适意自忘言。  
土锉晨炊饭，茅檐昼负暄。  
病来诗思减，东望想词源。  

项安世　寄罗机宜竟陵督捕六首  
飐飐旌旗出郭，轰轰雷电奔空。  
一夜楚江风雨，千岩万壑流通。  

项安世　寄罗机宜竟陵督捕六首  
共是天家赤子，可怜地下游魂。  
去草固嫌滋蔓，遏流须藕澄冰。  

项安世　寄罗机宜竟陵督捕六首  
万仞山根蝼蚁，千车辙底螳琅。  
不怕{左麦右丰}蕡婴刃，只尤玉石焚罔。  

项安世　寄罗机宜竟陵督捕六首  
只合笑谈油幕，亦烦亲拥琱戈。  
小试异时颇收，要观方略如何。  

项安世　寄罗机宜竟陵督捕六首  
好把从军乐事，新诗细入邮筒。  
我亦平生湖海，日来颇困头风。  

项安世　寄罗机宜竟陵督捕六首  
已赋阳台行雨，还看梦泽连云。  
为问当时平土，如今多少耕耘。  

项安世　寄罗主管四首  
四海罗夫子，乾坤识此心。  
貌真南似北，人是古居今。  
老大胸怀苦，优游岁月深。  
诸公用之武，莫待二毛侵。  

项安世　寄罗主管四首  
把酒东南望，关心歙水边。  
三君同别我，小友不论年。  
贾虎风行地，王珠月映川。  
州人亦惊倒，此客定能贤。  

项安世　寄罗主管四首  
可惜经年别，都能两日留。  
别来长似梦，书到暂忘忧。  
老子无公事，长安足俊游。  
时时论人物，江汉有轻沤。  

项安世　寄罗主管四首  
客有甄卿子，师行八面奇。  
谈禅兼学道，爱酒更能诗。  
闻说今同事，长怀旧接辞。  
无人目娱戏，多病欠医治。  

项安世　寄南唐吴监岳兼白鹿书院  
诛茅一亩竹三椽，绕舍畦蔬满屋荃。  
掷廪峰前新庙令，勘书台上老儒仙。  
西山草木归吟藁，东汇烟云入瓮天。  
合与平庵管风月，便称行守莫称權。  

项安世　寄潘致虚  
长忆潘居士，相望今几州。  
生涯温饱未，故旧往还不。  
问讯凭双鲤，观身渺一沤。  
湖南元好住，吾欲具扁舟。  

项安世　寄题荆南王君行牧斋  
千斤黑牸将黄犊，八岁山童手坚竹。  
呵牛行前童御之，坤艮为谦直初六。  
夷山入地山已库，微阴更在山之麓。  
观爻玩象谦复谦，不待占辞意先足。  
姬公作繇更何言，利用直堪航四渎。  
虽然用著体未明，后学相寻谁与告。  
拳拳鲁叟重抽关，此路欲此须自牧。  
有如子稚母更柔，弭耳阿童惟所逐。  
晓随鞭影上罔峦，暮载歌声返茅屋。  
不知身大童子小，但觉气和情性熟。  
王郎于我丈人行，少秉谦爻晚尤笃。  
自称身是牧牛人，不向天家请官粟。  
书来蜀道告我言，牧事年来有条目。  
成时直到东家矩，造端先自西邻牿。  
邪闲诚存定章程，右確龙潜防反覆。  
已将四语了卿法，更用一言从我卜。  
我生冉冉向无闻，此事駸駸下乔木。  
三年道路寡师友，万里奔驰妨诵读。  
角羁闻道老无成，此语最悲那可复。  
急须水落下夔门，走向牧斋听一曲。  

项安世　寄题临江徐氏海棠巢  
红锦山颠着醉眸，赤栏杆外数花头。  
烟中月下看不足，叶里花间睡即休。  
迷住子规疑蜀国，归来黄鹄认柯邱。  
他时我与君为对，莲叶中间作钓舟。  

项安世　寄题四川总饷陈郎中筹边堂  
四寸红牙一幄筹，万山牛马去如流。  
天西日落长安近，塞外云开滴博收。  
草奏隃麋宫墨重，谈兵鸡舌宝香浮。  
都将湖海元龙气，压倒文饶百尺楼。  

项安世　寄题四川总饷陈郎中筹边堂  
四万黄金六出奇，家藏犬豹虎龙机。  
古傅财赏军能壮，今见樵苏士不饥。  
借得留侯千里箸，扫平冒顿五方围。  
是朝不肯谈前事，问谷和钱却道非。  

项安世　寄题吴氏社仓  
淹剧无悰易怆神，社仓新记重关心。  
前朝诏在恩沦骨，遗老书存泪满襟。  
永念君仁多善稼，肯因师死下乔林。  
皇天老眼明于镜，勉植书楼万桂阴。  

项安世　寄题郑氏坟亭  
不识亭前路，应知孝子情。  
未甘黄壤隔，犹共白云横。  
好在当时意，端从苦处生。  
愿言珍体发，圣学诗深评。  

项安世　寄胥直夫  
江上岁云暮，风波无定时。  
天寒归鹤早，水阔到船迟。  
老去颇谙事，病来仍废时。  
愿君逢驿使，寄赠小梅枝。  

项安世　寄郑荐玉  
郑公身与我同寒，陆子泉头隔几山。  
为客盖头无一瓦，何时开眼见千间。  
非干世俗人情薄，自是书生命运悭。  
三邑未随燔肉废，先师心事几曾还。  

项安世　夹得胡仲芳诗次韵  
天遣清明作小寒，人从赤壁上青山。  
颇宜书更形骸外，赖有诗犹意气间。  
一日水程无几住，百篇火急莫令悭。  
杖藜径入渔樵去，从此因君得往还。  

项安世　监利话知县见示诗卷  
哦君五十四篇诗，燃尽青藜杖一枝。  
长韵屈平经里思，短章介甫集中辞。  
只因云梦曾游耳，便把江山尽得之。  
割我锦机君已甚，不须更遣世人知。  

项安世　见雁  
万古胡沙雁，衡阳到即回。  
如何九日至，故作永州来。  
节里他乡客，江边独夜桅。  
吾亲应念我，烦汝到浯台。  

项安世　建平县道中  
糖畓花开官路香，客子欲归官路长。  
稻田水足新秧黄，小麦吐秀南风凉。  
村村煮酒开官坊，家家禁忌障朁房。  
门前健妇能招商，茗碗角铒邀人赏。  
若无横赋深剥床，我欲间舍鸡林乡。  

项安世　饯周伯寿得枝字  
分原内只界，世系出苍姬。  
修贡长沙国，文章似楚辞。  
堵墙看献赋，旗影照题诗。  
昼日三千字，春风第一枝。  
相公如父子，侍讲是宗师。  

项安世　涧上居人  
跨涧作桥兼作屋，行人初到已泠然。  
全家寝食淙琤上，韶瀋声中过百年。  

项安世　江海水仙同赋  
萧然两高人，冠佩何楚楚。  
齐鲁有大臣，可敬不可侮。  
东风吹百花，馀子不足数。  
同为岁晚游，各不相媚妩。  
君看冰雪姿，定肯学儿女。  
三肃庵中人，此客难为主。  

项安世　江陵送赵知县二首  
万壑千岩相送时，灵星小雪上丰颐。  
南云北梦重分首，扑漉繁霜满瘦髭。  
功业向来真自许，头颅今日遂如斯。  
英雄老大无人识，足扣双舷只自知。  

项安世　江陵送赵知县二首  
另离底处最堪怜，君上吴船我蜀船。  
从此相思真万里，重来何止又三年。  
司州刺史髭如戟，国子先生瘦似椽。  
二子有情须问讯，为言重九向西川。  

项安世　江陵为浏阳柳氏作云山书院歌  
山中何所有，云气长悠悠。  
院中何所有，书册满高楼。  
登楼看云复看书，千古万古同卷舒。  
子于其间乐有馀，我今为子言其粗。  
阴阖兮阳开，乾盖兮坤舆。  
白衣兮皎皎，苍狗兮须臾。  
崩腾兮龙见，消散兮户居。  
如臂之屈伸，如足之疾徐。  
实理谅不昧，显微同一初。  
呼吸为雅颂，吁喻为典谟。  
支支离离兮万物散□，翕翕绎绎兮天地交孚。  
三百八十四爻兮奇与耦，二百四十有二年兮褒与诛。  
目目自有条，叶叶自有株。子以为一兮粲而万有，  
子以为兮垣然而一途。吾是以见云之书而书之云，  
子又鸟知书非云而云非书，以此寿子身，壮作老息神不枯。  
以此贻子后，博观约守世不渝。  
大哉此院云所储，苟无其实名不虚。  
谁其任之非子歟，一翁二季相携扶。  

项安世　江陵赠满术人  
未赴成都先梦到，才逢蜀客便心亲。  
江陵一见蒲居士，似向严家访阿遵。  

项安世　江梅  
千林憔悴独含春，笑倚黄昏未识颦。  
红小粉疏烟幂幂，影低香远水粼粼。  
从教雪路宁愁冷，遮莫茆檐可怕贫。  
欲问横枝缘底瘦，似无如有最禁人。  

项安世　江梅蜡梅同赋  
淡白轻黄著绛跗，截肪蒸栗玉肌肤。  
品题道骨谁高下，著莫清香似有无。  
野服黄冠离世土，缟裙瑶佩列仙儒。  
春风底处无红紫，谁肯冲寒到玉湖。  

项安世　江山见新知阆州李著作舟至  
小立江风见蜀船，绣旗朱幔鼓声喧。  
问言何郡客新到，知是故人吾欲颠。  
芸里简书真昨梦，菊边卮酒是前缘。  
还家快与儿曹说，明日邻翁贷子钱。  

项安世　江月亭会饮次袁主管韵恼吴钤辖  
日西移幕看澄江，夜久回屏护烛光。  
暗里微吟认渔火，醉中时醒为荷香。  
狂翻鹦鹉杯心绿，怒索蒲萄架底凉。  
苦恨重云隔明月，嫦娥更在月中央。  

项安世　江州陈制送酒  
谁渭渊明远，我住栗里源。  
亦有好事人，送酒黄花前。  
举酒对南湖，见之心悠然。  
相逢各无心，后世自称贤。  

项安世　将往襄阳一日大雨  
谁报江神我欲西，怕传新句落檀溪。  
江头一雨泥三尺，车没双论马没蹄。  

项安世　将至浯溪简同行  
地想浯溪行，舟逢怪石多。  
平生真到此，重九合如何。  
我解伊吾读，君能歡乃歌。  
风从两崖下，江水急生波。  

项安世　交韵赵佥判苦雨  
多谢新诗起钝顽，扣门佳梦忽惊残。  
句中解貌秋霖苦，读罢犹闻夜滴寒。  
谁道贵游无世话，君今清尚更儒酸。  
向来白贺风流在，勉立修名后代看。  

项安世　轿中听雨  
急雨淙琤打轿檐，绿荷声里下湖船。  
时时更把山礬嗅，岩桂香中八月天。  

项安世　金陵送左史  
临歧掺袂欲何言，罢酒开船色惘然。  
万里重逢傥无日，一杯相属岂非天。  
修鳞去蛰三池浪，倦翼归投万壑烟。  
从此登临只西首，美人家在夕阳边。  

项安世　进和御制闻喜宴诗  
璧辉河彩绚宸章，鼎饪需云盛国光。  
自昔祖宗崇礼遇，至今英俊入言扬。  
明良旧咏回千古，高饫新书多万方。  
神禹克艰心未已，更思忠节赞时康。  

项安世　荆□范侍郎挽词三首  
布韦得路如公几，少壮登朝至老衰。  
东观西雍盈记石，南宫北省遍絧丝。  
童童戟纛开淮楚，奕奕图书冠马龟。  
回首人间心事足，去寻天上玉楼期。  

项安世　荆□范侍郎挽词三首  
功畏人知不遣闻，双双荣国孝曾孙。  
果州汲绠无遗力，荆府调胹有德言。  
此日美人俱厌代，何时病士得开门。  
西风一掬涪翁泪，滴向公家两郁尊。  

项安世　荆□范侍郎挽词三首  
岁戊戌秋倾鲁盖，公杨勋甫共吴船。  
攀萝自此门阑密，寓茇经年里闬连。  
二十六番新火变，四千石帅旧情坚。  
万间忽作堂堂坏，杜屋无茅始可怜。  

项安世　荆江渔父竹枝词九首和夔师□侍郎韵为荆师范侍郎寿  
第一歌头缓缓催，且看渔父寿图来。  
天明转向牙旗外，六千里地绣屏开。  

项安世　荆江渔父竹枝词九首和夔师□侍郎韵为荆师范侍郎寿  
二歌渔父寿杯宽，荆江亭下到临安。  
更将海水都斟却，浅得蓬莱始好看。  

项安世　荆江渔父竹枝词九首和夔师□侍郎韵为荆师范侍郎寿  
三曲渔人献寿茶，新翻衢样织茶花。  
白雨纷纷下江海，翠浪滚滚开龙蛇。  

项安世　荆江渔父竹枝词九首和夔师□侍郎韵为荆师范侍郎寿  
四曲渔人寿烛明，明在水云连处生。  
倚天若木朝朝艳，照海金波夜夜清。  

项安世　荆江渔父竹枝词九首和夔师□侍郎韵为荆师范侍郎寿  
五曲渔村寿乐多，随大随小声和和。  
蜻蜒蛱蝶浅深舞，燕子莺儿长短歌。  

项安世　荆江渔父竹枝词九首和夔师□侍郎韵为荆师范侍郎寿  
六歌渔父寿诗声，一声声带竹枝情。  
大枝千岁不改色，小枝孙子满林生。  

项安世　荆江渔父竹枝词九首和夔师□侍郎韵为荆师范侍郎寿  
七歌渔父寿香堆，花雾深深拨不开。  
水边借得春风送，荷花吹上戟门来。  

项安世　荆江渔父竹枝词九首和夔师□侍郎韵为荆师范侍郎寿  
八歌渔父意难忘，愿见寿域通八荒。  
只开云梦一稊米，何似浑佥开太仓。  

项安世　荆江渔父竹枝词九首和夔师□侍郎韵为荆师范侍郎寿  
九歌渔父好思量，愿得寿星朝帝乡。  
寿十二庙守关尺，演忆万年元蔀章。  

项安世　荆门十二背诗  
瞿塘关里异乾坤，石狭山深日气昏。  
行过西陵天亦晚，浪平风暖下荆门。  

项安世　荆南师姚参政挽诗  
寿相背三甲，暮龄腰十围。  
自陪初伏饮，竟作百年违。  
楚泽秋初动，洪都梦已非。  
向来千骑拥，凄恻片帆归。  

项安世　荆南师姚参政挽诗  
剑履三以亚，旌旄十国连。  
春风迎上日，秋色送归船。  
露泣千山月，云愁万里天。  
堂堂宁复有，玉立照人鲜。  

项安世　敬甫生日  
苹尾生薰梅作霖，葵心粲笑草明金。  
杓星指处老人现，弦月升时欢伯临。  
王母西池逢药喜，天孙斜汉有嘉音。  
宫槐又报黄消息，早擢丹枝媚彩襟。  

项安世　九日喜陈一之提刑至龙山  
闻道西征使者来，满城风雨菊花开。  
唤回鸟帽千年梦，惊倒龙山百尺台。  
病叟旧疴初去体，元戎新醖恰浮醅。  
篱边更有休官令，人事天机亦异哉。  

项安世　九月呈运使庐检院  
法官蒇事三灵格，山国休工万宝成。  
虑使此时心暂展，丽谯高处眼增明。  
搴帷正在煎萸俗，缀席何妨伴菊倾。  
此会明年公莫问，赐来应有一枝荣。  

项安世　九月十日独游钟山  
天时少佳日，人事多婴怀。  
选胜难两遇，卜征非一乖。  
平生梦钟阜，一月榜秦淮。  
半世迹方近，三旬心始谐。  
允哲兹游艰，果谅此日佳。  
高秋净平麓，暖景融阴崖。  
时丁酬酢暇，心适烦纡排。  
出郭玄笋舆，陟巘青芒鞋。  
志塔勇重屋，竺水环方阶。  
水末但尘壁，定林堆断柴。  
谁为好事者，尚丁双诗牌。  
想见廊庙姿，骑驴渡松钗。  
玄思入秋骨，高情渺天涯。  
傥无经世迹，胜韵谁得偕。  
因观夔禹难，始悟巢许侪。  

项安世　久旱得雨  
不羡二十四考中书令，不羡万八千户冠军侯，  
千羡万羡朝来雨。黄金白璧尚可求，  
去年大熟市无米。官船载使资他州，  
千艘万舰日夜去。今年天旱始知尤，  
高田已逐黄埃花，湖田五月种未投。  
岂无飞车卷湖水，十日南风吹绝流。  
城郭村原百万口，性命顷刻难为留。  
如人奄奄气欲断，尚有微息出入三寸喉。  
天公亦有万金药，刀圭一试沉疴瘳。  
蔽藏赤日云晻晻，呼吸凉气风修修。  
雨声未落人已快，便有生意还梧楸。  
夜深稍稍到竹屋，晓起涓涓行瓦沟。  
但看病草泫流血，想见羸秧新举头。  
儿童亦知一雨好，牵衣挽胫宽人愁。  
早禾已死不可救，晚禾未出犹堪收。  
天公有意怜赤子，愿雨三日无少休。  

项安世　久雨  
一春泥水断前街，万里长天一目空。  
数点寒梢著红蕊，人间惊喜见春色。  

项安世　久斋时为南康赵司户作  
岁寒始见松将柳，道远方分骥若驽。  
凿井为山新意气，断干穿石老工夫。  
重湖水作葡萄涨，五老云成锦绣铺。  
万古千秋模不尽，几家文集几家图。  

项安世　瞿塘峡  
家住东溟狎巨涛，今年三峡试容舠。  
瞿塘关下惊危甚，一席巴天浪许高。  

项安世　凯歌  
今年三月三，乐事今古稀。  
嘉陵江到武昌口，此时此日同□□。  
北人不敢恃鞍马，西人不敢凭山豩。  
德安有高悦，匹马穿重围。  
入城助守胆如斗，出城决战身如飞。  
城中扶出王与季，城外逐出信与随。  
襄阳有赵淳，默坐谁得窥。  
一日熏尽西山狐，二日网尽东津鲵。  
三日开门看江北，一人一骑无残遗。  
兴安有安丙，谈笑戮吴曦。  
伪王乱领出深谷，长史捷布登前墀。  
铜梁玉壘见天日，瞿塘滟滪无蛟螭。  
噪州有老守，头白尚能诗。  
上言吾君善委任，下言吾相能指麾。  
国家九九八十一万岁，璾雏褒蘖休狂痴。  

项安世　客友  
君为閒客过岂朝，我车日过南湖桥。  
听君论诗发幽秘，问君索酒浇岧峣。  
谁将君赋告天子，武皇夜唤相如起。  
明朝车马满街来，从此相望隔湖水。  
欲往从君足似挛，马嘶仆顾不能前。  
时凭栩栩枝头梦，往看娟娟池上莲。  
诗盟扫地心如失，酒债无钱甘首疾。  
绿杨门巷过春风，粉箨园林空夏日。  
半年不奈此悲凉，无计挽君归野塘。  
不如我自解章绂，却为閒客来君傍。  
饮竭君家酒千斛，吟尽君家纸千轴。  
醉中扶上木兰舟，秋浦月明秋水绿。  

项安世　夔州永安宫词  
许昌门外驱霆雳，玉筋惊抛夜无迹。  
五花骄马云作蹄，飞渡檀溪人未识。  
大隄八月阴风起，叶落花黄心欲死。  
山枯石裂见苍龙，三十六鳞才赴水。  
逢逢搥鼓上瞿塘，老瞒落笔三川忙。  
蓬莱一夜两鳌死，血殷海水天无光。  
金戈铁马宫前道，龙旗未卷君王老。  
当时玉座醉春桃，今日铜驼泣秋草。  
从来两髀彫鞍侧，不为儿童营玉食。  
生将一死答将军，死用一生酬相国。  
乔家小郎名赏音，玉房花貌空沉吟。  
吴娃解掩夫羞面，难击刘郎一寸心。  

项安世　腊尽仅得微雪  
穷冬一雪击农心，籲佛祈仙望已深。  
逾月亢晴生暑瘴，连朝霏雾作春阴。  
夜窗且喜风兼雨，晓瓦才看粉共银。  
可是江妃悭笑粲，都能无意管呻吟。  

项安世　腊月一日咏雪二十韵简潘都干  
忽见纷然压，方惊甚矣衰。  
已拚蓬换鬓，其奈粟生肌。  
忆昔如黄犊，当轩望塑白狮。  
踏模鞋透指，印貌面皴皮。  
衮作毬行地，团成烛照帷。  
檐冰充铎振，盆冻当钲搥。  
壮岁身仍健，边城景又奇。  
刘楼观乱落，平野看横吹。  
犬躣凌晨出，骢骄尽夜驰。  
三杯羞饮帐，百韵笑僵歧。  
往事今如梦，前欢竟是谁。  
非干为客苦，不是罢官悲。  
溜响关门听，阶明映牖窥。  
探深时遣婢，嘬冷更防儿。  
喜妇添红炭，娱亲奉绿卮。  
不知戎幕出，何处蹇驴骑。  
上将分羔酒，诸军击惊池。  
定须吟铁甲，应不恋金丝。  
樵足锺山顶，渔蓑淮水涯。  
金陵无限思，有底句来迟。  

项安世　兰溪道中二首  
征人颊热共占霜，忽报冬温是雨祥。  
正向愁边闻吉语，三霜两假是寻常。  

项安世　兰溪道中二首  
一夜清霜逗晓晴，桑林脱叶似滩声。  
云边恰有惊鸿过，直作滩头细橹鸣。  

项安世　老母生朝  
陶春庭院起秋千，赛社人家踏舞筵。  
生日新来逢此日，今年好去胜常年。  
旧栽桂子孙枝盛，老对萱业孺色鲜。  
待得儿曹俱鹤发，五纹双髧戏尊前。  

项安世　老人命赋家庭双头牡丹  
只与酴醾话独醒，不随桃李竞时名。  
人怜国色无花对，天与风流并蒂生。  
两两鹤红思并翥，双双鹿紫待齐鸣。  
冲天食野方多庆，尽是仙翁手种成。  

项安世　乐居户文挽诗  
荆州十万户，惟我独知公。  
皓皓巉巉甚，凉凉踽踽中。  
平生尊骨鲠，互死讳雷同。  
此士理黄壤，何人立素风。  

项安世　乐居户文挽诗  
艺应天王拜，名高月旦评。  
一官娱晚暮，千载遇恩荣。  
未许行畴昔，犹应得久生。  
年来频见此，老泪不禁倾。  

项安世　李浦道中得家信  
李浦江边路，星沉日未生。  
逢人送家信，借火读天明。  
上说儿曹健，中言客路晴。  
促归仍劝缓，反覆见慈情。  

项安世　李万州挽诗  
仙李来南日，熙宁去国人。  
一身辞赤芾，四世尚朱轮。  
桑梓推前辈，葭莩接世姻。  
伤心挽耆旧，不独为情亲。  

项安世　李万州挽诗  
令子裒遗事，而翁亦大奇。  
治安真有策，经济遂无时。  
黄壤人间恨，斯文我辈推。  
生傅汉中什，死著十哀诗。  

项安世　李万州挽诗  
灵輀朝出祖，属綍泪争探。  
慕子啼玄草，慈亲哭彩衣。  
敬斋收秩秩，退国物菲菲。  
华屋生存处，千年遂不归。  

项安世　李万州挽诗  
公今南面乐，我自涕滂沱。  
十载还乡杜，三君逐逝波。  
乐郊荒水槛。巢室閟烟萝。  
前辈风流尽，吾生奈老何。  

项安世　李校书轮对乞于故相家取上皇退位御笔上喜日此万万年表照也  
校书对罢天颜喜，再拜龙墀出殿来。  
{左来右力}使传宣新宰相，驿书驰问旧元台。  
上皇慈笔归中秘，学士忠名遍九垓。  
榻畔祥风翻谏纸，朝衣收得异香回。  

项安世　李中主书堂  
楞伽有公择，娣弟如班宗。  
宜州黄宅相，馀韵更春容。  

项安世　立春前一日书事  
明日天车始建寅，今朝犹是去年人。  
江城半夜传黄纸，嘉定新书下紫宸。  
山雪多情来送腊，湖波著色去迎春。  
旋烘寒饼缠生菜，想见家贫忆路贫。  

项安世　立春日离爱闻有召试之命  
东行就日北看云，君宠亲恩两击心。  
毕竟蒭蕘何所补，不如留著在山林。  

项安世　立夏日南风大作二首  
堤边树子最无情，恰则春归第一程。  
舞向南风浑不住，叶间羞损旧啼莺。  

项安世　立夏日南风大作二首  
满城杨柳绿依依，背著春风自在飞。  
却是杨花有才思，一时收拾伴春归。  

项安世　沥涧吴太皇庙  
行间得子明，笑里下兹城。  
好汉人难识，髯郎鉴独精。  
溪巫荐村酒，舟子问江程。  
颇忆濡须否，风旛作战声。  

项安世　燎蚊  
欲昏疑雾合，未暗已雷鸣。  
驱逐无长策，纷纭剧乱兵。  
昼潜如设伏，夜啸若先声。  
喙惨戈予利，身微坌壒轻。  
嘬肤来汗血，播腹去朱樱。  
壁以青油固，麾之白羽明。  
闻风聊詟息，得路即喧轰。  
婉婉工乘隙，骚骚故彻更。  
据经当烈泽，考传合熸荆。  
耿耿银缸动，荧荧爝火行。  
翼焦身尚奋，力尽势还倾。  
垒合无逃虏，膏血可筑京。  
周遭期剿绝，小大悉炮烹。  
爇左时惊合，禽纵或走横。  
奔军容暂脱，搜谍靡余生。  
走操华容道，追刘白帝城。  
周瑜方奏凯，陆逊遂成名。  
一觉华胥梦，千年战国情。  
区区两蛮触，何足较踦赢。  

项安世　林通判  
东里相君新说似，茶陵军使美无穷。  
谁知楚户南公口，更说沂康别驾功。  
人借一凉鏖铄石，天开四荚照垂蓬。  
不争玉女秋期日，自醉金公生数中。  

项安世　临安道中见壁间书字云田左行者为四川驿路  
只道成都路八千，谁知从此便西川。  
行人一见成深省，大道多歧稳著鞭。  

项安世　岭上见大江及匡庐诸峰  
背立梧桐岭，面对匡庐峰。  
江流过其下，渺渺去朝宗。  
万山左右卫，如阵复如墉。  
壮哉天地间，伟观人所钟。  
自有此山来，来往赏憧憧。  
岂是千载人，无有此心胸。  
定应出圣宅，山鬼閟其踪。  
兹行亦奇事，突兀肯相供。  
多言恐怒来，急下扶吾筇。  

项安世　菱浦谣  
绵绵千丈丝，就此一寸的。  
但愿的成莲，莫教莲蒂意。  

项安世　刘都翰送伊川山谷二像  
十年道学诚明处，四海诗篇雅颂馀。  
元祐向来基宥密，涪江相逐伴樵鱼。  
坐中苍白谁安立，身后丹青独久如。  
再拜两公何所见，衣巾端肯过吾庐。  

项安世　刘寺置酒遇雨次韵答王大著  
胜绝今年第一寿，钱湖刘寺雨中游。  
汤倾衢点云随肘，羹汎戎酥雪满畉。  
竹坞张烟闱客住，梅檐翻水劝人留。  
只因元气淋漓手，计会天公作此谋。  

项安世　刘武子生日  
封姨吹堕小乌巾，日御横飞十二辰。  
汉代皇孙中校尉，唐家供奉谪仙人。  
六宫旧唱香奁妩，诸老争偷锦段新。  
大小山中千树桂，寿君千岁转诗论。  

项安世　留别南湖二首  
老天梦识南湖路，水槛山堂处处通。  
若有新篇无告诉，不妨题写寄江东。  

项安世　留别南湖二首  
九重城里尘如海，只有南湖一片霜。  
若向南湖谈世事，老夫只得去池阳。  

项安世　留荆门蒙泉上三日无诗将去作二绝句谢之  
倚云上头寒碧下，三日团圆看似痴。  
领略山灵无此客，与君何处更须诗。  

项安世　留荆门蒙泉上三日无诗将去作二绝句谢之  
我诗只在篮舆上，兀兀荒陂自语时。  
坐看飞云行看水，此时无我更寻诗。  

项安世　六日坐法华寺东廊揽秀亭  
西亭有名字，未若东亭宽。  
东亭揽秀者，一目万峰峦。  
云兴势浩浩，海立波漫漫。  
左见桂阳路，右见春陵滩。  
入山恨不早，行路良独难。  
晚来无赖处，渺渺送归翰。  

项安世　六叔父生朝三首  
拂拂南薰入燕堂，兽炉清润酒尊凉。  
筵开汤饼麦初熟，彩结茶花丝正香。  
翠竹有孙添夏笋，红榴能笑发春妆。  
都将造物无穷景，来与仙翁献寿觞。  

项安世　六叔父生朝三首  
夷惠之间得趣多，天教弥月占清和。  
门当午市心如水，发插秋霜脸自酡。  
雨洗竹香侵瑞鸭，风翻荷润入杯螺。  
欲知寿算长多少，楼外西江万里波。  

项安世　六叔父生朝三首  
百摺榴花照画筵，八千椿历记遐年。  
东公西母朱颜老，玉女金童彩服鲜。  
梅雨涨添春色酒，麦秋黄起寿炉烟。  
铜壶未下三更水，犹是清和四月天。  

项安世　六叔母生朝  
香梅细柳竞芳辰，预报新年两日春。  
未得犀盘傅菜缕，且看玉盏泛松仁。  
东风衮衮添孙竹，南极双双照寿椿。  
正是门阑多喜日，乘龙娇客翠袍新。  

项安世　六叔母生日  
千岁光阴二十停，一停才向此时盈。  
律筒又报三阳近，历草还飞四荚轻。  
冉冉春盘行细绿，泠泠腊瑆泻空清。  
不须更煮囊中药，气息存神自久生。  

项安世　六叔母生日  
已传春日在春前，诞日欺春又占先。  
百面玉盘檠菜缕，两行红烛罩沉烟。  
自从梅里迎王母，直到荷时庆老仙。  
拦住东风头与尾，中间和气一千年。  

项安世　六雪诗用前韵寓六字  
点点多难赛，蚩蚩势欲平。  
群排风鷁退，深掩烛龙生。  
乡混群庬吠，军喧乱鹜声。  
光阴乘岁暑，威令极施行。  

项安世　六雪诗用前韵寓六字  
天宗兴岁事，滕叟盛威神。  
乐羽朱成素，宫墙旧变新。  
周爻方用坎，燕律遽生春。  
花阵连天出，欢回合宇人。  

项安世　六月寄镇江马侍郎大同  
十四年前楚水傍，碧油幢下拜辉光。  
鲋鱼踟躇遵行潦，龙马腾凌出大荒。  
珥笔南宫扶日月，横戈北府控升扬。  
冷宫只有酸寒分，又把藜灯照蘖黄。  

项安世　隆中次吴襄阳韵二首  
葛公未易谈，佳处当自晓。  
轻身托人生，岁晚那得保。  
哀哉杨德祖，所恨机太早。  
文若岂不迟，万变要难了。  
书生法当骄，正惧此身小。  
空桑视汤幣，不博一介草。  
向来磻溪人，所愿直钩老。  
孔明平生志，岂必书江表。  
但从德翁游，时和司马好。  
胸中管乐事，本自不足道。  
所以刘葛交，终焉契鱼藻。  
旧时耕凿地，千岁迹未扫。  
客来访遗事，泪落日杲杲。  
罔头双白鹭，飞去何渺渺。  

项安世　隆中次吴襄阳韵二首  
古来建大厦，所贵楹桷崇。  
沛公得三士，折箠驱群雄。  
嗟哉汉诸孙，永负隆准公。  
表既憎弥衡，璋复轻张松。  
幽州小从事，苦谏不见从。  
赖有大耳儿，犹能过隆中。  
吾评四刘牧，三豕而一龙。  
景升最可笑，接士满郊宫。  
坐看故人子，低头混耕农。  
平生慕西伯，对面失飞熊。  
阿琦去梯策，尚识智士功。  
谁云豚犬愚，颇复胜乃翁。  

项安世　卢道子赴铨试  
高才真干父，新渥继难兄。  
舟楫维湘岸，簪缨觐汉京。  
学虽工比兴，科亦要刑名。  
书律三冬足，荣华一战成。  

项安世　卢似之从道子行  
昔我为行客，烦君作好诗。  
今吾仍是主，送子得无辞。  
文赋须勤作，经书莫暂离。  
天资诚美矣，师道可无之。  

项安世　鹿鸣燕次韵和權师汤提刑时二弟皆预乡荐  
使家亲劝驾，贱子辱同升。  
晓月鴒原聚，秋空雁字凌。  
燕山惭五桂，西海继三鹏。  
况藉吹嘘力，扶摇正可乘。  

项安世　路傍有因梅竹以编篱者  
已生野外更篱根，仍与蚩氓补断垣。  
博士低头乘虑障，王姬掩面嫁鸟孙。  
风枝雨叶无生意，粉面朱脣有泪痕。  
说与调羹吹律事，老农那信腐儒言。  

项安世　虑智子衡州亲迎  
初闻永嘉叟，招唤作师生。  
又见金华伯，扳聊作兄弟。  
双峰真有子，二老总关情。  
所愿勤诗礼，无令负甲庚。  

项安世　梅  
只消数点著枯枝，不用东君一叶垂。  
任是雪深烟更密，清香依旧世人知。  

项安世　梅开次韵答叶教授二首  
雨洗晴烘两行梅，朱朱白白尽情开。  
不须更到东亭得，读罢君诗似看来。  

项安世　梅开次韵答叶教授二首  
春风一点暗惊梅，便有千花动地开。  
却似德人方寸事，等间流向笔端来。  

项安世　明山湖阻风  
咫尺明山在目中，伊哑三月傍荐业。  
神猪击久号无力，火队炊频饭欲空。  
半世宦途仍旧职，一生学海未新功。  
舟人愠见官人笑，万事从来惯逆风。  

项安世　母氏立春日庆七十  
土牛门外打春鞭，彩凤堂前庆寿笺。  
西母东公俱得岁，古稀今有见双全。  
群仙别演长生籍，大历重开甲子年。  
更值圜坛鸡赦出，两封花诰一般鲜。  

项安世　牡丹初开  
东君环辙百花间，次第行春到牡丹。  
蜂嘴噆花不觉，一枝先破紫金盘。  

项安世　内子生朝  
帮杯同举寿闱中，此乐人人羡此翁。  
满目芝兰如谢傅，齐眉宾主似梁鸿。  
万枝灯过游尘息，三荚蓂飞淑气通。  
正是春来好时节，柳梢微绿小桃红。  

项安世　内子生日  
去岁亲前捧奉杯，如今万里独西来。  
遥知此日怜儿妇，应抚南枝问雪梅。  
百尺灯山初转眼，一卮春酒欲酡腮。  
愿言尊幼俱强健，归著斑衣伴老莱。  

项安世　内子生日  
东风吹草未成花，物色相看意已嘉。  
游女尽从灯夕出，家人重向寿辰夸。  
层层膝下孙枝长，衮衮天边帝綍加。  
欲和晏公延寿曲，红鸾紫凤欢流霞。  

项安世　内子生日  
人间十八最风流，更占新年第一寿。  
北梦南云春渐暖，星桥火树夜初收。  
舅姑未老椿松固，儿女成行璧玉稠。  
但得长年同饱饭，其他万事更何求。  

项安世　内子生日  
居士新年六秩来，细君初庆绮筵开。  
朱颜拂拂生银勺，华发鲜鲜上玉台。  
女嫁男婚成次第，殃销祸散到耆鲐。  
高堂一曲斑衣舞，我唱君随作老莱。  

项安世　内子生日  
去年客里念庭闱，今日尊前捧寿卮。  
乐事赏心仍有月，好天良夜可无诗。  
秋原绝粒真成旱，俚俗烧灯不负时。  
一笑难逢须自庆，几人对酒得开眉。  

项安世　内子生日  
烟清露冷月明中，无古无今此夕同。  
大地山河归影里，白银宫阙上天东。  
人情可是随时别，酒盏真堪对影空。  
来岁相逢应更好，丹梯高处独乘风。  

项安世　南湖遣兴  
朝回日日到南湖，不惜金钱散仆夫。  
同舍盍簪如有约，吾庐高枕更何殊。  
年华过雨春都尽，草色连天路欲无。  
乐事只今惟有酒，速倾家酿倒金壶。  

项安世　南康军寓居  
檥岸逢重九，全家上浅山。  
儿童争险步，城郭有跻攀。  
采菊迷前路，开樽对近湾。  
年时欠帽处，不见雁书还。  

项安世　南康尉司射亭后轩尽见庐山为取东坡觉来满眼是庐山之句名日觉轩  
千堆白浪卷彭湖，一叶青帆映大孤。  
梦里东坡魂尚魇，岸傍梅福笑相呼。  
开门翠壁连天是，回首惊波一事无。  
推下黄紬见真意，的知陶令是贤乎。  

项安世　南岳路口怀胡氏兄弟  
奕奕神山照远天，美人家在此山前。  
待侬了却公家事，来借书堂十日眠。  

项安世　南岳路口怀胡氏兄弟  
虎逝龙亡不记年，旧巢双凤故依然。  
灵岩草木皆堪敬，莫作寻常到岳前。  

项安世　拟感兴二首  
日出群动作，日入万物休。  
君看霄壤间，还有二本否。  
鬼神浩来往，一穟不可投。  
杀机甫毫芒，举世极戈茅。  
将亡神已降，欲杀鬼先谋。  
所以君子心，不敢殊显幽。  

项安世　拟感兴二首  
吾心本虚直，万象同一流。  
坐遭云沙矇，次序失九畴。  
習空徒妄想，致察在勤修。  
学问日以广，思辨日以周。  
行行重行行，马迹遍九州。  
始知亿万叶，一干本同抽。  

项安世　拟送陈正己赴沅江令  
一餐我无门，五斗君有禄。  
犹胜乞邻僧，何必嗔郡督。  
江清芷无数，县静书可读。  
素业傅二雏，清风散群鹜。  
于焉善藏刀，可以待沽厁。  
所嗟吾过多，此去谁与告。  
提携到尊豆，笑语惯僮仆。  
隔日意犹凄，三秋间何酷。  
书来想忆外，无使德音玉。  

项安世　欧阳拾遗读书堂  
嗟余嗜前训，蚤岁得胡模。  
中年困离宗，旧学日荒芜。  

项安世　欧阳拾遗读书堂  
兹行览得失，抚已动竞愧。  
暮景尚可鞭，毋使寸阴弃。  

项安世　偶得二首  
水边杨柳秃{左角右奢}沙，路上寒梅噤未花。  
欲识乾坤生物意，桑根麦子已含芽。  

项安世　偶得二首  
雪中春到梅花觉，冰底水行人未知。  
珍重天公好消息，通今通古更何疑。  

项安世　偶题  
暗水斜穿橘坞凉，回波直下藕塘香。  
似牙如背白羊岸，已叠又湾青草傍。  
闸里放船思槜李，石间行酒认天章。  
一时唤起平生梦，江北江南道路长。  

项安世　偶吟  
近市心如水，居贫道未穷。  
关门度梅雨，欹枕受槐风。  
问学十年事，文章百世公。  
读多书有味，吟少句无工。  

项安世　偶作  
舍前江路接征廛，舍后湖光净渺然。  
不许红尘穿港入，独携黄妳过桥眠。  
禽鱼上下诗三百，风雨阴晴易上鼙。  
出处不齐均有役，两轮天上亦东西。  

项安世　盘居六章  
宝峰之阴，其山深深。  
有美一人，琼弁玉簪。  

项安世　盘居六章  
云居之阳，其水洋洋。  
有美一人，霞衣月裳。  

项安世　盘居六章  
山之纡纡，密云所庐。  
彼盘之人，亦丰厥储。  

项安世　盘居六章  
山之营营，众流所经。  
彼盘之人，亦溥厥成。  

项安世　盘居六章  
渐以中上，屯以正行。  
匪盘之异，惟物之情。  

项安世　盘居六章  
行止盘盘，其乐孔多。  
请以是居，子如之何。  

项安世　陪阎安抚观开漕河  
为民行水不妨农，为国忧民不费公。  
肯趁好天招恶客，能于旧贯立新功。  
山头石埭千年计，海上灵查八月通，  
只恐济川舟楫快，使君难滞郢城中。  

项安世　七日吕城守闸  
官闸嶒{宏宀换山左}昼闭涂，商舡嘈囐夜衔橹。  
卧听篙子湾湾月，坐待州家急急符。  
石罅漏泉鸣锦瑟，篷窗筛雨落玭珠。  
梦魂不受重门隔，自著斑衣过练湖。  

项安世　七夕谢孟漕品味  
金井琅玕戒女功，木桃瓜李奏民风。  
天河夜酌尊罍满，帝子秋盘饼饵丰。  
戢戢玉莲参藕艇，忻忻火枣会梨宫。  
星轺著意来看客，不与寻常乞巧同。  

项安世　七月二十日被檄考试出门  
阿婆少也不如人，更说秋来白发新。  
欲按新声忘旧谱，画鸾歌扇久生尘。  

项安世　七月二十日被檄考试出门  
琼林花底散游鞭，回首长安十八年。  
羞把文章对年少，老夫衣瓶不堪傅。  

项安世　妻兄任以道生朝  
月律从渠大小旬，先生随意作生辰。  
以谦自养何嫌晦，与复俱来特地新。  
千岁日将宫线数，五方云作寿香陈。  
葭灰寂寞今无赖，拟向黄钟托此身。  

项安世　祁阳县晚渡  
郭外湘江清彻底，江头石壁新如洗。  
呼舟斜日度空明，脱帽中流照清泚。  
一声歡乃忽心惊，曾与渔郎有旧盟。  
日暮征车犹未已，鬓毛发此欲何营。  

项安世　钱塘道中望越州山  
隔江东望越州山，七载重来喜破颜。  
却数故人今几在，一襟清泪湿潸潸。  

项安世　遣闷  
夜与影同宿，尽将书共谈。  
虚凉惟称暑，阴湿恐生岚。  
眼有思家泪，心怀报国惭。  
更须辞命绂，身已住僧庵。  

项安世　清凉寺  
楚甸延诗眼，台城壮酒杯。  
山莲京口去，江自锦官来。  
百榼浇难下，千篇勇莫裁。  
非君湖海气，谁禁此崔嵬。  

项安世　晴日迓江西师徐子宣  
汉殿东头玉琯回，吴城西上锦帆开。  
一天紫雾风吹散，千丈红光日射来。  
翼轸衡卢生喜气，江湖淮海绝纎埃。  
凄凉只有山前客，何日归津理去栀。  

项安世　秋怀  
有营何日得无悲，无欲无时不自宜。  
竹影一窗泉一曲，山斋非是爱吟诗。  

项安世　秋怀  
秋水迢迢诗思清，秋阳杲杲道心明。  
谁人得似秋光巧，画出山斋杖屦行。  

项安世　秋潦  
和潦乃逢社，天寒更积阴。  
雨声便睡美，风色唤杯深。  
谷穗泥生耳，田家痛切心。  
饥人来市少，城邑亦萧森。  

项安世　秋日陪使君饮章华台  
堂堂云梦接天开，荜路规模亦壮哉。  
自是边城多古意，那堪秋日更荒台。  
诸侯聚散群鸡宿，百代兴亡一雁来。  
一举使君三大白，奈何胸次郁崔嵬。  

项安世　曲湘湾  
两崖左右蜜房穿，一水中间蚁线旋。  
蹙起浪涡知有石，荡开云影倒窥天。  
当洪没没青螺暗，过漱霏霏白琲圆。  
我欲濯缨渠濯足，一生输与钓鱼船。  

项安世　劝醇甫酒  
欲劝临歧酒一卮，若为啼笑若为词。  
情怀作恶中年后，亲友相分久病时。  
少壮岂知人寂寞，庭闱方待子飞驰。  
饮阑百丈牵江去，挂起西川五色旗。  

项安世　仁智堂  
堂前九折溪，堂后百仞屏。  
客来问仁智，相与坐中庭。  

项安世　任□□生日  
盘堆郁薁粲豳风，钟泛函林拂巓筒。  
一朵杖华千晨到，六双蓂荚五云中。  
初庚恰向今晨足，鼎甲悬知后日崇。  
新息陂头多赤雁，看排行序上层空。  

项安世　任安道生日  
桐川酒正夏王孙，四百遐龄旧德存。  
解与狄仪传酿去，不妨吾祖自昌言。  
三分历草初除一，百万春花欲化浑。  
夺得年头作生日，尽收芳气入芳樽。  

项安世　任安道生日  
豪风横雨洗新春，掉电惊雷起蛰鳞。  
七百里开云土润，八千年庆大椿辰。  
太牢醇酎春台上，金马公车要路亲。  
凛凛河图门户在，稳将才业嗣前人。  

项安世　任安道生日  
九分才是一分春，从此看春更七旬。  
行世功名初发脚，出门富贵即随身。  
棋逢要路方高著，马得亨冲定轶尘。  
伏枥自怜吾久矣，傍观甘作烂柯人。  

项安世　任安抚挽诗  
已矣天难问，哀哉道竟孤。  
风流前辈似，胆备世人无。  
缓急谋谟见，寻常尺寸拘。  
明时非不用，志士自多迂。  

项安世　任安抚挽诗  
新息任夫子，东坡所父师。  
只馀盘叟在，犹乃故家诗。  
閒抚伊吾剑，吟成绿野诗。  
中原遗老尽，旧事有谁知。  

项安世　任司户生日  
晓殿蓂花一荚飞，晚檐桂枝小些儿。  
人间已过重阳后，天上将开瑞庆时。  
新息陂长钟世德，嘉陵滩浅报官期。  
待君饮却长生酒，又到江亭贺上卮。  

项安世　任以道总干生日辘轳体  
身长如玉脸如童，抱朴存真道气冲。  
陇上木牛新拄颊，箧中芸蠹旧蟠胸。  
周正已报初阳匝，商历方开远算洪。  
不竞红尘桃李月，雪中桧桧自舂容。  

项安世　任咏道生日  
月当天上连山易，日占人间闰路棋。  
华岳金精供爽气，广寒银阙献高枝。  
鳏鱼渴凤尘缘净，寿鹤灵龟内景迟。  
好把文章收富贵，却将功行享耆颐。  

项安世　任至道招饮香海棠下  
眼见名花病已轻，手攀芳树思如酲。  
飘零万片都无恨，点缀残枝更有情。  
日暮莫辞银烛照，夜寒谁为宝瓶生。  
饮阑可怕留连久，满地香红忍得行。  

项安世　辱井  
寺前蔬圃是台城，寺后寒泉入柳营。  
玉甽多年无旧物，银瓶终日有哀声。  
游童走卒争嗤点，弱水贫泉共姓名。  
不似冶城三尺吐，锺山回首镶峥嵘。  

项安世　入湖北界  
丹楹白扁照人开，湖北封疆直面来。  
入得界头欢喜倒，恰如身已到荆台。  

项安世　入江西界  
行过中村五里头，湖南地尽到袁州。  
荆南更在湖南外，一片白云天际浮。  

项安世　入普州  
过尽昌州无数山，山开地辟见平田。  
田中有麦元无米，比自昌州却可怜。  

项安世　瑞庆节  
引罢琳宫祝寿班，团团初日上云间。  
微风不动靴袍暖，千骑无哗锦绣环。  
一色新花迷远近，十分和气满江山。  
边城尽日闻箫鼓，岂料今朝有此闲。  

项安世　三次刘寺韵赋张以道新居与约斋夹湖相望  
寒绿新轩对马头，陂南陂北□销愁。  
合添渔艇两三只，时与约斋来往游。  
欹枕孤鸿烟雨涨，钩帘宿鹭晓光流。  
何时祭灶呼邻里，我欲题诗素壁留。  

项安世　三次刘寺韵赋张以道新居与约斋夹湖相望  
碧柳黄芦冷映门，荒陂寒水净涵村。  
深深留殿朝常闭，肃肃行营夜不喧。  
景似邱园宜避俗，事非风月总忘言。  
平生故有闲吟分，何物堪酬造化恩。  

项安世　三次韵咏雪  
初惊簌簌响蟲书，稍觉霏霏入草庐。  
直是谢娘工说似，未腾欧叟不言知。  
相投最惜衣裾片，恋别尤怜瓦缝馀。  
谁见道山新霁后，嫩寒微峭日光徐。  

项安世　三弟校尉生日用去腊见寿韵  
八千尧历畀秋春，万里嵩嵩下甫申。  
儿女只今多似栉，弟兄他日老于亲。  
共夸戏彩随鸠杖，不羡横挝倚凤宸。  
看取天台游观主，前衔虚作汉朝臣。  

项安世　三和  
易简乾坤正理，宽平雅颂真情。  
何处如今更有，壁间床下秋声。  

项安世　三和  
某良士某良士，古之人古之人。  
名利坐中仇敌，诗书千载交亲。  

项安世　三和  
义不作进学解，分应有坐客寒。  
自省开斯未信，何言颛禄须干。  

项安世　三和  
作者向来十数，名随草木俱堙。  
圣贤生世不数，文章何代无人。  

项安世　三和  
万古垂名岂敢，三年费俸长闲。  
有酒似陶元亮，无愁学庾子山。  

项安世　三和  
公诗百战万选，人才三少两多。  
若许追攀及格，稍容积渐盈科。  

项安世　三和  
典诰残于胜建，声诗失自韩齐。  
一言蔽思无邪，三万解曰若稽。  

项安世　三和  
大国并吞江汉，小家垂罄缾罍，  
贲育但叉手揖，沮溺漫穷年推。  

项安世　三和  
族望与淮俱远，时名似兰斯馨。  
投老误期怀祖，作公定类东亭。  

项安世　三和  
老子于此不浅，先师教我资深。  
但使发乎情性，何愁呕出肝心。  

项安世　三日游澹岩火星岩朝阳岩  
一日三岩可了，半生两脚初来。  
不怕天公雨涩，青鞋飞上崔嵬。  

项安世　三山矶答渔父歌  
我行如辘轳，西上复东下。  
触热泝江船，迎霜归越舍。  
齐山至禹穴，百六十长亭。  
江头矶上叟，嗤我太营营。  
朝见上江来，暮见下江去。  
君为何物官，拜罢乃尔遽。  
语叟且勿嗤，我本寒乡士。  
三年饕汉粟，中秘仍太史。  
为亲乞左官，得贰江南州。  
人淳土物美，官暇餐钱优。  
心欢亲意足，家喜朋戚贺。  
犯炎束去担，凌涨理征柂。  
心力困奔走，性命脱痾痎。  
及郊始相庆，有命从天来。  
天恩一何厚，别驾升太守。  
州名太府尊，地望潜潘旧。  
父母爱则深，未谅赤子心。  
公荣私养迫，外美内愁浸。  
问戌当几时，列宿两经天。  
问去当几程，更西行五千。  
荆南居其中，此去犹百舍。  
回橹指东越，半月可休驾。  
瓜时幸未忙，况有婚会急。  
女弟归越人，季秋迨其吉。  
半月易为费，婚会难可违。  
不辞一月内，两过钓鱼矶。  
憧憧虽可惭，盼盼实所安。  
再三谢渔父，从此事纶竿。  

项安世　三十七岁初见白发诗  
亲朋相见忽相惊，绿发朝来白两茎。  
若比商州王副使，预先才得一年生。  

项安世　三十日过班竹赋玉州之木一首  
玉州之南土当木，玉州之北木为竹。  
以土篵室土则荣，以木编篱木应辱。  
无木用土固其宜，有木何忍贱用之。  
鸣呼，玉州之木最可悲，  
不为楹桷为藩篱。  

项安世　三送陈沅江  
苦死相留不疗饥，再三相送只添诗。  
金兰去我方嫌速，襦绔催公莫恨迟。  
碧海声名无右者，玉霄歧路合东之。  
未应只发清溪上，长傍孤篷理钓丝。  

项安世　三雪诗用前韵寓三字  
令月浓于耜，丰年兆太平。  
片飞何粲者，磈落太麤生。  
薛凤崩腾势，巫猿寂寞声。  
冰溪无豕渡，樵路有人行。  
巴峡疑无路，蓬山似有神。  
极涵天地混，光助日星新。  
开拓大千界，铺张九十春。  
闭门经几日，饥杀咽螬人。  

项安世　三月一日入襄州界先寄吴待制二首  
明德宫中大练衣，风流小阮世人知。  
断无流水游龙梦，只有珊瑚碧树词。  
天上仙人持紫橐，边头武吏簸红旗。  
男儿自要粗官作，肯被青云富贵欺。  

项安世　三月一日入襄州界先寄吴待制二首  
儿时梦到汉南州，四十头颅未省游。  
此段风流愧人物，今年行役藉君侯。  
仲山甫有遗墟在，诸葛公存旧事不。  
欲借蹇驴驮醉帽，从公一一访前修。  

项安世　僧了仙携马太守唱和求诗  
故国巴山里，寒砧楚户边。  
上人名籍籍，剌史札翩翩。  
世有羞儒服，吾方厌俗缘。  
更须求愈辈，章句待磨研。  

项安世　僧了仙携马太守唱和求诗  
世态家鸡厌，人情外物牵。  
僧来求我句，人去觅僧禅。  
语绮翻成业，谈空未免筌。  
不须生许事，留眼看青天。  

项安世　纱诗  
芙蕖供色更供丝，缉就沙溪水面漪。  
疏密整斜于雪似，香轻软细与风宜。  
集堂妙得发均意，织藕新翻蜀客词。  
唤作似花还得否，只应花却似渠伊。  

项安世　山农  
江上见山农，畲田用火攻。  
鼓声为号令，竹援当畿对。  
生理猿猱似，年华豆粟供。  
无功随薄禄，愧汝若为容。  

项安世　善谑驿淳于髠墓上有木斜出  
辟强老去重堪嗟，千里堂堂表海涯。  
取士但能笼自鹄，谏王安用学蛌{上圭右龟}。  
祗言鲁国贤无补，岂识齐卿实未加。  
不见只今坟上木，多年老干尚倾斜。  

项安世　善谑驿淳于髠墓上有木斜出口占  
秦人磨斧闯山东，七泽青邱入梦中。  
齐楚君臣正行乐，辟宫除道送金笼。  

项安世　上安抚高大卿五十韵  
酆宫夜梦朱轮蹄，晓占熊虎嬉磻溪。  
鱼竿没浪豹韬出，金印斗大封全齐。  
百年梁柱出公族，外间国子中高徯。  
敬仲子孙尽鸾鹄，太岳廪廪卑凡黎。  
共惟太尉安国侯，庞眉绣黼游金闺。  
栽兰种玉一千顷，芳润衮衮生春畦。  
青齐百郡涴羶酪，无地可驷金狻猊。  
敖曹兄弟年正少，仰见赤日东方難。  
丈夫江南云水客，肯受蠛蠓幽瓶醯。  
豹辞重雾气吞虎，犀脱九渊光骇鸡。  
于湖故是髯奴壘，蝇棘岂堪高凤栖。  
群仙竞乞紫霞佩，凡虎不断青云梯。  
清都太微觐玉座，绿章读罢天为低。  
英风爽气动瑶阙，消得君王羹鴃騠。  
寿州属县董生里，小却去偃边城鞞。  
一州茆竹变桑苧，淮流不尽青玻璃。  
人言赐尽须一丈，不然尺二韩侯圭。  
谁知尚欠峡山梦，清江万里随凫鹥。  
吏民莫作太守看，天子命我苏旄倪。  
新诗恰要好山助，嫩肋不劳萧斧斧批。  
丁宁县令莫负弩，我有锦囊消一奚。  
乌丝栏置铁钩锁，黄绢色摇金白虀。  
姓名飞入玉宸殿，道山藏室烦吹藜。  
诸公著意疏贾谊，更欲盛我西山西。  
二年万事欲扫报，九重仰叩舒虹霓。  
坐看珠宿丽责琐，旋见璧月升璇题。  
太仓大农百橐净，雀鼠不敢窥糠粞。  
凝香忽作兵卫想，归院拔吟花柳迷。  
九霄回首睇江流，翼轸十万方儿啼。  
耕田无牛种无水，小雨不肯成深泥。  
下乡掘地贩菱藕，上乡种禾生稗稊。  
殿前拜手别香案，臣与浊世施金篦。  
玉皇颔首许西去，归来相待行沙堤。  
高牙大纛出天邑，宝章玉篆司宸奎。  
堂堂云汉六千里，一日四履归封提。  
辕门下令唤诸将，膝行仰视马不嘶。  
恩威日夜偏平楚，先声百驿傅幽蹊。  
儿童齐歌父老泣，竹马鸠杖相扶携。  
黑头元师我父母，夫耕妇馌争锄犁。  
小儒拳足重拜，此岂有意希提撕。  
囊中大字愿一献，丹书什袭藏青缇。  
上言天远赤子穷，眼中籍籍狼牧羝。  
法当炮剔去其毒，如食附子除皮脐。  
次言民风自太古，讼缿不鸣清汗狴。  
安平只可饵芝术，暝眩不劳施堇{左石右上免下比}。  
下言楮币贱如土，破纸败墨难勾稽。  
低昂失道百贷涌，铢撮等分须称提。  
使君自有五色丸，丹砂玉屑调珠犀。  
殷勤傥肯用溲渤，解后或可除痠{上疒下斯}。  
只恐明时要医国，衮衣天上赋归兮。  

项安世　上鄂州黄鹤矶  
黄鹤矶头水似油，赵陀埽上石如钩。  
舟人上得休夸客，曾过人间百仞流。  

项安世　上泉  
阴崖古木挂藤萝，下有神龙阅世多。  
荇带水衣闲自舞，鲦鱼石蟹戏相过。  
岂知霖雨为何事，自喜红尘不到他。  
落叶满林送去路，牧童相引到山阿。  

项安世　上元  
月华未上鼓声喧，又向山阴过上元。  
五岁镜湖才一熟，今年灯市始应烦。  
留连昼景通三夜，呼吸阳和达九门。  
游客不知千古意，看人看火漫奔奔。  

项安世　上冢还过方桥  
一番新火试新茶，又向方桥记岁华。  
草色前头见江树，桑林多处是人家。  
拓开白鸟天边眼，背尽红尘脚底沙。  
临老不知来几度，只看豆麦不看花。  

项安世　少保席间道襄州朋旧  
持杯相向各言衰，忆得襄州未老时。  
晓踏青山寻秀句，夜簪红药听新词。  
只言坐上皆豪逸，谁信人间有别离。  
头白归来堪自贺，独依雄楚看题诗。  

项安世　绍兴次韵赵成犹闰七夕  
乞得天孙网，人间巧已多。  
还逢闰重七，奈此众儿何。  
耕织关民事，婚姻自俗讹。  
乾坤大务本，观象莫蹉跎。  

项安世　绍兴送彭世昌归应乡举  
客有功名志，时平未急才。  
泪临淮水落，眼向越山开。  
且著莱衣去，仍随桂子来。  
春明见天子，可以议云台。  

项安世　绍兴送妻弟任县尉归邵武二首  
珍重任公子，君行定几时。  
重来未有日，此别可无时。  
带雨登闽峤，因□想蜀碑。  
两翁门户在，努力慰相思。  

项安世　绍兴送妻弟任县尉归邵武二首  
场屋追兄弟，闺门诧妇壬。  
傅家深属契，为客细论心。  
何物尉乃勇，所居宜不侵。  
相期爱蜩甲，突兀看穹林。  

项安世　绍兴孙察推席上  
孙郎觅句有新声，场屋当年更老成。  
曾草摩空殿前赋，却来晚饭越中行。  
僧廊罢雪窗犹曙，佛塔无风铎自鸣。  
客到莫嫌花酒少，三从事与两卿卿。  

项安世　社木湾  
胡床却坐对澄江，一点无风镜面光。  
帆过生绡多少幅，书成斜雁两三行。  
白沙翠竹却却净，古岸新堤曲曲长。  
唤作渔郎无一事，烟中艇子许匆忙。  

项安世　涉汉至隆中有感  
晓渡汉水阳，平川去如掌。  
春深风日老，雨后桑麻长。  
麦田渺无际，竹墅清可赏。  
家家傍林落，往往成族党。  
溪头浣纱女，十五自来住。  
我来三月暮，甚作三浙想。  
爱此重踌躇，凄然复怅惘。  
边头兵未动，农事日以广。  
只今烽火地，开辟无旷壤。  
缅思生人情，本自乐安养。  
每遭我辈误，遂使汝曹枉。  
承平未灾变，北地极丰穰。  
中间一丧乱，杀戮同草莽。  
赤子亦何如，沦胥受漂荡。  
缙绅欲辞罪，世道终安放。  
歌罢叫葛公，英灵歘来享。  

项安世　沈医送苔梅自云恨不能诗  
但能为我送苔梅，何必新诗手自裁。  
若使能诗有奇句，无因送与冷官来。  

项安世　省中桥亭即事  
虞阁跨芳沼，阴溪生绿苔。  
雨晴梅子长，春过芍花开。  
坐久谈微纵，情深首重回。  
最怜清荫里，时有细香来。  

项安世　省中晚步读宛陵诗  
午梦睡新足，西溪微暑侵。  
高堂通爽气，绿树爱繁阴。  
甽润冷侵舄，帘虚风入襟。  
独携梅老集，终日伴沉吟。  

项安世　省中晚步读宛陵诗  
同僚归去后，挟册此婆娑。  
树密阳光薄，庭空鸟语多。  
静中知有味，睡外更无何。  
彷佛沧洲兴，悠然起细哦。  

项安世　失题  
梦回似觉前身误，蜕罢便寻芳草吟。  
吟到夕阳人不恨，满怀风露本无心。  

项安世　失题  
日暮歌碧云，天寒思修竹。  
佳人不可见，景入山更绿。  

项安世　失题  
肇开苕{上士下言}葬斯文，从此新安族望分。  
觕角烟寒山烈烈，梅溪风切水泇泇。  
何人可志林宗墓，他日应寻董相坟。  
桃李无言蹊自远，五湖清泪湿春云。  

项安世　十九弟生日  
西堂旧作春池梦，南国今逢小满天。  
重四巧排黄阁印，百分宜泛紫金船。  
夜闻素月初生涯，晓看丹枝已属贤。  
万种春红都敛避，一庭槐日翠阴圆。  

项安世　十九弟生日  
茧丝成綍夏初新，柳色如袍尚带春。  
已见出墙添笋稚，即看调鼎长梅人。  
书随雁序升秋汉，研拂龙旗对晚宸。  
勉为家门成胜事，六枝仙桂一株椿。  

项安世　十九日至都门次蛩仲至立春日见寄韵  
客子沙头饮饯时，美人溪上正题诗。  
栗斋寒尽相思早，竹阁春闲拜赐迟。  
别后著书逾汗马，闲中读易见灵龟。  
何由洗砚成兄左，快斧麾天看一斯。  

项安世　十六弟生日  
长庚飞下祝融墟，瑞入清台夏五书。  
八荚花开羲叔历，一枝桂长羿妃居。  
南薰解养秋风鹗，梦泽能生北海鱼。  
看上扶摇龙尾道，曼声传唱绕周庐。  

项安世　十六弟生日  
一弦光上五云端，恰共乘弧势一般。  
畴苗熊罴和梦到，只今鵰鹗待秋抟。  
红榴色借丹枝重，碧藕香摇翠袖寒。  
堂上双亲虽白发，情怀偏向试闱欢。  

项安世　十六弟生日  
艾花开过天中节，桂树飞来月上弦。  
唤起西堂春草思，吟成小雅杖华篇。  
庭闱心事关儿子，场屋声名有岁年。  
好把文章收富贵，却将功行作神仙。  

项安世　十六夜州宅观月  
青天碧海桂光流，已是人间万古愁。  
野阔江深那向楚，霜深露冷更逢秋。  
此时此地俱清绝，无酒无诗得索休。  
太守尚嫌高兴少，卷云飞雨架层楼。  

项安世　十七弟生朝  
至日阳生万事新，阿连于此庆生辰。  
一天云物皆和气，满市人家作贺宾。  
寿算暗随宫线长，科名行逐地雷伸。  
病夫已学陈根退，只愿庭前玉树春。  

项安世　十七弟生日用其韵  
寿星合在角亢旁，为尔来临翼轸乡。  
日向绣床添永算，云纵书观发嘉祥。  
修程九万开荣路，曲礼三千阅寿觞。  
冬弟春兄同此日，天教鸿雁自成行。  

项安世　十日发祁阳  
自矜重九苦吟处，写出浯溪真画图。  
安排秀句待石鼓，指点江神迎彩橹。  
小雨已休朝复作，寒流忽涨夜仍枯。  
篷声瑟瑟滩声滑，应伴先生著句无。  

项安世　十日发祁阳  
蟋螭结蚓走长坡，百尽苍烟出女萝。  
削柿徵膏怜俗薄，和泥封痏谢官多。  
辉辉野日晞寒发，索索刚风起细哦。  
幸自本无饥渴虑，不知事此婆娑。  

项安世　十五弟生日  
合宫雷雨下江城，重把贤书旧贡升。  
入月穿天搜伏兔，抟风系水化新鹏。  
当年吉梦浑身喜，今日成名望汝能。  
千岁灵龟须自养，朵颐无用酒如渑。  

项安世　十五夜雪  
幸自封姨不敢嗔，放教月姊伴游人。  
不知滕六来奇许，忽与天官竞此辰。  
莲焰扑残惟种李，金波卷尽只铺银。  
玉皇应是怜尧父，不做无宵已四春。  

项安世　十月初还潭州题王氏瑞竹图  
王君手持瑞竹图，要我作计仍自书。  
我书不悭诗亦易，政坐此君难位置。  
我欲摇毫写作双竹吟，却教数节一干非商参。  
我欲援琴抚作降竹曲，又见二妙同升异茕独。  
卜子夏，子可为我讴，  
一桴二米秬黍秋。清人一韔攒双矛，  
肥泉同本末异流。观射父，  
子可为我释。一少二多何卦策。  
以奇承耦震初爻，以耦承奇兑三索。  
我为二人书此言，请君持归君家看。  
展卷一问青琅玕，是易是诗然不然。  

项安世　十月旦日上冢过渚宫避雨二首  
萦纡白道转城腰，寂寞垂杨倚画桡。  
独自練光亭上坐，净慈烟雨看长桥。  

项安世　十月旦日上冢过渚宫避雨二首  
一机寒水小吴绫，数幅荒林老画屏。  
却恐秋光太憔悴，照天宫锦拒霜明。  

项安世　石滑澾岭  
脚穿行到石滑澾，耳鸣听得提葫芦。  
乱山无数日欲落，一声美酒宽征夫。  

项安世　石滑澾岭  
滑澾岭上十年前，黄泥白石故依然。  
旧时茅舍无寻处，一我能消几十年。  

项安世　石塘  
市夹河漘好，桥当浦口雄。  
湿云低障日，斜雨急收风。  
石岸蜿蜒去，松江杳霭中。  
知几吾晚矣，惭汗过垂虹。  

项安世　食角黍怀江陵  
经年不食三闾饵，一日相逢似故人。  
旋剥青菰香满手，试餐黄颗软粘唇。  
蔗浆下箸甘无敌，昌本浮杯小作巡。  
正是乡人行乐处，画旗鼍鼓隘江津。  

项安世　士师诗  
画邱置学明如星，顽民殄戮何可矜。  
井田一变乡校废，斯民何往非干刑。  
三复名言子曾子，不独阳肤当守此。  
未经师傅儿犹痴，尽在哀矜君勿喜。  

项安世　试学士院闻大贺过重华宫  
君王凤辇过龙楼，清晓都门积雨收。  
泪落三朝馀父老，春生簇仗万貔{左豸右林}。  
群公就曰丹衷罄，索虏闻风逆胆羞。  
湖海小臣心未已，便陈千虑向鳌头。  

项安世　守岁  
人情怜旧复怜新，扰扰通宵杂笑嚬。  
炷蜡煎膏留漏箭，卖椒沽酒辨厨珍。  
一声竹里千家晓，百和香中九陌春。  
莫道病夫无节序，明朝清镜满梳银。  

项安世　守岁  
大家投辖驻年先，共判今宵一醉长。  
不管栖禽惊列炬，且倾浮蚁尽馀觞。  
茶馗已作当关面，花柳谁知惜别肠。  
看取平生双鬓发，也随新岁著新霜。  

项安世　寿母生朝  
油可会散恰盈旬，春水痕生又浃辰。  
堂上画图星欲动，夜来银烛火犹新。  
江汀花草香风满，儿女孙曾乐事频。  
海燕长随生日到，是渠三岛十洲人。  

项安世　寿母生朝四首  
堂成初见画檐新，碧瓦翚飞上彩云。  
三尺宝台蒙锦帕，白狻猊顶翠氤氲。  

项安世　寿母生朝四首  
荪襦兰佩拥萱阶，绿发朱颜照酒杯。  
九十九洲春色里，老人星动寿筵开。  

项安世　寿母生朝四首  
良辰好景占年年，画烛浓香醉玉船。  
天下月圆三夜后，人间春到万花边。  

项安世　寿母生朝四首  
儿孙遥指菊花辰，自讼庵中庆诞人。  
也向此旬同此日，八千秋对八千春。  

项安世　寿邱安抚二首  
湖上高荷五月凉，云间三五桂华香。  
蒲葵影里民无暑，飞镜光中吏有霜。  
日近天申才半浃，阳居大夏恰中央。  
定扶真主开炎运，雪耻归来报上皇。  

项安世　寿邱安抚二首  
当年诏使再来时，物色依人喜可知。  
萱麝半黄宜寿母，箨龙新绿见孙枝。  
清香画戟沈沈处，永日薰风细细吹。  
阁上南山青不尽，一杯相属寿无期。  

项安世　寿王尚书二首  
前年革履下星辰，那料如今更有春。  
几为拜雩成俯膝，可辞持酒劳燋脣。  
田家有喜新收麦，老子无何忽念专。  
欲去强留天意切，玉堂清夜出丝纶。  

项安世　寿王尚书二首  
去年曾赋泰山高，祗识君侯一味豪。  
稍稍近能窥雾豹，堂堂元不挂秋毫。  
直将空洞容君辈，从使参军似马曹。  
此世此途荆棘久，借公馀勇为除薅。  

项安世　书怀  
君如快马捷先鸣，上便追风不计程。  
杨监西江推格律，陆郎东流服才情。  
栽培花木心无事，弹压湖山句有声。  
如许清名刚不惜，苦来蛮角建愁城。  

项安世　叔父生日  
新年一百二十日，此酒年年须共斟。  
竹岭松溪仙派远，龙山梦泽寿乡深。  
戎葵百段缠头锦，卢橘千丸买酒金。  
造物商量供酒费，怕教一事恼闲心。  

项安世　叔父生日  
黄尘赤日万家团，中有金茎露一盘。  
酒气薰天心独醒，市声摇屋鼻方鼾。  
长生只用仁为药，至乐惟将静作欢。  
嘉庆堂前齐指处，鬓毛如雪脸如丹。  

项安世　叔父生日  
一年生日最佳时，三老团栾总秀眉。  
北榭空明新眼界，东床消息称心期。  
竹林风景长宜酒，椒颂年华剩索诗。  
试拂两弦听细摘，曲中元是閟宫词。  

项安世　叔父生日  
蓂花秃尽大椿生，月色昏时寿宿明。  
眼见扶疏都变密，气钟和淑更能清。  
弟兄相对谈前事，门户如今尽慰情。  
除却偷闲无善颂，暮年多暇即为荣。  

项安世　暑雨  
屋下黄流可榜舟，屋头青瓦更鸣沟。  
江吞平野鱼龙乐，雨闭深林鸟雀愁。  
云气守闾围溽暑，水风排闼荐凉秋。  
小窗一梦平生足，闲著渔蓑伴白鸥。  

项安世　水宿  
水纳乾坤净，窗通左右凉。  
船门如引索，直面看波光。  

项安世　水图诗寿王丞相  
水于天地间，体物而不倚。  
其数为天一，众有之所始。  
其辰为壬癸，重任之所揆。  
其德为智端，非非而是是。  
其声为羽音，宇覆而物止。  
精为九霄月，脉为百川水。  
上为云千峰，下为雾五里。  
春雨散膏腴，秋霜敛华靡。  
露滋夏畦活，雪唤冬麦起。  
五行虽异生，宰割田一轨。  
火蒸妃合卺，金铸母生子。  
凿土得乱泉，斲木出脂髓。  
瀑垂石山巅，汞出砂坑里。  
盛德其神乎，有生皆具此。  
虽然此其源，万变难比拟。  
盍往观其流，庶几有穷已。  
前稽夏书意，后考周雅旨。  
河为中国经，江作南邦纪。  
济溢陶邱阴，汉合武昌涘。  
桐柏瀎灵源，鸟鼠导幽趾。  
弱水沈一毛，泾泥灌水埤。  
八水壮函秦，三川贯熊耳。  
汾潞表参墟，睢漳雄楚芈。  
洞庭汨南放，彭蠡浩东迤。  
震泽古垂声，巢湖晚呈诡。  
东南有巨海，万派所奔委。  
有海无乾坤，朝昏浸渊爏。  
或云尾闾泄，难测大荒理。  
源流皆莫究，却立但瞪视。  
小人竟何如，但识农圃技。  
蓄为陂与塘，凿为沼与沚。  
大者川浍储，小者沟洫偫。  
蔬畦行溉泽，花径分汛洒。  
麦畴散馀润，稻犬入清瀰。  
掘井资釜鬵，渔溪得鲂鲤。  
暑饮救行暍，舟泛苏{左足右斤}履。  
温瘳病夫痬，寒漱居士齿。  
追惟平生事，日用无不以。  
誓言报之德，反复谋诸已。  
嗟叹之不足，咏歌聊复尔。  
形容万分一，赖有真画史。  
淋漓元气湿，浩荡入神鬼。  
朝瞻首九顿，暮拜膝再跪。  
置之茅檐中，惊嚇走童稚。  
共惟大丞相，盛德宜此比。  
智如源之深，泽如委之被。  
穷测理难言，沾丐人自喜。  
清台候鹑火，成数肇弧矢。  
小人有溪芹，不敢持送似。  
再拜献此图，与水千万秚。  

项安世　水仙二首  
川后冰幢下碧湍，玉妃前导驾青鸾。  
素罗襦下青罗带，碧玉簪头白玉丹。  

项安世　水仙二首  
小窗寒夜见冰花，骨冷魂清梦不邪。  
檐蕁花头萱草树，只应常在野人家。  

项安世　水仙花  
意浓态远十洲人，岁晏天寒七泽滨。  
奕奕云冠疑映月，僛僛翠带欲摇春。  
梅稍枉为行人瘦，柳眼虚随酒市新。  
林下水边风味永，弄珠谁见汉皋神。  

项安世　睡起  
梦破鸡啼午，心閒鹊噪声。  
焚香槐日永，煮茗麦风清。  
掬水洗馀困，看云生远情。  
时时记花影，自绕曲栏行。  

项安世　睡起  
春半閒窗午睡酣，梦馀瑶篆晚香残。  
起来磨墨花盈砚，勾得东风上笔端。  

项安世　顺风过湖二首  
帆影如酲左右倾，水声似战聒天鸣。  
傍人只道船行快，不道船中客更惊。  

项安世　顺风过湖二首  
维舟六日傍明山，待得风来始破颜。  
一抹平湖三十里，听渠微横未须关。  

项安世　顺风至岳州危甚  
黑云将雨向巴邱，白浪奔雷送客舟。  
一路逆风才得顺，百年何日是无愁。  
神林浦外飞沙恶，道士矶头乱石稠。  
系缆南津闻笑语，船船鸡酒谢神休。  

项安世　司马归州挽诗  
玉立气如春，魁然长者人。  
三朝陈素业，两郡驾朱轮。  
国干须名族，吾衰倚大姻。  
那知沙步酒，一别遂终身。  

项安世　司马归州挽诗  
砽砽秭归山，长身困远官。  
旧租无折变，新路有平宽。  
报以孙将子，森然玉与兰。  
自随梅福去，云外跨飞鸾。  

项安世　司马侍郎挽诗  
公之曾大父，昔者老先生。  
日月扶丹扆，乾坤仗赤诚。  
诒谋三世重，谨始一言清。  
今日书生泪，临风作雨倾。  

项安世　司马侍郎挽诗  
生身何恨晚，犹识孝曾孙。  
姓字惊乔木，仪型想九原。  
百年馀父老，双泪落轺轩。  
此意今谁领，凭高只断魂。  

项安世　思归二绝句  
永日消金鸭，暄风汎宝鸾。  
自从归意动，无复梦魂安。  

项安世　思归二绝句  
艾叶翻翻白，榴花叠叠红。  
年华惊客枕，心事逐邮筒。  

项安世　四伯父生朝集老杜句二十韵  
三月三日天气新，著处繁华矜是日。  
明日萧条尽醉醒，碧窗宿雾蒙蒙湿。  
南极老人自有星，挂君高堂之素壁。  
仙人玉女回云车，万草千花动凝碧。  
奇祥异瑞争来送，麟角凤嘴世莫识。  
酒肉如山又一时，满堂宾客皆叹息。  
正是江南好风景，苑中万物生颜色。  
遮莫邻鸡下五更，且将款曲终今夕。  
独惭投汉阁，出守吾家侄。  
懒慢无堪不出村，生无所成头皓白。  
朋知来问腆我颜，汝伯何由发如潦。  
红颜白面花映肉，秋水为神玉为骨。  
元圃苍洲莽空阔，神仙中人不易得。  
在于甫也何由羡，扶持自是神明力。  
君不见大儿聪明到，越罗蜀锦金粟尺。  
裁缝云雾成御衣，朝廷记忆蒙禄秩。  
小儿心孔开，射策君门期第一。  
今春喜气满乾坤，朱绂即看随画鷁。  
丈夫生儿有如此，百年未见欢娱毕。  
南极老人应帮昌，人生欢会岂有极。  

项安世　四伯父生朝三首  
花到酴醾芍药时，人如仙桂大椿诗。  
一年春事莺初懒，千岁光阴鹤未迟。  
鬓雪多于南极老，脸未浓似舞雩儿。  
醺醺曲水馀酲在，又酌流霞劝寿卮。  

项安世　四伯父生朝三首  
夜阑修竹罢傅觞，清晓诜诜辑燕堂。  
浴冠舞童春服盛，秀眉齯齿颂声长。  
傅山细吐晴霏润，大斗高斟腊味香。  
华发他年多胜事，凤纶重叠拜恩光。  

项安世　四伯父生朝三首  
农郊有喜万人生，三日甘霖绿野肥。  
动地欢声连谷旦，降神喜颂入春围。  
云充画栋排金鸭，花满前行立彩衣。  
七十今年须预庆，明年群玉正天飞。  

项安世　四伯父生日  
春入芳兰喜气浓，天风吹下庆重重。  
大儿稳护梁州羪，小女登高监宅龙。  
南亩新年付熊骥，北窗长日慕乔松。  
阿咸多病宜偕隐，自洗山罍劝嗣宗。  

项安世　四伯父生日  
三月三日天气新，半亭饮散鸡呼晨。  
酴醾影里看月姊，翼轸星中占老人。  
千二百岁广成寿，六十四日东皇春。  
请诵古人诗一句，五枝芳桂一枝椿。  

项安世　四次韵李校书雪中临唐人阴符经  
乘兴能临褚令书，无人知是戴公庐。  
映窗寒雪天相借，嗜古高情我不如。  
贞观风流沦没后，凌烟名字断残馀。  
李侯用意青云外，肯与时人较疾徐。  

项安世　四和  
此世方当出手，君侯渠得忘情。  
莫麽卖山高论，行哉破竹边声。  

项安世　四和  
百年可惜几见，一代何能数人。  
下马赋风雅颂，上马看疾毒亲。  

项安世　四和  
风节言言迈往，清诗字字高寒。  
奇古珊瑚碧树，英明玉戚朱干。  

项安世　四和  
考留飀飀似见，谈王易易如闲。  
政尔盛之馨处，卧龙恰称兹山。  

项安世　四和  
九泽导来无事，五行汨后徒堙。  
但使包皆忘我，谁言州解劳人。  

项安世　四和  
周家石鼓嵯峨，从臣才艺心多。  
所期唤起雅颂，渠止镌成隶科。  

项安世　四和  
复仇万古明义，寸刃终屠魏齐。  
箦裡谁知范叔，车中暗逐王稽。  

项安世　四和  
遗老玄黄浆食，内家卷耳觥罍。  
长谷能行万里，君王不惮亲推。  

项安世　四和  
汉家树业如许，君王神武能馨。  
夷吾可但江左，楚囚谁对新亭。  

项安世　四和  
一州如许斗大，四海望公则深。  
事业本无奇巧，圣贤只有虚心。  

项安世　四雪诗用前韵寓四字  
皓景连辛甲，寒歌遍仄平。  
会同符盛治，假合类浮生。  
境变西山色，诗翻郢曲新。  
且随车角住，休趁马蹄行。  

项安世　四雪诗用前韵寓四字  
气用乾阳壮，云兴初望神。  
渎流连夜剪，泽草万花新。  
暮夜翻疑晓，冬郊总是春。  
皇皇天一色，穆穆迳无人。  

项安世　四月二十八日轮对遇雨  
攒梆叠鼓递相催，西府东班次第来。  
雨入北门千步湿，天临后殿九重开。  
赏时只在中廷拜，此日容穿左序回。  
叨近威颜陈悃愊，愧无崇论补涓埃。  

项安世　四月五日难维成都连日行浅滩中或迟或速如在东中游湖甚以为乐初九  
青林浅濑密萦洄，唤作兰亭载酒来。  
忽听江深发鸣橹，始知身是罢官回。  

项安世　松阳南岩夜归  
走下南岩踏黑归，苍林拥迳白光微。  
马湖桥上消摇甚，飞度前村露满衣。  

项安世　宋师招李大著陈提刑同饭  
龙蟠凤举玉霄傍，肯为南公下石梁。  
人识子文新政事，家傅宋玉旧文章。  
断无横吏惊庞俗，有时书生近燕堂。  
二客风流俱令上，独惭歌市接舆狂。  

项安世　宋帅移厨就市楼并饭胡黎州  
天明喜气满沙头，小队行厨下楚楼。  
太白稳归云阙去，德星聊向雪山游。  
澹翁不为重溟怯，令子何辞九折愁。  
荣杀上官穷观主，助公持酒记觥筹。  

项安世　送曹提干归永嘉兼寄陈君举舍人  
西船满载下东州，客子相传不作羞。  
官长独称今有属，川人争诵古无俦。  
扪心但欲全吾宝，行世何尝异此舟。  
为报乡闾看解橐，清永寒露胜琳球。  

项安世　送曹提干归永嘉兼寄陈君举舍人  
问讯东嘉老紫薇，年来多病世人知。  
坐亲红炭犹觞客，日饭黄芽未废诗。  
左氏释经工定了，周官著论梦应衰。  
西清眷眷君王意，欲唤申公草汉仪。  

项安世　送查仲文三首  
静甘明主弃，出为故人书。  
邺下刘公干，山中隐隐居。  
百年通醉醒，万事付乘除。  
只有诗魔在，时能掣巨鱼。  

项安世　送查仲文三首  
先生江海干，使者水曹郎。  
开绢印三道，怀人天一方。  
上江春水急，穿峡晚云长。  
诗酒勤陶写，中年属易伤。  

项安世　送查仲文三首  
世味元无著，诗情自不閒。  
撩人五字句，为客万里山。  
我已移文就，公能尽兴还。  
归来宋玉宅，作赋动江关。  

项安世　送陈正己赴调  
一寸丹心百念更，满簪华发万人惊。  
闲抛岁月供书册，长把饥寒为友生。  
此事不经身出处，诸公可念政和平。  
昔藏名字依沅水，令逐帆樯觐汉京。  

项安世　送承甫兄往长阳山从学诗  
正月已暖春无寒，江深水浅沙觜乾。  
东风日日送行客，我来踏遍江之干。  
昨日送客东入浙，今日送客西入湾。  
旁人但笑入湾拙，岂料此行人所难。  
吾宗豪俊自天赋，已有名字登春官。  
功名迫人不肯受，问官乞取三年闲。  
尔来政恐未能免，挽首却入攀笼间。  
挥金釃酒少时事，一笑昨梦何澜翻。  
山中范蠡有孙在，老手未试人所叹。  
幡然愿执弟子礼，拿舟自入长阳山。  
人言此去几百里，井里萧索惟榛菅。  
度君自沮君不顾，学贵就道宁求安。  
闻猿莫起欲归想，见山只作为仁看。  
但令此志久不堕，九里地里俱平宽。  
归期已约槐花熟，努力加餐互相祝。  
今年看我亦高飞，明年上林两黄鹄。  

项安世　送程道辉之广济  
昂昂天马驹，志岂甘伏枥。  
虓虓岩下虎，平生肯求食。  
可怜百鍊钢，绕指化为席。  
丈夫有不遇，此事今犹昔。  
程侯西南来，气若朱弦直。  
宝剑光出炉，铦锋净如拭。  
萧萧万里足，矫矫九秋翮。  
君看吴楚越，何处无行迹。  
岁晚赋归来，天寒倦游役。  
海鹤愿鸡栖，榆鸠困鹏翼。  
人间竟如此，使我三太息。  
虽然聊戏君，万事多所历。  
巧定不如痴，言真短于默。  
世路危世蹊，人情险矛戟。  
从来菱上剌，不若芡中实。  
但学幽冀推，稳为郊庙璧。  
行矣无多言，此事君已识。  
冷暖今日知，勿受豪士感。  

项安世　送程寺丞知和州  
名为淮郡实江城，采石江心郡吏迎。  
一苇横通秋浦近，双旌何异昼衣行。  
承平豫事疑生事，缓急图成岂解成。  
我有{内双豚去月外囗}风桑土句，聊当束帛赠先生。  

项安世　送醇甫  
怕听槌鼓发舩声，桑梓葭莩两击情。  
病有千回烦访问，贫无一事扰聪明。  
循良只为乡人惜，离别偏令老大惊。  
不记归来多少岁，儿童三见令君行。  

项安世　送邓制干二首  
去国逢人避，书门断客傅。  
闻知西岭雪，忙上右襟船。  
未了情灯话，仍冲白鸟烟。  
江湖逢倚相，将梦寄渠边。  

项安世　送邓制干二首  
赋颂前朝爱，诗文内相傅。  
九家潘岳鬓，万里米家船。  
滟滪冬无雪，蓬婆昼不烟。  
未须台阁上，迢递佐三边。  

项安世　送东川成路钤  
壮岁专城身欲老，儿时射策眼今昏。  
战创满面谁能管，旧事逢人且莫论。  
壁壘旌旗分一路，弟兄父子就名门。  
回瞻永阜陵前柏，莫忘当时教育恩。  

项安世　送董煟归鄱阳  
沙随程子九州闻，独拥经纶谢世纷。  
傅业只今惟董祀，爱人于古似鄱君。  
活民鸿宝方书备，寿国灵枢脉络纷。  
欲服上医何物是，他时种杏满青云。  

项安世　送范安抚喜雨诗  
一寸甘腴一寸金，只今谁可旱天霖。  
赎锾尽免疲民血，重役新宽战士心。  
蛇制电光开九阖，龙呼云气出重阴。  
书生不放饥肠歇，才减忧劳便苦吟。  

项安世　送范少约二首  
久从云共商，稍与霰相和。  
初看稀可数，渐觉多难奈。  
如尘塞道起，似块当空堕。  
練捣万家砧，糠扬千廪簸。  
学舞势僛僛，争辉明瑳瑳。  
昆岭玉成灰，闽溪茶出磨。  
瘠土总生腴，衡门亦堆贷。  
樵苏带粉檐，刍秆如冰到。  
朱毂化瑶车，华鞍变氈坐。  
儿看废晨诵，犬走妨宵卧。  
漫天一远近，盖地均坎坷。  
改却松篁青，遮尽粪壤涴。  
独有井成穿，惟馀江带破。  
处处作花衢，家家产监课。  
银富不尤贫，米我宁患饿。  
比兴岂无因，贱贫聊自贺。  

项安世　送范少约二首  
天地为一家，万人生其中。  
父母甚爱之，产智牧其蒙。  
虽蒙亦君子，一一关天胸。  
所以圣贤心，相傅极哀恫。  
昼夜当竞竞，明命敢不龚。  
此意一以忘，万命为牢饔。  
谁能指斯路，邹鲁两衰公。  

项安世　送范少约二首  
侃侃太史孙，风谊美于玉。  
生才天岂虚，此士世所属。  
秦槌不敢赠，孔道以相告。  
一世须大舆，长途要坚毂。  
神天极虔恭，万姓吾骨肉。  
念此心迹融，永以天下福。  

项安世　送范少约二首  
云来已三白，诗唱当再和。  
方无望其有，既有不可奈。  
方卑看成高，既高还易堕。  
妇言天雨米，安得箕可簸。  
儿言天雨玉，安得刀可瑳。  
粉厚婢思涂，面粗僮欲磨。  
茗尘吾自嗓，榆荚邻俾贷。  
我马玉山禾，饥甚晞可剉。  
我客金城氈，寒甚睎可坐。  
欲出无人踪，且起复且卧。  
欲行无地皮，疑坎复疑坷。  
下铺鹅肪璧，千里无点涴。  
上张狐腋裘，六合无罅破。  
仕者有无谋，来年卜农课。  
贫者怀近尤，眼下不救饿。  
书生于其间，俯吊而仰贺。  

项安世　送范少约二首  
高低互腾凌，先后更唱和。  
密密骄有馀，斜斜困无奈。  
翔空久未集，到地期不堕。  
云惜暗遮围，风欺恶掀簸。  
林光夜毰毸，瓦色晨玭瑳。  
犬喜吠若惊，儿颠走如磨。  
体虚君勿嫌，窖实更堪贷。  
飞逾絮毛弱，藏耐刀斧剉。  
三缄桃李蹊，十袭莓苔坐。  
填沼害鱼游，封巢妨鹤卧。  
经厨忽涣汗，度井翻坎坷。  
入水恨先融，沾泥悲易涴。  
苦遭柔条翻，故压坚竹破。  
已积深可量，方来密难课。  
宵明宿雀哗，昼合盘鸱饿。  
东日漏微光，穷人起相贺。  

项安世　送海陵孙县丞三首  
壮年往赞海陵公，切莫哦诗欢负侬。  
妻子父兄皆上禄，民人社稷尽天工。  
税存产去须勤割，陂坏田荒与细通。  
日暮归来念此哲，尚应无面著惭红。  

项安世　送海陵孙县丞三首  
向来一尉万人知，此段风流已大奇。  
资考渐将京秩近，新年能使道心移。  
但惭我乃吏民上，勿谓官今选调卑。  
持此尊前供笑乐，胜如天上拜恩私。  

项安世　送海陵孙县丞三首  
新安老子放穷山，屋婺仙人古柏间。  
今日吾侪随利禄，高风千里断跻攀。  
天寒日短双轮去，海阔波深万艇还。  
上彻浮图须自力，有为何地不曾颜。  

项安世　送汉阳军巩教授  
今代清时有巩兄，世间无处著才情。  
洗乾螺黛姿仍好，挽出鲸鱼意转平。  
千古未吟渠忽到，傍人不解我先惊。  
何如鏁著金銮殿，玉烛新调看凤鸣。  

项安世　送胡黎州  
江南客子赋西征，冬月川江似砥平。  
山遣雪来迎小队，人将春去到边城。  
邛峡阪曲臣车直，大渡河深帝斧明。  
都获归时身未老，万年觞畔佩环声。  

项安世　送胡仲方二首  
邓林擢干皆榝梓，丹穴生雏即凤凰。  
年少一来无比并，老翁千岁有辉光。  
幕中润泽江湖远，笔下才情锦绣张。  
未必安仁须作县，藉田新赋待文章。  

项安世　送胡仲方二首  
交情久处临分苦，别意深时著语难。  
志士自期须皓首，故人相劝只加餐。  
乾坤老大千年在，云海扶摇一息看。  
防有有言如子者，解将佳话倚危栏。  

项安世　送湖南卢提刑赴召三首  
幸甚他乡识老诚，孰知真意彻幽明。  
通身实地无奇巧，接面春风有至情。  
王事直须穷昼夜，宦途元不计公卿。  
无端自被功名迫，汉节冲寒上玉京。  

项安世　送湖南卢提刑赴召三首  
世间除我更谁穷，老去知心仅有公。  
玉局当年已无分，星沙今日更愁侬。  
饥乌绕树啼寒月，独雁辞群叫朔风。  
四斗官醪作供给，先生只此是遭逢。  

项安世　送湖南卢提刑赴召三首  
先生休叹不逢时，此地非公已再危。  
赤立一丝无藉手，青衿二百正张颐。  
千缗兄镪仍三料，五顷夫田更八池。  
但得门东无叫怒，老身寒饿不须悲。  

项安世　送黄司户改官东归  
江西黄郎中，有声满天宇。  
于菟老岩穴，晚出彪更怒。  
三十补州掾，勇往不辞苦。  
首尾庚申年，所事七府主。  
不惟吏事知，竞以文学许。  
飞章不停剡，礼幣争罗取。  
前年开科场，小试便更举。  
四海张南轩，人訾公独与。  
平生中庸篇，口诵心复睹。  
官满贳金归，囊无一钱处。  
傅家有风烈，真不愧此父。  
阿戎更奇俊，邂逅得佳侣。  
三年下陈榻，内省愧参鲁。  
出言每不忌，逆耳终无拒。  
反兹号畏友，不独赦狂督。  
乃知君子心，未易见涯浒。  
若令到天阙，定合簉鵷羽。  
为邦固常法，有用必超补。  
人情重离别，临路各凄楚。  
远客见归人，惊心念乡土。  
秋风楚江岸，吾亦辨归橹。  
期公父子来，同看西湖雨。  

项安世　送江陵刘县丞得多字  
一语动愁思，良朋能几多。  
相持看鬓发，容易隔山河。  
旧学纷疑信，新功废琢磨。  
因君戒行李，令我悟蹉跎。  

项安世　送江陵刘县丞得多字  
吾事方如此，诸儒说更多。  
高明俄已竟，广大日无何。  
意远身仍近，人同已易讹。  
且当行故步，未敢赴殊科。  

项安世　送江陵柳教授归潭州  
上苑归来十六年，青山相对各无毡。  
道林说法非吾坐，绛帐谈经觉子贤。  
举世不为寒畯地，先生未改腐儒天。  
亲朋莫讶知音少，直道传家自祖先。  

项安世　送蒋舍人知利州  
乙未临轩易勅头，左班詹监右君侯。  
两翁今止一翁健，万里去为千里州。  
不向殿岩提虎士，亦应帷幄运鸿筹。  
阜陵人物今馀几，况是当年第一流。  

项安世　送敬甫弟赴省试  
阿连明日去观光，鹤发今年喜倍常。  
船里万端须过虑，客中无事不周防。  
三经训诂勤繙阅，一纸平安数寄将。  
反覆庭闱千万意，早收名第献高堂。  

项安世　送客北关回赴省宿次韵和杨秘书  
扰扰送征行，匆匆赴北城。  
隔关愁暝早，入直爱官清。  
夏屋连云冷，冬宵彻晓明。  
不眠身百转，无计决平生。  

项安世　送夔师杨校书解印还乡二首  
高闲风度澹无营，静密工夫久自增。  
太息家林惟独鹤，向来西海说三鹏。  
桥冲不动千原获，鼛鼓无声万杵登。  
道在阴阳公自到，向来河洛此绳绳。  

项安世　送夔师杨校书解印还乡二首  
清秋丹凤不蓬莱，惊倒瞿唐滟滪堆。  
监国入堂催议事，相公开馆梦翘材。  
未甘直上青云上，更欲斜飞锦水回。  
一片芦帆楚江岸，新春蓑笠候高栀。  

项安世　送李大著赴阙  
玉观金桥无限时，楚臣汉女不胜悲。  
如今荡荡平平矣，却合融融洩洩之。  
八陛加恩须大册，三朝修史待宏规。  
回头莫忘巴陵酒，病渴多年少一卮。  

项安世　送李公衡从其弟赴州教授  
对床夜雨副深情，去续眉山万古名。  
杜宇不来无客限，鹡鴒相唤有新声。  
江西太史吟诗处，洛下先生载道行。  
今日重提旧公案，亦须拈问老师兄。  

项安世　送李委章  
圣灵昔回眷，沾沐仰清徵。  
十载朝云陛，赏心惟良知。  
索居易永久，衰疾忽在斯。  
常恐鹰隼击，微命察如丝。  
末涂幸休明，成贷遂兼兹。  
且伸独往意，追寻栖息时。  
心事俱已矣，星星白发垂。  
惟开蒋生径，想像昆山姿。  
欢娱写怀抱，爱客不告疲。  
莫言相遇易，趣途远有期。  
勿贻白首欢，祗足搅余思。  
伊余秉微尚，不为岁寒欺。  
拙疾相倚薄，云归日西驰。  
养疴邱园中，意惬理无违。  
况值众君子，文物共葳蕤。  
献纳云台表，心胸既云披。  
华屋非蓬居，工拙各有宜。  
明哲持经纶，试用此道推。  

项安世　送李宪颧江陵师双辘轳格  
表铒计已决，艰难人尽非。  
犹烦使者斧，往载师臣旂。  
万事本无事，一移无不移。  
因书汉三府，鸟尽木为迟。  

项安世　送李邕州  
一官全似飞鸿翼，不在天南即天北。  
朝辞白马阿得脂，暮长蛮夷老夫国。  
不知广源洞里侬智高，何似仇池顶上杨难故。  
傍人自欢吾自歌，静处安身最长策。  
蝤蛑闻说背如{上六下曩去日}，龙眼见来形似橘。  
桃榔之粉白于面，椰子之泉甘胜蜜。  
妇能沦饼儿啖果，翁自右浮还左执。  
天明坐衙将吏走，饭罢收厅鸟鸟佚。  
人生如此亦何求，但愧君恩与民力。  
君不见江陵有叟白髭须，一榻十年穿两膝。  

项安世　送李知县赴蕲州广济  
江头雪斋冰河折，日照江光动春色。  
青丝快马踏香泥，画鼓方舟送行客。  
已惊柳叶大如指，忽见梅花飞著额。  
草根青软湿鎝氈，枝头绿淡摇金碧。  
眼看客子过淮南，春逐樯竿起江北。  
客帆渐远春渐深，一路浓香慰行役。  
县知上日春更好，桃李漫山献红白。  
何时我亦不沧浪，把酒兰亭访今昔。  

项安世　送刘坰登第赴调二首  
昔在中朝日，长怀只影伤。  
逢人尽吴蜀，无伴说荆襄。  
千古卿材地，多年世论忘。  
因君到云路，江汉不凄凉。  

项安世　送刘坰登第赴调二首  
我老愚难改，年深病不瘳。  
乡闾仗不隽，科甲慰穷愁。  
拾芥虽堪喜，看花且莫留。  
归来修远业，可以张吾州。  

项安世　送楼国正罢荆幕东归  
一江秋水散芙渠，笑卖扁舟下五湖。  
北学自怜非楚产，东归安得与公俱。  
同年进士今丞相，六馆诸生旧讲徒。  
朱橘白鱼留不住，洞庭橙熟有新鲈。  

项安世　送罗机宜秩满东归三首  
不爱征西入幕宾，只图抽得最闲身。  
备无崖岸胸怀白，洞见中边德行淳。  
但用至诚裨府主，不将高论诧时人。  
如今献纳须公可，若是朱云却未仁。  

项安世　送罗机宜秩满东归三首  
风髯飞动俨长身，缥缈襟期不受尘。  
岂是契然忘应物，亦知蕞尔漫劳人。  
若非事业惊当仁，也合文章作近臣。  
此外世间无处著，却须汗漫跨麒麟。  

项安世　送罗机宜秩满东归三首  
十年为客古南都，不谓斯行得范模。  
我自阅人惟见此，公言有弟更謄吾。  
金堤碧瓦新游览，绿竹红薇旧醉呼。  
短别未应劳梦寐，定来骑马看西湖。  

项安世　送罗司理实之  
衰病久忘情，相逢泪忽倾。  
见君重娶妇，于我尚如兄。  
秩满无人事，官卑有政声。  
归装诗卷送，荐牍漕台迎。  
二祖名俱重，孤身责讵轻。  
长将今仕看，忽遣后图更。  

项安世　送潘都干往临安  
西子湖边桃叶青，潘郎归骑拂春星。  
金陵风景凭谁看，留得闲人住冶亭。  

项安世　送妻兄任以道赴房州竹山尉四首  
山东贵公孙，门户何巍巍。  
秦川列冠盖，蜀道罗旌麾。  
亭亭白玉树，煜煜黄金芝。  
产于阶庭间，不种而自奇。  

项安世　送妻兄任以道赴房州竹山尉四首  
古来王谢家，生长習见闻。  
人言不学问，楚楚自超群。  
君侯妙质廪，博学而多文。  
如玉作璠玙，可以奉明君。  

项安世　送妻兄任以道赴房州竹山尉四首  
少年有龙渊，不饰羞自售。  
凝尘满蒯缑，见者不知有。  
提携试拂试，光采射牛斗。  
世人轻玉璞，谅非和氏偶。  

项安世　送妻兄任以道赴房州竹山尉四首  
凄凉怕折腰，彼盖村夫子。  
谁能九层以，不用累士起。  
旌旗野色中，钲鼓霜风里。  
古来丈夫事，勿叹百僚底。  

项安世　送潜江令徐盈  
汉江西畔蜀江东，中有荆王古县公。  
蒵艾猎来民见德，谷于菟去士傅忠。  
肝肠可奈平生苦，机杼胡庸抵死穷。  
君宠亲恩俱望报，直须平易与天通。  

项安世　送任梅叔赴州教授  
楚船西上蜀东圻，茆滑芹香水半围。  
养就鲲鱠观海运，哺成鸾鹄教天飞。  
行化石照铜梁外，人指蓬山藏室归。  
唤起少年时習梦，小窗寒日鬓毛稀。  

项安世　送任三舅赴调  
火云烧浪峡中归，朔雪横江又语离。  
一世由来迎送里，多才好去盛明时。  
人知与我为兄弟，或欲从君间鬓髭。  
为说掌中亡玉树，中年怀抱总堪知。  

项安世　送任寿朋赴襄阳令  
际天南北{左麦右来}黣盛，夹汉东西巘崿长。  
为客曾夸心胆壮，送君令叹鬓毛苍。  
五官置属莲成汇，七校屯兵柳作行。  
中有书生骑瘦马，自弦焦木种甘棠。  

项安世　送任寿朋赴襄阳令  
潭心山顶碑何在，凤翥龙翔梦亦非。  
野锸狼烟参井亩，城开雁坡入江圻。  
蟠胸橐帙千年当，手到鸡锋一映微。  
应待经行阡陌偏，唤登文石问兵机。  

项安世　送孙监酒  
我已寒如水，君方冷似灰。  
有才谁肯借，无力可相推。  
蒸水闻奇甚，糟邱亦旨哉。  
皇华重同姓，第一望归来。  

项安世　送孙司户秩满东归考试鄂渚二首  
千年把号趁朝班，犹著青衫候晓关。  
冷甚高僧禅榻畔，清于寒露玉壶间。  
文章奇古源西汉，诗律精深祖后山。  
师友平生能几许，又随征雁看湘鬟。  

项安世　送孙司户秩满东归考试鄂渚二首  
秋风一舸下沧浪，想见占繇听鹊忙。  
两夏作僧犹有债，三旬为客更须偿。  
君才有用今千里，我拙无堪尚一方。  
好去玉霄云海上，寄声江汉永相望。  

项安世　送潭州陈运使二首  
薄命真如此，兹行如识公。  
从来半生愿，不畀数旬同。  
官事埋头过，江舲转眼空。  
可能倾盖地，直作急流中。  

项安世　送潭州陈运使二首  
惜分频卜夜，此意我知公。  
古事多疑信，今人足异同。  
何年操棐几，三月坐春风。  
但记匆匆字，深题大带中。  

项安世　送吴察院赴江西运使  
春风同上杏园鞯，夜雨江湖十九年。  
册府归来头并雪，鼎湖仙去泪盈川。  
喜君冠豸裨新政，容我祛蝉校旧编。  
忽见绣衣南浦去，亦思小艇白鸥边。  

项安世　送吴少保知鄂州  
第三闸外看征帆，闸鴃帆轻似箭奔。  
此去直挨湖北岸，吾庐正在水边村。  
送公便作还家想，何日真酬去国言。  
最是别来情味恶，州桥每到误窥门。  

项安世　送吴襄阳换承宣使归奉时请二首  
去年荆府参谋去，今岁襄州太守归。  
捐我汉南江北却，从今乐事赏心稀。  
南风日日菰蒲长，秋水年年鳜鲫肥。  
已断此生湖{左氵右晶}里，鳞鸿无用到柴扉。  

项安世　送吴襄阳换承宣使归奉时请二首  
三朝橐珥真王子，万卷诗书大布衣。  
我尚不知身是贵，人于何见昨为非。  
东朝特在成西序，放去分明是召归。  
时觐重华谈物表，君臣相对两忘机。  

项安世　送襄阳成统制移建康  
日日梦长干，真成下碧湍。  
雍郊辞鹿隐，钟阜看龙蟠。  
百胜傅家学，三司践世官。  
谁知弓剑里，曾带腐儒酸。  

项安世　送襄阳冯主簿  
书来雍府不相忘，中有清诗小作行。  
一似岘南车上读，眼中行色有辉光。  

项安世　送襄阳冯主簿  
老子当年起垅间，岂知零落向华颠。  
秋风唤起神洲梦，犹忆平生戴与田。  

项安世　送襄阳冯主簿  
不随黄绶去仇楼，归著亲前五色衣。  
安得紫皇知此意，唤教霜凤带雏飞。  

项安世　送许状元赴召  
十年门巷断经过，读易吟诗长薛萝。  
始向新春歌伐木，忽逢佳士赴卷阿。  
面如吕叟精神王，身似章公贵气多。  
既出不应犹为我，未知贤者意如何。  

项安世　送严童子  
凤历开新统，鵷鷕孤异姿。  
入朝承重渥，还舍拜名师。  
杨晏皆模范，韩陈有训辞。  
后生须静实，切莫事奔驰。  

项安世　送杨制机赴召  
一年两别故难堪，一世斯人况不凡。  
发共素心明耿耿，骨如修节瘦蔪蔪。  
日开黄道天三接，夜榜清湘月半帆。  
各自青灯同晓梦，芒鞋踏遍武夷岩。  

项安世　送杨主簿  
诚斋四海一先生，诗满江湖以字行。  
正法亲傅谁得钵，异闻独立子趋庭。  
未能暇日询三得，枉作经年共一城。  
眼底不知离别苦，前途相望似晨星。  

项安世　送杨主簿  
书生岁晚亦无馀，朝作新诗暮看书。  
书为送人知免矣，诗仍随子独何欤。  
栏凭罨画山光晓，船剌湘罗日影初。  
可是爱忙偏觅句，个中无计得逃渠。  

项安世　送叶参议知蕲州  
丈夫睫间珠，肯作儿女滴。  
晓与秘书辞，怆然欲沾臆。  
我家括山下，土俗号穷僻。  
自我来荆州，邦风更萧瑟。  
流落三十年，鱼虾共眠食。  
出门无所往，入门长太息。  
自从秘书来，觉我来颜色。  
香雾浃衣巾，春风醉肤革。  
敛我气马浮，广我心地窄。  
年来困侵暴，两鬓愁欲白。  
家门危破碎，意气向消释。  
万事不称怀，独此天下特。  
如河下江船，便挂北风席。  
吹君向南岸，留我著江北。  
向来穷未苦，今日穷始极。  
君行见张薛，为道此愁寂。  

项安世　送叶吉甫往建康  
同是匡庐客，匡庐又送君。  
衣袍霜后薄，戈甲夜深闻。  
目断瓯溪月，心摇楚岫云。  
东西各有慕，魂梦亦相分。  

项安世　送叶吉甫往建康  
脚底东林路，船头下土沟。  
所之仍作客，何日定归休。  
眉为乡人蹙，心将世事谋。  
书生千西病，至竟欲谁瘳。  

项安世　送邕州高教授二首  
听说邕州暂驻航，有金如粟马如羊。  
五千里地通中国，四十三州控大荒。  
武事建时文未丧，化风宣处教无方。  
朝家学校能南越，庆历诸公未易量。  

项安世　送邕州高教授二首  
吏部无官可注员，诸生星散落三边。  
君行回雁前头路，我上柱鹃无处舩。  
蜀越漫傅公日雪，西南元自接风烟。  
相思莫忘书绅句，长在舆衡与立前。  

项安世　送右史纳官还乡  
去国无庸似叶轻，丈夫故忍此收名。  
迟迟自罄臣心力，恋恋犹贪主圣明。  
正尔钓丝江上去，依然羽扇箧中情。  
平生讵作求田学，要与君王佐治平。  

项安世　送虞司理赴官辰州二首  
窈窈辰溪路，秦人此避秦。  
子孙为洞户，世系本王民。  
问淑桑鸮变，言忠黍貊亲。  
此心能勿舍，何地不归仁。  

项安世　送虞司理赴官辰州二首  
当年有虞氏，初作理官名。  
正以蛮兼冠，须烦允与明。  
云孙今筮仕，溪子正称兵。  
淑问端能继，淮夷不足平。  

项安世　送张安抚  
蓬莱太守厌期会，归结琳宫香火缘。  
路旁送者谁最切，之子佩衿青可怜。  
子兮请自曩时说，芹馆就荒三十年。  
迩来穷悴更堪说，舍下鞠草厨无烟。  
市门小儿有虚籍，校官弟子无鸣弦。  
向来一辱声扫地，倒九江水谁为湔。  
守家故是补天手，断鳌四足承高圆。  
小却盛之鉴湖上，施设次第看后先。  
下车百废未及举，冕服释菜供圣贤。  
愿从博士听讲说，敛容就席毋敢专。  
邦人始识蠹简重，士子稍作青灰然。  
迂生欲举折洗事，众胆傍碎公加鞭。  
合八县士一战霸，百川之水皆东冶。  
鹄袍如山声不震，秦望却立回清妍。  
紫衣金带朱两辬，牙旗越纛来翩翩。  
鲁侯色笑有深爱，南公欢息无前傅。  
翠裯已觉夏室清，棐几更与秋窗便。  
日输月给辈相望，饩牵竭矣公愈坚。  
坐令学者饱虀饭，不待先生求酒钱。  
风声汎汎邹鲁上，意向往往嬴剑前。  
子兮如此衿佩何，半渡欲济收吾船。  
季鹰家人故难料，归兴忽动秋风边。  
若人固自泰山雨，讵肯作我稽山泉。  
辕高辙驶不可驻，哦以七字成长篇。  
庶几太史闻我语，邂逅可作泮水编。  

项安世　送张卿二生归潭州应举  
丹凤飞来紫诏香，六龙初日上扶桑。  
汉廷第一垂清问，潭府三元有故常。  
赋客从来推屈宋，文星依旧照衡湘。  
夜凉天宇清如洗，翼轸光中见柳张。  

项安世　送张升之四首  
升之升之子其归，白云鸿雁天边飞。  
我嗟不能从子归，烦子为我寻松溪。  
松溪头，万株松树平安不。  

项安世　送张升之四首  
故人故人休相忆，君去江南我江北。  
江南江北天茫茫，相思各在天一方。  
天边有雁江有鱼，相思为寄尺素书。  

项安世　送张升之四首  
昔年常恨李白杜甫不相从，又见韩愈孟郊恨不如云龙。  
我今与子别，正与二子同。  
我在大江北，君归五湖东。  
我犹作楚客，君复为吴侬。  
江湖吴楚休相忆，青云有路各努力。  

韀1安世　送张升之四首  
天公昨日我为悲，阴云惨惨风凄凄。  
天公今日为我喜，朝阳晃晃融新泥。  
一悲复一喜，天意良有以。  
悲我东斋别心友，喜子还家奉甘旨。  
心友不可别，甘旨不可阙。  
人生安得两如意，故人一别今千里。  
他时迎侍还东州，约君过我松溪头。  

项安世　送张司户  
谁道卢门病客多，先生有药起沈疴。  
儒家自昔无追拒，贱子经年赖琢磨。  
点铁成金聊尔耳，绝尘瞠后拟如何。  
他时若谒安昌第，只愿论文不愿他。  

项安世　送张寺丞知常州  
吾乡人物郑与张，堂堂介圭出琳琅。  
论文合草北扉制，论经合讲金华艺。  
两途未遂如命何，四方为君充抚摩。  
郑公好义不肯住，张公好仁须少驻。  
吾闻天以民为儿，又闻吾以民为支。  
为天活儿天必享，为君养支君必赏。  
天公享公寿千龄，天子赏公金万鋋。  
能回五十万人命，讵止封侯当得政。  
但令圣主民不饥，何必金华与北扉。  

项安世　送张子真还乡待邵州阙  
今年新拜李邕州，又见君为邵郡侯。  
可是朝廷怜远俗，独于湖广用名流。  
南轩学待真傅绎，槃涧家须旧业修。  
瓜戌少赊元不恶，自因二事合归休。  

项安世　送章升之料院自鱼关还阙  
忆侍先皇二紫宸，殿头亲见锁厅人。  
画檐宫烛程书了，黄牒青袍拜赐频。  
万使回朝天亦老，十年旅食梦如新。  
当时学士今头白，却送郎君作近臣。  

项安世　送章升之料院自鱼关还阙  
此别迢迢更莫言，向来一别已茫然。  
自从内使兰亭岁，直到东坡赤壁年。  
吴下故人如见问，楚中狂士不须怜。  
欲知病后食何药，三百篇和上下篇。  

项安世　送赵令赴江陵  
平生所联赵景明，太阿出匣百壬死。  
不令赤手□□□，亦合麻鞋见天子。  
霜风猎猎鬓毛斑，万里水县菰蒲间。  
妻儿称屈大夫笑，闭阁正用苏麻顽。  
边头有兵人要籍，边头有莱人要辟。  
名佳实恶君勿信，塞下吏民须荡佚。  
检民如苇身如弦，有时白眼对世贤。  
正尔忽忆诸梁篇，稍事细谨无流连。  

项安世　送郑向书罢师归福州  
共惟汉从官，三仕屈吾指。  
前辈有郑公，后来王赵耳。  
更生初去国，玉色欣共理。  
我时见一叶，已识秋风起。  
明年孔戣去，零落真复尔。  
王师凛孤鹤，独叫青云里。  
下有万仗弦，开云看白雉。  
前年郑公来，初论差可喜。  
谓当上聊璧，共举汉网纪。  
三年越山中，不使度此水。  
低头用朱墨，得去真晚矣。  
况当少天官，风木赴淮涘。  
一时东都空，物理固如此。  
此行关世运，特可慰闾里。  
下有贤寓公，上有名剌史。  
想见闽父老，欢喜屐折齿。  
虽然庙朝旧，迹远心自迩。  
公行见赵公，此语式举似。  
有事当驿闻，毋忘汉天子。  

项安世　送郑子仁往岳阳兼以为寿  
晓发津阳向岳阳，梅风吹缆麦天凉。  
家人细数生朝近，寿算应同水驿长。  
行处葡萄迎棹绿，宿时杨迎近船黄。  
千花不敢留颜色，只许蓝袍一样芳。  

项安世　送周伯寿赴省二首  
子合居官久，今方得隽迟。  
我侬非不早，老去亦何为。  
冰玉相辉处，科名未是奇。  
草柔千万虑，一一要扶持。  

项安世　送周伯寿赴省二首  
陈薛非卿监，赵罗真吏兵。  
殿中尤给事，馆下范先生。  
六士书难作，千怀子代倾。  
苍生底时卿，切莫话归耕。  

项安世　送周明叔人陈运使东归得字  
无分向师父，有谁知我能。  
只看他日说，谩道此时曾。  
酒莫从人强，身须更上层。  
明朝双鬓发，那更绿鬅鬿。  

项安世　送著作范礼部知彭州  
三十六峰当郡前，世间无此好山川。  
辞家上马消一日，去蜀题桥今七年。  
草奏南宫文似锦，紬书东观笔如椽。  
批风判露名花里，正是彭州二月天。  

项安世　送庄贤良赴召试  
丙午陂当复，王春瑞习占。  
龙楼上宝册，鹤诏下穷檐。  
地脉通闽蜀，人才出老严。  
定羞新学曲，只守旧心潜。  
剩想尧眉乐，深垂舜目谦。  
有怀天变数，无计士风廉。  
庶证方如此，君行得滞淹。  
六题聊复尔，制策待韬钤。  
久噎须详吐，沈疴与痛砭。  
一扶媮意立，尽解结喉箱。  
人士回生气，乾坤振绝焰。  
宏开九县赤，永息万方黔。  
治世吾何用，媸人影自嫌。  
弃荆宜入蜀，比素讵将缣。  
逐食俱随雁，论心偶类鹣。  
雅怀钦粹淑，盛事惬窥觇。  
从此迟为圃，它年说作监。  
因声到邛僰，市肆觅疏帘。  

项安世　宿巴羊峡  
夜榜巴羊听水声，江南幽梦到吴屏。  
贺家湖上黄梅雨，四面荷香入画舲。  

项安世　宿东林寺  
借宅星江上，山南已遍寻。  
犹馀湓浦路，未快白公心。  
属国陈三表，归帆拂二林。  
远师堂上酒，可以恣狂吟。  

项安世　宿云门寺赠张武子  
绝怜雪屋张居士，日日空墙挂食箪。  
吟到古人辛苦处，囊中不得一钱看。  

项安世　所见  
客从岷山来，发棹江水头。  
江水去无时，客子行复休。  
朝餐同一壑，岁晏隔九州。  
所以阙里翁，平生爱东流。  

项安世　塘上遇雨  
雨入湖心路，烟昏酒市楼。  
惊飞花鸭闹，痴立白鹅愁。  
菰叶如相倚，杨枝不自由。  
猛思抛轿板，浑欲上渔舟。  

项安世　桃花菊  
花神得与换新妆，不著仙家金缕裳。  
也学时人尚红粉，依前风味带黄香。  
微醺有意随风舞，独立无言任雨荒。  
唤作桃红元未称，桃花那解傲秋霜。  

项安世　陶渊明醉石  
石君匪招陶，陶子岂知石。  
偶然一醉间，成此千年迹。  
当时素心人，邻里今谁宅。  
悠然独君在，入我晦翁室。  
翁去三十年，伊余复来客。  
山甿道之前，崖路人久以塞。  
攀缘出藤萝，指点见颅蹠。  
想当酣卧时，不记苔藓泐。  
无论牛马后，况说有刀尺。  
持杯荐寒泉，叹息书此墨。  

项安世　题蝉蝶画扇  
晓日兮花飞，晚风兮柳嘶。  
异趣兮同乐，之二蟲兮何如。  

项安世　题澹山岩二首  
自有宇宙来，迢迢澹家山。  
不知几万古，郁郁藏神奸。  
祖龙御宇宙，周子巢其间。  
事同商岭遯，迹类桃源踚。  
湮沦向千载，太史来荆蛮。  
指点发天秘，提携出人寰。  
一日遍海内，流声响潺潺。  
镌劖满石壁，新瞀不可删。  
山灵反惆怅，俗驾纷往还。  
造物有奇宝，无怪阴工悭。  
不遭固可恨，遭世良亦艰。  
所以求志人，抱珍守蓬菅。  

项安世　题澹山岩二首  
此日纵自尔，此兴不可阑。  
竹径滑拳局，芒鞋侧蹒跚。  
南窥下阴洞，北望升天关。  
鬼穴勇争觑，仙扃谁得{左木右上户下寰去宀}。  
敷床憩明洁，酌酒休痴顽。  
幽处可僧磬，回中堪舞鬟。  
乐极急有念，相顾生愁颜。  
指点壁间字，其人多马班。  
书迹向昧昧，苔痕日斒斒。  
题名出门去，岁月如循环。  
何年复此来，三士同跻攀。  

项安世　题狄彦哲云溪隐居二首  
闲居郭内似村中，背市临河一迳通。  
案上漆书何世字，墙头碧瓦古时宫。  
苦遭客子惊鸥鸟，闲在桥边数钓筒。  
不是庞公怕城府，也来相就作渔翁。  

项安世　题狄彦哲云溪隐居二首  
江汉兵余八十秋，后生谁及见前修。  
开元遗事无人说，正始诸贤何处求。  
此老尚堪矜式在，吾侪欲为子孙谋。  
不嗔拱立烦鸡黍，时复敲门系小舟。  

项安世　题谷湖诗  
少年寒上传书檄，晚岁湖边结薛萝。  
犹有诗编传旧梦，更无心事向惊波。  
人生难料君重出，戍务方殷意若何。  
鬓发浪苍肝胆在，铁山泾水待铙歌，  

项安世　题胡仲方诗编  
读君百二十新篇，句句停匀字字妍。  
秀似南风吹竹粉，润于春水湿花烟。  
斯文贵盛看如此，前路飞腾谅果然。  
东野长江寒到骨，一生憔悴岂关天。  

项安世　题画扇  
前舟半出垂杨港，儿子把篙翁撒网。  
后舟儿小未能篙，媪自哺雏斜刺舫。  
何处两生来看鱼，野服纶巾意森爽。  
路穷有叟独施羈，短策惊鱼水声响。  
隔岸谁家盖茆竹，轩楹閴寂无来往。  
临溪曬网不知收，斜日欲归天莽苍。  
去年我作月宫游，此景西湖恣探赏。  
归来和月剪并刀，得此一泓宽梦想。  
日长弄扇忽成眠，第一桥边荡兰桨。  
觉来风雨浪粘天，急唤小舟真欲上。  

项安世　题刘都干所藏杨秘监诗卷  
我虽未识诚斋面，道得诚斋句里心。  
醉语梦书辞总巧，生擒活捉力都任。  
雄吞诗界前无古，新创文机独有今。  
肯为小山题短纸，自家元爱晚唐吟。  

项安世　题鹿门山绝顶升云亭  
上到山头十八盘，贪高不计足心酸。  
年来学力荒唐甚，羞向升云顶上看。  

项安世　题屏风墨梅二首  
一段西山雪，中含太古梅。  
无香亦无色，免被百花猜。  

项安世　题屏风墨梅二首  
天上和羹事，巢由不忍闻。  
疏花将瘦影，閒卧一溪云。  

项安世　题上遇雨  
风声千岩万壑，雨意三江五湖。  
横笛平生幽愿，小舟归去良图。  

项安世　题王醇甫秀才海隐斋  
万人如海最堪藏，何必南山有豹章。  
避世金门师曼倩，变名桐濑笑严光。  
睡龙渊底珠潜色，抵鹊山头玉混芒。  
不比寻常沟污里，蛙跳雀浴便张皇。  

项安世　题潇湘斋雨图  
欲敛未敛云浴浴，似见未见山曨曨。  
人家无宾衬衡宇，草村高低深佛宫。  
西峰定有一罅日，东岭岂无千丈虹。  
俗人不识莫与道，总在空蒙苍莽中。  

项安世　题袁才举明景轩诗  
孤竹两高人，不止一清字。  
平生不念恶，和气满天地。  
后来展禽氏，但以和得声。  
至其不易介，耿耿秋昮清。  
达人盖存我，不与外物较。  
冥观莹方寸，随俗等喧闹。  
由其有内外，所以立二名。  
要知出和瞳，何往非通明。  
入与神明居，如月出秋水。  
出与尘坌交，如莲花泥滓。  
莲虽不拒泥，终不与泥同。  
月岂必在水，亦在潢汙中。  
由然与之俱，餵糟汩其泥。  
退而省其私，炯若清庙圭。  
昔者吾先师，不拒中牟费。  
所贵不磷缁，不贵作同异。  
当时解此转，惟有颛孙生。  
于人无不容，自有嘉与矜。  
嗟哉道不明，智过愚不及。  
清为水底魂，浊为瓜上集。  
乡愿乘间起，遂处二者间。  
不夷亦不惠，以此容其奸。  
吾道大明镜，皎皎当空垂。  
物来无拣择，随尔多妍媸。  
终然不失我，光景湛如一。  
不落内外尘，亦不中间立。  
我学不至此，颇识此中情。  
意语不成诗，往作轩中铭。  

项安世　题张道寒绿轩  
君家雪窗小溪曲，溪绿窗寒当家足。  
如何抛却老师兄，别向天随参杞菊。  
杞经言暖不言寒，菊谱闻黄未闻绿。  
君从何许得此奇，定是雪窗三十六。  
金英浮蚁我无分，玉犬吠根人所逐。  
只残雨叶与风枝，给与诗人当田禄。  
困将冷艳洗眵眼，饥把芳鲜楦雷腹。  
招邀朋友最宜茶，犒设妻儿聊当肉。  
和轩吃支人不争，吐出新诗更清穆。  
时时梦把密州却，千步毬场宴宾属。  
吟魂正作蝴蝶飞，静绕珍业嘬寒玉。  
觉来拊几一欣然，何必穷阎减华屋。  

项安世　题张药局退岩四十韵四十韵  
大家習贵久，亦复阅俭多。  
所習已厌饫，所阅方尤讹。  
食厌如食蜡，避尤如避戈。  
谁能饱更饭，胀洩自生疴。  
此理大可见，判若黝与皤。  
所以张公子，悠然愿岩阿。  
退翁闻之喜，何必驾六骡。  
但醉皆胜醒，但寝皆胜讹。  
晏起胜早朝，徐行胜前呵。  
筇以当鱼须，褐以当羔絝。  
葛，巾以当帻，  
草屩以当靴。岩头有棕楠，  
岩下有薜萝。东有百亩园，  
西有十里荷。香迳可游屐，  
石步可椽牁。俯乐庄生鱼，  
仰眄渊明柯。行攀女儿柳，  
占坐老翁莎。月出竹效舞，  
风来松献哦。天清扫木叶，  
雨润移花窠。身閒少讥誉，  
气静无昏瘥。居然胜赵孟，  
奚用封萧酂。菓大多采摘，  
兽肥多网罗。得鱼多用铒，  
得雉多用囮。但与懒著若窭人子，  
血眦争么麽。君家长安市，  
日见风雨波。推辀识羊肠，  
折柂谙盘涡。岂若远郊氓，  
冥行触机碽。两轮日夜走，  
两磑日夜磨。端能几裘葛，  
已复归蒿莪。官书廿四考，  
禄取三百禾。等是息中马，  
误为灯上娥。君其莫蹭蹬，  
我已太婆娑。退歌止于此，  
公子意如何。  

项安世　题周丞相寿沙字  
台星八轸照三湘，申画南云作寿乡。  
太始以来山色在，北流无尽长声长。  
曾开星极颁诸福，亲把鸿钧转八荒。  
却倚虚栏看平楚，野潢闲受济川航。  

项安世　天申节锡宴戴花  
泥金撚铁缀花枝，浅白深红映酒卮。  
回首琼林真一梦，插花还似去年时。  

项安世　天阴欲雪  
仰天再拜乞冬晴，十县租人要入城。  
些子中间私意处，此身方在客中行。  

项安世　田家有感  
秋田梨罢老农閒，岁暮无营只闭关。  
愧我西来复东去，新年赢得鬓毛斑。  

项安世　田间草花  
十里五里望不断，白花红花俱可怜。  
无姓无名天下乐，自开自落卉中仙。  

项安世　田间观雨忆叶正则旧话  
风中晚稻离离长，雨后高田聒聒流。  
此乐世间谁共赏，淮西使者正防秋。  

项安世　铁笛亭  
夜啸千崖裂，朝吟万象苏。  
山人大自在，无泪捋君须。  

项安世　听雨  
幸自蓬窗好，侬家企脚眠。  
雨声无赖得，相唤著愁边。  

项安世　亭午热甚过石子涧  
一掬见童数树凉，两三桅子野花香。  
荒山赤日相逢处，便是天台见石梁。  

项安世　同刘监丞步观长干寺后诸园  
游人塞道不容车，千古金陵少妇居。  
朱雀大桁春雨后，鸟衣深巷晓风初。  
红红白白花无数，下下高高意有馀。  
此景只应闲客管，瘿黎轻盖日徐徐。  

项安世　同年董知县席上  
十五年前玉颊红，长安道上气如虹。  
集英廓回含霄露，后市楼高枘海风。  
解后一涯俱潦倒，摩挲双鬓各蓬忪。  
酒边更用分疏在，明在相看总是翁。  

项安世　同舍置酒孙园招熊莘老  
千年故国阳春地，今日王孙尚姓熊。  
坐上堂堂皆此客，云间衮衮看诸公。  
题诗小苑春风里，把酒夕阳烟雨中。  
莫恨来迟桃李过，绿襕衫色正葱葱。  

项安世　同叶卿至龙井二首  
送客得兹游，湖边上小舟。  
水吞沙岸远，云绽日光浮。  
地转风篁密，山藏野寺幽。  
飞泉如有意，夹路奏鸣球。  

项安世　同叶卿至龙井二首  
半世闻龙井，今年傍驿车。  
山中无乳窦，世上有鸣渠。  
投石占阴洞，班荆饭野蔬。  
京尘红一丈，无路到僧居。  

项安世　铜陵县步  
二年三过铜陵县，欲采蘯花意自羞。  
他日梦中应记得，浅山衔县水衔州。  

项安世　头颅四十月感  
学古光阴惜寸分，济时心胆慕华勋。  
少年有意不称意，暮景欲云何所云。  
行矣未能真不惑，归与长恐遂无闻。  
朝来不敢看清镜，怕有轻霜下碧云。  

项安世　酴醾牡丹同赋  
小园疏雨挟东风，败萼残英一夜空。  
世上已无桃与李，个中方是白和红。  
彩霞承露娇如滴，玉雪生香暖不融。  
可使低徊万花里，剪裁多少费春工。  

项安世　脱叶  
绿阴时节叶急飞，投分青芜更不疑。  
横被蛛丝禁得住，舞风一片独多时。  

项安世　挽程尚书词  
人间一日履声藏，天上文昌落在芒。  
直谅无朋今魏汲，师承有法古韦康。  
思陵册府严招骋，孝庙经帷盛表章。  
岁晚山林谁得似，十年高卧乐羲皇。  

项安世　挽荆南师张左司诗  
霄汉占贤辅，乾坤失大儒。  
斯文断命脉，识者叹穷途。  
独拥全名去，谁供一世须。  
空馀千载事，不尽惜良图。  

项安世　挽荆南师张左司诗  
自古谁无死，斯人有重轻。  
诸生望模楷，吾道倚權衡。  
一发千钧挽，中流砥柱倾。  
平生尤国事，何意作身名。  

项安世　挽荆南师张左司诗  
吾道竟如此，苍生将奈何。  
名声垂白日，身世逐沧波。  
宜世堂堂去，犹胜奄奄过。  
所嗟非一死，良愿恐蹉跎。  

项安世　挽荆南师张左司诗  
昔者登帘阁，先生病已瘳。  
从容当世事，反复万端尤。  
力尽千家活，身疲十日留。  
向来天下干，端为一城休。  

项安世　挽荆南师张左司诗  
世已憎吾属，天宜赦此贤。  
忍教名百代，不使寿中年。  
兰谢无傅业，蘯荒久绝弦。  
凄凉楚江上，鸿影独翩翩。  

项安世　挽利路章运诗二首  
畴昔吾乡主簿君，今年丹旐过江浔。  
老僧尚记辞葅笋，旧吏犹闻却顾金。  
玉节朱轮行万里，清冰寒露炯初心。  
南风虬虬鸣归橹，似相蒿城薤管音。  

项安世　挽利路章运诗二首  
宝屏峰上两先生，照见廉贪立懦情。  
八百万钱同弃屣，四麾一节但空粂。  
扫除身世朝和暮，分付儿孙白与清。  
持此横山原畔去，少师秦国有馀荣。  

项安世　挽陆运使诗  
爰自微官日，能令巨力摧。  
于蒭回使节，红粟抗公台。  
淮右恩波阔，畿西禁网恢。  
平生希黮令，今得吏民哀。  

项安世　挽陆运使诗  
八秩公何憾，淋浪我自悲。  
向来淮士里，最得阜陵知。  
故国人谁识，长身帝所思。  
竟随龙驭去，应赴白云期。  

项安世　挽善化沈令  
十八年前梦，宜都薄即君。  
沙头能遇我，客里暂论文。  
久别欣同事，方髈叹失群。  
隔宵犹一见，千古遂相分。  

项安世　挽善化沈令  
夔门逢令季，湓浦接贤兄。  
幸甚交三沈，兹焉共一城。  
解诗谈到髓，听讼笔如倾。  
豪快今安有，哀哉不久生。  

项安世　挽汤丞相夫人二首  
册府连天汉，恩荣四十年。  
山河开象服，夙夜赞合躔。  
鸾鹄诸孙峙，箕裘令子傅。  
夫人无一恨，可以见重泉。  

项安世　挽汤丞相夫人二首  
贱子无天幸，平生望六珈。  
偶然同断梗，已复叹悲笳。  
泪落升堂日，神驰送客车。  
空惭名义重，桂省近年家。  

项安世　挽枝江朱学谕  
身受傃轩诗，儿修涑水仪。  
百年生也直，三叹古之遗。  
处易疑狐峭，因难见惠私。  
此风今远笑，吾涕自涟洏。  

项安世　晚步  
晚饭下前墀，徐行出短篱。  
轻风吹面处，斜日倚门时。  
静见云舒卷，閒知草盛衰。  
放怀无一事，随意得新诗。  

项安世　晚步  
市隘初回暑，庭空得晚行。  
薄云天半露，凉月夜全明。  
露下葛巾重，风来纨扇轻。  
翛然疑物表，与世不相婴。  

项安世　晚荷  
僛僛翠袖舞寒塘，无复当时婉婉妆。  
荡子游娃俱不到，倚风摇月自生香。  

项安世　晚晴  
一首新诗转晚晴，楼台西畔断霞明。  
浮云过眼元无事，好月于人却有情。  
鹊噪画檐何太喜，莺啼绿树已新声。  
前村处处闻呼唤，明日沙田趁润耕。  

项安世　晚晴  
一雨草木润，新晴天地明。  
山川未改色，鸟雀已欢声。  
客子喜相语，田家尤未平。  
似闻陂偃拆，掘井得深坑。  

项安世　王君行丈挽诗  
春末乐叟法，秋初仍牧斋。  
无谁问天理，有底厌吾侪。  
简易逢人乐，虚徐触事谐。  
忽逢孤绝处，千丈崒高崖。  

项安世　王君行丈挽诗  
乐叟干将剑，锋铓凛不收。  
之人独和厚，与世极沉浮。  
淑气长三月，高怀自九秋。  
洞门元不锁，依旧少从游。  

项安世　王君行丈挽诗  
房州迎主簿，惠我数行书。  
恸哭王郎死，凄凉楚泽虚。  
少将诗作剧，老共易同居。  
比似曾居士，规绳更不疏。  

项安世　王少清归蜀不成复下鄂渚诗  
行止不可计，别离当奈何。  
赋归重作客，欲泝竟沿波。  
湖上橘方熟，洲边鱼正多。  
西山旧相识，不厌屡经过。  

项安世　望三叠泉谷帘泉而不能至  
只游玉峡并三峡，未到帘泉与叠泉。  
少日跻攀今老矣，且随筋力度残年。  

项安世　为狄氏题  
漭苍洲边缚苇亭，百年朝暮看云生。  
月光破处藕花舞，雨意来时蒲叶鸣。  
归艇欲迷宵路重，卷帘忽散晓风清。  
已同苍狗俱无意，岂有江鸥更用盟。  

项安世　为建昌南城包显道题光风斋月之阁  
扁以槐堂之钜笔，铭以云谷之高辞。  
镇以平园之签帙，照以太极肝脾。  
千岩万壑转芳气，青天碧海流清规。  
春晨画出舞雩咏，夜景看成彭泽时。  
勉哉此事要真积，昔者所闻无坐驰。  
愿追策骥予陶子，勿但蠗蠗如牧皮。  

项安世　为吴司户作瓮天  
笔端随意出洪纖，康俗山前自在禅。  
已把屋来嘲作瓮，更将诗去谄为天。  
蛆浮蠛舞无多子，鹍运鹏游即大千。  
敢向时人称万卷，不妨李渤但如拳。  

项安世　圩田  
港里高圩圩内田，露苗风影碧芊芊。  
家家绕屋栽杨柳，处处通渠种芰莲。  
老去何年真有此，客中半世尚茫然。  
自怜赤日黄流里，又买扬州上水船。  

项安世　卫州东湖  
自笑知州百不知，近他池馆未曾窥。  
主人正可今为客，和议初成恰是时。  
草色茸茸花覆座，波光滟艳酒浮卮。  
留连枉是凭栏久，洗得当年了事痴。  

项安世　闻城中募兵有感  
调发年多籍半空，虎符招补至闽中。  
庄农戎服来操戟，太守儒装学拍弓。  
去日初辞乡树绿，到时愁见戌旗红。  
募金莫作缠头费，留制衣袍御北风。  

项安世　闻城中募兵有感  
莫在军中日募兵，万夫鱼贯列行营。  
县金都市招徕广，立的辕门去取粗。  
二石开弓犹恨少，双重被铠尚嫌轻。  
伍符□属他人手，历历空能记姓名。  

项安世　卧病  
廉纖小雨湿相欺，病客无悰昼掩扉。  
自转巫屏遮午枕，一窗寒梦绕亲闱。  

项安世　吴给事挽词  
我来镜水问遗民，想见堂堂报国身。  
五月陂塘三百里，千年庙学一番新。  
世传风烈今无数，自许经行得最亲。  
一读金陵补天议，始知高处更惊人。  

项安世　吴给事挽词  
少年胸次已吞秦，暮日肝肠独许陈。  
正笏于今无此杰，垂车在昔有先民。  
伤心岁晚逢诸老，屈指才难更几人。  
寿乐哀荣公不恨，年来于此自酸辛。  

项安世　五日常州借闸  
踏车如市水如金，守闸如城不放人。  
共倚河渠通北使，可怜膏泽养边臣。  
平生自计更蓑笠，此日何颜玷缙绅。  
欲换小舟跳堰去，沙边渔子得相亲。  

项安世　五雪诗用韵寓五字  
偪塞天星近，纷纶世事平。  
瘴消原谷长，蝗死岳芝生。  
径合迷车辙，宵明误鼓声。  
绔寒空数挽，履绽莫深行。  
眼看山城老，心经木有神。  
燕台六月旧，粤岭一冬新。  
色映康衢色，花沾彩服春。  
瑞多休更辑，禹甸有穷人。  

项安世　五月八日离金陵  
舟移石头岸，路转马鞍矶。  
惟有长干塔，相看未忍违。  

项安世　五月七日乞池州添倅得请  
群玉峰前罢校书，九华山下试题舆。  
三年饱共铅黄语，一日去从朱墨居。  
秋浦谪仙临赋后，齐山小杜醉吟馀。  
薄才渐愧风流地，茧纸新抄雪不如。  

项安世　五月四日贺杨秘书知吉州五十韵  
自识杨夫子，于今十二年。  
甲辰来右渏，丁未向西川。  
逆旅初闻誉，抠衣亟致虔。  
未能情款款，已觉志拳拳。  
不谓攀天箐，仍逢泛水莲。  
兹为元礼御，始执晏平鞭。  
远客心危甚，仁人教谒焉。  
精能嘉旧作，虚滥鄙新妍。  
赠送时三复，经行虑十全。  
趍隅残腊月，判袂暮春天。  
度夏留巴国，开秋迓蜀船。  
追锋承诏急，系缆为情牵。  
漕席尊同右，辕门谒并先。  
高登诸葛庙，郎咏少陵篇。  
岁月催行李，云霄入峻躔。  
侧聆参帝牒，俄见贰州权。  
进退朝绅竦，恩威俗珥悛。  
我分湘麓教，公返汝溪廛。  
城郭当来往，书题审食眠。  
误恩叨给札，假道惬登筵。  
竟日留输写，忧时共涕涟。  
岁丁昭奋纪，律值夹姑旋。  
谬上鳌扉对，惭充玉府仙。  
争惊寒暑变，遐想鬓毛迁。  
吉语闻收召，枢筹赖绎编。  
遂酬平昔愿，信有切磋缘。  
崇礼明真学，修辞戒妄编。  
河东来属尔，阳翟去翩然。  
世道重开辟，皇情极聘筵。  
复来嗟黾勉，同直幸缠绵。  
有得皆令饫，逢疑必为蠲。  
性情深灌埴，言行密裁杒。  
指点吟哦字，铺陈献纳笺。  
得师今以始，尚友昔无前。  
贤念怀符竹，愚悰慕菽饘。  
清班难共恋，良悟迫俱捐。  
骐骥先辞枥，驽骀续跨鞯。  
离群悲欲割，示训语期镌。  
王宋摛文备，曾苏草奏便。  
意精言凿凿，事析理平平。  
养气归深厚，持身趣重坚。  
吕公贤赞确，仲子戒辞专。  
永寘盘盂里，终怀杖屦边。  
此州多白粲，故部即青毡。  
畏爱群心治，纲条众目联。  
弛张元有见，宽猛冀无偏。  
郡有青原老，人如绿野贤。  
年高能著述，身健早林泉。  
故事堪频扣，成书为远传。  
西江足鱼雁，秋浦正相连。  

项安世　午日  
一杯聊解独醒哗，老眼犹明缠臂花。  
煮角沈筒随地俗，赐衣题墨又天涯。  
千年菖本须眉古，九蕊戎葵节纛华。  
景物向人何所欠，明时不用赋怀沙。  

项安世　武陵道中元日自叹  
流光冉冉道无闻，短发萧萧雪见侵。  
衰矣久无天下志，行乎聊慰才人心。  
功名随世吾何感，道德康时力未任。  
安得万牛呼古柏，武夷山下白云深。  

项安世　武陵江上渔舟  
家居堤下土平帘，人在江中尺许船。  
正尔平生事方足，有人狂梦欲登仙。  

项安世　武学蔡博干挽诗  
人怜蔡庆无，庆远自悠哉。  
虽欠寿将位，非无时与才。  
诸生尊谊概，明主识奇瑰。  
独把平生去，何曾一语哀。  

项安世　武学蔡博干挽诗  
天子昔好武，儒臣皆讳文。  
谁能有胜具，不肯建奇勋。  
半世观行己，千年劝事君。  
底须登大耋，金印负前闻。  

项安世　西坡  
西坡仙去漪岚在，重到堂中廿二年。  
依旧庐山当左阖，新添濠水注前川。  
浑无障碍千峰处，长有澄鲜万顷天。  
但得此心如此地，不妨朝暮与周旋。  

项安世　習家池旧临官路今路改而东池半入驿吏引自桑林中往观因记所见  
步入荒林问習家，江吞古岸入平沙。  
枯池旧岁犹生藕，病柳新年尚著芽。  
草上醉人眠未醒，桑间游女笑相遮。  
东风倦客生情性，儜立残阳看落花。  

项安世　喜晴  
一年蚕麦九分成，十日云雷万感生。  
雨似梅天声陆续，浪乘桃月势峥嵘。  
猛拼岁事真无策，大放春光却有情。  
世故从来多错料，落花飞絮未须惊。  

项安世　峡内三绝句  
峡内为生绝可怜，那知世上有平川。  
生身未识三冬雪，仰面惟看一席天。  

项安世　峡内三绝句  
峡内居人种石田，种成蕁瓠待江船。  
船头老妪悲声甚，只博茶监不博钱。  

项安世　峡内三绝句  
千崖无树作炊烟，峡内为生也可怜。  
探水得柴如宝藏，卖茆成俗满村船。  

项安世　夏夜入城  
巾栉侵残夜，衣裳谒上官。  
市心偏得热，堤面自生寒。  
水阔江湖小，川平象纬宽。  
篮舆得佳梦，摇兀又惊残。  

项安世　县廨海棠盛开二绝句  
梅蕊才开杏又红，今年春事太匆匆。  
堂前燕子归来到，双海棠花已满丛。  

项安世　县廨海棠盛开二绝句  
美人宿酒未全醒，困倚妆台睡不成。  
一半醉颜无处画，似红如白最多情。  

项安世　香海棠下会饮  
近看成洞远成林，红绿参差作昼阴。  
闲有工夫随酒去，病无心力为花吟。  
调朱弄粉年应小，倚困含娇意却深。  
更向嫣然清淑外，一檐香风入衣襟。  

项安世　小潏  
凿苔欲为沼，乃得数仞坻。  
盈虚有相乘，川实而邱夷。  
谁云人功为，天理固有之。  
向来小学师，此道渠得知。  

项安世　小梅花曲  
花如郁李枝如柳，小桃起得梅花后。  
柔柔冉冉不禁风，密密排排浑是绣。  
长瓶绿水短窗前，病客相依伴昼眠。  
梦跨玉骢花畔去，黄花络脑紫籰鞭。  

项安世　小塘道中小雨二首  
元日暄如许，新春气未齐。  
县知当作雨，多谢不成泥。  
头有高低坂，人如上下梯。  
更晴三四日，可以到湘西。  

项安世　小塘道中小雨二首  
隐隐轻雷动，昏昏野市迷。  
嫩云时绽日，暖雨半含凄。  
时节新装束，小家小鼓鼙。  
晚来扶路看，往往醉如泥。  

项安世　小隐庄别同教授  
翳翳日景入，行行故人远。  
故人万里别，此去何当返。  
迨君归禹穴，是我登邛阪。  
苦语难重谋，相期在加饭。  

项安世　小雨  
小雨散炎毒，微风生早秋。  
清凉人意足，厌浥草光浮。  
夜枕梦新热，晓窗梳不收。  
茅栏听好语，香稻起西畴。  

项安世　小雨怀张升之  
夜夜疏雨不堪听，独坐寒斋万感生。  
今夜故人江上宿，如何禁得打篷声。  

项安世　谢查元吉借示傃轩今是斋巢室三书  
堂堂傃轩翁，学古无不探。  
诂训尊六经，文章妙瞿昙。  
大儿号今是，思若春波涵。  
最长作千百，时用经训参。  
犹子号巢室，清甚寒泉甘。  
尤善赋五七，每于祥悦悦。  
各得一翁体，与翁名字三。  
我生在翁后，鹤化无留骖。  
今是亦已往，龙亡空故潭。  
犹能及巢室，朝暮闻其谈。  
结交尽前辈，旧事多所谙。  
五斗驱我行，归来哭空龛。  
故园但乔木，后生谁指南。  
今年四日尾，暑气如焚惔。  
殷勤小巢室，浩荡倾粂畑。  
并持三箧来，为饱千里婪。  
倒海见珠瑇，连山阅梗楠。  
敛衽不知热，醉心常自酣。  
门前日熇熇，门内风毿毿。  
清晨送书去，过午忽不堪。  
始悟岁方燠，雩祈遍精蓝。  
谁能写此书，长使雨我庵。  

项安世　谢姜夔秀才示诗卷从千岩萧东甫学诗  
千岩一派落都城，承露金盘尔许清。  
古体黄陈家格律，短章温李氏才情。  
等闲又得诗人处，咫尺相过故将营。  
想见红尘鸟帽底，几多怀玉未知名。  

项安世　谢王草场示诗卷  
王郎老句合超群，曾是东莱语夜分。  
多向断崖生绝景，或于晴野度轻云。  
旧吟古意无人解，新住荒园免世纷。  
特地篮舆穿北郭，已闻藜杖过前村。  

项安世　谢襄阳郑帅送酒  
有如雍府今方伯，无乃吾家古郑君。  
鼻祖向人元不负，耳孙于我尚能勤。  
三更月冷冰如水，五日风调麦似云。  
更有闲心到闲客，汉江蒲绿两相分。  

项安世　谢张尧巨秀才惠诗  
□□□□古，不要世人怜。  
碧甽千寻绠，朱緪五十弦。  
鼎来三影句，印脱一心傅。  
依约云门路，寒驴兀瘦肩。  

项安世　谢张直阁示南湖编  
少时机杼入思惟，老去工夫更不疑。  
二十卷诗除我读，一生心事更谁知。  
字逢生处安逾稳，语到平时出转奇。  
直与诚斋分坐席，定知传习是宗师。  

项安世　新茶  
夭夭雀舌变枪旗，旟旆旃旌忽四驰。  
槐火已登新鼎味，松风犹动故园思。  
森森苦口难追俗，脉脉甘津恐后时。  
何似当初陆鸿渐，莫将名字世人知。  

项安世　新妇石  
谁家丑新妇，临水久徘徊。  
月印修眉妩，风傅古曲哀。  
晓妆无粉黛，春服有梅苔。  
应恨周居士，逃秦更不回。  

项安世　新晴  
日日霜晴客路乾，征人欢喜不辞寒。  
素娥青女相怜甚，将毋归来道路难。  

项安世　新晴  
别岸连朝雨，登台夜半晴。  
殷勤见天意，反复近人情。  
碑倚双崖立，溪容一苇横。  
昔吾今属我，我醉亦呼卿。  

项安世　新晴  
幸甚干逢甲，皤然雨变霜。  
彩衣云渐衣，纹线日初长。  
预想慈怀动，先凭喜信将。  
背人三数鹊，飞去觉匆忙。  

项安世　新喻道中  
新喻清江两县畿，荒罔漠漠使人疑。  
江南道士谁为比，湖北京西日暮时。  

项安世　新月  
临风摇白羽，揖月问仙娥。  
底事偏怀恨，于人故敛娥。  
眉头已如此，眼底奈渠何。  
料得中秋夜，动人应更多。  

项安世　新月  
窥人半面出修眉，斜傍船窗作意低。  
已被江妃偷画得，一湾清影卧寒溪。  

项安世　行香退过南湖主人未起  
梦里敲门报五更，雨中行轿到天明。  
若为得似张公子，卧听穿林打叶声。  

项安世　行香早起  
露入襟裳冷，风傅带舄清。  
天街摇断梦，原庙听攒更。  
阙角升云气，檐牙镂月明。  
未教阳彩动，应怕路尘生。  

项安世　休日过刘寺  
绿发萧萧变白头，二年京洛不堪愁。  
雨天赐沐逢新斋，烟寺分茶得旧游。  
古蔓巧当阴洞挂，惊泉逆上画檐流。  
曲栏干外山如染，最是桥亭合小留。  

项安世　休日值晴张园观梅同舍不期而集  
玉照堂前富贵梅，倚春骄腊未轻开。  
费他一月春风了，催得五分花意回。  
恰是佳晴难放过，偶然胜士得追陪。  
君看好景天还吝，一夜轻云带雨来。  

项安世　徐一之从智子行  
有士才如此，流光驶若何。  
笔端风雨快，胸次古今多。  
止止杯中物，鸣鸣耳后歌。  
低头聊小忍，唾手即高科。  

项安世　续闻李季章提刑舟到用前韵迎之  
今日何居忽鼎来，眉心黄气十分开。  
青帘稳下东三峡，绣斧相逢两外台。  
抱病拾遗修破帽，罢官陶令觅残醅。  
未知千古龙山下，有此重阳盛事哉。  

项安世　宣帝  
宣皇开口嫌俗儒，要知不是憎诗书。  
多文少实果何取，国家弃尔如粪土。  
卓然高见亦大奇，懲羹不谓真吹虀。  
汉家德意自此尽，王业岂是元成衰。  

项安世　玄蝶  
腰肢可爱红娘子，面目无情黑老婆。  
世上但知怜少艾，双双飞舞奈渠何。  

项安世　雪寒百司作暇独入局观雪简张直阁  
书生赋分合清愁，官与休辰不自休。  
特地忍寒开省署，谁家见雪似瀛洲。  
白银殿阁云中看，素李园林月下游。  
说与南湖张秘阁，速来同直道山头。  

项安世　雪后出西偏门迓郑安抚  
四郊残雪未成泥，十里篮舆杂马蹄。  
道上行人梭样织，日边云气剪相齐。  
山围镜野成环玦，东折冰河散璧珪。  
独立跨河桥上望，共谁同说马公堤。  

项安世　雪晴  
煜煜阳光动，欣欣客意宽。  
雪消田已润，霜重露仍乾。  
半世长行脚，经年未解鞍。  
管晴兼管雨，何日得心安。  

项安世　雪晴  
颠风围屋暖盈襟，满意成霜却做阴。  
昨夜风休寒彻骨，晓霜呼日上平林。  

项安世　雪晴  
夜来露生谢嫦娥，造得清霜尔许多。  
底事日高犹未落，看他青女嫁羲和。  

项安世　雪堂  
又到黄州旧雪堂，雪堂文字断人肠。  
紫烟有路连桐柏，清浪何年看洛阳。  
北望神州皆晋土，谁为党字岂苍王。  
先王读论空流血，浩浩乾坤此话长。  

项安世　雪中得两聊不难成篇  
海峰风高云散卤，塞垣寒极地生硝。  
雨花满坐来天女，实唾乘空下阿娇。  

项安世　雪中简周子问  
问讯东湖雪，今年几尺深。  
拥门无过屐，折竹有惊禽。  
映帙儿童事，丰年老大心。  
待携筇杖去，梅下索清吟。  

项安世　丫头岩  
三十年前过，吾方似此山。  
山容似尚乷，吾鬓久成班。  
羞把娉婷嫁，长垂婑堕鬟。  
黄尘鸣帽底，愧汝若为颜。  

项安世　迓朱侍讲  
欲就前贤去不如，几年功力在三余。  
终然觉我多金卵，幸甚逢翁侍玉除。  
函丈中间亲觅诀，残编里许细观书。  
自怜旧习如尘污，入发成胶未易梳。  

项安世　严州建德道中  
步步青山拥碧溪，村村麦陇入桑畦。  
路将好景匆匆过，轿避柔柯故故低。  
风饵雨纨香有思，带罗簪玉净无泥。  
如今始悟严夫子，不把渔竿换介圭。  

项安世　雁汊望舒州山  
归帆拂掠皖公山，一路青峨立翠鬟。  
曾见刘郎射蛟日，插天旌旆照孱颜。  

项安世　杨梅  
吾家里曲修家木，叶如海桐实如谷。  
闻名谓是金作丸，见面恍惊珠夺目。  
直将甘软换严酸，坐使筠笼荐金屋。  
越山五月垂垂雨，鼎实无声渠甚武。  
雕盘供蜜渍中乾，犀筋下监苏齿楚。  
蔗糖煎实茗煎仁，枯腊犹堪诧儿女。  
棱梅一种腰如束，岁岁年年官所录。  
城中贵卖谁得知，城外贱科人自哭。  
君不见沪戎荔子翠眉须，从来尤物非人福。  

项安世　杨侍郎  
牙帐森森画戟红，心源澹澹玉壶空。  
身如岘首羊太傅，意似鹿门庞德翁。  
一贯精{牺西换角}千虑到，两忘真赝万情融。  
观公尚得今人爱，始觉东家道未穷。  

项安世　杨侍郎  
漕河水入汉江流，逆浪吹邻上比州。  
为送新篇归岘首，亦知旧荫满沙头。  
每思吾道长城在，常喜斯民命脉留。  
圣宋卜年周十倍，须公同住八千秋。  

项安世　杨侍郎之侄有文刘左史之娅靖之携文见过  
蓝田鲜顽玞，邓林无曲茎。  
春宗九秋月，性静所烛精。  
柱史颜如春，和风畜惊霆。  
两家各有子，突过阮始平。  
忽念笭箵翁，淹剧卧漳城。  
兴来枉华裾，情深出英琼。  
沉疴为之起，不觉语至暝。  
眄怀薛仲章，刚肠久逾清。  
吾衰俟三贤，潜心牧修程。  

项安世　杨帅二首  
谢天增霸复留恂，又到当时系裝辰。  
宝带正看金芍药，玺书重傅玉麒麟。  
上元新历开千岁，作噩祥名冠六辛。  
恰用此年钟此杰，便乘嘉泰转洪钓。  

项安世　杨帅二首  
更须石叟共甘公，酌得民言帝自同。  
四海人才容接里，百城生聚抚摩中。  
似闻圣世开皇极，欲倚名贤镇士风。  
看把璇玑扶大运，久于箕翼厚于嵩。  

项安世　野山茶红白二种  
樟原岭下野山茶，半是红花半白花。  
雨里向人俱有泪，花中隐士自成家。  
依稀檐蕁稍头雪，彷佛棠梨脸畔霞。  
恐是山君双侍女，不应临路久咨嗟。  

项安世　叶显甫生日  
客里今年庆事新，星香三日两生辰。  
已歌西母如椿寿，又赞东床似玉人。  
卯观妙传仙祖诀。霞觞同泛我家春。  
年年红紫芳菲月，不负功名富贵身。  

项安世　夜泊闻榔  
昨夜天聪门外泊，不闻朝鼓只闻榔。  
三年一觉青云梦，始觉人间味许长。  

项安世　夜泛湘江  
窈窈崖头墨，沉沉水面青。  
枫林啸山鬼，竹月下湘灵。  
歡乃元郎曲，离骚屈子经。  
欲知当日意，须向此中听。  

项安世　夜雨  
夜帐不知雨，晓街初见泥。  
青方归柳市，红未到桃蹊。  
远水牵归缆，荒罔入杖藜。  
招呼旧僮仆，欢喜共锄犁。  

项安世　夜坐  
天寒人倍爽，夜静雨初暄。  
旧稿诗重定，新编手自繙。  
相亲灯不厌，共坐意忘言。  
独笑重城里，千家正梦魂。  

项安世　夜坐怀都城  
霏霏寒露湿樯竿，耿耿明星动玉湾。  
夜久暗尘无一点，心闲远念忽相关。  
天街月色中秋近，海岸涛头数日间。  
正是钱塘好时节，只愁风雨自阑珊。  

项安世　夜坐纳凉  
黑云涌起星月暗，急雨欲来天地凉。  
精神飒爽动秋思，襟袖飘萧吹晚香。  
石峰巉青菖蒲细，盆沼涨绿凫茈长。  
此中何处得三伏，更听露井鸣银床。  

项安世　一日姑苏怀古  
披山临水结层成，仿佛当年霸主情。  
鱼满松江船似栉，四连震泽稻如京。  
巍巍二老辞周录，碌碌诸孙竞晋盟。  
可但馆娃能败国，阿员三世只谈兵。  

项安世　疑雨  
泉声虢虢转山隈，错认山头急雨来。  
赤道千寻上青壁，恍如飞电掣云开。  

项安世　已赋四花复得红因念阁下旧遂足五花之韵  
吾衰不复梦蓬瀛，忽见红梅眼暂惊。  
独树正当云阁起，艳汝斜照石渠明。  
懒随朔雪传春信，长倚东风诧晓酲。  
岁晚江湖逢驿使，羞多无奈脸霞生。  

项安世　以法华守为试院拟题于子厚之西亭  
三旬补被西亭宿，卧对唐碑看不足。  
重闱锁断夕阳天，恰以当时万竿竹。  
直须彻棘对愚潇，始见西亭真面目。  

项安世　以琴高鱼茶芽送范蜀州  
溪上幽人拾旧查，洞中丁户采新芽。  
欲乘赤鲤惭仙骨，自瀹霜毫爱乳花。  
莋路跨骡胜五马，邮筒得酒散双衙。  
武夷道士知君否，正拥风鸾里月茶。  

项安世　以椰子香炉花瓶为大人寿  
石湖居士虞衡志，椰子之身本棕类。  
叶间各结三四子，大者能容五升器。  
初如青缬美少年，渐久渐黄坚且緻。  
有穰如玉汁如乳，味如春醑饮辄醉。  
翻愚老工巧心数，能制瓶炉出新意。  
尽力揩摩发光彩，一月工夫成一枝。  
二瓶可花炉可香，中有千锺万锺味。  
笺封囊裹送大人，伴以银奁古心字。  
四君俱自南天来，一老新沾北辰赐。  
金章紫绶照乡闾，玉色冰神明听视。  
天上煌煌列宿光，人间赫赫真郎贵。  
人言书自武昌来，知是吾儿寿诗至。  
儿供椰果劝椰杯，花露香风俱酒气。  
殷勤更作椰子诗，甲子中间一年岁。  

项安世　忆田间事  
小盖行障日，枯筇立倚风。  
入田催种稻，行圃看浇葱。  

项安世　忆宗道旧游  
十八年前胜共饶，两青不借一枯焦。  
狂挑药涧寻琼阙，醉踏经台问玉霄。  
华顶云开千嶂露，赤城天近九霞飘。  
只今只羡蒲团稳，坐看双龙上石桥。  

项安世　寅子生朝寄以蜀果  
老来夫妇喜如颠，遥举生朝白玉船。  
多作时文充上赋，深持伪学继家傅。  
九年伏枕吾何恨，五子通经汝更专。  
嘉实送将知有意，且须成熟味方全。  

项安世　隐求斋  
种桑不撩寒，莳粟长苦饥。  
饥寒从古有，但使愿无违。  

项安世　郢州道中见剌玫瑰花  
酴醾雨后飘春雪，芍药负前散晚霞。  
一种繁香伴行客，只应多谢剌玫花。  

项安世　咏蜡梅  
枯疏寒影变丰庞，的皪冰肌染沁黄。  
难免世人栀蜡议，赖凭天骨蕙兰香。  
情知不作和羹计，老去谁能弄粉妆。  
却笑南枝心未死，寿阳新额小红裳。  

项安世　咏抛毬  
彩旗丹柱倚春风，寒日清明罢绣工。  
千仞骊珠翻锦带，五纹蛛网丽晴空。  
百年日月跳丸里，一掷功名唾手中。  
漠北将军贪蹋踘，岂知兵法在吴宫。  

项安世　咏雪次铎字痛字韵二首  
水官不能神，经岁无此作。  
春风一回首，风花散云箔。  
飞来忽滔天，扫去不盈握。  
苍茫大千界，敛散一圭角。  
似是絮无监，人情只轻薄。  
怀哉我来玉，小棹山阴泊。  
空江蓑笠中，此段有前约。  
扣舷歌商声，黄钟震牛铎。  

项安世　咏雪次铎字痛字韵二首  
我时已巴歲，曲短不成弄。  
君诗如郢人，白云渺云梦。  
天公震而矜，大地作一供。  
封姨不自惜，纷纷管迎送。  
须臾万象减，此世无与共。  
惟馀沧江水，不止亦不动。  
聋渠缟带绔，等用麻衣讽。  
寒梅自生香，古井亦受冻。  
松髯老不脱，岁晚见梁陈。  
此事且勿言，惟知饮当痛。  

项安世　用前韵勉陈进之赴省  
痴翁切莫强笞儿，子之勤劳我所知。  
但看匡衡穿壁苦，难云寗越读书迟。  
能来伴我沧浪艇，共看一年橙橘时。  
莫为小乔淹壮志，千军白羽生堪麾。  

项安世　用舍弟韵送妹婿郑子仁湖南漕试  
笔力追风力厩黄，词源下峡九秋艎。  
经行帝子云敖地，祓饰骚人月璐章。  
亲老一生儿共婿，吾衰七见暑成凉。  
门阑正倚乘龙重，快踏层云觐九阳。  

项安世　用韵寄四川总领陈郎中  
天上归来睡九春，一封黄牒拜除新。  
赤城洞府今为主，抚掌群仙总是宾。  

项安世　用韵寄四川总领陈郎中  
笔稀秋老墨老春，散作烟云段段新。  
闻有清诗心便渴，径烦珍字写西宾。  

项安世　用韵哭叶运干  
兰薰玉腻掌中雏，霅净苕深镜里居。  
忍向芳洲爱鹦鹉，便随清梦化扶胥。  
病多正要人扶杖，年少翻令我哭渠，  
江汉西风吹老眼，一襟寒泪苦无余。  

项安世　用韵寿郑子仁二首  
千载吾家得郑君，至今情义蔼于春。  
向人心事缁衣武，伴我躬耕谷口真。  
父老尚谈宣幕事，世科元是探花人。  
朱庭玉色浑相似，曾向冰绡织寿神。  

项安世　用韵寿郑子仁二首  
殿阁风来六荚新，勾芒犹是管馀春。  
明朝斗外星初转，今日樽前夏未真。  
九十日都成此会，八千年更属何人。  
并将骀荡清和德，锺作崧高骏极神。  

项安世　用韵送夔师何侍郎以待制奉祠东归  
瀼水横通江水，巴山直下巫山。  
山水光中坐啸，犹嫌不似鸥閒。  

项安世　用韵送夔师何侍郎以待制奉祠东归  
芗火周王寿考，松阶舜目聪明。  
愿足不求馀地，梦回何处生兵。  

项安世　用韵送夔师何侍郎以待制奉祠东归  
种竹看成耆旧，栽花养就云来。  
偶被东屯唤出，却遭浮白呼回。  

项安世　用韵送夔师何侍郎以待制奉祠东归  
万念头头灰冷，三田日日春妍。  
晓起珠岩漱瀑，夜深玉海升烟。  

项安世　用韵送夔师何侍郎以待制奉祠东归  
万国心存绿野，莱公梦著横舟。  
可奈紫宸墀下，春风催嘂班头。  

项安世　用韵送倪教授千里  
吟罢随州路口诗，先生书剑此东之。  
边城它日无斯士，病叟中年惜所知。  
出处如今方永隔，逢迎何处是前期。  
故人若问孙文宝，闭户焚香读坎离。  

项安世　用韵送任以道入四川总领幕府二首  
铜梁天汉一轺新，红芰清波去及辰。  
顾我索居谁为友，与君难别岂关亲。  
飞书上陇催庚癸，闭息匡床候子寅。  
出处虽殊心事一，濂溪风月舞雩春。  

项安世　用韵送任以道入四川总领幕府二首  
软红尘里不争新，橐简香中却竞辰。  
邺架孔堂深賏腹，鲍篇陈檄妙看亲。  
刍粮轧轧虚旁午，岁月悠悠老秩寅。  
曷日阴山行汉马，大挥椽笔布王春。  

项安世　用韵为十九弟寿  
驷马开华屋，祥罴降绮栊。  
婴襦斑似锦，五佩绿于葱。  
好日逢重四，芳醪判一中。  
丰神春口柳，意气雨天虹。  
未论龟巢藕，休言珀化枫。  
诸孙今远大，吾祖旧冲融。  
努力名场近，收功鼎甲崇。  
但令贤弟贵，不怕老兄穷。  

项安世　用韵为十六弟寿  
南极星中老，朱陵洞里仙。  
相呼乘大厦，抱出送高贤。  
八荚蓂垂地，初弦桂拂天。  
它时南宛路，此日正开筵。  

项安世　用韵为席婿寿  
仲吕欲转蕤宾宫，巽位未放离风通。  
世有大族傅伊高，天与峻秀包邙熊。  
生申降甫何穹崇，赤昂太白来虚空。  
星光岳气煜以充，圣樽贤斝醒复中。  
援琴大叫苍梧风，呵斗插向南云东。  
向来两手超逢蒙，连取三鹗摧其衷。  
南宫作赋羞雷同，坐见瓦釜欺玲珑。  
老驓回立雌群雄，大花晚折王众业。  
不妨吾事日以隆，小待造物观其终。  
良金美玉无不公，阳春白雪无不聪。  
琅函氈字书春功，绣鞯羢坐开晓幪。  
我时一醉衰颜红，但愿玉贵甘冰穷。  

项安世　尤尚书挽诗  
今岁何迁次，乾坤失巨人。  
老生啼坏木，后学叹迷律。  
四海人才谱，三朝礼乐臣。  
并将文献去，谁与觉斯民。  

项安世　尤尚书挽诗  
旧学渊衷记，新阡玉色疑。  
似闻形叹慨，未忍失容仪。  
海道空齑志，西州只賏悲。  
平生谢公愿，后世子云知。  

项安世　游白鹿洞书院  
曾依岳麓听鸣泉，亦泛朱陵石鼓船。  
所欠平生惟白鹿，暮年来此岂非天。  

项安世　游白鹿洞书院  
晦翁一别遂千秋，跨鹿乘云何处游。  
人随流水去不返，名与好山空自留。  
峰峦楫楫田园净，藤剌深深磴道幽。  
宝匣尘生弦索断，遗音重抚泪双流。  

项安世　游罗汉至开先寺  
半世怀吾愿，今年得此辰。  
朝廷用和议，疆场有閒人。  
地喷双龙沫，云藏五老身。  
天寒林影薄，斜日照衣巾。  

项安世　游延庆寺  
急雨泷危石，横云焘古碑。  
入山芒屦湿，归路角巾欹。  
中湿连霄病，平生此段奇。  
只今酬妙句，犹自爱当时。  

项安世　游云门山读亭中诗板拟丐使者以石易之  
唐人诗板四十五，丽句亭中岁月深。  
烦公丐我一碑石，与张万壑松风音。  

项安世　游斋山  
半生作梦身初到，此日游山兴可知。  
小盖曲穿杨柳岸，平舆斜掠槿花篱。  
层轩俯瞰人寰狭，阴洞幽寻古路危。  
满寺留题谁最警，南唐人写晚唐诗。  

项安世　有感  
大江千里从西来，凭陵三峡喧如雷。  
自矜万顷临一杯，涌起雪浪吞崔嵬。  
一过荆门楚天阔，七泽茫茫如减没。  
波神潜声不敢发，汩汩安流到吴越。  
世间骄吝亦等耳，未见大方俱有已。  
藩篱决破定无他，令人为赋江之水。  

项安世　有感  
几许心期百未价，更将疏发对苍茫。  
江声直上鲸波去，山色回看虎踞长。  
乱后碧芜荒楚甸，云间孤塔见维扬。  
承平旧事无人说，闲倚栏干送夕阳。  

项安世　有感  
船头一摇桨，船尾万波随。  
闻道山中乐，无人尽日维。  

项安世　有感  
翘翘蒌楚中，名字或行世。  
当时在人口，既久渐湮废。  
能于汗简上，千万见一二。  
想当无恙时，掀揭满天地。  

项安世　有感  
抱石亲征泽潞时，艰难犹想旧开基。  
官军不守河阳渡，回首桥山泪欲垂。  

项安世　有感  
策策秋声起树枝，遥怜塞下雁来时。  
宁闻中夜荒鸡舞，肯拾他人竹马骑。  
短剑旧曾交侠客，小诗犹作将偏师。  
无情却是青铜镜，刚照书生两鬓丝。  

项安世　有感韩鲁一首  
道散斯文体尚浮，韩鲁力与化工侔。  
山瞻泰贷岩岩聋，河出昆仑混混流。  
长庆从官销不得，熙宁丞相挽难留。  
沧州奏疏潮州表，犹被人拈作话头。  

项安世　有感七首之一  
我与昔贤生异世，昼思夜梦两微茫。  
棹头堕雾入乐海，被发乘风下大荒。  
仙伯已寻丹灶地，武王亦返白云乡。  
惟应诗卷留天地，宝气虽埋斗有光。  

项安世　有感三首  
八叶炎图茂，千龄圣主昌。  
农桑开汉城，礼乐焕周庠。  
晏壑三登乐，讴吟七闰长。  
微名辞镂玉，盛举冠前王。  

项安世　有感三首  
运属宣和本，干戈变故仍。  
倦勤修内禅，流泽启中兴。  
睢水千麾集，胡沙八骏腾。  
尺书傅讳日，寰宇泪如渑。  

项安世　有感三首  
孝感柔强敌，和盟定一朝。  
龙輴来瀚海，鹤驾返神霄。  
歌吹仍祠禹，羹墙若见尧。  
稽山同峻极，从此百神朝。  

项安世　又病起送春  
睡过珍林十日红，起看阳艳欲成空。  
有情尽付莺和蝶，无恨堪嗔雨与风。  
原隰望中青一色，栏干凭处意无穷。  
衰翁晚悟人间事，春去春来岁岁同。  

项安世　又次王醇甫闻人主簿二首  
眄柯陶令喜归园，莹玉灵均恨变丹。  
朝饮夕餐和露摘，东篱南岫带云看。  
仙方上说南阳寿，异色新添霅水寒。  
谁道王郎偏爱竹，也来同枕效今潘。  

项安世　又次王醇甫闻人主簿二首  
花茎枯槁陋东园，蕊叶萧疏笑井丹。  
环面钗头人服媚，杯脣盘口客争看。  
照筵冰脍光同洁，钉坐监色并寒。  
谁道仇香但栖棘，也吟时菊继江潘。  

项安世　又次韵邓汉卿秀才送行  
春风不疗鬓边霜，闲处输君笑我忙。  
衮衮悬河烦卒吐，疏疏冷锉赖于湘。  
去钻芸帙翻成蠹，飞下芹泥只愿颃。  
鉴水旧游零落尽，相逢犹忍话髯郎。  

项安世　又次韵罗商卿七夕雷雨  
早秋初夜暗凉生，门巷欢呼见物情。  
时节自令儿女爱，年华潜遣鬓毛惊。  
一声霹雳开银汉，万丈云涛下太清。  
析木津头倾见底，鹊桥从此不须营。  

项安世　又次韵少保雄楚楼席上  
炷香秋色里，落笔翠微间。  
八九开云土，毫芒见峡山。  
水花光似武，幽鸟语扣蛮。  
不分荆州牧，全胜寓客閒。  

项安世　又次韵沈告院送行二首  
前年倚席湘山下，曾得新篇胜玉葩。  
今日题舆秋浦上，又烦佳句溢琼华。  
云霄策足君方驶，风雨论心我未涯。  
正向齐山插黄菊，遥知已对紫薇花。  

项安世　又次韵沈告院送行二首  
江头水落雁初下，江上鱼肥酒可中。  
秋浦到时应正好，昔贤题后恐难工。  
三年禁直消长日，六月修廊饫午风。  
天上素餐吾已愧，更来闲处理渔筒。  

项安世　又次韵吴少保游雄楚楼及渚宫  
红旗绣额上城头，菱叶荷花下小舟。  
遵渚夷犹荡佳月，倚天突兀对高秋。  
坡公句里东南水，杜老诗中西北楼。  
点化山川一刀匕，风流从此说吾州。  

项安世　又次韵杨秘书送行  
设矩陈绳劝蹈中，雕龙炙輠戒多穷。  
有谁心肯明斯语，无限人知敬此翁。  
信有德隅当并进，可能性地独幽通。  
相分便作相逢计，此事它时验庳崇。  

项安世　又代庠孙  
春风建邺花如锦，社日秦淮酒似油。  
绣阁相傅住鎝线，高堂有喜送觥筹。  
兔经三夜光长好，燕入新年语不休。  
商略重闱何许寿，八千才是一春秋。  

项安世　又代作  
绛帷犀镇绣帘低，翠竹龙香锦帕齐。  
百柂琼艘倾竹醖，千年眉寿辑萱闺。  
堂东已见床堆笏，庭下行看玉满畦。  
岁晚逢春知有意，天教齯齿受新禷。  

项安世　又代作  
新年轮遍列星名，却到龙头第一星。  
梦泽东风吹丽曲，锦江春浪涨芳醽。  
月鸾云凤挥才藻，日鹤天龟异寿龄。  
此会明年应更好，长安花里醉还醒。  

项安世　又代作  
风收十四叶尧蓂，云捧三千岁寿星。  
人讶绣鸾淹彩翼，天教纹鶒效殊灵。  
中书将相无穷考，上古春秋不计龄。  
长见烛花香帕畔，小桃红嫩柳新青。  

项安世　又代作  
羲仲量沙数砌蓂，甘公聚米算周星。  
无边海福兼山寿，不尽天英与地灵。  
翰苑文章看李白，岩廊风度待张龄。  
春风万里岷江水，吹作香醪尽意青。  

项安世　又赋  
属玉风前藕叶香，残蝉声里柳枝黄。  
生前天遣耕云土，身后人来问雪堂。  
樊口战船旗似锦，黄坡突骑剑如霜。  
先生傥有归来梦，更觉春江雨后忙。  

项安世　又寒食日见紫荆花有怀三馆  
东君老去梨花白，绯桃占断春颜色。  
剩红分付紫荆枝，回首千花尽陈迹。  
汗青庭外曲池滨，忆昔攒葩绕树深。  
不解花枝缘底事，也来江上看閒人。  

项安世　又和毛子和郑荐玉  
长腰如玉稳如金，千里西城待一霖。  
忧国元戎真沥血，还家倦客更关心。  
卧听檐吹长疑滴，起看江云只愿阴。  
但得街头官酒贱，速呼毛郑与同吟。  

项安世　又用韵酬赠潘杨二首  
物物当前总是诗，遇丝成瑟竹成篪。  
止呼大义周王泽，蔽以无邪孔氏思。  
屈贾词悲变弁凯，齐梁格靡陷崔绥。  
欲回温厚千年教，须仗诗翁为一麾。  

项安世　又用韵酬赠潘杨二首  
四海诚斋独霸诗，世无仲氏敢言篪。  
周公费誓傅禽父，宣圣中庸授子思。  
钟子期家应善听，邮卹后定能绥。  
真傅更在吟哦外，大节如山不授麾。  

项安世　又月出次韵  
觥船老去不能空，诗律衰来渐少功。  
此夜轮边谁得句，一壶花下偶成中。  
光分少皞金天露，气挟蓐收阊阖风。  
只恐嫦娥须自悔，何如云里放朦胧。  

项安世　又赠刘正将  
义山仙去飞卿死，今代刘郎以字行。  
吟到江都燕台曲，一生深处许谁明。  

项安世　又中秋小雨  
天生明日照秋空，人把鲜晴候岁功。  
可忍浮云来镜里，更堪风雨落庭中。  
旌旗踏浪惊吴俗，灯火连街见楚风。  
江海归来心未稳，犹疑醒眼是朦胧。  

项安世　又中秋沿檄新昌道中有怀二首  
乱山深处过中秋，客里今年分外愁。  
坐想鴒原挥兔翰，遥知鹤发念貂裘。  
一身四处为肝胆，有月无人与献酬。  
急唤老兵同浊酒，强排孤愤作清游。  

项安世　与郑检法庄贤良往三山访陆提举不值  
好客汉内史，著书蒙漆园。  
肯从一先生，共访三神山。  
行循古塘步，步入青林间。  
不见荷簊人，但与二子言。  
非干海风引，意足我自还。  
古来剡溪上，兴尽明月天。  
亦有好事人，稽山回酒船。  
兹游虽不逢，赖古多此贤。  
作诗解严郑，相视各欣然。  

项安世　雨止  
客子浪相惊，山灵自有情。  
云深一夜雨，风急五更晴。  
馀润翻宜暑，微乾不碍行。  
柘林秋色里，时复一蝉声。  

项安世　雨中二绝句  
急雨暗洲渚，颠风吹客船。  
不知何世画，水墨水江天。  

项安世　雨中二绝句  
雨过山色青，风来水花白。  
不是风雨来，何因见颜色。  

项安世　雨中早行  
春烟漠漠雨霏霏,山崦人家未启扉。刚把平生青箬笠，  
江南道上著征衣。  

项安世　元日用前韵  
元日今年分外寒，先生坚卧正如山。  
乡闾草草兵戈外，雨雪栖栖道路问。  
儿女有情催我起，杯盘无绪笑人悭。  
何因得似江城雁，未转东风已北还。  

项安世　元夕二首  
腊雪初消御路乾，暖风吹面不成寒。  
月华满地春如酒，不是烧灯也合看。  

项安世　元夕二首  
堕剑遗弓未乾，断蓬漂梗不知寒。  
月明正在行宫上，犹作瑶墀旧梦看。  

项安世　元夕刘知录招饮  
曾吹藜杖到蓬莱，亲见银潢铁鏁开。  
析木津头排列宿，鳌山脚下走轻雷。  
荒城夜雪欺行李，画角晨霜送落梅。  
邻舍相呼同酒盏，也教人道上元来。  

项安世　约同行至浯溪作重九  
九日明朝是，三浯自古高。  
地能供此景，天亦念吾曹。  
溪上风宜帽，山中菊可醪。  
病夫虽不饮，短发却堪搔。  

项安世　月台  
小篵南台倚北亭，一方荆玉可云屏。  
峡中暮雨赏疏月，秋后天河始见星。  
初与羿妃为此会，自开夔子几千龄。  
我虽不饮心先醉，坐汲寒光当场渌醹。  

项安世　月砚屏  
云从林末起，水绕山根发。  
古道无行人，疏星伴明月。  
不知几千年，宝画閟岩穴。  
郁盘不可耐，飞人苍崖骨。  
春霆震阴洞，釜首快一划。  
铿然堕人间，世世瑞文籍。  
自从欧公来，百载今又获。  
当时砚屏歌，谪仙倾坐客。  
前人傥可验，此美未易测。  
吾叔旧不痴，根蒂厚所殖。  
定为子孙庆，可但几案饰。  
恨无大苏手，对之有惭色。  

项安世　越昌谣  
夜系扁舟鹦鹉边，洲边人语更堪怜。  
烟煨影里招魂魄，瓦砾堆中立市廛。  
明符到时惟赤地，吾侪今日见青天。  
子孙孙子恩难报，愿太夫人寿八千。  

项安世　再次前韵答高秀才言诗  
万仞峥嵘赤手攀，但能进步莫尤竿。  
一生便作苦吟去，万事何如得句欢。  
鼓气易蓑怜我退，市声方午似君难。  
丈夫不用分畦畛，臭味从今蕙与兰。  

项安世　再次前韵督周子问雪中以疾辞诗  
散花侵示疾，造物戏公深。  
毳饭添三白，熊经试一禽。  
从来诗愈虐，枉去药关心。  
无限山阴兴，匡床好越吟。  

项安世　再次前韵留黄县尉二首  
邮亭别酒也须倾，底作匆匆向永明。  
莲里青心犹有意，雨中红日可无情。  
吾伊未了吾难出，子墨傅言子试评。  
回首便成千里恨，论心何惜片时程。  

项安世　再次前韵留黄县尉二首  
天教槐辅抚藩州，人道梅仙百不愁。  
倚阁才情翻作苦，留连诗卷不成酬。  
我方设棘蒷芹水，渠自张蒲去荻洲。  
二十四泷高浪里，卧敲船板醉吟休。  

项安世　再次前韵唁南湖放莺燕  
谁向南湖赋白头，西风团扇有新愁。  
归巢海燕无多日，出谷暖莺何处游。  
文杏梁边泥尚湿，绿杨堤畔水长流。  
有情莫扫园中路，舞影歌尘处处留。  

项安世　再次韵菊花谱系四首  
人道花生绝域，此花或系西夷。  
檐蕁林中妙馥，金光明里真肌。  

项安世　再次韵菊花谱系四首  
若使荆公作谱，却须派出东夷。  
补落伽山傅种，阎浮檀水成肌。  

项安世　再次韵菊花谱系四首  
欲唤群仙指定，衣装似学希夷。  
金母为涂娇晕，黄姑与鍊仙肌。  

项安世　再次韵菊花谱系四首  
我欲询之元亮，但言前路威夷。  
且约黄花共醉，门前尘土侵肌。  

项安世　再次韵谢潘都干  
壮士从军不废诗，何妨笳鼓间箫篪。  
秋城夜观无公事，月肋天心有咏思。  
岁稔公私方暇乐，时平福履正来绥。  
金陵风月三千首，共看君侯羽扇麾。  

项安世　再次韵谢张直阁惠雪诗  
案头拥被映残雪，溪上何人访蔽庐。  
凤沼诗仙王二十，兔园林客马相如。  
玉龙百万推敲里，月界三千鍛鍊馀。  
合侍金舆和黄竹，一官何事尚徐徐。  

项安世　再次韵赠潘阳二君二首  
今代潘郎老作诗，友声相应速如递。  
燃萁知句梦论步，聊鼎长吟不待思。  
武事解歌三箭定，文容堪颂万邦绥。  
从公更觅中和什，惭愧无因把蜀麾。  

项安世　再次韵赠潘阳二君二首  
杨子高才作小诗，似裁推管制纎篪。  
乱流不怕公无渡，绝险宁愁我所思。  
百镒黄金装马首，五文绣段击车绥。  
横行海内无坚阵，目短曹刘不足麾。  

项安世　再次韵赵佥判投赠  
天街何日雨云乾，梦想王孙白玉颜。  
一日能从晦严子，十年不负会稽山。  
吟诗可但师唐白，服礼终期类汉间。  
万事总当发廽户，己私除尽即心闲。  

项安世　再到东坡  
江山不用借花辉，满坂黄泥落叶稀。  
四海共知坡下路，昔人犹想梦中归。  
小桥暗井千年话，秋菊寒泉一缕霏。  
恐被先生浮大白，尊前休说是和非。  

项安世　再得崇道观寄王左史  
药鼎无时手自煎，万囊长在枕头边。  
罪今脱矣从头白，病已安之用涕涟。  
始悟旧诗成卦影，只消崇道了天年。  
故人读罢知余喜，遥举真珠百斛泉。  

项安世　再过溧阳县见李侍御二首  
中朝文字家，独叹仁公门。  
时时落人间，欬唾如云奔。  
岁月坐成晚，今为邻里尊。  
向来崔魏徒，十九归邱原。  
宛在水中央，灵光兀孤蹲。  
庭空鸟雀入，日晏烟尘昏。  
我来重太息，心事与谁论。  
丈人笑谢客，久矣欲忘言。  

项安世　再过溧阳县见李侍御二首  
忆昔儿子时，仁公两朱辬。  
吟篇与醉墨，零落遍湘沅。  
少长听鸣驺，清霜粲华轩。  
风流故多奇，欲说非一言。  
但闻天下士，扰扰向龙门。  
岂知千丈发，著此三家村。  
周馀乔木尽，始邮邯郸孙。  
兹行亦奇伟，可以诧仍昆。  

项安世　再和  
丰年官事无何，梅月诗情最多。  
白水暗添沤界，青苔乱长松科。  

项安世　再和  
湖海峥嵘老气，风云惨淡高情。  
可惜元龙双鬓，江南江北诗声。  

项安世　再和  
听说忠臣孝子，不论往事今人。  
衣上淋浪清泪，一生长为君亲。  

项安世　再和  
望海亭前句远，蓬莱阁上诗寒。  
老子向来椽笔，要题吉日斯干。  

项安世　再和  
少日心随鹗上，长年身伴鸥闲。  
昨夜松声到枕，梦魂踏破天山。  

项安世　再和  
叹息五陵翁仲，春来草路长堙。  
钜鹿空怀故将，海山空著诗人。  

项安世　再和  
文命生轻癸甲，祖龙死惑燕齐。  
矗矗秦山易识，茫茫禹穴难稽。  

项安世　再和  
广文已荒茆屋，彭泽浪耻虚罍。  
二顷平生幽愿，一梨归处深推。  

项安世　再和  
麦熟啼声未了，藕花醉魄还馨。  
只麽跳丸日月，何年检玉云亭。  

项安世　再和  
圣处耘耔日浅，俗间葑汙年深。  
蚤岁襟期何许，如今翻愧初心。  

项安世　再和病起韵答曹仲明  
爱我空城美痬休，未蒙鎝砭若为瘳。  
齿疏发脱真无用，语涩行迟见寡尤。  
稍善知医似高子，敢云称病学留侯。  
径烦曹植波澜句，一为元微破隐尤。  

项安世　再送陈沅江  
三年食茆厌冰厅，一日栽桃绕带城。  
水入洞庭天正阔，山连黔徼地偏清。  
醉歌屈子醒时赋，琴和湘娥瑟外声。  
若到江滨逢九肋，为言稀有是轻生。  

项安世　再送黄醇甫四川制干二首  
未冠声名璧水流，已嗔袍笏壮龄收。  
更堪绿鬓劳乌绶，好去青天上碧油。  
百岁重亲谁得似，十年三策未经酬。  
归来展尽平生话，莫负东阳沈隐侯。  

项安世　再送黄醇甫四川制干二首  
柏氏诸龙我独蛇，乐翁群玉子无瑕。  
高曾未远情终在，闽楚相望迹自赊。  
晓镜雪侵莲府绿，夜堂风入绛帷纱。  
天将广厦包全蜀，李监门阑喜可涯。  

项安世　再用丝字韵谢张留守垂访新居  
画出城都客子诗，元戎真赴野人期。  
白沙翠竹新晴罢，红旆青油小队移。  
圣世散材甘永叶，师门曲木未全遗。  
惊魄已作逃弦雁，只顾长江理约丝。  

项安世　再作  
遇物无汙洁，经林失盛衰。  
坐令砖似玉，立见发如肌。  
鸟化瑶池鹤，騥成石阙狮。  
倾都陈鹭聄，连野猎麑皮。  
山裹青螺髻，城张白凤帷。  
佛宫迷铁塔，御路翳金槌。  
旟旆纷斜整，驾鹅杂正奇。  
四弦稼李抹，三弄落梅吹。  
旧积新仍压，前驱后更驰。  
舞狂宁俟拍，行乱不遵歧。  
扬布疑非我，何郎竟指谁。  
孔淄应不涅，墨素遂无悲。  
勇势将门塞，纎形探隙窥。  
欹倾愁屋壁，踊躣羡童儿。  
盖垤危翻瓮，填坑骇掷卮。  
屐深知夜过，蹄浅认朝骑。  
冻合将平海，冰坚已实池。  
义和光夺色，鸟雀命县丝。  
后阵多难测，阴机远莫涯。  
看云方浩浩，望霁故迟迟。  

项安世　曾宣干谓余貌似诚斋杨公作此报之  
客来唤我似诚斋，始晤行藏合打乖。  
虽负江湖真格律，且赢土木伪形骸。  
生来仕宦无多日，老去徉狂只少谐。  
莫怪今朝欢喜极，被人题个好先牌。  

项安世　曾著作之父文恩判院挽诗  
后有儿如许，前瞻祖自然。  
诗书三世验，乡党一辞贤。  
遂失升堂愿，徒供相柩篇。  
吾衰真久矣，祗此亦关天。  

项安世　曾著作之父文恩判院挽诗  
忍穷能到骨，何物可愁翁。  
守口双奁静，抄书万卷空。  
朝天尊粟氏，胜地说壶公。  
脱屣俱无滞，斑衣泪自红。  

项安世　赠查仲文  
诸老更推挽，先生定别留。  
孰知庐阜趣，战胜汉廷游。  
直自全高隐，宁当退急流。  
典刑能辈在，馀润觅东邱。  

项安世　赠韩术士  
睡过春星十二番，牙疏发脱久知难。  
捉将官里兵良苦，放入山间枕乍安。  
举世知君能安式，不愁无客问弹冠。  
毋多夺我枚回渚，厚笠轻蓑老竹竿。  

项安世　赠黄县尉二首  
震泽逢君意便倾，湘江见我眼中明。  
锁闱地榻谈风雨，放流双舟话晚晴。  
南岳歌行云里和，西亭今古夜深评。  
无端吹落红尘脚，寸步相疏一万程。  

项安世　赠黄县尉二首  
几日真成去道州，如今未发已先愁。  
一城对酒犹疏阔，千里题诗底唱酬。  
雁不到君濂字水，鱼应过我直名州。  
登临若有相思句，西北风吹送似休。  

项安世　赠黄愉  
三命盘中水火煎，五星局上计罗缠。  
天公赋与元如此，历叟欺谀谓不然。  
一纸向人胡似镜，平生惟尔直如弦。  
更持居士鹿门去，欲献何人觅酒钱。  

项安世　赠刘正将  
柳亭门户劣三间，诗伯封疆自一寰。  
批判秋风勾夜月，抨弹淮水荐钟山。  

项安世　赠彭术士  
卷舒湖水槛前帘，开阖山光舍后檐。  
幸有湖山供卧起，莫将世味较酸甜。  

项安世　赠彭术士  
涡水春深战未停，庐山秋老梦方宁。  
与君岂有平生怨，挽向兵间脱汗青。  

项安世　赠弃少敏  
故国三千里，五行信偶然。  
丈夫天下志，儿女客中怜。  
荆鄂十守岁，衡潭三拜年。  
新正纳殊祐，从此不孤眠。  

项安世　赠叶少敏  
绛蜡高然玉粟花，眉间喜色见宜家。  
银河已报桥成鹊，宝镜遥知鬓画鸦。  
柳外月圆人渐好，洞中桃出路非赊。  
从今莫作悲秋赋，直自安仁鬓未华。  

项安世　赠张术人  
霅川张姓彪其名，惠而过我古津亭。  
自言有术通心灵，西庚北壬甲与丁。  
配以十二珠躔经，水火木金相孕刑。  
错综三五命与星，参钩互鞠穷年龄。  
剧谈娓娓如反瓴，又言两眼能白青。  
疈柏声气区神形，穷达寿夭分渭泾。  
善而藏之不露型，但见瞳子光晶荧。  
众中谪视若有聆，犹以干支鸣说铃。  
参错开解纷相订，我生之岁剑发硎。  
我生之月神玄冥，二阳隐隐升泉扃。  
天阶熠熠舒六蓂，正值玉兔开云屏。  
两凡跳掷不暂停，此身于世如浮萍。  
扰扰万事能醉醒，死生祸福轻晨暝。  
更用剡折{上竹下专}与筵，况复骨相真伶俜。  
安得双鳞县万钉，荷君好语空叮咛。  
斥鷃傅以双凤翎，衣十二翮跄尧庭。  
此语恐是俳与伶，岂有大药须豨苓。  
他时遇我眠寒厅，君莫讳世趙而顉。  

项安世　赠赵抚干  
龙种生来别，交情久更欢。  
四年三入幕，一任两同官。  
安定诗成轴，扬云墨未乾。  
一闻磨衲句，如对画图看。  

项安世　赠周季隐  
铁面苍髯士，金鱼玉带家。  
园林閒富贵，花竹老生涯。  
世上名何用，尊中酒幸嘉。  
向来张长史，佳句足堪夸。  

项安世　赠庄贤良招隐楼三首  
楼居入阛阓，不受阓中尘。  
阓中岂无数，无此招隐人。  
昔者小山篇，非我招隐意。  
吾今已隐矣，更欲招同志。  
同志不易得，徘徊意谁招。  
长风一万里，车马极喧嚣。  
安得世上人，共此楼中客。  
时时唤南山，相与其朝夕。  

项安世　赠庄贤良招隐楼三首  
主人湖海士，有策欲平戎。  
入朝见天子，可以揖三公。  
客来忽相惊，见此招隐号。  
语客且勿惊，洗耳非我好。  
女岂不愿家，鑽穴乃贻罹。  
深闺日夜藏，恐辱傅与师。  
世态溱洧中，欲挽无此力。  
邂逅同志人，相招事蚕绩。  

项安世　赠庄贤良招隐楼三首  
士尤不能晦，不患名不章。  
垂老有降志，当年寡身藏。  
古来经世人，皆抱邱壑志。  
王官待罪耳，敢有欲为意。  
细儿讵如许，谓是诡与崖。  
吾岂鸟兽群，宝椟义当怀。  
如作市门优，可作君子配。  
男儿补衮日，招隐意终在。  

项安世　张沣州挽诗  
持橐中朝贵，餐氈异域留。  
人皆敬先德，我已识君侯。  
气节傅三世，才猷著两州。  
承家五男子，身后更何求。  

项安世　张沣州挽诗  
坦然无一物，此意极寥寥。  
生死东西魄，盈虚早晚潮。  
何人清夜省，举世万波摇。  
试把斯文诵，英魂或可招。  

项安世　张晋用晦自西和州来归  
江海张公亦壮哉，雪蛆生处守边来。  
绵裘六月冰如铁，土焙三更冷似灰。  
栈踏曾云归蜀道，船欺急淖下瞿堆。  
沙头病士眠初熟，又见征人万里回。  

项安世　张黎州挽诗  
万里沈黎徼，民夷杂戌屯。  
金钱宽两税，水泽润千门。  
肃肃猩鼯静，潭潭壁壘尊。  
远猷嗟未究，萧瑟定安原。  

项安世　张文献公读书堂  
谪仙读书处，零落依长松。  
世人皆欲杀，头白想飘蓬。  

项安世　丈人任知县生朝  
老梅坡底万花黄，未问重阳且少阳。  
华岳金天钟宝器，屏星初月照琴堂。  
阿连句好珠躔聚，文度归来玉树香。  
千岁易逢信此会，明年湖海却相望。  

项安世　赵婺州挽诗  
雪里萧山渡，花时杨子城。  
八年如昨日，一梦隔平生。  
剖竹皆雄郡，刊碑有颂声。  
傅家诸子在，早晚继科名。  

项安世　正月十四夜月色奇甚  
去年风雨暗元宵，今岁县知月色饶。  
突兀一灯离海峤，苍茫万点赴星桥。  
足声殷地仍车马，人语喧天更树香。  
却到城门听画角，倚空楼堞正苍苍。  

项安世　郑检法久病将起以诗速之  
诗人贪睡费朝衙，卧看香奁晖碧鸦。  
已向中秋阻丹桂，莫教重九负黄花。  
曈曈初日关农事，冉冉闲情近物华。  
已辨作糕寻故事，速来同醉落鸟纱。  

项安世　郑检法重九病起送酒索诗  
闻道台参早，交亲喜可知。  
犹能白衣酒，相劝菊花时。  
带剩如干眼，梳添几寸丝。  
风骚足材料，何必项斯诗。  

项安世　郑子仁生朝  
万紫千红变绿时，高门广路绣弧垂。  
梅梢暗结和羹实，蚕簇初抽演綍丝。  
首占夏时天已许，名喧春牓世方知。  
家傅鼎甲寻常事，不比寒儒漫浪期。  

项安世　郑子仁生日用其去腊见寿韵  
宝璋华芾庆祥罴，又是当年应梦时。  
煜煜金芝生五岳，煌煌珠树出三危。  
赋成鹦鹉凌云笔，诗到{左马右回}鱼在野思。  
时论同归家最近，新秋腾上未为迟。  

项安世　郑子仁生日用其去腊见寿韵  
月日巧当真四六，风流全是妙词章。  
金华洞府神仙骨，丽泽书堂翰墨香。  
陇麦秋时椿自好，林莺老去鹤偏长。  
绿槐宫阙薰风里，看引诸儒对殿廊。  

项安世　直舍窗前绿树  
绿树几年栽，窗应为尔开。  
阴中无暑到，缺处月风来。  
长日宜侍寤，黄昏未忍回。  
今年缘底事，归思忽难裁。  

项安世　直州次韵丁教授送行二首  
谁唤新霜破晓扉，江神知我向庭闱。  
直州千古送人处，一棹横江从此归。  
帘额北风情索索，轿窗东日薄晖晖。  
树头鹊子能傅喜，欲去回头更整衣。  

项安世　直州次韵丁教授送行二首  
送行第一要君诗，一路看诗慰所思。  
可吏可儒仍可将，吾兄吾友亦吾师。  
暂移马舫仿亭榭，小簇螺盘话别离。  
指点方壶门外柳，归来须及欲黄时。  

项安世　直洲再赠江道士  
玉台山里未能归，满世间人总可疑。  
道士但行安稳处，先生应蔑剌讥词。  
重来晓日芳洲上，却忆经年痛饮时。  
未必蓬山陈少监，今朝閒暇得相思。  

项安世　纸阁  
也知无鬼瞰高明，纸阁中间万事轻。  
不愿人呼贵公子，只图身作富书生。  

项安世　纸阁  
薄似秋云莹似水，清于寒士懒于僧。  
凭谁更得移蟾法，剪取光明不用灯。  

项安世　至斋诗为刘知录作  
酒边琴外蕣华明，栗里幽人远念生。  
一寸光阴知有限，百年心事恐无成。  
追随春服攀高驾，指点雩童问去程。  
篑土未升泉有达，高深那得更忘情。  

项安世　至竹客岭却寄金山闻老  
二十五年丁令威，二十五日鬓成丝。  
尘埃满面脚欲破，酒肉薰心舌尽痴。  
雨出郭门聊一洗，日从原口便相随。  
振衣直上千峰顶，却寄金山长老诗。  

项安世　治装将归  
又作瞿塘去，长为道路行。  
滩名暗可数，风浪饱曾更。  
僮仆般移惯，衣装结束轻。  
别多难得泪，不是总无情。  

项安世　炙背  
偻坐前檐曝午曦，一襟和暖似春时。  
无因和共田夫比，直献君王更不疑。  

项安世　中秋不见月  
重云閟佳月，世谓天公悭。  
一年待一夕，一夕阻开颜。  
持此窥大炉，何如管中斑。  
两轮驾宇宙，万世浩相关。  
不知几中秋，来往于其间。  
中间一晦明，琐细不足删。  
惟应一樽酒，慰此清夜閒。  
閒讥月姊懒，醉骂云师顽。  
客去我自寐，悠然梦高攀。  
斫却婆娑林，永断寒蟾踚。  

项安世　中秋后新晴对菊病体欣然  
篱日疏煗薄寒，帘沟无语晓庭乾。  
不须更恨中秋月，且得黄花子细看。  

项安世　中秋无月  
青天碧海路悠悠，兔老蟾饥亦倦游。  
锁定玉楼云不卷，两街灯火作中秋。  

项安世　中秋新昌道中有怀  
今夜山阴月，家庭想共看。  
霜毛明寿鹤，雾鬓湿柔鸾。  
北望江湖回，南瞻屺岵寒。  
赖凭双去雁，早已报平安。  

项安世　中秋月  
素娥行处与谁同，玉斧修成几许功。  
空里若安丹桂木，云中应有白银宫。  
蟾行万里惟三足，兔满千山望一雄。  
海阔天宽无处问，看渠朝暮自西东。  

项安世　中秋阻风二首  
二月当官八月来，先生官意来衰颓。  
乾坤老大知心久，日日南风滞去栀。  

项安世　中秋阻风二首  
四无边岸贴天流，八极光中一钓舟。  
不是南风解留客，世间无此好中秋。  

项安世　忠州  
耕凿林庐满四山，人家境象极宽閒。  
不妨五马云根住，小市孤城自掩关。  

项安世　重到东斋二首  
人生底事非前定，我与东斋似有缘。  
别去风光只如昨，重来花木已经年。  
曾将问答趋参席，愧把才名据郑氈。  
却忆西堂旧诗友，几番风雨对床眠。  

项安世　重过鄂州  
南柯梦散不知年，东海骑鲸作醉仙。  
我自偶经前赤壁，谁言曾倚旧青氈。  
辕门甲马三更发，古寺钟鱼一夏眠。  
惭愧白棠花下叟，当时刍狗尚流傅。  

项安世　重过習池  
征鞍重过習家池，桥下泉声下索诗。  
待洗一杯春酒涴，为君吐出碧云词。  

项安世　重九以棘糕饷孙司户  
满城风雨近重阳，应为征廛堕渺茫。  
要看诗来压奇字，试拈公案示孙郎。  

项安世　重五听谈昨梦  
节里听儿辈，杯行话日期。  
别来三剥粽，忆著四颁衣。  
久病忘前后，斯言果是非。  
只疑清夜梦，曾到九门归。  

项安世　重午记俗八韵  
菰饭沾花蜜，冰团裹蔗腴。  
油淹枯茹滑，糟闷活鳞濡。  
饷篚争门入，瘟船出市驱。  
屑蒲形武兽，编艾写髯巫。  
朱揭横楣牓，黄书闯户符。  
辟邪钗篆蹙，解厄腕丝纡。  
恶月多尤畏，阴爻足备虞。  
更闻因屈子，冞动楚人吁。  

项安世　重午饷菜楚俗也邓抚干以诗来谢次韵答之三首  
大家朱书亭午时，人家艾人张天师。  
惟有书生最穷饿，盘中日出菜离离。  

项安世　重午饷菜楚俗也邓抚干以诗来谢次韵答之三首  
万钱食君君不赏，不饭爱我供寒浆。  
不尽三生蔬笋气，邓侯风味似支郎。  

项安世　重午饷菜楚俗也邓抚干以诗来谢次韵答之三首  
蜀客登来屈子城，九歌重见笔纵横。  
不妨秋露浇春菜，只可从渠学独清。  

项安世　重午饮赵园再和  
香玉尊前剥嫩金，已逢佳节又逢霖。  
从教岁月催华发，谁识乾坤有赏心。  
家在山林仍近市，手栽花木渐成阴。  
更开石井依桐叶，我欲时来作一吟。  

项安世　重阳  
客里逢重九，匆匆惜岁华。  
篮舆上寒嵼，乌帽或欹斜。  
物熊如相何，村醪幸免赊。  
山深不见菊，荞麦正多花。  

项安世　重阳复晴再次前韵  
一天云物护轻寒，阵阵清风约雨乾。  
造物有情聊作戏，诗家无赖强寻欢。  
吾人已办泥沾帽，晓色还教日照盘。  
咫尺龙山君莫负，草枯霜野正平宽。  

项安世　重阳前一日大风雨  
天公著意做重阳，风伯驱除特地忙。  
扫尽残花与红叶，放教篱菊占秋光。  

项安世　舟中阁亲旧书  
王税官遗我一纸书，告我六十七滩名。  
舟人爱捷不爱稳，劝群勿盘官莫听。  
曹先生遗我一纸书，四百馀字相丁宁。  
扶持世道贵深稳，切莫浪战倾人城。  
两书共作一书卷，一百十发手不停。  
口吟一字三太息，眼泪迸作黄流倾。  
我生三十有六岁，今年始别父母行。  
母兮恐我蹈天险，梦寐听我盘滩声。  
父兮恐我蹈人险，行坐劝我去宽平。  
二君此语谁告之，乃能得我父母情。  
从今座右置此纸，夜思书读当盘铭。  

项安世　周子问作荞麦面冷淘二首  
金鱼玉带相公孙，不受膏粱贵气吞。  
急唤寒儒共汤饼，翻疑晚饭过山村。  
旧闻鹅鸭高飞尽，却恐神仙大药存。  
一夜梦魂秋坂里，白花朱稈映柴门。  

项安世　周子问作荞麦面冷淘二首  
调笑何郎莫漫嫌，一杯为洗太官膻。  
品题今自东湖始，汤沐新封羹颉边。  
短制牙筹防易断，半和{左麦右骏去马}粉借微坚。  
山鸡隽永堪司荐，岂是从来野性便。  

项安世　茱萸茶  
城郭千山隘，晨昏二气并。  
乍如冰底宿，忽似甑中行。  
蚯蚓方雄长，茱萸可抜城。  
龙团宁小忍，味味且同倾。  

项安世　槠州路口小雨诗  
三十年前过此时，一双青髻绾青丝。  
如今旧雨犹相记，只傍星星白发吹。  

项安世　竹枝歌  
山女带山花，狂夫未著家。  
蛮歌君草笑，曾入汉琵琶。  

项安世　主台州崇道观  
蓬莱别后六经春，新赐丹邱作羽人。  
恰似昔人东望处，蓬莱径隔几由旬。  

项安世　濯足万里流  
将子无涉水，水深下无极。  
鯈鱼舞浮阳，螭首闯阴碧。  
弱去一羽沉，恶来万波激。  
子兮何所求，快此蛟蜒滴。  
谏议起阳城，拾遗招李渤。  
望子子不来，羊裘号逋客。  
踞坐山石粗，晞发朔风急。  
乱流两白足，何日踔疏逸。  
子兮宁不悲，饥甿徯唐稷。  
岂其落之涯，而可温与石。  

项安世　自过汉花菜花弥望不绝士人以其子为油  
汉南汉北满平田，三月黄花也可怜。  
惟有书生知此味，可无诗句到渠边。  
油灯夜读书千卷，齑臼晨供饮十年。  
今日相看总流落，洛阳樱笋正争先。  

项安世　自合州出陆所至例借宅宿食略无齟齬闻两川皆然至利夔路则齗齗不可  
此士有善俗，江湖人未知。  
过门随所谒，借宅总相宜。  
闽静疑无主，餐眠遂及时。  
客宾俱自爱，不敢坏藩篱。  

项安世　自黄州赤壁抛过三江口危甚  
直打矶头上，横抛江口开。  
水将天共去，风与浪俱来。  
人压船舷正，竿牵帆索回。  
长年夸好手，不道客心灰。  

项安世　自武义入松阳道中三首  
家家秈米与香红，客子餐腴复醉浓。  
但使普天无横吏，人产何处不春风。  

项安世　自武义入松阳道中三首  
黄雾漫天作晓霜，征人相顾失颜行。  
虽然未快还乡眼，脚底沙泥已是乡。  

项安世　自武义入松阳道中三首  
四十里栏萦一线，上侵云物下惊湍。  
我行竹客源头路，蜀道青天不作难。  

项安世　自赞  
将军下笔枉施功，羽箭贤冠事不同。  
桐柏宫中狂道士，枚回洲上病渔翁。  

项安世　自子陵市寻路入游泉三首  
去年雨宿严陵市，咫尺风烟隔上泉。  
今日山神方信我，不将尘土到渠边。  

项安世　自子陵市寻路入游泉三首  
千年玉水閟深林，十里重罔隔世尘。  
犹恨子陵饶舌在，却当户口告行人。  

项安世　自子陵市寻路入游泉三首  
君看酒碗涴蒙泉，玉气珠光夜索然。  
可使黄尘车马客，更将此地世人傅。  

项安世　阻北风简叶岳州  
风颠下枪刺泥深，水长移船入港频。  
帝子有情留客子，主人何幸得乡人。  
星辰相纬周三卫，日月为常汉九宾。  
公若赐环吾解缆，一般风色两家春。  

项安世　阻风  
阻风多日饭无羹，病酒中年睡不成。  
扑面飞蚊来似鸭，闭船吹烛守如城。  
良朋处处愁分袂，远客朝朝怕说兵。  
石首山头逢一笑，白云相望雨新晴。  

项安世　阻风泊江州对岸  
城下看山不见山，东风吹我过前滩。  
横陈庐阜沧波上，十二云鬟得细看。  

项安世　阻风茅山港  
日日南风费挽牵，江神知我意悠然。  
小舟随水随风住，不羡千帆上水舡。  

项安世　阻风茅山港  
我非汲汲驰名者，何事区区逆浪间。  
三釜及亲须为米，可辞为客下茅山。  

项传　书邓先生石几  
昔闻河上公，今见濠上翁。  
姓名氏时易，道德经解同。  

项大受　宝佑甲寅巧夕陪赵帘溪游乳洞时秋意已□俗尘顿洗西畴项大受谩赋一  
三洞相连等贯珠，高秋登览兴何如。  
安得□借世人□，仙境宁嫌释氏居。  
□甚□宜深避□，□然剩喜共逃虚。  
重游未必欢□□，石上聊得岁月书。  

项大受　冷清生活与赋拙何异围棋酌酒其乐无涯再得一律  
□带无遗赏，寻盟乳洞仙。  
万山如玉立，三穴自珠联。  
局外棋尤审，杯余酒更传。  
回头笑牛女，虹气直冲天。  

项容孙　山中忆兄弟  
鸿雁不成行，飘零岁月长。  
一身三处梦，五夜九回肠。  
积雪欺茅屋，孤灯照锦囊。  
何当听夜雨，却话此凄凉。  

项诜　便桥泊舟  
身寄一叶舟，扰扰又行役。  
不知寒袭人，但觉酒无力。  
霜剥岸石裂，风激水波逆。  
望眼浩无涯，远山相对碧。  

逍遥子　白云庵四首  
山居常与白云俱，小筑东轩著药炉。  
消遣客魔须底物，竹间叶叶有灵符。  

逍遥子　白云庵四首  
泉流东畔是蓬莱，我爱青山为展开。  
独倚瘦筇谁是伴，白云日晚自归来。  

逍遥子　白云庵四首  
洞底草蒲绿作坡，松根况有茯苓多。  
自能饱饭太平日，不学式微歌浩歌。  

逍遥子　白云庵四首  
蚁窠得意从渠计，螳翳忘言息我机。  
寒尽山庵无历日，野花啼鸟又春归。  

逍遥子　茶庵  
道人宴坐碧山阿，，  
啄木敲门拟客过。吾境本无妖魅事，  
日长翻有睡为魔。  

逍遥子　罗浮茶  
少水仍将活火煎，茶经妙处莫虚传。  
陆颠所在闲题品，未试罗浮第一泉。  

萧黯　和洪容斋锁院作  
文章万言抵杯水，世上虚名徒尔耳。  
我常自笑一生痴，那更将痴笑群了。  
大屋沈沈馀百年，到今所阅知几士。  
看渠得失自偶然，其间悲喜从何起。  
君闻我言亦大笑，为说万事总如此。  
□□□□□□□，□□□□□□□。  
急须了却公家事，门外不知春有几。  
□□□□□□□，□□□□□□□。  
□□□□□□□，飞雨时闻打窗纸。  
他看万一复相从，未必从容今日似。  

萧黯　送容斋自福粹满归  
一门伯仲知谁似，四海文章正数君。  
何事与予如旧识，由来于世两相闻。  
闲官各喜光阴剩，胜地空多物色分。  
忽复翩然从此去，便应变化上青云。  

萧黯　送容斋自福粹满归  
此地相从惊岁晚，登临况是客归时。  
却将襟抱向谁可，正尔艰难唯子知。  
情到中年工作恶，别于生世易为悲。  
梅花尽醉清江上，黯澹西风冻雨垂。  

萧豳　题汪水云诗卷  
孀娥灵药被论偷，碧海青天伴夜愁。  
归郭令威空化鹤，度关老子偶乘牛。  
广陵散在斜阳远，梁父吟成昨雨收。  
我亦云间旧鸡犬，与君相对击茶瓯。  

萧炳　小仰山  
万丈青山插碧天，真人炼药石依然。  
功成自此飞升去，屈指人间八百年。  

萧德藻　采莲曲二首  
清晓去采莲，莲花带露鲜。  
溪长须急桨，不是趁前船。  

萧德藻　采莲曲二首  
相随不觉远，直到暮烟中。  
恐嗔归得晚，今日打头风。  

萧德藻　次韵傅惟肖  
竹根蟋蟀太多事，唤得秋来篱落间。  
又过暑天如许久，未偿诗债若为颜。  
肝肠与世苦相反，岩壑嗔人不早还。  
八月放船飞样去，芦花丛外数青山。  

萧德藻　登岳阳楼  
不作苍茫去，真成浪荡游。  
三年夜郎客，一柁洞庭秋。  
得句鹭飞处，看山天尽头。  
犹嫌未奇绝，更上岳阳楼。  

萧德藻　登岳阳楼  
荒村三月不肉味，并与瓜茄倚阁休。  
造物於人相补报，问天赊得一山秋。  

萧德藻　古梅二绝  
湘妃危立冻蛟背，海月冷挂珊瑚枝。  
丑怪惊人能妩媚，断魂只有晓寒知。  

萧德藻　古梅二绝  
百千年藓著枯树，一两点春供老枝。  
绝壁备声那得到，直愁斜日冻蜂知。  

萧德藻　句  
疾走建德国，乃为渊明先。  

萧德藻　句  
著语能奇怪，呼天与倡酬。  

萧德藻　句  
盘陀石上少从容。  

萧德藻　句  
乾坤生长我，贫病怨尤谁。  

萧德藻　句  
秋浩荡中遥指点，一螺许是定王城。  

萧德藻　句  
秋阳直为田家计，饶得渔村一抹花。  

萧德藻　句  
信脚到太古。  

萧德藻　句  
眼冷寒梢明数点，知他是雪是梅花。  

萧德藻　句  
一径萧萧松影低。  

萧德藻　句  
一筇明到崔嵬上，有底勋劳得给扶。  

萧德藻　句  
直须冰雪作梯媒。  

萧德藻　句  
稚子推窗窥过雁，数峰乘隙入西轩。  

萧德藻　句  
不随桃李待春回。  

萧德藻　立春  
半夜新春入管城，平明铜雀绿苔生。  
浮澌把断东风路，诉与青州借援兵。  

萧德藻　吕公洞  
复此经过三十年，唯应岩石故依然。  
城南老树朽为土，檐外稚松青拂天。  
枕上功名祗扰扰，指端变化又玄玄。  
刀圭乞与起衰病，稽首秋空一剑仙。  

萧德藻　樵夫  
一担乾柴古渡头，盘缠一日颇优游。  
归来涧底磨刀斧，又作全家明日谋。  

萧德藻　台城  
六朝旧事知多少，尽在天禧塔上层。  
高处只应添泪眼，老僧语客莫来登。  

萧德藻　咏虞美人草  
鲁公死后一杯荒，谁与竿头荐一觞。  
妾愿得生坟土上，日翻舞袖向君王。  

萧固　句  
风变尉佗国，声欢舜帝民。  

萧贯　句  
十二峣关隐空绿，兽猊呼焰椒壁馥。  
渴乌涓涓不相续，辘轳欲转霏红玉。  
百刻香残陨莲烛，九龙吐水漫寒浆。  
红绡佩鱼无左珰，两两趋走瞻扶桑。  
红萍半圭山波面，回首觚棱九霞绚。  
鸣鞘声從天上来，大剑高冠满前殿。  

萧贯　齐山  
秋风秋浦断飞埃，路入齐山有梵台。  
黄菊绽时君始至，紫微去后我重来。  

萧贯　清溪  
山开明日峡，水写武陵溪。  
地胜人堪隐，源深客自迷。  

萧桂林　癸水亭次曾宏正韵  
□□□古碑，神奇永符谶。  
履岩俯冯夷，坐石存精寝。  
拂剑逼珠光，乘槎掉柯枋。  
风清明月怀，云隐高山兴。  

萧桂林　还珠洞次曾宏正韵  
标柱征南不记春，未应追感泪流痕。  
岩虚生白□心地，波洑澄清肃耳根。  
壮士於斯留显迹，大夫非此赋招魂。  
江山今古人何在，战马嘶风忆故园。  

萧国梁　句  
名传玉陛星辰晓，泽霈金枝雨露春。  

萧介父　题载雪录  
乱云连野水连空，只有沙鸥共数公。  
想得句成天亦喜，雪花迎櫂入吴中。  

萧敬夫　句  
八风卷地翻雷雨，万甲从天骤雪騣。  

萧克翁　题汪水云诗卷  
旧时彩笺结绮，晚岁铜仙渭城。  
三十年来家国，吾琴无亏无成。  

萧逵　玉司山  
涪翁笔下千钧重，赵尹胸中万里宽。  
宝墨几年藏瑞气，新亭今日敞奇观。  
翠屏远带斜阳淡，素练光涵夜月寒。  
苔碧印文以事少，谩寻诗句立栏干。  

萧兰皋　山行宿道院  
终朝穿翠微，投暮叩松扉。  
童子出相语，道人犹未归。  
寻香温纸被，拂石弄金徽。  
明发下山去，白云随马飞。  

萧璩　题汪水云诗卷  
璧月歌残铁骑围，银涛风急鷁舟飞。  
海山运并随鳌尽，城郭身今化鹤归。  
琴怨诗愁春一雨，江南渭北泪双霏。  
与君厌听桑田语，一笑游丝羒落晖。  

萧实　句  
万株翠进根成后，一个闲僧手植初。  

萧燧　高宗皇帝挽词  
拨乱只兴事，艰难创业同。  
好生天地德，立极帝王功。  
与子基图永，成尊福禄崇。  
一朝违大养，凄怆栎阳宫  

萧燧　高宗皇帝挽词  
画翣排仙仗，龙輴去莫攀。  
衣冠藏汉庙，弓剑閟桥山。  
宇宙精神惨，臣民涕泗潸。  
尧阶蓂荚在，无复望慈颜。  

萧泰来　和崔丞劝农  
昨宵雨过水平平，自不归耕却劝耕。  
犊卧草根黄蕴藉，鹭飞山脚白分明。  
瀹茶僻寺同僧话，送酒芳园见主情。  
父老欢呼官长醉，归鞭止信马蹄行。  

萧泰来　腊祭谒告  
词腊纷纷受誓忙，病夫药鼎对书床。  
官卑岂原乘肥马，食俭惟知取瘦羊。  
贫见客来偏快活，老逢岁尽却悲伤。  
雪寒一事关心切，痴女奔波道路长。  

萧泰来　觅竹栽谢  
一日非吾不可无，当邻乞得种鱼都。  
珠连呈舍排成次，玉立云台画出图。  
淇奥每思文章业，渭川肯作富规模。  
自锄月地分行列，准拟清风十万夫。  

萧泰来　寿友人  
休运珍符应半千，崧高维岳再生贤。  
子孙已见种三秀，富贵端应擅两全。  
日月休惊双转毂，甲庚从喜一周天。  
不须更把庄椿祝，镇和蓬壶不老仙。  

萧泰来　题梅坛毛庆甫云悦楼二首  
楼立梅峰最上头，日随元气与浮游。  
道心快活云心似，飞去飞来得自由。  

萧泰来　题梅坛毛庆甫云悦楼二首  
一收二百里间云，诗几琴窗总向君。  
独乐何如同乐好，阑子欠著老夫分。  

萧泰来　题渊明祠  
地号古柴桑，荒祠驿道傍。  
松含义熙节，菊带晋时香。  
拂石看碑记，斟泉当酒觞。  
无由归未得，稽首意皇皇。  

萧泰来　亭坐  
公余终日坐痚亭，看得梅开梅叶青。  
可是近来痚酒盏，酒瓶今已作花瓶。  

萧泰来　赠星学张月台  
富与贵在天，君子不谓性。  
贤不肖在人，君子不谓命。  
是以张月台，可疑亦可信。  
修身以俟之，人定天亦定。  

萧庭直　句  
山势低连巫峡远，水流初放蜀江平。  

萧澥　避乱山家  
野人生长在高山，道路崎岖轻往还。  
长是五更炊未熟，已笼鸡鸭送林间。  

萧澥　避乱山家  
深村林麓冷飕飕，满眼风光总是愁。  
日月羡渠双喜鹊，自跳自掷树梢头。  

萧澥　常山舟中  
两岸人家峙两楼，中间一水过行舟。  
倚篷碎擘桃花片，乱掷江心试急流。  

萧澥　读秦纪  
筑了连云万里城，春风弦管醉中听。  
凄凉六籍寒灰里，宿得咸阳火一星。  

萧澥　读史  
雁门翼处不身亲，成事安知非楚人。  
何事当年良史笔，啬于一传著功臣。  

萧澥　读史  
何事汉庭羞哙伍，竟于钟室起疑猜。  
腰间刀剑少年气，尚出淮阴跨下来。  

萧澥　读文君白头吟  
不雇此身轻夜驰，晚年吟苦亦奚为。  
从来簪折瓶沈事，已在双鬟暗合时。  

萧澥　度九曲岭  
崎岖石迳起江滨，寸步登天苦瘦身。  
行到三叉开路口，更从隔岭问樵人。  

萧澥　过东平悼曾英甫  
前时来客此山居，同醉梅边酒几壶。  
不道后来成死别，影堂吟落一灯孤。  

萧澥　还安舟中  
乱蝉鸣咽夕阳天，杨柳阴中几客船。  
岸下长江流浩浩，谁知岸小有乾田。  

萧澥　江上冬日效石湖田园杂咏体  
溪落洲荒水半篙，枯杨两岸冷萧骚。  
田家预办来年事，加得陂头一丈高。  

萧澥　客中月夜  
茅柴白白两三杯，客里情怀旋旋开。  
正喜江头风月好，却缘风月又愁来。  

萧澥　寇中逃山  
三三两两伏茅茨，有事难言只自知。  
心破胆寒无处著，风枝露叶亦惊疑。  

萧澥　寇中逃山  
才入林峦屏迹时，此身自幸少人知。  
婴孩底苦不解事，偏是怕时方始啼。  

萧澥　乱定到邑  
蒙蒙野草自荣华，破屋夹茅人卖茶。  
满巷门基带砖石，有时认得故人家。  

萧澥　乱后过隆教寺  
纸窗破碎纲蜘蛛，古铁香炉灰半无。  
吟得诗成无笔在，闲寻枯炭壁间书。  

萧澥　绍定庚寅纪事  
民困饥寒为盗贼，却从乐处弄干戈。  
大都郡邑初轻视，不剪柔桑烦斧柯。  

萧澥　绍定庚寅纪事  
稻粱平地寇难防，到处搬为塞上粮。  
路险林深多脱谷，东风绿偃满山秧。  

萧澥　绍定庚寅纪事  
桑柘原头绿正肥，巢林春燕引雏飞。  
前村不复炊烟起，长是清明寒食时。  

萧澥　绍定庚寅纪事  
山花依旧发新丛，沟浍池塘水自通。  
前日人家无间断，颓墙破灶草莱中。  

萧澥　绍定庚寅纪事  
风动绿林千里乱，星垂黑气万家灾。  
可怜堕在如今劫，人祸天刑先后来。  

萧澥　睡起  
屋外一蝉鸣树阴，矮窗睡起静沈沈。  
破衣半解斜阳里，扪得虱时多快心。  

萧澥　题东篱采菊图  
倒樽醉卧菊篱边，嘴段风流亦偶然。  
要识先生独醒处，平生心事在寒泉。  

萧澥　题壶  
望断碧云无白衣，一春长是独醒时。  
烦君卷舌东风里，休劝饥人食肉糜。  

萧澥　题或尼院壁  
剪剪香云以影寒，更无红粉旧时痕。  
只因曾悟桃花偈，閒却春风梦几　a。  

萧澥　无题  
衣缝密密今垂老，襁褓咿咿渐趁行。  
君纵无情到闺阃，那应母子亦无情。  

萧澥　戏效玉台体  
薄倖抛人轻似棱，忆君还似恨君多。  
此心至竟真相忆，到得恨时无奈何。  

萧澥　写乐府昭君怨后  
古今题品几词人，莫怨边风两鬓尘。  
不是丹青曾汝误，琵琶到老一官嫔。  

萧澥　写林和靖梅花诗后  
西湖幽处卧烟霞，湖里荷花匝四涯。  
何事先生得佳句，荷花却不似梅花。  

萧澥　雪晴  
一雪晓来旋放晴，瓦沟余滴响中庭。  
开窗已上三竿日，满岭松梢醉未醒。  

萧澥　韵口山家  
茅屋一区山四围，门前蓣圃带茭池。  
儿童似骇儒衣到，两两三三壁缝窥。  

萧澥　昭君词  
琵琶马上去踌躇，不是丹青偶误渠。  
会得吴宫西子事，汉家引策未全痚。  

萧澥　重过邓村  
瘦竹挑云过此村，十年前事总销魂。  
当时新庙曾题字，壁才泥枯半不存。  

萧壎　题汪水云诗卷  
辽鹤归来世已殊，忽悲身晚及塘蒲。  
乾坤浩浩琴三尺，岁月堂堂酒一壶。  
剡曲只今书贺监，稽山在昔庾肩吾。  
行吟便是江南史，它日真堪付董狐。  

萧炎　春归二绝和高希远韵  
晴窗如暝树云遮，红紫成埃减陌车。  
不信春归无绾击，尚存一架木香花。  

萧炎　春归二绝和高希远韵  
厨供樱笋上春盘，把酒留春少住难。  
只是檐花前夜雨，明朝便作酿梅看。  

萧炎丑　题汪水云诗卷  
听说西湖事，分明在目前。  
逋梅笼水月，坡柳弄风烟。  
春梦须臾里，旧游三十年。  
把君丙子集，读罢泪潸然。  

萧彦毓　梁家渡  
远水环沙翠作湾，红尘飞不入青山。  
凉风一枕秋宵梦，梦绕千岩万壑间。  

萧彦毓　清明日早出太平门  
江头杨柳暗藏鸦，江上鹅儿浴浅沙。  
早起一风如此恶，路旁落尽刺桐花。  

萧彦毓　西湖杂咏  
花心亭上坐，满眼是湖光。  
只为便幽趣，能来倚夕阳。  
水边春寺静。柳下小舟藏。  
不待清明近，莺花已自忙。  

萧元之　别赵李曹  
莲幕皆佳士，如君淡素何。  
圄空公事少，官满荐书多。  
忧国关丰歉，筹边定战和。  
艰难别知己，吾道欲沧波。  

萧元之　别赵李曹  
相别日虽浅，相期意独深。  
那知成远别，何以慰孤吟。  
旅雁芦花浦，啼猿枫树林。  
明朝应此念，把酒亦愁心。  

萧元之　还西里所居  
长恐山林计未成，可能俯仰羡以卿。  
鹤闲不受云拘束，梅冷惟堪雪主盟。  

萧元之　还西里所居  
北阙无书休悔出，东皋有秫可归耕。  
镜容渐改惊非昔，犹喜傍人唤后生。  

萧元之　立春日大雪作代简招友  
山意久辞腊，林根冻未消。  
清尊如有待，白发正无聊。  
岁去梅花在，春初柳絮飘。  
同吟二三子，折简可能招。  

萧元之　南浦泊舟  
重来江阁俯沧流，一带西山万古愁。  
渔叟不知来客意，径移船过北沙头。  

萧元之　偶成  
抛却沧江事远游，独携弓剑上边头。  
群胡忽遁阴山北，欲渡河冰不自由。  

萧元之　偶成  
少年鞍马疾如飞，卖尽儒衣买战衣。  
老去不知筋力减，夜阑犹梦解重围。  

萧元之　清明省扫归舟陆相半  
一径险仍修，沿溪去未休。  
薛萝春暗树，杨柳暮遮楼。  
荡桨渔舟驶，寒钟僧寺幽。  
倚篷赊濁酒，犹可洗诗愁。  

萧元之　塞马歌答杨侍郎  
侍郎赠我六尺騟，矫矫龙性天骨殊。  
四蹄铁立目电闪，此其壮志畏长驱。  
牵来细观问厮养，何物有此权奇状。  
为言此是古孙龙，往往得之沙塞上。  
森张雾鬣{左石右畏}礌鬃，萧稍骏尾摇朔风。  
冰河蹙裂蹄甲锐，竹批两耳双方瞳。  
向时淮西屡战胜，曾驮猛士敲金镫。  
帐前欲得不敢言，空悬宝珠光照乘。  
我有百发落雁鈚，前年引满射赤眉。  
功成万死不见赏，归骑驴子吟楚词。  
浮沈不作飞腾梦，感公赠我意勤重。  
旋蒙舦比作鞍鞯，更染青丝结韁鞚。  
祗今中原狐兔鸣，黄沙莽莽白骨腥。  
愿公急起扫欃枪，百万勋业一旦成。  
我当乘此载前旌，男儿报义要轻生。  

萧元之　伤卢长史居  
昔年传得文标集，每对青灯一起予。  
偶访袁人寻古事，旧时居处已民居。  

萧元之　送季庸奉祠归里  
昭代昌文化，无人叹陆沈。  
诸公自才杰，吾道正山林。  
紫盖三年绿，沧波万里心。  
长安岂无路，尘起汙瑶簪。  

萧元之　送郡守张宗丞  
淮汉秋风起，边声不可听。  
九重选良牧，内地著郎星。  
土沃桑麻长，城荒草树青。  
民居多近水，一一是江亭。  

萧元之　送郡守张宗丞  
泪落乡邦事，民痍久未瘳。  
官收随亩券，人上运粮舟。  
寇起征方急，年饥糴未休。  
更闻来取楮，何以应需求。  

萧元之　送郡守张宗丞  
本是诗书种，躬耕寂寞滨。  
倾家市鞍马，捐命犯风尘。  
幕府差功级，京华困旅贫。  
不如归去好，依旧号诗人。  

萧元之　闻德音入蜀  
蜀山万里外，圣主得遥闻。  
归使愁无路，遗黎泣见君。  
千年文物郡，百战虎狼群。  
才退惭司马，无因写檄文。  

萧元之　西山道中  
省得离家日，秋风吹我衣。  
客吟诗句赠，儿问几时归。  
独宿孤村馆，长怀旧竹扉。  
羁愁不堪触，山雨暗斜晖。  

萧元之　行子  
行子家何处，征帆楚岸开。  
沧江还几曲，白鸟忽双来。  
别酒寒冲醒，轻舟浪打回。  
孤怀正牢落，更听暮猿哀。  

萧元宗　和祖无择袁州东湖卢肇石  
石是人非世所传，宜阳城郭古山川。  
和光瓦砾曾无累，委质泥沙积有年。  
地僻久为神物护，时来方遇使君贤。  
介然作镇东湖上，德政何当向此镌。  

萧曰复　句  
民得食天全命脉，令从心地起根芽。  

萧崱　含笑花  
肥样凋成玉色仙，碧瑶幢里粲婵娟。  
道渠解笑何曾笑，只合更名小白莲。  

萧崱　句  
得谤何须囊薏苡，工骚且自制芙蓉。  

萧崱　句  
此去三千岁，应逢八字蟾。  

萧崱　句  
粗花染春日晒红，细绵披夏雪辊风。  
赤皇世界岭皆热，敕旨徵绵底痴绝。  

萧崱　龙眼  
选荔过於选士难，味佳能有几登盘。  
林家新出金钗子，合入君谟谱后刊。  

萧崱　芦  
江客因贫识荻芽，一清鏖退杂鱼暇。  
烧来味挟蠔边雨，掘得身离雁外沙。  
春馔且供行釜菜，秋妆莫管钓舡花。  
食根思到萧骚叶，痕感边声咽戍笳。  

萧崱　漆  
天以晶华累尔形，千夫斂锷可曾停。  
世间有器蒙鲜节，林下无辜受割刑。  
斫坏孙枝难老大，摧残去榦易凋零。  
退思禹贡周征日，未必如今税不征。  

萧崱　送弟赴省  
河南萧氏粲文物，鹤在九皋无数鸣。  
小山羽翮日绚练，胆气也作虹霓横。  
挂冠亭后冷如水，旧毡半是蛛丝萦。  
恩袍谩官直斋老，书院误身吟院史。  
凤楼好手乃有弟，铁声铮铮亦妙器。  
乡里浪传轻薄名，儿曹岂知渠大意。  
惠子五车稷下困，仲连一箭聊城至。  
博悬於投呼得卢，莫以蔡齐故第二。  
圣朝新数中兴年，进士蜕骨秋风蝉。  
梅花魁春导人去，竹叶鏖寒浇客眠。  
天方坐我茅三椽，留眼送尔宜鸿前。  
因行西湖叫和靖，为言诗苦剩狂颠。  

萧崱　赠陆冰  
标格真清挟雪霜，母听新咏觉神伤。  
茶分鸿渐经中味，菊爱龟蒙赋时香。  
圃积玉多知学饱，囊装金少为贪忙。  
向来笑疾难医在，老笔空钞十卷方。  

萧照　游范萝山  
萝翠松青护宝幢，烟波万里送飞芻。  
真人旧有吹箫事，俱傍明霞照晚江。  

萧之敏　滴翠楼  
一溪流水漾残春，上有高楼碧瓦新。  
溪路昼阴元不雨，却愁空翠染衣巾。  

萧之敏　滴翠楼  
我爱东坡句法乃，治平双涧昔经游。  
曾吟滴翠衣裘湿，请借佳名榜画楼。  

萧之敏　天池圣灯  
俯仰区区类桔槔，访幽寻胜自忘劳。  
云峰一握天还近，雪径千盘地最高。  
支杖缓行真野逸，拥炉端坐或禅逃。  
幽人未厌看游客，烂煮园蔬饭老饕。  

萧之敏　天池圣灯  
细如珠颗大如杯，照夜浮空去复来。  
神物戏人安可料，密移星斗下岩隈。  

萧仲才　送县宰赴召  
出宰男邦过冉求，潦江木落四番秋。  
主恩父母朝天去，失哺婴孩伏地留。  
一片丹心深国虑，数茎白发为民愁。  
邑人共绘生祠像，不戴貂蝉官未休。  

萧注　题五龙庙  
五龙兄弟古英名，今日拿舟过悦城。  
莫向草茅久盘屈，早施霖雨活苍生。  

萧灼　题汪水云诗卷  
朔风卷雨东南昏，铜仙泪洒辞吴门。  
间关万里踏燕月，埃沙扑面愁人魂。  
攜琴早晚随王母，不似瑶池旧歌舞。  
南冠岌岌操南音，此意此心千万古。  
十年归来两鬓霜，袖有诗史继草堂。  
西游苍梧北太华，笔端传入古锦囊。  
甫也再拜杜鹃血，颍乎冥入冰炭肠。  
一朝访我茅屋下，朔风易水为余写。  
黄金好铸锺子期，知君不是黄冠师。  

潇湘渔父　歌一首  
乾淳老人气岳岳，破冠穿履行带索。  
撑肠拄肚书万卷，临风欲言牙齿落。  

潇湘渔父　绝句  
高枕形骸外，空江何限情。  
落叶不成调，半夜起秋声。  

小郗道人　书户  
日转庭槐影渐移，重门复屋传呼迟。  
不如拂袖穿云去，说与落花流水知。  

笑掷震雷　借翠蛟亭韵  
兀兀梅窗坐已顽，自怜失脚落人间。  
洞霄宫里星辰近，天柱峰前日月闲。  
野鹤听琴飞雪舞，湫龙喜客为澜翻。  
此中不昼生云雨，珍重坡仙一扁颜。  

谢安国　次韵智伯寄茶报酒三斗  
欢伯风流可解忧，疑君此外更何求。  
拣芽投我真抛却，不是诗人薛许州。  

谢安国　素曲送酒  
帘外春风正落梅，须求狂药解愁回。  
烦君玉指轻拢撚，慢拨死灰送一杯。  

谢安之　世居亭  
后皇来何从，顿此八纮网。  
神皋尘冥冥，冠盖争勇往。  
研桑到白首，塞屋犹怏怏。  
云何石南牧，上印归州党。  
虚装绝佳海，借石压轻桨。  
清风肃炎涨，心事映莽沆。  
一朝入吴门，几载耀庭幌。  
取廉报常丰，溢作百世享。  
英英玉华姿，宛有郁林象。  
开轩函位置，得地甫寻丈。  
何以诏云仍，世居如此榜。  

谢翱　八咏楼  
江山此愁绝，寒角梦中吹。  
飞鸟过帆影，游尘空戟枝。  
水交明月动，槎洑故州移。  
已薄齐梁士，犹吟沈约诗。  

谢翱　芭蕉雨  
吴楚灯前侣，芭蕉海上身。  
凉宵知过雨，病叶与羁人。  
白屋愁看晓，沧洲宿语贫。  
西南多苦竹，应与越禽邻。  

谢翱　白紵歌  
江头蓬沓走吴女，浣水为花朝浣紵。  
昼随睛网晒日中，夜覆井阑飘白露。  
织成素雪裁称身，夫为吴王戍柏举。  
田家岁绩供布缕，独夜讵如妾愁苦。  

谢翱　拜玄英先生画像  
来此得公真，尘埃避隐沦。  
水生溪榜夕，苔卧野衣春。  
雨冢侵吴甸，荒祠侑汉人。  
微吟值衰世，为尔独伤神。  

谢翱　宝幢山寻黄提刑震旧避地处  
甬东寺里逢陈若，双袖龙钟行带索。  
问知黄公旧避逃，宝幢山下坐丛薄。  
日惟一食祷先灵，不愿拾得不死药。  
仰天呼号得正终，一往不复至城郭。  
公初著书女立旁，公死母亡家瀋落。  
子为户曹取公女，欲叙因由无与语。  
得来与子行林莽，月落山空识其处。  

谢翱　避暑城西观吴道子画老君像  
湿烟挂龙天海头，角城溽暑如炎州。  
白氛翳景失楼阁，蓬莱缥缈不可求。  
解衣挥尘子城下，地涌青莲邻古社。  
卷帘看画人犹龙，矫首见龙还见画。  
碧幢发雪垂过耳，弄笔者谁吴氏子。  

谢翱　避暑池上拟古  
游子渺天末，晨光东南驰。  
良时不易晤，胡为徒来兹。  
丛柏结夏塔，轻蒲生夕颸。  
空有齐纨扇，团团手中持。  
持此欲永久，但感颜发衰。  
爱尔云中鸟，浴彼道上池。  
余羽委弱藻，飞去犹沦漪。  
极目送不返，将以穷所思。  

谢翱　别子静却送之霅  
独往知吾事，语离何所求。  
故家无别业，残梦下扁舟。  
积叶吴宫冷，吟猿顾渚秋。  
那能不相待，羁旅负清游。  

谢翱　采药候潮山宿山顶精蓝夜中望海  
蛟门南去鸟，此地望迢迢。  
积湿侵幡黑，生寒入梦飘。  
见灯归舶夜，闻偈解衣朝。  
土植皆为药，山枝不满樵。  
暗光珠母从，秋影石花消。  
拟候槎回汉，宁甘客老逊。  
却寻徐福岛，因问秦皇桥。  
於彼看日出，羽旌焉可招。  

谢翱　铲孟郊体七首  
手持菖蒲叶，洗根涧水湄。  
云生岩下石，影落莓苔枝。  
忽起逐云影，覆以身上衣。  
菖蒲不相待，逐水流下溪。  

谢翱　铲孟郊体七首  
移参窗此地，经岁日不至。  
悠悠荒郊云，背植足阴气。  
新雨养陈根，乃复佐药饵。  
天涯葵藿心，怜尔独种参。  

谢翱　铲孟郊体七首  
閒庭生柏影，荇藻交行路。  
忽忽如有人，起视不见处。  
牵牛秋正中，海白夜疑曙。  
野风吹空巢，波涛在孤树。  

谢翱　铲孟郊体七首  
落叶昔日雨，地下仅可数。  
今雨落叶处，可数还在树。  
不愁绕树飞，愁有空枝垂。  
天涯风雨心，杂佩光陸离。  
感此毕宇宙，涕零无所之。  
寒花飘夕晖，美人啼秋衣。  
不染根与发，良药空尔为。  

谢翱　铲孟郊体七首  
越禽惜羽毛，不向恶木栖。  
木奴重逾淮，爱尔巢其枝。  
巢枝不食实，中有二老棋。  
乳子月明中，梦绕东南飞。  

谢翱　铲孟郊体七首  
弱柏不受雪，零乱苍烟根。  
尚余粲粲珠，点缀枝叶繁。  
小榻如僧床，下有莓苔痕。  
对此莓苔痕，三年不敢言。  
莓苔傥可食，嚥雪待朝暾。  
岂无柏树子，不食种在盆。  

谢翱　铲孟郊体七首  
闺中玻黎盆，賏水看落月。  
看月复看日，日月从此出。  
爱此日与月，倾写入妾怀。  
疑此一掬水，中涵济与淮。  
泪落水中影，见妾头上钗。  

谢翱　呈王尚书应麟  
寒风吹鬓影，客泪湿衣尘。  
千里见积水，满城无故人。  
船歌瓯雪尽，剑舞越花薪。  
独忆丝纶老，相从话所亲。  

谢翱　城西废园  
水门夹西雨连越，邺瓦耕残莎草茁。  
谁知当日夫容园，湿路迷城暗车辙。  
夫容青根联戚里，美人对博蓬山里。  
潮痕欲上红露晞，知是日高梳洗起。  
园南禁绝人行道，中有民间旧宿草。  
废园起垡鸣窃脂，寒食如应通祭扫。  

谢翱　池上萍  
浮萍随涨水，上到荷叶端。  
水退不得下，犹粘花萼间。  
花殷青已见，叶翠枯始斑。  
何如根在水，根蕂相团团。  
人生慕高远，风云事跻攀。  
绝髯尚号叫，化为鹤与猿。  
幸未及枯槁，万里吾当还。  

谢伯初　寄欧阳永叔谪夷陵  
江流无险似瞿塘，满峡猿声断旅肠。  
万里可堪人谪宦，经年应合鬓成霜。  
长官衫色江波绿，学士文华蜀锦张。  
异域化为儒雅俗，远民争识校仇郎。  
才如梦得多为累，情似安仁久悼亡。  
下国难留金马客，新诗传与竹枝娘。  
典辞悬待修青史，谏草当来集皂囊。  
莫谓明时暂迁谪，便将缨足濯沧浪。  

谢伯初　句  
园林换叶梅初熟，池馆无人燕学飞。  

谢伯初　句  
多情未老已白发，野思到春如乱云。  

谢伯初　许昌公宇书怀呈欧阳永叔韩子华王介甫  
十年趋竞浪求营，因得间曹减宦情。  
乱种黄花看野景，旋移高竹听秋声。  
驱驰贱事犹干禄，约勒清狂为近名。  
早晚持竿钓鲈鳜，双溪烟雨一舟横。  

谢采　题韩干马  
圉人唐人冠，天闲畜神骏。  
虽非金日磾，不忝张景顺。  
饱食无嫌身贱卑，时其渴燥张饮之。  
长年牧养瘠者肥，龙髻凤臆夸权奇。  
韩干仙翁挥翰手，毫端幻出渴乌首。  
气不凋丧骨肉匀，艺精端继王裴后。  
遥想腾骧析木津，衔勒拘自在身。  
斗水底用求他人，渌波泇泇易水春。  

谢采伯　句  
归来邻里悉不记，示免惊呼问桑竹。  

谢采伯　题钓台三贤堂  
辍帆谒肖像，衣冠非汉俦。  
翩翩挂佛幡，小椟求香油。  
庸衲资诳惑，良为先生羞。  
后来跻两贤，几与逆祠侔。  
扁堂失本旨，贻诮何时休。  
盍归白而长，是正兹谬悠。  

谢达夫　句  
两峰环抱揖平川。  

谢谔　鳌溪  
数版小桥横晚晴，两行古木弄春荣。  
不知多少夜来雨，水到岸头浑欲平。  

谢谔　鳌溪  
蔼蔼烟云望眼昏，乱红翻迳绿遮门。  
一声啼鸟在何处，山外人家桑柘村。  

谢谔　读书台  
莓苔点点路层层，此地分明胜概增。  
天上楼台山上寺，云边钟喜月边僧。  
青松鹤梦生秋吹，实塔星华见夜灯。  
消尽尘襟三万斛，石床閒倚古萝藤。  

谢谔　复朱晦庵  
笑指长沙擅閫，来向吾乡假途。  
一段忙中说活，无非孔孟工夫。  

谢谔　会刘子东夜饮  
夹江居民万家邑，朱楼碧瓦炊烟湿。  
笋舆登顿流飞桥，半曲春梁龙起蛰。  
门前柳叶翻霜风，小驿旧是神仙宫。  
平时对面不得语，一灯从容今夕同，  
呼童急持酒为帚，扫尽閒愁那更有。  
人生聚散无定期，但知胶漆情如旧。  
君方游戏亲戎行，我亦酸寒尉溧阳，  
弃家从官岂得已，相与望云思故乡。  

谢谔　句  
金房开达皆名州，盛山更在天上头。  

谢谔　六瑞堂  
循良天惠海边头，波浪澄清宿雾收。  
才把一麾来北阙，便惊六瑞到南州。  
日高双影亭亭并，风动孤香冉冉浮。  
好作画图献当宁，御屏风上永传休。  

谢谔　龙回院  
堂殿尘埃外，轩棂紫翠中。  
凭栏千嶂雨，欹枕半窗风。  
得意何妨僻，寻幽岂易穷。  
分张閒草木，一一见春工。  

谢谔　南真观  
人烟一簇古溪头，竹树低昂映碧流。  
曳杖不知山路检，南真观里谒浮丘。  

谢谔　清常寺  
佛庐尘不到，客枕梦频惊。  
淅淅山风响，纤纤隙月明。  
烟云春渐暖，钟磬晓逾清。  
踪迹奔驰里，飘浮愧此生。  

谢谔　劝农  
莫入州衙与县衙，劝君勤理旧生涯。  
池塘多放聊添税，田地深耕足养家。  
教子教孙须教义，栽桑栽柘胜栽花。  
闲非闲是都休管，渴饮清泉困饮茶。  

谢谔　送子岘之官萍乡  
圣主除官本为民，吾儿何幸到簪绅。  
但须因此行方便，不必为冬更学春。  

谢谔　送子岘之官萍乡  
吏师吾昔得三贤，回首思之几许年。  
屈指利名多少事，其间廉节最为先。  

谢谔　延福寺  
阅世岩松古，随人径藓斑。  
楼台去冉冉，沙石水潺潺。  
兴出崎岖外，身行杳霭间。  
通天知有路，一笑槛前山。  

谢谔　严隐君九龄适轩  
陶公勋业在姑苏，扁舟归来春水湖。  
张良亦从赤松子，抛掷兵閒黄石书。  
平吴戮项本无事，所适定非真适意。  
战酣人境强回头，晚乃逍遥脱尘累。  
先生之适真天然，浩气养得归林泉。  
一生袖却夺标手，名利噎眼如云烟。  
清风丈室数椽足，幕天席地月为烛。  
径有幽花杖履香，窗延野竹缥缃绿。  
天边白云不可呼，空中野鹤随所如。  
延年美意复谁解，拂尘岸巾聊自娱。  
松纹簟滑琉璃色，卧展南华书一帙。  
先生之适真天然，不速成还嗔叩门客。  

谢谔　玉山观  
微明灯火夜堂幽，听彻丝桐万虑休。  
骨冷魂清眠不得，竹风萧瑟满庭秋。  

谢谔　至曾田市贻管巡检  
一年三过曾田市，春去秋来瞬息间。  
安得此身无俗累，清高长似寨前山。  

谢谔　至曾田市贻管巡检  
将军齐相夷吾后，不用干戈盗自清。  
回首江南望江北，故乡天际暮云平。  

谢枋得　蚕  
养口资身赖以桑，终成王道泽流长。  
吐丝不羡蜘蛛巧，饲叶频催织女忙。  
三起三眠时化运，一生一死命天常。  
待看献茧盆缫后，先与吾皇织衮裳。  

谢枋得　蚕妇吟  
子规啼彻四更时，起视蚕稠怕叶稀。  
不信楼头杨柳月，玉人歌舞未曾归。  

谢枋得　菖蒲歌  
有石奇峭天琢成，有草夭夭冬夏青。  
人言菖蒲非一种，上品九节通仙灵。  
异根不带尘埃气，孤操爱结泉石盟。  
明窗净几有宿契，花林草砌无交情。  
夜深不嫌清露重，晨光疑有白云生。  
嫩如秦时童女登蓬瀛，手携绿玉杖徐行。  
瘦如天台山上圣贤僧，休粮绝粒孤鹤形。  
劲如五百义士从田横，英气凛凛磨青冥。  
清如三千弟子立孔庭，回琴点瑟天机鸣。  
堂前不入红粉意，席上常听诗书声。  
怪石簊簜皆充贡，此物舜庙当共登。  
神农知己入本草，灵均蔽贤遗骚经。  
幽人躯玩发仙兴，方士服饵延修龄。  
彩鸾紫凤琪花苑，赤虬玉麟芙蓉城。  
上界真人好清净，见此灵苗当大惊。  
我欲携之朝太清，瑶草不敢专芳馨。  
玉皇一笑留香案，锡与有道者长生。  
人间千花万草尽荣豾，未必敢与此草争高名。  

谢枋得　崇真院绝粒偶书付儿熙之定之并呈张苍峰刘洞斋华甫  
西汉有臣龚胜卒，闭口不食十四日。  
我今半月忍渴饥，求死不死更无术。  
精神常与天往来，不知饮食为何物。  
若非功行积未成，便是业债偿未毕。  
太清群仙宴会多，凤箫龙笛鸣瑶瑟。  
岂无道兄相提携，骑龙直上寥天一。  

谢枋得　初到建宁赋诗一首  
雪中松柏愈青青，扶植纲常在此行。  
天下久无龚胜洁，人间何独伯夷清。  
义高便觉生堪舍，礼重方知死甚轻。  
南八男儿终不屈，皇天上帝眼分明。  

谢枋得　窗间戏题  
云在青山自往还，鹤穿云外上青天。  
云来鹤去不相试，两个无心莫结缘。  

谢枋得　春日闻杜宇  
杜鹃日日劝人归，一片归心谁得知。  
望帝有神如可问，谓余何日是归期。  

谢枋得　辞洞斋华父二刘兄惠寒衣  
平生爱读龚胜传，进退存亡断得明。  
范叔绨袍虽见意，大颠衣服莫留行。  
此时要看英雄样，好汉应无儿女情。  
只愿诸贤扶世教，饿夫含笑死犹生。  

谢枋得　代上杜按察三首  
东南官吏欠清风，五十年来世道穷。  
须信太平在今日，人间又有杜祁公。  

谢枋得　代上杜按察三首  
庆历诸公开太平，选贤按察救生灵。  
当时只有一杜杞，岂若先生真福星。  

谢枋得　代上杜按察三首  
万物宁无吐气时，平生爱诵杜陵诗。  
如今天下知元结，六百年间再见之。  

谢枋得　代上张经历  
中原自古多豪杰，晋国尤多贤大夫。  
学问断无虚议论，功名须有大规模。  
臂间弓矢真良将，舌底诗书笑腐儒。  
自恨两贤相识晚，不妨杯酒恣歌呼。  

谢枋得　赋松  
乔松磊磊多奇节，冬无霜雪夏无热。  
根头更有千岁苓，知谁可语长生诀。  

谢枋得　古诗赠相士吴楚峰  
世乱异人出，高者为神仙。  
方术皆救世，可知愚与贤。  
喜君风鉴别，妙处不可传。  
着眼看福人，要识太平年。  

谢枋得　挂冠  
玉皇殿下卸恩袍，羞见冥鸿惜羽毛。  
天地有心扶社稷，朝廷无意得英豪。  
早知骨鲠撄时忌，何似山林道迹高。  
次第秋风到兰菊，归家痛饮读离骚。  

谢枋得　和曹东谷韵  
万古纲常担上肩，脊梁铁硬对皇天。  
人生芳秽有千载，世上荣枯无百年。  
此日识公知有道，何时与我咏游仙。  
不为苏武即龚胜，万一因行拜杜鹃。  

谢枋得　和道士陈天隐  
明知儒道本同流，未了因缘不自由。  
紫府寥阳随念到，红尘辛苦几时休。  
精神尝与天来往，驱壳不知谁滞留，  
穹壤岂无陆修静，知君认得故吾不。  

谢枋得　和道士陈天隐  
岂不逍遥自采真，世间何地可容身。  
碧潭秋月元无物，丽日祥风只爱春。  
天上尽多知己友，尘中安得见心人。  
赤虬一跃蓬莱近，又恐丹丘有宿因。  

谢枋得　和道士陈天隐  
学道无魔道不成，神人得计是无名。  
光风自觉长潇洒，明月何曾有死生。  
早悟梅山难养性，何如福地别寻盟。  
梅花香里堪联句，莫笑人间石鼎鸣。  

谢枋得　和李白浔阳紫极宫感秋  
雨歇月明松，天碧光入竹。  
好怀一时开，乾坤清可掬。  
相携尘外游，此乐岂我独。  
扫开松上云，恐有鹤来宿。  
爽气逼斗牛，何待蜀仙卜。  
独怜天心劳，千岁几剥复。  
沧海有红尘，不见虚舟覆。  
问讯安期生，何年枣当熟。  

谢枋得　和毛静可韵  
孟韩相慕久悬悬，恨不论诗早十年。  
吾道不行知有命，斯文将丧更由天。  
此生何恨为龚胜，来世谁能知少连。  
不信无人扶宇宙，是邦豪杰已林然。  

谢枋得　和叶爱梅韵  
道逢患难正当行，礼食从来孰重轻。  
绿鬓行藏堪检点，白头去就要分明。  
了知死别如龚胜，未必生还似子卿。  
纬地经天文不丧，许君独擅大声名。  

谢枋得　和游古意韵  
死易程婴岂不知，十年死后未为非。  
文辞未必改秦甥，敲朴徒能抱御衣。  
无志何劳悲庙黍，得仁更不食山薇。  
儒冠有愧一厮养，何忍葵心对落晖。  

谢枋得　和詹苍崖韵  
八闽英杰盛如林，安得三忠存至今。  
旧俗风流千载事，精忠大义一般心。  
早知平陆风波恶，何心巅崖云雾深。  
此日脊梁非铁硬，小颜拳爪定相侵。  

谢枋得　花影  
重重叠叠上瑶台，几度呼童扫不开。  
刚被太阳收拾去，又教明月送将来。  

谢枋得　寄谢叔鲁三首  
红叶飘摇霜露清，去年今日正同行。  
夜来似与君相见，明月一窗梅影横。  

谢枋得　寄谢叔鲁三首  
一岁思君君不来，君来我去欠徘徊。  
归时只见留诗在，何日相逢畅好怀。  

谢枋得　寄谢叔鲁三首  
平生结客知心少，乱世逢人笑口难。  
近日老天频送喜，谁来对酒共清欢。  

谢枋得　荆棘中杏花  
墙东荒蹊抱村斜，荆棘狼籍盘根芽。  
何年丹杏此留种，小红濈濈争春华。  
野人惯见谩不省，独有诗客来咨嗟。  
天真不到铅粉笔，富豾自是宫闱花。  
曲池芳迳非宿昔，苍苔浊酒同天涯。  
京师惜花如惜玉，晓担卖彻东西家。  
杏花看红不看白，十日忙杀游春车。  
谁家园里有此树，郑重已着重帏遮。  
阿娇新宠贮金屋，明妃远嫁愁清笳。  
落花萦帘拂床席，亦有飘泊沾泥沙。  
天公无心物自物，得意未用相陵夸。  
黄昏人归花不语，惟有落月啼栖鸦。  

谢枋得　九宫山  
真人何人结幽栖，累世奎光焕紫泥。  
日月高奔黄道近，衡庐傍出玉绳低。  

谢枋得　菊  
渊明岂但隐逸人，渊明素怀诸葛志。  
清香不独占秋天，菊潭一滴三千岁。  

谢枋得　句  
要知今日谢枋得，便是当年许月卿。  

谢枋得　绝粒偶书二首  
丹府金童善主家，百神听命静无哗。  
从今何必餐松柏，但吸日精吐月华。  

谢枋得　绝粒偶书二首  
龟衔甘露争先到，凤吸醴泉随后来。  
投在太清仙酒瓮，道人日饮两三杯。  

谢枋得　觅茶  
茂绿林中三五家，短墙半露小桃花。  
客行马上多春日，特扣柴门觅一菜。  

谢枋得　乞醯  
平生忍酸寒，鼻吸醋三斗。  
先民耻乞字，乞醯良可丑。  
卖鸡买鱼烹，鸡鱼谁舍取。  
将为水晶脍，聊悦苦吟口。  
主人曰无醯，调和只宜酒。  
一夜严霜寒，池冰坚可扣。  
谁知酒不冰，流澌鱼可走。  
旁观粲然笑，易牙知此否。  
始知五味和，咸酸必相有。  
提壶我有示，君瓮肯发瓿。  
宿诺惠未来，望梅渴已久。  
似闻君酿醯，巧心出杨柳。  
杨柳属他人，肠断香山叟。  
举瓢酌醯时，又忆玉纤手。  
一顾一心酸，泪珠满翠袖。  
此亦人至情，何不告朋友。  
古人有乞浆，得酒意愈厚。  
又恐酒俱来，太岁正在酉。  

谢枋得　秦人洞  
来避秦人万事休，鸟啼花落几春秋。  
洞门深锁无人到，山自青青水自流。  

谢枋得　求纸衾  
避世知无地，危身只信天。  
宁持龚胜扇，不着挺之锦。  
养性真同道，知心有宿缘。  
纸衾加惠絮，晴日卧云边。  

谢枋得　儒富庄  
一从孔氏去藏书，直至秦人不喜儒。  
柱下老仙今有后，安知文不在兹乎。  

谢枋得　儒富庄  
东观群儒作好官，束书不许散人看。  
何时遂作西林友，读得韩文熟已难。  

谢枋得　扇  
蒲葵也解归掌握，纨素未应捐箧中。  
莫把暗尘涴明月，好驱大暑来清风。  

谢枋得　赏牡丹  
兰佩蓉裳骨相寒，山中何日鼎成丹。  
春深富贵花如此，一笑尊前醉眼看。  

谢枋得　赏牡丹  
洛阳园里草茵寒，梦想尧夫一寸丹。  
安得根头知上品，今人多是就花看。  

谢枋得　示儿二首  
门户兴衰不自由，乐天知命我无忧。  
大儿安得孔文举，生子何如孙仲谋。  
天上麒麟元有数，人间豚犬不须愁。  
养男不教父之过，莫视诗书如寇仇。  

谢枋得　示儿二首  
千古兴亡我尽知，一家消息又何疑。  
古来圣哲少才子，世乱英雄多义儿。  
靖节少陵能自解，孔明王猛使人悲。  
只虞错改金根字，焉用城南劝学诗。  

谢枋得　书林十景诗  
巍巍文笔光书林，插空几地皆天成。  
尖斋不假云烟敛，圆健何劳雨露深。  
椽墨太阿窥小丑，书天不动龙蛇走。  
何用蒙恬制作工，五色光芒焕星斗。  

谢枋得　书林十景诗  
元君吴老皆升真，民怀被德为斯亭。  
和烟芳草连天碧，笑日仙花满树春。  
前后古阴迎蓊郁，远近琅玕森玉立。  
祥风静定不见寒，凤尾婆娑暄暖日。  

谢枋得　书林十景诗  
雄峰驰骤万马奔，浮空积翠如昆仑。  
中有一蛙清且瘦，天成不假鑽锄痕。  
神物深潜清彻底，霹雳电光生石齿。  
桃花飞雨三月红，汹涌湖水涨春水。  

谢枋得　书林十景诗  
携锄凿破南山云，种来修竹凌青冥。  
参天引风挺苍玉，匝地印月筛黄金。  
清瘦何妨惟却俗，净扫胸中尘万斛。  
何当裁制十二个，吹作来仪凤凰曲。  

谢枋得　书林十景诗  
岱嶂吞吐云烟迷，山川独胜东南奇。  
银河倒泻风雨急，玉龙交战冰霜飞。  
巨流溅石驾空谷，仰望斯须突起粟。  
西湖不羡冷泉亭，爽利可人清兴足。  

谢枋得　书林十景诗  
路盘屈曲蛇行惊，岭危崒嵂龟纹真。  
俯窥毛悚超宇宙，仰扪手得探星辰。  
斜阳堕块硃砂魄，暮霞几缕胭脂色。  
来朝海气汎扶桑，拥出金轮光赫赫。  

谢枋得　书林十景诗  
长虹跨陆登云衢，会同海宇皆车书。  
日斜市溃夜喧息，月来云静天无疵。  
水劫金蟱形不术，常生玉兔药常捣。  
可怜沧海几桑田，照耀古今人尽老。  

谢枋得　书林十景诗  
仰山梵刹万竹间，巨鲸吼动天风寒。  
前声穿云出山久，后音待月挥槌难。  
长短轻重知多少，断续参差不奇偶。  
敲残一百余八声，树色紆糊落星。  

谢枋得　书林十景诗  
古阴寂寂人踪稀，一泓凝碧环招提。  
洪音清韵系风雨，山鸣谷响声迟迟。  
昧爽初分天欲晓，岚气升腾迷木杪。  
金乌鼓翼海色红，烁醒林中正栖鸟。  

谢枋得　书林十景诗  
朔风吹折寒梅枝，严凝冻合彤云痴。  
华峰几立亘今古，堆累积聚皆昏迷。  
杨花飞舞盈三尺，蝖翅交加呈六了。  
朝阳发焰照乾坤，万壑千崖消粉饰。  

谢枋得　思亲五首  
九十萱亲天下稀，十年甘旨误庭闱。  
临行有恳慈心喜，再睹衣冠儿便归。  

谢枋得　思亲五首  
九十萱亲天下稀，吾王何在子何之。  
倚闾旦暮无他念，一片好心天得知。  

谢枋得　思亲五首  
九十萱亲天下稀，人无容力荷天慈。  
衣冠礼乐江东聚，此是痴儿奉母时。  

谢枋得　思亲五首  
九十萱亲天下稀，平生教子欲何为。  
楚王肯立韩公子，良也归韩亦有辞。  

谢枋得　思亲五首  
九十萱亲天下稀，教儿只诵白华诗。  
溪冰山玉人无愧，百拜慈闱喜可知。  

谢枋得　送半村厉元吉出尉乌程  
十二街头三尺雪，骏马健行如跛鳖。  
生怀故人厉半村，拂袖前行何勇决。  
叠山居士强欲吟，冻笔如椎砚欲裂。  
京国青衫十载交，欲言不言情哽咽。  
愿君勿作绕指柔，愿君勿作在鑛铁。  
甘雨幽遐冤草甦，清风宇宙贪泉竭。  
循良讵困圣明时，玉烛光华待调燮。  

谢枋得　送程楚翁远游  
近日人传庾岭梅，南枝落尽北枝开。  
长安旧日元无此，尽是江南人送来。  

谢枋得　送刘治中之信州  
冰玉古溪山，治中今士元。  
邦人敬文简，道化望曾孙。  
朱子书堂在，东莱讲席存。  
十年儒道晦，此日啼登门。  

谢枋得　送张子高归延平  
乱世读书少，前人教子难。  
青灯尝合席，红叶趱归鞍。  
梅自知春近，松应耐岁寒。  
楼高新月好，后夜与谁看。  

谢枋得　桃  
寻得桃源好避秦，桃红又见一年春。  
花飞莫遣随流水，怕有渔郎来问津。  

谢枋得　题东观壁  
观外好看船往回，观中几度见桃开。  
常瞻紫气青牛去，又带白云黄鹤来。  
天地无情搔短发，古今多变付残杯。  
醉中尚有醒时眼，不信玉山人可推。  

谢枋得　题东观壁  
老树犹能识道回，好怀长对碧天开。  
青山绿水何人管，明月清风要我来。  
少日曾闻黄石教，平生几掷左慈杯。  
道兄惯见人间事，快抱棋枰信手推。  

谢枋得　题龟峰  
三十二峰峰最高，脚踏高处真人豪。  
远观灵山一{倍亻换山}嵝，俯视彭蠡无波涛。  
眼明始见沧海阔，心閒却怜人世劳。  
后百千年谁独立，万古一览皆秋毫。  

谢枋得　题庆全庵  
莲如君子甘离世，菊似逸民难出山。  
不信众芳□寂寞，天香流出满人间。  

谢枋得　题庆全庵  
长松落落多奇节，冬无雪霜夏无热。  
根头更有千岁苓，知谁可语长生诀。  

谢枋得　吾友张四居士为僧敢献善颂  
天台罗汉形模，也学丹霞划草。  
少年大振宗风，好个五山长老。  

谢枋得　五星  
五纬煌煌聚在秦，项王称霸沛公臣。  
谁知四百年天下，已属宽仁大度人。  

谢枋得　武夷山中  
十年无梦得还家，独立青峰野水涯。  
天地寂寥山雨歇，几生修得到梅花。  

谢枋得　戏道士阮太虚  
阮郎正好住天台，玉女多情忍放回。  
雨散云收一天碧，薰风吹梦到瑶台。  

谢枋得　仙隐观  
秋日閒十日，面怀秋山空。  
烟霞固常态，败叶铺山红。  
平生五大夫，投老一秃翁。  
相看各萧索，事付不语中。  
二轮固代谢，四季弭初终。  
义霜素凄惨，温律复冲融。  
相期保岁寒，木末回春风。  

谢枋得　小孤山  
人言此是海门关，海眼地涯骇众观。  
天地偶然留砥柱，江山有此障狂澜。  
坚如勇士专场立，危比孤臣末世难。  
明日登峰须造极，渺观宇宙我心宽。  

谢枋得　谢黄禅师华严会供食  
十兆九万拜，求道心如惔。  
毗卢顶上珠，直欲一手探。  
天厨送谁馔，众腹岂敢贫。  
君有维摩心，作茧怜吴蚕。  
八万四千供，只须丈室函。  
昔我闻晨钟，今载草堂柟。  
流年急如梭，长歌愧仙蓝。  
勇寻赵州关，何畏白发鬺。  
愿为护法轮，金甲持长锬。  
又恐囘道人，晚遇黄龙南。  

谢枋得　谢惠楮衾  
吴宫金蹙凤花绫，春暖熏笼换水沉。  
那似冰桥楮夫子，满床明月解微吟。  

谢枋得　谢惠椒酱等物  
堇荼易地味不甘，姜桂到老性愈辣。  
人言申椒能变化，我见苾芬终不灭。  
古来郊庙荐德馨，此物气味通神明。  
开口一笑露眼睛，望君点化佛先成。  

谢枋得　谢惠椒酱等物  
孔子爱食蔬菜羹，羹中无酱必不食。  
先生执酱馈高年，此味珍羞岂易得。  
瓶中有粟岂过望，谁怜陶令分嘉饷。  
喜君不作无发人，免得东坡借擂酱。  

谢枋得　谢刘纯父惠木绵布  
嘉树种木绵，天何厚八闽。  
厥土不宜桑，蚕事殊艰辛。  
木绵收千株，八口不忧贫。  
江东易此种，亦可致富殷。  
奈何来瘴疠，或者畏苍昮。  
吾知饶信间，蚕月如岐邠。  
儿童皆衣帛，岂但奉老亲。  
妇女贱罗绮，卖丝买金银。  
角齿不兼与，天道期平均。  
所以木绵值利，不畀江东人。  
避秦衣木叶，矧肯羞悬鹑。  
天下有元德，孔融愿卜邻。  
绨袍望不及，共裘志自仁，  
物意皆可珍。洁白如雪积，  
丽密过绵纯。羔缝不足贵，  
狐腋难拟伦。絺纩皆作贡，  
此物不荐陈。岂非神禹意，  
隐匿遗小民。诗多草木名，  
笺疏欲谆谆。国家无楚越，  
欲识固无因。剪裁为大裘，  
穷冬胜三春。拜嘉重感激，  
触物尤酸辛。吁嗟彼寒谷，  
邹律今不神。三宫坐穹庐，  
雨雪或十旬。安得遗此惠，  
飞到君王身。塞上寒堕指，  
挟纩谁为温。人各赐两端，  
费银二万斤。大军四十万，  
谈笑却胡尘。感君道义交，  
何异骨肉亲。可与知者道，  
众人笑且嗔。玉案未能报，  
琼琚情则真。春秋二百年，  
币交几君臣。季札有赠限，  

谢枋得　谢麪  
丰年自古说来牟，四月麦熟胜秋收。  
天厨送食不待求，有麪馻饦吾何忧。  
安得化身为儿童，戏沙作麪可报答。  
授记或为阿育王，请铸八万四千塔。  

谢枋得　谢人冬至送鸭酒  
阳复且闭关，万物畏坤含。  
双凫飞天外，鹜食何贪婪。  
儒道又一泰，十年乱愈饅。  
谁家读书堂，庭阶无青藫。  
此时谈时书，莲经提鱼篮。  
平生太玄文，知者无一谭。  
之子爱野鹜，骥驹舞两骖。  
厚颜酒食馔，不猎县鹑鹌。  
寒威甚毒矢，三杯胜七{左金右函}。  
烂碎寻梅花，登峰吾尚堪。  

谢枋得　谢人惠米线  
玉粒百谷王，有功满人寰。  
舂磨作琼屑，飞雷落九关。  
翕张化瑶线，弦直又可弯。  
汤镬海沸腾，玉龙自相扳。  
银涛滚雪浪，出没几洲澴。  
有味胜汤饼，饫歌不愁癶。  
包裹数十里，莹洁无点班。  
兴师远持糽，此物正可颁。  
千万一日饱，不费金数锾。  
长安权贵人，五鼎靳笑颜。  
玉食过九重，恨无土宇版。  
岂知有琼糜，天雨到市陎。  
愿献空峒帝，马迷龙难攀。  

谢枋得　谢送夏衣  
南州久客困炎歳，汗浥春衫上白毛。  
细葛含风常着看，此情犹胜旧绨袍。  

谢枋得　谢药  
雪深不能鑱黄精，天寒不能斸茯苓。  
瑶草共食何日长，还丹独链何时成。  
如来怜我似鹤形，指挥龙树露神灵。  
佛无老死无生灭，何用劳我以长生。  

谢枋得　谢张四居士惠纸衾  
何年捣玉楮，莹洁无滓坌。  
清兴厌纯绵，安有尘可振。  
夜卧白昼中，冰雪心不紊。  
梦觉梅花香，炉红绝烟煴。  
疑到玉皇前，俯视日月晕。  
人间绮罗帐，何异锦覆粪。  
吾慕忍寒人，从师游鲁邻。  
爵禄不可辞，高举已在汶。  
独怜无褐民，茅檐冻欲偾。  
大裘正万丈，德心欠广运。  
天下皆无寒，孔孟有素蕴。  
愿与物为春，衾铁吾不愠。  
以君志趣高，惠我无俗韵。  
缟带报紵衣，侨札真契分。  

谢枋得　与魏梅墅  
义熙陶令书甲子，春秋仲尼尊天王。  
孔明汉贼不两立，梁公十念臣而皇。  

谢枋得　元旦阻雨二首  
洪钧一转岁开端，草木群生亦喜欢。  
安得明年此时节，江东重睹旧衣冠。  

谢枋得　元旦阻雨二首  
莫道新年贺客迟，晴天暖日却相期。  
春风只被多情苦，红嫩青新总要诗。  

谢枋得　赠卜者魏易斋  
伯阳曾著易参同，夺尽阴阳造化功。  
白玉五城人可到，黄金一鼎道无穷。  
先生救世心衣苦，后派多才命必通。  
魏本大名名易显，子明且为筮江东。  

谢枋得　赠道士阮太虚何存斋  
六道四生苦，何人不烦恼。  
官人自做官，道人自修道。  
相逢不下马，各自寻蓬岛。  
前生非亲契，今生如何好。  
本来无因缘，安得有果报。  
来非人捉来，到是天送到。  
我若不呈丑，道教一齐倒。  
春风缚不住，秋月蚀愈皎。  
莫登时贵门，谈天恨欠早。  
对面不相识，开口便激恼。  
譬如弄杂剧，徒取傍人笑。  
道我是风颠，知我已明了。  
莫愁我饥渴，天厨食天饱。  
真宰善解家，未敢与道。  

谢枋得　赠何古梅学医  
永州何仙药最灵，神丸能溃邕州城。  
广西两道再清平，百万赤子荷更生。  
笙鹤一去三百年，东南忽变为腥膻。  
为血为肉生灵苦，在者疮痍何日痊。  
上界真人有同性，不学神仙学孔孟。  
有术医国无人知，要为吾民救微命。  
察脉肥瘠韩子精，论疾阴阳子产明。  
神功端不让思邈，古道依然如宋清。  
得钱卖药少取利，无钱乞药喜舍施。  
好客来时入酒垆，无朋终日阅书市。  
忆昔民生三皇前，下寿无疾享百年。  
神人妙用不可见，本草灵素犹有传。  
古云医不通三书，世上断不服其药。  
如君胸中有炎黄，冷笑三书尽糟粕。  
我闻上帝最好生，活人功多朝玉京。  
请看岐叟至陶葛，神仙多是良医成。  
东南干戈二十秋，人无贫富眉长愁。  
千人幸有一人在，到处呻吟无歌讴。  
遗黎若要家平康，但愿良医自天降。  
不龟手药有灵时，好看良医作良相。  

谢枋得　赠画梅吴雪坞  
冷凝寒极雪漫漫，天下无人知袁安。  
起来门前问梅竹，吾友可以话岁寒。  
岁寒心肠似铁石，不与万木同摧残。  
有时醉中画梅竹，沤钧只在掌握间。  
人生莫与天争巧，上帝一见开笑颜。  
八极俗物不足道，千年陈人无可观。  
谁人奈得此雪过，春风去后终须还。  
千红万紫争烂熳，梅竹携手隐空山。  
皋陶庭坚不祀苦，程婴杵臼存孤难。  
岂无当门独立者，五更风雪不相干。  

谢枋得　赠画士刘信可二首  
毛颍摧锋入墨池，白云窗下展乌丝。  
乘君袖里孤山月，写尽横斜竹外枝。  

谢枋得　赠画士刘信可二首  
谱系庭筠出管城，胸中千亩尽秋清。  
儿童不不悮挥毫意，闲傍虚檐听雨声。  

谢枋得　赠秋山道人  
晒衣台上草春深，天遣诗人近士林。  
宇宙中间千万变，长歌收拾付閒心。  

谢枋得　赠儒医陈西岩  
猪苓桔梗最为奇，药笼书囊用有诗。  
莫把眼前穷达论，要知良相即良医。  

谢枋得　赠宋相士  
堕甑看无益，乘轩计亦疏。  
忍贫吾自解，过论子姑徐。  
但得耆而艾，饱观诗与书。  
时乎一杯酒，此外尽从渠。  

谢枋得　赠相士郭少仙  
崇兰生深林，澹泊一点芳。  
江梅倚修竹，醖藉万斛香。  
气骨抱金玉，精神贮冰霜。  
若以色见我，照红还海棠。  

谢枋得　忠贤祠  
正气冲融自一家，宦情儒墨共根芽。  
身因世故归民社，道为时谋重圣涯。  
千古寒光流夜月，满天余彩漾晴霞。  
殷勤瞻拜诸公侧，送尽长林几晚鸦。  

谢枋得　竹  
新篁娟娟如绿玉，潇然出尘澹无欲。  
清风明月谁主张，留得此群在空谷。  

谢枋得　自况  
手捻琪花吹玉萧，至人长与道逍遥。  
黄云白鹤无拘束，閒看吴儿弄晚潮。  

谢枋得友　送叠山先生北行  
流落崎岖二十年，几回洒血杜鹃前。  
一双芒屦乾坤窄，万古丹心日月悬。  
案上灵龟元不食，樊中孤鹤且安眠。  
逃名不得名终在，行止非人亦有天。  

谢凤　句  
两袖清风蓬岛路，一襟明月海天秋。  

谢凤　游黄山  
历览岧巃接斗牛，岩排云树翠阴稠。  
风生药臼清香远，日照丹岩紫气浮。  
仙乐有声闻昼夜，灵泉无火沸春秋。  
犹多奇绝应难到，聊写新诗纪胜游。  

谢公定　句  
一官如马小，众眼似衫青。  

谢公定　龙兴仁王佛舍纳凉联句十六韵  
诗见李薦二。  

谢洪　赋梅  
朔风飕飕著古梅，寒枝冷落俟春回。  
可怜雪萼无人问，乞借阳和早放开。  

谢慧卿　绝句  
寻得桃源可学仙，丹书唯恐凤飞传。  
雨收峰顶云归洞，风到池塘月满天。  

谢伋　滴滴泉  
滴沥来无尽，秋声杂水声。  
纵观深省后，一酌更心清。  

谢伋　奉酬洪景伯  
屏居常恨造门疏，觌面真如得异书。  
昔年丹笔勘阁本，此日海邦题坐舆。  
幸接好音闻正始，岂惟妙句突黄初。  
道山学士来车骑，还使林僧识佩鱼。  

谢伋　恭谒灵康祠下二首  
婺女光分邻土壤，赤城标建绝纷埃。  
丛祠祗事无终古，灵迹相传有自来。  
屋上飞烟梧鼎熟，水边迎棹度船回。  
大神如在匪徼福，但欲乞灵消祸灾。  

谢伋　恭谒灵康祠下二首  
生求同志论心事，没耸邦人福祸间。  
吏奉敕书跻旧典，庙长血食配崇山。  
刲羊刺豕来村社，鼓瑟吹笙出市陎。  
报祭丰年更晴日，稻秔充羡老农閒。  

谢伋　恭谒台岳桐柏观纪事  
拜恩散号在兹地，乘兴真游驾小车。  
拥笏朝真香火罢，虚明庭院静无哗。  
按图默记金声赋，意气直欲登仙槎。  
龙渊三井液膏乳，琼台双阙飞云霞。  
玉堂珠阁不可到，山灵勒回因念差。  
金壶龙检世已远，五千漆字犹堪夸。  
如今丹笔已漫漶，风日暴炙元无遮。  
元公丰碑压千柱，择木小隶湮尘沙。  
丈人巾屦青松下，道士瓯蚊随倾茶。  
谓予读敕见陈请，州贴次第来幽遐。  
了知君心弃符竹，不敢复献旌节花。  
我今便欲老岩谷，亦不求枣大如瓜。  
洗心脱然去尘累，不慕盛丽并纷华。  
黄衣青藜或可遇，愿授竹简观聱牙。  
人生信是行乐耳，岂复自慁同池蛙。  
兹行已占平生胜，后来游观宁复加。  
清兴不极尚忘返，长天日暮空咨嗟。  

谢伋　国清愚谷禅师索更好堂诗  
丹梯宁复倦扶筇，闻说青山又改容。  
下界已同三绝寺，上方仍对妙高峰。  
聊须小憩窗前榻，莫虑遥闻斋后钟。  
脚力已穷犹应接，兹时目力更难供。  

谢伋　过晁使君子莫园有感  
一丘膴膴占冈原，夐隔尘寰息世喧。  
墙屋曷来营胜地，篮舆不复羡高轩。  
当年松菊渊明宅，此日蓬蒿仲蔚园。  
奠冢成泥有遗爱，怀人谁为雪沈冤。  

谢伋　过护国广恩寺  
地隔三江云水深，那知帝子启山林。  
咸京筑馆今谁主，白昼松风哀怨音。  

谢伋　和李士举过仙都徐氏山居  
{上竹下场}节光华远，轺车那得闲。  
咨询元自急，省敛亦相关。  
去住存高咏，晴阴对好山。  
深惭縻郡绂，仙境不同攀。  
绕耄倪扶杖小童闲，绕舍清溪碧水环。  
争看赤帷仍避传，静无桴鼓爱青山。  

谢伋　洪景伯正字分绣阁  
层屋周遭列岫围，碧滋红彩眩睛晖。  
境中一段明绫出，望外千春碎缕归。  
叠嶂分留女娲练，飞流不杂卫文衣。  
主人亦是登临客，凤阁明年咏紫薇。  

谢伋　怀天台  
有妹有弟奉亲慈，我因官事独此縻。  
涛江身隔一万里，永日心思十二时，  
恋豆岂能劳远驾，临流端欲赋清诗。  
故山尚有茅茨旧，端策何须更拂龟。  

谢伋　伋再和史君前诗末章闻已再乞宫祠伋居在远郊不获同州人致挽留之词  
追锋未下玺书催，鼎味调和欠尔梅。  
太守印章常懒佩，神仙官府要同陪。  
赤城霞起楼居见，紫逻云深吏引来。  
岂羡蓬莱新日月，莫教寓士奉离杯。  

谢伋　寄曾使君  
江色城霞气象新，中兴岳牧用诗人。  
争趋画戟高门地，窃伏荒山涨海濒。  
敢望车鱼延传舍，先持笺简具州民。  
猿惊鹤讶知吾意，欲醉双岩堂上春。  

谢伋　灵岩寂庵辨才师有罗汉树一株黎自台岳托根木香架下颇妨成长因寄沈  
台岳石为梁，苔滑水湍激。  
应真所游处，林杪飞杖锡。  
遂令山木閒，变现如所历。  
扶疏冠琪玉，不受霜雪滴。  
当其含蕊时，知状曾目击。  
端如尊者相，相呈咸可觌。  
掌合貌甚恭，头光不加幂。  
升高真蹑虚，集菀聊憩寂。  
枝栖过三宿，神通渺难测。  
不於下成蹊，俗眼何曾识。  
四皓共木奴，大槐荫土国。  
孰非梦幻閒，昧者徒自惑。  
况此方广徒，衲身岂人力，  
我有一瓣香，敬为千百亿。  
漂摇风雨中，此地何{副刂换左换亻}仄。  
向来专一丘，不受山庭勒。  
盘踞来药寮，使我亲封植。  
清泉堪晚漱，甘露充朝食。  
埽除有浮屠，高下宜降陟。  
稽首达声闻，应供歀　难色。  

谢伋　买舟过双塔夜阻风舟中作  
高阁临流双塔寺，扁舟舣岸一帆风。  
夜潮迷浦难安枕，昼雨翻江只闭篷。  
人境行时虽甚逆，我身著处本来空。  
明朝乍喜团栾话，应忘波涛汹涌中。  

谢伋　妙庭观二首  
萧萧六辔天边路，云竹风松正岁寒。  
欲洗衰颜换凡骨，应须九转大还丹。  

谢伋　妙庭观二首  
云輟一去远难追，丹鼎埋光固不疑。  
承露仙人辞汉后，几重深杳隔瑶池。  

谢伋　某昨日赴景伯通判正字宴集坐间使君郎中有诗问讯末章仍及今日湖上  
巾车入郭解愁颜，著我群贤俎豆间。  
小队出郊还许从，清诗首唱讵容攀。  
溪风杜守吟秋浦，云月韦侯夸盛山。  
何似赤城　　暑湿，东湖尽醉碧筒弯。  

谢伋　陪内翰尚书丈同到官梅亭会有他期先去情见乎辞  
岁云暮矣物华催，江城风光著野梅。  
东阁诗成将付与，南枝花发许追陪。  
混冰落素应难久，姑雪欺春不并来。  
谁为商量开细细，早教玉树映金杯。  

谢伋　绍兴甲寅正月至吴文叟山庄  
学士奔波方绕枝，隐者盘旋能避时。  
萦纡三径襄枳棘，庇荫万木藏茅茨。  
常时理棹去城远，先世卜筑无人知。  
高山为屏开锦乡，清泉可鉴堆琉璃。  
主人好德乡沈敬，宾客来游邻里窥。  
有田千亩何所羡，遗子一经常自期。  
莫向清流歌考槃，须知好爵徒尔縻。  
驱羊拾芥不难取，濯缨洗耳应复思。  

谢伋　送司马季思通守沿檄天台二首  
静听天台事，兹行毋惮劳。  
水和青屿出，霞起赤城高。  
佛寺炊乌饭，仙宫压白醪。  
奉符须少缓，处处可游遨。  

谢伋　送司马季思通守沿檄天台二首  
灵石山头路，君应访药寮。  
竹阴竹个密，松色数章乔。  
季弟方从政，孤僧伴采樵。  
为言心已往，不待楚词招。  

谢伋　送孙仲举徽猷罢郡造朝  
四月维夏天未暑，天台居民逃室处。  
城中屡贵巷陌喧，城外号奴去村墅。  
老癃扶杖少者趋，夫弃禾麻妇投杼。  
肩随足蹑似同谋，色沮声低咸偶语。  
使君高车挽不止，谁其嗣之保闾里。  
攀辕卧辙岂留行，遮道填门宁足恃。  
三江阻隔江水深，莫使江头有船舣。  
我闻此语良足听，呼使来前陈本始。  
吾州使君能静治，千里无虞安狱市。  
澄之不清扰不浊，尽道使君心似水。  
昔襦不足今裤余，良药千金补疮痏。  
黄屋近驻钱塘城，愿说政平并讼理。  
从今更借二三年，增秩赐金书用玺。  
我言此语尔未思，有大於此尔何如。  
入为三公自故事，天台美尔公是宜。  
德泽但可施一州，润及九里宁独私。  
携持却看祖道盛，送车百两多旌麾。  
争先劝饮接殷勤，玉酒湛湛皆盈卮。  
使君千觞亦未醉，更听小儒前致词。  
嗟予待次七闽郡，法式规模知吏师。  
忘年屈势待我厚，岁月易得今再期。  
送公去郡情更恶，人送作郡知何时。  

谢伋　题瑞岩惺惺石  
宁复露棱角，明心不受欺。  
千年谁可转，空照是宗师。  

谢伋　天台李公孟长官出示桐柏观百丈坑玉兰且索赋诗继以一本分惠又复见  
桐柏古福地，琼台上侵星。  
仙人种玉处，瑶草犹亭亭。  
羽人纫作佩，瑞露濯芳馨。  
悬崖百丈坑，九畴诗得经。  
真境有谁何，守护烦六丁。  
长官仙李氏，不畏兹山灵。  
河阳无数花，叶蕊炫紫青。  
受此贞洁姿，不露凡卉形。  
命彼轻举者，窃取岩中扃。  
封植入笼槛，罗列帝轩屏。  
结根失所托，催残日飘零。  
揖我求我言，矢诗当见听。  
草木遂其性，民物自安宁。  
君其毋求奇，采掇遮可停。  
兰玉近取譬，何用专阶庭。  
人观尽白眼，莫遣下青冥。  

谢伋　同季父游东掖能仁寺  
两寺从分有白莲，人瞻东掖旧承天。  
重寻贵主布金地，共饮神僧卓锡泉。  
阮叔林閒携伴侣，支郎社内许留连。  
欲迎瑞相还龛去，香火灵山古佛前。  

谢伋　药寮候洪景伯  
十日元无两日晴，小园幽事最关情。  
早披鹤氅看云山，晚踏渔舟趁月明。  
夜雨洗来修竹净，晓风吹入瘦松清。  
野亭花径缘君埽，枭枭秋声动旆旌。  

谢伋　元夕日承再示梅韵佳作过形褒借辄尔继和自兹当绝笔矣  
别来无奈岁时催，渴想声猷但指梅。  
六逸溪头难角逐，七贤林下曷追陪。  
忘怀不觉老将至，揣分争如紧去来。  
况值元宵增感慨，十年耳冷听倾杯。  

谢伋　曾豠父使君招客双岩堂  
云篆长悬纪岁年，凤池人去政声传。  
风流继踵今诗伯，物色分留到绮筵。  
南国甘棠有琪树，平居大屋尚修椽。  
使君小试扶真手，高义仍闻过昔贤。  

谢伋　子忱崇道吏部寄书问讯并寄药物适当风雨夕长句代谢  
数閒破屋压崔嵬，经月何人共酒杯。  
入耳了无门外事，关心惟访药中材。  
一山秋色连云暗，半夜风声夹雨来。  
欲向天台招贺监，未应容易拔船开。  

谢墍　题冲佑观  
一线天回得顺流，几家修竹满岩幽。  
转头已失来时路，过眼犹怜水上舟。  
仙事渺茫姑勿论，客情萧散故迟留。  
试寻怀玉山人传，更有承平好识不。  

谢绛　答梅圣俞问隐  
圣俞一幅书，间我小隐居。  
小隐讵有异，筑室数亩馀。  
岩壑不峻崒，田园非美腴。  
所欲近丘墓，岁时来扫除。  
先人梦读史，尊道本圣徒。  
绝笔于此诗，子孙无忽诸。  
刻石置中堂，且使过者趋。  
题榜为服训，义取铭盘盂。  
后岭双松亭，径术何逶迂。  
下临富春渚，万象生有无。  
东偏作草舍，可以施琴壶。  
门前碧塘水，万本栽荷蕖。  
风来触香气，长著人衣裾。  
澄水泱泱流，黍稻可勿枯。  
柔桑及美果，种广莫记株。  
涧草不识名，野禽多异呼。  
坐此易岁晏，自与人世疏。  
在昔东陵侯，瓜垅犹亲锄。  
杨恽谢九列，种豆南山隅。  
余尝有此志，来者安敢诬。  
诛茅实绑本，解组当后图。  
是时考槃赋，從我者谁欤。  
近来傅越石，趣尚若不殊。  
傥闻丘樊往，不顾升斗储。  
如君美才具，日月升云衢。  
安敢预招挽，粗自陈其愚。  

谢绛　风瑟联句  
窃竹漏天风，张弦拟峄桐。  
佳名從此得，妙响未曾穷。  
夜静危台上，人闲皎月中。  
依依听不足，秋露满兰丛。  

谢绛　句  
王貌闲如鹤，黄吟苦似猿。  

谢绛　句  
秋波下南浦，晓气望西山。  

谢绛　来燕堂联句  
贤侯谢郡归，從游乐吾党。  
林泉富馀地，卜筑疏陈莽。  
是时春正中，来燕音下上。  
若贺大厦成，喜留众宾赏。  
得名因笑谈，挥墨粲题榜。  
所夸贤豪盛，岂止池榭广。  
人心乐且间，鸟意颉而颃。  
吟樽敞花轩，醉枕酣风幌。  
轻云薄藻栋，初日丽珠网。  
红袂生暗香，清弦泛馀响。  
林深隐飞盖，岸曲迟去桨。  
波光栏槛明，竹气衣巾爽。  
虚容凉樾入，影与文涟荡。  
晨飚转绿蕙，夕雨滋膏壤。  
嘉辰喜盍朋，命驾期屡往。  
觞咏陶淑真，世俗岂吾仿。  
得以为胜游，萧然散烦想。  
公子固好士，世德复可像。  
今此大基构，不图专奉养。  
美哉风流存，来叶足师仰。  

谢绛　联句  
古木含清吹，池上增晚凉。  
余怀本达旷，联此傲羲皇。  
孤鸥可与狎，幽岸足以觞。  
幸有彭泽酒，便同永嘉堂。  
潘生起为寿，王子齐陈章。  
林端见新月，草际闻寒螀。  
照水萤影乱，拂筵蓼花香。  
徘徊恋嘉境，坐使归兴忘。  

谢绛　洛中冬夕道话有怀善慧大士联句  
彼有上人者，妙谈心所降。  
达空知不二，观行本无双。  
久阻飘花席，因思响雪窗。  
社中虽得远，方外自非庞。  
梦纪惭他劫，风尘厌此邦。  
终期亲道树，何必忆重江。  

谢绛　马上口占送九舅入京城亲联句  
之子洛中来，芳樽喜暂开。  
人夸阿连少，吾愧士衡才。  
丹阙凤皇去，清川鸿雁回。  
都门春色美，相送思悠哉。  

谢绛　双松亭  
筑居喜物外，披迳穷木末。  
层阜绕襟带，澄江见毫发。  
芬芬山蜜熟，决决春泉活。  
林梢闪猿陨，石罅憖衔月。  
坐长百虑寂，望远孤兴发。  
何必较万殊，吾自师吾达。  

谢绛　送馀姚知县陈最寺丞  
稍过山阴接甬东，正当两国画屏中。  
岩岭僧井通江水，门外商帆落海风。  
尽日挥弦无一事，平时推轂有诸公。  
此行绝胜人人羡，莫恨犹怀五两铜。  

谢绛　送馀姚知县陈最寺丞  
愧君来款关，话别憩林间。  
不待风销暑，聊因酒发颜。  
沧洲即欲往，清躅暂容攀。  
居者羡行者，寄声思越山。  

谢绛　小隐园诗  
僿本尘外士，功名若毫末。  
因寻小园隐，忽见群芳发。  
昔梦宛可记，灵契方兹达。  
会须挂朝缨，归弄岩前月。  

谢绛　玉尘尾寄傅尉越石联句  
斋中独何物，持之想见君。  
惟兹玉尘尾，信美而有文。  
夫子善谈道，亹亹词如云。  
在握昔同色，倾坐今离群。  
况托怀袖好，曾亲蕙兰薰。  
常许助闲放，于焉探典坟。  
既乃阻清燕，复屈驱虻蚊。  
自殊白团扇，未畏秋叶纷。  

谢绛　约游西溪信马不觉行过据鞍联句  
有意访西溪，顺涂吟思迷。  
及兹询野老，已恨过芳蹊。  
醉客但多兴，幽禽空自啼。  
无由驻金勒，林表日光低。  

谢金莲　答赵生红梨花诗  
本分天然白雪香，谁知今日却浓妆。  
秋千院落溶溶月，羞觛红脂睡海棠。  

谢琿　识时梅歌  
寇至人远避，寇退人复归。  
归来寻旧址，草芜迷荒基。  
哀哉住傍梅，清梦常相依。  
可怜岁寒心，能识存亡机。  
不欲染尘垢，先枯避时虞。  
方今向太平，枯干生新枝。  
主人修废坠，古梅仍春辉。  
俗态分荣瘁，梅心无改移。  
如我耐寒友，头白不相违。  
梅花自奇绝，世事与古别。  
花下独徘徊，似听梅花说。  
不愿傍官驿，驿外尘飞多马迹。  
几番驿使自南来，南枝折尽花狼藉。  
不愿在深宫，蛾眉人去寿阳空。  
缤纷檐下花飞片，不上宫妆入草丛。  
不愿在西湖，旧时逋仙迹山芜。  
可惜暗香疏影处，迩来都是给樵苏。  
不愿近东阁，无人更管花开落。  
黄昏风雨锁朱门，和羹人伴归沙漠。  
但愿开向千岩窟，饕虐冯陵任风雪。  
花香只绕处士庐，花飞不点征人骨。  
吟翁索笑痴更痴，谁似梅花能识时。  
始终不渝含酸味，去就长存调鼎资。  
广平铁石笔何在，生死与我深相知。  

谢景初　法喜堂  
虚堂庇风雨，结构不务壮。  
外饰无髹髵，置物况容长。  
开箧药剂灵，拈棋白黑抗。  
阶花澹亦夭，庭石碧交向。  
出门鸟雀喧，燕处物我丧。  
吴俗夸有素，佛徒移相尚。  
独能守质静，坐以矫流宕。  
棲之果自喜，何须山海上。  

谢景初　观上林垍器  
作灶长如丘，取土深於堑。  
踏轮飞为模，覆灰色乃绀。  
力疲手足病，欲憩不敢暂。  
发窑火以坚，百栽一二占。  
里中售高贾，门合渐收敛。  
持归示北人，难得曾冈念。  
几用或弃朴，争乞宁有厌。  
鄙事圣犹能，今予乃亲觇。  

谢景初　观仙居山漠布  
落泉下峭壁，斗绝千万丈。  
溅急雪片飞，望若匹练广。  
曲岭隔青林，三里已闻响。  
其旁有巨石，平润可俯仰。  
愚俗所不道，我辈偶来赏。  
须期秋色清，攀萝将尔上。  

谢景初　观余姚海氛  
海上风与雨，未眹先气升。  
泽卤杂山云，蓊郁相薰蒸。  
交语面已障，安辨丘与陵。  
衣濡带革缓，臭腥殊可憎。  
自非昌其阳，疾疠得以乘。  
君子却阴邪，何必医师能。  

谢景初　和吴中复江渎泛舟  
雨飞暑馆变秋堂，息驾林祠意绪长。  
笋脱万苞风韵玉，莲开百亩水浮香。  
揪盘力战棋忘味，筠簟清吟扇递凉。  
心惜吏间文酒乐，雅欢未既即离觞。  

谢景初　禁烟即事  
时节一百五，疾风收雨天。  
鸟催青帝驭，人重子推钱。  
蹴踘逢南陌，秋千送晚烟。  
墦间无限醉，唯我独萧然。  

谢景初　句  
倒革衣裳迎户外，尽呼儿女拜灯前。  

谢景初　句  
峰巅见沧海，日出长先最。  

谢景初　送唐介南迁五首  
长蛇齿牙毒，谁使赤手捕。  
六月河破堤，捧块捍奔注。  
匹夫徒昭昭，天下皆慕顾。  
后世有至公，此计不为误。  

谢景初　送唐介南迁五首  
木秀风所折，膏明自煎然。  
折固理之必，明性其可迁。  
趋人向各异，公议日月悬。  
开言死不测，喑噤贵且年。  

谢景初　送唐介南迁五首  
郁郁炎海旁，气蒸雾露毒。  
得罪入投畀，幸贷吭颈戮。  
彼心学圣贤，於义无不足。  
奈何角主威，未尝有是辱。  

谢景初　送唐介南迁五首  
身任言责地，眼见公路埋。  
胡宁包心颜，践履天了阶。  
言出说随至，吏送南海涯。  
一臣不足惜，喋血狈与豺。  

谢景初　送唐介南迁五首  
谏逐古今有，例为朝政疵。  
况与廊庙臣，世复恶其私。  
安危治乱迹，此事姑置之。  
傥未监谤者，失得何须悲。  

谢景初　寻余姚上林湖山  
山水有奇秀，何必耳目亲。  
兹地世未知，仙游良可珍。  
平湖瞰其中，翠巘围四垠。  
青松千万植，落瀑如悬巾。  
佛庙耸殿塔，装点纷图新。  
清溪与断崖，水石声磷磷。  
峰巅见沧海，日出常先晨。  
花草时节异，宁问秋夏春。  
陵谷千万古，岂无答道人。  
德微言不信，又恐远故堙。  
樽酒且乐我，醉来事事均。  

谢景初　余姚董役海进有作  
五行交相陵，海水不润下。  
处处坏进防，白浪大於马。  
顾予为其长，恐惧敢暂舍。  
董众完筑塞，跋履率旷野。  
使人安於生，兹不羞民社。  
调和阴与阳，自有任责者。  

谢景初　粤俗  
粤俗嗜海物，鳞介无一遗。  
虾蠃味已厚，况乃蟹与蜞。  
潮来浦屿涨，遮捕张藩篱。  
潮去沙满滩，拾掇盈篱箕。  
杀烹数莫记，琐碎臭且奇。  
苟务贪咀嚼，宁识暴殄悲。  
蛟蜃吐云气，腹以人为饴。  
呀口日反大，洪波谁敢窥。  

谢景温　留题云门山雍熙院  
耶溪欲尽山转青，中有三寺山为屏。  
秦峰表里植苍翠，仰视万木相峥嵘。  
雪霜洗尽尘土迹，龙蛇蛰处烟氛生。  
我携宾友事登览，穿径已觉毛骨轻。  
穷幽陟险兴不尽，岩房留宿神逾清。  
寒随阴谷一夜来，酒力半酣如不胜。  
狂歌出门步竹迳，正见溪桥双月明。  
幽泉乱出石窦响，松风远送哀猿声。  
凌晨后岭纵俯仰，长林翠阜何纵横。  
献之旧地不可辨，悬崖欲断石作坑。  
五云散尽遗迹灭，老僧至今传此名。  
凭高览古复太息，翻嗟万事多废兴。  
丈夫出处固未测，我於山水心难萦。  
区区世路虽可厌，脱身向此诚独醒。  
岂知乘兴事兹乐，赏心不系穷与亨。  
昔人避世非获已，我今安学禽鸟情。  

谢景温　若耶溪  
若耶溪出若耶山，浪里溶溶入醉闲。  
仙客曾因一箭赠，樵风长到五云关。  
数峰蘸碧轻清外，双舸浮春上下间。  
料得当年乘兴子，为贪烟水宿前湾。  
