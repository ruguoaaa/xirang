---
title: 第10部分
index: true
icon: editor
order: 11
category:
  - 诗藏
  - 诗集
  - 御选唐诗
tag:
  - 钦定四库全书
  - 集部八
  - 总集类
  - 康熙
  - 清
---

## 御选唐诗卷二十九  

七言绝句  

白居易  

晚秋闲居  

地僻门深少送迎【`杜甫诗地僻嬾衣裳又百年地僻柴门逈常建诗却恋云门深晋书皇甫谧传谧曰吾送迎不岀门食不过盐菜不以酒肉为礼`】披衣闲坐养幽情【`谢朓诗披衣就清盥又披衣起渊翫庾阐孙登賛先生体之寂坐幽峯西都赋发思古之幽情兰亭序足以畅叙幽情史记孰知夫礼义文理之所以养情也`】秋庭不扫携藤杖【`庾信晚秋诗湿庭凝坠露卢照隣诗穷巷秋风叶空庭寒露枝梁昭明太子诗落叶纷可扫王勃诗闲情兼黙语携杖出岩泉杜甫诗兼将老藤杖扶汝醉初醒`】闲踏梧桐黄叶行【`王绩诗踏叶罗幽步羣芳谱梧桐一名青桐皮青如翠叶缺如花妍雅华净赏心悦目人家斋阁多种之丘迟诗檐际落黄叶李白诗秋叶黄梧桐`】  

题窻竹  

不用裁为鸣凤管【`吕温诗不用思秉烛魏彦深咏桐诗未求裁作瑟吕氏春秋昔黄帝命伶伦作为律伶伦自大夏之西乃之昆仑之隂取竹之嶰谷生以空窍厚均者防两节间长三寸九分而吹之以为十二箫聴凤鸣以别十二律`】不须截作钓鱼竿【`鲍照诗短愿不须多宋书乐志古钓竿行`】  

【`言圣皇徳配尧舜又冇吕望之佐以济大功致太平也诗云钓竿何冉冉甘饵芳且鲜杜甫诗钓竿欲拂瑚树又白水鱼竿客`】千花百草凋零后【`赵彦昭诗夹路秾花千树发司马彪诗百草咸萎落杜甫诗万草千花动凝碧宋南平王诗朱华先零落緑草就芸黄中论凋零冬也新论凄然而秋凋零者不憾`】留向纷纷雪里看【`宋玉讽赋臣复援琴为作秋竹积雪之曲世説白雪纷纷何所似王勃春思赋雪里梅花犯雪妍庾信梅花诗不信今春晚俱来雪里看`】  

苦热题恒寂师禅室  

人人避暑走如狂【`陶潜诗人人惜其情梁简文帝诗避暑高梧侧王僧孺诗迥銮避暑宫杜甫早秋苦热诗束带发狂欲大呌汉书苏武传陵始降时忽忽如狂`】独有禅师不出房【`无为经沙门有三坐禅为上辈晋书鸠摩罗什不拘小检专以大乗为化诸学者共师焉传灯录无住禅师常务宴寂`】可是禅房无热到【`水经注阳水东径故七级寺禅房南洛阳加蓝记景林寺中有禅房一所内置祗洹精舍徐摛诗此时避炎热`】但能心静即身凉【`庄子圣人之心静乎天地之鉴也万物之镜也洛阳伽蓝记房庑丽精竹栢成林实是净行息心之所也嵇含答难养生论仲冬倮而体温夏裘而身凉`】  

过郑处士  

闻道移居村坞间【`岑参诗闻道仙郎歌白雪晋书左思传欲赋三都防妺芬入宫移家京师潘尼赋将迁居于爽垲庾信诗依稀暎村坞`】竹林多处独开关【`汉书地理志秦地有鄠杜竹林北史杨愔传愔宅内有茂竹遂于林边别葺一室独处其中离骚吾令帝阍开关兮`】故来不是求他事【`谢灵运诗序公子不及世事但美逰遨`】暂借南亭一望山【`王勃文白露下而南亭虚苍烟生而北林晚刘桢京口记蒜山无峯岭悬临江中魏文帝南望而致叹谢朓诗望山白云里`】  

画木莲花图寄元郎中【`羣芳谱木芙蓉一名木莲`】  

花房腻似红莲朶【`王褒诗莲房采半空本草木芙蓉艳如莲花故有芙蓉木莲之名谢朓诗红莲揺弱荇梁简文帝诗红莲拂水衣`】艳色鲜如紫牡丹【`王维诗艳色天下重魏文帝芙蓉池诗上天垂光彩五色一何鲜壮丹谱牡丹自唐则天以后始盛然亦不进御自李迪为留守嵗遣牙校一员乗驿马一日一夜至京师所进不过姚黄魏紫三数朶`】惟有诗人应解爱【`李峤诗惟有年年秋雁飞文赋诗人之赋丽以则南史张绪传此杨栁风流可爱`】丹青写出与君看【`卢照隣诗古壁有丹青李白诗淡扫明湖开玉镜丹青画出与君看`】  

暮江吟  

一道残阳铺水中【`诗宛在水中央庾信诗夕阳含水气反景照河堤梁简文帝诗水纹城上动城楼水中出`】半江瑟瑟半江红【`杜甫诗焉得并州快剪刀剪取吴淞半江水博雅瑟瑟碧珠也杜甫石笋诗雨多往往得瑟瑟贾琮诗云归全岭暗日落半江红`】谁怜九月初三夜露似真珠月似弓【`续齐谐记农邓绍八月旦入华山取药见一童子执五防囊承柏叶上露皆如珠曰赤松先生取以明目江淹别赋秋露如珠秋月如珪诗月上而就盈疏月体正半昏而中似弓之张而直谓上也高适诗城头残月势如弓`】  

思妇眉  

春风揺荡自东来【`沈约诗临春风春风起春树又容仪已照灼春风复回薄司马相如上林赋随风澹淡与波揺荡杜甫诗晚年高兴尽揺荡菊花期陶潜诗微雨従东来好风与之俱`】坼尽樱桃绽尽梅【`礼记羞以含桃注含桃樱桃也李白诗别离几春未还家玉窻五见樱桃花杜甫诗红绽雨肥梅`】惟余思妇愁眉结【`陆机诗东南有思妇长叹充幽闼后汉书梁冀传妻孙夀善为啼妆愁眉陆诗留步惜余影含意结愁眉`】无限东风吹不开【`礼记东风解冻楚辞东风飘兮神灵雨诗箨兮箨兮风其吹女老子善闭无关键而不可开`】  

采莲曲  

菱叶萦波荷飐风【`戴暠钓竿篇钩利防莼丝帆举牵菱叶杜甫诗菱叶荷花浄如拭梁元帝诗荷香风送逺莲影向根生`】荷花深处小船通【`诗隰有荷华沈约诗艾叶弥南浦荷花绕北楼庾信诗小船行钓鲤新盘待摘荷杜甫诗秋水通沟洫城隅进小船`】逢郎欲语低头笑【`李白诗荷花娇欲语愁杀荡舟人礼记注肃拜拜低头也卢纶诗嚬眉乍欲语敛笑又低头`】碧玉搔头落水中【`汉武故事上起神屋前庭植玉树以瑚为枝碧玉为叶西京杂记武帝过李夫人就取玉簪搔头自此后宫人搔头皆用玉玉价为贵繁钦诗何以结相投金薄画搔头杜甫瞻同心芙蓉诗灼灼荷花瑞亭亭出水中`】  

隣女  

娉婷十五胜天仙【`杜甫诗唤人看騕褭不嫁惜娉婷韵防娉婷美好貌公羊传女子十五而许字二十而嫁梁武帝乐府女儿年几十五六窈窕无双顔似玉汉武内传王母乗紫云之辇驾五色斑龙别有五十天仙侧近鸾舆徐陵玉台新咏序画出天仙阏氏见而遥妬`】白日姮娥旱地莲【`后汉书天文志注羿请无死之药于西王母姮娥窃以奔月曹植辨道论素女姮娥不如椒房之丽也关尹内传尹喜生时其家陆地自生莲花光色鲜盛庾信迥文诗旱莲生竭镬嫩菊养秋隣`】何处闲教鹦鹉语【`礼记鹦鹉能言不离飞鸟説文鹦鹉能言鸟也岑参诗陇山鹦鹉能言语为报佳人数寄书`】碧纱窻外绣帘前【`李峤诗月宇临丹地云窻网碧纱李白诗机中织锦秦川女碧纱如烟隔窻语何逊诗谁能北窻下独对后园花权徳舆诗鹊语临妆镜花飞落绣牀`】  

竹楼宿  

小书楼下千竿竹【`唐书李磎传磎好学家有书万卷世号李氏尽楼隋乐府寄言秦楼下因书秋雁归顾况诗若为种得千竿竹引取君家一眼泉`】深火炉前一盏灯【`道徳指归论隂之至也地裂而冰凝清风飂冽当此之时处温室临炉火犹不能御也李白诗炉火照天地红星乱紫烟张正见诗愿杂百和气宛转金炉前王维诗不须愁日暮自有一灯然刘长卿诗一灯长照恒河沙`】此处与谁相伴宿【`骆宾王诗空余朝夕鸟相伴夜啼寒`】烧丹道士坐禅僧【`抱朴子金丹烧之愈久变化愈妙令人不老徐陵答周处士书烧丹辛苦垂老乃成郭璞游仙诗青溪千余仞中有一道士魏书释老志沙门恵始家本清河闻罗什出新经遂诣长安见之观习经典坐禅于白渠北昼则入城聴讲夕则还处静坐三辅有识多宗之禅宗记禅僧衣褐谦僧衣红`】  

杨家南亭  

小亭门向月斜开【`张正见诗秋窻向月开孟浩然诗起视江月斜`】满地凉风满地苔【`李白诗碧草已满地又桂花松子常满地礼记孟秋之月凉风至刘孝威诗步迳逐凉风梁简文帝诗蔽地湿轻苔`】此院好弹秋思处【`乐府诗集琴集曰五弄逰春渌水幽居坐愁秋思并宫调蔡邕所作也琴书曰邕入青溪访鬼谷先生所居山有五曲一曲制一弄其西曲灌水吟秋故作秋思`】终须一夜抱琴来【`高适诗借问落梅凡几曲风従一夜满关山嵇康绝交书抱琴行吟弋钓草野李白诗我醉欲眠君且去明朝有意抱琴来`】  

舟中夜坐  

潭边霁后多清景【`何逊诗寒潭见底清杜甫诗霁潭鳣发发储光羲诗凉气生霁后曹植公防诗明月澄清景杨索诗岩壑澄清景景清岩壑深`】桥下凉来足好风【`谢惠连乐府凉来温谢寒往暑却陶潜诗微两徒束来好风与之俱司空曙板桥诗清风栁隂好`】秋鹤一双船一只【`王僧儒文水鸣秋鹤江淹骚体西北来兮乃双鹤庾信诗白鹤一双来方言舟自关而东谓之船`】夜深相伴月明中【`刘缓诗月光移数尺方知夜已深孟浩然诗离家复水宿相伴赖沙鸥子夜歌秋夜凉风起天高星月明王褒诗关山夜月明`】  

家园  

沧浪峡水子陵滩【`甯戚歌沧浪之水白石粲中有鲤鱼长尺半储光羲诗自有沧浪峡谁为无事人后汉书严光传严光耕于富春山后人名其钓处为严陵濑骆宾王文行至七里滩此地即新安江口有严子陵钓矶焉`】路逺江深欲去难【`张衡四愁诗路逺莫致倚躇蹰刘孝绰诗江深风复生王粲诗褰裳欲従之路险不得征徘徊不能去伫立望尔形`】何似家池通小院【`云仙杂记白氏履道坊宅有池水可泛舟乐天每防宾客以百十油囊悬酒炙沈水中随船而行一物尽则左右进之藏盘筵于水底也`】卧房阶下插鱼竿【`本集北院诗石壁卧房前江淹书鸟赴檐上水周阶下杜甫诗白水鱼竿客`】  

二  

篱下先生时得醉【`陶潜诗采菊东篱下悠然见南山续晋阳秋陶潜尝九月九日无酒坐宅边东篱下菊丛中采菊盈把望见白衣人至乃王遣送酒也即便就酌晋书陶潜传尝着五栁先生传以自况曰先生不知何许人亦不详其姓字宅中冇五栁因以自号性嗜酒或置酒招之造饮必尽期在必醉`】瓮间吏部蹔偷眠【`晋书毕卓传比舍郎酿熟卓因醉夜至其瓮间盗饮之为掌酒者所防明旦视之乃毕吏部也`】何如家醖双鱼榼【`孟浩然诗家醖复新开杜甫诗绣衣屡许移家醖古诗客従逺方来遗我双鲤鱼刘伶酒徳颂动则提壶挈榼`】雪夜花时长在前【`晋书王徽之传夜雪初霁月色清朗苏颋诗莺语百花时`】  

三  

鸳鸯怕捉竟难亲【`埤雅雄鸣曰鸳雌鸣曰鸯尔雅禽疏禽者擒也言鸟力小可擒捉也梁简文帝鸳鸯赋见兹禽之栖宿想君意之相亲`】鹦鹉虽笼不着人【`祢衡鹦鹉赋蔽以雕笼剪其翅羽`】何似家禽双白鹤【`世説梁国杨氏子九嵗甚慧孔君平来诣其父为设果冇杨梅君平取以示儿曰此是君家果儿答曰未闻孔雀是夫子家禽古诗飞来双白鹤`】闲行一步亦随身【`孙绰兰亭序闲步于林野则寥落之言兴沈约诗聊可闲余步钱起诗一步一清心何逊诗蜀物岂随身`】  

元稹  

晚春  

昼静帘疎燕语频【`王勃九成宫颂烟闺夜谧云房昼静魏收诗树静归烟合帘疎返照中李白宫中行乐词宫惊娇欲醉檐燕语还飞杜甫诗江上燕子故来频`】双双鬬雀动阶尘【`公羊传其诸为双双而俱至者与李白诗羽客何双双歴代名画记画鬬雀于壁间刘向别录歌动梁尘`】柴扉日暮随风掩【`范云诗还闻稚子説有客欵柴扉左传日云暮矣王粲诗日暮游西园列子心凝神释随风东西王维诗日暮掩柴扉`】落尽闲花不见人【`李白诗杨花落尽子规啼沈佺期诗闲花开石竹幽叶吐蔷薇易行其庭不见其人`】  

窦庠【`字胄卿授国子主簿改殿中侍御史歴登泽信婺四州刺史`】  

金山寺【`惠凯金山志山在江中李锜镇润州表名金山以裴头陀开山得金故名一统志金山寺在金山旧名泽心唐改今名`】  

一防青螺白浪中【`萧子良答王僧防书仲将之墨一防如漆华严经佛髻肉如青螺李白司马将军歌江中白浪如银屋杜甫诗狎鸥轻白浪`】全依水府与天通【`鲍照河清颂泉室凝淀水府清涓杨师道望海诗水府泛鼋梁李白乐府三十六离宫楼台与天通`】晴江万里云飞尽【`世説周顗曰吾若万里长江何能不千里一曲郭璞江赋呼吸万里吐纳灵潮左思蜀都赋云飞水宿李白宫中行乐词化作彩云飞`】鼇背参差日气红【`庾信谢赵王启知恩之用鼇背负于云山司马相如赋临曲江之隑洲兮望南山之参差陆云赋长林参差论衡日者火也乌日气也杜甫诗初看浴日红`】  

窦巩  

秋夕  

防霜云暎月朦胧【`江总乐府霜云动玉叶晋书王导传賛虎啸猋驰龙升云暎卢照隣诗浮云暎丹壑明月满青山潘岳秋兴赋月朦胧以含光兮`】乌鹊争飞井上桐【`魏武帝短歌行月明星稀乌鹊南飞江总诗南飞乌鹊北飞鸿储光羲野田黄雀行闲穿深丛里争食复争飞魏明帝诗双桐生枯井枝叶自相加梁元帝诗井上落疎桐`】夜半酒醒人不觉【`甯戚饭牛歌従昏饭牛至夜半后汉书贾谊传上坐宣室问鬼神之本谊具道所以然之故至夜半文帝前席杜甫诗酒醒思卧簟衣冷欲装緜陶潜饮酒诗连林人不觉`】满池荷叶动秋风【`刘孝威诗荷叶满江鲜杜甫诗防溪荷叶叠青钱孟浩然诗更闻枫叶落淅沥度秋声李白诗独坐怨秋风`】  

襄阳寒食寄宇文籍【`唐书地理志襄州襄阳郡属山南东道一统志汉刘表为荆州刺史従治襄阳县三国魏始置襄阳郡以地在襄水之阳故名荆楚嵗时记去冬节一百五日即有疾风甚雨谓之寒食`】  

烟水初销见万家【`梁简文帝诗水烟浮岸起鲍照思秋赋秋水兮驾浦凉烟兮冒江李白诗南湖秋水夜无烟庾信文户牖万家陈平之乡里王维诗雨中春树万人家`】东风吹栁万条斜【`李白诗昨夜东风入武阳陌头杨栁黄金色独孤及官渡栁歌千除万条色色色胜緑丝陈叔达诗风条出栁斜`】大隄欲上谁相伴【`刘诞诗朝发襄阳城暮上大隄宿李白诗花开大隄暖孟浩然诗离家复水宿相伴赖沙鸥`】马踏春泥半是花【`杜甫诗一朝被马踏又春泥百草生刘禹锡诗百亩庭中半是苔王维游化感寺诗鹿女踏花行李白诗落花踏尽逰何处`】  

徐凝  

和嵩阳客月夜忆上清人【`旧唐书地理志洛州领河南洛阳偃师巩阳城缑氏嵩阳陆浑伊阙贞观十八年省缑氏嵩阳二县永淳元年置嵩阳县`】  

独夜嵩阳忆上仙【`王粲诗独夜不能寐谢瞻诗独夜无物役拾遗记绛河去日南十万里多赤色鱼上仙得服之后天而化陆慧晓逰仙诗具闻上仙诀留丹未肯饵`】月明三十六峯前【`魏武帝短歌行月明星稀乌鹊南飞戴延之西征记嵩山三十六峯张正见诗峯龂玉山前储光羲嵩阳观诗真人上清室乃在中峯前`】瑶池月胜嵩阳月【`穆天子传觞西王母于瑶池之上沈约白云诗蔽亏昆山树含吐瑶台月魏元忠诗寒风生玉树凉月下瑶池`】人在玉清眠不眠【`太真经三清之间各有正位圣登玉清真登上清仙登太清陶景赋谒三素于玉清列子阜落之国多驰步少休息常觉而不眠李白诗日色已尽花含烟月明欲来愁不眠`】  

庐山瀑布【`后汉书郡国志注庐山在寻阳县南周景式庐山记匡裕周威王时生而神灵庐于此山世称庐君故山取号焉逺法师庐山记西南有石门山其状似双阙壁立千仞而瀑布流焉`】  

虚空落泉千仞直【`谢灵莲山居赋浮泉飞流以写空李白诗但见瀑泉落郭璞诗清溪千余仞刘宪诗崖悬飞溜直`】雷奔入江不暂息【`左思蜀都赋流汉汤汤惊浪雷奔刘孝威诗雷奔石鲸动杜甫诗峡影入江深王季友赋潺湲不息喷薄长往`】今古长如白练飞【`鲍照河清颂亘古通今明鲜晦多谢朓诗澄江净如练水经注悬流飞瀑望之连天若曳飞练于霄中矣`】一条界破青山色【`白居易诗一条白练峡中天孙绰天台山赋瀑布飞流以界道王维诗山色冇无中`】  

再归松溪旧居宿西林  

五粒松深溪水清【`李贺有五粒小松歌五代史郑遨传遨闻华山有五粒松脂入地化为药能去三尸因徙居华隂庾信碑文松径寒深房篆诗前溪流碧水楚辞寂漻兮收潦而水清`】众山揺落月偏明【`法言升东岳而知众山之峛崺也况介丘乎谢灵运诗众山亦对窻九辨萧瑟兮草木揺落而变衰魏武帝乐府月明星稀乌鹊南飞`】西林静夜重来宿【`曹植赋舍予车于西林魏明帝长歌行静夜不能寐沈约诗月华临静夜杜甫诗到此应常宿`】暗记人家犬吠声【`后汉书应奉传奉少聪明自为儿童及长凡所经履莫不暗记王维诗雨中春树万人家徐陵九锡文列郡无犬吠之声`】  

欧阳詹【`字行周晋江人常衮荐之始举进士闽人擢第自詹始官国子监四门助教`】题延平剑潭【`晋书张华传斗牛之间常有紫气雷焕曰宝剑之精上彻于天在豫章丰城焕到县掘狱屋基得双剑一曰龙泉一曰太阿遣使送一与华留一自佩华诛失剑所在焕卒子华为州従事持剑经延平津剑忽于腰间跃出堕水使人没水取之但见两龙各长数丈没者惧而反于是失剑一统志剑津在延平府南平县治东晋雷焕子佩剑渡延平津剑跃入水为龙因名剑津亦名剑潭`】  

想像精灵欲见难【`曹植赋遗情想像荀悦高祖讃防鱼斩蛇异功同符岂非精灵之感哉`】通津一去水漫漫【`王凝之诗逍遥暎通津杜甫诗一去紫台连朔漠韵防漫水广大貌李白诗山长水漫漫`】空余昔日凌霜色【`沈约赋昔时兮春日昔日兮春风淮南子宝剑之色如秋霜`】长与澄潭生书寒【`沈佺期诗碧水澄潭暎逺空薛道衡诗照剑日光寒`】  

刘商  

题道济上人房  

何处营求出世间【`庾信怨歌行不知何处天边北史郎基传基性清慎无所营求史记魏豹传人生一世间如白驹之过隙`】心中无事即身闲【`何逊诗相思不可寄直在寸心中黄庭经闲暇无事心太平张籍诗朝衣蹔脱见闲身`】门外水流风叶落【`史记陈丞相世家家乃负郭穷巷以席为门然门外多有长者车辙王维诗倚杖柴门外张华诗俯临緑水流何逊诗秋风木叶落`】惟将定性对前山【`阮籍通易论立仁义以定性杜甫诗坐对秦山晚刘孝威诗疑是傍洲退似觉前山来`】  

施肩吾  

秋夜山居  

幽居正想飡霞客【`礼记幽居而不淫南史禇伯玉传却粒餐霞之人乃可蹔致不宜久覊顔延之诗中散不偶世本是飡霞人`】夜久月寒珠露滴【`梁简文帝对烛赋夜久惟烦铗天寒不畏蛾庾信铭风高月寒江淹别赋秋露如珠谢灵运诗泠泠朝露滴`】千年独鹤两三声【`古今注鹤千年则变苍庾信诗少鹤己千年谢朓诗独鹤方朝唳诗鹤鸣于九皋声闻于天`】飞下岩前一枝柏【`汉书宣帝纪五凤三年鸾凤又集长乐宫东阙中树上飞下止地地理通释函谷关东西十五里绝岸壁立岩柏隂防谷中殆不见日陆凯诗聊赠一枝春`】  

二  

去雁声遥人语绝【`古子夜歌登高去来雁惆怅客心伤梁昭明太子启今因去雁聊寄刍荛薛道衡诗霜天防雁声杜甫诗戍鼔防人行秋边一雁声江淹赋人声绝马迹沈杜甫诗夜久语声绝`】谁家素机织新雪【`钱起诗关东新月宿谁家卢象诗倦闻隣女机杜甫诗己悲素质随时染裂下鸣机色相射鲍照诗秋虫扶戸吟寒妇成夜织权徳舆诗滩经水濑逢新雪`】秋山野客醉醒时【`谢灵运诗杪秋寻逺山杜甫诗星月动秋山杜审言诗宴逰成野客形胜得山家杜甫诗野客茅茨小梁书羊侃传侃不能饮酒而好宾客终日献酬同其醉醒高适诗栖迟醉复醒`】百尺老松衔半月【`梁简文帝表高隂百尺借云崖之逺王维诗种松皆老作龙鳞孟浩然诗松月夜窻虚李嘉祐诗高月穿松径李白诗青山欲衔半边日班婕好赋缀半月于兰襟徐陵碑明星皎皎流半月之光李峤诗高分半月辉`】  

遇醉道士  

霞帔寻常带酒眠【`孙逖贺铸天尊表霞帔霓裳非因藻缋李庾西都赋霞帔云冠飘飘太清杜甫诗酒债寻常行处有崔颢诗时时醉向酒家眠`】路旁疑是酒中仙【`刘桢诗辇车飞素盖従者盈路旁崔国辅诗章台折杨栁春日路旁情李徳林诗壶盛仙客酒杜甫饮中八仙歌李白一斗诗百篇长安道上酒家眠天子呼来不上船自称臣是酒中仙`】醉来不住人家宿多向逺山松月边【`王维诗桃花源里人家岑参诗今夜不知何处宿白居易诗谁能有月夜伴我林中宿储光羲诗落日登高屿悠然望逺山李白诗海色动逺山天鸡己先鸣卢纶诗犬吠松间月王维诗松声泛月边`】  

武元衡  

春兴  

杨栁隂隂细雨晴【`诗昔我往矣杨栁依依古乐府蹔出白门前杨栁可藏乌王维诗隂隂夏木啭黄鹂杜甫诗洞门对霤常隂隂梁简文帝诗冷风杂细雨张九龄诗初逢山雨晴`】残花落尽见流莺【`庾信诗残花烂熳舒卢照隣诗残花落古树李白诗杨花落尽子规啼庾信诗夏余花欲尽司空曙诗青藂花尽蝶来稀张説诗绕殿流莺凡几树贾至诗百啭流莺绕建章`】春风一夜吹乡梦【`梁元帝纂要春风曰暄风阳风沈约诗春风宛转入细枝高适诗借问落梅凡几曲従风一夜满关山沈佺期诗春梦失阳关李白诗西忆故人不可见东风吹梦到长安`】又逐春风到洛城【`梁元帝曲兰房椒阁夜方开那知步步香风逐刘长卿诗迢迢洛阳梦独卧清川楼戎昱诗归梦不知湖水濶夜来还到洛阳城`】  

春日偶作  

飞花寂寂燕双双【`梁简文帝赋玩飞花之度窻王勃诗何如山水路对面即飞花李峤诗飞花随蝶舞左思诗寂寂杨子宅门无卿相舆王维诗落花寂寂啼山鸟谢朓诗花丛乱数蝶风帘入双燕张谔诗双双燕子共衔泥`】南客衡门对楚江【`刘长卿诗故园栁色催南客耿湋诗偶宿俱南客相看春尽归诗衡门之下可以栖迟李白诗天门中断楚江开杜甫诗楚江巫峡半云雨`】惆怅管何处发【`楚辞九辩惆怅兮而私自怜张衡诗路逺莫致倚惆怅鲍照诗惆怅恋音徽王羲之兰亭序虽无丝竹管弦之盛孟浩然诗林风入管弦魏文帝连珠盖闻琴瑟高张则哀弹发`】春风吹到读书窻【`梁简文帝赋看春风之入栁阳休之诗微穆东风吹杜甫诗花屿读书牀李白诗书留绮窻前岑参诗斜月隠吟窻`】  

郊舍寓目  

晨趋禁掖暮郊园【`沈约诗晨趋朝建礼杜甫诗晨趋阊阖内刘桢赠徐干诗谁谓相去逺隔此西掖垣拘限清切禁中情无由宣注史记曰景帝居禁中禁中者门戸有禁非侍御不得入又洛阳故宫铭曰洛阳宫冇东掖门西掖门沈约诗晚沐卧郊园张九龄诗素业守郊园`】松桂苍苍烟雾繁【`鲍照诗松桂盈膝前孔稚圭北山移文诱我松桂欺我云壑曹植诗山树欝苍苍韦应物诗苍苍松柏姿想在掖垣中江淹诗乗鸾向烟雾杜甫诗东将入海随烟雾骆宾王诗沙寒宿雾繁王维诗凄凄烟雾繁`】明月上时羣动息【`阮籍诗薄帷鍳明月江淹赋月上轩而飞光庾信赋兎月先上杜甫诗水色含羣动陶潜诗日入羣动息归鸟趋林鸣`】雪峯高处正当门【`李白诗回飚吹散五峯雪杜甫诗兰若山高处烟霞障几重袁淑诗种兰忌当门`】  

王建  

十五夜望月  

中庭地白树栖鵶【`风赋徜徉中庭北上玉堂王筠诗中庭有奇树当戸发华滋李白诗地白风色寒韦应物诗高树起栖鵶`】冷露无声湿桂花【`潘岳秋兴赋月朣胧以含光露凄清以凝冷杜甫诗润物细无声刘长卿诗闲花落地听无声隋炀帝词清露冷侵银兎影西风吹落桂花枝庾信诗湿花飞未还`】今夜月明人尽望【`庾信诗谁怜征戍客今夜在交河薛道衡诗今夜寒车宿魏武帝诗月明星稀子夜歌秋夜凉风起天高星月明淮南子明月之光可以逺望庾信诗开船望月华`】不知秋思在谁家【`庾信诗不知何处天边江淹诗不见空闺里縦横秋思端梁元帝诗曙乌忆谁家`】  

宫词  

金殿当头紫阁重【`古歌上金殿酌玉樽江总诗羽籥响钟石流泉灌金殿陆云赋曜六龙于紫阁徐陵文紫阁九重连双阙之耸峭`】仙人掌上玉芙蓉【`史记武帝纪作柏梁铜柱承露仙人掌之属汉武故事承露盘仙人掌擎玉杯为取云表之露崔颢诗仙人掌上雨初晴李白诗太华三芙蓉又遥见仙人防云里手把芙蓉朝玉京`】太平天子朝元日【`汉书食货志余三年食一进曰登再登曰平三登曰太平魏武帝诗对酒歌太平礼记君天下曰天子白居易歌是时天下太平久年年日日望朝元孟浩然诗咸歌太平日`】五色云中驾六龙【`汉官仪天子有五色车皆驾四马春秋命歴序人皇乗云车易时乘六龙以御天洛神赋六龙俨其齐首驾云车之容裔嵇康诗乘云驾六龙`】  

马逢  

宫词  

玉楼天半起笙歌【`十洲记昆仑山一角有积金为天墉城城上安金台五所玉楼十二所孟浩然诗草迎金埒马花待玉楼人鲍照诗高岑隔天半江淹赋笙歌畹右琴舞池东王维诗前路拥笙歌`】风送宫人笑语和【`鲍照诗雁还风送秋易贯鱼以宫人宠无不利周礼天官宫人掌王六寝之脩诗燕笑语兮李白诗宫女笑藏钩鲍照诗声和心亦宣`】月影殿开闻晓漏【`何逊诗房栊月影斜徐孝嗣诗月殿夜凝明庾肩吾诗别筵开帐殿徐陵书铛铛晓漏杜审言诗风清晓漏闻`】水精帘卷近秋河【`宋之问明河篇水精帘外转逶迤何逊诗珠帘早初卷谢朓诗秋河曙耿耿`】  

张籍  

与贾岛闲逰  

水北原南草色新【`谷梁传水北为阳岑参诗山开灞水北谢朓文风揺草色日照松光袁恕巳诗芳林草树新`】雪销风暖不生尘【`诗雨雪漂漂见晛曰消庾肩吾诗庭雪晚初消江淹赋闺中风暖陌上草薰洛神赋凌波微步罗袜生尘`】城中车马应无数【`费昶诗秋气城中冷阮籍诗出门临永路不见行车马刘孝绰诗衡门谢车马周礼春官旄人舞者无数孟浩然诗鸿渐看无数`】能解闲行有几人【`武元衡诗空庭緑草闲行处何逊诗寂寂行人疎梁昭明太子诗故筝犹可惜应度几人边`】  

秋思  

洛阳城里见秋风【`汉书地理志河南郡县雒阳注鱼豢云汉火行忌水故去雒水而加佳汉乐府遥望洛阳城鲍照诗鸡鸣洛城里汉武帝秋风辞秋风起兮白云飞`】欲作家书意万重【`吴志曹公闻权以土地业备方作书落笔于地岑参诗为报家人数寄书杜甫诗来为附家书谢惠连诗沈吟为尔感情深意弥重`】复恐匆匆説不尽【`晋书张芳云匆匆不暇草书杜甫诗告别莫匆匆广韵匆遽也又速也易书不尽言言不尽意`】行人临发又开封【`梁元帝诗欲覔行人寄消息晋书殷浩传桓温将以殷浩为尚书令遗书告之浩欣然许焉将答书虑有缪误开闭者数十竟逹空函庾信诗开君万里书李端诗故国一封书`】  

寄李渤【`唐书李渤传字濬之洛阳人与兄涉偕隠庐山更徙少室`】  

五渡溪头踯躅红【`水经注颍水又东五渡水注之嵩高山记五渡水自山顶下流疏为二十八浦其水萦回泝者五涉故名五渡明一统志五渡溪在登封县东南四十五里源出嵩山东谷本草山踯躅树高三四尺花红如血花木考踯躅花一名山石榴三月开满山谷浓艳如霞一名暎山红又名杜鹃花`】嵩阳寺里讲时钟【`李白送杨山人归嵩阳诗嵩阳玉女峯明一统志嵩阳观今名嵩阳宫在嵩山麓魏孝文帝剏造名嵩阳寺唐改为嵩阳观沈炯天中寺诗石座应朝讲独孤及钟铭佛以钟警六时岑参还少室诗烟深嵩角钟`】春山到处行应好【`刘孝绰诗别待春山上刘长卿诗云外春山钟高适诗江山到处堪乗兴`】一月看花到几峯【`诗一月三捷江淹诗看花桃李津何逊诗看花时转侧张子容诗神女知来第几峯名山记嵩山有三峯最高曰峻极峯东曰太室西曰少室`】  

寻仙【`郭璞诗寻仙万余日今乃见子乔`】  

溪头一迳入青崖【`王绩诗更坐北溪头王维诗相待虎溪头钱起诗一迳入溪色湘中记青崖若防黛顔延之诗貌眄觏青崖`】处处仙居隔杏花【`何逊诗年光处处华周让诗行行访名岳处处必留连释惠标诗天目本仙居神仙传董奉居山为人治病愈者使栽杏数年成林张继上清词却向蓬莱看杏花`】更见峯西幽客説【`杜甫诗斜景雪峯西谢朓诗幽客滞江皋李白诗幽客时憩泊`】云中犹有两三家【`水经注唐公房学道得仙白日升天鸡鸣天上犬吠云中王融乐府响梵高云中杜甫诗城中十万戸此地两三家`】  

朱庆余  

题仙游寺【`岑参宿仙逰寺诗太一连太白两山知几重路盘石门窄匹马行才通日西到山寺林下逢支公白居易寄题仙逰寺诗曽于太白峯前住数到仙逰寺里来`】  

石抱龙堂藓石干【`沈佺期诗天磴屹横抱李华仙逰寺诗自注有龙潭穴一统志太白湫在太白山顶相传湫有神龙楚辞鱼鳞屋兮龙堂刘孝威诗石岸生寒藓苏颋诗卧石铺苍藓`】山遮白日寺门寒【`王绩诗时时防嶂遮秦嘉诗暧暧白日陈后主栖霞寺诗鸡峯白日沈崔国辅诗松雨时复滴寺门清且凉`】长松瀑布饶奇状【`战国防荆有长松文梓薛道衡诗涧影落长松孙绰赋瀑布飞流以界道明一统志太白山在武功县南九十里山极高山半有横云如瀑布则防雨孟浩然诗西山多奇状`】曽有仙人驻鹤看【`魏武帝乐府仙人玉女来遨逰曹植仙人篇仙人揽六着对博太山隅陈子昻序玉笙吟风瑶装驻鹤`】  

王涯  

献夀词【`傅休奕诗临轩进爵献夀翩翩`】  

宫殿参差列九重【`后汉书百官志光禄勲卿一人掌宿卫宫殿门户王维诗九天阊阖开宫殿扬雄甘泉赋増宫参差徐陵太极殿铭雍畴相望参差未央楚辞君之门兮九重易林紫阙九重尊严在中`】祥云瑞气捧阶浓【`谢朓雩祭歌冻雨飞祥云靡何逊诗晴轩连瑞气唐太宗诗瑞气萦丹阙张衡东京赋薛综注天子殿高九尺阶九齿各为九级`】微臣欲献唐尧夀【`鲍照诗微臣逢世庆宋之问诗微臣昔忝方明御史记司马相如传君莫盛于唐尧庄子尧观于华华封人曰愿祝圣人使圣人夀`】遥指南山对衮龙【`诗如南山之夀杜审言诗南山倚殿前礼记天子龙衮诗衮衣绣裳传衮衣卷龙衣也班固东都赋脩衮龙之法服`】  

游春词【`张骏逰春诗春游诚可乐`】  

曲江緑栁变烟条【`寰宇记曲江池汉武帝所凿名为宜春苑其水曲折有似广陵之江故名之剧谈录曲江池本秦时隑州唐开元中疏凿花卉环列烟水明媚都人逰翫盛于中元上巳之节孙绰诗緑栁防坂王维诗无心变杨栁张旭栁诗濯灌烟栁拂地垂`】寒谷冰随暖气消【`刘向别录燕有寒谷邹衍吹律温气乃至左思魏都赋寒谷丰黍吹律暖之也春秋繁露天地之化如四时所好之风出则为暖气张正见诗冰消緑水池`】才见春光生绮陌【`梁简文帝乐府大道满春光阳休之诗霭霭春光上梁简文帝诗三条绮陌平王维诗花明绮陌春`】巳闻清乐动云韶【`旧唐书音乐志后魏孝文宣武用师淮汉收其所获南音谓之清商乐隋平陈因置清商署总谓之清乐唐书礼乐志清商伎者隋清乐也周礼郊祀用六代之乐云门大咸大防大夏大濩大武注云门黄帝乐谓其徳如云之出也大防舜乐言其徳能绍尧之道也案防与韶同晋书乐志愔愔云韶尽美尽善`】  

二  

经过栁陌与桃蹊【`萧贲诗经过狭斜里王勃春思赋丹轮绀幰相经过卢照隣诗寒辞杨栁陌春满凤凰池史记李广传桃李不言下自成蹊顾野王诗日影桃蹊色`】寻逐春光着处迷【`孟浩然诗十步枉寻春虞世南诗春光催栁色李百药赋縦胜气之逍遥眷春光而怡逸崔国辅诗应由春草误着处不成归张説诗寻玩往还迷`】鸟度时时冲絮起【`虞世南诗横空一鸟度王勃碑文鸟度难寻猿惊易失梁简文帝咏絮诗花絮时随鸟世説谢太傅寒雪日内集曰白雪纷纷何所似兄子曰撒盐空中差可拟兄女曰未若栁絮因风起`】花繁衮衮压枝低【`郑曼季诗芳条高茂花繁垂隂杨炯诗花繁宝树红晋书王戎传王济曰张华喜説史汉裴頠论前言往行衮衮可聴杜甫诗千朶万朶压枝低谢朓诗樛枝耸复低`】  

秋思  

网轩凉吹动轻衣【`沈约诗网轩暎珠缀唐太宗诗秋光凝翠岭凉吹肃离宫潘尼诗步水褰轻衣沈约风赋时卷瑶台翠帐乍动佚女轻衣`】夜聴更长玉漏稀【`鲍照诗夜聴黄石波王胄诗更深夜转长初学记刻漏之制以铜为器实以清水下各开孔以玉虬吐漏水入两壶右为夜左为昼苏味道诗玉漏莫相催李颀诗月隠高城钟漏稀`】月度天河光转湿【`丘迟赋阶伺禽飞窻高月度杨凝诗月度网轩光诗倬彼云汉笺云汉谓天河也疏河图纬云河精上为天汉是天河河水光之精气也王勃诗雨去花光湿`】鹊惊秋树叶频飞【`贺循诗徘徊夜鹊屡相惊庾肩吾诗秋树翻黄叶江总诗秋树相思一枝緑王勃诗山山黄叶飞`】  

二  

宫连太液见沧波【`沈佺期诗家即帝宫连汉书武帝纪帝作大池渐台二十余丈名曰太液张衡西京赋顾临太液沧池漭沆栁恽诗太液沧波起梁简文帝诗沧波白日晖`】暑气微销秋意多【`虞世南诗清风涤暑气曹植诗初秋凉气发庭树微销落韦应物诗河汉有秋意李白诗歴览幽意多`】一夜轻风苹末起【`庾信诗吹衣一夜风张协诗轻风摧劲草宋玉风赋夫风生于地起于青苹之末隋炀帝词苹末起清风`】露珠翻尽满池荷【`江淹别赋秋露如珠庾信诗秋露似珠圆杜甫诗露翻兼雨打徐陵诗风碎池中荷萧子云诗池荷正卷叶`】  

令狐楚  

望春词  

高楼晓见一花开【`陆机诗高楼一何峻张协赋高楼特起竦峙岧嶤王昌龄诗江明高楼晓易林一花千叶唐太宗赋一花散而峯明梁元帝诗春花犯雪开`】便觉春光四面来【`梁简文帝诗大道满春光沈约诗春光发陇首薛稷诗四面云霞敞御筵张説诗松风四面来`】暖日晴云知次第【`禇亮诗梅梁暖日斜岑参诗风恬日暖荡春光庾信诗云晴即作峯南史严植之传在潮沟聚徒讲説有区段吹第`】东风不用更相催【`礼记东风解冻范云诗东风栁线长隋炀帝诗解佩更相催伏知道诗春色转相催`】  

二  

云霞五彩浮天阙【`谢灵运诗云霞收夕霏汉书郊祀志赵人新垣平以望气见上言长安东北有神气成五彩若人冠冕焉庾信马射赋序正绘五彩之云梁元帝诗水影若浮天丹阳记王茂陪乗出宣阳门南望牛头山两峯曰此天阙也梁简文帝京洛篇天阙复穹窿`】梅栁千般夹御沟【`陶潜诗梅栁夹门植骆宾王诗生憎燕子千般语古今注长安御沟谓之杨沟谓植杨于其上也亦曰禁沟引终南山水従宫内过所谓御沟吴均歌连枝接叶夹御沟`】不上黄山南北望【`张衡西京赋绕黄山而欵牛首张融海赋序南北如天宗羁诗南瞻临别馆北望尽离宫`】岂知春色满神州【`隂铿诗上林春色满谢朓诗宛洛佳遨逰春色满皇州左思诗灵景耀神州`】  

杨巨源  

宫燕词  

毛衣似锦语如【`苏子卿鼓吹曲丹水浴毛衣朱超道诗寄语故林无数鸟防入羣里比毛衣萧毂野田黄雀行弱躯媿彩饰轻毛非锦文沈佺期诗燕来红壁语韵防八音之丝也`】日暖争高绮陌天【`杜甫诗溪囘日气暖岑参诗风恬日暖荡春光唐太宗诗心随朗日高薛道衡诗高天澄逺色梁简文帝诗三条绮陌平王维诗花明绮陌春`】几处野花留不得【`李白诗寻花几处行杜甫诗月傍闗山几处明孔徳绍诗野花开石镜江总诗野花不识采徐勉歌空纡长袖客不留诗彼求我则如不我得`】双双飞向御炉前【`九国志乌鹊双飞王勃诗鸳鸯池上两两飞凤凰楼下双双度唐书仪卫志朝日殿上设黼扆蹑席薰炉香案贾至诗衣冠身惹御炉香张正见神仙篇愿杂百和气宛转金炉前`】  

和练秀才杨栁【`后汉书黄琼传论汉初诏举贤良方正州郡察孝防秀才隋书杜慎徽传兄弟数人开皇末举秀才`】  

水边杨栁麴尘丝【`古今注蒲栁生水边范云诗盈盈一水边梁简文帝诗杨栁乱成丝又杨低栁合露尘飞西溪蕞话刘禹锡诗龙池遥望麴尘丝按礼记月令鞠衣注如麴尘色又周礼内司服鞠衣郑氏云黄桑服如鞠尘色乃知用麴糵字非是`】立马烦君折一枝【`李颀诗立马带星霜杜甫诗花边立马簇金鞍李峤栁诗攀折为思君古乐府花开堪折即须折莫待无花空折枝宗怀诗一枝犹桂馥千步有兰香`】惟有春风最相惜【`萧琳诗惟有歌梁共尘飞一半来淮南子春风至则甘雨降生育万物梁武帝乐府一叶度春风四子讲徳论爱惜朝夕`】殷勤更向手中吹【`吴均诗殷勤妾自知沈约咏篪诗殷勤寄玉指曹植结客篇利劒鸣手中梁武帝团扇歌手中白团扇庾信杨栁歌倐忽河中风浪吹`】  

赠崔驸马  

百尺梧桐画阁齐【`枚乗七发龙门之桐高百尺而无枝沈约咏孤桐诗龙门百尺时排云少孤立庾肩吾诗歌声临画阁储光羲诗故人逰画阁却望似云边庾信诗高阁千寻跨重檐百丈齐`】箫声落处翠云低【`列仙传萧史弄玉同凤凰飞去秦人作凤女祠于雍宫世有箫声唐明皇诗彷佛玉箫声冯衍赋乘翠云而相佯陆机歌轩冕婀娜翠云中庾信诗隂云敛向低`】平阳不惜黄金埒【`汉书外戚传孝武卫皇后为平阳主讴者王昌龄诗平阳歌舞新承宠江总宛转歌不惜独眠前下钓晋书王济传买地为马埒编钱满之时人谓为金沟庾信诗黄金新埒开`】细雨花骢踏作泥【`梁蕳文帝诗冷风杂细雨张正见诗细雨濯梅林杜甫骢马行邓公马癖人共知初得花骢大宛种岑参诗细草新花踏作泥`】  

张继  

枫桥夜泊【`吴地志长吴二县虹桥三百有余其最着为枫桥去阊门西七里面山临水南北往来必经于此豹隠记谈旧作封桥后因张继诗相承作枫`】  

月落乌啼霜满天【`鲍照赋晓月将落梁昭明太子诗月落林余影唐书乐志乌夜啼者宋临川王义庆所作也陆琼诗乌啼月正悬陶景诗空山霜满高烟平沈约塘上行夙昔玉霜满萧子显诗飞蓬恒满天`】江枫渔火对愁眠【`楚辞湛湛江水兮上有枫崔信明诗枫落吴江冷孟浩然诗江火共星辉赵冬曦诗渔火明暗丛韦应物诗复此对牀眠刘孝先诗夜愁眠不安`】姑苏城外寒山寺【`史记河渠书賛上姑苏望五湖岑参诗观湖秋正好莫不上姑苏一统志寒山寺在苏州府城西一十里韦应物诗夜宿寒山寺`】夜半钟声到客船【`史记歴书夜半朔旦冬至甯戚饭牛歌従昏饭牛至夜半礼记君子聴钟声则思武臣张九龄诗余花满客船杜甫诗江畔长沙驿相逢缆客船石林诗话张继题城西枫桥寺诗欧阳文忠公尝病其夜半非打钟时盖公未尝至吴中今吴中山寺实以夜半打钟`】  

权徳舆  

戏赠天竺灵隐二寺寺主【`九域志天竺山葛仙翁得道之所一统志天竺峯在杭州城西一十七里名胜志灵隠山在杭州府城西十二里晋咸和元年梵僧恶理登山叹曰此中天竺国灵鹫山之小岭不知何年飞来上天竺寺在北高峯麓中天竺寺在稽留峯北下天竺寺在飞来峯之麓`】  

石路泉流两寺分【`洛阳伽蓝记崎岖石路似壅而通谢庄懐园引青苔芜石路一统志下天竺寺有合涧跳沫诸泉名胜志合涧桥在飞来峯路口北涧自灵隠而下南涧自天竺而下合流于此号曰钱源水经注溪水自湖两分`】寻常钟磬隔山闻【`左传争寻常注八尺曰寻倍寻曰常史记李斯传布帛寻常庸人不释乂平原君传器物钟磬自若隋炀帝诗酒防钟磬息孟浩然诗停午闻山钟`】山僧半在中峯住【`庾信诗山僧或见寻杜甫诗山僧高下居汉书陈汤传客倍而主人半杭都赋南北高峯独秀诸岭之表庾信诗鹄葢上中峯王褒诗中峯云己合北史强练传恒寄住诸佛寺`】共占青峦与白云【`杜甫诗庶近幽人占七命陵黄岑挂青峦谢惠连松賛形寄青峦诗英英白云汉武帝秋风辞秋风起兮白云飞`】  

舟行夜泊  

萧萧落叶送残秋【`九歌风飒飒兮木萧萧陶潜诗空庭多落叶慨然知己秋鲍照诗雁还风送秋庾信诗残秋欲屏扇`】寂寞寒波急暝流【`新语寂寞而无隣寥廓而独寐谢灵运诗心迹双寂寞又赋驰寒波而秋徂宋之问赋揺寒波兮风飒然萧子范诗晚流稍东急暝景促西晖薛道衡诗扬舲泝急流`】今夜不知何处泊【`张九龄诗故乡临桂水今夜渺星河孟浩然诗不知王逸少何处防羣贤陶潜诗前途当几许未知止泊处`】防猿晴月引孤舟【`王岫诗五里徘徊鹤三声防绝猿唐太宗诗隔岫防猿吟李白诗沸珠跃晴月独孤及诗伫看晴月澄澄影唐书何易于传易于为益昌令刺史常乗春泛舟索民挽繂易于身引舟陶潜诗渺渺孤舟逝刘昚虚诗沧溟千万里日夜一孤舟`】  

题崔山人草堂  

竹径茅堂接洞天【`梁昭明太子启追凉竹径徐陵诗竹径防茏巧韦孟在邹诗爰戾于郊鬋茅作堂杜甫诗悮疑茅堂过江麓骆宾王诗层岩逺接天茅君传大天之内有地之洞天三十六所乃真仙所居李白诗灵书藏洞天`】闲时麈尾漱春泉【`南史陈显达传曰麈尾蝇拂是王谢家物世説王夷甫容貌整丽妙于谈恒捉白玉柄麈尾与手都无分别庾信文漱泉珉谷吹尘石牀庾阐诗手澡春泉洁`】世人车马不知处【`傅汝砺诗花间犹恐世人寻玉维诗白眼看他世上人后汉书桓荣传荣为少傅赐以辎车乗马刘孝绰诗衡门谢车马后汉书姜肱传诏书至门遂微服间行卖卜给食召命得防家亦不知其处`】时有归云到枕前【`岑参诗时时地上有傅毅七激仰归云遡逰风张衡赋凭归云而遐逝兮沈约诗月辉横射枕王维诗向是云霞里今成枕席前`】  

杂兴  

琥珀尊开月暎帘【`后汉书东夷传哀牢夷出虎魄博物志松脂沦入地千年化为茯苓又千年化为琥珀本草琥珀是海松木中津液初若桃胶后乃疑结杜甫诗掌中琥珀钟李白诗重有金尊开王僧儒诗二八人如花三五月如镜开帘一种色当户两相暎`】调弦理曲指纎纎【`王融三妇艳诗小妇独无事挟瑟上高堂丈人且安坐调弦讵未央谢朓诗调弦命緑珠古诗当户理清曲王维诗戏罢曽无理曲时嵇康琴赋飞纎指以驰骛诗掺掺女手传掺掺犹纎纎也古诗纎纎出素手`】含羞敛态劝君住【`梁简文帝诗含羞未上砌微笑出长廊王琚美女篇须臾破顔倐敛态一悲一喜并相宜王维诗劝君更尽一杯酒晋书庾亮传诸君少住`】更奏新声刮骨盐【`嵇康琴赋更唱迭奏声若自然史记李延年传善歌为变新声古诗新声妙入神隋书音乐志高昌献明圣乐曲其歌曲有疎勒盐客斋随笔幽怪录载籧篨三娘工唱阿鹊盐曲又有突厥盐疎勒盐等曲唐诗有媚赖吴娘唱是盐更奏新声刮骨盐然则謌诗谓之盐者如吟行引曲之类云`】  

二  

乳燕双飞莺乱啼【`鲍照乐府乳燕逐草虫杜甫诗鸣鸠乳燕青春深江淹诗袖中有短书愿寄双飞燕梁简文帝诗莺啼春欲驶张谔诗翠幕纱窻莺乱啼`】百花如绣照深闺【`虞世南诗照水百花然王昌龄诗西宫夜静百花香史记范雎传秦韩之地形相错如绣唐书王毛仲传従帝东封取蓄马数万疋每色一队相间如一阵锦绣张绪诗天花照石渠孟郊诗至今青里云结深闺门`】新妆对镜知无比【`徐悱妻刘氏诗落日更新妆开帘对春树陈后主诗新妆艳质本倾城李白诗对镜便垂泪高唐赋惟高唐之大体兮无物类之可仪比`】微笑时时出瓠犀【`宋玉赋含喜微笑窃视流眄张衡赋离朱唇而微笑兮顔的礰以遗光梁简文帝诗微笑隠香屏诗齿如瓠犀传瓠犀瓠瓣也`】  

三  

巫山云雨洛川神【`汉书地理志南郡巫县应劭汪巫山在西南襄阳耆旧传赤帝女曰瑶姬未行而卒葬于巫山之阳楚懐王逰于高唐昼寝梦与神遇宋玉赋妾在巫山之阳高丘之岨旦为朝云暮为行雨曹植洛神赋序余朝京师还济洛川古人有言斯水之神名曰宓妃感宋玉对楚王神女之事遂作斯赋孟浩然诗态比洛川神`】珠襻香腰穏称身【`庾信赋裙斜假襻王勃赋香随白雪舞腰来杜甫丽人行珠压腰衱穏称身`】惆怅妆成君不见【`九辨惆怅兮而私自怜魏文帝诗妾心感兮惆怅刘孝绰诗棹女闇妆成沈君旧诗妆成更防星鲍照鸣鴈行憔悴容仪君不知栁恽诗谁知独不见`】含情起立问傍人【`古乐府含情不能言杜甫诗春日复含情礼记注起立者失言而变自新李白诗晨朝来借问沈佺期诗傍人那得知`】  

陆畅  

游城东王驸马亭【`通典驸马都尉汉武帝元鼎元年初置秩比二千石掌驸马晋以驸马都尉奉朝请诸尚公主者若刘惔桓温等皆为之`】  

城外无尘水间松【`杜甫诗畎亩孤城外徐陵诗山寒疑冇雪石路本无尘李白诗清泉暎疎松`】秋天木落见山容【`庾信诗秋光丽晚天萧慤诗秋天拟文学李白诗天秋木叶下江总诗木落久无蝉元稹诗山容水态使君知`】共寻箫史江亭去【`骆宾王诗物外狎招寻列仙传萧史善吹箫能招白鹤教弄玉凤鸣居数十年吹箫作凤声凤凰来止其屋为作凤台夫妇止其上一日皆随凤飞去张华诗箫史重长年李白诗江亭有孤屿`】一望终南紫阁峯【`陈后主诗春江聊一望五经要义终南山长安南山也一名太一潘岳关中记其山一名中南言在天之中居都之南故曰中南李白望终南山寄紫阁隠者诗出门见南山引领意无限白居易诗紫阁峯西清渭东`】  

题独孤少府园林  

四面青山是四隣【`周礼春官王宫悬注宫悬四面悬象宫室元稹诗四面常时对屏嶂萧诠诗青山照落晖储光羲诗青嶂成四隣`】烟霞成伴草成茵【`陶景碑胜气与烟霞共逺谢万春逰赋靡翠草而成茵开元天寳遗事学士许慎选聚落花铺于坐下曰吾自有花茵何消坐具`】年年洞口桃花发【`吴均诗年年月月对君王陶潜桃花源记晋太康中武陵人捕鱼为业縁溪行忘路之逺近逢桃花林林尽水源更得一山山有小口便舍舟従口入南史循吏传序桃花渌水之间秋月春风之下`】不记曽经迷几人【`左传作而不记杜甫诗原上急曽经李峤桃花园诗不能拥路迷仙客`】  

刘言史  

乐府  

珠喷团香小桂条【`穆天子传黄之泽其马歕玉战国防骥于是俛而喷仰而鸣声造于天傅休奕乗舆马赋流汗如珠陈后主紫骝马诗香动屡惊衣梁元帝答齐国双马书名重桂条形图栁谷`】玉鞭兼赐霍嫖姚【`杜甫诗麒麟受玉鞭汉书霍去病大将军青姊少儿子也年十八为侍中善骑射再従大将军大将军受诏选壮士为嫖姚校尉注服防曰音飘揺师古曰票姚劲疾之貌也荀悦汉书作票鹞去病后为票骑将犹取票姚之字耳庾信诗将寄霍嫖姚`】弄影便従天禁出【`唐太宗诗马影溜中横鲍照赋叠霜毛而弄影张率相逢行朝径禁中出`】碧蹄声碎午门桥【`张仲素诗猎猎轻风在碧蹄杨思立诗鸟声含羽碎春明梦余录午门之内有皇极等门`】  

赠成链师【`唐六典道士徳高思精谓之链师`】  

花冠蕊帔色婵娟【`汉武内传上元夫人戴九星灵芝夜光之冠张説诗绣装帕额宝花冠列仙传赐宝琴花帔以遣之刘长卿诗仙帔叠青霞吴都赋檀圞婵娟宋之问诗脩竹婵娟同一色`】一曲清箫凌紫烟【`江总诗一曲悲千里汉书元帝多材艺能吹箫自度曲被歌声郭璞逰仙诗赤松临上游驾鸿乗紫烟鲍照诗扬芬紫烟上`】不知今日重来意【`陶潜诗不知几何年古诗今日良宴防阮籍诗驱马复来归`】更住人间几百年【`史记留侯世家愿弃人间事従赤松子游耳高士传宗测少静退不乐人间`】  

李翱  

赠药山高僧惟俨【`传灯录刺史李翱问药山惟俨禅师如何是道师以手指上下曰云在青天水在瓶翱欣然作礼而述偈云`】  

链得身形似鹤形【`神仙传仙家有太隂链形之法能令日中无影吴都赋桂父链形而易色曹植诗飡霞潄沆瀣毛羽被身形醉乡日月仙经云鹤形高飞薛逢诗仪容清峭云鹤形`】千株松下两函经【`徐陵诗千株挺荆国梁简文帝诗芳树防千株李白诗松下问童子洛阳伽蓝记寺上经函至今尚存李益诗松窻有道经`】我来问道无余説【`庄子今日晏闲敢问至道庾亮翟微君賛余钦若人之风常问道于无何之庐张籍诗身外无余事`】云在青霄水在缾【`吴均咏云诗飘飘上碧虚蔼蔼隠青林蜀都赋干青云而秀出梁高僧传每旦水缾自满`】  

赵嘏  

再赠  

选得幽居惬野情【`礼记幽居而不淫陶潜诗我实幽居士无复东西縁杜甫诗梅发对幽居白居易诗慵慢疎人事幽栖遂野情`】终年无送亦无迎【`王维诗终年无客常闭关晋书皇甫谧传城阳太守梁栁当之官人劝谧饯之谧曰栁为布衣时过吾吾送迎不出门杜甫诗客至従嗔不出迎`】有时直上孤峯顶【`水经注太山直上七十里仰视天门孔稚圭文干青云而直上李颀诗悠悠孤峯顶`】月下披云啸一声【`王勃诗林塘花月下王维诗浣纱明月下中论文王遇姜公于渭阳灼然如披云见白日庾信诗冷猿披云啸世説刘越石乗月登楼清啸水经注孙登常经宜阳山上峯行且啸如箫韶笙簧之音声振山谷元稹诗飞上九天歌一声`】  

贾岛  

夏夜宿上谷开元寺【`水经注上谷故燕地秦始皇置上谷郡晋书地道志郡在谷之头故因以上谷名焉`】  

诗成一夜月中题【`南史王僧孺传萧文琰曰顿烧一寸烛而成诗何难之有杜甫诗诗成泣鬼神陈后主诗惟应有今夕一夜不迢迢萧慤诗杨栁月中疎钱起诗诗惭赐笔题`】便卧松风到晓鸡【`刘长卿诗云卧饭松栗南史陶景传特爱松风庭院皆植松李益诗松风开法席唐明皇诗鸡鸣逐晓风`】带月时闻山鸟语【`陶潜诗带月荷耡归虞世南诗带月下虹桥刘勰新论聴山鸟之音云胜丝竹之响萧子范诗鸟语出梅中`】郡城知近武陵溪【`羊士谔诗槐栁萧疎绕郡城陶潜桃花源记晋太康中武陵人捕鱼为业縁溪行忘路之逺近张九龄诗且言临海郡兼话武陵溪`】  

夜期客不至  

逸人期宿石牀中【`范蔚宗逸民传论所谓举逸人则天下归心者乎唐太宗诗清溪祖逸人水经注夷水东迳石室村人采蜜室边见一仙人坐石牀上孟浩然诗石牀卧苔藓`】遣我开扉对晚空【`何逊诗苑户开万扉梁简文帝诗山斋开夜扉魏澹诗早晚时应至轻举一排空`】不知何处啸秋月【`庾信诗不知何处天边晋书阮籍传籍常于苏门山遇孙登与商畧终古登皆不应长啸而退至半岭闻有声若鸾凤之音唐书崔咸传咸素有高世志闲逰终南山乗月吟啸顾恺之诗秋月扬明晖`】闲着松门一夜风【`庾信纥干碑松门石起碑字生金王勃诗松门聴梵音梁简文帝诗珠帘迎晓日金华拂夜风`】  

严维【`字正文越州山隂人至徳二载进士擢辞藻丽科调诸暨尉辟河南幕府终秘书省校书郎与刘长卿友善`】  

丹阳送韦参军  

丹阳郭里送行舟【`郎士元诗应向丹阳郭秋山独掩扉魏文帝善哉行汤汤川流中冇行舟`】一别心知两地秋【`张正见诗万里一别何寥廓李陵书人之相知贵相知心何逊诗念此一筵笑分为两地愁韦应物诗重忆别离秋`】日晚江南望江北【`栁恽江南曲汀洲采白苹日落江南春史记货殖传注高帝所置江南者丹阳也宋之问诗乡连江北树谢灵运诗江南倦歴览江北旷周旋`】寒鸦飞尽水悠悠【`王昌龄诗玉顔不及寒鸦色犹带昭阳日影来于逖诗寒鸦噪晚景诗淇水悠悠张説诗心随湖水共悠悠`】  

司空曙  

江村即事  

钓罢归来不系船【`张谓诗钓时如有待钓罢己忘筌刘安招隠士王孙兮归来宋之问诗归来物外情庄子泛若不系之舟杜甫诗羣书满系船`】江村月落正堪眠【`谢朓诗暧暧江村见虞骞诗孤岭枕江村梁昭明太子诗月落林余影`】縦然一夜风吹去【`高适诗借问落梅凡几曲従风一夜满关山诗箨兮薄兮风其吹女`】只在芦花浅水边【`江总诗芦花霜外白岑参诗芦花罥钓丝梁简文帝单鳬诗衔苔入浅水李徳裕诗叶抽清浅水范云诗盈盈一水边`】  

王涯  

汉苑行  

二月春风遍栁条【`孝经纬雨水十五日斗指甲为惊蛰二月节谢朓诗四面动春风庾信诗春风满路香梁简文帝诗栁条恒着地杜甫诗漏泄春光有栁条`】九天仙乐奏云韶【`淮南子上通九天下贯九野注九天八方中央也李白诗清乐动九天沈佺期赋仙人共天乐俱行唐书礼乐志太常采开元雅乐制云韶法曲又云韶乐遇内宴乃奏`】蓬莱殿后花如锦【`雍緑大明宫地在龙首山上龙朔二年改名蓬莱宫取殿后蓬莱池为名也赵彦昭诗悬榜学蓬莱孔徳绍诗露花疑濯锦李白诗千花尽如锦`】紫阁阶前雪未消【`陆云喜霁赋曜六龙兮紫阁江淹诗阶前水光裂树上雪花团庾肩吾诗庭雪晚初消`】  

张仲素  

汉苑行  

囘雁高飞太液池【`礼记孟春之月鸿雁来注雁自南才来将北反其居杜甫诗忽覩云中数雁囘南史任昉传不覩鸿雁高飞汉书郊祀志其北治大池渐台二十余丈名曰太液池傅休奕阳春赋素冰解而太液洽獭祭而北雁征`】新花低发上林枝【`鲍泉诗新花满新树梁简文帝诗新花歴乱开谢朓诗低枝讵胜叶梁元帝诗花发故年枝汉书东方朔传使大中大夫吾丘夀王为上林苑属之南山三辅黄图汉上林苑即秦之旧园`】年光到处皆堪赏【`卢元明诗晼晼年光丽何逊诗年光处处华李峤诗乗春重逰豫淹赏玩芳菲`】春色人间总未知【`谢朓诗春色满皇州梁简文帝诗春色暎宫来李白诗别有天地非人间杜甫诗少有外人知`】  

二  

春风淡荡景悠悠【`管子其时曰春其气曰风梁简文帝诗春风本自奇闻人蒨诗淡荡入帘风崔湜诗淡荡春光满晓空梁武帝诗风光正悠悠`】莺啭高枝燕入楼【`梁元帝诗新莺隠叶啭新燕向窻飞岑参诗莺啭皇州春色防朱超诗防羽切高枝刘义恭赋怜春燕之入楹梁简文帝新燕诗俱向吹楼飞`】千步囘廊闻凤吹【`梁简文帝招真馆碑铭雄柱千步梁元帝诗罢逐步廊回杜甫诗小院回廊春寂寂孔稚圭北山移文闻凤吹于洛浦`】珠帘处处上银钩【`拾遗记结珠为帘垂五色玉佩鲍照诗珠帘无隔露徐仪诗处处敞高扄庾肩吾诗珠帘新上钩隋书苏威传宫中以银为幔钩`】  

杨凌【`字恭履少以篇什著名官至侍御史`】  

秋原野望  

客雁秋来次第逢【`礼记季秋之月鸿雁来宾注来宾言其客止未去也正义犹如宾客故云客止未去庾信诗犹有河边雁秋来南向飞`】家书频寄两三封【`汉书苏武传天子射上林中得鴈足有系帛书岑参诗为报家人数寄书杜甫诗家书抵万金史记越世家陶朱公为一封书遗庄生`】夕阳天外云归尽【`诗度其夕阳传山西曰夕阳刘长卿诗寒渚一孤鴈夕阳千万山又孤峯夕阳后翠岭秋天外谢灵运诗时竟夕成霁云归日西迟`】乱见青山无数峯【`陈子昻诗惟见逺山青钱起诗曲终人不见江上数峯青`】  

春霁花萼楼南闻宫莺【`雍录明皇帝于兴庆宫隅为二楼西则花萼相辉南则勤政务本西楼以燕兄弟而南楼以脩政事也`】  

祥烟瑞气晓来轻【`薛曜诗双阙祥烟里何逊诗晴轩连瑞气李峤诗防胧烟雾晓`】栁变花开共作晴【`刘端诗檐栁变初黄孟浩然诗花逼艳阳开张正见诗花影发晴枝`】黄鸟逺啼鳷鹊观【`王俭诗黄鸟弄春飞王僧孺诗复闻黄鸟声隋炀帝诗啼莺逺相唤史记司马相如传过鳷鹊望露寒注甘泉宫左右观名也三辅黄图武帝建元中作鳷鹊观于苑垣内`】春风流出凤凰城【`萧慤春赋二月莺声才欲断三月春风巳复流李孝贞诗流响入南宫卢照隣诗春满凤凰城王维诗树转凤凰城`】  

长孙佐辅  

寻山家  

独访山家歇还涉【`骆宾王诗高人倘有访杜甫诗山家蒸栗暖搜神记王子珍往定州边孝先处习业于路旁树隂憩歇诗大夫跋涉传水行曰涉`】茅屋斜连隔松叶【`晋书罗含传含转州别驾以廨舍諠扰于城西小洲上立茅屋盐铁论阁道错连足以逰观杜甫诗隔叶黄鹂空好音本草松叶有两鬛五鬛七鬛`】主人闻语未开门【`班固西都赋有西都宾问东都主人论语吾闻其语矣书开四门赋尧舜之圣求贤久矣今更言开门是开其未开者后汉书丁鸿传开门教授`】绕篱野菜飞黄蝶【`杜甫诗疎篱带晚花诗折栁樊圃疏谓藩篱也种菜之地谓之圃古乐府蝴蝶何高飞梁简文帝诗花蝶两飞翔`】  

沈亚之【`字下贤吴兴人登元和十年进士第歴殿中丞御史内供奉太和初为徳州行营使柏耆判官耆贬亚之亦谪南康尉终郢州掾`】  

题候仙亭  

新创仙亭覆石坛【`乔知之诗竹外仙亭出汉书郊祀志紫坛有文章采镂黼黻之饰及玉女乐石坛仙人祠卢纶诗浇花绕石坛`】雕梁峻宇入云端【`谢偃尘赋下雕梁而歌发王融法乐词歌峻宇临层穹迢迢疎逺风杜甫花卿诗半入江风半入云古善哉行恭驾六龙逰戏云端陆机鞠歌行乘风逺逰腾云端`】岭北啸猿高枕听【`陈书高祖纪扬旌于桂岭之北孟浩然诗岭猿多呌啸谢灵运诗高枕东窻下宋南平王铄诗愿逐安期生于焉惬高枕李白诗宛溪霜夜听愁猿`】湖南山色卷帘看【`社甫诗湖南地清绝岑参诗山色低官舎古西洲曲卷帘天自高海水揺空緑刘长卿诗青翠卷帘看钱起诗对卷也看山`】  

苏郁【`贞元元和间诗人`】  

步虚词【`乐府解题步虚词道家曲也备言众仙飘渺轻举之美`】  

十二楼藏玉堞中【`汉书郊祀志黄帝时为五城十二楼以候神人吴均诗雍台十二楼枕中书扶桑大帝住碧海中宅地四面并方三万里上有太真宫碧玉城徐陵广州刺史碑摐金骇于楼堞`】凤凰双宿碧芙蓉【`诗凤凰鸣矣司马相如上林赋拂翳鸟捎鳯凰古歌长安城西双圆阙上冇一双铜雀宿李白庐山謡遥见仙人緑云里手把芙蓉朝玉京`】流霞浅酌谁同醉【`古三坟云气流霞扬雄甘泉赋噏清云之流霞兮白居易诗浅酌一杯酒又心期同醉卯时杯`】今夜笙歌第几重【`庾信诗今夜长门月应如昼日明江淹丽色赋笙歌畹右琴舞池束阎朝隠应制诗笙歌接御筵杜甫诗烟霞障几重`】  

刘禹锡  

洛中春末送杜录事赴蕲州【`旧唐书地理志武徳四年置洛州总管府领洛郑熊谷嵩管伊汝鲁九州梁元帝纂要三月曰末春通典录事参军晋置本为公府官后代刺史冇军而开府者并置之唐开元初改京尹属官曰司录参军唐书地理志蕲州蕲春郡属淮南道一统志蕲州在黄州府东三百一十里西汉为江夏郡蕲春县唐为蕲州`】  

樽前花下长相见【`杜甫诗樽前失诗流塞上得国宝庾信诗今朝梅树下定有咏花人易离也者明也万物皆相见南方之卦也仪礼冇士相见礼`】明日忽为千里人【`李白拟古今日风日好明日恐不如魏武帝诗老骥伏枥志在千里谢庄月赋隔千里兮共明月`】君过午桥囘首望【`古辞华山畿曲愿君如行云时时见经过旧唐书裴度传度于午桥创别墅花木万株中起凉台暑馆名曰緑野堂唐太宗诗囘首长安道方欢宴柏梁沈佺期乐府囘望甘泉道龙山隠汉宫`】洛城犹自有残春【`李白诗散入春风满洛城杜甫诗只疑淳朴处自有一山川又处处清江带白苹得归犹及见残春`】  

李商隠  

宿骆氏亭寄懐崔雍崔衮【`唐书崔戎传子雍字顺中由起居郎出为和州刺史`】  

竹坞无尘水槛清【`钱起诗秋风竹坞亭杨公南诗玉钗碧翠步无尘杜甫诗新添水槛供垂钓故着浮槎替入舟`】相思迢递隔重城【`杨炯诗相思明月夜迢递白云天王勃临高台曲临高台高台迢递绝浮埃左思吴都赋郛郭周匝重城结隅李白诗伐鼓慰重城`】秋隂不散霜飞晚【`顔延之文晨烟暮霭春煦秋隂上官仪诗辇道含秋隂钱起赠裴舍人诗阳和不散穷途恨禽经风翔则风雨舞则雨霜飞则霜露翥则露张协七命天凝地闭风厉霜飞`】留得枯荷聴雨声【`杜甫诗西掖梧桐树空留一院隂韩愈诗従今有雨君须记来聴萧萧打叶声储光羲诗飞空作雨声`】  

常娥【`淮南子常娥羿妻也服乐得仙奔入月中为月精`】  

云母屏风烛影深【`西京杂记赵飞燕为皇后其女弟在昭阳殿遗云母屏风杜甫诗半扉开烛影`】长河渐落晓星沈【`张正见诗耿耿长河曙李白诗疑是银河落九天周兴嗣诗落落晓星沈`】常娥应悔偷灵药【`淮南子羿请不死之药于西王母常娥窃之以奔月宫李白诗昔余问常娥窃药驻云髪`】碧海青天夜夜心【`十洲记扶桑在东海之东复有碧海广狭浩汗与东海等刘孝先诗飞镜防青天梁简文帝夜夜曲北斗防干去夜夜心独伤`】  

无题  

紫府仙人号寳灯【`抱朴子项曼卿言到天上先过紫府金牀玉几晃晃昱昱古诗仙人骑白鹿按道源注佛有寳灯之名神仙无此号然佛亦称金山故可通用`】云浆未饮结成冰【`裴硎传奇裴航遇云翘夫人与之诗云一饮琼浆百感生霜捣尽见云英蓝桥便是神仙窟何必崎岖上玉京后过蓝桥渴甚一舍有老妪揖之求浆妪令云英以一瓯浆饮之航遂要云英仙去白居易诗一盏冷云浆陆机诗渇饮坚冰浆`】如何雪月交光夜【`晋书王徽之传居山隂夜雪初霁月色清朗忽忆戴逵乗船诣之古诗明月皎夜光刘孝绰雪诗浮光乱粉壁`】更有瑶台十二层【`楚辞望瑶台之偃蹇兮拾遗记昆仑山傍有瑶台十二各广千步皆五色玉为台基白居易诗东对蓬宫十二层`】  

初食笋呈座中  

嫩箨香苞初出林【`格物总论竹初出地为笋笋节有箨包之庾肩吾诗竹叶含初箨云仙杂记裴晋公于蓝田得一大笋香美过甚诗如竹苞矣传苞本也李颀双笋歌迥出空林双碧玉`】于陵论价重如金【`汉书邹阳传于陵子仲辞三公为人灌园齐乘于陵在长山县二十五里即陈仲子所居杨师道诗两鬟百万谁论价后汉书孟尝传掌握之内价盈兼金`】皇都陆海应无数【`释齐己诗新诗声价满皇都汉书地理志秦地有鄠杜竹林南山檀柘号称陆海为九州膏腴班固西都赋陆海珍藏杜甫诗无数春笋满林生`】忍剪凌云一寸心【`诗勿剪勿伐幽怪录鄜延长吏有大竹凌云可三四围伐之见内有二仙翁云平生深根劲节惜为主人所伐言毕乗云而去庾信赋谁知一寸心乃有万斛愁`】  

李羣玉  

南庄春晚  

连云草暎一条陂【`庾肩吾诗栈阁自连云杜甫诗暎堦碧草自春色李白诗一条藤迳緑阮卓诗春色暎澄陂`】鸂双双带水飞【`临海异物志鸂水鸟毛有五色韩愈诗双双归蛰燕杜甫诗城隂带水昬梁简文帝咏飞来鸂诗飞従何处来`】南村小路桃花落【`陶潜诗昔欲居南村戎昱诗城南旧有山村路李贺诗桃花乱落如红雨`】细雨斜风独自归【`梁简文帝诗冷风杂细雨元稹诗三竿晓日罥斜风张志和诗斜风细雨不须归`】  

引水行  

一条寒玉走秋泉【`李商隐诗一条雪浪吼巫峡唐太宗诗飞泉潄鸣玉白居易诗声声丽曲敲寒玉王褒诗秋泉带雨余`】引出深萝洞口烟【`刘方平诗引出白云根潺潺涨藓痕储光羲诗涧净緑萝深杜甫诗主家隂洞细烟雾`】十里暗流声不防【`吴筠天柱观记泝溪十里登陆而南弄潺湲入峥嵘王勃诗虚岩转暗流江总诗空劳流水声水经注白璧湾清潭镜澈上则风籁空传下则泉响不防`】行人头上过潺湲【`何逊诗扰扰见行人陶潜诗空负头上巾曹植九歌观流水兮潺湲`】  

题王侍御宅  

门向沧江碧岫开【`杜甫诗柴门不正逐江开范云诗沧江路穷此李白诗开窻碧嶂满拂镜沧江流王勃文丹梯碧洞杳防林岫之间`】地多鸥鹭少尘埃【`王维诗冇地竹林多卢照隣诗迸水惊秋鹭腾沙起狎鸥白居易诗风静下鸥鹭礼记前冇尘埃则载鸣鸢杨炯诗潇洒轶浮埃`】緑隂十里滩声里【`刘禹锡诗緑萝隂下到山庄白居易诗眠松爱緑隂裴迪诗濑声喧极浦元稹诗江石夜滩声`】闲去王家看竹来【`孟浩然诗惟冇幽人夜来去世説王子猷尝暂寓人空宅住便令种竹曰何可一日无此君又王子猷尝行过吴中见一士大夫家极有好竹肩舆径造竹下讽啸良久王维诗看竹何须问主人白居易诗看竹入杨家`】  

江南  

鳞鳞别浦起微波【`何逊诗鳞鳞逆去水弥弥急还舟陈羽诗逐溜影鳞鳞谢庄诗凌别浦兮值泉跃杜甫诗别浦落红蕖曹植赋微波动而水虫鸣晋书乐志渟澜发微波`】泛泛轻舟桃叶歌【`诗二子乗舟泛泛其景屈原卜居将泛泛若水中之鳬乎陆机赋泛轻舟于西川陈子昻诗骛楫漾轻舟王献之歌桃叶复桃叶渡江不用楫古今乐录桃叶歌王子敬所作也桃叶子敬妾名白居易诗小妓携桃叶新歌踏栁枝`】斜雪北风何处宿【`朱庆余诗斜雪微霑砌杜甫诗急雪舞回风诗北风其凉雨雪其滂刘删诗离羣思北风庾信诗御史府中何处宿窦常诗村店闭门何处宿夜深遥唤渡江船`】江南一路酒旗多【`尔雅江南曰扬州杜甫诗正是江南好风景落花时节又逢君储光羲诗梧桐开一路李贺诗试问酒旗歌板地今朝谁是抝花人庾信诗新丰酒迳多`】  

紫极宫斋后【`羣玉集有长沙紫极宫夜雨诗`】  

紫府空歌碧落寒【`庾信广成子讃治身紫府问政青丘骆宾王诗振衣逰紫府卢照隣赠道士诗寳贶幽难识空歌迥易分度人经昔于始青天中碧落空歌注东方第一天有碧霞遍满是名碧落李白诗步纲绕碧落`】晓星寥亮月光残【`谢朓诗晓星正寥落晨光复瀁漭吴均诗曙星海中出晓月山头下诗匪东方则明月出之光傅休奕诗皎皎明月光张谔诗旌门晓月残`】一羣白鹤高飞散【`杜甫诗摩霄鹤数羣列仙传王子乔七月七日于缑氏山头乘白鹤而去梁简文帝赋白鹤至而忘归诗有鸟高飞`】惟有松风吹石坛【`南史陶景传性爱松风庭院皆植松毎闻其响欣然为乐张説诗檐松风送静李白诗风入松下清孟浩然诗松风清昼吹卢纶诗放鹤登云壁浇花绕石坛`】  

韩偓  

醉着  

万里清江万里天【`郭璞江赋呼吸万里吐纳灵潮杜牧诗彭蠡秋连万里江楚辞隠岷山以清江杜甫诗清江下龙门绝壁无尺土刘长卿诗洞庭秋水逺连天`】一村桑柘一村烟【`杜甫诗村村自花栁潘岳诗桑柘何奕奕谢朓诗桑柘起寒烟祖咏诗落日桑柘隂遥村烟火起杜甫诗村烟对浦沙`】渔翁醉着无人唤【`杜甫诗九秋惊鴈序万里狎渔翁栁宗元诗渔翁夜傍西岩宿岑参诗酩酊醉时日正午晋子夜歌叹我当春年无人相要唤元结诗漫醉人不嗔漫眠人不唤`】过午醒来雪满船【`岑参诗过午方始饭薛能诗渔舟钓客醒杜甫诗蹔忆江东鲙兼懐雪下船`】  

野塘  

侵晓乗凉偶独来【`北火崔暹传自出身従官常日宴乃归侵晓则与兄弟跪问母之起居杜甫诗逺梦归侵晓李频诗乗凉探暮程温庭筠诗万防荷珠晓气凉孟浩然诗清晓因兴来`】不因鱼跃见萍开【`庾阐诗鼓枻观鱼跃许浑诗水暖鱼频跃朱超诗滴沼细萍开白居易诗萍开见游鱼`】卷荷忽被微风触【`江总诗池开半卷荷钱起诗卷荷藏露滴吴均诗皎皎日将上猎猎起微风杜甫诗微风燕子斜谢惠连诗风触楹而转响`】泻下清香露一杯【`白居易诗荷侧泻清露李商隠诗殷勤莫使清香透庾信诗定取流霞气时添承露杯李白诗兴在一杯中`】  

寄隣庄道侣  

闻説经旬不启关【`李白诗一去巳十年今来后盈句杜甫诗追随不觉晚欵曲动弥旬李白诗逺公爱康乐为我开禅关`】药窻谁伴醉开顔【`李端诗捣药夜窻深陆陲蠡杯铭独居无伴杜甫诗走覔南隣爱酒伴李白诗开顔酌美酒乐极忽成醉`】夜来雪压前村竹【`乐府古词夜来冒霜雪刘禹锡诗庭前雪压松桂丛储光羲诗前村酒可赊刘孝威诗栖禽动夜竹`】剰见溪南几尺山【`白居易上和尚碑铭炉峯之西虎溪之南石塔巍巍陶潜诗悠然见南山`】  

## 御选唐诗卷三十  

七言绝句  

温庭筠  

河中紫极宫【`一统志山西平阳府蒲州古舜都汉蒲坂县地隋大业初改河东郡唐改蒲州开元中改河中府天寳初改河东郡乾元中复为河中府`】  

昔年曽伴玉真逰【`南史张绪传刘悛之献蜀栁数株武帝曰此栁风流可爱似张绪当年李白诗还须结伴逰神仙传深山脩道夜冇仙女来献花果鼻上有黄珠如粟者玉真也唐书景云元年作金仙玉真观张籍诗扫坛朝玉真陆陲诗下有真人逰`】每到仙宫即是秋【`鲍照桐赋仪丹丘之瑞羽栖清都之仙宫武后诗望驾幸仙宫祖咏诗经秋无客到`】曼倩不归花落尽【`汉书东方朔传东方朔字曼倩刘孝威诗花开人不归宋子侯诗花落何飘扬丁六娘诗寄语落花风莫吹花落尽`】满丛烟露月当楼【`唐太宗诗珠穿晓露丛杜甫诗烟霏想桂丛何逊诗墟上生烟露刘铄诗明月照高楼`】  

郑谷  

曲江春草【`剧谈录曲江池本秦时隑州唐开元中疏凿为胜境花卉环列烟水眀媚都人游玩盛于中元上巳之节`】  

花落江隄簇晓烟【`刘孝绰诗花落浮浦出尔雅筑土遏水曰隄白居易诗花簇紫霞英刘孝绰诗翠盖承朝景朱旗曳晓烟`】雨余江色逺相连【`梁简文帝诗雨余云稍薄庾信诗云归识雨余岑参诗酒光红琥珀江色碧琉璃髙适诗逺色带孤屿魏文帝赋草木欝其相连`】香轮莫辗青青草【`骆宾王诗香轮骛水珠为网权徳舆诗九华仙洞七香轮刘铣诗东日如车轮三辗未上坡章碣对月诗璚轮正辗丹霄去银箭休催皓露浓广韵辗辗转古诗青青河畔草`】畱与游人一醉眠【`孟浩然诗逰人五陵去岑参诗垆头耐醉眠`】  

雪中偶题  

乱飘僧舍茶烟湿【`庾信诗霜风乱飘叶隂铿诗春近寒虽转梅舒雪尚飘晋书孝武帝纪帝初奉佛法立精舍于殿内引诸沙门以居之杜牧诗茶烟轻飏落花风韦应物诗夜眠楚烟湿`】密洒歌楼酒力微【`雪赋俄而防霰零密雪下孙楚雪赋丰隆洒雪交错翻纷李逺诗明朝逢旧侣惟拟上歌楼白居易诗驱愁知酒力刘禹锡诗酒力半酣愁己散`】江上晚来堪画处【`鲍照诗江上气早寒仲秋始霜雪江淹赋琴柱急兮江上寒杜甫诗晚来山更碧诸葛亮文乃见江左大山壁立林麓峯峦如画`】渔人披得一蓑归【`管子渔人入海利在水也陶潜桃花源记晋太康中武陵渔人溪行忽逢桃花林储光羲诗长蓑披我襟张志和渔父歌青篛笠緑蓑衣斜风细雨不须归`】  

街西晚归  

御沟春水绕闲坊【`古今注长安御沟谓之杨沟植高杨于其上也亦曰禁沟卓文君白头吟躞蹀御沟上沟水东西流王褒诗长洲春水满临泛广川中王建诗骑马傍闲坊`】信马归来傍短墙【`岑参诗薄暮垂鞭信马归宋子侯诗归来饮美酒曹植诗归来宴平乐杜甫诗隣鸡还过短墙来白居易诗妾弄青梅度短墙君骑白马傍垂杨`】幽榭名园临紫陌【`李乂诗曲榭回廊绕涧幽广韵榭台榭尔雅有木者谓之榭李白登谢安墩诗我来酌清波于此树名园杜甫诗名园依緑水谢庄诗紫陌协笙镛王勃序近临铜陌斜控银墟`】晚风时带牡丹香【`鲍照诗鳞鳞夕云起猎猎晚风遒花谱牡丹谓之木芍药天寳中禁中初重木芍药得四本红紫浅红通白移植于兴庆池沈香亭牡丹谱牡丹出洛阳者为第一自唐以后始盛刘禹锡诗惟有牡丹真国色花开时节动京城舒元舆牡丹赋英之甚红钟于牡丹拔类迈伦国香欺兰`】  

韦庄  

鄜州遇寒食城外醉吟【`元和郡县志鄜州汉为上郡雕隂之地后魏改为鄜州大业初复为上郡武徳元年复旧为鄜州明一统志陜西延安府鄜州去府一百八十里荆楚嵗时记去冬节一百五日即有疾风甚雨谓之寒食吴越春秋阖闾春夏治于城中秋冬治于城外唐书白居易传自号醉吟先生`】  

满街杨栁緑丝烟【`王融诗緑栁防通街梁简文帝诗杨栁乱成丝李白诗疎杨挂緑丝岑参诗杨栁万条烟`】画出清明二月天【`李白诗青防倚天开彩错疑画出谢灵运诗属值清明节荣华感和韶白帖春分后十五日为清明江淹诗江南二月春萧慤诗二月莺声才欲防`】好是隔帘花树动【`梁简文帝诗隔帘暎翠篠元稹诗樱桃花下隔帘看王融诗花树杂为锦宗懔诗花树数重开杜甫诗系马林花动`】女郎撩乱送秋千【`古木兰诗不知木兰是女郎庾信诗南市女郎砧谢偃诗撩乱垂丝昬栁陌岑参诗岭云撩乱起古今艺术图北方山戎寒食日用秋千为戏以习轻趫者高无际秋千赋序汉武后庭之戏本云千秋祝夀之词语譌为秋千后人不本其意乃造此字`】  

幽居春思【`礼记幽居而不淫曹植诗春思安可忘`】  

緑暎红藏江上村【`傅休奕莲歌緑叶暎长波白居易栁诗緑暎杏园池綦毋潜诗花藏溪路遥李涉诗春雨萧萧江上村`】一声鸡犬似仙源【`世説王仲宣既葬文帝顾语同逰曰王好驴鸣各作一声以送之李贺诗雄鸡一声天下白陶潜桃花源记阡陌交通鸡犬相闻孟浩然诗秦人辨鸡犬宋之问诗未窥仙源极独进野人船王维桃源行不辨仙源何处寻`】闭门尽日无人到【`陈书沈炯传恒闭门却埽无所交逰程晓诗闭门避暑卧后汉书和帝纪初令伏闭尽日注伏日尽日闭不干他事祖咏诗兰若无人到`】翠羽春禽满树喧【`宋玉神女赋眉如翠羽王褒诗春禽羣嬉梁元帝春日篇日日春禽变杜甫诗幽花欹满树小水细通池元稹诗满树狂花满树风`】  

杜荀鹤  

溪兴【`李白诗虽然剡溪兴不异山隂时`】  

山雨溪风卷钓丝【`张正见诗山雨湿苔碑宋之问诗山雨初含霁防稽记汉郑尝采薪得一遗箭顷有人覔还之问何所欲识其神人曰尝患若耶溪载薪为难愿旦南风暮北风后果然故若耶溪风至今犹然杜甫诗溪风为飒然诗其钓维何维丝伊缗岑参诗芦花冐钓丝`】瓦瓯蓬底独斟时【`韩非子瓦器至贱也不漏可盛酒方言防甈谓之盎自闗而西谓之盆其小者谓之升瓯广韵瓯瓦器杜牧诗何如钓船雨蓬底睡秋江孔徳绍诗对酒时独斟`】醉来睡着无人唤【`白居易诗醉来枕麴贫如富杜甫诗客睡何曽着王建诗枕弓睡着待水生晋子夜歌无人相要唤`】流下滩前也不知【`淮南子循流而下易以至鲍照吴歌但观流水还识是侬流下杜牧诗前滩急夜响张籍诗家在城边亦不知`】  

赵嘏  

寻僧【`李端诗寻僧雪满船`】  

斜日横牕起暗尘【`何逊诗斜日照安流辛徳源诗牕中斜日照梁简文帝秋晚诗促隂横隠壁长晖斜度牕徐伯阳诗蔼蔼日暮红尘起苏味道诗暗尘随马去眀月逐人来`】水边门户闭闲春【`范云诗盈盈一水边隂铿诗池如洛水边礼记出入门户王勃诗春日赋闲居`】千竿竹里花枝动【`白居易池上篇有竹千竿李白诗竹里无人声杜甫诗美花多暎竹刘孝威诗隔墙花半隠犹见动花枝`】只道无人似有人【`易閴其无人南史傅昭传袁粲尝经昭户辄叹曰经其户寂若无人披其帷其人斯在岂非名贤礼记入虚如有人屈原九歌若有人兮山之阿披薜萝兮带女萝`】江楼书感【`谢灵运诗系缆临江楼汉书艺文志哀乐之心感而歌咏之声发`】  

独上江楼思渺然【`王昌龄诗烽火城西百尺楼黄昏独上海风秋武元衡诗春风独上望京楼案白居易冇江楼闻砧诗何劭诗渺然心緜邈孟浩然诗林端意渺然`】月光如水水如天【`诗匪东方则明月出之光谢朓诗西户月光入温庭筠瑶瑟怨碧天如水夜云轻张融海赋东西无里南北如天`】同来翫月人何在【`李白诗好与雁同来三辅黄图影娥池武帝凿以翫月韦应物诗蹔辍观书夜还题翫月诗孟浩然诗独步人何在汉书原涉传拜天水太守长安败诸假号起兵闻涉名争问原尹何在拜谒之`】风景依稀似去年【`晋书王导传风景不殊宋孝武帝诗粤值风景和刘禹锡诗宋台梁馆尚依稀岑参花树歌今年花似去年好去年人到今年老`】  

李侍御归炭谷山居同宿华严寺【`通志太乙谷在终南山下有太乙祠亦名炭谷又樊川在府城南二十里唐建华严寺改名华严川`】  

家在青山近玉京【`常建诗故人家在桃花岸高士传韩顺賛宁极青山古诗夕宿青山郭五星经天上白玉京黄金阙灵枢金景内传上界玉京注玉京无为天也`】白云红树满归程【`诗英英白云张正见诗白云凝绝岭谢朓诗红树岩舒青莎水被岑参诗醉眠乡梦罢东望羡归程`】相逢一宿最高寺【`越謡歌君乗车我戴笠他日相逢下车揖诗傅一宿曰宿再宿曰信庄子止可以一宿而不可以久处栁宗元诗歩登最高寺萧散任疎顽`】半夜翠微泉落声【`耿湋诗云开半夜千村静尔雅释山未及上曰翠微疏未及顶上在傍坡陀之处名翠防孔徳绍诗栖息翠防岭王勃诗逺近聴泉声`】  

李拯【`字昌时陇西人咸通末登进士第累迁考功郎中`】  

退朝望终南山  

紫宸朝罢缀鹓鸾【`职官分纪紫宸殿者汉之前殿周之路寝雍录高宗咸亨元年改蓬莱宫为含元殿含元之北为宣政宣政之北为紫宸古乐府当须宴朝罢庄子南方有鸟其名鹓雏注鸾鳯之属包何诗鴈序入鹓鸾`】丹凤楼前驻马看【`雍录大明宫南端门名丹凤鲍照诗凤楼十二重四户八绮牕顾况诗火树凤楼前庾信诗逢花驻马看`】惟有终南山色在【`福地记终南山北去长安城八十里陶潜诗山色日夕佳`】晴明依旧满长安【`潘岳赋防雨新晴六合清朗刘长卿诗晴明分众容旧唐书中宗纪复国号依旧为唐汉书地理志京兆尹县长安高帝五年置谢朓诗灞涘望长安`】  

裴夷直  

夜意  

萧疎尽地林无影【`谢惠连诗萧疎野趣生孔徳绍诗遥瞻尽地轴温庭筠诗阁上见林影月中闻涧声魏澹诗云度时无影`】浩荡连天月有波【`楚辞心飞扬兮浩荡梁郊庙歌辞怀忽慌瞻浩荡梁元帝诗并海连天合不开汉书郊祀志月穆穆以金波独孤及文赋诗于月波`】独立空亭人睡后【`楚辞表独立兮山之上晋书谢鲲传鲲避地豫章常行经空亭中夜宿储光羲诗薄暮入空亭白居易诗食饱牕间新睡后脚轻林下独行时`】洛桥风便水声多【`一统志天津桥在河南府城外西南架洛水隋炀帝建即唐人所谓洛桥也卢照隣诗谁能借风便江总诗罕有知音者空劳流水声刘孝绰诗夜水声帷薄`】  

薛能  

老圃堂  

邵平瓜地接吾庐【`史记萧相国世家邵平者故秦东陵侯秦破后为布衣种瓜于长安城东名胜志邵平瓜田在旧长安城东门外今长安县之西北卢照隣诗地接神仙磵陶潜诗吾亦爱吾庐`】谷雨干时偶自锄【`孝经纬清明后十五日斗指辰为谷雨孟浩然诗春逢谷雨晴杜甫诗田家望望惜雨干又葵荒欲自锄`】昨日春风欺不在【`古杂曲歌辞春风一夜入闺闼杨花飘荡落南家髙爽诗若人不在兹`】就牀吹落读残书【`司马相如赋遂頽而就牀庾信诗隠士一牀书李白诗片片吹落春风香刘眘虚诗深栁读书堂王勃诗玉架残书隠`】  

宋氏林亭  

地湿莎青雨后天【`荀子平地若一水就湿也张均诗长沙卑湿地子虚赋薜莎青薠注莎即今青莎草虞世南奉和幽山雨后诗雨歇连峯翠皇甫松大隠赋鼍鸣雨天`】桃花红近竹林边【`陶潜桃花源记忽逢桃花林谢灵运诗山桃发红萼王维桃源行近入千家散花竹孟浩然诗清风在竹林刘长卿诗瀑布悬林边`】行人本是农桑客【`费昶诗行人早旋返曹植七步诗本是同根生汉书食货志务民于农桑后汉书仲长统传急农桑以丰委积韩非子佣客致力而疾耕`】记得春深欲种田【`春渚纪闻春候己深而林花未放汉书食货志民受田嵗耕种者为不易拾遗记昆仑山有芝田数百顷羣仙种耨焉`】  

杜牧  

朱坡  

烟深苔巷唱樵儿【`嵗华纪丽栁笼门巷之晴烟戴叔伦诗陋巷无车辙烟萝总是春别赋或春苔兮始生庐照隣诗狭径闻樵唱杜甫诗谷口樵归唱张率诗歌儿流唱声欲清`】花落寒轻倦客归【`谢朓诗鸟散余花落吴均诗花落夜霏霏张説诗酒着讶寒轻白行简赋寒轻而犹未为霜陆机诗余本倦逰客何逊诗君随结客去我乃倦逰归`】藤岸竹洲相掩暎【`庾信诗寒藤抱树疎杜甫诗囘防匪新岸所攀仍旧藤谢朓诗丹藤绕新竹入越记竹洲栁岸畧如苕霅薛道衡赋掩暎玲珑权徳舆诗日斜门掩暎`】满池春雨鸊鹈飞【`白居易诗雪拥衡门水满池刘禹锡诗树满苍苔叶满池韦应物诗舟泊南池雨夏侯湛赋含春雨以濯茎庾信文春雨润木本草鸊鹈水鸟也大如鸠鸭脚连尾不能陆行常在水中岑参诗青云羡鸟飞`】  

江南春  

千里莺啼绿暎红【`史记秦始皇纪金城千里汉书髙祖纪决胜千里之外梁简文帝诗莺啼春欲驶何胥诗莺啼落春后谢灵运诗原隰荑緑栁墟囿散红桃`】水村山郭酒旗风【`诸葛颖诗遥村含水气谢朓诗还望青山郭李白诗下望青山郭韩子宋人有沽酒悬帜甚高斗概甚平曹植诗仰酒旗之景曜崔日用诗菊泛延龄酒兰吹解愠风`】南朝四百八十寺【`旧唐书音乐志梁史称太乐令彭隽赍曲项琵琶就帝饮则南朝似无曲项者刘长卿诗南朝古木向人秋瑚钩诗话杜牧诗云南朝四百八十寺帝王所都而四百八十寺当时以为多侈其楼阁台殿焉`】多少楼台烟雨中【`孟浩然诗花落知多少隂铿诗云里起楼台傅縡诗楼台宛转曲皆通鲍照诗烟雨交将夕隋炀帝湖上栁诗烟雨更相宜`】  

长安晴望  

翠屏山对凤城开【`天台山赋搏壁立之翠屏唐明皇诗翠屏千仞合李白诗千里碧山对沈佺期诗栖乌半下凤城来王维诗春深五凤城沈佺期诗东山朝日翠屏开`】碧落揺光霁后来【`翟楚贤碧落赋体貌皎镜是开碧落卢照隣诗川光揺水箭储光羲诗凉气生霁后鲍至诗岸暗水光来`】囘识六龙巡幸处【`易时乗六龙以御天稽康诗乗云驾六龙书五载一巡守蔡邕独防天子车驾所至臣民以为侥幸故曰幸`】飞烟闲绕望春台【`卫恒势庭燎飞烟梁元帝雾诗却望若飞烟又烟绕凤凰樽宋之问诗青旗遥倚望春台`】  

赠朱道灵  

刘根丹篆三千字【`后汉书方术传刘根者颍川人也隠居嵩山中诸好事者自逺而至就根学道隋书潘徽传华垂丹篆张正见诗凤书下丹篆书防程邈为书三千字`】郭璞青囊两卷书【`晋书郭璞传郭璞字景纯河东闻喜人冇郭公者客居河东精于卜筮璞従之受业公以青囊中书九卷与之由是遂洞五行天文卜筮之术禳灾转祸通致无方`】牛渚矶南谢山北【`晋书温峤传于武昌至牛渚矶水深不可测唐书李白传白晚好黄老渡牛渚矶至姑孰悦谢家青山欲终焉入蜀记姑孰溪东南数峯如黛盖青山也青山南小市冇谢晖故宅基`】白云深处有岩居【`诗英英白云傅休奕诗白云翩翩翔天庭王昌龄诗深处不可挹韩诗外传岩居穴处而王侯不能与争名论衡上古岩居穴处`】  

清明【`孝经纬春分后十五日斗指乙为清明三月节万物至此皆洁齐而清明矣`】  

清明时节雨纷纷【`提要录清明雨为杏花雨月令广义河朔人谓清明雨为泼火雨杜甫诗好雨知时节禇彦囘赋云纷纷而夹转兮`】路上行人欲防魂【`范云诗不覩行人迹梁简文帝诗草合行人疎宋子问诗看山欲防魂`】借问酒家何处有【`陶潜诗借问衰周来几人得其趣古乐府调笑酒家胡孟浩然诗浔阳何处边`】牧童遥指杏花村【`庄子黄帝将见大隗于具茨之山方明为御昌寓参乗涂遇牧马童子诗诂朱陈村有杏花一百二十里池州府志府城秀山门外杏花村杜牧诗即此`】  

汉江【`山海经嶓冡之山汉水出焉东南流注于江书嶓冡导漾东流爲汉水经注如淳曰北人谓汉水为沔水盖与沔合也至汉中为汉水是互相通称矣`】  

溶溶漾漾白鸥飞【`沈约诗溶溶纷上驰宋之问诗漾漾潭际月鲍照诗翻浪扬白鸥`】緑净春深好染衣【`韩愈诗緑净不可唾韦述诗是时春尚深司空曙诗衣巾半染烟霞气`】南去北来人自老【`俞坦之诗雁已多南去吴均赋风凄凄而北来陈子昂诗无为空自老`】夕阳长送钓船归【`尔雅山西曰夕阳注暮乃见日张均诗岚气夕阳沈庾信诗高荷没钓船岑参诗桑叶隠村户芦花暎钓船`】  

山行  

逺上寒山石径斜【`王之涣诗黄河逺上白云间谢灵运诗桂树凌寒山水经注石径崎岖人迹裁交戴叔伦诗谢相园西石径斜`】白云深处有人家【`江淹赋手接白云张正见诗惟当逺人望知在白云中白居易诗野烟深处夕阳中储光羲诗深谷有人家`】停车坐爱枫林晚【`潘岳赋凭脩坂兮停车拾遗记频斯国有大枫木成林阮借诗湛湛长江水上有枫树林`】霜叶红于二月花【`谢灵运诗晓霜枫叶丹隂行光诗山棠红叶下张正见诗秋叶夺妆红庾信春赋二月杨花满路飞`】  

秋夕  

银烛秋光冷画屏【`梁元帝诗银烛含朱火唐太宗诗秋光澹紫宫东观汉记宋尝燕见御坐新施屏风画列女帝数顾视之江淹空青赋曲帐画屏素女彩扇`】轻罗小扇扑流萤【`梁武帝衣诗轻罗飞玉腕弱袖低红妆傅咸扇赋揺轻扇之苒弱权徳舆诗流萤与落叶秋晚共纷纷`】天匕阶夜色凉如水【`王纉诗巍巍天阶亦降列宿刘长卿诗夜色带江白杜甫诗天气凉如秋李贺诗新翠舞衿净如水`】卧看牵牛织女星【`尔雅河鼓谓之牵牛荆州星占织女一名天女荆楚嵗时记七夕为织女牵牛聚防之日戴徳云此日也织女东向葢言星也华山畿牵牛语织女离泪溢河汉`】  

陈陶  

朝元引【`雍录长生殿斋殿也有事于朝元阁则斋沐于此殿`】  

帝烛荧煌下九天【`唐太宗诗盘花卷烛红徐彦伯诗荧煌台座深汉书郊祀志九天巫祝九天师古注九天谓中央钧天东方苍天东北旻天北方天西北幽天西方皓天西南朱天南方炎天东南阳天也太阳经九天一为中天二为羡天三为従天四为更天五为粹天六为廊天七为减天八为沈天九为成天`】蓬莱宫晓玉炉烟【`地理志上都大明宫在禁苑东南南接京城之北面西接京城之东北隅本永安宫贞观八年置九年正月改大明宫高宗厌西内湫湿龙朔二年始大兴葺改曰蓬莱宫梁简文帝诗炉烟入斗帐元稹诗执陪仙仗引炉烟`】无央鸾凤随金母【`霍去病琴歌国家安宁乐无央兮傅咸诗鸾凤眷仪戢翼函林空洞灵章经众圣集琳宫金母命清歌`】来贺薫风一万年【`左传今兹吾又将来贺不惟此行也舜南风歌南风之薫兮可以解吾民之愠兮诗虎拜稽首天子万年魏武帝诗但当爱气夀万年`】  

二  

正殿云开露冕旒【`汉书金日防传数临正殿延见羣臣班固西都赋尔乃正殿崔巍层搆厥高临乎未央后汉书袁绍传旷若开云见日杜甫诗云移雉尾开宫扇大戴礼古者冕而前旒所以蔽明也汉官仪周冕与古冕畧等周加垂旒天子前后垂真白珠各十二王维诗九天阊阖开宫殿万国衣冠拜冕旒`】下方珠翠压鼇头【`张九龄白羽扇赋彼鸿鹄之弱羽出江湖之下方潘岳西征赋络甲乙以珠翠王融诗轻露珠翠列子渤海之东冇大壑焉其中有五山无所连着尝随波上下帝使巨鼇十五举首而戴之姚合诗蓬莱宫殿压鼇头`】天鸡唱罢南山晓【`中记桃都山上冇大树名曰桃都上有天鸡日初出照此树天鸡即鸣天下鸡皆随之李白诗半壁见海日空中闻天鸡括地志终南山一名南山崔颢诗山殿朝阳晓`】春色先归十二楼【`谢朓诗春色满皇州梁简文帝诗春色暎宫来岑参诗长安雪后似春归汉书郊祀志方士冇言黄帝时为五城十二楼以候神人于执期名曰迎年吴均诗雍台十二楼楼楼欝相望`】  

竹  

不厌东溪緑玉君【`韩溉竹诗王孙不厌满庭栽宋之问緑竹引青溪緑潭潭水侧脩竹婵娟同一色洛阳名园记疎筠琅玕如碧玉椽晋书王徽之尝寄居空宅中便令种竹或问其故徽之但啸咏指竹曰何可一日无此君耶`】天坛双凤有时闻【`白居易诗嵩山归路逺天坛韩诗外传黄帝时鳯凰栖帝梧桐食帝竹实栁宗元竹诗秪应更使伶伦见写尽雌雄双凤凰永嘉记仙坛竹葳蕤青翠风来动音自成宫商`】一峯晓似朝仙处【`王昌龄诗逺势一峯出刘长卿诗曽是朝百灵亦闻防羣仙`】青节森森倚绛云【`李峤竹诗青节动龙文秦韬玉竹诗削玉森森幽思清庾信诗南宫生绛云卢照隣诗方坛聚绛云`】  

李郢  

南池  

小男供饵妇搓丝【`李商隠诗小男方嗜栗傅休奕诗钓竿何冉冉甘饵芳且鲜列子独茧丝为纶芒鍼为钩荆篠为竿剖粒为饵诗其钓维何维丝与缗又之子于钓言纶之绳疏绳以生丝为之`】溢榼香醪倒接防【`广韵榼酒器也杜甫诗准拟醉香醪白居易诗香醪小瓷榼晋书山简传每临高阳池未尝不大醉而还时人为之歌曰时时能骑马倒着白接防`】日出两竿鱼正食【`杜牧诗两竿日出溪桥上李白诗垂竿待鱼食`】一家欢笑在南池【`白居易诗府中欢笑胜寻医`】  

洞灵观流泉  

石上苔芜水上烟【`慧标诗石磴染新苔郑谷诗松上闲云石上苔杨炯青苔赋白露下苍苔芜王台卿诗水上结秋隂梁简文帝诗水烟浮岸起`】潺湲声在观门前【`楚辞观流水兮潺湲谢灵运诗石浅水潺湲王昌龄诗山观空虚清净门郑谷白鹤观诗门前众水分`】千岩万壑分流去【`晋书顾恺之传千岩竞秀万壑争流鲍照诗千岩盛阻积万壑势回萦司马相如上林赋浩浩乎八川分流相背而异态成公绥赋川渎浩瀚而分流`】更引飞花入洞天【`王勃诗何如山水路对面即飞花李白诗緑萝飞花覆烟草茅君内传大天之内有地之洞天三十六所乃真仙所居李白诗灵书藏洞天`】  

聴刘尊师弹琴  

曽逰清海独闻蝉【`五代史职方考广州曰清海韦应物诗去嵗郊园别闻蝉在兰省`】又向空中夜聴泉【`陶景传空山霜满髙烟平宋之问诗空山惟习静中夜寂无喧国史补李沂公好琴其绝代者一名响泉乐府诗集琴集曰三峡流泉晋阮泉所作也李端诗泉声宜逺聴入夜对支公`】不似斋堂人静后【`崔涂诗声绝朝斋后杜甫诗虚白高人静又爱汝玉山草堂静`】秋声长在七条弦【`顔之推诗歴乱起秋声广韵琴五弦曰宫商角徴羽文王増二弦曰少宫少商裴夷直诗殷勤封在七条丝崔珏诗七条弦上五音寒`】  

陆防  

自遣诗【`本集自序自遣诗者震泽别业之所作也百端兴懐因作四句诗三十绝绝各有意既曰自遣亦何必题为`】  

花濑蒙蒙紫气昏【`原注紫花濑在顾渚步常建诗翳泉花蒙蒙关令内传关令登楼四望见东极有紫气西迈宋之问诗露裛千花气岑参诗终日气昬昬`】水边山曲更深村【`范云诗盈盈一水边宋孝武帝诗山曲防幽雨白居易诗村深绝宾客`】终须拣取幽栖处【`谢灵运诗资此永幽栖杜甫诗幽栖地僻经过少祖咏诗梅福幽栖处`】老桧成双便作门【`尔雅栢叶松身曰桧刘长卿诗双桧苍然古貌奇`】  

二  

醖得秋泉似玉容【`酒经醖以稷麦以成醇醪杜预酒论重醖醇醴沃土泉清王褒诗秋泉带雨余张籍酒诗一瓶顔色似秋泉神异经西北荒中有玉馈之酒酒泉注焉酒美如玉`】比于云液更应浓【`本草云液云母也吴筠赋滴乃云华之液刘孝仪谢赐酒启壶开玉液庾信诗悬知春酒浓`】思量北海徐刘辈【`元稹诗闲坐思量小来事后汉书孔融传为北海相好士宾客日盈其门常叹曰坐上客恒满尊中酒不空吾无忧矣魏志徐邈传魏国初建为尚书郎时科禁酒而邈私饮至于沈醉晋书刘伶传天生刘伶以酒为名一饮一斛五斗解酲`】枉向人间号酒龙【`史记留侯世家愿弃人间事语林蔡邕饮酒乃至一石常醉在路上卧名曰醉龙`】  

三  

偶然携稚看微波【`韩翃诗时携幼稚诸峯上闲濯须眉一水滨曹植诗托防波而通辞又防波动而水虫鸣`】临水春寒一倍多【`楚辞登山临水送将归李峤诗晓来何处低临水杜甫诗春寒花较迟法苑珠林春月寒多杜牧诗应见离心一倍多`】便使笔精如逸少【`江淹别赋渊云之墨妙严乐之笔精李白王右军诗扫素写道经笔精妙入神晋书王羲之传字逸少善书为古今之冠论者称其笔势以为飘若浮云矫若惊龙`】懒能书字换羣鵞【`晋书王羲之传山隂有一道士养好鵞羲之往观焉意甚悦固求市之道士云为写道徳经当举羣相赠耳羲之欣然写毕笼鵞而归`】懐宛陵旧逰【`汉书地理志丹阳郡县宛陵元和志汉置丹阳郡治宛陵晋置宣城郡治宛陵一统志宁国府附郭宣城县本汉丹阳郡宛陵县`】  

陵阳佳地昔年逰【`一统志陵阳山在宁国府城内冈峦盘屈孤峯秀拔爲一郡之镇谢朓诗江南佳丽地梁武帝赋实散赏之佳地孟浩然诗曽是昔年逰`】谢朓青山李白楼【`宋书谢朓传隆昌初除秘书丞未拜仍转中书郎出为宣城太守谢朓诗还望青山郭李白诗谢朓己没青山空一统志青山在太平府城东三十里齐宣城太守谢朓尝筑室于山南又名谢公山唐书李白传晚好黄老渡牛渚矶至姑孰悦谢家青山欲终焉西浮籍采石山在牛渚之北谪仙楼在焉`】惟有日斜溪上思【`顔延之曲水诗序情盘景遽欢洽日斜刘长卿诗日斜江上孤帆影王维诗溪上人家凡几家`】酒旗风影落春流【`白居易诗风飏酒旗斜杜牧诗水村山郭酒旗风梁元帝诗风横旗影浮谢朓宣城郡内登望诗山积陵阳阻溪流春谷泉`】  

和袭美春夕陪崔谏议樱桃园宴  

佳人芳树杂春蹊【`吴迈逺诗佳人爱华景江孝嗣诗芳树似佳人王融诗复此佳丽人含情结芳树史记李广传桃李不言下自成蹊王筠诗秾华春发彩桃李下成蹊`】花外烟蒙月渐低【`隂铿诗花月分牕进何逊诗蒙蒙夕烟起储光羲诗歌舞留人月易低`】几度艳歌清欲转【`子夜歌朱口发艳歌袁山松歌赋清气独转`】流莺惊起不成栖【`上官仪诗晓树流莺满庾信诗管声惊百鸟祖珽诗乍见惊鸥起禽经陆鸟曰栖水鸟曰宿王维聴宫莺诗隠叶栖承露`】  

雍陶  

韦处士郊居  

满庭诗境飘红叶【`梁元帝赋召司烜而照夜观执珪而满庭庾信诗霜风飘乱叶钱起诗村落通白云茅茨隠红叶`】绕砌琴声滴暗泉【`梁武帝诗吟虫绕砌鸣薛道衡赋水逶迤而绕砌刘长卿诗琴声宜夜防韦应物诗白云埋大壑隂崖滴夜泉张九龄诗连圻触暗泉`】门外晚晴秋色老【`史记陈丞相世家门外多有长者车辙何逊诗褰裳对晚晴李白诗人烟寒橘柚秋色老梧桐`】万条寒玉一溪烟【`谢朓咏莵丝诗烂熳己万条连緜复一色岑参诗栁叶万条烟杜阳杂编唐卢万有寳瑟数十内有寒玉响泉之号李白诗饮彼石下流结萝宿溪烟`】  

城西访友人别墅  

沣水桥西小路斜【`书沣水攸同疏沣水出扶风鄠县东南北过上林苑入渭梁元帝诗日暮徙倚渭桥西正见流月与云齐杜甫诗山园细路髙储光羲诗斜路岂不捷渚田岂不肥`】日髙犹未到君家【`唐太宗诗心随朗日髙晋书刘驎之传车骑将军桓冲尝到其家驎之于树条桑`】村园门巷多相似【`杜甫诗农务村村急又田园须蹔往后汉书郎顗传公府门巷宾客填集文中子门巷果木必方列曰无茍乱也梁简文帝采莲曲桂楫兰桡浮碧水江花玉貌两相似`】处处春风枳殻花【`李白诗日暮紫鳞跃圆波处处生説苑春风风人春雨雨人本草枳殻生商州川谷九月十月采子名枳实`】  

崔涂  

放鹧鸪【`禽经随阳越雉鹧鸪也飞必南翥鹧鸪白黒成文其鸣自呼象小雉`】  

秋入池塘风露防【`耿韦诗夜雪入秋渚孤城连贵池谢灵运诗池塘生春草韩愈诗风露气入秋堂凉杜甫诗宫殿风防燕雀髙`】晓开笼槛看初飞【`张説诗寒更催玉漏晓色御前开祢衡鹦鹉赋顺笼槛以俯仰闚户牖以踟蹰丘迟诗巢空初鸟飞`】满身金翠画不得【`杜甫诗五花散作云满身梁简文帝诗故条杂新实金翠共含霜曹植洛神赋戴金翠之首饰缀明珠以耀躯张籍诗闲怜雏鹤偏能画`】无限烟波何处归【`江总诗日向烟波长唐太宗诗烟波澄旧碧刘禹锡诗鸾飞逺树归何处`】  

喻鳬  

忆友人  

银地无尘金菊开【`王勃序因金穴而开银地陆机赋圅夏无尘白居易诗蕊折金英菊花飘雪后芦又花开丛菊傍疎篱`】紫梨红枣堕莓苔【`尹喜内传老子西逰省太真王母共食碧桃紫梨左思蜀都赋紫梨津润本草红蓝枣一名丁香柿庾肩吾上巳诗踊跃頳鱼出参差红枣浮异苑天台山有莓苔之险杜甫诗随意坐莓苔`】一秋水一轮月【`杜甫火诗罗落沸百根源皆万古庄子秋水时至百川灌河参同契注防住青山万顷云捞出碧潭一轮月`】今夜故人来不来【`庾信诗今夜长门月应如昼日明古诗故人心尚尔孟浩然诗之子期宿来孤琴候萝径崔骃逹防或重聘而不来`】  

胡曽【`邵阳人咸通中举进士不第尝为汉南从事`】  

西园【`魏文帝芙蓉池诗逍遥步西园曹植公防诗清夜逰西园飞葢相追随`】  

月满西园夜未央【`古诗三五明月满四五蟾兎缺杜甫诗孤月当楼满诗夜如何其夜未央魏文帝诗星汉西流夜未央`】金风不动邺天凉【`李密诗金风荡佳节潘岳赋于是惠风动冲气和王粲诗歌舞入邺城注魏郡冇邺城白居易诗人健得天凉`】髙情公子多秋兴【`谢灵运诗高情属天云白居易诗碧嵩看雪助髙情曹植公防诗公子敬爱客终宴不知疲注公子谓文帝时为五官中郎将潘岳秋兴赋序于时秋也故以秋兴命篇`】更令诗人入醉乡【`楚辞窃慕诗人之遗风兮汉书司马相如赞诗人之赋丽以则唐书王绩传采杜康仪狄以来善酒者为谱醉乡记以次刘伶酒徳颂段成式诗若爲萧史通家客情愿扛壶入醉乡`】  

武陵溪【`后汉书南蛮传秦昭王置黔中郡汉兴改爲武陵陶潜桃花源记晋太康中武陵人捕鱼爲业縁溪行忘路之逺近`】  

一溪春水彻云根【`李白诗一溪初入千花明王褒碑铭桃花春水灵草孤洲张协诗云根临八极`】流出桃花片片新【`陶潜桃花源记忽逢桃花林夹岸数百步中无杂树张祜诗轻将玉杖敲花片梁元帝诗花新摘未舒`】若道长生是虚语【`庄子无劳汝形无揺汝精乃可以长生江淹书仁不可恃义不可依谓徒虚语乃今知之`】洞中争得有秦人【`陶潜桃花源记山有小口便舍船徙口入其中往来种作男女衣着悉如外人自云先世避秦时乱率妻子邑人来此绝境李白诗秦人如旧识出户笑相迎`】  

曹唐  

小游仙诗  

玉箫金瑟发商声【`三十国春秋凉州有赤玉箫白玉笛李百药笙赋挫玉箫之清管江淹诗白露滋金瑟公羊传注闻商声则使人方正而好义`】桑叶干枯海水清【`诗隰桑有阿其叶有那梁简文帝诗竞采春桑叶蔡琰胡笳十八拍塞上黄蒿兮枝枯叶干神仙传麻姑云接侍以来己见东海三为桑田向到蓬莱水清浅于往者防时畧半也`】净扫蓬莱山下路【`魏志管宁传注焦先自作一蜗牛庐净扫其中营木为牀汉书郊祀志蓬莱方丈瀛洲此三神山者相传在渤海中綦毋潜诗黄昏半在山下路却听钟声连翠防`】畧邀王母话长生【`陈子昂诗还疑赤松子天路坐相邀穆天子传觞西王母于瑶池之上老子深根固祗长生久视之道江淹诗采药好长生`】  

二  

海水西飞照柏林【`蔡邕乐府海水知天寒旧唐书李密传昆山火烈海水羣飞江总诗忆昔相期柏树林`】青云斜倚锦云深【`归藏苍帝起青云扶日成公绥云赋绣文锦章张正见诗鹫岭白云深贾岛诗云深不知处`】水风暗入古山叶【`庾肩吾诗窻含度水风杜甫诗野花山叶银钗并岑参诗九月山叶赤`】吹防步虚清磬音【`岑参诗北风吹防天山草乐府解题步虚词道家曲也备言众仙缥缈轻举之事岑参宿仙逰寺诗夜来闻清磬后汉书礼仪志注磬音调则民道得`】  

三  

方士飞轩驻碧霞【`史记秦始皇纪悉召文学方术士甚众欲以兴太平方士欲练以求奇药江淹诗方士链玉液陶景水仙赋飞轩引凤逰骈驾鸿度人经注东方第一天有碧霞遍满是名碧落李白题元丹丘山居诗羡君无纷喧髙枕碧霞里`】酒寒风冷月初斜【`世説桓南郡被召船泊荻渚王大往看桓桓为设酒不能冷饮频语左右令温酒来温子升诗肃肃暮风冷何逊诗房栊月影斜南史江泌传泌夜读书随月光光斜则握卷升屋`】不知谁唱归春曲【`薛正曜诗歌曲唱流风岑参诗长安雪后似春归`】落尽溪头白葛花【`洞防记丽娟于芝生殿唱回风之曲庭中花皆翻落王维诗相待虎溪头杜甫诗韶州白葛轻王维诗葛花消酒毒`】  

四  

笑擎云液紫瑶觥【`张宪诗莲花玉杯双手擎刘孝绰启松子玉浆卫卿云液沈佺期诗御席瑶觥落`】共请云和碧玉笙【`汉武帝内传王母命侍女董双成奏云和之笙説文舜祠之下得笙白玉为管刘孝威诗浮丘侍玉笙`】花下偶然吹一曲【`应璩诗吟咏花栁之下后汉书刘昆传帝问昆在江陵返风息火守农虎渡河何徳政而致是对曰偶然耳嵇康书浊酒一杯弹琴一曲志意毕矣`】人间因识董双成【`髙士传宗测少静退不乐人间李颀王母歌顾谓侍女董双成酒防可奏云和笙`】  

刘得仁  

村中闲步  

闲共野人临野水【`嵇康书野人冇快炙背而美芹子者欲献之至尊王季友诗野人宿在人家少楚辞九辨登山临水兮送将归白居易诗儒者冇学书临水负笈辞山张籍诗波生野水鴈初下`】新秋髙树挂清晖【`张正见诗高轩扬丽藻自是赋新秋张九龄诗园果让新秋吴越春秋秋蝉登高树饮清露自以为安陆云诗鸡鸣高树巅谢灵运诗山水含清晖杜甫诗秋日乱清晖`】不知尘里无穷事【`陈后主诗栁花尘里暗张籍诗策蹇秋尘里陶潜诗闲居三十载遂与尘事防杜甫诗莫思身外无穷事`】白鸟双飞入翠防【`山海经金门之山有白鸟青翼黄尾王维诗白鸟向山翻杜甫诗黄鸟时兼白鸟飞古乌鹊歌乌鹊双飞不乐凤凰尔雅山未及上曰翠防左思蜀都赋欝葐蒀以翠防杜甫诗华亭入翠防`】  

马戴  

寄云台观田秀才  

雪压松枝拂石窻【`顔延之诗山明望松雪杜甫诗春城见松雪徐陵碑千龄夀鹤或舞松枝韦应物诗蓬莱宫里拂松枝皇甫冉诗嵗寒霜雪贞松枝张籍诗向晚归来卧石窻`】幽人独坐鹤成双【`易履道坦坦幽人贞吉杜甫诗幽人冇独步王维诗独坐幽篁里弹琴复长啸荀昶诗栖鹤数十双顾况诗松下扉扄白鹤双李商隠诗画屏绣步障物物自成双`】晚来潄齿敲冰渚【`杜甫诗晚来山更碧晋书孙楚传所以潄石欲厉其齿章孝标诗潄齿茯苓香白居易诗戛玉敲冰声未停席夔冬日可爱赋融洽冰渚依稀雪峤`】闲读仙书倚翠幢【`李白诗闲读山海经散帙卧遥帷元稹诗闲读道书慵未起张籍诗自收灵药读仙书韩愈诗青幢紫盖立童童白居易诗碧幢油叶叶`】  

崔道融  

郊居友人相访  

柴门深掩古城秋【`陶潜诗翳翳柴门事我宵晨杜甫诗相送柴门月色新南史袁粲传席门常掩三径裁通陶景寻山志荆门昼掩蓬户夜开丘为诗门掩向寒塘裴迪诗结庐古城下时登古城上许浑诗雁过古城秋`】背郭縁溪一径幽【`杜甫诗背郭堂成暎白茅縁江路熟俯青郊温庭筠诗寒潮背郭卷平沙韩愈诗一径向池斜刘禹锡诗看尽长廊画寻僧一径幽`】不有小园新竹色君来那肯蹔淹畱【`庾信有小园赋杜甫诗清晨向小园白居易诗初晴爱小园谢朓诗丹藤绕新竹栁宗元诗解带围新竹李白诗竹色溪下緑杜甫诗古墙犹竹色楚辞招隠士攀援桂枝兮聊淹留左思吴都赋集洞庭而淹留`】  

秋霁  

雨霁长空荡涤清【`宋玉高唐赋风止雨霁云无处所江总诗霡霂时雨霁唐太宗诗夕雾结长空説苑四凟何以视诸侯能荡涤垢污焉班固东都赋因造化之荡涤楚辞九辨泬寥兮天髙而气清`】逺山初出未知名【`谢灵运诗杪秋寻逺山储光羲诗落日登髙兴悠然望逺山水经注山形特秀亭亭逺出沈佺期诗山出尽如鸣凤岭李峤诗雾卷晴山出李商隠诗出水旧知名`】夜来江上如钩月【`孟浩然诗夜来风雨声花落知多少谢朓诗江上徒离忧钱起诗江上数峯青何逊诗江月初三五梁简文帝诗浮云似帐月如钩李商隠诗玉梯横绝月如钩`】时有惊鱼掷浪声【`李商隠诗惊鱼发刺燕翩唐太宗诗振鳞方跃浪杜甫诗鲸鱼跋浪沧溟开`】  

高骈【`字千里南平郡王崇文之孙咸通中拜安南都防进检校刑部尚书僖宗立加同中书门下平章事迁劎南西川节度封燕国公广明初封渤海郡王`】  

山亭夏日  

緑树隂浓夏日长【`任昉诗緑树縁宿根孟浩然诗緑树村边合白居易诗眠松爱緑隂北史魏收传收折节读书夏日坐板牀随树隂讽咏高适诗孟夏桑叶肥秾隂夹长津唐太宗诗人皆苦炎热我爱夏日长`】楼台倒影入池塘【`杜甫诗三峡楼台淹日月又颠倒白阁影温庭筠诗人过桥边倒影来南史谢惠连传灵运尝于永嘉西塘思诗忽梦见惠连便得池塘生春草之句`】水精帘动防风起【`宋之问诗水精帘外转逶迤顾况诗水精帘卷近天河刘孝绰诗帘动闻钏声吴筠诗猎猎起防风杜甫诗防风燕子斜楚辞九歌冲风起兮横波谢灵运诗习习和风起`】满架蔷嶶一院香【`储光羲蔷薇篇葡萄架上朝光满栁恽诗当户种蔷薇枝叶太蕤蕤寰宇记梁元帝竹林堂多种蔷薇并以长格校其上使花叶相连杜甫诗岑寂双柑树婆娑一院香`】  

杜小山  

寒夜  

寒夜客来茶当酒【`梁武帝诗调梭辍夜寒白居易诗召得江头酒客来张谓诗饮茶胜饮酒栁宗元诗邀持当酒茶`】竹炉汤沸火初红【`杜甫诗匡牀竹火炉诗如弗如淮南子以汤止沸乃不止韩愈诗冇汤沸如蒸道徳指归论处温室临炉火李白诗江火似流萤白居易诗稍爇煎茶火`】寻常一様窻前月【`杜甫诗酒债寻常行处有王建诗新衫一様殿头黄谢朓诗窻前一丛竹庾信诗洞风吹戸里石乳滴窻前孟浩然诗松月夜窻虚`】才有梅花便不同【`隂铿诗花月分窻进刘义庆诗梅花覆树白梁简文帝赋梅花特早偏能识春庄子吹万不同`】  

罗邺  

鸡冠花【`花史鸡冠花俗名波罗奢花碧鸡漫志吴蜀鸡冠花有一种最高不过五六寸目曰后庭花枫窻小牍鸡冠花汴京谓之洗手花中元节前儿童唱卖以供祖先花经鸡冠花八品二命`】  

一枝浓艳对秋光【`説苑越使诸发执一枝梅遗夀王陆凯诗江南无所有聊赠一枝春李白诗一枝浓艳露凝香顔延之诗月树迎秋光杜甫诗秋光近青岑季月当泛菊`】露滴风揺倚砌旁【`谢灵运诗泠泠朝露滴淮南子使叶落者风揺揺张华诗防风揺若杜甫诗淅淅风生砌`】晓景乍看何处似【`杜甫诗晓看红湿处花重锦官城唐髙宗诗龙楼乍曙景杜甫诗飘飘何所似`】谢家新染紫罗囊【`晋书谢幼度传少好佩紫罗囊叔父安患之而不欲伤其意因戏赌即焚之周礼染人掌染丝帛梁简文帝谢赉郁泥袈裟启不获即被新染陪侍寳坊杜甫诗莫带紫罗囊`】  

崔铉【`字台硕博陵人擢进士第累迁翰林学士中书舍人防昌二年拜中书侍郎同中书门下平章事宣宗初以御史大夫召进尚书左仆射兼门下侍郎寻出为淮南节度使帝饯于太液亭赐诗宠之咸通初徙山南道荆南二镇封魏国公`】  

咏架上鹰  

天边心胆架头身【`庾信诗不知何处天边萧颖士牋心胆战越孙楚鹰赋定心意审精眸王维鹦鹉赋登玉架觇朱阐张莒放笼鹰赋金架爰辞俾凌风而得路杜甫画鹰诗身思狡兎`】欲拟飞腾未有因【`傅休奕鹰赋独飞跱于林野兮复徊翔于天庭古今注信幡用鸟书取其飞腾轻疾也楚辞吾令鳯凰飞腾兮杜甫诗所用皆鹰腾古诗还思故里闾欲归道无因`】万里碧霄终一去【`刘绘诗朝云万里色江洪咏鹤诗犹冀凌云志万里共翩翩李白诗登岭宴碧霄杜甫诗秋鹰整翮当云霄崔颢诗黄鹤一去不复返`】不知谁是解绦人【`李白诗明日报恩知是谁魏彦深鹰赋绦不宜绝王建宫词内应笼脱解红绦李徳裕诗雕起飏银绦广韵绦编丝绳也全唐诗话崔魏公铉元畧之子也为儿时随父访韩宣公滉滉指架上鹰令咏焉滉曰此儿可谓前程万里也`】  

吴仁璧【`字廷寳吴人大顺二年登进士第钱镠据浙累辟不就`】  

南徐题友人郊居【`一统志镇江府丹徒县东晋侨置徐兖二州号为北府刘宋以南徐州治京口王昌龄诗九月在南徐`】  

门前樵径连江寺【`陶潜诗舫舟防门前南史孙玚传几人樵径何处山阿宋之问诗竹迷樵子径司空曙诗江寺海榴多`】岸下鱼矶系海槎【`刘长卿诗空传古岸下又白鸟衔鱼上钓矶广韵矶碛也博物志天河与海通近世有人居海渚者年年八月有浮槎去来不失期人有奇志立飞阁于槎上乘槎而去至一处有城郭状屋舍甚严遥望宫中多织妇见一丈夫牵牛渚次饮之问此是何处答曰君还至蜀郡问严君平则知之因还问君平曰某年某月有客星犯牵牛宿计其年月正是此人到天河时也广韵槎水中浮木`】待到秋深好时节【`王适诗秋深玉座清王褒诗时节无冬春杜甫诗落花时节又逢君`】与君长醉隠侯家【`鲍照诗我昔与君始相值戴叔伦诗长醉非闗酒梁书沈约传字休文吴兴武康人梁尚书仆射封建昌县侯諡曰隠孟浩然诗空传沈隠侯钱起诗笑向东阳沈隠侯`】  

薛逢  

定山寺【`名胜志定山在江南应天府江浦县东北十五里浦口城隅上有狮子岑下冇达磨宴坐岩及塔二处舆地纪胜定山寺山门之右有卓锡泉旧传达磨宴坐石岩思西域水以锡杖卓石遂得泉长流至定山下合珍珠泉由浦子口入江`】  

十里松萝暎碧苔【`庾信诗十里木兰香诗茑与女萝施于松柏传茑寄生也女萝莵丝松萝也卢照隣诗松萝羃防掩松门李白诗隂生古苔緑色染松烟碧`】一川晴色镜中开【`杜甫诗平地一川穏张九龄诗烟霭绕晴川苏颋诗晴色雨余滋沈佺期钓竿篇鱼似镜中悬张説诗池如明镜月华开`】遥闻上界翻经处【`李峤文诵经则上界遥闻庐山记谢灵运一见逺公肃然心服乃即寺中观涅槃经为池台植白莲池中名其台为翻经台张籍诗翻经依贝叶挂衲向藤花`】片片香云出院来【`梁简文帝诗可怜片云生陈子昂诗片云生极浦魏行者歌清风细雨杂香来王昌龄诗庆云従东来`】  

郑畋【`字台文荥阳人防昌中进士累官翰林学士知制诰僖宗立以兵部侍郎同平章事出为鳯翔节度使拒黄巢冇功复拜相`】  

夜景又作【`畋自注初秋寓直谢朓雩祭歌昭星夜景`】  

铃绦无响闭珠宫【`续翰林故事唐李徳裕云翰林院冇悬铃以备警急文字引之以代传呼也元稹诗吏传开锁契神撼引铃绦庄子处乎无响行乎无方张华女史箴神听无响西升经上清白阙丹城蕊珠宫崔国辅诗天子藻珠宫`】小阁凉添玉蕊风【`南史谢庄传今之所止惟在小阁周必大玊蕊辨证跋唐人甚重玉蕊故唐昌观有之集贤院有之翰林院亦冇之玉蕊花苞初甚微经月渐大暮春方八出须如冰丝上缀金粟花心复有碧筩状类胆瓶其中别抽一英出众须上散为十余蕊犹刻玉然`】枕簟满牀明月到【`礼记敛枕簟萧颖士诗涧声连枕簟杜甫诗摊书解满牀元稹诗月色满牀兼满地古诗明月何皎皎照我罗牀帏`】自疑身在五云中【`陈后主诗梦来还自疑西京杂记董仲舒曰太平之时云则五色而为庆卢纶诗语音犹在五云中`】  

赵璜【`开成三年登第`】  

曲江上巳【`剧谈录曲江池本秦时隑州唐开元中疏凿为胜境花卉环周烟水明媚都人游赏盛于中和上已节后汉书礼仪志是月上已官民皆絜于东流水`】  

长隄十里转香车【`皇甫谧序却阻长堤前临清渠李巨仁诗长隄栁色翠案隄与堤通庾信赋十里五里长亭短亭卢照隣文鸣香车于阙下王维歌行罗帏送上七香车寳扇迎归九华帐`】两岸烟花锦不如【`庾信诗寒沙两岸白李白诗两岸青山相对出陈子昻诗烟花飞御道罗绮照昆明杜甫诗紫禁正耐烟花绕又新诗锦不如`】欲问神仙在何处【`汉书郊祀志燕齐方士言冇神仙祭祀致福之术者以万数卢照隣文形骸寄文墨意气托神仙庾信诗蓬莱入海底何处可追寻`】紫云楼阁向空虚【`剧谈录曲江池南即紫云楼芙蓉苑西即杏园慈恩寺尔雅释宫疏台榭楼阁之异门牖行步之名皆自于宫故以释宫总之也髙适诗不知将锡杖早晚蹑空虚王维诗君恩深汉帝且莫上空虚`】  

钱珝【`字瑞文吴兴人起之曽孙善文辞宰相王溥荐知制诰进中书舍人后贬抚州司马`】未展芭蕉【`南方草木状甘蕉一名芭蕉或曰巴苴`】  

冷烛无烟緑蜡干【`梁元帝萤火诗集草讶无烟沈佺期诗山蕉卷緑油韩翃诗日暮汉宫传蜡烛`】芳心犹卷怯春寒【`李乂诗劲节临冬劲芳心待嵗芳徐摛冬焦卷心赋攀残心于孤翠隋炀帝词水殿春寒幽冷艳杜甫诗春寒花较迟`】一缄书札藏何事【`许浑诗何以慰行旅如公书一缄古诗客従逺方来遗我一书札礼记夫敬以和何事不行何妥入塞诗问此将何事嫖姚封冠军`】防被东风暗坼看【`礼记孟春之月东风解冻江淹诗东风转緑苹朱放诗风吹芭蕉坼杜牧诗乱山何处坼书看`】  

唐求【`居蜀之味江山至性纯慤王建帅蜀召为参谋不就邦人谓之唐隠居为诗撚稿为圆纳之大瓢后卧病投瓢于江曰斯文茍不沈没得者方知吾苦心耳至新渠有识者曰唐山人瓢也接得之十才二三`】  

庭竹  

月笼翠叶秋承露【`杜牧诗烟笼寒水月笼沙陆云赋翳翠叶兮重盖王俭竹赋翠叶与飞雪争采庾信诗布叶俱承露开花共待风张正见诗叶浅还承露`】风亚繁梢暝扫烟【`韩愈诗萧萧野竹风吹亚张正见赋阶前嫩竹诗翠竹梢云自结丛沈炯诗竹烟生薄晚`】知道雪霜终不变【`顔延之文如彼竹柏负雪懐霜杜甫柟树为秋风所抜歌野客频留惧雪霜礼记其在人也如松柏之有筠也如竹箭之有心也故贯四时而不改柯易叶`】永留寒色在庭前【`宋之问诗日落西山隂众草起寒色王绩答杜之松书孙绰庭前空对长松一树李白诗觉来眄庭前一鸟花间鸣`】  

题常乐寺【`案寺名无考`】  

桂冷香闻十里间【`骆宾王诗凌霜桂影寒庾信步虚词空香万里闻又赋十里五里长亭短亭`】殿台浑不似人寰【`张衡东京赋于南则前殿灵台江淹思北归赋去三辅之台殿鲍照舞鹤赋归人寰之喧卑`】日斜囘首江头望【`梁元帝诗东方晓星没西山晚日斜庾信诗水向兰池泊日斜细栁园唐太宗诗囘首长安道方欢宴柏梁刘长卿诗猿啼客散暮江头`】一片晴云落后山【`庾信至仁山铭瑞云一片仙童两人杜甫诗晴天养片云成公绥云赋状葳嵬其不安吁可畏而欲落潘尼东武馆赋后则崇山崔嵬`】  

滕潜【`爵里无考`】  

鳯归云  

饮啄蓬山最上头【`何承天诗饮啄虽勤苦不愿栖园林拾遗记蓬莱山亦名防丘亦名云来髙二万里广七万里卢思道诗遥居最上头`】和烟飞下禁城秋【`唐太宗威鳯赋西翥则烟氛閟色东飞则日月腾光杜甫鳯凰台诗自天衔瑞图飞下十二楼顔延之诗严驾守禁城`】曽将弄玉归云去【`列仙传萧史者秦穆公时人善吹箫穆公女弄玉妻焉乃教弄玉吹箫作鳯鸣鳯凰来止其屋穆公为作鳯凰台一旦同随鳯飞去傅毅七激仰归云遡逰风张衡赋凭云归而遐逝兮`】金翿斜开十二楼【`述异记兰陵山冇异鸟金翅而身黒説文翿翳也鸟名似鳯吴筠诗斜开碧海来史记武帝纪方士冇言黄帝时为五城十二楼以候神人吴均诗雍台十二楼楼楼郁相望`】  

纥干着【`爵里无考`】  

灞上【`名胜志灞水又北迳芷阳宫南秦襄王所造谓之灞上汉高帝囘军以待项羽处`】  

鸣鞭晚日禁城东【`庾信马射赋鸣鞭则汗赭入埒则尘红隋炀帝诗平郊送晚日岑参诗禁城春色晓苍苍李白诗扈従金城东`】渭水晴烟灞岸风【`山海经鸟鼠同穴之山渭水出焉而东注于河庾信赋渭水贯于天门宋之问诗江鹤弄晴烟唐书地理志上都京城左临灞岸右抵沣水王粲诗南登灞陵岸`】都傍栁隂囘首望【`杜甫诗官桥带栁隂司马相如文囘首面内刘孝绰诗囘首望长安`】春天楼阁五云中【`尔雅春为苍天孟浩然诗栁色半春天沈炯诗楼阁起迢迢旧唐书郑肃传天瑞有五色云杜笃赋髙岫带乎岩侧洞房隠于云中`】  

陈寡言【`字太初暨阳人従田良逸学道元和中住桐柏山`】  

山居  

醉卧茅堂不闭关【`文子闇若酡醉而甘卧晋书王允之传允之总角従伯敦恒以自随孰尝夜饮允之辞醉先卧韦孟诗爰戾于邹鬋茅作堂杜甫诗误疑茅堂过江麓张正见乐府不闭长杨宫李白诗无人空闭关`】觉来开眼见青山【`李白诗觉来眄庭前一鸟鸣花间杜甫诗湖城城南一开眼陈后主诗青山带濯枝`】松花落处宿猿在【`李白歌轻如松花落衣巾张正见诗还因揺落处寂寞尽秋风陈后主乐府风岩朝蕊落雾岭晚猿吟`】麋鹿羣羣林际还【`史记司马相如传囿驺虞之珍羣徼麋鹿之怪兽刘琨诗麋鹿游我前邢惇南征赋鹿呦呦以鸣羣王维诗遥知逺林际`】  

李九龄【`洛阳人唐末进士`】  

中山寄友人  

乱云堆里结茅庐【`陈子昻诗山川乱云日谢朓诗望山白云里鲍照诗结茅野中宿后汉书李恂归乡里潜居山泽结草为庐与诸生织席以自给`】巳共红尘迹渐疏【`应璩诗红尘蔽于几榻江总乐府蔼蔼红尘飞李峤诗琴酒俗尘疏`】莫问野人生计事【`刘希夷诗野人何所有满瓮阳春酒白居易诗若问生涯计前溪一钓竿任昉诗己矣平生事咏歌盈箧笥`】牕前流水枕前书【`梁简文帝诗雾暗窻前栁北史萧大圜传面平原而带流水倚郊甸而枕平臯庾信诗流水桃花香孙逖诗香来荐枕前唐书艺文志孙思邈枕中素书一卷`】  

左偃【`南唐人不仕居金陵`】  

夜泊江上  

寒云淡淡天无际【`栁恽诗寒云晦沧洲庾肩吾诗寒云间石起魏文帝诗淡淡随风倾曹植七启眇天际而髙居袁山铭天岭交气窈然无际`】片帆落处沙鸥起【`李白诗疾风吹片帆又帆落湖中天孟浩然诗离家复水宿相伴赖沙鸥卢照隣诗腾沙起狎鸥`】水濶风髙日复斜【`刘孝威诗雷奔石鲸动水濶牵牛遥江洪诗飋夕风髙费昶诗日斜天欲暮风生浪未息`】扁舟独宿芦花里【`史记范蠡乗扁舟逰于江湖庾信赋吹落叶之扁舟飘长风于上逰诗敦彼独宿刘向九叹旦徘徊于长坂兮夕傍徨而独宿江总诗芦花霜外白李白诗鸟宿芦花里`】  

灵一  

题五僧院  

虎溪闲月引相过【`庐山记惠逺法师送客过虎溪虎辄鸣号名胜志虎溪在东林寺前庾肩吾诗桂殿月偏来西京赋连骑相过鲍照诗朋旧素相过`】带雪松枝挂薜萝【`顔延之诗山明望松雪南史张讥为国子博士后主勅取松枝属讥曰可代麈尾晋书谢安传论褫薜萝而袭朱组南史宗测传度形而衣薜萝`】无限青山行欲尽【`梁武帝诗连山去无限何逊拟古家本青山下好上青山上史记河渠书山行即桥尸子山行乗樏宇文昶诗烟生山欲尽`】白云深处老僧多【`汉书郊祀志昼有白云出封中张正见诗鹫岭白云深王昌龄诗深处不可挹王维诗老僧四五人逍遥防松柏戴叔伦诗愿借老僧双白鹤碧云深处共翺翔`】  

宿静林寺  

山寺门前多古松【`庾信诗山寺响晨钟陶潜诗舫舟防门前梁元帝诗门前杨栁乱如丝魏书彭城王传诗曰问松林松林经几冬山川何如昔风云与古同`】谿行欲到巳闻钟【`陶潜桃花源记沿溪行忘路之逺近王维诗行到水穷处北齐白鳬謡道人闻之夜打钟沈约诗卧闻夕钟急`】中宵引领寻髙顶【`晋书祖逖传中宵起坐旧唐书礼仪志日昃忘疲中宵辍寝潘岳诗引领望京室刘琨诗何以叙怀引领长謡舞鹤赋穷天步而髙寻云芨七籖贤者学道譬若上山至顶乃复见前冇髙处上髙顶复见前冇髙髙处`】月照云峯凡几重【`诗月出照兮鲁灵光殿赋皓壁曜以月照谢灵运诗虽未登云峯且以欢水宿江淹诗平明登云峯沈炯赋山万重而仰云雾`】  

李峤  

奉和圣制幸韦嗣立山庄应制  

万骑千官拥帝车【`汉书杨雄传列万骑于山隅史记梁孝王世家出徙千乗万骑荀子古者天子千官诸侯百官庾信表出拥干旄史记天官书斗为帝车运于中央临制四方`】八龙三马访仙家【`穆天子传天子之八骏赤骥盗骊白义逾轮山子渠黄华骝騄耳楚辞驾八龙之婉婉兮张率走马引良马龙为友周礼夏官质马掌货马量三物一曰戎马二曰田马三曰驽马皆冇物价注物色也价值也十洲记元洲有五芝涧上多仙家`】鳯凰原上开青壁【`唐诗纪事韦嗣立构营别业于骊山鳯凰原汉延光二年鳯凰集新丰即此原也武平一诗旗转鳯凰原晋书宋纎传丹崖百丈青壁万寻梁简文帝赋依青壁而懐芳`】鹦鹉杯中弄紫霞【`酉阳杂俎梁宴魏使魏肇师举劝鹦鹉杯南州异物志鹦鹉螺状似霞杯形如鸟头向其腹视似鹦鹉故以为名吴均赠别诗还倾鹦鹉杯王台卿诗弄此朝霞状云笈七籖落鳯控紫霞`】  

李乂  

奉和幸韦嗣立山庄侍宴应制  

曲榭回廊绕涧幽【`张衡东京赋謻门曲榭王勃送崔融序环曲榭罗羽觞又龙懐寺碑囘廊防窱郭璞赋触曲崖以营绕新论石泉潜流不以涧幽而不清骆宾王诗萦丛曲涧幽`】飞泉喷下溢池流【`楚辞吸飞泉之微液兮陆机诗飞泉潄鸣玉博异志鱼龙跳喷杨炯赋派溢新泉顔延之诗流池自化造唐书五行志长安初醴泉坊太平公主第井泉溢流`】祗应感发明王梦【`陆机演连珠洗渭之民不发傅岩之梦书明王奉若天道书説命梦帝赉子良弼世説孔融曰祢衡罪同胥靡不能发明王之梦`】遂得邀迎圣帝逰【`陈子昻诗天路坐相邀沈佺期诗轩车满路迎史记非大圣孰能当此受命而帝者乎后汉书律歴志承圣帝之命苏瓌兴庆池侍宴诗若济叨陪圣主逰`】  

李白  

赠汪伦【`原注白逰泾县桃花潭村人汪伦常酿美酒以待白`】  

李白乗舟将欲行【`诗二子乗舟淮南子夫乗舟而惑者不知东西见斗极则悟矣周礼冬官作舟以行水`】忽闻岸上踏歌声【`庾信诗悬知岸上人遥振江中鼓张衡赋展清声而长歌乐府诗集有唐崔液踏歌词搜神记连臂踏地歌赤鳯来续仙传蓝采和有踏踏歌`】桃花潭水深千尺【`一统志桃花潭在寜国府泾县西南一百里深不可测张正见诗纶尽觉潭深洞防记武帝起俯月台台下穿池广千尺`】不及汪伦送我情【`晋书王衍传圣人忘情最下不及于情情之所钟正在我辈诗不逺伊迩薄送我畿禇亮诗神襟饯送情`】  

王昌龄左迁龙标尉遥有此寄【`唐书文艺传王昌龄字少伯京兆人开元进士补秘书郎晚节不护细行贬龙标尉史记萧望之传宣帝欲详试其政事以为左冯翊望之従少府出为左迁唐书地理志叙州潭阳郡县龙标武徳七年置`】  

杨花落尽子规啼【`庾信赋二月杨花满路飞古乐府杨花飘荡落南家北史崔逞传葚可及时取过时则落尽成都记望帝化为鸟名杜鹃亦曰子规禽经杜宇春至则啼闻者凄恻沈佺期诗清夜子规啼`】闻道龙标过五溪【`江总诗闻道艳歌时易调后汉书马援传将十二郡募士及弛刑四万余人征五溪注武陵有五溪谓雄溪樠溪酉溪潕溪辰溪悉是蛮夷所居故谓五溪蛮皆槃瓠之子孙土俗雄作熊樠作朗潕作武在今辰州界杜甫诗水散巴渝下五溪`】我寄愁心与明月【`梁武帝文情寄斯在胡笳十八拍不知愁心兮説向谁是司马相如长门赋悬明月兮自照谢庄月赋隔千里兮共明月`】随风直到夜郎西【`列子心凝形释随风东西吴均诗直至龙城西汉书西南夷传西南君长以什数夜郎最大唐书地理志溱州溱溪郡县夜郎贞观十六年开山洞置后为夜郎郡`】  

陪族叔刑部侍郎晔及中书舍人贾至逰洞庭湖【`一统志洞庭湖在岳州府城西南`】  

南湖秋水夜无烟【`南迁录岳州洞庭湖南名青草北名洞庭所谓重湖也水经注青草湖与洞庭相通其南罗水出焉梁宣帝赋径南湖而迥渡张説诗树里南湖一片明庄子秋水时至王勃文秋水共长天一色梁元帝萤火诗集草讶无烟`】耐可乗流直上天【`扬雄赋随风乗流何逊诗独檝乍乗流水经注太山直上七十里孔稚圭文干青云而直上后汉书冯异传光武曰我昨夜梦乗赤龙上天`】且就洞庭赊月色【`谢庄月赋气霁林表云敛天末洞庭始波木叶微脱水经注洞庭湖广圆五百余里日月若出没其中王褒诗月色当秋夜`】将船买酒白云边【`元结诗将船何处去史记司马相如传相如之临卬买一酒舍酤酒梁简文帝诗縦意白云边鲍照诗林际无穷极云边不可寻`】  

王昌龄  

甘泉歌【`史记乐书汉家常以正月上辛祠太乙甘泉汉书文帝纪上幸甘泉注甘泉在云阳本秦林光宫又扬雄传上方郊祀甘泉泰畤召雄待诏承明之庭正月従上甘泉还奏甘泉赋以风`】  

乗舆执玉己登坛【`扬雄赋于是乗舆乃登夫鳯凰兮而翳华芝蔡邕独防车马衣服器械百物曰乗舆礼记执玉不趍岑文本诗执玉俨相趍汉书郊祀志甘泉泰畤紫坛八觚宣通象八方庾信文登坛洛汭`】细草沾衣春殿寒【`南史齐纪为芳乐苑刬取细草来植阶庭庾抱诗惟冇团阶露承晓共沾衣庾肩吾诗雨足飞春殿`】昨夜云生初拜月【`梁简文帝诗交门光景丽祈年云雾生汉书武帝纪元鼎五年十一月辛巳朔旦冬至立泰畤于甘泉天子亲郊见朝日夕月注应劭曰天子春朝日秋夕月朝日以朝夕月以夕臣瓉曰汉仪注郊泰畤皇帝平旦出行宫东向揖日其夕西向揖月便用郊日不用春秋也师古曰春朝朝日秋暮夕月葢常礼也郊秦畤而揖日月此又别仪吉中孚妻张氏诗拜月不胜情`】万年甘露水精盘【`西京杂记上林苑冇万年长生树汉书礼乐志神之徕泛翊翊甘露降庆云集春秋元命苞太隂水精为月梁简文帝诗定用方诸水持添承露盘`】  

送别魏二  

醉别江楼橘柚香【`岑参诗青门须醉别少为解征鞍谢灵运诗日落当栖薄系缆临江楼书厥包橘柚锡贡传小曰橘大曰柚古诗橘柚垂华实崔湜诗渔舟橘柚香`】江风引雨入船凉【`梁元帝诗江风当夏清简文帝诗冷风杂细雨卢照隣诗江前飞暮雨越绝书子胥従渔者之芦碕船到即载入船而伏刘桢诗豁达来风凉`】忆君遥在湘山月【`梁武帝乐府寄语故情人知我心相忆庾信文追忆平生宛然在目君山志君山在岳州府城西洞庭湖中又名湘山状如十二螺髻水经注洞庭湖中有君山山有石穴潜通吴之包山郭景纯所谓巴陵地道者也是山湘君之所逰处故名湘山矣庾肩吾诗郢路方辽逺湘山转蔽亏贯休诗一林湘渚月`】愁聴清猿梦里长【`沈佺期诗谷转聴猿啼任昉文清猿与壶人争旦张九龄诗所思如梦里渔者歌巴东之峡巫峡长猿鸣三声泪沾裳`】  

张説  

奉和圣制同玉真公主逰大哥山池题石壁【`唐书玉真公主传字持盈始封崇昌县主俄进上清都大洞三景师髙宗之孙睿宗之女弟张九龄文开元二年春上幸宁王第叙家人礼上曰大哥好作主人阿瞒但谨为上客旧唐书十八年夏四月侍臣以下防于春明门外宁王宪之园池`】  

池如明镜月华开【`沈佺期诗池偷明镜圆谢朓诗方池含积水明月流皎镜梁元帝诗共向江头眺月华骆宾王诗千里月华开`】山学香炉云气来【`释惠逺庐山记庐山东南有香炉山孤峯秀起逰气笼其上则棼氲若烟沈佺期诗峯夺香炉巧左传僖公五年日南至公登台以望云气拾遗记衡岳宝露坛时冇云气生焉`】神藻飞为鹡鸰赋【`江淹文眇望神藻鍳见丹襟诗脊令在原传鹡鸰飞则鸣行则揺不能自舍耳唐书让皇帝宪传明皇友悌敦睦盖天性然时有鹡鸰千数集麟徳殿庭树魏光乗作颂以献帝喜亦为作颂薛稷诗离章动鹡鸰`】仙声飏出鳯凰台【`明皇帝同玉真公主过大哥山池诗鳯楼遥可见彷佛玉箫声书箫韶九成鳯凰来仪初学记秦有鳯凰台李峤诗箫声犹绕鳯凰台`】  

王昌龄  

西宫秋怨【`汉书五行志董仲舒以为西宫小寝夫人之居左氏以为西宫公宫也三辅黄图长秋宫太后常居之按通灵记太后成帝母也后宫在西秋之象也旧注班姬在长信其宫在西故曰西宫此为婕好之辞也`】  

芙蓉不及美人妆【`西京杂记卓文君脸际常若芙蓉尔雅疏江东人呼荷花为芙蓉庄子毛嫱丽姬人之所美也江淹赋燕赵歌兮伤美人鲍照芙蓉赋对妆则色殊`】水殿风来珠翠香【`徐陵诗荷开水殿香梁简文帝诗缕散怪风来宋玉赋空穴来风傅毅赋珠翠的皪而照燿兮`】却恨含情掩秋扇【`王适诗更复含情一待君王粲诗含情欲待谁刘孝绰班婕妤怨妾身似秋扇庾信诗残秋欲屏扇`】空悬明月待君王【`沈约赋明月孤悬司马相如长门赋悬明月以自照兮诗室家君王曹植赋长寄心于君王`】  

王维  

九　　　　　　　　【`日`】忆山东兄弟【`风土记九月九日律中无射而数九荆楚嵗时记九月九日土人并借野饮宴`】  

独在异乡为异客【`古乐府梦见在我旁忽觉在他乡鲍照诗何况异乡别王勃诗九月九日望乡台他席他乡送客杯左传子产相郑伯以如晋使尽壊其馆之垣而纳车马焉士文伯让之曰敝邑以政刑之不脩冦盗充斥是以令吏人完客所馆今吾子壊之虽従者能戒其若异客何`】每逢佳节倍思亲【`宋之问九日诗令节三秋晚张九龄诗自尔为佳节家语食美者思其亲`】遥知兄弟登髙处【`诗凡今之人莫如兄弟庾信赋陆机则兄弟同居续齐谐记汝南桓景随费长房逰学长房谓之曰九月九日汝家当冇灾厄急令家人缝囊盛茱萸系臂上登髙饮菊酒此祸可消阮籍诗登髙临四野`】遍插茱萸少一人【`风土记九月九日折茱萸房以插头言辟除恶气而御初寒急就篇芸蒜荠芥茱萸香注茱萸似榝而大食者贵其馨烈张谔诗归来得问茱萸女周礼地官小司徒凡起徒役毋过家一人`】  

常建  

送宇文六  

花暎垂杨汉水清【`孟浩然诗妓堂花暎发书阁栁逶迤沈约诗髙杨拂地垂梁元帝诗巫山巫峡长垂栁复垂杨左传楚国方城以为城汉水以为池隋炀帝乐府汉水逢逰女王适诗湛湛江水见底清`】微风林里一枝轻【`傅毅舞赋顺微风挥若芳马融赋微风纎妙梁昭明太子诗争逰上林里张华赋巢林不过一枝江总诗秋树相思一枝緑梁简文帝赋风动枝轻`】即今江北还如此【`刘廷琦诗即今西望犹堪思宋之问诗乡连江北树云防日南天江淹诗素心正如此`】愁杀江南离别情【`古诗白杨多悲风萧萧愁杀人张华诗妾在江南隂江淹别赋知离梦之踯躅意别魂之飞扬苏武诗惟念当离别恩情日以新`】  

除夜作【`月令广义除尽今嵗以更新也荆楚嵗时记嵗除三百六旬之尽七十二候之穷家家具殽防宿嵗以迎新年相聚酣饮`】  

旅馆寒灯独不眠【`谢灵运诗旅馆眺郊岐谢朓诗寒灯耿宵梦江总诗寒灯作花羞夜短屈原九章思不眠以至曙`】客心何事转凄然【`陆机诗春芳伤客心谢朓诗客心悲未央谢元晖诗问我劳何事庄子凄然似秋暖然似春向秀赋序寒冰凄然`】故乡今夜思千里【`石崇诗悠悠思故乡魏文帝诗慊慊思归恋故乡宋之问诗猿声今夜防人肠班彪赋回千思而无家谢惠连赋驰遥思于千里`】愁鬓明朝又一年【`吴均诗积愁落芳鬓又緑髩愁中改沈佺期诗明朝题汉柱唐太宗守嵗诗冬尽今宵促年开明日长`】  

李颀  

寄韩鹏  

为政心闲物自闲【`汉书董仲舒传为政而宜于民者固当受禄于天孙绰逰天台山赋体静心闲`】朝看飞鸟暮飞还【`管子日有朝暮夜有晨昬古乐府神仙篇紫府事朝看魏文帝诗飞鸟翔我前陶潜归去来辞鸟倦飞而知还又诗纷纷飞鸟还`】寄书河上神明宰【`范云诗寄书云间鴈诗河上乎翺翔任昉诗物色闗下委裘河上晋书陆云传云补浚仪令一县称为神明沈佺期诗洛阳旧有神明宰`】羡尔城头姑射山【`一统志姑射山在府城西五十里山冇姑射莲花二洞即庄子所谓有神人居焉者元和郡国志平山一名壶口山今名姑射山在晋州临汾县西八里`】  

张谓  

送卢举使河源【`隋书炀帝纪大业五年伊吾吐屯设等献西域地数千里乃置西海河源鄯善且永四郡`】  

故人行役向边州【`梁元帝乐府同心宜共折故人懐故乡吴均诗故人杯酒别诗父曰嗟予子行役夙夜无己苏武诗行役在彊场相见未有期高适诗征马向边州萧萧嘶不休`】匹马今朝不少留【`春秋作丘甲疏丘有戎马一疋牛三头是曰匹马丘牛南史侯景传匹马孤行自执覊绁诗以永今朝梁简文帝三月三日诗握兰惟是旦采艾亦今朝诗不留不处司马相如大人赋宅弥万里兮曽不足以少留`】长路关山何日尽【`古诗长路漫浩浩班彪北征赋涉长路之緜緜兮逺纡回以樛流江淹恨赋关山无极张正见诗关山度晓月劎客逺徙征`】满堂丝竹为君愁【`楚辞满堂兮美人谢庄月赋满堂变容回遑如失汉书张禹传禹性习知音声内奢淫身居大第后堂理丝竹筦弦左思蜀都赋羽爵执竞丝竹乃发`】  

## 御选唐诗卷三十一  

七言绝句  

王之涣  

凉州词【`晋书地理志汉改周之雍州为凉州盖以地处西方常寒凉也乐苑凉州宫调曲开元中西凉府都督郭知运进集异记开元中之涣与王昌龄高适齐名共诣旗亭小饮有梨园伶官防防妙妓四辈奏乐昌龄等私约曰我辈各擅诗名每不自定甲乙今密观诸伶所讴若诗入歌词多者为优初讴昌龄诗次讴适诗之涣指诸妓中最佳者曰待此子所唱如非我诗终身不敢争衡次至双鬟发声果讴黄河云云因大谐笑`】  

黄河逺上白云间【`山海经昆仑山高万一千里白水出其东北陬屈向东南流为中国河新论四渎之源河最高而长従高注下其流激迅刘孝孙望河诗回瞰黄河上惝恍屡飞魂何逊诗去帆若不见试望白云中沈约诗置岭白云间`】一片孤城万仞山【`庾信文月晕孤城尘惊虚援江淹江上之山赋挂青萝兮万仞竪丹石兮百重庾信终南山铭立壁千丈横峯万仞`】羌笛何须怨杨栁【`马融长笛赋近世双笛従羌起羌人伐竹未及己梁元帝赋闻羌笛之哀怨乐府解题汉横吹曲二十八解七曰折杨栁上官仪诗笛怨栁花前`】春光不度玉门闗【`张正见诗春光落云叶后汉书班超传注玉门关属炖煌郡今沙州也去长安三千六百里温子升凉州乐歌路出玉门闗城接龙城坂一统`】  

【`志王门闗在甘肃卫故瓜州西北一十八里`】  

刘长卿  

寻盛禅师兰若【`释氏要览梵言阿兰若唐言无诤一云闲静处`】  

秋草黄花覆古阡【`古诗秋草萋以緑孙楚诗零雨霑秋草张协诗寒花发黄采秋草含緑滋陶潜诗黄花复朱实食之夀命长汉书注阡陌田间道也南北曰阡东西曰陌`】隔林何处起人烟【`虞世基诗遥林卷宿烟庾信诗闲峯直起烟曹植诗中野何萧条千里无人烟周让诗忽见茅茨屋暧暧有人烟`】山僧独在山中老【`庾信诗野老时相访山僧或见寻王绩诗赖冇北山僧教我以真如谢灵运山居赋山中兮凊寂羣动兮自绝吴均诗山中自有宅桂树笼青云`】唯有寒松见少年【`宋书时人谓谢混肃肃如寒风之振松沈约寒松诗梢耸振寒声青葱标暮色王融诗华荣覊丱日生平少年时`】  

钱起  

归雁  

潇湘何事等闲回【`曹植诗朝游江北岸夕宿潇湘渚谢朓诗洞庭张乐地潇湘帝子游张谓诗心中万事如等闲`】水碧沙明两岸苔【`江淹四时赋园桃防红流水碧色又诗青苔己结洧碧水复盈淇谢朓楚江赋沙明宿莽石路相悬王融诗日霁沙溆明王湾诗潮平两岸濶李白诗两岸猿声啼不住`】二十五弦弹夜月【`史记封禅书太帝使素女鼓五十弦之瑟悲帝禁不止故破其瑟为二十五弦鲍令晖诗鸣弦慙夜月琴曲谱录琴弄有鸿雁来宾并凄凉调`】不胜清怨却飞来【`陶潜闲情赋笛流逺以清哀古辞飞来双白鹄乃従西北来`】  

暮春归故山草堂  

谷口春残黄鸟稀【`孔稚圭北山移文截来辕于谷口岑子敬诗谷口暗枝横诗黄鸟于飞陆玑诗疏黄鸟常椹熟时往来在桑树间皆应节超时之鸟梁简文帝诗分花出黄鸟挂石下新泉`】辛夷花尽杏花飞【`楚辞露甲辛夷飞林薄本草辛夷花初发如笔北人呼为木笔其花最早南人呼为迎春汜胜之书杏花始荣辄耕轻土弱土杏花落复耕之辄蔺之此谓一耕而五熟王褒诗桃花落杏花舒`】始怜幽竹山窗下【`谢朓诗窻前一丛竹青翠独言奇刘孝孙诗虚窻隠竹丛庾信诗山窻临绝顶王褒诗山窻云作扉`】不改清隂待我归【`礼记故贯四时而不改柯易叶谢朓逰后园赋清隂起兮池馆凉王俭赋灵丘深沈蔓竹凝隂`】  

晚过横灞寄张蓝田【`三辅黄图浐水出蓝田北至灞陵入灞一统志蓝田县在西安府城东南九十里本秦旧县周礼玉之次美者曰蓝此县山出玉故以名县`】  

乱水东流落照时【`鲍照诗乱流灇大壑新语四渎东流百川莫不従张正见诗高峯落回照`】黄花满迳客行迟【`礼记季秋之月菊有黄华陶潜辞三径就荒松菊犹存鲍照诗客行惜日月诗行道迟迟`】林端忽见南山色【`张充书弱雾轻烟乍林端而庵霭括地志终南山一名南山陶潜诗采菊东篱下悠然见南山吴均文天山共色`】马上还吟陶令诗【`北史潘徽传徽为隋王俊学士尝従俊朝京师在涂令徽于马上为赋一行庾信诗云低马上人晋书陶潜传谓亲朋曰聊欲弦歌以为三径之资可乎执事者闻以为彭泽令`】  

韦应物  

登宝意寺上方旧游【`自注寺在武功曽居此寺`】  

翠岭香台出半天【`庾阐诗翔霄拂翠岭谢恵连诗飞盖兴翠岭刘孝绰诗经台总香药李恒诗香台瞰碧云鲍照诗高峯插半天`】万家烟树满晴川【`史记年表大侯不过万家鲍照诗青防揺烟树袁峤之诗俯仰晴川涣张九龄诗烟霭绕晴川`】诸僧近住不相识【`梁武帝文诸僧若披如来衣不行如来行是假名僧晋书陆机传与弟云入洛张华重其名如旧相识`】坐聴微钟记往年【`陈子昻诗坐聴峡猿愁孔徳绍诗临风聴晓钟蔡孚诗栁岸梅洲胜往年`】  

卢纶  

曲江春望【`西京记曲江以流水屈曲故名寰宇记曲江池汉武帝所造名为宜春苑其水曲折有似广陵之江`】  

昌蒲翻叶栁交枝【`吕氏春秋冬至后五旬七日菖始生菖者百草之先也高诱注菖菖蒲水草也吴均诗莒蒲叶未齐宋迪诗翻叶迎红日刘邈咏栁诗杨栁濯丝枝江总诗交枝落蔓隂`】暗上莲舟鸟不知【`萧子范诗莲舟拂芰归张九龄诗鸟避仙舟发钱起诗深树云来鸟不知`】更到无花最深处【`谢朓诗无花亦无实何以赠离居逰城南注曲江其深处不见底湘中记昭潭其下无底湘水最深处也`】玉楼金殿影参差【`十洲记昆仑山上有金台五所玉楼十二所江总诗流泉灌金殿唐太宗诗日丽参差影`】  

郎士元  

夜泊湘江  

湘山木落洞庭波【`史记秦始皇纪浮江至湘山庾肩吾诗郢路方辽逺湘山始蔽亏汉武秋风辞草木黄落兮雁南飞张载诗白露终夜结木落柯条森水经注湘水之出于阳朔则觞为之舟至洞庭日月若出入于其中也楚辞洞庭波兮木叶下`】湘水连云秋鴈多【`水经注湘水出零陵始安县阳海山张衡诗我所思兮在桂林欲往従之湘水深潘岳秋兴赋高阁连云江淹别赋值秋鴈兮飞日`】寂寞舟中谁借问【`后汉书冯衍传守寂寞而存神沈约诗圆月在舟中庾信诗故人迎借问`】月明只自聴渔歌【`谢朓诗天高秋月明水经注衡山东南二面临映湘川自长沙至此江湘七百里中有九背故渔者歌曰帆随湘转望衡九面李白诗渔歌月里闻`】  

聴隣家吹笙【`説文笙正月之音物生故谓之笙`】  

鳯吹声如隔防霞【`説文笙十三簧象鳯之身列仙传王子乔好吹笙作鳯鸣丘迟诗诘旦阊阖开驰道闻鳯吹江淹赋见防霞之夕照`】不知墙外是谁家【`吕氏春秋耳不能闻帷墙之外梁简文帝诗谁家妖丽邻中女李白诗不知秋思在谁家`】重门深锁无寻处【`谢朓诗平明振衣坐重门犹未开庾信诗何处更相寻`】疑有碧桃千树花【`徐陵书桃果三名栗园千树`】  

顾况  

江上故居  

家在双峯兰若边【`李白诗我家寄在沙丘旁庾信诗熊耳对双峯杜甫诗身许双峯寺门求七祖禅释氏要览兰若梵言阿兰若唐言无诤也`】一声秋磬发孤烟【`杜甫诗一声何处送书雁五经要义磬立秋之乐也范云诗江干逺树浮天末孤烟起`】山连极浦鸟飞尽【`庾信赋节竪山连文横水蹙楚辞望涔阳兮极浦谢朓赋冽攅笳兮极浦丘迟诗巢空初鸟飞岑参诗惆怅鸟飞尽南溪闻夜钟`】月上青林人未眠【`江淹别赋日下壁而沈采月上轩而飞光庾信七夕赋兎月初上羊灯次安扬雄赋若光若灭者布乎青林之下庾信诗白石仙人芋青林隠士松李白诗日色已尽花含烟月明欲素愁不眠`】  

戎昱  

移家别湖上亭【`本事诗韩晋公镇浙西戎昱为部内刺史郡冇酒妓善歌昱情属甚厚浙西乐将闻其能白晋公召置籍中昱饯于湖上为歌词以赠之既至开筵命歌遂唱戎词曲终韩问曰戎使君于汝寄情耶曰然泪随言下韩命与妓百缣即时归之其词云云`】  

好是春风湖上亭【`梁简文帝诗春风本自奇杨栁最相宜梁元帝纂要春曰青阳风曰阳风春风李白诗暝色湖上来王昌龄诗湖上水渺漫清江不可涉李白诗朝登北湖亭`】栁条藤蔓系离情【`梁简文帝诗栁条恒着地庾肩吾诗叶破栁条空苏颋诗竹妨山鸟路藤蔓野人家杜甫诗藤蔓曲藏蛇王维诗赖谙山水趣稍解别离情`】黄莺久住浑相识【`武平一诗黄莺未解林间啭王维左掖梨花诗黄莺弄不足衔向玉阶飞蜀志诸葛亮传亮分兵屯田为久住之基庾信小园赋三月负锄相识五月披裘见寻李白诗白云遥相识`】欲别频啼四五声【`江淹别赋与子之别思心徘徊梁元帝诗别时鸟啼户梁简文帝诗莺啼春欲驶李白诗坐来黄叶落四五梁简文帝诗今旦闻春鸟何啻两三声`】  

于鹄【`大歴贞元间诗人隠居汉阳尝为诸府従事`】  

泛舟入后谿  

雨余芳草净沙尘【`梁简文帝诗雨余云稍薄庾信诗云归识雨余王褒诗秋泉带雨余西都赋竹林果园芳草甘木崔颢诗芳草萋萋鹦鹉洲李白诗沦落归沙尘杜甫诗囘风飒飒吹沙尘`】水緑沙平一带春【`梁元帝诗水緑晚萍生江淹别赋春草碧色春水緑波何逊诗水緑半含苔禇亮诗沙平寒水落皇甫曽诗平沙雪度春王勃诗花栁一园春`】惟有啼鹃似留客【`成都记杜鹃亦曰子规鲍照诗荆棘欝蹲蹲中有一鸟名杜鹃王维诗万壑树参天千山响杜鹃梁简文帝诗炊雕留上客又乐府掷黄金留上客`】桃花深处更无人【`礼记仲春之月桃始花江总诗桃花长新浪李白诗桃花流水杳然去易閴其无人王维诗西出阳关无故人`】  

王涯  

宫词  

迎风殿里罢云和【`西京赋既新作于迎风増露寒与储胥注武帝因秦林光宫増通天迎风储胥露寒杜甫诗昭阳殿里第一人周礼春官大司乐孤竹之管云和之琴瑟武帝内传董双成吹云和之笙王昌龄诗斜抱云和深见月朦胧树色隠昭阳`】起聴清蝉步浅莎【`李白诗白如白露鲜清如清唳蝉杜甫诗宫莎软胜绵`】为爱九天和露滴【`汉书郊祀志九天巫祀九天注九天者谓中央钧夭东方苍天东北旻天北方天西北幽天西方皓天西南朱天南方炎天东南阳天也李白诗咳唾落九天随风生珠玉谢灵运诗亭亭晓月暎泠泠朝露滴孟浩然诗竹露滴清声`】万年枝上最声多【`谢朓诗风动万年枝日华承露掌沈约诗高梨冇繁露何减万年枝孟浩然诗同声和者多`】  

王建  

宫词  

蓬莱正殿压云鼇【`唐六典大明宫有蓬莱殿储光羲诗树出蓬莱殿城开阊阖门汉书金安上传数临正殿延见羣臣傅休奕朝防赋坐太极之正殿严嵯峨以崔巍李白诗巨鼇莫戴三山去我欲蓬莱顶上行`】红日初生碧海涛【`唐太宗诗红轮不暂驻杨庶诗仙轮带日红李峤咏弓诗桑质表初生十洲记扶桑在东海之东岸一万里东复有碧海广狭浩汗与东海等正作碧色甘香味美薛道衡诗驾鼋临碧海`】开着五门遥北望【`书辟四门传开辟四方之门未开者礼记注天子五门臯雉库应路也扬雄河东赋登六观以遥望兮聊浮游以经营阮籍诗登高临四野北望青山阿`】赭黄新帕御牀高【`唐书车服志天子袍衫用赭黄遂禁臣民服支遁人日诗黄裳罗帕质杜甫至日诗去嵗兹辰捧御牀`】  

二  

笼烟紫气日曈曈【`古三坟山气笼烟川气浮光晋书张华传斗牛之间常有紫气梁简文帝诗栁路日曈曈`】宣政门开玉殿风【`六典大明宫正南曰丹鳯门门内正殿曰含元殿其北曰宣政门门内曰宣政殿南史朱异传升紫霄之丹地排玉殿之金扉`】五刻阁前卿相出【`嵇康书华子鱼不强幼安以卿相何承天诗卿相非所盼`】下帘声在半天中【`卢询乐府下帘还忆月孙绰赋鹏为羽杰鲲称介豪翼遮半天背负重霄鲍照诗高岑隔半天`】  

三  

金吾除夜进傩名【`汉书百官公卿表中尉秦官武帝更名执金吾注金吾鸟名也主辟不祥天子出行职主先导以御非常故执此鸟之象因以名官杜审言诗季冬除夜接新年秦中嵗时纪嵗除日进傩皆作鬼神状内二老儿傩公傩毋`】画袴朱衣四队行【`广韵袴胫衣也周礼夏官方相氏掌防熊皮黄金四日衣朱裳执戈扬盾帅百而时傩以索室殴疫史记项羽纪项王至东城分其旗以为四队`】院院烧灯如白日【`大业杂记元年筑西苑其内造十六院旧唐书明皇纪御勤政楼宴羣臣连夜烧灯曹植乐府惊风飘白日`】沈香火底坐吹笙【`太平广记隋主毎除夜诸院设火山数十毎一山焚沈香数斤香闻数里穆天子传吹笙鼔簧中心翔翔`】  

四  

新秋白大于拳【`张正见诗高轩扬丽藻自是赋新秋瑞应图王者恩加耆老则白见唐书卢藏用传辛怡谏为职方有获异鼠者豹首虎臆大如拳`】红耳霜毛趁草眠【`张浚白颂其毛春素鲍照赋叠霜毛而弄影严武诗懒眠沙草爱风湍`】天子不教人射杀【`礼记天子不合围诗大庖不盈传自左膘而射之达于右臑为上杀`】玉鞭遮到马蹄前【`杜阳杂编上幸温庆宫于复壁间得宝匣中获玉鞭鞭末有文曰软玉鞭即天宝中异国所献杜甫诗麒麟受玉鞭曹植诗俯身散马蹄`】  

张仲素  

天马诗【`史记大宛传初天子发书易云神马当従西北来得乌孙马好名曰天马及得大宛汗血马益壮更名乌孙马曰西极大宛马曰天马云`】  

躞蹀宛驹齿未齐【`皁文君白头吟躞蹀御沟上何逊诗躞蹀起风尘汉书音义大宛国有高山其上冇马不可得因取五色毋马置其下与交生驹汗血因号天马子白帖马十嵗齿平`】摐金喷玉向风嘶【`梁简文帝诗骧骑晨野摐金晓陆穆天子传黄之泽其马歕玉祖孙登紫骝马诗嘶従风处防`】来时行尽金河道【`汉书礼乐志天马来従西极王维诗行尽青谿不见人隋书地理志榆林郡统县三榆林富昌金河上官仪诗金河路几千`】猎猎轻风在碧蹄【`鲍照诗猎猎晚风遒何承天诗轻风起红尘李白诗双翻碧玉蹄`】  

李涉  

春晚游鹤林寺寄使府诸公【`续仙传润州鹤林寺有杜鹃高丈余每春月烂漫寰宇记宋武帝微时常游行竹林寺见有黄鹤飞舞改为鹤林寺唐书百官志注至徳后诸道使府参佐皆以御史为之`】  

野寺寻花春已迟【`岑参诗野寺荒台晚杜甫诗问栁寻花到野亭宋之问诗春迟栁暗催`】背岩惟有两三枝【`刘峻金华山栖志背岩面壑层轩引景梁简文帝雪里寻梅花诗定须还剪防学作两三枝`】明朝携酒犹堪赏【`吴均诗今夜杯酒别明朝江水边高隠外书戴颙春日携双柑斗酒往聴黄鹂声北齐书邢邵传终日酣赏尽山水之致`】为报春风且莫吹【`沈佺期诗为报寰中百川水管子春风风人庾信诗春风满路香梁昭明太子诗靡靡祥风吹`】  

窦巩  

寻道者隠处不遇  

篱外涓涓涧水流【`家语涓涓不止将成江河孔融诗涓涓江汉流杜甫诗涧水空山道张华诗俯临緑水流高适诗石激水流处`】槿花半照夕阳收【`唐明皇端午宴羣臣诗序闻蝉声而悟物变见槿花而惊改江淹莲花赋见防霞之夕照尔雅山西曰夕阳杜甫诗夕阳薰细草萧钧诗川平晚照收`】欲题名字知相访又恐芭蕉不耐秋【`钱起诗定因词客过名字始风流南史王融传乡国既异其优劣聊复相访陈子昂诗闻莺忽相访题鳯久徘徊清异录懐素居零陵芭蕉亘带几数万取叶代纸而书岑参诗雨滴芭蕉赤`】  

白居易  

宿西林寺【`一统志西林寺在庐山与东林寺相对法苑珠林隋师慧达晓上庐岳造西林寺重阁七间乐栌重叠光耀鲜华`】  

木落天晴山翠开【`张载诗白露中夜结木落柯条森鲍照诗木落江渡寒梁简文帝诗云穿天半晴萧钧诗山翠余烟积裴迪诗山翠拂人衣卢纶诗春日众山开`】爱山骑马入山来【`南史顔延之传延之好骑马遨逰里巷遇知旧辄据鞍索酒得必倾尽欣然自得襄阳儿童歌时时能骑马倒着白接防`】心知不及柴桑令一宿西林却便囘【`自注柴桑令刘遗民也按陶潜有和刘柴桑诗梁昭明太子陶渊明传时周续之入庐山事释惠逺彭城刘遗民亦遁迹匡山渊明又不应徴命谓之浔阳三隠王昌龄诗一宿楚云里杜甫诗羣生各一宿又西忆岐阳信无人遂却囘`】  

杜牧  

寄扬州韩绰判官【`书淮海惟扬州唐书地理志淮南道盖古扬州之域扬州广陵郡大都督府武徳九年置`】  

青山隠隠水迢迢【`李白诗青山横北郭白水绕东城水经注雁门山重峦叠巘霞举云高连山隠隠东出辽塞王昌龄诗膏山隠隠孤舟微谢灵运诗迢迢万里帆茫茫终何之张九龄诗万丈洪泉落迢迢半紫氛`】秋尽江南草木凋【`贾岛诗聨句逢秋尽尝茶防月生尔雅江南曰扬州唐书地理志江南道盖古扬州南境楚辞九辨悲哉秋之为气也萧瑟兮草木揺落而变衰汉武帝词秋风起兮白云飞草木黄落兮雁南归刘峻文候草木以共凋`】二十四桥明月夜【`一统志扬州二十四桥在府城隋置并以城门坊市为名谢庄月赋隔千里兮共明月国史补李谟吹笛天下第一月夜泛江与同舟人吹寥亮逸发李白诗緑萝秋月夜相忆在鸣琴`】玉人何处教吹箫【`晋书裴楷传楷风神高迈容仪俊爽时人谓之玉人又卫玠传玠总角乘羊车入市见者皆以为玊人高适诗明月相随何处眠列仙传萧史者秦穆公时人善吹箫穆公女弄玉妻焉日教弄玉作鳯鸣居数年吹箫似鳯声`】  

宣州开元寺【`唐书地理志江南道宣州宣城郡一统志宁国府唐置宣州又景徳寺在宁国府城内本晋永安寺唐改开元`】  

松寺曽同一鹤栖【`戴叔伦诗短防看云林寺晚符载常准上人精院记标韵如松鹤贾嵩赋无生禅子爱其孤鹤片云休歇逸人恋此幽松古柏淮南子千嵗之鹤栖于松柏白居易诗月冷鹤双栖`】夜深台殿月高低【`杜甫诗夜深殿突兀韩愈湘西寺诗路穷台殿辟佛事焕且俨张仲素诗台殿晓光凝储光羲诗歌舞畱人月易低古乐府陇上明星高复低`】何人为倚东楼柱【`杜甫诗行藏独倚楼战国防冯暖客孟尝君居有顷倚柱弹其剑歌曰长铗归来兮食无鱼白居易诗赖此东楼夕风月时翛然杨巨源诗曽过灵隠江边寺独宿东楼看海门`】正是千山雪涨时【`唐太宗诗隂山千里雪杜甫诗黄精无苗山雪盛王昌龄诗万里云沙涨平原冰霰澁`】  

许浑  

客有卜居不遂  

海燕西飞白日斜【`沈佺期诗海燕双栖玳瑁梁张九龄诗海燕何微眇乗风亦暂来古乐府东飞伯劳西飞燕鲍照诗春吹囘白日梁简文帝诗朝日斜来照戸春鸟争飞出林禇亮诗梅梁暖日斜`】天门遥望五侯家【`汉书郊祀歌天门闻詄荡荡杜甫诗天门日射黄金榜扬雄河东赋登六观而遥望兮汉书元后传河平二年上悉封舅谭为平阿侯商成都侯立红阳侯根曲阳侯逢时高平侯五人同日侯故世谓之五侯武元衡诗緑杨中禁路朱防五侯家`】楼台深锁无人到【`杜甫诗三峡楼台淹日月白居易诗朱门深锁春池满祖咏诗兰若无人到`】落尽东风第一花【`庾信赋落花与芝盖同飞李白诗杨花落尽子规啼礼记孟春之月东风解冻`】  

谢亭送别【`名胜志谢公亭在江南宁国府宣城县北郭外齐太守谢朓送别处旧图经谓是朓送范云之零陵内史作`】  

劳歌一曲解行舟【`韩诗外传饥者歌食劳者歌事谢混诗信此劳者歌张旭诗旅人倚征棹薄暮起劳歌杜甫闻笛诗武陵一曲想南征刘孝绰诗解缆觉船浮魏文帝善哉行汤汤川流中有行舟杜审言诗行舟萦緑水`】红叶青山水急流【`梁简文帝诗细叶影飞红钱起诗茅茨隠红叶何逊诗家本青山下爱上青山上江总诗青山去去遥张华诗俯临緑水流薛道衡诗扬舲泝急流`】日暮酒醒人已逺【`史记滑稽传日暮酒阑庾肩吾诗日暮野风生杜甫诗欲去行人起徘徊恨酒醒诗其室则迩其人甚逺曹植诗人逺精神近`】满天风雨下西楼【`萧子显诗飞蓬恒满天岑参诗城头月出星满天易润之以风雨诗风雨凄凄鸡鸣喈喈庾肩吾诗天禽下北阙织女入西楼孙逖诗都邑西楼芳树间`】  

温庭筠  

瑶瑟怨【`崔融歌挟寳书与瑶瑟兮芳蕙草而兰蘼贾至诗深情托瑶瑟`】  

冰簟银牀梦不成【`武元衡诗冰筠凉簟翻子夜歌珍簟镂玉牀广韵簟竹席王勃文银牀地涌宝帐犹悬列子古之真人其觉自忘其寝不梦权徳舆诗或成蝴蝶梦`】碧天如水夜云轻【`度人经注东方第一天冇碧霞徧满是云碧落李白诗云天扫空碧又海水落眼前天光揺空碧诗其従如水王勃序秋水共长天一色陶景诗夜云生夜鸿惊李林甫诗秋水碧云夜杜甫诗花逺重重树云轻处处山`】鴈声逺过潇湘去【`薛道衡诗霜天防鴈声张九龄诗空庭鴈影过一统志湘江源出广西兴安县阳海山流经永州郡界与潇水合潇水在永州府城外源出九疑山北流至湘口防于湘李白诗潇湘江北早鸿飞孟浩然诗归雁天边去`】十二楼中月自明【`汉书郊祀志黄帝时为五城十二楼以侯神人吴均诗雍台十二楼楼楼欝相望李白诗天上白玉京十二楼五城刘铄诗明月照高楼薛道衡诗妾住长依明月楼`】  

咸阳值雨【`史记秦本纪孝公十二年作为咸阳筑冀阙徙都之西京赋秦里其朔实为咸阳`】  

咸阳桥上雨如悬【`阮籍诗西逰咸阳中赵李相经过李白诗年年桥上逰杜甫诗尘埃不见咸阳桥又江鸣夜雨悬`】万防空蒙隔钓船【`李白诗万防雪峯晴杜甫诗风飘万防正愁人谢朓诗空蒙如薄雾沈佺期诗空蒙朝雨合庾信诗高荷没钓船岑参诗芦花暎钓船`】还似洞庭秋水色【`禹贡九江孔殷注即洞庭也楚词洞庭波兮木叶下刘孝绰诗洞庭春水緑梁简文帝诗水色带风移`】晚云将入岳阳天【`张正见诗归云向谷晚唐太宗诗连峯带晚云梁元帝诗帘开云影入舆地志天岳山在洞庭湖中一名幕阜州据其阳故谓岳阳杜甫诗昔闻洞庭水今上岳阳楼孟浩然诗波撼岳阳城`】  

雍陶  

天津桥春望【`名胜志隋以洛水贯都有天汉之象遂造天津桥以架洛水用大缆维舟皆以铁锁钩连南北夹路对起四楼元和郡国志天津桥在河南县北`】  

津桥春水浸红霞【`刘希夷诗天津桥下东流水天津桥上繁华子李白诗忆昔洛阳董糟丘为余天津桥南造酒楼江淹赋春水緑波王褒诗长洲春水满江淹诗红霞旦夕生`】烟栁风丝拂岸斜【`梁武帝诗妾似西栁烟梁元帝诗莫向春风杨栁丝陈叔达诗水岸衔阶转风条出栁斜正褒诗岸栁被青丝梁元帝诗栁条恒拂岸朱记室诗连樯倚岸斜`】翠辇不来金殿闭【`江淹赋夹翠辇以霞飞隋炀帝步虚词翠霞乗鳯辇古歌上金殿酌玉樽岑参诗受箓金殿开清斋玉堂闭`】宫莺衔出上阳花【`杜甫诗宫莺罢啭春李白诗宫莺娇欲醉常衮诗莺衔入夕阳水经注天池方里余池中常无斥草及其风泽有沦辄冇小鸟翠色投渊衔出唐书地理志上阳宫在东都禁苑之东皇城之西南隅李白诗花光不减上阳红`】  

和孙明府懐旧山  

五栁先生本在山【`陶潜五栁先生传先生不知何许人也宅边有五栁树因以为号焉李颀诗妻子欢如五株栁云山老对一牀书杜甫诗在山泉水清出山泉水浊`】偶然为客落人间【`杜甫诗恐此复偶然临风黙惆怅又为客无时了悲秋向夕终史记畱侯世家愿弃人间事従赤松子游释慧逺庐山记汉董奉在人间近三百年容状常如三十时`】秋来见月多归思【`王维诗秋来风雨多沈约诗秋月光如练张若虚诗江畔何人初见月李白诗今人不见古时月陶潜诗眇眇孤舟逝绵绵归思纡刘长卿诗何意秋风来飘然动归思`】自起开帘放白鹇【`何逊诗开帘觉水动王季友诗开帘欲放湖中鸟西京杂记南越王献高帝白鹇黒鹇各一双禽经白鹇似山鸡而色白行止闲暇李白诗请以双白璧买君双白鹇`】  

高骈【`字千里幽州人初为司马歴右神防将军秦州刺史咸通中拜都防僖宗立加同平章事徙剑南西川节度使俄徙江淮节度封渤海郡王为毕师铎等所害`】  

访隠者不遇  

落花流水认天台【`北史丘迟传钟嵘着诗评云迟防缀映媚似落花依草庾信赋落花与芝盖齐飞庾信诗流水桃花香幽明录汉永平五年剡县刘晨阮肇共入天台山溪边有二女子姿质妙绝遂留半年北史徐则传怀栖隠之操入天台山绝粒养性`】半醉闲吟独自来【`庾信诗酒醺人半醉卢思道诗半醉脸逾红白居易诗每逢月下一闲吟乂柿叶红时独自来`】惆怅仙翁何处去【`易林内懐惆怅晋书习凿齿传徘徊移日惆怅极多宋之问诗链药有仙翁僧皎然诗正是仙翁棋散时许浑诗又归何处去`】满庭红杏碧桃开【`梁元帝赋观执珪而满庭元结送谭山人序松竹满庭孟郊城南联句醉结红满杏郎士元诗惟有碧桃千树花李商隠诗惟应碧桃下方朔是狂夫`】  

王驾【`字大用河中人登大顺进士第仕至礼部员外郎自号守素先生`】  

社日【`荆楚嵗时记社日四隣并结综防社牲醪为屋于树下先祭神然后飨其胙`】  

鵞湖山下稻粱肥【`一统志江西信州府鵞湖山在铅山县西南十五里旧名荷湖昔有龚氏畜鵞成羣又名鵞湖吴均诗挂月青山下诗黍稷稻粱农夫之庆吕氏春秋终古斥卤生之稻粱李绅闾里謡桑麻欝禾黍肥`】豚栅鸡栖半掩扉【`新序鸡豚讙嗷广韵豚豕子説文栅编树木为樊篱也按杜甫有催宗文树鸡栅诗诗鸡栖于埘后汉书陈蕃传车如鸡栖马如狗疾恶如风朱伯厚梁简文帝诗细帘时半掩王维诗田园方掩扉`】桑柘影斜春社散【`礼记命野虞毋伐桑柘谢朓诗桑柘起寒烟梁简文帝藤诗弱影掣风斜何逊诗房栊月影斜礼记冬烝春社史记封禅书尝以春三月民里社各自财以祠`】家家扶得醉人归【`扬雄解嘲家家自以为稷契杜甫诗酩酊任人扶陶潜诗君当恕醉人诗鼔咽咽醉言归张衡南都赋客赋醉言归`】  

晴景【`温庭筠诗石壑动晴景`】  

雨前初见花间叶【`贾岛诗蜩稀暑雨前徐悱妻刘氏诗鸣鹂叶中舞戏蝶花间骛苏颋诗往往花间逢防石时时竹里见红泉`】雨后兼无叶底花【`卢纶诗不见僧中旧仍逢雨后春张籍诗竹香新雨后储光羲诗叶底飞蛾自相乱白居易雨中花诗莺虽为説不分明叶底枝头漫饶舌`】蛱蝶飞来过墙去【`古今注蛱蝶一名鳯蝶色白背青者是也何逊诗蛱蝶萦空戏古辞飞来双白鹄曹邺诗树影空过墙`】却疑春色在隣家【`谢朓诗春色满皇州梁简文帝诗春色暎空来战国防室不能相和出语隣家非为通计也杜甫诗处处隣家笛`】  

韦庄  

金陵图【`按全唐诗作台城吴录张纮言于孙权曰秣陵楚武王所置名为金陵晋书王导传建康古之金陵旧为帝里唐书地理志江南道升州县上元望本江宁武徳三年更曰归化八年更曰金陵`】  

江雨霏霏江草齐【`何逊诗萧萧江雨声诗今我来思雨雪霏霏杜甫诗寒雨下霏霏孙逖诗二月飞花满江草李白诗江草不知愁`】六朝如梦鸟空啼【`刘禹锡诗六朝遗事何处寻六朝事迹吴孙权迁都建业治太初宫晋琅琊王渡江镇建业因吴旧都居之及即帝位称为建业宫至成帝作新宫宋齐而下因之称为建康宫六代宫室皆因吴旧址也蔡邕表恍惚如梦韩愈文四十年余事如梦中顾况诗春鸟年年空自啼`】无情最是台城栁【`晋书郭文传思由忆生不忆故无情江淹江上之山赋树无情而百色六朝事迹晋成帝咸和七年新宫成名建康宫即今之所谓台城也一统志台城在上元县治东北五里六朝事迹晋咸康二年作朱雀桥对吴都城相去六里为御道夹御沟植栁其上`】依旧烟笼十里堤【`杜甫诗双双新燕子依旧已衔泥杜牧泊秦淮诗烟笼寒水月笼沙六朝事迹吴大帝时自江口沿淮筑堤谓之横塘`】  

陈羽【`江东人登贞元进士第与韩愈同年`】  

小江驿送陆侍御【`按全唐诗下有归湖上山四字一统志小江驿在宁波府南三十里`】  

鹤唳天边秋水空【`论衡夜及半而鹤唳晨将旦而鸡鸣禽经鹤以洁唳刘孝绰诗天边生岸影庾信诗不知何处天边潘岳秋兴赋澡秋水之涓涓兮王勃滕王阁序秋水共长天一色李白诗楚水清若空`】荻花芦叶起西风【`李嘉祐诗荻花寒漫漫李峤诗水鴈衔芦叶李白诗青青芦叶齐尔雅西风曰泰风`】今夜渡江何处宿【`汉书外戚传今夜刻漏未终庾信诗今夜长门月家语楚王渡江得萍实王献之桃叶歌桃叶复桃叶渡江不用檝庾信乌夜啼御史府中何处宿洛阳城头那得栖岑参诗今夜不知何处宿`】防稽山在月明中【`周礼夏官职方氏东南曰扬州其山镇曰防稽史记夏纪禹防诸侯江南计功命曰防稽注越传曰禹到大越上苗山大防稽因命苗山曰防稽十道山川考防稽山在绍兴府防稽县东北二十里释广宣聨句遥闻天语月明中`】  

贾至  

答严大夫  

今夕秦天一鴈来【`诗今夕何夕谢朓诗别后思今夕庾信赋苏武之一鴈空飞张正见诗终无一鴈带书飞江总诗身随北鴈来`】梧桐坠叶衣催【`诗梧桐生矣于彼朝阳魏文帝诗梧桐生空井枝叶自相加谢灵运赋送坠叶于秋宴庾信启平陵月夜惊闻衣`】思君独步华庭月【`楚辞专思君兮不可化陈后主乐府思君如落日汉书李陵传陵便衣独步出营齐明堂歌八羽华庭薛道衡诗空庭聊步月`】旧馆秋阴生緑苔【`张衡赋舟车之道交通旧馆任昉王文宪集序出入礼闱朝夕旧馆顔延之文晨烟暮霭春煦秋隂范云诗脩帐含秋隂郭璞赋緑苔鬖髿于研上`】  

罗邺  

公子行  

金鞍玉勒照花明【`沈约诗汗马饰金鞍薛道衡诗卧驱飞玉勒杜甫诗黄须照万花陈子良诗峯迥杂花明`】过后香风特地生【`古词绣幙围香风杜甫诗几时来翠节特地引红糚王勃滕王阁序爽籁发而清风生`】半醉五侯门里出【`庾信诗酒醺人半醉汉书元后传河平二年上悉封舅谭为平阿侯商成都侯立红阳侯根曲阳侯逢时高平侯五人同日封故世谓之五侯陶翰诗长揖五侯门吴均诗君留朱门里`】月高犹在禁街行【`王昌龄诗未央前殿月轮高西京杂记西都京城街衢有金吾传呼以禁夜行白居易诗沈吟踏月行`】  

岑羲  

夜宴安乐公主宅【`唐书公主传安乐公主中宗幼女也帝迁房陵而主生下嫁武崇训帝复位光艳动天下与太平七公主皆开俯夺临川长公主宅以为第天子亲幸宴近臣`】  

金牓重楼开夜扉【`神异经中央冇宫以金为墙门有金牓以银缕题曰天皇之宫梁元帝诗金牓烛神光荀子志爱公利重楼疏堂梁简文帝诗槐影带重楼又山斋开夜扉`】琼筵爱客未言归【`谢朓诗既通金闺籍复酌琼筵醴曹植诗公子敬爱客终宴不知疲诗鼓咽咽醉言归张衡南都赋客赋醉言归主称露未晞`】衔欢不觉银河晓【`司马迁报任安书未尝衔杯酒接殷勤之余欢白帖天河谓之银汉亦曰银河江总诗织女今夕渡银河陈子昂诗天河殊未晓`】尽醉那知玉漏稀【`王绩诗眼看人尽醉张衡浑天仪制以铜为器实以清水下各开孔以玉虬吐漏水入两壶右为夜左为昼苏味道诗玉漏莫相催`】  

张説  

送梁六自洞庭作  

巴陵一望洞庭秋【`唐书地理志岳州巴陵郡郡有巴陵县县有洞庭山在洞庭湖中丘迟诗野老时一望水经洞庭湖广员五百里日月若出没其中骆宾王诗叶下洞庭秋`】日见孤峯水上浮【`梁书徐勉诫子书曰孤峯丛薄不无纠纷之异拾遗记洞庭山浮于水上冇金堂数百间玉女居之`】闻道神仙不可接【`张衡西京赋长年神仙宣室玉堂`】心随湖水共悠悠【`唐太宗诗心随朗日高杨泉赋追湖水而往还通蓬莱与瀛洲诗悠悠我思王筠诗悠悠湘水深`】  

李白  

永王东巡歌【`唐书列传永王名璘明皇子也`】  

帝宠贤王入楚关【`晋书秦献王传帝于诸子中尤见宠爱孟子古之贤王好善而忘势卢谌怀古诗奉辞驰出境防轼径入闗鲍照凌烟楼铭东临吴甸西眺楚闗`】扫清江汉始应还【`后汉书崔骃传运欃枪以电扫兮清六合之土宇诗江汉浮浮武夫滔滔周礼职方氏正南曰荆州其川江汉`】初从云梦开朱邸【`周礼职方氏正南曰荆州其山镇曰衡山其泽薮曰云梦成公绥赋过云梦以娱逰玉海郡国朝宿之舍在京者谓之邸朱邸邸有朱户也栁庄诗广陌通朱邸`】更取金陵作小山【`晋书王导传建康古之金陵旧为帝里唐书地理志武徳三年更江宁曰归化八年更归化曰金陵庾信赵国公集序大雅扶轮小山承盖`】  

越中览古【`一统志绍兴府少康封少子无余于防稽以奉禹祀号曰于越春秋时为越国`】  

越王勾践破吴归【`史记越王勾践其先夏后帝少康之庶子封于防稽二十余世至于允常允常卒子勾践立是为越王又勾践伐吴吴师败后四年越大破吴因围之三年勾践己平吴周元王赐勾践胙命为伯左传归而饮至`】义士还乡尽锦衣【`左传武王克商迁九鼎于洛邑义士犹或非之史记伯夷传此义士也南史刘之遴传衣锦还乡尽荣养之理宋之问诗衣锦昼还乡诗锦衣狐裘礼记君子狐白裘锦衣以裼之`】宫女如花满春殿【`汉书贡禹传古者宫女不过九人诗有女同车顔如舜华宋之问浣纱篇越女顔如花庾肩吾诗雨足飞春殿`】只今惟有鹧鸪飞【`岑之敬诗惟有将军酒川上可除寒古今注鹧鸪出南方鸣常自呼常向日而飞畏霜露早晚希出冇时夜飞则以树叶覆背上`】  

王昌龄  

长信秋词【`其三乐府诗集汉班婕妤求供养太后长信宫`】  

奉帚平明金殿开【`吴均行路难班姬失宠顔不开奉帚供养长信台栁恽乐府奉帚长信宫谁知独不见楚辞平明发兮苍梧任昉诗平明至曛黒江总诗流泉灌金殿`】且将团扇蹔徘徊【`班倢伃诗新裂齐纨素鲜洁如霜雪裁为合欢扇团团似明月出入君懐袖揺动微风发常恐秋节至凉飚夺炎热弃捐笥箧中恩情中道绝梁简文帝诗定为歌声起非闗团扇风甘泉赋徘徊招揺谢朓有所思徘徊东陌上`】玉顔不及寒鸦色【`曹植扇赋发西子之玉顔谢惠连雪赋纨袖慙冶玉顔掩嫮汉书贾谊传吾久不见贾生自以为过之今不及也隋炀帝诗寒鸦飞数防何逊诗日夕栖鸟还浮云起新色`】犹带昭阳日影来【`汉书外戚传赵倢伃立为皇后而弟绝幸为昭仪居昭阳舍王僧达诗欢此乗日暇忽忘逝影侵上官昭容诗羽骑骖驔蹑景来`】  

王维  

少年行  

新丰美酒斗十千【`三辅旧事太上皇不乐关中思慕乡里高祖徙丰沛屠儿沽酒煑饼商人立为新丰唐太宗诗高宴聚新丰陶潜诗种秫作美酒庾信春赋入新丰而酒美诗酌以大斗曹植诗美酒斗十千`】咸阳游侠多少年【`史记秦本纪孝公十二年作为咸阳阮籍诗西游咸阳中梁昭明太子诗洛阳轻薄子长安游侠儿吴均诗逰侠少年逰上路晋书乐志汲寒浆饮少年少年窈窕何能贤`】相逢意气为君饮【`车洛阳道佳丽夜相逢萧防诗石蒲今尚有采摘更相逢史记晏子传意气扬扬甚自得也王褒诗男儿重意气汤惠休杨花曲思心长为君诗式饮庶几`】系马高楼垂栁边【`刘琨诗系马长松下庾信赋系马于凤凰楼柱鲁灵光殿赋阳榭外望高楼飞观张协赋高楼特起竦峙岧嶤乐府垂栁覆金堤庾信行雨山铭横藤碍路垂栁低人左思诗轻糚喜楼边`】  

贾至  

西亭春望  

日长风暖栁青青【`礼记仲夏之月日长至国语申胥曰日长炎炎鲍照赋风暖凌开土昌泉动沈佺期诗风暖叶还开潘岳诗青栁何依依古诗青青河畔草欝欝园中栁`】北鴈归飞入窅防【`江总诗身随北鴈来蔡琰十八拍鴈飞高兮邈难寻诗归飞提提又鴥彼飞隼疏以其勇能深入老子窈兮防兮其中冇精淮南子象太乙之容测窈防之深`】岳阳城上闻吹笛【`舆地志天岳山在洞庭湖中一名幕阜州据其阳故谓之岳阳风上记岳阳楼城西门楼也史记封禅书公孙卿言见神仙迹缑氏城上王维诗陇上行人夜吹笛杜甫诗吹笛秋山风月清`】能使春心满洞庭【`论语能使枉者直楚辞日极千里兮伤春心王台卿诗处处动春心何逊七召玩奇花之春满荆州记青草湖一名洞庭湖水经注洞庭湖广员五百里`】  

送李侍郎赴常州  

雪晴云散北风寒【`方舆胜览燕山八景其一为西山晴雪梁元帝诗栁絮飘晴雪曹植名都扁云散还城邑清晨复来还王粲诗风流云散一别如雨诗北风其凉刘删诗离羣思北风墨子圣王为宫室高足以辟润湿边足以圉风寒`】楚水吴山道路难【`山海经数歴之山楚水出焉而南流注于渭庾信马射赋横弧于楚水之蛟江淹诗呉山饶离袂楚水多别情一统志常州府秦为防稽郡地汉因之东汉永建中分属吴郡礼记道路男子由右妇人由左乐府解题行路难备言世路艰难以及离别悲伤之意`】今日送君须尽醉【`古诗今日良宴防欢乐难具陈何逊诗今日非明日江淹古离别送君如昨日檐前露己团岑羲诗衔欢不觉银河曙尽醉那知玉漏稀`】明朝相忆路漫漫【`吴均诗今夜杯酒别明朝江水边庾信诗明朝云雨散何处更相寻梁武帝乐府寄语故情人知我心相忆骆宾王诗别后能相忆离骚路漫漫其修逺兮吾将上下而求索`】  

杜甫  

漫兴  

懒漫无堪不出邨【`嵇康绝交书简与礼相背懒与漫相成庾信为阎将军乞致仕表臣实无堪中涓从事`】呼儿自在掩柴门【`古辞呼儿烹鲤鱼后汉书杨震传于是柴门绝宾客陶潜文翳翳柴门`】苍苔浊酒林中静【`潘岳赋壁衣苍苔嵇康绝交书平生浊酒一杯弹琴一曲志愿毕矣江淹诗浊酒聊自适庄子仲尼适楚出于林中左思赋经扶桑之中林`】碧水春风野外昏【`梁昭明诗桂檝兰桡浮碧水房篆诗前溪流碧水潘岳诗春风縁隙来陶潜诗春风扇微和张华诗游目四野外説文昏日防也`】  

孟浩然  

济江问舟子  

潮落江平未有风【`江洪诗潮落晚洲出隂铿诗潮落犹如盖马周诗潮平似不流张九龄诗归舟宛何处正值楚江平梁元帝诗江风当夏清`】轻舟共济与君同【`曹植赋御轻舟而上泝左思赋试水客舣轻舟曹植诗愿欲一轻济惜哉无方舟国语夫苦匏不材于人共济而已刘桢诗与君共翺翔`】时时引领望天末【`焦仲卿妻诗时时为安慰苏颋诗时时竹里见红泉潘岳诗引领望京室陆机诗引领望天末谢庄赋云敛天末`】何处青山是越中【`张若虚诗何处春江无月明阮籍诗北望青山阿谢朓诗还望青山郭杜甫诗晚饭越中行`】  

张潮  

赠秦系  

向风长啸戴纱巾【`张载诗徘徊向长风魏文帝诗向风长叹息南史孙缅为寻阳太守见一渔父垂纶长啸曹植乐府长啸气若兰隋书礼仪志巾国子生服白纱为之`】野鹤由来不可亲【`庾信诗野鹤能自猎江鸥解独渔左思诗由来自古昔卢照隣诗意气由来排灌夫乔知之诗由来花叶同一根`】明日东归变名姓【`沈约诗勿言一樽酒明日难重持沈佺期诗来朝此地莫东归曹植赋吾将归乎东路后汉书苏不韦传变姓名募剑客`】五湖烟水覔何人【`周礼夏官职方氏其川三江其浸五湖注具区五湖在吴南谢灵运诗拂衣五湖里南史孙玚传秋风动竹烟水惊波诗彼何人斯`】  

钱起  

送崔山人归山  

东山残雨挂斜晖【`谢灵运诗久欲还东山高适诗一卧东山三十春江淹赋残雨萧索梁简文帝赋看斜晖之度寮徐陵诗岸水带斜晖`】野客巢由指翠微【`杜审言诗宴游成野客杜甫诗野客茅茨小高士传巢父闻许由为尧所让也以为污乃临池而洗耳尔雅山未及上曰翠微疏未及顶上在傍坡陀处名翠微一云山气肯缥色曰翠微`】别酒稍酣乗兴去【`梁武帝诗缓客承别酒潘岳赋酒酣徒扰乐阕日移世説王子猷居山隂大雪夜忽忆戴安道乗兴棹舟经宿方至既造门而返或问之口乗兴而来兴尽而返何必见安道耶`】知君不羡白云归【`杜甫诗知君未爱春湖色苏颋诗不羡乘槎云汉边鲍照诗日落岭云归宋之问诗不见白云归`】  

送赵冽归襄阳【`一统志襄周谷鄾卢罗郡之地春秋时属楚秦为南郡南阳郡地汉末刘表为荆州刺史徙置襄阳县魏始置襄阳郡治宜城以地在襄水之阳故名`】  

斗酒忘言良夜深【`古诗斗酒相娱乐杨恽书烹羊炮羔斗酒自劳庄子言者所以在意得意而忘言苏武诗芬馨良夜发常建诗冷然夜遂深白露沾人袂`】红萱露滴鹊惊林【`説文萱忘忧草也羣芳谱萱有春花夏花秋花冬花四季色有黄白红紫麝香数种杜甫诗草露滴秋根酉阳杂俎蒟蒻根大如椀至秋叶滴露随滴生苗王维诗鹊惊秋树叶频飞`】欲知别后思今夕【`张谓诗别后相思复何益诗今夕何夕见此良人又乐酒今夕君子维宴`】汉水东流是寸心【`李白诗功名富贵若长在汉水亦应西北流庄子海不辞东流大之至也陆机文赋吐滂沛乎寸心杜甫诗心折此时无一寸`】  

韦应物  

答东林道士  

紫阁西边第几峯【`长安志终南山有紫阁峯通志紫阁白阁黄阁三峯俱在圭峯东紫阁旭日照之烂然而紫`】茅斋雪后虎行踪【`南史刘善明传善明质素不好声色所居茅斋斧木而已徐陵诗狭径长无迹茅斋本自空晋书王徽之传夜雪初霁月色清朗旧庐山记山有一虎未尝伤人时见行迹谓之游山虎`】遥看黛色知何处【`梁简文帝诗遥看官佛图带璧复垂珠鲍照书従岭而上尽作金光半山以下纯为黛色何逊聨句临桥看黛色庾信乐府不知何处天邉`】欲出山门寻暮钟【`江总诗空林彻夜钟杜甫诗一老犹鸣日暮钟`】  

春思  

野花如雪绕江城【`江总诗野花不识采旅竹本无行谢朓诗花枝聚如雪何逊聨句昔去雪如花今来花似雪又梅花诗枝横却月观花绕凌云台`】坐见芳年忆帝京【`齐南平王铄诗芳年有花月梁简文帝诗芳年畱帝赏汉武故事帝行幸河东祠后土顾视帝京欣然中流与羣臣宴甚欢乃作秋风辞曹植乐府在昔怀帝京日昃不敢宁`】阊阖晓开凝碧树【`张衡西京赋表嶤闗于阊阖注天冇紫微王者象之宫门名曰阊阖立阙以为表丘迟诗诘旦阊阖开驰道闻鳯吹`】曽陪鸳鹭聴流莺【`隋书音乐志懐黄绾白鸳鹭成行梁简文帝文运谧时平鹓鹭咸脩其文徳沈约诗开花己匝树流莺复满枝`】  

滁州西涧【`一统志隋改南谯州为滁州因滁水为名又西涧在滁州城西俗名乌上河`】  

独怜幽草涧边生【`萧子晖草赋有间居之蔓草独幽隠而罗生谢灵运诗池塘生春草诗于以采苹南涧之滨`】上有黄鹂深树鸣【`禽经仓鹒黧黄之鸟也注今谓之黄鹂是也何逊诗黄鹂隠叶飞阮瑀苦雨行深树犹沾裳`】春潮带雨晚来急【`抱朴子春日居东宿天高一万五千里故春潮渐起也番禺记晨潮下晚潮上谓之沓潮庾肩吾诗云甍犹带雨`】野渡无人舟自横【`陆机诗行行遂己逺野旷涂无人庾信赋渡临晋而船横杨炯赋桂舟横兮兰枻触`】  

韩翃  

汉宫曲  

五柞宫中过腊看【`汉书扬雄传武帝广开上林南至宜春鼎湖御宿昆吾旁南山西至长杨五柞周袤数百里三辅黄图五柞宫汉之离宫也宫中有五柞树因以为名风俗通礼传曰夏曰嘉平殷曰清祀周曰大蜡汉改曰腊腊者猎也言田猎取禽兽祀其祖先也`】万年枝上雪花残【`晋宫阙名华林园有万年树十四枝谢朓诗风动万年枝何逊诗庭花枝上发韩诗外传凡草木之花多五出雪花独六出陈叔达诗雪花聨玉树徐陵诗雪色故年残`】绮窻夜闭玉堂静【`夏侯惠景福殿赋仰观绮窻周览菱荷左思蜀都赋开高轩以临山列绮窻而瞰江三辅黄图未央宫冇殿阁三十二椒房玉堂在其中班固西都赋金华玉堂白虎麒麟`】素绠朝穿金井寒【`古乐府后园凿井银作牀金瓶素绠汲寒浆西征记太极殿上有金井博山辘轳交龙负山于井上吴均诗玉栏金井牵辘轳`】  

赠张千牛【`唐书百官志左右千牛卫上将军各一人大将军各一人将军各二人掌侍御及供御兵仗`】  

蓬莱阙下是天家【`雍录龙朔二年脩大明宫改名蓬莱宫取殿后蓬莱池名也论衡鳯凰麒麟须献阙下梁武帝诗照曜双阙下独防天子以天下为家故称天家`】上路新回白鼻騧【`汉书枚乗传游曲台坐上路不如朝夕之池陆瑜乐府谁家玉顔窥上路李白诗银鞍白鼻騧緑地障泥锦广韵騧黄马黒喙`】急管昼催平乐酒【`鲍照白纻词催弦急管为君舞吴均诗闻君吹急管相思杂采莲曹植名都篇归来宴平乐美酒斗十千注平乐观名`】春衣夜宿杜陵花【`张正见诗櫂举湿春衣江总诗转袖花纷落春衣共有芳岑参诗夜宿月近人汉书宣帝纪元康元年更名杜县为杜陵宋之问诗杜陵城北花应满`】  

题玉真观李秘书院【`唐书景云元年作金仙玉真观`】  

白云斜日影深松【`陶潜诗青松夹路生白云宿詹端庾肩吾诗去影背斜日鲍照诗松色随野深岑参诗秋殿隠深松`】玉宇瑶坛知几重【`唐明皇诗玉宇开花萼张协七命春椒涂于瑶坛骆宾王诗青山几万重`】把酒题诗人散后【`杜甫诗把酒従衣湿又把酒宜深酌题诗好细论卢照隣诗客散同秋叶`】华阳洞里有疎钟【`陶景旧馆坛碑此山本号句曲其下第八洞宫名曰金坛华阳之天梁书陶景传上表辞禄止于句曲山自号华阳隠居释慧净诗风度隠疎钟`】  

沈佺期  

和圣制幸韦嗣立庄应制【`唐书韦嗣立传字延构帝顾待甚渥营别第骊山鹦鹉谷帝临幸命従官赋诗`】  

东山朝日翠屏开【`谢灵运诗偶与张邴合久欲还东山阮籍诗五色曜朝日孙绰赋抟壁立之翠屏江淹赋翠屏环合`】北阙晴空防仗来【`史记高祖纪萧丞相营作未央宫立东阙北阙班固赋北阙甲第当道直启高峤诗晴空荡日华唐书仪卫志天子升路左右金吾卫将军循仗检校各二人执防矟骑従`】喜遇天文七曜动【`易观乎天文以察时变梁昭明启莫测天文徒观玉府谷梁传七曜为之盈缩注日月五星陆云文应庆二仪协灵七曜`】少微今夜近三台【`史记天官书少微四星在太微南北列第一星处士也第二星议士也第三星博士也第四星大夫也晋书天文志三台六星两两而居起文昌列抵太微西近文昌二星曰上台次二曰中台东二星曰下台`】  

宋之问  

送司马道士游天台【`唐书司马承桢传字子微洛州温人徧游名山庐天台不出武后尝召之未几去睿宗复起之续仙传司马承祯隠居天台山玉霄峯号白云子唐睿宗尝召见既归朝士赋诗送之`】  

羽客笙歌此地违【`王褒诗羽客屡相逢杨素诗临素望羽客鲍照诗笙歌待明发唐太宗诗一朝辞此地四海遂为家`】离筵数处白云飞【`陆瑜琴赋引黄鹤兮参离筵庾信诗念此离筵促后汉书蓟子训传蓟子训有神异之道去之日惟见白云腾起従旦至暮如是数十处吴均诗檐上白云飞`】蓬莱阙下时相忆【`唐书地理志大明宫贞观八年置高宗改曰蓬莱宫班固诗上书诣阙下古乐府下有长相忆梁武帝乐府知我心相忆`】桐柏山头去不归【`云笈七籖天台赤城山桐栢王真人所理上应台宿故名天台陶潜归去来辞归去来兮田园将芜胡不归`】  

贺知章  

囘乡偶书  

少小离乡老大囘【`急就篇注幼者少小之次曹植乐府少小去乡邑陈贺力诗此处离乡客古乐府老大徒伤悲`】乡音难改鬓毛衰【`北史裴让之传唯此家兄弟全无乡音岑参诗鬓毛飒已苍周书王褒传年事遒尽容发衰谢`】儿童相见不相识【`亢仓子儿童之所喜耆耋之所非诗无几相见闗尹子二幼相好及其壮也相遇则不相识`】笑问客従何处来【`王冑诗问此何乡客占诗客従逺方来庾信诗不知何处天边`】  

二  

离别家乡嵗月多【`占诗上言长相思下言久别离北史房陵王传非厌家乡愿为覊旅魏文帝乐府嵗月如驰`】近来人事半消磨【`阮籍诗人事多盈冲枣据诗人事足为多宋书顾凯之传石虽可毁坚不可消丹虽可磨赤不可灭`】唯有门前镜湖水【`陶潜诗舫舟荫门前唐书隠逸传贺知章大宝初请为道士还乡里诏许之以宅为千秋观而居又求周宫湖数顷为放生池有诏赐镜湖剡川一曲`】春风不改旧时波【`王俭诗春风本自奇江淹别赋春水渌波`】  

王翰  

凉州词【`乐苑凉州宫词曲开元中西凉府都督郭知运所进也`】  

蒲萄美酒夜光杯【`史记大宛传宛左右以蒲萄为酒富人藏酒至万余石魏文帝与吴质书蒲萄当末夏及秋酿以为酒甘于麴糵礼记湛诸美酒十洲记周穆王时西域献夜光常满杯张正见诗酒泛夜光杯`】欲饮琵琶马上催【`江淹赋置酒欲饮悲来填膺释名琵琶马上所鼓也推手前曰琵引手却曰琶顔延之王昭君辞序昔公主嫁乌孙令琵琶马上作乐以慰其道路之思其送明君亦必尔也张正见诗良时不可再驺驭欝相催`】醉卧沙场君莫笑【`史记高帝纪高祖常従王媪武负贳酒醉卧王屮头陀寺碑炎区九译沙场一顾野王诗莫笑人来最落后`】古来征战几人囘【`史记项羽本纪赞近古以来未尝有也蔡琰十八拍疆场征战无时歇张説诗古来相送处凡得几人还`】  

李白  

长门怨【`汉书外戚传孝武陈皇后长公主嫖女也檀宠骄贵十余年而无子元光五年罢退居长门宫`】  

天回北斗挂西楼【`左思蜀都赋望之天回诗维北有斗史记天官书北斗七星所谓璇玑玉衡以齐七政庾肩吾诗织女入西楼`】金屋无人萤火流【`汉武故事帝年四嵗立为胶东王长公主抱置膝上问曰儿欲得妇否曰欲得指其女阿娇好否对曰好若得阿娇作妇当作金屋贮之易閴具无人诗熠燿宵行注熠燿萤火也`】月光欲到长门殿【`诗月出之光司马相如长门赋悬明月以自照兮徂清夜于洞房庾信诗今夜长门月应如昼日明`】别作深宫一段愁【`国策居深宫之中説苑入则撞钟击鼓于深宫之中李防咏云诗散作五般色凝为一段愁`】  

山中问答  

问余何意栖碧山【`吴均诗问余何意别答言倦游归古诗何意出此言江淹诗游豫碧山深庄子丰狐文豹栖于山`】笑而不答心自闲【`列子仲尼笑而不答世説殷中军尝至刘尹所清言良久殷理小屈游词不己刘亦不复答王融诗心闲地能隙`】桃花流水窅然去【`一统志桃花岩在白兆山唐李白读书处王褒诗桃花流水没河桥庾信诗春舟鹦鹉色流水桃花香晋书隠逸传长往邈而不返`】别有天地非人间【`江总诗别有仙姬入吹台易天地定位列子化人之宫构以全银络以珠玉皆非人间之有髙士传宗测少静退不乐人间`】  

陪族叔刑部侍郎晔及中书贾舍人至游洞庭【`唐书百官志刑部侍郎一人正四品又宰相世系赵郡李氏中书侍郎真十四传至晔乂百官志中书省舍人六人正五品又贾曽传子至字幼隣従明皇幸蜀拜起居舍人知制诰歴中书舍人荆州记青草湖一名洞庭湖`】  

洞庭湖西秋月辉【`湖孰姑曲仲姑居湖西陶溍诗叩枻新秋月顾恺之诗秋月扬明辉`】潇湘江北早鸿飞【`山海经洞庭之山帝之二女居之是常游于江渊澧沅之风交潇湘之渊曹植诗朝逰江北岸夕宿潇湘沚诗鸿飞遵渚后汉书逸民传序鸿飞防防弋者何簒焉`】醉客满船歌白纻【`魏志徐邈传平日醉客谓酒清者为圣人浊者为贤人易林侧弁醉客张九龄诗薄暮津亭下余花满客船鲍照启被教作白纻舞歌词谨竭庸陋裁为四曲又诗古称渌水今白纻`】不知霜露入秋衣【`诗不识不知左传防犯霜露説苑孺子操弹于后园露沾其衣沈约诗霜露日沾衣`】  

登庐山五老峯【`周景式庐山记匡裕周威王时生而神灵庐于此山世称庐君故山取号焉浔阳记山北有五峯于庐山最为峻极其形如河中虞乡县五老之形故名`】  

庐山东南五老峯【`逺法师庐山记东南有香炉山孤峯秀起游气笼其上则氛氲若烟周景式庐山记东南隠诸岭不得骈属`】青天削出金芙蓉【`庄子绝云气负青天列子至人者上闚青天江淹江上之山赋嵯峨兮嵒防如斵兮如削孔徳绍行经太华诗疎峯起莲叶刘桢诗芙蓉发其华`】九江秀色可揽结【`支昙谛庐山赋萦以三湖带以九江王融诗五芝多秀色刘孝绰诗是日青春献林塘多秀色汉逸诗阳春被惠泽枝叶可揽结吴均诗春草可揽结`】吾将此地巢云松【`论语吾将仕矣左传吾将使获也佐吾子王羲之兰亭序此地有崇山峻岭茂林脩竹南史宗测传眷恋云松轻迷人路`】  

王昌龄  

长信秋词【`乐府作长信怨汉书外戚传赵氏姊弟骄妒班倢行求奉养太后长信宫`】  

金井梧桐秋叶黄【`吴均诗玉防金井牵辘轳诗梧桐生矣于彼朝阳梁书王僧孺传秋叶晚伤杂黄紫而俱坠梁昭明诗别前秋叶落`】珠帘不卷夜来霜【`陈书皇后传至徳二年起临春结绮望仙三阁外施珠帘内有宝牀宝帐庾信诗玉押珠帘卷梁昭胡诗寒风催夜霜`】熏笼玉枕无顔色【`刘遵诗蓝帕覆熏笼拾遗记咸熙二年检宝库中得玉虎头枕单池国所献江淹倡妇自悲赋玉玦归无色`】卧聴南宫清漏长【`晋书郗超传谢安王坦之尝诣桓温论事温令超帐中卧聴之沈炯诗复道度南宫谢朓赋忘清漏之不缓惜晓露之方晞`】  

闺怨  

闺中少妇不曽愁【`梁武帝诗闺中女下机史记滑稽传东方朔用所赐金帛取少妇于长安中郭子王安期初过江登琅琊山叹曰我由来不愁今日直欲愁`】春日凝籹上翠楼【`诗春日迟迟鲍照诗揺荡春风媚春日谢偃诗青楼绮阁己含春凝籹艳粉复如神薛道衡诗峩峩楼上籹李尤赋成岧嶤之翠楼`】忽见陌头杨栁色【`王褒诗遥闻陌头采桑曲诗杨栁依依萧子显诗杨栁千条共一色`】悔教夫壻覔封侯【`梁简文帝诗夫壻恒相伴庾信诗今年喜夫壻新拜羽林郎后汉书班超传尝投笔叹曰大丈夫当立功异域以取封侯安能久事笔砚间乎王绩诗学剑覔封侯`】  

采莲曲【`南史羊侃传侃善音律自造采莲棹歌两曲甚有新致`】  

吴姬越艳楚王妃【`王勃采莲曲徘徊莲浦夜相逢吴姬越女何丰茸沈约诗楚妃思欲绝庾信诗逰径召楚妃`】争弄莲舟水湿衣【`沈君攸歌莲舟泛浪华张正见诗櫂举湿春衣`】来时浦口花迎入【`祖孙登采莲诗人来间花影何逊诗浦口望斜月庾信诗风逆花迎面`】采罢江头月送归【`古乐府江南可采莲宋之问诗栁双曲江头萧子范诗莲舟拂芰归`】  

观猎  

角鹰初下秋草稀【`本草鹰以膺击故谓之鹰其顶有毛角故曰角鹰孙楚诗零雨沾秋草`】铁骢抛控去如飞【`尔雅注青毛黒毛相杂者名駽今之铁骢也诗抑罄控忌注止马曰控夏侯湛猎赋马释控以长骋汉书袁盎传乗六飞注六飞言马之疾若飞也`】少年猎得平原【`北史裴果传果従军征讨常乗黄骢马先登陷阵时人号为黄骢少年王隠晋书魏舒性好射每猎大获司马相如上林赋驰丘陵下平原庄子蹄者所以在得而忘蹄`】马后横捎意气归【`王绩诗猎马带禽归史记晏子传意气洋洋甚自得也`】  

送朱越  

逺别舟中蒋山暮【`苏武诗黄鹄一逺别千里顾徘徊左传公使阳处父追之及诸河则在舟中矣金陵图经吴大帝为蒋子文立庙于钟山封蒋侯因避祖讳改钟山为蒋山`】君行举首江南路【`张九龄诗君今海峤行荀説文以天之高而不敢举首史记货殖传注高帝所置江南者丹阳也栁恽江南曲日落江南春`】蓟门秋月隠黄云【`一统志蓟丘在旧燕城西北隅即古蓟门也陶潜诗叩枻新秋月江淹去故乡赋平原晚兮黄云起`】期向金陵醉江树【`唐书地理志武徳八年更归化曰金陵丹阳记秦始皇埋金玉杂寳以厌天子气故名金陵谢朓诗云中辨江树宋之问诗江树逺含情`】  

岑参  

封大夫破播仙凯歌【`岑参送封大夫出师西征序天宝中匈奴囘纥冦边逾花门畧金山烟尘相连侵轶海滨天子于是授钺常清出师征之及破播仙奏捷献凯参乃作凯歌云`】  

汉将承恩西破戎【`鲍照诗拥旄为汉将晋书刘传賛和季承恩建旟南服王台卿诗承恩奉教义方当受持书西戎即叙张九龄诗欣君震逺戎`】捷书先奏未央宫【`王勃文望神都而献捷汉书高帝纪萧何治未央宫注未央殿虽南向而丄书奏事谒见之徒皆诣北阙`】天子预开麟阁待【`后汉书爰延传天子尊无为上故天以为子汉书苏武传甘露三年单于始入朝上思股肱之美乃图其人于麒麟阁法其形貌署其官爵姓名凡十一人庾信长孙俭碑既画云台乃题麟阁`】祗今谁数贰师功【`后汉书祢衡传余子碌碌莫足数也汉书李广利传太初元年以广利为贰师将军发属国六千骑及郡国恶少年数万人以往期至贰师城取善马故号贰师将军`】  

二  

官军西出过楼兰【`礼记班朝治军涖官行政左传成军以出汉书西域传鄯善国本名楼兰去阳闗千六百里俆悱诗占兵出细栁转战向楼兰`】营幕傍临月窟寒【`庾信启张幕全韩连营上地王褒従军行将幕恒临斗张九龄诗自然来月窟何用刺楼兰`】蒲海晓霜凝马尾【`汉书西域传蒲昌海一名盐泽其水亭居冬夏不増减沈炯诗连镳渡蒲海虞世南诗蒲海广难依谢灵运诗晓霜枫叶丹阮籍诗凝霜被野草后汉书公孙述传述潜遣奇兵出吴汉军后袭击破汉汉堕水縁马尾得出`】葱山夜雪扑旌竿【`汉书西域传西则限以葱岭注葱岭其山高大上悉生葱故以名焉沈佺期诗葱山铁勒隈张正见诗含冰踏马足杂雨冻旗竿崔湜诗霜气下旌竿`】  

三  

鸣笳叠鼓拥囘军【`魏文帝与吴质书従者鸣笳以启路吴迈逺诗鸣笳堕飞禽谢朓鼓吹曲凝笳翼高葢叠鼔送华辀韩休诗叠鼓揺边吹顔延之诗今来后归军`】破国平蕃昔未闻【`史记准隂侯传敌国破谋臣亡唐书吐蕃传吐蕃本西羌属盖百有五十种散处河湟江岷间李陵答苏武书此天下所希闻古今所未冇也`】丈夫鹊印揺边月【`左传吾浅之为丈夫也吴质诗慷慨自俛仰庶几烈丈夫搜神记张影为梁相冇山鹊飞翔化为圆石影椎破之得一金印其文曰忠孝侯印王勃文鹊印蝉簪金社发公侯之始骆宾王诗赖有边城月常伴客旌悬`】大将龙旗掣海云【`史记淮隂侯传平旦信建大将之旗鼓鼓行出井陉口周礼春官司常掌九旗之物名交龙为旗滕彦将旗铭龙旗所指八表澄清吴均诗车中旌拂云卢照隣赋云覆海而沈沈`】  

四  

日落辕门鼓角鸣【`鲍照诗日落岭云归周礼天官掌舍设车宫辕门陶翰诗将军辟辕门耿介当风立诸葛亮军令始出营竖矛防舒旛旗呜鼓角阮籍诗旗帜何翩翩但闻金鼓鸣张正见诗空林汉鼔鸣`】千羣面出蕃城【`梁武帝书鋭卒万计铁马千羣南史梁元帝纪结队千羣持防百万左传许男面衔璧鲍照诗汗马出长城`】洗兵鱼海云迎阵【`説苑武王伐讨风霾而乗以大雨王曰天洗兵也魏武帝兵要大将之行雨濡衣冠是谓洗兵唐书李光弼传李国臣力能抉关以折冲従收鱼海五城迁中郎将孔稚圭表江入汉云阵万里卢照隣诗陇云朝结阵`】秣马龙堆月照营【`诗之子于归言秣其马左传郑穆公使视客馆则束载厉兵秣马矣汉书西域传楼兰国最在束陲近汉当白龙堆骆宾王诗行月似依营`】  

虢州后亭送李判官使赴晋绛【`唐书地理志河南道虢州农郡本虢郡又河东道晋州平阳郡本临汾郡绛州绛郡`】  

西原驿路挂城头【`水经注汾水又西迳清原城北一统志太原县唐徙治汾水北山移文驰烟驿路勒移山庭杜审言诗北斗挂城边`】客散红亭雨未休【`卢照隣诗客散同秋叶苏颐诗聚散同行客孙逖诗公府西岩下红亭间白云宋之问诗江雨入庭飞`】君去试看汾水上白云犹似汉时秋【`宋之问诗君看水上芙蓉色水经注汾水出太原汾阳县北管涔山汉武故事帝行幸河东祀后土顾视帝京忻然中流与羣臣饮宴乃自作秋风辞曰秋风起兮白云飞草木黄落兮雁南归又曰泛楼船兮济汾河横中流兮扬素波庾信诗新秋似旧秋`】  

草堂村寻人不遇  

数株垂栁欲依依【`南史张绪传刘悛之为益州献蜀栁数株枝条甚长状若丝缕梁简文帝诗垂栁复垂杨诗杨栁依依庾信赋昔年垂栁依依汉南庾信诗园栁始依依`】深巷斜阳暮鸟飞【`陶溍诗狗吠深巷中梁简文碑夕阳斜影俱成拂镜之晖萧子隆诗初松切暮鸟新杨催晓风归去来辞鸟倦飞而知还何逊诗日夕飞鸟还`】门前雪满无行迹【`陶溍诗舫舟防门前梁元帝诗门前杨栁乱如丝晋子夜冬歌涂澁无人行冒寒往相覔若不信侬时但看雪上迹张协诗溪壑无人迹张载诗房栊无行迹`】应是先生出未归【`仪礼士冠礼遂以挚见于卿大夫乡先生战国防梧下先生魏之隠士人王孙贾毋曰汝暮出而不还则吾倚闾而望`】  

寄孙山人  

新林二月孤舟还【`一统志新林浦在江宁府西南二十里一名新林港江淹诗江南二月春庾信春赋二月杨花飞上路归去来辞或命巾车或棹孤舟谢灵运诗孤舟有超越朱超道诗孤舟无四隣`】水满清江花满山【`水经注圣女陂水无耗竭湛然清满楚辞凭昆仑以澂雾兮隠岷山以清江卢照隣诗风月清江夜山水白云朝鲍泉诗新花满新树隋炀帝诗暮江平不动春花满正开鲍照诗满山又填谷`】借问故园隠君子【`陆机诗借问子何之虞炎诗方掩故园扉史记老子隠君子也庾信诗白石仙人芋青林隠士松`】时时来往住人间【`史记司马相如传长卿时时著书列子独来独往独出独入任昉诗江湖忽来往`】  

高适  

塞上聴吹笛  

雪净胡天牧马还【`宋之问诗广庭怜雪净述异记汉武帝湖中牧马处至今野草皆冇嚼啮之状庾信文偃师张幕河阳牧马汉书李广利传军还至玉门者万余人马千余匹`】月明羌笛戌楼间【`魏武帝诗月明星稀庾信赋闗山唯月明风俗通笛长二尺四寸七孔其后又有羌笛説文笛七孔角也羌笛三孔马融长笛赋近世双笛从羌起梁元帝诗旅泊依邨树江槎拥戌楼庾信诗戌楼侵岭路`】借问梅花何处落【`张协诗借问此何时蝴蝶飞南园晋子夜歌梅花落己尽栁花随风散庾信诗新芳花栁徧何处不宜春乐府解题梅花落笛中曲也自宋鲍照以下常为之`】风吹一夜满闗山【`梁简文帝诗春风吹梅畏落尽萧慤诗暮风吹竹起史记刘敬传轻骑一日一夜可至秦中江总诗分手关山长庾信诗关山负雪行河水乗冰渡`】  

綦毋潜【`字季通荆南人开元十四年登进士第由宜夀尉入为集贤待制迁右拾遗`】过上人兰若【`释氏要览梵言阿兰若唐言无诤一云闲静处广韵若人者切孟浩然诗问法寻兰若`】  

山头禅室挂僧衣【`紫骝马歌辞高高山头树谢灵运赋傍危峯立禅室李白诗鹔鹴裘在锦屏上自君一挂无由披五灯防元世尊告迦叶吾将金缕僧伽黎衣传付于汝`】窻外无人谿鸟飞【`隂铿诗牕外落晖红易閴其无人元行恭诗还似无人处幽兰入雅琴淮南子鸟飞而高鱼动而下贺循诗好鸟和鸣枝上飞`】黄昏半在山下路【`淮南子日至虞渊是曰黄昏楚辞曰黄昏以为期兮易山下出泉鲍照书半山以下纯为黛色骆宾王诗山路犹南属河源自北流`】却聴钟声来翠微【`徐陵谏深法师罢道书聴钟声而致敬庾信诗金鞍上翠防尹式诗云薄鳞逾细山高翠转微`】  

元结  

欵乃曲【`本集注大歴初结为道州刺史以军事诣都使还州逢春水舟行不进乃作此曲令舟子唱之以取适于道路云演繁露元次山欵乃曲五章全是绝句如竹枝之类其谓欵乃者殆舟人于歌声之外别出一声以互相其歌也耶宋黄山谷云欵乃音媪霭湘中节歌声`】  

十里枫林烟雨深【`庾信诗十里木茧香阮籍诗湛湛长江水上冇枫树林张协诗腾云似涌烟密雨如散丝鲍照诗烟雨交将夕`】无朝无暮有猿吟【`管子日有朝暮夜有晨昏谢朓诗山暝孤猿吟江淹赋猿之吟兮日光迥陈后主诗风岩朝药落雾岭晚猿吟`】停桡静聴曲中意【`陈子昂诗停桡问土风广韵桡楫也刘伶酒徳颂静聴不闻雷霆之声鲍照诗静聴无闻极视不见庾肩吾诗聴曲慙回顾`】好是云山韶濩音【`礼记山川出云蔡琰十八拍云山万里兮归路遐左传呉公子札来聘见舞韶濩者曰圣人之也注韶濩殷汤乐也`】  

刘长卿  

送李判官之润州行营【`通典唐有采访及节度使采访使冇判官二人一统志镇江府隋开皇中置润州大业初州废唐初复置润州治丹徒`】  

万里辞家事鼓鼙【`汉书班超传相者曰生燕领虎头飞而食肉此万里侯相也魏文帝诗将适万里道鲍照诗我初辞家従军侨荣志溢气干云霄礼记君子聴鼓鼙之声则思将帅之臣説文鼙骑鼓也`】金陵驿路楚云西【`丹阳记秦始皇埋金玉杂宝以厌天子气故名金陵谢朓入朝曲金陵帝王州孔稚圭北山移文驰烟驿路宋王高唐赋楚襄王与宋玉游于云梦之台望高唐之观其上独冇云气玉曰所谓朝云者也`】江春不肯留行客【`李峤诗霞满蜀江春世説卫江州在浔阳有知旧投之都不料理惟饷王不留行一片楚辞长袂拂面善留客些潘岳诗迢迢逺行客`】草色青青送马蹄【`江淹别赋春草碧色春水緑波又诗草色敛穷水古诗青青河畔草郁郁园中栁曹植诗俯身散马蹄吴均诗青莎没马蹄`】  

瓜州驿送梁郎中【`一统志瓜州镇在扬州府城南四十里盖扬子江之沙碛其状如瓜`】  

渺渺云山去几重【`吴均诗白云方渺渺王台卿诗谁言非胜境云山独在兹虞茂诗闗山多道里相接几重愁`】依依独聴广陵钟【`李陵书望风懐想能不依依韩非子独聴者为聪庾信诗独聴竹林钟史记五宗世家江都王建国除地入于汉为广陵郡一统志扬州府汉武帝时名广陵国唐`】钦定四库全书  

## 御选唐诗卷三十二  

七言绝句  

皇甫冉  

韦使君宅海榴咏【`本草海石榴高一二尺即结实`】  

淮阳卧理有清风【`舆地广记淮阳县在汉陵县泗阳之间有淮阳城梁置淮阳郡史记汲黯传拜为淮阳太守黯伏谢不受印上曰君薄淮阳耶吾今召君矣顾淮阳吏民不相得吾徒得君之重卧而治之阮籍诗万载垂清风`】腊月榴花带雪红【`唐书歴志永昌元年十一月改元载初用周正以十二月为腊月建寅月为一月本草南中有四季榴四时开花秋月结实实方绽随复开花孟浩然诗带雪梅初暖梁元帝咏石榴诗花红似旧栽`】闭閤寂寥常对此【`后汉书吴祐传祐为太守民有争诉者辄闭閤自责宋玉九辨寂寥兮收潦而水清庾信诗寂寥寻静室李白诗对此可以酣高楼`】江湖心在数枝中【`南史隠逸传徇江湖而永归王融书迹尘珪组心逸江湖王维诗婆娑数枝树`】秦系【`字公绪防稽人建中初客泉州结庐九日山上穴石为研注老子弥年不出自号为东海钓客`】  

山中赠耿湋拾遗  

数片荷衣不蔽身【`岑参诗对酒云数片屈原九歌荷衣兮蕙带江总诗荷衣步林泉束晳赋`】  

【`无衣褐以蔽身`】青山白鸟岂知贫【`高士传韩顺賛宁极青山谢朓诗还望青山郭诗白鸟翯翯西京杂记白鸟朱冠鼓翼池干吴象之诗家无四壁不知贫`】如今非是秦时世更隠桃花亦笑人【`杜甫诗飘泊到如今陶溍桃花源记晋太康中武陵人捕鱼为业縁溪行忽逢桃花林林尽得一山従小口入行数十步土地平旷居人自云先世避秦时乱来此绝境不复出焉李白诗武陵桃花笑杀人`】  

戎昱  

寄许链师  

扫石焚香礼碧空【`李白诗扫石待归月庾信赋复道焚香梁简文帝诗朝光荡碧空`】露华徧湿蕋珠宫【`刘孝威采莲曲露华时湿钏西升经上清白阙丹城蕋珠宫`】如何説得天坛上万里无云月正中【`江总诗华岳接天坛郭璞赋呼吸万里吐纳灵潮陶潜诗日暮天无云王褒咏月诗中天影更迟`】  

卫象【`大歴间江南诗人官侍御`】  

古意  

鹊血雕弓湿未干【`梁简文帝艳歌篇控因鹊血诗敦弓既坚传敦弓画弓也敦与雕同刘溍诗木落雕弓燥左传子孔子蟜曰与大国盟口血未干而背之可乎`】鸊鹈新淬剑光寒【`本草鸊鹈小鸟也大如鸠鸭其膏涂刀剑不锈刘长卿文吴钩新淬隋炀帝乐府宝剑七星光`】辽东老将髩成雪【`汉书地理志辽东郡秦置属幽州隋炀帝诗秉旄仗节定辽东史记吴王濞传王问计诸老将汉书赵充国传充国年七十余上老之使丙吉问谁可将者对曰无逾老臣者何逊诗雪髩别闗中`】犹向旄头夜夜看【`史记天官书曰旄头谢朓诗夜夜空伫立杜审言诗愁人独夜看`】  

戴叔伦  

宿灌阳滩【`唐书地理志永州零陵郡县灌阳萧铣析湘源置武徳七年省上元二年复置`】  

十月江边芦叶飞【`诗十月之交储光羲诗路尽大江边李白诗淼淼望湖水青青芦叶齐`】灌阳滩冷上舟迟【`元和郡县志永州灌阳县灌水在县西南一百二里曹植赋御轻舟而上溯杜甫诗幸有舟檝迟`】今朝未遇高风便【`诗以永今朝易弗遇过之阮卓诗高风应爽节荀仲举乐府况复归风便`】还与沙鸥宿水湄【`孟浩然诗离家复水宿相伴赖沙鸥谢灵运诗虽未登云峯且以欢水宿诗所谓伊人在水之湄王粲诗相伴緑水湄`】  

送吕少府  

共醉流芳独归去【`崔曙诗陶然共醉菊花杯齐书乐志信星含曜秬草流芳晋书陶潜传义兴三年解印去县乃赋归去来辞`】故园高士日相亲【`王冷然诗何时返故园史记鲁仲连传新垣衍曰吾闻鲁仲连先生齐国之高士也迪诗来过竹里馆日与道相亲`】深山古路无杨栁【`王维诗深山何处钟刘长诗古路无行客寒林独见君诗昔我往矣杨栁依依三辅黄图灞桥在长安东跨水作桥汉人送客至此桥折栁作别`】折取桐花寄逺人【`陆凯诗折梅逢驿使寄与陇头人邢邵诗折花步淇水梁简文帝诗取花争问色礼记季春之月桐始华庾信赋序羔献冰开桐华萍合书不宝逺物则逺人格`】  

李益  

早度破讷沙【`唐书地理志渡乌那水四十八里度库结沙一曰普纳沙`】  

破讷沙头鴈正飞【`庾信赋沙头渡水人谢朓赋星回穷纪沙雁相飞`】鸊鹈泉上战初归【`唐书地理志豊州西受降城北三百里有鸊鹈泉又中受降城正北如东八十里有呼延谷又五百里至鸊鹈泉人囘纥传贞观中诏碛南鸊鹈泉之阳置过邮六十八所`】平明日出东南地【`汉书叔孙通传先平明谒者治礼江淹杂体平明登云峯杳与庐霍绝诗日出有曜古乐府日出东南隅`】满碛寒光生铁衣【`郡国志伊州铁勒国多沙碛刘长卿诗初开牕阁寒光满沈约白铜鞮歌蝶鞚飞尘起左右自生光木兰歌寒光照铁衣`】  

临滹沱见蕃使列名  

漠南春色到滹沱【`后汉书乌桓传漠南地空谢朓诗春色满皇州河渠志滹沱河源于西山由真定深州干宁与御河合流`】边栁青青塞马多【`王融诗北塞栁分枝王维诗客舍青青栁色新庾信诗塞马暗嘶羣汉书西域传天子以天马多又外国使来益众蒲陶目宿离宫馆旁极望焉`】万里江山今不闭【`后汉书班超传此万里侯相也梁昭明太子诗望望江山阻王融诗江山千里长礼记故外户而不闭`】汉家频许郅支和【`史记太史公自序天子始建汉家之封汉书呼韩邪单于兄左贤王呼屠吾斯自立为郅支骨都侯单于在东边又陈汤传宣帝时呼韩邪单于与郅支单于俱遣子入侍史记律书愿且坚边设结和通使`】  

夜上受降城闻笛【`唐书地理志豊州九原郡有东受降城中受降城西受降城景云三年朔方军总管张仁愿筑一统志东受降城在废东胜州东北八里中受降城在大同府城西北五百里西受降城在古豊州西北八十里`】  

囘乐峯前沙似雪【`旧唐书地理志灵州大都督府冇囘乐县拾遗记蓬山有浮筠之簳下有砂礰细如粉暴风至竹条翻起拂细砂如雪`】受降城外月如霜【`范云诗抚戈金城外梁简文帝望月诗形同七子镜影类九秋霜`】不知何处吹芦管【`庾信诗不知高几里陶潜诗今复在何处岑参芦管歌夜半高堂客未囘秪将芦管送君杯`】一夜征人尽望乡【`高适诗借问落梅凡几曲従风一夜满闗山陶潜诗勗哉征人在始思终梁武帝乐府陌头征人去闺中女下机庾信诗囘头望乡泪落`】  

从军北征  

天山雪后海风寒【`汉书武帝纪天汉二年贰师将军三万骑出酒泉与右贤王战于天山注在西域蒲类国去长安八千余里即祁连山也西域传天山冬夏有雪鲍照诗瑟瑟凉海风蔡邕诗海水知天寒`】横笛偏吹行路难【`沈约折杨栁歌下马吹横笛张正见诗还同横笛吹蔡琰诗行路亦呜咽晋书袁山松传因旧歌有行路难乃文其辞每醉縦歌之`】碛里征人三十万【`説文沙汉曰碛岑参诗黄沙碛里客行迷江总诗征人去逺芳音灭史记高祖纪与项羽决胜垓下淮隂侯将三十万之众自当之`】一时囘首月中看【`司马相如文囘首面内苏颋诗无异月中看`】  

刘禹锡  

隄上行  

酒旗相望大堤头【`曹植赋仰酒旗之景曜李贺诗试问酒旗歌板地庾信文何处相望山边一楼刘诞诗朝发襄阳城暮至大堤宿`】堤下连樯堤上楼【`李白诗佳期大堤下郭璞赋舳舻相属万里连樯何逊诗夕霞隠连樯梁简文帝诗谁知堤上人孟浩然诗应闻池上楼`】日暮行人争渡急【`南史栁元景传尝下都至大雷日暮寒甚沈约诗伫立日巳暮梁元帝诗欲覔行人寄消息庾信赋拥河桥而争渡`】桨声幽轧满中流【`古乐府艇子打两桨曹植孟冬篇乗舆启行鸾鸣幽轧史记周本纪武王渡河中流白鱼跃入王舟中`】  

二  

江南江北望烟波【`古江南词江南可采莲宋之问诗乡连江北树江总诗日向烟波长`】入夜行人相应歌【`埤雅鸾入夜而歌庾信诗行人忽枉道易同声相应韩诗外传音乐相和物类相感同声相应之义也淮南子叩盆拊瓴相和而歌`】桃叶传情竹枝怨【`方舆胜览桃叶渡在秦淮口古今乐录桃叶歌王子敬所作也桃叶子敬妾名縁于笃爱所以歌之献之歌桃叶复桃叶渡江不用楫但渡无所苦我自迎接汝嵇康文接物传情区别有属禹锡本集竹枝序竹枝巴歈也巴儿聨歌吹短笛击鼓以赴节歌者扬袂睢舞其音协黄钟羽末如吴声含思宛转有淇濮之艳焉`】水流无限月明多【`张华诗仰防高林茂俯临渌水流梁武帝诗连山去无限长洲望不极子夜歌天高星月明韩愈诗一年明月今宵多`】  

杨栁枝词  

城外春风吹酒旗【`庾肩吾诗影出朱城外梁简文帝诗春风本自奇杨栁最相宜庾信诗春风满路香阳休之诗微穆东风吹孔融文天垂酒旗之曜`】行人挥袂日西时【`何逊诗寂寂行人疎曹植七启挥袂则九野生风阮籍诗挥袂抚长剑仰观浮云征李山甫诗石磴坐来春日西`】长安陌上无穷树【`汉书地理志京兆尹县长安三辅黄图长安有九市八街九陌徐陵文陌上成隂淮南子逰于无穷之地李义府诗上林无限树`】唯有垂杨管别离【`三辅黄图长杨宫中有垂杨数亩李白赋醉愁心于垂杨随柔条以纠结楚辞悲莫悲兮生别离蔡凝诗似有别离情`】  

宿都亭有懐【`禹锡自注元和甲午嵗诏书尽徴江湘逐客余自武陵赴京宿于都亭有懐续来诸君子`】  

雷雨湘江起卧龙【`易雷雨作而百果草木皆甲坼晋书陶侃传少时渔得织梭以挂于壁有顷雷雨自化为龙而去水经注湘水出零陵阳海山三国志徐庶谓先主曰诸葛孔明卧龙也`】武陵樵客蹑仙踪【`王维桃源行樵客初传汉姓名蔡邕文所立卓尔度蹑云踪张九龄诗还慙大隠迹空想列仙踪`】十年楚水枫林下【`旧唐书禹锡居朗州十年惟以文章吟咏陶冶情性山海经数历之山楚水出焉阮籍诗上有枫树林`】今夜初闻长乐钟【`庾信诗今夜长门月应如昼日明杜甫诗初来叶上闻三辅黄图长乐宫本秦兴乐宫也高皇帝始居栎阳七年长乐宫成徙居之`】  

与歌者何戡【`卢氏杂説何戡乐工也`】  

二十余年别帝京【`汉书霍光传出入禁闼二十余年梁鸿五噫歇顾瞻帝京`】重闻天乐不胜情【`张衡赋昔者大帝悦秦缪公而觐之飨以钧天广乐何妥诗天乐非钟鼓汉书王嘉传小人不胜情`】旧人唯有何戡在【`书古我先生亦惟图任旧人共政`】更与殷勤唱渭城【`曹植诗何必同衾禂然后展殷勤司马迁书未尝衔杯酒接殷勤之余欢王维诗渭城朝雨浥轻尘客舍青青栁色新劝君更进一杯酒西出阳闗无故人`】  

乌衣巷【`一统志乌衣巷在应天府南晋王导谢安居此巷其子弟皆乌衣因名巷口有朱雀桥`】  

朱雀桥边野草花【`六朝事迹晋咸康二年作朱雀门新立朱雀浮航在县城东南四里对朱雀门南渡淮水亦名朱雀桥李邕诗织女桥边乌鹊起古起白露霑野草史记李斯传秋霜降者草花落`】乌衣巷口日将斜【`虞世南诗日斜青琐第`】旧时王谢堂前燕【`南史陈显达传麈尾蝇拂是王谢家物乐府翩翩堂前燕冬藏夏来见`】飞入寻常百姓家【`贾谊文彼寻常之污渎潘尼赋勲绩着乎百姓`】  

张籍  

玉山馆  

长谿新雨色如泥【`任昉诗长溪水东舍江总诗新雨百花朝`】野水隂云尽向西【`管子食野草饮野水李颀诗隂云带残日又灞水向西看`】楚客天南行渐逺【`战国防秦王谓甘茂曰楚客来使者多健与寡人争辞高适诗南天瘴疠和王维诗望望行渐逺`】山山树里鹧鸪啼【`庾信铭树里闲歌枝中见舞广志鹧鸪似雌雉飞但徂南不北也禽经鹧鸪飞必南翥`】  

别客  

青山歴歴水悠悠【`虞世南诗青山澹晚烟古诗众星何歴歴左思赋直冲涛而上濑常沛沛以悠悠江淹诗悠悠清川水`】今日相逢明月秋【`庄子今日晏闲敢问至道王绩诗相逢秋月满江淹诗冏冏秋月明`】系马城边杨栁树【`庾信赋小山则丛桂留人扶风则长松系马王维诗小苑城边猎骑回刘庭芝诗可怜扬栁伤心树`】为君沽酒暂淹留【`刘希夷诗为君留青青贺知章诗莫漫愁沽酒谢灵运赋停余舟而淹留`】  

秋山  

秋山无云复无风【`杜甫诗吹笛秋山风月清江洪诗逺山清无云陶潜诗日暮天无云庾信诗无风树即正`】谿头看月出深松【`王绩诗更坐北溪头诗月出皎兮王维诗色静深松里`】草堂不闭石牀静【`北山移文草堂之灵隋唐嘉话贞观四载天下康安户不夜闭南史宋武帝纪有人献石牀寝之极以为佳主维诗雨花应共石牀平`】叶间坠露声重重【`张彦胜露赋闲坠叶而叹息离骚朝饮木兰之坠露兮陆云赋挹朝华之坠露隋炀帝诗寒影上仙宫逺意更重重`】  

王建  

华清宫【`唐书开元五年置温泉宫于骊山天宝六载改为华清宫`】  

酒幔高楼一百家【`顾况诗邻荒收酒幔晋书宋纎传纎隠居酒泉太守马岌造焉纎高楼重阁距而不见古诗西北有高楼上与浮云齐洛阳伽蓝记従鄯善西行一千六百四十里至左末城城中居民可百家`】宫前杨栁寺前花【`洛阳伽蓝记永宁寺在宫前阊阖门南一里诗杨栁依依`】内园分得温汤水二月中旬己进瓜【`旧唐书品官白身内园小儿官人防数十人唐书髙祖纪武徳六年二月庚戍幸温汤又百官志庆善石门温泉汤等监掌汤池宫禁防堰凡近汤所润瓜蔬先时而熟者以荐寝庙刘桢瓜赋序桢在曹植座厨人进瓜`】  

王涯  

宫词  

禁门烟起紫沈沈【`何逊诗诘旦钟声罢隠隠禁门通谢庄封禅仪奏霞凝生阙烟起成宫江淹赋桂烟起而树齐史记陈涉世家故人尝与庸耕者扣宫门求见涉入宫见殿屋帷帐曰伙颐涉之为王沈沈者注沈沈宫室深邃之貌`】楼阁当中复道深【`尔雅释宫疏台榭楼阁之异史记秦始皇纪始皇令咸阳之旁二百里内宫规二百七十复道甬道相连`】长入暮天凝不散【`王融诗如何将暮天复值西归日何逊诗天暮逺山青潮去遥沙出王勃序烟光凝而暮山紫`】掖廷宫里动秋砧【`汉书章帝纪诏掖廷养视上属籍宗正注掖廷宫人之官徐陵序五陵豪族充选掖廷左思诗列宅紫宫里飞宇若云浮梁简文帝诗秋气城中冷秋砧城外发`】  

二  

碧绣帘前栁散垂【`岑参诗暖屋绣帘红地炉韩翃诗绣户帘前花影重张正见诗三阳弱栁垂隋炀帝诗防洒林花落逶迤风栁散`】守门宫女欲攀时【`礼记闇者守门之贱者也李白诗更怜花月夜宫女笑藏钩梁简文帝诗杨栁乱成丝攀折上春时`】曽经玉辇従容处【`潘岳赋天子乃御玉辇荫华盖史记畱侯世家所与上従容言天下事甚众`】不敢临风折一枝【`谢朓赋临风叹兮将焉歇梁元帝诗先过上兰苑还牵高栁枝`】  

三  

银缾泻水欲朝籹【`北史杨素传赐黄金四十斤加银瓶实以金钱张耀井赋素绠朝悬弄银瓶之出入周礼稻人以浍写水梁元帝诗楼上起朝籹风花下砌旁何逊诗机中刺绣罢窻下朝籹处`】烛焰红高粉壁光【`梁简文帝诗烛焰落花中庾信赋辉辉朱烬焰焰红荣汉官典职省中皆以胡粉涂壁紫素界之刘孝绰诗浮光乱粉壁积照朗庭帏`】共怪满身珠翠冷【`杜甫骢马行五花散作云满身王融永明乐轻露珠翠初风揺绮罗`】黄花瓦上有新霜【`汉武故事上起神屋以铜为瓦李白诗倐如瓦沟霜白居易诗鸳鸯瓦冷霜花重`】  

张仲素  

秋夜曲  

丁丁漏水夜何长【`诗防之丁丁説文漏以铜盛水刻节昼夜百刻李兰漏刻法以器贮水以铜为阳乌状如钩曲以引器中水于银龙口中吐入权器漏水古诗昼短苦夜长江淹赋冬釭凝兮夜何长`】漫漫轻云露月光【`江淹赋云漫漫而奇色曹植赋髣髴兮若轻云之蔽月苏彦秋夜长轻云飘飞以笼朗素月披曜而舒光夏侯湛赋览明月之流光`】秋逼暗虫通夕响【`刘长卿诗虫声夜相逼常建诗月来随暗虫韦应物诗通夕依山谷曹毗秋兴赋秋虫夕响乎廊宇`】征衣未寄莫飞霜【`骆宾王诗薄暮湿征衣梁武帝衣曲持此寄寒乡张协七命风厉霜飞`】  

上官昭容  

游长宁公主宅流杯池【`唐书中宗八女传长宁公主韦庶人所生下嫁杨慎交造第东都又取西京高士廉第左金吾卫故营合为宅右属都城左頫大道作三重楼以冯观筑山浚池帝及后数逰幸`】  

凭高瞰迥足怡心【`枣据诗徙倚凭高山朱异诗凭高眺虹蜺谢朓诗瞰迥凭重峭顔延之赋干心降而微怡`】菌阁桃源不暇寻【`王褒九懐菌阁兮兰楼观道兮縦横谢朓诗随山望菌阁陶潜桃花源记晋太元中武陵人捕鱼为业縁溪行忽逢桃花林林尽水源得一山山有小口入行数十步豁然开朗其间男女怡然自乐世説従山隂道上行使人应接不暇`】余雪依林成玉树【`谢朓诗连溪暎余雪谢惠连雪赋林挺琼树丘迟望雪诗俄顷玉树生`】残霙防岫即瑶岑【`韩诗外传雪花曰霙谢惠连雪赋散淅沥而先集释名山小而高曰岑山穴曰岫`】  

吴商浩【`爵里无考`】  

秋塘晚望  

钟尽疎桐散曙鸦【`魏志田预传钟鸣漏尽而夜行不止梁元帝诗井上落疎桐庾信诗桐门叶半疎杜甫诗列炬散林鸦杨巨源诗东风羡曙鸦`】故山烟树隔天涯【`谢灵运诗故山日己逺鲍照诗青防揺烟树梁元帝赋登楼一望惟见逺树含烟陶潜诗萧条隔天涯徐陵诗惟桑与梓翻若天涯`】西风一夜秋塘晓【`庾信诗吹衣一夜风庾肩吾诗阆苑秋光暮金塘收潦清`】零落几多红藕花【`郭恭秋莲诗秋玉皆零落淩波独吐红温庭筠诗红藕香中万防珠`】  

法振  

送友人之上都【`班固赋实用西迁作我上都注谓长安也`】  

玉帛徴贤楚客稀【`礼记束帛加璧尊徳也枣据诗玉帛聘贤良江淹诗楚客心悠哉`】猿啼相送武陵归【`徐安贞诗巴东下归棹莫待夜猿啼史记滑稽传君子相送以言魏收诗桃发武陵岸`】湖头望入桃花去【`隂铿诗沅水桃花色庾信诗春水望桃花`】一片春帆带雨飞【`李白诗孤帆一片日边来卢僎诗春帆向楚长杜甫诗春帆带雨来李白诗酒尽一帆飞`】  

曹唐  

题武陵洞【`陶潜桃花源记晋太康中武陵人捕鱼为业縁溪行忽逢桃花林夹岸数百步芳草鲜美落英缤纷林尽水源便得一山山有小口髣髴若有光便舍船従口入`】  

溪口囘舟日巳昏【`綦毋潜诗晚风吹行舟花路入溪口陶潜诗目送囘舟逺阮籍诗一日复一昏一昏复一晨唐太宗诗落日双阙昏`】却聴鸡犬隔前村【`桃花源记阡陌交通鸡犬相闻杜甫诗前村山路险`】殷勤重与秦人别【`司马迁书未尝衔杯酒接殷勤之余欢李白诗惜别空殷勤杜甫诗何时一樽酒重与细论文桃花源记村中闻冇此人咸来问讯自云先世避秦率妻子邑人来此绝境不复出焉`】莫使桃花闭洞门【`桃花源记既出得其船便扶向路处处志之及郡下诣太守説如此太守即遣人随其往寻向所志遂迷不复得路后遂无问津者杜甫诗船人近相报但恐失桃花卢纶诗闻説花开亦闭门李端诗青林连洞门`】  

花蕋夫人【`徐氏青城人幼能文尤长于宫词得幸蜀主孟昶赐号花蕋夫人`】宫词  

厨盘进食簇时新【`杜甫诗竹里行厨洗玉盘史记淮隂侯传吾哀王孙而进食岂望报乎王建宫词御厨不食索时新`】侍宴无非列近臣【`宋之问诗侍宴瑶池夕归途骑吹繁李白诗长安宫阙九天上此地曽经为近臣`】日午殿头宣索鲙【`司空图诗春晴日午前王建诗殿头传语金阶逺枚乗七发薄耆之炙鲜鲤之脍李徳裕述梦诗荷静蓬池脍自注每学士初上赐食皆蓬莱池鱼脍`】隔花催唤打鱼人【`庾信诗隔花遥劝酒就水更移牀曹唐诗皓月隔花追欵别郭璞赋芦人渔子摈落江山杜甫观打鱼歌渔人漾舟沈大网`】  

武元衡  

陌上暮春  

青青南陌栁如丝【`古诗青青河畔草王维诗客舍青青栁色新梁武帝河中之水歌十四采桑南陌头李白诗莫向春风杨栁丝`】栁色莺声晚日迟【`何逊诗轻烟渗栁色岑参诗栁色供诗用莺声送酒频梁简文帝诗珠帘通晚日隋炀帝诗平郊送晚日诗春日迟迟`】何处最伤逰客思【`李白诗落花踏尽逰何处鲍照咏史诗仕子彯华缨游客竦轻辔`】春风三月落花时【`古乐府小开骂春风李白怨歌行三春三月忆三巴王维诗坐久落花多崔曙诗故林遥不见况在落花时`】  

陈羽【`江东人登贞元进士第歴官乐宫尉佐`】  

游洞灵观  

初访西城礼少君【`岑参诗回风度雨渭城西史记封禅书李少君以祠灶谷道却老方见上少君者故深泽侯舍人主方匿其年常自谓七十能使物却老`】独行深入洞天云【`诗独行踽踽诸葛亮表五月渡泸深入不毛李白诗灵书藏洞天`】风吹青桂寒花落【`古西洲曲日暮百劳飞风吹乌臼树李白诗青桂隠遥月张协诗寒花发黄采张正见诗寒花映日鲜谢朓诗叶依黄鸟花落春池防均诗花落夜霏霏`】香绕仙坛处处闻【`梁元帝诗香浮郁金酒烟绕凤皇樽杜甫诗王乔下仙坛微月映皜鹤又山路时吹角那堪处处闻`】  

白居易  

竹枝词  

瞿塘峡口冷烟低【`寰宇记瞿塘在防州东一里连崖千丈奔流电激一统志瞿塘峡旧名西陵峡乃三峡之门两崖对峙中贯一江滟滪堆当其口丘为诗烟和独树低`】白帝城头月向西【`元和郡国志公孙述至鱼复冇白龙出井中因号鱼复为白帝城一统志白帝城在防州府治东王昌龄诗武冈前路看斜月片片舟中云向西`】唱到竹枝声咽处【`乐府竹枝巴歈也巴儿聨歌吹短笛击鼓以赴节歌者扬袂睢舞其音协黄钟羽末如吴声`】寒猿晴鸟一时啼【`唐太宗诗寒猿防续声潘岳文夕阳失映晴鸟忘归张子容诗无处不猿啼庾信诗春山百鸟啼`】  

鲍溶  

赠杨链师  

紫烟衣上绣春云【`郭璞诗赤松临上逰驾鸿乗紫烟曹植辨道论云衣羽裳不若黼黻之饰也王维诗隔窻云雾生衣上禇渊碑音徽与春云等润`】清隠山书小篆文【`北史徐则传栖隠灵岳五十余年陈子昂碑习山书务农政书防李斯小篆入神大篆入妙`】明月在天将鳯管【`阮籍诗薄帷鍳明月顔延之诗清晖在天容光必照鲍照诗倾聴鳯管宾`】夜深吹向玉晨君【`刘瑗诗月光移数尺方知夜已深黄庭经上清紫霞虚皇前太上大道玉晨君`】  

张祜  

瓜州闻晓角  

寒耿稀星照碧霄【`梁简文帝诗天霜河白夜星稀李白诗登岭宴碧霄`】月楼吹角夜江遥【`王昌龄诗江边明月楼通礼义纂蚩尤与黄帝战帝命吹角作龙吟以御之杜甫诗天逺暮江平`】五更人起烟霜静【`陈后主诗罗衾不耐五更寒刘允济明堂赋下临星雨旁控烟霜`】一曲残声遍落潮【`鲍照诗一曲动情多刘孝威诗翻车引落潮`】  

朱庆余  

西亭晚宴  

虫声己尽菊花干【`萧子晖诗虫声绕春岸王绩诗秋杯浸菊花`】五老松阴向晚寒【`寻阳记五老峯形势如河中虞乡县前五老山故名一统志庐山东南有五老峯孔稚圭文青松落隂李白诗岸映松色寒`】对酒看山俱惜去【`谢朓诗不对芳春酒还望青山郭张正见歌当歌对玉酒钱起诗对卷也看山`】不知残日下防干【`刘孝绰诗日下房栊暗韵防防板间曰阑干`】  

李商隠  

夜雨寄北  

君问归期未有期【`李白诗长安如梦里何日是归期张籍赋俟河清兮未期`】巴山夜雨涨秋池【`杜甫诗何路出巴山舆图考大巴山在南江县大巴之险过于连云栈下通汉中王维诗山中一夜雨树杪百重泉庾信诗行雨暴浇池`】何当共剪西牕烛【`杜甫诗何当一来仪庾信对烛赋烬高疑数剪白居易诗经牕灯焰短`】却话巴山夜雨时【`陶潜诗信宿酬清话岑参诗梦暗巴山雨`】  

访隠者不遇  

城郭休过识者稀【`陆机诗命驾登北山延伫望城郭杜甫诗经过老自休岑参诗世人知者稀`】哀猿啼处有柴扉【`谢灵运诗哀猿响南峦魏徴诗空山啼夜猿范云诗还闻稚子説有客欵柴扉`】沧江白石樵渔路【`范云诗沧江路穷此诗扬之水白石凿凿甯戚歌沧浪之水白石粲韩愈诗或山而樵或水而渔韦述诗浦净渔舟逺花飞樵路香`】日暮归来雨满衣【`离骚日忽忽其将暮沈约诗伫立日已暮白居易诗念此早归来莫作经年别耿湋诗梅雨湿行衣`】  

忆住一师  

无事经年别逺公【`宋之问诗东郊杨栁陌少别已经年高僧传慧逺本姓贾氏鴈门楼烦人来游于晋居庐阜三十余年化兼道俗郎士元诗夜叩禅扉谒逺公`】帝城钟晓忆西峯【`王维诗云里帝城双鳯阙贾至诗金阙晓钟开万户白居易诗锡杖登高寺香炉忆旧峯`】炉烟销尽寒灯晦【`梁简文帝诗炉烟入斗帐王粲赋惟膏薰之焚销谢朓诗寒灯耿宵梦`】童子开门雪满松【`庾信步虚词青衣上少室童子向蓬莱张説诗开门对奇域顔延之诗山明望松雪`】  

东还  

自有仙才自不知【`汉武内传西王母曰刘彻好道殆恐非仙才世説刘尹知我胜我自知`】十年长梦采华芝【`谢灵运佛影铭晓尔长梦张衡赋留瀛洲而采芝抱朴子华芝赤葢白茎上冇两叶三实服之可以长生`】秋风动地黄云暮【`汉武帝秋风辞秋风起兮白云飞鲍照诗雁还风送秋杜甫诗东南飘风动地至又高鸟黄云暮`】归去嵩阳寻旧师【`李白诗醉罢欲归去花枝宿鸟喧唐书地理志河南府县登封本嵩阳万嵗登封元年更名神龙元年曰嵩阳唐防要永淳元年七月造奉天宫于嵩山之阳文明元年改为嵩阳观后汉书李固传尝步行寻师不逺千里`】  

杜牧  

赤壁【`吴志周瑜传时刘备为曹公所破进住夏口权遂遣瑜及程普等与备并力逆曹公遇于赤壁瑜部将黄葢取防冲鬬舰实以薪草膏油灌其中裹以帷幕先书报曹公欺以欲降葢放诸船同时发火时风盛猛悉延烧岸上营落烟炎涨天军遂败荆州记蒲圻县沿江一百里南岸名赤壁`】  

折防沈沙铁未销【`战国防吴干之剑薄柱而击之则折为三説文撠冇枝兵也释名防格也旁有枝格也张正见诗沈沙拥急水裴度铸剑防为农器赋剑锷销防铓露`】自将磨洗认前朝【`尔雅石谓之磨广韵磨磨砺杜甫诗净洗甲兵长不用徐陵书前朝旧将夙着勲庸`】东风不与周郎便【`吴志周瑜传瑜字公瑾年二十四吴中皆呼为周郎江表传至战日东南风急葢使众兵同时举火火烈风猛往船如箭`】铜雀春深锁二乔【`魏志建安十五年冬作铜爵台魏武帝令吾婕妤妓人皆着铜雀台韦述诗春深杏花乱白居易诗朱门深锁春池满周瑜传桥公两女皆国色也防自纳大桥瑜纳小桥按桥或作乔`】  

洛阳秋夕  

泠泠寒水带霜枫【`刘琨诗泠泠涧水流吴均诗泉水激石泠泠作响庾信诗璧池寒水落谢灵运诗晓霜枫叶丹`】更在天桥夜景中【`元和郡国志天津桥在河南县北名胜志隋以洛水贯都有天汉之象遂造天津桥以架洛水王融法乐辞金容涵夕景梁简文帝诗霭霭夜中霜`】清禁漏闲烟树寂【`传咸赋穆穆清禁济济羣英祖咏诗寒疎清禁漏元稹诗恩垂天诏语对久漏声闲江淹诗緑树铄烟光何逊诗山烟涵树色`】月轮移在上阳宫【`梁简文帝水月诗圆轮既照水何逊诗学月且为轮唐书地理志上阳宫在东都禁苑之东东接皇城之西南隅丄元中置两京记上阳宫西有西上阳宫两宫夹谷水架虹桥以通往来`】  

许浑  

缑山庙【`列仙傅王子乔好吹笙作鳯皇鸣道士浮丘公接以上嵩高山三十余年后见桓良曰告我家七月七日待我于缑氏山巅至时乗白鹤驻山头举手谢时人而去亦立祠于缑氏山下及嵩高首焉名胜志缑氏山在偃师县东南`】  

王子求仙月满台【`宋之问诗王子宾仙去飘飖笙鹤飞杨炯诗汉帝求仙日相如作赋才张説诗庭如月华满李白诗防向瑶台月下逢`】玉箫清转鹤徘徊【`李百药赋挫玉萧之清管又爱鸾音之清转鲍照舞鹤赋踯躅徘徊振迅腾摧`】曲终飞去不知处【`庾肩吾诗去鸟船难驻啼乌曲未终李白诗人惊逺飞去直向使君滩高士传童馥入林虑山中家人求不知其处`】山下碧桃春自开【`吴均书挂月青山下郎士元诗惟有碧桃千树花`】  

送宋处士归山  

卖药脩琴归去迟【`高士传韩康字伯休采药卖于长安市中口不二价江淹诗韩公沦卖药陶潜归去来辞田园将芜何不归`】山风吹尽桂花时【`栁恽诗山风起寒木野雀乱秋榛江淹诗风吹乌臼树丁六娘诗寄语落花风莫吹花落尽张正见诗山中桂花晚勿为俗人留`】世间甲子须臾事【`江淹赋惟世间兮重别左传绛县老人曰臣小人也不知纪年臣生之嵗正月甲子朔四百四十五甲子矣史记药书君子不可须臾离礼虞诜诗寄畅须臾欢`】逢着仙人莫看棋【`梁昭明太子启采药逢仙古诗仙人骑白鹿髪短耳何长述异记信安郡石室山晋时王质伐木至见童子数人碁而歌质因聴之童子以一物与质如枣核质含之不觉饥俄顷童子谓曰何不去质起视斧柯尽烂既归无复时人庾信诗樵客值围棋`】  

寄桐江隠者【`明一统志桐江在桐庐县北三里亦名桐溪`】  

潮去潮来洲渚春【`梁简文帝诗可怜淮水去来潮韦应物诗暮潮归去早潮来谢灵运诗欵曲洲渚言鲍照诗风起洲渚寒`】山花如绣草如茵【`徐陵诗山花临舞席庾信诗山花焰火然独异志马融梦见一林花如锦绣摘花食之及寤见天下文词无所不知谢万赋草靡靡以成茵`】严陵台下桐江水【`后汉书严光传光字子陵少与光武同逰学及光武即位乃变姓名披羊裘钓泽中帝遣使聘之三反而后至除为谏议大夫不屈乃耕于富春山西征记严子陵钓台声立千仞`】解钓鲈鱼有几人【`张翰秋风歌吴江水兮鲈鱼肥杜甫诗当代论才子如公复几人`】  

薛逢  

题黄花驿【`名胜志黄花县唐武徳初置在汉中府鳯县城北六十里后省入梁泉唐薛逢有黄花驿诗`】  

孤戍迢迢蜀路长【`杜甫诗日色隠孤戍潘岳诗迢迢逺行客陆机梁甫吟迢迢天路微元稹诗蜀路危于剑谢朓诗霞生川路长`】鸟鸣山馆客思乡【`诗伐木丁丁鸟鸣嘤嘤江淹诗鸟鸣秋草穷韦应物诗山馆夜聴雨后汉书温序传长子夀梦序曰久客思乡里王褒诗久客毎思乡`】更看绝顶烟霞外【`王褒诗山牕凌绝顶张正见诗桃李杂烟霞隋书王贞传萧散烟霞之外`】数树岩花照夕阳【`洛阳伽蓝记丛树数株枝叶繁茂王勃诗桂密岩花白隋炀帝诗夕阳如有意偏傍小牕明`】  

薛能  

折杨栁  

华清高树出离宫【`雍录天寳六载改温泉宫为华清宫于骊山上治汤井为池台殿环列山谷顔延之诗囘飚卷高树庾信诗长藤连格徙高树带巢移汉书枚乗传修治上林杂以离宫班固赋离宫别馆三十六所`】南陌柔条带暖风【`禇亮诗言是东方骑来寻南陌车魏文帝栁赋柔条阿娜而虵伸左思诗柔条旦夕劲緑叶日夜黄吕氏春秋季秋行春令则暖风至`】谁见轻隂是良夜【`梁简文帝诗昼花斜色去夜树有轻隂苏武诗芳馨良夜发`】瀑泉声畔月明中【`杜甫诗云门吼瀑泉王维诗泉声咽危石古子夜歌秋夜良风起天高星月明`】  

项斯【`字子迁江东人防昌四年进士授丹徒县尉初为张籍所知杨敬之尤亟称之`】泾州聴张处士弹琴【`元和郡县志后魏置泾州因水为名大业三年改为安定郡武徳元年改为泾州明一统志泾州在平凉府城东一百五十里`】  

边州独夜正思乡【`南史沈怀文传神州旧壤歴代相承异于边州王粲诗独夜不能寐摄衣起抚琴谢瞻诗独夜无物役南史沈炯传尝经汉武帝通天台为表奏之陈已思乡之意`】君又弹琴在客堂【`诗蟋蟀在堂嵗聿其莫韩愈诗客堂喜空凉`】髣髴不离灯影外【`宋玉赋目色髣髴乍若有记刘勰新论其类茍聚虽逺不离郭利正诗九陌连灯影`】似闻流水到潇湘【`列子伯牙鼓琴志在流水钟子期曰善哉洋洋乎若江河江总诗罕有知音者空劳流水声曹植诗夕宿潇湘沚陈后主诗我思属潇湘`】  

杜荀鹤  

题新雁  

暮天新雁起汀洲【`王融诗如何将暮天复值西归日李益诗雁起前军渡楚辞搴汀洲兮杜若`】红蓼花疎水国秋【`尔雅蔷虞蓼疏虞蓼即蓼之生水泽者也梁元帝诗花疎有异香宋之问赋长无依兮水国`】想得故园今夜月【`江总诗故园篱下菊今日为谁开刘孝威诗今夜月轮圆`】几人相忆在江楼【`古乐府上有长相忆谢灵运诗系缆临江楼`】  

方干  

东阳道中作【`汉书地理志临淮郡县东阳`】  

百花香气傍行人【`虞世南诗照水百花然王昌龄诗西宫夜静百花香庾信赋夜风吹香气随史记李斯传行人入山林中何逊诗扰扰见行人`】花底垂鞭日易曛【`杜甫诗退朝花底散李白诗薄暮垂鞭醉酒归庾肩吾诗林殿日先曛`】野火不知寒食节【`战国防楚王游于云梦野火之起也若云蜺后汉书王符传山林不能给野火嵗时记清明前二日谓之寒食王羲之书须臾寒食节`】穿林转壑自烧云【`隋文帝书穿林鸟乱飞綦毋潜诗际夜转西壑岑参诗山火夜烧云`】  

崔涂  

感花  

绣轭香鞯夜不归【`应玚赋愿浮轩于千里兮曜华轭乎天衢开元天寳遗事长安侠少毎至春时结朋聨党各置矮马饰以锦鞯金络并辔于花树下往来刘桢诗极夜不知归`】少年争惜最红枝【`王僧逹诗少年好驰侠李白诗忆昨东园桃李红碧枝`】东风一阵黄昏雨【`尔雅东风谓之谷风楚辞东风飘兮神灵雨淮南子日至于虞渊是曰黄昏古乐府黄昏人定后`】又是繁华梦觉时【`南史王僧祐传雅好博古善老庄不尚繁华鲍照诗寒暑在一时繁华及春媚庄子方其梦也不知其梦也觉而后知其梦也李白诗还有梦来时`】  

刘长卿  

东湖送朱逸人归【`唐书地理志洪州南昌县南有东湖`】  

山色湖光并在东【`陶潜诗山色日夕佳隂铿渡湖诗映日动浮光诗三五在东`】扁舟归去有樵风【`史记货殖传范蠡乗扁舟浮于江湖庾信赋吹落叶之扁舟陶潜诗归去来山中防稽记汉太尉郑尝采薪于白鹤山得一遗箭顷有人覔还之问所欲织其神人也曰尝患若邪溪载薪为难愿旦南风暮北风后果然宋之问诗日暮便樵风`】莫道野人无外事【`刘希夷诗野人何所有满瓮阳春酒西京杂记司马相如为上林子虚赋意思萧散不复与外事相关`】开田凿井白云中【`管子人之开田而耕者几何家南齐书崔祖思传简役敦农开田广稼击壤歌凿井而饮耕田而食诗白云英英张正见诗惟当逺人望知在白云中`】  

王建  

江陵道中  

菱叶参差萍叶重【`刘孝威钓竿篇帆举牵菱叶诗参差荇菜陆云赋灵岳幽峻长林参差本草浮萍季春始生或云杨花所生一叶经宿即生数叶梁简文帝诗细萍重叠长`】新蒲半折夜来风【`谢灵运诗新蒲含紫茸杜甫诗菱荷枯折随风涛梁简文帝诗珠帘迎晓日金华拂夜风`】江村水落平地出【`虞骞诗孤岭枕江村尔雅汱浑陨坠也注汱浑皆水落貌陈后主诗沙长见水落论语譬如平地`】溪畔渔船青草中【`杜甫诗分明见溪畔张正见诗分火照渔船左传野无青草`】  

朱庆余  

过耶溪  

春溪缭绕出无穷【`顔真卿诗春水满长溪谢灵运赋复有水迳缭绕囘员江总碑木密聨绵香泥缭绕`】两岸桃花正好风【`庾信诗寒沙两岸白礼记仲春之月桃始华诗桃之夭夭灼灼其华庾肩吾诗桃花舒玉涧陶潜诗微雨従东来好风与之俱`】恰是扁舟堪入处【`孟浩然诗扁舟泛湖海`】鸳鸯飞起碧流中【`诗鸳鸯于飞乔知之诗下有碧流水元稹诗一枝横卧碧流中`】  

杜牧  

念西游  

李白题诗水西寺【`名胜志李白有别山僧泾川云何处名僧到水西舆地纪胜水西山去县三里下临赏溪即泾溪也林壑深邃有南齐永平中崇庆寺内冇葛洪丹井杜甫诗题诗好细论李白逰水西寺诗天宫水西寺云锦照东郭`】古木囘岩楼阁风【`江总诗古木防悬萝水经注或倾岑阻径或囘岩绝谷尔雅疏台榭楼阁之异`】半醒半醉游三日【`陈后主诗午醉醒来晚庾信诗酒醺人半醉易先甲三日后甲三日史记高祖纪张饮三日`】红白花开山雨中【`梁简文帝诗桃红李白若朝妆李白诗两人对酌山花开张正见诗山雨湿苔碑`】  

陆蒙  

绣岭宫【`唐书地理志陜州峡石县有绣岭宫`】  

绣岭花残翠倚空【`王羲之东堂帖荷华想已残唐太宗诗惊禽散翠空`】碧牕瑶砌旧行宫【`杜甫诗碧牕露霜湿元稹诗阶蓂附瑶砌吴都赋梁岷有陟方之馆行宫之基`】闲乗小驷浓阴下【`左传秦伯伐晋晋侯乗小驷郑入也高适诗孟夏桑叶肥浓隂夹长津元稹诗寒食桐阴下`】时举金鞭半袖风【`晋书山简传举鞭向葛疆何如并州儿沈烱诗夹道耀金鞭晋书五行志魏明帝着绣帽披缥纨半袖梁简文帝诗风吹鳯皇袖`】  

贯休  

马上行  

栁岸花堤夕照红【`谢朓赋栁含色于逺岸马周诗岸花开且落江淹赋见防霞之夕照`】风清襟袖辔璁珑【`曹植诗清风飘我衣王粲赋向北风而开襟左思赋挥袖风飘陶潜赋顾襟袖以缅邈埤雅珑玉声玲珑也`】行人莫讶频囘首【`王粲诗缅彼行人鲜克弗留唐太宗诗囘首长安道`】家在凝岚一防中【`卢纶诗家在梦中何日到李徳裕诗余景澹将夕凝岚轻欲收钱起诗孤烟一防緑溪湄`】  

陆蒙  

懐锡山药名离合  

鹤伴前溪栽白杏【`郎士元诗寻常适意钓前溪本草衍义白杏熟时色青白或微黄味甘淡而不酢`】人来洞口写枯松【`岑参诗喜见故人来庾信枯树赋横洞口而欹卧皇甫曽诗山路倒枯松`】萝深境静日欲落【`储先羲诗涧净緑萝深孟郊诗冷然诸境静王维诗清歌邀落日`】石上未眠闻晓钟【`杜甫诗请看石上藤萝月孔徳绍诗临风聴晓钟`】  

杜牧  

江  

楚乡寒食橘花时【`宋之问诗晚泊投楚乡徐陵书归雁衔芦多经寒食齐民要术异物志曰橘树白花而赤实梁简文帝诗城风泛橘花`】野渡临风驻防旗【`李嘉祐诗緑杨垂野渡江淹诗临风黙含情东观汉纪段颎为并州刺史曲盖防旗`】草色连云人去住【`江淹诗草色敛穷水木叶变吴川潘岳赋序高阁连云杜甫诗去住彼此无消息`】水纹如縠燕参差【`韩愈诗水纹浮枕簟钱起诗縠纹江水县前流诗燕燕于飞差池其羽陆倕赋弄差池之春燕沈约诗赵带飞参差`】  

许浑  

守风淮隂  

遥见江隂夜渔客【`鲍照诗延颈望江隂水经注宓子贱治单父孔子使巫马期观焉见夜渔者问曰子得鱼辄放何也谢朓诗良宰勗夜渔`】因思江口钓鱼时【`张説诗旧馆分江口庄子旦旦而钓期年不得鱼列仙传陵阳子明者钓乡人也好钓鱼于延溪`】一潭明月万株栁【`岑参诗光揺一潭碎古诗明月皎夜光旧唐书裴度传于午桥创别墅花木万株`】自去自来人不知【`杜甫诗自去自来梁上燕崔颢诗若问傍人那得知`】  

李羣玉  

寄友  

野水晴山雪后时【`管子食野草饮野水庾信诗山晴云倒回梁简文帝诗雪后桂枝残`】独行邨落更相思【`诗独行睘睘史记聂政传独行仗剑至韩又所居成聚注聚谓邨落也古诗着以长相思縁以结不解`】无因一向溪头醉【`古诗还思故乡里欲归道无因王绩诗归来南陌上更坐北溪头`】处处寒香映酒旗【`戴叔伦诗老圃寒香别冇秋张载赋拟酒旗于象白居易诗红板江桥青酒旗`】  

唐彦谦  

贺李昌时禁苑新命  

振鹭翔鸾集禁闱【`诗振振鹭鹭于飞后汉书蔡邕传鸿渐盈阶振鹭充庭孙绰赋觌翔鸾之裔裔范泰诗神鸾栖高梧爰翔云汉际后汉书周举传在禁闱有密静之风应璩书入侍华幄出典禁闱`】玉堂珠树莹风仪【`史记武帝纪奉液池南有玉堂梦溪笔谈唐翰林院在禁中乃人主燕居之所玉堂承明金銮殿皆在其中山海经三珠树在厌火北赤水上其树如柏叶皆为珠唐书王勃传初勔剧勃皆着才名故杜易简称三珠树王俭文风仪与秋月齐明音徽与春云等润`】不知新到灵和殿张绪何如栁一枝【`南史张绪传刘悛之为益州刺史献蜀栁数株状若丝缕武帝植于太昌灵和殿前常玩赏咨嗟曰此栁风流可爱似张绪当年时`】  

张蠙  

山寺晚望  

四面湖光绝路岐【`江总诗海树一边出云山四面通淮南子杨朱见路岐而泣为其可以南可以北梁简文帝诗行行异沂海依依别路岐`】鸊鹈飞处暮钟时【`方言野鳬其小而好没水中者南楚谓之鸊鹈杜甫诗骑马行春径衣冠起暮钟`】渔舟不用悬帆席【`顔氏家训伍贠之托渔舟季布之入广栁谢灵运诗扬帆采石华挂席拾海月`】归去乗风插栁枝【`陶潜归去来辞归去来兮田园将芜胡不归南史宗慤传愿乗长风破万里浪古乐府上马不执鞭反拗杨栁枝`】徐寅【`字昭梦甫田人登干宁进士第授秘书省正字归隠延夀溪着有探龙钓矶二集`】初夏戏题  

长养薫风拂晓吹【`太公金匮六月天务覆施地务长养诗飘风自南笺回风従长养之方入之吕氏春秋风有八等炎风滔风熏风巨风凄风飂风厉风寒风武后诗莫待晓风吹`】渐开荷芰落蔷薇【`陆厥诗荷芰始参差白居易诗岸落蔷薇水浸莎`】青虫也学庄周梦化作南园蛱蝶飞【`尔雅翼蝶物之善化者今菜中青虫当春时行縁屋壁或草木上以丝自固一夕视之有圭角六七日其背罅裂蜕为蝶出矣庄子昔者庄周梦为蝴蝶栩栩然蝴蝶也俄而觉则蘧蘧然周也不知周之梦为蝴蝶与蝴蝶之梦为周与张协诗蝴蝶飞南园`】  

李贺  

南园  

春水初生乳燕飞【`陶潜诗春水满四泽鲍照诗乳燕逐草虫诗燕燕于飞差池其羽`】黄蜂小尾扑花归【`鲍照诗巢蜂拾花萼尔雅翼蜂一日两出其出采花取花须上粉置两髀或采无所得经宿花中不敢归`】窻含逺色通书幌【`庾肩吾诗窻含度水风薛道衡诗高天澄逺色梁简文帝书特设书幌乍置笔牀梁元帝赋乃息书幌之劳以命北园之驾`】鱼拥香钩近石矶【`吕氏春秋善钓者出鱼乎千仞之下饵香也拾遗记以香金为钩钱起诗奔流翻石矶`】  

吉师老【`爵里无考`】  

鸳鸯  

江岛蒙蒙烟霭微【`岑参诗谁念在江岛何逊诗蒙蒙夕烟起顔延之文晨烟暮霭宋之问诗江空潭霭微`】緑芜深处刷毛衣【`王维诗平芜緑兮千里宋之间诗白鹇愁暮刷毛衣`】渡头惊起一双去【`梁简文帝鸟栖曲采莲渡头拟黄河祖珽诗白鹇乍惊起杜牧诗惊起鸳鸯岂无恨一双飞去却囘头`】飞上文君旧锦机【`史记司马相如传临卭卓王孙有女文君好音相如以琴心挑之夜奔相如温庭筠诗文君织得春机红梁元帝鸳鸯赋文连新锦之机`】  

唐彦谦  

野竹  

蝶恋晚花终不去【`司空曙诗恋花同野蝶何逊诗幽蝶弄晚花李白诗白鸥闲不去`】鸥逢春水固难飞【`孟浩然诗离家复水宿相伴赖沙鸥杜甫诗舍南舍北皆春水但见羣鸥日日来刘长卿诗月明见潮上江静觉鸥飞`】野人心地都无着【`王李友诗野人宿在人家少李颀诗顿令心地欲皈依刘长卿诗羣动心有营孤云意无着`】伴蝶随鸥亦不归【`孟浩然诗且随波上鸥诗式微式微胡不归`】  

韦庄  

稻田  

緑波春浪满平陂【`曹植赋遂乃背通谷对緑波借文茵翳春华刘禹锡诗无奈晚来时清淮春浪软郑畋诗花实接平陂`】极目连云防防肥【`王粲赋平原逺而极目兮蔽荆山之高岑庾肩吾诗栈阁自连云杜牧诗防防百顷田西风吹半横`】更被鹭鷀千防雪【`杜甫诗一行白鹭上青天岑参诗闲卧对鸬鷀李白五云歌瑶台雪花数千防`】破烟来入画屏飞【`虞世南诗飞来双白鹤奋翼逺凌烟江淹赋曲帐画屏素女防扇`】  

无名氏  

粉笺题诗  

三月江南花满枝【`萧慤诗三月春风已复流丘迟书暮春三月江南草长杂花生树羣莺乱飞尔雅江南曰扬州刘孝威诗犹见动花枝沈约诗流莺复满枝`】风轻帘幙燕争飞【`梁简文帝诗今与夕风轻刘孝威诗徒想御风轻释名帘防也自鄣蔽为亷耻也又幙幙络也隋炀帝诗窥檐燕争入梁简文帝诗新燕向窻飞`】游人休惜夜秉烛【`沈约乐府旅游媚年春年春媚游人魏文帝书年益过往何可攀援古人秉烛夜逰良有以也古诗何不秉烛逰`】杨栁阴浓春欲归【`古乐府暂出白门前杨栁可藏乌梁简文帝诗叶浓知栁密庾信赋宜春苑中春已归`】  

杜甫  

解闷  

草阁柴扉星散居【`説苑绳枢草舍聊庇风雨范云诗冇客欵柴扉刘琨书翕尔云合忽复星散`】浪翻江黒雨飞初【`骆宾王诗惊风湍浪翻谢朓诗朔风吹飞雨萧条江上来`】山禽引子哺红果【`张正见诗夏户响山禽易林鸟鸣呼子哺以酒脯李峤诗树红山果熟`】溪友得钱留白鱼【`东观汉纪赵勤従人贷钱或曰汝起拜即与勤曰拜汝得钱非义终不拜水经注圣水有白鱼出穴数日而返人有采捕食之者美珍奇味`】  

裴夷直  

晚凉  

檐前蔽日多高树【`江淹诗檐前还燕拂后汉书丁鸿传干霄蔽日之木陆云诗鸡鸣高树巅`】竹下添池有小渠【`晋书王徽之传吴中一士大夫家有好竹徽之欲观之竞造竹下讽咏良久魏收诗添池曲岸平王勃诗平隄夹小渠`】山客野僧归去后【`王维诗鸟啼山客犹眠张籍诗居贫多见野僧招陶潜诗归去来山中`】晚凉移案独临书【`骆宾王诗全萤照晚凉张籍诗闲对临书案`】  

薛能  

折杨栁  

牕外齐垂旭日初【`张正见诗三阳弱栁垂诗旭日始旦许景先折栁篇春楼初日照南隅柔条垂緑扫金铺`】楼边轻暖好风徐【`梁元帝诗杨栁非花树依楼自觉春左思诗轻妆喜楼边魏文帝栁赋景风扇而増暖陶潜诗好风与之俱`】游人莫道栽无益【`沈约翫庭栁诗逰人未应去为此还故乡书不作无益害有益功乃成`】桃李清隂却不如【`诗华如桃李杨汝士诗桃李清阴在鲤庭杨凭诗江岸梅花雪不如`】  

独孤及  

垂花坞醉后戏题【`并序`】  

庄周台南十许步有丘一成【`明一统志庄周台在开元寺后亦名逍遥台唐刺史梁延嗣所筑仍置祠刻像于其上广雅小陵曰丘尔雅丘一成为敦丘左传有田一成注方十里曰成`】上有樛藤垂花【`名胜志逍遥台南冇樛藤二株东西相向垂花甚盛刺史独孤及甚爱之命曰垂花坞`】而蔓草荒之且隔大沟路不可陟道士张太和伐薪为堰封土以壅浍【`正韵堰壅水也释名水注沟曰浍`】余亦命雉氏治芜秽而刬宿莽【`周礼秋官司冦薙氏掌杀草`】遂辟为登赋之位位广二席席间足以函尊酒二簋【`汉书艺文志登高能赋可以为大夫易尊酒簋二用缶纳约自牖又二簋可用享`】三月戊子及羣英由堰而升焉诸花倒垂下拂杯案紫葩缡縰如钗如旒众君子瞻弄之不足故秉烛进酒【`李白宴桃李园序古人秉烛夜逰良有以也`】以继落日欲称醉而不能也因命其地曰垂花坞堰曰縁花堰亦饰之以诗云  

紫蔓青条拂酒壶【`杜审言诗牵风紫蔓长张翰诗青条若总翠诗清酒百壶庾信诗开君一壶酒细酌对春风`】落花时与竹风俱【`庾信赋落花与芝葢同飞隋炀帝诗防洒林花落刘孝先诗竹风声若雨陶潜诗好风与之俱`】归时自负花前醉【`卢思道采莲曲菱歌惜不唱须待暝归时后汉书梁竦传自负其才薛道衡诗思发在花前`】笑向鯈鱼问乐无【`山海经芘湖之水中多鯈鱼食之可以忘忧庄子庄子与惠子逰于濠梁之上庄子曰鯈鱼出防従容是鱼乐也惠子曰子非鱼安知鱼之乐庄子曰子非我安知我不知鱼之乐`】  

顾况  

宫词  

禁栁烟中闻晓乌【`南史张绪传刘悛之为益州献蜀栁数株武帝以植于灵和殿前李白诗緑栁结烟垂袅风吴均诗千门万戸不知曙唯闻哑哑城上乌康孟咏日诗金乌升晓气`】风吹玉漏尽铜壶【`梁昭明太子诗靡靡祥风吹宗楚客诗玉漏与年长崔液诗玉漏银壶且莫催独防夜漏尽鼓鸣则起昼漏尽钟鸣则息`】内官先向蓬莱殿【`国语内官不过九御魏志后妃传序汉志内宫十有四等雍录大明宫含元殿北为宣政宣政之北为紫宸其北为蓬莱殿`】金合开香泻御炉【`吴均诗博山炉中百和香李庾赋传全炉之御烟`】  

韩愈  

蒲萄  

新茎未徧半犹枯【`潘岳赋初茎蔚其曜新抱朴子一条之枯无损繁林之蓊蔼`】高架支离倒复扶【`齐民要术蒲萄蔓延性縁不能自举作架以承之叶密隂厚可以避热左思赋朱桷森布而支离曹冋文枝叶相扶`】若欲满盘堆马乳【`北齐书李元忠传元忠贡世宗蒲萄一盘世宗报以百缣蜀本图经本草蒲萄子紫白二色又有似马乳者`】莫辞添竹引龙须【`南史徐伯珍传九岩山后汉龙丘苌隠处也山多龙须柽柏望之五采伯珍移居之`】  

张祜  

樱桃  

石榴未拆梅犹小【`曹植诗石榴植前庭緑叶揺缥青夏侯湛赋览华圃之嘉树兮羡石榴之奇生王维诗夕雨红榴拆`】爱此山花四五株【`韦应物诗清晨止亭下独爱此幽篁徐陵诗山花临舞席庾信诗山花焰火然齐书祥瑞志永明八年巴陵郡树连理四株江总赋垂杨五株`】斜日庭前风袅袅【`梁简文帝诗斜日晚骎骎范云诗乃鉴长林曲有浚广庭前徐伯阳诗圆笼袅袅挂青丝`】碧油千片漏红珠【`元稹诗窻纸碧油糊白居易诗千片赤英霞烂烂又樱桃子缀小红珠`】  

李商隠  

鸡  

稻粱犹足活诸雏【`诗黍稷稻粱杜甫诗君看随杨雁各有稻粱谋方言爵子及鸡雏皆谓之`】妬敌专场好自娱【`刘孝威鬬鸡篇丹鸡翠翼张妒敌得专场应玚鬬鸡诗专场驱众敌刚捷逸等羣潘岳赋且逰钓以自娱`】可要五更惊晓梦【`汉宫仪夜漏起中黄门持五更甲夜毕传乙乙夜毕传丙丙夜毕传丁丁夜毕传戊戊夜毕是为五更梁简文帝文法雷惊梦慧日晖朝`】不辞风雪为阳乌【`古诗前日风雪中故人従此去春秋元命苞日中有三足乌者阳精也春秋説题辞鸡为积阳南方之象火阳精日炎上故阳出鸡鸣以类感也注离为日积阳之象也日将出预喜于类见而鸣也梁简文帝诗回扇避阳乌庾肩吾诗阳乌一展翅千里定非虚`】  

薛涛【`字洪度长安良家女随父宦流落蜀中遂入乐籍辨慧工诗冇林下风致韦臯镇蜀召令侍酒赋诗称为女校书出入幕府暮年屏居浣花溪着女冠服好制松花小笺时号薛涛笺`】酬雍才贻巴峡图【`一统志四川重庆府巴县周巴子国秦置巴郡舆地志巴陵楚地有三峡水经注渔者歌曰巴东三峡巫峡长`】  

千叠云峯万顷湖【`杜甫诗云山千万叠鲍照诗霁旦见云峯岑参诗澄湖万顷深见底水经注江之左岸溪水伏流内通南浦故县陂湖其地平旷有湖泽中有菱芡鲫雁不异外江凡此等物皆入峡所无`】白波分去绕荆吴【`庄子白波若山水经注白波奋流自成潭渚汉书诸侯王表东带江湖薄防稽为荆吴`】感君识我枕流意【`张籍诗感君绸缪意世説孙子荆语王武子当枕石潄流误曰潄石枕流王曰流可枕石可潄乎孙曰所以枕流欲洗其耳所以潄石欲砺其齿`】重示瞿塘峡口图【`水经注峡中有瞿塘黄龙二峡夏水回复沿泝所忌寰宇记瞿塘在防州东一里连崖千丈奔流电激舟人为之恐惧`】  

杨巨源  

灞岸栁【`水经注灞水左合浐水歴白鹿原东即灞川之西故芷阳矣三辅黄图灞水出蓝田谷西北入渭又霸桥在长安东汉人送客至此桥折栁赠别`】  

杨栁含烟灞岸春【`诗杨栁依依梁武帝诗君如东扶景妾似西栁烟梁元帝赋登楼一望惟见逺树含烟`】年年攀折为行人【`江总诗无奈年年别古诗攀条折其荣乐府都防三年不归折尽江边杨栁江淹诗行人咸息驾何逊诗寂寂行人疎`】好风傥借低枝便【`陶潜诗微雨従东来好风与之俱北山移文乍低枝而扫迹`】莫遣青丝扫路尘【`王褒诗岸栁被青丝潘岳赋甸师清畿野庐扫路唐太宗诗舞接花间燕歌迎鸟路尘`】  

城东早春  

诗家清景在新春【`杜甫诗吾人诗家秀博采世上名李白诗清景南楼夜风流在武昌王褒诗细栁发新春`】緑栁才黄半未匀【`孙绰诗缥片映流緑栁防坂谢灵运诗原隰荑緑栁墟囿散红桃张説诗拂黄先变栁`】若待上林花似锦【`汉书东方朔传上使吾丘夀王举籍阿城以南盩厔以东宜春以西欲除以为上林苑属之南山李爽诗春至花如锦`】出门俱是看花人【`易出门交有功江逌诗出门谁氏子何逊诗对影独含笑看花时转侧`】  

鲍溶  

汉宫词  

月映东牕似玉轮【`谢灵运诗亭亭晓月映陶潜诗有酒有酒闲饮东牕骆宾王诗玉轮涵地开剑匣连星起`】未央前殿绝声尘【`雍录翼奉曰孝文时未央宫无高门麒麟之殿独有前殿曲台渐台温室承明耳梁简文帝诗喧尘是时息曹植七启飞声激尘`】宫槐花落西风起【`尔雅守宫槐叶昼聂宵炕庾肩吾诗井梧生未合宫槐卷复稀宋子侯诗纎手折其枝花落何飘飏梁元帝纂要西风曰泰风`】鹦鹉惊寒夜唤人【`礼记鹦鹉能言不离飞鸟王勃序雁阵惊寒`】  

施肩吾【`字希圣洪州人元和十年登第隠洪州之西山为诗奇丽`】  

春日飡霞阁  

洒水初晴物候新【`陆机演连珠臣闻因云洒润则芬泽易流潘岳赋微雨新晴六合清朗杨炯序平看日月唐都之物候可知`】飡霞阁上最宜春【`列仙传赞子舆拔俗飡霞饮露顔延之诗中散不偶世本自飡霞人荆楚嵗时记立春日剪防为燕戴之贴宜春字傅咸赋着宜春之嘉祉`】山花四面风吹入【`徐陵诗山花临舞席水影照歌牀谢朓诗四面动清风诗箨兮箨兮风其吹女庾信诗落花何假拂风吹防并来`】为我铺牀作锦茵【`朱超诗藁湿铺牀冷开元天寳遗事学士许慎宴花圃未尝具幄设坐使童仆聚落花铺坐下曰吾自有花茵杜甫诗后来鞍马何逡巡当轩下马入锦茵`】  

雍陶  

春咏  

风恼花枝不耐频【`梁简文帝诗风散花兮传馨香刘孝威诗隔墙花半隠犹见动花枝谢朓诗花枝聚如雪`】等闲飞落易愁人【`张谓诗心中万事如等闲李孝贞诗羞见落花飞梁简文帝赋裁红防翠愁人心`】殷勤最是章台栁【`徐陵诗此日乍殷勤汉书张敞走马章台街事文类聚张敞走马街有栁唐时谓之章台栁`】一树千条管带春【`贺知章咏栁诗碧玉装成一树高万条垂下緑丝縧沈佺期诗杨栁千条花欲绽`】  

李羣玉  

书院二小松  

一双幽色出凡尘【`杜甫咏松诗幽色幸秀拔孔稚圭北山移文耿介绝俗之标萧洒出尘之想`】数粒秋烟二尺鳞【`李贺五粒小松歌虵子虵孙鳞蜿蜒新香几粒洪崖饭卢照隣诗长薄秋烟起`】従此静牕闻细韵【`韩翃诗绮牕夜闭玉堂静陆机演连珠赴曲之音洪细入韵`】琴声长伴读书人【`刘孝绰诗好聴雅琴声庾信诗琴声徧屋里白居易诗共琴为老伴刘禹锡诗却为精舍读书人`】  

胡钉铰【`云溪友议郑曲有胡生者家贫落魄为钉铰之业但遇甘果茶醖辄祭列御冦以求聪悟歴稔忽梦一人划开其腹将书一副置之觉而吟咏绮美不由师授`】  

小儿垂钓  

蓬头稚子学垂纶【`庾信赋蓬头王霸之子陶潜归去来辞稚子候门庾信诗垂纶在渭川`】倒坐莓苔草映身【`杜甫诗随意坐莓苔孙绰赋践莓苔之滑石`】路人借问遥招手【`苏武诗谁为行路人占杂歌謡辞借问行人归不归诗招招舟子笺以手曰招王季友诗再三招手起来迟`】恐畏鱼惊不应人【`虞世南诗恐畏无人识何逊诗水浅见鱼惊汉书齐武王縯传伯升笑而不应韩愈诗问我我不应`】  

孙鲂【`字伯鱼南昌人従郑谷为诗颇得郑体事吴为宗正郎与沈彬李建勲友善`】杨栁枝词  

灵和风暖太昌春【`南史张绪传刘悛为益州献蜀栁数株枝条甚长状若丝缕武帝以植于太昌灵和殿前曰此杨栁风流可爱似张绪当年时鲍照诗风暖凌开`】舞线揺丝向昔人【`范云诗春风栁线长王褒诗岸栁被青丝王羲之兰亭序毎览昔人兴感之由`】何似晓来江雨后【`世说白雪纷纷何所似宋之问诗江雨入庭飞王维诗空山新雨后`】一行如画隔遥津【`钱起诗怜君缀一行李白诗江城如画里`】  

郎士元  

赠强山人  

或棹轻舟或杖藜【`陶潜归去来辞或命巾车或棹孤舟战国防乗夏水浮轻舟史记畱侯世家注黄石公须眉皆白杖丹藜履赤舄`】寻常适意钓前溪【`晋书文士张翰传人生贵适意尔傅休奕赋和神适意李白诗闲垂一溪钓房篆诗前溪流碧水后渚映青天`】草堂竹迳在何处【`北山移文钟山之英草堂之灵梁昭明太子启追凉竹迳徐陵诗竹迳防茏巧`】落日孤烟寒渚西【`谢灵运赋望新晴于落日范云诗天末孤烟起鲍照赋立菰蒲之寒渚谢朓诗寒渚夜苍苍`】  

陈羽  

过栎阳山谿【`名胜志临潼县栎阳旧城在县北五十里`】  

众草穿沙芳色齐【`陶潜诗青松在东园众草没其姿杜甫诗映竹水穿沙储光羲诗碧云暗雨来旧原芳色变杨凝诗暄风草色齐`】踏莎行草过春溪【`汉书司马相如传薜莎青苹注莎即今青莎草顔真卿诗春水满长溪`】闲云相引上山去【`李白诗心与浮云闲江总诗山云四面通张説颂千旗云引何逊诗家本青山下好上青山上`】人到山头云却低【`晋乐府相待三山头庾信诗云隂敛向低`】  

王建  

野池  

野池水满连秋隄【`杜甫诗野池莲欲红陶潜诗春水满四泽唐书地理志江州浔阳东有秋水隄`】菱花结实蒲叶齐【`司马相如赋外发芙蓉菱花曹植七启采菱花擢水苹杜甫诗雨露之所濡甘苦齐结实石贯赋杏花毓树蒲叶抽丛曹邺诗菖蒲叶叶齐`】川口雨晴风复止【`王维诗前临大川口豁达来长风潘岳赋微雨新晴六合清朗宋玉赋风止雨霁云无处所`】蜻蜓上下鱼东西【`杜甫诗无数蜻蜓齐上下九思走鬯防兮鱼东西`】  

鲍溶  

答客  

竹间深路马惊嘶【`陈书马枢传乃于竹林间自营茅茨而居刘昚虚诗深路入古寺左传庆氏之马善惊李峤诗征马路傍嘶`】独入蓬门半似迷【`徐陵文争造蓬门顔延之诗窘步惧先迷`】劳问圃人终嵗事【`唐书百官志通事舍人掌承令劳问谢灵运赋诏微臣以劳问论语请学为圃管子农夫终嵗之作不足以自食也魏志司马芝传夫农民之事田自正月耕种芸锄条桑耕熯种麦刈获筑场十月乃毕以是终嵗无日不为农事也`】桔橰声里雨春畦【`庄子子独不见夫桔橰者乎引之则俯舍之则仰彼人之所引非引人也王维诗林端举桔橰吴融诗叠猿声里独之官鲍照诗春畦及耘艺郑谷诗披雨剪春畦`】  

方干  

题画建溪图【`一统志建寜府城东有东溪一名建溪流至府城西南与西溪合经延平抵福州入海`】  

六幅轻绡画建溪【`杜荀鹤诗唯将六幅绢写得九华山汉书元帝纪罢齐三服官注李斐曰齐三服官献轻绡为夏服师古曰轻绡今之轻也`】刺桐花下路高低【`尔雅翼刺桐出泉州花先叶后则五谷熟李郢诗刺桐花下莫淹畱杨侃赋屈曲沟畎高低稻畦`】分明记得经行处【`杜甫诗常时任显晦秋至最分明刘商曲山川路长谁记得刘禹锡诗一路径行处莓苔见履痕`】只欠猿声与鸟啼【`梁元帝诗寒夜猿声彻刘禹锡诗莫怕猿声发建溪庾信诗春山百鸟啼`】  

徐彦伯  

从宴桃花园  

源水丛花无数开【`陶潜桃花源记林尽水源便得一山丘迟诗丛花未隠雀江总诗丛花霁后发沈约诗开花已匝树`】丹跗红萼间青梅【`广韵草木房为柎释文柎亦作跗谢灵运诗山桃发红萼鲍照白纻曲含桃红萼兰紫芽`】从今结子三千嵗【`汉武内传七月七日王母来上殿以盘盛桃七枚帝食之甘美母曰此桃三千年一结实`】预喜仙逰复摘来【`宋之问诗仙逰实壮哉`】  

刘商  

题潘师房  

渡水傍山寻绝壁【`庾信赋托芦中而渡水南史谢灵运传灵运始宁县冇故宅及墅傍山带江尽幽居之美谢灵运诗晨防寻绝壁`】白云飞处洞门开【`庄子乗彼白云至于帝乡宋之问诗离筵数处白云飞左思赋高闱有闶洞门方轨`】仙人来往行无迹【`神仙传广成子者古之仙人居崆峒山石室中刘希夷诗仙人不可见江淹诗往来尽仙灵梁宣帝赋衢无行迹`】石径春风长緑苔【`孔稚圭北山移文石径荒凉徒延伫谢朓赋旦发彩于春风江淹赋或春苔兮始生谢庄赋緑苔生阁刘希夷诗幽径委緑苔`】  

合谿水涨寄敬山人【`合谿未详`】  

共爱碧溪临水住【`杜甫诗碧溪揺艇濶楚辞登山临水兮送将归`】相思来往践莓苔【`古诗着以长相思司马相如赋若此者数百千处娱逰往来孙绰赋践莓苔之滑石`】而今却欲嫌溪水【`李白诗檐飞宛溪水`】雨涨春流隔往来【`孟浩然诗桃花春水涨谢灵运赋毖温泉于春流诗莫往莫来`】  

李约【`字存博汧公勉之子自称萧斋官兵部员外郎`】  

江南春  

池塘春暖水纹开【`南史谢惠连传惠连能属文族兄灵运梦见惠连便得池塘生春草之句庾丹诗风至水回文`】堤栁垂丝间野梅【`江总诗蝉噪金堤栁王褒诗岸栁被青丝杜甫诗皂盖能忘折野梅`】江上年年芳意早【`吴均诗风起秋江上王勃诗年年嵗嵗一牀书李端诗山水含芳意`】蓬瀛春色逐潮来【`史记秦始皇纪徐市言海中有神山名曰蓬莱方丈瀛洲仙人居之拾遗记昆台之山有垂白之叟歴蓬瀛而超碧海谢朓诗春色满皇州梁简文帝诗春色映宫来王维诗潮来天地青`】  

张祜  

题胜上人山房  

清昼房廊山半开【`王维诗清昼犹未暄梁宣帝赋绕房廊而郁毓梁简文帝诗长屿横山半`】一瓶新汲洒莓苔【`广韵瓶汲水器易井渫不食为我心恻可用汲王明并受其福诗子有庭内弗洒弗扫杜甫诗兴移无洒扫随意坐莓苔`】古松百尺始生叶【`李白诗贞心比古松梁简文帝表高防百尺借云崖之逺江总山亭铭高桐百尺梁书褚翔传为义兴守郡西亭古树枯忽更生枝叶善政所感也`】飒飒风声天上来【`文心雕龙春日迟迟秋风飒飒晋书谢幼度传风声鹤唳易风行天上易林太乙驾骝従天上来`】  

储嗣宗【`大中十三年登进士第`】  

山泉【`嗣宗本集和茅山高拾遗忆山中杂题五首之一`】  

香味清机仙府回【`杜甫诗饭粝添香味诗泉流既清説文主发谓之机高适歌仙宫仙府有真仙`】萦纡乱石便流杯【`史通观太史公之创表也列行萦纡以相属班固赋步甬道以萦纡入蜀记黄牛庙山下乱石塞中流望之可畏荆楚嵗时记三月三日士民并出江渚池沼间为流杯曲水之饮庾信赋树下流杯客沙头渡水人`】春风莫泛桃花去【`梁武帝乐府一叶度春风芳华自相接江淹诗轻风泛凌霞王台卿诗湿花随水泛费昶诗水逐桃花去`】恐引凡人入洞来【`名胜志林屋洞不知何人题曰隔凡字势飞逸疑非人间书也`】  

周朴【`字太朴吴兴人避地福州寄食乌石山僧寺黄巢冦闽欲降之朴不从`】  

桃花  

桃花春色暖先开【`礼记仲春之月桃始华闻人倩诗春色定无穷杜甫诗花暖蜜蜂喧韩愈诗辛夷商花最先开`】明媚谁人不看来【`鲍照赋烁彤辉之明娟崔液诗谁家见月能闲坐何处闻灯不看来`】可惜狂风吹落后【`韩愈诗景趣不逺真可惜杜甫诗霹雳魍魉兼狂风谢灵运赋林乗风而飘落`】殷红片片防莓苔【`左传左轮朱殷广韵殷赤黒色韩愈诗片片匀如剪江淹赋园桃红防`】  

王逢原  

送春  

三月残花落更开【`丘迟书暮春三月江南草长杂花生树羣莺乱飞庐照隣诗残花落古树杜甫诗残花怅望近人开`】小檐日日燕飞来【`隋炀帝诗窥檐燕争入杜甫诗江草日日唤愁生诗燕燕于飞`】子规夜半犹啼血不信东风唤不回【`禽经江左曰子规蜀右曰杜宇一名杜鹃杜甫诗两边山木合终日子规啼淮南子鸡知将旦鹤知夜半孟郊诗古树春无花子规啼有血礼记东风解冻`】  

## 御选唐诗卷三十二补编  

贺知章  

咏栁  

碧玉籹成一树高【`古乐府碧玉小家女芍药谱寳籹成髻子也汉书龚遂传令民日种一树榆陈子昂诗明月隠高树`】万条垂下緑丝绦【`谢朓诗烂漫已万条庾信诗别有长条踠地垂许景先折栁篇柔条垂緑扫金铺李白诗疎杨挂緑丝广韵绦编丝绳也`】不知细叶谁裁出【`张正见栁诗叶细临湍合上官昭容诗密叶因裁吐`】二月春风似剪刀【`萧慤赋二月春风已复流宋之问诗今年春色早应为剪刀催`】  

王昌龄  

别辛渐  

别馆萧条风雨寒【`晋书戴逵传吴国内史王珣别馆在武丘山鲍照赋临惊风之萧条诗风雨凄凄墨子圣王为宫室高足以辟润湿边足以圉风寒`】扁舟月色渡江看【`史记货殖传范蠡乘扁舟浮于江湖魏收诗睿赏芳月色王献之桃叶辞渡江不用楫`】酒酣不识关西道【`史记汉高祖纪酒酣高祖击筑自为歌诗魏文帝书酒酣耳热江总诗野花不识采后汉书杨震传关西孔子杨伯起`】却望春江云尚残【`梁元帝诗却望若飞烟李峤诗霞满蜀江春禇渊碑文音徽与`】  

【`春云等润骆宾王诗霞残疑制锦云度似飘缨`】  

韦应物  

寒食寄京师诸弟【`荆楚嵗时记去冬节一百五日即冇疾风甚雨谓之寒食`】  

雨中禁火空斋冷【`梁简文帝诗帝京风雨中周礼司烜氏仲春以木铎脩火禁于国中为季春将出火也徐陵诗竹密山斋冷`】江上流莺独坐聴【`谢朓诗江上徒离忧沈约八咏舞春雪杂流莺王维诗独坐幽篁里李白诗还过茝若聴新莺`】把酒看花想诸弟【`杜甫诗把酒従衣湿宋之问诗源水看花入杜甫诗海内风尘诸弟隔`】茂陵寒食草青青【`汉书武帝纪建元二年初置茂陵邑又地理志右扶风县茂陵徐陵书归鴈衔芦多经寒食古诗青青河畔草`】  

岑参  

赴北庭度陇思家  

西向轮台万里余【`唐书地理志北庭大都防府有轮台县大歴六年置郭璞江赋呼吸万里吐纳灵潮古诗相去万余里各在天一涯`】也知乡信日应疎【`沈约白铜鞮歌若欲寄音信汉水向东流梁元帝春别应令别后书信不相闗`】陇西鹦鹉能言语【`庾肩吾诗借问陇西行何当驱马征礼记鹦鹉能言不离飞鸟禽经鹦鹉摩背而瘖注鹦鹉出陇西能言人以手抚拭其背则瘖矣`】为报家人数寄书【`诗宜其家人庾信赋玉闗寄书糚台畱钏`】  

刘方平  

夜月  

更深月色半人家【`杜甫诗流汗卧江亭更深气如缕又中天月色好谁看李白诗五峯转月色王维诗桃花源里人家`】北斗防干南斗斜【`诗惟北有斗不可以挹酒浆星经北斗星谓之七政乐府古辞揽衣瞻夜北斗阑干注防干犹縦横也张衡周天大象赋泊南斗而牵牛杨炯诗敞朗东方彻阑干北斗斜杜甫诗斗斜人更望`】今夜偏知春气暖【`庾信诗今夜长安月应如昼日明春秋繁露春气爱秋气严阮籍诗春气感我心宋之问诗春暖阴梅花`】虫声新透緑牕纱【`文心雕龙一叶且或迎意虫声有足引心人物志采虫声之善音李峤诗云牕网碧纱`】  

顾况  

安仁港口望仙人城【`名胜志饶州府安仁县兴业水一名安仁港发源贵溪县漏石村又仙人城在安仁县东南二百里峭壁危石亭亭千仞`】  

楼台采翠逺分明【`隂铿诗云里望楼台孟浩然诗停午收采翠夕阳照分明杜甫诗秋至最分明`】闻説仙家在此城【`十洲记生洲有仙家数万王勃诗鹤岑有奇径麟洲富仙家`】欲上仙城无路上【`李白诗相随迢迢访仙城三十六曲相回萦屈原九章愿陈志而无路`】水边花里有人声【`范云诗盈盈一水边王融诗花里寄春情庄子木声与人声犂然有当于人之心`】  

戎昱  

早梅  

一树寒梅白玉条【`苏武诗中庭一树梅寒叶未曽开崔中芳诗霞观文犀簟香林碧玉条`】迥临村路傍溪桥【`畅当鹳鹊楼诗迥临飞鸟上高谢世间人隂铿诗村路入江穷岑参诗田傍緑溪`】应縁近水花先发【`管子高毋近岸而水用足下毋近水而沟防省庾肩吾诗石镜菱花发刘孝威诗叶舒非渐大花发是初开`】疑是经春雪未消【`杜审言大酺诗梅花落处疑残雪栁叶开时任好风诗雨雪飘飘见晛曰消`】  

旅次寄湖南张郎中  

寒江近户漫流声【`杜甫诗寒江动夜扉诗蟋蟀疏此言在堂谓在室戸之外与戸相近是九月可知`】竹影临牕乱月明【`庾信山铭壁绕藤苗牕衔竹影又诗还是临牕月子夜歌天高星月明`】归梦不知湖水濶【`谢朓诗归梦相思夕岑参诗归梦秋能作贾至诗莫道巴陵湖水濶长沙南畔更萧条`】夜来还到洛阳城【`陈后主诗金鞍排夜来庾信诗诸花旧满洛阳城`】  

卢纶  

曲江春望  

泉声徧野入芳洲【`湘中记县泉滴沥岩间声泠泠如弦音宋之问诗泉声聒翠微张正见诗分渠通沃野楚辞采芳洲兮杜若庾肩吾诗列坐对芳洲`】拥沫吹花上碧流【`沈君攸诗山流细沫拥浮花薛道衡诗溅沫拥沙洲萧慤诗吹花春满路乔知之诗下有碧流水`】落日行人渐无路【`鲍照诗落日川渚寒苏武诗谁为行路人屈原九章愿陈志而无路庾信碑铭白马无路乌江不通`】巢蜂乳燕满高楼【`鲍照乐府乳燕逐草虫巢蜂拾花萼礼记月令注燕以施生时来巢人堂宇而孚乳娶嫁之象也张协赋高楼特起竦峙苕嶤`】  

杨凝  

送客入蜀  

剑阁迢迢梦想间【`张载剑阁铭惟蜀之门作固作镇是曰剑阁壁立千仞一统志剑阁在四川保宁府剑州北三十里萧统诗行客行路遥故乡日迢迢萧子云诗梦想日依依`】行人归路绕梁山【`隂铿诗行人引去节陶潜诗行行循归路张载剑阁铭岩岩梁山积石峩峩一统志大剑山一名梁山在剑州北二十里`】明朝骑马揺鞭去【`徐陵诗明朝阙门外韦应物诗此时骑马出广韵鞭马防`】秋雨槐花子午关【`宋之问诗况复秋雨霁张正见诗槐花夹岸飞三秦记长安正南山名秦岭谷名子午郡县志子午关在京兆府长安县南百里`】  

李涉  

润州聴暮角【`唐书地理志润州丹阳郡武徳三年置取润浦为州名`】  

江城吹角水茫茫【`李白诗江城如画里杜甫诗鼓角縁边郡又永夜角声悲自语又春动水茫茫`】曲引边声怨思长【`晋书刘波传援笳而吹之为出塞入寒之曲白居易诗唳鹤曲终长引声李陵书边声四起张继诗那知横吹笛江外作边声刘沧诗子建东归恨思长`】惊起暮天沙上鴈【`庾肩吾诗惊鴈避虚弓李绅诗竹影侵云拂暮天谢朓赋星回穷纪沙雁相飞`】海门斜去两三行【`旧唐书韩滉传造楼船战舰三十余艘以舟师五千人由海门扬威武至申浦而还镇江府志胜焦山东北有二岛对峙谓之海门庾信诗可怜数行雁防防逺空排王绩诗偃蹇二三行`】  

李商隠  

代秘书赠文馆诸校书【`唐书百官志武徳四年置修文馆于门下省九年改曰文馆又选举志唐太宗置文馆増学舍至千二百区`】  

清切曹司近玉除【`梦溪笔谈旧翰林学士地势清切皆不兼他务唐书郑防传不知广文曹司何在白居易诗空留风月在曹司鲍照白苎歌垂珰散佩盈玉除`】比来秋兴复何如【`潘岳秋兴赋序于时秋也故以秋兴命篇杜甫诗集有秋兴八首礼记今日安否何如`】崇文馆里丹霜后【`按崇文本作文谢灵运诗晓霜枫叶丹`】无限红梨忆校书【`汉武帝诗连山去无限杜甫诗红梨迥得霜又山梨结小红汉书刘向传诏向领校中五经秘书唐书魏徴奏引诸儒校集秘书国家图籍粲然完整`】  
