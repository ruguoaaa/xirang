---
title: 第3部分
index: true
icon: editor
order: 4
category:
  - 诗藏
  - 诗集
  - 御选唐诗
tag:
  - 钦定四库全书
  - 集部八
  - 总集类
  - 康熙
  - 清
---

## 御选唐诗卷九  

七言古  

储光羲  

蔷薇【`本草蔷薇一名牛棘一名牛勒一名山枣一名蔷蘼`】  

袅袅长数寻【`吴均诗袅袅能随风离离堪度日小尔雅四尺谓之仞倍仞谓之寻寻舒两肱也陆机诗女萝亦有托葛蔓亦有寻`】青青不作林【`楚辞秋兰兮青青古乐府青青园中葵古诗青青河畔草崔骃达防髙树靡阴独木不林`】一茎独秀当庭心【`説文茎草木干也杜公瞻咏同心芙蓉诗一茎孤引绿双影共分红竹谱凌羣独秀蓊茸纷披唐太宗桃诗如何仙岭侧独秀隠遥芳子夜歌阶上香入怀庭中花照眼`】数枝分作满庭阴【`古诗枝枝相覆葢叶叶相交通张衡西京赋吐范扬荣布叶垂阴陆机乐府和风习习薄林柔条布叶垂阴`】春日迟迟欲将半【`诗春日迟迟尔雅迟迟徐也左传一年分为四时时皆九十余日春之半秋之半昼夜长短等昼夜中分百刻故春秋之半称春秋分`】庭影离离正堪玩【`江总诗庭晖连树彩檐影接云光甄后诗其叶何离离左思诗离离山上苗沈约诗繁荫上蓊茸促节下离离风动露滴沥月照影参差`】枝上娇莺不畏人【`沈约诗流莺复满枝江总诗金谷万株连绮甍梅花宻处蔵娇莺王襃诗初春丽景莺欲娇`】叶底飞蛾自相乱【`陶潜诗蔷薇叶已抽王襃诗蔷薇花开百重叶古今注蛱蝶一名野蛾又蛾飞广五六丈`】  

【`谢朓诗飞蛾再三绕轻花四五重刘孝绰蝶诗出没花中见参差叶际飞庾信赋蛾飞则碎花乱下`】秦家女儿爱芳菲【`古辞陌上桑秦氏有好女自名为罗敷楚辞芳菲菲其弥章庾肩吾诗佳期竟不归春日生芳菲庾信诗今朝风日好园苑足芳菲`】画睂相伴采葳蕤【`汉书张敞传敞为妇画眉沈约乐府小妇独无事对镜画蛾睂张华诗相伴步园畴鲍泉蔷薇诗佳丽新妆罢含笑折芳丛谢朓诗葳蕤向春秀栁恽蔷薇诗当户种蔷薇枝叶太葳防`】髙处红须欲就手【`梁简文帝诗下枝低可见髙处逺难知梁元帝蔷薇诗墙髙举不及潘岳安石榴赋缃的点于红须江总永阳王山亭铭山条紫的水叶红须宋子侯诗提笼行采桑素手折其枝`】低边绿刺已牵衣【`谢朓蔷薇诗低枝讵胜叶轻香幸自通杜审言诗紫藤萦葛藟绿刺蔷薇梁简文帝赋荷稠刺宻亟牵衣而绾裳梁元帝看摘蔷薇诗横枝斜绾袖嫩叶下牵裾`】蒲桃架上朝光满【`博物志张骞使西域还得蒲桃广志蒲桃有黄白黒三种左思魏都赋蒲桃结阴刘缓摘蔷薇诗绕架寻多处窥丛见好枝梁简文帝诗朝光照皎皎久漏转骎骎`】杨栁园中暝鸟飞【`诗杨栁依依古诗郁郁园中栁梁简文帝诗水曲文鱼聚林暝鸦鸟飞`】连袂踏歌従此去【`潘岳借田赋蹑踵侧肩掎党连袂唐书元徳秀传明皇酺五凤楼下命三百里县刺史皆以声乐集徳秀时为鲁山令惟乐工数十人连袂歌于蒍于旧唐书睿宗纪上元夜上皇御安福门观灯出内人连踏歌縦百寮观之`】风吹香气逐人归【`诗萚兮萚兮风其吹女梁简文帝蔷薇诗氤氲不肯去还来上阶香庾信赋夜风吹香气随谢朓蔷薇诗新花对白日故蕋逐行风刘缓摘蔷薇诗鲜红同映水轻香共逐吹`】  

张谓【`字正言河南人天寳二年登进士第乾元中为尚书郎大厯间官至礼部侍郎三典贡举`】湖中对酒作  

夜坐不厌湖上月【`世説司马太傅斋中夜坐于时天月明浄都无纤翳太傅叹以为佳魏文帝典论自叙逐禽辄十里驰射常百步日多体健心毎不厌海山记湖上月偏照列仙家`】昼行不厌湖上山【`世説王子敬云従山阴道上行山川自相映发使人应接不暇储光羲诗东风何时来吹绿湖上山`】眼前一尊又长满【`谢灵运诗浮欢昧眼前苏武诗我有一尊酒欲以遗逺人沈约诗勿言一尊酒明日难重持后汉书孔融传融好士賔客日盈其门尝叹曰座上客常满尊中酒不空吾无忧矣`】心中万事如等闲【`何逊诗相思不可寄直在寸心中礼记万事得其序史记滑稽传万事尽然言不可极梁简文帝诗离忧等闲别`】主人有黍万余石【`史记淳于髠传主人留髠而送客西京杂记曺元理过友人陈广汉广汉为之取酒鹿脯数片曰有仓猝客无仓猝主人诗有稷有黍有稻有秬史记大宛传宛左右以蒲陶为酒富人蔵酒至万余石久者数十嵗不败`】浊醪数斗应不惜【`左思魏都赋清酤如济浊醪如河江淹赋浊醪夕引素琴晨张史记淳于髠传臣饮一斗亦醉一石亦醉子夜歌倾倒无所惜`】即今相对不尽欢【`后汉书张禹传彭宣之来也禹见之于便坐讲论经义日晏赐食不过一肉巵酒相对蜀志费祎传常以朝晡聴事其间接纳賔客饮食嬉笑每尽人之欢事亦不废南史孔淳之传淳之与王敬为人外之游敬女适淳之子以乌羊系所乗车辕提壶为礼尽欢共饮迄暮而归`】别后相思复何益【`谢灵运诗别后情更延李陵诗万里遥相思古诗着以长相思縁以结不解后汉书孟敏传甑已破矣顾之何益　又张升传升任情不羁常叹曰茍不相识従物何益`】茱萸湾头归路賖【`元和志茱萸湾隋仁夀四年开以通漕运其侧有茱萸村因名通志茱萸湾在江都县东北二十里汉吴王濞开茱萸湾通海陵仓是也梁简文帝阻归赋终知客游之阻无解归路之賖`】愿君且宿黄公家【`世説桓濬冲为尚书令乗轺车经黄公酒垆下顾谓后车客吾昔与叔夜嗣宗共酣饮于此今对此虽近邈若山河`】风光若此人不醉【`庾信诗日色临平乐风光满上兰李峤诗凤城春色已含韶人日风光倍觉饶诗厌厌夜饮不醉无归`】参差辜负东园花【`阮籍诗四时更代谢日月递参差李陵答苏武书辜负陵心区区之意阮籍诗嘉树下成蹊东园桃与李`】王季友【`河南人家贫卖履博极羣书豫章太守李勉引为賔客甚敬之杜甫诗所谓丰城客子王季友也`】  

观于舍人壁画山水【`唐书百官志中书省舍人六人掌侍进奏参议表章起居舍人二人掌修记言之史通事舍人十六人掌朝见引纳殿庭通奏`】  

野人宿在山家少【`孟子其所以异于深山之野人者防希嵇康与山涛书野人有快曝背而美芹子欲献之至尊庾信小园赋名为野人之宋是为愚公之谷刘琨扶风歌朝发广莫门暮宿丹水山李爽山家闺怨诗山中无早梅荆扉逹曙开张正见山家闺怨诗山中桂花晚勿为俗人留`】朝见此山谓山晓【`蔡琰十八拍朝见长城兮路杳漫陶潜诗采菊东篱下悠然见南山江淹诗此山具鸾鹤往来尽仙灵范云诗桂水澄夜气桂山清晓云伏知道诗晓色映山明`】半壁仍栖岭上云【`庾信寒园即目诗游仙半壁画隠士一牀书陶景诗山中何所有岭上多白云`】开帘欲放湖中鸟【`谢庄雪赋始缘甍而冒栋终开帘而入隙王僧孺诗二八人如花三五月如镜开帘一种色当户两相映何逊诗开帘觉水动徐悱妻刘氏诗开帘对春树王叔之伤孤鸟诗序偶得二鸟将欲放之夜黄曲湖中百种鸟半雌半是雄`】独坐长松是阿谁【`刘琨答卢谌诗序块然独坐穆天子传天子升长松之隥战国策墨子曰荆有长松文梓孙绰赋荫落落之长松薛道衡诗涧影落长松三国志厐统传向者之论阿谁为失古诗家中有阿谁赵整琴歌一旦缓急语阿谁`】再三招手起来迟【`易初筮告再三渎书至于再至于三古诗一弹再三叹慷慨有余哀沈约咏箎诗雕梁再三绕轻尘四五移王逸楚辞章句以手曰招以言曰召蜀志黄权传宣王与诸葛亮书曰黄公衡快士也每坐起叹述足下`】于公大笑向余説【`汉书于公为廷尉髙大其门闾子定国为丞相隋书于仲文为迁安太守蜀中为之语曰明防无双有于公汉书高帝纪九年十月置酒前殿羣臣皆称万嵗大笑为乐`】小弟丹青能尔为【`魏文帝艳歌何尝行小弟虽无官爵鞍马往来王侯长者游汉书苏武传竹帛所载丹青所画张纲集书功金石圗形丹青古诗石犬不可吠铜防徒尔为`】  

宿东谿李十五山亭  

上山下山入山谷【`南史谢灵运传灵运寻山陟岭必造幽峻岩障数十重莫不备尽登蹑常着木屐上山则去其前齿下山去其后齿古乐府上山采蘼芜下山逢故夫夏侯湛小路吟冒晨朝兮入大谷冯衍显志赋陂山谷而闲处兮守寂寞而存神陈琳游览诗肃肃山谷风黯黯天路阴`】谿中落日留我宿【`谢灵运撰征赋望新晴于落日起明光于隮月韩非子衞灵公告师防曰有鼓新声者使人问左右尽报弗闻子为聴而写之师防因静坐抚琴而写之明日报曰臣得之矣请复一宿习之灵公因复留宿明日而习之`】松石依依当主人【`宋书萧思话传従太祖登钟山北岭中道有磐石清泉上使于石上弹琴因赐以银钟酒谓曰相赏有松石间意顔延之曲水诗序松石峻绝葱翠阴烟诗昔我往矣杨栁依依公羊取郜大鼎于宋传此取之宋其谓之郜鼎何器从名地従主人班固西都赋有西都賔问于东都主人`】主人不在意亦足【`世説嵇康与吕安善毎一相思千里命驾安后来値康不在喜出户延之不入王羲之帖省足下别疏具彼土山川诸竒扬雄蜀都左太冲三都殊为不悉彼故为多竒令人游目意足也`】名花出地两重阶【`古乐府捻香散名花易雷出地奋古诗阿阁三重阶`】绝顶平天一小斋【`王襃诗绝顶日犹晴吴均书东有青山绝壁平天韵防燕居之室曰斋`】本意由来是山水【`后汉书张敏传孔子垂经典臯陶造法律原其本意皆欲禁民为非也南史陶景传性爱山水每经涧谷必坐卧其间文心雕龙志在山水琴表其情`】何用相逢语旧怀【`乐府越謡歌君乗车我戴笠他日相逢下车揖君步行我乗马他日相逢马当下嵇康诗黄老路相逢`】元结【`字次山河南人擢上第复举制科国子司业苏源明荐之结上时议三篇擢右金吾兵曺参军摄监察御史为山南西道节度防谋以讨贼功迁监察御史里行代宗授著作郎拜道州刺史进容管经畧使罢还杜甫览结舂陵行曰不意复见比兴体制微婉顿挫之词`】宿无为观【`名胜志无为观在九疑山梁太清年建`】  

九疑山深防千里【`汉书地理志零陵郡营道县九疑山在其南水经注九疑山盘基苍梧之野峯秀数郡之间异岭同势游者疑焉故名九疑一统志山在蓝山县西南五十里史记货殖传渊深而鱼生之山深而兽往之江总诗辽西水冻春风少蓟北鸿来路防千谢庄月赋隔千里兮共明月`】峯谷﨑岖人不到【`名胜志九疑山有九峯峯导一溪岫壑重阻庾信麦积崖佛龛铭髙峯寻云深谷无景诗瞻彼阪田笺阪田﨑岖硗确之田陶潜归去来辞既窈窕以寻壑亦﨑岖而经丘长笛赋间介无蹊人迹罕到`】山中旧有仙姥家【`王韶之神境记九疑山有九井昔何侯炼丹于此汲一井则九井皆动又有鲁女观在何侯宅西庾肩吾诗山中定可留郭璞文请药西姥乌得如羿神仙传王方平以千钱与余抗姥相闻求其沽酒王勃诗鹤岑有竒径麟洲富仙家`】十里飞泉绕丹灶【`名胜志九疑山修真四坛第一坛有古人炼丹铛釡第二坛有青池东流楚辞吸飞泉之微液兮怀琬琰之英华陆机诗飞泉漱鸣玉慎蒙山栖志魏野居陜东郊手植竹树清泉环绕江淹诗守丹灶而不顾链金鼎而方坚庾信诗自可寻丹灶何劳忆酒罏`】如今道士三四人【`诗始者不如今云不我可杜甫诗艰难昧生理飘泊到如今大霄琅书经人行大道号曰道士道士者何理也事也身心顺理惟道是従従道为事故称道士王和论书表羲之性好鵞山阴昙邨有一道士养鵞十余王清旦乗小船故往意大愿乐郭璞诗青谿千余仞中有一道士阮籍诗仙者四五人逍遥宴兰房`】茹芝链玉学轻身【`庾阐登九疑山诗悬岩漏石髓芳谷挺丹芝冷冷云珠落漼漼玉蜜滋易林茹芝饵黄饮食玉瑛杜甫诗吾爱汉初老时清犹茹芝云及七籖紫微王夫人诗链玉飞八琼李白诗仙人链玉处羽化留余踪史记留侯世家良乃学辟谷导引轻身本草黄精白术久服轻身不饥葳蕤逺志久服好顔色轻身不老`】霓裳羽葢临壑【`楚辞青云衣兮白霓裳神仙感遇传仙女皆素练寛衣舞于广庭曰霓裳羽衣也张衡东京赋羽葢葳蕤葩瑵曲茎蜀志先主传少时与宗中诸小儿言吾必当乘羽葆葢车谢朓月赋临濬壑而怨遥登崇岫而伤逺`】飘飘似欲来云鹤【`史记司马相如传飘飘有陵云之气秋兴赋蝉嚖嚖以寒吟兮雁飘飘而南飞曺毘赋瞻孤游之流鸣兮玩云间之无鹤`】  

刘长卿  

严陵钓台送李康成赴江东使【`一统志钓台在严州府城东五十里东西二台各髙数百丈汉严子陵垂钓处`】  

潺湲子陵濑【`水经注自桐庐县至于凡有十六濑第二是严陵濑濑带山山下有石室汉光武帝时严子陵之所居也谢灵运七里濑诗石浅水潺湲又目覩严子濑沈约新安江诗愿以潺湲水霑君缨上尘`】髣髴如在目【`陆机诗髣髴谷水阳陆云诗髣髴眼中人刘琨诗痛心在目`】七里人已非【`一统志七里滩在桐庐县西一名严陵濑即汉严光垂钓处谢灵运诗一瞬即七里`】千年水空绿【`卢谌诗仰熙丹崖俯澡緑水何逊诗水緑半含苔`】新安江上孤帆逺【`一统志新安江在淳安县南一名青溪梁简文帝与刘孝绰书夕鸟归林悬孤帆而未息阴铿诗天际晚孤帆`】应逐枫林千万转【`水经注帆随湘转庄子问以国事千转万变而不穷谢朓诗寻壑将万转`】古台落日共萧条【`曺植诗原野何萧条谢灵运七里濑诗日落山照曜`】寒水无波更清浅【`沈约新安江水至清浅诗沧浪有时浊清济涸无津谢灵运诗菰蒲冒清浅`】台上渔竿不复持【`庄子持竿不顾谢灵运七里濑诗前贤竟何益此地误垂竿`】却令猿鸟向人悲【`谢朓诗日出众鸟散山暝孤猿吟任昉诗重以夜猿悲谢灵运七里濑诗但讶猿鸟空不知霜月寒`】滩声山翠至今在【`谢灵运七里濑诗樯邉走岚翠枕底失风湍`】迟尔行舟晚泊时【`汉书公孙传臣窃迟之迟去声谢恵连诗曲汜薄停旅通川绝行舟注薄与泊古字通孔稚圭诗早出飞狐塞晚泊楼烦城`】  

望龙山懐道士许法棱【`晋书孟嘉传为桓温参军九月九日温燕龙山寮佐毕集有风至吹嘉帽堕落温使孙盛作文嘲嘉嘉答文甚美四坐嗟叹一统志龙山在荆州府城西北二十五里有落帽台`】  

心惆怅望龙山【`宋玉九辨廓落兮羇旅而无友生惆怅兮而私自怜张衡诗路逺莫致倚惆怅何为懐忧心烦伤`】云之际鸟独还【`新论鸟激则能翔青云之际曺植游观赋登北观而启路陟云际之飞除陶景解官表席月涧门横琴云际陶潜诗厉厉风遂严纷纷飞鸟还又归去来辞鸟倦飞而知还`】悬崖绝壁防千丈【`鲍照诗悬崖栖归月何逊诗悬崖抱崎崛绝壁驾崚嶒庾信义谷铭壁立千丈峯横万仞`】緑萝嫋嫋不可攀【`曺植诗緑萝縁玉树光耀粲相辉储光羲诗涧浄緑萝深李白诗緑萝树下春风来楚辞嫋嫋兮秋风洞庭波兮木叶下卓文君白头吟竹竿何嫋嫋鱼尾何簁簁陶潜诗嫋嫋松标崖刘孝威诗玉垒髙无极铜梁不可攀`】龙山髙谁能践【`庾信文髙山寻云深谷无影谢灵运山居赋既耳目之靡端岂足迹之所践`】灵原中苍翠晚【`云笈七籖福地第二十六曰洞灵原在南岳招仙观西邓先生所隠地也谢朓诗苍翠望寒山峥嵘瞰平陆王维诗寒山转苍翠秋水日潺湲`】岚烟瀑水如向人【`江淹山中楚辞烟色闭兮乔木桡岚气闇兮幽篁难传灯录问如何是相轮曰直耸烟岚际梁简文帝招真馆碑瀑水悬流襍天河而俱洒卢照隣诗瀑水含秋气`】终日迢迢空在眼【`古诗迢迢牵牛星皎皎河汉女陆机梁父吟迢迢天路微谢灵运诗想见山阿人薜萝若在眼`】中有一人披霓裳【`郭璞游仙诗清溪千余仞中有一道士鲍照诗中有一人字金兰被服纤罗采芳藿楚辞青云衣兮白霓裳魏文帝诗披我丹霞衣袭我素霓裳`】诵经山顶飱琼浆【`南史何准传兄充居宰辅之重权倾一时而准散带衡门不及人事惟诵佛经修营塔庙而已江淹诗朝飱松雪夜诵仙经説文山顶曰蒙王襃诗山窗临绝顶檐溜俯危峯楚辞华酌既陈有琼浆些王筠诗琼浆泛金鼎瑶池溉玉泉云笈七籖进以九霄之膳酌以八琼之浆`】空林闲坐独焚香【`张协诗鸣鹤聒空林谢灵运诗清霄飏浮烟空林响法鼔史记日者传天新雨道少人司马季主闲坐弟子三四人侍王维诗北窗桃李下闲坐但焚香庾信马射赋属车酾酒复道焚香杜甫诗焚香玉女跪雾里仙人来`】真官列侍俨成行【`真灵会业圗玉清境元始天真为主自九宫以上上清以下髙真仙官皆朝宴焉左思魏都赋蔼蔼列侍金蜩齐光古乐府鸳鸯七十二罗列自成行`】朝入青霄礼玉堂【`左思魏都赋恒碣碪于青霄徐陵文气涌青霄神飞紫闼魏武帝乐府乃到王母台金堦为玉堂阴铿诗罗浮银是殿瀛洲玉作堂`】夜扫白云眠石牀【`庄子乘彼白云至于帝乡班固东都赋戈鋋彗云注彗扫竹也水经注夷水东迳石室村人骆都到此采蜜见一仙人坐石牀上王维诗雨花应共石牀平孟浩然诗石牀卧苔藓`】桃花洞里居人满【`陶潜桃花源记晋太元中武陵人捕鱼为业縁溪行忽逢桃花林林尽水源得一山有小口入行数十步豁然开朗其间男女怡然自乐见渔人大惊自云先世避秦乱来此绝境问今何世乃不知有汉无论魏晋名山记桃花洞在天台县北又名秦人洞汉永平中刘晨阮肇入山采药为世所传`】桂树山中住日长【`淮南王招隠诗桂树丛生兮山之幽沈约诗山中有桂树嵗暮可言归`】龙山髙髙遥相望【`曺植诗髙髙上无极天路安可穷魏文帝燕歌行河汉西流夜未央黄姑织女遥相望`】  

钱起  

赋得青城山歌送杨杜二郎中赴蜀军【`唐书地理志蜀州有青城县县有青城山寰宇记青城山在县西北三十二里道书福地记云上有没溺池有甘露芝草玉匮经曰黄帝破山通道徧歴五岳封青城山为五岳丈人乃岳渎之上司真仙之崇秩一月之内羣岳再朝六时洒泉以代晷漏一名赤城一名青城都一名天国山亦为第五大洞寳仙九室之天对郡之西北在岷山之南羣峯掩映互相连接灵仙所宅神异甚多黄帝刻石拜谒篆书犹存一统志青城山在成都府灌县西南五十里`】  

蜀山西南千万重【`水经注蜀郡蜀山西南行羌中者也元和志秦恵王元年于成都置蜀郡因蜀山以为名也鲍照赋山森森兮万重江淹文山浓淡而万重`】仙经最説青城峯【`江淹望江上诸山诗海外果可学嵗暮诵仙经青城山记岷山连峯接岫千里不绝青城乃第一峯也此山前号青城后曰大面山其实一耳河圗括地象白沙一百八景青城三十六峯`】青城嵚岑倚空碧【`楚辞嵚岑碕礒兮硱磳磈硊水经注积石嵯峨嵚岑隠阿沈烱赋其山也则嵚岑防防岩防婆陀或孤峯而秀聚或逸出而横罗释智炫诗秀岭接重烟嵚岑上半天江淹诗野田田而虚翠水湛湛而空碧`】逺压峩眉呑剑壁【`益州记峨眉山在揵为南安县界去成都千里秋日清澄望见两山相峙如蛾眉焉名山记益州西南青城山山形如城其山有崖舍赤壁南连峨眉山一统志峨眉山在眉州城南二百里来自岷山连冈叠嶂延袤三百余里至此突起三峯其两山对峙宛若蛾眉张载剑阁铭是曰剑阁壁立千仞元和志剑阁道自利州益昌县界而南十里至大剑镇合今驿道镇在剑州东四十八里其山峭壁千丈下瞰绝涧飞阁以通行旅寰宇记小剑城在利州益昌县西南五十里水经注云益昌县有小剑城去大剑城三十里连山绝险飞阁通衢故谓之剑阁也剑州剑门县诸葛武侯相蜀于此立剑门以大剑山至此有隘束之路故曰剑门统志大剑山在保宁府剑州北三十里其山峭壁中防两崖相嵚如门之辟如剑之植又名剑门山又小剑`】  

【`山与大剑山相属大剑虽号天险径路颇夷小剑则凿石架阁有不容越者`】锦屏云起易成霞【`一统志锦屏山在保宁府城南三里江南岸上两峯花木间杂故名淮南子山致其髙而云起焉宋孝武帝诗霏云起兮泛滥谢朓游后园赋山霞起而削成江淹诗云霞冠秋岭古三坟云起流霞`】玊洞花明不知夕【`青城山记山有七十二小洞应七十二候有八大洞应八节福地记青城洞周回二千里云笈七籖十大洞天者处大地名山之间羣仙统治之所五曰青城山洞庾信文青城仙洞黄石祠坛陈后主诗花照逺林明陈子良诗峯逈杂花明谢偃赋当霁夕而愈晓`】星台二妙逐王师【`杨秉疏先王建国顺天制官太微积星名为郎位入奉宿衞出牧百姓晋书衞瓘传瓘拜尚书令与尚书郎索靖俱善草书时人号为一台二妙诗于铄王师`】阮瑀军书王粲诗【`魏志王粲传陈留阮瑀字元瑜少受学于蔡邕建安中太祖以为司空军谋祭酒管记室军国书檄多瑀所作也典畧太祖初征荆州使瑀作书与刘备及征马超又使瑀作书与韩遂此二书今俱存又太祖尝使瑀作书与韩遂时太祖适近出瑀随従因于马上具草书成呈之太祖笔欲有所定而竟不能増损庾信铭翩翩书记则阮瑀陈琳魏志王粲传粲字仲宣山阳髙平人也着诗赋论议六十篇又太祖纪建安二十年三月公西征张鲁十一月鲁降公自南郑还是行也侍中王粲作五言诗以美其事`】日落猿声连玉笛【`谢灵运诗日落当栖薄系缆临江流鲍照诗日落岭云归延颈望江阴水经注巴东三峡巫峡长猿鸣三声泪沾裳徐嶷诗白云连鸟道青壁递猿声梁简文帝诗笛声下复高猿啼防还续西京杂记秦咸阳有玊笛长二尺三寸二十六孔吹之则见车马山林隠隠相次息亦不见名曰昭华之琯`】晴来山翠傍旌旗【`萧钧诗山翠余烟积川平晚照收庾肩吾诗水光悬荡壁山翠下添流孙子夫金鼓旌旗者所以一三军之耳目也`】緑萝春月营门近【`郭璞诗緑萝结髙林孔稚圭北山移文秋桂遣风春萝罢月陈后主诗中宵照春月晋书羊祜传执棨当营门`】知君对酒遥相思【`魏武帝诗对酒当歌阮籍诗对酒不能言凄怆懐酸辛北史李孝贞传每晦日辄引賔客歌对酒终日为欢鲍照诗徒酌相思酒李陵诗万里遥相思`】  

画鹤篇  

点素凝姿任画工【`唐太宗咏雪诗入扇萦离匣防素皎残机文心雕龙龙凤以藻缋呈瑞虎豹以炳蔚凝姿西京杂记元帝后宫既多不得常见令画工圗形按圗召见`】霜毛玉羽照帘栊【`鲍照舞鹤赋叠霜毛而弄影振玉羽而临霞谢恵连诗升月照帘栊崔颢诗春意罢帘栊`】借问飞鸣华表上【`曺植白马篇借问谁家子幽并游侠儿张协诗借问此何时蝴蝶飞南园江总诗借问蔵书处惟君故人在诗题彼脊令载飞载鸣赵壹穷鸟赋思飞不得欲鸣不可续搜神记辽东城门华表柱忽有一鹤集徘徊空中言曰有鸟有鸟丁令威去家千载今来归`】何如粉缋防屏中【`晋书山简传举鞭问葛疆何如并州儿鲍照河清颂鞶绣成锦粉缋颛轩刘允济诗神功多粉缋元气犹斟酌西京杂记昭阳殿木画屏风文如蜘蛛丝缕吴均诗陆离看寳帐烂熳照文屏`】文昌宫近芙蓉阙【`史记天官书斗为帝车运于中央临制四乡斗魁戴匡六星曰文昌宫注文昌官为天府左思魏都赋造文昌之广殿极栋宇之规庾信诗长虹双瀑布圎阙两芙蓉王维诗芙蓉阙下会千官`】兰室氤氲香且结【`家语与善人居如入芝兰之室久而不闻其香与之俱化矣陆机诗邃宇列绮窻兰室接罗幕谢灵运赋飞英明于对溜积氤氲而为峯宋之问诗太平多乐事春物共氤氲隋乐府双带仍分影同心巧结香`】炉气朝成缑岭云【`王融咏幔诗每聚金炉气时驻玉琴声列仙传王子乔见桓良曰告我家七月七日待我缑氏山头至期果乗白鹤往山巅望之不得到宋之问诗毕景至缑岭岭上烟霞生`】银灯夜作华亭月【`阎朝隠薛王花烛行玉盘错落银灯照珠帐玲珑寳扇开晋书陆机传华亭鹤唳可得闻乎`】日暖花明梁燕归【`江淹四时赋旭日始暖蕙草可织王维诗栁暗百花明春深五凤城李白诗一溪初入千花明楚辞燕翩翩其辞归兮潘岳秋兴赋野有归燕隰有翔隼骆賔王诗檐前归燕并头栖`】应惊片雪在仙闱【`杜甫白小诗入肆银花乱倾箱雪片虚应璩与赵叔潜书入侍华幄出典禁闱刘孝绰诗积照朗彤闱`】主人顾盼千金重【`后汉书耿弇传光武指弇曰此我北道主人也张衡西都赋有西都賔问于东都主人后汉书马援传援上马据鞍顾盼以示可用战国策冯暖曰千金重币也百乗显使也`】谁肯徘徊五里飞【`古诗孔雀东南飞五里一徘徊`】  

韦应物  

聴莺曲  

东方欲曙花防防【`诗东方未明颠倒衣裳晋书左贵嫔传东方云曙百祗奉迎又循吏传邓攸歌曰紞如打五鼔鸡鸣天欲曙礼记氛雾冥冥雷乃发声庄子昭昭生于冥冥江淹骚体林中电兮雨防防`】啼莺相唤亦可聴【`梁简文帝诗莺啼春欲驶无为空掩扉阴铿诗莺啼歌扇后花落舞觞前何胥诗莺啼落春后雁度在秋前高隠传戴颙春日携双柑斗酒人问何之曰往聴黄鹂声耳谢朓诗一聴春莺喧再视秋鸿没`】乍去乍来时近逺【`薛道衡诗愿作王母三青鸟飞去飞来传消息马融长笛赋聿皇求索乍近乍逺`】才闻南陌又东城【`风俗通南北曰阡东西曰陌梁简文帝诗浮云似帐月如钩那能夜夜南陌头宋之问诗城东宫阙拟昭回南陌沟塍殊绮错古诗东城髙且长`】忽往上林翻下苑【`史记始皇纪乃营作朝宫渭南上林苑汉书东方朔传建元三年起上林苑三辅黄圗汉上林苑即秦之旧苑也武帝建元三年开东南至蓝田宜春御宿昆吾傍南山而西至长扬五柞北绕黄山濒渭水而东周袤三百里西京杂记初修上林苑羣臣逺方各献名果异卉三千余种植其中亦有制为美名以标竒丽也陆厥诗平旦上林苑日入伊水濵吴均诗鸡鸣上林苑薄暮小平津汉书元帝纪水衡禁囿宜春下苑注宜春下苑即曲江池是也又贡禹传诏令省宜春下苑以与贫民`】绵绵蛮蛮如有情【`诗绵蛮黄鸟止于丘隅刘勰新论鱼不畏网而畏鹈网无心而鸟有情也`】欲啭不啭意转娇【`禽经莺以喜啭徐陵侯安都徳政碑春鹒始啭必具笼筐秋蟋载吟竞鸣机杼唐太宗诗乔柯啭娇鸟范云诗平臯草色嫩通林鸟声娇`】羌儿弄笛曲未调【`风俗通笛长二尺四寸七孔其后又有羌笛説文笛七孔筩也羌笛三孔马融长笛赋近世双笛从羌起梁元帝赋闻羌笛之哀怨晋书桓伊传王徽之泊舟青溪伊于岸上过徽之令人谓伊曰闻君美吹笛试为我一奏伊是时已贵显素闻徽之名便下车踞胡牀为作三调防毕便上车去客主不交一言乐府诗集梅花落本笛中曲也孙万夀诗宜城酝始熟阳翟曲新调`】前声后声不相及【`庄子前者唱于而后者唱喁文心雕龙喈喈逐黄鸟之声梁简文帝舞赋似防霞之照彩若飞鸾之相及`】秦女学筝指犹澁【`梁简文帝诗倡楼秦女乍相値江淹诗画作秦王女乘鸾向烟雾秦玉鸾诗可怜秦馆女不及洛阳花楚辞扶秦筝而弹徽古诗秦筝奋逸响新声妙入神谢灵运燕歌行辟窻开幌弄秦筝沈约咏筝诗弦依髙张防声随妙指续梁昭明太子咏弹筝人诗尘多澁移柱风燥脆调弦`】须臾风暖朝日暾【`仪礼寡君有不腆之酒请吾子与君须臾焉史记乐书君子不可须防离礼僧祗律二十罗预名一须臾一日一夜有三十须臾江总赋聊假日以须臾王逸九思风习习兮和暖百草萌兮华荣鲍照园葵赋风暖凌开土昌泉动陆云赋结隆思于朝日兮缀永念于汜晖楚辞暾将出兮东方隋书乐志朝日歌扶木上朝暾谢灵运诗早闻夕飚急晚见朝日暾`】流音变作百鸟喧【`萧子范蝉诗流音绕丛藿余响切髙轩谢灵运诗园栁变鸣禽曺植诗空室自生风百鸟翩南征王粲诗百鸟何缤翻振翼羣相追陆机诗不覩白日景但闻寒鸟喧谢朓诗共奉荆台绩一聴春鸟喧`】谁家嬾妇惊残梦【`刘孝先诗谁家有明镜暂借照心看古谚促织鸣嬾妇惊庾信小园赋聚空仓而雀噪惊嬾妇而蝉嘶`】何处愁人忆故园【`徐悱妻诗同心何处恨楚辞羌愈思兮愁人虞炎诗方掩故园扉`】伯劳飞过声局促【`左传伯赵氏司至者也注伯赵伯劳也以夏至鸣冬至止尔雅鵙伯劳也注似鶷而大古东飞伯劳歌东飞伯劳西飞燕黄姑织女时相见古诗蟋蟀伤局促何逊赋嗟穷乌之小鸟意局趣而驯扰广韵促一作趣`】戴胜下时桑田緑【`礼记季春之月鸣鸠拂其羽戴胜降于桑注织絍之鸟张衡赋戴胜愸其既欢兮又诮余之行迟诗星言夙驾説于桑田神仙传麻姑云接侍以来已见东海三为桑田`】不及流莺日日啼花间【`沈约诗流莺复满枝张説诗绕殿流莺凡防树当蹊乱蝶许多丛梁元帝诗处处春芳动日日春禽变徐悱妻诗鸣鹂叶中舞戏蝶花间骛`】能使万家春意阑【`史记年表大侯不过万家小者五六百户庾信崔訦碑户牖万家陈平之乡里江淹怨别诗始懐未及叹春意秋方惊`】有时防续声不了【`沈约诗冬泉防方续唐太宗诗古木防差影寒猿防续吟虞世南琵琶赋抑扬嘈囋聨绵断续晋书庾纯传贾充宴朝士而纯后至曰旦有小市井事不了是以后来`】飞去花枝犹袅袅【`水衡记张僧繇于金陵安乐寺画二龙不点晴每云点之即飞去人以为诞妄因点其一须臾雷霆破壁一龙乗云上天一龙不点睛者现在刘孝威诗隔墙花半隐犹见动花枝张正见诗暗开脂粉弄花枝王延夀王孙赋縁百仞之髙木攀窈袅之长枝徐伯阳诗圎笼袅袅挂青丝铁钩冉冉胜丹桂`】还栖碧树锁千门【`鲍照芜城赋璇渊碧树弋林钓渚之馆梁昭眀太子七契碧树初蕋緑草含滋史记孝武纪作建章宫度为千门万户西都赋张千门而立万户顺隂阳以开阖徐陵玉台新咏序千门万户张衡之所曽赋`】春漏方残一声晓【`谢朓酬徳赋忘清漏之不缓惜晓露之方晞梁简文帝颂晓汉斜阴挈壶升漏徐陵书铛铛晓漏江总诗诘晓三春暮新雨百花朝`】  

皇甫冉【`字茂政润州人十嵗能属文张九龄叹异之天寳间登第授无锡尉大厯中为王缙掌书记后为左金吾衞兵曺参军左补阙有集三卷`】  

杂言月洲歌送赵冽还襄阳【`陶潜诗相见无杂言但道桑麻长文选杂诗注杂者不拘流例遇物即言故云杂也水经注城在襄水之阳故名曰襄阳一统志湖广襄阳府秦为南郡东汉刘表为荆州刺史徙治襄阳县三国魏置襄阳郡治宜城隋初郡废大业中复置唐复为襄阳府`】  

汉之广矣中有洲【`书嶓冢导漾东流为汉诗汉之广矣不可方思一统志湖广襄阳府汉江源出陇西嶓冢山由汉中流经郧县均州光化至府城北又东南经宜城抵安陆至大别山入于江其水因地而名曰漾曰沔曰汉曰沧浪捴名为汉诗闗闗雎鸠在河之洲传水中可居者曰洲`】洲如月兮水环流【`案洲如月故名月洲也文心雕龙枢中所动环流无倦`】流兮湍与濑【`诗河水洋洋北流活活广韵活水流声同李白诗流水鸣活活释名水流沙石上曰湍濑淮南于昔舜钓于河濵期年而渔者争处湍濑以曲隈深潭相予阮籍诗炎光延万里洪川荡湍濑汉书武帝纪下濑注濑湍也吴越谓之濑中国谓之碛`】草青青兮春复秋【`古诗青青河畔草郁郁园中栁庄子朝菌不知晦朔蟪蛄不知春秋离骚春与秋其代序江淹赋春草暮兮秋风惊秋风罢兮春草生`】苦竹林【`竹谱苦竹有白有紫而味苦世説张廌隠居颐志家有苦竹数十顷张于竹中为屋常居其中`】香枫树【`南方草木状枫香树似白杨叶圎而岐有脂而香宋之问诗楚竹幽且深中杂枫香林`】樵子罛师防家住【`广韵樵柴也又取薪者也尔雅笊大网诗施罛濊濊鳣鲔发发説文师长也礼记命渔师伐蛟取鼍登龟取鼋宋之问浣纱篇家住雷门曲髙阁凌飞霞`】万山飞雨一川来【`江淹杂辞石青红兮百叠山浓淡兮万重谢朓诗朔风吹飞雨萧条江上来诗十千维耦笺一川之间万夫故有万耦徐安贞诗云日明千里旌旗照一川`】巴客归船傍洲去【`左传巴子使韩服告于楚请与邓为好楚子使道朔将巴客以聘于邓注道朔楚大夫巴客韩服也梁元帝诗逺村云里出遥船天际归庄子渔父刺船而去延縁苇间`】归人不可迟【`伏知道为王寛书恒开锦幔速望人归张炽归去来引归去来归期不可违`】芳杜满洲时【`本草杜若一名杜蘅味辛微温久服益气轻身屈原九歌山中人兮芳杜若注杜若生南郡汉中沈约郊居赋既取隂于庭樾人因篱于芳杜`】无限风烟皆自悲【`王勃诗浦楼低晚照乡路隔风烟杨炯诗林壑人事少风烟鸟路长史记宋世家箕子隠而鼔琴以自悲孔仲智羁谣空以羁自悲`】莫辞贫贱阻心期【`礼记不陨获于贫贱不充诎于富贵杨公笔录宋向栁与顔竣友善竣贵栁贫曰我与士逊心期久矣岂可以势利处之任昉诗中道遇心期`】家住洲头定近逺【`马融长笛赋乍近乍逺沈约诗不知声近逺惟见山重沓`】朝泛轻桡暮当返【`谢瞻诗日落泛澄瀛星罗游轻桡王籍櫂歌行轻桡暮不息复逐夜潮上`】不能随尔卧芳洲【`楚辞采芳洲兮杜若将以遗兮下女庾肩吾诗并命登飞阁列坐对芳洲`】自念天机一何浅【`庄子其嗜欲深者其天机浅`】  

郎士元【`字君胄中山人天寳十五载进士寳应初补渭南尉歴右拾遗出为郢州刺史与钱起齐名故语曰前有沈宋后有钱郎`】  

郢州西楼吟【`元和志郢州本江夏郡云杜县之地周地圗记曰蛮人田金生代居此地常为边患梁普通末遣郢州刺史元树讨平之因置新州后魏改温州因温水为名也隋废州武徳重置贞观复废于长夀改置郢州承天府志胜春秋属楚左传桓十年君次于郊郢是也魏文帝立郢州元改安陆府国初降为州后以世宗潜邸陞府名承天一统志郢州白雪楼在州治石城西下临汉江取宋玉对楚王问客有歌于郢中为阳春白雪而名胡曽诗古郢云间白雪楼汉江还绕石城流谢谔白雪楼记楚地诸州皆有楼观收揽竒秀而郢之白雪尤称雄雅`】  

连山尽处水萦回【`水经注三峡长七百里两岸连山畧无阙处沈约诗连山无防绝河水复悠悠鲍照诗千岩盛阻积万壑势萦回`】山上城门临水开【`旧唐书髙丽传太宗征髙丽师次白崖城其城因山临水楚辞登山临水兮送将归刘桢鲁都赋九衢交错三门防开储光羲临江亭诗江势将天合城门向水开`】朱防直下一百丈【`南史萧正义传北固山顶有小亭登降甚狭正义为刺史广其路防施朱防武帝幸其地大悦登望久之杜审言诗仰攀人屡息直下骑才通晋书马岌铭诗曰丹崖百丈青壁万寻庾信咏画屏风诗髙阁千寻跨重檐百丈齐`】日暖游鳞自相向【`江淹四时赋旭日始暖蕙草可织岑参诗风恬日暖荡春光戯蝶游蜂乱入房吴都赋北山亡其翔翼西海失其游鳞沈约诗千仞写乔树百丈见逰鳞晋书阮咸传圆坐相向大酌更饮刘希夷诗与君相向转相亲`】昔人爱险闭层城【`扬雄城门校尉箴盘石唐芒袭险重固南史梁武帝纪凭险作守兵食兼资杜甫诗孤城早闭门水经注昆仑之山三级上曰层城一名天庭世説桓征西治江陵城甚丽会賔僚出江津望之云若能目此城者有赏顾长康时为客在坐目曰遥望层城丹楼如霞`】今人爱闲江复清【`陶潜园居诗户庭无尘杂虚室有余闲支遁诗熙怡安冲漠优游乐静闲卢思道诗楚江百重映孟浩然诗野旷天低树江清月近人`】沙洲枫岸无来客【`薛道衡入栁江诗跳波鸣石碛溅沫拥沙洲李峤诗岸花明水树川鸟乱沙洲隋炀帝诗夏潭防脩竹高岸坐长枫李适之诗为问门前客今朝防个来`】草绿花红山鸟鸣【`庾信行雨山铭草绿衫同花红面似栁恽诗深庭秋草緑高门白露寒梁简文帝诗翠网随烟碧丹花共日红盐铁论大夫曰曽子倚山而吟山鸟下翔王籍诗蝉噪林逾静鸟鸣山更幽王维诗月出惊山鸟时鸣春涧中`】  

张籍  

采莲曲【`古今乐录梁天监十一年冬武帝改西曲制江南上云乐十四曲江南弄七曲一曰江南弄二曰龙笛曲三曰采莲曲四曰凤笛曲五曰采菱曲六曰游女曲七曰朝云曲南史羊侃传侃性豪侈善音律自造采莲棹歌两曲甚有新致`】  

秋江岸邉莲子多【`古诗涉江采芙蓉相和曲江南可采莲尔稚疏芙蓉江东呼为荷菡萏莲花也读曲歌芙蓉万层生莲子信重沓`】采莲女儿凭船歌【`鲍照诗舆童唱秉椒棹女歌采莲汉书灌夫传乃效女曺儿呫嗫耳语注师古曰女曺儿犹言儿女辈也古乐府采莲童曲扣檝命童侣齐声采莲歌神仙传郭四朝者秦时得道来句曲山南所住处作塘遏涧水乘船游戏其中毎扣船而歌`】青房圎实齐戢戢【`鲍照芙蓉赋青房兮规接紫菂兮圎罗梁元帝芙蕖赋緑房兮翠葢素实兮黄螺尔雅戢聚也疏蔵聚也　诗尔羊来思其角濈濈`】争前竞折漾微波【`梁简文帝教春流既长舳舻争前晋书乐志渟澜发微波洛神赋托微波以通辞`】试牵緑茎下寻藕【`梁元帝芙蕖赋紫茎兮文波尔雅荷芙蕖其茎茄吴都赋绿叶翠茎尔雅荷其根藕夏侯湛芙蕖赋潜灵藕于泉擢修茎乎清波古乐府青荷葢緑水芙蓉披红鲜下有并根藕上生并目莲`】断处丝多刺伤手【`卢思道采莲曲折藕弄长丝崔辅国诗离绪防荷丝王勃诗折藕爱连丝梁简文帝赋荷稠刺宻晋书范宣传尝以刀伤手陆机豪士赋序代大匠斵者必伤其手`】白练束腰防半卷【`汉书王莽传太后宜且衣缯练注帛无文者宋玉赋腰如束素梁元帝采莲赋纤腰束素迁延顾步曺植芙蓉赋擢素手于罗袖接红葩于中流梁简文帝诗细帘时半卷`】不插玉钗妆束浅【`司马相如美人赋玉钗挂臣冠罗袖拂臣衣王僧孺诗稍知玉钗重渐见罗襦寒北史李弼传命皆装束广韵浅不深也`】船中未满度前洲【`朱超采莲曲湖里人无限何日满船时江淹诗古槎横近涧危石耸前洲`】借问阿谁家住逺【`张协诗借问此何时三国志厐统传向者之论阿谁为失宋之问浣纱篇家住雷门曲崔颢江南行君家住何处`】归时共待暮潮上【`陈后主采莲曲归时会被唤且试入兰房何逊诗暮潮还入浦夕鸟飞向家王维诗相看不忍发惨淡暮潮平七发江水逆流海水上潮鲍照游思赋云迳兮海冲上潮兮送风徐陵诗朔气凌疎木江风送上潮`】自弄芙蓉还荡桨【`尔雅疏芙蕖别名芙蓉鲍照芙蓉赋搴芙蓉而水嬉梁元帝采莲赋妖童媛女荡舟心许古乐府莫愁乐艇子打两桨`】  

韩愈【`字退之南阳人少孤刻苦为学尽通六经百家贞元八年擢进士第才髙又好直言累被黜贬初为监察御史上疏极论时事贬阳山令元和中再为博士改比部郎中史馆修撰转考功知制诰进中书舍人又改庶子裴度讨淮西请为行军司马以功迁刑部侍郎谏迎佛骨谪刺史潮州移袁州穆宗即位召拜国子祭酒兵部侍郎使王庭凑归转吏部为时宰所搆罢为兵郎侍郎寻复吏部卒赠礼部尚书諡曰文愈自比孟子辟佛老异端防旧恤孤好诱进后学以之成名者甚众文自晋魏来拘偶对体日衰至愈一返之古而为诗豪放不避粗险格之变亦自愈始焉`】  

聴颖师弹琴【`李贺颖师聴琴歌竺僧前立当吾门梵宫真相眉棱尊`】  

昵昵儿女语【`玉篇昵亲近也史记魏其武安侯传灌夫骂临汝侯曰生平毁程不识不直一钱今日长者为夀乃效女儿呫嗫耳语索隠女儿犹云儿女也`】恩怨相尔汝【`闗尹子天下之理恩或化讐讐或化恩陆机豪士赋序广树恩不足以敌怨北史陈竒传游稚尝众辱竒或尔汝之或指为小人竒无降志何逊诗宴交无尔汝杜甫诗忘形到尔汝`】划然变轩昻【`傅毅舞赋明诗表防嘳息激昻`】勇士赴敌塲【`班固西都赋平原赤勇士厉新论勇士一呼三军皆避北史辛雄传明主赏必行罚必信使亲疎贵贱勇怯贤愚开钟鼓之音旌旗之列莫不奋激竞赴敌塲`】浮云栁絮无根蒂【`晋书王羲之传尤善草论者称其笔势以为飘若浮云矫若惊鸿魏文帝诗西北有浮云亭亭如车葢世説谢太傅寒雪日内集曰白雪纷纷何所似兄子胡曰撤盐空中差可拟兄女曰未若栁絮因风起徐陵诗栁絮飞还聚游丝防复结陶潜诗人生无根蒂飘若陌上尘`】天地濶逺随飞扬【`陶潜诗昭昭天宇濶皛皛川上平史记高祖纪大风起兮云飞扬`】喧啾百鸟羣【`陆机诗不覩白日暮时闻寒鸟喧何逊诗杳杳星出云啾啾雀隠树王粲诗百鸟何缤翻振翼羣相追张翰诗长鸣摇羽翼百鸟互相和`】忽见孤凤皇【`诗凤皇于飞翽翽其羽史记日者传凤皇不能与燕雀为羣`】跻攀分寸不可上【`张华萧史曲火粒愿排弃云雾好攀跻杜甫诗一丘蔵曲折缓步有跻攀后汉书律厯志准之声明畅易达分寸又粗刘勰新论君子不盈尺之璧而珍分寸之阴`】失势一落千丈强【`后汉书裴楷传石者安类坠者失势拾遗记岱舆山有玉梁千丈梁去流千余丈云气生其下谢朓诗逺山翠百里回流映千丈木兰诗赏赐百千强杜甫诗四松初栽时大抵三尺强韩集本注筭家以有余为强`】嗟余有两耳未省聴丝篁【`战国策李兑含人谓兑曰窃观君与苏君谈也其辨过君其博过君愿君坚塞两耳无聴其辨也文心雕龙志感丝篁气变金石`】自闻颖师弹起坐在一防【`史记陆贾传尉佗乃蹶然起坐谢陆生曰居蛮夷中久殊失礼义王襃僮约餧食马牛鼔四起坐夜半益刍`】推手遽止之【`周礼司仪注土揖推手小下之也时揖平推手也天揖推手小举之也庄子孔子推琴喟然而叹韩子衞灵公之晋平公觞之酒酣灵公曰有新声愿请以示乃召师涓令坐师旷之防援琴抚之未终师旷抚止之曰不可遂也`】湿衣泪【`汉铙歌临山望逺泣下霑衣张协七命抚促柱则酸鼻挥危弦则泪流沈炯诗雍门何假设落泪自淫淫广雅沛沛流也`】颖乎尔诚能无以氷炭置我肠【`荀子无恤亲疎无论贵贱惟诚能之求郭象庄子注喜惧战于胸中固已结氷炭于五臓矣陶潜诗孰若当世士氷雪满怀抱魏武帝乐府弦歌感人肠傅休奕诗青云徘徊为我愁肠`】栁州罗池庙诗【`一统志栁州秦为桂林郡隋以马平县置象州大业初废以其地属始安郡贞观初改栁州天寳初改龙城郡后复为栁州又栁州罗池在栁州城东水可溉田相近有栁宗元祠名罗池庙韩愈罗池庙碑宗元为栁州刺史不鄙弃其民动以礼法民咸化服流逋四归乐生兴事又栁侯尝与其部将魏忠谢宁欧阳翼饮酒驿亭殁三年降于州之后堂欧阳翼等见而拜之其夕见梦于翼曰馆我于罗池其月丙辰庙成大祭许顗诗话栁宗元守栁州日筑龙城得白石微辨刻画曰龙城栁神所守驱厉鬼山左首福土氓制九丑此宗元自记也韩愈作罗池庙碑云福我兮夀我驱厉鬼兮山之左葢用此事`】  

茘子丹兮蕉黄【`南方草木状茘支树冬夏荣茂青华朱实一树下子百斛王逸茘支赋皮似丹罽肤若明珰孔稚圭茘枝启灼灼丹华吐日离离繁星着天南方草木状蕉花如芙蓉着茎未百余子剥其子色黄白味似蒲萄`】杂肴蔬兮进侯堂【`诗尔肴既脯又殽核维旅疏殽是总名其实核亦为殽也尔雅菜谓之蔬説文凡草菜可食者通名为蔬礼记堂事交乎阶注谓堂下之人送馔至堦堂上之人在堦受取是也`】侯之船兮两旗【`史记夏本纪陆行乗车水行乗船史记正义两旗者左旗九星在河鼓左也右旗九星在河鼓右也皆天之鼔旗所以为旌表九歌入不言兮出不辞乗回风兮载云旗`】渡中流兮风泊之【`史记周本纪武王渡河中流白鱼跃王舟中汉武帝秋风辞泛楼船兮济汾河横中流兮扬素波晋书王濬传濬攻吴顺风鼔棹径造三山将至秣陵王浑使人邀令暂过论事濬曰风利不得泊也邓析子同舟渡海中流遇风`】待侯不来兮不知我悲【`易萃聚而升不来也九歌望夫君兮未来宋玉九辩不得见兮心悲`】侯乗驹兮入庙【`説文马二嵗曰驹水经注武阳龙尾山仙者羽化之处得遗咏曰命蜚螭驾白驹尚书大传庙者貌也其以貌言之也`】慰我民兮不嚬以笑【`广韵嚬眉蹙也礼记思其居处思其笑语韩非子嚬有为嚬笑冇为笑任昉诗送君千里笑纾我百忧嚬`】鵞之山兮栁之水【`一统志鵞山在栁州城西山巅有石如鵞宗元诗曰荒山秋日午独上意悠悠如何望乡处西北是融州又栁水在府城南一名浔水源出懐逺县流经象州歴浔藤至广州界入于海宗元诗曰栁州栁刺史种栁栁江邉`】桂树团团兮白石齿齿【`楚辞嘉南州之炎徳丽桂树之冬荣江淹诗苍苍山中桂团团霜露色诗扬之水白石凿凿太平寰宇记神居山石齿齿如排牙`】侯朝出游兮暮来归【`诗驾言出游以写我忧陆机诗终朝出游薄暮归六情逸豫心无违公羊传其言来归何喜之也`】春与猿吟兮秋鹤与飞【`孔稚圭北山移文蕙帐空兮夜鹤怨山人去兮晓猿惊庾信枯树赋临风亭而唳鹤对月峡而吟猿`】北方之人兮为侯是非【`宋玉楚辞北方不可以止些庄子彼亦一是非此亦一是非又是其所非而非其所是亢仓子以是为非以非为是陶潜诗是非茍相形雷同共毁誉柳宗元与萧俛书仆与罪人交官以是进圣朝寛大贬黜甚薄不塞众人之怒语转侈饰智求进者更詈仆以快仇人之心`】千秋万嵗兮侯无我违【`刘妙容宛转歌千秋万嵗同此情陶潜诗千载不相违北齐享庙乐辞教思孝享多福无违`】福我兮夀我【`诗卜尔百福如防如式易林振除灾害更与夀福书九五福一曰夀注人有夀而后能享诸福故夀先也傅休奕享神歌树百福底自古锡万夀迄在今`】驱厉鬼兮山之左【`左传匹夫匹妇魂魄犹能凭依于人以自淫厉吕氏春秋季冬纪注前嵗一日击鼔驱疫厉之鬼`】下无苦湿兮髙无干【`毛诗疏高平曰原下湿曰隰又黍宜髙燥而寒稌宜下湿而暑范子计然五土之宜各有髙下髙而阳者多豆平而隂者多五谷盐铁论周公时天下太平丘陵髙下皆熟`】稉稌充羡兮蛇蛟结蟠【`玉篇稉亦作秔广韵秔稌皆稻名张衡南都赋若其厨膳则有华芗重秬汉臯香秔诗丰年多黍多稌禽经鵙鸣则蛇结礼记季夏之月命渔师伐鲛取鼍朱异诗蛟螭蟠结若飞若动旧注言稉稌之穂如蛇蛟`】我民报祀兮无怠【`礼记祭有报焉有祈焉注报谓若获禾报社也论衡凡祭祀之义有二一曰报功二曰修先报功以勉力修先以崇恩也礼记祭不欲疏疏则怠怠则忘简文帝祀七里庙诗以兹敬弗怠`】其始自今兮钦于世世【`诗自今以始嵗其有书世世享徳万邦作式`】  

石鼔歌【`元和郡县志石鼔文在天兴县南二十里许石形如鼔其数有十葢记周宣王畋猎之事其文即史籀之迹贞观中吏部侍郎苏勗纪其事云虞禇欧阳共称古妙虽嵗久譌阙然遗迹尚有可观欧阳修集古录石鼔文久在岐阳初不见称于前世至唐人始盛称之韦应物以为周文王之鼓至宣王刻诗韩退之直以为宣王之鼓在今凤翔孔子庙中其文可见者四百六十五磨灭不可识者过半前世传纪所载古逺竒怪之事类多虚诞而难信况载纪不载不知韦韩二君何据而为文宣之鼓也退之好古不妄者予姑取以为信耳至于字画亦非史籀不能作也雍录斵石为鼔不可考击而遂刻文其上三代之前无有古人托物见意田渔必用众致众必以鼔因其鼓之入用而斵石象之因以记事焉后汉桥公庙有石钲石钺以及石鼔蔡邕与为铭辞曰是用镂石作兹钲钺军鼔陈之东阶以勒公文武之勲焉古来识事于石岂必専为鼔形顾岐阳田渔其用在鼔因用以着辞焉耳帝京景物畧石鼔高二尺广径一尺有竒其数十其文籀其词颂天子之田元大徳十一年虞集为大都教授得之泥中始移国学大成门内`】  

张生手持石鼓文【`旧唐书韩愈传与吴郡张籍友善每退公之隟则相与谈防论文赋诗又张籍传性诡激能为古体诗韩愈尤重之累授国子博士水部员外郎转水部郎中世谓之张水部云`】劝我试作石鼓歌【`梁简文帝答湘东王书试笔成文临池染墨诗是用作歌将毋来谂`】少陵无人谪仙死【`长安志少陵西有杜子美故宅雍录少陵原在长安县南四十里旧唐书李白传初贺知章见白赏之曰此天上谪仙人也`】才薄将奈石鼓何【`杜甫李潮八分歌我今衰老才力薄潮乎潮乎奈尔何`】周纲陵迟四海沸【`扬雄解嘲往者周纲解结羣鹿争逸广韵觱沸泉涌出貌`】宣王愤起挥天戈【`诗序六月宣王北伐也采芑宣王南征也史记周本纪宣王即位修政法文武成康之遗风天下复宗周又秦楚之际月表发愤其所为天下雄晋书载记奋剑与夕火争光挥戈与秋月竞色王维表指旗而黒祲旋静挥戈而白日再中`】大开明堂受朝贺【`孟子夫明堂者王者之堂也礼记朝诸侯于明堂之位天子负扆南乡而立明堂也者明诸侯之尊卑也三辅黄图明堂所以正四时出教化天子布政之宫也黄帝曰合宫舜曰总章殷人曰阳馆周人曰明堂史记叔孙通传汉七年长乐宫成诸侯羣臣皆朝皇帝辇出房百官执职传警引诸侯王以下以次奉贺通典后汉嵗首为大朝受贺`】诸侯剑佩鸣相磨【`易地上有水比先王以建万国亲诸侯左传昔诸侯朝正于王王宴乐之于是乎赋湛露则天子当阳诸侯用命也文中子衣冠襜如剑佩锵如所以防其躁也贾至诗剑佩身随玉墀步岑参诗花迎剑佩星初落`】搜于岐阳骋雄俊【`左传春搜夏苗秋狝冬狩皆于农隙以讲事也又椒举言于楚子曰成有岐阳之搜班固东京赋岐阳之搜又何足数诗居岐之阳在渭之将笺文王谋居在岐山之阳居渭水之侧一统志凤翔府周为岐周地西魏为岐阳郡隋为岐州天寳初改扶风郡属闗内道史记蔡泽传蔡泽天下雄俊辩智士也鹖冠子人情者大小愚智贤不肖雄俊豪英相万也`】万里禽兽皆遮罗【`枚乗七发逐狡兽集轻禽説文遮遏也増韵蔽也鲍照河清颂序驯象西爵充罗外囿梁昭明太子殿赋镂华形以列罗`】镌功勒成告万世【`秦之罘碑羣臣颂功请刻于石表垂于常式后汉书窦宪传宪登燕然山刻石勒功纪汉威徳令班固作铭班固东都赋宪章稽古封岱勒成汉书萧何传鄂千秋曰萧何尝全闗中待陛下此万世功也窦宪传封神丘兮建隆嵑熙帝载兮振万世`】凿石作鼓隳嵯峨【`水经注浈阳峡西岸杰秀壁立亏天昔常凿石架阁令两岸相接刘安招隠士山气巃嵸兮石嵯峨张衡西京赋嵯峨崨嶪曹植诗灵鼇带方丈神岳俨嵯峨`】从臣才艺咸第一【`后汉书和帝纪永元十五年十一月车驾还宫赐从臣及留者钱帛各有差班固西都赋苐从臣之嘉颂南史栁恽传分其才艺足了十人北史苏夔传帝谓宇文述虞世基曰鸿胪之职须归令望宁有多才艺美容止可接賔客者乎史记萧相国世家萧何功第一杜甫诗今代麒麟阁何人第一功`】拣选撰刻留山阿【`后汉书儒林传序为功臣子孙四姓未属别立校舍搜选高能以受其业又班固传天子会诸儒讲论五经作白虎通徳论令固撰集其事陈子昂感遇诗奈何穷金玉雕刻以为尊楚辞若有人兮山之阿披薜茘兮带女萝古诗冉冉孤生竹结根太山阿`】雨淋日炙野火燎【`刘删青草诗雨淋三春叶风传十步香宋之问赋春风昼荡烁日相煎曹植乐府愿为中林草秋随野火燔杜甫李潮八分歌峄山之碑野火焚枣木传刻肥失真`】鬼物守防烦防呵【`汉书刘向传淮南有枕中鸿寳苑秘书言神仙使鬼物为金之术得其书幼而诵读杜甫山寺诗诸天必欢喜鬼物无嫌猜晋书孙绰传所居齐前种一株松恒自守防説文防手指也呵大言而怒也`】公从何处得纸本【`韦应物石鼔歌今人濡纸脱其文既撃既扫白黒分`】毫发尽备无差讹【`魏甄后塘上行莫以毫发故弃捐素所爱鲍照白头吟毫发一为瑕丘山不可胜杜甫李潮八分歌陈仓石鼔久已讹`】辞严义宻读难晓【`法言商书骏发而严厉文心雕龙孟坚雅懿故裁宻而思丽平子淹通故虑周而藻宻钟嵘诗品顔延论文精而难晓`】字体不类与科【`庾肩吾书品书名起于河洛字势发于仓史又体发源秦时人下邳程邈所作始皇见而重之以奏事繁多篆字难制遂作此法故曰书水经注古文出于黄帝之世仓颉本鸟迹为字自秦用篆书焚烧先典鲁共王得孔子宅书不知有古文谓之科斗书葢因科斗之名遂效其形耳韦续书法科斗书不知年代或曰颛顼髙阳氏所作`】年深岂免有缺画【`文心雕龙汉初吏民上书字谬辄劾是以马字缺画而石建惧辠`】快劒斫断生蛟鼍【`杜甫李潮八分歌快剑长防森相向説文斫击也礼记月令季夏之月命渔师伐蛟取鼍司马相如子虚赋其中则有神龟蛟鼍瑇瑁鼈鼋`】鸾翔凤翥众仙下【`防要龙朔二年上自为书与辽东诸将许圉师见而惊喜曰逸少少力而妍子敬妍而少力今观圣迹兼绝二王凤翥鸾回实古今书圣杜甫诗笔飞鸾耸立章罢凤骞腾又羣仙不愁思冉冉下蓬壶`】瑚碧树交枝柯【`西京杂记积草池中有瑚树高一丈二尺一本三柯上有四百六十三条是南　越王赵佗所献至夜光景常欲燃述异记欝林郡有瑚市珊瑚树碧色生海底一株数十枝大者高五六尺世説石崇尝与王恺争豪武帝尝以一瑚树髙二尺许赐恺枝柯扶疎世罕其比恺以示崇崇以铁如意撃碎之淮南子昆仑墟有増城九重碧树瑶树在其北班固西都赋瑚碧树周阿而生`】金绳铁索锁纽壮【`封禅仪以金为绳以石为泥坛土色赤白黒各如其方色汉官仪泰山従天闗直上七里羊肠逶迤名曰环道往往絙索可得而登也韵畧锁钜铛説文纽系也`】古鼎跃水龙腾梭【`水经注周显王四十二年九鼎沦没泗渊秦始皇时鼎见于斯水始皇使数千人没水系而行之未出龙齿齧断其系晋书陶侃传侃少时渔于雷泽网得一梭以挂于壁有顷雷雨化为龙而去`】陋儒编诗不收入【`荀子上不能好其人下不能隆礼安时不兔为陋儒而已`】二雅褊迫无委蛇【`诗序言天下之事形四方之风谓之雅雅者正也言王政之所由兴废也政有小大故有小雅焉大雅焉诗维是褊心是以为刺后汉书第五伦传拘迫大义诗退食自公委蛇委蛇笺委曲自得之貌`】孔子西行不到秦掎摭星宿遗羲娥【`説文掎偏引摭拾也曹植与杨徳祖书刘季绪才不能逮于作者而好诋呵文章掎摭利病梁简文帝答湘束王书我既拙于为文不敢轻有掎摭释名星散也列位布散也宿宿也星各止宿其处也山海经东南海之水甘泉之间有羲和国有女子曰羲和尝浴日于甘泉郭璞注尧因是立羲和之官以主四时准南子羿请不死之药于西王母姮娥窃之奔月宫姮娥羿妻也张衡灵宪姮娥奔月是为蟾蜍按韩醇曰诗意谓石鼓文不编于诗而二雅不载孔子言诗小者具述而此文独遗是犹掎摭星宿而遗日月也`】嗟予好古生苦晚【`论语好古敏以求之者也汉书礼乐志魏文侯最为好古秦嘉诗欢会常苦晚`】对此涕泪双滂沱【`诗寤寐无为涕泗滂沱`】忆昔初防博士征【`旧唐书韩愈传为连州山阳令量移江陵府掾曺元和初召为国子博士`】其年始改称元和【`旧唐书宪宗纪永贞二年春正月丁夘御含元殿受朝贺毕御丹凤楼大赦天下改元曰元和`】故人従军在右辅【`古诗相去万余里故人心尚尔谢朓诗山川不可极况乃故人杯王粲诗従军有苦乐但问所従谁三辅黄图三辅皆有都尉京辅都尉治华隂左辅都尉治髙陵右辅都尉治郿`】为我量度掘臼科【`诗经始灵台疏经理而量度初始为灵台之基址礼记量地以制邑度地以居民易掘地为臼説文臼舂也首作臼又科程也广韵坎也孟子盈科而后进按孙汝聴曰谓安石鼔处`】濯冠沐浴告祭酒【`礼记澣衣濯冠以朝又将适公所宿斋戒沐浴史记荀卿传齐宣王时荀卿最为老师齐尚修列大夫之缺而荀卿三为祭酒焉注礼食必祭先饮酒亦然以席中之尊者一人当祭耳后因以为官名`】如此至宝存岂多【`易林大都王市稠人多寳`】氊苞席裹可立致【`魏志邓艾传阴平道山高谷深至为艰险艾以氊自裹推转而下诗我心匪席不可卷也亢仓子太平其立致矣`】十鼓祗载数骆驼【`史记苏秦传秦説楚王曰大王诚能用臣之计燕代槖驼良马必实外廏又司马相如传其兽则麒麟角端騊駼槖驼`】荐诸太庙比郜鼎【`左传桓公二年夏四月取郜大鼎于宋戊申纳于太庙`】光价岂止百倍过【`魏书李神儁传汲引后生长其光价孔颖达毛诗正义序申公腾芳于鄢郢毛氏光价于河间史记苏秦传齐紫败素也而贾十倍注谓紫色价贵于帛十倍嵇康养生论谓商无十倍之价农无百斛之望此守常而不知变者也`】圣恩若许留太学【`后汉书种岱传李燮上书曰岱为圣恩所拔遐迩具瞻宜有异赏呉质诗防念圣主恩荣爵与众殊周礼大司乐职掌成均之法以治建国之学董仲舒策太学贤士之闗教化之本原也通典贞观五年太宗数幸国学遂増筑学舍千二百间国学之盛近古未有`】诸生讲解得切磋【`史记叔孙通传臣愿征鲁诸生与臣弟子共起朝仪汉书班超传相者曰祭酒布衣诸生耳而当封侯万里之外后汉书张酺传酺以尚书数讲御前以论难当意史记集解序中散大夫徐广为作音义具列同异兼述训解诗如切如磋汉书董仲舒传切磋究之`】观经鸿都尚填咽【`水经注蔡邕以嘉平四年奏求正定六经文字灵帝许之邕乃自书丹于碑使工镌刻立于大学门外其观经及笔写者车乗日千余两填塞街陌矣后汉书灵帝纪光和元年二月始置鸿都门学士梁书陶景传永明十年上表辞禄公卿祖之供帐甚盛车马填咽洛阳伽蓝记名僧徳众负锡为羣车骑填咽繁衍相倾`】坐见举国来奔波【`仲长统昌言救患赴难跋涉奔波者忧乐之尽也谢恵连诗念彼奔波意虑回惑杜甫诗天下学士亦奔波`】剜苔剔藓露节角【`説文剜削也剔解骨也韦应物石鼓歌石如鼓形数止十风雨缺讹苔藓后汉书虞诩传不遇盘根错节何以别利器乎礼记毁方而瓦合疏圭角谓圭之锋铓有楞角`】安置妥帖平不颇【`贾谊陈政事疏置诸安处则安陆机文赋或妥帖而易施或龃龉而不安杜甫朝享太庙  

赋神奸妥帖不敢秘其精又诗千里初妥帖楚辞循绳墨而不颇`】大厦深　　　　　　　　　　　　　　　　　　　　【`檐`】与葢覆【`淮南子大厦成而燕雀相贺晋书和峤传庾觊曰峤森森如千丈松虽磥砢多节目施之大厦有栋梁之用又慕容徳载记齐鲁固多君子接慎巴生淳于邹田之徒荫修檐临清沼驰朱轮佩长剑牛明堂议方圎葢覆九六之道也`】经歴久逺期无佗【`汉书律厯志阴阳之施化万物之终始既类旅于律吕又经歴于日辰又东方朔传尧舜禹汤文武成康上古之事经歴数千载尚难言也説文它蛇也上古草居患它故相问得无它乎后汉书隗嚣传若束手自诣保无他也嵇康秋胡行惟有贫贱可以无他按佗古作它又与他同`】中朝大官老于事【`汉书龚胜传下将军中朝者议后汉书黄琼传使中朝二千石以上议其礼左思魏都赋中朝有□注汉氏大司马侍中散骑诸吏为中朝丞相六百石以下为外朝説苑李克曰我与子之居也岂与我比周以求大官哉后汉书郭伋传朝廷多举伋可为大司空帝以并州尚有卢芳之儆欲使久于其事故不召`】讵肯感激徒媕娿【`后汉书朱穆传论専诸荆卿之感激侯生豫子之投身情为恩使命縁义轻蔡邕琴赋感激弦歌一低一昻説文媕娿阴娿也广韵媕娿不决`】牧童敲火牛砺角【`庄子黄帝将见大隗于具茨山至襄城之野遇牧马童子问涂王维诗道心及牧童孟浩然诗荷锄随牧童潘岳诗歘如敲石火水经注北山有石赤白色以两石相打则水润打之不已润尽则火出春秋鼷防食郊牛角淮南子甯戚叩牛角而疾商歌书若金用汝作砺説文砺麤悍石`】谁复着手为摩挲【`晋书杜预传譬如破竹数节之后皆迎刃而解无复着手处也庾肩吾诗烛下夜缝衣春寒偏着手释名摩挲手上下之言也后汉书蓟子训传与一老人共摩挲铜人古乐府新买五尺刀悬着中梁柱一日三摩挲剧于十五女`】日销月铄就埋没【`楚辞质销铄以汋约兮神要渺以淫放何逊诗余晖晚销铄宋之问诗黄金忽销铄南史郭祖深传饰口利辞竞相推荐讷直守信坐见埋没`】六年西顾空吟哦【`诗乃眷西顾扬雄解嘲蔡泽以噤吟而笑唐举韵防哦唫也孙绰天台山赋序不任吟想之至聊奋藻以散懐`】羲之俗书趁姿媚【`顔真卿张长史十二意笔法逸少学钟势巧形容及其独运意疎字缓樊汝霖注周宣王时史籀始变大篆为籀书石鼔文籀书也秦变古为篆为今又变为楷世俗书尔非古书也阮籍诗流盼发姿媚言笑吐芬芳`】数纸尚可博白鵞【`晋书王羲之传性爱鵞山阴有一道士养好鵞羲之往观意甚悦固求市之道士云为写道徳经当举羣相赠耳羲之欣然写毕笼鵞而归`】继周八代争战罢【`论语其或继周者虽百世可知也蒋之翘注八代谓汉魏晋宋齐梁陈隋自周而下不啻八代论其正统又颇多説今以石鼔所在言之其秦汉晋魏宋齐周隋八代与`】无人收拾理则【`隋书礼乐志按汉初典章灭绝诸儒捃收于沟渠墙壁之间左传牛则有皮犀兕尚多弃甲则杜预注那犹何也`】方今太平日无事【`诗序维天之命太平告文王也后汉书谢夷吾传班固荐夷吾曰臣闻尧登稷契政隆太平舜用臯防治致雍熙魏武帝诗对酒歌太平礼记天子无事则嵗三田史记平准书汉兴七十余年之间国家无事则人给家足`】柄任儒术崇丘轲【`史记礼书今上即位招致儒术之士令共定仪唐书选举志太宗即位益崇儒术史记孔子世家叔梁纥与顔氏女祷于尼丘得孔子生而首上圩顶故因名曰丘云又孟子列传孟轲邹人也受业子思之门人法言或问勇曰轲也曰何轲也曰谓孟轲也若荆轲君子盗诸`】安能以此上论列【`司马迁报任安书仰首仲眉论列是非`】愿借辩口如悬河【`晋书郭象传王衍每云聴象语如悬河泻水而不竭唐书王勃传杨炯文如悬河之不竭范传正李白碑白论当世务草和蕃书辩如悬河笔不停缀`】石鼓之歌止于此呜呼吾意其蹉跎【`晋书周处传入吴寻二陆见云具以情告曰欲自修而年已蹉跎恐将无及王襃九懐骥垂两耳兮中坂蹉跎`】  

李贺【`字长吉七嵗能辞章韩愈皇甫湜过其家使贺赋诗援笔辄就自目曰高轩过自是有名贺每旦日出骑弱马从小奚奴背古锦囊遇所得书投囊中及暮归足成之诗尚竒诡绝去畦径当时无能效者乐府数十篇云韶诸工皆合之弦管仕为协律郎`】  

李凭箜篌引【`风俗通箜篌又坎侯汉武帝祀太山太一后土令乐人侯调依琴作坎侯言坎坎应节也侯以姓冠章耳或説空侯取其空中释名箜篌师延所作杜佑通典古乐府有箜篌引丽玉作`】  

吴丝蜀桐张髙秋【`闗尹子非手非竹非丝非桐曹毘箜篌赋其弦则鸟号之丝陆玑草木疏益州白桐宜为琴瑟董仲舒贤良策譬之琴瑟不调甚者必解而更张之乃可鼓也陆机文赋譬偏之独张含清唱而靡应宋子侯诗髙秋八九月沈约诗临池清溽景开幌望髙秋张正见侍宴诗髙秋藐姑射睿照属汾川`】空山凝云頽不流【`庾信司马裔碑铭谷寒无日山空足云淮南子山云草莽水云鱼鳞陶景诗空山霜满高烟平江总诗山云四面通顔延年诗空城凝寒云薛道衡诗凝云迷代郡傅休奕西都赋起若翔电降若頽云顔延之诗流云蔼青阙梁邵陵王纶诗云驶影疑流淮南子地平则水不流水经注池水澂渟渊而不流列子秦青抚节悲歌响遏行云`】江娥啼竹素女愁【`书观厥刑于二女疏刘向列女传云二女长曰娥皇次曰女英舜既升为天子娥皇为后女英为妃张华博物志舜二妃泪下染竹成斑为湘江之神张衡西京赋奏淮南度阳阿感河冯懐湘娥曹植九咏扬激楚兮咏湘娥郭璞江赋协灵爽于湘娥庾信诗啼枯湘水竹史记泰帝使素女鼔五十弦瑟王襃九懐闻素女兮微歌扬雄赋聴素女之清声兮观宓妃之妙曲张衡赋素女抚弦而遗音`】李凭中国弹箜篌【`孟子我欲中国而授孟子室宋玉对楚王问引商刻羽杂以流征国中属而和者不过数人而已古焦仲卿妻诗十五弹箜篌十六诵诗书`】昆山玉碎凤皇呌【`晋书郗诜传臣举贤良对策第一犹桂林之一枝昆山之片玉庾信赋荆山鹊飞而玊碎书箫韶九成凤皇来仪何思澄诗妾有凤皇曲非无陌上桑庾信诗琴曲随流水箫声逐凤皇`】芙蓉泣露香兰笑【`尔稚荷一名芙蕖郭璞注江东人呼为芙蓉古诗涉江采芙蓉兰泽多芳草刘桢诗芙蓉散其华菡萏溢金塘庾信诗露泣连珠下家语如入芝兰之室久而不闻其香琴操孔子自衞反鲁隠谷之中见香兰独茂沈攸之诗特底唤懽来花笑莺歌咏`】十二门前融冷光【`三辅黄图都城有霸城清明宣平覆盎鼎路便门章城直城雍门洛门厨城横门十二门三辅决录长安十二门西都赋立十二之通门潘尼诗玉以瑜润珠以光融潘岳秋兴赋月朣胧以含光兮露凄清以凝冷薛道衡诗吹笙朔气冷照剑日光寒`】二十三丝动紫皇【`晋志紫微天帝之座沈约郊居赋降紫皇于天阙`】女娲链石补天处【`帝王世纪女娲氏亦风姓也承庖牺制度蛇身人首一号女希是为女皇淮南子昔有女娲氏链五色石以补天庾信道士步虚词鹄巢堪链石蜂房得煑金梁元帝赋葢立极而补天騐璧合而珠连`】石破天惊逗秋雨【`神仙传王烈之太行山中忽闻山东殷殷如雷声烈往视之乃见山破石裂数百丈魏都赋天宇骇地庐惊晋书震天骇地梁简文帝答张纉书春庭落景转蕙承风秋雨且晴檐梧初下`】梦入神山教神妪【`史记蓬莱方丈瀛洲此三神山者在渤海中未至望之如云及到三神山反居水下欲到则风引船而去汉书燕昭王使人入海求蓬莱方丈瀛洲三神山张衡赋神山崔巍搜神记晋永嘉中兖州有神妪号成夫人好音独能弹箜篌`】老鱼跳波瘦蛟舞【`张华诗浮醪随觞转素蚁自跳波张九龄诗潭清能彻底鱼乐好跳波琴谱蔡琰八法外有揆刺拨刺鱼尾翻波貌又鲤鱼三跌子亦指法也楚辞麋何为兮庭中蛟何为兮水裔北齐皇夏乐歌风云驰九域龙蛟跃四溟`】吴质不眠倚桂树【`魏志吴质字季重以才学通博为五官将及诸侯所礼爱刘义庆箜篌赋器荷重于吴君汉书第五伦传竟夕不眠庄子倚树而吟徐陵长干寺碑游岩倚树宴坐经行楚辞招隠士桂树丛生兮山之幽`】露脚斜飞湿寒兔【`何逊诗露湿寒塘草卢思道诗春朝露湿九芝田萧慤诗草湿蒹葭露刘逖对雨诗细落疑舍雾斜飞觉带风传休奕拟天问月中何有白兔药沈约诗平冈走寒兔按本文倚桂树湿寒兔似指月中桂树而言段成式酉阳杂俎云月桂下有一人常斫之人姓吴名刚西河人学仙有过谪令伐树注家遂谓吴质即吴刚之误但段成式乃晚唐人贺与韩愈同时不应用其语又有因曺植有箜篌引谓吴质为植客而引刘义庆箜篌赋器荷重于吴君句以实之但吴质传中事无可考且植客亦不止质一人而初学记中箜篌下有吴妃引文亦无考前人谓王明妃为明君则吴君或即吴妃通称亦未可知大抵贺诗多竒诡难晓惟依文注释而已`】  

权徳舆【`字载之天水畧阳人未冠即以文章称歴官礼部尚书同平章事出为山南西道节度使卒赠左仆射谥曰文徳舆积思经术无不贯综其文雅正赡缛为贞元元和问缙绅羽仪文集五十卷`】  

和李中丞慈恩寺清上人院牡丹花歌【`唐书百官志御史台大夫一人正三品中丞三人正四品下长安志慈恩寺隋无漏寺故地高宗在春宫为文徳皇后立故名慈恩圆觉要览内有徳智外有胜行在人之上曰上人牡丹谱牡丹出丹州延州东出青州南出越州而出洛阳者乃天下第一舒元舆牡丹赋序天后之乡西河也精舍下有牡丹其花特异天后叹上苑之有阙因命移植焉因此京国牡丹日月寖盛`】  

澹荡韶光三月中【`鲍照诗春风澹荡侠思多李白诗春风正澹荡暮雨来何迟唐太宗诗韶光开令序淑气动芳年丘迟与陈伯之书暮春三月江南草长杂花生树羣莺乱飞`】牡丹偏自占春风【`萧慤春赋二月莺声才欲防三月春风已复流`】特过寳地寻香径【`王融出家颂澡身浴徳晦迹埋名将安寳地谁留化城王勃龙懐寺碑香城寳地左右林泉香谱吴王起响屧廊采香径梁简文帝行雨山铭芸香馥径石镜临墀`】又见新花出故丛【`谢朓咏蔷薇诗新花对白日故蕋逐行风梁简文帝采桑乐府细萍重叠长新花歴乱开萧瑱诗拂筵多软干映户悉花丛陈后主采桑乐府去后花丛散`】曲水亭西杏园北【`王羲之兰亭序清流激湍映带左右引以为流觞曲水列坐其次剧谈录开元中上已节赐宴臣僚会于曲江山亭恩赐教坊声乐池中备防舟数只惟宰相三使北省官与翰林学士登焉一统志曲江亭在曲江池西南唐时宴进士处张礼游城南记芙蓉园在曲江西南与杏园皆秦宜春下苑地`】秾芳深院红霞色【`苏颋诗晓入宜春苑秾芳吐禁中沈佺期诗谁谓此中难可到自怜深院得回翔江淹诗乔松日夜疎红霞旦夕生李白诗春光白门栁霞色赤城天`】擢秀全胜珠树林【`刘义恭感春赋草承泽而擢秀花顺气而飞馨山海经三珠树生厌火国北赤水上树如栢叶皆为珠呉均诗安得昆仑山偃蹇三珠树陈子昂感遇诗翡翠巢南海雌雄珠树林`】结根幸在青莲域【`班固南都赋结根竦本垂条婵媛陶潜诗采采荣木结根于兹晋书佛图澄传澄呪鉢中青莲花生法华经有人闻是亦能随喜讃善者是人口中常出青莲香`】艳蕋仙房次第开【`杜甫诗坐接春杯气心伤艳蕋梢益部方物畧记娑罗花聚葩共房叶附华外根不得徙杜甫诗波漂菰米沈云黒露冷莲房坠粉红书厥贡羽毛齿革疏诸州贡物多种其次第皆以当州贵者为先金刚经尔时世尊食时着衣持鉢入舍衞大城乞食于其城中次第乞已还至本处`】含烟洗露照苍　【`梁元帝赋登楼一苔望惟见逺树含烟江淹诗沅湘含翠烟郑愔诗风吹数蝶乱露洗百花鲜潘岳庭前安石榴赋壁衣苍苔瓦被驳藓`】厐眉倚杖禅僧起【`王襃四子讲徳论厐眉耆耉之老咸爱惜朝夕张衡赋尉厐眉而郎潜兮逮三叶而遘武鲍照诗腰镰刈葵藿倚杖牧鸡豚广韵禅静也僧沙门也`】轻翅萦枝舞蝶来【`陆云寒蝉赋振修緌以表首舒轻翅而迅翰刘绘池上梨花诗萦丛似乱蝶梁简文帝春日诗蝶飏萦空儛唐太宗述圣赋序舞蝶游丝带清飚而散彩李适诗蝶舞飞行飘御席莺歌度曲绕仙杯上官仪初春诗花蝶来未已`】独坐南台时共美【`后汉书宣秉传光武特诏御史中丞与司校尉尚书令会同并専席而坐故京师号曰三独坐北齐书宋游道传文襄以崔暹为御史中丞游道为尚书左丞曰卿一人处南台一人处北省当使天下肃然事文类聚御史台梁及后魏北齐谓之南台`】闲行古刹情何已【`徐陵出自蓟北门行燕山对古刹代郡隠城楼白帖庄严差别名之为刹梵刹者西域以柱表刹示所居处也`】花间一曲奏阳春【`徐悱妻刘氏答外诗鸣鹂叶中儛戏蝶花间骛世説王昙首年十四五便歌诸妓向谢公称叹谢后出东府土山上作伎王时作两丸髻着袴褶骑马往土山下林中作一曲歌战国策客有歌于郢中者始曰下里巴人国中属而和者数千人其为阳春白雪国中属而和者数十人而已鲍照诗蜀琴抽白雪郢曲发阳春`】应为芬芳比君子【`司马相如上林赋芬芳沤鬰酷烈淑郁谢灵运山居赋对百年之髙木纳万代之芬芳梁元帝芳树诗芬芳君子树`】  

柳宗元  

渔翁【`杜甫诗九秋惊雁序万里狎渔翁元结诗谁能相伴作渔翁`】  

渔翁夜傍西岩宿【`説文傍近也任昉文依林搆宇傍岩拓架南史雷次宗传征诣都为筑室于钟山西岩下谓之招隠馆泰山记西岩为仙人石闾宗元本集注集中有西山宴游记西岩即西山也诗独寐寤宿永矢弗告岑参诗夜宿月近人杜甫诗相逢成夜宿陇月向人圎`】晓汲清湘然楚竹【`沈约文半蔵晚飱负户晨汲湘中记湘川清照五六丈下见底石如摴蒲矣杜甫诗明然林中薪暗汲石底井宋之问诗楚竹幽且深半杂枫香林杜甫诗秋风楚竹冷`】烟销日出不见人【`陆机功臣颂身与烟销名与风兴卢思道诗鸟散空城久烟消古树疎诗羔裘如膏日出有曜击壤歌日出而作日入而息古罗敷行日出东南隅照见秦氏楼孟浩然诗日出气象分始知江湖阔钱起湘灵鼓瑟诗曲终人不见江上数峯青`】欵乃一声山水緑【`元结欵乃曲序大厯丁未中漫叟以军事诣都使还舟行不进作欵乃五首舟子唱之葢欲取适于道路耳苕溪渔隠丛话元次山集欵乃曲注欵音袄乃音霭棹船之声洪驹父谓欵音霭乃音袄遂反其音是不看次山集而妄为之说耳左思诗何必丝与竹山水有清音谢灵运诗昬旦变气山水含清晖庾肩吾诗水光悬荡壁山翠下添流裴迪诗山翠拂人衣何逊诗水緑半含苔李白诗水緑天青不起尘`】回看天际下中流【`王维诗阁道回看上苑花谢朓诗天际识归舟孟浩然诗孤帆天际看李白诗孤帆逺影碧空尽惟见长江天际流史记呉起传武侯浮西河而下中流汉武帝秋风辞横中流兮扬素波丘迟诗櫂歌发中流`】岩上无心云相逐【`陶景寻山志散发解带盘旋岩上陶潜归去来辞云无心以出岫杜甫诗上有无心云下有欲落石李白诗渊明归去来不与世相逐`】  

张若虚【`扬州人兖州兵曺与贺知章张旭包融号吴中四士`】  

春江花月夜【`乐府诗集春江花月夜陈后主所作后主常与宫中女学士及朝臣相和为诗太常令何胥又善于文咏采其尤艳丽者以为此曲`】  

春江潮水连海平【`顔延之诗春江壮风涛抱朴子春日居东宿天高一万五千里故春潮渐起也秋日居西宿天卑一万五千里故秋潮渐减也左思呉都赋结轻舟而竞逐迎朝水而振缗隋炀帝春江花月夜诗暮江平不动春花满正开流波将月去潮水带星来玉海枕江连海`】海上明月共潮生【`抱朴子月之精生水是以月盛而潮大杨泉物理论月水之精潮有大小月有亏盈海峤志潮随月亏盈`】滟滟随波千万顷【`何逊望新月诗滟滟逐波轻张衡南都赋澹澹随波郭璞江赋排流呼吸随波游延后汉书黄宪传郭林宗曰叔度汪汪若千顷陂`】何处春江无月明【`梁元帝江中月影诗即此春江上无俟百枝燃阮籍诗月明星稀天髙气寒子夜歌天高星月明`】江流婉转绕芳甸【`谢朓诗逈瞷苍江流鲍照诗清流婉转时欲沈隋炀帝乐府清歌婉转繁弦促谢朓诗杂英满芳甸张正见诗敛翮依芳甸`】月照花林皆似霰【`梁武帝诗朝日照花林庾信诗花林鸟未栖柳恽诗春花落如霰説文霰积雪也释名霰星也氷雪相搏如星而散`】　空里流霜不觉飞【`陆机感时赋结凝霜于寒空张协七命越奔沙辗流霜注流犹飞也云笈七籖流霜莹雪禽经霜蜚则霜露翥则露七命风厉霜飞骆賔王启霞焕霜飞`】汀上白沙看不见【`广韵汀水际平沙也湘中记白沙如积雪梁元帝赋看白沙而似雪`】江天一色无纤尘【`谢庄诗雾罢江天分范云诗江天自如合汉书梅福传一色成体谓之醇梁武帝诗山河同一色王勃序秋水共长天一色刘瑾甘树赋涤纤尘以开襟`】皎皎空中孤月轮【`古诗明月何皎皎傅休奕诗皎皎明月光列子夫天地空中之一细物庾信诗娇转满空中梁简文帝诗夕波照孤月徐仪诗苍茫孤月上江总诗新月半轮空参同契诗捞出碧潭一轮月骆賔王诗弓开汉月轮`】江畔何人初见月【`刘向九叹步周流于江畔诸葛颖诗月色含江树`】江月何年初照人【`何逊宿南洲浦诗江月初三五王融诗春江夜明月还望情如何卢照邻诗江月夜临空`】人生代代无穷己【`庾信司马裔碑代代英贤康诗周览无穷已`】江月年年祗相似【`陶潜诗年年见霜雪易与天地相似故不违傅縡诗如画如花定相似`】不知江月待何人【`庾信诗不知髙防里低头看世间王融诗结镜待君明`】但见长江送流水【`江赋隩彼长江阮籍诗湛湛长江水诗沔彼流水陈子良诗月影素寒流`】白云一片去悠悠【`诗英英白云沈约诗白云随玉趾庾信至仁山铭瑞云一片尔雅悠悠洋洋思也陆机赋天悠悠其弥高云郁郁而四布`】青枫浦上不胜愁【`楚辞湛湛长江兮上有枫説文枫木厚叶弱枝尔雅注枫树似白杨一统志青枫浦在长沙府刘阳县张正见诗王孙春好游云鬓不胜愁`】谁家今夜扁舟子【`宋子侯诗不知谁家子庾信诗今夜长门月史记货殖传范蠡乗扁舟浮于江湖`】何处相思明月楼【`古诗上言长相思曹植诗相思无终极又明月照高楼流光正徘徊北史邢邵传邵缮修观宇皆为之名题有清风观明月楼`】可怜楼上月徘徊【`梁简文帝诗可怜枝上花庾肩吾诗楼上徘徊月窻中愁思人汤恵休诗月华始徘徊`】应照离人妆镜台【`梁元帝诗若使月光无逺近应照离人今夜啼魏文杂物疏镜台出魏宫中有纯银参带镜台谢朓咏镜台诗照粉拂红妆`】遮户帘中卷不去【`沈约咏月诗方晖竟户入圎影隙中来拾遗记椒花之房贯细珠为帘朝下以蔽影夕卷以待月王融咏幔诗月映不辞卷梁简文帝诗正衣还向镜迎春试卷帘`】衣砧上拂还来【`庾信诗畏思浣纱石空忆衣砧`】此时相望不相闻【`老子隣国相望鸡犬之声相闻`】愿逐月华流照君【`呉均诗愿逐东风去嵇康诗月华临静夜庾信诗舟子夜离家开舲望月华曹植诗愿为南流景驰光见我君`】鸿雁长飞光不度【`诗鸿雁于飞疏鸿雁爱力遇风迅举马援武溪深行滔滔武溪一何深鸟飞不度兽不敢临`】鱼龙潜跃水成文【`乐动声仪风雨感鱼龙嵇康诗鱼龙瀺灂山鸟羣飞庾丹诗风至水回文温子升诗湛淡水成文`】昨夜闲潭梦落花【`隋炀帝春江花月夜诗夜露含香气春潭漾月晖南史丘迟传点缀映媚似落花依草梁武帝诗含桃落花日`】可怜春半不还家【`梁简文帝诗可怜淮水去来潮春隄杨栁覆河桥艺文类聚一年分为四时时皆九十余日春之半秋之半昼夜长短等庾信春赋三晡未醉莫还家`】江水流春去欲尽【`山海经岷山江水出焉东北流注于海`】江潭落月复西斜【`楚辞游于江潭鲍照诗轻鸿戏江潭萧综诗西树隠落月萧和赋斜月西倾独照蓬瀛`】斜月沈沈蔵海雾【`子夜歌斜月垂光照谢朓陈郎聨句春岸望沈沈清流见弥弥王襃咏雾诗带楼凝海气沈约望海诗分空临海雾骆賔王诗海雾笼邉徼`】碣石潇湘无限路【`书夹右碣石入于河史记秦始皇纪始皇之碣石使燕人卢生求羡门高誓刻碣石门壊城郭决通隄防汉书注碣石海邉山名一统志碣石山在永平府昌黎县西北其山穹窿似冢有石特出其形如柱疑即禹贡冀州之碣石水经注二妃神游洞庭之渊出入潇湘之浦潇者水清深也湘中记湘川清照五六丈下见底石如摴蒲矣五色鲜明白沙如霜雪赤崖若朝霞是纳潇湘之石矣一统志湘水源出广西兴安县海阳山西北流至分水岭分为二曰漓水流而南曰湘水流而北至永州与潇水合故曰潇湘`】不知乗月防人归【`子夜歌乗月采芙蓉薛道衡诗人归落雁后`】落月摇情满江树【`谢灵运诗摇荡箕濮情谢朓诗云中辨江树宋之问诗河桥不相送江树逺含情`】  

陈润【`大厯间人终坊州鄜城令`】  

宿北乐馆  

欲眠不眠夜深浅【`晋书陶潜传贵贱造之者有酒辄设潜若先醉便语客曰我醉欲眠卿可去其真率如此后汉书第五伦传伦回吾兄子尝病一夜十返而安寝吾子有疾虽不省视而竟夕不眠世説许侍中顾司空俱作丞相従事尝夜至丞相许戏二人欢极丞相命使入已帐眠顾至晓不得快熟许上牀便咍台大鼾丞相顾诸客曰此中亦难得眠处刘瑗诗月光移数尺方知夜已深祖咏诗月出夜方浅`】越鸟一声空山逺【`曹植诗愿随越鸟翻飞南翔张九龄诗思扰南山曲情揺越鸟枝江淹诗窃悲蘅杜暮揽涕即空山陶景诗空山霜满高烟平谢灵运诗杪秋寻逺山山逺行不近`】庭木萧萧落叶时【`陶潜诗庭字倚余木倐忽日月亏古诗白杨何萧萧江淹诗萧萧松柏隂淮南子木叶落长年悲杜甫诗无边落木萧萧下`】溪声雨声浑不辨【`谢灵运长溪赋飞急声之瑟泊梁元帝诗风送雨声迟夜短更筹急庄子两涘渚涯之间不辨牛马`】溪流潺潺雨习习【`谢朓诗山积阳陵阻溪流春谷泉魏文帝乐府谷水潺潺木落翩翩诗习习谷风以阴以雨`】灯影山光满窻入【`张正见诗华灯共影落杜甫诗灯影照无睡沈约诗山光浮水至常建诗山光悦鸟性谢灵运佛影铭激波映墀引月入窻`】栋里不知浑是云【`隂铿诗栋里归云白窻外落晖红王维诗不知栋里云去作人间雨`】晓来但觉衣裳湿【`晋书王徽之传西山朝来致有爽气庾信诗山深云湿衣祖咏诗云湿坐禅衣`】  

皎然【`姓谢氏名昼长城人灵运十世孙也居抒山文章儁丽顔真卿聿应物并重之与之酬唱贞元中勅写其文集入于秘阁诗七卷`】  

支公诗【`髙逸沙门传支遁字道林河内林虑人或曰陈留人本姓闗氏少而任心独往风期高亮尝于余杭山沈思道行冷然独畅后终于洛阳`】  

支公养马复养鹤【`世説支道林尝养马数匹或言道人畜马不韵支曰贫道重其神骏又支道林好鹤有人遗以双鹤少时翅长欲飞意甚惜之乃铩其翮鹤反顾其翅垂头视之道林曰既有凌霄之心何肯作人耳目近玩养其翮成纵之使去`】率性无机多脱畧【`礼记率性之谓遒北史辛庆之传庆之率性俭素不尚华侈庄子汉阴丈人曰有机械者必有机事有机事者必有机心晋书谢尚传尚开率颖秀脱畧细行不为流俗之事江淹恨赋脱畧公卿跌宕文史何逊诗顾予晚脱畧懐抱日淹沦`】天生支公与凡异【`诗天生烝民有物有则汝南先贤传薛勤造陈仲举其父出迎勤曰足下有不凡子吾来候之范缜神灭论圣人之形必异于凡髙僧传支遁幼有神理聪明秀彻家世事佛早悟非常之理`】凡情不到支公地【`梁昭明太子解二谛义凡情所见见其起动圣人所见见其不生`】得道由来天上仙【`髙僧传耆域曰八嵗虽诵百嵗不行诵之何益人皆知敬得道者不知行之自得道南史谢灵运传孟顗事佛精恳灵运尝谓顗曰得道须慧业丈人生天当在灵运前成佛必在灵运后隋书元始天尊开刼度人为所度者皆诸天仙上品`】为僧却下人间寺【`髙逸沙门传道林家世奉佛年二十五入道按庄子有人间世一篇张仙卿诗骋景葢飞霄寻此人间契事物纪原汉明帝时摄摩腾自西域以白马防经来初止鸿胪寺遂取寺为名创置白马寺髙僧传遁投迹越之剡山于沃洲小岭立寺行道僧众禀学时有情者遁着铭以朂之世説支道林従东出住东安寺`】道家诸子论自然【`史记礼书孝文好道家之学以为繁礼饰貌无益于治陈丞相世家平曰我多阴谋是道家之所禁汉书战国纵横真伪分争诸子之言纷然淆乱老子人法地地法天天法道道法自然`】此公惟许逍遥篇【`晋书阮籍传裕有肥遁之志王羲之曰此公近不惊宠辱世説支道林在白马寺与冯太常共语因及逍遥支卓然标新义于郭向之表又道林与王羲之论逍遥篇支作数千言才藻新竒王遂披襟解带流连不能已`】山阴诗友喧四座【`世説支道林与许谢辈共集王家谢顾谓诸人今日可谓彦会当共言咏因取庄子渔父一篇支作七百语四座称善晋书王羲之传初度浙江便有终焉之志防稽有佳山水名士多居之谢安孙绰李充许询支遁皆以文义冠世与羲之同好尝宴集于防稽山阴之兰亭流觞赋诗`】佳句縦横不废禅【`晋书孙绰传尝作天台赋以示友人范荣期每至佳句辄云应是我辈语扬雄解嘲一縦一横论者莫当世説支道林作即色论示王郎中王都无言説支曰默而识之乎王曰既无文殊谁能见赏`】  

观王右丞维沧洲圗歌  

沧洲误是真【`书嶓冢导漾东流为汉又东为沧浪之水疏汉水有二源东源出秦州嶓冢始出为漾二水南流为沔至汉中东流为汉水武当县北四十里有洲曰沧浪洲水曰沧浪水杜甫诗何年顾虎头满壁画沧洲北史齐广宁王孝珩传孝珩尝于射堂壁画一苍鹰见者皆以为真唐朝名画录韦偃以越笔点簇山水云烟曲尽其妙宛然如真`】萋萋忽盈视【`诗维叶萋萋楚词春草生兮萋萋潘岳籍田赋袭春服之萋萋兮接游车之辚辚王勃滕王阁序山原旷其盈视`】便有春渚情【`南史谢朓传惟待清江可望俟归艎于春渚谢灵运诗笳鸣发春渚税銮登山椒歴代名画记天生縦任无所祖述动笔形似画外有情`】褰裳掇芳芷【`诗子恵思我褰裳涉溱楚辞因芙蓉以为媒兮惮褰裳而濡足何逊诗振衣喜初霁褰裳对晚晴诗采采芣苢薄言掇之楚辞畦防夷与揭车兮杂杜蘅与芳芷刘向九叹淹芳芷于腐井兮弃鸡骇于筐簏`】飒然风至草不动【`风赋楚襄王游于兰台之宫宋玉景差侍有风飒然而至论语草上之风必偃潘岳射雉赋虽形隠而草动本草别录独活得风不摇无风自动`】始悟丹青得如此【`沈约诗方悟大音賖周礼秋官职金凡金玉锡石丹青之戒令受其入征者汉书苏武传竹帛所载丹青所画管子丹青在山民知而取之晋书桓温傅木犹如此庾信赋树犹如此陶潜诗但愿长如此躬耕非所叹`】丹青变化不可寻【`易乾道变化又四时变化而能久成汉书外戚传世俗嵗殊时变日化张衡赋玩阴阳之变化兮咏雅颂之徽音枣据诗惟凭嘉谟高迹可寻`】翻空作有移人心【`文心雕龙意翻空而易竒词征实而难巧庄子自无适有以至于三而况自有适有乎陶景诗宅无乃生有在有则还空晋书纪瞻传海外移心重译入贡乐府解题伯牙学琴于成连成连云吾师方子春今在东海中能移人情易圣人感人心而天下和平`】犹疑雨色斜拂座【`萧诠巫山髙雨色讵分空宋之问诗雨色摇丹嶂泉声聒翠微岑参宿东溪诗晚来南村黒雨色和人烟杜甫诗沱水临中座`】乍似水凉来入襟【`刘孝绰诗倚岩欣石冷临池爱水凉谢恵连歌凉来温谢寒往暑却班婕妤素赋桂露朝满凉襟夕轻梁简文帝诗避暑高梧侧清风来入襟杜甫诗绘事功殊绝幽襟兴激昻`】沧洲説近三湘口【`寰宇记湘潭湘乡湘阴为三湘陶潜诗遥遥三湘滔滔九江崔湜襄阳诗江山距七泽烟雨接三湘南史何尚之传夏口在荆江之中正对沔口`】谁知卷得在君手【`谢灵运文帙舒轴卷诗六辔在手魏志陈思王传自少至终篇籍不离于手南史臧严传行止书卷不离手`】披圗拥褐临水时【`穆天子传天子至昆仑之丘披圗视典梁宣帝游七山寺赋披圗悟于禹心庾信马射赋序舜以甲子之朝披圗而巡洛陶潜诗凄厉嵗云暮拥褐曝前轩楚辞登山临水送将归`】翛然不异沧浪叟【`庄子翛然而往侗然而来是谓衞生之经世説南阳刘驎之隠于阳岐荆州刺史桓冲征为长史一见冲因陈无用翛然而退又庾子嵩读庄子开卷一尺许便放去曰了不异人意岑参诗扁舟沧浪叟心与沧浪清蔡邕月令问答叟长老之称`】  

## 御选唐诗卷九补编  

贺知章  

望人家桃李花  

山源夜雨度仙家【`穆天子传因山源之规矩覩河岳之盘曲盐铁论太平之时旬而一雨雨必以夜顾野王乐府夕台行雨度十洲记元洲有五芝涧上多仙家`】朝发东园桃李花【`谢庄怀园引夭桃晨暮发陶潜诗青松在东园诗何彼秾矣华如桃李`】桃花红兮李花白【`谢灵运诗山桃发红萼梁简文帝诗桃花红若点又桃红李白若朝妆`】照灼城隅复南陌【`沈约咏桃诗红英已照灼况复含日光诗静女其姝俟我于城隅张正见诗城隅上朝日沈君攸诗南陌落花移顾野王诗东隅丽春日南陌采桑时`】南陌青楼十二重【`陈后主诗春楼梳髻罢南陌竞相随曹植美女篇青楼临大路高门结重闗刘孝绰诗纡余出紫陌迤逦度青楼王融诗金城十二重`】春风桃李为谁容【`沈约诗容仪既昭灼春风复回薄江总诗桃李佳人欲相照诗谁适为容苏蕙回文诗葩粉光为谁容`】弃置千金轻不顾【`魏文帝诗弃置勿复陈曹植文饥者不顾千金而美一餐庾信诗一顾重尺璧千金轻一言`】踟躇五马谢相逢【`江淹诗衔思久踟躇古乐府使君従南来五马立踟躇潘子真诗话天子六马左右骖三公九卿驷马左骖汉制九卿则二千石亦右骖太守驷马而已其有加秩中二千石乃右骖故以五马为太守美称遯斋闲览云汉时朝臣出使为太守増一`】  

【`马故曰五马古诗相逢狭路间费防诗相逢莫相难`】徒言南国容华晚【`鲍照芜城赋东都妙姬南国丽人阮籍诗南国有佳人容华若桃李张华感防赋荣华外丰心神内正`】遂叹西家飘落逺【`淮南子东家谓之西家西家谓之东家宋之问诗来止妾西家谢灵运赋林乗风而飘落江淹序泣蕙草之飘落`】的皪长奉明光殿【`司马相如上林赋明月珠子的皪江靡师古注的皪光也左思赋丹藕凌波而的皪晋书恵帝纪长奉先皇之制是以有永熙之号汉官仪汉尚书奏事于明光殿三辅黄图桂宫在未央北中有明光殿`】氛氲半入披香苑【`沈约诗氛氲桃李花青跗含素萼沈君攸诗金户半入丛林影三辅黄图武帝时后宫八区有昭阳披香等殿`】苑中珍木元自竒【`庾信春赋宜春苑中春已归梁简文帝梅花赋层城之宫灵苑之中竒木万品庶草千丛刘桢公防诗月出照园中珍木郁苍苍洛阳伽蓝记高阳寺芳草如积珍木连阴`】黄金作叶白银枝【`西京杂记初修上林苑羣臣逺方各献名果异树有金叶梨白银树`】千年万嵗不凋落【`徐陵碑海水扬尘防千年而可见天衣拂石防万嵗而应平诗如松栢之茂疏如松栢之叶新故相承代常无凋落`】还将桃李更相宜【`梁简文帝诗春风本自竒杨栁最相宜`】桃李従来露井傍【`古乐府桃生露井上李生桃树傍梁简文帝初桃诗飞花入露井江縂咏李诗当知露井傍复与夭桃邻`】成蹊结影矜艳阳【`史记李广传桃李不言下自成蹊孔绍安夭桃诗结叶还临影飞香欲舞空鲍照诗艳阳桃李节`】莫道春花不可遇【`苏武诗努力爱春花阮籍诗灼灼春花绿叶含丹`】防持仙实荐君王【`汉武帝内传七月七日王母至自设天厨人命侍女更索桃果须防以玉盘盛仙桃七颗以呈王母母以四颗与帝三颗自食母曰此桃三千年一生实中夏地薄种之不生`】  

王维  

送崔五太守  

长安廏吏来到门【`汉书地理志京兆尹县长安又朱买臣传长安廏吏乗驷马车来迎买臣遂乘传去后汉书桓荣传帝幸其家问起居入街下车拥经而前自是诸侯将军大夫问疾者不敢复乗车到门`】朱文露网动行轩【`后汉书晨门有抱闗之夫柱下无朱文之轸许敬宗诗玉露交珠网傅咸诗煌煌朱轩服骥骖騄`】黄花县西九折坂【`旧唐书地理志黄花武徳四年分梁泉县置以川为名南史王文殊立小屋于县西端拱其中汉书王尊传琅琊王阳为益州刺史行部至卭俫九折坂叹曰奉先人遗体柰何数乗此险后以病去郭璞文卭徕峻崄其坂九折`】玉树宫南五丈原【`庾信启甘泉宫里玉树一丛陈后主乐府玉树流光照后庭蜀志诸葛亮传亮悉大众由斜谷出以流马运据武功五丈原`】襃斜谷中不容幰【`史记河渠书张汤言抵蜀从故道故道多阪回逺今穿襃斜道少阪近四百里而襃水通沔斜水通渭皆可以行船漕天子以为然拜汤子卬为汉中守发数万人作襃斜道五百余里梁州记万石城泝汉上七里有谷南口曰襃北口曰斜张说诗眇眇葭萌道苍苍襃斜谷庾肩吾诗长安有曲陌曲陌不容幰`】惟有白云当露冕【`陶景诗陇上多白云谢灵运诗岩髙白云屯华阳国志郭贺为荆州刺史有殊政明帝赐三公服勅行部去襜露冕使百姓见之以彰有徳庾信文露冕观风停车待雨`】子午山里杜鹃啼【`蜀志魏延传注直従襃中出循秦岭而东当子午而北不过十日可到长安三秦记长安正南山名秦岭谷名子午王康琚诗绝迹穷山里成都记望帝化为鸟名曰杜鹃亦曰子规沈佺期诗清夜子规啼`】嘉陵水头行客饭【`汉书地理志武都郡县嘉陵通典嶓冢山西汉水所出经嘉陵曰嘉陵江卓文君白头吟今日斗酒会明旦沟水头鲍照诗居人掩闺卧行子夜中饭`】劒门忽断蜀川开【`寰宇记劒州劒门县诸葛武侯相蜀于此立劒门以大劒山至此有隘束之路故曰劒门张说诗山将阙门断旧唐书毕构传孤洁独行有古人之风自临蜀川弊化顿易`】万井双流满眼来【`汉书刑法志提封万井蜀都赋带二江之双流杭峩睂之重阻谢灵运赋四山周回双流逶迤南史顔延之传鲍照曰君诗若铺锦列绣雕绘满眼`】雾中逺树刀州出【`谢朓诗逺树暧芊芊何逊诗天边看逺树晋书王濬传濬夜梦悬三刀于卧屋梁上须臾又益一刀濬惊觉意甚恶之主簿李毅贺曰三刀为州又益一者明府其临益州乎果迁益州刺史`】天际澄江巴字回【`扬雄交州牧箴交州荒翳水与天际隂铿诗天际晚帆过谢朓诗澄江浄如练元和郡县志渝州古巴国阆白二水曲折如巴字故谓之巴宋之问诗巴宇水形连`】使君年纪三十余【`古乐府使君従南来五马立踟蹰谢灵运山居赋爰暨山栖弥歴年纪礼记三十曰壮乐府陌上桑三十侍中郎黄庭经夀传万嵗年有余`】少年白晳専城居【`汉书霍光传光为人白晳疏眉美须髯左思诗皎皎颇白晳乐府陌上桑四十专城居梁简文帝诗徒劳交甫佩自有専城居`】欲持画省郎官笔【`杨修荅陈思王书又甞见执事握牍持笔有所造作若成诵在心借书于手汉官典职尚书省皆以粉壁画古贤列士曰画省南史王韶之传晋自孝武以来以省官一人管诏诰位两省谓之西省郎后汉书明帝纪郎官上应列宿汉官仪尚书郎日赐赤管大笔一双`】回与临卭父老书【`汉书司马相如传文君谓长卿曰苐俱如临卭李峤诗劒阁抵临卭相如难蜀父老注相如使蜀多言西南夷不为国用大臣亦以为然相如乃假蜀父老为辞为己难`】  

杜甫  

古栢行  

孔明庙前有老柏【`书杶榦栝柏杜诗原注此防州诸葛庙柏即防州十绝句所云武侯祠堂不可忘中有松柏参天长也`】柯如青铜根如石【`钟防赋青柯红芒梁简文帝赋铜芝抱带复纒柯唐书员半千称张鷟文犹青铜钱万选万中老子落落如石任昉述异记卢氏县有卢君冢冢傍柏二株根劲如铜石`】霜皮溜雨四十围【`世説松柏之质经霜弥茂庾肩吾诗圗云仍溜雨新论十围之木不可葢以茅茨刘琨扶风歌上枝拂青云中心数十围`】黛色参天二千尺【`何逊照水聨句临桥看黛色江淹竹赋黛色参天曹植升天行兰桂上参天诗徂徕之松新甫之柏是防是度是寻是尺`】君臣已与时际会【`礼记君臣也易与时偕行张衡同声歌邂逅承际会何逊文昔逢际防忝申名质`】树木犹为人爱惜【`四皓采芝歌树木莫莫焦仲卿妻诗寒风摧树木左传思其人犹爱其树况用其道而不恤其人乎四子讲徳论厐眉耆耉之老咸爱惜朝夕愿济须臾`】云来气接巫峡长【`萧懿诗云来觉山近水经注帝使鼈令凿巫峡通水蜀得陆处郭璞江赋冲巫峡以迅激宜都山川记巴东三峡巫峡长`】月出寒通雪山白【`诗月出皎兮鲍照诗萧萧霜月寒庾信铭风髙月寒后汉书班超传注西域有白山通嵗有雪亦名雪山刘峻广绝交论曽史兰薰雪白`】忆昨路绕锦城东【`孙万夀诗梦想犹如昨梁宣帝赋望途山而斜绕元和郡县志锦城在成都县南十里故锦官城也锦绣万花谷成都府城亦呼为锦官城`】先主武侯同閟宫【`寰宇记先主庙在成都府西八里恵陵东七十步武侯祠在先主庙西成都记先主庙西院即武侯庙庙前有双大柏古峭可爱人云诸葛手植诗閟宫有侐传閟闭也`】崔嵬枝榦郊原古【`诗陟彼崔嵬四皓采芝髙山崔嵬世説孙绰曰条柯猗蔚枝榦扶疎魏徴栢树赋枝榦扶疎不过数尺萧子范诗郊原共超逺庾信赋池平树古`】窈窕丹青户牖空【`诗正义所居之宫形状窈窕鲁灵光殿赋旋室防娟以窈窕司马相如传其土则丹青赭垩扬子如玉如莹爰变丹青鲍照诗开轩当户牖`】落落盘踞虽得地【`汉两头纎纎诗磊磊落落桃初结天台山赋荫落落之长松西京杂记中山王文木赋或如龙盘虎踞沈约赋郁彼髙松栖根得地`】防防孤髙多烈风【`汉书司马迁传乃合大道混混防防庄子昭昭生于冥防顔延之诗回颷卷髙树书烈风雷雨弗迷陆机豪士赋序欲陨之叶无所借烈风`】扶持自是神明力【`天台山赋实神明之所扶持崔骃杖铭王母扶持永保百福陶潜诗神力既殊妙倾河焉足有`】正直原因造化功【`书平康正直诗正直是与庄子受命于　地惟松柏独也正王羲之诗大矣造化功`】大厦如倾要梁栋【`文中子大厦之倾非一木所支晋书袁粲见王俭而叹曰栝柏豫章虽小已有栋梁之器又和峤传庾顗见而叹之曰峤森森如千丈松施之大厦有栋梁之用`】万牛回首丘山重【`杜预水灾疏所留好种万头按此万牛所本司马相如封禅丈回首面内唐太宗诗回首长安道淮南子止如丘山史记张仪传积粟如丘山江淹文忝爵山重`】不露文章世已惊【`白虎通谏而不露文木赋既剥既刋见其文章楚辞青黄杂糅文章烂兮庄子适适然惊`】未辞剪伐谁能送【`诗蔽芾甘棠勿翦勿伐古诗谁能别离此南史齐武帝纪令仆以下并不输送`】苦心岂免容蝼蚁【`陆机诗志士多苦心庄子东郭子问庄子曰道何在曰在蝼蚁郭璞赋属莫贱于蝼蚁`】香叶曽经宿鸾凤【`史记武帝纪注柏梁台髙二十丈用香柏为殿梁本草柏叶可服食元旦以之侵酒辟邪焦氏易林枝叶盛茂鸾凤以庇阮籍诗鸾鹥时栖宿后汉书仇览传目为鹰鹯不若鸾凤`】志士幽人莫怨嗟【`论语志士仁人傅休奕诗志士惜日短易履道坦坦幽人贞吉何逊诗临川何怨嗟`】古来材大难为用【`后汉书仲长统传古来绕绕委曲如琐四子讲徳论大厦之材非一丘之木江淹诗大厦须异材蜀志诸葛亮传注宜可大用不可小使后汉书边让传大器之于小用固有所不宜也`】  

元结  

説洄溪招退者【`名胜志洄溪在道州江华县境四山之间乳窦松膏之所渍泉甘宜稻饮者多夀`】  

长松亭亭満四山【`战国策荆有长松文梓孙绰赋荫落落之长松庾信诗亭亭松直竪谢灵运山居赋四山周回双流逶迤`】山间乳窦流清泉【`鲍照诗乳窦通海碧江淹诗乳窦既滴沥丹井复寥泬水经注寒松上荫清泉下注`】洄溪正在此山里【`晋书羊祜传造岘山甞谓邹湛等曰自有宇宙便有此山`】乳水松膏常灌田【`述异记武陵源有石洞洞中有乳水汉武内传药有松柏之膏服之可延年北齐书斛律羡传羡导髙梁水北合易京东会于潞因以灌田`】松膏乳水田肥良【`荀子民富则田肥以易北史杨侃传茍有良田何忧晚嵗`】稻苗如蒲米粒长【`庾肩吾诗黒米生菰叶青花出稻苗诗彼泽之陂有蒲与荷书烝民乃粒传米食曰粒风土记海南有长腰粳米`】糜色如珈玉液酒【`刘孝威启乳糜香饭汉武内传上药有玉液金浆`】酒熟犹闻松节香【`陶潜诗酒熟吾自斟江总乐府玉酒新熟防千年南史顾欢传夕则燃松节读书庾信诗杯香酒绝浓`】溪边老翁年防许【`范云诗盈盈一水邉南史梁武帝纪帝于青溪边造智度寺张説诗江湖一老翁`】长男头白孙嫁女【`易林长男少女相向笑语史记邹阳传白头如新倾葢如故周礼媒氏女二十而嫁后汉书向长传男女嫁娶既毕遂肆志游五岳名山`】问言只食松田米【`晋书宣帝纪亮使至帝问曰诸葛公起居何如食可防米`】无药无方向人语【`传灯录亦无病亦无药正是真如灵性觉帝王世纪黄帝使岐伯甞味草木定本草经造医方`】浯溪石下多泉源【`名胜志浯溪在零陵郡祁阳县南五里流入湘江唐元结自道州归爱其山水因家焉法言谷口郑子真耕乎岩石之下班固西都赋源泉灌注陂池交属`】盛暑大寒冬大温【`贾谊赋隆盛暑而无聊兮傅咸神泉赋惟兹神泉厥理若原在冬则温既夏而寒水经注首山下有石穴穴中有水夏冷冬温`】屠苏宜在水中石【`博雅屠苏庵也服防风俗文屋平曰屠苏诗宛在水中央宋书隠逸传论岩壑闲逺水石清华`】洄溪一曲自当门【`诗彼汾一曲世说万里长江何能不千里一曲袁淑诗种兰忌当门`】吾今欲作洄溪翁【`名胜志唐代宗时有隠者黄姓居于洄溪人呼为洄溪翁元结闻而访之赠诗刻石溪上`】谁能住我舍西东【`世说蔡司徒在洛见陆机兄弟住参佐廨中三间瓦屋士龙住束头士衡住西头顔延之文伊好之洽接阎邻舍`】勿惮山深与地僻【`史记货殖传渊深而鱼生之山深而兽往之庾信隠士诗山深足细泉张说铭逺居僻地代为右族`】罗浮尚有葛仙翁【`罗浮山记罗罗山也浮浮山也二山合体谓之罗浮在増城博罗二县之境晋书葛洪传间交阯出丹求为勾漏令至广州刺史邓岳留之不聴去洪乃止罗浮山炼丹`】  

韩翃  

送客还江东  

还家不落春风后【`庾信春赋百丈山头日欲斜三晡未醉莫还家王维诗妙舞向春风薛道衡诗人归落鴈后`】数日应沽越人酒【`诗无酒沽我庄子宋人资章甫而适诸越越人防文身无所用之`】池畔花深鬬鸭栏【`杜甫诗池畔临风花间度月张正见诗芳杜杂花深吴志陆逊传建昌侯虑于堂前作鬬鸭栏颇施小巧`】桥边雨洗蔵鸦栁【`陈后主诗佳人在北燕相望渭桥邉张説诗雨洗亭臯千亩绿梁简文帝诗槐香欲覆井杨栁正蔵鸦`】遥怜内舍着新衣【`杜甫诗遥怜小儿女未解忆长安后汉书邓皇后纪宫禁至重而使外舍久在内省上下交损诚不愿也世説桓冲不好新衣浴后妇故送新衣冲怒妇曰衣不经新何由而故冲笑着之`】复向隣家醉落晖【`杜甫诗处处隣家笛飘飘客子篷刘长卿诗回首长川共落晖`】把手闲歌香橘下【`夏侯湛从祖叔权序叔权年十六见奔虎一箭而倒太祖把其手喜曰我得汝矣刘言史诗闲歌欵乃深峡里杜甫诗霜橙压香橘`】空山一望鹧鸪飞【`张説诗空山寂歴道心生杜甫诗涧水空山道禽经鹧鸪飞必南翥李白山鹧鸪词苦竹南枝鹧鸪飞`】  

权徳舆  

太原郑尚书逺寄新诗走笔酬赠因代书贺【`韩愈荥阳郑公神道碑公讳儋贞元十六年诏授司马节节度河东军除其官为工部尚书太原尹兼御史大夫北都留守`】  

晓开阊阖出丝言【`张说诗晓色御前开刘长卿诗绣阁金屏晓色开离骚吾令帝阍开闗兮倚阊阖而望予梁简文帝诗阊阖早应开礼记王言如丝其出如纶庾信诗泉涌属丝言李峤诗汉帝抚戎臣丝言命锦轮`】共喜全才镇北门【`诗周邦咸喜戎有良翰杜甫诗重镇还须济世才左传杞子自郑使告于秦曰郑人使我掌其北门之管`】职重油幢推上畧【`隋书礼仪志诸王三公有勲徳者车上加青油幢唐职林自至徳后方镇降拜必遣内使持幢节就第宣命陆云盛徳序颂蕴生民之上畧贾至郭子仪制上畧宏才惇信明谊`】荣兼革履见深恩【`汉书郑崇传崇为尚书仆射每曳革履上笑曰我识郑尚书履声何逊诗蘧车响北阙革履入南宫庾信启陈留下粟有愧深恩`】昔嵗经过同二仲【`阮籍诗西游咸阳中赵李相经过谢混诗逍遥越林肆愿言屡经过三辅决录蒋诩舍中三径惟羊仲求仲従之游二仲皆剉廉逃名之士陶潜与子俨等疏但恨邻靡二仲室无菜妇岑参归草堂诗幸有数亩田得延二仲踪`】登朝并命惭无用【`史记儒林传延天下方正博闻之士咸登诸朝汉书叙传贾生矫矫弱冠登朝顔延之诗序并命在位展诗发志庄子皆知有用之用而不知无用之用孙楚杕杜赋序无用获全所以为贵`】曲台分记奉斋祠【`汉书艺文志曲台后苍九篇注行礼射于曲台后苍为记故名曰曲台记三辅黄图未央东有曲台殿司马相如长门赋览曲台之央央汉书郊祀志宣帝脩武帝故事盛车服敬斋祀之礼韩愈荥阳郑公神道碑为太常博士迁起居郎尚书司封吏部二郎中`】直笔系年陪侍従【`晋书郭璞传臣以人乏忝荷史任敢忘直笔惟义是规北史韩麒麟传仰遭明时直笔无惧公羊传春秋编年四时具然后为年汉书严助传厌承明之庐劳侍従之事沈佺期诗自喜恩深陪侍従`】芬芳鸡舌向南宫【`宋玉赋陈嘉辞而云对兮吐芬芳其若兰汉官仪尚书郎舍鸡舌香奏事梦溪笔谈鸡舌香治口气所以郎官含之奏事对荅其气芬芳汉书髙祖纪汉建尚书百官府曰南宫`】伏奏丹墀迹又同【`张鷟奏曳裾紫禁伏奏青规储光羲诗夜闻持简立朝看伏奏归张衡西京赋青琐丹墀杜预表若得珥笔丹墀推访格言必有谔谔匪躬之节杜甫诗今朝出处同`】公望数承黄纸诏【`晋书虞传王导谓曰孔愉有公才而无公望丁潭有公望而无公才兼之者其在卿乎南史谢举传人伦仪表久着公望杨炯梁公神道碑行承芝诏坐启茅封李嘉祐诗自叹未霑黄纸诏`】虚懐自号白云翁【`杜甫诗一见能倾座虚懐只爱才韩愈荥阳郑公神道碑别自号白云翁`】戎装躞蹀纷出祖【`唐书百官志考功二十七最八曰兵士调习戎装克备为督领之最孙逖诗百壶开诏饯四牡戒戎装王勃九成宫颂长围躞蹀得骏马于秦坰张说诗连骞势出鱼龙变躞蹀骄生鸟兽行诗仲山甫出祖四牡业业`】金印煌煌宠司武【`史记蔡泽传懐黄金之印结紫绶于腰杜甫诗色沮金印大诗檀车煌煌古乐府黄金络马头颎颎何煌煌北史魏苏绰传诰尉惟司武武在止戈`】时看介士阅犀渠【`史记周勃世家将军亚夫持兵揖曰介胄之士不拜请以军礼见杨炯建昌公神道碑丰貂兮左珥介士兮前驱国语奉文犀之渠鲍照诗解佩袭犀渠`】每狎儒生冠章甫【`晋书文苑传顾恺之好谐谑人多爱狎之史记郦生传沛公不好儒未可以儒生説也礼记鲁哀公问于孔子曰夫子之服其儒服与孔子对曰丘少居鲁衣逢掖之衣长居宋冠章甫之冠`】晋祠汾水古并州【`水经注智伯遏晋水以灌晋阳后人踵其遗迹蓄以为池沼西有唐叔虞祠李白诗晋祠流水如碧玉一统志晋祠在太原县治西南祠周唐叔虞水经注汾水出太原汾阳县北管涔山一统志太原县周唐叔虞始封之地唐徙县治汾水周礼夏官职方氏正北曰并州唐书地理志河东道太原府太原郡本并州`】千骑双旌居上头【`古乐府东方千余骑夫壻居上头骆賔王诗罗敷使君千骑归唐书兵志武后改百骑曰千骑睿宗又改千骑曰万骑分左右营又百官志节度使掌总军旅颛诛杀赐双旌双节钱起诗林水引双旌王融乐府闻有东方骑遥见上头人`】新握兵符应感激【`列子执节乎掌握之间河图女出兵符与黄帝战蚩尤李峤诗綘宫韬将畧黄石寝兵符后汉书朱穆传论专诸荆卿之感激侯生豫子之投身情为恩使命縁义轻孟浩然诗平生一匕首感激赠夫君`】逺缄诗句更风流【`李白诗呼儿长跪缄此词寄君千里遥相忆杜甫诗赋诗新句穏不觉自长吟北史李彪传金石可灭而风流不泯者其惟载籍乎`】缁衣诸侯谅称美【`诗郑风缁衣之宜兮小序缁衣美武公也父子并为周司徒善于其职国人宜之故美其徳以明有国善善之功焉汉书王嘉传今之郡守重于古诸侯`】白衣尚书何可比【`后汉书郑均传拜议郎告归勅赐尚书禄以终其身时人号为白衣尚书李白诗髙踪邈难追可与古人比`】只今麟阁待丹青【`汉书苏武传武使匈奴二十年不降甘露三年单于始入朝上思股肱之美乃圗画其人于麒麟阁又李陵贺武曰虽古竹帛所载丹青所画何以过阮籍诗丹青着明誓永世不相忘`】努力加餐报天子【`李陵与苏武诗努力崇明徳皓首以为期古诗努力加餐饭后汉书桓荣传荣为少傅上疏谢归报书曰愿君慎疾加餐重爱玉体杜甫大食刀歌揽环结佩相终始万嵗持之护天子`】  

韩愈  

雉带箭  

原头火烧静兀兀【`唐太宗出猎诗平原烧火红王维诗猎火烧寒原`】野雉畏鹰出复没【`魏文帝乐府野雉羣雊王筠诗野雉呼雌雊梁简文帝射雉诗避鹰时耸角陈叔达诗翔禽遥出没`】将军欲以巧伏人【`徐陵诗将军拥节起曹植名都篇左挽因右发一縦两禽连余巧未及展仰手接飞鸢`】盘马弯弓惜不发【`魏书傅永传永年逾八十犹能驰射盘马奋矟韩诗外传楚熊渠子夜行见寝石以为伏虎弯弓射之没金饮羽庾信诗明月逐弯弓史记李将军传数十步之内度不中不发发即应而倒`】地形渐窄观者多【`史记秦本纪穆公与由余曲席而坐问其地形陶潜诗前途渐就窄古辞观者满路防`】雉惊弓满劲箭加【`庾信诗惊雉逐鹰飞骆賔王诗满月开弓影枚乗七发右夏服之劲箭左乌号之雕弓`】冲人决起百余尺【`王维诗鸟度时时冲絮起庄子蜩与鸴鸠笑之曰我决起而飞抢榆枋时则不至而控于地而已矣梁简文帝文冲天百尺`】红翎白镞相倾斜【`说文翎鸟羽也尔雅金镞箭羽谓之镞梁简文帝文坤轴倾斜`】将军仰笑军吏贺【`史记滑稽传淳于髠仰天大笑冠缨索绝周礼大司马辨旗物之用王载大常诸侯载旂军吏载旗注军吏诸军帅也`】五色离披马前堕【`潘岳射雉赋聿采毛之英丽兮有五色之名翚杜甫诗开拆渐离披唐书突厥传兔起帝马前一发毙之`】  

刘禹锡  

洞庭秋月行【`岳阳风土记水经云洞庭湖广圎五百余里日月出没其中君山在洞庭湖中`】  

洞庭秋月生湖心【`江赋包山洞庭巴陵地道月赋洞庭始波木叶微脱顾恺之诗秋月扬明辉五灯防元十里平湖一轮秋月`】层波万顷如镕金【`楚辞娭光眇视目层波些招隠士谿谷崭岩兮水层波雪赋眄隰则万顷同缟曕山则千岩俱白岑参诗澄湖万顷深见底闗尹子火之为物能镕金而销之`】孤轮徐转光不定【`庾信舟中望月诗蓂落独轮斜曺植九华扇赋随皓腕以徐转发恵风之微寒杜甫月圆诗委波金不定照席绮逾依`】游气蒙蒙隔寒镜【`孙绰天台山赋尔乃羲和亭午游气髙褰杜甫诗碧窻宿雾蒙蒙湿拾遗记周灵王时外国贡石镜白如月照人则寒`】是时白露三秋中【`礼记孟秋之月白露降张説诗鸿飞白露天诗一日不见如三秋兮曺植朔风诗别如俯仰脱若三秋`】湖平月上天地空【`何逊诗澹澹平湖浄孟浩然诗八月湖水平江淹别赋日下壁而沈彩月上轩而飞光　何逊诗初月波中上曺植诗天地无穷极`】岳阳楼头暮角绝【`岳阳风土记岳阳楼城西门楼也下瞰洞庭景物寛濶李白诗岳阳楼上闻吹笛能使春心満洞庭通礼义纂蚩尤与黄帝战帝命吹角作龙鸣以御之军中制之以司昏晓`】荡漾已过君山东【`阮籍诗人情有感慨荡漾焉能排水经注洞庭湖中有君山山有石穴潜通吴之包山是山湘君之所由处故曰君山李白诗淡扫明湖开玉镜丹青画出是君山`】山城苍苍夜寂寂【`六韬衢道通谷绝以武车髙置旌旗谨勅三军无使敌人知我之情是谓山城谢朓诗秋河曙耿耿寒渚夜苍苍贾至诗禁城春色晓苍苍梁简文帝诗寂寂暮檐响何逊诗沙汀暮寂寂芦岸晚脩脩`】水月逶迤绕城白【`江总脩心赋寝处风云冯栖水月李白诗观心同水月淮南子河逶迤故能逺髙士传四皓逃入商洛山作歌曰莫莫髙山深谷逶迤唐太宗诗冰河曲绕城李白诗霜清东林钟水白虎溪月`】荡桨巴童歌竹枝【`杜甫诗不有小舟能荡桨鲍照诗燕姬色沮巴童心耻注巴童善舞者乐府竹枝本出巴渝刘禹锡作竹枝新词九章由是盛于贞元元和之间禹锡曰竹枝巴歈也巴儿聫歌吹短笛击鼓以赴节歌者扬袂睢舞其音协黄钟羽`】连樯估客吹羌笛【`郭璞江赋舳舻相属万里连樯何逊诗连樯入回浦世説袁虎少贫甞为人佣载运租谢镇西经船行其夜清风朗月闻江渚间估客船上有咏诗声甚有情致因此相要大相赏得梁元帝诗谩道江中无估客风俗通笛长二尺四寸七孔其后又有羌笛説文笛七孔角也羌笛三孔马融长笛赋近世双笛従羌起羌人伐笛未及已龙鸣水中不见已截竹吹之声相似王昌龄从军行更吹羌笛闗山月`】势髙夜久阴力全【`杜甫诗千崖秋气髙梁简文帝诗夜久惟烦铗李白诗天寒悲风生夜久众星没谢恵连诗夕阴结空幕刘铄诗广檐含夜隂`】金气肃肃开星躔【`梁简文帝倡妇怨情金气落严霜李白诗蓐收肃金气诗肃肃宵征王粲诗肃肃秋风梁武帝阊阖篇凤迹辗星躔杜审言诗东壁挂星躔`】浮云野马归四裔【`江淹诗日暮浮云滋庄子野马也尘埃也生物之以息相吹也庶物异名防野马日光一曰浮丝水气也龙树大士曰日光着微尘风吹之野中转名为阳焰愚夫见之谓之野马丘迟诗野马杂尘埃左传投诸四裔潘尼火赋流光烛乎四裔`】遥望星斗当中天【`杜甫诗秀气冲星斗七命穷地而游中天而居曺植诗迎风髙中天`】天鸡相呼曙霞出【`尔雅鶾天鸡谢灵运诗天鸡弄和风中记桃都山有大树曰桃都枝相去三千里上有天鸡日初出即照此木天鸡即鸣天下鸡皆随之刘孝威诗氄毛不自暖张翼强相呼沈佺期诗北阙彤云掩曙霞杜审言诗云霞出海曙`】敛影含光让朝日【`江淹表敛影无地潘岳赋月朣胧以含光兮霞凄清以凝冷王褒诗人传陌上桑未晓已含光阮籍诗五色曜朝日嘉賔四面会`】日出喧喧人不闲【`庄子许由曰日月出矣而爝火不息其于光也不亦难乎徐陵长安道诗喧喧拥车骑非但执金吾九歌期不信兮告余以不闲曺植诗志士营世业小人亦不闲`】夜来清景非人间【`曺植诗明月澄清景列宿正参差杜甫诗弥年逐清景史记留侯世家愿弃人间事従赤松子游耳李白诗别有天地非人间`】西山兰若试茶歌【`尔雅槚苦茶注树小如栀子冬生叶可煮作羮饮今呼早采者为茶晚取者为茗一名荈`】  

山僧后檐茶数丛【`庾信诗野老时相访山僧或见寻江淹丽色赋后檐丹葵前轩碧桐`】春来暎竹抽新茸【`杜甫诗冬至阳生春又来谢灵运山居赋渊转渚而散芳岸靡沙而暎竹杜甫诗美花多暎竹李白诗庭草滋新茸`】宛然为客振衣起【`史记孟尝君传冯驩曰所以求息者为无以待客也左思诗振衣千仞冈韦应物诗永日独无言忽觉振衣起`】自傍芳丛摘鹰觜【`谢朓诗芙蕖舞轻带苞笋出芳丛茶谱蜀州晋原洞口有黄芽雀舌鸟觜麦颗葢取其嫩芽所造`】斯须炒成满室香【`礼记礼乐不可斯须去身茶经茶有七难阴采夜焙非造也外熟内生非炙也论衡君子言堂满堂言室满室洞防记春芜一根百条握一片满室皆香庾信文玉生庭照兰开室香`】便酌砌下金沙水【`南史陆慧晓传刘璡曰吾闻张融与慧晓并宅其间有水此必有异味故命驾往酌而饮之江淹书鸟赴檐上水匝砌下宋之问诗寳叶交香雨金沙吐结泉名胜志湖州长兴县顾渚山有泉在沙中号金沙泉泉不常出惟将造茶太守具仪致祭水即清溢供御者毕水即微减供堂者毕即半减太守造毕即涸`】骤雨松声入鼎来【`老子骤雨不终日杜审言诗江声连骤雨高唐赋不见其底虚闻松声杜甫诗入鼎资过热加餐愁欲无`】白云满盌花徘徊【`诗英英白云庾信诗同心竹叶盌双去双来满茶经凡酌置诸盌令沫饽汤之华也华之薄者曰沫厚者曰饽细轻者曰华张说词影弄日华相照曜喷含云色且徘徊`】悠扬喷鼻宿酲散【`钱起诗世事悠扬春梦里梁武帝净业赋香气馞起触鼻发识婉娩追随氤氲无极急就篇侍酒行觞宿昔酲风赋清清泠泠愈病析酲`】清峭彻骨烦襟开【`江淹莲花赋或凭天渊之清峭或殖疏圃之防宻陈琳赋通肌畅骨顔真卿啜茶诗流华浄肌骨疏防涤心源沈约诗开襟濯寒水解带临清风杜甫诗秀气豁烦襟`】阳崖阴岭各殊气【`谢灵运诗朝旦发阳崖景落憩北峯茶经阳崖阴林紫者上緑者次祖咏诗终南阴岭秀积雪浮云端杜甫诗要求阳冈暖若陟阴岭沍庄子四时殊气天不私故嵗成`】未若竹下莓苔地【`宋书谢灵运传采石上之地黄摘竹下之天门孟浩然诗相携竹林下杜甫诗兴移无洒扫随意坐莓苔`】炎帝虽甞未解煎【`新语神农尝百草实察酸苦味淮南子古者民茹草饮水神农始尝百草滋味水泉之甘苦民知所避就唐书艺文志张又新煎茶水记二十卷`】桐君有箓那知味【`方舆胜览桐君山在岩州有人采药结庐桐木下指桐为姓故山得名名胜志桐君在黄帝时尝与巫咸同处方饵有药箓一卷庾肩吾答赉煎术啓山精见书华神在箓`】新芽连拳半未舒【`梁简文帝诗照日吐新芽庾信春赋新芽竹笋细核杨梅张融瓦松赋葩条郁毓根柢连拳梁元帝诗墙髙举不及花新摘未舒`】自摘至煎俄顷余【`杜甫诗自锄稀菜甲小摘为情亲储光羲诗俄顷变炎凉`】木兰霑露香微似【`楚辞朝搴阰之木兰兮夕揽洲之宿莽沈约诗因风结复解霑露柔且长述异记巴东有真香茗其花白色如蔷薇煎服令人不眠能诵无忘`】瑶草临波色不如【`东方朔与友人书脱去十洲三岛相与拾瑶草呑日月光华共轻举耳储光羲诗门带江山静房随瑶草幽唐太宗诗临波无定影`】僧言灵味宜幽寂【`韦应物诗此物信灵味本自出山原杜甫诗郊扉俗逺长幽寂`】采采翘英为嘉客【`诗采采卷耳郭璞诗碧树疏英翘陈子昻诗昆仑有瑶树安得采其英诗我有嘉客何逊诗日暮留嘉客`】不辞缄封寄郡斋【`汉书殿中庐有索数千枚满一箧缄封李端诗论诗到郡斋韦应物诗今朝郡斋冷忽忆山中客`】甎井铜炉损标格【`风俗通甃聚甎修井也梁山记诸葛亮宅有井深四尺余广一尺五寸累甎如初开古诗请説铜炉器崔嵬象南山茶经风炉以铜铁铸如古鼎形杜甫诗早年见标格秀气冲牛斗`】何况蒙山顾渚春【`茶谱蜀之雅州有防山山有五顶各有茶园其中顶曰上清峯茶最难得俟雷发声采之服四两即为地仙矣李肇国史补劒南有蒙顶石花湖州有顾渚赤笋一统志顾渚在湖州府长兴县西北三十里昔吴王夫防顾其渚次原隰平衍可为都邑即此名胜志旁有二山相对号明月峡绝壁峭立大涧中流乱石飞走产茶异品唐书陆龟防传龟蒙嗜茶置园顾渚山下嵗取租茶自判品第`】白泥赤印走风尘【`大戴礼白沙在泥与之俱黒汉书武帝賛芝泥印上玉检封来云笈七籖佩朱宫之印乘赤龙之车班固荅賔戏彼皆蹑风尘之防杜甫诗骅骝开道路鹰隼出风尘`】欲知花乳清泠味【`茶谱婺州有举岩茶味极甘芳煎之如碧玊之乳王勃游庙山赋俯泉石之清泠临风飚之瑟防张载诗芳茶冠六清溢味播九区`】须是眠云跂石人【`王季友诗闻我草堂有卧云上官昭容诗跂石聊长啸攀松乍短歌`】  

张籍  

贾客乐【`唐书西域传贸迁有无商贾乐也又礼乐志隋亡清乐散缺存者才六十三曲其后传者贾客乐齐武帝作也`】  

金陵向西贾客多【`六朝事迹秦始皇东巡防稽秣陵因凿钟山防金陵以疏淮唐书地理志江南道升州县上元望本江宁武徳三年改江宁曰归化八年更归化曰金陵大唐新语装法师西域取经手摩寺松曰吾西去汝可西向若归即东向及去果向西一年忽向东弟子曰吾师归矣王昌龄诗武冈前路看斜月片片舟中云向西南史齐临川王暎传尝致钱还都买物有献计者于江陵买货至都还换可以有増暎笑曰我是贾客耶乃复求利宋书孔顗传弟道存従弟微请假东还辎重十余船顗谓曰汝辈预士流何至作贾客耶命取火烧之汉书货殖传稼穑之民少商旅之民多`】船中生长乐风波【`左传获百里孟明视西乞术白乙丙以归文嬴请三帅公许之先轸朝问秦囚公使阳处父追之及诸河则在舟中矣贾谊陈政事疏习与正人居之不能无不正犹生长于齐不能不齐言也后汉书梁竦传竦生长京师不乐本土屈原九章顺风波以従流兮焉洋洋而为客史记东越王传东越王余善上书靖以卒八千人击吕嘉兵至掲阳以海风波为解`】欲发移船近江口【`杜甫诗负盐出井此溪女打鼔发船何郡郎又移船先主庙洗药浣花溪晋书陶回传苏峻之乱回与孔坦言于导请早出兵守江口`】船头祭神各浇酒【`杜甫诗风急打船头周语不禋于神而求福焉神必祸之论语祭如在祭神如神在周礼天官甸师共萧茅注束茅立之祭前沃酒其上酒渗下去若神饮之也`】停杯共説逺行期【`魏文帝秋胡行嘉肴不尝防酒停杯庾信诗停杯待菊花宋玉九辨憭栗兮若在逺行登山临水兮送将归杜甫诗九州道路无豺虎逺行不劳吉日出左传楚子成章华之台愿与诸侯落之防启彊来石公曰君若举玉趾辱见寡君寡君既受贶矣君若不来使臣请问行期`】入蜀经蛮谁别离【`后汉书公孙述传岑延田戎为汉兵所败皆已入蜀书惟克商遂通道于九夷八蛮礼记南方曰蛮雕题交趾有不火食者矣按谁别离一作逺别离屈原九歌悲莫悲兮生别离乐莫乐兮新相知杜甫诗愁来赋别离`】金多众中为上客【`史记苏秦传嫂蛇行蒲伏以面掩地而谢曰见季子位髙金多也又陈丞相世家灌婴等谗平曰臣闻平受诸将金金多者得善处金少者得恶处金刚经时长老须菩提在大众中即従座起偏袒右肩右膝着地合掌恭敬而白佛言史记晏婴传越石父贤在缧绁中晏子解左骖赎之延入为上客又平原君传毛先生以三寸之舌强于百万之师胜不敢复相士遂以为上客`】夜夜筭缗眠独迟【`梁元帝闺怨尘镜朝朝掩寒衾夜夜空世説王戎手执牙筹日夜防计汉书武帝纪四年冬初算缗钱注有储积钱者计其缗贯而税之十钱出税二十杜甫诗帝念深分阃军需逺算缗裴説诗光寒鹤睡迟`】秋江初月猩猩语【`杜甫诗鱼龙寂寞秋江冷故国平居有所思何逊七召暎景星于初月聆凤音于将晓江总诗点黛方初月缝裙学石榴礼记猩猩能言不离禽兽疏猩猩人面豕身能言朝野佥载安南武平县封溪中有猩猩如美人解人语知往事`】孤帆夜宿潇湘渚【`梁简文帝与刘孝绰诗夕鸟归林悬孤帆而未息陈子昂诗古木生云际孤帆出雾中岑参诗夜宿劒门月朝行巴水云杜甫诗相逢成夜宿陇月向人圎谢朓诗洞庭张乐地潇湘帝子游王僧孺诗始出凤凰楼言发潇湘渚`】水工持楫防暗滩【`左思呉都赋篙工楫师选自闽隅列女传赵简子击楚津吏醉卧不能渡简子欲杀之津吏女子持楫而前曰妾愿以鄙躯易父之命简子将渡少一人乃备员持楫中流发激櫂之歌简子説以为夫人岑参诗暎酒见山火隔帘闻夜滩`】直过山边及前侣【`王羲之笔阵图若急作意思浅薄笔即直过张正见诗菊泛金枝下峯断玉山前江淹诗解缆前侣何逊诗送别临曲渚征人慕前侣`】年年逐利西复东【`刘庭芝诗年年嵗嵗花相似嵗嵗年年人不同汉书贾谊传逐利不耳虑非顾行也杨恽报孙防宗书恽幸有余禄方籴贱贩贵逐什一之利诗自西徂东靡所定处庾肩吾诗眷然从此去车西马复东`】姓名不在县籍中【`史记项羽纪书足以记名姓而已不足学又留侯世家良乃变名姓亡匿下邳魏志崔琰传太祖领冀州辟琰为别驾谓曰昨按户籍可得三十万众故为大州也`】农夫税多长辛苦【`诗采荼薪樗食我农夫礼记诸侯之下士视上农夫商子禄厚而税多食口众者败农者也史记呉太伯世家越王句践栖于防稽因太宰嚭而行成王将许之伍子胥谏曰句践为人能辛苦今不灭后必悔之蔡琰胡笳十八拍一生辛苦兮縁离别`】弃业长为贩寳翁【`韦曜博奕论今世之人多不务经术好玩博奕废事弃业忘寝与食按长为一作宁为易林日中为市交易资寳名利取有心悦以喜`】  

## 御选唐诗卷十  

五言律  

唐太宗皇帝  

过旧宅【`唐书太宗纪太宗平薛仁杲拜右武侯大将军太尉使持节陜东道大行台尚书令诏蒲陜河北总兵皆受节度二年正月镇长春宫进拜左武侯大将军凉州总管`】  

新丰停翠辇【`三辅旧事太上皇不乐闗中思慕乡里髙祖徙丰沛屠儿沽酒煮饼商人立为新丰西京杂记既作新丰衢巷栋宇物色惟旧士女老防相擕路首各知其室放犬羊鸡鸭于通途亦竞识其家匠人胡寛所营也一统志临潼县在西安府城东七十里秦为骊邑汉置新丰县潘尼芙蓉赋或擢茎以髙立似雕辇之翠盖北史突厥传帝幸启民所居赋诗曰鹿塞鸿旗驻龙旗翠辇囘`】谯邑驻鸣笳【`魏武故事于谯东五十里筑精舍欲秋夏读书冬春射猎魏志武帝纪太祖武皇帝沛国谯人也旧唐书礼仪志贞观九年诏曰太原之地肇基王业事均丰沛义等宛谯约礼而言须议立庙一统志亳州在鳯阳府城西北四百五十里本春秋谯邑秦属砀郡汉置谯县唐初为谯州汉文帝与呉质书从者鸣笳以启路文学托乗于后车庾信诗鸣笳凌绝浪飞盖歴通衢南史王僧祐传雅为从兄俭所重每鸣笳列驺到其门`】园荒一径断【`陶潜归去来辞田园将芜胡不归又三径就荒松菊犹存谢朓诗荒径隐髙蓬谢灵运山居赋迷不知其所适`】苔古半阶斜【`潘岳安石榴赋壁衣苍苔瓦被驳藓孙绰游天台山赋践莓苔之滑石梁`】  

【`简文帝诗翠带留余结苔阶没故綦又落日斜阶上`】前池消旧水【`张衡西京赋干池涤薮谢灵运诗故池不更穿何逊诗防滟故池水`】昔树发今花【`梁昭明太子诗意树发空花庾肩吾诗防岸高花发丘迟与陈伯之书暮春三月江南草长杂花生树羣莺乱飞`】一朝辞此地【`诗钟鼓既设一朝飨之刘伶酒徳颂有大人先生以天地为一朝万期为须叟汉书沟洫志河决率常于平原东郡闻禹治河时本空此地以为水隈`】四海遂为家【`礼记圣人能以天下为一家中国为一身者非意之也汉书髙帝纪天子以四海为家非令壮丽无以重威张衡西京赋方今圣上同天号于帝王掩四海而为家富有之业莫我大也`】  

临洛水【`山海经洛水出洛西山东北注河入成臯之西初学记洛水出京兆上洛县冢领山郡经上洛农河南县卢氏蠡城阳市宜阳洛阳合伊瀍谷涧之水至巩县而入河晋书礼志晋中朝公卿以下至于庻人皆稧洛水之侧`】  

春搜驰骏骨【`尔雅春猎为搜郭璞注搜为摉索取不任者左传春搜夏苗秋狝冬狩皆于农隙以讲武事也庾信华林园马射赋虽行祓褉之饮即同春搜之仪任昉天监三年防秀才文朕倾心骏骨非惧真龙`】总辔俯长河【`离骚饮余马于咸池总余辔乎扶桑徐陵为贞阳侯答王太尉书临江总辔企望音邮晋书孝武帝纪论西逾剑岫而跨灵山北振长河而临清洛`】霞处流萦锦【`海赋霞锦散文于沙汭之际张正见诗风前朱幌色霞处绮疏文`】风前瀁卷罗【`释法宣诗舞袖风前异歌声扇后娇説文瀁同漾荡漾浮游貌梁武帝诗光风动纨罗`】水花翻照树【`何逊诗林叶下仍飞水花披未落古今注荷花一名水花`】堤兰倒插波【`梁元帝赋得兰泽多芳草诗临池影入浪`】岂必汾隂曲秋云发棹歌【`汉武帝故事帝行幸河东祠后土顾视帝京欣然中流作秋风辞曰泛楼船兮济汾河箫鼓鸣兮发棹歌注棹歌引棹而歌栁恽诗垅首秋云飞`】  

望终南山【`诗终南何有有条有梅五经要义终南山长安南山也括地志南山即终南山一名太乙一名橘山一名周南一名地肺西都赋表以太华终南之山`】  

重峦俯渭水【`水经注重峦叠巘霞举云髙庾信诗重峦千仭塔危磴九霄台薛道衡从驾诗重峦下飞骑绝浦度连旗诗泾以渭浊书导渭自鸟鼠同穴注渭水出陇西郡首阳县鸟鼠山东至京兆入河山海经鸟鼠同穴之山渭水出焉而东流注于河`】碧嶂插遥天【`沈约游钟山诗郁律构丹巘崚起青嶂湛茂之歴山草堂应教诗离离插天树磊磊间云石张正见诗雨师清逺路风伯静遥天`】出红扶岭日【`书寅賔出日又丕冐海隅出日罔不率俾诗其雨其雨杲杲出日王粲游海赋吐星出日天与水际江淹别赋日出天而曜景何晏景福殿赋开建阳则朱炎艶日傅休奕诗青天敷翠彩朝日含丹晖隂铿诗栋里归云白窗外落晖红归藏苍帝起青云扶日`】入翠贮岩烟【`萧子钧诗山翠余烟积川平晚照收鲍照诗夜听横石波朝望宿岩烟`】叠松朝若夜【`名山记成都娑罗平有松状如杉而叶圆细亦不能髙重重偃盖如浮图沈约髙松赋朝吐轻烟薄雾夜宿迷鸟覊雌谢朓诗四面动清风朝夜起寒色`】复岫阙疑全【`説文岫山穴广韵山有穴曰岫谢灵运山居赋羣峯参差出其间连岫复陆成其坂沈约诗江移林岸微岩深烟岫复`】对此恬千虑【`世説对此茫茫不觉百端交集淮南子心常无欲可谓恬矣游心于恬舍形于佚汉书韩信传智者千虑必有一失愚者千虑必有一得云笈七籖游心虚静息虑无为`】无劳访九仙【`宋书天竺传九仙賮宝百神耸听列仙传涓子者着天人经四十八萹隐宕山能致风雨受伯阳九仙法谢庄舞马赋肃肃雝雝引八神而诏九仙沈约诗眷言采三秀徘徊望九仙范云诗石户栖十秘金坛谒九仙`】  

首春【`梁元帝纂要孟春曰首春王微诗蘅若首春华梧楸当夏翳`】  

寒随穷律变【`庾信郊祀歌次律将回穷纪微阳欲动细泉王褒诗嵗晚悲穷律鹖冠子寒温之变非一精之所化后汉书律歴志夫十二律之变至于六十犹八卦之变至于六十四也`】春逐鸟声来【`鲍照春日行春山茂春日明园中鸟多嘉声庾信诗昨夜鸟声春惊啼动四邻`】初风开带柳【`梁简文帝诗栁枝无极软春风随意来江总山庭春诗峯緑开河栁本集临池栁诗岸曲丝隂聚波移带影疎`】晚雪间花梅【`易林晚雪早霜王献之送梨帖今送梨三百颗晚雪殊不能佳江总诗惊花雪后梅`】碧林青旧竹【`谢万兰亭诗碧林辉翠萼庾信诗旧竹侵行径`】緑沼翠新苔【`潘岳西征赋莲花烂于緑沼江淹青苔赋芜阶翠地绕壁防墙恵标诗松门夹细草石磴染新苔`】芝田初雁去【`拾遗记昆仑山第九层山形渐小狭下有芝田蕙圃数百顷羣仙耕种焉曹植洛神赋尔乃税驾于蘅臯秣驷乎芝田孙楚鴈赋背青春而北息萧子显自序早鴈初莺开花落叶梁昭明太子四月启兹因去鴈聊寄刍荛`】绮树巧莺来【`梁简文帝诗八泉充绮树四柱暧临空江淹四时赋忆上国之绮树想金陵之蕙枝丘迟与陈伯之书杂花生树羣莺乱飞本集春台诗初莺一一鸣红树`】  

仪鸾殿早秋【`唐太宗实录贞观十八年十一月壬午宴父老仪鸾殿唐六典洛阳宫在皇城之北西北出曰洛城西门其内曰徳昌殿北曰仪鸾殿`】  

寒惊蓟门叶【`寰宇记木叶山在蓟州塞外曹植诗出自蓟北门遥望胡地桑庾信燕歌行寒雁嗈嗈度辽水桑叶纷纷落蓟门何逊诗防经秋叶飞骤见春流弥`】秋发小山枝【`王逸招隐士序招隐士者淮南小山之所作也庾信寻周处士诗梨红大谷晚桂白小山秋又赵国公集序大雅扶轮小山承盖`】松隂背日转【`江淹诗翩翩红鸟翼萧萧松柏隂隋焬帝古松树诗独留麈尾影犹横偃盖隂法苑珠林贝叶真文西流为始佛光背日东照为初`】竹影避风移【`庾信至仁山铭壁绕藤苗衘竹影又小园赋黄鹤戒露非有意于轮轩爰居避风本无情于钟鼓`】提壶秋菊岸【`刘伶酒徳颂动则操巵执瓢行则挈榼提壶陶潜游斜川诗提壶接賔侣引满更献酬离骚朝饮木兰之坠露兮夕餐秋菊之落英`】髙兴芙蓉池【`殷仲文诗独有清秋日能使髙兴尽案魏文帝有芙蓉池上诗谢灵运游南亭诗泽兰渐被迳芙蓉始发池庾信诗聊开郁金屋暂对芙蓉池`】欲知凉气早【`曹植诗初秋凉气发庭树微销落`】巢空燕不窥【`萧铨咏衔泥双燕诗截还犹短巢成新尚空庾信诗空巢逐树流梁简文帝双燕诗桂栋本曽宿虹梁早自窥`】  

咏风  

萧条起关塞【`晋王凝之风赋经五岭而萧条江淹诗适见叶萧条宋玉风赋夫风生于地起于青苹之末汉书贾山传秦破六国以为郡县筑长城以为闗塞又项籍传闗中阻山河四塞注东函谷南武闗西散闗北萧闗鲍照诗疾风冲塞起砂砾自飞杨`】摇飏下蓬瀛【`沈约咏风诗蝶逢飞摇飏燕值羽参差列子渤海之中有大壑其中有山四曰瀛洲五曰蓬防汉书建章宫太液池中有蓬莱瀛洲象海中仙山张衡西京赋列瀛洲与方丈夹蓬莱而骈罗　梁简文帝咏风诗飘飖散芳甸泛漾下蓬莱`】拂林花乱彩【`王台卿咏风诗暂拂兰池上禇爽禊赋风摇林而自清梁简文帝咏风诗屡荡新花开庾信诗风花直乱回谢朓赋旦耀彩于春风`】响谷鸟分声【`谢灵运文聆鸣禽于响谷梁简文帝诗严飚时响谷庾信诗深谷鸟声春`】披云罗影散【`杨乂云赋豁兮若披杳兮四防世説若披云雾而覩青天释名罗疎罗也孔范白云诗罗成玉女微梁简文帝咏云诗玉叶散秋影`】泛水织纹生【`尔雅风行水成文曰涟水波如锦文曰漪贺文标咏风诗泛水披垂杨鲍照诗清潭圆翠合花薄縁绮文虞骞诗细雨织斜文`】劳歌大风曲【`史记髙祖还沛酒酣作大风歌`】威加四海清【`大风歌威加海内兮归故乡书永清四海时哉弗可失`】  

咏雨  

罩云飘远岫【`傅咸喜雨诗灵岳兴庆云之飘飖陶潜归去来辞云无心以出岫谢朓诗中列逺岫呉均诗轻云纫逺岫细雨沐单衣`】喷雨泛长河【`西京杂记淮南方士有嘘吸为寒暑喷为雨雾鲍照河清颂长河巨济异源同清`】低飞昬岭腹【`谢朓观雨诗朔风吹飞雨鲍照苦雨诗沈云日夕昬骤雨淫朝旦庾信对雨诗繁云犹暗岭积雨未开庭庐山记白水在黄龙南即瀑布也水出山腹`】斜足洒岩阿【`刘逖对雨诗斜飞觉带风张恊苦雨诗雨足洒四溟庾肩吾诗雨足飞春殿张纉秋雨赋乍斜檐而上阶或从风而洒幕南史到洽传筑室岩阿沈约郊居赋眷岩阿而扺掌`】丛珠缔叶【`张纉秋雨赋髙枝而疎落诗集于灌木传灌木丛木也魏武帝乐府树木丛生梁元帝诗叶卷珠难溜刘孝武晚雨诗叶珠垂滴水`】起溜镜图波【`梁简文帝诗麦雨交新溜沈约亭雨诗出空宁可图入庭倍难赋张纉秋雨赋渌池泛澹圆波儵烁朱巨仁镜诗无波菱自动`】蒙栁丝添宻【`诗零雨其蒙应晹愁霖赋雨蒙蒙而雾零陶潜诗宻宻堂前栁梁简文帝栁诗杨栁乱成丝张恊苦雨诗宻雨如散丝陈后主折杨栁长条黄复緑垂丝宻且繁`】含吹织空罗【`广韵吹尺为切卢思道珠帘诗浮青带逺吹含光动细尘古乐府大妇织绮罗虞骞拟雨诗落晖散长足细雨织斜文`】  

秋日翠微宫【`旧唐书太宗纪贞观二十一年夏四月乙丑营太和宫于终南之上改为翠微宫五月戊子幸翠微宫雍录翠微宫武徳八年造名太和贞观二十一年改翠微宫`】  

秋光凝翠岭【`顔延之诗月树凝秋光江淹诗秋日悬清光庾阐诗翔霄拂翠岭緑涧濑岩间谢恵连诗蜚云兴翠岭芳飚起华薄`】凉吹肃离宫【`水经注文井祠南岸下有风穴虽三伏盛暑犹须袭裘寒吹凌人不可暂停陶潜诗今日天气佳清吹与鸣蝉汉书枚乗传脩治上林杂以离宫班固西都赋离宫别馆三十六所张衡西京赋郡国宫馆百四十五`】荷疎一盖缺【`鲍至山池诗荷疎不碍檝楚辞筑室兮水中葺之以荷盖又乗水车兮荷盖驾两龙兮骖螭拾遗记昭帝穿淋池广千步中植分枝荷一茎四叶状如骈盖宫人游宴必皆含嚼或折以蔽日`】树冷半帷空【`潘岳秋兴赋庭树摵以洒落劲风戾而吹帷萧慤秋晚诗叶疎知树落张华诗幽人守静夜回身入空帷谢恵连诗寂寞云幄空孔稚圭北山移文蕙帐空兮夜鹤怨`】侧阵移鸿影【`物类相感志阳鸟飞作八字在天人若张其一则飞行中缺一位也大曰鸿小曰鴈庾信文语其百发弓捷于猿吟论其百中剑深于鴈阵北史王肃传语及为国之道深防帝防促席移影不觉坐之疲也`】圆花钉菊丛【`钟防菊赋图花髙悬准天极也嵇含菊花铭璇蕤圆秀翠叶紫茎増韵钉以钉钉物续晋阳秋陶潜九日无酒坐宅边菊丛中采摘盈把`】摅懐俗尘外【`文心雕龙意得则抒懐以命笔按抒古作摅孔稚圭北山移文抗尘容而走俗状郭璞游仙诗髙蹈风尘外长揖谢夷齐`】髙眺白云中【`张衡海赋长寻髙眺惟水与天何逊诗去帆若不见试望白云中`】  

秋日  

爽气澄兰沼【`晋书王徽之传西山朝来致有爽气耳陆云鸣鹤诗垂翼兰沼濯清芳池`】秋香动桂林【`庾信诗岩深桂绝香晋书郤诜传诜对曰臣举贤良对防为天下第一犹桂林之一枝昆山之片玉拾遗记闇河之北有紫桂成林水经注林邑城隍壍之外香桂成林气清澄烟`】露凝千片玉【`蔡凝释海蒹葭苍而白露凝陶潜诗露凝无淑气天髙肃景澈庾信诗黄河春冰千片穿梁昭明答湘东王书玉露夕流`】菊散一丛金【`月赋菊散芳于山椒陈叔达咏菊诗露下发金英庾信赋一丛香草足碍人`】日吐髙低影【`周礼注土圭所以致四时日月之景也梁简文帝昭明太子集序舍精吐影古乐府陇上明星髙复低`】云垂防缀隂【`梁简文帝诗浓云垂画堂郭璞诗为盖停云隂西京赋布叶垂隂世説防稽王道子斋中夜坐于时天月明净谢景重曰意谓不如微云防缀`】蓬瀛不可望【`史记封禅书自威宣燕昭使人入海求蓬莱方丈瀛洲此三神山者其传在渤海中去人不逺患且至则船风引而去盖尝有至者诸仙人及不死之药在焉其物禽兽尽白而黄金银为宫阙未至望之如云始皇使人赍童男女入海求之船交海中皆以风为解曰未能至望见之焉刘孝绰诗无因追羽翮及尔宴蓬瀛`】泉石且娯心【`新论被丽弦歌取媚泉石刘孝绰诗反景入池林余光映泉石魏志王烈传注以典籍娯心魏文帝与呉质书髙谈娯心`】  

守岁【`荆楚嵗时记嵗暮家家具肴防诣宿嵗之位以迎新年相聚酣饮`】  

暮景斜芳殿【`梁昭明太子诗旰云縁宇隂晚景乗轩入刘铄诗愿垂薄暮景照妾桑榆时何逊闺怨闺閤行人断房栊月影斜庾信诗非是金罏气何闗柏殿香`】年华丽绮宫【`南史徐陵传今衣冠礼乐日富年华庾信杖赋年华未暮陈叔达诗金铺照春色玉律动年华洛阳伽蓝记观其殿庑绮丽无不叹息以为蓬莱仙室亦不是过江总乐府绮殿文雅遒玳筵欢趣宻`】寒辞去冬雪【`潘岳闲居赋背冬涉春隂谢阳施魏志焦先传注先自作一蜗牛庐后为野火所烧先因露寝冬雪大至袒卧不移马融长笛赋秋潦潄其下趾兮冬雪椯封乎其枝`】暖带入春风【`鲍照园葵赋风暖凌开土昌泉动説苑管仲曰吾不能以春风风人夏雨雨人梁简文帝诗春风随意来梁元帝诗春日春风过`】阶馥舒梅素【`鲍泉咏梅花诗可怜阶下梅飘荡逐风回王筠雪里梅花诗春近寒虽转梅舒雪尚飘王筠雪里梅花诗翻光同雪舞落素混冰池`】盘花卷烛红【`梁简文帝对烛赋挂同心之明烛施雕金之丽盘庾信对烛赋刺取灯花持桂烛还却灯檠下烛盘梁元帝对烛赋烛烬落烛花明又蜡蠋凝花彩梁简文帝对烛赋緑炬懐翠朱烛含丹`】共欢新故嵗【`宋书王僧达传九服同欢谢朓和沈约诗君有栖心地伊我欢既同荆楚嵗时记留宿嵗饭至新年十二日则弃之街衢以为去故纳新也薛道衡应教诗故年随夜尽初春逐晓生春秋繁露王者嵗一祭天于郊郊因于新嵗之初折杨栁歌春风尚萧条去故来如新`】迎送一宵中【`礼记天子乃帅三公九卿诸侯大夫以迎春于东郊又出土牛以送寒气王融诗清月迥将曙皓露零中宵`】  

咏雨  

和风吹緑野【`陆云诗和风飞清响慧净诗和风振淑气谢朓诗朔风吹飞雨谢灵运诗春晚緑野秀庾信诗緑野含膏润`】梅雨洒芳田【`风土记夏至雨曰黄梅雨梁元帝纂要梅熟而雨曰梅雨陆机雨扇赋游芳田而龙见`】新流添旧涧【`魏收武陵櫂歌花水足新流诸葛颖诗涧满新流浊庾信文翔禽歌转流涧弦喧`】宿雾足朝烟【`陶潜诗朝霞开宿雾众鸟相与飞鲍照诗髙墉宿寒雾梁元帝颂甘雨飞微犹藏宿雾鲍照诗朝望宿岩烟刘孝绰诗翠盖承朝景朱旗曳晓烟`】鴈湿行无次【`谢朓诗雾隐行鴈霜渺虚林庾信喜雨诗湿鴈防行来`】花霑色更鲜【`刘孝威春林晚雨诗花霑色更红刘孝先诗露下百花鲜`】对此欢登嵗【`淮南子嵗登年丰君臣上下同心而乐之国无愁人陶潜诗序登嵗之功既不可希朝夕所资烟火裁通`】披襟弄五弦【`宋玉风赋楚襄王游于兰防之宫宋玉景差侍有风飒然而至王乃披襟当之曰快哉此风寡人所与庶人共者耶王僧孺序道合神遇投分披襟礼记昔者舜作五弦之琴以歌南风张衡归田赋弹五弦之妙音注伏羲作琴有五弦者象五行也`】  

三层阁上置音声【`梁元帝青溪山馆碑云盖三层如在帝台之侧説文阁观也礼记声音之道与政通矣老子大器晚成大音希声宋玉赋寤春风兮发鲜荣洁斋俟兮恵音声`】  

绮筵移暮景【`张正见诗鸣玉文砌移觞溢绮筵梁元帝赋负步光之文剑惊汉阳之夕景北史王肃传语及为国之道帝促席移景不觉坐之疲也`】紫阁引宵烟【`晋书左贵嫔传比翼白屋双飞紫阁洛阳伽蓝记景明寺复殿重房交疏对霤青台紫阁浮道相通鲍照世子诞肓表诞躬紫阁膺祚朱绂王融诗髙树升夕烟层楼满初月梁简文帝诗夕波照孤月山枝敛夜烟`】隔栋歌尘合【`易上栋下宇以待风雨盖取诸大壮刘向别录鲁人虞公发声清晨歌动梁尘庾肩吾诗愿以重光曲承君歌扇尘`】分阶舞影连【`谢朓元防曲分阶赩组练充庭罗翠旗梁俊雅曲分阶等肃异列齐恭庾诗画屏风诗歌声上扇月舞影入琴弦`】声流三处管【`水经注百涧声流总成一川北史李彪传声流无穷义昭来裔汉书冯奉世传分屯三处诗钟鼓喤喤磬筦将将案管古作筦`】响乱一重弦【`隋书地理志五月望日竞渡之戱迅檝齐驰櫂歌乱响三礼图琴第一弦为宫次为商角征羽`】不似秦楼上【`沈约脩竹弹甘蕉文王岫敛云秦楼开照`】吹箫空学仙【`列仙传萧史者秦穆公时人善吹箫能致孔雀白鹤穆公女弄玉好之公妻焉一旦随鳯飞去故秦人作鳯女祠雍宫世有箫声梁简文帝诗挟瑟曽游赵吹箫屡入秦庾信春赋吹箫弄玉之台鸣佩凌波之水嵇康养生论世有谓神仙可以学得不死可以力致者`】  

赋得花庭雾  

兰气已薰宫【`庾信诗羙酒含兰气晋书乐志兰风发芳气盖世同其芬陶潜诗幽兰生庭前含薰待清风王僧孺诗出户望兰薰正义兰香草也汉诸池苑及许昌宫中皆种之`】新蘂半妆丛【`谢朓诗新兰初苒苒初蕊新菲菲南史徐妃传为半面妆梁简文帝诗花树含春丛`】色含轻重雾【`梁武帝诗众花杂色满上林王褒诗含雾似浮云北山移文敛轻雾藏鸣湍帝王世纪凡重雾三日必大雨`】香引去来风【`古辞绣幕围香风沈约诗澄雾迎香风陈后主诗风来香处移王台卿咏风诗浸淫不可识去来非有情`】拂树浓舒碧【`何逊诗拂树晓宜春梁邵陵王纶诗雾浓光若昼梁武帝诗舒芳耀緑垂轻隂`】萦花薄蔽红【`梁元帝春赋露霑枝而垂叶网萦花而曳风何逊诗清风消薄雾梁元帝雾诗时蔽摘花人沈趋雾诗窈郁蔽园林梁简文帝诗栁烟含半红`】还当杂行雨【`左思魏都赋畜为屯云泄为行雨梁元帝咏雾诗从风疑细雨暎日似游尘`】髣髴隐遥空【`晋书天文志髣髴若可见薛道衡诗遥空澄暮色清影散余光`】  

春池栁【`南史陆慧晓传慧晓与张融并宅其间有池池上有二株杨栁何防叹曰此池便是醴泉此木便是交让`】  

年栁变池台【`成公绥栁赋弥年载而成隂谢灵运诗池塘生春草园栁变鸣禽王胄诗栁黄知节变江总咏蝉诗鸣条噪林栁流响遍台池张正见诗池台间罗绮`】隋堤曲直回【`开河记大业中开汴渠两堤上栽垂栁诏民间有栁一株赏一缣百姓竞植之楚辞曽不知路之曲直兮南指月与列星`】逐浪丝隂去【`江禄诗逐波徒言是乗风还自失枚乗栁赋吁嗟细栁流乱轻丝梁简文帝诗杨栁乱成丝荆州记縁城隄边悉种细栁緑条散风青隂交陌傅休奕栁赋长茎舒而増茂兮宻叶布而成隂`】迎风带影来【`陈后主梅花落迎风香气来张正见诗迎风金珥落贺循诗长条本自堪为带梁简文帝诗弱影掣风斜傅休奕栁诗纷绮靡以从风兮若将往而复旋杜之松栁诗疎影度遥星`】疎黄一鸟哢【`梁元帝诗紫荷纷披兮疎黄何逊诗栁黄未吐叶刘孝威诗一鸟宿疎桐江总诗一鸟雾中来陶潜诗鸟弄欢新节梁简文帝晓春诗紫兰叶初满黄莺弄不稀`】半翠防眉开【`魏文帝栁赋应隆时而繁育扬翠叶之青纯祖孙登栁诗抽翠争连影梁简文帝诗长频串翠眉梁元帝树名诗栁叶生眉上庾信春赋眉将栁而争緑`】萦雪临春岸【`沈约从军行雪萦九折磴谢灵运诗海鸥戯春岸梁元帝诗栁条恒拂岸`】参差间早梅【`诗参差荇菜陆云赋长林参差陶潜诗梅栁夹门植谢燮早梅诗迎春故早发梁简文帝梅花赋梅花特早偏能识春又诗春栁发新梅江总诗二月栁争梅`】  

赋帘  

参差垂玉阙【`阙一作牖司马相如上林赋深林巨木崭岩参差阮籍诗日月逓参差梁武帝咏烛诗待我光泛滟为君照参差水经注积石圃形如偃盆上有金台玉阙元气之所合天帝君所治处也郭璞游仙诗翘手攀金梯飞步登玉阙晋书张轨传论玉阙悬险金城负固`】舒卷暎兰宫【`陆机鼔吹赋节应气以舒卷响随风而浮沈谢灵运书帙铭用舍以道舒卷不失王融乐府烟云乍舒卷宋玉风赋楚襄王游于兰台之宫庾信马射赋并试长秋之埓俱下兰池之宫`】珠光摇素月【`论衡玉色剖于石心珠光出于鱼腹梁简文帝镜象诗后卦七龙网前发四珠光古乐府昭昭素月明辉光烛我牀阮籍诗素月垂景晖陶潜诗素月出东岭`】竹影乱清风【`庾信至仁山铭壁绕藤苗衔竹影诗吉甫作颂穆如清风梁简文帝谢扇启肃肃清风即令象簟非贵`】彩散银钩上【`梁简文帝谢扇启依依散彩便觉夏室含霜索靖书势盖草书之为势也婉若银钩飘若惊鸾隋书苏威传威见宫中以银为幔钩因盛陈节俭之美髙祖为之改容`】文斜桂户中【`虞骞诗细雨织斜文楚辞桂栋兮兰橑梁元帝诗临流影桂沈约咏帐诗甲帐垂和璧螭云张桂宫`】惟当杂罗绮【`世説王丞相见衞洗马曰居然有羸形虽复终日调畅若不堪罗绮张正见诗前瞻富罗绮左頋足鸳鸯隋书髙祖纪盛粉黛而执干戈曳罗绮而呼警跸`】相与媚房栊【`晋子夜歌妖冶顔骀荡景色复多媚温风入南牖织妇懐春意钟嵘诗品丘迟防缀暎媚似落花依草班防妤赋房栊虚兮风泠泠传亮感物赋鉴月朗于房栊梁简文帝诗无因谢神女一为出房栊`】  

秋日  

菊散金风起【`谢荘月赋菊散芳于山椒苏侃塞客吟菊笼泉而散英张恊诗金风扇素节丹霞启隂期`】荷疎玉露圆【`鲍至山池诗荷疎不碍楫石浅好萦苔梁简文帝南郊颂玉露霑墀梁昭明答湘东王书玉露夕流　梁元帝诗竹径露初圆`】将秋数行鴈【`礼记仲秋之月肓风至鸿鴈来季秋之月鸿鴈来賔北史义均行鴈次若贯鱼庾信晚秋诗可怜数行鴈防防逺空排`】离夏防林蝉【`卢谌感运赋朱明送夏白露迎秋礼记仲夏之月蝉始鸣季夏之月寒蝉鸣曹植蝉赋在炎阳之仲夏兮始游豫乎芳林张正见诗秋鴈写遥天园栁集惊蝉沈君攸惊早蝉诗日暮野风生林蝉节鸣`】云凝愁半岭【`子夜呉歌寒云浮天凝江总诗寒云凝不解戴逵闲游讃岩岭高则云霞之气鲜晋书阮籍传籍尝于苏门山遇孙登与商畧终古及栖神道气之术登皆不应籍因长啸而退至半岭闻有声若鸾鳯之音响乎岩谷乃登之啸也`】霞碎缬髙天【`北山移文髙霞孤暎诗莫髙匪天徐广秋赋天髙气清薛道衡诗髙天澄逺色秋气入蝉声`】还似成都望【`一统志四川成都府古为蜀国秦置蜀郡汉分置广汉郡武帝置益州蜀郡焉晋改蜀郡为成都国地理通释公孙述改蜀郡为成都`】直见峨眉前【`地理通释峨嵋大山在嘉州峨嵋县西七里两山相对望之如峨眉中峨眉在县东南二十里西魏置眉州在峨嵋之隂蜀都赋抗峨嵋之重阻峨嵋山名在成都犍为界靣之故曰抗也舆地记峨嵋山眉州城南来自岷山连冈叠嶂延袤三百余里至此突起三峯其三峯对峙宛若蛾眉`】  

明皇帝  

经鲁祭孔子而叹之  

夫子何为者【`论语夫子何为史记项羽纪客何为者`】栖栖一代中【`论语微生亩谓孔子曰丘何为是栖栖者与阳固演赜赋孔栖栖而不息兮终见黜于庶邦周礼春官大司乐注分用一代之乐呉志韦曜传汉氏承秦则有叔孙通定一代之仪曜之才学亦汉通之次也江淹赋拾一代而笑浅访古人而求深`】地犹邹氏邑【`论语孰谓鄹人之子知礼乎广韵邹县名属兖州鄹同汉书地理志济南郡县梁邹水经济渠又东北至梁邹县西分为二`】宅即鲁王宫【`孔安国尚书序鲁恭王壊孔子旧宅以广其居升堂闻金石丝竹之音乃不壊宅汉书景帝十三王传程姫生鲁恭王余又恭王徙鲁好治宫室壊孔子旧居以广其宫闻钟磬琴瑟之声不敢复壊于其壁中得古文经传`】叹鳯嗟身否【`论语子曰鳯鸟不至河不出图吾已矣夫李徳林天命论泣麟叹鳯栖栖汲汲虽圣达而莫许也卢照邻山行诗狂歌欲叹鳯易先否后喜晋书凉王李嵩传吾自立身不营世利经涉累朝通否任时`】伤麟怨道穷【`春秋西狩获麟注麟者仁兽圣王之嘉瑞也仲尼伤嘉瑞之无应故因鲁春秋而脩之绝笔于获麟史记孔子世家西狩见麟曰吾道穷矣`】今防两楹奠【`礼记孔子曰畴昔之夜梦坐奠于两楹之间张恊诗折冲樽爼间制胜在两楹曹植诗揽衣出中闺逍遥步两楹`】当与梦时同【`后汉书边韶传寐与周公通梦静与孔子同意法苑珠林若昼縁青黄梦想还同此为想梦`】  

唯此温泉是称愈疾岂余独受其福思与兆人共之乗暇寻游乃言其志【`雍录温汤在临潼县南一百五十步一统志骊山在临潼县东南三里山之麓温泉所出博物志凡水源有石流黄其泉则温或云神人所暖主疗疾辛氏三秦记骊山汤可以去疾消病白帖倍药石之功蠲除六疾易井渫不食为我心恻可用汲王明并受其福书一人有庆兆民赖之参同契后序循游寥廓书诗言志歌永言`】  

桂殿与山连【`庾肩吾诗桂殿月偏来十道志贞观十八年诏阎立徳营建宫殿御汤名汤泉宫太宗临幸制碑咸亨三年名温泉宫天寳六载改为华清宫于骊山上益治汤井为池台殿环立山谷又明皇即山建宫大扺宫殿包褁骊山一山而缭墙周遍其外庾信赋节竪山连文横水蹙`】兰汤涌自然【`楚辞浴兰汤兮沐芳郑义真奉和过温泉诗汤泉恒独涌庾信温汤碑山间涌水实表忠诚老子人法地地法天天法道道法自然庄子行之以五徳应之以自然淮南子因天地之自然`】隂崖含秀色【`説文隂闇也水之南山之北也西征赋眺华顶之隂厓鲍照诗隂厓积夏雪汉书礼乐志含秀垂颖续旧不废张衡七辨秀色羙艶陆机日出东南隅行秀色若可餐传休奕艳歌行秀色若珪璋刘孝绰诗林塘多秀色`】温谷吐潺湲【`刘义恭温泉诗秦都壮温谷汉京丽汤泉杨思元诗丰城观汉迹温谷幸秦余郑义真诗温谷岂知寒沈佺期诗水从金穴吐云是玉衣来九歌观流水兮潺湲七发瀄汨潺湲波扬流洒张衡赋乱弱水之潺湲兮逗华隂之湍渚`】绩为触邪着【`诗丰水东注维禹之绩魏都赋温泉毖涌而自浪华清荡邪而难老刘逖浴温汤诗神井堪消疠温泉足荡邪南史向靖传所在著绩后汉书邳彤传凡言成事者以功着易显`】功因养正宣【`晋书陶侃传賛任隆三事功宣一匡宋书武帝纪行幸所经莅民之职功宣于聼即加甄赏易山下出泉防以养正圣功也`】愿言将亿兆【`诗寤言不寐愿言则陆机诗慷慨谁为感愿言懐所钦战国防苏秦説楚威王曰此两防者相去有亿兆之数后汉书传賛俾建永昌同编亿兆晋书周嵩传下收亿兆元元之命刘琨表亿兆攸归广韵十万曰亿十亿曰兆`】同此共昌延【`傅休奕诗普天同乐育庾信诗有庆兆民同论年天子万宋书顔延之传天下之务当与天下共之荘子天下有道与物皆昌博雅延延迟迟长也马融广成颂歴万载而永延曹植文天禄永延`】  

过老子庙【`案此诗亦见李白集史记老子传老子者楚苦县厉乡曲仁里人也姓李氏名耳字伯阳谥曰周守藏室之史也脩道德其学以自隐无名为务葛道徳经序周时托神李母剖左腋而生生即皓然号曰老子`】  

仙居懐圣徳【`案仙居萧士赟补注本作先君云唐祖老子故称为先君史记封禅书公孙卿曰仙人好楼居于是上令长安作蜚亷桂观甘泉作益延夀观使卿持节设具而神人郑愔诗地轴仙居逺史记五帝纪髙阳有圣德`】灵庙肃神心【`蔡邕王子乔碑咨访其验信而有征乃造灵庙以休厥神梁简文帝伍员庙诗洪涛犹鼓怒灵庙尚凄清应贞诗神心所授不言而喻`】草合人踪断【`谢朓诗草合亭臯逺霞生川路长江淹诗再逢緑草合重见翠云生庾肩吾陇西行草合前迷路云浓后暗城广韵从迹也司马相如难蜀父老舟车不通人迹罕到张恊诗溪壑无人迹荒楚郁萧森`】　尘浓鸟迹深【`谢庄月赋緑苔生阁芳尘凝榭许慎説文序黄帝之史苍颉见鸟兽迒之迹知分理之可相别异也初作书契阮籍乐论黄帝咏云门之神少昊歌鳯鸟之迹李白诗遗我鸟迹书飘然落崕间`】流沙丹灶没【`书导弱水至于合黎余波入于流沙列仙传老子西游闗令尹喜知真人当过物色而得之与老子俱至流沙之西服巨胜实莫知所终地理通释流沙在沙州八十里其沙随风流行江淹别赋守丹灶而不顾链金鼎而方坚周正诗菊源流余水丹灶起残烟庾信诗自可寻丹灶何劳忆酒垆`】闗路紫烟沉【`史记老子传正义抱朴子云老子西游遇闗令尹于散闗或以为函谷闗沈约碑文北抚崤潼平涂不过七百西接峣武闗路曽不盈千徐陵与齐尚书令书河桥马渡曽非宋典之奸闗路鸡鸣皆是田文之客闗令尹内传闗令登楼四望见东极有紫气西迈喜曰九十日之外法应有圣人经过京邑至期乃斋戒其日果见老子郭璞游仙诗赤松临上游驾鹤乗紫烟鲍照诗扬芬紫烟上垂彩緑云中`】独伤千载后【`江淹别赋回文诗兮影独伤汉书王褒传千载一防论説无疑何妥诗小臣属千载时幸预簮缨魏文帝脩孔子庙诏千载之后莫不脩其文以述作`】空余松栢林【`诗如松栢之茂无不尔或承礼记其在人也如竹箭之有筠也如松栢之有心也左思蜀都赋楩楠幽蔼于谷底松栢蓊郁于山峯江总诗采桑归路河流深忆昔相期栢树林`】  

途次陜州【`元和志陜州禹贡豫州之域周为二伯分陜之地又为古之虢国战国时为魏地后属韩秦属三川郡汉为农郡之陜县后魏太和十一年置陜州改恒农郡十八年罢义寜元年置农郡武徳元年改为陜州一统志陜州在河南府城西三百里`】  

境出三秦外【`三辅黄图秦置内史以领闗中项籍分其地为三以章邯为雍王都废丘司马忻为塞王都栎阳董翳为翟王都髙奴谓之三秦一统志兴平县在西安府城西一百里秦名废丘又栎阳城在临潼县北五十里又髙奴城在延安府鄜州城东五里`】途分二陜中【`潘岳西征赋眄山川以懐古怅揽辔于中途又周召之所分二南之所交郡国志陜县有陜陌二伯所分括地志陜原在陜州陜县西南二十五里分陜从原为界集古录陜州石柱相传以为周召分陜所立`】山川入虞虢【`易地险山川丘陵也西征记陜县周召分职处南倚山原北临黄河左传晋侯复假道于虞以伐虢元和志故虞城在平陆县东北五十里虞山之上又州里城即古虢国城虢山在陜县西二里临黄河又虢有三北虢今陜州平陆县东虢今荥阳县西虢今鳯翔府扶风县一统志平陆县在山西解州城东南九十里春秋虞国地隋属蒲州唐贞观初属陜州又虢州城在河南府灵宝县治南陜州城西六十里`】风俗限西东【`汉书地理志凡民刚柔缓急音声不同系水土之风气故谓之风好恶取舍随君上之情欲故谓之俗公羊传自陜以东周公主之陜以西召公主之郑氏诗谱武王代纣定天下六州得二公之德化尤纯故独录之属之太师其得圣人之化者谓之周南得贤人之化者谓之召南`】树古棠隂在【`杨素诗树寒偏易古尔雅杜甘棠也诗蔽芾甘棠勿翦勿伐召伯所茇史记燕世家召公巡行乡邑有棠树决狱其下民人思召公之政懐甘棠不敢伐歌咏之作甘棠之诗括地志邵伯庙在洛州夀安县西北五里后人懐其德因立庙有棠在九曲城东阜上九域志召伯甘棠树在陜州府署西南隅资治通鉴注陜州有甘棠驿以此得名`】耕余让畔空【`史记周纪西伯隂行善诸侯皆来决平于是虞芮有狱不能决乃如周入界耕者皆让畔未见西伯皆惭潘岳西征赋耕让畔以闲田霑姫化而生棘元和志平陆县西六十五里即虞芮争田让为闲田之所一统志平陆芮城二县界有让畔祠祀虞芮二君又平陆县西五十里有闲田古迹即二国相让之地俗呼让畔城`】鸣笳从此去【`唐书仪衞志大驾卤簿鼓吹前部铙鼓十二歌箫笳次之魏文帝与呉质书从者鸣笳以启路文学托乗于后车`】行见洛阳宫【`唐书地理志东都隋置武徳四年废贞观六年号洛阳宫皇城曲折以象南宫垣名曰太微城宫城在皇城北象北辰武后号太初宫`】  

野次喜雪【`易旅即次广韵三宿曰次晋书頋荣传露营野次星言宿驾王勃诗征骖临野次`】  

拂曙辟行宫【`庾信对烛赋莲帐寒檠拂曙书辟四门蔡邕独防天子自谓曰行在所巡狩天下所奏事处皆为宫左思呉都赋梁岷有行宫之基`】寒臯野望通【`离骚兰臯注泽曲曰臯栁恽诗亭臯木叶下陇首秋云飞曹植赋野萧条而望极旷千里而无人`】繁云低逺岫【`论衡初出为云繁云为翳谢恵连雪赋寒风积愁云繁庾信诗隂云敛向低呉均诗轻云纫逺岫细雨沐单衣陈后主诗北宫瞻逺岫南服阻遥江`】飞雪舞长空【`楚辞増冰峨峨飞雪千里些谢朓诗飞雪天山来飘聚绳櫺外鲍照诗集君瑶台上飞舞两楹前世説谢太傅寒雪日内集与儿女讲论文义俄而雪骤公欣然曰白雪纷纷何所似兄子胡儿曰撒防空中差可拟兄女道韫曰未若栁絮因风起呉均咏雪诗萦空如雾转凝阶似花积张正见诗同云遥暎岭瑞雪近浮空唐太宗诗夕雾结长空`】赋象恒依物【`谢恵连雪赋值物赋象任地班形又既因方而为珪亦遇圆而成壁`】萦回屡逐风【`谢恵连雪赋末萦盈于帷席注萦盈回委之貌曹植洛神赋飘飖兮若流风之回雪王衡玩雪诗皎洁随处满流乱逐风回`】为知勤恤意【`书上下勤恤左传阖庐勤恤其民而与之劳逸国语先王非务武也勤恤民隐而除其害也`】先此示年丰【`左传三时不害而民和年丰毛长诗传丰年之冬必有积雪谢恵连雪赋盈尺则呈瑞于丰年又雪賛气遍霜繁年丰积雪张正见诗九冬飘逺雪六出表丰年`】  

送贺知章【`旧唐书明皇纪天宝三载正月庚子遣左右相以下祖别贺知章于长乐坡上赋诗赐之又知章传知章防稽永兴人少以文词知名举进士累授工部侍郎兼秘书监充集贤院学士俄迁太子賔客银青光禄大夫自号四明狂客又称秘书外监天宝三载因病恍惚上疏请度为道士求还乡里乃舍本乡宅为观上许之`】  

遗荣期入道【`张恊咏史诗达人知止足遗荣忽如无新书致道者以言入道者以忠积道者以信树道者以人`】辞老竟抽簮【`左传随武子请老蔡邕陈太丘碑年已七十遂隐丘山悬车告老沈约侍宴乐游苑诗将陪告成礼待此未抽簮庾信小园赋试偃息于茂林乃久羡于抽簮`】岂不惜贤达【`后汉书李固传天地之心福谦忌盛是以贤达功遂身退全名养夀又黄宪传太守王公在郡礼进贤达多所降致不能屈宪`】其如髙尚心【`易不事王侯髙尚其志谢灵运诗幽人常坦步髙尚邈难匹北齐书樊逊传星干帝座不易髙尚之心月犯少微终存耿介之志`】寰中得秘要【`谢庄鹦鹉赋审国音于寰中李百药诗声教尽寰中后汉书方术传任文公明晓天官风角秘要晋书韦謏传雅要儒学善著述羣言秘要无不综览`】方外散幽襟【`庄子孔子曰彼游方之外者也而丘游方之内者也按彼谓孟子反子琴张晋书谢奕传桓温辟为安西司马曹植七启雍容暇豫娯志方外鲍照舞鹤赋散幽襟以验物伟胎化之僊禽唐太宗诗眺瞩散灵襟`】独有青门饯【`三辅黄图长安城东出南头第一门曰霸城门民见门色青名曰青城门或曰青门亦曰青绮门又霸桥在长安东汉人送客至此折栁赠别`】羣僚怅别深【`扬雄甘泉赋命羣僚歴吉日恊灵辰曹植乐府杯来一何迟羣僚以次行江淹别赋黯然销魂者惟别而已矣`】  

轩游宫十五夜【`轩游宫不详出处`】  

行迈离秦国【`诗行迈靡靡中心摇摇史记苏秦列传秦四塞之国被山带渭又孔子世家孔子曰秦国虽小其志大`】巡方赴洛师【`易先王以省方观民设教梁升卿诗从来汉京盛未若此巡方书予惟乙夘朝至于洛师注洛师犹言京师也`】路逢三五夜【`潘尼诗道逢深识士举手对吾揖梁元帝诗髙楼三五夜流影入丹墀刘孝绰诗明明三五月垂影当髙树江总诗三五兔辉成浮云冷复轻`】春色暗中期【`梁简文帝诗春色映宫来庾信诗春色方盈野世説暗中摸索亦得`】闗外长河转【`汉书武帝时杨仆征南越有功耻为闗外人元鼎三年冬徙函谷闗于新安以故闗为农庾信诗移住华隂下终为闗外人鲍照河清颂长河巨济异源同清`】宫中淑气迟【`出师表宫中府中梁元帝诗莫春多淑气斜影落髙舂`】歌钟对明月【`晋语郑伯纳女乐二八歌钟二肆公赐魏綘女乐一八歌钟一肆鲍照诗庭下列歌钟陆机诗明月入我牗子夜四时歌明月照桂林`】不减旧游时【`呉均诗不减汲长孺向秀思旧赋追思曩昔游宴之好`】  

观防河俗戯【`并序武平一景龙文馆记中宗幸梨园命侍臣为抜河之戱以大麻絙两头系十余小索毎索数人执之以挽力弱为输旧唐书薛存诚传父胜能文尝作防河赋词致浏亮为时所称`】  

俗传此戱必致年丰故命北军以求嵗稔【`史记吕后纪太尉欲入北军不得入襄平侯通持节矫内太尉北军太尉遂将北军唐六典南军若今诸尉也北军若今左右羽林也`】  

壮徒恒贾勇【`史记项羽纪壮士能复饮乎公羊传秋八月壬午大阅大阅者何简车徒也徐陵侯安都徳政碑率是骁徒仍开岭峤左传欲勇者贾余余勇隋书宇文庆传从武帝攻河隂先登攀堞中石绝而复苏帝劳之曰卿之余勇可以贾人也`】防拒抵长河【`史记王翦传问军中戯乎对曰方投石超距注超一作防汉书甘延夀传少善骑射为羽林投石防拒绝于等伦注防拒者有人连坐相把据地距以为坚而能防取之也今人犹有防之戱盖防拒之遗法呉都赋袒裼徒搏防距投石之部江淹尚书符索铁防距孤视万旅晋书孝武帝纪论西逾剑岫而跨灵山北振长河而临清洛鲍照河清颂长河巨济异源同清唐太宗诗春搜驰骏骨总辔俯长河`】欲练英雄志【`礼记孟秋之月天子乃命将帅选士励兵简练杰俊魏志曹公法令既行士卒精练魏志武帝纪注刘备来奔或谓太祖曰备有英雄志人物志草之精秀者为英兽之防羣者为雄江淹为萧太尉拜扬州牧章臣景能验才无假外镜撰已练志久恻内涯`】湏明胜负多【`孙子夫未战而庙算胜者得算多也史记陈丞相世家有尾生孝己之行而无益于胜负之数晋书律歴志望敌知吉防闻声效胜负百王不易之道也北史齐神武帝纪自东西魏搆兵邺下毎先有黄黒螘阵闘占者以为黄者东魏戎衣色黒者西魏戎衣色人间以此候胜负`】噪齐山岌嶪【`周礼夏官大司马中冬教大阅及所鼔皆駴车徒皆噪薛道衡诗笳声喧陇水鼓曲噪渔阳孙子不动如山陈琳武帝赋八部方置山布星陈西京赋疏龙首以抗殿状巍嵯以岌嶪説文岌嶪山髙貌或作嶫`】气作水腾波【`左传夫战勇气也一鼓作气再而衰三而竭淮南子善用兵者势如决积水于千仭之隄尉缭子胜兵似水张衡羽猎赋雾合云集波流雨注木华海赋泱漭澹泞腾波赴势鲍照书腾次触天髙浪灌日`】预期年嵗稔【`易林膏我下土年嵗大茂又仓库盈亿年嵗有息啇人留连虽久有得后汉书明帝纪人无徭役嵗比登稔`】先此乐时和【`诗小序华黍时和嵗丰宜黍稷也礼记动已而天地应焉四时和焉尔雅四时和为通正谓之景风梁简文帝南郊颂画一之政万代表于时和三章之律百姓沐于仁夀`】  

同刘晃喜雨  

节变寒初尽【`后汉书蔡邕传邕姓至孝母常滞病三年邕自非寒暑节变未尝觧襟带江逌诗髙风催节变王胄乐府栁黄知节变草緑识春归徐丘立春诗薄夜迎新节当鑪即晚寒张説诗嵗后寒初变春前芳未开唐太宗诗送寒余雪尽太上隐者诗山中无歴日寒尽不知年`】时和嵗已春【`老子冲气为和楚词青春受谢白日昭春气奋发万物遽傅咸诗春敷和气百鸟翔鸣梁元帝纂要孟春曰上春初春开春发春献春首春`】繁云先合寸【`庾信对雨诗繁云犹暗岭积雨未开庭谢恵连雪赋寒风积愁云繁潘尼赋气触石而结蒸兮云肤合而仰浮尚书太五岳触石而出云肤寸而合不崇朝而雨者惟防山云乎注侧手为肤按指为寸`】膏雨自依旬【`诗芃芃黍苗隂雨膏之左传小国之仰大国也如百谷之仰膏雨广韵十日曰旬盐铁论周公太平之时风不鸣条雨不破块旬而一雨雨必以夜京房易候太平之时十日一雨尸子神农治天下欲雨则雨五日为行雨旬为谷雨旬五日为时雨`】飒飒飞平野【`楚辞风飒飒兮木萧萧鲍照喜雨诗族云飞泉室刘孝标望雨诗飞雨入阶廊梁简文帝铭郁郁翠微辽辽平野`】霏霏静暗尘【`诗今我来思雨雪霏霏楚辞云霏霏而承宇梁简文帝赋得入阶雨诗细雨阶前入洒砌复沾帷何逊诗夜雨滴空阶唐太宗冬狩诗骑敛原尘静九歌使冻雨兮洒尘`】悬知花叶意【`梁武陵王纪诗悬知意气薄不着去时衣庾信诗悬知曲不悮无事畏周郎宋玉风赋邸华叶而振气晋书嵇康等传论一其原本体无为之用分其华叶开寓言之道史记好学深思心知其意`】朝夕望中新【`诗温恭朝夕执事有恪又跂予望之隋炀帝望江南光景好轻彩望中斜梁元帝诗花新摘未舒阳缙诗青门小苑物华新`】  

千秋节赐羣臣镜【`唐明皇帝实录帝以垂拱元年八月五日生于东都开元十七年八月癸亥宴百僚于花萼楼下左相乾曜右相説上表请以为千秋节着之甲令布之天下咸令宴乐羣臣以是日献甘露醇酎上万嵗夀酒王公戚里进金镜绶带士庶以结丝承露囊相遗问村社作夀酒宴乐増韵镜鉴也`】  

铸得千秋镜【`轩辕内传帝防王母铸镜十二随日用之国史补扬州旧贡江心镜五月五日扬子江心所铸也`】光生百链金【`释名镜景也有光景也新语无膏泽而光润生不刻画而文章成晋书舆服志赵武灵王以金貂饰首以为金取刚强百链不耗貂内劲悍而外柔缛西京杂记戚姫以百链金为彄环照见指骨上以赐侍儿各四枚拾遗记方丈山有池泥色青百链成金`】分将赐羣后【`书分宝玉于伯叔之国时庸展亲又乃日觐四岳羣牧班瑞于羣后传后君也荀朂乐歌肆觐羣后爰及卿士后汉书儒林传序坐明堂而朝羣后登灵台以望云物`】遇象见清心【`庄子至人之用心也若镜不将不迎应而不藏庾信镜赋镜乃照胆照心难逢难值世説顾家妇清心玉暎自是闺房之秀`】台上冰华澈【`邺中记西台高六十七丈上作铜鳯皆铜笼疏云母幌庾信灯赋卷衣秦后之牀送枕荆台之上傅休奕大寒赋百川明而不流兮冰冻合于四海刘勰新论火不吹则无外耀之光镜不莹必阙内影之照故吹成火之光莹为镜之华`】中月影临【`鲍照诗中多佳人谢朓诗中列逺岫庭际俯乔林洞防记帝于望鹄防西起俯月台台下穿池登台以眺月影入池中使宫人乗舟弄月影因名影娥池梁元帝望江中月影诗澄江涵皓月水影若浮天`】更衔长绶带【`唐书车服志以雕衔绶带谓其行列有序也汉武内传西王母交带灵飞绶汉官仪绶长一丈二尺法十二月广三尺法天地人也`】留意感人深【`战国防故敢献书以闻唯君王之留意焉韩诗外传子夏曰实之与实如胶如漆虚之与虚如冰见日君子可不留意哉汉书艺文志游文于六经之中留意于仁义之际礼记乐也者圣人之所乐也而可以善民心其感人深其移风易俗故先王着其教焉`】  

送赵法师还蜀因名山奠简【`唐六典道士有三号其一曰法师唐诗纪事赵法师观宇在今蜀州新津县史记封禅书天子祭天下名山大川诸侯祭其疆内名山大川诗上下奠瘗疏奠谓置之于地瘗谓埋之于土蔡邕独断防者简也其制长二尺短者半之释名简间也编之篇篇有间也刘义公诗金牒封梁父玉简禅太山`】  

道家奠灵简【`史记礼书孝文好道家之学山海经山实生良玉黄帝取山之防投之钟山之隂云笈七籖轩辕黄帝以所佩灵宝五符真文书金简一通封于钟山一通藏于宛委之山史记封禅书防山封广丈二尺髙九尺其下则有玉牒书书秘桓谭新论修封防山瘗玉太宗注凡封山则埋玉`】自昔仰神仙【`诗自古在昔汉书郊祀志燕齐方士言有神仙祭祀致福之术者以万数天隐子在人曰人仙在天曰天仙在地曰地仙在水曰水仙能变通曰神仙`】真子今将命【`汉书艺文志神仙者所以保性命之真而游方于外者也真诰夫得为真人者事事皆尽得真也徐陵碑法王真子论语阙党童子将命沈佺期诗古今贵将命`】苍生福可传【`书帝光天之下至于海隅苍生通鉴开元十三年明皇帝封泰山帝问礼部侍即贺知章曰前代玉牒之文何故秘之对曰或宻求神仙故不欲人见帝曰吾为苍生祈福耳乃出玉牒宣示羣臣唐乐章聆忾息僾周旋九韶遍百福传`】江山寻故国【`蔡邕任巴郡太守谢表巴土长逺江山脩隔华阳国志蜀之为邦天文井络辉其上地理岷嶓镇其域五岳华山表其阳四凟汶江出其徼顔延之诗故国多乔木空城凝寒云`】城郭信依然【`释名城盛也盛受国都也郭廓也廓落在城外也搜神记有白鹤集于辽东华表言曰有鸟有鸟丁令威去家千嵗今来归城郭如故人民非列仙传苏耽仙去后有白鹤十数只集郡东门楼上一只以口书字曰城郭是人民非三百甲子当复归咸谓是耽南史沈文季传依然犹有故情`】二室遥相望【`一统志逍遥山在成都府简县西三十里山北有层崖崖有东西二室西室后有丹灶又有石窟扬雄河东赋登六观而遥望兮聊浮游以经营水经注山堂水殿烟寺相望`】云囘洞里天【`水经注方岭云囘竒峯霞举张恊七命翕忽挥霍云囘风行茅君内传洞天三十六所乃真仙所居宋之问诗人隔壶丘地龙游洞里天`】  

幸蜀西至剑门【`唐书明皇纪天宝十七载七月庚辰次蜀都又地理志剑南道剑州普安郡县剑门寰宇记剑州剑门县诸葛武侯相蜀于此立剑门以大剑山至此有隘束之路故曰剑门一统志大剑山在剑州北二十五里一名梁山山海经髙梁之山西接岷崌东引荆衡刘仪鳯剑阁记云梁山之险蜀所恃以为外户即此其山峭壁中断两崖相嵚如门之辟如剑之植故又名剑门山`】  

剑阁横云峻【`水经注小剑戍北去大剑三十里连山绝险飞阁相通故谓之剑阁也左思蜀都赋縁以剑阁阻以石门注剑阁谷名自蜀通汉中道一由此背有阁道在梓潼郡东北郭璞賛华岳云峻削成四方沈约铭表峻苍云张载剑阁铭穷地之险极路之峻`】銮舆出狩回【`班固西都赋乗銮舆备法驾书五载一巡守诗东有甫草驾言行狩顔延之诗虞风载帝狩夏谚颂王游`】翠屏千仭合【`卢山后录清辉阁对庐阜如青天翠屏孙绰游天台山赋践莓苔之滑石抟壁立之翠屏列子周穆王筑中天之台其髙千仞枚乗七发上有千仭之峯剑阁铭壁立千仭`】丹嶂五丁开【`水经注石路崎岖岩嶂峻崄沈约钟山诗郁律构丹巘崚嶒起青嶂华阳国志蜀有五丁力士能移山秦恵王作石牛五头朝防金其后曰牛便金蜀人悦之使使请石牛王许之乃遣五丁迎石牛秦从石牛道伐蜀`】灌木萦旗转【`诗集于灌木左思诗何事待啸歌灌木自悲吟谢灵运山居赋灌木森沉以防茂梁简文帝七励丹旌风转碧幔云移`】仙云拂马来【`萧诠诗别有仙云起时向楚王宫张融海赋通云交拂连韵共风庾信诗云低马上人梁元帝诗拂马似尘飞陈后主诗髻影杂云来`】乗时方在徳【`呉越春秋汤武乗四时之利而制夏殷史记呉起传魏武侯浮西河而下中流顾而谓呉起曰美哉乎山河之固此魏国之宝也起对曰在徳不在险剑阁铭兴实在徳险亦难恃`】嗟尔勒铭才【`晋书张载传载博学有文章太康初至蜀省父道经剑阁载以蜀人恃险好乱因着铭以作诫益州刺史张敏见而竒之表上其文武帝遣使镌之于剑阁焉剑阁铭勒铭山阿敢告梁益`】  

同玉真公主过大哥山池【`唐书中宗八女传玉真公主字持盈封崇昌县主髙宗孙睿宗女弟张九龄勅赐宁王池宴诗序开元三年春上幸宁王第叙家人礼上曰大哥作好主人阿瞒但谨为上客旧唐书让皇帝宪传宪于胜业坊东南角赐宅明皇于兴庆宫西南置楼题曰花萼相辉之楼时登楼闻音乐声即召升楼同榻宴谑或便幸其第赐金分帛厚其欢赏`】  

地有招贤处【`史记燕世家燕昭王卑身厚币以招贤者汉书梁孝王传孝王筑东苑方三百里招延四方豪杰刘潜诗尚识招贤阁犹懐爱士风`】人传乐善名【`后汉书东平王苍传王朝京师月余还国帝手诏国中传曰日者问东平王处家何等最乐王言为善最乐其言甚大副是腰腹矣沈烱始兴昭烈王碑东平之乐善陈思之丽藻礼记夫防达于乐而不达于礼是以传于此名也`】鹜池寻九达【`王筠诗春生鴈鹜池尔雅一达谓之道路二达谓之岐旁三达谓之剧旁四逹为之衢五达谓之康六达谓之庄七达谓之剧骖八达谓之崇期九达谓之逵水经注通逵九达`】龙岫对层城【`西京杂记梁孝王好宫室苑囿之乐筑兔园有落猿石栖龙岫淮南子昆仑山有层城九重世説遥望层城丹楼如绮`】桂月先秋冷【`虞喜安天论月中仙人桂树今视其初生见仙人之足渐已成形江总七夕诗汉曲天榆冷河边月桂秋庾信文桂月危悬风泉虗韵又黄帝见广成子賛疎云即雨落木先秋顔延之诗秋至恒早寒`】苹风向晚清【`宋玉风赋夫风生于地起于青苹之末梁昭明太子诗霏云出翠岭凉风起青苹隂铿诗向晚判胜朝宋文帝诗林下夕风清梁简文帝诗帷风依夜清`】鳯楼遥可见【`晋宫阁名洛阳有鳯凰楼总章观仪鳯楼在观上观之南别有翔鳯楼顾野王诗鳯楼临广陌江淹诗鳯楼箫管开庾信诗中天遥可望终防仰鹍弦`】彷佛玉箫声【`司马相如子虚赋忽忽若神仙之彷佛列仙传萧史秦穆公时人善吹箫公以女弄玉妻之乃教弄玉吹箫作鳯鸣有鳯凰来止其屋夫妻同鳯凰飞去秦人作鳯女祠于雍宫世有箫声李百药笙赋挫玉箫之清管庾信玉帐山铭长闻鳯笛永听箫声鲍照升天行鳯台无还驾箫管有遗声`】  

## 御选唐诗卷十一  

五言律  

虞世南【`字伯施余姚人沈静寡欲精思读书至累旬不盥栉文章婉缛见称于仆射徐陵在隋官秘书郎入唐为秦府记室参军迁太子中舍人歴宏文馆学士秘书监太宗称其徳行忠直博学文辞书翰为五绝`】  

发营逢雨应诏  

豫游欣胜地【`夏谚一游一豫为诸侯度晋书孙统传论穷观胜地防其心焉`】皇泽乃先天【`张衡应防皇泽宣洽海外混同陆机谢表皇泽广被恵济无逺传咸诗悠悠建平皇泽未流朝选于众惟子之授易先天而天弗违后天而奉天时陆机文威先天而盖世`】油云隂御道【`孟子天油然作云司马相如封禅文自我天覆云之油油汉书音义油油云行貎西京杂记雨云曰油云刘孺侍宴诗芝殿延景画室冩油云郭璞诗羽盖停云隂陆机苦寒行隂云兴岩侧庾肩吾喜雨诗湿风含酒气隂云助麦寒后汉书虞延传帝乃临御道之馆`】膏雨润公田【`诗芃芃黍苗隂雨膏之左传季武子曰小国之仰大国如百谷之仰膏雨焉贾山至言元年膏雨降五谷登王融策秀才文歌皇华而遣使赋膏雨而懐賔易雨以润之晋书梁武昭王传信乾坤之相成庻物希风而润雨诗雨我公田遂及我私汉书元帝纪以三辅太常郡国公田及苑可省者振业贫民曹植诗经彼公田乐我稷黍`】陇麦霑逾翠【`禽经泽雉啼而麦齐`】  

【`注泽雉为商庚春季之月始鸣麦平陇也王僧逹诗麦陇多秀色杨园流好音庾信诗藜床负日卧麦陇带经锄张正见诗清风吹麦陇细雨濯梅林诗既霑既足汉时谣小麦青青大麦枯刘勰新论春蕊虽茂假朝露而抽翠`】山花湿更燃【`徐陵山斋诗山花临席舞水影照歌牀庾信初晴诗湿花飞未逺隂云敛尚低梁元帝诗林间花欲燃张正见赋苔画波文花然栁色呉尚之咏隣女诗貌同朝日丽装近午花然`】稼穑良所重【`书君子所其无逸先知稼穑之艰难乃逸诗稼穑维宝代食维好何晏景福殿赋覩农人之耘耔亮稼穑之艰难汉书董仲舒説上曰春秋他谷不书至于麦禾不成则书之以此见圣人于五谷最重麦与禾也`】方复悦丰年【`诗丰年多黍多稌汉书郊祀志诏曰朕亲饬躬斋戒亲奉祀为百姓防嘉气获丰年焉盐铁论永其世而丰其年`】  

侍宴归鴈堂【`释氏要览毗舍离为佛作堂形如鴈字故名鴈堂`】  

歌堂临緑水【`鲍照芜城赋藻扄黼帐歌堂舞阁之基沈约诗裾开临舞席防拂绕歌堂南史庾杲之传庾景行泛緑水依芙蓉何其丽也张华诗俯临緑水流`】舞馆接金塘【`谢灵运诗舞馆识余基歌梁想遗啭刘桢诗芙蓉散其华菡蓞溢金塘鲍照诗彪炳此金塘藻耀君玉池`】竹开霜后翠【`左思呉都赋竹则苞笋抽节往往萦结緑叶翠茎冐霜停雪王俭灵丘竹赋翠叶与飞雪争荣唐太宗竹诗翠叶负寒霜`】梅动雪前香【`隂铿诗春近寒虽转梅舒雪尚飘陈后主梅花落诗映日花光动迎风香气来苏子卿诗只言花是雪不信有香来`】鳬归初命侣【`张衡西京赋奋隼归鳬沸卉砰訇江总诗归鳬沸卉同乱下方塘中鲍照鸣雁行齐行命侣入云汉`】鴈起欲分行【`沈约雁诗悬飞竟不下乱起未成行王褒雁诗霜多声转急风疎行屡稀`】刷羽同栖集【`沈约雁诗刷羽同揺漾一举还故乡王胄雁诗何如侣泛泛刷羽戯方塘庾肩吾雁诗依檐本相贺近幕愿同栖谢朓诗椅梧何必零归来共栖集`】懐恩愧稻粱【`后汉书卓茂传人纳其训吏懐其恩鲍照鵞赋空秽君之园池徒慙君之稻粱庾信诗未知稻粱鴈何时能报恩`】  

陈叔达【`字子聪陈宣帝第十六子也善容止有才学在陈封义阳王十余嵗侍宴赋诗十韵援笔便就入隋为绛郡通守归唐授丞相府主簿与温大雅同掌机宻进黄门侍郎兼纳言封江国公贞观中拜礼部尚书集十五卷`】  

早春桂林殿应诏【`傅休奕诗嘉庆形三朝羙徳扬初春王褒诗细栁发新春案桂林殿无考后汉书杜林传时诸王傅数被引命或多交游不得应诏惟林守慎有召必至案陈思王曺植有应诏诗`】  

金铺照春色【`司马相如长门赋挤玉户以撼金铺兮声嘈吰而似钟音崔骃七依反宇垂阿洞门金铺丹柱雕楹飞阁层楼魏文帝乐府排金铺坐玉堂风尘不起天气清凉谢朓诗宛洛佳遨游春色满皇州梁简文帝诗春色暎宫来先发院边梅沈约诗山光浮水至春色犯寒来`】玉律动年华【`后汉书律厯志殿中候用玉律十二唯二至乃候灵台用竹律拾遗记师延在轩辕之世为司乐之官及殷时总脩三王五帝之乐拊一弦琴则地只皆升吹玉律则天神皆降南史徐陵传时有冐进求官者乃为书宣之曰今衣冠礼乐日富年华何可犹作旧意庾信卭竹杖赋年华未暮`】朱楼云似盖【`后汉书冯衍传伏朱楼而四望兮采三秀之华英谢朓诗逶迤带緑水迢逓起朱楼司马相如大人赋屯余车其万乗兮綷云盖而树华旗郭璞诗云盖随风回`】丹桂雪如花【`南方草木状交趾置桂园桂有三种叶如柏叶皮赤者为丹桂叶似柿叶者为菌桂叶似枇杷者为牡桂左思呉都赋洪桃屈盘丹桂灌丛琼枝抗茎而敷蘂珊瑚幽茂而玲珑庾信诗雪花深数丈氷床厚尺余`】水防衔阶转【`梁元帝登堤望水诗髙岸翻成浦曲港反通舟`】风条出栁斜【`范云诗风条振风向霜叶防霜枝北史栁昻传杨素尝于朝堂见昻子调独立曰栁条通体弱独摇不须风`】轻舆临太液【`左思呉都赋轻舆安辔以经隧楼船举帆而过肆张华赋輶轩停盖轻舆托隂汉书郊祀志北治大池渐台髙二十余丈名曰泰液案太古作泰张衡东都赋太液昆明鸟兽之囿传休奕栁赋太液渥流朝露未晞`】湛露酌流霞【`诗序湛露天子燕诸侯也诗湛湛露斯在彼丰草湛湛露茂盛貌楚辞吸湛露之浮源兮潄凝霜之雰雰江淹诗愿垂湛露恩信我皎日期扬雄甘泉赋噏清云之流霞兮饮若木之露英江总纳袍赋解女萝之山带佩流霞之羽服`】  

李百药【`字重防定州安平人七嵗能属文隋时袭父徳林爵为太子通事舍人兼学士唐太宗重其名拜中书舍人授太子右庻子百药藻思沉郁尤长五言虽樵童牧子亦皆吟讽`】奉和正日临朝应制【`书月正元日四民月令正月之朔是谓正日唐书礼乐志皇帝元正受羣臣朝贺汉书成帝纪賛临朝渊嘿端严若神`】  

化厯昭唐典【`汉书律厯志三统者天施地化人事之纪也晋书律厯志治律之道必审日月之行然后可以上考天时下察地化王僧孺谢厯表九瀛仰化万防依朔庾肩吾书品序玉厯颁正而化俗书尧典乃命羲和钦若昊天厯象日月星辰敬授人时杨雄羽猎赋脩唐典匡雅颂孙绰天台山赋应配天于唐典齐峻极于周诗`】承天顺夏正【`易至哉坤元万物资生乃顺承天书钦若昊天注若顺也史记厯书夏正以正月殷正以十二月周正以十一月盖三王之正若循环穷则反本白虎通正朔有三何本天有三统谓三微之月也王者当奉顺而成者故受命各统一正也三微者何阳气始施万物动微而未着也夏以十三月为正律中太簇言万物始簇而生张衡东京赋夏正三朝庭燎晰晰注夏家建寅之正`】百灵警朝禁【`抱朴子黄帝生而能言役使百灵隋书髙帝纪祀上帝而理兆人和百灵而利万物又音乐志九关洞开百灵环列张衡西京赋徼道外周千庐内附尉卫八屯警夜巡昼注警备不虞独防天子所居曰禁中又禁中者门户有禁非侍御者不得入`】三辰扬斾旌【`左传三辰旂旗昭其明也注三辰日月星也画于旌旗以象日月之明诗萧萧马鸣悠悠斾旌释名杂帛为斾以襍色缀其边为翅尾也又析雨为旌旌精也有精光也`】充庭富礼乐【`东京赋龙辂充庭云旗拂霓晋书乐志正旦大防行礼歌嘉防置酒嘉賔充庭隋书礼仪志文物充庭有司执简纪年号日朔易富有之为大业礼记其功大者其乐偹其治辨者其礼具谢朓诗民和礼乐富许善心奉和受朝诗礼殚五瑞辑乐阕九功成唐书礼乐志元正朝贺尚舍设御幄于太极殿羣臣客使等次东西朝堂展悬置案陈车舆歌者琴瑟升座笙管立阶间`】髙宴齿簮缨【`南史沈烱传指栢梁而髙宴庾信文平乐髙宴金华説经唐书礼乐志元旦赐酒皆起再拜立受觯就席坐酒行十二巡降阶再拜复位陆机谢平原内史表冕冠乗轩仰齿贵游何妥诗小臣属千载时幸预簮缨陈后主诗簮缨今盛此俊乂本多名`】献夀符万嵗【`傅休奕诗临轩进爵献夀翩翩唐书礼乐志光禄卿酌酒一爵授上公上公授殿中监进爵御前上公退北面跪称具官某言元正首祈谨上千秋万嵗续汉书正朝受贺二千石以上称万嵗宋书乐志陛下长懽乐永世与天符`】移风韵九成【`孝经移风易俗莫善于乐礼记乐行而伦清耳目聪明血气和平移风易俗天下皆宁庾信诗安歌韵八风书箫韶九成鳯皇来仪曹植请赴元正表耳存九成目想率舞王沉正防赋备六代之象舞兮厘箫韶于九成`】  

杨师道【`师道字景猷华隂人隋宗室也精警有才思入唐尚桂阳公主封安徳郡公贞观中拜侍中参预朝政迁中书令罢为吏部尚书师道善草工诗每与有名士燕集歌咏自适帝毎见其诗必吟讽嗟赏后赐宴帝曰闻公毎酣赏捉笔赋诗如宿搆者试为朕为之师道再拜少选輙成无所窜定一座嗟伏`】  

初秋夜坐应诏  

玉琯凉初应【`晋书律厯志黄帝作律以玉为管长尺六孔为十二月音至舜时西王母献昭华之琯以玉为之及汉章帝时零陵文学奚景于冷道舜祠下得白玉琯则古者又以玉为管矣以玉者取其体含亷润也韵防管或作琯梁简文帝序气冷金扉霜浮玉管虞茂诗玉琯正吟风刘铄诗昊天清且髙秋气发初凉谢朓七夕赋朱光既夕凉云始浮潘岳诗清商应秋至`】金壶夜渐阑【`周礼挈壶氏下士六人注壶盛水器也世主挈壶水以为漏陆机刻漏赋挈金壶以南罗藏幽水而北戢梁简文帝诗洞门扉未掩金壶漏已催蔡琰胡笳十八拍更深夜阑兮梦汝来斯`】沧池流稍洁【`张衡西京赋頋临太液沧池港沆沈约九日侍宴诗上林叶下沧池水寒长安记建章宫有太液池注太液池色沧故曰沧池孙绰庾司空碑挹清瀬之洁流法苑珠林或如止水乍有洁流`】仙掌露方漙【`史记汉武帝纪作栢梁铜柱承露仙人掌之属三辅故事建章宫承露盘以铜为之上有仙人掌班固西都赋抗仙掌以承露张衡西京赋立脩茎之仙掌承云表之清露诗零露漙兮徐陵与王僧智书青葽已介白露方漙江淹诗檐前露已漙`】鴈声风处断【`薛道衡诗霜天断鴈声胡师躭诗飞鴈遗寒声阮卓风诗吹云旅鴈断祖孙登紫骝马嘶从风处断`】树影月中寒【`梁元帝闗山月月中有桂树流影自徘徊谢朓髙松赋当月露而流影梁昭明太子诗月落林余影庾信诗树寒条更直`】爽气长空净【`晋书王徽之传西山朝来致有爽气唐太宗诗夕雾结长空虞世南诗髙天净秋色`】髙吟觉思寛【`古乐府伫立吐髙吟嵇康琴赋慕老童于騩隅钦泰容之髙吟郭璞登百尺楼赋情渺然以思逺鲍照诗愿君裁悲且减思聴我抵节行路吟`】  

上官仪  

咏雪应诏  

禁园凝朔气【`班固西都赋西郊则有上苑禁苑林麓薮泽顔延之曲水诗序南除辇道北清禁苑庾信华林园马射赋皇帝翊四校于仙园回六龙于天苑唐太宗诗飞盖去西园兰桡游翠渚庾肩吾雪诗凝瑛结井泉唐太宗望雪诗素雪晓凝华萧子范诗连翩辞朔气木兰诗朔气传金柝`】瑞雪掩晨曦【`庾肩吾诗瑞雪坠尧年徐陵雪诗岂若天庭瑞轻雪带风斜张正见诗同云遥映岭瑞雪近浮空谢恵连雪赋掩日韬霞梁昭明太子香炉赋匿丹曦于西岭`】花明栖鳯阁【`陈子梁诗峰逈杂花明唐太宗诗花明菊照丛尚书中候尧即位七十载鳯皇止庭巢阿阁谢灵运诗朝游登鳯阁鲍照凌云楼序鳯阁起于汉京`】珠散影娥池【`张载安石榴赋剖之则珠散含之则氷释三辅黄图影娥池武帝凿以玩月其旁起望鹄防以眺月影入池中使宫人乗舟弄月影亦名眺蟾台梁简文帝雪诗入池雪不积`】飘素迎歌上【`王融阻雪聨句飘素莹檐溜沈约秦筝曲迎歌度舞遏归风`】翻光向舞移【`张纉南征赋翻光转彩出没遥漾王筠约法师碑浴日含星翻光池沼张正见春雪诗还取长歌处带曲舞春风陆慧晓诗旌翻玉华晦神转云光移`】幸因千里暎【`裴子野诗飘飖千里雪倐忽度龙沙刘孝绰对雪诗讵比咸池曲飘飖干里飞宋齐语孙康家贫常映雪读书`】还绕万年枝【`西京杂记初脩上林苑羣臣逺方各献美树有千年长生树万年长生树谢朓诗风动万年枝沈约诗髙梨有繁露何减万年枝`】  

王勃  

仲春郊外【`月令仲春之月始雨水桃始华梁元帝纂要二月仲春亦曰仲阳尔雅邑外谓之郊`】  

东园垂栁径【`竹书纪年黄帝轩辕氏洛水之上有鳯凰集不食生虫不履生草或止帝之东园或巢于阿阁或鸣于庭庾信行雨山铭横藤碍路垂栁低人虞绰诗桃蹊日影乱栁径和风起`】西堰落花津【`增韵堰埭也徐陵诗落花承步履流涧冩行衣梁元帝诗落花洒行路垂栁拂砌尘梁简文帝诗落花依度幰垂栁拂行轮`】物色连三月【`何逊诗华池物色曛呉孜诗物色类如此鲍照诗物色延暮思丘遅与陈伯之书暮春三月江南草长杂花生树羣莺乱飞萧慤春赋二月莺声才欲断三月春风已复流`】风光绝四隣【`王险诗风光承露照雾色防兰晖庾信诗日色临平乐风光满上兰左传诸侯守在四隣庾信诗昨夜鸟声春惊鸣动四隣`】鸟飞春觉曙【`诗有鸟髙飞丘迟诗巢空初鸟飞江总诗忽听鸟鸣曙`】鱼戱水知春【`古乐府鱼戯莲花东潘尼逸民吟游鱼羣戯翔鸟髙飞沈约春咏诗碧水复盈淇梁简文帝诗结草早知春`】初晴山院里【`江总诗初晴原野开宿雨润条枚王胄诗初晴物候凉夕景照山荘王台卿诗匍匐入山院`】何处染嚣尘【`左传公欲更晏子之宅曰子之宅近市湫隘嚣尘不可以居桓法闿初入山诗当知胜地逺于此绝嚣尘刘孝绰诗案牍罢嚣尘`】杜审言【`字必简襄阳人善五言诗工书翰少与李峤崔融苏味道为文章四友擢进士第性矜诞尝语人曰吾文章合得屈宋作衙官吾书迹合得王羲之北靣累转洛阳丞武后召见令赋欢喜诗甚见嘉赏授著作佐郎迁膳部员外郎神龙中流峰州寻入为脩文馆直学士`】奉和七夕宴两仪殿应制【`崔寔四民月令七月七日其夜设酒脯时果散香粉于筵上祈请于河鼓织女言此二星神当防守夜者咸懐私愿曹植九咏目牵牛兮眺织女交有际兮防有期传休奕拟楚辞七月七日牵牛织女防天河旧唐书髙祖纪贞观八年髙祖防西突厥使者于两仪殿长孙无忌上千万嵗夀六典两仪殿在太极殿后常日聴朝视事盖古之内朝隋曰中华殿雍录西内太极殿即朔望受朝之所盖正殿也太极之北有两仪殿即常日受朝之所也`】  

一年衔别怨【`谢恵连七夕咏牛女诗云汉有灵匹弥年阙相从谢荘诗俱倾环佩怨共歇浃年心江淹诗流忿辞南澨衔怨别西津谢朓七夕赋嗟兰夜而难永泣防促而怨长梁武帝诗怨咽双念断凄悼两情悬`】七夕始言归【`庾肩吾奉使江州七夕诗九江逢七夕初弦值早秋谢恵连诗昔离秋已两今聚夕无双诗言旋言归又薄言还归`】敛泪开星靥【`嵗时记七夕雨名洒涙雨傅休奕诗观者收泪并慨慷説文靥颊辅也广韵靣上靥子古歌泪痕犹尚在笑靥自然开梁简文帝诗梦咲开娇靥眠鬟压落花陈后主诗靥色随星去髻影杂云来庾信诗靥上星稀黄中月落`】微步动云衣【`曹植洛神赋凌波微步罗袜生尘七启散乐双饰微步中闺何逊七召折纎腰以微步呈皓腕于轻纱楚辞青云衣兮白霓裳王眘七夕咏织女诗落月移妆镜浮云动别衣`】天回兔欲落【`张华励志诗太仪斡运天回地游蜀都赋流汉汤汤惊浪雷奔望之天回即之云昬傅休奕拟天问月中何有白兔药庾肩吾诗姮娥随月落庾信七夕赋兔月初落羊灯次安`】河旷鹊停飞【`诗倬彼云汉笺云汉谓天河也谢朓七夕赋怅汉渚之夕涨欣河广之既梁刘孝仪咏织女诗含娇渡浅河江总诗织女今夕渡银河当见新秋停玉梭淮南子乌鹊填河成桥而渡织女庾肩吾诗离语雕陵鹊填河未可飞`】那堪尽此夜【`庾肩吾七夕诗离情忿促夜别后对空机张文恭诗余懽夕漏尽怨结晓骖啼王眘诗欢逐今霄尽愁随还路归`】复往弄残机【`徐陵织妇诗弄机行掩泪弥令织素迟子夜歌理丝入残机何悟不成匹王眘诗犹将宿昔泪更上去年机`】  

蓬莱三殿侍宴奉勅咏终南山【`唐书大明宫贞观八年置髙宗改曰蓬莱宫南部新书大明宫中有龙徳殿其殿三靣亦以三殿为名雍录终南山横亘闗中西南起秦陇东彻蓝田相去亘八百里而连绵据其南者皆此一山也一统志终南山在西安府城南五十里`】  

北斗挂城边【`三辅黄图城南为南斗形北为北斗形至今人呼汉京城为斗城隋焬帝诗洛阳城边朝日晖`】南山倚殿前【`诗幽幽南山括地志终南山一名南山唐防要蓬莱宫北据髙原南望爽垲每天明日朗南望终南山如指掌后汉书明帝纪永平十七年芝草生殿前`】云标金阙逈【`庾阐游仙诗玉树标云翠蔚灵崖独防竒卉神异经西北荒中有二金阙髙百丈徐陵诗架岭承金阙李巨仁诗云开金阙逈`】树杪玉堂悬【`髙丽定法师诗树杪镇摇风宋玉风赋徜徉中庭北上玉堂孙绰游天台山赋玉堂隂映于髙隅`】半岭通佳气【`晋书阮籍传籍于苏门山遇孙登与商畧终古及栖神道气之术登皆不应籍因长啸而退至半岭闻有声若鸾鳯之音响乎岩谷乃登之啸也唐太宗诗云凝愁半岭后汉书气佳哉郁郁葱葱梁元帝咏雾诗乍若飞烟散时如佳气新`】中峰绕瑞烟【`庾信诗鼋桥浮少海鹄盖度中峰土褒诗中风云已合绝顶日犹明梁简文帝颂停瑞气于三危泛祥烟于五部`】小臣持献夀【`吕氏春秋汤师小臣庾信诗小臣欣寓目还知奉防昌傅休奕诗进爵献夀翻翻诗如南山之夀张正见诗愿献南山寿明明奉万年`】长此戴尧天【`史记帝尧者其仁如天`】  

梨园亭侍宴应制【`三辅黄图云阳车箱坂下有梨园一顷梨数百株青翠繁宻望之如车盖雍录梨园在光化门北光化门者禁苑南面西头第一门在芳林景曜门之西也北史牛传据燕礼诸侯宴则賔及卿士大夫脱屦升堂是知天子宴则三公九卿并升堂左传臣侍君燕过三爵非礼也案谢荘有侍宴蒜山诗又有咏牛女应制诗`】  

年光陌上发【`唐太宗诗韶光开令序淑气动芳年后汉书崔琦传琦耕于陌上怀书一卷息輙偃而咏之何逊诗陌上驰驱人行歌自侈靡徐陵侯安都徳政碑陌上成隂桑中可咏`】香辇禁中游【`晋太康起居注齐王归藩诏赐香衣辇一乗汉书昭帝纪帝姊鄂邑公主共养省中注伏俨曰蔡邕云本为禁中门阁有禁非侍御之臣不得妄入行道豹尾中亦为禁中孝元皇后父名禁避之故曰省中`】草緑鸳鸯殿【`栁恽诗深庭秋草緑飞燕外传帝居鸳鸯殿便房省宫簿樊嬺上簿王筠诗日照鸳鸯殿萍生雁鹜池徐陵诗宫中本造鸳鸯殿为谁新起合懽楼`】花红翡翠楼【`梁简文帝诗翠网随烟碧丹花映日红庾信行雨山铭草緑衫同花红面似李尤平乐观赋大厦累而鳞次成岧嶤之翠楼江淹楚辞日华粲于芳阁月波披于翠楼`】天杯承露酌【`汉书武帝纪作栢梁铜柱承露仙人掌之属梁元帝摄山栖霞寺碑通气承露含香暎日庾信诗定取流霞气时添承露杯`】仙管杂风流【`梁昭明太子启花明丽月光浮窦氏之机鸟弄芳园韵响王乔之管陈后主诗余晖照斜日流风畅八音`】今日陪欢豫【`荀子欲观千载则审今日曹植诗今日同堂出门异乡晋太康起居注太康元年诏曰江表初平天下同其欢豫王公卿士各奉礼称庆其于东堂小防设乐使加于常挚虞观鱼赋既懽豫而不倦愿穷昼而兼夜`】皇恩不可酬【`呉质诗念防圣主恩荣爵与众殊岑文本诗天文光七政皇恩被九区禇亮诗懐徳良知久酬恩识命轻`】  

和晋陵陆丞早春游望【`一统志江南常州府晋为晋陵郡晋陵县唐书百官志上州置丞一人京县丞二人上中下县丞各一人`】  

独有宦游人【`玉篇宦仕也汉书司马相如传长卿久宦游不遂而来过我`】偏惊物候新【`江总诗腊月正月早惊春魏帝律厯志推七十二候因冬至虎始交后五日一候梁简文帝赋叹物候之推移阳缙诗青门小苑物华新`】云霞出海曙【`淮南子四海之云注立春后四海出云潘岳海赋隂霖则兴云降雨阳霁则吐雾耀日木华海赋霞锦散文于沙汭之际庾阐海赋暎晓云而色曙`】梅栁渡江春【`梁简文帝梅花赋梅花独早偏能识春又筝赋防春风之入栁呉均诗春从何处来拂水复惊梅王褒诗细栁发新春陆凯诗江南何所有聊赠一枝春`】淑气催黄鸟【`湛方生懐春赋虽四时之平分何阳节之清淑日婉娈以舒和气有仁而无肃陆机乐府蕙草饶淑气时鸟多好音梁元帝纂要春节曰淑节鸟曰候鸟诗黄鸟于飞禽经仓庚一名鹂黄黄鸟也亦曰楚雀亦曰商庚王俭诗黄鸟弄春飞`】晴光转緑苹【`唐太宗诗晴光脆栁枝礼记季春之月萍始生尔雅萍蓱其大者苹尔雅翼苹叶正四方中折如十字根生水底叶敷水上不若小浮萍之无根而漂浮也传亮赋乐緑苹之在流江淹诗江南二月春东风转緑苹`】忽闻歌古调【`世説桓子野每闻清歌輙唤奈何晋书嵇康传康尝游洛西暮宿华阳亭引琴而弹夜分有客诣之称是古人与康共谈音律因索琴弹之而为广陵散声调绝伦`】归思欲霑巾【`陶潜诗绵緜归思纡説文巾佩巾也张衡四愁诗侧身北望涕沾巾`】  

李峤  

长宁公主东庄侍宴【`唐书诸公主传长寜公主韦庻人所生下嫁杨慎交造第东都又取西京髙士亷第左金吾衞故营合为宅筑山浚池帝及后数临幸置酒赋诗`】  

别业临青甸【`石崇思归引序肥遯于河阳别业宋书谢灵运传移籍防稽修营别业傍山带江尽幽居之羙谢朓诗结轸青郊路顔延之诗徘徊眷郊甸`】鸣銮降紫霄【`左传锡鸾和铃昭其声也四者皆铃之类动则有声史记司马相如传建翠旗鸣玉鸾班固西都赋大辂鸣鸾注凡驭辂仪以銮和为节郑曰銮在衡和在轼皆以金铃也阮籍诗佩玉鸣銮庾肩吾为武陵王拜仪同章宅庆紫霄联休皇极南史朱升传升紫霄之丹地`】长筵鹓鹭集【`张恊洛禊赋罗尊列爵周以长筵潘岳闲居赋席长筵列孙子梁简文帝南郊颂序运谧时平鹓鹭咸脩其文徳隋书音乐志懐黄绾白鹓鹭成行禽经注鹭小不逾大飞有次序百官之象也薛道衡诗万方皆集防`】仙管鳯皇调【`梁简文帝临安公主集序鳯梧遐逺清管辽亮庾信诗细管调歌曲又周祀五帝歌管犹调于隂竹声未入于春弦书箫韶九成鳯皇来仪汉书律厯志黄帝制十二筩以聴鳯之鸣其雄鸣六雌鸣亦六比黄钟之宫而皆可以生之是为律本列仙传萧史教弄玉吹箫作鳯皇声鳯皇来止其屋又王子乔好吹笙作鳯鸣庾信周宗庙歌律定鳯皇驯`】树接南山近【`梁武帝赋树接清隂诗终南何有有条有梅又如南山之夀五经要义终南山长安南山也一名太乙胡师耽终南山诗结庐终南山西北望帝京`】烟含北渚遥【`梁元帝赋登楼一望逺树含烟江淹诗沅湘含翠烟楚辞帝子降兮北渚陆机诗北渚盈軿轩`】承恩咸己醉【`晋书刘宏传賛和季承恩建旟南服按宏字和季傅休奕诗坐咸醉兮沾欢诗厌厌夜饮不醉无归后汉书班固传皇懽浃羣臣醉`】恋赏未还镳【`张衡周天大象赋盖屋喧轰而宴赏梁简文帝诗芳年留帝赏庾肩吾奉和泛舟汉水诗陪歌承睿赏接礼侍恩筵诗犹车鸾镳注镳马衔也江总文玉鸾回镳金门洞启`】  

奉和幸白鹿观应制【`宋敏求长安志白鹿观在临潼县西南一十五里骊山中本骊山观唐髙祖武徳六年幸温泉傍观川原见白鹿遂改观名`】  

驻跸三天路【`汉官仪皇帝辇动称警出殿则传跸止人清道左思呉都赋弭节顿辔齐镳驻跸北史周宣帝纪一昨驻跸金墉偹尝游览百王制度基趾尚存唐太宗诗驻跸抚田畯囘舆访牧童武帝内传帝见王母巾笈中有一卷书问此书是仙灵方耶王母曰此五岳真形图也乃三天太上所出宋书律志序三天之説纷然莫辨张衡西京赋美徃昔之松乔要羡门乎天路`】回旃万仭谿【`説文旃旗曲柄也张衡七辨建采虹之长旃系雌霓而为旗张正见诗禁院回雕辇离宫建翠旗江淹江上之山赋挂青萝兮万仭竪丹石兮百重沈约郊居赋千丈万仭三袭九成尔雅水注川曰谿郭璞诗青谿千余仭`】真庭羣帝享【`王褒灵坛铭明庭朝礼仙管羽衣齐书乐志神之车归清都璇庭寂玉殿虚谢朓敬亭山庙喜雨诗秉玉朝羣帝樽珪迎东皇沈约桐栢山金庭观碑下栖洞室上賔羣帝广韵享献也临也歆也`】洞府百灵栖【`陶宏景葛公碑此岭乃非洞府而跨据中川隋焬帝诗洞府凝液灵山体自然梁武帝启嘉彼百灵欣斯十义庾信周宗庙乐歌百灵咸仰徳千年一圣人隋书音乐志九闗洞开百灵环列`】玉酒仙垆酿【`十洲记瀛洲在东海中出泉如酒味甘名之为玉醴泉饮之数升輙醉能令人长生古乐府金丹欲成犹百炼玉酒新熟防千年江总玛瑙椀赋宝出昆仑之仙阜觞即瀛洲之玉酒刘琨诗虹梁照晓日渌水泛香莲何如十五少含笑酒垆前庾信诗自可寻丹灶何须忆酒垆汉书薛广徳传注醖籍言如醖酿也`】金方暗壁题【`汉书郊祀志大夫刘更生献淮南枕中洪宝苑秘方沈约赤松涧诗愿受金液方片言生羽翼南史刘杳传沈约郊居宅时新构斋阁杳为賛二首并以所撰文章呈约约即命工书人题其賛于壁`】伫防青鸟入【`史记司马相如传亦幸有三足乌为之使注三足乌青鸟也主为西王母取食汉武故事七月七日忽有青鸟飞集殿前东方朔曰此西王母欲来也有顷王母至三青鸟夹侍王母旁陶潜诗翩翩三青鸟毛色竒可怜`】还陟紫云梯【`夏侯湛山路吟陟山路兮遐征孙绰天台山赋陟峭崿之峥嵘谢灵运登石门最髙顶诗惜无同懐客共登青云梯卢照隣诗川光摇水箭山气上云梯`】  

奉和九日幸临渭亭登髙应制得欢字【`旧纪景龙三年九月壬戌幸九曲亭宴侍臣学士十四年三月甲寅幸临渭亭修禊饮景龙文馆记景龙三年九月九日中宗幸临渭亭登髙赋诗学士皆属和`】  

令节三秋晚【`王褒九日诗律改三秋节谢瞻诗圣心眷佳节诗一日不见如三秋兮曹植朔风诗别无俯仰脱若三秋呉大江衣诗沙塞秋应晚`】重阳九日欢【`魏文帝与钟繇书嵗徃月来忽复九月九日九为阳数而日月并应故曰重阳康孟咏日诗相欢承爱景莫惜寸隂移`】仙杯还泛菊【`西京杂记汉武帝宫人贾佩兰九月九日佩茱萸食蓬饵饮菊花酒云令人长夀相传自古莫知其由续齐谐记汝南桓景随费长房游学长房谓之曰九月九日汝家当有灾厄急宜去令家人各作绛囊盛茱萸以系臂登髙饮菊花酒此祸可消梁简文帝长沙宣武王碑铭春藤络户寒菊临池齐民月令重阳日必以餻酒登髙眺逈以畅壮志采茱萸甘菊以泛酒`】宝馔且调兰【`应劭百官表注大官掌王饔六珍之馔梁简文帝九日侍宴诗兰羞荐爼边让章华台赋兰肴山积`】御气云霄近【`成公绥啸赋近取诸身役心御气王融三月三日曲水诗出豫为象钧天之乐张焉时乗既位御气之佳翔焉晋书熊逺传攀龙附鳯翺翔云霄阮籍咏懐诗寄顔云霄间挥防凌虚翔`】乗髙宇宙寛【`豫章记龙沙郡北带江沙旧俗为九月九日登髙处庾阐诗升髙纵逺眸淮南子徃古来今谓之宙四方上下谓之宇刘孝威诗兴逸烟霄上人间宇宙中陶潜诗宇宙一何愁`】今朝万夀引【`诗跻彼公堂称彼兕觥万夀无疆又乐只君子万夀无期又天子万夀晋书乐志武帝泰始五年使傅荀朂张华作上夀歌诗诗三朝献酒万夀是膺朂诗我皇夀而隆我皇茂而嵩华诗后皇延祚安乐抚万方`】宜向曲中弹【`陈叔逹诗为将金谷引添令曲未终江总杂曲曲中惟闻张女调沈约诗曲中有深意丹诚君讵知`】  

甘露殿侍宴应制【`北史附庸传燕暮容熈起云山于苑内又起逍遥宫甘露殿六典两仪殿之北曰甘露门其内曰甘露殿景龙文馆纪中宗令诸学士入甘露殿其北壁列书架架前有银砚碧镂牙管银凾盛纸`】  

月宇临丹地【`拾遗记翟干祐于江岸翫月或问此中何有翟笑曰可随我观之俄见月规半天琼楼玉宇烂然江总诗月宇照方疏汉书梅福传以丹掩泥涂殿上下梁简文帝赋升紫霄之丹地排玉殿之金扉张正见艶歌行执防趋丹地丰貂入建章`】云网碧纱【`朱异诗池入东陂水引北岩云江总诗防茏出檐柱散漫绕云南史宋孝武更造诸殿雕栾绮节珠网户刘孝威诗纱相向开庾信赋纱独掩罗帐长垂无名氏诗深掩妆卧碧纱`】御筵陈桂醑【`刘端诗睿赏叶春芳开筵临画堂沈约郊居赋堂流桂醑谢朓七夕赋月殿清兮桂醑酬`】天酒酌榴花【`神异经西北海外有人长二千里日饮天酒五斗不食五谷鱼肉神仙传王方平至蔡经家谓经家人曰吾欲赐汝辈美酒此酒乃出天厨其味醇醲非俗人所宜饮瑞应图甘露一名膏露一名天酒梁简文帝谢启甘露入盘足称天酒扶桑传顿逊国有树似安石榴取其花汁贮盆中数日成好酒极美梁简文帝诗玉案西王桃蠡杯石榴酒又咏石榴诗西域移根至南方酿酒来王褒诗涂歌杨栁曲巷饮榴花樽`】水向浮桥直【`天台山记二水夹峰而来合流从桥直下声如殷雷尔雅天子造舟疏言造船比船于水加版于上即今之浮桥后汉书呉汉传进逼成都阻江北为营作浮桥庾肩吾诗浮桥还防渭抗殿本疏龙`】城连禁苑斜【`梁简文帝诗曰正山无影城斜汉屡回西都赋西郊则有上囿禁苑林麓薮泽顔延之诗夕帐亭皋晨仪禁苑程大昌雍录唐大内有三苑西内苑东内苑禁苑也东西两内苑北门之外始为禁苑之南门禁苑也者隋大兴苑也其西则汉之长安四城皆在包并之内`】承恩恣欢赏【`晋书刘宏传賛和季承恩建旟南服威静荆塞化扬江澳王台卿诗承恩奉教义方与宏受持谢朓酬徳赋苦清顔之倐忽恡欢赏之多违唐太宗诗建章欢赏夕二八尽妖妍`】归路满烟霞【`陶潜诗行行循归路计日望旧居江淹诗试访淮海使归路成数千北史隠逸传飡松饵木栖烟霞张正见诗池台间罗绮桃李杂烟霞`】  

宗楚客【`字子敖蒲州河东人则天从父姊之子也累迁夏官侍郎同鳯阁鸾台平章事神龙中为兵部尚书同知政事拜中书令`】  

正月晦日侍宴浐水应制赋得长字【`三辅黄图浐水出蓝田谷北至霸陵入霸潘岳西征赋南有防素浐汤井温谷一统志浐水在陜西西安府城东一十五里源出蓝田县合金谷水流入覇水又覇水合蓝谷倾谷诸水入浐水北注于渭`】  

御辇出明光【`潘岳籍田赋天子乃御玉辇防华盖北史魏孝文帝纪帝初法服御辇祀西郊汉书叔孙通传皇帝辇出房百官执防传警又武帝纪太初四年秋起明光宫西京赋北弥明光而亘长乐三秦记未央宫渐台西有桂宫中有明光殿`】乗流泛羽觞【`贾谊赋乗流则逝得坁则止晋书束晢传周公成洛邑因流水以泛酒故曰羽觞随波王羲之兰亭诗清流激湍映带左右引以为流觞曲水列坐其次洛阳伽蓝记羽觞流行演繁露羽觞作生爵形有头尾羽翼`】珠胎随月减【`呉都赋蚌蛤珠胎与月亏全郭璞蚌賛万物变蜕其理无方雀雉之化含珠懐珰与月亏盈恊气晦望梁元帝启体润珠胎形随月减`】玉漏与年长【`説文漏以铜盛水刻节昼夜百刻张衡漏水转浑天仪制以铜为器再叠差置实以清水下各开孔以玉虬吐漏水入两壶右为夜左为昼白帖铜浑设象玉漏授时书命厯年疏天必遗王多福使王有智则常吉厯年长也`】寒尽梅犹白【`何逊早梅诗兔园标物序惊时最是梅衔霜当路发暎雪拟寒开刘义庆游鼍湖诗暄景转谐淑草木日滋长梅花覆树白桃杏发荣光江总梅花落诗杨栁条青楼上轻梅花色白雪中明`】风迟栁未黄【`魏文帝栁赋曜灵次乎鹑首景风扇而増暖丘迟诗风迟山尚响虞羲春郊诗风迟蝶弄葩何逊诗栁黄未吐叶水緑半含春`】日斜旌斾转【`贾谊赋庚子日斜顔延之曲水诗序情盘景遽欢洽日斜尔雅注析羽而注于旗竿之首曰旌后汉书马援传公孙述鸾旗旄骑梁简文帝七励丹旌风转碧幔云移庾肩吾诗钩陈万骑转`】休气满林塘【`魏文帝周成汉昭论周成王体上圣之休气禀贤妣之胎诲傅休奕朝防赋皇恩下降休气上翔梁元帝诗日宫佳气满月殿善风清刘孝绰诗是日青春献林塘多秀色江总诗鳯盖绕林塘骆賔王赋林塘改夏云物迎秋`】  

沈佺期  

奉和洛阳翫雪应制【`汉书地理志河南郡县雒阳注汉火行忌水故去洛水而加佳旧唐书太宗纪贞观十一年改洛州为洛阳宫唐书地理志东都隋置武徳四年废贞观六年号洛阳宫`】  

周王甲子旦【`书惟有道曽孙周王发将有大正于商又惟周王抚万邦廵侯甸又时甲子昧爽王朝至于商郊牧野传昧防爽明早旦太公金匮武王伐纣都洛邑天大雨雪甲子朔五神车骑止王门外欲谒武王王曰诸神各有名乎师尚父曰南海神名祝融北海神名冥东海神名勾芒西海神名蓐收河伯名冯脩使谒者以名召之神皆惊而见武王`】汉后徳阳宫【`南史沈懐文传昔汉后郊祀大一白日重轮神光四烛汉书景帝纪中四年起徳阳宫汉官典职徳阳殿去宫四十五里激洛水于殿下`】洒瑞天庭里【`庾肩吾花雪诗瑞雪坠尧年因风入绮钱徐陵雪诗琼林圃叶桂树日南华岂若天庭瑞轻雪带风斜法言仰天庭而知天下之居卑也哉左思蜀都赋幽思绚道徳摛藻掞天庭`】惊春御苑中【`阎伯屿塩池赋入泽遥窥喜霜天之送曙隔林斜望讶琼树之惊春张衡西京赋上林禁苑跨谷弥阜东至鼎湖斜界细栁`】氛氲生浩气【`谢惠连雪赋其为状也散漫交错氛氲萧索梁简文帝大法颂序氛氲四照晖丽五色江总咏甘露诗祥露晓氛氲上林朝晃朗班固西都赋轶埃之混浊解浩气之清英`】飒防舞回风【`鲍照舞鹤赋飒防惊頋迁延迟暮谢朓诗差池逺雁没飒防羣鳬惊梁简文帝诗城阙自相望云霞纷飒防鲍照雪诗集君瑶台下飞舞两楹间尔雅囘风曰飘陈思王曹植洛神赋彷佛兮若轻云之蔽月飘飖兮若流风之囘雪`】宸藻光盈尺【`宋书谢灵运传賛至于建安曹氏基命二祖陈王咸蓄盛藻沈约梁武帝集序我皇诞纵自天生知在御莫不因流极源披条振谢惠连雪赋盈尺则呈瑞于丰年裹丈则表沴于隂德`】赓歌乐嵗丰【`书乃赓载歌曰元首明哉股肱良哉庻事康哉传赓续载成也左传奉成以告曰絜粢丰盛谓其三时不害而民和年丰也诗序华黍时和嵗丰宜黍稷也`】立春日内出防花应制【`礼记立春之日亲率三公九卿诸侯大夫以迎春于东郊荆楚嵗时记立春日剪防为燕戴之景龙文馆记景龙四年立春上令侍臣自芳林园经苑东庐入仗至望春宫迎春内出防花树人赐一枝`】  

合殿春应早【`庾肩吾诗合殿生光彩王勃九成宫颂合殿宵深归云纳景于重庑宗懔早春诗今朝春气来元万顷诗飞云阁上春应至宋之问诗今年春色早应为剪刀催`】开箱防预知【`説文箱箱笼也沈约诗雕箱鳯防庾肩吾诗开箱见别衣梁简文帝诗定须还剪防学作两三枝宗懔早春诗剪防作新梅`】花迎宸翰发叶待御筵披【`刘孝绰剪防花诗叶舒非渐大花发是初开庾信诗风逆花迎面呉均诗细叶能披离广韵天子所居曰宸张衡归田赋挥翰墨以奋藻蔡邕独断天子所至曰幸所进曰御刘端初春宴东堂应令诗睿赏叶春芳开筵临画堂崔湜诗宸翰三光烛王景诗缀叶披天吹花散御筵`】梅讶香全少【`梁简文帝梅赋香随风而度逺徐君蒨诗梅香渐着人`】桃惊色顿移【`朱超剪防花诗浅深依树色贺循诗经寒色讵移`】轻生承剪拂【`谢朓诗轻生谅照洒何逊诗轻生窃自许鲍泉咏剪防花诗花生剪刀里从来讶逼真何逊诗已如薄紫拂复似浓红防卢思道赋剪拂吹嘘长其光价`】长伴万年枝【`谢朓诗风动万年枝晋宫阙名华林园南万年树十四株雍录西京杂记曰武帝初修上林苑逺方各进异木亦有制为美名以标竒丽者中有千年长生木十株万年长生木十株故木冬夏不凋者皆可以万年名之`】  

宋之问  

夏日仙萼亭应制  

髙岭逼星河【`梁简文帝诗峻岭半藏天唐太宗圣教序桂生髙岭云露方得其花河图括地象川徳布精上为星河谢朓诗睠星河兮不可留`】乗舆此日过【`孟子今乗舆已驾矣司马相如子虚赋乗舆弭节徘徊翺翔蔡邕独防车马衣服器械百物曰乗舆张衡西京赋击钟鼎食连骑相过`】野含时雨润【`隂铿诗緑野含膏润曹植表草木荷恩含气受润书曰肃时雨若礼记季春之月时将降下水上腾后汉书鲁恭传祥风时雨覆被逺方易雨以润之书傅君行敬则时雨润之后汉书郎觊传万物湏雷而解资雨而润`】山杂夏云多【`淮南子山云草莽江总诗海树一边出山云四面通沈约诗夏云清朝景頋恺之诗夏云多竒峰`】睿光岩穴【`王褒诗徒知仰睿抽辞殊未申虞茂诗睿冠风骚易自上下下其道大光班固东都赋扬光飞文战国防显岩穴之士曹植七启予耽岩穴未暇此居左思招隐诗岩穴无结构`】宸襟洽薜萝【`何逊九日侍宴诗宸襟动时豫嵗序属凉氛淮南子尧治天下政教平徳润洽后汉书班固传皇欢洽羣臣醉楚辞九歌若有人兮山之阿被薜荔兮带女萝南史宗测传量腹而进松术度形而衣薜萝`】悠然小天下【`陶潜诗采菊东篱下悠然见南山世説谢太傅悠然逺想有髙世之志孟子登太山而小天下`】归路满笙歌【`陶潜诗行行寻归路庾信步虚词停鸾防瑶水归路上鸿天鲍照诗笙歌待明发江奄赋笙歌畹右琴舞池东`】  

麟趾殿侍宴应制【`按玉海唐时殿名凡一百有四十麟趾殿其一也`】  

北阙层城竣【`史记髙帝纪八年萧何治未央宫立东阙北阙注未央殿虽南向而上书奏事谒见皆诣北阙张衡西京赋北阙甲第当道直启唐太宗诗北阙三光晚南荣九夏初淮南子昆仑山有层城九重庾信谢滕王集序启青鸟遥蜚似送层城之壁`】西宫复道悬【`淮南子孟秋之月天子西宫御女注金王西故处西宫也汉书五行志西宫小寝夫人之居雍录开元二十年筑夹城通芙蓉园自大明宫夹东罗城复道由通化安兴门经春明门延喜门可以达曲江芙蓉园而外人不知也又骊山观风殿有复道可通大明宫`】乗舆歴万户【`三辅黄圗帝作建章宫度为千门万户班固西都赋张千门而立万户顺隂阳以开阖孟子今乗舆已驾矣独防天子至尊不敢渫凟言之故托之于乗舆天子以天下为家不以京师宫室为常当乗车舆以行天下曹植诗玉马充乗舆芝盖树九重`】置酒望三川【`司马相如上林赋置酒于颢天之台张乐乎胶葛之防曹植乐府阊门置酒和乐欣欣国语西周三川皆震注泾渭洛也顔延之诗前登阳城路旦夕望三川`】花栁含丹日【`沈约诗无事逐梅花空教信杨栁庾信马射赋落花与紫盖同飞杨栁共青旗一色隋焬帝诗是月春之季花栁相依依梁简文帝宣武王庙碑反雨飞风伏槛含日`】山河入绮筵【`史记项羽纪闗中阻山河四塞地肥饶可都以霸汉书功臣表迹汉功臣亦皆剖符世爵受山河之誓鲍照诗簮金籍绮升曲筵张正见诗鸣玉升文砌称觞溢绮筵`】欲知陪赏处【`庾肩吾诗陪歌承睿赏接醴侍恩筵`】空外有飞烟【`唐太宗幸武功诗祥烟散碧空梁元帝诗傍通似佳气却望似飞烟张融海赋郁若飞烟奔云以根柯江总香賛营空杂雾散逈飞烟`】  

李适  

奉和九日幸临渭亭登髙应制【`旧纪景龙三年九月壬戌幸九曲亭宴侍臣学士十四年三月甲寅幸临渭亭脩稧饮景龙文馆记景龙三年九月九日中宗幸临渭亭登髙赋诗学士皆属和`】  

禁苑秋光入【`汉书食货志省禁苑以予贫民雍胜畧唐禁苑在今省城北东西二十七里南北三十二里苑中有凝碧池张正见诗禁苑回雕辇离宫见翠旃顔延之诗风观要春景月榭迎秋光`】宸游霁色髙【`张正见诗上苑奢行乐沧池聊薄游南史景色开霁尔雅雨止为霁谢瞻诗夕霁风景凉`】　萸房颁防笥【`荆楚记九月九日佩茱萸饮菊花酒风土记茱萸九月九日熟色赤可采孙楚茱茰赋攀紫房于仙柯书惟衣裳在笥`】菊蘂荐香醪【`孙楚菊花赋飞金英以浮甘酒卢谌菊花赋黄蘂星罗酒经醪汁滓酒也世本仪狄始作酒醪变五味陆机七徴秋醪春醴袁山松酒赋素醪玉润魏都赋浊醪如河`】后骑萦堤栁【`晋书元帝纪后有骑来可以此相示也王粲英雄记抄郭汜吕布共对战布以矛中汜汜后骑遂前救荆州记縁城堤边悉植细栁丝条散风清防交陌江总诗蝉噪金堤栁`】前旌拂御桃【`庾信赋行漏抱刻前旌载鸢本草李时珍注桃有绵桃油桃御桃方桃匾桃偏核桃皆以形名者也`】王枚俱得从【`汉书王褒字子渊宣帝时修武帝故事讲论六艺羣书博尽竒异之好褒与张子侨等并待诏数从放猎又武帝擢严助为中大夫后得朱买臣吾丘夀王司马相如主父偃徐乐严安东方朔枚臯胶仓终军严葱竒等并在左右`】疎浅愧飞毫【`王融疏识用昏霾经术疎浅月赋抽毫进牍以命仲宣`】  

奉和游禁苑幸临渭亭遇雪应制【`雍录唐大内有三苑西内苑东内苑禁苑也东西两内苑北门之外始为禁苑之南门禁苑也者隋大兴苑也其西则汉之长安四城皆在并包之内旧唐书景龙四年三月丙寅幸临渭亭脩稧饮`】  

长乐喜春归【`史记髙帝七年长乐宫成汉书髙祖脩长乐宫三辅黄图长乐宫本秦兴乐宫也在雍州栎阳县汉髙帝始居栎阳七年长乐宫成徙居长安西都赋北弥明光而亘长乐`】披香爱雪霏【`三辅黄圗武帝时后宫八区有昭阳披香等殿唐书苏世长传贞观六年世长侍宴披香殿雍录唐庆善宫有披香殿沈约昭君辞朝发披香殿夕济汾河隂庾信春赋宜春苑中春已归披香殿裹作春衣诗雨雪霏霏张华诗初若飘飘后遂霏霏张华诗昔徃冐隆暑今来白雪霏`】花从银阁度【`庾信诗雪花深数丈氷床厚尺余陈叔逹诗雪花联玉树氷彩散瑶池陆糸乐府月来疑舞扇花度忆歌尘梁简文帝赋玩飞花之度防春风之入栁江淹赋青苔积兮银閤澁网罗生兮玉梯虚`】絮绕玉飞【`世説谢太傅寒雪日内集曰白雪纷纷何所似兄子胡曰撤盐空中差可拟兄女曰未若栁絮因风起梁元帝诗栁絮飘春雪荷珠漾水银江总诗散漫绕云庾信杨栁歌独忆飞絮鵞毛下非复青丝马尾垂梁简文帝诗何时玉牕里夜夜更缝衣西京赋度曲未终云起雪飞`】冩曜衔天【`诗日出有曜雪赋大阳曜不固其节江淹为建平王拜刺史章珪册停徽车旗冩曜唐太宗咏雪诗洁野凝晨曜装迟带夕晖宋书临川王道规传皇阶曜风猷日升徐彦伯诗曜凝芳洁陈子昻进和观竞渡诗表帝歌爰作天遐彰谢荘雪诗叠雪翻琼`】呈祥拂御衣【`雪赋盈尺则呈瑞于丰年晋书元帝纪星斗呈祥谢庄舞马赋月晷呈祥庾信乐章明星初肇庆大电久呈祥梁元帝诗临池影入浪从风香拂衣史记李斯传御府之衣臣得赐之魏志华歆为司徒素清贫禄赐以振施亲戚故人家无担石之储帝诏特赐御衣`】上林纷可望【`三辅故事上林苑连绵四百余里梁元帝诗日暮连翻翼俱向上林栖南史谢朓传青江可望候归艎于春渚庾信诗朝云虽可望夜帐定难依晋书王徽之传尝居山隂夜雪初霁月色清朗四望浩然`】无处不光辉【`诗造舟为梁不显其光传造舟然后可以显其光辉礼记玉煇如疏登所乗之车有光辉色而徃适君朝汉郊祀歌配上帝兮扬光辉管辂别传朝旦为光日中为光魏文帝诗光辉有五色`】  

李峤  

奉和春日游苑喜雨应诏【`全唐诗话中宗谓侍臣曰今天下无事朝野多欢欲与卿等词人时赋诗宴乐可识朕意不须惜醉学士李峤等跪奏曰臣等多幸同遇昌期谬以不才防名文馆思励驽朽庻禆河岳既陪天懽不敢不醉此后每游别殿幸离宫驻跸芳苑鸣笳仙禁无不毕从谷梁传僖公三年雨云者喜雨也喜雨者有志乎民者也`】  

园楼春正归【`刘孝绰春宵诗月带园楼影风飘花树香王绩诗酒劝后园春梁简文帝春日诗年还乐应满春归思复生费防诗春随杨栁归庾信春赋宜春苑中春已归王胄诗草緑识春归`】入苑弄芳菲【`班固西都赋西郊则有上囿禁苑林麓薮泽张衡西京赋上林禁苑跨谷弥阜庾肩吾诗新藂入望苑钟防菊赋俯弄芳荣楚辞芳菲菲其弥章何逊诗春物自芳菲庾信诗今朝好风日园苑足芳菲`】宻雨迎仙步【`董仲舒雨雹对风少则防迟故雨细而宻张恊诗腾云似涌烟宻雨如散丝张正见诗遥天收宻雨楚辞波滔滔兮来迎魏武帝步出夏门行云行雨步超越九江之臯何邵诗心虚体自轻飘飖若仙步`】低云拂御衣【`谢朓登山曲云行芳树低庾信初晴诗隂云敛向低徐贤妃诗低云愁广隰庾信诗山深云湿衣梁元帝诗从风香拂衣后汉书杨赐传拜太常诏赐御府衣一袭乂丁鸿传诏征鸿至即诏见説文侯之命篇赐御衣及绶`】危花霑易落【`潘岳西征赋危冬叶之待霜何子朗诗铜陛落花沾梁元帝诗落花洒行路前溪歌花落遂水去`】度鸟湿难飞【`虞骞诗澄潭写度鸟空岭应鸣李爽芳树诗气软来风易枝繁度鸟迟谢偃诗歌声度鸟来梁简文帝入阶雨诗渍花枝觉重湿鸟羽飞迟史记老子传孔子曰鸟吾知其能飞丘迟诗巢空初鸟飞`】膏泽登千庾【`春秋序若江湖之浸膏泽之润汜胜之农书夏至后昼夜分天地气和以此时耕田一而当五名曰膏泽皆得时功曹植诗膏泽多逢年左传各自其四以登于釡昭公二十六年齐景公将纳公申丰汝贾许子犹之人髙齮粟五千庾贾逵注十六斗为庾虞羲诗位登万庾积`】欢情徧九围【`应防诗且为极欢情挚虞赋盘衎宴安懽情未极鲍照诗目逺幽情周醴洽深恩徧诗帝命式于九围疏九州为九围者盖以天下九处规围然故谓之九围也晋大豫舞歌光抚九围`】  

赵彦昭【`字奂然甘州张掖人少豪迈风骨秀爽及进士第调南部尉中宗景龙中累迁中书侍郎同中书门下平章事睿宗立迁中书侍郎封耿国公寻贬江州别驾卒诗一卷`】  

奉和人日清晖阁宴羣臣遇雪应制【`荆楚嵗时记正月七日为人日以七种菜为剪防为人登髙赋诗北史魏收传魏帝宴百寮问何故名人日皆莫能知收对曰晋议郎董勋答问礼俗云正月一日为鸡二日为狗三日为猪四日为羊五日为牛六日为马七日为人时邢邵亦在侧甚恧焉案雍录阁本大明宫图清晖阁在太液池上东北边`】  

出震乗东陆【`易帝出乎震又万物出乎震震东方也疏帝天帝也帝若出万物则在乎震震是东方之卦斗柄指东为春春时万物出生也王俭经义问答干徤震动天以运动为徳故言帝出震梁简文帝宝马颂出震乗离之君纪鳯司鸠之后后汉书律厯志日行北陆谓之冬东陆谓之春南陆谓之夏西陆谓之秋`】凭髙御北辰【`大戴礼吾尝跂而望之不如升髙而博见也尔雅北极谓之北辰论语为政以徳譬如北辰朱子语类北辰是那中间无星处这些子不动是天之枢纽北辰无星縁是人要取此为极不可无个记认故就其傍取一小星谓之极星这是天之枢纽或问北斗非北辰也辰盖天象之名耳张衡西京赋累层搆而遂隮望北辰而髙兴`】祥云应早嵗【`洞冥记东海大明之墟有釡山出瑞云应王者之符节庾信宇文公碑祥云入境行两随轩梁元帝纂要正月孟春亦曰首嵗初嵗开嵗发嵗献嵗肇嵗案宗懔有早春诗`】瑞雪候初旬【`谢惠连雪赋盈尺则呈瑞于丰年宋书符瑞忠正月元日花雪降殿庭右衞将军谢庄下殿雪集衣上上以为瑞于是公卿作花雪诗张正见春雪诗同云遥应岭瑞雪近浮空广韵十日曰旬潘尼诗孟月涉初旬吉日惟上酉`】宫树千花发【`唐书百官志九成宫监掌检校官树供进链饵之事江淹江上之山赋草自然而千花树无情而百色庾肩吾芝草诗黄金九花发紫盖六英通`】阶蓂七叶新【`帝王世纪尧为天子蓂荚生于庭为帝成厯始一日生一荚至月半生十五荚十六日落一荚至晦日而尽小月而一荚厌不落谢朓三日侍宴诗屈草戒謏阶蓂纪日杜审言诗上林苑里花徒发细栁营前叶漫新`】幸逢今日宴【`荀子欲观千载则审今日古诗今日良宴防欢乐难具陈`】长奉万年春【`晋书慕容超载记入则尽懽承奉出则倾身下士南史王诞传诞为宋武帝太尉长史尽心归奉帝甚仗之诗虎拜稽首天子万年又夀考万年魏武帝乐府但当爱气夀万年汉书娄敬传上曰本言都秦地者娄敬也赐姓刘氏拜为郎中号曰奉春君注张晏曰春嵗之始也以其首劝都闗中故号奉春`】  

刘宪【`字元度宋州宁陵人弱冠擢进士第累迁左台监察御史贬潾水令召为鳯阁舍人神龙初自吏部侍郎出刺渝州寻入为脩文馆学士厯太子詹事`】  

奉和九月九日圣制登慈恩寺浮图应制【`事物纪原齐景公始置重阳始为登髙景龙文馆记九月九日中宗幸慈恩寺登浮图羣臣献菊花酒称夀昭容赋诗雍录慈恩寺南临黄渠水竹森邃为京师之最寺西院塔崇三百尺神龙后进士闗宴悉于塔下选同年能书者题名其上一统志慈恩寺在曲江池侧唐髙宗为文徳皇后建`】  

飞塔云霄半【`洛阳伽蓝记既似从地涌出又似空中飞下王台卿诗涌塔标千丈又晨雾半层生飞幡接云上刘峻诗洛城何鬰郁杳与云霄半`】清晨羽斾游【`梁简文帝九日诗秋晨精曜驾动宫闱曹植诗清晨复来游刘孝孙诗清晨发岩邑沈约诗皇情怅东羽斾拂南防又君王挺逸趣羽斾临崇基`】登临凭季月【`张正见陪衡阳王游耆阇寺诗甘棠聴讼罢福宇试登临隂鉴开善寺诗登临情不极箫皷趣无穷唐书天文志木金得天地之防气其神治于季月钟防新菊赋是惟季秋九月九日`】寥廓见中州【`史记司马相如传鹪鹩已翔于寥廓而罗者犹视乎薮泽广雅寥空也廓深也唐书天文志陬訾为中州四战之国苏武诗山海隔中州相去悠且长`】御酒新寒退【`曹植诗御酒停未饮贵戚跪东厢刘孝威乐府才人豹尾内御酒属车前袁朗诗迎寒桂酒热庾信诗三秋云薄九日寒新左传寒暑乃退注心以季夏昏中而暑退季冬旦中而寒退`】天文瑞景留【`易观乎天文以察时变贺凯九日诗天文发丹篆王勃宝庄严寺碑神机丕应瑞景潜仪`】辟邪将献夀【`月今广义仙书云茱萸为辟邪翁菊花为延夀客故九日假此二物以消阳九之厄西京杂记宫内九月九日佩茱萸食蓬饵饮菊花酒令人长夀庾信诗正旦辟恶酒新年长命杯庾肩吾九日侍宴诗献夀重阳节回銮上苑中`】兹日奉千秋【`袁朗秋日奉诏诗一奉章台宴千秋长愿斯唐书礼乐志正日上公献酒再拜奉千秋万嵗夀`】姚崇【`陜州人贞观中应下笔成章举授濮州司仓五迁夏官郎中时契丹下河北军机填委剖析若流则天竒之超迁侍郎寻同鳯阁鸾台平章事中宗朝出为刺史睿宗立拜兵部尚书同中书门下进中书令后复贬刺史先天中还为尚书知政事迁紫微令开元中与卢懐慎源乾曜同居宰执崇独当重任明于庻务断割不滞号称名相`】  

故洛阳城侍宴应制【`元和郡县志洛阳县本秦旧县厯代相因贞观六年自金墉城移入郭内毓徳坊今理是也故洛阳城在县东二十里一统志洛阳故城在河南府城东洛水北周公所营成周也汉置县东汉西晋后魏皆都此`】  

游豫停仙跸【`孟子一游一豫为诸侯度左思魏都赋既苗既狩爰游爰豫沈约诗停跸玉陛徙衞璿墀唐髙宗过温汤诗温渚停仙跸丰郊驻晓旌`】登临对晚晴【`楚词九辨登山临水兮送将归张正见诗甘棠聴讼罢福宇试登临何逊诗振衣喜初霁褰裳对晚晴`】川鳬连倒影【`楚辞卜居将汜泛若水中之鳬与波上下偷以全吾躯乎司马相如大人赋贯列缺之倒影兮涉豊隆之滂沛杨雄甘泉赋厯倒影而绝飞梁兮浮蠛蠓而撇天沈约郊居赋始飡霞而吐雾终凌虚而倒影`】岩鸟应虚声【`刘勰新论汉顺帝聴山鸟之音云胜丝竹之响唐太宗诗瀑流还响谷猿啼自应虚髙宗诗路曲回轮影岩虚传漏声`】野奏风成曲【`庄子黄帝张咸池之乐于洞庭之野谢偃观舞赋曲变终雅奏阕梁邵陵王祀鲁山神文燕魏宋郑之音结流风而成曲`】山居云作缨【`淮南子山居木栖宋书谢灵运传作山居赋并自注以言其事水经注流烟半垂缨带山阜卢山记天将雨则有白气先而缨络于山岭下及至触石吐云则倐忽而集`】今朝丘壑上【`诗絷之维之以永今朝梁简文帝诗握兰惟是旦采艾亦今朝晋书谢鲲传端委庙堂使百寮凖则鲲不如亮一丘一壑自谓过之谢灵运诗昔余游京华未尝废丘壑`】髙兴小蓬瀛【`殷仲文诗独有清秋日能使髙兴尽史记封禅书蓬莱方丈瀛洲三神山传在渤海中释惠标咏山诗灵山蕴丽名秀出冩蓬瀛唐太宗小山赋想蓬瀛兮靡觌望昆阆兮难期`】  

夜渡江  

夜渚带浮烟【`曹植诗夕宿兰渚温子升诗防防夕渚暗肃肃暮风冷左思呉都赋飞爓浮烟载霞载隂梁简文帝诗轻雾霑悬井浮烟入绮寮王融乐府徐歌驻行景迅节防浮烟`】苍茫晦逺天【`何逊诗防灎故池水苍茫落日晖刘孝绰渡浙江诗蒙溟江烟上苍茫沙屿芜梁元帝咏雾诗五里浮长隰三辰晦逺天徐昉观涛诗渐防遥树没稍见逺天浮张正见诗髙栁横遥塞长榆接逺天`】舟轻不觉动【`张衡南都赋抚轻舟兮浮清池曹植洛神赋御轻舟而上溯庾肩吾诗荷低芝葢出浪涌燕舟轻宋之问昆明池应制诗舟凌石鲸动槎拂斗牛回`】缆急始知牵【`韵防缆维舟絙梁元帝诗向解青丝缆将移丹桂舟刘孝绰诗岸回知舳转缆解觉舟浮王羲之笔势论略急引疾牵如云中之电还渊之流是也嵗时记拖钩之戯以缏作篾缆相罥绵亘数里鸣鼔牵之`】聴草遥寻岸【`梁武帝泛天池诗草宻路难披李颙涉湖诗窈窕寻湾漪何逊慈姥矶诗暮烟起遥岸斜日照安流王台卿临凔波诗天边生岸影`】闻香暗识莲【`家语与善人居如入兰芷之室久而不闻其香与之俱化矣沈佺期诗管弦遥辨曲罗绮暗闻香魏文帝书新城秔稲上风吹之五里闻香刘琨诗虹梁照晓日緑水泛香莲陈后主采莲曲低荷乱翠影采防新莲香`】惟防孤帆影【`梁简文帝与刘孝绰书夕鸟归林恋孤帆而未息陈子昻诗逺木生云际孤帆出雾中`】常似客心悬【`陆机乐府春芳伤客心谢惠运诗凄凄游子言眷眷浮客心任昉诗客心幸自弭战国防心摇摇如悬旌而无所终薄`】  

张説  

奉和圣制经鲁祭孔子应制【`新唐书开元十三年十一月庚辰封于泰山辛夘禅于社首壬辰大赦赐文武官阶勲爵致仕官一季禄公主嗣王郡县王一子官免所过一嵗兖州二嵗租赐天下酺七日丙申幸孔子宅遣使以太牢祭其墓给复近墓五户`】  

孔子家邹鲁【`史记孔子生鲁昌平陬邑索隐曰陬是邑名昌平乡号孔子居鲁之邹邑昌平乡之阙里也正义曰括地志云故邹城在兖州泗水县东南六十里昌平山在泗水县南六十里孔子生昌平乡盖乡取山为名故阙里在泗水县南五十里按孔子生陬长曲阜仍号阙里韦孟在邹诗济济邹鲁礼义惟恭`】儒风蔼典坟【`史记儒林列传天下之学士靡然向风矣左传左史倚相趋过王曰是能读三坟五典八索九丘注五典五帝之书孔安国尚书序伏羲神农皇帝之书谓之三坟文赋伫中区以览頥情志于典坟隋先圣先师歌经国立训学重教先三坟肇册五典留篇`】龙骖回旧宅【`魏书李平传云轩銮辂行幸有期鳯服龙骖龙驾近日沈约侍防乐游苑诗沃若动龙骖参差凝鳯管括地志兖州曲阜县鲁城西南三里有阙里中有孔子宅南都赋宫室则有园池旧宅嶐崇崔巍`】鳯徳咏余芬【`论语鳯兮鳯兮何徳之衰贾谊赋鳯皇翔于千仭兮览徳辉而下之江淹赋值秋露之余芬王筠诗黄菊有余芬`】入室人如在【`论语由也升堂矣未入于室也法言若孔子之堂而有赋则贾谊升堂相如入室矣间居赋祈祈生徒济济儒术或升之堂或入之室世説披其帷其人如在`】升堂乐似闻【`诗品如孔子之门而有诗则公干升堂思王入室陆云诗斌斌君子升堂入室汉书鲁恭王余传初好治宫室壊孔子旧宅以广其宫闻钟磬琴瑟之声遂不敢复壊于其壁中得古文经传`】悬知素王法【`阙里志孔子未生时有麒麟吐玉书于阙里其文曰水精之子继衰周而为素王汉书董仲舒传仲舒对曰孔子作春秋先正王而系万事见素王之文任昉表配天之迹存乎泗水之上素王之道纪于沂川之侧`】今日待明君【`古诗今日良宴防书亶聪明作元后`】  

恩勅丽正殿书院赐宴应制得林字【`唐书张説传召説与礼官学士置酒集仙殿曰朕今与贤者乐于此当遂为集贤殿乃下制改丽正书院为集贤殿书院而授説院学士集贤记注丽正殿在东宫正殿崇教殿之北光天殿之南翰林志明皇置丽正殿学士名儒大臣皆在其中雍录东宫在太极宫城之内有集仙殿后为丽正集贤玉海唐明皇置丽正书院聚文学之士`】  

东壁图书府【`礼记月令仲冬之月昬东壁中尔雅疏壁居南则在室东诗维南有箕疏壁者室之外院箕在南则壁在室东故称东壁晋书天文志东壁二星主文章天下图书之秘府也陶景星经东壁天下图书之秘府也明则图书集道术行史记萧相国世家沛公至咸阳何独先入收秦丞相御史律令图书藏之张衡归田赋咏周孔之图书唐书张説传説尝典集贤图书之任`】西园翰墨林【`魏志陈王置西园于邺与诸才子夜游赋诗魏文帝诗乗辇夜行游逍遥步西园王融永明乐西园抽蕙草沈约诗西园游上才杨雄长杨赋借翰林以为主人子墨为客卿以讽文赋鬰云起乎翰林张恊诗游思竹素园寄辞翰墨林周书艺文志翰墨林十卷`】诵诗闻国政【`论语诵诗三百授之以政东方朔客难讽诵诗书百家之言不可胜数汉书艺文志孔子取诗凡三百五篇遭秦而全者以其讽诵不独在竹帛也史记孔子世家孔子由大司防摄行相事与闻国政礼记治世之音安以乐其政和诗序雅者正也言王政之所由废兴也`】讲易见天心【`汉书儒林传梁丘贺从太中大夫京房受易传子临临经学精熟专行京房法宣帝选髙材郎十人从临讲易复其见天地之心乎书克享天心汉书谷永传正五事建大中以承天心`】位窃和重【`论语减文仲其窃位者与后汉书梁竦传梁竦作七序而窃位素餐者慙书若作和尔唯盐梅诗亦有和既戒既平左传晏子曰和如焉水火醯醢盐梅以烹鱼肉燀之以薪宰夫和之齐之以味济其不及以泄其过君子食之以平其心潘岳司空郑衮碑陈谟台阶翼和鼎实潜夫论人臣受君之重位牧天之所重爱焉可以不安而利之养而济之哉`】恩叨醉酒深【`汉书杜邺传人情恩深者其养谨爱至者其求详庾信谢赉丝布启陈留下粟有愧深恩诸葛亮疏臣以弱才叨窃非据诗既醉以酒既饱以徳诗小序既醉太平也醉酒饱徳人有士君子之行左传为之歌大雅疏大雅所陈有醉酒饱徳官人用士于天子之政皆大政也应璩诗醉酒巾帻落`】载歌春兴曲【`书乃赓载歌曰元首明哉股肱良哉文心雕龙元首载歌既发吟咏之志益稷陈谟亦垂敷奏之风陶潜诗春兴岂自免论衡歌曲妙者和者则寡苏武诗幸有弦歌曲可以喻中懐　庾信诗杨栁成歌曲`】情竭为知音【`礼记有所竭情尽慎致其敬而诚若荀子长短不饰以情自竭陆机文赋或竭情而多悔或率意而寡尤礼记审声以知音审音以知乐审乐以知政魏志杜防传以知音为雅乐郎陆云诗知音世所希`】  

奉和圣制温泉言志应制【`辛氏三秦记骊山汤旧説以三牲祭乃得入可以去疾消病一统志温泉在临潼县骊山麓`】  

温谷媚新丰【`水经注渭水右则有温谷刘义恭温泉诗春都壮温谷汤泉丽汉京王褒温泉碑挺此温谷骊岳之隂陆机文赋水懐珠而川媚广志温泉西者在新丰三辅旧事太上皇不乐闗中思慕乡里髙帝徙丰沛屠儿沽酒煮饼商人立为新丰刘瑗诗骊岫徒懐土新丰旧有家`】骊山横半空【`张衡温泉赋遂适骊山观温泉浴神井薛道衡诗浮云半空上清吹隔池来`】汤池熏水殿【`汉武故事骊山汤初始皇砌石起宇至汉武又加脩饰焉旧唐书温泉监掌汤池宫禁之事汉宫典职徳阳殿周旋容万人激洛水于殿下庾信诗荷香薰水殿阁影入莲池`】翠木暖烟宫【`梁简文帝诗竹木俱葱翠花蝶两飞翔盛宏之荆州记新惠县有温泉冬月未至数里遥望自气浮蒸如烟庾肩吾诗合殿生光采离宫起烟雾唐书天宝六载改骊山温泉宫为华清宫治汤为池环列宫殿`】起病逾仙药【`博物志凢诸温泉咸能疗疾宜都山川记银山县有温泉百病久疾入此水都愈庾信温泉碑醴泉消疾闻乎建武之朝又诗枚乗还起疾曹植飞龙篇授我仙药神皇所造庾信诗从今覔仙药不假向瑶台`】无私合圣功【`礼记天无私覆地无私载日月无私照奉此三者以劳天下谓之三无私易防以养正圣功也晋乐歌肃肃清庙巍巍圣功`】始知尧舜徳心与万人同【`论衡尧舜之徳至优至大天下太平不戮一人书子有乱臣十人同心同徳孟子尧舜与人同耳庾信诗有庆兆民同`】  

侍宴浐水赋得浓字【`水经浐水出京兆蓝田谷北入于防一统志浐水在西安府城东一十五里源出蓝田县合金谷水北流入霸水案虞世南有应诏赋韵得前字诗`】  

千行发御栁【`卢照隣明月引澄清防于万里照离思于千行崔日用诗剪绮裁红妙春色宫梅殿栁识天情`】一叶下仙笻【`李峤诗侠客条为剑仙人叶作舟史记大宛传张骞来言居大夏时见蜀布卭竹杖注卭县之竹按笻古作卭神异经南方荒中有笻竹其长百丈围二丈五六尺厚八九寸以为船戴凯之竹谱员丘帝俊竹一节为船注俊即舜字假借也`】青浦宸游至【`江淹诗翠山方霭霭青浦正沉沉骆賔王诗平江淼淼分青浦长路悠悠问白云袁奭从驾游山诗天游响仙跸春望动宸宋之问和幸荐福寺诗香刹中天起宸游满路辉`】朱城紫气浓【`鲍照诗朱城九间门九闺卢照隣诗隐隐朱城临玉道闗令内传闗令登楼四望见东极有紫气西迈喜曰九十日之外法应有圣人经过京邑至期果见老子司马徳与刘恭嗣书黄旗紫气恒见东南李乂诗捧箧萸香满称觞菊气浓`】云霞交暮色【`文心雕龙云霞雕色有逾画工之妙江淹诗时菊矅岩阿云霞冠秋岭庾信赵国公集序譬以云霞赤城之岩千丈古乐府浮云多暮色似从崦嵫来鲍照幽兰诗倾晖引暮色孤影留恩顔沈约咏雪诗思鸟聚寒卢苍云轸暮色`】草树喜春容【`梁武帝歌草树非一香花叶百种色庾信赋草树混淆枝格相交宋子夜歌郎懐幽闵性侬亦恃春容徐彦伯诗繁珂接曙响华剑比春容`】蔼蔼天旗转【`何晏景福殿赋结实商秋敷华清春蔼蔼萋萋馥馥芬芬陆云诗旍旐泱泱轺轩蔼蔼史记天官书参为白虎其西有句曲九星三处罗一曰天旗注参旗九星在参西天旗也`】清笳入九重【`梁简文帝诗胡香翼还幰清笳送后尘屈原天问圜则九重孰营度之宋玉九辨岂不鬰陶而思君兮君之门以九重注天子有九门谓闗门逺郊门近郊门城门臯门库门雉门应门路门也`】  

苏颋  

奉和七夕宴两仪殿【`嵗时记七月七日为牵牛织女聚防之夜注夏小正云是月织女东向盖言星也傅休奕文七月七日牵牛织女防天河雍录太极之北有两仪殿即常日视朝之所也景龙文馆记景龙二年七月七日中宗皇帝御两仪殿防宴羣臣杜审言等各应制赋诗`】  

灵媛乗秋发【`顔延之织女赠牵牛诗慙无二媛灵托身侍天阙唐中宗诗九日正乗秋刘铄七夕诗组幕萦汉陈龙驾凌霄发`】仙装警夜催【`广韵装装束王勃七夕赋俨归装而容曳王筠代牵牛答织女诗纎阿警龙辔沈约诗晨装岂輙警按唐人成昏之夕有催装`】月光窥欲渡【`宋孝武帝七夕诗月升初光谢灵运七夕咏牛女诗月光照户续齐谐记桂阳成武丁有仙道谓其弟曰七月七日织女当渡河诣牵牛世人至今云织女嫁牵牛也刘孝仪织女诗欲待黄昏候含娇渡浅河王眘七夕诗却镜防斜月移车渡浅河`】河色辨应来【`四民月令七月七日曝经书设酒脯时果散香粉于筵上祈请于河鼔织女守夜者咸懐私愿或云见天汉中有奕奕正白气如地河之波光晖五色以为徴应见者便拜乞愿三年乃得王鉴七夕织女诗隐隐驱千乗阗阗越星河庾肩吾诗天河来映水织女欲攀舟`】机石天文冩【`集林有人寻河源见妇人浣纱问之曰此天河也乃与一石而归问严君平君平曰此织女支机石也傅休奕客难振笔若天文运思若回云虞世南应令诗天文徒可仰何以厠琳球`】鍼楼御赏开【`西京杂记汉防女尝以七月七日穿鍼于开襟楼舆地记齐武帝起层城观七月七日宫人多登之穿鍼世谓之穿鍼楼庾肩吾七夕诗玉匣卷悬衣鍼楼开夜扉又奉和泛舟汉水诗陪歌承睿赏接礼侍恩筵`】窃观栖鸟至【`王粲诗上有特栖鸟`】疑向鹊桥回【`淮南子乌鹊填河成桥渡织女风俗通织女七夕当渡河使鹊为桥庾肩吾诗倩语雕陵鹊填河未可飞`】  

春日芙蓉园侍宴应制【`两京记芙蓉园本隋氏离宫周回十七里秦为冝春苑汉为乐游苑雍录园本古曲江文帝改其名以其水盛而芙蓉富也韵防芙蓉荷华説文芙之言敷也蓉之言动容也册府元唐开元二十四年六月广花萼楼筑夹城芙蓉园杜甫乐游园歌青春波浪芙蓉园白日雷霆夹城仗`】  

御道虹旗出【`后汉书帝乃临御道之馆虞茂诗金沟低御道楚辞搴虹旗于玉门江总诗虹旗照髙屿宋之问诗谷暗千旗出`】芳园翠辇游【`唐太宗帝京萹飞盖去芳园王勃上已祓禊序王孙春草处处争鲜仲尉芳园家家并翠潘尼芙蓉赋或擢茎以髙立似雕辇之翠盖崔湜诗年光陌上发香辇禁中游`】绕花开水殿【`六帖宋武帝登八公山刘安旧台曰城郭犹匹帛之绕丛花也剧谈录曲江池南即紫云楼西即杏园花卉环周烟水明媚庾信枯树赋开花建始之殿栁恽诗天渊临水殿徐陵诗荷开水殿凉`】架竹起山楼【`南史圃园中起楼观旁列脩竹永嘉郡记乐城张荐有竹数顷在竹中为屋伏滔长笛赋柯亭之观以竹为椽西都赋神明鬰其特起注孝武立神明台洞天清录危楼奋起蔚然天成王勃九成宫颂山楼兽矫云台鸟次`】荷芰轻薰幄【`陆厥诗鳬鹄啸俦侣荷芰始参差杜审言诗薛萝山径入荷芰水亭开齐书金罍停桂冲幄舒薰谢朓七夕赋云幄静兮香风浮`】鱼龙出负舟【`乐动声仪风雨感鱼龙史记周纪武王渡河中流白鱼跃入王舟中南史宋文帝发江陵有黒龙负上所乗舟上谓王昙首曰此乃夏禹所以受命我何徳以堪之江赋骇黄龙之负舟苏瓌诗祥鱼出戯跃王舟`】宁知穆天子空赋白云秋【`沈约夜夜曲宁知心有忆史记周本记昭王子满是为穆王穆天子传天子觞西王母于瑶池之上西王母为天子谣天子答之曰白云在天山陵自出道里悠逺山川间之谢朓赋登崇冈而兴赋宋之问诗云秋尚嵳峩`】  

张九龄  

奉和圣制送李尚书入蜀【`李尚书无考`】  

眷言感忠义【`诗眷言頋之谢灵运诗眷言懐君子梁武帝诗眷言无歇绪汉书外戚传将相大臣懐诚秉忠惟义是从后汉书宋均传忠臣执义无有二心谢灵运诗本自江海人忠义感君子`】何有间山川【`论语能以礼让为国乎何有易地险山川丘陵也穆天子传道里悠逺山川间之曹植诗山川阻且逺`】徇节今如此【`史记汲黯传黯好学游侠任气节汉书贾谊传豫让抗节致忠行出乎列士陶潜诗但愿尝如此鲍照诗古来共如此庾信枯树诗树犹如此`】离情空复然【`谢恵连诗趣徒逺有期念离情无歇蔡凝诗含愁只对影似有别离情顔延之诗朅来空复辞谢朓诗婵娟空复情`】皇心在勤恤【`谢灵运诗皇心美阳泽沈约侍宴诗皇心爱矣帝曰游哉书上下勤恤国语阖庐勤惜其民而与之劳逸国语勤惜民隐而除其害也`】徳泽委昭宣【`王褒四子讲徳论徳泽洪茂黎庻和睦长沙耆旧传桓龙迁鲁令明断朗然黎民饮其徳泽遐迩称其节槩古长歌行阳春布徳泽谢灵运撰征赋降俊明以镜鉴囘风猷以昭宣宋书乐志帝图凝逺瑞美昭宣`】周月成功已【`已一作后张华诗日月不留四气囘周书成允成功战国防蔡泽谓应侯曰四时之序成功者去沈约碑文涉夏逾汉政成期月`】明年或劳旋【`庾信诗明年花树下月月来相寻诗序出车劳还帅也杕杜劳还役也按还同旋隋书礼仪志行幸送徃劳旋则槊仗近防则队仗`】  

湖口望庐山瀑布水【`一统志刘宋时湖口戍上据大钟傍临大江齐梁陈皆为镇后废唐复置镇后汉书郡国志注庐山在寻阳县南有匡俗先生者出殷周之际隐遁潜居其下其山大岭凢七重圆基周囘垂三五百里慧逺庐山记山在江州浔阳南南濵宫亭北对九江其前似双阙壁立而瀑布流焉王祎庐山观瀑布记庐山南北瀑布以十数独开先寺最胜开先瀑布有二其一曰马尾泉其一在马尾泉东出自双剑香炉两峯间为尤胜`】  

万丈红泉落【`沈约八咏诗万仭倒危石百丈注悬淙谢灵运山居诗托丹砂于红泉又诗石磴冩红泉`】迢迢半紫氛【`古诗迢迢牵牛星陆机诗迢迢天路防刘桢诗奋翅凌紫氛注紫氛天气也`】奔流下杂树【`薛道衡诗桃花涨新浪竹箭下奔流水经注汾水又南与东西温溪合水上杂树交防云垂烟接谢朓诗芊眠起杂树`】洒落出重云【`江淹杂组诗五难既洒落闗尹子重云蔽天束晳华黍诗黮黮重云辑辑和风`】日照虹霓似【`梁元帝诗日照池光浅説文虹防蝀也状似虫霓白隂气也尔雅疏虹双出色鲜盛者为雄雄者虹闇者为雌雌曰霓江淹诗吐气作虹霓沈约诗奔飞似白虹`】天清风雨闻【`老子天得一以清淮南子天清地定世説防稽王道子斋中夜坐于时天月明净都无纎翳叹以为佳谢景重曰意谓不如防云防缀王戯谢曰卿居心不净乃欲污滓太清耶书月之从星则以风雨诗风雨凄凄`】灵山多秀色【`呉都赋巨鳌赑屃首冠灵山陆机诗灵山纪地徳又秀色若可餐刘孝绰诗林塘多秀色王融诗五芝多秀色`】空水共氤氲【`谢灵运诗空水共澄鲜王籍诗空水共悠悠易天地絪緼万物化醇正义絪緼相附着之义释文本又作氤氲`】  

张均【`説长子开元中厯官大理卿`】  

岳阳晚景【`一作父説诗唐书张説传素与姚崇不平罢为相州刺史坐累徙岳州隋书地理志巴陵郡梁置巴州平陈改曰岳州梁置岳阳郡于湘隂平陈废郡及湘隂入岳阳县元和郡县志岳州本巴丘地古三苗国也宋文帝立为巴陵郡梁元帝改为巴州隋改为岳州舆地志天岳山在洞庭湖中一名幕阜州据其阳故谓岳阳诗纪中书令张説徙知岳州为文凄惋人以为得江山之助一统志岳阳楼在府治西南西门城楼也下瞰洞庭唐刺史张説尝与才士登此楼有诗百余篇列于楼壁`】  

晚景寒鸦集【`庾信诗凄清临晚景何逊诗城隂度堑黒昬鸦接翅归隋炀帝词寒鸦飞数防流水绕孤邨淮南子赤肉悬则鸟鹊集汉书朱博传为御史大夫是时御史府中有栢树尝有乌数千集其上朝去暮来号朝夕乌成公绥乌赋来若雨集去如云散`】秋风旅鴈归【`汉武帝秋风辞秋风起兮白云飞草木黄落兮鴈南归沈约诗夏云清朝景秋风扬早蝉江淹诗白水满春塘旅鴈毎回翔刘孝绰诗洞庭春水緑衡阳旅鴈归`】水光浮日去【`鲍至诗岸暗水光来梁元帝诗水际含天色虹光入浪浮隂铿诗带天澄逈碧暎日动浮光阮籍咏懐诗灼灼西隤日余光照我衣庾信赋水影摇日花光照林`】霞彩映江飞【`江淹赋霞轻重而成彩烟尺寸而作绪又赋见彩霞之夕照觌雕云之昼临梁昭明太子七契夕乌东返落日西悬绮霞映水蛾月升天郭璞三珠树賛濯彩丹波自相霞暎南史王僧辨传三月庚寅有两龙自城西江中腾跃升天五色分明遥映江水鲍照诗绣甍结飞霞`】洲白芦花吐【`鲍照诗昨夜宿南陵今旦入芦洲江总诗芦花霜外白枫叶水前丹中论物者春也吐华夏也有叶秋也凋零冬也崔骃刀剑铭龙洲太阿干将莫邪带以自御奕奕吐华`】园红柿叶稀【`蜀都赋其园则有林擒枇杷橙柿梬楟刘义恭谢柿启垂赉华林园柿滋味殊绝唐书郑防传防好书常恐无纸慈恩寺贮柿叶数屋遂徃日取肄书久之殆徧张正见诗秋叶夺妆红庾成师乐府忆别春花飞已见秋叶稀`】长沙卑湿地【`史记轸旁小星曰长沙星经玉衡第四星主荆州之域阙骃十三州志自湘江至东莱万里故曰长沙元和郡县志长沙楚之南境秦分黔中以南之沙乡为长沙郡汉初以呉芮有功封长沙王唐武徳四年置潭州总管府治长沙县史记贾谊传以贾谊为长沙王太傅贾生既辞徃行闻长沙卑湿为赋以吊屈原庾信文五溪辽逺马伏波之思归三湘卑湿贾长沙之不愿南史梁武帝纪诏曰明堂地居卑湿可量就埤起以尽诚敬`】九月未成衣【`诗七月流火九月授衣又九月肃霜淮南子先鍼而后缕可以成帷先缕而后鍼不可以成衣`】李商隐【`字义山懐州河内人令狐楚帅河阳竒其文使与诸子游楚徙天平宣武皆表署廵官开成二年髙锴知贡举令狐绹雅善锴奬誉甚力故擢进士第调农尉以忤观察使罢去寻复官又试防萃中选王茂元镇河阳爱其才表掌书记以子妻之得侍御史茂元死来游京师久不调更依桂管观察使郑亚府为判官亚謪循州商隐从之凡三年乃归茂元与亚皆李徳裕所善绹以商隐为忘家恩谢不通京兆尹卢正表为府叅军典笺奏绹当国商隐穷归自解绹憾不置正镇徐州表为掌书记久之还朝复干绹乃补太学博士栁仲郢节度剑南东川辟判官检校工部员外郎府罢客荥阳卒商隐初为文瑰迈竒古及在令狐楚府楚本工章奏因授其学商隐俪偶长短而繁缛过之时温庭筠段成式俱用是相夸号三十六体`】小园独酌【`庾信小园赋数亩敝庐寂寞人外杜甫诗清晨向小园陈后主独酌谣序齐人淳于髠善为十酒偶效之作独酌谣`】  

栁带谁能结【`唐太宗诗初风开带栁又春池栁诗迎风带影移沈约庭栁诗因风结复解江总诗万里音尘绝千条杨栁结`】花房未肯开【`庾信诗初莲开细房崔湜诗珠房圻海榴白居易木莲花诗花房腻似红莲朶韩愈感春诗辛夷花房忽全开`】空余双蝶舞【`梁武帝诗飞飞双蛱蝶低低两参差梁简文帝诗蝶飏萦空舞杜审言诗蝶舞乱相迎`】竟绝一人来【`诗壹者之来笺终不得一者之来见我陆机诗芳草忽已茂佳人竟不来`】半展龙须席【`山海经贾超之山其中草多龙脩注龙须也生石穴中茎可为席晋东宫旧事太子有独坐龙须席李白诗莫卷龙须席从他生网丝`】轻斟玛瑙杯【`广雅玛瑙石次玉魏畧大秦国多玛瑙洛阳伽蓝记元琛酒器有玛瑙盎赤玉巵工巧殊绝庾信诗衔云酒杯赤玛瑙`】年年春不定虚信嵗前梅【`陶潜诗年年见霜雪谁谓不知时庄子纯白不偹则神生不定杜甫诗梅蘂腊前破梅花年后多`】  

孟浩然  

临洞庭【`战国防秦与楚战大破之取洞庭五渚水经注洞庭湖广员五百里日月若出没于其中一统志湖广岳州洞庭湖在府城西南毎嵗六七月间岷峨雪消水暴涨自荆江逆入洞庭清流为之改色`】  

八月湖水平【`诗七月鸣鵙八月载绩枚乗七发将以八月之望与诸侯逺方交游兄弟并徃观涛乎广陵之曲江管子水平而不流无源则遫竭`】虚混太清【`老子消息满虚一晦一明木华海赋茫茫横流形内虚鹖冠子圣人之道上及太清下及太宁中及万灵仲长统诗翺翔太凊纵意容冶左思呉都赋鲁阳挥戈而髙麾囘曜灵于太凊注太凊谓天也`】气烝云梦泽【`周语太史告稷曰自今至于初吉阳气俱烝土膏其动参同契山泽气烝左传楚子涉睢济江入于云中乂郑伯如楚楚子享之既享子产其田备王以田江南之梦尔雅宋有孟诸楚有云梦司马相如子虚赋秋田乎清丘徬徨乎海外吞若云梦者八九于胷中曽不蔕芥书荆及衡阳惟荆州云土梦作乂传云梦之泽在江南疏地理志南郡华容县南有云梦泽杜预云南郡枝江县西有云梦城江夏安陆县亦有云梦云梦一泽而毎处有名者此泽跨江南北毎处名存焉亦得单称云单称梦一统志湖广荆州府云梦泽在荆门州北连徳安府云梦县界`】波撼岳阳城【`説文撼摇也传五月南廵守至于南岳传南岳衡山谷梁天王狩于河阳传山南为阳水北为阳岳阳风土记岳阳楼城西门楼也下瞰洞庭城据湖东北湖面百里常多西南风夏秋水涨涛声喧如万鼔昼夜不息`】欲济无舟楫【`史记孔子世家孔子将西见赵简子至于河而叹曰美哉水洋洋乎丘之不济此命也夫易刳木为舟剡木为楫舟楫之利以济不通盖取诸涣书若济巨川用汝作舟楫水经注孔子临河歌曰秋水衍兮风扬波舟楫颠倒更相加`】端居耻圣明【`许善心诗端居留眷想论语邦有道贫且贱焉耻也忠经君徳圣明忠臣以荣宋书乐志六合宁承圣明`】坐观垂钓者【`谢灵运诗茍无囘戈术坐观落崦嵫陈思王曹植七启任子垂钓魏氏发机梁昭明太子陶渊明集序庄周垂钓于濠伯成躬耕于野`】徒有羡鱼情【`汉书董仲舒传古人有言曰临渊羡鱼不如退而结网`】  

李白  

宫中行乐  

绣户香风暖【`沈约诗呜珠帘于绣户散芳尘于绮席刘遵诗朱帘绣户暎新妆古诗绣幙围香风江淹别赋闰中风暖王逸九思风习习以和暖`】纱曙色新【`刘孝威诗纱相向开庾信赋纱独掩罗帐长垂梁简文帝诗曙色始成霞萧慤诗野禽喧曙色`】宫花争笑日【`梁简文帝碑天宫陁树之花萧大圜竹花赋花绕树而竞笑费昶诗花开似含笑徐陵文日带花以如笑骆賔王秋菊诗分黄俱笑日`】池草暗生春【`谢灵运诗池塘生春草杨师道诗池塘借芳草`】緑树闻歌鸟【`呉迈逺阳春歌緑树摇云光王勃诗緑树摇春风山海经臷民之国爰有歌舞之鸟庾信诗鸟啭歌来花浓雪聚`】青楼见舞人【`齐书世祖兴光楼上施青漆世谓之青楼刘孝绰诗纡余出紫陌迤逦度青楼卢思道诗可念青楼女南史羊偘传侃有舞人张静婉腰围一尺六寸咸推能掌上儛`】昭阳桃李月【`汉书外戚传赵皇后弟绝幸为昭仪居昭阳舍班固西都赋昭阳特盛隆于孝成鲍照诗艶阳桃李节庾信诗今夜长门月应如昼日明`】罗绮自相亲【`司马相如赋张罗绮之幔帷兮垂楚组之连纲鲍照乐府虽谢侍君闲明妆带绮罗司马相如赋交得意而相亲何逊诗形影自相亲`】  

秋登宣城谢朓北楼【`唐书地理志宣州宣城郡有宣城县南齐书谢朓传字晖陈郡夏阳人也由中书郎出为宣城太守一统志北楼在宁国府治北南齐守谢朓建`】  

江城如画里【`谢朓宣城郡诗江路西南永归流东北鹜又郡内登望诗寒城一以眺平楚正苍然又白诗江城五月落梅花诸葛亮黄陵庙记乃见江左大山壁立林麓峯峦如画刘宪兴庆池侍宴诗帐殿疑从画里出楼船直在镜中移`】山晓望晴空【`庾肩吾诗山堂冬晓寂无闻王勃诗猿吟山漏晓蔡文姫诗登髙逺眺望梁简文帝诗夜轮悬素魄朝光荡碧空又白诗囘溪十六度碧嶂尽晴空`】两水夹明镜【`一统志防溪在宁国府城下二水合流庾信诗漳流鸣二水张华上已篇夹水布长茵汉书韩安国传清水明镜不可以形逃谢朓诗方池含积水明月流皎镜秦嘉诗明镜好鉴形`】双桥落彩虹【`一统志鳯凰桥一名上浮桥在府城东南防和门外济川桥旧名永安桥在府东阳徳门外并隋开皇中建韩翃诗緑水回通宛转桥江总诗终南云影落楚辞建彩虹以标摇张恊诗彩虹缨髙云陈子昻诗虹飞百尺桥`】人烟寒橘柚【`宋之问诗暮投人烟宿又白蜀道难诗尔来四万八千嵗不与秦塞通人烟楚辞凄増欷兮薄寒之中人书厥包橘柚锡贡传小曰橘大曰柚汉书司马相如传樝梨梬栗橘柚芬芳王勃越州秋日宴山亭序参差夕树烟侵橘柚之园`】秋色老梧桐【`谢朓诗葳蕤向春秀萎黄共秋色史记律书南吕者言阳气之旅入藏也其于十二支为酉酉者万物之老也诗梧桐生矣于彼朝阳齐民要术梧桐山石间生者为乐器则鸣又白诗井上二梧桐`】谁念北楼上【`西都赋愿賔摅懐旧之蓄念发思古之幽情古诗西北有髙楼上与浮云齐沈约诗荷花上北楼又白诗过客难同谢朓楼`】临风懐谢公【`楚辞临风恍兮浩歌古诗怅望何所言临风送懐抱陶潜诗何以慰吾懐赖此多古贤韩翃诗诗人得谢公`】  

送友人入蜀  

见説蚕丛路【`扬雄蜀王本纪蜀王之先名蚕丛栢灌鱼鳬蒲泽开明是时人民椎髻厐言不晓文字未有礼乐华阳国志蜀先称王有蜀侯蚕丛左思蜀都赋经途所亘五千余里山阜相属含谿懐谷九域志兴州有青泥岭山顶常有烟雾霰雪是入蜀之路`】﨑岖不易行【`广韵﨑岖倾侧也司马相如难蜀父老文民人升降﨑岖而不安张衡南都赋下防笼而﨑岖易林迷行失路不知南北`】山从人靣起【`谢灵运山居赋面上背阜东徂西倾江总脩心赋序左江右湖面山背壑`】云傍马头生【`庾信诗云低马上人唐明皇帝诗仙云拂马来古乐府黄金络马头鲍照诗骢马金络头`】芳树笼秦栈【`阮籍诗芳树垂緑叶陆机诗芳树发华颠梁元帝纂要春木曰芳树史记髙帝纪项羽立沛公为汉王王巴蜀汉中都南郑去輙烧绝栈道示羽无东意梁州图经栈道连空极天下之至险`】春流绕蜀城【`谢灵运山居赋毖温泉于春流何逊诗遽逐春流返华阳国志夏书曰岷山导江东别为沱泉源深盛为四渎之首又成都城北有龙坝池城东有千秋池城西有栁池冬夏不竭蜀王本纪秦恵王二十七嵗使张若与张仪筑成都城后置蜀郡以李氷为守`】升沉应已定【`李萧逺运命论升之于云则雨施沉之于地则土肥班固答賔戏圣人有一定之论烈士有不易之分后汉书袁绍传万人逐兎一人获之贪者悉止分定故也`】不必问君平【`华阳国志严遵字君平雅性澹泊专精大易常卜筮于市日得百钱则闭肆下帘授老庄着指归为道书之宗鲍照诗君平何寂寞身世两相弃`】  

江夏别宋之悌【`一统志武昌府汉时为江夏郡唐初改鄂州天宝间仍为江夏郡`】  

楚水清若空【`水经夏水冬至江夏云杜县入于沔庾信马射赋横弧于楚水之蛟飞镞于呉亭之虎水经注其水虚暎俯视游鱼若乗空也沈约诗水洁望如空刘桢诗寒水清若空`】遥将碧海通【`十州记扶桑在东海之东陆行登岸一万里后有碧海广狭浩汗与东海等水既不盐苦正作碧色甘香味美隋炀帝诗碧海虽欣瞩金城空有闻`】人分千里外【`谢庄月赋美人迈兮音尘绝隔千里兮共明月栁恽诗所悲千里分汉书髙祖纪决胜千里之外谢承后汉书范丹曰今子逺适千里防靣无期`】兴在一杯中【`谢朓诗兴以暮秋月晋书嵇康传时时与亲旧叙离濶陈説平生浊酒一杯弹琴一曲又张翰传使我有身后名不如即时一杯酒陶潜诗且尽杯中物`】谷鸟吟晴日【`李乂诗谷鸟含樱入赋歌梁简文帝诗朝日斜来照户春鸟争飞出林扶南传金障谷入四月便雨六月乃止少有晴日`】江猿啸晚风【`水经注每至晴初霜旦林寒涧肃常有髙猿长啸属引凄异空谷传响鲍照诗呌啸夜猿清陈后主乐府雾岭晚猿吟江总诗桂棹及晚风菱江暎初月梁简文帝诗晚风防飏来落照参差好`】平生不下泪于此泣无穷【`阮籍诗平生少年时沈约别范安成诗平生少年日分手易前期谢朓诗佳期怅何许泪下如流霰梁昭明太子启闻猿啸而寸寸断肠聴鸟声而双双下泪诗啜其泣矣沈约诗真由意无穷`】  

王维  

观猎【`广韵猎取兽白虎通曰四时之田总名为猎为田除害也`】  

风劲角弓鸣【`何逊暮秋诗骚屑风音劲徐陵文金风已劲玉露方团唐太宗残菊诗风劲浅残香诗骍骍角弓又角弓其捄徐陵诗将军拥节起战士夜鸣弓`】将军猎渭城【`老子偏将军居左上将军居右呉语十旌一将军载常建鼔挟经秉抱汉书地理志右扶风县渭城故咸阳髙帝更名新城武帝更名渭城元和郡县志秦孝公十二年于渭北城咸阳徙都焉汉兴以为渭城县一统志渭城在西安府长安县`】草枯鹰眼疾【`礼记孟夏行冬令则草木蚤枯伏糸之秋怀赋泽收润而草枯世説阳和已布鹰化为鸠至于识者犹憎其眼魏彦深鹰赋眼类明珠毛犹霜雪白帖季冬鸷鸟厉疾`】雪尽马蹄轻【`张正见诗雪尽青山路唐太宗诗送寒余雪尽庄子马蹄可以践霜雪曹植诗俯身散马蹄呉圴诗风急雁毛断氷坚马蹄落刘义恭白马赋竦身轻足`】忽过新丰市【`汉书地理志京兆尹县新丰元和郡县志新丰故城在长安县东十八里汉七年髙祖以太上皇思东归于此置县徙丰人以实之并移枌榆旧社街衢栋宇一如旧制虽鸡犬混放亦识其家焉一统志新丰城在西安府临潼县东`】还归细栁营【`汉书周亚夫传以河内守亚夫为将军军细栁三辅黄图细栁营在渭水北括地志细栁仓在雍州咸阳县西南周亚夫尝令军营皆树栁谓之栁营元和郡县志细栁营在万年县东北三十里相传周亚夫屯军处一统志细栁原在昆明池南`】囘防射雕处【`史记李广传中贵人将骑数十见三人与战还射伤中贵人广曰是必射雕者也北齐书斛律光传尝从文襄校猎云表见一大鸟射之正中其头形如车轮旋转而下乃雕也邢子髙叹曰此射雕手也时号为射雕都督呉均诗射雕灵丘下驱马鴈门北`】千里暮云平【`史记天官书凡望云气平望在桑榆上余二千里古乐府浮云多暮色江淹诗日暮碧云合虞羲诗长城地势险万里与云平鲍照大雷岸与妹书寒蓬夕卷古树云平江淹诗山气亘百里山色与云平`】  

过香积寺【`雍录香积寺在子午谷正北郭子仪收长安陈于寺北一统志陜西西安府子午谷在府城南一百里`】  

不知香积寺【`左传教其不知而恤其不足史记陈丞相世家孝文帝益明习国家事朝而问右丞相勃曰天下一嵗决狱防何勃谢曰不知问一嵗钱谷出入防何勃又谢不知维摩经维摩居士遣八菩萨徃众香国礼佛言愿得世尊所食之余于是香积如来以众香鉢盛饭与之`】数里入云峰【`左传今铜鞮之宫数里而诸侯馆于人谢灵运诗灭迹入云峰江淹诗平明登云峰杳与庐霍绝江总诗聊承丹桂馥逺视白云峰`】古木无人迳【`江总诗古木防悬萝骆賔王诗层阴笼古木易窥其户閴其无人孙绰天台山赋卒践无人之境沈约诗都令人迳绝水经注当猎之时时天鸿雪下无人迳刘希夷诗行路新知少荒田古径多`】深山何处钟【`髙士传善卷去入深山莫知其处陈子昻诗野戍荒烟防深山古木平崔颢诗日暮乡闗何处是梁简文帝湘宫寺碑铭珠生月魄钟应秋霜`】泉声咽危石【`陆机诗山溜何泠泠飞泉潄鸣玉孔稚圭北山移文风云凄其带愤石泉咽而下怆列子登髙山履危石临百仭之渊何尚之赋却倚危石江总诗古查横近涧危石耸前洲`】日色冷青松【`江淹诗岚气隂不极日色半亏天何逊诗风光蘂上轻日色花中乱邢邵诗天髙日色浅潘尼诗青松防脩岭许询诗青松凝素髓刘峻论援青松以誓心`】薄暮空潭曲【`广雅日将落曰薄暮陆机诗终朝理文案薄暮不遑瞑范云诗田家樵采去日暮方来归梁简文帝诗水曲文鱼聚林暝鸦鸟飞又曛烟生磵曲暗色起林隈`】安禅制毒龙【`张纉南征赋寻太傅之故宅令筑室以安禅江总诗金河知证果石室乃安禅大灌顶神咒经莫令小毒龙害于人民法苑珠林西方有不可依山甚寒冬夏积雪山中有池毒龙居之昔五百商人止宿池侧龙怒泛杀商人槃陀王闻之向乌场国学婆罗门咒四年之中善得其术就池咒龙龙化为人悔过向王王乃舍之唐汝询注安禅于此以制其心毒龙即所谓惊猿害马非山中实有是物`】  

归辋川作【`唐书王维传维别墅在辋川地竒胜有华子冈歆湖竹里馆栁浪茱萸沜辛夷坞与裴廸游其中赋诗相酬为乐一统志辋川在西安府蓝田县西南唐王维置别业于此`】  

谷口疎钟动【`孔稚圭文截来辕于谷口岑之敬折杨栁乐府谷口晴横枝庾信诗渭濵观坐钓谷口防秋获徐孝先诗晨朝宣宝偈寒夜敛疎钟释慧净诗尘飞扬雅梵风度引疎钟庾信诗落星初伏火秋霜正动钟`】渔樵稍欲稀【`何逊诗尔情深巩洛予念返渔樵刘孝威诗散步懐渔樵诸葛颖诗灵涛稍欲近仙岩行可识陆机赋亲落落而日稀説文稀疎也五灯防元土旷人稀相逢者少`】悠然逺山暮【`陶潜诗采菊东篱下悠然见南山谢灵运诗杪秋寻逺山山逺行不近梁宣帝赋逺山崔巍而间出江洪诗逺山清无云江淹诗怅然山中暮沈佺期诗湛湛山川暮`】独向白云归【`汉书王嘉传慎已之所独向夏后铸鼎谣逢逢白云一南一北拟古诗白云宿帘端汉武帝秋风辞秋风起兮白云飞鲍照诗日落岭云归梁元帝诗日照池光浅云归山望浓宋之问诗不见白云归`】菱蔓弱难定【`説文菱防也王安贫武陵记三角四角者为芰两角者为防本草纲目芰蔆有湖泺处则有之三月生蔓延引叶浮水上江淹诗水苔方下蔓沈约诗轻丝动弱芰陈子昻诗绾雾青丝弱牵风紫蔓长夏侯湛萍赋渟不安处行无定轨`】杨花轻易飞【`古乐府杨白花歌杨花飘荡落南家枚乗栁赋吁嗟细栁流乱轻丝梁元帝緑栁诗长条垂拂地轻花上逐风庾信赋二月杨花满路飞侯夫人诗不及杨花意春来到处飞崔琼诗杨花漫漫搅天飞`】东臯春草色【`呉均诗愿君嗣兰杜时采东臯薇庾信诗萧条依白社寂寞似东臯尔雅葞春草江淹赋春草碧色春水緑波谢灵运诗池塘生春草江淹诗草色敛穷水`】惆怅掩柴扉【`九辨廓落兮覊旅而无友生惆怅兮而私自怜张衡诗路逺莫致倚惆怅魏武帝乐府夜夜安得寐惆怅以自怜陶潜诗白日掩荆扉虚室绝尘想范云诗还闻稚子説有客欵柴扉沈约诗去去掩柴扉`】  

岑参  

送张子尉南海【`史记南越尉佗传南海尉任嚣召龙川令赵佗行南海尉事徐广注尔时未言都尉也晋书地理志任嚣赵佗定南越以为南海等三郡非三十六郡之限乃置尉以典之所谓东南一尉也唐书百官志京县令一人正五品上主簿二人从八品下尉六人从八品又地理志广州南海县属岭南道一统志广州府南海县附郭本秦南海郡番禺县地隋文帝分置南海县为番州治南至海岸三百四十里`】  

不择南州尉【`説苑子路曰家贫亲老者不择禄而仕左传急何能择楚辞嘉南州之炎徳兮丽桂树之冬荣晋书頋荣传荣既南州望士躬处右职朝野甚推敬之张説诗物土南州异闗河北信賖`】髙堂有老亲【`李百药笙赋预髙堂之欢宴李白送张秀才诗抱剑辞髙堂盐鐡论审老亲之腹非唐园唯菜是盛又参诗更作东征赋知君有老亲`】楼台重蜃气【`水经注昆仑宫城上安金台五所玉楼十二杨巨源送僧归安南诗蜃阁化城重本草车螯是大蛤一名蜃能吐气为楼台海中春夏间依约岛溆常有此气杂兵书蜃形似蛇而大腰以下鳞尽逆又有耳有角背鬛作红色嘘气成楼台望之隐然如在烟雾将雨即见刘孝威乐府蜃气逺生楼`】邑里杂鲛人【`北史周武帝纪诏军人之间年多耆夀可颁授老职荣沾邑里谢朓诗邑里向疎芜寒流自清泚一统志广州番禺大府秦汉以来号为都防俗杂五方博物志南海外有鲛人水居如鱼不废机织其眼能泣泣则出珠木华海赋其垠则有天琛水怪鲛人之室`】海暗三山雨【`何逊诗行雨暗江流又江暗雨欲来汉书郊祀志自威宣燕昭使人入海求蓬莱方丈瀛洲三神山谢灵运诗越海陵三山注东方朔集三山在海中众仙所居一云番山禺山尧山为三山又罗浮山三山之总名杜甫诗雷声忽送千峯雨`】花明五岭春【`陈子良诗峯逈杂花明李白诗一溪初入千花明白帖大廋岭上梅南枝落北枝汉书张耳传南有五岭之戍师古注岭者西自衡山之南东穷于海一山之限耳而别摽名则有五焉裴氏广州记大庾始安临贺桂阳掲阳是为五岭史通广州地总百越山连五岭嵗华纪丽斗转东而天下皆春鴈向北而岭边先暖`】此乡多宝玉【`晋书呉隐之传广州包山带海珍异所出一箧之宝可资数世隐之为刺史清操愈厉宋书沈演之传上欲伐林邑朝臣不同惟广州刺史陆徽与演之賛成上意及平赐羣臣黄金生口铜器等物演之所得偏多战国防穷乡多异唐书礼志楚州刺史崔侁表献宝玉`】慎勿厌清贫【`宣室记云光寺画初有少年七人至寺闭室畵之曰七日慎勿启门续汉书王苑字孙仲安贫茅屋蓬户藜藿不厌南史周颙清贫寡欲魏志华歆传歆素清贫禄赐以赈施亲戚`】登总持阁【`北齐书武成帝纪清河二年诏以城南双堂闰位之苑建造大总持寺李峤集有九日幸总持寺登浮圗应制诗`】  

髙阁逼诸天【`张衡赋命王良掌策驷兮逾髙阁之锵锵后汉书樊宏传所起庐舍皆有重堂髙阁陂渠灌注谢朓诗髙阁常画掩法华经诸天及人皆当惊疑长阿含经先于佛所净脩梵行生忉利天使彼诸天益増五福李峤大云寺碑诸天翼戴上升于兠率之宫`】登临近日边【`张纉谢赉园启归瞰户牖不异登临张正见诗甘棠聴讼罢福宇试登临晋书明帝纪防而聪哲为元帝所宠异数嵗尝坐置膝前属长安使来因问帝汝谓日与长安孰近对曰长安近不闻人从日边来居可知也宋之问慈恩浮图诗鳯刹侵云半虹旌倚日边`】晴开万井树【`梁简文帝诗云开天半晴汉书刑法志一同百里提封万井陈子昻表三军叶庆万井相欢周礼野庐氏掌逹国道路于四畿比国郊及野之道路宿昔井树`】愁防五陵烟【`汉书原涉传郡国诸豪及长安五陵为气节者皆慕归之注五陵谓长陵安陵阳陵茂陵昭陵也班固西都赋南望杜霸北眺五陵呉均诗子怜三湘薛吾忆五陵薇`】槛外低秦岭【`王勃滕王阁诗槛外长江空自流萧慤诗岩低石倒险西都赋于是晞秦岭睋北阜挟澧灞据龙首注秦岭南山也`】中小渭川【`庾肩吾诗楼上徘徊月中愁思人何逊诗中度落叶帘外隔飞萤水经注陆杭城即山为墉俯临大江如萦带焉视舟如鳬鴈矣汉书货殖传齐鲁千亩桑麻渭川千亩竹曹植诗太公未遇文渔钓终渭川`】  

蚤知清净理【`史记曹相国世家载其清净民以宁壹谢灵运王子晋讃王子爱清净区中实嚣喧`】常愿奉金仙【`阮徳如诗常愿永游集拊翼同回翔隋书经籍志后汉明帝梦金人飞行殿庭以问于朝傅毅以佛对帝遣使徃天竺得佛经及释迦像梁简文帝佛像铭灼灼金容巍巍满月宋之问诗六龙回玉辇双树谒金仙`】  
