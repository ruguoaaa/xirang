---
title: 第1部分
index: true
icon: editor
order: 1
category:
  - 诗藏
  - 诗集
  - 宋艺圃集
tag:
  - 钦定四库全书
  - 集部八
  - 总集类
  - 李蔉
  - 明
---

钦定四库全书　　　　　集部八  
宋艺圃集　　　　　　　总集类  

## 提要  

【`臣`】等谨案宋艺圃集二十二卷明李蓘编蓘字子田内乡人嘉靖癸丑进士官至贵州提学副使是集选录宋人之诗成于隆庆丁邜所列诗人凢二百三十有六人而核其名氏二百三十有七人盖编目时误数一人末卷附释衲三十三人宫闺六人灵怪三人妓流五人不知名四人通上当为二百八十八人而注共二百八十四人则除不知姓名四人不数也书中编次后先最为颠倒如以苏轼苏辙列张咏余靖范仲淹司马光前陈与义吕本中曽防列蔡襄欧阳修黄庭坚陈师道前秦观列赵抃苏颂前杨万里列杨蟠米芾王令庚前叶采严粲列蔡京章惇前林景熈谢翺列陆游前者指不胜屈其最诞者莫若以徽宗皇帝与邢居实张栻刘子翚合为一卷夫汉书艺文志以文帝列刘敬贾山之间武帝列蔡甲倪寛之间玉防新咏以梁武帝及太子诸王列吴均等九人之后萧子显等二十一人之前以时代相次犹为有説至邢实为邢恕之子年十八早夭在徽宗以前刘子翚为刘韐之子张栻为张浚之子皆南宋髙孝时人在徽宗以后乃君臣襍列尤属不伦殆由选录时随手襍抄未遑铨次他若江为孟賔于之属则上渉南唐马定国史肃之属则旁及金朝衡以断限亦属未宜特其殚十三年之功搜采成编网罗颇富宋人之本无専集行世与虽有专集而已佚者徃徃頼此编以传过而存之亦不弃菅蒯之意也乾隆四十四年四月恭校上  

总纂官【`臣`】纪昀【`臣`】陆锡熊【`臣`】孙士毅  
总　校　官【`臣`】陆　费　墀  

## 宋艺圃集原序  

余往请告林居尝与弟子余选宋诸家诗后【`阙`】　　披繙旋多参附今既十三年所矣隆庆改元量移池阳山城雨暇更加删定名曰宋艺圃集为之叙叙曰世恒言宋无诗谈何易哉盖尝遡风望气约略其世槩有三变焉顾论者未之逮也夫建隆干徳之间国祚初开淳厐再合一时作者尚祖五李五季固唐余也故林逋潘阆胡宿王珪两宋九僧之徒皆摛藻荧荧以清嬴相贵而杨大年钱思公刘筠軰又死拟西昆【`阙`】　尺度总之遗矩虽存而雄思尚欝矣天圣明道而下则大变焉盖于时世际熈昌人文迅发人主之求日殷聚奎之兆斯应故欧苏曽王之流黄陈梅张之侣皆以旷絶不世之才厉卓荦俊防之志博综坟典旁测幽防海内颙颙咸所倾仰啓西江宗派之名创绌唐进杜之説竭思愦神日厯穷险当其兴情所寄则征事有不必解意趣所极则古贤所不必法辟之旧家公子恢张其先人堂构至于甲第飞云雕镂彩绘远而望之绚烂夺目负其意气遽大掩前人矣光宁以还国歩浸衰文情随易学士大夫逓祖清逸无称雄槩故陆游之流便严羽之婉腴紫阳之冲容谢翺之诡诞其他若四灵戴式之文天祥林徳旸軰咸遵正轨足引同方然究而言之凌迟之形见矣斯国事之将季乎夫诗者人之声也乐之章也发于情不溺于情范于礼不着于礼者也宋人惟理是求而神髓索焉其遗议于后也奚怪哉故沧浪之讥评紫阳之论説皆所谓致喻于眉睫者也考其大都不俱可覩哉自世俗宗唐摈宋羣然向风而凡家有宋诗悉束髙阁间有单帙小选仅拈一二而未阐厥美终属阙如忘其谫芜聊为编次得诗若干首以见一代之文献而为稽古之一助也顺阳李蔉序  

## 宋艺圃集卷一  

明　李蔉　编  

廖融三首  

赠天台逸人  

移桧托禅子携家上赤城拂琴天籁寂敧枕海涛生雪白寒峯晚鸟歌春谷晴又闻求桂楫载月十洲行  

梦仙謡  

琪木扶踈系辟邪麻姑夜宴紫皇家银河旌节揺波影珠阁笙箫吸月华翠凤引游三岛路赤龙齐别五云车星稀犹倚虹桥立拟就张骞搭汉槎  

退宫妓  

神仙风格本难俦曾侍前皇翠辇游红踯躅繁金殿暖碧芙蓉笑水宫秋寳车钿剥隂尘覆锦帐香销画烛幽一旦色衰归故里月明犹梦按梁州  

徐铉二首  

吴王挽词【`二首`】  

倐忽千龄尽防茫万事空青松洛阳陌荒草建康宫道徳遗文在兴衰自古同受恩无补报反袂泣途穷  

二  

土徳承余烈江南广旧恩一朝人事变千古信书存哀挽周原道铭旌郑国门此生虽未死寂寞巳消魂郭震五首【`陈氏曰洪迈编唐絶句万首可谓博矣而多有本朝诗在其中如李九龄郭震滕白王嵒王初之属也`】  

萤  

秋风凛凛月依依飞过髙梧影里时处暗若教同众类世间争得有人知  

渔者  

江栁防风颦翠黛山花着雨湿胭脂却收短棹拈长笛一叶舟中仰面吹  

老卒  

老来弓剑喜离身説着沙场更怆神任使将军全得胜归时湏少去时人  

惜花  

艶拂衣襟蘂拂杯绕枝闲共蝶徘徊春风满目还惆怅半欲离披半未开  

莲花  

脸腻香薰似有情世间何物比轻盈湘妃雨后来池防碧玉盘中弄水晶  

滕白二首  

题汶川村居  

种茶岩接红霞坞灌稻泉生白石根皤腹老翁眉似雪海棠花下戯儿孙  

燕  

短羽新来别海阳真珠髙卷语雕梁佳人未必全听尔正把金针绣凤凰  

王初八首  

立春后作  

东君珂佩响青驭多时下九关方信玉霄千万里春风犹未到人间  

春日咏梅花【`二首`】  

靓籹才罢粉防新迢递风囘散玉尘若遣有情应怅望已兼残雪又兼春  

二  

青帝来时值逺芳残花残雪尚交光隔年拟待春消息得见春风巳防肠  

七夕  

榆叶飘零碧汉流玉蟾珠露两清秋仙家若有单栖恨莫向银台半夜游  

送陈校勘入宿  

日落风回卷碧霓方蓬一夜拆龙泥银台级级连清汉桂子香浓月杵低  

即夕  

风幌凉生白袷衣星榆才乱绛河低月明休近相思树恐有韩冯一处栖  

雪霁  

星榆叶叶昼离披云粉千重凝不飞昆玉楼台珠树密夜来谁向月中归  

舟次汴堤  

曲岸兰丛鴈飞起野客维舟碧烟里竿头五两转天风白日杨花满流水  

杜常一首  

华清宫【`释圆至曰按孙公谈图及西清诗话杜常与方泽皆宋人盖新旧唐书及唐诸家小説并无杜常姓名也`】  

行尽江南数十程晓风残月入华清朝元阁上西风急都入长杨作雨声  

方泽一首  

武昌阻风  

江上春风阻客舟无穷归思满东流与君尽日闲临水贪防飞花忘却愁  

毕田三首  

水帘洞  

洞门千尺挂飞流玉碎珠聫冷喷秋今古不知谁卷得緑萝为带月为钩  

凝碧【`在南岳石桥上`】  

四面山屏叠万重古岚浓翠鎻寒空清秋独倚危防立身在琉璃世界中  

大哀州  

玉辇南廵去不还翠娥望断楚云间波寒剰写哀弦怨露冷偏滋泪篠斑一水盈盈伤逺目九峯惨愁顔荒洲千古凄凉地半掩空祠向暮山  

沈彬三首  

梦仙謡  

玉殿大开从客入金桃烂熟没人偷凤惊寳扇频翻翅龙惧金鞭不转头  

忆仙謡  

白榆风占九天秋王母朝回宴玉楼日月渐长双凤睡桑田欲变六鳌愁云翻箫管相随去星触旌幢各自流诗酒近来狂不得骑龙却忆上清游  

赠刘象  

曾应大中天子举四朝风月鬓萧踈不随世祖重携剑知为文皇再读书十载战尘消旧业满城风雨坏贫居一枝何事于君惜仙桂年年幸有余  

严恽一首  

春光  

春光冉冉归何处更向花前把酒杯尽日问花花不语为谁零落为谁开  

元绛一首  

怀荆南旧游  

去年曽醉海棠丛闻説新枝发旧红昨夜梦囘花下饮不知身在玉堂中  

孟賔于一首  

献主司  

那堪雨后更闻蝉溪隔重湖路七千忆昔故园杨栁岸全家送上渡头船  

王嵒四首  

题严君观  

寒云古木星台凡骨仙踪信可哀二十年前曽到此一千年内未归来  

山中有所思  

零零夜雨渍愁根触物伤离好断魂莫怪杜防飞去尽紫薇花里有啼猨  

贫女  

难把菱花照素顔试临春水挿花看木兰船上游春子笑指荆钗下逺滩  

囘旧山  

庾家楼上谢家池处处风烟少旧知明日落花谁共醉野溪猿鸟恨归迟  

江为三首  

秋日述怀  

迢迢江汉路秋色又堪惊半夜闻鸿雁多年别弟兄髙风云影断防雨菊花明欲寄东归信徘徊无限情  

江行  

越信隔年稀孤舟防梦归月寒花露重江晚水烟防岸直帆相望沙空鸟竝飞何时洞庭上春雨满蓑衣  

塞下  

万里黄云冻不飞碛烟烽火夜深防蕃儿移帐寒笳絶雪路时闻探马归  

林逋二十六首  

湖楼晚望  

湖水混空碧凭防凝睇劳夕寒山翠重秋浄鸟行髙远意极千里浮生轻一毫丛林数未遍杳霭隔渔舠  

上湖闲泛舣舟石函因过下湖小墅  

平臯望不极云树远依依及向扁舟泊还寻下瀬归青山连石埭春水入柴扉多谢提壶鸟留人到落晖  

湖山小隠  

园井夹萧森红芳堕翠隂昼岩松防静春堑竹鸡深嵗课非无秫家藏独有琴顔原遗事在千古壮闲心  

小隠  

门径独萧然山林屋舍边水风清晚钓花日重春眠苒苒苔衣滑磷磷石子圎人寰诸洞府应合署闲仙  

中峯  

中峯一径分盘折上幽云夕照前村见秋涛隔岭闻长松含古翠衰药动防薫自爱苏门啸怀贤思不羣  

园庐秋夕  

兰社裛衰香开扉趣自长寒烟宿墟落清月上林塘意想殊为适形骸固可忘援琴有余兴聊复寄吟觞  

翠防亭  

亭在江干寺清凉更翠防秋阶响松子雨壁上苔衣绝境长难得浮生不拟归旅怀何计是西崦又斜晖  

和梅圣俞雪中同虚白上人来访  

湖上玩佳雪相将惟道林早烟村意远春涨岸防深地僻过三径人闲试五禽归桡有余兴宁复比山隂  

送皎师归越  

林间久离索忽忽望西陵静戸初闻扣归舟又説登野烟含树色春浪叠沙棱幸谢云门路同寻苦未能  

寄钱紫防  

晞发起初晨中丘谢病身空持白云意遥赠紫防人画毂坊门远苍苔掖署春元和旧文体当许继清尘  

寄临川司理赵时校书  

远宦风波隔归期嵗月频天形孤岛晚烟色大江春驿路向江郭船樯留估人髙台望不极空使鬓华新  

池上春日  

一池春水緑于苔水上花枝竹间开芳草得时依旧长文禽无事等闲来年颜近老空多感风雅含情苦不才独有浴沂遗想在使人终日此徘徊  

春隂  

似雨非晴意思深宿酲牵引卧春隂苦怜燕子寒相并生怕梨花晚不禁薄薄帘帏欺欲透遥遥歌管压来沉北园南陌狂无数只有芳菲防此心  

寄宣城宗言侄  

春水涵波緑弥江南芳草又离离谢家元住青山郭郄氏近攀丹桂枝衣下香囊非尔好牀头诗卷愧吾痴中林独处仍多病早晚能来慰所思  

春日斋中  

空堦重叠上垣衣白昼初长社燕归落尽海棠人卧病东风时复动柴扉  

易从师山亭  

林表秋山白鸟飞此中幽致世还稀西村渡口人烟晚坐见渔舟两两归  

秋江写望  

苍茫沙觜鹭鸶眠片水无防浸碧天最爱芦花经雨后一篷烟火饭鱼船  

送陈日章秀才  

闻却清尊掩缥囊病来无故亦凄凉江南春日旧行路因送归人更断肠  

送式遵师谒金陵王相国  

天竺孱顔暂掩扉讲香浮穗上行衣白猿声里生公石莫遣移文怨晚归  

送善中师归四明  

四明山水别多时老病心闲事事违梦想西湖古兰若又和秋色送僧归  

送人之苍梧  

侧身南望但依依片席乘风去似飞莫谓苍梧在天末帝乡看逐白云归  

自作夀堂因作一绝志之  

湖外青山对结庐坟前脩竹亦萧踈茂陵他日求遗稿犹喜曽无封禅书  

樵者  

云际依依认旧林断崖荒磴路难寻西山望见朝来雨南涧归时渡处深  

咏退笔  

神功虽缺力终存架琢瑚欠策勲日暮闲窗何所似防陵憔悴故将军  

湖山小隠  

衡门邻晚坞环堵背寒冈片月通萝径幽云在石牀客游抛鄠杜渔事拟沧浪管乐非吾尚昻头肯自方陈搏四首  

题石水涧  

银河洒落翠光冷一派囘环湛晚晖防恨却为顽石碍琉璃滑处玉花飞  

冬日晚望  

山鬼暖或呼溪鱼寒不跳晚景愈堪观危峯露残照  

华山  

半夜天香入岩谷西风吹落岭头莲空爱掌防侵碧汉无人曽叹巨灵仙  

与毛女游  

药苖不满笥又更上危巅囘指归去路相将入翠烟魏野二首  

上王相公  

圣朝宰相年年出公在中书十二秋西祀东封俱巳了好来相伴赤松游  

寻隠者不遇  

寻真误入蓬莱岛香风不动松花老采芝何处未归来白云满地无人扫  

潘阆四首  

夏日宿西禅  

此地絶炎蒸深疑到不能夜凉如有雨院静若无僧枕润连云石牎明照佛灯浮生多骨贱时日恐难胜  

歳暮自桐庐归钱塘晚泊渔浦  

久客见华髪孤棹桐庐归新月无朗照落日有余晖渔浦风水急龙山烟火防时惊沙上雁一一背南飞  

秋上题琅琊山寺  

岩下多幽景且无尘事喧钟声晴彻郭山色晓当门深洞波泉脉悬崖露树根更期来此宿绝顶听寒猿  

渭上秋夕闲望  

秋夕满秦川登临渭水邉残阳初过雨何树不鸣蝉极浦防秋月孤帆没远烟渔人空老尽谁似太公贤胡宿二十四首  

天街晓望  

长乐才闻一叩钟百官初谒未央宫金波穆穆沙堤月玉树琤琤上苑风香重椒兰横结雾气寒龙虎远浮空嗟予索米无人问行避霜台御史騘  

函谷闗  

天开函谷壮闗中万古惊尘向此空望气竟能知老子弃襦何不识终童谩持白马先生论未抵鸣鸡下客功符命巳归如掌地一丸曾误隗王东  

长卿  

买赋金钱出后宫长卿文彩冠诸公梁园未至时名大蜀道前驱使节雄巳托焦桐传宻意更因残札寄遗忠如何一讽神仙事却得飘云起赋中  

洞灵观结凉  

秋波不动簟纹融松月愔愔透绮笼霜重井梧飜瘦碧雨回堦药堕嫣红彩鸳静占银塘水乳燕凉飞玉宇风秫酒易销残梦断却疑身在广寒宫  

芙蓉湖泛舟  

小湖香艳战芙蓉碧叶田田拥钓篷岚气欲飞山隔岸秋波不定水揺空翩翻雪鸟争投浦泼剌霜鳞对掷风正是沧浪濯缨日一竿多谢紫溪翁  

次韵朱沈春雨之什  

苍野迷云黯不归远风吹雨入岩扉石牀润极琴丝缓水阁寒多酒力防夕梦将成还滴滴春心欲断正【`正一作更`】霏霏忧花惜月长如此争得东阳病骨肥  

夜归华山因寄幕府苏广文  

山村寥落野人稀竹里衡门掩翠防溪渡夜随明月入亭臯春伴白云飞嵇康懒慢仍躭酒范蠡逋逃久拂衣汀畔数鸥闲不起只应知我巳忘机  

淮南王  

贪铸金钱盗写符何曾七国戒前车长生不待炉中药鸿寳谁收箧内书碧井牀空天影在小山人去桂丛踈云中鸡犬无消息麦秀渐渐徧故墟  

南城  

昨夜轻隂结夕霏城南十里有香泥初闻山鸟惊新弄遥见林花识旧蹊荡浆远从芳草渡垫巾还傍緑杨堤罗敷正苦桑蚕事惆怅南来五马蹄  

赵宗道归辇下  

沿牒相逢楚水湄竹林文酒此攀嵇半氊未暖还伤别一臂初交又觧携江浦呕哑风送防河桥勃窣栁垂堤明年四月秦关道洗眼杨州防马蹄【`窣醉官切司马相如赋云媻娇勃上金堤注匍匐上下貌`】  

冲虚观  

五粒青松护翠苔石门岑寂断纎埃水浮花片知仙路风逓鸾声认啸台桐井晓寒千乳敛茗园春嫩一旗开驰烟未勒山亭字可是英灵许再来  

感旧  

千里青云未致身马蹄空踏防年尘曾迷玉洞花光老欲过金城栁眼新粉壁巳沉题凤字酒罏犹记姓黄人坞中横笛偏多感一涕防干白角巾  

塞上  

汉家神箭定天山烟火相望【`望平声`】万里闲契【`契作颉`】利请盟金匕酒将军归卧玉门闗云沉岭上妖氛断雪照回中探骑闲五饵已行王道胜绝无刁斗至阗顔  

残花  

雨压残红一夜凋晓来帘外正飘揺数枝翠叶空相对万片香魂不可招长乐梦回春寂寂武陵人去水迢迢愁将玉笛传遗恨苦被芳风透绮寮  

侯家  

洞戸春迟漏箭长短辕初返洛阳傍防云按曲青岑醴沉水薰衣白壁堂前槛兰苕依玉树后园桐叶护银牀宴残红烛长庚烂还促朝珂谒未央  

淮南发运赵邢州被诏归阙  

天台封诏紫泥馨马首前瞻北斗城人在函闗先望气帝于京兆最知名一区东第趋晨近数刻西厢接昼荣正是两京裁化日百金双璧拜虞卿  

津亭  

津亭欲阕戒棠舟五两风来不暂留西北浮云连魏阙东南初日满秦楼层城渺人伤别芳草萋萋客倦游平乐旧欢收不得更凭飞梦到瀛洲  

古别  

长道何年祖軷休风防不断岳阳楼佳人挟瑟漳河晓壮士悲歌易水秋九帐清油徒自贵百壶芳醑岂消忧至今长乐坡前水不啻秦人怨陇头  

送林学士知明州  

緑绨膺检出神州又拜东吴最上游腰下汉符分半虎手中庖刄欠全牛玳筵进酒吴歈曲碧沼观鱼越鄂舟政是金华隆旧业羣仙相望在瀛洲  

雪  

屏翳驱云结夜隂素花飘坠恶氛沉色欺曹国麻衣浅寒入荆王翠被深天上明河银作水海中仙树玉为林日髙独拥鹴裘卧谁乞长安取酒金  

忆荐福寺牡丹  

十日春风隔翠岑秪应繁朶自成隂樽前可要人頽玉树底遥知地侧金花界三千春渺铜槃十二夜沉沉雕槃分篸何由得空作西州拥鼻吟  

寄昭潭王中立  

髙弦一弄武陵深六幕天空万里心吴苑歌骊成久别楚峯回鴈好归音十千美酒花期隔三百枯碁奕思沉莫上孤城频送目浮云西北是家林  

早夏  

井辖投多思不禁密垂珠箔昼沉沉睡惊燕语频移枕病起蛛丝半在琴雨径乱花埋宿艶月轩修竹转凉隂一春酒费知多少探尽囊中换赋金  

次韵徐爽见寄  

五两青丝帝渥深平时何敢叹英沉侏儒自是长三尺澼絖都来直数金寂寞死灰人丧偶婆娑生意树交隂年来想见琼枝色夕梦蘧蘧到竹林【`澼音辟漂也絖音縯絮也`】杨亿四首  

书怀寄刘五二首  

风波名路壮心残三径荒凉未得还病起东阳衣带缓愁多骑省鬓毛斑五年书命尘西阁千古移文愧北山独忆琼林苦霜霰清樽嵗晏醉酡顔  

世事悠悠未遽央虚名真意两相忘休夸失马曽归塞未省牵牛觧服箱四客髙风惊楚汉五君新咏弃山王秋来安有渔樵梦多在箕峯颍水傍  

南朝  

五鼓端门漏滴稀夜籖声断翠华飞繁星晓埭闻鸡度细雨春场射雉归歩试金莲波溅袜歌翻玉树涕沾衣龙盘王气终三百犹得澄澜对敞扉  

受诏修书述怀感事三十韵  

太极垂裳日中原偃草初楼船秋发咏衡石夜程书好问虚前席征贤走传车蓬莱侔汉制煨烬访秦余防绎资金匮规模出玉除纷纶开四部秘邃接千庐日赐双鸡膳亲廻六尺舆华芝下阊阖白羽拥储胥望气成龙虎披文辨鲁鱼清光无咫尺览亦踌躇羣彦挥铅笔防生滥石渠嵇康真懒慢谢客本空踈讲学情田埆谈经腹笥虚月评依许邵文体慕相如雄饮欢娱合清言鄙吝祛弥旬容出沐终日喜羣居抚巳慙鸣玉归田忆荷锄池笼飬鱼鸟章服畏猿狙圜府愁尸禄天阍愧弊裾虚名同郑璞散质类庄樗国士谁知我邻家或侮予放怀齐指马屏息度羲舒寡妇宜忧纬三公亦灌蔬危心惟觳觫直道忍蘧蒢徃圣容巢许先儒美蘧晨趋欢劳止夕愓念归欤秦痔踈杯酒顔瓢頼斗储如谐曲肱卧犹可直钩渔矫矫御印翩翩隼画旟一麾终遂志阮籍去骑驴  

钱惟演三首  

公子【`二首`】  

莲勺交衢接荻园来时十里一开筵歌翻南国桃根曲马过章台杏叶鞯别殿对廻双绶贵后门归夜九枝然闲随翠幰敧乌防紫陌三条入栁烟  

二  

结绮临春暎夕霏景阳钟动曙星稀潘妃寳钏光如昼江令花牋落似飞舴艋临波朱火度觚棱拂汉紫烟防自从饮马秦淮水蜀栁无因对殿帏  

汉武  

一曲横汾鼓吹廻侍臣髙防栢梁台金芝煜煜凌晨见黄雀轩翔白昼来立东溟邀鹤驾穷兵西极待龙媒甘泉祭罢神光灭更遣人间识玉杯  

王珪三十九首  

依韵恭和圣制龙图天章阁观三圣御书  

半夜传君召西清阅帝文笔回丹穴凤歌起沛中云御幄金蝌转仙墀羽仗分君王自天纵况复睿心勤  

依韵和王原寂内翰有怀  

暮钥严温省宵铃静浴堂银花无奈冷瑶草又还芳梦久闻仙笛班清犯晓霜帝阍何所叩一炷祝尧香  

次韵和元厚之平羗  

诏收新土凤林东四百余年防犬戎葱岭自横秦塞上金城还落汉图中轻裘坐叹无遗策觧髪来庭有旧风零雨未蒙音巳防不劳归旅咏周公  

闻仲谔脂米川大防  

神兵十万忽乗秋西碛妖氛一夕收匹马不嘶榆塞外长城自起玉闗头君王别绘凌烟阁将帅今轻定远侯莫道无人能报国红旗行去取凉州  

依韵和吴相公从驾至开寳寺庆夀崇因阁  

崇因开寳构金碧昼相辉禁跸随曦驭层城转斗机梵音狮子吼妙相鸽王归洛水浮神篆天花满御衣塔疑从地涌栋拟入云飞上行乗今果羣超悮昨非慧珠常自照法雨徧成霏但起真如念梯梁即可防  

恭和御制上元观灯  

雪消华月满髙台万烛当楼寳扇开双凤云中扶辇下六鳌海上驾山来镐宫春酒霑周燕汾水秋风陋汉材一曲升平人共乐君王又进紫霞杯  

和金陵怀古  

怀乡访古事悠悠独上江城满目秋一鸟带烟来别渚数防和雨下归舟萧萧暮吹惊红叶惨惨寒云压旧楼故国凄凉谁与问人心无复更风流  

宫词【`三十二首`】  

燕去燕来闲白昼花开花落送黄昏年年好景春风妬梦里铅华湿泪防  

元夕星灯照路台六宫歌吹出云来夜深翠辇归金殿十里廻廊锦帐开  

黄昏鏁院听宣除翰长平明趂起居撰就白麻先进草金泥降出内中书  

夜寒金屋篆烟飞灯烛分明在紫防漏永禁宫三十六宴回争踏月轮归  

晓吹翩翩动翠旗炉烟千叠瑞云飞何人奏对偏移刻御史天香隔绣衣  

内庭秋燕玉池东香散荷花水殿风阿监采菱牵锦防月明犹在画船中  

鏁声金掣阁门环帘卷真珠十二间别殿春风呼万嵗中丞新押散朝班  

三月金明栁絮飞岸花堤草弄春时楼船百戱催宣赐玉辇今年不上池  

鬭草深宫玉槛前书蒲如箭荇如钱不知红药防干曲日暮何人落翠钿  

太液波清水殿凉画船惊起宿鸳鸯翠眉不及池邉栁取次飞花入建章  

金鋋画角警场开天子南郊玉辂来十里青城遥北望防云宫殿月楼台  

丽日祥烟鏁禁林樱桃初熟杏成隂年年翠辇来游幸花落春阶一寸深  

萱草成窠杏子青夜闻禁漏晓闻莺吹回一觉昭阳梦帐外春风太薄情  

一片桃花一片春夜来风雨落纷纷多情更逐东流水还作髙唐梦里人  

侍辇归来歩玉阶试穿金缕凤头鞋堦前摘得宜男草笑挿黄金十二钗  

内苑宫人学打毬青丝飞控紫骅骝朝朝结束防宣唤一様真珠落辔头  

中宫赐雪玉成峯滴露堆寒冷照空三十六窗明月夜姮娥浑在水晶宫  

琵琶先抹六么头小管丁宁侧调愁半夜美人双起唱一声声出凤凰楼  

十三初学擘箜篌弟子名中被防头昨日教坊新进入并房宫女与梳头  

因吃樱桃放得归三年着破旧罗衣内中侍从来还去结得金花上贵妃  

小小宫娥到内园未梳云鬓脸如莲自从配与夫人后不使寻花乱入船  

摴蒲冷淡学投壶箭倚腰身约画图尽对君王称妙手一人来谢一人输  

晓来随驾上城游行到东西百尺楼回望烟中花栁色緑隂红艶满池头  

朱雀门开花未开毬场空阔浸尘埃预排白兎兼苍狗等君王按鹘来  

朝朝腊日官家出随驾先湏防内人囘鹘衣装囘鹘马就中偏称小腰身  

苑中排比宴秋宵弦管挣摐各自调日晚闭门传圣防明朝尽放紫宸朝  

池邉小様钓鱼船入玩偏宜向晚天挂得防防教便放急风吹过水门邉  

防仙观内玉清坛新防宫人作女冠毎度驾来羞不出羽衣初着怕人看  

小院珠帘着地垂院中排比不相知羡他鹦鹉能言语窗里偷教鸜鹆儿  

寒食清明小殿傍防楼双夹闘鸡场内人对御分明看先赌红罗十担牀  

棃园子弟簇池头小乐擕来宴游旋炙红笙先按拍海棠花下合梁州  

御沟春水碧于天宫女寻花入内园汗湿红妆行渐困岸头相唤洗花钿  

王琪一首  

吴中晓寒曲  

大泽穹天莾同色碧瓦阊门晓花白石岩左右断行人洞庭一夜氷千尺曽持汉节单于垒北风如刀割人耳却怜冻足幸双摧一生不向雪中履凭谁赠我紫绮裘中吴风土清且柔令严气正天地肃长歌白苎临寒流玉兰酒熟金醅溢大白连云尚殊克【`殊克一作难敌`】书窗半掩昼始开防日红梅断消息  

李沆一首  

题六合防  

经从防下防春秋每恨无因到上头今日始知髙处险不如归去卧林丘  

曹汝弼四首  

怀寄披云峯诚上人  

院髙穷木盛野极静无言险路通岩顶香泉出石根防风飘磬韵幽鸟啄苔防常记相留夜秋堂共听猿  

再寄  

江城从别后闻説在松间度日长扄戸终年不下山静为诗所役闲免事相闗应喜云邉客防搜鬓未斑  

赠披峯岳长老  

禅外掩松扃闲眠度嵗隂雨侵香篆湿苔长屐防深水在铜缾冷云归玉磬沉前山有灵药时策杖藜寻  

赠僧  

一从叨命服乗兴入天台院接石桥住门临瀑布开松间应独坐雪里更谁来时复擕藜杖看云上古台刘筠一首  

寄灵仙观舒职方学士  

石渠仙署久离羣抗迹丹台世絶伦扬子不甘嘲尚白漆园终许自全真紫烟深处鸾双舞朱髓成来鸟共伸若向云中见鸡犬可能浑忘姓刘人  

章冠之一首  

寄荆南故人  

余生自拚一虚舟未觧寻诗慰客愁梅欲飘零犹醖借栁才依约巳风流闗心弟妹无黄犬入梦江湖有白鸥别后故人相念否东风应倚仲宣楼  

冦凖十一首  

冬夜旅思  

年少嗟羇旅烟霄进未能江楼千里月雪屋一龛灯逺信凭邉鴈孤吟寄岳僧炉灰愁拥坐砚水半成氷  

南浦  

春风入垂杨烟波涨南浦落日动离魂江花泣防雨  

水村即事  

虚斋临远水吟钓度朝晡苇岸秋声合莎庭鹤影孤片云藏叠巘四野起寒芜独歩时凝望离人隔五湖  

春日登楼怀归  

髙楼聊引望杳杳一川平野水无人渡孤舟尽日横荒村生断霭古寺语流莺旧业遥清渭沉思忽自惊  

山寺  

寺在猿啼外门开古涧涯山深防有径树老半无枝望远云长暝谈空日易移恐朝金马去还失白莲期  

夜泊江上  

嵗暮峡中寺维舟古树根羣峯初落日后夜独闻猿流水自无尽客愁那可论平明离楚岸迢逓指吴门  

楚江夜怀  

西风生逺水萧防度吟台明月夜还满故人秋未来寒蛩啼暗壁败叶下苍苔谁念空江水年年首重回  

江南春  

杳杳烟波隔千里白苹香散东风起日落汀洲一望时愁情不断如流水  

春昼偶书  

白昼偶成芳草梦起来幽兴有谁知风帘不动黄鹂语坐看庭花日影移  

书河上亭壁  

暮天寥落冻云垂一望幽亭欲下迟临水数村谁尽得浅山寒雪未消时  

王操三首  

村家  

野景村家好柴篱夹树身牧童眠向日山犬吠随人地僻乡音别年丰酒味醇风光吟有兴桑麦暖逢春  

喜故人至  

地僻无賔侣柴门昼始开谿山寒叶落江国故人来话旧惊霜鬓论诗带酒杯相留喜同宿不寐曙光廻  

送人南归  

相送当揺落孤舟泛渺弥去防看巳远临水立多时别浦寒鸿下空山夜鹤移它年重防面吟鬓共成丝  

## 宋艺圃集卷二  

明　李蔉　编  

宋郊二首  

庄献明肃太后挽词应制  

寳慈垂毋训一纪御璿除地有占沙旧天仍补石余轩星沦夕纬翟辂去宸居异日金縢啓方知复辟书  

闰十二月望日立春禁中作  

闰厯先春破腊寒防花金胜宠千官氷从太液池邉动栁向灵和殿里看瑞气因风飘禁仗暖晖依日上仙盘湏知圣运随生殖万国年年共此懽  

宋祁二十一首  

侨居【`二首`】  

抱病苦忧幽都城困倦游身抛秃翁板言入稗家流世路风波恶天涯日月遒危心正无泊时底喻穷愁  

二  

公宇静寥寥居然俗意销屐闲谁记齿带适自忘腰畎首秋残获城西日暮樵比来行乐熟随意度溪桥  

官下  

东泊骖驔一驻车騩云芣木澹扶踈风经御冦仙游外野识禆谌草创余頴谷寒烟仍井邑侯门残日但丘墟两都大道过从盛不称支离佩左鱼  

兄长莒公赴镇道出西苑作诗有长杨猎罢寒熊吼太液歌余瑞鹄飞造语惊迈予輙拟作一篇  

寳楼斜倚阙西天北转楼隂压素涟白雪久残梁复道黄头空守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年  

和致政燕侍郎舟中寄宴尚书  

异时仙阁对王休顿首辞荣动邃旒疏广故寮供祖帐鸱夷尽室付归舟侧堦生玉怀欢宴燕壁图山代逺游新句渐髙尘累少紫芝岩曲要相求  

移病还台凡阅半嵗乃愈始到家园视园夫治畦植花因成自叹  

卧治无功赐告回骤叨鸣履上中台壶公天壤非真死防叟轩裳是傥来经灌早蔬扶陇出失刋园蕊犯檐开此身踈拙真丘壑不是当年王佐才  

再游海云寺作  

十里云邉寺重驱千骑来天形敧野尽江势让山回园柰浓成幄楼钟近殷雷斜阳归鞅促飞盖冐轻埃  

为承防诗  

粉署重来忆旧游蟠桃开尽海山秋宁知不是神仙骨上到鳌峰更上头  

腊后晚望  

寒日系难定鸣笳弄巳休冻崖初辨马昏谷自量牛古树临闗密黄河入塞流登髙能赋未风物古尧州  

华山  

仙馆三峰下年华百嵗中梦休孤蝶徃蜕在一蝉空蕊芨防言秘霄晨浩气通丹遗防后鼎林遣御余风市雾沉荒白餐霞委暗红蛾眉有归约飞歩与谁同  

答劝农李渊宗嘉州江行见寄  

嘉月嘉州路轲峩接部船山回杜宇国江入夜郎天霁引溪流望凉供水阁眠愧君舟楫急遂欲济长川中秋新霁壕水初满自城东隅从舟回谢公命赋  

霁舫谈经后官池载酒行斜阳鸟外落新月树端生演漾思江浦夷犹绕郡城东辕有遗恨日日物华清  

渡湘江  

春过潇湘渡真观八景图云藏岳麓寺江入洞庭湖晴日花争发丰年酒易沽长沙千万戸游女似京都  

真定述事  

莫嫌屯垒是邉州试听山河説上游帐下文书三幕府马前鞾靺五诸侯王藩故社经涂国侠窟余风觧报仇四十年来民缓带使君何事不轻裘  

拟杜子美峡中意  

天入虚楼倚百层四方遥谢此登临惊风借壑为寒籁落日容云作暝隂岘井北抛王粲宅楚衣南逐女嬃砧十年不识长安道九籥宸开紫气深  

怀古眺望  

城闉聊属眺千古恨悠悠夏享空台毁韩亡故社留庙祠旌颍凤【`黄丞相祠并凤凰里`】溪水识巢由【`颍水过城下`】春色依林动晨烟傍戍浮庌驺闲自集田鹤呌相求町篠寅缘密川葭霍靡柔栎墟迷郑鄙隗路隔轩游【`春秋栎邑庄周载大隗山皆在`】感昔如吾辈曽经几斛愁  

城隅晚意  

寥寥天意晚稍觉井闾闲水落呈全屿云生失半山牛羊樵路暗灯火客舟还暝思输凫鹄归飞沆漭间  

长安道中怅然作【`二首`】  

三辅古风烟征骖怅未前山园蓬颗外宫室黍离边树老经唐日碑残刻汉年便须真陨涕不待雍门弦  

二  

兴亡作今古事徃始堪悲宫破黄山在城空北斗移走冈寒兎隠啼戍暮鸦饥防岸重回首惟余王粲诗  

夏日陪提刑彭学士登周襄王故城  

聊随汉使者一止周王城片雨北郊晦残阳西岭明野禽呼自别香草问无名谁复黍离咏但兴箕颍情  

落花  

坠素翻红各自伤青楼烟雨忍相忘将飞更作廻风舞巳落犹成半面妆沧海客归珠迸泪章台人去骨遗香可怜无意传双蝶尽付芳心与蜜房  

晏殊二首  

假中示判官张寺丞王校勘  

元巳清明假未开小园幽径独徘徊春寒不定班班雨宿醉难禁滟滟杯无可柰何花落去似曽相识燕归来游梁赋客多风味莫惜青钱万选才  

寓意  

油壁香车不再逢峡云无迹任西东梨花院落溶溶月栁絮池塘淡淡风防日寂寥伤酒后一畨萧索禁烟中鱼书欲寄何由达水远山长处处同  

陈襄四首  

过罨画溪  

五云深处问新亭月里乗舟夜半行不见藤花相掩映乡人遥指画溪名  

和子瞻沿牒京口忆西湖出游见寄  

春风漠漠燕飞飞可惜春风与子违半岭烟霞红斾入满湖风月画船归缑笙一阕人何在辽鹤重来事巳非犹忆去年题别处鸟啼花落客沾衣  

金华山人  

幽居倚翠峦尘事不相干天地醉来小琴棋静里欢雨苔春径緑风竹夜窗寒若问长生术金灯有寳丹  

书岳麓宫道房  

借问今行处羣仙第防家暗檐鸣雪滴虚砌影梅花香爇何年栢泉煎末社茶道人三四軰相对诵南华蔡中道一首  

张公洞  

天上骡踪竟不廻洞门深闭密封苔神光夜烛烧丹灶淑气晴薫讲易台瑶草春肥仙去远紫芝云暖鹤归来清游喜挟三茅客杖履凌空雾雨开  

王质一首  

东流道中  

山髙树多日出迟食时雾露且雰霏马蹄巳踏两邮舍人家渐开双竹扉冬青匝地野蜂乱荞麦满园山雀飞明朝大江载吾去万里天风吹客衣  

夏竦一首  

和上元观灯  

鱼龙漫衍六街呈金鎻通宵啓玉京冉冉游尘生辇道迟迟春箭入歌声寳坊月皎龙灯淡紫舘风防鹤焰平宴罢南端天欲晓回瞻河汉向盈盈  

李九龄八首  

赠马道士  

水共逍遥云共孤混时言笑只佯愚经年但醉宜城酒千里惟担华岳图寻野鹤来空碧洞覔琴僧去渡重湖人间再见知何日乞取先生石辘轳  

赠谭先生  

古观重重绕翠防杉松深处掩扉云生万壑投龙去海隔三山放鹤归花洞宴游春日永石坛朝礼曙星稀每听髙论长生理拟向寰中便拂衣  

上清辞【`三首`】  

入海浮生汗漫秋紫皇髙晏五云楼霓裳曲罢天风起吹散仙香满十洲  

楼鎻彤霞地絶尘碧桃花发九天春东皇近日慵游宴闲煞瑶池五色麟  

本来方朔是真仙偶别丹台未得还何事玉皇消息晚忍教憔悴向人间  

代邉将  

雪冻隂河半夜风战回鐡甲血漂红据鞍遥指长安道顷刻麟台第一功  

过相思谷  

悠悠信马春山曲芳草和烟铺嫩緑正被离愁着莫人那堪更过相思谷  

山中寄友人  

乱云堆里结茅庐巳共红尘迹渐踈莫问野人生计事窗前流水枕前书  

李虚巳一首  

和内翰杨大年见寄  

鳌冠三峰碧海寛云謡初下霭芝兰探珠宫里骊龙睡织锦机中防凤盘药砌苍苔钱作防粉墙修竹玉为竿闲从蝶梦亲凫舄曽得安期九转丹  

赵湘三首  

秋夜集李式西斋  

泽国秋光澹诗家夜防清雨余逢月色风静得琴声小径幽虫絶寒堦落叶幷尝茶不拟睡自起绕池行  

寄杨埙  

闭门苔自长春恨极天涯落日山横水宫城雨过花断狂曾避蝶多病更闻蛙江上无消息风吹度桞斜  

答徐本  

天远草离离秋霖寄信迟相思逢叶尽独坐听蝉悲岳色寒前见松心雪后知频招犹未至时复检清辞陈尧佐三首  

吴江  

平波烟苍苍菰蒲才熟江栁黄扁舟系岸不忍去秋风斜日鲈鱼香  

虎丘山  

云际楼台树杪烟孤松千尺耸平田危防远思防吟好隠隠秋帆半入天  

题碧澜堂  

苕溪清浅霅溪斜碧玉寒光照万家谁向月中终夜听洞庭渔笛隔芦花  

钱易一首  

西游曲  

花销秋老白日短败红荒緑迷空舘拟将清血洒昭陵幽谷猿啼半山晚十年辞家勤献书王孙不许延公车江头祖庙祭无血重门生草寒离离我有黄金三尺劔奸骨余防古波艶佩入函闗无故人玉握凋零七星暗罗思纯一首  

题太湖  

三万六千顷湖侵海内田逢山方得地见月始知天南国吞将尽东溟势欲连何当洒为雨无处不丰年王禹偁五首  

江头  

三年为吏向江濵重到江头照病身满眼碧波输匹鸟一簔踈雨属渔人随船晓日孤轮白入座青山数防春张翰精灵应笑我緑裙依旧染红尘  

读史  

纪信生降为沛公草荒孤垒想英风汉家青史縁何事却道萧何第一功  

清明  

无花无酒过清明兴味萧然似野僧昨日邻家乞新火晓窗分与读书灯  

春日杂兴  

两株桃杏映篱斜妆防商州副使家何事春风容不得和莺吹折数枝花  

商州  

节及登髙忽叹嗟经年憔悴别京华贰车何处搔蓬鬓九日樽前见菊花  

陶弼一首  

送赵枢寺丞宰防化县  

路入防云去如何轻觧擕人烟五岭北星斗大江西暖雪梅花树晴雷赣石溪青衫欲无泪不柰鹧鸪啼燕肃一首  

僻居  

蓬茅城市远草径接鱼村白日偶无客青山长对门药罏留火暖花坞带烟昏静坐搜新句防心傍酒樽唐异二首  

塞上作  

防秋人不到万里絶妖氛马放降来地雕闲战后云月依孤垒没烧逐远荒分未省为邉客宵笳懒欲闻  

闲居书事  

幽居轻宿雨屐齿徧林塘一境无过客千山自夕阳昼禽多独语夏木有余凉招隠诗慵寄时清谁肯防吕夷简一首  

天华寺  

贺家湖上天华寺一一轩窗向水开不用闭门防俗客爱闲能有防人来  

王素一首  

晚歳思玉京之梦  

虚碧中藏白玉京梦魂飞入黄金城何时再歩烟霄外皓齿仙童巳扫防  

苏洵五首  

又答陈公美【`二首`】  

仲尼为羣婢一走十四年荀卿老不出五十干诸田顾彼二夫子岂其防狂颠出处固无定不失称圣贤彼亦诚自信谁能恤多言  

公孙昔放逐牧羊沧海濵勉强听乡里垂老西游秦自固未为壮徒为久辛勤君子岂必隠孔孟皆旅人  

送李才元学士知卭州  

贫贱羞妻子富贵乐乡闗不见李夫子得意今西还白马渡浐水红旗照蜀山归来未解带故旧巳满门平生浪游处何者哀王孙壮士无龌龊千金报一飱  

送任师中任清江  

吾老尚喜事羡君方少年有如伏枥马看彼始及鞍奔腾过吾目萧条正思边谁知脱吾羁傲睨登太山君今始得县翺翔大江干大江多风波然欲腾翻浩荡吞九野开阖壮士肝人生患不出局束守一廛未尝见大物不识天地寛今君吾乡秀固巳见西川去年作邉吏出入烽火间儒冠杂武弁屡与氊裘言又当适南土大浪泛目前胸中芥蔕心吹尽为平田陈汤喜形胜所至常纵观吾想君至彼胸胆当豁然  

九日和韩魏公  

晚嵗登门最不才萧萧华髪映金罍不堪丞相延东阁闲伴诸儒老曲台佳节巳从愁里过壮心偶傍醉中来暮归春雨寒无睡自把新诗百徧裁  

## 宋艺圃集卷三  

明　李蔉　编  

苏轼二百四十五首  

古离别送苏伯固  

三度别君来此别真迟暮白尽老髭须明日淮南去酒罢月随人泪湿花如雾后夜逐君还梦绕湖邉路  

雷州  

下居近流水水巢依岭岑终日数椽间但闻鸟遗音炉香入幽梦海月明孤斟鹪鹩一枝足所恨非故林  

碧落洞  

槎牙乱峯合晃荡絶壁横遥知紫翠间古来仙释幷阳峯射朝日髙处连玉京隂谷扣白月梦中游化城果然石门开中有银河倾幽龛入窈窕别戸穿虚明泉流下珠琲乳盖交缦缨我行畏人知恐为仙者迎小语輙响答空山自雷惊策杖归去来治具烦方平  

新城陈氏园次晁补之韵  

荒凉废圃秋寂厯幽花晚山城巳穷僻况与城相逺我来亦何事徙倚望云巘不见苦吟人清樽为谁满  

开先漱玉亭  

高岩下赤日深谷来悲风擘开青山峡飞出两白龙乱沫散霜雪古潭揺清空余流滑无声快泻双石谼我来不忍去月出飞桥东荡荡白云阙沉沉水精宫愿随琴高生脚踏赤鯶公手持白芙蕖跳下清泠中  

游鹤林招隠【`二首`】  

郊原雨初霁春物有余妍古寺满脩竹深林闻杜鹃睡余栁花堕目山樱然西窗有病客危坐看香烟  

二  

行歌白云岭坐咏脩竹林风轻花自落日薄山半隂涧草谁复识闻香杳难寻时见城市人幽居惜未深竹亭小饮怀欧阳叔弼李黙呈赵景贶陈履常一首  

歳暮自急景我闲方缓觞懽余西湖晚歩转北渚长地坐略少长意行无涧冈久知荠麦青稍觉榆叶黄盎盎春欲动防防夜未央水天鸥鹭静月雾松桂香抚景方婉娩怀人重凄凉岂无一老卒坐念两欧阳我意正麋鹿君才亦珪璋此防恐难久此懽不可忘  

南都妙峯亭  

千寻挂云阙十顷含风湾开门弄清泚照见双铜镮池台半禾黍桃李余榛菅无人肯囘首日暮车班班史君非世人心与古佛闲时邀声利客来洗尘埃顔新亭在东阜飞宇凌通阛古甃磨翠壁霜林散烟鬟孤云抱商丘芳草连杏山俯仰尽法界逍遥寄人寰亭亭妙髙峯了了蓬艾间五老压彭蠡三峯照潼闗均为拳石小配此一掬悭烦公为标指免使勤跻攀  

金山妙髙台  

我欲乗飞车东访赤松子蓬莱不可到弱水三万里不如金山去清风半防耳中有妙髙台云峰自孤起仰观初无路谁信平如砥台中老比丘碧眼照窻几巉巉玉为骨凛凛霜如齿机锋不可触千偈如翻水何湏寻德云即此比丘是长生未暇学且学长不死  

送曹辅赴闽漕  

曹子本儒侠笔势翻涛澜徃来戎马间邉风裂儒冠诗成横槊里楮墨何曽干一日事远游红尘隔岩滩平生羊炙口并海搜酸咸一从荔枝饮岂念苜蓿槃我亦江海人市朝非所安常恐青霞志坐随白髪阑渊明赋归去谈笑便觧顔  

参寥上人初得知果院防者十六人分韵赋诗某得心字  

涨水返旧壑飞云思故岑念君忘家客亦有怀归心三间得幽寂数歩藏清深攅金卢橘坞散花杨梅林茶笋尽禅味松杉真法音云崖有浅井玉醴常半寻遂名参寥泉可濯幽人襟相擕横岭上未觉衰年侵一眼吞江湖万象涵古今愿君更小筑嵗晚解我簮  

夜坐与迈聨句  

清风来无邉明月翳复吐【`自`】松声满虚空竹影侵半戸【`迈`】暗枝有惊鹊壊壁鸣饥防【`自`】露叶耿髙梧风萤落空庑【`迈`】防凉感团扇古意歌白纻【`自`】乐哉今夕游复此陪杖履【`迈`】传家诗律细巳自过宗武短诗膝上成聊以慰怀祖【`自`】  

和子由记园中草木【`四首`】  

行乐惜芳辰秋风常苦早谁知念离别喜见秋老秋感霜霰茎叶飒已槁宦游归无时身若马系皁悲鸣念千里耿耿志空抱多忧竟何为使汝髪缟  

二  

自我来闗辅南山得再游山中亦何有草木媚深幽菖蒲人不识生此乱石沟山髙霜雪苦苖叶不得抽下有千嵗根蹙缩如蟠虬长为鬼神守德薄安敢偷  

三  

我归自南山山翠犹在目心随白云去梦绕山之麓汝从何方来笑齿粲如玉探怀出新诗秀语夺山緑觉来巳茫昧但记説秋菊有如探樵子入洞听琴筑归来写遗声犹胜人间曲  

四  

野菊生秋涧芳心空自知无人惊嵗晚唯有暗蛩悲花开涧水上花落涧水湄菊衰蛩亦蛰与汝嵗相期楚客方多感秋风咏江蓠落英不满掬何以慰朝饥  

次韵孙莘老斗野亭寄子由在邵伯堰  

落帆谢公渚日脚东西平孤亭得小憇暮景含余清坐待斗与牛错落挂南甍老僧如宿昔一笑意巳倾新诗出故人旧事疑前生吾生七徃来送老海上城逢人輙自哂得鱼不忍烹似闻续溪老复作东都行小诗如秋菊艶艶霜中明过此感我言长篇发春荣  

黄州  

南山一尺雪雪尽山苍然涧谷深自暖梅花应巳繁使君厌骑从车马留山前行歌招野叟共歩青林间长松得髙防盘石堪醉眠秪乐听山鸟擕琴写幽泉爱之欲忘返但苦世俗牵归来始觉远明月髙颠  

秋怀  

海风东南来吹尽三日雨空堦有余滴似与幽人语念我平生观寂寞守环堵壶浆慰作劳褁饭救寒苦今年秋应熟过此饱鸡黍嗟我独何求万里渉江浦居贫岂无食自不安畎亩念此坐达晨残灯翳复吐  

送郑户曹  

水绕彭城楼山围戯马台古来豪杰地千嵗有余哀隆凖飞上天重瞳亦成灰白门下吕布大星陨临淮尚想刘徳舆置酒此徘徊尔来苦寂寞废圃多苍苔河从百歩响山到九里回山水自相激夜声转风雷荡荡清河壖黄楼我所开秋月堕城角春风揺酒杯迟君为坐客新诗出琼瑰楼成君巳去人事固多乖他年君倦防白首赋归来登楼一长啸使君安在哉  

送李公择  

嗟余寡兄弟四海一子由故人虽云多出处不我谋弓车无停招逝去势莫留仅存今防人各在天一陬有如长庚月到晚烂不收宜我与夫子相好手足侔比年两见之賔主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋已得其为人不待风马牛他年林下见倾盖如白头  

送俞节推  

吴兴有君子淡如朱丝琴一唱三太息至今有遗音嗟余与夫子相避如辰参犹喜见诸郎窈然清且深异时多良士末路防初心我生不有命其肯枉尺寻  

冬至日赠安节  

我生防冬至少小如昨日当时事父兄上夀拜脱膝十年阅凋谢白髪催衰疾瞻前惟兄三顾后子由一近者隔涛江远者天一壁今朝复何幸见此万里侄忆汝总角时啼笑为梨栗今来能慷慨志气坚鐡石诸孙行复尔世事何时毕诗成却超然老泪不成滴  

过建昌李野夫公择故居  

彭蠡东北源庐阜西南麓何人脩水上种此一双玉思之不可见破泽余修竹四邻戒莫犯十亩森似束我来仲夏初解箨呈新緑幽鸟向我鸣野人留我宿徘徊不忍去防月挂乔木遥想他年归解组巾一幅对牀老兄弟夜雨鸣竹屋卧听邻寺钟书窻耿残烛  

张兢辰永康所居万卷堂  

君家四壁如相如卷藏天防吞石渠岂惟邺侯三万轴家有世南行秘书儿童拍手笑何事笑人空腹谈经义未许中郎得异书且共扬雄説竒字清江萦山碧玉环下有老龙千古闲知君好事家有酒化为老人夜扣闗留侯之孙书满腹玉函寳方何用读濠梁空复五车多圯上从来一篇足  

薄命佳人【`钱塘试尼童经`】  

双颊凝酥髪抹漆眼光入帘珠的皪故将白练作仙衣不许红膏污天质吴音娇软带儿痴无限闲愁总未知自古佳人多命薄闭门长信杨花落  

东阳水乐亭【`为东阳令王都官槩作`】  

君不学白公引泾东注渭五斗黄泥一钟水又不学哥舒横行西海头归来羯鼓打凉州但向空山石壁下爱此有声无用之清流流泉无弦石无窍强名水乐人人笑惯见山僧巳厌听多情海月空留照洞庭不复来轩辕至今鱼龙舞钧天闻道磬襄东入海遗声恐在海山间锵然涧谷含宫徴节奏未成君独喜不湏写入薰风弦纵有此声无此耳  

豆粥  

君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心巳醉身心颠倒自不知更识人间有真味岂如江头千顷雪色芦茒檐出没晨烟孤地碓舂秔光似玉沙瓶煑豆软如酥我老此身无着处卖书来问东家住卧听鸡鸣粥熟时蓬头曳履君家去  

次韵子由书李伯时所藏韩干马  

潭潭古屋云幕垂省中文书如乱丝忽见伯时画天马朔风边沙生落锥天马西来从西极势与落日争先【`一作分`】驰龙膺豹股头八尺奋迅不受人间覊元狩虎脊聊可友开元玉花何足竒伯时有道真吏隠饮啄不羡山梁雌丹青弄笔聊尔耳意在万里谁知之干惟画肉不画骨而况失实空余皮烦君巧説腹中事妙语欲遣黄泉知君不见韩生自言无所学廐马万匹皆吾师  

雪斋【`为杭僧法言作`】  

君不见峨眉山西雪千里北望成都如井底春风百日吹不消五月行人如冻蚁纷纷市人争夺中谁信言公似賛公人间热恼无处避【`一作洗`】故向西斋作雪峯我梦扁舟适吴越长廊静院灯如月开门不见人与牛惟见空庭满山雪【`言有诗见寄云林下闲看水牯牛`】  

四时词【`四首`】  

春云隂隂雪欲落东风和冷惊罗幕渐看远水緑生漪未放小桃红入蕚佳人瘦尽雪肤肌眉敛春愁知为谁深院无人剪刀响应将白纻作春衣  

垂桞隂隂日初永蔗浆酪粉金盘冷帘额低垂紫燕忙蜜脾巳满黄蜂静髙楼睡起翠眉颦枕破斜红未肯匀玉腕半掀云碧袖楼前知有断肠人  

新愁旧恨眉生緑粉汗余香在蕲竹象牀素手熨寒衣烁烁风灯动华屋夜香烧罢掩重扃香雾空蒙月满庭抱琴转轴无人见门外空闻裂帛声  

霜叶萧萧鸣屋角黄昏斗觉罗衾【`一作裳`】薄夜风揺动镇帏屏酒醒梦回闻雪落起来呵手画双鸦醉脸轻匀衬彩霞真态生香谁画得玉奴纎手嗅梅花  

芙蓉城【`并引`】  

世传太原王逈字子髙尝与仙人汝南周瑶英同游元丰元年三月余识子髙问之信然乃作此诗极其情而归之正亦变风止乎礼义之意也  

芙蓉城中花防谁其主者石与丁珠帘玉案翡翠屛风舒霞卷千娉婷中有一人长眉青烱如防云淡疎星徃来三世空炼形竟坐误读黄庭经天门夜开飞爽灵无复白日乗云軿俗縁千仭磨不尽翠被冷落凄余馨因过缑山朝帝廷夜闻笙萧弭节听飘然而来谁使令皎如明月入窗櫺忽然而去不可执寒衾虚幌风泠泠仙宫洞房本不扄梦中同蹑凤凰翎径度万里如奔霆玉楼浮空耸亭亭天书云篆谁所铭绕楼飞歩髙竛竮仙风锵然韵流铃蘧蘧形开如酒醒芳卿寄谢空丁寜一朝覆水不返缾罗巾别泪空荧荧春风花间秋叶零世间罗绮纷膻腥此生流浪随沧溟偶然相别两浮萍愿君收视观三庭勿与嘉糓生蝗螟从渠一念三千龄下作人间尹与邢  

襄阳乐府【`三篇`】  

野鹰来  

野鹰来万山下荒山无食鹰苦饥飞来为尔系防丝北原有兎老且白年年飬子秋食菽我欲击之不可得年深兎老鹰力弱野鹰来城东有台髙崔嵬台中公子着皮袖东望万里心悠哉鹰何在嗟尔公子归无劳使鹰可呼亦凡曹天隂月黒狐夜嘷  

上堵吟  

台上有客吟秋风悲声萧散飘入宫台邉游女来窃听欲学声同意不同君悲竟何事千里金城两稚子白马为塞凤为阙山川无人空且闲我悲亦何苦江水东更深鳊鱼冷难捕悠悠江上听歌人不知我意徒悲辛  

襄阳乐  

使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜道边逢人问洛阳中原苦战春田荒北人闻道襄阳乐目送飞鸿应断肠  

欧阳少师令赋所蓄石屏  

何人遗公石屏风上有水墨希防踪不画长林与巨石【`一作直`】独画峩眉山西雪岭上万嵗不长之孤松崖崩涧絶可望不可到孤烟落日相溟蒙含风偃蹇得真态刻画始信天有功我恐毕宏韦偃死葬虢山下骨可朽烂心难穷神机巧思无可发化为烟霏沦石中古来画师非俗士摹写物象略与诗人同愿公作诗慰不遇无使二子含愤泣幽宫  

游灵隠寺得李杞寺丞见和诗复用前韵  

君不见钱塘湖钱王壮观今巳无屋堆黄金斗量珠运尽不劳折简呼四方宦游散其孥宫阙留与闲人娱盛衰哀乐两湏臾何用多忧心欝纡溪山处处皆可庐最爱灵隠飞来孤乔松百丈苍髯须扰扰下笑桞与蒲高堂防食罗千夫撞钟击鼓喧朝晡凝香方丈眠氍毹絶胜絮被缝海圗清风时来惊睡余遂超羲皇傲凡蘧归时栖鸦正毕逋孤烟落日不可摹  

仙都山鹿  

老泉诗序云至丰都县将游仙都观见知县李长官云固知君之将至也此山有鹿甚老而猛兽猎人终莫能害将有客来游鹿輙夜鸣故常以此之而未尝失余闻而异之乃为作诗  

日月何促促尘世苦局束仙子去无踪故山遗白鹿仙人已去鹿无家孤栖怅望层城霞至今闻有游洞客夜来江市呌平沙长松千树风萧瑟仙宫去人无咫尺夜鸣白鹿安在哉满山秋草无形迹  

李思训画长江絶岛图  

山苍苍江茫茫大孤小孤江中央崖崩路絶猿鸟去惟有乔木搀天长客舟何处来棹歌中流声【`一作时`】抑扬沙平风软望不到孤山久与船低昻峨峨两烟鬟晓镜开新妆舟中贾客莫漫狂小孤前年嫁彭郎  

送刘攽倅海陵  

君不见阮嗣宗臧否不挂口莫夸舌在牙齿牢是中惟可饮醇酒读书不用多作诗不湏工海邉无事日日醉梦魂不到蓬莱宫秋风昨夜入庭树莼丝未老君先去君先去防时回刘郎应白髪桃花开不开  

送将官梁左藏赴莫州  

燕南垂赵北际其间不合大如砺至今父老哀公孙蒸土为城鐡作门城中积谷三百万猛士如云骄不战一朝鼓角鸣地中帐下美人空掩面岂如千骑平时来笑谈謦欬生风雷葛巾羽扇红尘静投壶雅歌清燕开东方徤儿虓虎様泣涕怀思廉耻将彭城老守亦凄然不见君家雪儿唱  

甘露寺弹筝  

多景楼上弹神曲欲断哀弦再三促江妃出听雾雨愁白浪翻空动浮玉【`金山名`】唤取吾家双凤槽遣作三峡孤猿号与君合奏芳春调啄木飞来双树杪  

答吕梁仲屯田  

乱山回合【`一作合沓`】围彭门官居独在悬水村【`吕梁地名`】居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣瓮盎晓看雪浪浮鹏鹍吕梁自古喉吻地万顷一抹何由吞坐观入市卷闾井吏民走尽余王尊计穷路断欲安适吟诗破屋愁鸢蹲嵗寒霜重水归壑但见屋瓦留沙痕入城相对如梦寐我亦仅免为鱼鼋旋呼歌舞杂谈笑不惜饮釂空缾盆念君官舍氷雪冷新诗美酒聊相温人生如寄何不乐任使綘腊烧黄昏宣房未筑淮泗满故道堙灭疮痍存明年劳苦应更甚我当畚锸先黥髠付君万指伐顽石千锤雷动苍山根髙城如鐡洪口决谈笑却扫看崩奔农夫掉臂免狼顾秋谷布野如云屯还须更置软脚酒为君击鼓行金樽  

送戴防赴成都玉局观将老焉  

拾遗被酒行歌处野梅官桞西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年巳足烧百嵗风灯【`一作狂`】定何有羡君今作峩眉叟纵未家生执防郎也应世出埋轮守莫欺老病未归身玉局他年第防人防待子猷清兴发还湏雪夜去寻君  

送陈睦知潭州  

华清缥缈浮髙栋上有缬林藏石瓮一杯此地初识君千岩夜上同飞鞚君时年少面如玉一饮百觚嫌未痛白鹿泉头山月出寒光泼眼如流永朝元阁上酒醒时卧听风銮鸣鐡凤旧游空在人何处二十三年真一梦我得生还雪髯满君亦老嫌金带重有如社燕与秋鸿相逢未穏还相送洞庭青草无际天柱紫盖森欲动湖南万古一长嗟付与骚人发嘲弄  

送表弟程六知楚州  

烱烱明珠照双璧当年三老苏程石里人下道避鸠杖刺史迎门倒凫舄我时与子皆儿童狂走从人覔梨栗徤如黄犊不可恃隙过白驹那暇惜醴泉寺古垂橘柚石头山髙闇松栎诸孙相逢万里外一笑未觧千忧积子方得郡守山阳老手生风谢刀笔我正含毫紫防阁病眼昏花困书檄莫教印绶系余年去扫坟墓当有日功成白头早归来共借梨花作寒食  

赵令晏崔白大图幅径三丈  

扶桑大茧如瓮盎天女织绡云汉上徃来不遣凤衔梭谁能鼔臂投三丈人间刀尺不敢裁丹青付与濠梁崔风蒲半折寒鴈起竹间灼烁横江梅画堂粉壁飜云幕十里江天无处着好卧元龙百尺楼笑看江水拍天流  

郭熈画秋山平远【`潞公为防尾`】  

玉堂昼掩春日闲中有郭熈画春山鸣鸠乳鷰初睡起白波青嶂非人间离离短幅开平远漠漠踈林寄秋晚恰似江南送客时中流回头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公游如一日不觉青山映黄髪为画龙门八节滩待向伊川买泉石  

九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文章静钟鼓楼中刻漏长独坐黄昏谁是伴紫薇花对紫薇郎翌日各以表谢又进诗一篇臣轼诗云  

绣裳画衮云垂地不作成王剪桐戯日髙黄繖下西清风动槐龙舞交翠壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾回凤字苍顔白髪便生光袖有骊珠三十四归来车马巳喧阗争看银钩墨色鲜人间一日转万口喜见云章第一篇玉堂昼掩文书静铃索不揺钟漏永莫言弄笔数行书须信时平由主圣犬羊散尽沙漠空防烽夜到甘泉宫似闻指挥筑上郡巳觉谈笑无西戎文思天子师文母终闭玉闗辞马武小臣愿对紫薇花试草尺书招赞普  

和王晋卿送梅花  

东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪翻天雪相激明年我复在江湖知君对花三叹息  

和蔡景繁海州石室  

芙蓉仙人【`石曼卿也`】旧游处苍藤翠壁初无路戯将桃核裹黄泥石间散掷如风雨坐令空山出锦绣依天照海花无数花间石室可容车流苏寳盖窥灵宇何年霹雳起神物玉棺飞出王乔墓当时醉卧动千日至今石缝余糟醑仙人一去五十年花老室空谁作主手植数松今偃盖苍髯白甲低琼戸我来取酒酹先生后车仍载胡琴女一声氷鐡散岩谷海为澜翻松为舞尔来心赏复可人持节中郎醉无伍独临断岸抚出日红波碧巘相吞吐径寻我语覔余声拄杖彭铿扣铜鼓长篇小字逺相寄一唱三叹神凄楚江风海雨入牙颊似听石室胡琴语我今老病不出门海山岩洞知何许门外桃花自开落牀头酒瓮生尘土前年开阁放桞枝今年洗心参佛祖梦中旧事时一笑坐觉俯仰成今古愿君不用刻此诗东海桑田真旦暮  

和秦太虚梅花  

西湖处士骨应槁只有此诗君压倒东坡先生心巳灰为爱君诗被花恼多情立马待黄昏残雪消迟月出早江头千树春欲闇竹外一枝斜更好孤山山下醉眠处防缀裙腰纷不扫万里春随逐客来十年花送佳人老去年花开我巳病今年对花还草草不如风雨卷春归收拾余香还太昊  

自兴国徃筠宿石田驿南二十五里野人舍  

溪上青山三百叠快马轻衫来一抹倚山脩竹有人家横道青泉知我渴芒鞋竹杖自轻软蒲荐松牀亦香滑夜深风露满中庭惟见孤萤自开阖  

鐡沟行赠乔太博  

城东坡垅何所似风吹海涛低复起城中病守无所为走马来寻鐡沟水鐡沟水浅不容辀恰似当年韩与侯有鱼无鱼何足道驾言聊复写我忧荒【`一作孤`】村野店亦何有欲发狂言湏斗酒山头落日侧金盆倒着接防搔白首忽忆从军年少时轻裘细马百不知臂弓腰箭南山下追逐长杨射猎儿老去同君两憔悴犯夜醉归人不避今年定起故将军未肯先诛防陵尉  

和子由与顔长道同游百步洪相地筑亭种桞  

平明坐衙不暖席归来闭阁闲终日卧闻客至倒屣迎两眼朦胧余睡色城东泗水歩可到路转河洪翻雪白安得青丝络骏马蹙踏飞波柳隂下奋身三丈两蹄间振鬛长鸣身自干少年狂兴久巳谢但忆嘉陵绕剑闗劔闗大道车方轨君自不去归何难山中故人应大笑筑室种桞何时还  

赠写御容妙善师  

忆昔射策千先皇珠帘翠幄分两箱紫衣中使下传诏跪捧冉冉闻天香仰观晃目生晕但见晓色开扶桑迎阳晚出来就坐綘纱玉斧光照廊野人不识日月角髣髴尚记重瞳光三年归来真一梦桥山松桧凄风霜天容玉色谁敢画老师古寺昼闭房梦中神授心有得觉来信手笔巳忘幅巾常服俨不动孤臣入门涕自滂元老侑坐须眉古虎臣立侍冠剑长平生惯写龙凤质肯顾草间猿与麞都人踏破鐡门限黄金白璧空堆牀尔来摹写亦到我谓是先帝白髪郎不须览镜坐自了明年乞身归故郷  

蔡景繁官舍小阁  

使君不独东南美典型长记先君子戯嘲王叟短辕车肯为徐郎书纸尾三年弭节江湖上千首放怀风月里手开东阁坐虚明目净东溪照清泚素琴蜀酒容一榻落霞共鹜供千里大舫何时系门栁小诗屡欲书窻纸文昌新搆满鹓鸾都邑正喧収祀梓相逢一醉岂有命南来寂寞君归矣  

寄吴徳仁兼简陈季常  

东坡先生无一钱十年家火烧凡铅黄金可成河可塞只有霜鬓无由龙丘居士亦可怜谈空説有夜不眠忽闻河东狮子吼拄杖落手心茫然谁似濮阳公子贤饮酒食肉自得仙平生寓物不留物在家学得忘家禅门前防防十顷田清溪绕屋花连天溪堂醉卧呼不醒落花如雪春风颠我游兰溪访清泉巳办布韈行青纒嵇山不是无贺老我自兴尽回酒船恨君不识顔平原恨我不识元鲁山铜驼陌上防相见握手一笑三千年蒜山松林中可卜居予欲就其地地属金山故作诗与金山元长老  

魏王大瓠无人识种成何翅实五石不辞破作两大尊只忧水浅江湖窄我材濩落无所用虚名惊世终何益东方先生好自誉伯夷子路并为一杜陵布衣老且愚信口自比契与稷暮年欲学栁下惠嗜好酸咸不相入金山也是不覊人早歳闻名晚相得我醉而嬉欲先去旁人笑倒山谓实问我此生何所归笑指浮休百年宅蒜山幸有闲田地招此无家一房客  

寄蕲簟与蒲传正  

兰溪美箭不成笛离离玉筯排霜脊千沟万自生风入手未开先惨栗公家列屋闲蛾眉珠帘不动花隂移雾帐银床初破睡牙籖玉轴坐弹棋东坡病叟长羁旅冻卧饥吟似饥防倚頼春风洗破衾一夜雪寒披故絮火冷灯清谁复知孤舟儿女自嚘咿皇天何时反炎燠愧此八尺黄琉璃愿公浄扫清香阁卧听风漪声满榻习习还从两腋生请公称此朝阊阖  

沧洲亭怀古  

湘水悠悠天际来夹江古木抱山回城中人物若可数日晏市散多苍苔九嶷巉天古云埋遥想帝子龙车廻心衰目极何可望九歌寂寂令人哀  

栢家渡  

栢家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舍萧条谁与语香风欲过白苹洲  

清远舟中寄耘老  

小寒初渡梅花岭万壑千岩背人境清远聊为泛舟行一梦分明堕乡井觉来满眼是湖山鸭緑波揺凤凰影海陵居士无云梯嵗晚结庐颍水湄山腰自悬苍玉佩野马不受黄金羁门前车盖猎猎走笑倚清流数鬓丝汀洲相见春风起白苹吹花散烟水万里飘篷未得归目断沧浪泪如洗北鴈南来遗素书苦言大浸没我庐清斋十日不燃鼎曲突徃徃巢鱼今年玉粒贱如水清铜欲买囊已虚人生百年如寄耳七十朱顔能有防有子休论贤与愚倪生枉却带经锄天南看取东坡叟可是平生废读书  

大雪独留尉氏  

古驿无人雪满庭有客冐雪来自北纷纷笠上巳盈寸下马登堂面苍墨苦寒有酒不能饮见之何必问相识我酌徐徐不满觥看客倒尽不留滴千门昼闭行路絶相与笑语不知夕醉中不复问姓名马上忽去横短策二十七日自阳平至斜谷宿于南山中蟠龙寺  

横槎晚渡碧涧口骑马夜入南山谷【`音浴`】谷中暗水响泷泷岭上疎星明煜煜寺藏岩底千万仭路转山腰三百曲风生饥虎啸空林月黒惊麏窜修竹入门突兀见深殿照佛青荧有残烛媿无酒食待游人旋斫杉松煑溪蔌板阁独眠惊旅枕木鱼晓动随僧粥起观万瓦欝参差目乱千嵓散红緑门前啇贾负椒荈山后咫尺连巴蜀何时归耕江上田一夜心逐南飞鹄  

王頥赴建州钱监求诗及草书  

我昔识子自武功寒防夜语樽酒同酒阑烛尽语不尽倦仆立寐僵屛风丁宁劝学不死诀自言亲受方瞳翁嗟予闻道不早悟醉梦颠倒随盲聋尔来忧患苦摧剥意思萧索如霜蓬羡君顔色愈少壮外慕渐少由中充河车挽水灌脑黒丹砂伏火入颊红大梁相逢又东去但道何日辞樊笼未能便乞岣嵝令官曹似是锡与铜留诗河上慰离别草书未暇縁怱怱  

送吕希道知和州  

去年送君守觧梁今年送君守厯阳年年送人作太守坐受尘土堆胷肠君家聮翩三将相富贵未巳今方将凤雏骥子生有种毛骨徃徃传诸郎观君崛欝负竒表便合劔佩趋明光胡为小郡屡奔走征马未觧风帆张我生本自便江海忍耻未去犹徬徨无言赠君有长叹美哉河水空洋洋  

送刘道原归觐南康  

晏婴不满六尺长高节万仭凌首阳青衫白髪不自叹富贵在天那得忙十年闭戸乐幽独百金购书收散亡朅来东观弄丹墨聊借旧史诛奸强孔融不肯下曹操汲黯本自轻张汤虽无尺棰与寸刄口吻排击含风霜自言静中阅世俗有似不饮观酒狂衣巾狼籍又屡舞旁人大笑供千塲交朋翩翩去略尽惟我与子犹徬徨世人共弃君独厚岂敢自爱恐子伤朝来告别惊何速归意巳逐征鸿翔匡庐先生古君子挂冠两纪鬓未苍定将文度置膝上喜动邻里烹猪羊君归为我道姓字幅巾他日容登堂  

游金山寺  

我家江水初发源宦游直送江入海闻道潮头一丈髙天寒尚有沙痕在中泠南畔石盘陀古来出没随涛波试登絶顶望乡国江南江北青山多覊愁畏晚寻归楫山僧苦留看落日防风万顷龙文细防霞半空鱼尾赤是时江月初生魄二更月落天深黒江心似有炬火明飞熖照山栖鸟惊怅然归卧心莫识非鬼非人竟何物江山如此不归山江神见怪惊我顽我谢江神岂得巳有田不归如江水【`是夜所见如此`】  

腊日游孤山访惠勤惠思二僧  

天欲雪云满湖楼台明灭山有无水清石出鱼可数林深无人鸟相呼腊日不归对妻孥名寻道人实自娱道人之居在何许寳云山前路盘纡孤山孤絶谁肯庐道人有道山不孤纸窻竹屋深自暖拥褐坐睡依圆蒲天寒路远愁仆夫整驾催归日未晡出山回望云木合但见野鹘盘浮图兹游淡泊欢有余到家恍如梦蘧蘧作诗火急追亡逋清景一失后难摹  

李杞寺丞见和前篇复用元韵答之  

兽在薮鱼在湖一入池槛归期无误随弓旌落尘土坐使鞭棰环呻呼追胥连保罪及孥【`近屡获盐贼皆坐同保徙其家`】百日愁叹一日娱白云旧有终老约朱绂岂合山人纡人生何者非蘧庐故山鹤怨秋猿孤何时自驾鹿车去扫除白髪烦菖蒲麻鞋短箭随猎夫射弋狐兎供朝晡陶潜自作五栁传潘阆画入三峯图吾年凛凛今防余知非不去慙卫蘧嵗荒无术归亡逋鹄则易画虎难摹  

送别  

鸭头春水浓如染水面桃花弄春脸衰翁送客水边行沙衬马蹄乌防防昻头问客几时归客道秋风落叶飞系马緑杨开口笑傍山依约见斜晖  

和蔡凖郎中见邀游西湖  

夏潦涨湖深更幽西风落木芙蓉秋飞雪闇天云拂地新蒲出水栁映洲湖上四时看不足惟有人生飘若浮解顔一笑岂易得主人有酒君应留君不见钱塘游宦客朝推囚暮决狱不因人唤何时休  

游道场山何山  

道场山顶何山麓上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山高无风松自响误认石齿号惊湍山僧不放山泉出屋底清池照瑶席堦前合抱香入云月里仙人亲手植出山回望翠云鬟碧瓦朱栏缥间白水田头问行路小溪深处是何山髙人读书夜逹旦至今山鹤鸣夜半我今废学不归山山中对酒空三叹  

自普照游二庵  

长松吟风晚雨细东庵半掩西庵闭山行尽日不逢人浥浥野梅香入袂居僧笑我恋清景自厌山深出无计我虽爱山亦自笑独徃神伤后难继不如西湖饮美酒红杏碧桃香覆髻作诗寄谢采薇翁本不避人那避世  

定惠院寓居月夜偶出  

幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻巳惊弱桞万丝垂尚有残梅一枝亚清诗独吟还自和白酒巳尽谁能借不辞青春忽忽过但恐欢意年年谢自知醉耳爱松风防拣霜林结茒舍浮浮大甑长吹玉溜溜小槽如压蔗饮中真味老更浓醉里狂言醒可怕但当谢客对妻子倒冠落佩从嘲骂  

任氏阅世堂前大桧  

君家大桧长百尺根如车轮身弦直壮夫连臂不能抱孤鹤髙飞直上立狂风动地舞枝榦大雪飜空洗顔色人言此桧三百年未知此是何人植君家大夫老不遇一生直气未尝屈没身不説归故里遗爱自知怀旧邑此翁此桧两相似相与阅世终何极汝南山浅无良材栎社栋椽聊障日便令杀身起大厦亦恐众材无匹敌且留枝叶挠云霓犹得世人长叹息  

荆州【`二首`】  

游人出三峡楚地尽平川北客随南贾吴樯间蜀船江侵平野断风卷白沙旋欲问兴亡意重城自古坚  

二  

朱槛城东角髙王北望沙江山非一国峰火是三巴战骨沦秋草危楼倚断霞百年豪杰尽扰扰见鱼鰕太白山下早行至横渠镇书崇夀院壁  

马上续残梦不知朝日升乱山横翠障落月淡孤灯奔走烦邮吏安闲媿老僧再游应眷眷聊亦记吾曽  

人日惠州偶作  

晓雨暗人日春愁连上元水生桃菜渚烟湿落梅村晚市人归尽孤舟鹤踏翻犹堪慰寂寞渔火乱黄昏  

暮归  

牛羊久巳下寂寞掩柴扉水鹤鸣城堞飞萤上防衣夜凉江海近天阔斗牛防何日招舟子寒光北度归  

唐守携酒见访用韵  

箕踞狂歌老瓦盆燎毛燔肉似羗浑传呼草市来携客洒扫渔矶共置樽山下黄童争看舞江干白骨巳衔恩【`时檐方议葬暴骨`】孤云落日西南望长羡归鸦自识村  

正月二十六日偶遇数客野歩嘉祐僧舍东南埜人家杂花盛开叩门求观林媪出应白髪青裙少寡独居三十年矣叹息之余作诗纪之  

缥带缃枝出綘房緑隂青子送春忙涓涓泣露紫含笑熖熖烧空红佛桑落日孤烟知客恨短离破屋为谁香主人白髪青裙袂子美诗中黄四娘  

惠州近城数小山类蜀道春与进士许谷野歩防意处饮之且醉作诗以记适参寥专使欲归使持此以示西湖之上诸友庶使余未尝一日忘湖山也  

夕阳飞絮乱平芜万里春前酒一壶鐡化双鱼沉远素剑分二岭隔中区花曽识面香仍好鸟不知名声自呼梦想平生消未尽满林烟月到西湖  

赠清凉寺和长老  

代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼔更清新防湏一洗黄茅瘴未用深藏白防巾  

李钤辖坐上分题戴花  

二八佳人细马驼十千美酒渭城歌帘前柳絮惊春晚头上花枝柰老何露湿醉巾香掩冉月明归路影婆娑緑珠吹笛何时见欲把斜红挿皂罗  

儋州上元过子赴使君防  

使君置酒莫相违守舍何妨独掩扉卧看月窗蟠蜥蜴静闻风幔落蛜蝛灯花结尽吾犹梦香篆消时汝欲归回首凄凉十年事传柑归遗满朝衣  

秋晚客兴  

草满池塘霜送梅踈林野色近楼台天围故越侵云尽潮上孤城带月廻客梦冷随枫叶断愁心低逐鴈声来流年又喜惊重九可意黄花是处开  

留题仙游潭中兴寺寺东有玉女洞洞南有马融读书石室过潭而南山石益竒潭上有桥畏其险不可渡  

清潭百尺皎无泥山木隂隂谷鸟啼蜀客曽游明月峡秦人今在武陵溪独攀书室窥岩窦还访仙姝欵石闺犹有爱山心未至不将双脚踏飞梯  

九月二十日防雪怀子由弟  

岐阳九月天防雪巳作萧条嵗暮心短日送寒砧杵急冷官无事屋庐深愁肠别后能消酒白髪秋来巳上簮近买貂裘堪出塞忽思乗传问西琛  

七月二十四日以久不雨出祷磻溪是日宿虢县二十五日晚自虢县渡渭宿于僧舍曾阁阁故曾氏所建也夜久不寐见壁有前县令赵荐留名有怀其人  

龛灯明灭欲三更敧枕无人梦自惊深谷流风终夜响乱山衔月半牀明故人渐远无消息古寺空来看姓名欲向磻溪问姜叟仆夫屡报斗杓倾  

二十六日五更起行至磻溪未明  

夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合神物已化遗踪蜿安得梦随霹雳驾马上倾倒天瓢翻  

次韵杭州裴惟甫  

余杭门外叶飞秋尚记居人挽去舟一别临平山上防五年云梦泽南州凄凉楚些縁吾发邂逅秦淮为子留寄语西湖旧风月故应时许梦中游  

和仲伯达  

归山嵗月苦无多尚有丹沙奈老何绣谷只应花自染镜潭长与月相磨君方傍海看初日我巳横江击素波人不我知斯我贵不湏雷雨起龙梭  

再和  

忆观沧海过东莱日照三山迤逦开玉观飞楼凌雾起仙幢寳盖拂天来不闻宫漏催晨箭但觉檐隂转古槐供奉青班非老处防稽何日乞方回【`时方阙防稽守`】  

次韵王定国扬州倅  

此身江海寄天游一落红尘不易收未许相如还蜀道空教何逊在扬州又惊白酒催黄菊尚喜朱顔映黒头火急著书千古事虞卿应未厌穷愁  

送吕昌明知嘉州  

不羡三刀梦蜀都聊将八咏继东吴卧看古佛凌云阁勅赐诗人明月湖得句防应縁竹鹤思归宁复为莼鲈横空好在修眉色头白犹堪乞左符  

座上复借韵送岢岚军通判叶朝奉  

云间踏白看纒旗莫忘西湖把酒时梦里吴山连越峤樽前妇杂蕃儿夕烽过后人初醉春鴈来时雪未滋为问从军真乐否书来粗遣故人知  

夀星院寒碧轩  

清风肃肃揺牎扉牎前修竹一尺围纷纷苍雪落夏簟冉冉緑雾沾人衣日髙山蝉抱叶响人静翠羽穿林飞道人絶粒对寒碧为问鹤骨何縁肥  

送杜介归扬州  

再入都门万事空闲看清洛漾东风当年帷幄防人在回首觚棱一梦中采药防湏逢蓟子问禅何处识厐翁归来邻里应迎笑新长淮南旧桂丛  

华隂寄子由  

三年无日不思归梦里还家旋觉非腊酒送寒催去国东风吹雪满征衣三峰已过天浮翠四扇行看日照扉里堠消磨不禁尽速携家饷劳骖騑  

山  

我生飘荡去何求再过山嵗五周身行万里半天下僧卧一庵初白头地隔中原劳北望湖连沧海欲东游元嘉旧事无人记故垒摧頽今在不【`宋文帝遣将拒魏太武筑城北山`】莘老葺天庆观小园有亭北向道士山崇説乞名与诗  

春风欲动北风防归鴈亭邉送鴈归蜀客南游家最远吴山寒尽雪先晞扁舟去后花枝乱五马来时賔从非惟有道人应不忘抱琴无语立斜晖  

次韵赵令铄  

东坡巳报六年穰惆怅红尘白首郎枕上溪山犹可见门前冠盖巳相忘故人年少真琼树落笔风生战堵墙端向瓮间寻吏部老来专以醉为乡  

## 宋艺圃集卷四  

明　李蔉　编  

蘓轼  

纵笔  

寂寂东坡一病翁白须萧散满霜风小儿误喜朱顔在一笑那知是酒红  

题惠州范氏溪隂堂  

白水满时双鹭下緑槐髙处一蝉吟酒醒门外三竿日卧看溪南十里隂  

题织锦图上廻文  

春晚落花余碧草夜凉低月半秋桐人随瘦马邉城暮雨映踈帘绣阁空  

红手素丝千字锦故人新曲九廻肠风吹絮雪愁萦骨泪洒缣书恨见郎  

羞看一首廻文锦锦似文君别恨深头白自吟悲赋客断肠愁是断弦琴  

和人廻文【`五首`】  

红窗小泣低声怨永夕春寒斗帐空中酒落花飞絮乱晓莺啼破梦匆匆  

晞草露如郎薄幸乱花飞似妾情多归鸿见处挥珠泪语燕闲时敛翠娥  

琴弦断续愁兼恨岭水分流西复东深院小扉红日落绣窗闲倚更谁同  

参横霁色天沉水鸟宿寒枝竹鎻烟衾恋旧香清夜半泪凝残烛画堂前  

寒宿霜风秋叶黄冷灯残月照空牀看君寄意传文锦字字愁萦苦断肠  

望海楼晚景【`三首`】  

青山断处塔层层隔岸人家唤欲应江上秋风晚来急为传钟鼔到西兴  

海上涛头一线来楼前指顾雪成堆从今潮上君湏上更看银山二十回  

横风吹雨入船斜壮观应湏好句夸雨过湖平江海碧电光时掣紫金蛇  

戯赠  

惆怅沙河十里春一畨花落一畨新小楼依旧斜阳里不见楼中垂手人  

赠别  

青鸟衔巾久欲飞黄莺别主更悲啼慇懃莫忘分携处湖水东邉凤岭西  

追和子由去嵗试举人洛下所寄诗二首暴雨初晴楼上晚景  

洛邑从来天地中嵩高苍翠北邙红风流耆旧消磨尽只有青山对病翁【`谓富公也`】  

客路三年不见山上楼相对梦魂间明朝却踏红尘去羞向清伊照病顔  

陌上花  

陌上花开蝴蝶飞江山犹是昔人非遗民防度垂垂老游女长歌缓缓归  

送范德孺  

渐觉东风料峭寒青蒿黄韭试春盘遥想庆州千嶂里暮云衰草雪漫漫  

送惠州监押  

一声鸣雁破江云万叶梧桐卷露银我自飘零是羇旅更堪秋晚送行人  

题澄迈驿通潮阁  

倦客愁闻归路遥眼明飞阁俯长桥贪看白鹭横秋浦不觉青林没晚潮  

梦中絶句  

楸树高花欲挿天暖风迟日共茫然落英满地君方见惆怅春光又一年  

金山梦中作  

江东贾客木棉裘防散金山月满楼半夜潮来风又熟卧吹箫管到扬州  

书辨才白云堂壁  

不辞清晓叩松扉却值支公久不归山鸟不鸣天欲雪卷帘惟见白云飞  

防州八境图【`四首`】  

涛头寂寞打城还章贑台前暮霭寒倦客登临无限思孤云落日是长安  

白鹊楼前翠作堆萦云岭路若为开故人应在千山外不寄梅花远信来  

朱楼深处日防明皂盖归时酒半醒薄暮渔樵人去尽碧溪青嶂绕螺亭  

烟云缥缈郁孤台积翠浮空两半开想见之罘观海市綘宫明灭是蓬莱  

韩康公坐上侍儿求书扇  

一一窻扉面水开更于何处覔蓬莱天香满袂人知否曽到旃檀小殿来  

书王定国所藏烟江叠嶂图王晋卿画  

江上愁心千叠山浮空积翠如云烟山耶云耶远莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林断小桥野店依山前行人稍度乔木外渔舟一叶江吞天使君何从得此本防检毫末分清妍不知人间何处有此境径欲往置二顷田君不见武昌樊口幽絶处东坡先生留五年春风揺江天漠漠暮云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来篇  

寓居合江楼  

海山葱胧气佳哉二江合处朱楼开蓬莱方丈应不远肯为苏子浮江来江风初凉睡正美楼上啼鸦呼我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春【`余家酿酒名罗浮春`】  

十一月二十六日松风亭下梅花盛开  

春风岭上淮南村昔年梅花曾断魂岂知流落复相见蛮风蜒雨愁黄昏长条半落荔枝浦卧树独秀桄榔园岂惟幽光留夜色直恐冷艶排冬温松风亭下荆棘里两株玉蘂明朝暾海南僊云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥清樽  

再用前韵  

罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艶肯相顾知我酒熟诗清温蓬莱宫中花鸟使緑衣倒挂扶桑暾抱丛窥我方醉卧故遣啄木先敲门麻姑过君急洒扫鸟能歌舞花能言酒醒人散山寂寂惟有落蘂黏空樽  

游桓山防者十人以春水满四泽夏云多竒峯为韵得泽字  

东郊欲寻春未见莺花迹春风在流水凫雁先拍拍孤防信溶漾弄此半篙碧舣舟桓山下长啸理轻防弹琴石室中幽响清磔磔吊彼泉下人野火失枯腊悟此人间世何者为真宅暮回百歩洪散坐洪土石媿我非王襄子渊肯见客临流吹洞箫水月照连璧此欢真不朽回首嵗月隔想像斜川游作诗寄彭泽  

赠写真何秀才  

君不见潞州别驾眼如电左手挂弓横撚箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山岩中勲名将相今何限徃写褒公与鄂公  

薄薄酒  

薄薄酒胜茶汤粗粗布胜无裳丑妻恶妾胜空房五更待漏靴满霜不如三伏日髙睡足北窗凉珠襦玉匣万人祖送归北邙不如悬鹑百结独坐负朝阳生前富贵死后文章百年瞬息万世忙夷齐盗跖俱亡羊不如眼前一醉是非忧乐都两忘  

西湖秋涸东池鱼窘甚因防客呼网师迁之西池为一笑之乐夜归被酒不能寝戱作放鱼一首  

东池浮萍半枯块裂碧跳青出鱼背西池秋水尚涵空舞阔揺深吹荇带吾僚有意为迁居太守纵馋那忍鲙纵横争看银刀出瀺灂初惊玉花碎但愁数罟损鳞鬛未信长堤隔涛瀬濊濊泼泼须臾间圉圉洋洋寻丈外安知中无蛟龙种尚恐或有风云防明年春水涨西湖好去相忘湖海  

蜜酒歌【`西蜀道士杨世昌善作蜜酒絶醇酽余得其法作此歌遗之`】  

真珠为浆玉为醴六月田夫汗流泚不如春瓮自生香蜂为耕耘花作米一日小沸鱼吐沫二日转清光活三日开瓮香满城快泻银瓶不须拨百钱一斗浓无声甘露防浊醍醐清君不见南园采花蜂如雨天教酿酒醉先生先生年来穷到骨问人乞米何曽得世间万事真悠悠蜜蜂大胜监河侯  

虢国夫人夜游图  

佳人自鞚玉花騘翩如惊燕踏飞龙金鞭争道寳钗落何人先入明光宫宫中羯鼓催花栁玉奴弦索花奴手坐中八姨真贵人走马来看不动尘明眸皓齿谁复见只有丹青余泪痕人间俯仰成今古吴公台下雷塘路当时一笑潘丽华不知门外韩擒虎  

定惠院海棠  

江城地瘴蕃草木只有名花苦幽独嫣然一笑竹篱间桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦凄惨月下无人更清淑先生食饱无一事散歩逍遥自扪腹不问人家与僧舍拄杖敲门看修竹忽逢絶艶照衰朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触  

留题仙都观  

山前江水流浩浩山上苍苍松栢老舟中行客去纷纷古今换易如秋草空山楼观何峥嵘真人王逺隂长生飞符御气朝百灵悟道不复诵黄庭龙车虎驾下来迎去如旋风抟紫清真人厌世不回顾世间生死如朝露学仙度世岂无人餐霞絶粒长苦辛安得独从逍遥君泠然乗风驾浮云超世无有我独行  

续丽人行  

深宫无人春日长沉香亭北百花香美人睡起薄梳洗燕语莺啼空断肠画工欲画无穷意背立春风初破睡若教回首却嫣然阳城下蔡俱风靡杜陵饥客眼常寒蹇驴破防随金鞍隔花临水时一见只许腰肢背后看心醉归来茅屋里方信人间有西子君不见孟光举案与齐眉何曽背面伤春啼  

月夜与客饮酒杏花下  

杏花飞帘散余春明月入戸寻幽人褰衣歩月踏花影烱如流水涵青苹花间置酒清香发争挽长条落香雪山城薄酒不堪饮劝君且吸杯中月洞箫声断月明中惟忧月落酒杯空明朝卷地春风恶但见緑叶栖残红  

题王逸少帖  

颠张醉素两秃翁追逐世好称书工何曾梦见王与钟妄自粉餙欺盲聋有如市倡抺青红妖歌嫚舞儿童谢家夫人淡丰容萧然自有林下风天门荡荡惊跳龙山林飞鸟一扫空为君草书续其终待我他日不怱怱  

四月十一日初食荔支  

南村诸杨北村卢白花青叶冬不枯垂黄缀紫烟雨里特与荔支为先驱海山仙人绛罗襦红纱中单白玉肤不须更待妃子笑风骨自是倾城姝不知天工有意无遣此尤物生海隅云山得伴松桧老霜雪自困楂梨麤先生洗琖酌桂醑氷槃荐此頳虬珠似开江鳐斫玉柱更洗河豚烹腹腴我生渉世本为口一官久巳轻莼鲈人间何者非梦幻南来万里真良图  

石苍舒醉墨堂  

人生识字忧患始姓名粗记可以休何用草书夸神速开卷戃怳令人愁我甞好之毎自笑君有此病何年瘳自言其中有真乐适意无异逍遥游近者作堂名醉墨如饮斗酒消百忧乃知刘子语不妄病嗜土炭如珍羞君于此艺亦云至堆墙败笔如山丘兴来一挥百纸尽骏马倐忽踏九州我书意造本无法防画信手烦推求胡为议论独见假只字片纸皆藏收不减钟王君自取下方罗赵我亦优不须临池更苦学完取绢素充衾裯李公择求黄鹤楼诗因记旧所闻于冯当世者  

黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三叩声清圎洞中铿鋐落门闗缥缈入石如飞烟鸡鸣月落风驭还迎拜稽首愿执鞭汝非其人骨腥膻黄金乞得重莫肩持归包裹弊席氊夜穿茅屋光射天里闾来观巳变迁似石非石铅非铅或取而有众忿喧讼归有司今防年无功暴得喜欲颠神仙戱汝真可怜愿君为考然不然此语可信冯公传  

赠写真李道士  

君不见景灵今殿图功臣进贤大防东西陈能令将相长在世自古独有曹将军嵩髙李师掉头笑自言弄笔曹前身百世遗像谁复识满朝冠劔多伟人据鞍一见心有得临轩相对疑通神十年江海须半脱归来俯仰惭簮绅一挥七尺傍墙立客来顾我诚似君金章紫绶本非有緑鬓黄蒻甘长贫何如画作老白衣置之茒屋全吾真  

法惠寺横翠阁  

朝见吴山横暮见吴山从吴山故多态转侧为君容幽人起朱阁空洞更无物惟有千歩冈东西作帘额春来故国归无期人言悲秋春更悲巳泛平湖思濯锦更看横翠忆峩眉雕栏能得防时好不独慿栏人易老百年兴废更堪哀悬知草莽化池台游人寻我旧游处但覔吴山横处来  

三峡桥  

吾闻太山石积日穿线澑况此百雷霆万世与石闘深行九地底险出三峡右长输不尽溪欲满无底窦跳波翻潜鱼震响落飞狖清寒入山骨草木尽坚瘦空蒙烟霭间倾洞金石奏湾湾飞桥出防防半月彀玉渊神龙近雨雹乱晴书垂瓶得清甘可咽不可嗽  

城南县尉水亭得长字  

两尉郁相望东西百歩塲挥旗蒲柳市伐鼓水云乡已作观鱼槛仍开射鸭堂全家依画舫极目乱红妆灔灔波头细疎疎雨脚长我来闲濯足溪涨欲浮牀泽国山围里孤城水影旁欲知归路处苇外记风樯  

江月【`五首`】  

一更山吐月玉塔卧防澜正似西湖上涌金门外看氷轮横海濶香雾入楼寒停鞭且莫上照我一杯残二更山吐月幽人方独夜可怜人与月夜夜江楼下风枝夕未停露草不可借归来掩闗卧唧唧虫夜话三更山吐月栖鸟亦惊起起寻梦中游清絶正如此驱云归众宿俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野横多断板山寺有防行今夕定何夕梦中游化城五更山吐月窗迥室幽幽玉钩还挂戸江练却明搂星河澹欲晓鼔角冷知秋不眠翻五咏清切变蛮讴  

归去来词集字  

寄傲疑今是求荣感昨非聊欣樽有酒不恨室无衣丘壑世情逺田园生事防庭柯还独眄时有鸟归飞  

广庆寺朱瑶画  

朱瑶唐晚辈得法尚雄深满寺空遗迹何人识苦心长廊敧雨脚破壁撼钟音成坏无穷事他年复吊今  

倦夜  

敧枕倦长夜小窗犹未明孤村一犬吠残月防人行衰鬓久巳白旅怀空自清荒园有络纬虚织竟何成  

和韦苏州诗寄邓道士  

一杯罗浮春远饷采薇客遥知独酌罢醉卧松下石幽人不可见清啸闻月夕聊戯庵中人空飞本无迹  

禽言  

南山昨夜雨西溪不可渡溪边布谷儿劝我脱布袴不辞脱袴溪水寒水中照见催租瘢  

挽滕逹道  

云梦连江雨樊山落木秋公方占贾鵩我正买龚牛共有江湖乐空怀畆忧荆溪欲归老浮玉偶同游肮脏仪型在惊呼嵗月遒回头杂歌哭挽语不成讴  

郁孤台和许朝奉  

高门元世客路晚追游清絶闻诗语防通岂法流传家有衣鉢断狱尽春秋邂逅陪车马寻芳谢眺洲凄凉望乡国得句仲宣楼恨赋投湘水悲歌祀栁州何如五字律相与一樽留更约登尘外归时月满舟  

祭常山回小猎  

青葢前头防皂旗黄茅冈下出长围弄风骄马跑空立趂兎苍鹰掠地飞回望白云生翠巘归来红叶满征衣圣朝若用西凉簿白羽犹能効一挥  

有美堂暴雨  

游人脚底一声雷满坐顽云拨不开天外黒风吹海立浙东飞雨过江来十分防灔金樽凸千丈敲铿羯鼓催唤起谪仙泉洒面倒倾鲛室泻琼瑰  

次韵穆父尚书侍祠郊丘瞻望天光退而相庆引满醉吟一首  

千章杞梓防云天樗散谁收老郑防喜气到君浮白里丰年及我挂冠前令严钟鼓三更月野宿貔貅万灶烟太息何人知帝力归来金帛看頳肩  

次韵晁无斁春怀  

城郭朝阳散积隂郊原注目日清深年衰鸥鹭如今是梦断邯郸何处寻语鹊飞乌春稍稍重帘深院晚沉沉不辞杖履冲泥雪未有琼琚报好音  

过岭寄子由  

七年来徃我何堪又试曹谿一勺甘梦里似曾迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半岩花雨落毵毵  

天竺寺  

香山居士留遗迹天竺禅师有故家空咏连珠吟叠壁已亡飞鸟失惊蛇林深野桂寒无子雨浥山姜病有花四十七年真一梦天涯流落泪横斜  

赠王子真秀才  

万里云山一破裘杖端闲挂百钱游五车书巳留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯【`此诗前六句皆用数目字`】  

出颍口初见淮山  

我行日夜见江海枫叶芦花秋兴长平淮忽迷天逺近青山久与船低昻寿州已见白石塔短棹又转黄茅冈波平风软望不到故人久立天苍茫【`见一作向又一作未`】  

送子由之契丹  

云海相忘寄此身那因远适更伤神不辞驿骑凌风雪要使天骄识凤麟沙漠回看清禁月湖山应梦武陵春单于若问君家世莫道中朝第一人  

贺陈述古弟章生子  

欝葱佳气夜充闾始见徐卿第二雏甚欲去为汤饼客惟愁错写弄麞书参军新妇贤相敌阿大中郎喜有余我亦从来识英物试教啼看定何如  

赠惠山僧惠表  

行遍天涯意未阑将心到处遣人安山中老宿依然在案上楞严巳不看敧枕落花余防片闭门修竹自千竿客来茶罢空无有卢橘杨梅尚带酸  

西太一见王荆公旧诗偶次其韵【`二首`】  

秋早川原净丽雨余风日清酣从此归耕劔外何人送我池南  

但有尊中若下何须墓上征西闻道乌衣巷口而今烟草萋迷  

灵上访道人不遇  

花光红满栏草色緑无岸不逄青眼人长歌白石烂  

安节侄将去作小诗送之  

索漠齐安郡从来着放臣如何风雪里更送独归人  

题赠田辨之琴姬  

流水随弦滑清风入指寒坐中有狂客莫近绣帘弹  

梅花【`二首`】  

春来幽谷水潺潺的皪梅花草棘间一夜东风吹石裂半随飞雪渡闗山  

何人把酒慰深幽开自无聊落更愁幸有清溪三百曲不辞相送到黄州  

中秋月  

暮云收尽溢清寒银汉无声转玉盘此生此夜不长好明月明年何处看  

春宵  

春宵一刻直千金花有清香月有隂歌管楼台声细细秋千院落夜沉沉  

上元侍宴  

淡月踈星绕建章仙风吹下御炉香侍臣鹄立通明殿一朶红云捧玉皇  

海棠  

东风嫋嫋泛崇光香雾空蒙月转廊只恐夜深花睡去故烧髙烛照红妆  

游三茅洞  

冻雨飞飞半成雪游人屦冷苍苔滑不辞擕被岩底眠洞口云深夜无月  

惠崇春江晓景  

竹外桃花三两枝春江水暖鸭先知蒌蒿满地芦芽短正是河豚欲上时  

澄迈驿通潮阁  

余生欲老海南村帝遣巫阳招我魂杳杳天低鹘没处青山一髪是中原  

六月二十七日望湖楼醉书【`三首`】  

黒云翻墨未遮山白雨跳波乱入船卷地风来忽吹散望湖楼下水如天  

放生鱼鼈逐人来无主荷花到处开水枕能令山俯仰风船觧与月徘徊  

献花游女木兰桡细雨斜风湿翠翘无限芳洲生杜若吴儿不识楚词招  

杂诗  

窗揺细浪鱼吹日手弄黄花蝶透衣不觉春风吹酒醒空教明月伴人归  

东栏梨花  

梨花淡白栁深青栁絮飞时花满城惆怅东栏一株雪人生看得防清明  

和子由逍遥堂诗  

别期渐近不堪闻风雨萧萧巳断魂犹胜相逢不相识形容变尽语音存  

仆年三十九在润州道上过除夜作此诗又二十年在惠州録之以示过  

寺官官小未朝叅红日半窗春睡酣为报邻鸡莫惊觉更容残梦到江南  

吉祥寺花将落而述古不至  

今嵗东风巧翦裁含情只待使君来对花无信花应恨直恐明年便不开  

述古闻之明日即来坐上复用前韵同赋  

仙衣不用剪刀裁国色初酣卯酒来太守问花花不语为君零落为君开  

于潜令刁同年野翁亭  

山翁不出山溪翁长在溪不如野翁来徃溪山间上友麋鹿下凫鹥问翁何所乐三年不去烦推挤翁言此间亦有乐非丝非竹非蛾眉山人醉后鐡冠落溪女笑时银栉低我来观政问风謡皆云吠犬足生牦但恐此翁一旦舍此去长使山人索寞溪女啼【`天目山唐道士常冠鉄冠扵潜妇女皆挿大银栉长尺许谓之蓬沓`】  

登常山絶顶广丽寺  

西望穆陵闗东望琅琊台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红裙欲先去长笛有余哀清歌入云霄妙舞纎腰回自从有此山白石封苍苔何尝有此乐将去复徘徊人生如朝露白髪日夜催弃置当何言万刼终飞仄  

和子由送将官梁左藏仲通  

雨足谁言春麦短城坚不怕秋涛卷日长惟有睡相宜半脱纱巾落纨扇芳草不锄当户长珍禽独下无人见觉来身世都是梦坐久枕痕犹着面城西忽报故人来急扫风轩吹麦饭伏波论兵初矍铄中散谈仙更清远南都从事亦学道不恤肠空夸脑满问羊他日到金华应许相将游阆苑【`黄初平之兄寻其弟于金华山`】  

大风留金山两日  

防上一铃独自语明日颠风当断渡朝来白浪打苍崖倒射轩窗作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留童仆怪此风聊得妻孥许山道人独何事半夜不眠聴粥鼓  

陪欧阳公防西湖  

谓公方壮须似雪谓公巳老光浮颊渇来湖上饮美酒醉后剧谈犹激烈湖邉草木新着霜芙蓉晚菊争煌煌揷花起舞为公夀公言百嵗如风狂赤松共游也不恶谁能忍饥啖仙药巳将夭夀付天公彼徒辛苦吾差乐城上乌栖暮霭生银缸画烛照湖明不辞歌诗劝公饮坐无桓伊能抚筝  

安国寺寻春  

卧闻百舌呼春风起寻花栁村村同城南古寺修竹合小房曲槛敧深红看花叹老忆年少对酒思家愁老翁病眼不羞云毋乱鬓丝强理茶烟中遥知二月王城外玉仙洪福花如海薄罗匀雾盖新妆快马争风鸣杂佩玉川先生真可怜一生耽酒终无钱病过春风九十日独抱添丁看花发  

王齐万秀才寓居武昌县刘郎洑正与伍洲相对伍子胥奔吴所从渡江也  

君家稻田冠西蜀玉扬珠三万斛塞江流柹起书楼碧瓦朱栏照山谷倾家取乐不论命散尽黄金如转烛惟余旧书一百车方舟载入荆江曲江上青山亦何有伍洲遥望刘郎薮明朝寒食当过君请杀耕牛压私酒与君饮酒细论文酒酣访古江之濆仲谋公瑾不须吊一酹波神英烈君【`杭州伍子胥庙封英烈王`】  

陈季常自岐亭见访郡中及旧州诸豪争欲邀致之戱作陈孟公诗一首  

孟公好饮宁论斗醉后闗门防客走不妨闲过左阿君百谪终为贤太守老居闾里自浮沈笑问伯松何苦心忽然载酒从陋巷为爱扬雄作酒箴长安富儿求一过千金夀君君笑唾汝家安得客孟公从来只识陈惊座  

武昌铜劔歌  

雨余江清风卷沙雷公蹑云捕黄蛇蛇行空中如枉矢电光煜煜烧蛇尾或投以块铿有声雷飞上天蛇入水水上青山如削鐡神物欲出山自裂细看两胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄頥  

石芝  

空堂明月清且新幽人睡息来初匀了然非梦亦非觉有人夜呼祁孔賔披衣相从到何许朱栏碧井开琼戸忽惊石上堆龙蛇玉芝紫笋生无数锵然敲折青珊瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜嵇康羡王烈神山一合五百年风吹石髓坚如鐡  

郭祥正家醉画竹石壁上郭作诗为谢且遗古铜剑二  

空肠得酒芒角出肝肺槎牙生竹石森然欲作不可回吐向君家雪色壁平生好诗仍好画书墙涴壁长遭骂不嗔不骂喜有余世间谁复如君者一双铜劔秋水光两首新诗争剑铓剑在牀头诗在手不知谁作蛟龙吼  

眉子石砚歌赠胡訚  

君不见成都画手开十眉横云却月争新竒游人指防小颦处中有渔阳鐡马嘶又不见王孙青横双碧肠断浮空远山色书生性命何足论坐费千金买消渇尔来防乱愁天公谪向君家书砚中小窗虚幌相妩媚令君晓梦生春红毗耶居士谈空处结习巳空花不住试教天女为磨铅千偈澜翻无一语  

观杭州钤辖欧育刀劔战袍  

青绫纳衫暖衬甲红线勒巾光绕胁秃襟小袖雕鹘盘大刀长剑龙蛇揷两军鼓噪屋瓦坠红尘白羽纷相戞将军恩重此身轻笑履锋铓如一搯书生只肯坐帷幄谈笑毫端弄生杀呌呼击鼓催上竿猛士应怜小儿黠试问黄河夜偷渡掠面惊沙寒霎霎何如大舰日髙眠一枕清风过苕霅  

书林逋诗后  

吴侬生长湖山曲呼吸湖光饮山渌不论世外隠君子佣儿贩妇皆氷玉先生可是絶俗人神清骨冷无由俗我不识君曽梦见瞳子了然光可烛遗篇妙字处处有歩绕西湖看不足诗如东野不言寒书似西台差少肉平生髙节巳难继将死防言犹可録自言不作封禅书更肯悲吟白头曲我笑吴人不好事好作祠堂傍修竹不然配食水仙王一盏寒泉荐秋菊  

海市【`并序`】  

予闻登州海市旧矣父老云常出于春夏今嵗晚不复见矣予到官五日而去以不见为恨祷于海神广徳王之庙明日见焉乃作是诗  

东方云海空复空羣仙出没空明中荡揺浮世生万象岂有贝阙藏珠宫心知所见嗜幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造化哀龙钟信眉一笑岂易得神之报汝亦巳丰斜阳万里孤鸟没但见碧海磨青铜新诗绮语亦安用相与变灭随东风  

过莱州雪后望三山  

东海如碧环西北卷登莱云光与天色且到三山回我行适冬仲薄雪收浮埃黄昏风絮定半夜扶桑开参差太华顶出没云涛堆安期与羡门乗龙安在哉茂陵秋风客劝尔麾一杯帝乡不可期楚些招归来  

武昌西山【`并序`】  

嘉祐中翰林学士承防邓公圣求为武昌令常游寒溪西山山中人至今能言之轼谪居黄冈与武昌相望亦常往来溪山间元祐元年十一月二十九日考试舘职与圣求防宿玉堂偶话旧事圣求尝作元次山洼樽铭刻之岩石因为此诗请圣求同赋当以遗邑人使刻之铭侧  

春江渌涨蒲萄醅武昌官桞知谁栽忆从樊口载春酒歩上西山寻野梅西山一上十五里风驾两掖飞崔嵬同游困卧九曲岭褰衣独到吴王台中原北望在何许但见落日低黄埃归来觧劔亭前路苍崖半入云涛堆浪翁醉处今尚在石臼抔饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江邉晓梦忽惊断铜环玉鎻鸣春雷山人帐空猿鹤怨江湖水生鸿雁来请公作诗寄父老徃和万壑松风哀  

次韵孔常父送张天觉河东提刑  

送君应典鹔鹴裘凭仗千钟洗别愁脱防风流余长史【`君喜草书而不工故以此为戯`】埋轮家世本留侯【`张纲子房七世孙也犍为武阳人墓在今彭山君岂其后耶`】子河骏马方争出【`麟府马出子河泌`】昭义疲兵亦少休【`唐昭义歩兵葢泽潞弓箭手`】定向秋山得嘉句故闗黄叶满行舟送乔仝寄贺君二首【`贺水部唐末五代人宋真宗东封谒于道左`】  

曾谒东封玉辂尘幅巾短褐亦逡巡行宫夜奏空名姓怅望云霞缥缈人  

旧闻父老晋郎官巳作飞腾变化看闻道东防有居处愿供薪水看烧丹  

庆源宣义王丈以累举得官为洪雅主簿雅州戸掾遇吏民如家人人安乐之既谢事居眉之青神瑞草桥放怀自得有书来求红带既以遗之且作诗为戱请黄鲁直学士秦少游贤良各为赋一首为老人光华  

青衫半作霜叶枯遇民如儿吏如奴吏民莫作官长看我是识字耕田夫妻啼儿号刺史怒时有野人来挽须拂衣自注下下考芋魁饭豆吾岂无归来瑞草桥邉路独游还佩平生壶慈姥岩前自唤渡青衣江上人争扶今年蚕市数州集中有遗民怀袴襦邑中之黔相指似白髯红带老不癯我欲西归卜邻舎隔墙拊掌容歌呼不学山王乘驷马回头空指黄公垆  

次前韵送程六表弟  

君家兄弟真连璧门十朱轮家万石竹使犹分刺史符尚方行赠尚书舄前年持节发仓廪到处卖刀收蠒栗归来闭口不论功却走渡江谁复恤君才不用如涧松我老得全犹社栎青衫莫厌百僚底白首上有千薪积忆昔江湖一钓舟无数云山供防笔未应便障西风扇只恐先移北山檄凭君寄谢江南叟念我空见长安日浮江泝蜀有成言江水在此吾不食  

戱书李伯时画御马好头赤  

山西战马饥无肉夜嚼长稭如嚼竹蹄间三丈是徐行不信天山有坑谷岂如廐马好头赤立仗归来卧斜日莫教优孟卜葬地厚衣薪槱入铜厯  

次韵子由使契丹至涿州见寄  

氊毳年来亦甚都时时鴂舌问三苏那知老去浑无用欲问君王乞镜湖  

十月十四日以病在告独酌  

翠栢不知秋空庭失揺落幽人得佳防露坐方独酌月华稍澄穆雾气尤清薄小儿亦何知相语翁正乐铜炉烧柏子石鼎煑山药一杯赏月露万象纷醻酢此生独何幸风防欣初泊逝逃顔蹠网行赴松乔约莫嫌风有待漫欲戱寥廓泠然心境空髣髴来笙鹤  

书丹元子所示李太白真  

天人防何同一沤谪仙非谪乃其游麾斥八极隘九州化为两鸟鸣相酬一鸣一止三千秋开元有道为少留縻之不可矧肯求西望太极横峨岷眼髙四海空无人大儿汾阳中令君小儿天台坐忘真生年不知髙将军手汗吾足乃敢瞠作诗一笑君应闻  

次韵范纯父涵星砚月石风林屏诗一首  

月次子房厯三星斗牛不神箕独灵簸揺桑榆尽西靡影落苏子砚与屏天工与我两厌事孰居无事为此形与君持槖侍帷幄同到温室观尧蓂自怜太史牛马走技等卜祝均倡伶欲留衣冠挂神武便击云水归南溟陶不称管城沐醉石可助平泉醒故持二物与夫子欲使妙质留天庭但令滋液到枯槁勿遣光景生晦防上书挂名岂待我独立自可当雷霆我时醉眠风林下夜与渔火同青荧抚物怀人应独叹作诗寄子谁当听  

连州追録  

卷卷长廊走黄叶席帘垂地香烟歇主人待来终不来火红消尽灰如雪  

赠僧  

道人自嫌三世将弃家十年今始壮玉骨犹含富贵余漆瞳巳照人天上去年相见古长干众中矫矫如翔鸾今年过我江西寺病瘦巳作霜松寒朱顔不变供嵗月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君画圗君自收不如木人骑土牛  

犍为王氏书楼  

树林幽翠满山谷楼观突兀起江濵云是昔人藏书处磊落万卷今生尘江邉日出红雾散绮窗画阁青氛氲山猿悲啸泉谷响野鸟嘐戞岩花春借问主人今何在被甲逺戍长苦辛先登博战事斩级区区何者为三坟书生古亦有战阵葛巾羽扇挥三军古人不见悲世俗回首苍山空白云  

过宜賔见夷中乱山  

江寒晴不知远见山上日朦胧含高峯晃荡射峭壁横云忽飘散翠树纷厯厯行人挹孤光飞鸟投逺碧蛮荒谁复爱秾秀安可适岂无避世士髙隠链精魄谁能从之游路有豺虎迹  

舟中听大人弹琴  

弹琴江浦夜漏永敛衽窃听独激昻风松瀑布巳清絶更爱玉佩声琅珰自从郑卫乱雅乐古噐残缺世巳忘千年寥落独琴在有如老仙不死阅兴亡世人不容独反古强以新曲求铿锵防音淡弄忽变转数声浮脆如笙簧无情枯木今尚尔何况古意堕茫江空月出人响絶夜阑更请弹文王  

竹叶酒  

楚人汲汉水酿酒古宜城春风吹酒熟犹似汉江清耆旧人何在丘坟应巳平惟余竹叶在留此千古情  

渚宫  

渚宫寂寞依古郢楚地荒茫非故基二王台阁巳卤莽【`湘东王髙氏`】何况逺问纵横时楚王猎罢击灵鼓猛士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千娥眉临风扬扬意自得长使宋玉作楚词秦兵西来取钟簴故宫禾黍秋离离千年壮观不可复今之存者盖巳卑池空野逈楼阁小惟有深竹藏狐狸台中綘帐谁复见台下野水【`一作鸭`】浮清猗緑窗朱戸春昼闭想见深屋弹朱丝腐儒亦觧爱声色何用白首谈孔姬沙泉半涸艸堂在破窗无纸风飔飔陈公踪迹最未远士瑞寥落今何之百年人事知防变直恐荒废成空陂谁能为我访遗迹草中应有湘东碑  

昭陵六马唐文皇战马也琢石象之立昭陵前客有持此石本示予为赋之【`此首一作张文潜诗`】  

天将刬隋乱帝遣六龙来森然风云姿飒爽毛骨开飚驰不及视山川俨莫回长鸣视八表扰扰万驽骀秦王龙凤姿鱼鸟不足摧腰间太白羽中物如风雷区区数竪子搏取若提孩手持扫天箒六合无尘埃艰难济大业一一非常才维时六足绩与英衞陪功成锵八鸾玉辂行天街荒凉照陵阙古石埋苍苔  

骊山  

君门如天深防重君王如帝坐法宫人生难处是安穏何为来此骊山中复道凌云接金阙楼观隠烟横翠空林深雾暗迷八骏朝东暮西劳六龙六龙西幸峨眉栈悲风便入华清院霓裳萧散羽衣空麋鹿来游猿鹤怨我上朝元春半老满地落花无人扫羯鼓楼髙挂夕阳长生殿古生青草可怜吴楚两醯鸡筑台未就巳堪悲长杨五柞汉幸免江都楼戍隋自迷由来留连多防国宴安酖毒因奢惑三风十愆古所戒不必骊山可亡国  

寒食夜  

漏声透入窗窻纱人静秋千影半斜沉麝不烧金鸭冷淡云笼月照梨花  

秋兴  

故里依然一梦前相擕重上钓鱼船常陪大幙今陈迹谬忝承明愧昔年报国无成空白首退耕何处有名田黄鸡白酒云山约此计当时巳浩然  

移合浦郭功甫见寄  

君恩浩荡似阳春合浦何如在海濵莫趂明珠弄明月夜深无数采珠人  

读开元天寳遗事【`三首`】  

姚宋亡来事事兴一官铢重万人轻朔方老将风流在不取西蕃石堡城  

潭里春船百陪多广陵铜器越溪罗三郎官爵如泥土争唱农得寳歌  

琵琶弦急衮梁州羯鼓声髙舞臂鞲破费八姨三百万大唐天子要纒头  

絶句  

柴桑春晚思依依屋角鸣鸠雨欲飞昨日巳收寒食火吹花风起却添衣  

苏辙五首  

雨花岩  

岩花不可攀翔蘂久未堕忽坠幽人前知子观空坐  

白龙潭  

白龙昼饮潭修尾挂石壁幽人欲下看雨雹晴相射  

防子瞻兄宿逍遥堂二絶  

逍遥堂后千寻木长送中宵风雨声悮喜对牀寻旧约不知漂泊在彭城  

秋来东阁凉如水客去山公醉似泥困卧北窗呼不醒风吹松竹雨凄凄  

南窗  

京城三日雪雪尽泥方深闭门谢还徃不闻车马音西斋书帙乱南窗朝日升展转守牀榻欲起复不能开戸失琼玉满堦松竹隂故人远方来疑我何苦辛踈拙自当尔有酒聊共斟【`此其少年时所作也东坡好书之以为人间当有数百本盖闲淡简违得味外之味云`】  

## 宋艺圃集卷五  

明　李蔉　编  

张咏二首  

劝酒惜别  

春日迟迟辗空碧绿杨红杏描春色人生年少不再来莫把青春枉抛掷思之不可令人惊中有万恨千愁并今日就花始畅饮坐中行客酸离情我欲为君舞长剑剑歌苦悲人苦厌我欲为君弹瑶琴淳风死去无回心不如转海为饮花为幄赢取青春片时乐明朝匹马嘶春风洛花发胭脂红车驰马走狂似沸家家帐幕临晴空天子圣明君正少勿恨功名苦不早富贵有时来偷闲强欢笑莫与离忧贾生老  

答傅逸人  

踈踈芦苇映门墙见说新秋脍味长何事轻抛来帝里至今魂梦绕寒塘  

傅霖一首  

赠张忠定  

忍把浮名卖却闲门前流水对青山青山不语人无事门外风花任往还  

余靖十二首  

送僧惠勤归乡  

旧国起归兴三江一棹轻夜吟逢月白晓渡趂潮平楚岸云藏寺吴宫水绕城羡师尘外去何日濯吾缨  

留题澄虚亭  

湖光湛寒碧帘影拂莓苔鱼戏应同乐鸥闲亦自来雨余轻霭合竹外杂花开久欲留诗去慙无绮靡才  

灵树喜长老属疾见寄次韵酬之  

鸣韶山下客多病似吾身每想弥天辩谁为问疾人泉清偏照月松瘦不知春未遂寻高论相遥一水濵  

塞上  

汉使重颁朔蕃臣旧乞盟烽烟虚昼望刁斗絶宵惊虎落云空鏁龙堆月自明祁连山更北新筑受降城  

桂园早行  

闻鸡已行迈策马更徘徊月色依山尽秋声帯雨来自堪悲玉璞谁复筑金台薄宦空羁东西斋长緑苔  

晚至松门僧舍怀寄李太祝  

日暮倦行役解鞍初息肩雾昏临水寺风劲欲霜天蓼浦初闻鴈人家半在船思君正惆怅黄叶更翩翩  

湘中送人  

离讴方揭耳别緖已凄然草蔚湘累浦花残蜀魄天疑山晴拂汉啼竹冷澄烟后夜思君意空歌皓月篇  

题白莲庵  

掩室昔宴居防心遗万化菡萏本无染纷华共高谢夜禅杉月落晨斋庭鸟下栋间云气浮地面秋香诧演法辞故栖幽踪贲寒野蜡屐此同游愿结宗雷社  

留题龙潭  

峭岭盘远郊幽泉生石罅沮洳成深潭神龙隐其下气昏云雾朝光寒风雨夜絶境隣梵宫余波沃农稼秋态月色澄晴桥虹影射势非蛟室卑名将凤池亚存身此蟠蛰得时扶造化何当岁太早移湫救亟夏  

端午日寄酒庶回都官  

龙舟争快楚江濵吊屈谁知特怆神家酿寄君须酩酊古今嫌见独醒人  

曲江津亭谒华严长老见所赐御书因成  

数年不侍御罏傍梦断千山隔帝乡今日见师堪下涙御书开卷带天香  

送灵谷山人  

万树秋风一路蝉波头重舣木兰船自慙蹙额非奇骨拟问清朝跃马年  

范仲淹四首  

和章岷从事鬭茶歌  

年年春自东南来建溪先暖水微开溪边竒茗冠天下武夷仙人从古栽新雷昨夜发何处家家嬉笑穿云去露芽错落一番营缀玉含珠散嘉树终朝采掇未盈襜唯求精粹不敢贪研膏焙乳有雅制方中圭兮圆中蟾北苑将期献天子林下雄豪先鬭美鼎磨云外首山铜瓶携江上中水黄金碾畔緑尘飞碧玉瓯中翠涛起鬭茶味兮轻醍醐鬬茶香兮薄兰沚吁嗟天产石上英论功不愧堦前蓂众人之浊我可清千日之醉我可醒屈原试与招魂魄刘伶却得闻雷霆卢仝敢不歌陆羽须作经森然万象中焉知无茶星商山丈人休茹芝首阳先生休采薇长安酒价减千万成都药市无光辉不如仙山一啜好泠然便欲乗风飞君莫羡花间女郎只鬭草赢得珠玑满斗归【`此篇中有四句欠佳者今削之似愈`】  

庐山瀑布  

灵源何太高北斗想可挹凌日五光直逗云千仞急白蛟下涧饮寒劒倚天立闪电不得瞬长雷无敢蛰万丈岩崖折一道林峦湿险虑飞鸟坠冷洒山鬼泣须当截海去浊清不相入  

听眞上人琴歌  

银潢耿耿霜棱棱西窗月色寒如氷江上一扣朱丝绳万籁不起秋光凝伏羲归天忽千古我闻遗音涙如雨嗟嗟不及郑衞儿北里南陵竟歌舞竟歌舞竟歌舞何时休师襄堂上心悠悠击浮金戞鸣玉老龙秋啼沧海底幼猿暮哨寒山曲陇头瑟瑟咽流泉洞庭萧萧落寒木此声感物何太灵十二衔珠下仙鹄为予再奏南风诗神人和畅舜无为为予试弹广陵散鬼物悲哀晋方乱乃知圣人情虑深将治四海先治琴兴亡哀乐不我道坐中可见天下心感公遗我正始音  

江上渔者  

江上往来人但爱鲈鱼美君看一叶舟出没风波里苏舜钦五首【`余居京师日曾借友人苏子美全集抄本其中惟此数首乃世所常拈者则占人之书固有不必以未见为恨也`】  

田家词  

南风霏霏麦花落豆田漠漠初垂角山边夜半一犁雨田父高歌待收获雨多萧萧蚕簇寒蚕妇低眉忧茧单人生多求复多怨天公供尔良独难  

春睡  

别院帘昏掩竹扉朝醒未解惜春晖身如蝉蜕一榻上梦似杨花千里飞嗒尔暂能离世网陶然直欲见天机此中有德堪为颂絶胜人间较是非  

夏意  

别院沉沉夏簟清石榴开遍透帘明树隂满地日卓午梦觉流莺时一声  

泊舟  

春隂垂野草青青时有幽花一树明晚泊孤舟古祠下满川风雨看潮生  

望太湖  

杳杳波涛阅古今四边无际莫知深润通晓月为清露气入霜天作暝隂笠泽鲈肥人脍玉洞庭柑熟客分金风烟触目相招引聊为停桡一楚吟  

邵雍十三首【`尧夫诗率谈理世有喜之者而余拈此诸篇自以其诗论耳然出此而可诵者亦希矣`】  

女几祠  

西南有高山山在杳冥间神仙不可见满目空云烟千年女几祠门临洛水边但闻霓裳曲世人犹或传谢彦国相公和诗用醉和风雨夜深归  

道堂闲话尽多时尘外杯觞不浪飞初上小车人已静醉和风雨夜深归  

天津感事【`五首`】  

云轻日淡天津暮风急林疎洛水秋独歩独吟人莫防时时鸥鹭下汀洲  

凤楼深处鎻云烟一鎻云烟又百年痛惜汾隂西祀后翠华辜负上阳天  

阳乌西去水东流今古推移几度秋四面远山长敛黛不知终日为谁愁  

自古别都多隙地参天乔木乱昏鸦荒垣坏堵人耕处半是前朝卿相家  

渌水悠悠际碧天平芜更与远山连白头老叟心无事闲倚防干看洛川  

寄剑州普安令周士彦屯田  

正当老辈过从日况値高秋揺落天一把黄花一樽酒故人西去又经年  

访南园张氏昆仲因而留宿  

中秋天气随宜好来访南园防隐家【`张氏园名`】贪饮不知归去晚水晶宫里宿烟霞  

依韵和君实端明洛濵间歩  

风背河声近亦防斜阳淡薄隔云衣一双白鹭来烟外将下沙头又却飞  

月陂闲歩  

因随芳草行来远为爱清波归去迟独歩独吟仍独坐初凉天气未寒时  

暮春吟  

林下居常睡起迟那堪车马近来稀春深昼永帘垂地庭院无风花自飞  

天津闻乐  

名园相倚洛阳春花陌无尘罗绮新何处青楼隔桃李乐声时复到天津  

司马光三十八首  

夏日西亭书事  

榴花映叶未全开槐影沉沉雨势来小院地偏人不到满庭鸟迹印苍苔  

草庵独坐呈尧夫  

荒园方一亩意足以为多虽不居丘壑常如隐薜萝忘机林鸟下极目塞鸿过为问市朝里红尘深几何  

和利州鲜于转运侁公居【`二首`】  

凛然凌霜色本自生丘壑徙之君子庭栽培固不薄静夜声飂飂清昼隂漠漠秀气逼檐楹翠影通帘箔知君梁栋材大匠偶未度但守岁寒心闲轩亦不恶【`柏轩`】  

二  

吏治正倥偬夫君何燕闲茧丝既云寡符移皆可删【`子骏奏减役钱几半朝廷是之`】印封从事散蹑屐升东山放杖坐危亭清啸出云间无私席賔少忘机林鸟还野人瞻翠微稽首双眉斑【`闲燕亭`】  

呈范景仁  

劒山中断融为川清江双流郁廻旋沟塍阡陌粲如绣香秔紫芋皆良田地灵物秀气淑美由来滚滚生英贤朝家文明所及远于今台阁尤蝉聨猎缨鸣佩走声望出入金马如云烟柰何应辰独坎防华髪未得离賔筵璵璠悬黎已为寳结緑岂得偏弃捐愿君弹冠自重惜邑人行诵子虚篇  

和张仲通学士苦暑思长安幕中望终南秋雪呈江邻几  

秋云覆秦川小雨野未湿谁言终南顶已有霰雪集返景开新晴孱颜照都邑初疑江津阔远浪横风急又疑龙蜕骨逶迤委原隰词客登高楼四望清兴入当时应百篇遗散不复拾今兹宦帝城大暑困郁悒红尘满九衢出入冠带袭家居賔旅来伛偻烦拜揖回思幕中趋引领安可及江翁养文采正如豹蛰君往犯其严腾起谁敢絷嗟予素恇怯旁睨毛髪立强复缀此章庶几勇可习  

藏珠石【`叠石溪东山下有坠石衔丸径二尺余其崖上脱处犹存`】  

水齧东山根土色渥如丹危峯忽摧脱半崖衔石丸隂阳昔融结神化不可原初疑偓佺养灵药魑魅触之无故落又疑蛟龙伏巨卵雷电击之从此或者女娲补天余却下青冥遗耳珠不然盘石戏为乐聊取天弧弹朱雀物理万状终难知巧心推求徒自疲不如引客坐石上好奇且醉手中巵  

杨白华  

劝君勿嫌杨花太轻薄篱下沟中纷漠漠翠鬟婢子不胜愁扫尽还飞满朱阁晚来风雨送行春天无游丝地无尘雪狂絮乱安可得孤树青青愁杀人  

海仙歌  

东望海波苍茫浩无所极高浪洪涛黯风色翻星倒汉天地黑隂灵出没互相索东方曈昽景气清庆云合沓吐赤精蓬莱瀛洲杳如萍遥观五楼十二城羣仙劒佩朝玉京祥风缥钧天声彩幢翠盖烟霞生鸾歌凤舞入帝乡紫麟徐驱白鹤翔餐芝茹术饮玉浆千年万年乐未央  

孟尝君歌  

君不见薛公在齐当路时三千豪士相追随邑封万户无自入椎牛酾酒不为赀门下纷纷如市人鸡鸣狗盗亦同尘一朝失势賔客落唯有冯驩西入秦  

楚宫行  

楚王宫中夜未央清歌妙舞防华堂木兰为柱桂为梁隋珠和璧烂同光横吹乍鸣秋竹裂繁弦初度春雨歇九微火树垂垂灭罗衣纷纷玉缨絶满朝冠劒东方明宫门未起君朝醒秦关日夜出奇兵武安君火照夷陵  

春塘氷  

春塘冷薄氷淅沥隐隈曲晴日射寒芒柔风折哀玉草树曾未知波光已先緑  

烟际钟  

苍茫返照收羃防寒烟起前山黯同色不辨峯峦美独有远来钟悠扬翠微里  

天外峯  

飞鸟去不息长空黯何极疎峯带夕晖防缀秋天碧禅观坐超然相望两沉寂  

怀翠亭  

高斋对秋山平望殊不远虽违独往心苍苍长在眼可嗟都邑游终日红尘满  

题致仕李太传园亭  

汉家飞将种气槩耿清秋解去金貂贵来从洛社游清商拥高宴华舘带长流可笑班超老崎岖万里侯  

答陈进士谓之忆江东旧游见赠  

客路今东去亭臯木叶飞居然不堪恨况与赏心违顾渚烟波阔长洲草树微江边好春色行望锦标归  

延安道中作  

羁旅兼边思川原蹀血新烟云长带雨草树不知春细水淘沙骨惊飚转路尘今朝见烽火白首太平人  

寓泊郑圃寄献昌言舍人  

旅食缁衣馆飘蓬怳自迷树横寒雾远山隐古原低愁暮空庭雀惊晨别墅鸡故人何处在依约玉绳西  

谒三门禹祠  

赑屭青崖裂喧豗白浪豪客舟浮水叶生理脱鸿毛栢映孤峯短【`水际孤峯甚细而高上有小栢耆旧相传不知几何年矣而止长尺余人莫测其理`】铭书絶壁高【`唐太宗刻铭砥柱之隂魏郑公撰字几盈尺残缺仅可读`】河师不耕织容易戏风涛  

酬终南阎谏议见寄  

齿衰心力耗揣分乞西台微禄供多病闲官养不才敝庐容啸傲清洛伴归来故友犹相念寒光生死灰  

闲居呈复古  

闲居虽懒放未得便无营伐木添山色穿渠擘水声经霜收芋美带雨接花成前日邻翁至柴门扫叶迎  

送马状元京归鄂州  

夙昔负奇节琅然为众珠下韝连得隽出手尽成卢喜气兼邻曲荣名溢道涂风云俱动色非复旧江湖  

送同年使北  

云愁雪欲零四牡出郊坰古塞烟华紫寒沙白气青金门秘鸡树朱节耀龙庭几夜天街北遥占汉使星  

送王校理怿守琅琊  

金门倦鸣玉千骑出东方封略依沧海枌榆近故乡秦碑苔蚀字鄅稻日翻芒国史遥应识当年丞相郎  

送刘观察从广知洺州  

汉家英俊士滚滚出金章久袭通侯籍新腰太守章畛封连故赵庐井带清漳春色迎铙吹应忘道路长  

送李尉以监丞致仕归闽中  

行行歌式微浩叹返荆扉却着登山屐尽焚趋府衣溪清鱼影乱竹闇笋芽肥每应浮名误空将白髪归  

送瀛州佥判苏秘丞寀  

高隂十万兵幕府籍时英塞上风犹劲关南春未生投壶边柝静倚马檄书成不忘尘中客征鸿可寄声  

送张伯鎭知湖州  

江外饶佳郡吴兴天下稀莼羮紫丝滑鲈脍雪花肥星斗寒相照烟波碧四围柳侯还作牧草树转清辉  

仁宗皇帝挽词  

雾晓铜鱼跃霜寒阊阖开哀声际海发雪仗拂天来别寝严虚位重阍閟夜台柏城空有路无复属车回  

相国广平文简程公琳挽词  

帝诰封泥紫皇坟杀简青坐谈安玉垒专对詟龙庭黼黻昭文理氷霜莹典型英灵入箕尾终古作天星  

虎牢关  

天险限西东难知造化功路邀三晋防势压两河雄余雪霑枯草惊飚卷断蓬徒观争战处今古索然空  

秋日登观信亭  

西风连夜雨草树已萧条宿霭稍零落寒山更寂寥林红犹带日岸白欲生潮新鴈来何处离离天际遥  

野菊  

野菊未尝种秋花何处来羞随众草没故犯早霜开寒蝶舞不去夜蛬吟更哀幽人自移席小摘泛青杯孙器之奉使淮浙至江为书见寄以诗谢之  

沙溆鹤争飞波光可染衣松江异淇水信美不如归【`器之家衞州`】  

程颢三首【`曾观明道全书出此三篇外靡有可采者`】  

陈公廙园修禊事席上赋  

盛集兰亭旧风流洛社今坐中无俗客水曲有清音香篆来还去花枝泛复沉未须愁日暮天际是轻隂  

郊行即事  

芳原绿野恣行时春入遥山碧四围兴逐乱红穿柳巷困随流水坐苔矶莫辞盏酒十分醉只恐风花一片飞况是清明好天气不妨游衍莫忘归  

游月陂  

月陂堤上四徘徊北望中天百尺台万物已随秋气改一樽聊为晚凉开水心云影闲相映林下泉声静自来世事无端何足计但逢佳节约重陪  

杨时五首  

含云寺书事【`三首`】  

山前咫尺市朝賖垣屋萧条似隐家过客不须携鼔吹野塘终日有鸣蛙  

夹屋青松长数围午风揺影舞僛僛幽禽叶底鸣相应时引残声过别枝  

竹间幽径草成围藜杖穿云翠满衣石上坐忘惊觉晚山前明月伴人归  

登岘山阻雨  

庭前古木已经秋天外行云暝不收倚杖却寻山下路一川风雨湿行舟  

岳阳书事  

洞庭水落洲渚出叠嶂廻峯远烟没重楼百尺压高城画栋沉沉倚天阙湖光上下天水融中以日月分西东气凌云梦吞八九欲与溟渤争雌雄澄澜无风雨新霁一日万顷磨青铜琉璃夜影贮星汉骑鲸已在银潢中湘妃帝子昔何许但有林壑青浮空苍梧云深不可见遗恨千古嗟何穷须臾暝晦忽异色风怒涛飜际天黒乗陵驾壑走魑魅停滀百怪谁能测忍看舟子玩行险更欲飞帆借风力安得晴云万里开依旧寒光浸虚碧张耒三十三首  

旱谣  

十月不雨井水浑孤城烈日风扬尘楚天万里无纎云旱气塞空白昼昏土龙蜥蜴竟无神田中水车声相闻努力踏车莫厌勤但忧水势伤禾根道旁排送者何人稻塍争水杀厥邻五湖七泽水不贫正赖老龙一屈伸  

寒食歌  

东风芳草长寒食春茫茫人家掩门去鸡犬自相将原头簇簇柳与花行人来往长叹嗟旧坟新冢累累是裂钱浇酒何人家桑上鸣鸠唤山雨雨脚萧萧山日暮归来门巷正春寒花底残红落无数北里悲啼夜未休清弦脆管起南楼古来歌哭何时尽芳草白杨春复秋去年巧笑秋千女今年嫁作东家妇彩绳画柱似当年只有朱颜不如故百人学仙无一成麻姑不见但闻名万斛春醪须痛饮江边渔父笑人醒  

离黄州  

扁舟发孤城挥手谢送者山回地势卷天豁江面泻中流望赤壁石脚插水下昏昏烟雾岭厯厯渔樵舍居夷实三载邻里通假借别之岂无情老泪为一洒篙工起鸣鼔轻橹健于马聊为过江宿寂寂樊山夜【`张文潜最爱老杜玉华宫诗吟之不絶口何大圭曰先生所赋何必减此曰平生极力模写仅有一篇稍似之然未可同日语遂诵其离黄州诗云出容斋随笔`】  

于湖曲  

武昌云旗蔽天赤夜筑于湖洗锋镝巴滇绿骏风作蹄去如灭没来不嘶日围万里纒孤壁兵气如霜已潜释地矛贱士识天颜玉帐髯奴落妖魄君不见铜駞陌上尘沙起兵骑春来饮瀍水浮江天马是龙儿蹙踏扬州开帝里王气高悬五百秋弄兵老濞空白头石城战骨卧秋草更欲君王分上流  

七夕歌  

人间一叶梧桐飘蓐收行秋回斗杓神官召集役灵鹊直渡银河横作桥河东美人天帝子机杼年年劳玉指织成云雾紫绡衣辛苦无欢容不理帝怜独居无与娱河西嫁与牵牛夫自从嫁后废织纴緑鬓云鬟朝暮梳贪欢不知天地怒责归却踏来时路但令一岁一相逢七月七日桥边渡别多防少知柰何却忆从前欢爱多匆匆万事说不尽玉龙已驾随羲和河边灵官催晓发令严不管轻离别便将涙作雨滂沱涙痕有尽愁无歇我言织女君莫叹天地无穷防相见犹胜嫦娥不嫁人夜夜孤眠广寒殿  

磨崖碑后  

玉环妖血无人扫渔阳马厌长安草潼关战骨高于山万里君王蜀中老金戈铁马从西来郭公凛凛英雄才举旗为风偃为雨洒扫九庙无尘埃元功高名谁与纪风雅不继骚人死水部胸中星斗文太师笔下龙蛇字天遣二子传将来高山十丈磨苍崖谁持此碑入我室使我一见昏眸开百年废兴增叹慨当时数子今安在君不见荒凉浯水弃不收时有游人打碑卖  

孙彦古画风雨山水歌  

山深崖高石壁青白日忽变天晦黑风驱雪走不停惊电疾雨来如倾山前雨防大如手山下水涌危槎横崩岩古树老有灵吼怒直与风雪争枝披叶偃鬬不怯万窍却欲藏雷霆鞭驴疾驱者谁子石路险澁驴凌兢目迷心慑愈走愈不及来憇树下如寒蝇苍茫直与鬼神接恍惚不保龙蛇惊平居此乐忽入眼孙家古图才可辨柰何一幅一尺余欲夺天地之奇变我心爱之良有以昔苦山行今遇此一生两足不下堂输尔朱门贵公子  

腊日  

击柝山城闭踈灯野店扃疾风鸣夜谷晴水动浮星霜翼归何晚邻机织未停短歌聊自放愁絶更谁听  

近清明  

斜日去不驻好风来有情江城过风雨花木近清明水树闲照影山禽时有声吾年行老矣淹泊蹇何成  

晨兴  

端居岁已宴杖屦亦萧然云露窗前日秋明树外天大江寒欲落诸岭霁逾鲜白首无聊剧昏昏只醉眠  

都梁亭下  

金塔青冥上孤城苍莽中浅山寒带水旱日白吹风人事剧翻手生涯眞转蓬高眠待春涨鲑菜伴南公  

舟中晓思  

树色未啼鸟桨声初度航客灯青映壁城角冷吹霜飘泊年来甚羁游情易伤年丰清颍尾吾计亦差良  

雨中  

即物即自好客心何落然早寒清野市夜雨暗江天破屋踈茅滴空防湿苇烟政须一杯酒相与度流年  

少年  

朱绳防天狗白羽射旄头新佩将军印初成甲第楼丝罗诸院使鞍马五陵秋惟有如霜鬓令君览镜愁  

晨起  

晓色淡朦胧园林白露浓寒丛蛩响畔秋屋叶声中更老心犹在虽贫樽不空浮生仗天理不碍哭途穷  

二十三日立秋夜行泊林里港  

淅淅晓风起孤舟愁思生蓬窻一萤过苇岸数蛩鸣老大畏为客风波难计程家人夜深语应念客犹征  

发长平  

归舟川上渡去翼望中迷野水侵官道春芜没断堤川平双桨上天濶一帆西无酒消羁恨诗成独自题  

柘城道中  

欲雪日易晚不风寒更清崩桥断官道积水入空城屏翳野初烧降丘民始耕冬辉疾于鸟汲汲暝途征  

赴宣城守吴兴道中  

秋野连云静三吴稻熟时风江客帆疾晴埜鴈行迟草木霜天晓山川泽国卑宣城不负汝好继谢公诗  

絶句  

风棹浮烟匝地回雨将浓翠扑山来晚凉鼓角三吹罢夕照江天万里开  

絶句  

亭亭画舸系春潭直待行人酒半酣不管烟波与风雨载将离恨过江南  

送杨补之赴鄂州支使  

相逢顾我尚童儿二十年来鬓有丝涕涙两家同患难光隂一半属分离扁舟又作江湖别千里长悬梦寐思何日粗醻身世了卜邻耕钓老追随  

自海至楚途寄马金玉  

萧萧晚雨向风斜村远荒凉三四家野色连云迷稼穑秋声催晚起蒹葭愁如夜月长随客身似飞鸿不记家极目相忘何处是海天无际落残霞  

雨后至城外  

日日思归未就归只今行路已霑衣江村过雨蓬麻乱野水连天鹳鹤飞尘务却嫌经意少故人新更得书稀鹿门纵隐犹多事苦向人前说是非  

用寄壁上人韵范元室赵才仲及从叔知上  

故人瓶锡各西东吾道从来冀北空病去渐于文字懒南来犹觉岁时公江回夜雨千岩黒霜着高林万叶红政好还家君未肯莫教惭愧北窗风  

春日  

辉辉暖日弄游丝风敛晴云缓缓飞残雪暗随氷笋滴新春偷向柳稍归可怜客鬓蹉跎老每惜梅花取次稀何事都成轻薄子买欢沽酒试春衣  

新秋  

火云犹未敛奇峯敧枕初惊一叶风几处园林萧瑟里谁家砧杵寂寥中蝉声断续悲残月萤熖高低照暮空赋就金门期再献夜深搔首叹飞蓬  

京师废宅  

当道朱门白昼扃高堂歌咏久无声古窗积雨昏残日朽树经春长寄生门下老人时洒扫旧时来客叹平生艳姬娇马知何处独有庭花春自荣  

赠妓刘淑女  

可是相逢意便深为郎巧笑不须金门前一尺春风髻窗外三更夜雨衾别燕从教灯见涙夜船惟有月知心东西芳草皆相似欲望高楼何处寻  

登城楼  

沙雨初干布褐轻独披蓑蔓歩高城天晴海上峰峦出野暗人家灯火明归鸟各寻芳树去夕阳微照远村耕登楼已恨荆州远况复安仁白髪生  

登山望海  

鸟去苍烟古木人归緑埜孤舟信美虽非吾土消忧且复登楼  

题宣州后堂壁  

过雨山亭暑气微老天犹未试生衣满园闲緑无人到尽日南风燕子飞  

听客话澶渊事  

惜昔兵来动河朔黄河饮马吹笳角澶渊城下水载车边风萧萧千里賖城上黄旗坐眞主夜遣六丁张猛弩雷惊电发一矢飞横射过笠贯车柱奔溃无踪大漠空归来封禅告成功自是乾坤扶圣主可能功业尽莱公  

## 宋艺圃集卷六  

明　李蔉　编  

梅尧臣七十六首  

送张山甫秘校归缑氏  

去年来折桂今年来娶妇得意春风前还家寒食后蓬巷閙鸡犬藤花防井臼缑山白醪醇重酌高堂寿  

古壁苔  

隂壁流暗泉古苔长自好不改春与秋何如路傍草空山正幽霭净绿无人扫  

渔舟火  

芦洲一防明知有渔人泊江暝杳不分谁方在高阁是时孤鴈去应认光中落  

金陵与张十二传师赏心亭饮  

但嗟识君迟不恨春风恶风恶舟未前置酒共谈谑渔歌还浦头斜日下洲角明朝渡江去相望便成昨  

依韵和守贤上人晚秋书事  

秋雾欝不开曚昽夹溪树深枝尚宿禽寒叶时惊露我居溪之隂早景诚所慕开溪吐初阳独吟神与晤岂意方袍人而怀此焉趣忽枉琼玖章无慙惠休句  

谢尉西归  

曾为洛阳客喜见洛阳人每忆旧游处相逢借问频当时伊水上醉防岩花春而今絶兹乐欲语已酸辛明朝君当去又复与谁亲唯应有素月相照寒溪濵  

和潘叔治早春游何山  

泛泛寒溪流萦纡向山去浅石长蒲茸朝烟暖岩树舍舟当禅扉踏藓汚野屦谁爱鲍叅军登临多秀句  

早夏陪知府学士登叠嶂楼  

高陵自可眺况复更层楼峩峩众山翠活活寒溪流新篁未扫箨缘险已修修曲道出林杪飞宇跨城头春余众芳歇子结累蔓抽庭空野鼠窜日暝啼禽留谁知郡府趣适有林壑幽主人易吾土惟袭是瀛洲伊我去闾井尔来三十秋昔望白云下今从轻轩游  

望海楼  

尝闻观蹄涔讵识海水大浩浩与天同滔滔众流防平吞江作练远泻河如帯终日郡楼间欲取长鲸脍  

甘露寺  

山头百亩宫庭下千年树在昔甘露霏尝疑神物护隂连殿阁寒声撼雷霆怒瞻影衞公堂英魂想来去  

送逐客王胜之不及遂至屠儿原  

犯霜出国门送客客已去犹意行未远防马过寒戍川长不见人沙没前冈路始闻云水深忽逢朱亥墓金锤一报恩义烈垂竹索何须文学为寄语长沙傅  

拟杜甫玉华宫  

松深溪色古中有鼯防鸣废殿不知年但与苍崖平鬼火出空屋未继华烛明暗泉发虚窦似作哀弦鸣黄金不变土玉质空令名当时从舆辇石马埋棘荆独来感旧物煎怀如沸羮区区人世间谁免此亏盈  

送詹彦廸秘校之越  

夙怀山水心梦寐向东越闻为防稽行独此羡明发渡江信春潮泊舘食野蕨平时异梁鸿但泛镜湖月  

淮上杂诗【`二首`】  

漠漠昼烟波纵横见渔艇轻桡上急水或与飞鸿并鱼大钓丝防牵随碧潭逈向晚得志归浩歌山月静  

二  

舟阁下滩迟苍黄暮滩上偏愁逆水风更驾崩沙浪落日看已昏渔灯远相向夜防天转寒坐待潮流涨  

送石昌言舍人使匈奴  

燕然山北大单于汉家皇帝与玺书持书大夫腰金鱼飞龙借马出国都边沙九月草已枯草上霜花如五铢白裘貂帽着不暖莽莽黄尘车款款野庐边月出陇来风静天边鴈声短闻到庭尤苦寒译言揉耳不讥弹公于是时已观礼踏雪再拜辞可汗  

和谢爱山晚吟韵日晚与客散歩因诵夕阳虽好不多时之句谢爱山欣然赋之余亦卒然口占以和亦一时之乐也  

日落未落天沧凉悬崖挂壁留余光紫烟翠雾空迷茫飕飕度壑松风长牛背短笛催归忙飘飘逸兴空悠扬襟怀洒落尘虑亡须臾薄暝山色藏长歌浩浩相激昂淡云弄月防昏黄  

和江隣几学士得雷殿直墨竹二轴  

昔见雷子之小篆今见雷子之墨竹节瘦已似蛟龙孙叶暗曾无凤凰宿江翁得之尤爱怜作诗写意酬双轴挂在空堂坐卧看如玩萧萧嵓畔绿莫疑昏黑眼生花松煤浓色切寒鵶不问主人兼客至明朝骑马到君家  

送寿州司理张元舆  

清川夜流明月光城上有乌啼女墙月明不掩斗与气乌啼未归云防霜霜寒月冷古时狱下有苔蠧之雄铓水方轩眉大灵智见我西北天门傍自言昔有切玉寳嗟今非后百链钢用之补履亦何益頴脱未如锥出囊谁能为封华隂土背负七星生焜煌君去味我书此意莫叹淮水来汤汤  

金陵有美堂  

李白爱山如洛阳三杯为歌愁日长废基台殿不可识玉燕旧栖王谢堂公来碧瓦起栋宇罗列图画牙作牀池头古月城下江照见万里氷雪光江流不尽月不死寒浪素影东西翔愿公乐此殊未央愼勿区区思故乡  

续永叔归田乐  

秋风忽来鸣蟪蛄豆叶半黄陂水枯织妇夜作露欲冷社酒已熟人相呼坎坎击鼓坐林下醉去自有儿童扶壮男独猎南山虎中子已扱荒径狐田家此乐乐有余食肉缉皮裘岂无我虽爱之乏寸土待买短艇归江湖  

牡丹  

洛阳牡丹名品多自谓天下无能过近来江南花亦好绛紫浅红如舞娥竹隂水照增颜色春服贴妥裁轻罗时结游朋去寻玩香吹酒面生红波粉英不忿付狂蝶白髪强插成悲歌明年更开余已去风雨催残可柰何  

晨鸦  

云昏夜黑鸦不知鼔声咚咚鸡报啼睥睨未辨天东西痴雏噪舞羣翅低野桑卷叶风凄凄浓雾不起寒雨迷晨鸦却归巢上栖  

防胜院沃洲亭  

前溪夹洲后溪阔风吹细浪龙鳞活孤亭一入野气深松上藤萝篱上葛葛花葛蔓无断时女萝莫翦连古枝当年吾叔读书处夜夜飞萤来复去  

独酌偶作  

东路归梁懒黄流下汴深眼穿南去翼耳冷北来音风雨昏斜日乾坤入醉吟不忧贫且老自有伯鸾心  

李审言归郑州  

尝从京索间跃马望春山气象归王国丘陵接汉关长榆啼鸟乱细草牧陂间老厌行涂路因歌送子还  

李廷臣通判蔡州  

夹路青青草随君去未休亦将离思远还共翠心抽细籍车轮稳薰牵野蔓柔王孙归不久冉冉莫经秋感春之际以病止酒水丘有简云时雨乍晴物景鲜丽疑其未是止酒时因成短章奉答  

东风固无迹何处见春归土逐草心坼雨兼花片飞虽怜柔甲长只恐艳条稀君但惜晴景休言止酒非  

泛舟和持国  

缘源去未穷夹岸树蒙蒙弱蔓低侵水残芳不隐丛浣衣思越妇折笋拟江童薄暮回船处潭鱼动镜中  

鲁山山行  

适兴野情惬千山高复低好峰随处改幽迳独行迷霜落熊升树林空鹿饮溪人家在何许云外一声鸡  

公安县  

门沿大堤入路趂浅沙行树短天根起山穷地势倾孤舟难泊岸远水欲沉城半夜求津济烟中荻火明  

送鲜于秘丞通判黔州  

壶头山下俗巴妇曲中听汲井熬盐白烧田种谷青岩风来虎啸江雨过龙腥事简能谈者扬雄所草经  

程文简公挽词  

关塞秋云冷伊川苦雾隂薤歌金铎碎蒿里石宫深燃漆为长夜栽松作茂林空留旧冠劒家庙四时心  

依韵和池守王防之访别  

君荣初出守我老未东归病眼生花早苍毛似叶稀往还从更少谈笑暂相依不及秋鸿翼能随向楚飞  

送刘元忠学士归陈州省亲  

芸香闲秘秩苏合着新裘公子言归日天王赐问优治分周太宰礼重汉诸侯拜庆无如乐黄金作酒舟  

送殿丞吉甫知资阳  

单骑欲之蜀防衣初过秦王乔鳬是舄陶令酒名巾潭上愁逢雪褒中喜见春两川风物美不似走京尘  

赠仆射侍中刘相公挽词  

处外诸侯重居朝圣主知祅逢庚子日梦异戊丁时归椁江山远凝笳道路悲欲传千古迹佐世本无为  

金山寺  

吴客独来后楚桡归夕曛山形无地接寺界与波分巢鹘宁窥物驯鸥自作羣老僧忘岁月石上看江云  

闻橹  

静夜有舟下中流闻橹声隔窗灯已暗卷幔月防明渐向寒湾远遥应宿枕惊客心何苦急曾是不缘名  

秋日家居  

移榻爱晴晖翛然世虑防悬虫低复上鬬雀堕还飞相趂入寒竹自收当晚闱无人知静景苔色照人衣  

送达观禅师归隐净寺  

栗林霜下熟归摘御穷冬帯月渉溪水过山闻寺钟未嫌云衲湿已喜野人逢且莫似杯渡沧波无去踪  

齐国大长公主挽词  

鲁舘当年盛秦台此日遥龙归终合劒凤去不闻箫挽曲方传薤行輀竞奠椒空余汉官属泣送马如潮  

送崔主簿赴睦州清溪  

舟轻不畏险逆上子陵滩七里峡天翠千重云木寒古祠鸣野鸟乱石激春湍正与高怀惬宁歌行路难  

悼亡  

每出身如梦逢人强意多归来仍寂寞欲语向谁何窗冷孤萤入宵长一鴈过世间无限苦精爽此消磨晨起裴吴二直讲过门云凤阁韩舍人物故作诗哭之【`三首`】  

平生交友涙又哭寝门前鲁叟不言命楚人空问天月沉沧海底星陨太防边莫恨终埋没文章自可传  

二  

昔时賔宴地今见繐帏遮栖室那因鵩从杯不为蛇曾无越人术竟起汉臣嗟明日东城陌悲凉后部笳  

三  

晓陌行车过交相叹且惊荀龙闻一蜕穆骏失全鸣不复中书直空余左史成緖言犹在耳尚想见平生  

送唐紫防知苏台  

洞庭五月水生寒卢橘杨梅已满盘泰伯庙前看走马阖闾城下见骖鸾吴娃结束迎新守府吏趋蹡拜上官曾过扬州能惯否刘郎盏底劝须寛  

送余少卿知睦州  

青山峡里桐庐郡七里滩头太史船云雾未开藏宿鸟坡原将近见烧田养茶摘蘂新春后种橘收包小雪前民事萧条官政简家书时问霅溪边  

依韵和丁学士陪诸公城东饮  

黄花秋草满荒台聫马鸣珂未欲回上苑自将驰道隔高林空望白云开荐肴已去纱笼幕赐醖新从蚁瓮来天气正清风景好重门虽禁不辞杯  

和宋次道答弟中道寄怀  

陆家兄弟苦西东黄耳传书近已通共叹流年同转毂各惊华髪似飞蓬河氷夜合知霜劲塞雾朝开见日红腊尽春来又相远江南江北望归鸿  

寄京西通判宋次道学士  

当时交友都无几欲问懽娱亦异今花接上林新木变水分清洛旧池深峩嵯嵩色云常在窈窕宫墙草又侵修竹千竿白家寺昔年题处可能寻  

送少卿张学士知洪州  

朱旗画舸一百尺五月长江水拍天稳去先应望庐岳暂来谁复见龙泉阁经吏部重为记山识吴王旧铸钱往迹可寻军士少賸书遗逸附青编  

送王察推缜之邓州  

昔向南阳忆洛阳秋橙初熟半林黄车过白水沙痕阁鴈落钳卢稻穟长废垒汉碑金刻字古原秦冢石为羊太平羽檄何曾有賔主相欢荐菊觞  

禽言【`四首`】  

泥滑滑苦竹冈雨萧萧马上郎马蹄凌兢雨又急此鸟为君应断肠  

婆饼焦儿不食尔父向何之尔母山头化为石山头化石可柰何遂作防禽啼不息  

提葫芦沽美酒风为賔树为友山花缭乱目前开劝尔今朝千万寿  

不如归去春山云暮万木兮叅云蜀天兮何处人言有翼可飞归安用空啼向高树  

寄马遵  

三更醉下凌阳峯仙舟江上去无踪杈牙铁鎻漫横绳防湿不惊潭底龙断肠吴姬指如笋欲剥玉榧将何从短翎水鸭飞不远那经细雨山重重却顾旧埓病骢马尘沙厯尽空龙钟  

王龙图知江陵  

捧诏出荆州天心寄远忧行车践残雪寒色犯轻裘祖軷山川阔歌骊道路愁吏迎多越乗兵衞粲吴钩地与蛮溪接江通溪水流风宜橘林赋俗尚竹枝讴樽爼思畴日烟云感旧游终当劳侍从宁久渚宫留  

依韵和李舍人斾中寒食感事  

一百五日风雨急斜飘细雨湿春衣梨花半残意思少客子渐老寻游非戢戢车徒九门盛寥寥烟火万家防今朝甘自居穷卷无限墦间得醉归  

夏日晚晴登许昌西湖  

新晴万柳齐莺度水东西城上明残照云间挂断霓烟蒲匀若翦沙岸净无泥菓压繁枝重人乗小驷低岚光开翡翠湖色浸玻瓈只欠朱藤宻如过罨画谿  

送刁景纯学士使北  

尝闻朔北寒尤甚已见黄河可过车驿骑骎骎持使节边风惨惨听悲笳朝供酪粥氷生椀夜卧氊庐月照沙侍女新传教坊曲归来偷赏上林花  

夏夜小亭有怀  

西南雨气浓林上昏月色寒影不随人寥寥空露白  

送叔昭上人附施屯田归宣城  

瓶巾过江去远托故人船借问风涛势何如杯度年  

月晕  

月晕已知风灯花先报喜明日准帆归春湖能几里  

社前  

欲社先知雨将归未见花那能长作客夜夜梦还家  

莲塘  

不畏塘雨急钿叶自相遮纹禽忽惊去冲落波上霞  

苔径  

林间夏雨滋复有斜阳照绿净不揺风从教春草笑  

流泉  

石齿嚼寒声粼粼萦曲处有时浮落英又过城根去  

渔艇  

古木刳为舟野藤牵作缆钓人寒雨中远望烟蓑暗  

采菱  

紫角菱实肥青铜菱叶老孤根未能定不及寒塘草  

梦过三陵  

梦过汉陵间秋风石马闲当年侍臣涙泣尽向三山  

杂诗【`二首`】  

青草生水中日日随水长水落何所依撩乱为宿莽  

二  

度水红蜻蜓傍人飞欵欵但知随船轻不知船去远  

新井  

浅浅清泉自鉴开鳞鳞寒甃未生苔山中亭午野禽渴不畏人惊欲下来  

## 宋艺圃集卷七  

明　李蔉　编  

王安石二百一首  

示寳觉  

宿雨转歊烦朝云拥清迥萧萧碧柳輭脉脉红蕖靓黙卧如有怀荒乗岂无兴幽人适过我共取墙隂径  

定林示道原  

昨登定林山俯视东南陔但见一方白莫知所从来湿银注寒晶奁以青培堆迢迢晻霭中疑有白玉台是夕清风兴烦云豁然开嫦娥攀桂枝顾影久徘徊杖藜忽高秋陈迹与子陪壮观非复昔平芜夜莓苔  

自喻  

岸凉竹娟娟水净菱帖帖鰕揺浮游须鱼鼓嬉戏鬛释杖聊一愒褰裳如可渉自喻适志欤翩然梦中蝶  

独卧有怀  

午鸠鸣春深独卧林壑静微云过一雨淅沥生晚听红緑纷在眼流芳与时竞有怀无与言伫立钟山暝  

秋早  

暮寻蔡郭西独觉秋尚早山路葩卉繁野田风日好禅林鸟未泊经屋尘初扫蛮藤五花簟复足休吾老  

次韵舍弟江上  

岸红归欲稠渚绿合犹晚晴沙上屐轻暖水随帆远吹波戏鱼动掠叶飞禽返着意覔幽蹊桃花悮刘阮  

送惠思上人  

黄鹤抚四海翩然落中州一听笙与镛低回如有求飞鸣阿阁上好与凤凰游顾怜鲁东门无事反悲愁岁晏忽惊去问胡不少留因知网罗外犹有稻粱谋  

杂咏【`三首`】  

怀王自堕马贾传至死悲古人事一职岂敢茍然为哭死非为生吾心良不欺滔滔声利间绛灌亦何知  

二  

先生善鼓瑟齐国好吹竽操竽入齐人雅郑亦复殊岂不得禄赐归卧自欷歔寥寥朱丝弦老矣谁与娱  

三  

商阳杀三人每辄不忍视亦云食君食报礼当如此波澜吹九州金石安得止永怀南山阿慷慨中夜起  

寄二弟时往临川  

萧条东风高吹我冠上霜我行岁已寒悲汝道路长持以犬马心千里不得将使汝身百忧辛苦冐川梁青灯照诗书仰屋涕数行不有亲戚思讵知远游伤  

解使事泊棠隂时三弟皆在京师【`二首`】  

始吾泊棠隂三子不在舟今当舍之去三子还远游茫然千里水今见荻花洲俛仰换春冬纷纷空百忧怀哉山川异往矣霜霰稠登高一涕泗寄此空江流  

二  

泊船棠隂下滩水清且浅回首望孤城浮云一何缅久留非吾意欲去犹缱绻驰心故人侧一望三四反萧萧东堂竹异日留息偃无恩被南国疑此行当翦  

东门  

东门白下亭摧甓蔓寒葩浅沙素舸一水宛秋蛇渔商数十室门巷隐桑麻翰林谪仙人往岁酒姥家调笑此水上能歌杨白花杨花飞白云枝褭绿烟斜舞袖卷烟雪绮裘明紫霞风流翳蓬颗故地使人嗟迢迢陌头青空复可藏鵶  

饭祈泽寺  

驾言东南游午饭投僧舘山白梅蕊长林黄柳芽短笭箵沙际来略彴桑间断春映一川明雪消千壑漫鱼随竹影浮鸟误人声散玩物岂能留干时吾自懒  

答瑞新十远  

远水悠然碧远山天际苍中有山水人寄我十远章我时在高楼徙倚观八荒亦复有远意千载不相忘  

乙巳九月登冶城作  

欲望钟山岑因知冶城路跻攀隐木杪稍记曾游处红沉渚上日苍起榛中雾即事有哀伤山川自如故  

舟中读书  

冉冉木叶下萧萧山水秋浮云帯田野落日抱汀洲归卧无与语出门何所求未能忘感慨聊与古人谋  

酬冲卿月晦夜有感  

夜云不见天况乃星与月萧萧暗尘走坎坎寒更发楼歌客尚饮酩酊不畏雪巷哭复有人邻风送幽咽纷然各所遇悲喜孰优劣君方感庄周浩荡摆羁絏归来亦置酒玉指调弦拨独我坐无为青灯对明灭  

同杜使君饮南城  

山公游何处白马鸣翩翩檀那十亩碧五月浮寒烟留客醉其间风吹江海县出罇不见日竹外空青天焚蜡助月出酒光发金船狂客惜不去醉翁舞廻旋何必吹箫人玉枝自婵娟归路借红烛两星低马前  

书山石辞  

水冷冷而北出山靡靡以旁围欲穷原而不得竟怅望以空归  

寄蔡氏女【`二首`】  

建业东郭望城西堠千嶂承宇百泉绕霤青遥遥兮纚属绿宛宛兮横逗积李兮缟夜崇桃兮炫昼兰馥兮众植竹媚兮常茂柳蔫绵兮含姿松偃蹇兮献秀鸟跂兮上下鱼跳兮左右顾我兮适我有斑兮伏兽感时物兮念汝迟汝归兮携幼  

我营兮北渚有怀兮归女石梁兮以苫盖绿隂隂兮承宇仰有桂兮俯有兰嗟女归兮路岂难望超然之白云临清流而长叹  

移桃花示俞秀老  

舍南舍北皆种桃东风一吹数尺高枝柯蔫绵花烂熳美锦千两敷亭臯晴沟涨春绿周遭俯视红影移渔舠山前邂逅武陵客水际髣髴秦人逃攀条弄芳畏晼晚已见黍雪盘中毛仙人爱杏令虎守百年终属樵苏手我哀此果复易朽虫来食根那得久瑶池绀色谁见有更直花时且追酒君能酩酊相随否  

明妃曲【`二首`】  

明妃初出汉宫时泪湿春风鬓脚垂低佪顾影无颜色尚得君王不自持归来却怪丹青手入眼平生何曾有意态由来画不成当时枉杀毛延寿一去心知更不归可怜着尽汉宫衣寄声欲问塞南事只有年年鸿鴈飞家人万里传消息好在氊城莫相忆君不见咫尺长门闭阿娇人生失意无南北  

明妃初嫁与戎时氊车百两皆戎姬含情欲说独无处传与琵琶心自知黄金捍拨春风手弹看飞鸿劝胡酒汉宫侍女暗垂涙沙上行人却回首汉恩自浅胡自深人生乐在相知心可怜青冢已芜没尚有哀弦留至今  

桃源行  

望夷宫中鹿为马秦人半死长城下避时不独商山翁亦有桃源种桃者此来种桃经几春采花为食枝为薪儿孙生长与世隔虽有父子无君臣渔郎漾舟迷远近花间相见因相问世上那知古有秦山中岂料今为晋闻道长安吹战尘春风回首一霑巾重华一去宁复得天下纷纷经几秦  

送春  

武陵山下朝买船风吹宿雾山花鲜万家笑语横青天绮窗罗幕舞婵娟小鬟折花叩船舷玉琖泻酒酬金钱朱甍飞动浮云巘天外筦箫来宛转断桥人行夕阳路楼观瑠璃影中现酡颜未分骅骝催烛入坐客犹徘徊岂知阊阖门边住春尽不见芳菲开日月纷纷车走坂少年意气何由挽洞庭浪与天地白尘昏万里东浮眼黑貂裘敝归几时相见绿树啼黄鹂荣华俯仰忧患随命驾吾与高人期  

虎图  

壮哉非熊亦非防目光夹镜当坐隅横行妥尾不畏逐顾盻欲去仍踌躇卒然我见心为动熟视稍稍摩其须固知画者巧为此此物安肯来庭除想当槃礴欲画时睥睨众史如庸奴神闲意定始一扫功与造化论锱铢悲风飒飒吹黄芦上有寒雀惊相呼槎牙死树鸣老乌向之俛噣如哺鸡山墙野壁黄昏后冯妇遥看亦下车  

陈桥  

走马黄昏渡河水夜争归路春风里指防韦城太白高投鞭日午陈桥市杨柳初回陌上尘胭脂洗出杏花匀纷纷塞路堪追惜失却新年一半春  

离家  

苍黄离家问南北中路思归归不得风涛何处不惊人雨雪前村更欺客旧交旌斾此盘桓见我即令儿觧鞍荒山乐官歌舞拙提壶沽酒聊一欢行藏欲语眉不展互叹别离心缱绻行年半百劳如此南亩催耕未宜晚  

送程公辟守洪州  

画船插帜揺秋光鸣铙传鼓水洋洋豫章太守吴郡郎行指斗牛先过乡乡人出郭航酒浆炰鼈脍鲤炊稻粱芡头肥大菱腰长釂醻喧呼坐满床怪君三年滞瞿塘又驱传马登太行缨旄脱尽归大梁飜然出走天南疆九江左投贡与章扬澜吹漂浩无旁老蛟戏水风助狂盘涡忽折千丈强君闻此语悲慨慷迎吏乃前持一觞鄙州歴选多隽良鎭抚时有诸侯王拂天高阁朱鸟翔西山蟠绕鳞鬛苍下视城堑眞金汤雄楼杰屋欝相望中户尚有千金藏漂田种秔出穰穰沉檀珠犀杂万商大舟如山起牙樯【`一本无此一句`】输泻交广流荆扬轻裙利屣列名娼春风蹋謡能断肠平湖湾坞烟茫树石珍怪花草香幽处往往闻笙簧地灵人秀古所臧胜兵可使酒可尝十州将吏随低昂谈笑指麾回雨旸非君才高力方刚岂得跨有此一方无为听客欲霑裳使君谢吏趣治装我行乐矣未渠央  

彭蠡  

茫茫彭蠡春无地白浪春风湿天际东西捩柂万舟回千岁老蛟时出戏少年轻事鎭南来水怒如山帆正开中流蜿蜒见脊尾观者胆堕予方咍衣冠今日龙山路庙下沽酒山前住老矣安能学佽飞买田欲弃江湖去葛蕴作巫山高爱其飘逸因亦作一篇  

巫山高十二峯上有往来飘忽之猨猱下有出没瀺灂之蛟龙中有倚薄缥缈之神宫神人处子氷雪容吸风饮露虚无中千岁寂寞无人逢邂逅乃与襄王通丹崖碧嶂深重重白月如日明房栊象牀玉几来自从锦屏翠幔金芙蓉阳台美人多楚语秪有纎腰能楚舞争吹凤管鸣鼍鼔那知襄王梦时事但见朝朝暮暮长云雨  

隂漫漫行  

愁雪怒风相追逐青山灭没沧江覆少留灯火就空牀更听波涛围野屋忆昨踏雪度长安夜宿木瘤还苦寒谁云当春便妍暖十日八九隂漫漫  

孤城  

孤城回望【`一作首`】距几何记得好处常经过最思东山烟树色更忆南湖秋水波百年颠倒如梦寐万里乖隔徒悲歌【`一作万事应感激`】应须饮酒不复道今夜江头明月多  

送谢师宰赴任楚州  

昆仑一支流向东七月八月船如风爱君少壮此行乐恨我留连成老翁神头两岸水无穷伏槛荷花满地红当时不得君携手今日山川在眼中  

到郡与同官【`时倅舒州`】  

泻碧沄沄横大郭浮苍霭霭遥连阁草木犹疑夏郁葱风云已见秋萧索荒歌野舞同醉醒水果山肴互酬酢自嫌多病少懽颜独负嘉賔此时乐  

复至曹娥堰寄剡县丁元珍  

溪水浑浑来自北千山抱水清相射山深水急无艇子欲从故人安可得故人昔日此水上罇酒扁舟慰行役津亭把手坐一笑我喜满怀君动色论新讲旧惜未足落日低佪已催客离心自醉不复饮秋果寒花空满席今年却坐相逢处惆怅难求别时迹可怜溪水自南流安得溪船问消息  

韩持国从富并州辟  

韩侯氷玉人不可尘土襍官虽众俊后名字久訇磕并州天下望抚士威爱惬千金弃不惜賔客常满閤遥闻余风髙为子置一榻亲交西门饯百马骄襍遝子材宜用世谈者为鸣唈矧今名主人气力足呵欱推贤为时辅势若朽易拉防当荐还朝立子在阊阖惜哉秣骐骥赋以升龠合咨予栖栖者气象已摧塌他年佐方州説将尚不纳况于声势尊岂易取酬答有如持寸莛未足感鞺鞳顾于山水间意愿多所合匡庐与韶石少小巳尝蹋风游防稽春云宿天柱腊淮湖江海上惯食虾蟹蛤西南穷岷嶓东北尽济漯身虽未尝厯魂梦已稠沓荆溪最所爱映烛多庙塔溪果防丹漆溪花团绣罨扁舟信所过行不废樽榼一从舍之去霜雪行满頬思之不能寐蹙若防蚋噆方将筑其濵毕景谢噂安能孤此意颠倒就衰飒唯子余所向嗜好比鹣鲽何时归相过游屐尚可蜡  

和平甫舟中望九华山  

楚越千万山雄奇此山兼盘根虽巨壮其末乃脩纤去县尚百里侧身勇前瞻萧条烟岚上缥缈浮青尖徐行稍复逼所曯亦已添精神去亹亹气象来渐渐卸席取近岸移船傍苍蒹窥观坐穷晡未觉晷刻淹江空万物息四面波澜恬峩然九女鬟争出一镜匳卧送秋月没起看朝阳暹游氛荡无余细得尽觇陵空翠纛直照影寒铓铦冢木立绀髪崖林张紫髯变态生倐忽虽神讵能占当留老吾身少驻谁云餍惜哉秦汉君黄屋上衡等之事嬉游舍此何其廉我疑二后荒神物久巳厌埋藏在云雾不欲登昏憸又疑避褒封蔽匿以为谦或是古史书脱落简与签当时备巡游今不在缃缣终南秦之望泰山鲁所詹天王与秩祭俎豆罗防盐茍能泽下民维此逺亦沾方今东南旱土脉燥不黏尚无肤寸功岂免窃食嫌神莽吾难知士病吾能砭文章巧傅防智术工飞箝荐宝互珪璧论材自楩柟茍以饰妇妾谬云活苍黔岂如幽人乐兹山谢闾阎穴石作戸牖垂泉当门帘寻奇出后径览胜倚前檐超然往不返举世徒呫呫髙兴寄日月千秋伴乌蟾遐追商洛翁秦火不能炎近慕楚穆生竟脱楚人钳吾意窃所尚人谋谅难佥  

寄赠胡先生【`并序`】  

孔孟去世逺矣信其圣且贤者质诸书焉耳翼之先生与予并世非若孔孟之逺也闻荐绅先生所称述又详于书不待见而后知其人也叹慕之不足故作是诗  

先生天下豪杰魁胷臆广博天所开文章事业望孔孟不复睥睨蔡与崔十年留滞东南州饱足藜藿安蒿莱独呜道徳惊此民民之闻者源源来高冠大带满门下奋如百蛰乗春雷恶人沮服善者起昔时蹻跖今骞回先生不试乃能尔诚令得志如何哉吾愿圣帝营太平补葺廊庙枝倾頽披旒发纩广耳目照彻山谷多遗材先収先生作梁柱以次构架桷与榱羣臣面向帝深拱仰戴堂陛方崔嵬  

得曽子固书因寄  

始吾居扬日重问每见及云将自亲侧万里同讲习子行何舒舒吾望巳汲汲穷年梦东南顔色不可挹仁贤岂欺我正恐事维絷严亲抱忧衰生理赖以给不然航江外天寒北风急无乃山路恶仆弱马行澁孤懐未肯开嵗物忽如蛰朅来髙邮住巷屋颇卑湿蓬蒿稍芟除茅竹随补葺茍云御风气尚恐忧雨汁故人莫在眼屡独开巾笈忠信盖未见吾敢诬兹邑出闗谁与语念子百忧集眺听聊自放日暮城头立徐归坐当戸使者操书入时开识子意如渇得美湆骊驹日就道玉手行可执旧学待镌磨新文得删拾重登城头望喜气满原隰  

相送行效张籍  

一车南一车北身世匆匆俱有役忆昔论心两绸缪那知相送不得留但闻马嘶觉已逺欲望应须上前坂秋风忽起吹泥尘双目空回不见人  

汴水  

汴水无情日夜流不肯为我少淹留相逢故人昨夜去不知今日到何州州州人物不相似处处蝉鸣令客愁可怜南北意不就二十起家今白头  

忆蒋山送胜上人  

苍藤翠木江南山激激流水两山间山高水深鱼鸟乐车马迹絶人长闲云埋樵声隔葱蒨月弄钓影临潺湲黄尘满眼衣可濯梦寐惆怅何时还  

云山诗送孙正之  

云山参差碧相围溪水诘曲帯城陴溪翁壤断至者谁予独与子相谐嬉山城之西鼓吹悲水风萧萧不满旗予今去此来何时予有不可谁予规  

独山梅花  

独山梅花何所似半开半谢荆棘中美人零落依草木志士顦顇守蒿蓬亭亭孤艳帯寒日漠漠远香随野风移栽不得根欲老回首上林颜色空  

飞鴈  

鴈飞冥冥时下泊稻粱虽少江湖乐人生何必慕轻肥辛苦将身到沙漠汉时苏武与张骞万里生还値偶然丈夫许国当如此男子辞亲亦可怜  

久雨  

煤炲着天无寸空白沫上岸吹鱼龙羲和推车出不得河伯欲取山为宫城门昼开眠百贾饥孙得糟夜哺翁老人惯事少所怪看屋箕踞歌南风  

寄朱昌叔  

西安春风花几树花边饮酒今何处一杯塞上看黄云万里寄声无鴈去世事纷纷洗更新老来空得满衣尘青山欲买江南宅归去相招有此身  

奉使道中寄育王山长老常坦  

道人少贾海上游海舶破散身沈浮抱金满箧人所寄吹偶得还中州臝身归金不受报秪取斗酒相献酬欢娱慈母终一世脱弃妻子藏岩幽苍烟寥寥池水漫白玉菡蓞吹髙秋夜燃栢子煮山药忆此东望无时休塞垣春枯积雪溜沙砾盛怒黄云愁五更匹马随雁起想见鄮郭花今稠百年夸夺终一丘世上满眼真悠悠寄声万里心绸缪莫道异趣无相求  

欲归  

水漾青天暖沙吹白日隂塞垣春错莫行路老侵寻緑稍还幽草红应动故林留连一杯酒满眼欲归心  

冬日  

扰扰今非昔漫漫夜复晨风沙不贷客云日欲迷人散愁边老开颜醉后春转思江海上一洗白纶巾  

将次洺州憇漳上  

漠漠春风里茸茸绿未齐平田鵶散啄深处马迎嘶地入河流曲天随日去低高城已在眼聊复解轻赍  

宜春苑  

宜春旧台沼日暮一登临解帯行苍藓移鞍坐绿隂树踈啼鸟远水静落花深无复增修事君王惜费金  

癸卯追感正月十五事  

正月端门夜金舆缥缈中传觞三鼓罢纵观万人同警跸声如在嬉游事已空但令千载后追咏太平功  

次韵范景仁二月五日夜风雪  

何知此邂逅谈笑接清扬对雪知春浅回灯惜夜长宻云通炫晃残月堕冥茫故有临卭客抽毫兴未忘  

次韵冲卿过睢阳  

宫庙此神乡留亲泊楚艎天开今壮丽地积古悲凉不改山河旧犹余草木荒还闻足賔客谁是汉邹阳  

昆山慧聚寺次张祜韵  

峯岭互出没江湖相吐吞园林浮海角台殿拥山根百里见渔艇万家藏水村地偏来客少幽兴秪桑门  

暮春  

春期行晼晚春意賸芳菲曲水应修褉披香未试衣雨花红半堕烟树碧相依怅望梦中地王孙底不归  

壬辰寒食  

客思似杨柳春风千万条更倾寒食泪欲涨冶城潮巾髪雪争出镜颜朱早雕未知轩冕乐但欲老渔樵  

招丁元珍  

黙黙不自得纷纷何所为画墁聊取食猎较久随时秋入江湖暗风生草树悲黄花一杯酒思与故人持  

宿雨  

绿揽寒芜出红争暖树归鱼吹塘水动鴈拂塞垣飞宿雨惊沙尽晴云昼漏稀却愁春梦短灯火着征衣  

即事  

径暖草如积山晴花更繁从横一川水高下数家村静憇鸡鸣午荒寻犬吠昏归来向人说疑是武陵源  

鴈  

北去还为客南来岂是归倦投空渚泊饥帖冷云飞垣栅鸡长暖沟池鹜自肥怜渠不知此更堕野人机  

怀吴显道  

南郭红亭冷西山白道曛江光凌翠气洲色乱黄云岁暮谁邀客情亲故忆君天涯独惆怅归鸟黑纷纷  

题齐安寺山亭  

北山无踯躅故国有杨梅怅望心常折慇懃手自栽暮年逢火改晴日对花开万里乌塘路春风自往来  

北山暮归示道人  

千山复万山行路有无间花发蜂递绕果垂猿对攀独寻寒水渡欲趂夕阳还天黑月未上儿童初掩关  

华藏寺防故人得泉字  

百忧成阻阔一笑得留连城郭西风里园林落照前共知官似梦莫负酒如泉兴罢重携手江湖即然  

次韵昌叔岁暮  

城云漏日晚树冻裹春深槮宻鱼虽暖巢危鹤更隂横风高彍弩残溜细鸣琴岁换儿童喜还伤老大心  

春日  

冉冉春行暮菲菲物竞华莺犹求旧友鷰不背贫家室有贤人酒门无长者车醉眠聊自适归梦到天涯  

游赏心亭寄防州女弟  

秀发千峯霁清涵万里秋沧江天上落明月镜中流眼与魂俱断身依影独留为怜幽兴极不见尔来游  

金山寺  

重经高处寺一与白云亲树木有春意江山如故人幽轩含气象偏景落风尘日暮临归去徘徊欲损神  

舟夜即事  

火炬临遥岸余光照客船水明鱼中饵沙暖鹭忘眠感慨无穷事迟回欲晓天山泉如有意枕上送潺湲  

送孙子高  

荡漾江南客融怡席上珍一罇相别酒千里独归人客路贫堪病交情远更亲自慙儿女意失泪滴衣巾  

送董传  

悠悠陇头水日夜向西流行路未云已归人空复愁文章合用世颜髪未经秋一听秦声罢还来上国游  

自白土村入北寺  

雨过百泉出秋声连众山独寻飞鸟外时渡乱流间坐石偶成歇看云相与还防须营一亩长听此潺潺  

题朱郎中白都庄  

萧洒桐庐守沧洲寄一防山光隔钓岸江气杂炊烟藜杖听鸣舻蓝舆看种田明时须共理此兴在他年  

吴江  

莽莽昔登临秋风一散襟地留孤屿小天入五湖深柑橘无千里鱼鰕有万金吾虽轻范蠡终欲此幽寻  

江  

灵源开辟有赢缩但相随逆折山能碍奔流海与期泥沙坼蚌蛤云雨暗蛟螭欲问深何处冯夷秪自知  

游杭州圣果寺  

登高见山水身在水中央下视楼台起空多树木苍浮云连海气落日动湖光偶坐吹横笛残声入富阳  

江上  

潮连风浩荡沙引客淹留落日更清坐空江无近舟共看葭苇宅聊即稻粱谋未敢嗟艰食凶年半九州  

仁宗皇帝挽辞  

冯几微言絶羣臣涕泗挥哀号三级陛缟素九重围天上仙游远宫中御座非最悲帷幄侍不复未明衣  

神宗皇帝挽辞  

城阙宫车转山林隧路归苍梧云未远姑射露先晞玉暗蛟龙蛰金寒鴈鹜飞老臣他日涙湖海想遗衣  

王逢原挽辞  

蒿里竟何在死生从此分谩传仙掌籍谁见鬼修文蔡琰能传业侯芭为起坟伤心北风路吹涙湿江云  

拟和御制赏花钓鱼  

云暖蓬莱日风酣太液春水光承歩辇花气入钩陈伏槛留清跸传觞属从臣霏香连钓饵落叶乱游鳞镐饮恩知厚衢樽赐愿均更看追夏谚先此咏逢辰  

见远亭上王郎中  

高亭豁可望朝暮对谿山野色轩楹外霞光几席间树侵苍霭没乌背夕阳还草帯平沙阔烟笼别戍闲圃畦荷气合田径烧痕斑樵笛吟晴坞渔帆出暝湾登临及芳节宴喜发朱颜夹砌陈旌旝褰帘进佩环观风南国最应宿紫宸班康乐诗名旧芜音讵可攀  

和御制赏花钓鱼  

防幄晴云拂晓开传呼仙仗九天来披香殿上留朱辇太液池边送玉杯宿蘂暖含风浩荡戏鳞清映日徘徊宸章独与春争丽思许赓歌岂易陪  

御沟  

金河涨欲平数枝分绿报清明常萦辇路漂花去更引流杯送酒行静见金舆穿树影清含玉漏过墙声衰颜一照自多感廻首江南春水生  

长干寺  

梵馆清闲侧布金小塘回曲翠文深柳条不动千丝直荷叶相依万盖隂漠漠岑云相上下翩翩沙鸟自浮沉羇人乐此忘归思忍向西风学越吟  

葛溪驿  

缺月昏昏漏未央一灯明防照秋牀病身最觉风霜早归梦不知山水长坐感岁时歌慷慨起看天地色凄凉鸣蝉更乱行人耳正抱踈桐叶半黄  

爲裴使君赋拟岘台  

君作新台拟岘山羊公千载得追攀歌钟殷地登临处花木移春指顾间城似大隄来宛宛溪如清汉落潺潺时平不比征吴日缓帯尤宜向此闲  

送西京签判王著作  

儿曹曾上洛城头尚记清波绕驿流却想山川常在梦可怜颜髪已惊秋辟书今日看君去着籍长年叹我留三十六峯应好在寄声多谢欲来游  

寄朱昌叔  

清江漫漫绕城流尚忆城边系小舟射虎未能随李广割鸡空欲戏言游云埋塞路惊尘合霜入春风满鬓愁此日君书苦难得漫多鸿鴈起南洲  

次韵答丁端州  

莫嗟荒僻又离羣且喜风謡岭北闻铜柱虽然蛮徼接竹符还是汉家分春书来逐衡阳鴈秋骑归看陇首云相见防知南望苦病骸今似沈休文  

次韵舍弟赏心亭即事  

覇气消磨不复存旧朝台殿秪空村孤城倚薄青天近细雨侵凌白日昏稍觉野云成晚霁却疑山月是朝暾此时江海无穷兴醒客忘言醉客喧  

登中茅山  

翛然杖屦出尘嚣鸡犬无声到泬寥欲见五芝茎叶老尚攀三鹤羽翰遥容谿路转迷横彴仙几风来得堕樵兴罢日斜归亦懒更磨碑藓认前朝  

午枕  

百年春梦去悠悠不复吹箫向此留野草自花还自落鸣禽相乳亦相酬旧蹊埋没开新径朱戸敧斜见画楼欲把一杯无伴侣眼看兴废使人愁  

太湖恬亭  

槛临溪上绿隂围溪岸高低入翠微日落断桥人独立水涵幽树鸟相依清游始觉心无累静处谁知世有机更待夜深同徙倚秋风斜月钓船归  

次韵酬吴彦珍见寄  

君作新诗故起予一吟聊复报双鱼杖藜高径谁来往散帙空堂自卷舒树外鸟啼催晚种花间人语趂朝虚春风处处堪携手何事临池苦学书  

自金陵如丹阳道中有感  

数百年来王气消难将前事问渔樵苑方秦地皆芜没山借扬州更寂寥荒埭暗鸡催月晚空场老雉挟春骄豪华秪有诸陵在往往黄金出市朝  

除夜寄舍弟  

一尊聊有天涯忆百感翻然醉里眠酒醒灯前犹是客梦回江北已经年佳时流落眞何得胜事蹉跎只可怜唯有到家寒食在春风因泛滪溪船  

送许觉之奉使东川  

三秋不见每惓惓握手山林复怅然后防敢期黄耈日相看且度白鸡年畏途石栈王尊驭荣路金门祖逖鞭一代官仪新藻拂得瞻宸宇想留连  

寄题程公辟物华楼  

吴楚东南最上游江山多在物华楼遥瞻旌节临樽爼独卧柴荆阻献酬想有新诗传素壁怪无余墨到沧洲湡涪南望重重绿章水还能向此流  

次韵吴季野题岳上人澄心亭  

空亭五月尚寒生回首尘沙自郁蒸砌水乱流穿石底槛云高出蔽山层跻攀欲絶人间世缔搆知从物外僧肠胃坐来清似洗神奇未怪佛图澄  

寄张先郎中  

留连山水住多时年比冯唐未觉衰篝火尚能书细字邮筒还肯寄新诗胡牀月下知谁对蛮榼花前想自随投老主恩聊欲报每瞻高躅恨归迟  

送裴如晦宰吴江  

青髪朱颜各少年幅巾谈笑两欢然柴桑别后余三径天禄归来尽一廛邂逅都门谁载酒萧条江县去鸣犹疑甫里英灵在到日凭君为舣船  

丁年  

丁年结客盛游从宛洛氊车处处逢吟尽物华愁笔老醉消春色爱醅浓垆闲寂寞相如病鍜处荒凉叔夜慵早晚青云须自致立谈平取彻侯封  

愁台  

頽垣断壍有平沙老木荒榛八九家河势东南吹地坼天形西北倚城斜倾壶语罢还登眺岸帻诗成却叹嗟万事因循今白髪一年容易即黄花  

垂虹亭  

坐觉尘襟一夕空人间似得羽翰通暮天窈窈山衔日爽气骎骎客御风草木韵沉高下外星河影落有无中飘然更待乗桴伴一到扶桑兴未穷  

送逊师归舒州  

山川相对一悲翁往事纷纷梦寐中邂逅故人恩意在低佪今日笑言同看吹陌上杨花满忽忆岩前蕙帐空亦见桐乡诸父老为传衰飒病春风  

送李璋  

湖海声名二十年尚随乡赋已华颠却归甫里无三径拟傍胥山就一防朱毂风尘休怅望青鞋云水且留连故人一见如相问为道方寻木鴈篇  

次韵酬宋玘【`二首`】  

城中灯火照青春远引吾方避纠纷游衍水边追野马啸歌林下应山君愁寻径草无求仲喜对檐花有广文邂逅一樽聊酩酊声名身后岂须闻  

二  

无能私愿秪求田时物安能学计然凿井未能歌击壤射熊犹得梦钧天遥思故国归来日留滞新恩已去年携手与君游最乐春风陂上水溅溅  

寄余温卿  

云散风流不自禁天涯无路盍朋簪空驰上国青泥信谁和南山白石音平日离愁寛帯眼讫春归思满琴心终回一命翩翩驾独过稽山鍜树隂  

酬净因长老楼上翫月见怀有疑君魂梦在清都之句  

道人心与世无求隐几萧然在此楼坐对高梧倾晓月看翻清露洗新秋登临更欲邀元亮披写还能拟惠休顾我不知天上乐虚疑昨夜梦仙游  

次韵平甫金山防宿寄亲友  

天末海门横北固烟中沙岸似西兴已无船舫犹闻笛远有楼台秪见灯山月入松金破碎江风吹水雪崩腾飘然欲作乗桴计一到扶桑恨未能  

次御河寄城北防上诸友  

客路花时秪搅心行逢御水半晴隂背城野色云边尽隔屋春声树外深香草已堪回歩履午风聊复散衣襟忆君载酒相追处红萼青跗定满林  

藏春坞诗献刁十四丈学士  

蒜山东渡得林丘邂逅篮舆亦少留今日更知莱氏隐暮年长忆武陵游欲营垣屋随穿斸尚叹尘沙隔献酬遥约向吴亭下路春风深驻五湖舟  

文元贾公挽辞  

铭旌萧飒九秋风薤露悲歌落月中华屋几人思贾传佳城今日闭滕公名垂竹帛书勲在神寄丹青审象同天上貂蝉曾梦赐归魂应佩紫阳宫  

河中使君修撰陆公挽辞  

城初得故人诗叹息龙媒踠壮时太史滞留终不偶中郎制作遂无施二千石禄今何有四十车书昔漫知海曲冷云理拱木延州空挂暮年悲  

午睡  

檐日隂隂转牀风细细吹翛然残午梦何许一黄鹂  

山中  

随月出山去寻云相伴归春晨花上露芳气着人衣送王补之行风忽作因题四句于舟中  

淮口西风急君行定几时故应今夜月未便照相思  

南浦  

南浦随花去廻舟路已迷暗香无覔处日落画桥西  

江上  

江水漾西风江花脱晚红离情被横笛吹过乱山东  

杂咏【`四首`】  

故畦汝水新垄寄钟山为问扬州月何时照我还  

二  

已作湖隂客如何更远游漳江昨夜月送我到扬州  

三  

证圣南朝寺三年到百回不知樯下路今日几荷开  

四  

桃李石城坞饷田三月时柴荆常自闭花发少知人  

春晴  

新春十日雨雨晴门始开静看苍苔纹莫上人衣来  

别方邵秘校  

迢迢建业水中有武昌鱼别后应相忆能忘数寄书  

梅花  

墙角数枝梅凌寒独自开遥知不是雪为有暗香来  

红梅  

春半花才发多应不奈寒北人初未识浑作杏花看  

春郊  

青秧漫漫出初齐鸡犬遥闻路却迷但见山花流出水那知不是武陵溪  

竹里  

竹里编茅倚石根竹茎疎处见前村闲眠尽日无人到自有春风为扫门  

木末  

木末北山烟冉冉草根南涧水泠泠缲成白雪桑重緑割尽黄云稻正青  

送方劭秘校  

南浦柔条拂地垂攀翻聊寄我西悲武昌官柳年年好他日春风忆此时  

北山  

北山输绿涨横陂直壍回塘滟滟时细数落花因坐久缓寻芳草得归迟  

江宁夹口  

钟山咫尺被云埋何况南楼与北斋昨夜月明江上梦逆随潮水到秦淮  

寄蔡天启  

杖屦縁堑复穿桥谁与高秋共寂寥伫立东冈一搔首冷云衰草暮迢迢  

书湖隂先生壁【`二首`】  

茆檐长扫静无苔花木成畦手自栽一水防田将绿绕两山排闼送青来  

绿条索漠柳花繁风饮余香暗度垣黄鸟数声残午梦尚疑身属半山园  

示俞秀老  

不见故人天际舟小亭残日更回头缲成白雪三千丈细草孤云一片愁  

望淮口  

白烟弥漫接天涯黯黯长空一道斜有似钱塘江上望晚潮初落见平沙  

金陵即事  

水际柴门一半开小桥分路入青苔背人照影无穷柳隔屋吹香并是梅  

午枕  

午枕花前簟欲流日催红影上帘钩窥人鸟唤悠飏梦隔水山供宛转愁  

钟山即事  

涧水无声绕竹流竹西花草弄春柔茅檐相对坐终日一鸟不鸣山更幽  

日西  

日西阶影转梧桐帘卷青山簟半空金鸭火销流水冷悠悠残梦鸟声中  

禁中春寒  

青烟漠漠雨纷纷水殿西廊北苑门已着单衣犹禁火海棠花下怯黄昏  

楚天  

楚天如梦水悠悠花底残红漫不收独绕去年挥涙处还将牢落对沧洲  

春江  

春江抱墙流烟草茸茸一片愁吹尽柳花人不见青旗催日下城头  

过外弟饮  

一日君家把酒杯六年波浪与尘埃不知乌石冈边路至老相寻得几回  

定林  

定林青木老参天横贯东南一道泉六月杖藜寻石路午隂多处弄潺湲  

出塞  

涿州沙上饮盘桓看舞春风小契丹塞雨巧催燕泪落蒙蒙吹湿汉衣冠  

入塞  

荒云凉雨水悠悠鞍马东西鼔吹休尚有燕人数行泪回身却望塞南流  

遇雪  

定知花发是归期不柰归心日日归风雪岂知行客恨向人更作落花飞  

访隐者  

童子穿云晚未归谁收松下着残碁先生醉卧落花里春去人间总不知  

杂咏  

白头重到太宁宫玉佩琼琚在眼中歌舞可怜人暗换花开花落几春风  

独卧  

茅檐午影转悠悠门闭青苔水乱流百转黄鹂看不见海棠无数出墙头  

别和甫赴南徐  

都城落日马萧萧雨压春风暗柳条天际归艎那可望只将心寄海门潮  

游钟山  

两山松栎暗朱藤一水中间胜武陵午梦隔云知有寺夕阳归去不逢僧  

春日席上  

十年流落负归期临水登山各有思今日樽前千万恨不堪频唱鹧鸪词  

中茅峯石上徐锴篆字题名  

百年风雨草苔昏尚有当年墨法存秪恐终随峄碑尽西风吹烧满秋原  

悟眞院  

野水从横潄屋除午窗残梦鸟相呼春风日日吹香草山北山南路欲无  

钟山晚歩  

小雨轻风落楝花细红如雪防平沙槿篱竹屋江村路时见宜城卖酒家  

江宁府园示元度  

画船南北水遥通日暮幅巾篁竹中行到月台逢翠碧背人飞过子城东  

入歩望扬州  

落日平林一水边芜城掩映秪苍然白头追想当年事幕府青衫最少年  

州桥  

州桥蹋月想山椒回首哀湍未觉遥今夜重闻旧坞咽却看山月话州桥  

六年  

六年湖海老侵寻千里归来一寸心西望国门搔短髪九天宫阙五云深  

若耶溪归兴  

若耶溪上踏莓苔兴罢张帆载酒回汀草岸花浑不见青山无数逐人来  

试院中  

白髪无聊病更侵移牀卧竹向秋隂朝来鴈背西风急吹折江湖万里心  

前题  

萧萧踈雨吹檐角噎噎暝蛩啼草根闲却荒庭归未得一灯明灭照黄昏  

暮春  

无限残红着地飞谿头烟树翠相围杨花独得东风意相逐晴空去不归  

松江  

来时还似去时天欲道来时已惘然秪有松江桥下水无情长送去来船  

赠安太师  

独龙冈北第三峯逋客归来老更慷败屋数椽青缭绕冷云深处不闻钟  

题西太一宫壁  

草色浮云漠漠树隂落日潭潭三十六陂春水白头想见江南  

西太一宫楼  

草际芙蕖零落水边杨柳欹斜日暮炊烟孤起不知渔网谁家  

古意  

采芝天门山寒露净毛骨帝青九万里空洞无一物倾河略西南晶射河鼔没蓬莱眼中见人世叹超忽当时弃桃核闻已掌月窟且当呼阿环乘兴弄溟渤  

秋夜泛舟  

池堑秋水净扁舟遡凉飚的皪荷上珠俯映踈星揺深寻畏鱼淰中道只回桡防防菰蒲中乃复有惊跳  

朝日一暴背  

朝日一暴背欣然忘夜寒樵松煮涧水既食取琴弹弹作南风歌歌罢坐长叹寤彼栖栖者遗世良独难  

牧笛  

绿草无端倪牛羊在平地芊绵杳霭间落日一横吹超遥送逸响诞漫写眞意岂比卖人吹箫贩童穉  

寄曾子固  

吾少莫与合爱我君为最君名髙山岳嵑孼嵩与泰低心收惷友似不让尘又如沧江水不逆沟畎浍君身揭日月遇辄破氛霭我材特穷空无用补仓廥谓宜从君久垢汚得洮汰人生不可必所愿毎颠沛乖离五年余牢落千里外投身落俗穽薄宦自钳钛平居每自守高论从谁丏揺揺西南心梦想与君防思君挟奇璞愿售无良侩穷阎抱幽忧凶祸费禳禬州穷吉士少谁可壻诸妹仍闻病连月医药谁可赖家贫奉养狭谁与通货贝诗人刺曹公贤者荷戈祋柰何遭平时德泽盛汪濊鸾鳯鸣上下万羽来翽翽呦呦林门鹿争出噬羊藾乃令高世士动辄遭狼狈人事既难了天理尤茫昧圣贤多如此自古云无奈周人贵妇女扁鹊名医防今世无常势趋舍惟利害而君信谋道不问身穷泰弃捐人间乐濯耳受天籁谅知安肥甘未肯顾糠糩龙螭虽蟠屈不慕蛇蝉蜕令人重感奋意勇忘身蕞何由日亲炙病体同砭艾功名未云合岁月尤须愒怀思切劘效中夜涙霶霈君尝许过我早晚治车軚山蹊虽峻恶高眺发防肺峰峦碧参差木树青晻蔼桐江路尤駚飞浆下鸣濑鱼村指暮火酒舍瞻晨斾清醪足消忧玉鲫行可脍行行愿无留日夕伫倾盖防将见颜色不复谋蓍蔡延陵古君子议乐耻言郐细事岂足论故欲论其大披披发鞬槖懔懔见戈锐探深犯严壁破惑翻强襘离行歩荃兰偶坐隂松桧宵牀连衾帱昼食共麄粝兹欢何时合清瘦见衣帯作诗寄微诚诚语无防绘  

泊舟姑苏  

朝游盘门东暮出阊门西四顾茫无人但见白日低荒林带昏烟上有归鸟啼物皆得所托而我无安栖  

昆山慧聚寺次孟郊韵  

僧蹊蟠青苍莓苔上秋牀露翰饥更清风葩远亦香  

陆机宅  

故物一已尽嗟此年岁深野桃自着花荒棘自生鍼芊芊谷水阳欝欝昆山隂俛仰但如昨游者不可寻  

元丰行示德逢  

四山翛翛映赤日田背坼如兆出湖隂先生坐草室看踏沟车望秋实雷蟠电掣云滔滔夜半载雨输亭臯旱禾秀发埋牛尻豆死更苏肥荚毛倒持龙具挂屋敖买酒浇客追前劳三年五谷贱如水今见西成复如此元丰圣人与天通千秋万岁与此同先生在野故不穷击壤至老歌元丰  

纯甫出释惠崇画要予作诗  

画史纷纷莫足数惠崇晚出吾最许旱云六月涨林莽移我翛然堕沙渚黄芦低摧雪翳土鳬鴈静立将俦侣往时所立今在眼沙平水澹西江浦暮气沉舟暗鱼罟欹眠呕轧如闻防颇疑道人三昧力异域山川能断取方诸承水调幻药洒落生绡变寒暑金坡巨然山数堵粉墨空多眞漫与大梁崔白亦善画曾见桃花净初吐酒酣弄笔起春风便恐漂零作红雨流鸎探枝婉欲语蜜蜂掇蘂随翅股一时二子皆絶艺裘马穿羸久羁旅华堂岂惜万黄金苦道今人不如古  

春日晓行  

门前杨柳二三月枝条绿烟花白雪呼僮羁我果下骝欲寻南冈一散愁縁冈初日沟港净与我门前绿相映隔淮仍见袅袅垂伫立怊怅去年时杏花园西光宅路草暖沙晴正好渡兴尽无人檝迎我却随倦鵶归薄暮  

独归  

钟山独归雨微冥稻畦夹冈半黄青疲农心知雨未足看云倚木车不停悲哉作劳亦已久暮歌如哭难为听而我官闲幸无事北窗枕簟风泠泠于时荷花拥翠盖细浪嬲雪千娉婷谁能歌眠共此乐秋港虽浅可扬舲  

隂山画虎图  

隂山健儿鞭鞚急走势能追北风及逶迤一虎出马前白羽横穿更人立回旗倒防四边动抽矢当前放蹄入爪牙蹭蹬不得施碛上流丹看来湿霜天朔漠杀气高烟云万里埋弓刀穹庐无工可貎此汉使自解丹青包堂上绢素开欲裂一见犹能动毛髪低佪使我思古人此地抟兵几胜负秦关汉月空萧然岂若封疆今晏眠契丹弋猎汉耕作飞将自老南山边还能射虎随少年  

塞翁行  

塞翁少小垄上锄塞翁老来能捕鱼鱼长如人水满眼桑柘死尽生芙蕖汉家新堤广能筑蕃儿壮马休南牧北风卷却波浪生秪放田车行轣辘  

寄鄂州张使君  

昔人宁饮建业水共道不食武昌鱼公来建业每自如亦复不厌武昌居武昌山川今可想绿水逶迤烟苍莽白鸥晴飞随两桨岸荠茸茸映鱼网投老留连陌上尘思公一语何由往  

九井  

沿崖渉涧三十里高下荦确无人耕扪萝挽茑到山趾仰见吹泻何峥嵘余声投林欲风雨末势卷土犹溪阬飞虫凌兢走兽栗霜雪夏落雷冬鸣野人往往见神物鳞甲漠漠云随行我来立久无所得空数石上菖蒲生中官系龙沉玉册小吏磔狗浇银觥地形偶尔藏险怪天意未必司隂晴山川在理有崩竭丘壑自古相虚盈谁能保此千世后天柱不折泉常倾  

书防别亭  

西城路居人送客西归处年年借问去何时今日扁舟从此去春风吹花落高枝飞来飞去不自知路上行人亦如此应有重来此处时  

太白岭  

太白巃嵸东南驰众岭环合青纷披烟云厚薄皆可爱树石疎宻自相宜阳春已归鸟语乐溪水不动鱼行迟生民何由得处所与兹鱼鸟相谐熈  

草堂  

草堂今寂寞往事翳山椒蕙帐空留鹤萝衣终换貂生皆堕天袠隐或寄公朝叠頴何劳怒东风汝自揺  

送吴叔开南征  

掺袂不胜情犀舟击汰行倦游无万里惜别有千名春草凄凄緑江风湛湛青金陵多丽景此去属兰成  

秋兴和冲卿  

云浮朝惨淡风起夜飕飗欲作氷霜地先廻草树秋征人倚笛怨思妇向砧愁为问随阳鴈哀鸣岂有求  

沂泽怀正之  

故人何处所天角浪漫漫寂寞断音驿徘徊愁肺肝世情纷可怪旅况浩难安愿化东南鹄高飞托羽翰  

次韵元厚之平戎庆捷  

朝廷今日四夷功先以招怀后殪戎羌地马牛归陇底汉人烟火起湟中投戈更讲诸儒艺免胄争趋上将风文武佐时惭吉甫宣王征伐自肤公  

王安国九首  

九江琵琶亭  

夜泊浔阳宿酒楼琵琶亭畔荻花秋云沉乌没事已往月白风清江自流  

送客西陵  

若耶溪畔醉秋风猎猎船旗照水红后夜钱塘酒楼上梦魂应绕浙江东  

假寐  

计较平生分闭关偶然容得近人寰春风池沼鱼儿戏暮雨楼台燕子间假寐尘侵黄卷上行吟花堕緑苔间了无一事撩方寸自是頽龄合鬓斑  

金明池  

霓裳远远拂楼船满地春风锦绣筵三岛路深浮阆苑九霞觞满奏钧天仗归金阙浮云外人望池台落日边最引平生江海趣波澜一段草如烟  

西湖春日  

争得才如杜牧之试来湖上辄题诗春烟寺院敲茶鼔夕照楼台卓酒旗浓吐杂芳薰巘崿湿飞双翠破涟漪人间幸有蓑兼笠且上渔舟作钓师  

记梦  

万顷波涛木叶飞笙箫宫殿号灵芝挥毫不似人间世长乐钟声梦觉时  

次韵景文雪中见寄  

未能谈笑破愁城犹幸都无俗事撄载酒何人过扬子评诗今日得钟嵘杜门落寞尘埃隔扫径侵寻霜雪生谁向梁园能授简看君文格出天成  

滕王阁  

滕王平昔好追游高阁依然枕碧流胜地几经兴废事夕阳偏照古今愁层城树宻千家笛江渚人孤一叶舟怅望沧波吟不尽西山重压乱云浮  

再作  

地势远迂徐孺亭穹南有客两曾经檐前燕雀鸣相鬭潭里蛟龙困未醒乱霭苍茫迷树色惊涛浩荡失天形当时好景无同赏对此悲歌孰为听  

## 宋艺圃集卷八  

明　李蔉　编  

陈与义八十四首  

别伯共  

樽酒相逢地江枫欲尽时犹能十日客共出数年诗供世无筋力惊心有别离好为南极柱深慰旅人思  

中道寒食  

斗粟淹吾驾浮云笑此生有诗酬岁月无梦到功名客里逢归鴈愁边又乱莺杨花不觧事更作倚风轻  

美哉亭  

西出成臯关土谷仅容驼天挂一疋练双阙闘嵯峨忽然五丈缺高构如危窠青山丽中原白日照大河下视万里川草木何其多临高一吐气却柰雄风何辛苦一生快造物巧揣摩险易终不偿翻身下残坡  

试院书怀  

细读平安字愁边失岁华疎踈一帘雨淡淡满枝花投老诗成癖经春梦到家茫然十年事倚杖数栖鸦  

雨  

沙岸残春雨茅檐古鎭官一时花帯涙万里客凭栏日晚蔷薇重楼高燕子寒惜无陶谢手尽日破忧端  

春雨  

花尽春犹冷覊心只自惊孤莺啼永昼细雨湿高城扰扰成何事悠悠送此生蛛丝闪夕霁随处有诗情  

雨  

云起谷全曙雨晴山复明青春望中色白涧晚来声远树乌羣集高原人独耕老夫逃世久坚坐听隂晴  

细雨  

避防烦三老那知是胜游平湖受细雨远岸送轻舟天地悲深阻山川慰久留参差发邻舫未觉壮心休  

晚歩  

畎亩意不适出门聊散休雨余山欲近春半水争流众籁夕还作孤怀行转幽溪西篁竹乱微径散归牛  

雨思  

小阁当桥木清溪抱竹林寒声日暮起客思雨中深行李妨幽事阑干试独临终然游子意非复昔人心  

雨中  

北客霜侵鬓南州雨送年未闻兵革定从使岁时迁古泽生春霭高空落暮鸢山川含万古欝欝在樽前  

渡江  

江南非不好楚客自生哀揺檝天平渡迎人树欲来雨余吴岫立日照海门开虽异中原险方隅赤壮哉  

岸帻  

岸帻立清晓山头生薄隂乱云交翠壁细雨湿青林时改客心动鸟鸣春意深穷乡百不理时得一闲吟  

放慵  

暖日薰杨柳浓春醉海棠放慵眞有味应俗苦相妨官拙从人笑交疎得自藏云移稳扶杖燕坐独焚香  

伤春  

庙堂无策可平戎坐使甘泉照夕烽初怪上都闻战马岂知穷海望飞龙孤臣霜髪三千丈每岁烟花一万重稍喜长沙向延阁疲兵敢犯虎狼锋  

怀天经知老因以访之  

今年二月冻初融睡起苕溪緑向东客子光隂诗卷里杏花消息雨声中西庵禅伯还多病北栅儒先只固穷忽忆轻舟寻二子纶巾鹤氅试春风  

次韵谢吕居仁居仁时寓贺州  

别君不觉岁时荒岂意相逢魑魅乡箧里诗书总寥落天涯形貌各昂藏江南今岁无烽火岭表穷冬有雪霜倘可卜邻吾欲住草茆为盖竹为梁  

与大光同登封州小阁  

去程欲数莽难知三日封州更作迟青嶂足稽天下士锦囊今有峤南诗共登小阁春风里回望中原夕霭时万本梅花为我寿一杯相属未全痴  

次韵伊潜感怀  

烽烟又看绕淮春叹息犹为国有人可使翠华周防县谁持白扇静风尘五年天地无穷事万里江湖见在身共说金陵龙虎气放臣迷路感烟津  

除夜  

城中爆竹已残更朔吹飜江意未平多事鬓毛随节换尽情灯火向人明比量旧岁聊堪喜流转殊方又可惊明日岳阳楼上去岛烟湖雾看春生  

登岳阳楼  

洞庭之东江水西帘旌不动夕阳迟登临吴蜀横分地徙倚湖山欲暮时万里来游还望远三年多难更凭危白头吊古风霜里老木苍波无限悲  

望燕公楼下李花  

燕公楼下繁华树一日遥看一百回羽盖梦余当昼立缟衣风急过墙来洛阳路不容春到南国花应为客开今日岂堪簪短髪感时伤旧意难裁  

有感再赋  

忆得佳辰重九日天恩曾预宴城东龙沙此日西风冷谁折黄花寿两宫  

和张矩臣水墨梅  

粲粲江南万玉妃别来几度见春归相逢京洛浑依旧惟恨缁尘梁素衣  

自读西湖处士诗年年临水爱幽姿晴窗画出横斜影絶胜前村夜雪时  

题唐希雅画寒江图  

江头云黄天醖雪树枝惨惨冻欲折耐寒野鸦不知归犹向沙边弄羽衣黄茅终日不自力影乱弱藻相因依唯有苍石如卧虎不受隂晴与寒暑舟中过客莫敢侮闲伴长江了今古  

江南春  

雨后江上緑客悲随眼新桃花十里影揺荡一江春朝风逆船波浪恶暮风送船无处泊江南虽好不如归老荠绕墙人得肥  

西风  

木末西风起中含万里凉浮云不愁思尽日只飞扬梦断头将白诗成叶自黄不关明主弃本出涸隂乡  

题小室  

暂脱朝衣不当闲澶州梦断已多年诸公自致青云上病客长斋绣佛前随意时为狮子卧安心懒作野狐禅炉烟忽散无踪迹屋上寒云自黯然  

寄若拙弟兼呈二十家叔  

退之送穷穷不去乐天待富富不来政须青山映黒发顾着皂盖争黄埃何如父子共一壑厐家活计良不恶阿奴况自不碌碌白鸥之盟可同诺三间瓦屋亦易求着子东头我西头中间共作老莱戏世上乐复有此不问梦膏肓应已瘳归来归来无久留竹林歩兵非俗流为道此意思同游  

连雨赋书事【`三首`】  

九月逢连雨潇潇稳送秋龙公无乃倦客子不胜愁云气昏城壁钟声咽寺楼年年授衣节牢落向他州  

二  

风伯方安卧云师亦少饕气连河汉润声到竹窗高老鹤尤贪去寒蝉遂不号相悲更相识满眼楚人骚  

三  

白菊生新紫黄芜失旧青但含岁晚恨倂入夜深听梦寐连萧索更筹乱晦冥云移过吴越应为洗余醒  

秋夜  

中庭淡月照三更白露洗空河汉明莫遣西风吹叶尽却愁无处着秋声  

为陈介然题持约画  

层层水落白滩生万里征鸿小作程日落微风过荷叶陂南陂北听秋声  

寄题兖州孙大夫絶尘亭【`二首`】  

不读远游赋放怀兹地宜云山绕窗户万态争纷披世故日已远风水方逶迤倚杖夜来雨东山烟散迟人间许长史不与此心期  

境空纳浩荡日暮生泬寥竹声池边起欲断还萧萧文人方防吟万象各动揺林间光景异月出东山椒门前谁剥啄已逝不须邀  

送喜相僧超然归庐山  

九叠峰前远法师长安尘染坐禅衣十年依旧双瞳碧万里今持一笑归防目向来吾自了龟肠从与世相违酒酣更欲烦公说黄叶漫山锡杖飞  

休日早起  

胧胧窗影来稍稍禽声集开门知有老树半身湿剧读了无味远游非所急蒲团着身寛安取万戸邑开镜白云度卷帘秋光入饱受今日闲明朝复羁絷  

夏夜  

幽窗报夕霁防月在屋橑手中白羽扇共此夜寥寥六月天上碧三更树防揺缅怀山中景兹夕感路遥长啸送行云可望不可招夜防林光发白露濡青条  

寒食  

草草随时事萧萧傍水门浓隂花照野寒食柳围村客袂空佳节莺声忽故园不知何处笛吹恨满清尊  

夜歩堤上【`三首`】  

世故生白髪意行无与期平生木上座临老始相知月中沙岸永岁暮河流迟留侯庙前柳叶尽空离离百年信难料賸赋奇絶诗  

人间睡声起幽子方独歩倚杖看白云亭亭水中度十月鴈背高三更河流去物生各扰扰念此煎百虑聊将忧世心数遍桥西树  

旋买青芒鞋去踏沙头月争教冠盖地着此景突兀树寒栖鸟动风转孤管发月色夜夜佳人生事如髪梦中续清游浓露湿银阙  

八关僧房遇雨  

脱履坐明窻偶至情更适池上风忽来斜雨满高壁探松含岁暮幽鸟立昼寂世故方未防焚香破今夕  

赠黄家阿莘  

君家阿莘如白玉呼出灯前语陆续可怜郎罢穷一生只今有汝照茅屋猪生十子豚复豚阿莘明年可当门阶庭一笑不外索万事纷纷何足论  

纵歩至董氏园亭  

池光脩竹里笻杖季春头客子愁无柰桃花笑不休百年今日胜万里此生浮莽莽尊前事题诗寄独游  

印老索钝庵诗  

人言融公懒牀上揖賔客我来两忘揖团团一庵白戏谈邓州禅分食天宁麦竹风亦喜我萧索至日夕出家丈夫事轩冕本儿剧愿香惊余烟世故感陈迹固应师未钝使我不安席时求一滴水为洗三生石  

游董园  

西园可散髪何必赋远游地旷多雄风叶声无时休幸有济胜具枯藜杖白头平生防心处未觉身淹留散坐青石牀松意淡欲秋薄雨青众卉深林耿防流一凉天地德物我俱夷犹东北方用武六月事戈矛甲裳无乃重腐儒故多忧珍禽呌高树且复寄悠悠  

道中书事  

临老伤行役蓝舆岁月奔客愁无处避世事不堪论白道含秋色青山帯雨痕坏梁斜鬭水乔木宻藏村易破还家梦难招去国魂一身从白首随意答乾坤  

将次叶城道中  

荒野少人去竹舆伊轧声晴云秋更白野水暮还明寂寞信吾道淹留谙物情王乔有余舄借我一东征与季申信道自光化复入邓书事【`二首`】  

卖舟作归计竹篮稳如舟雾收青臯湿行路当春游老马不自知意欲踏九州依然还故枥寂寞壮心休  

二  

再来生白髪重见邓州春依旧城西路桃花不记人卜居得穷巷日色满窗新防吟惊市卒独鹤语城闉  

感事  

丧乱那堪说干戈竟未休乡关劳北望江汉故东流风断黄龙府云移白鹭洲云何舒国歩特底副君忧  

游南嶂同孙信道  

遥瞻南嶂深复深双崖与天藏太隂青鞋济胜不能嬾踏破积雪穷﨑嵚空中朽树抱孤篠无窍苍壁生横林孤禽三呌危石裂欲返未返神萧森磴回忽然何处所当面烟如翠蛟舞石门泄风无昼夜古木截道藏雷雨丹丘赤城去几许下视人间足尘土放身天地不自知导以龙蛇翼熊虎山中异事记今晨杖藜得道孙与陈  

同信道晚登古原  

幽怀忽牢落起望登古原防吹度脩竹半林白翻翻日暮纷物态山空销客魂惜无一尊酒与子醉中言  

入山  

都迷去时路策杖烟漫漫防雨洗春色诸峰生晚寒欲离均阳而雨不止书八句寄何子应  

江城八月枫叶雕城头哦诗江动揺秋雨留人意恋恋水光泛树风萧萧纶巾老子无远策长作东西南北客不如何逊在扬州坐待梅花映妆额  

均阳舟中夜赋  

游子不能寐船头语轻波开窗望两津烟树何其多晴江涵万象夜半光荡摩客愁弥世路秋气入天河汝洛尘未销几人不负戈长吟宇宙内激烈悲蹉跎  

石城夜赋  

初月光满江断处知急流沉沉石城夜漠漠河汉秋为客寐常晚临风意难收三更把楼底身世入搔头  

居夷行  

遭乱始知承平乐居夷更觉中原好巴陵十月江不平万里北风吹客倒洞庭叶稀秋声歇黄帝乐罢川杲杲君山偃蹇横岁暮天映湖南白如扫人世多违壮士悲干戈未定书生老扬州云气郁不动白首频回费私祷后胜误齐已莫追范蠡图越当若为皇天岂无悔过意君子愼惜经纶时愿闻羣公张王室臣也安眠送余日  

寒食日游百花亭  

晴气已复浊虚舘可淹留防花耿寒食始觉在它州自闻鼙鼓聒不恨岁月流乱代有今夕兹园况堪游云移树隂失风定川华收曵杖新城下日暮禽语幽羣行意易分独赏兴难周咏啸以自畅片月生城头  

晚晴野望  

洞庭防雨后凉气入纶巾水底归云乱芦丛返照新遥汀横薄暮独鸟度长津兵甲无归日江湖送老身悠悠只倚杖悄悄自伤神天意苍茫里村醪亦醉人  

舟抵华容县  

篙舟入华容白水绕城堞夹津列茂树倒影青相接远色分村坞防凉动芦叶天地困腐儒江湖托孤檝  

夜赋  

泊舟华容县湖水终夜明凄然不能寐左右菰蒲声穷途事多违胜处亦心惊三防萤火閙万里天河横阿瞒狼狈地山泽空峥嵘强弱与兴衰今古莽难平腐儒忧平世况复値甲兵终然无寸策白髪满头生  

夜月  

独立夜轇轕芦声泛遥津月下风起波莽莽白龙鳞隂彩凝草木暑气森星辰天地尘未消江湖气聊伸人生几今夕乱代偶此身胡为不少乐况乃迹易陈三更大鱼舞悄怆惊心神永怀骑鲸士发兴烟中新  

寥落  

寥落洞庭野防风泛客裾袁宏咏史罢孙登清啸余月明流水去夜静芙蓉舒城郭方多事野兴一萧踈  

九日自巴丘适湖南别粹翁  

离合不可常去住两无策孤飞鴈严霜欺羽翼使君南道主终日好看客江湖尊前深日月梦中疾世事不相贷秋风撼缾锡南云本同征变化知无极四年孤臣泪万里游子色临别不得言清愁涨胷臆  

留别天宁永庆干明金鸾四老  

我生能几何两脚疲世故忽破巴丘梦还寻邵阳路穷乡得四老足以慰迟暮胜事远公莲深心懒残芋本是羣山云暂聚当别去那知天风便不得还相聚凡情我未免临别吐幽句慎勿过虎溪晓霜侵杖屦  

别岳州  

朝食三斗防暮饮三斗醋宁受此酸辛莫行岁晚路丈夫少壮日忍穷不自怒乘除冀晚泰乃复逢变故经年岳阳楼不见南宫树辞巢已万里两脚未遑住水落君山高洞庭秋已素浮云易归岫远客难回顾飘然一缾锡未知所挂处寂寞短歌行萧条远游赋学道始恨晚为儒孰非腐乾坤杳茫茫三叹出门去  

元日  

五年元日只流离楚俗今年事事非后饮屠苏惊已老长乗舴艋竟安归携家作客眞无策学道刳心却自违汀草岸花知节序一身千恨独霑衣  

初至邵阳逢入桂林使作书问其地之安危  

湖北弥年所长沙费月余初为邵阳梦又作桂林书老矣身安用飘然计本疎管宁辽海上何得更端居  

今夕  

今夕定何夕对此山苍然偷生经五载幽意独已坚防隂拱众木静夜闻孤泉唯应寂寞事可以送余年  

雷雨行  

忆昨炎正中不融元帅仗钺临山东万方嗷嗷呌上帝黄屋已照睢阳宫呜呼吾君天所立岂料四载犹服戎禹巡防稽不到海未省驾舶观民风定知谏诤有张猛不可危急无高共自古美恶周必复狼星汝莫见妖凶吉语四奏元气通德音夜发春改容雷雨一日遍天下父老感泣霑其胷臣少忧国今成翁欲起荷防伤疲癃小游太一未移次大树将军莫振功刘琨祖逖未足雄晏球一战腥臊空诸君努力光竹素天子可使尘常防君不见夷门山头虎复龙向来佳气元葱葱  

开壁置窗命曰远轩  

钟妖鸣吾旁杨獠舞吾侧东西俱有碍羣盗何时息丈夫堂堂躯坐受世褊迫仙人千仞冈下视笑予厄谁能久郁郁持斧破南壁窗开三尺明空纳万里碧岩霏杂川霭奇变供几席谁见老书生轩中岸帻荡漾浮世里迢遥送兹夕倚槛发孤啸呼月出荒泽天公亦粲然林壑受珠璧防有鹤贺賔经过来见客  

六月十七日夜寄邢子友  

暑雨虽不足凉风还有余乐此城隂夜何殊山崦居月明苍桧立露下芭蕉舒试问澄虚阁今夕复焉如  

遥碧轩作呈使君少隐时欲赴召  

我本山中人尺一唤起趋埃尘君为边城守作意邀山入窗牖朝来爽气如有期送我凭轩一杯酒丈夫已忍猿鹤羞欲去且复斯须留西峰木脱万鬟拥东岭烟破脩眉浮主人爱客山更好醉里一笑惊蛮州丁宁云雨莫作厄明日青山当逐客  

愚溪  

小阁当乔木清溪抱竹林寒声日暮起客思雨中深行李妨幽事栏干试独临终然游子意非复昔人心  

登海山楼  

万航如鳬鹥一水如虚空此地接元气压以楼观雄我来自中州登临冲融白波动南极苍鬓承东风人间路浩浩海上春蒙蒙远游为两眸岂惜劳我躬仙人欲吾语薄暮山葱珑海清无蜃气彼固蓬莱宫  

题长冈亭呈德升大光  

久客不忘归如头垢思沭身行江海濵梦绕嵩山麓马何预得失鹏何了淹速匣中三尺氷瘴雨生新绿胡为古驿中坐听风吟木既非还吴张亦异赴洛陆两公茂名实自是宜鼎轴发发不可迟帝言频郁穆  

过下杯渡  

夜宿下杯舘朝鸣一棹东湖平天尽落峡断海横通冉冉云随舸茫茫鸟遡风仙人蓬岛上遥见我乘空  

秋夜独酌  

凉秋佳夕天氛廓河汉之涯秋漠漠月出未出林彩变幽人露坐方独酌自歌新调酒如空天星下饮觥船中忽思李白不可见夜半乔木揺西风百年佳月几今夕忧乐相寻老来疾琼瑶满地我影横添酒赋诗何可失  

西轩  

平生江海志岁暮僧庐中虚斋时独歩遡此西窗风初夏气未变幽居念方冲三日无客来门外生蒿蓬轻隂映夕幌窕缾花红未知古来士谁与此心同  

雪  

仙人手持白鸾尾夜半朝元明月里羽衣三振风不断下视银潢一千里王栽花分后前欲落未落天恍然余标从向人间去乞与袁安破晓眠  

## 宋艺圃集卷九  

明　李蔉　编  

吕本中七首  

宜章元日  

东风初解冻桃李巳经春避地逢鸡日伤时感鴈臣湖南驰骑江外践边尘憔悴成无用虚烦泪湿巾  

兵乱后【`二首`】  

晚逄戎马际处处聚兵时后死翻为累偷生未有期积忧全少睡经劫抱长饥欲逐范仔辈同盟起义师  

二  

羽檄连朝暮戎旃匝迩遐未教知死所讵敢作生涯东郭同逃户西郊类破家萍蓬无定迹屡欲过三巴  

还韩城  

乍喜全家脱虚疑匹马奔乾坤徳盛大盗贼尔犹存稻垄秋仍旱溪流晚自浑素冠兼白发愁絶更谁论  

送常子正赴召  

疾病老逾剧交亲穷转踈惟公不变旧怪我未安居日月干戈里江山瘴疠余因行见李白亦是问何如  

雪尽  

雪尽寒仍在园荒春欲归晴空落鴈少古木聚鸦稀肺病犹宜酒囊空合典衣碧云愁不见千里故山薇  

忆别  

栁絮飞时与君别南楼把酒防明月月似当年离别时栁絮如君何处飞千书万书要想就思君不见令人痩念君情意不如初顾我形骸已非旧朝来有信度黄河鴈足系书多网罗城南城北芳草多月明如此奈愁何曽几四首  

雪中登王正中书阁  

对雪谁同语登楼似欲仙人家修月戸丈室散花天山拥钩帘外江横隠几前寒深落鴈渚清絶钓鱼船扶病从摩诘消愁得仲宣展书明细字烹茗湿踈烟月好还同梦诗成已下明年倘相忆为一到闗邉  

三衢道中  

梅子黄时日日晴小溪泛尽却山行緑隂不减来时路添得黄鹂四五声  

雨夜  

一雨遂通夕安眠失百忧窗扉澹欲晓枕簟冷生秋画烛争棋道金尊数酒筹依然锦城梦忘却在南州  

谢人送壑源絶品云九重所赐也  

三伏汗如雨终朝沾我裳谁分金掌露来作玉溪凉别甑软炊饭小炉深炷香麴生何等物不与汝同乡蔡襄一首  

上元  

髙列千峯寳炬森端门方喜翠华临宸逰不为三元夜乐事还同万众心天上清光留此夕人间和气阁春隂要知尽庆华封祝四十余年惠爱深  

蔡确四首  

夏日登车盖亭  

公事无多客亦稀朱衣小吏不须随溪潭直上虚亭里卧展柴桑处士诗  

西山髣髴见松筠日日来防色转新闻説桃花岩石畔读书曽有谪仙人  

来结芳庐向翠防自将緑酒对青晖水趋梦泽悠悠过云枕西山冉冉飞  

纸屛石枕竹方牀手倦抛书午梦长睡起莞然成独笑数声渔笛在沧浪  

谢逸七首  

春【`三首`】  

蒲芽荇带绕清池锦防牵船水拍堤好是寒烟踈雨里逺峯青处子规啼  

门前杨栁暗沙汀雨湿东风未放晴防防落花春事晚青青芳草暮愁生  

竹风烟静午隂凉饭罢呼童啓北窗试拂横牀供昼寝且容幽梦绕清江  

秋  

梧桐叶落覆东墙院落风清枕簟凉梦觉踈钟鸣逺寺一池明月芰荷香  

送董元达  

读书不作儒生酸跃马西入金城闗塞垣苦寒风气恶归来面皱须眉斑先皇召见延和殿议论慷慨天开顔谤书盈箧不复辩脱身来防江南山长江滚滚蛟龙怒扁舟此去何当还大梁城里定相见玉川破屋应数间  

鐡柱观  

豫章城南老子宫堦前一柱立积鐡云是旌阳役万鬼夜半舁来老蛟穴挿足三江不沸腾切勿揺撼坤轴裂苍苔色里鳞皱皮我欲摩娑肘屡掣旌阳挈家上天去只留千夫应门戸西山髙处风露寒兹事恍惚从谁语安得猛士若朱亥袖徃横山击诸部  

寄隠居士  

处士骨相不封侯卜居但得林塘幽家藏玉唾几千卷手校韦编三十秋相思四海孰青眼髙卧一麾今白头襄阳耆旧节独着惟有厐公不入州  

单钖一首  

前题  

岩头欝欝凌寒栢栢间时复云封白苔苍草碧自年年絶奇中有叅同客道通下蹑天根深山灵啼泣穹崖隂春深不问花开落寂寂空山千万寻  

蒋之奇一首  

春帖  

昧旦求衣向晓鸡蓬莱伏日下将西花添漏鼔三声逺栁映春旗一色齐  

欧阳修一百十一首  

送徐生之渑池  

河南地望雄西京相公好贤天下称吹嘘死灰生气焰谈笑暖律回严凝曾陪罇俎被顾盻罗列台阁皆名卿【`一作才能`】徐生南国后来秀得官古县依崤陵脚靴手板实卑贱贤隽未可吏事绳擕文百篇赴知己西望未到气已増我昔初官便伊洛当时意气尤骄矜主人乐士喜文学幕府最盛多交朋园林相映花百种都邑四顾山千层朝行绿槐听流水夜饮翠幙张红灯尔来飘流二十载髩髪萧索垂霜氷同时并游在者几旧事欲説无人应【`一作譍`】文章无用等画虎名誉过耳如飞蝇荣华万事不入眼忧患百虑来填膺羡子年少【`一作少年`】正得路有如扶桑初日升名高场屋已得隽世有龙门今复登出门相送亲与友何异篱鷃瞻云鹏嗟吾笔砚久已格感激短章【`一作章句`】因子兴  

沧浪亭  

子美寄我沧浪吟邀我共作沧浪篇沧浪有景不可到使我东望心悠然荒湾野水气象古髙林翠阜相回环新篁抽笋添夏景老枿乱发争春妍水禽闲暇事髙格山鸟日夕相啾喧不知此地几兴废仰视乔木皆苍烟堪嗟人迹到不逺虽有来路曽无縁穷奇极怪谁似子捜索幽隠探神仙初寻一迳入防宻豁目异景无穷邉风髙月白最宜夜一片莹净铺琼田清光不辨水与月但见空碧防漪涟清风明月本无价可惜只卖四万钱又疑此景天乞与壮士憔悴天应怜鸱夷古亦有独徃江湖波涛飜天崎岖世路欲脱去反以身试蛟龙渊岂如扁舟任飘兀红蕖緑浪揺醉眠丈夫身在岂长弃新诗美酒聊穷年虽然不许俗客到莫惜佳句人间传  

庐山髙  

庐山髙哉几千仞兮根盘几百里嶻然屹立乎长江长江西来走其下是为扬澜左里兮洪涛巨浪日夕相舂撞云消风止水镜净泊舟登岸而逺望兮上摩青苍以防霭下压后土之鸿厐试徃造乎其间兮攀縁石磴窥空谾千岩万壑响松桧悬崖巨石飞流淙水声聒聒乱人耳六月飞雪洒石矼仙翁释子亦徃徃而逢兮吾尝恶其学幻而言但见丹霞翠壁逺近映楼阁晨钟暮鼓杳霭罗旛幢幽花野草不知其名兮风吹雾湿香涧谷时有白鹤飞来双幽寻逺去不可极便欲絶世遗纷厖羡君买田筑室老其下挿秧盈畴兮酿酒盈缸欲令浮岚瞹翠千万状坐卧常对乎轩窗君怀磊砢有至寳世俗不辨珉与玒策名为吏二十载青衫白首困一邦宠荣声利不可以茍屈兮自非青云白石有深趣其意矹硉何由降丈夫壮节似君少嗟我欲説安得巨笔如长杠  

石屏路  

石屏自倚浮云外石路乆无人迹行我来携酒醉其下卧防千峯秋月明  

班春亭  

信马寻春踏雪泥醉中山水防晴辉野僧不用相迎送乗兴闲来兴尽归  

田家  

緑杨髙下映平川赛罢田神笑语喧林外鸣鸠春雨歇屋头初日杏花繁  

西湖  

緑芰红莲画舸浮使君那复忆扬州都将二十四桥月换得西湖十顷秋  

仁宗皇帝挽词  

素幙悠悠逗晚风行随哀挽出深宫妃嫔莫向苍梧望云覆昭陵洛水东  

寄秦州田元均  

近来邉将用儒臣坐以威名抚汉军万马不嘶聴号令诸畨无事乐耕耘梦回夜帐闻羌笛诗就髙楼对陇云莫忘镇阳遗爱在北潭桃李正氤氲  

寄梅圣俞  

青山四顾乱无涯鸡犬萧条数百家楚俗嵗时多杂鬼蛮乡言语不通华绕城江急舟难泊当县山髙日易斜击鼓踏歌成夜市邀卜雨趂烧畬丛林白昼飞妖鸟庭砌非时见异花惟有山川为絶胜寄人堪作画图夸  

羣玉殿赐宴  

至治臻无事丰年乐有成图书开秘府宴饮集羣英论道皇坟奥贻谋寳训明九重多暇豫八体极研精笔力千钧劲毫端万象生飞牋金洒落拜赐玉锵鸣盛际崇儒学愚臣滥宠荣唯能同舞兽闻乐识和声  

下直呈同行三公  

午漏声初转归鞍路偶同天清黄道日街阔緑槐风万国舟车防中天象魏雄戢戈清四海论道属三公自愧陪羣彦从来但朴忠时平容窃禄嵗晚叹衰翁买地淮山北垂竿颍水东稻梁虽可恋吾志在防鸿  

春寒效李长吉体  

东风吹云海天黒饥龙冻云雨不滴嗔雷隠隠愁烟白宿露无光瑶草寂东皇染花满春国天为花迷惜春色呼云鎻月恐红蔫几日春隂养花魄悠悠逺絮萦空掷愁思织春挽不得髙楼去天无几尺逺岫参差乱屏碧  

秋怀  

节物岂不好秋怀何黯然西风酒旗市细雨菊花天感事悲霜鬓包羞食万钱鹿车终自驾归去颍东田  

送郑革先辈赐第南归  

中年乡誉叹才淹六十犹随贡士函握手亲朋惊白髪还家闾里防青衫阁涵空翠连衡阜门枕寒江落楚帆试问尘埃勤斗禄何如琴酒老云岩  

答丁元珍  

春风疑不到天涯二月山城未见花残雪压枝犹有橘冻雷惊笋欲抽芽夜闻啼鴈生乡思病入新年感物华曽是洛阳花下客野芳虽晚不须嗟  

自东门泛舟至竹西亭登昆丘入防谷戯题春贡亭  

昆丘防谷接新亭画舸悠悠春水生欲覔扬州使君处但随风际管弦声  

夏享太庙摄事斋宫闻莺寄原甫  

四月田家麦穗稠桑枝生椹鸟啁啾凤城緑树知多少何处飞来黄栗留  

寄许道人  

緑发方瞳痩骨轻飘然乗鹤去吹笙郡斋独坐风生竹疑是孙登长啸声  

逰琅琊山  

南山一尺雪雪尽山苍然涧谷深自暖梅花应已繁使君猒骑从车马留山前行歌招野叟共步青林间长松得髙防盘石堪醉眠止乐聴山鸟擕琴写幽泉爱之欲忘返但苦世俗牵归时始觉逺明月髙峯巅  

大热  

阳晖烁四野万里纎云收羲和困路逺正午当空留枝条不动影草木皆含愁深林虎不啸卧喘如吴牛蜩蝉一何防嗟尔徒啾啾  

寳劒  

寳劒匣中藏暗室夜常明欲知天将雨铮尔劒有声神龙本一物气类感则鸣常恐跃匣去有时暂开锔煌煌七星文照耀三尺氷此劒在人间百妖夜收形奸凶与佞媚胆破骨亦惊试以向星月飞光射欃枪藏之武库中可息天下兵奈何边塞儿尚敢邀金缯  

秋怀一首寄圣俞  

孤管呌秋月清砧韵霜风天涯逺梦归惊防山千重羣物动已息百忧感从中日月矢双流四时环无穷隆隂夷老物摧折壮士胷壮士亦何为素丝悲青铜  

太白戯圣俞  

开元无事二十年五兵不用太白闲太白之精下人间李白髙歌蜀道难蜀道之难难于上青天李白落笔生云烟千奇万险不可攀却视蜀道犹平川宫娃扶来白已醉醉里诗成醒不记忽然乗兴登名山龙咆虎啸松风寒山头婆娑弄明月九域尘土悲人寰吹笙饮酒紫阳家紫阳真人驾云车空山流水空流花飘然已去凌青霞下防区区郊与岛萤飞露湿吟秋草  

风吹沙  

北风吹沙千里黄马行确荦悲摧藏当冬万物惨顔色氷雪射日生光芒一年百日风尘道安得朱顔长美好揽鞍鞭马行勿迟酒熟花开二月时  

刑部防竹效孟郊体  

花妍儿女姿零落一何速竹色君子徳猗猗寒更緑京师多名园车马纷驰逐春风红紫时见此苍翠玉凌乱迸青苔萧踈拂华屋森森日影闲濯濯生意足幸此接清赏宁辞荐芳醁黄昏人去鎻空廊枝上月明春鸟宿  

哭圣俞  

昔逢诗老伊水头青衫白马渡伊流滩声八节响石楼坐中辞气凌清秋一饮百盏不言休酒酣思逸语更遒河南丞相称贤侯后车日载枚与邹我年最少力方优明珠白璧相报投诗成希深拥鼻讴师鲁卷舌藏戈矛三十年间如转眸屈指十九归山丘凋零所余身百忧晚登玉墀侍珠旒诗老韲盐太学愁乖离防合谓无由此防天幸非人谋颔须已白齿根浮子年加我貌则不文章落笔动九州釜甑过午无饙馏良时已失不早收箧积瓦砾遗琳璆名声赫赫掩诸幽翩然素旐归一舟送子有泪流如沟【`中削原本数句觉胜`】  

忆焦陂  

焦陂荷花照水光未到十里闻花香焦陂八月新酒熟秋水鱼肥脍如玉清河两岸栁鸣蝉直到焦陂不下船笑向渔翁酒家保金可解不须钱  

送龙茶与许道人  

颍阳道士青霞客来似浮云去无迹夜朝北斗太清坛不道姓名人不识我有龙团古苍璧九龙泉深一百尺凭君汲井试烹之不是人间香味色  

戯石塘山隠者  

石塘仙室紫云深颍阳真人此惬心真人已去升寥廓嵗嵗岩花自开落我昔曽为洛阳客偶向岩山坐盘石四字丹书万仞崖神清之洞鎻楼防云深路絶无人到鸾鹤今应待我来  

送王汲宰蓝田  

喧喧动车马共出古都门洛日催行客东风吹酒罇树揺秦甸緑花入辋川繁若遇西来旅时应问故园  

南征回京至界上驿先呈城中诸友  

朝云来少室日暮向箕山本以无心出宁随倦客还春归伊水緑花晓落桥闲谁有余罇酒相期一解顔  

广爱寺  

都人布金地绀宇岿然存山气蒸经阁钟声出国门老杉春自緑古壁雨先昏应有幽人屐来留石藓痕  

智蟾上人逰南岳  

终日念云壑南归心浩然青山入楚路白水望湖田野渡惟浮鉢山家少施钱到时春尚早收茗緑岩前  

送梅秀才归宣城  

从学方年少还家罄槖金乆为江北客能作洛生吟罢亚霜前稻钩辀竹上禽归帆何处落应拂野梅林  

张主簿东斋  

官舎掩寒扉聊同隠者栖溪流穿竹过山鸟入城啼賔主髙谈胜心防外物齐惟应朝枕梦长厌隔邻鸡  

独至香山忆谢学士  

伊水弄春沙山临水上斜曽为谢公客徧入梵王家隂涧初生草春嵓自落花却寻题石处嵗月已堪嗟  

春晚同应之偶至普明寺小饮作  

偶来林下径共酌竹间亭积雨添方沼残花防緑萍野隂侵席润芳气袭人醒禽鸟休惊顾却忘兀尔形  

送张如京知安肃军  

相逢旧从事新命忽临戎界上山河壮军中鼓角雄朔风驰骏马塞雪射惊鸿试取封侯印何如笔砚功  

送祝熙载之东阳主簿  

呉江通海浦画舸潮归叠鼓山间响髙帆鸟外飞孤城秋枕水千室夜鸣机试问还家客辽东今是非  

郑十一先辈赴四明幕  

梁汉襃斜险夫君畏逺逰家临越山下帆入海潮头岸栁行稍尽江莼归渐秋故乡看衣锦宁羡李膺舟  

送丁元珍陜州判官  

为客乆南方西逰更异乡江通蜀国逺山闭楚祠荒油幕无军事清猿防客肠惟应陪主诺不费日飞觞  

送楚建中頴州法曹  

冠盖盛西京当年相府荣曽陪鹿鸣宴徧识洛阳生共叹长沙谪空存许劭评堪嗟桃李树何日见隂成  

送王尚恭隰州幕  

去国初防宦从军苦寂寥愁云带城起画角向山飘秋劲方驰马春寒正袭貂遥知为客恨应頼酒杯消  

送廖八下第归衡山  

曽作闗中客尝窥百二疆自言秦陇水能防楚人肠失意倦京国羇愁成鬓霜何如伴征鴈日日向衡阳  

宋宣献公挽辞  

结发逢明主驰声着两朝奠楹先有梦升屋岂能招赠服三公衮兼荣七叶貂春风笳鼓咽松栢助萧萧  

初出真州泛大江作  

孤舟日日去无穷行色苍茫杳霭中山浦转帆迷向背夜江防斗辨西东滮田渐下云间鴈霜日初丹水上枫莼菜鲈鱼方有味逺来犹喜及秋风  

离峡州后回寄元珍表臣  

经年迁谪猒荆蛮惟有江山兴未阑醉里人归青草渡梦中船下武牙滩野花零落风前乱飞雨萧条江上寒荻笋时鱼方有味恨无佳客共杯盘  

再至西都  

伊川不到十年间鱼鸟今应怪我还浪得浮名销壮节羞将白发见青山野花向客开如笑芳草留人意自闲却道谢公题壁处向风清泪独潺潺  

丰乐亭逰春【`二首`】  

緑树交加山鸟啼晴风荡漾落花飞鸟歌花舞太守醉明日酒醒春已归  

春云淡淡日辉辉草惹行襟絮拂衣行到亭西逄太守篮舆酩酊挿花归  

画眉鸟  

百啭千声随意移山花红紫树髙低始知鎻向金笼聴不及林间自在啼  

梦中作  

夜凉吹笛千山月路暗迷人百种花碁罢不知人换世酒阑无奈客思家  

上方阁  

闻钟渡寒水共步寻云嶂还随孤鸟下却望层林上清梵逺犹闻日暮空山响  

伊川泛舟  

春谿渐生溜演漾廻舟小沙禽独避人飞去青林杪  

宿广化寺  

乗槎渡深涧披露采香薇樵歌杂梵响共向松林归日落寒山惨浮云随客衣  

八节滩  

乱石泻溪流跳波溅如雪徃来川上人朝暮愁滩阔更待浮云散孤舟弄明月  

山槎  

古木卧山腰危根老盘石山中苦霜霰嵗乆无春色不如嵓下桂开花独留客  

鱼罾  

春水弄春沙荡漾流不极笭箵苦难满终日沙头客向暮卷空罾棹歌菱浦北  

三逰洞  

漾檝泝清川舍舟縁翠岭探奇冒层崄因以穷人境弄舟终日爱云山徒见青苍杳霭间谁知一室烟霞里乳窦云腴凝石髓苍崖一径横查渡翠壁千寻当戸起昔人心赏为谁留人去山阿迹更幽青萝緑桂何岑寂山鸟嘐嘐不惊客松鸣涧底自生风月出林间来照席仙境难寻复易迷山回路转几人知惟应洞口春花落流出岩前百丈溪  

擕手曲  

落日堤上行独歌擕手曲却忆擕手人处处春花緑  

雨中归  

朝看楼上云日暮城南雨路逺香车迟迢迢向何所  

拜马涧  

昔闻王子晋把袂浮丘仙金骏于此堕吹笙不复还玉蹄无迹乆涧草但荒烟  

二室道  

二室对苕荛羣峯耸崷直云随髙下起路转参差碧春晚桂丛深日下山烟白芝英已可茹悠然想泉石  

自峻极中院步登太室中峯  

系马青松隂蹑屣苍苔路惊鸟动林花空山答人语云霞不可揽直入防防雾  

玉女衣石  

玉女仙衣夜下青松岭山深风露寒月杵遥相应灵踪杳可寻片石秋光莹  

天门泉【`旧号救命泉恶其名鄙因取美名书为续命泉人书一字立于泉侧`】  

烟霞天门深灵泉吐岩侧云湿颢气寒石老林腴碧长松暂休坐一酌烦心涤  

天池  

髙步登天池灵源湛然吐俯窥不可见渊黙神龙防静夜天【`一作松`】籁寒宿客宜风雨  

和杨子聪答圣俞月夜见寄  

秋露霭巳繁迢迢星汉回皎洁庭际月光流依井苔有客爱凉景幽轩为君开所思不可极但慰清风来  

谢人寄双桂树子  

有客赏芳丛移根自幽谷为懐山中趣爱此嵓下緑晓露秋晖浮清隂药栏曲更待繁花白邀君弄芳馥  

庭前两好树  

庭前两好树日夕欣相对风霜嵗苦晚枝叶常葱翠午眠背清隂露坐防髙盖东城桃李月车马倾阛阗而我不出门依然伴憔悴荣华不随时寂寞幸相慰  

答钱寺丞忆伊川  

之子问伊川伊川已春色緑芷杂芳浦青溪含白石山阿昔留赏屐齿无遗迹惟有嵓桂花留芳待归客  

闻梅二授徳兴令戏书  

君家小谢城为客洛阳里緑发方少年青衫喜为吏重湖乱山緑归梦寄千里洛浦见秋鸿江南老芳芷自言北地禽能感南人耳京国本繁华驰逐多英轨争歌白雪曲取酒西城市朝逄油壁车暮结青騘尾嵗月倐可忘行乐方未已忽尔畏简书翻然浩归思江山故国近风物饶阳美楚柚烟中黄吴莼波上紫还乡问井邑上堂多庆喜离别古所难更畏秋风起  

戯赠  

莫愁家住洛川傍十五纎腰闻四方堂上金罇邀上客门前白马系垂杨春风满城花满树落日花光争粉光城头行人莫驻马一曲能令君防肠  

寄左军巡刘判官  

遥聴洛城钟独渡伊川水緑树郁参差行人去无已因髙望京邑驱马沿山趾落日乱峯多龙门何处是  

与李献臣宋子京春集东园得节字  

緑野秀可飡逰骖喜初结芸局苦寂寥禁署隔清切欢言得幽寻况此及喜节鸟哢已闗闗泉流初决决紫蕚繁若缀翠苕柔可撷屡期无后时芳物畏鶗鴂  

晚泊岳阳  

卧闻岳阳城里钟系舟岳阳城下树正见空江明月来云水苍茫失江路夜深江月弄清辉水上人歌月下归一阕声长聴不尽轻舟短楫去如飞  

代赠田文初  

感君一顾重千金赠君白璧为妾心舟中绣被薫香夜春云江头三尺深西陵长官头已白憔悴穷愁【`一作顾`】愧相识手持玉斝唱阳春江上梅花落如积津亭送别君未悲梦阑酒解始相思须知巫峡闻猿处不似荆江夜雪时  

惠泉亭  

翠壁刻孱顔烟霞跬步间使君能爱客朝夕弄山泉春岩雨过春流长置酒来聴山溜响鉴中楼阁俯青池雪里峯峦开晓幌须知清兴无时已酒美賔嘉自相对席间谁伴谢公吟日暮多逢山简醉淹留桂树几经春野鸟岩花识使君使君今是罇前客谁与山泉作主人  

行次叶县  

朝渡汝河流暮宿楚山曲城隂日下寒野气春深緑征车倦长道故国有乔木行行渐乐郊东风满平陆  

送徐生秀州法曹  

一笑暂相从结交方恨晚犹兹簿领困况尔东南逺落帆淮口暮采石江州暖黄鸽可寄书惟嗟双翅短  

送吴照邻还江南  

霜前江水磨碧铜岸背菱叶翘青虫吴郎鬓丝生几缕不羞月上扶桑东差见清波照人影去时黒发笑春风五年归来妇应喜从此不问西飞鸿  

寄张志秘校  

闗山一里一重愁念逺伤离两未休南陌望穷云似帐西楼吟防月如钩栁绵飞后【`一作处`】春应减兰径荒时客倦防拟寄东流问沟水亦应沟水更东流  

寄徐巽秀才  

瑶花飞雪荡离愁鷤鴂惊风下緑畴睢苑树荒谁共客楚江枫老独悲秋千重锦浪飜如箭万叠春山翠入楼章陌栁条今在否定临沟水拂东流  

寄刘昉秀才  

丝路萦回细入云离怀南陌草初薰茂林修竹谁同禊明月春萝定勒文燕忆铜鞮来不定鸿归碣石信难分东风鸎友应相望懊恼孤飞不及羣  

即目  

李径隂森接翠畴押帘风日澹清秋晚乌藏栁栖残照逺燕伤风失故楼星汉经年虽可望云波千叠不缄愁平居革带频移孔谁问无憀沈隠侯  

题金山寺  

地接龙宫涨浪賖鹫峯岑絶倚云斜嵓披宿雾三竿日路引迷人四照花海国盗牙争起塔河童施鉢但惊沙春萝攀倚难成去山谷踈钟落暮霞  

仙意  

孤桐百尺拂霏烟凤去鸾归夜悄然沧海风髙愁燕逺扶桑春老记蠺眠槎流千里才成曲桂魄经旬始下独有金人寄遗恨晓盘云泪冷涓涓  

甘露寺  

云树千寻隔翠防给园金地敞仁祠讲花飘雨诸天近春漏敧莲白日迟引鉢当空时取露残灰经劫自成池危栏徙倚吟窗下九子铃寒塔影移  

送友人南下  

河桥别栁减春条隔浦挐音聴已遥千里羮莼夸敌酪满池滮稻欲鸣蜩东风楚岸神灵雨残月吴波上下潮如吊湘累搴杜若秋江斜日驻兰桡  

榴花  

絮乱丝繁不自持蜂黄蝶紫燕参差榴花最恨来时晚惆怅春期独后期  

宿云梦馆  

北鴈来时嵗欲昏私书归梦杳难分井桐叶落池荷尽一夜西窗雨不闻  

帘  

银蒜钩帘宛地垂桂丛乌起上朝晖枉将玳瑁雕为押遮掩春堂碍燕归  

行云  

叠叠烟波隔梦思离愁几日减腰围行云自亦伤无定莫就行云托信归  

琵琶亭上作  

九江烟水一登临风月清含古恨深湿尽青衫司马泪琵琶还似雍门琴  

栁  

雨阔堤长走画辕絮兼梨雪堕春烟东风花外千丝老犹伴吴蚕尽日眠  

井桐  

檐敧碧瓦拂倾梧玉井声髙转辘轳肠防西楼惊穏梦半留残月照啼乌  

雪中寄友人  

楚岸梅香半入衣冻云银铄晓光飞遥应便面逢人处走马章街失路归  

送王公慥判官  

乆客倦京国言归嵗已冬独过伊水渡犹聴洛城钟山色经寒緑云隂入暮重臈梅孤馆路疲马有谁逢  

题荐严院  

那堪多难百忧攻三十衰容一病翁却把西都防花眼防膓来此哭东风  

寄题嵩巫亭  

平地烟霞向此分绣楣丹槛照清芬【`一作汾`】风帘暮卷秋空碧剰见西山数岭云  

霁后防雪走笔呈元珍判官  

嘉景无人把酒防【`一作尊`】县楼终日独凭栏山城嵗暮惊时节已作春风料峭寒  

行次夀州寄内  

紫金山下水长流常记当年此共逰今夜南风吹客梦清淮明月照孤舟  

春日词【`五首`】  

宫坛清陌赛牛回玉琯【`一作管`】东风逗晓来不待岭梅传逺信剪刀先放防花开  

试粉东窗待晓回共寻春栁傍香防不惊树里禽初变共喜钗头燕已来  

红雾初开上晓霞共惊风色变年华香车遥认春雷响庭雪先开玉树花  

玉琯吹灰夜色残鸡鸣红日上仙盘初经百舌绵蛮语已觉东风料峭寒  

待晓铜荷剪腊煤绣帘春色犯寒来画眉不待张京兆自有新妆试落梅  

走笔答原甫提刑学士  

嵗暮山城喜少留西亭尚欲把行辀一罇莫惜临岐别十载相逢各白头  

送薛水部通判并州  

胷懐磊落逢知己气畧纵横负壮心玉麈生风賔满坐金鳞照甲士如林牛羊日暖山田美雨雪春寒土屋深自古幽并重豪侠秖应行乐费黄金  

## 宋艺圃集卷十  

明　李蔉　编  

黄庭坚五十首  

赠东坡【`二首`】  

江梅有佳实托根桃李场桃李终不言朝露借恩光孤芳忌皎洁氷雪空自香古来和鼎实此物升庙廊嵗月坐成晚烟雨青已黄得升桃李柈以逺初见尝终然不可口掷置官道旁但使本根在弃捐果何伤  

二  

青松在涧壑十里闻风声上有百尺丝下有千嵗苓自惟得乆要为人制頽龄小草有逺志相依在平生医和不并世深根直固蔕人言可医国何因太早计大小材则殊形味固相似  

过家  

络纬声转急田车寒不运儿时手种栁上与云雨近舎傍旧慵保少换老欲尽宰木郁苍苍田园变畦畛招延屈父党劳问走昏亲归来翻作客顾影良自哂一生萍托水万事雪侵鬓夜阑风陨霜干叶落成阵灯花何故喜大是报书信亲年当喜惧儿齿欲毁龀系船三百里去梦无一寸  

姨母李氏崇徳君赠墨竹且令作歌  

夜来北风元自小何事吹折青琅玕数枝洒落髙堂上败叶萧萧烟景寒乃是神工妙手欲自试袭取天巧不作难行防叹息手厯拂落势夭矫墨未干徃徃尘晦碧纱笼伊人或用姓名达未必全收俊伟功人有能事便白首不免身为老画工岂如崇徳君学有古人风挥毫李卫让神笔弹琴蔡琰方入室道韫九嵗能论诗龙女早年先娱佛奕碁仙客腐柯还吹笙仙子下缑山更能遇物写形似落笔不待施青丹尤知尝异老苍节独与长松凌嵗寒世俗宁知真与伪挥霍纷纷鬼神事黄尘汚眼轻白日卷轴无人得觇视见我爱吟好画胜他人直谓子美当前身赠图索歌追故事才薄岂易终斯文所爱子猷发佳兴不可一日无此君吾家书斋傍青壁手种琅玕十数百一官偶仕叶公城道逺莫致心惨戚我方得此兴不孤造次卷置随琴书思归才有故园梦便可呼儿开此图  

慈云寺  

城东寳坊金碧重道人修思剪蒿蓬一瓶一鉢三十年琼榱碧瓦上秋空稻田摩衲拥黄发专筑书阁诸天中三后在天遗圣墨百神受职扶琳宫文思帝泽余温润雨露下国常年丰贡川章川结襟带梅岭桂岭来朝宗参旗斗柄略栏楯清坐耳闲河汉风道人饱叅口挂壁颇喜作诗如已公家风秀色刻琬琰邀我落笔何其工安得雄文压胜境九原唤起杜陵翁  

赵含答诗约携山妓见访  

晴波鸂漾潭隈能使逰人判不回风入园林寒漠漠日移宫殿影枚枚未尝緑蚁何妨拨宿戒红妆莫待催缺月西南光景少仍须挽取烛龙来  

古云寺山  

空余叔子两青碑无复山翁白接防卧对江流悲徃事行穿云岭扣禅扉松风半入烹茶鼎山鸟常啼挂月枝见説北归应有日道人先作鹿门期  

题落星寺  

落星开士深结屋龙阁老翁来赋诗小雨藏山客坐乆长江接天帆到迟燕寝清香与世隔画图絶妙无人知蜂房各自开户牖处处煮茶藤一枝  

汴岸置酒赠黄十七  

吾宗端居怀百忧长歌劝之肯出逰黄流不解涴明月碧树为我生凉秋初平羣羊置莫问叔度千顷醉即休谁倚柁楼吹玉笛斗杓寒挂屋山头  

寄黄几复  

我居北海君南海寄鴈传书谢不能桃李春风一杯酒江湖夜雨十年灯持家但有四立壁治病不禁三折肱想得读书头已白隔江猿哭瘴溪藤  

汉阳亲旧携酒追送聊为短句  

接浙报官府敢违王事程宵征江夏县睡起汉阳城邻里烦追送杯盘泻浊清只应瘴乡老难荅故人情  

塞上曲  

十月北风燕草黄燕人马肥弓力强虎皮裁鞍雕羽箭射杀山隂双白狼青氊帐髙雪不湿击鼓传觞令行急戎王半醉拥貂裘昭君犹抱琵琶泣  

聴宋宗儒摘阮歌  

翰林尚书宋公子文采风流今尚尔自疑耆域是前身囊中探丸起人死貌如千嵗枯松枝落魄酒中无足止得钱百万送酒家一笑不问今余几手挥琵琶送飞鸿促弦聒醉惊客起寒虫催织月笼秋独鴈呌羣天拍水楚国羇臣放十年汉宫佳人嫁千里深闺洞房语恩怨紫燕黄鹂韵桃李楚狂行歌惊市人渔父挐舟在葭苇问君枯木着朱绳何能道人意中事君言此物传数姓璧庚庚有横理闭门三月传国工身令亲见阮仲容我有江南一丘壑安得与君醉其中曲肱聴君泻松风  

戯和答禽语  

南村北村雨一犁新妇饷姑翁哺儿田中啼鸟自四时催人脱袴着新衣着新替旧亦不恶去年租种无袴着  

水仙花  

凌波仙子生尘韈水上盈盈步防月是谁招此防肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横  

谪居黔南【`三首`】  

相望六千里天地隔江山十书九不到何用一开顔  

二  

霜降水返壑风落木归山冉冉嵗华晚昆虫皆闭闗  

三  

山郭灯火稀峻天星汉少年光东流水生计南枝鸟  

酴醿  

汉宫娇额半涂黄入骨浓薰贾女香日色渐迟风力细倚栏偷舞白霓裳  

君山  

满川风月独凭栏绾结湘娥十二鬟可惜不当湘水满银山堆里防青山  

送侄孙随乃父知命北行  

莫去沙邉学钓鱼莫将百丈作辘轳清江濯足江下坐燕子日长宜读书  

书王氏梦锡扇  

压枝梅子大于钱惭愧春光又一年亭午无人初破睡杜鹃啼在栁稍邉  

大暑水阁聴晋卿家昭华吹笛  

蕲竹能吹水底龙玉人应在月明中何时为洗秋空热散作霜天落叶风  

鄂州南村即事  

四顾山光接水光凭栏十里芰荷香清风明月无人管并作南村一夜凉  

次王介甫韵  

晚风池莲香度晓日宫槐影西白下长干梦到青门紫曲尘迷  

次韵子瞻咏好头赤图  

李侯画骨不画肉笔下马生如破竹秦驹虽入天仗图犹恐真龙在空谷精神权奇汗沟赤有头赤乌能逐日安得身为汉都防三十六城防厯厯  

考试局与孙元忠博士竹间对窻夜闻元忠诵书声调悲壮戯作竹枝歌  

屋山啼鸟儿当归玉钗罥珠郎马嘶去时灯火正月半阶前雪消萱草齐  

竹枝词二首  

撑崖拄谷蝮蛇愁入箐攀天猿掉头鬼门闗外莫言逺五十三驿是皇州  

浮云一百八盘荣落日四十九渡明鬼门闗外莫言逺四海一家皆弟兄  

离福岩  

山下三日晴山上三日雨不见祝融峰还泝潇湘去  

再作【`一作初`】次韵  

隆儒殿阁对横经咫尺清都雨露零见説文星环北极人间无路俯天庭  

题惠崇画扇  

惠崇笔下开江面万里晴波向落晖梅影横斜人不见鸳鸯相对浴红衣  

寗子兴追和予岳阳楼诗复次韵  

轩皇乐罢拱清班天地为家不闭闗惟有金罏紫烟起至今留作御前山  

次韵晁补之廖正一赠答诗  

晁子抱材耕谷口世有髙贤践台斗顷随计吏西入闗闗夫数日停车还封侯半属妄校尉射虎猛将犹行间无因自致青云上浪説诸公见嗟赏骥伏盐车不称情轻裘肥马凤凰城归来作诗谢同列句与桃李争春荣十年山林廖居士今随诏书称举子文章宏丽学西京新有诗声似侯喜君不见古来良士知音难絶弦不为时人弹已喜琼枝在我侧更恨桂树无由攀千里风期初不隔独怜形迹滞河山  

圣东将寓于卫行乞食放齐有可怜之色再次韵感春一首赠之  

种萱欲遣忧丛薄空自緑洗心日三省人亦不我谷谁能书窗下草抱幽独白首官不迁校书汉天禄身当万户侯鼓吹拥部曲解佩着犀渠张弓挿雕服何时李将军射猎出上谷  

和陈君议读杨太真外传  

梁州一曲当时事【`一作开元梦`】记得曽拈玉笛吹端正楼空春昼永小桃犹学淡燕支  

次韵子瞻元夕扈从端门三首【`淮海集中亦有此三首作秦少防诗也`】  

赭黄繖底望龙章不防谁闻寳炬香一片韶音归复道重瞳左右列英皇  

端门魏阙欝峥嵘灯火如山辇路平不待上林鸎百啭教坊先已进春声  

仗下蕃夷各一羣机钱如雨自缤纷谛观香案傍邉吏却是茅山大小君  

王立之以小诗送并蔕牡丹戯答  

分送香红惜折残春隂醉起薄罗寒不如王谢堂前燕曽见新妆并倚栏  

题王居士所藏王友画桃杏花一首  

凌云一笑见桃花三十年来始到家从此春风春雨后乱随流水到天涯  

太平州作  

千古人心指下传杨姝烟月过年年不知心向谁邉切弹尽松风欲防弦  

送李徳素归舒城  

僧夏莫问涂麦秋宜煮饼北寺旬休归长廊六月冷簟翻寒江浪茶破苍璧影李侯为我来遽以归期请青衿废诗书白髪违定省荒畦当鉏灌蠧简要籖整挽衣不可留决去事幽屏天恢猎徳网日饎养贤鼎此士落江湖熟思令人瘿胷中吉祥宅膜外荣辱境婆娑万物表藏刃避綮人生要当学安燕不彻警古来惟深地相待汲脩绠  

古乐府白纻四时歌  

桃李欲开风雨多笼束管奈春何风休雨静花满地时节去我如惊波少年志愿不成就日月星辰后昏昼俟河之清未有期斗酒聊为社公夀  

李君贶借示其祖西防学士草圣并书帖一扁二轴以诗酬之  

当时髙蹈翰墨场江南李氏洛下杨二人殁后数来者西台唯有尚书郎篆科草圣凡几家奄有汉魏跨两唐纸摹石镂见髣髴曽未得似君家藏侧厘数幅氷不及字体敧倾墨犹湿明棐几开卷防坐客失牀皆起立新春一声雷未闻何得龙蛇已惊蛰仲将伯英无后尘迩来此公下笔亲使之早出见李卫不独右军能逼人枯林栖鸦满僧院秀句争得两京遍文工墨妙九原荒伊洛气象今凄凉夜光入手爱不得还君复入古锦囊此后临池无笔法时时梦到君书堂  

春近絶句  

梅英欲尽香无頼草色才苏緑未匀苦竹空将嵗寒节又随官栁到青春  

覩化  

菰蒲短短未出水春湖如冻云安得酒船二万斛棹歌长入白鸥羣  

再和元礼春怀【`二首`】  

回肠无奈别愁煎待得鸾胶续防弦最忆钱塘风物苦西湖月落采菱船  

吴中风物最娇娆百里春风酒斾揺徃徃贵人留骑从少年丛里贯金貂  

过西山  

新春木叶未蒙茏西望天涯几日通商洛山间白云起行歌思见采芝翁  

大风  

霜重天髙日色防颠狂红叶上阶飞北风不惜江南客更入破窻吹客衣  

伯时彭蠡春牧图  

岳阳楼上春已归湖中鸿鴈拍波飞布帆天濶随鸟道石林风晚吹人衣春水初生及马腹浮滩欲上西山麓遥防絶岭秀云松上有垂萝暗谿谷沙眠草啮性不骄侧身注目鸣相招林间瞥过星烁烁原上独立风萧萧君不见中原真种红尘没南行市骨何仓卒只收力健载征夫肯向时危辨奇骨即今贡马西北来东西坊监屯云开纷然驽骥同一秣尔可不忧四蹄脱  

观刘永年团练画角鹰  

刘侯才勇世无敌爱画工夫亦成癖弄笔扫成苍角鹰杀气棱棱动秋色爪拳金钩觜屈鐡万里风云藏劲翮兀立槎枒不畏人眼看青防有余力霜飞晴空塞草白云垂四野隂山黒此时轩然盍飞去何乃防岏立西壁秪应真骨下人世不谓雄姿留粉墨造次更无髙鸟喧等闲亦恐狐貍吓旁观未必穷神妙乃是天机贯胷臆瞻相突兀摩空材想见其人英武格传闻挥毫颇容易持以与人无甚惜物逄其赏世所珍此画他年恐难得陈师道七十二首  

次韵夏日江村  

漏屋檐生菌临江树作门卷帘通燕子织竹防鸡孙向夕防凉进相逢故意存何当加我嵗从此问乾坤  

智寳院后楼怀胡元茂  

晚渡呼舟疾寒城着雾深昏鸥明鸟道风叶乱霜林乆客登楼目中年怀旧心犹须一长笛领覧自霑襟  

寄张文潜舎人  

今代张平子雄深次子长名髙三俊上官立右螭傍车笠吾何恨飞腾子莫量时平身早达未用梦凝香  

次韵无斁雪后  

闭阁春云薄开门夜雪深江梅犹故意湖鴈起归心草润留余泽窗明度积隂慇勤报春信屋角有来禽  

宿深明阁  

窈窕深明阁晴寒是去年老将灾疾至人与嵗时迁黙坐元如在孤灯共不眠暮年身万里頼有故人怜  

次韵观月  

风云随落日河汉欲回天隔巷如千里还家已再圆帘踈分细细江净共涓涓他日吾何适聴诗説去年  

触目  

溪响饥鱼食川明桂影斜惊禽穿宻竹噪鹊立浮楂谷暗山藏雨林喧雀啅蛇乡闾等行路何处更为家  

登快哉亭  

城与清江曲泉流乱石间夕阳初隠地暮霭已依山度鸟欲何向奔云亦自闲登临兴不尽稚子故须还  

黄预挽词  

志大期千里身宜置一丘英词真盖世爽气已横秋地要黄金骨天成白玉楼平生防泥手斤斧恐长休  

秋怀【`二首`】  

小雨防复续回斜落晚风寒心生蟋蟀秋色傍梧桐草与遥山碧花欺晚照红口须谈世事目已失飞鸿  

二  

山防开平野河回杀急流登临须向夕风雨更宜秋急急后飞鴈翩翩不下鸥晚舟犹小待暮雀已深投  

覧胜亭  

防岸通横水吹花满系船中年擅幽独辍食买林泉草木真宜主江山故作妍升沉有流转且复赋归田  

晚防九曲院  

泠落丛祠晚回斜峡路賖平荷留夜雨惊鸟过邻家云暗重重树风开旋旋花病身无俗事待得后归鸦  

寒夜  

留滞常思动艰虞却悔来寒灯挑不熖残火拨成灰冻水滴还歇风帘卷复开熟知文有忌情至自生哀  

宿济河  

烛暗人初寂寒生夜向深潜鱼聚沙窟坠鸟滑霜林稍作他方计初回万里心还家只有梦更着晓寒侵  

南丰先生挽词【`二首`】  

早弃人间事真从地下逰丘原无起日江汉有东流身世从违里功名取次休不应须礼乐始作后程仇  

二  

精爽回长夜衣冠出广庭勋庸留琬琰形像付丹青道丧余篇翰人亡更典刑侯芭才一足白首太经  

雪后黄楼寄负山居士  

林庐烟不起城郭嵗将穷云日明松雪溪上进晚风人行图画里鸟度醉吟中不尽山隂兴天留忆戴公  

送张支使  

旷度逄知晚髙才处下难清秋一鹗上拭目万人防白酒初同醉黄花已戒寒凭将衰老事一一报长安  

送杨侍禁兼寄顔黄二公  

多问黄居士终年欠一书因人消息有使报何如向晚逢杨子真堪托后车亲年方頼禄不惜借吹嘘  

送外舅郭大夫防路提刑  

天险连三峡官曹据上防百年双鬓白万里一身浮可使无人讼宁须意外忧平生晏平仲能费几狐裘  

从苏公登后楼  

倐作三年别才堪一解顔楼孤带清洛林缺见巴山五月池无水千年鹤自还白鸥没浩荡爱惜髩毛斑  

别叔父録曹  

为吏专刑法成家托弟昆三年如昨日一笑更何言扶老须防禄防官实至恩两踈元父子何日复东辕  

明士彦挽词  

晚进违前辈平生阙异闻吾犹识此老天岂丧斯文善学家传业英词世不羣固应讥尚白官序见杨云  

晁无咎张文潜见过  

白社双林去髙轩二妙来排门冲鸟雀挥壁带尘埃不惮除堂费深愁带酒回功名付公等归路在蓬莱  

怀逺  

海外三年谪天南万里行生前只为累身后更须名未得平安报空怀故旧情斯人有如此无复涕纵横  

还里【`自曹归徐`】  

旷士爱吾庐防子悲故乡慷慨四方志衰老但悲伤虚名自成误失得畧相当暮年还家乐未觉道里长闾里喜我来车马塞康荘争前借言色草木亦晶光向来千人聚一老独徜徉手开南阳阡松栢欝苍苍永愿守一丘脱身万里航平生功名念倒海浣我肠欵段引下泽防弦更空觞尚恐北山南有文移路傍  

妾薄命【`二首`】  

主家十二楼一身当三千古来妾命薄事主不尽年起舞为主夀相送南阳阡忍着主衣裳为人作春妍有声当彻天有泪当彻泉死者恐无知妾身长自怜  

二  

叶落风不起山空花自红捐世不待老惠妾无其终一死尚可忍百嵗何当穷天地岂不寛妾身自不容死者如有知杀身以相从向来歌舞地夜雨鸣寒蛩  

晚晴野望  

洞庭防雨后凉气入纶巾水底归云乱芦藂返照新遥汀横薄暮独鸟度长津兵甲无归日江湖送老身悠悠只倚仗悄悄自伤神天意苍茫里村醪亦醉人  

和黄充实榴花  

春去花随尽红榴暖欲然后时何所恨处独不祈怜叶叶自相偶重重乆更鲜流珠沾暑雨改色淡朝烟着子专寒酒移根擅化权愧非无价手刻画竟难传  

示三子  

去逺即相忘归近不可忍儿女已在眼眉目畧不省喜极不得语泪尽方一哂了知不是梦忽忽心未穏  

送苏公知杭州  

平生羊荆州追送不作逺岂不畏简书放麑诚不忍一代不数人百年能几见昔如马口衔今为禁门铉一雨五月凉中宵大江满风帆目力短江空嵗年晚  

蝇虎  

防物趣下世不数随意捕生得称虎匿形注目揺两股卒然一击势莫御十中失一八九取吻间流血腹如鼔却行奋臂吾甚武明日淮南作端午  

次韵萤火  

年侵观物化共被嵗时催熠熠孤光动翩翩渡水来虽能穿幔入已复受风囘投卷吾衰矣防吟子壮哉  

十五夜月  

向老逄清节归怀托素辉飞萤元失照重露已沾衣稍稍孤光动沉沉众籁防不应明白髪似欲劝人归  

山口  

重雾真成雨踈帘不隔风青林拥红树家鹜杂賔鸿渔屋浑环水晴湖半落东徃来成一老犹在半途中  

除夜对酒赠少章  

嵗晚身何托灯前客未空半生忧患里一梦有无中发短愁催白顔衰酒借红我歌君起舞潦倒畧相同  

和王子安至日  

晨起公私迫昏归鸟雀催百年忙里尽万事醉间来竹雨深宜晚江梅半欲开风灯挑不熖寒火拨成灰  

寄外舅郭大夫  

巴蜀通归使妻孥且旧居深知报消息不忍问何如身健何妨逺情亲未忍踈功名欺老病泪尽数行书  

九日寄秦观  

疾风迥雨水明霞沙步丛祠欲暮鸦九日清樽欺白发十年为客负黄花登髙怀逺心如在向老逢辰意有加淮海少年天下士独能无地落乌纱  

寄秦州曽侍郎子固  

八年门第故违离千里河山费梦思淮海风涛真有道麒麟图画岂无时今朝有客传何尹是处逢人説项斯三径未成心已具世间惟有白鸥知  

寄侍读苏尚书  

六月西湖早得秋二年归思与迟留一时賔客余枚叟在处儿童説细侯经国向来须老手有怀何必到壷头逄知丹地开黄卷解记清波没白鸥  

即事  

老觉山林可避人正须麋鹿与同羣却嫌鸟语犹多事强管隂晴报客闻  

斋居  

青奴白牯净相宜老罢形骸不自持一枕西窻深闭阁卧聴丛竹雨来时  

次韵邢君实  

秋来为客意何如千里河山信不踈昔日老人今则少不妨红叶闭门书  

题柱  

桃李摧残风雨春天孙河鼓隔天津主恩不与妍华尽多少人间失意人  

次介甫韵  

啜羮不如放麑乐羊终愧巴西欲问老翁归处帝乡无路云迷  

和冦十一同逰城南阻雨还登山寺  

雨阻逰南步泥留出北情稍防飞雾防复作逺山横野阔膏新泽楼明纳晚晴归宜有佳思纱帽压香英  

次韵夜雨  

暗雨来何急寒房客自醒骤防灯闪闪拟对竹清清声到江干失风回叶上聴更长那得晓欹侧想仪形  

寄张宣州【`耒`】  

与世情将尽怀仁老未忘故人今五马髙处谩三长诗岂江山助名成沈鲍行肯为文俗事打鸭起鸳鸯  

别观音山主【`二首`】  

离合应生理偶逄岂近縁情亲见今日语妙记当年闭戸安禅主冲风逆水船不应清夜月故作别时圆  

二  

此老三年别何时万里回更无南去鴈犹见北枝梅防有哀笼鸟宁须溺死灰圣朝无弃物与子赋归哉  

寄邓州杜侍郎【`纮`】  

南阳老防如云屯连日城东使君后者排前旁防出争先见面作慇勤六年重来已白发一日再见回青春道傍过者怪相问共言杜母真吾亲使君虽老心尚壮文采风流诸谢上名家从昔杜陵人盛徳于今文人行我昔卧病老彭城画船鸣鼓千里行致书馈奠初未识丁宁劳苦如平生人言此事今未有古人中求还得否忘年屈势不虚传公取为徳吾何取菊潭之水甘且洁潭上秋花照山白请公酌此夀百年奕奕长为此邦伯孰先一州后四方重金叠盖登庙堂请从今日至云来月三十斛输洛阳  

何太冲挽词【`一作大中`】  

课最三川守名成万石君平生欠一识声烈即多闻兠率真归处琴防只防云伤心今夜月忍便到初坟  

送郑祠部  

持节还家未白头有亲八十更何求又随急诏朝天去不为寒乡尽嵗留四着儒冠甘送老数经奇运得销忧拟登碣石临朝日浩荡沧溟没白鸥  

别乡旧  

数有中年别寛为满嵗期得无鱼口厄聊为鴈门踦齿脱心犹壮秋清意自悲平生郡文学邓禹得三为  

寒夜  

闭户风将雨通宵浪打头若为中夜聴复作别时愁宿鴈鸣渔火村舂急暗投不应田二顷能使寸心休  

寓目  

曲曲河回复青青草接连去帆风力满来鴈一声先野旷低归鸟江平进晚牵望乡从此始留眼未须穿  

野望  

霜叶红于染吹花落更馨平江行诘曲小径夹葱青度鸟开愁眼遥山入画屏畏人惟可饮从俗却须醒  

寄兖州张龙图文潜  

去国遭前政还家未白头百年当晚遇一辱独先收齿脱空余舌顔衰早着秋三为郡文学大胜邓元侯  

家山晚立  

绕舎苔衣积倚墙梨颊红地平宜落日野旷自多风禹迹千年后家山一顾中未休嗤土偶已复逐飘蓬  

宿合清口  

风叶初宜雨晴窗误作明穿林出去鸟举棹有来声深渚鱼犹得寒沙鴈自惊卧家还就道自计岂苍生  

晚坐  

栁弱留春色梅寒让雪花溪明数积石月过恋平沙病减还増药年侵却累家后归栖未定不但只昏鸦  

除官  

扶老趋严召徐行及圣时端能几字正敢恨十年迟肯着金根谬宁辞乳媪讥向来忧畏防不尽鹿门期  

和饶节咏周昉画李白真  

君不见浣花老翁醉骑驴熊儿捉辔骥子扶金华仙伯哦七字好事不复千金模青莲居士亦其亚斗酒百篇天所借英姿秀骨尚可似逸气髙怀那得画周郎韵胜笔有神解衣槃礴未必真一朝写此英妙质似悔只识如花人醉色欲尽玉色起分明尚带金井水乌纱白纻真天人不用更着山岩里平生潦倒饱丘园禁省不识将军尊袖手犹怀脱靴气岂是从来骨相屯仰视云空鸿鹄举眼前纷纷那得顾是非荣辱不到处正恐朝来有新句勿言身后不要名尚得吴侯费百金江西胜士与长吟后来不忧身陆沉  

和舅氏公退言怀  

追陪强韵愧难过应接前闻觉未多盛礼每虚摩诘席旧词犹可雪儿歌手开新径延徐步眼趂髙梧上碧萝风雨入怀泥满眼时须好语涤烦疴  

题明发髙轩过图  

滕王蛱蝶江都马一纸千金不当价异才天纵非力能画工不是甘为下今代风流数大年含毫落笔开山川忽忘朽老压尘底却怪凫鸿堕目前尔来八二复秀出万里河山才咫尺眼前安得有突兀复似天地初开辟明窻写出髙轩过便逐愈湜闻吟哦晚知书画真有益却悔嵗月来无多宫禁修严防过访时于僻寺逢税鞅秀润如行琮璧间清明似引星辰上忧悲愉怢百不平河擘太华东南倾平生秀句寰区满掇拾余弃成丹青平湖逺岭开精神斗觉文字生清新未许二豪今角立要知旁有卫夫人  

送晁尧民守徐  

中年为别不堪忧束髪登门到白头南省望郎仍国士东方千骑更吾州彭翁老夀终遗骨燕子飞来只故楼知己难逢身易老颂公置醴我归休  

登彭祖楼  

城上危楼江上城风流千载擅佳名水兼汴泗浮天阔山入青齐焕眼明乔木下泉遗故国黄鹂白鸟解人情须知壮士多秋思不露文章世已惊  

送泽之过维扬  

梦里扬州十载前青楼陈迹故依然袍争烂锦催诗笔雨溅明珠落酒船顾我老无骑鹤兴羡君行及看花天囊中綉句归应满不负韦郎五色牋  

送兄子孝忠落解南归  

妙年失手未须恨白璧深藏可自妍短发我今能种种晚妆他日看娟娟千金市帚能论价万户封侯信有年清白传家有如此归涂囊尽不留钱  
