---
title: 第4部分
index: true
icon: editor
order: 5
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷一百十四  

宋　陈　思　编  

元　陈世隆　补  

东湖居士集  

徐俯字师川洪州分宁人以父禧死事授通直郎绍兴初赐进士出身累官端明殿学士签书枢宻院事权参知政事有东湖集  

题顔鲁公画像  

公生开元间壮及天寳乱捐躯范阳兵竟死蔡州叛其贤似魏徴天下非贞观四帝数十年一身逢百难少时读书史此事心已断老来鬓髪衰慨叹功名晚嗟哉忠义徒防去不可缓初无当年悲只令后世叹一朝絶霖雨南亩常亢旱小人计虽得斯民盖涂炭长歌永君节千载勇夫愞敬书子张绅庶几古人半  

滕王阁  

一日逢王造千年与客游云邉梅岭出坐上赣江流日落回飞鸟烟深失钓舟蝉声枯栁外天地晚风秋云气浮髙栋波澜绕古城雨余山更碧叶下水逾清燕语留秋色鸦声落晚晴昔王歌舞地防急见山行同曽户部吴县尉张秀才北山僧房寻梅令客对棋  

处处已收南亩稻闲闲还看北山梅累觞聊尔酡顔在对局怡然笑口开扫径似知佳客至杖藜惟可数君来移松种树鄱阳老章贡风防嵗一回  

庭中梅花正开用旧韵贻端伯  

羌笛何劳塞北吹江南何处不寒梅千秋寂寂无人看独树亭亭对客开偏为咨嗟惟尔念是谁移种待君来纵留一曲安能唱恰似朝歌墨子回  

戊午山间对雪  

雪中出去雪邉行屋下吹来屋上平积得重重那许重飞来片片又何轻檐间日暖重为雨林下风吹再落晴表里江山应更好溪山已复不胜清  

咏史  

楚汉分争辨士忧东归那复割鸿沟郑君立义不名借项伯胡顔肯姓刘  

游潜峯二首  

昔年会稽探尚书探得六甲开山图载之潜南天柱山上侵霄汉下渊泉真人秘语世不传但见絶顶防云烟汉武射蛟浮九江舳舻千里来枞阳筑坛祈仙瞻杳茫茂陵桧柱空青苍石牛一卧叱不起白鹿还归深洞里二月灵鹤有来时洞口桃花泛流水  

久留舒子国惯作北门游山逺三峯出溪长二水流  

明皇夜游图  

歌吹开元曲铅华天寳妆苑风翠袖冷宫露赭袍光闺闼连阊阖骅骝从骕骦千门还欲晓九陌乍闻香  

李贺晚归图  

近代推名画诸君作荐书皇都开艺学博士是新除高栁长安道乱云昌谷居丹青聊至此仆马晚归欤饶守董尚书令画史绘释迦出山相及维摩居士使灵山香火之因不断复恵腊药数种皆病夫所欲也作此寄之  

示病毘耶金粟影出山五祖金仙相神妙通灵顾虎头白莲香火空诸妄腊中发药补衰朽扶杖清风看花栁防书政用此时来开顔正尔难忘酒韩门弟子更谁如即今犹有董安于更有承明两学士与公相对白髭须  

成生山水画歌  

画水不画湿画山不画坚盈尺之纸数寸管便有江湖万里天成生貎古心亦古造化为工笔端取冬起雷夏造氷翻手作云覆手雨岭外荒山与野水自昔不闻传画史只画潇湘与洞庭于今却在兵戈里翠峯碧嶂鬰然来病眼愁心次第开人家浦溆扁舟渡何日真能到一回  

次韵可师题于逢辰画山水二首  

江汉逾千里隂晴自一川故山黄叶下梦境白鸥前巫峡常云雨香炉旧紫烟布帆无恙在速上钓鱼船席上浮三楚毫端防百川名今大年亚意古恵崇前竟日对秋色无时散暝烟知君不浪语一眼认归船  

单老画树石山水歌  

老树笔间生竒石笔下出浓淡高低逺近山隂晴朝暮烟云没漠漠江天杳杳空不劳施力自然中便于沙际寻归路却怪霜林叶不红  

画虎行为吉州假守苏公作  

昔日何人画于菟君家独有他家无宣城老包骨已朽纷纷俗子尚讙呼大虎蹲踞小虎戏目光注射百歩外名画多闻内府收人间岂惜千金费巉巉岩岩谷中石老树穹枝拂秋色锐头将军射不得却挂江南使君壁林间一啸四山风麏惊狐号鸟堕空不向南山随李广只愁东海笑黄公忆昔余顽少小时先生教诵荆公诗只今耆旧无新语赖有庐山病可师  

再次韵题于生画豹二首  

耽酒丰城客子醉画山崦人家他日营丘伯仲高名逺出长沙  

彭蠡何限秋鴈此君胷次为家醉里举羣飞出着行排立平沙  

春日登眺游寳胜诸寺且观名画  

防法俨神龙诸天拥梵宫楼台春日丽海岳画图雄浦树重重緑园花灼灼红微风吹细雨只在夕阳中  

次可师韵  

五湖出画师手一叶浮渔父家风里芙蓉野色雨中鸿鴈汀沙  

白鹭洲  

金陵与庐陵俱出白鹭洲相望万里江中同二水流  

双庙  

开元天寳间衮衮见诸公不闻张与许名在台省中  

跋韩子苍代葛亚卿诗  

夏木隂隂欲放船黄鹂啼了落花天十诗尽説人间事付与风流葛稚川  

访邹道卿故居  

履霜颇强徤晨兴恣所适两儿休篮舆呼客同防屐危桥出隘巷慿髙聊物色蒿然但林莽芜废长荆棘井灶那复移江山依旧碧要知千载下懐贤求所歴  

句  

平生功名心夜牕短灯檠  

离鸾只説闺中事防犊那知母子情【咏慈母溪】  

## 两宋名贤小集卷一百十五  

宋　陈　思　编  

元　陈世隆　补  

玉涧小集  

李彭字商老南康军建昌人公择从孙有日渉园集梦访友生  

少年结客长安城妄喜纵酒同章程支离老去一茅屋枕书卧闻长短更友生相望止百里寒夜寥閴无微声梦中乗兴輙见戴剡溪聊尔扁舟行觉来蘧蘧一榻上不用僮仆争驩迎吹灯弄笔欲书寄前白月方亭亭  

都城元夜  

斜阳尽处荡轻烟辇路东西入管弦五夜好春随歩暖一年明月打头圆香尘掠粉翻罗带宻炬笼绡鬬玉钿人影渐稀花露冷蹋歌吹度晓云邉  

翻经台  

五千余卷在高台内史翻时蜡屐来梦断池塘人不见年年春草緑成堆  

阻风雨封家市  

徃时李成冩骤雨万里古意毫端聚行人深藏鸟不度便觉非复鵞溪素龙眠老阮作阳闗北风低草云埋山行人客子两愁絶未信葡萄能解顔两郎了了解人意似是画我封家市戏作新诗排昼睡忽有野雁鸣烟际  

题吕少冯聴雨堂  

碧涧寒侵屋幽云夜度墙贪看山入座惯聴雨鸣廊苦乏隂铿句聊登孺子牀非君无汲引寄傲学潜郎  

望西山懐驹父  

去嵗湖湘赋凛秋闻君江国大刀头百年防靣知几遇十事欲言还九休照眼遥岑落懐袖过眉拄杖立汀洲莫言青山淡吾虑谁料却能生许愁  

唐明皇夜游图  

开元御极垂衣裳登三咸五陵羲皇白环重译银瓮出卜夜遨游离未央香车鬬风秦与虢罗帕覆鞍真乗黄赭袍错落缀北斗歩辇优游含镂钖宁王玉笛上霄汉御路花光争月光汝阳羯鼓绢防稳打彻参旗低建章太真霑醉玉欹侧力士传呼声茫翠钗挂冠红粉妆金貂贳酒白靣郎君臣玩狎乐莫比清禁喜闻宫漏长若令姚宋坐庙堂防中諌防神扬扬万里桥邉行幸处后世龟鉴懐苞桑  

阎立本醉客图  

酒有何好工作病颇怪此人喜中圣藏身麴蘖胜嵓幽寄愁天上呼不醒春风吹开玉东西月堕参横斟酌之吐茵脱防有妙理朱成碧浑忘归右相丹青果驰誉幻药调成疑笑语便觉微绡古意生似闻醉眠卿可去半生忧患复萧条瓮中肥遁何须邀一樽桑落对公等尽解平生藜苋嘲  

题驹父家江干秋老图  

江风飕飗江水寒芦洲雁下生微澜渔翁夫妇不能语津吏醉倒船着滩其旁病夫坐箕踞持竿万事那复顾悬知宁断娇儿乳不及防鸿及飞鹭  

魏錬师四松画轴  

四松在涧壑嵗晚乃更竒萧然如黄绮傲岸不可追谁将谈天口掉舌聊见移由来拂东绢冩此霜雪姿便有松上雨催我牕间诗翻思斸青采药堪扶衰当年丹青手开辟造化随既有圮下约子行何后期  

徐叔明校书篆笔竒古复作丹青为予作汉江暮霭扇材极妙力求鄙句作此以赠  

曩时徐骑省篆古逼秦相后来得仍孙毫端溟渤壮能回顿挫姿丹青生意匠余酣写便靣万里烟莾苍何许捕鱼郎落日荡双桨无劳剪吴松安用买叠嶂真欲老是间尘境孰非妄怜君俱入妙简逺复清旷定为造物嗔覔句聊分谤  

题访戴图  

闲庭秋草积满砌苍苔深忽向氷纨上聊窥访戴心雪月俱皎皎风林互森森纵观停舻处犹闻击汰音终年剡溪曲何尝返山隂徒言兴已尽真妄谁能寻浮生图画耳慷慨为长吟  

## 两宋名贤小集卷一百十六  

宋　陈　思　编  

元　陈世隆　补  

西渡诗集上  

洪炎字玉父豫章人徽宗朝官中书舎人与兄朋父刍驹父弟羽鸿父俱以诗文名时称四洪  

己酉嵗十一月二十六日避至龙潭院十二月十五日作  

径转桥横水林深寺据山钟鱼告閴寂松竹媚孱顔避地欣有托依僧成暂闲东归路不隔片片陇云还突兀山椒寺披榛二百年刹从吾祖卜席是里僧传溪送无尽水林供不断烟囊中有余粒假息且安眠潭黒蛟龙宅山青虎豹林隠忧何日了淹泊见冬深薄雪恨还积梅踈冷不禁平生一樽酒衰疾废孤斟杀气纒中土妖征出泰阶架桥凌禹穴投防暗秦淮匪兕歌何苦非熊亦乖申胥虽有泪无地寄予懐宵旰忧虽切咨谋防靡长筑坛推骑刼假节得糜芳已矣重江险哀哉古豫章蓬茅今在否矫首恨难忘  

次韵郑公实见赠二诗  

郑侯风防似虞薫醉饱初疑对苾芬一日君尝南浦水六年我踏寳峰云诗情赋物已闻命山色溪光倘见分羣盗何曽念王粲相逢聊喜见斯文  

百濯生香真寳薫中泠取水挹清芬素娥影落秋宵月白鹤翎翻春昼云俗客来依禅客住林花自与雨花分扶倾不假迂儒力敢倚笔端能缀文  

寳峰读驹父壁间诗次其韵  

兎迒通一线笋舆度千寻隔林见潭影迎客有铃音梵呗出广殿飞舞来珍禽履此胜絶境一清尘虑心仲氏趣逺造诣非尺寻谁云干戈际获覩金玉音七日南山雾一鸣幽谷禽依然拂尘壁愁絶见余心  

次韵公实感寓  

求田问舎转头空十口无家寄栗蓬失得自怜婴世网是非都欲问天公绵绵不解溪邉雨淅淅无情松下风頼有诗人排闷作且吟佳句任穷通  

次韵公实雷雨  

惊雷势欲防三山急雨声如倒百川但作竒寒侵客梦若为一震静烽烟田园荆楚漫流水河洛干戈今几年拟叩九闗牋帝所人非大手笔非椽  

次韵公实喜晴二首  

冻雨连三日春膏过一犁寺桥杯渡水村径橇行泥燠若生晹谷寒収岂石犀欲穷洪范理夕室有青藜持璧还投鹊镕金恨作犂行吟乗晓日扶杖入春泥学懐文豹终慙秃角犀徒歌无好语野饭只羮藜  

冯太冲置酒即事用公实韵  

故人同客寓萧寺近清明春亊一尊酒夜阑三尺檠风流孔北海文字汉西京苦劝加餐饭年来太瘦生  

山中闻杜防  

山中二月闻杜防百草争芳已消歇緑隂初不待薫风啼鸟区区自流血北移灯已三更南山高林时一声言归汝亦无归处何用多言伤我情  

寳峰笋用公实韵  

绕寺千株笋高低逐涧丘参差舒凤尾突兀长猫头入鼎资甘脆残林且罢休防须堪小艇裁作海乗浮公实示间字韵诗怅然有感次韵奉和三首  

晴晖生燠雨生寒朱夏阳春季孟间断雁哀猿金马客落花流水石门山早知蚁穴成何事欲棹渔舟去不还昭氏有琴无作止亏成都任一机闗  

辍哭人歌行路难畏人无地出人间欣逢北海孙賔石犹是江南庾子山野草离离随意緑羣鳬泛泛倦飞还一川烟草村萝外何处梯云叩九闗  

此处非燕南赵北我琴无濮上桑间劳生聊作梦中梦苦语莫酬山复山触石白云数峰起照人明月一钩还徳星已为荀陈聚紫气休浮函谷闗【汉末童謡燕南垂赵北际中央不合大如砺惟有此间可避世】  

载酒邀公实同过西园食枇杷与公实同赋即次其韵  

有美枇杷子三珍共一时朱樱梁苑早卢橘蜀都迟载酒宁辞病窥园似好竒酬君要佳句从古未题诗  

公实再赋枇杷之什次韵二首  

连云葱蒨外佳树枇杷林味极东南美恩知雨露深山夫琢栗玉谷鸟避丸金永日羁栖意兹焉一慰心醁尊中酒枇杷云外林甘飡千颗尽软语一杯深老境宜扶杖交情得断金遗民伐荻去真处即吾心  

公实作暴雨诗次其韵  

民生惟播殖天意在农深一夜盆倾雨千家粒食心知时占聚蚁催种有鸣禽喜是田间语青青刺水鍼  

次韵即事二首  

自媿山林士来炊萧寺烟怨惊寄猿寉飞跃任鱼鸢咄咄空中字昏昏醉后眠摛文非孟子何以差狂颠寄榻逢僧夏登塲喜麦秋一风将浃日四月尚重裘去矣吁何及归欤幸少休雨晴寒自戢桂魄更添愁  

次韵野歩  

意行无逺近山径自横斜烟月生晴岭风幡接莫霞影归巢幕燕声散宿林鸦屣履相随处僧垣即是家  

游都梁山  

风吹古汳口云满都梁山执厌偪仄幽寻上孱顔清泉似石乳滴沥岩窦间乞此一瓢饮为祛千载烦山灵知我意殷然下层峦散空作急雨抉石出甘寒一酌荡齿颊三咽萦肺肝轻躯变滞骨尘鞅思灵闗来当踏云至去当御风还再拜谢神休幸汝不我悭  

四月二十三日晚同太冲表之公实野歩  

四山矗矗野田存近是人烟逺是村鸟外踈钟灵隠寺花邉流水武陵源有逢即画原非笔所见皆诗本不言看挿秧栽欲忘返杖藜徙倚到黄昏  

野歩  

散防寻溪偶缓行羁栖愁眼忽双明非烟幕幕平芜合倒影层层逺翠横鸥鹭低飞映山去江湖一诺百金轻直知己造洞天内身在人间却自惊  

石门中夏雨寒  

五年铁骑躏中原四月江南尚薄寒入月谁能移太白来朝我亦见呼韩灌坛风雨行将戢陋巷箪瓢且自寛红日再中天地正涂泥不辱汉衣冠  

次韵即事  

端居入夏愁更新不数多愁过一春蹑虚难同若士去取醉但与索郎亲朝天几日车同轨击地共唱野无人自许世才非管乐聊将心事比雷陈  

尝白酒用麋韵  

竹叶榴花久擅塲一尊云液胜椒浆人惟任逹常中圣药自消忧不作狂满泛氷甆无别色错斟瓶水有真香祗应剰醖逡巡酒始耐仙山日月长  

庚戍嵗六月四日至洪城旧庐无复尺椽怅然感懐用丙午嵗迁居诗韵  

南州一炬火我归无所归六月下惊湍一叶正复欹空城何所有城阙双阖扉遗甿四五辈眙虫鸟栖潭潭大都府灰灭余空基委重者谁子汝实凡且卑蝼蚁轻民命泥沙损国赀犬狼肆噬啮殴逐乃其宜胡为使羣吠如恶草蔓滋哀哉三万室钟此百六期故居不可识将是复疑非阶前手种花自怜托根微露草相对泣吟风作悲诗人言城门火鱼祸自靡遗我亦无泪哭且复一解頥  

病间和公实饮酒诗  

忧毎伤人人亦忧花防两眼雪防头干戈满地不可触蓑笠为家何处浮秋入鸣蝉催暑去酒如凝露与清谋冩成庾信江南赋更续相如老倦防  

戏和公实感秋对酒  

青山爱客长青眼白酒知时泛白云少日悲欢才一醉中星寒暑又平分稻粱狼籍余栖亩雀防穿窬自立勲一叶已惊秋意早映阶黄落更纷纷  

次韵公实七月一日雨感懐二首  

平生离俗得闲多素髪惊秋奈老何賔从盘飱唯白石意行供帐有青萝御风独往松三径踏月空归雪一蓑短布单衣穷至骨醉吟不作饭牛歌  

日日愁随万绪多遣愁不去若愁何文书引睡繙黄卷福地求生访緑萝酒厌银瓶聊注瓦衣辞锦袄却披蓑五更风雨作金石助我贯珠商颂歌  

韦荘蜀程记入嘉陵道上如行青萝帐中福地记武陵有緑萝福地与桃花源相接将去寳峯诵老杜更欲投何处赋五言三首  

更欲投何处乾坤老病身穷愁但有骨栖泊无津岩穴探幽薮人烟隔几秦驱车上九折回首黯伤神更欲投何处穷猿不择林低囬竹树语惨戚钟鱼心邑邑出门泪行行渡岭吟西江如此吸在处海潮音更欲投何处仙山不可窥欲寻吴许迹黙与绮园期裹饭随妻子清秋问路岐神真有汲引逸驾或容追  

奕棋絶句二首  

新秋遣闷只围棊病不衔杯亦废诗对局萧然两无语个中君子有争时  

鹭落寒江鵶防汀晴飞雹击槃声方圆动静随机见清簟踈帘眼倍明  

又  

白日惟销一局棊揽碁还诵李侯诗傍观不作千年计防有局成柯烂时  

棊局醒心过博局棋声娱耳胜琴声少年此戯殊不恶坐隠时闻夜逹明  

再赋奕棊五言八句五首  

荆璞玉为子井文楸作枰有求惟别墅不喜得宣城跕跕飞鸢渡丁丁伐木声破愁逢一咲无地着亏成祗园三日雨碧涧一枰秋试问酒中趣何如林下幽从它着虎口寻我镇神头惟悟争先法当机与手谋不作丹朱戯难禁清昼长敢言白玉局聊取紫罗嚢角道空传记乗除自有方儿童争画纸漫学老夫狂眉山非快手奕胜亦欣然变态一翻覆几微系后先陶公虑太过雪女慧堪怜张弛诚吾道斯文许尔贤凝神迷逺躅致一有全功皎皎妇姑月鸿鹄风置君愚寗子议乐哂温公谁谓商山老飘然到橘中  

越王山二首  

朝登万仞冈夕宿云霞间越王昔何时税驾宅此山山颠有石室险絶未可攀烟树相映帯尚想颷轮还文吴二仙子腾趠跨两班俯仰五百秋下视悲人寰王室久荡析世路方孔艰我寻真人居荷锄支蓬菅林泉依福地樵汲闯灵闗庶以逺兵革返兹后死顔  

越王名兹山无复车马迹絶顶有佳处轩然大盘石灵洞閟其中神池荡其侧云气朝夕生合散一瞬息吾闻王子搜隠遯辞越国玉舆去不返丹丘鏁荆棘二仙去季世故老犹记识遗踪落人间不稽传寳墨我睎伯夷清愿作老役脱身埃外捄暍望三益  

岭云  

吾居半山上绕屋犹峻岭举头即见之坐卧作墙屏忽复不可求澒洞云万顷初疑岸谷变身不践人境俄顷如故常突兀在屋顶隠见须防间变态莫记省烟霞成痼疾终日常炯炯早阅金丹诀未辨卜灶井世乱一丘壑斯志或可逞鸣猿落空岩翥寉飏晴影石泉漱芳润草木皆秀整洞天有归路来往心已领  

从寳峰长老惟足求猫头笋  

不识猫头笋还思马祖山庭兰生旧茁绷锦换新斑蕴玉争懐寳登盘想饫餐分甘须劖劚逺助一瓢箪  

食榧子  

若【一作石】榴资彭粮榧实伐彭兵三彭穴身中各以尸自名伺隙残所托睢盱为已荣仙山无凡木榧林髙且清八月实累累斗量亦嚢盛盈盘得恣食不与汝粮并嗟汝小黠尔安所逃汝生蚤读黄老书五牙潄琅英虽微玉山果知汝乆已行丧乱食不足长饥病所婴蟠桃未能致橡栗庶可营作诗颂子榧期子以主盟  

十月十五日山中下视云气自山间岀已而弥漫咫尺不辨岩谷戯成五言一首  

一嵗下元日千山小雪天云层生逺壑雨割平川放牧虚横吹樵苏乐静眠遥知载酒客无路到斋前  

十月十六日  

云气依然合山蹊旧不通虀塩犹可问牢酪顿能空细槛泉声外踈篱犬吠中无人披宿雾采药过厐公  

南城邓氏亭  

小麦青青伤一曲江南千里伤春目旴母江头唤渡人遥指麻源第三谷裹盐包饭各怱怱回首烟霞楼观中诗成更着羊何和犹是前身内史公  

## 两宋名贤小集卷一百十七  

宋　陈　思　编  

元　陈世隆　补  

西渡诗集下  

游麻姑山仙都观  

浥露出南郭遵涂盼西岭幽寻不惮逺陟巘造殊境悬瀑防天路髙斋跨参井麻姑固神人上下凌倒景逸驾不容迫遗踪博尘影仙坛独岿然藓蚀此山顶古屋鸣鸺鹠污池育蛙黾葛顔有异闻源委渺难省空余丰碑字欻若猊骥骋永言赏心遇所乐尘务屏濯缨欲自孔斵鼻还思郢安得斯人徒置论挈裘领圣真岂逺而炯炯金在鑛九渊孕眀月七返闷神鼎至道如可求汲深修绠  

静思院上元日二首  

麻姑山换越王山忆昨下元今上元老去休惊长客寓春来不拟问田园畏途豺虎中原近挟日风云四海昏梦绕潇湘无落处凭谁楚些与招魂  

欲趋严跸万重山且酌清尊庆改元穑事何时销剑防贤书不用到丘园伤心华屋灯如昼触眼荒涂犬吠昏今日江东须管仲可怜穷尚游魂  

云溪院  

水竹依山住烟霞并舎分愁添中夜雨冷浸一溪云满目千戈地闗心鸟兽羣归涂如可问猛犬莫狺狺  

二月十二日偶成  

金谿东行二十里髙即登山下临水乱山中断水横流水际招提对山起丹青像设半泥涂野僧一饭无钟鱼散防闲寻笋蕨芽宻林时逢桃李花  

信州逢寒食  

客行寒食路春晚上饶城野寺鸟鸟乐山蹊荆棘生人随乗鴈集地隔一牛鸣俛首征途内官曹何日清  

题盛彦光丘壑轩  

盛子卜居南涧濵开轩自比葛天民一丘一有能事三浴三薫无俗尘闲逐逸人同执射偶逢渔父亦垂纶此轩成毁吾何预画着岩间恐未真  

代简呈信州李使君  

万斛谁能破客愁一尊风味乏醇酘中丞自许怜渔父鬲上无端住督邮必使索郎频有頋也知欢伯解消忧苏州刺史诗盈卷还忆山僧冷病否  

晓发鹅湖  

万松参岭路千亩劝春耕不复红鹅下空余碧涧横佛扄穿缥缈仙驭鏁峥嵘道释分殊境篮舆许我行  

古田县  

勾吴于越通舟车南走瓯越城百余凿山架桥穷奥区班春不行犹一墟此邦自与桃源竝不能深藏即人境五百年间阅战争淳朴散尽狙诈生  

次韵和古田县丞一方景南见恵诗  

踈慵我似海鸥闲文采君如雾豹斑不省流离思乐土深知鄊往愧高山低飞乳燕声相接小叩华鲸梦亦还共看围碁欲终日忘年初在立谈间  

游石鼓山涌泉院  

昔闻石鼓鸣今作石鼓游击拊久已息甲兵殊未休精庐庄严海百室云雾浮维时当长夏萧如凉秋高崖不见日老木枝相樛灵泉发嵌窦下注千仞沟向来经行人颇以名字留俯仰百年内磨镌遍岩幽石桥可坐卧清絶无等俦众山合沓来响合相献酬虽逢防心欣未弭当世忧不知稽山上复有胜处否六飞尚东廵狐兎穴中州戈鋋塞河洛冠盖集闽瓯堕此吠雪国烈火烂不收炎飚方焚轮赫曦欲停辀微生类焦谷兹焉得依投一乗凌风翰濯缨天汉流  

初食生荔枝  

六月寓闽山初逢荔子丹皱红分颗颗凝日作团团品目诚无限珍甘拟亦难不劳走马使安坐得加餐独擅东南美谁如十八娘咲颦俱有味朱粉不迷香璀璨珠生掌清泠露入囊风流须第一饤座毎难忘  

秋日登万嵗山平逺台次糜韵  

山川信美自愁多岭海途穷可若何倦客难寻越絶记畸人但唱郢中歌天香不入伊蒲塞佛水犹开优鉢罗还是浮云韬白日凤凰台上一经过  

戏次韵和了信上座  

天工下观戯鱼龙分披敦物隳岱宗尘沙欲枯防向眼酒醴难浇磊块胸防稽之南曰闽海东行万里因雄风二儿得邑古长乐意拟分治三山中门张罗雀即吾室吊影不识求羊踪担簦挟卷者谁氏捉笔言诗有此公纷纷道旁皆杏李辛苦交攻无复理入林初闻薝卜香知味自觉醍醐美今时社稷见老人它日阳休望吾子我观蓬莱才一水桐柏罗浮相对起赤乌衔符得寳书青鸟拂檐来报喜君能无事如懒残吾儿倘不慙张底  

次韵许子大李丞相宅牡丹芍药诗  

山丹丽质冠年华复有余容殿百花看取三春如转影折来一咲是生涯绮罗不妒倾城色蜂蝶难窥上相家京国十年昏病眼可怜风雨落朝霞  

闻师川諌议至漳州作建除字诗十二韵迓之  

建武下诏书海峤识明主除吏得阳城所喜逸民举满腹懐经纶笔间含露雨平生相期心中兴尔乎取定交自畴昔契濶及再暑执热子南来五月憩漳浦破啼谋一笑预置风月俎危言倘可陈正学当尽吐成亏在须臾得失宜熟数收功谢王魏取道迹傅吕开兹众正路慰彼苍生苦闭闗拒他盗拂席招巢许  

题团圞图  

一老灭尘虑七儿同静縁境超法界观身作地行仙男女非殊相丹青亦浪传襄阳聚首话犹是在家禅  

社日宇文徳和送酒次麋韵  

羁游苦少泽藏山老境难希药驻顔日日寻春穿窈窕行行止渇漱潺湲忽逢欢伯来倾盖无数愁城尽斩闗多谢天公爱狂客九衢忙里独偷闲  

次韵许子大王丰父圆明送春之什  

鶗鴂能愁物外人芳菲聊借梦中身要知琼刃非凡骨信有金庭不尽春伯雅相将浮鸭緑素娥应共踏蟾银休惊丽句同仙授王许从来侍帝宸  

福州程使君止戈堂二首  

瓯山闽海两高深幕府同开阅古今堂号止戈贤守意郡名长乐圣君心行看卖剑为农器即有飞鸮集泮林比日东南是洙泗喜闻颂发清音  

跳梁山谷有顽民电扫风除一聚尘排闼江山千里眼满庭桃李四时春定知当宁思龚遂正恐攀舆借防恂谁是诸侯老賔客酣歌应许杜陵人  

坐上呈师川有懐驹父  

上坡諌议立清班入奉威顔咫尺天仲氏三山乆憔悴徴君五岭亦迍邅欣逢白寉归华表更想黄熊出羽渊客舍一尊双泪落相陪里社复何年  

师川见和再用元韵  

河洛中秋已凛然瓯闽八月尚炎天方懐许国忠言切不计归途道里邅子产未能忘季札太阿应必待龙渊树人树木有明筭谁谓百年同十年  

铅山县石井院  

两年再踏铅山路今日初尝石井泉碧玉岩邉瀹汤饼全胜五鼎击肥鲜  

初入浙中  

松竹笼官道牛羊食野田防山低送客荡水逺含天乍聴吴儿语初逢伧父船平生足未歴聊以慰华颠我生豫章汭游宦在京华百粤非吾土三吴亦尔家客星严濑钓西子越溪纱一洗眵昏眼如乗上汉槎山村柿栗熟客舎稻粱秋池足能言鸭蹊多喘月牛如闻息战鬬剰欲起歌谣鼓楫临江誓谁为祖豫州  

立秋日上饶郡偶成二首  

承明非厌直衰疾自投闲江汉蒸炊内盘防防哈间层氷万里梦谒帝九重闗借抟风翼追逰物外山平生逃暑饮病着不濡唇熨齿甘冷流匙香粒匀加餐虽意决对案已眉颦却叹廉颇老犹为善饭人盛彦光次韵见和复用前韵因以自叹  

星织乌同织鹤闲鸥亦闲问君离俗乆何事落人间末伏秋无雨残歊昼掩闗寒泉聊洗耳清冷似吾山凉飚将透齿烈火谢燋唇壁织梭梭应檐珠颗颗匀隠忧成独乐浅笑换深颦更上藐姑射问涂氷雪人  

梦中作四言用前韵  

事有怕爱语分忙闲左右前后外内中间青云干吕紫气浮闗五星东井微臣北山  

鶂鶂珍腿猩猩美唇醴齐调适勺药和匀老商嬉笑西施解颦倦黾若士翳桑饿人  

再次四言韵  

执虎入圏絷在闲志六合外身十亩间组系单于泥封函闗乐我丛桂淮南小山  

鲁兄卫弟虞齿虢唇倚伏相因否泰惟匀履兹艰虞慎厥笑颦水清见石天定胜人  

再次四言韵  

入圣有域存诚以闲徳不徳上材不村间堂上不粪门设常闗鄙哉丘垤覆篑为山  

编贝皓齿含朱绛唇甄陶圆熟琢削细匀不笑不言倚席以颦商略有此为若而人  

秋分日偶成  

洪崖山下一臞儒碧玉岩邉抱病夫永日翛然无复事人欺憔悴鬼揶揄  

曽仲共和予春日登滕阁诗盖旧诗也复次韵  

西江东畔见江楼江月江楼万斛愁试问海潮应念我为将双泪到南州  

防梅  

见江楼下防梅花香扑金尊醉落霞独倚东风如梦觉一枝春色别人家  

人日  

开嵗逢人日吾衰不梦周家书生逺恨客舎起离忧朔雪惊南眼江梅哭陇头谁能结防胜一为散春愁  

钟乳  

钟乳宜为粉扶衰老所便缄藏鹅管细治錬玉椎坚石髓诚难值云腴恐浪传刀圭聊已疾未敢议真仙叶少蕴出示郑先觉阅骏图为作长歌  

丹青得名曹将军画马已来无复人诸生韩干受其法絶足亦传沙苑真儒林望郎李公麟曹韩复生能与邻心胸可纳天西极纨素频空兾北羣郑生晚识李侯比自许笔端轻万里山川初出大宛城翰墨犹沾渥洼水汗血歕沙指頋间雾鬛风鬉卷中起戱写十马皆龙材前有飞黄后山子叶公好尚有祖风不爱真龙爱画龙千金不惜市骏骨睥睨神物秋毫中英雄尝闻妾换马意气欲将诗换画诗工画玅两崛竒谷量马观未论价公诗自是生骅骝恨公不身亲李侯向来曹韩空白头  

和曽仲共大风折木歌  

疾风岌嶪土囊口阳崖中裂隂崖吼南山乔木大百围顷刻剪伐如断臼修枝偃蹇掷龙蛇直干崩山塞岩岫干云蔽日埽地空掣电奔霆翻覆手山灵掩泣惋惜深匠石含悲涕洟乆折臂而公黥而王精金当镕玉当剖防木刳为浮海航路指银河上牛斗委余犹得宫殿材细亦防梁栋取万斛之舟可勿论大厦帡幪此焉有狂飚卷空欲奚为夀金石长不朽天生大才将有用乖逢相因孰先后嗟尔干风与枯栁摧扤为薪尚谁咎楚州阻水涨懐汪信民吕居仁二十四言  

大江北理长淮西逝厥隩射阳城邑岳峙凿渠而漕首淮江尾舳舻防峨连樯千里青雀翩翩彩虹嶷嶷梁局舟蹐限兹黄水昔我至正得二国士箪瓢相乐汪吕氏子于今几年乖隔生死梗泛萍飘乃复于此菱花净土鹭羽徐起如欲我留盼睐以喜俯仰山川感念成毁一瞬千古寓非予耻  

奉送驹父师川二郎中赴召四首  

火中暑退庚伏在娄赫炽方炎金石在流之二大夫服丝紑紑文昌台郎祗命是忧中江有舳中涂有辀风樯雨毂长夏为秋白云在天崒如岩丘倐忽西东不我告谋翩翩者鹄俯瞩鱼游将逝复止矫影河洲嗟予去国三葛于休止车生耳永谢鸣驺挥袂江干长啸林幽  

迁居  

从宦三十载故山凡几归昔归尚有屋再归已倾欹今归但乔木竹落荆薪扉上为乌鸟都下为犬鸡栖相从东北隅三亩以为基积块与运甓实洼而培卑成兹道傍舎空我槖中赀堂室取即安户牖适所冝嘉树三四株当发华滋馨香入懐防似与迁徙期我今六十老岂不知前非咨谋愚见舍就列筋力微窃食奉祠禄永负伐檀诗松楸幸在望邻曲不见遗葛巾随里社庶以保期頥  

次韵公实与用中夜话  

贤哉郑圃客去为五浆惊解榻栖云表开纳水声忽逢京国旧相对夜灯明叹息胡证老犹思摘鉄檠  

玉女峯  

玉女何时见兹峰独抱羣古容余佛坐虚室但罏薫林隠投壶电山藏出岫云自惭非屈宋欲赋不成文  

## 两宋名贤小集卷一百十八  

宋　陈　思　编  

元　陈世隆　补  

朴斋小集  

张方平字安道宋城人举茂才异等为校书郎英宗朝累迁礼部尚书出知郓州神宗即位拜参知政事致仕薨赠司空諡文定有乐全先生集  

送杨君西安  

君过严陵濑扁舟入婺溪滩长秋日短山逺乱云齐未探骊龙颔聊羁骏马蹄胥江涛正恶鸿雁此东西  

玉泉观赠高道士  

古屋气象冷苍崖烟翠中龙归半天雨虎啸一岩风露后芝房紫霜余柏实红终期把藜杖来伴白云翁  

寄汾阳郭先生  

君家白云外岩溜响嘈嘈絶壑风烟淡孤峰氷雪髙自能无世累谁见有生劳指我蓬壶路琼宫隔海涛  

都下别友人  

海内故人少市楼新酒醇与君聊一醉分袂此残春北道邢台路东洲泗水濵相期复何处京洛旧风尘  

寄郭诚思华下茅斋  

舎在世尘外松扉夜不闗心同秋水静身共野云闲自得逾三乐谁堪话九还他年玉泉约何以救衰顔  

初春游太尉宅东池  

蓬防灵仙宅星河帝女家波光泛金翠楼影动云霞清浅游鱼过参差垂栁斜移舟更寻胜逺见小桃花  

暮秋登彭祖楼  

危楼古城角山色绕苍苍寒日下何速清风来甚长烟尘思战国云水似江乡重九登髙近瑎前菊已香  

秦州后园春防赠部署刘几阁使  

栁暗三眠困花繁二月香【秦州后园有二月花开最早繁艶甚盛絶有清香】情懐当酒尽兴味为春长叠鼓渔阳节清讴北里妆阶前乐无误席上有周郎  

江楼迟客  

静外游神迥望中尘物稀天连逺水尽鸟背夕阳飞木叶初揺落乡懐动式微兴阑不忍去迟子一舠归  

夜意  

羣动已沉响蛩吟时一声露寒仙掌重月午庾楼清感慨闻鸡舞悲凉倚情几多尘役者夙驾待钟行  

送吴春乡赴都  

法座临轩防俊髦同君陛见预旌招疲驽十驾始千里孤鹤一飞先九霄兰棹秋风行逦迤觚棱旭日势岧嶤石渠为谢诸儒彦行迈同趋便殿朝  

蝶  

迟景融融暖气浮中园曲宻小庭幽春风故引颠狂甚芳树相容烂漫逰不惯风流输楚女嬾将身世问庄周有时见多情处毎遇王孙尽日留  

青阳峡  

竒峰叠巘无重数横涧飞泉防一溪老树藤萝从古长寒空云霭与天迷幽中应有神仙住深处惟闻猿鸟啼野性旧多山水癖恨无心赏此相携  

谒观妙宗师值昼寝  

一枕清风静馆深满庭松桧鬰交隂此时内景人难见月在泥丸日在心  

送沈生昆弟随侍之博白  

炎方景象异中原海气昏昏杂瘴烟今日蛮荒成雅俗薫风南播自妫弦  

不须南浦懐消黯好过西山访隠沦比到岭时应近臈相思可寄一枝春  

东连海道彻扶桑北望神斗柄傍两处音尘杳难接征鸿嵗只到衡阳  

夕阳踈苇暮江湄秋色萧萧动客思自侍君领州去岂同骚客滞邉时  

## 两宋名贤小集卷一百十九  

宋　陈　思　编  

元　陈世隆　补  

张章集  

张纲字彦正润州丹阳人入太学屡试获首选政和二年赐上舍及第特除太学正歴徽猷阁待制引年致仕防秦桧柄国纲卧家二十年桧死起为吏部侍郎兼侍读后以资政殿学士知婺州寻致仕筑亭池上扁曰归喜自号华阳老人日与亲旧游息其间高宗幸建康召见行在孝宗登极召陪祀以老辞乾道二年卒年八十四纲歴事四朝正直自持多所建白华阳集四十卷其子坚所编章奏居多诗仅二百余首  

赴喜雪御筵归作  

喜雪排筵晓漏催玉人传诏下天来香随日转蓬莱近花带春囘锦绣开一线新隂留鼓吹三登和气入尊罍叨霑惠泽思归美授简梁园愧乏才  

次韵仲弼重九  

黄花白酒两相逢把酒簪花对晚风千里故园云水外三年归路梦魂中自怜晼晚伤秋色谁解踈狂发醉红寄语髯周颇知否此时情绪与君同  

感叹子苍有诗见赠次韵奉呈  

随縁到处是吾庐风雨飘飖敢定居异县逢君如隔世七年怪我苦无书平生出处皆陈迹大半交游已故墟愁絶不知尊酒尽醉归儿女笑牵裾  

寄曽公衮用子苍韵  

衰艸连云万木风天高灭没见孤鸿夕阳人防酒旗下逺浦船归渔笛中兀兀松窗翻蠧简垂垂蓬鬓飒霜丛自怜世味谙来惯已觉忘辛似蓼虫  

乱后入城  

未复钱塘郡先收鐡瓮城妖星随月落杀气逐参横已筑鲸鲵观重新鼓角声大江应好在流恨几时平赋随寛诏免恩浃大江浮人少余新市城荒剰古丘疮痍谁共理宵旰独深忧莫上西楼望黄云满眼愁  

南洞即事  

紫绶金章八十三衰残不称旧官衔烦君冩作归田老野服翛然坐碧岩  

次韵国衡  

古寺慿崇冈苍烟防乔木欹斜屋鳞比缭绕墙带束何人辟层轩延客寄遐瞩醉赏菊坡下客意岂在菊念昔居此地名世尽儒服师旷贤多智苍史圣重目台成竟谁游事去不容局梁王高帝孙名字亦不辱当时盛歌舞肯使后人逐陈迹今故存新池为谁緑感叹世上事翻覆如转烛请君听钟鱼尚想吹紫玉  

次韵仲弼  

千里长懐北固楼客居顔巷不堪忧青荧坐防孤灯夜揺落初惊一叶秋已厌清谈挥麈尾谁能细字冩蝇头莼鲈固是吾家事好约西风买钓舟  

次韵李传道感事  

卧病何人为扫门堕霜黄叶任缤纷旋沽浊酒难禁醉厌数孤砧逺更闻冉冉生涯飘似梦悠悠心绪乱如云几时得遂江湖去野性终随鸥鹭羣  

送春  

满眼莺花自在春送春情绪怯愁新鼓琴不用戴安道行酒却须温太真晚嵗深交能有几相逢烂醉莫辞贫新条更有明年在重与东风作主人  

归乡  

穷巷归来已白头结茅何必榜休休好山当户碧云晚明月满溪寒苇秋诗社縦添新句法醉乡难觅旧交游平生幸自无机械一棹夷犹去狎鸥  

用前韵  

愁来莫遣上眉头着酒驱除醉即休未省一官堪送老已惊双鬓不禁秋收心香火供清梦洗眼云溪结胜游唤取短篷乗晚兴坐防烟浪没轻鸥  

庚午三月十日游茅山  

雨余沙径浄无泥策杖何妨过竹谿迎客野花随处发劝沽幽鸟向人啼峰峦路转攀萝倦楼观烟深望眼迷疑是武陵仙地隔坐来遐想旧桃蹊  

老夫辞荣里居行年八十酒间漫成拙句述意而已不以示外也  

莫笑尊前白髪翁曽骑竹马戏元丰年弥八十痴顽在身荷三朝宠眷隆緑野敢将前哲比香山幸有老人同兴来尚欲寻幽去收拾残春杖屦中  

次韵王子飞跋石曼卿洛中题壁  

酒狂翫世芙蓉仙胸中落落太古全浮云富贵不着眼肯复腾上夸鸢肩应怪元龙负豪气献书天子言十事骑驴一去不可追风月凄凉壁间字  

夀烛【代人上郑相生日】  

凝香红蜡大如椽华堂两两排金莲漏涩铜壶寒夜永光揺翠幄争春妍兰膏芳苡何足道帘卷香风碧烟袅霜娥勿用拂麟须合就仙丹防难老我公身依日月光不假仙丹亦夀康煌煌神烛照天下光焰何止万丈长世间爝火知无助想像丹辉争欲赋可怜贱士老不才短檠见跋无佳句  

次韵酬彦逹  

浮荣过眼风脱叶鸳行无复清梦接柴门昼闭雀可罗寒日晖晖弄踈樾已种芳兰滋九畹更遣胎仙舞三叠李侯壮志亦可人举目万里欲横絶醉眼时防石棱紫吟鬓半作霜棘折方今圣主躬俭勤奏赋不须夸羽猎中兴盛事要磨厓老于文字谁逾结愿君勉力上扶揺渺渺云海出飞楫莫随铩翮卧穷巷漫学啼螀吊寒月  

次韵彦逹对雪有感  

朔风卷地寒云繁忽惊空花堕檐间逺山歴乱眼中失飞鸟灭没天际还缅想端门万官贺云陛俨列鸣佩环丰年献瑞天一笑声动四海俱欢顔李侯人物妙天下何独卧穷看屋山胸次氷壶自深莹管中雾豹难窥班异时富贵恐不免讵忍空歌梁甫艰君防鸿鹄有高志一举九万谁能攀  

对月  

蓬鬓秋风老柴门辙迹踈谁同今夜月望絶故人书止酒愁元亮何心赋子虚得诗还喜诵习气未全除  

夜雨  

夜雨妨清梦踈檐滴细声幽懐无客语偶坐有琴横水濶柴荆迥风高雁鹜惊感时思报主材薄愧平生  

日暮  

地偏车马静门闭水云深野艇收晴网邨舂续暮砧危肠逢酒怯病骨畏寒侵又见鸦归尽谁歌【一作】梁甫吟  

月夜  

渔火前邨近秋砧静夜多山烟归宿鸟水月动明波烛短催诗急樽空若客何抱愁眠不稳林影半牀过  

次韵彦逹折梅  

信歩寻梅约欣逢亚雪枝春藏红蕚小寒啬暗香迟画角传新曲妆台敛翠眉广平心不动唯许笔端知  

嵗暮  

忽忽嵗云暮霏霏山雨频鸟啼茅舍静梅映竹篱新陋巷无深辙清酤有善邻中原消息断聊与醉乡亲  

次韵洪总领题花信亭得江楼  

谁为传花信新亭破睡风春囘芳意早客到赏心同酒盏揺江緑诗笺照座红无由接欢宴危坐正书空  

次韵苏晋翁见寄  

不见梁王旧吹台年来愁眼向谁开求贤廊庙无虚日报国涓尘自乏才直指漫能迎櫑具永懐寕敢咏金罍相防鬓髪霜千丈自视文章水一杯晚嵗可怜神气索故人犹寄好诗来追还正始真堪喜突过黄初岂易陪婉娈也知能度曲葡萄应已酿新醅何时东阁容惊坐一日那辞一百回  

戏题所见  

破睡轻风透碧纱寳聊挿任欹斜欲寻女伴嬉逰去试问秋千有几家  

次韵李道士观南山  

柴门无事昼慵开杖屦谁曽得得来隔岸野花随处发防巢幽鸟傍林囘  

从丁世叔觅花栽  

老去看花能几囘旋移花树着行栽君家封植满烟雾分我一枝春色来  

## 两宋名贤小集卷一百二十  

宋　陈　思　编  

元　陈世隆　补  

庆湖集卷上  

贺铸字方回卫州人喜谈当世事可否不少假借人以为近侠博学强记工语言深婉丽密如次组绣尤长于度曲掇拾人所弃遗少加櫽括皆为新奇尝言吾笔端驱使李商隠温庭筠常奔命不暇诸公贵人多客致之苟所不欲见终不贬也初娶宗女籍右选监太原工作是时江淮间有米芾以魁岸奇谲知名二人每相遇瞠目抵掌论辨锋起终日不能屈谈者传为口实元祐中换通直郎通判泗州又倅太平州竟以尚气使酒不得美官悒悒不得志食祠禄退居吴下稍务引逺世故亦无复轩如平日家蔵书万余卷手自校雠所为词章住往传播人口黄庭坚自黔中还得其江南梅子之句以为似谢元晖自裒歌词名东山乐府尝自言知章之后且推本其初出王子庆忌以庆为姓居越所谓镜湖者本庆湖也避汉安帝父清河王讳改为贺氏庆湖亦转为镜故铸自号庆湖遗老有集二十卷  

丛台歌  

按邯郸县谱丛台赵武灵王筑起地三百尺今故址犹十仞在县中东北隅元丰辛酉七月同邑令濮人杜俨仲观登杜先有此诗要余同赋  

累土三百尺流火二千年人生物数不相待摧颓故址秋风前武灵旧垅今安在秃树无阴困樵采玉箫金镜未销沈几见耕夫到城卖君不见丛台全盛时绮罗成市游春晖一从雕辇闭荒艸萧散行云无复归招魂想像风流迹【一作在】晴华露蔓犹依稀登临吊古将谁语城郭人民今是非【一作萦纡棘迳撩人衣禾黍晚来貆貉】层檐碧瓦碎平地梦作鸳鸯相伴飞【一作逐伴飞】  

彭城三咏  

元丰甲子余与彭城张仲谋父东莱寇昌朝元弼彭城陈师仲传道临城王适子立宋城王羾文举采徐方陈迹分咏之余得戏马台斩蛇泽歌风台三题即赋焉  

秦蛇已中断刘项方龙战叱咤沮风云睢盱走霆电鸿沟一画天地开楚王洗劒东归来新都形胜控淮泗笼山络谷营髙台重瞳登览何为者不知招贤知戏马上如激矢下投丸兰筋霜腕便回盘半夜悲歌骓不逝明日阴陵行路难騋牝三千归汉苑粟豆尤闻蠧县官君不见华山之阳古坰牧春风吹草年年緑  

右戏马台歌【台在郡城南】  

君不闻泗濵昔日有亭长送徒咸阳失收掌泽中置酒饮相诀吾亦从兹犇芒砀阴风萧萧导者惧前有修蛇怒横路酒酣拔劒肯留行划断蜿蜒不回顾河明月出人踵来彼媪何寃号且哀谓遭赤帝屠吾子语竟莫知安在哉真人闻此自心许茫茫四海吾其主虎变龙飞十二年馘项枭英葢狐防半夜雄铓飞上天几见长陵一抔土  

右斩蛇泽歌【泽在丰县西二十里】  

汉祖髙风百尺台千年客土生蒿莱无穷人事水东去如故地形山四来江淮犹沸鲸鲵血八十一车枉归辙白叟逢迎皆故人牢酒欢呼惜将别崤渑迢遥非我乡死生此地乌能忘酒阑鸣筑动云物青衿儿曹随抑扬尔时可无股肱力端思猛士守四方君不闻淮阴就防何慷慨解道鸟尽良弓蔵  

右歌风台词【台在沛县郭内】  

江南曲  

游倡搴杜若别浦鸳鸯落向晚鲤鱼风客樯千里泊当时桃叶是新声千载长余隔水情乌衣巷里人谁在白鹭洲边草自生  

和潘豳老汉上属目  

白云防山头清川山下流芳洲采香女薄暮漾归舟并蒂双荷叶逢迎一障羞持情不得语大妇在髙楼  

雨余晚望  

相应乳鸠鸣桑间返照平明津小舫度髙陇一牛耕林薮归心健尘埃病骨轻屈骚魂爽在未许独君清  

待晓朝谒天庆作  

望晓谒琳宫荒庭雾气浓曽陪羽林仗如待景阳钟薄宦情无几劳生梦不容樵朋与渔伴他日会相从  

拟温飞卿  

露网朱甍上风帘翠幙前宿衾熏菡萏朝镜拂漪涟津润销金笔香依扑粉绵度间双陆子拨恨十三弦鹦鹉殷勤语旃檀委曲烟鲛绡干玉筯鱼钥限金莲团扇謌桃叶乌丝代杏牋朱门长窅窅白马自翩翩难钓三珠树徒抛七宝鞭酒阑应有待梦破即无縁信鹊新秋去孤蟾后夜圆浪言墙外地的是洞中仙  

题张氏白云庄  

彭城张谋父居泗洲之东山耕田数百里中择爽垲列树松竹结茅其间牓曰白云庄甲子九月置酒招余与寇陈王李子酒酣赋余得云字  

江左陶徴士髙风昔所闻应慙五株栁难比一溪云我有乘桴约君方植杖耘悠悠竟何得晚嵗盍同羣  

子规词  

长江靡施山坡陀旅竹荒松防茑萝蚕初眠起风日暖梅弄黄时烟雨多山间有径行逶迤倦客据鞍生睡魔奈尔思归啼鸟何子规鸟不如归去好谁家西北起髙楼几为王孙怨芳草子规怜尔解归飞我独何心长不归十年迹絶苏门道梦里旧游知是非  

广张衡四愁寄李譓  

夜如何其夜未央斗星灿兮河苍凉明月入牖窥曲房候虫刺促鸣我牀离忧歘来煎人肠緑琴在荐兮拟楚奏之沅湘朱湿露兮声戾指而不扬我有所思兮在河之阳爱而不见兮衷难弥忘明珰玉案兮尔不我将缄诚结惠兮久莫汝偿永如牛女兮南北相望西风萧飒兮凌百草以殒黄兰萎芰裂兮恐被服之不芳念汝玉立兮贱组绣之文章元节日厉兮奈惨栗之冰霜胡不乘白云兮归来乎帝乡尚何所徯兮毕永嵗而彷徉  

故邺  

按邺都记汉建安十二年曹操灭袁氏始大筑邺当时京兆洛阳南阳许皆大都而邺为之长操子丕代汉复定都洛阳此后僭窃更据邺而未始残破元魏孝文帝自代南巡驻跸邺下久之以南望枉人山北接柏人县非善地遂去之河南将行挂饭于城楼上识者解之挂饭悬饭飱也岂待孙宅此乎至孝静帝果为髙欢刼迁都邺齐五主营建宫室规模壮丽逾前魏周武平齐焚撤略尽及杨坚克尉迟迥遂洿潴之筑京观于葛屦山徙郡治安阳邺犹为属邑熙宁间始废之戊午九月独游晚归马上赋  

魏武昔恢图北平谭尚孽卜邺筑新都非徒为三穴将行迁鼎志遽有分香诀落日繐帷空奠终歌舞阕旋闻瀍洛上载起苍龙阙四叶不归东苔花驰道絶食槽防终验挂饭期先决扰攘百年间累车寻覆辙山川气象变朝市繁华歇白露复青芜茫茫换时节阴风吹葛屦燐火走丘血木叶下西陵寒虫助骚屑  

对酒  

庚申三月晦滏阳赋  

白驹不可驻尺璧非所珍独挹盈樽酒悲歌送徂春歌阑酒亦尽回首迹已陈自笑十年仕尚迷沮溺津岂无濯缨水奈尔长路尘命也复何道今人犹昔人  

闲情  

紫苔生玉甃青窻隠夕曛佳人久不见翠被销檀薫长巾拂緑绮上有三年尘聊弹别燕弄寄谢阳台云  

烛蛾  

双【双一作鬼】蛾来翩翩慕此堂上烛附炎竟何功自取焚如酷感彼万动防保生在无欲不见青林蝉饮风聊自足  

送陈传道摄官双沟  

弥檝想登临闲云防日阴青蒲泗水濶古木汉祠深应醉杯中物谁闻泽畔吟禅坊养疴客轻别若为心  

游滕县时氏园池  

珍重西园主开门待子猷城隅树交荫楼下水通流鸲鹆鸣深竹蜻蜒驻小舟可能忘梦想尘土满徐州  

自郓还徐道中  

八月过新雨行云弄晚凉山川乍明晦禾黍半青黄西去真何事东还非故乡悠悠尘土里无路不亡羊  

丙寅舟次宋城作  

水馆雨边村登临奈断魂黄花开小径红粉哭髙原舟檝逢新火松楸老故园斜阳一千里依约是苏门  

苦竹村南马上  

楚泽薫风后林臯夕照间渔船沿緑岸鸟道转荒山久负杯中乐长偷马上闲悠悠白门路何日杖藜还  

题诸葛谼田家壁  

地在乌江北八十里与江南石头城相望  

晚度孔明谼林间访老农行冲落叶径坐聴隔江钟后舍灯犹织前溪水自舂无多游宦兴卜隠幸相容  

詶桂林从叔  

江到三湘尽山围八桂深龙蛇寒不蛰雾露昼多阴迢递驰梅信殷勤访竹林淮南风土美留滞亦何心  

懐寄潘孝本兼简其子言  

春色先梅岭秋深后桂林溪通五羊险云近九疑阴无雁难逢信有猿能伴吟晓春酒自美应对阿戎斟  

宿黄叶岭田家  

聚落荒山里畬田嵗不登牛衣障隙雪鼠穴见隣灯愁入鱼难瞑寒凝酒亦冰怅然歌白石持枕待晨兴  

游六合定山真如寺  

达摩初祖道塲  

只履西归逺何年此布金地寒苍桧老嵗晏白云阴烧隔溪冰断樵穿径雪深祖心无处问俗驾晚骎骎  

汤泉道中  

青石冈山下灵泉产药苗山英如有待水落可相招蝉带风移树尘随马度桥飏鞭吟旧句归路不知遥舟当【一作当和江口】利口待风累日怀寄感城中朋游  

一叶寄津口怒涛安可乘朝风【一作帆】占酒斾夜爨乞渔灯牛渚逢新月秦淮想结冰故人他日梦歌吹满金陵  

金陵怀寄歴阳王掾  

征虏亭边路望夫山下舟长江不隔梦明月秪供愁促席歌尘断闲窻醉墨留惜芳桥畔栁谁系木兰舟  

秦淮夜泊  

官【一作宫】栁动春条秦淮生暮潮楼台见新月灯火上双桥隔岸开朱箔临风弄紫箫谁怜逺游子心斾正揺揺  

辛未兴龙节日怀歴阳王掾元胥  

昨嵗东溪口扁舟欲下江伴愁灯映幔欲睡月侵窗漫寄书连纸谁同酒一缸何当见之子聊使我心降  

秋夜闻雨晨兴偶书  

故国心驰北扁舟计漫东寒生一夜雨病涉两秋风落泊篱根叶幽忧屋角虫何情悲节物聊自况衰翁  

题兰陵王碑阴  

碑载王名肃字长恭北齐文襄之子按北史直书长恭而没其名葢当时以字行而史失其详尔王有武畧善抚士每得一瓜数李必分甘饵众金墉城之战免胄先登推功第一今兰陵王曲即凯歌也为后主所忌得疾不治而卒以鸩薨碑阴刻王弟延宗一诗甚哀墓在滏阳西南十里道占其东夏潦所凑垅已半圯碑字大兼小法有古气而不著书人名文乃卢思道也庚申九月十日赋  

齐室生武贤兰陵类颇牧析飨虎士餍慰比粱肉金墉免胄战破阵何神速乐府有遗声当歌凯旋曲磐宗既不夀霸祚宜尔促十代六百年人间变陵谷荒涂接幽垅谁复禁樵牧窆石半攲摧钩锄断鼇足苍苔蚀瑑刻仰睇尘目操翰无愧辞千言不为辱人生妄区别共尽同草木何待雍门弹令君泪盈匊  

## 两宋名贤小集卷一百二十一  

宋　陈　思　编  

元　陈世隆　补  

庆湖集卷中  

冬夜寓直  

庚申十月滏阳赋  

落月半侵屋蛩声寒到牀羇人不堪此梦后夜仍长结衣出庭户河汉正苍凉浮阴暝四野来雁不知行陈物悲暮节畏途怀故乡十年泥滓贱驰驱厌路傍岂不志事功鬓毛揽朝霜素尚竟谁许行歌追楚狂  

冠氏送武钦之安阳  

黄金络征辔之子待明发樽酒少迟留禅林见凉月歌鬟结蛾黛怨此佳期濶去去栁堤风青蝉催白髪  

寄杜邯郸  

余寓居魏之冠氏杜仲观以诗相招属大河北徙莫知其津竟不果赴但赋此答之  

穷巷厌多雨颓垣藜藿生蜩螗饱风露晏景一何清坐指嵗芳歇羁人心骨惊所怀不可见东州闻政声三年但弦歌百里称神明风月动髙兴诗章时一鸣天葩落健笔直与春工争浑河失故渠怒水方纵横难慿束苇济跬步万里程梦想不知逺笑谈何可并赖有西飞翰尺纸缄驰情  

除夜叹京师赋示周沆  

壮髪忽种种年华今复穷客怀少安适况乃京尘中病肺厌斟酌疲筋谢过从闲坊税老屋车马无来踪日俸才百钱盐犹不供夜榻覆龙具晨炊熏马通出门欲贷乞羞汗难为容安得一扁舟浮家乘兴东江山比深隠终老为田翁春秧二顷苗秋获期百钟稚子课樵汲壮妻兼织舂行歌沧浪清卧快柴桑风神明养内观忧患无旁攻有客闻此言诮余何不衷兹行果勇决谁揽防防鸿安知禄籍间去就如樊笼防尚良自信所悲君不同  

寄杜仲观  

中春雨收霁与子登丛台形胜宛然在太行西北来无情百尺土千载未摧颓四顾发悲啸凄风振頥颏凌髙气象变似不容徘徊下出破禅刹断碑生紫苔严公赋怀古复使后人哀西防王氏园一径趋城隈老竹未萌笋繁花如雪开惠然美少年逸躅欣攀陪小谢罗醼豆开帘按俳诙招呼缥缈人晚镜摧糚梅水调唱金缕云罍浮玉醅倾肠敢惜醉忘着接防回明日遂分首旧游安在哉西风吹去雁尺纸为君裁  

谢米雍丘元章见过  

今古两妙令雍丘与太丘当时称道广后日想风流吏鼾庭阴午农歌野色秋吾非荀氏老愧尔徳星留  

龟山晚泊  

春候半寒温维舟淮上村长林补山罅青草际潮痕久厌浮家役重招去国魂禅房欲舒写烟雨促黄昏  

舟发金陵望歴阳作  

尚识歴阳道依然西照间风烟古碛戍林麓楚王山隔水一凝伫当年数往还谁知跃马客衰病再投闲  

郎官湖  

按李白诗序云乾元嵗流夜郎遇故人尚书郎张谓使夏口沔州杜太守汉阳王令觞于江城之南湖张公四望超然请白标之嘉名白因号之郎官湖席上文士辅翼岑靖以为知言今所谓郎官湖者占郡城之北束手于两山间纵广百许歩固不足四望而超然也已知其非是且郡南濒江之人持南唐时地券尚指郎官湖为邻葢湖为江水所并而去城里余犹有洲渚隠然未泯乃湖之故防也余丙子五月舟次沔阳求访遗老始得其详因赋此诗志之  

当年贤守令载酒沔南游凉月呈新霁明湖涵素秋郎官夏口使仙客夜郎囚促膝青螭舫连觞紫绮裘髙驩随雨散余躅想风流芳草失青履沧波浮白鸥江吞百顷尽石刻一篇留宜有沈碑者前怀陵谷忧  

题宝泉官舍壁  

宝泉监在夏郡城东三里黄鹄山之阴  

偶着强名字非才但铸金不妨称外监况复住山阴胜日聊披卷清风故解衿余生偷禄隠何者是升沈  

江夏寓兴  

风与樯乌便侬先塞雁来山经七泽断潮自九江回渔父犹知隠骚人枉衒才朋游正相逺梅信为谁开  

雨晴西郊寓目  

城中厌雨过清和偶出西郊野意多蚕簇趁晴初摘茧麦场经润欲生蛾营巢黄鸟啼深树引犊青牛饮暮河老圃念人留伫久挽衣沽酒愿相过  

寄周文清  

周时流寓海陵丁已八月赵郡赋  

节物惊心不我留故人相望海边州芰荷老尽池台晚鸿雁来多云汉秋谁共清樽寻乐事独将长幅写离忧明年芳草青门道好试青衫伴侠游  

冠氏寺居书怀  

古刹荒凉昼掩门鸣鸡吠犬接西村窻前自记曽归梦楼外谁招欲断魂漫赋新诗题琬琰少逢佳客佩兰荪更堪愁肺经春病负尔商歌酒一樽  

题彭城张氏放鹤亭  

亭有石刻苏睂山制文唐之阳春亭故址在徐城之东薛能尚书有诗见集中壬戌九月赋  

曽见君家亭上碑东望风月动闲思昔曽卜筑如相待今遂登临是不期万顷白云山缺处一庭黄叶雨来时许昌应负重泉恨当日阳春枉赋诗  

临汳亭送客还马上作  

衮衮尘埃与愿违可堪持酒送将归壮心已服驽骀老羁思常先朔雁飞十口无厌太仓粟四邻分采故山薇何时偃卧柴桑里自讼渊明昨日非  

病后登快哉亭  

经雨清蝉得意鸣征尘断处见归程病来把酒不知厌梦后倚楼无限情鸦带斜阳投古刹草将野色入荒城故园又负黄昏约但觉秋风髪上生  

送李宗古録事谢病南归  

十旬病免谢鸡羣收得闲身付白云南浦少留离别赋北山相负勒移文松舟桂檝晓将发菰叶鲈鱼秋未分异日有怀长笑客西飞燕子一相闻  

题永城县园水亭  

诘曲池塘碧玉流禊亭孤占小汀洲长纫座上芳兰佩不系檐前画鹢舟好泛羽觞修旧事为书茧纸记清游季真待得东还日初见红蕖十亩秋  

罢大匠属为淮南行  

何处经行特惘然津头曽送木兰船桃花春水生前夜杨栁秋风忆故年驿路尺书疑断絶官仓斗米愧留连飘飖复作江湖计后此长安是日边  

同王克慎宿清凉寺兼示和上人  

六代风流不可寻石头胜防古犹今疎钟答飨江山迥野鸟忘机松竹深借问白云谁卜筑拟要明月共登临终投逸少兴公社蔬粥麻衣事道林  

与张歴阳追怀从禽之乐因赋  

宜秋门外养鹰坊好草陂头射雉场油幕氊庐张野饮锦袍貂帽结绒装兴防落日黄尘断梦后西风白髪长谁念江湖独流寓此情难话与渔郎  

歴阳姥矶下马上有怀京都游好  

楚泽初冬正获田孤鸿欲下却飜然人烟隠约青山郭云物离披小雪天送别杯盘犹昨日劳生鞍马遂穷年故人多在金闺籍谁念心如寸断弦  

乌江东乡往还马上作  

黄尘随马染征衣十里江臯送客晖废井草荒鼃黾怒下田沙涨芋魁肥解缨拂树弄清浅横榻扫云飞翠防人生事事不如意终日念归何日归  

题定山寺法逺上人壁  

支郎风味喜相亲乘兴来寻雪后春夹径竹阴疑碍马隔江山色似招人岂无暇日容髙卧如有闲田愿卜隣预约东城二三子嵗时相过莫辞频  

宿芥塘佛祠  

壁间得魏湘毕平仲张士宗回所留字皆吾故人也庚午三月赋  

青青防麦欲抽芒浩荡东风晚更狂防径断桥寻古寺短篱髙树隔横塘开门未扫杨花雨待晓先烧栢子香底许暂忘行役倦故人题字满长廊  

上已晚泊龟山作  

薄暮东风不满帆迟迟未忍去淮南故园犹在北山北佳节可怜三月三兰叶自供游女佩芸编聊对故人谈洛桥车骑相望客曽为吴儿几许慙  

寄清凉和上人  

南国风流百不存石头今是给孤园山连雉堞斜侵路潮送渔舟自到门方丈定容居士病贝多应待客儿翻悬知后日逢迎际桃李春风两不言  

潘豳老出十数诗皆有怀苏儋州者因赋  

人烟寂絶鬼门闗更指儋州杳莽间三四月交天漏雨东南地尽水浮山依迷春草鸰原失响像秋风鹤驭还回羡河阳贤父子雪堂曽伴十年闲  

答致仕吴朝请潜登黄鹤楼见招  

城隅黄鹤莫登临端使悲翁动楚吟日下长安人共逺天围梦泽嵗方阴北风欲雪雁飞急南渚始冰鱼伏深谁似草堂安穏客下帷隠几不求心  

二月二日席上赋  

仲宣何遽向荆州谢惠连须更少留二日旧传挑菜节一杯聊解负薪忧向人草树有佳色带郭江山皆胜游载酒赋诗从此始他年耆老话风流  

髙邮舟中对雪  

天涯晚嵗客无欢拥鼻防吟行路难三楚浮程波淼淼五陵归梦雪漫漫园授简心犹壮剡曲拏舟兴久阑病骨支离仍禁酒渔蓑重缉待春寒  

广陵茱萸湾晚泊  

冷云抛雪未成花过埭东风冻着沙荻浦渔归初下雁枫桥市散只啼鸦旧闻南国饶春事行见东风换物华老病心情亦何有药囊诗卷是生涯  

清燕堂  

雀声啧啧燕飞飞在得残红一两枝睡思乍来还乍去日长披卷下帘时  

初见白髪示内  

安能屈指计封侯西日东风见白头信是色身非我有若论身外更悠悠  

西城马上  

烛冷尘消过上元晴明风日栁初繁偷闲偶出西城陌喜见青山似故园  

再游西城  

栁条破眼已堪攀鹭下城隅水一湾后日重来寒食近杏花林外见青山  

晚泊防亭  

此日苻离复舍舟马蹄尘土入徐州只应明月曽相识伴我时登燕子楼  

杨栁枝词  

杨栁东风尽日吹柔条应自不禁持都门三月伤心地强半青青赠别离  

汴下晚归  

隋渠经雪已流冰乘兴东游恐未能试问何人知夜永一樽相伴小窻灯  

过曹氏园马上作  

香风细细出重墙不见繁枝已断肠知有何人卷帘箔卧看零落满斜阳  

重赋京居暮感兴  

怒风狂雨信悠悠收拾春华不少留秪有栁绵吹未尽墙阴落泊伴人愁  

## 两宋名贤小集卷一百二十二  

宋　陈　思编  

元　陈世隆补  

庆湖集卷下  

游云龙张氏山居  

云龙山距彭城郭南三里郡人张天圣筑亭于西麓元丰初郡守睂山苏公屡登燕于此亭下畜二鹤因以放鹤名亭复为之记亭下有小屋曰苏斋壁间榜睂山所留二诗及畵大枯株亦公醉笔也亭上一径至山腹有石如砻治者公复题三十许字记戊午仲冬雪后与二三子携惠山泉烹鳯团此岩下张即镵之壬戌秋余初至徐张惠然见临继相招为山中逰  

昔闻张逸民卜筑云龙山东望结遐想喜得彭城官一语定襟契宛如平生欢招携属休沐投此萝薜间女仆门巷青袿双翠鬟苏斋轩户明饼火焚椒兰寳墨鬼神防清诗冰玉寒森然拱檐霤架石排琅玕东趋放鹤亭灯道披茅菅指顾百村落炊烟林莽间日脚洒平陆两山如断环凄风振脱叶坐怯衣裘单引领紫霄极飘飖如可干缅懐睂山公五马来逰盘兴酣【一本作酣兴】走颠笔苍崖即镵刋午年仲冬月雪野云弥漫扫石坐舒啸惠然烹鳯团当时诧盛集千古陋逵安俛仰迹遂陈斯人乆泥蟠我来后千日逸防何由攀仰懐胜事往俯遵尘路还山英能不辱时款白云关  

登黄楼有懐苏眉山  

登黄楼望黄州黄州望不见楼下水东流水流何可留浮云更悠悠伤心泽畔客憔悴楚兰秋  

燕子楼  

城据山川胜千年为故都高楼临汳水杨栁防芙蕖唐室中多故将军老镇徐毬场朝戏马玉帐夜投壶白雪徴清唱黄金得绿珠春风楼上醼三日极欢娯红粉梦魂散白杨兵火余已亡雕夏燕空有穴墙狐曲径拥黄叶西风时扫除来客晚登览傍徨思壮图荆榛闭铜雀麋鹿逰姑苏陈迹岂足道旧欢何日无朱栏开酒寳勒迎官奴醉袖舞鸲鹆艳声歌鹧鸪迟留故时月桂影来座隅  

上已后一日登快哉亭作  

上已信嘉辰流觞传旧俗良逰怅不遂吏局方有属东风吹晓雨万窍嘷林麓疑有泊舟人狂歌河女曲逾朝始澄霁物色如新沐城角趋危亭登临慰幽独  

三月二十日逰南台感赋  

晴春六十日不与酒杯亲吏事岂无闲风雨复兼旬始作南城逰时物固已陈扫迹桃与李浓绿迷荆榛登高暂消遣引目清泗濵向田有交迳俯城皆要津得意属禽鱼爱兹意共驯顾余千里客一官犹患贫履綦集座隅莱芜满甑尘山园有芳兰幽佩手自纫长哦白云謡遐想紫阳真去矣南昌尉庻几乎若人  

舣舟秦淮雪中访侍其瑀  

北风破雨初成雪斋舫篷窻吹纸裂篮舁冷访圆庐得把一杯聊耳热人生自适待何时矧君与我皆衰迟防待晴天暖风日杖藜同赴北山期  

留别僧讷  

冗从西班谁比数牛僧马医犹尔汝诗解穷人未必工苦调酸声效梁父荥阳道人方外交谓我有言追屈骚骊珠不惜弹黄雀狗尾何堪联黒貂秦淮潮上扁舟发后日相思一书札千里同风了了然人间无处无明月  

题汉阳招真亭  

大别山岭清沔尾飞亭岧嶤带云起清狂使君初燕喜拍手招呼黄鹤子元津炼出太阳酥手葺胎髪防头颅每夸乆落北酆籍岂意赍恨归黄垆越客登临兴何有愁不能言病妨酒残阳云梦窅然防尚欲开襟吞八九羽驾飘飖安在哉使君余迹已尘埃但见庾令楼横烟树杪角声催月渡江来  

送鄂州刑狱掾王懋元功罢官还海陵兼简金陵和上人  

暖云芳草横塘路送客何之官鄂渚江臯暑淫气如蒸别来何事还海陵海陵鄂渚非我土每后君来先我去人事根蒂本悠悠况指沧波是舟路君方少健我衰迟局蹙辕间不自持因行寄声雁门逺歳暮敢忘林下期  

和张谋父逰石佛山观魏太武书  

按南北史彭城图经魏太平真君十一年太武南侵至歩筑宫驻跸声言欲渡江宋人患之遣使请婚馈百牢以犒师明年春旋师渡淮复留连徐方再旬始北去今彭城南五里固山镵佛高十许丈东北百歩有大盘石攲枕小溪划然四字曰阿弥陀佛皆径尺余特陀佛两字为逸笔结之其长倍寻下落溪中葢当时太武以铁棰画是字非刋刻也乙丑秋张谋父摹墨本见惠兼赋一诗要余属和焉  

中夏惜屯否代天所开鸿图属太武不世英雄才南洗洛阳血西荡长安灰氊车十万乘略地驱风雷一苇济长淮筑宫歩隈东隣拜牢饩走使为婚媒云旗即归路览胜此裵俯挥铁马鞭顽石同竒瓌划成四大字屹粟隂虹摧沦精入崖壑怒气羞蟠回茫茫六百年风雨生莓苔伟迹寖销泯威灵安在哉君为访古游赋诗追七哀人生谁不尔零落同尘埃  

感懐寄二三知旧  

人生七十稀行年今已半事功贵及时迟暮复何算嗟吾夙夜疚失怙在童丱诗礼思有闻飘飖辞祖贯慈亲念衰绪卒卒营婚宦名姓系西班星霜亟徂换未筑黄金台长歌白石烂岂无同心契相望云汉  

拟南梁慧偘法师独杵捣衣  

峄阳桐杵鸣莲岳石砧平待谁相应节要自不胜情吹衣风稍急吊影月防明防有不眠客聼此断肠声  

拟阮歩兵夜中不寐  

夜乆不成梦张灯开故书清霜屛云物片月来庭除良时怅难再不与佳人俱掩卷长太息望子城之隅  

游雍丘燕溪分韵作  

舍辔歩平绿解衿俯清池防风度修竹瑟瑟生沦漪黎华照晴影暖雪正纷披把酒乆沈想况与玉人期  

留侯庙下作  

文成念韩痛破产伺彊秦千金募健士椎断属车尘东去变名姓浮游淮泗滨忍耻奉遗履得书何老人十年风云防赤帝资经纶鸿门祸端结一言即解纷英彭既合纵楚项提孤军伟哉借箸谈竖儒无复陈分疆饵两将来若从龙云释怨俾侯印谋销蛇豕羣定都天府国推功归奉春四老落吾术拂巾辞隠沦东朝羽翼就楚调徙悲辛出处能事毕致君终乞身岂眷万户封仅与萧酂均淮隂败晚节顾亦非吾伦愿访赤松子逍遥云汉津严祠镇川余泽及斯民祗应终万古黄石共威神  

游金陵雨花台  

台在城之西南盖生公讲堂故址也南即石子冈登览尽江南之胜  

迢迢朱雀航飞葢共陵越东风石子冈芳草防径絶生公法堂在清夜贮明月回认城郭逰春华烂晴雪长烟动江隩防云起山胁连樯去迟回白鸟屡明灭  

题香社寺平疴汤泉  

骊山御汤殿岁乆玉莲倾谁谓大江北有泉温且清相传白云窦中閟丹砂英澡濯浃肌骨沈疴亟能平岂特涤吾足径当洁吾缨筑庐俯源上涵泳鳬鸥轻非复罣尘网御风朝玉京赋诗投楚泽用吊懐沙生  

宿寳泉山慧日寺  

日乆思不遑驱车更之东回蹊出防密解防迎长风风从何许来歴歴江南钟顿辔阿兰若虚庭月正中流萤逗深竹白鸟巢青松华灯耿翠箔瑶花擢春丛絶境美清夜怳非尘界逢惜无一樽酒幸与之子同明发即南北浮生两飞篷  

晓度黄叶岭东谷懐寄金陵王居士闲叟岭在乌江北八十里戊辰七月十六日自寳泉慧日寺之茅塘村路经此  

隂谷不寓暑松风朝露零乳溪逗绿篠琴筑声泠泠老石渍金碧窅然沈列星酌此石上泉饵彼松下苓条歘振飞歩岂徒制頽龄何须歴五岳即蹈神人庭顾余方有役俗驾不敢停寄音采真子预卜白云扃  

遏胡城  

乌江县谱昔石虎南侵晋相王筑此垒以遏之  

狂胡昔慿凌濶歩长淮外去此百雉城万甲屯要害时平一登望江山互襟带想像文献公清风宛如在  

采石矶  

濒江两矶相对相传李太白尝隠东矶上故址存焉  

东西采石矶山水两清絶渔舠与商舶今古防沿越飘飖翰林主长笑弄明月难访物外游飞云天末  

百福寺  

即唐诗人张司业籍故居籍绘像今存  

文昌西郭居修竹闭环堵琴樽不复存青莲开梵宇尘纷晦遗像粉绘才可覩拜奠愧无言长哦古乐府  

游金山  

轻舠放中岸逺春风壮檝师俯仰呼天水争簸荡吾方扣其舷聊小海唱梢回即东麓侧磴联屦杖危刹表层巅疲筋蹑牵强斜廊缭复殿鱼脊分背向放目四垠寛秋毫入吾望侵云铁瓮垒崛起无縁傍映日海门山不蔕沧波上吾虽百石吏平昔有防尚俄得金仙徒剪萝开岫幌誓投桑榆年浮玉翁自况  

感庭枣  

昔来花纂纂遽许实离离西风防揺落行复见空枝歳物感流驶事功伤暮迟咄彼身后名前人端自欺书殚南山竹奄奄定何知贤哉张生翰千载与心期  

寄题粟亭  

少陵昔避地幽栖鳯皇川始愿获其所赋诗此终焉睠彼美林麓防膏腴上田阳坡饶埀珠隂谷繁玉延长镵勤采斸服食攀飞仙兵祲夺和气力耕无善年林坰开氷雪旬浃断庖烟呜呼歌七章暮节西南迁环堵乆芜没斯亭名尚传茂宰怆懐古增崇殊过前雕甍揭长帘下容十客筵嫩岚隔春丛清竹鸣夏蝉风月有高兴写之武城狂客属尫废驽筋难强鞭何暇逺登览但哦鲸海篇尚苦八口累依稀同曩贤余龄寄幻境未断东西縁江淮米价平一舸去悠然幸此丰歳乐浮防吾所便异时访陈防复使后人怜  

寄题浔阳周氏濓溪草堂  

周本江华人名敦頥字茂叔仕至尚书郎累使岭表中年投节退居湓城之南溪上因名濓溪以自况二子寿字元翁焘字次元相踵第进士丙子五月余舣舟汉阳始与元翁相际求余赋此诗  

濓溪之水清未足擢公缨平生抱苦节成就此溪名长歗置符传孤云归思轻溪头四壁居溪下百亩耕量汲奉晨盥课樵共夕烹稀逢杖屦游但听弦歌声为客开三迳传家惟一经双珠先照乘合璧价连城被褐有余乐问缣无隠情昔仰名父子今推难弟兄不应文范防遽谓公慙卿勒诗高崖石敢告后代生  

斗岘山马上  

西来投防倦跻攀晚叶寒华一迳间尽日闲云不留雨斜阳还照隔江山  

渡冷水涧投宿万岁岭  

萧萧黄叶下清沟白鸟飞来故少留今夜行人短亭宿小窻风雨梦渔舟  

同张汉求宿升小院西寮  

僧阖窻扉学画船青荧灯火对牀眠北风带雪披檐竹浑似潇湘夜泊天  

快哉亭朝寓目  

风起喜舒旷径趋城上楼初旸动禾黍积雨失汀洲水牯负鸲鹆山枢悬栝蒌坐慙真隠子物我两悠悠  

送毕平仲西上  

吟鞭西指鳯皇州好趂华年访昔游新様春衫裁白纻旧题醉墨满青楼鸣鼃雨细生梅润飏燕风高报麦秋须念江邉桃叶女定从今日望归舟  

望夫石  

亭亭思妇石下阅几人代荡子长不归山椒乆相待防云防髪彩初月辉蛾黛秋雨叠苔衣春风舞萝带宛然姑射子矫首尘防外陈迹遂无穷佳期从莫再脱如鲁秋氏妄结桑下爱玉质委渊【渊一作泥】沙悠悠复安在  

溪上属目  

白云防山头清川山下流芳洲采香女薄暮漾归舟并蒂双荷叶逢迎一障羞持情不得语大妇在高楼  

茅塘马上  

北图忽忽负当年回羡农家过我贤水落陂塘秋日薄仰眠牛背看青天  

题宋林寺  

破氷泉脉潄篱根壊衲遥疑挂树猿蜡屐旧痕寻不见东风先为我开门  

长安在何许二首  

长安在何许疑在青天上矫首遡西风浮云断人望长安在何许疑在白日下裴徊天一隅华月生新夜  

题关路逢僧图  

蹇驴乌帽禅客落日黄尘故关巳悔弃繻昔去更逢挈履今还  

题秋水芦雁  

塞南秋水陂塘芦叶萧萧半黄直北飞来鸿雁端疑个是潇湘  

题梅花雪雀  

春雪霏霏晚梅抱枝寒雀毰毸陇下有人肠断为衔芳信东来  

题鸣琴召鹤图  

结茅百尺荒台杖藜一径莓苔谢絶鸡羣老鹤不应端为琴来  

题巫山图  

巫山传美女秀色发朝云绚丽不可挹飘飖去无痕楚梦一夕后苍山秋复春目断肠亦断往来今古人  

## 两宋名贤小集卷一百二十三  

宋　陈　思　编  

元　陈世隆　补  

崧坪小稿  

李维字仲方肥乡人门下侍郎平章事沆弟雍熈二年进士召试中书知制诰为翰林学士歴工部尚书栁州观察使有集二十卷  

休沐端居有懐希圣  

银阙琳房视草余龙门岑寂断轩车彩毫闲试金壶墨青案时看玉字书王令风流希谢傅子云词赋敌相如琼枝不见萧斋晚蕙草烟防度绮疏  

直夜  

缭垣嶤阙庆云深画烛熏炉对拥衾三殿夜籖传漏箭九秋霜籁入风琴阶前槁叶惊寒雨天际孤鸿答迥砧攲枕便成鱼鸟梦岂知名路有机心  

寄田锡舍人  

当年心计此心知忽忽逢人亦自疑枉是忧公生白髪有何长略谢清时林僧巳怪抽身晚朝侣犹嫌到阙迟多喜通规识幽抱路遥无处寄相思  

归越东旧隠别秦中知巳  

客亭杨栁叶初残歌咽秋空惨别顔吟爱好峰归越路醉冲寒雨出秦关烟萝庭户重栖倚渔浦人家旧往还纵使功名无分得免教心在怨尤间  

再防傅逸人  

分别知心意不轻几年曾是怆离情防风吹雨雁初下落叶满堦虫正鸣灯静若嫌论劔略簟凉频喜转琴声从来共约云泉老肯向人间占好名  

贻傅逸人  

少年名节动人羣避俗身居积水濆几为典衣留逺客半来歌枕看闲云门连酒舍青苔滑路近沙汀白鸟分谁道无情活黎庻数篇新制咏南薫  

郊居寄朝中知己  

年来流水壊平田客径穷愁自可怜汀苇乱揺寒夜雨沙鸥闲弄夕阳天狂嫌浊酒难成醉冷笑清诗不直钱碧落故人知我否几回相亿上渔船  

王左丞新菊  

青氊前席暇归沐兴何长北第秋将晚东篱菊正芳幽丛霏薄雾桂色艳轻霜己近黄金印兼临白玉堂甘疑掩萍实秀肯让芝房有佞还应指无忧可要忘蘂浮丞相酒气馥令君香好固松椿寿仙经识秘方  

霜月  

银牀叶暗飘霜月夜迢迢寒极犀难辟忧多酒漫消荀炉残更换湘瑟罢仍调谁道河流浅盈盈万里遥  

## 两宋名贤小集卷一百二十四  

宋　陈　思　编  

元　陈世隆　补  

石羊山房集  

郑刚中字亨仲楘州金华人绍兴二年进士累除秘书少监出为四川宣抚使为秦桧所忌罢谪桂阳军徙封州卒桧死复原官諡忠愍有北山集  

南陔诗【并序】  

南陔补亡也念劬劳之恩重痛逮事之无日故作是诗以慕焉  

陟彼南陔有风惟薫曷念劬劳华髪盈巾彼髪之华尚可剪也嗟嗟吾亲不可见也  

陟彼南陔其薫逺兮慨我功名今亦晚兮功名之晚尚可为也嗟嗟吾亲不可追也  

彼居之子庭闱休休爱日之念胡勿省脩  

曕彼禽鸟亦哺其母养而弗驩于老奚取  

敬尔身矣怿其亲矣逮其暮矣云何吁矣  

梅花  

玉骨透花寒氷壶清露滴暗香惊返魂移自芝兰侧殷勤置书几粲粲百态出徘徊欲与语奈此雪霜色高标邈难亲欲疎还不得个中须有诗苦觅不到笔要须明月来托之问姑射  

脩脩窗前芦  

脩脩窗前芦孤瘦倚青玉心虚知夜凉风叶乱相触使我入幽梦如在江湖宿方兹困炎曦爱尔眼中緑奈何柔脆姿行犯秋霜肃霏霏霜露中芰荷等摧覆大抵无劲节不及岁寒竹  

读坡诗  

公诗如春风着物便新好春风常自然初不费雕巧又如荆山玉不问多与少流落人间皆作希世寳吾独恨造物生我殊不早不得拜堂下朝夕事洒扫追攀邈难及清泪出幽抱  

书斋夏日  

五月困暑湿众谓如蒸炊惟我坐幽堂心志适所怡开窗面西山野水平清池芰荷间芦苇秀色相因依幽禽防嘉木水鸟时翻飞文书任探讨风静香如丝此殆有至乐难令俗子知  

晚邨  

暑雨霁余飞翻沟水鸣玉半规入岚雾平畴愈新緑时有牧归牛一笛过山曲吾庐附幽深四面防修竹埀云下林梢惊鸟自争宿夜色迫书卷呼童具灯烛  

宿长安闸口  

天寒云气隂地濶江岸敞鼓动风势狂掀簸浪头长单防缆扁舟避雨宿深港上有阿兰若危铃作孤响一夜魂梦寒乡国劳逺想清霜作朝晴舟师动帆桨  

即事  

夏木埀嘉防中夜防雨集晨兴渉西园爽气衣外入侧身过幽林叶上见余湿菰蒲暗池塘有鹭如玉立乐哉吾此居时平足堪葺  

丁未四月与李叔佩还钱塘道浦江井坑岭赋此诗  

扁舟絶惊涛芒履陟修岭跻攀虽小劳窈窕岂人境巨石开双关有道细如绠其中渐寛虚濶歩随所逞古木埀嘉防一覆余里顷寂寂艳山花沉沉晦龙井时有飞泉落喷薄珠玉冷毛骨皆清凉反顾发深省麋鹿闻人声骇去山之顶春禽正对哢决起不留影岂知道上翁甚爱幽独景如何防鄙外一笑不相领负负出前山迟疑梦初醒  

暑雨  

结庐在深寂芳檐防松萝天晴风日温时有燕雀过今兹夏暑雨衡门可张罗永叹复自慰幽兴吾亦多  

腊月三日义乌道上寄潘义荣  

天风生暮寒一夜新雪积迟明兀箯舆乱入山迳窄茅檐两三家鸡犬不见迹冬令顷弗严草木僭春色愆阳入桃杏弄暖浪蘂坼肃然变霜威犯者辄衰息独余山上松不动与寒敌十丈伟标致四面风淅沥时于翠叶中碎挂琼玉白忘我道路叹但觉心忘怿拥鼻作孤吟清思浩无极  

对月再用韵  

团团满庭月冷浸霜华重何人万里外与此孤光共摩云度征鸿天濶目难送三杯见妙理一静服羣动陶然夜气中可以观幻梦  

乆雨二首【録一首】  

山岚变浓云地气泄冬急雨春风颠十日声不絶舍中流水入墙外古沟咽块然檐下雀状若木鸡拙我亦类襌定痴坐万虑歇厨兵忽相报谓己糁藜蕨随縁就一饱再看栢香爇  

清明前风雨兼旬城外桃李无在者书室中有酴醾一瓶置之甚乆盖风雨所不及也为赋五韵  

素质吐孤芳柔条敷瘦緑谁将刻楮手作此数防玉园林烟雨多百卉飞簌簌小室偶深静花意犹清淑置之砚席间鼻观常芬馥  

茉莉  

岭上老梅树岁晚等凡木霜风吹枯枝曾有花如玉茉莉抱何性犯此炎暑酷琢玉再为花承以敷膄緑怜渠一种香徧歴寒与燠时于寂黙中至意防相属鼻观既得趣就枕便清熟梦中见灵均九畹皆芬馥  

焚香  

五月黄梅烂书润幽斋湿栢子探枯花松脂得明粒覆火纸灰深古鼎孤烟立翛然便假寐万虑无相及不知此何参透顶众妙入处静动始定惟虚道乃集心清杜老句高韵不容袭余馨梦中残密雨窗前急  

偶题  

轩前有修竹穿纸入窗清风动揺之壁间影纵横轩后有修竹山花依以生幽芳吐孤艳不与翠色争愚翁坐其间万事蠢不萌不识动与静但觉懐抱清千古媿张籍眼明心自盲  

静独  

饮酒或濡首作诗防呕心疾走欲避影不如常处隂阶前享眀月但鼔无弦琴清风倘相过付之修竹林一静服羣动万縁宁我侵  

郡治西防锦被花不为治架每花开覆地而红或縁他木以升予分其本植草亭之东家僮相与栽木于地高七尺许上布圆竹复破竹交加之外出四檐如屋之状通小窗侧户以窥视而出入余皆花地下置一榻一几可以独酌作诗以记之云  

栽花傍庭砌立木为花屋小户虚一偏横窗置其腹分竹接柔蔓尺寸引钩曲春工直解事夜雨频浇沃枝条日滋荣满架笼新緑红浅暗香深揖逊蔷薇服此花名锦被覆我四围足比之公孙布岂不堪华缛自慙流落人尚此享痴福我欲饮其中乱影交醁拥被即长謡傲枕眠清熟又欲效王勃醉处先磨墨引此略覆面肠胃成机轴染笔起临风定作花芬馥【王勃每醉先磨墨数升引被覆面觉乃为文】  

大暑竹下独酌  

新竹日以密竹叶日以繁参差四窗外小大皆琅玕隆暑方盛气势欲焚山樊脩然此君子不容至其间清风如可人亦复怡我顔黄昏开竹杪放入月一弯緑隂随合之碎玉光斓斑我举大榼酒欲与风月懽清风不我留月亦无一言独酌径就醉梦凉天地寛  

闺怨诗三首  

幽思春风乱拟向琴中説徽寒锦荐高未鼓弦中絶尚有无弦韵或可奏明月堦前望水轮去去不停辙薄命如妾何秋风河汉濶  

无心事铅黛采采菊金黄徘徊欲寄逺云梦连潇湘岂不懐君子念之不敢忘西邻击神鼓东邻閙笙簧三嗅篱邉英泪落秋风香  

晨光入幽户手织回文书闻古有双鲤为人致区区书成立江邉天寒渺无鱼防懐既莫致惨黛何有舒归来更无语怅望庭花疎  

正月十一夜灯开双花  

鈆杯压短檠清膏沃虚草炯炯孤焰瘦吐此双花好谁为夜气温暗坐春风巧碎剪朝霞红縁以金粟小或云两玉虫飞来抱钗杪美人轻燎之要看火中寳我闻家道和可以感穹昊门阑将有喜每事吉先兆而我方朽衰负戾落南峤胡为今夕光熠熠似相报无乃天地慈四海施洪造阳和随根性溥为脱枯槁吾其得归与顶戴君恩老  

平字梅花诗  

江梅非凡根先春花南枝玲珑皆瑶英雕镌谁为之天高孤芳寒风来幽香埀朝暾晞霜华兰膏涂真妃移之当疎帘吟肠清相宜吾将谗花神妖红徒纷披何如令江梅芬芳无休时终愁芝兰嗔侵渠名声衰  

寒食  

江乡时节逢寒食花落未将春减色岭南能有几多花寒食临之埽春迹花多花少非我事春去春来亦堪惜柴门风雨小庭寒无奈池塘烟草碧欲将诗句慰穷愁眼中万象皆相识欣然应接巳无暇都为老来无笔力夜闻雨声赋古风时赵使祈雨之翼日也  

山斋道人梦魂清梦中细响忽可聼三峡流泉出幽隠万蚕食此春叶晴又疑相如夜病渇蟹眼乱沸石鼎鸣呼童起视果安在云是西檐甘雨倾于时火流祗三日田兆正作龟纵横昨朝太守拜坛下五龙奉命云雷惊小儿放散蜥蜴去神鼔罢击巫舞停田翁翻沟出賸水妇子田邉笑相迎商量今歳多酿酒是间指日当云平山斋一饱想无虑摩腹卧看秋风生  

寄赠张叔靖  

堂堂张矦好眉宇照人氷玉无尘土忆初邂逅共杯盘姓字未通心已许参商别后各天涯屈指流年不胜数何如防马忽东来扣我柴扉叙寒暑相亲顔色愈敷腴不俗胸懐细倾吐使我频岁饥渇心如饮甘泉饷腵脯吾生寒苦众所知眼高无人人不与技穷渐觉蒲栁衰进取一途方首防有心斸土治田园束手抽身事农圃荷鉏今亦粗成趣颇有嘉蔬待春雨所恨松根长茯苓僻寂无人堪共煑安得溪霜素月高促膝与公长夜语宣和壬寅仲冬二十六日留别临川陈泰頴  

江南浙东千里遥雁聚沙汀无定迹偶然握手如平生袛恐前身已相识不然安得一覊旅披露烦君出金石我今漂泊又西去草草分衿实堪惜孤舟漾水如轻叶何处烟村倚滩碛明朝横枕清浪头梦破霜风正相忆  

故居  

北山三十里忆得旧书堂小径通蔬圃新醅压酒牀晚凉荷叶嫩细雨菊花香此梦今何许随縁又一方  

栽竹  

信縁移老竹触暑种根小雨回生意苍苔覆劚痕影还随旧叶凉巳到清尊相对如佳友何妨尽闭门  

哦诗  

怕醉还思醉哦诗未得诗过云飞雨急斜照晚凉迟嫩緑开荷叶新红入荔枝踌躇搔短髪倚槛立多时  

重五  

异乡逢午节卧病此衰翁竹笋迸新紫榴花开小红山深人寂寂气润雨蒙蒙煑酒无寻处菖蒲在水中  

阑暑  

阑暑秋郊暮前山瘴雾中猿猱都下饮鸟雀未归丛弄影试新月披襟招好风银潢向何夕零露湿梧桐  

春昼  

深村春昼永事事不相关花少蝶蜂瘦水清鸥鹭闲柏香薰纸帐竹枕傍屏山付与翛然梦乐哉天地间  

寒意  

岭南霜不结风劲是霜时日落晚花瘦山空流水悲栖鸦寻树早冻蚁下牕迟季子家何在衣单知不知  

幽趣十二首【録二首】  

幽趣无人防闲居我自知笋尖穿落叶花蕊挂游丝寒在蜂来少风斜燕不迟老夫无定力破戒为题诗幽趣无人防云依逺岫行寒塘时拨剌古木屡敲铿壁殻拖涎钝花飞度粉轻山泉煑石鼎孤啜不胜情  

早过乌龙岭  

乌龙岭上万峰峦疑是羊肠九曲盘山麓吐云人世逺松梢滴露客衣寒驱驰寸禄意寜乐芜没小园心未安早愿车攻歌复古不须埀老挂衣冠  

庚申二月二十二日宿斋省中  

斋所深严客过难逼人书债未须还檐遮暖日桃夭瘦鸟踏风枝竹影闲细细乳花新茗椀霏霏香雾小炉山满庭斜月无公吏只似东阳田舍间  

谭胜仲卿有册宾礼成新句用韵和呈  

寳函重锁环金密册椟双盘带锦斜长乐春风迎母后未央和气集皇家帘埀禁卫収黄繖礼毕天仙下玉花班退笙镛犹在耳五弦歌舞未须夸  

仙人山塞至日  

戍兵列栅守空仓俯瞰嘉陵万仞江山下不知传鼓角天邉时见引旌幢岁寒木落鸟穿屋昼静帘埀云绕窗教罢诸营无一事锦腰催拍照金缸  

寒食偶书  

楚乡孤坐掩重扉素髪荒唐酒一巵眼闇乆因书卷得心阑全自世縁知临流问米方终日踏雪寻梅是几时欲上高楼望呉越无邉烟雨正埀埀  

有客问予每日何事客退赋此  

杜门管得酒瓶干余事谁能着眼看髣髴残春幽梦断冥蒙细雨落花寒林梢寺隠孤钟晚水外人喧社饮欢万里一身聊尔尔此身惟觉上恩寛  

初春  

古人书卷慢翻寻齿髪萧疎岁月侵万里家山孤枕梦满城风雨五更心防茸软草涵空翠寂歴初花弄晓隂燕子未来寒意重数峰圆瘦入云深  

初夏  

春物阑珊逐晓风芰荷敧角草茸茸野梅结子疎枝重老竹生孙翠影浓煑酒情懐还是客异乡歌笑且相从醺然就枕皆佳处醉梦何妨度晓钟  

出江  

净练已欣平似熨更因雨过助清深何人孤笛穿云杪野岸归舟入树隂鸥鸟惯看迁客面江山偏识老夫心半钩小卷黄昏月欲得清诗个里寻  

和方景南乍晴  

阑暑知秋近淮濆气已清风雷惊夜雨钟鼓报新晴雾散槐庭晓云开魏阙明马行朝露稳人喜积情倾初鸟方争出残蝉莫乱鸣小窗偏得睡更待晚凉生  

拟送杨栁  

久戍思贤日中兴入觐时旌旗生喜气梅蘂动寒枝报国心偏苦安邉计自奇一军常北出万骑絶南窥结轨闻修好櫜弓谨退师浩歌蔵战甲雅拜习朝仪天近雷风迅云深雨露滋告庭行有命祖载敢无诗雪意留金勒歌声寄玉巵明年秋秫贱酿酒约归期  

春到村居好四絶  

春到邨居好茅檐日渐长杯深新酒滑焙暖早茶香春到邨居好园林兴味长蚕贪桑叶出蜂趂蜜脾忙春到邨居好枯肠饱可圗笋尖将露角麦秀欲生须春到邨居好清明欲禁烟乱红桃下雨轻白栁飞绵  

陜西戏成二絶【録一首】  

出门上马虽云【一作所】乐乍见秋风亦念家何日隋隄霜后路乱飞揄栁踏平沙  

早行  

风栁惊霜日夜飘客程中夜马萧萧据鞍髣髴如残梦晓月一钩犹未消  

頳肩携担又催程寸许孤灯照壁青破县残更误传晓马行十里见明星  

灵壁驿有方公美少卿留题戏和于壁  

君把使旌临洛水我参枢幕过潼关秋风想见吹归渡先看淮南第一山  

雨过  

云压江邉草树低麦揺秋色望中迷却知向晚有晴意雨过一声村落鸡  

懐山居二絶  

春浅酒寒人密坐花深雨细蝶移枝十年未解作归计此恨故园莺自知  

披丛寻得晚花瘦带雨剪来春韭香忆把余醺付松枕明朝春梦不胜长  

夜烛花  

蜡炬香光照夜红垂垂帘幙静无风金盘五寸花成穗可但钗头缀玉虫  

无题  

池塘好处烟迷栁帘幙昏时雨过山燕子不知春有恨衔将花片入梁间  

即事  

小径客来穿竹入草亭凉到枕书眠鸟呼人笑荔枝熟如此封州巳二年  

渡胡源口  

暂出箯舆上小航眼明重喜见江乡梦魂孤寄浪头宿一夜随潮入富阳  

即事  

暮春景物称山家屋角团团緑叶遮薄晚防云疎过雨一番小麦颤轻花  

枕上闻秋雨  

被麄骨老梦魂清月暗窗昏乌鹊惊茅屋不知疎雨过但闻高树作寒声  

严陵懐古  

一举无心为六鼇万钟于我亦毫毛客星不到云台上莫讶先生索价高  

客惠宾州竹簟甚佳取退之郑羣赠簟诗读之数过成古风云  

卷送风漪光八尺竹新渐作琉璃色世人贵耳便贱目那知不低蕲州笛年来媿汗常浃肤夏日自嫌污枕席有时追诵法曹句怅恨宗人不多得山斋置榻容一身君惠清凉到心骨门前客至莫见嗔老子解衣喧鼻息元信自浔州遣人恵以明彻氷壶名酒作二十八言谢之  

是翁明彻一尘无养就江心秋月孤自旧相从杯酒里岂惟今日见氷壶  

絶览亭  

目力所临皆在下亭名絶览未为叨大都心地当如此此外应知更有高  

## 两宋名贤小集卷一百二十五  

宋　陈　思　编  

元　陈世隆　补  

艇斋小集  

曽季貍字裘父文定公弟宰之曽孙也再举进士不第师事韩子苍吕居仁又与朱晦翁张南轩书问往复南轩被召季貍戒其不当谈兵且劝以范文正忠宣父子为法郡守张孝祥枢密刘珙荐于朝皆谢不起吕东莱数称其学有渊源南轩有探古书盈室忧时雪满颠汪应辰有四海曽裘父之句其为时贤称服如此自号艇斋著论语训解陆务观序其集曰文词简逺读之者遗声利防得丧如见东郭顺子悠然意消然可传之作尚不止此遗珠弃璧识者叹焉  

罗汉石  

吾闻大幻师种种示方便虽于土石中神力亦周遍君看此翠琅乃有罗汉面殷勤作礼相形质皆可辨初观顶相殊次观双足现僧袍如轻绡风举势转旋得非方广尊影落此石片千年磨不尽若坚金百炼我来一瞻敬赞叹未曽见摩挲谛玩久欲去反留恋叮咛善守防尊者俱神变防当清夜阑神光照金殿  

灵谷山  

旧闻伯子记巳得灵谷名隠然望此舟竒胜称山灵悬崖泻瀑布如髙屋建瓴乔松数千丈下有千嵗苓仄足行鸟道势欲抟青防仙事虽渺茫幽讨未忘情髙秋八月后择胜来经行黄冠两三人淡然亦忘形烟霞到几席爽气来戸庭瘦筇闲指防老瓦同注倾惭非换鹅手不敢临黄庭或可聨石鼎未必让弥明重阳无十日黄菊渐向荣佳哉此天气一笑未易营但愿脚力健年年此寻盟  

跃马泉  

山灵从何来崩腾跃万马初疑夫差军水犀光照夜又疑阏于战声撼武安马森然毛骨竦舌拄不能下对此神骖姿可以一战霸  

五星泉  

五星耀寒芒直射入九渊化为石泉眠位置相聨绵相映璧月夜上下争珠连星光本游空着地今何然得非泉石癖如我老不悛  

宿正觉寺  

正觉江边寺风烟罨画然庭罗合抱树门泊钓鱼船暮雨凉初过中秋月正圆无人来共赏独自占江天  

白水寺  

暂假僧房憩炎蒸觉顿忘谁知六月雨巳似九秋凉石径苔痕滑稻花田水香鸣蝉休聒耳容我此徜徉  

苦竹行  

碧草送春晚绿阴迎夏凉轻风揺细麦浅水出新秧嵗月催人老田园引兴长一防如可办吾亦学耕桑  

金石台  

江上岧嶤百尺台摩挲尘迹但徘徊不辞浊酒三杯醉坐对晴空万里开楚泽风烟随处好仙家桃李有谁栽黄花过了梅花发待我扶藜得复来  

南湖  

葛巾藜杖兴何长为爱南湖六月凉雨在山头作云气风来水面散荷香登临稍喜市声逺徙倚犹嫌归兴忙后日重来携枕簟不妨午梦到斜阳  

积翠楼  

手扪霄汉摘天星脚踏丹梯最上层须信神仙足官府能令鸡犬亦飞升  

少日便怀丘壑情看山看水饱曽经如今积翠楼头望看尽江南未了青  

西隠寺  

彷佛儿时住此间重来不记旧山川却因坐久僧相问细数如今二十年  

疎山道中  

村深谷鸟近人鸣暮霭收时雨又晴极目春山随处好笋舆穿尽绿阴行  

苦竹舟行  

船头触处浪花生船尾随人山影行一水到家能几许顺流东下片时程  

危全枫祠  

香火頽然寄梵宫精英不与众禅同临川千古人心在犹説当年保障功  

疎山  

来往疎山四十年主人与客两华颠此心不改澄河见往事休论过鸟然无复仙舟遗迹在空余矮叔一灯传危亭独上穷登眺古木苍藤绕暮烟  

杨源寺  

落日郊原独杖藜偶寻萧寺坐移时下临稻垄如棋局细数僧房似蜜脾风里长松能逺韵霜余残菊尚多姿因吟竹院诗人语笑我劳生力已疲  

疎山  

江南九月未飞霜木叶萧萧巳半黄行遍疎山山下路满山唯有桂花香  

垍湖潭畔呼舟渡苦竹林边策杖回衣湿为穿山雨过手香因折野梅来  

草封支径路欲断雨洗野花山更寒西岭东冈烟漠漠南溪北涧水潺潺  

鸣玉泉  

何人邀我来白昼朝钧天千官正杂防佩有苍玉悬冲牙互击触逺韵声泠然律吕相应和宫徴更相宣应笑居鄛人玉斗空碎捐  

## 两宋名贤小集卷一百二十六  

宋　陈　思　编  

元　陈世隆　补  

沈中允诗集  

沈括字存中湖州人嘉祐中进士累官龙图学士博学洽闻凡律乐医卜诸家皆有论著尝使契丹图其山川风俗上之元祐间谪知秀州卒栁志収入流寓今仍之  

望海楼  

雨声林外尽秋色望中添落日挂疎栁逺江横暮檐好风疑有意随叶故争帘为问楼中客胡为尽日淹  

夜登金山  

楼台两岸水相连江北江南镜里天芦管玉萧齐候送一声飞防月如烟  

登北固楼  

丞相髙斋半草莱旧时风雨满亭台地从日月生时见天到江心尽处回三国是非春梦防六朝城阙野花开心随潮水漫漫去流遍烟村半日来  

花山寺  

经旬飘雨喜新晴病马新晴取次行老态只应随日至春心无意与花争山川满目浮烟合楼阁侵天暮霭横嗟我有身无处用强携尊酒入峥嵘  

姑孰溪二首  

豹堂春水緑泱泱谢市云深栁线长睡熟不知潮信过船头晚雨打菰蒋  

新晴渡口百花香石子池头鸭弄黄卷幔夕阳留不住好风将雨过梅塘  

蛾眉亭  

双峰秀出两眉弯翠黛依然鉴影间终日含颦缘底事祗应长对望夫山  

秀州秋日  

草满池塘霜送梅林疏野色近楼台天围故越侵云尽潮上孤城带月回客梦冷随枫叶防秋心低逐雁声来流年又喜经重九可意黄花是处开  

叹老  

为覔少年心不得当时感旧已潸然情懐此日君休问又老当时二十年  

鄜延凯歌五首  

先取山西十二州别分牙将打衙头回看秦塞低如马渐见黄河直北流  

天威畧地过黄河万里羌人尽汉歌莫堰横山倒流水从教西水作恩波  

马尾胡琴随汉车曲声犹自怒单于弯弓莫射云中雁归雁如今不寄书  

灵武西凉不用围畨家总待纳王师城中半是闗西种犹有当时轧吃儿  

旗队浑如锦绣堆银装剑背打回回先教净扫安西路待向河源饮马来  

江南曲  

新秋拂水无行迹夜夜随潮过江北西风卷雨上半天渡口防凉含晓碧城头鼓响日脚垂天际笼烟鏁山色髙楼索莫临长陌黄竹一声无北客时平田若少人耕惟有芦花满江白  

## 两宋名贤小集卷一百二十七  

宋　陈　思　编  

元　陈世隆　补  

李方叔遗稿  

李廌字方叔阳翟人少以文字见知于苏轼元祐初轼知举意在必得廌以魁多士及考章援程文以为廌无疑遂以为魁既折号怅然出院廌竟无成而卒有济南集  

观呉正献真  

次公不许画麒麟孝宣妙选知名臣拜公之像想风度乃是云台子顔之文孙元丰天子建原庙玉宇万栋临端门累朝名臣俨冠剑列圣御坐开乾坤修廊秘殿锁春色髣髴音容皆骏奔相君相业皆炳炳旂常彛鼎定书勋仪形在殁侍神考英气噩噩凝天阍嗣皇方思服【缺】美欲考辟公观烈文君传兹图落人世世人遂得知瑜璠吾知袁公固有后能平楚狱竟无寃召公甘棠犹不伐卫武之徳谁能谖君不见温公之像满人间愿广此图令并传  

燕龙图临深图燕穆之昔作履薄临深二图履薄已进呈仁皇而临深逸二首  

下看飞流入碧深崖苍潭黒徃登临战兢欲示为邦慎可见忠臣纳谏心  

须知笔谏似诚悬驰誉丹青讵等闲嗟尔画师阎立本一生虚老寸毫间  

王摩诘曲江春游图  

咸雍山川互王霸泾渭为隍城堑华曲江台沼备豫进祗与画师供入画长安城西山万重昆明烟浪绕新宫新蒲细桞春风里万户千门佳气中我生不及开元时犹喜此图今见之苍莽烟绡横短幅眼中终南倒溪渌倾城士女巷无人三月三时曲江曲老稚妍媸贱或贵来者携壷归者醉笔端造化有能事各有人人乐游意如今此地空尘迹石鲸纵在如铜狄宜春五作更萧条无复【缺】中得遗甓我愿吾生明六符不蹈汉唐耳目娱池籞假民任畋渔无令画师为画图  

书侍儿小莹帬带  

旋剪香罗列地垂娇红嫩绿写珠玑花前欲作重重结系定春光不放归  

骊山歌  

君门如天深九重君王如帝坐法宫人生难处是安稳何为来此骊山中复道连云接金阙横观隐隐横翠红林深谷暗迷八骏朝东暮西劳六龙六龙西幸峩眉栈悲风便入华清院霓裳萧散羽衣空麋鹿来游墟市变我上朝元春半老满地落花人不扫羯鼓楼髙挂夕阳长生殿古生青草可怜呉楚两醯鸡筑台未就已堪悲长阳五柞汉幸免江都楼成隋自迷由来流连多丧徳宴安鸩毒因奢惑三风十愆古所戒不必骊山可亡国  

文选楼  

申辕应楚聘邹枚适梁苑藩侯喜賔客贤贤易鹰犬黄绮游汉庭羽翼矰邀逺秦府十八公攀附名益显昭明众才子文囿俾搜选髙斋切浮云雉堞俯清巘尚应愧两【一作河】间笔削非大典  

## 两宋名贤小集卷一百二十八  

宋　陈　思　编  

元　陈世隆　补  

傅忠肃公集  

傅察字公晦孟州济原人也从曽祖曰尧俞有传察为人端重有特操举进士蔡京欲妻以子察力拒之为青州司法参军歴永平溜川丞久之除太常博士迁吏部员外郎宣和七年接伴金使时金人巳渝盟察至燕山闻斡里雅布兵至金人曰见太子当拜察曰太子虽贵人臣也当以宾礼见何拜为斡里雅布曰汝主失信吾兴师南向海上之盟不可恃也察曰皇帝与金国讲好信使往来项背相望何谓失信太子干盟而动意何所为乎敌左右但使拜白刃如林察曰死则死耳岂有俱人臣而辄拜者或抑猝使伏地察植立衣冠颠倒始终不屈斡里雅布曰尔乃不拜我耶麾令去察知不免谓其下曰彼胁我以拜我义不辱我死必矣我父母老素钟念我闻之必大戚若等得脱幸记我言以告我亲知我死国稍解其无穷之悲也左右尽泣既次燕山遂见杀年三十七闻者哀之赠徽猷阁待制  

用亷夫韵招诸友登清防  

束带缚吏事发狂中愤兴世情多面朋噂沓恶背憎缅懐数君子皎皎莹壶氷披云见顔色翠光露锋棱忘形到坦率高论破炎蒸蔼然嘉誉在映我独无称文场屡交镝师老畏侵陵况复时雨过绿苗覆千塍便当共临晀此兴那可胜孤亭枕蓆住下有寒潭澄仰看霞绮散坐待月华升嘲咏纵欢谑明朝期再登  

防夫有防当归去来之句复次前韵  

少小尚竒伟长年病莫兴折腰仕五斗讵敢论好憎居然畏罪苦局如履春氷每懐鹰隼翮韝上看锋棱追随缙绅后糠覈杂肴烝泮宫天下士借甚得儒称巍巍众峯上跛足岂易陵朝廷重荐延拔茅余空塍公孙富经术非子谁能胜坐见万顷波甖缶汲逾澄沛然下膏泽蓊若朝云升勿云欢留滞青史他年登  

次韵防夫登清防二首  

蜗舍不容膝烦敲局寝兴岂惟倦束带絺绤犹云憎清微跨城角窣兀疑凝冰深池暮黯黯逺岫朝棱棱往嵗与申子宾朋日云烝遂令栋宇陋顾盼流名称先生今诗伯气欲青云陵锵然出佳句椒兰布畦塍邀我避暑游意重愧难胜何【缺】　　　神明自清澄嗟彼浮名者此亭岂易升踟蹰恐【缺】时摄衣请先登  

大火气方炽新金伏未兴茅屋若卑陋蕴毒空自憎流汗常被体涤烦屡饮氷那堪青蝇辈鼓翅作威棱薫风烁炎日沸鼎助薪蒸每思谋爽垲地溢旧无称高亭枕城隈粉堞势腾陵清水绕其足茂林瞰田塍此间有异趣跻攀弗能胜佳招适我愿坐觉神魂澄何当卜隣舍与子朝夕升飘然忘世累长啸效孙登  

次韵祝防夫登高楼  

膏雨润四野草木苏中干驾言共临眺凌云陟层盘华宇荫曦日浔暑随风防清谈无俗好茶果有余欢拨置簿领烦憩此簟席安悠然得佳趣可以寄簮冠耳目去局促心体自广胖何如敛手版触热事上官晚来纎蔼霁矫首欣遐欢一见没天外千林杳云端西山有爽气浅緑浮防岏翻疑图画里未觉云夣寛萧萧林间蝉己如咽暮寒直恐霜露至归欤可忘餐  

同七兄寄二李  

昔我在淇水二陆皆少年伯也气轩昻丹鹤唳青田季方文章士摛花桃李妍力学乃未已有如火始然相见一倾葢便诵胶漆坚笑语玉麈折登临蜡屐穿时时出秀句洒若沈疴痊尔来逾十嵗自当冠貂蝉胡为茅屋下寂寞尚草方今明堂构收拾栋与椽安得刷羽翮吹嘘送上天此志傥不遂何用空言传不如李翰林沉醉自称仙不如陶彭泽归来谢尘縁但解琴中趣何妨瓮下眠富贵草头露名誉空中烟子意竟何如余心方寂然愿求真实语莫作猾头禅  

夏日登清防亭  

永日留烦暑斯楼得屡登向来如异境高处若无凭逺岫生云直轻风蹙浪层试取金掌露更接玉壶氷抵掌宾朋盛题诗气象増望穷遗恨在我欲醉时升  

清防亭分韵得空字  

缥缈千层外萦纡一经通飞甍明落日巨栋挂斜红当晀资公退招邀得调同九天开浩荡万众入牢宠水色连暗碧云容借晚空清来庾公兴快挹楚王风【缺】侧金罍倒楼昏画角终明朝车马客陡觉厌尘红  

大暑同蒋明亚叟熙载夜登清防亭  

土润伏新金阳歊困亭午曦御驻征骖朱光防厚土鸟雀噪堦除蛙蚓鸣草莽簿领抗尘容茅檐芘环堵蜂虿乱绳牀蚊蟁隠雷鼓棕拂徒尔为青蝇敢予侮避喧空百虑对食但三吐举箑未摇风挥汗己成雨那能整冠巾谁复对賔主岂惟生花坐觉气如缕南方有高楼兀然蔽华宇抠衣倦跻攀防杖愁伛偻俄顷叩云端飘萧开洞府新凉防尔来旧暑脱然愈清池涌波澜疎星穿牖户夜气袭氷霜月明粲珪组乌鹊倦飞还游鱼渚可数珍果走金盘清谈挥玉麈羣籁正嚣嚣幽梦方相栩何当食琼浆一夕生毛羽  

夜登清防亭云隂掩翳东北有雨少顷月出皎然复次前韵  

融融暑未防悄悄夜方午命驾聊叩门寻幽得兹土俯瞩但苍茫前瞻何卤莽万籁正虚无羣生各安堵蝉啸杂笙箫蛙鸣当钟鼓鳬舄政参差诙谐惧狎侮岂惟冠盖倾己觉肝胆吐坐久隠奔雷天邉垂密雨疎木列宾朋众峯自臣主萤火落明星炉烟袅青缕那能【缺】酒杯所欣曕徳宇高歌屡激昂笑喜或俛偻萧防濯尘襟清虚湛灵府快如仙爪爬洒若头风愈须防出金盘照耀开玉户映浪杂琼瑰穿帘间璧组斯逰岂前谋后防难逆数欢余岸纶巾语约挥松麈可能伴鸡栖亦复随蝶栩广寒防可升试为刷翎羽  

次晁之道韵  

翰林诗百篇发兴自斗酒同游八仙中七者顔己厚迩来数百年斯人那复有风流东城晁四海蔚称首之子乃其豪异代得密友满腹贮诗书妙意寓醪酎政使誉日新位卑未为丑亭亭涧底松不如园中栁芝菌冠众芳其出未枯朽叫阍问大钧得致君侧否  

送承祖赴定州幕府  

中山控北陲强弩号百万单于衔国恩方且事逃遁谋帅得真儒不烦一战顿风流本江左亹亹有余论幕府极妙选参谋不容逊借甚丞相孙凌云气豪健所懐社稷计尝愿窃有献蹭蹬三十年羁旅颇自困因人作逺游实亦乖素愿谈笑青油幕聊复可排闷嗟余谬不学尘根苦迟钝一官聨事久矜式每自劝但觉有不如未见有寸进公亦不吾厌叩击愧烦溷念当为逺别怅然亦多恨时方苦炎蒸行矣蕲强饭  

伯时往河东戏与亷夫分韵道相思之意三首  

日月剧跳丸暂别亦已久青山缭层巅道里阻且右今晨登南楼防此同志友思公聊北望竚立但搔首秋风八月天霁色明朝牖轩车何时来迟尔一杯酒  

朝氛霁西山晚日明荟蔚遥怜太行上陟巘可畏王侯眇小夫中盘凌云气端如车公贤谈笑出真诽胡为久﨑岖使我重吁欷王事有程期来归惧其未  

之子何磊落本是青云才委翅蓬蒿下黧面垂防防卜邻与我游肝胆向人开酒酣遗世累谑浪絶嫌猜西风换烦燠四野无纎埃方当共临眺公兮胡不来  

题毛彦谟容膝轩  

夫子负异才端若防稽笴平生懐刚肠于世少许可文词类激昻议论耻媕娿高名三十年坐此常坎轲同时英俊流往往步青琐归来乐箪瓢琳宫得安坐小轩仅容膝陋巷生堀堁惟余豪侠气屡折每不挫却眠利名场终身系缰锁生虽华屋居死我翳蓬颗固知宇宙间所有终非我但当清我心余事等么麽  

次七兄韵  

蜗舍蓆为门清风无所扇闲视才半寻起行空百转对食不下喉流汗常被面矧复鳬鹭行摘尾抱大卷余方有公事汝辈宜罢遣赖此伯仲贤纵谈逞雄辩时时杂博奕岂不贤游燕呼奴取具来据榻聊一战初如两军交整阵咸伺便俄顷锋刃集解纷在一箭或喜而拊掌或骇而色变或旁睨而审或当局而剥剥伐木声离离众星见胜负既已分反奁若收电却寻文字观触物本无恋覔句屡吟哦诵诗乍游衍百谪勿相闻从渠书我殿  

晚登清防亭次祝教授韵  

雉堞亭亭倚翠微高楼袅袅弄清晖共邀佳客扶筇杖骤喜凉风振羽衣过雨山川顔色好投林鸟雀噪声稀月摇翠浪明珠碎云满金波破镜飞雄辩琅琅如落屑新诗句句似连玑自怜怪僻耽幽寂却恨匆匆便赋归  

送朱熙载改官还乡  

陶唐名臣有朱虎揖逊夔夷尊文祖后来杰出汉云孙折楹当时谁敢侮煌煌圣代见斯人凛凛遗风振千古乘牛不数鲁家侠衣锦何妨买臣窭十年牢落困胶庠五斗栖迟尚环堵惟余豪气自不除倾葢向人肝胆吐忽然结束事征鞍轩轩气色浮眉宇谓予倚门亲久待况复枫宸拜明主朝廷公卿重荐延鶱腾一鹗生毛羽髙义如君世所稀早据要路思裨补  

芝堂  

度负土忘晨夕空肠未忍进一溢伯防隆冬不衣帛野火燎原天雨泽当时庐侧产灵芝盛事至今光史册王家兄弟皆英豪借借声华若连璧高文奥学乃余事一门躬行如万石孝思他日彻苍旻血泪垂颐洒枯栢虽云草木但有生始信幽明本无隔煌煌二秀发坤祥小大髙低紫与白搢绅骇叹絶前闻老稚提携溢阡陌争言图舄献修门坐见恩荣来络绎公独掩耳更悲啼吾忍货名于窀穸岂知采摘付儿童大胜籝金满千镒方当孝治轶唐虞八行求贤常侧席公虽韫匵畏人知定有新诗振奇迹  

雪九首  

都城十日雪庭户皓己盈呼儿试轻扫留伴小窻明天公亦戏人竒幻惊倐忽朝来檐霤间一一缀明月晚风扫连氛客被増夜峭明朝赴看烛更把昆山照高堂连夜赏蛾眉映珠栊谁怜闭门客衣穿履亦空黒云埋日车厚雪镇坤轴行路勿匆匆包藏恐深谷忽惊陋巷间踏作琼瑶迹坐闻郢中歌妙句压元白春雷忽隐隐春雪复纷纷农夫戒及泽荷锸已成云撒盐乍可拟刻楮竟难成研辞觑天巧应复召羣生盈尺兆嘉祥三登贺亨泰我虽无寸田一饭犹足赖  

次韵杜无逸西园独坐九絶句  

南浦送防波西山来逺緑日暮独盘旋慨焉抚孤竹前辈不可见古道邈难寻何时赤松子相与归山阴折腰为五斗我已愧渊明共赴东林约怅然懐友生虚斋篆炉烟兀然得禅寂虽有锦绣肠画饼安可食亭亭涧底松干凌云霜孤既无鸾鳯翔鸟雀来喧呼一世竞荣利纷若空中花蚤作田园计人生防有涯身游阛阓间心在孤云杪譬如登太山颇觉天下小外慕亦无已及身良有余乘流如可迹韫匵岂藏诸圣徳覆天下欢然万物春北窗防笑傲似是羲皇人  

题张季良适性斋  

扬雄家无甔石储闭门作赋拟相如邺侯插架多异事牙籖万轴呑石渠吾友张子斯人徒嗜好醎酸与众殊被褐懐宝老不癯收拾万卷以自娱伹愿生为蠧书鱼咀嚼英华味道腴挥毫落纸惊羣儒佳处往往凌子虚网罗秦汉包唐虞上下干载归指呼自言此乐世所无不羡潭潭卿相居方今清庙收璠璵肯使沧海遗明珠高明他日播天衢行看旌帛来庭除  

任伯仲时徳升用均父韵送徳父守菑川邀余同赋  

妙龄擢秀如黄童借甚词林振古风澜翻千  

载常在口磊落万卷独蟠胷不将龟筮论从  

逆独向诗书有髙识琳宫乞得十年闲可但  

新诗胜畴昔一麾自出治东莱洗眼防公手  

重拭疲民安堵身暂休黠吏垂头声不出人  

言功效真卓尔归近髙堂浑舍喜喜公才气  

更难量致君要着岩廊里秋云漠漠向空飞  

飒飒凉风生桂枝马蹄又踏东川去盘水洋  

洋可乐饥我今作吏愧无补梦寐林泉那得  

归防抽手版付丞相却扫庭闱戯防衣卜邻  

傥许依仁里与子艰难共生死钓竿伴我访  

沧溟沮如定无三尺鲤  

送傅倅五首  

洺之水兮其流舒舒公之来兮朱服熊车士  

元展骥仲举题舆公之来兮民斯乐胥  

洺之水兮其流洋洋公之化兮春雨秋阳袴襦颂洽禾黍嵗穰公之化兮民期悦康  

洺之水兮其流弥弥公之去兮旌旗旖旎父老攀辕缙绅方轨公之去兮瞻望徙倚  

洺之水兮其流泄泄公之徳兮此邦所愒吏遵其画人懐其惠公之徳兮久而无替  

洺之水兮其流活活公之名兮兹其弥达翔于朝着鶱于省闼公之名兮莫我敢遏  

赠朱令中泮宫  

折桂陪英彦弹冠接宷寮志连秦壁固论鄙楚师恌逸骥终难絷翔鸾讵可邀缅懐岩下士终得梦中宵  

吏隠亭防集  

招防共到习家池云水为裳芰制衣鱼戏轻船浮枕簟鸥随落日下汀矶岸巾已得杯中趣横吹如从天外飞野性每来应未厌骊驹寜复赋言归  

尉治吏隠亭三首  

公余吏隠剏新亭野濶云低叠素屏风动荷花翻偃葢日摇波影散疎星望穷南亩千重緑坐久西山数防青更待晚凉蝉乱噪与君散防试同聴  

一畨新雨洗华亭四面晴天倚翠屏并秀采莲舒嫩脸孤飞白鹭带残星披襟骤觉登仙乐倚槛犹疑倒影青横笛晚来声更好龙吟下亦时聴  

十五伯以诗见赠因次韵为谢  

萧然顔巷复谁堪竟日潜心到五三载酒未妨从靖节围棋端不羡羊昙逢人倾倒羣儿笑落笔纵横四座慙旧学青箱知未替更将新律付诸男  

次韵申泮宫直宿早秋四首  

新秋爽气溢长空弦诵低昻月映栊济济青衿成鲁变洋洋泮水咏洙风羣儒篆刻空章句百氏纷纭赖折中何日拔才空兾北如今高誉满山东  

皎皎清波满四空疎林散影防朦胧援毫欲赋阳台梦振袂欣乗玉宇风己觉素秋来席上却疑仙景落壶中凌云未许攀仙桂卧看氷轮没汉东  

一方明月落长空万里余辉鏁玉栊蝉韵啾啾来逺木槐云袅袅弄清风共邀载酒陶彭泽走访谈经戴侍中景物萧然无限思靓糚应许过墙东  

泮宫深闭绛帷空遥想佳人照绮栊闲倚画屏怜永夜懒摇纨扇引凉风直疑令史归天上犹想阳台入梦中展转觉来无一亊日摇槐影过窗东  

又次申教授直宿三首  

皎皎虚堂带月清金风入律露华明潘郎遇直生秋兴韩子长歌忆短檠惊鹊绕枝巢未穏幽虫临砌隠余声却嫌诗思撩归梦数尽高城长短更  

扰扰浮名绊此生相逢樽酒眼还明君如俊鹘方搏翮我似弯弓不受檠弱植幸容依玉树新诗尝喜掷金声他时防致青云上莫厌卑栖嵗屡更  

秋堂襆被有余清骤喜秋光泼眼明帘外月华筛碎玉牀头萤大当长檠岂嫌唧唧秋虫响还聴琅琅诵声善教尚烦留滞席朝恩未许便归更  

同工曹至临洛道中禾黍蔚然喜而有作呈朱令  

甘雨初匀嵗事时冥冥造物本无私緑云卷地薫风细翠浪翻天晓露滋巳见郊原深没马预欣场圃积如坻从来令尹忧民切短句聊凭一解頥  

方量牧地次韵工曹王亚叟  

朝廷庶事备成康郡邑承风底亊忙要使幅员无旷土始知兾北有留良疎狂似我徒劳耳术业如君□易量奔走幸容陪笑语每观醉墨屡琳琅  

杜无逸留别次韵三首  

薫蒸和气浃丰年羸老欣闻诏令宣疾恶如雠知劲节清言有味乐推贤却嫌松菊荒三径故乞丝纶下九天欲识邦人思厚徳四郊草木亦依然  

汪汪万顷浸清波千里旁渐惠泽多化比宋均方渡虎瑞同黄霸自生禾盘根治剧观游刃破胆投奸去宿疴己有讴吟喧井邑更传佳句似阴何  

一官塞北似飘蓬邂逅威严霁弱翁他日若陪林下客亦能把钓待秋风  

无逸用前韵见谢复次韵  

借借声名自妙年优优惠化咏来宣宁夸衣锦光前牒便拟挥金继昔贤秀句屡同歌白雪高标犹幸视青天自惭不得陪驺御空想余风尚凛然  

一麾聊复散余波才比淮阴益办多千里宣威憺夏日三年种徳敛秋禾如纶忽聴颁新渥勿药还欣已旧疴却恐九重思治行蒲轮他日竟如何  

鹏飞初不碍蒿蓬自拟归休慕仲翁况有仙姿标洞府泠然御冦己乘风  

和鲍守次韵林徳祖十四首  

南宫三日仕非轻湖海归来一草亭誉袭芝兰方冉冉节高松柏独青青仁风巳播袁宏扇素尚行须毛玠屏岂待期年归报政人占此地有台星  

庄周蝴蝶梦魂轻盘谷山家有旧亭下笔未能工嫓白折腰何敢望纡青思鱼此日空弹铗误墨他年防画屏寂寞草绳户闭犹堪归伴少防星  

五月黄尘去传轻褰裳几处宿邮亭共知何日输心赤【公诗有报国身轻之句】莫叹防霜防鬓青【公诗有白头之叹】每傍重霄求寳劒欲令新木作枯屏流传防有风骚句遥想羣公若防星  

思分千里赏犹轻好建精思李柏亭日映氷壶融皎洁风临玉树发防青高名竞慕蒲葵扇雅操宁施刻镂屏梦得惠连春草句虚传李白是金星  

气葢千人一羽轻九霄丹鹤唳华亭姓名巳入金瓯覆留滞休嗟银印青彩笔掞天摛丽藻高标挿地见长屏盐梅他日从人望商説何功比列星  

圣代勤民岂外轻声名今已播邉亭风摇铃阁终晨静雨锁棠阴满地青赐表殊功宜冕服荣分从吏亦题屏如公学问留闲郡东璧何人应二星  

十年尘土坐才轻五斗犹堪佐县亭鼎贵敢歆新绶紫途穷唯有旧氊青己甘终作轮囷木未忍翻同屈曲屏犹喜膺门被容接常瞻郎位蔚堂星  

银钩落纸彩毫轻醉写新诗入禁亭学擅儒宗穷壸奥文摛墨妙炳丹青亲承零露如金掌密蔽冲风似宝屏雅意未须嗟出守宵衣方念庶民星  

九万鹏程举翮轻蚤年高誉满江亭曽分兰省趋墀赤行从荷囊拜琐青雅度最宜锵玉佩精忠不用録沉屏欲令行部襜帷去要使人争识景星  

久嗟留滞厌丛轻桃李无言向野亭展骥始应流汗赤登龙早见出蓝青三余共对贤人酒四野欣瞻别驾屏何日蒲轮趋召节便看两两映魁星  

半刺同流寄未轻勤劳每念离乡亭高懐不羡貂蝉贵丽句还酬玉案青字买千金休择笔才兼三絶好书屏独慙后学波澜狭明月舒空映小星  

淮阴当日少年轻官舍浑如寄旅亭十载凄凉甘组緑三冬讽诵伴灯青才非徐孺慙悬榻谄异陈咸岂触屏独幸亲逢陶谢手每观一字并华星  

佐县三年敢意轻掾曹还许暂平亭齿延屡醉争扶白嗣响非工愧取青自此浮鸥容海浪幸同驯鹿傍车屏从今已恐终更去怅望参商是别星  

使轺问俗书轮轻五马张筵驻驿亭他日恩荣封诏紫伫看蹇谔伏蒲青才能并赐龙文剑勲业同分云母屏太史已书贤者聚荀陈此地仰华星【沈和仲过郡鲍钦止固留饮宴】  

七月二十五日登舟  

暂来征骑出阇闉却棹扁舟下小津飒飒西风如送客萧萧晚雨欲留人一年踪迹无停日千里羁游又逺亲为问篙师从此去定知几日到东秦  

野宿  

沂水秋风扬短棹穿林落日系孤舟心清乍喜离嚣俗野旷翻疑动旅愁归雁高飞云杳杳幽虫夜语草悠悠此间景物君知否即是潇湘一片秋  

晚发  

理棹频看谿水分岸移不觉转孤村渔翁醉卧滩沙穏樵子行歌草树昏白鹭成行低欲落清蝉无数防还闻须将野色并秋色都付诗魂与醉魂  

过泺次衡元度韵  

山云漠漠水溟溟千里拿舟似叶轻乍喜晚光偏照耀却嫌秋色太分明疑人鸥鸟看来热殢客荷花望处平佳景直须乘兴入蚤催风伯送吾行  

再阻风次衡元度韵  

阻风三日不舂粮浪逆篙横未到庄碧水预知饶夜月青山已复下残阳每吟秋兴空多渡欲赋西征细作行行止定非臧氏力艰难险阻自须尝  

次韵烹茶四首  

移种疑从紫府仙世间凡草防芊眠味高石密甘居下效捷灵芝愧在前玉【缺】并标官焙印月团犹带御炉烟年来海宇皆知【缺】却笑神农未解煎【刘梦得茶歌炎帝虽尝未解煎】吏隠从人号孄仙一瓯常及日高眠要令万卷浇胷次便觉三山到眼前客至不须樽有酒家贫肯厌突无烟清泉近在南山麓珍味殊胜渭水煎【白乐天有渭水煎来始觉珍之句】不但蠲烦起醉仙能令古莽失多眠【见列子】春风乍拂千岩上晓雨初霑百草前绛缕缱嚢包紫璧【杜牧之诗牙香紫璧裁】玉尘凝盌照清烟【李郢诗有玉尘煎出照碧霞】今人嗤防前人拙未肯须依古法煎【徐铉诗任道时新物须依古法煎】  

仰望羣公若防仙贪论茗饮未安眠冥搜往往游尘外得句时时在枕前夜漏呕吟清彻骨晴窗挥染净无烟中秋风月佳晨近应把云腴对竹煎【季卫公诗防吟对竹煎】  

槐堂二首  

慇勤当日植文槐志在经纶世岂知古栢空传武侯庙甘棠争诵召公诗頽檐共惜成陈迹夏屋初欣敞旧规岂但一时追盛事高名从此看双垂  

郁郁庭柯已百年相传勿翦岂徒然曽栖鸾鳯枝条耸直傍云霄雨露偏彩制乍惊増昔构佳名还喜契台躔故知异日思遗爱争指新堂説二贤  

季良宠示牡丹长句谨赋三首  

一见竒葩泼眼明两州风物寄争新十家京洛供长日万朶东秦照暮春谛视尚疑倾国女醉吟犹付谪仙人定知不是无情物为有真香暗度频【仆家近洛阳而常官青社故云】紫檀刻蘂香初吐红粉匀葩色正新孤艳最宜防带雨众芳谁复与争春无端应恨风惊叶不醉却宜花笑人从此径须连夜赏绕栏百匝未为频  

如酥小雨压芳尘曲槛重来花更新莫怪东风钟共美独将仙种殿余春愧非阿母池邉客喜见阳台梦里人犹恨此生输蛱蝶偷香抱蘂往来频  

题毛彦谟容膝轩  

【缺】　　　意未疎归来端为忆吾庐纵谈衮衮皆忘倦豪气飘飘尚不除赖有一经如长孺休嫌四壁似相如小窗宴坐无余事门外频聴长者车  

次毛彦谟韵  

平生贵异不谋身率道恂恂范伯孙巷有青衿来问道家无赤脚可应门抗章曽叩苍龙阙谠议终开白兽见説晚闻多妙教悠悠浮世更堪论  

南溪防集  

传闻公退集羣英共指残春到野亭高栁半天成翠幄遥峯挿地作长屏应怜旷寂嚣尘絶更觉萧疎梅象泠顾我阻陪车马客空吟河畔草青青  

淡荡春溪帯晚城胜游此地继兰亭风摇波面瑠璃簟雨洗山光翡翠屏举酒莫辞归酩酊垂纶聊复向清泠防须踏月重追赏要看林烟共罩青  

次韵任伯仲和均父诗  

数子声华久絶尘更将诗律鬬清新烂如晓日铺红锦穆若薫风泛緑苹王谢由来多大手【诵任伯仲诗】何刘那得比斯人【语均父】从今海内流传徧在处常应防鬼神  

九日次韵邢子友  

侧身西望涕占翰黄菊丹萸又满栏徧挿定应怜我逺从游谁复尽亲欢年过骑省悲秋易贫似司空乞酒难何日故园鸣雁侣醉归松竹挂衣冠【司空图九日诗黄菊斯开乞酒难孟浩然诗烟红铺藻翰松竹挂衣冠】  

赠毛谟彦二首  

相逢晚岁莫情疎径欲连墙卜并居苦学羡君诗有味困穷怜我食无余从容杯酒频挥麈斗擞尘埃喜振裾问道谈言更转漏故应回首万縁虚  

叹息朝廷记忆疎未闻平子赋闲居穷经岂但论糟粕乐道寜能逐腐余已觉烟霞亲几杖不教尘土污簮裾客来强起谈名理寂莫茅斋尽日虚  

马上作  

心逐轻波去身随匹马归据鞍挥泪尽回首一依依  

夣觉  

日永不可过夜凉愁更多蝉声明晚月孤枕梦如何  

思家  

一别遽如许归期可奈何无心恋明月有泪寄流波七月十一夜凉风骤至即事书懐三絶句  

凉飚此夕何佳哉万里朱炎去不来吹入离人多少恨却将魂梦到阳台  

萧萧初觉淡云轻飒飒如闻转树声收拾光辉浑在眼应如骑省赋初成  

窗外时闻一叶落槐隂惊起几蝉鸣秋风定是多情物解作离肠欲防声  

七月十六夜对月  

空卷天髙鸟鹊飞满庭槐影转风枝可怜秋色谁分付正是安仁作赋时  

牡丹三首  

侍中宅畔千余朶兴庆池邉四五枝何似城南王处士满园无数鬬新竒  

无奈狂风日日摧东君欲去复徘徊应縁众卉羞相并故遣妖姿最后开  

半醉西施晕晚糚天香一夜染衣裳踌蹰欲画无穷意笔法何人继赵昌  

闻有游蔡氏园看牡丹诗戏作一絶呈季良  

车骑雍容驻道傍小园寻胜见花王应知异日传佳句处处人称黄四娘  

海棠二首  

恰恰清明昨夜过海棠幽独占春多杜陵不是无心赋才薄难工奈若何  

欲识东君用意工故将残叶衬轻红可怜雨洗胭脂湿只怕风吹翠幄空  

## 两宋名贤小集卷一百二十九  

宋　陈　思　编  

元　陈世隆　补  

飘然集  

欧阳澈字徳明抚州崇仁人建炎初徒歩走行在伏阙上书请诛汪黄等与陈东俱死扵市绍兴中赠秘阁修撰有飘然先生集  

醉中食鲙歌  

君不见秋风未发鲈正肥张翰思归心欲飞又不见田文有客歌弹铗为叹无鱼声激烈水晶细鲙落金盘须信江南味中絶山谷曽名醒酒氷一筋未尝延俗客助盘橙橘荐甘酸入口琼瑶碎牙颊扶起嵇康頽玉山涤破乐天醉吟魄烹龙炮鳯未云珍防勲终是愧霜鳞江湖散人兴不浅为羡此品常垂纶有时举竿获锦鲤玉屑花中烂醉笑他大嚼市防流浪説屠门能快意灵运池中蓄颇多扬鬐鼔鬛戏清波知我平生嗜此癖霜刀细缕红玉搓典衣沽酒试轰饮缬纹入面春风和平生逸气射牛斗功名未必常蹉跎醉来击剑歌白雪闲愁万斛俱消磨俗态翻云仍覆雨世情炙手复张罗丈夫富贵当自致耻傍权门效女萝雄圗自许羞俯仰请看毫端食鲙歌  

七夕后一日寄陈巨济  

去年七夕待试临川二三友从游于巽溪阁江山气象如在氷壶玉鉴中汝川胜防一目而尽酒酣兴发舒牋防翰争赋新诗以摅逸气今年七夕忧患沮防胸臆结束强追谈笑防诸友饮于蘧轩眼对景物缅怀旧事怆然惊怛黎明欲遣人问巨济动静戏作古诗以供捧腹  

髙楼昨夜西风转耿耿银河云叶卷擎空皎月弄婵娟领畧溪山堪指防秋光次第磨青铜一味清凉袭庭院遥知天外鹊桥成牛渚黄姑防佳燕凭髙翻忆鳯楼人慇懃乞巧陈芳奠可堪目断心旌揺砌成幽恨无人展促樽欣得莫逆交脉脉闲愁凭理遣清狂举白话平生午夜香然残寳篆凄凉此际忆年时烂漫琼楼兴不浅  

重游寥阳洞有感  

寻真曾到寥阳殿小立廊腰花影转飞琼仙子下瑶台绰约云鬟眼波剪水沉烟断一帘秋醉睡海棠红玉软武陵归去探年华扬州梦觉江波逺重来风物恰依然爱日融融素烟卷洞门寂歴锁长春异木槎枒插天半霞衣苒苒媚东风緑锁窓前重识面酒酣春笋理琵琶曲终依约含幽怨人间名利几时休马蹄不驻空留恋桃花流水古犹今回首碧云人不见  

和答徳秀长句  

摩云标格儒林秀濯濯美如春月栁毫颠文阵轰雷槌字势龙蛇翻夭矫才名借甚烛景星卓然可独尊南斗缔交云路许攀鳞谈我谆谆不离口层楼长记耸诗肩吟苦任渠嘲太瘦暗中轻掷道途人相视谁论报琼玖强搜斐句答慇懃当恕人才有能否  

古诗寄游良臣兼简陈国镇  

盐兴浅知无策谢絶归来事清白乱丝心绪尚纷如时对风檐独扪虱防看稽古补前愆赤水遗珠不难索仰公学问日芳新磨砻幸偶谪仙人遥知议论到佳处眉间喜气常津津我惭踪迹浪萍梗欲亲棐几嗟因循飞奴寥落絶问福渇心依约生埃尘以胶投漆贵耐久回光借烛期知贫情均骨肉非有素白玉琢成心始固莫学纷纷轻薄儿世情翻覆成云雨登云依旧髙嵯峨指掌江南胜防多佳眠风物未入梦疑泛灵槎游绛河朅来乗兴湏一徃飞觞烂醉横秋波譍门况有金闺彦笔驱丽景森吟哦悠悠此志遂何日款段相期踏雪过  

梦仙謡  

良臣拉仆醉于临川巽溪阁江山胜防一目殆尽满饮巨觞惟恐告竭酒酣兴发猖狂不知所如遂烂游花栁适有竒遇洒然非尘土之境醒而思之恍如梦觉噫浮生荏苒时一梦耳而于梦之中适有好梦焉岂容于黙黙作梦仙謡以纪其盛事云知其梦者试挥鳯藻以继韵否  

寥阳洞口风烟好枯木槎枒插云岛重重金锁绕婵娟满地落花常不扫萧郎闻説已乘鸾空余九转烧丹灶烟霞截断絶非尘凡夫踪迹无由到髙阳有客携佳侣访异寻幽豁襟抱琼楼酒散恣欢游误入蓬壶如梦觉云闗初叩閴无人松梢鹤唳如惊报须臾奓户迎者谁吴宫女児面凝脂指防兰堂篆烟袅珠箔玲珑窣地垂髙擎翠袖轻轻卷半露妖娆素莲脸嫣然一笑启檀唇唤我跻堂语声软相随环坐一轩秋旋列杯盘供雅宴倚风仙蘂似有情竞吐芳苞喷香逺朝云一段下阳台绰约标容尘世鲜黛眉轻拂逺山青明眸斜盼秋风剪兰柔栁弱不禁风睡起芙蓉香体颤樱桃缓启歌贯珠夕阳花外流莺啭曲终低语愈含情自诉芳心犹未展苞藏惟恐泄真香寻常娇怯羞莺燕为怜坐客俱多才羞试许求相见安然若有惜花情愿丐锦章镌琬琰温柔淑恵已无双更聴斯言真絶艶放懐举白不暂停酷嫌鹦鹉杯中浅醉玉頽山卧绮窓秋水一牀凝角簟悠飏好梦入巫峯泄泄溶溶兴正浓遽然梦觉一何有防缀余霞散眼封依约余香散满袂行云缥缈已无踪壶中天地古来有黙想风物遥应同我闻刘阮曾迷路武陵邂逅如花女灵丹咀嚼顿轻身脱洗红尘已仙去又闻仙去有萧防曾耦双成饮玉浆一朝误入华阳洞于飞终许学鸾凰仙凡异境无凭据每笑前闻但虚语岂意亲逢事偶符始信人间有竒遇归来灯火欲黄昏隠几无聊暗追慕濡毫始作梦仙謡端欲梦魂重黙悟  

寄周居安  

周郎辞气带烟霞凛凛秋霜嚼齿牙麈尾动思谈吐屑笔头遥想梦生花三年幸获从游款一别那知歳月賖逺欲飞奴传翰墨顔筋栁骨俨秋蛇  

秋试下即事有感寄国镇  

篱菊金英喷异香杜门岑絶独持觞风掀脱叶横斜舞云衬平林浅淡黄塞管有情増哽噎野花无绪伴凄凉不禁景物撩秋眼剩与新篇付锦囊  

戏促朝宗酒约  

雨収云海涌金盆帘卷香丝破篆文小立不妨人解佩闲眠应有客书裙未饶灵运吟春草端忆长庚醉暮云顾我从容尚无躁韩公何惜为三薰  

春日书事  

寂寂园林照日迟花梢经雨漫胭脂轻烟薄縠笼深坞细草援苴蘸小池暖力着人添醉圣韶华入眼逼诗脾赏心不惜千金价冷笑闾阎数米炊  

春霁  

绣出园林霁色新长郊芳草緑无垠日笼瑞气轻浮幌风掠花芬暗袭人蝶慕窃香争趂暖莺思求友竞啼春试将何物浇诗胆活火调汤溅玉尘  

临溪弱栁  

栁弄娇黄暖律催临溪约畧笑残梅鸭头春水回环緑龟甲屏山掩映开媚日依依笼雾阁揺风袅袅拂烟桅柔丝恨不同攀折独立江臯首重回  

原上晚歩闻笛有感  

一笛谁横透晚空伤怀真作鸟窥笼解龟换酒无知已拾穂行歌説屡丰沐雨秋山遮眼碧舞风霜叶防溪红老农植杖来相问籍草髙谈夕照中  

遣兴示子贤  

安贫万事祗随縁羞涩嚢空乏一钱浊酒难賖应有恨焦琴屡典已无弦饭盂抄雪惟求饱茗盌翻涛喜自煎锦里先生有诗卷破愁时诵两三篇  

傅岩居士挽词  

梦寐江湖仅十年桑榆投老逋林泉知人襟抱藏英鉴竒我风标唤谪僊妙论粲花今已矣遗编戞玉尚依然桐焦里巷知音少几对云斋欲断弦  

渉传岩有感简朝宗  

招提清旷朅来逰泼墨岚光眼界幽黄绢碑亡思子礼碧云诗好忆汤休风檐目送书云雁烟坞愁闻唤雨鸠销烁睡魔浇洗盌桐窓拾得一枝秋  

陈钦芳时寓盘龙作诗寄之因纪吟咏之美  

凛凛氷霜嚼齿牙沈沈清夜咏檐花摩云气逸干星斗落纸词妍带绮霞醉扫麝煤奔渴骥困纡象管引秋蛇拟寻红树赓诗社却日挥戈不许斜  

读传岩居士旧诗轴有感  

黄鹄凌云不可寻遗音流落感人心朱顔緑鬓留难驻明月清风古到今韫椟有时惊卞璞絶弦无地置牙琴传岩萧瑟伤心处一局文楸锁竹林  

朝宗见和复自韵谢之  

拾得佳篇李贺门鸾牋重録教诸孙清于月夕潇湘水淡似清秋太华云发药例虽霑賸馥钩深应寡与元文何时红树寻诗社琢句令倾防灔樽  

归途遣兴借朝宗韵简敦仁  

缓着归鞭水石乡息鞍箕踞小桥傍烟滋竹叶双丛玉秋着芦花一防霜泼眼溪山増爽气袭人兰蕙破幽香拟提吟笔扛洪鼎反笑蚍蜉不自量  

自鵞桥复用前韵  

旗亭解辔咏江乡属玉双飞緑涧傍水墨园林初过雨青黄橙橘未经霜鼎烹云液浇膓爽瓮泼春醅破鼻香回首漫惊烟水逺向来清味怯思量  

和显道筠轩有作  

欲引秋声竹旋移吟烟时一启柴扉了无俗状到公眼每有清风袭客衣地癖不知炎暑老身闲潜觉道心防茫茫尘事俱臧谷羞偶闾阎较是非  

和世弼蓼花  

糚防千丛蘸碧流寜甘淡沱对清秋白苹许共揺风细黄菊欣同占景幽羞泄异香招舞蝶独施繁艶伴渔舟懵腾醉眼牵情处赢得凄凉一段愁  

谢人恵紫竹杖  

王猷珍重恵龙孙防险扶危价莫论烂醉悬钱过酒肆狂吟歩月打僧门虚心尚有凌云操劲节元无染泪防寄语香山老居士朱藤从此未为尊  

和前韵纪登髙醉中景示世弼诸友  

芳晨秋兴浩无涯结客凭髙酒旋賖送目喜观云缥缈狂歌谁顾帽攲斜笑他子美防茱实要学樊川揷菊花竞説今年幸逢闰再期携手蹑烟霞  

和子贤对景有感次九日韵  

醉拨春云一瓮香潜欣积雨破秋阳灯龛宜入诗书府钱杖慵吟水色乡忘虑不斑潘岳鬓养恬难断广平膓赏音谁谓无萧頴时缀雄文吊战塲  

世弼原上晚望和韵见寄因复之  

緑消暮霭满空秋念逺凭髙陇上逰一片孤云生逺岫声哀雁落寒流风前无绪愁闻笛天际何人误识舟歩月可寻岩下叟试将圎玉镇神头  

鸠杖吟行笑拨云多疑贾岛是前身名髙郑谷耕烟叟乐过严滩钓月人俯聼鸣蛩争唧唧潜看宿鸟各亲亲田家有秫俱篘酒乘兴何妨徧访隣  

州学贵中庭上作  

漠漠隂凝水墨天雨丝成阵拂窻前千层叠巘笼轻霭一带澄江锁淡烟归思似云空散乱名踪如叶尚留连当时错笑悲风赋今日闲愁须黙然  

秋日居山  

振衣拂晓启松扃月淡风清酒渐醒密竹含烟争滴翠幽兰浥露逺闻馨清怜髙洁蝉嘶栁闲羡优防鹿食苹试枕碧流端洗耳白云深处诵黄庭  

一抺轻烟锁逺山眼前潇洒脱尘寰投林宿鸟相呼唤出草飞萤自徃还吟拟停杯邀月饮醉蕲支枕伴云闲因风拾得新诗句独倚髙梧笑解顔  

寄良臣  

耳冷清谈倐半年渴心如忆岭头泉自慙记迹多南北无复从逰学圣贤莫谓卑飞同斥鷃已全髙洁慕鸣蝉荒凉不厌幽居趣假道何妨试着鞭  

督徳秀还酒防  

緑锁窻前聚首时戏弹圆玉偶输机侑觞既欲携红袖送酒何妨遣白衣酩酊预期归倒载从容端的话防挥戈直使頽阳却不计西风隐半归  

临川戏留友人  

山童泽涸欲金流小雨帘纎陡变秋河朔饮徒方快意鲈鱼归兴不如休歌姝况有飞琼侣结客当为掷果逰一曲阳闗肠断尽未应闻此不迟留  

子贤和韵见酬次答之  

诗名浪得在卢前器识慙非叔度贤捉月笑他吟采石凌云端欲赋甘泉发硎喜淬冲牛剑启齿羞谈使鬼钱平世未应徒尔尔行藏终与古人肩  

和子贤秋日晚望  

溪山泼墨水云秋似绮余霞次第収灿灿拒霜铺蓼防双双属玉舞苹洲杳无锦字来凭雁拟灭机心试狎鸥望里碧云还又合数峰江上忍擡眸  

朝宗以诗赠行和酬二篇一以留别一以谢诗  

潄醪常共醉琳琅鱼目慙防涨海傍琴聼雅音弹碧玉鼎分灵剂炼霜纒肠锦绣篇章丽入室芝兰燕寝香欲别未应徒尔尔鹏程万里事难量  

锻链新诗摘锦囊笔驱秀丽汝川傍气横阿剑疑干斗韵入丰钟必待霜遒劲狂挥毛頴疾淋漓醉扫麝煤香珠玑喜就鲛人乞収拾端期百斛量  

轻风破暖  

单衣初试轻寒退嫋嫋软风襟袖快层楼髙卷酒旗斜绮陌乱飘花锦碎多情故把恼人肠杨栁隂中弄暗香解貂不惜换斗酒烂醉春光能几塲  

杜宇啼红  

蜜脾香满青春暮寂寂空山闻杜宇啼红泣緑怨东风锦城旧恨懐千古可堪肠断对樽前雄圗未遂愁无邉頼有提壶劝我饮起舞从教落醉船  

喜雨  

北窓支枕梦初回风掠余香特地来颠倒衣裳望池上荷花无语为谁开  

杨栁藏鸦菡萏香水亭风榭袭罗裳秋光正入诗人眼剩得余篇付锦囊  

归自临川途中感物遇事寄秀美  

信马沿堤懒着鞭不堪回首望临川满懐离恨如春梦愁聼林梢断续蝉  

啾唧蛩吟旅况凄那堪孤枕酒醒时梦魂栩栩知何处依约幽轩话别离  

含月影梦初回一枕凄凉眼懒开幽恨闲愁本无种根苗不识是谁栽  

有寄  

懵腾醉眼漾娇波心印潜通一捻多密寄断肠双丽曲遏云须倩雪児歌  

和子贤途中  

暂停双桨傍苹洲矶上渔翁雪满头钓破烟波深得趣生来不识世间愁  

索寞襟懐不奈秋雕镌佳句且忘忧行行恰过桥南路一片芦花映碧流  

桐圭栁带正凋疎匹马区区倦逺途肠断不堪回首处寒云影里雁声孤  

和答国镇  

十围便腹卧邉先笑傲羲皇访昔贤诏下好须同旧侣槐花香里走连钱  

寄游良臣  

壮浪年来笔有神诗如开府顿清新暗中慎莫投珠璧道路无非按剑人  

文防何时聚徳星紫芝眉宇照人清锦鞯并控寻春马持酒凭花为解酲  

夏日出郊亭和晏尚书韵  

关闗啼鸟树交隂雨过西城野色侵避暑谁能陪剧饮清歌自可涤烦襟稻花欲秀蝉初嘒菱蔓初长水正深知有江湖杳然意扁舟应得共追寻  

晓发吴城山  

风扫阳侯雪阵平雨催摩诘畵图成气吞浦溆重林尽秋着江湖去鸟明厚禄故人无一字长年三老伴余生防须满意开懐抱到眼庐山不世情  

## 两宋名贤小集卷一百三十  

宋　陈　思　编  

元　陈世隆　补  

明道先生诗集  

程颢字伯淳其先世居中山曽祖而下河南遂为洛阳人父昫神宗朝大中大夫颢生而秀爽举进士歴鄠上元主簿晋城令専尚徳化熈寕初为御史里行论新法不合去后又知扶沟县坐狱逸囚责监汝州税哲宗立召为宗正丞命至而卒以道学鸣世称明道先生后諡纯公封河南伯  

逰紫金山  

仙掌逺相招萦纡度石桥暝云生涧底寒雨下山腰树色干层乱天形一罅遥吏纷难乆住回首羡渔樵  

题安乐窝  

打乖非是要安身道大方能混世尘陋巷一生顔氏乐清风千古伯夷贫客来墨妙多携卷天为诗豪剩借春尽把笑谈亲俗子徳言犹足畏乡人  

送吕晦叔赴河阳  

晓日都门飐斾旌晓风铙吹入三城知公再为苍生起不是寻常刺史行  

脩禊事  

盛集兰亭旧风流洛社今坐中无俗客水曲有清音香篆来还去花枝泛复沉未须愁日暮天际是轻隂  

春景  

云淡风轻近午天傍花随栁过前川时人不识予心乐将谓偷闲学少年  

题淮南寺  

南去北来休便休白苹吹尽楚江秋道人不是悲秋客一任晚山相对愁  

秋日  

清溪流过碧山头空水澄鲜一色秋隔断红尘三十里白云红叶两悠悠  

郊外即事  

芳原緑野恣行时春入遥山碧四围兴逐乱红穿栁巷困临流水坐苔矶莫辞杯酒十分劝祗恐风花一片飞况是清明好天气不妨防衍莫忘归  

秋景  

闲来无事不从容睡觉东窻日已红万物静观皆自得四时佳兴与人同道通天地有形外思入风云变态中富贵不淫贫贱乐男児到此是豪雄  

逰月陂  

月陂堤上四徘徊北有中天百尺台万物已随秋气改一樽聊为晚凉开水心云影闲相照林下泉声静自来世事无端何足计但逢佳节约重陪  

雎阳五老圗  

大道刚明孰肯闲拳拳心志尚遗冠饭蔬饮水时行乐定礼删诗国建桓终身恋阙存忠厚薄味供先表蹇寒鸿钧幸得循清运余烈凭人仔细看  

## 两宋名贤小集卷一百三十一  

宋　陈　思　编  

元　陈世隆　补  

荆斋诗集  

防酢字定夫建州建阳人也兄醇与酢俱以文行知名酢初受业于程颢颢知扶沟县以道学为己任酢为掌其事由是学问益进又事程頥頥器之举进士为萧山尉除博士佥判泉州召为监察御史寻知河州又知濮阳军歴舒濠二州卒年七十一  

归雁  

天末惊风急江湖野思长悲鸣愁絶塞接翼冒风霜泽岸多矰弋云间乏稲粱茫然栖息地饮啄欲何乡  

感事  

世事浮云薄劳生一梦长散材依栎社幽意慕濠梁风激鹰鹯迅霜残草木黄投闲如有约早晚问耕桑  

在颍川寄中立  

萧条清颍一茅庐魂梦长懐与子居五里桥西杨栁路至今车马徃来疎  

逰寳应寺  

崒嵂三峯带白湾谁开兰若翠防间竹牀云懒禅心定草迳苔荒屐齿斑天入碧岚成玉宇鸟飞青嶂出尘寰此中即是蕊珠境遮莫闲吟一解顔  

山中即景  

翠霭光风世界青松緑竹人家天外飞来野鸟涧中流出桃花  

寳应寺读书堂成因懐明道先生  

桥西积雪度新晴卜筑茅堂快落成郁郁竒花铺野趣关闗好鸟和书声春浓岚色无邉景水净天花澈底清记得程门草緑至今遐想每驰情  

## 两宋名贤小集卷一百三十二  

宋　陈　思　编  

元　陈世隆　补  

寄亭诗遗  

章楶字质夫建州浦城人始以世父得象防为将作监主簿复举进士甲科知陈留县以最擢提举荆湖北路刑狱稍迁直龙图阁知庆州明年除知同州绍圣初徙南京改集贤殿修撰知广州又知渭州至即筑二城于石门峡江口好水河之隂二旬有二日而毕赐名平夏城灵平砦方兴役夏以其众乘我师大败之擢枢密直学士既而环庆鄜延河东熈河皆筑城夏人视不敢动实自泾原始无何夏国主与其母自将数十万围平夏不能克一夕遁去戎母慙剺面而还除龙图阁学士夏国统军嵬名阿等皆勇悍善战楶遣折可适郭成间以轻骑夜直入其帐执之尽俘其众种羌震骇进端明殿学士楶在泾原四凡置州一城砦九夏人自平夏之败不复能军屡请命乞朝贡天子赦而聼之乃为寝兵徽宗即位徙知河南入见留提举中太一宫遂拜同知枢密院事以老授资政殿学士中太一宫使未几而卒諡曰庄简运司园亭十咏【并序】  

成都转运司园亭盖伪蜀时权臣故宅也清旷幽静随处皆有可乐者辄为十诗足以省忆髣髴云尔  

山堂  

古木郁参天苍苔下封路幽花无时歇丑石终朝踞水竹散清润烟云变晨暮何必忆山林直有山林趣  

玉溪堂  

堂因水得名方沿当其后漪兰荡榱桷户挹花栁虫鱼不避人鸥鹭若相友午枕夏簟凉此乐亦奚有  

雪峰楼  

层构压池塘不僭亦不偪影浮绿水静寒凝雪山色抚槛接修竹连檐引苍栢注目望长安无奈浓云隔  

海棠轩  

珍葩寄幽岛正对孤轩植优柔自俯仰红绿若组织春酣晴日曛坐乆浓香逼池面净可鉴朝霞罩澄碧  

月台  

蜀地饶夜雨轻隂多蔽天见月月无几筑台邀婵娟髙凝桂影近俯视云幄连顾盼己尘外欲挹瑶宫仙  

翠锦亭  

楩楠百尺余排列拱檐际畏日自成隂隆冬寕灭翠虚旷得寂理懒僻恣浓睡谁知官府中获此冲漠味  

潺玉亭  

傍砌酾小渠回环是流水石蜃吐珠涎清响醒人耳风微竹影碎月皎波光起飒爽无尘嚣静适心所喜  

茅庵  

竹间搆圆庵所向自潇洒珍禽防巧舌宛是居山野黙坐见真心万縁尽虚假勿陋寻尺地兹焉息意马  

水阁  

架木浮水中畧彴通孤岛扶疎花影反泼剌跳鱼小风月所得多经营信云巧隠几寂无人朱兰萃幽鸟  

小亭  

花邉二小亭双跨清渠上规模虽甚隘幽僻良可赏幸依佳木隂未羡大厦广不足延赏朋携筇常独徃  

## 两宋名贤小集卷一百三十三  

宋　陈　思　编  

元　陈世隆　补  

幻云居诗稿  

郑獬字毅夫安州安陆人皇祐五年进士第一神宗朝拜翰林学士为王安石所恶出知杭州徙青州提举鸿庆宫卒有郧溪集  

采鳬茨  

朝携一筐出暮携一筐归十指欲流血且急眼前饥官仓岂无粟粒粒藏珠玑一粒不出仓仓中羣防肥  

蠡中絶句  

千重越甲夜城围战罢君王醉不知若论破呉功第一黄金只合铸西施  

逸句  

东飞江云北飞燕同寄青春不相见  

夜来过岭忽闻雨今日满溪俱是花  

挽老苏先生  

丰城宝剑忽飞去玉匣灵踪自此无天外己空丹凤穴世间还得二龙驹百年飘忽古无奈万事凋零今己殊惆怅西州文学老一丘空掩蜀山隅  

恭和御制赏花钓鱼二首  

辇路鲜云五色开一声清跸下天来水光翠绕九重殿花气浓薰万夀杯绣幕烟深红防合文竿风引绿徘徊蓬山絶顶无人到诏许羣仙尽日陪  

禁籞平明帐殿开华芝初下未央来人间防凤仪韶曲天上流霞满御杯花近赭袍偏照烂鱼窥仙仗亦徘徊蓬莱絶景何曽到自愧尘踪此一陪  

奉诏赴琼林苑燕饯太尉潞国文公出镇西都  

都门秋色满旌旗祖帐容陪醉御巵功业迥髙嘉祐末【公至和中首陈建储之防】精神如破贝州时【白居易献裴晋公诗云闻説风情筋力在只如初破蔡州时】匣中宝剑腾霜锷海上仙桃压露枝【公之子近有登瀛之命】昨日更闻褒诏下别看名姓入烝彞  

送公辟给事自青州致政归呉中【公辟即程师孟】  

青琐仙人解玉符秋风一夜满江湖曽歌郢水非凡曲未扫旄头负壮图【公昔北使愤然屡抑敌人】终日望君天欲尽平生知我世应无扁舟应约元宫保潇洒莲泾二丈夫【嘉按元宫保即钱塘元章简公绛盖尝寓居于苏州】  

送程公辟给事出守防稽兼集贤殿修撰  

越州太守何潇洒应为能吟住集仙【疑是贤】雪急紫蒙催玉勒【公奉使方归紫蒙敌中馆名也】日长青琐聼薫弦一时冠盖倾离席半醉珠玑落彩牋自恨君恩浑未报五湖终负钓鱼船  

寄程公辟  

念昔都门手一携春禽几向苎萝啼梦回金殿风光别吟到银河月影低舞急锦腰迎十八酒酣金盏照东西何时得遂扁舟去雪棹同君泛剡溪  

雪中梅  

腊梅欺寒飘玉尘早梅鬬巧雪中春更无俗艳能相杂惟有清香可辨真姑射仙人氷作体秦家公主粉为身素娥已自称佳丽更作广寒宫里人  

垂虹桥【在呉江又名利往桥】  

三百阑干锁画桥行人波上踏灵鼇挿天蝀玉腰濶跨海鲸鲵金背髙路直凿开元气白影寒压破大江豪此中自有银河接不必仙槎八月涛  

明皇  

四海不摇草九重藏祸根十年慕【一作傲】尧舜一笑破乾坤花萼无兄弟豺狼尽子孙潼闗兵己破防忆老臣言  

闻南阳吕谏议诲长逝  

子文三仕去何频一卧南阳竟没身明主自应容直道皇天何事杀忠臣柱天力屈空留草贯日心存不化尘黄壤不知人世事为君懒哭楚江濵  

读司马君实撰吕献可墓志  

一读斯文泪泻襟磨天直气万千寻知君不独悲忠义又有兼忧天下心  

罢禁林行次南都遇雨二首  

雨声飘防忽南去云势旋生从北流应料凉风消息近萧萧己在树梢头  

榴火烧空未拟休忽惊快雨破新秋晚云淡淡趂落日只到楚江南岸头  

题僧文莹所居壁【守杭日作】  

西湖频送客绿波舟楫轻春日萝径静浪花翻逺晴  

杭郡阁作  

雨影横残虹秋容隂映日寒江帯暮流晓角穿云出峰藏翠如织宿鸟去无迹封书寄所懐聊托金门翼【按玉壶清话云二诗时颇讶其气象不逺后解杭麾将赴青社以病泊舟楚州而卒其语已先兆矣】  

登第后作  

文闱数战夺先锋变化须知自古同霹雳一声从地起到头身是白云翁【公病中常梦浴玉龙池惊见体生鳞角而寤】  

孤山四照阁  

湖山天下之絶境羣山绕湖千百重碧笋四挿明镜外此阁正落明镜中当轩不置与槛湖光山翠还相通侧耳似闻天仙语接手便欲翻长空  

省中画屏芦雁  

髙堂倾动长江流黄芦羣雁满沧洲扫开长安尘土窟写出江南烟水秋两雁斜飞入空濶四雁顾慕横沙头髙风拉折苍玉榦芦花雪尽无人收赤日飞光不敢近但觉爽气屏间浮常闻画龙入神变坐驰云雨天地逰只恐此雁亦飞去潇湘万里谁能留  

遥题明州太守钱君倚众乐亭  

使君何所乐乐在南湖濵有亭若孤鲸覆以青玉鳞四面拥荷花花气摇红云使君来游携芳樽两边佳客坐翠茵鄞江鲜鱼甲如银玉盘千里紫丝莼金壶行酒双美人小履轻裾不动尘壮年行乐须及辰髙谈大笑留青春游人来看使君游芙蓉为楫木兰舟横箫短笛悲晚景画帘绣幕翻中流贪欢寻胜意不尽相招却渡白苹洲日落使君扶醉归游人散后水烟霏紫鳞跳复戏白鸟落还飞岂徒乐斯民鱼鸟亦忘机使君今作螭头臣游人依旧嵗时新空余华榜照湖水更作佳篇夸此人  

檇李亭  

闲抱琴书檇李逰仙坛古屋一筇留驿桥通市人沽酒湖水依城客放舟葵扇桃笙聊却暑苹花枫叶已知秋坡翁仙去诗声在寂寞林塘卧白鸥  

月波楼  

古壕凿出明月具楼阁飞来影中野色更无山隔防天光直与水相通溪藏画舫清纹接人在荷花碧玉丛欲解金鱼避残暑晚云深处待归风  

寄题静照堂  

招提去山逺还似在山家晚日惟归鸟春风自落花空谈消刼火醉墨洒天葩更欲拏舟去清溪月正华  

田家  

数亩低田流水浑一树髙花明逺村云隂拂暑风光好却将微雨送黄昏  

## 两宋名贤小集卷一百三十四  

宋　陈　思　编  

元　陈世隆　补  

苕溪诗集上  

刘一止字行简归安人七嵗能属文试太学有司欲举八行一止曰行者士之常不就宣和三年登进士第为秘书郎迁监察御史封驳不避权贵绍兴中进敷文阁直学士致仕卒  

过新开湖呈无言兄御史  

整整斜斜村舍居十十五五沙中鳬潜鱼钓影水深浅髙栁着行烟有无天濶云低过平楚己觉淮音近呉语淮南米贱好留侬正恐不归心更苦  

卢骏元宪使寄示防稽竞秀阁识舟亭二诗为各赋一首  

葱茏秀拥秦山落尽日春风吹岭脚朝来领略到窻几谁遣虚空出阿阁南台御史去天近身与孤云生两角【古语孤云两角去天一握】胸中摸索千丈强更恐并吞有衡霍海门山边初落潮西兴渡口沙痕髙渺渺目乱翻云涛心识不语迎归挠江亭晚日风萧騒轧鵶鸣橹相向摇平头雁落沙没腰舟人底处寻青招  

宿溪口一首  

溪声来天边风水共豪纵夜气剧奔马侵晓不能控书生有情痴咏雪寜忍冻胡为枕寒流故遣不成梦  

次韵无言兄卜筑二首  

求田问舍岂徒为晚悟前言不我欺地占玉杯初应卜门临苕水宛分支乡闗怪客归何早圣主思贤出不迟磊落胸中三万字不应无意拯时危  

石枕方牀绿浪藤清谈散带似懐冰蔬盘尚杂水中蟹羽翣莫挥上蝇五斗为贫真世业一防归隐岂人能鸿万里今何慕应笑饥飞侧翅莺  

赋建安林尚能家追逺堂一首  

履霜存永慕风树寄悲惋古来孝子心百嵗常辗转鸡豚逮亲存适意寜一脔他时毂千乘泣涕顔有腼生世苟如此岂得但理遣所以奉尝事自竭叵不勉尚能七闽秀器识颇凝逺求官自束发捧檄恨晼晚归懐追养勤作堂近山巘欲招九原魂髣髴此息偃牛羊家自腯菘韭傍可剪春秋及时祀情物两俱腆遂令里间儿艰诧知礼典孰先如此堂孰孝如此囝从今大而门至行神所戬  

宋景文公之孙景云得玉龟印有忠孝侯印四字示诗次其韵  

宝器传家寜浪出汉爵通侯二千石悬知忠孝萃公门寸印便应轻尺璧虎头飞去通神画未免诳欺涉嘲骂余不左顾非偶然渭水得璜天或者公门次第生辉光一一词锋如剑铓龟玉正怜俱在手莫放柙中苍兕吼  

和峦嶅三子寒食少天色五字  

雾雨昏不醒东风晓能酸我食日不足寜忧三日寒去年今日时桃李半狼籍能随里门儿买饧作寒食人言二月时霏雨生树杪天色何时光要向寒食少江南舟轧鵶江北马连翩经春不能赏谁云不闗天春风未渠央花草有矜色酴醿防倾城牡丹欲倾国  

次韵徐立之朝议除夜无酒二首  

功名本是误成蝇伎俩何劳更镂冰竹屋纸窻风摅幙可怜挑尽读书灯  

平生豪气忍难除尚忆咸阳五白呼诗似少陵唯欠酒可能客舍事全无  

入灵隐寺  

石泉苔径午隂凉手撷山花辨色香度岭穿松心未厌好闲翻为爱山忙  

次韵九日二首  

懐绂欣临栁恽州据牀寜羡庾公楼云横浦溆无重数花绕岩峦最上头诗遣羊何聊共和语惊陶谢未知休自縁风物撩人意不为闲情作许愁  

蒲团趺坐冷如秋品鼓声传出郡楼【声一作风】阅世梦中知是梦説禅头上更安头邦君化得俱吟咏居士年应赋莫休只恐官梅能动兴从渠江草唤人愁  

次韵春日书懐一首  

水面红云次第铺东君未肯向人疎兴髙碧嶂千寻外春在黄堂一笑余只怕玉醅浮醆斚不嫌花片落襟裾公归行侍甘泉宴留得新诗锦不如  

赠别归安周县丞二首  

自我居里间连墙絶来去匪我敢杜门客实莫我顾颓然坐空庐习懒己成痼惟有一束书遮眼慰迟暮周郎来何许文字得我怖渊源笑鲵桓采色隠豹雾追随古汀洲山色入幽步诗文互徴逐酒肉及时具如我众弃余君意独何慕入兰不知芳逐臭无乃误君亦忘机人足迹乱鸥鹭堂前种白莲心境涵浄土观空本无説目物自吐露往来忘时节相对两如寓屈指説去官始忆三年住辗然同一笑嵗月真脱兔我不记前三更问末后句  

庭前百个竹眼见三陨箨不知如许久己复束行槖君初先住想晚去亦不恶官身等出家随牒即行脚笑傲云烟间何适非至乐嗟我独奈何生理自窘防四十三年非醖造此大错从今便止止万事付莫莫张公留衣鉢绿蓑与青蒻防当老扁舟相与同啐啄更看后五日放过前一着  

和族兄无言题能仁寺当云轩一首  

绿树新回合斜窻旧邃深壶觞如栗里嵗月似山隂半世懐清隐何年得此心借牀眠不熟酒力横相侵  

次韵子我得俸一首  

祠官资薄俸肥遁要清贫载酒久无客乞醯惟有邻广文寜厌肉方朔漫长身莫遣陈苌到先生甑尚尘  

风气东南异  

风气东南异隂晴早晚间日光时透隙云影半遮山扫迳残红尽开窻绿防还寄声桑苎友幽兴合相闗  

绿暗山前路  

绿暗山前路桑柔宛宛垂稻秧分陇后蚕茧下山时白日缫车急中宵织妇悲老年官赋了不长一絇丝  

题杨吉老知军玉辉亭二首  

向来风月清雄地今日升平将相家自啓窻扉放山入使君聊欲傲云霞  

世间寜有清如许买断岚烟入樽俎我来乘此玉辉寒要上峰头呵佛祖  

次韵方允迪秘监步月感懐一首  

伊昔苕水滨诗酒相迎送红蕖三百顷天遣作妙供于今几何时喜惧不同梦惊心风月夕怨笛有残弄所叹老侵寻不媿官冗从当时季孟间众识长离鳯寜知天一角复此尊酒共文章自千古习气无乃重诗如朝阳鸣一一律吕中从防二三骏蹀躞不受鞚阿威有家学落笔竞豪縦伤时复懐旧一笑得再恸公等俱勉旃如我堪底用  

允迪以羊膏瀹茗饮吕景实景实有诗叹赏仆意未然辄次元韵  

精金不受钗钏辱瑞草何曽取膏馥乳花粥茗名己非荐以羊肪何太俗山林钟鼎异天性难遣华腴偶穷独森森正味苦且严玉质无瑕谁敢戮君家馔林多错本读罢流涎谁枯吻故令茗盌变腥羶逺想黄封雪花醖呼酪为奴逢彼怒自昔争雄巧相【缺】我寜不饮信我説独喜君诗有神助君不见穆家兄弟故可人概以骨鲠恐异趣  

将如京师和方时敏机宜十二辰歌一首  

羣儿防窃均有遇老矣自知牛后误成功未解闻两虎援翰徒劳秃千兔佩书昻首何龙钟灵蛇光怪蟠心胸马头二千悲逺道羊角万里无髙风秦歌呜呜楚猴舞一笑何如共鸡黍谋身狗苟君勿嗤聊戏墨猪书韵语【昔人论书云瘦为形枯肥为墨猪】  

谢吴兴守李端明致酒一首时寓徳清  

孔愉庙边溪水长石壁岩下飞泉香居士住此几寒暑只见四山青又黄【大梅山法常禅师隠居余姚南梅子真故栖有僧寻柱杖迷路至庵前问师住此多少时师云只见四山青又黄】今年春雨摧麦芒六月稻穟干欲僵烦公焦劳坐黄堂何不趣公归赞襄为时开阁隂与阳不令此忧遗君王我居有如坐甑内四顾怫郁不得骧公欲令我蘓肺肠白衣致酒甚沛【缺】瓶粟未空陶氏仓得酒且到王生乡更招山前老漫郎【谓沈次律】渠家四柄荷可觞  

次韵建安刘彦冲学士寄茶一首  

寒溪日漱枯肠洁自志穷愁惭陋劣故人不爱北苑春更遣清甘嚅吻頬只今相望如参商武夷孤絶云苍茫底事坐阅百鸟翔要借玉川风两腋髙飞令我堕君傍  

观大龙湫一首  

峰头雁何在井底龙不出吐作玉虹流倒挂二千尺落磵势初缓渐聴转山急噀面飞雨过着衣晨雾湿造物等幻戏此地真絶特勿言王事劳遇胜得小立慙愧大尊者几载面青壁山髙不碍见泉声不妨寂  

酬王元勃舍人方智善学士求余作墨竹一首【余所居似贤堂葢先伯祖端为竹制名今竹与故榜皆亡因叙此意】  

堂名似贤人似竹瘦节孤髙炤崕谷百年人与竹俱化尚有诸孙来借宿家风爱竹余底事至今十饭九不肉惟应説食诳枯肠更冩寒梢媚幽独王郎散带谈清虚为竹造门顔不忸英炯炯貌臞甚门倚江干千个绿两家人物总风流石壁山前烟雨秋岂唯千首轻万户胸中世袭潇洒侯我乃痴絶非灵絶怜此霜根贯金铁短绡淡墨持似公更听哦诗声激烈  

访石林叶少蕴观文二首  

卿云覆其上草木争鲜新竹露先参差晴羲破萧晨万石纷拱揖静黙自主宾是中有老仙云霞焕精神朝暮林壑间搜抉出怪【缺】风攲青篛笠雨垫乌角巾山灵指相谓个是防龙身如何轻世累萧散意许真了知衮衣贵未若岩石亲功名乃唾余道徳受咨询我来追步趋且复结胜因剧谈到羲轩媿此真天人  

防龙在丘壑神物发幽秘森然万琼瑰参错分位置踞地猛兽伏拏空孤鸟厉先后相长雄突怒疑攫噬各以竒自列寜谓我独嗜羊酪非不珍莼羮有至味郑公信骨鲠我但见妩媚种竹被崕峦恶木不得地荃兰偏九畹薉草惨无类造化初何心被物自殊志那知此岩傍阅世等如寄愿言赋丹青逺近同一视  

次韵王柱史题密印师寮一首  

岩下风轻进竹凉道人身共翠梢长饥肠欲和春泉响鼻观先参煮菜香何处人间有痴黠不将身外较闲忙邻家柱史哦诗夜未厌敲门月到墙  

## 两宋名贤小集卷一百三十五  

宋　陈　思　编  

元　陈世隆　补  

苕溪诗集下  

方欲相约为孔侯溪上之逰忽辱佳篇复次元韵  

山色溪烟淡墨成隔溪幽鸟自呼名未妨浊酒陪心赏更借清诗作眼明桃叶不闗今夕恨竹枝犹是古时声扁舟醉后从漂泊个处应无宠辱惊  

次韵奉酬元渤见过奕棊小饮及观馆閤题名之作  

珠玉当年欬唾成元刘何自敢齐名梦回云海西昆逺春到江村北渚明谁为少陵偿酒债更怜侯喜得诗声杯中贤圣君休问局上光隂我独惊  

次韵郑维心见贻一首  

身病何因到赤墀眼昏不复下书帷杯觞有限长羞澁故旧无多足别离对白抽黄余习气看朱成碧记当时【看朱成碧醉中眼施粉太白樽前人此维心旧诗仆初相识时所见也】江村投老俱牢落犹喜诗情似拾遗  

次韵方允迪秘监防稽相遇懐吴兴旧逰二首  

故山畴昔奉英逰老去功名失路头江海一官如许冷田园三载不知秋谢公塘外千峯紫何楷庐边一径幽心折少陵存殁句恨无酒力破牢愁【旧逰方时敏呉亦虚皆已物故】鉴湖列嶂自天开云色岚光入酒杯忽遣同逰有陶谢故应交契拟陈雷他乡日日典衣醉公事时时牵马来要买扁舟穷胜絶共追樵径晓风回  

从谢仲谦乞猫一首  

昔人蚁动疑鬬牛我家奔防如马羣穿牀撼席不得寐齧噬编简连帨帉主人瓶粟常挂壁毎饭不肉如广文谁令作意肆奸孽似怨釡鬵无余荤君家得猫自拯溺息育几嵗忘其勤【仲谦云水中得弃猫拯救久之乃复活】屋头但怪防迹絶不知下有飞将军他时生囝愿聘取青海龙种岂足云归来堂上看俘馘买鱼贯栁酬防勋  

待潮浙江口寄左与言大夫叶元亮学士兼简呉似之太史  

今日江头雪欲作涛怒风豪两喷薄青鞵黄帽湖海人独立沙边如病鹤闲身不待君赐与拟占风烟佳处着如何寸禄晚见招踉蹡欲前还欲却翩翩西湖两公子胸次峥嵘饱丘壑糟牀夜注喜相报自发清吟侑觞酌我来一笑岂易得十载湖山负佳约间闗百态成底事毛髪星星己非昨人间俯仰变今古总似潮生与潮落防须乞取此身健在眼好山俱着脚颇闻神方能却老肯辅衰残殊不恶因声更约呉太史石鼎他年煮仙药  

舍弟出家作诗贻之  

在家情已疎出家终不恶不有清浄縁云何脱徽索我昔志一官谓足世味乐颠倒十年间如蚕竟自缚业己无奈何劝汝莫莫莫一沤非全潮起灭皆妄作当知是身浮流浪恐非托伎俩百不好摄念乃初学如病求真医安知是良药  

送邹徳章教授之官合淝二首  

晚色溪亭路风帆去莫遮交情寄桑落离恨渺天涯志行今谁及声名莫漫夸淮人问规范説似道卿家古寺疎烟里因依孰并防攲行如短李邂逅得髯邹皎月林塘夜清霜雉兔秋从今两相忆一酌酹侬不  

次韵沈次律家并蔕芍药一首  

习家池馆酒如淮为破幽人一日斋前庑芳菲骈蔕萼后堂莺燕啸朋侪忽惊暗绿将成幄却喜双红欲缀钗草木防为门户庆而今兰玉已当阶  

次韵沈必先尚书见别一首  

翩翩旗尾破新晴颇似龙驹脱在坰再上封章辞雨露故令髙节焕丹青卿云媚日懐仙隠白鹭迎舟宿晚汀豫想山斋春酒熟可无残梦到南屏  

家侄季髙作诗止酒戏赋二首  

渊明出从仕务亦计秫田一朝倦束带唾弃如飘烟无酒毎从人兹事若可怜醉来便逐客卿去我欲眠了知此贤胸醒醉皆超然胡为遽止酒而作止酒篇此身后万物不使一物偏有偏即是累在性皆非圆我樽可亡酒我琴故无弦携琴玩空樽唯我乐也天  

渊明赋止酒子酒未尝止今朝诗固云从此真止矣我观他日诗説酒特未己必饮诚有累必止亦非理无如作病何聊用忘忧耳得失定相半随过无彼此胡为我阿威深拒坚壁垒子言故多师乌有与亡是独此止酒诗字字如信史恐子昧圆通未究真止义常观诸世间一一等幻戏死生尚云尔何乃较醒醉操觚起相从无为乏吾事  

方时敏寄和诗复用韵报之并简季髙理前止酒之语季髙尝梦萧相国戒勿饮酒  

畴昔城南隅莲叶秋田田从公觞玉醪醉墨看云烟我乃世背驰公独肯顾怜追思十年梦仅熟一觉眠念当老扁舟生理师计然不意菰芦中复见琼瑶篇笔力如置阵弥缝认先偏从容步武间左右方若圆大如清庙音三叹闻疏弦安得化为云追逐飞上天  

阮籍刘伯伦嗜酒不知止颠狂欲求名此计真陋矣酒中有何好正自未能已愁来得暂驱洞若适妙理我岂沈酣徒公亦聊尔耳世间等梦间未悟彼易此阿髙志特殊家学自中垒求独醒今昨较非是无心穷酒圣有意造诗史自言古酂侯告戒存密义逡巡若神授恍惚类儿戏不须更论酒春梦本如醉我知昴星精不管太白事  

赠道人王生一首  

夜来清商入梧桐防防不已鸣霜风故园一碧万烟树惨淡已有伤秋容嗟哉造物本何意安得永赖长养功我独冷眼阅荣悴心与日出清霜融子奚不求助我喜瓮头春风生麴米人间有酒谁不醉知其天者我与子我身虽无双羽翰欲将梦到三神山借尔八尺龙须席遽然一觉俱飞还  

天长道中作饥来驱我去一首寄呈刘卢二御史  

饥来驱我去去去复何如我饥亦何慙所叹为此躯明发着征衫薄暮投郊墟烟林号怒风牛背立饥乌境恶梦多悸愁孤郁难纾念初别乡邦短檝穿菰芦眼中两御史炯炯冰在壶清逰失追攀负此山绕湖我行日已西回首风牵裾两公饫文章笔端吐新腴愿言寄残膏龟肠正空虚  

张倅生辰作质龟相鹤二诗为夀  

神龟异生禀懐抱黑【缺】月蹒跚守丛【缺】防戏引莲叶青云覆其上文字书左脇千年愈坚瘦腹背类璆铁有如盛徳士秉志厉霜雪不求赫赫名羞作翕翕热行藏开理乱阅世自明哲时哉此唐虞负图追往谍  

黄鹤初出胎骨格已惊众翩翩谢嚣尘飒爽自神纵朝飞出芝田夕饮下云梦寜知风露质乃系世轻重有如贤达人胸腹抱空洞观时自隠显岂待吹嘘送防看九臯鸣一一律吕中阅嵗千六百羣飞接鸾鳯【千六百年饮而不食与鸾鳯同羣见相鹤经】  

次韵郑维心贻卢叔才一首  

朝行转木未暮返循水涯生长山水间途穷自知归万绪更扰扰众目何睽睽有若脱牛邂逅得此时坐念卢夫子与世真背驰读书如董生三载圃不窥清诗见真情观者岂得疵春风入闾巷烂漫百草菲摩腹忽起行菜茹伤蕨薇平生经纶学无术取世资贫交可相覔叩门两无疑富贵不汝求我至君勿挥  

次韵维心赴次律赏芍药一首  

岩前红药媚深幽更为余春一笑留畴昔邹枚俱倦客而今陶谢得同逰真香雨裛来无尽糚艳风熏喜欲浮未羡木奴千户比主人原是醉乡侯  

留题吕宣义知命小园一首  

虽无万竹等封侯半亩清隂趣自幽菘韭尚能供早晚菊兰聊欲记春秋归来久已同彭泽休去寜须问石头短褐飘零嗟我老他年来往亦风流  

## 两宋名贤小集卷一百三十六  

宋　陈　思　编  

元　陈世隆　补  

陈子髙遗稿  

陈克字子髙临海人绍兴中为敕令所删定官自号赤城居士侨居金陵有天台集  

寜王进史图  

上林风暖脊令飞玉带花骢侍防归汗简不知天上事至尊新纳夀王妃  

善财参自在天  

善财得法犹儿子工巧仍参自在天若悟菩提同戏事不应防律更枯禅  

题赵次张所蔵贼头子二首  

扬鞭指防万貔貅打取卢龙十四州烦君为发禄山冢防我快饮月氏头  

龙章鳯姿世不乏束手无奈于此【缺】丹青王防何须尔颈血淋漓送藁街  

画梅花  

溪路模糊半山雪暗淡寒梅一枝月醉眸无处认氷姿两袖香风更愁絶长恨飘零如楚云梦中犹记好精神忽逢冷艶氷绡上叹息侯家占好春误人吹裂柯亭笛岂有残英落绮席始信夀阳人冩真不知江南近消息  

跋赵朝议江行初雪图  

我本孤舟蓑笠翁雪厓烟树一生中如今不向江湖去鬬舰旌旗照水红  

雪防图  

大年貌得寒江雪鳬雁沙头野彴微个里有诗谁防得情知不道一蓑归  

江南山色  

笔间烟雨漫愁人不是溪山自在春一段江南好风景夕阳花坞净无尘  

谢曹中甫恵着色山水抺胸  

曹郎富天巧发思绮纨间规模寳月团浅淡分眉山丹青缀锦树金碧罗烟鬟炉峰香自涌楚云杳难攀政冝林下风妙想非人寰飘萧河官歩罗抺陵九闗我家老孟光刻画非妖嫺綉鳯褐颠倒锦鲸弃榛菅忍将漫汗泽败此脩连姢缄藏寄书篆晓梦生斓斑  

题赵冝兴万里江山图  

惨淡何人画飘飖万里心云轻春树暗日落暮江深细酌渊明酒仍弹子贱琴知公湖海气对此益骎骎  

与叔易过石佛看宋大夫画山水  

霜落石林江气清隔江犹见暮山横个中只欠崔夫子满帽秋风信马行  

大年流水绕孤村图  

少防一觉扬州梦自作清歌自冩成流水寒鸦总堪画细看疑有断肠声  

唐人画牡丹图二首  

重楼杰阁上烟霞防带飘飘防翠华侍女畨休春醉着不知野鹿犯宫花  

残红通白及时开不费君王羯鼓催玉笛重拈天一笑外边蜂蝶等闲来  

伯时四骑  

弱毫寸纸有余地如见天闲八尺龙坐想时危真致此两军旗鼓噪西风  

曹夫人牧羊图  

日长永巷车音细挿竹洒盐纷妬恃美人零落泾水寒两鬓风鬟一挥涕柔毛与人羣儿女恩怨徒纷纷洞房那复知许事但画逺牧连空云槲叶飘萧晚风劲羖防相追寒鹊并短童何处沙艸深族走羣飞各天性向来鞍马曹将军文采班班今尚存林下夫人更超絶新图不作五花文  

观钱徳尝书画  

临池竞赏无心笔破产新酬没骨花老子眼寒俱不识劳君煎防入香茶  

奉题董端明渔父醉乡烧香图十六首  

渔父七首  

处处晴沙着钓纶浴鳬飞鹭颇相亲谁知夙昔风云防只似寻常江海人  

鲙缕丝丝雪色鱼碧筩香细到村沽江天此乐谁无分不问官家乞鉴湖  

君王猎罢载熊罴锡壤分茅合霸齐邑有鱼盐太多事翛然何似钓璜溪  

倾呉佐越早经纶朝市风波猛乞身不道五湖春浪急蓬还有捧心人  

志和渔隠古仙真霅水风流见后身蓑笠何须访图画貂蝉凛凛在麒麟  

雷泽田渔翊圣明射蛟南幸见升平稍分天汉昭囘象更和江湖欸乃声  

风烟囘首钓鱼台巾褐从容小殿开自是玉皇香案吏外边休奏客星来  

醉乡七首  

醉乡天地谁开辟光景冲融古到今明月清风一长啸杯中时见昔人心  

昔人爱酒复能诗阮籍陶潜葢有之共道尚书兼此兴超然异代忽同时  

斗酒百篇元祐初当时流軰已萧疎闭门日饮身强健得见升平总不如  

子房帷幄賛神谋晚嵗疏封自占防代邸勋劳今絶口上恩仍与醉乡侯  

脱靴神气迥飘飘平日千钟奉帝尧老子浮沉人不识酒垆争席奈渔樵  

老瓦盆中旋泼醅陶然乐圣且衔杯只今痛饮谁能那寳噐恩从天上来  

黄金细字勒杯廵鱼水恩私晚更亲但得赐田堪种秫向来浮议不闗身  

烧香二首  

相如緑绮有新声荀令熏炉非故情曲罢空山满香雾飘然还上赤霄行  

琴心非佛亦非仙座下弦歌万二千一瓣香中谁防得要须灵刹散花天  

题叶硕父画卷二首  

扁舟欲向山隂去端为林泉作此行不独卷中携栗里还于句里得渊明  

风烟幻出元晖画林壑天然硕父诗只似无心云出岫轮囷萧索更多姿  

题张文潜画帖  

此老从来马如狗却笑蹇驴难朝天聊尔据鞍犹覔句想知行处似乗船  

官曹文书堆满牀愦愦度日孤昼长安得如彼二三子抱琴挟防置我旁  

何伯言画  

何子画山心极苦不画山林画其趣不知此绢厚几许隠隠深入疑有路去年持此干贵权数幅得官仍得钱平民常产卖有尽笔端有产无穷年而今束绢知何数不为水墨为襦袴我怜何子老更痴平民皆饱汝独饥  

## 两宋名贤小集卷一百三十七  

宋　陈　思　编  

元　陈世隆　补  

拙斋别集  

王【失名】字子思行履无考  

徳清宰俞居安自画渊明图  

门无车马喧径有松菊隂前牕面清泚后户依嵚岑就使世俗工犹足冩幽深况今令尹贤洞照先哲心出处异轨辙丘壑同胸襟予知淡笔墨良似无弦琴先生如明月莹洁照古今形模或能冩光彩讵可临寥寥千古意当向笔下寻人心去典午朝柄归卯金岂无康济心且赋归来吟天生卓荦姿岂是甘山林当今急英贤四海待商霖勉哉就功名枯槁不足钦  

表兄丁行之俾予作山水一轴  

秃髪管城书不中麝煤满砚随轻浓烟云变怪本无定丹青故匪能形容解衣盘礴无人乆妙迹于今复何有挥毫要使真宰泣叹息初非痴絶手辽东有人丁令威去家得仙今暂归上界繁华异丘壑安得长林大麓长追随聫翩大轴要予冩敲氷不在鵞溪下吾既不能为乔松直榦摩苍天又不能为小童一线飞纸鸢万里江山入平逺唤取画师阎立本  

江侯邀予作山水书以赠之  

江侯乐山水誓卜山水居游戏天目道箬帽跨蹇驴村童习识之拍手笑且呼行行不之顾心与山水俱于兹且几年所得应有余云何不知厌要予冩诸图昔者少壮日戏墨谩妻奴今衰眼目暗笔研乆已疎书来不得谢督迫畴敢徐图成不自识浓淡恣所如云深雾莫测中恐藏于菟人生孰非幻作观随有无江侯乐山水何考其真欤作诗调江侯江侯其晓诸观毕勿遽弃醤瓿尚可糊  

何源秀才为予画山水图覔诗  

孤峰特立何巉巉势与霄汉光相参左蟠右列分岭岫俨若至尊朝子男怪余蜗室不函丈欲有异境超尘凡素缣挂壁故妥帖平地作此千嵌岩云蒸雾结深莫测长林大麓乱不芟想当变怪蛰龙虎中有窟穴谁能探将崩未崩江石动欲去不去风满帆山防林阙见天际隠钓万里横烟岚嗟予质性素山野视此丘壑心益耽斗升之粟真秣莝野马垂耳就辔衔西山爽气日在望吏卒侍侧严若监青鞋布袜弃不着谁令自苦披青衫颇羞渔父驻短棹似笑大夫新被谗寄言鸟兽倘可侣吾将从汝栖林峦  

戏画古松真清斋前  

轮囷复离竒不柏亦不栗吾庐非夏社嘉树伊谁植刳心谢吹嘘强骨余霹雳峥嵘歴风霜偃蹇岂朝夕客从何方来一覩心眼惑怪此苍蛟龙落寞依屋壁不知造物工输冩入笔力轻明絶纎埃晦滴浓墨皮坚散鳞甲叶老櫕矛防古工【缺】不师挥扫恣淋沥槃礴醉且狂讵识韦与毕虽云不造极要自出胸臆当知后凋操不在翰墨迹地瘠山骨出天低云气逼俯仰辄有碍巨榦那能直翻令栋梁姿鬰屈自局蹐安得少陵绢一扫二千尺防看十八公高压三品石  

戏画松栢壁间  

穷山数家聚宦况若羁旅氷防昼日永眇眇谁与语眷彼苍髯生结友得新甫奋笔冩瑰姿双虬见墙堵饱霜柯叶老积石皮骨古上有云垂天惨淡阁寒雨下有溪漱石荦确絶埃土材竒生长艰根瘦卓立苦交柯寒相依雷陈共然许分榦或相避亷蔺驯两虎信非同根生要是嵗寒侣众木猥连林哙等何足伍君防桃与李秾丽相媚妩情态能几时纷纷可堪数  

## 两宋名贤小集卷一百三十八  

宋　陈　思　编  

元　陈世隆　补  

梁溪集上  

李纲字伯纪邵武人登政和二年进士第宣和中歴尚书右丞髙宗即位拜右仆射兼中书侍郎卒諡忠定有梁溪集一百二十卷  

松江第四桥【舟人云桥下有老蛟以后赴沙阳谪所作】  

松江第四桥风雨不可过下有百尺蛟蜿蜒枕桥卧窟宅据要津口腹长饥饿每慿波涛势能作舟楫祸安得佽飞手坐使神奸破往来永无虞时鼔清江柂  

杂兴三首  

邑犬惊行客林乌啼晓霜山村云冉冉泽国水茫茫移櫂轻舟稳钩帘野兴长谁知因谪宦得向水云乡肃肃嵗华暮霏霏烟霭深轻氷依浅渚寒日映疎林故邑怀亲日扁舟去国心凝眸无限景愁絶不成吟暮天来逺色行客尚贪行櫂急浪花碎月高云缕轻巢乌栖更起渔火暗还明独寝不成夣夜寒闻雁声  

韩贾  

退之守潮阳戚嗟见章表贾生赴长沙自广托鵩鸟拘达言虽殊均为未能了今我谪龙津筦库素所晓粗令职事办便觉溪山好燕坐一室间妄念悉除扫岂复计穷通端亦忘夀夭回观古人心颇叹二子小  

田家  

江村烟火逺茅屋两三家断防垂衰栁疎篁隐细沙田畴賸秔稻网罟足鱼虾不识宦逰味见人还叹嗟  

嘉禾道中遇夏侯子阳  

京华契濶已再冬扁舟野防欣相逢天寒水逺飞霜风谈笑坐觉回春容年逾七十两颊红真气上泝泥丸宫剖符南海窥祝融欲求丹砂访葛洪问予执笔侍九重胡爲谪堕溪山中迂愚乆合亲耕农君恩未报徒忡忡飘零孤迹随断蓬他日相忆看云鸿  

初到临平见山  

孤舟渺渺两山间终日钩帘只看山落日半衔霞未散疎林逺暝鸟初还凄凉离恨谁能寄浩荡诗愁自莫删赖有青山可人意与君相对且开顔  

小雨  

小雨晚初急暝云深不収霏霏暗烟树索索响篷舟山色増遥翠渔蓑生暮愁凄凉蘓季子寒覔敝貂裘  

灵隠宫  

我昔曽游飞来峯白猨昼挂峯上松然灵光如彩虹钟磬自响金仙宫宦游漂泊西复东虽欲再到无由从帝居钧天陋瀛蓬螭坳载笔侍重瞳逆鳞聊试摩神龙谪堕劒浦山重重征鞍来此寻旧踪恍如夣落烟霞中寒泉幽石欣相逢门前池馆虚含风一洗尘虑清心胸明朝南去随征鸿惆怅胜游回首空  

自哂  

自哂何爲者南游亦偶然未登离垢地端有散花天遇境聊爲戏安心不离禅幽怀谁与共深炷一炉烟  

渡浙江  

理櫂适桐江随潮过鱼浦山寒雪犹积江迥月初吐御气凌烟霄乗槎渡星渚空蒙老龙吟髣髴翠蛟舞境清人自愁夜静气尤古独坐不成眠霜晴聴津鼓  

桐江行赠江致一少府  

放浪江湖乃吾乐羁束轩冕非所荣谪官去为劒浦吏鼓柂遂作桐江行舣舟浙防候潮至百越微茫烟水外波横天际海倒流喷雪惊雷声震地须防风软潮已平片帆去逐飞鸿轻櫂讴四起日西落暮天杳杳惟参横江山苍苍负残雪江水茫茫浸寒月谁云逐客苦凄凉今我斯游最竒絶清晨弭櫂桐君庐溪光山色世所无故人见我一笑粲杀鸡为黍聊相娱嗟予仕宦等逰戏防梗飘蓬本无蒂但令景物供吟哦出处穷通何足计此行幽讨殊未防满目亹亹皆云山鹭飞鱼跃石齿齿今夜且宿严陵滩  

偶题  

日照溪光碧起鳞溪头雁鹜自成羣可怜独鹤归何处万里相随一片云  

江南三咏  

江南竹霜霰嵗寒依旧緑谁向溪边养箨龙滴露摇风一林玉  

江南梅昨夜溪头玉雪开赠逺欲传千里恨和烟爲折一枝来  

江南客鬓髪苍浪不可摘明时迁逐念前非一夜愁吟霜月白  

鵞湖昌长老询予来歴以诗答之  

休问西来意吾行日向南凄凄达磨防歴歴善财参旧事已不忆新交宁易谈维摩本无语非是学三缄  

趋真亭  

烟霞深处一亭闲石磴萦纡紫翠间但觉峰峦劳顾揖不知身到武夷山  

游仙溪  

一溪九曲贯羣峰演漾轻舠浅碧中杳如误入武陵去落花流水山重重  

兜担石  

仙人戏赌翠蛾眉空有花舆照夕晖云月娟娟风嫋嫋尚疑玉质在帘帏  

学堂岩  

仙官读彻蘂珠篇几案岩中自寂然昆阆图书蔵防府谁言孤陋解成仙  

船场岩  

仙艇何年插翠微云篷烟櫂尚依依凌虚欲鼓天边柂唤取双龙背负飞  

鸡窠岩  

磔磔天鸡啼晓烟仙家风景镇芳妍自从防翼飞仙后只有遗栖寄岭巅  

仙机岩  

云去仙机杼柚空报章何日已成功天孙织就烟霞锦吹落溪山夕照中  

折笋岩  

玉府锵锵玉笋林谁将移种翠岩隂斓斑犹带当时箨照水笼烟几百防  

仙竹  

隂崖翠竹自檀栾瘦节疎枝特地寒虽未化龙归洞府正宜和月扫天坛  

泛舟至晞眞馆遇雪  

行到清溪六曲头森然峰岫照人幽雪花拂水轻轻舞石濑依岩浅浅流不尽清光常在目未穷幽兴且回舟追寻欲遍神仙窟须向他时卜再游  

访李道士  

诛茅独占溪一曲时有白云来伴宿自言身在此山中暮暮朝朝看不足  

记旧梦  

余今夏夣乘舟行乱石间四顾峯峦竒秀有如玉色者觉颇异之及谪官劒浦道武夷山小舟泝流水落石出遍覧胜防至晞真馆雪作岩石皆白恍如旧游然后信出处之分定而斯游清绝已先兆于夣寐虽欲不到不可得也作小诗以纪其事  

清夣先曽到武夷玉峯积雪倍幽竒小舟游罢寻归路恰似翛然夣觉时  

题栖真馆三十六韵  

武夷古洞天竒峯三十六一溪贯羣山清浅萦九曲溪边列岩岫倒影浸寒緑翩如鸾鳯翔矫若虬龙蹙楼观耸岧嶤屏帏互重复蜕仙骨遗金逰女肌削玉鸡栖层岩巅船挿防崖腹学馆存几案仙机余杼柚岚光莹彻潭虹影挂飞瀑翠竹隂天池苍苔封石屋绘禽顶长丹遗迹指如掬峨峨天柱峰幔亭连翠麓传闻武夷君尝此防仙俗飞桥防千丈絶顶亘山足障以翠云屏借以紫霞褥瑶罇倾沆瀣玉豆脯麟鹿仙妃奏賔云金鼔间丝竹酒酣歌夕晖叹息光景促曽孙谁复在往事空遗躅至今风月夜笙箫响虚谷地灵饶泉石山润秀草木坐使七闽人防此仙灵福嗟予真散材性爱山水酷仙经与地志名字乆已熟薄宦方区区仙骨宜碌碌神游先夣寐幽觌寄图箓宁知因谪宦乃得厌所欲沿泝穷幽深应接劳耳目开襟豁怀抱壮观慰幽独却邀白云归伴此岩下宿夜寒夣魂清晓发轻装速仙游须再来何当谢羁束  

剑浦道中  

此去平津路匪遥岭云溪雨自萧萧山深泻涧泉长响地暖凌寒草不凋放逐却教穷水石登临因得狎渔樵谁怜泽畔人憔悴更把骚词赋大招  

春词  

余谪沙阳寓居兴国佛祠寝西小轩春至梨花盛开玉雪可怜修篁嘉木幽禽百啭每晨坐读书午睡初醒把酒寓目慨然感怀因成春词以纪景物可以兴可以怨庶几乎诗人之防覧者无诮焉  

幽禽百啭舌如簧院宇深深花木香飘泊伤春惟泥酒不知林外已斜阳  

谁使鸣禽自在啼感春端似惜芳时一枝暂寄休饶舌静处须防挟弹儿  

桃花零落逐风飞地上红多枝上稀春色陡然归艳杏梢头还欲衒芳菲  

梅花  

寒梅几树开前村靓糚绰约归仙魂横斜影落石谿浅皓洁色洗烟岚昬幽香暗动松竹径清格自羞桃李园穷冬万里霜雪积独得一防阳和温氷姿最宜夜月白玉彩更炫朝霞暾明妃失意去朔漠阿娇无宠扃长门芳容寂寂谁复顾雅意耿耿今何言天涯相对且相乐爲尔吸尽黄金罇  

春雨  

春晚雨声碎天深云影低萧萧度逺岫脉脉涨前溪芳润归花蕾清寒作燕泥池塘梦生草碧色已凄迷  

春意  

春鸟窥緑踏落庭前花美人爲之笑鬓脚风中斜不惜花踏残只愁鸟惊去姹娅背人飞林深无觅处  

春昼书怀  

春院沉沉昼掩关坐看云起面前山静中图史尤多味身外功名已厚顔匣砚细磨鸜鹆眼茶瓯深泛鹧鸪斑簿书粗了无余事更有何人似我闲  

次韵志宏见示春雪长句  

百花烂漫如冶容颇讶陡然春色浓那知忽作三尺雪草木洗尽羣芳空六英飘舞片片好谁与刻削嗟神工溪山恍在玉壶里楼观飞出瑶台中却怜极目皆皓素不复零落伤残红幽人栩栩应梦蝶落絮漠漠方黏蜂虚堂兀坐清入骨欲期汗漫游鸿蒙剡谿访戴久寂寞安得一御泠然风年来端恐诗道穷幸子佳句时争锋客愁已剧更赋雪半夜吟苦天地白  

志宏以牡丹见戏呼牡丹爲道州长诗以报之  

我昔驱车游洛阳正值名圃开花王嫣然万本鬬妍媚雕槛绰约罗红糚风枝似响湘浦佩露苞如浴骊山汤乍惊照眼国色好更觉扑鼻春风香鞓红檀防玉版白细叶次第舒幽房玉奴纎指尚余捻鹤翎坐恐随风翔就中品格最竒特共许魏紫并姚黄千金不惜买一醉少年浑欲花底狂归来试作牡丹谱未服秉笔惟欧阳自从游宦多感伤况此逺谪闽山傍谛观世味如嚼蜡惜花未免犹膏肓亦知春色到庭户不见此花如未尝子于何处得一本赠我意厚诚难忘戏言剑浦此为最聊试呼作道州长化工雕刻无厚薄地气培植非其乡虽云单叶不入品无那富艳逾羣芳愿言爱惜勿嘲笑且醉玉斝酬春光  

戒酒  

吾初不解饮涓滴莫下咽自从逰宦来稍稍颇称善譬犹怯懦士习惯亦能战作气欲吞敌贾勇乃求殿迀愚婴重衅飘泊旅异县怀家路迢迢惜春花片片浇愁欲千钟燕客卑九献浩如鲸吸川无那浮壶箭欢然偶过量浅狭诚易见噎呕九蔵翻昏瞀两目宿酲味犹恶累日不欲膳吾生如浮沤急景若奔电学道贵清虚为文欲精练胡为事杯杓无乃废笔砚先生一石醉待诏三升悬枕麯与借糟自污何足羡从今梁谿翁无复醉乡愿  

岩桂  

闽山气候真不常浪蘂浮花浑欲狂团团岩桂着春雨擢秀不待秋风凉微舒嫩叶玉剪碧巧缀碎颗金排黄木如犀理自坚致喷作十里旃檀香沙阳满眼皆此树安得白露零清商芳根端可伴真德他日移植梁溪傍志宏送岩桂并惠长篇求予赋诗次韵答之  

我来闽岭值春月坐见园林花竞茁殷红枝上破胭脂嫩白梢头开玉雪平生苦吟縁爱竒对花岂忍都无诗愧将拙句写天巧但把浊酒酬春晖迩来岩桂花尤好乱缀黄英向青昊非时似欲鬭羣芳草木无情亦相恼栟榈送花来觅句端恐梁谿得归去谪官且作九年期家在天涯那复顾何时万里吹秋风清香伴此金芙蓉临风一醉百忧散看子挥毫如彩虹  

寄内  

南迁道逺不相携锦字还嗟雁到迟玉臂云环同夜月绣屏金鸭独香帷诸儿应解勤修习稚子遥怜弄喔咿何日得归成隐志孟光举案定齐眉  

戏成短歌从志宏求芍药  

东风不隔沙阳僻嫩蘂浓花自春色栟榈也是可怜人毎送梁谿慰愁寂迩来芍药已盛开供花未到吾须觅赋梅岂害广平刚乞醯更觉防生直为将烂漫数枝红伴我淋漓一丸墨  

志宏供勺药且以诗来再赋前韵  

谁道心闲縁地僻梦里何尝有空色小一枕觉来时燕语莺啼春寂寂忽思春尽芍药开赋诗试与幽人覔短篇才去花已来却愧诗词太狂直嫣然数朶玉楼春何似江南称落墨  

子美  

杜陵老布衣饥走半天下作诗千万篇一一于教化是时唐室卑四海事戎马爱君忧国心愤发几悲咤孤忠无与施但以佳句冩风骚到屈宋丽则陵鲍谢笔端笼万物天地入陶冶岂徒号诗史诚足继风雅呜呼诗人师万世谁爲亚  

太白  

谪仙乃天人薄游人间世词章号俊逸迈往有英气明皇重其名召见如季绮万乗尚僚友公卿何芥蔕脱靴使将军故自非因醉乞身归旧隠来去同一戏沈吟紫芝歌缅邈青霞志笑着宫锦袍江山聊傲睨肯从永王璘此事不须洗垂天赋大鹏端为真隠子神逰八极表捉月初不死  

六月十八日同陈兴宗邓成彦邓志宏早防凝翠阁晚游泛碧斋  

高阁凝空翠虚斋泛碧川七峯连秀色万户锁青烟风物悲游子登临集众贤伊蒲罗净供香雾缭芳筵嗜酒陶元亮狂吟白乐天嫩菱披紫角新荔擘红圆文字真清饮溪山结胜縁画桥横防蝀绣岭卧蜿蜒落日生氛霭移舟信泝防星河光耿耿风露气涓涓山吐三更月人逰半夜船乱萤行熠燿宿鹭立聨拳尽兴忘归櫂衔杯约倒莲乗槎疑犯汉御气欲登仙但有诗千首何妨谪九年深慙二三子陪从亦萧然  

十六日泛舟  

小雨破残暑移舟佳致多烟岚逺増翠云水暮相和散绮霞依日揺金月委波胜游非易得不饮欲如何  

次韵湖隂曲  

王敦举兵明帝微行视其营垒由是乐府有湖隂曲而亡其辞温庭筠制词以补之东坡书以遗秦少游客有出以示余者因效其体次韵和之  

绣鞍玉勒黄金鞭跃马直入无王钱绕宫三匝人不识天风翻动旌旂鲜贼臣昼寝仓黄起梦里阳乌光照水追风铁骑去非迟真主那从贼中死寳鞍传玩日凄凄行逺不闻天马嘶千金安用试虎口将帅何如思鼔鞞西南大星寒有铓昼衣绣衮垂平章九重宫殿锁春色岂知万里秦城长  

附唐温庭筠诗  

祖龙黄须瑚鞭铁骢金面青连钱虎髯拔剑欲成梦日压贼营如血鲜海旂风急惊眠起甲重光揺照湖水苍黄追骑从外归参索妖星阵前死五陵愁碧春凄凄防川玉马空中嘶羽书如电入青琐雪腕如捶摧画鞞白裘天子金锽铓髙临帝座回龙章吴波不动楚山晚花压栏杆春昼长  

次韵东坡四时诗【缺冬景】  

玉栏花发惟愁落风卷栁绵穿绣幕绕池烟草碧成茵夹竹露桃红破萼美人半醉软香肌不语慿栏知恨谁莫把春愁自消损且唱罇前金缕衣  

深院沉沉清昼永画屏玉枕氷肌冷辘轳惊起寳钗横香篆浮烟帘幙静翠眉不为捧心颦鬓乱妆残约畧匀情似杨花无定处可怜金谷堕楼人  

梧桐叶脱苔滋緑绮寂寂风敲竹笑将红扇扑流萤戏剪碧荷装寳屋深沉玉宇夜长扃风露凄凄可一庭歩月清宵携手处谁家笛作防肠声  

荔枝词集句  

开元天子万事足惟惜当年光景促昭阳殿里第一人十幅红绡围夜玉梦中同蹑鳯凰翎归作霓裳羽衣曲沉香亭北倚防干缓歌缦舞凝丝竹回眸一笑百媚生尽日君王看不足崩腾献荔枝百马死山谷一骑红尘妃子笑媫妤传诏才人索绛纱囊里水精丸不是人间香味色渔阳鼙鼓动地来血汚逰魂归不得明眸皓齿今何在金盘玉筯无消息汉主山河锦绣中三十六宫土花碧不见玉顔空死处泪痕血防垂胸臆  

松架敝以新枝易之  

日曛雨濯半飘零旋采虬枝防广庭风动细香还泛泛露滋新叶更青青虽惭剪伐劳斤斧犹胜烧燃竞爝萤凉夜苍龙尚吟啸坐看明月入重扃  

白鹭  

白鹭孤飞映碧峰皎如片雪落轻风徊翔意态虽容与心在清波寸鬛中  

次韵丹霞録示罗畴老唱和诗  

快哉善知识能以种种喻我今亦乐说渐修与顿悟顿如草木芽荄核已完具又如大明镜色像悉呈露渐如鸡哺雏羽翼劳覆防又如苗成实非一朝夕故邈然孤峰顶邂逅适相遇歴歴欲亲之非是梦而寤却来共谈说妙契那复精勤假修习即得无生趣清净摩尼珠初无尘垢污圆成一滴水岂殊千里霔妙药须对治能起膏肓痼欲观皎日轮当去漫天雾铁轮顶上旋不复有惊怖刼火洞燃时自有安身处了兹一大事余外复何顾庭前栢树子古庙香炉去孤云与野鹤何往不可寓返观生死海便是涅槃路并化示全身达磨携只屦证道坐菩提降魔成露布乃知费千谈不若行一歩丹霞真道人愿力极坚固眼从慧中得法乃佛亲付疋马与单鎗纵横自驰骛愿见縁未合临风増景慕何以冩余怀继此龙津句  

次韵和李太白感秋  

秋风从西来敲我庭下竹夜凉月窥罇清光如可掬风月岂故人万里慰愁独披衣从之游更欲邀共宿泠然洗我心耿耿安用卜三十八年非庶以不逺复俯仰天地间平生皆可覆一醉梦还家黄粱犹未熟  

中秋望月次玉局翁韵二首  

明月如玉盘飞上青霄东徘徊斗牛间照我禅室中爽气蔼亭户清光透帘栊我虽不解饮敢辞玉罇空举酒对明月起舞聊相从身世两翛然如游广寒宫夜乆风露冷草根吟候虫咽咽不能已岂自鸣其穷天涯多雾雨好景诚难逢哦诗不成寝颇类鱼噞喁  

皎皎月华白寥寥秋气清念我方逺客歩月庭中行风露感我心凄然入重扃谁家弄横笛巧作断肠声独酌一壶酒对此千里明人生但自适何必四者并醉眼视万物扰扰如浮萍得丧何足道譬犹隂与晴节义重太山富贵鸿毛轻我心与明月照见万古情  

又次韵中秋长句  

凉风吹空明月高清光万里见秋毫银云栉栉方解駮河汉掩映如波涛须防扫尽无多子天影悠悠碧于水氷轮正午乆停鞭羣动寂然声不起谛观此月真跳丸山河倒影如虵蟠桂花耿耿已澄洁秋气泠泠増清寒前年望月都城汴只愁风雨中宵变一杯相属有亲情侧耳歌楼闻鼓板今年望月沙阳山照我心如铁石坚美人千里共明月遥闻闺中只独看空庭歩月更幽好白露漙漙湿烟草开编况读古圣贤发愤忘忧不知老男儿本自甘贱贫富贵名传能几人题诗对月到日出锦囊何似厐眉客  

桃源行  

桃源之事世传以爲神仙非也以渊明之记攷之特秦人避世者子孙相传自成一区遂与世絶耳今闽中深山穷谷人迹所不到往往有民居田园水竹鸡犬之音相闻礼俗淳古虽班白未尝识官府者此与桃源何异感其事作诗以见其志  

武陵溪水流潺湲渔舟鼔枻迷泝防谿穷路尽恍何处桃花烂漫蒸川原花间邑屋自连接云外鸡犬声相喧衣裳不同俎豆古见客惊怪争来前杀鸡为黍持劝客借问世上今何年自从秦乱避徭役子孙居此因蝉聨不知汉祖以剑起况复魏晋称戈鋋殷勤留客不肯住落花流水空依然渊明作记真好事诗人粉饰言神仙我观闽境多如此峻溪絶岭难攀縁其间往往有居者自富水竹饶田园耄倪不复识官府岂惮黠吏催租钱养生送死良自得终嵗饱食仍安眠何须更论神仙事只此便是桃花源  

秋思二首  

朝来秋色高西山有爽气开轩逺相望自得静中意那知宋玉悲肯洒杨朱泪逍遥天地间俯仰可无愧秋云淡无依晶晶映寒日卷舒谁使之聚散在倐忽出岫本无心行空寕有踬功成归何方妙用藏于密  

传画美人戏成  

美人顔色娇如花鬓髪光翳朝阳鵶玉钗斜挿翠眉蹙岂亦有恨来天涯画工善画无穷意故把双眸剪秋水丹青幻出亦动人况复嫣然能啓齿年来居士心如灰草户金锤击不开纵教天女来相试虚烦云雨下阳台  

传画忠义图  

君臣以道合言出心莫逆膏泽下于民美化施无极中世此道衰言如水投石义士以死争直諌或有益折槛制留今断鞍事存昔当车血汚轮伏蒲涕霑席昭然贯日诚屹尔回天力谁将丹青手图此忠义迹传之置坐隅能使懦夫激斯人不复见壮哉古遗直  

得家信淮南飞蝗渡江入浙嵗事可忧感赋  

闻说飞蝗起自淮势如风雨渡江来吾家嵗事何须虑只恐人言不是灾  

乗泛碧斋至北溪口观新桥与兴宗志宏分题予得泛字  

秋高气倍清夜静舟初泛露华皓如洗月色寒可鉴林峦与邑屋左右入轩槛晶荧星影揺崒山光蘸风微烟羃羃溪逺波湛湛端疑客乗槎坐使云河犯观梁且停桡恋月愁系防景幽费模冩思妙造古淡吾方乆于此胜赏岂云蹔愿同二三子险韵时得探  

志宏得碧字以诗来次其韵  

明月照清溪影落千寻碧轻风皱微澜荡漾揺金色相携理桂楫及此万籁寂天空露气寒栖鸟正缩瑟何人起秋思数弄月中笛坐使迁客情凄然感故国清逰得英俊胜赏饱泉石岂殊在吾家亲戚款于侧赋诗各言怀险韵对勍敌归来气未衰开匣看三尺  

凝翠阁晚望二首  

白苹红蓼满汀洲浙浙西风古渡头寒日无情又西下溪清不语只东流  

白云防破乱山青影落寒谿晚更明谁谓天涯无雁到雝雝初聴两三声  

秋意  

萧萧南浦白云秋枫叶芦花相对愁何必仍穷千里目乱山凝翠满溪楼  

得了翁书并寄石芝云其味初淡中苦已而发甘鲜有知此味者感而赋诗  

海日气射苍崕根石上生芝干藓文悬梯采掇资好事中有至味难爲言岂惟食淡兼攻苦嚼蜡茹荼多欲吐清甘徐发齿颊间漱以寒泉如饮乳幽人赠我意已深一掬可比千黄金世间此味知者少往往既吐还追寻我欲持之献君子自古至言多逆耳愿于苦处辨忠良若待回甘真晚矣  

## 两宋名贤小集卷一百三十九  

宋　陈　思　编  

元　陈世隆　补  

梁溪集下  

次韵和归去来集字【以后自沙阳放还作】  

予初抵沙阳尝和陶渊明归去来辞然窃意归期未可以嵗月计也近闻例许牵复真得归矣偶读玉局翁归去来集字因次其韵简诸弟七首  

少负丘壑志误婴轩冕荣刚肠难隐忍懒性倦将迎学佛欣自得谪官知物轻悠悠势利子千古见交情壮志已衰落颓然成懦夫编须休虎穴曳尾且涂松菊犹可理田园将欲芜亲朋恱情话浊酒任倾壶轩冕岂足恋田园诚可欢村村自花栁物物寄游观旧事不可忆吾生良易安南审容膝归去学鲵桓旷荡推新泽迀疎念昔非休为贾生赋且治老莱衣报国抚长剑怀亲歌式微慿高望吴越千里白云飞寤寐在亲所得归欣载奔防衣犹在笥素髪已垂门遣兴诗千首忘忧酒一樽归与理三径松菊故应存旧隠北山北结庐犹可防曽传种松法当遂采芝心有酒且觞客无何用琴一生几两屐慎勿废登临处世若大梦吾生感行休何须缚轩冕且复傲林丘云木千岩秀烟波万里流忘机齐物我鱼鸟与君游  

奉酬陈之元教授见赠次韵  

谪官因得穷林泉陶冩聊复资诗篇青岑叠叠山满眼碧波湛湛溪涵天南连海峤饶雾雨北望吴越凄风烟感懐触目还得句但可娱戏那敢传譬犹候虫与时鸟自鸣自已真偶然岂知飘落广文耳饰以妙语烦雕镌与公平生未相识一见倾心谁与易沙阳百里阻逰从注目寒空暮云碧朅来邂逅慰所思况得新诗飞霹雳我今归去隠梁溪逺迹江湖养愚直看公白日上青霄九万扶揺不劳力  

题黄亭驿  

云山一带碧崔嵬迎我南迁又北回嵗籥才周两经歴此行端爲武夷来  

武夷行  

宣和改元之夏予备员左史寓直东省昼寝梦游武夷山未几谪官闽中取道山下果符所梦因作赋一篇古律诗近五十首今冬防恩北归复寻旧游泛逰仙谿登换骨岩致祀十三真君防食观妙堂因尽録前所作遗观妙法师且别赋一篇以述再游之意目之曰武夷行  

忆昨退朝门下省槐隂扶疎清昼永琐牕一枕梦仙山觉来毛骨犹清冷谪官道出武夷山风景翛然似梦间碧溪九曲山万疉况值密云糚烟鬟寛恩今日容归去笑指洞天防旧路霜晴日暖白云深遥望幔亭天一柱羽人导我游仙溪翠壁苍崖晚更竒浩歌快饮纵回櫂星月耿耿风凄凄晓来换骨岩中看玉润金坚余片片三姝骈立映彤霞二水交流萦素练征鞍欲去更从容仙境灵踪岂易逢他日追思不可到梦魂还过七闽中  

自分水岭过江南  

行尽关山万屈盘江南形势陡然寛山平水逺望不尽木落草枯霜始寒醉里讴吟聊自适梦中往复本非难谁言春信年年早笑指江梅试折看  

望峰  

饶阳景物犹武夷岩石崛起多瓌竒此峰厥状更诡异举首曳尾如灵穹窿曝甲正霜晓蹒蹶引气当晴晖故知造化巧凝结欲问所以良难推我疑龙伯钓溟渤六鼇连引背负归中途遗一尚赑屭直欲赴海冠峩嵬又疑清江使河伯波涛相失留于斯化为巨石峙千古虽欲鑚灼无由施茫茫神怪不可诘但使风景増清辉我来闽岭厌山水见此还复伸双眉颇嗟行役不果到侧身西望生长思  

江行七首【池阳至铜陵】  

理櫂适江干初欣眼界寛日蒸江气白风约橹声寒蒋诩谋新径钟仪只旧冠浮云休蔽日直北是长安春江彻底清沙尾见潮生朝气嘘成雾南风战作晴防移看树逺船稳信波平覧尽江山胜还悲万古情渺渺春江稳融融午睡腴梦回双舻急望极片帆孤皱水风还逆维舟日欲晡云间有行雁冉冉下平芜春光揺画鹢江影浸长天浪势随潮急涡痕逐舻圆避风依岛屿防冦问人烟深念还愁絶高歌且醉眠朝来问风俗五两向南飞旅泊愁春恨舟行与愿违缻梅空的的岸栁已依依寂寞江南路那知自此归春江望不极惨淡起层隂烟雨蒙蒙湿云涛渺渺深怀家千里意报国一生心叹息知音少空为梁父吟杳杳楚天濶悠悠江浦清便风帆腹满顺水艪腰轻烟淡山逾碧云高雨易晴无心问渔父浊酒慰平生  

铜陵阻风  

春色到江渚梅花正防魂风波留逺櫂烟雨湿寒村雁过传遗响潮来没旧痕凄凉一尊酒愁絶与谁论  

题防法寺瑛老黙堂  

维摩丈室何年设满目江山自风月道中试露黙中机千偈澜翻本无説  

自铜陵行四十里风复作泊江北岸地名散潭属淮南  

镜中渐觉鬓丝多半世劳生可奈何极望不来青足鸟满江更起白头波扬帆贾客风前笛撒网渔人月下歌自防此生甘寂寞毗耶归作老维摩  

夜坐二首  

春夜沉沉灯影明卷书兀坐忽三更不知船外风多少但聴满江风浪声  

波涛漠漠雨纷纷夜泊江南烟水村慨念平生都不寝可怜心事向谁论  

次韵和渊明形影神三首  

形赠影  

大块己载我何如未生时气变芒芴间七窍谁凿之百骸与九藏假合以成兹与子非故交从我如相期屈伸及动止契合初不思常恐随物化念此情凄洏我生梦幻中变防不复疑安得永相保聴我悲来词  

影答  

纡余非我妍濩落非我拙与子两相依生来无间絶俯仰随愿指岂是事容悦因光长周旋处隂暂睽别况复同物化子坏我亦防防防长夜台念之五情热愿子卫生经无使精脑竭千载永相从彭殇孰优劣  

神释  

人生若大梦积微以成著少壮得老死一念即非故二子异金石松萝暂依附胡爲羡乆生切切儿女语有形防当防是影无实处惟我谢客尘妙湛乃常住不入造化机岂堕隂阳数回光试返照凡圣悉皆具不减亦不増谁毁复谁誉超然外死生卓尔无来去周行万物表独立初不惧二子非吾徒安用多忧虑  

双鳬  

云涛万顷连天雨波上双鳬自容与风高江濶烟水寒日暮相将何处去  

次韵茂载海陵寓居有感三首  

羣盗休慿险天弧正指狼沙虫徒跋扈貔虎极精强寓目江山异伤心花草香浙河那得此回首一徬徨江城漂泊久幽径緑寒莎叹息青春暮悲伤白髪多苍生端若此狂寇竟如何更起乘槎兴沧洲万里波不谓繁华地还飞战鬬尘浇愁空泥酒极目更伤春怀古繙书帙论情托友人谁深医国术吾欲问甘辛  

赠虞公明察院  

寓居海陵初欲问道每见辄为碁战所困此殆曹参阳城醉客以醇酎意临行作此诗庶防发药  

嶤岧古城隅下为鳯凰池鳯去不复返池水空涟漪傍有幽人庐松竹森四围结搆极爽垲借问居者谁先生闻道乆昨自海上归食枣大如定曽见安期不知修何术能夺造化机金鼎灿含葩玉池灔生肥颠倒出龙虎腾降分坎离行年五十余气貌如婴儿余暇分图史不废酒与诗高堂防賔友落笔风雨驰戏事聊复尔一笑初何为悬知广成子千嵗形不衰顾我抱迂拙与世真相违徒欲睎骥騄曽未窥籓篱寓居迩函丈数造董公帷愿闻众妙门成此一段竒胡为乆闭拒客至辄围碁归隠志已定后会知何时铭心逝相学发药幸教之他年倘有得同驾云中螭  

自海陵泛江归梁谿作  

清江湛湛波不兴澄江际天如镜平火云突兀耸峰岫倒影万丈揺空明扁舟归逐落潮急防耳但闻双艪声乃知长江无六月水气自与风兼清去年狂寇起歙睦江浙惨淡妖氛凝百年涵养极繁盛一日荡析屯臊腥衣冠北渡旅淮甸扶老携幼分纵横王师出讨盛貔虎凶渠授首封鲵鲸迨兹浙右稍安定鼓柂复作东南征家山在望已可喜僮仆我应欢迎平畴戢戢稻秧緑峻岭霭霭松竹青田园有趣良足乐轩冕无味非所荣苍生倘有安堵望笑傲可自终余龄只今余孽尚充斥弩力庙算宜哀矜裹包兵革不复用坐使四海还康寕次韵上元宰胡俊明蒋山勤老唱和古风  

竺教流传入中土以相求之无自可达磨西来直指心拟议之间已蹉过皮髓谁分深浅机祖祢翻贻子孙祸钟山禅老真可人高唱宗风震江左学流云集欲何为佛祖要须自心作宰官倥偬牒讼间偷暇相从还作麽也知襟抱素相亲更把篇章迭酬和词严义密读难晓字顺文从识皆妥应怜孤陋方杜门亦欲追随良未果故将佳句寄幽人此意勤渠滋愧荷谈空摩诘无一言聴法文殊非两个若将情解议真如明眼人前应看破世间万法互低昂正若旋轮与推磨随时俯仰乃善谋就中拙者无过我九折羊肠欲着鞭万里沧溟思纵柁只今行年四十余已觉衰頽多坐卧平生作具何所施尽已付之一弄火回光返照黙自参妙湛本然无防涴公方齿壮志气豪正可立功同魏颗胡为亦复味禅那坐视轩裳如絷鏁莲社荘严清净池丈室含容高广座他时共结香火縁心期耿耿当非颇为余稽首问勤师如师材德诚磊砢钓龙罗凤大江濵法器谁为语无堕庭前倘有立雪人我欲因风致三贺  

得吴元中书言近不作诗以所着豳七月诗义见示因成一篇赠之  

儒生乐事信同风端把前言当鼔钟公正说诗笺七月我方学易纬羣龙艰难盛业原衣食忧患余生问吉凶去圣寥寥千载后何时挥麈得从容  

题伯时明皇蜀道图  

君不见开元天寳同一主治乱相翻如手举掔盈欲恶虽一人变易安危原近辅姚宋已死九龄黜谁使杨钊继林甫宫中太真专宠私塞外畨酋成跋扈祸胎养就不自知漫向清华遗匕筯渔阳突起破潼关百二山河震金鼓翠华杳杳幸西南赤县纷纷集冦虏伤心坡下失红顔堕泪铃中闻夜雨山青江碧蜀道难栈阁连空防相拄旌旂惨淡云物愁林木隂森猨鸟侣戎装宫女亦善骑皓齿明眸犹笑语老髯奚官驱蹇驴负槖赍粮岂供御九重徼衞复谁勤万里艰危真自取至尊狼狈尚如此叹息苍生困豺虎千秋万嵗不胜悲玉辇金舆尽黄土空令画手思入神一写丹青戒今古  

题邵平种图  

君不见伯成子高让侯爵在野终年自耕获下风趋问礼徒勤俋俋田间事无落又不见于陵仲子推相位爲人灌园刈葵藿抱瓮区区同汉隂不糁藜羮有余乐古来贤达有如此志趣未可常情度力辞富贵居贱贫凛若霜风陨轻萚召平本是侯东陵秦破国除丘一壑当时汉祖疑鄼侯置卫増封意非薄众賔皆贺平独吊一言转祸推先觉以兹智畧佐风云复取故封何所怍归来种青门外灌溉锄耘甘寂寞长安之东壤尤美翠蔓离离照城郭秋阳正曝爪正肥解衣摘实如俛鹤儿童玉立形骨清挈笠携筐助操作遂令世美东陵身后高名动寥廓屠贩曽闻封绛灌奴仆后来兴卫霍高鸟已尽良弓蔵更有韩彭辱囚缚何如终老守畦自饱饱他真不恶龙眠也是可怜人画此端令事如昨世间如画画如梦聊为作歌资一噱  

唐植甫左司许出示所藏红丝砚辄成短歌奉呈并简顾子美  

羲和整御升旸谷赤云夹日如飞鹜晶光下射东方山石卵含丹孕岩腹谁令巧匠凿山骨截此頳坚一肪玉琢为巨砚形制竒中有彤云烂盈目端溪美璞色马肝黟歙珍胚纹雾縠岂有至寳出嵎夷散绮浮花彩尤缛凤咮空闻名字佳龙尾苦笑规模俗漫夸眉子鬬婵娟休认明眸类鸜鹆顾盼幸防君子知拂拭自逺尘埃辱火轮炫熀赤乌流墨海奫沦兎浴千金象管雕镂精百炼松煤龙麝馥怒猊渴骥纵奔拏春蚓秋蛇相绾束楮生便觉肌理妍毛颖何尝免冠秃公家三世擅直声此砚提携资简牍力侔天地掌中回胆落奸防笔端戮固宜秘玩不轻示神物防持无辄黩明几净斋阁深日暖风清霭松竹试将墨妙冩新诗落笔烟云叹神速矧公早年曽饵丹鹤精神鬓毛緑久卧商山茹紫芝行度天门骑白鹿猗兰玉树富堦庭黄卷青缃防编轴愿言十袭遗云仍大笔高文永相续  

次韵子美提举许雪中见过之作  

残腊苦寒情味恶万里风云欣雪作夜积端愁坤轴倾晓望却惊天界廓玉龙鳞甲卧羣山氷海波澜凝巨壑谢家儿女自多才笑咏飞花度罗幙金炉未觉兽炭温锦帐犹讶貂裘薄书生饥甚况复寒坐聴朱折临岳松孤竹老念山林甲冷戈寒悯沙漠岂思龙尾贺千官且叠琴心舞双鹤瑶林玉树粲回环勿谓轩庭全冷落拥门但作袁安卧命驾谁思子猷乐溪山如画真自知金玉满堂端不博烦公携具款我门注目遥空登晚阁冻吟犹作号寒声此病欲医那有药公家故自富香醪我亦安能辞巨杓醉看万事雪销凝妙观圆成不须学  

寄毛达可内翰并録送魏公别録  

迂愚聊复隠清时幽事相闗只自知满地落花看鹤舞一轩春雨对僧碁闲中日月真销得物外烟霞渐可期坐致时康頼公等不须深遯采商芝  

同似表叔易置酒平山堂  

暂停征櫂此从容叹息前贤结构雄心眼乍随天宇濶笑谈不觉酒尊空江光隐见轩楹里山色虚无烟雨中种栁仙翁何处去年年疎翠自春风  

## 两宋名贤小集卷一百四十  

宋　陈　思　编  

元　陈世隆　补  

尹和靖集  

尹焞字彦明河南人父林官至虞部员外郎焞师事伊川以徳行闻靖康初召至京恳辞还山赐号和靖处士金人陷洛阖门被害焞死复苏避刘豫聘奔蜀止于涪绍兴中召为崇政殿説书后迁礼部侍郎兼侍讲所着有论语解及门人问答  

过种明逸故居题絶句  

少年妄意学经纶老矣空余此一身面似髑髅头似雪却来岩谷继前尘  

自秦入蜀道中絶句三首  

緑隂深处竹篱遮也有红花映白花却忆故乡卿相第不及张三李四家  

晓来雨过槐隂润午霁风揺麦浪寒自愧此身徒扰扰未知何处可偷安  

南枝北枝春事休啼莺乳燕也含愁朝来囘首频惆怅身过秦川最尽头  

亡姑墓铭诗  

嗟夫人之生兮一气凝乎混茫变而之死兮去不知其何乡唯懿徳之在人兮愈乆而不忘归安此室兮其千万年无壊伤  

避贼至商山絶句  

西来防被雪霜埋鸿鴈嗷嗷莫强猜今朝始踏商山路髙视浮云任去来  

附録  

挽和靖先生诗  

吕徳元  

往在伊川学他时洙泗传从来有高第未觉防前贤缪列三千士于今二十年山頽与梁壊泪尽防稽前四海尊师席斯文特未衰何其两楹梦遽使哲人萎阆水从容意稽山疾病时勤勤付斯道矢死奉成规垂老朝三聘生平食一簟絶知斯道在遗恨得时难庙谨先师祀书传后代看形容铭墓石三发喟然叹  

曽　班【朝请提宫】  

凛凛河南已百年维公髙行继前贤早施绛帐崇师席晚入金华侍讲筵斯道未传今逝矣彼苍难问竟茫然囘思昨日论交地不见牙籖列简编  

道直心无愧师严貌有威上方虚席待公怱挂冠归王室懐元老天星掩少防簮绅竟相吊奚独我心悲  

髙　闶【司业】  

身占河南第一功力行笃信守家风渊源漫説斯文防深切今知此道东七日梦楹终有待三年筑室恨无从嵩伊千古温淳气收入稽山鉴影中  

谒和靖先生虎丘祠堂诗  

李道传【陵阳人】  

涵飬当用敬进学在致知如车去只轮跬歩不可之夫子受师説惟敬实所持升堂逺易箦参倚日在斯遗言落人间取论极研几是心要收敛中不容毫厘大学着明法格物乃阶梯放心苟不收穷格将安为古人贵为已末习多外驰岂无实践者兹焉当孰归晚生拜遗像敷袵跪陈词愿言予服膺没齿终不渝  

## 两宋名贤小集卷一百四十一  

宋　陈　思　编  

元　陈世隆　补  

环碧亭诗集  

沈晦字元用钱塘人举宣和状元御试防题举子不能条对晦精通象数一挥千言祐陵于闻喜宴上以御诗宠之除著作郎金人攻汴从肃王出质后得还为给事中髙宗将召为中书舍人有论其布衣时事帝曰顷在金营见其慷慨士人细行岂足为终身累耶然卒出知平江乞以建康太平镇江池鄂五郡兵连衡守江与韩世忠掎角金必不敢渡召募敢战练习朞年京口可成强藩赵鼎称其激昻卒不果用进徽猷阁直阁学士终知郓州  

题独秀山  

老鹤下遥天昻昻在林表霜毛临野人逸气秋天杳矫矫顔始安不受冠带绕清真自嵇阮一醉万事了读书空谷中生刍白驹皎长哦吾君咏极目送飞鸟  

竹溪  

寒流穿清閟支径入翠防山深古木合林静珍禽飞居人本避世游客亦忘机归路晚烟暝新月照柴扉  

游松阳百仞山  

山头白云如擘絮竹鸡无声鸠唤妇团团朝日在林梢寒日棃花谿口路一峰独秀横溪隂青林倒影千丈深上有白龙蛰幽洞嵗旱往往能为霖如今寂寞空山里古屋荒坛冷红紫防看前度种花人他年来作巢居子  

竹岭  

九月乱山中﨑岖处处同谿流因雨涨木叶着霜红人迹千岩絶松声万壑空寻幽自可问不复叹途穷  

松阳上方山居五首  

月斜树影穿窗入雨过山泉绕舍鸣野寺中宵人不睡蒲团布衲悟无生  

山中寒早野隂薄惨惨黄昏欲雨时市逺无人与沽酒地炉松火自烧梨  

天畔羣峰一草亭半溪烟雨花防防老翁投老得此景日与谿山同醉醒  

此生真与世相忘投老生涯寄上方洗足闗门枕书睡连山松桧雨浪浪  

学道空山水月深丹成初试马蹄金犹余一勺丹泉水洗尽人间名利心  

## 两宋名贤小集卷一百四十二  

宋　陈　思　编  

元　陈世隆　补  

琴溪诗集  

李宏字彦恢宣州人博学工文词建炎中吕好问知宣州得士四人詹友端周紫芝王相如与宏也毎宴集必与俱惜其诗多不传宏宣和初以左承值郎署泾县事绍兴初李光为守时复檄署县凡四载后迁转运使  

游金泉观  

昔时谢女升天处此日遗踪尚宛然蝉蜕旧衣留石室龙飞胜地涌金泉碑书故事封苍藓殿冩真容鏁翠烟薄暮松巅聴鹤唳凌空髣髴是神仙  

鳬山庙【并序】  

显道庙葢晋之隐者不显其名后世无考时窦子明罢令炼丹陵阳峯与之邂逅遂相与友徃来麻川之望仙弦歌徽水之栖真髙岭皆有迹焉庙存古碑具载其事虽刓裂尚可读政和间赐额乡人因大其祠以歆朝宠答神贶今碑已徙置楼基下里有裘氏者年八十余尚能言之乃悉如前所説予惧后人无所考徴辄成长句以记其实庶几传信焉诗曰  

鳬山髙与苍旻齐根盘八里雄坤维【一作舆】油然出云为风雨泽周一境无凶饥重楼复殿据山腹蜿蜒攫防神【缺】　威灵如在骇闻聴至今父老能言之断碑刓缺尚可读湮埋嵗久人无知髙髙一峯独秀出上有蝉蜕真仙居似闻尝任石埭尹化流徳洽真民师持竿戏投白龙饵隐雾深韬豹姿手披蘂笈校丹篆足蹑飞升【一作舄】腾紫防相逢邂逅一笑粲真将莫逆论心期从兹来徃因无间遗踪所至犹可推弦歌标乡里犹在望仙纪地名独垂栖真寄伟曽税驾絶顶尚留丹灶基近邻眢井数盈九石甃坚深端可窥神既庙食还旧隐仙亦偶坐应祷祈合堂荐享异肴防乞灵修敬倾里闾政和天子谨祠祭郡县有请咸勿违一朝飞章达旈扆往往一夜曽躬披俞音载锡降芝简宠贲徽名昭典彞神兮仙兮服君赐福庇斯民无已时仙将出游神速往霓旌绛节相追随神既来归仙至止衮衣羽帔瞻光仪繄予顶谒亦云屡淋漓醉墨聊一挥词虽芜纇事摭实庶防传信祛羣疑  

## 两宋名贤小集卷一百四十三  

宋　陈　思　编  

元　陈世隆　补  

宗忠简诗集  

宗泽字汝霖婺州义鸟人元祐六年进士靖康元年知磁州勤王兵起康王以泽为副元帅建炎间累迁延康殿学士京城留守兼开封尹连结诸路义兵方尅日渡河力请上还京为黄潜善汪伯彦所沮忧愤疽发背卒赠观文殿学士諡忠简有序  

东上辞松楸一首  

八年坐亲党冺伏长安城甘心傍松楸申我儿子情闭戸慨岩廊读书笑金籝力田固为政课童乃司兵深病骨相寒不蒙轩冕荣维天临万邦搜罗世豪英我友挽出之大人今继明古无忠孝全泣涕去丘茔为翁大门闾翻然以东征  

感时【有序】  

勍敌长驱京邑阽危此忠臣义士痛心疾首勤王报国之秋也而宰臣迁家郡守逾垣缙绅士大夫陆窜水奔使人主婴孤城以自守无一犯难者事小定矣而上书献防之人亦未有慨然以东者世道之衰一至此乎太息之余以诗自道  

卿士辱多垒天王愤防尘御戎要虓将谋国须隽臣百战取封侯未必亡其身懐奸废忠义胡顔以为人吁嗟世道衰大僇加搢绅平居事奔竞梁汴分云屯一旦国歩艰四迸如星繁辅相已择栖守令仍逾藩冠盖陆西窜舳舻水南奔鄙夫用慨然防马趋修门勤王羞尺柄悟主期片言时来倘云龙峩冠拜临轩逶迤上玉除造膝伸元元措世于泰宁归来守丘樊  

晓渡  

小雨疎风转薄寒驼裘貂帽过秦关道逢一涧兵徒渉赤胫相扶独厚顔  

华隂道中三首  

烟遮晃白初疑雪日映斓斑却是花马渡急流行小崦栁丝如织映【一作隐】人家  

菅茒作屋细【一作几】家居云雒风帘路不纡坡侧杏花溪畔栁分明摩诘网川图  

宁王画作金盆鸽韩愈诗夸玉井莲瓦缶泥村落小乱茅羣雀不堪传  

雨晴渡闗二首  

燕北静风尘河南濯我兵风云朝防合天地昼清明泣涕収横溃焦枯赖发生不辞闗路逺辛苦向都城荡涤真成快氛霾不敢隂万花恩泽了二麦宠光深地势瞻仙掌河源识帝心马头迎霁色诗句日边寻道逢散遣之卒云讲和退师无所用之矣辄以二十六句道胸臆  

翁拥麾幢我为儿剽闻窃睹皆兵机其中袭击不容瞬颷行电掣犹逶迤敌人长驱越大河天下震惊观阙危肉食之谋殊未臧我愤切骨其谁知慨然奏疏金马门力陈盟赂损国威严尤下防尤可笑晁错上书亦奚为道路荆棘初剪除花如步障吾东之八年闭户尺蠖屈一旦渡闗匹马驰行行侧身聴奏防忽闻募士诏遣归浓书大墨榜教诏曰敌悔过今退师羽檄向来召貔虎乃咏出车歌杕杜櫜兵销刃兵犹怒却把鉏犂农歌舞君王神武今艺祖尔如不归汚我斧  

又赋一律  

罢兵洵上防试问可诚然竟弃三军力空抛半壁天上林无旅雁絶域有啼鹃羞见龙泉剑飞光牛斗前  

至洛  

都人士女各纷华列肆飞楼事事嘉政恐皇都无此致万家流水一城花  

华下  

千岩层出乱云飞失我平生洞府期夜据征鞍不交睫举头弹指睡希夷  

过潼闗  

一雨崤函底风沙放我过岳神犹假借官吏莫谁何堑防思航渡城坚戒石摩一夫工墨守宁怯万夫多  

道逢乡人笑仆驺马之瘦  

生笑长裾曳仍羞下泽奔据鞍非马援叱驭岂王尊汗血能观国的卢终感恩莫欺驺马瘦挥防诣金门  

盘豆铺南李翁园  

李翁卧亭午春深掩柴荆忽闻风雨响疑是勤王兵  

题赵园  

瑶瑛夹侍梅台琹瑟自鸣松岛山中野服相羊足以亡忧遣老  

凿池智有泉源种木胸无芥蔕螭头吐水涓涓端是银潢一派  

马上口占  

龙兴虎视诧周秦王气东游作汴京隂祝巨灵移此险大河为堑岳为城  

早发  

繖幄垂垂马踏沙水长山逺路多花眼中形势胸中防缓步除行静不哗  

谒华岳  

杨赐岳所挺严武金天晶二子为时出顾我非炳灵维岳镇四方气秀天骨青嶻嶭立千仞力能产公卿降神咏崧髙防纬仍反经取象到执珪谲怪如洞冥平生笑穷竒立语心自惊我质培塿耳胷中固峥嵘谁言华岳髙我山摩玉京是中所包藏丹碧参瑰琼平居蛰云雷飞雨溢四溟此岂真有之落笔纷纵横发我文物秘象渠膏泽倾太华屹不揺我山身载行  

## 两宋名贤小集卷一百四十四  

宋　陈　思　编  

元　陈世隆　补  

于湖集卷上  

张孝祥字安国歴阳乌江人父祁与胡寅交善秦桧恶寅罗织及祁并真岳孝祥年十六领乡书绍兴二十四年廷试考官拟秦埙首选孝祥次之埙桧子也髙宗亲自披阅擢孝祥为第一桧忿甚后孝祥诣桧桧问习何书答以习顔书又问学何诗答以杜诗桧佯笑曰好底尽为君占却也桧死累迁起居舍人歴知抚州平江静江俱有声绩寻以荆南湖北抚安抚使进显谟阁直学士致仕卒孝祥精翰墨时称之曰紫府仙所着有于湖集  

赭山分韵得成叶字二首  

昨日一尺雪今朝十分晴防日上积雪光若虹气升江平镜新磨地迥玉琢成防山有令色令我白眼青借马屋东家唤客踏层氷冒貂挟裘茸石路五里平竹树纷掩然珠幢间霓旌野僧不惯客仓皇门前迎屋古少完壁堂虚有危灯石上迹宛宛山腰塔亭亭刼火偶不烧百年费支撑我有一尊酒髙处得细倾谅非无事饮忧国空含情长歌寥廓归路已载星  

万生纷不同宿昔有定业哀哉彼迁民苦事乃稠叠累累庭际炊采采涧底叶问渠何为来悲泪不盈睫连年避兵乱生理安可説今年更仓皇刍藁亦焚劫扶携过江南十口四五活斗米六百钱兼旬又风雪前时诏书下振廪要周浃圣主甚哀矜我曹空感咽愿今兵革罢复得理归楫传闻菰蒲中相杀血新喋本是耕田农饥寒实殴胁须公语县吏早与支米帖  

椰子酒榼  

矮胡生南方托家碧山崖采择供贡篚扶持上天街愧此愿慤姿欲售久未谐道旁麯先生风味故自佳逢渠即倾葢输写能开懐刮削出光彩防绳去攲侅金玉岂足贵胶漆真我侪客来有嘉招二士经必偕婆娑止坐隅供餽烦金钗矮胡虽本强醇徳真无涯虚心实其腹居然外形骸防物幸见用弃置理则乖毛頴有封国陶匏荐敛柴大药起世疴炮燔及根荄愿子自洗濯勿受尘埃埋暇日肯相从醉经坐髙斋  

和何子应赋不欺室韵  

隆兴天子开千龄六龙飞天动潜鳞东嘉先生初召对不欺之论惊廷臣谁令浮云蔽白日脱帻归来还堵室巍巍乌府忆霜简凛凛螭蚴有椽笔魏公眼力无余子与公周旋岂其死请公细读不欺铭一字之褒如鲁史某顷防信阳使君教以边字韵佳句伏读降叹病勌答谢甚缓复不能竒仰俟斵削二首  

风流追数建安年谁遣朱轓并塞边举国向来儒服少是邦端有大夫贤须公帷幄収长防着我江湖刺钓船池阁最凉肯临否红妆翠葢拥三千  

百谪归来又一年投身烽火戍楼边私忧自笑愚无防制胜悬知国有贤北去燕然堪勒石西来樊口看烧船中州更有王夫子笔阵犹能独扫千  

殿庐偶成  

帘幙垂垂燕子风宫花春尽翠隂浓日长禁直文章静寳艺时时一折封  

蜡梅  

满面宫妆淡淡黄綘纱封蜡贮幽香遥怜未识春消息乞与一枝教防肠  

重入昭亭赋二十韵  

我本山中人对山辄忻然蹉跎落世网欲去常拘牵苍鹰着珠韝侧脑思髙鶱青丝络奔骥摆脱意乃便抑郁不自聊沈防向谁宣长懐昭亭山积翠摩青天下有千柱宫突兀数百年往者云中游羣峰玉回旋飞阁出本末下晲春无边堂中二老人龙象开法筵炯炯月在空浩浩海纳川应庵黙无言妙处心已传如庵説千偈防词谛真诠静极炷炉熏对牀且安眠更欲捐冠簮一箪寄三椽此志竟不遂缁尘乱归鞭今朝复何朝却望山中烟缥缈见楼观钟梵声清圆我携九节笻飞步云萝巅  

次韵左举善木樨  

想见秋光插满头遥怜不负此山游一枝并与诗筒馈气压西湖万斛秋  

读中兴碑  

绣绷儿啼思塞酥重林燎香驱羣胡阿环锦韈无寻处一夜惊眠揺帐柱朔方天子神为谋三郎归来长庆楼楼前拜舞作竒祟中兴之功不赎罪日光玉洁十丈碑蛟龙【缺】拏与天齐北望神皋双泪落祗今何人老文学  

子云压境先遣诗次韵  

相风日日问长年蠲首遥知近个边别后情亲难过我故家人物更谁贤一尊且对荒城酒六月休牵上水船小此淹留待追诏公车归奏独三千  

以茶芽焦坑送周徳友徳友来索赐茶仆无之也  

帝家好赐矞云龙祗到调元六七公赖有家山供小草犹堪诗老荐春风  

即事简苏廷藻  

落日边书急秋风战鼔多私忧真过计长算合如何尽敛清淮戍仍收瀚海波栖迟一尊酒幽恨满闗河  

罢归  

亲老难为住恩深许放归北行湘水阔南望瘴烟防兵卫収门防征尘上客衣遥知六七月喜气满庭闱  

三墖寺阻雨  

墖上众铃语湖头三月风苍山在烟外髙浪与天通市迥薪刍少僧残像教空不妨留滞好且看夕阳红  

王渊亭  

夜投寳觉寺径上玉渊亭峡束千防水天分一段星神光行熠燿空翠矗青冥雄观兼幽趣悠然寄独醒【以上善鸣集】  

清虚观  

石侧疑无路山回别有天神泉通玉海帝画丽奎躔紫闼虽重到青瑶却未镌只须香案吏为冩白云篇【庐山志】  

黄陵庙  

百世黄陵庙凄凉屋数间只怜斑楚竹那忆赭湘山访古韩碑在征歌【缺】水闲虞嫔更尧女莫作水仙班【长沙志】  

蕲春道中  

霜净波平水落湾我行正在画图间帘钩不用怕风日且看江南江北山  

登马氏永宁阁和朱漕元顺分韵  

佛宫昔谁营犹挟葢世气应惭割据丑稍识苦空味重檐隐白屋隆栋涌金地耽耽壁间像尚可将千骑乡来歌舞处荒棘拥城雉惟此悲愿成歴劫更兴起横撞钟万石妙响惊昏醉忆当风雪晨兹事实经始老僧喜成就膜拜颡有泚唤客馔伊蒲斋房颇深邃空岩才跬步不往独何谓径携双竹杖脚力勇难制绣衣两使者风谊我所畏相逢瘴海上此乐岂天恵山林与心防风月可回施聊乘簿书隙此一日费摩挲水边石胜处欲専美不用濡漆书公诗即行记  

次江州王知府叔坚韵二首  

何人列屋闭婵娟忆对清歌重慨然一笑相怜穷相眼漫撩诗思入愁边  

经行有恨是隂雨不见香炉生紫烟安得草堂容一榻聴松聴水日髙眠  

题张仲钦所藏隆茂宗画登瀛图  

老隆已死画笔枯画归天上人间无公从何处得此图眼明岭外三叹吁天防上将天为徒指挥羣龙清八区褒鄂英衞供扫除功成告庙金模糊歌童舞女不愿渠乃此数士相为娱铁面苦口谈诗书直欲措世如唐虞老隆妙手神所摹苍头庐儿亦敷膄祝公即归承明庐愿持此道补帝裾  

送刘伯同侍开府公入觐  

相公早勒太常铭康乐当家更典型枪急曽看飞鸟过笔精时作换鵞经极知许国心常赤趂取封侯鬓尚青若到都城见知旧为言江汉有浮萍  

昭亭食柑  

一双分我洞庭秋梨枣旁观不那羞唤得风霜回齿颊夜寻清梦五湖舟  

和如庵四首  

厌聴诸方三昧禅却思夜雨对牀眠欲知千偈如翻水看取朝来绿涨川  

不谈世法不谈禅彻晓齁齁一觉眠个里神通元不小回风急雨震山川  

朝供炉香夜供灯闲来落得困瞢腾如庵许我参堂去长作昭亭粥饭僧  

一灯分作百千灯光徧河沙正郁腾稽首应庵休采择直须传与在家僧  

再用韵呈仲钦元顺  

今时朱仲钦文字有竒气潜幽睹天奥隽永得古味袖手阅时纷虚心余乐地那持瘴野节不从羽林骑埋轮吾宗英补衮五色雉去年对延英御坐再三起忧民甚已溺稽古乃心醉天衢行日月发轫从此始防当纪鸿业我笔墨先泚相期并征诏禁殿直清邃尚忆此追游班中语相谓我懐江湖去初服反旧制闲游静成趣岐路险多畏此事属两君它年傥终恵长篇起予病妙语充法施调髙和难工初学惭纸费郊原春无数风日极清美已遣具方舟重游更须记  

送子云倅荆州二首  

阅世波流险未涯爱君悃愊静无哗髙门自惜聫三防飞佩何当乞九霞乔木世臣余故国采苹齐女甚宜家君王早晚思前席防有征书访贾嘉  

荆吴相望各天涯惜别尊前菊未华便放扁舟冲骇浪要看秋日冠轻霞新诗满路分吾子威业康时是故家好去依刘静边琐防勲行即赐褒嘉  

道间见梅  

寒女生来不解妆天然玉色照孤芳疎篱茅舍无端恨故有幽人与防肠  

赠江清卿  

吾友林少頴读书不记屋抄书手生茧照书眼如烛往时羣玉府上直对牀宿夜半闻吾伊吾睡已再熟此君抱髙节雪栢映霜竹造物乃儿戏卧病在空谷尚能作手书寄我成一束我懒更愧渠终嵗不报复今来见江子少頴俨在目不必不如师惟子肖甚速持身严法律自爱比冰玉学官冷彻骨三月食无肉危坐谈仁义口吻若布谷时能从我游骑马踏溪渌定自我辈人胸次不碌碌惟皇开洪业大厦非一木岂有栋梁姿而今久淹辱愿子益宠珍即日马首北我懐山林去扫迹混樵牧躬耕得薄少持用供水菽稍逺声利场真胜万钟禄但恨与子别醉语成谆复因书寄少頴以写我心曲  

题蔡济忠所模御府米帖  

生前官职但执防身后一字万金值当时雷霆下収拾世间不复有遗逸上清虚皇手自择编星为囊云作级流铃掷火守防密君从何处见真迹知君定通玉帝籍太防垣中赐余墨龙腾虎卧摹不得想君神授五色笔江南钩锁腕中力钗折屋漏千态出整整十卷字犹湿光彩激射海为立平生我亦有书癖对此倘怳心若失口呿汗下屡太息十日把玩不得食作牋天公拜稽首乞我此老生时一双手为君痛饮百斛酒墨池如江笔如帚一扫万字不停肘  

枕上闻雪呈赵郭二丈  

上瑞来宁玉座忧夜声先到竹窻幽饥肠已作来年饱病眼聊须臈月収髙士清贫无履故人狂兴阻扁舟却思清旷江边路鹑兎成车酒自篘  

枫桥  

四年忽忽两经过古防依然窣堵波借我绳牀消午暑乱蝉鸣处竹隂多  

和蔡济忠天字韵  

忆我初识君屈指今七年盐车着骐骥驽蹇纷争先谓当对清闲帝席半夜前稍使修世官复近尺五天如何尚朱绂亦随岭海边前山春色多佳树午影圆散防履幽径方舟下长川心目得开明语笑为芳鲜但恨暝色至不得穷攀援尚欲夜燃犀下照蛟龙渊清游难继归梦苍山颠须君换鵞帖更叙山隂贤  

题西湖可赋轩  

风光猎猎上乌巾不那西湖烂漫春借与绳牀对修竹为君一洗软红尘  

赋王唐卿庐山所得灵壁石  

湘江竹深韶不传后夔神禹飞上天泗滨之磬无人编帝敕此寳沦深渊于乎不知几千年竒形异质鬼所镌青虬赤虎遭缚纒蹙筋怒爪身拘挛自从边尘瘴中原神物变化随霏烟金声玉振义不辱六丁徙置康庐巅灵台星官未知处但怪寳气干霄躔王郎齐居旉浅源饮水泣血天所怜空山无人下羣仙似梦非梦或吿旃扪罗独上果有得失喜而惧心茫然百夫挽取自包裹解衣更买蛮儿氊缄扃不肯乡人説知我好古容观瞻焚香再拜屡叹息安得致之天子前安得致之天子前明堂郊丘备宫悬调和正声荐上帝消烁羣慝収戈鋋朝廷清明用耆旧一律四海归陶甄鳯皇来仪兽率舞复古却到虞韶边是时赋公笔如椽襞牋为草登歌筵  

湖上晚归遇雨  

隂云霭霭草萋萋晚过东湖雨湿衣细栁含烟凝翠色浮鸥戏水弄晴晖轻舟系缆斜依防钓子収纶欲下矶湖上人家未扃戸儿童蓑笠负薪归  

题胡敦约山行图  

松行石磴两﨑岖此去长安路更迂底个官侬强健在葛巾芒屩自骑驴  

送纸衾韩中父  

韩郎香尽诸縁絶壊衲篝灯供佛熏乞与纸衾绵様暖撩教醉里【一作雪夕】梦纷纭  

郡侯遣骑至山中餽名醖辄呈长句用黄宰韵  

山前山北雨生寒竹树风烟苍莽间青壁倚天元未见白衣送酒故相闗共追莲社公应许稳上篮舆我欲还后日重来一月细扶藜杖覔巉岏  

考试呈周茂振舍人陈季陵国正  

胸中五斗棘厌此十日读纷然湘罗帕犹作春笋束先生择法眼一阅不再复探囊得至宝每出辄惊俗孟公更超絶泾渭饱渟滀从容了官事茧纸唾珠玉鄙夫闻道晚衡鉴恐不足防搜夜无寐惭愧费官烛何时即三昧屈指社甍熟秋客日夕好应到堂前菊  

近得一二砚示范达【缺】笑以为堪支牀也许送端州大砚作诗以坚其约  

范郎紫玉余半圭翻手作云雨雹随龙蛇起陆孔翠飞云収雨霁千首诗荐以文锦盘珠玑夜光发屋怜翁知桂州刺史书成痴单车万里日夜驰囊中已无去年锥欠此石友相娱嬉范郎笑我支牀龟忽遣致我重寳赍金印如斗不愿携爱此直欲忘朝饥君行题曰古端溪溪石丑好纷不齐溪边之人足漫欺须君眼力为辨之更作万斛之墨池为君大书十丈碑  

去年三月三日雪霁入昭亭访应庵如庵二老今年在临川追懐昔游用寄万庵韵  

蹇驴冲【一作踏】雪度松林齧【一作漱】石溪流有令音旋摘白云濡燥吻更参黄蘗印初心岚开复岭屏千叠冻合浮图玉数寻一梦经年归去好宦情全薄此情深  

将至宣城和壁间韵寄王宣子  

一笑归来见在身倒倾江水洗缁尘骑驴缓缓东风里知有工夫展故人  

隐静覔杉株  

旧闻隐静庭前栢虎啸龙吟三十秋我亦经营一丘壑无根树子却须求  

题夏氏庄  

平湖漠漠雨霏霏压水人家燕子飞欲向湖东问春色杏花无数防征衣  

和子云白莲  

仙人玉步揺佛手白练衣新妆水底明素手风中挥盈盈夜露光灔灔秋江肥寒月分好色朝霞借余辉遥闻功徳水尽洗幻化非惟此妙花幢坐受诸天围乡来孤山游未觉所见稀零落塞草边相逢故依依结实须及早要令饱霜威采剥登君盘勿嫌此么防  

黄升卿送粽鞋  

编粽织蒲绳作底轻凉坚密稳称趾帝廷无复梦丝絇上客还同贶珠履我家江南山水窟日日行山劳屐齿感君投赠欲别时布袜青鞋从此始亨衢知子方着脚直上云霄三万里泰阶歴尽却归来赤舄一双应几几  

用韵简天童应庵  

敬亭松竹古藂林二老风流旧赏音楼阁长开太平像钟鱼能洗祖师心别来黄鹄还千里盟在白鸥当再寻却忆西堂大言客只今髙坐海云深  

舟中即事  

夜行水澁舟难进月白林稀鸟易惊老去不堪霜露力尊中防觉似多情  

小憩孙氏竹轩观诸公诗两首  

开轩种竹仍留客想见此翁强健时借我绳牀小盘薄为君试读壁间诗  

种竹主人今白髪题诗客子半青云北来南去何时了风月依然只此君  

与赵李二同年夜饮有懐石使君恵叔  

佳月久不见忽见如故人清风何方来过我孤竹君我有一尊酒政为二子斟防此风月宵更觉笑语新北城石先生欲唤不敢频坐上欠此客长懐无津南方鳯之徒瑞世五色文铁石赋梅花一洗瘴海氛台家须贡珍我欲列九阍且补谏官阙日酌白兽尊  

赠张钦州  

张家承平四姓侯门前列防金城丘南来清贫家立壁但有万卷书满楼云山极观半空写下有花竹秀而野闭门读易已三年乐天知命忘华颠我行湘中识此老难兄莫年更枯槁从来戚畹须表劝防聴鸣珂趂朝早衡阳小隐虽深幽去天尺五君无留貂蝉兜鍪何足道君必不为猿鹤羞  

奉陪宣守任使君谒昭亭神祠二首  

缓驱千骑出朝京【门名】唤得春回眼界青旗脚灵风来庙步马山蹄雪过昭亭极知太守懐忠款端为君王荐徳馨惭愧去年冬十月军书彻夜聴鸣铃  

丰年已卜稻如京雪尽春从草际青竹里红旗行防防松间白塔见亭亭暖回宿麦开寒色风约疎梅度晚馨却忆宣城李太白也将诗句掣斋铃【太白诗云昨日方为宣城客掣铃交通二千石】  

王龟龄遣妓送酒赐诗走笔为谢  

不复襄王梦里云纷纷缟袂与青裙鸣鞭枉送斋中酿病彻杯觞欠薄醺  

与荐福  

湖上童童百畆隂丹楼碧阁照清深不嫌歌板相喧聒要见桃花印此心  

丰城观音院有胡明仲范伯达汪彦章诸公题字  

中兴人物数诸公遗墨凄【一作依】然野寺中欲访英灵无处所独搔蓬鬓立西风  

入桂林歇滑石驿题碧玉泉  

百折﨑岖岭路头一环清驶石间流须君尽洗南来眼此去山川胜北州  

敬谢经畧秘阁余甘汤二首  

甘言误我三折臂良药为洗五斗肠欲知苦过味方永请试君家肘后方  

此老才堪上諌坡南州留滞意如何还将苦口劘英主医国悬知药笼多  

宁渊观  

极目洪波轰轰浪接天江心分殿宇勅赐号宁渊日照山如画云浓小似烟休寻蓬岛地只此水中仙## 两宋名贤小集卷一百四十四  

钦定四库全书  

## 两宋名贤小集卷一百四十五  

宋　陈　思　编  

元　陈世隆　补  

于湖集卷中  

金沙堆庙有曰忠洁侯者屈大夫也感之赋诗  

伍君为涛头妬妇名河津那知屈大夫亦作主水神我识大夫公自托腑肺亲独醒梗羣昏聚臭丑一薰沥血摧心肝懐襄如不闻已矣无柰何质之云中君天门开九重帝曰哀汝勤狭世非汝留赐汝班列真司命驰先驱太一诹吉辰翩然乘回风脱迹此水濵朱宫紫贝阙冠佩俨以珍宓妃与娥女修防充下陈至今几千年玉顔凛如新楚人殊不知谓公果沈沦年年作端午儿戏公应嗔  

咏雪  

东皇携春来属车载霓裳回风作妙舞杂佩鸣珠珰千官玉笋班再拜称瑶觞酒罢各分瑞圭宗粲琳琅浩荡涵濡恩一笑徧八荒尘垢得湔洗焦枯亦辉光伟哉造化力天地为翕张功成了不居防日天中央  

赋沈商卿砚  

石渠东观天尺五壁星下直图书府琳琅寳镇出三山浩瀚简编照千古右文储砚一百九钿匣珠囊防琼玖有时清夜发光怪诸儒纵观容拜手一朝收迹归故园瓦池苇管涂突烟梦寻清都故歴歴起凭书案空潸然眼明见此超万石色如马肝涵玉质白圭之玷尚可磨澁不拒笔滑留墨摩挲太息不自己呼儿汲水为湔洗天遗至寳瑞吾子要与词林壮根柢子行飞鶱为帝须西清承明有佳谟収功翰墨倘乞我田间自抄种树书任守作醮为民祈福先期而雪是日开霁  

紫府仙人自列真緑章封事更通神清尘已作连宵雪不夜潜回万屋春玉节珠旛来浩荡云车风马正纷纶步虚声彻朝元路便挈荷囊款帝闉  

应庵退席蒋山寄居昭亭万夀三请不得已而应辄赠长句兼简苏内翰尚书二首  

逍遥丘壑欲忘年忽作风蝉脱骨仙钟阜却从三昧火灵岩重要一灯传极知扫迹终无防且与临岐快着鞭莫作山林城市想从来大隐故居防  

不寄音书又隔年因师问讯玉堂仙碧油早觉儒为贵青海应无箭可传忆昔丝纶催唤仗何如沙路聴鸣鞭生涯落寞公知否凖拟松江受一防  

徳庆范监州以子石砚宠假虽小而竒戏作二首  

曽侍虚皇玉案前夜书茧纸笔如椽莫嫌此石规模小一寸云万斛泉  

端溪别驾极风流白壁明珠不暗投笑我支牀已多许须君隐几更冥【一作宜】搜  

题朱元顺梧溪图  

去年过梧溪王事有期程夜半度湘水但见天上星平生中兴碑梦入紫翠屏已办北归时十日穷攀登今朝复何朝忽此短轴横歴歴眼中见湘山无数青白云着山腰楼阁秋气明便欲扶短防下濯沧浪缨主人山水仙妙处心自评元顺骨已冷千载交葢倾赏音寄幅纸益见忠孝情题诗疥公画托我不朽名  

大雨呈同行诸公  

我船千斛初甚迟上滩下滩风薄之百夫撑挽才得过水浅舟大行无期同来賔客笑钝滞一叶自买如鳬鹥瞥波急桨乱藻荇瞬息不见颷车驰忽然昨夜雷雨作墨云頽山风卷壑龙门春涨鱼鼈乱千渚宵明鬼神恶篷飞缆防泊不得客只一身无处着长年絶叫客惊起一浪先掀半船水囊衣漂尽到巾履一夜奔忙沙石里我时甘寝殊不觉但怪飕飕风到耳起来呼酒自劳苦水满凉生差可喜乡来笑者今却悲人生淹速那能知明朝转柁我船快唤客同船莫嫌隘  

和曽裘父韵送老人赴镇江  

边箭収声江不波庐山髙处与天摩向来只作青蛙计此去无如紫诏何鲸起江涛烦翦拂经余莲社更磋磨文成本自筹帷幄不拟黥彭战伐多  

以水仙花供都运判院二首  

十月西湖冰齿凉梅间松下小斋房幽芳靓色天为笑落莫南来也自香  

瘴土风云那有此却疑姑射是前身冰肌玉骨谁消得付与霜台衣绣人  

再和二首  

雪屋因君发妙思作歌可比汉芝房根尘已证清净慧鼻观仍薰知见香  

玉壶寒露映真色雾阁云窻立半身可但凌波学仙子絶怜空谷有佳人  

寄题向彦绩使君采菊堂  

使君天资髙夙昔事幽屏长懐丘壑余习谢钟鼎东篱羲皇人槁死骨已冷凄其千载后妙处一笑领髙堂娱白发兄弟极整整不须南阳泉夀与日月等  

和总得居士康乐亭韵  

气格棱层压大千尘嚣逺尽思翛然龙门不障洪河决乔木终随故国颠栁下煅工真得道竹林酒友漫称贤先生义防云天薄千载参渠活句禅  

和仲钦题粉岩  

一麾縻我欠追从怅望千山紫翠重忽向邮筒得新句知君正在碧莲峰  

昨日极暑今日极寒  

昨日火流金今日风折胶昨着疎布衣今衣敝緼袍赤帝与冥凛凛隔一宵聊将拥炉适换此挥箑劳冰炭欲盈懐炎凉不崇朝幻生过隙驹是身九牛毛等是一寒暑胡为自【缺】嘲万法从心生心静境亦消悟此本来无绤絺同狐貂还当隠吾几试聴万窍号  

仲钦寄民为重斋诗和答五首  

斋中寒日影珑璁斋外参天十八公二十四州民乐否莫教一物怨途穷  

玉节南来两使星埋轮折槛有家声不嫌斋榜民为重去国当时一叶轻  

徳意丁宁到緑林都捐刀剑作齐民皇华入奏天顔喜趂得朝元第四春  

行边使者几时回寄我清风欲满懐已把十诗镌乐石为公满意落新斋  

蛮烟瘴雨侵行李每向南云有所思定自为民忘涉险请君细读寄来诗  

初得爱岩  

髙岩划天门仄径通乳穴隈堆青螺髻嵽嵲白玉阙外有虎豹蹲中恐蛟蜃蛰东荣俯雷电西出挟日月万壑生悲风六月不知热但觉骇心目未易纪笔舌平生山水趣岭海最竒絶洞府二十四未厌屐齿折晚乃得游此余地皆仆妾同来六七士嗜好颇相蹑举酒酹山神慰我久湮灭  

寄张真父舍人  

投分生平不数人忆陪文馆笑谈新资中冢树看成拱荆府诗筒迹又陈已恨别离空嵗月那知邂逅亦参辰古来命驾须千里薄宦区区愧此身  

从珪老求竹  

东窻便种千竿竹凖拟清风六月凉传语报恩珪长老相烦去作竹街坊  

与邵阳李守二子用东坡韵  

两李有佳句冰雪洒肺肝清越石在悬圆熟珠走盘吾家十二楼下俯千仭湍谁掣白玉琐借与二子看临风度长篴瘴海为清寒却立望九州隘陿非所安便欲驭长鲲九万扶揺抟神山在吾牖弱水空弥漫回首五十劫不费一指弹絶笑尘中年摄提与涒滩  

吴城阻风  

吴城山头三日风白浪如屋云埋空北来大舸气势雄车帆打鼓声韸韸吾船正尔不得去局促沙岸如鳬翁长年三老屡弹指六月何曽北风起由来官侬多龃龉世不汝谐神亦尔我愧此言呼使前顺风逆风皆偶然皇天广大岂有意相汝嗔喜庸非偏瓶中有粟囊有钱与汝饱饭姑留连  

中秋观月齐云楼用孙昌符韵  

玉宇无尘夜气清银河彻底素波明人应好月同千里身在髙楼近五城丹桂定知怜我老緑荷何惜为君倾建章鳷鹊当年梦便欲凭空上玉京  

偶得四月菊以奉提刑运使二首  

午隂篱落小徘徊底许清香鼻观来定自霜台风力峻故教霜菊暑中开  

金缕裁衣玉缀裳扫除障暑作秋香一杯拟做重阳赏更借西风一夜凉  

郑仪宁送莼菜  

我梦扁舟震泽风莼羮到筯晚盘空那知岭外炎蒸地也有青丝满碧笼  

奉送李彦国还庐陵  

李生来岭南自挟书一束食箪寄萧寺矻矻昼夜读余子尚头角文作翻手速小试不尽能他日真可卜里中老仙伯曽对玉堂宿髙节老弥厉名葢斗南北掖垣我畏友不爱万钟禄卷藏一丘下勲业所迫逐于归问道要储作饥嵗谷富贵偶然耳吾欲子金玉  

暑甚得雨与张文伯同登禅智寺  

老火陵穉金聚作三日热舟行湘江上蒸煮到鱼鼈黒云起东北一震山石裂不知雨来处但见风卷叶银河倚天防髙浪舞飞雪只聴打篷声已觉凉意惬岸旁古佛屋楼殿颇嵽嵲不辞冲泥去一看雨脚阔吾宗紫岩客穷苦志不慑自吾来浯汉奔走已旬浃我懒久废学愧子来挈挈相携得伟观为子炽然説愿子领话头吾今指标月  

过昭亭哭二弟墓  

陌上春风久已归墓头衰草正迷离白头未抆三年泪黄壤长埋短世悲忆昔追游常并辔只今独往更题诗两儿二弟俱防漠顾影伶俜欲语谁  

赠甘法曹  

此岳仙人汗漫游斯文曽到海边州谁怜诗礼甘公子牢落青山向白头  

丙戌七夕衡阳境独游岸小寺  

七月暑中行道路万里賖今夕已七夕我犹在天涯系船苍石根人影散晚沙上防是修竹仄径如行虵茅屋四五间往昔佛所家经禅劫火尽旧观初萌芽墙叠古瓦盆僧被破袈裟喜闻柱杖声扫地自防茶何以为我娱冰雪汲井花一洗十日渴分凉到童髽盈盈牛女期不着雨洗车疎星银汉动新月玉钩斜更呼老奚官卷芦作鸣笳莫惊潭中龙聊起栖树鵶  

金沙堆  

玻璃盆中金作堆药房桂栋中天开洞庭无底蛟蜃恶君不唤我那能来旁船守风四十日我行昨日到磊石山头望君乞杯珓僮仆欢呼得头掷二更南风转旗脚打鼔开船报君徳君今清都岂其食聊须饱醉撑船侬明日依旧行南风  

赠邕州滕使君  

千骑东风白玉镳十眉环坐紫檀槽安南都防来鳌禁建武将军握豹韬瘴雨蛮烟惊鼓角朔云边雪满旌旄夕烽不到甘泉殿尺一征还近赭袍  

登七星山呈仲钦二首  

魁杓歴歴控云岚地阔天虚万象涵不与天公管喉舌犹堪岳立镇湘南  

便驱匹马出烟岚圣主恩深若海涵却道几重杯斚地载来恩醖过江南  

福岩【丙戌七月】  

行行山益髙所见益以竒煑茶南台寺更上千级梯道傍古时松阅世心已灰不与嵗月竞况受霜雪威路回闻钟声寳刹隐翠防排空冩金碧刓石着栱枅门前兜率桥劫火昔所遗神龙厌庳陋一炬然枯萁谈笑旧观还殿柱百尺围老禅七十余髙与此山齐大屋贮龙象空岩走金犀斋盂细细参正味无盐醯颇闻三生藏中有万寳赍佛牙舍利涌贝叶旁行稀剖蚌慈相尊破匣血缕飞稽首所愿观为洗往昔非却寻上山路拟看浴日池急雨忽留人吾其少须之  

湖湘以竹车激水秔稻如云书此能仁浣壁  

象龙唤不应竹龙起行雨聨绵十车辐伊轧百舟橹转此大法轮救汝旱嵗苦横江锁巨石溅瀑叠城鼓神机日夜运甘泽髙下普老农用不知瞬息了千畆抱孙带黄犊但看翠浪舞余波及井臼舂玉饮酡乳江具夸七蹋足茧腰背偻此乐殊未知吾归当教汝  

欲雪  

欲雪未雪天糢糊冻行沙尾鸧鸹呼北风刮耳立不住更骑钝马穿枯芦两生怜我意不舒江头三日占樯鸟髙堂明朝置安舆买羊沽酒偿勤渠  

夜读五公楚东酬唱辄书其后呈龟龄  

同是清都紫府仙帝教弹压楚山川奎躔错落珠连纬岳镇苕嶤柱倚天宫羽在县金奏合骅骝参队寳花鲜平生我亦诗成癖悔却来迟不与编  

荐福观何卿麒壁间诗对之怅然次前韵  

金华老子定臞仙翰墨文章编两川遗迹已惊风落木髙名依旧日行天人间易得朱顔老寺壁空悬玉唾鲜欲继二贤歌薤露严诗杜集傥同编  

再用韵作五公诗  

如公韩子定飞仙更喜门人老玉川莫厌诗筒频度岭即看侯弁去朝天飞龙位正云霄近集凤楼髙彩色鲜我欲扁舟君记否但教归去杂民编  

蒙侍御丈再用韵作送行诗走笔和答迫放船不暇工也  

忆曽总领道山仙自挽狂澜制百川廷防万言功葢世台评三上力回天楚东賸喜诗邮速天北催颁诏墨鲜我老江湖堪野史看公勲防手亲编  

夀老迓使者以斋素不置饯二首  

火云飞焰扰檐前净涤斋防防不羶定自随车有甘雨为言星使早如鞭  

藩府东行迓綉衣海云山月照旌麾锦囊賸有新诗句寄与幽人莫遣迟  

赠黄司法  

吾友王升卿乃是天下士阿翁苦硬节御坐留諌纸辛勤教其子不但为科第一官法曹掾整整老须忌吾行桂岭南所得但五子愿渠自爱惜穷达初不计功名倘来耳期子以千嵗  

宵征  

畏暑倦长道呼童戒宵征三更渡前溪溪水清且鸣舟人自相唤炬火如疎星俯视乱石多仰见北斗横防防白露下磔磔宿鸟惊竹舆山林薄十里月渐明光彩散草木凉意侵冠缨  

泛湘江  

十日行湘江湘水清而温不疗亭午渇却忆土井浑道傍古刹竿着屋髙树根飞泉出山腹甘冷冰瓶盆何止解百忧一洒尘埃昏设供者谁与稽首两足尊  

余干赵公颐贤宗室也魏公题其堂曰养正且为作铭取易颐之义刻碑堂上予过之为赋诗  

眼里纷纷不要同从教三径满蒿蓬肯来与子谈周易此去何人识魏公家近星辰双阙北身居烟浪五湖东清台有日占云气一丈丰碑夜贯虹  

风洞  

山入乌蛮连越巂天开斗野对珠宫应怜岭海长炎热乞与清凉万窍风  

秦城  

堑山堙谷北防胡南筑坚城更逺图桂海氷天尘不动那知垅上两耕夫  

岸傍偶得木犀  

天公不求金富媪不复藏居然土同价散作草木芳英英园中葵一心倾太阳采采篱下菊令汝夀命康惟此木之犀更贮万斛香雄姿傲霜雪鳞鳞森青苍三贤鼎足立正色凛相望岂比桃李徒红紫纷披猖聊息贪者心来上君子堂嵗晚从我游寘汝兄弟行  

赠朱逺游  

逺游何方来峩峩古衣冠袖中三百篇贮月白玉盘溪清石濑急雪冻铜壶干有如山泽仙外瘠中气完便合朱弦弹细着青瑶刋懐哉人未识飞步江风寒  

和张钦夫寻梅  

寒梅本无心适与春风期孤根擢嵗晚桃李更媢之取我碧玉壶荐此白云枝故人不可寄耿耿空自竒故人隔湘江独立知者稀采香正滋兰忍饥不食薇拏舟许过我此约不可违江南烟雨村愿与子俱归  

鉴湖纳凉  

鉴湖周围三百里极目平湖清到底荷花嵗久生满湖人来采莲唱歌起贺家千顷水云乡六月荷花风最凉短楫轻舟来防续山横晓月正苍苍  

鸡笼福地在歴阳将至丰城望一山宛然感之赋诗  

黄茅白苇径才通忽见晴岚扫翠空从吏只今俱蜑户仙山何许是鸡笼逢人渐觉交游少问路仍行盗贼中自是麤才合麤使瘴乡那得便途穷  

西湖  

岸草汀花对夕阳满船新月夜鸣榔秋清菡萏红干柄风静琉璃白一方  

劝范东叔饮  

今代太史公四海范氏门斯文十世泽班班被诸孙我识叔西父白玉比润温今来见令弟后气百马奔一第溷子耳勿愧而家尊临分无多言更酌老瓦盆  

入清江界地名九段田沃壤百里黄云际天他处未有也  

野水弥漫欲涨川稻云烘日更连天定无适粤千金槖可买临江九段田黄犊眠边髙树防白鸡啼处逺炊烟此中若许投簮绂便老锄耰卜数椽  

寒光亭  

亭依三塔占清幽松竹环除翠欲流晚色晴开千嶂月波光冷浸一天秋琼瑶影里诗僧屋云锦香中钓客舟风送不知何处笛雁声惊起荻花洲  

## 两宋名贤小集卷一百四十六  

宋　陈　思　编  

元　陈世隆　补  

于湖集卷下  

和沈敎授子夀赋雪三首  

北风吹来燕山雪十万王师方浴铁风纒熊虎灵旗静冻合蛟龙宝刀折何人夜缚吴元济我欲从之九原隔东南固是王气胜西北那忧阵云结岂无祖逖去誓江已有辛毗来仗节  

今年米贵更风雪破屋荒凉冷于铁道人三日不出门卧聴攲檐竹枝折髙吟忽送三十韵觌面未觉千里隔此公也是可怜人家徒四壁衣鹑结君不见汉时苏子卿窖中齧氊终持节  

天公作剧已三白刮面东风利如铁只今斗米钱数百更説流民心欲折敌骑打围涂塘北烟火穹庐一江隔陛下宵衣甚焦劳防臣私忧长鬰结尔曹忍冻不足説我辈何时立奇节  

留题彭泽故县修真观  

五月问修途今日一百里莫投彭泽县愧此邑中士古观官道傍借榻暂少憩较彼靖节翁衷情相谬戾不能早投簪一官苦匏系见人屡折腰奔走徒自蹶聊为奴仆饭明日更蚤起速过栗里去毋遗髙士鄙  

呈枢密刘恭父  

鼎席方虚望已隆上防那得更烦公敢言两镇成交契自是孤根累化工旧弼新开元帅府闲官且领太平宫归家净洗如椽笔凖拟燕然勒骏功  

翁子功汤补之逺送海错甚珍  

白彘乌羊未见曽青虵赤蚁当常珍忽惊海物来登座能致南烹有故人万里漂流怜逐日百年麤粝愧尝新新篘恰趁来时熟细酌梅花雪片春  

张仲钦朝阳亭【亭在建康】  

便合朝阳作鳯鸣江亭聊此驻修程南瞻御路临双阙东望仙家接五城日上白门兵气静春归淮浦暗潮平遥怜幕府文书省时下沧浪自濯缨  

舟中五首  

扁舟东去几时还身寄云涛泱漭间一夜橹声鸣到晓觉来满眼是他山  

山围平逺水浮天目送归鸿落照边好趁新年酿云液归来犹及牡丹前  

乱山深崦小溪斜野水防茫浸断霞一笛晚风生碧树始知林里有人家  

南来北去秪纷纷又过荆山一月春笑杀风前桃李树飘蓬犹作未归人  

泊船江口夜深深月傍篷窻照浅斟隔岸渔灯半明灭不眠空有故人心  

喜雨  

已晴复雨雨还晴惯阅人间梦不成小立阑干搔短鬓乱云飞渡夕阳城  

湘中馆  

云去月在沙潦净秋满川北斗挂落木西风送归船去年过湘中夜半投马鞭篝灯洗尘土所见只屋椽鸡鸣问前途残梦兀担肩那知阑干外有此山水姸防防清露漙稍稍明河偏孤光更自照静极欣所便身世两悠然吾其逐飞仙  

中隠  

吾家中隠君才比万斛泉短小精悍姿一劒当雄边去年栁州贼俯视衡岳巅君从襄阳来孤忠作戈鋋谈笑百雉安净洗湖岭烟谓当醻王勲金印如斗悬言归遽如许此意谁为宣小隠即居山大隠即居防夫君处其中政尔当留连早晚有诏书唤君逺朝天欲为中隠游更着三十年  

送张司戸还蜀  

似向川人有夙縁交游存没最多贤今年初识张公子六月还寻上水船万里亲庭心已到一杯别酒意空传西行賸有新诗句寄我应书十様牋  

广右道中二首  

参天古木緑阴合峻极层峦瀑布长啼鸟一声家万里依然无语对斜阳  

触鼻野花香泛泛劝归啼鸟意谆谆岭南三月巳烦暑犹向江头细问津  

赠鹿苑信公诗禅二首  

诗卷随身四十年忙时参得竹箄禅而今投老湘西寺卧看湘江水拍天  

句中有眼悟方知悟处还同病着锥一个机关无两用乌窠拈起布毛吹  

闻徳逺与曾裘甫黎师侯防饮范周士所三首  

海棠开后碧桃开寒食人家燕子来一病闭门三十日更无屐齿到苍苔  

张饮名园乐有余奉常何苦但斋居一杯我亦垂涎甚病起无聊只羡渠  

臞曽句法早知名新筑诗坛五字城不要绨袍怜范叔应将石鼎调弥明  

萍乡境上有驿傍有老杉余百本余过而爱之驿无名余名之曰爱直而为之诗又以告邑大夫赵君公廪曰使继自今为令者幸如君之贤也则此杉长存不然将斧斤斯民以自封植于杉何有  

此杉已百年林立官道侧鬼神所诃防斧斤不敢迫爱此遗直姿凛凛有正色未云支大厦聊以防行客作诗调令尹为我驿壁刻但使杉长存悬知子清白  

游千山观  

朝游七星岩莫上千山观东西两奇絶势畧岭海半长江写缣素叠嶂俯杯按中有万雉城铁立不可玩伏龙起云雨老树舞影乱冲风挟惊电意恐崖谷断路悬石磴滑众客纷骇汗嵌空偶自托发若鸟集灌须臾便开霁杲日丽清汉却坐山巅亭容我乌帻岸长怀付樽酒别语不容判防须九垓外与子期汗漫  

麒麟砚滴分韵得文字  

素王西狩麟笔削昌斯文茂陵一角兽妙语闻终军壮哉笔砚间英姿欲拏云名参龟龙瑞威扫狐羣岂独濡毫端政尔清妖氛防当献君王玉殿春夜分输写胸中竒恩波被无垠  

幽兴  

海涵太阴日西坠画角一声城欲闭柴门闗上濯足眠万事不如髙枕睡睡乡广大我能容兀兀腾腾兴莫穷推枕起聸河汉近月明庭竹响清风  

和仲弥性烟霏佳句兼简二车二首  

收敛经纶寄一麾戏分风月与烟霏醉余防笔三千首老去苍官四十围露菊浦秋催落帽蜡花摧夜照更衣登临纵好难留滞白髪双亲待汝归  

引手星辰逼太防荡胸云物散空霏莫山好处青成案秋月明时雪打围竹洗佳人千防泪荷翻仙子六铢衣岩西定有渔翁宿障雨拦风不肯归  

庾楼和林黄中韵  

九月扁舟下水风一尊佳处与君同眼髙四海氛尘外诗在千山紫翠中倾座只惊谈麈白踏筵不怕舞衫红楼头今古无穷事醉倚胡牀月满空  

水仙  

净色只应撩处士国香今不落民家江城望断春消息故遣诗人咏此花  

赋衡山张氏米帖  

人物千年海岳翁笔精墨妙与天通传闻有帖蔵张姓怪底湘江月贯虹  

钦夫折赠海桐赋诗定叟晦夫皆和某敬报况  

童童翠葢拥天香穷巷无人亦自芳能致诗豪四公子不敎辜负好风光  

劝农以湘波不动楚山碧花压阑干春昼长为韵得干字  

积雨已连月长沙尚春寒今朝定何朝唤客来江干问讯湘西寺露重江漫漫聊须万斛舟湍此千尺湍老松如相迎翠落头上冠却望城中花宝髻垂珠鬘劝农有故事般乐非所安薄晚防春园老稚随马鞍彘肩侑尊酒呼唤来同盘从容及鄙事尔汝开心肝我是耕田夫偶然此为官饱不知稼穑愧汝催租瘢愿言各努力长年好相看  

陈仲思以太夫人髙年奉祠便养卜居城东茅屋数间淡如也移花种竹山林丘壑之胜湘中所无食不足而乐有余谓古之隠君子若仲思者非耶乾道戊子六月某同张钦夫过焉徘徊弥日既莫而忘去钦夫欲専壑买邻卜居有诗某次韵  

平生交游中此士故耐久不折为米腰颇袖斵轮手卜居并东郭草草宫一亩日课种树书笺题徧窻牖花草当妻妾松竹是朋友上堂娱老亲家饭随野韭客至即举诗兴来亦沽酒清溪绕屋角古木老未朽翻翻荷见背戢戢鱼骈首幽观天所蔵胜践我独后不因南轩君兹游几时有为君便卖邻溪南好山阜我喜君亦狂呼儿挈尊卣一洒尘埃胸快若苗去莠晚凉佳月出人影散箕斗恨我当先归君能小留否  

枢密端明先生宠分新茶将以丽句穆然清风久矣不作感叹之余辄敢属和三首  

伐山万鼓震春雷春向家山挽得回定是君王思苦口便同金鼎荐盐梅  

先生笔势挟春雷春色先从笔底回欲笑麤官成漫与望林止渴竟无梅【茶为邮卒所窃但诗筒至耳】  

诗肠隠隠转饥雷【一作殷雷一作惊雷】春困无人与唤回强续新诗终不似空传衣鉢向黄梅  

送慈曼如金山迎印老住大沩  

传语金山山下龙乞将上水一帆风道人自有飞空锡只载中泠十丈洪  

小山书院  

万里清江占一湾藂生桂树防幽闲谁人得似刘郎子赋到淮南大小山  

送邵怀英分鲁直诗韵人间风日不到处天上玉堂森宝书得书字  

将酒浇君车问君行何如初无十万钱但有一束书往昔千官班渠曽缀簪裾日月九门隔江湖十年余老榦久凌剥寒灰费吹嘘今者尺一追问津承明庐蓬莱道家山紫极帝所居功名傥来尔步武当徐徐遥岑出疎林浅水行游鱼临分再三嘱音信莫我疎  

送张定叟  

戊子嵗二月定叟如南山行李太匆草问君何当还敬展南阳阡永慕涕巳潸毕事却登览纾子悲悴顔羣峰最髙处眼界穷尘寰紫葢款佛刹黄庭叩闗夜榻借云衲晓窻闯烟鬟野饭荐笋蕨幽寻剪榛菅酒贱可痛饮诗成要重删勿作贾胡留闺人赋刀环归时买竹防小破行囊悭  

读书堂在乌江即唐张文昌读书处自五代至宋皆世守之渡江后为史氏所有  

漫有五车书不读岂似一编勤过目痴儿鬻肆蠧鱼书巨富牙籖尘满屋市南水竹一亩空平生腹笥史长公闭戸却扫得真乐防搜万古窥鸿蒙淹留嵗时亦何有防勋兹事要持久吾家文昌读书处好在溪山落君手上方治定登文儒东观石渠森宝书望公起直承明庐从来海内知名士须读人间未读书  

风雨石首呈同行寄荆州旧僚  

昨日离筵酒未醒今朝风雨暗江亭近人积水全成緑隔岸荒山夜却青野史衣冠行木偶客船灯火散疎星寛程且作三旬约要看庐山紫翠屏  

江行再用前韵  

泽畔行吟我独醒归程不计短长亭西风送浪头头白芳草随人段段青昨夜疎蓬犹窘雨今朝严鼓欲侵星无人去唤华容宰画我江行作小屏  

夜半走笔醻夀翁二首  

短篷掀舞不得寐忽枉新诗手自开主人留客不作意更送一江风雨来  

二年尘土堆中坐一到南楼眼暂开风静江平留不得特教黄鹄送诗来  

琵琶亭二首  

江州司马旧知音流落江湖感更深万里故人明月夜琵琶不作亦沾襟  

浔阳江上琵琶月彭泽门前杨栁风两贤底许不相似哀乐虽殊吾意同  

朱陵洞  

黒云起我趾白雨过山脚却立朱陵洞一望紫虚阁神丹我已秘仙臂真可握试向静处聴空蒙有笙鹤  

一览亭  

城中十万戸亭脚五千丈小退鴈鹜行却立云霄上主人心如此坐子镜中像沙尾是我船烟波更空旷  

睡起  

睡起有佳声萧萧竹间雨蒿庐淡无营一榻不受暑防飔入牖来唤起香中缕抚卷忽超然空梁走饥鼠  

去临川书西津渔家  

作客临川又一年却寻归路浅滩船宦游到处真聊尔别恨何须更黯然夹道长红惭父老绕城浓碧记山川无端此地成留滞定自从渠有宿縁  

上元设醮毕作长句  

緑简朱书自叩真馥炉香雾晚絪緼雪花便作茶花白春色还随月色新江涨不忧堤万丈年丰何啻粟千囷防生只拟休官去拜胙归来吉梦频  

过三塔寺二首  

湖光防滟接天浮风卷银涛未肯休夜岸系舟来古塔不妨踪迹更滞留  

层峦叠嶂几重重万顷烟波浩中钓艇未归饶夕照耳边芦苇战寒风  

玉渊亭  

灵源直上与天通借路来从五老峯试向阑干敲柱杖为君唤起玉渊龙  

万杉寺二首  

庄田总是昭陵赐更着官船载御书今日残僧无饭吃却催积欠意何如  

老树参天一万株庐山佳处着浮图只因买断山中景破费神龙百斛珠  

三塔寺寒光亭【见南畿梵刹志増】  

亭依三塔占清幽松竹环除翠欲流晓色晴开千丈月波光冷浸一天秋琼瑶影里诗僧屋云锦香中劒客舟风送不知何处笛雁声惊起荻花洲  

咏梅次韵二首  

楼上箫声欲断魂仙官分与一枝春旋摧妆额添新样细撚香须数玉尘月下精神宜淡贮雪边肌体更清匀老来花事无消息只有君诗当写真  

天与孤标不受尘生憎桃李鬬芳新诗成名下无虚士花在身边当丽人只恐素英欺白髪试烦纎手挿乌巾风流今代神仙尉管得河阳县里春  

楞伽寺三絶  

硃砂峯下楞伽寺白髪僧生乙丑年乞我一杯清净水为扶脚力上层巅  

天围欲尽三千界地险真成百二闗不向中峯最髙处诸君原未识庐山  

山北山南刼火余如何留得此僧居【一作庐】可怜钟阁三枝竹无复山房万卷书  

鸾溪  

苍龙翔舞余千仞瀑水奔流欲百盘定自山灵怜寂寞故敎临镜有窥鸾  

漪澜堂  

水漫春洲到处通樯杆无数挿空蒙主人只爱堂前木不放庐山入眼中  

子余许修草堂遣句劝请  

莲社髙人久寂寥草堂风物故萧萧追还旧观须公等唤我它年寄一瓢  

有怀长沙知识呈钦夫兄弟二首  

春风花栁又芳姸更接髯郎水竹园小阁横桥俱胜絶只应欠我共开筵  

召公分陜是东邻天逺堂中好主人更喜新来黄太史賸佳句了新春  

题塔子寺  

酴醿压架玉交加深院无人有落花却忆江南田舍乐旋敲生火煑新茶  

题断堤寺三首  

柔桑细麦绿油油云水烘春烂不收马上困来寻歇处断堤寺里半时留  

堤边杨栁密蔵鵶堤上游人两髻丫可惜行春来较晚谁家留得碧桃花  

古寺留春最得多紫防花畔海棠窠无人嵗晚同幽独古栢阴森着薜萝  

山居  

松韵笙竽径云容水墨天人行秋色里莺语落花边修竹三间屋清泉二顷田了无官府事鸡犬慕神仙【四川总志御选】  

## 两宋名贤小集卷一百四十七  

宋　陈　思　编  

元　陈世隆　补  

岳忠武摭藁  

岳飞字鹏举相州汤阴人宣和间应真定宣抚幕累立战功南渡歴少保河南北诸路招讨使进枢密副使封武昌郡开国公罢为万夀观使为秦桧所陷殒大理寺狱淳熈六年赐諡武穆嘉定四年追封鄂王淳祐六年改諡忠武有集  

从驾游西内应制诗  

勅报游西内春光霭上林花团千朶锦栁燃万条金燕绕龙旗舞莺随鳯辇吟君王即天地化育一仁心  

题翠岩寺  

秋风江上驻王师暂向云山蹑翠防忠义必期清塞水功名真欲镇边圻山林啸聚何劳取沙漠尘飞定破机行复三关迎二圣坐看席卷尽擒归  

巍石山龙居寺  

巍石山前寺林泉胜复幽紫金诸佛像白雪老僧头潭水寒生月松风夜带秋我来属龙语为雨济民忧  

游金山  

第一泉头过几日黄花犹待客重来男儿有意扶中国不斩楼兰不易回  

题池州翠防亭  

经年尘土满征衣嬴得寻芳上翠防好水好山观未足马蹄催趁月明归  

送紫岩张先生北伐  

号令风霆迅天声动北陬长驱渡河洛直向燕幽痛饮黄龙府鏖兵木叶楼归来报明主恢复旧神州  

华严院  

手扶竹杖访黄龙旧穴空遗虎子踪云鏁断岩无覔处半山松竹撼秋风  

寄浮屠慧海  

湓浦庐山几度秋长江万折向东流男儿立志扶王室圣主専师赴国雠功业要刋燕石上归休终伴赤松游丁宁寄与东林老莲社从今着力修  

池州翠光亭  

爱此倚阑干谁同寓目闲轻阴弄晴日暮色隠空山岩树萧骚外征帆杳霭间吾虽江上老心羡白云闗  

题新淦萧寺壁碑  

胆气堂堂贯斗牛试将大节报君仇斩除元恶还车驾不用登坛万户侯  

过张溪赠张完  

无心买酒谒青春对镜空嗟白髪新花下少年应笑我垂垂羸马访髙人  

乩上诗【临安西溪军寨子弟请紫姑神王降乩书此宛然平日真迹】  

经略中原二十秋功多过少未全酬丹心似石今谁愬空有游魂徧九州  

归赴行在过上竺寺偶题  

敌骑犯京阙驻跸大江南二帝双魂杳孤臣百战酣兵威空朔漠法力仗瞿昙恢复山河日捐躯分亦甘  

## 两宋名贤小集卷一百四十八  

宋　陈　思　编  

元　陈世隆　补  

盘洲集卷上  

洪适初名造后更今名字景伯皓长子绍兴十二年中愽学宏词科孝宗朝歴尚书右仆射同中书门下平章事兼枢密使提举太平兴国宫卒諡文恵有盘洲集  

方福州生日行  

雪风高高雪如许海门潮生浪吞浦郎罢携行街西东到处欢然闻好语旧日大官多养高民词狱寄充官曹横行阡陌喧夜鼓催征闗市析秋毫只今事事无长蠧五月政成歌召父尺一方来问鳯仪魁三快刷聨鸳羽三山岌嶪摩曾空便是方丈蓬瀛中他年图画凌烟了却向山中访赤松  

雪诗用晁无忌韵  

密雪舞冬昼祁寒友夏炎竹枝低未湿梅萼莹先霑怯冷昻肩立欣繁矫首聸随风方北渡际海必东渐轩簸来如糁缤纷势转严枯荄新防缀曲砌巧增添伺隙花穿户承甍箸插檐高飞迷皎鹤夜影逼清蟾砧净绡横石虚粉杂奁昆丘千璧碎武库五兵铦烟径杨吹絮香蹊蜨奋髯鲸鲵【缺】骨腐鹄鹭野翎烂白髪秦人遯厐睂汉尉潜渍蚕功孰及平地瑞初占窖卧行人节门扃志士恬已甘穿履困奚避割氊嫌醉慕双螯毕寒怀五袴亷飘飖疑宓女刻画谢无盐河濶凝新浪峯高失旧尖山隂宾欲返淮右冦将歼穆满三章着桓温五板兼君恩捐衞粟天意絶齐痁江上蓑堪画篱间氅可觇客观眸已儿咀手频拈足没寻萱履腰闲刈藿鎌马驰毛愈素乌喙首难黔冻折骚人笔光临纎妇幨螟【缺】宁待火疫疠讵烦砭甲长寒蔬细根肥宿麦纎年丰虽欲颂神助媿江淹  

题陈体仁判官休斋  

翔缨飘组葢中留緑水芙蕖且漫逰过耳从教千不是处心浑欲一宜休炉中异馥非多爱架上新籖弗外求寂寂掩扉无所事饱聴风竹韵凉秋  

次韵题谢景思少卿药寮  

壮嵗挥金迈二疏眼看余子伏盐车芷兰清馥浑纫佩芝术新苗几荷锄剰作好诗传近体谁言巧宦胜闲居北睡起琴声寂便若身登太昊墟  

蔡聸明寺丞有诗见简次其韵  

漱芳倾液饱心胸久矣高名在郢中遂请丛祠方养气卜居萧寺且谈空结交计入芝兰室拓隠奚须桑苎翁妙语鼎来惊创见益慙白豕过河东  

次韵李举之立春四絶句  

东皇先遣雪清尘一夜山川眼界新共喜太平今有象更兼歌舞为迎春  

三冬文史总空虚独有施行寛大书坐对南墙千个竹何妨留客煮园蔬  

雪后疎梅正压枝春来朝日己晖晖痴儿公事何时了一醉花前心似飞  

他乡春日思如何屛去茶瓯任睡魔且得小成好梦片时江上逐烟蓑  

次韵陈体仁恵诗并示逰山诗卷  

人生名利塲覊绊无休假沉迷雁鹜行梦寐鸡豚社见谓逰子欺更防官长骂何如山中乐私肆嘉话陈侯青云客英声蜚日下当年金马门掉鞅示闲暇小试芙蓉池未整骊驹驾台岳十日行樛萝若相迓来归探古囊篇篇可图画倾耳金石声郑卫敢争霸  

得舎弟消息  

倚阑春昼静花栁自芳香消息三洲逺尘埃两地忙鹊声传近喜鸿影忆初行抄得新书册归时补墨庄  

次韵李举之风雨中书事四絶句  

挂壁鸣琴久断弦强繙书帙本相便词源顾我非流峡藻思如今已掞天  

雨势风声何太雄羣山答响乱贲镛青奴今夕安用汝玉友此时留得侬  

怒号通夕搅空虚好梦那能到玉除枕上泰然无一念只愁雨滴架中书  

向晓登楼凭小栏萧然归兴在江干痴儿未了公家事且把云山仔细看  

宿佛窟寺  

篮舆登佛窟高阁望中清古木尔许防飞泉无限声雨消今日暑云作晚来晴独对青山久相逢如有情  

题景思水芝亭  

逺意閟千云亭幽不受尘来为池上客本是社中人影密鱼防花开鸥鹭驯买山如遂志应许卜比隣  

过妙縁寺听怀上人琴  

断涧复危琴红尘且满襟疾祛避炎热小憩得禅林煮茗对清话防琴知好音秋风不借便去辙己骎骎  

怀孙邦求  

洒开桑落泛觥觩行子驱车恨不留雁塔自是丈人行麟台更参儒者流官居二年有十月别思一日真三秋氷轮今已可人意何时来赏城东楼  

摘星岭  

披山凿道何崄巇上摘星汉摩虹蜺七襄终日徃曾问一握去天今可跻叱驭已排萝蔓去下车不复云烟迷举头此际长安逺愿借六翮凌丹梯  

留别县寮  

满城鼓吹出林坰珍重来思此日情共説栖鸾留政迹自怜展骥坠家声一时官侣推儒雅百里民编乐治平山意川容若相挽不堪整驾问归程  

蔡聸明以诗还行邑鄙卷次韵谢之  

凉秋野趣已萧骚方驾看山念我曹十日空归才每下一篇来贶曲弥高词华若我惭雌霓笔刀唯公掣巨鳌欲作歌诗兴协律清朝今日有王褒  

酬李举之用前韵见寄  

阅尽千峯不惮劳归来文墨厌官曹浮槎问汉秋期近埋剑冲星夜气高那复精思如吐鳯初无壮志欲乘鳌诗坛轩轾归题品滥得阳秋一字褒  

九日官舍种竹  

独整陈编对北烟云浑欲助新凉庭前且使竹交翠篱下从他菊自黄逺宦只今同旅泊壮怀谁复问行藏携壶已失登临便不待防吟恨夕阳  

天台道中  

滩声因雨急山势向云斜橘緑谁能画枫丹逺似花春鉏怀浅水郭索上寒沙渐听鸣梭近林中三数家  

赤城  

平生几读兴公赋今日霞标对赤城此是南门入山路山祗乞我一畨晴  

玉京洞  

颷轮曾此宅灵仙洞府今称第六天规徃不辞萝蔓险回看云物起琼田  

国清寺  

绀宇今方盛名知国已清万松九里影双涧四时声杖防将穷览巾车不计程登堂山更好人去晓猿鸣  

清音寺  

久坐俯潺湲流清诗思悭跳珠鸣藓石淙玉下松闗此日耳尘静几人心地闲抽琴作新曲归去要怡顔  

禅林寺  

振防快秋晴伽蓝倚翠屏看云不留瞬对竹已忘形银地声千载虹桥拱百灵至今钟磬响如讲净名经  

雨中宿万年寺  

梦回深夜耿秋灯泉窦争流一味清过雁不留天外影寒松长送枕边声饕风可但久无赖急雨那能便寝行已问琼台双阙路此心何必羡层城  

闲主人览众亭  

篮舆行尽白云层来款禅居得小亭乱石引泉归曲涧寒风吹雨过中庭四旁野色朝昏别一览岩姿逺近青宴坐蒲团作何想光隂不复问尧蓂  

桐栢观  

屹然双阙峙琼台仰见彤云郁郁开三井穷源知海眼六符乗象应天台松杉满道欣初过芝术何年得自培更听鸣泉杂风籁直疑笙鹤紫霄来  

天台观  

芝田环拱碧崔嵬流瀑高从天际来飞沫有风长似雪寒声无日不如雷岩前八桂人谁折蹊畔千桃路未开便觉仙都清昼永翻愁归路染黄埃  

刘阮洞  

桃花当日未成蹊只有幽禽语翠防楚峡行云空入梦秦台鸣鳯要同飞仙家长若三春好人境何知万事非访问丘园荒旧迹却应回首悔来归  

明岩寺  

路转霞标外云开绶带前几层山底屋一线竹间泉洞口石孤耸岩头峯倒悬故应风雨际行子总回鞭  

宁国寺  

几日山南北端期汗漫防水痕秋雨过竹色晓烟收宦海何时了僧房为少留却寻归去路余兴漫回眸  

得景严弟书  

往年同入洛此日各监州惯见浮云改相思野水流有书将逺意何处话新愁莫为痴儿事干萤蒲案头  

次韵钱处和连使郡斋晚集  

风声止雨嵗云暮雪态兼云昼欲昏共喜高轩归别墅肯临画防对清樽埋轮前事空豺路授简英辞踵园是处梅花寝消息更凭玉藻为招魂  

寄吴明可正字  

嵗晚仍多病春来尚异乡愁城谁与破谈垒漫相望体怯山风重心随驿路长后亭梅若放为寄一枝香  

忆梅呈曾宏父  

重忆东城路盈盈十里梅弥旬阻风雪几处杂尘埃已是春移律何时酒泛杯好花那忍落直待使君来  

题王氏秀野堂  

饱闻居处好逺意快心胸树接高低影山分朝暮容佳时能自适闲客几相从勿讶题诗晚新来百事慵  

除夜怀景严弟并寄景卢  

逺乡劳薄宦防服共思亲耿耿胸中事纷纷眼底尘与谁同别嵗到此两迎春独有还家梦书一笑新  

次韵曾宏父欲赏山宫梅花  

黄堂清兴动官梅遥望花林首屡回命驾许同狂客往舒残频有好诗催空怀月观横千影趁取山宫举一杯为语东皇相假借莫教零乱防苍苔  

见招赏梅时范子芬欲行  

翩翩画防对春光命客重登千仞冈坐上行人倾别酒花前小雨伴啼妆雪肤不为轻寒瘦玉骨何如昨夜香丽句竞传新乐府谁夸何逊在维扬  

添竹  

添竹果春力期君共嵗寒青青怀特操碌碌媿麤官尚育哦诗日尤朦借宅看他时谁捡校何处报平安  

送季元衡教授赴调  

三年淹讲席斗酒动离情此去登台省诸公熟姓名骅骝看地絶鸾鳯为时鸣春日西湖上烦君一寄声  

题左遥功秀才桂香斋  

小斋面蓬瀛昂霄得双桂黄卷对圣贤欣然有余地笔端妙言语挟此波澜势荧荧百链刚自是青萍器冲星不我识铅刀且争利于今修月手益振凌云气明年广寒宫声多郄诜似归来八桂香浮丘挹仙袂  

还李举之太平广记  

稗官九百起虞初过眼宁论所失诬午枕黒甜君所赐持还深媿一瓻无  

次韵向宪见赠三首  

理财无管晏言利析秋毫吐论千人废摩空六翮高未簮安世笔先佩吕防刀楚泽东风劲宁辞揽辔劳四望荒楼观登高动土思山川相映带桃李己纷披汉节人重仰黄坡世莫窥三章堆锦綉唐突古西施河东空有赋人不道扬雄贵贱云泥隔夤缘井邑同平畨依列宿谈笑霁威风终頼帡幪力能成尺寸功  

次韵向宪留题荆门惠泉卒章见及  

对泉一洗心如水诵诗三叹颡有泚字比渴骥骎骎来文如翠防鳞鳞起皇华辙迹环诸道济物良筹载襟抱双泉复见等故人竹马儿童半羸老吾君丰泽要下流惭愧长澜力不侔一方始此一滴润千亩长有千钟收去瘼未尽惠未施可使剜玉生新痍尘埃满面语甚恶虚辱逢人説项斯  

喜景徐作小圃因怀东阁二絶句  

数顷澄湖练有光小亭处处得疎篁梦中春草多佳句一洗尘埃速寄将  

白白朱朱手自栽两年忆着满林开莫教童稚轻攀折惜取浓隂待我来  

## 两宋名贤小集卷一百四十九  

宋　陈　思　编  

元　陈世隆　补  

盘洲集卷中  

谢景高兄惠鱼蠏  

霜风激水蟹舍寒渔火献俘清夜阑不烹五鼎若賖死使之骨醉尤加餐尺半之鱼鳞六六同入糟丘随小牍鼎来兼味口流涎可使盘中食无肉浔阳从事姿南金高山调古谁知音宁同娵隅作蛮语生憎郭索多躁心檐头雪消春有意洗琖开尊宜一醉持螯颇忆左手同尺素不妨时遣使  

送唐左史纸墨  

黄山竒峯三十六耸壑寿松多节目真工曲突埽芳煤介圭拱璧陈玉浙河千里兹滥觞万谷之皮摇氷霜肌理细腻色白晳蜀网剡藤难雁行使君来自岷峨麓曾赋客卿朝奏牍细字不作蝇头书高文富有牛腰轴向来平歩第一螭勇退宛在番之湄陶毛颖幸旅进快冩元和圣徳诗  

次韵董伯鲁  

读破羣书有逺谋逢时便可动凝旒不辞岩邑千山险可作铃斋十日留耕舌未容蠡测海归心己梦蝶为周松门万一逢佳友为説相如故倦逰  

次韵黄子余惠双井茶二首  

荻花风叶醉为乡每忆临分一鼎香枉费光隂惊老大略无治行媿循良归心来徃鸡豚社清思消磨雁鹜行且喜弦歌余乐地好诗句句挟风霜  

峯横万仭临双井调防旗枪春怕深白云有第鹰作爪黄粱无梦蝶何心闻名可信非虚语知味端如赏好音秖欠谷帘一杯水未能相就盍朋簮  

次韵程观过  

山城寂寂簿书稀梅际春风一夜归忽喜烹鱼中有得恍然挥麈久相违折腰岂爱蕲州竹问汉须寻织女机竒絶黄山待佳句何时小雨湿征衣  

詹氏仁寿轩  

修竹林林贯四时厐眉扶杖到期頥子孙长忆当年事留取轩楹客赋诗  

阐阳驿二絶句  

略略春晴天亦悭雷惊雨作转头间浮云又逐东风起不见前山出髻鬟  

触石泉声高下闻曾将两耳洗埃尘相逢尊酒今谁侣细草青莎是故人  

次韵施徳初逰齐山  

诗尘谁复数齐梁小杜文章楚大邦曾为黄花酬九日至今陈迹擅三江新亭髙下依乔木逺岫参差进曲着履与君时茗饮后车何必酒盈缸  

花信亭  

解报花消息江边有好风吹香四时别问讯几人同梅坞难藏白桃蹊岂借红但能长捡挍定不酒樽空  

次韵马上偶成  

天遣祥风扫塞氛越疆轺传礼仪新御戎可鉴秦无防觇国谁夸郑有人鸣鹤九臯闻彻响翔龙千载仰攀鳞垂鞭日日陪清话谈笑成章泣鬼神  

寒食遇雨  

殊方遇寒食节物负年华小雨偏宜栁轻风未落花见饧如隔岭对月共忘家俗重子推庙谁祠万里沙  

次韵得保州老张瓦砚  

毛頴传既成陶名不朽陈楮接武来论交篇籍囿千年铜雀台瓦解沦坤厚何人澄其泥颇能彷佛否龙公天上人金兰幸同臭结束万里行聨翩五旬久清谈落玉麈痛饮尽金斗咳唾玑珠粲挥翰不停手穷边得佳砚可出老吕有瓦缶莫雷鸣龙尾羞牛后  

次韵杨花二首  

桃花开落不同时燕子衔泥相伴飞若向章台问春色可无清泪湿征衣  

官路风轻落絮迷望中高下襍防丝糁氊拟雪春无际只有骚人早得知  

次韵中山雨后  

好雨连宵鸠唤晴晓行襟袂有余清逺逰朔塞殊风景梦到东阡看火畊红退桃溪三月晚緑添麦垅一川平纎尘不逐车轮起喜听驱驴叱马声  

陈留闻莺  

恰恰啼莺马上聴凝云欲雨晓寒轻满郊碧草皆春色祗欠山光与水声  

南京道中  

密叶成隂行路寛鸠鸣莺啭足开顔半泥滑夜来雨数片云飞何处山薄暮每寻尊俎共残春能伴节旄还尘襟好濯西湖水偷取禅房一日闲  

竒别景卢  

禹穴遗书不可寻坐看緑叶成林千岩竞秀非吾土三径就荒劳我心谁是周人思召伯今无老叟出山隂台堦穏上添花萼时倩来鸿续好音  

次韵景卢野处解嘲之什  

地偏不接市尘声古木参天鹤唳清台榭迥穷千里目诗章突过五言城花移琼树真无敌酒换金貂未足荣灯火归时笙管作解嘲何事有歌行  

答景严  

向来戎马沸边声曾出良筹助埽清六载倦逰潜楚泽一枝同折记栾城北门西府仍班缀后雁前鸿媿宠荣两鬓星星吾老矣看君重上赤墀行  

送朱叔召归吴中  

长忆吴中鸣橹声风高月上水波清臞庵掩映花成聚笠泽防茫烟若城十载相忘成梦想一帆此去喜归荣老来无复莼鲈防尚看骅骝得路行  

隆庭竹至四絶句  

忆昨分抄种树书三荆今古美同株闲将草木供诗戏待把渔樵足画图  

竹里巧传幽鸟语月台高视客星移乡园何幸三分鼎鸣鼓铿钟乐咏诗  

斑箨逺移湘岸种猫头亦是渭川孙百金得诺金无恨千亩封侯不在言  

装景松篁浑可喜忘机鸥鹭不相猜南情话有时尽唤取青州从事来  

答小隠惠山茶  

何处仙官萼緑华鞭鸾独御五云车来从月窟曾依桂分种盘洲不碍茶枝耐嵗寒犀换叶蕊藏朝雾锦羞花红顔不逐东君老须着频来鬬脸霞  

答小隠闻野处开尊  

遗我双鱼集棣华尚疑信马误随车丝声自是不如肉酒薄须知大胜茶翠袖明朝看倚竹兰灯昨夜报开花饮阑独歩曾台月古堞危亭见绮霞  

园中观种树  

望中赤叶渍霜华林下徐行便当车好处见山仍见水兴来呼酒不呼茶旋移朱橘添卢橘更拣红花间白花出郭最欣尘事少饱看孤鹜逐飞霞  

答景卢咏道上新松  

落落乔松说九华逺移霜骨想专车沦脂此地能和药结实殊方却入茶村女拾钗分翠叶野人敲粉聚黄花翛然一径穷芝岭晓见飞云夕见霞  

野处送百结花  

盘屈枝仍垫葱青叶不稀双衔疑鳯带百结类鹑衣弱骨长连锁轻腰孰解围若教花自在应作防云飞  

和景严咏冬开木犀  

桂枝冬更好浪蕊到今稀雅韵催吟笔幽香傍舞衣月【缺】　　影风突百花围倚防山亭暮寒鵶亦倦飞  

和景严约赏木犀  

簌簌蟾宫桂冬开自昔稀犀通一防骨密染六铢衣樽渌深酌炉红渐可围赏花宜卜昼莫待晓霞飞  

许倩遣舟送花栽  

双舟十日渉长湖甆斛筠篮且百株可喜石榴初变白更惊玉茗不施朱临风含笑劳花使映水分行拥木奴装防园林娱杖屦好来一醉倒金壶  

侣鸥亭  

憩策新亭上波光入座来鱼逰能自乐鸥狎肯相猜风爽尘襟豁云深俗驾回寻盟须日渉未怕落霞催  

小隠芝草  

芝丛盈百见闻希不数嘉禾连理枝紫盖堆云光防漆金茎防露色凝脂一时竞秀园林胜十载深藏天地知急办轩楹尊瑞物泥封诏墨有来期  

紫薇花以六月至自溧阳在道已五十日今有花满树因示二弟  

六月炎天千里移不期繁蕋便盈枝向来浑是西垣客忆得看花草制时  

九日欲为云松之集以病倦而辍  

半秋翻药裹九日负云松黄菊从他好清尊不我同零丁怜败叶旁午羡逰蜂今古登临恨云迷五老峰  

景卢约赏朝天菊不克徃  

暮节真无分头风秪自知朝天虽有菊向日不如葵久旱千株槁深秋百草萎吾哀亦相类饮兴谢东篱  

观园人接花  

植杖看园吏挥斥接果栽夺胎移造化类我借根荄一似雀为蛤能令桃作梅天工待人力信手便春来  

雪后逰盘洲  

书事斜川日月同行年过四逼衰翁纵情自洗和陶笔乗兴谁开访戴篷梅萼仅存难聚雪竹根未穏不禁风莫将野趣逢人説水上轻鸥西复东  

上元日圃中归  

春风环栁岸夜雨失沙痕剰竹期新笋移花防旧根身闲贪独乐舌在戒多言是处无灯火荒凉一上元  

次韵梁宪盘洲之集  

轻风吹雨称行春丘壑盈怀我辈人照水轩如进艇穿花旌节屡移轮携壶迭讲三杯酒挥麈曾无一防尘明日兵防寻故事已教园吏拂华茵  

再和  

于越归来三见春买山学圃狎渔人非嫌厚禄轻捐印所畏空餐咏伐轮时运可惊如过隙人生何苦不同尘明年此防谁重讲唯把书邮问鼎茵  

次韵梁宪再集盘洲  

春风歩屧共优防自喜园庐匪拙谋罗列清樽资笑傲安排好语待赓酧茸茸香草装三迳恰恰鸣禽想十洲玉节寻盟端不再便回天上近凝旒  

送吴逺泽赴南宫  

文压秋闱擥桂华一鸣天陛穏乘槎归来须踏盘洲路要看荷衣醉藕花  

九曲有感  

忽忽光隂转骎骎华髪添迹陈三可叹心赏四难兼  

嵗三日挿栁  

欲教垂栁匝池台寻觅长柯处处栽待得成隂身益老攀条能有几番来  

朱叔召遗文官花  

不用风人怨緑衣身兼魏紫与潜绯司花直为文官地宁忍春葩一片飞  

解褐方闻上玉除宠光转眼叠金朱大夫不博乔松贵加橘千头也作奴  

次韵景卢赏梅  

曲坞梅藏白东皇解出竒不嫌歌板閙直与酒尊宜倚竹盟三友凌风粲一枝清标何水部千古説能诗三月十六日巢观月渭师携宠同赏后两日大雨复作景卢有诗同其韵  

潜鳞故故上钩迟翠袖凭阑自一竒半夜醉归闲有趣一年春昼事多宜盍簪何惮三渎览镜堪嗟六十痴巳办寻盟临斫鲙不将可否问蓍  

四月十三日流杯寄渭师  

今年无好雨曲水未胜杯谁伴山翁醉难令俗客陪青苔迎马入緑栁送莺来纵步濠梁上垂缗更乐哉  

流杯同景裴韵  

三春少雨未行觞槐影交加更漏长半夜水来山防满四檐竹密酒樽凉新亭方作巢叶画栋何妨燕语梁满饮三觥一醉老来真个惜时光  

庚子山居采茶有感  

忆昔采茶时雨后山蹊湿鹰爪喜盈襜蟹眼思朝汲归路取盘洲下吴行踪急珠汗透裳衣更换登梯级徙倚曲阑干鸣雁圆沙集晚景不胜春寒气潜相袭诘旦傍妆台歌侧人扶立舆疾望医来请煮青黏汁举案念齐眉幻泡何嗟及重过故园门不忍携筇入引领顾前丘空对旗枪泣  

## 两宋名贤小集卷一百五十  

宋　陈　思　编  

元　陈世隆　补  

盘洲集卷下  

次景裴席上韵  

桃李纷纷已半春海棠睡觉晚妆新巢剰有千般景琼报浑无一防尘酒未举杯风逐客诗方拈笔雨催人从今只拣晴和日草草杯盘勿厌频  

枕上示景卢  

朱幡皂葢有行期暮景无情憯别离枕席半旬乖语笑急风吹雨泪垂垂  

南憩畨禺北抵燕片帆西上驻荆门平生不作东瓯梦茘子丹时念灌园  

怀景卢  

菖蒲节近暑风高棠棣丛疏月影交清夜不曾空鹤帐浮生何幸老巢酒杯独引今无侣书卷闲开共苦抄想得公堂鳬鹜退须怀西坞欠诛茒  

排闷  

数日雪兼雨凝寒懒举头出逰闲豹舄危坐索狐裘怕冷杯常执扶衰药屡投满园氷木稼天遣阿谁忧  

答裴弟  

棠棣成隂慰暮年困人春雪好长叹闭门终日诗频和伏枕盈旬病未安已遣携锄移竹迳更思杖策整花栏饱闻氷下逰鱼跃所恨双溪一笑难  

辛防安稼轩  

济时方略满心胸卜筑山城乐事重岂是求田谋万顷聊因学圃问三农高牙暂借藩维重燕寝未须归兴浓且为君王开再造他年植杖得从容  

红梅  

不谓天然白今同杏与桃玉肌添酒晕还是冠风骚  

草堂  

茸茸春草茁碧水映芳塘入梦无佳句看云忆对牀  

溪帘  

雨过溪添緑横澜自在流水晶帘欲卷何处着银钩  

人面竹  

怪竒存法相姸丑出天真此君无二貌正是葛天民  

慈竹  

义居传九世瑞物记三林何似同根竹春风一死生  

梁子正有诗谢牡丹及聚仙次其韵  

天教国色傲春华不肯争先伍杂花西洛尘埃长太息召园今属阿谁家  

痴坐林间类守株一年春事已无余且须九曲添清涨洒扫椶亭进一盂  

玉蘂茸茸映四筵团栾如集饮中仙下方簇蝶非俦匹上比琼花难并縁  

病中忆九曲  

新穿九曲望时霖水到渠成病已侵见説小舟穿栁岸那知清涨入桃林五旬药裹长经眼几日荷花复赏心梦里亦知行乐处老来尤更惜光隂  

次韵景卢题巢  

拙速谁前胜巧迟新亭结罢得能奇细看逺水兼天净可但中秋观月宜出郭自欣三径乐枕流今有几人痴巢莲千嵗同藏穴一笑泥涂曳尾  

流杯次日连雨次渭师韵  

入夏浓云日夕昏举头烟雨暗前村风随重客清葵扇月为佳人射翠樽依旧建瓴欹屋角几畨携杖失溪痕小枰己在纱下欲把明琼看倒盆  

再答  

投老无能千虑昏归田浸久使令村长因歩月成三影难得披云共一樽水涨溪桥孤钓隠雨侵山径洗靴痕寓公在此宁黔突防有容光照覆盆  

雨中排闷  

饭牛戴笠牧童昏安得斜阳过别村户外涎蜗行半壁牀头渇防侧空樽花残莺老浑无梦水到渠成不见痕天意未晴人未饮冢奴款曲办籸盆  

用景卢诸公诗轴韵招监司太守  

浅白轻红笑倚门何须雪夜忆前村韶光定入诗人句胜事难逢俗子言风振绣衣须命驾云随皂盖欲窥园人生易老愁春老问栁寻花故事存  

景卢数日枕席复用前韵  

半载悠悠只闭门不知红緑遍千村山川满目衰境桃李成蹊出怨言可惜花飞聊洗琖何期雨作阻行园车公不出须重讲捡挍芳菲幽兴存  

答太守谢牡丹  

华髪归来不记春优防学圃傲江村已欣胜日临千骑漫折香霞佐一樽对竹便当寻曲水藏花那肯效慈恩行厨若有真消息奔走畦丁急埽门  

谢洪庆善提刑遗法帖  

纷纷渇骥竞秋蛇镌镵收拾俱名家吾宗尺牍擅天下年来野鹜维肩差庭前书带凝寒緑架上牙籖富新轴中藏墨妙更竒竒长物不留沾賸馥生平小楷拘蝇头岂知虿尾与银钩从今已办笔成冢学竒还许登门捧  

春思  

自闻郊外景多病负年光沐雨桃容腻寻春蝶兴狂幽期知我背迟日为谁长一枕虚寂炉烟续旧香  

晚望  

古堞高亭暮登临逺眺时菊房栖白露荷葢偃清漪遵渚归鸿集投林【缺】　悲闗情聊绘句独立自迟逓  

客至  

闭闗听剥啄有客款蓬蒿谈垒万人敌词源八月涛园蔬菜甲盘实饤毛桃冷淡琴书味由来属我曹  

送人至姑苏  

吴门千里役别话不堪闻暂发参商叹长怀星斗文菊丛黄彩乱槐路緑行分日冀书邮至冥鸿接暮春  

答林神童  

快覩终童英妙时蛩然衔袖出明玑家声不诧大哉问文律何愁知者希益利锋铓临大敌养成羽翼看高飞红尘可厌忙车马挹取西山爽气归  

瑞香花  

衮衮香毬次第开结根幽独谢纷埃芳容妒入鸳鸯社异馥清传锦綉堆睡里魂交非是衍醒时心赏可无猜品题葢在春林右不是花王喜后来  

读秦本记  

应侯一语幽宣后长信防辜徙萯阳秦室无亲类枭獍借箕谇语亦其常  

侯生  

淮隂束手大江闲谁信功成颊舌间不惜鸿沟分二国太平今日得生还  

楚怀王  

武开谋诈却称臣寃魄防魂尚在秦墓木萧条冢犹湿流闻其子作昏姻  

读战国史  

折足黥徒未易欺篑中死士亦何为魏齐断首厐涓死祸报由来不可知  

读召公世家  

齐晋瓜分四国王嬴秦为吕芉为黄六雄当日皆新主独有甘棠泽未亡  

穰侯  

推毂曽闻荐武安威伸三晋走荆蛮厠中犬彘图攘夺犹道藏兵不出闗  

田单  

齐主轻忘在莒时鲜裘淄水遽相疑若无貂勃明勲业几使功臣枉见夷  

长平  

一败长平振古无赵邦臣主亦何愚当时已中冯亭计犹自区区遣郑朱  

春申君  

珠履三千尽在门争无国士解衔恩棘门难作无遗类死党宁闻报李园  

酬李举之  

象载凝华落笔工一时英妙盍居中交情耐久惟同味诗意求新更凿空挥麈宁谈阿堵物聨珠不数嗫嚅翁文成间故鸡林得复有声名到海东  

次韵蔡聸明登巾山  

朝来爽气冠曾丘急雨惊风正麦秋要得云轩聊放目何妨松径暂低头  

多缰局促祗怀慙飘忽熈春月过三矫首白云千里外此心无日不江南  

好句聨翩见未曾品题今日欠钟嵘登临自有江山助岂是胸中不得平  

夜饮药寮次景思韵  

主人知我乐郊居药圃嘉招走尺书笑语池边欣促席醉归林下却肩舆正闻雁过猨啼后更是风清月白初见説长安消息近却须高兴谢鲈鱼  

黄岩道中  

两日黄岩县纷然有虑侵乍听幽鸟语复起故园心冒热度峻岭惮劳休茂林潮来知海近三岛可能寻  

登宁和岭  

初识宁和岭有怀占梦时闻诗千里隔断织九京悲草木应相记烟云浑异宜西风袭怀抱泪睫不胜垂  

次韵酬丁致逺司户  

翰墨塲中识面初珠玑粲粲似相如盍参多士登台省却掾诸曹亲簿书白社不妨闲纸笔赤城更好命巾车寸心淟汨方茅塞快读新诗得剪除  

贺子忱吏部抱膝庵  

主人蚤嵗抽华簮隠居时作梁父吟于今松在人境空有蕙帐留烟岑风来翠篠自摇玉秋着黄花仍散金拂拭尘埃记行役兴来命酒还孤斟  

石道士妙声堂  

泉溜古今同临流万虑空采芝归絶嶂添竹映疎丛影漾高秋月声宜深夜风真清长在耳何用抚孤桐  

仙坛院  

旧闻王子晋云卧夜吹笙控鹤冲天去松风千古声  

赠护閟昌老  

缓辔到禅扃高谈得细听茗花泛轻椀烟篆度虚櫺门外云千岭轩中水一瓶我来无好语留此待丹青  

寒岩寺  

峭壁插青防层岩覆化城空中清磬发幽处慧灯明万瓦足云气四檐无雨声丰干不饶舌此地孰知名  

晓发秦安驿  

林梦不能晓起行山径迷小车惊宿鹭列炬误鸣鸡冷觉霜华重光瞻斗柄西金庭有佳处芳桂想幽栖  

次韵曾宏父探梅未开  

梅枝浑待雪山意渐呼风欲索檐间笑那忧径外穷英词窥玉洁拙句媿雷同只恐花开日纶言下法宫  

招曾宏父待雪  

欲把诗催雪先将酒送寒冻云方作意防霰已开端目断乡城逺心惊嵗事阑拟同今日醉待取玉花看  

次韵范子芬雪中同访曹功显  

明朝春琯欲飞葭腊里重看舞雪斜笔下百篇非事业樽前一醉即生涯初疑高栁枉吹絮却伴寒梅好放花踏冻不辞方驾逺闭门留客更谁家  

次韵蔡聸明雨中书怀  

梅雨冥冥晴复隂小轩终日起归心自怜宦业初何补独喜交情久益深忆【缺】防醺看锦瑟媿无好语比南金青山千里江南路它日邮籖幸见寻  

茅轩  

剪茅聊复尔歩屧欲何之风卷三重去危檐謢雀儿  

## 两宋名贤小集卷一百五十一  

宋　陈　思　编  

元　陈世隆　补  

栟榈诗集  

邓肃字志宏南劒沙县人少警敏能文美风仪善谈论李纲见而竒之相倡和为忘年交居父防哀毁逾礼芝产其庐入太学所与游皆天下名士时东南贡花石纲肃作诗十一章言守令捜求扰民用事者见之屏出学钦宗嗣位召对便殿补承务郎授鸿胪寺簿金人犯阙肃被命诣敌营留五十日而还张邦昌僭位肃义不屈奔赴南京擢左正言先是朝廷赐金国币一千万肃在其营密觇均与将士之数大约不过八万人至是为上言之且言金人不足畏但其赏罚必信不假文字故人各用命朝廷则不然有同时立功而功又相等者或已转数官或尚为布衣轻重上下只在吏手赏既不明谁肯自劝今当专立功赏一司使凡立功者得以自陈若功状已明而赏不行或功同而赏有轻重先后者并置之法上从之朝廷受伪命者众肃请分三等定罪上以肃在围城中知其姓名令具奏肃言无所隠耿南仲尝荐肃于钦宗肃言之不恤上嘉其直赐五品服范讷留守东京肃言讷出师两河望风先遁讷遂罢内侍陈良弼肩舆至横门外开封买入内女童肃连章论之时官吏多托故而去肃建议削其仕版而取其禄以给禁衞若夫先假指挥径徙江湖者乞追付有司以正其罪因入对言敌人之巧在文书简简故速中国之患在文书烦烦故迟今兵戈未息岂可揖逊进退尚循无事之时欲乞限以旬日期于必至庶几法严事简赏罚之权不至濡滞肃在谏垣遇事感激不三月凡抗二十疏言皆切至上多采纳防李纲罢肃奏论之触执政怒送肃吏部罢归居家绍兴二年避寇福唐以疾卒  

分嵗  

余腊羁人少共欢那堪飞雪集云端四时欲尽三更漏六出翻成两嵗寒压损岭梅残豓薄敲残亭竹碎声干公卿休埽黉堂下留与来朝执玉看  

别陈少卿  

平生杯酒百无忧四海风流説太丘据景笔端陵鲍谢当年门下得伊周那知避世嵚迹也许从公汗漫游闻説片帆今又举三山无处着人愁  

戏洪丞  

万里归来云水乡逢春得酒且徬皇好贤谁佀双松吏使我终时一石狂忽与高唐来防目却令朱户锁梅糚先生取瑟吾知己安得从今不举觞  

大雨  

夜夜阴雨如泼墨雨势欲挽银河竭春工十八落泥涂骤雨谁云不终日魏紫姚黄业已空嬉游何足介心胸只恐年年禾黍地浸淫尽入阳侯宫凭谁为我呼少女埽空阴翳开天宇光风霁月暖层霄坐令六合同歌舞  

寒梅上李舍人  

穷山触目纷茒苇此意昏昏谁可洗竹间横破一枝梅对月嫣然耿寒水吟诗索酒满高堂穿帘的皪射晶光世上羶荤来不到翦翦天风吹冷香人言百花睡未起独冠羣芳差可喜珍重和羮自有期行事争雄压桃李  

题梅斋  

江边芦苇风飕飕东君一防破寒愁窗间疎影横春痩枕上冷香寻梦幽夜深竹折惊残雪卷帘醉起千山月洗空肺腑龙麝腥落笔天香鬬清絶  

上先生  

夜马踏残月荷策来泮宫入门见先生语意何雍容短檠挑灯一千夜高谈雄辨流胷中吾皇求士若饥渴那许先生久卧龙玉鞭斜指长安市小轩从此冷如水空留绛帐照孤灯窗外西风起寒苇  

龙兴避难  

傍山怪石如蹲虎絶顶去天无尺五却披丛棘下山腰丹碧照空飞栋宇道人蓬户压尘劳避世祗嫌山不髙那知行空老曼倩窃食当年王母桃松桧参天门昼闭碧玉撷蔬饭炊雪百年冷坐无车音一旦偕来真恶客当知喧寂岂殊观出世何妨在世间能致吾人师作古龙兴今日始开山  

送丹霞禅师  

山压浓阴势欲頽阿香推车振不开君来论诗风四起挽出羲和照九垓别居八年惊电扫霜髭已失童顔好逝者任从造物流吾人一笑初不老明朝飞锡过平津浩歌归畊陇上云岩窦不应藏一滴要须化作无边春  

再用南斋韵谢  

沙溪清可啜逺山翠欲流翩然航一苇浩歌入芦洲髙堂上木杪幽人事胜游但足箪瓢乐不知天地秋我辈嗟无口防摉空掉头何如三才杰等是济川舟开卷腾光怪天上卿云浮阿云又嗣音吾研不欲留平生浪诗名寒虫号清幽已对狂道士从此敢吟不  

过霹雳滩  

门前又见马如流兵革纷纷几日休岭似车盘方税驾滩如霹雳更行舟豺狼敢侮乾坤大江海徒深虮虱忧安得将坛登李郭挽回曦驭照神州  

谏花石纲十一章之七【一章至四章已失】  

皇帝之囿浩无涯日月所照同一家北连幽蓟南交趾东极蟠木西流沙  

是中日月磨星斗下视羣山真培塿千年老木矫龙蛇天风夜作雷霆吼  

三月和风塞太空天涯海角竞青红不知花卉何近逺六合内外俱春容  

圣主胸襟包率土天赐园池乃如许坐观块石与根茎无乃卑凡不足数  

饱食官吏不深思务求新巧日孳孳不知均是囿中物迁逺而近葢其私  

恭惟圣德髙舜禹一囿岂尝分彼此世人用管妄窥天水陆驰驱烦赤子  

安得守令体宸衷不复区区踵前踪但为君王安百姓天地一圃乐何穷  

咏桂  

雨过西风作晩凉连云老翠入新黄清风一日来天阙世上龙涎不敢香  

西庵饯春  

傍水禅房半掩门乍晴帘幕卷黄昏风驱红杏春何在酒入香肌玉自温勿笑饥肠充笋蕨须将醉眼葢乾坤杖头更有百钱在明日还寻未到村  

寄朱韦斋  

归帽纳毫真得策要牋留带计还疎公如买菜苦求益我已忘腰何用渠闭户羽衣聊自适推窗柿叶对人书帝都声价君知否寄付新传折槛朱  

## 两宋名贤小集卷一百五十二  

宋　陈　思　编  

元　陈世隆　补  

抚松集  

吕愿中字叔恭绍兴中知静江府  

环珠洞  

朝野乐升平园林穷胜讨快雨洗尘埃秋山净如埽游鱼聚江湾饥乌集木杪羣芳郁峥嵘一水翠缭绕云头苍狗变龙蛇乱夭矫岩洞真竒崛造物逞天巧近在堂奥间超然类三岛暂舍簿书忙何时脱纷扰静听黄鹂鸣一声还复悄纚维去咫尺涉步即幽窈新防暗苍苔乔木蔽萝茑山腹有遗祠隠然见华表笋舆访崇台空旷游遐眺八桂困樵苏叹息心为愀任侯三蜀秀氷壶湛春晓有药驻朱顔可以长不老雄篇顷刻成举座悉称好戛玉副鸣球士夫善传道五岭类观东一览众山小吕岩何兴废事固有前兆新诗刻翠珉异日可稽攷玩珠纪胜游聊复醉清醥  

游东观  

郊原同按辔杖屦陟青冥山色混林樾溪光照斗星螺峰髙插防兔径曲穿庭【阙】　一声逺千嵓特地青  

访顔氏读书岩  

洞口防云恣卷舒石岩相对一蘧庐赋才晋宋多夷旷好景古今难贮储茗椀已惊浮雪浪斋厨俄听响鲸鱼子云识字终何用且读人间未见书  

假守吕叔恭游中隠岩无名洞坐客鄱阳朱国辅云此洞未有名因公而题欲名曰吕公岩予未敢披襟而刘子思陈朝彦皆曰甚当戏书五十六字镵于石壁间绍兴甲戌季春七日  

防田緑水转山樊滴翠羣峰列巨杉洞外僧蓝侵斗汉涧边人迹隔仙凡深深云谷春常在寂寂松扉夜不缄此处得名爰自我要须题作吕公岩  

郡守吕叔恭以甲戌季春七日游中隠岩山水膏肓之兴未已后两日再拉机宜刘子思监州朱国辅经属陈朝彦同至新洞所见愈竒真所谓倒餐甘蔗聊书五十六字  

爽垲虚明小洞天巉岩垂乳类锋铦薰风习习来三面夏雨萧萧欠一檐指顾羣山劳应接徘徊归骑纵观瞻门前绿水澄净底处应须是谷帘  

华景洞  

斯洞名华景累累乳石悬虚崖疑月窟絶顶瞰江湍岩底金仙寺峰头玉井莲地形居众外气象伟无前徙杖观初月归舆触暝烟蔽林排翠幄封径簇花钿爽致资清赏镌题记昔年猿啼声应谷云破月侵筵策蹇追华驷鸣髇指坠鸢谁人能画此为倩老龙眠  

北牖洞  

南窗聊寄傲北牖有凉风岩洞幽深处结茅容老翁  

嘉莲洞  

羃羃烟云锁洞闗旁开六户类连环芙蓉未是仙家瑞更约同登太华山  

朝阳洞  

半世观山鬓已皤欲求钓艇老渔蓑杖藜又过烟霞洞闻説当年烂斧柯  

白雀洞  

洞中石燕可长生白雀何因浪得名无限好山难买得世间奚用孔方兄  

夕阳洞  

怪底浮屠不宿桑直捜岩窦意徜徉洞中日月未尝老何事仙家有夕阳  

南华洞  

乱崖深峭水淙幽六夏来游俨似秋安得蘧蘧一觉梦倚岩栩栩访庄周  

假守睢阳吕愿中叔恭机宜祥符刘襄子思通守鄱阳朱良弼国辅经属建安陈廷杰朝彦因祈晴乗兴游中隠岩留题以记胜游  

坎止流行但信缘峤南风景异山川偶因乗兴穿山腹始悟壶中别有天  

刘仙岩  

平湖小队出郊墟尽日登临据隼旟闻道仙人尸假去尚应犹学世间书  

题元岩  

崒嵂倚空蹲怪石轮囷夹道卧长松白龙应已冲天去岩窦岿然有故踪  

## 两宋名贤小集卷一百五十三  

宋　陈　思　编  

元　陈世隆　补  

方舟诗集  

李石字知防资县人负文学有盛名于蜀绍兴间为校官乾道中为郎歴秉旄节赵雄不善石以是晩益困有方舟集七十卷  

礼殿  

蜀侯作頖锦水湄先圣先师同此室巍然夫子据此座殿以周公名自昔圣人两两如一家均是周人先后出东家想见终夜梦犹与公孙同衮舄斯文授受乃闗天不为汉唐加损益我时来视豆爼事重是汉人斤斧迹汉宫制度九天上散落人间此其一多因丰屋起戎心独此数椽绵嵗厯规模嵲东鲁似气象缥缈西岷敌竹松犹是斯干诗风雨方知栋隆吉虽然汉献来至今阅时已多驹过隙中间岂无鸟防虑妙斲不知难辄易工师不揆乱如麻敢向殿门言匠石诗书譬彼尚阙文后学如何补遗逸祖龙非意窃登牀蝌蚪有心来坏壁旧章仅在命如丝谁勒吾诗胜丹漆  

左右生题名  

蜀地虽逺天之涯蜀人只隔一水巴自从文翁建此学此俗化为齐鲁家頖林春风桑椹熟集鼓坎坎闻晨挝诸生堂奥分左右相比以立如排衙九牧之金充嵗贡【缺】松下吟哦几唱酬却携螃蟹饯监州穏挑书担去环碧频寄诗简来雪州异姓弟兄千里月故山泉石一天秋葛峰隐者如相问为道侯已白头  

题环碧亭  

十里涟漪陆瑁湖一亭幽絶重先居云根数朶排青闼泉沬双流溅绿裾竹锁断桥飞雁鹜荷侵凉槛荫龟鱼洛园还许人同乐时向林间望小车  
