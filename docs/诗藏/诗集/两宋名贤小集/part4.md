---
title: 第3部分
index: true
icon: editor
order: 4
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷八十二  

宋　陈　思　编  

元　陈世隆　补  

归愚集  

葛立方字常之江隂人諡文康胜仲之子諡文定邲之父也天资髙迈博览诸子百家言诗文信笔抒写不加持择与弟立象妹壻章道祖同登绍兴戊午进士累官吏部侍郎因迕时相罢去自号归愚居士筑堂三楹扁曰余庆优游以终老焉  

避地伤春六絶  

一年春事又瓓可惜芳菲愁里防慎勿扫花供喂马恼人秀色自堪餐  

洛阳宫阙半成灰草草花枝溅泪开国色天香消息防妆防谁奉紫金杯  

枯藤六尺步长阡客里韶光絶可怜好着青枫重试火西阳三日突无烟  

碧罗天宇乱花稠搔首花隂只重愁头上无貂堪换酒开箱頼有鹔鹴裘  

石门连日动征鼙花栁无情自绕溪回首故园今好在杜鹃花落子规啼  

菖叶青青杏蕋新牛耕白水一犂匀蒨裙窥爱踈篱晚不是沉香倚太真  

天寳三絶  

凝碧池头弦管声秋槐落叶若为情王维空咏朝天句谁似当年雷海青  

翠辇重登勤政楼红桃依旧唱凉州但知玉笛传佳曲不记铃声动客愁  

飘渺黄裙堕游水瓓斑锦袜委嵬山臂环留得知何用羞杀新丰谢阿蛮  

携家避地二首  

菟裘真可老飘寓失初心去去家山逺行行泽国深光隂三翼过情绪二毛侵何日干戈定鸥盟得再寻生身恨晼晚丧乱遗吾遭百嵗大槐过三年空谷逃平羌无上策医国付羣豪老大伤篷转相携破浊醪  

咸仓作呈叔能同官  

平生懒作子公书俛首铨曹一纪余第有神驰招隠馆乆无梦到承眀庐文字真宜覆酱瓿技能只合服盐车清才弗悟亦尘役早晚促君登石渠  

直孺叔用韵见赠再和为谢  

异时黉舍共翻书黄卷相从乐有余十载乖离驰别梦半生飘荡失吾庐饮江偶脱胡人马并海欣逢长者车软语蝉聫相劳苦羁游情绪一浮渠  

次韵陈文仲  

小园邈在古城隂为爱寒葩杖履寻却笑蓬庐檐下客对花熟睡亦何心  

低枝垂蕋逗踈隂不学髯龙干百寻此去江南知防驿只今谁动故人心  

大人游千金访张仲宗以守舍不得侍行用仲宗韵二首  

古寺依烟艇一篙春水深石坛幡转影玉殿磬流音客有张公子僧皆支道林行行云水窟幽梦难寻闻道千金好幽人已奠居森森松绕寺汨汨水循渠旅泊未妨酒长饥犹著书谪仙诗酒地今尚指匡庐  

和叔才饷酒  

百事不挂眼一尊难暂忘伻来须酒圣客至引杯长桑落开新瓮昆仑接旧觞鹅儿黄液重象鼻碧筩香银海俄増量金婴可配浆蚁浮甘防灔石饮见温良世事纷忘去诗情合得尝醉来庭宇醒后竹隂凉酿鄙平原县隣防吏部郎糟丘诚可老不用尔声将  

次韵蔡仲平察院中秋  

素魄经秋分外眀桂枝浓傍蕋宫清人寰散影千山白愁絶村村砧杵鸣  

不是银河隠半轮满天散彩絶埃尘幽怀想得如罗隠耿耿相防似故人  

次韵仲平病间斋祠  

居士弹一指森罗万象皆聊须三昧酒不奉八闗斋雨罢帘初卷山迎榻自排萧然忘世虑心境两相谐  

次韵林梅卿吏部游湖  

竟日闗心朱墨间西湖好在且偷闲光凌万顷摇银海兴惬千钟倒玉山未办防毫书侧理只愁赤壁下乌蛮客儿忽堕池塘句格律都髙汉以还  

周元举侍郎梅花次韵三首  

不随羣卉艳阳天防树孤芳玉磵前万树偏宜髙士卧一枝夺得化工权忧虞莫问兵戈满赏玩要须酒盏先虽是广平心似鐡也应作赋咏蕃鲜  

山村疑有散花天五出琼瑶忽满前地僻闻香尠韩夀漏深濡蜡照公权赏心共付尊中美索笑谁为席上先他日成隂子如绽不堪对酒割芳鲜  

恠底穷冬雪满天一枝香艳媚尊前未应黒帝专司杀谁道青阳独擅权冷伴素蟾斜弄影轻飞么鳯欲相先坐中人是王夷甫幽韵青标两鬬鲜  

次韵洪庆善同饮道家赏梅  

陌上风光惊老眼簇新香韵恼骚人霜晴日淡虚庭里玉骨幽贞不嫁春  

麝脐飘馥来踈蕋霜女将寒堕瘦枝数朶臈前舒冷艳催花羯鼓未应知  

寒葩脉脉画堂新同是巡檐索笑人独把幽姿伴氷雪舒花结蕋不闗春  

立尽黄昏赏玊肌月华无语上踈枝絶怜熟睡含章畔无限花飞总不知  

游衢州乌巨山干眀寺  

乌巨山前谈实谛江郎岩畔逗真机白虹示灭知何处去采山桃人不归  

次韵刘卿任饮散感秋之作二首  

云子登塲赛鼓讙村南村北尽黄冠防声干叶下碧甃数尺瘦山浮画拦水落野桥鱼网挂月悬烟浦鹊枝寒新秋愁絶他乡客衣带年来如沈寛  

华堂不料着野客草服底同章甫冠鸥外翠光清醉眼尊前爽气动危栏霜沉紫荇玉奁濶风脱丹林烟髻寒百榼香醪消万斛酒中跌宕頼君寛  

小酌招友时九日  

寳箧开缃叶香尘堕柘罗汤鸣檐雨细盏占陇云多连日伊蒲塞今朝热洛河春风入诗腹五字与君哦眼眀逢九日习气自多生官冷有闲趣花开无世情元嚣何许是素浐第存名百嵗风狂士东篱且掇英前访叔才旋防赐诗以贫不能留客为愧次韵  

一舸风防放晚秋访君幽巷卜淹留緑摇岸栁容如舞碧蘸溪毛美可羞喜见林宗欢欲絶乆钦阿大语难休士贫鸡黍无劳具谋食何如道可谋  

和道祖韵  

未落天狼未止戈谁能频击唾壶歌奕棊聊欲消忧耳饮酒无如作病何孙绍那忧乡太逺退之莫叹日无多菟裘已向菁山卜从此栖迟到髪皤  

大人筑室将毕道祖亦作宅基治园作四诗示道祖  

习隠肯回驾求荣难着鞭有心营緑野无梦到凌烟盏斚花开里檐楹鴈落边氷清仍玉润共此一山川篷转欣初定泛金非我乡买田无好畤共宅有清漳菱罢水天接春回花草香邗沟风月地恰怅隔参商  

两地屹相向幽园早辟疆君方林上坞【闻移梅栽于上坞作梅林甚盛】吾亦沼横洋凿翠辟窻户入天栖栋梁东屯寒月夜老杜只茅堂  

世事只如许幽居试乐哉报安知楚竹索笑得江梅岸放平湖入窻邀逺岫来两家车马地莫遣染苍苔  

次韵道祖书怀  

白云深处缚柴荆一壑湾环似有情志气已超名利外年华难与嵗时衡浊贤清圣时同酌上尾平头得共评莫问鹤翎由喙拔此心乆与白鸥盟  

次韵法观送红梅  

罗袜初凌一水间霜深应怯夜来寒含章檐下浑氷雪却要骚人带醉防  

胡枢横山堂  

郁葱佳气浑如沐雾阁云窻丹雘新玉盌金杯有防玷瑶林琼树无纎尘枕溪饱度看山日横海小乖嬉水春上古乾坤随处有素琴浊酒且闗身  

云梦胸中吞八九了无官事苦相闗庙堂曽引五星缕岩壑今防八节滩鸟织白云机杼濶溪喧苍石杵砧寒东山难恋山中相梅子枝头正着酸  

朱甍碧瓦市尘逺绕舍泉啼山复横胜防争长浑仆妾乱来有此防公卿已公茅屋实父子裴氏午桥真弟兄竟日倚栏天外眼世间轩冕一毫轻  

春过木浓山转翠雨余湍涨石添痕主人正自笏柱颊客子底容裾撤门好鸟傍人窥野核乱云释峤落芳尊真成命驾轻千里李杜文章得细论  

天然平逺染百幅泚笔底须束绢传窻户吐吞新日月风烟出没旧山川白公筑室地多少扬子草元文五千筋力尚堪駈使在异时重泛白苹船  

连日灌畦菜废作诗  

莫问新来额挿犀了无魂梦到金闺平头上尾慵搜句重后轻前且灌畦正自无人尝鼎脔不知有客辨萍虀瘦郎三九同刍豢野荠从教施五溪  

送李元孟赴湖南漕属  

君忽湘潭去斜阳马首衔将无催白髪正坐此青衫暑雨駈鱼婵薫风入鲎帆南来衡岳雁引领望书函  

踈慵  

闲处着踈慵鲜鲜幽桂丛读书聊灶北避世且墙东市骏卑蘓代求徴谢子公丹心阻阊阖欲付小心风题卧屏十八花  

姚黄  

抗旌汾浦根移白竖箔蓝闗花染红欲识龙媒空万马宫袍黄挟御炉风  

八仙  

瑶林琼树非人世种得仙花雪作团后土祠边还寂寞只今空对画图防  

榴花  

琴轸含房风力防盈盈脉脉度炎晖恠来一夜丹须拆杯酒新翻艳冶衣  

蔷薇  

香风细细入东荣嫩刺柔条叠绛英飞下神霞縁底事剪来曽倩董双成  

杜鹃  

云昏水暖草萋萋空谷无人独杖藜却忆西江石楼老送春花下子规啼  

牡丹  

北廊东院满畦栽嫩紫轻红次第开直与墙葵较多少二千里外一枝来  

山茶  

十月幽园开晓风层层绛蕋艳芳丛江南只惯收鹰爪谁愿山前鹤顶红  

梅花  

含章英落佳人睡却月香残水部诗何似江南覔春信和香先得最南枝  

蜀葵  

倾心小圃阳初照束火中庭雨不霑袅娜腰支浑欲舞好令韩偓赋香奁  

杏花  

携来仙种手亲栽春閙枝头满意开正拂文君酒垆上莫教蜂蝶等闲来  

酴醿  

玉骨檀心不肯妆牵丝引蔓过东墙正须把酒酬清艶莫待幽香閟枕囊  

海棠  

濯锦江边雨露匀杜鹃啼血染香缯定縁佳防诗难貌可是无花开杜陵  

黄菊  

秋入重阳气倍清东篱采菊眼偏眀杯中要作茱萸伴不是湘累飱落英  

芍药  

沉水飘香透药尘红灯烁烁一枝春防姑倚槛虽无頼未肯甘为侍近臣  

桃花  

细防裂锦又蒸霞黄师塔前江上花折得一枝眀老眼与儿洗面作容华  

苣霜  

宻叶髙丛傲嵗寒殷红腻緑映江干沉香亭畔无消息頼有霜前秋牡丹  

牵牛竹  

髙节本为青女伴牵牛勿误配龙孙孔融天下无双士并坐尊前对虎贲  

白菊  

天上新栽琪树枝拖云带月下瑶墀须知正自真仙种岂是金钿未染时  

不饮  

蒲团藜杖屋三间世故真成触与蛮但有云山供送目倘无尊酒亦开顔吴宫雪纻鹤翎散越地风荷象鼻湾老子何曽持入梦百年倐忽鬓毛班  

月蚀  

六月炎天气郁蒸悬空寳镜没埃尘长歌不见徘徊影并出初无龃龉轮麟鬬何因识星度鹊飞谁复见天津春秋不着诚非异母惑东家号素臣  

闻歌二絶  

初唱城闉雁影寒玉喉防窱軃云簮小丛底处传歌様供奉棃园人姓南  

月眀如镜酒如空响谷清声出汉宫怪得中庭红叶堕琉璃帐底唱回风  

叶舟凌巨浪访道祖  

一牛鸣处是君家乗兴烟篷蹴浪花银浦流云新得路人惊仙客在浮槎  

一顷烟波太空独莲叶破青铜炊烟不动无人迹底处求僧与二童  

春日野饮  

十载干戈仅脱身残年重作太平民杯铛有趣于中好花栁无情分外春不逺上元新甲子肯将短笔怨庚寅从教蕙帐惊猨鹤却欲重弹冠上尘  

余起官宫庠与道祖通判乆聚乍散每有怀想作诗五十韵道二十余年出处寄呈  

初拜清扬日菰城荻始芽家声潢出渭骏气马生涯博识该三箧宏才记五车髙眀挈日月文彩炫云霞结友方倾盖连姻复附葭鳯軿银烛映鸾扇彩云遮去作南阳别俄成泽国賖复都先玉辔濉水防仙槎我止防沟第君归霅水厓扮闗方驰担毳幕忽鸣笳茂苑依城堞菁山隠谺林峦迷雾豹鼓吹只池蛙宇宙焦先室庖厨蔡樽茄旋闻剪虵豕却共注鱼鰕经笥精蓝肄辞锋试席夸棘闱排胜阵枫殿趂朝赮聫籍攀丹桂连名掇墨緺枕溪同择胜筑室共崇窊许迈通悬霤何君住若耶竒礓争磊砢嘉卉鬬纷葩风入黄芦浦烟横白鹭沙鹢舟行櫂短蚁酒酌尊污覔句文词竞秤棊笑语哗山深陪杖屦林僻预茶歌放卑王豹琴闲鄙里巴朝游趂奔鹿暮宴起栖鸦溪上方霏屑山隂遽及殿诃纷候吏罄折拥晨衙踊跃良朋贺睢盱野老呀铜章轻掷置银绂嗣荣加还与牛同皁宁嗟鳯在笯归来齐靖节隠去类祁嘉鸩堇功名防膏梁释梵家果因流菜叶倐尔认桃花杜口伤鸣雁持钩出睡虵少多临济捧生死秘魔义蔬食期羮芋游心正倚麻一朝牵吏鞅琐质滥京华宫邸便清佚官曹惧过差学无禆稚騃儒或变淫奢仰徳劳心膂陈情费齿牙幸蒙鱼网细数寄雁行斜凝望千岩阻何因两桨挐身修谁琢伐诗病孰疵瑕缩地今无费移山昔见夸愿怜鱼自适莫惜马频挝骥尾终期附牛鸣幸不遐清标如防觌羇旅失悲嗟悃愊烦清缕凄凉倦绛纱聊须哦短句缄印锦溪砂  

奉祠太一  

咚咚鼛鼓不勤民幻出琳宫逺世尘风咽呗声金殿邃日移幡影石坛新云軿揺曳来三境雾帐凄迷妥十神堪笑茂陵成左计虚将枣脯侯秋春【鄙意欲以春秋祭太一所用如雍畤物而加枣脯】  

次韵陈廷藻户部西湖快目堂之集  

氷壶影里集朋从三雅同倾共一中相与文楸防飞露不须舞防覔惊鸿云边鸟道古来寺烟际渔舟何处翁竟日追欢难卜夜只縁身在省墙东  

周元举待制挽歌词  

平生器业负经纶谁谓公才不秉钧谠论十年持紫槖仁声三郡驾朱轮龟文岂是背无甲驹隙俄惊嵗在辰宅夹隋漳亲义重佳城引领涕霑巾  

手开榛棘啓云扃淳古胸懐到大庭坐脱老厐那问日自名小杜不占星牛头吉兆空形梦马鬛新封遽妥灵謦欬从今成永诀欲瞻遗像只丹青  

试院和陈蕃仲酴醾二絶  

芳心玉靣出蚕丛骨碎先生酒醆中白髪病翁新止酒枕边犹有梦魂通  

幽姿不分小山丛合在江梅季孟中香破鹤翎真可惜肯教七七擅神通  

送胡汝眀待制赴镇桂林  

今代人中杰摅忠乆賛襄摛文挥镂管积学俪青箱体道经为笥临机锦作囊威名知草木义勇震戎羌元女传符旧黄公授略长投壶羊叔子纳策蔡中郎暂觧淮西印来浮霅水航求田多好畤卜宅类清漳寄兴红尘外追欢锦瑟傍醉酣容偃防吟咏许寒螀邂逅升徐榻夤縁上孔堂周旋略名分盼睐沐谦光细札俄须命真儒起干方地寛连五岭权重詟三梁油防眀朝日铦戈耿夜霜桂林飘黝粒荔浦劈琼房来暮歌亷袴遄归觐舜裳谋谟多妙简梦想独难忘乌府思忠荩丹墀渇对扬一言蘓品类三策献皇王沙水犹含冻江梅暂放香行行携部曲去去背云乡劈箭飞征櫂牵绳引别肠平居原刻画祖送倍凄凉客意兴邦急人材敌国强伫观扬涣号爰立上嵓廊谈笑妖氛静经纶寳祚昌小人簮屦旧枯卉徯春阳  

冬至后雪  

客寐失通宵寒声动泬漻云容颓玉宇雪阵揽层霄防防银灰落亭亭栁絮飘文窻斜系纸老树巧装条堕岭筛寒髻凌波洒碧绡风狂初索索雨细渐瀌瀌入酒应愁冻当炉觉易消萧森声势宻飘瞥路涂遥江冷翁仍钓山迷客罢樵裁纨铺缟素修月屑琨瑶市小琼楼合时和玉烛调三章歌瑞景五夜贺寒朝吠犬惊南岭骑驴忆灞桥终南忧压脑少室衒齐腰嗟我星霜老经时鬓髪凋摘蔬和冻煑收叶带蘓烧路滑难求马衣单悔贳貂暖寒谁扫迳莫负紫金蕉  

次韵陈元述见寄谢茶  

年来直欲配茶神石鼎山前日日亲竹里烹煎嗤左计舌端咀味认前尘书林坐搅枯肠润酒所浑消玉颊春曽饮日边甘露椀沙溪滩逺乱吾真  

露窠那畏主林神小摘筠蓝手自亲旋转注汤云作脚芬芳出磨麴为尘睡魔己战三竿日诗社聊尝一信春不把膏油涂首靣要须色里认天真  

章氏园小集荷池上  

一金营雅集荷湿露香浓鸟起惊歌扇云移落酒钟碧筩湾象鼻翠釡出防峯百嵗狂风似无因系六龙  

次伯父见贻原韵  

江夏无双旧姓黄末科容我出寒乡人间学士垂垂老天上丹枝恰恰芳避地本安元结洞拥书犹记賛公房岂知今世持衡者不聼更筹聼织芒  

接伴贺天申节北使至阙  

流虹夀节庆升平嵩岳遥呼万嵗声毳幕奉琛充日阙防船卷斾息云程九天镐晏欢鱼藻重译賔筵咏鹿苹闻有紫泥还饯客淮山佳处拟班荆  

送伴回至平江舟中与元覧试茶  

壑源春色起云阿拂拂轻尘动柘罗骑虎已惊官焙早注汤还鬬乳花多清风两腋添诗兴红日三竿战睡魔燕颔未能飞食肉腹中藜苋且摩挲  

正月十日小园木香盛开  

天上新春破竒花照野塘灵苞泄兰麝仙骨傲风霜未放攅丹粒初开散粉囊亭亭欹寳槛戢戢动香房庐阜移僧鉢平泉出相堂药枝识嘉种桐叶认真香左紫空西落辛夷漫楚湘邀宾须醉赏莫诉饮杯长  

子直近日画笔稍进而棊似倒长作诗戏之  

沈郎终日掩柴扉游艺虽多道日肥防绢丹青真得髓文楸黒白要知机笔添龙眼防颓壁阵合鱼丽孰觧围暇日杖藜须过子一枰赢取画图归  

比赋棊画诗防子直次韵复和  

东牀髙韵画兼棊不比寻常较瘦肥莫向谢安争别墅自同刘子得天机翻成小窟讙三捷现出神光诧一围二事相从真可乐篮舆访子殆忘归  

礼部尚书洪公【皓】挽歌词  

沙场握节伏时髦説舌纵横小六弢委盾肯轻从晋鼓摛文空见泣秦牢冷山韵语名如斗莲社危言命若毛岂料归期才十稔白杨声里夀原髙  

守节氷天十五霜归来飞语又炎方正欣射雁还幽窖旋复飞鸢堕瘴乡位不当材仅喉舌夀难酬徳遽膏肓八龙共侈荀门庆虽厄龙虵殆不亡  

髙材博识服簮绅玉树瑶林絶防尘氏族源流推顾陆春秋褒贬重天人膝间韵磬传山水枰上枯棊战楚秦妙处不传今已矣遥瞻遗像泪沾巾  

江隂新阡松柏为大浸所坏累夕见于梦寤  

新阡松槚已交柯狂潦侵陵一尺过拟欲移根易嘉本正须培土捍层波伤心半夜飞蝴蝶触眼何人是槖驰倘使今朝亲尚在定教枯栁再婆娑  

所居二室号书痴禅悦各成一诗  

枕溪曲室巧涵虚万卷旁罗恣卷舒单族未应惭四姓寸隂端合竞三余麟毛不具羞文虎狸骨空传尚墨猪坐穴枯牀逢掖事那知新有鹤头书  

右书痴  

多生业果种情田鹫岭家风好着鞭要使野狐惊鐡杖莫令黄叶认金钱传衣虽落慧能后成佛应居灵运前趺生蒲团成冷淡比从人后竟谁贤  

右禅悦  

闻琵琶方响成二絶  

赤乌寳女新妆九转霞浆酌满觞但聼琵琶喧啄木谁知捍拨是龙香  

十六寒金犀作槌旧人漫説马仙期荷间纵有防宾鐡一段风流那得知  

己卯嵗四月二十七日自湖州赴宜春郡余杭由陆至富阳  

发轫出江津晴薫緑野匀泉声潄沙石岚崒湿衣巾天近云冲马林深鸟唤人将身入图画谁复羡麒麟  

新城道中  

已去日边逺宜春城尚余呼童秣征马带月趂啼鸦桥防复掲水路穷还渡沙谁能饰厨传褁饭野人家  

桐庐牛岭  

舆曳入崔嵬连天雾不开惊波掀过雨细路滑苍苔瞰下忧鱼葬凌髙被鸟猜垂堂千古戒底急为名来  

入夀昌县界  

一蹑夀昌境山深溪水苍编柴作篱落囊石当桥梁野店炊烟接官途松吹长石田能防棱底用遣人忙  

夀昌道中壁间有鸟石寺诗和其韵  

钟情翠巘倚崚嶒付与芒鞋与瘦藤君赐一麾方作吏天融万壑却输僧拟将矩矱追亷杜未许机锋嗣秀能投帻他年应未晚与君曲室话三乗  

晚泊二絶  

晚泊牛羊已下来清泉为我洗尘埃觧顔客里无巵酒壁上防诗笑防回  

曲突无烟驿使忙匆匆弛担旋舂粮须知五鼓应还起早趂南窻一枕凉  

将至玉山  

蓐食转前峯梅横细雨中涛翻疑鹭翿泉急认松风山合秧畦窄林深屐路通恠来人语别不枉使江东  

过九坡【在临江军道中】  

行尽千山与万山种情偏在此烟岚海波神阙今饶六仙女巫峯尚欠三雨润防条生翠滴云封叠岭澹烟涵却思九坂修梁地空使斯民命不堪  

罢职还家汉卿叔赐诗和韵  

爝火畴能补大眀漫陪朝请起晨兴虽叨荷槖簮缨旧颇愧铨衡水镜澄夜帐归来惊怨鹤晓窻穴处纵痴蝇自知浮食辜君赐却拟扶藜换斗升  

题曲屏牡丹桃花  

不与春风别有因香苞长好四时新曲屏曽见西眀种疑有平泉防里人  

一枝浓艶欲烧空谁畏门前手自封岂有落英飘曲槛与儿洗面作华容  

防恩除吏部侍郎子侄以诗相庆  

鸡窻不梦笔头花分合扶犁霅水涯禁掖俄膺九芝检仙逹许侍五香车厚陵自昔多承宠【曽伯祖嘉祐中为兵部侍郎】徽庙于今倍有华【伯父先人宣和间俱任大司成】无似鹈梁讥不称儒冠儒服可承家  

崔申之以诗为别蘓眀父郭逢叔各有和章谨复用韵二首  

露章沥血上彤墀蝼蚁虽防愿弗违韫迹正惭髙士传离羣却恐小人归身同元豹雾中隠目送孤鸿天际飞丹灶素书今好在临风忆子话精防  

见逺亭边送落晖菁山挽我惜暌违连年走俗为贪仕一日投闲恐富归谷水为官轻似纸苕溪转櫂疾于飞羽觞捧剑无人问怅望如今束广防  

具上人以诗相别复和之  

定回不解人间世千倾堂前又饱防仙里未须求七七禅中聊共説三三逺师今日宜同社弥勒他年可共龛不见生公讲经处至今花雨落毵毵  

朱丞相赴宣州四十韵  

天祐于皇宋时生柱石贤余光承祖祢秀气禀山川应物心如水临机直似孔书穷竹简羲易玩韦编记问诸儒竦声华六合传虎闱书攷异蟾窟姓名先文卷惊严助经师拜郑防刋讐饱黄卷迁擢冠青钱稠叠膺神贶澄清出使旃陪都佐留钥东道握兵权惨淡邉尘静低回汉节坚肃陈鵞鹳整直拟蠮螉平潜防淮隂帜争加祖逖鞭力遮江国路生沮陲烟气防青云上忠诚紫盖边龙飞逢履位虵辅喜差肩遭际风云防夤縁雨露偏紫荷跻法从碧落耀卿聫揆事纷纭贯论文仔细研北扉隣浴殿夜直履花砖将略惊颇牧纶言灿许燕覆袍分蜀锦归烛烂金莲左辖精搜选中原付干旋鳯池邦本正虎帐国威全七校兵屯壮三吴节制专金瓯升揆席玉铉焕台躔治欲追三五时方防半千外臣惊虎拜内地扫妖纒智洗虞渊日忠扶杞国天朝廷终不改宗社复安然宰路连三入官荣笑九迁和戎频魏绛遣使屡张骞功纪旗常外忠居甲令前两仪归燮理万化入陶甄少戅卑周勃伤苛小薛宣暂迷商野梦来泛霅溪船偃息聊三辅蕃宣表十连敬亭青欝欝泾水碧涟涟衮綉防于迈锋车竚式遄黄麻重拜相又见中兴年  

张千里以诗送郃侄铨试用其韵  

眀堂一柱已扶颠下诏犹求桷与椽言并玉巵犹阁笔鉴同金镜共持铨骊珠鱼目难齐价嫫母西施孰是妍勉矣一鸣惊众彦莫将栀蜡误长鞭  

旅次二首  

山行确荦趂云程食寝无多但有名作梦方成鸡唤起加餐未竟马催行风吹栁叶山头影雨迸溪泉谷口声差喜太平行路稳依然六幕自澄清  

视印宜春一月过宁知平地起风波未成黔突真如传俄复脂车去似梭虽快徴君还北牗却思太守类南柯流行坎止何须问似觉闲中所得多  

沧浪亭  

沧浪亭下水连溪影倒虚檐鳯翅齐髙树迎风迷酒市小楼聴雨响秋鼙鱼舟防防依苹渚雁齿依依跨栁堤旧日沧浪元不变何妨居士手重题  

大雄寺陈朝桧【俗谓倒植桧】  

老桧盘拏古殿春空庭坐阅防朝曛根株横裂可防蚁枝叶倒垂犹拂云求福端同木居士【寺僧云村民祈祷颇騐】出灵莫效栁将军黄奴己见韩擒虎独有兹村贷斧斤## 两宋名贤小集卷八十二  

钦定四库全书  

## 两宋名贤小集卷八十三  

宋　陈　思　编  

元　陈世隆　补  

古灵集  

陈襄字述古侯官人少孤能自立出防乡校与陈烈周希孟郑穆为友相与倡道海滨闻者皆笑且惊守之不变卒从而化谓之四先生襄第进士调浦城簿摄令事民有失物者捕偷儿至数軰相撑拄襄语之曰某庙钟能辨盗犯者扪之輙有声乃率同列诣钟所祭祷隂涂以墨而以帷蔽之一人手无所污遂服罪知河阳县始教民种稻富弼为郡守礼遇之襄留意教事进县子弟于学或防之于弼襄讲説不少懈弼入相荐为秘阁校理判祠部厯知諌院改侍御史知杂事论青苖法乃管商之术非圣世所宜行望贬斥王安石吕惠卿以谢天下又乞罢韩绛政府以杜大臣争利而进者且言韩维不当为中丞皆不聼召试知制诰以言不行辞补外安石欲以为陜西转运使帝特留修起居注襄恳辞手诏谕之乃就职逾年知制诰安石乂欲出之帝不许防直学士院安石益忌之摘书诏小失出知陈州徙杭州以枢宻直学士知通进银防司兼侍读判尚书都省卒年六十四赠给事中襄莅官以兴学为先平居以讲求民间利病为急既亡箧有手书数十幅盈纸细书大抵皆民事也神宗尝访人材可用者襄以司马光韩维吕公着蘓颂范纯仁蘓轼至于郑侠三十三人对谓光维公着不当乆外谓侠窜瘴疠使得生还帝不能尽用洛阳曲  

有客顿征辔暮宿洛阳堤洛阳緐华地慨然心伤悲忆昔季伦家朱门鼎贵时锦步四十里冠盖相追随宠移百琲珠醉击瑚枝一旦委沟壑身随朝露晞绮楼日颠仆金谷无人归緑珠千古魂散作香尘飞荒榛塞中道惟有寒螀啼嗟哉百世后骄奢徒尔为  

幽菊  

有幽斯菊濯濯其芳烝尔髦士惟其修兮有美于乡照余无以説兮惟醴之觞  

有幽斯菊煜煜其华烝尔髦士惟其施兮有显于家往余无以将兮惟古之嗟  

送闗都官致仕  

鸿鴈于飞归戾于泽君子于田亦适惟则旅力不愆曷云其极庶民之髦职自为愚君子之耋其徳有濡旅力不愆曷云其劬有坚松栢君子斧之有实秠稷农夫有之天子有老曷其与归野有白驹来食我麰君子之往胡为不留我心悠悠为天子忧  

楼上曲  

金徒抱箭寒更起寂寞孤城一千里嫦娥擎出月华来白玉楼防莹如水上有佳人红粉妆妙年学得吹霓裳呼儿将出紫玉笛一声天外流宫商宫商欲尽何幽咽曲调不成声防絶罗衣掩泪愁向天手把瑶华歌一阕寒蟾出兮眀星稀良人阻兮天一涯凭轩遥望兮心伤悲愿随鸿鹄兮髙飞  

荔枝歌  

畨禺地僻岚烟锁万树累累产嘉果汉宫坠落金茎露秦城散起骊山火炎炎六月朱眀天映日仙枝红欲然自古清芬不能遏留得嘉名为椹仙上皇西去扬妃死峦海迢迢千万里华清宫阙閴无人南来不见红尘起至今荣植徧闽州离离朱实緐星稠一日为君宜变色千里凭谁速置邮可怜锦幄神仙侣为饮凝浆涤烦暑绮筵不惜十千钱酩酊秦楼桂花醑秦楼女子绣罗裳鳯箫呜咽流宫商醉歌一曲荔枝香席上少年皆防肠  

古灵山试茶歌  

乳源浅浅交寒石松花堕粉愁无色眀星玉女跨神云鬬剪轻罗缕残碧我闻峦山二月春方归苦雾迷天新雪飞仙防潭边兰草齐雾鸦吸尽香龙脂辘轳绳细井花暖香尘散碧琉璃捥玉川氷骨照人寒深入千盘与万盘瑟瑟祥风满眼前紫屏冷落沈水烟山月堂轩金鸭眠麻姑痴煮丹峦泉不识人间有神仙  

游冝兴法藏院观杜紫菊花  

山茶花开菊花紫青桂重重立花里柔枝翠干已可怜更傍幽丛防花蘂山僧揖我临阶坐眼到阑边心即喜便欲携归种郡斋忍令此地风烟埋  

晚景  

晚崿残霞防晴空宿霭收緑芜天共逺眀月水同流落叶填秋望孤碪答旅愁提壶伴诗笔独醉庾公楼  

幽斋  

幽径絶尘踪莓苔上粉墉秋声连夜雨寒色一溪松学有书千卷欢无酒万钟云屏孤梦防寂寞掩巫峯  

金华山人  

幽居倚翠峦尘事不相干天地醉来小琴碁静里欢雨苔春径緑风竹夜窻寒若问长生术金炉有寳丹  

和郑闳中仙居  

我爱仙居好园池日退居驯禽来鹤鹤野水进徐徐草树通樵采桑麻有老锄犹言民未乐更待寝刑书  

墨崖道中作  

隂山沙漠外六月苦行人水迸金莲晓汤回鐡脚春马饥思汉草仆病卧边尘夜梦金华阻披衣望北辰  

水口赠别大吉祖师长老  

直向此间眀纵横语论精山中尝入定世上未知名一雨春溪涨千峰晓雪晴临分无别説相送水边行  

舟次巴峡  

江流何险阻次第入三巴崕防时无路山深更有家隣蔬饶竹笋乡果足枇杷况有荆州酿淹留不用嗟  

观海  

天柱支南极蓬山压巨鼇云崩石道险潮落海门髙客馆闻鼍鼓秋风忆蟹螯倚阑望乡野千里楚江臯  

九日与浦城县学诸生游南峰院  

九日黄花节新尊緑蚁浮投壶鸣鲁鼓謌者似商讴诸子衣冠盛先儒礼乐修西岩山景好为尔作阳秋  

送别探得南字  

谪宦情牢落穷通理更谙读书不废事道古亦何慙昔喜隣州守尝陪后乗骖西湖游未厌北海饮方酣蹑屐扳云峤扪萝访竹庵鹭涛干顷雪鹫岭万堆蓝声价时难一睽离嵗忽三陪京方接畛归省防同参士子文宗愈朝廷礼问耼好留君左右俄领郡东南嵗旱钱仍贵民饥命不堪下车寛赋役露冕训田蚕画舸乘春别新书卜日覃牙旗风发发瑞节虎耽耽龙鳯吴王骨烟霞古佛龛荷香轻泛浦桂子静飘岚草泽行吟苦兰陔奉养甘子文无愠色夷甫足清谈物外天籁樽前据石楠惟应怜旧尹渔钓负江潭  

悼古  

碧城楼角重凝眸迤平原接古丘七国战争人不见六朝兴废水长流逺烟芳草年年事眀月清天夜夜愁范蠡功成在何处五湖波上一扁舟  

春日赏林亭  

把酒春亭覧众芳水晶帘箔逗山光孤松冷落千年操野槿纷华一日香緑圃烟深迷蛱蝶曲池波暖睡鸳鸯文园莫惜骦裘费买取宜城作醉乡  

寄逺  

飞鹊翩翩暮欲栖楚天新月射璇题防中己灭三年字心曲唯通一防犀步障影迷金谷路桃花香隔武陵溪瑶华好折无人寄肠防江楼百尺梯  

织女  

眀河清浅曙星稀一夕欢娱一嵗违不是盈盈隔流水多应轧轧废残机人间累鹊经秋防天上奔龙逐晓归期约黄姑重相见伯劳东翥燕西飞  

夜意  

薰炉香烬蕙烟沈凛冽寒生翡翠衾月国音尘千里絶仙山楼阁五云深离怀暗耿金壶漏独梦多惊玉女碪骑省中郎才调逸拟将文笔赋秋心  

和正辞职方以濬河留滞  

万众如云濬禹沟荀卿桥畔舣行舟珠躔合照贤人聚银汉无波海客留且作东山携妓乐未应南浦送君愁辛夷花发春醅熟只俟郊原雨少休  

依韵和徐郎中毘陵重阳  

自怆宫车别帝防寄言篱菊不须开心丧忍到行春浦耳病慵携迟月杯天色隂沈迷鴈过物华零落暗蛩催却输小杜怜嘉节酩酊齐山夜始回  

和郎中九月望日始见菊花  

月满霜飞菊始华幽丛冷落带烟斜篱边过却重阳酒泽畔谁怜野草花漫学先生归觧组最怜当日老居家皆因晚节无人用陨涕临风为尔嗟  

登雄州南门偶书呈知府张皇城  

城如银瓮万兵环怅望孤城野蓼间池靣緑隂通易水楼头青霭见狼山渔舟掩映江南浦使驿差池古北闗雅爱六韬名将后塞垣无事虎貔闲  

使还咸熈馆道中作  

土旷人稀使驿賖山中殊不类中华白沙有路鸳鸯泊芳草无情妯娌花氊馆夜灯眠汉节石梁秋吹动胡笳归来览照防顔色陡觉霜毛两鬓加  

重阳阁下和同舍  

君逢佳节忆还家我亦淹留感嵗华清禁讐书惊白髪故园吹帽负黄花谢安行有登山屐扬子居无载酒车何日得归溪上隐大收图史作生涯  

和程大卿游鳯池院  

白云深处一轩开鳯去池空折野梅山入九龙争夭娇路盘千骑乆徘徊烟岚翠入尊前滴水石清从防底来谁与忘机此栖息笑防林鸟下髙防  

东园观雪  

风毛雨絮小园东天幕低垂惨澹空苹浦万家云覆瓦花溪千树玉雕笼穿林已夺春梅早夹陇潜滋夏麦丰独酌小楼虽可赋岂无捐瘠在沟中  

古城  

芦苇萧踈天气清水含山色照重城緑芜何防管弦地碧落旧时钟鼓声三峡桥边秋雨过六鼇宫里夜潮生萧郎秦女无归约十二楼防空月眀  

和子瞻  

乞得湖山养病身花时曽共忆行春鸎鸣幽谷还迁木觱沸清泉复采芹皂盖寻芳丘有李防楼观戏巷无人锦河公子归何晚独念沟中菜色民  

春隂漠漠燕飞飞可惜春光与子违半岭烟霞红斾入满湖风月画船归缑笙一阕人何在辽鹤重来事已非犹忆去年题别防鸟啼花落客沾衣  

和子瞻牡丹原韵  

新接枝头色倍添马蹄寻处帽欹檐春工别与铅华丽佛地偏资好相严红蕊欲开丹未渥素香堪掬雪非甜诗翁何事辜真赏无限风光入画帘  

常州郡斋  

使君非是爱山闲道在盈虚消息间不见白云无一事等闲为雨却归山  

过罨画溪  

五云无防问新亭月里乗舟半夜行不见藤花相掩映乡人遥指画溪名  

余自白阳驰谒宜都周梦得长官饮于清江亭爱其山水之胜留题于壁  

丹山西去水东流亭在山南隔蓼洲船系白杨归不得清江如画主人留  

喜江南梅度支至  

淡泊交情老更浓为君弹瑟送金钟苎萝香迳无人到姑射仙姿是处逢鸾鹤品流慙晚达烟霞门户忆先容公余莫放西湖景步步苍苔岸岸松  

公望当年最得君画图城郭喜同羣门前碧浪家家海楼上青山寺寺云松下玉琴邀鹤听溪边苔石共僧分情多景好知难尽且倒金尊任半醺  

题林和靖水亭  

城外逋翁宅开亭野水寒冷光浮荇叶静影浸渔竿吠犬时迎客饥禽忽上防踈篱僧舍近嘉树鹤庭寛拂砌烟丝袅侵窻笋防攅小桥横落日幽径转层峦好景吟何极清欢画亦难怜君留我意重叠取琴弹  

初之乐安  

水逐云根动山萦马首青下车蓬绕膝拂几鸟窥屏吏老鹑衣结民贫菜色冥疮痍伤未起矧忍凟邦刑  

宿猿洞  

防年营此草堂栖施饰名园百卉齐曽学子真耕谷口今容摩什老山西龙防日午千峰出雁塔云生一迳迷知有岭猿犹在否使君髙卧莫教啼  

登越王山  

荔子园林海日边幽亭更在碧云巅江山旧是无诸国楼殿今为极乐天五马定知少暇日一尊何必尽华筵须知白首留连意己有新诗寄北船  

和程大卿游升山诗  

相逢不及荔枝期况值千岩雪洒时南国诗人偏去逺北山逋客独来迟云中直有三清路城外都如一局棊闻説引泉堪洗药未应夺我鳯凰池  

寄题林迥南华洞  

梅岭峯前习隐亭拂衣聊此玩真经四时花木锦绣谷十里江山水墨屏猿鹤只愁空北岳鹍鹏终待化南溟知君不是荣轩冕未忍鉴锵去帝庭  

刘国博命赋假山  

去年水潦百谷死居民无食食糟粃州之饿者数千人黄岩之民犹倍蓰携持老少出城郭尽彻墙屋无居止鬻妻弃子人不售价例不复论羊豕白日市井闻叫号夜堆廊庑如虫豸县官哀怜发赈救一饭才得一盂尔出门未暇充喉咽已有数十填沟水我时过之不忍顾往往悲咽胸填委岂无智虑禆万一逺地不得号君耳钱侯作倅忠且仁悲怜饿殍如亲子日开官廪与之食又令豪右发储峙昨日驰书白转运披陈肝肾献金矢更乞兵储二万斛民之大命方有倚侯从新年作假山自闻民饥不得视非无泉石可行乐人今方瘁何能喜愿侯勿遽爱此山念此茕茕存狐蚁天无疫疠五谷熟生者保聚归田里此山之石坚不坚将与侯德无穷已  

和郑闳中仙居  

我爱仙居好临民必以诚簿书无日暇狱讼积年生百疾求箴补千钧待凖平嗟予不如古斯道未能宏我爱仙居好隆儒尠大方诸生令讲义童子俾升堂买地兴民学驱车下党庠三年邑未化官满意彷徨我爱仙居好公余日在房忧民极反覆责已未周详法律行随手诗书坐满箱老来须向学多病喜平康  

题寳严院垂云亭  

小亭巉絶出云间万象升沈不得闲莫怪诗翁头白早时来向此冩湖山  

## 两宋名贤小集卷八十四  

宋　陈　思　编  

元　陈世隆　补  

题畵集  

刘叔赣神宗朝中书舍人  

华山隠者图  

六王昔崩荡秦帝按劔兴虎争四十年方隅为之平豪气竟未己用民如不胜因河既为池起洮复坚城嘉哉诸老翁携手西山行避世徃不返逍遥尘外情眀星备洒扫巨灵为友朋饥食玉井莲手携三秀英世事一朝变龙蛇复纵横烈火咸阳炽蚁聚成皋争置身青云上顾视不为惊万朞乃须防安知谷为陵尔来见图画真气犹冥冥世人但蓬蒿安知鸿鹄征桃源迷去路蓬莱浪知名异时三峯游防当慰平生  

过栢林院赠吉长老有古殿吴道子画维摩居士又有断碑等古物  

灵光嵗乆独岿然岘首遗碑亦未迁防向三生记前佛暂从方丈谢诸天篆香徐剰黄金印梵宇时开具叶篇门外风霜正摇落庭前翠栢自安禅  

陜西图三首  

干戈今日事闗塞此图防白日长安近苍山垅坂寒由来名百二自古有艰难指以安西道凝情竟据鞍万里灵州地他年汉朔方山河从割弃闗辅急隄防转忆狼窟堪嗟礼义乡靖边须壮士防尽意苍茫河源来碣石天马涉流沙耳目成千古丹青在一涯荒凉都防府防絶使臣槎安得山西将收功似汉家  

山水屏  

吾家古屏来江南白昼水墨渍烟岚我行北方未尝见众道巫峡兼湘潭山头老树长参天水上猿公撑钓船青蓑拥身稚子眠得鱼不卖心悠然乆嫌时势趋向狭颇思种药依林泉桃源仙家不可到但愿屏上山水寘眼前  

蘓子瞻家画松图歌  

君家图书皆所见近得此松尤可羡根蟠平石蹙蛟螭干出青冥超雷电樛枝横斜复防尺緑华茸茸铺绣线空堂深沉白日寒肃肃似有风吹面此图剪裂人不知尘土分张数流转能令神物还相从非君苦心谁与辨更惜良工名不传可怜世俗多夸衒为君作歌君志之后千百年无复贱  

和李公择显相国寺坏壁山水歌  

苍山本是千万丈怪尔防落盈尺中枯松挂崕正矫矫白云出谷方溶溶昨忆髙秋十日雨百川涌溢腾蛟龙丹青坏刦不可驻金碧拂地都成空人间流落万余一掇拾补缀防无从当时画手合众妙得此诚是第一工松隂行人何草草秃帻小盖马色骢长途未竟不得息啸歌正尔来悲风巨灵擘华防黄河仙娥移山开汉东海波芥子互出没大雄游戏神与通我今与君未尝觉指视壁画将无同新诗飘飘脱俗格得闲防复来从容  

题古画山水障子【时年六嵗】  

应是尘外境不随陵谷迁江山犹旧日松柏又千年  

画雪扇子  

洒落瑶花溥苍茫杀气深因风惊拂靣濯热幸开襟夜色非闗月朝云不待隂秋风未应起好在郢中吟  

画鹤  

夙抱烟霞性三年故不飞轩居宁假宠野客防忘机燕雀那相笑鳬鹥直自肥蓬莱千万里正想玉为衣于秘校示郊园棠木连理图偶题长句  

偶对名图欲赋诗野棠并干上交枝始疑和气偏回复可是常情悦附离爱树去思吾岂敢髙门隂德子应知济南固有终军辨传布仍烦老画师  

壁画古槎歌  

南山大树枫与樗百年不到生理枯老枝错落麋奋角病根蟉结龙垂胡风霜不知春不改古苔悬蔓相萦带岂知髙堂素壁上画图能令观者爱野夫晨兴坐树边偶説此树来上天暂乗西风犯牛斗却防东海成桑田  

次韵酧盛秘丞黒桃二首  

度索真殊域昆仑岂素封防人曽白眼吾子幸先容晦迹煤炱暗含滋沆瀣浓上林求异木诏使防寻踪春华各自媚秋实顿能殊悴貌从黧黒丹心固实肤榴花随使者荔子赐匈奴寄语元都客相疑失味腴  

同原甫咏秘阁藏古器图  

黄占金寳气天瑞告成功绩事今时絶书文自古同问年记巫锦按刻异桓公尘世无由覩昆山防府中  

画龙  

南人谒雨争图龙画师放笔为老雄烟云满壁夺画色雷电应手生狂风观者皆惊爪牙动攫拏意似翻长空吾疑奋迅出户牖何事经时留此中共言叶公初好画当时亦有神龙下天意为霖非尔能世俗慕真聊事假  

次韵蘓子瞻韩干马赠李伯时  

韩干画马名独垂氷纨素幅对客披诸公赋诗邀我和我如钝锥逢利锥区中才容三万里正可騕褭一日驰朝燕暮吴亦其亚幸得夷路无絷羁此间三马皆国马瑰姿逸态成崛竒有如秋空见霜鹘下睨众禽皆伏雌良工苦心为逺到天机杳渺潜得之区区驽骀浪自负直教画骨不画皮李侯洒笔定超诣尚有天骥君未知迄今四海皆属国汗血不敢劳贰师  

和江邻防梅圣俞同蔡学士观宋家书  

中郎石经天下传江翁説诗当世贤南昌子真亦禄仕读书养性希神仙雄豪相遇古莫及所至衣冠争愿焉贵公子孙谁是胜广平家书盈万千当时交友皆父行贾生论议欺老先开门迎客车结辙而此三士相周旋牙籖挿架尘土絶寳轴出囊瑶玉聫前秦篆籀颇磨灭中世粉墨仍新鲜咨嗟古人不可见但觉能者心意专知音自昔贵一过千嵗相望犹比肩况有清诗纪实事豪壮入耳如哀鄙夫观书识难字目迷五色心茫然要当乗兴过君所刮膜一洗头风痊  

杨寺丞书画  

杨侯古书数十轴草缺残犹可读古书流传动千嵗书可仿摹古容伪爱君苦心能辨之捐弃千金不为费世尝售名不售真物可见形难见神重令志士一惆怅念有遗寳随埃尘东墙西墙画满屋琵琶小儿理新曲鄙夫长安交游少骑马能来与君熟万事好恶我自知不肯浮沉易耳目  

和原父同江邻防过净土院观古殿吴道子画杨惠之塑像  

真赏非俗嗜雅游知胜縁百身化前佛方丈纳诸天工以智自表名由髙益传吴生擅粉迹杨氏妙钧埏能事古未尽希声今亦然伻图观省像启户置鸣弦理防均闻见神交遗后先衣冠若对面山水欲忘年释氏防中秘仙翁柱下贤新诗俱絶唱尘土更余妍  

## 两宋名贤小集卷八十五  

宋　陈　思　编  

元　陈世隆　补  

无为子小集  

杨杰字次公无为人也少有名于时举进士元丰中官太常者连数任一时礼文之事杰与讨论尝奏请四后升袝以为孝惠贺后淑徳尹后章懐潘后皆祖宗首纳之后而孝章宋后尝母仪天下升祔之礼久而未讲谓宜因慈圣光献崇配之日升四后神主祔于祖宗祏室断天下之大疑正宗庙之大法由是四后始得升祔元祐中为礼部员外郎出知润州除两浙提防刑狱卒年七十杰自号无为子有文集十五卷行于世  

题吹衣亭  

马上衣彩涴尘土敛板权门腰伛偻冷风天上呼不来厚顔如甲汗如雨星郎髙韵凌云烟天籁唤归酌流泉人间热恼醺不到亭上鹤衣飘欲仙君方醉乐人愁絶何如御此登天阙叩天借取衣上风吹下九州作春色  

勿去艸  

勿去艸艸无恶若此世俗俗浮薄君不见长安公卿家公卿盛时客如麻公卿去后门无车惟有芳艸年年加又不见千里万里江湖濵触目萋萋无故人惟有芳艸随车轮一日还旧居门前艸先除艸于主人实无负主人于艸宜何如勿去艸艸无恶若此世俗俗浮薄  

二妃庙  

黄陵二妃庙客过动愁顔湘水有时尽帝车何日还血斑千亩竹魂断九嶷山欲问苍梧事白云生栋间  

赠传神欧阳价  

国手曽烦写几回无人髣髴醉顔开青铜鉴里寻常见不谓今从笔下来  

玉泉  

白云山下泉几年石中韫但见玉色明孰能究其本  

西山仙迹岩  

功链三千满手持白玉珪出尘举天步踏石上云梯物外踪长在人间路自迷只因从此去曽过越王溪  

玉隆万夀宫  

竹标溪涧蠲民瘼剑击蛟龙救水灾四十日升金阙去半千年后玉函开丹藏井底人难得栢防坛心手自栽一叚彩云天外至山翁疑是锦堆来  

梅坛  

天下人心爱至公天心还与世人同自生羽翼三清去不独丹砂九转功汉代变名逰越国道家遗像并萧公石坛正是飞升处老鹤一声松桧风  

今古锱铢较是非不依仙域欲何依三千世界红尘满十二真人白日飞新塜但惊生野艸短笻谁解扣岩扉逰山须得潘居士寻徧云泉始得归  

双泉  

南泉甘滑北泉清竹引潺湲绕殿楹分铜龙穿石过两寒月隔堂明金沙自是藏金穴玉马长遗喷玉声曽倚栏杆一欹枕梦回疑不在重城  

施肩吾书堂  

玉京髙谢黄金榜石室来乘白鹿车山后暗通天宝洞眼前便是地仙家时闻清夜雪中犬回视红尘井底蛙五百年前人未死芭蕉源上锁烟霞  

灵山  

繁川灵鹫山山顶驾老屋初从曲径登叠石盘岩腹景逐轩楹转云烟炫逰目忆昔心上人欲往怯洄洑前人涨白沙环流作平陆昨夜暑雨暴髙低或成谷感物鉴江水江水清可掬莫惊秋霜飞能换髩邉緑我有紫阳丹晶明大如粟服之能长生千载一时毂  

凌歊台  

大明七年暮冬月宋武南巡立双阙銮舆先幸凌歊台云中箫鼓轰春雷六龙一去杳无迹山花野艸空相忆翠羽鸣鞭来不来景陵芳艸年年碧  

碧霄峰  

岩深映碧萝金鬛弄寒波莫念江湖好江湖风浪多  

谢公约惠墨竹图  

幽人喷墨冩成竹变化琅玕作元玉公约赠我两大幅不比丹青尺艸木六月都城苦炎燠车马纷纷正驰逐曲台官冷昼掩闗浄扫虚堂展霜轴帘间忽有防风来不动纎枝清满屋忆得扁舟载雪时曽寄防稽江上宿  

横望山  

陶家旧宅寄山坳七百年前此结太尉双碑遗字晦先生五井暗泉交野僧拂石为牀坐童子穿氷作磬敲岩下清音谁解聴古声长在老松梢  

金地院  

大厯年中茅结宇禅翁瓶锡久曽留飞泉堂下雨长滴偃石道傍云不收野鸟归来羣木晚老猿啼罢一山秋世人多事头多白底事情闲亦白头  

逰北山  

今古忙忙利禄闲几人能此扣松闗猿惊鹤怨不知处虎踞龙蟠空见山芳艸路随流水逺老僧心共白云闲淮南旧隠抛离久一诵移文一媿顔  

庐山五笑之一  

我笑陶彭泽闻钟暗皱睂篮舆急回去已是出山迟  

仙都山  

有路入仙都何人到鼎湖秋风夜来急吹落碧莲无  

题老子出闗图赠钱穆父待制  

秘藏函谷闗中子将献蓬莱阁上仙愿得须眉如此老却教鹤羡长年  

吴兴明月楼【时为吴兴太守】  

江南地暖少严风九月炎凉正得中溪上玉楼楼上月清光合作水晶宫  

静隠寺  

五岭碧崔嵬云深隔世埃寺从梁氏建僧自梵天来锡井三泉迸松门十里开如今渡江者见説不浮杯  

书宝山寺壁  

片帆曽渡谢家洲屈指于今十九秋沙鸟重归迷战岛钓矶空在忆浮健苍顔白髪生新感疎竹清风伴隽逰借问蓬莱江上月停杯还记故人不  

秀溪寒食  

十里喧阗锦绣川秋千人健趂飞鸢花明栁暗丹青国薄日浓云水墨天逰女践成芳艸径画船冲散碧溪烟武陵漫説桃源好屈指如今几百年  

龙鼻井  

漏尽鸡号厌夜行年来小器溢瓶甖弃官纵未归东海罢郡犹能作水衡幻色将空眼先暗胜逰无碍脚殊轻空烦逺致龙渊水寜复临池似伯英  

咏南山诸胜  

风篁岭  

防风揺琅玕萧瑟岭一道万帚扫晴空纎尘不可到  

龙井  

崖下一泉窈奥不可测有时灵气生散作人间泽  

归隠桥  

道人从此归影不入防市端坐笑浮云往来太多事  

涤心沼  

纵有狂风生未尝险浪起何当招世人来此鉴清泚  

狮子峯  

岩风壮威猛晴雷隠哮吼无心露爪牙百兽自奔走  

萨埵石  

解虎锡常闲饲虎石常在亡躯度有情清风几千载  

潮音堂  

潮来音普闻潮平音亦歇孰若此山堂潮音未尝絶  

讷齐  

天道竟何言四序自流转廼知毗耶翁虽黙真大辨  

冲泉  

不汲泉不盈愈汲泉愈清湛然有常徳随气利羣生  

寂室  

白云隔尘喧虚堂太岑寂寒尽春自来莺啼报消息  

照阁  

幽人无适莫乘兴登髙阁夜月锁云林春花绣岩壑  

闲堂  

赵公归休年访师翠防间始知浮世上白日两人闲  

方圆庵  

地方不中矩天圆不中规方圆庵里叟髙趣有谁知  

逰大涤山  

大涤洞天玉为室真官典校长生籍青山九锁閟仙源老尽碧桃人不识祖龙求仙徒用力驾海欲驱山下石神人倚柱不与行防得岩前隠山迹  

和程大卿雨中登物华楼  

泽国连朝雨春山半夜雷登楼寒食近隔岸画屏开沙鸟飞还止渔舟去复来年年南浦艸相伴緑波回  

玉晨观左纽桧  

华阳山里千株桧玉晨殿前一左纽虬枝龙榦向朝曦势与搏桑鬬长久亳州涡水大清宫老子手植才数九一桧正与此树同蒂固根深应不朽信知福地有灵木栽种曽经上真手君不见龙从火里出虎向水中生生理尚左不尚右又不见天轮左旋不休止日月五星如磨蚁左纽桧蕴至理上士体之能不死  

题陈令壁  

地胜华胥国风清令尹家酒阑寒食夜月上海棠花  

徐贤亭偶成  

湖外青山在湖邉人不归古今无问处幽鸟下渔矶  

送陈令归无为  

楚水漾轻碧楚花飞乱红故人故乡去半雨半晴中  

野寺  

泽国春风老襍花间芳艸门前车马稀竹叶无人扫  

滴滴泉  

岩谷连天岭杉松彻象山路从云外入人自海邉还  

遥碧亭  

幽鸟无心去又还迢迢湖水出东闗暮云防恋不飞动添得一重山外山  

太白桃花潭  

桃花潭似武陵溪太白仙舟去路迷岸上踏歌人不见年年空有鹧鸪啼  

逰白云山醉题僧壁  

买得青山不用钱金沙门外草绵绵黄梅老令醉欲倒拟借白云今夜眠  

山房枕上作  

十里溪源寻未见忽逢茅屋白云堆竹牀纸帐睡心穏无奈野猿惊觉来  

天台三贤堂  

丰干  

从来清浄土鼎足圣贤聚骑虎归故乡世人犹未悟  

寒山  

家住天台寺云岩万丈潭本来人不识饶舌是丰年  

拾得  

拾得元无姓山前拾得来常携一敝箒不是扫尘埃  

妙莲阁  

天台有新阁胜地近塔庙影浸碧琉璃沿洄去山峤莲生汚泥中白日有明窍花实相表里光色互炳曜处空不染水烈火岂其燎宝藏诸如来端坐演法要青目付上士不待举花笑芬香初洞达宿病已能疗净土记珍色机感愿力召三时有开发一本常寂照不读智者书岂知此莲妙  

琉璃轩【在诸暨上省院】  

西轩一水莹净碧琉璃天人举目视中有鱼龙知不知  

瑞竹悟老种莲  

东林闻説好林泉社防荒凉几百年灵物孰知崔氏竹方池新种逺公莲华严顿浄三千界庐阜重招十八贤应笑陶潜又归去白云幽鸟伴归田  

禅月真堂  

童子依师兰水濵声名真是碧云人定中传得阿罗汉十六身中第几身  

崔仲岳隠居松江以丹白黒饰舟曰鹤舟括苍周子韶无为杨次公治平三年夏六月防仲岳于繁昌蓬莱亭勉其罢鹤舟以应书席上聫句送之  

且就飞龙牓休登白鹤舟【子韶】陇书方劝驾阆苑莫回头【次公】丹顶归沧海霜翎掷素秋【子韶】海鹏期变化仙骥任沈浮【次公】烟月闲三岛功名重五侯须知驰鳯诏便是钓鳌钩【子韶】已得冲天便无思击浆逰【次公】楚醪铿逸韵湘瑟助防搜南浦成春别北山空夜愁九臯闻象魏一叶寄汀洲【次公】世气骑风虎机心走海鸥【子韶】昔年嗟鶂过今日并麟逰【次公】八月仙槎驶千龄圣运优市朝真大隠箕颍漫清流【子韶】鼓枻渔父乘槎笑仲由片帆从此卷旧氅亦应留【次公】冠佩重华国莺花四皓楼雄文髙雁塔大醉忆蓬丘【子韶】勲若书青史幢须建碧油兰桡好重举乘取上扬州【次公】  

## 两宋名贤小集卷八十六  

宋　陈　思　编  

元　陈世隆　补  

袓龙学集  

祖无择字择之上蔡人进士高第累官直集贤院出知袁州入为龙图阁学士权知开封府进学士知郑杭二州神宗朝知通进银台司知明州坐事谪忠正军节度副使移知信阳军卒有焕斗集  

书高辛氏庙  

平昔叙星辰元功祀事分因人列官纪行道亚皇坟高躅追颛顼徽声压放勲淳风今不竞帝典世无闻陵古森乔木祠新际逺氛樵苏当季运血食属明君【开宝六年勅建是庙】旧壤资余廕遗黎荐苾芬春秋奏箫鼓疑是大英文  

依韵和登州推官张同年之梁山  

峻极干苍苍班移自混茫势临坤轴断根入海涛僵屹立逾千仞孤标冠四荒兴云山近泰浴日出连旸絶愤于斯胜烦襟到此凉山经终寂寂祀典漫煌煌【山海经不载此山秦祠八神五曰阳即此山也】岩黒骊龙睡烟清朱凤翔藏书陋羣玉中瑟小空桑【空桑山材中琴瑟】禹载无遗迹秦碑有旧章乘舆留直上鞭石宛居傍在昔初迁鼎当时异省方纵心师诞妄恃力逞彊梁儒学微言絶神仙怪説彰锡符尊徳水留防着吾裳岂念思王度惟期至帝乡赍男何杳杳秩祝自琅琅讵得三山药翻同一国狂八神寜尔福二世果斯亡始祸闻陈涉遗书见子长龙兴成大定虎噬免交攘往事真涂炭寒心剧刺芒自从兹灭国谁复此祠阳寃毒疑沦髓凋残竞沐疮鉴宜观夏后道合慕陶唐圣世逾三代明君掩百王朝廷隆盛礼简册耀休光运契千龄统歌喧八达庄古今称治理夷夏共瞻望洪化周无外羣生洽太康东民休望幸端拱徳芬芳  

和御制赏花钓鱼【时为中书舍人】  

禁篽春深御幄开鸣鞘晓出五云来花含瑞色三霄露酒湛晴光万寿杯香饵得鱼波滉漾仙音仪鳯日徘徊微臣叨窃逢宸幸垂槖甘泉此从陪  

九日陪旧防政蔡侍郎宴颍州西湖  

秋晚西湖胜防多台轩来此驻鸣珂沙鸥散去惊丝竹烟栁低垂间绮罗乱掷金钱和露菊狂摇钿扉倚风荷下僚幸接曹尊末率尔翻成击箸歌  

读王元之后集题于卷末【其集三卷皆出黄州后所作诗】  

提笔防回书诰命剖符长是守方州未能抗表分司去【五闲诗又题云何当婚嫁了抗表请分司】终老为郎谪宦休歌舞懒呼寒食节【寒食防郡客诗云歌舞懒呼筵上妓饥寒慙见狱中囚】醉吟孤坐月波楼【月波楼咏酌独酌诗云孤吟独酌送残春坐久楼边白鸟驯】文章独步成何事【太宗尝日王禹偁文章独步异日垂名不朽】空有离骚寄隠忧  

寄献阙下一二知己  

公道当朝絶比伦因凭培养变孤根才冲霰雪游梁苑便逐风雷化禹门南郡已甘抛绛帐东州何幸佐朱旛心怀象魏自江海两地悠悠欲断魂  

歴城郡治凝波亭【济州】  

耽耽层宇俯清涟山色波光晓共鲜形胜争雄齐十二风流素盛客三千铺舒栁影眠鸥渚欺压莲香载妓船公退每来须度日尘缨未濯媿潺湲  

留题泰山孙复先生新居  

筑室新成日观前乱云重叠称高眠人逢扪虱惊旁若众望乘驹咏贲然名理静谈谁捉麈古书闲校自磨铅行闻天子东巡狩羽葆亲临此礼贤  

试笔  

济南通守欲防年最课无成媿古贤却为簿书抛笔砚每思樵钓负林泉浮名自信虽徒尔薄俸相拘且勉旃已共妻孥约生计防须搔首赋归田  

监丞萧君见贻嘉句仍恵芳醪强率鄙词辄继高韵聊资哂尔深媿斐然  

迟日和风婉婉春感时情思浩无津烦君远寄中山酒顾我方为洛社人濡笔便思题素扇当尊难惜吐芳茵己钦才妙兼怀恵相遇文塲愿捧轮  

寄泰山孙复  

先生心与白云闲五十秋风鬓不斑自有清名满天下更无尘迹到人间逍遥乐外非攸好贪懦闻风合厚顔不待高吟赋招隠见收余俸满青山  

萧五监丞新作堂成名曰知雄且赋雕章题之屋壁勉率芜恶以继高韵  

况堂佳号尘游外题壁新吟藻思春扑素自持师老氏清醒常戒鉴灵均穷通一致由知命仁智相须合入神因览君师我顔厚不能假日乐天真  

题三教圆通堂【其堂在蔡州开元寺内龙学时知制诰】  

师本佛之徒潜心老与儒一堂何所像三教此焉俱香火长相续丹青久不渝高贤旌好亊二记耸趺  

马上读韩吏部集  

驱羸倦逺征尺棰亦慵擎却得开编看仍教纵辔行儒推文畅行诗许孟郊鸣尽日既遗味浑如挹太羮  

至齐五月两院狱空喜而成咏  

厌预铃斋议欣闻狱犴空三章用旧制五月绍遗风止系垂衣治非干别驾功惟期四海内刑措与周同  

眂役于清偶书四韵寄示幕中宾客  

经旬一水湄风土化缁衣岂敢嗟于役何当赋式微云山晴特秀花木暖相辉期子同携手春游事勿违  

斋中邸书事  

军垒无多事朝晡且放衙吏人如野鹿公署似僧家京信因求药宾懽为鬬茶忘怀尘俗外枕籍祗南华  

羌先生庙  

先生高世迹旧隠白云深结宇知何代遗祠直至今地分坛杏影门接社莲阴我亦希风者终朝托玉岑  

赠庐山崇胜珂长老  

珂也僧中秀曹溪得祖衣云泉聊适性缾锡遂忘归九月秋风老千山暮雨霏我来陪静话相对两无机  

送承泽上人归寜富沙  

五老峯前见过从一嵗余还将随客棹归去侍亲舆乞食江云际闲吟腊雪初秪应清夜梦时复到荒庐  

酬江西运使齐工部见寄  

龙坂弥年别长兹仰道风梦曾瞻使节喜忽得诗筒词藻春林秀恩私地镇崇因将示知者传诵满江东  

游韶石  

纯音何寂寞秀色自崔嵬岩草遗箫在溪禽学凤来余希探禹穴人似畏轩台登眺秋风里烦襟尽日开  

秋晓寓目  

梧桐冷坠秦宫井沆瀣光浮汉苑槃倚杵逺天垂六幕照梁初日上三竿  

鸳鸯  

水宿云飞无定期雄雌两两镇相随到头不会天何意却使人生有别离  

后池新栁  

客来莫怪寡心情俗吏喧哗不喜听多感后池杨栁眼一回相对一回青  

歴城春日对酒  

数尺游丝拂面来数枝红杏向人开眼前信美非吾土且劝春风酒一杯  

戏别申申堂  

翠栁和烟笼碧沼红芳如火照芳邻主公欲去寜无恋倚翠隈红属后人  

汴水即事  

波狂如箭雨如丝泛泛扁舟瞥鸟飞睡起哑哑乍鸣橹却思村舍聴邻机  

题袁州东湖卢肇石  

袁山之阳秀水侧草覆遗基谁氏宅昔云子发其姓卢往以文章名籍籍宅中旧物何所存惟有嶙峋一区石阔才三尺高倍寻久卧尘沙羣瓦砾余心好异因独往下马环观聊拂拭地表可见十二三已足怪骇动魂魄呼工运锸堑其旁挽以长絙百夫力杂然鼓噪登大车恍尔如防巨灵擘选置东吴最佳处四面澄波暎天碧倚空突兀无与邻顿觉亭台增气色弯环幽窦莫敢窥恐有乖龙飞霹雳余尝南游到阳朔众峰矗矗春笋植扪萝踏藓穷之遍若此竒观曾未识郡人奔走来如云故老惊视复唧唧乃言此石遇真赏屈指于今年二百沈埋旷代谁尔珍一日光价逾荆璧嗟余束髪大夫后区区志尚惟孤直十年再谪非不穷犹慕坚絶无改易如何故老不我愚感物再三形叹息石不能言人有言勿使他时重湮阨  

和李泰伯送春絶句  

九十日春今日尽送春何况我先知后期应在经残腊重探梅开雪里枝  

忆昨相逢甲午年与君同赋送春篇等闲又见春风老更捧新吟一惘然  

万树红芳落渐稀浮荣能得几多时孤根未识阳和力春去春来两不知  

袁州庆丰堂十闲咏【皇祐五年十月二十一日】  

吏散铃斋掩闲眠到日斜无端是春梦容易绕京华郑声良可厌闲抱七丝琴欲识调弦意理人先理心年长身多病闲抄已试方未甘先犬马毕命报恩光青山日相对闲看白云生谁谓无心出中含济物情晓按三杯后闲烹北苑茶色香俱絶品雪泛满瓯花扁舟宾客少闲作道家装迹静心还静逍遥觉日长雨霁轻埃息闲吟面曲池游鳞时对掷双破碧涟漪朝来因试笔闲答故交书莫怪音尘絶吾心与世疎渐老无功业闲思惜壮年桑榆如有待犹可勒燕然晴轩足清趣闲与鹤开笼寄语北山侣无惊蕙帐空  

## 两宋名贤小集卷八十七  

宋　陈　思　编  

元　陈世隆　补  

祖龙学集  

暮秋江上逢端州朱使老诗以申饯  

奕叶清棻逺夫君素履恢人皆推世德我亦爱卿材新命一麾守长途万里来画船江雨暗红斾海风开服岭先声浃编甿美化该此行真邂逅几日共防洄去矣瞻仙棹依然对酒杯前程如见忆为寄早春梅  

南康落星寺  

金碧共玲珑楼台浩渺中雨花僧讲盛星石寺基雄岩岫庐峰对波澜蠡泽通微红防海日逺緑认江枫鸥鸟机心息潮音梵唱同人间羣玉府【寺有太宗皇帝御制御书】物外广寒宫云衲藏多坏尘襟到自融扁舟五湖客长此伴支公  

庐山瀑布  

絶巘千寻势飞泉万叠防寒光涵玉岫灵析璇源峭壁河流立苍崖井浪翻猿悲经树急龙骇落潭浑气爽诸峯秀声和众籁喧功成身退日期此灌中园  

游真阳石室【皇祐元年十一月丙申任广东提刑日所作有石刻在英州】  

昔读到难篇乃闻真阳室亦尝惟斯人称道或浮实邈在数千里莫觌烟霞质青山有独往吾志久已必如何骖俗驾尚此纡朝绂谬分南顾忧惟刑在钦防孤宦虽云逺胜践其敢失行行访云岩草树披防密呀然一穴开势欲吞朝日岚光展障屏乳溜龙蛇屈溪流自清泚松韵何萧瑟酌酒饮游客谓言此可述周生诚不诬所纪穷纎悉惜哉非吾土无由寄蓬荜平生丘壑心与道共湮郁难进而易退终当守儒术【唐周防作到难篇谓此祠离长安逺故到者难也】  

赠牛仲容  

吾君旰食念边陲天下英雄待聘时仁义未行真处士功名不立岂男儿卧龙谁识南阳隠失马何劳北叟悲【牛尝来荐济南不利】莫向林泉赋长往秋风吹子鬓毛衰  

张寺丞鸣玉亭书事  

为怜潇洒近城闉来往何曾问主人列岫晓昏云郁郁流泉秋净石粼粼陆机诗就惟招隠班固文成正答賔愁见西峰日将暮却驱羸马入埃尘  

庚辰清明州衙不送新火  

禁烟故事存遗俗改火平时有旧章纵道齐民皆按堵堪惊烜氏昧修方晨炊已絶供宾馔晚燎兼无瀹茗汤不似前年为客日富邻犹许借余光  

赴任南康将经九江游二林先寄交代闗屯田  

平生山水有心期今得军麾慰所思我欲因行访莲社君应未许过时若逢胜概终朝住兼领闲僧到处随莫遣迎新吏人至云间泉畔不相宜  

送交代闗屯田赴阙  

谢公雅尚廉侯政兼得如君不可加自有袴襦歌道路长驱旌斾访烟霞林僧解诵松牕句防吏能封竹槛花今日北园堪健羡清风留与后人夸【君僧房留诗公庭种花甚多】  

琵琶亭  

晚泊湓江半客舟琵琶亭下动闲愁霓裳緑么杳何许枫叶荻花空自秋贾赋有才悲鵩鸟楚骚终古怨灵脩莫言司马青衫湿今日行人亦涕流  

南康春日  

惭媿东风破腊来一尊清圣为君开无方可使朱顔驻有客相逢白眼回老大渐能知世态踈慵那复计身媒遥怜伊洛氷应泮芳草还荒旧钓台  

简寂观【观即陆静修先生所居名郡先生之諡号焉】  

顺风能屈帝王尊身后高名与观存石室深居广成子布囊薄葬杨王孙流尘羃羃凝丹灶清吹徐徐触绛旛牢落空山门昼掩羽人亦説絶嚣烦【梁沈旋碑云止烦曰简逺嚣在寂即义表名也】  

右军墨池  

匡庐峯下归宗寺曾是当年内史居茧纸世传遗迹后墨池人记作书初秋毫几老崇山旧法空观得水鱼【笔势图云先取崇山絶谷中兔毛八九月收之又用笔法云送脚似游鱼得水合头若景山兴云也】珍重僧家能好事朱阑碧甃壮庭除  

清明日与二三賔客赏花陈判官为推勘他州事不预是会以诗扺予因次其韵酬之  

寒食春光正好夸小筵应免负芳华清谈且喜文挥麈赌酒何须要画蛇泼火雨余微緑润落花风急乱红斜幕中有客应惆怅今日全输太守家  

秋日天平驿书事  

孤馆无人慰寂寥感时情抱楚旌摇纵横着物秋声起早晚连空杀气消衰鬓已同潘骑省壮心犹羡霍嫖姚誓江义勇吾家事不得提戈静虏妖  

吏隠宜春郡诗十首【以太常博士直集贤院皇祐五年知袁州】  

吏隠宜春郡年丰狱讼稀余粮委南畆茂草满园扉天意怜艰食民心耻尽衣万家行乐处车马有光辉吏隠宜春郡溪山若画图纎鳞时自跃幽鸟静相呼晓浪喷寒雨暗岚鏁緑芜渔樵本吾事搔首重踟蹰吏隠宜春郡追惟二相贤【房琯李德裕】节明天宝日业茂会昌年友善曾何累朋诬亦自煎【琯坐与李适之韦坚等善贬宜春太守德裕为王潘李汉等所诬贬为宜春长吏】不才非不幸异代若差肩  

吏隠宜春郡闲思应举时端居若贫贱徒步入京师误宠乗轩鹤贻忧入庙牺功名在何许双鬓已垂丝吏隠宜春郡乡园去路賖间闗成客宦荏苒度年华出水鱼吞饵辞山鳯在笯谁言千里隔夜夜梦吾家吏隠宜春郡同僚得俊髦纯音等防越余力剧豪曹器识青云逺歌词白雪高遂令迁客意不复赋离骚吏隠宜春郡山城少客过静中窥物理闲外养天和春暖寻花坞宵凉玩月波将迎者谁子劳逸两如何吏隠宜春郡放怀诗酒间未能惭下俚几欲效中山杜甫藩篱窄【元稹论杜李之优劣云李尚不能歴其藩篱况堂奥乎】刘伶幕防悭高吟与沈醉荣辱讵相闗  

吏隠宜春郡穷通嬾更占矜名遭巧譛晦迹喜深潜昔慕狂为圣今师智养恬优游无一事不觉歳时淹吏隠宜春郡素餐诚有余政声惭遂霸文藻谢严徐使节分铜虎仙庐秘石渠君恩殊未报不敢赋归欤  

澄清阁【在楚州】  

范滂雅志在澄清今日廉车命阁名华榜高标虽具美奈何长是困苍生  

赠江州李虚一司户  

官况萧条三语掾地居卑湿九江城曾闻午夜开宣室早晚君王召贾生  

刘仙石【在江州太平兴国观】  

神仙不死石长存万古千秋表洞门人欲求真好脩炼莫徒将杖叩苔防  

支机莫问君平肆取履谁脩黄石祠深洞自开人不见何须惆怅忆当时  

交代屯田逺惠书问纸尾批示若就江州至军兼可腹背游览庐阜因成拙句且答佳意  

庐山在境好行春犹恨竒峯属半隣腹背徧游烦示谕即当先谒乐天真  

将至南康道中  

湓江辍棹整骖騑松路扬鞭入翠微好是近郊人候望纷纷羽服与田衣  

招二三僚友游庐阜  

雨余庐阜连天碧公退铃斋尽日闲为报二三佳客道速须蜡屐共登山  

游栖贤  

偷得沈迷簿领身暂来林下访幽人云泉满眼慵归去便拟抛官学隠沦  

题尚书余襄公西园  

台阁清风正凛然归休车骑曲江边及亲已具三牲养负郭新添二顷田莱子长年荣防服衞公雅意乐平泉官闲道在心无闷惟惜光隂事简编  

题余尚书山居要术  

张衡已作归田赋汜胜仍脩种树书愿借山居精要术欲将嵩洛葺吾庐  

和阎运使以诗见奬吏隠宜春郡诗  

狂吟何足话风骚和寡甘降郢唱高敢望与言同子夏竞推多可似山涛九成岂后虞韶美一字终虚鲁史褒自笑潢污不盈尺犹将学海去滔滔  

和王元之郎中见寄韵  

未持双节去朝元玉陛犹虚侍从班浴旧游天直上鸡林新句海中间品流有日归陶冶隠逸无时奉宴闲鹤驭仙游何处所轩皇冠剑在桥山  

## 两宋名贤小集卷八十八  

宋　陈　思　编  

元　陈世隆　补  

祖龙学集  

景臣作亭于池上予名之曰梦艸赋诗以志  

新构俯涟漪名标谢客诗窗明溪雨过槛静竹风吹贺厦应容燕巢莲亦许何人倦漂泊此地好追随兀兀乗篮轝厌厌倒接防秋芳正堪赏樽酒莫过时  

题仰山二十韵  

维南斗牛下万仞耸崔嵬日上光先占江盘势却回一方防雨露防处对楼台不逐秦鞭去曽经禹载来云生峰惨淡氷泮谷喧豗险外烟岚变深中洞府开岩花春灼烁溪鸟暖毰毸飞瀑含清籁乖龙走疾雷平川萧庙閟半腹邓坛摧精蕴瑶瑰宝灵钟杞梓材僧轩冝薜荔樵径怯莓苔旁眺龙舟橘前瞻庾岭梅仙经饶地肺赋笔让天台神物多灵贶农田少旱灾隐君须独行吟咏亦难才何客能依止伊予语敢哉一麾成系滞四友阻游陪未脱红尘累徒嗟白髪催梦频生枕席赏每倒尊罍预恐时代图归作醉媒  

济上夜泊寄杜秘校  

十幅蒲防一竹篙随流逐浪我心劳防程烟水秋光逺半夜星河天气高正想黄陂何淼淼可怜禹渎更滔滔犹兴明发谐相见愿奉清言散郁陶  

经剑池【皇祐元年八月晦日题时以秘书丞为广东提刑经过】  

巧冶何年百炼金刜钟芒刃此湮沉气冲牛斗虽难掩鉴遇张雷始见寻恍惚莫穷神物逺波澜空在曲池深铅刀也强思磨拭怅望西山与华隂  

送春长句呈李防伯【时在袁州】  

尽日临风把酒巵宜春台上送春归已看緑树隂隂静犹有残花帖帖飞嵗月任从随手过功名未必与心违我縁客宦无常处后防如今亦恐稀  

送潘华阳  

河阳苗裔有英翘年少声名动帝朝月桂我欣同赐第涧松人借此沉僚金牛开道秦川险笮马来賔汉使遥想到刀州遇知已便从平地上烟霄  

防子庙  

亿兆夷人困独夫惟君先见得良图为仁始欲扶商祚去国终能启宋都銕质岂甘因諌死髠钳仍免作官奴千年庙食应无愧知退知亡即圣徒  

寺有四絶一曰灵岩予以赴官获此税鞅因赋拙句用志其行  

常想灵踪得到难因回征辔此盘桓松风逗磬僧斋冷石水环堂客梦寒圣作自同尧典布【寺有偃葢松白鹤泉及藏大宗皇帝御制御书】古碑犹是魏朝刊最怜山色当楼好欲去重来一凭防  

赠商水连尉同年  

塲屋相知最有情去年同试便同荣神仙名籍输梅福典册文章滞马卿泣玉泪收休积恨掷金词在蔼新声公卿好致归台阁莫遣徒劳浩叹生  

次韵和酬张兟秀才见寄  

倾葢相知分不同逺凭邮置枉缄封题评祗益显凡品刻画何曽补陋容防服侍行君得意朱轓假守我劳悰【予方权领郡事】论文未遂西斋约早晚重亲出匣锋  

明水镇水陆禅院  

谁卜精蓝若画屏四边山色与泉声野僧憎见心应乐俗客偷来骨亦清晚吹乍回香篆破晓云才散蜡灯明吏人莫怪徘徊久自得闲情减宦情  

龙图范给事以禫服向除修治茔域就山筑室因尔书懐俾无择继和谨次用其韵  

采采陔兰负养亲防思定省泣晨昏三年已毕先王制尽日将承圣主恩名遂自同周柱史谏违谁记鲁臧孙考槃在涧虽云乐祗恐泥书到逺村  

田四秘丞通判镇戎军  

身纡茜绶朝章贵手把芝涵帝命新方朔上书曽自荐祁奚外举果知人【公前应运筹决胜科今为侍读李侍郎保任被召试策入等遂领此命往西北用兵】运筹暂遂征西将侍橐看归拱北辰我亦潜心御戎策羡君抗斾拥朱轮  

题纪信庙  

汉祖临厄日将军独夺功一身虽是诈万古尽言忠树老风声涩天寒景色空我来观庙貌无语对村翁升州保宁寺鳯凰亭【台旧有亭中废已久今长老承泰建此】  

鳯台虽旧趾亭榭斩新开荆棘榛芜去江山气象来神君虞氏化贤守次公才迟尔离丹穴飞飞止此台【时龙图叶起居镇金陵】  

留题女郎台  

女郎台上寺寺影蘸湖光夜梵星辰近晨斋乌雀忙烟滋杨栁绿风逞芰荷香欲下还慵去凭阑到夕阳  

春郊即事  

东方驱晓骑南亩劝春耕试与牧童语因知林鸟名雨前茶正小社后酒犹清可笑豚蹄祝篝车望岂轻  

送李丞知京兆司録  

才从知己荐【公近以知己慰荐改官】又应辟书行【今知府天章孙待制辟公领是任】廷尉官聨重军谋职任清华岩东野秀紫阁晚峯横尽是供吟处归应新集成  

送宋寺丞通判卭州  

半刺侯藩重临卭驿路賖将经防陵树先看洛阳花土物张公竹民封卓氏家为君伤逺目日日防襃斜  

秋日感懐  

多病多愁客新秋百感生异乡违土性孤宦见人情案厌留灯读田思带雨耕不堪临晓鉴潘髩二毛成  

寄颍州兄  

川陆一千里炎凉六十旬意通书信少思入梦魂频身外宦情薄眼前人事新愿兄无见念忧道不忧贫  

舟次张泽阻风  

舟楫虽佳兴风波即畏途我心何所惧世路此无殊衔尾千艘泊争头万怪趋飘然不终日挥手谢淳洿  

寄题汉州西湖兼简知郡马屯田  

房相留遗爱清风湖水长人思浴池鳯谁识济川航白雪徽音遣【太尉喜子弹琴】洪钧道化光还闻继高躅新有召公棠  

歌者李苏苏【齐州】  

歌妙累累若贯珠厯城惟秪数苏苏何当更唱阳春曲为尔今宵倒玉壶  

过涡河  

扬鞭策羸马桥上一裴回欲拟临涡赋慙无八斗才【昔曹子建临涡作赋书于鞭上】  

马上口占  

前年蹑屩念归欤今日乗轩类使乎千里行春忧寄重自慙翻羡老潜夫  

登泰山简周行  

日日尘中眼不开暂登苍翠喜游陪莫辞辛苦经艰险大有人生不到来  

又游灵岩  

红尘满马三回到青嶂迎人万叠开却被野僧相顾笑区区还是旧时来  

次韵酬陈判官见贻  

一篇为惠枉瑶封疑得仙文自蘂宫始信夫君才力大居然天地入形笼【陆机文赋云笼天地于形内】  

周成职方笑台  

贾生太息唐衢哭感事伤时可奈何争似君当尧舜日台头大笑乐天和  

次欧阳永叔送赴陜韵  

前日西行别翰林为我开尊饮之酒高冠满坐皆贤豪谈笑喧呼时各有自慙流落防游陪十载江湖成浪走主人名重闻四海典册高文推大手发挥六艺无遗精攻黜百家如拉朽顾我昬冥闻道晚代谢春秋四十九当年击节效金注此日强顔同木偶事功未省成尺寸廪禄惟思校升斗防须归去老东陂鼓腹含饴同尧叟  

九日登袁州宜春台  

落防佳辰又到来黄花烂漫为谁开已经多嵗衰容改更被无情急景催取次杯盘须尽醉随宜歌管任频陪却慙未报君恩厚空向山城养不才  

## 两宋名贤小集卷八十九  

宋　陈　思　编  

元　陈世隆　补  

祖龙学集  

途次金陵逢同年沈五判官  

数载天涯别年来不定居扁舟忽相植孤抱信何如公干犹多病【春述】孝先仍懒书【自谓】人生从坎客意且踌蹰淡薄市桥酒鲜肥江岸鱼可来同饮食勿笑此萧踈  

官况  

物态无端固尽谙自为俗吏欠清谭岂忧官况全萧索秪畏人言足二三玉勒已辜寻晓陌锦鳞犹忆钓秋潭公余自逺踈慵性从道嵇康七不堪  

哭郸州孔给事二首  

出入多年侍紫宸封章频上触龙鳞杼投防见疑慈母槛折终闻记直臣阙里忽惊歌曳格洛阳那复见埋轮师门一恸盈襟泪痛为眀时惜正人  

圣孙家世嗣衣缨夫子当朝有令名许国志坚存亮直致君心切赞隆平眀庭抗防忠言在列郡班条惠化行不享永年兼大用终天遗恨负苍生  

夏州叛  

羌虏奸诛轸圣忧出师十万拥貔貅朝廷命将诗书府廊庙论兵帷幄筹舜后舞干期振旅汉臣投笔待封侯宣王六月存周雅愿继徽声颂国猷  

寄澶州孙司理  

眀道二年同夏课四人两举尽登科孤寒惟子辛勤甚虚薄伊余忝窃多宦路驱驰今各自名场出处旧相过感今怀旧无憀頼不觉临风发浩歌  

送孟湘虞部赴阙  

科名拾芥职三虞落落雄才与众殊为政人惊今遂霸论兵自比古孙吴倚庐已见因心着【公近居先大夫防哀毁过制】结绶还陪辨色趋不似冯唐空白首汉皇今正渇嘉谟  

送刘进士游边  

朔风动地雪花眀去去从知指戍城场藿失縻千里骥食鱼翻嗜五侯鲭征途望防河氷合旅馆吟残海月生且共淹留话离索一尊浊酒为君倾  

同年杨兄作尉僰道兼领勾稽之任赋七言四韵诗以送之  

县城荒僻民居少吏事全稀似隠沦且喜桑郊接乡树莫嗟蓝绶染京尘鸾姿岂合淹仇覧仙骨应难滞子真好在公余频寄问我方江上学垂纶  

宋嘉言雅善飞白一日书八字贶予因成长句谢之  

轻如游雾重如云学到精防妙入神竒迹昔年传垩帚髙名他日压乌巾夸呈朋友防求副留敎儿孙恐失真天子清闲好挥翰似君须合侍严宸  

送韩尉员外  

防年献赋向公车四十方为冉冉趋昔竞寸隂终蹭蹬今贪斗粟尚踟蹰潘郎毛髩防将白陶令田园説已芜官满还归省门下预应搔首重长吁  

题魏野园【陕府】  

晓日东郊如隠扉曈曈初日弄朱旗黄梢风舞先生栁紫颊霜殷【鸟闲切赤黒色也左传云左轮朱殷】大谷梨粉艳清歌闻邃阁碧溪寒韵落幽池我来载酒山翁醉且喜秋香菊满篱诮王安石乞分司西京避谗而去因以述怀  

割防攀縁宰相权忧危争似我身全试观竿上抛生体且拟波中戏钓船名利不求还独乐是非莫辩祗髙眠何当对景幽堂坐更得闲吟度百年  

寄千乗刘殿丞求字人编  

千乘刘夫子髙名继谪仙从居庇身邑已着字人编才入钟嵘品文期郑氏笺何当求副本长愿播匏  

寄信安判官张秘校  

莲幕从军客逢山着録人才章过鲍谢交契敌雷陈婉婉谋谟暇翩翩书问频徒知感髙义犹阻奉清尘  

泗水  

纪地复涵虚清疑颢气俱东家遗敎逺夏后建功殊冷色平吞鲁长波逈胜吴淮黄交滙处沾溉庆民谟  

沈康赴江西掾  

髙誉冠时英人皆倒屣迎失科材尚屈掌狱职仍轻滕阁登吟健吴山醉望清公余如访古一为问丰城  

张唐民下第东归  

学古功非浅干时命尚屯拾青辜壮志垂白念慈亲归路天同逺生涯槖自贫知君谋道乆慎勿叹沈沦  

送人作尉临潼  

年少文能老新曽射策来纵横传古学慷慨济时才黄绶官徒尔青云志在哉他年归防课迟子出尘埃  

书怀寄呈莱州张学士  

从作东齐吏经年寡往来朱顔随日减青眼为山开学政慙能政论材信不材何人慰孤寂知己在蓬莱【累辱书问兼贶诗笔故云】  

万太傅知惠州  

惠州君未到听我送君吟去路九韶石邻封八桂林下车秋色老望阙海云深善政多余暇无忘惠好音  

送新州陈式虞部  

大庾岭南郡新兴事若何还珠合浦近辟恶密香多主圣天如覆时平海不波更逢贤太守应有袴歌  

送莲房与马屯田  

问遗不必贵要之资阙如莲房三百枚来掇亦云初持以侑尊酒甘香即有余野老献芹意今予其有诸  

题安成刘伯玉日新亭  

积善家余庆日新亭可云诗书盈防有道艺喜时闻儿侄既登学晨昬在克勤欲知荣地力此便是青云  

寄成都诗人谢希涛  

常闻游蜀客来説谢希涛气禀江山秀名因翰墨髙新诗来句逺【去嵗得诗三十首】宻意念空劳拙句聊相赠应烦报错刀  

感事  

东家木铎德音逺西竺金人像教来礼乐不兴王道絶吾民何日遂康哉  

题蔡州壶仙观【龙学四月八日游蔡人每嵗于是日来集此欢赏游歌其观在城北十里许有仙桥数十株亦名大木观】  

鸎老花残过禁烟杖藜闲步到壶仙仙家本是无尘地别有风光一洞天【费长房悬壶之地】  

聚为九老自咏  

龙学因分司西京御史防与司马温公九人为真率防谓之九老  

科名髙献玉堦前厯任公卿四十年休道老夫无事业两扶红日上青天【英宗皇帝即位龙学充皇帝即位契丹皇太后国信使神宗皇帝即位是时龙学为开封府大尹】  

题蔡州东湖  

夕阳水底霞铺锦清夜波心月涌金此是东湖最佳处无人来伴水仙吟  

咏茧儿  

千丝万缕自经营本为藏身却误身待得功成归鼎镬不知轻暖属他人  

咏震山岩彭徴君钓防  

彭云宜春人力学多通尤善讲易隂阳图纬无不精究注通元真经辞理深逺世所推重隠居不求闻达天寳中刺史李璟以其名闻上遣使者齐延丘以蒲轮徴之凡二往始至宗欲官之徴君辞焉坚乞归乡上元元年六月卒年六十三葬东原有钓防在震山之前本朝皇祐五年九月二十日休暇龙学与郡僚游震山岩因以咏之震山离州东十里钓防本一巨石绍兴己未季春雷轰石防  

闲作山城吏隠居敬君真逸寓渔矶防前岩畔清风在尚想烟波映芰衣  

和李泰伯题东湖乐游堂韵  

晴烟羃防淡湖光势胜居然占一方拂水万丝杨栁弱倚风千盖芰荷香纵游闲泛兰舟穏半醉狂眠石席凉公退毎来须度日却疑身出利名乡  

又和题宜春防  

异乡何处散幽怀頼得城中百尺防还向天涯经嵗住那知春色为谁来雪消江上防梅发风暖衡阳有鴈回强拟登髙聊赋咏再三媿乏楚人才  

## 两宋名贤小集卷九十  

宋　陈　思　编  

元　陈世隆　补  

舒待制诗集  

舒亶字信道明州慈溪人也擢进士调临海尉民有使酒逐其叔母者亶命执之不服即斩之投劾去王安石当国闻而竒之用为审官院主簿熙河路分画界疆命亶驰徃于时洮陇新喋血亶即日引道至则示以朝廷威信夷人以肉置刀头啗亶亶以口承之众皆欢呼使还提举两浙常平召为太子中允御史里行太学官受赂事闻神宗不悦亶奉诏验治穷尽党与加集贤校理与李定何正臣交论苏轼作为歌诗讥讪时事轼坐贬黄州寻修起居注知谏院擢御史知杂上言郡邑不治监司得以按劾至中都官不治而御史顾不得行法诚使御史如监司人知所畏矣于是置六察官朝廷推行新法亶言役法不均责在提举官神宗曰提举官未可责也近臣僚有自陜右来者欲尽蠲免中下之民朕谓不然且中下之民多而上户少若中下尽免而取足上户则不均甚矣朝廷立法但欲均耳卿更可讲求以闻迁给事中直学士院拜御史中丞上防论尚书省凡奏钞法当置籍录其事目今违法不录既案奏乃谩以发厯为録目之籍亶以为大臣欺罔而尚书省取御史台受事簿亦无录目亦奏亶为欺罔又劾奏亶直学士院日违法请厨钱台官朋蔽不言请付吏事下大理狱具当坐赃追两官勒停哲宗即位授保康军节度副使至徽宗即位起知无为军复以言者罢久之知南康军崇宁初辰州峦叛以直龙图阁知荆南府亶选形势得飞山福纯坡建新城为控扼之要以功除龙图阁待制卒年六十三  

仗锡山  

何人仗锡过千峰雨里风烟转不穷暗壑水声清决决深岩花气湿蒙蒙遥知雪岭开亭近旧说云乡有路通自恨青鞵踏城郭仙游长在梦魂中  

阿育王山  

参天松柏绿阴阴古佛岩前一路深猿鸟不惊如有旧云山相对自无心数寒水云藏雨十里轻沙地布金杖屦更知非世境上方日日海潮音  

香山智度寺【在慈溪县】  

龙防禅堂鉢云笼古殿灯经窗僧待月茶井客敲氷惊鴈回峰影踈星压墖櫺心清更无睡未让省郎能空洞云探月高斋客聚星霜分破窗白山献隔帘青窥水知僧定占云识地灵时时惊鹤梦木叶下危亭  

宿鹭亭  

云过千溪月上时雪芦霜苇冷相依正縁野性如僧癖肯为游鱼下钓矶  

白云山  

高低深浅逐阴晴一簇林峦画不成谁道青山怕云防白云防处转分明  

四山靣靣玉成围只待闲云去又归更有小轩人不到落花狼籍防苔衣  

宝严寺  

四山烟雨收双沼漾晴碧白鸟忽飞来防破檐前色  

双乳泉  

石眼双开白欲漫潺湲更傍碧琅玕地饶爽气全无滓天借灵源两不干晓月自分云外润午茶谁鬬雪中寒孝先多睡相如渇始把清甘乞取防  

太白山  

千峰下视尽儿孙仙事寥寥不可闻长作人间三月雨请看肤寸岭头云  

天童山  

日日青鞵踏白沙未应泛艇即灵槎雨溪清越鸣哀玉风蔓蜿蜒动暗蛇晓润芝挑秀茁午香茶灶煑苍芽玲珑仙客知何在千古烟霞自一家  

明觉院  

不管霜毛不贷人一年旧了一年新山窗未晓闻山乐可是梅花漏泄春  

防桥闲下路横斜隔水人烟四五家雨后一枝红带雪风流不道有岩花  

小白山前大白山两山强坐属僧闲何时卜筑三椽地黄防青鞵日往还  

隠学山  

曾是谈经一艸堂千年金碧欲飞飏顶峰有路青天近絶壑无尘赤日凉月底露惊猿鹤梦云中风动薜萝香芝茶灶平生念遥谢仙人白羽觞  

青山  

鸣云过雨翠成堆天淡平湖一鉴开万木号风韵丝竹千峰带月上池台静无俗驾金铺地闲有高人玉满杯闻道碧桃看欲发刘郎何事不归来【旧时刘谊翁有留题】  

十里松行翠插天暗溪嫩艸尚芊绵笙歌自满萧郎宅琴鹤空随贺老船未分旧游云寂莫遥知归梦蝶聫翩故郷幸好宜回首还见人间换一年  

鄞江  

地呑越絶海分深渺平流万马骎早晚渡船潮有信往来鸥鸟客无心寒空倒影千山动暖日澄波万籁沉安用鱼龙闲养鬛平时春雨自成霖  

春乐轩  

隔水岩花红浅深花边相对语幽禽管弦不到山间路谁防凭阑此日心  

大梅山  

万壑声中柏子烟高僧日日看云眠当年象虎今何在千古寒堂一铁鞭  

仙去人间地转灵蛟龙合处谷风生谁知云雾千峰顶长得青天霹雳声  

流水山间无尽时登临到处与心期世人只爱桃源好梅熟山间那得知  

鸡犬同时亦上升赤霄今日防人行我来正唱升平曲不用山间变姓名  

虎跑泉【在太白山天童寺之侧】  

一啸风从空谷生直教平地作沧溟灵山不与江心比谁防茶仙补水经  

尊教寺  

竹砌縁寒渚松蹊借绿苔楼台隔林见花木带云开溪旱长流水峰青自隠雷月华防万顷谁棹酒船来  

金峨山  

叱咤沧溟雪浪空鲸鲵骑去杳无踪炼丹井上春萧索知在蓬莱第防宫【一作重】  

五峰山  

何人缩地海东偏灵岳分来不记年防见彩云争照日直疑仙掌欲擎天依希故国松千尺迤前山石一拳四面开窗看不足老僧时立碧溪前  

灌顶山  

十里曾闻一啸声当年猿鹤想犹惊白云不碍青天路嬴得重来摆手行  

万松偃蹇揷云根四面诸峰尽子孙日日飞烟云雾敛不妨掌上看乾坤  

雷顶髙僧眼觑天只应风月是生縁那知坐作人间雨千丈岩头一道泉  

月湖  

金碧楼台阁暮烟彩虹双影卧漪涟云铺物外无尘地月满人间不夜天细栁千门惟画舸华灯两防度鸣弦清狂亦有黄冠客不负仙人载酒船  

十洲风籁韵笙箫疑有仙人燕碧桃影逼银河星半堕气呑月窟免争豪九秋波浪沙鸥狎万古功名钓艇高却恨何须明似镜空令志士泣霜毛  

和太守刘户部珵十洲诗  

花屿  

暖吹红叶上青枝掠水风烟巧事持蜂蝶鸬鷀各芳意锦囊消得探春诗  

芳艸洲  

小雨如酥露乍晞屿花汀栁自相依画桥不碍寻春屦谁傍烟波拾翠归  

栁汀  

困倚沧波绿动揺冷烟疎雨共萧条谁将轻薄娇春态强拂人头向市桥  

竹屿  

欲问葛陂安在哉端疑波底化龙来子猷此兴君知否小径何放卷竹开  

烟屿  

漠漠寒芦不见花暗藏鸥鹭啄晴沙暖风吹起浑无定半落僧窗半落槎  

芙蓉洲  

照水枝枝蜀锦囊年年泽国为谁芳朱顔自得西风意不管清秋昨夜霜  

菊花洲  

懒对陶家酒瓮开东篱寂寞久风埃防湏结取登高客折上龙山醉帽来  

月岛  

何人骑鹤上瀛洲清影明波正九秋吹罢玉笙端不见满空桂子有谁收  

雪汀  

防栁糚梅不暇裁平波直拟涌瑶台钓矶苇防知何许防误渔舟夜半来  

松岛  

亭亭古干对沧浪雨细风飘吹老香晚嵗何人同寂莫水西我有读书堂  

十洲阁  

绿玉手持寻五岳正应未识海边洲倚栏花木参差见对防笙歌次第游烟霁多疑九峰晓波平全胜六鼇浮仙风坐隔红尘路消得丹青咤北州  

翠岩山  

桃源深处一招提门对寒云路绕溪长使千峰光景动未应洞里老金鸡  

玲珑岩  

诡形迥与万山殊空洞由来一物无直恐虚心自天意人间穿凿枉工夫  

响石  

渊明休弄没弦琴混沌中含太古音闻说防回风雨夜四山浑作老龙吟  

咏雪  

茅君失却三神鹤王母应添五色鳞草木未香花事动乾坤不夜月华新  

邨居  

水绕陂田竹绕篱榆钱落尽槿花稀夕阳牛背无人卧带得寒鸦两两归  

和石尉早梅二首  

霜林尽处碧溪傍小露檀心媚夕阳天下三春无正色人间一味有真香相思谁向风前寄趁早先从雪后芳朝夕催人头欲白故园正在水云乡  

依然想见故山傍半倚垣阴半向阳短笛楼头三弄夜前邨雪里一枝香可能明月来同色不待东风己自芳幸免杜郎伤嵗暮莫辞吟对钓鱼乡  

太白山【在明州】  

何年杖锡此徘徊天上真官为我来芝圃鹤归香火冷石碁空锁旧花台  

梦入天台  

天风吹散赤城霞染出连云万树花误入醉乡迷去路旁人应笑却还家  

湖心寺  

吹落清香缥缈风楼台彷佛水边红人间谁是丹青手画取春湖细雨中  

## 两宋名贤小集卷九十一  

宋　陈　思　编  

元　陈世隆　补  

曲洧存稿  

朱弁字少章徽州婺源人建炎初授修武郎借吉州团练使副王伦使金通问被拘凡十九年绍兴十三年始与洪皓张邵南归易宣教郎直秘阁主管佑神观卒有聘游集輶轩唱和集曲洧旧闻风月堂诗话行世  

十七夜对月  

病骨怀风露愁怀厌甲兵人居絶域乆月向此宵明轮仄初经汉光分半隠城迟迟不肯下应识异乡情  

上已  

行行春向暮犹未见花枝晦朔中原隔风烟上已疑常令蘓节在莫作楚囚悲早晚銮旗发吾归敢恨迟  

客夜  

城月四更上风一室幽纎云萦鴈塞重雾逼貂裘兵革何年息乾坤此夜愁殊乡两行泪骚屑洒清秋  

善长命作嵗除日立春  

土牛已着劝农鞭苇索仍专捕鬼权且喜春盘兼守嵗莫嗟腊酒易经年东风渐入江梅梦朔雪犹迷塞栁天元防眀朝定何处羁臣挥泪节旄前  

季任道编録济阳公文章与仆鄙制合为一集且以云馆二星名之仆何人也乃使与公抗衡独不虑公是非者纷纷于异日乎因作诗题集后俾知我心者不吾过也庚申六月丙辰江东朱弁书  

絶域山川饱所经客途嵗晚任飘零词源未得窥三峡使节何容比二星萝茑施松惭弱质蒹葮倚玉怪殊形名齐李杜吾安敢千载诸公有汗青  

摅抱  

客滞殊方乆山围絶塞深秋风入横笛夜月傍沾襟造膝他时语捐躯此日心飞霜满明镜髪短不胜簪  

寒食  

清明亦到客愁边双髩星星秪自怜兵气尚纒巢鳯阁节旄已落牧羊天纸钱灰入松楸梦饧粥香随榆栁烟北向雁来寒雾隔音书不比上林传  

战代  

战代何年定悲愁是处同黄云萦晚塞白露下秋空鱼跃深波月鸟啼落叶风谁知渡江梦一夜绕行宫  

刘善长出示李伯时畵马图  

俯首举尾拳一蹄掣缰如嗅骄不嘶奚官耸肩两足垂意貎自与造父齐鸡目麟鬐鳯凰臆玉山禾逺未容食籋云返电有余地置之畵图人岂识精神权竒孰可班当在白兔青云间君知此马从何来龙眠胷中十二闲  

白髪  

白髪使车前烟波思然霜清获稻日风急授衣天客馆但愁坐钓舟谁醉眠乗槎防有便直到斗牛边  

炕寝诗  

风土南北殊习尚非一躅出疆虽伏节入国暂同俗淹留嵗再残朔雪满崖谷御冬貂裘一炕且跧伏西山石为薪黝色惊射目方炽絶可迩将尽还自续飞飞涌元云焰焰积红玉稍疑雷出地又似风薄木谁容防栖氷信是龙衔烛阳曦助喘息未害揺空腹惠气生袴仍工展拳足岂惟脱肤鳞兼复平体粟负暄那用诧执热定思沃收功在嵗寒较徳比时燠虽余炙手燔宁有烂额酷矧当凝氷辰炎帝独回毂元防真退听祝融端可録嗟予亦何者万里歌黄鹄偃仰对扉妍暖谢衾褥壮怀羞灶媚晚悟笑突曲因思堕指人暴露苦皲频年未觧甲蹈此锋刃毒遥知革辂中旰食安豆粥陪臣将命来意恳诚亦笃有竒不能吐何术止南牧君心想更切臣罪何由赎此身虽自温此志转烦促论武贵止戈天必从人欲安得四海春永作苍生福聊拟少陵翁秋风赋茅屋  

冬雨  

冬雨不成雪北风寒未深山藏千叠秀云结四垂隂势洒凌朝阁声残入夜衾端能洗兵甲足慰此时心  

南齐  

频年行役梦庭闱陟岵常嗟脚力疲毎诉酒巡嫌客恶力营官事笑儿痴云山幸不持钱买花竹何妨带雨移此味贵人元未识恐縁诗好被渠知  

送春  

风烟节物眼中稀三月人犹恋楮衣结就客愁云片段唤回乡梦雨霏防小桃山下花初见弱栁沙头絮未飞把酒送春无别语羡君才到便成归  

北人以松皮为菜予初不知味虞侍郎分饷一小把因饭素授厨人与园蔬杂进珍美可喜因作一诗  

吾老似出家晚悟媿根钝滋防却羶荤禅悦要亲近伟哉十八公兹道亦精进舍身奉刀几割体絶嗔恨鳞皴老龙皮鸣齿溢芳润流膏为伏千载未须问便堪奴笋蕨讵肯友芝菌跏跌得一饱万事皆可摈侍郎文懿后落落众推俊淡然世味薄内典得所信香厨留净供频食不言顿晏然黙不语草木雷音震得发于此公骨髓传心印应怜持节人饷此为问讯欲将无上味为我洗尘坌食之不敢余感激在方寸  

龙福寺煮东坡羮戏作  

山寺觧尘鞅溪边有防行手摘诸葛菜自煑东坡羮虽无锦绣肠亦饱风露清钩帘坐扪腹落日千峯明  

元夕有感  

朔雪余千里东风徧九州闗河中土异拨火上元愁緑蚁尝新酿青貂恋故裘紫姑无用卜世事正悠悠  

独坐  

草冻慵抽碧桃痴懒晕红黄云犹汉野紫塞漫春风使节空留滞侯圭未防同堦隂雪不扫独坐数归鸿  

秋夜  

秋夜虽渐永未抵客愁长秋月虽已圆不照寸心方将心贮此愁真作万斛量为月怜此夜谁共千里光空令还家梦欲趂征鸿翔  

春隂  

闗河迢逓绕黄沙惨惨隂风塞栁斜花带露寒无戏蝶草连云暗有藏鸦诗穷莫写愁如海酒薄难将梦到家絶域东风竟何事秪应催我髩边华  

蘓子翼送黄精酒  

仙经何物堪却老较功无如太阳草龙衔鸡衔名虽异莵公羊公事可考蘓君真是神仙裔橘井隂功贯穹昊云笈书成数万言银阙珠宫用心早独知此物有竒效福地名山为储寳不惮林泉新斸掘斥去杵臼谢筛捣况从髙士论麴蘖更课公田收秫稻一朝灵液浮瓦盎三冬浩气生襟袍且欣软饱得浇肠漫説逆流工补脑眼碧那忧散黒花髪白故应还翠葆贾傅只嫌松醥陋刘堕敢夸桑落好直须五斗论解醒宁待三杯乃通道谁知万里落旄人亦许匏尊自倾倒为君唤回雪窖春八载羁愁供一扫曼倩宜分此日桃安期莫诧他年枣何须更采石斛花已觉容顔不枯槁根连石室喜入梦句拟桐溪愧摛藻平生我亦爱书札朱髓緑肠勤探讨幸君汲引成此志鹤驾骎骎望仙岛吞腥啄腐非夙心嵗晚兹言良可保  

寒食  

絶域年华乆衰顔泪防新毎逢寒食节频梦故乡春草緑惟供恨花红只笑人南辕定何日无地不风尘  

重九  

九日今何地寒深紫塞霜敢嫌芦酒浊且对菊花尝嵗月双蓬髩乾坤百战场赐茰知未举梦自识鸳行  

次韵子文秋兴  

逸兴常时有逢秋一倍多山长含楚雨天逺接吴波寻壑同元亮浮家伴志和钓竿行入手还着向来蓑## 两宋名贤小集卷九十一  

钦定四库全书  

## 两宋名贤小集卷九十二  

宋　陈　思　编  

元　陈世隆　补  

四休堂诗集  

周谔字亷彦鄞人生而秀頴十嵗如成人十四入太学力学勤苦登元丰二年进士第益究六籍诸子百氏之説悉论著其本防为文踔厉竞爽超古作者不以絺章绘句为工言必期于有用旁至天文地理罔不该博初调桐城尉辞不赴乃游颍昌访舅氏范忠宣公时文潞公司马温公富韩公皆在数得请益造诣逺大国子祭酒丰稷给事中范祖禹交荐之后知南雄以言边事忤时相入党籍遂退而家居作四林堂日与其弟篮舆野榜徜徉山水间时为诗歌自娱客至具樽爼随所有殽簌终日谈论古今未尝一语及官事士论髙之  

万金楼【月湖冯氏建以施药】  

防年江上梦黄鹤意悠悠百尺独临水万金难买秋杵声喧药市栏影枕渔舟应有壶中客分身向北游  

澄辉阁  

雄建俯空濶下瞻霄汉浮眼将云漠漠心寄水悠悠日暖鸟飞镜月凉鱼弄钩行期分此景家在甬西头  

西湖  

晓镜初开淑景明使君风味一般清身从菡蓞林中过人在鲸鲵背上行妙舞屡翻红药鷰清词时啭紫薇莺赓歌乆矣虚前席肯向樽前恋麴生  

使君修禊与民游千里笙歌水面浮动地雄风尘外起截天雌霓雨中收登防已有难并乐击壤宁无寡和忧却忆内家新赐火海棠无数出墙头  

众乐亭  

双虹倒影上檐楹碧水澄空一镜明野草闲花无限趣短藜幽榜不胜情已知风月随人意聊为湖山载酒行却讶锦囊赓梦艸坐令诗思绕寰瀛  

望春山  

四明罂脰湖西南列羣峰兹山乃独立势欲排苍穹白鹤殿其西丹丘屿其东怪石卧猛虎灵湫蛰神龙斸云药圃润泛水桃源红我来凌絶顶倒身丘岛中况当清秋时气清且融穷幽心宇旷眺望目光穷缅彼沧海人偕我蓬莱宫采芝当永年还丹有功朗诵招隠篇飞空快埃风  

棋盘石  

幽器如盘隠者谁尚传遗局旧坛基磨苔枰路存纎缕扫叶楸纹露防丝屐齿折来初破迹斧柯烂后已忘饥千年故事空相忆惟见春风草緑离  

芝山  

乗闲特地抱琴过堪羡名山胜事多近望梅林连雪隖遥观芝岭接云阿时康只聼羣民乐世治那闻四皓歌此景此山防不厌愧予衰老奈如何  

佛迹岩  

灵山名大蓬香水霭薝卜龙祖乆覆防云物翳深谷拂衣向刼中神斧防苍玉至今天人尊灵迹印金粟颇闻开士防飞锡隠嵓麓坐令湖海间香供走川陆巍巍防报地色相俨金屋缅想旧巾瓶犹能慰心目篮舆访莲社一笑欣自足抚事动幽寻畴能念荣辱松桧袅如见余力付棋局更觉梦中身翛然百无欲  

## 两宋名贤小集卷九十三  

宋　陈　思　编  

元　陈世隆　补  

姑溪诗集  

李之仪字端叔沧州无棣人元丰中登进士从苏轼于定州幕府厯枢密院编脩官通判原州元符中监内香药库御史石豫劾其不可以任诏勒停徽宗初提举河东常平坐为范纯仁作遗表编管太平遂居姑孰自号姑溪老农久之诏知唐州终朝请大夫有姑溪前后集合编二十卷  

送李仲益赴豪梁司户  

炯然五府不受尘深山大泽猛虎蹲豫章千尺若可抉沧溟万里疑平吞秋天一鹗祢正平人物南川厐士元莫咏豪梁好风月当知猿臂出吾门  

晚歩汴堤始见春色次夜与蔡彦规郑希仁同饮进奏官舍  

昧日行河堤柳色緑如埽只疑晚烟罩寒林细防始知春已到春来本不与我期病中蹉却春来时尘埃雨过风不起但见红紫咄咄陵髙枝年年见春随分喜今年见春略无意泊然相遇等幻化况是客愁如梦里前年随春入都门去年探春海上村今年作客还到此万里漂浮谁与论故人邂逅罗酒樽白发相逢情更亲身世﨑岖有底急终日裂脐如归云倚门防夜环连梦勃窣稚子行逡廵扁舟早晚东南奔车马纷纷愁杀人  

藏云山居  

鸟语晚更好山风秋转凉心闲日自永簟冷梦尤长赤荐新春稻清添旧防香此身归有地去路尚何方雨后山尤好秋来方此时心清觉老健歩懒欲归迟林响惊鼷防风闲呌画眉善人吾岂敢去此尚何之  

题张约之长春阁  

江山信美亦人同寒暑随时兴易穷寓意果能超物境养花长欲占春风何须戸外屦常满自乐尊中酒不空可笑道人犹有恨一畨红尽一畨红  

后圃  

鹁鸠呼妇天欲雨杏子退花鸎未雏庭前已觉緑半毯波面忽有红双鳬芳物恋客不忍去主人好贤谁复如防应百歳享此乐何妨画作重屏图  

谒李太白祠  

爱君独酌板桥句想君不向嵇山时千载风流同一辙孤坟数尺埋蒿藜文章误人岂当日声名虽好终何为譬之花卉自开落又如时鸟啼髙低行吟漫葬江鱼腹鵩来空赋予何之君不见吾腰耻为小儿折或车或棹聊为期又不见嬴颠刘蹶不到耳采花摘实相维持春寒漠漠青山路厚顔已觉归来迟一防尚冀容此老与君朽骨分东西  

宿大乘赠初灯  

倦游知止未知还平日生涯只在山金碧喜逢云外境文章重见管中斑篆烟萦晓留无寐宝铎吟风笑不闲他日归栖虽有地胜游终寄梦魂间  

宿青山坊君锡馆置甚欵时方兴玗  

命驾追彭泽开懐得士龙残寒偏恼客小雨未妨农已幸同归辙何劳更赁舂川原如故里疑是旧栽松  

谢陈无已相访  

下直来天禄柴荆故逺求论心日恨短归路雨何忧红叶缤纷晚黄花烂漫秋防须寻此况击节再相酬  

书长千僧房  

异日延禅地今朝选佛塲真身瘗坚固层级韵琅珰雨洒家家润灯传处处光曽将一则语要路截诸方  

赏心亭  

赏心亭角倚栏干虎住龙蹲自屈蟠无复埋金销胜气空余飞鹭识前滩百年名在人何处万里潮平雨送寒防向后庭更白纻不堪残照下鱼竿  

次韵东坡还自岭南  

凭陵嵗月固难堪食蘖多来味却甘时雨才闻徧中外卧龙相继起东南天边鹤驾瞻仙袂云里诗牋帯海岚重见门生应不识雪髯霜鬓雨毵毵  

题歩云亭  

昨夜风高蝉半咽起来知是白露节玉面少年窄袖衫袖里新诗似氷雪防日炎炎如甑中今朝忽觉超樊笼不惟气候已八月更得氷雪开心胷谢公山人诗笔竒问君何縁得此诗报我我欲歩云去山人许我因留题君作斯亭防许高拟推皓魄飜银涛谁谓姮娥落君手坐遣山人诗思劳君不见梅老句出天地窄曽谓山人真太白采石月下忆相逢笑披锦袍弄明月十年明月归谪仙姮娥岂得在君边何妨邀取山人去卒嵗扶携醉笑间  

题山堂  

二年江南客对面不见山负我爱山心兀兀尘埃间一闻説山心便喜欲挿修翰遽飞起君家乃是山中居永日青山同徙倚流泉涓涓薜萝暗明月时时窥枕簟三伏清霜帯雪来不防烟云拥栏槛只恐居山兴易防万壑波涛翻等闲知有心期难得否凭君借与画图看  

济上闲居  

闭阁焚香万虑澄莫云身似打包僧功名了未荣三事理性容先契一灯丹灶鹤归休炷火茶瓯客访旋敲氷倦来却有登临兴上彻层楼最上层  

次韵参寥杜孝锡  

君不见深山穷谷千丈潭悬崖絶壁倒挂松雷霆雨电有时一洒遍八极繁霜雪霁能邀夜月来高穹又不见江头手洴澼絖裂地得侯终有逢长安大雪防千尺高卧不愧衣玲珑揖人而相若反掌登天有路非难通天之可上势或便得相乃在须臾中朝冠貂蝉暮徽纆曲肱何在三千钟方东遽北安足究岂异海舶随狂风舞雩而咏吾与防坐中客满谁知融屹屹杜夫子灵芝翳深丛百年转盻皆腐朽且将逸驾聊与同我慙圭觚刺人眼空向霜天望飞鸿  

宿采石  

江声隐隐风前恨鴈阵喧喧枕畔愁更觉孤衾如泼水始知今夜宿山头  

昨日偶到北观防君俞元载元发明叔惠然见过  

胜日欣相得旷懐谁与同如何四君子肯顾一衰翁林杪收残雨檐牙逓好风归时不须问更待月如弓  

和锦绣亭  

漂泊生涯寄一萍胜逰长记锦花亭山来已讶天能巧春到方知地更灵虽许登临追曵尾却应顔色未忘形何妨共保千年约白防回头笑管宁  

送陈莹中及第归洪州  

七月江南秋已到江水如天鱼尾掉处处团橘欲黄时家家门前舣归棹西山佳气彻青云潘郎门巷如深春陈家有儿新及第就着恩袍归拜亲为报行人洗眼看养儿如此谁不羡愿儿不要重科第事业功名他日贵  

送郑彦庄  

酌君白玉杯送君正黄梅长安风沙眯人眼君行暂诣黄金防剧辛巳老乐毅去荆棘平地多龙媒九重深沉四海逺快便谁许叅云雷黄金防髙不易上并州雄节防尘埃当时勲业皎白日余风表表皆雄才龙晴豕腹实异相肝膈上下罗琼瑰丹青万物大门壻妙论尔汝无嫌猜同时舒卷一门盛将见烈火生寒灰十年卑飞不足叹青云自此亨途开我暂追随极天末有酒取醉长追陪离亭雨足緑蔽眼健防危挂寒风催黄金防不知几千尺劝君窣衣直上首莫回时和嵗丰亦足被君赐何须逺过青山隈  

走笔赠报宁老  

半山老人笔如椽落笔直欲拏云烟东亭右军不复见龙跳虎卧谁争先姑溪六月汗流水邂逅清风顿如洗他时问法到山前应许神光得吾髓  

次韵俞希贤大暑家居寄天宁二老  

静退陶彭泽风流支道林论欢虽暂阻投分本来深客舍汗如洗僧轩云正隂莫因俗眼碍终负胜逰心  

无题  

邂逅俱青眼招携媿白头穿林犹畏日坐石忽惊秋不作﨑岖倦防成汗漫逰临分懐杜老月涌大江流歩武高低外生涯梦寐中不知三径足信是一生穷触目如逢旧随縁似有功便应叅羽翼何异注鱼虫轩庑千寻碧江山一抺红防吟接僚友健啖趂羣童恋别犹能暂论懽昔已通更凭将此况逺问霅溪翁  

传子昌归兴州  

嘉陵江水接天流州据江流最上防惜昔练衣随防马而今白髪任虚舟庆门誉望闻来久塞路殷勤得暂酬见説明朝却西去长亭挥手恨无由  

次韵题隐居岩  

隐居何必在山岩境界全归指顾间能把轩裳为外物便应风月胜酡顔地连紫禁千重防石绕清泉五色斑从此梦魂犹可到定知衰废不容攀  

送冯子庄赴秦州将官述其督诗之语以广篇首  

我诗易得君休叹君节难攀我自知问防但嗟归有日奏功方看独先时箫笳部曲催骄马绵绣山川入防旗莫讶黄金偏满手平生慷慨是男儿  

离宣城  

倦客登舟际江城欲暮时恨长山自逺心速棹归迟村市明鱼火严城起鼓鼙诗成真有助新月上天涯  

送芝老  

江头春色已可掬风雨恼人常不足笔力俱来纸上春墙外落红争蓛蓛忽然别我下庐山莲社风流指顾间为我寄声陶五柳少留佳处共追攀  

赠刘九思山人  

我行亦偶然君来定何谓风髙浪如山闻者亦已畏而君从一叶过我乃特地邮亭六日俱临别尤自媿朝出才辨色夜归或霑醉残灯不见人待我独昬睡语欵多破顔情极防屑涕屈指再相从便作新井计我担既弛肩君驾亦方税不觉渉四年俛仰才一喟每见意每加终始不少替顾匪求名顽岂不懐此义凡生等飘蓬何物非委蜕为我谢故人随方聊自慰  

次韵子椿见寄  

一逢佳节一消魂青彻江山绿满园又把锄犂聊自遣却嗟身世独难论三钟窃幸资三径九奏时犹梦九门胜处何能偏见忆便应佳思袭香荪  

次韵子椿同关圣源吴思道赠董无求有懐米元章  

海岳仙人不我期碧云幽恨独心知坐间优孟已难别笔下羊欣更出竒自是人才空立异当知臣叔本非痴重轻到了存公议挥扇何劳强执葵  

过蒲池寺谒田承君  

萧寺经行旧骚人趣尚幽从来不妄许相见苦为愁税驾终何地乗桴可共舟感君诗有味老去复谁求  

夜行巩洛道上  

夜久露华重寒鸦不肯栖月推银海上斗过玉绳西风脱林衣瘦山擎云防低流萤三四防趂队过前溪  

题厯阳天庆观自然庵  

一日复一日新年即旧年本来无欠少强自起攀縁妙悟通三境清风寄七弦升腾如未果且作地行仙  

送宣上人逰方  

七轴莲经诵已通定将何事作家风当知法界重重意尽在云逰歩歩中金臂见时犹是妄玉毫光处未为功路头全记文殊指须着工夫子细穷  

题繁川徐氏孝严亭  

栾栾欲报恩嵗月犹过隙常恐寸草晖终负阳和力万钟非所养所重在以色庶防参与骞不独暮今昔千寻用或短乃未及咫尺哀哉过隙心泪尽坟草碧坐见食亦覩幽明固无隔烝尝虽其时要是未为得诗书圣人事力久真自积卷舒岂他人悲孝均我职尚容表跌过者必此式长江防生尘德泽何可极  

题白纻山  

回见黄梅雨后天烟林常在笑谈边早时欲到不自果今日初来端有縁无复新声传玉齿空余残照满金田不知谁是云霞侣聊揖髙风一怅然  

吕吉甫第乃谢镇西故居中间常为佛刹而双桧则旧物也刘梦得有诗因赋其韵  

故国悲凉古木竒势分庭下蔚相差霜根半露出林虎画影全舒破贼旗宝界曽廻铺地色节旄还映挿云枝刘郎风韵知难敌儒帅端能表异时  

戯子防兼次韵陈君俞寄题兰臯  

和风暖日作霜天冰雪相投岂偶然特枉新诗咏尘迹便同佳趣赏当年学优曼倩三冬足才过荆州十部贤为问醉衾应好在莫教痴望似蚕眠  

次韵真师移植新竹  

锦棚方有托粉面转相疑渐露陵云节防分弄月枝高僧开槛赏野客帯砧移只恐成龙去空来欵此时  

赠吕焕  

红炉欢坐腊灯长豫借春风发艳妆流水落花无限好却应双鬓恨刘郎  

李去言相别二年忽得书知在吴中答书偶成  

宦路相逢一笑休共知身世两虚舟楚才有用谁青眼赵将无功枉白头防见姓名通北阙何妨风韵冠南州求田接武如鳬鹜只欠元龙百尺楼  

寄耀州毕九  

造物于我终何功寓形宇宙一粟同由粟而形则可物自形而我如飘风我初与子未束髪长我一嵗今皆翁间闗世故忧愁集悔不相向但盲聋迩来梦寐亦浑噩无异舩皷挝咚咚逢塲作戯固聊尔随縁应责畴能充边城氛埃蔽天赤春物岂暇寻青红颇知别来甚相得共玩双翠临雕笼酒防起舞屡脱防笑指落月如悬铜何当容我作鼎足未易归马催匆匆  

喜客泉  

取迳輙林莽得地三尺余名曰喜客泉客至如涌珠初惊一穗起逡巡周四隅酌之甘胜醖瀹茗尤敷腴物理不可诘感叹常踌躇于焉知福地未易世眼拘  

雨中自歩谒宝觉遂约逰黄社宝觉遽有仪真之行雨后独往夜分方到泥滑路乗歩相半  

梦寝东南逰金山居第一泊船瓜州口风雨系黒日冐雨访老胡翛然出罗荜壁间十弟子云是王维笔生者今何在别有一丈室相期同过之佳思久披拂差池成独往敢惮泥没膝投鞭望横参露重衣如湿方诸湛漏魄指顾尽纎悉目神为清壶氷荡肝膈亹亹相问劳软语皆中律颇怪不预知有似惊暴客权牙荐炉红柔脆脩林茁老泪感陆生明盘皎霜橘木鱼动晓堂寒星耿南毕百年惊枯槁平日胶在漆幅巾行此时嵗暮悲蟋蟀  

正旦日大雪过秀州城外闻乐神踏歌打鼓  

嵗除夜雪一寸许便觉新年喜气多大观元年第一日一番胜事信可歌歌不已鼓声起漫垄连村如市里更愿雪深一尺余收了去年三尺水  

宿滴水岩懐赵徳麟和壁间韵  

瀑水防灵窦铿锵韶濩音树深猿啸月山迥鸟归林一曲广陵防再歌梁父吟天边有鸿雁莫寄此时心  

迎晖阁  

霜风吹我衣日短归路长放懐即可家何适非吾乡稍闻东南隅胜致寓一方超然世外人鸡黍随低昂檐甍辟无际户牖延初光孰云日月久但知嵗时康每逢防心处万境不得藏何当驾修翰飞云共回翔淋漓非所期逺目聊倘徉庶防蠏眼白打出鵞儿黄【张君好藏茶多能识土人嵗入贡必迂路以致其新故名闻江上】  

次韵陈君俞携酒见过  

野人欣莫逆君子戒多上幸尔违朝市聊复图蕙帐薄田几负郭山水分背向巾车俯秋成舒啸防随仗吾友真可人轻舟数相访投懐失枯槁达意信揺荡时哉固难得触境沉波浪谓我来嵗寒种种不少创杯盘挽气类论辨极户量敢辞屡举白自喜老弥壮回头易陈迹倾倒乃惆怅乐事须勉防何适非醖酿  

## 两宋名贤小集卷九十四  

宋　陈　思　编  

元　陈世隆　补  

姑溪诗集  

甘露堂歌  

炎天熇熇如涌汤使君置酒甘露堂无风但觉冷彻骨坐来髣髴飞青霜使君顾客指新榜天假此应来辉光八十里叟感盛事献颂请名相激昂我非取専已上报尧仁舜智方当阳迩来瑞应发处处中台第一彤云章吾邦虽僻亦影响明徳所祐真无疆已而转眄欲受简慙非叟比畴能当辄因胜遇强僶俛庶几击壤同揄扬吾君之泽不可象使君之恵何可忘才髙名重偶暂屈遗爱他日逾甘棠嗟予落寞徒自感乍鸣乍已如寒螀安时逐境姑委化随縁致力聊为乡时逢载酒问难字未拟持棰操羣羊但知今日不易得纵不能饮须空觞  

次子椿同君俞三首  

倦途回首已无牛独向田间渉半秋倚仗固知同失马攀援犹恐昧操舟渐逢陌上相推醉尚有空中未下鸥可是道边无葬地肯将身世曲如钩  

西来不复见青牛问遍生涯两鬓秋但受郢人夸鼻斵岂知防叟是腰舟柱头寂寞千年鹤波面分明一防鸥不向虚中问消息磻溪终老但垂钩  

隐隐山林似卧牛纷纷防担喜逢秋虚名漫托三春柳实际须归万斛舟未信此生真野马且将余日寄江鸥﨑岖精衞人空笑终恐长鲸上直钩  

试郭底泉和韵  

午睡不觉久起坐独扪腹眊矂相苦魔瞀遂为族永懐建溪春偶尔得藏畜品第虽非貂犹胜狗尾续虚堂无纎尘百转纷击筑破碾顿愕眙屑纷随轮蹙被褐而懐璧凡眼真防凟聊资定碗黒岂待无托绿久闻城西角有泉堪寒玉名因所居传亷惠才可仆殷勤持小罂甘莹来一掬蟹眼方转旋色味相芬馥迩来棘荆生未易梨栗熟一啜便超腾庾愁空万斛  

偶书  

风吹苏小门前柳雨暗罗敷陌上桑遥想九江春色晚被花恼得少陵狂  

白钤辖席上琵琶  

青海传烽沙绕塞谋将櫜戈身不介却携红防弄烟月醉笑溪山穷物外文章声名家世事投笔收功无十载天子防嗟相见晚暂许南来聊旷快一时賔客多可人坐令五月如深春画栋潭潭帘半卷蒙蒙香雾无纎尘云披霞散烂红绿滉漾无处投精神秦楼风轻雁初泊玉指如流乍前却捍拨当胷拍屡催一叚风光来濩索虽无仪鳯与舞兽击拊分明谐振跃缑岭排空午夜凉杳杳鸾吟上寥廓逡廵舞防廻飞雪红葺毯衬鸦头韈落花飞絮互缤纷流星掣电争明灭主人情不已下客欢正浓更邀娅姹持金钟从来酒户落人后防灔不觉随手空金张燕接平生惯炤眼今朝真未见敢辞醉倒菊花偏只恐银潢低晓箭钧天一梦固依稀欲问桃源路已迷何时再到红茸地更遣游丝惹住伊  

和人腊日  

又听村村腊鼓鸣年丰物阜庆清平星霜陡觉嵗华晚时序祗伤今古情装景雪花飞防防催诗云叶乱英英自惭伏腊尤多误和语烦公仔细评  

再和仇粹夫  

曽寄氷绡十幅开竹间红蘂燕啣来黄筌已厺风流尽忽见诗翁笔下催  

面面轩楹压水开暑天端恐雪飞来氷肌玉骨元无汗更倩殷勤执板催  

和叅寥过敝庐留宿因见寄之韵为谢  

及此仲春月颇欲谢逺歩世味久已疎何惮鱼生釡青隂合广除似失北门路端知鸡在埘未媿豹隐雾飘萧方外逰缱绻慰迟暮共待清光来软语坐良树呼风破炎蒸扣齿却忘虑逡巡栖鸟惊不记衣上露临分期屡来此乐复谁与  

自大乗将逰汤泉道中  

迢迢山路永漠漠晓风昏雨歇鸠呼妇年丰稻有孙旅懐悲暮齿野饭寄前村只恐今宵梦凭谁续防魂  

觉老求诗  

江南江北久相望常负灵山一炷香防上拈花虽未笑坐中持鉢顿生光投针伎俩空诸有弹指庄严自一方何必汤池能涤垢入门心地已清凉  

答成都侍其纯父用其韵  

鹿头闗下花深处竹马曽寻防衣路虽知梨栗是生涯人道风烟如鄠杜四十年来若防桥问津无计冷萧萧一闻此语心先醉似向江边笋自烧羡君材器森诸有宝帯垂腰今一叟未説常开坛上旗且须再遣云中守从来别驾不谋身欲作蛾眉防里人本是文殊亲接引定应见处必逢君  

维扬会张曼老陈莹中分韵得柳字  

我生固有地物物皆可口身行半天下荐饱无不有读书恨未博每索多掣肘一逢可意人似对灵和柳老来益落莫永日类中酒北舟得二妙洗尽平生垢叅军欲陵春记室寒挂斗雍容送落日百衲为斗薮﨑岖廿载余撇眼自妍丑真乐极胡越讵可论不朽昔人固欣慕仅欲操箕帚堂隍防千仭未易窥户牖逡巡即千里转盼百年久一笑且低回朱顔今皓首  

次韵邦老见贶  

髙风畴昔在烟霞末路芝兰属当家一句转身元的确千条差路任纷华才疎意广虽难契语欵情真特见加只恐平明便分手相看更待月西斜  

白鹤观  

白鹤不复见荒台煨烬余昔时三茅君鹤驾常相于一嵗许一防此地为寄庐倐然自一境厯揽莫与俱兄弟两羽人玉骨太古须烧丹云未暇弹琴聊自娱日伫驾鹤来夤縁叅玉虚身世久已忘况复话里闾  

谢范守惠鵞  

玉翎红觜小池中双入筠笼寄病翁不是山隂亲换得自慙书学久无工  

得常州感慈邦长老书求诗兼寄邻老  

清晨得君书逺意来吴中开缄一见面顿觉百虑空书词若萧屑怪我情不通我岂逐物者君亦如冥鸿便当永相忘何计騧与騘闻君奋钤槌喝下分华戎晚鱼防千指一一麻中蓬朝叅月破牖暮请灯在笼坐令万折异沛然俱向东縁契乃如此想见圭璧丛胡为特垂手千里寻厐公厐公无伎俩只这是家风复知多闻师亦在兜率宫人间最胜处何必顔如童防当谢朝谒烂漫游无穷  

真师自汤泉相送至石碛遂归索诗为别  

流落不我弃如君能几人宁辞迂驿路且喜慰情亲蹭蹬还逢雨因循懒问津尤慙逺相送谁谓白头新  

三家店主人劝饮  

早饮欲过午感此去路遥解衣酒家牀主人喜相招逡巡出饾饤劝我饮一瓢举手谢慇懃宿酲犹未消报言雪满野征辔相与聊何如酩酊去更可忘今朝年来颇解官径欲随所邀端愧两桨迎未觉羣心揺偷薄日益窘妙论轻鸿毛何当受一防醉到同渔樵  

华阳洞天  

洞天名此山于此实第八东将秦岳连西与岷峨轧磴道端可通足亦若相戞我欲踵其武苔径特见滑屡试輙复却宛似物所遏周行半天下是等三四阅有无终可疑雷同慙小黠退之固颉颃桃源葢强说卒谓武陵传何殊眼着楔孔子亦猎较此理信难辍  

书长千僧房  

昨日方得书经年不相见书来必累幅分明如见面虽同雨千花略不通一线谁云非吉祥便是金毛现  

雷塘行  

鞭长不能及马腹有限生涯时苦促空使后人悲后人雷塘春草年年緑谁知秀色若可餐风光付与初凴肩力殚四海笑未巳眉黛一螺当几钱君不见黄金栋梁回首蠧漠漠胡沙青冡暮么弦欲防空自知千金漫买长门赋膏油续尽天须晓石土余罍可长保就令并蔕永不分也应终恨雷塘草  

张圣行解官入京僚友饯别分韵劝酒得醇字  

密雪不着地朔风暖如春天公岂无心慰此东归人吾人晚相投每见每更亲逾年稻梁俱未觉旦暮频欲识分浅深荡荡风中云问其美如何表里无淄磷深湛子云黙髙广太丘真汲汲惜日短奄兹奉离樽莫辞十分斟酒薄情则醇庶防一举尽泾渭从此分万里自只尺百嵗均埃尘行人定向适他年期问津  

题杨子仪虎图  

秋隂报初寒惨惨日遽晚有客自宣城明爽叩昏懒手持两巨轴六幅从而展披图画如生竟轴诗尽选平生説包鼎今日真到眼何止辨騧骊于焉识淄渑爱之不能已欲挂恨壁短犹冀逢他时更拟探深款  

次韵子椿金陵相防诗  

蒙蒙小雨落征防漠漠烟云逺近山属意防回真入梦欲来常恨澁如湾家程岂复嗟留滞物外何妨且往还便恐都人入图画却应难冩是髙闲  

用圣行韵和呈防仲  

牢落郊原正早秋书来起我顿风流弦歌韵里识琴贱鸿鹄飞时逢奕秋极目烟云来指顾何时谈笑共沉浮文章落笔惊人眼新有声名旧姓侯  

题韦深道寄傲轩  

南窻何似北窻凉寄傲来风各有方千古光辉如昨日一时收拾付新堂已惊醆里醅初緑更觉篱边菊渐黄就使主人官即显此间髙兴定难忘  

鲜于子骏用鲁直见寄韵因以为谢  

云间彼上人处污能见垢咄咄向风雅入国知温厚别来仰髙山霜风刮衰顔新诗解人頥调古不可攀练练瑚琏姿森森栋梁气愿学固有归黯然由此起世味淡于蜡孤懐冷如氷十年问归路歌舞懐西陵嵗晏感飘蓬老去委瓠落岂无杖头钱斗酒不问浊尚平累愈重欲去亦良难安得厠木鴈才与不才间遇君本有地怅我将焉宅遥遥遡家山一望几千尺何须惊堕叶防当鉴攘鸡风来北窻下此况谁为知  

得琏老庄僧书所报周悉且速东归既愧其勤因述书语为谢仍约官满就见  

故人书报新种畦东臯豆麦稻水西更添庄屋成小筑诛茅薙草排沙泥栁挿千本竹万个鸡豚母子羣相携又倚前冈辟塲圃更下南泊来鳬鹥两年课役已似此数嵗渐可如山溪吾师报地适我与胷中莹彻真琉璃一钱不取力为尽只得一饭仍鸡栖我慙汨没落防穽眼前差路知防蹊缅懐吾邦归未得书来未读先酸凄本无去来强絷缚亦非颠倒随倾挤万众过眼即他物列鼎既饱均朝虀明年定作一村老非施委曲谁刀圭  

同熈绩侄登有美堂  

雪晴时节腊穷天湖海光浮万井烟胜防尚能惊老眼旷懐无复似当年难堪塞鴈终聨翼赖有龙驹特象贤已约一防须卜筑不妨当此共迁延  

陶隐居书堂  

山云自往来人事久萧索谁为挿小松记此常栖泊坡陀披浅麓窈窕帯逺壑著书方呻吟谁与防所乐鸾鳯耿莫追嵗月俨如昨隐约玉箫声憔悴金匕药风来万籁奏一笑竟难约尚友徒此心相期在廖廓  

送孙叔静  

浮云无定着乍合还分离廓开万里天好是无云时我懐苦萧屑多感不自持奈何情所亲容易成南飞秦人虽爱宝睨柱谁瑕疵空能九賔赏终负连城归此道固有命如君应未迟且从淮上游霜浓蟹螯肥载取一樽酒里门相扶携笑语欲难背古人良可期开编若对面谑浪尤相冝皎皎澄汉月森森琼树枝燕地重郭隗吴儿轻陆机晓来犹薄露防见髙风披  

登山未还范景仁以诗见促次韵  

扑面烟霞晓更嘉偶随黎杖访仙家斜阳不见登山屐独绕长溪折夜花  

危墙烟际耸层城潮落沙头眼更明不觉归舟犯牛斗天风吹下歩虚声  

腰痛医者馈药以酒为使命酒对灯欲饮不能  

我固不喜酒醉中赏独贤不辞讥濩落袛恐负妖妍迹类懐沙悴心驰浊世翩空樽聊口诳继晷漫膏然未分穷投魏长思夜刷燕蛇惊元有影蚁慕本无羶兀坐疑痴鹤忘形已蜕蝉沧溟虽可径何意逐鲸鳣  

和州太守曽延之置酒鼓角楼  

楼台烟树接平芜水墨丹青十幅图认得黄山家住处云中相对似相呼  

同赵德麟宿长河堰僧房德麟适相送至此且约明春再相防有诗见及次其韵  

涔涔一夜雨皎皎百年心嵗路无多日僧牀有剰衾长卿空涤器季子漫多金赖有绨袍旧春风定可寻  

毗陵西城楼感懐  

平臯已春风昨夜犹繁霜倦客惊节物逰子思故乡楼髙白日促逺日空悲凉愿言平生欢各在天一方遡逰不可从山川阻且长安得一樽酒吚哑共深堂孤懐昔萧屑壮志犹激昂无由契旨尚期梦池塘苍鹰在千里怒鬛存三湘寒鸦似相求依依度斜阳  

崇寿宫梁昭明太子修行之地  

鸿禧已不凢崇寿气尤古经始天监谋余力保大举十围人何在乌鹊尚如覩井泉翳荆棘像设半尘土视今犹视昔一笑才仰俯有媿所坐峯安得叅鹤羽  

石碛朱希仲馆谷甚勤因题壁间  

主人好客久闻名曽约江鱼对酒烹邂逅相逢同一笑逡巡不觉到三更屠龙手叚元非策画虎工夫浪有声便欲与君论卒嵗却忧舟子报潮平  

除夜小舟中雨不止而作雪寄德麟  

醉吟今何在寒灯倍黯然却应听雨梦犹是散花天老境不自得客程谁我怜晓钟催去路明日又新年  

## 两宋名贤小集卷九十五  

宋　陈　思　编  

元　陈世隆　补  

龙云小集  

刘弇字伟明江西安福人登元丰二年进士复中词科歴官太学博士元符中有事南郊进大礼赋哲宗嘉之除秘书省正字徽宗改著作佐郎实録检讨官卒尝读书石廊洞中为辞铲剔瑕纇卓尔不凡有龙云集三十卷  

送方绚解元赴试南宫用桂林一枝为韵  

君王十二闲一一登权奇饱之青玉刍络以黄金羁南宫旧冀北杂遝追风姿骕骦固神物岂病孙阳嗤如闻丹桂约暗满秋风枝  

癸酉嵗暮夀春道中  

有城有城半芜没倔强当年开狡窟青缰白马成底事魏得其狗空凌突清淮不洗饕利肠石白崔嵬化英物据鞍浩叹为踟踌但见悲风起蓬勃  

有客有客垢发须羮魁挂鞍无宿储翘心北阙比寒藿他日南山抛旧庐逆旅丈人真脆意揖我下牀邀踞悠悠髙门击鲜子萍匏殊根勿诮渠  

走笔答郭子隆勾稽  

春归防何时绿树隂己满萧条子云巷谁借吹嘘暖常日双柴扉深扃类休浣稚燕掠翩翾疎蝉弄凄防撷芳聊自娱任从食息懒嶷嶷栖鸾郎蜗居闲三款儿童惮逢迎应客事谩诞谢絶髙轩荣秪増鼯防短赖君不吾靳慇懃接訚侃酸然梅雨天烦襟斗湔澣  

送李侯朝散还任  

西山阅今昔章水弄清泚云陴挿天半滕阁中隠起青鸳千万家湖光豁如洗钟陵一都防信亦非偶尔君来无防何所得己倍蓰笑谈送白日慷慨拾遐轨成诗殆百篇天籁落凡耳事竣各还朝相送情难己悲歌一再行杯觞覆苍翠秋标拔孤云鸿雁思吾子  

石廊汨  

君不见仙家三十六洞天西南大半盘苍巅此外元阳擅崭絶况有石廊人喜传碧莲参差隅地涌徙倚危梯飞蝀阴阴洞户半空开一缕聨凹愁寄种万钧崔嵬挂礧石吁可怪兮若飞动天然湫面寻丈间寒掬初悭媪神捧紫厓防茸瑶草秀悬泉涓涓挹天酒淑灵岂即乾坤私窟宅宛是神仙旧飞鸟防影阳光回游子履深惊殷雷九夏三冬自回干雨旸寒燠争喧豗神物奄有似无谓突兀古庙当岩隈鼪鼯笑舞助怪变落日愁絶松风哀瞰临一方殆天意累露之疑此其是仙乎仙乎胡不归忍使秋燐泣阴鬼  

人日  

去年人日螺江边今年人日在通川故家浩荡五千里客子骚屑心茫然霜芦尽解故时叶生意陡尔归兰荃海风如刀氷寒渡欲航野水雪暗天他乡信美非吾土香草悦魂真浪传南冠故声秪噪楚刘章雅志惟歌田五秉如单费廪粟一囊就尽持飱钱颠毛冉冉不吾与齿根浮动轻于翾小雀谁言畏死鹞未肯屈折同桮棬章贡直西三迳在尔来望眼欲成穿科桑洗竹真吾事孰使龊龊才充员何时解得无拘束归钓潭头枫叶骗  

送邢清臣赴选  

泊舟梅林浦解缆墨潭湾层波日日生双桨那得闲厐眉青翰客相与春风还江梅吹欲尽岸柳未胜攀无以持赠君对君成强顔官况更新好晚步非间闗直北清梦多半落夷门山慇懃尺素语勿谓鱼鸿悭  

宿法藏禅院  

斜河左界悬朱提冷烬掠天萤糁飞髙梧泣液凉参差前村后村乌夜啼雕甍绣栱絶坤维知自在世张禅扉有睆释子厐两眉清梵一声捎翠微乱我心曲天之涯寂歴故感迎新悲归与谁是真忘机独鹿水深愁浊泥  

忆黄天倪  

游丝罥空生别愁我车欲驾羌无辀惊风吹花溅红雨天脚空随江水流思君度日倚髙阁时把长怀寄寥廓青春九十行过半白日西住看时落古人不愿身后名但愿生前一杯酌安得此身生羽翰髙骞便似追飞鹤  

村南  

村南行吟踏新场马乘款段壶悬浆稼如浓云穟含黄杮叶亚枝収趁霜腊团鸡脾盘肴香箫鼓下神巫正狂呼儿往问当垆娘清美何如顾建康  

安成道中作  

故家楚尾隣三湘粗有隙地麻与桑利机未判身轻尝生涯寄将一叶上归钓頳尾秋沧浪  

翠篠娟娟栖暗芳半隠半见谁门墙分曹儿戏嶷雁行今我垂垂老境逼竹马鸠车怜汝狂  

夜叹  

丹鸟白鸟争呑吐还云去云无定度不无夏簟工熨体况有秋螀竞扶户一嘅三叹讵如许客思纷纷野烟缕霄明景宴挂斜河丛萱苒蒻团清露有美一人在西方白玉环佩珠两珰明眸皓齿艳朝阳企予望汝涕徬皇安得鹊汝罗衣裳  

畏日  

畏日天西隅半规衔山我仆痡招提访寻数里近牛羊防续前村孤扬尘动满垢腻爪好风不借清凉躯目送长云下碕礒鹜鳦愁对陂阴湖  

杉溪驿  

竹岩杉溪道路长道边古驿开苍茫分流溪水薄枉渚挨石人家环上方王程星火何时歇霜冬草树芸其黄去来今昔防男子姓氏喧传两女郎  

北禅水阁走笔  

西风凉客衣弭檝沧江浔晚吾事潇洒聊复此登临云容不碍秋清樾有余阴烦心洗东波寸目明遥岑樊笼脱鸟窟揺落吊蛩吟莽墟阅今昔长慨抚孤镡故楚冠劒尽物情防浮沈怀哉嵗将月无为空滞淫持语朱陵翁须以早抽簪  

感遇  

防娟谁家子粲粲生辉光弄姿俯春兰临风振防芳秋水扬清矑白玉双明珰问渠家何许笑指南山阳去去不辍轨怳若游云翔遥看入缥缈明月防人肠  

富贵若不常倐忽移易人青门聚客曽是故侯身金镜失秦家中原駴烟焚屠狗贩缯子闾阎排氤氲一逢泗水公濯鳞清沧濵信知天地间虚槖鼓游尘防中有神力呼吸旋峨岷小儿善播弄挈故还趋新得失定有寄无为丧吾真  

疾雷疑车音出门乃知非抱影长自明流萤防霜帏罗带翦秋水黄金缕春衣持看清夜防愁非故时辉食葵心知倾茹蜡肠虚肥纂纂枣下歌惜此嵗月违因声劝语侬勿复迟迟归  

秋日仪真即事  

秋风来从越天末痛洗玻璃出明月云陴隠起玉龙眠下有舂容万涛雪独蠒之纶歌一叶半酣老渔棹歌发客心寸许了无多底事临风吹欲折  

客从南来一何癯乌纱不屋非缦胡散堆乱帙觇牛防穿穴殚残真蠧鱼寻撞虽上亦未计立仗不鸣甘豆刍昔人举肥我今尔安得外泽如瓠壶  

持钓  

艇子悠扬打雨来袅丝越箭青玫瑰昨闻湫古新雨足涨波泛入西溪隈西溪两岸行人少白鹭对翘佳客陪低云弄娇不成去半与枉渚相萦回藻间頳尾厠银鲫正尔作羣争曝腮故应沈饵得所置行醉瓮间新熟醅  

宿长山寺  

苍山两蟠虬杰势分夭矫不缘事幽寻兹地终难到破暝紫烟生写谷清樾好村长下牛羊云绽入归鸟松风卷孤磬夜半秋声小客怀方未央千里漫白道庭树一鸟惊愁看楚天晓  

游麻姑观用黄道士韵  

鸟道参差挂空白云林曽是飞升迹漫论沧海复扬尘已识秋山老岑寂玉驾班龙飞九色古殿崔巍遗石刻防须揖彼丹丘人掇拾頺年兹偃息  

蒋沙庄居  

他日蓬蒿地吾庐瓦数沟井泉甘胜乳庭竹冷先秋村巷时情淡田畴嵗计优荆扉论日掩最喜近松楸黄岭虹腰抱鼇山负复横中非避世士稍亦畏时名傍晚浇慵酒寻春濯足行鸡雏娇底死犊子健能生晴屋鸣鸠妇春陂翳雉媒筋头甘野防鉏力到陈荄掠水千艘健横风一笛哀最怜双白鸟解事等闲来名媿周繁弱村非鲁孟劳蛙仍当鼓吹径任没蓬蒿紫芋新防味黄橙馥鲙刀业诗何水部耽酒阮兵曹刘宗坟墓国金水眇萦回飐飐鸦巢覆疎疎槿户开春风持赠柳腊雪试妆梅欲识尘埃少元无俗物来  

莆田杂诗  

清樾陂陀外春深四五家丛祠下箫鼓平楚暗桑麻水国潜蚪偃天程去鸟賖仙山仍在目潇洒送生涯梅雨催农鏄痴风泣海樯鱼龙波浪濶燕雀户庭凉鳐柱春刳玉蚝山夜凿霜家园两痕浪早晚促吾装梅井经疏凿如闻自昔人玉奁深贮月云乳暖蔵春桐叶谁新汲葵芽好问津端堪事杯酌冷汰客襟尘题鴂青春宴鼱鼩白社骄掠风雏燕翼界雨晚虹腰醥醁银牀沥芊茸紫涧苗到家幸无苦浦溆有回潮鹤唳归云急龙移过雨腥桂清飘月岫槎老卧烟汀洞失壶公旧雩传妙应灵不缘幽事隔小复理篁箳道东无际海万水自朝宗沃日才分爝浮天亦荡胷吐呑何楚越冗长到鱼龙好在乘桴客吾安议适从  

早发赴防县  

草露垂垂白溪泥脚脚深槿篱藏吠犬桑翳漏栖禽食匕惊浮世鞭梢度寸阴利名无计得宁是死灰心试院次韵奉酬赵达夫记室惜春之什  

风酣雨輭袅檐丝端负吾人痛饮师使者岭梅传信逺王孙芳草怨归迟酿成紫府无端梦开到朱栏第防枝欲问东君挽流转颠狂好在曲江诗  

清真观步翠阁  

飞梯倒挿玉防蝀危栏别刻青芙渠送凉野水旧竹借色春山拟滴裾王乔过鳬可坐揖萧史鸣鳯徒纷如眸子欲酸跂予望吊世清涙横方诸  

九曲池  

昔帝樯乌下日边曽留清跸此蹁跹鱼龙窟暗浮春涨鳬雁行低破暝烟星阁摧頺空嵗月芜城埋没旧山川后庭一曲陈家破更看当年水调传  

江馆  

山川定出书意外鱼鸟自闲眠对时艇子粘天归一叶涛头吹雨落千麾截波尚欲论孤劒应客初慙乏大儿聴得渔郎隔溪语夜来秋色暗江蓠  

建州试院次韵和林源叔监试  

鹭袍粉白笔摩秋余地争看众刃游坚壁赖公専细柳得壶如我愧中流仆姑此日先穿札绿绮何心晓报镠恰恰丰隆通蛰户论功相与副旁求  

春日送佥判阳承议  

春山野思万千里更江头来送公别泪滴流红杏雨离情揺曳绿杨风一枝易绕南飞鹊只字难凭北塞鸿惟有感恩情不防夜深长入梦魂中  

春日舟中即事  

倚闾幸有北堂亲肯泛孤舟瘴海濵万里江湖愁去客一春风雨厌行人花朝水国留题懒月夜乡园入梦频每被烟波惊破胆却思云石自由身  

## 两宋名贤小集卷九十六  

宋　陈　思　编  

元　陈世隆　补  

陶邕州小集  

陶弼字商翁永州人以军功补官两知邕州善为诗山谷志其墓许可之其诗尤善言风土蜡茶诗至五十韵事母孝谨少时尝聚徒讲授六经以奉甘防年三十乃从军歴任郡县并反侧盗薮多所筹画封境晏然每求去朝廷辄进官重任使遂老于桂林卒年六十有四所着诗文书奏十有八卷子通冠而死以兄之子同为通后  

兵器  

五代乏真主奸雄纷僭伪横磨濶刀劒白日相簒弑我宋皇太祖潜徳动天意神物既有归乃即皇帝位不惠兆民乐不怒诸侯畏颠倒执玉帛奔走恐后至独有隂山戎时时冦边地天子赫斯怒大警巡澶衞射杀右贤王遂防匈奴臂狼心贴然服结好同昆弟卒闲喜夜歌将老贪春睡自此为太平恍逾三十嵗戎昊乗我间南驰贺兰骑阳闗久夜开枢朽不可闭阵云起秦雄杀气横泾渭使臣股栗奏宰相嗔目议佥曰急发兵竖子坑甚易仓皇筑边垒未战力先瘁逼边开库兵土蚀锋铓脆防秋采旧屯推毂谋新寄旧屯老且死少者无实艺良由不训练手足迷击刺新寄将家子从小生富贵六韬未尝读口但知肉味师复从中御进退由阍寺权轻号令冗两战无遗类曹公弃七军晋人获三帅吾兵自此丧有诏新其制此器不预设一旦从何致朝廷急郡县郡县急官吏官吏无他术下责蚩蚩辈耕牛拔筋角飞鸟脱翎翅簳截防稽空铁烹堇山碎供亿稍后期鞭扑异他罪愁气拥太虚霁景昼冥晦我闻郭汾阳料敌多奇异单棰谕突厥畨酋膝双坠又闻李西平临戎有英气身着红锦袍怀光肝胆碎是知用兵术在人不在器君耳舜髙聴君目舜明视愿采谋畧长勿倚干戈鋭  

公安县  

门沿大堤入路趁浅莎行树短云根拔山穷地势倾孤舟难泊岸逺水欲沈城半夜呼津口烟中荻火明  

送赵枢寺丞宰防化县  

路入防云去如何轻解携人烟五岭北星斗大江西暖雪梅花树晴雷赣石溪青山欲无泪不奈鹧鸪啼  

出岭题石灰铺  

马渡严闗口生归喜复嗟天文离卷舌人影背含沙江势一再曲梅梢三四花登髙休问路云际是吾家  

重到阳闗  

五管新多事轻车屡往还勤劳成白发故旧是青山树色才分楚江声未出蛮自慙迎少无惠及孤鳏  

吟石  

守边无一事江上得闲吟醉呓歌防出狂书墨不深潮痕没髙岸月色透疎林此意无人解宵分泪满襟  

东湖  

宁越佳山水东湖带郡城月天髙寺影春雨一桥声石上青蒲合沙中白鸟横天涯正寥落独往若为情  

西湖  

宁越佳山水西湖似浙城桂多天竺子潮欠海门声路向林梢转天随野色横从兹栖泊者无复渡江情  

题霞溪驿  

歌声野色中人乐嵗时丰暑雨隂阳杂秋田早晚同岭云无烈日江树足凉风自指香山语前村有路通  

登邕州南城台  

江国家书少秋台闲草生无人来逺渡尽日上髙城落照悬鱼市孤灯起戍营东园故篱句又向酒中倾  

登昆仑台  

落照古城隅边风动隼旟久闲忘战畧多病熟医书白发随年短新情与世疎桃花春水起还钓旧溪鱼  

茘枝  

五月南游渴欣逢茘枝丹殻匀仙鹤顶肉露水晶九色映离为火甘如木作酸枝繁空相染树重欲成团赤蚌遗珠颗红犀露角端爽能消内热润可濯中干一簇氷蚕茧千苞火鳯冠隔瓤银叶嫩透膜玉浆寒  

题阳朔县舎  

石壁髙深绕县衙不离牀袵自烟霞民耕紫芋为朝食僧煮黄精代晚茶瀑布声中窥案牍女萝阴里劝桑麻欲知言偃弦歌化水墨屏风数百家  

天涯亭  

雨色丝丝风色骄天涯亭上觉魂消一家生意付秋瘴万里归心随暮潮兵送逺人还海界吏申迁客入津桥山公对此聊酣饮怕见醒来两鬓凋  

途次叶县观千叶桃花  

三月官桃满上林花开千蕚费春心叶公城外襄河北一树无人色更深  

登潮月亭  

渡头人语知潮上下看南江东北流试引轻帆学归去茶山溪浅却回舟  

过清湘  

岭开蛮壤防此地下湘川绿水纹如染丹枫色欲然瘴消还爱酒兵解尚忧边故里谁相访孤帆出晓烟  

二妃庙  

溪上龙蛇屋萧条帝女祠竹痕当日泪山色故人疑故服霞流绮新妆月献眉楚民无水旱箫鼓谢神禧  

送临桂令戴若纳出广  

五岭生还少无辞酒满觞共经边冦事先出瘴烟乡楚树蝉声早湖天日影凉此行休问路宫阙斗杓旁  

送桂林余靖侍郎移帅长沙  

戈船不用兵鼓角下湘灵草歇初春雨天回奉使星江莼波上紫楚木望中青欲转湖湘去家山在洞庭  

送阳朔尉王翊还东海  

劳生如岭水岭尽忽分流草色湘中路潮声海上洲少孤家有法宦薄鬓先秋我亦嗟贫病相期江汉游  

寄阳朔上官凝明府  

岭上一挥手蛮村花又疎闲思昨夜梦胜得旧年书地志烟岚里官资州县初诗成好相寄江水接灵渠  

寄桂师赵待制  

一纸降书落天恩宠作州旧疆分海界新额上城楼古塞南唐诏荒祠蜀武侯前朝声敎地自是北人愁  

寄阳朔尉辅臣  

将斧征蛮嵗儒官破贼初日边呈瑞气夜半得降书许国心非浅封侯望已疎相逢感秋病眷眷旧溪鱼  

栏蛮山  

西去万里山兹峯独限蛮天生贼多计民赖汝为闗设险数州地防危一日间守边须以道絶顶可跻攀  

永平塞道中  

叠嶂深千里穷边今一隅北风家信息南斗客程途岭势频开合猿声乍有无过溪人语笑隔岸戍烟孤  

送吕涛典狱之梧州  

峡口苍梧县城依南斗魁江潭海潮上地热火山来草没嘉鱼穴云封拜表台到应无狱讼豆蔲酒频开  

容管  

一年勾漏守寻尽洞中天佛记卢藏用仙坛葛稚川醒心西驿水烧眼碧池莲我岂无心事诗碑与酒泉【自注郡有勾漏白石都峤等山所谓三洞天也卢藏用大云寺记石髙丈二尺西驿韦丹建阁下有石泉并记后唐李复作池植莲数万】  

早登昆仑台望戎兵北归  

春风归未得黙坐废台间居易终肠结安仁两鬓斑蜂衔新蘂去燕引旧雏还帐下谁更戍旌旗出乱山  

南宁昆仑闗  

闗路下昆仑蛮封迤分春光偏着草雨意不离云俗异君修徳时平将用文临溪照绿水老鬓雪纷纷  

三公台落成饮其上  

北原乔木外三将旧屯营草没金锤迹山应玉管声路随闗地起江背瘴天倾异日谁相继来书第四名  

那霸泉  

昔年观地志此水出牂牁防岸深无底平流暗起波感恩来客少射影短狐多未老诸蛮在楼船空再过  

罗秀山  

寻山入罗秀旋结草堂居花露生瓶水松风落架书闻猿得句后见月出行初此夕云林下无因梦使车  

防仙嵓  

寂寂长冥洞涓涓潄玉泉鳯箫闻夜半鹤驭认云边煮茗寻安老披蓑访稚川于中得消息何用买山钱  

思明府明江  

防年来瘴外此夜宿溪中照枕残鸡月吹灯落叶风卢循犹伪国杨仆巳衰翁起戴寒星去前村烧影红  

入桂林  

满耳洋洋分岭泉早秋时晚凉天稻花斑白初经雨竹色青苍薄带烟安得孤臣能虑患不劳明主更忧边东坡故老知谁在望我车尘若望仙  

桂林书事  

清罗江水碧连山城在山光水色间地近瘴烟人好酒路临溪洞卒难闗心知祸福佣占鬼事熟安危笑议蛮却为林泉作诗苦三年赢得鬓丝还  

寄阳朔父老  

两官三任五流年旧事人怀一惘然爵禄岂知缘武进姓名犹赖得诗传万云亭北山藏日双月桥东水接天为报崇贤诸父老宰君今悔把戎防  

再过阳朔寄人  

昔日儒衫今武车重来父老尚奔趋后人相继皆清徳小吏回看半白须条敎漫为新楷法官资犹作旧称呼里门不闭田畴辟好买丹青别画图  

谢桂林郡幕沈通惠诗  

五色飞鸾下桂林林间新客寄新吟才髙韩愈青罗带义重张衡绿绮琴楚尾声名先在耳岭南章句晚知音逢人要指荷花幕铜柱西南烟霭深  

寄桂州张田经略  

五色溪州五寨城广宣恩诏谕羣情开怀晓日重昏破下令春雷百蛰惊塞路风埃人戱马隔云烟火贼烧营庙堂有防今无用谢尔青头百万兵  

犀甲银盔铜鼓兵周旋五十五屯营据鞍疾闷心无力横槊防吟尚有情卒冗不搜秦鋭士官租还用鲁儒生溪人重武轻文艺应笑担书载酒行  

寄桂林欧阳咸寺丞溪藤杖  

劲节寒梢屈曲根虎牙龙鬛蟒蛇鳞采从黄鹤独飞起寄与青山先退人髙阁倚吟留落月小园扶醉过残春惟存一本自収拾即日溪边蹑后尘  

登邕州春野亭寄桂帅潘伯恭学士  

二纪看花瘴雾中野园今日又东风人心有感时时别春色无私处处同长笛一声诸曲尽巨觥双饮百愁空风清水暖羣鱼上谁向荆溪下钩筒  

寄茘浦林术明府  

诸蛮烽火照深溪同着儒衫事鼓鼙壮节己皆成皓首孤踪犹未得丹梯郁蒸草气龙蛇舞昏黒空山鬼鸟啼十八人中存者六孰为霄汉孰为泥  

賔州阅武堂  

南峤风云久肃清壊沟残垒号升平官曹惟识簿书字民俗不知金鼓声往嵗忽传南诏檄近时方筑伏波营安成太守深边计菡萏花开阅水兵  

那霸泉  

路下牂牁水石间三分才过二分山年光欲尽家犹逺岚气虽疎鬓已斑賔从笑谈讥独进儿曹音信喜生还南风一夜吹乡梦数刻飞过五岭闗  

龙州秀岭  

路随云磴石梯行限隔华夷天意明自与大君为外屏何劳诸将作长城福民可拜三公爵夀圣能呼万嵗声海国未彊崖石老待谁来此勒功名  

思甘泉水寄通判景范梁屯田  

二井凿通千佛塔七元流济万人家波心不动青天色井口常飞白雪花见酿宜成残腊酒聴煎尤焙早春茶归时觉久添新嵗羞向寒清照鬓华  

题芙蓉亭  

边柝无声狱讼疎芙蓉池上避金鸟民収果实充田赋匠写空形入县图白鸟知机逺冠葢紫鳞贪饵落盘盂主人非为清香设爱此烟波似五湖  

膏泽峰  

石壁含天泽南山第一重旱时先出雨隂穴必藏龙云影揺诸壑雷声起半空渗成泉脉大滴出土膏浓沟洫施仁泽民谁带戚容何当大滂沛尽活四方晨  

沦漪阁  

谈笑沦漪阁藤花竹叶间易醒江上酒难画雨中山  

屏障山  

名山爱阳朔平陆逼峰峦郡境尖中折人家缺处安  

丹灶山  

羽客朝元地遗坛古树中炼成丹灶在骑去鹤巢空  

思柳堂  

罗池刺史寡尘缘画防墙头筑望仙黄鹤与谁同一去碧桃无主又千年  

桂林  

青罗江水碧连山城在山光水色间莫道宜人惟桂郡骖鸾客至只思还  

题顺应庙  

白崖山下古松青暂卷牙旗谒庙灵见説昆仑闗北畔曽将草木作形人  

茘浦鎁闗  

三任边州六往还此时才入莫鎁闗访僧莫道无闲事手指青山口説山  

邕州  

南极诸蛮傲典刑斗门时复见飞星君王仁恕将军老五十溪州六万丁  

邕州城  

夜半孤城百尺台乱虫声里一樽开忧边日绕南云下恋阙心随北斗回  

郁林鼓角楼  

去嵗同登画角楼诸蛮未灭夜谈兵五更将吏知人意吹作梅花塞外声  

寄郁林郡守姚道  

越裳济海喜天晴五叶戈船不渡兵尧舜逺方皆乐国汉唐诸将本书生  

柑子堂  

子厚才名甲有唐谪官分得茘枝乡罗池水尽黄柑死独有空碑在画堂  

灵岩  

溪僧过此説山公游遍真仙洞府中乳石崖边得灵草可能封裹寄衰翁  

仙影山  

月带星冠映碧虚逺看虽有近还无瑶池玉女双双过遗下羣仙聚饮图  

安城即事二首  

往嵗传闻南诏檄近时方筑伏波城安城太守知边计菡萏花中阅水兵  

金鼓声防劒防収使君回上雅歌楼樽前一阕清商曲销尽穷边万里愁  

寄苏州徐处士弁弁能画山水  

平南无策鬓如霜七十峯前旧隠乡相约祝融孤顶上借君吟笔画潇湘  

宾州仙影山  

月氅星冠七丈夫逺看虽有近还无瑶池侍女双成道遗下羣仙聚影图  

宜阳  

孤城溪洞里闻说己堪哀蛮水如鲜血瘴天巳死灰吏忧民置毒巫幸鬼为灾【缺】  

寄渷州新守谢麟  

险尽天开溪路平诗书新将典新城三千戍卒今无防十万屯田古未耕属县乞除防虎槛生蛮愿献采砂坑从兹预拟风尘息尽是仁威下斾旌  

桃  

树正含芳酒正醅熙熙为尔醉春台一花五出尚可饮何况重重叠叠开  

李  

春昼暖风薰翠幄暑天凉气暗朱防主人肝胆无猜忌果下游人但整冠  

李杨梅  

岭北土寒无茘子人言形味似杨梅翠条丹实休相学不愿红尘一骑来  

滴露花  

九天瑞露滴成芽不是榆花即桂花星女月娥宫不锁天风吹落野人家  

丁香  

万枝千叶递相亲内结花心外结身草木至防犹有合悲哉父子与君臣  

桐  

老桐休斵为琴瑟乐部新翻格様清试听琵琶采莲曲一般弦上数般声  

鸡头  

三伏池塘沸鸡头美可烹香囊聨锦破玉指剥珠明叶皱非莲葢根甘似竹萌不应徒适口炎帝亦曽名  

过思明  

防年来瘴外此夜宿栖中照枕残鸡月吹灯落叶风卢循犹伪国杨仆己衰翁起载寒星去前村烧影红  

閤皁  

万仞天然皁閤形隂阳不似众山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级髙坛拂杳  

亷州石  

使君合浦来示我海濵石千岩秀掌上大者不盈尺  

洽浦还珠亭  

合浦还珠旧有亭使君方似古人清沙中蚌蛤胎常满潭底蛟龙睡不惊  

赠章使君  

善战无如新息侯汉兵才度緑萝州爱君挽我陶溪粟直到牂牁水口头  

司马错  

北设长城陷敌尘更来劳役武陵民我疑洞里栽桃者便是当年版筑人  

辰州  

诏条符节古连今王泽渐濡岂不深赋役未行中国法讴歌犹带逺人音采金户簇青莎岸射虎兵围黄叶林寄语湖南滩上客预将忠信待浮沈  

【缺】　　　　　　　　　　玺书行絶域铜柱入中原草暖闻鸣鹿江清对饮猿何时一樽酒重入谢公轩  

白露驿  

一曲青谿一曲山鸟飞鱼跃白云间谿山岂要行人到自是行人到此间  

三山亭  

诸峯不及此三峰翠影多年路未通野老传来无地主神仙留待与山翁雕弓射减虎狼迹长剑剪开荆棘丛吏引旌旗先险阻匠营楼阁出虚空藤萝叶暗初无曰松桂枝新渐有风下濑将军防举职安南都防逺输忠商夸合浦珠胎贱民乐占城稻谷丰火炬影沈山岸北潮声流过郡城东四时収印来无定终日开尊望不穷玉版淡鱼千片白金膏盐蟹一团红云台志节悲歌外铜柱封疆醉眼中所借溪头好厓石只书诗句不书功  

祝融峰  

曽到祝融峰顶上步随明月宿禅闗夜深一阵打窻雨卧聴风雷在半山  

武陵  

曲台风月徳山云梦想中间有几春臣葬江鱼终爱楚民逃花洞不思秦  

五溪  

六月五溪边溪深气象偏昼阴疑雨后久冷觉秋先栈倚临崖石竿通隔岭泉【缺】  

木芙蓉  

孤芳托寒木一晓一番新春色不为主天香难动人丹枫见流落黄菊坐因循莫讶偏相爱衰迟似我身  

端研诗赠王欲  

端石如虵状润疑云雨通觕官不识字好去伴诗翁  

铜雀研  

得自铜雀台收晚棱角摧四方緑琉璃一片青玫瑰炼尽沙石滓陶成金玉胚  

题阳朔县舍  

畬田过雨小溪浑逺近云峰互吐吞殊俗易昏三里雾阳崖忽豁一家村桂花香里寻僧寺榕叶阴中掩县门井税未输兵甲后心勤抚字且休论  

对花有感  

得莫【一作意字】欣欣失莫悲古今人事若花枝桃红李白蔷薇紫问着春风自不知  

紫薇花  

人言清禁紫薇花草诏紫薇花影傍山木不知官况别也随红白上东廊  

山茶  

浅为玉茗深都胜大白山茶小海红名卉漫多朋援少年年身在雪霜中  

江南池馆厌深红零落空山烟雨中却是北人偏爱惜数枝和雪上屏风  

栁  

扬子江头流水澌长安陌上逺风吹黄金璎珞雪晴后碧玉珑璁春尽时端的园林俱不及等闲台榭便相宜思量也是多情物占与人间赠别离  

陶弼诗絶似晚唐宋文鉴选其二首防化县云暖雪梅花墅晴雷赣石溪出岭云天文离卷舌人影背含沙李洞喻鳬可相伯仲成都杨慎  

## 两宋名贤小集卷九十七  

宋　陈　思　编  

元　陈世隆　补  

山集【上】  

杨时字中立将乐人熙寜九年进士游二程之门歴知浏阳余杭萧山三县召为秘书郎钦宗朝兼国子祭酒髙宗朝除工部侍郎兼侍读以龙图阁直学士提举洞霄宫卒諡文靖学者称山先生有集  

此日不再得示同学  

此日不再得颓波注扶桑蹮蹮黄小羣毛髪忽己苍愿言媚学子共惜此日光术业贵及时勉之在青阳行己慎所之戒哉畏迷方舜跖善利间所差亦毫芒富贵如浮云苟得非所臧贫贱岂吾羞逐物乃自戕胼胝奏艰食一瓢甘糟糠所逢义适然未殊行与藏斯人巳云没简编有遗芳希顔亦顔徒要在用心刚譬犹适千里驾言勿徊徨驱马日云逺谁谓阻且长末流学多岐倚门诵韩庄出入四寸间雕鑴事辞章学成欲何用奔趋利名场挟防博塞游异趣均亡羊我懒心意衰抚事多遗忘念子方妙龄壮图宜自强至寳在髙深不惮勤梯航茫茫定何求所得安能常万物备吾身求得舍即亡鸡犬犹知寻自弃良可伤欲为君子儒勿谓予言狂  

遣兴  

嵩华千仞立不碍天地寛泾渭清浊流不离海波澜人生过眼万事役记忆细故真童颜  

严陵钓台  

汉纲久陵迟国柄授权室中兴得英主威明戒前失三公经邦手吏事困精覈功臣欲圗全犹不任以职矧兹故人分义敦天伦戚卓哉子陵心秉哲固前识投身豢名爵岂得枉寻尺万钟虽云富樊雉非予匹石濑清旦泚苍崕耸而直掲竿事幽寻钓水鲜可食羊裘御冬温衮绣未云益三旌屠羊肆义在不吾易用舍各有趣髙风亘今昔  

书懐  

敝裘千里北风寒还忆箪瓢陋巷安位重金多非所慕直縁三釜慰亲欢  

端午日  

悠悠南北各天涯欲望乡闗眼已花忆得亲庭谁共语应怜游子未还家  

别游定夫  

黾勉吾将仕谋身力已分漆雕慙未信子夏又离羣惨淡交情重间闗道路勤至言宜逺寄孤陋愿频闻  

冬至日闻雷  

土圭日以南百年生有期新阳潜地脉惨惨羣隂防尚觉云气昏严颷弄寒威狂雷与骤两奔逐如喧鼙百虫误惊蛰生理亦已亏向晚怒声息霰雪交余辉凌寒山驿孤持杯空自疑  

过金山  

环望荆吴折清江日夜流飞腾潮汐浪漂泊利名舟山涌鳌畨出楼嘘蜃气浮僧窻千古意出没看轻沤  

过吴江  

天水相涵翠有余玻璃万顷接芳壶山浮晚照清如洗风逺飞帆细欲无漫叟未应甘皁枥散人终欲傲江湖维舟况值鲈鱼美鲙叠银丝饫腹腴  

诸宫观梅寄康侯  

欲驱残腊变春风只有寒梅作选锋莫把疎英轻鬬雪好藏清艳月明中  

勉谢自明  

少年力学志须强得失由来一梦长试问邯郸欹枕客人间防度熟黄粱  

土屋  

土屋枕荒陂周回仅容席环堵异营窟犹遗古风质功虽劳版筑身自有余力依户凿圆窦寒光度如璧户开迎温风冬墐可栖息胡为栋宇丽但免风雨阨安居自寛暇见者徒逼仄寄言邻舍翁各自适汝适慎勿慕华屋浇漓非至徳  

酬林志宁  

君不见昔时卜年公折食墨瀍涧东伊流洛水环紫宫广轮千里天地中真入一往不复见鼎湖弓剑空遗踪隂阳所交风雨防和气自古生英雄迩来百千嵗零落多竒穷鸣皋少室峥嵘倚天阙下有回渊万仞蟠双龙蒸云结雨气蒙蒙惟有苍髯紫颔包珠时发光焰凌烟虹成周太平郁余防但令洙泗生清风羡君妙龄有仙骨乘槎暗与天潢通万里不一息去若征孤鸿决开银河浪分出一派悬秋空顾予山野姿未老心己慵谬从君子游营道术偶同有如退之与东野自慙青蒿倚长松感君恵然抵山谷开谈冰雪清吾胸髙堂黒髪顔如童未须念此心忡忡幸有山前清泉冷可酌与君啜甘茹草忘春冬  

入山行  

苍崕峭立青天涯古径芜没防清溪深林四合昼亦暝寂寂惟有哀猿啼野人心形灰死如槁木山禽见之犹惊飞因嗟太古不可复我无机械胡相疑  

登桐君祠堂【昔有隐者结庐子此人问其姓指桐树示之故号桐君】  

霜染溪枫叶叶丹翠鳞浮动汐波闲盘盘路转千峰表冉冉云扶两腋间掠水轻鸥情自戏凌风飞燕暮争还结卢姓氏无人防静对庭隂一解顔  

岩松  

婆娑千尺倚岩巅隐隐虬姿拂逺烟尤喜地灵泉脉润独愁天阔昼隂偏孤根碍石盘弥固直榦凌霜老益坚臃肿不须逢匠伯散材终得尽天年  

和郑商老下第  

雨余新惹一畨愁展转衾寒客思悠献璞又添今日恨登科空负昔人羞林泉水石君先到京国风尘我尚留若为浮名苦憔悴前春行钓巨鳌头  

颍昌西湖泛舟  

扁舟乘兴漫追寻路转河回入栁隂拂面落花春意尽避人幽鸟野情深惭无健思供吟笔赖有寒光映客心日落倚风归棹急一钩新月卧瑶芩  

春过莺花无处寻移舟行近古城隂褰衣水上収残片倾耳枝间覔好音山隔曲堤迷逺近鱼跳文藻乱浮沈飘然自得江湖趣陡起归与万里心  

腊月见桃花  

脂脸轻匀作艳妆未应洁白似梅香夭红不见凌霜操漫向春前取次芳  

过兰溪  

纷纷朝市竞秋毫江上霜风正怒号不问杨澜与彭浪翩然东下日千艘  

枕上  

小智好自私小徳常自足自私开人贼自足心有目瑕瑜不相掩君子比良玉黙黙枕上思戒之在深笃  

雨寒  

天幕阴云积萧萧雨正霪泥汚闗市寂水入御沟深破屋寒侵骨哀弦冻絶音更愁风力健瘦怯不能禁  

久不得家书  

彼晨风飞日暮归郁林游子尚何得但寄千里心庭闱斑白亲忆念我亦深云何彼无耗徒役梦寐寻有如在空谷嵗久想足音竹篇一行书贵可抵万金踟躇步前庭复坐口欲瘖泪堕不自知便觉盈衣襟人生本无待岂受外物侵归当卧牛衣竹箨横荆簮  

藏春峡  

国华先生得幽谷于剑水之东去其所居仅一里余负山之巅辟地西向为堂名曰咏归堂堂下有亭曰老圃亭之前有迹穿数畦其南北有二茅亭南植梅数株名曰暗香北种紫竹数竿名曰虚心又其南有一石窦其下可容数人名曰容照岩合而名之藏春峡  

结庐东山阿屹然俯全闽下有黄龙渊浮光抱层云彼美谷口翁杖防来往频明月自为友顾影相为邻撷芷佩芳兰不与麋鹿羣虚堂发辉素黄卷日相亲采薇芼晨羮弋凫侑清樽曝日负岩窦为童浴溪濆防吟曳双屐踏破青苔纹归与自乐只此意将谁论防狂圣所与聊欲继余芬　　右咏归堂  

昔君居隠鳞投竿拂瑚【国华故居有隠鳞洞洞前有钓台】今来寓谷口结亭事春锄亭下十余畦蔚蔚富嘉蔬野果衔朱防蔓实垂青桴篱根有蹲鸱晨炊胜雕胡岂惟充君腹邻里亦厌余疏泉动地脉硗确成膏腴谅彼汉阴人假修匪吾徒避俗柴桑翁不复叹荒芜卷怀经纶手治【平声】此一亩居知子非隠沦聊以寓壮图人生出处分礼义安可逾兹谋异樊须甘事小人儒　　右老圃亭  

漫愁青女妒新糚巳有风传处处香试问隠鳞溪上客欲将春色若为藏　　右暗香亭  

山横鼇背碧防岏亭对浮筠缥缈间【拾遗记蓬莱山有浮筠之榦叶青茎】萧散谁为三径佀祗应长共白云闲　　右虚心亭清时投迹在嵚崟一穴晴光破晚隂刺草未容忘魏阙故应长有子牟心　　右容照岩  

山衔幽径碧如环一壑风烟自往还不似武陵流水出残红那得到人间　　右藏春峡  

送丁季深  

烟含疎柳绿防茸杏颊桃英入眼红邂逅兴君逄腊雪飘零独我过春风空愁转毂音尘逺且寄离懐笑语中后夜月明人寂寂相思那复一樽同  

蕲州早起  

城头雷动角声哀似共行人怨落梅欲报晨炊梁未熟唤回残梦眼惊开霜清暗觉貂裘冷月淡空令邑犬猜倚杖起肩风正惨紫防缭绕俯三台  

合江亭晚眺  

倚杖钩帘两氷间晴光飞彩上雕栏帆催画鹢抟风去雪吐铦锋作剑攅平野浮迷逺目晚溪潮涨失前滩骑鲸一往扶桑近休问人间行路难  

含云晚归寄真师  

每扣禅闗即晚归尘中回首万縁非不愁幼翳迷心地且聴潮音振祖衣归路往来无别径夜光清彻有余辉虎溪旧社知重约陶令如今已息机  

题赠呉国华钓台【国华自作记不取严陵】  

君不见钓璜溪上白髪翁一竿西去追防鸿田车同载非罴熊鹰扬烈飞如飘风又不见羊裘石瀬垂纶叟爽防凌天动星斗万乘故人亲访求卧对銮舆忍回首圣贤遇合自有时洁身乱伦非所知高风寥寥古已往较然得失知者谁君有钓台临橘水橘溪不与桐溪比收身欲摄渭老踪笑抚长髯照清泚澄潭夜月秋光浮撇波短艇沿汀州长绳巨石不能系飞帆片席归蓬丘巨钩沈饵牵九牛一钩直掣金鼇头脩鳞摆鬛浪山起云鹏飞翻怱千里跨云凭翼上青防一防孤光厠箕尾  

赠别蔡武子被诬得释赴泉州録参  

君不见马伏波后车薏苡珠玑多乂不见章台秦璧非有疵相如谬使秦人疑匡章不孝通国非世无孟子知者谁惜君髙材兼众美完徳从来速招毁含沙怒欲隂中之刚引泾流污清泚轻云卷尽天日明容光窍穴无潜形刮磨玉莹氷雪凝楚人谩费涂丹青齐庭有鸟又不鸣会须一举天衢亨北防歘起风雷惊脩鳞巨鬛随波轻不须回首顾潜鲸好乗扶揺九万里奋迅六翮飞南防  

送防守楚大夫  

象纬辰心次雄都水浊时经天浮瑞彩絶代出英姿厚徳千金璧虚懐万顷陂霜蹄来汉苑云翮上天池籍籍才猷美皇皇使即驰飞书腾众吻横穽寘通逵剖竹章流逺还车蜀道巇【除成都宪以台章罢得防守】秦庭徒被指赵璧本无玼黄霸初勤细裴公可范规惠流三那俗名掩四贤祠大厦资梁栋承祧頼鼎彛会须纡衮绣宁夕驻旌麾昼舸行空挽甘棠去防思烟波迎棹急江栁拂樯低贱士行藏拙参军秩序卑生涯惟蠧简事业付毛锥懒惰文园病伶仃曼倩饥自甘同跛鼈未忍舍灵朽质难雕绘余生辱品题寒荄回暖律阴壑得晴曦终愧麞头贱难酬国士知两行渊客泪感激自沾頥  

县斋书事寄张世贤  

朝衙羣吏集戢戢同队鱼暮衙羣吏散翩翩若惊凫归来坐虚室开编对璠璵启户閴无人清风入吾庐持杯邀明月大嚼时与俱跰蹮歩松隂对影聊相娱嗟予懒惰乆濶略与世踈故人隔清湘懐抱何由舒为问鲁山翁此意今何如  

归雁  

天末惊风急江湖夜思长悲鸣愁絶塞接翼冐清霜泽岸多缯弋云间乏稲粱茫然栖息地饮啄欲何伤  

感事  

世事浮云薄劳生一梦长散材依栎社幽意慕濠梁风激鹰鹯迅霜残草木黄投闲如有约早晚问耕桑  

过闗山  

牢落闗山路年来倦徃还长随流梗泛有愧白云闲亲逺江天外魂劳梦想间然游子泪挹尽复汍澜  

次防思睿见寄  

圣贤千古愧难攀力学方忧敢自闲顾我乆抛声迹外惭君犹挂齿牙间平生计拙心长在解帯髙风志未还捧檄于今非得已漫劳魂梦绕溪山  

次防蔡武子书懐  

放形锄色恐成光斵垩能令鼻不伤自信放鱼真得计却怜挟策亦亡羊刃投有间多余地语到无言輙自忘扰扰世纷何足问松终日独徊徨  

感懐寄乡友  

漫浪人间已十年簿书扰扰曰羁纒朱公漫有千金璧季子初无二顷田篱下蹲鸱余晚实云间紫鼈奋新拳淹留寸禄空囬首一望乡闗一怅然  

赠致政杨孟坚宣徳【孟坚歴三世不改官而诸弟子各有第宅故以杨陆为比】  

子云论荐有王音【孟坚累为达官所荐】陆贾年来老境侵自守一官歴三世退令诸子分千金平生器业成幽梦白首功名负壮心頼有新诗轻万户未须投绂叹堙沉  

广文官冷竟谁怜空负才名四十年【孟坚及第已四十年】萧散欲寻濠上侣飞扬还作酒中仙龙章绣绂荣何在鹤氅纶巾静自便遥忆瀬溪风物好胜逰应不愧斜川  

夜雨  

似闻踈雨打篷声枕上悠扬梦半醒明日觉来浑不记隔船相语过前汀  

重经乌石铺  

夹屋青松翠霭中去年经此亦匆匆重来乌石冈头路依旧松声带晓风  

江上  

寒云羃羃结秋隂月淡霜娥冷不禁更祝江波休荡漾莫令清影碎浮金  

黄彦昭时思阁【前有连理桧】  

狐丘鎻千岑层阁跨云起永懐霜露思时未荐醪醴敬宗贵收族蛰蛰神亦喜故令傲霜根骈枝连理黄侯渥洼种一跃不容拟庆源如归墟万壑自奔止终见君子乡乃是鸣珂里  

江陵令张景常万卷堂  

民生结防初异宇本同体谁令四目翁破肉作疮痏龙出河洛兹理固天启张侯瑚琏姿髙歩轶前轨买书费千金充屋未云已六经滀溟渤百家襍原委中流涌千波举体惟一水参前真有趣万古一凭几毫端吐竒芬溢目丽纨绮防言窥圣域妙应期得髓黙坐筌蹄忘斯文亦糠粃  

送蔡安礼  

眷言与君违寤寐念徃昔结欢自童稚分比胶投漆乖离成参商出没俱齐汨羲和鞭日御过眠飞鸟疾五载一相逢俯仰如昨日论情方缱绻念子又何适行矣不可留惝恍心若失人生惟所遇行止或使尼况复各宦游聚散何可一嘤嘤黄鸟声上下求其匹俛首聴遗音飘零泪横臆  

题愚斋  

结庐依林丘回峰争盘纡下阚清池渊凭轩数游鱼飞阁出云表浮烟袭簪裾中有傲世士脱畧自谓愚髙义轻籝金贻谋有诗书青编富充宇散秩罗琼琚鳞鳞壁间题一一露瑚嗟予久昏塞荒蹊少耘锄昌黎已隔世将焉问夷涂道逢北山公荷锸时与俱皎皎河曲叟朋侪共歔歔髙斋一来游豁然心神舒篱东有余址谁能薙榛芜结茅可容席一瓢来此居寄谢陶彭泽何必爱吾庐  

童氏必大亭  

超遥武夷翁霞衣烂朝日作亭依云根望圹兹焉息仙游去不返孤立巳陈迹身虽编齐贻谋有遗则庆流终必大名亭以为识伊昔晋公堂三槐手亲植扶踈满庭阴貂蝉映圭璧黙视天人际召应齐律吕闾门容轩车兹里固可必终见童氏里鸣珂声赫奕  

江上晚步  

镜潭磨青空璧月浸江渌揽衣弄清泚炯炯月在掬冷然适我口肝膈贮冰玉流光顷百变一玩不可复归来尽余樽醉卧媚幽独羲娥偶相怜嵗往如破竹余生枕中付勿问黄粱熟  

寄湘乡令张世贤  

身游羿彀偶相逢安得初终若駏蛩道学未容窥阃奥吏师应许叩邻封萧条此意君谁问落拓防官我更慵卢白回旋真戏事傍观无用气填胸  

县斋书事  

朱颜凋尽鬓防鬖世路低回老益慙偶影独游聊自适谈书不辍竟何堪神炉黙黙金徒踊螘蛭纷纷梦正酣误把此身撄世网自纒徽纆信如蚕  

临川驿偶成  

冉冉朝仍暮萧条官舍幽闭门三尺雪触物一虚舟虫蠧生涯尽萍漂世事浮尚思方技学多病未能休  

晚泊遇雪  

向晚惊风急飘零雪满坰气升云羃羃天逺月溟溟寒色终无赖丰年漫寄声餔糟吾不惯强醉复还醒  

偶成  

天逺何须问劳生聴若何犂鉏三畆足栖息一枝多白雪宁堪冒清时只浪过好寻明月影醉舞自婆娑  

除夜感懐  

嵗律已云尽思家日日深二年为客恨千里倚门心节物罗樽俎儿童学语音然如在目恍惚梦难寻爱日乖予愿亲颜长在心逺游仍换嵗华髪想盈簪永夜谁同席残杯忆共斟相思空有泪挥洒满衣襟  

次韵钱帐计  

骎骎羲驭定难羁过隙跳丸日夜驰但见光阴如掣电却寻【缺】　巳当朞飞黄汗血宜千里秋鹗乘风此一时芝草鳯凰真美瑞清明应有退之知  

和张倅行县  

江浮叠巘弄清辉云外防鸿江上归击目自多幽兴在挥毫时见彩笺飞应愁零雨侵星驾好为援戈却晚晖帝室正须调鼎鼐动移寄语不须讥  

防干游光大示犀老  

山横杳霭有无中叠观层台一梵宫万轴琅函方杜口数声鸣鸟正谈空溪云抱影侵行屐香篆飞烟袭晚风薄宧羁人如接槢自慙来往苦匆匆  

王簿清辉亭  

黛染烟螺拂槛低抱城流水緑逶迤澄澜碎影揺青镜斜日沉晖隠半规坐上盈樽无俗客壁间照夜有新诗登临巳动忘归兴况复清谈足解頥  

寄长沙簿孙昭逺  

阳城衰晚拙催科阖寝空惭罪亦多祭灶请邻君自适载醪祛惑我谁过猗猗庭有兰堪佩寂寂门无雀可罗归去好寻溪上侣为投缨绂换渔蓑  

安礼以宏词见勉奉寄  

吏部文章世所珍终慙无补费精神浮名肤外増余賛薄宧戈头寄此身养志吾方同邴曼谈书谁复问山賔自怜坐顷三遗矢衰晚那能用楚人  

秋晚偶成  

纎纎晚雨洗秋客庭树萧然防防风万籁自鸣羣物外四时长在不言中坐临流水襟懐冷卧对浮云世虑空寂寞一防吾自适客嘲从更议扬雄  

临川道士  

风雨离山驿防桥危欲颠去心奔逸骥行路上青天鴈序江湖乐云归岛屿连悠悠逺征客千里独茫然  

旅舍书事  

出懒乖时尚支离与世殊馈浆惊御防避虎愧阳居触事纷难解忘形色易锄不须修混沌机械本来无  

过清溪渡  

天濶江衔雨防防上客衣潭清鱼可数沙晚鴈争飞川谷留云气鹈鹕傍钓矶飘零沧海客欹倒一帆归  

泛江至土坊  

万顷江湖逺孤乘一叶船雁飞云外字篷掩水中天波静橹声息风防帆影偏回环聊注目浩荡接清烟  

秋日有懐寄从弟表民丁伯父忧  

羁旅吾方困哀思汝正烦望云愁雁序回首忆鸰原北圃蔬还盛东轩菊想繁飘零不相见沾洒独忘言  

淮上独酌  

亷繊晚雨洗轻尘天淡云浮夜色新赖有麯生风味好不须邀月作三人  

緑隂亭上  

沙边幽鸟傍清漪泷下渔船逆浪归身在辋川图昼晴空惟欠雪花飞  

溪上  

悠扬春梦成幽兴冷落溪光醒酒魂天濶云浮遮不尽浪平风遇杳无痕  

## 两宋名贤小集卷九十八  

宋　陈　思　编  

元　陈世隆　补  

龟山集【中】  

山  

衡湘侧南二千里清淑之气常蜿蟺丹砂玉石气所感融结万状非磨镌穷深荒蹊异岱畎不逢禹迹经弃捐苔封土蚀谁复问嶙峋僵卧当市防龟山老叟见之喜鸠徙辇置罗前轩岧峣孤峰露仙掌【有一石如掌】屹若太华青摩天倾崕断壑坐中见葱蒨似玉生云烟初疑祖龙未死日浮梁拟跨咸池渊神号鬼怒驱不前捶击刓磷成枅圏又疑巨人出龙伯掲竿来自昆仑巅连鳌合负云涛翻蓬壸簸荡留平川繄予竟日倚栏槛矫首便欲追灵仙虎轮神马自足驾已觉两腋风泠然琼台浮游与世隔醉傲笑拊洪厓肩山间草木即灵饵含英茹实资长年悠悠广息变今古坐看溟渤成桑田  

寄练子安教授  

忆昨吾子客上都我独奔走天南隅各年未壮已多累误投世纲身挛拘飘零今日偶相值乃复咫尺不得与子俱人生委质金在炉大冶鼓铸谁号呼惟愁踆踆走尘土旧业已废成荒芜惜君高才卓荦与世畸雄文洒落珠陆离雷惊电赫转坤轴风号浪击飞天池珊瑚挺榦沧海竭骐驎趋轶不可羁经纶有道世莫知椟中良璧始自竒君不见扶藜隘巷蓬荜居裋褐瓮牖桑为枢拥门轩盖何所慕藜羮自饱非癯如又不见扬雄寂寞守太弃捐覆瓿真可怜折腰小吏昔所耻田园须赋归来篇终当结屋苍厓巅期子相与临清泉投簮解带谢人世拂尘披蠧亲遗编松皴桧老生青烟雨余风弄鸣哀弦低回野兴真有意浮名鹳雀过吾前结欢胶漆常连连从游鹿豕终长年  

送富朝奉还阙【绍荣字国华】  

君不见庆厯承平道如砥驰车八荒同一轨边人鸱张怒螳臂百万云屯若封豕又不见朔方横流涨天起腐麦蛾飞木生耳扶携道路杂老防操瓢沟中半为鬼关河日夜刁斗惊嫚书乘驷来渝平兵间持节得英杰谈笑坐使羁长缨青社环城万区屋发廪分曹具饘粥饥羸枯颊生光丛塜不闻新鬼哭臧孙有后天匪亲闾门容车何足论朅来濉上见犹子雄姿宛有典刑存骅骝已度渥洼水朝燕暮越应千里行看玉勒驾銮舆濯足瑶池从此始  

寄游定夫  

忆昨相逢鳯山址驹隙骎骎余半纪君趋乌府近清光陆海惊涛涨天起云帆大舸半摧溺舣防得全诚偶尔我时捧檄赴京渚放浪江湖一浮蚁谈书考古老无用哺啜糟醨咀糠粃东归虽复有民社为米折腰良可耻市朝纷纷真羿彀朔干燕弧不容拟投身中地竟谁未信棘端能捍矢重楼百尺卧徳问舍求田不须鄙早岁结邻初有约齿豁头童今老矣筑田预想傍田庐负耒耦耕何日始  

过钱塘江迎潮  

银潢翻空际天白鲲怒鹏鶱海波击涌云噫气声怒号万马驰车随霹雳低昻上下如桔橰顷刻性命轻鸿毛赍囊负笈有夷路一日何事常千舠因思羊肠盘九坂攀援蜀道愁猱人生触处有万险岂必此地多风涛愿言夷险不须问莫负对酒持霜螯  

和潭倅张朝请行县言懐  

夹道旌麾动隂霾万里开霜迎威令肃春逐马蹄来幽壑光初满寒荄暖自回仰窥嵩华质曾未施纎埃  

又用前韵和早梅二首  

楚国春归早寒梅处处开月和清艳冷天与靓妆来东阁诗魂动南枝岁律回萧然氷雪态无处覔轻埃星使经行处梅花忽已开只疑春信早先拥使旌来嫩蕚红初破寒柯緑未回凌霜半含月皎皎絶纎埃  

感事  

邉徼无虞日王师讨弗庭收功夸庙算行险毒生灵川谷旌麾暗风尘战血腥寂寥归马日目断华阳坰虎士氷河侧日闻刁斗惊气吞沙漠尽风荡贼巢倾关塞长年戍邉尘几日清太平陈朽冨一旅百夫耕  

席上别蔡安礼【予方赴调安礼赴慱罗仕】  

故里相看眼暂明一尊聊此话平生杜陵蚤被微官防元亮今为世网撄长路关山吾北去春风梅岭子南征结邻莫负当时约早晚沧浪共濯缨  

次韵安礼见寄  

末俗相看老尚新交游千里更谁亲萧条身世聊安分迂濶行蔵懒徇人宦路竞羞关柝吏劳生谁息利名身我惭抱瓮无机械幽兴惟思水石滨  

冬寒两齿忽觉动揺因成书懐  

未年三十髪先雕岁晚俄惊两齿揺都为踈慵成计拙直縁衰病觉形焦连经宿雨重裘冷旋煮藜羮野兴饶摆脱尘樊犹未得不堪回首问渔樵  

书懐  

骎骎尘土乆方还直道谋身力愈难靖节每嗟缨世网漫郎何意出人间风惊骇浪潜鳞伏竹隠湾矶翠羽闲好去杖藜穿蜡屐伴云随月弄潺湲  

汴上  

天上行云曳白衣半衘晴日在林扉盘花落雁惊还起啄食饥乌走不飞榆荚青钱飘已尽月堤流水漭相围征途处处尘随眼多病长年与世违  

陈留书事  

乌樯风缆欲飞翾拍防惊涛挽不前曲浦涨沙仍积冻踈林斜日自生烟﨑嵚道路真堪笑放浪江湖已判年一枕昼眠无好梦空慙邉老腹便便  

感事  

桑麻腴地想榛荆骑士西来剑防腥藜藿陋儒心更鄙但思干羽舞虞廷  

蓝田溪上  

夹篱桃李趁溪斜浅浅清流映落花欲问武陵源上路度云穿石认胡麻  

白公草堂  

炉峰袅袅晓烟轻云入屏帏一枕清高兴自应无世累独于妾马未忘情  

乆旱  

农郊阡陌起黄尘望断天涯絶防云踈懒无情讼风伯幽窻时读退之文  

过七里瀬  

拂云高雁倚风抟下视平湖万里寛搔首扁舟又东去钱塘江上看波澜  

予自长沙还植兰竹于东西轩调官京师逾年而归兰竹皆衰悴感而成诗  

柴桑衰晚爱吾庐三径归来手自锄但得叔卿长饱饭不妨孝若老谈书兰因采佩枝先瘁竹为凌霜叶自踈留骨庙堂宁曳尾鲁门无用祀爰居  

和李倅游武夷  

浓淡烟鬟半雨【一作雨半】晴溪光初借晚霞明鳌头涌出三峰秀【三层峰防为秀抜】天汉融成一鉴清【魏王峰头有天鉴池】枌社有谁蔵旧牒宾云无处问遗声幔亭寂寞仙何在勾漏丹砂早晚成  

荆州书事  

江湖泛泛一虗舟去作人间浪漫游岁晚光隂云冉冉畏途风雨日浮浮万钟信是樊中雉一棹聊同水上鸥投老虀塩成底事慿谁为种橘千头  

观猎  

貂裘白马谁家子拥防弧囊劲矢褰身欲与鸟争飞触起尘埃云四起长防驱逐狐兎惊骄鹰掣臂流双晴飞扬云间电光闪旋复草际无遗生鸷肠乆厌鲜肥饵顾盼方能伺人意但矜鼎爼有余甘贪飱谁怜殄生类安得淑气回严秋徐令用拙同鸣鸠林间百鸟恣孶乳虽欲击搏知无由  

寄范正甫【时讨西夏】  

羁穷莫厌如牢圏从古功名出屠贩男儿不负悬弧心马革裹尸犹足愿君不见准隂寄食饥贫叟【一作窃爪寄食淮隂叟】胯下英风亦何有逢时吐气雷电奔金印累累大如斗玉门昼夜羽檄惊脾腉欲堑天都城叩关虎士鬱余怒科头奋战如雕鹰君从壮年蕴竒防未冝缩首蔵柴荆昔人投笔真豪英慨然万里终成名南山白额虽欲老百兽遭之犹裂脑  

呉子正招饮时权酒局不赴作诗之  

寒炉火冷浮青烟劲风刮靣如戈鋋凝隂不动天欲雪竟日兀兀成拘挛广文才名四十年天寒坐客犹无氊参军官小技能薄寂寞冷坐诚冝然望形杜老偶相覔传呼歌舞开华筵嗟予简书固可畏不得对饮檐花前漫有糟浆逆人鼻汝阳口角空流涎可能更似苏司业只与时时送酒钱  

勉懐  

纷纷于我未忘情踈懒多应舍怨憎便好世间师栁惠不须岩下问孙登  

梭山潮【十一日潮起信是日潮小不到】  

向晚牛羊沙防归落帆烟浦潮时谁言江上须忠信潮到于今自失期  

徐郎庙  

古庙灵场枕碧巅松楸依约鎻风烟羽毛一去无消息随落人间几百年  

送陈几叟南归  

连墙东郭倦追寻高卧毘邪老病侵自愧屠龙真拙技漫令吾子费千金  

霾风防雨湿征裾隔雨栖台半有无南去定逢韩阁老归愚当见问夷【是时几叟过四明见了翁】  

几年梦想到亲闱身逐行云万里飞苕水未殊沂上乐春风无负舞雩归【初授余杭】  

和陈莹中了斋自警六絶  

画前有易方知易厯上求恐未白首纷如成底事蠧鱼徒自老青编  

八荒同宇混车书一视那知更有渠慿轼自应由砥道径蹊无处问归欤  

行蔵须信执中难时措应容道屡迁一目全牛无肯綮騞然投刃用方安  

造次欲安嗟孰是参前无物若为书萧条此意人谁问兴废由来命也欤  

圣贤事业学须强俚耳由来笑折扬诡遇得禽非我愿但知无有是吾乡  

盈科日进几时休到海方能止众流只恐逹多狂未改坐驰还爱镜中头  

闲居书事  

轻风拂拂撼孤柽庭户萧然一室清隔叶蝉鸣微欲断又闻余韵续残声  

送席二伊川壻  

抠衣丈席想多闻高节应能与俗分不用卑飞入幽谷定知乔木在青云  

寄游定夫  

綘帷燕侍每从容一聼防言万虑空却愧犹悬三釡乐未能终此挹清风  

萧条清頴一茅庐魂梦长懐与子俱五里桥西杨栁路可能鞭马复来无  

含云寺书事六絶  

兽骇禽鸣蘙蔚中难将此意问鸿防萦回小径苍苔滑故屦从今恐不通  

北山山下一渔翁形解心凝骨已融支枕睡余人寂寂一轩明月满窻风  

山前咫尺市朝賖垣屋萧条似隠家过客不须携鼓吹野塘终日有鸣蛙  

夹屋青松长数围午风揺影舞僛僛幽禽叶底鸣相应时曳残声过别枝  

竹间幽径草成围藜杖穿云翠满衣石上坐忘惊觉晚山前明月伴人归  

蝶梦轻扬一室空梦回谁识此身同窻前月冷松隂碎一枕溪声半夜风  

荷花  

照眼红云鬬晚霞重重青葢半倾斜会须直跨三千仞移取峰头十丈花  

冝春溪  

斜斜踈栁照清漪借借残红自满蹊刺眼藤梢牵不断欲寻流水路还迷  

冝春道上  

艳杏夭挑日日稀空余淑气尚迟迟谁人为作留春计莫放风花自在飞  

过丰城  

清江緑浮天慱物无人继昔贤应有斗间灵气在谁能更与斸龙泉  

浏阳五咏  

洄渊浩荡白鸥飞老懒时来坐钓矶岸帻行人聊自适不应憔悴似湘螺　　右渭水  

帘卷晴空独倚拦鸿防防有无间秋风注目无人会时与白云相对闲　　右归鸿阁  

芙蓉雕尽蕙兰芳杖屦翛然一漫郎鳬鹤短长宁复问但知鹏鷃两相忘　　右飞鷃亭  

柔条踈蔓緑交加烟锁云涵去路賖绣绂貂缨无处问空余鸡犬两三家　　右相公堂  

圣童去后水云间陈迹难寻草木间独有防言传野史洞天寂寂在人寰　　右洞阳【孙思邈修真所】  

荆州隅作  

郑公阮流野性本麋鹿平生傲羲皇白首就羁束天寒客无氊官冷饭不足頋予支离人攘臂受余粟江鱼尾盈尺饱食胜粱荆山富樵苏丈室有余燠顽疎愧前哲所得逾徃躅谈经追时好俯仰负愧忸流光逝不反愁鬓日改緑世道刼火燃不炉乃良玉晚交定难恃云雨手翻覆官居真蘧庐束担聊托宿求田意虽鄙此计正冝速归寻谷口耕胜卖成都卜坐想带经锄倚耒听布谷  

送郑季常赴太学正  

驱车出西城眷言与君违北顾临康衢问子将焉之赤度渥洼终当饮瑶池成都九轨道一跃不可追浮尘暗荆棘防径行多迷长风战秋林零露沾人衣青松不改柯期子清霜时  

次韵何吉老游金銮寺  

荣名嗟何为病木自生瘿彭殇一梦觉乌用论乆顷寄身渊明庐翛然在人境卫生鄙樊雉放浪任流梗相防到形影世累不须屏剉鍼聊自营寜复事干请负暄有余燠蓬鬓乱埀颈客来坐无氊谁頋广文冷忽闻过我门冠屦不暇整邀我招提游并辔相与骋僧关叩禅寂未语心已领并游皆韩徒辞刃淬锋頴多闻富如坻吾方拾遗秉頋惭管窥陋未覩豹文炳谬追俊游后如渇得甘井愿从借金箆为割眼生鼻端垩漫乆妙质愧非郢酬困诗律恐坐杜陵防相携上层岗出户畏深穽每虞参也鲁蹞歩輙三省迟回月初上云间挂金饼昏鸡鸣相呼更觉林逾静湖光湛星汉天水永归蹊暗尘土回首失清景角声下谯门归歩怯脩岭晚市人迹稀青灯耿踈影【金銮有退之题名故有韩徒之句】  

题诗长老璧  

维摩病士意超然邉腹便便但昼眠共説平时忙底事烹茶煮药过残年  

出尉氏  

隔村残雪防轻风日射晴光玉缕红桃杏浑如梅欲绽直疑身在故园中  

感事  

权门车马日纷纷寂寞多应笑子云白定知非世尚解嘲那复彊云云  

过庐山遇雨  

江风吹雨逐人来行过山前首重回絶顶隔云看不见石棱崖角独崔嵬  

送赵循道赴都讲  

鳯山鬱崔嵬下有千顷陂【南陵鳯皇山大农陂溉田千顷】峻极不可攀浮光亘长鬐晦防滴风雨澄淡含瓌竒呼吸入君懐万态罗心脾吐辞丽金艧焕若星斗埀朅来荆渚游红蕖照清漪故宫乆零落一洒增余挥惇族贵老成尧言下丹墀浮驾云防眷然成仳离长裾曵王门岂比困盐虀骅骝踏长板万里谁能羁  

送胡康使湖南  

北溟有潜鳞其广数千里扬鬐厉东海泛泛等浮蚁百川竞奔注漫不见涯涘寄之天地间大泽礨空耳胡荆山姿妙质乆砻砥飞声动旒冕持节照湘水功名与时防事道从此始骅骝驾轻车夷路道九轨朝燕暮腾越快意未为喜圣门学须强一篑亏可耻扩之天地寛于道乃云迩为士贵毅无防味斯防  

寄题赵贯道后乐亭【亭在沂州新泰县】  

丛祠有狐鸣羣雏满东州彬彬齐鲁郊不复论轲丘皷刀贩缯翁衮衮封公侯风流日凋世乆俗益偷昔时带经人辍耕仍佩牛椎埋尽行盗闾里更相雠赵子尉平阳始止惟民忧百花烂成围幽禽哢春柔问子胡不乐我心殊未休威明揉彊梗骄鹰化为鸠买犊解呉钩束身自锄耰田庐户无枢长物并不收结亭自乐只开编玩前修谁云酸寒吏忧乐非身谋乃知君子懐与世异沉浮嗟予一漫叟放浪犹虗舟舞雩有清风遗迹今在不君乎此去矣欲徃将谁俦寄言春服成尚觊一来游  

泗上【闻将闭汴口】  

淮口平沙涨樯乌向日斜防云变苍狗轻浪蹙浮花风劲回飞雁林喧集暝鸦河流应未闭迟我到京华鬓蓬凋欲尽岸帻任欹斜瘦怯重裘重慵看细字花冻云穿晓日晴树绕飞鸦老大惊迟暮飘零惜岁华闻道河流闭逢人每问津天高云羃羃风细水鳞鳞未种江陵橘空思千里莼且邀明月伴相对解纶巾  

出京  

旅泊惊秋意尘沙变客衣明星烂河汉残月暗帘帷风栁斜斜转云防片片飞穷愁添别病衰晚意多违  

东林道上闲歩  

寂寞莲塘七百秋溪云庭月两悠悠我来欲问林间道万疉松声自唱酬  

百年陈迹水溶溶尚忆高人寄此中晋代衣冠谁复在虎溪长有白莲风  

碧眼厐眉老比丘云根高卧语难酬萧然丈室无人问一炷炉峰顶上浮  

江上夜行【赴荆南道】  

水壶防滟接天浮月色云光寸寸秋不用乘槎厉东海一江星汉拥行舟  

过石首谒县官回有作  

万事纷纷醉即休无功可作酒泉侯谁能载取千缸去且向舟中打拍浮  

偶成  

緑鬓渐惊老境催更怜衰晚困低徊但知周道平如砥莫问瞿唐滟滪堆  

## 两宋名贤小集卷九十九  

宋　陈　思　编  

元　陈世隆　补  

龟山集【下】  

岳阳书事  

洞庭水落洲渚出叠翠疏峰逺烟没重楼百尺压髙城画栋沉沉倚天阙湖光上下天水融中以日月分西东气凌云梦吞八九欲与溟渤争雌雄澄澜无风雨新霁一日万顷磨青铜琉璃夜影贮星汉骑鲸已在银河中湘妃帝子昔何许但有林壑青浮空【君山世传湘君居于此因以得名】苍梧云深不可见遗恨千古嗟何穷须臾晦防忽异色风怒涛翻际天黒乘陵濑壑走魑魅渟滀百怪谁能测忽看舟子玩行险更欲飞帆借风力安得晴云万里开依旧寒光浸虚碧  

南康值雨  

庐山卧龙庵有刘道人自云百余嵗碧眼不粒食惟食栢饮水每客至必先知之欲往见之不果故并记之  

平沙涨雪清江濆水花照日红生鳞轩然五老出城表雕玉万仞窥长身云巾星弁覆华顶飞泉潄瀑垂天绅平生未识庐山面碧巘横云望中见江头一夜雨衔天奔浪号风作悲健朝来淤泥没牛马咫尺坐论千里逺芒鞋拄杖挂尘屋神马尻轮歘飞转卧龙庵前碧眼翁日饮山渌餐溪松神融气合八荒外此心炯炯宜先通未须勤移却俗驾防应一洗尘寰空寄言归侍壶丘子他日未游当御风  

游武夷【是日泛小舟至鸡窠岩还游冲佑观】  

函闗崎嵚走秦鹿天下并逐争羣雄抉云翻空鳌足折黔黎窜伏如寒蛩武夷山深水清泚避世犹有髙人踪龙东注海波涌【岭有投龙池世传与海通】玉女翠拥秋云松【玉女峰】赤霄真骨写虚壁通泉凡笔慙非工【魏王峯前有画鹤】蔵舟浮梁跨絶壑【山间有小桥桥西有一小舟皆人迹不可到】隠见似与天潢通当时鸡犬不复见窠岩依旧烟霞笼我来秋杪月既望尚有幽菊埋榛丛天容洗净雨新霁云幕四卷清无风掀篷进棹穷异境注目想见流残红回船杖履蹑幽径松竹窈窕环琳宫翠琬温辞耀华衮【褒诏有石刻】金榜大字纒交龙自怜病骨挂尘网幔亭髙防何由逢解衣归卧玉琐碎仰看明月穿疎篷  

谢詹司业送酒  

郑公负才名流落四十年髙视隘八荒天寒坐无氊忘形赖司业时与送酒钱嗟予樗栎材臃肿世所捐云何附青云拜赐追前贤开壶对青樽内愧颜腼然公乎廊庙姿直干上参天袨服羣娃宫不虞妬争妍骅骝误一蹶万里终腾骞朝燕暮刷越驽马安能先玉莹本无瑕宁须事磨镌宣室久虚席兹行定详延陋儒气填臆感慨聊自宣辱惠不知报强歌成短篇  

戏赠詹安世【喜谈兵慕耿弇之为人故有虎牙之句】  

防舟驻阊门初与子相识长空翥秋隼爽气横八极摛辞镂圭璋吐论森剑防邓侯不愿仕志在书竹帛长缨系单于落落蕴奇策气吞流沙外意无燕然北虎牙有余勇戎寇非强敌防当朔风劲伏钺控鸣镝老大慙衰谢见子徒感激平生谬经纶此意已寥寂信哉功名防事道古难必穷通付时命未足为悦戚余生如鼹防满腹防分毕行矣脱簪缨翛然适吾适【安世乃司业之子年少未受官】  

隠几  

上天不殒霜万木正鲜泽青蒿与长松各挺嵗寒节朔风吹沙寒髙岭冻积雪万木已摧落长松独清洁人生无艰危君子竟何别隠几试澄思行蔵易差辙  

留别富宣徳  

富侯荆山姿落落混燕石镌磨经世故不磷乃天质轩裳傥来寄既去寜须戚骅骝走长坂一跌未为失秦庭谬瑕疵睨柱终完璧君子有逺怀亊道先器识千钧等鸿毛始见乌获力行矣各勉防他时赖三益  

别西斋诸友  

浮云如积酥凉颷劲弦疾溶溶天末飘忽易相失悬弧四方志匏系非予匹平生结欢久始愿胶投漆别离伤素怀此身任萍迹  

遣怀  

君子虽自严至洁宜若污昭昭揭日月所向将猬如天地一穽中逼仄身亦孤游世在虚已浩荡与时俱灵府有天游环中真道枢  

元丰壬戌嵗暮书事  

闽陬地力尽种萟被山谷涵濡一雨润鬰鬰原野绿春风忽云徂舒景变炎燠凉颷动地轴揫敛何神速坐愁林峦空俯视万木脱凝霜借风力摧折到松竹嗟余闭门人感此亦愁蹙幽庭有萱草采采不盈掬如闻糟牀注取醉须百斛沉酣乐时运天闗不须触万物一刍狗苍苍自髙目  

緑漪轩  

开池傍清轩环除种兰芷虚明淡星汉踈影荐鳬履君乎试凭轩鉴此亭下水荡风生防澜风定还泚泚悠然得真趣吉祥来止止  

迂疎堂  

终南有捷径屈蠖终当伸君独耻不蹜安得与世亲结庐寄人寰独柱寜问津形影废酬赠相忘谁与隣寄谢漠阴叟抱瓮良非真  

鄱阳湖观打鱼  

秋髙水初落鳞介满沙脊浩如太仓粟寜复数以粒纷纷渔舟子疑若俛可拾横湖沉密网脱漏百无十虫鰕杂鲂鲤骈首吐防湿小人利口实刀机污鳞鬛鲲鲸亦狼狈风雨移窟宅玉渊有神祠变化在嘘吸胡寜饱羶香忍视万鱼急幽潜不足恃感叹百忧集寄谢漆园吏于计未为得  

送严尉  

世路久艰棘青防翳妖氛孤鸟丛祠中豺虎填城闉君能摘奸伏竭泽无潜鳞勿云功未酬屈蠖终当伸飞黄架轻车一跃穷无垠  

检田  

寻仑上层岗随冲出髙原烟火一里余鸡犬遥相闻瘠壤仅容席讼牒徒纷纶齐魏两蜗角况复三家村举世竞毫末薄俗寜足论吾衰过元亮欲辨已忘言  

送向和卿还京  

江湖多秋风惝恍夜不眠念子将北归起视明星悬君平翠虬姿耸身苍梧渊髙步隘八区凌风上青天妙质蕴荆璞寜须事磨镌赠言以为别妄意追前贤圣言乃常珍含咀真味全奇辞暂时好过眼如飞烟洁身忘廉洁触物宜虚船吾方病羸苶市药还自怜明日隔长陂相望空惘然  

向和卿览余诗见赠次韵奉酬  

杜陵头白长昏昏海图旧绣冬不温更遭恶卧布衾裂尽室受冻忧黎元诗人穷愁自古尔岂若种萟依青门嗟予老懒世不用穷巷久雨无髙轩虫鸣乌噪感时节不恤纬羞前言残章断简弃不録自愧潢潦无根源君胡衮字富褒饰三复妙语将谁论知君独负青云器欲使饥者名长存  

赠程舍人近侍入闽  

路公溪上鹤髪翁眼光照日颜如童厐睂垂鬓有仙骨骈集五福天所钟螭头暂辍三长手杖节扶舆入闽峤弧南一夜晶辉浮海隅草木俱荣耀朱金拜后古所稀绣绂全胜衣防衣玉觞荐夀须珍奇更待蟠桃结子时  

言溪早起  

短日催征辔聴鸡踏晓霜逺山频入望薄酒漫搜肠湘浦莼丝滑吴淞鲙缕长何时一踈放把钓卧沧浪  

汉坂舟行  

曲岸通幽径踈篱映竹斜坞深蔵吠犬林薄露人家石濑鱼偏美邻村酒易賖秪应云水富自是一生涯  

席太君挽辞  

贤配无前古传家有子贤四灵来荐瑞一鹗已摩天蒿里迷长夜悲笳暮烟萧萧原上路犹想驾云軿禀粹猗兰秀来嫔洛水濵一窥识公辅三徙得儒真画翣流云气松阡卧石麟哀荣今日事谁复继前尘  

湘君祠  

乌防荒庭暮秋花覆短墙苍梧云不断湘水意何长泽岸蒹葭緑篱根草树黄萧萧竹间泪千古一悲伤  

新湖夜行  

平湖净无澜天容水中焕浮舟跨云行冉冉躐星汉烟昏山光淡桅动林鸦散夜深宿荒陂独与雁为伴  

哀鸿  

哀鸿当苦饥悲鸣垂其翼朔漠晓霜寒江湖晚烟羃乾坤一网罟髙飞亦何益日暮无与羣惊风暗【缺】  

荆州书事  

千里濒江地可毛结庐何必故山椒载醪不过斜川路饮水谁同陋巷瓢勿问鸡虫闲得失但知鹏鷃各逍遥黄尘满眼僧窻静坐对风花意已消  

天宁节  

祥开若水射瑶光淑气先春景自长玉陛风闲飞防绶兽炉烟暖袭珠囊云门羽鹤仪仙仗天上蟠桃荐夀觞已见晶辉环帝座定应长照鼎宫傍  

闲居书事  

虚庭幽草翠相环黙坐颓然草色闲玩意诗书千古近放怀天地一身闲踈窻风度聊欹枕永巷人稀独掩闗谁信红尘随处净不论城郭与青山  

直舍大风书事寄循道  

枕书无寐首空搔万窍嘘风正怒号雪意浮空迷逺目月林梳影见秋毫幽庭所借惟荒草妙理应须付浊醪谁念维舟江上客落帆千里压云涛  

和席季成游金銮寺  

朱甍碧瓦照孤城杖屦翛然野色清縠卷水风轻荡漾珠翻荷雨自亏盈胜游已觉非人境妙语寜须是玉英愿借金箆聊括目不容幻翳有纎尘  

送王充道游三茅庐阜  

荆吴相望各天涯千里柴车鹿自随觧辔定应春尽日及归宜待鹤来时【三茅中峯每嵗八月十七日有鹤至充道当候见物乃可回】圣贤莫负樽中渌日月长为物外迟若过匡庐访真隠卧龙庵下有期頥【卧龙庵有刘道人人言百嵗夀】  

春日有怀诸友  

凭几无聊昼掩扉芬芬晴气减春衣隔帘相应莺初语背日连飞鴈北归莫逆交游千里别逺来音信两年稀追寻旧事成幽梦触物心行事事非  

望湖楼晚眺  

斜日侵帘上玉钩檐花飞动锦文浮湖光泻出千峯秀天影融成十里秋翠鹬翻风窥浅水片云随意入沧洲留连更待东窻月注目晴空独倚楼  

次韵晁以道  

谁能载酒寻元亮共寄无何作醉乡便好收身事农圃不须惊世露文章壶中日月春长在塞上烟尘客自忙千里同风无逺近未分秦陇与潇湘  

和钱济明游官园  

虚舟触物本无意看花得句慙非才名园古寺寻春色不晕勿鄙双鱼鳃【是日与济明遍游诸平诗院观双鱼花抵暮至官园】木奴千头比封户秋实付与江风催因思万防愁人处何似洞庭金作堆【苏子美诗洞庭柑熟客分金】  

寄题环翠楼【记云唐君作此楼以奉亲】  

方壶七万神鼇连琼台缥缈居灵仙鲸翻海运成桑田异境谁使夸娥迁铦风四面苍圭圆巨灵巧以青瑶镌揉风洗雨净娟娟脩眉浮空秀争妍清溪回旋泻幽泉下有澄澜湛洄渊绣楣雕栏欲飞翻凌切汉道摩星躔恍如直跨须弥巅瑠璃凝光围四天喜君妙龄谢世喧萱堂慈颜白盈颠儿童牵衣戏蹁蹮优哉此乐谁与先嗟予昔以三釡悬投身世网百虑煎今乎老矣诚可怜狙猿何用簪缨纒子云终须守一防诛茅结屋才数椽薜衣杂佩纫兰荃手披白蟫玩青编春晖不报常欿然虽有至乐安能全  

晚雨  

断霞明灭天日黝雨意晴晖争好丑浮云冉冉无定姿白衣忽变如苍狗悲风激烈河汉翻雨脚如麻飞霰寒山深气腥豺虎乱乾坤四合谁云寛将溪溪上野客懒成癖怯寒手挛面如墨把杯强吞僵立歌闭门独愁天已黒  

赠医者邓献匡  

云容方黯黯夜色正苍苍空羡南归翼幽懐増感伤  

过汉江  

西极鳌足折东南地维倾众流竞趋下汹汹归沧溟谁能跨明河挽此经天行世难乘槎翁此意终防防  

过吴江  

天水相涵翠有余玻璃万顷接方壶山浮晚照清如洗风逺飞帆细欲无漫叟未应甘皂枥散人终欲傲江湖维舟况值鲈鱼美鲙叠银丝饫腹腴  

南归书事  

浪漫人间压客尘衡门长忆锁榆枌忘言拟尽轮人妙陈迹慵寻史籀文万里功名心独冷一防耕凿力能勤旧游欲问南归趣寂寞吾今过子云  

寸碧轩  

隠隠遥山列画屏檐间寸碧与云平低回席上遗簪露彷佛墙东翠黛横虚景逺涵千里色晚晖仍借一溪清春风景物知多少可称收身乐此生  

冬早书事  

窈防谁为宰炉锤荣谢唯知嵗序催腊日未经梅已绽春风尚逺冻先开愁无润泽归芳树独有余寒着死荄收尽浮云天愈净夜深犹起望三台  

齿落书怀  

身上萧条事事空齿牙衰落胜衰翁渴心尚欠冰凌解病骨长思药力攻文几倦亲尘土暗断编慵理蠧鱼封南牀穏卧陶公宅枕上悠扬一榻风  

县斋书事  

簿书投老岂身谋朱墨纷纷晚即休平世功名归社稷一瓢我欲慕巢由  

一去人间二十年空余飞雪上华颠清时最有求田乐未愧陈登榻上眠  

身名于我两悠悠形影相忘懒赠酬拟把一竿沧海去漫然清世一虚舟  

醴陵丁君洋洋亭  

依蒲泳藻两相忘宛有江湖气味长凭槛脩然真得计秪应幽兴在濠梁  

安西闻捷  

鹰扬塞外得非熊万里金城一箭通玉帐投壶随燕豆坐看飞将防骁戎  

将军新拥节旄闲紫塞云浮豹尾斑白首边城休怅望马蹄未出玉门闗  

雅歌不待来天马谢质今应闭玉门早勒勲名上彞鼎放回春色满乾坤  

直舍书事  

鳞鳞池面水初生萍底青蛙自在鸣谁使幽庭当鼓吹雨余时聴作新声  

登岘首阻雨  

羊公风绩几经秋独绕龟蚨为少留欲问荆人寻旧事一江清泚自东流  

江浮云影抱层栏云外青山一水间尽日倚栏看不足杖藜欲去更回还  

江风江雨上雕栏庭树萧萧景自闲向晚防云遮不尽好山浑在有无间  

庭前古木已经秋天外行云暝不收倚杖却寻山下路一川风雨湿征辀  

春早  

云天羃羃漏防光踈懒惟添睡思长枕上隔篱闻鸟语半残春梦更悠扬  

此身如幻病何伤白日无人景自长寄傲南窻容膝地时时飞梦到羲皇  

过檐赫日昼如燔睡转庭阴始一反纵有诸人来问疾毘耶居士已忘言  

寄形一榻日蘧然倚杖支頥髻指天莫逆过门无子祀时来鉴井自跰  

古椿朝菌已忘言贫病寜须更问天石弹不妨随物化自求鸮炙自应便  

邹公挽辞  

一伏青蒲上三年漳海濵泉甘不出戸【公谪南方所居无水庭中怱涌甘泉】客醉岂无神【公在谪所忽有醉客言公将归翌日赦至果得归】报国心长在知恩志未伸【公所居一名知恩】追怀垂絶语空有泪盈巾旧徳今谁在雕零已不多云天开日月陆海自风波空叹与龄梦难留曳杖歌生平济川意无处问施罗  

冬晓  

着瓦霜华冷暝空晓雾均气昏难见日风过易生尘洗砚冰纹破凭炉火色春莫嫌寒尚薄雨雪更愁人  

## 两宋名贤小集卷一百  

宋　陈　思　编  

元　陈世隆　补  

了斋诗集  

陈瓘字莹中南劎人也举进士甲科为湖州书记乆之用蔡卞荐召为大学博士迁校书郎章惇蔡卞主绍述之论追贬司马光上谤宣仁后人不敢輙议瓘因对以谓今日以前既往之迹便为古事道常然而不渝事有弊而必变故尧告舜舜告禹皆曰若稽古若者顺而行之稽则考其当否或若或稽必使合于民情所以为帝王之治且论天子之孝与士大夫之孝不同哲宗感悟徽宗即位除右正言论卞修实録増加王安石实録紊神宗大典请改修徽宗欲开言路首还邹浩而中丞安惇尚縁往事欲格成命瓘再上防力言宜召还浩逐惇以明黜陟迁右司谏乂极论蔡卞假托经义倡为继述重诬神考轻欺先帝倡为国是以行其私卞之所是谓之国是卞之所非谓之流俗尊安石而薄神考不可为国是宜因其请祠许而遣之章惇怀异不忠宜因其辞山陵使罢之乂言惇为山陵使无状致大升舆陷于泥淖之中露宿野次宜罢其职乂论修建景灵西宫不当且言建立之地非是又言邢恕反复宜定其罪御史龚夬言蔡京罪朝廷不以夬言为然夬将去位瓘上防言绍圣以来七年间五逐言者皆与京异议今夬以言京又将罢去殆非祖宗奬厉言官之意皇太后已归政瓘上防谓外戚向宗良兄弟与侍从希宠之士交通使物议籍籍谓皇太后至今与政也罢监扬州粮料院改知无为军瓘贵之日方褏防论蔡京而命卞于门外缴四奏并明宣仁诬谤修实録建西京寺事徽宗宻遣人赐瓘黄金百两由是京罢召还除著作郎迁右司员外郎又以书抵曾布论实録及国用事以为尊私史而压宗庙縁边费而坏先政布怒罢知秦州寻主管冲佑观除名编管袁州移廉州又移郴州监中岳庙坐其子正彚上书逮系开封狱安置通州始瓘所辨日録事着尊尧集议者以为言多诋诬编置台州移楚州居住以卒年六十五靖康元年赠右谏议大臣瓘笃学有识志不苟合居丧孝初蔡卞知其才待之加礼瓘不肯附丽恬于进取虽诸公交荐迨居言职所防奸恶虽所举不避也尝曰彼则举而所知此则为仁由已识者重其言瓘既力言京不可用用之必为腹心患悉如其言瓘有词辨通易数言天下治忽多验自号了翁云  

了斋自警六首  

本无一字尧夫易八十一篇扬子今古是非那复辨仲尼尤不废为编  

文书难冩伏羲书字外成篇始见渠赐也能分可不可一瓢居士只如愚  

过时不易始为难执处那知是变迁度尽千山无鸟迹不劳传语报平安  

手在何忧弓力强巧穷那得必穿杨太和有味人人饮谁识醒时是醉乡  

仲由行行终身诵师也堂堂带上书五栁却能知此意无琴上赋归与  

只説为山不説休山成日夜水横流惜哉覆篑成迷复只见当初一掉头  

自合浦还清湘寄虚中弟  

三年已絶生还望一日天恩到海涯路过清湘犹间阔当时何不住长沙  

行彻天涯万里山月明方照海珠还瘴乡来往浑闲事聊为清湘一破顔  

曽近沧溟看风波涛有尽海无穷四年陈迹今何在坐对湘云豁晚空  

瘴海只将梅作雪湘山今见麦为春晴空有月当如旧岭北山南总照人  

与全州崇宁断臂和尚  

少年得髓几人知想见当年断臂时此是湘山大知识衡门堪继防昌师  

和刘太守十洲诗  

花屿  

红紫商量欲满枝持春觞豆好携持便须载酒凌波去底事黄堂独赋诗  

芳草洲  

緑色映波千古恨至今南浦两依依我今又出江东去多少行人宦未归  

栁汀  

密干参差笼月影轻波荡漾蘸烟条暑天要此清凉地欲往何辞度小桥  

竹屿  

霜姿迥出红尘外只有鹓雏傍水来别岸若寻栖隠处轩窻须为此君开  

烟屿  

霭霭纷纷縁底事故来波上罩晴沙莫教散入沧溟去却恐能迷上汉槎  

芙蓉洲  

红云可觅无蜂去寒波映晚芳未必孤根能耐雪且看秋艶已经霜  

菊花洲  

光景不留人易老恨无羽翼出尘埃世间那有飞升药且傍汀洲采菊来  

月岛  

月明偏照海边洲緑水回环漾素秋斗转参横羣动息桂花零落遣谁收  

雪汀  

谁把平氊水上开坐看飞絮扑琼台酒家耳热笙歌沸应怪幽人此把来  

松岛  

影参岸栢童童緑叶蔽汀兰澹澹香斤斧不来人迹远养成千尺势堂堂  

湖心亭  

尘境纷纷俗累争故寻幽径访南能湖波浩无穷緑寺屋髙低不计层诗老新吟工恼客使君余暇得陪僧碁中得失何时了一局输赢未可慿  

## 两宋名贤小集卷一百一  

宋　陈　思　编  

元　陈世隆　补  

初寮小集  

王安中字履道阳曲人第进士政和中自大名主簿累擢中书舍人翰林学士承防出镇燕山府召除检校太保大名府尹兼北京留守司公事靖康初贬象州有初寮集  

许道宁松  

玉骨巑岏雪作顶清溪下舞蛟龙影忽惊发地扶屋极谁向天公乞刀尺道人逸气天云高韦偃毕宏皆坐超奔崕断壑皆睥睨悲风激激星劳劳胡为乎挂卿髙堂之素壁许侯笔兴万牛敌坐来一气回霜秋四顾满堂皆古色老夫卜筑寄云松屡揖伯鸾携敬通忽见婆娑眼中物使我嚼句生天风千章竒材卧涧底公独区区悦其伪我知金石贯氷霜便与髯卿同一味君不见耳霞大士烧木佛此老胸中果何物  

戒坛院东坡枯木张嘉夫妙墨童子告以僧不在不可见作此示  

雪里壁间枯木枝东坡戏作无声诗霅川谪仙亦豪放酒阑为吐云烟词相传秀色絶今古正如四月出盆丝老僧遮护不许见防门游客遭慢欺我来拟看亦乘兴兴尽却还君不  

王摩诘钓鱼图  

我本江湖人市朝岂无心偶然堕世网如鸟思长林交视岂不多之子徳我深赐沐有余闲一马时相寻茒亭容膝耳九衢可窥临挂壁出古图惊笑靡自任笔墨粗可识佳处疑非今佳哉王摩诘风味我所钦自状钓车图苇间相拏音有如漾波游一杜挟两岑坐令黄尘中思落清江浔秦子诗思古清新间雄沈示我五字句月杵鸣秋砧回杯劝摩诘对手自斟我子髙趣子聆我防譬如影与形妙在同一隂我时坐其旁清风溢幽襟归来步长廊缺月户半侵丹青已过鸟齿颊犹哦吟频公有声画相我无弦琴  

次秦夷行观老杜画像韵  

寒折天吴图饥籴太官栗拾遗官在朝何异老林麓英风想防蔺妙手传顾陆防茸头倾冠駊騀镫脱作熊儿与阿叚左右相扶逐生平经纶具怅望青蒲伏穷途付麴蘖放意谢羁束草堂幸无事君骑时见辱清吟动霄鹗逸艳惊鱼目顾兹神眀意岂易丹青卜当时腰长镵憔悴十指秃声明乾坤破生事嵗月促但闻列仙癯岂见肉食墨企予攀逸驾短步羞匍匐不能师广袖乃尔好竒服嗜诗得隽永徐味自当肉不知褒公贵顾谓何郎俗穷通等梦幻思虑自枨触苦吟只效尤呼琖进蚁绿  

题席大光所藏谢安石真  

小儿破贼书能置此貎恐非山泽癯东土登临犹可状新亭谈笑若为摹虽疑太傅平生在不比司空少恨无只冩君真便相似向来曽见管夷吾  

新八贤阁像  

此地何从列姓名半因新国用轻刑江湖万里知闻断图画相看眼自青  

顔特约为范师厚作孔明坐啸图十大比丘像顔者以为声讹不可不下一句  

穷顔妙画今虎头忽以武侯为范侯他日却冩十比丘下笔不数僧贯休作佛作相三昧游在江在海两浮沤丈夫心机入法流到处还渠第一筹  

题李伯时画船子和尚  

等个鱼儿久未逢满船眀月一丝风离钩三寸谁开口打落掀天白浪中  

一桡打省犹回首露布须收人与船不着钓丝牵老防却留戽斗付龙眠  

题顔持约画四小景  

梧山暮雪  

一白空迷浩淼万卷却立孱顔北渚曽游帝子南廵更忆虞鳏  

荔浦久隂  

曽向荔支浦宿林红间碧犹疑老矣少文欲卧咄哉王賛何如  

桂岭秋晴  

海市当寒可出岳云正雨犹开故卷黄茅障尽为飞碧玉簪来  

梅村欲晓  

暗射霏霏逆鼻荒鸡喔喔号村万里客行憀栗玉顔破雾相温  

题阳华岩图  

元子説阳华巉岩不可家此招吾已诺不恨客天涯  

题陈去非王摩诘嘉陵图  

江山已暗大同殿弦管犹喧凝碧池别冩嘉陵三百里右丞心事欲谁知  

祁阳成逸浯溪图相示为作长句  

少文阅世老不出自画云山满墙壁澄懐观道追所厯坐觉琴声隠金石我亦七年湖外客梦中犹泛湘江碧浯溪之图喜新得身卧岭南心岭北忆尝留语溪边僧异时人读唐中兴説与此乃秦典刑三句入韵之罘铭今欲复作谁可令似有元结无真卿风烟惨淡万古情不如且寻画隠成  

李成山水  

五日十日一水石此言虽工盖其迹请看天地开辟初岂铸日魂镕月魄忽然而成随所寓衲防风云元满肚吐为千偈口澜翻游戏法中同一趣李侯落笔风烟起妙处欲回真宰意扁舟不动水粘天落日孤明山若椅断猿吟挂青枫林涧松倒卧长十寻白鸥似作终老计浮云知自何年隂由来神器完天力一抺江流吞万碛寸量尺度但形摹画史如山尔何得贵人费尽千黄金寳奁玉轴谁敢争一声常卖落公手世间得防谁亏盈我生懒率便疎放只有防舆岩石相他时真作画中人倘辱书来问无恙  

题赵大年金碧山水图  

王孙胸中楚七泽不学庸史夸水墨试开缇袭拂蛛丝半幅鵞溪射金碧余闻女娲炼石补天缺石破压天天柱折五色堕地金嵯峨六鳌跨海吹银波扶桑玉红下天半贝阙珠宫紫云满桃花笑作十洲春刘郎此地闻鸡犬系我不从天津槎自阅妙徒惊嗟迷魂一夜飞蝴蜨觉来半破篷窓月  

观僧舍山茶  

山僧手种两山茶看到婆娑鬓已华应为客懐惊嵗抄先将春色照天涯绿裁犀甲层层叶红染猩唇艳艳花冻颊如丹相映渥不辞冲雨踏泥沙  

## 两宋名贤小集卷一百二  

宋　陈　思　编  

元　陈世隆　补  

紫防集  

吕本中字居仁夀州人好问之子公着之曽孙也防敏悟少长从杨时游酢尹焞游以公着遗表恩授承务郎坐党事被黜绍兴初召见特赐进士累官中书舍人权直学士院忤时相罢奉祠卒赐諡文清学者称东莱先生  

符离诸贤诗  

穷居日荒凉杜门与世絶亲故日夜疎诗书固宜缺符离虽陋邦贤士稍罗列徳操青云器议论軰前哲外貎发英华中心莹冰雪介然特立士劲气刚于铁攘臂辩是非孰能逃区别信民粹而和名利诚难悦汨没稠人中独抱云松节伟哉二三子实乃邦家杰我来从之游内顾慙疎拙欣然对三益放懐歌数阕已矣不须言渠当为君説  

徳操充之皆约九月间见过今皆未至扶杖出门悠然有感  

病着文书懒出门偶扶藜杖看行云屋头日在转花影水面风来散縠纹不厌莫城千嶂合稍令明月万家分小庭留得清山在已见霜红未见君  

万里江南雨外船长腰秔米缩头鳊广文系马无由去更有何人赠酒钱  

嵗晚  

野竹新开径疎篱自着行暮寒收雨雪落日散牛羊生事顔公拙才名谢奕狂药囊无奈汝春到莫相妨  

晚歩至江上  

浦口生春绿未酣南山初见碧嶃岩风声入树翻归鸟月影浮江倒客帆破甑不堪充酒劵短蓑真欲换朝衫往来泥雨城南路可见轻鸥定不凡  

小园  

小园常在眼春事已天涯雨暗堤前路苔深林外家曲池通小径宻树隠残花长愧邻翁酒囊空尚可赊  

谒雍道士【雍有古画甚多尽为郡掾取去雍游贵人门甚熟】  

纷纷干没混泥沙不遣尘言挂齿牙妙画已归三语掾壮游空记五侯家古坛背日藏芳草小树留春放晚花能共山翁同活计隔林分听一池蛙  

春日即事二首  

隠几虚堂俗客稀片心真与道相宜风揺栁带千丝乱雨勒花心十日期瘦病才苏休强酒良辰虽好少题诗贾生词赋常流落归去来兮在防时  

病起多情白日迟强来庭下探花期雪消池舘初春后人倚栏干欲暮时乱蝶狂蜂俱有意兎葵燕麦自无知池邉垂栁腰肢活折尽长条为寄谁  

夜作呈诸公  

风江舞暮帆野树散归鸟寒灯上壁角疎星缀林杪归来静无事独坐搜黙藁放笔有新功无人与倾倒不知新恨多但觉旧愁少石鼎倚残炉茶烟看清袅明朝寻酒钱折简唤诸老  

知上歗傲轩  

贪夫九鼎犹不足渊明一轩长有余人生趣向等天壤防吓腐防猜鹓雏中郎妙处世不识风期自与常人殊开轩便有千载韵友葛天民无懐徒坐看松菊换时节兎葵桃树纷荣枯五年却走各南北千里懐想空烦纡双鱼沉浮久不至三径寂寞今何如文章潦倒付丘壑疾病蹭蹬思江湖何时共坐北风里烦君小摘园中蔬  

新冬  

西风吹禾黍落日在陋巷杖藜访新冬霜树眇空旷人烟村舍西旅店古原上晚山晴更好秀色常在望居闲得真趣日欲就疎放岂惟僧俗徒庶自免嘲谤东隣酒初熟清香乱盆盎径须骑墙头挈榼献穷状吾生足羁旅久病非少壮银杯惊羽化布帆保无恙虽非陶潜隠不负徐邈畅  

广陵【借韵用文潜体】  

往来六十里各自一江郊栁色团涡防春风杨子桥好山当断防野鸟度空巢一任雷塘路暮天风雨号  

劝张李二君酒  

张侯好诗如好色不敢为主而为客李侯好酒如好诗心虽甚壮无人知两侯风味俱不恶如芙蓉与木芍药午牕留客看笔快晓枕无人犹睡着广袖渐变天寳妆大字不作元和脚世人讥咲乃其分政是仍叔之子弱病夫坐隠无所求荒檐断雨鸣春鸠炉烟未尽消百忧恨不缓带从公游何时清江横小舟与公一醉荻花秋却来宻庵参牧牛  

登舟  

夜雨晓犹滴怒风晴更吹已无行役念宁有别离悲舟楫三年路江山一月期东庵旧还往不废百篇诗  

赠浃上人一上人  

君行南山南我在北山北不闻浴鹄白但见染丝黒老境欲垂垂快意须得得孰知百雉坚而有一日克浃如涧底松纵老终不踣一如云间鹤不复可羁勒我如千里风遇此两鸿鹄明珠脱氛翳晓日破昏塞宿障不尽除胸次犹笔墨君看説诗口乃是杖山力冷霜卧偃蹇嵗月饱封殖谁能窥藩篱未易得阃阈政当敛光芒不少须缘饰相从无何乡败衲依破裓更令好事人妙语添一则  

秋夜示李十  

晴鸠不时鸣雨鸠不暂歇相去跬步间屡见屐齿折寒泥拥衰草秋扇罢残热今晨好风景稍贷屋头月清光冷相照玉艳满金玦唤客坐前牕文字相澡雪殷勤傍诗律未暇了麯蘖澜翻谈经口邂逅如意铁我歌君輙书字字有行列不须陛枑严但要兵衞设譬如南山石瑑齿当井渫真成一战霸未可三鼓竭人生各泾渭世事亦滕薛髙堂食人两马方踶齧何知緼袍底犹有不安节  

王氏郊居  

江山防防好落日极登临雨续蔬畦润风吹柿叶隂客船频上下水鸟故浮沉尚有南飞雁丁寕可寄音  

雨后至江上有懐诸子  

落日满寒雨长江收夕霏定知聊复尔敢望不相违野鸟晴相唤残萤晚自飞殷勤两山口好为放朝晖  

奉送子之还京师  

日月老投闲文字今削迹便然腰十围欲吐喙三尺颇懐平生友相就语肝膈诸江好兄弟夫子眉最白词林三二公子实门下客布帆千里来许我间賔席阶庭出兰树户牖照圭璧诗如驾高浪万顷随笔力宁为首阳饿不作嬖奚获乃知工语言要是饱糠覈茫然李杜坛未免陈蔡厄出门观善阵敛手避勍敌澄江揺夜霜嵗晚见沙石钗头罥蛛丝即有梁宋役士生多艰虞道逺自古昔相期逍遥游不计天地窄名声了三黜谈笑供百谪别君为此言可当绕朝防  

喜章仲孚朝奉见过十韵  

苦语不难好旧交今则无但能留客坐已胜折腰趋只有连根煮初非满眼酤苔痕记柱杖雪影傍跏趺语道我恨晚説诗公不迂丁宁入汉魏委曲上唐虞厯厯有全体怱怱或半涂真当置度外不敢望庭隅日月换新嵗江山非故吾他年佳句在与画宻庵图【山谷论作诗法当自舜臯陶赓歌及五子之歌以下皆当精攷故予论诗必断自唐虞以下】  

观寗子仪所蓄维摩寒山拾得唐画歌  

君不见寒山子垢面蓬头何所似戯拈拄杖唤拾公似是同游国清寺又不见维摩老结习已空无可道牀头谁是散花人堕地纷纷不须扫呜呼妙处虽在不得言尚有丹青传百年请公着眼落笔前令我琢句逃幽禅异时净社看白莲莫忘只今香火縁  

题李伯时维摩画像图  

老松搀天四无壁小庵不旁容一室野竹入户芭蕉色下有无言病摩诘文殊妙对亦无真身如浮云那得亲惊倒同行问话人彼上人者何所云龙眠好事笔有神不避世间狐兎羣扫渠世间千斛尘多口阿师闻不闻  

伍贠祠  

伍贠庙前一丈碑上有野鹤双来栖水云杳杳凉去逺风雨冥冥秋到迟江花相迩野花发旧燕不随新燕归丈夫遗恨竟何许楚越勾吴今是非  

老松  

奉君以绿绮琴报我以双南金杯中琥珀不须尽听妾一声行路吟君看庭前老松树上有杳黙不断之清隂墙低未碍髯髪古嵗晚不辞霜雪侵东园桃李自研好与君百嵗同此心  

寄周司理  

日月走劻勷舟楫卧烦署凉秋在万里客子安得语周侯磊落人怜我自熬煮殷勤半月留可得一咲许别来今防日坐此百里阻清风不时来晓月仍半吐卷帘看新竹忽似对眉宇人生行乐耳舍此皆自苦终期卜隣归重听对牀雨虽无呜呜歌亦有坎坎鼓  

山光寺前泊舟值雨  

轻雷唤小雨忆在白沙时绿酒留连醉江灯取次诗好风那得有凉月自相随独上山光寺清歌无栁枝  

送一上人之京师  

东风吹云十日雨卧听城头打衙鼓道人逺自山中来共坐南窓濯泥土自然高韵到羲皇岂止防言变齐鲁万言回首不震掉一叶横江且掀舞未能入水取蛟蜃尚欲投戈伐貔虎念公守此非一朝木病磈瘣无枝条已尽千峯西岭雪更梦八月钱塘潮京城尘沙深一尺是中莫留公履迹权门噂儿女咲我亦思之不能食片帆无事早归来为公一洗山中石  

京师赠大有叔  

尊酒相逢十载前绿髪红顔俱少年尊酒相逢十载后皮黄肉皱俱白首叔如鸿鹄但高飞侄似麕鼯更深走南来行李初一逢长安旧第氷雪中闭门不识故人面豪气直欲轻元龙平生为道不为食小少所期皆目击何时相就过江南同访曽游旧泉石  

同晁季一李天纪过沈宗师北庄因成长韵  

三年城南居不识城北土但闻王雪郎去作猿寉主今辰篮舆来握手相劳苦胜游有佳士洗耳听妙语晴窓背云壑落日在环堵晚风生白杨想像原野古断崖悬老木小港聚寒雨却观城市人努力自熬煮畏途出袵席祸福有未睹杜陵懐壮游无忌咲豪举二者覔真是政恐君未许千秋柴桑翁妙句聊一吐  

断云  

断云西南来好风东北去翩然两无心空中忽相遇化为一尺雪照我庭前路昔者甚可怜今来无处故人多勌色留我不少住羁愁动中膓疾病増百虑虚庭着明月皎皎如积素不见乘鸾子空懐旧烟雾  

六月初三日雨后步至城东  

凉秋生郊原快雨洒庚伏曲肱访幽睡朝梦不可续开门招此山爽气满嵓谷村溪没衰草古院满翠木东行得幽亭小径来已熟下有十里濠暑退万荷绿恨无沽酒钱一醉起枵腹人生要快意岂止寄幽独君看后池蛙声韵故不俗怡然共清欢何必丝与竹  

归计未成作诗寄懐  

万里田园半有无十年归梦阻江湖文章谬忝声名在气体犹如药饵扶客路因风滞舟楫水田无雨卧菰蒲青帘白酒斜阳外不与行人满眼酤  

与吴廸吉诸人赴晁季一陈塘范园之游因成十韵  

春风未寂寞频枉故人车客舍轻寒下村烟宿雨余晓红留隠映新绿上扶疎妙墨悬髙榜残章得旧书【即所谓白水满时双鹭下】蛟龙忽舒卷草木自清虚登临地悠悠水竹居只今那复有本自不闗渠塘水空遗庙【塘即陈元龙所开今有元龙庙在上】鼍淙亦故墟【园西有寺名鼍淙唐武宗时所建寺边有鼍为水害】同行喜佳士所到即吾庐政恐习池饮风流却未如  

侯嬴  

游士纵横翻覆手山东诸侯望闗走厯下邯郸无使来长城易水非燕有大梁賔客旧如云夷门监者未有闻漫将苦语送公子市井屠儿虚见存后来毫髪争得丧纷纷小儿跨跌宕不知世有公子牟一生放迹江海上  

古剑歌  

寒江九日雷殷空落日倒射千山红江头树木半倾倒衮衮不尽洪涛风风中有物如长防电光忽来倾霹雳雨罢晴开不复知乃是潜蛟倚长石苍皮半卷颇飞动澁藓中开欲跳掷青萤野火下絶水夭矫长烟转空壁天生神物有时出嵗月飘流为谁得铜花欲尽秋水浑尚有千年妖血痕向来天地亦儿戏俄顷变怪徒纷纭君不见丰城之水亦不久寳气何为上牛斗  

夜坐  

广陵城中听夜雨倒牀不寐问更鼓西风万里卷长河遍与淮山洗尘土淮南米贱鱼亦好敢问摧頽叹羇旅重帘复幕嬾相负细字寒灯且如许漫如尔雅注虫鱼更就篇章考齐古粗知俛首受寒饿未暇着意寻豪举牀头有酒不敢饮况复闺门画眉妩故人此去今防时亦有文字相撑拄东明县前济阳路每一梦至犹能数少年不惮道里逺平生未省别离苦只今多病须已白尚能呼渠醉而舞田园未还君可恨嵗月渐晚我何取饥虫绕壁不自聊尔独何情促机杼  

竹西亭  

十年走尘土重上竹西亭草木新容态江山旧典型狂风扫毒暑落月伴疎星认取扬州路荒城一抹青  

春晚郊居  

栁外楼高绿半遮伤心春色在天涯低迷帘幕家家雨淡荡园林处处花檐影已飞新社燕水痕初没去年沙地偏长者无车辙扫地从教草径斜  

久雨路絶賔客稀少闻后土祠琼花盛开亦未果一往也  

卧闻更鼓湿不鸣晓窓但有摧檐声云横不放山入坐风怒欲倒江冲城东家酒熟花烂漫折简唤客留娉婷街头泥潦一尺许意虽欲往无由行儒生活计亦不恶蒲团坚坐到日落映窓香穗触凝尘过眼文书开病膜明朝新晴有佳处穏看小槛翻红药无双亭下一枝春玉洁霜清未寥廓闭门懒出君莫咲看汝多愁吾独乐故人无事倘能来为君试举舒州杓  

己亥上元数同晁季一叔用清坐不出  

北风凛凛吹月高万木夜作穷猿号卧听车马起尘土爱此一室明秋毫小炉着火晚收稲短檠照坐寒无膏主人忘言客亦懒更烦赤脚送茗盌子云事业本清浄维摩方丈常萧散出游苦畏今日閙归坐略尽平生欵自知衰病损刚肠只要文书遮病眼公能却扫趂闲暇渠自低头费牵挽明朝乘兴尚能来咫尺吾庐不嫌逺  

试院中呈工曹惠子泽教授张彦实  

十日虚房罢送迎不知新雁已南征忍穷有味知诗进处事无心觉累轻残叶入帘收薄暑破窓留月漏防明知公坐穏无他念识我阶前拄杖声  

雪夜【政和六年】  

曹州城南三日雪半夜疾风吹石裂先生睡美唤不闻不信衾帱冷如铁病妻索火少声韵稚子吟诗应歌节残书向人老可爱旧剑空在磨洗缺未能去寻泉石伴未用深藏狐兎穴新正已过今防日嵗事嬾复从人説长江略无千里梦故人动有十年别相逢一咲又艰阻所向端坐成痴絶城中诸公不相弃时有妙句扶衰拙颇知晴意在明日泥深不怕车辖折便当脱防过君家共放南窓看新月一杯冻酒君莫辞预借炎威洗烦热雨后数与李仲辅兄弟往来且约十七日同过士特因成长韵  

隣鸡再三鸣不改风雨晦束装向前涂恐与泥潦防故人时一来共此一室内防已久已絶苦语或未遂子孙甚竒古却立有余地旧从伯氏游则已闻令季斯文倘未逺吾今尽憔悴相期无何乡获保清净退藏身稠人中着眼世事外山空倚岩石雪立老杉桧往来相遇难更自少如意旦日过城南把酒公一醉  

荷珠  

谁倩亭亭着意擎风中零乱月中明浑无定处光偏润正值圆时影最清曲槛落江歌一串横塘防碧梦三更絶怜荡漾波心里添得连宵细雨声  

采菱词  

烟艇江湖网罟疎石矶风雨钓纶虚碧池漫凿方通径鳞冶聊巡供别储诗客兴来堪佐酒埜人梦去却多鱼防夷闻道曽兴越经济还余十倍渔  

栁  

含烟带雨过平桥嫋嫋千丝复万条张令当年缘底事风流才似女儿腰  

简寗子仪二絶  

只愁老去被花恼更欲忘忧须酒浇何似山堂病居士闭门高枕过春朝  

新晴欲上南楼月栁可藏鸦水蘸墙无限客愁芳草里不知风雨阻斜阳  

烹茶  

水光欲尽琉璃影玉色初浮翡翠斑便觉麴生风味好小炉新火对蒲团  

山水图歌  

君不见南江老龙夜不眠令我破屋开青天千岩倒壁卷角上一榻郤在洪涛前又不见江头古木一尺围猿猱接手悬高枝雨中寒芦披靡去天际风帆先后归陈生故是可怜人笔虽未到心已亲南村北村渇欲死怪此一室无纎尘郑防祁岳不解竒韩干画马空名肥万里咫尺君得之更看湘江雷雨垂【陈生欲尽湖湘图】  

即事戯荅季一  

斜阳着髙栁环堵半黄昏小圃三年旱荒池一尺浑粗知诗有味寜使妇无裩不信晁公子犹招楚些魂【季一诗云思与诸公论人物试慿清议赋招魂】  

春风  

春风随长江一日行万里萧条起岷山歘忽度扬子江南千酒楼春风楼上头金尊开翠幄青帘吹客愁长堤二月暖寒溪千古流纷纷桃李花处处作芳华不见梁间燕空悲王谢家  

题淮上亭子  

亭下长淮百尺深亭前双树老侵寻暮云秋雁且南北断垄荒园无古今露草欲随霜草尽归樯时度去樯隂秋风未免鲈鱼兴更有江湖万里心  

正月十五日试院中烹茶因阅溪碑  

小炉方鼎蛙蚓鸣那知帘外东风惊乱云初破盘凤影缺月半堕春江明已驱簿领出门去更洗肝肺令愁醒大碑石字久寂寞髙堂素壁空峥嵘坐看光防扫尘土便觉氷霰临窓屏文章断絶声气在妙句直欲无兰亭峄山野火烧欲尽瘗鹤半在江中陵不知此书更竒古反覆厌饫无讥评山精地神肯爱防至今欧虞来乞灵要令石鼓举吉日不必细字临黄庭生平访古少如意对此自足忘经营世间儿女争媚好纸上姓名谁重轻迩来半月得坚坐一室当行千里程南楼灯火漫明灭北里笙竽频送迎儒生事业了不恶故人浮沉吾嬾听更阑更自取书读唤起奴仆寻短檠  

冬日杂诗  

白日供多病青山且旧居柴门临水静风叶舞霜余老练时情熟贫穷家计疎墙东端可坐炙背饱翻书春景晴乃防寒江晓不波云山明客眼风露净林柯紫塞传烽急黄池带剑多苍生好苏息天意定如何  

懐从弟  

折栁长亭今防年一行作吏楚江边音书顿逐归鸿断消息时因过客传五岭风温吹瘴雨九疑云湿卷愁烟每吟春草池塘句尚想诗成梦惠连  

## 两宋名贤小集卷一百三  

宋　陈　思　编  

元　陈世隆　补  

紫薇集  

问晁伯宇  

物生无荣贱悉是君所见相值有相违谁能满吾愿田园弃荒芜官居走邮传误寻文字盟秣马当百战一饭或未饱逢人足嫌怨穷于投林猿窘若巢幕燕忍学少年子羽翼偷绚练百万买纒头千金奉娱宴愿为匣中玉不作秋后扇丈夫重许与正尔未为倦絶粮有不死酒肉虚健羡古人马伏波吾犹识君面  

读秦碑  

秦人跨九州欲以传万世立石名山傍往往示得意至今见遗刻字体甚雄异壮哉苍藓文未改回屈势风雨所侵蚀中有千丈气严如虬龙蟠深若铁石利余威到山鬼谨守敢失坠汉魏能书人亦岂可睥睨未能识籓篱何止趂姿媚初无一日雅但有三舍避文章又竒古迁雄盖苖裔观其所著述肯为尊者讳巧言未大失末乃为俗累呜呼结绳前此又谁与记君臣共无为垂拱天下治春秋纪日月大易垂彖系嬴氏厌休息动以衡石计斯翁变古文程邈分篆自此更滋蔓日以趋简易驰驱千百年漫有纸笔费讵能罢烦文尽扫着天外此书虽见存或以少为贵特此槁木枝我亦甚无愧  

龚彦承观轩  

爱山不能扫常恐山怪责终嵗在行役感动头已白髙秋强僮仆路过龚掾宅防君开南轩除我限界窄白波绕青嶂彷佛见顔色江上飞来峯郤立对君侧萧萧蒲苇丛不受尘土隔知君有竒趣笑我常偪仄人生无穷已得一乃愿百牀头贮美酒窓下着好客请公但黙然嵗晚当有获  

堤上  

落花吹尽不堪忧只见河堤水漫流晚日强穿城北市春风犹驻驿南楼妻孥独觉为身累嵗月终难望汝流万里长江一樽酒故人何处倚偏舟  

京师新郑与诸晁兄弟往还前后数诗  

夜语不嫌久凛然天欲秋客灯吹屡灭细雨落还休未许金张并虚为鄠杜游江河少归梦知为故人留我髪日已短公愁安得长墙根春荠老瓶水腊梅香侍立无夭女相随有漫郎平生湖海兴今夜宿连牀髪短各已白眼昏谁复明残春断花栁晚日闭柴荆潦倒书常废驱驰梦或惊尚于团聚乐虽老未忘情令弟穷顔蠋书生老仲舒相招得共处何往更安居嵗月尘埃外桑麻雨露余送行无别物圮上一编书苦语相留极虚床防宿频山东今出相海内不无人妇女能尊客儿童不厌贫长途有知遇今日倍情亲  

雁  

雁从何方来云自燕赵北今当何所往暖日近旸谷寒云堕江汉未见所栖宿朝忧稲粱少暮畏罗网逐惜哉还往频愈觉嵗月促悔不近籓篱随羣逐鸡鹜羽翰何必好志愿亦易足物生有髙下终恐厌摧伏公看沧海头万里飞鸿鹄  

海陵夜作  

夜长夜长天复霜海陵城中今夜长夜长夜长天向晚海陵城中今夜短路长家逺来信稀水阁山深归梦断堂上书生头已白朔方健儿十年客想渠当此夜长时抚剑虽长酒杯窄明妃爱惜汉宫衣乌孙公子终不归戚姬去视鸿鹄举更为君王作楚舞当此夜长谁送迎此月还如今夜明夜长夜短公莫厌寒即重裘热须簟夜长夜短公莫忧多忧多厌公白头  

洞庭  

尝闻洞庭湖秋至清皎洁往来八百里长风驾明月中有仙人居容顔若氷雪我愿从之游问渠传宝诀脱冠养霞佩长与尘世别  

寄晁以道  

朝鲜陉山清莫宿頼水绿往来百里间得此意已足吾人少如愿夫子更絶俗闭门观易象未用伤局促使我三日留共此一室独皎如岭头月凛若霜后竹欲为斯文夀以作学者福洛阳佳少年抚事多恸哭此其于圣学何似狗尾续宁知草翁万事不挂目深湛而雅澹亦不在反覆吾祖早闻道晚与夫子熟相期千载外未得一世伏深山窜鼯鼬晚日度鸿鹄谁能从公游嵗月如转烛  

近体诗二十韵寄秉之  

忆昔春将莫分携桂领边落花依断陇飞絮满长川风急吹残雨云开放晚天山光如欲动草木不胜妍沽酒遥村市停骖近郭田临行思欵曲已别更留连治邑烦游刄编民荷息肩髙才久藏巧笃行众推贤屡辱银钩贶频更玉律迁故乡迷薮泽回梦渺云烟漂泊遥相望穷愁秪自怜爱闲身益懒多病气仍孱故国因人问新年底事传秪因升斗恋聊结簿书縁诸老方推毂乘时好着鞭提撕起憔悴腾达动蜿蜒袖有平戎防囊无封禅篇功名期万里富贵属丁年范蠡终兴越田单卒破燕异时归捆载乞我买隣钱  

田家乐  

东家西家蚕上簇南村北村麦白熟小儿腰镰日早归大儿去就田间宿斗酒相邀不为薄隣翁相对且斟酌圣主当阳亿万年年年嵗嵗田家乐  

长葛道中遇周原仲  

羸马冲寒骄不驶积雪残氷杂泥滓长葛县中日落时举头忽见周夫子下马相看两惊怪各喜南归此身在僧房夜语久不眠更摩枵腹偿诗债子行四方尚谋食我亦年来倦行役枥下骅骝世得知海底瑚人未识长安公卿富贵客谁能日在子思侧洛阳少年未宜轻看子重陈治安防  

赠益谦兄弟  

范郎走防官清固不絶俗家常四壁立腹有万卷读迩来所为文深若泉万斛纡余风过水宛转虫注木诸弟况可人不但好眉目丹穴固出凤蓝田自宜玉行扛九鼎重顿使一世伏圣朝急用士如子尚穷独乃知徳在躬不必富润屋我病拙文辞笔钝如髪秃时逢子兄弟未语心已足长空絶繊埃何处着鳬鹜朝来秋气清伫看飞鸿鹄  

寄宣城故旧  

宣城经嵗无他事尚喜交游不弃遗叠嶂楼头纳凉处宛陵堂下探梅时君今尚要一嚢粟我去亦无三径资扫卧云山更深处因书频报故人知  

浮梁道中见小松数寸者极多然皆与蓬蒿杂出不能即长也余伤之作诗寄范四弟  

青松数寸根意出千丈外如何蓬蒿底此志久未遂朝为牛羊践莫受尘土翳虽云嵗寒姿当此亦憔悴今年虽小出尚与凡草类防须扶其根与作栋梁计大厦千万间匠石所睥睨世或未尽知慎毋伤汝志  

题筠州僧房  

客来无语坐禅房共赏西窓一榻凉山路雨余新笋出江城春色杂花香烟厨已逐钟声逺树色初随塔影长敢道闲居便安隠今年更欲下湖湘  

岭外懐宣城旧游  

中原未敢说归期却忆宣城近别离叠嶂雨来如画里敬亭秋入胜花时每憎卑湿尤多病苦爱风光屡有诗今日衰頽那可説鬓须经瘴总成丝  

山居素饭  

豆苖可瀹匏可羮僧厨午饭煮香粳道人得此清净供下箸已胜肥羊烹平生为腹不为目偶逢一饱心自足晚菘早韭旧所知五鼎百牢未为福  

寺居即事二首  

瘴疠过庚伏庶防其少瘳甘心忍残暑指日是清秋汴水他年别郴江此日留如何理归梦只见岭南州因循过岭表忽复到湖南气力浑非旧情懐老不堪无钱供痛饮因病废清谈尚有寻书僻穷搜未免贪贺州闻席大光陈去非诸公将至作诗迎之  

五年避地走穷荒岭海江湖半是乡欢喜闻君俱趣召衰頺如我合深藏晓寒已静千山瘴宿雾先吞万瓦霜日日江头望行李防回驱马度浮梁  

次韵王漕见赠并寄曹吉父二首  

前贤去则逺今代不无人小出已无敌深藏恐未仁两章知思苦一语见情亲径欲忘衰病如公笔有神曹子往南国端居无所思逃禅不用酒投笔漫成诗敏防忘千虑纵横又一竒于中有佳处莫待折肱医  

次韵折仲古见赠  

未有丝毫补县官防年流转但求安江湖自称嵇康老故旧空嗟范叔寒頋我初无食肉相喜公复着侍臣冠新诗不忘东山志敢作寻常禁近看  

永州西亭  

旧闻西亭胜独盛湘湖间山秀水亦好千里在慿栏今来乃不然眼境故未寛环城但浊水满目唯荒山如何栁司马肯为此解顔始知忧虑久方觉所遇安我从避地来山水日饫观初不厌岭峤况复嫌荆蛮徘徊念昔人亦作故意看所惭二三子来不倦跻攀开轩纳防凉共享一日闲说诗到雅颂论文叅诰盘快若箭破的圆于珠在盘此乐固可乐此盟安得寒天暑畏道路时危多阻难相逢得少欵莫问何时还何须待杯酒始尽平生欢  

赠珪公杲公四首  

北归住江西尘事日窘束两公时踵门高谊已絶俗空房拥残火更许相就宿不厌寒无氊肯厌饭脱粟杲公玉壶氷所至自清净珪公出林鹤肯与鸡鹜竞吾穷得两公颇觉意气盛未能出艰危犹足起衰病杲固昔所熟珪亦旧闻名江西一聚首遂寛南去程扫除文字习追寻香火盟期君向此道隠若一长城堂头老居士我识盖自早声名从少年闭户今却扫公能为少留尚可慰枯槁欲知主人贤但看此二老  

和邢子坚韵  

万里仍归旧秃翁笑谈聊复与君同鹪鹩所愿一枝足鼯防真成五技穷短髪自梳浑欲白残炉因客尚能红正须混迹师元亮未忍低头学敬通  

戏呈东林云间二老  

防年湖岭费追寻尚喜归来听足音御虎已知我有命问禅方见子无心风尘懆病如昨嵗月峥嵘穷至今犹觉相逢有余恨老盆盛酒不同斟【余常谓可与共饮者至难得也二公超然之韵可与共饮也而不得共饮为可痛惜晓此语者许伊具一只眼】  

荅钱逊叔访戴图  

北风吹霜夜如雪江城草木冻欲折病夫袖手无所为一坐临川已三月忽防妙句起衰惫顿觉和气生毛髪公能忘机我亦倦不待曼殊见摩诘画图是非久未解况保长年不磨灭请公置画莫多求要与时人除爱渇  

与钱逊叔饮酒分韵得鸟字  

客游等浮萍嵗事如过鸟逢公得一笑不厌古寺悄雨声喧客耳烛影吹半袅宿醒未及解更觉恶韵扰时方足艰虞身未识要妙如何一杯酒便作万物表别公愿一言使我意易了  

赠别范一哥  

相送不嫌逺诘朝当语离文词知子进道路觉吾衰力疾终无补徐行敢厌迟临分更回首苦语漫成诗  

与范益谦炳文叔仪步月  

嵗月忽已过羁穷非独今稻塍分白水月影上清隂畎畆平生事江湖他日心相过无百步犹觉费追寻  

竹夫人  

与君宿昔尚同牀正坐西风一夜凉便学短檠墙角弃不如团扇箧中藏人情易变乃如此世事多虞只自伤却笑班姬与陈后一生辛苦望専房  

寄题暨尚卿双莲亭  

异畆同頴久未出双觡共抵复何物今君何以得此花和气所致无他术双莲共蔕中连理相映同心出秋水秋水池塘晓自凉双莲中含风露香飞燕姊妹不相妬并骋逸艳来昭阳自然容质见髙韵不必粉黛呈新妆君家孝友闻郡县故使竒祥眼中见一洗东南战鬬尘小人知之亦革面我来﨑岖山岭间忽闻双莲能解顔请君更画作图看毋使恶木讥雕残  

寄范四弟十弟  

俗事纷纷如乱麻又扶衰病转天涯文章老矣思吾弟头角崭然胜外家异味防回占食指逺书终夕望灯花何时更住城南寺共听春池两部蛙  

游凤池  

逺近诸山翠作堆凤池北望更崔嵬青松夹路搀天去白鸟翻云傍海来喜有故人同出郭属因衰病阻衔杯犹怜不赴对牀约独上篮舆日暮回  

送笋与何晋之  

年来念念欲深藏颇觉看书气味长莫怪嚢空无一物犹能分笋送何郎  

送林之竒少頴秀才往行朝  

我为福堂游破屋占城市城中防万户所识一林子蓊然众木中见此真杞梓未为栋梁具且映风日美子之于为学其志盖未已上欲穷经书下者百代史发而为文词一一当俊伟夫岂效鄙夫念彼不念此今来赴行朝学已优则仕穷通决有命所愿求诸已圣贤有明训不在拾青紫丈夫出事君邪正从此始  

次韵李伯纪园亭  

昔日翶翔雨露边已将勲业画凌烟便寻松菊同元亮不访丹砂学稚川可但海山胜绿野颇知风物似平泉小园只在虚窓外佳处常当几杖前  

本无俗事可装懐药圃花栏应手裁乘兴聊陪野僧坐赏心时许故人来顿令此地成三絶不为他乡赋七哀钟鼎山林两无碍豫章须是栋梁材  

郑昻用岑参太白胡僧歌韵作楞伽室老人歌寄杲老  

楞伽室中絶皂白去天何止三百尺只今更住最髙峯斋无木鱼粥无钟已将虎兕等蝼蚁更许蝶蚓同蛟龙闻道说禅通一线为尔不识楞伽面一生强项我所知气压霜皮四十围世人未辩此真伪敢向楞伽论是非诸公固是旧所适郑髯从之新有得欲将此意向楞伽但道鹄乌同一色  

赠王周士诸公  

空房夜气清落月傍檐明念我平生友相望隔荒城吾老未厌书破窓犹短檠君亦不得闲黙坐数残更共结香火社同寻文字盟王子潮州来一笑冠欹倾千饭展僧鉢村醪倾客瓶相逢但谈道絶口不论兵未免俗眼咲屡遭时軰轻人生各有趣小大俱有程譬彼涧底松难伴池中萍云鹏与斥鷃已矣两忘情一洗瘴海耳此言君可听  

防稽石道叟教授南剑兵火抢攘之余兴治郡学尺椽片瓦皆其所自经营也未期月而学成逺近赖之又祠前軰贤者以风励多士使游其间者望之而心化由是而入尧舜之道不难也古之教者盖多术矣五帝宪三王有乞言宪贤于乞言也道叟知之矣吕本中为作诗叙本未云  

圣贤道则逺世久学欲絶区区续防言未易胜邪説石侯东南秀暏此心欲折分教南剑州意在补忘缺歘令兵火徒复见爼豆设庙貎甚尊严上下有区别先生黙无语风化动闽粤斯文自明白如仰见日月坐令穿凿误不待汤沃雪不知旁祠谁今代古豪杰孰能与之齐共此嵗寒节入门日在望未返意已竭由来正心术不在费颊舌乃知勲陶功自与闻见别参鲁回不愚亦岂有优劣此理尚可求万古同一辙【前軰谓陈了翁也】  

寄内弟并示仲辅诸公  

江浙音书絶不闻每逢时节叹离羣一秋多病常嫌客短日无聊只闭门浅学未容窥易象旧书聊复诵文莫言耆旧雕零尽海内交游尚数君  

离洪州渡西江至翠防寺紫清宫  

平明渡西江西山正崔嵬中流欲浪作细雨随风回促櫂赴前浦颇为风雨催寒沙引细路人家山半隈宻雨防修竹久旱无莓苔晓入翠防寺诸峯环抱来其西洪崖居百代所仰懐何年蛟龙怒更击深山开悬瀑防洪井喷噫藏风雷客行少休息暂此得徘徊城中二三老咫尺不得陪岂无凌风翰邀致山中台涧水清且寒可以当余杯独来不敢久恐为神物猜  

赠欧阳处士  

爱君年少便知足今君虽老更无欲闭门不出动经时保此无穷清净福黄衣弟子杂僧徒共住荒郊数椽屋门前山水各有态君但疎篱对修竹直如季路耻有闻清似子推不言禄坐看世事云变化一任儿曹手反覆上皇龙飞三十春临轩亦尝思异人诏书屡下广搜索当时防人能识真君今声名动天子髙卧不起空逡巡漫收符箓养丹火一旦四海生风尘我来见君斛岭下识君无营真静者殷勤爱我莫遽行尚肯相从结茅舍时当防乱足淹留豺狼恣横空山夜他年有意过匡庐更许渊明结莲社  

次韵钱逊叔画图  

西风着人尘满襟江山纵近难追寻当年冩此数幅妙坐使几案频登临断云黯惨出古寺逺防杳霭连荒岑渔舟荡漾江路晚烟云浓笼山店隂已知落笔气象古一任世间消息沈最怜霜干倚长石不待嵗久成枯林知公此中兴不浅此画故能留意深只今燕坐一室里尚费从来长短吟诗成掩卷坐秋晚一唱三叹无遗音  

次韵李仲辅佥判  

晓晴破两却寒天海上风光絶可怜更欲陪公了春事不须乘醉始逃禅  

赠范信中  

异时携客醉公家蜡烬堆盘酒过花万里溪山隔春事十年风景困尘沙郑庄好客泽如昨何逊能诗老更佳但得尊前添一笑莫言漂泊在天涯  

病中  

贷米供晨炊尚欠数束薪平生甘此味此去未为贫新霜已严厉况我病经旬但守是心足无为思古人  

寄闽中亲旧  

浓隂蔽列日小院有余凉顿觉枕簟好时闻荷芰香秋成今可必衰疾未相妨径欲闽中去寻僧不裹粮  

水仙  

澹绿衣裳白玉肤近人香欲透衣襦不嫌破屋飕飗甚肯与寒梅作伴无  

破腊迎春开未迟十分香是苦寒时山瓶尚空无佳对更乞江梅三四枝  

梅花  

野水依城竹映沙江梅开处又人家天晴径欲花前醉只恐衰顔不称花  

赠庄季裕  

老矣庄夫子居闲肯厌贫盛时更读易忧道不无人记往诗犹在相逢意倍亲尚期香火社文字约遗民  

九日赠曽甫  

荼花过雨十分香山后山前已带霜何事东篱数株菊已将青蕋趂重阳  

寄刘彦冲兼寄胡原仲刘致中  

故人别去两经冬今嵗书来第防封正以空踈小制作不因穷约费过从养生漫说终难效学道无心亦未逢若问真归是何处五更常听寺楼钟  

古意  

茂陵消渇逺山眉那得闲情到绿丝一曲白头吟未了廻文字字起新诗  

## 两宋名贤小集卷一百四  

宋　陈　思　编  

元　陈世隆　补  

紫薇集  

简范信中  

诗人例穷君不然画堂绣户罗婵娟当时乘醉出三峡至今妙句留西川底事新来多退缩梅花满眼看未熟便期载酒约来冬似要恶诗相抵触晓来寒凛似中原君忍闭门清昼眠我病犹能相追逐知君心期总不俗但携二妙唤诸公一醉落花吾亦足  

再简范信中益谦呈张仲宗  

昨日之游乐不乐主人爱客客不恶梅花逺近遍川谷雨冻风揉未全落明日之游复何如城南城北梅更多对酒我不饮把琖君当歌酒肉虽勤主人费且幸我党频相过梅花纵落君莫叹与君同往海南防花开花落都防时君醉我醒人得知相逢一咲俱有诗如何不饮令君嗤  

连得夏三十一翼兄弟范十五仲容赵十七頴达书相与甚勤作诗寄之  

闲居病亦侵世务每絶念犹怜二三子从我久未厌书来不改昨意苦辞亦赡问我来何时期我早防面我行但谋食欲去复未便要当相就居同止山水县读我所传书亦足满素愿开卷忽有得如饮醇酒酽吾闻古志士学也盖有惭欲升夫子堂不摘屈宋艳倒篱望青天岂必在窥觇他时倘从容此语子可验  

送钱子虚抚干役洪州赴新任二首  

君不求时用居然如病夫经过阅嵗月相伴走江湖白玉终无玷寒松保不枯同官多胜士总为致区区老矣吾无用归欤子未宜端能出竒防略为济斯时闷有书摭眼闲须笏拄頥西山有爽气当报故人知  

问乾元珪老  

问讯乾元老江头防日回还应舣船待不作御风来漫有经旬别频思一咲开庭前荔子熟尚要着诗催  

谢宇文漳州送茶  

暑气侵人病逾剧空堂坐调出入息漳州太守送茶来玉圭小凤俱无敌太守怜我病无语故遣此茶相劳苦千金一瓶君未许百金一盏如泼乳其他鬬芽未足数下视纷纷等尘土病夫未饮病先愈坐觉爽气生肺腑城中车马閙如雨更有药善如君否  

谢杨绍祖惠玉友  

我来闽中居中热久断酒端居苦无事神气思内守故人怜我病小缸送玉友极知此不凡岭海见未有感君意则重纳约况自牖欣然洗盏尝不待捧素手空杯贮玉色一洗市沽丑坐令百疾去敢复望升斗从今破酒戒可以入道不  

听雨  

日数归期似有期故园无语说相思芭蕉叶上三更雨正是愁人睡觉时  

末利  

香如含笑全然胜韵比酴醾似更髙所恨海濵出太逺初无名字入风骚  

夜凉早起寻李贻季陆庆长所惠诗有作  

夜长忌隂晴忽听檐雨寂空房闭重门凉气通枕席欣然欲揽被如覔旧相识那知庚伏内得此睡通夕起寻两君诗令我生气力成溪长桃李已自除荆棘逺游得数士舍此百无益挑灯视皮肤不愿蚊齩赤因之不复寐为子増叹息  

闻大伦与三曽二范聚学并寄夏二十一四首  

我思临川居欲往意未慊每懐三千子嵗月多荏苒后生慎所习正是丝在染未须极轩昻且须就收敛举动思古人此志岂不逺才虽有髙下事亦要强勉愿为江海深莫作盆盎浅  

世人争锱铢未语色已变居然面颈赤自处亦已贱宁知烈士胸渠自有志愿一介不妄取万钟我亦倦古人有伯夷名冠太史传  

见人輙有求所以百虑非但能守箪瓢何事不可为愚夫饱欲死志士固长饥出门万里涂其亦慎所之莫惜一日勤而忘终身忧农夫力耕作其必嵗有秋目前不卤莽久亦有倍收小年不努力长大复何求  

别林氏兄弟  

二年住闽岭所阅足青紫那知万众中得此数君子相从不我厌但觉嵗月驶髙论脱时俗如风濯烦暑出处虽未同气味固相似人生有低昻所畏为物使要当啜英华不必计渣滓他年肯相寻在彼不在此  

将去福州  

委曲随人久未甘倐然午枕睡方酣功名到此终无分身世从来百不堪为已功夫今粗晓住山活计久相谙他时不用求三径投老才须住一庵  

初秋  

凉风惊木叶意欲作深秋客病浑如昨囊空却自由因闲得饮酒端坐胜封侯寄语平生友当能为我谋  

严州九日坐上赠胡明仲常子正  

今年得交旧九日防严州城角风云暮天涯景色秋功名有长铗行李付扁舟苦恨三年别聊因一咲留病添文字懒老耻稻粱谋活世须公等吾生便可休  

赠了老  

前年见公沧海上法令堂堂万骑将今年见公浙河东犹是当时旧老翁送行更有天童老骐骥齐驱猎霜草野狐射牛胆欲破不但独喷羣鸟倒我衰且病百念絶便得从公不为早忘情遁迹亦未是言与不言俱一扫世人扰扰不归家公行问渠有何好  

将发金陵奉懐张彦实  

老矣君何往翩然我欲归文章晚未用嵗月事多违江接鄱阳路风吹游子衣不应蘧伯玉独悟昔年非  

孙首之短堂  

孙郎囊空意且满自谓身长才则短以短名堂堂未成长短是非俱不管严州一见鬓苍浪赠我新诗如夜光何时到君短堂上更话如今归兴长  

朱成伯秀野堂  

客愁固多岐我懐亦萧散连年寻故人见子二水防官居少闲暇嵗月忽已换有堂名秀野未入俗眼看得名自君子可当清净观未能熟桃李且自饱藜苋荒凉城一隅初不越门限脱身少年场念此已熟烂嗟予老病侵阅世盖多难相逢黙无语自足洗忧患穷冬足雨雪近市乏薪炭时来正堂堂尚得一笑粲  

次秀亭韵  

舟车来往閙回环今日陪公得暂闲渐喜着身人迹外胜如随众马蹄间萦纡细数溪头路苍翠遥看雨后山正恐朝廷须旧物不容常此面孱顔  

舟行至桐庐  

乘舟待潮发一日到桐庐物色寒初甚溪山画不如往来真是梦亲旧不须书犹賸鸱夷在时容托后车  

示儿  

忍穷吾有味雕句汝无功客舍嚣尘里春随浩荡中初无买山费直与住庵同更想顔回宅箪瓢亦屡空  

严州春晓  

居闲病常婴出郭春已老防雨净新绿转觉原野好故人各漂散颇恨来不早尚有壁间诗犹堪冩懐抱将适三衢而七弟欲往临安临行作诗奉送  

弟要题诗别人还劝我留如何南去路更送北行舟处事须逺略择交当广求秋风理归棹为我上衢州  

拟古乐府  

髙堂陈八音同听不同乐狂飚送鸿鹄万里翔寥廓一去三十年事事非前约当时绿绮琴尘埃无处着时节非不久此意但如昨  

将往城南观音寺阻雨未果  

野寺他年别溪山浪作秋初凉颇宜出小雨故妨游僧老浑无念田荒近不收犹思五更懴清切似蛮讴  

求赵表之墨  

超然堂中墨如防支撑宗门渠有力参得诸方一味禅以此示人人不识病夫见之喜折屐便欲投诗恐无益主人不吝是家风防见琅琅送珪璧  

陋巷  

陋巷客自稀短日寒未到感君时一来得以慰懐抱论文有根柢落笔清且奥如歌五弦琴促轸有余操黄花开正繁薄酒可相劳请君寻此盟妙处同一造  

闻蔡九弟十四弟到行在  

苦懐我表弟别久费相思爱客能忘酒长贫不废诗每防高士喜终少贵人知试问游吴兴何如在蜀时  

穷臈有懐  

氷霜到穷臈伏枕久亦倦思公如和风咫尺未得见人生无贤愚各自有志愿但得所趣同公固不我贱何须肱九折始见金百链平安望中原栖息各异县尚欲从公游衰年保穷健  

赠人  

坚卧因循欲过冬故人无复马牛风得君好句能忘病笑我长饥不讳穷清梦肯嫌斋舍冷破囊常伴酒杯空新正所愿长穷健剰作歌诗凖备公  

夜坐  

所至留连不计程两年坚卧厌南征荒城日短溪山静野寺人稀鹳鹤鸣药裹向人闲自好文书到眼病犹明较量定力差精进夜夜蒲团坐五更  

简李巽伯  

爱酒旧无敌能诗新有声荒城时过我长句屡寻盟往事十年梦生涯三尺檠却怜陶靖节着意赋闲情  

官闲赠人  

自喜闲官不计年月叨防俸胜归田药囊往往充诗藁米劵时时当酒钱忍病作劳吾不厌对人无语子差贤不须更见卢溪老防得安心即是禅  

病中得舍弟信  

频通女讯兼得防稽书嵗月呻吟里文章因睡余百年判憔悴万里付迂疎尚欲身强健相从得定居  

寄米希真  

幕下诸侯老防言众不听祗应有余论时复注前经郡古疎还逺官闲任醉醒主人鵞可换更为冩黄庭  

山城雨  

山城雨雪繁春气来不早思君如和风未见意已好时防枉车骑笑语得倾倒我能知子贤子亦怜我老旧友半鬼録在者迹已扫慨然念平生令人恶懐抱相从饱吃饭此计或未保东游有前约预恐别草草岂无一言赠妙句冩黙藁出户仰髙山犹堪慰枯槁  

即事  

经旬困炮煮今夕有防风市井嚣尘外溪山啸傲中秋凉亦不逺吾道恐终穷凖拟闽中士今年一笑同  

宿昔  

宿昔尚烦暑平生悲逺游长贫不贳酒虽健嬾登楼晚节劳千虑经年走数州新凉事事好只是廹防秋  

谢人送诗  

坚坐少愉乐欲行还滞淫时防七字句可慰十年心嵗晚日晷短天寒霜雪侵主人不厌客敢避酒杯深  

寄京口使君  

使君镇京口隠若一长城诗律有同社溪山聊主盟嚣尘不挂念鸥鸟自忘情曾记贫交否衰頽判此生  

再赠  

女胜京口公来嵗已秋闲云出山寺好月挂星楼往事付清话故人多倦游十年浪奔走今日为公留  

赠友  

子来已冬深仅得数夕欵寒窓听谈道未厌白日短从来不饮酒万事付茗盌别去今防日荒堦月犹满  

游山  

世味日可厌兹游那得忘稻田疏宿雨木叶犯新霜潦倒交游在追随气味长僧窓有静供茗盌侑炉香  

江梅  

江梅消息未真传防露芳心几杖前不信氷霜能作恶要令桃李便争先斜枝似带千峯雪冷艳偷回二月天凖拟从君出城去竹舆仍胜百花鞯  

夜深归家闻隣家小儿读书可喜有作  

还家更寒三鼓余邻家小儿犹读书王侯将相乃无种纨袴绮繻宁似渠北风飕飕霜被草听汝读书声转好莫言翁媪惜膏油有児如此可无忧  

雪  

穷巷无人对雪小诗自可逃禅看取一年三白喜欢共入新年  

坚坐正宜养病开门便当幽寻一夜雪深一尺与谁取酒同斟  

报浑庵  

春草仰生活春晖常照临不知欲报徳何以见此心江汉有时竭此心无浅深魏氏有令徳传家非独今结庵在山阿日瞻松柏林仁风被逺迩猛兽不敢侵今子守直道意往无﨑遂令此乡人得闻金玉音我行时序晚回望西山岑延颈长太息聊为纯孝吟  

雪夜  

破屋除灯雪自明案头无用读书檠老慵已惯跏趺坐昏梦尤便松竹吟知有故人来问道久无佳兴与寻盟明年更有闽山兴但办行纒莫计程  

周仲固尚论斋  

周侯不出何所为闭门读书心自知箪瓢陋巷君不厌读书万卷能忘饥上叅羲皇下秦汉采取英华饥脱腕是非荣辱姑置之忽若乘舩到彼岸古人之学有传授君生寂寞千载后问君何以识古人袖手无言坐清昼以此读书为尚友是事茫人信否人信不信君不问松柏固难生培塿朝来落叶满荒城青山照人溪水横往来车马作尘土想君深夜读书声  

重阳前一日作  

凉风策策傍江城道路犹寛逺去程秋晚情懐常索莫夜长更漏转分明未偿脐腹三年艾不负膏油二尺檠明日黄花一尊酒苦思亲旧与同倾  

送曽甫知黄州  

才过清明日更长竹舆频出度浮梁雨侵田水连溪白春入山花带密香数有故人相劳苦不嫌俗事且穷忙今年尚有湖湘兴不待秋风便促装  

谦上人清湍亭  

道人结庵殊未就先起小亭山左右不将溪水濯尘埃且以清湍为客夀云烟映霭作春浓草木坚枯办秋瘦客来相对两无语岂有浮辞问时一生行脚如梦觉天意似于君独厚我今留滞未得往想像此亭如故旧再三伸纸诵清诗已胜开尊饮醇酎【上人録寄彦礼彦冲原仲诸公题诗】箪瓢可乐不淡泊兰菊重生足滋茂他时有暇更分题此游未落诸公后  

送詹慥秀才  

子今来防时嵗月忽已晚今当别我去道里初不逺冡山霜正浓马草寒更短何以奉亲懽一咲和气满迩来游学士已见如子罕读书要躬行俗事不厌简故乡多耆儒归日正可欵时能寄余论尚足起我懒两州多便人自可数往反  

静轩  

纷纷逐人行扰扰与事竞不知一世间能得防人静公今黙无语种种以静胜人来漫相接事至聊复应开轩道院旁足以补我病日髙公事散转与静相称千载师盖公此理久已证炉烟袅暗窓松声韵钟磬簿书勿勤来公方在禅定  

秋牕遣兴十首  

造物何繁敷杂然呈万变潜飞惬防心显藏亦递见人生事机巧雕凿失性善碌碌尘寰事轮环走精电萧散眄庭柯商意集防霰  

晴枝飐小鸟啁啾振毛羽凉颷堕寒花静中有真趣倚槛看浮云随时成散聚世变无常境心定自安遇棐几杂图书幽事能毕具  

朝拥羣书坐所乐常自足圣贤重出处理本无偏曲志行道合尊安贫未为辱压架富卷帙纵情无踡局穷达各有时此意当勉朂  

东园有乔木翳翳凌霄汉嵗月变虬枝雨露滋霜干浓隂防书屋伴我同昏旦根株视百草秋风已萎烂良材际时用未忍付樵防  

抱璞沦岩阿失懐亦自宝岂无用世心遇合贵得道连城重白珩声价先倾倒瑕瑜混沙砾莫讶荆山老防当游勲华兀圭賛熈皡  

旦奭久不作依然三代民一善孚万端不难风俗淳上士贵抱负修已在立身进退各有据宇宙任屈伸愿言励厥修学以荅君亲  

门外一渠水清清自泠泠濯缨偕素侣须髪无遁形春风起层波鹍化失南溟縠纹乱星斗泥沙混窅冥澄清当有志天地还虚灵  

知者尚明察不为物理宥吾儒任学术精力事研究至人邈难继得亦瞠乎后庸盲终溟漠全天亦自厚大化无殊途何事朴与秀  

寒气生户牖草木变轻黄南郊询秋畦丰稔荐涤场八口娱妻孥温饱乐嵗康箪瓢亦自得忧乐各相忘所以常忻忻安问无储粮  

我生事柔翰中懐异好尚潇洒逼嵇阮功成薄瑜亮白衣本山人置身岂疎放途逢醉尉呵未具封侯相亭亭千仞松当破万里浪  

次韵钱逊叔泛舟虹桥  

半篙春涨绿平溪二月江城草色齐舟比蜉蝣千顷外身同鷃一枝栖野桥栁线斜风软曲槛花光夕照低却讶探骊人不至清樽画舫倩分题  

春暮渡江  

霁色春江上沧茫一棹通水随天地濶山入画图工薄霭凝新碧轻风堕乱红片帆迎返照叠嶂路疑穷  

渡鸎湖至溪上即事  

宿雾重隂傍晚桴日斜风定渡鸎湖陂塘浩淼水光濶烟寺中流岛屿孤满眼波涛迷客泛一行雁影带云徂到来荒舍未岑寂寒树依依閙晚乌  

络绎萧萧徧里门支机嘉事自天孙七襄晓织怜花谱百室春梭餍夕飡谁检吴【阙】嵗月犹飞楚縠照军屯掺掺女手还持作佳丽江南第一论  

湖水安澜似镜明昔年曽向镜中行侵晨浥露来花市落日流风倚醉楹俯仰繁华余暮色萧条高寄但秋声应知节序犹迁转抚剑如何教未平  

纪栖贤山读书  

迟日欣欣山景妍携琴吟咏翠防前行厨烧笋粉铺色髙阁看梅雪白天午罢抛书曳短杖雨来拥卷听幽泉一春洒落韶光足他日芳懐得复然  

秋日康山东归  

整檝凌晨问所之乡园迢递水东迟归舟但信溪红蓼别梦还牵山翠眉安穏秋风三径竹踌躇行李一囊诗解维犹有留题处葛萦懐不自持  

中秋  

雨云初霁放晴空乍卷珠帘望月宫夜静笙簧何处发玉楼犹记月明中  

泱泱秋水荻芦轻徙倚楼头待月明红烛烧残白堕醒秋风飒飒独闗情  

长啸夜泊  

春烟失晚树柔橹翠峰眉埜径寻山暗舣舟问路岐敲诗吟入瓮防字黒前池把酒懐前哲萧条一夕思  

月夜闲步闻笛  

挑灯读易后乘月到溪前野犬声如豹秋虫吟似蝉光寒人意静影澹物情妍更闻村笛逺幽意曲中传  

游石笋庵  

石笋殊峰精舍幽瘦笻踏向碧云游天然青茁层崖里玉版参来防石头  

夏夜宿乳窦峰  

峭壁凌空霭气浮山泉滴茗暗香流炎云不到氷心静好句峰前一簟秋  

## 两宋名贤小集卷一百五  

宋　陈　思　编  

元　陈世隆　补  

演山集  

黄裳字冕仲南平人为书生时常有魁天下志博学宏词尤邃礼经元丰五年廷试第一人政和间知福州尝为端明殿学士礼部侍郎迁尚书方三舎法行裳谓宜近不宜逺宜少不宜老宜富不宜贫不如遵祖宗科举之制世以为确言建炎中年八十七卒所着有演山集六十卷  

送胡君游洛  

得防纷纷转羣欲谁及爱嵩三十六有客忽自东南来已为湖山饱双目逸兴不住皇州春天津桥南初酒熟长念花王司马坂洛阳今寓谁家馆已闻香信漏春风嫔御相从水光畔芳容须向盛时吟昔也醉翁长恨晚谷雨且老黄莺声急上征鞍望瀍涧送行诗句无纎尘自有交游在霄汉藜苋肠中何所须但愧银钩落香翰  

简元舆祠部  

百花岩上仙人住岩下为州山水聚白头青冢南北人倒影沈沈独怀古倚栏把酒与谁同况是使君为献主应唤渔舟疎苇中旋脍游鳞落红缕秘书座上最轩昂能共春云争态度红衣带月今何处几转春残掩朱户飞船送客空防肠染尘漫落声中句虚白亭前湖水间忽为霓裳起思慕出门沙土乱如雨薰风吹梦天南去  

简元咎学士  

北澶车马来何慕芹茆池边失欢聚有分共为文字游却向西郊话今古世俗聪明多浇漓信厚期君中有主职事无尘静相对满榻诗书香数缕严扄如在隂栁中緑幄朱帘细风度紫犀銙破雪花浓石鼎煎声绕窓户准拟七椀邀卢仝清涤烦襟出新句共笑先生最贫苦误使帘前客相慕虚名薄利能防多裹饭区区来复去  

寄题妙光亭  

天边月下云初尽江上潮来风已定雨初无情岂有期但见圆光非逺近潮囘月落杏难寻元无此景何须问沙北渡头人自忙谁向山翁说真性涤除尘垢无少休他日危楼与君凭  

假山  

天作乃为真人功故云假堆叠朶竒恠含思亦如画遥岑出千碧羣岫拥而亚苍苔把秀骨犹惬时雨洒去来何所人度岭策赢马安得无心云经从防复挂日落行且休寒岩峙孤告  

送满龙图守奉化  

台省两称公郡国三换节海角承重寄螭头怀逺别俯仰七迁近觉梦一炊熟先生自怡怡浮世谁惙惙暴霖驾西洛华炉指东浙香径催芰荷丰厨拾鱼鳖窥影入贺湖访古探禹穴未暇登四明方思白华洁亲闱怅望时千岩防堆雪  

春霁  

动润毕化事清旸却隂翳披云出寸碧银色烂盈地芳径导众荣顽冻展羣翠雨霁春且老良时固难计好景归新诗清樽接佳士韶光宜夕阳醉卧莫轻起  

送林疑独教授  

犹忆龙津曾把手闲对云山一樽酒谭髙稍犯禅师彊遥指青尖露疎牖碧水起人新思浓旁释竒文到科斗自笑山翁缄黙多来处长疑抱真叟乍喜相逢春色中忽见天机动杨栁  

览武夷记  

武夷山中十三子邂逅相逢良有以太清筵前何事醉一时谪在人间世八百年后还升真武夷真君真主人天台有籍安得知不谒子骞谁与祈紫云中下龙潭雨犹喜张仙好诗句  

留题琴轩  

轩阁竞华丽谁肯歇丝管豪华既交欢盛丽亦同翫鸣弦虽侑觞惟宜素纎按声色方争髙耳目及中乱古意始兴怀曲终情已换黄子寻天真开轩名以琴问琴意何在答以琴为心我愿听以目与子为知音无弦之琴声无声世间此曲今何人  

道伦竹阁  

曾防孤山翠微麓囘环阁下千茎竹醉吟先生唐室贤洒落情怀出流俗赤城徳士攀髙风特借嘉名榜山腹雪霜难犯中心虚直节淩云耸苍玉月华弄影无纎尘合有丹霄凤来宿  

重九遣兴  

佳节叹短晷清爽惬幽抱新故遽相代意思幸长好百年如秋时行行越中道重九虽百囘半百已云老云淡倾新醅篱花摘灵草但约金巵空何愁玉山倒且趁马台道莫管龙山帽  

燕子楼  

盼盼初归楼上时相知燕子长双飞有才将色世间少况复节义犹堪依将军一去十余载玉箫瑶瑟无心解岂不能死空相随以色累公非所知白老曾为赋诗客风袅花枝醉无力后防勲郎汉阳驿因语歔欷已成昔走笔还赓美人句犹感白杨堪作柱我来登赏非唐人尚引多情聊怆神人生真书皆为尘百年一饷难留卷髙楼人散谁复亲只有燕子年年新  

中秋日賔兴宴  

九十秋分今夜景银色界中秋意静献贤时入帝王州鼔瑟筵开山水境西风劲衫袖冷遥度天香到酒边中有醉翁吹复醒徘徊态淩乱影怎须行乐慰劳生相得相忘无食顷一年人受此囬圆十分仙桂都开尽自有清光随我身嬉游宝蜡何须秉  

次常父著作曝书之韵  

内阁儒方集先朝事不忘曝书开绮席偃武敛牙璋籖轴陈千古金珠萃一堂日华窥鸟迹氷艳照金觞已扫防简蠧更增东壁光士髙闲粹语天近览幽香见博思唐库思新仰舜廊名山才向晓振鹭已成行官职尘劳少朋从语笑长但慙甘若醴宁恨冷如浆小説诛弥漫雄文荐炜煌培风谁有志从此好南翔  

题桃花菊  

水云深处寻幽客竞把银瓶飞琥珀坐间玉篆流杯来时伴桃花献春色尘劳不到清樽前何幸山翁设歌席人在夕阳方醉时囘首云迷武陵宅  

送中吴太守  

华省人间去领麾出关风景正相宜唐虞民物气和日吴楚江山秋静时语接乡音犹喜近舟行莲渚莫嫌迟古云亷吏君知否优孟空歌劝莫为  

送袁志行户曹  

十年场屋费才华漫有诗名子可嗟未入儒林升俊造且行春雨到夫家还乘泽国三秋月髙跨天河八月槎道阻且长胆不及空吟霜露满蒹葭  

秋雨喜霁  

阳光方接物隂蔽已开关水落新痕定云收去影间菊花窥晓日松影撼秋山滞思可乘兴开尊为解顔  

泛湖  

放船初向白公楼渺天光簇簇洲緑竹岸边疑士隠紫烟没逺恐仙游賔朋欲散还看月风俗虽忙尚买舟最好四山环绕处一家中占五湖秋  

初秋偶作  

火行金两犹争扰扰蚊蝇自未平云满雨声蒸地爽日含山色暮天明直须纨扇思情断始向篱花意态生万里壁寒无一防月明中看雁初横  

寄清退君章大夫  

故人闲适地行仙林下邀谁共暮年把酒应思天际客登楼俄上水南船懒看小吏呈朝报静听髙僧説世緑华发未输头上白更期携手敛溪边  

寄袁思与  

京华为别各蹉跎犹幸相逢笑与歌风雅长言先进少游从髙义故人多虽知尘境先忘累犹念元宫未处和行欲超然无一事便当求我向烟萝  

观莲亭  

青泥藏化香红纷看芬芳照水有余态乗风无限香晚来花气盛暑后雨声凉不着故不染走盘珠自忘  

闻鴈  

露下多时鴈未鸣数声云外此霄征北人书到三秋尽南国弓开一字横孤馆有谁惊好梦平芦何处起寒更想应俎上终须免宜向方塘寄此生  

山堂有作  

烟笼云鎻几千年流俗寻山岂得先一水中分呉越界四峯前卧汉唐仙间游东径窥青海偶住西源翫白莲却看内游还有感枝藜看指夕阳天  

南楼有作呈仲矩舎人  

莫言风物是穷邉塞北江南此果然苍壁下粘芳草地垂杨中卧碧塘天人吟夜月波中笛客醉秋荷雨后筵来朔音栖处好梦常扪斗过幽燕  

除夜送代倪签判  

北风吹雪抺潮头待过东南第一州去客情生来嵗梦隔江灯照此时愁玉皇谪吏行当复金阙除书即便收言简气清终有用卧龙山下自难留  

观游山记感旧寄霍子侔  

故国别后有余念旧记重看无限情山倚日中支暑气水从云外落秋声向前世务心犹壮忆昔溪居眼自明携手逸民今在否杯茶谁与话平生  

灵壁游张学士园  

休説行行且与吟道山官职旧园林石疑六丑黙难问竹类七贤间可寻翠引賔朋三径逺寒生涯涧一池深隋河堤上人空老谁为兰皋惜寸隂  

秋日有感  

清生明爽静生悲羣动相将却入机物向本根成既老鴈知时节去还归山人邀饮酒初熟渔叟献鲜鲈正肥莫管世情多扫尽间来林下看秋辉  

社日游云门山  

不须扶我自登山脚力能胜十八盘一字雁低头上过两城人细掌中看虽知北户縁犹在却笑南柯梦未阑忽见归云应是信满襟先得洞天寒  

次泠风阁之韵  

能御泠风入九秋岂愁光景去难留翠揺竹影落猿峤清逓笛声来鹭洲两腋独秉卢椀兴满襟谁作楚台游须知大块生防意岂俟云邉啸虎丘  

次邦彦节推见寄  

十年讥笑为谁妨洒落思君酒瓮旁晓殿虽争多士捷夜窓还对短檠光静怜春草开三径冷怪朝韲引五浆且喜相逢头尚黒江湖休更起懐乡  

和李学士试院感秋  

荒庾初得雨幽防失凋梧滞思舒千卷髙吟想五湖蛩声生翠幄酒力借防躯袭蹈贻文病犹难望汉儒  

观蚕  

大巧不为蚕上簇机妇飞梭注双目腹空万绪徒自萦缣素如山人未足  

翠筠庵  

外环碧玉千寻直中起真香一篆清宴坐主人俄出定嵗寒枝上得秋声  

次齐守岩去见示东湖之韵  

共辞兰省作诸侯更领东藩第一州公事了时寻好景两岗盘处得寒流  

观潮  

十州基址难沦没二浙源流且遡洄秋信最宜吴地看雪峯飞向越溪来  

秋日有感  

秋来犹寄一涯天防防秋声似去年可恨萧晨长在客不堪孤馆更闻蝉  

几时能致买山钱便好山中醉暮天有物秋来长引梦鲈鱼新到曲江边  

延平阁闲望  

倚阑谁问紫芝翁湘浦幽懐莫我同邂逅秦源人不识扁舟常在水西东  

舟行  

两岸青山一水明溶溶天上客舟轻行人千载谁相望漫扫幽岩记姓名  

立春奉祠太一  

九霄香落降龙衣隠隠霓旌下紫防十雨九风春意好已知消息晓来归  

桐庐县仙人洞杂题  

余得此洞十余载释老之徒游寓甚众多苦寂寞而去崇宁己酉天台惠文来卜以居桐庐人相诒以资之洞于是乎兴大观己丑春余自洞霄南还道出宻岩之下文请为洞中游因与余言顷有卜者为文占云当有显官至此度两弟子由此遂为名利今已度弟子公复来乃其兆乎余与文言顷有异人道余自紫元洞游人间世子桥之西为余作紫元庵他日于此栖养以度生文喜不日而庵成来求余文余尝顾洞中物皆出天造非人力所能为若夫池以时而盈虚鸟以时而去来蟾以时而鸣黙出洞之龙坐禅之僧应击之皷跨空之桥与物合真与天同信皆非人力之所能为者有待乎人而后见于世乃叙卜者之占异人之语作诗絶以贻惠文大观庚寅正月望日紫元翁记  

石龙  

去卧仙源懒未安未牧鳞鬛半身寒何如却起雷云防休作游人一笑防  

石桥  

跨越虚中亦自然几千年度地行仙桃花流水春风好由此东西是洞天  

青栗  

枝叶淩云緑盖寒乱藤因得到云端仙家手植无人防谁信灵根石上盘  

泛舟钱塘西湖  

望湖楼上与云齐下视银河一道低好是水边歌舞后绮罗人在画栏西  

俄起谷风斜撼竹骤来时雨碎敲篷囘头已见烟云合防简天边失数峯  

次致政李大夫郊步之韵  

垂髫孙子侍闲行只在闲中度此生偏是杜防能惬意不如归去两三声  

自万松岭之龙山  

骎骎车盖与云叅控景金浆尚未酣穿过竹林何处乐龙山前有集虚庵  

还乡有感  

竹马儿童已失真且寻春色莫撩人谿山不似当时见只为交游半是尘  

将游苕溪先寄同志  

长爱苕溪乍入秋有时东去与君游诗牋酒盏游何处千里荷花一叶舟  

送周奉议赴吴江  

一官方解浚桥南欲试弦歌岂为贪便得洞庭山下去公余谁共擘霜柑  

暑中  

幽怀无处对秋隂数叠云峰压翠岑安得水邉开一阁莲花风信满衣襟  

松轩对雨有感  

田无数畆难回首主少髙风易折腰古往人非秋自老松轩吟对雨潇潇  

湖上闲赋  

谁家弦管度前汀宛似湘江昔有灵一曲未终船已逺白云空防数峰青  

徐通直守连州  

一隅不见古扬州惟有平山尚自留且看江南山色好莫縁花月起闲愁  

春日有感  

挑李娇春总不知风情惟与道相宜堂前杨桞青丝软吟看无人独自垂  

题仁寿阁  

百年尘外境万虑静中身终日无他事寒泉照隐人  

榴花洞  

莲社是非外洞天空色中一枝樵客梦两腋石门风鹿径踪何在榴花信可通此縁当邂逅来接紫元翁  

## 两宋名贤小集卷一百六  

宋　陈　思　编  

元　陈世隆　补  

友松阁遗稿  

张商英字天觉号无尽居士蜀之新津人登进士第为章惇所荐绍圣初累擢左司諌工部侍郎大观中厯尚书右仆射中书侍郎贬衡州复官卒赠少保諡文忠曾入党籍有无尽集  

淩云行  

麻姑何代仙南城有遗坛双练飞絶巘天风逼人寒枯螺抱怪石防见海水乾清都在何许烟雾不可干宫阙镂白玉辎軿驾朱鸾念非麄浊质可以超云端冲虚尽尘滓变化生羽翰悠悠戚施子汲汲营餔餐颀然硕且大躯干压马鞍奉养恐不至齿髪忽已残呼吸一时絶枯骸积巑岏胜行望碧落霄露零衣冠愿闻道之妙不用掷米丹人间宁足乐弃去夫何难  

过梁口  

迢迢一水绕千山桑柘隂隂聚落寛好事莫传江上信渔樵自不识衣冠  

赠玉岩  

四围岩谷上通天岩底幽人抱腹眠不羡庄鹏抟九万肯随齐客列三千养成白雪髙歌调散尽黄金有简编野鹿今朝入城市为余有意下林泉  

睢阳五老图  

德政调元向道闲天朝诏许实辞冠丹心耿耿悬象魏青史昭昭照玉桓晚节友贤阳凤暖老年忧世谷驹寒太平犹自存鉴后进仪刑仰慕防  

蒋坊寺赐老僧  

九十光隂欠五年寒灰枯木老云泉眼眀尚可穿针鼻齿硬犹能嚼石莲疑是合知诸佛印果然别得一枝禅不因防破真贜物安得囊中出小编  

香林院  

瑟瑟松上风防防竹间露窓虚簟色寒石侧苍苔古长廊寂无人殿阁下铃语此意两萧然徘徊不能去  

金精山留题  

秦亡项灭汉罢兵分王宗室皆连城西方女子不用事张氏有妇怀金精吴山之下吴水曲石皷峯峦翠相矗山幽水邃闺阁严二八芳年貎如玉呉王闻知心欲狂珠琲缯纩罗千箱若慿青翼致消息陈説富贵夸膏粱玉人冷笑吾当许汝苐为吾开洞府洞成赋诗悲下土悲哉下土人皆苦飘飘仙袂淩上苍天街昴毕腾辉光使回千里涩进步目极五云空断肠吴王悒悒忽不乐入顾后宫情索寞仙凢防合竟何年多谢君王凿洞天  

孤愤吟二首  

平津谀武帝尧舜未为聪归来东阁士称颂此周公势利变人心上下交相防低顔望眉睫一喜生春风优游卒兹嵗安知朝野空  

青青一本桑下可百天息泠泠一井泉上有千人汲千里以为郡百里以为邑生齿岂不防教化繄尔力何事此窓人叹此徒劳职  

挽老苏先生  

近来天下文章格尽是之人咳唾余方喜丘园空繐帐何期箫吹咽轜车一生自抱萧张术万古空传杨孟书大志未酬身已没为君双泪湿衣裾  

题关公像  

月缺不改光劒折不改铓月缺白易满劔折尚带霜势利寻常事难屈志士肠男儿有死节可杀不可量  

防国寺  

薄宦区区可叹嗟寂寥寒馆过村家神锥岂向囊中出宝劒聊慿醉后夸就禄勉持毛义檄读书空满惠生车掩关不识青春好一夜狂风已落花  

与刘跛子饮市桥  

迁客湖湘召赴京轮蹄迎迓一何荣争如与子市桥饮且免人间宠辱惊  

天觉召自荆湖边刘跛子与客饮市桥闻车骑过甚都起观之跛子挽丞相衣使且共饮因作此诗逰天平山【山在林县黄华谷南】  

洞天金阙天平爵层石崖寒玉削突兀云生缥缈间鬅松树大侵寥廓苍鹿挨摧北斗魁要猿弄□南辰角碑文压破石鼇头琅玕烂折玉兔脚背岩松柏碧森森向日杂花红灼灼遮碍林虑半壁天琢成云漠千里壑宫宰炉烧延寿香避秦采得长生药风物依稀紫府宫岚光缭绕朱陵阁路转樵人目下迷桃源仙子心无错千形万状天平山剖判黄天地作  

题天平山扑猪岭  

玉皇不禁上天梯半筑临崖与斗齐昨日我因寻药到秪疑惊起日中鸡  

五台山  

五顶嵳峩接太虚就中偏称我师居毒龙池畔云生早猛兽嵓前客过疎氷雪满山银防缀香花徧地锦舒铺展开坐具长三尺方占山河五百余  

见山亭  

帘卷疎烟醉眼开浮云飞尽见崔嵬苦嗟霖雨遮藏乆深谢晴【一作清】风列致来丹桂有时眀月满旧山无路白猿哀禅僧指我真空理心大茫然一夜灰  

游青原山  

所至纷纷簿领堆也须风月洗尘埃明朝相与寻师去况是同行掉臂来  

华阳洞  

素虎斑虬蹑紫烟防防沧海变桑田赤城玉笥寻真后又到华阳第八天  

涢隂亭  

驾言晨出防台隅涢上登临酒拍壶不似岘山羊叔子心随汉水欲呑吴  

## 两宋名贤小集卷一百七  

宋　陈　思　编  

元　陈世隆　补  

十州阁小集  

王亘字伯通福州人淳熈间知南恩州  

蒋家园  

采莲桥下路皂盖拂云来尘压随轩雨风生避暑台酒縁嘉客尽花为使君开共话西溪旧相忘此日杯  

西湖  

四明太守爱西湖想像桃源旧日图不放尘埃生水面为传风月到皇都花开别屿千机锦稲熟邻田万斛珠闻説儿童骑竹马至今昂首望通衢  

和刘郡守十洲诗  

太守刘户部乗水涸时濬治陻塞因其余力补葺废坠而湖上之景为之一新岛屿凡九作一成十随景命名遂有十洲之咏  

花屿  

传闻春入水边枝懊恼行人不暇持任是杜陵归较晚也须排闷强裁诗  

芳草洲  

十步中间水四围不容红紫乱相依春风管取青青在莫问愁人归未归  

栁汀  

不似长安陌上梢只将离恨寄长条临流系得虹霓在留作憧憧两岸桥  

竹屿  

凤集龙骧未是才独惊髙节出云来此君端的吾家旧争得柴门相向开  

烟屿  

离朱谛视也昏花一疋青缣盖白沙咫尺渔舟防不见凡夫何处覔仙槎  

芙蓉洲  

须信金行有智囊防将秋色赛春芳清宵见白休相拒多是潘郎鬓上霜  

菊花洲  

年年重九为人开不染春风一防埃湖上萧骚如栗里虚樽还待白衣来  

月岛  

夕阳尽处见沧洲一片清光水国秋应是玉真梳洗罢菱花台上不曾收  

雪汀  

玉落风刀细细裁梁王宫里旧池台逍遥北地何人可除是氷肤驾鹤来  

松岛  

谁陪老碧到秋霜赖有黄花隔水香土浅波深难独立可能移植向公堂  

十洲阁  

山川如幻阁长秋一岛飞来伴九洲不碍渔樵双桨过何妨罗绮四时游云疑泰华分张去水忆蓬瀛散漫浮禁苑未知湖海乐生绡冩取献中州  

## 两宋名贤小集卷一百八  

宋　陈　思　编  

元　陈世隆　补  

玩鸥槛诗稿  

蔡确字持正晋江人嘉祐四年进士歴知制诰御史中丞参知政事元丰五年拜尚书右仆射兼中书侍郎哲宗立转左仆射元祐中罢知陈州夺职徙安州又徙邓州坐讥讪责英州别驾新州安置  

咏絮  

杨花三月暮撩乱送春归尽日闲相逐无风亦自飞轻轻拦乳燕故故扑征衣莫上髙楼望徘徊满落晖  

有感  

鹦鹉言犹在琵琶事已非伤心瘴江水同渡不同归蔡谪新州侍儿琵琶从焉尝养一鹦鹉持正每呼琵琶即一扣响板鹦鹉传言呼之琵琶逝后悮触响板犹传呼之持正感伤赋此不乆遂终  

熈宁六年【一作元年】有司言四月一日当日蚀上为彻乐避正殿一夕防雨不见日食是日有皇子之庆因献此诗  

昨夜薰风入舜韶君王方避正衙朝阳晖已得前星助隂沴潜随夜雨销  

夏日登车盖亭十首  

公事无多客亦稀朱衣小吏不须随溪潭直上虚亭里卧展柴桑处士诗  

一川佳景疎帘外四面凉风曲槛头緑野平流来逺棹青天白雨起灵湫【一作秋】  

静中自足胜炎蒸入眼兼无俗物憎何处机心惊白鸟谁人怒劒逐青蝇  

纸屏石枕竹方牀手倦抛书午梦长睡起莞然成独笑数声渔笛在沧浪  

西方髣髴见松筠日日来防色转新闻説桃花岩石畔读书曾有谪仙人  

风揺熟果时闻落雨滴余花亦自香叶底出巢黄口閙波间逐队小鱼忙  

来结芳庐向翠防自持杯酒对青晖水趋梦泽悠悠过云抱西山冉冉飞  

矫矫名臣郝甑山忠言直节上元间古人不见清风在叹息思公俯碧湾  

溪中曾有戈船士溪上今无佩犊人病守翛然唯坐啸白鸥红鹤伴闲身  

喧豗六月浩无津行见沙洲束两濵如帯溪流何足道沉沉沧海防扬尘  

蔡确以弟硕赃败谪守安州夏日登车盖亭作此十絶时吴处厚知汉阳军笺注以闻其畧云五篇涉讥讽何处机心惊白鸟谁人怒剑逐青蝇以讥谗譛之人叶底出巢黄口閙波间逐队小鱼忙讥新进用事之人睡起莞然成独笑方今朝廷清明不知确笑何事矫矫名臣郝甑山忠言直节上元间按郝处俊封甑山公唐髙宗欲逊位天后处俊上疏谏此事正在上元三年今皇太后垂帘遵用章献明肃故事确指武后以比太后沉沉沧海防扬尘谓人夀防何尤非佳语宣仁盛怒令确分晰终不自明遂贬新州题王维江行初雪画  

吴児手网寒川急雪鸣蓑浪拍船青弋渡头曽卧防令人却忆十年前  

观燕公山水画后有王荆公题诗  

相君开卷忆江东髣髴钟山与此同今日还为一居士翛然身在画图中  

## 两宋名贤小集卷一百九  

宋　陈　思　编  

元　陈世隆　补  

据梧小集  

蔡肇字天启丹阳人能文尤长于诗歌初事王安石见器重又从苏轼游声誉益显第进士元祐中为太学正通判常州召为卫尉寺丞提举永兴路常平徽宗初入为户部贠外郎兼编修国史提举两浙刑狱张商英引为礼部贠外进起居郎拜中书舎人未几罢为显谟阁待制知明州俄夺职提举洞霄宫防赦复知睦州卒坐党籍斥不用有丹阳集三十卷弟载字天任工诗句法雅徤尝为晋陵主簿宣和末以宰相荐改承事郎靖康中李纲辟办公事建炎中诏宰执荐士董耘以载应诏屡徴皆称疾不就  

题申王画马图  

天宝诸王爱名马千金争致华轩下当时不独玉花骢飞电流云絶潇洒两方岐薛宁与申慿陵内廐多清新肉騣汗血尽龙种紫袍玉带真天人骊山射猎包原隰御前急诏穿围入扬鞭一蹙破霜蹄万骑如风不能入雁飞兎走惊弦开翠华按辔从天囘五家锦绣徧山谷百里舄珥遗尘埃青骡蜀栈西超忽髙凖浓蛾散荆棘苜蓿连山鸟自飞五陵佳气春萧瑟  

冬日游甘露寺  

漕河胶舟水流咽水关着键行者歇大江伏槎卧长剑万顷湿银寒不结蓬莱诸仙亦避寒海门冥冥冻欲坼朔风吹晚雁叫空蓬巷松杉崖石裂道人丈室最髙处地炉蒲团穏坐热我来乗闲不问道方牀相对无言説  

立春日焦山留宿  

嵗为兹山一登渡头飞阁独相凭云生江海交流处人在松萝最上层残雪既能留野客春风先与报山僧慿谁邀上东岩宿更约花时命杖藤  

题画授李伯时  

鸿雁归时水拍天平冈老木尚依然借君余地安渔艇乞我寒江听雨眠  

泛舟横塘遇雨  

平野风烟入梦思殷勤作畵更题诗扁舟卧听横塘雨恰遇江南归雁时  

题李世南画扇  

野水潺潺平落涧秋风瑟瑟细吹林逢人抱瓮知村近隔坞闻钟觉寺深  

过邢惇夫墓下作  

人物于今叹然孤坟宿草已生烟日暮行人道傍防应逢年少与【一作共】谈  

至学省作【天启为博士三年不迁因至学省而作此】  

平生扰扰复胶胶学省重来嵗又交骑马醉遭官长骂读书惭被学生嘲何为眷恋米三斗便可经营宅一茅好买江干千个竹待防烟雨长春梢  

送洞元法师归茅山三首  

绛节飘飘下紫清更叅隠诀制頽龄若逢方丈厐眉叟来爱囊中赤甲经  

崇宁新阁连云起天篆浮空宝气飞帝遣羣龙常防守池潭风雨夜深归  

一庵畴昔共嵚崟古木垂隂嵗月深恐是三生房次律要随藤杖去重寻  

题三茅风雨图  

笔间云气生毫末纸上松声听有无收得三茅风雨様髙堂六月是氷壶  

亭山顶白龙穴  

南山天作皷号召诸龙尽行雨惟有秃角最先到泼墨云中鳞鬛舞  

## 两宋名贤小集卷一百十  

宋　陈　思　编  

元　陈世隆　补  

萝轩外集  

晏殊字同叔临川人七岁能属文景德初以神童召试赐进士出身累擢知制诰翰林学士庆厯中拜集贤殿学士同中书门下平章事兼枢密院使出知永兴军徙河南以疾归京师留侍经筵卒赠司空兼侍中諡元献有临川集紫微集  

和王校勘中夏东园  

东园何所乐所乐非尘事野竹乱无行幽花晚多思闲窥鱼尾赤暗辨蜂腰细树影宻遮牀藤梢狂罥袂潘蔬足登膳陶秫径取醉幸获我汝交都忘今昔世欢言捧瑶佩愿以疎麻继  

列子有力命王充论衡有命禄极言必定之致览之有感  

大钧播羣物零茂归自然黙定既有初不为智力迁御寇其流仲任其源智愚信自我通塞当由天宰世曰皋伊迷邦有顔原吾道诚一防彼途钟百端卷之入纎毫舒之盈八埏进退得其宜夸荣非所先朝闻可夕陨吾奉圣师言  

巢父井  

禀生值尧年率性在厐厚安巢一枝上岂曰鹑居陋颍波人洗耳曽不汚牛口谅兹耕耒暇凿饮隈林薮含饴鼔其腹帝力予何有遂令千载外此地存遗甃然逼乔木宛若栖埘旧乡人揭题牓行旅谐瞻觏我来观古迹愕立徘徊乆凄其望清风不获见师友愿言斟一勺拭面洗心垢翘勤慕高躅感慨陈巵酒思齐胡可望庶以寛庸瞀夙驾恨长途凭高重囘首  

奉和御制后苑海棠  

太液波才緑灵和絮未飘霞文光启旦珠琲宻封条积润涵仙露浓英夺海绡九阳资造化天意属乔繇  

海棠  

杳霭何惊目鲜姸欲荡魂而人无限思当昼不胜繁浩露晴方浥游蜂暖更喧只应春有意留赠子山园和枢宻侍郎因看海棠忆禁苑此花最盛  

青琐曽畱盼珍丛宛未移幸分霖雨润犹见艳阳姿防帻来朱槛攀条忆綘蕤能令人爱树不独召南诗  

假中示判官张寺丞王校勘  

元已清明假未开小园幽径独徘徊春寒不定斑斑雨防醉难禁灔灔杯无可奈何花落去似曽相识燕归来【公先得上句王琪为对下句】游梁赋客多风味莫惜青钱万选才  

安昌侯  

莲勺移家近七迁鲁儒章句世相传关中沃壤通泾渭堂上繁多【疑误】逐管弦身服儒衣同蔡义日将巵酒对彭宣高坟丈五阳陵外千古朱云气凛然  

海棠  

轻盈千结乱樱藂占得年芳近碧栊逐处闲匀高下蕚几畨分破浅深红烟晴始觉香缨【疑误】绽目极犹疑防蔕融数夕朱阑未飘落再三珍重石尤风  

题睢阳五老图  

道明回诏乐清闲便向中朝脱冕冠百日秉枢登相府千年青史表旌桓泰运正隆嫌气热乾纲初整畏氷寒逍遥唱和多高致仪象霜风俾后防  

初秋宿直  

綘河星斗夜防干禁署沈沈闭九关上帝册书羣玉府仙人宫阙巨鼇山凉蟾影度秋隂薄促漏声来夜唱闲拥鼻吟多欲愁絶严钟凄断树乌邉  

送凌侍郎归乡【一作送林侍郎还知宣州】  

江南藩郡古宣城碧落神仙拥使旌津吏戒船东下穏县僚负弩昼归荣江山谢守高吟地风月朱公故里情曽预汉庭三独坐府中谁敢伴飞觥  

寓意  

油壁香车不再逢峡云无迹任西东梨花院落溶溶月栁絮池塘淡淡风几日寂寥中酒后一畨萧索禁烟中鱼书欲寄何由达水逺山长处处同  

春隂  

十二重环閟洞房愔愔危树俯回塘风迷戯蝶闲无绪露裛幽花冷自香绮席醉吟销桂酌玉台愁作澁银篁梅青麦緑江城路更与登高望楚乡  

赋得秋雨  

防滴行云覆院墙飘萧防影度回塘秦声未觉朱弦润楚梦先知薤叶凉野水有波増淡碧霜林无韵湿疎黄萤稀燕寂高牕暮正是西风玉漏长  

涵虚阁  

水有支流树有孙重重门巷挂朱轩三君雅范标人望千里澄波隔世喧西对户庭徐孺宅宻传钟梵给孤园欲知嗣续无穷胜两两荣归汉使幡  

海棠二首  

濯锦江头树移根药砌中只应春有意偏与半妆红昔闻逰客话芳菲濯锦江头几万枝纵使许昌诗笔健可能终古絶姸辞  

咏凤仙花  

九苞顔色春意动丹穴威仪秀气攅题品直须名最上昂昂骧首倚朱栏  

雪中  

平台千里渇商霖内史忧民望最深衣上六花非所好畆间盈尺是吾心  

金柅园  

临川楼上柅园中十五年前此防同一曲清歌满樽酒人生何处不相逢  

咏上竿伎题中书壁  

百尺竿头袅袅身脚腾跟挂【一作倒】骇傍人汉隂有叟君知否抱瓮区区亦未贫  

日铸茶  

稽山新茗緑如烟静挈筠笼【一作都蓝】煮惠泉莫向人前杀风景更携醪醑醉花前  

转运度支得青州资政黄素书韩吏部伯夷颂许昌相公以诗跋尾遂为七言因而寄及谨用拙篇纪咏  

首阳垂范逺吏部属辞深染翰着嘉尚系言光德音褒崇亘千禩精妙极双金题咏益珍秘用昭贤彦心  

西垣榴花  

山木有佳实托根清禁中岁芳揺落尽独自向炎风  

盂兰盆  

红白薇英落朱黄槿艳残家人愁溽暑计日望盂兰  

崇因寺  

卷帘山色眼前见入夜涛声枕上闻苔径雨余堆落叶石楼风静锁寒云  

附録诗话数则  

晏元献善评诗尝云老觉腰金重慵便枕玉凉未是富贵语不如笙歌归院落灯火下楼台此善言富贵者也人皆以为知言【归田録】  

公有题新昌石氏山斋句云书仙十阁壮儒宫灵越山川寳埶雄又与张临川云篱邉菊秀先生醉桑下雏娇稚子仁又送张明州云骚客登山知有助秦源鸡犬更相闻  

公有与客饮红梅花下诗曰若更迟开三二月北人应作杏花看客曰公诗固佳待北俗何浅也公笑曰頋伧父安得不然一坐絶倒  

宋莒公见晏公佳句輙书于斋壁如无可奈何花落去似曽相识燕归来静寻啄木藏身处闲看逰丝到地时楼台冷落收灯夜门巷萧条扫雪天已定复揺春水色似红如白野棠花之类后人多不可及【青箱杂记】韩子苍尝与吕居仁闲论前辈所作上元诗居仁曰晏元献云楼台冷落收灯夜门巷清虚扫雪天最佳直是说得出不可及后见吕郎中有诗云江城气犹含雪草市人家已挂灯岂用晏意耶  

公有送人知洪州诗云千斗气沈龙已化置刍人去榻犹悬  

孙少述栽竹诗曰更起粉墙高百尺莫令墙外俗人看晏临淄曰何用粉墙高百尺任教墙外俗人看处士之节宰相之量各言其志  

句  

氷从太液池邉动栁向灵和殿里看  

闲思北阙银宫畔谁架丹山白凤凰  

玉女雕琼蕋仙禽自【疑是白】菊衣  

唤得梅蕋要同韵羞杀梨花不敢香  

醉轻浮世事老重故乡人  

若教花有语却解使人愁  

东阳诗骨瘦南浦别魂销  

谬道忠心比芳草不知谗舌起椒兰  

几铭  

小饭防噎跬歩防跌中有角垫衣存袂缺惟忠与孝则罔摧折  

## 两宋名贤小集卷一百十一  

宋　陈　思　编  

元　陈世隆　补  

倚松老人诗集上  

饶节字德操抚州人曽布之客也性刚峻与布论不合因弃去祝发为浮屠更名如璧自号倚松老人李太白画歌  

先生之气盖天下当时流辈送百舎醉中咳唾落【一作雨】珠玑身后声名满夷夏青山木拱三百年今晨乃拜先生画乌纱之巾白纻袍岸巾攘臂方出遨神逰八极气自稳氷壶玉斗霜风髙呜呼先生太絶伦仙风道骨语甚眞肃然可望不可亲悬知野鹤非鸡羣天寳之初天子逸先生辞去不肯屈采石江头明月出鼓栧酣歌志愿毕只今遗像粉墨间尚有英风爽毛骨宣州长史粉黛工谁令冩此人中龙细看笔意有俯仰妙处果在阿堵中人云此画世莫比吴侯得之喜不寐意侯所爱岂徒尔亦惜眞才死泥滓先生朽骨如可起谁为猎之奉天子作为文章文圣世千秋万古诵盛美再拜先生泪如洗振衣濯足吾徃矣  

送傅仲黙登第归麻姑  

谢安中年不堪别况我与子本末同临川古郡著名数麻姑耳在邦域中【建昌旧属临川】与君同方复同术十年共度虀盐日一身烂漫天地中万里风霜今白发南山之封木拱矣此身万事相终始何知迟暮犹羁旅夜雨对牀輙三起君今先着祖生鞭我穷未办买山钱君行启我方寸乱抱琴长歌声彻天西风萧萧木脱叶表里家山落眉睫为谁淮南大小山虽在侯门不弹铗  

石鱼行赠灵壁张氏  

磬石山中石无主百里厚坤不承土土人出石如出金掘地及泉隧而取重重彻之如彻席凡材顽狠丘山积中藏一板金玉精定是陶镕鬼神力黄钟之律生于黍近代纵横不如古【近世定乐或以纵黍累尺黍大而尺长或以横黍累尺黍细而尺短】天生此材岂苟然伐而用之百兽舞师襄入海工不精且制嘉鱼大小鸣大为王鲔施僧饭小为鲂鳏依石屏君家二尾傥遗我要唤儿曹坐睡醒  

遇里人道及乡闾事作诗寄谢无逸  

敝貂去国漫西东闻说【一作闲想】乡闾梦寐中贾竖裹头仍纳妇骊驹将子又追风云山何处非投老文史他年不疗穷富贵可求吾亦愿眼看余子化王公  

次韵彭圣从秋兴  

淡云疎雨承秋早白露清风引夜长已见毕星朝北极似闻骁骑卷西凉只鸡还我田家味小凤须君官焙香千古歩兵今逺矣属谁长啸作鸾凰  

阿智歌  

吕卿诸子森如猬不作【一作污】世间儿女气封胡羯末自行列麟凤龙各异致小儿阿智有七龄衮衮似欲无诸兄疎眉秀目澹玉雪覆肝立壁开天庭自从诸兄授孝经淋漓笔墨有典刑客来推席俨在庭举头挥客客为惊吾知吕卿大源委黄河昆仑千万里政令凢儿出其中不扶而直麻生蓬况如此雏落落自竒伟出门汗血当追风【一作少九刍抺当追风】  

山居杂颂三首  

溪边小立听溪声日到溪心滚滚明独木自横人不渡隔溪横犊转头鸣  

华严台【一作堂】上平如掌自是逰人路不通要识普贤眞境【一作法】界乱山如浪涌【一作白】云中  

数日春晴退水防落花如抱拥藤根过尽游人浑不见人随波浪下前村  

次韵米元章壮观  

晓色村村澹春风树树秾八窗中夜月千里隔江峯酒道穷通乐诗原左右逢客来应下榻石铫煮长松  

息虑轩诗  

雨暗藤经屋春深草到门客来非问字鹤老不乘轩花气翻诗思松声撼醉魂呼儿换香鼎趺坐竟黄昏  

送梅郎一首  

梅郎可爱如蜀栁风流似是子真后抱器来賔太学堂五年自袖采兰手来时落鴈揺虚弓汗血长鸣西北风自誓壊韩复蠧魏可怜一无咫尺功我亦数竒困蓬累玉山氷川失眼底永嘉堂上闻阿连堕食正冠为君起君今制衣作行具何以赠之白鹭羽殷勤持送重似人漠漠深藏饱鱼蠧船头逢逢奏晓鼔卷帘卧防春江雨到家春温鴈且北寄声布防无急不  

邻居遗汤沐浴  

都城甘水啬于酒担头取饱得满缶每忆江湖万松底夜半酒醒挽石斗如今长卿不满喉岂有温泉濯汗流岑岑背若负芒刺每向一饭懐千忧君家有酒金作栏辘轳可取不可殚大奴分遗足一斛洗我尘垢生羽翰人生生理易与耳辍洗为君起长叹  

送宿州晁祖禹签判【祖禹承谟签宿三年郡事倚办为多僚属士民莫不嗟惜其去节作小诗聊致意焉】  

一见晁公子雍容前辈风规为俗吏外歩作古人中环佩千官合梯航九驿通空虚循吏传谁为荐诸公  

从人觅山水扇二首  

少壮﨑岖山水间短衣楚制略胜寒年来疲病归期堕只乞君家便面看  

爱君才气耻言兵欲倚诗书继老成手里林泉当付我恐妨抽板揖公卿  

书天源河上友人壁  

春色撩人不奈渠红尘无处可飞鳬悬知桃李付流水来看垂杨十万株  

次韵答陈考城  

袖里楞伽非世书了知干没未殊途防携他日已漫刺归谒南山五大夫  

冬日书谢氏园壁  

瓦缶藏春土脉干嫣香已谢菊花团履声绕尽栏干曲肃肃松风作暮寒  

送同舎葛茂逺还浙东二首  

岂无强醉杨司业固有无钱郑广文三请未能勤问道一归今日愿从君  

隋河东下一千里僮仆未知行李劳闻道起苗今结子为君饱食赋离骚  

赵元违妇孕不育后数日其犹子生一女子二子皆有戚戚之色戯作此诗开之  

十年不见陈惊坐二子相逢心亦可高帝子孙果隆准杜陵先生岂欺我甘陵夫子孕不育世无元化操五毒乳医袖手輙寤生不药而喜神所福君家阿济【王湛之侄】頥未髯颇恨生子不生男人间乆乏古烈女世上多叹吾儿凡应当有子问贤否弄璋弄瓦诗人口木兰买马替爷征班超嗣兄成汉表人生得此二子者安用痴儿閙昏晓况君各自富春秋有女如玉方好逑必欲商瞿有男子殷勤更问东家丘  

送彭渊才如北都  

武学如水马尽日忙不进结交有神竒所得尽豪俊十年困三舎万事刘两鬓风流半零落吾道或拘窘彭侯南方来超妙【一作意象】有逺韵落落涧壑姿倒屣解吾愠胸中几年读正朔谨尧舜盘盂百家伎钩致得幽蕴【一作初手探其蕴】夜半一商略气与山岳峻方君及衞霍自是老行阵峥嵘济时术百未一见信自言穷达机黙与寒暑运功名盖【一作或】偶然未暇以身徇伟哉君子勇一语破幽愤何时灯火底懐抱为吾尽  

赋王立之家四梅  

化工辔六龙风雷与推轨谈笑却氷雪咄嗟辨桃李纷纷西园英转眄即塡委独余四种梅氷玉自标置岂争滕薛长未与管晏比微风挽寒条草木竞披靡蜡梅异【一作妙】天质芳香辈【一作干】兰芷【蜡梅正如蜡为之树絶不类梅其香正如兰】多叶美无度胜韵洗贪鄙红梅拂【一作傅】晓妆深浅自有体单白亦闲淡冷艳照流水初如王谢郎雍容各簪履出处岂皆同一一竟可喜此花固不凡俗眼自多眯栽培或一遇得此輙遗彼君家独兼有班压万红紫况当春社前朝暾媚【一作丽】窗几我无笔五色为此了众美安得九转丹暂起莱阳吏  

寄曽伯容  

岂是从前踪迹疎三年不送一行书襄山倘有陪邻地为问洲中种木奴  

虞姬墓  

风悲月黒楚歌闻泣下虞兮夜未分千骑星飞向前死不知谁为闭荒坟  

用海印和尚韵和吴提刑逰山颂  

白崖老将卧遥岑苗裔分明祖少林遂有乐天来问道不妨黄蘗为传心绳牀斜月坐秋晚石铫寒泉语夜深一枕竹风清未晚堂堂鱼鼓现观音  

答惇上人二首  

因君掩我强题诗却忆当年梦里时不识江南好风景采苹人唱鹧鸪辞  

少矜平子四愁诗晚学赵州十二时千里故人不解事书来犹记竹枝辞  

雨中同无求逰山胜相观丈六金铜像歴诸小刹无求作诗纪事次其韵三首  

细雨无烟昼不开杖藜同访古如来声求色见无非道举似时人一任猜  

芒鞋印雨渉泥行谁是官人谁是僧我已无心慕支遁君今寕复愧孙登  

剥啄敲门惊隙尘开门随处得清新独怜桂子花开处不见题诗病道人  

次韵刘无言游法云寺  

磨蚁迭左右铁炭互俯仰岁月如牧马快骤脱羁鞅方希草雄未羡画眉敞刘侯启予者险韵冩胜赏读之令人醒居然见图像我昔从此游僧梵荐肸蠁撞钟鸣木鲤破我颠倒想百年能几许万事苦鞅掌丧身声利场齿角代犀象前辈晓星散后生春水长君看门外辙盛气日来徃道人初不省禅寂异霄壤提琴冩我叹中夜发哀响  

山戯赠谐文章  

水母潭邉窣堵波下头有个老禅和蒲鞋旧【一作异】日曽供母寳夀平生不渡河衣鉢三千旧风景【一作祗夜】形模十二古头陀是凡是圣人休问门外寒松卷薜萝  

次韵答曽仲成二首  

曽侯果胜流折节事膏火年来何转穷正以工诗坐可怜哭鬼句不救采薇饿平生九品禄团团螘旋磨归来卜我邻歩屧得相过剧谈到理窟我义危欲堕世人富贵忙此乐渠不那春山正可寻我行公亦可  

我老不能世百念乆灰冷偶随出山云托迹暂人境偕问交游人出处各形影其或李广竒其或卫青幸如公不世才跬歩可台省何为赋归来欲近沃洲岭夜半哦公诗月寒心怲怲  

次韵应铨诗  

谁飬山中云馆我云中宇山深雪常润出戸须芒屦可怜云中人过我一饭去  

和刘仲高过虎溪絶句  

先生自得游山体竹杖芒鞵手自提莫问山僧山里路曽侯谿是旧时谿  

百舌  

多能百舌弄春晴解作春风百鸟声独立高林千尺上黄鹂无数不能鸣  

长老欲敲去竹枝透风作凉以颂上之  

寒梢展尽玉玲珑细叶斜枝翠几重何必敲开损高节此君元自有清风  

用韵自咏倚松一首  

庵外无人谁过前老松千丈独参天煮茶春水渐过膝却虎短墙才及肩已退晚云归浩浩未分芽菊竞鲜鲜客来问我何时住笑指松枝数岁年【凡木惟松枝一岁则长一层歴歴可数】  

## 两宋名贤小集卷一百十二  

宋　陈　思　编  

元　陈世隆　补  

倚松老人诗集下  

次韵鉴碧轩  

当轩方鉴碧溶溶无事道人居此中弟子来参洗钵话朋游旧识钓鱼翁一奁深渌桃花雨数尺寒漪竹叶风个处好懐谁共委俯看飞鸟过晴空  

上苑谦叔左丞求退  

老骥伏枥志千里烈士暮年心不已不用悲歌击唾壶尚挟平戎献天子书成未上忽自悟便逐道人林莽去年来着脚古道场疾病魔人无屏处不遇我公如古人零落离披作风絮我公德量大如海太平天子待眞宰乞身莫待我公行早向千峰万峰外  

送荘季裕宣教  

庄侯目如岩下电堕泪碑旁始相见松间经行倚松语袖有普贤眞行愿【季裕以行愿品作小牓袖之随处散贴】春风昨夜忽言别楚儿把耒耕残雪野人无以赠吾行山杏溪桃为君说  

韩升之主簿惠示防阳杂咏诗淳深高古吟讽不置輙用醉后书懐赠彦履韵以释其意  

刮磨习气如洗爵惟余好古情未薄向来诗轴入松门便对屠门先大嚼吾侪事业如石田笔墨魔人妨夜眠如公万卷暗不吐使者旁午谁见怜方今神武拓疆土超擢贤才固其所莫叹簿书官禄微黄钟大吕生一黍  

次韵卿山主梅花  

岁事功成雪洗尘化工着意制清新遂教天下无双色来作人间第一春未许【一作辨】调羮傅岩老聊从【一作凭】牵兴杜陵人遥知月下绕千匝桃李成蹊未是频  

王通判雪中来访以颂谢之  

料峭严风雪满山駞裘絮帽叩松关知公不减王子敬乘兴何妨见戴还  

次韵关子开  

我初诖误背簪缨君亦前生失念僧得意那知蚁旋磨及身方悟防侵藤髙才自合参廊庙朽质聊须活斗升已破小团盟异日速来相就凿春氷  

用前韵答吕无求  

聪明彊健不聋丞时出高言欲作僧客至解衣挥玉麈诗成落笔扫溪藤园如靖节不难去座比维摩岂易升退食略无声色累自磨煤麝冩阳氷  

青原台诗【为钱大任宣教作】  

五马胸中足丘壑驻车决遣有余乐自言新广青原台不减滕王旧江阁滕王阁上当年路静中懐抱时来去闻说青原比像间表里江山便知处使车时此携佳宾与人同乐不同羣倚栏自得新诗句矫首长懐古道人青原亲见曹溪祖渠有儿孙住山谷问公何处见青原杳杳飞鸿掠云去【来书云此台大略似滕王阁台在庐陵望青原诸山青原即恩禅师道场】  

豫章寳智上人持高子诗求和  

我客飞来峰一室聊自适关门不敢开怒风退六鹢敲门者为谁起我正禅寂稻麻竹苇中见此一英特手携高子句按谱恣逰歴高子我旧游伉侠不易得忆昔京城隅王郎古道直当时防今地烂漫存辙迹翳君入社晚感事一嗟惜安待赋归堂寻盟合琮璧  

润屋轩诗  

层崖如立壁秀润初欲溜下有癯道人异时妙基构为山不为屋岂待吉日戊轩成玉满家不减朱门富松篁既崔错云雾亦臻凑霜威入松骨古滑咽泉窦谷风卷檐囘浩荡金石奏骚骚乌夜啼鼎鼎雉朝雊时于藤萝中便防一猿透客来坐胡牀纸帐卷轻皱儿童敬杖屦文史当爼豆微薰出小鼎长缾上虚甃此乐师【一作君】有余何为尚奔走记我识师【一作君】初昂昂野鹤瘦风姿入清古气象脱凡陋我游山海间未获一角兽如师能【一作君亦】几何不落余子后师【一作君】如佳少年气出万夫右平生千钧弩要以一手彀虽未须眉苍典刑已可汲深非短绠善舞属长袖愿君浚其源故道或可复功成归北轩趺坐了昏昼  

待不愚入山未至  

天寒岁暮山骨冷一枝两枝梅半开酌泉煮茗汤欲竭弥天道人犹未来  

江上  

秋江渺渺秋风急芦花不飞露独湿江头倚杖不逢人鹭鸶飞上渔舟立  

送张师哲秀才出山  

己向尘笼透此身来寻击竹悟人心人眠云未出山去溪月松风可负君  

过汉东  

野菊秋深满意黄一川禾黍拥人香悬知岁乐农无事已见茅檐压酒尝  

次韵吕居仁送李商老兼简李去言兄弟诸同参五首  

岁月如翻江学道若农务道人竞寸晷政以生死故耽耽鹭闯池落落鹤警露瞥然忽【一作或】中的优昙濯泥汚何当【一作须】一鼔作姑置管城  

开门对南山万物尽昭告自是君不领岂是君不好诸人如骥子矫首万里道援琴欲冩之促轸不能操请子亦【一作试】停手趺坐西南奥  

同参如用兵各出不防期一将夜破敌诸将或未知如何衞霍材局趣窥短篱军储有粮数岁月未易支惟兵不可宿早寄入塞诗  

角巾拂弹棊【一作累丸承秋蜩】运斤斵蝇翼当时未得妙岂暇日入息譬如河漫流难以一篑塞饮食男女间嬉笑中盗贼要须了【一作理】其原及此未曛黒  

李氏泽北海【李公择儿孙也】富此明月珠诸郎皆可人共出尧舜途之子见我时抱负勤【一作烦】髯奴江头一再见凛凛气百夫赠【一作饯】子伊字门不类城旦书  

次韵灵隐小轩  

小轩容膝趣清深只有溪风夜月侵络石静移春后蔓凌霄危露雨中心松窗旧草秋蛇帖棐几谁赓雪子吟他日幽人问佳致茂林修竹似山隂  

阅旧诗轴见夏均父和晁之道次其韵寄伯容仲成均父诸友  

往者少年日所慕韩伯休渉世更百难得交多胜流当回时俗驾喘汗困万牛晚看故曹耦半逝半乃侯侯者朱其轮逝者卧荒丘荒丘不足悲朱轮或可羞翻然乃自悟庶几桑榆收朋侪竞挽止一徃只掉头我岂筑室愚喋喋于道谋向来汉上行悬知计未优重念佛祖心独往恐不酬细防丛林敝百孔如破裘出有造请恶入懐薪木忧虽云学道辈坦途多不由欲我独挽之难成推陆舟归来拥白云草茅有前修誓不出山去三更林莽秋寄声二三友兴来过我不  

次韵李由义见赠之什兼简若谷居仁  

行年本数竒阅世复痴絶巉然寒饿表但未朋友缺晚得二三子楚楚着行列家学有师法保身尽明哲堂皇建钟磬戸牖照玉雪白晳采兰手未负如意铁由来石中璞不在苦分别当时偶一见顿使我心恱道丧古人逺君子或降节狐裘倘羔袖岂待跖与桀若人苟相乆可以辅衰拙欢喜奏微吟聊嗣登歌阕  

次韵刘时可将赴宣州幕  

我客汴之濵梦寐大刀头幸逢刘伯伦衣冠少其流胡牀白羽扇语稳气不浮异时果下马髣髴遍九州每思张翰鲈为登王粲楼食贫节益苦异哉居拙谋宣州虽多贤禄仕恐未优长女嫁及时大儿婚可求长才不自献澹与众人俦君其吏隐欤吾亦沧海游  

次韵谢公定时夏均父招诸客泛舟逰百花洲  

好事屡载酒扁舟每乗兴况当秋气清开我心若镜风漪蹙寒緑日榦卜修影却从苍翠中羡彼各飞泳翺翔数仭翼白小一寸命微物有至乐此理须自领君侯静无哗敢以一言请人生百年尔飞电作光景试防楹间悬俯仰岁月永堂堂寇莱公祀事荐时饼吾徒岂不老啖蔗入佳境况兹诗酒习已自破清净聊须明月来褰裳踏归艇  

雨小霁登南寺阁  

登楼望四垂缩缩雨小休老木藤蔓活古殿金碧流浮云卷岂尽落日不可留无人相与语鸜鹆漫啾啾  

送印大师参灵峰卿老  

四海无家一道人云山未肯便安身冷泉亭畔腰包去芝草峯邉更问津  

乞石菖蒲  

香緑茸茸一寸根清泉白石共寒温道人好事能分我留取斓斑旧藓防  

送通上人为长芦行乞  

白苹风作蓼花秋万顷寒涛卷底流八百道人禅定起送君持钵上行舟  

偶成  

松下柴门闭緑苔只有蝴蝶双飞来蜜蜂两股大如茧应是前山花已开  

扪虱新篱  

瓮牖近山巅人言阚短垣聊须安虎落未免伐龙孙留路依松罅埋椿避石根从今有来客道得始开门  

和不愚兄  

四海归来坐太平莫令华雨恼空生归云无事朝犹卷老马休心夜不鸣胜处林泉九节杖闲中日月二升铛晓来乞火打庵戸想见春风一梦惊  

次韵竞上人  

好处从来自不传少时喜乐似初禅为山何止不成篑掘井于今未及泉自了一身同昨梦顿麾万事付苍烟因师聊作逢场戯老马为驹不受鞭  

示众看花  

尚有余春可尽欢何须终日绕防干倚松庵畔见春后人间春色不须看  

访韬光庵主不遇  

紫蕨伸拳笋破梢栁花飞尽緑隂交道人闭戸不知处黄栗留鸣鹊在巢  

吕无求以诗坚同舟为嵩山之约次韵报之  

我穷走四方琐琐知交态吕卿晚定交槁质赖沾溉笔端有神竒胸次无疆界平生书画船往往出光怪我非张孝廉招呼许同载顾我念嵩洛如痞思一噫况非西北防一枕千里快便当谋吉日恐负游山债【一云少室非庾岭肯负衣钵债注云无求尝许以懐禅衲衣见供故因以坚之】  

## 两宋名贤小集卷一百十三  

宋　陈　思　编  

元　陈世隆　补  

鄱阳集  

彭汝砺字器资饶州鄱阳人治平二年举进士第一累迁监察御史里行首陈十事指擿利害多人所难言者元丰初以馆阁校勘为江西转运判官数上疏论事元祐二年超为起居舎人权兵刑二部侍郎进权吏部尚书以寳文阁直学士知成都府未行又降待制知江州至郡数月以病去卒年五十四  

瓦鼔【自新建令仲文得之】  

客逰南昌归归我四瓦鼔浑完甄冶工质朴棑罂甒触之散遗声往往中商羽声来殆天得不用询有瞽野心爱不彻取之置林宇竹梢奏清风似喜佳物伍岸巾防笻枝共尔蠲毒暑世浮见此拙坐觉幽兴聚丹楹惜异时蒉桴想淳古君年比余少能亦珍此否  

雪夜饮分题得雪字  

颠风夜号花木折平明堦前三尺雪谁家羌笛落早梅中夜南楼对明月苦寒厌厌祗夜饮朔风吹人毛髪缩公才奔放欲万里应恨低囘受羁绁一巢安稳身自在生涯却羡鸣鸠拙人生值遇行乐耳世事悠悠无可说偶有名酒须尽欢醉后呜呜呼耳热君不见戍卒征南凯未旋戎衣虽厚冷如铁  

寄友人  

汉上近多雨江头应好风想君当此际挂席随孤鸿翔龙压大浪画鹢凌长空男子四方志生时射桑蓬尔来何迟迟吾忧秪忡忡安得百顷田稍邻五老峯早赋归去来同为采芝翁  

读史  

娄敬脱挽辂独建金城安韩信出羁旅遽上将军坛谋出万乘惊名飞百夫叹丈夫松桂姿直气虹霓蟠得时树功业未谢娄与韩  

次韵尧民同年  

飞雪鲙长鲸浮蛆泼新酒故人不我过絶壁频囘首北岗无断絶参错分燕豆触目事渐新怆懐治平旧龙飞第一牓四百如兰友劲气沮金石髙文烂星斗我衰也乆矣雕落几无有未去真厚顔欲归犹掣肘盘根发余刃想见敏防手江湖被郛郭云雾生戸牖顾瞻良集易叹息幽期后吟到诗輙成吾穷乆箝口  

答同舎游凝池  

仙宫神灵之所宅楼阁倚天一千尺先生好逰犹挟册藜苋不慙吾鼎食凝祥池头三月春腰金骑狨多贵人天邉五岳烟霞闇海上三山雨露新蛱蝶能飞燕能舞凤凰在云鸿在渚仙人参鸾入云雾寂寂不闻青鸟语洞天落晚日沈沈渔舟缥缈桃源深红玉坐防花着子青云行见叶成隂疾雷怒飞风雨急瘦马不行归斾湿投闲一日须一来岁时变化犹呼吸  

栽竹  

一生正能着几屐旷达人称阮遥集何可一日无此君风流我爱王参军夏葛冬裘我便足由来世间无可欲但栽翠竹满东林我日对之歌且吟  

送頴叔帅临洮  

风如疾雷雹如芋积雪如丘拥道路蒋侯车驰挽不住见说西人复啸聚目视隂山欲飞去蒋侯文如江海注一决万里无尽处笔落在纸成云雾气吞云梦八九数力转丘山防螭虎终日笑言公不怒三军号令成樽爼夏虏胆落汗流泝邉人乃至歌五袴昔闻禁中得颇牧今见南阳称召杜前席宣室疑已暮勒功燕然无可慕归来徧作人间雨杕杜吾当为君赋  

彦衡约饮湖亭行不及赴  

主人欲畱客其意良已厚行子念于役奔命唯恐后张帆半夜起撇若惊蓬走盈盈水中莲郁郁堤上栁相别不相见已行更囘首人生如朝露理固无可乆可为惟有徳万一或不朽行也死后已庶犹无大咎君恩不胜报聊一报我友  

行西城  

我将行西城曲指计日月汝来今几时已卜钱塘别我衰况多病苒苒髻已雪安能乆去汝漫自投羁绁田园苟可饭声利非吾屑与汝归去来相防至耆耋苍茫尚无涘空复愁如结  

汉上谒刘执中  

尘土能汚人有如衣匪澣驱车出闉阇纵目尽江汉渔舟泛青云潇洒鴈为伴芦花如飞雪时逐风散漫可怜独清人憔悴行泽畔  

菊苗  

重阳黄菊花零落殆无有防阳动渊泉嫩叶出枯朽青青好顔色寂寂霜雪后物理如转环人生岂能乆  

采葵  

古人采薇蕨我亦爱斯葵能随朝阳倾不为秋露萎烹调戒中厨聊以燕母慈拔根取亷名未愧鲁公仪  

途中和君时  

闻君欲脂车辗转寐不安忧心顽如石百计不可寛鸣鸠只在桑归鴈乃云端一瞻百叹息强饮终无欢  

寄君时四章章四句  

我脂我车陟彼高冈母也吾懐匪居或忘我帆我舟泛彼大江母也吾忧食匪或遑我池有鱼亦可以羮何必鲔及鲂叔兮其归哉我田有菽苟可以食何必稻与粱叔兮其归哉  

自吉泛舟入贑  

我行欲从车好风苦相招谓言困行役厌此道路遥骎骎四骆马终日在岧嶤簿书更追随精耗髪欲焦乃复泛栢舟锦幔兰为桡是时春始和暖风秀陵苕彼栁已青青彼桃已夭夭王事敢不脩我饮歌且謡彼不知之者谓我士也骄不知非所知我兹以逍遥  

游岘山  

去年冬雪少二月春始晴南逰岘首山东下石头城揉蓝染江水烂锦贴园英幽亭一杯酒不用千载名  

冬日道中作  

夜卧衾裯单不敢嗟体寒晨餐疏食微不敢叹腹饥重念饥寒民亦有甚我身我心苦嗟吁彼俗当何如  

长芦阻风  

纵目江南路系船惟上村长芦云作阵高栁石为根浪逐江风急潮连海水浑雪霜千雨散钲鼔万兵屯蒲藻鱼逰处泥沙鸟篆防参差邻画舫咫尺想空门贝叶有秘语韦编无近言漫瞻双去翼空饰两朱轓好在弥天释何如炙輠髠浊清罗酒斚南北防风幡敬信无非事精微讵可论孤忠天未弃尚合辱垂恩  

沐浴有感  

去垢如去邪不欲畱毫分发不止一沐身不止三熏如何迷本原浴徳不自勤区区飬樲棘俯仰愧前闻  

宿金钩馆  

絶域三千里穷村五七家云深无去鴈日暮有栖鸦雾拥云垂野霜连月在沙夜长无复寐寂寞聼寒笳  

惠州  

雾暗山千叠氷寒水一涯风高天作雪日晚露迷沙居士身如梦行人驿是家青灯无意绪防防自成花  

和章承议通判来章  

近水班荆坐縁山拄杖行云烟窥胜防风雨聼寒声乆累维摩病多慙衞玠清波澜终未息衮衮共劳生  

云盖寺诗  

唐净圆禅师初自石霜来得乳萝洞喜之将宅焉初至蛇蚖塞路矫然怒视师师以法语告蛇引去既宿而毙师为焚之旦视无遗烬有三泉出焉左者黒右者清中者白师既筑室从者如归市逮今遂为名刹  

旧日蛇蚖穴今时薝卜林寒泉三井旧高阁五峯深翠竹娟娟老长松漠漠隂凤凰池好在谁得老师心  

道中  

湖天冬不雪山地晚多风岸草犹全緑村花或自红差池岁聿暮寂寞雨其蒙南北随蓬转浮生寄寓中  

内乡招提寺  

淫雨宿萧寺白云思楚山病催顔色老泪裛鬓毛斑流水终何事飞禽倦未还梦归无别处鹫岭凤林关  

途中早起寄兄弟  

为惜庭闱别方惊道路难醉怜山月古病怯野风寒驻马询农耜临溪问钓竿新诗如有得冩染寄归翰  

送岩夫庭佐归寕  

春雨伤行色秋风问后期欲迎黄鸟意更遗白华诗家塾求吾友亲庭寄所思独吟城壁晚如悟角声悲  

接伴太传离新馆其兄迓于途  

使者乗轺至将军走马迎侏离何所语踊跃不胜情寓目鸿鴈泽伤心杕杜行天乎非有间我老独无兄  

夜泊睦州桐江  

一水连银汉千山拥古城客乘清夜息舟倚碧溪横皓月危峯影清风细浪声呕哑殊俗语惨淡异乡情余十一月甲申以使来武冈坐茅茨之室逼闾阎之陋无故人往来之乐懐羁旅不足之情于是有游古山之寺在县西十五里而山水俊拔深秀亦有可爱者因畱置酒抵暮还驿而作是诗  

澹日沙村晚霜晴溪路遥蛮人瞻虎节田父看星轺使指勤咨问君恩费飬调畏途谙跋渉遗防问刍荛腊近云长暝春迟雪未消远空低幕帟叠嶂露琼瑶板屋谁家舎茅檐何处桥梅香浮逺水藤古上重霄细草眠黄犊巅崖落皂雕儿童晴出牧妇女晚归樵椎髻骑吹笛斑衣行踏謡封疆连五岭习俗带三苗狐防威溪老豺狼脱洞骄今当防润泽乆已静氛妖歌舞随乡地耕桑托圣朝威仪欣用夏姓氏耻称傜僧至不千里寺名非一朝小亭浮草莽高阁出岧嶤泉细能沾润峯危欲动揺防观禅味足还见讲花飘茶泛波无迹香深篆未消逺游贪物象乆客厌尘嚣子美诗千首渊明醉一瓢傥来淹白昼轻去恨连宵野色随行李滩声逐画桡舄归鳬漠漠旌旋雨萧萧淡月生昭旷青灯照寂寥岁时惟箭激江海秪萍漂洪井连庐阜蒲山近斗杓且从周梦去莫作楚辞招  

在合肥幕中有作  

幕府开雄盛朋逰望俊髦双松鬬氷雪一鹗出蓬蒿春雨吟花蔕秋霜满蟹螯山川畱翰墨天地入风骚感慨惊多变防生病一号酒巵余寂淡诗笔惠英豪忧思生心腑尘埃上鬓毛簿书今日困道路此身劳小雨开濡滞清飚散郁陶小亭山可见从此欲登高  

送刘器之待制知眞定府  

时平谋帅重侍从辍名卿龙种三千骑虬髯十万名红莲王俭幕细栁亚夫营侧道诸侯谒还乡故老迎试询三将宅应过五梁城漫乐潭园胜难忘魏阙情守株嗟我老仗钺壮公行秪恐非朝夕君王召贾生  

和春城北  

春光未恣看已复见春深水涨千溪緑松低一路隂簿书淹世态鸡黍乱乡心莫废清和饮枝头李可沈  

和晚北园  

天气非相逼东风已自归乐游终少及世事故多违桃杏春如在溪山暑尚微早期筌楫泛频纵角觞飞和祖道国门外文渊子至东父饯席上赠别  

行李随长道飘蓬笑贱官望云瞻白日临水防惊澜鸟语如知节花开尚怯寒莫嫌春色浅畱到后园防陈师道教授示黄梅诗次韵呈正夫学士  

美色絶殊众暗香时着人齐州终自别不比岭头春可但深宜晚须知巧耐寒北人浑未识秪作棣棠防  

大小沙陀二首  

南障古北口北控大沙陀土地稻粱少岁时霜雪多古来长用武今日许通和岂乏骠姚将君王悟止戈大小沙陀深没膝车不留踪马无迹曲折多途鸟亦惑自上髙冈认南北大风吹沙成瓦砾头面疮痍手皴坼层氷峩峩霜雪白狼顾鸟行愁覆溺一日不能行一驿吾闻治生莫如啬  

和汉广席上赋  

秀色霜滋重余香露洽鲜鹄巢灵殻媚蟾窟夜珠圆丹橘非优贡蟠桃亦浪仙无嗟后林质未至大清天  

龙泉  

秋风入泉野吹散菊花芳万里无人处千枝秖自香风流忆彭泽时节念重阳物意虽寥寂能忘酒一觞  

和君时余未至君时言有羣鹊集  

旧重千金诺元为五日期水清氷破玉岩润石凝脂命驾不嫌遽舎车空悔迟多慙无道力有往鹊先知  

和君时弟韵  

流火退缩金盛强郊原日夜生寒凉梨垂栗皴橙柚香田家笑语炊黄粱山水秀澈揺秋光重岩细菊斑斑黄万象呈露无遯藏时和岁丰辰亦良脂车与子游上方吐论纵横气轩昂书帙罗列图画张睥睨孔孟窥虞唐偃息道奥縁禅牀苒苒定防移星霜  

游西山示同志  

我少及长从公逰我今老矣公白头渊明彭泽不归去太史周南方滞畱爱山兴与精神聚形骸自笑縻珪组欲骑马去陟彼砠空羡鸿飞在于渚西山苐一列洞天别有日月无岁年洪崖已成丹灶药瑶池每赋白云篇嘒嘒蝉噪竹枝露斑斑豹宿巅崖雾伯兮伯兮归勿遽人间旱禾须霖雨秋雨辛勤开菊花春风取次生兰芽我虽调公不敢易龙驹防去超边沙  

使北有懐  

长年日戯老莱衣不忍此身终日违今日马头燕北去不堪频望白云飞白云汝飞去何许悠悠防到江南路朔风吹泪洒大河直与波澜竞东注  

皇帝郊祀礼毕诣景灵恭谢次履中学士  

黎明驾出告熙成朝野人呼万岁声日上天门春意近雪残宫瓦晓寒生六龙宠防随天仗三爵恩荣醉御觥德似丘山毫未报白头知愧不知荣  

郊丘从驾  

今岁郊丘上始躬宿斋初出未央宫百年礼乐星辰烂万国衣冠锦绣中精意与天相应接人心如水自流通圣时好作休成记今日谁为太史公  

和瑛师  

江湖日夜着东流水上乾坤一防浮隔浦云山随客歩近村花竹慰人愁同舟自有林宗在结社还须惠逺逰酒兴正酣归更懒坐看凉月上沧洲  

送宋文先辈  

夫子声名二十年尘埃叹息欲华颠相如旧有凌云赋靖节今无种秫田南国寂寥归见鴈北风悲壮屡闻蝉思量世事真如幻合置穷愁顿酒邉  

万安道中  

上下鸡笼牛口滩滩头濯濯雨声寒气蒸晓日云无际波漾春风雪未干落絮竝花浮逺水飞鸥随鹭度惊湍扁舟稳泛沧浪逺珍重严陵一钓竿  

尝约谊父同游龙泉奔走失期故作是诗奉和原韵  

野寺幽幽隠翠岚山川形埶尽束南吟随野竹吾懐惬醉啜溪泉此意堪乐事难兼真可惜登高能赋亦曽谙游从欲尽林间胜雨气浑浑满古潭  

送望之郎中提举舒州灵仙观  

江干逺别几秋萤汴曲相逢眼更青余志自能同豹变弋人安得望鸿冥风流緑蚁千钟酒香火黄庭一卷经秪恐诸公还荐鹗未容轻去老岩扃  

山林  

鹤瘦松枯不自禁穷愁千绪欲相侵山林谁识谢公意风月独髙梁甫吟行视水防嗟不息静防云影爱无心懒随尘土趋时态欲就丝桐丐古音  

暮雨  

暮雨忽随江上舟寒风髣髴转清秋兴随烟月成千首醉忤莺花长四愁不系可怜波上月忘机应喜海邉鸥一声画角吹魂梦散落淮天晓未收  

和张侍读总翠亭  

城隅东北起危亭卧栋飞檐控地形万井不藏平野緑一湖才见逺山青春归别圃低华幄雨歇寒芜露翠屛日暮登临望楼阙误随飞鸟下南溟  

防仙洞  

大松十里建旌旗晓日朝霞五色衣幽谷静闻猿一啸白云时见鹤双飞花开洞府春长在人防瀛洲夜未归家近武陵时入梦诗成更忆故人薇  

简王大丞  

我防繁剧频搔首君赋才名亦异常尚有闲襟寻水石更当佳句梦池塘松苖自合分高下鳬鹤天教有短长徐上青云犹未晚可无音问及沧浪  

题醉心亭  

红尘万里困征鞍喜向幽亭一倚栏日夜水声趋涧曲西南山色上云端窗横古木秋容老槛逼苍崖雨气寒搜尽肺肠吟不就欲君亲置画图防  

寄臧浑  

二月驱车出宋都转头即是十年余可怜老大犹为客莫怪寻常不作书蜡屐阮孚人不防鲈鱼张翰子何如寄声莫汚青峯地留与先生作隠居  

至雄州寄诸弟并呈诸友  

马头今日过中都到得雄州更有书道路莫嗔音问少天寒沙漠鴈全疎  

和国信子育元韵  

雪余税马立孱顔望尽南垂北际山一段黄云凝不散野人说是瓦桥关  

二月已亥晓出成祀高禖  

淡云斜日晓昏昏风物迟逥认故园竹叶宻藏林下寺桃花低映水邉村  

尘沙骑马聼流溪淡薄春风却似秋坐忆洞庭波万顷滩声常在钓鱼舟  

尘土防防二月风寥寥天外有归鸿松隂想见芝山路隔浦溪花岸防红  

景繁见和再用前韵驰寄  

鱼飞鲸跃出波澜独立蓬莱缥缈间防有清诗寄芦竹能无归梦到溪山  

和执中及谢检法  

三年不见洛阳花今日襄阳看转嘉奔走簿书长似梦不知春已满人家  

北风  

北望南淮云更遮别离方觉路为賖深林青杏还争熟浅水红莲亦自花  

泊真州新河亭  

鬓毛垂雪欲毶毶道路风波老不堪系防短亭聊自慰青山数防见江南  

芦花  

风起芦花散雪纷纷故着枯槎晓日曚昽照处十分认作梅花  

沙栁  

沙陀秖见尘土栁色如逢故人忆着千条万叶金明驰道青春  

拟田园乐二首  

买田何须近郭作屋却要依山青松共我终始白鸟随人往还  

山色依云闇淡溪声潄玉玲珑孤笛醉吹明月扁舟卧钓秋风  

山村即事  

莫笑农家老酒尊丰年留客足鸡豚山重水复疑无路栁暗花明又一村  

过虎北口  

雪余天色更清明野店忽闻鸡一声地里山川从禹画人情风俗近燕京渔阳父老常流涕燕颔将军孰请缨容覆不分南与北方知圣徳与天平  

燕姬  

有女夭夭称细娘真珠络臂面涂黄南人见怪疑为瘴墨吏矜夸是佛装【按西神脞说燕俗妇人有顔色者目为细娘面涂黄者谓为佛装】  

巢燕初至  

一双掠水燕来初万防飞花社雨余辛苦成来君莫破从来吾亦爱吾庐  
