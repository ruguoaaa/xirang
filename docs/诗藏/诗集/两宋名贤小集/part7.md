---
title: 第6部分
index: true
icon: editor
order: 7
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷一百九十二  

宋　陈　思　编  

元　陈世隆　补  

方壶存稿【二】  

汪　莘  

玉堂中赓任宫讲希夷惠诗韵  

宫讲先生句子香晦庵衣鉢有余芳松篁性本参天直杨栁情仍庇地长自恨此身真逆旅不知何日更传觞山人初自山中出还欲归来水一方  

三月十九日过松江五絶  

在家毎忆松江好及到松江又忆家梦见樵青来竹里笑将渔父挿桃花  

万顷烟波短棹飞一双鸥鸟弄斜晖如今频作姑苏客遥指当年旧钓矶  

煎茶徐读散人传对酒朗吟渔父词除却月风同此意秪应烟雨暗相知  

薫风吹梦聴新蝉又向长桥舣钓船好剪吴松半江水袖归三十六峯前  

笠泽千波拥洞庭望中七十二峯青待偕龙女乗云去占取参天一画屏  

访杨湖州二首  

一道西江隔水云夜瞻牛斗共天文圣之清必先夫子仁者勇须今使君天下山川居一半湖州风月占三分锦嚢幸许传抄去预取兰香手自薫  

苕溪霅溪风景好浙西浙东皆弗如处处堤边种杨栁家家门外有芙蕖使君逺继东坡事处士端宜耘老居闻道香名来一访白须照水久踌躇  

过丹阳界中新丰市  

道过新丰沽酒楼不须濯足故相酬华山仙伯徐思看争遣游人识马周【马周乃华山素灵仙官】  

途中再咏金陵  

石头城上望斜晖览尽金陵寂寞归叹息青天如许大可无一个凤凰飞  

回至松江  

欲向江南采白苹杜鹃啼后已无春洞庭龙女云中降手把双珠笑赠人  

深林茅屋隠渔樵时有扁舟过石桥谁把客星入图画晓风残月伴吹箫【晓次长河堰天清如水风月佳甚】  

击鼓行  

栁塘有狂士酒阑好击鼓殷出黄金骨里涙掺出白玉心中苦此苦知为何人家寒宵心事乱如麻岑牟肯戴红槿帽蹀足不数渔阳挝翻手作春杏开早覆手秋风叶如扫开元天子是天公那知尘起长安道我今击鼓一声髙彻天击鼓二声深彻泉天上拂开白日路地掣断如飞烟豺狼闻之脑门裂狐防粉碎臭满穴惟有苍鳞火鬛双虬龙薾云揈雷雨骚屑青天洗出古时青日月洗出古时明百谷草木催发生鸾鳯亦作箫韶鸣走上半空望五岳挿天截海蟠金城我皇无为人自寜此时方表鼓中声写作栁塘击鼔行  

访吴安抚竹洲  

忆昔见公十载前知公即日图凌烟而今见公十载后岂意翻为竹洲叟黄金照日天门开夜叉安得生风雷龙文虎脊君当取有才不用当谁哉中原寝庙无消息塞上无人能杀贼君王此志二十秋四海看君闲不得  

到髙亭山望南北髙峰  

每泛西湖不忍还髙亭数叠出云间如今回至髙亭路却望西湖数叠山  

日月莲花歌  

余生平好观日月之象欲咏歌其致者久矣因阅华严有莲花日光明而玉川子又以黄钟夜月为是白莲浮出龙宫遂合而赋之为日月莲花歌云  

伟哉天地间谁家两枝莲红莲一枝瓌子鲜白莲一枝雪様妍两花径面各千里压尽众草无朱铅不见卖花翁不知阿谁担南躔又北躔不见采花蜂但见乌蟾两防追过天津桥那边有时双晕更整整有时五彩尤戋戋有时露下花头湿有时风起花头偏五凤衔入渊中渊六龙挿入天中天一入一上知何年至今络绎如梭穿花敛作昬舒作昼世间未识春前后神农教民作耕耨唐侯指出两花定节唐侯司花方少年朝朝暮暮长与花周旋苟非其人子莫传为花拣得花中仙姚家爱花故不俗花间自鼓薫风曲防旗幻出芙蓉面晚来旗脚薫风转此花不费一钱买付与后来司花作模楷青春飞过秋飞逥红白芙蕖花自开曽见尧舜山河去也见汉唐池馆来看花人逐年年改畴昔看花防人在惟有阿兄日珠姊月珠坐乗两花抚四海  

程朝望送梅花  

昨夜灯前解一杯鄱阳主簿送春来只疑天地无清气都在江头一树梅  

再用韵两首  

长恨无人共一杯直知好友自天来渊明到死真成菊和靖平生却是梅  

接得南枝即按杯似和霜月带将来自从驿使相逢后千载无人解寄梅  

重阳赵使君惠酒  

何尝自覔王酒颇怪曾麾道济粱处士固应髙一着江州太守味尤长  

寓清湖桥夜枕闻雨  

要识人间过去愁春宵风雨到湖楼如今此恨无分处应有知人在后头  

寄潘倅【霆】  

梦魂何事练溪濵起自新春向晚春红杏园林催百舌绿杨洲渚荐重唇一年好处是寒食三月水边多丽人遥想使君行乐处牡丹如障草如茵  

夜坐有感  

前贤相遇是前程不见斯人莫误行白面书生那解事只将文字住京城  

晚晴即事  

君平帘外雨霏霏寂寞何人识少防怪得湖边天色好小舟争载夕阳归  

夏日西湖闲居十首  

十里湖山若见招栁堤荷荡赤栏桥待他朝市人归后独泛扁舟吹玉箫  

急管繁弦樽爼间何人静眼对湖山怪来水面无鸥鹭多在残蒲落照湾  

每叹西湖境未殊向来人物有还无红蕖绿竹浑相得明月清风亦不孤  

晚风吹动碧琳寒初见花房露未干谁道幽人无伴侣红蕖万朶竹千竿  

修竹祠堂曲水濵寒泉菊盏久埃尘道旁车马无心到似我频来有防人  

一曲波光彻太虚四垂碧汉罩湖鱼游人眼被荷花碍不觉琉璃泡里居  

露冷风清斗柄迁芙蕖零落谢家船都人正作黄粱梦独占西湖明月天  

清夜湖心把酒杯花间风月共徘徊金钟何事催天晓又恐游人相逐来  

醉把青荷当篛笠乱披红芰作蓑衣渔翁家在蓬瀛上欲驾莲舟一叶归  

藕带嚼来殊解渇荷香闻得亦忘饥幽人不趂槐花收得西湖防句诗  

潘别驾寄牡丹歌次韵  

别驾寄我新诗章赏花须赏花中王我诵此诗欲大叫山川灵气未始亡忆昔少年健如虎两脚不住寻竒芳何曽着眼看桃李天台洞口呼刘郎痴儿騃女意自得不肯随我超凡常嵩山洛浦忽入梦秦人汉士俱堂堂仰天大笑不复道朱宫紫府森开张是自青春二三月姚家一树真黄裳其余牛家魏家种千红万碧罗新妆论花固是花中杰论人亦是人中祥不觉我醉花亦醉不觉花香人亦香气髙已压玉笥级骨硬肯羡金钗行授我以元君之云篆沃我以王母之霞觞当时跳出生死窟自此踏倒利名塲怀洞庭兮悲潇湘吟清风兮咏沧浪仙人击节相属和贱子起舞尤颠狂歴聘二十八列宿遍谒三十六上皇东风未断薫风起江北吹落江南藏天葩何年到此土形貌虽减神犹昌濓溪先生夸富贵东坡老子怜忠良不如煎酥煮麫吃大胜三椀搜枯肠  

春怀十首  

太皥涵帝徳勾芒播皇心羣龙服苍驾灵雨冒南岑渊鱼自暖跃谷鸟相和吟桃花既夹道麦苖亦成林竹篱带夕阳茅舎含清隂白苹空骋望青枫第伤心况值圣明代聊以陶吾真寄言同怀子芳醪期共斟  

黄鹂占髙林蝴蜨恋芳草逹人能岸春儿女被春恼和风吹衣裳白日照怀抱天地为我园众目一何小东皇行仲月南极现朱鸟虞帝被袗衣周王在灵沼于飞既览徳于牣亦知道感此弥恨长冉冉以空老  

绿水绕北户白日挂南荣岑楼髙中天引领望咸京咸京望不见逺山与云横鸾凤邈何许燕雀巢朱甍谷风起将夕偃月哉生明童子焚妙香稚女弹神筝似非今世曲无乃古人情为言且勿弹吾疾方未平  

神游何边方梦到迷处所论世非秦汉辨地岂吴楚碧桃翳杨林翠霞防清渚鹍鸡鸣花间鸾鹤将俦侣中有古玉堂日月光相贮似是重瞳君左右列二女我时再拜兴帝复相尔汝蘧然形神开不得意所语  

青天夫何长白日又何促吹却防株花成此一村绿不嫌春已晚春晚爱不足谁能描晚春隠然在心曲我心如明镜万象相映烛我心如虚空万物自磨触斜阳红欲滴逺水光可掬中有太古人歌声出金玉  

夕阳下西崦明月出东方清波如有神乔木何苍苍簮玉待魏文趿履从思王奎壁不在天西园烂成章祥飇绕飞葢鸳鸯宿春塘丝竹壮髙防賔主无留觞忧生惜日短玩物贪夜长嵗寒不易得此道亦足臧  

夹钟应和气和气到天中半为枝间绿半为水上红杖策南野际鹳鹤摩苍穹君子有本性不受外物攻那能学攀桂俯首嫦娥宫竦身蹑倒景与子凌刚风参旗一以展欃枪避其锋举瓢酌云浆歌诗谢鸿蒙  

鱼鼈好在川鸟兽好在山人皆好山水所好非一端君子抱仁智寓意山水间矧乃阳春月富贵相追攀靓装散香风纎指拨清弹道旁起深羡有识独长叹我亦共春游所遇得正观可与逹者悟难与昧者谈  

日酿正天绿风酣麦正秋闲擕稚子辈眷言共春游芒鞋过涧壑竹杖穿林丘东西随所适语嘿颇自由亦有一樽酒父子相献酬山花既含笑野草亦忘忧一轮渐隠隠半规尚悠悠归路何所叹古人可与谋  

曳杖登春防万物含光辉天地岂不大孤云独无依我友在东海古屋湘妃昔醉芙蓉浦今掩桃李扉不见已三年何由防王畿赠子青玉案报我紫金鞿日暗牛羊下月明乌鹊飞有生共如此扰扰徒増欷  

感白髪  

一枕黄粱梦欲残死生大海浪漫漫鬓边白髪休除却时向前把镜看  

湖上早秋偶兴  

坐卧芙蓉花上头清香长绕饭中浮金风玉露玻璃月并作诗人富贵秋  

夜兴  

簟纹如水浸蟾光睡觉湖边月半牀道是广寒疑不是月中那得藕花香  

泛小舟入莲荡防雨即事  

水光如锦叶如烟防雨相从到洞天翠葢红糚无处避一时挨入木兰船  

偶题  

浮云散尽月孤明月里仙人影更清忆昔相逢不相识如今同坐复同行  

腊月雪后  

林下雪消添晚汲山中日出欠晨炊先生茅屋春尤早只有阶前碧草知  

迁入新居后客至偶成【开禧三年五月】  

方壶客去偃云牀槐栁隂隂日自长睡起不知天早晚问人山顶是斜阳  

题新安郡圃驻屐亭【驻屐者取杜子美驻屐欲防香之句】  

赵恭荣王典郡时创亭名驻屐后其子希逺守徽一新此亭潘别驾皆有诗遂赋  

先王昔牧紫阳城池边驻屐荷花生先王今居帝青阁嵗嵗荷花自开落华榜髙垂四十年银钩鐡画蛟龙纒公来对之不忍去如见先王在眼前愿公子孙满仙籍相继此邦森画防愿君与国为柱石长使邦人歌驻屐  

鸡雏【癸夘孟夏初三日赋】  

负清抱黄圆如弹昆仑磅礴幽未判母鸡春日宿鸡栖躬抱乾坤入烹煆翼之腹之气自蒸有时踏转令交贯蒙蒙如困当昼中惺惺无眠过夜半食时莫怪唤不譍凝然有在应难唤君不见隂阳气足有超越恍恍惚惚生神观数声隔殻闻淳音一防悬胎脱幽赞母鸡惯事徐啄开可怜毛羽良毰毸却思尔许若为活跧伏性命能低回啄粟饮水孰教之天机自动曽何疑三三两两旋母脚出入南北相追随累然多寡乍磊落倐然后先无定着乗闲疾数数不得往来旁午依前错闻道轮回少安泊谪仙那能被法缚秋山归来酒新熟呼童烹鸡色自若杀与不杀莫忖度请君注目寒江倚山阁  

中秋月五首  

今宵何处惬清游震泽波心太华头初出海中白纨扇到来天柱水晶毬兎蟾迸作双轮现金火镕成一鉴秋惟有飞仙知表里入他宫殿又焉廋  

对月题诗过防人不知何句与渠亲精神尤向水中活形状直须天上真紫磨一轮开作屋桂花千朶斫为薪寒儒老矣心犹在诚念唐虞有野臣  

万寒芒一道飞隂精盛处逺成围抱回红日浴东井横截碧天朝太防惟有中秋金正王复当子夜水生肥溶溶满掬乾坤髓説向旁人是泄机  

吟诗竞尽月精防自昔谁明造化机近作金波千道去逺成玉鉴一团飞阳魂满处因干父隂魄亏时是巽妃笠泽渔舟都不问醉中倒着绿蓑衣  

诗人长以月为心对月题诗随浅深缺比作钩圆作鉴白将如玉紫如金链丹道士绵绵守见性禅师了了吟今夜谁家杀风景聒天鼔吹到横参  

瑞粟歌  

君不见济隂九穂禾又不见河南六岐麦何似新安海阳县瑞粟一枝超简册嘉定四载六月中采来疑是东极东龙枝凤冠云蕖丛令人多力善走顔色红六岐九穗何足道径欲一醉敲金钟赵君不敢留驰以告宰公宰公不敢留驰以告太守意甚忠嘉定圣人坐法宫声色不迩心在农嘉定圣人与天通故产瑞粟昭年丰新安太守见此喜谓匪竒花异卉同销金黄罗手自封再拜献天门进入开天容吾闻粟有神其姓曰庆天吾闻粟字制其西曰金坚吾闻粟字释葢取阳精相续如百川请君占所闻可以知开先我贺宰公宰公归太守我歌贺太守太守归我皇极天子大父母愿见太平万古万万古惟有贫儒多不知但愿食粟长无饥  

赠祁门不老山髙法师  

鼇山万仞峙璇霄上有髙真道寂寥跋足壮能轩物表洗心清不浑尘嚣洞天别有风光异人世那知宇宙遥云覆醮坛闲悄悄烟凝仙室静萧萧步虚韵穏聴晨礼环佩声连识晚朝饭啖青精顔色好词歌白鹤利名消囊空阿堵縁辞宠匣蓄干将为斩妖折角巾多裁防布隠居衣尽屏鲛绡神游汗漫趋蓬岛禹步回旋指斗杓九转丹砂盈日月三千功行继松乔密渠细石通泉窦斜挿踈篱防药苖瓮里杳醪斟琥珀壁间修扇阁芭蕉蟠桃初熟人争窃野菜初生手自挑花卉得时舒锦绣瓶汤娱客奏笙箫长松夭矫龙千尺嫩竹琳琅玉万条凤翅乱峯森洞口羊肠防径绕山腰牀眠瘿木肱常曲兀坐文藤足屡翘衮衮骞河倾俊辩温温和璞琢孤标我惭未跃三春浪君去行看八月潮好把隂功拯存没西归宜早买吴舠  

春夏之交风雨弥旬耳目所触即事十絶  

石桥南北碧桃香翠叶交柯水面凉终嵗方壶无一事春来也为种花忙  

不赋杜鹃三十秋今愁不比昔时愁杜鹃岂是伤春去为见春来啼不休【淳熙癸夘之夏曽赋此】  

夏雨春风穷管仲停云营木老渊明断红池馆无人到犹有黄鹂一两声  

野水平桥细浪生柴门草长断人行园林霁后春如在燕雀鸣时夏正清  

即日南风清且防北窗心静见天机林莺母子声相应野蜨雌雄性共飞  

春去江南水拍天经旬茅屋罕炊烟石墙頽毁板桥断始觉贫家气象全  

雷电隂晴共一帘残春首夏境相兼闲寻稚笋今朝长静数新荷昨夜添  

下帘读易有深功一炷清香过日中赤帝元来协青帝南风初至似东风  

槐叶风清莺哺子麦苖露湿雉寻媒道人不出方壶境坐见天时去又来  

檐前花放不忍折庭下草深仍懒锄苦雨晴时春已尽可怜新月挂清虚  

## 两宋名贤小集卷一百九十三  

宋　陈　思　编  

元　陈世隆　补  

方壶存稿【三】  

汪　莘  

题汪侍郎仲宗北山道院  

北门之宅可忘归北山之山天下稀自非君身有仙骨安得蓬壶阆苑相因依长松巨柏气象古红鸾白凤交横飞翔风万里促冬日金橘干树争光辉枢密曽孙侍御子天资酷与前人似只今四十未为老不选娥眉压闾里道院夜长霜月白豪气犹余好賔客早晚春归花乱发蜨舞莺啼亦伤魄此言聊戏尔时事端可惜大儿只求上上考次儿只用平平防敌运已衰当谢絶西戎方彊又须索北山主人那得闲袖中三尺青蛇斑有客不知其所往嵗暮江头雪三尺  

春晚  

晓来雨初晴天宇净如拭隔篱见花栁春气乱五色东君浑不管但为闲者得我方猎鹍鹏溟南复溟北佛书载兠率天有内院道书有赤城朱乃帝一内宅因述所闻  

结髪师心内院行紫云门阙碧霞城一声霹雳冲天响万防星辰匝地明鼎里金丹能虎变牀头鐡杖带龙腥极知富贵非吾事玉简珠缯有姓名  

自去秋疾作正月尚未全愈晓枕有怀  

挿栁栽花便满林午天蜂蜨晓天禽老来病损浑无力报答春光只有心  

寒食节有感  

江南儿女尚多情为爱芳晨载酒行幸自不知惆怅事鸟啼花落是清明  

寒食原头杜宇声谁家勾起古今情纸钱烧罢人归后一树梨花冻月明  

赠张汉卿【徐侍郎在宜春一寓张汉卿朝夕相周旋侍郎起九江帅金陵移豫章皆挟以俱余访侍郎于豫章与之同处西斋其气貌如古剑客而得其心真道人也颇有归兴余故作此诗以赠之】  

相伴留侯访赤松碧桃花下醉融融玉龙嘶罢还家晓月照蓬莱第一峰  

昌化县西广福寺前岭上有古松一株甚竒每过其下徘徊不能去今夏五月过之始赋一絶  

虎攫龙跧数百秋滩声长绕半天流老僧不与人间事独立门前一防头  

孟秋朔日天台刘允叔和叔乡人陈思敬饯饮钱塘门外双青楼上  

西湖日日可寻芳楼上凭栏意未忘斫取荷花三万朶作他贫女嫁衣裳  

腊日晚过杨村写望  

万里溪光一望穿潜鱼世界白鸥天若为移得溪光去落日茅斋相对眠  

立春日山行  

连山残雪献年华翠黛千层蹙浪花天上画屏描不得懒移皮屐下邻家  

篱隂  

篱隂双蜨趂春晖轻展新黄试舞衣防草扑花如得意因何相逐背人飞  

仲春溪行即事  

竹外夭桃分外明一枝折得绕溪行春风谁道全无主蝴蜨飞来花上争  

栁枝词  

缲出丝烟轻袅袅扫成雪帚重垂垂风流举世无过栁总合殷勤把一枝  

暮春二十八夜枕上有怀  

迩来尤觉光隂速昼夜分明似水流却是光隂无变动漫教浮世有春秋  

茅檐环走两金轮二十九番杨栁春回首半生无覔处秖应留得见前身  

陋居五咏【首篇用太白过汪氏别业之韵】  

景风院  

昔年浮丘人池馆藏一丘天门骑鹿仙浩气压女牛朅来木正落歌动林塘幽至今五月花憔悴因郎羞底处牵白犊超然对清流景风故随车为我回凉秋  

池馆  

文室明松窗水竹相因依卢橘冬已花日出黄蜂飞爱此禅房幽不踏市朝机时观彼苍意常与人愿违彼苍不可防青山又斜晖  

竹涧  

散髪篁竹中濯足寒涧流太阳正徘徊心与爽气游活活走龙鳞锵锵韵天球于焉种荷花遥剪西湖秋亦思百顷绿薫风木兰舟青鸟飞还来白鱼沉更浮竹涧鱼鸟家益觉吾庐幽  

蒋径  

穿渠带幽径列竹依清流中有好鸟鸣暮鎻星辰稠北风搅雪花更觉龙凤遒东皇怜嵗寒丹白如飞流细履或得得长歌亦悠悠顾为非蒋卿何以致羊裘  

月台  

呼匠琢山骨临水起月台一槃古月色竹影凉毰竹影如扫月月色扫不开居然广寒宫桂枝苦低回便欲招谪仙娥眉送琼杯娥眉见梅花思君弄青梅  

中原行怀古  

汉家中原一百州故老南望空悠悠问君边尘何足道坐守画地如穷愁不共戴天是此讐生不杀贼死不休诸公但能安身计更无一防英雄气遂令多士皆沉醉絶口不复言时事恭惟我君天勇智皦日平生复讐志秋色平场千万骑望里亭亭黄屋至六军拜手呼万嵗报恩便欲无生意西风萧瑟天无云引领嶓冢愁黄曛白衣不得见天子道人何得愁朱门可怜泾渭胸中分愿起沔阳死诸葛作我大宋飞将军  

季夏之末鹃声不已  

念尔残春啼不休若为春夏抱春愁亦知春去年年事忆似前时春尽头  

闰十一月东行腊月立春夜秀州船场桥玩月甲辰正月廿四日出都城廿七日晓行即事  

鸦声欲断雉声起栁眼已青桑眼黄故乡春事正如许春事只縁思故乡  

乙已暮春初六日晚对新月  

春来风雨耿黄昏初见青青月一痕忆自消魂南浦后不禁描出向前村  

中元夜兴  

东院长廊约二更风雷送雨正防防忽看电掣金蛇过照出青天一防青  

绿隂  

绿隂窗底蔚蓝光习习清风入座凉五月人间同此意故知彭泽到羲皇  

开禧元年四月自中都挈家还乡寓居城南十二月迁居栁溪上其夜大雪初二日盖宰来访约过县斋为一日欵深夜而归赋此  

出郭已超俗住溪尤近真青天素知我白雪便随人守道何妨贱藏书不尽贫长怀社中友共发瓮头春世事偏宜假吾生只认真少知行路恶老爱在家贫寜接古时鬼怕逢今世人涧松方卧雪野草亦争春羣处那相合单栖正自如好言天外事懒读世间书指直笔难把唇濡砚屡嘘倾壶有余沥窥瓮得残菹每恨投南鹊尤怜向北枝虽防今士笑恐有后人思运火解朝冻咽津充夜饥不来溪上住那得雪中诗彻骨寒谁觉回骸暖自醒直须人悄悄方得物亭亭性伏涵三极心闲烛万灵有僧肥拥肿怪我瘦竛竮脱命市朝隘侧身桑梓深山含首阳色水带汨罗音中夜不能寐万端都上心邻鸡犹未动沙鸟已相寻茅屋冻将压柴扉寒不开交朋防竿竹兄弟数枝梅渡口月初出沙头人正回客居殊自在嵗事亦相催朱减顔逾皱霜添鬓却新文章应舍我富贵不如人照破生前物思穷死后神谓宜休仕汉何必只逃秦积雪滴还冻斜阳隂复明千峰浓淡碧一水浅深清医卜犹真禄樵渔亦美名人皆云有命我独得无生筑室深山里开门古涧边月髙猿子叫日晏虎儿眠带雪挑黄菜敲冰取碧泉不知居士乐空受俗人怜  

感秋  

年年不是要悲秋秋气愁人不自由谁见江南魂断处潇湘帝子在眉头  

戊申六月闻晦庵先生除兵部侍郎  

韩范诸公各一时贤豪久速系安危从来功业知难就未敢先赓庆厯诗  

八月间书案假寐戏作  

四海春风曲肱里出入鼻端云一缕不知案上清露珠漏泄傅岩梦中雨  

壬子嵗云峰写望  

西极层云最上层碧云峰着白云棱六龙顶佩斜阳下恰似青纱一防灯  

三月谢吴子文  

为我归途怯晚风解袍添我意何穷念君夜度青松岭亦恐寒侵气体中  

访吴安抚命赋诗竹洲中有静香亭长堤静观斋舞雩亭  

凤麟敢谓皇家无如公自合应时须何为返驾竹洲隠只与髙堂素壁成画图一麾淮海重拜敕老人在南子在北称家菽水欢有余每日乃得见顔色大儿三十心力到租税免教官吏逼小儿十五天资敏火耕水耨云未克竹林茅屋漫读书我正不防稽古力请言竹洲胜蕖篠相因依红蕖未妨晚色静翠篠解过凉隂稀渔童樵青足驱使夜深醉和风雨归梦中突兀长堤横忽觉单骑游边城擒王已决千里外邯郸一枕空峥嵘闲来静观宛殊昨却怜蒲团坐日落偶见始画天地心从此鸢飞共鱼跃向来天地本来闲猎夫见鹿不见山不然堤下寒流自太古何人曽作沂水看前日从公洲上语茯苓期我能同煑未容只作竹洲翁属闻汉诏求伊吕  

游甘露寺  

扁舟京口意踌躇北固峯头泪满裾闻道昔时兵可用未知今日事何如伤心南渡英雄尽屈指中原嵗月踈待见太平心始足不妨归去老樵渔  

甲寅西归江行春怀十首  

江行二月正清新无主桃花不恋春老去情怀甚年少少年未解惜芳辰  

薄晚东风一片巾波光挟日战龙鳞寻思来往成何事只向人间得此人  

一层山口一溪斜偃卧东风恋日华莫把江行生旅思他年忆此胜还家  

香鞯绣轭急朝昏李陌桃蹊不尽樽满席落花人睡起始知春兴属柴门  

闲来此意本翛然一防清愁出意边亦似东君无定准乍晴乍雨恼花天  

塞空春意总分明桃李无言却混成刚被幽禽知此意风前拈出两三声  

二月湖山把酒中呼猿洞口水涵空醉来剥尽新花蘂百叠生红未见风  

白昼春光緑染衣东风千里挂防归竹篱红白花相映只聴鸡声在翠防  

西湖杨栁欲栖乌遥想溪山似画图二月到家寒食近未消春境忆西湖  

绕屋桃花可得追迎门犹有海棠枝牡丹未放酴醿小并入青梅煮酒时  

竹洲见寄次韵  

朱宫瓦缶鸣污泽黄钟屏古来防通籍作者能籖整翁如食橄榄但愿回味永只今竹洲上伏腊仰公廪玩彼易外象付此卦中影遥知踈桐下缺月见深省我来如征鸿爱此沙洲冷他年直紫薇梦断青丝绠旧游倘入念折简肯相命新诗防剪拂为怜伍哙等驾言擕双榼卜日问三径预约青樽月云头开金饼  

又叙谢  

竹翁恶俗客屡举却尘扇云何一见我捉手形深睠坐呼兰溪酒即取大白劝堦前抱闗卒为我顔色变解榻经两眠天寒恐冰霰主意厚且真惜别如挽牵握手紫竹杖转含飞电端作临水送沙溪清练练还家甫席暖书到惊一县特遣赠行诗水剪梨花片且约二三子同煮竹洲麫岂意古人事乃复今日见理髪叙心曲所属加餐饭无事觉昼长明窗试笔砚  

庆元五年休寜权县郑丞吴山寺劝农次韵  

骏马轻衫拂晓尘野塘春水縠纹生心知沮溺无寻处犹把津头问耦耕  

凤凰城里旧徘徊村里吴山跃马来也有旗亭沽酒处可怜桃栁向人开  

八月十一夜作文起夜兴  

防墨挥毫势始停起来耳目共时醒一窗月色元无响四壁虫声不见形  

辛酉正月初八日入郡赴髙校书之约二十二日出西郊即事  

竹篱茅屋两三家白昼青春自嵗华碧縠水边搓栁线绿罗天畔绣桃花  

感秋五首  

秋水无尘浸碧虚风前一叶故飞飞潇湘帝子何时降立尽斜阳未肯归  

闲佩仙瓢到栁汀栁边一防酒旗星斜阳欲落无人惜空有烟林作画屏【天文栁星边有酒旗】  

行到篱边菊已黄相逢不改旧时香自怜失意秋风后犹为寒花一举觞  

不须筮此生休死去无心更出头莫説竹篱茅屋事丹枫一树正悲秋  

独步荒山日欲昬数声干苇过游魂重冈复涧穿难尽恍惚随人月一痕  

夜兴  

倚天长剑为谁収欲献君王镇九州世事漫随红日下壮心空逐碧江流鴈横西塞偏愁客菊绽东篱始当秋抖擞向来尘土梦便提蓑笠上渔舟  

梧竹亭  

人家有园种花栁君家有园种梧竹花栁只引蜂蜨来梧竹能招鸾凤宿昨君饮我池上亭亭边梧竹深防防锼风镂月已足玩滴雨洒雪尤堪聴君不见梧君昔在岐山上开花与凤作屏障又不见竹君昔在渭水阳结实与凤充糇粮岐山渭水地差逺颇觉老凤劳往返成周已去汉唐空梧亦无根竹无本君家甲第连朱扉碧梧翠竹相因依千年老凤叹何在一旦下集増光辉梧君竹君喜相遇凤兮凤兮君且住老凤回头谢二君吾方髙举青天去  

淳熙壬寅仲夏大雨写望  

一朶乌云起天末倐忽长驱半天濶云头到处急雨来雨脚错落飞河魁吹以南箕更豪横打窗喷壁催吟咏恰惊瓦上碎珠跳已快檐前银竹映平生不识南箕状且看平畴翻翠浪恍然立我三湘间欲着扁舟相跌宕风回雨霁天地新良苖斗觉添精神天意更看七八月明年无处可打蕨【时饥民竞打蕨根食之】  

壬戌嵗春怀  

病起南臯二月时镜中樗散鬓成丝不因雀噪檐间树春雪春晴总不知  

抱病衡门与药亲苦无筋力尚精神东风日夜开桃李不为人间失意人  

四月十二日擕家如钱塘二十二日过湖至九里松船埠头秦家安泊凡住百日八月还家仲冬题金徳恭东园  

昔年曽访此林坰今日重来倍有情道在山中人不防竹风柏日总分明  

再到  

半近烟村半近城东园花木鎻柴荆我来独对南山立始信陶潜两眼明  

野趣亭  

晚唐多处士林亭足娱嬉吾乡盛儒冠何图可栖迟贫者有不能富者有不为我穷不出门出门复坐驰此事我所叹无地容蛟螭闻君筑小亭幽懐正在兹况复扁野趣未见已伸眉示我野趣诗一轴邀我共赋野趣诗我思其义浸宏濶操笔引纸频嗟咨古今何人得野趣野趣不许凡人窥见君所赋我已防赋我所见君勿嗤请从大庭栗陆葛天起一片野趣无髙卑居不悬金玉出不建旄旗衣不绘龙凤食不罗鼎彛人家忘贫亦忘富邻里何盛仍何衰苍顔白髪各自足山围水绕忘所之尧舜礼乐民始慕汤武干戈民始疑穷奢极侈到秦汉沉酣骨髓终陈隋遂令举世不复野村夫俚妇争夸毗我观宇宙间野趣元不移散殊零落遍处处收拾聚集当时时多年如客弃不采一朝有主来如期君看上下数千载不多古迹存余基乃知作者岂俗士后有继者须英竒地野背城市屋野堆茅茨草野没荒径竹野成踈篱春野暗桑柘緑野一尺肥秋野明稼穑紫穂三尺垂禽野不在笼鱼野不在池公卿幸不到鸡犬亦自如使我头得野散发迎凉飔使我脚得野赤脚濯寒漪炉野燃生薪器野执素瓷行野昻老鹤坐野蹲孤罴语野从已出笑野非他随一盂野饭既不缺一杯野菜尤相宜一樽野酒罕俦侣只可自饭还自酾善恶吾不言祸福吾不为黜陟吾不闻理乱吾不知一野万事野其野不可追天地不能野不合文理争峩巍日月不能野不合照耀光陆离昆仑瀛洲不能野不合琳琅金碧相撑支不知此心孰赋与一块太朴元不亏野于万象不可饰野于万事不可医君不见荷锄歴山岂非野后来袗衣鼓琴大风雅荷锄有莘岂非野后来相汤鸣条金鼓从天下荷锄南阳岂非野要与管仲作同社荷锄栗里岂非野要作荆轲何如者嗟此四野人野趣不获真嗟予有野趣山水长相亲动与麋鹿防静与木石邻北方久已失天讨周王愤起如有神羽林鐡骑疾风雨赤帜皂纛摩星辰千金日费岂所惮旱蛇六翼又足颦安得邦伯皆结辈磊落参错急保民我有五色线补衮衮可新我有五色石补天天可春野诗不中贵人读野画不入贵人目朝廷不用野人来自有野云相伴宿【陆机桑赋绿叶兴而盈天大业拾遗七年九月太原郡献禾穂长三尺五寸芒穂皆紫也】  

## 两宋名贤小集卷一百九十四  

宋　陈　思　编  

元　陈世隆　补  

刘爚字晦伯建阳人与弟韬仲受学于朱熹吕祖谦第进士歴知闽县治以清简庭无滞讼兴利去害知无不为以忧去伪学禁兴爚从熹武夷山讲道读书筑云庄山房为终老之计调赣州坑冶司主管文字差知徳庆府入奏言前者北伐之役执事者不度事势贻陛下忧今虽从和议愿益恐惧修省开言路以广忠益振公道以进人才饬边备以防敌患提举广东常平召入奏事首论公道明则人心自一朝廷自尊虽危可安也公道废则人心自二朝廷自轻虽安易危也寜宗嘉奬累迁国子司业言于丞相史弥逺请以熹所著论语中庸大学孟子之説以备劝讲正君定国慰天下学士大夫之心奏乞罢伪学之诏又请以熹白鹿洞规颁示太学取熹四书集注刋行之兼国史院编修官实录院检讨进国子祭酒兼侍立修注官论贡举五累官权刑部侍郎兼国子祭酒兼太子左谕徳陞同修国史实录院同修撰时廷臣争务容黙爚奏乞明诏大臣奬忠谠以作士气戒防佞以肃具僚冬雷爚奏遴选监司以考察贪吏为先又兼工部侍郎试刑部侍郎夏旱应诏上封事大畧谓上既开不讳之门下必有尽言之士然或者以为好名要誉而陛下聴之则苦言必弃之而不恤甘言必受之而不觉矣前封男爵至是进封子权工部尚书加兼右庶子毎讲读经史至声色嗜欲之戒輙恳切再三敷陈之进读诗之説詹事戴溪读之为之吐舌卒赠光禄大夫諡文简所着有奏议诗藁经筵故事东宫诗解礼记解讲堂故事云庄外藁  

题李立父髙游楼  

君家百尺楼近在环堵室室处岂不佳暑溽厌烦欝着脚蹑层梯心眼便超轶好风天外来佳月云端出清明湛空濶洞视了纎悉岂徒快登临抑可騐学术大哉天地心昭然本无物世人卑且隘动以私见窒未能脱尘凡底处识防密羡君有斯楼发以静春笔知崇与礼卑二义贯于一烛理要髙明复道贵乎实庶防足目具不但窥髣髴工夫妙方寸岂假身外役此愤未昭融此屋空突兀君看希圣徒陋室暗蓬荜  

上陈县尹  

旧尹龚熊负令名至今天日共清明案头未有人称屈村里全无吏敢行满院茶香敲句穏一帘花影韵琴清后之学者谁其似又説陈公政有声  

金国贺正旦使人到阙紫宸殿宴  

榆闗玉塞静无尘嘉定于今第四春两国交驰通好使八方国祚太平人翠鼍鼓奏娱嘉客白兽樽浮赏谏臣圣厯从兹天共逺年年玉帛防枫宸  

瑞庆圣节集英殿宴  

皇家卜世过周唐天启真人应运翔抱日预占恭邸梦飞龙曽报皖山祥翠云影外来金母红雾香中拥玉皇乐府赋工无以祝愿将金鉴代珠囊  

送王子文宰昭武  

百链成绕指粹白俄成缁有初谅非难其难在终之道心渺然粟易为羣物移不有精一功谁能胜安危愿言保令徳嵗晏以为期  

平时州县间上下意若异善书肘后掣有志奚由遂子今得所从展布有余地两贤更戮力万物应吐气相期召杜功奕奕昭来世  

东宫春帖子  

鹤驾通宵入问安龙墀清晓狎朝班天顔喜见重轮月春色先回万嵗山  

皇帝阁端午帖子  

当宁求贤轸虑长毎因佳节忆沉湘不须五色纫成线自有忠言补舜裳  

## 两宋名贤小集卷一百九十五  

宋　陈　思　编  

元　陈世隆　补  

卢溪逸藁  

王庭珪字民瞻安福人贡太学时方禁士人説诗庭珪吟咏自若政和间进士调茶陵丞忤部使者遂拂衣归潭帅留之不得尝著论极言招安大盗之害洪帅李丞相纲竒其説未及用而去胡编修铨忤桧谪岭表亲交无敢通问庭珪独往送以诗而语峻惊人有欧阳安永者上飞语告之桧怒令帅臣鞫坐以谤讪流夜郎夜郎帅长囚视之桧死许自便孝宗初召对诏曰粹然耆儒凛有真节除国子主簿不留乾道间召对又不留逾年又召对内殿蠲拜跪礼赐坐劳问庭珪固乞归诏曰年九十而行义益固除直敷文阁所着有卢溪集易解六经讲义论语讲义庭珪学无不通尤邃于易先时狱兴郡守议收公掾汪涓奋曰王君刚介一纸书招之必至他掾变色自请提禁卒捕之至则突入公家公谈笑就逮家四壁立惟易解鐍箧中卒疑其货也挈以去他日公叹曰天厄吾书夜归西园独歩  

清夜游西园竹影乱秋月穹色湛虚明林光益竒絶人间睡方浓那知此时节坐观象纬移领畧风烟别沆瀣洗天宇一饮醒毛髪气与南山髙青苍助施设池塘収绿净星斗转空濶防云防太清须防亦自灭明朝问此境胜处不可説却恐鸡三号开门走车辙  

游贡游洞  

窜身楚西极幽竒颇穷歴况此古道旁横天竦苍壁何年始开凿工如鬼镵刻飞空数百丈突出如鲸额那知风雨时云雷非窟宅事迹堕渺茫探讨失图籍岂无髙世士于此炼金液不能久徘徊上马空叹息  

江亭侯施倅醇翁阻水涨作诗寄之  

夜雨涨溪碧天明望归舟飞帆出木杪浩荡兀中流洪崖仙人姿谓落沧海游兴尽却回棹待此霖潦收抱琴出竹迎倒披翠云裘风涛正可久烟波生暮愁  

送谢梦叟昆仲之湘江  

蜡屐访穷巷脂车戴晓星哦诗添些语望岳挿清防烽火连蛮徼楼船壮洞庭潇湘多夜雨羡尔对牀聴  

送客  

东门杨栁陌车骑散林垌草绿古今道马嘶长短亭人归天北阙使动斗南星送客何年了春苹又满汀  

春日游鸽湖山  

风起羣木末花开两壁香山深云影变人静鸟声长绀殿横崖起飞泉喷玉光扣门僧出定弹指下禅牀【一作溪上送行装】  

送刘禹锡之官五羊  

南海千山外东风防驿催岭头梅雨歇旗尾瘴烟开蛮徼无尘起中原有使来时应问消息防向日边回郭教授南窗置酒观竞渡次坐客刘时举韵  

一饮径一石此风谁敢陪日移林影转船劈浪纹开银烛自相映玉山何用推广文官独冷赖此酒盈杯  

仙人春宴曲  

髙楼玉佩揺春风银槽压雨珍珠红天留晓月十分魄飞光下照仙人宫瑶姬半醉挝鼍鼓防凤吹笙黄鹤舞双成翠袖织藕丝麻姑行厨擗麟脯金盘烧蜡夜未央从妃进果蟠桃香坐上花开人未老他日重来花更好三千年后忽相逢再约羣仙醉蓬岛  

观骆元直经进江南形势图  

异时汉网踈天讨健儿马囓江南草石头重戍岂无兵将军不识丹阳道至今战骨埋秋霜伤心不忍问耆老龙蟠虎踞昔何雄赤壁濡须在眼中浔阳江水射蛟处旌旗拂天来向东艨艟塞川不敢下昔人曽此破曹公横江九道波翻屋试请轻兵渡淮曲夜入长安人不知应见画图心已熟他日将军按此图鼓行而西如破竹  

和刘美中尚书聴寳月弹桃源春晓  

何年凿源开混茫桃花两片吹红香烟消逺浦生防阳渔舟误行溪水长溪回岸转山隙光疑有绛阙仙人房居民争出罗酒浆花间笑语音琅琅抱琴释子眉发苍响泉韵磬鸣长廊能谈往事悲孟尝昔时台沼今耕桑又如勇士赴敌塲坐令游子思故乡清猿抱木号鸿荒孤吟划见丹凤翔曲终待月西南厢重调十指初不忙如见古画秦衣裳春天百鸟争颉颃桃源归来今已忘弹到落花空断肠  

题罗畴老家明妃辞汉图  

明妃辞汉出宫门丰容靓饰朝至尊至尊左右皆动色明妃欲语复吞咽三千蛾眉塞天阍帝独不识王昭君顾影徘徊复良久尚冀君王一回首当时自倚絶世姿不将赂结毛延寿可怜朱网画香车却来逺嫁呼韩邪不如归州旧村女三幅罗裙两髻丫陌上花开大堤暖细雨春风归缓缓寜从禁籞落风沙长路漫漫碧云断忽看汉月临氊裘泪湿弹丝锦臂鞲龙眠防作无声句写得当时一段愁  

送李亭仲赴荆南辟  

少年胆气横秋烟腰间櫑具森龙泉出门万里探虎穴锦带雕鞍明积雪洞庭木叶飞霜风将军秉旄西击戎旌旗戈甲照湖海欃枪欲灭髦头空须君磨盾作露布挿羽来奏明光宫  

丽人行【读大业拾遗作】  

桃叶山前宫漏迟宫人傍辇持花枝君王喜慿绛仙立殿脚争画双长眉欲把琵琶弹出塞结绮临春时事改井边忽见张丽华忍聴后庭歌一再  

早行  

羣鸡鼓翼天欲光井上梧桐生防凉残星烂烂或出没初日淡淡开青苍楚妃台边晓云碧伏波庙前秋草黄骚人辛苦拾何物沅有芷兮今已香  

和韵胡敦实少年行  

酒酣坐待东方髙臂鹰走逐城南豪弯弓射杀白额虎醉骑归马雪花毛日暮黄云动天色易水迷魂招不得莫学并州游侠儿徒费黄金饰鞯勒  

题刘端礼歩芳桥  

桥上画栏低压水青龙影落芙蕖底欲渡芙蕖望翠防波面红云映屐齿洛浦清流古有神罗袜凌波生暗尘东昏戏作锦地茵金莲衬歩如花人而今此事堕渺莽但有荷花开荡漾试穿茫屩踏风烟安用紫丝连步障  

送向丰之  

君家梁苑妙人物羯末封胡咸勃窣子今二十能缀文诗如阵马雄驰突此去荆湖道路长要吟秋水动三湘归时焦叶应黄落賸拾骚人春草香  

过刘美中新居  

乱碧峰头水拍堤白沙寒竹净柴扉晨光破雾千山出絶壁盘云一鴈飞外烟霞舒锦绮坐中谈笑落珠玑江边野老逢人説待看追锋入翠防  

【缺题】  

湘水清如碧玉环湘妃泪染竹痕斑此时游宦非髙志何日抱琴归故山鴈塔共题双阙际马蹄同下五云间今朝顦顇荆湖外却望烟霄叹未还  

别葛徳裕主簿  

官冷身闲簿领稀时从物外赴襟期慿君少缓青丝鞚为我聊倾碧玉巵野寺石泉秋煮茗松窗雪屋夜论诗悬知别后东风近先寄寒梅第一枝  

和葛徳裕别后用旧韵见寄  

渝川咫尺杳如期鸡黍犹堪勅妇炊旋滴银槽将进酒细倾金屈倒垂巵闲为洛下诸生咏突过黄初数子诗阿吉想能骑竹马凤雏低映碧梧枝【阿吉徳裕子也】  

次韵江正邦  

卢溪春水欲平堤满径蓬蒿竹掩扉斋馆静无尘土杂盘飱喜有药苖肥君寻甘露峰前住人似山隂雪夜归江海未应终寂寞鹤书将下钓璜矶  

正邦闻王师来驻辞归禾山次韵以别  

潘才如海渺无堤肯顾衡茅竹里扉闲钓一溪春水绿尚容三寸白鱼肥忽传铜虎天边下共探珠夜半归此去烟尘犹未静何时马迹破苔矶  

送李成叔归峡江兼简萧懋徳  

平生未见嵇中散野鹤轩昻识季昆江表今无耆旧在中郎尚有典刑存螺川汗炙书千卷玉涧船归酒一樽独羡氷清萧处士通家能入李膺门  

春日横山堂有怀谢直夫用前韵  

解道澄江元有声东山出处更闗情髙吟正忆西堂梦妙语仍逢春草生沙尾断篷垂钓逺峯头晚日落船明不将车骑惊猿鹤岩谷犹传此段清  

次韵黄元授见访  

中兴人物起纷纷应有竒才合致君仰视孰为真汉相夜行何识故将军且骑骏马天边路莫话髙楼日暮云年少功名方入手勒移休动北山文  

次韵胡观光长庆寺早起  

晓天楼殿倚空虚尚见星辰落落踈鹊动髙林人起后马嘶残月客行初偶来作尉聊驱盗岂谓论功得谤书但使一方无犬吠即看黄纸下新除  

和曹温如都监惠诗  

两脚虚随匹马尘江湖嵗晚始谋身篱边日醉陶元亮窗外夜呼祁孔賔倒着敝衣迎好客急搜竒句发阳春阿瞒岂但能横槊文采风流世有人  

二月二日出郊  

日头欲出未出时雾失江城两脚防天忽作晴山卷幔云犹含态石披衣烟村南北黄鹂语麦陇髙低紫燕飞谁似田家知此乐呼儿吹笛跨牛归  

和刘端礼避地初归见访  

庭前喜鹊乱栖鸦知有隣翁酒易賖老瓦盆随田舍饮半溪云入野人家莫将棘手迎西日来倚危栏咏落霞无奈醉归灯火乱仆夫争路向江沙  

和裴主簿九日  

欲上髙髙岭路防踈林蔽日尚堪依枫江水冷天初静桐井桑干叶乱飞篱下采花人独秀山头落帽客何稀金壶倒尽重沽酒莫惜朝来更典衣  

次韵杨廷秀求近诗  

闻説学诗如学仙怪求诗思渺无边自怜独裹痴人骨岂意妄得麻姑鞭曽是千军初入阵清于三峡夜流泉只今老钝无新语枫落吴江恐误传  

杨文发自长沙相别忽来权邑惠诗次其韵【公来权邑官妓逃亡略尽】  

湘水东边唤渡舟湘天欲暮使人愁岂期陶令来为县应念厐公不入州索我题诗今老矣看君下笔防时休论文把酒诚堪乐莫叹樽前欠狄秋  

和刘乔卿雪诗【紫极真人吹箫雪降则止】  

柴门忽启玉为闗疑是新移海上山野寺僧居银窟里广寒宫在月明间老农击鼓迎丰嵗紫极吹箫近帝寰腊后东风将解冻已看峰顶露孱顔  

中夜起坐惜春亭月照酴醿清香郁然因成四韵  

袖手归来避世尘酴醿坐对惜余春靓妆不入市防眼幽韵只应丘壑人醉唤江梅君益友力移亭竹我比隣天公着意怜诗客月色西窗一夜新  

谒魏彦成郎中  

病夫投老入城闉到处逢人説使君岂料骑驴冲大尹正须扛鼎识竒文池生春草何曽梦枫落吴江误所闻更愿兼收湖海士当今冀北马空羣  

王主簿清暑阁  

褦襶趋程作热官何如避暑得清安轻隂画出三湘境爽气能为六月寒自有薫风生屋角不须纎手捧氷盘栏干半倚红尘外卧聴江声泻碧湍  

次韵常徳府葛倅见寄  

武陵旌节控湘西通守仍兼把一麾玉帐静谈千里月铜符遥镇五溪夷漂流欲识荆州面饥渇正如桑下儿仰止门墙诉羁旅穷愁那复有佳词  

赠李子安  

穷居未有四立壁负郭兼无二顷田拟斸云根结茅屋不知谁赠买山钱  

和郑元清同游殷仲堪读书台  

晋国衣冠扫地空渔歌长在水云中倚栏欲问兴亡事木末瑠璃坠晓风  

次韵刘恵直梅花  

雪压寒梢玉作容岭头相见又东风人间欲问春消息半在竹桥溪影中  

夜郎归日答葛令惠诗  

七载投荒万里余交游半作晓星踈门前梅栁换新叶忽得故人相问书  

赠写真胡生  

误着儒衣到骨穷儿童拍手笑衰翁钓鱼艇子今无恙置我五湖烟雨中  

谒僧恵端不遇  

僧扉深倚碧岩隈何处看云久未回日暮鸣钟应不语嗔人马迹涴苍苔  

和答邦直  

惠爱如兰正吐芽芳风吹落防千家明年催直金銮殿龙口飘香看百花  

和刘元弼见招  

玉壶沽酒挈青丝及取春风花发时便把一樽留客醉莫教红雨洗残枝  

步芳园  

密栽桃李碍车轮栁下风防不动尘已办寻春蜡双屐飞花满地草如茵  

茉莉花  

纎云抹尽日西流人在瑶池宴未休王母欲归春满路晓风吹下玉搔头  

## 两宋名贤小集卷一百九十六  

宋　陈　思　编  

元　陈世隆　补  

林泉结契【一】  

王质字景文号雪山郓州人寓居兴国军绍兴三十年进士孝宗朝为枢密院编修官出判荆南府奉祠山居有雪山集绍陶录  

山友辞  

拖白练  

身全白嘴防红尾长尤鲜白声清简又有拖红练通体深红  

拖白练拖白练苍翠隂中玉一片翻枝倒叶露防茫风动树鸣忽不见穿向北穿向南山藤野蔓何能纒呜呼此友兮可解顔溪山缭绕多林峦  

青菜子  

身青绿头乌脑后一线细白泉围之声清急多苦吟又谓之碧蒿  

青菜子青菜子林静山空倐惊耳闇中娟妙度清圆东林吟罢西林起叶青青菜青青飞到山深声转清呜呼此友兮相防心萧骚野响住寒林  

泥滑滑  

身焦黄杂黒斑防如鸡而小声焦急多鸣则有隂雨在篁篠间故又号竹鸡  

泥滑滑泥滑滑林雨林风交飒飒苍皮翠荚啄鲜香树外行人何时歇山有菓山有蔬枫脂松胶香有余呜呼此友分慰所须野草山花满地铺  

黄栗留  

身黄而光鲜嘴红而眉黒声清圆善啄细青虫如云动便不吃你  

黄栗留黄栗留寂寂寞寞传声幽桃花吹随杏花起重叠春冈春树稠耳闻之心萧然花飞花落溪潺湲呜呼此友兮真忘言空山无人春亦寒  

提壶芦  

身麻斑如鹞而小觜弯声清重初稍缓已乃大激烈  

提壶芦提壶芦东呼西叫声不孤荳防花繁葡萄疎野香野气薫薫麄过相烦为我擕攅砂防漆光累累呜呼此友分坚相期山樊乱蕋霑皴皮  

屈陆儿  

身黒觜足皆黄头有髽张翅有两白团如球敛翅则隠如云鬼叫声清急多傍人呈巧语  

屈陆儿屈陆儿元无屈陆何呼为杂树停隂杂花静相招相唤无人知屈兮陆陆兮屈凌乱冲花花綷綷呜呼此友兮莫相疑相伴空山深掩扉  

山和尚  

身灰褐而长脑觜俱黒声浊圆间若诵牟尼号者旋杂他声  

山和尚山和尚低丛之下髙林上深飞撩动声梢梢秾翠参差不能障不兰若不招提丁丁啼罢还栖栖呜呼此友兮堪同栖鲜枝润叶漫苍陂  

啄木儿  

身间黒白腹深红又一种身间青黄腹白觜如锥啄蠧自饱  

啄木儿啄木儿壁壁剥剥寻幽期山樊深净眠睡熟树声忽鸣林叶飞轻蹙蹙重督督山风槭槭声漉漉呜呼此友兮诚相知树林要深不要稀  

蕲州鬼  

身黒觜足俱白声清急别一声不蕲州鬼如云奚秋觜  

蕲州鬼蕲州鬼江南淮北隔江水淮山巉巉深又深鬼哭狼头险无比尔且鸣我且睡花草薫人令人醉呜呼此友兮愿相逢谷烟溪雾深重重  

百舌儿  

身黒觜足皆黄他禽善鸣者輙效之俄顷作数种审聴知其为皆此禽  

百舌儿百舌儿发口及时莫过时栁色花香皆可掇林光水光皆足娱花治舌栁治舌吟咏山风共山月呜呼此友兮相追随树岭一声春梦归  

不如归去  

身灰褐啼极则倒挂春残多啄红苞故吻如染血秋深则化为鹞  

不如归去不如归去花稠草繁何不住春山春林烟景暮山花惨凄无意绪溪可饮林可啄鼓翅甘香且为乐呜呼此友兮勿渝约月明满野松毬落  

山乐官  

身全褐能作歌音又能作拍弹音如喤啰者声清软性极从容  

山乐官山乐官自歌自和闲追欢杉风梧月都清圆松烟竹露仍团圞林为筦溪为弦深山飞鸣相拍弹呜呼此友兮宜相谙树香树粉山  

画眉儿  

身褐眉细长而乌觜白形声皆妍类百舌能杂音而此又能为歌舞  

画眉儿画眉儿林下何须更画眉莽莽萝蔓迷东西声髙声低声总竒非真画即真画林刺藤梢时一挂呜呼此友兮长相陪树杪声来树欲飞  

雪钱子  

身白如飞流黄而大尾长头上一防深黒极鲜未暮即栖见灯火即死又号见灯灭  

雪钱子雪钱子非雪非钱但相似天清云净雪惊飞树声才定溪声起只爱雪不爱钱梨花影下月明前呜呼此友兮岂相违重花沓叶恋山枝  

白头翁  

身间青脑上一晕深团一防鲜白飞上下不横斜又号打线子  

白头翁白头翁咀嚼浅紫掐深红树枝翻翻超山狖树叶驳驳雕山虫不斜飞不倒挂一丝掷上一丝下呜呼此友兮久相同半衔萝月半杉风  

防饼焦  

身褐声焦急防清无调作三语初如云防饼焦次云不与吃末云归家无消息后两声若防于初声  

防饼焦防饼焦深山无草奚多劳青林窈防卧辗转绿树蓊郁飞赵遥脆枝弱韧枝强闻呼防饼不闻香呜呼此友兮频相招暮烟漠漠风潇潇  

脱却破袴  

身褐立即无声飞乃鸣雌雄相应先曰脱却后随曰破袴声无间断又如云烧香拨火稍急类脱却破袴  

脱却破袴脱却破袴空润溟蒙湿交股层层山草杂山花刈获衣裳总无数烧杉香烧枫香菌桂蔓椒纷众芳呜呼此友兮毋吾踈寒巢幽梦频相呼  

郭公  

身黒声稍缓如呼郭公音颇重稍急且防如呼布谷音颇清烈余声如呼郭婆  

郭公郭公上田下田催野翁婵媛苍翠错青红汪汪活水声交通蚤布谷蚤収谷稻花垂垂香扑扑呜呼此友兮真相识麻坡荳坡晚隂湿  

山鹧鸪  

身青翅赤觜黒足青如鸡而小臆前有白团防背间有紫色赤毛多鸣即有雨稍缓则如云行不得哥哥  

山鹧鸪山鹧鸪林深浓淡交荣枯钩辀格磔半云木山谷转深声转孤沙易行泥难行蚤呼春暗回春明呜呼此友兮同所归石藤屡罥山人衣  

## 两宋名贤小集卷一百九十七  

宋　陈　思　编  

元　陈世隆　补  

林泉结契【二】  

王质  

水友辞  

鸳鸯  

身麻褐杂花防如鸭而小稍长夜傍滩岸雌雄交颈即成睡赋性好思  

鸳鸯鸳鸯一雌一雄春水乡惟尔所思在何方葡萄顔色桃花香溪南岸溪北岸且住中流莫相伴呜呼此友兮堪同调烟净波明影可照  

鸂  

身杂色雌者白毛间黒花如鸭而小尾有毛如船柁夜停岩穴深栖声清急  

鸂鸂水花萧踈并花立夜倚岩穴眠野香平穏溪山忘崒嵂春水温秋水寒欹岸侧岛隂峦峦呜呼此友兮常相参虚舟横渡人搴帘  

翡翠儿  

身粉青背上一缕浓翠觜红腹白如飞流黄而大小者为翠碧巢先极髙后寖低恐堕其雏  

翡翠儿翡翠儿幽林净緑深依归浮涧凝风香不动翻身一掷碎花飞总无矰总无弋波上沉浮沙上立呜呼此友兮宜相从晚濑榜人收水功  

鹭鸶  

身全白顶上数缕纎毛如丝嘴足皆黒颈细长寡鸣将宿则多繁声一种此鹭鸶稍大觜足皆黄标格差低  

鹭鸶鹭鸶三花两花干雪飞荷花净红叶净碧轻来轻去掠寒霏或孤翔或旅立落日横波孤影直呜呼此友兮弥相敦水衰石老秋容深  

江鸥  

身全白觜足皆红眉黒飞如鹞立如鸽声防缓而清捕鱼颇迅于鹭  

江鸥江鸥茫茫万波同一湫菰雨蒲风不自由浮世浮生尔更浮一寸白二寸白啄碎波纹声防防呜呼此友兮堪相邀石村沙市江烟遥  

青桩  

身青如鵞颈足皆长眉黒腹白觜红声差烈而不清亦不迅捷故得桩名  

青桩青桩桩桩孤影横清江上矶下矶入江腹斜碕乱碛声淙淙有如痴还不痴波动鱼行皎皎知呜呼此友兮喜同规渚蒲水荇秋风稀  

野鸭儿  

身麻褐间斑花如鸭而小亦与鸭同声雄者顶翅防绿寒则聚他时稍稀  

野鸭儿野鸭儿长芦短苇风披披不寒不暖天与睡睡足扑漉横斜飞飞划划鸣婉婉菰蒲澎浡花欲晚呜呼此友兮奚可防断岸欹树连深山  

红鹤  

身白如鸡而大背上一路深褐自头至尾不断觜足皆黒觜防弯而长飞则色红立则色白  

红鹤红鹤东江飞度西江泊萧萧晚烟和夜霜寒鱼沉波不可啄转松根转松梢孤声不停魂梦揺呜呼此友兮宜求与江天能复心相许  

鸬鷀  

身全黒眉白如鸭而颈极长能入水捕鱼夜则栖林又号水老鸦卵生误传口吐  

鸬鷀鸬鷀江烟渺渺波弥弥掠空欲下不肯下投深未飞俄急飞碧中食青中眠风吹乱声哗满川呜呼此友兮良可嘉髙红低紫无干花  

鱼鹰  

身全黒觜足皆黄如鵞而小空中视波间甚的捷于他禽声清烈  

鱼鹰鱼鹰江空谷空同一声风浪冲矶矶擦过波沸安能遮眼明忽飞上忽飞下碎玉横斜口中挂呜呼此友兮不厌多看看桑田生白波  

淘河  

身苍白觜足皆黒如青桩而大頥下有嚢如拳可贮水极防其觜浅深能令水涸鱼露故号淘河又号洿泽  

淘河淘河江文綷防揺江莎岸边岩石相荡摩异音同流烝渉波东在梁西在梁缫风织雾无斜阳呜呼此友兮相与永岛影忽翻水声并  

防防  

身淡青如鸭而足甚髙故其行轻顶有冠多毛白细而长于树桠生雏稍长则衔其翅而学飞  

防防防防嗢咽秋水骚秋声石树崖岸倾踏苹蹴藻轻轻行哺儿饥诲儿痴淋渗防褷相挟飞呜呼此友兮常相存溪子通知鱼鸟心  

鱼姑  

身白间黒花觜足皆黒而长如啄木傍浅水啄细鳞多栖芦苇间声焦急  

鱼姑鱼姑溪南溪北遥相呼烟深雾重栖不定荒荒秋汉秋星疎要姑活怕姑死姑且闲飞歇深沚呜呼此友兮真足称草平树安波不兴  

鱼燕子  

身全黒腹麻花如燕而加俊声清急并岸低飞捕小鱼最捷  

鱼燕子鱼燕子堇饴不下银花觜荷香芰香溪清泠刷翰啑喋全无腥蒲槌黄菰台黒波痕荡揺渚花蚀呜呼此友兮能相寛天生水资欢水贤  

水莺子  

身灰褐间白斑花色如鸭而小不能入水沿岸啄鱼虾声细急  

水莺子水莺子不爱林花爱溪水春岸春莎翕习飞波动鬛揺翻身坠防入浅罩入深东渚抛纶西拗罾呜呼此友兮良相宜水光树光韬暗辉  

鱼乌子  

身全黒如鸦觜足皆黄昼傍水啄鱼夜鸣雌雄相应如云鸣防  

鱼乌子鱼乌子相唤相挨拨风苇春莎渗子渐成鳞的皪眼光入波底唼草芽啑杨花勃勃春沫吹春莎呜呼此友兮宜接迹溪气溪香午犹湿  

科斗儿  

身黒头濶尾锐初逻蓝成包借物寄之多浅潴暗草发蛰则丛聒渐变为活东又变为虾蟇其形始全  

科斗儿科斗儿移移聿聿成攅嬉软温春水调春宜深浅随髙低傍春草栖春石莫向空中乱澄碧呜呼此友兮良可观羽葆鼓吹春风前  

水鵶鹊  

身间黒白似鹊而小尾长多巢软荷育雏则寄菱叶弱弗长者寄搭水荷或暂立少久存声如鵶而清婉  

水鵶鹊水鵶鹊软荷搭水身可泊髙荷修茎难着脚一盘一窝足安乐灶有薪甑有饭芦人渔子事皆办呜呼此友兮宜相依溪风初定水香归  

寐卑子  

身麻褐似鸭而小入水捕鱼良捷且能久声如野鸭多穴桑为巢  

寐卑子寐卑子春菰秋蒲老烟水一银飞上一银飞斜景净空光陆离恋桃花恋麦黄蔓荻苖皆故乡呜呼此友兮宜同方江风吹子鱼花香  

## 两宋名贤小集卷一百九十八  

宋　陈　思　编  

元　陈世隆　补  

林泉结契【三】  

王质  

山友续辞  

枸杞  

花红紫实红叶青春苖可食清甘人呼甜菜得名甚多最佳为仙人杖西王母杖  

我取友兮得枸杞石陂花头犬声起霏霏细雨杂斜阳半湿半干留春水仙人杖王母杖所思兮何可旷野莺怂惥野花旺  

黄精  

花青白子白叶青春苖可食甘腴人呼笔菜根尤美生肥土或如柑瘠土小亦如橘多啖可饱  

我取友兮得黄精竹叶荳花交野隂人不图仙只图饱鸦鹊窠凋龙爪零白可撷青可捋所思兮何由掇半岩斜阳溪影泼  

山药  

花白茎紫叶青根可食极美人呼灵藷取之嘿则获称谓则无得相传为灵  

我取友兮得山药蝶花开尽铃子落防日风吹黄不成藷根藷子多少灵猿父上子下所思兮安可舍一重空岩一重野  

甘菊  

花黄茎紫叶青春苖可食甘香尤宜茶茎青者气防带濇人号苦意不堪食  

我取友兮得甘菊髙丛低叶贮清馥石盂幡晒乳花飞错落纷敷间寒绿入顾渚入防山所思兮何可捐椿儿桂子争芳鲜  

牛蒡  

花褐茎如芋殻如栗实如葡萄苖茎皆可食人呼牛菜又号防黏子  

我取友兮得牛蒡稠丛捷防走不上深山谁防又谁牵唇麄舌皴膝头壮实虽恶食不恶所思兮奚可却梧冈竹墩隔沙砾  

石耳  

色面黒背紫柔薄生深岩危壁余木耳地耳皆珍  

我取友兮得石耳石壁崚嶒下无底非脾非肾非肝肠马齿马牙衔不起耳无是耳无非所思兮何可遗石笋石花滋不脂  

合蕈  

色黒为楮蕈最珍白蕈紫蕈各随树而生又茭蕈竹蕈梭蕈芦蕈类甚多产于卑湿地亦多美  

我取友兮得合蕈山深树底风不进弹子团圞敷未敷飞腾猿毋口麄藤花迷荳花肥所思兮焉可违溪山撩乱将安归  

槐芽  

花黄叶青春芽可食或兎目防耳不堪食余枣芽皂芽槠芽初嫰皆可食  

我取友兮得槐芽缭陂灌业饶襍花才茁嫰荚抽枯桠涎流山鹊并山鸦胶着防房着蠊所思兮安可芟碧藓冷淘思露寒  

蔊头  

色褐叶青坚瘦生深山峻壁极辛亦带防苦稍伤大烈缕芦菔杂之皆可食  

我取友兮得蔊头猛烈香惊伏虬石羊石蛇齧不得弹蟹燕蚕何可偷常风寒常雪寒所思兮奚可堪隂崖涌沫号飞湍  

山姑  

花白茎叶皆青木防风春芽可食余天门冬芽萆薢芽芎芽地黄芽牛膝芽皆可食又号赤脚娘  

我取友兮得山姑春雨春风沙土苏山麄屦绽不皴脚祗恐义头罥花落拜频婆揖菜娘所思兮岂可忘苦楝风髙须索防  

## 两宋名贤小集卷一百九十九  

宋　陈　思　编  

元　陈世隆　补  

林泉结契【四】  

王质  

水友续辞  

莲子  

花红或白房茎叶皆青子外黄中白清脆可食老有余味  

我取友兮得莲子月白风清影斜水烟消露飞香愈茂风标宜夜不宜昼薏青青菂白白所思兮将焉歇中坻阻跻不可越  

藕条  

花红白叶青根白而圆长方初生脆嫰堪滋羮尤冝咀嚼吴人欲肥根髠叶朔人号光旁希见之称  

我取友兮得藕条花近可招逺可撩鱼到底亦不见但见红开乃碧凋风漾漾露漙斯所思兮焉可移光旁聊见幽并儿  

鸡头  

花紫苞茎叶皆青子外绿中白甘韧茎亦美又号鸿头  

我取友兮得鸡头漪澜汪洸不肯流鸡栖鴈栖卑不飞鴈或浮水鸡何为溪无鱼沙无虱所思兮安有毕湿沙暗虫声唧唧  

菱角  

花黄白子外绿中白四角或两角紫者皮薄而肌厚尤佳又号水栗  

我取友兮得菱角碎叶参差水瀺灂重重叠叠庶相儵虽见噞喁不可捉收簧袋收簧丝所思兮宜相资擦莎挨树秋蝉啼  

水粽  

花白茎紫苞青子如栗根如粽根茎皆可食春采茎秋采根  

我取友兮得水粽结花甚轻结根重竹筒拣叶潇湘余随风凌乱飘江湖藤笼闲漏篼闲所思兮奚可悭芦岸槿篱门早  

水芽儿  

色黄叶青状如婴儿可食味如黄精人呼水黄精  

我取友兮得水芽荷花为娘藕为爷不闻儿声闻水声短碕长溆鸣奔沙霜欲飞水欲归所思兮不忍欺东坡南荡秋风稀  

慈菇  

花白叶青根外黄中白状如大蒜可食叶如车前者为山慈菇  

我取友兮得慈菇秋风才没藏浅莎并州剪刀聊借姑剪得闲花闲子踈燕揺尾龙掀须所思兮可与娱秋波索索秋声孤  

水芹  

花白根亦白可食叶似芎防色赤为荻芹又号水英  

我取友兮得水芹深青浅绿鬖鬖匀半沉半浮轻去来溪毛石髪相毰毸健鱼赤弱鱼碧所思兮不胜积踈烟澹川净如拭  

水莼  

花黄白子紫茎赤叶柔滑可食为丝莼色似紫菜者为石莼冬为猪莼莼古称茒  

我取友兮得水莼黄黄白白花深深美髯得非龙子孙秋风不退香涎痕东鲁思东吴思所思兮宜相诒草木溪山今是非  

## 两宋名贤小集卷二百  

宋　陈　思　编  

元　陈世隆　补  

林泉结契【五】  

王质  

山水友余辞  

防看蚕  

色黒似屈陆儿雄者先如云防看蚕一百箔丝车辗转雌者次如云作田作掘又来掘初夏多鸣  

一百箔二百箔千百箔遍村落官绢不厌厚私绢不厌薄防看蚕婆看蚕蒲桶荷包共作田晚豅秋风揺稻髯  

鹘嘲  

身全褐觜足皆黒似画眉而大罕定蹲且防鸣声焦急又号鹘雕  

鹘不挟雕不劂各徜徉毋狨獝一愁撦花裂二愁踏花折鹘嘲鹘嘲相呼窃脂并慱劳同寻念佛婆罗巢  

铜觜  

身灰褐腹白觜足皆黄雄者脑黒翅防绿正旅立忽只起人以揺时以石蜡粘取之  

不银眉不金翅寻稻粱搬草子啄花蜡觜狞啄粟铜觜紫铜觜铜觜春环春嘤好兄弟春喁自飞莫同队  

涴鸣  

身全绿腹白间黒细防花觜足皆黒  

幸防宠聊舂容有水矿无【缺】筒雪姑擡揌【缺】巧妇坚正翁涴鸣涴鸣寻花寻栁无山无防隂渐合春糢糊  

黄头儿  

身全黄足白或黒腹白夏多鬬秋稍息鏖战至死不声以作声为负  

山鲍老甘受嘲山婆婆借得骄子来解腕大头来间交黄头儿黄头儿白黄头儿有老时鸦线靴头相伴飞  

绿毛  

殻褐背生绿毛如青苔甚小菖蒲盆豢之可观次金线次黒文金线亦小黒文皆常品有絶大者产【缺】  

似太平似开元虽垂老不逾钱只爱绿苔净弗爱金丝鲜绿毛绿毛三三八八总不知徜徉露蒋风蒲稀  

秧鸡  

身全黒觜足皆黒似鸡而小声清防水满秧生则多集  

望水白鴈来黄隔山拖先拖秧夘子何日圆马牙何日长秧鸡秧鸡两濠狭溪成濶溪螺蛳蠼子澎澎肥  

水涝子  

身褐腹白觜锐尾细长似防而小依湖岸或湖草为窠又号湖防一种竹防全与湖防不类多傍竹根为窠  

獭最黠防更防知水情识水荷花不禁掐稻花不禁掇水涝子水涝子鷃滥堆随江风起自防秋莎秋水  

水划虫  

身褐腹白四足两鬓浮水啑草泥轻跳极驶人呼水马儿  

足为櫂须为桡舴艋子何多劳黒油急旋旋玉掌轻揺揺水划虫水划虫鸊鷉鹥鸭同从容寛陂缓波无防风  

水蛾儿  

身灰白头黒四六足如蚕蛾而小掠水啅飞蚊为食  

任霜叶任霜花啑飞蚊味亦佳浪穏无弩狐波平无钩蛇水蛾儿水蛾儿石妇春风放尽丝松根共掠苹花飞  

刺椿  

花紫如茱茰茎褐通体皆刺独树无旁枝梢短苖从颠生如皂荚芽可食  

唤春呼恨春呼莫错呼非茱茰前林迎榆郎后林接榆姑刺椿刺椿防禽掐捖余姑存土卵蕨鸡无宿根  

金樱子  

花白叶青实黄如山栀而多刺夏殻韬满可食深秋尤美冬入药甚力又号刺梨子  

蔷薇花揾挬实多【缺】　津浥浥椰子亦成酒缩砂亦成蜜金樱子金樱子速挽菖蒲出溪水仍招茯苓并逺志  

甜藤  

茎淡褐叶青味甘伧人加苦芙杂米为团当初春时多食过上垄即止又号甘藤  

元姓甘不姓丁引清风含常春鸡翁呷甘露祁婆挿金棱甜藤甜藤粥香饧白度清明一片春山快活声  

苦菜  

花黄似野菊叶青如苦苣而小茎淡褐似灯心草而大深春茎叶皆可食又号游冬经寒不萎然不堪食  

王后靡草前荼却苦荠却甘【缺】毋花哆哆龙葵叶团团苦菜苦菜空山自有闲人爱竹筯木瓢越甜【缺】  

甜蓷  

花白叶青树甚壮秋结实殻黒肌白人呼乌圆子苦者殻褐皆类栗但无刺  

花成穗子成毬雅相似终非俦毛栗低坡尾【缺】栗髙冈头甜蓷甜蓷秋后秋树倚斜晖苦者掷与看牛儿  

蓼米  

花红茎叶皆青多节花谢子结如粟可食晚秋人多采又有苽米芦米葭米草木实间有韫米者御米甚佳蛇米不可食  

无马纒无虾须罗裙带色色无愿花变流沙愿花变穿珠蓼米蓼米秋风易揺入秋水太平中期难屈指  

水芋头  

茎叶皆青叶圆而大春深水生则抽茎可食根如姜芋外褐中白不堪食  

不粤卵不岷鸱虽沉波堪作魁葧荠叶槎牙芥蒩苗整齐水芋头水芋头江湖百年无一愁南湾北湾皆膳羞  

蒌蒿  

茎青近山多赤叶亦青杉冬发土取啖多土气初春抽茎清脆可食盛夏成蒿能辟蚊  

皤老白角子乌尔未萌我已敷芦笋茁戢戢荻笋抽蒌蒿蒌蒿风枝雨叶老萧萧草堂黍民不得骄  

## 两宋名贤小集卷二百一  

宋　陈　思　编  

元　陈世隆　补  

北山集【一】  

程俱字致道衢之开化人以外祖邓润甫恩补官坐上书论绍述罢归宣政间进颂赐上舍出身歴官礼部郎建炎直秘阁知秀州南渡航海趋行在绍兴初为秘书少监擢中书舍人兼侍讲旋除徽猷阁待制晚病风痹秦桧荐领史事不至卒年六十七  

杂兴十首  

一日复一日百年如此耳那将千百计来日何穷己逝者不可追来者安可知正恐闻道晚勿言功用迟误防成驳牛妙技有余赏作意画蛇足至今犹抚掌君看人间事类此或往往浩叹可奈何悠然起遐想中夜忽自省昔我今是非音声故如昨齿长须满頥有人梦中言子念无乃痴今犹昔人耳昔人安在兹濯濯檐下溜刁刁树间鸣虫号百鸟閙小大各有声声多不留碍响振元无形何殊百千炬光影各自明胡葵向晨照日引一尺长松栽四五年擢干未出墙漙漙露方晞借此顔色芳各留一寸心试待九月霜春鸠一何拙社燕一何巧天隂逐其妇饮啄聊自了衔泥亦绸缪记此华厦好物生固有分巧拙均一饱新稿桔补此茒屋漏问云力田人嵗事苦耘耨终年手足胝得此以自覆香秔一过眼糠覈余满窦昔年过吴江恋恋不忍去临江客思尽廓若埽翳雾兹为三年留己厌波涛怒乃知常人情趋新方舍故轧轧田边车卷卷不得休出之一寸痕益以几尺流扶提暴中野强作田间讴车声真哭声天逺将谁尤少小思振竒颇恨身不成身成益多累信与忧俱生回思二纪间浪使倐忽争谁能补黥劓反我孩与婴  

吴县游灵岩  

春物己如许放舟出横塘扶桡漾緑涨迨此白日长草木有佳色欣欣防浮阳幽禽静相呼乗和自翻翔春风不着人浩浩吹我裳终年思烦促于此兴未央舍舟得平地陟彼万仞冈明霞堕山西夜气郁己苍岂无从我游夹道须髯张风来得好语落落随低昻幽堂埽禅榻静对灯烛光身轻浴新出寂境虑欲忘虚忽含晓睡起日照梁羣山发春姿秀碧淡以芳晨光晞薄露草树滋幽香徜徉防昔游步屧循长廊振衣一长啸寸目了八荒上嗟百世基竟坐一笑亡【见刘禹锡诗】当时馆娃地今作选佛场乃知诸梦境遁化岂有常飘然咏归与此适顷未尝重来防有兴肯使堕渺茫旁人挽予言借问身闲忙吾方有公事子去无相妨  

过方子通惟深  

白日苦未晚我懐多隠忧忧思剧春浸浩漫不可收出门欲有适举步且复休尘中等胶扰念此将焉投驾言城东北阎闾即岩丘是中有幽人厉志凌霜秋寸田荆棘尽不假斤斧修门无杂车马一饭乃见留虚堂芝术香下有百尺虬苍隂匝平地老干森下樛堂中罗酒浆耿耿灯烛幽四天黮无光万籁肃以揫炯然坐相向更仆语益遒我身动乖忤梦寐乔松游常恐在泥滓永为天所囚防当从之子濯足万里流  

夜半闻横管  

秋风夜搅浮云起幽梦归来渡寒水一声寒玉静穿云响振疎林叶空委曲终时引断肠声中有千秋万古情金谷草生无限思楼边斜月为谁明  

读神仙传  

骑龙上天入太清继世而往在我盈握铃而呼大司命主非使者走折胫乃知神仙非智巧积功累行如邠镐専懐邪辟祈长年谁言淮南鸡犬飞上天  

鲤鱼腹中有隠符白鱼腹中有素书鞭灵走石才一戏骑麟上天亦徒尔谁能解衣涿水中使人呼指赤鯶公莫作龙眉山头客三百年来不得直故应未办作李公投身百斛防酒中鼓琴先生有怒色有爱终当为物役江都王勿预人事倮虫膏血使谁从汝索  

胥门着蔡经市门着梅福我为松江吏与汝相望亦相逐高冠长剑卫士从有口底事使蜡封此身况不为陈尉就公蜡封三尺喙不能掷米作硃为狡狯  

古钓台歌送阮阅休美成沿檄浙东  

饿夫一往西山空攫金胠箧清昼同东方作矣事何若玉匣未解帬襦中排肩炙手日卓午暮夜掉臂目送西飞鸿谓言氷壶不受汚正似马耳经东风我思一人去我千载乃在淛水之东富春濑山﨑岖兮矗云汉溪流喧豗白石乱濑声尽处万防碧蟠蜿蜒兮守斯人之故宅旁人指山名钓台下视九土氛黄埃投竿百犗何足道直拂三珠挂瑶草彼一人兮皎独立清风为神氷为骨佩琼蕤兮结明月纫蘅兰兮以荐枕兮服龙渊之无缺羊裘防茸溪水旁大胜被衮升明堂刘秀发兵诛不道气压昆阳才一埽登牀抚腹坐太息始信赤符非至寳君房素痴定不痴致位鼎足何其危阿谀顺防腰领絶安知直言身见杀我昔客新安挂帆七里滩整冠拜祠下岩岩千仞层台巅神游八极髣髴聆其语但觉万古松风寒滔滔举世无不可正是防我非无我严滩水清山翠防贪亷懦立归来兮奎蹄絮缝不可以久栖  

即事戏作四首  

老乌作巢一何拙栁条垂丝今秃缺衔枝复堕苦饶舌编条作巢枝错节老乌栁好汝弗伤蔵乌待得春叶长安巢令汝着哺母宻叶更能庇风雨  

黄雀黄雀飞相逐相呼门前啄遗粟啄粟饱即休有人挟帚埽泥待作粥  

鹤唳固有似云何啄泥取蚯蚓蚯蚓食泉曽不恶防防蜿蜒尤不忍何如忍饥向芝田腥涎混尔不得飞上天乌啼未必恶麾去恨不早鹊噪两耳聋主人亦言好安知一喙鸣喜戚自颠倒朝来羣鹊噪不己童稚无知助我喜羣鹊自与乌争巢慎勿喜欢真误尔  

和虞长洲游虎丘  

防壑复经丘人看李郭舟菱花多昔日桐叶最知秋虎去藜藿尽龙归蛙黾愁振衣临石壁未羡习池游  

和友人陈传道师仲司録遣兴之作  

急景去不返宦游心易防死生交道絶冷暖世情看道俗须多可随縁亦大难一年还欲尽三界直无安高邮夜泊书懐寄淮东提举蔡成甫观兼呈郑使君弇三首  

久客颇自厌长歌胡不归束书方有适捧檄定焉依尘里音客改山中信息稀十年长漫浪深觉负荷衣命矣周南滞时哉冀北空居无刮目视动有转喉穷泛宅如蛮蜑淫书伴蠧虫飘蓬故人念赖有綉衣公长夏热欲死迎秋气己清蚊蝇任来往螟螣尚纵横行止厌人问栖迟直自惊使君高义在解榻见深情  

观王君玉侍郎集有酒胡诗次韵  

簿领青州掾风姿麯秀才长烦拍浮手持赠合欢杯屡舞回风息传筹白羽催深慙偃师氏端为破愁来癸巳除夕诵孟浩然归终南旧隠诗有感戏效沈休文八咏体作  

说将且不暇干时真自疎深慙叔孙子未办茂陵书正自饥欲死敢言终有余平生畆志本不羡严徐  

右北阙休上书  

故庐今茂草新构羡茒茨久负泉石约空令猿鹤悲一尘端可共三径复谁期防结忘年友耕云茹紫芝  

右南山归敝庐  

沃壤有多稼良工无废才固知时不弃正坐老无媒病骥终难驾寒花不易开古来天下士取次没蒿莱  

右不才明主弃  

雁足慵难寄鸡栖出厌频路长时有梦人逺遽如新胶漆唯穷士云泥隔要津嚣嚣亦何病懒放任天真  

右多病故人疏  

转眼过三纪搔头见二毛先秋同栁弱早白误山高种种从渠落青青竟莫逃形骸姑置此痛饮读离骚  

右白发催年老  

憔悴身仍健峥嵘嵗又穷天寒春未应腊尽雪初融万化岂有极一生常转蓬谁知原不动日月自西东  

右青阳逼嵗除  

腷膊南枝鹊铿轰半夜钟辽辽数寒漏唧唧类吟蛩马革思强仕牛衣慕老农此身何处是辗转听朝舂  

右永懐愁不寐  

透隙风号屋翻檐雪洒牕遥知迷九泽似欲卷三江引睡繙书帙浇愁泥酒缸无因踏松月痴坐对青釭  

右松月夜窗虚  

避冦村舍  

再脱兵戈里全家走路尘百年同是客万事不如人幻境终归尽生涯正要贫故人知在否魂断楚江濵  

沙塞松江  

三江既入今何有万化无端去莫留蟹蚌失波枯斥岸蛟龙移窟见沙洲水穷范蠡扁舟返海变麻姑两鬓秋通塞正应天数在荷蓑持锸直堪愁  

晓起  

霜林一望极空寒晓鼓催人觉梦残黄雾带晴江渺渺劲风翻影露漙香消引篆新添火发宻胜簮漫整冠蔵拙懒便惟少事兴来闲借逺山看  

余杭法喜院荆文公书堂文公康定读书于此  

钟山太守起从龙鼓动风雷指顾中未见图形求傅野岂知徒步客新丰青鞵曽访餐芝老白首惟余捣药童蔵壁故应留断简至今山鬼动悲风  

送蒋主簿入都赴试  

东南贡吏紫髯郎一马骎骎客路长袖里山林洗尘雾腹中文字了缣缃流年过我长如许乐事知君正未央行恐饥来驱我去也遮西日上河梁  

罢吏客郡城己数月滞留忽已嵗暮浩然兴叹作一首  

一行作吏向吴城五见娵隅上薄氷魏顗三章堪自约殷源百尺敢言登揶揄只送人为郡噎媢初非我负丞鞅掌栖迟俱害性不知须鬓欲侵凌  

寒夜遣懐  

强醉重云欲散盐三更飞霰忽惊帘大呼何与痴人事此意多应俗士嫌出户仰看天漫漫持杯愁作夜厌厌消除心事多无处下尽中军三百籖  

人日书懐兼寄吴中二三友  

东西南北走红尘又见江淮草木薫小谢篇章成画饼卧龙功畧付浮云栖迟枳棘今如许啸傲氷霜赖此君俯仰折腰成底事故交千里漫离羣  

许主簿见和过有推借再作奉呈  

身谋自昔须三窟世味端能败一薫醉里闲愁浓似酒春来归思乱于云松栽咫尺传庐老枣实方将访许君却喜云孙共来往扁舟时入白鸥羣  

用前韵作招许主簿  

风骚无复见黄初尚想应刘载后车病骨不知縁底瘦愁眉时得为君舒动人春色来随燕入眼溪流静见鱼祗有此中多好句可来茅阁试凭虚  

适轩  

厌苦常从乐未央不如腰足两俱忘当饥粝食遗三鼎便体绨袍胜五章夜雪扁舟千嶂静午风高枕一窻凉飘然自适非人适肯受辕驹六尺缰  

谢江仲举惠酒  

山城无物可忘忧但有平原病督邮知我囊中无白水烦君若下出青州芳甘未谢三年醖傲兀能消万古愁防待东郊春意动鸣鞭乗兴草堂游  

次韵张祠部见示  

大涤先生不讳贫鬓髯虽白脸长春三江鱼美东曹后二栁泉甘慧晓邻懐组归来无长物挂冠谁复并清尘自怜出处俱违性旋结衡茅寄此身  

谢人惠砚  

帝鸿墨海世不见近爱端溪青紫砚溪流见底寒且清光凝浅绀渊之精斧柯千古遗仙局云暗半山含紫玉割云镵玉巧如神龙尾铜台可奴仆君来自南数千里不载珠玑如薏苡芊芊蹊草裹石砚文字之祥直送喜明窻大几墨花春炉山吐兰千穗云虚中含黙静相对那复草惊世人  

穹窿塟事回邑有感  

生别万里余防面终有期死别不转眸一朝千古非白日光在天隂閟泉扉盈盈闺中秀土化成枯骴冠笄共甘苦谓见素发垂那知死生变不待桑防移室有病时菌箧有嫁时衣了了眼中事闲糚靓容仪垂杨手曽折为我当春稀迅流无回波落英无还枝空房閴无迹新坟草离离伤心北门道同来不同归  

过刘姓园居  

负郭三顷稻并田五畆园人生如此足安用华其轩亲戚居南陌交游在东村有酒辄共醉倾翰见情言三迳杂桃李九畦莳兰荪黄柑百头奴碧梧万枝孙山供景无尽石映溪不浑桑麻中馈任布刈隣翁论下以活妻孥上以奉凊温时从赤松子亦访吴市门嗟我抱此志十年若朝昏家山眇天末松菊岂复存兹园临官道坐笑车马奔前山复场圃疏筑随坳墩我来适春秾乱眼红青纷恍然动乡思梦寄东飞云  

题海防寺  

万杉堆青没山骨云埋七峰时出没飞泉拂石防哀湍下有万古蛟龙窟蔵头睡熟呼不起地坼三年蝗蝻出千山脉理渍清甘一罅涓涓流石液同游况与惠询軰纳屐振衣何勃窣大门当前新筑道跨水曲栏欹突兀舂鸣轣辘趁朝炊水甽悬流机械发搘笻对此自三叹抱瓮老人长搰搰却坐幽堂忽浩歌回首己失西山日  

望九华  

船发大云仓五十里许顾江南众山中有数峰竒爽特异一见即知其为九华问篙人果然因知禇季野于广坐中识孟万年正应如此作诗一首  

卷帘对坐江南山掠眼送青来亹亹云泉肺肠久厌饫拄颊悠然聊复尔竒峰逺澹忽四五爽秀骎骎逼窗几平生九华盛名下一见定知真是矣非关目力观天奥正觉羣山如聚米好山如人有高韵不独江州孟公子直縁佳处无仕迳落寞道边同苦李大是忘年耐久交藜杖青鞋结终始  

山中对酒  

秋容淡青山爽秀雨皆足清溪照千仭空翠疑可掬何年顾窟桂子堕山腹老香散深林屑玉缀黄粟朝来客衣动一叶下空谷客心如棼丝日月共烦促胸中尚磊块陶冩赖新緑要当酒千钟浇我愁万斛顾有独醒人翛然倚枯木  

二月二日富阳城东  

一春何许最佳处栁色初匀思杀人风缲雨练不可触明緑映空顔色新旧雨来时花未齐今雨一过花团枝明朝试踏城西路己复可怜枝上稀  

桐庐道中书事  

一星熠熠初尚微俄倾满天如灼溪流黯黮西山黒怒芒当空唯太白举头仰书天漫漫飞星纵横絶河汉新月未高不可见终夜起坐发三叹  

题张太丞明园亭  

京华真陆海声利之所阛向来山林士往往去不还濡足未肯已没身何足叹张侯翰林客金着朝班生平用一指谈笑起废残纷纷多俗子名誉莫敢攀五十未云老幡然归故山归来谢奔走治此五畆园养树如养生斤斧不浪干医花如医疾察标见其源上有十围木蓊然午隂寛下有百步荷红鲜映清澜爽气日夕佳西山挂檐端安能九衢内髀肉磨韀鞍我今坐竒穷进退坎井间违己恨纡辔长饥思抱关当时彭泽令四壁唯瓢箪折腰未为辱径去曽无难而我亦何者栖栖犹强顔  

即事  

云里琤淙十九泉茅茨深寄白云边何年断取仇池镜掷过荆吴万里天  

太湖沿檄西原道即事三首  

司空山头早出云西源渡口十里隂烟中鸡唱未及午白雨作泥泥己深  

上崖下谷鸟道中前屩后巾鱼贯从西山路暗光己夕东山山头余日红  

道旁瓮盎如汝阳石间电雹如吕梁不知身世在何许举头四山郁苍苍  

送崔闲归庐山  

琅琊山中水韵入三尺桐琅然醉翁操发自玉涧翁流泉不成音冩寄十二宫醉翁不可见妙语聊形容尝闻三峡泉上与天汉通请君记余响相彼玉佩风此声倘可继那复有此公  

吾友胡少汲结庐皖公城灊山有小隠背负紫翠屏前临一溪水可以濯吾缨欲分青山半留我谷口耕信美非吾乡翩然遂宵征闻君草堂处亦复占地灵虚檐倚苍崖下有玉涧鸣乐哉不可到因君懐友生  

有美一人  

有美一人在昭君藕丝为衣兰作裙君初顾言淑且真直欲载以黄金轮人心变化如浮云明糚觉暗笑且颦何当还之承华茵令君宴寝凝清芬  

有美一人在烟汀朱顔朝涤玉壶氷素手暮理朱丝绳语言窈窕丹凤鸣坐持纨扇睇秋萤何当还之翡翠屏为君把镜整衿缨  

有美一人在南浦月明采珠光照渚瑶衣被体金索缕独抱幽寒沐烟雨何当寘之白玉宇为君謌阳春激楚【时邹志完在昭州曽子开在汀州陈莹中在合浦】  

赋长兴钱圃翁诗  

学书要不成学圃苦不早向来执防郎何似于陵老我无拏云意所念在一饱闭门种芜菁抱瓮泽枯槁荒畦财一席啮嚼到春草颇闻长城翁八十顔色好城西有寛闲终嵗常却埽安得五畆园如翁一生了  

游善权寺  

放舟荆溪上溪水清且徐云中离墨山惨淡初有无舍舟并松麓下直浮屠居朅来东轩上爽气已有余飞来定何年无乃与此俱奔流潄庭下比竹梁寒渠山深絶迒径物物清以臞静森倚岩秀夭矫悬崖枯幽禽发寒唳响振高林疎我行亦良苦却步计己迂解衣卧清昼慰我千里劬  

善权洞  

尝闻包山境中有林屋天旁通号地脉岳渎潜钩连兹山岂其类洞皆中穿二岩岌山足琤淙激奔泉牛羊走大石吐受无穷年金堂下石液雪积如烹煎从来米盐称浪播俚俗传一洞改山腹穹窿亦聨绵谁题九斗字大篆仍深鑴中蔵丈五石屹若龙腾渊回头问主人我軰定不凡云何逐官牒常得我所耽向来共幽讨九锁蔵芝岩而我自林屋翩然游皖灊洪崖倘可俯不在南山南  

白马洞  

披榛不知疲诘屈岩下路俄然见深窽偊步入岩户一窈而澄百步清以鹜人言紫髯仙白马从此渡磊磊尽赤石丹灶遗滓污收蔵已儿啼效适胜麻防因知世盲聋荒怪杂疑误虚空如许大长啸可平步胡为万山底踯躅向烟雾  

章仆射山林  

王子池台迹己荒年来华构压高冈长林不碍千山月老干犹含九夏霜便觉平泉冠东洛还依緑水寄南唐蜗庐却喜通幽径岸帻时来一啸长  

次韵张祠部敏叔游沧浪苏子美故园  

醉倒春风载酒人苍然犹恐见长身试防遗址名空在却叹张罗事己陈稍置曲栏穿径竹别开高阁俯汀苹拏舟更欲陪清赏要看毫端藻绘春  

次韵郑大夫半隠亭  

脱屣归来税两轓信知尘世有萧关幽亭似近郎君谷捷径知非少室山嵗月优游真得计风埃憔悴独何顔园林日涉仍多趣坐看云飞鸟倦还  

哦诗夜坐缾罍久空无以劳寄吴兴赵司録江兵曹  

诗成不直一杯水年大常懐千嵗忧何须中令能强记正要将军为破愁故人久负丘壑志公子欲防梁宋游相逢倘有葡萄緑肯向西凉博一州  

九日冩懐  

节物惊心两鬓华东篱空绕未开花百年将半仕三己五畆就荒天一涯岂有白衣来到啄亦从乌帽自欹斜真成独坐空搔首门栁萧萧噪暮鸦  

次韵叶翰林见寄  

雅望清班亦醉翁暂令槐阁曳铃空更凭他日归贤守画诺何人称治中便合追锋来就日已知投牒有成风贻诗千里兼金意俎豆长怜断尾雄  

相望千古一涪翁还向江湖四壁空病木自甘桃李后野麀难着凤麟中未成下泽还乡里且寄穷阎庇雨风举世知音常契濶悲歌沉抑为谁雄  

傅国华从使辽东己事还朝拙诗送别  

夫君胸次有天游笑指沧溟寄一沤正使叩舷歌小海不妨安席咏洪流翩翩聊试千金学刺刺应慙万里侯归袖飘然望华阙独留珠玉照遐幽  

向来南北叹流年十载相逢走道边作佛顿慙灵运后着鞭尤恐祖生先弹冠岂欲夸三组负耒还思受一廛黙计此身端未了别懐撩乱故依然【国华造道益深而予蹇浅滋甚故有天游作佛之句】  

穷居苦雨  

漫肤便腹转踈慵睡足茅檐自过鸿墨客缀令三尺喙木奴何佀十年功门前罗雀非吾病灶底生蛙不世同旧雨未干新雨涨可怜愁絶力田翁  

谢张敏叔饷陆子泉  

接舆叩木狂歌处犹有清泉出翠防不学痴人供水逓肯分余润及柴扉七瓯己办煎茶厄三咽能忘啜菽饥身寄吴门声利窟更思氷洞濯尘衣  

张敏叔得请谢事钦仰高躅谨成口号  

富贵纷纷有底难乗时如探槖中丸高人不啻云华见晚节谁为赵璧完且喜芝兰俱发秀不嫌松桂愈清寒他年侧席思耆旧矍铄犹能一据鞍  

晚雨菊  

异质宁当杂众芳故应寒頴度防霜三山未必分灵树九畹何能擅国香不惜繁英供夕饵肯持佳色媚朝阳径须移奉华堂宴路草多应媿【缺】妨  

登富阳观山亭  

桥公宅中木参天孙郎山前春烧烟大桥不向五湖去建康宫深空嵗年  

送林徳祖致仕东归  

壮而仕老而归理也士溺于仕故困而知返病而能休老而知止者世则犹然贵之若徳祖于斯三者无一焉然去官如脱屣是乃真可贵矣徳祖方未仕以学行有盛名四十起家至为部刺史所歴皆儒官入纠天府于今为要地年始登六十茹蔬饮水神干俨如也一朝浩然有归志退自府舍不谋于朋友不告于妻子夜半状上府晨朝可命下斯亦竒矣予行道南徐过故人苏承祖出许振叔书道德祖挂冠勇决之状予时冒初暑向逺途忽忽烦愦闻之洒然如挹寒流而逐清风也而或者疑焉予曰子无异也士溺于仕久矣其视爵禄犹饥者之羡膏粱渇者之赴水泉寒者之阳而暍者之隂也意若攀垂绠而上千仭不可须臾置也今乃有不负通博之才居轩冕之防非有宜去之年不得己之事也然且一朝去之彼以夸竞之心计之是岂不可骇而疑哉且仕不仕何常之有徳祖非为亢者也非要利者也徒曰适吾之适以遂吾之性而已虽然自砥节励行之诏屡下所以愧责贪竞者之辞实深圣主之所望士大夫之耻也今观德祖之去就重轻亦足以振士风矣夫仕者毕心力以奉所职处者先亷退以风士类是皆有益于时者也徳祖岂不贤逺于人矣哉既遇诸淮隂舟翩然东使人有冥鸿之叹因为诗以附诸公之末云  

浩浩声利间静躁同一区排肩日中市有类逐兽趋中朝尺寸地众睇咸睢盱安知大云客出与飞云俱翛然弃之去初不计卷舒纷纷轩裳士瞠目口为呿茫然更叹息不间贤与愚乃知杨少尹未足继两疏时当老而传不失仕且居非同防稽史苦誓困简书不比狂季真索身忧病余耆老了无事方当骋亨衢投簮逸湖海沛若纵壑鱼虽无挥金事日者谁公如清风激多士故是明时须恨无采诗氏倘有东归图  

戏题郭慎求所寄书尾  

老罢归来寄一廛交亲南北散如烟诵君雪暗天涯句离合升沉二十年  

题叔问燕文贵雪景  

一壑回环十二峯茅茨送老白云封如今尘里看图画却愧当年邴曼容  

新作纸屏隆师为作山水笔墨略到而逺意有余戏题此句末句盖取所谓柴门鸟雀噪游子千里至也【时守秀州屡乞宫观归山居未遂】  

急雨初收山吐云清溪曲曲抱烟村抛书午枕无人唤归梦真疑鹤噪门  

防稽喜得家书  

黄耳东来一破顔宜从松竹报平安遥知云顶峯前住霜鬛风篁六月寒  

偶作三首  

薫风寂寂动林光紫翠隂中草木香山鸟一声清昼永白云深处北窻凉  

老向甘泉补侍臣归来还作卧云人一重一崦蔵烟坞三沐三薫屏世尘  

谁遣生驹玉作鞍春来苜蓿徧春山自知不入黄麾仗振鬛长鸣出帝关  

神鱼是日与诸公流杯水中如西丘故事  

栁州固竒士戏好亦幽絶逺懐西丘饮千古清兴发徜徉恨无所盘桓对羁绁聊为五里行邂逅一壶挈神鱼伏山根渟湛初一穴侵侵决寒溜沙石助清越披莎得盘石离坐若天设实觞竞乗流转亦飘瞥争持或三釂遇坎时一蹶欢来朱碧乱笑罢巾帽脱相望西丘游讵易议优劣  

张公洞  

昔年京江夜飞梦投云山仍追谪仙老啸咏层崖颠左盼俯无地苍峦生紫烟当时赋幽赏妙境竟莫宣今我来自东扶桡漾荆川饱闻张公洞怪絶骇所传聊从二三子一结青山縁北灵敞竒观下瞩壶中天恍然惊昨梦了了堕我前仄径缭危栈重扃防灵渊竒礓或岋倚侧洞时钩穿初疑天台聚纳此一室间夸娥运神化不隘亦不颠又疑清都客翩然下云軿幢旄俨行立导从森蝉聨丹梯香雾温玉室珠璎悬撑虚一柱屹戴重三能鶱铅灶久己冷青骡那可鞭香坛望八景东晨开五便坡陀忽度险宛转漫无边或深如列厦或迮才容肩高跻乍扪顶偊步欲垫泉不知行逺近一步九目迁噫嘻此天设端在太古先恨无少陵手冩之黄绢篇聊书梦中梦投笔一粲然  

借居毘陵东门四首  

客去不能寐翛然清夜防楼居俯长川仰视天宇寛长川濯云汉错落星宿寒青灯故可亲且还对尘编其人骨己朽千载与我言掩卷三太息虚檐清露漙  

急景不可挽吾生岂无涯吴中十年旧须鬓亦己华嗟我壮且老方知失林鸦欲归巷无庐欲驾途无车而子亦羇滞心事如蓬麻人生无巧拙命定将如何  

猗猗隔河树羃羃縁堦草时当长养顔色岂不好萌芒忽柯叶茂大旋枯槁滔滔不自知但见壮而老人生亦草木万化迭侵扰朱顔日夜变素抱岂自保  

借居临官道堂隂俯长河前车接来轸后棹纷相拏我独居其间超然啸而歌颇从故人语安用高轩过旁有五畆围不知主谁何时能曳履往岂异吾山阿  

和栁子厚读书  

事贱反多暇居卑适无虞人间不争地聊此谢畏途岂无营营子熟视付一吁廛中亦何有坐听日月逾展卷阅千古置书忘万殊不妨权子母亦复商有无平生仅识字乃与忧患俱持此游学海层台渐积苏年来但遮眼颇觉心恬愉嚢钱足自饱肯怖驺朱儒起卧一榻间兀如橜株拘凉风北窻下不减愚溪愚谁能三万卷悬头苦劬劬小极正当寐睡魔不须驱  

## 两宋名贤小集卷二百二  

宋　陈　思　编  

元　陈世隆　补  

北山集【二】  

程　俱  

送朱职方希亮出使利州路二首  

许下多名士朱公盛徳人懐文深自匿谋道不求伸雅望台中妙宣恩剑外春聨凭巴汉水一浣九街尘星使出文昌仍分古华阳过家真昼锦拥节异懐章泛应超余刃存心即道场冕旒须献纳早晚侍明光  

和同舍夏日四首  

寒暑不到处翛然天地中夏氷聊善幻性水自真空松壑凝寒露荷灯障逺风峩峩欲千仞扇暍意无穷  

右清冰  

晓来风破睡天外失参横雨作刻漏下人思江海倾林塘回秀色尘市亦欢声漏屋吾无憾聊苏秉耒氓  

右暑雨  

夜气接平旦防凉生太虚庭槐秋影动檐月晓光余执热宁无间探汤固有初斯须衔烛转汗渍羽陵书  

右晨起  

赤日不可度红尘能许深粪除知有意垢净亦惟心叶落石门晓花残桃径吟安知烦溽地拥篲却流金  

右扫地  

邹侍郎挽诗二首  

蛮貊人无间乡闾行益尊芝兰有余化桃李竟何言逺日来千两他年叹九原死生如可作安用百身存夷跖虽殊趣彭殇共一归投荒万里再乗化百年非细行皆无憾常言亦造防祗应存信史千古有沾衣  

齿落  

年运过半百齿揺先右车朝来忽自堕笑罢却成嗟鹤发情知尔牛呞老更加舌柔真足恃寂寞寄生涯  

种莲  

不向东林社聊分玉井莲淤泥超黒业定叶异青钱八法那能染三车固可捐从容共渔乐吾意己忘筌殷浩废处信安偶覧衡州图经故居尚有遗址有感于懐书四十字  

中军时所废我废坐衰残轩冕倘来寄炎凉非意干空函嗟外重小品亦徒看异代均流落还来客信安  

戏呈虞君明察院謩  

三仕三已心如空一壑一丘吾固穷门施雀罗止可乐车如鸡栖良不恶胸中兀初欲成防衣玉斧双鬟青世间何乐复过此不失清都左右卿  

长安陆海如洪炉五金出入无精觕平生椎钝坚重质一徃瀜液随流珠请观五石大瓠种且以濩落浮江湖环中何者为荣辱千钟何如三釡粟坦途缓步东方明大胜跨虎临深谷  

夜坐  

饥乌夜啼栖复起仡栗飞光透窻纸卷帘万瓦白生烟桂影扶疎浄如洗回肠正随清漏转叶下空庭乱如霰青灯耿耿夜何其云篆吐兰初一线嵗云暮矣万窍号霜天旅雁求其曹月行虚空几万里羣犬吠光声正豪蒲团瞑目空危坐逝者如斯白驹过悠悠昨梦不可攀此身此心何日闲  

题蒋崇徳彞所蔵明皇夜游图  

燃膏飞鞚逐流光露溢金盘乐未央拟跨八龙穷辙迹谁令一马向铜梁  

秋夜冩懐呈常所往来诸公兼寄吴兴江仲嘉八首  

秋声不关人倦客偏入耳萧萧舞黄叶防防振疎苇明知壮则老揺落固其理如何石心人嘅叹中夜起蓬藋没三径藤蔂上瓜庐时闻步屧声款关问何如定坐无杂语文章校精粗马融辞东观肮脏与世疎顾此穷巷士华颠空著书  

外监嗟己逺吾犹识其孙森然见孤韵辩作悬河翻低头向萤窻有类鹤在樊讐书五千卷字字穷根源颇携未见书过我樵无烟  

向来霜秋句俯仰嵗一终人间有寒暑方外无穷通青青千丈松不改氷雪容坐阅蒲与栁飘萧随雨风寒松老益高蒲栁老益衰流萍况无蒂复与飞蓬期却埽计不早出门欲何之  

剥啄惊午枕轩昻见长身苍髯如修竹定非俯仰人徳公卧襄阳不踏官府尘此老颇似之酒酣见天真结庐甚幽独己办老圃隣披榛时一来数面久益亲  

二士出吴下诸生有扬王相从寂寞濵无乃计未良纵横三千字坐可致玉堂词章乃糠粃不直粟一囊我愧非子云文书昧偏旁穷居似韩子草树亦荒凉时能出佳句慰我秋夜长  

物色一如此凄风薄人衣遥怜卞山客増叹雉朝飞固知难为懐举餐念齐眉勿使梨枣间纒绵生茧丝清霜埽蕃庑岂为一草木方春万物遂苑籞及氷谷乾道本平施憎爱岂有属不应懐偏悭独遇吾党酷竒穷坐迂疎此事计己熟如何半世间生理常刺促  

春日冩懐  

春风遍芳华一国尽狂醉穷阎独不知但见长蒿荠秋飇起苹末一华初未坠幽懐独先觉意象己凄厉故知春与秋初不为我计危弦自应悲寒木终易脆要之梦中梦忧乐同一寐翻然咏轩丘心量浩无际  

到官两旬四走山野作诗以自劳云  

上山偃仰如望天下山伛仆如深泉胡为持此不赀寳来试万丈悬崖巅前人见踵后见顶仄足鸟道相攀牵然寘我章贡上水激石罅奔雷填荒塍曲涧无逺近渺不见墟中烟土冈凿路狭如隧苏壁藤蔓蛟虵纒寒风飕飕失白日上有万木苍隂航溪之深掲其浅碎石齧足声号川茗山发我一长喟彼有吴市人中仙飞琼练玉存故处秪有井灶无霜铅我今正坐五斗米悔不辟粒从期佺向来吴松厌羇旅三嵗半逐鸱夷船故教筦库着踈孏坐守兀兀聊穷年安知求逸得奔走岂异避梃防戈鋋咄嗟万事何必计努力唯有归园田  

豁然阁  

云霞堕西山飞帆拂天镜谁开一窻明纳此千顷静寒蟾发澹白一雨破孤迥时邀竹林交或尽剡溪兴扁舟还北城隠隠闻钟磬  

读陶靖节诗  

吾观靖节诗三叹有遗音卧看起咏之愔愔澹多心欲学靖节诗慎勿学其语心源如古井衡气光发宇言无出言意妙语自天与譬如清泠渊月湛不可取崟﨑阨惊湍乃若震雷鼓斯言可深味往往弃如土  

九日雨中对菊忽忽块坐用雨中对花韵三首  

胸中有天游一室未为迫永懐东篱翁那复有此客重隂败佳辰长雨不为泽摧豗对黄花菜色被臧获黄花亦萧条伴我双鬓白犹能相呴濡嫩叶供小摘  

去年峨眉山痛饮真得计新蟾继秋阳明洁借防缀今年坐蜗庐檐溜落空砌花开信多雨防少苦分袂茫茫大块间游子况无蒂百年能几何行复惊改嵗  

急心如危弦未断先凛凛风庭忽知秋中夜不安枕力行无逺途积缕成重锦男儿未盖棺雅志安得寝荣衰非所念身世固己审亦复羡久生聊为老籛饮  

元夕块坐因用叶翰林去年见寄元夕诗韵冩懐  

儿童逐遨戏先春祷春晴心如飘风快目若氷壶明宁为惜日计所愿佳节并老来见纷丽如干连婆城流光不可挽譬彼空中声那知节物佳翛然谢将迎幽灯对简编歴歴记所更斯须闭关卧鼻息惊雷鸣寤念北山北田家己催耕胡为异乡久空寒猿鹤盟  

短日长易暗凝隂有时晴何人劝之照烛燎皆争明今年春苦寒寒威剧幽并连绵积三白云埋阖庐城深泥浃新雨行路无人声藜灯不来下箕卜岂复迎朝来日照梁天气忽己更稍闻桥市间箫鼓逺近鸣吴人尚游乐急如赴春耕唯有穷巷士守穷如守盟  

西安谒陆防老大夫观著述之富戏用防老新体作  

丈人意何长缄笥文史足琅然五行落洞视不再读作书兼逺奘众妙探竺时时歌四始笑捧五经腹高堂发新藁重复罗籖轴观之类窥管讽味得膏馥【防老号为连韵如云风捧讽馥】  

白头书生黒头翁长安时花幽涧松逺飞近啄虽异志天命厚薄无雌雄钩深采博燥喉吻守此一畆蓬蒿宫杜门不出交二仲木隂涧曲遥相通紫囊贝叶资艺苑欵关一见逾三冬亭亭漫吏多所歴干死书萤心似漆王门賔閤不留行赭顔趼足搜泉石茅檐正欲结云根竹叶榴花荐余沥当从元亮赋言归木茹麻衣永投笔【防老号为合离药名如当归木笔】  

十月五日集季野家归作  

贤愚孰无营急景信可惜如何阖庐城乃有此闲客懐安岂初志运甓有余力相从无何乡邂逅一日适虚窻得朝阳寒凛作春色琴书罗棐几一一浄如拭画沙见竒踪落屑非近识似追永和还未觉正始隔峥嵘衡霍囿莽苍云梦泽时华各低昂幽鸟共深寂谁驱此变幻戏纳方丈域慙公庆春酿浇我忧思积岂无车公语顾非伯仁匹长檠蜡花摧起视霜月白酣歌美清夜拥髻侍通徳参差吐幽妍凿落艶芳碧觥筹不留行为问此何夕言归谢主人五斗安可极  

戏示江协律汉  

酸寒北山尉憔悴孔州守枯鱼同处陆濡沫赖诗酒当时年尚壮意气亦何有只今双鬓华十载一回首仕初君似遇游倦吾己丑邂逅记昔游空嗟汉南栁  

江再和戏答  

当年季将军晚节河东守谁令一人誉挥去坐使酒长卿起遐陬落笔赋乌有要之乃雕篆意不在黔首穷通付造物世俗浪妍丑何必送五穷呼奴结车栁  

叶内相赴淮泗  

向来英妙压鼇头去国三年白发秋萧傅岂烦更吏治贾生原自賛皇猷高文已得江山助逺业宁为管晏留闻说云亭己除地正须椽笔记鸿休  

九日陪章湖州致平援登道场山泛舟溪上  

九日登临得翠防拂天松竹引丹梯神游八表层霄近目尽千山落日低人散飞云留画栋舟回初月照清溪故知王谢风流在吹帽何人醉似泥  

次韵赵叔问对雪共酌有懐江仲嘉  

恍然身寄一山川玉宇银墙堕我前便欲乗风向寥廓恨无新句落云烟延枚座右频虚席访戴人遐叹独贤遥想交頥对秦望朝来清思浩无边  

哭王元规  

华颠倾盖便忘年信有乌衣不乏贤膝下中郎名誉早湖南司马嵗时迁去天尺五非无地击水三千竟莫前唇腐五车真底用人琴防漠付重泉  

和答何防圣删定  

胸中林壑寄商顔门外红尘了不关年去人犹昔人耳身逰不与【缺】　间与君同觉梦中梦顾我长嗟山复山何日方舟归里社韦编应许试窥斑  

与蒋子有道丁丑相从吴下之适感赋  

三迳旁临招隠溪子真池馆叩林扉拏舟夜雪多乗兴步屧春风每醉归居舍相望一牛吼宦途常作二鳬飞试还邀月持杯地共觉劳生四十非  

曝书防和陈正字磷观御制书二首  

龙检金壶记子年寥阳宫殿玉虚前三元初识皇文秘八法争看御墨鲜丛简旧蔵丹蕋箧羣仙拟近白畦泉隆楼缥缈侵云汉神物防呵卫九天  

七圣云章紫秘清睿谟神藻发长生六爻妙物超龙瑞千里真修叙广成但觉焕文惊俗眼何劳握笔避书名法宫涵演方无尽玉海濡毫卷四瀛  

送傅舍人国华使高丽二首  

长啸溟波又一游眼中壶峤接沧洲紫薇垣近三台象银汉槎回八月秋七制还须补天笔一帆聊展济川舟从容归奏承清问膏泽东西四十州  

翩翩緑水泛红莲一纪重来拥使旃云外两星明汉节海东千里戴尧天旧闻箕子多遗俗防使匈奴失左肩五十年来防惠渥故应防笔莫穷镌  

和江仲嘉见寄  

荜门蓬舍不知春车似鸡栖甑有尘千里传情望双鲤一杯和影只三人交亲离合同巢燕身世羇危独茧纶四体不勤徒扰扰拟将指问吴筠  

寒谷应殊尺五天盐车无复望腾骞至人未免填沟壑大隠不如居市廛长啸呼鹰思上蔡独吟留石在平泉茅茨欲作终焉计未有沧浪四万钱  

何防圣挽诗二首  

倦游初返北山侬一面忘年得此翁学易知公无复过诗穷如我敢言工安知接迹金兰直便作回头梦幻空本自无生今岂灭不应吾道又西东  

五籍纷纶井大春一言超诣阮参军王门设醴重经席藏室修书老蠧芸问字毫厘分鸟迹论文领略到皇坟他年宿草伤心地千里衢山隔暮云  

酬颍昌叶内翰见招  

触热西游泝浊波京华旅食谢经过年侵镜里今如此歌阙壶边可奈何賔閤遥知悬玉麈直庐应许到金坡须公一节趋环召犹及昆吾百步荷  

书夀昌驿  

嵗暮白日速风高黄叶稀归心与寒雁一夜向南飞  

空相僧舍书事  

午景入疎竹堂隂粉筠香疎帘扑空翠无风自防凉棊声破禅寂日转幡影长霏烟触垂爪泛乳搜枯肠投局起防胜徘徊雨花堂巢莲见灵信有千嵗祥徐观乃跛鳖圉圉循菰蒋笑罢复叹息是非可兼忘却坐对谈麈氷松想千章新颖二三子矫若惊鸿翔府中有料理不作功曹狂  

戏赠江仲嘉司兵  

君不见谢公栖迟乐东土起作司马征西府莫年谈笑有穰孙鹤唳风声走强虏又不见子猷剡川高兴防肯随鹤书落人间不知骑曹底官职朝来拄颊看西山平生清真翠嵓老泉石膏肓偶同调嵗寒落落见孤松不忍低眉宁枯槁年来无米继朝炊闻说吴兴富鱼稻不妨来作古司兵士卒投醪止鳬藻美哉洋洋霅溪水秋塘百里荷花绕当年钓徒放浪处醉目悠然送归鸟斯人不死世不识往往凌波防瑶草君方参同騐龙虎我欲治荒种梨枣防当月夜见厐眉一笑超然凌八表  

送赵子昼奉议归睢阳  

纷华人剧朱碧子独好书如好色王孙被服甚寒生射防君门先破的荣州书窟三万卷锦囊付此厐眉客西游勾吴北大魏亦复徒劳问刀笔不唯唇齿腐经史正自云山鏁胸臆老来息交思简事为子忘劬废晨昔春风满帆送归舸回首青云如昨日知君名骏定千里不待朝廷访幽仄有书时寄雁南飞顾我渔樵正争席同赵奉议离吴兴江仲嘉昆仲送百余里戏作一首  

大江饮酒如浇灰小江饮酒颠如雷扁舟相送不道逺百二十里云帆开云亭老人穷不死故园茅屋荒苍苔阖闾城中一畆地己办瓮牖鉏蒿莱吴兴上佐吾党士十年纵赏西王台眉间黄色袨防服柂楼长啸春风回要须酩酊酧此别不难万顷添金杯明朝相望即湖海纵有美酒胡为哉  

过毛达可友给事覧壁间旧诗次韵二首  

堂前清飔发树外赤日西坐令天壤间气忽不齐解带席嘉隂长哦壁间题故应有神防尘土不得迷前年欵公门鷤防亦已啼今年复羇旅庭莎欲鸣鸡西游有底急触热忘卑栖似为饥所驱不计辙与蹄绨袍意弥厚盘餐洗羮藜磊块久不浇醇醪代朝虀襄阳乏新句夜直难相携  

黄花非不佳寒澹每见少萧萧亦无言懐抱不自晓深嫌小桃夭欲作霜松矫窥丛慰寂寞时有南飞鸟主人真赏竒灌植勤便了徘徊傍东篱高兴在尘表坐有白头生临风百忧绕  

北固懐古  

阿瞒长驱压吴垒饮马长江投马棰英雄只数大耳儿彷佛芒砀赤龙子幄中况有南阳客布衣躬耕无甔石当时鼎足计未成聊此一竒空赤壁人随流水去不还卧羊顽石留空山如今留石亦煨烬山与长江相向闲  

秋华无几尚有紫薇相对里巷间  

晚花如寒女不识时世糚幽然草间秀红紫相低昻荣木事己休重隂闭深苍尚有紫薇花亭亭表秋芳扶疎缀柔枝无复粉艳光空庭一飘委已觉襟裾凉手中蒲葵箑虽复未可忘仰视白日永凄其感氷霜  

秋雨三首  

细字怱难读松窻失朝晖开帘视天宇屯云凝如黳霏防乍喷洒翕忽看淋漓斯须达百川中庭即方池秋雷亦动地势汹万鼓鼙虚檐忽无声苍狗变白衣飘揺露穹碧凉飇洗蒸炊雨师真解事作止适所宜  

十日俪辰次如环了无端人言秋甲子畏湿不畏干向来谯门道旁立三尺坛故勤壁间縁一起泥中蟠青衣跃且噪有如沐猴冠先声忽洒道直此辰与干迩来未旬浃三见急雨寒黄流抹河草连樯度平澜良苗有佳色未觉千畆寛时旸亦须早无使江湖翻  

华首三不遇求田亦良图莫嗔湖海士豪气故不除扶犁本吾事二顷终胜无绕舍生蓬蒿闭门种英芜从渠百尺楼笑此蜗牛庐吴中久卜隣防从古人居荆溪一廛地倘与求羊俱屠门过大嚼一雨喜有余正恐二三子聨翩蹑云衢空令千里驾怅望黄公垆  

过红梅阁  

春风如醇酒着物物不知能使死灰色化为明艳姿寒枯出繁秀巧与节物期江梅故幽独绰约不自持居然北枝后迨此白日迟春风日浩荡醉色回氷肌清妍有余态众芳谢凡卑凭虚一回睇俯仰嵗月驰所恨培雪根向来嵗寒枝差池弄芳晚坐令顔色移顔色固妩媚幽香无故时  

题蒋永仲蜀道图  

梓州别驾真雏凤赏古探竒坐饥冻要窥琼儋蔚蓝天直上潼江歴秦宋每逢佳处静盘砖流出胸中九云梦乾坤坱圠本无迹我独毫端发神用戏驱万变寄陶冩轩豁端倪巧抟控苍筠擢秀饱氷雪古干撑空中梁栋竒礓那得在山谷回首何年委坚重轮囷偃盖屈金铁夭矫惊虬起岩洞春江莽苍迷东西汉南老栁参差垂烟中逺近见木末明星己没城乌啼平生险怪三峡水古木巃嵸隂风吹石间雷雹殷九地出入喷薄无穷时我身趼足半天下偃蹇故是山林姿南行灊霍北嵩洛应接不暇空狂痴作诗冩意如捕景况有三絶穷天机清晨对此恍自失眼中太白横峨嵋请君什袭秘缇革恐复仙去归无期  

寄开化李令光  

我行阡陌间苗麦己复青茅茨间新稿鸡犬有和声不见吏索钱田家得其生鸡犬亦肥字不遭无事烹于斯可观政岂在赫赫名父老亦相语懽然就春耕官租及时了卒嵗乐无营  

山间古梅林有鸮集其端不飞亦不鸣弹射莫敢干下窥羣雀雏啄颡刳其肝欣然防两爪意得良自安飞来多凡鸟助此凶且残安知万山曲亦复鸣栖鸾相咻固不可见吓技亦殚众鸟既有恃相期在嵗寒  

园居荒芜春至草生日防野蔬以供匕筯今日枯枿间得蒸菌四五亦取食之自笑穷甚戏作此诗  

平生嗫嚅口出语无媚悦定非肉食姿赋分在藜蕨侨居得空园穷陋亦清絶分隂岂不惜饱睡送日月芜菁不须种众草今已茁朝来一雨过青细皆可掇东篱有更生杞枸仅堪埒乃知天随生岂羡五鼎列堂萱不我负芽甲破春雪糜身荐瓢箪解我忧思结荠花虽未繁着地烂于缬惊雷发蒸菌自可当夏鳖马兰亦芳脆人苋固凡劣晴朝当炙背俯偻事挑抉家人各盈襜汲井手自挈满炊太仓陈侑以冬葅冽盘中长阑干置餽每虚撤恨无箨龙苞此味那得缺长謡青青槐馋液想庭樾妻孥覆相诮男子志勋烈君非老浮图菜本可长啮况兹闲草木岂为刀匕设乃翁笑摩腹万事付一吷此中有真趣勿为儿軰说  

七夕  

阿母云车下建章茂陵秋草竟荒凉汉庭卿相如麻苇只数窥窻陛防郎  

胥门老蔡定凡仙防有神人与作縁自笑尘容滞穷骨不如鸡犬上青天  

江仲嘉行邑将归见寄絶句次韵  

肮脏江公故不羣八关三窟断知闻喜谈狗马从无鬼独抱氷霜似此君  

常嫌小知漫闲闲旷度萧然只爱闲不借黄粱留客醉严关三鼓欵铜镮  

劝农行稼亦看山牛骥何妨共一闲应笑云亭老颇僻背崖无地结三间  

漾漾扁舟拂水飞飘飘苹末细吹衣传呼匝动来连璧东郭人知典午归  

诗成端欲据天山酒户犹能敌饮仙幽事相关公事了如屏千嶂翠连绵  

三峰草堂  

庭前双梧一畆隂禅房萧森花木深清霜脱叶空山响梦觉寒窻松月林  

雨洗千山翠月浮稻畦松涧己争流朝来风急疑云尽歴歴钟声过五州  

灵山观  

入梦无黄石投身赖赤松濯冠临皖水执简叩灊峰司命开琳阙明光下玉龙高灵心拱卫江海势朝宗清夜垂星斗空山答鼓钟云车来绛节风马上丹封楼观参差见岩崖转侧容山川瞻胜异苹藻荐严恭凡骨应难换幽人岂易逢他年华山藕安用葛陂笻  

偶成四十字呈彦章内翰叔问侍郎  

头童心亦尽老矣不中书赖有金闺彦时来氷氏墟但令尊有酒安问出无车更得身强健登临纵所如  

再和寄彦文  

踵息庵中老看书不蠧书青灯对编简秋气入郊墟农圃从争席笙歌载后车风流倾一座谁复似相如观老杜久客一篇其言有感于吾心者因为八咏羁旅知交态  

故里翻为客衰年亦倦游犊裈慙北阮膰馈略东丘门巷游麋鹿闾阎风马牛翟公良可笑大署欲何求  

淹留见俗情  

扶病来城郭栖迟又几年炎凉惊节变荣悴与时迁掉臂人趋市骈头蚁聚羶回观衰冷地古灶不生烟  

衰顔聊自哂  

秃发无重緑疎髯已半凋识风揺老柱火宅竖衰标往事那堪记幽懐不自聊余年倘穷健犹及中兴朝  

小吏每相轻  

防軰何知礼奴曹只世情鸱鸮吓鸾凤蝼蚁困鲲鲸舍者时争席将军莫夜行岂堪供一笑正自不须惊  

去国哀王粲  

献纳无明畧衰迟只故乡养疴凭药裹埽迹寄僧房不作荆州客空悲汉署郎登楼那假赋哀鬓白苍苍  

伤时哭贾生  

僣逆真苕燕戈鋋尚井蛙苍生困征敛黄屋久咨嗟北狩终当返东巡亦未賖皇基甚宏逺四海防为家  

狐狸何足道  

宿弊难毛举中原尚土隳时闻殱狗防未遂戮鲸鲵冠盖翔鸳鹭干戈集虎貔埋轮岂无意揽辔欲谁期  

豺虎正纵横  

勍敌频窥塞潢池欲弄兵未传朱泚首时劳亚夫营四海几麋烂羣凶防鼎烹皇威清海岱谈笑埽欃枪  

兴龙节日有感二首  

往嵗兴龙节寰区乐末央姜任乗徳化防契拱岩廊事逐流年往忧随爱日长嘉时真易失追想故难忘往嵗坤成节羣生鼓舞中至公同造化和气浃羌戎佐佑三王治弥缝十乱功戎衣何日定无处问高穹  

鬰鬰涧底松  

欝欝千山麓常嗟涧底松老应从禹贡清不受秦封偃蹇龙蛇蛰摧蔵氷雪容地偏难耸壑根固独凌冬天近知才大辰来有栋隆山苗应大笑穴螘莫相攻  

移竹  

寓目无清致兴懐要此君影移千畆月枝散五湖云凤实和筠得龙苞带箨分伤根同柏大剪叶异芝焚拔篠衣霑粉连鞭藓破纹虚心宁择地直节任离羣但欲通三径何须比万军凛然真玉立蔓草即堪耘  

## 两宋名贤小集卷二百三  

宋　陈　思　编  

元　陈世隆　补  

北山集【三】  

程　俱  

九月九日夜梦王元规诘旦其弟元矩适相访感而有作  

故人入幽梦仿佛平生懐心知九泉隔意气惨不开哦诗不成章惝怳谁能裁曰此萧异士宁当没黄埃清晨客在门乃自乌衣来典型见难弟共叹一息乖幽明不可诘此梦何为哉回观南园道防径已蒿莱  

卜筑西坞  

出处初漫浪淹留失佳时时英尽珠璞宁复见谁差一去四十年伏枥久已疲幸此嵗时暮穿云弄清漪窈窕烟防中苍隂昼森垂兹焉寄茒屋横仄任所宜谷口翳杉竹柴门畏人知谁言一丘壑倘与汗漫期  

寄茭湖江仲长柔  

急涧无止水秋兰无故丛别来今几年坐阅毗岚峯交亲半鬼録生者仍衰穷及兹过君家樽酒一笑同知我厌鼙鼓烦君韵丝桐相携步林壑暂觉万虑空樗社寄庄叟醉乡着无功醒来百忧集尚寐期无聪  

晨起梳头发白且稀有感  

余发已种种我懐亦依依风林无安巢寒日无余辉束发随官牒前言服良规岂唯防计当自诡牛羊肥妄献北阙书墅芹安足希一挂邪士籍徒嗟寸诚防惓惓畎畆志正作祸患机羁危不如人行行向知非世变不可纠兵尘暗王畿真人起白水帝命式九围误沐宣室召白头侍经帏谁言萤爝光敢近白日晖谁言草木萌敢试雷霆威野马立仗下轩昻妄鸣嘶弃之老牛皁无复瞻龙墀天公了无私与夺适所宜时方急功名防懦安所施士方贵才辨安用钝讷为常人与善士何异于愚痴譬之救焚溺佩玉行逶迤弃捐乃其理刺天看羣飞幸非高明室百鬼浪见窥自从伏嵁巗风淫得偏痱有足不得行有手不得持毎思林野娱济胜忧无期堆豗不得往如骥絷且鞿如盲不忘视如寒不忘衣如痿不忘起如羁不忘归但愿老穷健长甘北山薇岂复理须鬓峩冠待晨曦  

自仲嘉云亡未始见梦舟行夜入吴兴境有梦如平生感赋四首  

江子隘斯世翛然向方蓬一朝成千古寤寐不复通夜入霅溪境胡然见幽梦髙标何所似俯仰风中松谈笑如平生炯炯双方瞳去年经行地陈迹亦已空故应真老相与游无穷  

诸人久不死而使武子先斯言太痴絶爱忍无乃偏言看雅正情播在三百篇秦人哀三良百身宁可捐相防有深刺嗟哉胡不遄此岂惑者欤加膝坠诸渊乃知孙楚狂未必非公言  

世以势论士君诚不如人扬扬乗轩者志满气甚振外见七尺躯中有万斛尘凿枘固难入鸮鸾岂相伦炙手苟可热行路为雷陈高栖冷如铁骨肉不得亲谁能独无死荣辱久乃真  

皇天非无知伯道固有后百年能复几仅比一昬昼久知彭籛夭不及殇子夀向来箪瓢生庙食至今侑东陵虽饱死千载有余臭枭蕃得刳肠苕折漫遗鷇试当问夫此理或可究  

初到书局以万七千钱得一老马盲右目戏作古句自嘲  

蹄间三防汗流赭九逵雷雹争飞洒我穷那得逞追风正拟虺尵行果下平生畏途饱经歴夜半临深无取者故应造物巧相戏却比盲人骑瞎马李南知音当促步广汉腾嘲不相假执鞭良称塞翁儿并辔聊从杜陵夏厖然病颡岂其类老矣问途那可舍径烦一夫事刷秣似桂薪刍不盈把向来伯厚亦安在结驷鸡栖同土苴他年东去把撩风纵尔逍遥汴东野  

晁无斁将之録示近诗有和其兄以道说之诗次韵以致区区兼简以道  

谈诗如谈禅练性如练墨壮心悟毛少作岂虵足平生甚元龙未信今伯玉十年得投闲高卧谢宠辱定知贫胜富固自平为福著书著名山防使山鬼哭结庐近三休为米时一出犹嫌佛场选肯问燕台筑俗人难与言镜髢遗盲秃前年客长安正觅三釡粟尘中一倾盖爽气岷峨緑别来更﨑寡陋嗟我独尘埃箧中书有手不暇触  

次韵寄谢公表韩公朝请  

世人如鲗鱼自蔽翻吐墨猩熊亦何罪不卫唇与足要当时木雁安问定石玉向来休休翁老去称耐辱迹高名自污卒享清浄福肯为接舆生叩木妄歌哭韩公早闻道垢浊久已出终成九层台不弃一篑筑长安列防第桐影将缺秃宁辞治中舆且食祠宫粟胸中荆棘尽华发当更緑抗尘我何容勇退公所独何如善蔵刀聊放虚舟触  

和叶翰林送李从事  

赏音真两难邂逅多契濶一朝间容刀三嵗歌采葛古人抱修能初不露锥末诚令处囊中谈笑堪式遏岂无识玉人顾恐铄金夺遂令缁衣好敛迹裁自脱画蛇杯已疏志鹄躬遽拨徒嗟湖海上发白齿牙豁懐公剧梅林念至失焦渇临风赋新謡忧思不可掇  

自寛吟戏效白乐天体  

武陵谪九年下惠仕三已或窘如拘囚或了无愠喜吾生忧患余年或及耆指偏痱未全安抱病更五禩进为心已灰弃置甘如荠坐狂合投闲佚老宜知止向令身安健不过如是耳毎思古穷人我幸亦多矣照隣婴恶疾羁卧空山里纒绵竟不堪抱恨赴颍水文昌两目盲无复见天地简编既长辞防览永无冀吾今虽抱病蹇曳非顿委时时扶杖行积步可数里校之卧牀席欲坐不能起虽扶不能行悬絶安可比时从亲故谈亦不废书史右臂故依然运笔亦持匕篮舆时出游初不废牢醴况无他证色脉苦无异详观动息间倘有全安理侍祠了无庸窃禄愧索米借居浮屠宫非村亦非市廷堂甚爽垲高屋敞窻几郊林接溪水眼界颇清美尝闻天地间祸福更伏倚借令衰蹇身终老只如此何须苦嗟咨未必非受祉形如支离疏饱食逸终世目盲如宋人全生免徭使平生叹逺游今我在桑梓田园接家山区处及耘耔平生困鞅掌今我恬无事寝兴纵所如出处不违已病来益尊生对境空相似永无贪欲过稍习卫生防不为六贼牵岂受三彭毁人言病压身往往延寿纪大钧黙乗除万一理如是安全固自佳蹇废亦可尔死生犹寤寐况此一支体细思安否间相去亦无几如何不释然万事付疑始  

旅舍冩懐  

半世江湖寄此身氷壶何意及阳春离骚痛饮非良士欵段还乡亦善人病木作花真强防长鱼沉陆恐拥鳞清时英俊如麻苇敢叹长年甑有尘  

酬叶翰林喜某除官东观  

氷谷难通杜曲天浅闻那识绛人年挥斤始免从轮扁操牍宁堪佐史迁正恐商樊讥浪士可令齐鲁叹无传笭箵挂壁空回首林有新枝竹长鞭  

列宿罗胸妙补天巨鼇峰顶号耆年致君旧拟唐虞上去国徒惊嵗月迁梦笔丝纶建瓴下憩棠膏泽置邮传平生顷倒燕台意可使英豪慕执鞭  

送叶善卷致仕归吴  

卫尉新除盖次公便抛簮绂向江东秋鲈正与莼丝美夜鹤休惊蕙帐空满腹诗书原未试防心林壑与谁同自怜华发无归处惭愧冥冥物外鸿  

和同舍雪晴即事  

雪消晴沼涨防波一局文楸比烂柯尘外清霄三岛近日边春色五云多不妨窈窕耽书癖时遣旗枪战睡魔汹涌诗情何所似九龙雷动伐灵鼍  

和同舍上元迎驾起居  

琼构浮空锦作山五门遥北望金銮烛龙飞度昆丘晓玉斧修成寳鉴寒便觉氷荷回暖律恍疑云翼傅灵丸都人喜色瞻鸾盖更拟交光雪未残  

车驾幸秘书省口号  

端门清跸隠修廊麟省新开接建章六玉虬飞黄道穏五芝华竦赭袍光风生凡腋天顔近春入仙洲昼漏长拭日训词成饱德共瞻云日仰陶唐  

清尘膏雨浃人寰金殿晴开瑞雾间帝座腾辉临壁府飇轮纡景接蓬山龙鸾初识昭回迹麀鹿惊随侍从班再拜逡巡戴君赐却迎天仗欵贤关  

和田龙图升之登秋宴口号  

赭黄高拱玉霄间金殿祥麟九色班湛露恩浓开镐宴大风歌奏仰龙顔自惊垂老抛农畆浪逐羣仙欵帝关银瓮白环方纪瑞汗青修竹尽南山  

矍铄仍堪将相间壮猷却与虎臣班【来诗云坐于诸军团练使之后】公车献赋城南杜郎省兴嗟北地顔合殿千官瞻黼扆中天双阙敞琼关彤庭拜舞嵩三呼延阁干云真道山林德祖有诗寄光禄蒋卿梦锡堦及送诸博士骏发终篇皆见及次韵寄懐  

闭门那复赋三都传世何妨强著书东海遗荣行路叹南山归隠故人疎向平婚嫁无余累摩诘身心即浄居六十挂冠虽早计絶胜衔索泣枯鱼  

金华玉府九天开夜诵何人荐逸才太学诸生终莫挽长沙贤傅几时来别离传恨空鱼素嵗月如飞逐管灰亦欲相追老湖海稽山肯放酒船回  

和江子我端友  

雨脚初收晓雾开青鞋布袜好追陪幽人无事长相见佳句有时还自来白业谁能超石壁朱顔亦任发春醅忧来忽忆燕南信安得乡关老万回  

别后有懐子我追用巾字韵作寄  

漉酒空峩五栁巾一觞相属念情亲玉川奴婢今犹昔锦里田园老更贫氷洞清泉谁共酌风篁幽径好防春开年晴暖须归去还向江湖觅故人  

叔问録示乐天篘字韵余和以简叔问  

槽滴真珠不用篘尘飞华栋发清讴时危尚想承平态胜防那从战鬭求【战鬭求见世说桓南部挟弹之事】遗物方将期汗漫苦心何必志穷愁凭君賸作消忧计痛饮狂歌烂漫游  

致政程承议挽词  

手种庭槐擢干长谁知种德久弥芳锦懐荷槖看荣养命服思书被宠章合浦珠还増气象延平剑合动光芒新阡鬰鬰车千两庆善哀荣动故乡  

太守富枢宻见示题赵叔问回光庵诗次韵奉和因叙比防屈顾郊居愧谢之意  

千骑双旌间緑沉草堂无径辱幽防应怜范叔穷愁甚更觉文翁徳化深泌饮衡门聊记老高山流水旧知心朝来拭目窥新句入木锵金比道林  

又和呈叔问  

湖海当年共陆沉山林投老得追防清溪宛转千山静乔木隂森一径深法界含容居士室庵基坚固祖师心山王终恐归廊庙回首清游汉竹林  

用韵述懐  

故交离合异升沉枉直宁当问尺防伏枥疲骖千里暮当关彪虎九门深炎凉殊态防浮俗衰病交侵失壮心一壑一丘真自足野麋终是乐长林  

送庄大夫绰赴鄂州守【字季裕】  

白首同经本命年君临方面我归田应无卫尉一钱直空羡漆园三十篇【季裕着本草防求三卷颇工】麟阁功名应未晚羊肠岐路莫争先西归不待三年最肯访柴门瀫水边某召伏防宫使资政左丞以某末疾渐平宠贶新诗仰荷眷私钦诵不足谨依韵扳和四首少叙盛徳仍述鄙懐伏惟采览  

如公真似太山云肤寸崇朝四海闻出处要同周四友声名何减汉三君词源笑唾三冬学妙防深明六艺文要是天孙机杼手莫将云锦并纎纹  

典训文章见白麻经纶才术乂王家如何袖手千岩里却傍临溪一径斜忧国丹心知益壮济时素业复谁加何当乐寿亭前路杖履优逰阅嵗华  

载酒何人过子云闭关兰若断知闻分无秔秫资三迳岂有篇章咏五君亲故易成南浦别渔樵时寄北山文悬知倚市倾城态应笑寒窻刺绣纹  

充庭英俊剧蓬麻迂惷无庸合卧家锦里烟尘终不到玉川思虑本无斜山东何啻三年别霜鬓潜惊一半加防见中兴平四海要防元凯佐重华  

叔问览北山小集用叶左丞韵辱惠佳篇推与过情良深愧集次韵奉酬  

过眼纷纷梦电云羡君强识与多闻风流千载鉴湖老博极羣书都水君顾我衰懐无复理空余夙习寄防文深慙推借逾涯甚偶尔真同御木纹  

衡门相望接桑麻人识城南处士家老罢应难夸竞病诗狂时复赋车斜韦徧阅世时时絶班剑看人嵗嵗加徒把铅椠消永日强分竒正与英华  

郑希尹大夫防吴中诸老惟方子通不至余作诗呈希尹  

黒头新贵拥朱轮文防耆英久不闻博识犹多汉郎吏敦诗仍有晋将军【一作悃愊无华汉郎吏诗书执礼晋将军】河流曲曲灵光异芝盖茎茎瑞气芬【是日九人】坐想城东隠君子无心闲似岭头云  

龙图阁待制傅公挽词四首  

北地休竒绩东闽出隽儒文明知世异才徳应时需台阁咨纯正朝廷重楷模九原如可作素业上唐虞置醴王门重和羮帝意深方酬稽古力未展济时心履道端由户绳身异直防如何天不憖注想动宸襟龙驾初从代羊裘首访齐但闻还旧物已足慰羣黎纶綍王言大蓍国论稽空留吾党恨桃李信成蹊曳杖空成叹骑箕去莫追桑隂曽未改棠茇有余悲笳鼓千山路螭万古碑登门慙惷陋何以报深知  

黄修中大夫挽词  

少日无双誉中年叹数竒音徽叔度比治迹次公为羔雁徒三至牛鸡不两飞空令吴楚地阡陌有余思旷度中无累懐才竟莫伸入朝谁不达出宰一何频吏隠琳宫冷郎潜素发新话言犹可想揽拂涕沾巾  

日日  

日日长川去行行万化新回思几年事已似隔生人章甫宁资越连城漫入秦应知依内寳肯混隙中尘  

山近  

山近云多态身闲梦亦幽纸窻先得晓布被最知秋海眼来隂冷云根逗暗流结茒容我卜投老为君留  

看镜  

看镜恍如梦今余犹昔余身经几堕甑迹寄一蘧庐仙客有遐怨【昔人以鹤为仙客鸥为闲客】孔兄为近书尘缨与蕙帐两事欲何居  

舟行过吴江有感二首  

陈迹端如幻羁懐只自惊十年穷不死四海寄余生蒲栁成衰质枌榆忆旧耕重吟五湖句慷慨动幽情栖棘空回首飞鳬竟折腰只今随泛宅敢复叹沉僚行路终难拗迷魂不可招山川良自昔恍似鹤归辽  

喜雨呈郑高邮  

赤地无遗蘖悬知一嵗空乖龙忽解事死虎亦争功【时高邮用厌胜法以虎骨投龙潭中至是乃雨】土燥财沾块人安未转蓬翻思防东海何计请天公田畆膏腴濶河流脉络通邦人依岂弟指日望登丰  

江仲嘉书称去长山灵真洞半里许得林壑殊胜予记昔过谢原道中乱峰峭壁间竹树荟翳今仲嘉所称得非此耶因寄百二十字  

闻说灵真路旁开小洞天苍峦閟清境陆地接飞仙壁立惊猿挂松枯老蔓纒攅空永亭石潄壑定林泉烟磴盘三径窻属五便武陵迷魏汉妙喜断山川胜絶端如此经营欲老焉烹鱼几折屐命驾拟加鞭易秃三千杖宁辞四万钱把茅应早计拱木叹流年鸿鹄须尘外鹓鸾自古边人生各有在雅志共超然  

避冦还舍  

乱定还三径隂隂夏木初惊无固志巢幕且安居晏坐心如地防幽步当车经丘仍窈窕绕屋正扶疎抟黍空懐友提壶或起予老来无住着聊复爱吾庐  

苦雨  

积潦彻厚地油云成漏天乘舟迷晚市悬釡郁晨烟卉服几三沐蘧庐亦九迁何由问白日直恐垫黄泉天道终持满皇心剧救然多应洗兵马且复奠山川浩浩收溟涨穰穰浃帝廛燮调知努力延颈待丰年  

避冦仪真  

北固山头竖白旂西津渡口仆姑飞将军笑引三千骑洗马鵞翎间道归  

茅茨低小对青山准拟余年向此闲南望青山是黄鹤欲凭黄鹤寄书还  

赠别吴忱宣德【并叙】  

予客都城邂逅河南吴诚伯偕寓兴国僧舍其为人乐善嗜学练熟世故徙居蕲春适再世耳而蕲春人至都下者无贤不肖必来问讯其庐所倾下往往知名士故旧有以急告随所厚薄赒之诚伯自言尉光山时捕得强盗十许人赏应第一等狱具部送府盗亲戚望哭道旁或扶老携幼号恋不忍闻诚伯顾盗非素猾贼为人害者一旦迫饥寒适为盗乃陷重辟耳因以盗还送县稍缓其狱久之皆得不死赏固不论也凡此过世俗逺甚今兹同寓僧舍者至数十人乃独见亲厚者抑又何也予调官东归诚伯从予索诗为别匆匆不暇还家作此寄之  

吴公河南守荐士得贾生伟兹天下士何止千人英吴公失名字功业暧不明要非万顷陂莫着横海鲸当时好贤意岂愧勃与婴蔽贤如面墙自使两目盲好贤如力穑穰穰五谷成至今余庆在望着河南城如君岂其裔乐善莫与京高门二千石世徳故可评平生周旋士往往凌青冥作史今十年读书不求名向来光山尉何异古所称嗟哉士营已宁使我负人聊须借汝头一用朱吾轮今君乃能尔所弃如毛尘故知古贤世尚见风俗淳伊予一畸士落落良可憎折腰务求合俗眼竟不青憧憧九衢内邂逅盖一倾何从乃知我顿有交旧情相随若形影出语见肺膺长安速化地顿钝终无营中宵起归思襆被东南征投林无择巢促步无安行宁嫌蕞尔邑要是众不争纷纷同舍客聚散而不停毛子去山邑哦诗对峥嵘想见簿领间炯如九秋鹰【毛世高倜】深州戢羽翮题舆重庐陵胸中若悬鉴圭角不自呈【上官闳中恢】石老故逰倦飘萧数星星崇山古恶地无乃烦笞榜【音彭石兴宗振有子慤有时名早死】程翁颇専嘿两版昼夜扃时时系乌帽匹马挟二黥安知刹那间一卧不复兴【程兴之】其余复谁在谁与交忘形去驾虽结辙来樯竞扬舲懐君尚留寓京尘染裾缨其谁念久要佐子飞且鸣况君缁衣后世故饱所更防当力推挽横絶非阶升却顾五湖上有人方耦耕  

戏题画卷  

五载京尘白鬓须丹青遐想寄衡巫如今埽迹长林下却对真山看画图  

胸中云梦本无穷合是人间老画工常恨无因继三絶倩人拈笔冩胸中  

答和江子我  

长江滚滚叶萧萧心与虚空自寂寥过眼文书风度穴迎秋衾枕带忘腰  

楖栗横担入乱山恍如黄鹤倦飞还不妨步屧时来往山北城南一望闲  

驻跸扬州以提防刑狱公廨为尚书省礼部在西北隅卷书楼下甲戌年予尝寓止焉今寓直其下有感  

三入南宫更白头夜寒持被卷书楼那知趼足半天下投老浮山省旧逰  

得赵叔问衢婺道中书作寄  

田中有秫醉渊明石上无禾养伯龄耸涧苍根终欝欝埽云归翼防冥冥避喧人境心随逺入梦家山眼共青嵗晚定知成二老深慙招隠苦丁宁  

和王给事易简殿试举人五首  

切云冠弁拱长生匝地英髦集紫清共喜草茅承帝问欲倾尘雾賛皇明飘飘六翮鸣臯意浩浩三眠食叶声正学谠言应不乏松筠肯为四时更  

右试进士  

北上宁嗟老此生长年终得似河清良金熟錬精英在古剑磨光星斗明伏枥向来犹壮志据鞍他日想腾声当时谁出菑川右充选何劳固请更  

右试时奏名  

射防兼収燕颔生不须文檄似常清惊隼鹄从容下聚米山川指顾明岂但执戈堪武卫还应舞羽继仁声汾阳千古知谁匹怪底挥旌不浪更【郭子仪举异等麾帜不更事见李光弼传】  

右试武士  

金闱人静月华生玉宇风防晓露清深拱北辰三素逺静看东壁几星明嫱嫫岂易窥轩鉴韶濩那容奏郑声闻说壶天春日永恍疑鼇戴欲畨更  

右考校  

万里烟霄羽翼生肉飞安用潄华清绯头黄尾何劳记紫籍青书故自明香扑赐袍迷草色风传宫漏出花声麒麟一一充闲廐千里那闻驾屡更【九章云勒骐骥而更驾兮造父为我操之】  

右唱名  

和答江彦文送行长句  

醉里求名苦不情翛然谁信万縁轻却观尘境端如梦更喜幽栖得此生游客乍归寒雀噪山人还去晓猿惊防当蜡屐同幽讨无限青山照眼明  

赠行新句比阳春朝奏当年竦缙绅素业异时应有待谈高处亦无伦平生肮脏皆华首阅世﨑岖信损神只恐鹤书还赴陇未容公作独醒人  

丁巳九日携酒邀叔问登通道楼而江彦文寄玉友适至因用往嵗吴下九日韵  

凉秋风动正清华极目高楼不见花老境固知无乐事醉乡聊欲寄生涯银钩逺寄清桐滑玉液亲题赤印斜笑引壶觞成一醉歌筵遥想鬓堆鵶【彦丈是日有盛集】  

和赵子雍游石园  

长啸西风一散襟重隂疎影静相临水通笠泽秋容浄竹种元池野思深石磴埽云留晚步松蹊随鹤尽幽防旧游回首成春梦太息凭谁冩寸心  

和翁秘监彦深喜絶句四首  

朝来喜气溢层霄只听封人共祝尧宻雪正应歌九扈疾雷先已破三苗【时初殄睦冦】  

即看新緑归千畆还见陈红积九年便觉雨旸如有意不须花草苦争妍  

九重诚意格天关一夜风回万寿山银阙璚台迷逺近真疑羣玉接萧闲  

风铃相语纸窻鸣瑟缩饥鵶冻不惊却忆剡中高兴尽雪消江草唤愁生  

试端溪古砚偶书二首  

白首重来只厚顔有懐端欲向人传语言相对都无味色在蜚鸿落照边  

人生当复几两屐我饮宁须三百杯破砚犹堪磨老境醉拈椽笔埽霜煤  

会稽旅舍言懐  

北山之北寄柴扉茅屋参差倚翠防老罢那知还作客春深无奈苦思归淹留恐复荒三径潦倒宁堪扈六飞乘鹤双鳬作底事不应容易裂荷衣  

次韵江子我见寄长句  

泥行且作藏穴雾隠初防豹一斑岂有高标如冠玉况无谈舌解连环一登文石趋宣室三窃蟠桃向道山早晚共防鸡黍约林泉犹得半生闲  

戏呈叔问  

野寺萧条独掩扉了无才术赴时危未成鸿鹄举千里且比鹪鹩足一枝短髪望秋如叶落壮懐因病与年衰何时负郭通三径鸠杖相将醉习池  

与叔问预约继九老之防  

九老当年四美并韩温千载接仪型世间天爵兼人爵云外台星聚德星白发篸花看更好碧山环座眼偏青相期勉继耆英防留与衢城作画屏  

彦章屡顾郊居作诗叙谢  

肮脏衰頺嵗月侵氷墟谁复顾山林闾阎揖让潜夫老车骑雍容重客临表里丝纶曽滥吹推扬巴俚久知音时来解带挥谈麈正始防言得重防【子在棭垣彦章在翰林故有表里丝纶句】  

## 两宋名贤小集卷二百四  

宋　陈　思　编  

元　陈世隆　补  

文溪集  

李昴英字俊明番禺人寳庆丙戌廷对第三淳祐初官吏部郎累擢龙图阁待制吏部侍郎归隐文溪卒諡忠简有文溪集  

送广帅赵平斋汝暨解印趋朝  

海濒老同年五载依宇下春风舞蓑笠爱日曝田舍喜无撞搪吏追逐欵段马剧谈许绦褐得趂公余暇达官来三径小队隣翁诧明公杰俊人麟族称大雅典型式诸老胸次郁醖借西溯其源境物入陶冩才高事无难只手擘泰华乘轺始逾岭风采贤使者堂堂开大阃部属肃鞾帕台端有老蜮闯影含沙射孤忠冕旒知还许河内借铃斋安独处冷淡闲僧夏例钱推不受金贝视土苴首祠酌泉翁坐使饕俗化葭萌细摩拊生意被原野循良渤海遂平理颍川霸威风戢偷窃徳意消诡诈能令飓母伏黙祷雨师洒开仓散穷闾俭嵗低粒价贡场宏敞拓芘士千间厦歴观古贤牧美政公其亚谗夫真枉屈有识共唾骂君子竟何伤徽誉愈脍炙诏还九棘班明发不俟驾倾城送津亭牵防不忍舍老夫前致辞再拜进杯斚立朝要敢言切勿效喑哑此行众所望磐石巩宗社  

久住白云呈镇长老  

桑下戒三宿我此尚留恋曹溪晤一夕我复无知见镇公房逊客所须如执劵园丁晓供茹行者夜灌砚饭奴更刍马纸帐费香篆主人真好事答应了无倦欲归兴未阑坐享伊蒲馔  

观定堂  

梵宫慿水建蓬荻费芟除岸破羣鱼出枝危独鹤居定钟僧睡蚤挥麈客谈虚月满龛灯小风停幡影疎供槃多佛菓僧饭饱园防惟有开山老清高闭草庐  

送郑雪屋归里  

征衣防落红君去与春同贫到归时见吟多醉后工不应冠尚鹖自许气如虹急拭看山眼飞帆吸快风  

武夷观  

闲乘石罅船又到浙江边回向初心地皈依古洞天成丹呼鹤驾喷酒起龙眠雨意偏留客茶定宿縁  

建仓解归诗复徐意  

吏擎双印出便觉此身轻物我忘恩怨渔樵寄姓名笛声黄犊背诗兴白鸥盟故旧休相讶无书到帝城  

景泰寺  

树合疑山尽攀縁有路通逺鸦追夕照低鴈压西风瀑势雷虚壑松声浪半空凭阑僧指似涨雾是城中  

观获  

负郭平田濶秋深获课勤短鎌行缺月多稼剪黄云旧腊占三白今年稔十分太平村舍里堕穂饱鸡羣  

云泉亭  

絶顶鬰其前寒崖喷玉泉亭成山补阙境胜我才先树杪江天接榕根石磴悬赏心遂连日合为智仙传  

别陈霆  

正喜论文子遽归扶胥江口访韩碑吟篇佳处南游得行李轻如始至时石友秉心终可托山翁具眼逺相期勉旃办取兰闱防四六供官且放迟  

白云登阁  

白云峯拥到危巅杰阁翚飞倚半天谷响颇疑吟木客潮回坐见变桑田几重山隔几重水一日身闲一日仙真乐无如防心处林花野鸟亦欣然  

云闗观月  

山间未晚先得月料想城中见较迟海吐银蟾渐呈露林埀翠影已参差孤轮涵涧安禅处明镜当空沉籁时夜半哀翁犹独坐清光吸尽入诗脾  

登峡山疾雷甚雨  

长风吹裂碧云堆卷取银河防下来雨搅犀潭千尺浪烟遮龙壑一声雷松枝偃盖岩隈立猿女穿萝洞里回旧事兰亭好拈出婆娑溪曲共流杯  

西樵岩  

巨石卷阿驾半夭樵山风景岂虚传水帘不卷四时雨丹灶空凝万古烟印石尚存乌利迹问谁曽识紫姑仙我来游徧登云谷更借山僧半榻眠  

碧霄  

未到白云先碧霄瘦藤支吾上山腰烟横逺树醉眸豁竹引清泉尘虑消酒滴松根如露饮茶烹石鼎抱茅烧平生不被名利鎻半掩柴扉听晚樵  

送泊使孙叔谐东归  

莼鲈高兴趂新秋帆腹吞风涌去舟万寳集登天子库诸蛮遮泣海山楼世间颠倒是非梦达者逍遥得失侯归到家林定重九团栾杯酒菊花浮  

宴鸣佩亭和赵漕韵  

数尺飞泉漏隔城寒岩砌处落琮琤悬知胜境无尘到却讶晴天作雨声一防不容贪者饮两峯冝着醉翁行此泉千载因人重曾识光风霁月清  

蒲涧滴水岩观瀑  

与可人游四五并快风吹面洗炎蒸鹿廵夹道千章木猿挂垂岩百尺藤石室横琴清振玉壶瓢酌水冷调冰瀑帘雨后笼山濶不许尘埃俗耳听  

送鍳师住灵洲寺  

少年芹泮顶儒冠猛志缁袍出世难孤岛一灯开佛屋长身七尺占僧单钟鸣鱼叩随縁过棹舞鸥飞取次防亭下听经人在否石阑揺影碧波寒  

赠海珠湛老  

也曾参破动风旛坐得形枯鬓早斑衲子指为真鐡汉江神幻出小金山华亭浪急翻船入葱岭云深挈履还香烬未寒行道处萧森翠柏防禅闗  

罗浮洞长寳谷王宁素送药瓢  

久矣深山炼鹤形闻呼洞长又逃名防崖怪木人稀迹乱石奔泉水有声剑定通神收古匣奕聊供玩戱纹枰药瓢解赠宁无意重到孤庵论养生  

蒲涧和东坡韵  

四时氷柱湿风前絶顶飞来一泉瘦蔓相牵根太古苍崖特立倚长天灶荒孤鹤防遗迹寺老幽禽闯坐禅闲日频游归复梦结庐曽许蹑坡仙  

四月十五日游僧寺  

今日快逢僧结夏不妨乘兴叩禅扉山垂逺瀑溪声急风卷痴云雨脚稀嚢锦诗成僧借看纹楸棋落鸟惊飞此来莫讶凭阑乆杰阁新成拂翠微  

送泊使周申  

堂堂山立旧朝簮久屈清流督献琛风送连艘出狮国浪吹残句到鸡林平生不隔同年面中岁难禁惜别心归见耆英定相问只言闭户万山深  

弋阳郑氏翠麓亭  

管领寒溪揖怪峯径穿丛竹緑阴浓幽人去后无猿鹤冷落亭台湿藓封  

雪封寺  

征舆六月渡梅闗大地清凉树影班行客不须梅止渇流泉到耳冷潺潺  

挽钝斋先生许象州  

家学存斋授渊源自晦庵魁文行海内师道重天南衔得氷条一州才刀梦三芳名却千载爼豆拜祠龛义重人谁及高风有古人已田分友子黎亊保羁臣抱负耕莘志依稀陋巷仁丹青遗像在难冩道心真丈席即之温终身佩一言栋梁失安定山斗惨韩门恸矣心防重凄然手泽存江声助悲些莫返大夫魂  

送族子春叟游西广  

鳯出丹山定九苞桂林要拣一枝巢久闻嵓窦须幽讨不是人豪莫泛交鹤髪频将安问寄萤勤把旧书钞功名到底还坚志崛起新丰一草茅  

重游鬰孤台和坐客韵  

座上多俊人竒崛角防犀追风飇馆游鼍鸣玉龙嘶夕阳催归鞭更酌樽重携懐开钩钩帘语合印印泥似与花神期拈出糕字题壮哉千尺台虎踞巢之西平看十万家一日城市低乘风巾可挢取月箸可梯豪气压崆峒双月照虹溪响山慨懐古妙句吾家鸡邦人趁遨头壶榼山之溪最喜秋事成千亩黄云齐  

戯题罗浮梁弥仙冩真  

八十童顔双眼明浪游湖海一身轻莫将啖肉先生比个是罗浮老树精  

罗浮何君祐甫相访惠诗又出所作水墨鱼戱题卷末  

山头钓引千钧鱼鐡桥曽逢稚川奴风波平地误防额戱取墨汁翻糢糊纵观濠上契妙趣浩浩胸次涵江湖墨云忽从砚池起拨剌跳出形模殊大鱼腾骧撼风雨小鱼碎游荇蒲技如元放几许竒金盘一个松江鲈试张亭前涨波影舂鉏飞下傍睢盱世间画史少活笔描冩终类鲋肆枯文溪一湾浮钓徒欠得龙眠为严濑羊裘图  

题东坡竹  

叶叶枝枝各标致宻宻疎疎总风味笔为化工壁为地顷刻种成此君子虽然月影水影冩真似安得千年尚生意  

## 两宋名贤小集卷二百五  

宋　陈　思　编  

元　陈世隆　补  

乐轩集  

陈藻字元洁福清人从学林网山为及门髙弟侨居横塘家贫授徒以自给生平备歴艰阨处之夷然扁所居曰乐轩卒年七十有五  

丹井懐叔达  

喜称吾子赋羞道少年时别去休论易愁来欲寄诗夕阳书不到残月梦相随晚嵗伤心事松峬独语谁  

适武林入延平界作  

人烟随山窟家家自生理木杪挿秧青泉流仙杵起开边忆汉皇航海通南鄙黄昏更不愁客舍连甍美  

归入古田界作  

歩入溪山胜桥亭古剑风土冝辞荔子村坞尽油桐南店炊初滑西舟石渐穷岂知旬日外便访去时踪  

城山  

云雾成佳景天明又几囘忽携诗句入别放画图开逺树沈如立行歌去似来小船冲雨过高柳接湖栽月傍孤青树名呼怪石防故园无梦想近拟筑岩隈  

虎溪  

四围山木合百磴屋檐重古穴成幽井踈林散晓峰响泉那更月啼鸟此无冬防上朝朝看天边有怪松  

冬日南谷读书  

列岫开平野修墙隐宻林暗泉闻雨响寒日觉冬深眼底孤村近云边小树侵何须钱买屋空寺足闲吟  

【缺题】  

自从弱冠为游子玉融丹井壶山市哦诗不用着工夫已谪牂牁四千里柳侯未五十罗池作刺史翰苑失词华蛟龙怨泥滓我今四十贫无官六合飘零到融水来时三宿柳城村再拜前贤我如此才卑何怨嗟且述西征始奔走岂吾心跬歩思桑梓江右湖湘抵桂林青山争献双眸美青山纵好兴不生万斛羇愁懐抱里  

海口吟  

按图自古无人到二百年来户口添架屋上山成市井张官近海课鱼盐估客趂潮撑米入没人忍冻采蚝粘仲尼有庙尘谁扫寺观峥嵘香火严  

题融州城楼  

除却谯楼环廨舍萧条市井客懐悲高高下下山无数浅浅深深江有时大布红裙猺女着半规白扇野人持城中昨夜亡羊豕闻得谁家虎入篱  

客中书事  

千载蛮风尚有存此来闻见不堪论猪膏泽髪湘南妇牛渤涂门岭右村行客下牀调瘴药吏人提瓮灌蔬园岂无佳丽堪娯目别有凄凉只断魂  

真仙洞  

洞里清溪可泛舟入观洞府出高丘老耼尸解今还在黄帝生前有此不滴乳解添无数幻携灯何用不曾幽乾坤自大人身小拳石空中作胜游  

姚晋卿溪阁行  

南院观溪心已清萦纡更上阁中行西横车马市桥合东眺逺山霞雾生日斜沙石浅可数半夜轰雷驱猛雨农圃嘈嘈春水多谁得身闲延客歌醉后下堦齐拍手长株矮树排花柳主人更要双眸寛去年拄杖寻长安一行一处狂呼去日日芳园大如许买地此多直几金千屏万障为墙堵  

和林子望  

夫君莫要叹无官幸有田园在故山满室春风满林月人生何事胜于闲  

丘徳基七十  

斯翁千嵗也何愁七十真堪贺礼修多少人间贫病客不贪天地久相留  

夜宿延平水东  

浮桥暂折阻狂澜懒问津船趂往还双剑庙前酤酒醉水西灯火水东看  

重阳临安舟中作  

小船独坐看平洋歴歴登高旧事长戏把此身看寂寞今年无酒过重阳  

十月一日毘陵作  

听得常州多菜色到来市井亦安然今朝正值焦糟节车马翩翩上墓田  

红泉明日还福清作  

独坐无聊已日西涂经蒜岭过渔溪一枝何处空归亟却理行装羡鸟栖  

过临川懐刘氏兄弟  

临川几日到长沙闻道黔南路更賖行见一村篱落好谁家此住忆君家  

冬日融州絶句  

四只渔船叩板门几家茆屋长児孙天寒水浅江成路地僻人稀郭赛邨  

过象州  

都无一物作生涯坊巷萧条有几家料得寒梅应怅恨满城开作寂寥花  

戱题宏仲饮亭酒肆  

老去虽贫有酒垆秫田亲种暂时沽闺中不解为悭妇闲问刘郎燕客无  

拟卜居  

向来为客爱塘村几度天边入梦魂恰到塘村心已懒不知何处立柴门  

卢北山元夕  

社屋相忘鼓笛鸣空村歩月兴堪乘何须更要鼇山立野烧天边胜看灯  

送黄钦之赴广州盐税  

地气周遭逐处流五羊渐已似中州海风吹断山无瘴炎月何妨作宦游  

寄吴提干  

不见河南二十年若为再拜画堂前来寻八桂期满归访苍梧莲幕迁幸对夫人如母在喜看令子似公贤府僚共约黄花去业已还乡种薄田  

融州西楼望山  

腊月牂牁三十日想见觅句上谯楼遥知今夜柴炉防説我无家更逺游  

融州望乡  

故国来来八十程登楼迷却桂州城望乡不分千山隔上趂金乌日里行  

余融州生日  

牂牁相遇説长年一在公堂一洞天清逺使君黄石老西周柱史混元仙  

过桂平  

岭南大半尚鸿荒城壁空坚草芥长忽到浔州江上饮喜他风物近吾乡  

别融州  

两年为客忆乡关樽酒何时别此间今日移舟出城市多情却恋眼中山  

谒罗池庙  

平生不作罗池梦今日还来谒柳祠忽忆故人曽得句鬼神先我七年知  

题静山  

桂林多洞府疑是馆羣仙四野皆平地千峰直上天  

## 两宋名贤小集卷二百六  

宋　陈　思　编  

元　陈世隆　补  

观我轩集  

方信孺字孚若莆田人有隽材未冠能文周必大杨万里见而异之以父廕补番禺县尉韩侂冑举恢复之谋朝廷寻悔金人亦厌兵时方有和议近臣荐信孺可使自萧山丞召赴都命以使事还言敌所欲者五事割两淮一増嵗币二犒军三索归正等人四其五未敢言侂冑再三问至厉声诘之信孺徐曰欲得太师头耳侂冑大怒夺三秩临江军居住信孺自春至秋使金三往返以口舌折强敌已而王枬出便定和议増币函首皆前信孺所持不可者通判肇庆府峒冦窃发同廖徳眀措置收捕就命知韶州至郡即封崇张九龄余靖墓擒赤水峒贼戮之转承议郎知道州寻提防广东刑狱奏纵不决之讼数千人迁淮东转运判官知真州即北山柜水筑石堤袤二十里人莫知其所为后金人薄仪真守将决水柜以却敌城乃获全山东初内附信孺言冝选威望重臣将精兵数万开幕府以弹压之坐责降再奉祠信孺性豪爽挥金如粪土所至賔客常满其使北时年甫三十既龃龉归筑室岩窦自放于诗酒后赀用竭賔客益落信儒防亦死矣  

虞山  

西风搅桂树落日明枫林游子懐归期予悲登临虞山一何高湘水一何深英皇仅枯冡寂寞薰兮琴我欲奏古曲俗耳更洼淫古器不可见聊作相思吟相思长相思相思无古今一歌众鸟听再歌万籁喑推手君勿歌有酒且孤斟落落此时意寥寥千载心五弦毋容絶四海谁知音  

龙隐岩  

石门元不鎻岩屋本无基九夏花犹在千年树倒垂僧闲方定起客到毎归迟甚欲眠蓬叶沿崕读断碑  

漓山云崖轩  

不用穷探费杖藜隐然林壑挟城陴曾遵月洞千岩上更着云崖一段竒拂拭轩窓容爼豆发挥泉石借声诗瞿昙颇似知人意已约梅花帯雪移  

西山凿池种白莲作  

池开新白遍天涯未许东风擅一家苍桂丛中苍桂树碧莲峯里碧莲花波光分破湖千顷云影斜飞水一洼待着栏干横浅緑浮萍开处见鱼鰕  

咏西山海棠  

真珠几颗最深红防缀偏方造化工好事何年移蜀种美人清晓出吴宫妖娆能得几时赏零落才消一夜风自有生香人不识绣衾全覆锦熏笼  

清秀山  

寻徧洞天三十六苍灵独闭此嵓扉旋除野草开新径遮莫寒藤刺客衣嵗月偶同题壁字烟霞似不放人归把茅欲作开山主已落瞿昙第二机  

还珠洞  

归舟多载小江春重访东岩旧屐痕插水峭崕犹有路垂天怪石本无根金华仙伯真知己薏苡将军足防魂安得北山公可作倩渠移取向家园  

题龙隐岩  

爱山那惜走千回生怕前驱后骑催石上参差鳞甲动眼中在处画图开彩鸾未办乗风去浮鹢何妨载雨来人事百年俱变灭秪应题字不尘埃  

雨脚初收鱼尾霞满溪流水半溪花寻源曽识武陵洞泛宅如浮苕霅家但得嵌空元有路何如峭絶不容车道人辛苦经云水成塔从来是刼沙  

庆逺龙隐洞  

南山山北北山南一洞中分路口三飞鹤叫云声自逺懒龙悭雨睡方酣襄公淡墨留苍壁太史高风拂翠岚百尺岩前清絶处道人先我着茅庵  

龙隐岩  

曾傍武夷九曲何如桂岭七星水石小容螭隠烟云长帯龙腥  

越王台  

万山滚滚尽东来高处犹存百尺台回首旧时张乐地一杯重与酹苍苔  

石门  

吕嘉积石浪相传双阙天开尚宛然成败古今俱一梦千秋何似老楼船  

金鎻潭  

西来异兽路应迷金鎻何年落此溪不比李侯心似水归舟犹掷石门西  

题龙隐岩  

春波饱微緑斗柄函空明方舟贯岩腹鵞鹳相酬鸣仰窥穹窿顶宛转百恠呈仅余鳞甲碎不见头角狞下闯清泠渊演迤万顷澄但同鱼鸟参勿遣蛟龙惊抉苔橅竒篆倚棹防题名三将标殊勲自与山不倾谁欤赘小筑正恐嗔山灵南涧更幽絶山佛依峥嵘太虚可为室岂复资栾楹乳泉助茗椀中有氷雪清何须参鸾去此即白玉京鼎来不速客抱琴忽迟迎爱此无弦曲岩溜同一声为君洗尘耳唤我诗魂醒祗愁白衣到好句无繇成  

## 两宋名贤小集卷二百七  

宋　陈　思　编  

元　陈世隆　补  

鄂州小集  

罗愿字端良号存斋汝楫子以防补承务郎中乾道二年进士守鄂州有小集  

送新安守陈郎中赴阙  

淛水带天邑于今如涧言从发源处直到行阙前使君仪曹郎省闱早周旋一行领辅郡奏课十郡先是时新雨余纵览惊号蝉长河无六月解带风中眠鸟羽动林莽马门纳云烟村村老农出寒女一笑嫣共谈两嵗乐米粮不论钱今日见使君使君正当年还能持节来莫作长弃捐再拜不可留鼓声催发船嗟我寄枌社弟兄辱知怜宦游适四方从公倘非难农人实怀土欲见无由缘唯因足襦袴长说使君贤  

题贤女铺【在南康县南】  

许嫁女始字昔人良所钦此身有所属安得强委禽嗟哉乃翁愚弃盟欲重防死生还复合世谓遂初心谁知彼寒女义烈动芳襟顷来已一慙厚愧方在今正性不负物临流殒千金我来吊藂祠目寒潭深凄凉一川上行客闻知音  

梁寺丞相见示过岭新作  

凌晨登郁孤南走韶阳道封疆有中画山川本怀抱公行度塞岭残雪故未扫高情无南北反谓兹山小顷来我尝游亦觉山媚好前贤因逺谪我辈得幽讨两崖瞻欲数树攀且绕想公哦新诗千骑转林杪衙官候顔色约束军声悄韶阳古名郡四十专城早重华已干嵗苍石在云表鱼龙舞幽壑遗韶盖可攷以兹供抚玩或可荐寿考公余亦时饮未用絶芳醥行行布恩惠正直神所保  

送贑州守施司谏奉祠归呉兴  

去国二千里叱驭良已勤到官一百日啜菽念所欣使君岂常流早嵗承华勋螭首有故步天香带余熏时清省谏纸符竹亦再分属者冦虽除遗民尚惊尘公来钤江右喜气感三军下担见施设果苏雕瘵羣天姿夙已高况复勇所闻属县但期约讼庭无放纷村团不识吏处处饱羮芹生女戒勿怒减输劝其耘惠术颇次第归心已乡枌小子谬从师颇尝侍朝曛从容进逢掖惨澹立红裙中坐要娯客所陈金石文行装遂如此何以充栋棼人事与天意嗟子岂须云来携谏坡雨去开崆山云多公能摧刚圣处已防勲行藏吾有命所愿不忘君  

送辛殿撰自江西提刑移京西漕  

峨峨郁孤台下有十万家喧呼隘城阙恋此明使车忆公初来时狂狡啸以哗主将失节度玉音为咨嗟一朝出明郎绣衣对高牙持斧自天下荒山走茅乂光腾将星魄枉矢失惊蛇氛雾果尽廓十州再桑麻思令撰中秘天笔有褒嘉辛氏世多贤一姓古所夸太史任箴阙伊川知乱华谁欤立军门杖节来要遮亦有救折槛叩头当殿衙英风杂文武公独可肩差佩玦善断割挥毫絶纷葩时时有纵舍惠利亦已遐京西故畿甸傍塞闻悲笳明时资餽餫岂减汉褒斜勿云易使耳重地控荆巴三节萃一握眷心良有加古来居此人爱国肯雄夸羊祜保至信陶公戒其奢安边有成畧此道未全赊公今有才气功名安可涯愿底湖海豪磨砻益无瑕凌烟果何晚犹有髪如鸦  

和汪伯虞求酒  

君不见菊潭之水饮可仙酒旗五星空在天此江縠纹更竒絶投以麹米清如泉分甘正拟供低唱要筑糟台须大匠诗人便欲醉千日欢伯仅堪陪一饷曰予此乐未知之独爱为瓶居井眉因君饮兴亦浩荡梦随骖驾觞瑶池昔贤酒尽孤长吸大似竹枯还欲沥明朝秀句传满城笑指空樽卧墙壁  

鹿鸣宴礼成贻解元诸友并呈通判寺簿兄及众同官五首  

天意欲为雨川云出相望明时揽俊乂所立固无方少小讽二南美此江汉乡猥当兴能职首辟较艺塲羣儒悦寛简浩荡出文章方观纵壑鱼忽作抟风翔此去升礼闱旋当对殿廊忠言动明主家国有辉光  

鹿鸣首宵雅义取好贤深寥寥疑莫续工席有遗音诗言君臣间不以位相临如禽食苹水有酒方共斟从容陈所好亦复有鸣琴度使峩冠者洋洋动其心愿言解子褐结绶贯华簮真心有相感千载岂殊今  

昔在冯当世起家冠伦魁天衢跃羣龙转见絶足才驰誉塞四海致身近三台凄凉城东宅嵗晚就蒿莱古来用武地编简委尘埃毎见儒冠喜况逢贤路开祝君如冯公决科亦崔嵬终身可师法正复在轲回  

任子众所许一鸣居上头王高两县来选拔皆其尤里行张可贵月书苏屡优向来丁与虞颇从别驾游嗟我爱羣才不问薪与槱既为得者喜岂忘欲旁求鼓箧五百家安皆儒者流相期作邹鲁过是我何来  

士有未就驾郡守身劝之君观汉诏中有此勤恳词由来贤俊人出处毎委蛇譬彼未嫁女深闺秀容姿施衿有所适婉娈终自持汉俗尚如此前世当可知勉哉防名者不但好爵糜君臣有明良行矣方自兹惟当秉高节长副此心期  

酬任察推惠石耳之作  

班嗣不借书刘棻真好事慙君辍汉简畀我充口耳胡为有牵聨苍石乃遭刵平生任公子百犗供钓饵坐令天壤间厌此江海味君今効清癯吾更觉软美挟书拟从游梦到沙头上  

望梅亭【南安军未至庾岭有亭名望梅兄端翔权军事时所作】  

节物重阳后风烟庾岭头休论梅子雨才度菊花秋翠壁堪横絶幽亭劝小留谋生兄弟拙一一旁南州  

送邕州吴使君  

题舆才送日边程便拥油幢镇列城地望素高唐五管人才今似汉三明时清市骏非无意嵗宴逢花好寄声太学英名湖海气此行持论要平平  

次韵日涉园  

虚静堂  

华堂清旷隔喧卑户外春残绿满枝好鸟窥檐时下啄有人燕坐独支頥  

息斋  

世间谁号最闲忙强健收身意自凉春去扫花时汲井客来剪韭旋炊粱  

丹桂轩  

丹枝近嵗出深宫合向严晨伴晚枫珍重幽轩无俗物月中根墢日边红  

茶岩  

岩下才经昨夜雷风炉瓦鼎一时来便将槐火煎嵓溜听作松风万壑回  

木坞  

山中果树畧扶疎炎帝经中未尽书闻道木红胜颊露枝云叶缀华琚  

奉寄交代通守王兄兼简胡君二首  

籍甚王文度同侪意自亲方舟能送我别驾苦劳人属县应如律山田向食新荷花开防许老子旧凝神有客才相识乖离又许时不愁蓬转逺独恨盖倾迟卑薄江南地青防嵗晚期宦游妨意气直恐负君诗  

题汪氏尊已堂  

华屋成来有防年名因耆旧里中传未容极口称臧否正欲虚心到圣贤室有图书人自好门多车马地还偏邕州健笔人争诵姓字从今到日边  

次韶楚觉先见赠  

奏事何能补帝聡流年早已付天公旧闻双劒沦波底忽有三刀入梦中首出诗文为我贺多惭忧乐与人同如君孝友天应报飞鹤那应久在笼  

闻寺簿燕客因以酒蟹送似有诗见及次韵  

冠盖追随寂寞滨絶甘寛我未闲身古来把酒持螯者便作风流一世人  

此物湖乡价不论带糟聊遣荐芳樽梦魂忽去浮清霅唤拨渔船傍马门  

酧寺簿录示胡康侯戒明仲治郡遗训  

别驾游心到古初时将前辈警公余异时治行传青史名姓牵聨倘得书  

奉酬李叔勤知县觅茉莉花栽长句  

郫令风流太史家早知茉莉有竒葩生嫌众色空尘滓遍阅余香见等差多谢珠玑来坐右好将根墢到天涯蜀江红紫纷披后初看东南第一花  

次韵酧通判刘兄岳阳楼见懐二首  

蓄纳深无际凭临势易高青春关气象白日散风涛有野张轩乐何人续楚骚古来川浸在闲却汉隂槔鱼龙掀舞后莽记空庭地带三苗濶山传二女灵客懐光水月诗笔妙丹青少作扬雄悔唯思草一经  

次韵和子澄春祠先生律诗  

质明悦洗动轻漪礼殿嵬嵬百世师仗几亲瞻古人象陪祠颇杂汉宫仪诗书自可谋元帅俎豆何妨示小儿春服咏归千古意只今童冠可无诗  

春社礼成借用寺簿释奠诗韵呈诸同官  

素餐深觉愧涟漪后稷勾龙实吏师平土至今犹有赖配天在昔盖多仪操豚底用勤巫祝饷黍行看媚妇儿海内和平颂声作登歌还有载芟诗  

福州赵侍郎开城西古湖以溉田既成兾得致政丞相福公一临于是有唱和之篇  

湖边飞盖欲谁同治行人思旧弱翁行乐未饶溱水女咏归应有舞雩童闽山影浸烟云动沧海潮连浦淑空欲识元侯疏凿意君王勤俭正卑宫  

南方春早冻先融荷臿趋时小异同要使齐民如水利亦如前哲变文风四时境净登临美万顷云垂灌溉通嗟我一麾江汉上慨然歆叹似南丰  

## 两宋名贤小集卷二百八  

宋　陈　思　编  

元　陈世隆　补  

黙堂集  

陈渊字知黙一字防叟南剑州沙县人了翁瓘之犹子也儿时动止不凡瓘器之谓能任重致逺者后从山杨时传二程之学绍兴间以荐知枢密院编修官召对赐进士出身授监察御史歴官宗正少卿迕时宰罢去卒于家有黙堂集二十二卷门人沈度所编也  

延平江上呈呉国华先生  

青山如伟人可望不可致屹然瞰洪流龙翔并虎视春风何时来草木舞深翠禽鸟暖相依飞鸣真得意愿言斩茒茨结室傍荟蔚且要观此身功业亦细事  

次韵欲游西湖阻雨  

去年赏西湖薄暑攀跻难同游幸胜士酒沃衣巾斑今嵗来钱塘腊雨扁舟寒友朋适四集局蹙樊笼间此生分林泉造物犹余悭未为登岳祷且作访戴还无私本天理敢怨隂云顽向来旱蝗恶征赋亦未寛宁令风作雪要看麦堆山  

十五日过许夜雨暴作明日行四十里宿于颍桥又明日晴书  

狂风撼平野沙砾眯两目笋舆我与君道逺疲征逐惊雷一夜发暴雨溢川谷平明泥没趾寸步不容续我生赋穷蹙触处背天福风雨岂不好行路非所欲中途聊息肩村驿便可宿我劳固其分端恐僵童仆燎炉然湿薪傍舍酒初熟安能浣愁肠但取充饥腹中宵耿不眠明月忽挂屋揽衣起视夜秣马亦膏毂人情易喜愠天道有翻覆隂霁那可知去去无欲速  

寄内  

明月向人圆爱之不忍睡坐久风露寒忽忽心如醉念君一适我所遇无欢意况乃久别离相思到梦寐我生百不堪谬言屠龙技于今半世人升斗亦未遂愿有室中友素懐隐居志肯与梁伯鸾扁舟共东逝  

小轩观月呈兴宗叔  

茒檐手可攀修竹出檐上寒蝉漏疎明碎影罗屏障情知月色好达览在虚旷东家富池台端坐不能访山林足寓目细大初无相但思人心安景物自清畅霜风中夜作曲沼金翻浪禽鸟断飞鸣杉松起酬唱燎炉宿残火尚可温新酿数杯遣沈防万虑一时放  

登召伯斗野亭  

落帆新城曲维舟古河右幽防得危亭星斗穿戸牖西风扫残叶庭宇不待箒娟娟云间月亦复照杯酒明朝又东南污流映衰栁莫以此时心炽然分净垢  

晓登严陵钓台和安止所留诗  

溪山有底好适契贫士欲敢论生不侯但喜梦非仆千秋钓台水不濯市朝足而我独何人得寓尘埃目携笻纵朝步初日穿林麓西风扶两腋一举千里鹄  

越州道中杂咏  

浮云作秋隂细雨如朝雾放形山水间意适无艰步忽遇古招提空翠森回互倚杖听泉鸣悠然不能去  

宿仙霞圣仙寺呈伯思子静  

风物吾乡似山川地势分稻畦翻碧浪麦垅布黄云客舍常争席山僧独献芹茒柴余沥在聊饷仆夫勤  

流长亭  

江折乱山围西来素练飞岚光环石窆潭影漾松扉欲静风前树难忘草上晖但期流泽逺长与水东归  

自建宁泛江至石首  

江注天围尽舟排浪阵轻岸容疎栁色秋气断鸿声风日虽堪好云烟易动情鲈鱼知有兴好在未知名季脩舍舟趋诸暨谒刘元成独泛钱清江有懐其人  

人逺牛羊暮春深草树滋野桥低映水浦防曲萦篱风雨江湖思乾坤杖屦疑论心竟谁是短棹欲何之  

和司录行县道中偶风雨有感之作  

吏隐深藏雾天游更御风分携妨举目转盼忽堆红北去豺狼尽春回雨露同向来相对饮应复念邻翁  

萧山觉苑寺雪后杜门  

雪融檐溜如秋霖古寺掩关无足音诗书废放道眼净钟鼓杳隔禅房深老僧劝坐媒以火茶鼎静听苍蝇吟胸中激梗造澄彻一念不作千忧沈浮生半日未易得邂逅胜境聊安心明日片帆落何处嵗晚浊醪共谁斟  

次韵邓志宏送张思道福唐  

纷纷涴耳俱宜洗坐遣高人厌丘里迅流蚤自促行舟更有西风满江苇当年笔阵扫千人今日流辈推能文英辞雄辩洒醉墨倐忽百变春空云人间万事秋毫细轩冕傥来谁着意身随去棹落波间兴逐防鸿天际三山便到蓬莱宫卸帆海屿窥鱼龙夜凉横笛弄明月万顷瑠璃秋色中  

钱清过堰  

小风吹树寒流止始觉西湖潮正起须臾倒卷縠纹来已没防痕犹未已江流自下河自高逆上更堪行罔水九牛回首竹索细十丈沙泥拒舟底  

汝州道中呈遵道  

青烟漠漠栁依依落日云中防北飞咄咄书空谁独坐迟迟行道子同归桑隂盖地牛羊卧麦秀漫山鸟雀肥向晚未知投宿处败篱疎屋火烟微  

承遵道和又用前韵书懐  

端的荆州得所依羽翰终欲更南飞闽山万里长牵梦蜀鸟千言只唤归当日朋侪俱草泽而今儿女自轻肥白云南望三年客长是尊前诵式微  

再和李伯纪舍人韵  

时来将相宁有种卫青故是民家奴悬鹑未用叹嵗恶濶网近喜除官逋本无得丧任失马但有言说皆陈蒭从君一饮百壶尽醉倒不知谁谓吾  

次韵子静  

渊明束带向督邮已觉归思不可留纷纷朱墨何时休岂待置锥无一丘平生涉世如虚舟明月从人惊暗投胷次已无泾渭流不应罪我縁春秋  

次韵陆时可嵗暮感懐  

小桥横截一溪云隔岸遥通避世人钓艇偶随秋防泊吟窓今见腊梅新烟尘已觉千山静雨露行看万国春诗酒暮年生处乐一瓢归去岂辞贫  

离紫溪驿  

小风吹面雨亷纎轻薄衣裳懒更添一线离情裁不絶暮云将过粤山尖  

铅山  

欲留无计去还悲渐逺闽山物象非家在天南今北首忍看归鸟背人飞  

信州禅月院晚眺  

一觉华胥日又曛晚来愁绪乱纷纷角声对起重楼近吹动灵山万叠云  

登睦州环峯亭  

月照空山杜宇啼唤归渔艇夜天低那堪又是双溪水独上危楼十二梯  

病减枕上二首  

堦草无期日自生独余贫病破元正春风一种含生意谁道年来也世情  

尘埃子石防蛛网残落霜毫暗藓纹未把语言为戏剧新年不作送穷文  

七夕  

天上银蟾曲似钩人间箫鼔万家浮从来世事俱儿戏不独秦娥乞巧楼  

信马随车力不胜聊将觞豆乐交朋青楼乞巧怜儿女我亦如今拙未能  

同魏季修雪中闲步  

纎纎月色淡黄昏城郭千家雪照人携手望春同茗饮小坊灯火自相亲  

思安常兄  

凌虚阁下烟波濶升俊坊前草木苍归去溪南春正好不应萧索对松篁  

月夜江行  

吏隐飘然在一涯更堪行役送年华多情却有空江月长伴离人梦到家  

约令德郊行  

檐竹揺风拂面低麦芽穿雪绿齐齐凭君便作游春计莫待花繁去路迷  

通州夏雨  

长风卷地驱炎暑暴雨翻空送晚凉只此蚊蝇俱扫迹不须迢递待秋霜  

延平林力道阁上观水  

要看春水拍天流更为溪山一日留谁遣白云迷眼界坐令归思入扁舟  

泊州延平  

星河不动水东流夜影揺空逼钓舟梦破沧浪歌在耳欲寻溪友向烟洲  

自浦城放船下建安寄厐防先  

茒柴也解发清狂仰看云天尽十觞白首嵗寒犹道路自怜无意避风霜  

寄养防兼呈景骏  

粥鱼斋鼓网蛛窠古寺长廊客少过惟有一溪明月在夜寒偏向断垣多  

太史溪头十里间朝阳峯下水涵天青鞋不踏红尘陌梦断僧窓又一年  

自梅花村回道中书壁  

刺水秧针出已齐雨余膏泽未全犂道旁牛喘无情问惭愧林间布谷啼  

邑中诸公见和再用前  

看尽愁人万防红晓来双鬓白于茸他时倘记江南梦画我黄梅细雨中  

山寺早梅  

云间初日惨无光天外归鸿岂恋行短景去人如掣电不应留滞野梅花  

云母烧香不见烟夜深斋阁闭龙涎此生暇日真难得萧寺重来已四年  

次韵李光祖南山偈  

窓前松竹翠连山窓下歌昼掩关雪里忍看梅欲吐烟中遥认鸟知还  

钱塘江  

潮头驾月冲残梦水色浮空送峭寒十幅轻蒲连夜发不知身到海门山  

过钱清  

江潮来去自有期扁舟阁浅心如飞岸容霜竹青照眼春信梅花香扑衣天寒鄞江道路阻嵗晚钱清风俗非故园回首二千里落日看尽行人归  

## 两宋名贤小集卷二百九  

宋　陈　思　编  

元　陈世隆　补  

性理吟【上】  

朱文公讳熹字元晦一字仲晦徽州婺源人中绍兴进士第歴事高孝光宁四朝仕至转运副使崇政殿说书焕章阁待制致仕年七十一卒理宗赠太师封信国公改徽国  

天  

气体苍然故曰天其中有理是为干浑然气理流行际万物同根此一原  

鬼神  

鬼神即物以为名屈则无形伸有形一屈一伸端莫测可窥二五运无停  

命  

妙合之机不暂停自然气化与流形原于妙合名为命即此而思得性灵  

又  

静思二五生人物新者如源旧者流流自东之源不息始终聚散即斯求  

性  

谓之性者无他义只是苍天命理名论性固当惟论理谈空求理又非真  

心  

性外初非更有心只于理内别虚灵虚灵妙用由斯出故生吾身统性情  

情  

谓之情者无他思只是吾心初动机又把动时分析出人当随发察其几  

意  

意乃情专所主时志之所向定于斯要须捴騐心情意一发而俱性在兹  

道  

如何率性名为道随事如由大路行欲说道中条理具又将理字别其名  

中庸  

过兼不及総非中离却平常岂是庸庸字莫将容易看只斯为道用无穷  

太极图  

性蔽其原学失真异端投隙害弥深推原气禀由无极只斯一图传圣心  

先天图  

不待安排自整齐只缘太极本如斯试将万事依图看先后乗除理可推  

又  

乾坤复姤自推移动静之间起至微终日敛襟看不足其中圆处是真机  

学  

轲死如何道乏人縁知学字不分明先除功利虚无习尽把圣言身上行  

体用  

体用如何是一源用犹枝叶体犹根当于发处原其本体立于斯用乃存  

西铭  

人因形异种私根不道其初同一源直自源头明说下尽将父母属乾坤  

仁  

心无私滓与天同物我乾坤一本中随分而施无不爱方知仁体合言公  

又  

义兼礼智由仁出接物当先主在仁方有四端随用发譬之四序始于春  

居敬  

大哉程子明居敬千圣同符入德门试把工夫横监看总来不出敛斯存  

又  

但得心存斯是敬莫于存外更加功殷勤夫子明斯意约礼之时已在中  

静  

心惟动与静相乘当静之时乃动源所以功夫先要静动而无静体难全  

又  

莫专靠静偏于静须是深加格物功事到理明随理去动常有静在其中  

致知  

此心元自有知存气蔽其明物又昏渐渐剔开昏与蔽一时俱透理穷深  

克己  

本体元来只是公自将私意混其中追顔造圣无他事惟在能加克己功  

又  

莫道公私未判然自忧一日用功难便随明处猛分摆志在希顔即是顔  

成谨恐惧  

防欲当施御冦功及于未至丘崇墉常求四者无他法依旧同归主敬中  

求放心  

不察于心重似鸡更兼放处只縁私才知用理维持际不待追求便在兹  

下学上达  

学在事时斯是理盍于事上毎防思但令下学工夫到上达之机便自知  

夜气  

理则无形气是乘气随夜息理斯存息时无感犹当验昼不能清夜亦昏  

体认  

虽云道本无形象形象原因体认生试验操存功孰后隐然常觉在中明  

唤醒  

为学常思唤此心唤之能熟物难昏才昏自觉中如失猛省猛求明则存  

为人  

辛勤尽作求闻计沽得过情声誉来自外而观为可喜此心已失实堪哀  

三省  

曽子尚忧三者失自言日致省身功如何后学不深察便欲传心一唯中  

又  

用功事上实根源三省真传入道门理即是心随事显事能尽理始心存  

十五志学  

工夫一进十年期断自圣言当致思岂不欲人跻圣速只縁科级盖如斯  

小学  

洒扫庭堂职是供步趋唯诺饰仪容是中有理今休问敬谨端凭体立功  

存心  

工夫但欲存心尔底事存心条绪多直使圣贤更剖析只縁私意费消磨  

养性  

性初不假増加力养字元非别用功只要关防并省察莫教私意害其中  

心之官则思  

一身胡属此心微只为能思择所为底事虚灵成暗塞独于物欲用其思  

莫知其乡  

此心活动元无定或出他乡入此乡猛省不知谁是主只因操舍有存亡  

又  

存以公兮亡以私存亡倐忽动时机莫教事过方才省辨析须严念虑微  

人心道心  

自从载籍流传后此是论心第一条剖析精明为训幼如何心学尚寥寥  

又  

因形与理别言心其实随形有理存才与理违形独用便为物欲理皆昏  

又  

莫道惟危便为恶只縁众欲起于形常须急把理来救亦要少从危处行  

知天命  

假借立言虽似是知非我出枉劳功苟从立志循而得方信真知味不同  

故者以利为本  

论性无非日用间何须虚诞与深艰昭昭万事皆其理只是工夫欲顺难  

防前倚衡  

理随心见不曽离苟有斯心便在兹果似有形君信否用心熟后自能知  

汶上  

仕非其地宁无仕此事还他德行人彼以势邀吾自逝丈夫无欲气常伸  

山径之蹊  

苟能用力可充微一息昏忘功便亏老矣方知深自警几番茅塞径之蹊  

不能使人巧  

学求入处须师授此外难为尽靠师但向行时无息处追前曲折自能知  

观防  

眇然方寸神明舍天下经纶尽此中毎向狂澜观不足正如有本出无穷  

良知  

孩提自幼良知发此日心防尚未开既壮防开趋物欲良知反丧亦哀哉  

动心忍性  

不当拂处常逢拂不合空时亦至空处顺不如常处逆动心忍性始成功  

又  

困穷拂穷虽天意如舜何须増不能上知虽明事之理也须亲到事中行  

刍豢悦口  

食中有味知斯悦知是能加咀嚼功行处心安思处得余甘常溢齿牙中  

先难  

为学须教效自形但专一意使功深哀哉狭隘频求效仰止仁人后获心  

谨独  

为学无功由间断其如间断废关防方知谨独功诚切不则此时心易忘  

鸢飞鱼跃  

此理充盈宇宙间下穷鱼跃上飞鸢飞斯在上跃斯下神化孰尸本自然  

又  

神化孰尸本自然盍将此意反而观试将事上深加察才着些私便不安  

勿忘勿助长  

忘则无功助则私不忘不助正斯时此中体段须当察便是鸢飞鱼跃机  

乐在其中  

夫子亦将贫对乐只因人苦处贫难苟非天理能攘敌只向私心重处安  

不改其乐  

已私既克本心存到处逢源与理行不待有心求乐道此心之乐自然生  

逝者如斯  

如何物却能形道只为皆存理一端偶感斯川存动理故言逝者可同观  

又  

岷原万古只如斯东注曽无间断时后学不因川上叹安行体用亦难窥  

牛山  

此心此理自天根不待栽培触处生只要关防又欲伐更须着意察滋萌  

任重  

气无强弱志为先努力便行休放肩捱得一番难境界便添脊骨一番坚  

万物皆备于我  

万物当须以理观不离太极是其源虽云万类皆我具只为中心太极存  

难言  

难言非谓不容言谓状其中体段难须是养成天地塞却将正直及而观  

四十五十无闻  

圣人接物本于仁罕以深言拒絶人不足畏辞严且截急将此意省吾身  

九思  

人之追学在于思思则能知是与非但得用心纯熟后自然发处有思随  

辞达而已  

方识圣门辞达防作文之法在其中但将正意由辞出此外徒劳苦用功  

又  

因辞可以验人心心地开明辞必明试把正人文字看何尝巧异与艰深  

君子去仁  

谁云贫贱人难处只为重轻权倒持钓渭耕莘皆往辙圣贤不法我何归  

就有道而正  

差以毫厘丈乱真苟羞就正堕终身不惟枉费穷年力反作滔天祸世人  

出门如见大宾  

竦然敬立体斯存容貎常如见大宾此是圣门持守法必须心在可为仁  

必有邻  

德者人心之所同苟能有德类斯从不须闭戸嗟寥落但立诚心自用功  

浴沂  

只就吾身本分思相呼童子浴沂归更无一防闲思想正是助忘俱勿时  

言志  

莫道车裘事亦轻仲由义勇乃能行欲知共敝为难易试把车裘验世情  

斐然成章  

学须随器有成形方可裁中设凖绳假借变易无定体纵逢大匠亦何成  

安仁利仁  

语利犹能安则难且从利做莫思安悬知等级无他义去尽私心只一般  

一贯  

一贯明言忠与恕教人之意已昭然当于用处求其一慎勿悬空想圣贤  

卓尔  

顔渊不日趋于化此际宁容未学知细诵师言强思索独于博约语无疑  

闻知  

见固能知闻亦知虽闻如与见时同只縁一本元无二千圣巴亡心在兹  

絶四  

在人四者要皆无絶尽圣心天与俱敢尔单提希圣术力除私欲是工夫  

莫我知也夫  

心即是天天即理无行不与理相随故言惟有天知我天岂真如人有知  

又  

天怨人尤两不形欿然下学是工程了无可使人知处尽日相酬理与心  

又  

圣心端似涉修溪俛首无言但疾驰学者须常存此意自能过絶为人私  

予欲无言  

妙道皆形日用间即斯可见不烦言试将天象明人事希圣工夫万古存  

吾无隐乎尔  

圣道虽云妙莫窥初非恍惚与希夷分明说在吾行处后学无于行外思  

化  

春冰融尽絶澌微澈底冰壶烛万几静对春风感形化圣贤体段盖如斯  

又  

从天所欲皆天理具体顔渊罢不能所谓不思并不勉舜由仁义即非行  

吾知免夫  

常懐四体昊天息自是冰渊恐惧深一息尚存忧未免死而后已即斯心  

博约  

事来身向礼中行事过将心去学文局定更无他罅隙得斯二者老吾身  

事天  

皇天命理以为人理有存亡系我心存养上还天所赋终身履薄与临深  

## 两宋名贤小集卷二百十  

宋　陈　思　编  

元　陈世隆　补  

性理吟【下】  

仁  

天地本来生物心先儒特指此为仁五行运转功归木四序周流气属春一膜不通身且痹寸私未去道非纯有能克己工夫到腔子中间恻隐真  

义  

理有当为道必为事皆审处得其宜富非以道穷宁忍身可成仁死莫辞取予截然分界限是非断不谬毫厘要知此道观元化天地凝霜肃杀时  

礼  

天泽初分礼已基三千三百特其仪分由父子君臣定恭岂声音笑貎为理在人心隂有节民知天则犯无思圣门问目皆根柢四勿当先克己私  

知  

察慧为明类管窥此惟公是与公非事行无事乌乎凿知极真知觉自微明德工夫由格物穷神知化可研几始条理至终条理入圣优于圣域归  

信  

有诸已者若为名道在防前与倚衡克是四端非外铄确然一理与俱生五行主以中央土万善归于此意诚实理流通该造化天何言处四时行  

诚  

实理根源帝降里浑然太极其胷中不思不勉圣而化则着则形天者融一性毫厘无矫揉两间化有妙流通学知未造斯诚地主一工夫要扩充  

心  

虚灵知觉本无私物诱其间易转移理义扩充无限量贤愚异向只毫厘精神收敛归方寸功用弥纶极两仪一念稍差微亦显谁云暗室可容欺  

又  

此身有物宰其中虚彻灵台万境融敛自至微充则大寂然不动感而通五官本以思为主一窍须防欲外攻不睹不闻穹壤隔盍于谨独上加功  

敬  

进德工夫那处防常惺惺地主吾心精神收敛天常在气象森严帝寳临文若在宫先致肃尧虽至圣尚能钦帝王心法皆由此学者须还用力深  

性  

此性凝于二五精天之命我本来纯只因气质分清浊遂使贤愚有等伦诚则践形须尽力学能克己始为仁尽人尽物皆吾事本本元元祗一真  

情  

未发之时皆是性动而感物乃为情欲如可欲仁非逺思或妄思邪易生万想不揺心正大四端既发善流行隄防意马如防冦谨独工夫要讲明  

气  

二五之精判混元厥初本体自纯全配乎是道生乎义牿则皆人养则天平旦清明常不挠两仪充塞浩无边死生祸福谁能摄听命于心即圣贤  

志  

方寸中间彻两仪规模全在立心时希贤希圣惟吾过行帝行王视所之勇则竟成功易集懦而无立事难为始焉趋向尤当辨舜蹠其徒易背驰  

命  

赋予皆原造化功胡为定分杳难穷性根于我元无异气禀之天有不同道在何须言寿天身修只合任穷通圣贤顺受无非正义在当为命在中  

思  

方寸中间贯两仪五官五事本于思憧憧合谨朋从戒亹亹无忘内省时理欲两端分界限圣狂异向只毫厘思诚若达何思地不问生知与学知  

意  

万事皆从有意生念头才起是根萌圣能毋我应先絶学欲正心须自诚百虑经营行此志一几感发属乎情濓溪不去牕前草此意分明养得成  

乐  

纷华扫退性吾情外乐何如内乐真礼义悦心有得穷通安分道常伸曲肱自得宣尼趣陋巷何嫌顔子贫此意相关禽对语濓溪庭草一般春  

忧  

富贵何须分外求乐天知命本无忧事关职分思无旷德在吾身患不修流涕贾生深汉虑攅眉杜老为唐愁困心衡虑终无益疗病还须药必瘳  

刚  

铁壁金城硬脊梁夜深剑气凛寒芒三军莫夺匹夫志九殒难摧壮士肠毅若参乎宜有勇欲如枨也岂为刚要须集义工夫到血气何如志气强  

柔  

温和如玉盎如春义礼薫蒸淑此身粹德常存乡善士嘉猷巽入国良臣但推寛厚慈祥意肯作脂韦软媚人张禹孔光何等习巧言令色鲜其仁  

中  

正体原从不倚生亭亭当当理分明帝王相授皆惟一夫妇虽愚可与行载在羲经惟二五寓诸麟史即权衡果能此道经斯世天地中间掌样平  

权  

事物称量易一偏权为善用乃为权一心酬酢中常主万变纵横理自然不是反经求合道要非胶枉可调若将变化参乾道正气流行四序迁  

几  

万事根源肇自微当知微者着之防安危理乱来除顷祸福机缄倚伏时智者未形先豫料常情已着鲜能知毫芒善利尤当辨舜蹠其徒易背驰  

道  

一太极中涵性分六君子者得心传无形超出流形表不物从来有物先龙负屋开妙蕴鸢飞鱼跃防真诠经纶一息无斯道圆盖方舆特块然  

德  

此德根于此性真四端万善足吾身出宁似舜天之合敬懋如汤日又新细行不矜圭有玷寸私无累玉其纯云行雨施乾元普宇宙中间物物春  

四德  

天德胚胎自浑沦干分四者可名言元工肇始斯仁普亨道为通庶类蕃利则有华皆就实贞而无物本归根流行四序周而始试贯其中是本源  

四端  

四者本无端可窥一机感发善随之欲知本体胚胎处着在良心发见时情动始能觇朕兆性初元自有根基火然泉达充而广此理生生无尽机  

格物  

一物中间一理存欲穷是理见须真川流不息应知道谷种能生始验仁制锦可观为邑者斲轮能悟读书人此身有物先须格万物从来备我身  

践形  

肖貎均之造化功圣惟和顺积诸躬声而为律身为度目自能明耳自聡但见从容时中道何须蹈履上加功物皆各尽天然则一理纯乎四体充  

皇极  

以极为中义未安示民标凖有相关万殊本本源源地一理亭亭当当间栋木在中羣木拱辰星居所众星环九章统防归诸五千古箕畴彞训颁  

忠恕  

内不自欺忠是体推而及物恕行焉人能勉此几于道圣则纯乎动以天探本穷源诚是主视人犹已理同然圣门一贯知谁防独有参乎得正传  

中和  

喜怒未形中固在发而中节乃为和粹然本自性情出舍此其如礼乐何正若固乔沦矫抗柔如光禹失依阿不偏不倚中庸训理学工夫要琢磨  

隂阳  

形而下者谓之器天道无隂不佐阳动则羣生俱发育静而万物自归藏雷方伏处潜归地冰欲坚时自履霜但使阳明胜隂浊此身先自要平章  

变化  

流行造化杳难窥物有推移道不移草木春花秋实际兽禽孳尾氄毛时太虚息隂晴雨浮世骎防壮老衰本体尚存形迹异化焉形迹亦无之  

夜气  

时当向晦寂无营是气分明养得成收敛精神安梦寐流行旦昼亦清明五官泰定邪难入一室中虚善自生存得满腔天理在从他鼻息响雷鸣  

谨独  

一念根萌自隐微外无形迹可容窥迹虽未动机先动人不能知我自知顔烛夜燃防欲纵震金暮斥敢天期岂知为学求诸内不但幽居暗室时  

圣  

胸中何虑亦何思妙在从容中道时自是性之非力强纯乎天者岂人为一私不累大而化万境俱融生则知孰谓神明难遽造惟狂克念圣之基  

神  

圣固非人可得为至神尤更杳难知心功黙与天同运道化全无迹可窥隂阖阳开机孰使风行雷厉令如驰无方无体纯乎易祸福昭昭自判时  

人心  

不是人心与道违先儒特谓此心危气成形后有知识物诱我前易转移理欲两端分界限圣狂一念判毫厘若人无有天戕者物则依然具秉彞  

道心  

方寸中存无极真纎毫物欲外难侵至精至粹纯乎理无智无愚有是心诚实本来消众妄阳明原自絶羣隂帝王精一相传法独向危微妙处防  

明明德  

一真洞洞在中扃人不生知必学成克去已私无晦蚀还他本体自光明荡除泥滓众斯洁拂拭尘埃镜乃清性分本来非外得斯明原自内中生  

止至善  

丘隅黄鸟咏绵蛮至道光明体艮山物与俱生皆有得德虽至大不逾闲敬仁尽乃君臣分慈孝严于父子间知止乃能安汝止明诚学力本相关  

君道  

制世非徒势位尊克艰厥后止于仁九经统防先修已万化纲维在得人政出中书权在我利捐内帑富藏民大公至正无私眤宇宙中间物物春  

相道  

金鼎调元赞化工此心端合与天同宗祊大计韩忠献遐迩清名司马公造化无私防众论格君有道竭精忠缀衣趣马皆吾属不问宫中与府中  

师道  

瞆瞆谁开一性真要将斯道觉斯民明如虞舜先敷教圣若宣尼善诱人夜立伊川门外雪风生明道坐中春帝王亦有师承益广厦羣儒日日新  

吏道  

仕非其义仕奚为一命当懐及物思清白居官皆可纪忠勤职敢求知理财有道唐刘晏用法持平汉释之硬着脚跟行实地班资何必计崇卑  

求放心  

放渠鸡犬欲求难内省何须用力艰出入不逾方寸地撡存尤只片时间当知本体皎然在不是良心去复还人患勿思思则得可容旦旦伐牛山  

絜矩  

物我由来縂一般四方八面要平看已如欲立人俱立民既相安我亦安异醴只如同体视彼心当即此心观有能强恕工夫到不信推行是道难  

干禄  

颛孙为学太匆匆便欲邀求禄在躬勿向利名中着意曷于言行上加功常将阙处思疑殆毎把其余慎始终寡悔寡尤牢记取自然有禄在其中  

## 两宋名贤小集卷二百十一  

宋　陈　思　编  

元　陈世隆　补  

南轩集  

张栻字敬夫广汉人浚子以防补官孝宗朝歴左司员外郎除秘阁修撰歴知江陵府荆湖北路安抚使卒嘉定中諡曰宣从祀大成殿有南轩集  

淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  

熙熙阳春既发既舒翼翼南畆是展是图　嗟尔农夫各敬乃事徃利尔器诫尔妇子　惟生在勤勤则及时惟时之趋时不尔违　祁祁甘雨膏我下土习习谷风和泽乃普　徃即尔耕惟力之深拄莳尔苗勿倦其耘于日于夕自遂自达尔心勿忘彼生孰遏　惟天之  

心矜我下民民不违天使尔有成　既穟既实既坚既好尔获既周先养尔老　保尔家室抚尔幼穉既迄有年复思嗣歳　嗟尔父老其训其诫俾务于本惟土物爱　不念其本则越其思所思既越害斯百罹　嗟尔父老其告其喻尔之有生君实覆汝　尊君亲上其笃勿妄小心畏忘率于宪章　嗟尔父老教之孝悌孰无父母与其同气　反于尔心孰无爱敬即是而推乌徃不顺　嗟尔父老勿替谆谆其未率从警束其身　告以祸患其使知惧无俾蹉跌以蹈罪罟　惟国之法晔晔其垂使尔知避岂欲尔施　尔成自陷予疚予恫曷使予懐寘于尔衷　于赫圣王敷德流泽布宣弗厪时予之责　咨尔父老助予念兹岂予之助报国是宜粤以今日劝相于郊乃作此诗以懋尔劳　咨尔父老尚演厥义其讽其歌于乡于里　俾一其心服我训言击鼔坎坎自古有年  

七月旦日晚登湘南楼  

文书稍去眼日夕进微凉高楼一徙倚清风为我长渔父防深樾归人度浮梁仰看河汉明俯视羣山苍平生会心处于此故难忘旧闻水东胜岩峦发天藏岂无一日暇勇往聊徜徉民瘼未渠补况敢懐乐康天边云物佳似复为雨祥秋成倘可明歳晓或自强当从农家鼔一歴水云乡  

送朱元晦  

君侯起南服意气凌九州聿登文石陛忠言动宸旒坐令声利场缩颈仍色羞郤来卧衡门无媿自日休尽收湖海意仰希洙泗游不逺闗山阻为我再月留遗经得防绎心事两绸缪惟兹断金友出处宁殊谋南山对牀话匪为林壑幽白云政在望归袂风飕飕朝来出别语已抱离索忧  

漓山  

漓江即湘江濈濈清见石其东列羣峰秋水碧复碧日出雾露收草径上逼侧凭栏舒望眼已足慰畴昔更窥岩穴胜创见为惊惕如何数里间竒观屡接迹寛同厦屋深划若巨灵擘日月递光景风云变朝夕石桥几年成乳窦一时滴神龙旧隐处仰视多辟易蜕迹凛犹存隐隐即霜脊下有澄湫深余波漱苍壁徃者已仙去来者此其宅薄晚叩松闗风过声索索聊麾车骑退容我且散防郤望訾家洲轻舫渡前碛回首烟树林已复挂蟾魄宇旷净余滓羣物被光泽河洲寄遐思空岩皎虚白清辉犹可窥水色相激射天边与川上亭亭如合璧居然广寒游不用假六翮班坐依微澜晤赏共佳客与之相千载讵有古今隔箫鼔归夜防观者灿成陌徃徃罗杯斚班班见殽核谅因年歳丰人意少舒适视尔意少舒于予多忻怿  

岳麓书院  

游观不作难呼舟渡清泚新晴宿潦净羣山政如洗上方凭危栏万象见根柢寒泉自可防况复杂肴醴高谈下夕阳邂逅元钥启中流发浩歌月色在波底  

题城南书院招元晦  

积雨欣始霁清和在此时林叶既敷荣禽声亦融怡鸣泉永不穷湖风起沦漪西山卷余云逾觉秀色滋层林丛緑间爱彼松柏姿青青初不改似与幽人期  

送杨廷秀  

昔人忘言处可到不可会还须心眼亲未许工雕缋词章抑为余子已得其最当知邹鲁传有在文字外平生风雨夕毎念名节难穷冬百草歇手自种琅玕吾子三十防字字起三叹岂欲求人知正自方寸殚请哦硕人诗匪为乐考槃  

岳顶上封寺有懐元晦  

忆共朱夫子登临氷雪中剧谈无俗调得句有新功别去雁横浦重来月满空遥怜今夕意清梦倘相同  

喜闻定叟弟归  

吾弟三年别归舟半月程形容应似旧欢喜过如兄秋日聨鸿影凉窓听雨声人间团聚乐身外总云轻  

黙侄之官  

黙也相从久吾心念汝多又为江汉别秖觉歳年过气习须消靡二夫在讲磨惟应介如石人事易蹉跎  

长桥  

西风吹短复此渡长桥木落波空濶亭孤影动摇徘徊念今昔领畧到渔樵拟有山中隐凭谁为一招  

岳麓书院  

支笻穿百级把酒问春光乔木依然在幽兰秖自芳未经湘水满逾觉橘洲长暝色犹回首天涯话故乡  

与弟侄饮梅花下分得香字  

日夕色愈正春和天与香提携一樽酒问讯满园芳嗣歳诗多思懐人心甚长更须多秉烛玉立胜红妆  

王长沙约饮县圃梅花下得梅字  

平生佳絶处心事付江梅县圃经年见芳樽薄暮开朗吟空激烈烧烛且徘徊未逐征书去穷冬尚一来  

仲春过阳江亭子  

亭古危临岸林幽巧近城烟容随雨住花片着溪清春事已如许客懐谁与倾亭前几株树满意欲敷荣  

城南杂咏二十首和朱元晦  

原原锡潭水汇此南城隂岸花有开落水盈无残深  

右纳湖  

团团凌风桂宛在水之东月色穿林影郤在碧波中  

右东渚  

四序有佳趣今古盖共兹桥边独微吟回首忘所之  

右咏归桥  

窓低芦苇秋便有江湘思久矣倦垂纶游鱼不须避  

右船斋  

长咏伐木篇竚立以望子日暮飞鸟归门前长春水  

右丽泽  

艺兰北涧侧涧曲风纡徐愿言植根固芬芳长慰予  

右兰涧  

叠石小峥嵘修篁高下生地偏人迹罕古井辘轳鸣  

右山斋  

高楼在林杪中有千载书昔人不可见倚槛竟何如  

右书楼  

开轩仅寻丈水竹亦萧踈临流会自得岂是为观鱼  

右蒙轩  

流水自清泻触石短长鸣穷年竹根底和我读书声  

右石濑  

云生山气佳云卷山色静隐几亦何心此意相与永  

右卷云亭  

前年种垂栁已复如许长长条莫攀折留待映沧浪  

右栁堤  

危栏明倒景面面涌金波何处无佳月惟应此地多  

右月榭  

芙蓉岂不好濯濯清涟漪采之不盈把惆怅暮忘饥  

右濯清亭  

系舟西岸边幅巾自来去岛屿花木深蝉鸣不知处  

右西屿  

幽谷竹成隂縁流着石清不妨风月夕来此听琮琤  

右琮琤谷  

亭亭堤上梅歴歴波间影歳晚忆夫君寂寞烟渚静  

右梅堤  

风吹渡头雨摵摵莲上声忻然会心处端复与谁评  

右听雨舫  

散策下亭阿水清鱼可数郤上采菱舟桑风过南浦  

右采菱舟  

湘水接洞庭秋山见遥碧南阜时一登搔首意无斁  

右南阜  

送定叟弟官桂幙  

事业无欲速燕逸不可求速成适多害求逸飜百忧  

桃花坞  

花开山与明花落水流去行人欲寻源只在山深处  

谒陶唐帝庙词  

溪交流兮谷幽山作屏兮曽丘木偃蹇兮枝相樛皇何为兮于此留蔼冠佩兮充庭洁芳馨兮载陈纯衣兮在御东风吹兮物为春皇之仁兮其天四时序兮何言出门兮四顾宇宙兮茫然  

风雩亭辞  

眷麓山之回隩有弦诵之一宫郁青林兮对起背絶壁之穹防独樵牧之徃来委榛莽其蒙茸试芟夷而郤视翕众境之来宗櫂连娟之修竹森偃蹇之乔松山靡靡以旁围谷窈窕而潜通翩两翼兮前张拥千麾兮后从带湘江兮浮緑矗逺岫兮横空何地灵之久閟昉经始乎今公悦栋宇之宏开列栏楯之周重抚胜防以独出信兹山之有逢  

送八兄归广汉  

弥旬积雨木生耳冬壑未渠收潦水围炉情话正尔佳乃复归舟行万里百年懐感卧湘城风急鹡鸰原上情岂无他人意则真毎觉软语温如春少年鋭意凌八区晚以乐义称乡闾闻人有意亦已如天报两子双明珠小饮卜筑兰溪边修篁乔木今参天是非荣辱不到处卷书一枰清昼眠有弟有弟复何为杜门读书人谓痴故山未遂扫松愿江头独立送归时  

九日与宾佐登龙山  

晓风猎猎笛横秋泽国山河九日游万里烟云归老眼千年形势接中州丘原到处堪懐古茰菊随时岂解愁此日此心谁共领朝宗江汉自东流  

和宇文正甫探梅  

天与孤清逈莫隣秖应空谷伴幽人千林扫迹愁无奈一防横梢眼便亲顾影莫惊身易老哦诗尚觉句能新几多生意氷霜里説与夭桃自在春  

和友人梦游西山  

故人畴昔隐西峯野寺幽房一径通无复老僧谈旧事空余修竹洒清风梦中寻胜忘南北句里论心岂异同我欲壁间题唱和他年留得咤南公  

偶书  

我爱庭前木叶疎病枝衰蔓手披除从今燕坐无通塞来徃风烟任卷舒  

岳麓书院  

眼看飞雪洒千林更着寒谿水浅深应有梅花连夜发郤烦诗句写愁襟  

禊亭  

一曲清江正可怜隔江新竹露涓涓好风成我曲肱梦起看飞云度碧天  

城南书院絶句八首  

微风习习禽声乐晴日迟迟花气深妙理冲融无间断湖边伫立此时心  

花栁芳妍十日晴五更风雨送余春莫嫌红紫都吹尽新緑满园还可人  

亭畔薰风尽日凉来从水面过新篁悠然但觉盈襟抱千古虞弦意未忘  

林塘过雨不胜秋万盖跳疎防碧流倚槛孤吟天欲暮更穿芒屩上方舟  

山色顿清秋欲低湖光更净日平西凉风猎猎倾荷盖归翼翩翩度栁堤  

新凉修竹意逾静初日芙蓉色倍鲜物态直须闲里见人情多向快中偏  

四面红蕖竞緑波晚凉奈此野情何凭城更觉看山稳入户还欣得月多  

拍堤水满草茸茸尽日野航西复东欲去未须愁日暮月明波面意无穷  

病起城南书事二首  

一春风雨水平湖更觉湖心月榭孤坐看百花开落偏依然山色对清癯  

茒亭泉溜四周遭花木经春一一高郤望西山隔江水径思一叶泛云涛  

春日和陈择之  

花落花开总可怜桥南亦复好风烟雨余起我故园梦漠漠浮鸥水拍天  

年华冉冉春将半花事怱怱雨满城想得东郊变新緑未妨携酒趂初晴  

日长渐有简编乐春半已将樱笋来无数青山相慰藉有时明月共徘徊  

荔子  

荔子如今尚典刑秋林圆实着嘉名虽无赪玉南风面郤愿筠笼千里行  

落梅  

清溪雨伴小桥东落月纷纷水映红五夜客愁花片里一年春事角声中歌残玉树人何在舞破香衫曲未终郤忆孤山醉归路马蹄残雪衬东风  

金山  

万顷洪涛里巍然阅古今云烟三岛接花木四时深乱石维舟住西风倚槛吟朝宗如不断凄切此时心  

题南城  

城头望西山秋意己如许云影度江来霏霏半空雨  

和元晦咏画壁  

松杉夹路自清隂溪水根源徃复寻忽见画图开四壁悠然端亦慰余心  

五士游岳麓图  

闭门六月汗如雨出门褦襶纷尘土文书堆案曲肱卧梦逐征鸿过前浦西山突兀不可忘勇徃政须求快覩朝暾未升起微风中流吚哑挟鸣橹长林秀色已在望有如出语见肝腑意行爱此松隂直眼明还喜碑字古高低梵释着幽居深稳仙家开閟宇忽看宫墙高十丈学宫峩峩起邹鲁斯文政倚讲磨切石室重新岂无补危梯径上不作难横栏截出可下俯惟兹翼轸一都会徃事繁华杂歌舞变迁反覆宁重论昔日楼台连宿莽迩来人物颇还旧岂此十年此生聚众流涓涓日循除华表何时鹤来语炎氛知不到山林茗盌蒲团对香缕鼎来杖履皆胜友季也亦复同歩武洛阳年少空白头三闾大夫浪自苦一笑便觉真理存高谈岂畏丞卿怒不图画僧圣得知貌与儿童作夸诩请君为我添草堂风雨萧萧守环堵  

跋王介甫游钟山图  

林影溪光静自如萧踈短髩独骑驴可能胸次都无事拟向山中更著书  

墨梅二首  

眼明三伏见此画便觉氷霜抵歳寒唤起生香来不断故应不作墨花看  

日暮横斜又一枝水邉记我独吟时不妨更作江南雨并写青青叶下垂  

妙高梅花  

戏折寒梅画里传便知香爨搅佳眠爱君花木逡巡有就笑春风入暮年  

光上人送墨梅来求诗还乡  

南岳有云留不住东归结伴过湘湄解将踈影横斜句来换垂珠的铄诗曜甚鸢肩寒入画清于鹤骨老难医遥知入岭风烟暮正及追胥餽歳时  

立春偶成  

律回歳晚氷霜少春到人间草木知便觉眼前生意满东风吹水緑差差  

元日  

古史书元意义存春秋掲示更分明人心天理初无欠正本端原万善生  

采菊亭赠张建安  

陶靖节人品甚高晋宋诸人所未易及读其诗见其胸次洒落八窓玲珑岂野马游尘所能栖集前建安丞张君精力未衰即挂冠家于浏阳有年矣葺小园为亭面南山来求予名予名之曰采菊亭取靖节所谓采菊东篱下悠然见南山呜呼靖节兴寄深逺特可为识者道耳诗曰  

陶公千载人高标跨余子岂无济时念敛防独知止归来卧衡门无愠复无喜九日天气佳东篱撷芳蕋举头见南山佳处政在此地偏心则逺意得道岂否张侯谢银艾筑室娱燕几小亭才寻丈景物自新美颇闻方瞳清亦复强歩履不妨数登临倚杖看云起高咏悠然篇飞鸿送千里  

挽刘观大四首  

忆昨登廊庙忠言沃帝聪所思惟尽瘁敢复计成功半世江湖上千忧寤寐中汗青谁秉笔请放众言公国耻臣当死公家三世心忍看巳絶笔谁续断弦音精爽今如在衣冠恨更深郤嗟胞与志处世漫侵寻平日多竒节中间似富公天从庐墓请人説捄荒功辛苦培邦本雍容遏乱烽人传遗奏切更过子囊忠曽是南荆地他年竹马迎旌旂严骑士弧矢盛民兵细仿规摹旧还知节制明思公如岘首同我泪纵横  

挽王詹事二首  

大节元无玷中心本不欺排奸力扛鼎忧国髩成丝方喜三旌召俄兴一鉴悲西风吹涙眼吾岂哭吾私睿主熊飞日如公旧学臣忠言关国计清节映廷绅歳月身多外江湖泽在民当年遗直叹千古更如新  

送甘甥可大从定叟弟之桂林  

季也有行役我思独悠悠亲朋非不多子能从之游挂席上湘水青山挟行舟篮舆问岭路政尔荔子秋人言桂林好颇复类中州近郊多胜概雉堞冠层楼待渠幙府暇时与同防搜吾子有令姿胸中富九流处世多龃龉但当付沧洲超然扩遐思讵可耳目谋愿为百錬刚莫非绕指柔昔人不吾欺子盍诚反求预想他年归此地复绸缪刮目看二子一笑纾百忧  

望后一日与客自水乡登湘南月色佳甚翌日用乡字韵简防诚之  

一雨五日余南州三伏凉唤客近方沼笑谈引杯长相将复登楼月色在屋梁念我懐百忧忽忽髪变苍及此少自舒觞咏未可忘孤光凛下照景妙无留藏沙边数白鹭欲下仍翔徉羣动亦自得如我四体康平生子游子虚白生吉祥官舍并楼居登临筋力强未可效王粲居然思故乡  

清明后七日与客同为水东之游翌朝赋此  

平生山水癖妙处只自知夙约常寡味邂逅惬心期幅巾与藜杖安歩随所之朅来坐官府颇觉此愿违城头望羣峰欲往类绊羁三春苦风雨晴日一伸眉沙边散车骑竹舆从呕咿独与三四客野服相追随亭亭俯空旷洞古探瓌竒悬崖隐日月幽壑蟠蛟螭涧水杂鸣佩松风发清吹兴来即倾酒语到亦论诗聊揩簿书眼赏此闲暇时所歴固未厌所感多余思昔游木叶下今兹緑隂肥江山虽可识歳月乃如驰素餐岂不念懐安敢云私归来耿不寐欹枕听晨鸡  

题榕溪阁  

寒溪澹容与老木枝相樛其谁合二美名此景物幽太史昔南骛于焉曽少休想当下榻初清与耳目谋品题得要领亦有翰墨留我来访遗址密竹鸣钩辀稍令旧观复还与佳客游树影散香篆水光泛茶瓯市声不到耳永日风飕飕所忻簿书隙有此足夷犹平生丘壑愿如痼不可瘳虽知等喧寂终觉静里优更思濯沧浪榕根浮小舟  

静江归舟中读书  

南风驾小雨羣山净如沐吾归及新凉所歴慰心目轧轧柔橹鸣卧见山起伏推枕意悠然还取我书读平生领解处于焉更三伏老矣百念疎但欲斯境熟向来五岭游目力半吏牍小心了宦事终觉媿惇独世路自险夷人情费追逐翩翩孤飞翼息防望林麓  

张子真杨政先吴德夫追路湘源赋此以别  

驱车出严关触热归路长一雨羣物苏吾行亦清凉漓水自南去湘流正洋洋眷言二三友跋马勤送将萧然短长亭每语夜未央张子名家驹千里方腾骧杨郎岭中彦而能敛锋铓延陵旧所熟气味固难忘向来幕府游三秀丽斋房居然出别语分袂楚粤乡人生会有别勿悲参与商独有赠言意临岐更平章风俗易移人官途剧羊肠千钧有不守决去飞鸟翔要当勉自持诗书作金汤他年相会处刮目看増光为谢桂父老无泽留一方惟余石间字时与洗苔苍  

送端臣桂林先生兼简信叔帅座朱芾  

骖鸾碧玉林琢句白琼瑶人间埃尽星罗数分毫程公列仙长磊落粹露玉歴发太和君同逍遥刻岩栖乌鸦陟巘透紫霄南风无赋鵩即是宣室招  

尧庙  

明祀崇千载荒山拱万灵挿天巉絶壁飞瀑下空庭绘事存淳古真风寄杳防苹蘩何以荐帝德日惟馨  

送但能之守浔州  

循吏古犹少岭民今未苏丁宁烦诏防推择得吾徒根本谁深念诗书计不迂惟应敦此意岂但应斯须  

送陈仲思参佐广右幕府  

旧説桂林好君今幕府游江山资暇日梅雪类吾州煮海何多説安边更预谋政应勤婉画不用赋离忧  

寄赵漕  

想得昭潭上儿童夹道迎皇华今日使竹马旧时情梅蕊冬前折山光雨后清使君桃李客当为驻车旌  

和正父游榕溪韵  

隔岸高低露碧山眼明便作故园看直从榕影度轻舫更傍溪光抚曲栏鸿雁来希空怅望梅花开早朱初寒喜君万里同情话明月清风足佐欢  

仲冬朔日登湘南楼复用正父韵  

歴遍江南处处山峤南还得倚楼看化工此地无余巧爽气穷冬更逼栏官事随时宁解了书盟平日未应寒相逢自有论文乐只把空杯未碍欢  

六月二十六日秀青亭初成与客同集  

亭成胜日好风光佳客携将共一觞苍壁挿空千古色高松防堤三伏凉网鱼缕脍寒氷玉剥莲煮鼎甘露浆便觉故园浑在眼秖应漓水似潇湘  

鹿鸣宴  

从昔山川夸八桂只今文物盛南州秋风万里携书劒春日端门拜冕旒圣世取才先实用儒生报国岂身谋且看廷防三千字为写年时畎亩忧  

次赵漕赠王昭州韵  

煌煌金节按江城驿路梅花正小春闻説争迎来满道定将何术慰斯民憇棠异日夸南国懐橘归时拜寿亲流泽防看均一路要令治象复熈淳  

送韩宜州  

顷年未识宜州面己信诸贤品藻公幕下从容逢益友胸中肮脏本家风一麾且与寛雕瘵华髪应无慕勇功从古安边须自治人情初不间华戎  

自乌石渡湘思去歳与朱元晦林择之偕行讲论之乐赋此  

朝来一舸渡湘水山色横秋真可怜忽忆去年聨骑客沙边搔首意茫然  

韩廷玉筑亭于官舍之旁园中故多梅防有飞雪予因题其匾曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷王适为此官于以名亭抑其宜也亭边花木多吾弟定叟旧植故于首章及之  

城隂一径自深窈花木成行菊绕篱细説当时始经事梦回春草费相思  

南州要是梅开早北客巡檐偏眼明一夜飞花来防缀新亭喜复得佳名  

眼底风光正自佳滞留何必叹天涯日长况是文书省且与闲吟对落花  

岳麓道旁见获者  

腰防声相呼十百南畆获妇持黍浆馈幼稚走雀跃辛勤既苦为幸此歳不恶王租敢不供大室趋逋约虽云粒米多未办乃升合姑寛目前饥讵有卒歳乐乐歳尚尔为一歉更何托书生独多忧何以救民瘼  

和张晋彦游岳麓  

斋舫临烟浦云屏入画图日曛花炫昼风定水明湖布谷催春种提壶劝客沽湘中无限景赋咏继三都  

橘州  

小山幽桂丛岁暮蔼佳色花落洞庭波秋风何极  

题城南书院四首  

新竹成林蕉叶青隔篱深处有蝉鸣晚凉更觉长堤静自绕荷花待月明  

新凉物物有精神静倚书窓听雨声忽忆子綦元未解强令天籁太麄生  

移得幽兰几本来竹篱深处手栽培芬芳不必纫为佩月白风清取次看  

睡觉西山月正平荷香不断晚凉生园中双鹤知人意已作金风警露声  

初夏偶书  

江潭四月熟梅天顷刻隂晴递变迁扫地焚香清昼永一窓修竹正森然  

城南即事  

活泉细引忽盈沟自绕书斋防防流添得眼前无限思石桥竹坞对清庐  

枕邉风雨过今春起歩园林己緑隂更向坡头望湘浦水云无际绕遥岑  

次韵范至能峡中见寄  

合绾丝纶对紫薇郤扪青壁听猿啼只应许国心如石蜀道如天亦可梯  

偶作  

世情易变如云叶官事无穷类海潮退食北窓凉意满卧听急雨打芭蕉  

从郑少嘉求贡纲余茶  

贡包余壁小盘龙独占人间第一功乞与清风行万里为君一洗瘴云空  

茗亊萧疎五岭中修仁但可愈头风春前龙焙令人忆知与故人风味同  

益阳南境松杉夹道郁然父老相传忠定张公为邑时所植也其间亦有既剪而复生者作诗属来防持之  

夹道松杉半老苍前贤余泽未应忘君看直干连云起岂但当年蔽芾棠  

登山有作  

上头壁立起千寻下列群峯次第深兀兀篮舆自吟咏白云流水此时心  

赋石廪峰  

岿然高廪倚晴天独得佳名自古传多谢山中出云气人间长与作丰年  

过高台携信老诗集  

萧然僧榻碧云端细读君诗夜未防门外苍松霜雪里比君佳处让高寒  

送李崧归闽二首  

歴数勲贤后如君到眼希胸中蕴金石笔下出珠玑倾盖嗟何晚临流又送归他年傥相忆寻我钓鱼矶公事妨开卷遐征念索居能来数月欵端为百忧纾师友洛川上人才元祐初归来有新益不惜几行书  

除多登仲宣楼  

懐土昔人志伤时此日心长江霜潦净故国暮烟深访古多遗恨凭栏更独吟细看前浦树生意己堪寻刘胜因自襄阳过予渚宫于其归小诗赠别  

肮脏宁多忤栖迟久倦游折肱谙世味袖手惜良筹日月隆中晚风烟岘首愁登临还慷慨还解寄诗不  

和元晦后洞山口晚赋  

石裂长蕂瘦山围野路深寒溪千古思乔木四时隂更得寻幽侣何妨拥鼻吟笑看云出岫谁是此无心  

自方广过高台  

两寺清闻磬羣峰石作城风生云影乱猿啸月华明香火逺公社江湖鸥鸟盟是中俱不着俯仰见平生  

憩清风峡  

扶踈古木矗危梯开始知经几摄提还有石桥容客坐仰看兰若与云齐风生隂壑方鸣积日烈尘寰正照迷从此上山君努力瘦藤且喜得同携  

谢杨文昭主簿寄诗杨之父绍兴间倅建康不屈于剧寇而死  

乃翁詈贼气如虹千载衣冠起愞庸双庙已应同卞壸佳儿今喜见甄逢传邮赠我凌云句断简知君学古胸忠孝可全须力勉防勲宁复羡侯封【杨公血食金陵政与卞将军祠相望】  

游道场山次沈国録韵  

玻瓈盆外起千鬟路入空蒙紫翠间心宇最便天宇逈眼明偏见野云闲寒泉宰水留千载清磬踈钟度两山我亦湘城三径在湖边归去洗尘顔  

早秋湖亭  

泽国今年秋气早湖亭清悦独徘徊翩翻荷盖随风舞萧瑟松声带雨来静处岂云身计得吟边但觉歳华催悠悠逺思凭谁写多病新来罢酒杯  

雨后同周允升登雪观  

一雨端能减百忧肩舆径上最高楼山容净洗无穷碧江水新添自在流己觉春随花片老不应身似贾胡留烟蓑风笠南山下正好归与看麦秋  

题邢使君钓隐  

使君卜筑傍芳洲短槛踈篱处处幽风月随时供燕几笑谈终日在中流翩翩影落来宥雁漠漠寒生欲下鸥城市山林俱寓目问君底处足消忧  

和查仲文雪中即席所赋  

方帽冲泥有客来九衢俗眼莫惊猜一樽相对十年外两脚新从万里回壮志未随衰鬓改孤懐良为故人开雪中细访梅花发不用匆匆羯鼔催  

襄州防漕使者张侯寄示所作快目亭记辞多慷慨予读而壮之且想斯亭观览之胜为赋此  

闻説君家快目亭溢江直上起千寻昔人事业规摹在故国山河草木深世态从渠翻覆手壮图还我短长吟防须一展平戎防始称平生洒落襟  

次韵周畏知问讯城东梅坞三首  

城东幽事如许一见定胜百闻苦雨斜风无奈断桥流水余芬  

春意新回庭树角声莫起江城更着水仙为伴真成难弟难兄  

短笻偏歴溪山欵段时寻邻里遇酒聊一中之得句亦偶然耳  

和安国送茶  

官焙苍云小卧龙使君分饷自题封打门惊起曲肱梦公案从今又一重  

登楼  

风雨经旬只闭门朝来倚槛己春深不知花片飞多少但觉江城满緑隂  

## 两宋名贤小集卷二百十二  

宋　陈　思　编  

元　陈世隆　补  

豫章先生诗集  

罗从彦字仲素南劒州罗源人从山游以累举恩授惠州博罗县主簿绍兴初卒学者称豫章先生淳祐间諡文质有集  

观书有感  

静处观心尘不染闲中稽古意尤深周诚程敬因粗会奥理休从此外寻  

自警  

性地栽培恐易芜是非理欲谨于初孔顔乐地非难造好读诚明静定书  

示书生  

知行蹊径固非艰每在操存养性间此道悟来随寓见一毫物欲敢相关  

顔乐斋  

山染岚光带日黄萧然茆屋枕池塘自知寡与真堪笑赖有顔瓢一味长  

邀月台  

矮作垣墙小作台时邀明月写襟懐夜深独有长庚伴不许庸人取次来  

侗见先生出此诗尝妄意云下两句不甚浑然先生因改云也知隣鬬非吾事且把行藏付酒杯盖作此数絶时正靖康间也门人李侗谨识  

送南劒王守归  

三年政化被生民甘雨祥风溢劒津解组幡然赋归去攀辕无计可留恂  

未把阳关三叠吟且将谬句写离心千寻浩浩镡溪水别后不知谁浅深  

勉李愿中五首  

愿中以书求道甚力作诗五首以勉其意然借视听聋盲未知是否  

圣道由来自坦夷休迷佛学惑他岐死灰槁木浑无用縁置心官不肯思【学道以思为上孟子曰心之官则思书曰思曰睿睿作圣惟狂克念作圣佛法一切反是】  

不闻鸡犬閙桑麻仁宅安居是我家耕种情田勤礼义眼前风物任繁华  

今古乾坤共一身安身须是且安民临深履薄縁何事只恐操心近矢人【外吾圣人之学申韩佛老皆有书在决择也】  

彩笔画空空不染利刀割水水无防人心但得如空水与物自然无怨恩【吾道当无凝于物】  

权门东徃絶行踪一片闲云过九峰不似在家贫亦好水边林下养踈庸  

自述  

松菊相亲莫厌频纷纷人世只红尘自怜寡与真堪笑赖有清风是故人  

题一钵庵  

可怜萱草信无忧谁谓幽兰解结愁欲得寸田断荆棘只消【一作秖应】长伴赤松游  

挽吉溪吴助教二首  

室富真儒业门多长者车明经方教子得第己荣家性守仍知分天然不爱奢百年成古昔行路亦咨嗟新生夸踯躅旧德叹凋零冷带商岩月光凌处士星布衣难得禄白首易穷经追想今何在溪流对洞庭  

顔乐亭用陈黙堂韵  

平时仰止在高山要以亭名乐内顔颠倒一身浑是梦寻思百计不如闲心斋肯与尘汘染陋巷宁容俗徃还坚守箪瓢心不改恐流乞祭向墦间  

寄傲轩用陈黙堂韵  

自嗟踽踽复凉凉糊口安能仰四方目送归鸿心自逺门堪罗雀日偏长家徒四壁樽仍緑侯户千头橘又黄我醉欲眠卿且去肯随俗客语羲皇  

濯缨亭用陈黙堂韵  

十载犹缁京洛尘归欤那复厠朝绅君今谈笑青油幕我但巍峩乌角巾江汉便从尼父濯衣冠宁羡屈原新欲赓孺子沧浪咏防意须还舍瑟人  

题静亭  

鼎创新亭静更幽四时景象镇长留端如和气衷谈笑恍若春风中泳游排闼山并蓝色重凭栏水拥壁光浮我来登赏无穷趣好把诗篇与唱酧  

送愿中行  

圣言天逺海潭潭独在潜心久泳涵猥念百家非己好妄将一贯与君谈贤如赐也才知二学若陈亢只得三此道悮来因自足郤随鹏鸟话图南  

再用韵送延年  

心源寂静映寒潭每欲操存更养涵顾我日思攀剧论荷君时与得高谈眼前旧识知多少物外深交没二三幸久相亲频握手遽成分别又东南  

和愿中岩桂  

几树芬芳檀与沉枝枝若占郄家林风摇己认飘残菊日照浑疑缀散金仙窟移来成美景东堂分去结清隂我今不愿蟾桂折待到蟾宫向上吟【一作待到秋宵把酒吟】  

题德士退居  

牛头山顶锁烟霞檐月松风即我家筏渡有情新活计袋空无物旧生涯己将黄叶分双手郤攟白茅占一窊会得懒庸归去路索然忘鸟更忘花  

贺田溪张公迁居  

华搆经营占地灵浓峦环合数峯青苟完公子方成室趋训儿孙巳过庭岂止一时夸壮丽定知百世享安宁顾惟善颂非张老秖贡汤盘徃日铭  

和张公叙别  

良工创新第潇洒伴洞府经营未毕工四面方兴堵蛟龙忽夜徙空中震雷雨亲旧贺于门主人迎孔户连唤凤儿来藏书几多部为我张广筵酧宾酌以旅人谓主公贤敦朴嗤峻宇规模出心匠务卑由乃祖欲图久安逸勿辞暂劳苦忠孝阐家门诗礼光族绪居室云苟完谦冲弥自处玉石不分别鹤鸡为谩侣顾予局促辈乡评少推许尝逰庄岳间喜作齐人语何幸天相之幡然交邹鲁早年钦大名驰书聊以序比来揖清风谈笑挥玉麈见之名利尽久持岂无补素志己深酧青眼犹相与黙然汤盘颂未为倾肺腑何当惠古风锦绣施残楮妙曲诚寡和取利凭斧柯  

## 两宋名贤小集卷二百十三  

宋　陈　思　编  

元　陈世隆　补  

象山先生集  

陆九渊字子静九韶弟乾道八年进士调靖安簿累官著作丞光宗即位除知荆门军务卒諡文安尝结精舍于贵溪之象山学者称象山先生有集  

应天山【在贵溪县子静隐居其中更名象山】  

我家应天山山高数万丈上开园池美林壑千万状山西有龙虎烟霞耿相望寒清漾微波暖翠团层嶂天光入行舟野色随支杖吾党二三子幽赏穷清旷引兴谷云边题名岩石上碧桃吹晓笙白鹤惊春涨一笑咏而归千载应可尚  

踈山  

村静蛙声幽林芳鸟声警山樊纷皓葩陇麦摇青影离恨付西江归心薄东岭忽忘饥歉忧翻令发深省  

送勾熙载赴浙西盐  

平分浙江流东境浮海角其民仰鱼盐久矣困征麦禾与桑麻耕锄到硗确徃歳比不登场圃几濯濯荒政劳庙谋赈廪开数数饥羸不待饱共感君泽渥仁哉覆育恩所恶吏龌龊教诏弥谆谆听受秖藐藐何知国与民足己肆贪浊流离且未还己复事椎剥按察殊未曽圣主独先觉重贻宵旰忧顾盼求卓荦若固岷峨英懐抱富荆璞迩来奏对语朝阳鸣鷟鸑锵然歴帝聪简记谅己确外台适虚席妙选出亲擢此节岂轻授委寄重山岳除音九天下众论靡瑕驭揽辔首越山青萍方在握送君无杂言当不负所学  

和鵞湖教授韵  

墟墓生哀宗庙钦斯人千古不磨心涓流积至沧溟水拳石崇成太华岑易简工夫终久大支离事业竟浮沉欲知自下升高处真伪先须辨只今【一作古今非】  

过普宁寺【在玉山县寺后有武安塔】  

偶扶藜杖过南津野寺长桥发兴新蹔就清溪照须鬓不妨翠雾湿衣巾山萦细栈疑无路树络崩崖不压人朝暮有程常卒卒向因携酒上嶙峋  

赠画梅王文显  

子作寒梢己逼真不须向上更称神由来絶艺知音少只恐今人过古人  

初夏侍长上郊行分韵得偕字【时年十五歳】  

讲习岂无乐鑚磨未有涯书非贵口诵学必到心斋酒可陶吾性诗堪述所懐谁言曽防志吾得与之偕  

题达本庵  

梁光结庐其亲茔名曰达本求言于余敬赋是诗以助孝德  

孩提无不爱其亲不失其心即大人从此劝君休外慕悦亲端的在诚身  

玉芝歌  

淳熙戊申余居是山夏初与二三子相羊瀑流间得芝草三偶相比如卦画成华如兰玉明氷莹洞彻照眼乃悟芝兰者非二物也己酉上巳复覩瑶芽迫归拜埽不及见其华是日访风练飞雪始得一华方掇至案间时云庵僧适至且求余言为乡道余方作是歌因谓之曰当为子书之第持此以徃会当有赏音者绍熙元年三月二十八日象山翁书  

灵华兮英英芝质兮兰形琼葩兮瑶实冰叶兮霜茎石室兮宛宛苔菌兮菁菁防长松之偃蹇带飞瀑之琮琤实青端而黄表眇中藏而不矜匪自昭其明德羌无愧兮畴能  

与僧净璋  

自从相见白云间离聚常多防聚艰两度逢迎当汝水数年隔濶是曹山客来濯足傍僧怪病不烹茶侍者闲不是故人寻旧隐只应终日闭禅关  

莺  

巧啭风台急筦清逾石涧回溪好去枝枝惊梦无人心到辽西  

子规  

栁院竹斋茅店云芜风树烟溪听彻残阳晓月不论巴蜀东西  

少时作  

从来胆大胸膈寛虎豹亿万虬龙千从头收拾一口吞有时此軰未妥帖哮吼大嚼无毫全朝饮渤澥水暮宿昆仑巅连山以为琴长河为之弦万古不传音吾当为君宣  

闻鹦  

百喙吟春不暂停长疑春意未丁宁数声緑树黄鹂晓始笑从前着意听  

晓春出箭溪二首  

命驾不辞春迳泥少蓬高会帝城西物非吾軰终无赖书笑蒙庄只强齐天人湖光随广狭山藏云气互高低谁怜极目茭刍里隐隐苍龙卧古堤  

## 两宋名贤小集卷二百十四  

宋　陈　思　编  

元　陈世隆　补  

鲁斋诗集  

王栢字会之金华人初号长啸后更号鲁斋受业何北山之门郡守蔡抗杨栋台守赵景纬相继聘丽泽上蔡两书院四方从学者日众咸亨十年卒赐諡文献有集  

赤松即景  

平生百虑懒尚有丘壑心佳哉二三友同盟时幽寻壮懐豁虚旷元宫穷邃深时方酿薄暑万緑涨云岑新篁疑粉翠日影筛碎金瘦笻扶野歩羽扇摇清吟漱齿掬清泚雪瀑开风襟脱巾挂琪树露顶涵重隂山禽自在语浊醪自在斟物外转栖碧石险苍苔侵何时侣麋鹿结茅入深林  

和叶圣予小桃源韵  

二仙何如人夫岂古隐士道成遡泬寥羊卧不再起鸾鹤舞松声萧骚快心耳金灶清尘生余丹不轻委我来桃源游直穷路所止飞萝摇春烟素雪喷清泚何时架草堂深入此里翛然逃世虑錬魄继遐轨  

送立斋入闽哭久轩  

双溪秋气深送子临古道古道如掌平四顾行人少行行复行行何日度南峤故人今己矣转忆平生好世亊浩无涯愁云黯江表  

送希夷之江西  

小雨敛轻尘秋声满亭驿驱车过南浦别懐徒襞积世道斯凌夷为善不自力一朝鲁两生为人作行色谁知离索悲有甚万钟失  

和寛居见懐韵  

北望戏马台荆榛满中路英气一何多懐古难泝山河腥日月虎豹沐雨露累累楚猴冠异哉天所赋岂无济川才淹留秋不暮清风从何来洒洒定吾故赠我金琅玕凿来双鱼素  

秋熟  

西风不力征老火未甘退蝉声乱耳繁痴蚊健始最一雨从天来不复有故态天序自分明人心其少耐  

舟中和叶圣予  

桐江波渐滑霁色午方开香火严兰若烟霞老钓台崕高微径险水转万山回欲访先生裔相从买一坏江濶风帆急潮回沙露痕寒林无剩叶茅舍各成村雁落烟波鸦归野色昏未知孤客棹今夜泊谁门  

野兴  

文字饥难煮为农防最良兴来鉏晓日倦后卧斜阳秋稼连千顷春花醉几场任他名利客车马逐康庄  

和赵师日韵  

我生无燕颔四壁笑相如门巷堪罗雀灯窓且读书老来心事懒贫后故人踈尚有多情月时时到敝庐  

兰  

早受樵人贡春兰访旧盟谢庭夸瑞物楚泽撷芳名苍玉裁圭影紫檀含露英奚奴培防巧苔藓日菁菁  

催雨  

人世如居甑骄阳不可鉏未闻刍作狗安得梦维鱼赋敛民生槁干戈国计虚安危关一饱雨意莫踌躇  

题定武兰亭副本  

玉华末命昭陵土兰亭神迹埋千古率更搨本入坚珉徽帝归装投定武薛家翻刻愚贵逰旧石宣和龛御府黄尘横空飞渡河中原荆棘穴豺虎维扬苍茫驾南辕百年文物不堪补纷纷好事竞新模倾欹丑俗亡遗矩如今薛本亦罕见髣髴典型犹媚妩清欢盛会何足传右军他帖以千数托言此笔不可再慨然陈迹兴懐语今昔相视无己时手掩尘编对旧雨  

同庄叟游山  

小阁重隂一日晴清游应己惬高情遥知雨后山光好但想云边屐齿清素壁虽曾题字旧沉疴不许防新盟因知关吏留鱼钥漫遣奚奴候晚程  

题山桥  

北山之北两山齐一迳蜿蜒石作梯脚力倦时山始好芙蓉东畊赤松西  

石磴斜溪下水隈玉虹锁雪挂崔嵬虽然只是泉三叠滂湃声摇万壑雷  

重题八咏楼  

楼压重城万井低星从天阙下分辉伤心风月客应瘦满眼桑麻春又肥山到东南皆独立水流西北竟同归倚防莫问齐梁事断石凄凉卧落晖  

大安中途迷道作此自警  

未识大安道行行多路岐人言讹近逺山径倍嵚巇自有康庄处多因便捷移我今知堠子万里不须疑  

## 两宋名贤小集卷二百十五  

宋　陈　思　编  

元　陈世隆　补  

慈湖小集  

杨简字敬仲慈溪人乾道五年进士宁宗朝累官将作少监出知温州以寳谟阁学士致仕卒諡文元学者称慈湖先生有慈湖甲稾  

抚琴行  

萧萧指下生秋风淅淅幽响飕寒空月明夜气清人骨何处仙风摇丁东野鹤惊起舞流水咽复鸣一唱三叹意未己幽幽话出太古情龙吟虎啸递神怪千山万壑风雨晦海涛振荡林木响乱撒金盘氷雹碎和风回春阳缥缈孤鸾翔三江五湖烟水濶波声飋飋鸣渔榔悲猿临涧欲渡不敢渡但闻涧底【一作下】萧瑟松风长闲云曳碧落势去还回薄神仙恍惚无定所微吟似欲止所作驭风一笑归蓬瀛犹有余音绕寥廓  

送张大着出守衡阳  

济济众贤俱徐徐五马驱中司亲雁序南岳佩鱼符吴楚从今异参辰幸小殊他时羣玉聚相与话踟蹰  

净土院击竹轩【在富阳县】  

我对此君无一事自言幽处直千金古人今己成陈迹犹向当年击处寻  

进月堂【在富阳县洪氏浴堂院】  

我有一轮月不圆又不缺更无昼与夜光耀常洞彻纵有茅屋遮亦莫知间絶持此以为烛难作进退説  

石鱼楼  

多谢天公意己勤四时换景示吾人碧桃红杏分明了緑艾红榴防第陈秋防声中休卤莽雪梅枝上莫因循机关踏着元非彼正是吾家固有身  

个里包坤彼括干精神微动便纷然桃红栁緑春无迹鱼跃鸢飞妙不传麦浪岂縁风衮衮荷珠不为露涓涓分明是了何言否此事难容郑氏笺  

游乐平明岩  

西风吹作明岩去石屋高虚滴如乳是谁不是洞中仙无人自信吾为主  

偶成  

春入园林种种竒化工施巧太精微山禽説我胸中事烟柳藏他物外机既遣杏桃呈示了又令蜂蝶近前飞如何有眼无人见只解西郊看落晖  

脚踏和风歩歩春石鱼楼上等闲人兴来冲口都成句眼去游山不动尘李白谁知他意思桃红漏泄我精神忽逢借问难酬对只恐流莺説得真  

风云雨雪自何来我有乾元大矣哉万景出竒供杖履羣峯环翠供楼台兴来吟咏谁裁剪饭罢游行自徃回信口道来俱妙义教人寻访几枝梅  

我吟诗处莺啼处我起行时蝶舞时踏着此机何所似陶然如醉乆如痴  

## 两宋名贤小集卷二百十六  

宋　陈　思　编  

元　陈世隆　补  

洺水小集  

程珌字怀古休寜人都使澐十五世孙甫十岁有咏冰诗云莫言此物浑无用曾向滹沱渡汉兵识者竒之绍兴四年擢进士授昌化簿应博学宏词科除建康教授宁宗时改知富阳以荐除宗正簿寻直学士院理宗初兼侍读除礼部尚书绍定改元乞祠外补除福建路招捕使累疏乞休以端明殿学士致仕卒珌以词章称当时世系本河北洺州自号洺水遗民有集三十卷  

三月十八鎻试童子侍具行卷萧然无事成三十韵漫呈同省  

旬埋青防今晨浴新阳老红堕万刼稚绿罗千行叶碎青槐古条净紫薇香去岁防筼筜今年巳苍筤【古史窗前竹萌余去年防之甚至今皆苍竹矣】翩翻鹊引雏伊优雀绕墙有象成熈愉对时多慨慷门外车马喧省中日月长要之非大快大快在沧浪沧浪兴何穷风帆十丈樯明日酌严君【自严入徽】浮丘蔚南翔【浮丘飞升于徽之黄山】快马抺青山恍入万松庄【先庐】山中多老人雪巓更眉厐持酒相劳苦儿童纷迎将小卧聼雪坞【以下皆山中景物】徐歩堆云乡玉界梅万木烟海杉千章三峡桃源浪九夏氷岩霜危桥跨长虹曲水飞轻觞两日足可周百年事难量送客出松闗壮楗设门旁挥手谢世人从今永相忘  

勉子侄  

外物不足恃翻覆百年间惟有万卷书可以解我顔男儿贵立志逹人得大观百川日夜流与海防波澜丘陵安于卑宁复望泰山方当少年时髪齿未凋残圣贤户庭阔人人可跻攀谨勿随余子碌碌走丘樊  

揭富阳孝子门  

去年何明正有女方笄年母病偕幼弟奉佛祈病蠲既蠲未全已剖肝代兰荃今年盛力旺二子亦竒伟兄肝起母病弟复先割股人生贵男儿愧此簪笄女峩峩儒冠弁愧此田家子予谬为令长防愚化不宣彼真天性厚或以上泽覃劳之缗酒廪重为此诗篇揭之旌其门观风盛采防既以劝邦人庶几风普天  

送夏明叔归建宁  

顷与君别时君頥未生髭忽忽二十年惊见紫髯竒相逢不相识眎刺乃得之尊酒出文卷芙蓉隂未移白露团虚檐素蟾堕寒池何为于此时与君又语离自言甘防急母失旧馆期丈夫属有志富贵无定姿愿君勉自力上以慰亲思明年寒鴈来殷勤竒书词为报秋风高呉仙得桂枝  

送常世卿归嘉兴  

悔作唐山来山深交友絶相逢忽相得乍见乃乍别嗟此氷玉人寒梅踈带雪胷防罗文奎笔底耀离缬朝家渴英隽结网仍高设行且收殊科勉哉嗣先烈一编忠义传奸萌叹先折千载懦夫魂脆骨变竒节识此呉中竒复幸拜前哲何异鲁国人一朝获双玦晴云起芝田东风催啼鴂慈庭有近书明朝动归辙新抽草可茵防露花堪折相思复相思后夜天邉月  

读史有感  

俗士贪刍豢喜充藜苋膓幽人乐清旷要湔尘土裳嗟予别松林呉砧九换霜困复不知归念之汗如浆  

仲冬望日登四顾坡  

往哲有清言晋人未为逹此身既假合既防安用锸大音不在弦琴亦安所设当时逃酒徒往往畏侵及豁哉桴海时风涛任兴息  

哭呉范二姊  

逝者如斯乎翩翩北飞鸿鸿北来岁南人去亡囘踪庚寅仲姊去庚辰伯姊空千里不一见血泪迸秋风自余只一弟留守先人宫我巳日崦嵫安能久转蓬束担其归与十载山之东  

挽朱侍郎  

卜宅从先垄驾言练日良飞葢骛元驷古柳被龙防按辔且徐驱聼歌薤露章忆昔朱峯仙浩刼思陶唐貂蝉换羽衣翩然来帝旁西车极岷峨南佩窥潇湘高牙开桂林瑞节照襄阳多少经纶业春风防八荒归来不言功低簪鸳鸯行一朝侍甘泉天渥方对敭堂堂山立姿九尺鬓眉苍何为勇不留瑶宫去路长夫人有令德威鳯趣归凰轮摩同入道未忍遽相忘春天无际春花堪防膓只今枫林岗双玉一时藏西南多甘棠日莫人凄凉风月三千篇烂烂光生香佳郎与快婿门户未渠央三者无一憾呜呼公不亡  

挽致政吕通议  

营筑未休臿晓夕留松区忽聆载輀车归自杭与湖冷澁不晴山径潬如涂间闗五百滩转轴上云衢纯孝格穹安席若平铺忆昔祖慈亲六月暑方徂奠酒虽百壶练溪焦釡枯今日遡长风辛岨谅一如维公有贤称霭然溢枌闾千金手不售其钟后人乎天畀此石窌指顾即吾庐且复愆以平万家守者居甚欲一引绂山寒阻前趋黄罗金紫峯送目但踌躇  

高宗皇帝宝训终编锡赉进诗  

红云一朶金炉烟黄繖亭亭午漏传龙牀犹御金华殿方进羣儒读寳编编中并载神尧语三十六年真复古秪今安用读遗书卓然巳复光前绪高皇当日济艰难犹在经纶未备间今日山东河北地百年运去一朝还更有祖宗传国玺琢于元祐隆平际玉光射日篆云飞今日煌煌登寳几高皇一笑在天灵神孙今日再中兴赐与千秋万岁龄甲兵洗尽年丰登羣臣尚或呻占毕防臣但拱防头立芳筵华秩及龙媒亦拜聨翩自天锡更忆先朝彻讲余有臣曰轼感恩腴愿对紫薇花影下试草招来赞普书今也梯航慕中夏无复更待招来者防臣但摩千丈松敬赓吉甫中兴雅  

秘阁儒荣堂  

天狼腾腾照单于怒麛抗岳于上都松漠城高沙万里其下衍育多穹庐皇仁配天覆中防西垂北际杳无区七十年来军事絶谋臣猛将皆丘墟兠鍪摧剥土气蚀塞马不鸣秋草枯祁连山下安穏卧岁将金帛自膏腴文儒申申武士堕先王奋臂一长吁当时颠末谁能记家有中原孤臣书吮血为墨肤为纸惊风吹到玉蜚除诚通精寤动乙览天经地纬开庙谟手援神矛截河汉中天真人正握符蛇龙螭虎杂万骑庸蜀荆楚从呉车皇旅如雷铁嶂碎汴水沄沄汴风嘘尺檄夜传三秦定侵田归鲁在须臾向来孽雾涨北极羲和一旦晴光舒顿纮提纲无亏阙澶漫万里宣皇图怖威报德永无畔施令酬功偏禆供上下两间皆叶序天锡皇寿天齐驱炎精亦曜畅大钧天佑皇业卑唐虞金石并奏告清庙圆坛紫气霭堪舆丹门宣赦传天下百家颂声流康衢此时此书方策勲先王忧国荣有余  

代上杨诚斋  

杜陵巳醉老坡仙生后百年恨不及那知开眼大江西突兀见公正冠帻凛然清风不可攀千载懦夫毛骨防暇时畧吐胷中云坐使九霄成五色未辨执乐三千指不计酒材七百石落然收寳入丹田归省庐阜千寻碧那知城里住相如但信城东有太白一时余子皆鹢退家有诸郎传正脉世尘千刼都磨尽独有诗缘亡极天欲留公在世间管领风月长为客彩鳯一鸣天地静安得防吟容晚出巨止青山吞泽芥许投顽石博拱璧先丘宰木已参天幽碣未刋但惕夕鲁山四絶先李文谊贯幽明光存殁先生匹素不可辜倘得烟云生勃鬰化为匹锦授丘迟磨钝为铦希万一要是人贪常熟书非闗买菜复求益讵敢限字如昔闻小大当唯意所适庻几挂在露寒堂琅然一读意一释不须防白鲙松鲈解衣卧聼歌赤壁  

辛亥冬交石阻风三日  

隂崖老虎杀气骄一噫三日搅泬防日寒不熖云飞逃乾坤蚁转东南高疾势巳作奔天涛余咸犹卷少陵茅鱼鳖怖死蛟龙号舟中性命如鸿毛起来危立大江臯白沙黄尘纷驿骚徐呼风伯入苹蒿指防八极建六鳌翕张槖籥吾谁曹太平之风不鸣条  

登紫微崖  

富池大信江千里三日醉卧烟篷底晓来推篷登防岸因忆牧之呼屐齿九华隆隆闸天脊防云低度参差是百唤牧之如不闻剥脱尘痕见文字今年十月天未霜木叶留露光嶷嶷兴亡风流不可论苍松怪石还如此我今与子陟层巅酌酒赋诗云乐只后来谁复是牧之斜阳归路芙蓉水  

于潜崔丞四明人同年友也方此掉鞅百未一见而来书罗缕无非归与语岂醉梦书邪三诗见寄亟占数语正之  

世人眼见真莲少真莲却在玻瓈沼浣花溪水入银河何人更识月皎皎谪仙不见见梅妆荷稠搴作芙蓉裳黄龙乹叶何年堕维摩华昨夜芳真花真诗元在眼要须心地先清凉不然潇湘水清寒矶月沙平水晚露低昂劝君休问张子房鉴湖十里藕花香天驷超河夜未央曷为自同太白光何时握手论行藏江东云暮天何方  

太上虚皇黄庭经句法十篇寿赵帅【今存其七】  

太史占春才五日东风昨夜传消息斗邉一星下南极饬以貂蝉扶社稷更昌斯文开民则  

去冬曽説冬葅绿今年蓼甲春盘簇防花金胜相辉属五色斑衣佩苍玉先奉庭帏千岁祝  

莫辞金醆十分斟迩日星郎宠数深庭前桂子更鲜新鳌头早晚贴涂金公亦绿殿峩乘簪  

汉列土宇封同姓唐擢宗英持国柄我宋膺图临海镜参天杞梓仙源盛萧敷艾荣何足订  

向也何幸识仙翁玉栗春明盛德容又常一再见河戎神情頴异机生锋公家流庆无终穷  

明年天使九街驰御茗名薫宣玉词更敕仪鸾饷寿巵我有新曲名紫芝防当献之鳯凰池  

乔松落涧节轮囷诗书万卷终经纶日华隔雾光难晨公独知其堕凡尘何当一为问大钧  

郊台信笔  

江天欲雪未成雪推出云头照霜月此夕更长不可辜何时百万入彩卢几年长涎一车麯输他猎奴饫生肉也须龙伯坐鳌头却看沙碛卧鰕鳅  

玉堂昼値有懐万松  

鸡笼峯下万松山中有游民天地闲左架虹腰上元圃右骑鳌背度飞闗幽壑流泉喷三峡衮衮桃花翻浪雪两山对峙锦屏开嫣紫肥红仍炫白十里松风百哢琴丹书一枕卧残春何人共结无生社冉冉青蜺下玉麟九华突兀匡庐秃幽深全似入盘谷懐山一夜鬓如霜昼作烟图入洛阳玉境那容几骨污急草天章讯归路磨松琢石歌太平亦表防臣报国恩  

汲井溉田民亦劳止歌以相之  

短绠长缾高下飞老农汗红淋漓夜来意巳垂垂一事不成风又吹决破玉龙太清池满浸万顷碧琉璃  

赠梅庵  

高座不知甚靣目当时唤作尸利密要须勿负此标题更向托茶山顶立  

伐千秋巨木竟梁梅堂  

二木盘根三千秋万斧过之无敢眎今辰有梓号国工朋曹十数来睥睨为言此木难斤斧上有蟠龙下伏虎莫教惊动万年枝掣电轰雷三日直须作法起南风号召百神同力扈昂昂头角向梅堂五六镇星来作辅坐令国势巩萝图万岁千秋奉明主  

奉送季清赴山东幕府  

黄云衔雪天模糊有客飘然出上都青丝络马银兠鍪红锦防弓金幞姑剑光压匝照路隅帕首百骑前诃呼不知客本山泽臞今何为者意气麄自言有将新孙呉我欲与之同力扶呜呼灭敌岂难且病兵怯将自逃逋君不观昔我艺祖造中区以兵为国垂洪模河北河东义勇徒二十四万鼓应枹中兴益振尺五符世忠淮左聚熊防刘锜淮西貔虎俱上流岳飞弯天弧金陵张浚罴搏狐单于台下虽寛诛采石山前已防颅迩来残敌尚窥窬门内羣冦更睢盱遂乃朘剥及其肤岂止牛羊不求蒭我欲别幕飞于菟十万一屯淮之区技闲器利整平居帜明鼓震搜彼庐精神所折浑如无而况山东羣盗乎五符倘缺聼其虚十年且尽一贱租斩然圻画勿牵渠他时混一更新图伟哉玉帐得通儒君复碧油吐良谟凌烟岂一貂蝉与  

新旧句  

忆昔丙辰还亲旁恰恰先春社三日社日侍亲行交源紫蕨儿拳森玉立是日天明风气柔入自交源茗源出迤又复至前山渉涧还家日将没慈亲意在营一丘眷眷欲于近舎求当时议论悉未定那知今作汪潭游汪潭去家正五里百里来龙于此止【至此七韵不记甚年作壬辰秋孟中浣日足下一叚】龙止水亦止清潭窈无底寳剑秋空横秀峯春笋峙最爱了角羊艮木之印郷长生亥水来朝丙千古长长溪流不尽雍容冠佩紫薇垣寿星更出丙丁间神游既安复昆福赋此铭章皆实录  

子时歌  

顺数方来兮遡而上之洪荒今不必短兮古不必长地有时而兮天有时而黄知靡草之先秋兮又当知乔松之傲霜知沧溟之连山兮又当知太华之有长江朝云西暮云东兮岂期悉避乎阳光入蒙汜浴虞渊兮又孰知其扶桑吾乌乎而折衷兮但当付万化于茫茫  

郊祀庆成诗【有序】  

臣仰惟皇帝陛下躬上哲之性遵列圣之谟穆卜新阳昉严大报天地合飨祖宗并崇晴光映于祥光冬夜温于春夜烛花如缀萧烟不揺颂声流乎天衢英风薄乎榆塞臣待罪翰墨幸列侍祠懿铄鸿休得所亲暏谨撰庆成诗五章一章述大典也二章玉辂如青城也三章升圜丘也四章礼成也五章言天眷圣德并隆不巳也干冐天威俯伏惶惧  

粹右皆频岁炎刘或异祠有唐方定制我宋遂因仪列圣馨明德皇穹答显祺恭惟圣天子大典应昌期涓洁先原庙纯忱歴太宫八神开列阙万骑拥丰隆轨道清风肃洪頥防日红康衢聼细语八彩更重瞳牙籖犹未进玉冕已先须峻级飞平歩端圭却掖扶祥光匝霄极和气滃天区福饮烟升巳傧神霭瑞符紫畤祗堂陛苍龙奉驾回邉尘知电扫岁稔卜年开丹鳯覃天泽东朝奉玉杯楼前呼万嵗砰隐动春雷谓圣惟能飨由心克致防天心今答圣圣意更祈天冲性犹勤德搜求愈任贤愚臣输至懝端在赋甘泉丁亥闰五月十日囘自眞圣道坊车中记事  

列嶂罗屏合回泉玉带环外容三肘密中着十洲寛天意驱蹲虎人心见圣蟾烦君招旧隐来此共潺湲  

书富阳普照院二首  

境胜由盘古闻名自谪仙一从江国后又到老坡年山顶烟仍紫楼头月故圆继今知几刧风物更依然秪爱招提古那知俗更醇寺虽炎汉代人尚葛天民僧定都忘客林深自鏁春我来千载后更有后题人  

红药当堦翻【校官试】  

禁近烟光润堦平日影喧黄麻方草罢红叶正花翻蒨色浮春动清隂匝午繁心倾青客香满紫防垣漏永文书静天低雨露温人言有仙骨早晚拜明恩  

夜登钓石  

颇忆严君濑还寻钓石缘邻鸡方呌月邉鴈恰书天句秀来仙白声和应乐全展编真一快如放五湖船  

挽程给事  

恋阙葵心在懐山秀野寒华繁常侍媿草折冲难结绿红辉碎悬藜夜色残平生桑梓地雪涕景云端  

挽汪给事  

抱大难倾槖随时欲见田星灾诸葛日齿少紫芝年鲁国麟枯骨蓝田玉祈瑄忍闻环佩响帝所待钧天  

挽范端明  

诸老多沦谢惟公尚典刑谋谟闗社稷风采耸朝廷政路方虚席台躔遽折星幸哉芳史在宁用问丹青  

挽呉郎中  

志抗金坚厉材成玉粹温时哉非不遇命也更奚言季子风流逺呉公治行存敬亭无恙否愁絶暮云昏  

挽程枢密二首  

厚德推吾党脩名霭列绅明经魁别幙伏节聘殊邻南峤思良牧西枢失重臣龙原高冡在千古卧麒麟忠壮源尤逺新安盛莫偕千年瑶斗柄一夜玉楼阶学业光文简仪刑谢艮斋晓钟传恨处清泪落天涯  

挽宜人赵氏  

分冑天皇媛求嫔相国孙孝慈山上梓法度涧濵蘩鳯去箫沉响鸾空镜掩痕家庭熏沐事千古説南轩  

挽徐提举  

人品真豪爽天姿尚典刑昼帘深院宇奉斾拥郊坰云子千艘白盐烟万灶青南州高士传三叹一雕零  

挽蔡祭酒  

孝友尊前哲词章裕后生栢台真御史槐市大司成骐骥风方力艅艎浪忽倾山寒丹旐急识者为沾缨  

挽曹监丞  

学千江水才雄百尺楼鳬飞思叶县燕寝忆苏州有感珠还浦无苛虎渡洲浦江天阔处缺月正如钩威鳯方翔汉寒鵶已宿林平生惟好士无日不挥金驷牡频催驾琵琶遽絶音山名升白日回首一沾襟  

挽钱塘蔡令君  

少年思贾谊中寿忆賔王军政存钟阜民庸在括苍马蹄归鳯阙车轴折羊肠唤起青油梦悲风揽白杨  

挽王柳州  

才华唐令尹名胜晋叅军善政流汾水遗风袭缙云寳钗当自合神剑不中分心折白岩路猿吟日未曛  

挽杨提举  

风惨琳宫晓云愁铁瓮春鸿防方避弋鳣集遽成尘金虎多遗爱银莵愧后人寻思汉循吏竹帛逐时新  

五十六字庸以告未知野夫者  

宁须山泽论高平但要曾餐石决明三世击钟敲玉磬十年学剑斮铜钉倘知狐祖天邉去肯向蛮奴脚底行更许野夫寻上着十洲三岛一宫城  

庆元丁巳十月奉亲如临安宿西菩寺表弟呉克仁俱焉二首  

熈宁相望百余年又有人如古铁顽日落尚怜今夕路月明无恙旧时山朱红野实堆盘里粉白诗牌满壁间欲为慈顔供一笑更留数语任渠删  

安车未向都门移且览西菩一叚竒路入山腰须种树泉流石齿莫开池重来坡老今谁是出世参寥不记时结束匆匆出门去白云明月旧相知  

用朱经畧韵  

归来南槖旧萧萧但有新诗照佩瑶岘首溪山归防染湘天风月困吟嘲轻裘诗帅风流在岳牧词臣意气饶且说玉堂须翰手公当归侍紫宸朝  

用丘枢密韵  

起自澄江应梦求天还河北百余州嵩瀍处士归罗致淮蔡竒谋入彀收午夜金陵瞻斗极千年昴灭旄头防须再作中兴厯还许诸生执笔不  

作堂六桂之东命之曰桂生取汉人招隐篇桂树丛生之语也诗以记  

防年列植擅清芳今日标题始作堂逺向松冈分老防近于菊畹借寒香地虽未离人间世心已全然物外郷最好夜来清絶处飞霜带月下南塘  

和费枢密登卞忠贞公墓  

底用荒村访野坟青编相对俨如存当年但识清谈乐今日方知节防尊千载腐儒空吊古几章冷语自消魂便当僇力清河洛一洗新亭旧泪痕  

流觞西湖用范左史韵  

画航同载若登仙却笑泥鞯马不前要识冷烟催糓雨须知澹日养花天千条翠柳随风舞一树夭桃照水妍须信人生行乐耳虚名那用世间传  

雪  

北风传信报登平白帝宸游堕玉英月下草疑蜀客鼎邉得句失轩明庄严东阁若为好防缀南枝分外清惟恨蔡州城北水一池鹅鸭更无声  

小憩许由亭  

厯数河南去乾坤一草亭一亭犹是累千古尽浮萍  

乔松  

风细吹吟鳯雷惊起蛰龙几年卧空谷今日享真封  

嵗暮  

防帖瑜糜湿屠苏琥珀浓夕阳犹腊日午夜已春风  

三月三日度白际  

日望黄尖杪今登白际巓千山皆委地一臂独惊天  

戊子正旦贺寿慈宫二首  

曙色浮丹栱春风暖禁街防澜迷秀石纎草防新槐鳯驾回天仗鸳班集露门须臾趋魏阙杲日正中暾  

粥罢  

饭已茶三啜隅中粥一盂陶然咏皇化安用柬封书  

氷  

白日黄流涨渭城三更风急尽成氷莫言此物浑无用曾向滹沱渡汉兵  

甘将军庙  

沙寒日薄水云愁贼魏王呉一夜休自是英雄元不死至今犹占大江流  

晚发富池  

甘王楼下一帆风猎猎舟旗照日红酾酒三江饮龙腹摩挲冠冕是谁功  

昭明太子宫  

千章乔木烟苍苍一帙遗文字字香梁鼎西沉何处问至今防手看兴亡  

陈时栢  

陈未亡时栢已苍风来歴歴説兴亡世臣元不如乔木阅尽中原几战塲  

夜  

元机粗透古人胷每説匡来晚未工珍重芭蕉前夜为传消息到墙东  

筑径  

入门一径小纡囘百本芙蓉手自栽寄语后来须善防三年犹及见三开  

观史有感  

纷纷賔客趋骠骑何事任安太朴踈却笑君非王太传不容朝士不囘车  

别金陵官舎双栢  

手自移时尺许长三年拂拂及宫墙愿言勿负栽培力保此坚贞傲雪霜  

复朱教授【某前雪防佳句再雪乃得为谢信矣相如之思迟也然亦遂为一叚公案】  

诗成催雪岂无功今果装严七寳公休説春花那解舞也教耳热慰新丰  

送李侍郎安抚浙东二首  

通明殿上紫芝仙乞得闲身下九天今日都门临祖处几人惊叹着鞭先  

夜来天阙望文昌移在藩臣斗极旁千尺涛江元不逺公当早晚对明光  

直庐闲赋二首  

一陪鸾鳯入仙台四见薰风舞禁槐自笑平生无梦到那知今日以身来  

紫宸朝退晓光寒百吏奔曹一吏闲便可云卿称防秩奈何名籍尚人间  

雪霁玉堂晓眺  

当年银界隔鲸江今日分明玉作堂不是琼林宫树密也应白虎接明光  

两烥并花  

双莲合蘂更开花报道金銮日未斜已草禁中新鳯诏趣君十日觐东华  

脩玉牒官阁子坐屏甚古诘吏亦不知曷始数语纪之  

摩诘何年留此笔至今双壁犹崒老松掀甲作风雨乱石激流殷霹雳  

呉绡一幅苦无多中涵太华及黄河偶然乘风山下坐紫烟翠霭坐中过  

早入  

紫薇浥露翠条深防防灵禽振好音全似氷岩亭上坐四屏烟霭奏春禽  

直庐多暇新绿鬱然信笔二絶  

朝絶幸恩除目少邉清妖祲檄书希饭余摩腹闲行立一抹墙东新翠薇  

壁石方壶浸碧天依然全似太湖邉清风一夜生新兴好把渔竿上钓船  

江山道中瀑布  

松风一壑逼人寒老石瑽瑽响碧端疑是银河天不鎻防从云际下人间  

栀花  

青琅削叶玉花钿独占炎皇第一天未羡氷桃垂夏后且防金子粲秋前  

朱生论天  

不知占得几躔星阅尽人间聚防萍今日重来桥上望依然杨柳两青青  

为钓台作  

人道秋风长桂时天台防种未为迟如君筭到白榆窟拣取南来第一枝  

拥炉  

已甘灰冷竹窗前那意移来近绣氊惟有幽人一寒暑闭门高卧雪深天  

中秋无月  

常时斗暗犹闲事无月中秋可若何我欲梯云千万丈取光还月谢羲娥  

春帖  

轻烟薄雾鎻平川全似江南二月天昨夜溪头新雨过分明洗出太平年  

程掌书二首  

夜来踏月过临川水靣粼粼桂魄圆此际高人方熟寐难为一扣緑筠轩  

分明如梦缟衣傍月凌风自在飞梦觉出门都不见不知己上子陵矶【此行专看钓石】  

孟夏廿一东作秩然  

不见东耕四十年兹晨蓑笠去翩翩从今数过三蓂朔史笔当书大有篇  

五鼔梦中作觉而成之二首  

人生万幻一厘轻须筑铜驼万里城莫道斜阳光不逺防霞收尽十分明  

当时千驷已无闻宁説牛羊上塜行同是博陵评古者肯令千载尚龈卿  

闰九十四  

午夜青衣海上还八年两度雪封山如今一水平如镜好钓桐江五百滩  

送松煤十九与叶秀才  

云溪深处万松林烟起晴天自作尘根向九华分结处与君同是墨仙人  

出南郊清甚  

春风吹屣到南园着酒涂酥花正繁更喜满庭无俗物横塘踈竹渭南村  

挽太府丞知徽州韩公  

翊运勋臣第一家却于翰墨掇英华谁知忠孝千年事不逐春风落水花  

鲁国夫人薤露歌  

并海名山万叠开太慈太白等蓬莱自从齐国锄云后又见夫人驾鹤来  

## 两宋名贤小集卷二百十七  

宋　陈　思　编  

元　陈世隆　补  

桂岩吟稿  

朱晞顔字子囦新安人庆元中广西漕使  

叠防岩登越亭  

不到越亭久榴花今已红江流寒防玉山色翠浮空百粤薫风里三湘夕照中行藏仗忠信六合本同风  

朝阳洞  

湖上初惊八月秋岭头又见桂香浮巾车几忆陶彭泽竹马多慙郭细侯未遣灵泉还旧隐且同岩壑访眞游一枰胜负人何在试问樵柯已烂否  

游壶天观泛舟过龙隐洞小酌至月上而归  

浪道湘南是瘴乡玉壶银阙四时凉卧龙不起葭灰动爱日空惊绣缕长浮蚁且同佳节醉探梅不作少年狂暮归慙媿山头月照我骎骎两鬓霜  

伏波嵓  

天斵神剜不记年洞中风景异尘寰江波荡漾青罗带崖石虚明碧玉环地接三山真迹在天连合浦寳珠还重来恍似乘槎到惭愧云门夜不闗  

弹丸山  

伤弓枉木漫猜嫌岩石棱棱弹様圆雕鹗横空秋凛凛鳬鸥渡水晚翩翩私心灰冷慵思缴蹇歩尘劳不受鞭挟弹张弓付年少归与趂取菊花天  

洞底石间得枯木一株花叶咸无而枝干峭拔扣之铿然有声因成都句刻之岩石间  

天教海若效珍祥不与千林春竞芳掷地遗音清戞玉凌云直干凛凝霜谁浮鲸海星槎到犹带蟾宫月桂香冶叶浮光埽除尽坚高直欲共天长  

暇日过龙隐山有以千叶白梅献者輙成鄙句  

素艶重重叠雪轻先春不怕雪霜凝人言五岭地皆热谁折一枝寒欲氷似笑踈花太孤瘦故教密叶拥千层湘南别有新春様醉花前唤不譍  

庆元改元寒食日陪都运寺丞游白龙洞时牡丹盛开小酌岩下夕阳西度并辔而归  

小溪潄碧响潺潺路入龙宫杳霭间佳节漫添新白髪故人赖有旧青山花朝几共湘南醉萍迹何年岭北还归路连镳红日晚多慙龙卧白云间  

龙隐岩  

圣主龙飞已在天洞中犹有老龙眠便须吸尽西江水霈作商霖大有年  

韶音洞  

曾按薫弦天一方埽除民愠变清凉遗音凛凛犹闻耳不独当年味可忘  

## 两宋名贤小集卷二百十八  

宋　陈　思　编  

元　陈世隆　补  

文惠诗集  

徐经孙字仲立初名子柔丰城人寳庆二年进士授浏阳主簿潭守俾部牙契钱至州有告者曰朝廷方下令须行十七界防令若此钱皆用防小须则幸而获大利矣经孙曰此钱取诸保司出诸公库吾纳防而私取其钱外欺其民能欺其心奚可哉诘旦悉以所部钱上之其人惊服有愧色辟永兴令知临武县通判潭州帅陈韡雅相知事必咨而后行秩满由丰储仓提官进权辖国子博士兼资善堂直讲为监察御史劾京尹厉文翁言伪而辩防入留中宣谕至再即日出闗上遣使追之不及进直寳章阁福建提防刑狱号称平允岁余陞安抚使召为秘书监兼太子谕德经孙为安抚时韡家居门人故吏有挠法者不得逞相与揺撼至是韡起家判本郡懐私逞忿无复交承之礼即日劾奏通判削其秩经孙造朝具白其政府事上闻帝大怒谕宰执曰陈韡老谬至此宜亟罢之于是经孙再诣政府言某韡门生也前日之白公事也苟韡以是得罪人谓我何请之不置俾自乞闲明通判无罪识者韪之迁宗正少卿起居舍人起居郎入奏君人者当守理欲之界限迁刑部侍郎兼给事中陞太子左庻子太子詹事辅导东宫者三年敷陈经义随事啓廸太子入侍必以其所讲闻悉奏之帝未甞不称善景定三年春雷诏求直言经孙对曰三数年来言论者以靖共为主有懐者以哗訏为戒忠谠之气郁不得行上帝降监假雷以鸣切中时时公田法行经孙条其利害忤丞相贾似道拜翰林学士知制诰未逾月讽御史舒有开奏免罢归授湖南安抚使知潭州不拜授端明殿大学士闲居十年卒赠金紫光禄大夫经孙所荐陈茂濓为公田官分司嘉兴闻经孙去国曰我不可以负徐公遂以亲老谢归终身不起  

题施山观音阁  

阁道连云栈檐牙覆竹隂南来天马渡北落水龙吟林鸟疑谭偈田花欲布金凭栏观下界洞见逺公心  

病中有感  

习懒多成病旬余久覆杯帐中闻燕语瓶里防花开医已肱三折愁来肠九廻何时得踈防屐齿印苍苔  

赠曽司户  

君家螺江头我家剑江邉千载防相望饮水同一川朅来古梅开相识春风前高义轧层汉清谈响幽泉努力効徃哲勿为时俗牵  

和黎丞梅闗岭  

峭壁接高天闲云淡横岭稍便僧房静未觉官曺冷风月两闲人山川一佳境谁欤共兹乐老仙白垂领  

丙戌年新春偶成  

新年十许日才有一篇诗郷思风中乱春心雨里知病縁衰骤至懒与睡相宜暗想泉溪上杜鹃啼故枝  

小英石  

旧作英巗隐今为庾峤行虽然一拳许有此数峰青崷崪惊凡目坚刚悖世情墨郷相指似只尺是蓬瀛  

送大庾黎丞  

客懐秋易恶送客更当秋薄宦相从久孤征肯暂留酒轻离思重目短大江流黄菊聊持赠寒香晚不羞月夜赴郡防归鞭转不成寐触事感懐  

庾山高入云章水清见骨山高晚宜梅水清寒浸月美人天一方云烟妙空濶帯月簮梅花独起舞残雪  

觉溪八景【今存其三】  

雷奔石壁间瀑防洞门侧蜿蜒乘洪涛变化莫可测【龙门春浪】  

山围古寺隂曙隔鲸音发悠扬三四声唤上东林月【隆福晚钟】  

飘潇鸥鹭羣浙沥菰蒲晚云防山月明新泉落前涧【骤塘暮】  

杂兴  

梅花亦何竒偏得幽人爱清寒风雪夜一枝静相对  

自赞夏端甫所绘眞  

老我不堪位置归来久溷渔樵忽然珠玉在侧见之令人意消  

出朝赋归来好  

归来好篱下菊花应未老晚香犹可荐清樽渊明醉后和衣倒  

归来好一入山林迹如扫杜门谢客免愆尤几净窗明读庄老  

恭贺御制诗  

多士新弹禹贡冠对天忠切动龙顔胪传声彻颁袍笏燕喜筵开肃佩环乐奏箫韶成广内诗成奎璧照人间防臣捧诏惭踈拙祗抱传宣拜赐还  

福州即景  

一别居诸歳月增遥闻此景画难能潮田种稻重收谷石路逢人半是僧城里三山千簇寺夜间双塔百枝灯常年六月东山里地涌寒泉潄齿冰  

长孙敏学授承务郎  

辛勤埸屋一书生六卷时文漫防名身事两朝奚所补恩覃五世亦何荣前人庆泽宜丰报两軰官曺讵可轻移孝为忠斯不负更须勤学绍家声  

送仲时弟  

江闗千里隔山川有弟能来慰眼前方喜雁行随处乐可堪蟾影别时圆暑行勿亟宜强饭湍激多惊莫问船归到家山相劳苦团栾却是菊花天  

乙丑三月十二夜梦得家有园池乐寿康之句觉而足成効邵康节作首尾吟  

家有园池乐寿康闲中日月觉偏长睡余携杖逰花圃饭后呼童给鹤粮堆案纵横书数册随盘欢喜酒盈觞客来问我浑无事家有园池乐寿康  

## 两宋名贤小集卷二百十九  

宋　陈　思　编  

元　陈世隆　补  

东莱集  

吕祖谦字伯恭尚书右丞好问之孙仓部郎大器之子上公文靖公夷简居寿州至右丞从驾南渡始居金华祖谦登隆兴元年进士复中博学宏词科累除直秘阁著作郎国史院编修卒有东莱太史集送宋子华通判长沙  

骚人故悲秋九辨播三楚宋公旧题壁文彩照潭府千载得君侯遥遥接华谱还当初秋天又进湖湘艣当家多胜事此役可兼取江山日日新似若相劳苦木脱献羣峰云生失前浦况待别乘权光华动徒旅元戎下分庭百吏羣趋庑后车载仁风习习被南土预知潢池盗无复惊枹鼔正当劝卖剑不必禁挟弩入献有訏谟论赏骈圭组临分一杯酒不为离愁举  

送丘宗卿博士出守嘉禾  

檇李国西门道里去天咫讼庭人摩肩客舘舟衘尾凉燠变须臾风俗怵骇视心平理自见周道本如砥堂下万休戚堂上一笑嚬是心苟不存对靣越与秦豚鱼尚可孚况此能言民君防津头栁叶叶皆相亲奋髯疾抵几解衣徐探雏古来多快士气吞两轮朱簿书尚没人迎笔风摧枯自许丰不豪岁晏终何如折肱称良医识病犹身伤开府事如麻岂尽昔所甞平生老农圃易置复难忘麦黄要经雪橘黄要经霜  

城楼  

城峻先迎月帘踈不隔风棋声传下界雁影没长空岛屿秋光里楼台海气中登临胡待晚外夕阳红  

野歩  

石梁俯清流苔髪胡可数茆檐春昼长寂寂亭隂午鸟啼花径深风絮浩无主幽人不可觌棋声时出户  

巩采若府推母钱夫人挽章  

内助名推冠名成父子间中原遗俗尽旧族素风还石窌天开邑宫门日缀班光华竟何许夕照在西山  

王龄詹事挽章  

语老收声尽佳城又到公苍天那可问吾道竟成穷旌卷莆田箫横霅浦风今年襟上泪三哭万夫防太史交旃际元戎卷甲秋先鸣惊众寐孤愤厌羣咻羽翼新鸿鹄声华旧斗牛防桥无恙否落月照寒流  

魏元履国录挽章  

麻衣见天子拜防不知休落落山林气拳拳畎畆忧极知千载遇政用一身酬绕舎闽溪水朝宗日夜流羣公祖防传多士送阳城短棹非前约长亭及此行深留移白日绪语只苍生防绮山阳赋隣人笛未横  

题归庵  

云壁开苍峡风林卷翠涛诸松皆老大一嶂独孤高发兴虽公等寻逰许我曹秋光端可赋不是楚人骚  

王通直挽章  

近来南国塜半是北人坟异县谁怜我同郷又失君深居传雅尚坚坐挹清芬日落长安第三槐拂暮云  

兴同馆逰张氏园分韵得日字  

出日厌嚣尘入门倦占毕驾言城北园滞思顿消释方池环脩篁广陌卫行栗先雪梅已苞后霜草犹拙上跻极高明旁穿复深密主人眞喜事秀句屡盈帙招呼文字饮及此三余日山林与钟鼎零茂本非匹斯逰岂偶然书板记甲乙  

寄章冠之  

章侯平生一诗囊酬风酢月徧四方浩歌姑熟酒淋浪醉呼太白同举觞遂登浮玉临淼茫江涛挟笔益怒张沙头倚樯乐未央兴防忽上秋浦航门前槐花日夜黄闭门琢诗声绕梁白袍纷纷渠自忙飘然邂逅非所望自言久厌世鎻缰合眼已夣庐山苍君材甚硕气方刚身虽欲隐文则彰江湖故人半朝行左推右挽摩天翔而我戢翼甘催藏不能与俗相迎将径当行前扫山房俟君功成还故乡却驾柴车迎路傍  

送柳严州解官趋朝  

一叶初秋已趣装玺书频下驻归艎少留北阙三年最多借西州半歳强身外宠荣元自薄眼前凋瘵故难防书囊知有朝天草岂是中和乐职章  

苏仁仲计议挽章  

幽栖略具便休官帝遣蒲轮唤不还大似文元居道院又如白传过香山夣回帷幄青冥上醉坠风波浩荡间向使胸中有劳辱那能八十鬓毛斑  

登门畴昔奉从容婺越之间一水通今日江东无贺老去年牀下拜厐公旧来议论多遗落新出传闻或异同已矣从谁判真赝汗青连屋未施功  

向运使挽章  

防衣翻户映庭槐使节州符未展才文献定知丞相似渊源还自洛阳来异端惑世深于蛊古学违时冷若灰从此湖人识丧礼凛然治命手亲裁  

何茂恭母王夫人挽章  

南阳人物盛诸何寿母皤然乐事多堂下无忧萱弄色天邉有信桂交柯黄金籝满经方重白玉楼成恨未磨空诵安仁旧时赋版舆零落故山阿  

次韵叶丞相陈尚书逰南园  

乐事良辰古所难三分春色一分寛润花过红裙湿倚竹风斜翠袖寒自有南堂谁举白可无东绢为施丹两翁醉墨曾题品便作平泉草木防  

送喻叔竒通判防稽  

鸣驺前日饯出使推皷今日送作州防稽别驾官尚薄道傍羡者何其稠版舆有亲余九十东南之美供甘柔先春铸芽入午啜破腊箭茁充晨羞况复诗坛执牛耳所至风月相献酬千巗万壑遍题品防有采者人名遒  

贺车驾幸秘书省  

麟台高柳识雕舆共记中兴幸省初黄道再传天子跸青编重入史臣书需云下际君恩盛晨露高张乐节舒若冩鸿猷参大雅定非周皷颂畋渔  

紫清丹极与天隣阖辟乾坤系咲嚬独为斯文回一顾坐令吾道重千钧先生旧物参差见列圣明谟次第陈墨客区区感荣遇岂知深意在彛伦  

西兴道中  

鳬鹜迎船似有情随波故起绿粼粼野花照水开无主谁信春归已两旬  

桑麻张主不知春常恐莺花太防魂东防红霞西防柳却将影色为平分  

春日  

短短菰蒲绿未齐汀洲水暖雁行低柳隂小艇无人管自送流花下别溪  

一川晓色鹭分去两防烟光莺唤来径欲卜居从钓叟垂杨缺处竹门开  

檐铎无声鸟语稀径深钟梵出花迟日长遍绕溪南寺未信东风属酒旗  

晓春  

风絮流花一任渠北牕高卧绿隂初闭门春色闲中老为谢平生董仲舒  

逰丝  

防丝浩荡醉春光倚頼防风故故长几度莺声留欲住又随飞絮过东墙  

祭酒芮公既殁四年门人吕某始以诗哭之  

少年把笔逐班扬咳唾珠玑落四方歳晚寒浑忘却瓦炉香细声长  

闻人有善已伸眉倒廪倾囷更不疑菶菶萋萋竟何许卷阿空老鳯凰枝  

先生墓木已成围弟子摧頺昼掩扉大雪繁霜心境寂有时清梦尚抠衣  

送朱叔赐赴闽中幕府  

止戈堂上履声闲飞葢相追杳霭间君到定知难入眼倚天霍是家山  

路逄十客九青衿半是同牕旧弟兄最忆市桥灯火静巷南巷北读书声  

题刘氏绿映亭  

凉叶翻飜不受尘芒鞋藤杖及清晨开小放前溪入澄緑光中独防巾  

鹭浴鱼跳石镜屏揺青浮碧太鲜明墙东种得隂成幄隔叶防来觉有情  

夜宿浦城鱼梁徐删定子出示林谦之挽其父二诗时谦之方按刑广东有懐次韵  

五年不説空山雨今夜鱼梁着钓船为问故人今徤否桄榔叶暗瘴江邉  

何叔京挽章  

倾葢黄亭夜翛然渊壑姿倚天惟直干到地絶傍枝亹亹今何许悠悠只自知寒碑卧风千载有深期  

咏杏花  

江梅已过杏花初尚怯春寒防蘂踈待得重来防枝在半随蝴蝶半蜂须  

恭和御制秋日幸秘书省近体诗  

麟阁龙旂日月长中兴再见赭袍光仰观焜燿人文盛始识扶持德意长功利从今卑管晏浮华自昔陋卢王愿将实学酬天造敢効明河织女襄  

挽汪端明  

异时忧世士叹息恨才难每见公身徤犹今我意寛雕零竟何极合复岂无端此理终难觧天风大隧寒四海膺门峻亲承二纪中论交由父祖受学自儿童山岳千寻上江湖万折东防言藏肺腑欲吐与谁同  

挽萧祭酒  

摩揣诚斯薄雕镌质亦消平生但真朴直上絶枝条氛雾终澄霁丘山亦动揺朝阳旧时鳯声入舞箫韶  

## 两宋名贤小集卷二百二十  

宋　陈　思　编  

元　陈世隆　补  

勉斋先生集  

黄干字直卿闽县人父瑀高宗时御史以笃行直道着闻干师朱晦翁晦翁甞曰直卿志坚思苦与之处甚有益遂以女妻之晦翁临殁出所著书授干曰吾道之托在此干初监嘉兴石门酒税歴官临川汉阳安庆皆有善政在位者忌其声誉羣起挤之归里弟子日盛称勉斋先生諡文肃  

石门  

呉越天下富京畿游侠郷陇畆尽膏腴第宅皆侯王世言苏湖熟霑溉及四方自我来石门触日何凄凉清晨开务门有酒谁复甞累累挈妻子汲汲求糟糠父老称近年十载常八荒聚落成丘墟少壮争逃亡  

崇德悯四首  

樯头五揺空飞船头百丈牵何迟数篙塘水清可渉故郷千里归何时  

塘中龙骨高数层坼田中纵复横青裙箬笠倚车卧但有空车无水声  

牛女盈盈河汉傍清风肃肃吹罗裳朱门逹旦听歌曲莫遣浓隂蔽夜凉  

老夫年老百不悲夜听羣儿声吾伊呼童握手长太息不见侬家数口饥  

喜四首用前韵  

莫愁尘土压天飞六月栽禾未是迟待得麦麻收拾后通宵好定何时  

云霓天外起层层毕月相随彻夜横费得天公能几力数州愁苦变歌声  

睡觉歌声古道傍有人终夜揽衣裳牀头斗酒聊自酌不为书窗一夜凉  

山中书生休浪悲燮调自有臯与伊清香一瓣来天竺更把民饥作已饥  

答曾伯玉借长编  

白露下百草迅商薄修林幽人起长叹感此节物深揽衣自徘徊抚劔还悲吟丈夫各有志莫作儿女心渉逺当疾趋畏影须就隂愿言理轻车去上南山岑  

九日早发桃枝岭  

登山岂不乐况此风露清排檐夜雨滴诘旦天空明欢然金石交要我林泉盟支笻趂汗漫勇往不计程一水何萦纡千峰鬰峥嵘仰视临云驰俯聼幽壑鸣班荆得所适斗酒聊共倾人生防有累聚防如浮萍今晨谐胜逰异日难忘情意惬各赋诗庻以纪此行  

道间观瀑布  

行行益以逺惬此心期幽一径险复夷千林密相樛回首天际山矗靣悬飞流银潢倚石壁玉龙下山湫光揺日璀璨势激风飕飗可望不可亲神往形独留眷言桃枝山久懐卜筑谋岂无一日闲努力穷冥搜  

侍文公饮浮翠用刘叔通韵  

凉风振幽壑隂云翳前山高懐励清秋适意林莽间烟横万家井水净双溪湾徙倚暮忘归人境相与闲逰子独何为千里方言还陪此杖屦逰忘彼道路艰心期更他歳依嵓结柴闗  

与胡伯复  

白露下百草云翳崇冈逰子暮何之倐若孤雁翔朝发长沙渚夕息湘山阳飞鸣念俦侣慷慨増悲伤故人懐我深逺寄金玉章开缄且疾读慰此饥渇肠是时日中火朔风埽枯黄歳月能防何臯兰结防霜脂车防良马日暮道正长徒仆审驱驰前途畏榛荒劣质若难任白云懐故乡南山一舍隔矫首空西望  

送章元德司理罢官归永嘉  

送君北门坂遥望东瓯路峩峩白鹤岭飞鸾渡上有虎豹嘷下有蛟龙怒车马坚且长维檝夙已具褰裳渉其险万怪不足惧世路剧羊肠皦皦诚易污但能心无愧穷逹安所遇毋为婉娈者暂蹶輙惊顾生平麋鹿姿处世叹多忤胡为展良觌握手便如故高懐发鍼石正论谐韶濩情亲复告别欲语谁与晤乾坤一逆旅日月双脱兎寒儒守蓬荜白首困章句期君以逺大庻足慰迟暮  

庆元己未冬至前二日访林公度至栗山翌日同访呉必大林季亨容之偕行爱其溪山池亭之胜为之赋诗  

篝火下修岭褰衣渉清川夜投故人庐洞壑藏眞仙一水逺萦纡两山对蜿蜒但见烟云深不识车马喧主人敬客至杯酒罗堂前诸孙竞劝酬烹羊杂鸡鲜同来二三友妙语争春妍此防良独难逹旦不复眠鸡鸣秉独逰到君新池邉中有读书堂藏书更精研把笔纪名姓徘徊怅无縁天明驱车去去上层冈颠囘首三叹息安得数畆田结茅与君邻啸傲终残年  

过翠防  

古寺残僧少孤村碧树围明朝山下路愁絶望烟归  

## 两宋名贤小集卷二百二十一  

宋　陈　思　编  

元　陈世隆　补  

退庵遗集  

呉渊字道父宁国人嘉定七年进士累官江东安抚使行宫防守兼屯田使拜参知政事封金陵侯有退庵遗集  

早朝歩葛元喆韵  

万井苍凉欲曙天禁钟声防佩声联云浮玉辇霞裾降风动金莲寳炬燃四国龙飞清穆世羣工虎拜太平年吾王不惓宵衣念国祚遥知永永传  

九日  

百年王事漫劳形客里逢时迹类萍无酒可添元老兴任人浪笑阮宣醒荆湖城壁连钲鼓河朔黎元陷寇庭久拥旌旄愧无补敢将衰朽叹飘零  

登南城  

江城一眺思悠悠平楚苍然野水流衰草寒烟梅老墓败垣斜日谢公楼江山有恨英雄老天地无私草木秋万古兴亡俱是梦丈夫何者为身谋  

游青山【谢朓宅在焉】  

碧嶂千层镇一州十年前记作斯游因看红杏行停辔为濯清泉坐解裘怪石巉岩蹲虎豹老松偃蹇卧龙虬转高转有无穷景杖履何妨絶顶头  

风流千载忆晖此日登临不觉疲防取眼前都是句如何身后不防诗须知小饮徜徉日正是高唫寥泬时可惜出山终不免空留翠岫与清漪  

横碧堂  

十一年如一欠伸今朝又得快登临半城杨柳春风满四野桑麻雨露深槛外翠峰重入眼樽前白髪遂惊心感今懐昔慿阑处不觉崦嵫日已沈  

用前韵  

每来登眺便眉伸高处苍穹俨若临投老光隂随日晚思归情绪与秋深鹭飞沙际明人目雁满江头动客心北望淮淝何处是晚来烟雾正沈沈  

官梅亭  

畴昔花前屡举觞重来鬓发已苍苍未容篱菊成归隐且向官梅作醉乡每约松篁坚歳晚肯随桃李竞春芳东风二月无珍惜片片霏霏雪自香  

宿防亭三首  

正到春归恼客肠荼防架上发孤芳刘伶嗜酒名为酒薛女餐香肌亦香人已今朝衰鬓髪花犹昔日淡梳妆十年陈迹浑如梦徒倚阑干到夕阳  

东皇为代是南熏醖酿成花逈出尘尽洗娇红春态度独呈雅素雪精神牵衣弱蔓如留客入枕清香更恼人月下星前曾醉挿肯容烦暑到冠巾  

园丁编竹亦勤哉老蔓纎条费剪裁杳杳翠云深作洞霏霏香雪簇成堆玉虬飞下盘千尺金爵擕将饮百杯説与此花狼籍后园林杖屦亦稀来  

挥尘堂二首  

老守重来何所为筑成台榭凿成池绿深夜鱼逺红压春风莺燕迟民乐轩墀偏少讼官闲园圃自多诗鳯团啜罢投衾枕梦觉花间日影移  

恋宿懐安物我齐况兼两世四持麾可怜园内乐成日却被宫中捉去时李郭诗篇懐旧迹欧梅歌舞怅新知多应日后清宵梦频到姑溪溪水湄  

送杜尚书赴行在  

龙德刚中道学优洛中夫子尔同流暂离天府安邉阃又属轺车返帝州万里长城唐李勣百年勲业汉留侯明朝囘首秋江上泰华岩岩天际头  

冬雨  

坐来杂霰洒隆冬痛饮那禁觱发风却忆西枢承防日冐寒犹立大明宫  

高氏小景  

地白天寒冻裂裘何人乘艇下中流披图孟浪不相识疑是当年王子猷  

峨眉山【在采石见寰宇志】  

一带天分南北限两眉烟鎻古今愁【缺】  

附诗余  

念奴娇【牛渚】  

我来牛渚聊登眺客里襟懐如豁谁着危亭当此处占防古今愁絶江势鲸奔山形虎踞天险非人设向来舟舰曾破风浪千叠　追念照水燃犀男儿当似此英防豪杰嵗月匆匆留不住鬓已星星堪镊云黯江天烟昏淮地正是防魂时节栏干捶碎酒狂忠愤俱发  

水调歌头【杏】  

太白已仙去诗骨此山藏胸中锦绣如屋都乞与东皇碎剪杏花千树浓抺胭脂万防妖艶防人肠晓露沐春色晴日涨风光　孤村路途休暇共徜徉酒旗斜处一簇几红糚暂息江头烽火无奈鬓边霜雪聊复放疎狂倚俟玉壶竭未肯寳鞭扬  

沁园春【夀弟相国】  

喜我新归逢戎初度关情更深正昼掩柴扉我寻隠遯晓舒愧府戎正经纶白石清泉紫枢黄阁同气何妨出处分休嘲笑尽弟为宰相兄作闲人　南国借我登临都不怕近前丞相嗔但曳履扶笻堪怜独步携壶载酒毎叹孤斟七袠开顔六旬屈指风雨对牀频上心慇懃祝道何时回首及早抽身  

## 两宋名贤小集卷二百二十二  

宋　陈　思　编  

元　陈世隆　补  

栗斋诗集  

巩丰字仲至号栗斋其先郓州须城人渡江为婺州武义人少防吕东莱之门淳熈十一年进士甞知临安县稍迁提辖左藏库卒有东平集  

晓起甘蔗渊  

晓起东风恶晴岚忽变昬船随山共走雾与水相吞钲鼓遥知寨桑麻畧辨村来无准则容易湿柴门  

夜晓起方觉  

夜雨鸣檐送五更不惊高卧最多情窗间细视花无恙墙外随聼屐有声数把柔丝堤柳嫩一奁方镜闸波清出门眼界殊明洁但觉春寒处处生  

晨征  

静观羣动亦劳哉岂独吾为旅食催鸡唱未圆天已晓蛙鸣初防雨还来清和入序殊无暑小满先时政有雷酒贱茶饶新面熟不妨乘兴且徘徊  

离建  

旅中多得早朝晴野润衣襟苦未清时时数防雨犹落隐隐一声雷不惊山入夏来差觉老花从春去久无情长汀又渉来时路麦陇桑村小问程  

湖岭下十里是为湆澹滩行者多至此舍舟  

急流方了又高冈日永周旋未觉忙壁上字多知店老岭邉松茂喜车凉丛丛乱篠承欹石帖帖新荷恋小塘湆澹恶滩应笑我为虞鱼腹犯羊肠  

寒夜  

瓦欲飞霜水欲氷蒲团今夜有尘凝炉寒闲取薪添火窗暗时将烛助灯久欲归田游宦客未能忘肉在家僧于书更觉心情懒病眼愁看细字蝇  

中旬休日呈岩老  

近见东郊出土牛烧灯已过又旬休酸风鳞靣慵开眼细毛空怯上楼百歳光隂真蚁穴一年寒燠未鸿沟偷闲文字聊遮眼勲业悠悠且掉头  

## 两宋名贤小集卷二百二十三  

宋　陈　思　编  

元　陈世隆　补  

遂初小藁  

尤袤字延之无锡人入太学以词赋冠多士寻冠南宫绍兴十八年登进士第甞为泰兴令修筑外城不为金冠所防吏民为立生祠注江隂学官需次七年为读书计从臣以靖退荐召除将作监簿大宗正阙丞人争求之陈俊卿曰当予不求者遂除袤复授秘书丞歴著作郎兼太子侍读初张説自阁门入西府从臣因执奏而去老数十人袤率三馆上书諌与郡得台州有毁袤者高宗疑之使人密察民诵其政不絶口乃録其东湖四诗归奏上叹赏遂以文字受知累迁枢密院正兼左谕德轮对申言民贫兵怨者甚切夏旱求言袤上封事高宗崩前一日除太常少卿当定庙号袤与礼官定号高宗洪迈独请号世祖袤率礼官奏谓太上以子继父不可援光武为比以乱昭穆之序孝宗卒从初议防建议事堂令皇太子参决庶务袤时兼侍读乃献书以为储副之位止于侍膳问安不交外事抚军监国自汉至今多出权宜乞恳辞以彰殿下之令德进权礼部侍郎兼同修国史侍读既而兼权中书舍人先是命兼直学士院辞至是复诏兼之辞不允孝宗内禅议已定谕袤曰旦夕制册甚多故处卿以是职袤乃拜命光宗即位开讲筵袤歴举唐太宗不私秦府旧人为戒又数日复论官制谓武臣披坚执鋭者积功累劳仅得一阶权要贵近之臣优游而歴华要姜特立以为议已言者因以为周必大党遂与祠绍熈元年起知婺州改太平州召除给事中既就职即昌言曰老矣无所补报凡营求内降小碍法制者必不奉诏所缴奏甚多至为上震怒裂其奏事竟不行除礼部尚书上屡以疾不诣重华宫袤先后奏请驾随出时上已属疾国事多舛袤积忧成疾请告不报疾笃乞致仕又不报遂卒年七十赠金紫光禄大夫袤少从喻樗汪应辰游樗学于杨时时程頥高弟也方乾道淳熈间程氏学稍振忌之者目为道学将攻之袤在掖垣首言夫道学者尧舜所以帝禹汤武所以王周公孔孟所以设教近立此名诋訾士君子故临财不苟得所谓亷介安贫守分所谓恬退择言顾行所谓践履行已有耻所谓名节皆目之为道学此名一立贤人君子欲自见于世一举足入其中俱无得免此岂盛世所宜有孝宗曰道学岂不美之名正恐假托为奸使真伪相乱尔待付出戒勅之袤死数年侂胄擅国于是禁锢道学贤士大夫皆受其祸识者以袤为知言甞取孙绰遂初赋以自号光宗书扁赐之有遂初小藁六十卷内外制三十卷諡文简孙焴礼部尚书  

逰张公洞  

吾闻荆溪南有地仙所宅十年劳梦想今日着脚歴扁舟下湖洑水涨没沙碛结缆小桥旁杖藜从此适平冈靣陂陁叠嶂堆襞积行行两三里夹道乔木植其木几合抱其高乃千尺风生万壑响日照四山赤时揺树林杪忽见屋宇脊宫门何峥嵘古道颇修直长庙景曀曀崩殿人寂寂寥落昔贤题摩娑壁间墨扪萝上层巅俯瞰得深窟危梯交枝撑鸟道穿诘屈投身乍寛闲局歩仍偪窄攀援愁颠跻傲睨惊险僻悬崕朶颏颔乱石拱剑防白云何时横乳溢或自滴中空正澒洞了不见天隙行迷近逺伛偻犹擿埴巉巗岂人工隐轸入地脉窓幽或篝火俯跪仅容席仙坛尚故处丹灶俨遗迹山虫鸣咿嚘野防声啧唶传闻老父语以往真莫测中有白玉堂横絶巨石塞傍连洞逓野欲去不可极潜窥目先旋纵走膝无力邅廻歩仄径突兀出峭壁枞风高枝樛藤蔓青隂羃芳草何芊绵丹花亦狼籍踌躇古亭上頫仰幽涧碧叮当下流水磊磈欲落石虽云培塿高气与嵩华敌其南有空穴澹瀩殷幽黒隂风讶谷吐冷气森喷逼蛟龙久伏藏金玉閟简册灵踪信茫昧幻怪纷惨戚将无神物守欲与世壤隔平生丘壑志早歳泉石癖岂不思三山所恨无六翮乐哉兹晨游逸兴潜有激仙翁在何许绿髪尚如昔髣髴笙箫声徘徊鸾鹤翼俗縁磨不尽尘境坐形役何当筑衡茆幽讨穷日夕风云西北起天地忽改色仓皇促归斾造物岂戯剧良游易乖忤真赏难再得寄与山中人重来傥相识  

梅  

不奈雪埋照可堪风漏香天寒无疹粟日暮有严妆桃李羞浮艶松筠共老苍千山愁絶里独自占年芳冷艶天然白寒香分外清稍惊春色早又唤客愁生待索廵檐笑嫌闻出塞声园林多少树见尔眼偏明  

蜡梅  

破腊惊春意凌寒试晓妆应嫌脂粉白故染麴尘黄缀树蜂悬室排筝雁着行团酥与凝蜡难学是生香  

雪  

睡觉不知雪但惊户明飞花厚一尺和月照三更草木浅深白丘塍髙下平饥民莫恣怨第一念邉兵  

别李德翁  

长恨古人少斯人今古人二难俱益友两载觉情亲世态深难测心期久益真相防俱半百此别倍酸辛  

送赵成都  

蜀道当谋帅维城孰愈公夷陵防江左斜谷顾闗中北地纷豺虎南方簇蚁蠭守攻虽有异镇抚不妨同不但元戎贵仍兼制使雄深沈天与度简敬学成功人士薫陶内兵民教训中祗应先郤谷宁复后文翁  

己亥元日  

玉厯均调歳启端东风又逐斗杓还萧条门巷经过少老病腰支拜起难白髪但能欺槁项青春不觧驻朱顔余龄有几仍多幸占得山林一味闲  

次韵德翁苦雨  

十年江国水如滛怕见三秋作霖可念农家妨卒歳须烦风伯荡层隂禾头昨夜忧生耳木德何时却守心兀坐书窓诗作祟寒虫鸣咽伴愁吟  

次韵尹朋梅花  

江北江南天未春阳和先已到孤根斜枝冷落溪头路瘦影扶踈竹外村水部未妨时遣兴王妃谁复与招魂天寒好伴罗浮醉明月清风许重论  

梅花  

竹外篱邉一树斜可怜芳意自萌芽也知春到先舒蕊入被寒欺不放花索笑几囘惊歳晚相思一夜绕天涯直须待得垂垂发踏月相携过酒家  

冷蕋踈枝半不禁眼防芳信日骎骎雪霜不管朝天靣风月能知匪石心望逺可无南北使客愁空费短长吟年年凖拟花排恨不道防花恨更深  

落梅  

清溪西畔小桥东落月纷纷水映红五夜客愁花片里一年春事角声中歌残玉树人何在舞破山香【一作香衫】曲未终却忆孤山醉归路马蹄残雪衬东风  

入春半月未有梅花  

枯树扶踈水满池攀翻未见玉团枝应羞无雪教谁伴未肯先春独探枝防度杖藜贪防早一年芳讯恨开迟留连东阁空愁絶只误何郎作好诗  

德翁有诗再用前韵  

文章仙伯记仇池每想横斜竹外枝未放柔柯攅玉雪稍防红蔕染燕支别来望逺凭谁寄老去寻春只恐迟把酒问花花觧语定应催促要新诗  

次韵渭叟蜡梅  

快防鵞黄若下春要将香色闘清珍蜡丸暗拆东君信栀貎宁欺我軰人光价未输何逊早新篇重见豫章新浑金璞玉争多少要与江梅作近亲  

甲午春前得雪  

寒声昨夜响萧萧逗晓堦庭亦已消残蜡距春无防日一年飞雪只今朝防阳欲动梅惊萼余润才沾麦放苖天意未能违物意漫留残白占山腰  

飞英囘旋逐风飘爽气令人意欲消荏苒流年春送腊殷勤密雪暮连朝冬囬庾岭花无数烟暖蓝田玉有苖一饱自今真可望更防南亩麦齐腰  

冻云排阵拥山椒待伴还应不肯消皎月氷壶千顷夜冷烟茅屋几家朝梅枝堆亚难寻萼萱草侵凌不辨苖残甲败鳞随处是被谁敲破玉龙腰  

正月二十八日夜大雪  

一冬无雪润田畴渇井泉源冻不流昨夜忽飞三尺雪今年须兆十分秋占时父老应先喜忍冻饥民莫漫愁晴色已囘春气晚风揺绿防来年  

刘屯田墓壮节亭  

西涧当年卜考槃便于神武挂衣冠后生无复知前軰故老犹能説长官三尺荒坟埋玉冷百年壮节倚天寒表章赖有羣贤力谁把生刍奠一餐  

送赵子直帅蜀得湏字  

射防当年首漠儒去登云路只欺须饱闻治最夸闽部已有先声到益都壮畧定羌元自许宗英帅蜀旧来无前驱叱驭休辞逺防取东归上政涂  

帝念西南在一隅简求才德应时须羌夷种落夸威令秦陇闗河聼指呼自古功名多少壮及今谈笑定规摹玉山旧政人谁记应埽棠隂防昼图  

海棠盛开  

两株芳蕋傍池隂一笑嫣然抵万金火齐照林光灼灼彤霞射水影沈沈晓妆无力胭脂重春醉方酣酒晕深定自格高难着句不应工部总无心  

玉簪花一名鹭鸶  

一种幽花迥出尘孤高耻逐艶阳辰瑶枝巧挿青鸾扇玉蘂斜欹白鹭巾难与松筠争歳晚也同葵藿趂时新西风昨夜惊庭绿满院清香恼杀人  

送林景思  

三年无德及斯民独喜从游得此君囊乏一钱穷到骨胸蟠千古气凌云论交却恨相逄晚别袂真成不忍分后夜相思空阔尺书应许雁知闻  

送晦庵南归  

二年摩手抚疮痍恩与庐山五老齐合侍玉皇香案侧却持华节大江西鼎新白鹿诸生学筑就长虹万丈提待哺饥民偏恋德老翁犹作小儿啼  

送提举杨大监觧组西归  

征辕已动不容攀回首棠隂蔽芾间为郡不知歌舞乐忧民赢得鬓毛斑澄清未展须持节注想方深便赐环从此相思隔烟水梦魂飞不到螺山  

送呉待制帅襄阳  

方持紫槖侍西清忽领防藩向着行谁谓风流贵公子甘为辛苦一书生词源笔下三千牍武库胸中十万兵从此君王寛北顾山南东道得长城  

欲将盘错试余锋故拥旗麾讫外庸南岘北津形胜地前羊后杜昔贤踪不妨倒载同民乐自有轻裘折敌冲努力功名归报国莫思山月与林钟  

青山寺  

峥嵘楼阁挿天开门外湖山翠作堆荡漾烟波迷泽国空蒙云气认蓬莱香销龙象辉金碧过麒麟剥翠苔二十九年三到此一生知有几回来  

聼莺阁  

春催金谷晓一望百花齐不作辽西梦从渠着意啼  

和渭叟梅花  

不避风霜苦自甘丘壑潜未禁沾额角信好挿防尖春意已张本寒威今解严殷勤留客意尚许隔墙觇  

德翁有诗再用前韵  

立马黄昏绕曲池几囘踏雪问南枝不应春到花犹未定恐寒侵力不支陇工已惊传信晚樽前只想弄妆迟临风不语空归去独立无憀自咏诗  

甞记寻芳到习池攀条频认去年枝晓穿曲径千林去晚度危槗一木支不避春寒来得得只縁人望故迟迟无钱可办罗浮醉报荅春光只有诗  

游閤皁山  

春山灵草百花香谁识仙家日月长满院莓苔绿隂匝棋声何处隔宫墙  

括署四咏  

君子堂  

堂堂文简公一世防与臯君子哉若人此言圣所褒遗爱在斯民谁能荐牲牢独有坐啸地清风仰弥高  

节爱堂  

谁怜穷山民糠籺不自赡纷纷死沟壑往往困征敛夫惟节与爱是谓仁且俭掲兹圣人言聊用自鍼砭  

凝思堂  

失脚随尘网牒诉障吾懐公庭了官事时来坐幽斋天风肃冷冷山鸟鸣喈喈我思在何许独对苍然崕  

乐山堂  

草堂有遗基榛莾歳月久我来始经葺挹翠开户牖羣山供笑傲万象皆奔走所以名乐山欲企仁者寿  
