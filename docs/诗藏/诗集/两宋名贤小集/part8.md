---
title: 第7部分
index: true
icon: editor
order: 8
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷二百二十四  

宋　陈　思　编  

元　陈世隆　补  

章泉诗集  

赵蕃字伯昌【又作昌父】宋宗室居玉山博学工文词以曾祖防防补官直秘阁致仕蕃性寛平乐易而刚介不可夺甞受学于朱紫阳少喜作诗读者以为有靖节之风江南文士赴都者多求其作得其片言只字无不珍重学者称为章泉先生所着有章泉集  

小园早歩  

今朝欣止天气渐柔和篱落小桃破阶除驯雀多占方移果树带土濯蔬科农务侵寻及吾宁久卧疴  

连  

夜窓连晓枕城郭与山林旱苦七八月欣三日霖殊胜建武谷更念栎阳金斗食端何直胡为久滞滛  

望偶题  

漠漠青山霏霏白露烟诗材来逺近昼幅极中邉流落虽天外登临頼目前浮生才几日此地欲三年  

中不出呈斯逺兼示成甫  

湖外频年客江东迩日归欲知年事迫防取鬓毛非寄意虽梅栁闗心在蕨薇令予倒芒履须子叩柴扉  

严先軰诗红梅次韵  

尽道梅花白能红又一竒浑疑丹换骨不是酒侵肌防此敷腴色思侬少壮时盛年虽不再犹拟歳寒知分界舗爱直驿张安道因杉制名而驿之前有老梅一株不知安道何为舍彼而取此也  

杉是谁人种梅从何代栽腹空雷有击根瘦土无培要是百年物曾经防客来直哉虽见録清矣可遗材  

忆梅  

纵乏幽人宅犹余大树祠带山仍带水宜饮亦宜诗勿待全开后当乘半放时昬昬郭隂务皎皎上朝曦  

榴花  

树隂防已合榴朶见初明当夏岂无意避春真有情花虽后文杏实可待瓌橙病叟缘何喜留苔防落英  

送王子遵赴衡阳丞  

王郎妙人物独歩尚江东昔尉既不醉今丞宁肯聋相依唇齿国忽去马牛风清絶官曹外何年着我同  

萤火  

浑忘生朽质直拟慕光辉解烛书帷静能添列宿稀当风方自表带怱成防变灭多无理荣枯防一归  

蛱蝶  

不遂春风去仍当夏日长一双还一只能白或能黄恋恋不能已翩翩空自狂计功归实用终自愧蜂房  

暖甚去绵衣  

谁道江南春有寒未经社日衣能单桑麻过日夜长桃李因风高下残旧説中州政如此了知瘴气不能干天公似悯斯民病故体淳熈诏令寛  

十一月五日晨起书呈叶德璋司法  

卧闻落叶疑飘起对空庭葢卷风正自摧颓同病鹤况堪吟讽类寒虫怱思有客浑如我却念题诗不似公已分虀咸终白首可因霜雪愧青铜  

次韵叶德璋见示  

穷冬未省见梅班故里何由报竹安归意宁须卜以决衰顔休待镜频防交情谢子来今节物娱予后苦寒独酌更怜终漫兴不如骫骳得天欢  

上已  

朝来一快隂晴东郊百鸟间闗鸣爱风栁条不自惜蘸水桃花可怜生不见山隂兰亭集况乃长安丽人行东西南北俱为客且送江头返照明  

梅花  

平生欠汝哦诗债歳歳年年须要还未至腊时须访问已过春月尚跻攀直从开后至落后不问山间与水间却笑渊明赋归去庭柯目盼自怡顔  

全树婆娑伙匪奢数枝纎瘦少尤佳春风上苑吾何沗落日孤村汝自嗟定论要为尘外物饱防宁是世间花不然山谷能诗老曷与山矾定等差  

顷与公择读东坡雪后北台二诗叹其韵险而无窘歩甞约追和以见诗之难穷去冬适无雪正月二十日大雪因用前韵呈公择  

细思不是冬无雪留待春风鬬冷严病骨未忧衣乏絮早餐宁叹食无咸梅添凿落依同色竹拥参差半入檐坐守地炉应不破牕频见北山尖  

雪埋老屋无薪卖晨起谋炊自毁车覔饱预期千顷麦破悭先试一春花便营野屐寻茶户更约绨袍当酒家处士至今疑姓贾壁间但没挂钱义  

蚤立寺门作  

春天隂晴无定姿隂云未卷晴风吹青山表见花顔色绿水添增鹭羽仪郭外不知谁是主眼中今见我题诗人生何物非邮传敢谓吾庐不在兹  

出郭  

踈篱树树李花雪野寺条条杨栁丝春风收收后白日变晴晴变时有余不足无尽景补短截长何限诗烟霞痼疾句成癖老矣折肱真得医  

晚晴  

残风落日蝉乱鸣细履小园欣晚晴投林倦鸟分暝色满地落叶无秋声卫尉一钱曽不直阮郎防屐毕平生三十六中第一防脱却世故甘佣畊  

二月十日喜呈李纯教授去非尉曹  

沧浪一夜起鸣雷阵因之续续来所病农家成久旱未论花事有新开书生狂妄常忧国圣代飘零少弃才儒馆尉曹俱国士好为诗赋咏康哉  

后呈斯逺  

已是霜凝更湿春其渐起但无痕莫嗟草色有垂死定见梅花当返防小驻要须穷日日细寻无惜徧邨邨揩摩病眼从兹始并待君诗洗睡昬  

送赵成都二首  

蜀道当谋帅维城孰愈公夷陵防江左斜谷顾闗中北地纷豹虎南方簇蚁蠭守攻虽有异镇抚不妨同不但元戎贵仍兼制使防深沉天与度简敬学成功人士薫陶内兵民教训中祗应先却谷宁复后文翁  

菊  

蔓菊伶俜不自持细香仍着野风吹少年踊跃岂复梦明日萧条更自悲潭水解令胡广寿夕英何补屈原饥我今漫学浔汤隐晚立寄懐空有诗  

懐玉山  

禅月诗僧古道塲山雄呉楚接华场踈通八磜蛟龙隐高竝双峯虎豹藏云母屏寒消瘴气蓝田璧润吐虹光碧桃花落仙人去静聼松风心自凉  

絶句  

红叶连村黄花独径秋诗穷真到骨酒薄不禁愁  

哭蔡西山  

鹃呌春林复递诗雁囘霜月忽传悲兰枯蕙死迷三楚雨暗云昬碍九疑早嵗力辞公府檄暮年名与党人碑呜呼季子延陵墓不待镵辞行可知  

防韩涧泉絶笔诗后  

周汉歴歴上下秦侯王将相史叠陈辱斯荣斯仁不仁桃源鹿门商山人南磵逺孙涧之濵所以三人入吟呻桃源本是畊农民鹿门商山抱经纶一世虽屈九原伸所以絶笔于获麟我之拟赋非厥伦威公语我泪沾巾  

赋黄小园山居  

何谓雪名寮应同立积腰要为膏以润不作睍而消园小锄斯食书多腹不枵青云附能显况乃白云招  

防刘溪翁韩家府诗后  

何人咏出韩家府是我建阳刘叔通尽道唐人工乐府罕能褒贬似渠工  

谁咏韩家府建阳刘叔通是为闻以戒斯可谓之风妄矣彼侂胄哀哉吾魏公向者歌颂者岂但剧秦雄  

## 两宋名贤小集卷二百二十五  

宋　陈　思　编  

元　陈世隆　补  

沧浪诗集  

严羽字丹丘一字仪卿邵武人粹温中有竒气甞问学于包克堂自风骚而下讲究精到石屏戴复古深所推敬自号沧浪逋客有沧浪集二卷行于世行子吟  

行子在江梅飘飘靡常踪有如芒砀野朔风卷飞蓬朔风无休期飞蓬日千里防落天地间宁有复归理塞雁西北来一呌三徘徊何时别沙漠昨夜宿阳台同羣一相失羽翮常低摧人物有殊性奈何罹此哀  

忆昔客逰初结交重豪迈高冠湛卢劒志若轻四海白首悔前图蹉跎天一隅寒冬剑门道失路空踟蹰深林聚豹虎絶壁号鼪鼯雪深车轴折征马惊啼呼何当返故处飱黍居田庐泪下不能禁肠转如辘轳  

我友逺言迈  

朔风卷秋树白日寒无光是时鸿鴈来四野何苍茫我友逺言迈使我结中肠如何携手欢一旦成异乡行旅有期程逰子多悲伤置酒欲高歌泪来沾我裳四座惨相顾征马亦徬徨未知防靣日且复尽兹觞  

悠悠我行迈  

悠悠我行迈邈在天一方道路无终极时节异炎凉路逢故里亲挥泣问我乡妻子别离久不知今存亡中原多白骨城邑聚豹狼逺去无僮仆思还絶糇粮寄语家中人逺行良可伤  

朝日临高台  

朝日临高台睠彼芳树间上有共栖鸟和鸣何闗闗尔乃慕俦侣我何独不然良友在万里邈然河与山聚会岂不思歳月倐已殚未必无他人要非心所欢  

仙逰  

忆读玲珑篇来往虚皇阁空见白芙蓉秋风几凋落昨逢紫阳君共有丹台约下视尘埃中冠缨缚猨玃世事行若此悠悠复何托  

朝别简寂观夜行石镜溪溪光照厓緑月色正相冝石上三道士颀然好丰姿或弄金光草或把珊瑚枝凭风招素手赐我一玉巵叹我事逺逰萧飒朱顔哀长林孤月落羽盖何葳蕤垂垂果之去弃我忽若遗明发阒无覩但有青鼯啼  

瀑布似明月上有石梁横矫首望东海正见蟾蜍生扬辉天汉间下照蓬丘城桂实几凋落姮娥空闻名咄哉玉斧子不如白兎精灵药不服食执柯独何成迢迢彩云外谁吹白玉笙竦身一长聼予若出寰瀛  

登豫章城  

忧来不自得登城望高天寒云四靣起朔风下长川脱剑且却坐君知心惘然奈何平生志鬰抑江朔间凛凛秋风来茫茫落日晚长忧生白髪沈想忘朝饭向来经济士本是碌碌人萧曹刀笔吏樊灌屠贩臣徒歩取勲业汉道为光新我今何为者飘飘去乡国狂歌豫章城醉卧风江碧但取英防笑终慙倜傥生名当以德载事耻因人成独酌还独酌哀歌还寂寞安得凌风翰为君佛寥邈  

逰临江慧力寺  

舟中望古刹川上移琴樽隐隐林阁见迢迢钟梵闻列岫不离席惊涛常在门风忛与沙鸟泛泛随朝昏天高一幡挂室静众香焚烟起多近郭鸦归无逺村松际尚防雪经年来暮猨赏惟静者契法对高僧论安得息尘驾永懐瞻独园明朝别此去惆怅满松云  

山居即事  

稍欣入林深已觉烦虑屏霜果垂秋原归禽度岚领纷纷叶易积漠漠云欲盛涧底寂无人松萝窅然暝惟闻山鸟啼月上柴门静终歳寡持醪延欢聊煮茗羣书北窓下帙乱谁能整  

庐陵客馆雨霁登楼言懐寄友  

终日坐汾淟邈然无少欣登楼一周览始见万山羣防洗残暑青天卷浮云襟懐两廓落朗若见夫君见君君何在顾影还独笑吏非金门逰隐异沧江调江明秋月白山空夜猿啸徒事百卷文未返一竿钓留滞岂胜愁非君谁与谋水寒终赴海雁逺暂賔秋举世不可语犹当傲巢由赠君三尺剑永驾五湖舟  

还山吟  

日暮望南山怅然归思发如何山中客屡防城头月城头月照女萝秋石磴潺湲防碧流岩猿久别应惆怅涧鸟相呼亦共愁城南故人与我好令我忘却归山道昨夜西窓梦到家忽惊千嶂芝花老朝来舟子促辞君囘首空江语尚闻别后莫嗟难见靣相思只望岭头云  

思归引  

海上之草緑芉芉洞门一闭今几年仙骥去时留紫鞭挂壁见之心惘然欲归即归亦由我不待功成何不可尧舜未能屈巢由自余王侯何足逰武陵春水緑萧萧就中亦有桑麻郊近闻秦人笑相语待我东溪种碧桃  

梦逰庐山謡示同志  

昨夜月落西窓隂倦推素枕凭石琴身居红尘不自觉梦入庐山深复深庐山深处在何许五老仙人邀我语眉如秀雪顔桃花酌酒相酣坐箕踞明河九派倒西来石壁巉崖古道开五公握手向我笑不见刼火扬尘灰独骑一鹿穷蒙廽窅然醉踏青锦苔松风号嘈何清哀湍飞瀑卷万壑雷忽然惊起迷所向四坐已失黄崔嵬披衣徬皇还太息我与世途何所屑乱世茫茫飞蠛蠓囊中别有金膏诀须君之行当何时共向丹壑卧松雪  

别客  

客鬓风霜晚离亭鼓角闻念君当此去把袂不能分衡霍连秋气潇湘合暮云愁心将落叶向晚共纷纷  

访益上人兰若  

独寻青莲宇行过白沙滩一迳入林雪数峰生暮寒山僧喜客至林阁借人防吟罢拂衣去钟声云外残  

出塞行  

将军救朔邉都防上祁连六郡飞传檄三河聚控连营当太白吹角动遥天何日匈奴防中原得宴然  

关山月  

今夜关山月偏能照马鞍卢龙征戌客圆缺防廽防遥想金闺里应悲玉露寒黄沙三万里何日是长安  

江楼夜月懐故山友人  

昨夜江栖月思君好防肠猿声相应发山色更青苍楚塞来书逺闽闗隔梦长今朝防愁髪为尔半成霜  

有懐阆风山人  

把酒忽惆怅君今呉楚间孤云随马首风隔河闗心事竟安在此行殊未还空将百年意泣向寳刀环  

懐南昌旧逰  

昨在南昌府清逰不可穷杯行江色里棹进月明中楼笛吹晴雪菱歌漾晚风坐来懐旧迹万里一飘篷  

江行  

暝色蒹葭外苍茫旅眺情残云和鴈防新月带潮生天到水中尽舟随树杪行离家今几宿厌聼棹歌声  

塞下  

鞍马连年出闗河万里賖将军思报国壮士耻还家大漠春无草天山雪作花谁怜李都尉白首没黄沙  

三衢邂逅周月船临别赋此  

戎马相逢日那知复此间客愁诗莫遣世亊酒相闗江上孤舟在天隅两鬓班更将忧国泪满防送君还  

孺子台吟  

去年醉与东湖别欲上衡湘泥秋月君家留我却邅廻怅望还成阻修濶西山缥缈翠屏开复忆滕王倒玉杯经过始识洪厓井调笑重登孺子台台前呼酒折荷花水净烟明散落霞举杯失叹君何在望防行云空咄嗟故人别后还愁绪北都不是予留处兴来目送海边鸿归心挂在闽溪树  

送戴式之归天台歌  

吾闻天台华顶连石桥石桥巉絶横烟霄下有沧溟万折之洪涛上有赤城千丈之霞标峰悬磴防杳莫测中有石屏古僊客吟窥混沌愁天公醉饮扶桑泣龙伯适来何事逰人间飘飘八极寻名山三花树下一相见笑我萧飒风沙顔手持玉杯酌我酒付我新诗五百首共结天邉污漫逰重论方外云霞友海内诗名今数谁羣贤翕沓争相推胸襟浩荡气萧爽豁如洞庭笠泽月寒空万里云开时人生聚防何超忽愁折瑶华赠君别君骑白鹿归仙山我亦扁舟向呉越明日慿高一望君江花满眼愁氛氲天长地濶不可见空有相思寄海云  

送呉防卿再往淮南  

故人身披紫绮裘腰佩寳玦骑胡骝英风侠气横四海辞我逺向淮南逰淮南桂树应犹在八公举手遥相待明月高悬五两头随君千里过淮流十年鞍马邉城道又是邉城见春草春草萋萋路入秦长安北望空愁人荆楚竒材多劔客感慨相逢思报国男儿事业早致身青鬓须防霜雪迫我向人间久拂衣白雪相伴掩岩扉调琴鼓罢清商曲愁见孤鸿天际飞  

临川逢郑遐之云梦  

天涯十载无穷恨老泪灯前语罢埀明发又为千里别相思应尽一生期洞庭浪波帆开晚云梦蒹葭鸟去迟世乱音书到何日闗河一望不胜悲  

将至浔阳途中寄诸昆弟  

渺渺孤帆去防程悠悠天际望湓城一身避乱辞乡国千里相思隔弟兄猿呌区庐寒暮色鴈过彭蠡带秋声江湖此去多飘泊肠防风尘逺别情  

客中别呉季高  

悠悠逺别半生悲白日相逢又话离海内风尘愁来已天边消息到何时洞庭旅雁春归尽瓜歩寒潮夜落迟惆怅孤舟从此去江湖未敢定前期  

寄郭招甫时在浔阳  

梦向三江买钓船挂帆西去白云邉窓开晚色香炉见门落寒声瀑布悬百年酒兴陶彭泽四海诗名孟浩然何日眞寻尘外迹焚香酌茗话先贤  

送崔九过丹阳郡上荆门省亲  

江国归心一鴈牵河桥分手数杯传千崖万壑秋声里匹马孤帆落照邉牛渚寒波翻极浦荆门晚树合遥天他时莫枉瑶华问南北相思各渺然  

楚江晚思  

旅思遥遥倦向南谁家烟火起晴岚孤城归鸟连寒角极浦斜阳带逺帆枫叶自能悲楚客竹枝何用怨江潭今朝欲冩风波恨千里书成手自缄  

西陵望  

西陵终日望不见有归桡欲去频囘首寒江起暮潮  

送友人  

黯黯离筵夕照收江城笛起邉愁念君此去三千里何处闗山是楚舟  

羽林郎  

貂防孤裘塞北装黄鬓年少羽林郎弯弓不怕天山雪生缚名王入建章  

闻笛  

江上谁家吹笛声月明霜白不堪聼孤舟万里潇湘客一夜归心满洞庭  

呉中送归豫章客  

川程极目空波送尔归舟奈别何南国音书须早寄江湖春雁已无多  

避乱途中  

囘首兵戈地遗黎见几人他乡空白髪故国又青春多难堪长客偷生媿此身本无匡济畧叹息漫伤神  

樟树镇醉后题  

吾怜樟树好取醉欲无还酒压鵞儿身辞歌雉子斑朱楼当碧水红日下青山兴罢扬鞭去苍苍烟雾间  

天马山  

我来陟髙顶俯瞰临长川隂崖隠落日叠嶂鸣飞泉独立一世外所思千古前囘首鸟没处茫茫生白烟  

紫芝岩  

羽客逍遥地桃源世未寻我来窥异迹高歩越飞岑石带藤萝古泉鸣涧壑深紫芝未可采空寄白云心  

紫霞楼  

西楼孤絶倚天青我爱明河对户横露满碧梧风屡起烟消緑峤月初生仙人共酌丹霞酒逸侣同吹白玉笙不向此时穷笑傲更从何处豁髙情  

送上官伟长  

歳晚长愁绪嗟君更逺行兵戈今日泪江海故人情此别几时见寒一夜鸣致君相许在囘首壮心惊  

豫章城  

爱此城髙处囘鞭醉每醒江花两岸白烟树一行青云学山舒态天随水赋形已多徐孺子独向此沉防  

闺怨  

欲作辽阳梦愁多自不成错嫌乌臼鸟半夜隔牎鸣送赵立道赴阙仍试春官即事感兴因成五十韵  

嗣圣中天日遗氓忆汉时一王新盛礼万国贺重熈官爵霑寰宇光明冠本支穷冬辞老母吉日赴京师祖广明斜照寒江结暮澌停杯愁把袂立马语临岐草动春前色梅緐雪后枝湖山饶逸兴士友重逰嬉菱唱工迎客荷舟穏放维土风珍缟带呉馔熟莼丝防寺明全碧楼台漾淼弥云连勾践国江动伍胥祠阊阖春朝早觚棱霁景迟栁迎仙伏輭花簇御楼歌苜蓿来宛马樱桃荐寝帷周家千载歴汉服万年巵驻跸山川逺櫜弓歳月移天俄忧杞国日仰咸池弓创羣臣泪园陵故国悲乾坤开帝统露豁宸私蜂虿何为尔豺狼欲问谁箭流元帅幕城立叛营旗国体存矜恤皇猷务逺绥且从鹰一饱自待虎双疲复说京西乱愁连蜀道危仓皇分队伍指防防藩篱狙诈终荣驭逰魂不足羁几年腥战血今日痛疮痍宗社神灵在邦家德泽遗防闻淝水防可复雁门踦草诏词头切蒲轮礼意车贤良多选防社稷在扶持举动新羣目经纶停一防长沙何遽往艰卜竟堪疑莫以朝廷重翻令盗贼窥稍惩鹰隼击庶使鳯凰仪薪胆方无倦舆圗正入披王孙思报国天府待忠词世道多为忌波流幸勿随从容陈古昔感慨论邉陲仕进虽云始平生乃在兹青氊今可复防服更相宜漂泊防躯老蹉跎困翮埀散材元自逸正论竟焉禆误赏骚人作深慙国士知呌阍时已晚鸣剑志空驰鬰鬰驱浪俗悠悠叹乱离羊裘终隐去鱼钓复何之出处从今隔飞腾不可追济时须俊杰愿都中兴期  

酬友人  

湘江南去少人行瘴雨蛮烟白草生谁念梁园旧词客桄榔树下独闻鸎  

## 两宋名贤小集卷二百二十六  

宋　陈　思　编  

元　陈世隆　补  

蕙庵诗稿  

何耕字道夫绍兴中守蜀之嘉州有惠政与何逢原孙松寿宋诲号四循良民绘像祀之  

青羊宫  

一再官锦城咫尺望琳宫未始得得来正望役役中今朝弄晴雨防蹇随春风颇爱意象古停骖小从容缥缈百尺台突起凌半空慿栏俯脩竹决皆明孤鸿信哉神仙宅不受尘垢防稽首五千言众妙一以通静观万物复岂假九转功区区立训诂亦哂河上公痴人慕羽化心外求鸿蒙要附白鹤背往访青羊踪  

灵谿赋双流郭信可隐居诗  

幽居定何如颇恨未见之主人向我言喜色融双眉修篁流翠隂寒溪漾清漪领略非一状幽妍发余姿空蒙雨亦佳防灔晴更竒岂惟二江独意恐两蜀稀主人信妙士得此固所宜天公閟好景授受各有时岂无多田翁偃蹇逝莫随素交懐老蒲秀句纷珠玑安得招归来为君赋清诗往者不可作后生欲何为  

龙渊  

门前大江河漫昔人饮牛水为干水干龙逝亦其理近在咫尺聊泥蟠鱼虾玩侮防獭笑纵有灵恠谁当防德人问舎压我境便尔筑室相遮栏坐令异类皆屏伏恃有此耳差少安却纡朱绂去监郡遣我守舎良独难昨来过门恍如梦龙致此语催归鞍先生不信反不笑谓我饶舌狂丰干  

虚舟  

君不见江干车马纷相送巨编峩峩船载重西南使者解官归水浅着沙牵不动如君材具岂多得合待明光参法从何为浅濑着虚舟颇笑胸中太空洞问君此意竟安在欲说向人谁与共山林钟鼎本同辙系岸截江随所用八牕窅窅净无尘一水泠泠清可弄何当抱被过君眠分破江天幽夜梦  

题龙华佛阁  

西川凿山三大像突兀皆在江之湄脩觉九顶见略尽独此恨未赡客仪朅来胜地了畴昔轻轩瘦马相追随百尺金躯信雄杰三乘寳阁何瑰竒燃犀不用照幽鬼击鼓自合趋冯夷前人开创愿力广下与舟楫扶倾危六月滩涛剧奔吼一分性命争毫厘篙工落胆行者泣弹指乞活天人师人心狎水水多祸佛力在人人不知慈悲但作布施相江神虽怒将何为  

普通山距府东十数里青州禅师洪果道场也自龙华归过之楝宇頽落僧徒鄙野良为可惜是夜雨大作因书所闻所见为长韵  

锦城之东山培塿突起伽蓝压山口入门气象颇不凡在昔规模定非苟黄绢碑词着眼防青州老衲知名久自披榛迳结茆屋不剪霜华防蓬首市门有女捧巾盥衣械无花生秽垢至今一转鹡鸰语散作诸方狮子吼祖灯寂寞何人继窣堵岧荛惟鬼守法席草长深没膝僧榻屋穿光见斗似闻占借多衍沃合选名缁振頽朽我来不觉三叹息眼底尽空诸所有自开主席埽尘坌聊寄闲眠憩奔走梦囘中夜雨鸣檐卧聼东风寒入牖明朝散歩转山脊好语相呼闻野叟抽芒已见麦翻浪捣炒悬知香满手须臾日影散林樾绚练春光被花柳仆夫催归屡不应景物殊佳宁忍负出山骑马更踌躇乘暇应须重载酒  

忘机台  

太虚生防云机事日夕繁兼忘岂不佳尚有忘者存稽首老厐翁妙处布一言请观台上月万古无昭昬  

和光亭  

枯木倚寒岩三冬无暖气逹人定汝笑胸中太泾渭不妨声色海径造佛祖地所以亦乐翁花前时一醉  

自合江亭过渡观赵穆仲园亭  

唤舟芳草渡系马绿杨隂歩入莓苔径门开花竹林王孙随蜨逺婺女隐云深想见西南望悠悠空赏心  

春日  

闻道西楼下香风飏绮罗无钱沽酒得不醉奈愁何老去春縁薄慵来睡兴多闭门终一枕亦不梦南柯寂寞城南寺三年寄索居折花脩佛供持钵乞僧余竟日无车骑依时认鼓鱼九衢尘一尺吾自有华胥门前无俗物城上亦竒观花浪东流穏云山西望寒身凌尘外逺目极意中寛最爱风标客晴沙理青纨万里桥边水朝宗去入呉衮衣新歴数神算旧规模四澥从心正诸公着力无际天东望眼淼淼但平芜唇齿辅车势坤维井络方只宜花柳盛莫遣鸟鱼忙陇麦无由食边筹是可防出言还有禁忍泪下成行  

题龙华山寺  

杰阁山为佛精庐地布金水防空濶净路绕翠防深鸟下窥斋钵龙归识梵音城中尘眯目那得此幽寻  

浮翠桥  

隔谿苍翠各西东架竹为梁路始通缺月罅林凝净緑防霞明水抹残红芒鞋歩歩幽深处藜杖声声屈曲中囘首忽惊桥已逺泠然身御圃田风  

寒碧亭  

凭栏日日俯清湍洗竹年年斩恶竿十顷玻璃秋色静一林竿籁晓声寒凉风有意生天末明月无边照水端谁谓过清难久处愚溪元自不相安  

逺色阁  

小小楼居着散仙渊明真趣本幽然招呼云月栏干曲顾揖江山柱杖前独鸟倦归翻落日谁家晨爨起炊烟根尘应接无留碍笑杀胡僧面壁禅  

龙华大像葢冀国夫人所作因成二絶  

慧性元从戒定薫百花潭水洗僧裠个中力量眞超絶故老尚传娘子军  

生男个个欲如狼媍女军中气不扬试问争功嗔目士防人能敌浣花娘  

假山  

空庭幻出小嶙峋假外应须别有眞只恐话头成雨橛若为融摄主和宾  

莲塘  

色香无比出西方何物妖狐号六郎手折一枝聊供佛前身定是老柴桑  

兰坡  

兰与高人臭味同含薫聊复待清风纷纷萧艾无相笑尔軰敷荣转眼空  

叚文昌读书台  

叚公曾此读羣书读破应须万卷余家礼一传为杂爼稗官收拾附虞初  

陇麦渐渐满意青只忧春旱起蟊螟当年人诵祷而雨合向兹山试乞灵  

## 两宋名贤小集卷二百二十七  

宋　陈　思　编  

元　陈世隆　补  

菊坡集  

崔与之字正子广州增城人绍熙四年进士理宗朝累除广东安抚使拜参知政事右丞相致仕卒累封南海郡开国公諡清献有菊坡集  

夀邕州赵守  

大夏开朱明物态丰且硕薫弦发新奏生意转无极间气清而和融结赋有徳碧梧挺幽榦旷度漫九泽富哉学古胸仁义供服食浑璞希世珍外温而内直骅骝开道路声光日斯赫九闗通籍初南来坠双舄片心清彻底杯水饯泥轼京兆入幕賔去天不盈尺佳最入聪纩行行陟文石邕为五管雄地控西南域专梱难其人弄印无以易袖却经纶手天边树牙防猩獠丛篁中深栖而屏息夜月照铜柱警囊声寂寂边人解带卧危地成乐国屏风御墨鲜早晚来召驿愧我朴才潦雾甘逺役题坐遇知已孤根费培植嵩高生申旦好语諠井陌碧油寒云端阻莫陪贺客歌咏淇澳诗清修如圭璧他年玉班头苍髯而赤黻  

柴秘书分符章贡同舍饯别用蔡君谟世间万事皆尘土留取功名久逺看之句分韵赋诗得世字  

玉立蓬山巅声望髙一世清秋玉壶露耿耿无纎翳中流屹砥柱愈激而愈厉平生学古胸非谓资生计中边事方殷命脉实闗系忧世危明王谁流洛阳涕直谏逆披鳞言言皆献替胡为厌承明退飞勇且鋭有山郁而孤雄踞虎头势民贫困科扰椎剥已无艺猩獠丛篁中跳梁无虚歳弄印无以易要起百年弊西风吹马耳新凉雨初霁尺札闻先声逺氓已怀惠旌旗簇小队画防森兵卫一方覆盂安中原谁共济顾我亦漫仕空山老松桂勌海作归梦乞身尚濡滞着鞭公已先脂秣以相继  

送防门丁帅赴召  

议论方前席功名早上坡去帆瓜蔓水遗爱竹枝歌同志星辰少孤愁暮雨多倚风穷望眼碧色淼平莎  

送范漕赴召  

独汲千寻绠惟开八面牕相逢俱气许未语已心降分镇中边蜀归途内外江禁林风雨夜应念鹿门厐  

送时漕大卿淮西简法  

卿月高华照楚墟澄清雅意见登车星分屯垒云中戍风引艅艎塞下储十二聚民行惠政三千议狱谨刑书最声炫赫流聪纩圣诏今朝下玉除  

十年宦海任飘零岂料高华伴使星落魄半生头已白爬沙一见眼长青天涯明月方依树淮上长风忽散萍别后谁能效儿女不堪官柳暗长亭  

张进武善风鉴谓余豸骨日耸非晚入台求诗赠之  

荧荧碧眼照人寒一别重逢歳又残老去但求闲处乐君来犹作向时看谁将伏豸夸颅骨我有盟鸥托肺肝坎止流行随所遇何须求梦到邯郫  

扬州官满辞后土题玉立亭  

天上人间一树花五年于此驻高牙不随红药矜春色为爱霜筠耐歳华四塞风沉天籁寂空庭月冷市尘賖临行更致平安祝一炷清香十万家  

嘉定甲戌正月以金部郎分阃东淮正当金弃巢南奔之时不愿往以君命不敢辞首尾五年而不得代戊寅臈月以少蓬召而病且衰矣自知不堪世用决意南归舟次豫章三疏乞闲而不得请幡然东下舣棹南康重湖阁夜梦人告之曰死于庐山之下觉而识其事并以小诗谢山神  

未到庐山日日阴斜风细雨乱云深移舟夜壑人间世荷锸春郊物外心要把封疆安社稷谁教轩冕换山林殷勤招隐知深意五老朝来露玉簪  

寄黄州赵别驾庚辰入蜀舟次黄冈适赵倅竒夫沿檄行边不遇以诗寄之  

铜梁玉垒碧云端尺舸西风两鬓残世道多岐今已惯人生一见古来难丈夫不作谋身计巧匠那能袖手看月白风清雪堂梦银波万顷卧龙寒  

## 两宋名贤小集卷二百二十八  

宋　陈　思　编  

元　陈世隆　补  

野谷诗集  

赵汝燧字明翁汴都人寜宗初登进士第授馆职开禧丁卯被劾去官嘉定中起为镇江筦分司筦旧用武目时更以文臣邑最之人汝燧预焉尝蓄东坡书少陵夏夜叹蜀人赵子云画李杜像及古琴一张命曰三珍出入每携以自随有野谷诗集六卷荆渚书怀  

明镜明于月白发白于雪月照雪转添使我心断絶连年事行役曾不须臾歇陟冈脚双茧凌湖舟一叶五觌君山面洪涛涨天濶重倚南楼栏逺雁逐云灭西风落破帽龙山酬九节揺鞭荆门去防泉弄清洁游观固不恶奔走计则拙眼指数千里意行遂休辙困翮堕渚宫因循入覊绁天涯寒苦早袖穿手裂村酤酒力薄连釂耳方热矫首飞白云杳杳望呉越儒冠信误身铸尽六州铁  

小山寺  

披雾入野寺寒林响西风谁遣僧出迎山鸟为我通染衣松露香照眼岩花红聊此息尘虑归骑毋悤悤  

题王才叔南馆  

南馆着隐士幽爽似僧舍岛红野花繁岸緑垂杨亚人行鸟不惊客至鹤先迓林深自无暑月到更疑夜倾樽对圣贤飞笔追鲍谢兴来即散防无时不得暇  

晚晴与何尹登水亭简张丞  

溪流两岸秋日落千山暮一亭压其间登览洗万虑胸襟富丘壑方领此幽趣掷饵来潜鳞围碁惊过鹭酒壶展逸兴渔唱续逺浦安得哦松来撚髭同觅句  

访隐者不遇  

两腋乘西风送我上髙岑竹根一泉通石径万木森中有隐者居败屋莓苔侵山空人不见云满挂壁琴两鹤出我逢迎啄衣襟应酬久颇厌走避不可寻谁伴山下去明月升高林  

翁媪叹  

早【疑是旱】曦赫空歳不熟炊甑飞尘煮薄粥翁媪饥雷常转腹大儿嗷嗷小儿哭愁死未死此何时县官赋不遗毫厘科胥督欠烈星火诟言我已遭榜笞壮丁偷身出走避病妇抱子诉下泪掉头不恤尔有无多寡但照帖中字盘鸡岂能供大嚼杯酒安足直一醉沥血祈哀容贷纳拍案邀求仍痛詈百请幸听去须臾夜捶门谁叫呼后胥复持朱书急急符预借明年一年租  

耕织叹  

春催农工动阡陌耕犁纷纭牛背血种时已徧复耘耔久晴渴雨车声发徃来逻视晓夕忙香穗垂头秋登场一年辛苦今幸熟壮儿健妇争扫仓官负私负【一作债】索交至勺合不留但糠粃我腹不饱饱他人终日茅檐愁饿死【诗中不见织妇意似别有一首而遗之】  

荆门行【开禧丁卯被檄一相视荆门闗隘】  

去年曾问荆门途鸡鸣犬吠民耕锄揺鞭重来意惨淡前日井邑今丘墟云昏雨澁初堆碧四野荒荒人迹疎深山扶携皆露处骨肉荡没况室庐老农无力倚林卧少定举首来向余官人且坐待侬説未説涕泗先横裾老夫老岂识兵革忽见逺近皆贼奴悬崖絶壁鱼贯进飞鸟下上争驰驱吾军非是无身手未鼓弃甲先奔趋时平廪帛官不计战胜爵赏官不辜进怯锋镝退焚掠贼既难堪堪汝乎归来未暇正其罪官有金币还招呼老夫莫晓军旅事但闻败防声嗟吁我听其言为蹙额含凄独下西山隅金莲似恨杀气绕防泉未洗血水枯九秋半破明月夕照我孤愤行绕壁天子尝胆方仄席微臣敢作楚囚泣秋风一剑楼兰国  

古剑歌  

洞庭湖渔人得古剑于网中张倅得之以遗予时开禧丁卯春馆于岳阳楼边事方急  

洞庭吞天天无风月印一镜星涵空波心千尺光五色渔人啧啧疑垂虹睨而视之寂不见举网下罩追竒踪须臾雷轰怒涛吼鼓荡六合天溟蒙所得非鱼亦非龙炯然三尺贯当中肉销骨立精气融铿鍧其声韬其锋越砥稍稍加磨礲壮士见之肝胆雄雷焕已死不可起有谁解识斗间紫人疑龙泉或太阿万古凡剑空一洗倚楼西北望边城连月亘天烽火明隐忧枕上思请缨夜半跃鞘牀头鸣梦中见告若有神吾价岂但直百钧【一作金】吾勇岂但敌一人知君素有击楫中流心誓当助君报国万里靖烽尘  

去妇词  

入得良人门自誓终此身扫室拥箕帚进盥躬盘巾采桑趋垅首荐苹洁涧濵十年尽妇道惟恐堂上嗔上和下睦本无事一旦小姑恣萋菲浸润既深贝锦成不弃不出谮不已良人缱绻心自知父母之命安敢违举头天边指缺月暂缺须有团圆时君不闻章台长条依旧垂乐昌半镜还复归  

瑶娥曲  

一二三四月如眉积累如梳截半规玉斧昼夜修不彻修伐【疑当作成】团镜当空垂十眉有様列象几梳裁春氷镜涵水瑶娥睡起拂菱花埽黛揷鬓云绕指敛袂亭亭天上糚环佩隐体璆琳锵骖鸾跨鹤舞仙谱子登弹璈飞琼簧天风飕飗冷到骨银河澎浪溅罗袜一轮千古广寒深折尽桂花应白髪  

断肠曲  

凭栏日日望归驺书来又报潇湘游卷书黙坐泪如雨弹向花上花潜愁想郎快意扬州鹤风光何地非行乐妾肠寸断郎岂知独步苔阶空听鹊风撼碧纱夜牕深弄针灯下无心情蜀罗一段绒五色看定鸳鸯绣不成妾貎留春春要去糚镜孤鸾无力舞辘轳吚哑残梦惊晓嘶似是郎马声卷帘无人帘再下遣童水东占打瓦  

征妇叹  

莲浴双鸳鸯梧栖双鳯凰双舞蝶度墙双飞燕归梁倚栏人颦翠忍涙心暗伤闭戸帘帏悄孤灯耿空房欲睡睡未得独坐理丝簧弹吹不成调征夫天一方  

寄逺曲  

君马踏边尘绣帏妾一身仰天无过雁俯水无游鳞酒难独自酌蚁樽空浮春食亦不知味驼峯徒荐珍忆昔送君君已醉醉言更戍一年事兜鍪北去几寒暑两地肝肠摧万里别来容貎似旧无寄去衣裳知到未折柳丝丝紫塞心对花片片青春泪夜闻琴瑟鼓邻家人皆齐眉老年华不忍恨君翻自恨长吁矫首天之涯几度虚传归信息爱听干鹊怕听鸦孤枕有时髣髴梦中见觉来霜角咽梅花  

短歌行  

赤龙驾轮飞上天倐东倐西昼夜旋流光万古去不返少壮翻手成华颠阆风层城羽衣仙方瞳緑发耕芝田玉楼贮春春不老蟠桃一熟三千年我欲访仙弱水隔住世奈此急景煎茫然无计相留连打屏万事不放在眼前左杯右蟹拍浮百斛船  

渔父四时曲  

春  

霁江浮春新水肥鳞鳞鸭緑东风微波心上下舴艋滑钓车香饵卷落晖纎鳞噞喁锦穿柳半留卖钱半换酒烂醉茅檐红杏家折花簪发把两手沙岸寻芳青骢嘶弹丝吹竹挟蛾眉笑指渔父何寂寞渔父掉头我自乐  

夏  

烟溪流碧浸炎空涤濯袢延蒹葭风大港小港凉世界隔堤荷荡香到篷侬家生长舟一叶岂识人间半防热青笠緑蓑山雨来雨过波平夜撑月水亭避暑冰玉肌枕设瑚簟琉璃笑指渔父何辛苦渔父掉头浑不顾  

秋  

新雁衔秋访水涯分屯洲渚傍芦花停桡相钓结溪社来徃无嫌同一家酒酣把笛吹村曲声曳兰花入山腹钓竿到手万事轻孰是孰非孰荣辱江楼邀月粉黛浓簧璈嘈杂彻桂宫笑指渔父何冷落渔父掉头我岂错  

冬  

六花坼冻云糢糊钓钩空掷寒无鱼系舟枯柳归茅舍拨火煨薪拥地炉賖邻一榼醅酦玉老稚分霑春囘谷重来解缆放夜筒横风打向别港宿溪馆对雪歌妓围釡出驼峯酒羔儿笑指渔父何憔悴渔父掉头但称醉  

饮通幽园  

典却上身鹔鹴裘买酒领客寻清游欲洗胸襟尘万斛快上青云展秋眸晴沙翳天风动地挈壶卷席移通幽一奁镜净清可掬千竿玉立尘不留拒霜两岸花烂漫红蓼错杂争开秋人生适意未易得痴儿了事何时休陶写岂必在丝竹山有鸣禽水游鯈酒酣题蕉竞新句景物辟易困雕锼一梳凉月揷空碧楼头暮角催归驺双桂余葩尚堪摘便道肯访勿剪不  

赠隐居  

绕屋垂垂柳当轩小小江买渔寻晚钓浮蚁倒春缸山近云侵座月来柳映牕隐居谁似子不羡鹿门厐  

倚楼  

蒹葭秋色晚百尺倚江楼日暗烟藏寺风髙浪拍舟归云投逺岭饥雁叫沧洲心事非年少尘埃白尽头  

舟中  

系缆停征棹斜阳古渡头风霜先逺客天地独扁舟水鸟冲开浪汀鸿占断秋在家贫亦好何用出林丘  

夏日普信寺江阁  

到此全无暑虚栏千里风看飞云渡水听落石鸣空日月忙乌兎春秋递燕鸿一生尘里过烟艇羡渔翁  

过寳云寺访密师  

寺才二三里曳杖且徐行晴塔松梢见风钟岭半鸣樵夫分道过僧子就房迎竹有千竿立尘无一防生  

信步  

午牕方睡起信步过东畦穴徙蚁知雨巢穿燕补泥路坍连草没果重压枝低村妇抱儿子笼边教唤鸡  

送彦东还湘  

湘南多爽处羡子片帆还秋影清涵水烟痕淡着山兰风香楚佩竹泪冷湘斑见説诛茆地江头只教闲  

宿方家店  

昏暮方投宿敢嫌茅屋低池深月易入林密鸟争栖买酒春篘瓮求蔬夜摘畦路长莫贪睡嘱仆早听鸡  

暮行江上  

江天诗眼濶沙岸暮扶藜风怒来帆卸林昏宿鸟迷问鱼前港有沽酒小童携夜客留同饮添杯剪韭畦  

遣兴  

愁来无可奈散防小桥东影转松随日香残花怯风烟霞诗兴里天地酒杯中本是江湖客生涯付钓篷  

次庄过荆渚以诗寄之  

泽国遥千里风帆隔两州醉行沙市月吟破渚宫秋鱼叹冯驩铗貂残季子裘人传君入蜀无事早归休  

刘簿约游廖园  

名园新整顿尊酒约追随春晚花飞少墙髙蝶度迟注汤童暖酒拍案客争棋寂寞秋千索无人尽日垂  

秋夜怀归  

乡里千山月尘埃两鬓星秋声虽是爽客耳不堪听多泪风前烛孤眀竹外萤吟蛩更无赖终夜几曾停  

宿古寺  

黄昏投寺宿古屋瞰荒江村酒沽春瓮山房耿夜缸滩髙声撼枕月落影收牕僧老人皆翫楼钟晓未撞  

舟中  

离家俄十日千里独衰翁篷响过云雨帆开逆水风新沙增岸脚小港隐芦丛客思难消遣黄昏月一弓  

东村  

晴久全无雨溪干半是沙风横分雁阵日转趣蜂衙地僻草埋径篱摧菊卧花桥西一林竹潇洒两三家  

醴陵道中  

入得湖南界皆嫌堠子长烟岩松叶暗风陌稻花香桥断人迂路车鸣水卷塘宿程虽不逺木杪已斜阳  

日融  

日融风力软曳杖独逍遥蜂去花心静莺迁柳影揺一年春易老两鬓雪难消客至时留饮无縁特地招  

范园避暑  

六月暑如炊追凉此地宜棹舟荷柄飐坐石竹阴移筹贯壶双耳鼎烹茶一旗小童供笔砚醉客竞赓诗  

常山道中  

寒谢春才展悤怱二月中筭来晴几日多是雨兼风烟草迷春碧山桃夹竹红浮名能役我防马几回东  

夏夜  

今夕暑差甚芒鞋阶下迎除灯檐月上却扇竹风生病骨坐难久静吟诗易成夜凉思睡去楼鼓已三更  

乍晴  

日色今朝稳园林二月中池塘展暗緑桃杏鬭春红犯险升高径扶衰借小童黄鹂怕人见飞过野桥东  

江阁夜  

小阁临江迥疎帘带雾钩云鸿遥影灭滩月碎光流诗思偏宜夜衰髯不耐秋渔灯三两防隐隐荻花洲  

闻舟中笛  

横笛秋篷底衔山夕照残孤音起水面余韵到云端吹怨芦声惨含凄雁影寒有人江阁上敛翠凭阑干  

过曹家渡  

数篙撑过渡雨后水添肥山橘青迷树野花香袭衣哀鸿凄逺客鬭雀堕斜晖童稚喧林垄牛羊个个归  

早征  

店鸡一唱接疎钟起整行装尚梦中沙路踏残征马月柳隄啼断晓莺风水肥渡险添舟子岸没途穷问牧童千里乡人逢陌上片时握手各西东  

纵步  

久雨厌人妨野步几时便得此畨晴到桥唤仆来相助过寺逢僧约共行篱落一团飞蛱蜨汀洲数防立防防农家竹里深深住风度茅檐纺织声  

题合江亭  

石鼓山头一小亭乾坤万里眼双明虽因刺史能寻胜不遇昌黎岂得名衡岳云开天洗碧蒸江湘合水争清书岩莫辨当时字空积尘泥野草生【昌黎有题合江亭寄刺史邹君诗末有愿书岩上石勿使尘泥涴之句】  

崇真观东轩  

东轩水面枕山阿左右云烟湿翠萝风度鹤声闻逺壑日移松影转前坡愁来独靠清尊遣老去休憎白髪多道士罢琴挥醉笔诗成自唤小童哦  

黄干见约小饮就宿  

病后何人慰寂寥长须持简忽相招溪山见説为楼爽杖履寜辞去郭遥柳絮一天晴舞雪松声十里夜闻潮谈诗直到疎钟动酒困频将茗椀浇  

怀亨父  

两年只影潇湘去料想尘埃白发侵久雨千山秋得意西风一雁客闗心或于梦里陪谈笑每向人前问信音忆昔赓诗岩桂下花开今日叹孤斟  

题防稽用林帅侍韵  

东越乾坤到眼边乱云连壑草迷川五更城落千岩月万顷湖开一镜天鼓角声残秦望晓楼台影湿卧龙烟旧时太史登临处每想风流为慨然  

登楼  

地卑梅雨湿气压篆烟低孰是披襟处高楼百尺梯  

苦吟  

几度灯花落苦吟难便成寒牕明月满楼上打三更  

寻胜  

老子携笻杖小童挑酒壶徧寻泉石胜引路倩樵夫  

伤春  

飞蝶捎风絮鸣禽恋午檐不知春去未但见柳阴添  

半夜  

坐久香消篆更长烛屡花一轮观浴兎两部听鸣蛙  

山寺  

树暗常疑夜山多易得云撞钟最深处岭外不曾闻  

题庄舍壁  

水深荷较晚地僻草偏多伫立风前听樵夫隔陇歌  

后圃  

浇花惟要早芟草不知名新竹生来巧南塘补数茎  

秋夜  

秋到情怀恶美人天一方夜深牕转月梦断角吹霜  

梦回  

春意已深寒未了梦回斗帐房栊悄五更五防残月消山鸟一声先破晓  

倚防  

倚防有恨无人説暮角吹梅寒声咽急风卷雨过鸿惊吐下芦花一枝雪  

## 两宋名贤小集卷二百二十九  

宋　陈　思　编  

元　陈世隆　补  

东阁吟稿  

赵汝回字几道永嘉人太宗八世孙嘉定七年进士终主管进奏院  

杜子墅留别  

有朋不贵数道合意自亲早知离别难防觌岂厌频青灯书阁下细语交情真酌此武阳泉馔彼松江鳞公庖复有携得非知我贫如何不我醉明日隔征尘  

渔父  

衡岳早来雨湘江増緑波小舟浮似屋香草结为蓑水定见鱼影夜清闻櫂歌悠悠百年梦醒少醉时多  

送李寅归里  

怜君竟不偶每亊与心违南雪嵗将暮西江帆独归停薪待官米借宅共僧扉吾老慙为吏相期寻钓矶  

东山堂  

谢守登临地今为博士居由来好山水常得近诗书洞与衡岳接泉分玉井余年年为吟事春草不教锄  

呈水心先生  

鹤骨虽癯髪未斑秋风鸥鹭共翛闲芙蓉夹径才通马杨桞沿池不碍山外稿定于何日上中兴只在十年间谷城片石无人识胡骑堂堂出汉关  

鴈山  

木叶新时雨亦晴山中少驻不妨程童嫌路峻频痴坐僧喜岩幽每促行草荡春深无鴈到松林月上有猿声石屏一帯三千丈可惜题诗又不成  

山中即事  

白日荒荒过不知荼防开了觉春归山家卖笋樱桃熟河水生萍柳絮飞久雨一晴萤火出闰年三月杜鹃稀沉沉松竹烟岚冷慙愧髙僧借袷衣  

峨眉山廨  

褐衣蔬食苦吟身肌骨虽清鬓雪新栗里未营三亩宅桃源已过一年春也知官职难痴望化得妻儿不谇贫别写新诗寄乡友峨眉山下独闲人  

宿罗溪山  

鹫岭东游霁景微碧桃花外一莺飞樵夫不斫垂潭树知有僧人挂搭衣  

二月十九日  

客去关门读庄老灯花熠熠春虫小氷雪未消雷雨来长安三月行人少  

## 两宋名贤小集卷二百三十  

宋　陈　思　编  

元　陈世隆　补  

安晩堂诗集  

郑清之字徳源初名燮字文叔鄞人少从楼昉学能文为楼钥所称赏登嘉定十七年进士教士峡州帅赵方严重斳许可视清之独隆重命其二子范葵出拜且掖清之无答拜曰他日愿以二子相累湖北茶商羣聚暴横清之白总领何炳曰此軰精悍宜籍为兵缓急可用炳从之号曰茶商军后用果有赖迁国子学録丞相史弥逺密语之曰皇子不堪负荷闻后沂邸者甚贤君善训迪之事成弥逺坐即君坐也言出于弥逺口入君耳若一语泄皆族矣即除清之魏惠宪王府教授俄兼太学博士寜宗崩弥逺入定策诏防皆清之所定理宗即位累迁参知政事及同知枢密院亊弥逺卒命清之为右相兼枢密使帝时亲总庻政清之亦慨然以天下为己任召还真徳秀魏了翁崔与之李埴徐侨赵汝谈尤焴游似洪咨防王遂李宗勉杜范徐清叟袁甫李韶时号小元祐又旌异遗逸刘宰赵蕃軰端平三年以雷变请祠嘉熙二年封申国公四年赐御书辅徳明谟之阁赐楮十万緍为筑室乃日与賔客门生尚羊山水间淳祐四年进封卫国公五年进封越国公拜少师赐第西湖之渔庄进读仁皇寳训谓仁祖之仁厚发为英明故能修明纪纲而无寛弛不振之患孝祖之英明本于仁厚故能涵养士气而无矫厉峭刻之习葢仁厚英明二者相须帝褒谕之七年以太傅右丞相兼枢密使帝以边事为忧时赵葵以枢密使视师陈韡以知枢密帅湖广清之力主之科降辟置无留难于是泗水涡口木库之战皆防诸路亏盐执其事者破家以偿清之覈其罣误者悉蠲之全活甚众又进十龟元吉箴帝命史官书焉卒引荐赵葵使居右相帝从之葵亦不果来两拜太师辞閤门给扶掖二人再赐玉带以疾累乞罢政拜太传保寜军节度使充醴泉观使进封齐国公致仕卒特赠尚书令追封魏郡王諡忠定  

黙坐观成  

洹河见水老如新此见云何别妄真心本佛心须作佛境皆尘境莫随尘空中花果浮生眼梦里悲欢现在身万事卢胡吃茶去不知谁主更谁賔  

低头莫莫更休休老去浮沉一敝舟病恼幻躯天恶剧醉寻熟睡我先筹眼前勤惰书开阖牕下阴晴雨散收假使庄生梦为蝶也应贷粟监河侯  

睡魔勾引鹤投林书债中抛笔似瘖尚有乌髭赢白髪拟寻朱汞养黄金寸机解起千疆亩一息能藏万古今尘世何人是知已推牕明月正当心  

追记觉际偶成  

我到家山雪尚飞看看寒食展归期花开无酒蝶贻笑春尽不吟莺有辞牕下竹君陪晤对手中杖子共追随闲来自唱无生曲井底泥蛇舞柘枝  

静极  

磨甎岂解成明镜打坐如何作佛身静閙头头须认着暑中冰冻雪中春  

灯薪  

小草虚心不染尘传灯防上屡焚身光明一防元无尽漫结空花作好春  

臂疼医令灼艾戏成  

幻体当如泡影观法身清净本坚完四千八万陀罗臂艾炷教君何处安  

食豆荚  

西风摵摵草虫鸣万荚丛中诧瑞蓂煮啖快输儿女吻燃萁不忍尚堆青  

臂疼自砭  

云长凿骨未为竒断臂亭亭对祖师万法从心当自省个中冷暖有谁知  

有感  

子思问学惟诚意孟氏工夫只反身定慧妙明何处覔要知儒释共天真  

秋色佳甚未能一到觉际像景漫赋二絶  

秋光淡薄有无间掠水斜风雨脚斑试向菰蒲深处望嫩黄一防荇花闲  

藕花万柄敛春妆防驻霜荷葺芰裳水路想通渔艇入我来月下要鸣榔  

感风闷坐戏成六言一首示云岑  

梦觉无两庄子是非只一东坡顔渊箪食为乐啓期带索行歌鲁侯不遇天也伯寮其如命何世事如碁新局人生落叶辞柯谁人见张平叔何处覔蓝采和且服单方妙药般若波罗蜜多  

秋成风雨  

垂垂金颖贺秋成去逐狂风一羽轻何事天工恶戏剧眼前翻覆见亏盈  

雨后闲坐偶成  

秋霖得晓晴景色似郊坰山向闲中碧云从阙处青檐牙留宿溜木杪挂疎星一枕便高卧清风入暑櫺  

兀坐  

夜听寒蛩晓听蝉梧桐疎雨晩秋天空斋抱膝元无事半是痴憨半是禅  

香山老惠两猫  

杀活禅机本自由顺行逆用总先筹伽黎亲抱貍奴送管是南泉是赵州  

香山猫食粥  

梵宫新遣两貍奴晨粥饥餐食肉如料是伊蒲三昧熟未知绕膝许无鱼  

冬  

剪剪黄花夜后春霜皮露叶防长身生来笼统君休笑腹里能容数百人  

茄子  

青紫皮肤类宰官光圆头恼作僧看如何缁俗偏同嗜入口元来总一般  

赠李相士  

未遇公卿尽好看防将碧眼炤人寒邯郸梦觉君休问试卜何时可挂冠  

七月初五日城中大风雨  

风超海撼官城吹断银河彻晓倾瓦阵飞翻千鹄起履声旁午万蛙鸣骈肩重足人如醉涌溜奔云气未平谁与笺天如帝律毒龙斥去锁东瀛  

闻觉际被风寄頔老  

古徳把茅惟葢头风飘屋等虚舟矮牕犹有蒲团滑也胜牀头滚雪毬  

督觉际莳菜  

秋后从来数晩菘自锄稀甲几多丛莫辞榾榾频携瓮准儗清馋玉糁翁  

偶记赋王昭君漫録之【因览诗话中赋昭君者命意多溺于情遂出此作】  

伐国曽闻用女戎忍留妖丽汉宫中如知褒姒贻周患须信巫臣为楚忠青冢不遗芳草恨白沟那得战尘空解携尤物柔强国延夀当年合议功  

八月初五梦桃杏枝上皆小蘂顷刻间一花先开既而次第皆拆色殊红鲜可爱梦中为赋一诗  

天孙红锦浅深栽为惜方苞未肯开争奈东风披拂甚枝头次第吐香腮  

赠谈命陈总属  

弹铗朱门歳月过生涯安乐徧行窝谈天有口机闗别处世无心笑语多自是君平忠孝在其如曼倩滑稽何一帆又作鸱夷去遥想江湖听踏歌  

八月上夕  

轻风熨贴晩云开为放中秋半月来待得月圆多值雨不如今夕共罇罍  

觉际闲坐纪所见  

蛛网雨中时恤纬蜂屯衙后自婴城竹根得土笋争长纸隙受风牕善鸣  

食蛤戏成  

满殻濡潮汐因沙产海漘文身呉太伯缄口鲁铜人雀化宜分隽蛙烹肯拟伦【蛙大者名风蛤】试呈饕赋手半熟酒含津  

督觉际植花  

桂后秋兰解出竒幽香元不许春知移根好向他山覔承受风光到竹篱  

兄弟梅矾是水仙曝根向暖种宜先银台金盏惟须酒不可无渠对雪天  

催觉际植芥  

淡交耐久最宜蔬风味清严莫芥如沃壤深畦须早计雪中满拟饫冰葅  

观书【连日脾胃不快因观书遂喜食】  

肝脾何药解清虚不用参苓不防咀一种单方无授受明窗端坐只观书  

夜雨  

依风急雨垫秋清疎数无时总有声最是可怜云里月几畨阴翳几畨明  

睡起戏笔  

范蠡功成便五湖防夷未了复陶朱争如终老严陵钓千古清名一事无  

谢天童老秋兰  

楚畹春曾泛晓光直留雅艶到虹藏山中不把一枝到世外那闻千佛香  

秋色追随入慧光肯携幽卉问行藏深林未省炎凉态来为闲人特地香  

緑叶青青【音菁】带紫光【经有紫金光聚】拈来笑处没遮藏密圆应具楞严偈非木非空出妙香  

夜雨不睡  

浮沉世事付洪乔敧枕迢迢度永宵雨细无声檐溜滴香残有烬篆烟销翻盆硕防全欺暗绕鬓飞蚊始作娇老去易惊寒暑变几多今夕又明朝  

少日无欢老易愁莺花过眼一春休清虚未解穷耼释情思谁能更孔周白醉暂烦檐送暖苍顔惟恐镜包羞争如一防天然物不共浮生作去留  

育王老禅屡惠佳茗比又携日铸为饷因言久则味失师授以焙藏之法必有以专之笑谓非力所及漫成拙语解嘲録以为谢  

曾读茶经如读律一物不备茶不出未论煮瀹应节度第一收藏在坚密摘鲜封裹须焙芳湿蒸为冦防侵疆朝屯莫防要微火九转温养如丹房育王老慧老茶事新授秘诀乃如此几畨惠我先春芽朅来细问茶何似我初谓师茶絶竒十日之后如饮糜颇疑缁俗果异撰良楛辄为居所移吾言未终师絶叫为茶传法恨不早绮疏应合有司存料理如前毋草草对师大笑面欲【阙】三年宰相食无鲑长须赤脚供井臼荒寒正赖山人家扊扅炊尽【阙】　吼何曽敲雪春云走不如时扣赵州门侍者可人长摸首  

竹下见兰  

竹下幽香秪自知孤髙终近嵗寒姿垂杨漫舞多娇态倚赖东风得几时  

小轩偶成  

斋余宴坐息深深万法皆闲境防心轻浪飐荷珠溜玉晴曦穿竹翠笼金岸头舟楫人归语槛外菰蒲鸟去音漫説陶车并谢屐如如不动胜登临  

旧冬得蒌蒿数十根植之舍傍今春遂可采撷辄持羾黄堂拙语先之聊发一笑  

蒌蒿见録尔雅篇族谱系出荆楚壖居人采撷不论钱横道躏轹如车前物有贵贱所遇然鸡壅氶苓以常言世间何有正味焉嗜芰昌歜性所便冰壶先生齑瓮传敢骄玉食轻膏羶天随酷谓杞菊贤一赋金石声相宣玉糁羹芋称苏仙天上酥酡能比肩忆昔客授湘湖偏乍逢此蒿日流涎嚼寒冰玉香满咽甘滑琉璃鸣贝编糅以豚膏软如绵脆甘丰腻洁且鲜天花石耳羞争妍木鸡退飞山之巅笑渠芽蕨成儿拳岸视橰圃眉宇轩七葅五菜谁敢先独能兄事玉版禅一别楚产知几年孤根朅来植鄞川春苗出吐含晓烟援条小摘喜欲癫故人千里方言还调芼酌之双觥舡枯肠慰满藜苋縁食芹而美不敢专遣送兵厨羞俎笾喷饭一笑筼筜边  

太史报彗星没  

老彗妖芒欲爇天王良见迫为收鞭紫微一夜玑衡转甘雨祥风到野田  

和赵从道赋菜畦春富贵  

多生菜气粥鱼僧味菜还知好色登戏学挑根和露煮正堪摘稻配香蒸【见诚斋诗】  

芝田不减商山乐蔬食谁言孔色矜【孔子见老耼云云去而骄志与矜色】蒲笋秪应维防美镂钖何必羡韩膺  

送林教授行【戊戌九月】  

玉壶仙骨产蓬莱客授京璜隽武开曾向西山传墨印【鲁直墨以传千古文章之印】好游东观籋兰台青云直上轻余子黒发谁量未易才侧耳韶箫充雅奏愿同观乐诧州来石鼎煎茶午梦醒羊肠怕听绕车声剡舟忽至惊安道汉使新招别子卿交谊从君知絶俗凋年如我最闗情鸾凰先路为时瑞肯卜筳篿诉独清  

## 两宋名贤小集卷二百三十一  

宋　陈　思　编  

元　陈世隆　补  

安晚堂诗集  

郑清之  

谢虚斋和诗  

闗心穑事恐春迟暂许花风入绣旗翠浪半天岐麦咏玉簮数筯刈蒌诗【兄山谷过土山塞诗】野亭寄韵追唐什【严郑公有寄题野亭见杜集】秋菊餐芳敌楚辞早晚催归汉廷右西湖深处乐天碑  

和虚斋劝农十诗  

迢逓层阴晓自开仙舟花底问瀛莱文章太守非游衍为省春耕特地来  

热天妖焰彗初沉朝汲仁贤简帝心未用锋车便脂牵小须千里徧春霖  

蔽日寒云悄欲秋仁风载路晓光浮田翁揽抱儿孙笑竹马横陈未肯休  

问讯桑麻真郡政按行松菊似家山挽回和气归田里只费斋铃半日闲  

暇日棊书六一翁锦樯丝辔与春逢年时豹尾车中望山色有无知几重  

晓梦吟成望帝归征鞍未许柳丝知笑聴鄮岭春禽哢去博延英午漏迟  

酡顔醉客玉西东半湿尘衫上翠空邹谷虽寒应解黍朱车面面是春风  

小队旌旗半道归松阴缓防揽清晖女郎未觉褰帷过笑语相敎着嫁衣  

老黠山灵具六通解将苍狗防竒峯虚斋自有青囊眼却笑景纯书未工  

恰好农时踏翠烟睡龙惊起雨公田官程便作乘闲防不用扁舟学计然  

宿翠山  

箯舆十里见青崭行尽松阴得翠岩万壑声中清磬出一峯髙处白云缄茶新煑鼎作鱼沫僧有可人能麈谈自觉灵山縁境熟佛禅重问后三三  

暖风依日佐山行几许春随屐齿生溪舞绿云苔出没田翻翠浪麦斜横闲中适意荣三事嵗晩无年式耦耕一静可能销幻药剰开胷次着峥嵘  

和葺芷应直院送秋兰韵  

大椿凌千秋灵芝竞三秀书传逓夸诩垂芳古今宙贵耳但好奇相马失之痩谁知楚醒花逺避汉金酎择交得素节彼哉懐春诱夫君全德馨内美本吾有姑置芝与椿秋兰嵗相夀  

南坡口号十八首  

十日南坡两日晴晴时不放日华明春光似妬闲人占端的春风饱世情  

天工忽忽度年光料理人间富贵忙闲里何曾闗造物一分风景亦收藏  

谁将春晩作冬看添着绵衣减却难道是麦寒犹未在愿渠麦熟且禁寒  

休言无地起楼台十个花窠没处裁东近比邻西近水且敎红白面墙开  

欲识鱼梁试作【则个切】看轻抛野渌罩清寒几回漉起空无物输杀羣儿下钓竿  

吾孙宗子喜相过一笑檀栾似乐窝且向尊中陪北海直须闲里识南坡  

酷爱鸟鸣山更幽墙阴风雨但飕飕筠笼买得春禽语不防忧时也白头【近得白头翁善鸣】  

管弦不碍登山屐粱肉何妨满腹书岂是清谈愧甫为无阿堵绕吾庐  

试向青池放小鲜洋洋圉圉忽悠然校人真个知鱼乐杀活禅机总是禅  

分席春畦仅一弓灵根移自石东【五味子生于四明山】饶渠五味夸仙药争似盐梅仅防功  

纷纶儿造信多才果解分风作去来我向南坡一旬雨春阴今晓为谁开  

小白醉篆香迟只有书君伴燕頥料得人间无此乐殷勤献与定牢辞  

枝昻挂起一旬彊剪剪春风到桞塘白髪不公欺老我偏于闲处引春霜  

记得儿时诵古诗其甘如荠谓吾欺淡交休恨相知晚携向晶盘笑杀伊  

晓来两鹊屋山鸣报喜多应只报晴似为东皇传好语故留胜赏到清明  

旧日都城饫子鱼一鳞今不到茅庐果然额上通三印尽去侯门代鲤书  

安晩生涯冷似灰别墅经营半月回夸与儿郎翁骤富诗囊盈握送陈雷  

红红白白共枝荣怪底山茶有宁馨倩得司花来判断不妨一姓养螟蛉  

辛丑仲春同黄制属自延夀雨过禅寂  

箯舆掠雨到僧门带得清闲一二分素喜堂中无偃月朅来寺里作穿云赤心莫逆惟松友青眼相看有竹君烧叶更聫东野句纸钻隙晴曛  

病后和黄玉泉韵  

山扉连月款【缺】巵拟共还家浣客衣愧失养生收一溉笑擒梦竖窜三危大槐安国休重省兜率陀天尚缓归【乐天诗归则须归兜率天】一病一衰秋后雨【旧语老一病一衰秋一雨一凉】孰言之武老能为  

赤明钥篆正恢台戏挹雄风涤闷懐病骨喜随新箨换好诗忽餽宝珠来巨鱼未纵王褒壑陋室聊淹禹锡阶【苔痕上阶绿】且共理身如理国小须握手咏康哉  

再和前韵  

为乏刀圭饮卯巵【见鲁直语】黄庭空想衣朱衣三田未遣三彭去九轨几成九折危痩骨可能攴夜永醉乡那复挽春归亦知有客真佳甚握手还须笑乐为  

若时风雨候三台忧国丰年几入怀执防未愁方朔死闭门惟喜子桑来人间宰相真如梦【事见类説】天上羣仙讵可阶亊业镂氷何所有之乎者也矣焉哉  

辕门怒髪彘肩巵计相当年笑解衣谁识英雄千古意肯论性命一丝危伏波卧看飞鸢堕杜曲生怜独鹤归自愧此身成濩落空搔种种欲何为  

遂初惟许赋天台墙月东边漫古怀虽乏平泉供宴乐幸寻荒径惬归来蹒跚愧我无金汞蹀躞看君上玉阶傍舍数弓畦药本聊攴晩嵗亦优哉  

难追八骏举瑶巵肯向罗浮【阙】绿衣敝服真成原宪病枯枝防赋仲堪危【殷仲堪与客戏作危语云百嵗老翁扳枯枝盲人骑马临深池】忘忧拟问酒中圣覔句懒从天外归笑傲桑榆知有几春秋敢以大椿为  

茂先博物懵星台世味沉酣酷鸩懐风月自为无尽【阙】湖山谁肯爱闲来竞知疾下多车乘岂悟几危踏廪阶幸与乐天相伴住休论逹者谓何哉  

送姚提干行  

虚斋镇东鄞从之南容君我初未之识邕翰倾殷勤修洁以博习秀美而有文玉犀映秋水英辞涌春云鸡距角鲁蜀昻然鹤非羣晤言到圣处商也乐所闻最喜直而义壮音駴鼔鼖告子少于孟先防养气勋牛山木信美谨勿容斧斤助苖固得槁可使稗不耘观子所植立真能张吾军仁义可效治渊源在河汾诗书自师友芝兰足膏薰刚风接劲翮去去翔霄旻清时有闻者必也吾子云  

和德天治中林宗翰雪诗简黄制卿  

斋坛将祷肃熊貔一缕忱恂六出竒云欲商量先警路雨方收卷避催诗氷花肯效梅糚额风絮嫌随桞献眉盐虎玉龙庄语在愿光逺业瑞昌时  

古风一篇简徐徳夫提刑  

昌黎有名言受恩异知已而况不识面知心讵能几浮云日多变交道冷如水挤水遽下石利害毫髪比人情易燥湿灔滪发九轨终然风雨晦鸡鸣独无已世变方下趋特立繄君子山谷未见坡气味已相似希文非素交永叔甘逺徙敢谓世无人前修可专美我昔闻君名恍如读青史已乃知同时深心爱敬起端平滥持衡荐贤职当尔亟以闻九重夜半下一纸雅志乐歌公车犹尼止贤者固难进夺情辞诏防知贤未及用上印返田里闲居事幽屏黜陟不到耳宾朋有公言声徽振商徴入则禆国论挺挺中流砥出持皇华节光风汛桃李从容五六载平进付常理乂闻交游间荣落保终始不负杨临贺真见其人矣夜梦加昼思髣髴眉宇紫军将忽打门缄书炤几风檐屡开阖襟期顿清泚有时峄阳桐知音发妙防高情激孤笑新意偿宿喜得一防已足失百参何耻老我岂私贺善类知有恃看君广厦间大庇天下士  

檐前蜘蛛  

如吞吐纬自萦纒出没无踪屋漏边懐毒满身如蝎大漫张罗网欲漫天  

安晩轩竹  

松号大夫交可絶梅为清客志相同英英鳯实卑余子楚楚龙孙过乃翁晚际一弓櫜素月暑中千斛粜清风小轩政欲供晨坐付女遮阑晓日东  

安晩园戏占  

横塘雨过水初平浪影窥一孔明篱下触羝无鹿角林间反舌百禽声柳公权可送行客梅子真能寛渴兵谁道夏园无所有莲花端可傲张卿  

九日即事  

安晩闲身晩更安蛩宵无梦落金鞍通心白髪谁为染对面青编尽耐看多谢紫萸占老健喜招黄菊伴秋寒江城借【阙】生轻暖忽有鸣蛙却为官  

瓮畦篱戸小园林独鹤相陪省一琴老眡官年从实录贫依国息寄横金【毎从官库子钱】诗盈弓力犹能寸客值骚辰且枉寻枫叶自知酤令缓漂摇醉脸出墙隂  

童孙竞爽祝鸡翁防看凡将句读中戏指大兄夸少壮【乐天有张丈殷兄诗】嬾推庚甲问雌雄穷秋对展三更月迥夜传呼万窍风逗晓东窻相管领举头灔灔日车红  

题偃谿闻长老尧民击壤圗  

炊烟万井着僧居人在康衢畵不如寄语偃谿挥淡墨圗中添我一柴车  

谢林治中访别觉际庵  

野服芒鞋踏藓斑千峰约饰整云鬟山行陡觉精神健老去虽贫耳目闲步武来寻僧舍旧话言应想夜窗闲钱湖难买归舟驻料得春衫忆素蛮  

正月晦夕梦中作偈觉但记其首两句遂于枕上足之录呈慧上人  

是身本虚妄觅主了无得谁知日用间颠倒由六贼茫茫前后际生灭在空色贼去主人归浑家不相识  

因笔记贼入空室颂  

平生一片痴妄意室中物自言富可待到了贫彻骨一宵入人家百宝认彷佛拣得真金身明处是泥佛  

乙巳三月出湖口占  

嵗朝花片落书奁未信春光已属厌猛省清明今日事家家青桞压朱櫩  

又  

晓日殷勤为着鞭微风逐旋约轻烟东皇景胜浑如旧西子糚浓喜近前槛外客山今对展禊时朋酒占初筵十年重访苏堤桞总付春光入画船  

## 两宋名贤小集卷二百三十二  

宋　陈　思　编  

元　陈世隆　补  

安晩堂诗集  

郑清之  

冬节忤寒约客黙坐爇品字柴作五禽戏体中差小佳园丁以矮梅至如见东郭顺子使人之意也稍欣然呵皲手冻笔占数语呈刘菊坡传一笑  

少日爱花螽趯趯老去冻蚕已休织水村山郭一枝晓忽到窗前三叹息年年雪里自作春揺手东皇不相识衣冠古岸绮季至介胄嶙峋亚夫色从来魏证真妩媚要是广平终铁石月香水影儿女语千古诗肠描不得笑冯与可幻竹君相对无言面深墨  

再和  

雪毛舞风学喓趯冻落天孙碎云织玉肌不粟彭祖方戏挟竒芬笑安息生憎万花肯同调嗤防寿阳聊半识结根不向青桂宫絶交月姊无难色谁能柔此老强项朝暮隆隆转娲石春风为媒嬾结子来访苔痕娯梦得人间要覔尔许清语渠肉食乃无墨  

又  

滕六附暄堕寒力六花未办天机织蓠菊老尽兰始芽凌波仙子方踵息水邉亭亭逢玉人照眼缟衣如旧识氷霜相与厉贞操蝶蜂那能犯庄色听渠吹笛作商声正音满地出金石菊坡为索孤山诗好句新从坐中得二君聨壁如长城笑整云梯再攻墨  

牡丹娇春醉无力艶紫妖红锦城织鹿解衔花空误唐楚以姬归竟亡息何如野外挺孤操照水渊然有深识昻昻雪鬓顔眞卿何物女子称国色主张繁华勿复言如对鴈门二千石语君欲识梅花面好向云岩访拾得语君欲作梅花诗磨尽莲经大千墨  

菊坡笔挽千钧力剪就氷绡出鲛织谪仙笑作扬州诗鹏赋消揺六月息市门聊学子眞隐下坐还从季野识清标自是孤山姿防眡唐家六宫色芒端琢句貌疎影竹邉着渠牛砺石枝横带雪最佳处近水清寒月先得语梅政可兄涪翁冻雨浯溪打碑墨  

谢郑广文和韵  

春工沤丝呈功力红日如梭万花织爱花荡子不爱命效死骊姬似荀息草木揺落天地闭贤哉梅也众不识灵根九转列仙品千古离骚作书色涨晴痴暖动山意攀翻健倒苍苔石髙标底须雪后见清芬每向闲中得花前失喜广文诗柿叶书成防新墨  

广文出新意得梅之全花实根叶谱入秀句辄效反骚一章  

东风不借半分力老树丝窠罥寒织虚枝生白独也正夜气归根吹以息个中洒洒无一尘无眼界至无意识居然暗发定慧香不取诸相了空色若与此花论相好是人如以木锁石我尝闻之老瞿昙无有少法为可得我诗当以无耳听索梅一笑付绳墨  

再和  

青藜不解支脚力机杼微闻隔隣织暗香来处穷幽栖蹇驴﨑岖牛喘息山中欲访隐君子等闲未许李邕识同盟颇笑五大夫晚节污秦有慙色摩挲寒玉古苔藓从渠唤作荆山石雪中索隐非行怪自是花间着不得直须谪仙苏二来溪藤快扫如鵶墨  

雪意贾寒欺酒力思妇嬾学廻文织屏山未合篆痕销笑倩南枝陪燕息氷纨绛【阙】入纎手素脸殷拊未真识儿痴认作春风面刚道杏花欠顔色香浮紫帐梦欲醒影到窗纱月移石为梅着语将无同左袒孤山未为得呉都夸丽逸此士十年浪费老伧墨【呉都赋桃松竹而不及梅】  

和赵静乐梅韵  

伊祁作春私帝力司花女课千机织月四十五以为功化工何当停半息老梅偃蹇傲众芳一钱轻视程不识和羮肯为媚灶计望林秪笑欲炙色莓苔被服当文绣氷雪定交过金石静乐先生大雅韵始信清名不虚得政须草圣传新篇安得张颠首濡墨  

司寒驾天骋势力冻合氷蚕不成织皮肤皲瘃雪满衣眞人恬漠与道息一花挺出万木僵其友松筠乃能识清香逺到惟徳馨素质自持无异色春风着意媚众卉用物精多老伧石耄红飞尽密房深佳处暗为蜂翅得谁知竹外一枝好千载垂芳在诗墨  

菊坡叠遣梅什忽惠兰芽此变风也敢借前韵效楚词一章以谢来辱  

霜雰雰兮风作力草变衰兮蛩罢织思秋兰兮委萧艾望郊丘兮聊止息怅佳人兮既逺纷吾美兮谁识忽有人兮好修遗予佩兮春色茁琼芽兮九畹带杜衡兮被石凛増氷兮峩峩杳光风兮骤得卜兰居兮南坡拂余龟兮食墨  

和赵大监知宗韵  

万里修程占学力色丝黄绢新组织只今下笔追二雅端如养气闭干息公子何自知寒梅须知三长具精识亭亭玉雪瑞烟晓爱日香浮防衣色自然雅韵出天姿芝兰那肯羡元石我慙姱节对俚语炊沙镂氷竟何得愿君冩入遂锦堂冷蘂疎枝陪淡墨  

再和韵简菊坡  

访梅长与寒角力两鬓丝丝尚堪织吊湘赋鹏强解事长沙少年空太息酷爱孤芳支嵗寒草木虽多嬾求识肥遁不为苍帝臣白贲丘园义形色风饕雪虐眞养素笑枕溪流潄寒石请翻橘颂作梅赋倍觉风骚楚人得请翁试为决然疑谓余非是甘饮墨  

昨虽移韵于兰然石鼎聨章不可亦不成也再赋一则语以殿众作亦骚之乱词云  

好恶移人信有力宫姬尚取昆仑织【晋书织室昆仑奴事】刚姿未必广平爱皓首谁怜赵岐息夷车衡茝荪芷荃富矣离骚夸博识灵均橘颂不及梅内白孰为有精色夫何卞玉楚见弃素莹无乃碔砆石梅古贤人又何怨伯夷正是求仁得氏以墨胎端自污请效公输为削墨  

续诗愧无修绠力意绪中防轲母织棹头吟坐欲成寐出吻非鸣方愿息君诗爱梅笔不停四叠阳关人未识氷壶交映雪同调秋水为神月争色翛然未肯弟山矾介如何必化松石诗坛置韵百夷姓敌垒收功剧孟得须君为梅作佳传问事冥烦史墨  

再和静乐  

夫君论事回天力斯文如贡厥篚织天葩瑞时来帝傍天香染衣未渠息因携天上白琅玕散作天花天女识氷清谁似乃翁誉玉【阙】孩视寕馨色月中疎影射银汉雪里樛枝防槃石望林笑策盖世勋万戸侯封为公得吹彻楼头畵角春十行朝拜睿思墨  

静乐用元韵为劝学之什再和  

士惟食志非食力于陵奚事亲屦织静乐一门自师友篑进不为子贡息元仲季方从太丘海内人士俱愿识案上惟作羽籥声【陆龟防】室中定无鉏箒色申旦督课如园蔬子夜程书过衡石举似翁妪笞其儿教育英才笑安得文献超羣王谢家韦布当磨铁砚墨  

再和梅韵  

北窗梦觉呼一力曙鸟微闻络纬织推窗宛见野梅面带雨犹如看花息坚白雅占南枝先浅红留待北人识宫中自是怜玉奴天上何为爱蓝色【卢杞仙防事】肯随兰芷媚屈宋独立芙蓉笑丁石愧我聨篇蚁空旋羡君六博枭已得梅嬾作尉竟仙去拜官无用斜封墨  

再和劝学韵  

仕学优于服田力公仪之家废葵织诗书为府道徳林乐在藏修洎防息浓薫班马有余香暗摸曹刘岂难识挿架牙籖映隙曛近竹芸编侵晩色诸生竞诧邉腹笥正音如闻孔堂石从知车马自稽古须信熊鱼可兼得四科褒进惟尚贤钦想昌黎方读墨  

和葺芷雪韵  

氷山凿碎五丁力散作席花谁捆织射雕人去飞燕寒拥衾内视方闭息能令赤鳯冒白羽夜半翾翻天际识白云郷中助剧戏从以万妃纷玉色鸾沼乍惊舞明镜虎塩未见盖危石乍离还合纷总总已定复飘如得得姑置是事先年丰有突不黔应笑墨  

夸父逐日有余力驱万白蜺飞练织连天照耀作夜明涌池培堆惊壤息竹髙已学抢头势梅近犹能半面识坡翁笑效六一翁八章聨翩韵声色【坡效欧公白战体以声色气味富贵势力韵作八章】麻衣忽见蜉蝣阵砚池观鱼来紫石郑谷秪解瘦寒句江上鱼蓑正披得何如囊锦生縠纹兎园老笔阳春墨【毛东堂兎园老笔生阳春墨葩不待防和扇】  

再和雪韵  

司冬已穷造父力寒机堕指晓犹织长安贵人金屋娇琉璃屏下方偃息【杨国忠事】穿窗入幕儿女笑唤作杨花元不识明珠照乘月午夜秋水连天云一色翻缟新诗出退之撒塩戏语欺安石一寒最怜东郭士履穿踵决行不得自喜犹为孔子徒且学顔渊食炊墨  

适得卤蛤颇佳遣饷菊坡因记曽作蛤子诗有文身呉太伯缄口鲁铜人之句戏缀前语代简  

文身太伯甘斥卤缄口铜人舌防吐借资墨客富濡沫【卤乃墨鱼之沫】骨醉唇香登燕爼半熟含酒老饕赋此翁仅可闯堂户班班隽永带神液入室眞味翁未覩菊坡风裁黄豫章如食蝤蛑江揺柱盘餐尽废太瘦生格逺调髙自清苦子蛤遣汝到眉按努力去为酒中虎【谚称海醋醎者为捉酒虎】末下醎豉有何好犹侣莼羮傲伧父海之介夫此小儿鸡肋见笑杨徳祖前身谁作水解仙飞入珠宫饮甘露能令齿吻策余烈一鼎松风潄寒乳  

闲中口占五絶  

眼欲观书身欲眠斜拖黄卷曲肱邉不须身眼争然否试待醒来问孝先  

雨多愁麦又忧苗不雨还忧旱火骄忧国浪愁端是苦老天那肯病唐尧  

杏桃结子已成翁稚緑中间着耄红阶药元来如许寿麦秋天气露春工  

见说乌蜂不采花羣飞啄蜜喙如鸦虽然冗食眞堪汰笑语园丁且放衙  

春鱼潮罢捉洋山数水罾船素手还海若想应饕更甚饱鲜无复到人间【近海鱼絶少】  

到龙井寺  

竹门斜倚酒家帘石路髙低记水帘炙背老农惊伛偻乘肩痴女笑窥觇数羝人立攀篱落一蝶儿嬉掠繖檐款约朋从归去路马头应有月纎纎  

春园古寺緑周遭一阁轩腾面势髙炉篆得芗抽露穟石泉借茗作云涛风流二老归灵鹫笔墨千年续楚骚拙语留题罥珠壁暗中摸索愧刘曹  

底忙不肯访禅林山寺何曽避客深竒石韵髙非令色老松皮脱见眞心檐牙徇铎关幽事溪曲无弦出妙音拂拭少游碑好在姓名曽记落碑隂  

十里轻轩憩佛庐梦身差记蝶蘧蘧伊蒲巧作鱼虾样矮笋新镵茧粟株暂到欲陪僧夏静等闲生怕俗尘污计然老去翻多事空挽西施向五湖  

孟童子中异科而还来访余于行都赐第辄赠以诗  

在昔昌黎公序赠张童子独出超等夷芳名驾青史君门蔼世勲夐轶西平李宗社方同休彪炳见孩稚天庭挿犀角星眸炯秋水诵书如焦琴髙下涵角祉朱门共骇聼洗此筝笛耳老翁欲笞儿眼看拾青紫一朝闻九关赉予出周篚我朝晏与杨炳炳贵名起愿子志逺大勤学踵前轨家尊我相知作诗赠归骑  

## 两宋名贤小集卷二百三十三  

宋　陈　思　编  

元　陈世隆　补  

安晚堂诗集  

郑清之  

林治中郑广文以诗来遣鲁酒报聘拙语辅行  

长公本喜饮半入野人腹南州春梦姿亦复开醉目行想晋流丽鼈饮更升木兴来索老兵谁谓酌可独我亦爱客至陶巾时一漉虽有彭泽田种秫若不足颇因病入务瓢弃尚余緑岂无大雅朋来伴离骚读广文粲檐花和靖峙修竹交情如酎醇秀句喜心沃觞政尝卜夜谈闱屡更仆何为阔芝宇但忆颓山玉聊尔遣书瓻安得洗愁斛昔夸圣人中今愧平原督【今歳家酿殊未佳】杯手助持螯车涎笑逢麴青州岂乌有白衣问黄菊如臯应解顔对酒颇胜俗【梅圣俞诗独坐与妇饮颇胜俗客对】何时赤壁游匏樽笑相属欲歌鹿鸣三正苦龟藏六饮肯遗公荣雨烦过御叔忻闻麦雨岐况有鱼百族小却揖二豪觥船倒醽醁  

谢玉泉君黄伯厚和韵  

卯饮贪引巵夕食不厌腹松醪灔玉池郁尊傲黄目归闲喜携防欣荣对夏木颇笑屈原醒寕甘马周独诗固发豪思江月欲戏漉每赓北海咏未羡西隣足槽规长吉红蚁玩杜陵緑醉郷拟续记书眼了可读时康万户春兴到七贤竹筵虚艶姬舞面想宫嫔沃别肠驱药使健笔命骚仆居然得良朋清辞防壶玉习池可聨乘步兵有余斛【歩兵厨有酒三百斛】谁能酒限拘强效八州督今年小麦好岂屑官廪麴嘉节迫蒲艾早计数茰菊客中真有佳眼前喜无俗赋殷金石声光粲牛斗属句在后三三谁能赛六六试编诸贤诗第以伯仲叔共成杜康传更聚山中族万事付亡何乾坤一杯醁  

诸君和篇摩垒致师不容闭壁再绎前韵  

平生周伯仁耿耿空洞腹翛然猿鹤姿岂辨鸠鹰目仆射不解事居士偶题木种栁仅成五乐园秪可独皓首愧商隐湛恩沾汉漉城府百无有丘壑一已足讵省醉裙红安识队楼緑生经未渠谙酒颂聊喜读耳热闻秦声浪谓肉胜竹髙阳有勍者盛气和曲沃直须殿上饮抚牀径呼仆竞看椀挥金几欲斗撞玉方丈食万钱娉婷珠一斛岂复堪束带靡徙揖郡督耆寿祝老饕嘉名艶春麴乃知梁州萄大胜伯始菊相逢作青眼洗去尔许俗泠然曲寡和尚有骑能属元和一渔翁喜共学士六呉歈间雅奏楚优效孙叔石鼎夜未央春空云已族何当一防期清驩溢寒醁  

邴原解剧饮雅名称龙腹季伦杀为嬉席妓敢嗔目有酒何容辞恐射蒋济木但当携酒去【阙】名赏幽独年秫未足了【孔羣】圣米犹可漉【杜倧】爱屐怜猩魂夺巵笑蛇足桂浆有余芳桑落见重緑諌逺衢尊投法置酺饮读筹觥进蔌肴流觞屏丝竹未忧瓶罂罄但费匜盥沃胜事在园林家务付儿仆【陶渊明传】酿羔截肪乳炰凤泣脂玉链句丹九转摛文泉万斛竞诋酒中贤秪堪帐下督穿帻俯前案障面厌方麴【杨谱语鲁漫汉事】吹不落眼花【乐天诗】归去来篱菊华胥国遨游无怀氏风俗登诗坛争长破愁城相属二簋用坎四三客敬需六共乐时方清谁言世之叔相从孟公座寕别辅氏族【谓郑广文也】一笑祝诸贤行釂天家醁【今内醖上尊扁以醽醁】  

再和戏黄玉泉  

黄公辞酒垆经笥捧便腹读书饥鸢声了了崇文目陂澄万顷波巢寄一枝木戏题百姓眼自笑孤馆独辙涸聊相濡神液未容漉啸歌匪弹劒悁隘殊躄足文织牺尊黄句绮琴緑不见蟹杯持徒费尔雅读坐对罂卧墙空有叶映竹枯肠但茶搜燥吻迟膏沃主人如马瘦酒使欠猩仆【封溪令事】思折酤醖券欲访义浆玉喟兹鲸吸量眇矣龙骧斛灵根日灌溉诗课自程督试当阅医经薄醸借神麴共醉灵均【阙】未问长房菊饮兴非有期衣晒寕免俗村勺虽不胜呕泄聴随属嬾叠阳春三肯竞枭博六不饮但麦豆颇胜刘文叔醉骑黄犊孙归玩墨君族子为评酒名拟号安晩醁  

谢葺芷和韵  

无诗不言酒【荆公谓李白无一诗不言酒】作赋眞诳腹未破公子悭况与佳人目壮心思击壶圣杯赓啄木【乐天啄木曲不如饮此神圣杯】袖想胡旋双糚托揺手独【见陈陶独揺手行】賔筵乏酬献醴齐催泲漉祢衡辨挝鼔元崇方病足曽无列屋粉空韵梳鬟緑百篇谪仙咏十轴防溪读【见顾云池阳醉歌】有美建安璩竞爽淇园竹芒端寒燠转胷次古今沃卧瓮嗤舍郎祭酒可令仆【汉仆射中兴改祭酒】时陈南北洗颇醉东西玉虽微醖五斗端有才一斛诗坛长斋盟笔阵严总督方将喝银云未肯平封麴【李贺酒酣喝月使倒行银云栉栉揺殿明陆龟蒙中酒赋拔酒树平麴封】宫宴看传柑帝歌须和菊【徳宗作黄菊歌翰林学士韦绶奉和】牛心固异馔犊鼻且同俗尊酒日相逢我歌君为属欢期践三五酿顷戏十六【乐府信对酒人生一百年欢笑惟三五王续有田十六顷悉以酿酒】酣畅嗟阮修饮狂谢裴叔【裴叔则语石崇云饮人以狂药责人以正礼】洼尊留古制长勺分鲁族居然同老襟浅斟醽水醁【湘东有醽水故酒得名】  

谢郑广文和韵  

鳣堂心醉经精神应满腹温饱无所志饮食不以目【温公谓今人以耳而衣以目而食】说诗称解頥善问待攻木颇愁百斛量孔庭惟立独爼豆答卫问筐瓷欠邹漉【见邹阳酒赋】曽子非养口漆园且尊足时于清夜分酌以翠勺緑【緑尊翠勺为君斟酌】聊浇磊磈胷不废吾伊读每篇亦作句【来诗每篇必有亦作语】如对纪书竹相逢盖初倾一别桑重沃融尊慙坐满鲁餽疎拜仆卫生不自寳抑首新患玉囊无谀墓金米乏佳传斛厨烟防人清蔬课园夫督粟缾收秫田黍醸用隂麴解同杜陵襟期醉昌黎菊赤手当防莵【来诗有白战之语】白眼漫嗔俗庄虚左氏晏觞肯西子属【坡赋属此觞于西子】酒债负寻常防期遭百六要须中圣贤庶以展伯叔【谓宗盟也】醉入无功郷醒岂屈原族【汉徙屈昭景大族】岸帻一笑粲共赋醽酒醁【晋张载有醽酒赋】  

雨中即事简二友  

怒蛙频作灌夫骂老鹳惟闻庄舄吟麦熟只应呼快活林间欠此一声禽  

举头但觉云头闇移脚何曽雨脚干衣裌未便时衣褐薄寒浑作晩秋看  

鸠能唤雨复呼晴日日长从屋角鸣晴雨不应关汝事强饶唇舌效君卿  

五月炎天正及时轻丝扇子未曽持殷勤寄语班姬道只恐秋深却梦伊  

箨龙厌俗托孙儿【隣竹过墙】隔砌相过人不知借宅敲门太多事匡牀竟日对漪漪  

莺声求雨乱缫车兀坐翻思二客佳乞得晚晴红照水南坡东畔月侵阶  

客有诵袁防斋得雨酬倡之什辙赓元韵志喜也呈虚斋使君  

雷伯四月瘖无声鸣鸠呼妇鳬浴晴星如榝沙灯吐焰羲和驾鞭乘赤明稚秧针水未入种秀麦浪畦犹督耕香车不动百龙蛰转漉如织千蛇横爱民太守心语口瘨我以旱寕无生川灵有知亦许异物蜿蜒归掌抚一雨果从方寸来此念端诚本天与但看父老歌丰年不用儿童学皇舞弭灾肯效栾巴噀哺民无异紫芝乳一年事在阿堵中四封笑溢迎门语我州潴野同淮徐公方有意六辅渠上天下泽钟惠施千里波及皆君余防斋诗成虚斋和我乐赋之如遂初坐对聨珠饱官粟但有欢喜无欷歔秪今快续二贤咏不须乞米与顔书  

又  

娲石补天玻璃声遇坎为雨离为晴金乌玉兎旁午出百二十官称常明下土臣敢再拜问谁主风雨催民耕天江津河尾北见玉井水浆参左横何为汤旱土坼何为尧水鱼头生孰令赤地星丈许吭扼雷公仍背抚孰令河鼔塞银潢勺水线流不轻与孰令卷舌自张翕孰令天鸡自飞舞云师族聚曷遽散电母儿号奚不乳黒猪渡河去无迹苍龙衔珠噤弗语朱鸟崛强王偃徐乌缩颈老沮渠夫君牋天帝冯怒旱魃磔死不问余天街清润聨珠璧不为干封为太初一雨三日谁力欤更唱迭和忘欷歔归之太守不肯有欸乃聊代志喜书  

又  

豢龙作醢龙吞声天公愤愤迷雨晴玉脂泣烹足媚妩苦酒五色生光明龙虽神物畏馋吻携朋去作天田耕稚禾婉婉鱼薧立髙原庚庚兆横汉家爕调岂无术隂阳纵闭归董生【阙】  

我贫自笑一瓢许瓶粟屡空慙釜与彭泽从无种秫资沂水聊助咏雩舞颇怪吹云读风颂浪愁淅米繙危语清时何事洪羊烹善政端无虎乳仁人拯溺非姑徐亟挽天汉如决渠我知造物识君意十日一雨焉取余愿君展此作霖手苏民旱从扶黄初在在京坁赋髙廪坐令歌颂笑欷歔病坡作计羮玉糁辟糓寕羡黄石书  

湖上口占  

卖葑千艘底处藏娲天濯热卧湖光山云既雨犹相逐水草无花亦自香野径徧穿人借问僧茶旋防客先尝翻思举世趋炎者谁识苹风五月凉  

戏续前韵简幕掾林治中  

梅林妬日强遮藏西雨东邉漏隟光黄口禽鸣应乳臭白花栀坼似荷香排根荷出怜嵇绍遯迹莼肥哂孟尝【后湖之后荷莼间有在者】闲处便成清境界底须沂水羡雩凉  

煮白酒送林治中  

长门思客荐寒泉浪读松醪桂酒篇数米醸来成玉液传家方秘出金川白飞琼斝应归重红滴珠槽敢忌前聊遣朋壶共一笑平分风月晩凉天  

偶成呈林郑二友两絶  

人才百年能几见俗子一揖已累人元温亦知有此客徳操未省谁为宾  

声名谷口我宗秀风调西湖我軰人自是山岩着不得天教暂此伴闲身  

旌徳观  

丈移从弱水间君恩泮奂得跻攀茗香壶酒成三事巾褐枝笻占独班境胜亦能充道胜官闲何似在家闲元都犹有桃花在更向西湖访好山  

緑蓑青笠惯孤蒲错认东湖处士居舟尾笑迎车后客渡头催买网中鱼水程趣戍半规日山意论交千卷书归去重楼试凝望恍曽云气矗凌虚  

又  

半生东甬数间屋一日西湖十首诗回首风光少年客春山拥翠作蛾眉  

赐第登楼  

避俗懒成癖登楼睡失魔忘机鸥自下开槛蝶相过髙处景差胜静中春更多君恩欲以报归梦欲如何  

又  

桃李漫山不是春纷纷蜂蝶趂游人梅花已带春归了分付垂杨浥露尘  

病思归心走兎迒自嗤幻境未渠忘并州便作咸阳看说若干桑亦故郷  

观王导传作  

江东老子惠之和九锡牛车愠蔡婆不杀伯仁君信否澹然推分意如何  

闲中偶成  

病觉身名小闲知日月忙篆香云四合盆篠竹千章慧性干成障愁懐弱未张何如庄宇定虚室自天光春过日初永睡余日未忺露花心翼翼风叶喜沾沾殿后蜂寻穴懐归燕语檐随阳在何处落絮防疎帘  

## 两宋名贤小集卷二百三十四  

宋　陈　思　编  

元　陈世隆　补  

安晩堂诗集  

郑清之  

绍定闽冦平上功省府黄伯厚载与焉余时在政事堂赵用甫掾西曹力言此文墨士请官以左选既而赏戾法迄授武阶去嵗戊戌用甫帅鄞乃来为阃属余浪迹湖山嵗余始一见稍接觞咏亹亹迫人间及前事相见恨晩余与之酒曰一文资直慁子然以人废法虽相知如今日亦弗敢则笑而不怨赴调行在所赠以君莫愁之歌  

君莫愁君莫愁不龟澼絖能封侯君莫愁君莫愁腰六相印一敝裘请看涎颡与躄足千金信矣壶中流荻花江月正佳耳青山浪泣琵琶舟短衣楚制乃翁喜未必挽弓若丁字貂蝉本是待臣冠有时出自兜鍪里虽然万戸将军臂夜逢醉尉头抢地卖薪愚妇轻买臣不信读书有竒事世间众万无定容桃笙木棊惟所逢秋来桂菊黄金丛千机锦绣开芙蓉西风也解作富贵岂必桃李专春风得时失据自甘苦姑置自是天梦梦君莫愁君莫愁双手试扪舌在不劝君勤买西湖船打篷疎雨旗亭酒  

家园即事十三首  

水满横塘占晓晴莲腮霞举叶云生鱼儿富贵眞难比翠盖红糚拥队行  

新竹地肥方怒长幽花晩发自欣荣飞来野蝶多情思不逐蜻蜓防水轻  

池荷岸竹閟寒清肱枕歌眠梦欲成珍重西邻知好事隔河送过读书声  

千岩万壑自秋春静处观山能几人叠得假山人竞看世间宜假不宜真  

緑隂乐静未号蝉藕叶扶娇泛水眠输杀蜂屯深闭壁峙粮宿饱蜜中邉  

侏儒饱愧东方朔妪母呼回郭舍人博局由来更胜负雉卢那复较疎亲  

早作南风午北风暄凉翻手雨无踪田翁举似霖霪日踏脚鸣车笑杀侬  

青带环生绕岸青叶间虫篆学阳氷墨池文冢非难化芝菌从教子厚蒸  

树底鸣鸠相唯诺花间飞蝶自绸缪二虫得失聊堪笑鸿鹄谁能问奕秋  

防鱼绕石日千里反舌鸣声已百能老鹳易饥増廪稍乳鸡勤哺领孙曽  

客有何人君子竹书无同至大王风此风此竹堪谁共着得茶经桑苎翁  

人心似铁炉犹在世事如棋路不移闲着目光牛背上英雄千古竟儿嬉  

老红拟占春光住嬾緑枝头更娇妬随风宛转未肯落犹作霓裳羽衣舞  

又  

乐天故不忧作徳心逸休鸡虫笑杜甫蝴蝶梦荘周苛政猛于虎蹊田夺之牛书传乱人意周易在牀头  

诗别可斋陈制置移镇呉门  

恭惟上明圣宵旰亲政初朝有快活贯野无簿笨车我独何因縁滥持钧与枢妄意在人物搜罗到岩墟穆之百函至酬答疲卷舒虽云得梗概讵必相贤愚君时霭亷誉一再登除书公牍耻私谢直语非贡谀尚无赫蹏牋而况双鲤鱼元龙一世豪名下定不虚我归海之濵偃息田园居生平旧交防相忘付江湖军将忽打门君书来自呉瓿藁冨鸿笔砚铭出龟趺兴懐向防泬论文逮荒疎自言乆爱敬今始通勤渠不为热翕翕不为暖姝姝云何好尚真夐与世俗殊意者元城贤待以涑水迂兽旗画星壤龙藩开玉符老我叹蒲栁投闲托枌榆味言喜啖蔗秀句嫌催租的知我軰人调度非辕驹子长固多爱含菀乃集枯梅花倚瘦竹清芬借旉与常恐硬黄纸唤归翔紫庐问君立朝节謇谔辛毗裾问君治理效所至桐郷朱正尔泽东履俄然移右扶借留此截镫来暮彼歌襦譬之绛霄云来往本自如君亦何心哉此事姑置诸但惜君去我有唱谁和余寒山尚余雪江濶征帆孤挥毫冩别恨临风独踌躇  

怀可斋简林郑二从事  

可斋严冷如古书庄语敢下铅与朱读之不厌味有余箫韶间奏愁爰居文墨政事同机枢炤人炯炯悬氷壶昆弟亲我同二苏对牀风雨夜梦俱别来半歳意郁纡頼有二客能从余或寄可斋双鲤鱼道甫问讯今何如  

乍晴观蜂房戏占  

蜜蜂家计千头奴日并花课供蜜租粉红黄白各本色拥肿双脚尻为车采花归来不知数一一到门如合繻方春乳房拥金屋子弟分王遣之国广轮处处成甘州馋口哜嚅不遗力蜜脾割尽刲蜡肤毕嵗辛勤用谋食秋深冬早未见春嗅芳咀华来藻苹酿成糇粮香满室日日饱衙知爱君问谁食蜜还主臣阜财富国今何人  

糟蟛蚏送葺芷  

蚏腹一寸能郭索黄流在中自濡殻蝤蛑可是文人行螃蟹眡之师长伯二眸挺出胜怒蛙八跪前驱非屈蠖笑今樊哙自横行何用吕布须急防餔糟啜醨乃我味嚼齿穿龈未渠恶属厌秪觉一解胜效美不辞双距落蔡谟但记尊足存孙卿不悟铁成错漫夸右手亦特螯水中之怒无乃虐梁王葅醢犹至今千古吁嗟汉恩薄玉柱江酒半酣银丝鲫鱼新脍斫此非不足君所邪斶顾居贫未能学虫鱼琐碎熟尔雅麴生逢之三距跃太真小物自足佳葺芷一笑为飞白  

再和且答索饮语  

晦途之人暗摸索如自遮聊以殻沉湘虽避屈三闾防髪奈逢呉太伯周官自诡蠯蠃蚳羲经敢并龙蛇蠖妪妃投瓮甘骨醉【俗以羣雌巨掩为佳】舌味无心寕法缚黄诗未足盘飱呉稲讵能为嵗恶尊前介士尚铮铮海底漫郎终落落帛声试聴响犀瓠玉指为渠代金错掩笔而取仅遗小谁念坑降秦政虐二螯六跪冒族姓穴居颇笑隣之薄纵令膑足亦可喜中有妙解木应斫賸拟新篘问扬字先赋南烹仰韩学蚝山马甲不易致岸下紫鳞方牣跃主人鹳鹤真耐痛笑许子彭如水白  

谚语有鹳鹤日至水滨羣蟹相与捕鱼虾饲之以为常一日鹳鹤语蟹曰施而不报非礼也吾乔木巢成亦可延客能从吾乎蟹以无翼辞鹳鹤曰此易耳子以两距钳吾足我尔身也蟹悦从之一飞戾空蟹惧钳益力鹳鹤痛怒骂之蟹笑曰作主人乃尔痛耶  

郑徳言暂馆于别墅  

我如杜甫逢王翰君似梁鸿领孟光花竹自慙非独乐杼机聊喜聴隣墙赋成寕笑老伧父瓮熟定容周舎郎他日杨花飞燕子可能长记陆宣庄  

安晚偶成  

五物中间着一翁园防随分可支筇章施采服花糚露戞击鸣球竹啸风疎种密栽观木渐浅流深浚养泉蒙眼前丘壑无佳句自哂诗肠苦未穷  

和郑制干迁居  

帝遣夫君侍玉除薾云飞上驾龙驹兵谈暂此栖油幕荷隰居然见子都风牖喜便鸿案举月台长对兔轮孤孟尝幸舍非吾事徒愧荀林为送孥  

和郑制干谢借居且惠朋樽醉螯诗  

平生爱山林里居想王屋孤月自无朋防云曾不族讵知庄遵市鯈有贾谊卜西河就索居漆园问尊足翟门罗可去轲宅仁已熟似闻结驷多每见后骑属鲁台时遣餽监侯已发粟竞懽王俭莲肯问顔子粥家贫愿邻富蒹葭欣倚玉颇容稽叟来簉堂上烛犹能辨丝簧渐近不如竹濯醪慁兵醖庸行参圣读愿为善颂祷既醉备五福谋妇拟提壶敲门惊啄木持螯两从事来就桑下宿美味均适口双明喜増目命驾匪千里星言媿不夙聨句乏追韩补诗聊继束终当效乐天骆马为酒鬻  

题雪窦千丈岩  

并海危峰驾六鼇招提深处緑周遭樛松直上睡龙起怒涛飞来风虎嘷坐向亭空云作伴待看身与月争髙山灵意我酬清赏为酌氷泉读楚骚  

林治中近有捕虎之役调以拙诗  

豺狼当道实堪嗔就乳于莵哭楚臣冯妇下车冝众恱将军射石见心眞渡河应避冯河勇搏兽终归舞兽仁他日朕虞须命益九官济济定相亲  

比以拙诗戏调张籍不知作者已盈轴矣辄和两韵  

展也虞朝庶绩熈合修筐贡暨熊貍兕容于野虽非地豹泽其文似识时毛革正须供有用血牙安事杀为嬉国侨惠政人谁犯虎聼多应谢子皮  

虓虎寕如有知陆行端自触危机防渠吕布还须急驱以王寻漫失威肯使黔驴呈短技直敎猎骑合邉围恶盈讵必分人兽猛获终擒自卫归【宋人请猛获于卫石祁子曰天下之恶一也云云卫人归之】  

圃中问讯梅友老榦疎花有足喜者  

洗出金滩锁骨沙种成老树竞槎牙氷霜歴尽肌生玉窗牖寒深影到纱旧嵗枝头新嵗景十分好处一分花谁言冷圃惟秋菊春意撩人乃尔邪  

东湖送藕与葺芷  

草木谁无知叶落能粪本荣枯逓乘除苖实自穮蔉东湖百顷莲夏日傲赵盾州家浚河渠狝薙甚芸垦长身万柄荷髦梗付锸畚寒烟熨青镜时有白浪辊水解毓仙骨根着泉源混外干乃中腴下益寕上损淤泥胎玲珑多节窍混沌园丁亦善没擘波沸鲂鳟众株忽仰浮登岸如衮衮谁知绛县涂可试平叔粉名非玉井船实过秋兰畹肴蔌杂燕豆葅菜补中壶交梨能养生谖草亦忘忿空言出好事就与津燥吻赠君拟条氷差胜羞藻蕰  

送新姜与葺芷  

仲尼何不撤姜食损智深讥藏戏剧将以愚民岂其然半山失喜为动色抝执谁解镌此老一时凿说契胷臆我疑验之神农书増壮胃腑良有力月令音商其味辛调芼鱼蔬配香稷方冬沃土培其根陇畦分封随壤息长须视苖厪献新先时斸起奋鉏棘青株斯拔薤本重红萁半露蔆包侧骈指惊看产漆园眡足疑为导积石欲捣芳辛入臼为怜肤理傲金狄仆命荠荼涴诗雅肩差梅桂班内则笑加束防伐书鲤持助饔庖鲙银鲫旱年冝姜谚有之今嵗雨多生意啬小摘酸寒类甲菜大阿婴冒期膝席公羊谷梁汝徃哉反音一笑当勿劾【稗官有记公羊谷梁并出一人之手其姓则姜盖四字反切即姜字也】  

山间録拙作求敎葺芷俚语将命笑掷幸甚  

老我愧不学无以祛六蔽短绠赴修汲深浅忘厉揭每逢扑凸篇如对葛答谜敌垒或致师何以御柴曳书林倦回旋笔径冝脾睨独自搔背痒谁与解韈系误墨拙成蝇饮醯痴聚蚋噐成多苦窳草创类茅蕝未善文心雕曷葵足卫乐只正始音尽发文冢瘗古意窥九嶷词源决三澨英英韵风雅噩噩规诰誓精刚拏健鹘妥帖律狂猘解注卑虫鱼献纳笑虾防读檄头愈疾聼语麋着草风髙补钓台天朗摛兰禊合止按商角刮磨出亷锐妙指曲不传夺胎骨可蜕神鍼如运斤折屋去眼翳又如大医王割胃涤滛滞万象困搜讨瑶金拔昆丽司文当执衡却扫甘拥篲空山阔游从思君愿言芜词荐藜藿香芼待姜桂翳桑急壶飱毋为答饭毳  

## 两宋名贤小集卷二百三十五  

宋　陈　思　编  

元　陈世隆　补  

安晚堂诗集  

郑清之  

谢徐德夫右司和御制赐诗  

直道何曽较尺寻昔贤垂范到斯今臯谟勉勉歌元首说诲年年沃朕心幸遇千龄开圣治顷尘三事愧宵箴奎文衣被真难报盥诵新诗爱深  

朅来林下破天悭要使明诗见一闲齿屐印苔春纵步颈壶蒸粟晚加餐梦魂飞到味书阁【徳夫家有味书阁】世路牢封函谷关翻笑醉翁犹未醉黄金白鬓诧腰环  

和林治中雪诗五首  

擘天滕六勇如貔移下琼台扑凸竒老尽青山眞是幻从渠白战更无诗冯栏且喜明双目嘶骑寕愁到十眉【谓撒戍也坡诗长安画手开十眉云云中有渔阳胡骑嘶】羔酒不妨敲竹韵园林正好乐清时  

儿嬉犯冻搦文貔怒眦张唇状崛竒图得形模规妇笑絶怜冷落赋翁诗幕谈多暇堪娯目喜色排寒为上眉颇念袁安正髙卧拙柴煨芋了年时  

塩虎模糊懵豹貔玉峰髙并自多竒春光北苑供花事夜入西淮奏雅诗银阙势増开雉尾贺班香近列蛾眉看君来嵗酬笔移在仪曹进表时  

白旄麾编牧郊貔羽扇分飞更出竒冻裂弓鍪元济防啮残毡毳子卿诗芦花夜月凝湓口梅玉春风侈蜀眉【坡雪诗有玉梅春之句】一幅溪藤知几返镂氷冷语不惊时防貗甝佛貃貛貔【见尔雅释兽连文】猎骑漫山伏正竒瘃手草成熊馆赋羣驱【阙】入兎苴诗兽奔骇类淮肥口狐媚讙摧虢国眉滕六倚渠真误事大寒不出是知时  

因防来诗再元韵  

组练横陈壮士貔想因舞羽去穷奇千山白髪存公道十日清吟费老诗待伴易销春有脚交光最胜曰如眉只愁无着梅花处东绢平章付伯时  

续诗之宠依韵以谢  

莫搜险韵续貒貔云景须知雪后竒日绚寒光糚净界梅将真色荐新诗试敲折竹煎茶舌旋覔遥岑出黛眉油幙输君谈笑乐圣杯正是一中时  

村邉以汤婆样惠示与诗俱来依元韵  

惠中秀外更清便娅姹娇羞二八年无奈畏生袵席寕敎寒夜折氷绵遣来勣妪知君状拟伴涪翁到晓天只恐甎花陶学士风流未了续胶縁  

再和村邉解嘲  

闲身惟向静中便莫景侵寻绛县年未解真精昬黙黙且观牝息绵绵温柔郷里谁能老冷澹生涯别有天笑抚脚婆为法喜漆园何必问经縁【縁督以为经】  

暖足番君老更便摩挲笑问阿婆年聊吟夜月移花影肯向春风逐栁绵自有散花居丈室何妨姹女共壶天铅华列屋诸君事乞与寒梅了世縁  

造化真机动静便谁云巧智可同年蓝田日暖烟生玉闽峤霜浓木有绵万象为春皆是物一花不实岂其天吾身太极元同运阳长隂消在所縁  

和葺芷笋诗  

我贫毎笑齐之斶晚食虽甘未忘肉梅肥尚余风折緑溟涬餐英命骚仆藩篱别彼羝羊触送似玉堂如楚束恶诗聊赋徐凝瀑妙句飞来潄鸣玉曽无导吏随贾餗坐遣跛奚委葵菽茁芽勤视縁坡竹期饫伯仁空洞腹书肠膏腥士之辱得鱼不敢饷羊续要知菜味胜山谷歩趋强顔髪曲局盘有美茹无不足陋矣王刍笺卫澳  

赠许石田为僧  

平明对镜良独难子能脱屣弹指间戏视此身如髦蛮冠巾摆落逃繻关千金强弩一笑弯万钱买尽江南山厌渠世路车轮殷赤脚健倒苔痕斑参寥佛印若是班江湖风月不汝悭汝狂方醒众所讙我独见之为三叹辨诘孔释何可删白云深防输君闲  

和敬禅师茶偈  

饭罢茶来手接时个中日日是真机建溪顾渚君休问冷暖如鱼只自知  

睡龙纒绕墨甜时捧喝金提落钝机管取一殴先着到三更日出有谁知  

鱼鼔才休客至时摸头元是最先机不须吸尽西江水一滴曹溪味便知  

赠育王堪笑翁  

问讯瞿昙老比丘灵山何似雪山头笑翁底事正堪笑面似靴皮笑未休  

蔬圃  

活计园蔬日日新杜陵差慰妇长贫旱姜水芋年时熟春薤秋菘意味真畦瓮防分三伏雨露根常占百花晨荷锄未省勤耕稼犹媿师门学圃人  

和林倅赋郡守随车雨  

旌车勤雨拂参旗大士圆通现白衣炉穟轻烟方先路雷门急令已宣威为霖防作西成计书嵗谁云大有稀贤守劬躬民国念食言应笑鲁臣肥  

和白雪老禅二偈  

阅尽恒河水上波声尘何似泡沤多还师拍板钳锤后更唱谁家别调歌  

檐铎吟风月半凹黄金布地欠诛茅三更日出真光景大好钦身正笠包  

灵隐慧上人惠诗为古风以赠  

贯休齐已唐世人当时逸气凌簮绅声名亹亹逼甫白幽兰直与梅争春谁知北面石霜老服勤杖屦皆终身二公所得当盖世英词杰句风中尘至今传者以诗重妙处反为诗所湮弄翰戏墨虽佛事炊沙作糗成饥嗔不欲诗工与字巧绪余能夺道之真心宗一了万法具辨才飞转陶家轮君不见阿难多闻及辨慧咒语要敌摩伽神  

天育二老禅惠示经佛偈答以十诗  

二老毫端一滴曹唤醒防语没忉忉更无慧可安身处作莫当时立得牢  

余尘明极强分离菩萨如来是阿谁既道本来无一物将何芥子纳须弥  

龙宫海藏自分明搕滩头一任倾因果若还终不昧政须防作野狐鸣  

书经犹有遮个在畵佛何曽梦见来玲石玉峰雷雨梅花昨夜一枝开  

三经已是太多罗州去休休更问婆个里幸然无一事何须终日把甎磨  

四十刼来闲坐休忽抛长舌閙篮头若言面壁为心法瞿老还输第一筹  

懵懂维摩不二门畧无遗嘱付儿孙普贤若匪刚饶舌此事如何更吐吞  

老【阙】无圣亦无言蓦指虚空唤作禅掌血条痕无着处教谁白地患青颠  

般柴运水老厐禅佛法无多在蜜邉【阙】汝将来还与汝因师交【阙】更团圆  

生老年来病已深灸瘢着艾复难禁六根四大原无有何处求师下一鍼  

郑徳言亲覩洛伽观音相遂依所见绘畵朝夕严奉且求賛语敬题其旁  

具足圆通性一念本昭彻佛我与信心是三无差别凡人未见圣如渇以何说佛身忽现前如水印秋月心精自开遮见根匪优劣念中有大士珠璎百寳结补陁洛伽相自在犹日掲是名为正观倒想作竒絶稽首圆通尊兹念无起灭非相亦非念不盈复不阙唯然观自在无眼耳鼻舌  

拙偈调偃谿上人  

昌黎先生入山里大颠牢把数珠子松下经函着净瓶照管习之翻却水丞郎满担江西禅行行勘辩撩天鼻偃谿烂嚼雪窗纸换却舌头别参起  

雪窗董寺丞将指平谳安晚来访因举似偃谿为下一则语  

佛法方当恶剧时偃谿笑里袖钳锤不敎管领千云衲打彻头关更问谁  

简雪窗董寺丞  

世路机心去兎迒雪窗一缕不遮藏薾云梯月真游戏茅舎何曽外玉堂  

圣贤事业在心槃禹稷顔回岂异观世故波澜同起灭姓名千古要清寒  

山间大风雨昼夜不止闻松声撼牀戏成拙语漫録呈葺芷参溪  

颠风横雨穷山秋樵青防担车停辀松声撼空吼万牛轰豗势欲倾不周晨鸡扼吭音且愁百鸟何敢相喧啾恍疑赵壁环诸侯呼声动地锵弓矛又疑变化鹍鹏俦垂天鼓翼南溟陬或者挽翻河汉流电飞霆击龙蛇虬不然火烈陆浑丘天跳地踔啼熊猴狂吞狠吐山裂鸠大音奔腾怒相投梦中惊廻仙枕游分明夜宿浙江头三更潮水掀柁楼苍茫起坐拥黄防触屏唤作钱塘舟此身端坐岩之幽如何两耳不自由乃与喧寂为沉浮影蛇石虎以妄求世间万事浪喜忧大学能定心逸休疾雷破柱方夷犹真须浩养师孟邹风止韵作商声讴  

和复岫赓醻之什  

胜地来休沐山程懒忌前草堂新杜曲诗格旧临川客乘干珠履翁琴百涧泉参寻幽路滑空想石头禅大雅千岩秀清标万玉前醉扶有宗武属和得师川境胜堪耡月诗香可酿泉竹林风度在枯坐笑僧禅  

书西湖雷峰讲主草书【寳庆丁闰夏】  

余以职事出郊归涂午漏下逋暑于雷峰老师肃客乃二十年前所识云上人也因索草书纵观成古风十韵以赠  

云师一生耽圣草银铁蟠空觑天巧老来逸气未全平笔底锋芒犹一扫开关勇士争赴敌剑防弓戈奋相缭睡龙决起求颔珠划木防岩纷怒爪风雷喧豗撼坤轴飞电交横印清沼忽然天宇变空澄千丈孤峰立寒峭张颠惊号智永泣剥筋椎髓为君饱恨予不习草书诀九转枯肠秪自搅云师云师汝诚能春蚓秋蛇几时了何如认取主人翁破衲防头纸窗晓  

送王伯厚入广  

五行在天地惟水明且清如何南中泉乃独以贪名水号墨与弱淖汩称浊泾彼皆有其实所以得此声山川日秀发九疑罗翠屏扶舆产清淑丹砂银石英有泉出其间泠然堪濯缨政坐贪夫累土炭涴玉氷桓山以魋故至今人羞称栁子愚其溪百世相因仍有如此白水好贪岂其情我欲招夷齐【阙】之南山汀一洗万古贪涌雪归东溟夫君素洁已赠以贪泉铭  

送继一郭处士  

圣君如尧舜岂无巢与由计然亦何慕五湖一扁舟之人乆不作侧席思岩幽尝闻鹿何君清芬彻凝旒【阙】  

重华锡嘉号见一光林丘谁谓雅  

道息竞风日悠悠脱冠挂神武有士归东州笑将金闺籍猛博处士裘钧天为开顔曰此夷逸俦大书继一字虹光属奎娄宸章轶麟衮正声出天球清名奨静退下视古素侯睿谟广先宪姱节追前修况今辑众隽丞弼登虞周明时乐闲暇出处自不侔赤城宅仙子登陆方蓬洲君归访司马坐忘春与秋方瞳照緑髪戏转黄河流烟霞肃通客隐者应辍耰欸乃辅行色春风生柁楼  

## 两宋名贤小集卷二百三十六  

宋　陈　思　编  

元　陈世隆　补  

介轩诗集  

赵汝谈字履常号南塘太宗八世孙居余杭淳熙十一年进士累官至西外中正理宗时歴给事中权刑部尚书卒諡文懿  

南湖  

每忆西湖上青帘【旧作莲非】卖酒亭栁条鱼颊翠花片马蹄馨寒食经行路晴牕入梦屏因循春又晚风絮搅空冥  

灵谷  

谷神仙宅言归肆目新山光逺如画秋色老扵人世事棊争刼人心海变尘功成思范蠡湖上一闲身  

翠蛟亭和巩丰韵  

幽亭枕苍峡云窦通曲水百折如建瓴防防鸣不止客来一抽钥白雾噀岩底歘翕千丈蛟拏空翠涛起天开混沌窍日洗盘古髓谅匪畜池鳞多应化雷尾冯陵气易壮怖荡辞难侈日假金洞光景逾瑶池泚谁云逰方外巧异淄尘里坡仙颇年数觌面犹尺咫采句贵自然巩言良是已琁题豁灵界篆出蕃君里物生亦倚数有形必有靡道人亦多事浮念何时死余生嗜泉薮痼习牵研几太息动静机于何寄真理醉倒和沧浪烦君更详此  

附赵彦假和诗  

天下名洞天有山必有水余杭山水窟神仙所栖止仙人乘云去玉蛟留潭底至今雷雨夕蛟睡时惊起爪劈岩石裂石罅滴乳髓涓涓泉流出半垂白鳯尾风来琴筑响月照缨络侈曲折纳深池彻底清且泚筑亭当防冲木石相表里翠壁润含烟层峯去天咫道人幻出奇指顾犹未已忽驱蛟走鬬瞬息八百里怒气挟奔霆草木为披靡儿童惊振掉面若槁灰死达人本大观谈笑自隠几须臾羣动息静坐穷物理水石本无心相激一至此  

附赵汝谠和诗  

众峯抱苍龙蛟屈翠蛟水放之两崖间奔汹不得止涛澜生席上雷雹转石底恍疑天柱揺将拔阴洞起苏公雄气压诗骨得仙髓指麾驱鲲鲸赫变动其尾纷纷下土人蚁蛭自封侈聚观目精笔坠汗流泚坐令空谷啸声彻霄汉里君来松根吟仙者相去咫老蛟破锁去余怒犹未已决开防千丈散作雾五里今年溪湖干草莽生意靡寸泉落山苗灵钥起垂死遗吾云子饭报汝青玉几野人寻泉窦筒壊方复理然山巅池冬夏常若此  

逰洞霄宫  

好闲谢尘事来作名山逰策杖西防曲乞浆东家丘大涤古洞天仙人此藏修至今翠箬下半夜丹光浮山中旧相识置酒为淹留日移云牕午水滴空牀秋授我长生方挥麈谈幽我发亦已白赤霄莽何求业縁苦未断一笑风引舟回首青天长身名两悠悠  

翠蛟亭  

我生宿有山水癖乘风直到匡庐脊匡庐之水悬百仞天下谷帘名第一寻幽偶访大涤洞絶壁飞流动寒碧忽如翠蛟出乱壑势与庐匡亦相较敲空倒影揺寒星却疑夜半银河倾  

大涤山洞霄宫  

此亭此水防徘徊旧观今新老眼开行险不盈还一笑穷源未得且频来汤年间亦旱祷雨禹步乃能冬起雷戏语聊贻道门旧髙明了后复何猜  

环锦亭【在临安县余氏园】  

与子乡邻信有年故王遗事到今传爽鸠邑改风烟在散骑园分水竹偏髙架插书供夜读满堂戏防敌春妍相如可是区区者戏笔题诗亦偶然  

## 两宋名贤小集卷二百三十七  

宋　陈　思　编  

元　陈世隆　补  

延月楼诗稿  

李若川字子至绍兴中江南东路转运判官乾道初以吏部尚书使金  

三韵杂咏七首  

础润湿欲雨月晕知有风大哉天地理机熟潜可通念彼在世人心隠无由穷  

斯人异好恶是非汨真情鵞有翅莫飞蛇无足能行世事亦如此未可一概评  

足随意以行目惟心所视若必待使之动行即相戾是故造自然斯为理之至  

鹭白固非珍鸦黑亦匪贵使其色相反人皆竞称瑞世情惟尚奇在理则为蔽  

足安咫尺地临险生忧危世故日纷扰逐物心难持心定境亦定祸福安能移  

一气有清浊二仪成覆载鱼鸟各飞潜草木异荣败不齐乃至齐造化所以大  

瞽者不视色聋者不聴声观其动作间视听由心生一心苟有蔽耳目絶聪明  

途中阻雨  

髙云无急雨飞洒如轻幽人动羁思冒雨登归程风来晓烟乱云破春山明眷言憩荒馆我懐有余情壶中载浊酒饮罢还自倾酒尽兴不尽闗关山鸟鸣  

夜泊富阳  

弭节富春防江潮侵夜生扁舟人未寐风动菰蒲声羣物渐以息客懐有余清开篷坐深夜月在云间明逺眺江水濶仰视天河横念此复何极旷然千古情恨阻心中侣浊醪相与倾  

理舟  

为客始逾月迢迢若经年昼永空馆寂古木参云烟我生闻道浅未能超世縁念此方寸地忧来相萦纒今晨动幽兴沙岸泊归船防逺望不极归思随长川  

独酌  

兀坐起往念新愁忽来侵郁郁不自怡开尊独盈斟举杯对孤影浩荡生幽襟百虑遂消散无复萦我心修篁尔何情风中来清音不觉日已晏四面山沈沉超遥醉中适頽然防古今染翰记所寓音属自成吟  

村社歌  

清晓咚咚鸣社鼓前村后村走儿女田家醵钱共赛神谢神时晴复时雨案有【一作具】肴酒炉有香老巫祷祝躬案傍愿得年年被神福秋宜稻谷春宜桑人淳礼简酒无数歌笑喧阗日将暮田翁攲侧醉归来山头明月山前路  

蚕妇词  

舍前舍后桑成林鉏垦不放青草侵东风满条新叶大村家爱此轻黄金日暖春蚕大眠起戢戢盈箱齐若指看蚕新妇夜不眠蚕老登山满家喜阿姑嗔办噪连迟小姑已催修织机杀鸡沽酒赛神福今嵗不怕寒无衣  

## 两宋名贤小集卷二百三十八  

宋　陈　思　编  

元　陈世隆　补  

方是闲居士小藁  

刘学箕字习之屏山先生子翚之孙七者翁玶之子有方是闲居士小藁  

吾庐寓言  

五峯之山环吾庐五峯之水清溜渠山水可乐情可娯五亩之宅奠厥居清湖列嶂开坐隅白沙峩峨烟岫铺崇山梅岭豁望眼髙门堇阜聨襟裾况当春晚积雨余緑褥翠叠青珊瑚桑麻满路人意好鸣禽上下齐相呼迨今八月九月初枫林隔水红凋疏秋场稻熟聴蓬朴小槽新酿倾真珠昨宵一雪飞璠璵逺山近山光凝酥羣峯突兀不敢觑银壁照耀天鬼涂千金不须买画图丹青纵有画不如风景万态朝昏殊天成此画人难摹蔬荒圃废防朝夕一日筑居天赐予四时逰观心良舒考槃在阿归来乎乃歌曰采于园兮篮有蔬钓于水兮筐有鱼余之弗欢兮其谁之欢与又歌曰惠水清兮出有车芸香芬兮读有书余之弗乐兮其谁之乐欤【清湖白沙崇山梅岭髙门防阜皆屋侧山名】  

石假山  

潭溪散人方是闲真山不爱爱假山呼童积叠山磊磈逺近便拥峯与蛮晴岚滴翠明前清影挂壁方池邉色侵书帙日华薄丘壑坐上生云烟云烟收霏苔藓緑山石傍头更栽竹三竿两竿韵不俗揺荡青风凉意足方是闲人当此时以假像真人谓奇或来静对酌美酒或来晏坐哦新诗吟诗搜索萦心脾酒醉落魄精神痴吟诗饮酒且不可况复局上争枯棋不如对山抚吟琴琴心三叠舞胎禽高山流水存至音古趣澹泊恱我心老泉三峯栏木材百年沈埋安在哉东坡仇池九华石只有佳篇传入集此山亦犹今视昔与我同生亦同没  

社日喜晴分韵得前字  

夜来急雨淙飞檐晚惊红日辉潭川梨花有情朝露重栁带无力春风颠傍帘新燕低拂掠入槛戏蝶相聨翩今晨天气亦佳尔一春未见兹晴暄绿阴林下笑声好箫鼓赛社祈丰年金穰屡丰岂不好米贱更苦人无钱太公九府法已弊楮币印出私相权所司转变无善防低昂用否难流传县官那更租税急白纸不问黄榜蠲穷民非负实无有里正罚责殊可怜吾侬虽乐此日美釂白醉倒春风前却愁烟雨暗春晚米价顿长民忧煎  

寄静庵  

天寒日短道路长白云飞去知吾乡大江之东渭之北念吾故人何可防别来杨栁春依依只今开到梅花香扁舟漫浪归未得京尘海里安行藏身名未立仰天笑牀头夜夜鸣干将羡师物外无宠辱庭前柏树常苍苍吁嗟急羽飞不到二千里外空相望五云前坠满室光报师之意无以将篇诗滚墨才淋浪一声雁过天南翔紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕防不欲去因诵欧公诗云人昔共逰今有防树犹如此我何堪为韵感懐成十四章庚午四月中澣  

维昔旧逰十有八春中闲往来合散风尘词翰在壁瞻之愈新忆我仲弟然懐人  

其二  

吁嗟人生年不满百天地囿形百代过客去日苦多来日苦窄我曷不乐慨念畴昔  

其三  

草角灯砚席是共春山朝吟秋堂夜诵弃背三年心骨沈痛防夜见君似梦非梦  

其四  

念昔童稚泛然若舟惟吾与君孤苦同修博文约礼匪遨匪逰子方盛年遽赴玉楼  

其五  

朱坦素壁醉墨漓淋虚堂重临思古伤今文不忍诵盟不可寻即事即物泪痛心  

其六  

旧题墨妙龙蛇戸牖步骤欧虞摸仿顔栁醉里百篇搜九有天胡夺吾张仲孝友  

其七  

屈指友于祗今存防自仲之去失此奇伟言不胜情心旌愤悱哀哉苍天两泪如洗  

其八  

团团庭柯清美无度今我来斯忽然老树偃蹇轮囷剥蚀摧蠧朱顔蕣华讵得如故  

其九  

兴念陈迹梦寐吾犹植杖风雩某水某丘日居月诸循环靡休迭尔遄迈曾不吾留  

其十  

忆自束髪兹焉寓居载思载瞻宛不异初极目遐眺清风穆如抚事懐人悲来感余  

其十一  

少生四方逰紫之水每有良朋见止遇止长哦伐木求友乎此乐以防忧云胡不喜  

其十二  

维亲与朋杂然满坐华屋连甍红紫繁伙半世重逰雾迷烟锁慨然抚膺谬悠老我  

其十三  

念昔考槃硕人之薖琴豆觞酒寤寐笑歌逝者弗返涕泗滂沱念彼不乐伤如之何  

其十四  

贤乎仲弟和乐且躭自我不见嵗籥换三百感交集忧心如惔山凝暮云回首不堪  

插秧歌  

农夫戢戢清波阔秧稻茸茸森石髪父儿呼唤手拔齐千把万把根连泥四更乘月躅陇陌晓烟渐散东方白归来吃得饭一盂担到田头汗似珠蹲身擘丛种入土不问朝昏与亭午肌肤剥裂肉起皮烈日才阴又风雨秋收幸值嵗稍丰谷贱无钱私债重连忙变转了官赋霜雪冻饿愁苦穷吁嗟四民天地间服田力穑良独艰寄言安坐西方辈汝饱不惭吾厚顔  

醉歌  

读书求见古人心闭门不知青春深夜来东风扫浮阴晓光薄林生遥岑搜寻不觉出门去绿暗溪邉杨栁路诗章立愿不复作会景那知自成句归途晤语谁与从眼前物物俱春工崇桃积李事已晚牡丹正丽酴醿秾白茶照人氷雪同红茶烧空猩血红金沙雨晴翡翠积海棠露烟湿脂重急呼诗朋唤酒伴髙堂共泛琉璃钟夜阑秉烛相对语漫道今人不如古古士放达醒者稀今人不饮徒自苦  

和韵  

烛销残转寂寥柴门无复野僧敲偶来枕上吟诗就记向心头欠笔抄鸣竹数声疑雪片寻梅清梦到山防世情云雨多飜覆谁是江湖耐久交  

白山茶  

白茶诚异品天赋玉玲珑不作烧灯焰深明韫椟功易容非世力幻质本春工皓皓知难汚尘飞漫自红  

舟竹三章  

桂櫂兮兰浆泝流兮防洄天迥兮空明湍激兮声哀水落兮石出路转兮溪回鸥飞兮山净鱼戏兮藻开淹留兮何为盍赋兮归来  

其二  

扁舟兮容与浮云兮舒卷波澄兮练横山秀兮屏展散发兮平冈濯缨兮清浅皇皇兮何之路长兮悠缅蚤赋兮归来迷途兮未逺  

其三  

容与兮扁舟长吟兮闲情白石兮离离秋云兮霙霙我思兮光庐水潭兮山屏帐空兮鹤怨人去兮猿惊蚤赋兮归来涉园兮欣欣  

鈆山廨宇题壁  

莫遣离愁相绊萦九州之外尽愁城酒频挹注幽忧浣诗苦冥搜太瘦生漠漠草茵飞蛱蝶深深栁幄韵鹂鹒客懐未与成匆遽三沐三熏慰此情  

道闲池亭小酌  

一曲芳池万柄荷逰鯈潜跃水扬波竹楹槛风偏细梅子江湖雨正多凡物遇时俱意得谓予不饮奈愁何暂来徙倚又还去猛拍栏杆浩浩歌  

太湖书懐  

清风起平湖白云生防阴佳时惨不乐羁思苦难任客子热中肠浩然懐故林仲夏倐已过艸木郁萧森万物欣有托吾生何崎念昔嵗甫冠自许双南金只今堕危涂不如烟际禽山水所素愿利名非宿心何当返故庐啸傲苍崖深两鬓岂长绿勿枉呉霜侵  

九月十八日夜梦赏春某氏园池赋春词二首题柱  

芍药花开日渐长小闲理旧笙篁凭谁为唤诗宗匠共赋留云借月章  

其二  

楼下酴醿压架香翠圏帷幄覆池塘桃花浪暖鱼成阵人倚雕栏到夕阳  

古交行【并叙】  

予因云庄李达先遂识渔隠陈惟定二公博学多材艺获从之逰幸矣赋诗一篇以见意  

君居京江头我住武夷曲平生风马牛道路防重复会面情相亲卜室欣相邻倾葢一笑粲恍然如故人君家义聚五百指堂上怡怡奉甘旨收书万卷不言贫抚防孤婺甚勤止我家防独与君似自我之出谁料理嵗晚团栾未得归感事扪膺但增耻知君念吾留客里每见时能具羞七心吐肺肝所同然尊酒论文日终晷古灵故家好孙子披觌芝眉因识李博洽多闻世希比顷刻龙蛇飞剡纸我慙学术殊不逮二君二君爱予心良勤交逰情钟固以类愧以萧艾聨兰薰常恐此时心易变作甘和醴欲君持此心淡若秋江水古人心交尚道义今人利交尚权势古道于今何寂寥伤心不识古交意两君姿质俱精金百炼不改色愈明两君体性如美玉浑浑厚厚韫诸椟上映亭亭岩上千嵗之孤松下方磊磊丰山百世之霜钟松青不变四时色钟铿一朝振文物予何人哉得附骥勉勉谁敢自暴弃日暮长歌伐木篇三复诗人琢磨义  

萧长公来访示以诸公诗卷谓与予逰从之久不能一辞为赠颇相噍责予赋之不可辞之亦不可皆有说焉名章俊语前后相望无数次乎其间是覩西子之容面自增丑耳所不容却者予年十五时海山官丁受琴于长夫今予年四十与长夫有二十五年之旧辞之弗作其可乎因书数言  

生平不愿为佣书亦不愿作章句儒酒酣诗成吐素霓意气凛凛吞千夫前年排云叫阊阖出门一夜车四角去年海峤席未温一舸乘潮又催【缺】大江之西日本东庐陵文物常称雄决科嵗占十八九君当努力提词锋才高不用长叹息四海弥天岂无识壮年懐居亦何有着眼带砺开胸臆岩岩柏府凌髙寒豪士倾盖宜交欢我知屠龙不屠猪食马政欲食马肝呉姬压酒飘香絮谪仙神逰歌白纻敬亭惟有孤云闲欲雨人间亦飞去  

有所思  

忆昔美人初别时长亭两岸栁依依今日美人天之涯美人美人胡不归忆昔君别妾分破青鸾镜破镜如破心与妾表相忆相忆图久深忆昔妾别君剪断金鳯断如断肠赠君表相思相思图久长一日一日复一日青镜鸾孤鳯只未必君相思能如妾相忆寒衣剪就欲寄君长安门外无行人雁声半夜西风恶前一片梧桐落  

观猿  

挂石攀云日半斜乱山深处饱烟霞香林月满僧归去啼落春风防树花  

失鹤  

顶上新成九转丹【缺】花日日到春坛夜深飞上云霄去华表月明风露寒  

宿大慈山悟真观  

终南道士学弹琴门外松萝锁翠阴涉海八龙朝出洞隔山羣鹿夜归林琪花过雨溪风澹玉树笼烟壁月沈三十六坛钟鼓寂云璈声接步虚音  

赋林景参梅屿  

结庐分得雁山云屿上梅花是四邻水月一天芗世界氷霜千古玉精神短檠夜雨西梦长铗秋风北塞尘我亦烟波纶钓侣与君同作嵗寒人  

懐潘鄮屋  

洛阳才解佩过眼忽秋分四海一明月千山共白云雁烟迷晓树虫露湿香芹满纸相思字临风欲寄君  

呉江道上  

夜半扁舟出洞庭客帆初挂早潮平社风才起海鹰至岚露未收江鹄鸣吴岫乱云擎古塔楚皋寒叶拥荒城垂虹桥外天连水无限别离生杜蘅  

登西楼懐汤损之  

杨栁飘飃春思长绿桥流水绕宫墙碧云望断空回首一半栏干无夕阳  

呉山雪霁  

九天宫阙春风满陆地楼台夜月寒铁笛一声吹雁落片云不到玉栏干  

双路  

王命驰驱不敢轻文书要覈去来情青山步步生幽意碧防悠悠趂逺程春浅禽声犹自小泥酥马迹正宜晴地名见说名双路便舍崎岖就坦平  

寳际前睡香  

瑞锦窠应对锦郎谁将灵种到幽坊山深月冷梅花老压尽羣英是此香  

石桥楼待  

当年立雪直齐腰宗旨流传到石桥风急寒灯影逺疎梅无语夜香销  

手笔华严梵笈新更开宝地接迷津一声金磬人初静月照空山草自春  

闻寺中晓鼓  

灵鼍一鼓振潮音征梦迢遥枕畔闻语断频伽天正晓松风吹散满山云  

跨水道间  

店舍总迢遥山深转寂寥看鸥临逺水下马过危桥晴雪林间少春风野外饶此行为王事旅食任萧条  

峮山铺  

未说路行难山深分外寒晚村林隐寺春防石鸣滩薄宦曾无补劳生敢自安羽书虽较少备御莫教寛  

杏塘  

境接江东界邮程是杏塘雨喧茅屋小泥滑草桥长旷野人稀少平田水茫半生逰歴地未若此荒凉  

四安焚惠藏殿【记云曾经兵火不能焚法轮自转】  

刼火不能焚空中转法轮风霜鸱殿古金碧贝函尘物本由成数人言不壊身却怜无问者遗迹竟成陈  

上司谏曹先生  

声名满世重如山果见延登左掖班天子虚心求国是先生着手济时艰要看出处诸公上只在精神一转间前此极言虽引去安危理乱正相闗  

池萍  

一畨雨过一番多间挟晴风涨绿波栁絮吹残逰迹在谢池防防是阳和  

竹篱茅舍去相安谁与移根入画栏尽道重帘妨暖日疎枝却得防春寒  

风标漫与万花殊可有尘埃染得渠把住琼枝相晤语只疑身在玉堂居  

和陆明叟  

了无闲事上眉纤一炷清香静昼帘造化自从回暖律芬华顿觉转穷檐轻风度栁春情薄细雨催花土脉黏所愧微官相束缚何因共访酒家帘  

夜听雨  

一炷夜香清挑灯聴雨声虽然添客梦却可助诗情泽沁兰心重泥酥笋角萌山行频有约日日晴明  

破榴  

蜂殻盈盈万颗珠润于玛瑙浸氷壶吟心先自清如水嚼了寒霜骨更臞  

登应天塔  

云级涌青冥金鳌载宝轮地髙心自逸天近足无尘图画千峰晚楼台万井春三生许元度曾此证前身鳗井【在应天塔后罗汉堂旧闻有泉透海后为妇人所秽今枯涸矣下即濮邸园庙】  

人言此井有灵源潮落潮生透海门陵谷未须穷变易朱墙里是濮王园  

大能仁寺【山门八百余年戊戌秋震于风雨】  

规模应甲刹殿阁拥金仙嵗歉炊烟絶城低野色连客僧皆散去主者独安眠成毁难逃数山门八百年  

留滞  

何期踪迹又迟留行止于人自不由梦境固知空似蚁生涯却笑拙于鸠碧涵一镜晴天濶翠拥千峰宿两收从此公余须杖屦未应草草度春休  

晓寒  

曲曲屏山忆梦中峭寒成阵入帘栊宿香销尽金猊冷一树梅花却晓春  

晚思  

客思悠悠幸自安亦因吟事可相寛小过了防纤雨细与东风说晚寒  

用明叟韵并寓山行未成之意  

久客住兰亭心同晋水清忘机盟宿鹭伐木聴雏莺物亦知人意春宁有世情幽寻空作计一夜雨连明  

苦雨  

何期一雨成三日约客同行竟未能春到分时阴不解夜当深处气犹凝檐低卷箔看飃洒础润添香散郁蒸想见故园梅落尽和羮消息又堪凭  

雨中用雪坡韵  

无计酬春独有诗倚栏终日晴晖东风渐属新桃李帘幕深燕子飞  

雪坡以雨阻山行有诗用以次韵  

为欲看山助眼明频占鹊喜报新晴春光已过三之一尘世难逢四者并诗酒深情殊未适水蔬薄具亦频更终来不似西湖好晴雨皆堪傍栁行  

月丹和鹤庄韵  

灵种飞来鹤顶红谁云九转有仙功广庭曾侍东风晏留得霞杯照晚丛  

禹庙  

且要尽清欢须知一出难人因晴后喜春到水邉寛栁长官桥媚梅飘客袖寒荒祠存禹迹得得又来看  

镜湖一曲  

天与平湖老贺郎春波依旧染晴光可怜千载风流意付与租符晓夕忙  

用雪坡春色防  

才出城门兴便浓晴光野色两俱融栁方染得三分绿桃已熏成一半红山涌林峦荒寺隠湖分港汊小舟通相携各自论年事防度春风一鬓蓬  

用梅溪镜湖韵  

畎亩镜中分沧波杂断云向来官里赐今属野人耘懐古天难问贪吟日易曛羽衣传遗本起诵想余芬  

天基瑞应宫【旧毓圣地】  

金碧拥琼庐天开绕电区鸟流周室瑞蛇断汉家符石井腾曦驭瑶坛布斗枢愿将皇极福敷锡徧康衢  

送东蒲张应发归永嘉  

客里偶相逢襟懐亦偶同对梅吟夜月新栁间春风子勿言浮梗余方笑转蓬归程经雁荡得句附邮筒  

碧桃  

月浸虚庭夜未央一枝静对白云乡三生自结都约来伴疎梅到玉堂  

一春屡有阳明之约雨辄尼之将旋幙侍外舅来防邂逅二羽衣一能参上道一能知天丹竟日留话喜赋二解时清明日也  

防有行山约山灵早得知仙家宁易到尘世亦何为草润非烟石花流止水池不晴还不雨正是卖饧时裂石未尝闗毋将俗眼观虚中原有爱造蕴亦何难羽客能谈道云房识丹只应仙有分风响步虚坛  

道间见桃李花  

东风到处竞繁华不问穷櫩与大家垂栁中深院宇隔墙时有出来花  

古寺  

应天曾建塔又此结精庐释氏縁何熟诗人念总疎壁荒遗尽水僧老学医书咲我重来者经年不定居【去年防木白洋僧居此寺】  

奉和翁送别  

为説吟邉事曾陪防笑频自惭无韵者敢对有名人雨洗秦山晓波明镜水春匆匆还别去芳草正如茵  

萧山望城中遗漏  

见说天文变频占太史台但云星犯月不料火为灾尽夜看烟灭逢人问讯来丹心勤恋阙东乡极裴徊  

唤渡旋幙  

半载蓬莱地相携只是诗心懐丹凤去梦与白鸥随俯仰俱无愧勤劳必有知归舟平似掌天亦念孤危  

## 两宋名贤小集卷二百三十九  

宋　陈　思　编  

元　陈世隆　补  

孝诗  

林同字子真号空斋处士福清人以世泽授官弃不仕元兵至福州监丞刘仝子纠义兵即其家置忠义局敌至同死之有孝诗一卷  

尧  

道之大原出扵天尧以是道传之舜尧舜之道孝悌而已矣  

道原自天出尧以是相传曰孝悌而已人人具此天  

舜  

大孝终身慕父母予扵大舜见之矣  

孩提知所爱妻子具而衰大孝终身慕予于舜见之  

禹  

禹伤先人之功而不成劳身焦思八年于外啓呱呱而泣予弗子惟荒度土功  

伤心九载绩焦思八年中启亦呱呱泣惟荒度土功  

汤  

葛伯不祀汤使亳众往为之耕奉先思孝  

奉先思孝也不祀岂其情以至使亳众而甘为葛耕  

文王  

朝于王季日三鸡初鸣至寝门外问安否何如日中至及暮又至亦如之  

问安寝门外旦旦俟鸡鸣以至日中昃居常尽此诚  

武王  

文王有疾不脱冠带而养文王再饭亦再饭疾间曰女何梦梦帝与九龄  

经言事父母所以事天明疾间加再饭梦中与九龄  

周公  

我之弗辟我无以告我先王辟马郑音避谓避居东都又东山周公东征  

我避故云辟东征是谓征先王犹可告岂为伐而行  

孔子  

子曰所求子以事父未能也  

事亲良不易战战复兢兢学得如夫子犹言丘未能  

顔子  

谓子路曰去国则哭于墓而后行返其国不哭展墓而入  

返必展墓入去当哭墓行谁知顔氏子事死乃如生  

孟子  

初被慈母三迁之教长师孔子之孙子思  

如何年稍长汲汲子思师知是为儿日三迁感母慈  

右大圣大贤之孝十首  

契  

契以司徒教以人伦父子有亲  

天性生虽具人伦教可无往哉亲父子汝契作司徒  

元凯  

左传季文子曰孝敬忠信为吉徳髙阳髙辛氏有才子谓之八元八凯  

当知元与凯不出孝而忠能举十六相斯为舜大功  

孝已  

武丁之子庄子云人莫不欲其子之孝孝已忧而曾参悲  

子则欲其孝人皆有是心如何武丁圣却使子忧深  

微子  

微子之命曰尔惟恪慎克孝微子去之子曰殷有三仁焉  

岂计身封宋只愁祀絶殷不惟称克孝亦自首三仁  

泰伯  

季歴有圣子知太王欲立之逃奔子贡曰泰伯端委治呉仲雍断髪文身  

为怜季有子逆探父传贤断髪文身事诬哉司马迁  

康叔  

元恶大憝矧惟不孝不友子弗秖服厥父事大伤厥考心乃其刑兹无赦  

勿云服父事不敬亦无伤元恶与大憝邦刑自有常  

君陈  

惟尔令徳孝恭惟孝友于兄弟克施有政命汝尹兹东都敬哉  

为尔有令徳存心孝且恭推之施有政往矣尹兹东  

伯奇  

尹吉甫子履霜操云无衣兮儿寒无食兮儿饥儿罪兮当笞逐儿兮奚为  

无食又无衣逐儿安所之不辞履霜苦犹谓罪当笞  

晋文侯  

平王锡文侯秬鬯圭瓒曰汝克昭乃显祖追孝于前文人若汝予嘉  

嘉汝故锡汝非将王展亲克昭乃显祖追孝尔文人  

卫武公  

年九十犹日警于国曰必朝夕以交戒我又孝子之身终  

孝子身终者非终父母身武公年九十戒我尚谆谆  

齐孝公  

伐鲁展喜犒师曰岂其嗣世而弃命若先君何君必不然齐侯乃还  

岂其伐与国独不念先君想得还师去难堪此语闻  

齐顷公  

晋侯欲质其母对曰若以匹敌则亦晋君之母也又汉太公事  

我母亦君母吾翁即若翁分羮何太忍请质可堪从  

申生  

姬泣曰赋由太子人谓太子子辞姬必有罪曰君老我又不乐乃缢死  

姬泣贼由子子辞必罪姬为忧君不乐宁死莫君知  

晋文公  

寺人披伐蒲公曰君父之命不校校者我讐也逾垣而走披斩其袪  

伐蒲君父命校者是吾讐披直寺人耳鉏霓信有谋  

秦康公  

晋文公甥渭阳诗云我见舅氏如母存焉又曰我送舅氏悠悠我思  

懐哉送舅氏曰至渭之阳念母如存意悠悠寄二章  

既醉君子  

孝子不匮永锡尔类其类维何室家之壸厘尔女士从以孙子  

若为锡尔类不独善其身既念化家室还思遗子孙  

四牡使臣  

有功见知则说矣四牡騑騑岂不懐归王事靡盬不遑将父  

懐归将父母四牡苦騑騑是我心中事君从何亊知  

南陔孝子  

南陔孝子相戒以养也晋束晳补亡  

为养还相戒南陔昔有诗都卢这个意焉用补亡为  

白华孝子  

白华孝子之洁白者也  

防耻有微缺须知孝未纯白华何所似所似皎然身  

北山大夫  

役使不均已劳于王亊不得养其父母焉王事靡盬忧我父母  

非止不得养如忧父母何忍能不我念使我独贤劳  

蓼莪孝子  

民人劳苦不得终养哀哀父母生我劬劳欲报之徳昊天防极  

莫遂终养志难酬防极恩哀哀父母句肠断不堪闻  

妹土小子  

其艺黍稷奔走事厥考厥长肇牵车牛逺服贾用孝养厥父母  

勤耕艺黍稷逺贾服车牛奔走何为者心乎孝养忧  

老莱子  

年已七十父母犹存着斑斓之衣为婴儿戏于亲前  

七十已中寿人生似此稀絶怜老莱子犹自作儿嬉  

栁下惠  

三为鲁士师曰何必去父母之邦  

忍于父母国去此欲何之所以栁下恵三为鲁士师  

子思  

孔子喟然而叹请曰意子孙将忝祖乎伋每以不克负荷为大恐子忻然  

如何方喟叹乃尔复忻然念汝祖无忝知予道可传  

闵子  

子曰孝哉闵子骞人不间于其父母昆弟之言　又曾子母投杼事  

参宁杀人者三至尚逾垣叹息子闵子孝哉无间言  

有子  

其为人也孝悌而好作乱者未之有也凉州易乱课人诵孝经葢勲谓取怨  

其为人也孝好乱未之闻曾以是取怨无人语葢勲  

曾子  

有疾召门弟子曰启予足啓予手而今而后吾知免夫小子  

全归有明训珍重恐伤肤小子啓手足吾今知免夫  

子路  

见孔子曰今由也累茵而坐列鼎而食愿欲食藜藿为亲负米不可得矣  

食藜殊列鼎负米异重茵不待今朝养伤哉昔日贫  

子防  

问孝子曰今之孝者是谓能养至于犬马皆能有养不敬何以别乎  

犬马何以别斯言似太深深言为飬者可不敬于心  

子夏  

既除丧而见孔子与之琴弹之而不成声作而曰哀未防也  

为有心中事琴音自不和礼虽弗敢过哀若未防何  

子贡  

曰赐也愿息于事亲又曰大哉死乎君子息乎　又大块息我以死  

未须论大块以死息乎人所愿学赐也始惟息事亲  

林放  

问礼之本子曰礼与其奢也寜俭丧与其易也宁戚  

故宁戚以俭防为易而奢致得千载下人称问礼家  

樊迟  

问辨惑子曰一朝之忿忘其身以及其亲非惑与  

当知一朝忿必不忍于人岂止身防却还应及乃亲  

阙党弟子  

阙党之子弟防不分均有亲者取多孝悌以化之也  

既渐夫子教防不有分均何复间多取齐言彼有亲  

乐正子春  

侍亲疾复加一饭则脱然疾愈复损一饭则脱然疾愈  

向非亲在念念念每精专未必饭加损能令疾脱然  

公明宣  

学于曾子曰宣见夫子之亲在叱咤不至犬马宣说之学而未能也  

子于亲在日叱咤不闻声既曰见而说应无学未能  

孔子党人  

孔子曰吾党之直者子为父隠直在其中矣  

忍以证羊故而云我直躬那知为父隠直故在其中  

孟庄子  

孟庄子之孝其不改父之臣与父之政是难能也  

无改父之道直堪以孝称若论庄子孝此真是难能  

孟懿子  

问孝子曰无违樊迟御子告曰生事之以礼死之以礼祭之以礼  

不复问无违祗应懿子知尚愁人不省以礼告樊迟  

孟武伯  

问孝子曰父母惟其疾之忧  

父母之爱子心乎惟疾忧可能不自爱而忍使亲愁  

管仲  

曰吾尝三战三走鲍叔不以我为怯知吾有老母也  

战败不羞走谁为知我深叔知我有母亮我走时心  

晏子  

曰使吾父之党无不乐生者使吾母之党无不足衣食者  

母家合足食父族使安生睦党可为孝能之为晏婴  

晋君子  

民从征役不得养其父母父母何怙父母何尝悠悠苍天曷其有常  

何怙复何尝衔悲问彼苍苍苍不可问重使我心伤  

颍考叔  

留羮感郑庄公母子如初见左传　茅焦谏始皇即虚左迎母见史记  

茅焦甘伏质考叔请留羮大隧如初乐咸阳虚左迎  

魏孝子  

役于大国陟彼屺兮瞻望母兮　狄仁杰登山望云曰吾亲舍其下  

念母嗟陟屺思亲徒望云可怜魏孝子不比狄参军  

卫七子  

凯风美七子能尽孝道以慰母心　小弁小人之诗也何以言之曰怨  

防谏劳不怨明明载鲁论未应小弁作得并凯风言  

石祁子  

石骀仲卒卜所以为后者曰沐浴佩玉则兆不沐浴佩玉石祁子兆  

执亲之丧者可沐浴其身不待石祁兆知非佩玉人  

文氏子  

既除丧而越人吊待庙垂涕洟子防曰其庶防乎亡于礼者之礼也  

服除有吊者待庙至垂洟亡于礼之礼斯人其庶几  

公叔戍  

请父諡于君君曰夫子不亦贞惠文乎故谓夫子贞惠文子  

若把夫子论无惭贞惠文不应其子戍至自请于君  

灵辄  

翳桑饥者赵宣子食之舍其半云欲遗母宣子使尽之而别具食与其母  

翳桑一饿者念念母之存赖有赵宣子能为别具飱  

叶公诸梁  

后臧从其母于呉不待而归叶公终不正视  

随母适异国先归汝忍能致人不正视应是得人憎  

伍尚  

楚将杀其父奢虑二子为患曰以免其父召之彼仁必来尚归死员奔呉  

此以父免召彼如仁必来员乎竟何益尚也最堪哀  

贾获  

陈大夫郑师入陈获载其母妻奔逢陈侯下而授公车与妻扶母奔亦免  

扶母犹可免弃君安所之可能共载母忍不受君绥  

周绍  

赵王谓曰人有言子者曰父之孝子君之忠臣故寡人欲子之傅王子  

欲得忠臣者求之孝子门如何传王子尚复待人言  

王孙贾  

母曰汝朝出晚归则吾倚门而望今王走汝尚何归贾募人杀淖齿  

为齐臣子者此日若无闻独有王孙贾能知慰倚门  

扶苏  

赵髙诈为书赐扶苏死蒙恬疑之欲复请扶苏曰父而赐子死尚安复请  

父赐子以死君侯安所疑忍哉指鹿相无复祖龙知  

丁兰  

至孝刻木为母像事之如生兰妇误烧木母面应时髪落如割  

一灵长皎皎如月不离天要以纯诚感非关刻像然韩伯瑜  

母杖不痛哀母力弱对母悲泣梁彦先使焦通观其像通感悟尽孝  

母力今衰矣悲啼得杖轻流风存绘畵犹足感焦生  

郦竒  

与吕禄善周勃劫其父商使寄绐禄出游勃乃得入北军  

直以劫父故防他卖友名闲将诛吕论非勃亦非平  

贾谊  

治安防曰借父耰锄虑有徳色母取箕箒立而谇语  

谇言取箕箒徳色借耰锄不是贾年少还能痛哭无  

冯唐  

以孝着为郎中署长文帝辇过问唐曰父老何自为郎  

知以孝行着还应不问唐可怜止辇问何自得为郎  

韦孟  

楚元王传及王戊滛乱孟去位徙邹作诗讽谏又曰既去祢祖惟懐惟顾  

去王犹讽谏懐祖重情伤谁识有韦孟人惟说穆王  

田叔  

景帝令按梁亊还曰有之无以梁事为问也太后食不甘味此忧在陛下  

勿以梁事问将遗太后忧若非叔长者谁为帝忠谋  

石建  

建为郎中令已老白首每归洗沐即窃取父奋中裠亲自浣涤不令父知  

服劳曽是孝那更委诸人建已老白首中帬涤必亲  

董仲舒  

令州郡举孝防自仲舒发之后为江都相  

汉有孝防举谁知发自舒可怜三防罢却去相江都  

司马迁  

父疾执手泣曰毋防吾所论著卒三嵗迁为太史着石室金匮之书  

悲哉执手泣论著谨毋防岂识迁他日能于石室藏  

严君平  

卖卜成都市与人子言必依于孝  

卖卜有深意何必避市喧若逢人子问依孝与之言  

霍去病  

县吏仲儒私生以骠骑击匈奴过平阳拜仲儒曰不知为大人遗体  

不蚤知此体元来托大人低头拜县吏谁拟霍将军  

隽不疑  

为京兆尹每录囚毋问多有平反即为喜笑故不疑严而不残  

不疑固严吏如不顺亲何图得母喜笑平反敢不多  

杜延年  

父周为御史大夫延年居父官府不敢当旧位坐卧皆易其处  

怪来御史府坐榻不如初曾是父坐处而为子敢居  

疏受  

广之兄子广谓受曰知足不辱岂如父子归老故乡乎受曰从大人议  

岂如吾父子归老故乡身一听知足诲欣然从大人  

王阳  

为益州刺史行部至九折阪叹曰奉先人遗体奈何数乘此险遂以病去  

礼经称孝子不服闇登危所以九折阪回车不敢驰  

贡禹  

上疏曰誖逆者贵于官故俗皆曰何以孝弟为今宜贵孝悌则天下自治  

安用孝与弟今人誖得官一闻阳在位自是合弹冠  

王式  

曰臣以诗朝夕授王至于忠臣孝子之篇未尝不流涕反复为王陈诵也  

三百五篇内凡言忠孝人未尝不流涕反复为王陈  

韦成  

兄前坐罪成当袭封知非父贤意乃佯狂后选为淮阳宪王傅  

淮阳谁可传无以易成即汝佯狂意为王言事兄  

楚孝王  

诏曰王孝顺仁慈之国以来二十余年纤芥之过未尝闻朕甚嘉之  

一自王之国于今二十年了无纤芥过都是孝慈然  

原涉  

庐墓三年大治冢舍表曰南阳阡人谓之原氏阡  

所当约于巳岂忍俭于先道立南阳表人呼原氏阡  

薛脩  

为临菑令兄宣为丞相迎母脩留不遣  

邑令直微耳争如相国荣可怜留母养不忍听兄迎  

阴子方  

至孝腊月晨炊而灶神形见子方再拜受庆因祀以黄羊由是暴富  

祀灶令人富相传阴子方安知由至孝非在荐黄羊  

扬子  

不可得而久者父母之谓也是故孝子爱日  

不可得而久其惟父母乎谆谆爱日语扬氏岂欺吾  

东海王彊  

母郭后废彊戚戚不自安愿备藩国赞曰逊而知废为呉太伯  

史以太伯比斯评恐未真我知东海意不忍母他人  

邓禹  

亊母至孝云台功臣之次立为第一  

功臣三十一剑佩霭云台第一人知否曾闻孝母来  

窦融  

少孤事母孝与隗嚣书云为忠甚易玺书赐融谓欲三分鼎足宜以时定  

玺书来万里鼎足许三分解道为忠易谁知以孝闻  

马援  

戒子曰欲汝曹闻人过失如闻父母之名耳可得而闻口不可得而言也  

恶言出于口必至反其声小子闻人过当如闻父名  

樊宏  

父重遗令所假贷民间数百万悉焚削文债家闻而惭争偿之宏不受  

能捐数百万不听债家偿要自父一语铭心不敢防  

耿国  

国当嗣父封上疏以父况爱少子霸因自陈让  

封侯谁不愿顾我独何心为忆父所爱偏于少子深  

张湛  

望县门步进曰父母之邦所宜尽礼或议其诈笑曰人皆诈恶我独诈善  

下车父母国自重岂其轻谓我诈为善何忧被此名  

冯豹  

后母屡行毒害敬事愈谨疾之愈深每奏事伏省阁帝使黄门持被覆之  

中人持被覆尚得帝恩深子职竟何是终求慰母心  

孔奋  

奉母极求珍膳躬率妻子同甘菜茹为时人所笑以身处脂膏不能自润  

甘同妻菜茹极奉母珍羞一任时人笑脂膏不自谋  

伏湛  

父理为当世名儒别自名学湛性孝友少传父业教授数百人  

向来父学显别自以家名不是能传业如何着孝名  

郑敬  

郅恽谓曰子将为伊吕乎巢许乎敬曰幸得奉坟墓虽不从政是亦为政  

防曽慕巢许非是薄伊周何忍的的去先人有墓丘  

古初  

郅恽为长沙太守长沙有孝子古初恽即以为首举  

长沙有孝子姓字死犹香料得郡举首他无人敢当  

江革  

负母逃难数为盗刼去辄求哀得免后归乡里每自为母挽车时称巨孝  

挽车极劳苦逃贼最间闗太息江巨孝能为人所难  

蔡顺  

拾葚黑者奉母母思顺心动弃薪还伏母棺火越他舍母畏震雷辄还墓  

贼疑拾葚异母怪弃薪还雷震辄还冢火飞因入棺  

姜诗  

妻汲供母后时遣去遗母珍羞复还儿溺答母防学忽泉涌跃鲤供母膳  

日常供鲤鲙旦辄汲江流儿溺言防学妻还感珍羞  

郭巨  

恐母减食与其子欲埋之掘坑得金一釜上云天赐孝子郭巨官不得取  

为养宁埋子那知地有金如何有天赐且复怕官侵  

班固  

着幽通赋曰懿前哲之纯淑兮咨孤蒙之渺渺兮又作叙传述班氏之先  

前烈知纯淑孤踪愧渺蒙果能笔叙传不枉赋幽通  

刘平  

负母逃难恐弟絶类抱弟女弃巳子　邓伯道负弟子避贼防其子于树上  

弟类那容絶吾雏听自生刘平端为母伯道特沽名  

郭基  

为京兆督邮班固荐于东平王苍谓基孝行着于州里苍纳之  

岂伊东阁里无似督邮贤直把孝行荐今人少孟坚  

防范  

年十五与客自蜀步负父丧归京兆后为蜀守民歌曰平生无襦今五袴  

亲丧徒步负万里歴岷峨何事今人说惟知襦袴歌  

邓彪  

少修孝行让国于异母弟鳯显宗高其节许焉　又曹子建诗  

让国异母弟如彪正自奇今人有同产煮豆且燃萁  

张歆  

歆守皋长有执父仇贼歆破械纵之遂弃官亡命范谓其报仇逃亡  

去官因脱囚为感戴天仇史氏乃失实却云逃执仇  

清河王庆  

上书曰乞以臣骸骨下从贵人于樊濯庶母子魂灵有所倚依  

乞以臣骸骨下从樊濯原生虽阙亲养没拟报私恩  

鲁恭  

性至孝与母及弟丕俱居太学习鲁诗为诸儒所称学士多归之  

可能来太学即得誉诸儒岂以习诗苦应云与母俱  

黄香  

亊父竭力致养暑则扇枕寒则以身温席京师号曰天下无双江夏黄香  

冬月常温席炎天每扇牀如何汉天下只有一黄香  

乐恢  

父亲为令所收恢年十一俯伏县门昼夜号泣令矜之为出其父  

父今为令系号泣不停声彼令亦人耳而宁不我矜  

仲长统  

著论曰倘亲有兼珍之膳岂羡夫入帝王之门以扬名立身哉  

羡入帝王门扬名与立身何如养亲膳每日得兼珍  

薛苞  

父娶后妻憎苞出之苞号泣庐于舍外旦入洒埽嵗余父母惭而还之  

所惧子不孝何愁父失慈涕流分出日天定感还时  

张霸  

年数嵗知孝让举动自然合礼人讶其小能如此曰我饶为之故字伯饶  

幼也知孝让居然合礼仪休疑汝尚小须信我饶为  

窦章  

蓬户蔬食躬勤孝养讲诵不辍时称东观为蓬莱山邓康荐章为校书郎  

蔬食可堪贫勤哉孝养亲蓬莱知不逺应是着斯人  

苏不韦  

父谦为李暠掠死不韦掘暠父冢时讥其讐枯骨郭泰为优于伍员  

要使生者毒休讥枯骨讐看他郭泰论此似伍员优  

郭林宗  

性至孝范滂称之曰隠不违亲贞不絶俗天子不得臣诸侯不得友  

不愿诸侯友那容天子臣贞乎宁絶俗隠也不违亲  

蔡邕  

性至孝母尝滞病三年邕自非寒暑变节未解襟带者  

自非易寒暑未始解衣襟不谓母疾久三年惟一心  

杨震  

种蓝养母诸生有助其种者辄拔去乡里称孝　又不受金以畏四知  

尚自畏四知于亲岂忍欺种蓝有助者拔去不妨奇  

姜肱  

肱与弟俱为贼所刼将烹之肱曰季江父母所怜请杀巳季江复愿代兄  

鼎镬皆知避何心愿代烹恐伤父母意不独弟兄情  

陈元方  

事亲至孝豫州刺史以孝闻天子为之图像百城以厉风俗  

如何百城内一一画元方劝孝贤刺史观风职所当  

茅容  

字季伟郭林宗见其杀鸡意谓为已设既乃独奉母自以饭蔬与林宗食  

鸡乃为母设蔬惟与客同贤哉茅季伟误矣郭林宗  

范滂  

遭党祸恐母流离不忍逃曰滂从父黄泉顾子曰欲汝为善则我不为恶  

宁将身塞祸不忍母流离我自不为恶黄泉今有辞  

鲍永  

亊后母至孝妻尝母前叱狗永即去其妻  

礼经条七出叱狗不言焉一旦鲍妻去那知在母前  

仇览  

为蒲亭长化陈元为孝子民歌曰父母何在在我庭化我鸱枭哺所生  

蒲亭一长耳何许得歌声化为鸱枭类而今哺所生  

赵咨  

有孝行盗甞夜刼之咨恐母惊乃先至门迎谢盗惭奔  

贼来那可迩而敢以身迎身岂不知爱心乎恐母惊  

郑康成  

家贫假田播殖以为亲养时称为纯儒齐鲁间宗之  

播殖为亲养家贫至假田焉知后学者尽唤作儒先  

李昙  

养亲乐道终身不仕名与徐孺子等海内列名五处士焉  

养亲还乐道不仕至终身海内称髙士非专乡里人  

徐季登  

南州髙士徐孺子之子笃行孝弟服阕隠居不仕  

南州徐髙士姓字满东都有子笃孝行终丧意隠居  

周燮  

有先人草庐结于东冈燮守之曰我不能追绮季处巢穴屡征不起  

未能追绮季且复守东冈为有先庐在他山忍遁藏  

王修  

七嵗母以社日亡来嵗隣里社修感念母哀甚乡里为之罢社  

去年今社日抚事倍酸辛罢社为儿泣乡邻定几人  

徐庶  

辞先主曰老母见获方寸乱矣　王陵母曰为语陵毋以老妾故持二心  

不胜方寸乱岂暇二心持忠矣王陵将贤哉徐庶辞  

孟宗  

母冬月思笋宗入竹林哀泣笋为之生  

万象死灰色千林号怒声何人苦哀泣冻竹强抽萌  

顾悌  

仕吴为偏将军每读父书跪读之每句应诺　又孝子聴于无声  

地逺隔亲面惟凭一纸书句终辄应诺直是听于无  

陆绩  

六嵗见袁术懐橘堕地术曰陆郎作宾客而懐橘乎曰欲归遗母术奇之  

陆郎作宾客懐橘欲何为遗母当然亊袁公乃尔奇  

李密  

祖母刘年九十六谓报刘之日短又言为人子者愿为人兄事亲之日长  

事亲苦日短为子愿为兄恳恳报刘语令人涕泗横  

和峤  

王戎居防饮酒哀毁特甚峤礼法自持不能逾戎刘毅谓峤生孝戎死孝  

要以礼法论休言哀毁同但观生和峤定胜死王戎  

王裒  

读书至蓼莪篇辄流涕门人为废此篇　庐墓悲号着柏树树为之枯  

悲哉生我句奈此念亲何墓侧有枯树诗中无蓼莪  

荀何  

晋何曾荀顗俱有孝行傅称之曰古称曾闵今有荀何  

古称有曾闵今复见荀何为孝一而已能行无甚髙  

王祥  

母冬月欲生鱼祥解衣将剖氷双鱼跃出母命守丹李每风雨辄抱树泣  

风李应难守冬鱼未易求剖氷不辞冻抱树不胜愁  

祖纳  

性至孝少孤尝自炊爨以养母  

视膳子之职何须自执炊闲将心比并合是手成持  

丁仪子  

陈寿覔千斛米为仪作传子不与米　朱文畧大遗魏收金请为父传  

尚自不与米何堪大遗金丁仪为有子文略是诬亲  

范宣  

十嵗尝以刀伤手捧手改容人问痛耶曰受全之体而致毁伤不可处耳  

手直微伤耳如何忽改容不能全所受此痛政无穷  

戴逵子  

戴颙与兄勃并受琴于父逵父卒不忍奏与兄各造新弄并行于世  

戴琴妙一世二子得其声不忍遗音奏各将新弄行  

赵至  

儿时从师受业闻父叱牛声投书泣曰我小未能荣养使老父不免勤苦  

莫致儿荣养翻令父苦耕可怜癈书泣不忍叱牛声  

陶侃  

每饮酒尝欢有余而限已竭佐吏等劝少进侃曰亡亲曾见约故不敢逾  

陶公晏参佐限极每欢余忆与亡亲约凄然不敢逾  

桓冲  

小字买得郎母病须羊以解以身质羊后为江州刺史  

不辞身作质只为母须羊此日江州牧当年买得郎  

盛彦  

母失明婢伺彦出以蛴螬炙贻母彦抱母恸哭絶而复苏母目豁即开  

既知为异物号泣絶还生未有蛴螬炙翻令母目明  

王延  

后母令冬月求鱼不得杖之流血延叩氷哭有鱼跃出母悟抚之如巳子  

酷矣杖流血奇哉鱼跃氷能令母心悟不异已亲生  

褚徳逸  

庾衮字叔褒邻人褚徳逸善事其亲至老而不倦衮见每拜之  

至老能无倦真为善事亲叔褒非佞者何事拜邻人  

王恱  

导之子有髙名事亲色养诸子莫及导见之辄有喜色  

色养倾余子高名重一时足为丞相喜岂计外人知  

许孜  

有孝行鴈雉栖其梁鹿虎扰其庭交颈同逰不相搏噬所居号孝顺里  

能感猛鸷类都无搏噬心同逰至鹿虎共宿有鸠鹰  

卞壸  

壸拒苏峻战死二子昣旴相随赴贼翟汤叹曰忠孝之道萃于一门  

父虽得死所儿岂得生存忠孝古难得于今萃一门  

皇甫諡  

遗令平生之物皆无自随惟赍孝经一卷　冯亮遗戒手执孝经  

尽弃平生物惟赍一孝经死犹不防孝临没苦丁宁  

郭原平  

以耕者于父母墓前裸袒为慢及贵买此田束带垂泣躬自耕凿  

忍向父母墓前头裸袒耕农时每束带犹自泣原平  

二王  

王铨学业不及弟锡而孝行齐焉时人称为金昆玉友  

要以孝行举宁将学业论锡无慙玉友铨可谓金昆  

乐颐之  

尝病与母隔壁忍痛不为呻吟之声齿被至碎恐母之哀巳也  

痛殊未易忍絶不一呻吟岂复知身疾惟愁戚母心  

何子平  

以俸米易粟麦曰尊老在东何心犹享白粲珍肴不可寄母则不受  

干禄本为养资身岂所安珍肴与白粲虽美若为餐  

解叔谦  

母病有老父遗丁公藤因失所在有童子持蚺蛇胆授顔含忽不见  

胆医顔母疾藤疗解亲风忽不见童子俄然失老公  

王秀之  

遗令世人以仆妾直灵助哭当由丧主不能纯至欲以多声相乱耳  

一事真堪笑令人妾直灵都縁无至性徒欲乱多声  

谢防  

年数嵗所生母微贱得疾畏惊一家尊卑感防至性咸为纳屦行屏气语  

一家感儿孝不欲使亲惊尽作屏气语咸为纳屦行  

谢朏  

朏庄之子超宗鳯之子明帝尝敇二人自鳯庄门入超宗趋往朏不肯入  

直以父名戏其为君命同朏能礼自守似是胜超宗  

古成诜  

以风教自任时韦髙慕阮籍为人居丧饮酒诜泣曰吾当手刃之  

礼岂为吾设如伤风教何不堪希阮籍直欲刃韦髙  

华寳  

八嵗晋末父戍长安谓曰须我还为汝冠后长安陷宝年至七十不昏冠  

忆父去时语尔来七十秋终焉不忍冠洒泪望秦州  

宗元卿  

祖母病元卿在逺辄心痛大病则大痛小病则小痛  

异哉宗子孝亲疾逺闗心每念痛大小因知疾浅深  

刘苞  

事嫡母朱氏及所生母陈氏并扇席温枕  

扇席更温枕古人谁与同一心奉二母自是胜黄童  

刘灵哲  

母病梦神与药惊觉得于枕间　宋琼母秋季思琼梦见求之遂获  

谁言梦想里所见总空花灵哲枕间药宋琼秋季  

刘巘  

号正简先生齐髙帝召问政道答曰政在孝经  

先生天下士偶迫诏书行勿谓无奇对惟言在孝经  

王僧孺  

五嵗初读孝经谓授者曰我愿常读之  

孝经虽始教何但习于初欲得如儿愿常常诵此书  

江泌  

痛不逮养亲以菜心有生意不忍食所食惟老菜  

菜心且不食亲意一何深为尔有生意存我不忍心  

庾道愍  

少失所生母寻至交州入一村中见一妪负薪心动访之乃其母也  

交州一村里有妪负薪行万里庾道愍心知为所生  

张冲  

父遗命祭我必以乡土所出后牧青冀常还呉国取果菜流涕荐焉  

未尝无果菜何至取吴中祭我必土产遗言敢不共  

顾欢  

有孝行人有病者欢令取孝经着病人枕边果愈  

枕边何所有一卷仲尼居无处觅卢扁应当宝此书  

江淹  

采薪养母于樵所得貂蝉将鬻以供养母曰此汝休徴留之后果为侍中  

卖薪图养母何许得貂蝉知在采薪处庸非吉兆然  

庾黔娄  

父在家病黔娄心惊即弃官归医云尝粪可知美剧每取粪尝之  

惊心巳云异尝粪不妨难庾令何为者慿君着眼看  

庾域  

母好鹤唳域营求不怠忽双鹤来下　戴良自据地  

作驴鸣以娱母  

惜哉戴良诞贤矣庾域诚真能感鹤唳何至学驴鸣  

任昉  

父遥性重防榔昉终身不尝　曾晳嗜羊枣而曾子不忍食  

晳常嗜羊枣遥亦重防榔参至不忍食昉宁能独尝  

陆襄  

释服犹若居忧终身蔬食布衣五十年　又杨恽云送终有时而既  

忧居五十载陆子最堪悲恽独非人子而云有既时  

褚翔  

有至行母病祈祷中夜闻空中弹指声及旦疾愈  

谨母昧方寸是处有神明夜半为亲祷空中弹指声  

徐孝克  

每侍宴无所食噉帝后察其欲遗母敕自今孝克前馔并许将还  

自今所赐馔特敕许将还为尔心向母君前无所餐  

阮孝绪  

母病须生人参孝绪躬歴幽险累日忽见一鹿随之至鹿灭处得参  

觅参不可得忽感鹿前行行到鹿灭处元来此地生  

袁君正  

数载父昻疾昼夜侍奉家人劝令暂卧居正曰官既未差眠亦不安  

家人劝我眠共説不眠难官既未得差眠时自不安  

皇侃  

性至孝日限诵孝经二十篇以拟观世音经  

儒释本同途遗经非尔殊未应普门品胜似仲尼居  

吉翂  

丹阳尹以其求代父命欲举以纯孝翂曰何待翂之薄因父买名一何其辱  

父身如何代子死乃其情尹待我何薄而将此买名  

吴明彻  

父未勤力耕种天旱苗枯明彻之田中仰天号诉苗更生秋大熟  

苗枯亲未葬号泣日于田谁谓竟不雨而能独有年  

徐份  

父陵疾笃份焚香涕跪诵孝经昼夜不息如是三日父疾豁然而愈  

父疾虽云笃如何豁尔平孝经惟泣诵昼夜不停声  

雷绍  

少习骑射后辞母京师从学尝读书至人行莫大于孝感叹还乡里侍养  

行莫大于孝其如违养何只消一句字安用读书多  

杨愔  

防丧母其舅源子恭与饮问诵诗曰诵至渭阳未愔便号泣  

渭阳曽读未对饮偶言诗舅作此诗语儿那能不悲  

赵琰  

以国禁积四十年不得越闗葬二亲于旧兆自痛恨惟食麦至絶盐味  

礼称亲未葬丧服不除焉食麦防盐味悲哉四十年  

防祖训  

父母虽久亡犹于所处设帏帐严奉如平生　曹孟徳铜雀遗令  

必如冦祖训如不死其亲孟徳空遗令丕乎真罪人  

王崇  

以孝称风雹至崇田畔便止禾麦并无损落及越崇田风雹如初  

风雹忽止处禾麦独依然料得天公意知为孝子田  

房景伯  

为清河守召不孝者观己事母其人愧求去不许曰虽顔慙心未改  

亲见房太守殷勤奉旨甘那能不心愧岂止是顔慙  

元子华  

母夜饮还大吐人谓中毒子华掬吐尽噉之母心乃安  

未必食有毒人言疑似间不辞噉母吐图得母心寛  

刘献之  

诲学者曰百行殊途要以孝为首倘不能然虽下帷蹑屩竟何益乎  

百行孝为首诸人倘未知下帷空自苦蹑屩竟何辞  

崔道固  

母贱诸兄逼其母持炙致賔前道固惊接谓客曰老亲自执劬劳  

是谁迫我母持炙致诸賔惊起自接取云賔此老亲  

于仲文  

九嵗周太祖问曰闻儿好读书书有何事对曰资父事君忠孝而巳  

读书无见处与不读书同勿谓儿年小能知孝与忠  

李贤  

从师学或讥其业不进答曰岂能领徒授业至如忠孝之道实铭于心  

谁知学进处不在好为师好把铭心底分明説与伊  

李崇  

以父勲封侯泣下曰无勲于国防小封侯当报主恩恐不能终于孝养  

封何尔泣儿防乃无勲恐莫终亲养应将报主恩  

李自谦  

少孤未尝饮酒食肉絶口杀害之言　陆襄亲没终身不敢言杀害  

杀生非孝也人未必云然絶口杀害语君看自小年  

文中子  

汾水之曲有先人之敝庐在有田可以具饘粥弹琴著书不愿仕也  

先人旧所理汾曲有田庐何意求闻逹弹琴自著书  

房龄  

以孝称父彦谦谓曰人皆因禄冨我独以官贫所遗子孙惟清白耳  

人皆因禄冨我独以官贫佩父清白训为唐第一人  

陈叔逹  

御前赐葡萄不食曰臣母病渴愿欲以遗母帝喟然曰卿有母遗乎  

葡萄归遗母所嗜固应思卿乃有母遗谁知此语悲  

韦陆  

韦承庆被后母笞弟嗣立解衣求代陆景融见兄蒙先被杖辄自楚悟母  

不悟以身谏惟恐失母慈景融常自楚嗣立每求笞  

狄仁杰  

求代郑崇质使絶域以郑母老疾宗元愿以柳易播曰梦得亲在堂  

狄请使絶域柳甘易播州为怜刘母在深恐郑亲忧  

崔元暐  

至孝母戒以从官有人来云贫乏是好消息冨足是恶消息  

若为从官好不异在家贫忍以恶消息而令戚我亲  

李迥秀  

母氏庶贱妻崔氏尝詈媵婢母闻之不乐迥秀即出其妻  

生我者为母无縁贵贱分不思骂婢语何可使亲闻  

韦虚心  

父维为郎时莳柳于庭及虚心居郎省对之辄敛容  

父居郎省日莳柳向庭中对柳如对父那能不敛容  

欧阳道  

居丧诏夺哀每入朝徒跣及门夜直席藁以寝还家辄号恸  

夜直借藁寝入朝徒跣行谁知迫明诏可惜欠陈情  

刘祎之  

相王府相帝谓曰卿家忠孝朕子赖以师矩兾蓬在麻不扶自直  

卿家着忠孝朕子赖师模蓬在麻中直多应不待扶  

韦景骏  

有母子相讼者景骏曰余少不天尝自痛极尔幸有亲而忘孝耶  

尝抱防极痛嗟余少不天汝今幸有母不省汝何然  

张九龄  

至孝居父丧哀毁庭中木连理居母丧尤不胜哀有紫芝生坐侧  

连理庭中木业生坐侧芝未尝闻孝感一一有兹奇  

顔真卿  

以孝称禄山反独真卿城守帝曰朕不识真卿何如人所为乃若此  

秖是见忠节何曾省孝诚唐宗休叹息犹未识真卿  

韩思复  

封长山县伯明皇亲题其墓曰有唐忠孝韩长山墓  

向来曹孟徳曾拟表征西那得忠孝字金书作墓题  

崔纵  

以母事其父嬖妾妾刚酷虽纵显官而数笞诟纵率妻子承候顔色不懈  

直以母事妾只云父所安可怜遭楚毒加意更承顔  

崔沔  

母亡受吊庐前賔客不至柩室曰平生非至亲不入谒岂以存亡废礼  

忆昨升堂拜何曾有杂賔事亡忍废礼不复问疎亲  

李乂  

兄弟孝谨至甚又俱以文章自名兄弟共为一编号李氏华萼集  

俱以文章显无慙孝谨称弟兄同一集华萼着嘉名  

裴子余  

諡曰孝张説叹曰此諡可无愧矣  

直以孝为諡真无愧此心可怜张説叹知得子余深  

李勉  

江西观察使部人有为父病厌蛊者书勉姓名埋之勉曰是孝子也不诛  

不诛人厌己而恕子祈亲贤哉李观察今无复此人  

阳城  

语诸生曰学者所以学为忠孝诸生有不归省者乎明日请归者二十人  

学者学为孝诸生欠讲名谒归二十辈毋乃为阳城  

段秀实  

号孝童朱泚为逆以秀实失兵心恨愤遣骑迎秀实夺笏击泚以死  

意其失兵久怏怏必吾从夺笏直前击那知是孝童  

李晟  

少孤事母孝后平朱泚复京师赞曰身佩安危  

个是一孤儿曾闻事母时身能几许大却佩国安危  

元徳秀  

字紫芝家贫举进士不忍去母左右自负母入京师  

进士能毋举偏亲可忍离紫芝亦良苦负母入京师  

穆宁  

戒子曰孝子事亲养志为大我志直道而己苟枉道三牲五鼎非吾乐也  

倘非亲所乐至枉道而行虽以三牲养难辞不孝名  

侯程  

庐墓哭泣无节侯知道七年程俱罗三年不止李华作二孝赞  

三年天下共何尔独终身无处着深痛何心求过人  

李唐  

见肃宗抱防女谓唐曰吾念之卿勿怪也唐曰上皇思见陛下计亦如此  

吾念卿毋怪难膝下儿好将南内意説与肃宗知  

韩滉  

当列防以不欲壊父时门第而止不许增堂庑曰先君容焉我奉之而己  

谨勿第门壊那容堂庑增父犹足乎此我顾莫之承  

贾直言  

父道冲坐事赐鸩直言绐取鸩代饮迷而踣明日毒溃足出久乃苏  

几曾闻饮鸩有不陨其身那得独全活天应知代亲  

李景让  

蒋伸酌酒曰有孝于家忠于国者饮此景让起卒爵伸曰无宜于公  

既尔家能孝还于国尽忠谁宜举斯爵知是莫如公  

韩愈  

答元稹书甄逢能显其父俱当得书董生行云刺史不能荐天子不闻名  

未有人之孝而公不用情大书甄济传更作董生行  

柳宗元  

书先友于父碑隂皆当世闻人中説载隋唐名臣或云福畴所集  

乃翁定奇士先友尽斯人畴所知己故仪曹意转新  

甄逢  

以父济名不在国史欲诣京师自言元稹为移书韩愈又袁滋表赠济官  

史书良为稹褒诏知因袁足使济不朽何堪逢之言  

董召南  

读书躬耕以养父母韩愈董生行云爵禄不及门惟有吏来征租钱  

躬耕复樵渔养亲还读书不闻官赐帛惟见吏催租  

李兴  

有至行柳子厚为作孝门铭曰引刃自向残肌败形羞膳奉进忧劳孝诚  

刲股如为孝还应载圣经莫明柳子意因甚取残形  

何蕃  

事父母孝入太学嵗一归父母不许二嵗亦不许凡五载慨然揖诸生去  

五载莫归省双亲孰问安固云亲有命不谓我何顔  

郑潜曜  

母疾亟为书丐以身代母火书而神许二字独不化翌日母愈  

愿以身代母尝焚上彻天若非神许我未必字依然  

裴敬彞  

母病医许仁则躄不能乗敬彞自愿为舆往迎仁  

亲命悬医手敢将亲命轻为舆不辞往重母故身迎  

张志寛  

为里正忽诣县称母疾求归曰母有疾志寛辄病令驰验如言  

何忽省母病每因身病知可怜张里正尚得令君疑  

赵隠  

为相退朝侍养如布衣尝侍母观御宴隠率百官拜恩于庭回班候起居  

至今説花县当日奉潘舆未必若赵母回班候起居  

路隋  

父泌陷虏隋尚婴孺及长日夜号泣母吿以其貌酷类父终身不引镜  

儿貌酷类父母知儿不知何堪引镜照正复益儿悲  

李讷  

宰相杨收欲市讷冗舍以广第讷叱曰先人旧庐为权贵优咲地耶  

先人敝庐在触目百悲辛忍作优咲地图娱权贵人  

许孝谨  

甫三嵗母病不饮乳有忧色或以珍饵悦之不食还以进母  

既不忍饮乳还能知奉亲何曾自人教端是出天真  

柳玭  

戒子曰名门子孙稍有纎瑕十手争指生虽苟禄死何面目见祖先地下  

名门难为子纎瑕即辱身直须留面目他日见先人  

韦温  

疾病召亲属赋父绶诗在室愧屋漏因泣曰今知汝身不负斯诚矣  

常恐愧屋漏追怀在室诗可怜忍死诵不负乃今知  

林攒  

为福唐尉弃官侍母疾庐墓降甘露诏立双阙又表其庐时号阙下林家  

七闽独莆郡双阙郁相望岂识林孝子曾来尉福唐右贤者之孝二百四十首  

释迦  

欲入涅槃遣弟子升天报母母至从棺涌出为説母子思情今日别离  

入般涅槃际拳拳报母知从棺更涌出为母説分离  

老子  

送孔子曰为人子者无以为己  

子之于父母毋以有其身老子虚祖谆谆此语人  

孝悌王  

有真人下降兖州孝子兰公之家曰吾居斗中为孝悌王  

七星明歴歴万古仰煌煌谁识斗宫内中居孝悌王  

目连  

拔母生天故世人以七月十五日设兰盂会  

能将身入地拔取母生天嵗嵗兰盂防今犹説目连  

许真君  

乡举孝防后得仙兰公云传孝道之宗为众仙之长  

乡以孝防举仙为孝道宗谓予言不信君请问兰公  

吴真君  

年七嵗夏月伏身父母牀下不驱蚊曰恐去己而噬亲也  

何事不驱蚊癯然牀下身伤肤非所惧所惧去伤亲  

六祖  

新州人常卖薪养母后传五祖衣鉢  

新州在何处有个养亲人一旦成佛去那知昔卖薪  

睦州  

禅家呼为担板汉每闭门自织蒲鞋以养母  

舍俗还将母禅闗晦迹深共呼担板汉谁识织蒲心  

苏仙公  

得仙道白日上升留一空柜与母曰若有所需敲柜即得  

世传苏氏子白日去登仙念母留空柜敲时即得钱  

寒山子  

每见人家烹宰羊豕即曰煮尔爷煮尔娘  

锅里爷娘语寒山太猛生不妨时着眼直是得人惊右仙佛之孝十首  

辟司徒妻  

齐师败问曰君免乎鋭司徒免乎曰苟吾君与我父免可若何  

君父今安在谆谆免矣乎可怜齐女子不问辟司徒  

雍姬  

谓其母曰父与夫孰亲其母曰父一而已胡可比也  

可怜姬告母父孰与夫亲能置此一问未为愚妇人  

卫女  

父母终思归宁而不可得毖彼泉水亦流于淇  

归宁不可得何以冩吾忧不似肥泉水悠悠淇上流  

北宫女  

至老不嫁养父母赵后问齐使曰此女不朝何以王齐国子万民  

妾身期不嫁至老养双亲何以赵威后殷勤问使人  

秋胡子妻  

薄其夫与道旁桑妇金不以奉母曰妾不忍见不孝不义之人  

妾面羞君面君心异妾心那能不念母却遗别人金  

赵津吏女  

简子欲杀其父乞以身代简子贤之欲以为夫人辞以亲在  

倘得代父死诚非爱妾身不图君聘妾向道有严亲  

如姬  

公子无忌为如姬报其父仇如姬之欲为公子死无所辞  

底事能令妾为君死不辞不思君遣客报妾父讐时  

缇萦  

父淳于公有罪当刑萦上书乞没为官婢赎父罪文帝悲怜之诏除肉刑  

仁矣文皇诏悲哉少女书至今民受赐非但活淳于  

陈孝妇  

其夫逺戍嘱曰吾若不归汝善养我母夫死戍所竟不嫁终养姑  

妾昔与夫别夫曾共妾言忍能幸夫死不复愿姑存  

东海孝妇  

事姑甚孝而姑女诬吿杀姑狱具竟论杀郡中枯旱三年  

如何杀一女能致旱三年妇孝无知者知之惟老天  

曹娥  

父旴为巫溺死不得尸娥亦自沉县为立碑蔡邕题八字谓絶妙好辞  

上虞一巫女名乃至今垂端的由纯孝非专在好辞  

孔融女  

七嵗父兄为曹操所杀女临刑曰若死者有知得见父母岂非至愿  

不忧身即死惟恐死无知倘得从父母宁非我所期  

梁夫人嬺  

讼父竦寃诏改殡恭怀后追封竦褒亲愍侯仍征还嬺母  

能返母万里还荣父九原可怜帝有母亦自待人言  

宣文君  

父宋躬传以周官曰汝可受之宋氏后传授诸生号宣文君  

难把父书读秪因手泽存遗言如可受忍使世无闻  

宛陵女子  

母夜为猛兽所取女攀母持兽行数里兽毛尽落置其母去  

异哉一女子独抱母啼号非但脱虎口还能落兽毛  

卢元礼妻  

元礼卒事姑以孝闻诏号曰贞孝女宗  

贞孝諡己美何堪复女宗一朝下明诏千载被流风  

木兰  

古乐府云阿爷无大儿木兰无长兄愿从千里马从此替爷征  

谨勿悲生女均之有至情萦能赎父罪兰亦替爷征  

郑义宗妻  

盗夜刼其家冒刃立姑侧为盗捽捶几死竟不去  

抵死侍姑侧宁知有妾身若怀白刃顾尚得谓之人  

李孝女  

安禄山乱被刼徙他州闻父丧从间道奔丧既至父己葬庐墓终身  

奔丧脱贼手庐墓至终身此大丈夫事谁云一妇人  

崔氏妇  

崔氏事姑孝姑病召长幼言我无以报妇但愿妇子孙皆若妇孝  

姑今病且死颇愧妇恩深但愿妇有子皆若妇用心右妇女之孝二十首  

东夷大连少连  

孔子曰大连少连善居丧东夷之子也  

大连少连者夫子笔之书谁谓东夷子而于丧善居  

若鞮单于  

匈奴谓孝曰若鞮称若鞮单于王莽改匈奴单于为恭奴单于  

汉语杂番语堪嗤莽太愚安知若鞮字己是孝单于  

休屠王子金日防  

降汉牧马甘泉宫见母像泣拜后受遗诏辅政  

牧马一王子如何却受遗多因汉宫里泣拜畵阏氐  

西羌东吾  

以父滇吾降汉乃入居塞内谨愿自守  

循循秖自守何独此羌然直以父在汉忍将身犯边  

号吾  

章和二年将其母及种人八百户自塞外来降  

如何降塞下不复恋羌中既是能将母还应知向风  

百济王扶余义慈  

事亲孝与兄弟友时号东海曾子  

夷方虽尔异天性本然同自昔闻曾子如今在海东  

扶桑国  

亲丧七日不食设座为神像朝夕拜奠  

不食至七日能将礼自居既然严像设亦复奠朝脯  

吐谷浑叶延  

父为羌所刺叶延缚草为人射之母曰贼己屠脍矣何益  

父讐己屠脍射草复何为岂不念无益其如罔极悲  

回纥  

郭子仪单骑见虏传呼曰令公来回纥惊拜曰果吾父也  

瞥尔惊吾父同然拜令公遥知恩义重却似与真同  

沙陀阿跌光进  

有至性居母丧三年不归寝  

三年不归寝至性切于亲不信沙陀种还生如此人右外裔之孝十首  

乌  

嗸嗸林乌反哺其母  

灵乌噪何许反哺向中林人可不如鸟而无爱母心  

鹤  

鸣鹤在隂其子和之  

好是鹤鸣隂居然子和声休云气所感自是物之情  

燕雀  

子母共处于一屋之下相哺相乐也  

共母一屋下宁知屋欲然不须讥寡智相哺政堪怜  

虎狼  

虎狼父子相亲何谓不仁　仁之于父子也  

虎狼鸷兽也何乃谓之仁仁之于父子父子亦相亲  

猿  

蜀邓芝见猿抱于树上引弩射中其母猿子为抜箭以木叶塞疮  

不忍身逃箭知为母塞疮人心有如此兽面本何常  

犬  

唐齐琼家有犬常隠肉喉间出饲病母于颓垣琼收养之琼死犬亦不食而毙  

食肉隠两颊饲母向颓垣终感主养母能将死报恩  

羊羔  

唐屠者王甲将刲一母羊忽失其刃寻覔次蹴起羊羔见所失刀藏腹下  

己分几上肉谁藏腹下刀安知羊不死乃复自羊羔  

豺獭  

下至禽兽豺獭有祭人而不如豺獭乎  

曾闻豺祭兽还见獭陈鱼人苟不知祭能如豺獭乎  

蛇  

汉窦武母产武并产一蛇后母葬有大蛇出榛莽以头击柩流血有哀泣之容  

似有人传讣来从榛莽中叩头至流血垂泣有哀容  

青蚨  

水虫子母不相离  

子母不相离何心辨鸠蚨忍能利铜臭不枉唤钱愚右禽兽昆虫之孝十首  

## 两宋名贤小集卷二百四十  

宋　陈　思　编  

元　陈世隆　补  

静轩诗集  

徐鹿卿字徳夫丰城人嘉定十六年进士调南安军学教授辟福建安抚司干办公事都城火鹿卿应诏上封事言积隂之极其征为火指言惑嬖宠溺燕私用小人三事尤切改知尤溪县徳秀守泉辟宰南安徳秀寻帅闽疏其政以劝列邑嵗饥处之有法最闻令赴都堂审察以母丧去诏服阕赴枢宻禀议首言邉事迁国子监主簿入对陈六事理宗嘉纳改枢宻院编修官权右司赞画二府防右史方大琮编修刘克庄正字王迈以言事黜鹿卿赠以诗言者并劾之太学诸生作四贤诗知建昌军治行大孚田里歌诵擢度支郎官兼右司入对极陈时弊改江东转运判官嵗大饥出本司积米三千余石减半价以粜及减抵当库息出緍钱万有七千以予贫民兼领太平仍暂提举茶盐事移浙东提防刑狱加直秘阁兼提举常平经界鹻地先撤相家所筑就捕者自言我相府人鹿卿曰行法必自贵近始卒论如法丞相史弥逺之弟通判温州利韩世忠家寳玩籍之鹿卿奏削其官后累擢皆辞淳祐三年以右司召犹辞丞相杜范遗书乃出擢太府少卿兼右司入对愿早决大计上嘉纳之迁右文殿脩撰知平江府兼发运副使力匄祠上谕丞相挽留之召权兵部侍郎固辞上令丞相以书招之鹿卿至又极言君子小人切于当世之务上眷遇深笃而忌者寖多有撰伪防托鹿卿以传播歴诋宰相至百执事鹿卿初不知也遂力辨上前因乞去上曰去则中奸人之计矣令临安府根捕事连势要狱不及竟迁礼部侍郎累防告老授寳章阁待制知宁国府而引年之疏五上不允提举鸿禧观遂致仕进华文阁待制卒赠四官鹿卿居家孝友喜怒不形恩怨俱冺宗族乡党各得欢心居官廉约清峻毫髪不妄取一庐仅庇风雨所着有泉谷文集手编汉唐文类文苑菁华诸书諡清正  

酬张直学  

章水元通剑水流朅来庠序行同游自从快蹋梅花雪一洗从前茒瘴秋官况我今忘独冷鸣声君合起相酬龙光自有张华识句不惊人未便休  

酬黎丞见和  

极目龙门峻接天仕途倾盖便忘年太平官府闲吟竹胜处园林笑举鞭松栢凌霜知独后楼台得月防居先老臣忧国谁能识飞雪飘飘上鬓邉  

士友见和七月七日曝书依元韵谢之  

寒儒家世派南州天遣芹宫并俊游劔水章江千里月天孙河鼓一畨秋晒书旧事聊同郝聨句新声恐类侯隔嵗槐黄频入梦曾知山角已生不  

防法寺劝农呈史君  

半载分符江水西何曾一日事游嬉忽闻千骑传呼晓正是三春劝相时父老倚锄聴号令儿童骑竹望旌麾东风归路欢声满野草闲花索赋诗  

兴教寺劝农呈史君  

自从豳雅无传后汉有龚黄宋有罗夙驾朱轓勤劝相奉宣黄纸放催科一犁烟雨郊原晓千里春风岭峤和看取便民桥下水满江浓緑涨恩波  

湛泉酌饯黎丈有诗壁间遂次其韵  

几人林下赋归休公独翩然汗漫逰味道不妨寒似水入时须用曲如钩从来邻父邀皆去底事官曹挽不留后夜相从那复得月明千里故山秋  

陈府判邀逰梅闗  

庾岭苍苍古复今公余杖履惬幽寻两崖峭壁风霜骨一片清泉佛祖心静浣世縁挥酒椀更添春色上梅林防摉翻觉诗情拙满眼皆诗祗用吟  

劝农上宫教  

竹马儿童喜欲狂循良太守似龚黄仓庚百啭蚕桑启布谷一声稉稻香耕馌尽陶豳国化嬉逰已徧舜民乡文书便合登高阁为説东郊入务忙  

爱山堂二絶  

横江江上四山环少得当前面势寛试上此堂舒逺目踈林静处见峯峦  

自有堂来三换扁官居贤否只山知酴醿妩媚今何许山色清妍宛旧时  

和杜子野湛泉诗来诗有尘事分清事之句  

榕隂漠漠俯清泉浅溜涓涓不计年未必尘纷败佳思凭栏得句却天然  

鬰孤洞天  

梦跨长虹海上逰寒生肌骨一壶秋好风吹得诗魂醒自寄人间翠玉楼  

湛泉送客  

中年懐易恶更聴防肠声多谢双榕树逢人管送迎  

## 两宋名贤小集卷二百四十一  

宋　陈　思　编  

元　陈世隆　补  

萝轩外集  

杨备字修之建平人亿之弟庆厯中为尚书虞部员外郎分司南京上轻车都尉有姑苏百题金陵览古诗  

乌鹊桥【在长洲县东以乌鹊馆得名】  

月满星移水照天南飞乌鹊影翩翩虽然上属牵牛分不为牵牛织女填  

双莲堂  

双莲倒影面波光翠盖风摇红粉香中有画船鸣鼓吹瞥然惊起两鸳鸯  

金陵览古杂咏十首  

汝南湾  

汝南王昔过江东此地名将汝海同玉斚濯来人易醉有时人面照花红  

蒙汜池  

春条拂岸栁如金一鉴澄空照底深傍见龙舟赭袍影分明红日在池心  

九日台  

甲光如水防如霜御酒半浮菊半黄东日西风满天仗箫韶一部奏清商  

桃叶渡  

桃叶桃根栁岸头献之才调颇风流相看不语横波急艇子翻成送莫愁  

幕府山  

六代繁华一瞬间平芜逺树不胜闲倚楼天暝云如幕知是琅琊幕府山  

横塘  

早潮才遇晚潮来一一轩窗照水开鉴面无尘风不动分明倒影见楼台  

白都山  

驾鹤骖鸾自古闻防名仙籍是真君天邉旧迹无寻处满目青山空白云  

春磵  

手拖葛屦坐藤牀竹树萧然一水旁枕上白云船下月卜隣东磵胜东冈  

乌衣巷  

人物风流往事非空余陋巷作乌衣旧时帘幙无由覔秪有年年新燕飞  

白鹭洲  

春信风生晚泛潮印沙羣鹭立还翘凭高一片迷人眼芦苇丛邉雪未消  

陆机宅  

陆家兄弟颇能文入洛仍将笔砚焚旧宅荆榛狐兎窟机云无复有昆云  

天阙山  

牛头天际碧凝岚王导无稽亦妄谈若指逺山为上阙长安应合指终南  

青溪姑  

曩不乗龙即跨鱼岸旁人复乞灵无栁如睂黛花如面闻説清溪一小姑  

青溪栅  

倾城倾国两妃嫔此地闻名不见人潜想旧时红粉血落花风里步香尘  

江令宅  

竹木池台尚俨然归时头鬓雪霜寒青溪隠隠朱门处曽属中书一品官  

## 两宋名贤小集卷二百四十二  

宋　陈　思　编  

元　陈世隆　补  

翠防南征録【一】  

华岳字子西为武学生轻财好侠韩侂胄当国岳上书云云书奏侂胄大怒下大理贬建宁圜土中郡守傅伯成怜之命狱卒使出入毋系伯成去又迕守李大异复寘狱侂胄诛放还复入学登第为殿前司官属郁不得志谋去丞相史弥逺事觉下临安狱狱具坐议大臣当死宁宗知岳名欲生之弥逺曰是欲杀臣者竟杖死东市  

归钓吟  

我生本是丝纶客尝把丝纶钓王国胶庠虽识姚有虞载车未遇周西伯抱琴归去古江邉江头风月犹依然江风刮岸岸如削江月照人人未眠沙平浪静江天濶换酒捉鱼鱼泼剌有时醉椀和月吞有时醉棹和烟拨或唱歌或吹笛欵乃宫商人不识歌声唤彻烟水寒笛声清透云霄碧不张帆任渠去去到云山深处住云山深处有画图添个云山画图侣不拨棹任渠流流入玻瓈影里头玻瓈影里迸珠玉千斛万斛谁能收倦时眠醉时舞渔家自有神仙府睡时蝴蝶梦庄周舞处鸥鸢奏韶武自举归钓吟清江漠漠烟沉沉云藏万壑暗水尾风吹孤月摇天心翠防父翠防父和我行歌进南浦画桥流水抺晴烟残照暮霞收宿雨水连天天似水一蓑活计谁能比枫叶飘霜鲈鲙香杨花飞雪河鲀美也不学姜太公百年将至方非熊防须年少遇真主恢我诸夏车书同也不学严子陵云台不为魁殊勲中兴只作钓台侣胸中百万知无兵我网不似汉汉网何太踈也曾漏却吞舟鱼何当周宻如枢机直欲纎悉皆无遗我钓不似吕吕钩何太直除却文王有谁识争如猛曲一弯腰牵取星珠并月璧鱼胶寒齿折蒿剔蟹螯刺指和笼烹屠龙饪鼎口不美防鲸斫炙肠聊撑  

记梦  

溪泠泠鼓咚咚虚堂淅沥生寒风寒风绰我梦魂去飞飏直上蓬莱宫蓬莱宫殿女如玉霓裳羽扇环帘栊月娥留我宴珠翠玳筵间列花丛丛酒酣万念罗心胸举杯话别殊怱怱青鸾命驾下空濶一声珰佩鸣丁东被衣起坐周四顾庭户悄悄无人踪银河万里倒澄碧氷鉴半轮斜倚空横江孤鹤一声唳唤起乡心千万重  

上韩平原  

君家勲业在盘盂莫把头颅问钃镂汉地不埋王莽骨唐天难庇禄山躯不随召奭始求老便学孔明终托孤十庙英灵俨如在漫于宗社作穿窬  

清富楼  

楞伽心地有瞿昙清富名楼足可观买断江山诗料俗揭开风月画图寛都无一防红尘到便作千双白璧看我欲鞭驴快幽赏白鸥盟在不忧寒  

去年清富屡求诗今日凭防约翠防山带野花堪入画水环汀草欲成围一园黄菊有余食两顷白云无限衣説与尘寰守钱虏不劳魂梦到禅扉  

矮斋  

屋老尘生索椽低帐不缣炙灯烟染栋见客帽翻檐织壁悭三尺遮门防半帘吾身交九四控制万愁兼  

容膝  

具体功非逺全躯恨已消安禅须促趺覔句敢成摇悔不身齐足时当事半腰行人只蒲伏何处得逍遥  

野饮呈祝山甫  

野景何须买山花不待培幕天分古木裀地得苍苔酒上莺调曲肴空鹊堕梅一壶随所适何处问蓬莱  

题练省元壁  

脚债嗟犹欠心朋喜偶逢溪声含客怒山色为谁浓古树晴摇盖残蝉晚带钟莫辞一樽酒明日是呉侬  

读汉史  

汉将假帝为真帝齐乞真王作假王大抵纪韩皆是信不知谁短又谁长  

寄王五四将仕  

季叔青天轰霹雳屈原平地溺波涛从教晋楚多戕贼二子何曽损一毫  

周田且谓曽占易商野何尝识梦书假使二君无感召不成终老在樵渔  

出郭  

十客聨镳出北门马蹄剜尽碧苔痕从教管史占星聚且聴杯人和月吞我欲求仙问离坎君当随佛整乾坤樽前忼慨休辞醉明日有懐谁共论  

有地都来一丈余垦锄元不费工夫匝墙先种竹三本绕槛却栽花数株风伯唤来烦解佩月娥邀得醉擕壶慿君试向蓬莱问还有神仙似我无  

送周魁  

昨夜霜风鼓万兵今朝华节照邉庭人间元日是春日天上魁星为使星且向虎探尺寸却归麟阁做丹青离觞不是延清夜明日异邦长短亭  

梅  

衰兰枯荷了秋色几向寒梢问消息溪桥交马防肠时翠袖佳人日暮归玉面亭亭汉宫様一见风流慰心赏寒标孤絶太无情谁为移春上玉京月华凄切霜华白夜半飘香度帘额寄声横笛且休吹愁杀江南未归客  

山水吟  

闽之山峨峨可以接穹苍闽士孕其秀胸次尤难量闽之水滔滔可以烛妍丑闽士生其间其美不容口君不见周家社稷生甫申崧岳当年曽降神又不见千里秀气钟三苏睂山草木皆焦枯我生恨不由河洛虚负三光并五岳地灵人杰推江东人物风流兼磊落顾此闽之东自古多英雄求其为絶称独一忠穆公公今已即世后世谁可拟惟有詹仲通一人而已耳仲通何如人景星与凤凰不隂亦不深山高兮水长  

二月二日即事  

春潮昨夜没平滩一雨催花色半含雁唤元宵归塞北燕衔新社到江南无欢不必游花籍有病何须置药篮只把公忠答天地从教儿女閙冠簮  

登楼晚望  

六曲朱防瞰碧虚淡烟秋水接平芜展开风月添诗料装防江山归画图举足便堪驰驷马折腰何必问双鳬当年庾亮今还在定约楼前醉一壶  

训爨婢  

十载胶庠莫怪穷旅囊安得有从容无钱休欠牛羊债有酒只将鱼蠏供班颔昔尝肥似燕沈腰今已瘦如蜂从今莫恣肥甘口只撷清蔬祭豢龙  

别蓝详道  

君在江东我水西君今北去我南归竹孙和客凌风瘦梅子偏他得雨肥莺啭好声归酒斝花分红影上人衣相看莫作皱睂别期子秋高赋式防  

伤春  

初入京华菊荐香途中今已过春芳十年恰走万余里两鬓几乎一半霜却酒不禁春黯淡落花愁对月昏黄不堪夜半归心切更被杜鹃啼防肠  

约叔叔真  

半间屋抵斗来大一个身同山様高侧坐斜眠俱不得烦君除去一牛毛  

戹堂有事留司马凌阁无名问大宗我且盘桓君且去归期千载约芙蓉  

题窗间  

阳货不名真盗玉子张何事便书绅圣贤立论有防防精义当求妙入神  

浴  

龙藩地暖冬无雪十月风光似三月好风不动绮罗尘人在绣帏帘半揭酒肠拍索能回春春潮入面香熏熏香肌汗透披縠纹思得沧海驱埃氛银锅蠏眼生春雪银瓢捾破锅心月流霞倾入碧琅玕香雾氤氲云半掇花藤织出金芙蕖烟青【阙】紫堆云【阙】一声珰佩帘钩垂皂盘捧出双明珠蜡花照入兰汤阁珠玑体迸红猊活凤豁云涛濯锦毛龙翻雪浪浇银甲起拏裙雾围春风胭巾抹出桃花红香泉入齿潄寒玉吐作氷雪飞长空苍头急把春衫换腕玉轻穿云一片出门两腋生清风身在嫦娥广寒殿  

嘲热  

南方有神名祝融髪赭靣丹唇朱红执鞭入海驱赤龙火车勒驾烧长空千骖万乗如聨辔烈焰腾腾灼天地九霄烜赫皆甑蒸四海煎熬俱鼎沸流金烁石气不通天下俱在红炉中葛衫襟湿疑有雨罗纨柄折浑无风祝融祝融无太酷天道炎凉常反覆看看少昊催戍尽把凉飇散烦溽  

别子陈子  

丙寅三月三十日天子檄我南国行蒲剑欲飞春涨急栁绵才脱晓寒轻事非得已初何好物到不平终作声自古英雄总多难落花何必怨清明  

河鲀  

形容初不类鱼鰕偏称芦蒿与荻芽触物可怜空怒腹囓人无计漫聱牙子排金粟真堪畏乳溜玉酥何足夸从此烹鲜督庖吏只将鮎鳠假名他  

自叹  

自叹身谋我独疎只贪风月恣欢娯杯盘遇客随多寡囊底何时问有无万里梯航无骨董十年墙屋有穿窬从今老去无他望緑绮一张醪一壶  

春日书懐  

紫褪红消到海棠几多逰侠为渠忙秋声落盏莺调曲春色恼人花鬭香羝乳虽能屈苏武牛衣终不卧王章男儿多少英雄气只对东风醉几场  

## 两宋名贤小集卷二百四十三  

宋　陈　思　编  

元　陈世隆　补  

翠防南征録【二】  

华岳  

宣城道中  

跃马上宣城千山翠欲颦蕙风轻卷舌樱雨细沾唇栁絮难驱腊榆钱不买春何如浇一斗烂醉石湖滨  

当途道中  

春晴不忼慨十日九清隂蝶宿花留粉莺眠栁借金边尘方障眼汉壁尚闗心醒去愁无奈杯行满满斟  

夀昌道中  

山防疑无路林开觉有村饥牛恋茅垅吠犬防柴门闷去诗千首愁来酒一樽明朝南去路懐抱与谁论  

过西溪  

路随马足难知数山叠鱼鳞不记名隔岸青帘人不渡一溪流水暮潮生  

题莲华壁间  

风外落花千万片水邉啼鸟两三声无情惊起阳台梦独倚闲窗看月明  

赠吕元玘  

周末见人歌采芑楚先闻客赋离骚胸中有气不能吐空使虹蜺万大高  

钓鼇行  

北风浩荡沧溟濶千万军声夜潮聒翻空浊浪鼓雷霆舟子停兰面如血龙门有客何峥狞怒目张胆殊不惊桅樯破浪裂津岛直欲一举空蛟鲸我之钓兮非世比新月为钩索霞绮先物虹蜺为钓竿却把鹍鹏作香饵欲垂未垂号鬼神星斗无光天地昏海灵乞命免生死一钩连六酧衔恩我公万里风烟伯度量汪汪寰海窄蟠胸高耸蓬莱山壮气直吞云梦泽恩波万壑奔洪流风帆浪楫交觥筹金鳞照日巨如斗四海触物无虚舟我生本是钓鼇客几嵗滩头望风色忽闻霹雳破昆仑便整丝纶驾航舶我今十犗迎公开防须举手生风雷不然长啸谢水府明月满船归去来  

上赵漕  

太山之巅有乔松凛凛千丈摩苍空风云有防直相际轰雷掣电蟠蛟龙盘根错节真天种卿月郎星伴辰拱高风萧瑟涕清泉桃李无言漫丘垄南宫仙桂饶天香南国蔽芾歌棠大枝擎天作砥柱小枝驾海成虹梁六月无风天欲雨赤龙衔火烧空宇亭亭横盖指扶桑万壑千厓冷无暑大椿可笑欺庄周便指千嵗为春秋使民若战夏后社用汝当作商川舟自惭藤蔓纒林壑未遂鹪鹩一枝乐盘桓已喜跨高寒更借扶摇荐雕鹗我闻处士方绸缪三友简在公宁留苍姬已托大夫防赤子愿陪丞相逰  

过文脊山  

百峯攅碧版桥西眼力增明步武迟红映竹篱花笑客翠翻云幕雨催诗蕡还及第吾何媿广不封侯子未思凡物不齐皆有谓到头忠义是男儿  

热  

翠防家在大江东五月鞭驴入建中云烈火车天欲雨汗淹香葛扇无风不求殿阁千间庇却喜岩泉一线通为汲满盂清齿颊与君行尽夕阳红  

有感  

十年忧患客江城双鬓萧萧已不禁多病不逢医国手感懐徒有济时心西风吹梦夜寒悄黄叶满堦秋意深休笑当年杜陵老白头今亦不胜簮  

闷中赓赵丞韵  

壮士不同儿女曹谁云赋性太麄豪一编韬畧进擒虎十犗丝纶学钓鼇剑口不磨韩信血鼎心须刮食其膏英雄多少不平气一夜朔风争怒号  

秋宵有感  

满目秋容拂画图败荷衰栁接平芜西风刮地鴈声落寒月满天人影孤木耳有才持紫槖楮皮无计换青蚨不知此去功名事还许封彛见也无  

过羊肠岭  

拂面东风吹夕阳路蟠千折过羊肠山疑随马回回见花欲撩人故故香世路与谁分曲直人情于我自炎凉何当更上风烟上为把穷途问彼苍  

宿横溪桥  

夜宿横溪烟雾间睂头归路万山攅连天麦浪波千顷扑地杨花雪一团余镪不供春后醖夹衾犹怯夜来寒征夫莫怪车音自是愁多行路难  

初抵富沙  

芳草不随春水緑连山犹带夕阳明人生有酒且行乐休向河梁问子卿  

鞭镫两三千里路楼台数十万人家长虹不吸秋江水一夜扁舟悬雪花  

呈周及之贡元  

一头却过六七岭两足几乎百十斤恰喜故人能下榻檠窗樽酒细论文  

宁川冷渡  

峯回路转六七里林静鸟啼三四声逰女不知行旅恨一茶留我话平生  

宿灌头  

淡鱼才煮醎鱼熟白酒新篘红酒香莫讶杯盘成草草一年忙处是蚕桑  

南浦水阁  

桥横南浦虹千丈栁防西溪翠一行佳丽不知滋味恶挿花临水照红糚  

次李信州七十韵  

挺挺万人杰堂堂间世贤胸中兵千万足下客三千扬赋希三叹坡诗和百篇锦囊华似衮防笔大如椽随陆纵横舌良平左右肩两骖公子服四牡鲁侯畋量濶沧溟岸胸蟠泰华巅红坛歌鲁杏白社结陶莲遣币通秦好求姻托郑防匣藏须虎兕冠饰待貂蝉幖自龙头夺书由雁足传不侯嗤李广求使短张骞食客希毛遂茶僧集大颠诗材亲子建字法迈公权黄貉防金络青骢勒寳韀代燕欺骑刼聘鲁慢韩穿周室歌山甫齐人美仲连剑从丰水铸碑向岘山镌有颂褒唐太无诗刺卫宣檄堪传代郡节可仗居延聴讼踈淹禁丰财剔冗员防从之反后鞭着祖生先孝有参而已忠如丘者焉春氷同皎洁秋月共婵娟冡宰当钧轴将军事櫜鞬千官视标凖万国倚陶甄多士圜冠带诸侯执豆笾山期封泰岱石拟勒燕然禹甸期环辙尧氓愿受防明堂歌赤绂清庙颂朱弦台阁皆三益盘盂记十愆片言能息讼只手可旋干公昔尝推毂吾今尚食饘闻鸡效刘舞抱虎笑秦眠苏子舌犹在邉韶腹尚便牛衣懐白璧虎节誓青氊饮马量淝水屯兵料汉田鬓星飞洛汴血雨洒伊瀍尹五成汤就轲三孟母迁云锄翻楚峤月缆系秦川瓮有扶头酒厨无缩项鳊词源惭子美诗社感庭坚水陆三千里炎凉二十年周田才废井秦陌已开阡夜月琴三弄春风诗一聨自称山宰相人号地神仙扣马罹三尺平戎授一编鼠投当忌器鱼得偶忘筌避地思无所滔天罪莫湔梁鸿方北谪贾鵩已东旋孙刖难谋魏樊诛莫救燕江天驱鸟雀淮地迅鹰鹯日守娵訾分星流太白躔疮痍连四境煨烬极三邉淮浪夜翻雪边尘昼起烟二陵归培塿百【阙】　　　自抚刘生几谁思祖逖鞭戍方兴颉利役莫【阙】　漫宫昔尝防泮扉今漫叹圜岂知医国手变作【阙】　　楚客弓虽失秦人璧幸全宦途良可畏吏鞅不【阙】　世变言难尽民顽令不悛一千新楮劵三百旧铜钱驷马涎流地羣乌翼蔽天人心徒扰扰王道自平平卫女歌淇澳曹人思下泉穷途惟自媿当路有谁怜作俑宜无后追俘恐不前诗成何太喜舞袖欲蹁跹  

送倪尚书赴召  

守节如初未足观毫厘终始实其艰郑公勇却枢衡贵卫叔羞居荷槖班冷暖万端炊饭顷是非一着奕棋间江湖无限孤高客拭目看公此召还  

宿严瀬  

遐想高风殊未涯檥舟夜访子陵台衔山西照情何限逝水东流梦不回双浆未闻卿月过一尊先为客星开东都人物俱煨烬独有先生迹未灰  

显泽民庙  

生握藩旌死象黎泽民山下泽民谿苍天九重开日月赤地千里兴云霓假寐商宗曽得説爵高韩信屡封齐英雄不入苍生眼愿借高风吹马  

早春即事  

杨栁丝丝防淡黄怯寒燕子未归梁晓迷芳草骓騣湿夜宿闲花蝶翅香得句自慙非子美赏音犹恐误中郎愿言相约花前醉莫放春容过海棠  

早行述懐  

归心夜半已飞扬唤仆吹灯促晚装鸡翅拍斜茅店月马蹄剜破版桥霜二陵万里埋荆棘十庙百年生稻梁安得有臣如祖逖慨然击楫誓江长  

题易村  

路转峯回觉有村数间栁屋瞰山隂午炊已饱翻匙玉腊醖仍拚挂杖金穷去作文和鬼送兴来得句倩蝉吟一声横笛斜阳外吹起江湖万里心  

秋晚独步  

十分秋色着嵓桂几阵晚凉催井桐自恨异乡知遇少一尊相属与谁同  

## 两宋名贤小集卷二百四十四  

宋　陈　思　编  

元　陈世隆　补  

翠防南征録【三】  

华岳  

后溪  

蓬窗夜雨短长梦啼鸟唤人新旧愁万里论文一樽酒醉和明月上扁舟  

泉声恰似世情恶山色不如归兴浓自恨十围无处着何如瘦作束腰蜂  

杨花  

一丝不染湖光白万防能回山色青三月金明池上水与予同是一浮萍  

杜鹃  

残月照愁人病酒好风吹梦客思家欲知亡国恨多少红尽乱山无限花  

邻女搔绵吟  

闲窗日上三竿竹牕下娇娥整轮辐匆匆未暇理云鬟半朶青鸦倚红玉青梢摘尽银香囊画栏平倚斑筠筐时将纎手翻雪霜酥胸玉面同光芒捧归细卷银成索牵出松松云一握珠唇呵挺气温温鹦觜踏车声络络今年莫恠功绩稀阿妳勒绣鸳鸯帏如今织出秋江练十月正好裁新衣客心闻此愁无着一夜清寒动寥寞明朝为问买一端剪做道袍披落魄  

送商府判  

比年十月君初来梅花破雪迎君开自从佐劔夀民脉凋山瘵水皆春台去年七月君开府燕燕莺莺为君舞五日尽蛰潭底龙千里应无市中虎今年二月君时归风牵回栁萦君衣君衣不作回栁转直上云端朝紫防紫微有馆名西掖珠玉罗钿瞰金碧郎星卿月漫徘徊个中自是神仙宅紫防有山名大坡乌飞豸立冠峩峩一声霹雳震天地万里腥血流江湖紫防有防垂丹册二者于斯请君择便须东取元化钓谈笑从容正疆场君家事业铭冠裳鸾凤指日鸣朝阳伊洛诸公有政事洙泗诸子无文章禀违辗转情难处溪上恩波湛今古东风吹帐入长亭零落桃花泪如雨  

述事  

心不融明遂启疑源流本末致交驰谷何尝响人相笑岸几曾行舟自移枉直万端明似镜是非一着错如棋磨心拔去谁能转试问诸公知不知  

述懐  

我生不解覔冠裳满目风波祗自伤楮劵不堪供敌币沙筹那解足军粮人情在我随多寡世态从他自短长只告天公乞安乐百年随分老农桑  

寄刘浩然  

樽酒檠窗鬓髪新别来惊见雪霜侵几行泪滴风前烛一片心敲月下砧好徳未闻如好色知人安得似知音一书欲寄南来雁江濶天高无处寻  

知遇  

淮隂西汉一英雄史氏持衡论亦工不向追亡羡萧相却于援死着滕公岂知并绩三人杰皆是当时一语功后世人材自戕贼炎凉安得古人风  

和戎  

纳币求成事已非可堪函首献戎墀一天共戴心非石九地皆涂血尚泥反汉须知为鼂错成秦恐不在于期和戎自有和戎防却恐诸公未必知  

别王泰之  

风神恋行客吹栁纒簮缨傍水鸟多白近山蝉更清别肠云阁泪归路月闗情告徳无多日清觞聊一倾  

游溪西寺  

寺觉重游好僧期后防赊青虫凋病叶白鸟篆平沙水瘦石生齿山寒梅未花功名今有待且谒惠公茶  

登楼晚望  

疎雨洗空碧晚晴人倚楼稻花千顷浪枫叶一帘秋逺岸明残日孤村认小舟溪山如爱我相见亦回头  

闷迷  

雁翎未忍刳丁谓虎口犹期脱蔡京何事奸邪皆幸免洛阳年少却南征  

有鼎不烹【阙】　肉无刀可防佞臣头男儿此等不平气空使冲冠射斗牛  

酒禁  

将军爱士民心失太守忧民士气衰大抵军民皆赤子如何从此便籓篱  

赠美人别  

花脸送愁和露泣莺声传恨向人娇别情逺去尤难割相送不须离画桥  

寄宗上人  

我为叩阍拘狴犴汝将吟笔换袈裟别来犹记松窗外一掬清泉自防茶  

自寛  

十事相寻九不谐骨穷更值五行乖人情厚薄且随分世态炎凉休挂懐家欲自丰无楮币爨慿诸执有荆钗如今且任眼前过他日功名殊未涯  

黄氏三层楼  

瘦笻支我上高寒风露凄清酒力悭千里人邀千里月一重楼见一重山筵前飞雪喷焦遂槛外行云遏小蛮便好翻身驾黄鹤直将情枉叩天闗  

幽居  

莫问门无长者车只图深巷乐樵渔一园黄落食无限万壑碧蓑衣有余雁足北来归讯杳马蹄南去故人踈东风看整朝天斾多少功名在故庐  

贺赵丞登第  

要与宗盟立纪纲俯从多士较文章人材漏网无踈宻科目搜罗有短长蟾窟一枝分玉树凤池三浪出银潢何当推解延豪杰为复中原万里疆  

梅  

一年无处覔春光杖防寻春特地忙墙角数枝偏冷淡江头千树欲昏黄梢横波面月摇影花落樽前酒带香更仗西湖老居士为予收拾付诗囊  

捉月仙  

缆解西风拍岸颠雁拖秋色上航船挂帆未作乗风客举棹先惊捉月仙楚些有渊心石殒贺狂无井眼花眠慇懃为酹一杯酒防送西江浪拍天  

呈甯次翁  

王谦不是富春侯自是薰莸味不侔病体隔年留枉狱梦魂连夜逐归舟可怜商木迁新令欲为韩门复旧雠但得此心无所媿为公一死亦何尤  

闷成  

勿忧李广不封侯广不封侯未足忧汉鼎不烹曹操肉呉钩空防伍员头鸿门自昔推屠狗虎帐于今媿沐猴千万南阳遇徐庶为言豪杰尚缧囚  

平政桥  

建水合流三百里直下富沙如撚指溪东披拽缆过西千丈春风怒涛起香轮不解碾清江造舟贯索成河梁年年麦熟梅欲黄连城千里皆波光淳熈太守忧溱洧问津日夜思无计老农乂手愿鸠工叠石中流便民济金珠卖价不计緍镌瑕防梓功方成功成燕雀贺新屋炳然万栋辉丹青挿天防蝀横江尾下压寒潭碧无底市声不到画梁间秋色尽归朱箔里我行一月无风波今朝醉眼翻青罗金鼇背路客挥镫玉虹跨浪舟飞梭石唇喷尽寒崕雪雪中电掣金蛇赤两岸楼头将相家八州车马神仙客人言辟人推政平故此特以平政名我闻政事平如水水到不平还作声  

赠陈道  

君不见樵人王翰画山水一夜风雷揭窗纸又不见长沙洞清画龙蛇满轴云烟翻撚指二子相去数百年笔端妙意谁能传双溪道人何所授一见笔法堪齐肩笔一淡轻烟映出垂杨岸逺山依约有还无斜照不红秋水慢笔一浓黑云万叠翻狂风江天日暮暗烟霭天地星斗皆昏朦潇湘诗人不解语被君吐作无声句何时覔取一幅绡冩我英姿伴烟雨  

柴氏  

节妇一樽酒义士拜而受义士一首诗节妇双睂皱睂皱意何如有难难相救叹我廊庙器淹回在汚陋惠我防且嘉殷勤推意厚吾今系闽建家贫喜邻富青眼到朱扉白屋成华胄吾闻孤竹子周室三缄口又闻杞梁妻秦邦称烈妇此軰诚间生世代不常有如何天一方同时俱辐凑媿无八品珍草草具笾豆何当再拜抠我衣巵酒恭为儿女夀  

别馆即事  

十年客里过春光客里逢春分外狂半堵碧云蜗路湿一帘红雨燕泥香衔山西日辞春阁拍岸东风趁夜航莫向钱塘苏小説东呉新髻李红娘  

武兴解舟  

西风落日楚江头秋水已平鹦鹉洲烟树接天迷送斾浪花翻雪喷行舟三杯万事我已饱一日千里谁能留见説平戎新遣使班超投笔已封侯  

不遇  

英雄不遇勿长吁茍遇风云彼岂拘不向闗中效萧相便于江左作夷吾当知晋霸非由晋所谓虞亡岂在虞多少英灵费河岳钟予不遇独何欤  

纪事  

钳口刳肠未足弹穷源探本可观澜乞醯就谓隣非直反矢须知友必端暴虎欲从头碎璧沐猴还虑髪冲冠积薪厝火居其上试问贾生安未安  

## 两宋名贤小集卷二百四十五  

宋　陈　思　编  

元　陈世隆　补  

翠防南征録【四】  

华岳  

伤春  

衣袂怯春寒春在江南岸我意正伤春复被春萦绊一雨胭脂湿万壑氷澌泮撩我惜春心与春伤烂漫栁垂不染丝织成愁一片杏吐无烟火烧碎肠千防忆昔腰如栁栁腰舒易按忆昔面如花花面娇难唤人不似春芳随处得看翫因春忆昔人不见徒扼腕何时醉卧花栁中一笑千金不容换  

百舌  

流莺一去无消息燕怯春寒归未得緑窗清昼静无人似把衷情诉知识上苑东风二月春淡黄杨栁初成隂解将一片无情舌学尽百般能巧禽红英紫萼纷如雪万姹千娇总饶舌莫嫌花外太啁啾黙黙难酧好时节须臾緑暗红亦稀伯劳杜宇鹰鹯飞更兼猎弋恣罗网卷舌不语全毛衣堪嗟国士徒切直不似幽禽明语黙何如钳口归山林莫问燕南并越北  

饮仙阁  

槽头压尽春山緑槽下真珠防醁骚人一笑倾杯盘满面春风涨红玉少陵得此不欲言乃指八子为中仙主人倾盖慕此意一阁新构堂西偏于今世态薄于纸何必劳心问青紫愿君醉我金屈巵万事过耳同风飞醺醺和月上栽竹长啸一声归翠防  

赠祝跛  

我生多蹇难事业冷于水外内两五行丑恶讳人举武夷有跛者抱术徧荆楚抠衣忽趋隅觌面便相许摇手无所需再拜拂毫楮一诗聊赠行无以壮箱筥他时了功名为结烟霞侣  

富沙道中述懐  

败鼓非全材毁瓦不自牧造物儿未戏逹人火先扑卜不到渭滨人徒嗟海曲彼哉真彼哉伐尽牛山木  

骤雨  

牛尾乌云拨浓墨牛头风雨翻车轴怒涛顷刻卷沙滩十万军声吼鸣瀑牧童家住溪西曲侵早骑牛牧溪北荒忙冒雨急渡溪雨势骤晴山又緑  

冬日述懐  

寒入肌肤粟已生银河冻合水无声梅花漏泄春先到风色商量雪未成有愧何须问天理无求方始合人情男儿未际风云防辜负胸中十万兵  

暮春述懐  

一年春事已差迟又见杨花贴水飞梁燕不忧惊午枕箔蚕生怕误春衣景逢佳处须行乐事到难时且式防幸有黄鸡并浊酒且和风月醉柴扉  

幽居  

十顷平湖一簇山湖山佳处着朱防分堦草色迎春緑潄石泉声入夜寒不扰自然人事好有为方信世途难如今休説当年事只把心平气定看  

谢二刘  

雁行临慰暖如春玉粒金包即拜恩周粟不肥清圣肉楚丝难系直臣魂二生在昔闻孤竹一死于今媿屈原圆簠下颁诚有谓此情兄外更谁论  

暮春  

买春无计托花神费尽榆钱不计缗风絮飞成三径雪雨犂翻动一园春有心报国从招祸无相【阙】　　怨贫试问登坛与分社予何人彼亦何人  

呈诸同舍  

洛阳年少不知几十载南州赋式防三举不登黄甲去两庠空笑白丁归头长贾昔过三尺腰大臣今徒十围祗恐金銮不前席谁云无防富王畿  

寄陈士元  

郊野英雄不肯收膏粱刍豢有何谋胡儿只怒马黄弩公子当求狐白裘唐诏屡颁蕡不第汉坛才筑信当侯古今得丧同儿戯何必区区叹白头  

贫居  

贫居不暇理椽茅只倩江山围一遭林鸟乐时知地僻岭云闲处觉天高春衫着破重连线臈酒擎干犹榨糟且把杯盘聊自适不须平地起风涛  

安分呈李竹斋  

风雨思君子烟霞忆旧逰一区山水国万里帝王州腊瓮香浮玉春旗雪满瓯安贫随处乐此外复何求  

拜茶  

北苑春将半星楂欲奏功杵鸣千臼雪鎗卷一旗风盖锦鹦毛翠签罗象眼红封成拜鹤飞上紫防宫  

寄赵及父  

欲邀诗社同莲社为筑将坛并杏坛图得有才皆命世不随风月报平安  

有感  

千囷未必将军喜五斗难消令尹愁若使渊明逢鲁肃折腰应到脚跟头  

桃花  

红雨随风散落霞行人几误武陵家牧童若向青帘见应认枝头作杏花  

月  

人间离别最堪怜天上嫦娥恐亦然昨夜广寒分破镜半奁飞上九重天  

呈鲁功甫  

拂面东风二月天緑杨芳草暗平川花容着雨鬭翻锦春色恼人催禁烟灯夜虽然君有约花时却恐我无縁直须得暇来相访当约嫦娥伴醉眠  

勉冯着明  

主忧臣辱已难堪国事颠危况未安溺嫂临渊犹爱手鬭人同室尚缨冠公如不唱从军乐士亦恐歌行路难麟阁功名总劳苦莫将行役作辛酸  

藕花  

惜丝不肯织宫鞋花月仙人谪下来河伯借泥封玉腕风神翻浪沃香腮无房不许蜂留宿有盖尝令鹭自开何事寃仇结青女一朝收拾付尘灰  

自勉  

世态风波不可论且于闲处乐天真肥家无子堪登陇忧国有人休问津顔色虽防时借我脚跟那解日随人客来若问当时事摇手无言对北邻  

初夏即事  

隂晴未判落梅天栁巷无人絮扑氊涤器倒囊寻市酝唤船挑网得溪鲜鸟声呼梦客千里山色撩人句一聨遐想故人应念我马蹄何处夕阳邉  

呈钟子严  

那条路不通长安莫把心肠独自剜有酿何须儿索饮无肴徒劝客加餐千金不赏思归楚万户无封愿识韩大抵利名些子耳几多豪杰被萦绊  

寄杨渭夫  

自媿材猷不足观独于忠义死难干二陵风雨应归汉万里山河谁报韩眼到北盟常揾血髪当南渡始冲冠如何一代名人杰稽首称藩鼻不酸  

幽居  

潇洒幽居屋一重入门花栁间青红帘常碍月钩常挂酒不逢花盏不空畏爱难全公子日雌雄谁识大王风且将酒货迁诗料休问场通未通  

呈王君庸  

主人意重出霓裳客子愁多欲防肠睂黛暗传春去恨脸红犹带夜来糚竹根稚子肌肤滑叶底荷花语笑香多少英雄在巫峡漫将诗思恼襄王  

寄西山  

宫墙无地可穿窬犹幸先人有敝庐仕版可羞宁毁瓦儒冠曽误枉收书供柴我合同收炭寄食君当自办蔬此理晓然明似镜何须足下肆耕锄  

呈李朝举  

一片忠肝照日明济时无防苦伤情聱牙抚几悔南渡和泪挑灯编北盟汉用檄招三十郡楚因歌散八千兵太平若鬭生灵肉何用生灵望太平  

白面渡  

系船白面问溪翁名不虚传説未通祗恐当年溪上女浣沙时节懒匀红  

邸食责庖者  

陋邸已无味庖人更不材盫吹全做粥烧鮝半成灰添醋酸绵齿研椒辣木腮何时耸堂脔香霭雾樽罍  

秋意  

木剪空山瘦西风埽落黄荷残簮失盖菊老饼还香诗尽【阙】尤濶愁多夜更长闷懐无处着随雁落潇湘  

慰呉吉甫县尉  

子鍼如京师一室膏鼎脔兄室虽被戕一妻犹可免伯奢事行役八子俱蹂践兄家祸虽剧一女特婉娈女死固可伤殊未敌冠冕妻在固全躯丧女忧莫遣大厦既灰飞丰储皆席卷鹡鸰起叹嗟鸾凤徒辗转我昔以难勤荷兄垂劝勉况今以难告倍觉泪淟涊泛观天之理祸福尝相反有难既不死他时非浅浅去兄一牛鸣为地良非逺不能具兄慰面目实有觍自料吾与兄气量及者尠胡为苍者天与子独羁蹇  

送倪尚书归霅川  

笔麟图凤久无声何事权舆复见今鲁祭不因夫子肉齐卿难夺孟轲心我公去就何为重吾道兴亡所系深安得斯文天未丧载歌狼跋继遗音  

## 两宋名贤小集卷二百四十六  

宋　陈　思　编  

元　陈世隆　补  

翠防南征録【五】  

华岳  

小春言懐  

桃李生香花满谿南州十月尚襜衣春从酒瓮榨将出秋在诗囊带得归弓射十分方破的棋高一着便争机劝君莫作等闲看毫髪差殊事已非  

春愁  

十日春愁不出门出门春事已消魂摘花掀帽倩人挿索酒得杯和月吞啼鸟声中近寒食落花隂里又黄昏春来春去总休问徃事悠悠付一樽  

呈徐商卿  

十年忧患谪东南万事于心了不闗病去只愁双足软老来且喜一身闲人情无处便生怨天道有时犹好还大抵久长居富贵到头天意亦须悭  

春逰有感  

上苑春工到海棠老夫随分为春忙朱弦转轸莺催拍红粉倚防花鬭糚吾道几时曽损益人心今日自炎凉愿言相约花前醉一聴儿童号酒狂  

忧  

忧吾所谓果何忧忧国忧家卒未休坐法马迁方去汉释囚箕子未归周西风万籁声声恨夜雨踈桐防防愁有客不知吾所向却将米价问南州  

述懐  

我生胸次不尘埃不学儿曹刚自媒诗料虽慿风月制  

宦途还聴鬼神开十年教养【阙】　　　　功名念已灰安得金銮有清问贾生何事未归来  

套筒  

作个咿赘项咽个中和我万愁牵一筒作柄箫无窍双鐡为圜扇有圈身拜却疑人似犬手擎还类笔如椽从今节节能通气安得常为积蓄钱  

春郊即事  

东风吹动绮罗尘翠盖红缨处处新蝶翅拍开千树雪莺声催老十洲春人生有酒须行乐吏禄无阶且食贫归客不须笼画烛醉和明月上雕轮  

雪  

天低江濶水连天上下周围一色兼扑雀猎鹰翻白缟得鲈渔父指青帘马抛玉勒珑瑓落狮欠金铃橘柚添得句莫嫌呵冻笔明年嵗事已堪占  

田家十絶  

十幅生绡一墨池尽收好景入屏帏防须少缓丹青笔更倩牧童横笛归  

农夫日炙面如煤丝妇缫成雪一堆早早安排了官税莫教耆长上门催  

老农锄水子收禾老妇攀机女掷梭苗绢已成空对喜纳官还主外无多  

鸡唱三声天欲明安排饭椀与茶瓶良人犹怒催畊早自扯蓬窗看晓星  

绯袴青衫紫系腰揽衣随过水平桥虽然不识风流事也向人前学逞娇  

村奋迅出篱笆欲吠还休唤可拏不是忘机太驯狎那回曾宿那人家  

画睂无墨把灯烧岂识宫糚与翠翘堪笑东风也相谑暗牵裠带纒人腰  

脔鱼炊糁作荷包宿饭无汤暖酒烧放椀出门行一匝小溪新涨已平桥  

麦饭虀及早催田夫双眼望侬来油盐不倩旁人带日午痴儿犹未回  

拂晓呼儿去采樵嘱妻早办午炊烧日斜枵腹归家看尚有生枝炙未焦  

骤雨  

牛尾乌云泼浓墨牛头风雨翻车轴怒涛顷刻卷沙滩十万军声吼鸣瀑牧童家住溪西曲侵早骑牛牧溪北慌忙冒雨急渡溪雨势骤晴山又緑  

别王泰之  

黄尘漫漫小峯路白石齿齿茗坑渡相亭南来第一程人烟萧条嵗云暮故人小隠三家村约我旗亭聊一樽相逢此地复相别明朝懐抱同谁论  

江上双舟催发  

前帆风饱江天濶后帆半出踈材阙后帆招手呼前帆画鼓轻敲总催发前帆雪浪惊飞湍后帆舵尾披银山前帆渐缓后帆急相傍俱入芦花滩岛屿萦回防还续沙尾夕阳明属玉望中醉眼昏欲花误作闲牕小横轴  

赠刘相士  

班超未侯汉谁识乌孙客韩信已王齐谁知长乐戹彼亦非异术忠谀分黒白直道世且违彼亦何足青自古勲业人把镜惟自索顾我洒落资足可振翰翮如何汗马秋英雄尚南谪祗应捻胎鬼手段不合格古括子刘子阅人几千百一见麞鼠质便许正疆埸知子忠且防愚固未暇择万一符子言亦可名简册他时双蹇驴与子访黄石  

诮胡同巡  

岳昔逰时卿兄尝过弊庐扪心论事业耐久良非虚岳今隶城旦气象诚惨舒髠黥塞粪壤敢辱长者车尝闻古人交穷逹无亲疏富贵不相忘有终还有初与兄三载别无日不引裾中间喜一见欣慰云何如相去天一涯云涛防雁鱼忽闻夙驾回喜色喧门闾相闻即相别厥意良踌躇尝闻郢中人结客于樵渔又闻淮南王受徳于刑余岳既不自捡失身堕籧篨壮士视一死其犹尔欷歔势分已霄壤孤贱难相于愿兄此召还巍然奉中除前岩与西阁谈笑看连茹或遇赵可父为岳声起居薰风有良便当拜平安书  

题富沙庙【丙寅七月晦富沙居民火延烧至平政桥烟熖环照定王之祠吏民俱祷旋获反风之应环祠民屋悉为煨烬而祠之檐桷无一焦灼因感神之威灵而诗之】  

平政桥头火烁空富沙宫殿烈烟中地形难扑徒临水天意能回遽反风十里爆雷惊客梦万家全璧頼神功君王注意恢神武更乞威灵为保冲  

次翁正叔溪山胜逰之韵  

溪南风物照窗扉溪北兰舟缆翠防双桨碧云苔草合一帘红雨杏花飞只知有酒酧佳景却恨无绳系落晖更约风流众年少明朝依旧莫相违  

春郊即事  

东风吹不防轮蹄处处秋千环佩飞剪翠弄糚归髻掠乱红翻锦上屏帏花应笑我春常醉燕解嘲人夜不归莫恠逢春太娯乐人生能有几芳菲  

闷题  

此心忠义出天资奴儿童莫强为燕雀不知鸿鹄志牛羊徒饰虎狼皮事当桀犬吠尧日书在塞鸿归汉时拔劔问天天不语料天还愧负男儿  

呈陈平仲  

逹人安分乐平生不与隂阳造化争汉节有人恭且止楚盘无客遂当行荐公地栗三杯酒分我天香一味羮大抵有施须有报木桃琼玖愧诗评  

纸帐  

主人氷雪洒胸襟买宿银城不计緍春草有诗皆白雪秋毫无梦到红尘月娥好作云间侣风伯不寒氷下人更喜五更窗外月梅梢分得一枝春  

兵  

兵贵先人斯夺人莫教间谍漏真情汉因有备胡终退秦为无人楚始争卦向爻中分损益棋于局上定输赢不知都督三邉者还肯江湖问一声  

自讼  

我生素不事诙谐檐板方头唤不回遇事岂容无正论济时未必有长材头虽五鼎不辞劔口恐三缄合用枚不是平生太刚介如何踪迹尚尘埃  

纪事  

古今多少好英雄未必奸邪未必忠上党鼎膏留地白长平坑血溅天红三邉传檄兵虽息二开场货未通更愿年丰富金帛饱装驼驾为和戎  

过鄱阳湖  

北风翻雪鼓雷霆舟子停兰亦防魂看我金鳞三十六为君一跃上龙门  

## 两宋名贤小集卷二百四十七  

宋　陈　思　编  

元　陈世隆　补  

翠防南征録【六】  

华岳  

嘲热  

赤帝乗龙驾火车晴空烧防暮天霞流金烁石休相酷少皞看看催戍  

三友亭  

老松疎竹间梅英三友如何独擅名应是枇杷并桧柏当时无力预同盟  

青楼赠别  

笛声吹彻玉楼寒金鸭香销更漏残含泪欲挥羞不敢倩他银烛向人弹  

枕上吟  

画角梅花吸晓寒数声清彻碧云端谁知有客愁无寐一挂乡心不奈酸  

重九  

破帽无情不受吹满头霜雪已如丝菊花笑我三年客风物撩人九日诗三楚膏腴已煨烬二江皮肉更疮痍子卿三月无音信鸿雁南来何所之  

祷梅山  

许我登龙尚未还作诗更为谒梅山如何威惠推千载犹使英雄困八蛮神不提身归虎帐鬼须擘口动龙顔聪明傥为扶宗社愿借风雷顷刻间  

寄西山  

姓名乆不到西山覔便无风鼻漫酸天堑有花春信急地炉无火夜堂寒青灯昔记对牀卧白髪今羞把镜看见説北归常有雁一书无惜报平安  

再祷梅山  

梅山昔叩五通仙曾许英雄第一籖恰遇尘埃常扰扰如何泥泞尚淹淹若非推入高宗梦须是驱成太史占他日嵩高咏申甫一香先为大王拈  

怒题  

壮气横秋面渥丹男儿未遇指休弹卖浆岂料周分国盗粟焉知汉筑坛胫脡未甘纒俗鞅髑髅不信误儒冠夜深踢起牀头婢和泪挑灯把劔看  

寄范茂卿  

社风吹迸雨前枝正是施工北苑时小胯未封才入盝短鎗初拆半含旗一盆臈雪分龙井万杵春雷入鳯池见説贡余山畔积小煎还肯换新诗  

题溪庄  

山拥青螺出粉墙水环银带挿溪庄一百五日雨翻浴三十六宫人鬭糚蜨翅拍花催舞袖鳯毛翻锦入诗囊新欢旧恨知多少且对东风醉几场  

竒见  

红牙催拍燕飞忙一片行云绕画堂睂黛蹙成逰子恨脸红烧防故人肠榆钱不买千金笑栁带何须百寳糚舞罢隔帘偷送目不知谁是楚襄王  

思故人  

太乙年来落冀并几多豪杰未成名尧天日月计和玉胡地山川知耀卿卢六驱风能破屋陈三平水可倾城年来幕府勤延揽何事诸兄未有声  

呈古洲老人  

卫霍勲名李杜才才过四十也心灰俗尘趁少便披拂诗料空多难剪裁时事漫提睂便皱家懐未説眼先开朱帘更倩梅香挂要得银蟾入座来  

训小童  

饭罢令人唤小童敢烦提耳为开防芎茶不用焦汤防纸被还将豓火烘醉欲伴眠当倩月热求挥汗合邀风他时我建清油幕亷汝封侯学卫公  

郊饮  

茅舍松棚隔小桥碧帘斜挂竹篱腰猪头煮去和皮擘牛肉秤来带骨烧村酒不图邀客醉埜花复喜向人娇归舟不用撑明月只倩西风借晚潮  

西爽  

客子东南不着家主人北里恣豪奢夜深常倩月移竹春老不烦风埽花暮雨送凉归枕簟夕阳留客赋烟霞何时执手防杆外同把功名誓镆鎁  

斗斋  

八方无处着瞿昙百合中间寄一龛满挹酒浆供里北平量风月借和南腰如可折岂徒五涎若果流何待三更喜小窗能就拱夜寒江静看山函  

呈楚南僧  

刚肠未肯报平安拟把功名一儋儋方向杏坛逃败北却于莲社得和南香同世事炎还凉茶类人情苦始甘大抵久长同佛法此心何处不瞿昙  

山居  

布作寛袍竹作冠萧然万虑不相闗数声横笛烟霄外一个闲人天地间若遇急流须勇退从教倦鸟不知迁百年富贵君休羡得似浮生半日闲  

呉伯叙  

太平官府不停囚求剑乌衣欲刻舟私防是鸡难做鹤公庭得马便成牛不疑若受千金谤胶鬲当贻万世羞见説明公在莲幕不知能鉴此寃不  

读史  

史笔如衡须正持莫教浮诞出无稽已成帝业从烹父未得王师休杀妻秦逸号眠为抱虎刘狂名舞作闻鸡麟经削后无全笔磨玷吾当问白圭  

建安暮秋  

斜阳望防水平桥古栁萧疎已半凋鱼跃浪花翻水面雁拖烟练束林腰花时无镪能追骥月夜有诗堪续貂回首故乡多少恨乱山无数路迢迢  

三衢道中  

西风吹梦落青帘浊酒三杯路二千别岸舟行秋色里故人家在夕阳邉囊中有药难医国竿上无钩可钓贤见説近来书籍贵监唐川汉莫论钱  

秋望有懐  

片云和雨卷西风绰尽遮防眼力雄逺水半连晴汉碧暮霞全借夕阳红姓名未得聨诸子鬓髪皤然已一翁欲识翠防诗外意岂徒忧国愿年丰  

送李子方  

乱云推月上层楼楼上珠帘不下钩鸡翅拍开珠户锁雁声唤上木兰舟黄花撚酒留人醉红叶题诗倩水流李广不侯人不笑笑他人作烂羊头  

寄两庠同舍  

昔年捶鼓叩天阍逺谪南州七度春大享有恩来北阙小囚无路脱东闽乌衣座满民流血画烛帘深案积尘见説九重宵旰虑长沙犹有少年人  

呈防漕宰  

长亭不作马蹄迂一叶孤蓬入帝都星布闗津皆自放雷封纂节独相拘可怜罔市千般有谁信虚舟一物无为祝琴堂早催发片帆连夜过姑苏  

送詹仲通县尉  

秋郊送行色执别临清流风神掣回栁故故牵衣裘吟螀附草际催客登兰舟问客何所之驾言京阙逰愚闻京阙间多难三春秋门外炙鱼肉关内罗羊头鼎却吠尧犬冠还楚沐猴和戎重输费廊庙有隠忧赈荒少储蓄郡国无良谋飞蝗蔽日月兆坼田畴君以经济材抱负冲斗牛家传医国秘殊不诸子侔有用即隆平岂特为东周愿君摅绪余咳唾闻冕旒管领一世雄克复归神州贱子忝知遇脱网将从逰相随上凌烟也胜登瀛洲作诗告于君君其许之不  

寄大庾郭县尉  

前年建安櫂始识韩荆州一见辱知遇许我常从游寻幽访赤壁买笑陪青楼有酒即命驾夜饮忘觥筹雪香飘梅花归驾仍迟留送君城北隅嵗事希一周告徳虽未乆有懐奚所投客来自锦溪知为蓝田逰抠衣欲趋隅其奈风马牛方图拜尺纸文此不敏羞乃复三不缄获戾于君侯谪客千典刑宜尔餐呉钩幸不畀我死残喘延俘囚搜索徧中外释缚良无由始思鹍鹏翼庇我反手犹嘘灯拂毫楮尺素驰星流荷公三复还恻然添我忧许我京阙间与我为良谋于今秋复冬俟命犹置邮西风掠天宇鱼雁俱沉浮未审恩波中许我共济不我材袜线短愿公广甄收他日宾幕府鏖战当焚舟公兮不我援复驾言焉求  

羣鸥  

一声渔笛发中流惊起平沙万防鸥去尽青天回欲集梨花无数落汀洲  

雪中有戯  

一夜风神揭海神尽将纯素掩丹青四围白壁成千嶂万里红尘没一星搭岸栁条横玉带压墙梅萼上银屏好将今日平淮防説与当年李愬聴  

忧世寄清溪友人  

庙堂无计息干戈国士衔寃吊汨罗尺五指天均日月八千里地旧山河人无逺虑心徒切里有新丧巷不歌况是十年芹泮客倚防尤觉泪滂沱  

嘲曹掾友人  

世态年来日日新宦途浇薄更惊人阙期动彻连三政选调无疑费百緍是吏有囊盛短卷非财无药疗长贫参军也胜陶彭泽且粜官粮醉几巡  

囚中记贫  

英雄不遇不忧贫狱吏从教唤不譍煮饭只烧沽酒罐读书权借守囚灯堪嗟世事危如卵无怪人情冷似氷勿谓功名成幸致志公终不是闲僧  

## 两宋名贤小集卷二百四十八  

宋　陈　思　编  

元　陈世隆　补  

翠防南征録【七】  

华岳  

上詹仲通县尉二首  

松竹不着花宻叶徒如帚红梅不着叶寒花缀枯朽独有龙焙茶花叶秀而耦氷霜着羣木冻死十八九惟此百草灵名可缀三友春雷迸雀舌夜雨滴龙口皆萌哺啜心谁假栽培手惟有秦端明识之在蒿防移根入北苑金碧焕星斗夸作龙凤团封成献元后问花何以报牙舌鼎臼他时子复生为公涤烦垢  

西风卷荷衣被破不成幅清霜折蕙囊冽冽已成蓿如何独东篱黄华笑寒菊物之有盛衰循环若推毂世事良亦然亦岂物所欲金钿镕落日零露洒寒玉人皆惜芳菲谁复念幽独惟有陶渊明殷勤费培沃簮花从帽落撚酒醉商陆从此擅秋芳美桂非同録问花何以报剪首荐醁他时更粉躯为公明眯目  

月岩  

六丁一凿空云烟满窟勒马驱神僊氷轮推出月中月玉斧劈开天外天便把嫦娥骑防鳯却呼羽客烹银蟾更邀王母瑶池酒今夜广寒同醉眠  

九日  

木落西风黄叶飞子卿无信雁来迟凄凉自笑刘思父忼慨难追杜牧之归兴十分浓似酒愁肠一缕乱如丝慿君细把茱萸问此防明年健有谁  

戯呈赵可父  

少年场屋擅词锋审谳无私只奉公夜月兰宫无宿曜秋霜莲幕有春风明堂难毁周公制乡校犹存子产功文徳自来能服逺更烦刘向为和戎  

挽呉夫人【夫人少师孙女居蜀适王氏卒年十六葬于舒仙姑之山】  

骖鸾不是厌尘凡王母瑶池促驾还家在两三千里外人生一十六年间好随神女逰舒水难伴文君归蜀山试向仙源问消息桃花零落水潺潺  

岩桂落英  

净埽庭堦衬落英西风吹恨入蓬瀛人从紫麝囊中过马踏黄金屑上行眠醉不须铺锦褥研香还解作珠缨宫娥未许填沟壑收拾流酥浸玉罂  

牢城述懐  

江外音书久不来重城昏鼓又相催眼前萤掣檐前电耳底蚊轰屋底雷乃事类棋方入局此心如火已成灰慿君试问呉元白老冠东川回未回  

重午  

虎眼龙须午未干楚臣遗泪尚潸潸梅天有雨金丸重麦地无风翠浪闲蒲解枭风岂枭贼符能驱祟不驱奸一樽菖酒呼天问何事男儿鬓渐斑  

书堂遇雨  

风叠云成片沟槎水作层湿书移案避添砚就檐承瓦击声疑雹牕低暗欲灯须臾西漏日晴意慢【阙】胜  

南浦客邸  

南浦半月雨溪流暗没沙防桥虹散绮拍岸雪飞花孤馆客无梦短篷人未家何如拥红日照我上筠车  

借景楼  

朱箔钩新月平防架落霞百钱呼酒炙四壁聴笙笳翠映谁家竹香飘何处花功名未归我且此寄生涯  

舂夫  

秕糠粒粒裹真珠玉杵舂来白有余待问嫦姮借金鼎等闲令汝作蟾蜍  

花村  

问宿花村喜有余已花下倩人扶牧童不见枝头杏空向青帘问有无  

夜宿花村不见花数间茅屋瞰溪沙山翁不是通名姓几误河阳令尹家  

午枕  

三杯未醒复三杯醉眼朦胧劈不开急办藤牀并竹枕要随蝴蝶到蓬莱  

香篆  

击覆雕盘一击开星星防火自徘徊还同物理人间事歴尽﨑岖心始灰  

有触述懐  

英雄还要识英雄不识英雄总是空投鼠在人当忌器见鸿非我独弯弓情从忠佞分轻重事戒恩威戾始终説与翠防休截截三缄从此更须工  

岩桂  

西风吹老碧莲房万壑风流折麝囊漫与篱花争晓色肯教盆蕙压秋芳月中有女曾分种世上无花敢鬭香要识仙根迥然别一枝开傍郄家墙  

偶成  

一别京华近十年此心无日不悠然嗅梅得句天然巧把酒开懐地自偏鐡砚不须兵十万铜盘何用客三千功名自有风云防不遇风云每自煎  

寄王士贵  

画桥相送百花春转眼孤鸿逐防云别后有谁能顾我客中无日不思君风前花影常兴念月下桐声乆不闻见説近来多好况一书无惜寄云云  

发书与幼弟及坦斋  

风烟世事不堪聴勿谓封侯胜白丁老眼隔年新旧厯归心连夜短长亭一声蜀鸟惊蝴蝶十幅蛮花寄鹡鸰更向坦斋夫子道近来双鬓已星星  

寄王清之  

封书汉上寄清之却恐清之汉上归千里漫懐明月共寸心常伴白云飞湘妃有泪能斑竹周士无心恋采薇安得一缄飞海峤与兄聨辔上淮淝  

感应王祠  

如神正直防缧囚当代公卿总合羞疏纸未烧谋已遂炉香方爇病先瘳乞灵屡假三更寐释缚当封万户侯待得有勲书竹帛一封当为荐宸旒  

寄张舍人  

万寃无计就亨衢三尺金科漫卷舒公不戴星驰驷马民将指日就枯鱼黄堂宴妓不加意丹陛虑囚空有书见説羣乌广瞻聴如何公论尚踌躇  

新市杂咏十首  

云鬟烟鬓缕双鸦一搦宫腰栁带花试问行云何处觅画桥东畔是奴家  

翠翘佯醉倩人扶约我文君卖酒垆解佩向人陪笑问一杯容妾佐樽无  

恰把青荷插髻鵶嗔人偷眼过窗纱一盘珠翠俱抛掷却向枝头摘杏花  

迟迟莲漏不相催亭馆无人午夜开风欲卷帘花影动梦魂疑是故人来  

小桥相见便相亲犹带西湖陌上尘欲买一樽聊欵曲归迟还怕小蛮嗔  

不带冠儿不插花过门佯把扇儿遮嗔人贪数天邉雁失记回头唤吃茶  

青衫揾泪向人啼妾本秦楼浪子妻流落南州归不得青楼今在画桥西  

一年不访李红娘今日过门意已忘嘶入画桥东畔路紫骝犹记旧垂杨  

花牋得得寄瀛洲约我今宵特地留好笑苍头迷去路緑杨无处认青楼  

朱门粉壁谪仙家栁外秋千衬落霞一涧碧云流不去木兰舟系木兰花  

嘲贺将仕二首  

花何太喜谁能赋叶是良媒解寄诗但觉人间传盛事不知天上集佳期  

吾身西圜拘犹少君腹东牀坦已多我欲屠牛穷建节君从欢防小登科  

冬晴  

臈月南州不类冬梨花飘粉小桃红未曽飞动遥山雪早有春三二月风  

梦谪仙  

梦驾白云参谪仙谪仙留赋白云篇醉将只手拏虹笔便扯青霄作防笺  

呈毛南仲  

暮宿东溪一草堂倦和衣履卧胡牀梦随鸾去辽天濶夜到鸡鸣刬地长早起不烦禽屡唤多忧谁谓草能忘清闲却媿毛南仲醉卧西窗一枕凉  

除夜二首  

才辱东皇造化工便随飞鹊报帘栊人间狴犴知无所天上蓬莱还有宫酒色半澄春后緑蜡花全折夜来红从今泰道能连茹愿驾苍蟠跃震风  

呉钩不是怒鲸鲵夜半刘琨屡舞鸡十载载春防太学二年年夜宿圜狴楚盘未必资毛遂周粟如何饱叔齐尘世功名倘来尔无言桃李自成蹊  

呈富大卿  

司晨未晓报龙楼昨夜中天贯索流石父不逢齐国相马迁空作汉家囚铜壶滴碎短长梦铃索拽翻新旧愁安得君王赐归骑一廛投老大江头  

雪中呈刘子冲  

朔风卷水入天衢剪作飞花散六虚竹本无声縁叶宻梅因有影怕花疎路从玉鉴上头过家在氷壶里面居欲作一诗撩谢女不知为况近何如  

再还建上旧居  

门外梅花拔复栽回时春去去春回儿童拍手应相笑归去贾生今又来  

## 两宋名贤小集卷二百四十九  

宋　陈　思　编  

元　陈世隆　补  

翠防南征録【八】  

华岳  

热中呈楚南僧  

炎帝执鞭驱赤龙火车万乗烧长空长空万里俱蕴隆流金烁石天地同我来亭亭日当午欲避骄旸竟无所愿求一洒杨栁枝化作东闽万家雨  

送春  

留春无计奈春何九十过眼如飞梭三分二分风雨尔十日九日愁闷呵风前飞絮正无数雨后落花全不多争如买酒速相就君自起舞吾能歌  

僧画  

万景峯前老禅叔搜罗风月归岩谷胸中有句吐无声冩作生绡三四幅  

贺赵法曹  

红日转檐花飞鸣一声鹊鹊翅未离檐有客拽铃索呼童急启户问客意何若客闻笑而言法曹参计钥因知鹊之鸣报我良不恶知我门下人一键聊相托如公材器大末掾岂能缚咫尺蓬莱宫左右芙蓉幕直入鳯凰池更上麒麟阁贱子无所需愿作扬州鹤  

矮斋杂咏二十首  

东风吹恨上睂头两岸桃花瞰碧流一片红云飞不起防霞残照落汀洲  

梦回斜月挂林端酒力初消怯夜寒何处客舟犹未泊一声柔橹过前滩  

无肉鸬鷀入水频双童聨网立沙滨问渠埽得鱼多少才可为羮了一人  

聨翩屐齿破苔痕醉里觥筹不计陈来日不须闗太史五星今返聚瓯闽  

投宿茅亭得夜凉鹧斑摇落奏筼筜青簮击破寒窗纸漏得山花一线香  

晓钟捶动巨鼇堂枕上春雷一夜轰应是金鳞三十六化龙头角逞峥嵘  

一声残角送黄昏独倚栏杆空防魂竹影埽堦尘不动自挨明月闭柴门  

万事闗心两鬓秋栁灰何用苦文羞无情霜雪催年少闲似青山犹白头  

梅梢弄粉做新晴积雪残云没一星只把眼前春事卜麦坡已作佛头青  

十年南国叹徘徊一片乡心拨不开应是西湖花栁问风流何事未归家  

紫骝回首客思归万里家山蝶梦迷问宿暮山林下邸夜深生怕杜鹃啼  

长天万里扫清秋宿雾朝云去不留向晓残星犹未落一盘棋子倩谁收  

前回风疹徧身红布褐因烧艳火烘两腿热疮今又发休将纸被把头防  

一曲渔歌古渡头几多鸥鹭起汀洲西风吹散瑶池雪防破长天万里秋  

朔风号木作严霜锦被重重冻欲僵夜半脚跟疑已割梦魂安到得高堂  

独自清闲独自忙杳无人迹到萧墙眠时不用呼童仆自有清风为拂牀  

秋波春水照残霞恨雨愁云亸髻鸦飞上领襟随得去妾身安得似杨花  

东风吹恨入青楼满目春容总是愁杨栁织成丝万缕慿谁裁作翠茸裘  

闽南十月已春回无限风光暗里催桃李海棠俱鬭艶谁云梅是百花魁  

桃溪喷火栁拖烟如豆青梅已半酸燕子怯春归未得一帘风雨杏花寒  

懐九江友人  

浪泊西风万壑秋几多香饵落金钩无鱼可钓浑闲事留得丝纶在即休  

祷富沙  

十年踪迹淖泥沙为炷灵香祷富沙万里无由诣霜阙一书聊欲为星槎解骖许我来齐晏释缚从君问左车他日横飞上麟阁行祠当为建京华  

谢刘判院  

细轴浓云寄矮斋蒲团和气忽惊回一牀浪卷芙蓉皱十幅香重绵绣开不怕夜寒侵斗帐却愁春梦到阳台感恩未作琼瑶报先把新诗寄小梅  

寄苕溪故人  

昔年分袂霅江东系马花梢扑乱红解佩送行情怏怏举杯言别恨怱怱中人以上谁知我北斗以南惟有公此去东闽有良便一书无惜慰羁穷  

不祷  

不炷灵香不诵经筄杯籖牓总欺人穷通只合从天地祸福何须问鬼神命到死时生莫幸事当直处曲还伸从今若问开先事桃李无言二月春  

送提举陈工部  

溪风拂拂卷征衣溪上攀辕恨马迟蝗不入闽今已矣碑无留岘古求之泉如送客声犹咽烛昩留人泪漫垂愿速长沙还贾谊为公江上斩鲸鲵  

即事  

欲行未去两纷拏何事回天力未加九牧谁为十羊主百冠当念一人髽肘邉有石心虽切腰下无钱手漫乂千里有人逢伯乐为言龙种尚盘车  

呈陈信之  

老来百计总无成当路时官懒问名国事只将心事比今人难作古人评苍头笑我樽无佐白髪欺人镊又生惟有建谿知客意过滩时作不平鸣  

寄江子冈  

和夜封书上子冈别来化日又舒长只知电烛两经月不觉星毛半欲霜竹叶照人凝盏滑梅花撩客透篱香知他诗债曽偿未料得寻春日日忙  

书太乙编年卷尾  

年来太乙犯咸池三式编年事可疑西北膏腴从脯腊东南皮肉恐疮痍尧天日月期无已北地烟云嵗有之更向江湖问同志中原何日是归期  

怒成  

舌端豪气吐长虹四海一身无处容不向北山求剌虎便从南海学屠龙鼎须刘辟方成器剑到魏齐那是锋欲把不平朝玉帝梦魂飞上祝融峯  

楮衾  

霜风剪水作【阙】　织出呉绫不用梭十幅晓云藏处士一牀秋水浸嫦娥直疑天上无青女却信人间有睡魔更向屏山画梅竹红尘还有此风麽  

勉赵法曹  

银潢河海浸崆峒君独轩昂万派中北鄙虎牢今子产东山狼跋古周公固知鲁卫封同姓合向燕秦防异功我欲誓江同击楫中流无惜伴英雄  

狱中责廷尉  

重门有路透泉闗便合抠衣问比干愧我直言难媚灶从渠怒髪自冲冠乌台有月身何及犴狱无天泪漫弹自恨不逢包孝肃此身那许报平安  

吾巾不是不冠儒曽被儒冠几误予鐡砚不磨天地轴毛锥难复帝王居当时卫霍无传秘却恨韩曹不著书堪笑苍生无眼力不知豪杰在樵渔  

酒歌  

尝闻子美清江曲日典春衣耽美禄又闻太白游长安市上熏熏醉眠熟风流国里太平时处处红楼漾酒旗王孙公子恣行乐繁弦脆管相追随谁知寥落天涯客笠顶清风秋挑月芒鞋踏徧山水雄奋身欲入黄金阙方嗟萧索向西园刮面寒风雨涨天回头忽喜黒衣至急破红泥倾数船虽无皓齿歌金缕也埽新诗狂欲舞儿童拍手笑拦街应怪呉侬喜如许长江波浪卷银山去去仍悲道路难只慿一醉进未得更借高风吹片帆  

琴  

月浸虚堂夜气清起聴万籁寂无声轻轻拂动匣面尘玉笋不弹风自鸣  

村居  

莫怪村居僻村居亦可嘉仆羸腰带父婢倩鬓簮花歌罢蛙催乐酒阑蜂报衙门前少车马惭愧五侯家  

宣城道中  

恰则杏花天转头过禁烟燕归才数日蚕起又三眠少智惭樗里多材忆孟坚功名且随分无苦自咨煎  

过新丰市懐古  

路出横江去虚堂立道偏雨声杨栁外风色杏花前有泪沾诗宿无歌述酒仙采江千古恨号认向谁传  

买舟浦城  

畏路逢危路寻舟得小舟始云为得计终乃复添忧舱狭难伸足篷低怎举头十围无处着踘促向中流  

憩妙因寺  

萧寺寒山外﨑岖一径幽防云迎客入曲水防堤流木石四时古轩窗五月秋午烦聊小憩拂石为支头  

再继前韵  

俗尘方倥偬得得访清幽烟练【阙】　抹山屏翠欲流松筠扫日月藤蔓悬春秋物外有余乐吾生空白头  

## 两宋名贤小集卷二百五十  

宋　陈　思　编  

元　陈世隆　补  

翠防南征録【九】  

华岳  

丹青阁  

未识丹青意慿栏试解嘲烟云朝起陆汀渚暮生潮山卓数枝笔天横一幅绡霞收红晕浅溪褪緑痕消个里风烟冷于中景物饶飞黄凌翠阁寒碧瞰红桥酒尽香凝瓮诗成锦掣幖朱衣扶客醉翠袖殢人娇屏帐接千里画图连九霄长风来水尾斜日转山腰赤脚支笻穏苍头控马骄老臣今已矣儿女总金貂  

春闺杂咏十首  

溪馆供庖独有鱼溪翁日日叩吾庐儿童不问无钱买便拽铃儿唤小厨  

午簟风清帐自开日斜双鼻尚鸣雷不知蝴蝶何方去多少黄鹂唤不回  

石痕新褪落溪毛应是春流昨夜潮红雨入帘衣不湿玉人沾作鬓邉娇  

睂带遥山淡拂秋几多春恨锁重楼真珠半卷娇无力须索偎人为上钩  

宿酒初醒午梦回不忺梳掠傍妆台曲肱斜把香腮托却讶荷花藕上开  

劝罢浮酥酒一巵殢人相伴塑狮儿却将冻手和衣拍笑我金铃用橘皮  

红猊烧尽夜堂寒银烛生花玉漏残沉醉归来浑不记阿谁扶我上雕鞍  

小罋栽成一把莲问渠邀价勒三千五人不问成和否移向西窗画舫前  

鳯箫吹防古梁州独倚东风十二楼醉把珠帘和露卷恍疑新月是银钩  

不整乌云不画睂天然标格自相宜梅花羞对旁人插背倚屏山捻一枝  

早春十絶  

自叹身如不系舟几年漂泊在南州栁丝只解防春色不把紫光绊客愁  

故山烟霭接层楼楼上离人泪欲流谁谓楼高添望眼一层楼上一层愁  

雪满遥山玉作堆几多花栁望春回出门独有平坡麦一派生青熨不开  

夜来不敌楮衾多全胜呉绫与越罗好是玉人春睡起白云堆里见姮娥  

青帘乆不访文姬樽酒殷懃欵翠防沉醉不须笼画烛自挑明月送郎归  

十年不谒五通仙自叹何时接圣顔此去行祠应不逺白云深处是梅山  

诗道风光在水西水西我意未为竒若教南北东溪去更费诗人无限诗  

寻春不遇欲空归竹外横斜拾一枝且喜东君有消息隔香应不怕疎篱  

一书欲冩寄云鬟更把春衫裹素蛮欲识相思谁最切泪痕今作鹧鸪斑  

苍生千里望云霓何事英雄去路迷见説九重新有梦济川人在北岩西  

夜有所闻  

好风吹月上回廊花压防干子漏长天籁不鸣天外竹披衣潜起聴鸳鸯  

挽戚虚中  

梦里匡庐兴未阑转头世事已辛酸肥家有术疑非药漉酒从人笑不冠雁序向人羣已失凤雏过眼影何单不堪回首原头路一坞松楸生暮寒  

【阙题】  

丈夫防定在呉钩浪把桥门作胜逰防笔误人随骥尾锦幖还我占鼇头闗山梦寐三千里竹帛功名四十秋安得九重容借箸尽将军国为前筹  

九日言懐  

凄凄大气间炎凉破帽翻风客鬭狂酒味暗消黄蘂辣雁声唤得菊花香三京昔拟恢同轨九日今犹客异乡更仗阿谁上沙漠为予申意郭汾阳  

呈鄱阳赵及甫  

不学炎凉不自谋动和权势作仇讐笔锋带怒摇山岳剑气衔寃射斗牛龙虎榜中当擢第麒麟阁上合封侯功名未入男儿手谁肯甘为郡督邮  

九日溪楼望逺  

西风寥落做重阳人在东南水一方地僻阻他鸿雁信天寒撩我菊萸觞江澄素练鱼翻赤叶剪红绡蠏结黄不是倚防迷望眼欲慿归雁问苏郎  

诉董寺丞  

神首罗防欲蚀天弯弓直造玉皇前九重不忍诛林甫一札翻令囿马迁投鼠固知当忌器得鱼谁敢便忘筌吾今一死初无憾愿把孤忠托孟坚  

寄小王徐子晋  

十载长沙路二千归心日夜在长安居家有誉睂空白恋阙无谋心漫丹获雁不闻苏子信沐猴徒笑楚人冠马蹄恐有唐城便为把功名问二潘  

狱中作  

壮士刚肠不受寃髑髅可防志难千干仇未报薪当卧汉贼犹存铗漫弹情欵不从囚口责炙浆难塞吏肠寛何当尽沥奸邪血染作衣裳看孟安  

池亭即事  

春风恰恰破桃李池馆无人一径深鸥刷防翎翻水面蝶抛残粉出花心诗懐搅我丹心破节物催人白髪侵流水伯牙今已矣世间那复有知音  

南剑水阁  

欲向津头问镆鎁一潭秋水漫烟霞画屏对客景藏景芳树压溪花照花有防廷争惭贾谊无功庙食笑张华夜深霹雳轰双劔惊起延平十万家  

丹青阁  

阁上阑杆紫翠环阁中身世异尘寰长虹吸月印秋水孤鹜伴霞量晚山万里风烟屏帐里一时人物画图间凌烟须是男儿事却恐功名未放闲  

折桂园友人宴  

墙头罗绮碧云浓墙外秋千电掣空蝴蝶拍开花靣粉鹧鸪吹落杏腮红翠裀不卷珠帘月蜡蠋还摇锦袖风醉眼不知尘世有直疑身在广寒宫  

夜步水西  

半靸芒鞋过水西楼台灯火未多时山羞见我头头转月怕抛人步步随风月卷愁秋去早溪声翻笑夜归迟柴门只解闗烟雨不隔离愁些子儿  

酒楼秋望  

西风吹客上阑干万里无云宇宙寛秋水碧连天一色暮霞红映日三竿花摇舞帽枝犹輭酒入诗肠句不寒古徃今来恨多少一时收拾付杯盘  

临清阁  

防干古木琐青葱防外檐花灼半空万里好山春黛碧一溪流水暮霞红窗疎不碍东西月帆过始知南北风试问支郎一樽酒好天良夜与谁同  

思故人  

十载无人问益之谁于欬吐觅珠玑两三千里家何在三十六峯人未归将谓抱薪能救燎果然画饼不充饥东川恐遇连荣祖一笑不须论是非  

野菜吟  

芙蓉峯下扬雄宅路入城闉里三百有山无粟养鸡豚有水无人捕鱼鼈山翁菜色流清涎齿颊连月无腥羶客来问我何所有手指万壑烟霞邉青芹不似芦蒿美石芥防风空剔齿蕨脑才抽稚子拳芦芽已迸佳人指儿童不待明朝阳花襟露湿争慌忙防笼拍塞贮不尽归来满袖春风香揽衣踏破青铜镜挼动碧云流一径漉归银鼎作波涛无限春工上盘饤  

寄许判院八首  

闲亭无日不相随稍不相随恨别离况是一秋无信息可无人寄问安诗  

自惭儿女总江湖鸿雁不来音信疎且喜北堂珠玉眷团圞环诵道家书  

天音空洞岂虚传许我琅函诵半千何事加持功已倍日邉消息尚茫然  

短牋封罢更重题生怕苍头去路迷説与不须多借问葛庐只在白云西  

红猊消尽水生花清夜迢迢玉漏賖环佩不知何处去醉眠应是小卿家  

毫端风雨走蛟螭人物风流冠一时要向行云问踪迹青楼何处没新词  

此去于门咫尺间樽罍无计得跻攀防魂欲伴行云去犹恐歌喉误小蛮  

锦牋牙轴白云词君外知音更有谁一榻何时对风雨与君聨臂话相思  

渔父  

江村水落富鱼虾半属桥邉卖酒家莫讶鬓邉新有雪夜来沉醉宿芦花  

寄赵徳夫  

男儿无路出邯郸长铗休从暗里弹是处有鱼堪下钓扁舟何独子陵滩  

## 两宋名贤小集卷二百五十一  

宋　陈　思　编  

元　陈世隆　补  

翠防南征録【十】  

华岳  

寄敬甫叶兄  

嵗次丁夘秋八月既生魄于时谪建安脱去未有防忽覩星鳯光慨然陪履舄自谓入闽建阅人几千百间有知功名所建复邪僻否则茍利禄鄙猥何足责独我子敬甫挺挺出蛮貊舌端摇戈矛笔下罗疆埸和以军国秘歴歴有竒画以此方定交归心已翰翮送君东郭门握手不忍释明年入中都首上平戎防甫结君相知便念长沙谪细草天子书愿置孤臣驿论荐方踌躇倚门重垂白辙环温凊围笑言方哑哑去我两牛鸣恍若闗山隔去年槐花黄郡国书贡籍若以经济材俯亦从此役白屋寄簮缨青灯聨衽席谈笑生风雷议论灿金碧雪香飞梅花归鞍整南陌别徳殊未几拳拳在朝夕君腹坦东牀吾身系西国从此叹参商蓬瀛非咫尺尺纸虽屡投奥援不我索星次几一周幸我安且释尝观义与利更相为损益欲论古人交二者请君择不惟眼独青且要心同赤此身可虀粉此道不可易自料吾与君造物难弃掷胸次蓬莱山襟懐云梦泽未説诗书帅休论文章伯堂堂大丈夫岂可虚竹帛但恨不振踪尚此多扞格在君当先登挽回二千石饥溺切君身推解过畴昔炎凉无异心始终无异迹庶几吾二人交情可全璧  

记梦  

夜漏彻三更梦牛入我屋有角防而悬有足折而缩惊觉细思量识有何祸福兆者事之先形者心之属事既兆于心梦乃形于腹入屋牛有盖为卒事刑狱吾今尚缧囚其应已桎梏体具牢方具无足牢不足不足意无他示予可脱辐去盖只论牛其义尤可録牛足不下垂得一生可续牛角不上横得厶去何速一旦忤君心吾辠当何赎生去气横秋风马不相逐下裂舆地图上应周天宿峥嵘挽万钧其始播百谷身虽在笼槛志不经沟渎甯戚不吾歌丙吉当吾哭安得如齐王过堂怜觳  

苦蚊  

四壁人声絶榻下蚊烟灭可怜翠防翁一夜敲打折  

上运管张平国十首  

妙年司酿水邉州浪迹曽陪汗漫逰红粉夜嫌银烛短醉和明月下西楼  

大江南畔五松西潘岳风流梦有诗归路经从定留挽莫教父老见旌旗  

雨洗芙蓉沃眼青雪潭澄月照人明铜民指防向民説未比当年令尹清  

霜风十月客辞家廷老相期下九华检旱不逢陶靖节唤船同过鲤鱼沙  

紫枢黄阁总青氊西掖东华墨尚鲜何事【阙】　　　业独公莲幕任淹延  

闲将玉斧制罗纨醉引龙蛇竞笔端流落【阙】　　　轴緑窗俱作画图看  

武城三载促公归自合班行列禁围计幕暂参知有在野夫乗此便横飞  

朱顔緑鬓富春秋家世才华三总优不用鹤裘兼映雪天然标格自风流  

云衢从此喜通亨鳯阁鸾台信脚行愿把恩风散寰宇盛栽桃李作门生  

英雄三载谪东南二月东风始放还马痩尚嫌归路窄愿求屋上一青山  

秋朝有感  

十年版筑叹勤劬自笑青云去路迂昨夜高宗闻有梦不知曽到傅岩无  

闻有荐翠防者成二絶  

二袁吕布漫豺狼孟徳仲谋那易量顾我三逢三顾主空教徐庶下南阳  

韬钤鼎鼐本同伦后世人才自浅深相国若能擒项籍汉坛应不属淮隂  

有激呈江圣与判院  

不郊不国不吾庐兀兀腾腾十载余颈昔已逃三尺剑腹今犹秘九畴书齐牛难爇呉元济贾鵩何慙董仲舒只合三缄且钳口一蓑归去伴樵渔  

与楞伽老瑛上人  

勿谓年来世道艰都縁彼此不相参一生知已有千万十事从人无二三红杏无坛堪拱北白莲有社结和南扁舟若有东归便防竹枯松寄一儋  

呈王子防隠者  

国士还须为国忧肯同儿女作身谋存无补世亡无异生不惊人死不休秦鹿还须屠狗逐楚猴犹为烂羊羞如今若论西都事却与中唐风马牛  

夜读离骚  

楮衾封冷白凝霜辗转无眠夜未央风欲送愁先卷帐雨嫌多梦故敲窗自惭鼓瑟投齐好漫接歌舆劝楚狂起把离骚读幽闷楚词还似楚江长  

倪尚书生祠  

闻説先生入建都一年民乐吏清癯四厢夜月封朱户两院春风锁翠庑一旦有书追驷马万寃无计彻羣乌焚香再拜祝公夀问有清朝赏罚无  

秋晚呈薛子长  

一瓮香胶一曲琴得相寻处且相寻覔寛却怪青山卜座乆不知黄叶深当路星轺已钳口异乡风物更闗心何时系艇秋江上醉卧芦花雪满襟  

双桂堂  

月姊亲移入庆门广寒今是并肩人分他蟾窟雌雄种作我萤窗南北隣傲窦虽悭三树玉比诜翻剰一枝春主人便好鞭黄鹄研取魁梢谢紫宸  

忆弟妹  

别来三载客东南始信人生聚首难眼底不闻鸿雁信鼻头常为鹡鸰酸问天不语语徒厉蓦地上心心类剜安得春风吹马首卧聴行列报平安  

责逋  

索逋无术谒公门岂谓公门反怆神令尹幸酧三百索痴儿犹恋一千缗如今束手方知错自此甘心莫厌贫不是恩波不旁洽五穷无奈苦随人  

刳肠植粟餧官牛牛骨成尘粟未酧何事莲参犹阁笔反怜花县若虚舟季公素重千金诺胶鬲当贻万世羞愿效相如还赵璧莫教顔色叹牀头  

送赵右秋  

梅花飞雪满霜洲洲上行人去莫留蜡炬结花催管籥雁声唤客上兰舟莫嫌氷炭情难入自是薰莸味不侔执节从教少知遇勿于世路学沉浮  

闽藩齐指右参军玉骨清无半防尘一味恤刑常召祸十年逰宦只忧贫圜扉月照金波夜寒谷花开玉树春客子与君虽素昧一诗聊记子张绅  

牢城言懐  

重城不隔世间尘个里无花别有春寃鬼夜随风雨泣病囚时作犬羊呻雷霆不霹欺君贼彗孛偏凌为国人欲问老天天已老料应无説为敷陈  

赠楞珈老瑛上人  

无聊防梗拨寒灰门掩桑风客自推急下火炉乂手接便将布袋解头开拂牀展卷呈诗藁炙盏分茶当酒杯别后逢人须问讯楞珈曽倩寄书来  

谢许判院惠米  

沟壑膏粱总自招仲尼陈蔡亦嚣嚣不逢鲁肃千囷指空折渊明五斗腰孤竹二饥知我意苍梧一饱为君谣从今只手摩挲腹却向顔门问一瓢  

除夜大雪  

青帝明朝下玉京先教滕六掩车尘梅花笑我三年臈椒叶争他一夜春乌角触檐鞭堕玉马蹄印路椀抛银何当夜缚呉元济去作中兴社稷臣  

宿水陆寺  

萧寺廊庑濶无人独自行呉侬非好僻楚客为谁清花落慿风埽灯残借月明江湖有烟浪且此寄余生  

呈鲁伯瞻  

信防无青鸟盟来有白鸥闷和诗作首愁聴【缺】　　水滴莲花晓山空桂子秋功名有期防教【缺】  

浦城买舟  

防雨催行斾西风催客舟菊【阙】　　　　　　　　浪激花翻雪山涵影浸秋前滩【阙】  

归兴呈呉梦祥  

鱼雁音书少闗山梦寐遥对花思粉面遇【阙】　　　喜意鹊应报归心马更骄西风绰鞭镫飞【阙】  

秋晚即事  

秋宇清如洗秋宵分外长寒鸡鸣午夜征雁唤重阳枫叶已全赤菊花才半黄不知秋几许试与问苏郎  

呈李景山  

居静心常乐愁多鬓不禁买舟和月载把酒对花斟白水有深浅青山无古今从兹得真趣消尽利名心  

小圃  

舍北有余隙平褫作小园花存四五本竹种两三根风伯倩摇佩月娥烦佐樽谁知方丈里别有一乾坤  

流萤  

谁将残草曳流萤月黒星昏分外明老眼年来困躔度恍疑流彗入王城  

前年天狗落京西千里生灵血染衣子夜不知萤电过复忧天外一星飞  

得金正将书  

八行黥墨笑金晖今亦提兵上海涯一介问安虽老畧感恩犹胜李申之  

莫出  

无事何须出短篱一闗风月足朱扉几回靸起芒鞋去带得闲愁无限归  

自喻呈赵明甫  

梁间燕子为喃喃故下珠帘未欲还料得无声如反舌不应留落在人间  

惜秋  

祝融嘘火扇骄阳北陆迎寒酿雪霜安得金风専嵗令四时心地有清凉  

诗到林头落叶时眼前秋事已无防何当领取秋容去收拾诗囊带得归  

## 两宋名贤小集卷二百五十二  

宋　陈　思　编  

元　陈世隆　补  

竹斋诗集【一】  

裘万顷字元量新建人淳熙十四年进士嘉定初除吏部架阁迁大理司直力丐外任添差江西抚干卒有竹斋诗集  

行役  

宿雾锁山椒落月桂林侧崎岖歴冈峦彷佛辨阡陌秋髙风露寒道逺时序迫安得归故园篝灯理书册  

武阳渡  

一舟小如叶横在波涛中纷纷川上人欲渡愁北风有帆天际来渐近葭苇丛寄声与问讯恐是陶朱公  

宿佛头塔  

孤村三四家篱下尽禾黍主人惯入市能作市井语开窻对竹山揖容延樽俎白云忽在眼客泪坠如雨  

罗溪桥  

我来从西昌日日困尘土谁知罗溪桥净若初过两长松列左右清风奏宫羽薄暮舍篮舆扁舟渡溪去  

别友  

清宵月满梁相思防搔首不图尘土中共得一尊酒人事好华甚随复两分手惟有管鲍心明明若箕斗  

次许秀才韵二首  

痴儿欲了事事竟莫之了崇朝弄朱墨校勘是与否徐观雁鹜行大半落渠手败羣虽已去考牧未有道拙工不量力自谓中了了髙谈葢一座众可已独否斯须临斧斤便皆血两手旁观信善斵莫肯告以道  

病中闻伯量相访寄之二首  

我屋修竹根身闲境逾静维摩今无心谁令示人病夕阳耿疎林影落莓苔径伫立有所懐髙人倘乗兴髙人在城郭应酬颇纷如忆我烟霞栖遗我一纸书雨余窻户凉蛩声满堦除相过有成言何时命巾车  

次范光伯泛江韵  

夫君陶阮徒俗子不能快屹然頺其中特立蓍甚介平生江湖乐欲去不得迈何当从君逰渔钓寄吾解  

螘运  

知战不能损檀氏所以亡吾愧与敌槐将何固封疆及此闲暇时相与积乃仓不须更他骛富国兵自强  

次伯仁善利阁小室韵  

山林吾所庐夜月但对影焉知江上人一日了万境褰裳步崇台有室妍且静徘徊不能去坐见四山暝  

见雪  

兀冥当语谁饷我一檐雪吾庐本来静得此更清絶遥怜北海上往往已盈尺齧氊人在否毋凌汉臣节  

出门  

出门复入门吾行竟安之携书北窻下翻阅聊自怡有懐千载人掩卷还歔欷采采首阳薇恋恋商山芝一裘或终身欣然钓江湄斯人不可作斯道日湮微目前稻梁谋鳬鴈方齐飞青田寂无音嵗晚将畴依慎勿出门去尘埃染人衣  

菖蒲  

康庐入吾懐十亩驰梦魂踵门者何人遗余以芳荪欢然得其趣如对五老言幽姿出岩谷常带氷雪痕尘容为一洗两目不复昏忽思三峡流褰衣涉潺湲因仍一寸石浸润九节根人言可扶老嵗月须其蕃兹理谅不诬吾将从绮园  

宿田家竹亭  

我家西山岭四壁皆此君朅来事奔驰日与茅苇亲方思坡仙诗恐入俗士羣邀我宿者谁此君满其门颀然千百夫一见若故人夜深清风来好音梦中闻呼童启北窻为渠染炉芬  

夜坐荐福寺次王成之韵  

鞭鸾未暇相追逐且向只园止君宿清谈但得月华生窻户明明耿残烛谁令泉石堕吾前洗尽人间丝与竹风帆明发君不留此乐只因吾所独  

厌原山中晓行  

碧鸡夜半声啁哳唤起幽人步林樾秋髙风露着羣木无数寒花浥明月松篁一迳宛如画石溜涓涓更清絶山岭便好结茅庐莫待他年鬓成雪  

秋试示诸儿  

漠漠轻云防寒影霏霏不雨生秋兴黄槐开尽举子心丹桂喜传仙籍信竹斋双手缩袖间坐看羣儿鏖一战春风跃马不为难此去无言日边逺  

雨后  

秋事雨已毕秋容晴为妍新香浮防桠余润溢潺湲机杼蛩声里犁锄鹭影边吾生一何幸田里又丰年  

凉风  

凉风防时动日暮已秋声稍稍月华白纷纷林影清余懐元不恶世事巧相撄所愿西成后边头息戍兵  

用郑浮梁韵简圜师  

杖履出蹊窄钟鱼佛界深寒梅残屋角春荠老墙阴一水元无恙扁舟尚可寻烦师掬清溜为我洗尘心  

再用前韵  

古寺规模壮空山嵗月深春随千树緑云拂一溪阴地僻人稀到官闲我得寻归来记清赏未觉负初心  

次黄存之韵  

客宦何时了官居又嵗余归心五湖梦病眼一牀书近作君能富新功我畧无不妨赋逰猎防有荐相如  

旸谷偶成  

爱日祛愁雾微知散积阴一窻尘外趣万竹嵗寒心士要崇清节吾将老故林抱琴聊一醉何用觅知音  

书率更西林碑  

苒苒老将至区区心已疲文章非世用字画漫儿嬉庐阜多名刹隋人有断碑骊黄虽易辨堂奥未容窥  

嵗晚送馆人归省  

不厌氷霜路冲寒办一归晨鸡戒鞍马春酒夀庭闱灯火知辛苦云霄防奋飞相期纡緑绶非但戏斑衣  

题洪内翰爽榭  

雾阁云窻天外安悬知幽趣胜人间帘栊夜月浮银海桃李春风醉玉山自笑红尘无暇日浪凭清梦觅商顔如何飞佩随君后细看匡庐紫翠斑  

次元徳弟示从龙入学  

生儿虽小莫怜渠学问工夫在谨初今日从师良不恶地年闭户反成疎双亲未老身无事诸父能文家有书好与汝兄俱努力后生业里试羣居  

次洪内相菊亭  

诗仙种菊未多时因菊名亭早有诗欲为寒花标晚节故将新句寄东篱平生未省翻三峡髙处那能賛一辞便得従容侍公侧回头已是十年迟  

次洪内相梅亭  

人间多是梅开后旋踵东篱事故常那得红帘卷朱户细看素质傲清霜一生寄兴云山外防度搔头江路旁咫尺名园身未到夜窻羞对返魂香  

夜坐  

炉火篝灯孰与同此心吾欲付冥鸿茅檐已作涉旬雨蕙帐不禁连夜风一段清愁诗句里十分寒事酒杯中溪云未用安绯雪且聴梅花试小红  

雪  

天花一夜泄春机飞坠人间片片奇有色有光欺栁絮无声无臭防梅枝緃横万舞风回处表里双清月霁时此景惟诗可摹写却怜老去不工诗  

寄髙菊磵谢惠诗集  

髙名如斗夜垂天无地追思每自怜正欲为君寻五老乃防因我到双泉新诗妙絶开方就稚子携时喜欲颠此去湖边不多逺秋风当觅钓鱼船  

寄元龄弟  

夜牀风雨梦到处东湖西山如接连安信喜随乌雀后雅怀知寄白云边轩窻春动花夜满图史香浮墨色鲜个里诗书应未味不妨兼读养生篇  

次元徳弟  

宁逐春风上下狂懒従桃李借恩光只因朝市风波恶不似山林气味长莫惜举杯邀太白要看骑马似知章南征他日如相忆诗句还须付革囊  

玉山道中时赴掌故之命  

麦田堆緑菜花黄一簇人家古道旁酒热不妨邀里卷年丰赢得事农桑世情只说宦逰好客里那知归兴长我有平生蓑笠在钓丝何日理斜阳  

端午上饶道中  

一春留滞在京华午日依前未到家细葛香罗素无望黄尘乌帽亦堪嗟争舟野渡人如簇立马邮亭日欲斜遥想埙箎献亲夀防衣罗拜酌流霞  

临安别余求之  

长安车葢喜如云邂逅惟君是故人风月满懐情洒落珠玑撒纸句清新携来客里一尊酒洗尽湖边十里尘富贵功名丈夫事别离无用泪沾巾  

乡人罗朝宗与兵部尚书京公有旧将往见之遇余于乐平因饯别  

四时成嵗秋云暮九月肃霜天渐寒有客褰裳涉鄱水逢人剧口话长安悬知欲聴星辰履厌见従来苜蓿盘姑举一觞饯行色无鱼长铗切休弹  

饯呉长文司理用修持贤业教无欠七字为韵修  

平生不量力妄意希前修懵懵虽无见拳拳未敢休  

持  

狂澜涌如此砥桂真谁为天意必有在吾身姑自持  

贤  

考亭无恙时従逰孰非贤嵗寒万木凋松栢始杰然  

业  

圣贤去我逺何者名事业我欲到彼岸须君借舟楫  

教  

过従资直谅夫岂势利交谓朋党者谁仁人姑聴教  

无  

人生天地间离别安能无莫作儿女态相期到丈夫  

欠  

君姿正而刚名节非所欠临岐赠一言惟有学不厌  

保福寺对橙菊有感  

平生爱菊陶彭泽清夜移橙杜草堂千载诗魂招不得独留风味在僧房  

有感  

意行曾到梦江腰占得双泉第一寮窻户还深钟罄逺客尘都向静中销  

癸亥夜梦  

丙夜清眠正熟时梦魂飞去拜丹墀小臣乍得披肝胆感慨分明涕泪垂  

次洪内相十月桃韵三首  

千红万紫凋零尽安得枝头数防红疑是神人写春色镇长留影在屏风  

旧日骊山宫殿中玉妃无数舞衫红只应归去蓬莱后梦作寒花咲北风  

不须羯鼓促春工一树霜边取意红寄语元明为收拾莫教人恨五更风  

次洪内相双竹韵三首  

延平两龙防年卧尔化作寒枝双春桧秋松皆敌国防须因垒一时降  

婵娟两枝翠可掬絶胜白璧南金双留与先生作椽笔诗坛八面受人降  

管鲍交情真耐乆夷齐意气更无双虚花满眼风号怒一节青青终不降  

荐福寺次许师咏竹  

浮云踪迹任西东翰墨塲中且用工时对此君哦七字也胜痴坐辨幡风  

次余仲庸松风阁韵十九首  

飞花数防两初歇啼鸟一声春正长读罢黄庭了无事旋安银叶试炉香  

古木阴阴六月凉幽花借借四时香丝桐清夜作三防明月入帘风拂牀  

烂漫花阴覆短墙花开时日偏长道人不被春勾引到处惟闻薝葡香  

不见诗仙何逊来春风防度早梅开竹篱茅舍自清絶未用移根东阁栽  

恰则梅边春意萌困人天气又清明炉熏茗椀北窻下卧聴緜蛮黄鸟声  

已着遗经洗此心更寻流水濯吾襟经旬不涉溪边路荇带苔钱如许深  

雾阁云窻先自幽水声那更绕源流春深红雨落桃径昼永清风生茗瓯  

杨栁阴中啼杜鹃梧桐枝上噪蝉篇章满眼无人会赢得诗翁取意编  

纷纷眼底正争驰我独冥心絶五綦说与旁人俱不信故山惟有白云知  

争春桃李太怱怱随手飘零逐晓风氷雪不侵尘不染可人惟有嵗寒松  

顔杨翰墨令谁解陶谢篇章古所无安得金丹换凡骨白头深恐愧吾夫  

平池春去水溶溶人在笙歌一部中栁叶翻风罗带緑荷花着雨锦衣红  

檐间新燕防时来檐外闲花往嵗栽红杏碧桃浑落尽緑阴低处结青梅  

淡月笼花花映好风吹竹竹浮香梦回何处一声笛人静山幽天正凉  

无所用心鱼在沼居然生子燕成窠谁言春去花事歇萱草石榴情更多  

为怜风雨趣春回故着秋花到处栽兰菊従来盛风味不妨环绕读书斋  

白云殊不作世态流水更似知人心溪边濯足溪上坐樵笛一声秋满林  

坡谷遗书非复有向来一纸抵千金谁知悬腕与卧笔如用大都留此心  

俗书本作于湖様野鹜家鸡强自分王氏无人曾公死只今何处觅云仍  

松斋秋吟  

骄阳赫赫转秋阴便觉萧然鬓影侵世事炎凉俄忽尔闲来物理静推寻  

宿翠岩寺呈李斋佥判  

匡庐胜处君曾到谁是渊明与逺公幸有和陶诗卷在好依莲社此山中  

同李佥判山行午饭野店檐外羣蜂翂翂因成絶句  

脱略人间势利塲来寻泉石共徜徉饭余闲立茅檐外试问羣蜂有底忙  

寄永居士修叔求庵记  

翠琰新刋照眼明流传何日到柴荆从今不恨论交晚我亦碑中有姓名  

脱山纸帐送宋居士  

剪裁不惜送君先要防髙人雪屋眠只恐鹤书催起去长留空帐北山巅  

题书院壁间碑  

天上真龙去不回世间凡马漫争驰少年气习今犹在袖手时来省断碑  

日出  

日出柴门尚懒开緑阴多处且徘徊槐花满地无人扫半在墙根覆紫苔  

早作四首  

雨过长江浪拍城迢迢羲驭水中行旁人指防云开处喜见青山一抺横  

井梧飞叶送秋声篱菊缄香待晚晴斗柄横斜河欲没数山青处乱鸦鸣  

北窻清冷不成眠风递蛩声到枕边试唤儿童卷疎箔一檐花影月娟娟  

炉香清晚坐书帷竹拥藤牀日到迟自赋短章还自笑不知顔闵有何诗  

冬日早行  

黄昏月姊剪云开夜半雷车载雨来晨起钩帘望霄汉风花吹堕万璚瑰  

午睡  

午窻春日影悠悠一觉清眠万事休堪笑邯郸槐里梦痴儿到老不回头  

入京道中曝背  

露湿芳桃午未干花时全似素秋寒征衫不敌东风力试上邮亭曝背看  

## 两宋名贤小集卷二百五十三  

宋　陈　思　编  

元　陈世隆　补  

竹斋诗集【二】  

裘万顷  

送诗僧如师西游  

向来诗坛上权奇声籍籍君虽后两翁而已分半席主人龙门髙宜有如此客横行翰墨塲往往一当百挟是今西游吐谈取双璧要须早归来成就法王宅  

从人觅墨梅  

熏炉束诗魂茗椀驱睡思掩闗寂无营翰墨自娱戏山寒溪正清月淡雪初霁横斜两三枝见说可人意天机如胸中出手特余事何时剪氷纨来对病居士  

睡起  

疾去得安卧寒宵不知长邻鸡忽闻声曙色侵我牀人生孰无营晨兴固其常奈何以一身投之百忧塲吾方休吾心与世长相忘适逢希夷翁授我枕中方意行到华胥日昃犹徜徉回观一世人扰扰良可伤谁能従我游要须留春皇  

读邸报  

纷纷天下事翻覆良难期不知杳冥中主张者云谁工拙判两途人谋岂容施得非欲平治机缄遂潜移目前三四公并用无一遗毋嫌滞一州民实邦之基向来番江头亲见国子师徳行渊与骞千载如同时斯人使临民儿不赖母慈人言致泰和须索登皋防位崇泽斯均否则失所宜天乎倘人従何时可臻兹  

次伯量赠别诗韵  

我生既驽下且复寡见闻时时警其愚姻党赖有君自惭苶且疲不足张此军君乃不我弃欢然与同羣愿学如之何此志良已勤坐未知方所得失不足云人生所好异其力用是分词章末技耳安能嫓皇坟而况字书学兀兀纂説文曷若鞭吾心或有汗马勲请益恨未能别君大江濆长吟昌黎诗安得身登云  

老农叹  

霜畊氷在趾雨种泥没膝旱魃忽为虐耕种漫劳力去年幸一稔今嵗免艰食细聴老农语令我三叹息但愿从此去龙骨长挂壁大田多黍稌髙廪若山积或云谷大丰则恐钱镈啬夏租星火急处此未有防细民一钱税往往亦追索谷贱反伤农此语传自昔语客但勿忧新丝尚堪质  

十二月大雨  

一冬都无五日寒赤日杲杲后土干水官丐归帝弗语诘朝不雨吾戮汝斯须便放大瓢倾一洗万里尘埃清不妨更作夜深雪桑榆之功尚堪说  

灯下偶次前韵  

北风吹雨夜正寒北窻吟诗舌欲干千辛万苦浪如许饭颗山头谁着汝何如一尊随意倾酒酣不问浊与清明朝縦有三尺雪灞陵诗句无容说  

别敬叔  

笔砚君无间氷霜嵗又除诸生得模范六艺共畊锄松菊渊明宅蓬蒿仲蔚居相望倘相忆时寄数行书  

赠画工  

防笔三生梦春莲万叶花笑人为市道随分足生涯山路浄如水溪流浅见沙能来良不恶看我傲烟霞  

次胡伯仁韵  

山长飞鸟急江濶去帆微唱晚防渔笛凭髙一钓矶従君濯氷雪满防得珠玑三叹不能已归来吟夕晖  

书晁文元道院集  

华屋金狨座雕鞍驷马车才堪夸世俗早已落丘墟此病乆沈痼无人解扫除千年子晁子道院有遗书  

送范二丈入蓝田书院二首  

今代崔斯立才髙不负丞君方为重客人谓得良朋敏捷朝千字辛勤夜一灯明年冠秋试万里看飞腾君在淳熙日常师陆监丞今为后死者乐有逺来朋此道未坠地他时要续灯病夫力不足拱立看骞腾  

夜坐再用前韵二首  

洪井今真隠长沙昔漫丞余生得岩壑拙宦愧交朋饭菜浑忘肉囊萤足代灯诗来夜将半云际月腾腾家有辋川集人如王右丞琴书多暇日觞咏尽髙朋拟脱云山履来分夜案灯新诗要传写病眼任懵腾  

送胡仲立入京  

昔对延英日诸公叹勿如敢言天下事不负案头书此去朝双阙悬知有异殊荣途方着脚未用曳长裾  

次施真人韵  

素鞸方多难丹砂倘一逢勿疑蕉覆鹿防见竹成龙涧水逺仍洁岩花幽更浓行行望仙宇知在最髙峰  

旸谷偶成  

竹近颇欣衣袂爽苔深常惜履痕侵夜灯四壁图书影晓日一牀花木阴载酒只今谁好事絶弦従昔为知音区区外物成何用慎勿縁渠愁此心  

入京道中风雨因赋此遂退休  

新筑书堂壁未干马蹄催我上长安儿时只道为官好老去方知行路难千里闗山千里念一畨风雨一畨寒何如静坐茅斋下翠竹苍梧子细看  

闲居  

闲居最与性相便勤即繙书懒即眠终日闭门真省事有时面壁似耽禅大椿嵗籥祈亲夀断简生涯聴子传待问洪崖覔丹诀白云深处引寒泉  

松花开竹笋茂喜而咏之  

繁花密笋暮春时妆防园林一段奇金粉生香风细细斑衣留润露垂垂品髙宜入神仙药节劲终全氷雪姿笑彼杏桃儿女态漫争艳冶媚山岐  

睡起书怀时诸公相勉再出  

北窻终日废书眠一枕清风值万钱云度茅檐轻冉冉泉生石砌净涓涓不嫌雨脚花间注要聴秋声屋外传三径初成吾欲老幕中何用泛红莲  

有感时与李洪斋有约  

去年今日西归客曝背茅檐又一冬嵗月催人虽迅速简编于我却从容知名焉用诗千首养病聊须酒一钟早晚杖藜修水去故人有约许相従  

用前韵谢伯量过访山中  

胜逰千里笑谈中雪片梅花正仲冬肯向蓆门寻孺子更能草具重茅容春风顿觉生寒谷夜榻惟愁聴晓钟半世坡梅门下客乃今何幸得过従  

送胡仲衡  

忆昔樵江一见君喜君吃吃喜谈文别来嵗月今如许书里工夫想得勤近世起家多白屋防人驰志在青云穑斋已踏贤闗路更有诸孙防异勲  

喜范光伯相过  

章江东下防湾洄谁伴臞仙夜探梅离别不禁诗社冷遭逢莫放酒船回氷霜满眼嵗将换花栁转头春又来安得飞腾九宵外鞭鸾笞鳯日相陪  

懐范光伯再用前韵  

梅边流水碧洄洄都把相思付折梅十载不禁双泪落一尊期慰九肠回惊残蝶梦鹊空喜望断马蹄人不来咫尺云山尚如此天涯聊解得追陪  

次光伯韵  

竹迳当年手自开只今无处着莓苔絶怜此地过从少赖有髙人时复来篱下乆霜犹有菊水边近腊正多梅我方眷眷三年别君莫怱怱一夕回  

钱塘次孙教南韵  

簿领归来得泮宫一时衮衮任诸公市朝竞逐利名走草木谁为臭味同霅水不妨披宿雾蓬山正要挹清风尘埃不得従君后岂但他时愧两翁  

次朱震逺韵  

芳池緑水自生肥上有轩窻隠翠微花竹旧尝开小径门阑今又启重扉直须阊阖排云去要看长安跃马归词赋合魁天下士春光端不负刘煇  

善利阁次伯仁所题赵子良画四首  

箜篌君乡来分明寄江树想君诗成时梦作白鸥去平生交友间吾情葢屡岸区区稻梁谋君亦逐鸿鴈风檐手君诗心迹已清絶何当更长吟坐对澄江雪扁舟两渔翁清唱发日暮安得如鸱夷相与五湖去  

自惊  

俗尘易汚人胸次须自洁君看四明老氷壶浸秋月  

题苏希亮壁  

石梁渡山涧上有秦人居嵗寒不种桃汲泉灌佳蔬  

兀坐有感  

息绵绵而不絶心了了以常明静室我方燕坐旁人唤作修行  

次伯仁过道旁田家韵  

桃源千载锁烟云若辈安知古有秦恐是呉兴沈东老一尊聊复醉诗人  

即事二首  

门前溪水欲平堤漫着渔竿浅处垂晴雨每闗忧国念丰凶端欲问人知  

春时耕种夏时耘七月农夫始食新此去田家常要雨雨多元自不妨人  

秋  

数声牧笛日将晚一曲樵歌山更幽解带盘桓小溪上坐看红叶泛清流  

乆雨  

园林清樾浄无尘池沼黄流去有声不用飞花来防缀但须霁日为澄清  

上元忆大梵明灯二首  

经年不到豫章城灯火遥闻鼓吹声却忆秋屏台上寺綘纱青玉防长明  

突兀招提枕古城夜深钟磬寂无声坐驰灯火笙歌地知有何人一防明  

秋日即事  

断鴈声边小来菊花强半卧苍苔乍寒天气虽宜酒冷淡无心把酒杯  

九日  

篱落黄花尚自无白衣犹未到吾庐莫令此日负佳节为展渊明采菊图  

松斋秋咏次黄存之韵七首  

少年有防志平戎心事今来一老翁蜀客款门茶未了旁人又说枣儿红  

西风黄叶扫空庭舞鹤翩翩堕雪翎一阵清风通鼻观木犀庭下读骚经  

牵牛挂蔓上东篱气肃清商雨过时人意若随天意好秋光又到菊花枝  

闭门思古感伤今每有诗来黙契心纸上不须论巧拙尧夫只是静中吟  

闲中无辱亦无荣案上图书有课程静对秋花香黙黙晚风休送乱蝉鸣  

据梧杖防事纷然楼上看山对晚眠縦是楼无山色逺只如小米画云烟  

无事萦心昼掩扉松风度曲入琴徽登髙老矣兴犹在塞上秋风战马肥  

次仲庸初冬即事二首  

常嵗霜天分外晴一溪如练浸氷轮今年风雨宁无夜谁与溪梅作小春  

君家秋实洞庭种小子持来独未黄莫作苏州书后梦只今正欠满林霜  

雪中戏元徳元龄二弟二首  

在昔梅花犹有赋如今冰柱亦无诗吾衰不作池塘梦春草生时子合知  

袖间出手不应迟栁絮渔蓑总是诗二妙得君真所喜一寒如吾有谁知  

再韵寄元龄弟二首  

季也东归何太迟伯兮西望屡吟诗茅檐夜卧雪深尺人在蓬窻知不知  

小舟闲系在江湄满眼琼瑶定有诗诗似其人人似雪只应清处恐人知  

雪中再示徳龄二弟三首  

只道园林春未归风前一夜栁花飞东皇自是繁华主不用冥荐玉妃  

平生蓑笠惯冲寒长忆江湖把钓竿昨夜北窻闻雪作梦魂飞到子陵滩  

青青窻外防修篁也学宫梅巧样妆说与恵连须着句雪边春色到池塘  

再用韵三首  

乱飘窻户重重积巧入帘栊细细飞想见钓天张乐处琼蕤潋滟到千妃  

蕙帐一冬毎苦寒梦回长是日三竿那知今夜剡溪路月淡扁舟水满滩  

鳯台仙姊掩银篁归去瑶池试晚妆剰粉残脂无处着化为风絮满池塘  

再用韵三首  

无人低唱两三巵一任琼瑶满眼飞罗袜暗尘应洗尽月明吾欲看江妃  

忆昔骑驴犯晓寒酒旗随处认长竿灞陵物物皆诗句不用牵船八节滩  

眼前脩洁独脩篁屡倩东风洗晓妆学舞腰肢困珠玉可怜官栁在寒塘  

再用韵三首  

梨花月淡珠帘卷栁絮风轻粉蝶飞官漏无声窻欲曙霓裳催舞广寒妃  

雪里鸥盟元未寒小舟南浦着渔竿眼明似共月千里衣冷欲迷云一滩  

疎梅元自映疎篁谁把琼瑶特地妆雪后园林应更好却输和靖在钱塘  

次元徳弟韵  

防扈飞扬使我惊铁中双镞自铮铮陈桥旧将今无用一任于菟绕屋行  

余従元徳弟借到西廊书斋朝夕其间今二年矣戏作病僧寮且赋三絶  

虽有图书伴寂寥不妨题作病僧寮蒲团竹椅南窻下一炷炉香百念消  

华发苍顔一病僧向来文史颇闗情只縁世网无由脱遂学枯禅度此生  

朝来寮外望西山正在云烟缥缈间既欲与山为保社不妨身世似云闲  

再咏三首  

病僧行脚归来后万事无心每闭寮日射竹窻风叶乱烟凝香鼎篆纹消  

厌趋朝市元无梦惯处山林似有情圆觉楞严俱不解维摩会下一书生  

无心对客煨黄有意看云傍白鹇终日区区防文墨笑他齐已与髙闲  

寄元龄弟五首  

余生端合老吾庐心地全然与世疎安得数椽西岭下自行溪水灌园蔬  

莫怪穷年不入州载书前已防盟鸥市朝毕竟多尘事且傍溪山静处留  

俯仰人间又一年即今科诏下天边功名万一来相逼试向荣途小着鞭  

少年妄作功名想说着长安喜欲狂多病年来怕奔走却思云壑置藤牀  

一室萧然百事无崇朝趺坐对熏炉岫云舒卷元无碍赢得从容养病躯  
