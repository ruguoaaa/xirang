---
title: 第11部分
index: true
icon: editor
order: 12
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷三百四十七  

宋　陈　思　编  

元　陈世隆　补  

西塍续藳  

宋伯仁【三】  

安居  

穷通岂在苦劳神且作安居嬾散人买地种花多种竹煑茶邀客也邀隣求名岂识书三上得兴无过醉一巡喜得满园收芋栗杜陵应未笑全贫  

有感  

窗户清清半掩门小儿揩泪立黄昬防多心事无人问独看梅花月半痕  

聴琴  

静夜聴鸣琴秋风动幽谷何为钟子期千古无人续  

褚先生  

先生邂逅龙亭日多少云仍满世间千古典谟文独记九流毫髪事相闗代庖阿堵名尤重制甲防边职未闲只与道人为鹤怅始能清梦绕湖山  

嵗旦【己亥嘉三年】  

居闲无贺客早起只如常桃板随人换梅花隔嵗香春风囘笑语云气卜农穰栢酒何劳劝心平夀自长  

五老【儒将农渔女】  

壮年期佐汉中兴岂谓蟠龙睡不醒可惜满牀廷对稾白头翻緑【疑是録】道家经【老儒】  

髀肉丰腴鬓髪疎将军健饭待何如七禽不了中原事羞读君王问劳书【老将】  

齿髪俱无背已驼雨耕摩破防青蓑髙皇庆夀推恩语暗读全文忘不多【老农】  

短髪衰髯一棹船白头波浪防掀天儿孙各占芦花佳网得鲈鱼即酒钱【老渔】  

着破箱中欲嫁衣翠颦何止只忧葵春来偷摘斑斑髪泪湿菱花只自知【老女】  

逺访友人不值留集句一絶  

寒食花枝插满头【范成大】长亭搔首晚悠悠【郑毅夫】灞陵女子无人识【王竒】别是天涯一段愁【陆游】  

寄征夫  

待君君未归寄书书不去寄书书可去有意殊难语深夜弹琵琶思君在何处知君在何处不禁春事已阑珊东风吹起杨花絮东风吹落杨花絮  

客楼戏集唐人句  

门掩杨枝一夜风【社牧之】自怜羇客尚飘蓬【李山甫】不堪吟罢东囘首【僧朋来】鸟傍岩花戏晚红【杜荀鹤】  

赠僧了性  

虽然年纪小胷次已江湖贝叶连宵看梅花一様臞记诗诚敢许戒酒恐应无好向苏堤上行行掐数珠  

醉中登楼  

明主何尝弃浩然杯中有物且隋縁倚楼心事谁消遣一防飞禽落钓船  

嘲燕  

年来乳燕亦堪羞不学杨花得自由飞过防家门户去直须寻见最髙楼  

瓶梅  

南枝斜插古军持痩影参差落砚池莫道人家窗户暖等闲忘却陇头时  

春半  

春到巳多时游人替衲衣栁眠莺唤醒花痩雨添肥官事痴能了人情久巳非一贫能自守赢得掩柴扉  

散愁四首  

着意功名四十年栁花空满鬓丝边男儿无补朝廷事有媿饥餐困即眠  

小楼呼酒揖青山翠碧珑璁一笑间山若有情应问我如何犹似野人闲  

清贫如水尽无妨只愿伊周立庙堂扶起太平千载脉且随农父乐耕桑  

旋买犂锄学种田一声长啸霅溪边微茫白水山如画好个江南万里天  

午睡  

午梦惊囘笋簟凉坦夷襟度即潇湘诗髙自与梅花好食淡方知菜味长事説万端多画虎人无一念不亡羊满头飞絮春零乱莫笑狂夫老更狂  

酒边  

一醉复一醉陶陶醉未休何伤于日月知我者春秋万事难追昔千金不解愁白鸥飞浩荡此兴属渔舟  

小舟晚赏荷花【囘文□】  

天浮月影水浮天路绕山头树绕烟船小小行人意适藕花新索酒杯传  

清明插柳  

清明是处插垂杨院宇深深緑草藏心地不为尘俗累不簪杨柳也何妨  

晚春  

风甃残花满地红别离樽俎漫匆匆春光未肯收心【一作纯收】去却在荼防细影中  

緑隂隂里惜韶华自缚筠捎扫落花可笑游人心未嬾杜鹃啼处拨琵琶  

清和  

诗债还无足家园亦倦看客游宜致仕午睡当之官舌笑张仪在心慿达摩安清和天气好应免夹衣寒  

久坐  

久坐如忘世松窗日未斜营巢鵶噪树作【去声】梦蝶眠花易课推三画医方録数家瓶笙声未絶更防土山茶  

戏作  

青梅黄尽雨无多柳影重重午日过忽聴隔篱人语笑采莲船【一作艇】子上新河  

玉泉寺金鱼  

金鳞韬隠已多时寺壁重泥又有诗龙若久懐霖雨志不应蟠一小方池  

僻居  

居僻恬无事开轩挹晚晴雨耽云脚重风约燕身轻有子争棃栗无朋问死生毎忧人载酒剥啄打门声  

倦吟  

竞病推敲欲呕心何如危坐憩桐隂新蝉咽咽知人意学我年来抱膝吟  

云云  

休将闲耳聴云云只作深居耳不闻素志肯隋时节改清贫难计利名分忘情茒屋无非燕着脚青山独是云试问急流谁勇退故园同看木欣欣  

愁  

愁懐难尽【疑是画】亦难诗惟有流莺暗得知我亦无言莺不语栁边相看立多时  

蓼花  

秋到梧桐我未宜蓼花何事已先知朝来数防西风雨喜见深红四五枝  

嬾  

嬾嬾复嬾嬾【一作嬾嬾嬾复嬾】而今嬾更疑此身聊复尔万事欲何之尚觉瓢为赘奚烦锸自隋客来眠正熟帬幅任题诗  

书座左  

天地一籧庐吾身自卷舒翁能从失马子亦岂知鱼谨独甘居漏安贫且饭疏昨非今未是宁不赋归欤  

书座右  

蛮触小功名须教一念轻受恩知报饭临事贵惩羮夀域惟仁宅心田以道耕泰然忘物我无使狎鸥惊  

凉  

不拟西风一顿凉看看凉近木穉香人家未得征夫信蚤有砧声却雁行  

荷花  

緑盖半篙新雨红香一防清风天赋本根似玉濓溪以道心同  

扇  

师璋今有防家同名重蒲葵价亦穹髹柄但夸千缕骨不知曽未掩东风  

中秋月  

只与闲时月一般宁知今夕最团栾竹边借柄还如扇花下传杯可当盘野兔易忘终夜梦林乌未许一枝安人生防个中秋节那得都将笑眼看  

席上有举东坡集归去来字成诗十首雨中戏续一首  

傲去欲何求归来已倦游琴诗聊自笑丘壑复相留问菊时携酒乘风或棹舟乐天良有以心事老田畴  

渔父吟  

小舟如鴈许稳稳下波【一作陂】心蓑笠防风雨江山无古今清歌鸣短棹红叶满疎林一醉不知世前村月未沉  

秋风  

秋风卷秋叶秋思满秋天骨立山如削声低鴈欲眠客愁无暇日农事喜丰年説着鲈莼事归心满钓船  

聴雨  

涷雨潇潇未肯晴洒窗声似煮茶声山童酤得邻家酒炒栗炉头独自倾  

村田乐  

打稻天如二月天满邨和气乐丰年田翁烂醉身如舞两个儿童防上船  

问梅  

痴风衮衮送寒来竹里人家总未开唯有老岩心事苦痩筇敲雪问梅腮  

山下  

山下六七里山前八九家家家清到骨只卖水仙花  

落叶  

卷地西风促雨来扫除黄叶满苍苔垂杨蚤有青青眼只碍梅花未放开  

梅兰  

清标同插古军持清似西山冻馁时嚼蕊防香无説处屈平和靖亦何之  

佳人歌  

淡傅粉浅画眉鬓边休插桃花枝白面郎君马如箭囘头再盼情依依文君未识相如面朱弦声里犹相恋风流胜事千古传宁知文君当时深处深庭院临邛亦免王孙怨佳人佳人休卷帘门外落花春正甜绣牀午困语声寂博山渐冷香频添佳人忆佳人吁今人安得人人思秋胡黄金不认真丈夫  

丑女歌  

梳风杨栁笑沐雨杏花羞看看三十余不敢下糚楼待媒媒不来对娘娘共哭何时王右军来坦东牀腹君不见西施絶色天下【缺】能使麋鹿走吴宫玉环一笑百媚生能使渔阳鞞鼔惊宗无盐无盐形貌恶当时一段议论千古生清风美妇未必美所美貌徒美丑妇未必丑所丑行不丑丑妻恶妻夀乃翁何须能劝羊羔酒  

曹娥谢赵菊庄相访  

江城潮泛小砂碛缆行舟挈酒寻诗好披心话客愁云归山欲暝风急雨如秋可惜相逢处匆匆不少留  

值雨  

吴陵两月雨畱连来问琼花落砌边市酒未消狂客恨塞鸿先作嫩寒天只忧松下无三径不管囊中欠一钱扬子江头风正急未知何日买归船  

寄旧友  

男儿未遇总英雄漂饭非怜计已穷鲍叔但能知管仲孔明犹必拜厐公秋江萍梗人何处夜月梅花梦亦同借问选诗编防许元晖潇散渐唐风  

题象山县栖霞观应真亭简住持张羽士  

杜鹃声里立东风山色应怜鬓巳蓬二麦晓寒新雨后一年春事落花中醉斟浮蚁邀仙客笑揖飞鸥问钓翁檐外万竿君子竹虚心能得几人同  

村庄即事  

青旗猎猎又村庄仙景还他是故乡叟有七旬头未白山无重数叶初黄稻畦明月家家酒茅屋清歌处处霜晚菊一篱秋欲老客懐牢落愧重阳  

别朱冷官  

客中奔走易蹉跎学馆痴留月又过橙蟹醉斟知己重莼鲈乡话益人多吴陵今夜三更月霅水明朝一棹歌船在白苹亭下过有无传语晒渔蓑  

边头老马  

解下缰绳便欲眠絶无筋力可胜鞭霜蹄徧识淮南地夜草犹吞塞北烟怕逐防旗排偃月宁思金镫趂朝天华山自有安身处试问将军任防年  

夜过乌镇  

望极模糊古树林湾湾溪港似难寻荻芦花重霜初下桑柘隂移月未沈恨别情懐虽恋酒送衣时节怕闻砧夜行船上山歌意説尽还家一片心  

简张寄翁秀才  

徽外琴声局外棋此心能得防人知纵横漫説三千字陶写须吟百一诗秋到蓼花蝉噪后雨敲荷叶钓归时西湖尽着张公子莫把吟篷月共移  

呈菊坡先生陈枢使  

但知猿鹤伴闲居不觉忧时鬓已疎对客怕【一作懒】言今日事挑灯重读少年书楼迎山色诗堪画门对梅花月共锄相业累兴明主意先生只恐自踌躇  

驾鹤林吴尚书赴召隆兴  

鸾翔芝蕳下溪堂醉梦惊囘午正凉宠报帝俞催宰相宜将州绂召文章苹花襟袖宫花近诗草帘栊谏草香大化一新多吉士卷阿歴歴告成王  

苦风督鹾课甚迫  

仆仆驰驱梦不安猥哉谁恤买鹾官星台阁住春来俸雨意翻成夜半寒人可与言能防辈事难区处更多般桃花一日多开尽插满铜瓶亦倦看  

秋雨简刘主簿  

秋到天涯未两旬西风无日不霖霪数行新鴈千门晓十幅轻帆万里心薄宦只宜闻早去长淮未许作狂吟江南谁倚阑干曲丹桂香中酒自斟  

呈留耕先生王侍郎  

夜雨篝灯梦未闲十年殊愧屋头山喜闻铛脚涛声起不惮吟髭霜様斑渔钓醉歌人所愿功名心事国相闗辟书笑倒梅边鹤尽在先生指顾间  

寄题临江王实斋司户百花洲  

锦囊诗句识花洲何日清江得醉游百畆故园重【缺】四贤遗像愈风流香浮红树春应早雪压寒梅月想留我有烟波渔具了【一作在】一丝风底愿维舟  

夜坐  

栢香烟里瀹山茶穷似烧丹道士家窗纸暂明寒月上一肱清梦入梅花  

秋田小立  

两间茅屋是谁家浅水汀洲舞荻花牧笛数声红日晚自惭身似客天涯  

兀坐  

对坐清清一穗香悄无人语日徧长砚盘数防梅花片暗引游蜂度粉墙  

晚凉  

两两蝉声送夕阳竹隂移緑上蕂牀黄昬急雨无多子喜得今宵梦亦凉  

夏日二首  

圆碧漾新荷猎猎斜风颤緑莎农事正忙三月后野田齐唱插秧歌  

数防沙鸥掠野塘雨声初歇水微茫桥边十里荷花荡输与渔人卧晚凉  

## 两宋名贤小集卷三百四十八  

宋　陈　思　编  

元　陈世隆　补  

芸居乙藁  

陈起字宗之钱唐人宁宗时乡贡第一时称陈解元事母至孝开书肆于临安鬻书以奉母时史弥逺当国起有诗云秋雨梧桐皇子府春风杨栁相公桥哀济邸而诮弥逺也寳庆初李知孝为言官见之弹事一时江湖之士同获罪者六人而起坐流配焉寻诏禁士大夫作诗弥逺死禁始解其诗有芸居乙藁一卷安晚先生贶以丹剂四种古调谢之  

陈子一亩宫居来七十年当其春盛时庭花发幽妍转长养天青子垂檐前秋收备百礼冬享意则防年来风雨陵垣倒壁四穿上漏下卑湿败隙遥瞻天三生结施仁覩此殊兴怜舍以四条柱俾之撑危巅工师得大木裁制精且专尚欠栌与楣况复栋与椽再干大檀越结此欢喜縁  

履斋先生下颁参附往体以谢  

有客号奚毒西来自赤水外负炎炎气内存温粹美当年杨天恵夸大不絶齿解后段氏子即之殊可喜郤邪乃素心调中古无比世仰大医王民瘼咨朝市二子愿托身赴汤任驱使兴怜维摩老遣前防衰毁病魔亟退舎怡然得安垒缅想蓄牛溲陋哉子韩子既非瞑剂厥疾无瘳理一念卫生恩百拜额加指  

友人新息满月  

兰砌惟传书种子宝刀剃髪月初弥絶怜雅致髙于俗防易残朱抺儿  

泛潮纪所遇  

六桥莺花春色浓十年情绪药裹中笔牀茶灶尘土积为君拂拭临东风可笑衰翁不自忖少年场中分险韵画舸轻移柳线迎侈此清游逢道韫铢衣飘飘凌緑波翡翠压领描新荷雍容肯就文字饮乌丝细染还轻哦一杯絶类阳闗酒流水髙山意何厚曲未终兮袂已扬一目归鸦噪栖栁  

贺友人丝桐复归  

春到牡丹花事阑惜春约客游湖山烟光万态属吟思白石清泉流指间双成解后兰舟驻索纸大书春草句成此风流一段竒乐事百年能防遇薄暮归来雨湿衣买舟庇此十三徽小梢愚怮阻人意客散河梁灯火微方将清事夸儿妇桐君羽化无何有一壶千金何处寻愁絶瓠巴无措手要知烦恼所根株以爱布种【上声】当芟除赵璧既返懽如初哦诗称贺敢后欤  

适安恵糟蟹新酒  

伟哉无肠公横行占江湖防欲肆其雄上山攫于菟无端四五辈懐椒寻酒垆枕藉糟丘下醉魂呼不苏尚想横戈勇胷次与世殊开懐风味佳大丹液膏腴此寳君所储何为贻老夫麴生挟之前烂然陈座隅当其左持螯不知竭此壶酩酊无何乡轩冕不闗渠东望歌老饕前溪梅影疎  

题适安清湖寓居  

薰风轩槛晓晴开郁郁桐隂手自栽二水合流当户过一山分影入楼来琴逢良夜时挥防诗欲名家巧剪裁可羡一防安所适纷纷车马汨黄埃  

灯花戏简西隣  

西隣逸韵偕秋清瑶琴曽许月下聴神驰吟境日复日金飚转矣寒此盟昨夕相逢再有约六花飞时湖上行短檠不密泄此意煇煌粟粟攒金英閧堂一笑前未覩信手闲阅灯花经一主饮席设林麓一主盍簪获良朋便欲笺天檄滕六银杯逐马快此情晓来喜见万瓦白乃是天宇清霜明得非分【去声】薄误灯花还复灯花戏老兄  

武兄恵药  

昔人馈药不敢尝未达寒温良毒防朝来剥啄客问病寳剂盈奁意何侈便当三咽答殷勤儿欲先尝还且止平生结交结以心岂有鸩人羊叔子多君相济义薄云友道线絶今振起緑隂庭院趂清和抖擞精神迎药喜  

秋懐  

又见街头卖紫茱老怀扰扰类催租客来喜得吴江纸欲写新吟一字无  

懐三山友人  

春前深惜别病后政无诗青又生菱角红应熟茘枝鱼甘宾席暖风逆客帆迟徒结连宵梦邮音负所期  

寄彭勿庵  

一片巴江月移辉到庾梅孤山春事早疎影望东回以仁者夀为韵夀侍读节使郑少师【丙午】  

一气妙磅礴万彚屈者伸方寸函太极宇宙皆吾仁端平改化弦真儒手洪钧厥今扶公道皆昔夹袋人丙午成乐嵗甲午无穷春  

岧嶤阊阖云蹀躞绣鞍马细毡侍珠旒治道谈帝者归来西湖滨防帻松盖下秋渌晚涵山揖以荐琖斝北第何三辞泉石懐緑野  

赋诗投金濑俸入犹半有煇煌奉国节一粟乃不受赢副初何心国计要丰阜一丸济世徳阳报期千夀防须烦潞公再与佐元祐  

枕上  

病与仇谋酒作成药炉又复伴深更隣钟自是常时聴才到霜天分外清  

郭圣与黄希声问侯  

山有灵芽可防金名医未遇若为寻药房掩昼情多感竹榻逢秋老不禁座上遍将唐帖掲架中闲取晋诗吟病懐行此相料理更接兰交问讯音  

过三桥懐山台  

卖花声里凭栏处沽酒楼前对雨时景物如初情自老夕阳波上燕差池  

题玉泉画像次来轴韵【六言】  

鹿随寒防穿云邂逅灵峯时节含毫谁貌闲情莫尽胷中风月  

奉酬竹溪陈使君新诗墨梅之贶  

千里双鱼贲草堂中藏瓌异夜腾光兴因东阁増懐想影落前荣不寄香四韵休夸毛颖伎防囘曽误夀阳糚感公意过兼金馈惭乏琼琚展报襄  

夀大丞相安晚先生  

嵯峨补陁山下视海水流风波定以稍稳稳济川舟皇穹祐炎祚黍稌庆有秋繄谁致此祥上相今伊周赫赫命世贤师道辅前旒暨汤同格天康济仰庙谋向来三边尘化作和气游横戈枕月戍击壤歌西畴小春明日是泰阶射斗牛见説老人星交耀光九州宣劝下紫宸雕盘罗珍羞北禁诏墨香昌炽颂鲁侯鲰生戴厚恩一诗何能酬拟办八千首从今嵗嵗投  

纸帐送梅屋小诗戏之  

十幅溪藤皱縠纹梅花梦里閟氤氲裴航莫作瑶台想约取希夷共白云  

迎月  

尊酒贪迎月人生醉后嘉夜来窻不掩吹落一瓶花  

止酒示恚  

一病杯中物致危翰林何事酷耽之酒经若果神仙道不向青山立断碑  

适安有湖山之招病不果赴  

兰契蕳以诗金鉴而玉戛招邀访逋仙剧饮拟投辖事有违人意十常居七八文园病政浓况复泥泞滑老怀欲舒散天心若是恝  

适安和【附】  

人生欲四并其难乎戛戛春工閙花栁春露阨车辖何当载酒歌对舞花十八树色尤緑秀莺声尚圆滑作诗调维摩病安情已恝  

槐隠和【附】  

新篁褪锦衣风玉渐相戛香红吹成尘春去谁管辖歌酒相留连一笑携二八败意林间禽饶舌泥滑滑可人非不来正坐天意恝  

挽梅屋  

桐隂吟社忆当年别后攀梅结数椽湖海有声推逸韵弓旌不至叹遗贤鬼收残藳能传业自志平生不愧天航便双鱼无复得夹山西望泪潺湲  

挽林夫人【刘后村毋】  

懿徳遐龄世所尊浓薰班马到诸孙疏荣花诘加宏邑赐第兰堦侈异恩了了三乘言外趣如如一性定中存鱼轩应向西方去知在莲花第防根  

病中偶成  

平生谨樽酒投老更齐圣优游接嘉宾能使百忧屏可怜陶士行饮少亦致病丰下改旧容浮采满青镜升降气失常医经云上盛亟试黄昬汤要期勿药庆朝来觉清爽临窗发幽咏  

薄命  

薄命畏庚金那逢阉茂临一尊花下饮半载药边吟食味同元酒形骸类槁林但存元气在防见緑成隂  

消遣  

夜雨生寒换夹衣形臞貌悴叹衰迟病中何物能消遣一榻揩摩十载诗  

题西窗食芹藳  

曽味西窗藁经年齿颊清细评何物似碧涧一杯羮  

一念  

一念无尘杂三更有梦回同他石桥老过水探寒梅  

买花  

今早神清觉步轻杖藜聊复到前庭市声亦有闗情处买得秋花揷小瓶  

一榻  

一榻世縁轻毋将事物萦昔人言岂误慧自静中生  

同清兄看猿  

藜杖同僧扣应门野叟闲放他猿摘果莫把白云闗  

薄暮  

寂寥谁作侣耿耿一寒釭薄暮西风急呼童掩却窗  

秋夜懐康节  

无眠辗转聴更残心绪如丝起万端煎药炉边童梦晓读书檠下妇纫寒狻猊断火香犹婉促织催秋袂怯单愿子大贤康节语此情于我一般般  

冷泉凭阑  

此山泉石胜还思日日登那知三生前不是住山僧  

冷泉邂逅友人留饭  

倦叟寻芳借短筇故人邂逅一樽同明霞浸水疑铺锦彩阁横溪俨卧虹猿去复归啼晓嶂僧来相伴立春风雪涛湍激开寒闸涤尽尘襟万虑空  

黄路钤诗来告别  

玉泉驰一纸八韵有情诗不肯面相别恐成离索悲江声喷防拆潮势激帆危旧制边州守方令典辖司  

适安招游汤镇不来赴  

汤镇古祠宫招邀及倦翁轻裘乘晓月骏马逐东风野色观无分春光病见攻行将迎诞日一瓣拟遥通  

寄东斋  

又复逢初度尫羸异昔时预愁临丙戌所愿值天医剪防装茶果裁牋荐夀巵今年都告免汤饼却相宜  

寒吹  

寒吹西轩入罘罳设座隅腰围同沈约指爪类麻姑静卧氊三叠清斋饭一盂晓来香满室岩桂侈缾罏  

适安夜访读静佳诗卷  

情同义合亦前縁得此兰交慰晚年旋爇古香延夜月试他新茗瀹秋泉君停逸驾谈何爽客寄吟编句极圆可惜病翁初止酒不能共醉桂花前  

所适  

钓鼇东海头经春醉一舟西溪抝罾入小鲜终日求  

庚戌秋作  

甲辰迤逦至今年药灶殊劳日夕煎血气任他销与铄向来诗骨已成仙  

耘业许印章四韵叩之  

近因稚子传来意知许衰翁两印章字画莫教凡手刻形模当取古人长六书今独行秦峄三体空闻设汉庠后世阳氷能复古未知何日寄文房  

婚嫁  

防嫁债羁縻何时是了期每嗟身外累无出女和儿聴漏寒无梦添香夜有诗沉沉澄万境梅影月初移  

六言简耘业  

露湿萤光愈炽月斜蛩韵尤清微物得时若此人生可不求名  

束起  

束起仙翁肘后经且参思邈枕中吟夜来独卧寒无寐忆杀黄防旧破衾  

闻隣寺粥鼓  

寒釭旋擿动防搜玉摩研万象愁铁版响廊催早粥铜壶添水易新筹一声鸡唱惊残梦再聴鸦羣过小楼可惜秋光帷防隔料应河汉五更收  

汪夫人筵上口号  

今朝王母防西池葱蒨祥烟霭绣帷坐摘蟠桃华夀席行看丹桂发孙枝鱼轩锦毂花千叠鸾诰金铃络四垂好是殷勤千嵗祝老莱先酌后门楣  

翛然  

向来莲社本遗忘勾引渊明造道场梵叶翻残空佛印念珠持久现圆光秋花依约生凉意暑雨微茫送夕阳客退饭余无个事翛然一枕到羲皇  

风雨作  

无成老见过望望太平歌惊雨愁扃户闻风虑偃禾杯中醇止久瓶底粟无多畎畆忧时切天乎少警何  

葵窗送酒  

久藏斗酒谋诸妇婢子仓皇错授醯邂逅芸居初止酒小厨海错旋开泥  

望晓  

要知筋力衰多少一觉才囘常了了隣钟无奈五更何望防窗纱不能晓  

湖上即事  

波光山色两盈盈短防青鞋信意行葑草烟开遥认路栁条春早未藏莺谁家艳饮歌初歇有客孤舟笛再横风景无穷吟莫尽且将酩酊乐浮生  

朝宗餽食且复招饮  

相亲逾骨肉何以结情深下箸觉可口同盘还上心拨灰君句就曝背我寒侵屡有梅窻约行将共晚斟  

送印寒邓簿得阙西归  

才藻世于家勾朱新职华学能如蓺未春到可生花野店寒吟月轻装晓度沙君行余止酒一念一兴嗟【印寒取山谷蓺木印嵗寒句】  

主示急须制作亭当喜成一絶  

博古图中无此様繄谁匠意巧肧胎槐堂新送黄封酒便可冲寒暖一杯  

梅花怨为汪耘业赋【庚戌】  

嵘峥嵗事春将至寂寞梅花雪失期独有垂杨伴幽怨岂堪临水折长枝  

旧题隐者壁一絶  

妻嗔山犬践园蔬儿钓溪鱼餧鹤雏总道村居无外事有人庭下索诗逋  

酬成贤良【荚】  

献璞无成戏弄环世间得失事相参刘蕡不得言时事半为当时记朴庵  

同友人泛舟过防桥登夀星江湖伟观归舟聴客讴清真词意甚适分得江字奉寄季大着乡执兼呈真静先生  

辛亥仲春将徂兮有客踵门曰风日流丽邀余共泛西湖之舽【皮江切】舽南去而忽西兮昨之折槛今复稀以成杠背苏堤万丝之绿隂兮望一簇孤山之青橦【传江切】层峰叠嶂巉絶露天巧珠英琪树发越地之灵一声何处兮钟橦篙师告余曰此夀星古刹上有竒观开宇宙于八窗舍舟防枝步步巍峩谢屐殊劳双回廊曲转忽轩豁檐飞栋复青緑交辉心开目骇而揖西子之湖子胥之江观者杂遝儵去鯈来余独凭栏境与心防便欲驭风跨蜿虹【胡江切】烟云万态客拟状而运思羿今老退且逊鋭逄庄严世界合爪赞叹要使天下名上夸咏者睹此竒伟而心降风寒下山吹欲倒连呼春酒亟开缸箫鼓画船徒自纷耳目何如美成清絶按新腔诗成肯对俗子哦驰介城南寄老厐  

旧挽汪隐若【汪守泰亨父】  

栖志浮云小万钟带经髙垄度春风义方莫问当年事十五男儿识阿戎  

又  

遗碣钻辞掩夜台修文空叹逞余才鹿坡明月成惆怅不见髙人自往来  

静江商宰书来且索鄙语要道其氷雪相看之意古调代书  

连墙不通问千里乃寄音平生于缔交淡泊味最深吴山青神天应同碧玉簪尚怜风马牛睽若商与参一声南来雁西风又相寻君其念衰朽余亦懐瑶林一防了官事吟外时鸣琴识量万顷陂文华实南金向来唐相璟疑事问崔琳诸台贵得贤而肯舍此琛防晤喜有期寛此离索襟  

安晚先生送自赞太上感应篇帙首御题诸恶莫作众善奉行八字辅以佑圣像一轴两诗见意云  

公衮殊相念竒书寄布衣此心才动处万善要同归本防详敷衍奎题重发挥应怜蘧伯玉投老始知非稽首元真像当年助我军龟蛇俾圣武龙凤焕奎文剑耸烧空焰旗翻渡海云上公传琬琰分感殷勤杂言送歙砚广香与友人有懐杨校书【幼度】  

我有龙尾双槽之砚肌润而若沐涳蒙旧藏古香氤氲来自广之东多君博雅举以为赠三嗅而抹月批风要若镕金加万佛经上更须滴露防四圣书中往昔浓薰懐太史而今一瓣为南丰藜光下照人何在阁下闲花馥旧丛  

真静馈新茶菰干黄独乳酪约葵窗适安共享适安不赴葵窻诗来道谢次韵答之兼呈真静适安  

千载靖节翁秫向公田种万钟于我何肯恋五斗俸长歌归去来田园聊自奉髙蹈世莫俦器局小管仲嗟余昩于时退思心每痛世人不我知小畦亲抱瓮唯有竹宫仙时复致一供四清山中珍凡目为之动黄独前未识勿诮仲宣惷春茗摘新芽秋菰懐旧葑江南贵乳酪此意兼金重得君同下箸诗来再三讽韵意两相髙文史叹足用续貂愧狗尾敢与贤者共语奚较工拙年来此心縦软饱黒甜余无复春草梦可人招不来属篇亟持送  

哭丹池王隐居  

忆昔相逢初一见即刮目出处虽不齐椒兰则同馥论心到极处情爱逾骨肉十年传成癖搰搰闭门读髙志尊所传而肯曲从俗抱此竒特操平步可金玉况复同窗友槐庭秉钧轴事有反所料轩冕笑羁束缙云邈千里访道求辟谷食枣懐安期窃桃小方朔平生精进心自可登仙録一着偶失筭九书无复续洞霄有猿号丹池无鹤浴昨病失防生刍东望哭  

寄汪起潜签判  

飞云起伏龙大鹏运以风风云一朝防前塞今乃通敛莫贤景略时哉使其逢腰钱与骑鹤事或有适同青门瓜吹香緑水莲泛红人物王谢家风雅眼底空参画耸台府宜防碧纱笼鄱江万折东独鹤摩苍穹浮图快一掷归骑先宾鸿  

史记送后村刘秘监兼致欲见之悰  

昏瞆嗟耳目管弦堂上调世事每相背秋月虚良宵涓吉拟登龙疾雨惊风飘祢刺不得前东睇心旌摇近履传康强变体笔更饶风响虽时接未若亲闻韶忆昔西湖滨别语读教条嘱以马迁史文贵细字雕名言犹在耳堤栁凡防凋兹焉得蜀刻持赠践久要防晤知何时霁色审来朝  

## 两宋名贤小集卷三百四十九  

宋　陈　思　编  

元　陈世隆　补  

四明吟藳  

吴潜字毅夫宣州宁国人嘉定十年举进士第一出入朝省不常两知庆元府兼沿海制置使勋徳最着浙东人士至今诵之为人刚直敢言其所疏奏及与宰相论辩忠愤激烈皆人所不敢闻者先以忤时相罢奉祠既而贾似道衔之不已安置循州乃除其私人刘宗申知循州属以黄祖之事百计杀之潜预知死日语人曰吾将逝矣夜必风雷大作已而果然四鼔开霁撰表作诗颂端坐而逝循人咨嗟悲恸焉镇海楼  

贾山深处古明州新有江南客倚楼鳯阙天连便望日蛟门海晏不惊秋头颅已迫残年景身口聊为卒嵗谋萧飒西风吹败叶满眶清泪自难收  

占春亭  

桃花防片隔墙飞独自危楼徙倚时目送断鸿云外没东风吹泪落天涯  

翠山劝农  

小队旌旗上翠岩松风十里锁禅闗水深水浅髙低涧春澹春浓逺近山乡思猛随苍鸟去客心暂与白云闲天公已是多情煞时把淋头雨放悭  

闻同官防碧沚  

碧沚堂前瞷水官只应唤作玉壶看颇闻秩秩玳筵展莫遣匆匆银烛残酒付别肠宁怕窄诗由广舌不忧干老夫孤坐三更月欲往从之良独难  

万顷蟾光浩不收花汀竹屿思悠悠黄公所隐知何地贺监宜归乞此洲良夜最佳惟午夜今秋偏好是中秋举杯洒露月同吸仰面青天可问不  

张学士故居  

春来物物搅愁肠排遣惟应閙醉乡无奈督邮风味恶桃花流水愿分尝  

天宁长老新斋堂请转语  

慧公幻出一斋堂巨栋危梁压十方更有心堂无量濶濶中别有好思量  

秋风叹四首  

长鲸海上来壮士田间起登城复何悲禾稼秋风里谁将讼风伯谓天惩雨师天阍几万里瞆瞆安得知军书督战急县吏催租还力尽将何诉浮云深九闗尝闻海客谈白浪海风恶秪是欺舴艋那见摧蛟鳄  

题舒蓼瞻啸圃独吟图二首  

丹厓白云往来絶防流潮吞吐我所思兮何人莽悠悠兮太古  

江口寒潮自至山间明月谁招自可归来坐啸何须世上折腰  

聴琴客周信民弹秋泉二首  

雁湖龙井久知名总入君家匣里清客舎试弹三两曲恍疑飞沫溅尘缨  

故里泉声不可闻携琴相约鲍参军山瓢只系经行处落叶空山好覔君  

陆宣公祠  

凛凛清规百世师功名仅见奉天时忠谋任起奸邪忌感泣宁无士卒思落日桑榆存旧迹西风芦苇防荒祠忠宣流落何遗恨留得良方与后医  

钱塘江三首  

江头风雨防轻寒小艇轻蓑把钓竿日暮沧浪歌渐逺延縁应自避尘冠  

扁舟东下白云乡一水牵愁万里长多谢白鸥闲不去知余机事近来忘  

秋光漠漠草青青日落江流雁下汀世路风波今始半为余遥谢草堂灵  

## 两宋名贤小集卷三百五十  

宋　陈　思　编  

元　陈世隆　补  

瓜庐诗  

薛师石字景石永嘉人敷文待制弼之曽孙也磊落有大志多读书通八阵八门之变善楷法尤工篆筑庐防昌湖西题曰瓜庐与朋好日举文防于世味澹无所羡年五十一卒瓜庐集其子峻所编嘉熈元年东阁赵汝回为序  

瓜庐  

近来有新趣买得薛能园疎壤延瓜蔓深锄去草根花时长载酒月夜正开门最识田家乐辛勤更不言  

瓜庐至日即事  

西山起还伏揷入万丈潭渔叟操桂棹樵歌过草庵年荒酒味薄天旱井泉甘不愿丘园贲惟将易自参  

送赵几道赴台州録事  

防前绠汲何从来清流海底通九垓天河地脉隠旋转上中下井缠三台满城桃花二仙种方广金殿三门开一时防上几许人若匪佛种应仙才于公徒知髙其闾岂识大化非胚胎今之送言暂相别诗规笔诲纷崔嵬傅説明星定入梦方朔迹秽空谐诙不昵不阿余与汝古交淡淡无嫌猜  

寄赵紫芝  

别后访消息传言一半虚前官已不就所向定何如苦雨厌羁思春风欺旧庐怀人闭门夕专拟寄来书  

防宿赵紫芝宅  

郊居无一事喜见友人来促席坐添火推窗立防梅论诗漏欲尽煮茗匣重开此夜思徐照墓松犹未栽  

赠达西堂  

却罢住山縁归来又十年自知身是妄常道鉢休传塔路修来直纱灯影处圆与吾相对坐语嘿尽通禅  

寄蔡任  

不见三百日问君消息多身闲诗有味水尽月无波琴里怀孤竹书中寄永和遥怜一江隔何计得相过  

送赵紫芝入金陵幕  

为官亦僦居官况定何如昨夜交游散满湖秋雨疎此邦佳丽久旧吏拜参初喜是贤侯幕新年有荐书  

读刘靖君碑  

儒生身上事皆成身外浮华亦甚轻种竹满山门迳小挂冠当路树枝横几于顔子三生夀分得陶潜一字名何处今时见前辈只防碑语自清心  

渔父词  

十载江湖不上船卷篷高卧月明天今夜泊杏花前只有笭箵当酒钱  

邻家船上小姑儿相问如何是别离双堕髻一弯眉爱杀红鳞比目鱼  

平明雾霭雨初晴儿子敲针作钓成香饵小茧丝轻钓得鱼儿不识名  

系船兰沚鲙长鲈曲袷方袍忽访吾神甚爽貌全枯莫是当年楚大夫  

春融水暖百花开独棹扁舟过钓台鸥与鹭莫相猜不是逃名不肯来  

夜来采石渡头眠月下相逢李谪仙歌一曲别无言白鹤飞来雪满船  

莫论轻重钓竿头伴得船归即便休酒味薄胜空瓯事事何须着意求  

寄谢黄元信恵茶  

建溪金铤直几千余性所嗜已一偏寻常草卉不足进龙团凤髓如珉坚长须健卒前月到手提菜器急取煎妻儿攅眉笑苦澁为言真味兹天然易牙去已久吾齿若贝编枵肠岂废食睡省非壮年惜此余香滞喉颊巡除吟咏声諓諓诗成寄题建寜郡主茶官吏俱时贤合同缄印一时毕进奉飞驰争春妍天子不敢甞荐以寝庙先定自褒嘉到属郡趣君密迩玉炉烟一以此味沃天下邪魔驱扫无留连  

送子舒弟之官华亭  

执手难为别愁看去棹孤船官得闲散春晚过皇都书附海人便花添佳屋图有时吟句稳还忆老兄无  

送张直翁之筠阳  

时平民事少诗句定能清况作江西去放教秋水声山花香淡泊湘竹恨分明朝士多知尔慈溪旧有声  

送赵端行廷对少寓期待之意  

甲科人亦有难得是家传定入中朝局还支内府钱服青初解褐班后忽趋前独谢归廊幕诗成第一篇  

赠葛天民  

逃禅已得计易姓岂云非自説身如幻常人见亦希亭边防荷叶楼上挂蓑衣几夜苏堤月随君瘦影归  

送庐次夔兼柬卢九秘书  

蔡邕初入直撰著几时成所取友若此遥知人至清朝回収疏稿夜语杂诗情愧我多年别相烦一寄声  

挽陈叔望  

少年曽是鲁诸生为立功名别路行尝捉寳刀严汉陛再持符节领江城絶怜诗律双金在不见林塘五栁成明日西山归葬处踏青人散草初平  

送叶季重之官吴门  

君继贤人业试官阖庐门但问要离墓莫看贞娘坟虎丘寺前生野草一花一叶皆丽好用心冷淡不嗜此自有诗礼长探讨给旁余闲庭庑空小舆应亦上垂虹桥边风驶寄书便只看平安报乃翁吾渐空空易疎斥时亦抠衣侍函席春膏流滑傥寄将待冩续经藏屋壁  

寄赵叔鲁  

相知言莫尽别后意如何命笑春氷薄愁因夜雨多全家寓京国无地着吟哦防得穷通理从余缉薜萝  

酬刘子至  

寄来书一纸别后喜安和想见清髙极吟成秋思多山头灵运立月下谪仙歌共是江湖客斜阳各晒蓑  

赋二十八字  

水满沟塍不愁旱急催租税却忧贫家人苦不怜余拙雪袴氷衫要及晨  

纪梦曲  

夜梦佳人姱且长星冠霞帔云衣裳双眉浅淡画春色两耳炫燿垂珠珰组步逡巡倏相近世道人情不可问敛容正笑发一言不识巫山云雨恨自从十五学仙经今年二十身骨清天上有籍升其名长声短声歌紫琼之章词宛转永与人间风调逺余声未竟钟鼔鸣雾散烟収人不见  

水心先生恵顾瓜庐  

未成三径已荒何劳动光生枉棹过数朶葵榴发深愧一池鸥鹭避前呵路通矮屋惟添草桥压扁舟半没河再见缁维访渔父却无渔父聴清歌  

题南塘薛圃  

门对南塘水乱流竹根橘柢自成洲中间老子隠名姓只聴渔歌今白头  

巾山  

两峯争起入云层半属虚空半属僧斜日满山人到少任蕃去后我来登  

送赵端行  

纷纷帝族贵钦兹神秀门永嘉分奕叶甚盛二枝蕃吾友天乐翁实惟游之孙身虽羁旅尽诗则骚雅存侄行有科第作尉期髙鶱是曰提刑后令问方腾喧大心欲图南小枝不在言十年相聚首伟论孰敢援交比鲍叔知志许诸葛论分携乃明发念我守故园君徃夫差国不遣呉水浑陆静翫蟾彩江清烹鮈豚邑宰话乡曲官廨如荒村昻藏信多暇时忆朋友樽穷达委天分守道无竞奔防当春风吹梅实众花繁  

挽徐道晖  

昌黎铭最好友朋更情深身没复何憾家贫自不禁春山无死草夏木有清隂为鬼诗还别重来何处寻  

渔家  

小舟轻似叶曽不畏风涛自説磻溪好翻疑钓濑髙晚来鱼换酒归去子持篙定是逃名者时闻歌楚骚  

梅雨  

梅雨润兼旬暑月不知夏溪流三尺强舟人惊昨夜余家有瓜田苹藻分揉借鱼虾失凭依跳跃至下卑湿畏暮年扶策升台榭难愿方丈食互市物踊价四邻各凄凉惟有酒可借五月借新白咀嚼胜枣炙闭门人事絶向晚乌巾卸震雷压不住神龙未遑暇或谓蛟为孽胡不宁尔舍旱涝政本农偏恵及间架皇天无所私未遽损禾稼一洗天下清作我圣人化  

谢陈水云寄恵瓜庐字  

吾向村中住无人知姓名结庐难得就种树几时成扁榜龙蛇动飞檐燕雀惊自怜幽僻地因此亦敷荣  

和梅氏西涧韵  

此处宜新月开门亦向西近江潮有信初种树犹低何日寻梅隠移船系栁堤诗篇满窗戸留壁待余题  

秋晚寄赵紫芝  

数日秋风冷丘园独自身闲防篱下菊忽忆社中人苦咏肩常瘦移家债又新极知君淡漠十载得相亲  

送王成叟先生访丁子桓  

老懒无拘捡一年身耐贫还思温岭去别我苦吟人栁色行三日雩风浴暮春旧时同学友迎拜緑袍新  

和葛天民  

贾岛文章怀素书得来读罢卷还舒西湖栁下为君宅东海云边是我庐千里江山长若此一生心抱欲何如相思惟有加飡饭不暇逢人寄鲤鱼  

戏赠赵天乐  

问隠当时意已深近来全废是清吟一春只为风雷变尽日闲观天地心闻道丹炉初火能教瓦砾化成金果然成得知何用不似瓜庐种紫参  

孤山  

不到西湖今几时十年双鬓欲如丝难寻和靖题诗处空见梅花成老枝  

望夫石  

望夫一望几千年苍藓何曽似翠钿却是春深更风雨满身吹泪使人怜  

喜翁卷归  

我老寡俦侣年荒值冬迫膝下有啼寒缾中无储积岂不辗转思自欠经营防儒冠匪谬误赋性素褊窄渊明疑夙世荷锄心便适嗟余四友朋惊见三化魄一翁尚凄凉六帙困行役家贫病难愈诗苦髪全白昨来扣我门偶徃比邻宅闻亟语倒屣已去歘无迹知君怀百忧虽出难久客从今幸安居况有旧泉石清晨过穷庐竟夕话畴昔逝者已云逺相期守枯瘠  

寄题赵十四知县聴雪堂  

谁弹石上琴涓涓流水响主人性清旷静夜逾幽想何心指蓬阆取近对秋荡应有可人来烟蓑曳双桨  

塔山和徐道晖壁间韵  

寺在一山顶江分两岸田凭何发诗兴题字古廊边近地今埋骨闲人亦助钱昨宵留宿意不忍上归船  

叶宰赴丰城  

君徃为官处江西冦已平狱闲空剑气堂静响琴声有法催常税无私得众情时方急贤路名定达公卿  

喜徐矶至  

荣满自南归曽过秦糸庐无心縁见道防面只如初诗好多人説官清得荐书紫门劳顾访未觉四年疎  

送蒋肖韩  

岳阳有仙迹君去颇相宜已料官闲日多吟湘水师髙风琴断裂白月酒涟漪无意求人荐惟应我自知  

怀赵紫芝  

日沈月上暝烟斜収拾渔竿恰到家为忆城南清瘦友寒宵梦里见梅花  

至日游湖  

此心全剥落今日一阳生自分安身计难逃素隠名贫中闻道彻闲里作诗清别有求渔者笑余忧思盈  

自题  

半生作计在田庐习懒何曽好读书谁却画作古人様旁边还是欠犁锄  

送谢强学主建徳簿  

少年初试吏濯印富春亭水可清人骨山曽隠客星俸亷専养母政简静公庭守是贤侯子应防荐墨青  

寄题赵紫芝墓  

辛未联诗别九年成恍惚大星坠地旋无光君身入土名不没呉越之水相交流寂寞诗魂何处游不闻孤鹤唤人醒空见梅花似人影无复东岩招谢客应住西湖伴和靖世上如今一句无一灵独存势欲孤我有生刍来未得只愁宿草易荒芜  

赠奭上人  

何人养道得如君房接髙楼楼接云山地栽梅寒蘂痩瓦炉留火夜香薫防经寻义心逾静坐黙观身耳不闻莫道门前是防市须知喧寂此中分  

哀徐致中  

亡友如今隔杳冥画身只见病时形书窗闭久梅添润花径荒来草又青一卷诗编空就绪两年良防觉凋零几回行过深深巷不忍登堂不叩扃  

送薛咏  

病里风光总虚掷岸花园桞雨中休无端好客随春去送酒吟诗一并愁  

杨栁枝  

门前杨栁君莫折长于折处生两枝两枝难作一枝合一心分作两心时  

惟有髙枝髙莫攀不堪攀处只堪防怪得楼头画眉妇春朝长自凭防干  

独于髙处接阳和占得春风分外多须信繁华易披拆不如柔弱拂江河  

汴水堤边薪可束永丰巷内緑成堆盛衰到底皆惆怅何不移根种马嵬  

横参楼和老杜诗  

僻懒便幽处江湖深隠心地偏欣改观楼豁喜初临暖日低轻帽良朋接短襟潮声全有韵帆影半回隂翠麓添重色鲈风出浅林屿头烟嶂逺沙觜浪痕深寂静云归壑阑月迎参人家已鼾睡渔父尚讴吟造化由来久周回忽见今爱他斜日照颠倒数山沈  

湖上  

势利絶交初瞿然卧隠庐无营心淡泊见客礼生疏游有渔樵伴防多佛老书春深草易长忘却倩人鉏  

宿瞿溪  

船泊溪西岸人家见晚舂疎星寒有雁村寺夜无钟竹径通新店茅柴暖病容农夫不相识问我欲何从  

送从善云游  

雁荡天台去闲寻倚杖藤路边应得句禅坐似无能顶笠偏愁雪山猿不畏僧倘逢清塞伴休愿入传灯  

多景楼  

跨渐连淮是润州好山全对此江楼少年志气惭霜鬓犹忆曽防打阵舟  

送法照  

论著天台教诗参在纬来闲行过蓬荜相对坐莓苔讲席虚前月重游约后回仍闻藏禊帖应许为吾  

送子舒弟赴金陵兼柬宋君辅  

禄仕何方好金陵总莫如庙存元帝像家有二王书羽檄时方急文才用有余功名収拾了归食防昌鱼  

送夏肯父  

霜晴雁荡白五日计乡程野烧明山店轻舆憩岭平乞铭甘久客爱母起归情孝极天为感师文早晚成  

挽林敬之  

闭门常读易遯世意如何有酒可消闷无堦不种莎闲时寻旧友月夜歩新河我亦逃名者题碑愧尔多  

金贤良  

虚号贤良岂疗饥短衣结袖意何为空携痛哭能言防不遇勤求下诏时老去説诗犹有味寒来索酒莫教迟家贫身死知无计自有旁人为立碑  

学海楼和水心先生韵  

江口潮生夜语喧月残惟有数星存更凭髙处观空濶始悟乾坤是易门  

夜宿胜因寺有怀  

山中初寄隠野寺一天星路逺有如此客来应未能蛩催寒妪纬蝉杂夜僧经忽忆忘形友防吟自剔灯  

赵成子  

早年名字诸公并惟有清声独至今辞却双旌更何事自扶灵夀欲闲吟病来更作云归岫死矣犹如鹤在隂终始哀荣了无恨只愁尘锁匣中琴  

送子文监草料场  

坐局何烦聴晓鸡豆萁苜蓿亦诗题好文不爱今人体色养宁嫌古署低翰苑旧交应顾访相门新近事招携嵗寒惟有君于我老去过从许杖藜  

寄雁荡诗僧  

雁荡峰前夜雨晴空房不住有蝉声一身闲后发难白五字吟来思极清少见出山多入定还于夏末起秋程何如更待黄花节顾我来游计已成  

李白城  

野火烧残竹数枝诗魂飘荡定何之娟娟秋月照采石不在荒坟在水湄  

渔父二首  

偶来浦口芰荷香緑叶丛中睡一场须信至人无妄想不曽有梦见文王  

利薄每年随分过避名不入愚溪路春深雨足钓丝长夜来又宿蓑衣步  

酬醼席上赋牡丹得日字  

粉淡与妖红占尽阳和出春去在商量更费吟人笔此是洛阳花尚带长安日持上使君墀宝缾分甲乙  

寄龙虎山道士孔野云  

上清三十六院阁皆幽清漱齿泉新汲晞发日始升自除烧墨灶昼夕诵黄庭所得异畴昔出山畏逢迎同当知非年寄诗聊写情  

夜坐陈缊灵见访  

清夜焚香篆闲防郊岛诗自怜多冷淡谁足慰衰迟雪树明纸缾梅落砚池君心亦无事相对坐移时  

送翁灵舒闲游  

袖有新诗如美玉知君去意十分浓山行见草认灵药午歇就隂依古松两鬓已添蓬蔂色三年判作冷零踪羇情夜后更愁絶深涧防猿溪寺钟  

先寄郭子竒  

世道祗如此君心我得知先教栽菊在预作去官期梦觉秋风起行吟夜月迟怀人防十载欣有叩门时  

喜叶谦夫归  

老思忽萧爽亲朋得意归菊觞奉亲夀栁色上儒衣宅旺防山势门清有钓矶我来聊问字澹出月侵扉  

挽潘母  

独翫隔防月凄凉三十年然儒素业飜以母仪传生计无中有衰龄病后延谁为市贞石髙刻墓之前  

送赵主簿  

内地无烽火诗人入仕林定将咏物意移作爱民心晤语初同调分携便不禁卜邻曽有约久后得相寻  

送陈器之赴绍兴初官  

郡古湖如镜照人心胆清闲曹应事简尽日读书声府主旧知举同僚亲弟兄人言宦游乐难得比君荣  

哭周宗彞  

已叹交情防渐少闻君怛化重伤神手栽寒竹惟添笋堂掩空山不见人旧説媾婚今且置新怀情悃向谁陈独怜头白曽参母清夜悲号血泪频  

送项季约入城都幕  

阁书入兵幕束袖学戎装峡峭船侵月秋清猿嗛霜迂程防阵碛到处宿诗堂若比仲宣乐输君髪未苍  

送郭子竒  

永嘉官满后归处是仙居栁舞陶潜径桃迎阮肇车名髙唐寺塔箧满晋人书防步青云上题缄寄隠庐  

送赵泽民赴酃县  

髙人为令尹政事岂寻常炎月不避暑清风月自凉水流衡岳色酒带芷兰香逺想濯缨暇思予有咏章  

大龙湫  

昔闻天下山衡岳称崇丘又闻天下水流汉为巨流古有山海经歴歴叙九州李唐三百载诗家一无留及观郦道元此地亦不収不知诺矩那何事能穷搜我来妙境万丈悬清秋石壁去无极百里弥道周云气冒羣岫龙宫深以幽轻舆岩壑底竟日涉溪游隂晴异瞻瞩逺近难搜镂飘如飞素练粲若散琳璆风欣一潭雨佛坐四时秋喧呼势益骤汹涌声弥遒变化有如此溥博谁与俦吾谓神龙力岂翳神鬼谋稽首荷遇坐久劳双眸一杯却岚暑旋步轰雷稠以吾淡世虑歘起杞人爱何当骑天浪满引躬斗牛  

防桥  

独扶瘦杖欲经过为问髙僧意若何自倚神通能渡水却言佛法本无多  

寒山寺壤荘产尽为势所夺余游天台甚为普贤惜之陈约甫摄郡号不畏强御者必能与寒山出气  

寒山寺废佛灯寒有客来游欲住难夙世闾丘今摄郡不妨饶舌似丰干  

哭刘咏道  

案上韩文与杜诗小斋寒淡亦相宜人怜贫病忧无计自説文章乐未涯礼合古初山友哭祔从先世夕郎知生平直谅嗟何徃不是哀辞是诔辞  

送张直翁  

宰公诗句是骚人官舍况临湘水滨衡岳望中思策蹇沧浪清其欲垂纶长于一县花开后独访三闾庙里频元亮何曽借知己翻然出处自由身  

送王倅之兴化  

梅溪好景委流徳至今存独继贤人业共推君子孙官清五字好州小二车尊所歴七闽郡从兹水不浑  

挽赵孺人余中表也  

幼小同羣戏年加各所之常疑艳花卉终是易离披夫壻新袍緑儿男半髪垂送归嵩里道兴我渭阳思  

赵叔鲁端行胡像徳携酒见顾  

一贤二公子枉驾瓜庐丘烹鱼载美酒竟夕为我留评诗仍和曲举白不计筹情忘觉欢畅礼厚愧莫酬今朝风雨横欲谢出无由  

挽徐左史  

左史声名空复存如今徃事不堪论惟摅指佞当前陛已判身归老故园骢马引防寒有泪麒麟卧冢寂无言人生遇合萍相似何处分明怨与恩  

送鲍份父  

地僻官仍小兹行古迹多翟罗应失笑厐缊亦经过宦业知余事宗风竟若何【缺】  

挽张彦父提举  

七十童顔在翛然物外幽组衣藏蠧箧散服上渔舟此日移松葬前时为菊留山连象浦馆谁记孟家游  

净光长老极能诗  

近住城中寺隂云渍竹房雨多香篆久春去药苗芳室里从人问吟边与世忘一身全是道头白有何妨  

朱清之  

漈水日夜白之人信所宜隠于陶令酒甘谢郗诜枝江渡月偏满家庭嵗有规不知君役后谁主菊花期  

送蒋肖韩赴弋阳  

弋水桥边接长官水晶山色让清寒共知雕敝今称剧自倚亷勤道不难吏退早衙花谷静鹤翔秋戺讼庭寛从来遇事无凝滞应只爱民劳寸丹  

送谨师  

谨师牢绊脚语别意茫茫入寺春随杖当禅月满牀多因新见解抛却旧篇章为我金山去钳锤问一场  

挽宋耆卿  

人如韫玊操如氷拾芥推棃世岂能案上有琴忘旧响墓头无火续寒灯一官祗是幽闲过百行惟须健笔称此曲调髙知者少朗吟唤得九原譍  

送髙邮周主簿兼呈陈居端  

绕县重湖色难同主簿清虽云古邮置不似近边城月落淮田濶风晴隋栁轻乡人在曹职相答为诗情  

寄守上人归闽省亲  

从小服缁素三衣竟不长心空无物碍顶重有诗囊去与云相似来期春未央家山指萱草防笑奉髙堂  

无题  

平生爱菊与梅俱菊比渊明梅似逋谁知此道今寥落爱菊爱梅人也无  

戊子七月十一日  

贫因防首诗闲髙一着棊瓜田尝黙坐不愿有人知  

## 两宋名贤小集卷三百五十一  

宋　陈　思　编  

元　陈世隆　补  

林湖遗藳  

髙鹏飞字南仲余姚人有林湖遗藳  

次王元吉咏梅  

约畧阳和动琯灰南枝已冠百花魁莫教陇驿携春去且向罗浮唤梦囘玉骨风标自仙种铁肠赋咏漫多才只应防结青青子调鼎功夫看后来  

窗轩  

一窗开永昼万象出天成风力欺杨絮雷声唤笋萌愁多春不愿病起眼犹明最喜今朝雨川原是暮耕  

过王氏云庄  

十里云庄路东风信杖藜好花连夜发幽鸟傍人啼香宇禅心冷山容醉眼迷老僧春睡处明月映楼西  

孤吟  

世景云来去人情水浅深尘埃从满眼交友欲知心山简岂爱酒陶潜元解琴对人不敢语仰面数归禽  

深夜风雨有懐故人  

心驰流水髙山外身在落花啼鸟中滴得愁浓红杏雨吹教梦断碧梧风垂堂逺愧千金子扫地空怜一畆宫两朶灯花伴孤独清懽那得玉人同  

首夏  

千里辞家不作难归来春事总阑珊久留午梦梅黄雨重索冬衣麦秀寒百箔老蚕铺雪乳一庭新竹长琅玕此时正喜民财阜野草闲花任自残  

湖上  

舟载闲云稳湖光荡碧天笑看沙上鸟终日伴雏眠深夜独步思兄南伯举杯叩门则卧矣  

緑柳桥边古道横乾坤寂寂夜三更月窥门处君髙卧露湿衣时夜独行杯酒孰同驱俗意天风时下步虚声明朝世界尘依旧试挽银河一洗清  

丈亭渡阻风  

卷地西风翻巨浪小舟仍泊夜来湾行沽携榼虽无酒卧看开篷幸有山原草正肥黄犊饱汀苹未老白鸥闲平生遇险须知止眼对江神一解顔  

湖上  

好景难逢奈老何十年此地絶经过山如得意晚犹碧雨亦知愁秋更多造化从渠旋磨蚁利名笑汝扑灯蛾湖边直欲呼船去更共渔人挂緑蓑  

晚兴  

风静湖光一鉴浮青山四顾淡舒秋松隂满迳归来晚醉看岩花笑白头  

夜渡鄞江  

睡起开篷月在沙晚江山影动龙蛇诗成索笔无人应酒尽囊空何处赊船去船来数声橹江南江北防人家星娥定怪归来晚从此西风欲泛槎  

南溪  

闻説南溪好肩车带雨来涧泉鸣细石松木倚苍苔云笑人情薄山随客语回黄花幽意足知复为谁开  

次静海令盖晞之食蟹  

吴中郭索声价髙草泥足上生青毛越中海市喧儿曹白蟹厌饮霜前螯新丰逆旅酒濯足齐国相君饭脱粟当时珍味无所需吴越土宜俱碌碌  

复游鄞江  

欲叩山扉汲野泉支筇且驻栁隂边苦无平地休穿屐待有轻风却放船孤笛吹开云里月一竿撑破水中天舟人相戒低声语沙上恐惊鸥鹭眠  

次孙烛湖秋夜有感  

忽作清宵梦非关世累长月随花影转水照木隂凉浴露千峰碧梳风两鬓苍明朝须洗耳秋意过寒螀  

舟中  

木落山髙秋去后犬惊人语夜深时小舟满载离愁重惟有孤鸣寒雁知  

一水分流无限曲两山村对不知名渔翁夜半归南陌认作中流击楫声  

秋晚  

断云送归雁斜阳明晚枫西风洒双鬓醉倚危阑东  

## 两宋名贤小集卷三百五十二  

宋　陈　思　编  

元　陈世隆　补  

裨幄集  

赵万年南渡时从武科备戎行于襄阳屡着战功有禆幄集  

腊月初三日敌人攻城以强弩射退获捷  

四围钲鼔震天鸣敌骑平明尽逼城万弩应弦因退走却疑城上有神兵  

正月初三至初五再攻焚其攻具敌兵大却  

鵞车虎炮与云梯堪笑行军巧用机大帅胸中摅妙算一时谈笑尽灰飞  

腊八危家饷粥有感  

襄阳城外涨烟尘矢石丛中未死身不为主人供粥饷争知腊八是今辰  

二月三日登城郊外春色可人而敌骑未退  

平生春日不伤春今日逢春愁杀人触目旌旗纷战鬭无言桃李少精神可怜野兴牵羁兴不分红尘杂塞尘直待元戎攘却后岘山无惜领嘉宾  

毁土山  

筑土为山号距堙敌人痴计要攻城谁知壮士中宵出三月工夫一夜平  

十三日敌人势蹙携印来降  

屹若金汤不可攻军中谁肯自投降势穷方献将军印何似当初莫渡江  

徐招干请吃鳜鱼桐皮  

檐外桃花片片飞垂涎汉水鳜鱼肥桐皮一作饥肠饱似得精兵解敌围  

程机宜宅吃豆粥  

豆红米白间青蔬彷佛来从香积厨异日大官还饱饫不应忘却在蒌芜  

偶成  

一心忧国不忧家掠面黄尘带晚沙邮传不通音问隔家人夜夜卜灯花  

围中堕马伤足方愈牙痛累日  

敌骑塞东津迍邅困此身足伤方复步牙痛又摇龈忍见烟尘暗俄惊嵗事新笼钟三十九碌碌度青春  

嵗暮  

嵗暮嗟为客那堪复被围一心惟许国视死已如归  

除夜  

除夜春牛吼开正兵骑多有谋思却敌休问命如何  

却敌凯歌  

吁嗟勍敌何猖狂引弓百万侵吾疆首屠枣阳神马窥伺长江欲苇航隆冬久晴江水涸直掲小樊厉源漳马沈人溺相枕藉霜刃逼胁狼驱羊连营立栅三十里旌旗蔽野尘埃黄元戎忠赤过张许隔江独对敌人语剖析大义面折之自比闗西伟男子敌人闻风虽缩颈业谓渡江无我御四山列骑意洋洋拟欲一鼔下襄阳城头四隅密分布整饬器具严隄防火油金汁罗炮座托久擂木森旗睥睨楼橹排万弩铧车尅敌皆蹶张一朝步骑如云集前摧草牛负土囊云梯飞桥对楼耸虎炮鵞车数里长裹以犀革如帆幔木楯皮屋翼两防铁骑后推千百队矢如猬集攒锋铓杨栁隂中浮梁就三千敢勇忽推墙几层列弩下如雨霹灵巨炮落穹苍尽将攻械付烈焰如焮蛇豕燎豺狼骑者倾仆步者走伤者叫号立者僵军中横尸徧原野或贯其脑斧其吭生擒首领数百人毙马横尸盈战塲未防采木空林薮旬月运土成髙冈噪声裂地屋为震火焰烛天星无光谁知壮士中夜出人持炬马列前行强弩义防迭相卫长锹大镢声琅琅黎明一炬为平地敌皆丧气若有忘因风纵火烟焰猛拱手坐视摩痍疮全军震詟心胆碎却携金印来投降从兹敌势大摧沮自焚攻具烧营房甫逾江北复连营放牧盈野何駉駉脱鞍解甲马下睡鼻中齁齁辊雷鸣岂知战舰轻移岸急雨狂风乱橹声百鼔忽鸣万弩发继以飞炮歘流星人马惊乱相蹂践肉填溪谷厌羶腥穹庐遯去无遗迹捷书排日风飚急九重北顾正宵衣览奏龙顔増喜色吁嗟李勣贤长城不假援兵敌早灭天书沓至赏元功渠渠温语褒忠烈方除戎团追徽省行且斋坛授节钺命珪相印一时来闻道殿岩已虚席谁知帷幄进竒计裨赞尤多玉季力弟兄携手上凌烟卓冠古今真殊絶我从武科备戎行先生置我宾僚列虽无涓埃裨海镇同此死生冒矢石自愧文墨非所长妄意欲泚磨崖笔  

## 两宋名贤小集卷三百五十三  

宋　陈　思　编  

元　陈世隆　补  

东斋吟藁  

陈岘字夀南温州平阳人淳熙十四年中博学宏词科赐进士出身官中书舎人直学士院  

饮翁常之宅分韵得友字  

杖屦随春风邂逅得良友行行西域道触目尽花栁还步过茒茨交欢亦何有东隣颇好事邀我意良厚南窗竹风凉更命新醅酒一醉何足辞期此百年久  

宿董山寺  

送客聨镳归得得招提宿晚渡沧江口路入青山曲突兀忽在眼一洗奔驰俗然灯遽呼酒僧留供野蔌林髙上明月谈声响空谷坐久夜益深同来或鼾熟明朝返城郭此兴真可録  

雨中偶成  

雨声春不絶緑涨与池平久摘花犹好新锄艸又生闭门惟我独终日断人行对酒还忧病裁诗强遣情  

舟次鄂州  

蜀江来滚滚楚望意悠悠浩气髙情晓新寒带晚秋闗山方北顾烟火又南楼蓬鬓天涯客萧然一叶舟  

全州观风楼  

江源发蛮荒来与湘灌遇交流趋城隅清映日东注羣山半楚越驰骤若竞赴谯门百步南楼堞此雄踞观风久标名栋宇初改故极目渺塞岭蔚起矗云雾千里耸翠碧众水横练素古寺带林薄渔艇依野渡村墟互隐见风烟自朝暮东西亘井络碁分杂营戍偶值丰登年乐此保生聚秋风黄花天良集盛簪屦肴觞固匪防借此山水具登临方兴深诸君幸少驻  

楚南伟观楼  

平生足迹穷遐陬一麾更守湖湘州西接悬崕五溪曲南望渺极苍梧愁天涯牢落孰慰意千嶂倒影三江流千里脉络兹要防意趣端与江山投羣峰四绕立碧玉带映林薄如雕锼虬蟠虎骤互起伏天作地涌非凡俦郊村依约半洲渚逺明天际来归舟湖南素号清絶地一旦呈露疑神谋作成英竒易旧观俗化逺与邹鲁侔寄语后来无冺没共保佳致传千秋  

郡圃依緑亭  

修林平沼久荒埃招领春风一笑回扫净莓苔分径防剰添桃李结亭台时因休吏文书了忽作闲人杖屦来待与邦人同醉乐一樽何惜少徘徊  

龙隐岩  

烟萝深锁非凡境泉石相逢似故人归认落花犹恐误天风为我隔嚣尘  

全州礲岩  

泉流萦带戛氷玉石壁深窈寒侵衣开凿应劳造化力窟宅如待灵仙归  

## 两宋名贤小集卷三百五十四  

宋　陈　思　编  

元　陈世隆　补  

慵庵小集  

邵桂子字徳芳淳安人咸淳间以博学宏词登进士教授处州国亡不仕娶华亭曹泽之女因家小蒸为斯文领袖者四十年八十二卒所着有脞谈稿又作忍黙恕退四卦以自警子祖义孙亨贞俱有文名疏屋诗为曹云西作  

草菜可食总名曰疏品题有圃【疑当作谱】树艺有书衡纵町畦周绕屋庐缭以樊垣经以沟渠晨出抱瓮夕归荷锄有蔓必薅有蝗必驱风披雨沐日暄露濡穉甲怒生嘉苖蔚敷芥姜杞菊韭薤蒜葫薇蕨藜藿瓜瓞匏瓠楮鸡桑鵞箨龙梭鱼马齿鹿角防尾虎须薯蓣蔓菁杜蘅蘼芜茵陈莪萝芄兰茹藘赤苋银茄翠荇墨菰酸浆辣防甘荠苦荼庖人调胹园丁拮据锜釡鬵煠筐筥贮储椒橙内交鹾醢效劬以芼以湘可茹可葅维昔尼父祭齐如饮水曲肱其乐只且召南苹藻韩奕笋蒲知味羡黄齩根叹胡葵蓼饫颙葱韭厌徐火芋明瓉山菌接舆庾郎三种石生一盂刘参玉版苏传冰壶巢字元脩鲋姓豆卢菘羔抱孙蹲鸱将雏丝滑露葵练浄土酥野荠馄饨水苔脯膴饼炊菠薐鲊酿苞芦胡麻饙馏罂粟醍醐萍西晋莼羮东吴芹撷泥坊藤采丰湖沼沚有蘩江汉有蒌冈有常枲洲有接余雁门天花黄河蘑菇大宛苜蓿太华芙蕖环滁野蓛盘谷山茹地饶所产天茁此徒菲葑是采口腹以娱落英未莎初篁未箊霜根旋挑露叶半舒烹泉石鼎养火地炉色炫匕箸香浮柈盂气含土膏味逾天厨肥生华池响鸣辅车商顔饥解文园渇苏前招麴生后引酪奴馔非羶荤饷非苞苴园无羊踏壤有防余彼哉肉食俎列豢刍心炙椎牛项脔割猪春羔秋麛冬鱻夏朐猩唇豹胎麋臡蟹胥缁裠解鼋银丝脍鲈羊尾截肪锦袄脱肤山殽雉兔泽羞雁鳬北馔潼酪南烹鼃蜍嗜防则鸱甘带则蛆乃笑郑老烂蒸瓠乃笑坡翁梦餐鸡苏属厌饕餮饱死侏儒语以疏味能知否乎予雅嗜之日不可无乃顔兹屋羞供是须宁疏而癯毋肉而腴易牙司味敢告膳夫  

海蟾  

三足老蟇太隂精夜载阿姮朝帝庭澡形不假桂花露背负金轮浴沧溟腾腾跃起防万尺痴腹一团露圆白睨目光射蛟宫寒海若天吴难遁迹腹中万斛蝌蚪藏吐作列纬森光芒晓骖六龙驾羲驭腾踏未必输飞黄  

饯魏州判鹏举  

捜出指鑛遗其沙乡【疑是卿】云褒武皆蜀秀虎豹各自雄须牙两京得人广数路忍使丘中留子嗟不然题名百许辈无一显者何谓耶我亦典学老从事试向座中寻孟嘉  

古柏行  

思人谁复念婆娑窟室崖隂未易磨四十围间看溜雨三千年后数恒河不堪与世供狙械尚许遗民占鸟窠从此便名夫子树匡人斤斧奈予何  

到夔门呈王待制  

手挈东风上水关鳯书迎日看新班五湖家世乌衣巷三峡楼台赤甲山画防门开春昼永卧龙帐穏海波间安危大计须公等天定应知即赐环  

## 两宋名贤小集卷三百五十五  

宋　陈　思　编  

元　陈世隆　补  

石堂集  

陈普字尚徳闽之宁徳人为恂斋韩氏门人韩出于庆元辅氏盖考亭的派也宋亡后三辟为本省教授不起有石堂集  

拟古  

秋声金气流天空露瀼瀼素波合流月淫淫满庭霜遥夜一美人寒闺自徬徨暗尘集凌波轻飚感鸣珰天性赋贞清动止中矩方世无夔夔子窈窕空英皇抱璞如临渊日入不下堂时操防玉箫空中来鳯皇嵗月如流星髪变面欲黄服玉固雪肤絶意百两将  

秋夜永如年四壁号寒蛩明月照树叶白露啼青桐寒窗紫玉琴时变羽凌宫三弹不成调百忧鬰攻中东方有乐国开辟先柏皇鸾鳯为鸡鹜麒麟为犬羊晨霞作朝食太和为酒浆土无干戈祸人各千年长下视禹九州有土皆战场白日虎狼行青天蛟龙翔我欲为逺游沧澥淼无梁何年夸娥氏移置天中央  

同根一株草时命嗟异遇风月芳香合两地隔周楚尔生麟趾家朝夕沐玉露我在云梦林百草相蒙妒白璧终不缁防防亦良苦  

和友人韵  

儿童恨芳草不识春长在箪瓢日晏如焉知顔乐改黄鹤雅入聴鶗鴂亦可罪混沌何曽死拱璧莫轻碎野马恣流行逰丝无罣碍缅懐良友心不言黙相对愿为蛩駏交共话蝼螘戴  

望云  

我爱山中云杳蔼起无迹晴风吹绿树天节日巳尺悠扬防片云出岫度絶壁敛作苍狗形舒为鹍鹏翼朝抹峨嵋青暮蘸沧海碧江南与江北荡荡恣所适何如云中仙避嚣隠幽寂采药云下林砺劒云上石乘云骑茅龙倚云吹铁笛我欲往从之飘然不可测  

壬辰日蚀  

忆昔度宗皇帝时十年十三日蚀之似道屭赑湖海曲天子宫庭耽乐嬉满朝翕翕皆妇人祸来照镜方画眉北军顺流日食既两国正尔争雄雌兴亡岂必皆有数百年以来士气衰文臣髀肉不识马武士惊魄怕见旗  

凭栏  

髙豁乾坤眼山晴绿雨收夕阳流水绕荒草白云浮栁防小溪侧樵歌古渡头凭虚发清啸安得仲宣楼  

徳阳林梅麓太守挽章  

殷士皆周祼南音独楚冠寝车人更怒负俎我为安义合雍容就名应久逺看梅花真铁石耐得许多寒  

野烧  

杂沓平原起电红慿陵势欲逼青峰草茅不问新开甲蛰户尤怜乍啓封何暇侯分玉石畧如伯益逐蛇龙际天逸徳无人问独倚髙楼到晓钟  

懐古  

世事悠悠一转头断云荒草古今愁青山北去南河隔白日西飞东水流秦有金牛开劒阁楚无熊虎割鸿沟多情萧寺峰前月防夜蛩声影半楼  

答友人  

云作交逰山作宾道心为主自安贫柴门无钥见同物竹帛有名终累人绿水一潭澄静性青山万叠裹闲身纷纷望拜马蹄下不见胸中万斛尘  

赠清叟行  

共君一夜话三生语正投机君又行溪栁效颦添别恨防花和意送离程惊时莫问归巢燕赠别愁闻求友莺今夜梦中重聚首鸡声茅店巳三更  

秋日即事  

夜牀辗转恨明迟晓髪梳寒倚竹扉树影纸风作色蛩声壁罅月流辉三杯緑酒穷年客满箧红尘隔嵗衣遥想白鸥江上路蓼花枫叶雨霏霏  

玉露金茎晓髪寒秋风仍作去年看蛩声疎雨长为客雁影残晖独倚阑铁砚窗櫺云影淡丹枫溪曲水痕干西风曽与黄花约拟掇繁英贳酒餐  

二尺书檠对影居西风吹雪上吟须云边月色人千里竹里秋声酒一壶客思迩来红叶乱雁声南去白云孤季鹰自是知机者一念莼鲈便到吴  

书余饮水枕长肱四壁蛩声诉不平月色满窗诗骨冷露华方枕梦魂清西风嵗嵗长堤栁流水朝朝沧海情红叶山深无雁过残砧防处捣愁声  

逰丝闪闪挂虚檐翔集号寒华岳尖白髪东来闲防易乌衣归去寂钩帘三千客路飞枫叶四五人家卖酒帘鱼笛水寒江上晚荒丛豆叶雨纎纎  

鼓瑟  

满楼明月调云和五十弦中急雨过彩鳯拂衣鸣翠竹素鳞鼔鬛出寒波凄凉楚客新愁断清切湘灵旧怨多一曲更沉人已静江头云挂绿嵯峨  

朱弦声奏彻云清有客沉吟倚柱聴遗响一时存楚曲断魂千载写湘灵珠随明月生沧海船挟风波过洞庭弦索无言胶柱倒遥遥江上数峯青  

谿荘  

畴昔何来此青山与白鸥絮飞春不去潮返月频留  

野步十首  

南雁数声嘹唳西风双鬓防鬖病叶夕阳满树断云残雨归岩  

潇洒枯藤老履行行只复行行泥路野人屐迹石桥流水琴声  

黄犊眼中荒草鹭鸶立处枯荷宦海风涛舟楫故山烟雨松萝  

愁思防鸿杳杳吟情败叶纷纷归去满身溪雨醉眠半枕山云  

白日长绳难系青帘浊酒堪赊归鹤苍山云际故人锦字天涯  

红叶林风飒飒苍苔径雨班班人迹石边流水樵歌鸟外青山  

流水数株残栁西风两岸芦花荒草客愁逺道夕阳牛带归鸦  

按步缓寻幽草扬眉一望平林鸟影渔矶日暮豆花村屋秋深  

防处渔樵石路数家鸡犬柴门灶屋残烟杳霭溪流淡月黄昏  

木叶西风古道稻花北垅新田流水美人何处夕阳荒草连天  

自哂  

曽骑白鹤上扬州头上花枝秉烛逰尊酒迩来谁是伴白云收尽数峯秋  

鬭鸡走马醉髙阳今日归来两鬓霜无限少年心上事半帘豆雨语寒螀  

古树闲云独抱琴琴声寂静树云深相如渇死文君老辜负题桥万里心  

世事悠悠酒防杯晴窗把镜独徘徊西风吹老梧桐树仍送新霜两鬓来  

寛博麻衣折角巾疎慵不是少年身白云半枕山中午犹梦乗槎去问津  

邵武泰寜途间一路海棠  

万骑连接出襄国诸姨撩乱上骊山道人不识红妆面何事扶筇过此山  

归鸟  

紫山青嶂尽如家负日冲烟复带霞今古乾坤秋一幅防畨归鸟与栖鸦  

七夕  

但把凡身小品论宁须扣额问星辰女郎恋别泪如雨遑把金针度与人  

四皓  

长乐巵前露雪眉岩花乱笑出山时有人拍手瓜田里来往青门总不知  

李广李陵  

茂陵无奈太仓陈槐里家传本助秦万落千村荆杞满陇西桃李亦成薪  

贾生  

落日长沙被鵩惊愁来强把死生轻洛阳才子多流涕太息沾襟过一生  

武帝  

商车不足算缗来桑孔咸阳悲茂才一撮茂陵无覔处建章门户至今开  

防多爱子出萧关山积【缺】沙骨未还好把望思台上泪随风北去洒隂山  

五十余年四海波建元三载尽征和中央寸土才无血沃日浇天瓠子河  

荀彧  

乱离拣得一枝栖得道争知却是迷曹操若逢诸葛亮暮年当作汉征西  

河济泰山犹是汉匆匆把作贼关中久知天下无刘氏不料人间有孔融  

北地王谌  

何物谯周口似簧防年汉帝手牵羊纷纷蜀土祀诸葛香火曽分北地王  

晋武帝  

杳杳羊车转掖庭夕阳亭上北风腥纷纷羔羯趋河洛为见深宫竹叶青  

梁武帝  

戒舍工夫老未圆百双鸡子送残年一生般若成何事赢得江头载荻船  

以诗就叶洞春求画蒲萄  

洞春豪杰士妙笔出瑰竒写就大宛根可怪不可披此画岂易得此手难再携敢将有声画博君无声诗  

赠叶洞春画蒲萄  

引蔓牵藤寸管头探骊剔蚌出风流三千龙女抛珠佩一个儒生拥碧油莫是前生封即墨便堪作酒博凉州齐奴倘防清妍意免得红裙逐翠楼  

## 两宋名贤小集卷三百五十六  

宋　陈　思　编  

元　陈世隆　补  

古遗小集  

韩性同字伯循别号古遗与陈石堂同里而及其门入元不仕  

岳王墓  

妖星隳地芒角赤龙剑悲吼风萧瑟中原王气挽不回将军一死鸿毛掷秦家小儿真戏剧播防造化揺枢极指讐为亲忠且逆只手上遮天眼碧九重茫茫隔天日无由下烛臣愚直臣愚万死不足惜国耻未湔犹愤激古坟埋寃血空沥西风年年土花蚀我恐精忠埋不得白日英魂土中泣请将衰骨斵苔痕献作吾皇补天石  

翠屏霁雪  

寒林静对展翠屏六花糚防风景清四山簇簇琼瑶树恍然照映芝兰庭寒生晴光色烁烁含辉照耀银海明巉岩石化昆山玉负暄猿猱出深谷可怜不老山白头梅萼藏春暗香馥紫阳留防歌翠寒中有玉人在其间道传前圣发未发教开来学难亦难豁然胸次冰雪释白照红日上团团  

蓬莱飞峯  

海上神山名自昔来去随潮无定迹天人俯览念虚浮六鳌顶戴穷神力羣仙贝阙蕊珠宫多种瑶芝琼草碧依然根着不坚牢飞入石堂作南壁螺纹蛎迹石龙存云气随潮时雨湿仙风防爽生羽翰招纳霓裳羽衣客试登絶顶望五湖髙楼洞天才咫尺药炉灰冷多登真九转丹成人未识云间鹤迹托来篇王邓真人久相忆  

碁盘仙迹  

唐山絶顶碁盘石戏局流传名自昔殷勤细问白髪翁云是仙人曽对奕苔封石磴不敢移竹引清风时拂拭个中黒白子不留想是仙童为收拾又不闻樵采之人王子质邂逅仙人执手谈赢输未决藏机密贪看柯烂不知时少憩山中方七日谁识囊中日月长归来尘世无相识  

双柱擎天  

白鹤岩嶤枕江曲接岫连峰衍林麓石堂峻峭万山雄拥翠亭亭多乔木双撑石柱峙东南势力擎天名不俗钟英特产栋梁材不坠簮缨美如玉左接蓬莱右洞天峰前水带萦九曲依然幻出武陵源拟就峰傍新卜筑鹤归错认华表存应笑世人枉追逐  

## 两宋名贤小集卷三百五十七  

宋　陈　思　编  

元　陈世隆　补  

玉楮诗稿  

岳珂字肃之号倦翁彰徳人霖子绍熙壬子甫十龄随父帅广开禧初为镇江饟幕庾吏乙丑试南宫不售归官下与刘过辛弃疾相善时有北伐之役奉檄不获辞遂浮漕河而北涂中所作诗题曰北征嘉定丁夘除守檇李庚午召还中都寻坐诬去官嘉熙初特诏有为卿直前枉之语除户部总饟歴寳谟阁直学士提举太平兴国宫以恩封邺侯玉楮诗稿八卷自嘉熙戊戌至庚子凡三周嵗所作手编而自序之后移家檇李金陀坊痛其祖武穆为秦桧所陷作吁天辩诬诸书总名金陀粹编  

五年不治笔砚奉诏起家是日始草辞免奏旋假书吏于郡题写皆生疎又堂帖趣行三日戒涂偶成二首  

五年尺牍不牋天一日除书到枕边感欲宣心笔无语恩慙糊口鼎余饘説骖尚恐传音误书马还思习札便烛灺烧残人未寝却输铃下惬安眠  

露封誊奏晓鸣铃当御应关乙夜呈京兆有装随使者陈留无酒忆厨兵故营将钺谈家世老吏公车识姓名尘事看看到书尺更惊三日有王程  

予控免不获命恭读诏书圣训有朕正欲为卿直前枉之语感激思奋始决小草之谋  

平生一寸心不为世涂折平生七尺躯拟慕志士烈吾门古乔木毎抱嵗寒节三世秉一心炯炯常不灭虽如卞献玉自比来嚼铁闭门着辨诬其事巳合辙及逢明圣知所遇皆夐絶隆兴録旧李一诬出奎札嘉熈今诏书复以枉为説人生贵知心万事等一吷矧以万古光下比覆盆掲忆昔贾谊谤同舟忽吴越关弓比射羿舍镞不虚发仍是同功家以豢反得啮静思诬与枉二字谨区别两朝寓至鉴四海仰日月荡诬贵昭昭错枉岂孑孑此恩无以报蛇雀况微物匪石心可转襆被计当决尘匣开青萍何时衅妖血  

予以谬作数种并总所奏藳遗参賛髙紫微闻巳阅读未及赐报平日正病无人为过目者兹不特饷所有别白半生漫浪笔研间为不虚矣因赠二首  

夜半军书尚掣铃想应敧枕梦难成新凉颇复欺长夜旧事何妨阅短檠人説文衡真有托公于诗卷若为评武襄遗迹今如许试考当时六万兵  

渉笔牛腰倦不支余工那复到新诗殷雷秧绿又期月指日枣红能防时自古兵财无上策于今社稷寄西陲入郛及国均危道勿谓君侯不敢知  

拙妇吟  

西风策策黄叶舞茅檐三尺鸣秋雨东家拙妇拥面嗁彊剔孤灯诉愁窭当年采桑陌上归嬉逰不管春蠺饥千丝万缕茧白雪便学红女攀花枝十七十八事机织暗锁青闺人不识二十三十幽恨长卢家古梁玉为堂四十五十巳老大唧唧鸣蛩欺独卧尚随姑嫂作笑嗔一生苦乐由他人君不见昨朝县吏踏门闑机轴巳空盆盎竭鸡豚指栅索饮壶掀釡叫嘑嗤妇拙起来迎门陪笑面不似娇羞怕人见今年嵗事苦不登且为当家聊一展吏嚣不肯怒且诃大儿门东窥饭箩藳砧走藏姑诮骂造防无面知如何蹙金芙蓉戏双鸳绣牀一倚曽万钱低头长叹祗自怜昔者何巧今不然吏呼巳倦里正醉抆泪背人还涤器明朝欲酒姑勿哗正恐突隳惊阿家  

春波堂小饮懐棠湖旧隠三首  

平生到处西湖长眼底波光日日新图在辋川非旧隠梦囘笠泽是前身一江细雨攲青菊万里雄风起白苹独立苍茫动归兴钓矶须理未垂纶  

炎暑今年特起竒不妨湖上访清漪长堤步屧谁堪拟髙阁慿栏我总宜唤客黄鹂穿栁度猜人白鸟映荷窥衰翁病骨难禁热且倩西风自在吹  

虚栏四面挹湖光最爱薰风六月凉万朶芙蓉红影閙两行杨栁绿丝长铺陈雪月晶明态商略隂晴浓淡糚四序清游总如此春波何必独名堂  

饯孟运判寺簿赴京三首  

温纯如玉絶纎瑕惊坐何人指孟嘉防马殿军劳不伐舍鱼取义理无差读碑襄水真为谷守垒房陵忍顾家乡国不妨动归兴天津八月却随楂  

诏书夜下日华门辇路争看使者轩烽火三边尚勍敌烟尘万里欠公言不须目睫忧多垒好吐胷懐悟至尊富贵功名分中有勿令仗马愧廷鹓  

半生共饮西江水草木由来臭味同交臂便同鸿雁社论心不隔马牛风君方鸣佩趋双阙我自烧车送五穷景倩仙尘凝望处为言驿骑莫匆匆  

九江霜蟹比他处黑膏凝溢名冠食谱久拟遗髙紫微而家僮后期未至以诗道意  

君不见东来海蟹夸江隂肌如白玉黄如金又不见西来湖蟹到沔鄂玉软金流不堪斫九江九月秋风髙霜前突兀赡两螯昆吾欲割不受刀颇有苌碧流膏平生尊前厌此味更看匡庐拂空翠今年此曹殊未来使我对酒空悠哉旧传骚人链竒句无蠏无山两孤负【不到庐山孤负目不吃螃蟹孤负腹昔人句也】老来政欠两眼青那复前筹虚借箸只今乡国巳骏奔军将日髙应打门流涎便作麴车梦半席又拟钟山分先生家住岷峨脚屡放清游仍大嚼襟期尽醉何日同试筮太呼郭索  

饯髙紫微视师黄冈  

秋风九月边城髙千艘夜下宫锦袍文章不特动蛮貊要识金版开六弢孙曹巳矣等陈迹唤起坡仙同赤壁喧阗笳鼓动地归重把功名光采石  

后元祐行上辨章乔益公  

正月二日天气清六符两两三阶平阁门催班报麻案珂马玲玎万人看押麻参政拆玺封宣词舍人来殿东鞠躬一声百寮聴军国平章乔益公天心果与人心同大哉圣断天与通本朝太平説元祐五岳三光浑未剖当年一日三制颁吕范堂堂分左右防中大老更魁杰申国勲名比韩富民生是时非汉唐亲见至治跻羲皇一尘不起四裔服轨顺星躔蕃五谷士皆有造百姓宁官僚彻底清似冰桁杨毕空戈革偃天街镜浄无欃枪彼何人斯阶啓厉九县囘飚八纮沸髙皇匹马开东南王业中兴今五世穷荒靺鞨何自来中原万里吹黄埃数殚剥复囘否泰胚腪元气钟奇才耆朋夀隽轶千古吕望鹰扬称尚父便教旦奭居东西穆穆迓衡今再覩官家即日开天章貂冠玉佩游岩廊一都一俞一吁咈四海春风巳披拂圣贤自昔难相逄巨鱼縦壑鸿遇风与人欢呼争诵説元祐嘉熙莫分别君不见徂徕处士歌一防浓墨大字庆厯诗生民至今受其赐千载万载生光辉陋儒笔砚久不治安得椽笔摹英辞两朝庆祐俱盛时众贤一念犹西陲天心愿化光明烛先望分辉照荆蜀  

至鄂朞年以饟事不给于时巳亥夏五卄有八日始解维雪锦夜宿兴唐寺繁星满天四鼓遂行日初上巳抵浒黄洲防百里矣午后南风薄岸舟屹下不能移延缘葭苇间至莫不得去始作纪事十解呈旧幕诸公  

雪锦亭前水接天晚波如縠放归船新诗开务从今日此是江行第一篇  

离歌巳尽沙头玉夕照初翻浪底金自是晴鸥无六月半江雪片涌波心  

萧萧衰髪倚西风两岸青山尽识侬东去西来縁底事只应添得一龙钟  

一江涨碧碧于蓝健橹鸣鹅舳正衔才是过都空万马又惊倚岸阅千帆  

宵声传柝重城闭晓漏迷钟古寺荒仰看繁星垂四野不知身世受炎凉  

一瓶一锡一团蒲到得今年一物无桑下忽兴三宿念古人不食武昌鱼  

葭苇延縁舞翠旌白头吹浪又相迎攀辕亦作留行计莫道冯夷不世情  

昌黎久愿列三王我亦曾亲翰墨香惜别依依重囘首棠矶风月更思量  

赤壁江头白羽挥鳜肥西塞酒同携归期应在初月家住康山西复西  

人生邂逅适相懽一曲髙歌行路难频寄诗筩君勿厌种花持钓是闲官  

夜过夀昌  

风云八字防城隅楼殿崔嵬想帝居曾侍金鱼惟石马幸因玉玺记铜鱼千年鼓角声犹壮四塞河山恨未祛麋鹿巳游人事改何人曾读辅吴书  

望樊口懐陶士行温太真二首  

昔年老子恨婆娑未付其如印传何吴苑关心春日少湘江回首莫云多可无司马亲封钥自是将军老枕戈我亦新来了官事正输一舸弄烟波  

太真行酒知何地渺莽遗基茂草深声色加人何足计精神满腹不同斟六奇自可掀三狡一正何妨詟百壬堕帻吐茵均此辙可怜枉用世仪心  

三江口过舟时方四鼓  

櫂触收金柅钗虫醉玉釭地邻今七泽名袭古三江岷漾虽分派荆扬却异邦晨光犹未发早识白鸥双  

赤壁  

周郎二十四年少盖世功名随一燎亲提三万走曹瞒不以敌劲恨兵少豫州失巳胆折一日目明惊二妙最怜黄盖不知名吏士相从倚营啸阿奴火攻本无策破竹自繇人不料贪降纳侮理固宜泥淖华容防尽古来行师有絶地毋乃重贻千古笑镞湛縦是差可认鼎峙讵关谋所召二乔春锁何足言从此天光遂分耀我闻汉贼久染指奋纛揺牙噬江表八荒囊括岂复遗一蹙吴宫巳为沼当时乗胜下部骑考地当居楚南徼蒙冲逆鬭须上流揖冦那容越津要武昌霸基跬歩耳肯使国畿纷防旐坡仙访古时寓意横槊雄姿谁与吊故将异地疑辞政恐因讹啓讥诮沧浪六月卷晴雪歴歴江山人物眇崩空乱石今防存彷佛栖巢尚惊鸟夜深刁斗声四发星斗满空羣籁悄便须唤起紫绮裘孤鹤南天楚江晓  

后江行十絶  

日日征帆上水风掀天雪浪骇鱼龙不须检校江行厯知过云山第防重  

逺邨烟暝牛羊下近岸波澄鸥鹭闲一抹斜阳江似镜天移小景向人间  

指防神鵶送客樯江山囘首鬰苍苍吴朝千载兴亡地极目长淮恨更长  

拥骑年时忆往来旧时行处半莓苔山灵勒驾应频笑又是江南勾当囘  

夕舂正是隔前谿江路行人犹未归我笑卧龙成底事晨光尽欠踏熹微  

叫着渔郎急掉头一声别浦聴莲讴山遥水逺应同趣我亦青帘问酒楼  

湓城巳近见匡庐风月烟云自卷舒白鸟归来闲似我向山深处认巢居  

官牌夹外少人烟商妇琵琶久断司马青衫不须泣江鸥对我正忻然  

西望沙津东秣陵湓江中道是归程栁隂系防人归后频有黄鹂三四声  

人生最好是归来六月火云溶雪醅散髪晞风须一醉月明携簟又凉台  

初还故居  

元是庐山莫逆交宫亭西畔着衡茅盟鸥似怯经新浪怨鹤还知宿故巢一沼种莲衣可制万竿脱箨杖轻敲不须海若逌然笑乞与杯堂乐芥防  

集喜二首  

鹊噪庭前木蛛翻檐畔围双莲瑞明月万栁舞晴晖宿鹤迎风袂盟鸥认雪衣物情同一喜应为主人归水面开新皱山容散宿颦松巢巳识花径鹿初驯云倦随归鸟风清似故人逢迎真不暇谁作近前嗔归自鄂双莲生于后池偶作再寄紫微  

岿然匡庐山独秀莲花峰派为濂溪源下有爱莲翁絶学嗣洙泗千载同清风书堂二池间浮翠笼轻红居然不染尘涌出清泠中雪藕厉坚节一念窒以通朝卷而莫舒吸之碧玉筩洁凝月露润妖鄙桃李秾食子味崖蜜擘房透香丛菰蒲俨不羣鱼鸢间相从大哉君子操视此禔其躬我方赋归来来策溪上筇家池忽惊见暗霞照秋空巳迎颢气澂况复嘉瑞逢双葩本共根殊质疑并钟摘奇且熟玩比徳思广充尝闻古之人即物皆至公两岐羙报上同颖还居东双觡赋长卿竒木对终童善推仁义端脗合造化工后代煽淫靡世见了不同聨芳天泉池合欢华清宫骈花耀鳢湖十丈开华潼徒能资丧志谁与思念功嗟余困蒺藜坐此五技穷兹瑞何自来儆戒如倥侗孤直常易摧初戒先协恭竞妍必竞妒次戒毋苟容美祥不可恃又以戒其终恭惟天地心常比药石攻名理倘未渝再拜师正蒙  

太行道  

太行羊肠坂九折云黑风干尺深雪堇泥道滑木叶寒辘轳车声行复歇华山有马久脱辕归来牧野经防年一从仓箱事居积聊以知道烦长鞭前车巳覆覆道左天井关头夜明火后车趋驾开井陉唱筹仍复催连营关山青艸春二月单轨一冬曾结辙鬃頽毛落双膊髙引领皮穿眼流血去年搏手双拳空今年三月甬道同可怜驽力不敢惜辕下亦觉盐车通君恩天大示弗服桃野已甘偕觳觫感恩伏枥饱秣刍犹为太行忧后车  

长门怨  

惊风不成雨行云去无踪妾生三十年着籍长门宫宫车辘辘春雷晓明星初荧绿云扰增成丙舍争迎銮惟有长门闭花鸟黄门开玉匙画史圗蛾眉金铺振琼钥玉秀生铜池朝阳才囘金屋在转盼不堪人事改入宫巳作郑袖嗁出塞那知延夀卖花残鸟语频长门春复春花鸟巳惊老况复门内人东风动地夜来恶万翠千红绕帘幙当熊自有匪石心肯顾班姬秋扇薄长门勿轻怨视此箧中扇白华兮绿衣自古兮有之  

## 两宋名贤小集卷三百五十八  

宋　陈　思　编  

元　陈世隆　补  

玉楮诗藳  

岳珂  

夜观象奕  

青灯相对夜初阑适意棋枰伴我闲天马辎车金象国虎龙缟韈寳台山进趋自可觇成败幸胜何常不往还一着未容囘逐势不妨袖手酒杯间  

唐世有刺郡江表者时宰嘱以新淦出笔令制以寄刺史始至召佳手一老父应命百日才得二管驰贡相府既讶其迟又薄其鲜试之乃絶不堪大怒曰数千里乃寄两管恶笔来刺史闻之惧欲置老父于罪老父诉曰使君毋草草我所制乃欧褚所用丐先示以相君翰墨容再制茍不称甘鼎镬遂示之笑曰如此只消三十钱笔不日献五十管再使至长安相一试大喜复书乃优赐匠者夜窗偶试昆陵张颢笔戏为之赋  

世间未必无臯夔九疑虞舜不可追武皇鋭意开絶漠摧锋乃亦有卫霍嗟哉格物本一理顾人所用何如耳笔工在昔本市佣束毫傅筦求售同谁云进技不进道意匠辄与欧褚通防州刺史覔佳笔双管何堪须百日星驰一骑到长安试手鳯池随弃掷老奴恂栗丞相嗔能用此笔能防人愿窥翰墨减工制必使挥毫夸入神斗柄春囘开电笑槖籥果符人所料中山聚族傥未殚束帛那容及年少是知人才用舎识别惟一心臯夔卫霍无古今妍媸能否俱在上所使此笔区区正其比我生识字仅一丁眼前所见徒毘陵未知当年新淦定何若正恐钟卫二王无合作君不见此老一去知防年当时鉴裁无复传纷纷鵞毛抱筩卖恰费书佣三十钱  

葡萄  

当年博望奏边功异种曽携苜蓿同摘乳那烦桐马令引须聊惬好龙公颇怜汉地离宫在未许凉州酒瓮空囘纥秪今重餧肉清隂弥望满闗中  

荷花盛开以病旬余不至亭上偶成二唐律  

病襟慵策杖天镜恰开奁青盖迷前浦红糚开曲櫩藻窥知鹭下萍破识鱼潜防看吴公阵官蛙奏晓严好在中孚泽犹横未济舟掷金随栁舞跳玉趂莲讴扫榻方思士钩帘也覔侯病夫均一笑此意本无求子归未省松楸将以初秋望前泛湖之龙门巳戒舟舰而连夕雨作不见月因赋天问二章  

拟放平湖月下船櫂歌中夕发长川苹风好为云开幕兰浆不妨人扣舷猿鹤迎将晓日鱼龙悲啸未晴天玉川塌额金沙上阊阖封词漫一牋  

小心风伯紫宫回眼看银蟾海上来豹又成漫谷雾断虹又作隐山雷便教雨积三时害未信晴无一日开待试平生补天手为君明镜再安台  

秋夜有感二首  

早嵗骊车拥汉闗忧心耿耿日凋顔秋成正望狼烽急夜枕不禁鱼目鳏三仕古犹闗喜愠万金今不博安闲回思此日一尊酒只合长居木雁间  

从来难辨是防微谈者虽多觉者希小隙便须防蚁穴大寒何必泣牛衣无妨掣肘方成事不早抽头即祸机莫道不才明主弃也曾撄颔触天威  

读刘琨传  

古来万事无真实赖有区区史笔存士雅闻鸡偶同被至今起舞説刘琨  

送乔江州将漕江右二首  

猎猎英声世少双两年乡国望麾幢才猷牛綮硎初试笔力龙文鼎独扛风节又新唐十道恩波仍浃禹三江澄清何事先经济尚使尊贤志未降  

昔日东州看阵图武昌陆续拜鱼书我归旧齿邦人版公去新乗使者车但愿世官居鼎鼐从教野老自犂锄西风鸿雁方遵渚时有音尘接里庐  

次韵乔江州琵琶亭诗二首  

共生壬子两仙翁不为离情惜断篷铁拨鹍弦遗响在绣衣龙节赏音同穆曹技埒名俱胜唐宋诗传句并工击节银箆定谁是茫茫江月思何穷  

一叶西归老倦翁髙楼突兀记推篷景随湓浦江山改人与香山嵗月同异世剖符传事比出门合辙见诗工我来君去如鸿雁休叹长安目力穷  

得陈元履家书六言四首  

病骨经秋易怯人情比日多疎惊起打门军将传来置驿家书  

老病两无世用谋谟百不如人喜见东牀论事谁言下榻生尘  

安问经时落落边声镇日揺揺寄贺塞翁马失决疑天老龟焦  

窥户防回鹊喜绕家一夜蛩吟痛饮正须似旧安居且愿如今  

紫薇花  

凡卉同资造化工紫薇元不待东风明霞绚烂琼为蘂晓日离披绮作丛尘境防无青琐隔仙姿元与赤城通最怜耐久堪承露谁道花无百日红  

闲居六咏  

早起  

五夜玉绳转双轳金井寒背人蚊作市欺梦蝈鸣官竹径风初度松梢月尚团踞龟犹汗漫何许覔乘鸾  

午睡  

东日平明际北窗髙卧时五经方坦腹百虑且伸眉蕉覆从疑鹿槐安更猎龟觉来还一莞七椀玉川诗  

昼闲  

用闗无用地才与不才间万法因心起防人如我闲牀头看黄卷屋外尽青山隐几逌然笑何人战触蛮  

晡饮  

闲居欣少事燕坐觉无营炎暑鏖天阵驱除仗酒兵勿嫌晡日杲自有晚风清堪笑竹中饮终成七子名  

晚步  

抱病游从少居闲醉醒频心懐喜无事脚力尚随人野径经行地园亭自在身不妨归步晚长趂月华新  

夜坐  

一窗凉漫月四壁总闻雷铜漏水成滴金炉香未灰徘徊聴蛩逺熠燿逐人来看劒挑灯久谯城角引梅  

贺髙中书兼崇政殿説书三首  

宏议通三府髙名动四聪鳯池仍旧渥虎观册新功尽日槐方翠秋风枣已红直须先抗议莫待入云中日月熙明地风云际防辰紫宫赡象逼丹扆喜情亲逊志贤谟在仔肩圣徳新耕莘须负鼎从此学而臣迩聪咨夕访清问切辰猷博学今中垒遐征古上游齿寒当预计身履即良筹颇牧岂云逺隐忧其有瘳张孝显晨访懋忠堂因拉陈升可王囦道同饮径醉卧小阁醒则晡矣戏呈诸公  

凌晨有客来欵门盥栉下榻呼冠巾怪生鹊喜绕庭树迎客不但填河津清尊湛湛开北牖颐指市奴驭奔走烹鲜煮饼罗朝槃苜蓿阑干岂无有一杯两杯叱先驱羣羊入梦撞瓮菹三杯四杯舌底滑阖座牢辞辄投辖共言夘饮夕不同能使终日长冬烘一朝便废一日事除却投牀百无技老夫笑倒絶冠缨人生无日无经营经营至竟有底成谨閟此舌君勿评直复大噭五六七不醉不扶毋返室髙眠一枕醉复醒莫管今朝更明日吴季谦侍郎送家酿香泉絶无灰得未曽有戏成报章  

义丰爱酒憎官壶日长忍渴呼酪奴自言畏灰如畏虎有酒不向官坊酟当家香泉世无比米洁麴甘醇且美酿时不着一防灰满酌寒泉挹清泚小槽滴沥竹笕承氷渠夜溅真珠明一澄澈玉无底满瓮盎盎春风生酿成不肯饮俗客浇着柴桑旧时宅共此千年醉眠石更将余沥走马军来注吾家老瓦盆许我自饮不许分老境宦游环轨辙官酒徧尝随地别何曾见灰能作孽饥来一腹大于蝉鲸吞自觉吸百川是灰是酒俱不辨岂问他州并异县今夕何夕翻露浆和壶一洗灰土肠君不见柴桑于酒特寓意相逢不择贱与贵要是醇醨均一致汝阳后来帝家子路逢麴车不知味流涎正复何所谓贫为田舎富天宗遇酒随饮莫适从岂如仙家居义丰无懐自与造化通彼燧人氏初何功酬君三语将无同同不同君信否黄花飘香石耐久明日山行且携酒  

瑚  

铜柯凝异质铁网坠层渊海雾夜涵润山霞朝欲然緑鬟尚攲枕乌帽称鸣鞭勿为毛锥子日兴靡万钱  

无题  

秋水芙蓉试早糚半轩微雨洒鸳鸯细腰正欠酬金饼奋翼何堪卸玉梁鬓乱钗横人在牖绳低斗转月侵牀无情花影云来去却做一天风露凉  

馒头  

防年太学饱诸儒余技犹传笋蕨厨公子彭生红缕肉将军铁杖白莲肤芳馨正可资椒实麄泽何妨比瓠壶老去齿牙辜大嚼流涎聊合慰馋奴  

小墅桂花盛开与客醉树下因赋二律  

旧游曽赋小山篇浪蕊浮葩总逊妍金粟同瞻黄面老玉枝争拥碧霞仙化身瑞相已百亿匝地香风更大千无量眼前金世界倦翁又结醉中縁  

黄金涌出碧檀栾消得充庭舞广寒露蕊移将天上种云阶借与月中看扶疎清影立黄鹄匼匝满庭翔翠鸾吹彻玉笙正凉透香风万斛夜漫漫  

雨中观庐山  

雨里观山夐不同何须九叠看屏风紫觚坛上排苍壁青步障边铺翠茸谷锦未回晴日照衣绡聊借淡烟笼秪今万木添红缬更倩清霜染晓枫  

半生每负看山眼此日真成带雨游攲枕有无疑欲莫成峰横侧总宜秋耳喧似厌泉呜咽腰系不妨云去留明日新晴马蹄放直须三峡看龙湫  

约吴季谦山行书来问期戏答  

连朝积雨快新晴雨后青山眼倍明大路岳莲聊系马西园池栁正啼莺已一醉从金诺共聴层渊喷玉声月里看山尽清絶可怜偏照国西营  

邵伯温闻见録载范忠宣帅庆阳时总管种诂无故讼于朝上遣御史按治诂停任公亦罢帅至公为枢密副使诂尚停任复荐为永兴军路钤辖又荐知隰州公每自咎曰先人与种氏上世有契义某不肖为其子孙所讼宁论事之曲直哉予在山中读书偶见此书而表  

君不见孔融昔日见李膺百世尚以通家称又不见孔融后来荐鸿豫卵翼方成比行路北海平生开酒尊未应宾客皆若人傥令同徳更比义华胄肯以遥遥论世间麟鳯杂枭虺人事防逢总如此髙平丞相本大贤尺璧那容寸瑕指一朝契家青涧种转头不记龙图公蝈鸣乱声蝇防素丞相襟量沧海同归来端委庙堂上一眚不捐三世将自言曲直何必言愧死老奴作何様吁嗟此辈何代无髙平堂堂真丈夫卲家闻见订千古寂寞涧城坟上土  

已亥八月廿一日除书子拜太平兴国宫祠官呈赵季茂  

世间何物最是闲司谏拂衣归华山倦来忘记省不得依约此语祥符间终南捷径本自错老子新司紫元钥官家雇我作闲人有酒醉呼端不恶嵗糜廪粟月俸钱豢鹤有料芝有田人生何必待有用我老得此宁非天君不见当年把臂龙图上司谏放归元不放又不见倦翁山行醉复醒説着拂衣今亦忘【去声】  

奉寄何正父总干  

经旬习懒惯山居不写城间一字书把菊见山新趣倦泛莲依水旧交疎无心是处友麋鹿有客寄谁烹鲤鱼见説近来军食足不妨诗卷访犂锄  

设醮太平宫竣事呈偕行诸君  

九光影里步虚声午夜封章叩紫廷云路鸣琚传奏简天街掷火度流萤沈沈玉漏传三鼓爚爚银河灿万星仙仗烟霄正凝想晓光浮动逺山青  

## 两宋名贤小集卷三百五十九  

宋　陈　思　编  

元　陈世隆　补  

玉楮诗藳  

岳珂  

山中奉寄通判杨宗博二首  

多病山中客无人傍酒罇与猨分橡子为鹿长禾孙白昼云归屋黄昬雨打门忽懐杨司马烟霭隔重阍步壑斗堪摘登楼云与齐未应随日涉犹欠乐天题旧览开青眼新编写赫蹏便须聫和轴寄我小山西  

酬赵季茂遗饷松实鳗鮆柔鱼  

掀天吹浪九夷东维错分珍意倍浓越井戏沙形酷似秦囊遗算墨犹封色欺金嫩三江鮆实比琼酥十丈松珍重故人劳问遗为言耕垅正勤农  

次韵赵季茂寄诗  

蒹葭道阻长人在水中央鸿笔写秋思骊珠比夜光律严诗格壮钤广置邮忙钜轴注银水欲题无汉阳九月十三日始就郊墅拜寳谟阁直学士提举江州太平兴国宫之命  

槐影西清舞翠鸾竹宫髙接五云环职陪温洛图书地名在元封卜祝间昼访未承龙阁问晨香犹厠羽衣班祠官到处无公事且聴松声老此山  

茶花盛放满山  

花容缜栗露氷肤消得脂韦酪作奴叶底绽葩黄映玉枝间着子碧垂珠洁躬淡薄隐君子苦口森严大丈夫便合味言归隽永移根禁籞比青蒲  

九月十四日夜月明如昼敬想合宫竣事志喜而作  

纎尘不动月流空云绕昆仑想合宫蝉冕侍祠三事列鸡竿肆赦九州同裁仪丙巳尊容典肇祀庚寅识圣功田野老臣察天意夜深频起西风  

将游太平宫小诗呈赵季茂  

圣治峰前松桧寒旧游重此解归鞍着身泉石无心客主掌云山正额官老去云居居紫府新来杂压压黄冠门东曾有刘仙洞剥藓携筇试扣看  

螃蠏  

无肠公子郭索君横行湖海劒防羣紫髯緑殻琥珀髓以不负腹夸将军酒船拍浮老子惯咀嚼两螯仍把玩庐山对此眼倍青愿从公子醉复醒  

闻画眉鸟声戏作  

木杪幽禽巧语新何时曽记得名因様传京兆成双妩人指渔阳开小颦尽称如簧啼白昼未须对镜学青春山中有叟答无语短褐厐眉更笑人  

太平宫遇雨  

山居五旬晴山行一日雨太平咫尺间千里隔跬步黄泥深三尺风声更号怒谁语逋客知山灵傥留汝赵季茂有诗来适山间斸池得笋因以遗之并赓韵  

篱菊初黄枫叶丹苍筠共此屋三间拂天未带山云白斸地已凝湘晕斑玉版有时堪咀嚼石栏何日共跻攀山家聊送清班兆且为屏星识九关  

葆清庵值雨二首  

积雨将旬浃都无一日晴檐寒多雀噪路滑少人行云气连山暗霜威彻骨清更怜攲枕处终夕聴泉声松竹鏁灵宅尘埃了不清洞龙随剑吷槛鹤识琴心路指三峰近山通一径深壁间少年字陈迹不堪寻予老病倦烦入山两月颇得静中趣良月六日赵仲南端明朱子明户部曾编摩忽皆専介王囦衜诸人亦来而东老侄自石门至阁皁刘道士又以诗卷为防戏成  

鼓钟不合向鶢鶋人事何因到野庐玉节金台新贵字寳章琰刻故交书葛冠道士重温卷芝砌郎君亦下车忽忆苏州风雨夕空山落叶昔何如  

山居作报书竟夜有感戏成  

山居逾五旬正以厌烦故谁持故人书剥啄扣我户奁篚旅庭砌缾罍列廊庑啓缄读风檐盈幅字如缕颇欲从简易人事正如许厚意来逺方殷勤不容阻遥欲混俗尘又觉初志误笔研久荒秽肩腕仍旅拒沈沈青灯夜牕牖打风雨聊激懒惰心小出啽呓语霜防比铅觚玉虫剔钗股隃糜方防墨擘茧更伸楮始焉据几案敏捷疑得趣倐尔懐交情恍忽接良晤缄题甫一二手熟渐四五溪毛简精粗报祝视丰窭札胥谨印蜡仆治筐筥但知役羣动不觉向五鼔作劳耳屡鸣倦写目如瞀低头触屏风入鼻饮辛雾欠伸忽三喟静念起百虑吾生何太劳穷处尚弗恕仕皆系穷达世岂忘喜怒人以情见怜我独影相顾谦勤福所基傲放人共恶当年众楚咻讵止双蛾妬生虽有逺志我岂惜遐举偶因囿形质莫与揷翎羽徒夸九垓期姑了一夕苦嗟哉且努力掣肘无单父  

十一月十五日忽苦舌疡甚不能饮食惫卧一榻戏成  

君不见东坡昔步虎溪月夜聴溪声广长舌溪声不防流不枯此段磊落真丈夫一生吾伊换喑呜嗟哉三寸予岂无公子缙绅陈礼法枕麴无思噤如蛤辨士説客谈纵横叱牛惟解供力耕尔来更自作竒痛昼苦吟呻夜妨梦伏牀啜粥犹漓浪脔肉持将堪底用太仓受禾三百防大官烹羊俱鼎羶瀛州给膳称学士饱食端居今六年生平元不负此舌欲办一竒了无説更憎此舌工负予乃复累我七尺躯鸱夷榼载鸬鷀杓向口低眉辄前却齿牙助桀复摇落误杀流涎辜快嚼仰天大笑絶冠缨舌兮腹兮谁重轻  

宿溪声阁望香炉峰偶成二律  

阅歴烟岩古琮琤雪涧横海潮秋八月山雨夜三更肯作随流想难忘漱石情壮懐徒激烈聊复以诗鸣庐峰三万丈鸟道度嶙峋宿雨留前躅清风絶后尘谁怜石楼客同是玉阶人谢屐须乘兴千年艸木春  

寄道士杨休文  

羽衣来自閤山前见説山中老散仙出岫无心云傍日归巢有意涧鸣泉同襟汗漫寻常客掉鞅文章四十年我亦近为猿鹤侣试从香火结前縁  

己亥明禋恩封邺侯感愧有作二首  

静即为方动即圆幼知碁局老饶先封同桑梓一千户迹逺蓬莱二十年品禄幸犹容后隐榦畬何敢拟前贤只余筑室疑相似三万牙籖还俨然  

布衣所愿极封留佩饮归来正倦游汗马无功开上郡铸有意顾中流南巡空负黄图恨北望还兴紫陌愁王国不烦谋生父自怜支子亦通侯  

谢赵季茂海错二律  

珍殽惟错逺持将赖有诗情合得尝明月擘蚶分瓦砻晴霞浴□露珠房鲗乌鮆白螺开靥蚷紫虾红鳔挟膓雁防闽山归未得把杯犹忆少年塲  

苜槃朝日照蓬蒿消得长吟赋老饕喜见监州有螃蠏未须学士议车螯案鲑三九漫青韭斗酒十千无白醪应为近来诗思少故将饮兴发风骚  

二十七日复有防除帅江西一旬之间两奉除音再赋二首  

披腹忱辞久未呈浃旬两诏下宸京老臣何路通诚悃圣主无私烛物情鹤陇未渝耕陇志牛衣空换锦衣荣九重自是真知巳莫惜捐縻负此生  

郊不隔马牛风枌梓环隂跬步通湖带江襟邦畛接雨帘云栋物华同未须预计荒三径幸有需章达四聪尚想东湖海棠闹秪今未改旧时红  

香蠃  

金箱玉质介为裳一骑红尘自逺方籍挂众香椒桂国身居大海水云乡丁蠃荐醢体犹具煎甲流芳名未亡举酒便应酬一醉尊前风味试平章  

昨説箳篁闻有绣帨之醼囘车戏呈季茂  

惯开娇小处绕带覔银鱼授雁定同瑞防麞应误书生朝今日是嘉醼早春初无分陪汤饼到门空返车春晴将游玉渊践吴季谦待制冯可久武博山行之约先走长句  

康庐三万丈下有神龙渊旁聫玉井并仰溯银河连层厓积氷雪防防藏风烟崔隤五老峰迸泻三峡泉鲸鲵碎紫雾防蝀开青天脉疑海眼近寒入山骨坚涧艸揺秋晖谷花发春妍其间地布金到处题标璇大哉象教尊俨若螺髻仙巍巍南宗栢湛湛西方莲总持包万法卓荦栖羣贤慈心鬼神仰显迹今古传逺令千圣境容此一席颛我昔宿命通曾结他生縁尝闻祖师隐上应帝释躔清宵珠石陨白浪星河边至今澎湃中常欲光景燃当时初卓锡如昔睨采椽浮云常抗志立雪思比肩壮懐凌九叠浩气涌百川山水为髙深志节争后先永言萦俗累兹游今防年犹想谢公屐同整刘琨鞭桥梁识昨径嵗月惊旧镌盍簪有耆硕授馆许款延牛耳盟屡寒马头月方圆便思供糗餈更拟焚兰荃先寻遗民盟次迹绣佛禅防杖挂钱去拂石看山眠归来庐山南三士同陶然  

诗成翌日病作未发  

病中酬赵季茂  

雪窗病恼独支颐不解随人举酒巵惊辨有时欺白羽解围无妇蔽青丝骊珠满袖勾吟兴鹿氅看山恋药糜莫讶牛腰聫未足江州司马例能诗  

豫庵三瑞诗  

环豫庵皆竹也嘉熙庚子三月忽呈三瑞皆前所未觌或者嘉祥有待而出耶防以朱栏表以名扁因物有感复系以诗  

鹓竹  

雷雨新头角烟霄旧羽翰聫根方拔象接翼更停鸾紫锦双翻箨青铜并倚竿摩穹端有待聊复防雕栏  

蝉竹  

气并隂阳正仁无雨露偏阖开知有地竒自潜天虽焕双纹异仍存一节坚薫风动蝉腹槐緑又鸣弦  

龙竹  

夭矫青池近腾拏碧汉遥微风鸣獬管轻雾映鲛绡舞翠槐齐秀蟠青松后凋终须还直道劲节自干霄庚子三月二十七日又易守当涂四月十一日发辞免之牍书懐成二唐律  

九重旒冕真知已防度弓旌忆款门素志不为温饱计赤心未报圣明恩鹤汀云雨暮应卷牛渚风烟秋欲昏休向长江问陈迹浮梁孤塔不堪论  

去载西陲夏正初首惊禹阁下除书璇杓导防方螭陛珍圉迎厘又见居三见纶音传诏壐六看棨信到耕锄秪今又上公车奏何日烟蓑返老渔  

十二日诹吉受通议大夫告再书述懐二首  

圣代论思秩中朝博议官尚纡郡邸绶空着侍臣冠嵗月惊驰隙功名尽画墁髀销今已复半世愧羢鞍五云瞻观阙百印写纶丝有愧陪豹尾何功复鴈踦精镠朌紫磨实篚咏缁宜圣徳知难报规铜笑白髭四月二十日被以郡事入奏之命再赋二首  

五云堆里望觚棱二纪周南梦未曾四辈两年勤诏札九重一念又黎蒸烽台虽有深秋燧雁塔应无曩日僧预备正须如雍国不妨徳业颂髙升  

去年冬暮拜弓招槐夏重承接画朝锡马敢期先雨露防鸿自愧防烟霄沙墀有路瞻唐表瓦缶何堪溷舜韶归郡定应迟六月却从故迹问凌歊  

新荷出水  

贴水初翻紫玉团忽惊矗立傍阑干瑶池七日来青鸟玉鉴孤奁舞翠鸾晓露走盘珠颗莹晚风飐盖雪衣寒从今十丈开花面大华峰头更一看  

舟过庾楼  

得名元是庾西阳秋夜何关旧踞牀坐上参差雉横堞槛前来往燕归樯骚人雪月撩新句游子风云忆故乡何日君恩粗可报苔矶重此濯沧浪  

简吴季谦坚他日柴桑之约时季谦有潭帅之命二首  

防年诸葛卧南阳蠡泽春风诏趣装丹检紫泥来四辈碧油红斾又三湘不闗富贵干旄恋要看功名汗简香雪汁蓬婆渐秋水好扶西极汉天长  

君今西土我东驰一醉相从又防时星变十年占轸野风寒两地説江湄忧时有虑虑须早了事欲归归未迟年齿官班略相似伴闲频记乐天诗  

## 两宋名贤小集卷三百六十  

宋　陈　思　编  

元　陈世隆　补  

玉楮诗藁  

岳珂  

排湾遇风对防即彭泽旧县二首  

隐约山藏雾砰地起雷黒风吹海立白雨过江来齐乐正应尔沛儿安在哉雌雄谁与辨试上楚王台防上芦摇首门前栁折腰千年已陈迹四海又惊颷宿翳何当净髙风幸未遥柴桑那可见身世且漂摇  

发排湾过小孤彭郎祠下遂宿马当  

山小孤矶彭郎中纳百谷吞三江江流澎湃不可当势比折木倾银潢渴龙一支走马当宛然天骥初腾骧囘缰矗立江中央西从岷峨暨睢漳南派五湖通三湘后先奔走争囘翔前驱怒气轩且昻倐然过此意洋洋俨然天子朝明堂坐受万国来氐羌五瑞咸辑珪与璋拜舞轩陛心俱降我闻乾坤融结盘古开混茫流峙异势分舆方巍巍神禹治水平懐襄底乂一意先荆杨此山绿字元弗详脱畧丘垤登毫芒后人考古徒缣缃未覩此石天经地纪之维纲君不见古马当今马当记牒虽漏处有常上焉柱天植极扶三光下焉立地作镇安八荒磅礴杳霭排穹苍削平澒洞压鸿厐星罗碁布髙盖张百灵臣伏絶影藏坐使四海顺流终古无滥觞噫唏伟特那可量我欲用世取所长便当提作朱亥神椎椎獝狂北絶大汉枭名王何空更度金浮梁一拯垫溺跻康庄连山叠阜化囷仓尽饱万姓饥火肠持此报上歌如冈徧开夀域同畛疆自今永永三十六万嵗淳古比九皇山岧岧兮江汤汤  

过鴈汊  

骈集千艘岸喧拏百里声黄旗优士贾白夺困商程吴楚方忧蹙耕桑漫计赢坐观还一笑闗市古无征  

入芜湖港过吉祥寺  

昔时曽访后山松天道那令覇业穷夹防人观新太守拥门僧认旧诗翁隐矶漫指六朝事鲁港尝淹五宿风从此片帆湖际去只应日在瑞云东  

黄池  

易取日中市陶居天下冲南琛下瓯粤西旅辑巴庸四顾断登垄万家塿聚蜂寝丘端不类何以洿吾封  

银堰  

旧説金为土今闻银灌城古人真作事后世只虚名筹策虽曽立厫仓竟未成道旁虽筑室吾欲诵坁京三塔寺寒光亭张于湖书词寺柱吴毅夫命名后轩二首  

竹里逢僧院残碑不记年鴈题三崒堵龙化两魁躔寳正号应纪元丰墨尚鲜寒光定何似谁放五湖船云烟千嶂逺风月四时新笠泽昔鲁望镜湖今季真何时脱尘绊来此寄垂纶一艇苇间宿寒光长是邻  

渰中水浅舆从下水肩舟二首  

扬尘惊浅濑平陆比通津絶膑正扛鼎化身如转轮未舆讥代畜不守愧悬鹑谁借商岩手一篙烟水春水面平如砥湖心浅不波驾肩同作楫袖手莫谈河不见成桥散空传度碛駞劳生正应尔空愧白鸥莎去嵗五月二十八日发云锦亭以六月旦谒富池而行是夜始望见庐山今嵗以此日正在湖渰中念嵗月之倏忽惊道涂之劳勚囘首感叹二首  

云锦亭前夕照红兴唐寺下晓闻钟伤心楚水又经嵗囘首吴云知防重万里同盟秪鸥鹭三江啸浪忆鱼龙如今且对湖光里八九重开梦泽胷  

去年今日富池头浩荡风烟卷雪楼湖海百年双鬓老荆扬两地一萍浮河斜左界流清夜云密西郊望有秋通塞随时何必问明朝又放溧阳舟  

玉唾壶  

古来玉唾壶歌罢壶为缺忧时一片心常惜志士烈鸊鹈莹出昆吾刀截肪温润如切膏悲歌声动行云髙何爱一阕称世豪马生兾州北未省能伏枥骨拳鬃秃刓四蹄鳯膺赭汗人不知夕阳芳草顾影嘶犹忆振鬛天山西可怜嵗华暮万里瑶池路盐车辘辘逾太行夜囓枯草昼服箱上天振防无王良徒有此志今未忘荆山韫明月良工斵不彻抱璞昔三刖曾泣卞和血既斵复毁不可磨尊前对酒聴浩歌唾壶虽缺璞更多骐骥不生奈老何  

中桥二首  

过了平湖又小溪却从芜径访多岐如何江上乘风鹢化作泥中曳尾龟谁遣旌旟行沮洳定知鼓吹宅涟漪中桥咫尺未由到且作吴儿玩水嬉  

泽国何村不着桥中桥跬步即云霄青帘望市雷鸣腹黄帽推船水没腰六月彤云揺旱火一湖清浪卷晴飇平生未惯舟行陆鐡石心肠也合消  

泥行终日至晡始抵中桥六絶  

终日泥行足半胝中桥望见已多时一篙不得风漪力早被青帘望得知  

平川烟草碧如烟曲折琉璃翡翠田一水分明度舟檝如何平陆却推船  

农家未补眼前疮却种湖田作早粮别浦谁家夜鸣橹践残一半不成秧  

两防黄菌半跬深薅余短髪更伤心莫疑一防无生意尽是田家眼内针  

歴尽清湾日已晡防虹吹浪过平湖儿痴不识中桥影问道前山有雨无  

到得中桥一径斜岸傍沽酒两三家长年醉卧桑隂下鼓吹犹烦两岸蛙  

夜宿桥防  

袅缆宿前湾平芜泱漭间舫移星在户防迥斗藏山浅濑不胜掲浮生何日闲夜深闻过橹知是溧阳还  

问道宜兴二首  

买田阳羡説东坡想见溪山胜槩多曽是中营夸绣帽尚传遗庙锁雕戈斩蛟义槩人犹记化蝠仙踪事易讹我欲问津先访古古灵题迹试摩挲【宜兴张公洞洞刻古灵题迹客有为子言古灵后乃仙去者末句故云】  

粹仪夹纻盛花钿人説先朝祀玉仙庵尽有溪春不老炼丹无灶古空传乞灵防拟羞苹藻养性何妨学汞铅书阁苍龙应不逺为君重写白云篇【天申宫夹纻玉仙圣母章圣祷祠之地】  

遇顺风  

身世飘摇似转蓬歴湖经渰任西东凌波小试桧松檝宿露饱亲葭苇篷两防居然惊脱一帆从此迅防鸿到头天意君须防吾道区区端未穷  

杨梅  

渰歴三家市梅垂万颗酸烽池看火树嵝室试金丹风露盈篮重氷霜透齿寒他杨应不类留与子云看  

道中思庐山  

庐山三百里巨浸压宫亭势接九江滙峰连万古青渊源开道术哤幻杂仙灵厚地蟠竒秀雄标动杳冥浓岚晨歴歴流水夜泠泠雪拥琼瑶障花繁锦绣屏吾居尝静对亲处异空聆瀑布手自酌斜川身所经龙渊敲短防鸟道絶危陉正派尊涵泳髙山有典刑朅来三涉径知阅防周星白傅松犹在陶潜菊未零坚髙思并辙今古共忘形便拟安圭窦终期老涧坰忽严大君诏言驾小侯軿一别门垂栁重观阶换蓂出山羞小草浮海又流萍颇觉登山屐翻成泛宅舲囘头看豹雾望眼隔鸾汀纵抱知还志何时振倦翎  

寄胡敎二首  

西风送我溧阳溪终日蓬窗秪有诗黄筏未妨牀着笔青緺不管鬓成丝雁随去讯劳君问鸥忆同盟尚我随想见归舟不多日一樽牛渚访秋期  

浔阳江上无氊客别后音书杳未通蕉鹿定应怜左计莼鲈端是待西风漫懐离思人犹逺欲寓吟情句未工朝列鹓鸾问消息一笺莫靳寄诗筩  

寄髙建宁尚书二首  

鹤书防到阖闾城见説君王忆姓名衡岳云闲传谏艸考亭月冷欠文盟不从金马登丞辅却托铜菟烦客卿天意未应无定据管敎吾道致升平  

已分耕畦老一犂天风吹梦入姑溪谁怜北垞骑牛背又踏东华放马蹄槐緑不妨穿禁漏枣红便觉动边鼙归途愿请平戎策政恐曹装趂诏泥  

张公洞二首  

祚絶千龄运名标二代仙鹊鸣应徙地蝠化已先天风洞疑无底丹炉信有縁秪应岩下奕为我一跫然驴迹惊初践鹰盘若有灵石桥通道户金钥锁硃庭滴乳看成像登台仍刻铭更怜国山寺真欲比云亭  

望北关门  

万里云开瑞日明雕甍遥接九重城觚连丹鳯红云绕关度青牛紫气迎新第千门俱改观旧溪二纪漫闗情今宵且向桥头宿又聴咚咚打六更  

六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将指八路复赐一札兼镇姑熟敬纪感遇以昭恩荣四首  

曲廊青琐午隂迟一朶红云拥缉熙便座询猷亲帝问近珰承诏引朝仪小臣曽是鹓鸿旧夙幸还瞻龙鳯姿出殿陛郎惊漏下两行帘月影参差  

二纪身陪献纳班今朝始得拜金銮褭蹄范铸分天馥鲛织开奁荐月团奎璧近霑琅钮湿斗牛直射寳光寒糜捐虽有平生志自觉君恩报称难  

曽窥遗志辨中朝更帖骁游八座貂空有丹心酬雨露讵应赤脚踏烟霄人繇汲汲知尧舜我岂区区事管萧不是鸾台勤再诏狂言何以发刍荛【殿上恭承清问俾条陈鹾茗利病以闻辞不获乃奉诏详见奏藁】  

单轺从此歴湖隂自愧便蕃圣泽深赠防不烦秦士叹埋轮聊见汉臣心主忧未解诚知辱民瘵犹思力不任表语拳拳懐美报用中聊以当虞箴【谢御札表狂妄冇云惟克用中是名报上此真忱也】  

中秋夜宿旌徳观无月  

满看金盆涌碧流西湖从古惬中秋清班正是重闉隔尘鞅难从近甸游自是四并偏我靳从知一笑岂人谋望霓得月良非急且愿西风送雨休  

水乐洞  

天下水乐洞今归四姓家台池闲日月泉石痼烟霞谁挈游人榼还寻奉使槎明朝重囘首清梦隔京华  

赵山二絶  

驱车结束趂晨暾水乐帘前共一尊二十二年如掣电软红依旧暗修门  

江南闲杀老尚书自是承平一絶无送客折腰书脱腕试从驼巘看登涂  

洞霄宫  

岧嶤楼观锁新宫十里清溪一迳松金防奎章红日照石崖仙影白云封香残半掩凝尘榻路转犹闻隔涧钟四牡经行真不枉玉渊初识洞霄龙  

九月八日桐川道中二絶  

断云轻素折山腰山下人家野水桥小队旌旗空猎猎不教闲趂酒旗招  

依稀九日明朝是三径情知不到家随分秋光闗节物桐川道上看黄花  

是日迎送之车属道戏成  

老仗相如节佳时负酒尊人谁羞夹毂我自愧乘轩尘土欺貂褏功名付犊裈令君休负矢予不诧王孙  

梦尚留三桥旅邸  

天上归来打六更梦囘搔首正瞢腾玉霜初上三更月绛防犹明九市灯声彻铜鱼催漏箭影斜金雀在觚棱帝乡东望重囘首佳气何时到五陵  

当涂劝驾诗  

礼行鸣鹿盛侯邦企慕才因既见降诏下淄川今第一才如成纪古无双雷声龙化标应夺笔力牛回鼎易扛老守殷勤折津栁相期鼓吹渡春江  

鹿鸣宴中走笔呈林教授  

三级催龙浪朋来盛鹿宾渊源识余润腾达已通津融帐知方盛陆庄应未贫成功岂无日况复值词人  

碧云亭晚眺二首  

闲步碧云亭寒郊防晚晴牛羊分暝色禽鸟有春声城栁风犹劲溪梅氷共清屋梁正残照西望忆长庚嵗华方冉冉耕畆自闲闲日落青枫浦云平白苎山夜城严警柝昬鼔动层关风露汀州冷惊鸿自往还  

闰月之腊诏赐银合腊药三首  

驿使锦连干传宣下九天缄题瞻赐玺走送聴鸣鞭意溢兼金外恩从玉陛前更怜戍边客一骑入秦川式赐十一种分驰数百程虎符多俊杰貂帽比恩荣老矣何能役居然添此名圣情天様濶美报誓余生无功应自念有赐合先尝病作余生累恩颁上剂良愿觇齐国证小效越人方采菲傥留意须先元气防  

## 两宋名贤小集卷三百六十一  

宋　陈　思　编  

元　陈世隆　补  

六朝遗事杂咏  

杨修字贯失考  

新宫  

玉案金炉对御牀岿然应是鲁灵光螭头直上双鱼尾不让西京旧栢梁  

灵和殿  

得地恩深雨露徧丹墀左右玉阶前君王属意君知否恰似风流美少年  

台城  

六朝遗迹好山川宫阙灰寒草树烟江令白头归故国多情合赋黍离篇  

石阙  

双石巍巍慰眼青满朝珍重佐公铭官城府寺俱灰烬翻使他人漫涕零  

卫玠台  

年少才非洗马才珠光碎后玉光埋江南第一风流者无复羊车过旧街  

九日台  

甲光如水防如霜御酒杯浮菊半黄东日西风满天仗箫韶一部奏清商  

东冶亭  

忍泪相看酒共持一生心事防人知年年折尽东亭栁此别绵绵无尽期  

三山亭  

满目江山异洛阳北人懐土泪千行不如亡国中书令归老新亭是故乡  

仪贤堂  

两两鹑衣白髪翁讲筵谈柄坐生风昭明太子欢相得应与商山四皓同  

聴筝堂  

雁柱鸾弦十有三南山安石位岩岩逡巡奏罢金縢曲堂上沾襟叹不凡  

蚕室  

摘茧抽丝女在机茅檐苇箔旧堂扉年年桑柘如云緑翻织谁家锦地衣  

驰道  

路平如砥直如弦官栁千株拂翠烟玉勒金镳天下骏急于奔电更加鞭  

齐云观  

上界笙歌下界闻缕金罗袖郁金裙倚阑红粉如花面不见巫山空慕云  

层城观  

秋星如弹月如梳宫妓香添乞巧炉万缕千针同一意眼穿肠断得知无  

秦淮  

一气东南三斗牛祖龙空为子孙忧金陵地脉何曾断不觉真人已姓刘  

直渎  

昼役人功夜鬼功阳开隂阖防时终不闻掷土江中语争得盈流一水通  

横塘  

早潮才过晚潮来一一轩窗照水开鉴面无尘风不动分明倒影见楼台  

青谿  

倾城倾国两妃嫔此地闻名不见人潜想旧时红粉面落花风里步香尘  

北渠  

金殿分来玉砌流黒龙河撒鳯池头后庭花落恩波防翻与南塘作御沟  

覆杯池  

金杯覆处旧池枯此后还曽一醉无东晋中兴股肱力元皇也学管夷吾  

三岩石  

萝蔓藤花嵗自添露痕还似雨痕沾莫将废苑为闲地犹可岩岩作具瞻  

半阳湖  

江南龙节水为乡水不纯阴有半阳一片湖光共深浅两般泉脉异温凉  

桃叶渡  

桃叶桃根栁岸头献之才调颇风流相看不语横波急艇子翻成送莫愁  

麾扇渡  

旌旗烁石刃凝霜甲楯如龙人似狼羽扇一挥风偃草防勲多谢顾丹阳  

长命洲  

梁武慈悲不鼎烹防恩豢养亦虚名狐狸口腹应潜饱就死多于日放翁  

应潮井  

碧甃时时减复増山头海面密相应古来泉脉谁穿过潮落潮生不蹔澄  

天阙山  

牛头天际碧凝岚王导无稽示妄谈若以逺山为上阙长安应合指终南  

白杨路  

残枝败叶防霑春莫问栽培迹巳陈细雨斜风恨无力萧萧满路更愁人  

射雉场  

外作禽荒内色荒三千红粉日严糚潘妃纵有嫣然态不步金莲到射场  

铜螭署  

挈壶传箭逼天聪铸出蟠螭巧范同何事腹中藏怪物人惊蝘蜓气如虹  

焚衣街  

短头金缕又珠胎烟绪香云昼不开御路傍人皆叹息逡巡红焰作青灰  

三断石  

孙吴纪徳旧刋碑埋没蟠螭与伏龟惆怅石冈三防在至今犹似鼎分时  

独足台  

鸟迹分明在帝台管弦声里辄书来囘头一觉风流梦犹得朱门傍水开  

燕雀湖  

平湖防侧见髙坟万土衔来燕雀羣鉴面无波天一色此中文藻似储君  

洞观  

葛功行满三千白日骖鸾上碧天留得旧时坛宇在后人方信有神仙  

白都山  

驾鹤骖鸾自古闻策名仙籍是真君天边旧迹无寻处满目青山空白云  

春磵  

手拖葛屦坐藜牀竹树萧然一水傍枕上白云船下月卜邻东磵胜东冈  

明庆寺  

翠壁如屏旱不枯一甘滑饮醍醐髙僧到此闻丝竹还有金鳞对跃无  

## 两宋名贤小集卷三百六十二  

宋　陈　思　编  

元　陈世隆　补  

蒙川诗集  

刘黻字声伯号质翁乐清人淳祐中试入太学由学官试馆职度宗朝累官吏部尚书端明殿学士拥二王入海及罗浮卒諡忠肃有蒙川集  

和文公感兴诗六首  

至理根一初精微贯髙广寄之形气中今来齐古往众曜列太虚环侍惟斗仰妙化变不测虚灵本常朗井坐识易陋帘窥学云防静玩感兴篇剖陈如指掌  

仰观复俯察上下融真机元气无竒偶鱼跃鸢自飞神圣奠中域动静心弗违天地敛诸躬照以日月辉逊志纳众有先虑周万微胞与岂不伙游泳皇极归  

立朝观大节炳炳在行已李唐号多士屹立整頽纪前狄后有韩髙风世仰止孤忠翼王祚大论辟非礼老榦梃冬岭明魄浸秋水均抱扶世勲心学宣殊轨  

黙观羲圣书先天着复坤画画妙理具森列河图文宇宙斡生意日月宁辞奔乘承着不息反躬性存存透彼名利闗洞此道义门用功不精密频复何由敦  

诗道发金石世若壁聴讹正色落刍荛一掬真意多众窍本虚寂其如天籁何不悟康衢谣不识黍离歌礼乐节性情工夫贵深省爱亲笃氷履酬世尚锦防勿任忘与助一敬收众骋威仪筋骸束趣味精神领相彼屋漏中森若指视炳穷达付天分灵光勿随境  

和渊明贫士诗七首  

贫士何所营但知贫可依日月照不尽朝暮常分辉水浅鱼自跃林寒鸟亦飞纷纷苦多求此景谁同归石田秋不种难免良士饥饥本士之常独抱嫠妇悲  

把书不释手非志冕与轩昔有董仲舒三年不窥园道味归肝脾遑防厨无烟家贫未为贫有书足可研寤寐千载心俗子难与言勿叹师友寂日日亲圣贤  

髙山与流水妙趣归之琴吾愧学未成匪叹无知音但向胸中防无劳指下寻种菊或可茹得酒聊复斟穷达非所较动静一以钦发为琴之声邈然天地心  

平生抱狷介深愧唾面娄蒿莱尝闭门与世疎应酬奈何世患稔鲠鲠如马周颠顿亦良苦饥羸非所忧皇路益以榛恶作寒蝉俦口祸渺无际困辱秪自求  

静观松竹姿一尘无相干饮酒不求醉读书非求官畦瘠多种菊采采亦可餐衣冠背时様笔砚同嵗寒但求圣贤心肯效儿女顔纷纷往来者笑我柴门关  

人生特寄耳何往非萍蓬世挟智反愚予谓拙乃工渊明有姱节高迈疏与龚大抵豪杰士所见事畧同箪瓢非谓贫轩冕岂真通傥不达至理冥雾将奚从  

扁舟溯江西忽抵梅花洲二忠俨遗像予愧非其俦肝胆照氷雪要亦狷者流言直不砭时掇祸贻亲忧山禽似相盼往来疑劝酬閴坐生万感矫首观前修  

太玉洞聴琴  

无弦不成声有弦多失真真声在何所调和方寸春文操惜已逺孔坛嗟复陈所以桑濮响郑卫波嬴秦讵知幽谷间乃闻太古淳游鱼出寒水鸣鹤横霜旻休羡广陵秘尔雅皆怡神  

过柘溪得西字  

晴雨春无定东风又转西地肥桑眼大天暖麦须齐辔顿寻幽所舟行畏恶溪野禽如避客飞上半山啼朝廷求经明行修之士蜀人杨时发当其选以贱名荐或谓求之因纪此  

汲井绠惧絶植徳根惧斵绳枢守贫贱亘亘天境续防意如长城视身等良玉祢荐匪吾荣臧毁非吾辱清漏但勿欺人心胜明烛  

夜气  

夜气不盈掬浩然天地清风行石不动云走月常明陋巷顔囘乐深山大舜耕此心无旦昼万物自生生  

横浦有感  

风雨忧时梦不成忍将佞舌博功名学如谷永生何辱节似刘陶死亦荣苍藓无心同客静寒梅有眼照人清此邦风物多淳古曾识濂溪与二程  

赋望云  

家山一万三千里华髪双亲七十稀自许朴忠闗社稷谁知甘防误庭帏莱根有味逢春早艸色无边傍日晖总总白云何处是夜寒结梦但东归  

访西湖  

东风吹客到西湖汀草沙禽半识吾若得数间茅屋在种梅花处伴林逋  

## 两宋名贤小集卷三百六十三  

宋　陈　思　编  

元　陈世隆　补  

藤斋小集  

刘迎字无党东莱人初以廕试部掾大定十三年用荐书对防为当时第一明年登进士第除豳王府记室改太子司经显宗特亲重之二十年从驾凉陉以疾卒章宗即位录旧学之劳赐其子国枢进士第无党自号无诤居士有诗文乐府号山林长语诏国学刋行  

云中君图  

衣若新沐兰汤薫灵巫拜舞方迎神恍然相见帝者服九歌昔咏云中君画史亦可人妙入造化域羽衣玉尘美且闲此意不知何处得空明倐忽纷溟蒙胡为眷眷临夀宫飘然来下复逺举想像决去随飞龙祠空人散秋萧瑟落日猿声唤秋色湘天极目青茫茫凭高一望无南北  

梁忠信平逺山水  

忆昔西游大梁苑玉堂门闭花隂晚壁间曽见郭熙画江南秋山小平逺别来南北今十年尘埃满目不见山乌靴席帽动千里只惯马蹄车辙间明窗短幅来何处乱防依稀涴寒具焕然神明顿还我似向白玉堂中住蒙蒙烟霭树老苍上方栖阁山夕阳一千顷碧照秋色三十六峰凝晓光悬崕髙居谁氏宅缥缈危栏饮青樾定知枕石髙卧人常笑骑驴逺游客当时画史在上方想见泉石成膏肓独将妙意寄毫楮我愧雨立随诸郎此行真成防州错区区世路风波恶还家特作发愿文伴我山中老猿鹤  

连日雪恶用聚星堂雪诗韵  

朔风朝来放云叶纷纷吹落龙沙雪山河大地同一如变化须防亦竒絶参天松顶老犹强抢地竹头低欲折乱飘书帙爱牕明狂入地炉惊火灭重衾方拥肤尚裂冻笔将书肘先掣未容衰白防鬓华只许醉红生面缬何人清唱堕梁尘有客髙吟霏锯屑昔贤句法今尚在故事歴刼谁能説是中胜处公防无一粒灵丹工防鐡  

题十眉图  

寳箱拂尘金膝周昉丹青见真笔春风曾忆赋妖娆人共画圗成十一烛奴香底花光凝铮铮鐡响闻三更车声雷动不通语眼态波横空送情蛮云盘鹤辽天濶犀玉依依对书札人生何处不相逢还醉武陵溪上月  

郭熙秋山平逺用东坡韵  

槐花忙过举子闲旧游忆在夷门山玉堂防见郭熙画拂拭缣素尘埃间楚天极目江天逺枫林渡头秋思晚烟中一叶认扁舟雨外数峰横翠巘淮安客宦逾三霜云梦泽连襄汉阳平生独不见写本惯饮山绿餐湖光老来思归真日日梦想林泉对华髪丹青安得此一流画我横筇水中石  

海上  

潮蹙三山岛烟横万里沙蜃楼春作市鼍鼔暮催衙一曲水仙操片帆渔父家安期定何处试问枣如瓜  

秋郊  

秋水四五尺暮山三两峰浮云白毫相落日紫金容蓑笠前村笛楼台古寺钟殷勤小平逺图画忆渠侬  

代人忆旧  

缓步素丝障微吟紫绮裘醉便风侧帽歌爱月明楼犀轴题春恨铜荷滴夜愁风流十年梦灯火漫扬州  

题雪浦人归图  

乱目寳花雨过眉班竹筇拏音迎画鹢喜态动乌龙水镜千江月风琴万壑松遥知永今夕情话得从容  

彦美生朝  

壮日里闾侠臂弯双角弓绣鞯红匼匝貂袖紫蒙茸云态自苍狗玉辉犹白虹为君占夀骨绰起有清风  

车轣辘  

马虺隤牛觳觫山行萦纡车轣辘路傍指防是官人老矣一翁双鬓白汝牛幸可耕汝马幸可骑有此可载琴书归胡为奔走东西道白髪刁骚被人笑  

沙漫漫  

沙漫漫草斑斑南山北山相对看我行乃在山之间行人仰不见飞鸟树木足知边塞少沙漫漫草斑斑我行欲趂西风还仆夫汝莫愁衣单我但着衣思汝寒  

寄题安嵓起官舎北溟  

一轩髙占鳯麟洲要作人间汗漫游海阁风烟自朝暮洞天日月防春秋梦魂欲拂三花树生计聊随一叶舟待我丹城访君去阆风佳处卜菟裘  

莫州道中  

枫林叶叶堕霜红天末晴华一镜空野旷微闻乌鸟乐草寒时见马牛风人生险阻艰难里世事悲歌感慨中白髪孀亲倚门处梦魂千里付归鸿  

和人七夕韵  

今古良宵此防同望穷云物有无中人间钿合三山隔天上灵槎一水通鳷鹊楼空纨扇月鸳鸯机冷苎萝风不须更乞蛛丝巧久矣人生百巧穷  

题吴彦髙诗集后  

片云踪迹任飘然南北东西共一天万里山川悲故国十年风雪老穷边名髙兾北无全马诗到西江别是禅颇忆米家书画否梦魂应逐过江船  

代王簿上梁孟容副公二首  

妙年椽笔赋长杨一日声名满四方天上风流青琐客人间嘉庆緑衣郎锦囊看读金花诰画防闲凝燕寝香预恐政髙趋急诏海沂无计驻王祥  

自笑微官马骨髙十年霜鬓雪刁骚长林丰草未适性尖帽短靴安得豪名宦真同一鸡肋簿书空束两牛腰故园清兴湖山里归去经营一把茅  

清明前十日作  

雨余天气动朝寒寒食都来数日间羯鼔催开小桃李画屏围出好溪山尘埃老我真堪笑风物撩人欲破悭梅雪已残春半过一尊何处与公闲  

闻丘文晚集庆夀作诗戏之  

桃李欲开风雨多花时犹得屡经过缓聴一曲玉连琐满泛十分金卷荷红烛影纱闻唤马翠罗承袜见凌波杜陵老矣孤春事柰此诗愁恼乱何  

明日复防客普照继呈此诗去及瓜不数日矣  

室中呼起散花天来伴维摩到处禅百刻篆香消昼永一畨花雨伴春妍云山真欲追聱叟风腋何妨借玉川他日相思共明月旧游因説禁烟前  

观古作者梅诗戏成一章  

翠袖佳人脩竹傍风姿绰约破湖光静中惯识形神影妙处谁知色味香观想有灵通水月孤音无伴挟氷霜故人愁絶今何许烟雨霏霏子半黄  

上施内翰  

十年不见建安公草木依然臭味同赖有酒樽烦北海可无香瓣礼南丰天墀礼乐三千字海国鹍鹏九万风正以髙轩肯相过免教书客感秋蓬  

闻彦美服药以诗问讯  

耳边尘事且无喧聴我归耕郭外村贱子自藏蜗殻舎故人谁并雀罗门书窗共作三年计尊酒相逢一笑温不信家山不堪隠仇池今在古铜盆  

次刘元直韵二首  

秋来何事忆归频正以家无妬妇津未许桂枝招隠士不妨桃叶赠行人梦魂歴歴千山逺客宦悠悠五斗贫犀筯鸾刀许何日归来举业得纷纶  

半年归梦别离间只有音书雁足还罗幕翠横秋掩冉玉壶红湿泪斓斑天明不作雾非雾月破可怜山复山准拟春风对眉膴一尊相对洗愁顔  

和曹次仲韵因以自感  

自笑区区学道难未容香火访名山因循忧患余生里收敛光茫窘步间白社祝公今日始丹丘容我防时还相从愿结翻经防共过壶中日月闲  

陪诸友登三山亭  

半濠清浅芰荷雕落日登临未寂寥山色逼秋浑作市海声迎暮欲吞潮沙头白鸟疑相熟木末青旗若见招不似常时对官府可无闲话及渔樵  

次韵夜雨  

澥山何处是蓬瀛节物催人意自惊客里厌逢今旧雨梦余愁聴短长更故园颇觉归期缓老境难堪末段清想得诗成正萧瑟竹牕灯火夜微明  

题归去图  

笔端竒处发天藏事逺懐人涕泗滂余子风流追魏晋上人谈笑自羲皇折腰五斗防钱直去国十年三径荒安得一堂重写照为公挂酒泻蕉黄  

寄题孔徳通东园  

花木隂隂一亩宫平生髙兴与谁同樽罍北海无虚日乡里东家有故风先业固知衣鉢在大门应惜槖奁空襄阳耆旧今谁识尚喜风流见阿戎  

昌邑道中  

屋角鸡号夜向晨客牀相对话悲辛流离仅脱哙等伍老大空为济上人却扫欲安无事贵累人犹説立锥贫故山邻里今安否归去同寻笋蕨春  

题仲山枝巢  

镜中青鬓入霜皤嵗月从教落魄过物理不容人过分生涯休叹我无多百年竟似蝇钻纸万事终同鼠饮河秪恐徐公宿縁在东风时梦海棠窠  

过关渡水图  

短车无复驾青牛散防方来对白鸥烟水从容许君独暂须分我一船秋  

河桥  

桃李香中八九家青旗髙挂緑杨斜晚来风色渡头急满地萧萧杨白花  

## 两宋名贤小集卷三百六十四  

宋　陈　思　编  

元　陈世隆　补  

雁山吟  

吕大亨字声之【名字与集互异】新昌人与仲弟冲之同师陈傅良友蔡行之在太学齐名然困戹久之乃授宿松尉徙平阳丞时严秤提之令大亨上不废法下不病民民尤便之终昭信军节度推官所着有沃州杂咏贺太常黄少卿  

自从朝奏一封逺便整归装问故山剰得清名千载重何妨晚节十年闲惯寻夜雪逵溪路却谢春风汉殿班国史旧编加简讨春秋直笔任诗删  

次新邑钱宰黄丞韵  

一邑何期获二贤花开满县总翩翩赋诗各出新机锦裕国还饶内府钱槐竹两行公事办丝桐三防政声传作成和气农家好多稼如云咏大田  

过杜潭题曽祖庆源庵  

横江灏气欲欺裘木落千林水露洲偶为搜荒投陇畆因而展省到松楸神驹已应当年兆祥笋还为后裔留寄与老僧勤洒扫庭前橘緑桂香浮  

和张主簿喜雪  

夜读书窗未觉贫朝看万瓦没鱼鳞飘来灞防春风絮泻下瀛洲玉斛尘笑我冗懐多俗事羡君清思独凝神遥怜夜月山隂道还有扁舟乘兴人  

题南岩寺  

谁把长竿钓巨鱼至今蹲石倚空虚蜂房爱向山崕结鸟迹疑从海岛居入座翠岚生昼寂夹川红树照春余任公此去三千载为看芳碑一嘅吁  

游石佛寺  

金吾不必问行由此去逍遥物外游半坞白云藏宿雾一声横笛下归牛喜瞻杰阁三生像藐视丛林四海州为写濯缨疎拙句谁言墨迹至今留  

题陈岩庵寄诸兄弟  

地接丹丘姥岭赊山盘曲折状如蛇每因过此瞻双陇何必从旁置万家孝弟本根时润泽诗书种子日萌芽到来岂但春秋祀酌水何妨一献花  

开禧丁夘重过龙门有懐方文老子  

翠屋交空结夏隂征鞍亭午喜登临披开草棘千重路洗出氷壶一片心禅老还寻江浙去诗家谁作楚梁吟须知珠玉元无踵不惜西风惠我音  

谢张漕荐剡  

谁人洗甲挽天河玉宇无尘海不波汉使褰帷将命出淮民挟纩被恩多流离岂但身安集凋瘵亲曽手拊摩恵利才施催召亟其如席未及温何  

贺叶司业兼中书舎人  

英妙才华四十年山林朝市姓名传何妨万斛横江上不碍千帆过目前我肯尾书千木纸人饶首着祖生鞭金銮何日商风雅伴直能呼孟浩然  

寄太湖黄县尉  

立顷谈余袂辄分乖离数数异朋羣君如天掲行空日我亦风吹过岭云不许范张同饭黍空慙李杜共论文睽违动涉经年里碁垒诗坛要防勲  

与丁抚干  

两年肥水喜相逢托契门墙今已重士有祢衡心肯荐侯如雍齿首先封更防谋略称筹幄防见精神坐折冲败走将坚兵百万围棋别墅意从容  

悼止斋陈先生  

万里长江发自岷作兴一代有斯人六经疑难言前解千古兴亡笔下陈爱向田间看耜耒肯留天上掌丝纶如公到处镌佳句今日池塘草自春  

舒城道中  

还辕天作十分晴泻出秋光一清走笔欲题人到迹扬鞭不住马嘶声顷禾晚熟黄云色篱菊朝含白露英得似渊明便归去门童稚出欢迎  

重阳桐城道中  

万古长淮一带流从来战地不容休间闗千里军前饷牢落重阳客里秋怅望白衣来送酒了无黄菊与簪头何人早断楼兰首试解君王宵旰忧  

九日登资福山呈胡宣教  

飞屐来登最上峰千山拥翠景无穷遥看云影参差外静聴泉声断续中今日黄花重九约何时青眼一尊同好天风月闲相寄早晚南来有过鸿  

西寺留题  

白石孤云自在闲红尘一事不相闗寺遮翠霭青萝外人到落花流水间欲效锦囊收胜槩惭无玉带镇名山白莲喜结当年社未厌朝来暮便还  

题龙翔观  

曽到龙翔不记年两峰巍压水中天潮生潮落青芜外人去人来白鹭边四接逺游僧万笠重新旧观屋千椽东南送目秋无际隔岸人家问钓船  

和黄教授山堂招饮  

鼎彝事业未渠休鸥鹭寻盟暂与俦路入芝岩真絶地客延蓬岛尽名流不辞一洗陶巾醉更拟双飞谢屐游谁赏洪都髙阁句落霞孤鹜唱渔舟  

谢石主簿和章  

多君养就大椿年便腹诗书昼欲眠绛阙当年名借甚白云他日迹飘然千军笔扫人谁敌九转丹成世莫传倦眼功名旁袖手剰看月露出新篇  

咏桂花  

独占三秋压众芳何夸橘緑与橙黄自从分下月中种果若飘来天际香清影不嫌秋露白新丛偏带晚烟苍高枝已折郄生手万斛竒芬贮锦囊  

和王子寛韵  

緑防千重竹清流一带溪子真耕谷口杨震讲闗西手摘星辰近名登泰华齐古来公相业谁不起锄犂  

春郊  

胜日游郊外岚光入眼新桃花开万树又是一年人  

山行  

山花雨后红野草风前緑浩歌归去来不辱在知足  

先春【梅花】  

不把春光较后先清香自是压羣妍微酸一防功成日桃李从他逞少年  

云锦【桃花】  

拥盖难遮万脸红烂然云锦直连空更看雨过新糚洗百媚都含一笑中  

紫霄亭  

半空烟雨有无间碧玉屏开四面山我欲紫霄亭上望吹笙人去防时还  

未把浮沤阅世间蓬莱一水隔三山试穷千里登临目望断青山白鸟还  

芙蓉  

枫叶飘林竹隔墙偏于冷淡逞浓妆天教不趁繁华月要是秋来独耐霜  

括苍山行  

微风吹雨湿栏干薄雾笼晴带浅寒一树红梅墙外发谁家美丽倩人看  

丹丘道中  

夜宿溪头十里村数星渔火照篱门雁山峭絶经行处犹带烟霞入梦魂  

缙云道中  

缙云通道入皇都花满京城水满湖借问今来丞相府后园人有醉歌无  

游石城山  

秖因寻胜到林泉四抱回峰万景连僧过不知山隠寺客来方见洞开天浮图照水光相映古木依崕影倒悬风露了非人世界濯缨秋后玉壶天  

过七里濑懐古  

七里滩头访子陵水光山色见生平欲为臣子定出处知与君王分重轻一介草茅真自负三公轩冕未为荣我来想像髙风在钓石岩前烟浪生  

## 两宋名贤小集卷三百六十五  

宋　陈　思　编  

元　陈世隆　补  

説劒集  

吕定字仲安新昌人歴殿前都指麾有説劒集懐古  

我昔游海上东望三神山风波防万里苍茫云霭间鱼龙自掀舞天空日月闲神仙渺无迹徐福去不还空余蓬莱阁千载留人寰  

追和苏子赡游峡山寺韵  

山迥寳华阁水绕金锁湾尘虑顿焉息于兹开我顔疎钟日夕动老僧林下还天风吹白云悠悠满松闗归猿有余悲月明啸空山仙人自何来翺翔八极间手把玉芙蓉吟笑锵佩环歌罢忽飞去千峰堆翠鬟  

赴京  

太白楼前雨乍収画船挝鼓上皇州肯因离别牵愁思要把勲名事壮游千里关河旗带月一天星斗劒横秋胷中賸有安边防此去应当献冕旒  

奉天门朝贺  

晓日初临万嵗山寳幢华盖列朝班九重天上来仙乐五色云中识圣顔深殿卷帘香雾袅近臣传制佩声还嵩呼齐祝恩如海散作阳和满世间  

调兵  

年少谈兵胆气豪折冲千里岂辞劳旌旗影动秋风瑟鼓角声回夜月髙红锦裁鞍新试马黄金装带旧悬刀临征自信军容盛五色团花绣战袍  

扈驾  

八月秋髙战马肥观兵郊外振天威一声鳯吹迎鸾驭五色龙文杂衮衣劒防横空金气肃旌旗映日防云飞令严星火诸军奋直斩单于塞上归  

班师  

紫塞囘来雪正晴王师百万拥连营马嘶大地山河壮旂卷长空日月明龙虎台髙千嶂耸鳯皇城近五云生圣顔有喜天心顺中外欢闻奏凯声  

登东岳山  

海内名山孰与齐清风掖我上丹梯鹏程九万扶摇近世界三千指顾低瀑挂天门惊霹雳雨蒸日观出虹霓太平防见东封盛玉简金书焕紫泥  

雪夜  

漠漠同云徧海涯晓风寒逼緑窗纱飞扬鳞甲三千界糚防楼台百万家何处妙歌金帐酒谁人清对玉梅花便应石鼎融氷水乌帽笼头自煮茶  

望岱岳  

岱宗东望郁嵯峨万丈仙桥鸟外过秦树千年空老大汉碑终古不消磨天坛夜静乘星斗石磴春深长薜萝记得旧游曾载酒頽然峰顶放长歌  

望峄山  

极目东山秀色浓紫霄千叶醉芙蓉题诗尚记仙人洞飞佩曾过玉女峰树老孤桐秋露下碑残古篆暮云封何时再醉天门月卧聴清风万壑松  

登彭城楼  

项王台上白云秋亚夫坟前草树稠山色不随人事改水声长近戍城流空余夜月龙神庙无复春风燕子楼楚汉兴亡俱土壤不须懐古重夷犹  

戏马台  

据鞍挥指八千兵昔日中原防战争追鹿已无秦社稷逝骓方叹楚歌声英雄事往人何在寂寞台空艸自生回首云山青矗矗黄流依旧绕彭城  

夜宿甓社湖  

湖光如镜迥无山耿耿银河路可攀万象不移天地外一尘能到水云间月明孤屿森楼阁夜静飞仙过佩环借问盂城何处是微微灯火緑杨湾  

金陵旅夜  

一雨皇都万象明东风娇啭上林莺火烟亭馆春多少钟鼓楼台夜防更枕上故园蝴蝶梦枝头斜月杜鹃声银牋欲写长相忆滚滚江流不尽情  

过小孤山  

八月灵槎溯海门翠云台上醉芳樽峰头楼阁相髙下水底鱼龙自吐吞万古青天留玉柱五更红日涌金盆宦游不尽登临兴欲洗苍苔颂圣恩  

登翠云台  

一柱中流亦壮哉分明世上有蓬莱帘开庐阜层层出船泛岷山滚滚来夜冷神龙蟠水府天青仙佩下瑶台闲将玉管吹明月勾引翩翩彩鳯回  

游匡庐山  

欲向匡庐观瀑布便从彭蠡骤楼船一声长啸来丹壑千丈飞流下碧天洞里楼台无嵗月云中鸡犬有神仙凭谁呼起巢松者醉拥宫袍对酒眠  

度大庾岭  

凿破鸿蒙一窍通至今传説九龄功天垂瘴雨蛮烟外路入炎荒火树中万里闗河瞻北极两行旌斾过南雄鹧鸪声里端阳近榕树青青荔子红  

过峡山寺  

峡江江上峡山寺落日峰峦翠作堆云拥半空楼殿出天然一幅画图开仙人采药和光洞释子翻经化乐台顾我红尘车马客题诗无暇扫苍苔  

登越王台  

海上荒台草树平登临不尽古人情白云万里懐亲舎红日中天望帝京百粤山川秋歴落山城楼阁晚峥嵘醉来徙倚栏干曲聴彻西风画角声  

浴日亭和苏学士韵  

危亭突兀倚青山坐对扶桑碧海湾紫雾欲生龙伯庙洪涛先涌虎门闗光摇宇宙花生眼影动阑干酒上顔遥望蓬莱宫阙晓一轮飞挂碧云间  

游海珠寺  

何年神物抱珠游遗向沧浪第一洲五色化成金世界六鼇擎出寳香楼光涵蛟室星辰动影落龙宫日月浮万古团团天地里磬声敲出海门秋  

登广城楼  

三尺龙泉事逺游越王台上望南州一天雨过千山晓万里风来五月秋江郭楼台蛮客市海门烟日蜑家舟临戎不有安边策应愧常何荐马周  

谒金华寺六祖法堂  

坐阅人间防百年双趺浑似后来禅空空明镜台前地寂寂红尘境外天风动法林从虎过云生咒鉢解龙眠至今月到层楼上应共祥光午夜圆  

## 两宋名贤小集卷三百六十六  

宋　陈　思　编  

元　陈世隆　补  

雪矶丛稿【一】  

乐雷发字声逺号雪矶江右舂陵人登寳祐癸丑特科廷对第一授馆职丙辰以病归遂不复出雪矶丛藁五卷其友人朱嗣贤何尧卿编校付梓时宝祐丁巳也  

九疑紫霞洞歌  

猗与竒哉紫霞之洞真天开千变万状不可述恍疑幻出壶中之蓬莱湘濵两姝不敢到怅望苍梧云缥缈尔来三千三百年斑龙空卧金光草我采姹女江华濵是为三十六帝之外臣右持緑玉杖左擕紫金经长歌天上谣一呼开仙扃列炬照深窈悬身事幽讨羣仙喜我来惊笑欲絶倒何侯抚我顶伟逺拍我肩緑华赠我金条脱明期分我红景丹借问此何地指言太虚天翠霞紫云张寳幄悬瓈结緑盘璎珞万叠苍苔荒石田谁呼青龙畊紫烟虎岳铜墙未遍识拟开寳藏翻云帙嵳峩水际披蓑翁应是籛铿钓神龙仙人仙人何多事惊世骇俗变灵异或跣距足乗天云或印短趾流沙浔或见姑射处子身粉霞红绶藕丝帬或示普陀大士形或持簮栁乗寳璎或挿镂象管或结火齐珍或琢圃玉或布只园金洞中之深不知几百里但见萦纡屈折一里一涧水人言有路通桂林乘兴欲寻日华君吾闻洞中大小洞天三十六帝遣列真分治局上界官府应更多定知此洞今谁属猗与竒哉紫霞之洞真天开我上防稽探禹穴复浮沧海登天台岩谷岂无竒眎此何尘埃摩挲崖石题恶句记我杖屦敲云来黄涪翁元漫叟目力一生空宇宙澹岩阳华有何竒枉费篇章劖石窦  

谒李梅亭  

力抜鲸牙气贯虹玉堂归只守文穷世无真魏扶吾道人以干淳望此翁大地精灵藏笔下国家命脉寄山中緼袍羸驷崇仁路正拟登门聴击防  

代送徐侍郎赴召  

大厦谁堪任栋梁试留斋舰问行藏朝廷议论如春雨吴蜀人材似夕阳三渐何曽投砭剂五寒今望起膏肓拟看相业磨崖在却到浯溪话别觞  

聴友人谈蜀道事  

石栈天梯荡战尘谁驱哨马满峩岷尽看鸟犬为君子【元次山世化篇】谁问沙虫化小人沙塞惟应悲望帝蜀材正自欠吴璘细吟猛虎长蛇句空对西风泪满巾  

送广州刘叔治倅钦州兼守事  

天涯亭畔拥辎屏丹荔黄蕉满去程皂盖却迎新别驾碧幢应忆老先生象蹄印雨归蛮国鲸鬛掀潮撼海城曽是乡贤分守处试寻醉石共题名【余靖韶州人曽守钦】  

逢熊季可  

暮云春树饱相思今共秋风捋白髭北阙未知鹦鹉赋南州空诵鹧鸪诗旗亭尚喜【缺】能饮客路谁知朔独饥赖有湘翁生计在且吟九辨撷江蓠  

送李焕云超恭城主簿  

恭城山水接三湘应觉他乡似故乡宦况不妨栖枳棘客程还见食槟榔寒暄未定冝加爱事业无穷要自强千古忠魂如可问试吟雏月潄诗肠  

寄李伯辉  

石嶙峰下寄吟身静掩柴枢琢楚珍苹草青莎招隠士暮云春树忆诗人门无车马多嫌僻家有图书不似贫拟借大鹏揩老眼何时樽酒得相亲  

舜祠送桂林友人  

尧山分首舜山逢呼酒旂亭两鬓蓬客思且须论濶诗交应不计穷通儿曺冨贵秋烟外前軰风流落叶中明日吟船又何处渡江衣冷荻花风  

访伯父幽居  

对坐如禅舍闲烧石乳香书防新讲义药问未传方仆语梅花里僧经竹叶旁题诗吾岂敢窗户半吟章  

桂林懐李景魏  

阳华云万叠无计得相寻所学皆时好何人知尔心莎城百粤逺雪峤一翁吟已是懐人极天寒漈水深  

桂林送人之琼州招捕海冦  

訾家州畔路别尔苦匆匆説劒令人喜耽吟与我同旌旗枫鬼雨舟楫鲎簰风想到琼峰顶题诗更纪功  

与李盘翁知县登七星山吊石道士  

叠嶂矗空青躭竒共一寻苔荒碑意古茗苦道情深有兴梯苍壁无才咏玉簮吟仙何处去我軰复登临  

次韵史主簿雨夜见寄  

水长许由溪春寒入竹扉几人聴夜雨惟我怯单衣树罅青灯耿篱根白菌肥明朝有忙事推枕问渔矶  

赠李伯辉家谱诗  

荡冦将军泪唐朝李郤家緑华双荐者况复古今夸赵司法集诗自题近道盖取工部所贻元隠居诗中语也因书二絶  

和徧陶翁饮酒诗醉笼天地入防夷细看官爵成何物肯带奚囊过九疑  

浣花骚伯杳难【缺】世上宁无元隠居读罢君诗三叹息断弦緑绮定何如  

聴庐山胡道士弹离骚  

庐山道士玉潭仙前世沧浪握楚荃莫道离骚遗响絶孤钩寡珥尚能传  

吊湘谁解荐江蓠忠愤泠泠冩七丝愁絶九疑山下聴重华应许就敶词  

题王尧章伫香亭  

满池蜀锦照深衣尽日慿防课楚词要识此花香絶处露凉风细雨晴时  

对花味道兴何长好学顔家到坐忘莫与红尘儿軰道心清正是得真香  

故园荷屋傍濓溪苦爱莲花入梦思今日题诗还自笑江湖尘土鬓成丝  

咏史六首  

髙祖  

逝骓走鹿各消磨剑外功臣剰几多四皓两生原不聴故乡枉费大风謌  

陈胜吴广  

假号偷名只可怜枉抛钱鏄弄戈鋋陇头燕雀应相笑鸿鹄原来是项燕  

韩信  

愁看钟室劈良弓何不当时杀蒯通今日真王成底事只应娥姁是英雄  

东方朔  

蜥蜴盘边解滑稽且分社肉饱蛾眉刘郎最怕秋风冷那得君言换殿帷  

司马相如  

狗监无端荐薄情鹴裘犊鼻帝乡尘当时最有文君恨不识长门买赋人  

班固  

请室寃魂叫不闻神丘隆碣漫遗文平生词藻谁知已腐防狐雏却误君  

送董炎震归攸县  

千菊溪头话别情君行我住两伶俜山中有酒招元亮石上无禾养伯龄狼尾屋低苔漠漠龙须菜长水泠泠故乡语燕应堪聴莫放扁舟过洞庭  

赠衡山侯霖  

家住衡山茗坞深轩辕道士是知音窊樽酒好聊同醉石鼎诗难莫浪吟雨外虺隤寒食路花边格磔故乡心却懐世上扬雄少肠断侯芭何处寻  

送骆起谒襄帅广西宪  

知君无地种江蓠防了衡山防九疑客路不堪还话别侯门何处可题诗吟青罗带行离岸唱白铜鞮过习池呼酒试浇征马足绣台油幕有相知  

题豫章宋徳父逰湘诗卷  

醉呼仙叟共浮湘稇载风烟满锦囊名似浦云山雨起诗连沅芷澧兰香好吟秋月招元结莫赋朝云恼楚襄英巨老仙今寂寞行人还解识珩璜  

常宁道中懐许介之  

雨过池塘露未干人家桑柘带春寒野巫竖石为神像稚子搓泥作药丸栁下两姝争饷路花邉一犬吠征鞍行吟不得东溪聴借砚邨庐自冩防  

乌乌歌  

莫读书莫读书施五车今何如请君为我防却离骚赋我亦为君劈碎太极图朅来相就饮斗酒聴我仰天呼乌乌深衣大带讲唐虞不如长缨系单于吮毫搦管赋子虚不如快鞭跃的卢君不见前年敌兵破巴渝今年敌兵屠城都风尘澒洞兮虎豹塞途杀人如麻兮流血成湖眉山书院嘶哨马浣花草堂巢妖狐何人笞中行何人缚可汗何人丸泥封函谷何人三箭定天山大冠若箕兮髙剑拄頥朝谈回轲兮夕讲濓伊绶若若兮印累累九州博大兮君今何之有金须碎作仆姑有鐡须铸作蒺藜我当赠君以湛卢青萍之剑君当报我以太乙白鹊之旗万里横行取金印何用区区章句为死诸葛兮能走仲达非孔子兮孰却莱夷噫歌乌乌兮使我不怡莫读书成书痴  

寄雪篷姚使君  

赠君昆吾湛卢之寳劒青雀黄龙之巨航悬黎垂棘之美玉都梁笃耨之名香佳人佳人在何处濯足洞庭望八荒掲车馡馡薜芷緑欲往从之道阻长倚寳劒兮翼轸胶巨航兮沅湘玉以彰君子御身之徳香以表骚人流世之芳我所思兮隔秋水天吴翕忽琉璃翔佳人偃蹇定谁与爱而不见心防伤  

汴堤栁  

万缕春风窣汴堤锦颿何处栁空垂流莺应有儿孙在问着隋朝总不知  

读李羣玉集  

光顺门前系马频文馆里翠云春却怜白首河西尉枉作蓬莱献赋人  

捐玦江头弄钓舟菊花杜若满芳洲如何才子无骚思只咏蔷薇与石榴  

与复古叔读横渠正防书  

惆怅枯林与晬盘云横太白梦魂安半生骄吝如蜗缩自把西铭反覆看  

谁掘骊山起老师竹林灯火共心期年来后学轻前軰看彻臯比罢讲时  

次韵熊云瀑秋夜见寄  

吹落秋烛灺红想弹九辨入丝桐荃蘅岂不如葵菽谁继豳风补楚风  

题昭州田廷亮书槀后  

槟榔口里吐参苓折槛无门九虎深家在道乡亭畔住定应千古有知音  

少海无波鹤禁虚满朝闭口养曹蜍白袍乌帽和宁外却有山人请建储  

## 两宋名贤小集卷三百六十七  

宋　陈　思　编  

元　陈世隆　补  

雪矶丛藁【二】  

题杨诚斋行湘诗卷  

仙云寒锁碧瑶天突兀吟坛北斗边试问鳯凰谁得髓竹林聴雪对牀眠  

叫云吹玉舜祠邉醉嚼琼糜潄石泉旧读离骚今忘却快披秋卷嗅兰荃  

题许介之誉文堂  

端平丙申桂林伯尚书钟公以遗逸荐东溪先生许侯于朝越明年得防补初品官卫州户掾其诰词于始则有夙有誉处且娴文辞之褒于终则有其以行义教于乡里之勉州里人士莫不荣之又明年许侯乃于东溪之濵剏堂五间以为讲道著书之地仍摘天语誉文二字以张其名敬上赐也堂成山齐先生为之记者详矣当世之名卿大夫又为之赋咏者众矣愿余侯【三字非衍疑悮】晚生小子何足言诗辱徴俚作不敢固以陋辞敬书二首以记盛事并叙圣天子始终褒勉之意庶得附姓名于不朽云  

曽佐元戎洗緑林此翁何止擅诗声久辞骠骑寻瓢饮谁引鸣驺聒耦耕厚礼正罗温处士浮名还污阮先生衡茅那识丝纶美尚拟升堂结社盟  

姜防刘过竟何依空向江湖老布衣造化忌名从古有诗人得位似君稀圣朝自要求参术吾道何应贱蕨薇晚节黄花须爱护且教湘士挹芳菲  

濓溪书院吊曽景建  

太极楼头霁月寒断弦緑绮不堪弹牕前自长濓溪草泽畔还枯正则兰苍野骚魂惟我吊乌台诗案倩谁刋伤心空有金陵集留与江湖洒泪看  

许介之以丞相周益公所书古乐府四篇见寄敬题其后  

纸上瑚间木难曽敲黄阁卸征鞍赏音今有王园否得句堪寻岣嵝刋鹦鹉夜栖金屋冷的卢秋战玉关寒春风归雁那知已寄与深宫絶塞防  

读繋年録绍兴八年以后事  

娄敬金缯满去辀便看雷雨润遐陬诸贤自抗排云议宰相方深偃月谋湘国乍闻悲鵩鸟秣陵还聴唱符鸠九原晏老今知否搔首青编恨未休  

栎吴大帝庙  

赤壁濡须事已虚且依栎酹芳壶九原尚拟吞铜雀千载今惟记赤乌湘浦有人修旧祀荆州无地展雄图定知斫案英灵在闲对祠前洗湛卢  

昭陵渡马伏波庙  

功名要结后人知马革何妨死裹尸汉帝可能疑薏苡湘民却解荐江蓠纸钱撩乱王分胙粉壁斓斑客冩诗堕水跕鸢无处问滩头斜照晒鸬鷀  

访萧太山父子  

仙桂灵椿各典型飘飘姿韵激天鲸家传八叶盐梅种诗接三蘓父子名四海尽将看县谱一堂那与许文盟尘埃不敢相亲炙且汲渝溪濯客缨  

谒张兵部时守临江新除湖南仓  

东皇太乙待新诗共喜新槎泝楚涯父老尽将看鸑鷟使臣应不问狐狸江头芳杜催行色境内甘棠有去思细读诏书搔短鬓瓣香那识帝王师  

蘓莹中先往新淦过新渝访之不遇赋诗为寄  

玉笥山前水拍空知君何处系吟篷敢轻竒士题凡鸟漫有忧心咏草虫沅芷澧兰犹可寄江云浦树苦难同门前景物皆诗卷独倚筼筜啸晚风  

胡料院出示车攻图仍索俚作  

九壤卧龙呼不起乳臭谈兵空满耳书生未识玉帐经且抱此图究终始姬家出车咏嬴家小戎诗卫家武刚扞突骑马家偏厢是羌夷只今车阵无人识天狗横空洒腥血边人以鞍马为家谁驭奔冲展竒防豫章先生今孔明胷中森罗万甲兵天衡地轴妙絶识内阵外阵何纵横千枝緑沉列虓虎万臂黄间张白羽人言险野难用车公独规模掩前古车攻图车攻説八采眉前曽进彻世人苦谤陈涛斜却向齐门鼓空瑟今朝朱川冨川头絶江川北瞻神州李纲正要讲车战南渡勋业应可收泾水黄铁山碎双轮快碾幽燕地朗诵先生复古篇他时此笔犹难记  

壶中天歌赠侯明文  

盖头即可居容膝即可安连云大厦千万间何如壶中宇宙寛壶中何所有笔牀茶灶葫芦酒壶中何所为目飞送鸿挥园丝前祝融老僧竹壁上九疑狂客诗壶中主人知为谁啖枣仙伯雪鹤姿左揽元防袂笑移砥柱防河水右拍长房肩饱飡麟脯倾玉泉蓬莱山在何处劝君且占壶中住不曽上列金马门也应不识崖州路探禹穴浮沅湘脚下尘土鬓上霜我到壶中如故乡  

道中逢老儒由蜀出  

丙穴鱼应好曽经问钓矶干戈今未定城郭是耶非诗社尊黄髪侯门薄布衣乾坤豺虎满见尔一欷歔  

时事  

时事如頺屋谁堪任栋梁国贫僧牒贱邉病檄书忙有分忧宗社无方出举塲未应王谢辈挥泪送斜阳  

逃户  

租帖名犹在何人纳税钱烧侵无主墓地占没官田边国干戈满蛮州瘴疠偏不知擕老稚何处就丰年  

登江华寒亭  

到此脚跟酸千峰逈不看年深碑字浅日薄树隂寒石罅巢蜂乳篱根堕鸟残爱吟还畏冷不敢倚防干  

访表叔李竹斋  

门庭接豆根吟避市尘喧毎爱诗无敌应知学有源云山供俎豆笔砚长儿孙愧我相过数秋风酒一樽  

拟长沙访姚雪篷至永而返赋寄  

今傍南轩住应知理趣精通书多似易论语不言诚拟欲聴防论犹能慰别情江湖风浪隔肠断楚鸿声  

送萧太山赴新兴令  

翡翠芙蓉去路荒许浑诗里认封疆昔闻古佛传宗印今得吟仙绾县章鱼婢蟹奴供俎豆马人龙户杂畊桑澹翁应解知心事试汲寒泉荐瓣香  

访菊花山人沈庄可  

网尽珊瑚采尽珠只餐秋菊养诗臞永嘉同社声名在乾道遗民行辈孤我恨朱门无食客君言青史有穷儒饥寒正用昌吾道且对钤冈共撚须  

懐二萧  

未曽相见已相知楚粤江山棣萼诗毎恨乾坤催我老却于湖海识君迟机云才藻今无几管鲍襟期话向谁靡靡乱山嘶瘦马碧云日暮正相思  

踈拙  

越冠齐瑟事皆非踈拙唯甘与世违客路莺花愁里看故人烟雨梦中归采薇有备淮南静移粟无谋浙右饥纳纳乾坤须俊杰湘翁只合制荷衣  

陈东甫酒间举作归心只有杜鹃知之句犹未成篇因为续之  

归心只有杜鹃知且倚裴亭共撚髭客路秋风吹杜若故园春雨老辛夷家贫未办闲居赋世浊空吟感寓诗邂逅江湖还别去岸花樯燕两堪悲  

赠别陈东甫呈钟尚书  

洞庭濯足共题诗今聴骊驹话别离泣玉可能悲卞子买金只合铸钟期荷盘剪防须栖鹭【缺】项分丝补接防斗酒彘肩聊自壮古来骚客例寒饥  

登潭州懐雪篷姚使君  

贾井裴亭徧短笻红尘归骑又匆匆我寻桂树吟招隠君对莲花诵易通今日江山劳别梦他年灯火课新功濓溪最念初平老恨聴聨牀话未终  

下摄市  

吟到湘潭一叶黄贾胡踪迹正悲凉抱琴沽酒异乡客打鼓发船何郡郎楚女越商相杂沓淮盐浙堵自低昂尘埃市井无人识濯足江头望八荒  

无题  

犬袖裦衣走浙淮何人不识鹤山来只今心印谁传得自折通书拨篆灰  

抚州偶题  

金柅亭边栁拂城春风系马酒家吟尘埃满面无人识却得黄鹂作赏音  

萍乡病渇  

犬子无从典骕骦荒村忍渇望潇湘楚王萍实甜如蜜不许诗人取次尝  

甲午社日客桂林  

巵酒豚蹄客里欢石尤风枲衣单东阳病骨如鹦防最怯南州社日寒  

桂林岁晚忆钟尚书  

尘满湘翁薜荔衣江湖嵗晚鬓成丝桂州杨五今何处雪片梅花枉费诗  

云峰寺  

拟寻岣嵝看蟠螭且解青鞋濯禹溪吊古犹疑九枝柏谈禅且问一茎虀虎低崖树供僧防猿摸廊碑认客题应接溪山无好句满林空羡乱蝉嘶  

## 两宋名贤小集卷三百六十八  

宋　陈　思　编  

元　陈世隆　补  

雪矶丛稿【三】  

谢杨孟溪县丞惠以章墨  

白首侯芭蜀江边曽向君家传太射熊草赋留残墨相应当日还渠得飘零潇洒几世孙解得胶法舂云物理往来元莫测后世子云还旧壁君家所有更赠君君还赠我何殷勤感君殷勤复三叹努力西窗磨铁砚太艰深吾不为愿冩诚斋易传探机  

佳人两章寄许东溪  

衡之山郁苍苍我有佳人在水之阳木难为佩兮云锦为裳爱而不见兮我心忧伤安得为鹍鹏凌风置君旁衡之山欝苍苍【其一】衡之江清且漪我有佳人在江之湄朝飡菭蘠兮夕馔江蓠欲往从之兮我马虺隤安得为琴髙沿波与君随衡之江清且漪【其二】  

登濓溪太极楼  

岑楼跨层崖灌木翳頺沼旷哉宇宙心况兹展遐眺前哲日以逺川麓被文藻芳甸馥荃蘅江渚杂凫鸟亭亭沼中莲冉冉庭下草扣寂参太极抚化领众妙俗薄神理乖力柔圣途杳英英考亭翁反心防天奥万里粲良言一诚贯元造朂哉登楼人毕景尽此道深根复深根笃行以为寳  

醉中偶成  

醉敲茶臼啸秋烟苦欠髙阳买酒钱拟入乱山飡柏叶石牀闲对麝香眠  

送友人逰昭川呈陈谦之佥判  

阆仙去补荔支谱梅谷归呈飞鹜篇惟有坡共君在马蹄何苦又昭川  

道乡牵损衮龙衣谪堕天涯咏楚蓠莫放蹇驴逰别处拾青阁下有残碑  

鹏运堂前话别愁菭蘠三度楚江秋近懐莫向元龙道问舍求田是【缺】头  

夏日偶书  

蜾蠃衔虫入破窗枕书一垜竹方牀家童偶见草头字误认离骚是药方  

秋日行村路  

儿童篱落带斜阳豆荚姜芽社内香一路稻花谁是主红蜻蜓伴緑螳螂  

新淦偶成  

飞飞丝鳯挂梅梢犹记来时雪拥袍今日归舟新淦路街头稚子卖樱桃  

赠吴季诗  

燕子楼头春色深曽骑骄马掷黄金如今世事漫头雪破屋孤灯忍冻吟  

演教寺吊楼居朱漕  

罗带江头蜕绣衣人归香草谢家池祗今玉树埋何处惆怅僧房认得诗  

穿冢难酧地下知逢人多说项斯诗今朝痛洒西州泪万里梅花欲放时  

延真道院  

沧流翠竹接仙扃灵菜丹虬供上真拟就元翁分半榻闲聴秋雨守庚申  

访赵愚斋不遇谒者云扺晚方归因成一絶奉寄  

雪片梅花满研池芙蓉幕里客归迟今朝解了公家事尽聴辕门报酉时  

到衡岳呈弟山长  

间依禹柏系征骢猿鸟应犹怪贱踪正拟开云访韩愈可能避雨识茅容朱陵洞里秋呼鹤紫盖峰前晓聴钟欲踏青霞寻胜趣倦逰应许借吟笻  

许介之馆仆于东溪临发赠别  

洗耳泉头漱晚凉西风衣袂水花香酒边豪气横荆楚灯下清谈杂晋唐天地毎穷真俊杰山林偏有好文章试提孤剑同君舞后夜闻鸡月满牀  

下第归后李白辉李景魏索近诗  

吟徧吴头楚尾春多慙才客问征尘振衣天目寻黄独濯足湘江咏白苹宋五已惭称进士陈三何用作诗人锦囊元属君家有今买渔经理钓纶  

题李湛溪诗集后  

楚砧岷葛饱清逰金节银莬照几州诗句多如姚少监行程还似杜参谋黄陵夜诵虞妃泣白帝春吟杜宇愁拟问湛溪何处是梦随闽国弄渔舟  

寄姚雪篷使君  

湘鳞六六寄相思踈栁新蝉想别时今夜各聴三楚雁秋风又老一年诗梅花且补离骚阙薏苡应为史笔知剪竹疑峰新制笛待冲霜月访桓伊  

谒山斋先生易尚书  

淳熙人物到嘉熙聴説山斋亦白髭文字尽传融水后精神如战辟雝时灵椿终不孚朝菌蓍草难堪养夀细撚梅花防总义只应姬老是相知  

送桂帅钟尚书超召  

老依牙纛撚吟髭又折梅花话别思五岭不遮鸾鳯诏四方俱诵鳟鲂诗人才晋魏凋零后国事江淮倥偬时頼有老臣经济在快呼桂醑饯篙师  

题钟尚书北征诗藁  

野雉江鸥满故都秋风禾黍撚吟须六千里外驱旃斾五十篇中见版图金铉尚期扶日御玉衡终令正天衢书生亦有中原志那得君王丈二殳  

呈广西张提刑  

陆续城边按部归梅花随处扑征騑溪山有助吟题徧狱市无寃讼牒稀竹屋呼猿眠碎月莎庭引鹤步斜晖莫嫌瘴雾侵湘客满路风霜冷枲衣  

罪言  

愁杀潇濵虮虱臣乱山斜照独含情人才不似深衣古国势如何楮币轻石燕未蘓湘国旱木牛那济蜀州兵幸无杜老流离苦切莫吟诗到北征  

送程营道官满赴阙  

髙旻振爽籁苍雁鸣芳洲倾城饯茂宰乡耋罗藻舟茂宰蕴渊道厥源溯伊流宇甿振仁策范俗惇圣猷夷心灼理要政简吏统周芳风被儒肄泽沦农畴鲁封有驯翟张庭无讼牛慨兹戒徂两离衷郁绸缪赠我茂叔莲纫君晏子裘庆霄眎鳯跃神囿瞻麟游世道日以隘民瘼谁克瘳厉志抗遐弃吹万溥九州揆予忝皇鉴敷文免征愁行行重行行夷庚无驻舟  

次韵李监丞月夕闵雨  

穜稑旱欲槁蒺藜秋向荣哲匠轸民瘵慨此夜魄明蓐收正秋敛肥遗何纵横仰霄眎蟾曜聆垤伫鹳鸣彼美玩华光芳樽酌麴生崇榭歌窈窕秀质罗辎軿节序孰不欢宅生念匪轻同袍正焦灼对酒何忍倾恤喜限惽智同兹感隂晴淰淰山云起策防林飇惊企彼天瓢润弭此农橰声崇情发翰墨赏心谢筹觥溥泽乃夙念穹爵岂所营荣贱有异分感兹反岩畊  

次韵李监丞城西纪游  

叫舜问寥濶咏濓涤尘嚣驾言城西游慨彼往哲遥仪鳯不可呼鴐鵞浴清潇懐或光风杳蕙若吹凉飇苍梧陇云愁庐阜太【缺】雕岂无人希周亦有文规姚占毕末学陋俗薄神理销沿流浮伊洛泝源窥羲尧执中与太极万古魁瞻杓察防笃强力贤圣谅匪辽舜宫翳灌木濓塾栖丛苕观乎纪防作悟彼进学条兰巵娱才彦岂谓磊块浇得深清赏惬理胜英藻超揆予果何为农野劝耕穮景迫昧见道曷奉徳化昭  

雨夜读陆放翁集  

炉冷重吹火山房夜黯然湿薪添茭爇苦茗滞芋煎灯暗潇江雨诗吟望泽烟老仙何处去搔首吊尘编  

送黄天河  

天河那可到山顶翠参差邨屋煎黄蜡官炉焙荔支地蛮游宦少县小迓賔迟鼻祖曽吟处荒苔想满碑  

呈赵叔愚司理  

涧户垂杨句江湖半世防不应求五岭却自建孤坛浙社朋逰尽【缺】诗气象寒今朝流水调只向子期弹  

闲居自遣  

雨积桑枢长昔邪谁能载酒访扬家汉廷用少臣今老鲁俗皆冠我独髟忧国苦无蠲忿草防书喜对决明花衰頺懒作江湖梦拟斸三桠养鬓华  

许由溪上小屠蘓红树苍山对一臞白髪功名惟劒在青山活计并钟无谁言荆楚多竒士却笑乾坤一腐儒桐帽貂冠俱有分寄言儿辈莫揶揄  

寄楼居朱漕  

住近江心古寺边幅巾应伴浙僧闲官衔自管金陵观冠【缺】多依鴈荡山出处皆留青史看功名且逐白云还殷勤为祝楼居月好照横舟送碧湾  

史主簿以授庵习稿见示敬题其后并寄张宗瑞  

姜防荒冢白苹深鸑鷟无声结緑沈拟向鄱阳寻后社只招张叟聴君吟  

吟了南楼到库楼塞云边月困雕锼只今南北无诗禁曽有新编过鞑不  

次韵熊云瀑秋夜见寄  

叫彻苍梧望八荒暮云秋客各凄凉此情未许旁人防愁絶中庭月一方  

## 两宋名贤小集卷三百六十九  

宋　陈　思　编  

元　陈世隆　补  

雪矶丛稿【四】  

呈姚雪篷使君  

祝融应自胜崆峒且读通书辨圣功事可语人甘受谤诗能名世不嫌穷春边采药收湘月下调送楚鸿頼有行人碑尚在棠隂依旧恋东风  

雪篷见示送赵东嵓诗  

皇华歌彻酒杯忙泽畔骚翁送范滂琴带衡云索润马飡湘芷辔丝香山中貍豹随吟斾部内豺狼入按章却笑诗寒吟骨耸愁防酬唱挟风霜  

书萧千嵒集  

向来杨陆共峥嵘吟到亭邉趣转精古似洞庭张雅乐严如即墨敛残兵茵陈终不肥方朔芣苢何堪病冉耕细读残编搔白首未应造物忌诗名  

滕王阁下赋  

越蜀艇乱相偎风饱千帆带雨开阁上鸣鸾今已往江头飞鹜只堪哀栁汀絮满河豚贱桃坞花残石首来应接溪山吾不暇自怜白髪欠诗才  

宿金滩  

泷吏崖翁是赏音江流泯泯对秋吟天虾扑火樯帆晚水狗捎鱼岛屿深千里庭闱云满眼十年湖海雁惊心今宵客枕清如许稳读西山夜气箴  

寄许介之  

赢得诗名遍九州酒徒棋畔半公侯离骚甘隐鱼鳞屋乐府多传鹳鹊楼醉叶几窠藏菊径蠧荷三畆护渔舟中原应有楼兰国空锁吴钩到白头  

闻边报寄姚雪篷  

淮烽蜀燧照边隅白髪忧时我腐儒楚客汀洲搴杜若齐王沮泽索柴胡耽吟自爱南游好久谪曽谋北事无拟对祝融扪虱语何时重捋使君须  

寄戴石屏  

曽到元郎吟处吟雪篷烟艇久相寻鳯鸣道国空诗句雁到衡峯只信音拾橡祠边寒聴雨纫兰院里夜分衾蹇驴倘遂黄花约鸦觜敲烟共掘参  

戊戌冬仆客桂林雪中赵叔愚司理书张司业逢贾岛絶句为寄今冬对雪感而有作  

朔风桂水浸琼沙曽共骚翁理钓槎对客又吟瑞木【缺】论诗还忆欵冬花饥能驱我瓶储罄老不饶人镜影华拟唤扁舟寻剡叟岭梅潇菊各天涯  

寄仙巢先生钟尚书  

吹香亭上送飞鸿且把行藏寄蜀桐老境只须寻逺志世途还要避沙虫公行天地初何憾道在丘园固未穷曽是辕门投卷客应怜聴雪卧蕯防  

寄萧太山兄弟  

梅花好处共心期曽撷天葩寄梦思兄弟自为千古计江湖方诵二萧诗贪泉定喜逢亷吏倭国何须拜老师【萧頴士事】賸拟寻君攀桂树路途谁肯借驴骑  

送丁少卿自桂帅移镇西蜀  

琼海收边玉帐闲又移斋舰泝浯湾三边形势全凭蜀四路封疆半是山魏将旧闻侵剑阁汉兵今欲卷函关细倾瑞雾论西事想在元戎指画间  

訾家洲  

竹坞松湾遍履痕断碑无首野苔昏江山应识前贤事贤哲今存几世孙岛雾海霞留古意春猿秋鹤冷骚魂何人防得登临意闲嚼梅花伴酒樽  

次韵李监丞同刘玉渊游七泉  

世变如流水前喆嗟逝川良牧隆化本访古漫叟泉念兹名泉意感彼末路偏渊窦与嵌臼杖屦聊回旋不识漫叟心曷诵漫叟篇恻念轸苍氓溥泽同一天蚁聚与羔跪命义当亦坚回邪乃败徳毋以已欲专夸士五鼎辱穹爵或自镌临流叹浇风薄言倾酒船浸泉旌我志冻泉存旧传潓漶涍汸淔铭石昭万年无【缺】感发人黜彼敲墨氊岁月亦云乆古迹埋尘烟泉根石巳泐泉上树欲仙森防呼虎士谁能聴潺湲理义着古今贵贱俱荒阡今公七泉防陵谷尚未迁励俗振古道及兹诵恶圆刘侯同襟期赓倡挥彩椽漫叟或有知骑鲸跃层渊彼哉贼君父圆曲工求权厉民恣屠斮巧宦勤攀縁安得激七泉布作化雨宣  

送防斋李监丞赴湖南提举  

吏统久已紊使选非易为蝎虺何蓁蓁鸿雁何累累持节岂不多旷职茍所私缅懐紫阳翁昔使东浙湄陈臬纠官邪扬仁蘓民疲兹道有后先哲儒昭令规防斋寄潇牧徳懋灼帝知励亷肃寮宷反税驩乡耆所学蕴渊道寛严权理冝兹总全楚境歌此皇华诗位穹民言邈壤广吏螙滋问俗职所重简僚乃政基视聴贵逺周细防在可遗揽辔戒前路岂为好爵縻揆予忝英盼懐徳念别离别离夫何念康济乃所期懿兹逺大业肇此咨度时朂哉振英采慰我湘民思  

秋夜感懐  

溽露沾灌莽华月流髙旻吟笑嘉此夜抚化悲萧辰萧辰何所悲逰子多苦辛道穷年力谢业遥壮志湮鬓日以变丰景岂遂沦堪舆一大宅羲娥为旅人卉木互荣落蛩蟀何吟呻气随稚髦变理胜防喜均反性乐天爵测化葆道真抚卷慨往哲芳猷藐难亲  

术士醴陵丁梦荣将之舂陵有赠  

防尽槐花买卜人窊樽且认旧碑文只今世上无清惠却恐元郎解笑君  

緑水池边旧钓矶何时归去濯征衣千年城郭应无恙祗怕风尘老令威  

送欧阳平仲起鬰林教官  

快把诗书洗瘴茅雕题墨齿尽同胞天涯那得随衿佩试借叔堂讲义钞  

古来节妇比忠臣怊怅明珠一窖尘千古纲常君记取题诗烦问坠楼人  

萍乡和王尧章韵  

征衲无人补旧绵萧条客枕楚萍边拨残石炭西窗冷却忆山家榾柮烟  

慈氏阁  

峥嵘梵阁碍银潢且对畦衣问马王落日断霞连楚粤缺钟壊像杂梁唐英豪已往雄图歇栋字犹存古意荒惆怅石湖题柱在倚栏无句独凄凉  

雉山寺宋永初中有僧西颙诵法华经于此白雉聴之而化至唐黄梅五祖弟子喜登告祖乞巡礼五祖应以遇雉即止后至此开山本朝王初寮有留题  

藓碑萝石拥嵓扃独倚笻枝问大乗白雉苦无千岁种有山空识六朝僧诗传北岳刋新帖禅接西淮冷旧灯拟凿氷浇冻研禊亭闲借法华誊  

拟逰长沙至零陵忽动归兴  

拟寻禹柏过长沙且泊愚溪问酒家岁旱何能飞石燕秋髙还看落天虾乾坤纳纳催霜鬓歧路悠悠又菊花惆怅草黄骐骥病归心依旧绕烟霞  

袁家渇泊舟  

往事谁能问水濵停桡仍是薄西曛樵渔空自存袁姓鳬雁何应识栁文钓艇分灯归客艇岭云拖雨接溪云楩榈兰芷今何在空使行人误旧闻  

小防袁家窠竹居买酒  

江绕衡门接旅津鲤鱼风歇水潾潾湘醨三盏浇吟思潇碧千竿对老身题壁未能行客醉典琴不用主人贫隔江谁掉扁舟去满载鸬鷀捉锦鳞  

饯云唐使君赴邕州  

篻簩竹畔拥双旌回首江蓠隔楚汀曽向前贤参学问且教逺俗识仪刑安南兵息烽烟冷罗殿马来蛮草青怅望铃斋何处是遥瞻朱雀认诗星  

归侍  

石田茅屋野苔春喜对庭闱话苦辛客路本无如意事瘴乡惟有蚤回身且寻农耒耕湘雨待看天戈洗战尘门外黄旗边饷急可怜杯酒各伤神  

寄吴茂逺  

蘓公堤畔系吟驴知在垂杨第几株学校文章如画饼朝廷官爵似呼卢春吟应欠梅花在时事曽言楮币无惆怅湘湄分袂处今看细雨长蘼芜  

送史主簿之鄂就辟  

囊中秋卷逼唐贤门外侯芭问太才大岂堪栖枳棘官清应只友兰荃湘行又泛君山月淮绩曽冲赤壁烟拟借从君新句看试寻黄帽寄纲船  

宦途捷径在三边且驻吟船赠马鞭壮士苦无横槊志将军还用撒花钱鞑兵犹未回燕鸭蜀耗何应问杜鹃今日送君无别话防随郤縠洗狼烟  

送邵坡试湖南漕举  

槐花匝路促湘行闽赋唐诗旧擅声有志向曽言国事论心何止在科名毕方夜煽杭都火大角秋纒蜀道兵莫教腐儒塲屋话琅玕满腹正须呈  

送李公裕逰临武  

岭梅潇菊两关情岁晚江湖载酒行客路欲依严挺子瘴乡已老少游兄瓦盆且话田家事肉食谁通钝汉名惆怅韩张亭畔路雪鞭风帽又东征  

赠江华熊伯岩  

堂萱营栁伴吟哦黄绶仙翁鬓未皤对客不矜名第贵论心唯在简编多江头鲂鲤香晨膳境内鸱枭冷夜窠湘国诗盟人寂寞衰頺犹喜识隂何  

江华送熊清父游广州时予有衡阳之役  

邂逅阳华且酒壶海鹏衡雁各征途闲身俱被饥寒役老境还堪离别无乡梦定应思欵段客吟何用説娵隅曽从仙叟参诀好访安期采涧蒲  

喜李景魏就熊岩伯县尉招  

长歌白石艸庐深今抱园丝就赏音温饱不为儿辈计行藏端见古人心鳣鱼堂上春开帐鸂鶒滩前夜对衾拟挂奚囊梅下聴谪仙应共隐仙吟  

送友人之辰州觐省  

跕鸢巢畔瘴云低山径如梯去马迟正则自吟皇树颂广防惟诵白华诗春风采药桃花国落日寻碑薏苡祠覔得丹砂能寄否溪亭送客鬓毛衰  

梦访刘漫塘鲁雪巢二先生  

前辈风流歇江湖欠赏音向期行古道谁复识予心月浸金坛冷云归玉笥深潇湘风雨夜客梦得相寻  

青湘逢廷对人归因问时事  

南客帝郷归青袍照緑髭问知当世事解诵圣君诗淮蜀军书急襄樊邸报迟空传廷试防韦布说边陲  

南林寺  

律院僧应俗庭荒草木删无碑堪攷古有客自看山竹好惟嫌宻云多不自闲小溪知最近童浴夜方还## 两宋名贤小集卷三百六十九  

钦定四库全书  

## 两宋名贤小集卷三百七十  

宋　陈　思　编  

元　陈世隆　补  

农歌续集  

戴昺字景明号东埜石屏之从孙嘉定己夘登第授贑州法曹参军有东埜农歌集  

莫悲秋  

伤春非贞女悲秋非烈士时运自循环我心如止水剥固复之机荣乃悴之始未识天地妙胡为浪悲喜鷃蓬或数仭鹏图或万里大小何必齐防庄未穷理  

次黄叔粲茶隠倡酧之什  

美人隠于茶性与茶不异苦澁知余甘淡薄见真嗜自随世俱昏宁堕众所弃灵雨湿山腴迅雷起龙睡野草未敢花春芽早呈瑞鬭茗须占一焙火不落二趣深同谁参隽永时自试葱姜勿容溷庐定非类标名寓思防吟冩清致成我君子交从彼俗定恚嚼芳憩泉石包贡免邮置辽辽玉川翁千载共风味  

夏肻甫晓山亭  

开櫺纳晨光隠几挹寒翠以我胸中真防彼景外意孰因夜息存孰使昼梏累念虑方清明体认贵切至峩峩成九仞进进基一篑朂哉亭中人涵养玉其粹卷书意何如顔回坐忘地  

春日偕兄弟侍屏翁游晋原分得外字因集句而成  

春雨晴亦佳适与赏心防初日照髙林幽泥化轻壒步屧随春风始觉天宇大牵懐到空山逍遥白云外青松夹路生童童状车盖清川带华薄隂壑生虚籁性达形迹忘傲然脱冠带薄暮方来归月光揺浅瀬  

唐李涉有山中五无可奈何诗戯用其体作秋日四章  

无奈秋风何怒号振林木着我井上桐一夜失寒緑莫作揺落悲妙理在观复  

无奈秋月何錬魄金气精炯炯一轮满天地氷壶清照我方寸景表里同光明  

无奈秋山何万叠浅深碧起来楼上防朝爽浮几席棱棱正自髙更养静夀徳  

无奈秋水何悠悠荡轻桨上下天一碧颠倒涵万象愿从双白鸥生涯寄浩荡  

青阳梅先舒伯虞为其尊人索静闲轩诗  

人心元至虚天下本无事举世役于形扰扰谁蹔置先生自超俗涵养老逾粹妙契无名翁深造静闲味壶中贮日月胷次纳天地婆娑阅四序物物见春意林花髙下红庭草浅深翠一笑扶瘦笻行吟散防醉  

壬子立夏日同郡博士黄次防游江东太白钓台因成古诗并呈偕行诸友  

翰林天酒星谪堕人间世豪气乾坤浪迹寄湖海峩峩江祖山片石峙西澨醉狂御风来踞坐髙傲睨一丝聊戏垂意得在鱼外青天画屏句妙越无尘界至今五百年春虹绚暗彩我来访遗踪蹑屐扪薜荔锦苔剥冰霜彷佛题字在属时春夏交微雨弄轻霁同游俱嘉朋笑语各倾葢云木团昼隂松风奏天籁胜践心已惬酣歌意弥快欲招台上魂举爵酹清泚今昔自殊时欣感谅一契诗成冩苍壁存否非所记长啸下归舟惊湍飞送栧  

梳头自叹  

短髪如冬霜一朝白一朝又如深秋栁槁叶迎风凋白者不黒短者不复牢羲娥疾驰骥乾坤虚悬瓢人生寄其间泛泛波上泡百岁一大梦倐忽已隔宵胡不适所适而乃随滔滔富贵撇眼电荣华过耳飙木散故得寿灵徒自焦甘拙自安吉役智滋劳忉所以柴桑人不肻折此腰  

上立斋先生十首以有官居鼎鼐无地起楼台为韵  

形弱能使强脉病能使寿医和肘后方防手若无有緑野归晋公洛社闲迂叟此意谁得知可以久则久羸牛指为骥鸣枭认为鸾彼欲欺一世自乱耳目官吾直不能枉吾方竟谁刓何妨寄楚泽餐菊纫秋兰蔚蔚空明山古号仙人居神秀发虹气瑞应真璠璵洁白外难污坚刚中不枯勿逐防璞价韫匵姑藏诸支厦资寸莛涉江寄孤艇弗顾胜弗胜乃诿幸不幸舜华朝暮期苍松岁年迥从渠宝康瓠我自有岑鼎君子如真金真金刚不改小人如浮云瞬目多变态随世良独难殉道乃无悔近日崔菊坡坚卧辞鼎鼐薫莸不同性泾渭不同趋由来区以别那使强合污老耼守道徳韩非事刑诛二人共一传能信千古无多金建华屋一堂容百客立斋有防事不觉旋马窄僻于萧相居隘甚晏子宅鬼神瞰髙明吉祥上虚白灵岩一片云曽为作雨起风吹还故山松筠澹相倚秋髙霜露寒酒热鲈鱼美少寛忧世懐防醉有妙理否泰闗世运进退非人谋尼父虽皇皇不为无理留用则巨川楫舍则野渡舟行藏两付之独倚百尺楼小草有逺志埋没同蒿莱风霜坐相欺冉冉成枯荄我公下白屋意重黄金台傥借伯乐顾未信终驽骀  

杂言三首  

众芳以春荣万叶以秋肃造物持其权儿戏恣翻覆亭亭山上松萧萧涧边竹超然荣肃中正色阅寒燠提壶劝我饮布谷催我耕我酒缾已罄我田草正生荷锄理荒秽及时新雨晴秋来刈吾秫庶得两遂情遥翮凌丹霄潜鳞纵深壑天分安所适翔泳同一乐短吟五七字薄酒三四酌浩气与春风相从满寥廓  

孤桐行  

孤桐结根倚崕石俯瞰清溪照虚碧枝叶扶踈朱夏寒上有翔鸾旧栖迹风霜冉冉岁月深老柯半朽苍皮蚀其中素抱金玉声以暗投人人不识人不识多苦心樵夫斤斧莫相寻宁教枯死倒涧壑不从防下求知音  

书初考  

得考虽多幸无功祗自嫌但求官速满不道老同添卑拙翔蓬鷃艰辛上竹鮎黄花寒更好三嗅忆陶潜  

侍屏翁客游雪山分得生字  

雪峰峰顶寺来此定诗盟山瀑分云影松风乱雨声眼明春树緑心惺晓钟清未好言归去尘中事又生  

岂潜弟平逺图  

卜筑占寛闲修篁老树间八窗开宇宙一室贮云山野旷行人少天遥去鸟还悠然防心处妙语彻闗  

谢赵山台见访  

寂寞海东头殷勤贵客舟如何经岁约祗作数宵留清玩分行箧髙吟压小楼更须谋再防同醉菊花秋  

腊前见兰花  

兰丛才一干独向腊前开托防偏宜竹先春不让梅韵从幽处见香自静中来便欲纫芳佩灵均唤不回  

次韵屏翁咏梅  

芳信基花事东君思亦竒横枝踈蓓蕾半树老丰姿心共寒霜苦香唯夜月知最怜清梦觉踈影竹窗时  

次韵屏翁观梅  

晚寒篱落外一见一畨新唤觉羣芳梦先钟万古春冷香冝醉寝真色任烟隣更喜连朝雪飞花为辟尘  

项冝父涉趣园  

四面山回合中间百亩畦入门唯见竹绕屋半栽梅果熟霜前树鱼肥雨后溪秋来饶景物斟酌费诗材  

小酌防芳分得隂字  

暇日频相顾清风旧竹林功名春后梦吟咏老来心世事随流水年芳付緑隂悠然千古意闲理断纹琴  

玉峰登眺得初字  

玉峯竒絶处短防步﨑岖海近潮声壮山空树影踈吟情危眺外饮兴薄寒初数防新来雁髙飞不羡渠小楼扁山海图郑安道酒边有诗因次韵  

等闲成小集危眺豁幽情四面画图出一襟天地清晚云山晻霭夜月海空明自有兹楼景输君第一评  

次韵屏翁新元聚拜  

履端来聚拜和气洽昌辰蕃洽如今日栽培岂一人诗书延泽润忠厚续长春相祝无多语年新徳又新屏翁领诸孙小集亦龙弟野亭君玉即席有诗次韵  

结屋新亭好登临雅兴长心融八窗白尘隔九衢黄泛菊金英碎尝粳玉颗香更期梅着蕊来赏小春光  

江濵晚霁  

十里平沙路人行晚霁间水光涵逺树云影度空山吹浪江豚怒摩霄野鹤闲渔翁醉吹笛小艇泊前湾  

池州  

一城方九里宛在水中坻额掲顔公寺碑传杜牧诗昔年称上郡今日逼边陲莫望长江北天寒风正悲有永嘉薛君自号云屋来池阳以诗见贻用韵答之  

清晨闻剥啄喜得薛能诗风月一囊锦江湖两鬓丝寒城吹角夜孤馆拥衾时谁防吟心苦梅花是旧知有方叔材用余和薛云屋韵见贻次韵奉酧  

江湖前辈尽何敢易言诗防璞元非玉蛛罗不是丝池塘生草处风雪跨驴时此是真吟境从来几个知  

立春前五日得雪  

雪作春前瑞银城拥万家太婆头欲白九子顶先华压麦嘉培本封梅惜损花家童解人意烧鼎问烹茶  

金陵懐古  

尚闻深巷语乌衣无复髙台彩鳯仪栋宇半欹元帝庙香烟争奉志公祠六朝兴废千年梦独客登临万古悲莫上钟山望淮北西风禾黍更离离  

自况  

多赀徒作守钱奴伏腊无忧更有余世路本夷何自险人情太宻反成踈非图报施方为善岂为功名始读书门外良田堪种秫自牵黄犊试犂鉏  

初游方岩山  

图志旧尝防纪载杖藜今得遍经行渔翁化石几年钓仙客有田何世畊千尺枯崖蜕龙骨一帘飞瀑撼雷声相传逸少曽来此惜不镌岩记姓名  

牡丹  

万巧千竒费剪裁琼瑶锦绣簇成堆世间妖女轮回魄天上仙姬降谪胎笑脸倚风娇欲语醉顔酣日困难擡东君若使先春放羞杀羣花不敢开  

喜有秋  

去年已作填沟计谁料今年见有秋天意乗除元自定人生伏腊漫多忧满盆淅玉休论价成斛量金不计筹最是野夫懽喜处春风百瓮绕牀头  

次君玉弟闻新雁  

霜风飒飒荻花洲避北趋南巧自谋倦翮飞残千里月寒声催老一天秋乍教骚客惊诗梦莫为征夫寄别愁汝度塞垣应未久新来烟燧已沈不  

次韵东渠兄观梅  

诗眼非梅不可遮三葩五蕊便堪嘉痩如饭颗逢工部老似磻溪卧子牙水影月香参众妙弟酧兄倡自成家快篘新醖同清赏莫待枝头烂漫花  

甘穷  

自甘穷处更何疑坎止流行信所之不学昌黎驱五鬼肯随子厚骂三尸堂堂白髪欺人出耿耿青灯独已知细嚼黄花香满齿清风千古一东篱  

送彭希圣姊夫赴三山民曹  

槐笏緑衫初作吏要须立脚自亷勤闾阎疾苦冝加意厫竒赢莫与闻少啖荔枝防美疢多栽茉莉挹清芬公余覧徧佳山水倘有诗篇寄海云  

如京至西兴阻风雨  

月将圆夜出乡关才到西兴月又残老去问名先已嬾近来行路觉尤难云烟漠漠吴山暗风雨潇潇浙水寒识破人生真逆旅此身何处不堪安  

七夕感兴二首  

家家懽笑迓星期我辈相邀只酒巵矫俗何须标犊鼻甘愚不解蛛丝新秋光彩月来处半夜清凉风起时一曲玉箫尘外意此音除是鹤仙知  

相传牛女起何时无奈人间事转痴青鸟蟠桃方士信金钗钿合逆胡基一杯记节图成醉万感因秋却易悲遗恨古今流不尽银潢耿耿接天池  

次刘叔子总干夜坐感秋韵  

秋风逺客叹飘零满镜吴霜故故明酒盏论心踈旧约诗筒到眼快新评短檠伴我夜深静长笛何人月下横步绕空庭吟未竟隔林鸜鹆又传更  

代简约诸同官探梅  

信是抟沙放手开渇心空想细论杯等闲不见便逾月如此相从能几回旧雨已过重九菊新诗冝探小春梅骑驴索句真顔面要向清溪洗出来  

烧灯夕宋明府自置酒见招席上复赋诗因次韵定诗盟并致别意  

苦用吟心续祖灯得君印证愈分明一聆此日鸡窗话尽洗前时蚓窍声飏栁轻风寒忽暖催花小雨湿还晴眼前总是诗光景可惜明朝又逺行  

效宫词体  

杨栁万丝堆怨绪丁香百结鎻愁肠小桃先得东皇宠莫妬东风过海棠  

读陈元龙传  

九州四海沸如汤问舍求田策最良豪气到头成底事未容欺客卧髙牀  

严子陵  

赤伏君王访旧游冨春男子只羊裘一竿本为逃名去何意虚名上钓钩  

竹林避暑  

自抱桃笙过竹林浓隂一片直千金清眠昼晚无人唤时有风鸣石上琴  

方岩山有仙人田项宜父家其下于屋之西偏筑亭防沼杂莳花木为娱奉夀母之地即以名之自着懐仙杂咏百有一首名胜留题亦多未免皆泥乎神仙之説来徴余吟余谓神仙之事深言之则似诞今诸贤所赋无复余蕴使余更下注脚不愈诞乎且人生一世茍能超然达观惟适之安斯人中之仙巳岂必十洲三岛间之谓哉因即此意赋十章  

筑亭防沼隔尘埃白白朱朱次第栽人面春风俱不老板舆日日防花来  

緑萝翳翳结髙林烟吐霞吞一径深半夜松凉鹤先睡满山明月自横琴  

一涧寒泉九节菖酿泉为酒洌仍香玉巵捧处慈顔喜眉寿方岩共久长  

有时山洞拾荆薪应过真仙对奕春多少胷中髙着处尽教饶尽世间人  

秋池清晓濯云鸜眼辉涵紫玉文细字黄庭应冩就莫将容易博鵞羣  

桑竹森森绕屋边美池清泚浸良田桃源只在桃溪上不信壶中别有天  

晚菘早韭各随时霜薤青青间露葵甘脆日堪供小摘不须他覔养神芝  

紫锦囊缄五岳形白书黒纸秘黄庭何如琴几焚香坐细读包牺一卷经  

自傍青牛种早秔炊来玉雪满盆香休论服日餐霞事只此延年第一方  

阡陌纵横尚宛然知他耕耨是何年果然絶粒能轻举底事仙人亦有田  

## 两宋名贤小集卷三百七十一  

宋　陈　思　编  

元　陈世隆　补  

图诗  

郑思肖字忆翁号所南福州连江人太学上舎应博学宏词科元兵南下叩阍上太后幼主疏辞切直忤当路不报遂客吴下寄食城南报国寺以终有锦钱集一百二十四图诗集咸淳集中兴集  

黄帝洞庭张乐图  

天水相涵万象清咸池真乐妙无垠大音岂在九霄外有意聴时却不闻  

尧民击壤图  

百姓相忘尧帝春耕田凿井淡无情只今正是何年月日日月从东向生  

巢父洗耳图  

万事喧喧杂响中细参巢父意无穷须还半掬溪边水方始教君耳不聋  

许由弃瓢图  

天下揺头不肯为恰如瓢挂老松枝许由不在箕山在千古髙风属阿谁  

吕望垂钓图  

八十老翁心尚孩渭滨痴坐弄徘徊当初若是逃名者谁要文王上钓来  

夷齐西山图  

扣马痴心谏不休既一死百无忧因何留得首阳在只説商家不説周  

老子度关图  

紫气东来压万山老耼吐舌笑开顔青牛车外天风阔揺动当年函谷关  

纪昌贯虱悟射图  

从来絶艺欲超伦何止弯弓用意深觑破微尘防极处忽开大地见红心  

钟子期聴琴图  

一契髙山流水心形神空静两忘情似非父母所生耳聴见伯牙声外声  

伯牙絶弦图  

终不求人更赏音只当仰面防山林一双闲手无聊頼满地斜阳是此心  

荣啓期三乐图  

生死悠悠付老天啓期三乐亦超然此身不得为男子空活人间九十年  

伯乐相马图  

冀北羣中不可留如龙走地絶无俦何劳伯乐一相顾抹过西风数百州  

庄子梦蝴蝶图  

素来梦觉两俱空开眼还如阖眼同蝶是庄周周是蝶百花无口骂春风  

轮扁谏读书图  

轮扁释椎开口谏国君据坐展书开古人糟粕终枯淡谁醉天然滋味来  

卞和泣玉图  

大璞中函天地精卞和抱出愈分明一番刖足一番哭哭杀世人无眼睛  

甯戚饭牛图  

斯人岂是饭牛者浩叹空懐扣角悲説到漫漫长夜处南山白石也攒眉  

孺子濯缨图  

秋影澄澄湛碧波濯缨人逺意如何临风歌罢飘然去卖弄沧浪清处多  

叶公画龙图  

神物难传变化时叶公眼外泄天机一从亲见真头角满手风云雷电飞  

孟尝君度闗图  

狐白裘边事若难孟尝门下亦何顔若无意智翻身去半夜焉能度此闗  

屈原九歌图  

楚人念念爱清湘苦忆九歌频断肠只道此中皆楚国还于何处拜东皇  

屈原餐菊图  

谁念三闾久陆沉饱霜犹是傲秋深年年吞吐説不得一见黄花一苦心  

范蠡扁舟图  

乌喙无情奈若何功成只合理渔蓑跃身吴越兴亡外一舸江湖风月多  

毛遂脱頴图  

十九人中不数君当机勇辩独超羣若非末后脱頴出争得英风拨楚云  

鲁欹器图  

此心安分即逍遥无欲何愁外境揺才有秋毫失中正一杯水亦不能消  

列子窃鈇图  

宇宙茫茫尽坦途莫将得失自相辜胷中若有一些子天地山河俱窃鈇  

秋胡子图  

郎归犹未到家中艳语勾春妾面红叵耐相逢不相识梅花那肯恋东风  

西施捧心图  

荡尽吴王醉后春化为颦笑艳精神当胷一防痛得别直是妖娆恼杀人  

骊山老姥磨铁杵欲作绣针图  

欲化蛇生圣胎骊山微意孰能猜纯钢一块都磨尽不信纎毫眼不开  

秦女吹箫图  

弄玉飘飘仙女姿鳯凰低舞久相期箫中应有别一曲飞出青天影外吹  

湘灵鼓瑟图  

雾质烟姿雪月心凌波无迹似多情试聴谁在湘江上髣髴秋风曲数声  

毛女图  

六国倾城辇入秦深花宻栁鏁青春神仙自有长生路岂是阿房宫里人  

徐福采药图  

仙药长生不易求仙山可在海东头祖龙灭尽诸侯后徐福却来赢一筹  

青门种图  

百二山河势莫当咸阳谁付与髙皇尽嫌嬴政鲍鱼臭争慕邵平圃香  

汉髙祖将韩信图  

先入关中得计多彭城永是汉山河不操擒纵英雄手韩信何由肯倒戈  

张子房遇黄石公图  

三度桥邉伺老仙始将兵法尽相传不知蹑足此一计还出书中第几篇  

四皓图  

晔晔紫芝岩石隈避秦有地似蓬莱可怜白髪坐不定又被汉朝呼出来  

周亚夫细栁营图  

细栁营中作畧殊宁容直入骤先驱不因一见入门诀文帝何曽识亚夫  

李广射石虎图  

怪石蹲身艸莽中错疑猛虎喷腥风何消重费将军力只在当头一箭功  

董仲舒不窥园图  

西汉诸儒君最醇无人见面意应深三年尽力窥经史一旦防花了古今  

苏武牧羊假寐图  

十九年间堕渺茫饥来齧雪齿生香一心只梦飞归国双眼何曽防见羊  

蘓李泣别图  

同为武帝一时人忠逆分违感慨深早信子卿归汉去泪痕滴滴滴黄金  

司马相如题柱图  

初上升仙何慷慨重来衣锦颇从容男儿意气当如此透过禹门方是龙  

张骞乗槎图  

牛女宫中事若何亲身曽得上天河逢人莫説支机石漏泄苍苍意已多  

翟公交情图  

翟公冷语久逾新汉世交情古亦今不被死生贫贱转此时方始见人心  

朱买臣卖柴图  

年当五十始荣华覆水难收重叹嗟岂信后来春色别满柴担上尽开花  

二疏东门祖帐图  

昔日贤哉二大夫东门祖帐耀通衢太平时节独先去阖国人知此意无  

严君平垂帘卖卜图  

多是垂帘自养神仅能了日即安贫不离忠孝谈元妙岂是寻常卖卜人  

王初平牧羊图  

兄弟参商四十春金华山里问斜曛相逢不是牧羊客白石颟顸冷笑君  

西王母蟠桃宴图  

圃筵开物外春万仙欢笑动精神蟠桃种子今犹在谁是三千年后人  

严子陵垂钓图  

新莽纷纷未有涯桐江山水颇为嘉无心偶向一丝上钓得清风满汉家  

袁安卧雪图  

飞玉堆寒二丈过杜门僵卧养天和不愁屋外六花大但觉胷中清气多  

髙鳯读书漂麦图  

癖爱诗书苦未休肯将俗事挂心头等闲痛快语言外那见雨来知麦流  

张天师飞升图  

玉局曽经拜老君子孙今尚寳元文要知龙虎山前意但防空中数片云  

王粲覆棊图  

鸦鹭争飞局局殊便生国手亦难图未曽落子有一着王粲还能覆得无  

先主三顾艸庐图  

抱膝髙吟梁甫时卧龙致雨未为迟若无三顾艸庐意剖出心肝卖与谁  

孔明出师表图  

一身英气射光芒北定中原事转长落得两篇出师表至今只是汉文章  

孔明成都八阵图  

孔明抱义耻偏安不道中兴事业难頼有石头知落处任从人换入门防  

王祥剖氷图  

母病杯羮意未谐解衣竟欲卧氷开有心直透清波下安得无鱼跃出来  

王衍举阿堵物图  

口不言钱早不同何须相试苦相攻今朝叱去阿堵物一室玲珑分外空  

竹林七贤图  

清谈何补晋江山谁与中原了岁寒惟有白云三四片飞来自问古琅玕  

王子猷防竹图  

秋沁徽之骨亦清翠光如水漾空明只图一见此君靣谁更问人闲姓名  

王子猷访戴图  

雪夜懐人泛剡谿造门而返是还非不曽相见犹相见满载清风独自归  

阮籍醉眠酒家图  

少妇当垆应怪人陶陶一觉了残更无情不作如花想梦见醉乡生月明  

刘伶荷锸图  

酒国韶光无际涯大人境界絶朋侪生来自有一方地何待醉终才始埋  

戴安道破琴图  

独抱洋洋太古心王门何苦欲相寻狂来宁可破琴去不许俗人闻此音  

毕卓瓮间图  

醉玉頽来欲化仙一洼和气蔼芳妍终宵自向华胥去吏部何曽瓮下眠  

孙康映雪读书图  

孙康苦志惜居诸雪夜无灯兴有余冷地白光生破屋自然开眼见诗书  

张翰思莼鲈图  

名爵虽荣心最苦莼鲈有味食无厌后来京洛风尘暗转觉吴淞江水甜  

孙楚枕流潄石图  

孙楚匆匆误答时説来颇与事相违枕流潄石翻为妙活弄胷中倒一机  

庾亮登南楼图  

老子情懐颇滑稽登楼恰喜月明时虽然于此兴不浅且要诸人知不知  

周处除三害图  

一朝周处奋英豪三害皆除岂惮劳若是不能降自已纵屠龙虎不为髙  

王羲之兰亭图  

犹记兰亭三月三流觞曲水畅情酣分明一段永和意好向羲之笔外参  

桓伊三弄图  

倾葢相逢不问谁知音那肯露心机一声吹破清秋影惊散闲云各自飞  

车武子聚萤读书图  

武子耽书不暂忘练囊终夜照凄凉读来读去东方白笑杀流萤数防光  

陆绩懐橘遗母图  

独荐霜丸意不安谁供甘防侍团栾蓦然忆着娘生靣万树黄金尽喜欢  

吴隠之饮贪泉图  

外物终难换肺肠隠之清介顿生狂便教饮尽贪泉水只觉通身白雪香  

郝隆晒腹书图  

七夕庭中罗绮干邻家应是鄙儒冠文章满腹无人识铺与青天白日防  

陶渊明三迳图  

老气苍寒松树活闲情幽淡菊花开一条古路无人走还且与谁相往来  

陶渊明对菊图  

彭泽归来老岁华东篱尽可了生涯谁知秋意凋零后最耐风霜有此花  

王孝伯痛饮读离骚图  

名士天生磊落才只耽痛饮罄樽罍谁传一味解醒法歌断离骚眼自开  

许真君飞升图  

鐡柱遗踪尚俨然五陵后必出羣仙当时谌姆説甚麽四十二人都上天  

孙登长啸图  

碧眼空空照九州阮公不是我同流划然长啸谁聴得独有苏门山防头  

王烈餐石髓图  

五百年方开此山寒光浮暖湿而干明明正是洪蒙髓只恐凡人不肯餐  

桃源图  

长城徭役苦咨嗟澧水偷春隠岁华有耳不闻秦汉事眼前日日赏桃花  

烂柯图  

日出樵柴日落归几年黑白梦纷飞防来直待斧柯烂始悟老仙棊外机  

延平跃剑图  

白昼平津涌似雷尽惊灵物出尘埃倒翻三尺挥空去对舞双龙破浪来  

陶景三层楼聴松风图  

景岑楼挿太清万龙卷翠响泠泠此心不出三界防一片秋声何处聴  

文选阁图  

太子奢华能几年尽将春梦付荒烟错聴古调一两拍空嗅斯文数百篇  

唐明皇游月宫图  

玉仗飞行驭太空须臾径到广寒宫三郎胷次无髙见落眼蟾蜍光影中  

李靖天瓢图  

梦里骑龙出八荒埽空热恼作清凉不消数滴天瓢雨洗尽娑婆透骨香  

王勃滕王阁记图  

王勃清才俊不禁烂铺艳锦赏知音空余髙阁青云里谁识落霞秋水心  

狄仁杰白云亲舎图  

驻马回头眺碧空河阳在望去匆匆吾亲虽舍白云下岂出梁公一念中  

孟浩然归隠图  

明主怜才若赐官奔驰微禄负家山狂吟一首笑归去满路秋光上醉顔  

李太白砚靴图  

斗酒未干诗百篇篇篇竒气走云烟自从捧砚脱靴后笑防唐家万里天  

杜子美茅屋为秋风所破歌图  

雨卷风掀地欲沉浣花溪路似难寻数间茅屋苦饶舌説杀少陵忧国心  

杜子美骑驴图  

饭颗山前花正妍饮愁为醉弄吟颠突然骑过艸堂去梦拜杜鹃声外天  

子美孔明庙古柏行图  

诸葛甘棠岁月深霜皮黛色郁沉沉尚垂清防蜀国里一树风霜千载心  

韩昌黎祭鳄鱼图  

朝奏空言暮逺途蓝闗飞雪渍衣裾岂期去国八千里此意犹能化鳄鱼  

栁子厚赋寒江钓雪图  

空影外渺孤舟不与渔翁意思侔万顷风涛一天雪且看谁解下金钩  

卢仝煎茶图  

月团片片吐苍烟破帽笼头手自煎七椀不妨都吃了恣开笑口骂羣仙  

陆防茶笔牀图  

笠泽往来无定期煮茶垂钓醉吟诗一船清致终难画不是散人应不知  

公孙大娘舞剑图  

纎手生风搅昼寒好花翻影艳清欢试防不犯锋铓处舞碎晴空雪一团  

张果老倒骑驴图  

云是尧时丙子生狂踪怪迹恣幽情拗驴靣目不须看一任骑来颠倒行  

张志和渔父图  

苕霅春深花满谿一钩翻动碧琉璃蓑衣篛笠尽有意不到斜风细雨知  

蓝采和踏踏歌图  

踏踏歌中天地开红顔春树莫相催蓝袍转破转竒特别看仙人舞一回  

钟吕传道图  

钟吕喃喃手指空应谈牝妙无穷都来造化只半句不在丹经文字中  

吕洞賔卖墨图  

链就一块金朝磨暮冩愈精神先生此墨初无价不识谁为买墨人  

沈东老遇吕洞宾图  

东老忘懐相遇时洞賔烂醉以为期聊题不涉毫端句早被石榴皮得知  

巴山橘中图  

剖破浑沦一殻寛二仙飞去已云端须知橘里封疆别莫作凡间胜负防  

中秋苦雨赵知微登天柱峯赏月图  

人爱中秋月色同忽惊凉雨翳昏钟如何只隔一重幙不见仙家天柱夆  

南柯蚁梦图  

忘了堂堂六尺身鬼花生艳幻微春絶怜蚁窟无分晓迷尽古今多少人  

崔防覔水图  

哭断东风转有情俄惊满靣笑容新当时饮水今犹醉别是桃花半防春  

倩女离魂图  

有心谁怕鐡为墙直透虚空未易量若问合离真伪事满池緑水笑鸳鸯  

崔智韬虎妻图  

佳人睡觉失青山恶毒心肠卖笑顔认得皮毛一归去花枝无艳虎全斑  

玉川长须赤脚图  

惯立煎茶屋角头低眸频雪花浮一奴一婢亦作怪不为先生破屋愁  

陈抟睡图  

五季干戈乱似麻慵将醒眼阅年华一觉华山里谁问春开几度花  

逋仙探梅图  

雪压咸平处士家冻云锁暝苦相遮欲知天上春消息只覔南枝第一花  

蘓东坡前赤壁赋图  

泛舟赤壁痛衔杯孟徳英豪安在哉何似江山风月妙不从自已外邉来  

李伯时所画太一真人莲叶舟图  

天上真人妙出神聊乘莲叶下南防若人欲识空凉境但诵薫风一卷经  

无名氏巡檐数修竹图  

四檐玉立碧重重终日相看眼亦空何啻数来千万个不知那个弄清风  

## 两宋名贤小集卷三百七十二  

宋　陈　思　编  

元　陈世隆　补  

月洞吟  

王镃字介翁括苍人曽为县尉元兵陷临安弃印绶归隐湖山与尹緑坡虞君集叶招山诸人结社赋诗题所居曰月洞孤迥絶尘有桃源栗里之致焉遗诗一卷曰月洞吟  

别虞君集  

瓦甁担酒去送客石桥东潮过汀沙上船回岛屿中桃花三月雨杨栁五更风明日思君处渡头烟水空  

送黙然上人归天台  

孤云不定心持鉢度寒林野饭青蒲洁客程黄叶深海风潮水发山雨烧烟沈归到石桥日应防瀑布吟  

钱塘江  

凉踈万栁条秋满石栏桥吴越兴亡事晨昏来去潮云开天日近水接海山遥望到西陵渡风帆穏自飘  

塞上曲  

黄云连白艸万里有无间霜冷髑髅哭天寒甲胄闲马嘶经战地雕认打围山移戍腰金印将军度玉闗  

买舟  

赤栏桥上路几度卜归期流水无回日行人有老时潮来江势逆月出海门迟风顺轻舟驶蒲帆尽夜吹  

早行  

客程因太早却费一更眠落月已归海残星犹在天橹声荷叶浦萤火荳花田隔岸谁家起青灯逺树边  

别黄吟隐  

饮干分别酒话久未移舟潮水催行客海山生逺愁蝉声秋浦树鴈影夕阳楼今夜相思梦芦花第几洲  

秋深  

风露损衣裙秋深懐故庐仆方谈夜梦客至得家书子黒石莲老柿红霜叶踈今年篱下菊遥忆少人锄  

访翟梅山  

诸老雕零尽江湖今有谁半生行客惯多难识君迟花屋春风酒梅山雪夜诗莫为名钓出世事正如棋  

晚春即事  

云气不分明天隂忽又晴喜凉溪鹊浴知雨树鸠鸣仙药黄精饭斋蔬白椹羮惜春吟未就闲踏落花行  

山中  

荣枯皆定数枉作送穷吟有色非真画无弦是古琴青松秦世事黄菊晋人心尘外烟萝客相寻入逺林  

避乱柯岩緑坡诸公以诗见寄  

柯栝地西东音书久不通山河隔今古天地老英雄局败棋难着愁多酒易中花前多少恨无语寄春风  

感秋寄白云赵寺丞  

囊里不藏金相随只破琴毎因防月夜长动故人心败艸闗河路秋风楚越砧愁来不成寐壊壁更蛩吟  

谿村  

水路随山转谿晴踏软沙斜阳晒鱼网疎竹露人家行蟹上枯岸饥禽衔落花老翁分石坐闲话到桑麻  

寄友  

髪影明寒镜萧萧亦自怜故人难防面行客又经年晴雪添崖瀑春云杂烧烟相思有书札冩尽夜灯前  

寄杜北山  

倦客萧萧两鬓秋栁丝无力绊归舟晓风落叶辞髙树夜月行人在别州千里闗河乡国梦一江烟浪古今愁鴈声过尽青天濶却忆同登望海楼  

暮春寄僊洲舎弟  

去年妍菊醉重阳今日谁知各异乡落叶石栏霜信早败荷池馆雨声凉人情好恶花甘苦世事荣枯艸短长别有骏雕双翮健刚风摩透入苍茫  

宿香严院  

地炉煨火柏枝香借宿寒寮到上方山近白云归古殿风髙黄叶响空廊敲门僧踏梅花月入夜猿啼枫树霜梦醒不知窗日上时闻清磬出松堂  

古杭感事  

国事凋零王气衰东南豪杰竟何之云寒废殿排班石艸卧前朝记事碑沙涨浙江龙去逺天寛北阙鳯归迟可怜不老吴山月曽照官家宠幸时  

山居  

屋头藓树蜕鸣蛩池上沟泉凿石通香老蒲花春洞影凉生槲叶午窗风泥瓶开酒留樵客篛笠穿云访药翁虽是一贫清似水定无徭役到山中  

金陵感秋  

鱼书难寄水空流两袖西风破黒裘客梦芦花晋城月归心枫叶浙山秋世情老去谙方熟愁事来时醉便休满目闗河懐古恨如今何处问孙刘  

湖山即景次尹緑坡  

湖山掩映鴈潭秋今古诗人説胜游緑栁影分骑马路丹枫叶落钓鱼舟前坡风送归樵笛别墅云藏卖酒楼长记寻梅氷雪里氊靴驼帽鹔鹴裘  

尹緑坡山间吟所  

苔痕分路见人家犬防篱根卧落花一片林塘诗境界四时花菓隐生涯锄山拣日春栽药汲水和云夜煮茶耕録有文须防看旋揺松露入硃砂  

寓龙虎山中示张链师  

莲盂送别万峯云龙虎山前过小春艸屦惯穿枯岭叶布衣犹带旧京尘氊寒不见游仙梦路逺谁怜倦客贫东望海门归未得北风吹雪满唐巾  

春酌  

酒防歌罢翠帘遮月栁惊啼子夜鸦多少断云心上事结成香梦是梨花  

西湖  

南北髙峰叫杜鹃斜阳浮翠断桥边画船归尽江湖梦一半楼台杨栁烟  

怯暖  

怯暖新裁白苎衣棋声深院客来稀春风无力晴丝软绊住杨花不肯飞  

秦望山  

祖龙痴欲望长年却遣君房渡海船枉去蓬山覔丹药桃源亦自有神仙  

深春二首  

夹泥花上燕巢边翠箔桑空蚕又眠天气乍晴风别坐防盆藕出双钱  

燕子来时春又休暖风吹緑上枝头绣帘不隔荼蘼月香影无人自入楼  

采莲曲  

罗裠溅湿鬓云偏揺落香风满画船忽忆年来顦顇梦鸳鸯正在藕花边  

春闺辞  

桃吹红雪上帘钩杨栁风丝拂画楼日透栏干人病酒卖花声过懒梳头  

芳庭植上人  

苔侵坐处石头青满屋春云不用扃入定醒来香印冷一帘花雨湿残经  

喜凉  

吹笛何人在小楼夜深不下玉帘钩凉风敲落梧桐叶片片飞来尽是秋  

宿西上竺  

闲收石上着残棋山月无声鹤睡时落叶打窗霜满屋有僧吟得夜寒诗  

水居  

飞鸥贴水水连天一半青山半是烟日暮潮回渔父醉不知船阁浅沙边  

断桥春望  

拾翠车闲辇路尘山南山北杜鹃春谁家庭院东风里吹出桃花不见人  

湖上晚望  

酒醒湖光生嫩凉卧船吹笛藕花香游人尽逐莺花去一片闲情在夕阳  

渔父吟  

竹丝篮里白鱼肥日落江头换酒归只恐明朝风雪冻老妻连夜补蓑衣  

寿光宫  

井气蒸云湿石栏虬须道士自烧丹开门风带琴声出一阵松花满醮坛  

裁衣曲  

烧罢心香午夜防玉纎轻捻剪刀寒衣成恐不如郎意独试灯前照影防  

花下作字付叶柘山使者  

花藓层层润石牀緑隂多处自生凉闲将笔染荼防露冩得春辞满纸香  

灯花  

喜信今宵报与谁玉人曽剪画双眉等闲开落银釭见只闭春风不得知  

月洞书屋  

自冩自诗粘壁上何须古画与名碑隔墙风落闲花片日日飞来入砚池  

病中  

镜里初疑防不真衰顔只恐是他人医言断酒方除病母戒观书亦损神卧久不知黄叶落起来添出白髭新自梳头髪斜阳下手脱随风半委尘  

## 两宋名贤小集卷三百七十三  

宋　陈　思　编  

元　陈世隆　补  

怡云轩诗集  

姚孝锡字仲纯丰县人政和四年登进士调代州兵曹元兵入鴈门州将议以城降官属投死无所孝锡卧牀大鼾畧不为意旋以疾去官时年二十九家五台善治生亭榭竹木奄有游观之胜賔客日盈其门州境岁饥出家所藏粟以赈贫乏乡人徳之中年后以家事付诸子放情山水诗酒娱乐自号曰醉轩年八十三乃终  

闲居  

无客访衰残柴门尽日闗躭书真是癖惜酒近成悭苔径行搜句茅檐卧看山却嫌明镜里偏照鬓毛斑  

次韵秋兴  

老畏年光速愁添旅梦多西风着梧竹归思入烟波夜永慿诗遣顔衰得酒和故溪千树栁谁复晒鱼蓑  

谒滕茂实祠  

本朝苏郑共扬防不意芝兰失后凋遗老祗今犹涕泪后生无复识风标西陉雁度霜前塞滹水樵争日暮桥追想平生英伟魄凌云一叹岂能招  

次韵王无兢见寄  

客懐重寄仲宣楼白草黄云塞上秋山色不随尘世改水声还抱故城流隙中畏境都堪玩镜里衰顔祗自羞多愧诗人苦相忆逺传佳句吊清愁  

感白髪  

弹铗慿谁聴客歌震雷那复化鱼梭梳头白雪惊新有障眼花比旧多乡问阻兵犹隔絶羇懐慿酒暂消磨不须更问今朝客门外原无雀可罗  

溪桥早春  

轻黄未染栁梢匀连日溪风卷塞尘乍暖乍寒花信晚相呼相唤鸟声频少勤漫挟经纶策老懒空余病患身追忆故园桃李树年年红紫为谁新  

登楼有懐  

老愧慿栏目力昬百年懐抱向谁论晴空雁起云边塞夕照人归郭外村因忆昔逰惊迅晷暂将离恨付清樽谁人肯似边居士逺驾朱轮过雀门  

岁晚懐舎弟  

少易成欢老易伤壮游垂白未还乡烟尘无复音书到魂梦犹疲道路长爆竹又惊新荐岁屠蘓空忆旧传觞年年此日遥相忆鸿雁何时续断肠  

题栁溪别墅  

雨霁风和不动尘栁边擕酒赏晴春频来溪鸟浑相识度水穿花不避人  

## 两宋名贤小集卷三百七十四  

宋　陈　思　编  

元　陈世隆　补  

棣华馆小集  

杨甲字鼎卿重庆昌州人大观时游京师颇有声望尝仕于蜀旋以事去官寓居灵泉山中有棣华馆小集一卷  

出东郭见山  

二年不见山见之喜不休举手三揖之山逺不颔头疑我堕尘土已与俗同俦稍稍望云脚下见八九丘近前与之笑顔色渐和柔迎我以松风与我相献醻怜我不识路导以溪水流岂其终爱余为此世所仇一官最下防包裹辱与羞百年在平地亦有一日忧谁能无饥渇往与青山谋  

合江泛舟  

莫踏街头尘宁饮城东水江头泛船去苇间问渔子岸深鱼有家鳬鴈在中沚得酒可以歌得树可以檥年年舟中客顔色不相似风波无前期游者亦如此短篙醉时策逺山卧后几老我不耐醒日落西风起  

游长松寺宿石门僧舎得露字  

疾风吹轻衣驾我云脊路人间一回首惊絶不敢顾鸟投虚无底淼淼不知处蜂窠螘丘垤与世同所骛试防一苍茫谁有不平虑尚怜野僧屋佛面荒苔蠧断崕划呀吻汹汹水石怒我来得竒观拄杖叩岩树青山有骄色斯客不能句平生二三子慰我一相遇娟娟松间月幽絶亦可度夜阑更小语风逼遗响去酌君无多酒继以木兰露  

宿安静观  

青山转龙脊矫首西南天上有仙人祠台殿飞后前下见云雨兴树色暗平川仙人两黄鹄乍去无归年向来道上履人着几何钱一朝闻羽化怅望空流涎却挥囊中金瓦砾来投捐岩岩化金碧香火通云烟人间万事尔旦暮有愚贤而况争夺场转手分媸妍仙人一回首破垅与荒阡纷纷不足道哀此区中縁石泉泻幽洁意寂不肯喧夜闻松风凉起坐心寥然  

与客逰沧浪亭  

雾回林苍黄涨落水寒碧西郊好风景晓霁千里色相从二三子埽洒溪上石主人信爱客沽酒炊玉粒挥觞一再行弄此竹间日跳波醉中舞野唱寒外急牛羊归匆匆鳬雁来一一頺然寄天放不受世褊迫永懐堂中翁回首千岁迹岂无独往愿乃为饥冻逼霜空洞庭野天濶云梦泽欲穷扶桑枝尚挂沧澥席何当从兹去旦暮生羽翼  

灵泉道中  

荒鸡不知林落日明鸦背山行曲折尽稍出乔木外前峰近相向秃缺不可盖泉石微断续渚泽亦多派牛羊深墟落稚子翳蓬艾稻秧碧剡剡遮陇无疆界今年田大有饱饭我亦快犹慙食无功举箸再三餲何当磨腰镰助尔芟防稗  

寒食游学射山  

疾风吹沙天茫茫日落未落原野黄山空无人石碌碌路长马饥石齧足荒台古林翳云族何人刳嵓缚层屋当时万骑填山谷至今拾寳多遗镞故园山川愁逺目人世悲欢风雨速凌髙举酒天为蹙手攀嵓树叩云木何人唱我凄凉曲兴亡一眼冥冥緑埜水平芜飞鴈鹜  

腊日逰梅垄得树字  

年年防梅水西路白头溪翁眼如故重来攀髯老不死我亦风埃忆归去酒酣百恠入我肠夜半恍惚与龙遇醉骑一尾天上归陈迹江头不知处梅花劝汝一杯酒千岁寒凝真旦暮欲将老大傲风雪穴蚁窠虫已无数成都万事更竒古石笋犹疑卿相墓孔明庙前柏千尺神物翛翛泣幽树它时灭壊亦同归人生谁能一长顾  

庚寅再游  

霜郊马头鞭影西欲寻逺梅无旧蹊但闻艸木皆有香未到巳识花前谿舣舟登岸入梅处竹树烟霭茆茨低百年死树虫藓暗鳞甲漠漠僵横霓老翁鼻祖头雪白下见儿女方胜筓数株无力已仆地强起放春花满畦瘦龙夭矫欲仙去脊尾一半埋沙泥雷公几时猎幽蛰夜半刀斧来刳刲野人往往多再拜疑有鬼物慿其栖问樵访牧不知岁龆龀已见今旄倪故人同游六七辈或似醉阮林中嵇绕树覔花不识路东边犬吠西号鸡榼中但有酒清浊寒具野担勤提携谁言犹是蜀梅菀破丘断垅山蒿藜种花满地作痴计随手变化空尘防只余老树香不灭力战风雨犹坚犀何时江村一曲路与子共赋归来兮  

灵泉山中  

小县相笼合蒙蒙数百家果蔬争晚市樵牧乱晴沙落日平江迥青山细路賖偶居无事在随意问桑麻野色山围尽风烟更可怜客情牛铎外农事藕花前聚汲松根井寛愁石底泉宁须计升斗诗兴亦超然胜地仙灵宅防官也谪居焚香他日梦隐几向来书小睡便山雨长斋称野蔬逢人问无恙满意説樵渔日下溪林薄芊芊肃晚晖闭门成石隐小水亦生肥醉着谿藤杖归来木叶衣狂歌有虎兕吾道只应非何处长松寺雨花云外台山从百曲转路入九闗回老桧成龙尽残柯借鹤来人间斤斧乱风壑夜声哀  

灵泉山上晚望  

野旷树还乱林深烟更防天随残日尽云掣断山飞玉垒风烟濶秦城艸木非慿髙无限事今夜客沾衣逺目昏难尽青山濶展围眼花随处乱云树一时飞秋至客愁逺路难心事违更怜人北望不见鴈南归  

登待鹤亭  

横峯乱岭如奔蛇前者欲起后驱呵危亭独立一回首天罅云隙皆收罗手攀落日意不尽目送孤鸿愁更多秋风衣裳客未冷我欲饮酒君当何  

谒朱真人祠  

一濯岩下溪再拜岩中庭清风肃然来吹我衣上腥仙人芙蓉冠乗月下云軿山空杂佩响静夜朝百灵寂寥古坛外但见斗与星青山无行迹雾雨空冥冥  

## 两宋名贤小集卷三百七十五  

宋　陈　思　编  

元　陈世隆　补  

斋集  

赵孟坚字子固海盐人宋宗室也寳庆初登进士第入元隐居不仕兄子昻尝往之登堂良久絶不与见既去急呼童取水洗其坐处其为人孤介如此书画亦大有名  

里中康节庵画墨梅求诗因述本末以示之  

逃禅祖花光得其韵度之清丽节庵绍逃禅得其萧散之布置回观玉面而防须已见工夫较精致双枝倒作鹿角曲生意由来端若尔所传正綂谅未絶舍此的传皆伪耳僧花工之工则麤梦良意到工则未女中却有鲍夫人能守师绳不轻坠可怜闻名不识面云有江西陆公济季衡麤丑恶拙祖弊到雪篷滥觞矣所恨二王无巨法多少东邻拟西子是中有趣岂不传要以眼力求其防踢须正七萼则三防眼名椒梢防尾枝分三叠墨浓淡花有正背多般蕊夫君固已悟筌蹄重説偈言吾亦赘谁家屏障得君画更以吾诗跋其底  

康不领此诗又有许梅谷者仍求再赋长律  

浓冩花枝淡冩梢鳞皴老干墨微焦笔头三踢攒成瓣珠晕一圆工防椒妆缀蜂须拟笑靥稳拖防尾施长条尽吹花侧风初急犹带枝头雪未消松竹衬时明掩映水波浮处见飘飖黄昏时朦胧月清浅溪山长短桥閙里相挨如有意静中背立似无聊笔端的皪明非画轴上纵横不是描顿觉坐来春盎盎因思行过雨潇潇从头总是汤杨法拚下工夫岂一朝  

王翠岩冩竹求诗  

古画画物无定形随物赋形皆逼真其次祖述有师绳如印印泥随前人尚疑屋下重作屋参以新意意乃足晋魏而来几百年羲献断弦谁解续何况髙束李杜编江湖竞卖新诗读愿君种取渭川一千畆饱饭逍遥步扪腹风晴烟雨尽入君心胸吐出毫端自森肃  

题水仙  

自欣分得槠山色地近钱塘易买花堆案文书虽鞅掌簪瓶金玉且奢华酒边已爱香风度烛下犹怜舞影斜矾弟梅兄来次第搀春热閙令君家  

夜泊法忍寺  

秋泊禅扉夜清吟入兴频风生水鳞甲云放月精神禅有机锋秘诗无句法新旧题寻不见吹遍壁间尘  

题墨兰图  

六月衡湘暑气蒸幽香一喷氷人清曽将移入浙西种一岁才华一两茎  

## 两宋名贤小集卷三百七十六  

宋　陈　思　编  

元　陈世隆　补  

翠寒集  

宋无字子虚旧以晞顔字行名名世家于晋陵以兵乱迁呉冒朱姓至元辛巳其父国珍领征东万户案牍适病痿无丐以身代许之入海抵竹岛风雹交作随惊涛上下经髙丽诸山罹沈疴瘦骨柴立未尝废吟咏嵗丁亥中丞王西溪举茂才以奉亲辞子虚初侍亲西江从欧阳防斋学壮嵗负气视富贵漠然卒年八十有一至正庚辰嵗也冯海粟与知最晚一见其翠寒集亟序而锓之  

乌夜啼  

露华洗天天堕水烛光烧云半空紫西施夜醉芙蓉洲金丝玉簧咽清秋鼙鼓鞭月行春雷洞房花梦酣不回宫中夜夜啼栖乌美人日日歌呉歈呉王国破歌声絶鬼火青荧生碧血千年壤冢耕狐兔乌衔纸钱挂枯树髑髅无语满眼泥曽见呉王歌舞时乌夜啼啼为谁身前欢乐身后悲空留瑟怨传相思乌夜啼啼别离  

自君之出矣  

自君之出矣妾不出闺门怀君不敢恨惟有感君恩  

又  

自君之出矣妾自奉尊嫜知君不思妾亦当思故乡  

公无渡河  

九龙争珠战渊底洪涛万丈涌山起鳄鱼张口奋灵齿含沙射人毒如矢宁登髙山莫涉水公无渡河公不可止河伯娶妇蛟龙宅公无白璧献河伯恐公身为泣珠客公无渡河公不然忧公老命沈黄泉公沈黄泉公勿怨天  

战城南  

汉兵鏖战城南窟雪深马僵汉城没冻指控弦指断折寒肤着铁肤皲裂军中七日不火食手剑挥人吞热血汉悬千金购首级将士衔枚夜深入天愁地黒声啾啾鞍下髑髅相对泣偏禆背负八十创破旗裹尸横道旁残卒忍死哭空城露布独有都防名  

公莫舞  

公莫舞公莫舞鸿门王气归真主何人睚眦赤龙子手循玉玦目相语令公莫舞公楚舞劒光射日白虹吐人发杀机天不与撞斗帐中咳亚父霸业明朝弃如土  

长门怨  

金壶咽泪莲花澁银箭浮迟渴乌泣知更阿监罗袜氷暝对星河玉阶立内官唱漏催晓筹芙蓉梦破燕支愁起来妆罢窥绣户三十六院残烛幽建章风传鳯吹逺翠华人幸昭仪馆箜篌不语心自语愁长如天恨天短红裀暖踏杨花雪绛缕闲封守宫血鹦鹉空猜警跸声春寒防流苏结  

寳剑謡  

銕精苍玉龙景潜万丈虹孤电走白日老氷立秋空提出天地愁八极来清风未逢龙准帝古匣尘土防大蛇当道兮若断秋蓬呜呼寳剑兮亦将遇乎英雄  

枯鱼过河泣  

北溟有鲲歕薄昆仑气吞积石摧禹门过河河水枯踪迹困泥涂垂涎向海若能济涓滴无中流有鲂鲤不贷斗升水巨口走噞喁逆游莫若鲔鲲兮鲲兮尔泣何由龙伯知决雨津倒天池洚水横行随鲲所之扬鬐为谢鲂与鲤还有桃花春涨时  

玉津园弃景钟歌  

炎精不灵火不徳赤熛怒帝丧英魄羿弓射日日无光黄金大镛破釜色天崩七庙移神虡鬼哭长陵一抔土十二盘倾夜月寒汉铜仙人泪如雨六龙屈曲眠秋草草根蟪蛄语昏晓紫苔满地愁古春东风吹得乾坤老蜗涎鸟篆银泥剥乌喙蒲牢戏左角更残漏断声莫闻凡鸡司晨尊銕铎  

妾薄命  

云母屏琢春氷鲛女织蝉翼轻比妾妾薄命比君君薄情红锦拭镜照胆明还疑妾貌非倾城倾城从来有人妒况复君心不如故故人心尚峯九疑新妾那能无故时补天天髙填海海深不食莲菂不知妾心  

天马歌  

天马天上龙驹生天汉间两目夹明月蹄削昆仑山元气饮沆瀣跃步超人寰天上玉帝老不骑饥食虎豹晓出闗灭没流沙姿剡忽紫电顔黄道三十六万里日驰周天去复还时乎降精渥洼中龙性变化终难攀天马来瑞何朝化为龙应童謡驺虞仁兽耻在坰龙亦絶迹归赤霄风沙岂无大宛种虽有八极安能超天马来云雾开天廏騕褭鸣龙媒龙媒不鸣鸣驽骀  

古砚歌  

神娲踏云补天去遗下一团苍黒天千年万年干不得长带盘古青紫烟玉上剖天天化石石内星精有余魄雕光发炯成禹璧海王川后输液帝青呵雾坤倪湿匣月不开太隂泣破天残缺无人补一穴丝丝漏春雨空藏老石磨今古补天何时与天语  

五杂组  

五杂组角黍丝徃复还借书瓻不得巳居九夷  

五杂组冠冕缨徃复还戍卒更不得巳困平城  

湖上意  

晚过鸳鸯浦无心唱采莲莫嗔兰桨急为要趂前船  

江上意  

朝来暮还去寒潮不曽住江水亦有情佳期几番误  

甘露寺放舶至瓜洲风作  

天造西来险山回北固形断崕纒赤日孤柱擘苍溟此地何能限长江或有灵然犀夜照浪饮马晓吞星铁锁沈寥廓楼船没杳冥乾坤一衣带呉楚两邮亭击楫人人倦吹笳处处听海门沙自白瓜步草犹青梦堕浮家乐魂遭捩柁醒计程朝猎地问舍暮渔汀倐忽波涛变匆忙网罟停疾飇吹蚌室暗雨卷龙庭赑屭鼋鼍壮谽谺树石腥危樯连偪仄髙岸失竛竮世事无深测生涯独未宁愁烦复消释题咏纪曽经  

送邓侍郎归江西【光荐】  

中国衣冠尽孤臣蹈海回秦思鲁连操汉忆贾生才天逺文星隠江平画鹢催人寻芳草去雁到故乡来山色催行櫂波声送客杯身还苏武节梦泣李陵台水落蛟龙缩城空鼓角哀苍梧云浩荡黄屋浪崔嵬夜雨江蓠湿春风杜若开只令少微动慎莫应三台  

李翰林墓  

嗜酒傲明时何因贺监知承恩金马诏失意玉环词名与三闾并身将四皓期匡山有书读应亦叹归迟  

又  

一骑紫鲸去空掩谢山茔落月今谁吊长庚夜自明乾坤沈秀气江水带哀声天上多官府文章不可轻  

长相思  

昨夜相逢处朦胧春梦中辽西书不到莫是戍辽东  

月上人还西湖  

南峯归度夏旧业在烟霏半夜闻清磬一灯明翠微云萝寻寺逺猿狖见人稀想到经行处天花绕锡飞  

次友人春别  

波流云散碧天空鱼雁沈沈信不通杨栁昏黄晚西月梨花明白夜东风秋千庭院人初下春半园林酒正中背倚栏杆思徃事画楼魂梦可曽同  

答王子长  

病后得书频情知未立身孤灯风雨夜两处别离人乙鸟归来社辛夷开过春如逢元白问莫说为诗贫  

废宅  

金谷花开得几春东风吹逐路旁尘蛙鸣私地为官地燕认新人是故人珠履卖钱豪客散玉钗乘传舞娥颦兽环一锁歌钟断时有鸮声恐四隣  

春愁  

金雁尘香暗鳯弦红绳风阁秋千园林寂寞无莺燕一段春愁是杜鹃  

南峯宴坐僧  

空嵒稿木形入定掩松扃鹊供衔来菓猿看诵罢经云霞埋衲重苔藓上鞋青只有樵人识曽因采茯苓  

访山中隠者  

遥闻捣药声知有幽人家相寻却无路又隔一谿花  

别惠上人  

秋归虎谿月携锡入云松又向深山住还闻古寺钟出生供野鸟持呪伏潭龙好去东林下吟看五老峯  

铜陵五松山中  

樵声闻逺林流水隔云深茅屋在何处桃花无路寻身黄松上鼠头白竹间禽应有仙家住避秦来至今  

浦口  

浦口晚潮来佳期那可待浪急打兰舟苹花更难采  

山中书事  

学道志云霄自然尘念抛雨寛琴上线风响树间瓢果熟供猿食松髙任鹤巢看他陈处士终被华山招  

泰伯庙  

古者吾夫子曽称三让名后来秦失鹿刘项死相争  

三髙祠  

退能合天道隠亦是人豪借问祠前水如今几个髙  

金陵送倪水西之江陵  

楚江江上暮云东万里春波去意浓桃叶歌残秣陵酒梨花梦断景阳钟沅湘水落琼瑶合巴蜀山来锦绣重回雁峯前见归雁相思何处再相逢  

戍妇言  

姑嫜有妾奉征战盖郎行早取封侯去封侯妾亦荣  

送葛链师逺游  

仙翁去醉碧桃春鹤背风吹万里身洞里棋髙饶几子瓢中诗好寄何人三峯紫翠浮芒屫五岳烟霞染葛巾归日定知能缩地莫教青竹化龙鳞  

云  

云雨朝朝暮暮新襄王魂断楚江春武丁曽有中宵梦惟覔岩前版筑人  

华盖峰逸人  

十步九嵒壑结茅无四隣山中春雨过水上落花新采药逢毛女焚香对羽人时携一瓢酒醉着去朝真  

岳阳夜泊图  

长忆巴陵山水秋老来看画却成愁个中无听猿啼处若听猿啼更泪流  

江南思  

暮雨娥皇庙春风西子城相思行不得更听鹧鸪声  

寄王子长  

薄宦仍依楚长闻傍酒垆客愁三月尽春梦五更初吟卷看花掩行牀并竹铺江湖有佳句知我每相于  

明皇竝辔图  

三郎沈醉玉环随不上金舆索马骑老大独归南内里风流无复竝鞍时  

赠皖山道士  

世人曽不识头带树皮冠闲种药来卖醉将琴去弹鹤衔仙果下猿窃玉书看莫服丹砂好恐师生羽翰  

送谢士良之江东  

谢安游赏去别酒惜临分万里甘为客三春苦送君风帆欹逆水江树入空云若过青山下须题李白坟  

春闺  

闲画金钗记逺人杜鹃啼血又残春琵琶弦上无多字近日相思弹不真  

送僧还天目  

缻锡乱峯西藤萝昼掩扉山藏翠微寺僧向白云归梵寂风沈磬禅深云到衣想曽行道处猿鸟共忘机  

破窓  

藓画虫丝纸半无雨分钱防入櫺疎秋风吹得春灯灭萤火飞来照读书  

寄郴阳廖有大  

逺宦身安不题书泪几行千山万水路一日九回肠鶗鴂怀春语蘼芜入梦香王孙归未得归得早还乡  

沙门岛  

孤屿压沧海风涛直下危蛟人依蜃市鱼女祭龙祠月黒犀牛鬭波红防蝀垂登临有竒观感慨但言诗  

汉宫  

武帝升霞玉殿空金人夜泣月明中三千嫔御无行幸曽费丹砂饲守宫  

沙上  

四望无邉际中浮一片沙人家居钓艇官赋种芦花渚绿红蒿短江清白鸟斜垂流欲东去万里寄生涯  

墙头杏花  

红杏西隣树过墙无数花相烦问春色端的属谁家  

金陵怀古  

宫甎卖尽雨崩墙苜蓿秋红满夕阳玉树后庭花不见北人鉏地种茴香  

墨梅寄因上人  

寒枝香在天外疎花影流水中梨云夜深清梦草笔底春风  

又  

梦觉霜林堕月眼明野水浮枝横玉不吹春去断缣闲写相思  

长信秋  

长信秋来月自圆夜香犹拜玉阶前妾今不愿君王宠惟愿君王寿万年  

句曲王尊师  

不与俗人接草堂云自封有时链丹去无处覔行踪树暖猴扪虱花香鹿养茸曽期尸解后终隠大茅峰  

萍  

风波长不定浪迹在天涯莫怨身轻薄生前是栁花  

山中僧  

雪顶霜眉齿半稀跏趺苔石看云归山童扫叶鹤飞起狼籍松花满衲衣  

唐人四马卷  

金衔初脱齿新齐蹄玉无声赤汗微昨日杏园春宴罢满身红雨带花归  

又  

簇仗回来玉勒闲黄门牵向落花间君王不爱长杨猎嘶入春风十二闲  

又  

霜蹄踏月早朝回尾弄红丝拂紫苔日暖龙池初洗罢尚方闻进御鞍来  

又  

太仆新调试锦鞯九重日色照连钱春来兴庆池邉路偏称宫中软玉鞭  

宫人斜  

步摇明月冷无光骨掩春泥草亦芳艳魄不随红粉尽化为蝴蝶舞昭阳  

游楞伽寺  

萝迳入苍霭钟声来翠微招提在何许云外一僧归  

猿  

巴峡闻声愁断肠冷泉照影绿隂凉藤摇乱雨领儿过树晒斜阳拾虱忙献菓去寻幽洞逺攀萝来撼落花香空山月暗无人见啼入白云深处藏  

鹤  

毛骨白雪清千年世上顶丹成晴飞碧落秋空濶露立瑶台夜月明仙岛云深归有信天坛花落步无声时来华表何人识依旧翻身上玉京  

游天姥山  

欲去不得路自将萝茑扪相逢采药叟偶入落花村晴草鹿眠软雨潭鱼上浑无人动烟火应取晓霞吞  

寄题无照西园  

近地栖禅室只园草木薫鞋香花洞雨衣润石栏云松吹和琴杂茶烟到树分遥知道林辈来此论元文  

寄断江上人  

长江泻百滩句截断狂澜片石青松下孤风白日寒空花随麈落晓月对棋残谁共清吟癖嵒扉敞夜阑  

寄钱翼之  

作赋拟相如何人诵子虚琴弹中散操扇玩右军书北阙青云近南冠白发疎烦君传遗逸着我入樵渔  

扬州即事  

玉垒开方面金汤控上游连营骠骑宅重柝雁行楼强弩虚空发飞桥日夜浮烟生烽燧地草死虎貔秋此处兵威震当时国步忧六年襄郡守三防荩臣谋大将深围陷长江万里休两淮先按堵孤注独横筹破竹才乘势闻风已置邮乾坤机轴转海岳版图收春变山堂栁波通汴水鸥平坡南下马逺渡北来舟无复琼花梦犹余芍药愁尘埃何竖子还拥黒貂裘  

商人妇  

日日湖头望望夫夫未回无情春水恨秖送别船来  

玉环病齿图  

一防春寒入瓠犀海棠花下独频眉内厨几日无宣唤不问君王索荔枝  

琵琶  

一片相思木声含古塞秋琵琶是谁制长拨别离愁  

杜工部祠  

老病思明主乾坤入苦吟秋风茅屋句春日杜鹃心诗史孤忠在文星万古沈秖应忆李白到海去相寻  

山中  

半岭松声樵客分一溪春草鹿成羣采芝人入翠微去丹灶石坛空白云  

湘竹杖寄无住  

采向舜妃江庙前得来贾客木兰船老宜泉石搘慵态吟称烟霞倚瘦肩晏坐夜和金锡憇经行春卓紫苔穿知师道价神龙防莫漫腾空去九天  

老将  

杀气消磨暗铁衣夜看太白剑无辉旧时麾下谁相问半去封侯半不归  

老马  

瘦蹄生入玉门闗病放沙场战骨闲归龁残刍应有泪将军头白戍天山  

老农  

倩搔背痒坐深村爱说前朝赐帛恩县帖不来寻社长自摊牛契教孙  

老牛  

草绳穿鼻系柴扉残喘无人问是非春雨一犂鞭不动夕阳空送牧儿归  

如镜伐竹架过墙葡萄断竹揷地复生枝叶无住序曰瑞竹余以诗赠之  

为引寒藤延晚翠试栽碧玉动秋根鳯梢依旧生虚籁龙箨相将添逺孙林月过庭窥断影茶烟润色到啼痕汤休丽藻题还徧贝叶应多此处繙  

无题  

花影玲珑满绣牀自调绿绮背红窗惆怅佳期学弦线七条哀怨不成双  

寄衣曲  

闻有宫袍赐翻令闺意伤良人在行伍秖待妾衣裳  

又  

征衣须早寄遥忆藁砧寒莫讶啼痕少相思泪巳干  

赠竺链师  

姓疑干竺古先生霞外幽栖近四明履斗星移冠劒影步虚风引佩环声蘂宫夜唤青鸾降花洞朝骑白鹿行长使芝童看药灶为耽琼液过蓬瀛鹤传仙语归华表鱼寄丹书上赤城怪石醉中拈笔画险棊静里按图争玉桃窃惯慵留种瑶草寻多尽识名缩地日携龙作杖卧云时约鳯吹笙海邉定与安期遇闗上当逢尹喜迎我本翠寒山道士相随便欲采黄精  

送翟上人  

圣代容髙尚山林隠去休方知尧舜日亦自有巢由  

赠日东僧  

肄业重溟外随缘大夏中锡飞鲸海静杯渡蜃楼空音信千峯隔华夷一水通秋深故国梦应与逝川东  

江山万里图  

咫尺寒流千万峰湍声寂寂暮猿空买船欲泛春潮雨楚树呉云是画中  

江南曲  

遥天碧荡荡逺树绿愔愔并作相思海春来一様深  

蕃厘观感琼花  

后土祠南裔坤维嫓室家国封严典礼宫祀尚褒嘉不是神灵异安能眷迩遐应须有玉女到此赏琼葩丽服从空降明妆倚日斜同挥五云扇共驻七香车月姊羞调粉风姨罢散花青童回绛节金母屏彤霞故事唐时盛佳名数代夸尘根虽下累天意在中华雪让珑璁巧氷销刻镂瑕人间惟独尔地上更何加万蘤殊寥落羣芳避艳邪玫瑰诚执御芍药等泥沙圣运俄惊辍兵强忽肆拏舛讹难核实真赝遂聱牙雷雨还惊蛰潜藏重发芽旁枝征旧茁新叶漫荣荂尤品终芜没珍防逐水涯两朝成草莽九庙杂龙蛇古殿兰旗暗残炉桂燎赊蕣顔愁想像珠树絶骄奢寂寞无双誉徘徊但自嗟八仙聊免俗消得寳栏遮  

送母丘秀才自黔中归益川  

黔南万里地剑外去宁亲蜀魄花成血山魈树隠身竹枝歌峡夜椰子醉蛮春归访王孙宅弹琴有故人  

郊外晚望  

野旷行人少林荒夕照微烟中一声何处牧儿归  

扬州  

红桥二十四明月照笙歌若是迷楼在游人应更多  

寄山中僧  

名山旧隠岩峦秀精舍萧闲殿阁虚像礼栴檀千古佛经翻贝叶五天书兽依草座跏趺后禽下花台施食余空翠湿衣横即栗绀泉澄盎涌芙蕖鹫峰梦绕云中寺鹿苑身栖物外居清梵夜回松月冷孤禅昼起栢烟疎曙钟寒韵侵虚籁午供春香入野芜道念有时怜老病尘缘无计问真如逺公若许来同社陶令何妨去结庐便向东林傍尊宿菩提从此发心初  

游三茅华阳诸洞  

冠带寒星帔剪霞步虚去宴玉晨家醉归却跨青鸾下冲落碧桃无数花  

又  

玉案清香彻夜焚紫烟成盖覆茅君数声金磬秋坛霁敲碎遥天一缕云  

又  

书满琅函闭不开云牕雾阁锁青苔门前白鹿将麑过定是避秦人引来  

又  

淡染云霞五色衣杏坛朝罢对花披洞中养只千年鹤长被仙人来借骑  

墨梅  

生意烟里春工毛颖中枝头两三蕋开不假东风似到孤山下斜枝入眼中分明几防雪欲折又成空  

杭州  

锦绣波翻太液空一池寒雨落芙蓉内前尚有中官住却听西蕃寺里钟  

罗唝曲  

玉井荷花碧中藏偶意深绿房千万菂多少可怜心  

四皓  

四老本英雄来成羽翼功倘令秦重士未必隠山中  

子陵  

乾坤罢战尘渔钓可藏身何事刘文叔犹来覔故人  

孔明  

有心兴汉室不意托孤儿帝昔曽三顾臣今表出师  

渊明  

心寄羲皇上生逢晋宋时风流千古意只有杜鹃知  

春归  

报道春归去忙来看落红岂知春不去还在绿隂中  

渔父  

纫草成春服汲湘供晚炊人间风浪险醉里几曽知  

马塍  

桃李宫城近偏承雨露恩至今耕种地一半作花园  

苏堤  

汉苑花何处唐陵栢巳空相逢大堤栁令我忆苏公  

玉津园  

御爱花无主长生树几时青青辇路草尽属牧羊儿  

武穆坟  

若论将军勇神京反掌图中原数千里可惜塟西湖  

祚徳庙  

祀典当时盛忠曽保赵孤谁知宋祚絶今与庙俱无  

景灵宫  

孟月祠原庙都人忆故宫当年驾幸处乔木鸟呼风  

杭州  

山势犹龙鳯行宫巳刼灰北人偏怅望曽见汴京来  

建业怀古  

离居迫驰道晨徃内西门屏营无顾问偶逢路人言昔有六代宫今为百姓园阿阁余故基层城但頺垣金铺失严邃玉座变荒原陈昏蚤堕灭隋奢亟崩奔乐极终复悲替兴相覆翻结绮徒构恨临春工埋寃贵嫔艳亦无丽华皆不存髙堧鸟乌集沃壤蓬蔴繁鸮如拜月魄蝶化寻芳魂草遗旧裙色花新啼痕空余龙津水流入鱼藻浑犹涵睿泽在尚感阳和恩孰知涓滴微曽悦万乘尊坐令刍荛贱禊饮污其源念彼禾黍地凄然难具论宠深乃自辱涕下还成吞  

海上自之罘至成山览秦皇汉武遗迹  

雾气沈坤极涛声撼北溟云霞五色水丹碧万重屏脉络华夷秀并吞宇宙青石梁横地户洞构压风霆砰磕纷鸣鼓漰渹疾建瓴提封思霸主巡守陟遐坰黔首何多难皇居不少宁山驱麟避薮海塞蜃迁庭卤薄周荒服鳞虫畏典刑天呉惊象驾精卫泣銮铃浪激秦嬴怒崕崩汉武灵空悲祖龙死但觉鲍鱼腥采药终骄妄求仙竟杳冥惟闻传二世无复享千龄古昔飞腾客能存变化形解交乌兔髓定翳鳯凰翎玉检微藏防金丹别有经东华司笇厯南岳考功铭亿刼开元閟三宫防紫扃睿仁斯可冀淫暴讵堪听漫致安期舄虚邀阿母軿昆池波鼎沸阿阁土花零夜雨虵升树春潮蛤上汀茂陵迷乱草禁苑暗流萤奢侈如飘电危亡若炳星明君当至治方士或来停火宅休生棘情河易转萍愿逢清静化昌运几时丁  

忆旧寄金陵冯寿之  

忆昔江东日离居托孟隣儒家见君好谈席偶情亲南斗文昌近西山爽气新骊珠惊俗眼琪树倚芳晨大雅今重覩竒才岂易伦瑚生海网污血出天津句满鸡林贾名齐雁塔人传经心入圣用笔意凝神射防应先手藏环定后身巨流思待济吾道诎当伸落魄伤迟迈依栖笑隠沦三年为倦翼万里作穷鳞伏枕思霜橘归溪恋紫莼鸿稀石城信鱼隔太湖濵故宅闲多草空船独采苹夜吟酬蟋蟀暮景叹麒麟老恐襟期断悲怀辙迹陈旧峰还似洛淮水想犹秦胜地登临数殊乡梦寐频潮吞李白月花动谢安春有兴须相覔无聊漫自呻休疑交契濶尚觉胆轮囷逺物那堪赠佳音欲细询劳歌因奉寄题罢更沾巾  

咏石得天字  

肢脉昆仑析胚胎混沌先灵分元岛峙秀聚景云鲜覆压风雷窟支撑宇宙穿崚嶒欹篠雾歴棘耸萝烟嶪嶪栖危壁磷磷过瘦涓雨攻绳眼断浪击弹窝圆笔架瑚防屏围玛瑙偏骨攒狞鬼竦脊凸老蛟跧剑卓空苍色矛森紫翠颠丑宜镌鸟篆刚可利龙泉怪渍潮纹湿顽和地轴连筼筜梢映带薜荔叶萦纒磊磈蛇身缩崩争鳯势偏藓侵题字处藤络倚笻邉碎砾铺文贝尖峰砟黛莲窦深膏乳滴甃润土花沿俨若峨冠者昻如峻士焉磴危欺木屐矶滑怯苔氊移恐岚光动扪嗔野蔓牵冲湍声类磬谢瀑韵成弦硬性辞斤凿嵌形欠画传鼓歌伤莫续鼎句叹难聫砥砺诚由着磨礲学及迁畜竒希抱璞炼饵诧飞仙寸势垂千仞嵬胎结几年岩辉知产玉峡东见奔川织女支机穏山人作枕便陨星沈战域敲火出鱼船异或称羊化疑应讶虎眠埋遗碣下麟仆古茔前屹立中流壮平施大础坚怀沙嗟放逐凝魄惜婵娟徳必穹碑纪词当巨砚研险思经滟滪功拟勒燕然嵩岱归诸掌蓬瀛寄一拳不须填碧海直欲补青天  

荅无住和太初韵见寄  

寳地人来少柽隂自晚晴片云依石润孤磬出花清竹笕分泉细檀香上防轻勒铭留水寺应供宿江城适楚涛喧定归呉雪滞行雨苔粘冻屐廊叶覆闲枰琴为蛇纹买书因鸟迹评眼前无佛祖诗癖有山兄句妙唐风在心空汉月明昼禅休树影夜梵杂松声夏减游方兴秋添住岳情何时修白业去结嬾残盟  

简翼之  

碧树绿芜空乱云故人何处隔江村旧书在手再三读新恨从头又一番竹帻随行家具活兰亭摹出典刑存几时定访扬雄宅为问太经里言  

送陈衡中之越  

见说防稽郡风流如晋时贫惟将母去清不要人知修竹王猷宅春风夏禹祠到官游有暇好寄剡中诗  

蝉  

髙栁夕阳收繁弦奏未休数声风露饱一殻古今愁凉思知秦树哀鸣乱渭流年年离别处几曲送残秋  

上冯集贤  

忠言如海胆如山趣入端门虎豹间玉笋晓班聨鹭序紫檀春殿对龙顔气凌百辟星辰动赋就三都造化闲岂向长沙淹贾傅淳风会见笔追还  

送闵思齐浙东帅府椽  

南越连闽徼东瀛贡百蛮军营威帅阃记室比官班之子称时彦羣公誉早攀诗坛堪白战幕府正朱顔横槊金飚动谈兵玉帐闲货通夷舶富民羡国风还夜柝鲸潜海春旗豹隠山携琴游有暇挈榼酒休悭将佐知书贵勲名待诏颁孟坚词讼作留照汗青间  

喜马伯庸待制扈从还京  

严跸传声入建章汉宫趋陛肃鸳行驾回黄道清尘动人在金銮白日长承诏晓闻天语近赐衣春觉圣恩香马卿赋猎兼忠谏独许骖乘锡尚方  

送陈行之之信州推官  

汉守曾悬榻家声复世纶赞亷推士雅列郡重嘉賔昭代详刑谳贤僚体圣仁袴襦怜故老狴犴念寃人英干登时望文华异等伦固宜膺宠渥岂但活罢民江左开藩旧风流佐幕新平反须有颂刚决看如神郄鉴初荣养黄香早缔婣锦还乡巳昼防戏室俄春自补寻山屐谁亲垫雨巾拊循恩易洽煦妪俗当淳曲动阳闗叠樽移祖帐陈未能忘手握何得更情亲羡尔丹霄贵悲余白发贫尚期金鼎药犹客素衣尘岩壑将幽赏烟霞欲隠沦交游千古事离别百年身楚泽寒多雁呉波暖见鳞相思不相见音问莫辞频  

寄翰苑所知  

多士当文治明良际盛时骚坛先佩印防阵巳搴旗西极蹄千里南溟翼四垂疾雷天地破崩岳鬼神移学过三都赋神超七步诗隂何须大赏鲍谢只平欺尺璧光难掩华钟响发迟人游丹桂窟鳯哕碧梧枝汉室方虚席枚臯复擅词数承恩诏见趋赴重官仪皇阁登清要苍生息旧疲星辰侵履舄桃李傍堦墀珂里豪家逐铜驼乐部随行歌金騕褭醉舞玉参差杜曲花偏满蓬壶酒不辞弓开射熊馆剑倚化龙陂秀彦居同寀轩车出共驰侯门相杂遝寒素独吁嘻尘榻应容下仙舟可待追亦惭才莫逮终负志难衰攀附羞萝茑徬徨向路岐未酬题柱兴徒抱练丝悲幽谷音犹澁盐车力尚卑泥途淹騄駬荆棘困黄鹂睍睆还求友腾骧却避羁愁吟长铗伴闲梦矮牀知缝掖今谁贵乘桴任所之短章非善颂聊以展吾私  

寻贞白先生旧居  

百折云峤千花通水源寒藤垂到地怪石立当门白壤炼丹赤清池磨剑浑曽来经诵处片雨滴苔痕  

江干暮泊  

野色随墟落江臯烟景饶逺村明晚烧髙岸没春潮览镜芳年去援毫藻思销琴书苦行役不敢问渔樵  

子陵祠堂  

一见故人归去来渔竿不肯博三台汉陵今日无抔土惟独先生有钓台  

己亥秋淮南饥客中怀故里朋游寄之  

行李依呉榜飘蓬更楚乡山川歳云暮风雨夜何长此地从兵革斯民复旱蝗荐饥怀赈粟久渴望携浆船妇争遗穗樵童拾弃芒哭丧多藁塟征旅少赢粮岂有灾重并而无户损伤一年租幸免众口饭谁将生晚羞干禄忧时念彼苍悲歌思请剑頺堕輙椎牀宵枕当寒溜晨梳候曙光牧羊人戢戢放马草荒荒木落明秋野江空月照霜城乌头并白水树叶先黄羁客情难遣朋侪兴不忘投琼花院内博塞竹林旁尚恐诗盟浅犹嗔吏鞅妨偏提随欵段笭箵下沧浪稍遂田园计终须萝薜藏松筠亲戚辈麋鹿弟兄行春寺寻暄暖晴波泛渺茫清泉濯足冷紫菊染巾香醉任王侯贵闲辞礼数忙厐公厌州府陶令乐柴桑酬答幽期惬交游素愿偿短章应得附真赏莫能量颇似岑参句名因杜甫扬流传千载后直欲继前唐  

南峰归云庵  

云伴老僧居翠微老僧应共白云飞杖藜西去人东去日暮僧归云亦归  

建业闲居春思  

杜曲芳菲早江城店舍烟雨青榆荚地风白栁花天愁结丁香上酲余禁酒前病多游冶少春事亦留连  

寄眠云处士  

闻说华阳洞人间第八天茅君旌屡降景驾常延地吐黄金气潭流碧玉泉神丹光夜发朱草叶春妍羽客家相接麟洲脉共连山遗秦女药锄得汉朝钱处士怀贞遁长生契宿缘童顔曽辟谷鹤相合成仙啸傲三峯上披研万化先囊攒五行物剑握七星权石铫青精饭风炉紫术烟赤松齐逺躅俗并遐肩九转功将就双亲念复防却携琼笈转归枕白云眠蓟子家尝歴壶公诀尽传路回蓬岛下杖化葛陂邉经案苔侵徧闲枰雨滴穿池留洗瓢水壁桂断琴弦蕙帐空怨萝牕月自悬嵒存容怅望涧去意潺湲局久棊多变寰清鼎又迁衲衣期异日筑室定他年季世嗟予晚幽栖志独坚欲随蒲坐具巳办布行纒学道无如此游方恐未然尚迟甘防奉更被苦恩牵脑虑精难满心忧影或偏藓坛情愿扫茶灶手能煎根究婴儿后参同混沌前求真不易遇师匠早哀怜  

辟支嵒道人  

发寒多不剃门雪少曽开瓦鉢几星芋石牀三面苔缘衣虱嬾拾避猎鹿长来见说嵒头树前生手自栽  

水驿  

水驿相连晓夜行浑无心记短长亭莫笑杨花道飘泊人生自有一浮萍  

李陵台  

寒风扬尘走沙石朔气僵人马辟易五千步卒当数万空拳奋张争无敌单于趣降声疾呼道穷矢尽身为俘归无面目见天子筑台何顔怀古都义血不染战场草宁甘北首隂山老空垂逺涕望汉天难洒茂陵松栢邉  

灵岩寺上方  

霸业销沈烟树浓呉王台殿楚王宫屧廊人去土花碧香迳僧归秋叶红母射嵒风动地蛟精徙穴雾迷空明朝江郭重回首寺在翠微苍霭中  

大涤山道士  

童顔几寒暑编叶当衣裳琴古面无漆栢枯身有香树精为老仆石髓作干粮不语坐松下天风吹髪凉  

西湖酒家壁画枯木  

衡岳乔松道途逺成都古栢山川隔忽惊老树刺眼来疑是頺崖压东壁拗怒风雷龙虎气盘折造化乾坤力隂连沧海一片秋秀夺西湖两峯色寒云苒苒霾昼影冻藓绿沿借春碧醉翁睥睨欲挂衣禅伯经营思憩锡乌鸢冥下踏枝空猿猱夜过嗔藤仄铁干铜柯嗅不香苍雪烟润将滴便拟攀萝解纠纒何烦平地生荆棘直须扫去曲碌姿挥作昻霄数千尺  

客夜思亲  

老妻病女去淮西慈母居呉鹤发衰我独天涯听夜雨寒灯三处照相思  

梁隆吉遗冯笔并诗答以长句  

呉刚夜入广寒阙生擒老兔出秋月嫦娥泣雨蟾影孤灵药不舂玉杵歇桂花凝毫拔苍绿蜀丝纒金缕湘竹紫兰蕋笑春风愁莲花仙冠坠簮玉松腴防漆光照眸藤肪捣雪滑欲流乐毅小帖排银钩天马歴块无九州梦中忘笔那有花古锥画地飞龙蛇觉来寻锥亦无处但见鸟迹留平沙  

二乔卷  

国色双飞相并栽周郎分得小枝来汉宫早有君王见金屋须教一处开  

南岳李道士画双松图  

道士醉卧天柱峰睥睨石上千年之老松松精相感入梦寐化作苍髯双老龙酒肠空洞生鳞角飞出两龙醉不觉须臾霹雳撼五岳丰隆缩手不敢捉神灵顷刻归虚无壁上但见双松图松耶龙耶莫能诘栋梁霖雨藏秃笔  

明皇卧吹箫图  

瑚枕上玉箫横一曲霓裳万里行漫道九重宫殿逺几曽掩得外邉声  

僧日观画蒲萄  

玉山道人苍壁立胸潴万斛松煤汁吐作千年古怪藤犹带西湖烟雨湿元气淋漓草木活太隂菌蠢虫蛇蛰须萦翠雾瘦蛟走晴抉珠黒龙泣神剜鬼刻字崛竒水精火齐光陆离天魔擎来青帝寳鲸波涌出瑚枝墨花酣春马乳涨醉梦渴想西凉姿风牕秋疑螙叶语露架夜忆虬柯垂须臾掩卷何所见月落庭空无影时  

喜虚碧自龙虎归  

雨中风帽别真师云满天坛驾鹤迟囊佩山图行几日棋逢仙客看多时丹房芝术春英长玉洞烟霞夜梦离定有壶公逺相送瓢中添着几篇诗  

琵琶亭  

听彻哀弦泪两行香山居士未心降当年杜老吞声哭恨不相逢在曲江  

雨篷为吟友题  

家分半席并鸥眠兴堕呉头楚尾天机杼晓声柔橹月帘惟暝色片帆烟鱼龙窟宅同春梦鸡犬图书当夜船咫尺五湖晴景好钓竿闲在草堂前  

昭君曲  

荒城万里风雪寒妾行虽危汉室安汉室巳安妾终老妾顔穹庐岂长好汉家将相多良防更选婵娟满宫掖单于世世求和亲汉塞自此无风尘  

虎丘  

呉晋豪华冷劫灰竺干金刹压崔嵬黄半夜虎精泄紫翠一峯鼇背来池水暗通浦海入岩扉寒枕白云开轮蹄未散鬼吟寂万壑松风僧定回  

送金华黄晋卿之诸暨州判官  

夫子今衡鉴斯文属在兹擅场年鼎盛抱业器瓌竒鹗荐崭头角莺迁奋羽仪词源倾渤澥笔阵偃蛟螭太极钩金赋先儒射防辞秋闱前决胜春榜后名驰激切波澜立镌镵物象危光芒牛斗宿标格鳯凰池袍色宫花称才华制草宜马骄曽杏苑胪唱占丹墀王事勤周佐官聫逼郡麾谈经犹寳地视篆必瓜期渐觉腰章宠徐看利泽施治应黄霸最民定邵棠思郢雪聆髙调郇云喜近披晚陪灵运屐早访董生帷梓匠宁辞斵樗材忝辱知尘凡劳防化传玩指瑕疵我自哀王粲伊谁说项斯碧山招未隠白发病相欺歳晏空江急风回落木悲雨来孤枕夜梦别故人时留滞飘蓬梗攀援折桂枝愿言多善政尚得播声时  

观沈氏盆开双头莲花戏作  

一枝倾国又倾城笑并香腮百媚生湘浦二妃窥寳镜星宫双陆下银金波影俪婵娟巧玉露心分沆瀣清曽向鸳鸯屏上看野花空得合欢名  

送宗上人游金陵  

千峯乱水上一榻到应分古像焚香礼寒钟出定闻瓶离劒池月锡入秣陵云好去北山住草堂休勒文  

呉中菊花盛开  

菊花三百六十种处处名园花不同安得化身千百亿一花着取一吟翁  

悼郭祥卿录判  

燕台气槩汾阳裔赤骥腾骧彩鳯飞吏鞅晚淹彭泽米酒钱春典杜陵衣西山手板情还适东里角巾身不归空有遗文落人世朱弦声絶赏音稀  

题玉环聨辔图  

赭袍红暎缕金衣笑并花骢酒力微试问六龙西幸日有人曽侍翠华归  

阅张上卿仙游录  

汉祖龙飞日真人豹隠中纶音来蓟北驿传起江东圣徳深教门厚植功垂衣轩帝治问道广成风兽梦符坤极鸿门建震宫雨敷皇泽意雪应紫宸衷白玉刋章重黄门范櫑雄制词天藻叠冠佩露华浓宣室繁厘受髙禖敬祀恭严斋迎景祚正念格晨穹宇宙枢机运雷霆寂黙通扈骖銮从近恩赉上方隆裔演留侯系经开柱史防五朝膺显渥百辟仰精忠宗戚勲封盛师生禄秩崇力辞君九锡首迈爵三公第宅仙官府逍遥绮皓翁漆园春未老蓬岛药何穷诏下瑶京鹤神升绛阙虹自期冲举去谁识寿龄终霄驾烟霞逺星坛杖屦空图容曽翰苑遗迹漫崆峒太上元无象微謡讵得工独存清净化为国致年丰  

答无住上人  

隠去看看白发新草堂资尽箧生尘五陵亦有闲相识只把黄金笑买春  

呉江石桥新成  

五色何年补泬寥百弓无地驾琼瑶老龙千尺卧寒玉雌霓半空横彩绡天路行看星象逼江涛怒息水犀嚣骑便欲超银汉直践台阶挹斗杓  

渊明像  

环堵萧然瓢屡空不详姓字一衰翁此身自谓羲皇上却堕闲人画卷中  

答马怀秀兄弟见访  

移家连晚歳屏迹值春寒旧业遗松迳幽栖逺杏坛数椽容膝易五斗折腰难有客来排闼无人为整冠讽诗称鲍照卧雪念袁安下里谁余和髙山尔自弹迎门屐齿折扶病带围寛乍喜交时彦相寻到冷官隣惊都骑盛仆出草堂看光价连城璧风流萟苑兰老嗟倾盖晚贫觉布衣单午灶添茶具烟蓑罢钓竿传呼闻杜曲荣耀满江干文雅多歆艳殷勤少接欢长鲸钩上掣巨阙匣中蟠笔力千钧弩襟怀百丈澜籍通金马选诏待紫泥干乐毅曽强赵夷吾遂霸桓贵应聨万石功定服三韩留取刋彛鼎勲名未汝阑  

太白扁舟图  

锦袍烟艇夜郎西酒思金銮入直时不道相思杜陵老愁吟落月屋梁诗  

雨夜怀虚碧  

共有烟霞疾襟期江海分故人年老别寒雨夜深闻地肺潜通岳峩眉秀拂云何时负笈去稽首五千文  

清明病中  

少年令节醉花前老病花前服药眠自检铜人试榆火午窓烧艾起新烟  

简无功  

种种念余发垂垂怀老禅公卿既无分巾盎欲随缘布韤云门寺铜瓶雪窦泉他年调水牯鼻孔不烦穿  

春归  

酿蜜筒香蜂报衙杏梁泥歇燕成家浮萍断送春归去尽向东流载落花  

渔庄为魏济民赋  

彭泽归来菊未荒便投簮绂弄沧浪一篷烟火莼鲈兴数畆茅茨橘柚香欸乃几时歌古调籧篨何处避残阳钓闲若枕图书卧应被人称是墨庄  

雪夜有怀  

雪压狐裘醉玉京夜闻歌吹到天明寒牕病起今头白始听春蚕食叶声  

竹枝词  

莫折阊门杨栁条带将离恨过枫桥向道春愁不禁荡兰舟长放橹轻摇  

唐宫词补遗  

海内升平服四夷逺邦贡物尽珍竒近颁手诏俱停罢独许南方进荔枝  

又  

罢朝轻辇驻花邉催唤黄门住静鞭三十六宫人笑语上前争索洗儿钱  

又  

昭阳仙仗五云中遥听笙箫起碧空夜半月明人望幸君王自在广寒宫  

又  

宫娥随驾蜀山回春日还从内苑来闻道上皇忧寝食御前休报海棠开  

发白解嘲  

呉霜两鬓早先秋闻道愁多会白头溪上鹭鸶浑似雪想应无那一身愁  

大禹祠  

力平水土势回天功业三千五百年四海九州皆禹迹独留陵寝越山邉  

青衣洞隠者  

清泉自盥沐丱发不冠巾看尽世间事争如林下人啸云嵒谷应坐石鹿麋亲莫弃茅庵去白桃花又春  

西湖所见  

绿阑干防水鳞鳞苏小门前栁弄春听得语声娇不见隔帘佯唤卖花人  

贞义女庙  

贞女浣纱日行人去国悲生前漂母馈身后谪仙词白月沈魂在黄金报徳迟如何孟少府到此不题诗  

题许山人居  

葺茅栖碧巘梯路上云危树影池摇曲泉声石碍迟鸟衔丸罢药猿拾着残棋见说仙家伴时来覔紫芝  

江东客中  

诗人不是欠生涯野性从前嬾在家冷眼春来元有分看山看雪看梅花  

秣陵晚眺  

天堑鸿流拥积沙石城虎踞漫雄夸山陵青草六朝地巷陌乌衣百姓家紫盖黄旗消王气琼枝璧月吊庭花孤云更作降旛势目断楼船日又斜  

田间见  

破屋无茅柱脚斜一农头白病看家年来水涝秧难莳却傍湖塍种藕花  

公子家  

朱门黄道拥髙槐拂晓鸣驺散乳鸦红叱拨骄矜匼匝黒昆仑黠解琵琶姬将银蜡烧明月犬带金铃卧落花不信铜驼荆棘里百年前是五侯家  

宫词  

月照芙蓉水殿秋仙韶一曲奏凉州髙皇尚爱梨园舞宜索当年菊部头  

又  

条脱金寒翠袖氷羊车梦里辘轳声薫炉宿得沈香火暖却春纎调玉笙  

姑苏台  

妖艳分明搆祸胎黄金瓌丽更危台笙歌夜倚东风醉粉黛春从南国来原草翠迷行辇迹野花红发舞衣灰豪华肯信今为沼烟水翻令后世哀  

长卿  

一病文园渴思深秖应惆怅为鸣琴老来减尽凌云气却赋长门易酒金  

席上赠歌者  

十疋呉绫赏永新一声歌歇店梁尘家徒四壁门如水那得明珠换美人  

垂虹亭秋日遣兴  

满袖玉皇香案烟防霓背上俯晴川红黄霜树瑚海黒白云花玳瑁天圃空离楼十二丹墀罢对字三千吟豪醉蘸呉江水写与骑鲸李谪仙  

阿房宫图  

千门万户矗青冥六国脂膏四海兵岂但此中非帝业当时犹更有儒坑  

送牟都事景阳赴浙东帅幕  

蜀郡方齐鲁文翁迈儁贤箕裘承宪业星宿近台躔宇宙汾阳鼎风云祖逖鞭阃威分海徼节制控闽川馈饷功曽立亷能迹屡传儒冠真耀武帅府重芳年参画旌麾右驰驱将相前豪挥惊草檄燕集见华篇吏牍分占授军机妙转旋百蛮元震詟诸校益贞坚训练羣材进钧陶众彦迁栁营兵镇肃莲幕绂光鲜除内恩终许安邉诏必怜酒容山简醉骑想葛强聨日月新尧厯车书旧汉天扬雄兼赋颂嘉什到甘泉  

骡纲图  

劒阁清尘犯属车纲驘防得荔枝无却嫌画史才情少不作承平舞马图  

初夏别业  

别墅清深无俗人蛛丝牕户网游尘绿隂镂日新欢夏红雨鏖花故恼春病去情怀逢酒恶困来天气与茶亲壁间乌帽长闲却肯学陶家戴漉巾  

燕  

衔得香泥去花间日午时玉人方睡起莫讶卷帘迟  

谢僧遗石鎗  

逺寄竒鎗紫玉形寒翁欢喜欲镌铭茅峯道士传茶诀林屋山人送水经崖瀑松风添瑟缩地鑪槐火共青荧矮瓶未罄长镵健且傍云根饱茯苓  

荷钱  

拾来虚费藕丝穿暴富池塘积万千人世不平如买得夏天那有盖鸥眠  

春日野步书田家  

翳日桤云翠幄遮葑围髙下奕枰斜陂塘几曲深浅水桃李一溪红白花頳尾自跳鱼放子绿头相并鸭眠沙春郊景物堪图写输与烟樵雨牧家  

客燕雨怀  

都门飞雨布袍泥游子魂销几梦归赋有声华羞狗监泪无气槩笑牛衣客愁万斛添杯量春瘦三分减带围不似江南烟艇小栁花如雪荻鱼肥  

寒食  

十日花时九雨风年年百五病愁中春寒不禁香篝火红蜡青烟忆汉宫  

旧内臣家老马  

罢直奚官雪满腮少年曽扈上之回金砧成削蹄多裂玉秣辛酸齿半摧苜蓿地闲春草遍葡萄宫废野花开病嘶破攊秋风夜犹忆先朝较猎来  

蚕妇  

缫得新丝白将来织素缣自慙非锦绮尚被舞人嫌  

端石砚  

千年嵒璞斩新硎一片琳腴截紫青云汉带星来玉匣墨池蒸雨出沧溟烟开雾敛天晶彩海静江澄地典刑要与陶作佳传老磨松液写黄庭  

东风  

东风吹绿上汀洲染出江南一片愁长到春来问芳草不知何地可忘忧  

无题效李商隠  

糚浅颦深凭绮疏小郎新拜执金吾弦中言语分明怨裀上腰肢准拟扶翠履鸳寒慵鬭草红牙马暖罢摴蒱无人商略心头事潜向花间卜紫姑  

旱乡田父言  

疲牛病喘饿桑间碌碡闲眠麦地干残税驱将儿子去豆畦却倩草人看  

双陆  

金缕纹桑斵局坚红云倒浸一池莲星环紫极无多防月印银潢有两弦行采砧声鸣素练计筹花片落牙钱个人惯受卑栖苦长为归迟罚绮筵  

秣陵寓居  

荒园日日涉蓬蒿破屋年年盖把茅向石侧生花倚势缘墙直上荳攀髙归兮春草芜三径老矣松风有二毛莫笑家贫拙于事长须能压榨头糟  

春病起即事  

壮怀玉具劒空携老去金门献赋迟服药身躯多病日养花天气半隂时愁乡尘积瑶琴岳梦境寒生翠被池春事几何公事急可怜蝴蝶挂蛛丝  

孟能静席上出四物分韵得牙背爬花字诗成赠  

天女纎纎罢散花婴儿一掌玉藏瑕寒生钩弋两三指春屈柔荑四五芽骸垢有疮肤起粟臂风无力手长麻老夫技痒烦消遣休忤仙姑打蔡家  

兰  

分向湘山伴野蒿偶并香草入离骚清名悔出羣芳上不入离骚更自髙  

许山人家  

桐君种药隠蘅臯竹祖生孙共养髙茶脚碧云凝午椀酒声红雨滴春槽休粮貌古添清瘦饵术身轻长绿毛仙诏未颁迟拔宅家资犹恋一溪桃  

答无功嵗暮见寄  

豆稭灰动拥鑪天品字煨残榾柮烟诗草病多删枕上眼花书久废灯前老依萧寺僧留宿相对蒲团夜不眠筋力渐衰余习在梦中去趂暗中船  

书赵集贤诗翰后  

九天宫阙郁嵯峨公昔骑龙上大罗文在玉堂多焕烂泪经铜狄一滂沱原陵禾黍悲酆镐人物风流继永和今日呉牋拜遗墨只堪哀怨不堪歌  

## 两宋名贤小集卷三百七十七  

宋　陈　思　编  

元　陈世隆　补  

秋堂遗稿  

柴望字仲山文溪人倜傥有气节徃来都下名公卿俱客礼致之髙宗朝叩阙十上书议论抗直迕防遂系狱旋奉诏放还晚年山居杜门谢絶世缘惟以诗自娯云  

呉樵溪山居  

老子无家计萧然屋数间头邉惟白发眼底是青山碁急鸟声散琴低鹤睡闲片云长似伴朝去暮飞还  

送朱南山开蜀阃  

殿上传宣内引官一封歴歴奏忠肝八千里路先声至百万都人夹道观节度晋公新授钺淮隂韩信旧登坛擎天正要中流柱莫拟人间蜀道难  

诏许出狱呈京尹节斋赵公  

臣子狂愚献直言圣明寛大度如天十封应诏皆焚藁一片忧时秖似数象逢丁阳九戹元为鉴后千年今朝有防从天下知召长沙到席前  

灵芝寺别祖席诸友  

落日寒城暮雨余满斟离酒意何如见妻还指张仪舌痛国谁怜贾谊书羸马病僮旋雇债寺禽山獠亦欷歔长安可是深居处更向深山深处居  

富阳道中  

几年只向长安去今日囊书被防回马首独行秋叶落鲈鱼时共菊花杯黄昏钟动雁初下夜半月明潮正来我自不归归便得故园早晚早梅开  

和周居易见寄韵  

十年为客上长安人指氷山不会寒开口尽言投老易到头只是挂冠难低栖屋宇居常穏巧小园池坐尽寛别有前溪鱼可钓也须栽竹傍栏干  

梦傅说  

傅说为霖入梦中髙宗一念与天通后来亦有君王梦不是阳台即月宫  

钱塘  

不记钱王建国年尚遗强弩射潮痕地回王气归呉分山挟潮声出海门南渡几年犹昨日西湖疎影自黄昏客来独凭栏干处时听渔歌过逺村  

越王勾践墓  

秦望山头自夕阳伤心谁复赋凄凉今人不见亡呉事故墓犹传霸越乡雨打乱花迷复道鸟翻黄叶下宫墙登临莫向髙台望烟树中原正渺茫  

送马太初之越  

一去山隂一冉溪如何还只任分携雨无聊赖人无寐水又潺湲鸟又啼明日不知君上马中宵谁与共闻鸡去时应有兰亭句为我临池援笔题  

戒珠寺右军宅  

苍树寒烟两渺茫后来谁此吊兴亡晋朝风物今流水萧寺钟声几夕阳话燕梁空春雨急爱鹅人去暮山长学书弟子知何在风过池塘墨尚香  

和王景阳越中寄别韵  

故人书只问平安分巳还山岂愿官猿鹤不惊松迳梦貂蝉难换竹皮冠长安落叶秋深见故国斜阳雨后看莫道剡中吟不尽不成吟处亦停鞍  

西施  

十二金钗对对铺三千粉黛腻如酥君王莫道六宫丑一个西施已破呉  

范蠡  

五月菰蒲八月秋年年洒泪酹江头伍胥忿怒三闾怨争似鸱夷一钓舟  

金台泊舟  

欲谋归去计归去更匆匆王化何时北江流日夜东片帆山共水竟夕雨和风时事只如此相催成老翁  

宿湖外  

懒入城中去来维栁下舟空江明月上残雨夕阳收好景多归夜他乡易得秋倚梧吟不尽樽酒更登楼  

金山寺  

荻花芦叶正山在长江寺在山门迳但从船出入僧房多住水中间江空落日斜犹照夜半秋潮去复还吟兴未阑天欲曙一行斜雁起苍湾  

鳯凰台  

洒尽梧桐酒一杯兴亡前事独徘徊乌衣冉冉斜阳下白鹭茫茫江水来鳯去不知经几载客来惟只见髙台间于登眺成孤啸五百年间王气回  

石头寺和王宁翁韵  

怀乡吊古易伤心絶顶危亭共客临朝市乱经兵火后山川转觉树云深百年歌舞空台沼六代豪华漫陆沈惟有乱鸦归去晚夕阳无限暮城隂  

多景楼  

早被垂杨系去舟五更潮落大江头闗河北望几千里淮海南来第一楼昔日最多风景处今人偏动黍离愁烟沙洞翻苹末欲倚西风问仲谋  

山隂兰亭  

寂寂山隂事巳尘至今亭址尚嶙峋落花时节朝朝雨挿栁人家处处春曲水自流寒食酒茂陵无复永和人昭陵茧纸今何在空有梅花防翠珉  

别故人  

便未成名也自归不应猿鹤更猜疑冷看世事频移局懒与仙人共奕碁南渡只今惟有酒西兴临别是谁诗行藏正要知时节却是时人未得知  

送叶若矶之金陵谒信庵  

一片斜阳落渡头青袍乌帽独登楼江流建业三千里山色淮南数百州都督正开羊祜府谁人得上李膺舟此行不为扬州鹤一字堪封万户侯  

呈中书权直程沧洲  

玉防传宣夜直扉制麻侵晚进呈归三槐龙影连青锁千栁莺声度紫微袖惹炉香飘雾霭砚传盘露映旌旂承恩更赐金莲炬犹胜清光太乙藜  

富春严子陵祠  

桑田何处海漫漫耕垄传闻建武间真主不缘符白水先生安可饭青山至今青草遗寒烧此日秋江起暮潺万里崎岖祠下路不知行役几人闲  

归来  

归计年来付酒杯任他猿鹤自相猜东家种竹西邻看前日移花昨夜开钟送夕阳归草木风吹凉月上楼台老来懒听他家曲惟看柴门长绿苔  

长城  

漠漠沙场万里遥千夫一日起临洮若无道徳为干橹更是秦人筑更髙  

沛中歌  

秦时日月汉山河家计今谁与仲多天子不知天下贵酒中惟唱沛中歌  

越山  

呉越山分两岸青隔江帆影是西兴江花乱落如红雨云树髙低似画屏钱氏古乡迷辇道越王芳草上诸陵已知太乙临呉分晓看祥乌夜看星  

云梦  

纪生尚可称皇帝韩信何妨作假王今日伪游真是伪只因一蹑误髙皇  

塞下行赠韦士颖归鄂渚上江陵谒闽相  

夫运帷幄筹草军前檄毋但曰白面书生之未学也马上扑鞭随从军乐后诵吊古战场文使惊涛乱石相顾骇愕者此重食武昌鱼后会公案  

长安二月春正浓长江二月风正急城头杨栁雪絮飞道旁粘雨沈潦湿邯郸谁家侠少年上马意气挥金鞭下马扫笔大如椽兴来一石未能醉剧饮数斗口流涎玉山趺倒扶未起金鞭留当酒家里隔楼彷佛画眉人相邀夜宿鸳鸯被睡魔不醒五更钟声吹断相思泪嘐嘐鸣鸡将渡闗欲去未去踟蹰间道逢项庄把剑舞楼上美人歌玉环剨然掣电蛟龙怒便指南楼问归路二千三百里更长尔仆衣粮我屝青衫着破不堪典典到青衫谁共语世上岂无此髯汉散财结客千千万岂无燕昭万黄金筑作髙台礼瓌彦秦坑汉骂不肯收自是一番遭薄贱唐人科举更糊名天下英雄消阻尽生儿不学去封侯毛锥弄秃成霜鬓世无荆斩樊于期只今谁复是男儿我闻兵防战危事愁杀天上蚩尤旗人心永平易思乱中原块土争驱汉蔡人未下敌未诛机来一发不容间三邉未即妖祲清天乎何时能洗兵送君不作断肠客三客一骑君西征临岐酌酒再三语今日君王自神武此行投笔事班超不必区区问儿女上流夜夜箭如雨下流炮火惊淮甸襄师重屯郢州北北师未解长江面劝君莫赋横槊诗楼头正要筹邉算军前一着天下竒夜斩楼兰无人知露布直到天子墀六宫欢动龙顔怡惟清象武献太庙未央前殿称玉巵搴旗斩将不足道运筹帷幄果为谁曰何功第一参次之噫吁嘻帝命我公归衮衣  

长生  

武皇何事驾虚空金阙求仙路未通王母不来方士去茂陵可是广寒宫  

寄徐编校  

近传丹诏下彤墀夜鹤寒猿也自疑江上晚风终是急山中白日最相宜潮生潮灭鸥先见花落花开蝶未知怀玉山人如问我烂柯山下看围碁  

重到都门效辘轳体  

两年不作京华梦重到湖山事巳非栁外晚风寒夕节花开天气雨晴时栏干独凭莺飞去帘幕低垂燕未归欲托焦桐理心事满庭芳草又斜晖  

苏武  

十九年间不辱君论功何独后诸臣若教倒数凌烟像也是当时第一人  

金陵秋赴别江寿翁  

忆向西风折翅归每欣黄菊满疎篱十书诣阙无知己千里离家有路岐嵗月易惊孤客梦文章难比少年时荻花芦叶休凄怨自有新开窦桂枝  

子陵台  

曽与刘郎共起居如何不肯受除书最怜人笑先生错正好为官却钓鱼  

昭阳殿  

祸水流来汉火亡白头宫女恨昭阳至今人见飞来燕犹为君王暗断肠  

竒气楼  

此斋全占崧髙胜更尽楼前第一竒芳草碧连天水处数峰青断暮烟时山川不逐隂晴换宇宙闲看嵗月移琴巳懒弹书懒读一帘花影咏春迟  

髙斋晚望  

才是青山便卜邻世情那得较纷纭雾连逺岫分为雨烟起人家去作云栁色晴光扶槛入莺声人语隔牕闻髙斋独卷重帘坐花落棊牀日未曛  

西湖  

年年栁眼青归处门外游人可自闲天气又晴晴又雨楼台依寺寺依山酒邉歌拍穿花外船上箫声落水间光景留连空自惜鹧鸪啼罢暮城闗  

山居  

老来无一事僮与鹤相随绕屋疎疎竹编墙短短篱起来花换影知去睡多时莫厌山居寂山人祗自宜  

客中夜雨  

离情先怯向邉州寒叶敲牕更报秋几防搅残千里梦一声滴作两乡愁苦缘杨栁沾离席偶傍梧桐溅小楼惟有孤灯照明灭夜深无语揽重裘  

江心寺  

寺北金焦彻夜开一山恰似小蓬莱塔分两岸波中影潮长三门石上苔遗老为言前日事上皇曽渡此江来中流滚滚英雄泪输与髙僧入定回  

重题黄鹤楼  

自从崔颢题诗后更有何人吊祢衡芳草不知鹦鹉恨晴天惟见汉阳城楼头月落酒方醒岸口风髙雁正鸣五百年前黄鹤去闲寻鸥鹭结诗盟  

淝水  

想见西风对垒时目中先巳料安危淮淝百万兵虽众未抵东山一局碁  

除夕对梅  

青春无复驻年华几度江梅暗忆家惆怅新愁添白髪鬓邉如雪映寒花  

别永嘉使君赵致轩  

一番出处计何如流泊中川不为鱼落日凄凉秋老矣西风浩荡客归欤吟成白发逢知巳费尽黄金买古书明发灞桥桥上路借君帆力更吹嘘  

蕲州别友  

客中逢客上夷陵辗转凄凉睡不成无酒送君之逺道有谁吹角向江城白发乱生人渐老青灯相对两无情诘朝共发蕲州岸知到江山更几程  

上忠斋丞相四首  

世事篙人一叶舟长歌短棹发中流今朝正得东风便才是西风便转头  

烂柯山下采樵民尽日观碁局局新黒白两般多着过后来一着要髙人  

江南江北路迢迢徃事东风恨未消昨夜杜鹃啼不了始知春在洛阳桥  

九陌红尘扑帽纱囊书几度进官家近来不甚知时事只是栽桑不种花  

即事  

洞风尘莽未明天翻地覆刼将盈翠华海上知何似白首山中空自惊笑向莺花非世界梦迷弓剑绕皇陵谁知薇蕨同杯酒为酹兴亡终古灵  

和通判弟随亨书感韵  

风沙万里梦堪惊地老天荒只此情世上但知王蠋义人间惟有伯夷清堂前旧燕归何处花外啼鹃月几更莫话凄凉当日事剑歌泪尽血沾缨  

中秋待月用弟察推元彪韵  

待月南楼月不明百年虚负此宵情浮隂乱向空中起圆影偏从塞外清江国潇潇凄露气山城处处动笳声何人独抱琵琶坐泪滴氷弦暗恨生  

## 两宋名贤小集卷三百七十八  

宋　陈　思　编  

元　陈世隆　补  

王尚书遗稿  

王应麟字伯厚鄞人九嵗通六经父性严急每授题设巍坐命坐堂下刻烛以俟少缓辄诃谴之由是为文益敏捷淳祐元年举进士时年十九从王埜受学初调西安主簿及监平江仓与提举浙西常平茶盐征赋弭乱俱有法又调扬州教授尝以事举子业者一切委弃制度典故漫不省乃闭门发愤誓以博学宏词科自见假馆阁书读之寳祐四年中是科既而添差浙西安抚使干办公事帝御集贤殿策士欲易第七卷置其首应麟读之乃顿首曰是卷古谊若鉴忠肝如铁石臣敢为得士贺遂以第七卷为首选及唱名乃文天祥也累迁太学录进武学博士屡疏言事与丞相丁大全忤遂罢职大全败通判台州召为太常博士时汤文清公为少卿比屋而居朝夕讲道论闗洛濓闽江西之同异擢秘书郎俄兼沂靖惠王府教授彗星见应诏极论执政侍从台谏之辜积私财行公田之害累迁秘书少监兼侍读会贾似道拜平章事因冬雷极言防奸邪总威福诸事似道斥逐之以秘阁修撰主管崇禧观久之起知徽州其父尝守是郡父老皆曰此清白太守子也摧豪右省租赋民大悦召为秘书监累迁起居郎兼权吏部侍郎指陈成败逆顺之说时朝臣无以邉事言者及似道溃师江上授中书舍人兼直学士院即引疏陈十事进礼部侍郎日食应诏论答天戒五事陈备御十策且请更封济王竑大国表墓赐諡如请行寻转尚书兼给事中覈奏留梦炎用私人徐【缺】为御史疏再上不报出闗俟命再奏仍不报遂东归诏中使谭纯徳以翰林学士召辞不赴家居二十年号深宁居士革厯来杜门著述甚富卒年七十有四  

鼈山【进士袁镛抗节死于此山家人投山下溺死者十有七人】  

天柱不可折柱折不可撑九鼎不可覆鼎覆人莫扛袁公烈丈夫独立东南方欲以一巳力代国相颉顽适遭宋祚移耻为不义戕奋然抱志起誓欲扫搀枪拔剑突前麾手回日月光敌势愈猖獗山摧失忠良呜呼絶伦志不得骋才长妻拏悉从溺枯骨谁为襄忠烈动天地游魂为国殇山水倍堪悲抱恨彻穹苍穹苍幸一息庶几纪星霜西风白杨路哀猿号崇冈解剑挂墓柏泣下沾衣裳惜哉时不利抽毫述悲伤  

天童寺  

十里青松接翠微梵王宫殿白云飞钟声出岫客初到月色满庭僧未归偶有闲情依净土竟无尘虑渎天机明朝尚有登髙兴千仞冈头一振衣  

望春山  

羣峯西南起还伏湖上丹丘立于独神仙寓迹山水间不在幽深在清淑松潭水暖龙欲起蕙帐人空鹤自宿飞云晓驭紫琼车沆瀣宵涵白银屋蓬莱之名不可思俗客须当避尔躅  

东钱湖  

湖草青青湖水平酒航西渡入空明月波夜静银浮镜霞屿春深锦作屏丞相祠前惟古柏读书台上但啼莺年年谢豹花开日犹有游人作伴行  

唐开成年墓志石  

元至元二十七年城中握兰桥旁民家筑室穿土得志石一片其文乃唐开成四年太原王夫人之墓志谓其曽祖王元浩在宗时拜谏议大夫左庶子慕巢由之志辞疾不就前宋尚书王应麟为诗以纪其事  

鸿蒙肇开辟变嬗几成毁寥寥断竹歌瓦堲溯姚姒周坟典以族讵认青乌子公琴记咎繇邢山称东里葛淯失之矫璠璵过于侈焉知宫夹墓莫识言水铜槃字十六铭自比于始延陵有孔篆乌宁半辞止汉甎犹简朴石章寖华靡无愧惟有道媚俗多虚美七松谈士良何以惩不轨载笔鲜南董袭浮谬藏否岂悟冢中人三百年不死妇名弗出阃古未有碑诔諡见春秋初志起典午氏簪蒿隠士妻芳刻垂千祀杨髙托不朽习之文中理或犯葵丘禁息国事何耻蛾眉为黄土磨灭更谁纪宰如比何人维邑之士女逸民孺仲裔冰雪濯纨绮采俪古鄞州俭勤终莫齿试问几何年颇与铜人似虽微黄绢辞亦质而不俚丘夷池又平蓬颗今防市聚庐寒刼灰余光辉泥滓曰徳巢由俦闺曰莱鸿比我行松柏下势荣朝菌尔隆碣牛砺角翁仲卧荆杞兰艾均一尘玉珉同一燬孤竹梦泡然栁下垄孰是片石幸有传诗以贻彤史  

## 两宋名贤小集卷三百七十九  

宋　陈　思　编  

元　陈世隆　补  

瑞州小集  

陈【失名】东瓯人字号行履无考  

山居  

白云防危屋遥隔世人家野迳不多竹幽兰自作花敝衣僧说法枯叶树成槎门外禽相狎双双浴晚沙  

湘灵鼓瑟  

苍梧云杳杳湘浦月沈沈谁将竹间泪弹成丝上音如怨复如诉可听不可寻乃知二帝子尚怀千载心君臣等天地死生空古今  

贫居  

秋风山木飞秋日独行时身共衣冠老妻嫌富贵迟自分浇菊水闲写咏贫诗此意不可说夜牕明月知  

江心寺  

谁把袈裟筑半峯倚云楼阁打天钟东西塔上自分屿风雨声中忽见龙隔岸愁吹孤戍角归鸦寒立夕阳松旧时行殿成荒土烟草萋萋暝色重  

闽峤军中  

翠华齐拥霍嫖姚却向青山说豹韬兵马夜行残月下弓旌寒响朔风髙壶浆故老愁啼血野饭将军猛茹毛自笑书生随玉帐也腰刀剑束征袍  

秋兴  

禾黍离离雨满村望中兵火几家存荒城半是征人骨秋月偏惊旅客魂岂意战尘临老见不知心事向谁论抱茒盖得青山屋多种桃花映酒樽  

王宗起城南溪屋  

水上小亭清更新绿隂纨扇白纶巾岂无修竹娯佳客却有清风来故人老树秋声凉入骨澄江波影玉生鳞读书偏爱虚牕静不管门前庾亮尘  

泉南满归过省下呈友人  

二月泉南驿骑回乱离怀抱为君开双鳬暂假王乔力百里空淹蒋琬才省幙薇隂遮案静溪船山色入楼来应知别后遥相忆清夜吹箫月满台  

访陈彦太不遇  

每忆可人陈太丘不辞山路逺追游清霜拂鬓鸡声早白鹤横江月影浮岂为开樽无北海虚闻悬榻待南州题诗兴尽空归去回首梅花百尺楼  

九日次王善夫韵  

道路多荆棘尘埃满客衣西风九日至徃事百年非王粲思何切冯驩叹未归只因江汉逺却使雁鸿稀  

小景  

山迥云垂野江空水接天西风陶令宅落日季鹰船愁绪丹心外归心白雁前如何倦游客犹是未归年  

宋奥寄友  

落日犹未落青山还自青鸟飞云外见泉过竹邉听童子求新汲先生守旧扃相看不相见应注太经  

病中闻歌有感  

伏枕巳三月清明节巳过光隂流水去风雨落花多病久难禁酒愁深懒听歌门前舟楫动无奈客怀何  

赵仲瑜小景  

逺水望不极断云低复连青山秋树屋野渡夕阳船幽思沧洲上归心白雁前异乡非隠地聊欲寄林泉老树依岩壑危桥隔逺村桃花春满岸云气晓当门白鸟来书屋青山落酒樽渔舟忽相过疑是武陵源  

官舍有感  

腊近衣方授山深寒愈严病将书卷废愁伏酒杯添故里风尘隔微官嵗月淹思归归未得低首愧陶潜  

王生小景  

何处佳山水依稀类辋川春风摩诘画夜月剡溪船云树乡心外莺花客泪邉不嫌茒屋小应喜是归年  

秋夜风雨次韵  

独卧苦不寐灯残知夜深青氊犹是客白髪最闗心绕屋鸟三匝隔江龙一吟谁家催寄逺孤泪滴清砧  

中秋客邸感怀  

今夜天邉月谁期海上看家山虽间隔儿女暂团栾露重银蟾湿风清玉宇寒年年长是客强把一樽欢  

偶成  

滑滑春泥塞路途漫漫新水涨江湖出门世路皆行险只好山林听鹧鸪  

南山作雨北山云野哭村歌处处闻淮岱十年多盗贼谁知一半是官军  

城南春深草乱飞门前流水没渔矶百年此地踏青客今嵗从军犹未归  

回回僧  

秋风响耳环古恠聚人看赤脚行霜地腥身礼月坛儋斋犹买肉挂帛不遮寒亦有西来意相逢欲语难  

罗浮山【在江心寺后世传秦时浮海而至】  

乾坤未失鹿沧海欲飞灰人已逃时去山犹择地来寒流清有影恠木老非梅西有龙翔寺禅门彻夜开  

夜归  

青松行未尽林外一钟闻小雨不伤月西风忽破云棹归秋水逺隣语夜灯分稚子能无寐空斋读古文  

## 两宋名贤小集卷三百八十  

宋　陈　思　编  

元　陈世隆　补  

待清轩遗稿  

潘音字声甫天台人宋季躬耕不仕筑室南洲山中诏征天下遗逸亷访使檄赞之行固辞有待清轩遗稿  

采芝歌【四首】  

晔晔紫芝在彼髙冈于以采之可以充肠唐虞徃矣吾身可藏峻宇雕墙未或不亡富贵之畏人兮不若贫贱之徜徉  

晔晔紫芝在彼幽谷愿言采之可以充腹唐虞徃矣吾生未卜髙牙大纛其额也蹙富贵之畏人兮不若贫贱之戬谷  

晔晔紫芝在彼层峦于以采之可以常餐唐虞徃矣吾将谁干佩玉鸣鸾其生易残富贵之畏人兮不若贫贱之身安  

晔晔紫芝生彼白石愿言采之可以终夕唐虞徃矣吾将安索隋珠赵璧宁保无失富贵之畏人兮不若贫贱之自适  

有所思  

中心有所思蹙损双蛾眉美人竟长徃使我叹离居寂寞就孤枕强眠谁得知夜深清露重飞梦欲何之觉来日迟迟分照上罗帷糚台理云鬓种种尽成丝  

逺游  

圣人久不作大道将巳矣吾生既无之惟有幸夕死殷勤谢良友逺涉西江水方从草庐公共究鹅湖防纷纷朱陆议窃幸窥端倪奈何执徳偏一聘翻然起春秋严内外乾坤定冠履西蜀巳空亭箕山仍洗耳迢迢返岩阿惟当随鹿豕  

论学  

吾生媿不学学须明吾志轩冕岂不荣此身宁自弃鲁叟重成仁孟轲贵取义尚然周可栗况乃秦未帝东海薄连城首阳藐千驷万古为纲常杀身何足避  

读石子重先生辑畧  

呉越逺中原斯文久寥落季子巳邈如言偃亦渺若千载萃页元石城倡絶学游杨出程门论议纷灼烁先生咀其华用传此辑畧言深防斯逺施博守则约余生媿颛防遗言仰光觉大道辟荆蓁天性启槖籥诚身须固执择善无蹖驳孔门授受宗谁云尽糟粕  

读黄宣献公注疏  

伟哉黄宣献读书盈万卷正色动岩廊抗疏回霄汉雅志薄纷华幽情耽散玩白首穷简编频年下帷幔折衷孔郑言兼采程朱传诸经咸有疏殊条尽同贯我幸读典谟更得观象彖三百与三千恨正窥其半圣贤传心诀帝王经世案昭回俨日星郑紫那能乱  

景行篇  

吾道久不南于越矧荒裔千载竟寥寥谁能谈六艺卓哉石城翁三塾开里第二程游其间谈道析巨细蒙瞆始窥斑饮食才知味民也扬其波也探其秘师师羡家承济济多泽丽正直俞长公髙明黄叔子注书析牛毛辞荣轻敝屣吾宗晴牕翁孤标扬晚嵗黙黙躬行身侃侃斯道卫朝阳听鳯鸣九臯闻鹤唳嗟予生不辰斯文已坠地孑居空山阿逺谢人间世髙山仰诸贤寤寐为拥篲庶几启予思夕死一徼惠  

山中寄友人  

我来卧白云潭影清华发经嵗无稻粱侵晨采薇蕨峯头天籁鸣陇上樵歌发还拟醉浊醪与君弄山月  

反北山嘲【四首】  

达人知进退曲士岂同谋尽使藏身去谁当为国忧烟霞成痼癖声价借巢由虎啸雄心在胡为鹤唳愁云壑藏真客金门寄迹仙神游招隠赋兴致考槃篇麋鹿躭丰草龙蛇起大川由来枯槁辈长徃不知旋一自着荷衣襟期与世违荒唐髙士传偃蹇北山薇欹枕闻寒瀑衡门叹落晖临文每相诮犹尔未忘机横议还应熄孤标未可亲负薪生徳色带索竟骄人髙蹈箕山上潜踪颍水濵韦编有明训苦节若为论  

友人夜宿  

云山多乐事丛桂共君攀别去十年久归来两鬓斑倚牕邀素月把酒慰离顔醉后松堂卧涛声落枕间  

喜雨  

祝融严号令万物瘁红炉甘雨时还降苍生气欲苏陇头饶黍稷涧畔长雕胡独有夷齐老恒饥色自腴  

春暮  

门径锁烟霞春深山色嘉焚香清昼永把酒绿隂斜燕雀衔梅豆蜘蛛网栁花尘埃浑不到疑是武陵家  

久雨  

萧萧风雨后四望尽波澜川涌蛟龙鬭云低鸟鹊寒楚王愁枕簟湘女泣琅玕烟火孤村絶流离未有餐  

南洲丁氏草堂  

仙客栖真处衡门枕曲流地偏三岛接天迥万山浮匣剑星霜久函书洞壑幽忘机对鸥鸟华发老沧洲  

石佛寺  

步入迦林迳森严梵宇开洪蒙承觉运石壁现如来法相元难坏云衣不用裁九年长面此早巳出尘埃  

答揭公【名徯斯】  

羡尔声闻着慙予志虑消空将鸟迹字逺寄鹿门樵白雪应难和青山未可招从兹采芝去不惜路迢迢  

游石梁  

空蒙岩岫转絶径石梁悬半壁留云壑长虹挂玉川采真移杖履览胜拂岚烟此际尘凡隔桃花满洞天  

悼杨侍郎  

屈指汉遗老如君复几何鳯池冠剑近铃阁典章多国巳成禾黍人还隠薜萝那堪川上水东逝乏回波  

过黄宣献公故居  

翩翩黄叔度早已擅鸿名元老扬休色中朝曳履声风烟接闾里瓜葛自亲情万卷书何在空堂鸟鹊惊  

避暑  

避暑青山里炎凉迥不同层崖消雪水髙壑振松风尚可俦韩众何妨谢祝融回看车马客烟火市尘中  

返照  

晚眺豁冲襟芒鞋渡石林山明残照在水净落霞深白髪求三彖頽年望五禽欲歌梁父句寂寞不成音  

积雪  

万山堆积雪一望浩漫漫漫道阳春曲应愁朔漠寒袁安门外色苏武海邉餐千古俱摇落令人每自叹  

寻梅  

雪冻层巅石肤裂万壑寒飇吹不歇悬思陇上一枝梅嵗杪空山逞竒絶呼童防蹇漫寻春玉蕋初开丰采新天涯有客长相忆折得寒香寄逺人  

山居阻雨  

霏霏风雨暗郊原有客含凄独掩门山鬼啸云移峭壁毒龙将海漫孤村愁来自洒青枫泪战罢谁招絶漠魂茧足空斋无一语不因岑寂怨黄昬  

东溪水涨  

积雨经时苦自长东溪迥首意凄凉连山巨浪飞春雪数防惊鸥下夕阳神女含情愁洛浦美人挥泪洒潇湘欲寻舟楫无由渡咫尺天涯共渺茫  

中秋无月  

翛然杖履步层台为望婵娟海峤来秋半正当华月满云深不见广寒开久良夜愁中度却恨流光暗里催浊酒那堪酬节序倚风长啸转生哀  

登楼秋望  

木落霜清雁影流偶来长啸独登楼笳鸣薄暮寒鸦集剑倚遥空紫电流万里边尘连大漠一樽汉月醉髙秋深闺少妇思征戍何处闻砧不动愁  

雁岩  

一派清漪景色偏洪蒙凿破碧云巅排空瀑布长飞雪竞秀竒峯直挿天玉女镜中鬟影乱真人掌上露华鲜霜髙雁阵冲寒度未得音书海曲传  

月夜有怀  

碧天如洗月团圞有客兴怀意漫古木烟消乌鹊绕空山露滴桂枝寒缄书絶塞人何在搔首秋霜鬓巳残坐听寒蛩浑不寐夜深无语独凭栏  

晓起  

铜壶晓滴漏迢迢坐倚空山四望遥霞彩薫蒸星象敛岚烟拥防石梁髙襟披左袒心犹壮目极中原恨未消嬾向镜中看白髪巳踪迹混渔樵  

真觉寺访蔡上人  

为寻支遁扣禅闗趺坐观空出宇寰净土无尘劳白拂天花如雨落青山龙皈寳座香云满鸽绕经台佛日闲谁谓陶潜偏嗜酒从今莲社未应还  

厐徳公  

髙士遗踪尚可寻襄阳城外閟幽林久知轩冕浮荣薄巳卜耕锄乐趣深麟阁不图丘壑相鹿门应逐白云深千秋事与人俱徃满目松楸带夕隂  

题渊明对菊图  

当时陶令拂衣回坐见南山逸兴催襟度自宜黄菊侣酒樽时有白衣来赋成倦鸟斜阳度书法麟经甲子开千古髙风那可挹翩翩大雅出羣才  

读岳武穆传  

万里浮云入望隂千山落日正沈沈当朝自馁中兴志出塞徒劳上将心臣子终天仇未复奸邪设险计殊深惟余一箧精忠传挥泪频看不自禁  

悼文丞相  

回首中原已陆沈捐躯朔漠气萧森恐吹余烬成炎汉未许黄冠返故林社稷忽生千古色纲常无忝百年心总清骨萦荒草不复风沙掩素襟  

观稼  

欲粟何处畊欲帛何处桑纵使甘冻馁偷生良自伤  

游天姥怀李白  

崔嵬天姥振沧洲李白当年梦里游一自烟霞归防笔山灵长倚碧空愁  

题许由弃瓢图  

自是清流谢帝尧颍川洗耳絶尘嚣放勲事业今安在仍羡当年一弃瓢  

闻鹃  

子规声切月轮斜起望诸陵忆汉家妇女寻芳浑不解鬓云争挿杜鹃花  
