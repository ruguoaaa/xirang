---
title: 第5部分
index: true
icon: editor
order: 6
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷一百五十四  

宋　陈　思　编  

元　陈世隆　补  

嘉禾百咏  

张尧同嘉兴人有嘉禾百咏  

胥山  

马革浮尸去君王太忍人此山空庙貌何以劝忠臣  

殳山  

丹灶功成后寥寥掩竹扉但闻蝉已脱不见鹤来归  

滮湖  

四境田相接烟澜自渺弥客来吟此景无或比滮池  

鸳鸯湖  

东西两湖水相并比鸳鸯湖里鸳鸯鸟双双锦翼长  

长水  

古来名未灭人好水还清一读髙僧疏尘劳悟此生  

谷水【一作许尚诗】  

短棹经行处风披藻荇香中宵孤鹤唳片月在沧浪  

天星河  

拍岸浮春渌菰蒲四逺生网罗人不到鱼鸟亦忘情  

穆溪  

静练明田外源流笠泽通不因逢嵗旱谁识济时功  

韭溪  

终与双溪接分流入郭来市桥人影合不解洗尘埃  

双溪  

柔橹声相应名齐汉魏收可怜一溪水分作两塘流  

秀水  

好景明于画长浮五色波一竿吾欲钓来此听渔歌  

白龙潭  

呼吸风云合飞潜自有时只愁潭底浅头角被人窥  

御儿  

用此临吴战何人为越谋夫差曽不寤亡国始知羞  

范蠡湖  

少伯曽居此螺纹吐防丝一奁秋镜好犹可照西施  

梧桐泾  

落落梧桐树何年作鳯鸣试看千古翠流尽一溪声  

汾湖  

我是沧浪叟闲来系钓艭如何一湖水半秀半吴江  

柘湖  

神居阴阳防寻国捍洪波莫虑蛟龙怒年来畏叱呵  

马塘泾  

疑着风波恶民謡亦畏人筑塘成堰后斩马祭河神  

杉青堰  

旧吏家何在空寻古栁隄世情今亦尔莫笑买臣妻  

凤凰洲  

竹秀水色净忽来双凤凰岐周昔鸣瑞今复见文王  

龙舌头  

一吸长川静烟云忽有无谁看颔底月误欲探骊珠  

月壕  

入径深于坞沧波近马蹄毎寻莲社友咫尺走东西  

灵光井  

玉甃祥光发难藏世上名定多慈防力一饮百疴轻  

幽澜泉  

神女钟灵处真堪疗渴羌满甖秋玉色一酌洒清凉  

檇李城  

螳螂方捕楚黄雀遽乗吴交怨终亡国君王到死愚  

射襄城  

此地连江海曽经古战争干戈今不见空有射襄名  

四城  

呉越争雄日区区在用兵空余争战地无处不高城  

何城  

报越心何壮贪齐计已轻忠言殊不听何用筑斯城  

由拳废县  

故城人不见击劒泪空霑一絶悲声逺今犹説孝廉  

嘉禾墩  

寂寞黄龙后纷然垅上碑废兴无处问空咏草离离  

古战场  

自昔干戈地城空草自荒渔樵怀旧事何敢议兴亡  

村门口  

昔日荒闲地今闻市井喧人情看促迫无复似当年  

宣公桥  

祗因裴少保功业败垂成往往桥边客今犹恨未平  

五栁桥  

为怀陶靖节无复见其人谁种桥边栁犹含旧日春  

百步桥  

旧址依然在荒墟未百年还分一桥水流入几家田  

跨塘桥  

路接张泾近塘连谷水长一声清鹤唳片月在沧浪  

菩萨桥  

片云初出岫南北自飞扬旧日桥边路犹闻舄履香  

竹桥  

腰枕政亭北横斜古渡头风吹双泪落恨逐水东流  

河内亭  

掾死缘非命儿来哭未休旧时亭下泪疑与水长流  

嘉禾亭  

五马来何暮经营指一弹石碑书近事留与后人看  

列岫亭  

吾州风物好惟是欠青山忽有洞庭色来从一笑间  

水心亭  

波光磨不尽镜面絶纎尘照得红亭子亭亭似美人  

乐郊亭  

竹下清风好时来挂幅巾待逢田叟问知是乐郊人  

防景亭  

有景道不出须来此水滨十分花鸟色团作一亭春  

南坞  

防回波曲曲城转草层层忽见桃花落还知到武陵  

海棠亭  

藓砌迎烟渚花开忽满株春风吹烂漫如展蜀川图  

白莲沼  

沧波围四面艳艳玉开花自可除帘幙清香不用遮  

桃花亭  

不待东风拆池塘已自春试看原上客犹恐是秦人  

红薇迳  

渐放秋风晩花无烂漫香浅深红似锦散影在沧浪  

茶溪  

茶林那复有零落付樵人旧日溪边叟空悲二月春  

仙鹤亭  

杳杳云间路重重隔翠林数声清夜后来伴月边吟  

芙蓉塘  

一发连千丈红云出素波秋风吹欲老无奈落花何  

白苎桥  

遍陇敷青绿桑麻共几家满城罗绮子应笑不栽花  

渔溆  

野水连天濶沧波引钓缗寄言溪上叟莫学直钩人  

怀苏亭  

犹使樽前客常怀没后名好风吹逺籁如有笑歌声  

披云阁  

兹楼当胜地高望极崚嶒欲覩青天色还须上一层  

景龙楼  

千秋传异防百尺防雕防欲识金龙瑞丹霄试仰看  

烟雨楼  

妙手谁烘染梳烟沐雨姿一声长笛晩人在倚楼时  

月波楼  

天濶氷壶净溪平玉鉴寒卷帘看晩色鸥鸟并阑干  

真如院  

田家轻脱屣聊结净人缘影外香灯寂清风百世传  

雪峰庵  

一语合领悟师承岂在身戏言庐墓客未是报恩人  

景德禅院  

白毫光未灭胜事百年中好是传灯地林泉有古风  

三墖  

石匮埋神物灵光照夜多龙归天上后无复更风波  

学绣墖  

孤塔岧嶤立犹传学绣人五湖如好在针线不胜春  

水陆院  

白昼重门寂苍苔古殿深老僧香火罢松柏夜森森  

泗洲庵  

旧寺丘墟后重兴嵗月赊莫将间祸福容易托僧伽  

云门家舍  

满箧藏锋句家传世几何逺孙无悟解却笑葛藤多  

白莲上方  

古屋深于洞门前种白莲好寻当日社重结此生缘  

普济院  

祗应曽布地往往化为鱼一遇丁千骑禅人便结庐  

兜率寺  

昔年池满地今见屋耽耽不结莲花界龟鱼死未甘  

姜庵  

不入红尘市安居三十年至今庵下路芳草碧芊芊  

惠明堂  

地僻无人到松风鹤梦清一灯禅榻畔自向暗中明  

三过堂  

题诗三过此坡老昔时曽悟得成禅指来为打睡僧  

寂照庵  

寂灭跏趺地灯光照四时髙僧穿地脉此意少人知  

天庆观  

寥阳龙已化华表鹤空悲欲问梁朝事惟应老桧知  

福顺庙  

老屋无丹雘空堦只翠苔绕檐看箭镞谁记赤眉来  

昌武庙  

祗因吴士季千载仰公神欲借驱痁术来临刻木人  

杨姑庙  

孝德襄陵久天然与众殊坐男不能养应合愧杨姑  

徐偃王庙  

王有岐夷德千年貌亦存我怀三刺史谁是后来孙  

曹使君祠  

一笑淮兵却功成未易论岂惭顔刺史诗酒在平原  

髙使君祠  

一暝移藩日邦人昔被恩步兵碑尚在功业敢经纶  

寥阳殿  

人归天上去空识旧衣冠秘录藏金匮清风满殿寒  

霍将军庙  

弼汉功非浅谗夫可奈何海神今亦畏安敢布风波  

读书堆【一作唐询诗】  

平林标大道曽是野王居往事将谁语凄凉六代余  

简斋  

诗老追唐句闲居筑简斋芙蓉寒浦外红落感秋怀  

陈贤良隠居  

发策名犹在回头事已非池塘春草緑空忆谢公归  

徐长者园  

丹砂犹未就白髪忽成翁却有怜春意栽花向此中  

赵老园  

藏书几万卷归老此林泉不为寻莼鲙于公亦有贤  

施墓  

苍苔侵坏道晩雀散空林莫问人贤否浮生一古今  

衞墓  

惆怅黎阳客飘流浙水滨定忘空腹恨知是赤心人  

刘伶墓  

荷锸从吾后叮咛死便埋人皆讥嗜酒我独爱忘怀  

严忌墓  

有子如君少终缘叛国亡家前无后嗣切勿怨张汤  

朱买臣墓  

世事春风转荣枯一梦间绣衣人不见孤冢旧家山  

周都官墓  

不识君名字应难问子孙一丘浮水际神怪欲谁论  

苏小小墓  

泉下骨应朽幽魂独未消防畨清夜月孤影度南桥  

羞墓  

伤哉负薪子五十始登朝空使埋羞处山花复采樵  

木纹观音  

双瞳分日月眉际一星悬照见人间苦三辰不在天  

邦药王龛  

父老怀遗爱谁传肘后方药囊同日葬空忆紫元香  

净相佳李  

地重因名果如分沆瀣浆伤心吴越战未敢尽情尝  

符姥瑞竹  

一幅霜缣外青青出自然天机何敢议珍重白衣仙  

## 两宋名贤小集卷一百五十五  

宋　陈　思　编  

元　陈世隆　补  

五峰集  

胡宏字仁仲文定仲子幼事杨时侯仲良卒传其父之学绍兴中以荫补右承务郎卒学者称五峯先生有集  

题上封寺  

百年身似客浩荡世间游入望青山好梦魂偏我留我家巫山十二峰浮江直过巴陵东潇湘水与苍梧通环绕衡岳青冥中扁舟白云不可度杖藜腊屐乗春风山光浮动可揽撷云舒霞卷飞烟虹深岩大壑翠巘巘足力已到心无穷羣峰迤逦势不竞上尽祝融五千仞祝融峰高天更高太空人世如牛毛风云万变一瞬息红尘奔走真徒劳  

观建安七子诗  

作文发妙理经国励逺图游目建安中才子足欢娯西南落汉日杨益奋两隅山河裂地轴星象分天衢八师遇有姚万世垂楷模一元均大化五服拥皇都悠悠彼七子流光失其孚飞觞宴婉娈鼔瑟吹笙竽主人敬爱客徒尔相扬揄魏祚竟不长贻谋止斯须逡巡四十年横流被八区所以汉高帝嫚骂轻文儒  

和江子玉  

无竒试学居盘谷谁信断弦胶可续湘天冷落数家村曩时曽枉旌麾沐潺湲堦下碧溪横栁静风防幽意足知君文武济时才旧时军律寒生粟文书脱略是人师应有魏昭能换粥我无真乐送芳年怅望顔回屡空腹凄凉指日秋风高愿更同来写心曲  

西林寺廓然有怀  

超然峰头秋气清廓然堂延秋月明我乗清秋弄明月中有所感思冥冥峰势凌苍穹上有烟林封去天不盈尺路断心忡忡虚名过耳如松风  

同伯氏还乡  

江村沙暖蒌蒿长味比枸杞余甘香茁茁荻芽生近渚紫花台菜初未尝白羊乌狶俱在牧茒舍竹篱真故乡人生未必须富贵万事且愿身康强径买官场旧醅酒共醉春风殊未央  

桃源行  

北归已过沅湘渡骑马东风武陵路山花无限不闗心惟爱桃花古来树闻説桃花更有源居人共得仙家趣之子渔舟安在哉我欲乗之望源去川源逺近蒸霞开一片随水从东来及晨徧览三春色莫使风雨空莓苔  

题法轮寺  

春色初收夏气清路分松桧入峥嵘深盘岣嵝千峰下逺抱潇湘一线明大众总迷身在处三闗除却道方平山林若是有情住何异红尘争利名  

絶句  

幽人偏爱青山好为是青山青不老山中出云雨太虚一洗尘埃山更好  

## 两宋名贤小集卷一百五十六  

宋　陈　思　编  

元　陈世隆　补  

野处类藁卷上  

洪迈字景卢鄱阳人皓季子绍兴乙丑中博学宏词科孝宗朝累迁中书舍人兼侍读直学士院拜翰林学士进焕章阁学士知绍兴府以端明殿学士致仕卒赠光禄大夫諡文敏有野处类藁容斋五笔夷坚志万首唐人絶句行于世  

秋日漫兴二首  

江湖久客日思家坐觉防霜上鬓华节序又催秋后鴈风光争发雨前花倦游已梦庄生蝶不饮何忧广客蛇怪底朝来衣袖薄一川白露下蒹葭  

一夕西风木叶飞画梁落月淡余辉银灯夜照还家梦金剪亲裁寄逺衣霜信早随新鴈至素书深讶故人稀无因为谢东曹掾鲈熟莼香莫便归  

庚戌正月十四日同友人丁晋年王蔚之谒普照塔  

孤塔鹜霄汉晴影金碧重来得寓目归枕尾残汴缅怀何姓人哀祷倾淮甸是身如皎月有水着处现弹指遍大千何止数乡县惟应因缘地聊尔共流转颠危悔勒马善渉悟覔扇君看悔与悟只在一转盼至人独何心示此祸福变当知夙缘定莫作邪道见哀哉众生愚积恶稔天谴云何一朝急赖此香火荐我来适灯夕寳蜡明邃殿还揩客眼尘重睹浮屠面朝来塔上铃告我风色便平淮一回首岸容失葱蒨  

晓过吴县  

舟行有严程越国常晓发双艪兀残梦起坐窥落月人家岸野水雾雨笼邃闼遥怜琐窗人攲枕听呕轧  

陪余杭张无垢先生饮  

先生结屋在人境门巷萧萧作氷冷纷纷入眼不入意坐客千言不相领叩闗闻我倒屣迎重解旧榻尘埃生向来妙处久不吐一挽天汉昆仑倾共説别来经世事我言所向皆儿戏胸中磈礧不用浇便有清愁説无地士林师范六十翁先生合在伯仲中愿言终赐指归处为君敬作曽南丰  

于潜道中  

山行厌荦确理策扶攲危绿野三两家一息知可期冉冉晴林端炊烟袅晴晖居民丰且乐恐是太古遗那知都邑间百索困鞭笞繁华今何有半作道旁羸  

度芙蓉岭  

幽泉端为谁放溜杂琴筑山深春未老泛泛乱蕋馥娟娟菖蒲花可玩不可触灵根盘翠崕老作蛙蚓蹙褰裳踏下流濯此尘土足何当饵香节净洗心眼肉余功到方书万卷不再读晩嵗穷名山灵苗纵穿斸【菖蒲服之通神令人聪明健记】  

信州禅月台上  

玉峯防寥廓霄汉疑可梯玉水环城阴滟滟方拍隄层台擅二美吾策时一携何当蜡我屐更欲照以犀尘劳不相赦竟类穷途迷吾生麋鹿尔不羡驾骆骊向来丘壑怀语发人所诋长安黒头公玉勒朝金闺山林出戏言广已无端倪谁收遮日手归把耕雨犂纷纷尘土中等是舞瓮鸡颇闻山水间幽子饭藿藜行当践此语絶境同攀跻  

送禅师往妙香寺元住云溪  

道人舍幽居谁管溪上云此身白云耳遑暇南北分颇闻妙香山天花雨缤纭宴坐丈室间歴乱蒨衲纹山前路悠悠山后水沄沄应观川途客念我奔走勤岂无香火缘他年往相羣饱食跛铛饭稀摘幽涧芹当令枕花台白社掩前薰  

坐睡  

坐久睡屡兀手失未了书清风脱然至心醒得我娱起看孤隙光了不移锱铢云何短梦中万境生须臾嗟彼市朝子百巧营其躯安知非梦役过眼灭无余至人有达观那与世贤愚不须无言子同上昆仑墟  

游山光寺  

寺藏两山腹路转百步阴登髙试病脚掬冷清烦襟败壁龛石刻嵗月不可寻惟应查公石俯仰阅古今屋古囷枝挂摧颓力难任何当咄嗟办嗣彼钟梵音兴衰岂闗吾得酒且满斟归路有溪月揽之醒吾心  

送建州徐生  

人羁天地间谁非一浮萍泛然偶相值便有离合情君家武夷下归路尘眼明我生爱山者梦寐秀色横秋风送客去把手更心倾迩逢山中人为我寄此声  

赠觉师  

觉师儒门秀脱屣世故早那知轩冕味夙悟心已槁惟余章句习心境时相恼如人生于齐而即楚乡老虽遭楚人咻微音或清好固无益生死亦未妨至道家山亦何有肮脏衣间窖丛林选佛塲一掷想盆倒云何慰故居俛仰待华皓他年空手归子语吾为老幸分曹溪水万刼付一澡  

休宁村落间有竒石时弹子涡所出宜养石菖蒲程德藻许以餽我以诗督之  

君家绿溪上岸曲溪成涡涡间石无数水蹙相荡磨谁尝掬而戏一一印指螺我欲往取之拥此菖蒲窠石罂注新汲幽姿发清哦夫子许饷我往督书已多愿言速寄与起此泉石疴  

效渊明  

人生本无事况我麋鹿姿一堕世网中永与林壑辞此行独何事岂不为寒饥弱嵗慕古人颇觉世好卑那知齿髪迈终然此心违春风到山泽鱼鸟亦知时我行何日休流目瞻长岐且用陶翁言一觞聊可挥  

酬马退翁见示之什  

我家大江左江水日夜东遥瞻发源处乃在西南穷相望邈异境正北一水通故令我与子迹逺心自同我生寡所谐强顔红尘中倦飞矫归翮饥吟咽寒蛩独欣得吾子万虑一笑空时时出秀句醒我如风松当知山泽臞不鄙犀角丰弹冠实伊始此生各飞蓬卜邻应未必即事聊从容  

戏答胡汝能  

吾生苦中狭与世枘凿乖平生素心人耿耿不满怀汝能伯始后游世如婴孩相逢握手语便作埙篪谐时时笑谓我如子患未涯执古以规今求合诚难哉涉世幸未逺子车尚可回我介足怨忌君通絶嫌猜不见山巨源雍容居鼎台不见嵇中散絶交自可哀贤愚心自了短韵共一咍  

谒吴公路许借论衡复留一日戏作  

幽独不自得驾言款斋庐殷勤主人情投辖恐回车辖亦不须投此去将焉如惟忧酒钱尽使吾诗肠枯防合曽防何可复自作疎更当留一夕帐中捜异书  

新秋  

幽人无与娱耳冷百不闻新米熟未知但觉市酒醇沧洲散秋色山水逾清新一醉不忍独念我存故人  

道中得雨  

吾行田野间吁嗟连数村千山收宿雨谿作黄梅浑渐看风叶底一洗龟坼痕余功被行客稍压旱尘昏  

道中  

骄阳久自杀一雨荡龟坼田夫梦亦好翻陇已幽咽朝来喜相晤一饱心已决翻翻风叶乱嫋嫋露芒出去年禾欲秀积潦满秋泽今年岂堪旱束手就沟壑我生拙谋口藜藿甘如密向来真过计忧民岂吾职赤子天可怜嗟人独何力何须事儿戏合沓来贺客稍欣新稻熟社酒行可覔当同扶路翁醉归舞南陌  

无题  

前年溪上秋风时主人酒熟烹黄鸡归来醉倒睡便着父老唤起牛羊蹊先生一醉宁易得未辨身为贵人客征西将军尔何人那用尊前惊堕帻朅来明月再经秋闻道轩名涎已流悬知得酒推不去此客有辖何须投今我正为奔走役空想题诗满髙壁若逢落魄姓回人为问何时定相覔  

书窗对月  

天公自厌雨一夕开寒晴霜风净旷野鸿落有余声饥鸦得林静霁月素窗生慰开睡眼色一洗空花横故人千里余壶浊谁与倾遥知劝影杯共此通夕情今冬有竒事三见飞玉英明年溪上路谁饷雨中耕  

宿野人家  

梦里沧波揺一叶觉时正受肩舆兀人家一宿晩可投新席槁梧香更滑霜前防防收百亩稚子新能牧鵞鸭我生本是个中人挟策久矣犹能説  

度石栋岭  

我行欲安适防马逾山樊谷深不可瞬危磴争猱猨坡陀两山间寂歴三家村茅檐青裙妇蓬髪薪烟昏敲冷那可饮分我一掬温郎樵晚未归客至不与言不奉沙头巵肯投栁下门作诗配国风行者式其藩  

用退之韵赋新霁  

春泥窘幽步苔上屐痕少新清一褰衣绿叶藏啼鸟方塘滟宿涨古镜窥清晓华颠忽自笑防羽堕惊矫瞻言云中耕缥缈穹脊绕归把东臯犂此念何日了  

送金确然归弋阳  

昔我云溪居送子云溪濆重来问何如笑指溪上云一别四周星坐此世故纷衰顔两非昔华髪粲可耘我纒风树悲终日无一欣子乃菽水忧尚此奔走勤对牀语未终悬知便离分霜风吹客袂别意如丝棼子归葛陂上去路接乡枌归梦尚随子何当叹离羣  

至节日建州防詹士元  

嗟予身百忧佳节过倥偬客愁随线増归思与灰动当年从子日未觉百虑重髙堂绕牀呼一掷有余勇那知客天涯相对寒骨耸嵗月曽防何鬓绿今种种忍饥山药煮附暖地炉拥深藏断往还衰病脱拜拱兴言望乡闗云物方郁滃空余相属意杯酒久不捧  

用前韵答翁子静  

客心既岑寂节物亦倥偬幽篱菊初暗深壑梅已动古人防尺璧顾谓寸阴重欲从夫子游掣肘媿不勇松髙节磊砢鹤老格清耸当知山泽臞谁笑将相种一官戏人间丛书以自拥防言闻绪余三叹手辄拱青天本寥廓不受云雾滃愿言瞻清明茗椀不辞捧  

防雨  

端居身百忧况乃贫病俱天公颇相爱相爱雨我蔬药区晓晴新日薄生意苏衞生固未必一饱行可图故园天一涯茒荆谁为锄峥嵘嵗云晩此念当何如  

寄题叔父池亭  

一壑久藏胜数椽忽开亭方塘荫瓦影净见鲂鲤行主人有嘉招转柁失高城不知几揺兀我舟上峥嵘尊酒酌芳醁园蔬煮柔青翩翩射鸭方一笑甜防翎那知海陬侄斗粟忘归耕余生信萍梗归梦识林坰涨水有回波故乡岂无情一醉防有日因之濯我缨  

赠谢彦翔建安人九嵗异人与药至今不食建安有梅子真升仙处  

我本世味薄寸田足自营年来荆棘尽稍有梨枣萌但恐骨相凡未敢希长生陈留达人后未齓犀角盈旧游记三山幽梦彻九清迩来三十年但觉膏粱腥幽寻饭绿髓黙卧诵黄庭顾我尘土中深慰夙心倾仙人吴门卒解后烦寄声相期朝金阙鹤驭何时征  

考亭陈国器以家酿饷吾友人卓民表民表以饮予香味色皆清絶不可名状因为制名曰武夷仙露仍赋一首  

二年饮水闽中村忽见玉醴倾蛮尊涓涓醍醐灌热脑耿耿沆瀣明朝暾旱尘久涨尘市暗渴梦欲挽江湖吞何人逺致双鲤信知我来扣罗雀门不须邀月已清絶尚恐熨齿当防温要从华池吸真液岂独鬓薅愁根防茫已识投辖客蛾眉似返当垆魂竒功谁续伯伦颂妙意要与渊明论胸中我自有泾渭笔下君已倾昆仑诗成寄与约他日饮君与我空瓶盆  

久旱新嵗乃雨  

高田土可簏下田不受犂遗蝗忧插啄况乃麦未齐赤子天自怜沟壑忍见挤雨逐新嵗来停云忽凄凄莫辞三日霖为作一尺泥汪汪既没膝滟滟仍拍隄渐看蓑笠出笑语喧畛畦我欲与寓目父老同攀跻此身羣万生扰扰舞瓮鸡曽亦无防求脱粟配羮藜永言故陇耕老眼路凄迷好收敛手版锄耰归自携  

春日与卓民表陈国器步出北郊  

灼灼桃吐华濯濯栁垂缕芳菲挽人出春力乃如许嗟佘闭门客佳节过不数不因可人呼那得幽步举客如山阴胜诗作斜川语谁言一尊酒妙处合千古归来读残书耿耿霜月苦空余流落心三叹非吾土  

蔬饭  

蕨拳婴儿手笋解箨龙蜕荐羞杞菊间来斸烟雨外嗟佘饭藜藿咽塞舟泝濑朝来二尾鱼一饭良已泰充肠我诚足染指客应嘅平生食肉相萧瑟何足赖王郎催牛炙韩老忆鲸鲙侠气信雄夸戏语亦狡狯吾师曽顔子陋巷翳蓬艾执瓢不可从一取清泉潄  

戏赠呉知伯  

条侯得剧孟吴楚坐可馘我知无能为失此一敌国伟哉竒男子侠气横八极书生复何者肮脏老笔墨刺口论安危事往竟何益匹夫啸空野惊尘一方塞区区空有意浩荡洗锋镝何如吴王孙语辄面浮赤交游得朱亥负贩鄙胶鬲腰间铁丝箭上镞紫塞翮笑指蛇豕区灭此而后食诸公未备知欲荐恨无力明日我过君烹牛啖社客当书游侠传令子姓名白  

送僧  

空中世界纷河沙不知底处为天涯乾坤百亿在指掌触处与子同一家云何犹作去来想千里一跌毫厘差坐令契润费星纪岭云欲寄山川遐拨眉相对此何日丈室净扫余天花诗毫辨舌久投阁万窍寂歴风无哗为君游戏出三昧妙处那复相聱牙往将妙响应空谷一任飞锡凌苍霞  

## 两宋名贤小集卷一百五十七  

宋　陈　思　编  

元　陈世隆　补  

野处类藁卷下  

书僧房  

陆续流泉自成句来拥红炉听山雨道人更有深深处语曲如珠蚁丝度几砚无尘寒欲雾雕盘篆破孤萤吐味如嚼蜡那禁咀茶甘未回君莫去  

题芦鴈屏  

征鸿坐何事天遣南北飞萧然如旅人无情自相依孤苇吹欲折秋风不胜威防防一孤鶱空费弋者机寒声落烟渚相应不我违嗟吾识此情手纳空叹欷安知丹青师落笔乃庶几画形孰不工画意识者稀他时因吾句购此千金挥  

题临赋轩  

苍山围岑寂下有一水奔闭户卧风雨束蒿翳篱藩寥哉只树人心逺忘世喧此身自蘧庐长物余此轩鸟语幽梦断香横经帙翻未成借路行自要窥潺湲逺师渊明意不媿灵彻魂月度了无迹风行偶成痕心境两清妙尺喙何由吞赋诗安所取碧云未足论何当揣朱丝窈弦我言  

答并安江师送米  

不见道人久天涯嵗云除朝来食指动忽接送米书念师折脚铛五合未省余虽无覆餗祸尚有乞食逋云何怜孤客日受饥火驱未曽贷监河矧肯索胡奴谁言千升意矫矫超万夫嗟予事笔畊轻弃南亩锄恩烦方外客此计良已疎何时事粗了归葺五亩居生涯寄绵竹岂即非良图不为泉壤蚓愿学江湖鱼  

陈德瑞馈新茶  

空山冥冥云雾窗春风好梦攲残缸朝来果得故人书防凸而么犀锷双贵人争买百璎珞此心儿女久已降坐观市井起攘袂念之使我心纷厐领君此意九鼎重我虽有力安能扛何时来施三昧手慰我渴梦思长江  

次韵希旦喜雨  

骄阳挟酷暑何啻虎而翼高田土可簏况乃耕与植风伯真可讼云合吹复拆那知下土民糟粕配橡实古佛栖岩隈旱沴岂我责应缘贤令尹闵雨丐法力积阴暝山谷流润凄几格朝来贺客散置酒浣愁疾古诗成云外险句动潜蛰旋看蓑笠出竞喜沟浍溢谁言令与佛念我一何悉嗟吾困蒿藜最觉民可恤何当问牛喘免使诉鱼失九闗虎豹守怀此欲安适谁哉此心同吾饱将何日  

古风二首寄汪明道  

紫兰初茁芽深壑终自秀肮脏萧艾中不来则谁咎儿曹逐纷华壮士保穷陋应知此词同万世无先后俗士白人眼从谁明此心不欲故人见诃我车辙深萧然江上庐客卧诗书林得句不相寄谁赏气骎骎  

建安道中  

吾生意行初不谋泛泛何啻波中鸥携家来作闽海梦三年客食天南陬我先人庐在何许大江之左道阻修奉新家有手足爱只身归扫先梧楸旋当来此营斗粟南北颠倒无时休此心转与世事左自作磨蚁将谁尤安知不满达者笑穷达一戏如观优咄哉吾语亦已堕且与造物同浮游  

书事呈元声如愚起莘三兄  

隠吏朱墨暇饱眠北窗风时呼方外客逃暑尊酒中寂寞杜拾遗四壁口不供坐取盘餐款哀哉岂天穷何如平生友磁铁间不容毎怀千里驾令作五斗逢吏行散鳬防楸局收鸾龙共话十年旧事往如飞蓬浮荣真一戏何者为穷通应须河汉语净洗芥蔕胸仆夫适在门客醉尊亦空更为后日约及此芙蓉红  

寄题起莘家义轩  

贞观盛德后余庆未渠央旧闻闽海家欲纵燕山芳教子嗣先训开轩翼中堂地偏市朝逺几净书简香先生陈太丘饭糜百忧忘弟子俱羯末不闻触屏僵一变豪侠窟遂成邹鲁乡下车里门外他年看诸郎坐上行素髪诜诜立冠裳我诗自可弦请以侑壶觞  

梅花  

山深春未动沙浅水欲氷玉梅于此时靓妆畧无朋露蕊欲的皪月枝挂鬅鬙俨如江汉女可爱不可陵他年江南路晓妆犯严凝寻香烟雨中横斜插茅簦却数今几日痴如秋后蝇北岭桂欲空谁与扶一登聊分窥水影依我照字灯坐使惜花梦临风脚腾腾昔如梦中螺今学桑下僧了知菩提长念起我何曽  

十一月十九日与仲猷大年绰中美中饮于南台  

空山欲暝云冥冥玉梅半开吾眼青此身垂欲走尘土聊复举酒看峥嵘折腰向人不知耻故园可锄在千里金昆石友一开眉珍重道人相料理楚江东岸先人庐竹君安否久无书归欤何时应白首我若食言如此酒  

春社斋禁连雨不止赋呈梦得  

嵗丰农犹饥嵗恶何可説哀哉半菽氓罪嵗同一舌年时旱尘涨臈尽不见雪青皇忽雨我万顷麦苗活令尹民父母沟壑思手挈祈年祓斋居有酒不忍设那知桃李径狼籍香泥滑芳意一如此坐恐及鶗鴂郊原伫开晴出劳南亩馌秋成已在眼一醉宇宙豁更呼湔裙人劝此侧帽客和公斜川诗磨石镵嵗月  

次韵梦得见示长篇  

雉驯不因媒鸠暖自呼妇诗成桃李阴知是霹雳手簿书我亦厌丘壑渠自有却怜支离疏饱食得薪槱俗夫尝世味甘苦半哕呕知公超然处心迹两无垢愁阴老芳物虫鸟故相诱浪蕋费收拾柔条可结揉岂无我辈人一醉开笑口那知市门底客倦枕两肘眼高可人稀命蹇亨运偶平生愿执鞭见谓余小友细观岂弟心宜在帝左右却来尘埃中寂寞对五栁鷇音藏鹄羽正待荆鸡剖学政容窥谱问字当载酒虚名翻误梦恐坐箕与斗言诗终不称永媿赋琼玖  

身闲书有味吏傲俗不亲小窗据物表扫尽心眼尘令尹垂珠玉敲门唤行春作意向芳物吾车曽未巾愁阴入病骨鸠妇声亦嗔防防三日雨桃李迹已陈空余深枝间一一青子新秾芳殿春晩犹堪慰佳辰酴醿晓妆靓芍药醉脸匀白萼簪嫋嫋风枝倒粼粼言当呼短舞抵掌回双颦年来得相从稍觉安沉沦岂不挂俗事察公极清真眼中醉乡路风味良独醇流光不容玩尺璧何足珍漓俗益可厌愿言勤问津  

牡丹酴醿各一首呈周宰  

珍藂压朝露无人羞欲攲春风醉香骨绰约不自持谁怜曲肱人一笑遗秾姿不言意可了君醉当勿疑糚淡洗逾靓肌香薰不成皎然月露姿一笑午景晴聊移梦蝶牀相对户不扃谁令春雨暴睡起春纵横  

次韵梦得浅红芍药长句  

十日愁阴病不出卧看春归无计惜诗翁遣送淮海春衰眼熨开云雾拆胭脂注脸匀未遍肉红借酒生春色了知造物着意深倾倒春工不余力年来不顾溱洧女载酒非公复安适且将妙句写余妍欲立佳名付精识一春颇困歌湮没回首纷华三太息愿言乞与洗心方归对炉香诵周易  

宿禅寂院  

梦中一叶揺江湖困睡不觉身篮舆眼明佛屋丽丹碧瓦鸱铁凤凌空虚疲民日者困苛索半作頳尾相濡鱼鹈鹕数罟两不置肯念竭泽明年无道人谁与办此事斤琢千指开渠渠颇疑如幻三昧力上方手揽归吾庐了知舌本法轮转咄嗟檀施争奔输不辞割爱一念善谁谓嵗恶穷民愚书生袖手对沟壑力不能援心烦纡事无大小成者少谈説治乱何区区调卑弦急诚龃龉凿圆枘方尤濶疎古今罪嵗同一口抚掌一笑皆愚儒  

诗约范直夫游万叶寺观瀑泉  

范侯隠下吏夙尚本丘园身投攫金市聚书以自藩炯然如孤月不受黄流浑要知句律工竞病何足论我生羣末俗泾渭同一源同心无楚越倾葢如弟昆人生各有役不暇捧一尊风蒲挂南浦念欲东南奔对牀定何夕青灯照晤言悬知吟诗处千尺银河翻  

次韵梦得见示之什  

居楚求齐音美恶不同土諠豗俗物华鲜复有佳处时后玉璧人商略穷万古诗如粟牛戏误得摩顶许望道渺逾逺浮生真暂寓忍持尺璧阴空作秋虫语防言倘倾倒河汉濯肺腑向来説诗口自此行可杜  

送瓯宁魏生赴武举【生后与金人战有功战没于邯】  

建安少年请缨客横槊赋诗两无敌辞家去作入彀英气拂天狼夜无迹庙堂尺棰鞭羌雏智名勇功付壮夫引弓没羽世自有敢闻上策当何如  

陈仲仁止止堂  

以我有限景逐彼无涯知失足践畏途投身试危机舟车日奔覆定无丘与夷万古践此辙嗟我与谁归仲仁古静者怀璧照褐衣名途尝一戏回首羞前非心如得坎水不受狂风吹功名忧不免当复定何之请观本无作今复止者谁筑堂市门侧著书园不窥蓬藋深一丈图书周四围时有好事人载酒问所疑攫金奋敏手倚市夸妍姿回光时自照何者非吾师  

送志宏西上  

九州眼一防余子真琐琐岳立防嵝中喜此高岋峨如公吾辈人取友一到我挥毫赋垂天风雨卷蓬颗相期八表游未觉夙心左解龟醉江阁酒面山月堕起瞻帝乡云感叹不成坐何须飞霞佩自办凌风舸瀛洲渺溟渤万里一掀簸缄诗寄天涯秉烛对新火那知市门仙斗禄事么麽空余肠九回上流何日果  

有怀舍弟逢年时归婺源以诗督之  

水落天未霜君归定何时相思如惊鹊中夜未安枝梦中见阿连锵然咏新诗寤惊衰叶翻道是步屐移揽衣下中庭风露浩淼弥遥知客衣薄归来一何迟平生短檠灯相对忽解頥万古一舒卷佳处良在兹是中及物心上与稷契期援古以自例自矢无乃痴夜叉叱九阙侧足不敢窥坐令一寸心日抱二柄疑迟君商量此免得儿辈嗤况乃绿髪亲倚门鬓欲丝狶膏非凤喙车辖无可脂再拜夀杯分斑衣舞参差秋芳未云歇采采黄金防万钟不足乐古人岂我欺  

九月十七日夜度蔡道岭宿弥勒院  

月出度松岭露香非羽衣肃肃夜气清苍苍烟径防川光浴秋容萝影挂夕辉氷轮碾空濶飞辙无因依拟掬星渚波恐触天孙机偓佺何时见沆瀣聊独挥未应青霞志即与素愿违稍依尘外踪想此岩下扉清吟写万籁妙想絶百非不须河汉言尽解纷华围飞仙亦戏剧学乃庶几鳌山切丹极嵗晚行将归  

游郑圃  

城郭不去眼而得林壑娯低徊抚壮心欲吐无与俱铿然一枝筇细磴半樵渔挽衣竟与饮不省谁为吾  

女贫苦难妍  

女贫苦难妍士贫苦难高了知论此者不识一世豪此身百斛鼎流俗欲手操宁当舍其中局促计所遭颇疑有若人肮脏栖蓬蒿考槃一丘壑光景不可韬斯人不我忘空复逾垣逃轩裳亦云华唾去如腥臊哀哉夷此子扰扰冠猿猱活无齐世心闵黙死滔滔朅来事斗禄俛仰身桔槹一官戏人间防何非餮饕谁言眷此情掷去轻秋毫区区欲骄士一哭嗟儿曹  

溪南梅花  

巉巉石径鸣枯筇意行诘曲无西东心知幽壑梅已动一枝寄我曽未防清香横路忽惊顾氷蕊的皪蛮烟中有如佳人久去眼邂逅相得情何穷蔬畦压霜翠羽乱已觉雪片栖丰茸嗟我过此来已晩攀条嚼蕊聊从容玉仙游戏下尘世絶艳一洗汞铅空不知阆苑在何许叱回风驭无匆匆溪寒沙净迷俛仰坐待山月来朦胧岂无尊酒相暖热锦裘起舞如惊鸿仇池老仙羽化人妙曲三叠余仙风归时醉倒不知【一作成】卧明日来此谁能同  

再和求首座  

道人昔曳匡庐筇五老负雪湓江东犯寒贪觅玉梅句虽有衲被何曽防归来苦雨熟梅子卷裓深卧蛮烟中诗传絶境忽入手置我乡国情何穷十年不蹈江上路漠漠海气昏貂茸异乡嵗晚慰流落一笑赖此氷雪容峤南絶唱谁敢和骑鲸人去尘寰空昆墟下视堪笑闵雕琢肝肾愁匆匆那知幽子云雨上风斤玉斧修朣胧读诗令我一回首杳若目送孤飞鸿何时晤语折铛侧坐听万籁号天风拈花特地两顔解他时与子真参同  

奉酬令德寄示长句  

闲官屋舍如幽栖寒苦余业偿盐虀忽闻鹊声作破竹尺书入手谁所赍交游胜絶似公少矫矫鸾凤依蒿藜青防侧足在咫尺谁使狡狯捐其梯秋风溪上共尊酒摆落羁束忌畛畦红裳起舞意未足缺月衔岭星河低只今跌宕走尘土清梦往复无山蹊新诗惊怪烂盈幅笔力抝怒蟠虹蜺遥知盘礴小窗底得防已着一理齐此生同困造物戏未觉与世谁云泥虽无絶唱连白雪頼有妙契如灵犀一笑从公岂无日挽袖相属空玻璃不须俗物败真赏但觅佳处同攀跻  

答康民见和梅花诗  

寒崦人家碧谿尾一树江梅卧清泚仙姿不受白眼污风敛天香瘴烟里向来休沐偶无事惟我亦游二三子弯碕曲径一携手冻雀惊飞莫能委班荆劝客少延伫酌酒赋诗相料理多情入骨怜闵殊休倚横斜嚼氷蕊至今清梦挂残月强作短歌传素齿韵髙尚恨白难称赖有君诗清且美天涯嵗晚感乡物归欤何时路千里枕楼一笛雪漫空回首江亭泪如洗  

上丁余膰置酒招绰中德粲逢年  

我生无几求毕愿老葭菼谁今事斗禄饭粝羮不糁书生亦可怜防物有先感朝来食指动膰肉丰咀啖恭惟鲁司寇道大长坎空余祠千载不救陈蔡惨永言百世师愿学吾岂敢当饥不忘歌既饱复何憾安能如王孙长物贮頥颔急呼讲肆人一醉舍铅椠相携桃李径歴乱蹴红言强三尺喙气溢一身胆平生超然处独嗜逾昌歜诗成持征君莫遗儿辈览  

用绰中韵送正臣正臣欲归隠而无资故广其意以告识者  

华裾锦领乌纱帻气葢当年五陵侠胸中磈礧不可平拂衣归来抱长铗轩然寄傲楸枰间长恨坐隠非云山相逢笑我眷防粟我归未可君何难世人钱作牛吼音谁能立谈夀千金空令拥鼻诵招隠知君心在仙峯阴故山自叹无归期作诗但拟渊明词却愁他日林下信千里寄我惟当归  

秋怀六首  

庭柯一叶飞风挟凉气归湛湛陂水清芙蕖脱红衣非无岑寂士句法钞元晖独怀履霜戒德人贵知防真儒六经学文字聊解纷长孺弃诸侯汉庭相公孙儿口乳未干妄作黒白分谁能领斯防事往风中云导江自岷山源浅觞可滥下集大小川千丈水府暗策策井桐寒炯炯窗月淡后生抱竒志黄墨勤防勘市朝富危机匹马死冯河何如狎鸥子烟雨同一波行藏各有趣不在相诋诃我师陋巷人千古冠四科穿堵超玉绳倒影夜窗寂火云一洗空月露清欲滴幽人负疴卧起坐三叹息归同对牀弟晤语永佳夕掩窗耿不寐道人亦无悰故山新稻香【阙】　　枯桐梦中信了了推枕闻西风少迟穉金壮归善与子同逢年与德粲同之温陵谒大智禅师医作四小诗送之  

丈室掩槐夏与君同卧疴平生莫逆人裹饭谁见过跰起鉴井万古寂不波观心要知是造物如吾何六年别故山松竹故无恙此身已天涯飘走复何向清源老医师砭楼出投状勿辞一往勤挹彼上池涨石梁跨壕山永与方壶久凭君持一杯往酬济川手遥知相携处溟渤浸箕斗作诗问大钓犹有斯人否山河我四大物我同一体谁为苦疾痒搔按不容拟多生抱此念耿耿未云巳那知知鱼乐更有濠梁子  

与陈彦时防华严道人偶书  

屋头烟云屯屋下波涛諠团圞坐已久起扣丹霞门客至苦舌强目击翻无言元龙湖海士怀哉夙契敦清坐鼎足峙妙语流潺湲君游华严海贝叶手自翻此心于身世鸟度空无痕笑吾流浪中久被业识吞读书谈古今绮语生祸根望道未见况乃躐其藩职卑困掣肘见溺不得援未知造物心颇复哀黎元近窥贤稷意未敢遽掩闗躬耕亦细事防要五亩园释羇牛在牧驾鼓马伏辕居然见优劣不比鱼熊膰持问跏趺人一笑霜眉掀相携妙峰顶暝色窥逺村解衣略辈行班坐搴芳荪欲归意未巳幽径相与扪苍崕出玉体不受瘴毒温愿言同酌此我语庶不谖  

书栟榈院璧  

侧身西来度千山列仙仙去空孱顔斗升自杀应笑我何苦诘曲戏尘寰归畊无田仕难合疑此二柄首尾间摩挲崕石三叹息我心安得如汝顽  

次志宏韵督成夀置酒  

归耕食吾言回首媿江水方争扬子席谁置穆生醴邓模倾葢旧小寝蓺桃李走书约啗我涎迸齧唇齿朝来独何事怒色剧染指虽防射鸿游顾有捩手鬼平生谈天口得酒便锋起年来病不觞但要讴贴耳真成画蛇足足就酒空矣樊川吐怨句想见紫云美何时咄嗟办一醉吾亦拟噂沓听羣儿口实争笑鄙  

附集外诗  

寄题分绣阁  

新阁何隆隆经营自兹嵗其前山送青其下竹交翠景物日夕佳登临春秋异治中公事暇领客共留憩四座欢相酧夀主珍重意向来蓬瀛上视此毋乃媿主称客意好是事幸且置拄颊饱看山朝来殊爽致  

送制置使王刚中帅蜀  

上都门外垂杨陌叶叶经霜不堪折春光犹未到梅花何物当扳送行客路人惊问去者谁高牙大纛争光辉君王应念蜀父老故辍侍臣来紫微明光起草文章手却聴元戎报刁斗回首翔鸾一梦中玉箫缓送成都酒邛郲九折何足驱慷慨功名真丈夫成都花锦君莫恋早晚归凯持钧枢  

车驾幸玉津园晚归进诗  

五更犹自雨如麻无限都人仰翠华翻手作云方怅望举头见日共惊嗟天公的有施生妙帝力堪同造物夸上苑春光无尽藏何须羯鼔更催花  

王龟龄王嘉叟木蕴之同过小园用郡圃植花韵  

节到中和暖尚賖东风随处起芳华自慙翳翳松三迳相对萧萧马五花老去醉乡为日月年来痼疾在烟霞午桥别墅归公手早定淮西取白麻  

送杨简迁国子博士  

杨君解墨绶去作国子师邑人十万户遮道婴儿啼曩嵗天旱苦赤地无余遗饥殍千百辈上山争采薇采薇有时尽讵能救长饥慨然顾自任舍我将告谁昩爽出防事日暮忘旋归大家贮陈粟出粜不敢迟偷儿纷狗防锄治如平时一意摩手抚如子得母慈明年麰麦登比屋无流移史牒载循吏于今亲见之我亦受一防惜哉轻语离桥山未迄役酌饯疎酒巵聊述路人颂持作送君诗  

朝天菊  

但见荼防能上架那知甘菊解朝天亭亭秀出风烟上冷落东篱却可怜  

与叶晦叔同考校诸生锁宿贡院作  

沈沈广厦清如水市声人声不到耳一闲十日岂天赐慙媿纷纷白袍子相逢更得金玉人久矣眼中无此士连牀夜语不成寐往往鸡声忽惊起是中差乐真难名昔者相过安得此但怜时节不相谋正堕清明寒食里梨花已空海棠谢外间物色知余防只恐风雨摧折之负此一春吾过矣谢公寻山饱闲暇应笑腐儒黏故纸锦囊得句应已多万一相思频寄似  

上清宫  

振防冲暮云携琴宿仙境松风生夜凉萝月散秋影洞逺落猿声溪清鸣鹤顶中宵梦仙翁乗车停翠岭狮子身五色鸾凤互相引上有朱幡幢金碧不可省风吹云璈徧顾我忽而哂遗以丹篆文再拜豁心领明当谢浮荣飘然从结轸  

和朱子渊石柏诗  

海底灵根石效奇山经地志不曽知凝红幻出珠千颗染紫装成玉一枝鹤骨龙姿随质见鸾栖凤宿与香宜元戎高唱真难和愧我年来笔力衰  

宣琐  

禁门深锁寂无哗浓墨淋漓两相麻唱彻五更天未晓一池月浸紫薇花  

## 两宋名贤小集卷一百五十八  

宋　陈　思　编  

元　陈世隆　补  

椒亭小集  

李光字泰发上虞人崇宁五年进士累官司勲贠外郎钦宗擢右司谏高宗朝进吏部尚书除参知政事因争和议安置琼州移昌化军卒追复资政殿学士諡庄简  

越州双鴈道中【双鴈乡余姚县】  

晚潮落尽水涓涓栁老秧齐过禁烟十里人家鸡犬静竹扉斜掩防蚕眠  

戏赠伴送使臣【公在政府与秦桧议论不合为中司所击送藤州安置差密院使臣送之】  

日日孤村对落晖蛮烟深处忍分离追攀重见蔡明逺赎罪难逢郭子仪南渡毎忧鸢共堕北辕应许鴈相随马蹄惯踏闗山路他日看来又送谁  

昭真宫【在贵溪县】  

造物閟灵境灵山隠仙躅丹成自飞升何用驾鸾鹄举手金沙岭片石聊寄足至今锁烟扉气象钟清淑井池丹药就千载湛寒緑我来春雨余溢水涨幽谷琤琤落环佩细细响琴筑黄冠六七辈一一道机熟余师本缁流游走遍四渎初明大乗禅锋辨谁敢触升堂猛虎跪诸方狐防伏晚乃思长生师许寳箓时登玉虚殿叨迎御舆服俯仰能几时世事有反覆萧然坐空岩复理旧松竹却谈京洛梦感慨气填腹人生梦幻耳何必苦拘束期师谢冠裳复见真面目  

国庆寺【在上虞东山】  

永夜金茎下九天郊坰风物正凄然百年寳地空萧瑟十里青山【一作天】自接连局上笑谈棋易胜坐中竒险句难联定回老衲应相问净社何时到白莲  

裘氏义门  

夫何于防稽卓然有裘氏同居六百年相聚三千指昔贤钦义方列奏闻天子恩诏保门闾光华映闾里  

百官渡【在上虞百官市口】  

晓雨防茫水接天隔江茅店有炊烟杖藜独步沙头路记得当时赶渡船  

客星山【在余姚县】  

子陵古真隠逸气横九州平生江海志自比巢与由鸿飞本冥冥肯为稻粱谋虚屈万乗顾枉烦物色求贻书诮君房预作要领忧舜江子邑里子去逾千秋高山无古今大江日东流人物浪淘尽英名至今留当年渔钓地陈迹余荒丘  

严公堂【余姚令徐端礼建】  

徐侯有佳政百里安田畴作堂名严公怀贤慕前修时来对江山一尊更献酬我岂隠沦欤三黜今白头年来賸得闲忘机狎羣鸥结茅牟湖傍一竿幸可投篛笠青蓑衣生涯寄扁舟严子定不死吾将从之游  

怀三峯楼  

一川花栁拥雕栏浓绿浮空四面山便欲移家来住此不将名姓落人间  

智林寺【在常熟县李墓村】  

扁舟来访小丛林花木通幽院落深旋拂胡牀成午梦闲持贝叶动秋吟竹声瑟瑟生虚籁山意峩峩入素琴更喜老纲能防事手携炉铫自相寻  

## 两宋名贤小集卷一百五十九  

宋　陈　思　编  

元　陈世隆　补  

説斋小集  

唐仲友字与政金华人登绍兴进士复中宏词科累官知台州府政声然为同官髙文虎所忌谮于提举刑狱劾罢主管武夷冲道观所着有六经解九经发题经史难答孝经解愚诸史精义帝王经世图谱乾道秘府羣书新录天文地理详辨故事备要词料杂录宣公奏议解説斋文集  

续八咏  

双溪占胜地  

占胜地胜地难摹写二水防城闉千山带林野山林郁苍苍千里遥相望括苍转晓色九峯含夕阳危栏压雉堞嘉名寄文章阴晴阅变态昼夜无故常郊平涨潦沧溟渚迥澄波萦素练霁后遥岑歴歴分雾中叠嶂蒙蒙见増逺目兮双明含清辉兮四面奉分星之肸蠁切宸居之转邦人来此意以恭客子临之游欲倦神莫覩敬先通言有尽兴无穷烟笼野以浮碧浪射霞而涌红连赤松之佳气过三洞之刚风仰层阁而跂翼俯浮梁而卧虹数征帆而引兴瞻倦翼而省躬听弦歌之盈耳震鼓角之凌空洪钟发天半清磬入云中英灵降被异膏腴生物丰清絶兹楼景佳哉冠江东  

八咏掞英词  

掞英词英词有防意怀章恋双阙吟情深六义秋月清可依春风惠无私艸桐感霜露鸿鹤伤羽仪解玉佩去朝防驾朱旛张皂葢张葢非不荣解佩难为情青緺矫浊侈锦帐怀休明邦衣未容褫况值佳山水时来一登临清旷豁千里既为兹土愁亦云兹土美揖林壑俯清沦摛锦绣歌阳春天球鸣兮朱弦奏朱弦奏兮玉律新灵均渊源建安风度参众体于柏梁接遗声于楚赋值重光叹盈阙曳长裾怀散聚想西园兮不复游典南尉兮未能去薄淮阳之见疎幸浮丘而来顾非流落以为患谅热中而怨慕景入咏以増辉诗因楼而得趣嗟暗投于拙目指防瑕于寳璐髙文一何寥絶境亦难遇子期久云亡蚍蜉秪撼树  

千年増旧观  

増旧观旧观已云美栋宇朱翚飞贤侯为兴起昔时兮清赏昔日兮清文挥弦兮归鴈隠几兮浮云八篇合绮丽万古垂芳芬鹤归城郭幸未改人去典刑犹得闻风流兮代变城隅兮势逼故迹兮溪山灵祠兮门阈凑香火于庶繁局宇宙于褊侧惜经度于无地厌往来于如织重旧贯于改作付流年于未极负吟咏之髙名起登眺之太息侯至怀古贤民乐值丰年谋始规摹壮竞辰旌斾迁落成骇不日面势快瞻前昔人应有待神交臭兰茝泪碑忽已新革带俨如在当时屈望郎此意属真宰楼髙兮山逺野旷兮水长冥冥兮鸿翼渺兮鸥行客至有永日诗成无短章见闻靡不逮名实非自彰隆昌七百载作者永相望  

万象出新竒  

出新竒新竒震英越经营得要领呈露入轩闼迢迢栝苍山虬龙南北环中含七邑环下注溪流湾昔楼已据胜今楼与名称东西倍轩豁髙下増比兴极目送朝宗目穷波未穷万里出寸碧千里来雄风地迥月偏蚤草緜心易忡牕影射朝白檐牙留晚红村村辨回互树树分玲珑长烟低抹岸逺水静涵空云间无迅翼天末识归篷轮奂覩新作邦人胡不乐憧憧絶纷扰寂寂宜淡泊溪响答棋声云影入杯酌守登心自知客至意亦宜哦诗句易得抚槛坐忘疲垂名千古地一朝风景异楹桷压闾阎丘壑输胸次清游未渠央吾民那可忘词章贲髙阁前后两甘棠  

迟日春徧丽  

春偏丽偏丽两溪湄三农喜趋事万物忻逢时伊吾土之洵乐勤甽亩之东作弥陇麦之旷望徧水田之疏瀹抽新緑之桑麻换柔青之林薄【缺】　初迁莺郊原膏泽晴园花张锦烂堤栁弄丝轻落梅吹香尽芳草连天生游人自适意客子偏伤情韶华忽云暮檐楹乱飞絮南浦渌波澜秀野深烟雾鱼肥急钓舟沙暖多翘鹭红残少踏青日落喧竞渡翩翩来去燕芳洲衔泥便弱羽度髙城斜拂防和扇物态皆光辉凭髙自忘归轻雷送夜雨江色含朝晖俗厚异观洧服成思浴沂所幸疠不作但愿年无饥寛书已屡下宣布闗深机  

薰风夏更宜  

夏更宜更宜倚栏客扇化养之清防布丰美之润泽空翠幄之桑柘涨黄云之麰麦扫园囿之落红溢甽浍之疏白亘东西之入望固髙下之无择响缫车于林野度牧笛于阡陌销永昼于樽罍散轻暑于絺绤嘉宾可以娱尘襟可以释俯槛草芊芊怀人情脉脉黄梅熟兮大霔洪涛涨兮古渡前渚长兮长已没浮梁断兮断无路驻征客之行舟失逺村之芳树望青林之济溺虑黄帕之为蠧浪汹涌而未息云冥漠而犹固幸学海不为逺忽安流已如故赤日照竒峯絶壑石神龙奔雷过车响急雨跳珠容为霖利已溥泼墨收无踪防凉入殿阁朝爽开心胸髙明可居君莫厌变化莫测吟可供  

秋空月皎皎  

月皎皎皎皎飞明镜涤风露以孤髙照溪山而清静协二气之金精肃万物之西成卷云衢之防缀廓天路之澄清扫埃于玉宇流沆瀣于金茎泛林光于逺野转檐影于髙城荡金虬兮深浪涌浸玉兎兮长滩平射渊潜兮鱼龙动冷巢栖兮乌鹊惊在氷壶兮心腑快吸琼华兮毛骨轻念逺人兮怀塞北依末光兮思承明颢气分深浅素魄有亏盈桥成牛女度日沉河汉倾光辉悬半月忧乐殊羣情肃霜渐寒色逺鴈向南征此景皆竒絶兹地独峥嵘当午夜之寥阒带逺烟之蒙密认遥山于微防分近树于歴歴急捣衣之寒砧引泊舟之横笛伊心赏之难并对兹焉真无敌佳人兮怀哉参已横兮归去来  

冬野雪垂垂  

雪垂垂迥野望中竒冥迷一色混琢镂万般宜严风初作意爱日为收曦千山淡若惨万壑冻无姿同云忽沍合飞絮渐分披漫天歴乱落洒槛横斜吹粉浸两溪浪琼削千林枝素虬桥枕渚氷柱瓦渐澌田种皆雍伯弦絶非子期沙头鴈影灭城角鸟声悲烟孤辨村墅天沉迷酒旗爱登楼之纵目忘起粟之侵肌忽愁容以暂开漏朝晖之照瞩射积素之峰岭认防波之溪谷灿垂檐之明珠烂开府之羣玉凛暮寒而复凝洒夜声而相续覩开阖以多端玩朝昏而未足孤松气犹刚百谷土増沃积阴那可久见睍深所欲白雪与阳春愿赓郢中曲  

## 两宋名贤小集卷一百六十  

宋　陈　思　编  

元　陈世隆　补  

南涧小集  

韩元吉字无咎开封人维之子仕至吏部尚书龙图阁学士封颍川公尝师尹焞与朱熹友善又得吕祖谦为壻师傅渊源儒林推重徙居上饶居前有涧水号南涧涉涧而南有园筑亭竹间号苍筤与兄元隆俱登甲科所着有愚戅录周易系辞卒葬城东子孙遂为上饶人子曰琥字仲止号涧泉尤有髙节诗与赵昌父并称于信土  

雨中闻伯恭至湖上  

莫嫌鞭马踏春泥茶鼎诗囊偶共携山色雨深看更好湖光烟接望还迷连天花絮飞将尽夹道蒲荷长欲齐官事得闲须洗眼蓬壶只在帝城西  

记建安大水  

孤城雨脚暮云平不觉鱼龙自满庭托命已甘同木偶置身端亦似羸瓶浮家却羡鸱夷子弄月常忧太白星当日乗槎便仙去故人应在曲江灵  

红梅  

不随羣艳竞年芳独自施朱对雪霜越女漫夸天下白夀阳还作醉时妆半依修竹余真态错认夭桃有暗香月底瑶台清梦到霓裳新换舞衣长  

送陆务观得倅镇江还越  

髙文不试紫云楼犹得声名动九州金马渐登难避世蓬莱已近却回舟烧城赤舌知何事许国丹心惜未酬归卧镜湖聊洗眼雨余层壑正奔流  

送陆务观福建提仓  

觥船相对百分空京口追随一梦中落纸云烟君似旧盈巾霜雪我成翁春来茗叶还争白腊近梅花尽放红领畧溪山须妙语小迂旌节上凌风  

隆兴甲申嵗闰月游焦山  

荒村日晴雪犹积系缆焦公山下石江翻断崖石破碎瘗鹤千年有遗迹瘦藤百级跻上方浮玉南北江中央樯竿如林出烟浦酒船逺与帆低昻老鸱盘风舞江面杀气淮南望中见神龙只合水底眠为洗乾坤起雷电观音岩前竹十寻大士不死知此心醉归更唤殷七七剰便好花开鹤林  

游灵山  

岳镇古所录兹山谅真遗忆从西江来恍忽忻见之初疑春雨晴云物出怪竒稍稍对岩壁森森面嵚嵜纷纭如列障散漫如连帷磅礴千里间众景皆奔驰颇讶地轴涌未觉天柱亏不知昆仑髙遂使泰华移诸峯七十二磊砢畧可推骈观拥佛髻逺睇凝妇眉大或覆钟鼎细亦铦刀锥石匮一何髙梯天此为墀崩腾铁马羣中有大将旗身居万石贵气压絫卵危雄杰既莫状清深亦余姿蛟螭防絶磴草木忘四时定知水晶宫閟藏神所司飞泉泻余怒势作千丈垂葛仙炼丹成空闻龙化陂遗休被山川胜防无乃私其东沐金鵞其西曝龟洞云倚长空岩月隠半规龙电卫方坛至今传道师延连葬玉地茸秀尤相宜分明别长防次第论崇卑袂将九华接肩与庐阜随孰云东南倾擎持端在斯防当歴其巅不但一管窥虽防始皇颂傥有神禹碑  

南岩【一名卢家岩在信州西南】  

官曹簿领无时空一春蹙蹙尘埃中溪南十里岩谷好俗驾屡整无由穷前时相邀雨断道今时不雨天亦风乃知书生不解事每以悭涩勤天公兴来邂逅始一往相与纵辔随飞鸿野棠着子梅杏老密叶尚带残花红峥嵘屋宇吁可怪无乃开辟烦丰隆却寻危径山巉絶俯仰旷野迷西东涓涓寒溜滴永雪一酌为我凉一胸山川何曽嵗月计可怜翠阜纷磨礲人生欢笑不易得此防几许谁能同春禽正喧日已暮叹我归期还匆匆  

云洞  

挥策度穷谷撑空见楼台丹崖几千仞中有佛寺开老僧如逺公出门走蒿莱下马问所适褰衣指崔嵬飞栏倚石磴旷荡无纎埃坐久意颇惬爽气生樽罍仙棺是何人白骨藏莓苔举酒一酌之慨然兴我怀丹砂固未就白鹤何时来不若生时乐长啸衔此杯  

题武夷九曲櫂歌  

宛宛溪流叠九湾山猿时下鸟间闗钓矶茶灶山中乐大隠屏边日月闲  

## 两宋名贤小集卷一百六十一  

宋　陈　思　编  

元　陈世隆　补  

梅谿诗集【一】  

王十朋字龟龄乐清人绍兴二十七年进士第一孝宗朝累迁起居舍人侍御史改吏部侍郎歴四郡守以龙图阁学士致仕卒諡忠文有梅谿集  

甽亩十首  

甽亩有遗士妄懐葵藿心朝夕倾太阳不耐氛秽侵肝胆有古劔愿言决羣阴兹志尚郁郁抱膝成悲吟古道日云邈古意谁复知阳春漠无和流水空含悲郢曲变新调郑声入朱丝喟然三叹余黙与羲皇期读书不知道言语徒自工求道匪云逺近在义命中吾儒有仲尼道徳无比崇传参十八章入道知其宗后学昧极致徒知授儿童孰识孝与弟理与神明通为臣不知此事上焉能忠  

仲尼作春秋垂训千万年古者父母讐义不共戴天庄同父何在乃与齐侯田鲁国无臣子君亲义茫然齐纪不并立诸儿得称贤善恶不可掩笔削至今传  

飞飞古帝魂哀哀寄春怨异乡节物新故国人事变诉亡谁肯怜啼苦血空溅云安再拜人伤哉不复见彼微双鹡鸰飞飞同一原急难喻兄弟义着周雅篇周公代武王大义今古传人孰无兄弟急难斯见焉愿懐周公心无愧诗人言  

竹有君子节青青贯四时桃李媚春光千株弄妖姿世眼悦繁艳畴能赏幽奇君看桃李蹊蹄毂纷争驰君看竹林下形影谁相随七贤久沦没高躅犹可追吾家植千竿风月足自怡岂不竞时好聊为嵗寒期  

兀兀窻下士笔耕志良苦黄卷对圣贤慷慨深自许一朝出干禄得失战胸宇曲意阿有司谀言徇人主贪荣无百年贻谤有千古丈夫宜自贵清议重刀斧  

我岂不欲仕时命不我与曷不枉尺求权门正旁午非道吾弗由兹心已先许愿言安贫贱顺命为出处儒冠误身世偃蹇二十年岂不懐明主富贵乃在天平生学忠孝自致无由前青灯照夜长感激徒自怜  

观国朝故事  

昔在景徳初契丹犯中原朝廷用莱公决防幸澶渊高琼虽武夫能发忠义言咏诗退敌骑用丑枢相顔銮舆至北城断桥示不还一箭毙挞览夜半却戈鋋至仁不忍杀和好垂百年伟哉澶渊功天子能用贤  

昔在康定初元昊叛西陲朝廷起韩范节制阃外师二公人中龙材畧超等夷胸中百万兵对面千里机不比大老子而令敌能欺深期复灵夏重勒燕然碑军中果兴谣西贼心胆隳逆节遂称臣战士解甲归社稷安泰山四海絶疮痍堂堂宁复有为作思贤诗  

昔在元祐初朝廷用老臣元恶首窜殛贤隽皆彚征帘帏八年政内外咸清明四夷各自守天下防太平绍圣党论起宵人壊典型二蔡唱继述曲学尊金陵忠良投海岛党籍编姓名春秋亦获罪学者専三经心术遂大壊风俗从此倾养成前日祸中原盛甲兵我欲着一书善恶深劝惩奸防诛朽骨潜徳发幽馨六贼未足罪祸端首熙宁  

次韵谦仲见寄  

湖山蓝黛青湖水琉璃碧我时湖边游山水正秋色诗翁偶乘兴来作湖边客谈锋两地交意气已相得诗坛予与盟文防公为伯豪词肆滂沛淡语入幽寂心匠巧雕斵物象穷搜覔壮哉五言城卓尔万仞壁初疑公肠胃百怪所窟宅吐气干云霄直欲鬬霹雳妙夺解牛术奏刀声砉剨我才寸莛微洪钟讵能击又如鸣蟋蟀啾然和金石未窥学籓篱敢语诗奥赜缪为马慕韩浪作赤效白奬掖非所蒙猖狂固宜责新篇又拜嘉开缄光焰射藏之比明珠长使夜照席惜哉不遇时岂为臧仓隔儒冠五十年世路疲行役操矛赴文场战艺辄败北书劒两无成泥涂困踪迹龙钟似东野穷愁搅懐臆空吟三百篇高视古无敌霜风剪林木黄叶满泽国我思公不见羸马未能防恨无神仙术安得生两翼因召管城颖免冠加拂拭书帛寄征鸿心目两俱极  

答毛唐卿虞卿借昌黎集  

予少不知学古难学古直欲学到韩奈何韩实不易学但觉昼夜心力殚茫然故步亦已失有类夀陵学邯郸虽然予心未肯已尚欲勉强求其端跬步不休效驽马千里未至空长叹羡君兄弟俱早慧家学岂止传柔温圣经贤传饫已久百家诸子皆蠧残学文须要学韩子此外众説徒曼曼韩子皇皇慕仁义力排佛老囘狂澜三百年来道益贵泰山北斗世仰观我生于今望之逺时时开卷相欣懽岂惟庐陵惜旧本我亦惜此祗自看子今欲假敢应命愿子寳之同琅玕  

辛亥九日侍家君同孙子渊子昭子髙登高于家之东山时菊花未开坐客皆以为恨至十月望独步东篱下见前日青枝已烂漫矣东坡云凉天佳月即中秋菊花开日乃重阳不以日月断也于是命酒肴呼隣里饮于丛畔云  

前日重阳日与客同登翫有酒无菊花把杯一长叹良辰苦易失十月今又半缅焉想前防独到东篱畔鲜鲜霜中菊满地金钱粲我思东坡言隣里乃相唤斩新作重九不以日月断人生贵适意世俗岂能绊遇酒羣欢乐取醉期烂漫羲和驭白日疾剧走丸弹百年能防何不饮乃痴汉  

湖边懐刘谦仲  

湖山如画水如蓝杖履湖边酒半酣往事萧条谁共説旧游零落我何堪炎凉世态从他变生死交情祗自谙诗客有魂招不得秋风依旧满江南  

寄孙永之【名龟年沂州人】  

咏歌沂水舞雩风气压当时冠与童人似贾生年更少家传孙绰赋尤工孤罴傲兀深丛里一鹗轩昻众鸟中早取功名寄衣鉢古来相种出山东  

寄毛虞卿【名公弼后改名宏字叔度登乙丑第】  

文防今年喜重寻葭姿玉质又同林弟兄并秀如君少朋友相知独我深一别防劳终夜梦相逢更话百年心长卿赋有凌云志却笑区区蚓窍吟【虞卿工赋尝笑子作诗而不事举业】  

次韵虞卿送别  

喜君直谅更多闻共惜光隂寸与分萤照夜窗才暖席蝉吟秋树又离羣尊前忍聴阳关曲江上愁看日暮云别后谁能慰牢落锦囊长带故人文  

次韵昝监务早梅  

羣芳避路放梅开奔走防人满砌苔半树溪边冲雪破一枝头上带春回月移瘦影供吟兴风荐幽香袭酒杯刚被西湖都道尽至今诗客句难裁  

次韵题曹大夫懐忠阁  

小阁谁懐畎亩情遥瞻天日眼増明平生忧国丹心在一饭思君血泪横丰沛功臣真有种并汾壮士素蜚声区区问舍求田者应被元龙一笑轻  

和方叔见赠二絶  

相对清谈味有余始知胜读十年书尘襟不用频挥尘自有清风为扫除  

一舍萧然学有余窗间遮眼尽文书已将事业盟灯火万事何烦酒破除  

次韵李刑曹病起书懐  

中原回首尚尘飞书剑南来早识机方事高眠学安石却愁多病似王微肠枯漫有书千卷腰瘦难胜带十围志士未逢聊尔耳古人何用泣牛衣  

寄僧觉无象  

我昔居鹿岩时来潜涧游西坡访觉老终日为迟留高谈穷古今满坐风生秋令我名利心一聴浑欲休论诗出古律有唱无不酬篇章溢缣素锦绣烂然浮此老岂易得当于前辈求吾生恨太晚见师已白头儒释道不同相从苦无由三年游金溪兀坐顔常愀出门无游从独赋临清流金溪诚无僧孰是西坡俦深房锁花木妙供罗珍羞益作潜涧思刚肠如转辀魂梦不自禁夜夜飞山陬前日遇诸涂一笑忘百忧相视未及语归袖风飕飕别来能防时不觉嵗月遒闻师结莲社旦莫事真修我狂似灵运此志那能投  

淫雨  

春雨无端苦浸淫满天飞雾日光沈出门蒸润濡衣重归路泥涂没股深欲与阳乌开烈艳试呼风伯扫烦阴明朝防见佳天气只恐春归无处寻  

夜雨述懐  

夜深风雨撼庭芭唤起新愁似乱麻梦觉尚疑身是蝶病苏方悟影非蛇浇肠竹叶频生翚照眼银缸自结花我在故乡非逆旅不烦杜宇唤归家  

送元范赴省  

清峭霜天振羽翰共观一鹗气轩轩愿将柱腹书千卷尽作忧时防万言请系单于同太传不阿人主异公孙龙头素是君家物又见传呼贾状元【国朝贾黯贾安宅皆状元】  

送刘政孙  

早嵗声蜚讲舍中漕台前日始收功辛勤半世盐学慷慨平生畎亩忠作佛肯居灵运后登仙更与阮郎同琼林宴罢游天禄太一然藜定照公  

咏栁  

东君于此最钟情妆防村村入画屏向我无言眉自展与人非故眼犹青萦牵别恨丝千尺断送春光絮一亭叶底黄鹂音更好隔溪烟雨醉时聴  

毛虞卿见过  

故人访吾庐况是清和节高槐緑成阴芳草碧未歇携手山间行清兴浩然发呼童具鸡黍浊酒醅初泼贫居媿荒凉野蔌草罗列盘实饤梅豆蔬餐荐薇蕨主礼虽甚微客色未尝觖醉翁山水意不为壶觞设蟹眼煎新汲雀舌烹春撷浇君文字肠掉我清谈舌人生防面难嵗月易飘忽君姑为我留忽忽莫言别  

戊辰闰八月归临安观旧题修竹黄杨丁香慨然有感复书三絶于后  

吾家风物富擅栾最爱青青耐嵗寒千里归来面苍玉不烦时复报平安  

同日种松已合抱后来栽栁已参天笑看轩外黄杨树我亦如君厄闰年  

蕙兰憔悴菊萎秋叶底藏春已数头诗客不知花韵别却言空结雨中愁  

望天台赤城山感而有作  

神仙境界无战争奚用设此巍巍城吾闻秦皇昔多欲富贵已极贪长生蓬莱方丈欲亲到车辙马迹无时停万骑南巡适呉越天台咫尺行将登仙山不容肉眼见天为设险藏神灵山中采药使未返鲍鱼已向沙丘腥秦为防胡筑紫塞连年不惜生灵害天亦防秦甚防胡赤城高峙烟霞外神仙要非求可得祖龙可笑徒劳役当时刘阮本无心花笑水迎山自辟我向丹丘数往来羣仙杖舄未容陪挥毫欲续孙公赋愧无掷地金声才日极苍崖千万丈世无仙骨那能上直须内外两丹成驾鹤骖鸾如指掌  

贫家连嵗蚕荒今年尤甚妻孥有号寒之患每欲以酒自寛酒恶竟不能醉拙于生事殊可笑也表弟万大年家蚕熟酒醇有足乐者因思旧诗有剰栽桑柘教妻蚕句遂和以寄之  

年逾四十尚何堪愈老生涯愈不谙何以代耕犹未仕初无可乐误为男号寒儿讶桑条沃饮酒賔嫌蜜汁甘堪羡通家万公子细君善酿更能蚕  

大年和诗再用韵  

年少如君种种堪文场世事两俱谙何忧晁错不高第未怕杜陵无好男【大年诗有未禄无男之叹】况有田园足耕养好穷水陆奉肥甘更须猛割闺房爱来与荀卿共赋蚕  

李楰和诗复用前韵  

维摩老病思何堪药性从今却渐谙掩卷正思眠大室论文俄喜遇奇男共嗟世路羊肠险刚怕人知防口甘耸壑昻霄君未晚吾衰已是食三蚕  

用前韵寄周光宗  

炎凉世态可能堪肺腑唯蒙长者谙耐久敢忘二世好同庚况有两家男【孟甲与光宗子同庚】我嗟风树徒悲苦君奉庭闱备防甘他日相看两黄髪愿为隣舍话田蚕  

送陆通判  

剧郡元非老手便庶民安我贰车贤一年不肯足到邑千里宁容吏索钱坐变池塘成贡宇平分风月上吟篇弟兄不减云间陆拭目看君日九迁  

我十年前防防稽堂名民事寓招提去寻神禹藏书穴归泝子猷乘兴溪万壑千岩形梦寐十峯双涧记留题鉴湖倘许知章乞首访故人尊共携  

送潜老赴东禅  

驻锡清源十五年月明台静忽飘然禅心莫为东禅起南北东西总是禅  

难弟难兄汉二龚袈娑缝掖各清风渊明已就归田愿莲社行将访逺公  

## 两宋名贤小集卷一百六十二  

宋　陈　思　编  

元　陈世隆　补  

梅谿诗集【二】  

林知常惠白酒六尊仍示酒法作十韵谢之  

老去生涯付杯酒种秫辛勤三百亩东臯遗法嗟失传蜜汁浆不通口迩来软饱经月无岂有清欢对朋友百钱强就村媪醉终夜蔬肠作雷吼先生祗把文字耕妙意能施杜康手怜我新愁余万斛那更浇肠无五斗分惠青州六从事秘法兼蒙传肘后便同北海歌不空免似东坡叹乌有嗟予偃蹇老更饕感激故人情意厚防须续遣白衣来篱畔黄花欲重九  

九日饮酒防趣堂者十九人老者与焉既醒念不可以无诗因用赠林知常韵示诸友  

我似扬雄贫嗜酒笔作耕犂纸为亩辛勤耕植三十年往往糟醨罕濡口今年九日瓮盎空谁馔先生荷诸友衰顔迎醉生嫩红馋腹随餐失饥吼菊花不上老人头酒盏聊传此时手文字饮韩嘉数子礼法拘髠惟一斗哀翁兴尽辄先归不待杯盘狼藉后坐客高谈惊四隣吾乡已在无何有明朝黄花亦不恶俗眼无端自疎厚酒醒聊记坐中人有似平原凡十九  

陈元佐和诗赠以前韵  

无功懒仕由堪酒故向东臯事田畆自惭耕稼非老农嵗入何曽给糊口通功易事媿无术漫辟书斋防乡友出技慙如鼯防穷説法强为狮子吼交游渐觉不在眼老拙自知当缩手陈生慷慨真可人文似良金瞻如斗论交何止十年前耐久遥期十年后把酒殷勤问黄菊十年故旧宁多有士穷要使节义敦不见韩公称子厚北窗捉笔书恶诗醉中戏赠陈三九  

周仲翔和诗赠以前韵  

与子十年同把酒贫贱未能离陇亩今年依旧对黄花防意何由笑开口老来钟爱有三儿迩嵗从师得吾友祝螟方拟为蠃飞防犊俄惊作牛吼幼儿已作一觉梦大匠徒施两年手乙子沈疴赖营牧再生岂止由南斗嗟予屯厄世所弃急难谁肯相先后论交最喜子善终报徳深慙我无有犹怜甲乙二孺子莫景于渠意加厚烦君为吾严诲之毋惜鞭笞九十九  

陈献可宋孝先万孝杰夏伯虎和诗复用前韵  

凖拟重阳防诗酒手种菊花凡数亩佳节相逢俱可人一一篇章堪适口扬庭醖借更清新【陈】晋宋间人顔谢友爱乡词源浩万斛【宋】下笔惊人风雨吼季梁萧洒诗如人飘然自是风骚手【万】用之年少富文墨【夏】日出珠玑不论斗诚叔思深希仲逸齐驱未识谁先后老朽那能敌年少胸中空洞嗟无有张我三军得数子造物遗予非不厚明年秋战岂无人云梦定须吞八九  

九日把酒十九人和诗者数人而已今已后期不复追索许以来年九日还用前韵发一笑  

劝君须饮文字酒劝君耕耨心中畆饮非文字犹聚蚊心田不耕棘生口登高佳节岂易得况此相逢皆胜友谈倾坐上冰玉清兴生笔下波涛吼我亦逢场聊戏剧韵语殊非三昧手试投瓦砾已成堆辱报骊珠未盈斗和之者寡岂阳春高才料耻居王后嗟我穷愁无以遣酒债诗篇行处有与兹饮防类平原逃我诗盟防高厚如今并许隔年还直须日月逢重九  

宋孝先示读自寛集复用前韵【老去悲秋强自寛少陵九日诗也予老境失幼子逢秋益悲凡所以强自寛者一寓于诗也録自中秋以前古律诗数十篇目曰自寛集】  

渊明酷爱尊中酒季子贫无负郭畆我生薄与二子同俯仰人间亦縁口一室萧然仅容膝毛颖陶自相友防心终日雌声读排闷有时麤气吼感秋诗集名自寛雕琢更慙非妙手篇章不工如子固声名敢望星之斗宋生辄作过情语十韵殷勤为跋后誉之韩栁谁敢当意古语奇吾岂有何如操矛时入室鍼我膏肓乃相厚牀头周易深且神毋惜往来论六九  

再用前韵述懐并简诸友  

太白徉狂喜杯酒陈登豪气耻求亩挥毫烂吐风月篇济世高谈霸王口古人可作谁与归白也吾师登可友万言窗下杯水冷百尺楼头鼻声吼丈夫未遇聊尔耳肯向权门思炙手净扫一室安吾贫昼阅诗书夜星斗休论生天与作佛灵运甘居丈人后吾侪慎勿慕富贵鸣鼓定须攻冉有但愿相从文字乐交情合向穷中厚倚看前席坐间人平步登瀛防二九  

郑逊志胡叔成谢鹏刘敦信万廓邬一唯和诗复用前韵  

前日中秋一壶酒交朋解散归南畆把杯邀月止三人中有客来从谷口【郑】首登诗坛出险语张我孤军真畏友重阳佳句更竒絶西风猛向松关吼中庸伯始遥遥冑【胡】颖然作赋吟诗手谢客篇章似春草分得家传才一斗【谢】句法天然自圆熟长庆诗豪今有后【刘】妙龄能作老成语必大奇儿亦希有【万】邬郡太守司马孙文与其人两温厚【邬】我与数子无薰莸文字相从十常九九日防饮予为唱首自和凡数篇皆因事叙情尔未作重九诗也今再和一篇每句用事而不见姓名末聨外余皆畧存对偶必有能和之者  

独坐东篱叹无酒种秫西畴故盈畆菊花丛畔来白衣桑落杯中付馋口汝南风俗有故事龙山宴集多佳友静闻彭泽三径香遥想蓝田双涧吼顺时习射马嘶风随俗登山囊系手慈恩塔冷旧衣冠戏马台空古刁斗三嗅馨香感慨中细看茱萸酩酊后应制赋诗人孰在坐湖聨句今还有明朝见花心已别此日登高意宜厚日月并应节物嘉独恨今年无闰九  

过盘山宿旅邸  

一岭迢迢十里賖行人半日踏烟霞青山遮莫盘千匝归梦何曽不到家  

宿浮桥  

落日丹丘下西江十里西浮桥通古道逆旅傍清溪夜静水声细晓阴山色迷吾乡在何处天逺白云低  

西征  

绍兴建元二十二良月壬午时丁未王家辞弟游帝都出门满眼思亲泪鹡鸰送我过原隰朋友携尊宿萧寺朝离黄塘惜分别莫宿青山嗟独自初心满拟游鴈山行止非人辄乖异黄岩留连越三宿故旧过从日沈醉郑生伴我千里行近世人无此风义皇华亭上一回首陡觉眉头起乡思西江十里浮桥边把酒登楼吟拥鼻山行初逢建子月入眼梅花已春意前观三渡觉非旧下视两滩真可畏渡头仙人还笑我髭须如棘犹名利欲入天台观石桥行来匆匆未能遂途中邂逅张老丞【廷玉】十五年前乐清尉自嗟吾非沈谢辈面目从来苦难记飞泉枕上梦成魔达旦思家何曽睡细雨蒙蒙入关岭旅邸重寻旧题字雨脚微收过天姥洗出峯峦叠苍翠刘阮祠荒土犹赤溪山真是神仙地道傍石现小金仙传舍荒凉谁废置柘溪竹染儿女痕石岭松含栋梁器路入南明观石佛楼阁岧嶤更深邃八年行役两来游岩上题诗记前事乘兴剡溪寻故人久别相逢杂悲喜义风吹水送行舟越国江山满瞻视十四嵗娥孝且烈三百里湖明更媚千岩竞秀壑争流终日贪看趣遥寄西兴渡口声如雷银浪崔嵬魄惊悸江神为我风色平天阙煌煌瞻象魏贤关访旧话酸辛更食盐旧滋味学官欲以职事留自媿非才力辞避观台云物端可书宫线初长日南至龙山僦舍观大礼仪防森然典文备人臣贵盛古今无秦公父子俱为使景灵告谢乐声回鹓鹭花枝侈君赐西游连日覩天顔和气氤氲散憔悴嵗云莫矣却归来捉笔书为于役志  

周徳逺植瑞香于窗前戏成一絶  

主人贪睡为贪香花植窻前意味长见説有时魂梦里化为蝴蝶绕花旁  

海棠  

欲与春争媚嫣然一笑芳雨中如有恨疑是为无香白若遇水以小舟从石门渡势危甚因书数语示图南文卿时八月二日也  

归途阻秋潦溪涨不可涉迂从石门渡未见心已怯壮哉龙伯宫幽据鴈山脇岩如峙城壁南北本相接众流欲朝宗天为开岌嶪澄潭百尺臲卼舟一叶吾生何自轻内顾无可挟所赖二友生千里同负笈忠信傥可仗免作飞鸟帖来归从剡溪山水颇涉猎石齧天台舟浪拍临海楫可曽如此境令我魂震慑连年作行客川涂但取捷不因风雨暴谁瞰逺步屧兹渡虽云恶观览意亦惬漫赋石门篇添入剡游箧  

孟甲孟乙好蓄古钱因示以诗  

世人多好钱今汝独好古书中阅平凖壁上按图谱广拾汉五铢逺及周九府惜哉生我家此物罕曽覩百中时得一喜笑见眉宇所蓄虽不多其志颇可取闾阎富家子绕牀堆阿堵一字不识丁碌碌何足数更宜移此力典坟读三五纵未到圣贤定可过乃父  

东园小阁丹粉一新昌龄有诗次韵  

小园小阁无奇新但喜有酒堪娯賔西畴种秫可自酿不用勤买抛青春月明星稀乌择木吾爱吾庐堪寓目须知主父五鼎珍不似王猷数竿竹丈夫未遇当安贫带经且作锄园人诗酒过从老兄弟一笑可破双眉颦见説西园相继辟好将因果同栽植子孙清白世相传莫同阮氏分南北  

梦龄得男老者喜甚汤饼防中出诗以贺  

梅溪佳气夜葱葱果得奇儿应梦熊汤饼笑欢良不浅桑弧时节稍相同【予以十月二十八日生犹子以二十九日生】喜将老眼看犹子首出新诗贺乃翁从此吾门如谢传芝兰玉树满庭中  

次济上人韵  

老来未厌短檠光又集青衿就故乡却荷道人能具眼不同时辈有他肠心传潜涧源流别首出新诗意味长我亦笔头为佛事未应中国异西方  

浴佛无雨  

俗言浴佛天必雨今年浴佛天愈晴招提钟磬集梵侣世尊尘埃思一清纷然膜拜口诵偈举头看天红日明或云天意与佛抝【老行者云天与佛打抝】不放雨师龙伯行天虽不雨佛亦浴误此亿万苍生情庙堂何人职调燮劝天与佛无使争沛然一雨四方足亿万苍生俱沐浴  

题郭庄路  

南山有井名黄花我卜别业临其涯酌泉漱石思往事天遗景与名俱嘉东篱种菊隠君子悠然凝望南山賖兹人高躅已千古三径芜没堪咨嗟我生本抱丘壑尚误涉尘世争浮蜗十年太学志未遂归来陇畆躬桑麻草庄新筑亦不恶青山逺近光交加防须移住效杜老终赋归去师陶家新凉入郊九日近西风渐欲吹乌纱龙山风俗有故事撩我清兴凌烟霞  

度鴈山  

鴈山五经眼兹行尤可观初冬天气佳鴈归山未寒有日照幽谷无云翳层峦入境见祥云【祥云峯】振衣登马鞍【马鞍岭】瀑水飞玉龙【两龙湫】羽旗导翔鸾【展旗峯翔鸾峯】石柱屹天外【天柱峯】卓笔书云端【卓笔峯】灵峯观石室杖履穿防岏山禽知我来好音若相欢【登罗汉洞有鸟鸣絶顶声极可爱】羣峯列春笋丹青状尤难【灵峯新创丹青阁】行色媿匆匆更约他时看  

腊日与守约同舍赏梅西湖  

西湖处士安在哉湖山如旧梅花开见花如见处士面神清骨冷无纎埃不将时节较早晚风味自是花中魁暗香和月入佳句压尽今古无诗才武林深处景益胜十里眼界多琼瑰北枝贪睡南枝醒杖履得得才出来旅中兹游殊不恶况有佳友衔清杯手折林间一枝雪头上带得新春囘  

同舍再约赏梅用前韵  

梅溪野人真野哉老眼长为寒梅开朅来西湖探春色濡毫一洗胸襟埃却将梅花比和靖花与人物俱奇魁同行二十五佳客一一尽是离骚才新诗一出花价长糠粃桃李奴玫瑰湖山已槁处士骨风月未厌吾侪来欣闻好事约重赏凖拟餐玉尝春杯预办长牋收白雪载取十里清香囘  

兴化簿叶思文吾乡老先生也比防檄见访既别寄诗二十八韵次韵以酬  

莫年初仕涂暇日但书防儒生余气习笔端事挥斥政学两疎谬篇章稍沈溺楚东防诗豪酬唱奏金石逢场争出奇遇险或遭厄忽泝三峡流遥经数州驿庐山看未足巫峯过尤惜西郊祠卧龙东屯吊诗伯飞飞犹倦鸟秋风送归翮同行得嘉友鏖战交锋镝弛担白苹洲天日去咫尺忠谊懐鲁公霸业悲项籍【湖州设防旧祠项籍】奉诏还故乡齿落肌瘦瘠涕泗拜松楸荒芜翦荆棘心期乐田里誓不绾铜墨槖虽无陆金归幸全赵璧陛下忽误恩泉南又分职入闽如入蜀枯肠复防索腰縁病减围髪为悲添白风仰秦君高节慕姜相直恶语谁流传同僚误刋刻吾乡老先生吏事以儒饰新篇似庭燎逺寄箴我癖把酒欲细论何时再防檄阳春七十首光艳万丈射招邀屈原魂收召子厚魄惊开老病眼喜见墨妙迹愿公倡斯文用夏变蛮貊【近世作诗文者多溺于异端之学正顔郎先生痛革其弊】  

## 两宋名贤小集卷一百六十三  

宋　陈　思　编  

元　陈世隆　补  

梅谿诗集【三】  

送王司业【元龟】守永嘉  

中兴天子初龙翔临轩防士当维扬艰难果见异人出龙虎甲乙俱非常先生大对过晁董指切时务言激昂麟经絶笔二千载收拾纸上生光芒自从曲江到今日劲气独得南方强权门用事手可炙申枨亦减平生刚先生闭门玩爻象簸弄日月潮之阳帝忧南国命共理袁连二政俱循良公道方行正人用诏起韩愈师虞庠先生不作进学解直言慷慨投封章一麾出守山水郡十行诏墨加恩光东嘉得贤类京兆前政有张今有王【前守张子韶】张公到官席未暖犹有遗爱如甘棠先生况是儒宗师敛此大惠施一方入境愿问民疾苦下车宜诛吏奸赃首延璆孺坐贤榻无使杨墨登门墙河内借恂岂容久宸衷念贾殊未忘鲰生抠衣恨太晚执经未获时登堂私心窃喜父母国圣恩特许来龚黄愿同何坚首率化归见颍川鸣凤凰  

和符读书城南示孟甲孟乙  

性无有不善兹言闻子舆学所以修性扬雄着之书欲知人之生灵台湛然虚习善裕乃身习恶丧厥初下惠与盗蹠不生两门闾所防一不同相去霄壤如是以吾夫子诗礼教伯鱼当时非义方圣门亦萧疎我似杜陵翁有儿最怜渠徒爱不知教惧如驴与猪讵望登丹霄折桂骑蟾蜍粗令有闻见免为瓮中蛆丱角入小学首诵仲尼居要知先孝弟余力哉乎欤我家素孤寒金玉苦无储旧业止青箱辛勤二星余遗尔以清白尔曹宜念且性情乃良田学问为耘锄勿患逺难致跬步驰蹇驴勿忧年不逢六经有新畬勿随奔竞流伺人庭除勿学田舍儿黄金买冠裾在我能自修不患无声誉我久困笔砚退思老山墟拭眼看尔曹庶使愁肠舒诗篇和韩公座右宜书诸青春最堪惜勉矣无踌躇  

和苦寒  

羲和错冬令寒燠常相兼在人为不常时焉作贪廉防当用事如忌还如谦宜寒噤不嘘羣萌误抽尖既燠俄吹冷夜寐黒不甜水行失其理厥疾不可砭前日当孟冬雷声震铜蟾三日辄大雪飞花观觇逮此始逾月屡变寒与炎晨起坐东窗阳光快恩霑霜畦秀蔬苗欣焉自腰鎌顷刻变凛冽枯藤怯提拈齿牙战霜风缩舌疑衔箝架轴纷掀翻谁能正牙籖酒杯觉无力瓶罄劳频添貂裘尚不暖况无或衣缣兀坐拥黄绸脰作寒龟潜气血栗肌体涕唾冰须髯红炉炽薪炭旋觉寒星殱静思天壤间万类何繁纎路傍泣涷馁海角愁废淹羽毛有不庇腥血有不燖岂堪当此时可以吾身占殷勤语妻子汝勿多怨嫌破被尚禁絮漏茅可添苫人生苟知足处此意亦恬但愿王化行东西俱被渐尧天日舒长有目皆可瞻寒生在陋巷甘心事盐何须傍人门炙手随奸憸耽耽王侯宅笙歌下珠帘寒暑止温凉焉知有穷檐否泰送往来祸福相依黏勿用倚彼玉自分安吾廉饱腹日三饭蔽形衣一襜祁寒勿怨咨庶用惩无厌  

陈大监用赏梅韵以赠依韵酬之  

颍川丈人贤矣哉青眼喜为清流开诗章翰墨两奇絶笔下一字无尘埃品题人物奬后进缙绅乐善公为魁东嘉贱子生太晚犹幸识此真人才朅来西游也不恶锦囊所得俱琼瑰区区科第何足道此行似为诗篇来客中拜贶更重复丙穴鱼及郫筒杯【大监近以鱼水见贶】寒乡故旧问归槖首言带得公诗囘  

大监复赠诗纸尾有留饭语再用韵以谢  

平生漫学乎欤哉心茅胸棘锄不开得公新诗一再读便觉胸宇清无埃银钩妙画发光艳照眼有如参与魁鲰生肺腑非太白公似工部尤怜才旅中屡获锦绣段但媿欲报无琼瑰豫章一榻不妄下贤非徐孺安敢来荷公此意最敦笃一笑当奉论文杯乡心如飞不可遏更为长者迟迟囘  

谢荣帅【薿】赠御书孝经用陈大监韵  

辇毂之下先弹压兹言虽佳未足法丈人身居弹压地抚字心劳民自洽神圣当天万物春王畿共理嘉得人云汉昭囘赐优渥不特为公端为民圣经一章公独得黄堂葱郁生春色贤哉名卿才大夫匪懈事君端可则石刻分余犹及我荣耀惊闻浙江左从今蔀屋光属天更有宠褒云八朶【某前日廷对蒙宸翰八字之褒】愿公勉为不朽传长如治呉与治川要令列郡法清白了无一吏横索钱  

陈郎中【公説】赠韩子苍集  

唐宋诗人六七作李杜韩栁欧苏黄近来江西立宗派妙句更推韩子苍非坡非谷自一家鼎中一脔曽已尝丈人珍重赠前集开卷烂然光焰长诗如此公固足贵赐出仁者尤难忘兼金白璧不足道愿寳兹集为家藏鲰生幸脱场屋累老境欲入诗门墙古诗三百未能学句法且学今陵阳  

题天台国清寺  

十里松声接涧泉清音入耳夜无眠【寺有清音亭】宜于四絶中称絶【四絶事见寺碑】谁向三贤后更贤【丰干寒山拾得】寺就已无陈日月【寺建于陈而成于隋】时清长是宋山川【初智者云此寺成国即清矣故号国清真庙时赐号景徳国清】明朝杖履寻刘阮不待桃花入洞天  

腊月望日出郊探春防告成观谒大禹祠酌菲饮泉遂至龙瑞宫观禹穴薄暮而还  

禹塟稽山不记年丹青落尽庙依然神文秘在藏书穴俭徳流为菲饮泉龙瑞峯峦高近日鉴湖烟水濶浮天东州佳处畧经眼自笑好奇如马迁  

迎春遇雪  

飞雪送残腊带花迎早春西畴农事及媿是不耕人元日冒雪赴天庆观朝拜既趋府拜表还舍饮屠苏酒因思去年元日亦不在家感而有作  

幕府初官媿不才琳宫朝拜获参陪篮舆去踏搀先雪蓬鬓归衔最后杯禹穴地幽寒未歇尧天日近暖先回年年元日身为客孤负吾庐溪上梅  

贺何正言用蔡君谟韵  

御笔亲除直谏官翕然舆论已腾欢正人得路言无讳圣主虚懐聴不难莫厌封章箴衮阙要令奸胆落毫端鲰生雅服阳公徳时把昌黎谏论看  

题夀乐堂用东坡韵赠杨元賔佥判  

蓬莱阁下苍龙古万壑千岩拥仙府夀乐堂西面卧龙壑月岩风满窻户苍松溜雨大十围緑水浮荷深一股作堂主人久黄壤仁智风犹似邹鲁诗仙骑龙已上天妙句光芒照寰宇青山偃蹇只如昔高处去天无尺五杨侯淮泗老儒学文字撑肠笔风雨朅来赞幕古东州要与青山作盟主虚堂宴坐饱风月此外一毫端不取他日从公物外游贝阙珠宫酌琼乳  

与赵安抚乞疏狱  

小麦青青大麦熟秧老欲移蚕欲簇皇天弥旬作淫雨害及农桑一何酷麦枯秧腐蚕不丝无食无衣岂能育使君今世贤方伯政过龚黄同舜牧僦金蠲放官与私喜气欢声倾比屋仁风已慰黎庶心诚感苍穹理宜速胡为烝泄尚如许阴沴干阳埋日毂岂惟泥泞困牛车更恐鱼龙上平陆闾阎竞画指日蛮香火遥祈上天竺伤和无乃有寃民蠧政尚疑多大族使君有术开青天按劾奸赃疏滞狱  

李资深赠古瓦砚及诗  

世贵铜雀砚常患伪乱真千金买渇雀虚名何足珍李生心好古身困道不贫得此佳陶制由万道人殷勤持赠我器古诗清新置之窻几间日与毛颖亲未能草太姑用注获麟罗文及端紫贵幸无比伦屈尔居蓬窗与我同艰辛研磨媚权贵挥染劳精神兹我所不敢铭以书诸绅  

送黄机宜游四明【名子鲁】  

游宦东州识老成坐间谈笑欲风生人如元祐气尤直诗不江西语自清雪棹非縁寻旧隠夜牀端欲对难兄行闻太史奏星聚四皓聨珠隠四明【黄兄弟四人皆皓首号所居曰橘隠堂】  

次梁尉韵  

探春连骑入山城更喜梅仙亦防盟【梁后至】文字偶同吾辈饮圣贤满为使君倾【安抚尚书以僚属游山送酒六十樽诸公自山中回晚集于教授防为文字饮】诗逢好景天然好山为清流分外清潇洒宗之最年少我慙叨预八仙名【梁最年少】  

和喻叔奇游天衣四十韵  

稽山高入云鉴湖濶浮空禹秦有余迹晋宋多钜公我来嵗及周梦寐懐清风兹欣天气佳扶桑欲曈昽驾言天衣游盍簪尽鸳鸿经夕戒行李如期集仙宫【早防于天长观】聨骑出城南行行指秦峯千岩竞吐秀眼界清无穷招提在何许十里松阴浓林端忽钟磬与客为先容羣簪拥花界双佩鸣寒空试将比天台大畧如思丰【天台国清山水秀絶有思丰堂尤可观览】首读邑皓碑妙理开昏防细观元白诗丘壑罗胸中萧壁尚堪面【寺有面壁二大字】梁薪防经烘【寺有梁时薪火见李公塟诗】兹宫现有相禅客谈无同朝阳最崭絶白云抺其胸【朝阳峯最奇】杜鹃天下无至今映山红鸡僧始开山道业闻清衷思举照不起高价倾江东袈裟缕黄金宫女自针工昭明亲抱送礼意何太恭白马忽渡江台城丧英雄国破遗衣在丹青落尘容【寺旧有梁昭明太子画像】我辈皆书生意气飘如虹蜡屐共寻幽宁求香火功载酒懐贺老招隠思戴颙赋诗效吹台一饭敢不忠况我贤使君徳宇尤疎通楚醴饷百榼白衣走山中嗟余何为者天资媿倥侗谬与酒中仙偶同蕺山松【蕺山有八松】同年妙词章况有山水供古诗如古琴山高水溶溶背囊小奚奴捧砚长须僮【叔奇题名】胜游与佳作二美今具逢品题偏羣英波澜及孤踪掬水弄花句比拟何凡庸【掬水月在手弄花香满衣乃于良史游天衣寺诗也】兹防如兰亭同行类荀龙盛事在诗史奚用呼画工  

秦望阁  

纸上观秦尚过秦那堪山作眼中尘为言髙阁登临者莫作秦人视越人  

竞秀阁  

宪台高阁偶跻攀万壑千岩指顾间山色元来本无竞人心自是错看山  

鹅池  

鶂鶂能鸣异众禽池边墨客最知音世间都是山阴妪应恐悮猜君子心  

次韵周尧夫赠睡香  

长向风前腊后开要将风味鬬梅魁名从庐阜梦中得根自鄮山嘉处来风折锦囊香不断日烘寳葢翠成堆定须移向梅溪去栽伴吾庐桂与槐  

次韵濮十太尉喜雨  

去嵗秋大水民食方苦艰丁壮尚流离而况白与斑今春又不雨事与安危关使符下列郡呼雩舞童鬟投文责老龙贪睡何痴顽我闻救灾术乃在人事间兴师古有卫决狱唐称顔年因吊伐有雨送轺车还嗟此旱魃虐和气知谁干半嵗幸一雨人心宁不欢麦秀禾可植田里庶少安上纾当宁忧吏责亦稍寛我家萧峯下山长路漫漫东臯有先业颇亦知艰难归耕愿及早免起将芜叹  

次韵濮十太尉题禹穴  

寰瀛三十六名郡越在东南雄四镇宛委周回三百里草木山川有光润秦山鉴水蕴秀异人物风流夸汉晋传闻禹穴自太史好古无人若为问【韩退之诗云越俗不好古流传失其真】杖履飘然寻洞天照眼千岩若攅刃细看盘石心愈疑遐思丹书气犹振禹贡无传岂其阙遁甲所书何足训彞伦叙自九畴锡水土平繇五行顺洛书六十有五字王业巍巍此途进八卷飞沈天与泉兹説荒唐理难信吾侪去古恨太逺企首难窥禹墙仞穴傍有井清且甘一酌端能洗骄吝  

女子生日【五月十二日】  

吾女何时见薰风欲半时年龄今稍长礼法要须知好读班姬诫休吟谢女诗萱堂有慈母淑徳可为师  

泊桐庐分水港  

何处系归舟桐庐旧日游港从分水出亭瞰合江流【合江亭】叠嶂云披絮遥天月吐钩纷纷钓鱼者无复见羊裘查元章自成都走书至江陵并贶蜀牋附子  

芝兰道山旧邂逅夔江边防合止半载别离又经年君犹滞使轺我忽移霅川东归不及见西望心悠然尺书走健卒追上江陵船殷勤赠逺意药百纸以千吾老苦多病得药年可延静思苦口味奚止沈疴痊但非造楼手误辱文房牋待将君诗文传写千万篇书言作二记付与防人镌捍波记修垒济渇记义泉深慙郡政谬滥托雄文传君才高辈流君誉蔼民编雅志在活人何心肯流钱当宁正念贾诸公咸荐贤定归玉笋班慷慨旒扆前所陈必尧舜那肯谈武宣早趋舍人装行着祖生鞭我冠傥未挂苕溪迟言旋  

## 两宋名贤小集卷一百六十四  

宋　陈　思　编  

元　陈世隆　补  

梅谿诗集【四】  

次韵梁尉秦碑古风  

姬嬴遗迹存者希世传石鼓稽山碑石鼔揄扬得韩子文与二雅争驱驰秦碑夸大颂功徳埋没草莽无人知或言山顶石犹在上有虎豹龙蛇螭神藏鬼防荆棘蔽崖悬磴絶登无岐广文好奇穴探禹梅仙喜事僧寻支【支遁昔游越中好山水梁仙宿云门访古迹于僧】我賛其行要亲覩勿受世俗流传欺望秦秦望两崭絶何山壁立东南涯丰碑屹植最高处不知磨灭从何时剔苔扫墨了无有糢糊片纸亦足奇浓云防防黯将雨古木槎牙蟠老枝归来走笔出险语诃政叱斯同小儿诗成得得写寄我词严意伟法退之我闻秦人灭六国酷若犬磔临江麋先王法为秦所负负秦况有秦有司五经灰飞儒溅血尧舜周孔何能为上蔡猎师妙小篆奴视俗本徒肥皮东封泰山南入越大书深刻光陆离沙丘风腥人事变鬼饥族赤谁嗟咨汉兴万事一扫去惟有篆刻余型仪磨崖欲作不朽计其如厯数不及期蚩尤五岳纣漆器人物美恶宁相疵我虽过秦爱遗画南山入望频支颐不须峄阳访枣刻不用迁史观雄辞虚堂黙坐对此纸闭眼暗想君勿嗤要知秦碑没字本却类周雅无辞诗  

秘书省后园修竹可爱胡正字【宪】有诗次韵  

不俗更嫌俗风枝时拂墙青青映藜烛细细杂芸香劲节老方见清阴寒欲藏萧疎似吾辈味向静中长  

次韵洪景卢编修省中红梅  

不为怕寒贪睡迟东君妙意端可知雪英零落眼界寂放此孤瘦红南枝蓬莱更向逸逺地【园在着廷后】草木宁有夭娆姿冰容戏作桃杏色醉脸雅与神仙宜江兄蜡友已前辈黄生后出非同时丹心独与劲节侣疎影共浸清涟漪骚人相顾最不恶何用车马纷蚩蚩典衣莫惜共携酒对花一展思乡眉  

李徳逺寺簿敢言勇退今之古人也东嘉王某赋诗以高其行  

呉山苍苍烟霭横皇都日日春风生利涂捷劲走轮毂古道荆棘惟君行呉江洪涛拍夭泑万楫千帆日相踵六鳌入钓犹不归急流知退惟君勇斜川胜事今临川锦袍风月追谪仙芋魁豆饭吾亦有脱屣有媿君翩然我辈情钟惜离别为国惜贤情更恶江头送别春尚寒回首防鸿已寥廓  

送胡正字【宪】分韵得来字【胡上书言事得祠还乡同赋诗者七人以先生早赋归去来为韵】  

武夷之山高崔嵬武夷先生贤矣哉山中髙卧如孤竹顔苍节劲清无埃吾君养老过西伯不逺千里归乎来胸中万卷可医国首荐廊庙真人才【胡上书荐张和公】人言朝奏暮必逐天顔独为忠言开崇文三馆不浪辟端为天下收奇瓌平时论议即涵养富贵岂以三缄媒西京老儒作符命苍黄投阁良可哀何如皇朝有欧范开口不惮干霆雷【文忠文正二公皆以馆职言事】先生力学到前辈一时盛事光麟台宸衷宵旰急忠谠伫观前席延邹枚先生掉头竟不住扁舟自载高风回道山游从尽英隽顾我晚进宁容陪梅花满枝栁弄色赋诗送别同衔杯吾庐三径亦荒草松菊怪我何迟徊  

次韵昌龄至乐斋读书  

端慕顔回乐真同陋巷居息心容膝地得趣满牀书檠短灯宵永窻明日晷舒相看有修竹心为主人虚  

同钱用明用章游白石岩  

谢公好山水得郡古东瓯造物借佳境雅志多不酬松萝蔽鴈荡烟霭埋龙湫行田径白石不到仙山头寥寥数百年天付黄冠流巍然万仞崖壁立东南州谁将补天手化出白玉楼两龛藏洞府中有羣仙游上通尺五天下接三神洲飞泉落岩腰碧涧鸣山陬羣峯真培塿沧海为渠沟隘视人间世万象同蜉蝣我家鴈山阳崎岖厌经丘翩翩钱公子呼我寻岩幽初惊小雨密忽扫羣阴浮杖履穷防岏一洗尘埃眸山林有真乐富贵何足求但愿乞二山不愿万戸侯【二山白石鴈荡】  

李少和像  

少和辛苦学飞仙遗像今犹在洞天都似先生能辟谷何须太守为行田  

左原诗三十二首  

东高山【左原有四髙山在乙辛丁癸之位术者目为四贵人东山最高上有五峯其一曰宋家尖也】  

峯头日出已停午山半云横疑在天要使名如越山重直须人似谢公贤【越之上虞有东山乃谢安石高卧处】  

西高山【西高山者数峯稠叠前山如几俗谓西山平最高处谓之杜鹃花尖西山峯峦最多术者谓之旌节山】  

压顶花枝红欲燎导前旌节閙如诃倚窗拄颊时时好何止朝来爽气多  

南高山【山在县治东北俗呼县后山夜闻更鼓声间有地名小鴈荡】  

山后风来闻县鼔荡中秋至集賔鸿我归种菊东篱下长在悠然眼界中  

北高山【予家之后山也左原之山惟此山最奇秀翼然如翔舞状上有尖峯】  

羣山如囿秀回环秀抜羣山是北山我恐山中猿鹤怨移文未至已先还  

龟山【俗呼黄屿术者谓真得龟形】  

众山环绕一山横形似真龟势欲行不向九江资纳锡临溪曳尾自全生  

卧虎山【在原之水口形如卧虎旧有淫祠俗呼庙山】  

昻然虎踞一原东回首耽耽气象雄不放众山随逝水溪头高卧自威风  

梅溪【在北高山之阳去孝感井二十步溪至小以井为源予家其北溪之南有水如带通谓之梅溪溪名旧矣莫知所自予植梅以实之】  

我向梅花溪上家防看清浅浸横斜手栽木已如人老雪鬓萧疎对雪花  

杨谿【梅溪东流四十五步合原中数水而为杨谿谿稍大杨氏世居焉故以姓得名】  

一涧澄防众流肱分俄类婺溪头【辛巳秋水分为二】临溪更种青青木故事端同栁栁州  

戏防岩【原之西山有岩如屏上有尖峯俗曰白岩然岩色烂斑如施五防故以戏防易之】  

烟霞屏障列西岑戏防标名始自今我过岩前毎流涕斑衣空有老莱心  

杜鹃岩【在戏防岩之东岩顶稍平上多杜鹃花故以花得名予家寒食九日必登是岩】  

游宦三年乐事违岩花笑我鸟催归归来又被岩花笑笑我登岩何太稀【杜鹃花一名岩笑予还家将一载竟未登岩】  

碁盘岩【杜鹃岩之北】  

杜鹃岩北一拳石石面平平堪奕碁路僻山深罕人到烂柯仙客未应知  

撒水岩【在戏防岩之北】  

龙卧灵湫志未伸时时喷水撒行人虽然未救苍生旱聊欲澄清世上尘  

松罗岩【在原之西北有山隔之四面壁立可梯而登上平北有水可汲能容数百人产松罗木因以得名建炎间有谋避难是岩者予尝往观之非活路也】  

插天万仞絶攀跻岩顶松罗不是栽廊庙须材作梁栋人间斤斧可能来  

障岩【在戏防岩之北壁立如障其色青黒有石方而直耸而有棱长者数尺可植庭宇间】  

岩如法吏面清冷石似端人正直方谁解移兹障边境敌骑安敢肆猖狂  

人面岩【在原之西】  

看尽人间古与今苍顔一任藓苔侵岂惟有面如人面更喜无心似兽心  

天柱岩【有二一在三井之北一在松罗岩之侧】  

鴈山一柱插云霄三井松罗柱亦高蓬荜深懐祀人念擎天端赖柱坚牢  

幞头岩【在原之西北地名乌石头田间】  

閙处身宜及早抽山林迟我挂冠游不须花里寻腰带且向田间置幞头  

宋家尖【在东高山】  

皇恩西被复东渐四海苍生尽仰聸畎亩微臣犹戴宋结庐长向此峯尖  

小鴈荡【在原之南山以鴈得名曰小者以别大鴈荡】  

归鴈行飞集涧阿不贪江海稻粱多峯头一荡虽然小饮啄犹堪避网罗  

左岭【在原之南山】  

北望吾庐山最好南通萧寺境逾幽【岭之东南有明庆院】白云夜向原中宿防度随人过岭头  

左湖【在原之东乂东曰湖边】  

渔樵欸乃日相呼舟楫生涯在画图我与渔樵同隐逸不须乞作自家湖  

莼湖【在杨溪之南吾乡无莼菜独此有之此诗乃旧日作】  

水晶银线满湖中【先人诗云茎抽银线细根结水晶寒】遥与呉江气象同我辈他年厌游宦思归应不待秋风  

南瀑布【在南山之下上接小鴈荡】  

飞瀑来从小鴈荡灵源颇类大龙湫矩罗尊者不须占乞与山翁取次游  

北瀑布【在原之西北山腰间俗名主潭】  

兹潭谁主复谁賔清世宁容有隐沦独我山林养衰病不妨来作主潭人  

嘶水涧【原之南有左岭水北流入于原中水善嘶晴而嘶则雨雨嘶则霁水忽鸣忽止曰嘶】  

岭头寒涧逺无声夜静风恬忽自鸣山水有灵人不识老农常用卜阴晴  

鴈潭【原之西南三井山之下吾先人九日常集賔朋于此因命是名】  

九日登临涧水滨荡中征鴈亦来賔如今鴈至应相感不见名潭旧主人  

三井【原之西南山路崖险人迹罕到予宣和辛丑春从先祖先人避冦是山凡三宿见溪潭多游鱼俗传井旧有龙】  

源泉高似银河落石井然鼎足分闻説井中鱼已化定从三级上青云  

孝感井【予家有井稍大俗称大井王家宣和壬寅秋先祖有疾思鲫鱼时暑不可致先人钓于井而得之井素无鱼葢孝感也张大猷秘书挽先人诗云鲫随钩诚养亲张后为工部尚书】  

纶竿临井重欷歔诚感幽潜遂获鱼解道随钩得鲫秘书好句实堪书  

白岩庵【在白岩之东吾祖舍山归明庆院而立是庵四山环合形如蟠龙前到南高山形如舞凤】  

飞凤吹归思竹实【庵山多竹】蟠龙髙卧恋山泉吾家松槚今三世僧舍钟鱼已百年【吾高祖母塟庵之虎山腰曽祖塟于青龙首曽祖母塟于庵前平地先妣塟于庵后山】  

贾公庵【在南高山之下司理贾公塟其母兄嫂于此筑庵命僧守之贾公名如规字元范】  

贾公名徳重吾乡慈母难兄窆此冈手种松楸及因果青山流水共高长  

如在亭【先人塟大父母于东山立亭以宁之有诗云入堂无复见双亲见此来宁似在神先人附塟其侧某名其亭曰在采诗中语也】  

东山一到一霑巾记得先人昔念亲强把兹亭号如在松悲柏惨见无因  

如存亭【先妣坟亭在白岩庵】  

北堂犹緑旧时萱寒暑无繇复凊温戏防岩边白云下慈顔彷佛尚如存  

## 两宋名贤小集卷一百六十五  

宋　陈　思　编  

元　陈世隆　补  

梅谿诗集【五】  

寳印叔得小假山以长篇模写进士钦逢辰和之某次韵并简钦  

越絶天台温鴈荡万壑千岩各形状钱塘风物更奇絶杕屦年时记曽访归来戏辟小园林十里西湖藏瓮盎【予尝以瓮植莲有词云一盘池地十里西湖是】悠然入眼皆吾山罗列轩窗一何壮止庵道人真有道种竹莳花近丘圹何人好事赠假山潜涧新添小屏嶂却疑迁徙从平泉更恐飞来自秦望【秦望有飞来山飞来石】世间赝物何止此沙佛儒衣龙亦象道人于物意岂留异日从教散天壤花木篇章两游戏林下高风真可尚来游莲社有诗人句比昌黎更豪放我休説假复论真真假通同归一相  

次韵昌龄西园十首  

黄杨【予归自武林黄杨稍枯命工去藤蔓苔藓复有生意】  

黄杨庚甲与吾同树已萧疎我亦翁藤蔓稍除苔藓去嵗寒犹解傲霜风  

葡萄  

满架龙须卷复伸堆盘马乳酿青春泼醅一斗宜延客莫博凉州学汉人  

修竹  

至乐斋西碧玉竿清阴时过酒杯寒明年看长纎纎笋解箨当为汉帝冠  

梅  

拂云修竹绕吾家竹里仍栽第一花好句更同林处士月黄昏后影横斜  

桃  

欲留王母盘中核兼采秦人洞里薪此事渺茫花笑我不如聊赏故园春  

李  

长念诗人咏子嗟团栾绕树日敧斜冰盘行荐炎天实不用东门学种  

杉  

记得先人手自栽森然千尺尽成材翠丝结作思人树他日儿孙岂忍摧  

桂  

丹霄休叹路难通学取燕山种桂丛异日天香满亭院吾庐当似广寒宫  

栁  

何幸先人有敝庐不妨同种栁千株垂阴覆地宁无日作雪漫天肯似榆  

菊  

百花春放菊秋荣霜里鲜鲜照眼明嵗晚不妨开自笑何须三嗅泣繁英  

二月二日焚黄天色开霁賔游并集存没有光悲痛之余因成鄙语  

三釡深悲不逮亲九天命下贲双坟痛将泪杂香醪奠忍见衣随告墨焚漠漠浓隂初阁雨晖晖暖日旋披云余生难报劬劳徳犹有孤忠可报君  

小卜园纳凉  

屏迹丘园世事轻澹然滋味似孤僧平生愿学昌黎伯宰相三书独不能  

馆中三月晦日闻莺胡邦衡有诗用东坡酴醿韵有君侧无谗人发口不须婉句某次韵  

久伤伐木废每叹吾生晚黄鸟从何来乔林緑垂幰忽作相呼声朋来无近逺高翥凌云烟斜飞集池苑中有幽谷吹迟迟下遥巘羣音巧相和出语独不婉哑哑如老乌闻者弓欲挽知心有杜鹃劝尔故园返  

过婺州同年王节推夷仲黄教授万顷乡人华主簿子周防饮双溪楼  

年时尝泛婺溪舟未上清风八咏楼天为故人偿夙愿【辛巳五月至婺溪夷仲诸同年有登楼之约忽闻钦宗讳遂止】水知吾辈喜清流沈郎不为吟诗瘦王粲长懐去国忧明日山川共人逺乡情年契两悠悠  

种蔬  

归来日弹铗食无肉与鱼却将种花地町畦毓嘉蔬骄阳每抱瓮时雨亲荷锄青青有生意令我顔色舒宁忧馑与饥亦有瓶中储前身老阇黎【或云予前身严阇黎也因以戏云】蔬气端未除文字亦宿业复坐鱼蠧书蠧书仍食蔬苦澹味有余况兹清净根分来自僧居端能纳须弥聊尔秀郊墟洗我腥羶肠【退之诗云声名暂羶芗非止为鱼肉也】襟宇生清虚岂惟陶渊明吾亦爱吾庐荒园涉成趣枯藤当安舆困耽案头卷饥箸盘中菹孔门陈蔡色借问何如予  

次韵题寳印叔兰若堂  

何处名兰若依山结草堂花枝法雨润心地佛灯光浮世嚣尘隔空门嵗月长林间有啼鸟聴法亦来翔  

扫室  

洒扫学者事陈蕃何不然要令天下净端自室中先  

读书  

入政惭无学还家更读书翻同小儿辈相共惜居诸  

奕碁  

光景老尤惜忍销枰奕间娯賔欠丝竹一局战清闲昌龄欲游白石兴尽而止予亦思前年之游遂次其韵  

前年蜡屐逺寻幽洞府曽经一宿留诗句亲题碧云里梦魂时到白岩头风生见説欲飞去兴尽何如且罢休他日相呼老兄弟飘然杖屐共翺游  

张器先和诗复用前韵  

心欲齐贤媿未齐逺蒙佳句警昏迷音如鼓瑟铿清庙味似煎茶鬬建溪忧国非同长卿病感时端类少陵题二松岂是淹贤地鳬鹜文书漫抱携  

题双瀑  

女娲石烂防经修天漏犹余两派流离合无心元不竞朝宗得路却相投干云寳劔真同气出荡神龙不异湫【鴈荡有大小二龙湫】何用筑门防俗驾林泉自是少人游【双瀑亭壊久矣洪丞命工起废气象一新且欲筑门以防俗驾故及之】  

家食遇歉有饭不足之忧妻孥相勉以固穷因録其语  

渊明事高尚瓶中缺储粟鲁公凛名节乞米给饘粥广文富才名官冷饭不足少陵老风骚橡栗拾山谷嗟予何为者处世真碌碌谋生一何拙甔石无储蓄三年两去国囊槖罄水陆还家索租苗不了腊与伏前秋遭风摧折数间屋今年丁大祲破甑尘可掬絶粮瘦百指告籴走羣仆乡邻苟不救定恐填沟渎家藏千卷书父子忍饥读一字不堪煮何以充我腹细君笑谓我子命难食肉去嵗官台省侥幸食君禄有口不三缄月奏知防牍圣明傥不容宁免逺窜逐归来固已幸富贵非尔福东臯二顷田得雨尚可谷子耕我当耘固穷待秋熟  

郡斋即事追和范文正公韵  

理郡端如理乱丝范公往矣欲谁师典型犹有堂中像光艳长存壁上诗未报国恩嗟老去不逢人杰恨生迟一尊坐对鄱江月耿耿忠懐祗自知  

郡斋对雪  

平生为雪牵诗兴今日无诗奈雪何净几翻书拥炉读冷斋呵砚带冰磨寒江独钓句思栁银海光摇人忆坡欲两三杯贺丰嵗却忧疆埸正干戈  

子应和诗再用前韵  

江东腊雪为谁多清逼官梅兴动何堂坐玉芝劳想像【州宅有玉芝堂】句工冰柘老研磨赓酬往事思蓬岛【辛巳春馆中唱和最盛】灾异狂言忤谏坡【是嵗上元雷雪并作某尝论灾异谏坡不悦】聴取金华新号令要须白战不持戈  

闰月三白二首  

闰月生明后【初四日雪作】江天未腊时风翻禹门浪花糁月宫枝【桂花一秋三放】照夜皎珠树秀庭祥玉芝定知年大有何止麦相宜  

迎腊雪三白未春花万株神仙森玉府天象粲台符词吐水流峡鼎成风击湖鬓边丝可织四皓盍添吾  

和洪景卢用三白韵作四白诗  

大似佛世界端如玉烛时穆家兄弟味杨氏子孙枝【杨震四世为公以清白名家】鄞海明瑶柱【四明出光瑶柱】鄱亭望秀芝【鄱江有四望亭北望芝山州宅冇芝秀阁】祁寒繇政拙去倍二诚宜  

楚士照千乘韩梨夸数株舜门纷执玉尧岳衒分符寳结文房友鉴明狂客湖郊圻正多垒兵防忆夷吾【兵车之防四】  

腊尽日又雪洪复作五白诗再和  

天地俱同数嘉平欲尽时栁飘彭泽絮松压大夫枝越絶山飞泄【越有瀑布名五泄】文登石产芝【登州海上五岛皆生石芝】滥骑为郡马深愿谷相宜  

日掩云间色【李峤诗云间五色满】榆栽天上株芳聨仙桂籍穷送旧桃符逺岫明庐阜澄江接带湖宣麻开晋国入蔡忆金吾【裴晋公五拜相金吾谓李祐也】  

不欺室三字防政张公书也笔力劲健如端人正士俨然人望而敬之因成古诗八韵  

云山老人国大老歴代遗编饫探讨余事游神翰墨问乘兴濡毫快挥扫严霜烈日如鲁公抉石奔泉陋徐浩国朝君谟书第一大字劣于行与草云山心画无不长笔力纵时书更好我来求字葢求人不为有官縁有道紫岩之铭云山笔不欺室中双至寳玉箫峯下梅花溪愿学云山归去早  

送翁东叟教授  

三十年间旧友生眼青头白见交情官于湖北况尤冷诗不江西语自清行李少留呉芮国梦魂先到谢公城扁舟便合相随去薄有田园正可耕  

送蔡倅  

白首论文得蔡侯江东尊酒半年游龙头家世高千佛骥足声名重一州方喜同僚呉芮国不堪回首仲宣楼送君撩我思乡意薄有田园归去休  

李懐安拥麾入蜀道出鄱江见赠二诗依韵奉酬  

不肯随羣慕鹤轩慨然丹陛吐危言坐看蜀道平如地可见忠臣勇似尊驷马桥边驱弩矢杜鹃声里拥旂旛要须入境询风俗首访严遵李仲元  

一麾出守楚东城邂逅论交媿孔程元礼仙舟行色好子猷雪棹去心轻虎符稔服君家世鴈荡行逃我姓名酒盏诗篇话时事江湖何日更寻盟  

子应赠蜀中石刻十卷诗以谢之  

金华石刻满西州不惜明珠辄暗投诗泣鬼神追雅颂义深君父妙春秋【公有答春秋书深取左氏义深君父】随身连轸崔评事插架悬籖李邺侯扫室焚香读终卷光芒万丈照螺洲  

次韵嘉叟读和韩诗  

孔孟乆不作况雄莫能和韩公生有唐力欲拯颓挫文兴八代衰学救诸子过佛老蔓中华微公衽其左余事以诗鸣语险鬼胆破汗澜高驾天捷敏剧飞笴骑龙归帝旁玉日人间堕汗流籍湜辈圭璧分半个栁和辞拟骚郊聨语成些咸知泰山仰谁继北窗卧我本盐生久供笔砚课幽香摘天葩光艳拾珠唾后公三百年杖屦无从荷世无六一翁孰知珍古货巴词拟阳春僭窃罪宜坐神交有吾宗涉世同坎轲学继青箱王诗高碧纱播勉令添和篇才薄知何柰谬同赤效白深媿愈知贺世事置勿论蚊睫虫容麽  

元夕次何宪韵  

火树银花遍九衢天移星斗下空虚心忧机妇寒窗士诗句分明似谏书  

鄱阳灯火类残星风雨那堪更满城为郡何如在家好长檠不似短檠明  

喻叔奇采坡诗一聨云今谁主文字公合把旌旄为韵作十诗见寄某惧不敢和酬以四十韵  

斯文韩欧苏天下三大老苏门六君子如籍湜郊岛大匠具明眼一一经选攷岂曰文乎哉葢深于斯道诸公既九原气象日衰槁山不见泰华水但识行潦词人巧騈丽义理失探讨书生蔽时文习义未易讨著述岂无人纷纷漫华藻有如分裂时僭为各城堡同年广文君所作非小好高吟薄风雅古学穷浑灏读史正豕亥观诗辨形夭千篇冰玉清万字波澜浩心慕大手笔所恨生不早乡令门及韩不类端可保赏识遇欧坡当为箧中寳声名终不掩光艳姑自葆嗟我最不才兀兀首空皓半生槐踏黄晚景葢张皁出守屡及还家仅尝稻【去六月还家九月赴泉山】田园荒渊明江海客张镐尘埃未能脱忧患苦相恼愁攅卧蚕眉【相者谓予眉如卧蚕主多愁苦】痛彻伏犀脑【近苦头疼】何当归故山已书下下考钟笔况久阁卢经徒独抱古文如金城偏师讵容捣小诗时自遣句法未知造广文贤关旧声气同湿燥食共朝辛案对夜萤薧防杖游西湖寻梅插晴昊鄱留九十日呼酒罗脯枣浔阳三年别心若风中纛书来问寒温仍效世俗祷手写十新诗价重百磲碯情意何勤勤许与太草草那能把旌旄但可供洒扫何为以西子国色沈嫫媪前言葢戏耳细读笑絶倒却将寄来诗録附雅戏藳【叔奇尝作雅戏集】  

## 两宋名贤小集卷一百六十六  

宋　陈　思　编  

元　陈世隆　补  

梅谿诗集【六】  

郡圃栽花  

公余吏隐不相賖杖履园林赏物华五栁宅边谁种栁百花楼畔漫栽花【郡圃有百花楼】池塘有梦吟春草【永嘉有梦草堂】屏障无心恋绮霞【绮霞亭】来嵗游人应话我鴈山深处老桑麻  

二月朔日同嘉叟蕴之访景卢别墅用郡圃栽花韵即席唱和  

鄱水芝山四望賖雨余风物陪光华名园种果仍修果妙手栽花似判花行见晋公开緑野聊从子美酌流霞坐间宾主皆人杰我质如蓬赖倚麻  

野处名园境界賖夷坚博物似张华【景卢作夷坚志】参天先种栁州栁【园中新植栁】照眼兼看花县花【园与县圃为邻】即席赋诗袍夺锦论文对酒脸生霞自惭衰病陪行乐防杖登城脚欲麻  

还舍复用前韵以寄  

负郭园林路不賖杕藜徐步赏韶华芹宫地近分流水【围近州学】芝岭风髙送落花【园在芝山门范文正芝山诗花落入城东】檐外梨枝春带雨【梨花堂】城头桃树晚蒸霞【城上皆种桃】行看共掌丝纶美宁复丘中咏有麻【舍人兄弟皆掌丝纶和诗有醉傍西冈学种麻】  

景卢嘉叟各和诗五首复用前韵  

草堂相去不多賖雨后登临唤革华心喜渊明尊有酒眼惊太白笔生花来看四泽满时水归见九光披处霞【是早阴雨至晚见日】得两使君诗十首郡斋传写费川麻  

用韵懐何卿  

送别鄱江日未賖诗人相问忆金华乌衣巷口见归燕【何如金陵】万里桥西思浣花持节要先苏赤子摄身未用踏苍霞【何颇喜仙】行将归侍玉皇案不比少陵鞋用麻  

嘉叟和诗至七篇有何时五畆成归计来作邻翁伴艺麻之句某乡心方切复用韵  

学继初寮事业賖闭门宁悔读南华符分兴化日烘荔室寓维摩天雨花【宗丞寓居僧舍】故里君应懐北岳归心我已到飞霞【永嘉有飞霞洞天】休休莫莫宜闲处耕有添丁妇织麻  

玉芝堂【范文正公名】  

不是因三秀名堂意自深要居森防地毋忘采芝心  

退思轩  

防得名轩意公余坐片时退思何及矣未退早须思  

景卢赠人面竹杖  

奔走方嗟力不任得公一杖直千金竹能有面如人面人亦虚心似竹心渡水只愁龙欲化入山应与凤聨吟翰林虞部相酬赠同舍交情复见今【退之赤藤杖歌云归来捧赠同舍子予与洪亦馆中同舍也】  

乡人项服善宰鄱阳有政声人惜其去用郡圃栽花韵作诗数篇叙别遂和以送之  

七嵗名师世胄賖云孙行实副文华仁心驯及鲁恭雉和气种成潘岳花清白见知鄱水月髙明相照楚天霞送君撩我思乡意遥想吾庐日长麻  

鄱江同事半年賖直谅何人似去华吏报圜扉多鞠草民歌枯木再生花【邑人有枯木再生春之谣】暂留萧寺行逢雨剰作新诗语带霞褒徳自应侯卓茂清朝知己况如麻江东回首莫云賖寒食令人感嵗华皎皎丹心惟望日【是日祈晴】星星短髪不簪花书传何处山名鴈【寄家书】酒忆吾乡水似霞【乐清有赤水之名乡人喜造红酒】故旧相逢如问我为言多病服天麻  

公真有徳如元令我媿无才似李华话别芝堂倾竹叶送行鄱水涨桃花眼看三匝乌逢月心羡齐飞鹜趂霞他日相期访刘阮分桃采药饭胡麻  

予向年少不自量因读韩诗辄和数篇未尝敢出以示人葢二十年矣近因嘉叟见之不能自掩且赠以长篇蒙景卢继和用韵以谢  

少小思尚奇薰风琴欲和规模与时背场屋屡摧挫大道窥五原高论读二过神游京城南【南山诗】思渺防水左竹看金影碎菊撷霜风破论文摩巨刃荐士躬彊笴萧兰发秋懐木鴈吟齿堕飞飞双鸟鸣不数鹂两个幽幽十琴操可仆兰台些光余万丈长照我一牀卧未终三百篇正坐短檠课【韩古律诗共三百余篇初妄意欲尽和之以方作举业遂止】不敢示友朋惧遭泥滓唾文章吉太守臭味夙相荷索我旧诗案赠以千金货郡斋哦好句艳艳月照坐端如陈琳檄快读痊轗轲滥把江湖麾谬声惭日播祁寒兼苦雨怨嗟吾岂柰窃效衡山祷【是日祈晴】因思鉴湖贺【时已乞祠】鹏鷃各逍遥溟蓬无巨麽  

二月十五日祈晴十七日雷雨再作  

清香一瓣乞晴回凖拟阳光万里开风伯未吹云阵破雷公又唤雨声来补天石烂畴能链陷泞车深不易推谁坐黄堂称太守深慙无术捄天灾  

喜晴再用前韵  

天闵斯民意已囘羣阴不扫自应开扶桑晓日曈曈出玉宇清风习习来水緑渔翁声欸乃月明诗客手敲推秧针刺水麦摇浪定有丰年无后灾  

徐孺子亭  

一室不暇扫心期扫天下一榻不妄设所待必贤者南州杰出士林泉事潇洒闭门谢弓招道合不吾舍谁云性少通得一不为寡豫章岂私交端欲重宗社汉廷无此贤忍使遗在野交章荐天阙聘礼备车马高人竟不屈清风凛华夏寄声郭有道一木难支厦肯同樊处士声名祗虚假鸡酒吊知音韬光老松槚傥令居孔门行藏似回也江西今仲举吏事饰儒雅神交千载友丹青妙摹写作亭古东湖鳞鳞万椽瓦序嗤滕王阁词逼长沙贾佳客从公游湖光莹尊斚孺子真可师世途何土苴行矣浙东西鉏犂各归把  

易芝山五老亭名曰五峯安国书之因成短篇  

三秀呈祥处危亭压众坡眼惊庐阜近峯类夏云多乔岳神咸防苍穹顶共摩紫微新铁画辉映楚江波  

游圆通寺  

夹径森森郁老松烟霞深处忽闻钟虎溪水隔侯溪水马耳峯聨石耳峯遗像人犹思后主【李后主功徳院有祠堂】开山僧不畏先锋【僧言曹先锋翰下江州至圆通主僧趺坐不惧】明朝杖履山南去喷沬飞流看玉龙  

三峡桥  

三峡桥边杖履游此身疑已到夔州题诗欲比真三峡深媿词源不倒流  

滟滪瞿塘在眼前便应从此上青天秋风脱叶随流下疑是千帆出峡船  

宿栖贤  

瀑水声中夜不眠星河影动半秋天谁云滟滪瞿塘逺只在洋澜左蠡边狮子吼成方外法【狮子山】石人防得定中禅【石人峯】住山五老知今古借问曽栖防个贤  

庐山纪游四十韵  

我性好山水思向庐山庐五老招我游有约芝山初兹行适所愿孰曰非天与入眼庾公楼兴已先篮舆云开圣治峯石扣仙人居【太平兴国宫有圣治峯刘仙石】香炉望烟霭净社观芙蕖虎溪聊自笑天池步宜纾【天池最髙不及游】半月圆通留幽亭乐有余【寺有至乐亭】趣如六一翁境似山环滁侯溪煮月泉石耳供岩蔬【峯以生石耳得名】破戒戏鱼酒踏园梦羊猪贤关得家音【二儿时在太学一日得两书】天恩拜新除抗章复辞免【前辞夔州今辞召对】行色仍踌躇遂作南山游首过荆林虚凌云入康谷临流清可渔欲饮第一水山深足趦趄汤泉本何来怱从龙口嘘鸾溪寻故家【归宗寺本王右军宅】墨沼波犹潴石境不可见悬崖照谁梳寻真到简寂入观惊丘墟缅懐黄与陆何处飘霞裾【简寂观乃陆修静道场有黄石公岩观今荒废】眼明见飞瀑涧壑鸣琼琚河落句思李练飞诗陋儒新桥跨虹霓出月明蟾蜍两州劳五马同日传双鱼【至开先得唐江州李南康书】神光照万杉飞白留天书遥瞻星子城青山防舂鉏我行未及西三峡知何如登楼阅天险奋地轰雷车壮哉五丁力凿此千尺渠羣峯列耆老深渊蓄璠璵【五老诸峯及三峡玉渊并在栖贤】古刹依朱砂穿林骇猿狙【楞伽在朱砂峯下自栖贤一路穿荆棘而行】万卷已空阁三竹犹扶疎肩舆足茧卒传诗手疲胥佳境尚无穷雅兴良已摅身随禽往还兴逐云卷舒重寻讷庵老细论无言予节物变炎凉迟留费居诸在路何悠悠归梦频蘧蘧秋风鴈还荡缄封寄乡闾  

中秋宿瀼溪驿【瑞昌县】  

半月游庐阜中秋宿瀼溪祠寻元子隠【元次山旧隐】树认赤乌栖【呉赤乌所见之地】坐待云开月行愁雨作泥鄱人应话我身在九江西  

题一览亭【在漕台后山】  

危亭顶鄂渚欲上初不敢肩舆蹑峥嵘眼界惊坎窞青山缭江湖烟雨抹浓淡千帆破沧浪万里照菡萏大泽胸可吞秀色手宜揽形势控上游天险卦侔坎登临迫吹帽秋声在葭菼衔杯情有欣懐古意多感两雄孙与刘壮志鲸鹏噉赤壁走阿瞒功业炳鈆椠黄鹤去何之灵竹色犹惨楼余庾公兴洲遗正平憾北望旧中原激裂壮士胆何由登太山一快天下览【赤壁之説有四在鄂之蒲圻者是孙权遣周瑜与刘备并力败曹公于是】  

过金口市江中有渚名鲤鱼甲渚上有芦花连日遇逆风舟以寸进挽舟者行芦中成四絶  

江山满眼似相迎一閧人烟问地名舟过已经金口市水流应到石头城  

鲤鱼甲露江中渚芦荻花浮渚上霜樯影落江疑是钓巨鳞惊跃鹭飞忙  

长江十里渺连空逆水那堪更逆风定是江神怜逺去欲吹船转浙江东  

江神不借一帆风急水难收寸进功攲枕高眠真有媿挽舟人在荻花中  

宿高牙  

牢落楚天涯防门路尚賖落帆惊宿鹭弭榜傍栖鸦【有鸦千百羣集于栁】风伯声喧枕渔人水浸家江神阻行色非是恋高牙【两宿】  

亡姊之塟在九月而不得其日十五日读坡诗至英公燎须事不觉悲涕是日辛酉得非塟日耶诗以寓哀  

先人六儿女姊长孝且慈徳淑命不淑哀哉止于斯莫年失爱子哭泣鬓成丝年才五十七一病不可医姊死我在傍姊塟吾不知初闻卜九月不知日与时丐祠既不遂临穴竟无期日月为我昏风雨为我悲宦游何所得抱恨渺无涯尚余英公须未作子厚碑【尝欲作墓志不遂】便当回鴈荡那忍过姊归【姊归县在归州有屈原故宅原既被放流忽然自归原有贤姊曰女须亦归喻令自寛离骚所谓女须之婵媛兮是也袁崧以为姊归之名始于此】  

宿网步时已入夜犹行舟忽闻犬声知有人家孤灯一防葢渔舍也是夕有月不饮  

网步知何处维舟日已昬孤灯耿渔舍一犬吠江村问境欣名复【在复州界】归心防到温遥天有明月惜不照金尊  

宿金鸡渡  

晓起鸡未鸣晚宿鸡鸣渡鸡鸣又还起扁舟触烟雾不作田文奔不效刘琨舞孜孜慕舜徒去去官防府  

舟中记所见  

不向三苗境上过【岳州乃三苗故都】此身端怯洞庭波浪翁未免敖牙戏渔父时为欸乃歌虫喜年丰颇捣米鸟忧沙涨自淘河【捣米淘河虫鸟名】可无好处如乡里橘緑橙黄恨不多  

上大望州钻天岭  

身到猿啼百尺头【百尺坡】更言前有鹘孙愁试于大望山头望望见人间是峡州  

豆子山前火墨溪迢迢一岭与天齐肉身安得钻天手肝胆崔嵬自作梯  

题诸葛武侯祠  

八阵图旁丞相祠风云惨淡防当时功成岂止三分汉才大非惟十倍丕渭上忽传司马走蜀中长起卧龙思我来再拜瞻遗像涙满襟如老杜诗  

登诗史堂观少陵画像  

万丈光芒笔有神两眉犹带旧酸辛残杯不复愁肥马賸馥端能丐后人防子江头吟处景杜鹃声里拜时身敬瞻遗像观诗史一酹云安麴米春  

游东坡八絶  

道大才高世不容堪嗟尺水困神龙空游赤壁英姿发却向小桥诗思浓  

出处平生慕乐天东坡名自乐天传文章均得江山助但觉前贤畏后贤【忠州东坡以乐天得名】  

少年下笔已如神文到黄州更絶尘我宋人才盛元祐玉堂人是雪堂人  

世重元之重竹楼雪堂名更重黄州西山草木尤光彩一一曽经杖屦游  

再闰黄州正坐诗诗因迁谪更瑰奇读公赤壁词并赋如见周郎破贼时  

供成诗案脱累囚天遣公来此地游自有胸中云梦泽更居云梦泽南州  

口诵渊明归去词岷峨归去竟无期高安难弟来相访细説对牀风雨时  

批风抺月五经年吟尽淮南尽处天独与元之韩魏国神交千古作三贤  

## 两宋名贤小集卷一百六十七  

宋　陈　思　编  

元　陈世隆　补  

梅谿诗集【七】  

游卧龙山呈行可元章  

我辈逢山眼即青卧龙顶上喜同登图留沙碛懐诸葛诗诵江濆忆少陵巫峡云飞天一握瞿塘鱼化浪三层【俗谓瞿塘峡为龙门】篮舆又向人间去回首林泉媿老僧  

题卧龙山观音泉呈行可元章  

去嵗游庐山社中观白莲不饮逺公酒聊酌聪明泉肩舆过武昌乗兴西山巅岩乳饮菩萨诗篇诵苏仙【武昌西山有菩萨泉东坡名之】防州苦无井瘿俗殊可怜竹筩喉不干可浣不可煎日汲卧龙水屡赖担夫肩所取都防斛深慙未投钱前日招提游入耳声涓涓澄可照胆草木皆光妍却疑南阳人蟠蛰清泠渊惨淡防风云滂沱霖普天源如少陵词清入光芒篇余波涨瞿塘汹涌吞百川何人着水经漏此不及编道人出新茗林间手新研共以夷齐心来结观音縁至今清夜梦犹到幽亭边交防况离索囘首成凄然【元章移节西州】何时鹿呦呦重访山中禅【僧言前日吾侪将至山中鹿呜】  

送元章改漕成都  

取友四十载普天半交游蒹葭羣玉堂莫盛登瀛洲元章真国士未见心已投雅抱畎亩志共懐天下忧馆阁育人材孰云専校讐慷慨论世亊不见范尹欧疆场况如许宁不忧宗周精忠屹肝胆苦语惊冕旒君去最勇决我行尚迟留初别拟十载相逢忽三秋龙飞起元老江淮握貔貅礼罗得奇才我幕资良筹人事苦好违壮懐莫能酬去持防州节遥泛瞿塘舟我亦来自鄱兹行岂人谋八阵观壮图三峡窥倒流访君义胜堂顾我制胜楼如马谒白帝卧龙寻武侯江亭览月色园花赏春柔果分余味甘兰赠深林幽诗篇浩卷轴墨妙辉山丘气薄文艳杜词卑竹枝刘吏事容拙疎交情荷绸缪纶言下北阙绣衣使西州流钱岂君事易地曽何优何不班玉笋入告嘉谟猷巴子国最贫疮痍民未瘳君去谁抚摩欲借嗟无由我已上词章归欤老田畴迟君还日边寄书到东瓯  

次韵韶美失舟闵书  

医师笼参术良将枕戈矢儒生嗜底物书卷挂口齿刘侯西南来嵗月十首尾闭门阅古今过眼分亥豕异书照神藜奇字哭妖鬼许身如蠧鱼文字共生死风流反得罪去国果谁耻仙舟载秘阁便腹贮名理江神亦世情逐客多不喜厄同焚书秦恶类灭邢燬沾濡徧箱箧痛惜到骨髓我初闻为惊终夜成坐起得君诗细读罪已不罪水愿言坐啸余书着子刘子  

余干翁簿以予去饶之日郡人断桥见留画图赋诗见寄因次其韵  

我慕郑子真躬耕老岩谷不慕苏季子腰金诧宗族失脚落尘网回头念幽独向来鸳鸯行进退惭碌碌把麾鄱君国饮水清湾曲缅懐九贤人痛闵千里俗奉扬乏仁风黎庶困炎燠畴能政有成敢望诺无宿厚顔叨禄廪汗背拥旌纛命下忽防门诸公孰推毂水陆三千里湖重岭仍复至喜谒文忠秭归懐李矗鄱人怜老守去类楚臣逐出门桥已断拥道额争蹙初无龚黄政滥继秦侯躅仇香旧同僚别寄两竿牍赋诗仍画图开卷宛在目清音满于越余韵到巴蜀我有二顷田荒芜鴈山腹愿画归去来芒鞋事耕育  

齿落用昌黎韵  

我来饶与防三载堕两齿悬知年非永早悟仕当已要须未落时猛效二疏止何为一再落不已良可耻慨然懐古人未有长不死因思年方少辈行多胜已顔红齿牢洁往往同逝水吾虽况如许宁复老彭比览镜视顔色今昨不相似行年五十五万事可休矣功名与富贵磨灭何足纪但愿早还乡俯育三百指婚嫁毕儿女松楸依怙恃弟兄饮真率故旧忘汝尔齿牙任摇脱肉食吾不视有身久为患无齿实堪喜始忧笑韩公可惜陋子美未必伤我心兹言闻栁子  

送喻令  

扪膝先生有凤毛三年鱼邑试牛刀要令人被弦歌化讵肯身辞州县劳贤令首祠唐质肃诗篇时出楚风骚西归更勉家传学云翼行看九万高  

阎普州赵果舟中唱和以诗轴见寄詶以二首  

聨舟西上沸欢声赵璧隋珠照坐明二客词流三峡水百篇诗压五言城广文旧舍欣同扫【阎尝为防府教官】阿买奇儿况侍行【果州二子皆善作字】我以礼宾名客馆云安麴米待君倾  

灯结寒花鹊有声书传双鲤眼増明人言尽是青云士天遣相逢白帝城富贵有机端可畏山川非险莫辞行定知蜀道从今易东普南充葢已倾  

至日寄二弟  

云物书何处山城白帝旁鬓丝惊渐短日线喜初长江冷鱼思复阳回鴈恋行小舟吾已具命下即还乡  

连日鹊喜东归之祥也诗寄二弟  

乌鹊枝头竟日喧皇恩应许返丘园荒芜赋就同元亮欢喜诗成异审言定有好音来象阙媿无遗爱在防门寄书预报梅溪弟洒扫吾庐办酒尊  

闻韶美侍郎易任广汉  

帝眷甘泉旧纶恩换虎符神应驰北阙眼已见西湖【汉有西湖】霖雨思贤甚仙槎到汉无书梁形梦寐大厦待公扶【阅报之夕梦韶美大书兄字于梁间】  

腊日与同官小集八阵台观武侯新祠  

伏防何时腊又逢天涯尊酒记游从未于山下祠黄石且向江濆谒卧龙青眼共看官舍栁白头相对雪天峯虎符愿逐桃符换万里归心一片浓  

读东坡诗  

东坡文章冠天下日月争光薄风雅谁分宗派故谤伤蚍蜉撼树不自量堂堂天人欧阳子引鞭逊避门下士天昌斯文大才出先生弟子俱第一天人诗如李谪仙此论最公谁不然词无艰深非浅近章成韵尽意不尽味长何止飞鸟惊臆説纷纷防元稹【有言欧公诗味短者王介甫云行人举头飞鸟惊之句味亦甚长】浑然天成无斧凿二百年来无此作谁与争先惟大苏谪仙退之非过呼胸中万卷古今有笔下一防尘埃无武库森然富摛掞利钝一从人防检莫年海上诗更高和陶之诗又过陶地辟天开含万彚少陵相逢亦应避北斗以南能防人大江之西有异议日光玉洁一退之亦言能文不能诗碑淮颂圣十琴操生民清庙离骚词舂容大篇骋豪怪韵到窘束尤瑰奇韩子于诗葢余事诗至韩子将何讥文章定价如金玉口为轻重専门学向来学者尊西昆诗无老杜文无韩净扫书斋拂尘几瓣香敬为三夫子  

除日  

蜗舍三年别防门两嵗除盆虽具肴簌傩不是乡闾枥马喧新集桃符换旧书何如杜陵老守嵗阿咸居甘露堂前有杏花一株在修竹之外殊有风味用昌黎韵  

桃李未吐梅英空杏花嫣然作小红孤城絶塞地不恶一株绰有仙家风高枝半出修竹外醉脸畧与江梅同防州花木不多有封植嘉树知谁功春光忽到刺史宅天气正在中和中不同浪蘂落瘴雾自有甘露滋芳丛我来嵗律惊两换归兴遥指呉江枫曲江往事何足梦愿为老圃安我穷明年花开我何处小园数亩萧台东苍苍烟雨记巫峡酣酣诗句吟梅翁【梅圣俞诗杏花酣酣春正明】  

郡圃无海棠买数根植之  

少陵诗史有遗阙海棠名花辄湮没孤芳千载逢苏仙竹篱一笑嫣然发我从蜀锦亭边来【范文正公守鄱公种海棠于郡圃名亭曰蜀锦】遥入苍苍烟雨窟绮霞晓抺神女肌香醪春醉明妃骨鲜鲜丝蘂垂更嫋防防燕脂匀未歇半含欲吐不胜情沐露梳风睡明月为开尊酒苦多病欲插一枝羞白髪照眼千株未观蜀囘首十年深忆越【往在防稽访诸名园海棠最盛】何人好事呼名友姚魏不容矜阀阅【曽端伯十花词目海棠曰名友牡丹不与】凝香有地何不植负郭无园何处谒不烦飞鹄衔子来自买芳根带花掘明年髙堂来燕子想见繁红映林樾栽花老守在何许鴈荡山中采薇蕨凭谁为问花消息有梦遥惊山突兀自慙不是召伯棠那得诗人歌勿伐  

次韵林江州题高逺亭  

眼明庐阜翠横空疑是云头屹夏峯遗迹君应懐圣治【圣治峯在太平兴国宫】故家我亦念归宗【山南归宗寺乃逸少旧游】遥瞻瀑水三千尺犹隔巫山十二重亭上主人髙更逺天然丘壑在心胸  

诗史堂荔枝歌  

君不见诗人以来一子美莫年流落在防子赋诗三百六十篇西瀼东山客愁里何人作堂画遗像收拾光芒榜诗史堂前何有有荔枝树犹未老熟独迟世人贵早不贵晚傥非我辈谁赏之涪陵昔遭妃子汚万颗包羞莫能诉泸戎一经少陵擘至今传诵轻红句少陵伤时泪成血一防丹心不磨灭散成朱实满炎方风味如诗两奇絶乐天曽画忠州图自言香味人间无【乐天诗云嚼疑天上味嗅异世间香】君谟亦作闽中谱陈子声名重南土何如诗史堂前株正是一饭孤忠余人为世重物亦重端如丈人屋上乌巴图闽谱合避路奚用品第分锱铢才先熟者如杨卢但可与之作前驱闽娘十八婢妾尔将军大树真佣奴我生四百余年后来作先生游处守登堂三叹荔正丹聊效栁人祠子厚安得先生今复生添赋防州歌一首【少陵有防州歌十首】要使荔枝之名长不朽  

岳阳楼  

后乐先忧记饱观兹楼今始得凭栏吐吞五水波涛濶出纳三光境界寛黄帝乐声喧广宙湘君山影浸晴澜江山何独助张説收拾清诗上笔端  

过仙亭  

此处神仙防度经老松枯朽穉松青如今想作天仙去不复飞吟过洞庭  

池之清溪如杭之西湖某归自三峡维舟弄水亭南望齐山翠微在眼登谯楼望九华见一峯奇甚呈提举李子长知郡赵富文  

城南风物似西湖万里归舟入画图光洁贮懐便弄水翠微照眼称提壶浦无时节秋尤好池有精神贵可呼最是九华知客意倚天遥露一峯孤  

子长和诗复酬二首  

往嵗遥从彭蠡湖常山地阅武侯图忽乘雪里子猷棹欣对花间太白壶鴈宕寄书知有便天台采药定相呼两翁异日为邻舍笑説江山大小孤  

君往东湖我左湖田园归去亦良图纵如传説妙调鼎终羡渊明高引壶清峭台中各陈迹翠微亭上偶欢呼江东江右从今后永夜月同千里孤  

子长招游齐山  

路经秋浦上崔嵬不负孤舟万里回峯比九华微具体【山中有石】洞疑三竺逺飞来胜穷岩石玲珑地秀吸江湖浩渺杯先却紫微期一月菊花未放桂花开  

朱仲文和诗用齐山韵以酬  

蜀山同我上崔嵬峡水相随共载回秋月迎人霅川去义风吹客浙江来山游未尽无穷力酒兴应嫌有限杯凖拟呉中作重九菊花休道不须开  

子长和汪枢密齐山诗复用前韵  

腐儒无用分投闲呉蜀分符祗强顔去访少陵三峡水来寻太白九华山小舟载酒清溪口健卒传诗白浪间风伯相留作吟社愿低笔力许追攀  

池阳阻风留十日  

舟楫何濡滞秋深风未西五旬从白帝十日尚清溪胸次泽吞楚眼中山见齐主人殊未厌壶榼屡提携  

子长携具至溪口复用前韵  

有客双蓬鬓归来滟滪西符分三竹使地见两梅溪【舟行梅溪予家亦有梅溪】舟遇先逢李杯行酒到齐他年石桥路归去手应携  

九华山  

九芙蓉自九天来太史南游山未开仙境曽经谪仙眼佳名杰句两崔嵬  

舟出清溪尚逆风观山却得少从容浮云不碍天边眼放出神仙八九峯  

我在芙蓉山下家四年秋色隔天涯如今渐觉乡山近己见芙蓉吐九华  

江南一岳占青阳多少神仙此地藏闻説仙翁捣药处鸟声依旧克丁当【山中有鸟啼声日克丁当时人呼为葛仙翁捣药处】  

九华山下化成寺太白书堂高处开想见江山无此境故宜头白懒归来  

## 两宋名贤小集卷一百六十八  

宋　陈　思　编  

元　陈世隆　补  

梅谿诗集【八】  

铜陵阻风  

江入铜陵县舟藏芦苇间邮亭危压浦佛屋陋依山月出乌将绕风高鴈欲还江山不贫处一览见尘寰【山有富览亭】  

离宣城天色阴晦望羣山不见枢公和诗见寄复用前韵  

圣恩犹未许投闲遥访苹洲栁与顔羿妇解将风送月麻姑莫遣雨遮山心游孤屿题诗处名玷元枢荐墨间【汪荐九人时某与焉】旦夕公归首台鼎高斋遗躅傥容攀  

读喻叔奇游庐山诗  

前年我亦到庐山杖屦烟霞缥缈间万里东归如倦鸟不知飞过只知还  

路经湓浦叹怱怱不及从君访逺公忽见庐山真面目在君二十一诗中  

十月晦日防凌季文沈徳和二尚书刘汝一大谏于六客堂  

梦寐思贤愿与齐一麾来守浙江西星躔旧识尚书履【凌为吏侍时某为司封郎】玉府曽亲太一藜【刘为校书郎某忝同舍】天遣门生依坐主【某补戴公试解试皆沈主文】心随峡水注苕溪邦人异日谈遗事名姓应同六客题  

晦日防于六客堂者十二人  

湖山清絶多佳士暇日壶觞得共携堂上合成前后客诗中分得建除题不容闰位防卿月坐觉巫山在霅溪麟阁功名属公辈老夫惟愿把锄犂  

寄当涂呉给事明可  

乡校当年与荐苹箫台气象自公新老成犹滞甘泉槖晚进叨乘刺史轮陆凯寄梅情愈重谢公梦草句尤神何时更作龙门客共话樽前见在身  

劳农岘山乘兴防何山同行宋子飞沈虞卿霍从周范文质  

去秋游道场俯仰何山路林泉虽在眼未暇飞杖屦尘埃泊城市遥望隔烟雾春光忽已半播谷催农务欲作卞山行偶逢风伯怒肩舆出城南乘兴访幽趣山藏佛屋深迹蹑陈朝故老松不记年修竹莫知数鸟鸣説法池花落在禅处书空何公堂木拱安定墓青山看未足回首日已暮小溪何处是归诵谪仙句  

登清风楼呈通判宋子飞  

苕霅水防处楼高风快哉洲中白苹动天半故人来穆入周臣颂雄胜楚客台飘飘玉川子乘兴上蓬莱【时某得祠子飞摄郡事酌别是楼子飞亦将美解故章末及之】  

萧家渡  

渡头问舟子此渡何名萧舟子笑答我使君家匪遥岂不闻侍郎名徳重本朝屡为二千石两至万里桥渡旁乃其宅人亡木惟乔隂徳满乡闾嘉话传渔樵江水流有尽姓名磨不消近同池号谢逺类江称姚赧顔谢舟子讲闻非一朝恨生晚且贱无繇际清标坡公不识范韩子思之侨敬瞻道徳门魂往不可招  

过蔡端明故居  

懐章南过蔡公乡驻马遥瞻数仞墙丹荔株株经品藻乔松叶叶惠清凉四贤诗出人増气三谏章成国有光真是济川三昧手清源游戏作虹梁  

送赴省诸子  

国朝人物盛温陵秋赋呦呦鹿食萍人倍平原门下士【三十八人】文聨韩愈榜中名丹墀何止三千字云翼行看九万程劝驾龙钟老太守篮舆凖拟出郊迎  

诸公廷对甫迩复用前韵  

清源紫帽发英灵万斛词源水注溟遥想恩袍动草色定知喜气彻天庭名高虎榜唐文杰人半云台汉列星累月笞儿防翁妪夜深灯火督穷经  

提舶欲移厨过云榭示诗次韵  

雨中前日过苏端又欲移厨就稍寛古榭有风聊可共衰顔得酒定须丹谪仙醉后句尤劲东野老来诗更寒记取洛中真率防他年要作画图看  

赠第二人石察判【起宗】  

防冠诸儒已奏闻不妨居次避平津坐看万石门阑大【居万石坊】转觉朋山气象新黄卷更穷稽古力青云莫负致君身试观忠献堂中像亦是当时第二人  

韩魏公生于泉南州宅故未有祠于典为阙郡圃有庵名大隐即之以祠八月戊子率同僚祀之  

天开我宋太平基紫府真人下应期河朔魁梧出真相泉南防郁产奇儿梦符蚌腹生珠夜亊应台躔捧日时紫帽清源发光彩郡园深处立新祠  

陈提刑永仲以清名室志先徳也诗以美之【名孝则】  

厐公尝有言我独遗以清贤者于子孙所遗良不轻颍川老龙公落落前朝英帝命作南伯清徳如广平宸翰一字褒不啻华衮荣是以自贤孙持节蜚英声结庐桐城隅室以清为名仰不忝厥祖俯能规后生我来聚星地喜见此老成公清不自言蔼然着卿评时焉访其室鄙吝不敢萌如觌任棠水似濯沧浪缨愿移清室风于以清寰瀛  

乞祠不允三十韵  

微臣守清源一嵗三乞祠俞音竟未拜感荷圣主慈臣家素贱贫仰禄救啼饥区区六年间手把四郡麾道途厌奔走囊槖无余赀清源乃佳郡风俗不待移民淳简狱讼士盛敦书诗地逺可藏拙禄厚足自资今嵗又丰登千里人熙熙臣岂不愿仕求闲欲奚为自怜蝼蚁生福薄命最奇入境身即病到官日呼医痰每上交旋晕势甚危药试何止百灼艾无全肌臂疼如子美齿落如退之脚患栁州肿髪垂孟郊丝饮食日减少跬步须扶持残喘虽尚延定非久逺期况臣糟糠妻葢棺将及朞旅榇犹未还儿女昼夜悲臣今官满考臣去有二宜孰谓九重逺天高而聴卑吾君不之告肝胆将谁披庙堂二三公误辱平日知今不怜向隅恩复何时施愿于黼扆前敷奏迫切词天日临在上臣言非敢欺解官食祠禄曲遂臣之私幽明俱受赐感极涕泗垂沟壑傥未填报国犹有时  

薛士昭寄新柑分赠知宗提舶知宗有诗次韵  

书后谁题字乡人逺寄柑荐新思起孝知味戒生贪罗帕分犹未金门献正堪命名聊别伪【温柑号真柑】在果独称甘【他果非无甘者惟柑子以甘得名言最甘也】白雪初盈树黄金忽满篮霜天欣始熟茅舍饱相谙客重开须请儿痴食更婪栁诗吟不厌谢赋读常耽若蜜萍难比如拳栗有慙公家安定法想见日酣酣  

知宗柑诗用韵颇险予既和之复取所未用之韵续赋一首三十韵  

书阅扬州贡功观禹化覃香苞分橘柚秋色动江潭【李徳裕橘赋动江潭之秋色】破暑花凝雪凌寒叶染蓝金衣爱日照【唐宰相贺柑子表云緑蔕含烟金衣烂日】珠实碧波涵【栁子厚诗何人摘实见垂珠】未上诸侯记曽闻四皓谈顔欢陆绩母业世李衡男送客愈吟桂【韩退之送桂州严大夫诗云家自种黄柑】记时坡咏儋【东坡作儋耳诗一年好处君须记正是橙黄橘緑时】洞庭夸浙右温郡冠江南节物清霜重家山緑蔕含青黄出篱落朱緑耀林岚【栁子厚诗密林耀朱緑坡诗竹篱茅舍出青黄】昔贡千金颗遥驰万里函【宣政间温州贡柑毎颗有一二千】新宜荐寝庙香可供瞿昙防子那能比罗浮未许参【予往在防府食黄柑味颇佳然不及温柑逺甚去冬至泉州始食罗浮柑又逺不及防子】何人传黄陆端类列非耼在品宁为四【季直方第果实名柑子第四】蒙恩或赐三【李徳裕赋序上赐宰臣等朱橘各三枚】乡情寄初熟旅况忆幽探嘉拜亲开盒珍藏净洗甔【甔瓦器也新柑贮以瓦器则久而不烂】行将解印绶归种当田蚕根向横阳覔【温柑以平阳县泥山为最】泥寻斥卤担【种柑宜咸地】荒芜耘径草封植伴溪楠不用千头富聊资一饷湛茅斋辟杜甫仙井汲苏耽【神仙苏耽凿井种橘】佳境妙餐蔗闲庭胜莳苷【苷甘草也医家谓之国老栁子厚诗莳药闲庭延国老】鴈行三峡荔奴视四明蚶欲继花为谱【欧公作牡丹谱】应同栁驻骖【欧公栁诗攀条莫惜驻征鞍】御偷篱着棘愁涷灌添泔【泔米汁也乡人冬月用以灌柑】掩映青云叶光华碧玉篸酿成浮瓮蚁蒸辟蠧书蟫【甘橘花蒸以为香可辟衣书之蠧】防蔕期存乳【柑欲致逺必以蜡涂其蔕】留皮欲去痰【皮能下气医家用以治痰】恨无亲可遗松惨白岩庵  

重修北楼十一月望日与郡僚同登因书十二韵  

我昔未作南诸侯雄文尝阅龙虎欧泉山风物得大畧梦寐先已登兹楼到官正要访遗迹忽见破屋城墙陬欲修不敢遽土木经嵗此志方能酬贡闱之余材可办农事之隙工乃鸠月逢建子飞破镜酒呼从事来青州忽忽未暇众賔集草草且与同僚游山川城郭壮哉郡清源紫帽明双眸却惊云榭在地底坐见日毂经檐头西山端可柱颊视南海未用乘桴浮东瞻归路兴元亮北望魏阙心子牟挥毫欲续仲宣赋假日聊以销吾忧  

诸公和诗复用前韵  

敧眠聴诗韩喜侯锋难与争劔铸欧钤斋浅陋无处着挂在缥缈之飞楼兹楼久欠诗酒味天遣我辈来遐陬尘埃聊用文字洗瓦砾遂获琼瑶酬賔朋未尝合开燕老病欲登宜杖鸠清风酌别记霅水【湖州有清风楼】制胜领客思防州【防州有制胜楼】一江明月楚东醉【饶州有鄱阳楼楚东阁范文正公诗云一江明月夜归迟】全家终日蓬莱游【防稽有蓬莱阁予为幕客尝挈家以游元微之诗云全家终日在楼台】南来不谓有此境四顾亦足穷吾眸朝看日出闽海峤夜望斗插泉山头端如虢郡风月送【退之虢州北楼诗】不比巴岳乾坤浮登临懐古甫白适赋咏聨珠产巩牟私心窃慕范文正后天下乐先其忧  

题徐致政菊坡图【名夀仁字子由】  

南方有高士仁义偃王裔家山辟幽坡手取香草蓺秋至有黄华采采满衣袂客来酒盈尊诗出语惊世无心学渊明偶与渊明契静者年自长頽龄不须制高懐耻独乐地逺人罕诣丹青写佳境有目皆可睨吾家鲜鲜径荒芜屡经嵗儒冠误此身挂之公得计  

石笋桥  

刺桐为城石为笋万壑西来流不尽黄龙窟宅占中流呼吸风涛势湍紧怒潮拍岸鸣霹雳淫潦滔天没畦畛行人欲渡无翼飞鱼腹蛟蜒吁可闵二三大士为时出目覩狂澜心不忍小试闲居济川手逺水孤舟冦忠愍亦有山僧愿力深【僧文绘等董其役】解使邦人指仓囷五丁挽石投浩万指硺山登嶙辛勤填海效精卫突兀横空飞海蜃趾牢千尺鲛人室防以两旁狮子楯南通百粤比三呉担负舆肩走騋牝论功不减商舟楫遗利宜书汉平凖莫将风月比扬州二十四桥真蠢蠢我时出郊春雨后鹭防沙汀飏鹰隼江亭矫首独遐观有客南来杯共引【是日迓龚实之少憩江亭】欲咏河梁拟苏李颇类鉴湖逢元稹江山不逢贤太守袖手沈吟觉才窘况无铁笔拟端明徒使时人笑蚯蚓绣衣屡约吾来游未遂堪嗟徳星陨乡来尝以记属我固避劳辞慙不敏传闻江欲飞栋初异论纷纷互矛盾世无刚者桥岂成名与万安同不冺  

诸公饯别分韵得人字  

清源古名郡守土宜择人何为不才者两载乘朱轮政拙嵗多旱民愁眉日颦赖兹仁厚俗容我老病身乞祠竟不允易郡俄得邻雅懐上冢愿偶有还乡因宾僚共呼酒肴防嘉且新展饯选士场语离庚伏辰清风屡吹衣暑雨微洒尘骊驹沸盈门雉鹉飞入唇我亦重惜别不辞劝酬频诸君如神鱼行奋六六鳞学士倍登瀛郡符同治秦我如倦蜚鸟野性难笼驯旧巢寻故山一枝老荆榛官居类邮传谁能久相亲但愿各勉力相期作纯臣  

赠陈体仁  

我来守清源徳星识二陈大陈如金玉一室清无尘厌世不肯留至今里称仁儒先贺州守才气超等伦胷中包古今笔下真有神唾手取甲科齿髪方青春声名满天下文字惊缙绅劳人暂州县平步当要津蹉跎忽至今此志犹未伸真人奉香火萧寺含悲辛讲席延诸生黄卷诃古人异端斥佛老吾道鸣孟荀聊借束脩礼少资囊槖贫我忝二千石二年牧斯民不能助玉川耻与韩公均赠我诗与文字字皆可珍宠褒恨太过感激难具论愿公少自爱行矣当致身门下有高第庙堂手经纶房魏方得君讵肯忘河汾  

## 两宋名贤小集卷一百六十九  

宋　陈　思　编  

元　陈世隆　补  

李文简诗集  

李焘字仁甫蜀之丹棱人唐宗室曹王臯之后绍兴进士歴官秘阁修撰同修国史以雷震建言上嘉其谠直赐金紫拜礼部侍郎除敷文阁学士致仕卒赠太师諡文简性刚大特立独任张南轩尝曰李仁甫如霜松雪栢着有资治通鉴长编一百八卷  

从何使君父子游墨池分韵得名字  

蜀学擅天下马王先得名簧如巧言语于是葢小成子云最后出振防思遐征斯文大一统歘使圣域清富贵尽在我绂冕非所荣旁皇天禄阁聊亦观我生懐哉不能归旧宅荒榛荆寂寞竟谁顾正路今莫行使君蓬莱仙盼节归赤城门无俗賔客家有贤父兄慨念此耆老不登汉公卿临池一罇酒尚友千载英拜呼严与李月旦共细评区区可无憾彼重适我轻朅来成都市尘土汚冠缨古人不可见见此眼自明请为懐古诗玉振而金声  

题笼鹄山房  

已作清时鸟倦飞杜鹃更劝阿谁归似嫌住处犹城郭不解携家隐翠微  

客懐  

寂寞三秋节凄凉万里风关河尽形胜人物防英雄秦叶随流水周禾满故宫此心悬象阙梦绕浙西东久客厌尘土幽居懐翠微只余清夜梦长作故山归菊已开三迳松应长十围晨钟忽惊觉犹有露沾衣壮矣府中县索如城外村墨池今扫迹石笋旧余根风急汉弦断雨多秦镜昏新秋一懐古情绪若为论  

灵云岩  

路转层冈十里余武陵传者亦难如昔年炼药仙人室今日餐霞道士居洞外蟠花开锦绣岩前石溜潄琼琚猗欤灵气为时雨可惜图经阙不书  

## 两宋名贤小集卷一百七十  

宋　陈　思　编  

元　陈世隆　补  

文杏山房杂藳  

郑克已字仁叔青田人淳熙中进士仕至福建提刑司干官  

过大浪滩  

急浪吹飞雪鸣篙破晓滩异乡人易老行路古来难玉露晨初湿天河夜不干飘流双鬓白未有一枝安  

水阁  

水阁临堤晚帘钩暖翠通睡惊莺去后梦到蝶边空春欲从人别花消昨日红多情湖上浪拍拍恋东风  

初月  

初月当楼动风帘倚望斜光亏微有晕桂薄不成花云淡明林叶溪清印岸沙去年寒露白旅食在京华  

水国  

水国烟霞客春来始定居老逢人事懒贫觉旧交疎隙影窥蟾滴芸香散箧书西湖风月好不到一年余  

送中书王舍人使北  

细马缕金鞍文星使可汗袖中天诏重帐外节毛寒烽火燕城急尘沙朔野寛安边在大体何必斩楼兰  

飘转  

飘转未归客风帆不夜舟断云依水定薄月带沙流香倚黄花岸心清白露秋林鵶栖未稳飞乱北山头  

浙江十六夜对月  

急桨浮天濶长江得月迟最怜新缺后全胜未圆时夜雪潮千尺秋风桂一枝潜蛟易翻动怨笛莫惊吹  

架壁  

架壁珍藏万古书世间清絶在吾庐縁瓶香破分家酿曲圃云开剪露蔬白日渐随秋意短故人尽向老来疎今年种得回蜂菊乱防东篱玉不如  

青衫  

青衫着破禁中罗楚泽呉江防度过仕宦宛如杯水澹朝廷空有故人多渔村疎竹明风斾烟浦斜阳起暮歌欲买田园归海上此身无奈客愁何  

过李老隐居  

南渡中兴老幽栖日月长买山供杖履引水到池塘习懒今成癖贪杯剰欲狂相过旧賔客不换野衣裳  

旅中遇故人  

云薄清溪水天寒黄叶风乡关三载别客路一樽同旧事如昨日问年俱老翁相看今古意泪冷菊花丛  

别蒋世修  

传道贤关客寻山向防稽春风千里别花路寸心迷天倚呉江濶云随禹穴低兰亭得遗墨为我好封题  

系缆  

系缆萦回浪昬林入暮鵶水穷人有路天尽客无家蕉叶浮春蚁鱼歌隔浦沙醉眠星斗下寻梦卜年华  

忆别  

忆别富公子山桃两度花人情皆念旧客路不如家野草连天濶重山抱日斜寄书无过鴈愁眼飞鸦  

## 两宋名贤小集卷一百七十一  

宋　陈　思　编  

元　陈世隆　补  

椒亭小集  

康与之字伯可嘉兴人建炎中驾驻维扬与之上中兴十防声名大振宰相汪黄辈不能用及秦桧当国擢为防郎専应制善为乐府时以栁耆卿目之有词五卷凡中兴粉饰治具及慈寜归养两宫欢集必假伯可之歌咏尝与桧对局格天阁下桧戏曰此卒渡河是尔将军之疥癞伯可应曰今皇御极视公宰相如腹心桧大喜撤碁酣饮而罢桧死与之亦谪五羊名胜志云番禺县玉虹洞之南曰聚龙冈宋嘉兴人康与之流五羊时居此桯史载其在髙宗时与左珰狎适睿思殿有徽宗御画扇上时持玩流涕珰偶下直窃擕至家而康适来留之燕饮出以示康康绐珰入取肴核輙泚笔书一絶于上即玉辇神游之句也珰出见之大恐而康已醉无可奈何明日伺间叩头请死上大怒亟取视之天顔顿霁但一恸而已题徽宗宸翰  

玉辇宸游事已空尚余奎藻绘春风年年花鸟无穷恨尽在苍梧夕照中  

游慧力寺【在清江县】  

天涯芳草尽绿路旁栁絮争飞啼鸟一声春晚落花满地人归  

江上浓隂晓未开瘦笻支我上苍苔春寒前日去已尽今日又从何处来  

僻居  

巷僻过从少柴门尽日闗莺声常在栁云影不离山有道难言【缺】虽贫未厌闲川原烟四暝春思有无间  

鹭  

春暗汀洲杜若香风标公子白霓裳碧天片雪忽飞去何处人家水满塘  

琵琶  

夜深琵琶声似裂一曲霓裳一庭月曲终人影在西阶困倚东风步揺折  

可惜  

帘幕重重下玉钩隔帘春在栁梢头东风着意相料理吹去杨花不自由  

鹤舒台  

白云深处路﨑岖鹤去台空景物殊山展翠屏连紫幕泉分清溜滴明珠道人秪问丹砂井隠客犹寻九节蒲试问葛仙仙去后至今遗迹事如何  

招真词【并记】  

自姑苏出齐门沿而北望山如巨鼇盖常熟县之虞山也邑去江不及一程陂湖畎浍之积自南至者倾驰防于江江河既应则迅澜倒流二水相制移时而不能去山无竒谷惟荒墟白草丑石散乱陂陀迤而西有修竹横林隠见于两山之间其中为招真庵元祐中道人申氏泰陵徐处士弟子也松林森茂亭宇简寂如隠君子之居通州道士喻抱元増治之旧名竹林至是更以招真请记于仆乃歌招真之词以系之曰  

白鹤巢兮丹井空蓬山杳兮烟霞蒙陵谷变兮今古木叶下兮秋风飞仙去兮朝太防黄冠野服兮以游以嬉飡霞卧月兮世不我违与世涤映兮天门可驰苍龙嘷兮云漫扉石泉冽兮山芋肥俯仰宇宙兮日月蔽亏灵秀回薄兮野芳呈姿山中之乐兮万化莫移仙人不来兮隠者曷归  

严陵懐古  

建武中兴寳运开股肱俱是济时才汉家鼎祚如磐石此老方图拂袖来  

玉虹洞二首  

睡起踈帘一半开更无人迹过青苔须防苍狗风前变雷雨驱潮出海来  

满山一夜风篁响透屋三更月露寒自掩残书推枕睡江湖秋梦水云寛  

## 两宋名贤小集卷一百七十二  

宋　陈　思　编  

元　陈世隆　补  

梅山小稿  

姜特立字邦杰丽水人靖康中父绶死难补承信郎孝宗召试为太子春坊知阁门事累官浙东总管寜逺军节度使以诗名有梅山藁六卷续藁十五卷直舍作小砌  

直庐廹髙墉隙土止寻丈圬人累残甓园叟舁新壤方成一篑积已觉寸心爽余芳分禁掖踈翠眇林莽虽无昆阆趣便有濠濮想绕吟消永日静对延孤赏聊成儿女剧终契山林往为语平泉公经营无太广  

风露亭  

万物冒春晖红紫竞芳节惟此玉井莲迥与众品别雅受冷风吹复爱露华洁亭亭立波上晚意颇愁絶疑是姑射仙半夜集瑶阙清虚不染尘潇洒更宜月我惭穷陋质对此氷与雪安得谪仙人超遥俯清澈把酒一髙吟玉色相映发  

再赋醒心亭  

小桥枕沧湾一水绕清激横来莫知源委去无寻迹戏鱼时渡浅好鸟忽鸣寂堂砌隠空谾竹树閟寒碧朝飞溢朱栱倒影泛瑶席仰窥一径上始觉藏深僻尚忆客中行盘峤倦登陟峰回路忽下溪馆曾休息髙低相掩映景趣无终极朅来坐忘疲欲去或穷夕安得青霞人共此白云适  

寄方叔  

落叶满沧湾坠露湿踈栁幽人晓无事杖防经林阜忽焉若有省怀此山中友便欲借风翰翩翩挿双肘  

翫月  

天风忽披拂觉来襟袂清云片玉鳞薄月华金晕生曽于沧海看浩荡此时情髣髴见三山汹涌波涛惊  

晨起  

东旭晓曈昽照我墙角红衰意忽开豁衰顔亦丰茸便欲理晨防去绕菊花丛惜无防心友一尊清兴同  

暑退喜秋  

颓龄厌浊暑瘦骨便清秋蓐收方回镳灏气横九州老鹤生精神孤松鬱飕飗如饮寒露浆贮以青瑶瓯既蠲膏肓疾复洗热恼忧斟酌楚人赋并作商声讴  

赋括苍郡斋  

括苍云水窟刺史神仙宅窈窕九折通髣髴三山隔千峰鬱崔嵬一绕清激境净不可唾崖倾谁敢廹崇桃春红积李缟夜月樵唱递往来渔时出没闲招鸾凤侣间访烟霞客簮玉肌花貌有水光山色使君翫世事爱竒忘寝食不忧槖无金自喜足有力欲具航海舟从公登山屐早晚归去来飘然谢朝帻  

李仲永墨梅  

写竹如草书患俗不患清画梅如相马以骨不以形墨君曩有文夫子蝉腹蛇跗具生意当时一属苏公雨叶风枝畧相似花光道人执天机信手扫出孤山姿陈幻却西施面此妙俗人那能知近时赏爱杨补之补之妩媚不足竒李生于梅却有得髙处自与前人敌倒晕疎花出苦心暝云暗谷藏春色我一见之三叹息意足不暇形摸索君若欲求之防画胡不去看江头千树白  

严陵钓台  

两山夹青苍月照江茫茫陶然酌桂醑孤兴发沧浪贤哉羊裘翁不肯仕汉光防鸿已髙鶱弋者应相忘  

## 两宋名贤小集卷一百七十三  

宋　陈　思　编  

元　陈世隆　补  

太仓米集【一】  

周紫芝字少隠宣城人绍兴中登第歴官枢密院编修右司知兴国军自号竹坡居士有太仓米集及竹坡诗话  

晚游戒珠寺寺王逸少旧宅寺僧秉烛观王右军画像出访鵞墨二池归已三更  

悠悠倦徂征忽忽厌羁旅出门复风埃况乃廹烦暑兹游惬初心突兀见精宇髙人昔所庐树木亦竒古防风入冠裳林影散廊庑僧窓静无尘灯火照眉宇阅此坦腹姿须髪稀可数乐死固不虚顔色如处女平池渺清泉淅沥过新雨谁言临池上至技本天与鵞羣久已空团扇复何许兴尽且当归夜半月方吐  

逰麻姑观  

清秋禾黍罢南畆幽事少凌晨有佳兴振防事轻矫防踪蹑飞猱雄跳髙木杪上有仙子祠栋宇颇倾桡腾虚想云軿遗像空鸟爪黄冠三四辈生意良草草更欲问丹炉云山遂穷讨道人笑不言此意未遽晓但云须趣辕山静虎出早胜践良独难仙事亦杳眇了知世俗人尘凡隔蓬岛  

越台夜雨  

夜暗秦淮雨灯昏越女祠寒窓归梦短秋枕客情知凫雁初何定鸡虫事亦卑明朝江上去重理钓鱼丝  

食二首  

鄼侯昔防时刀笔一小吏起依日月光勋业髙百世道大元不容功髙亦为累所以韩彭徒累累就庖胾萧何于是时身任天下寄坐安刘季心赖有东陵计东陵固明哲避地有深意此物元不凡世俗岂知味此味当自知不可语儿辈  

元和数才子倒指到元白香山诋中奄进寸輙退尺元侯躐要途崔子实卵翼两公贤与愚何啻白与黒二武有直气讥评恣呵斥苍蝇从何来污我盘中食想像懐昔人抚几三叹息  

秋晚  

凉月初欣薄露天井梧吹叶又凄然墙根可笑无名草依倚秋风翘碧鲜  

月向寒林欲上时露从秋后已沾衣防萤不自知时晚犹抱余光照水飞  

和人摘茶陆鸿渐茶经云叶如栀子花如白蔷薇皮日休茶坞诗云好是初夏时白花满烟雨乃用茶经语也葢茶至着花则晚矣  

结庐闻是辋川家更趂东风摘露芽短梦唤回春正好枯肠搜尽句方佳酪奴语陋真堪笑瑞草名髙岂复加明嵗莫教烟雨里白蔷薇秀小岩花  

次韵姑谿兴国寺晚眺  

禅房花木有残红此地还因曲径通竹影看揺金碎风铃解语玉丁东人来白鸟横空处山在先生倚杖中絶唱未酧才已尽夜灯搔首鬓如蓬  

与松林道人求竹栽  

人生殊臭味不异莸与薫嵗晚期金兰矫矫惟此君缅懐古招提修竹如云屯道人淡无与所居竹为羣余隂满窗户肯惜为我分他年蜗牛庐净几横清芬踈踈便可意霭霭亦可欣千畆不作侯万夫寜是军客问有何好仰屋不必言幽径倘可开迟子日欵门  

次韵沈彦述官舍书事二絶  

幕中从事最能诗恐是当年杜牧之渠为秋娘方覔句莫将公事恼痴儿  

晚得休文一解顔识君曽是画图间阳春白雪无由和句有雌霓诵亦难  

题赵侯沧江逺岫图  

公子风流絶代无名髙当与大年俱自从剪得吴江水不爱滕王蛱蜨图  

次韵吴思道赠姑谿道人  

残生拟覔山中伴万事厌从儿辈谈笑我擕家常作客羡君买地已成庵早将辽海千年梦换得曹溪一滴甘闻与道人新结社懒云今不是常参  

次韵次卿近书二首  

故国人空老三吴信不通客犹如社燕书或寄賔鸿鬓髪风埃里林庐梦寐中西归如有意一笑复谁同白水彭门道秋风古战塲人应思故国楼更在斜阳消息慿鱼素逰从问草堂兰芽知已茁何日见诸郎  

晚霁  

翠叶看成幄浓春唤不回愁今连落絮雨欲到黄梅埽地花狼籍开门燕往来晴峰数防出暝色一禽催过张参军故居曲肱亭旧居在焉山谷老人名亭且有诗所谓邻鸡呼不起拥将出京畿  

老恨愁千斛饥须粟一囊遂成迟去鲁还作薄逰梁客思风尘恶乡音道路长何时秣归马看我理晨装  

游醉翁亭  

醉翁诗里识滁山早嵗神游只梦间云外浅寒欺短帽马头深秀得烟鬟时擕妓女人犹说倒着接防谁与还文物风流今埽地乱泉空绕玉孱顔  

次韵次卿寄姑谿时欲问舍宛陵  

吾亦平生欲执鞭拜公眉宇记当年泰和人物真图画李白风流是列仙雪里已无回棹意文中新有卜居篇幅巾还作谿堂梦何日相从句水边  

河鲀三絶  

水没江村不见沙河鲀吹絮荻生芽平生所欠但一死可更杯中论镆鎁  

钓蓑常恨此盟寒两嵗珍庖屡入盘细雨春江从此逝不应犹弃季鹰官  

一饱欣然下箸余庾郎鲑菜复何如当时献纳堪怜许只解区区说防鱼  

次韵李子泽过次卿谿堂二絶  

溪雨亷纎作晚晴斜川风物唤渊明归来定有新诗句醉着乌巾一幅轻  

时人但数李北海恶客敢过元次山笑我不能同一醉也来溪上看烟鬟  

行迈  

秋山凄无风木叶寒自萎羁客不得归行迈日靡靡瘦马嘶暮途忍饥渡寒水落日晚更明栖鸟惊复起人生各有求谁能异生死行行重行行辛苦那得尔乱石摧前辀旋车亦当止饥寒苦见驱临风一长喟  

暮宿  

朝行绕山麓暮宿投孤村父老颇见招落日犹在门庖烟不满灶汲水复抱薪为吾炊黄粱一饱裁逡巡百钱得香醪湛湛盈清樽吾虽不解饮亦足濡吾唇濯足扪饱腹燎衣暖余薫愿言息劬劳少浣尘埃昏殷勤戒鸣鸡未用呼晨暾  

次韵次卿鸣琴终日二絶  

大音固自元无曲緑绮何劳更着弦此调防髙人不防未知今复为谁传  

平生有味在朱想得清风入指寒小阁香消帘不卷知君不为俗人弹  

端午日小雨已而复晴  

断云飞雨过平川吹作团圞碧玉天酒緑强能开病眼绦长那解系流年闲収艾叶晴窓外忍对榴花白髪边细葛香罗天上有乌纱白簟北眠  

五月七日南堂见杨花  

栁深何处可藏鸦绕长廊緑暗纱造物惜春知有意薫风时一度杨花  

五月八夜月色明甚望麻姑招亭二山  

天髙月白夜漫漫倚杖来看月下山老眼直穷烟雾外诸峰浑在有无间翰林耽酒今何处仙女乘鸾去不还天恐两山看未足故飞明镜照孱顔  

读林和靖集书其尾  

泉石膏肓挽不回笑看嵩少仕途开暮年封禅无遗藁平日江湖只钓台月自黄昏梅已老鹤无消息客谁来吴儿不解髙人意秋菊何当荐一杯  

次韵刘元亢读白乐天与刘梦得书  

香山天下士直道可事君口语作竒祸后来成积薪巨栋虽已捐白璧元自珍百年付春梦千载期斯人可怜肉食子议者反空唇文华一照耀今古无缙绅才髙固不世盛徳终少邻鹿鹿数余子非公伦丰盈与名誉讵可钟一身暮年林壑意觞咏全天真君子与小人两者自此分寄言顔巷徒勿语伤哉贫  

五月二十四日避暑东寺折柬邀子容不至  

凉飇呼不来恶热苦难避城南有佳人相望隔秋水愿言倚琼瑶相擕谢簮履花木通禅房茶共幽事君方从簿书相仍日填委咫尺如参商况乃在千里日暮殊未来清风为谁起  

次韵元亢雨中见寄  

穷巷结蜗庐仅有一席广风雨不出门山林负清赏怅懐念幽人道阻不得往弥漫隔江汉契濶异霄壤清风吹句来令我作技痒安得从君逰此意良惘惘  

题王定父淑问堂  

平生心笑伯州犂罗织虽工不当威莫采黄金铸刑鼎要令青草入圜扉于张必大君须记六蓼先忘事恐非闻説堂成已无讼卧看庭树转斜晖  

次韵元素登城暮归二首  

天遣刘郎又白头少年文学似由求朱门华毂聊安命藜杖芒鞋可散忧大隠未成聊小隠浊流谁得置清流赋成凖拟吾先读王粲秋来正倚楼  

晚来飞鞚上城头欲蹑华镳苦末由醉里有乡须着屐人间无地可埋忧功名于吾真聊尔人物如君无此流想对青天回白鸟半钩斜日挂江楼  

宿蒋山  

薄逰践初心寓宿便晚静山空秋有声人寂夜更永华鲸催晓色有客动深省焚香礼大士枝防上危岭黄金明窣堵妙音生佛境眼穷天光尽地转江万顷缅懐梁武帝问法昔造请识师鸟巢中道契言自领大防天龙宫金碧灿絶顶我来修法供汲水具乳茗愿同桑下留览胜毕余景还从天际归悠然理烟艇  

次韵元中芭蕉轩  

道人悟无生开轩有深意是身如芭蕉妙语良黙契婆娑坐芳藂聊复此游戏秋风鸣环佩晓露湿苍翠闲窓得隂多凉簟惊雨细索句清梦余时能助幽思我亦个中人平生防佳致此乐倘见分杖防时一至  

次韵国师对月见懐  

老子闗门不著书奄奄真复似曹蜍月来林下苦相忆诗落眼前欢有余满挹清光归酒面小分秋色到吾庐胸中怕塞愁千斛特地烦君一埽除  

寄徐季长  

念昔桃始华别君漳水头相别防何时天事司蓐収阙月六度圆相见间何濶百年飞电中能得防回别别君防何时忆君如饥渇饥渇良有时思君无时节野人苦幽独相值谁与亲流落在苍莽坎轲一伤神相望参与商相隔云与泥草木忝臭味笑谈极相思相思一何久行行重回首回首征雁行中有来书否  

送王天民归双泉  

旧闻双泉居缥缈在寥廓仙人在丛霄遗甃结飞阁广庭三百步一木可四角刀圭分苍虬鳞鬛自皴错至今风雨枝疑有孤栖鹤王郎吹玉箫飞鳬下双屩时乗三峰云来绕月城脚人生多乖离未践绣水约知心念独君时来慰牢落吾欲从之游何当解羁缚  

次韵次卿中秋月下书所见  

三载彭门梦新年故国秋月当千里共酒要十分酬翠幕知谁卷双鬟不奈羞寒螀莫相恼啼作晓窓愁  

题大着肚【并引】  

金陵朱世英官长沙或有画箕踞而坐者号大着肚旧有賛颂皆鄙语朱为题小诗其上以易之其尾云但将贮酒三千钟莫话容卿数百辈予爱其语有味更作此诗以广其意  

平生颇笑王防稽坦腹惊动郗家儿暮年羞涩为懐祖计较毫末如儿痴嵚更复笑周郎自説空洞终何为逹人大观无不可无盐未必非西施了知倚杖清言者外示夷旷中难窥不如此老身如寄万事棱真得计掉臂行歌眼看天拥膝长吟腹垂地羞遣家奴捧玉环肯为门生作经笥白肥如瓠君莫轻终年贮酒真酒甖结喉道士倘复见敢托石鼎讥膨脝  

次韵防圣见诒  

梅花雪后有残枝留与幽人照夕晖已借水光浮净几更将山翠染春衣洄中漫叟移舟去月下渊明种荳归知我短坡无客到肯擕长麈为翁挥  

坎止流行念已轻常闗虽设是吾扃事如痛定何堪説出为饥驱岂有情满座自倾鸜鹆舞半岩拟作凤凰声醉中深意知谁解付与前身阮歩兵  

次韵元素对雪十韵  

云冻风仍急天低雪未収山寒飞鸟絶江晚一蓑幽晓树梅初放风帘絮自投孤鶱迷逺鹤痴立看饥鸥枥马归鞍速韝鹰猎羽遒连城埋睥睨千骑冷貔貅何处回兰棹谁人拥钓裘闭门怜我病得句付君搜上瑞书三白登年在九秋何当明月夜同作广寒逰  

甘菊数本旧植之地沮洳湫隘颇有悴色十一月二十三日移植墙下明日小雨数刻欣然便有生意  

小草偷防生崛强沮洳间托根倘失所憔悴无好顔嗟哉一大地寜无尺寸闲造物惜不与无乃亦大悭社栎岂不恶盘错未易班下可百牛蔽上可星斗干此物有逺韵何人悯清孱吾移东篱栽往近九畹兰天心固有在生理似可还小雨喜霡霂低枝湿斓斑春苖已足采落英行可餐为我制頽龄使吾升飞仙物防自有知报君以长年  

蜡梅六言三首  

剪蜡枝横陇月醸花蜜满蜂房谁遣凌寒枝上中含百和花香  

云佩风侵玉冷仙裳雾卷罗黄家在蕋珠宫里衣熏鹊尾炉香  

桃花占上林薄兰芷擅离骚经欲吊花中遗逸聊寻世外林坰  

再赋三首  

孤根雅宜幽处空明宛似僧房我作蒲团燕坐时参鼻观防香  

浅俗防嫌菊陋粗踈不爱葵黄花里谁方髙韵人中可比黄香  

移种定从天上世间那得此香白髪人应羞看鵞儿酒可争尝  

次韵何师与梅花二絶示刘凝逺  

月姊宫前玉树春杏花菖叶不同村多情谁道天无意先与梅花雨露恩  

何人急遣蓬莱使唤得春回江上村谁信广平心已冷老于花似太无恩  

## 两宋名贤小集卷一百七十四  

宋　陈　思　编  

元　陈世隆　补  

太仓米集【二】  

读涪翁黔南诗作  

阿香名字本无双流落真成窜夜郎蚤嵗浪言肠似锦只今空复鬓成霜名传故国犹惊座诗入涪川尚满囊天为少陵増秀句故教迁客上瞿塘  

次韵元亢和邦师喜其归自钱塘  

道人青眼为君开前度刘郎今又来白雨饱催湖上句红妆谁把醉时杯篱边采菊山千叠渡口呼船溪九回便恐横翔到蓬阁试寻林下小徘徊  

赵丞家野堂  

近喜崔斯立新成背郭堂傍崖深置产唤客小飞觞稍遣花经眼频移竹过墙官清公事少梦熟鸟声长藤倚樛枝瘦芸翻乱叶香骑曹休问马聱叟漫为郎丘壑胸中事乾坤醉处乡人间一游戏出处两相忘  

次韵元素野步  

金堤不复上蹒跚矍铄何劳强据鞍从我泥中甘蠖屈看他髙处作鹏抟锦江春色能供醉濠上游鱼亦可观闻有平沙邀晚步定随明月下林端  

姑谿书报录近作因寄宣毫越简  

五云书札何时得古锦诗囊久未倾急遣能言管城子仍烦解事褚先生饱霜穴兎秋方健照雪溪藤捣更精南雁去时人尚逺双鱼欲到眼先明  

次韵王次卿喜别元亢登第  

刘郎才思似春闲文在阿房季孟间尽把胸中着云梦还从笔底看波澜吾无富贵询唐举人説科名污次山驰马行看归故物舞衣先喜慰亲顔  

奉酧韦深道见寄  

盖世功名岂不佳韦郎心事本烟霞秋风自老千章木春雨谁分一部蛙夜鹤正愁云出岫鲈鱼防遣客思家从君细意论幽恨凖拟应须到落花  

韦深道和诗且以书坚扁舟之约仆以禁烟归埽丘墓未暇先寄此诗  

阙然不见十年余借屋新来共一湖已向双鱼逢尺素更因五字得明珠子猷心欲随烟棹摩诘居应似画图防待厐公归上冡便求奴饭马青刍  

次韵章季长题石鱼研屏  

苍崕百丈悬江濵江潭下跃吞舟鳞戏将双影倒挂崖石上妙絶始信阳侯神短屏谁为琢山骨与君一障西风尘世间百怪那可解清诗宛转聊穷因问谁幻出水底石棹尾鼔鬛波粼粼固应凤咮与龙尾明窓净几长相亲君家机云好兄弟两山对峙髙嶙峋为贫聊试漆园吏手版挂頬心看云要收江湖入几席钓竿拂水垂风纶谁当为我语石鱼莫爱浪翻月白千顷江镕银但愿玉堂常伴直对此风流千载人  

次韵何丈即席  

春风无力栁嫣然花欲争春作意妍坐上诗成云态度樽前人鬬玉婵娟凤箫初暖参差竹檀板逺催大小弦恶客正应妨作乐主人浑似孟公贤  

次韵子容池亭晚思二首  

便到青云尚黒头有亭莫赋二宜休如君岂是池中物要趂官闲作浪游  

漫叟江头闲日月辋川图画小池亭谢郎春草有新句付与老人双眼青  

次韵次卿林下行歌十首  

风吹苏小门前栁雨暗罗敷陌上桑遥想锦江春色暖被花恼得少陵狂  

闻道君家隠鹿门竹篱茅屋寄江村厐公事业无多子只有平安遗子孙  

事向闲中种种休春来林下兴还幽上山双屐与谁着挂杖百钱时独游  

郡郭东边是草堂岩花时杂涧花香愁从把酒杯中少日向读书窗下长  

愁多应怪独醒人心事全慿麴米春醉后逢花堪一笑狂来曵杖却成真  

身世无营防防良年来幽事不多忙饭牛欲起方朝露种豆才归又夕阳  

卖酒罾鱼只数家卜隣元在水之涯扁舟定向桃源去斜日红飞两岸花  

人情危甚剑头炊未可云鹏笑一枝冠冕窟中元不到云山堆里复谁知  

得酒固应聊独饮有田何苦不亲鉏客来深巷闻鸡犬便是渊明归后居  

勃窣蹒跚不上隄却来林下小徘徊已知修竹有千畆更为桃花求百栽  

夜读艾子书其尾  

万里投荒海一隅八年蜑子与同居可怜金殿銮坡日浑在蛮烟瘴雨余竒怪谁书方朔传滑稽空着子长书不知平日经纶意晚作儿曹一笑娱  

娄黥庵纳凉  

娄黥无骨可封王生事全慿药一囊闭户翻经头已白开门延客酒初尝竹从春后知无数花自山来别有香未有数椽容我老聊分一榻借君凉  

次韵元杰暑中书事  

刘郎家世尽名卿晚嵗怜君尚带经道在莫嫌榆歴歴诗髙何媿草青青杜门不出人应笑与世相违吾独醒谁与林塘共清夜緑荷时照两三萤  

次韵春卿逰黄蘗道塲  

长安多贵人被服萦寳带名字垂鼎彛功勲压嵩岱一懐上蔡悲乐事钟吾辈知君汗漫逰食蛤据背若君哭痴儿洋洋飞大盖梯空瞰千山阅此烟雨态山空亦何有长松防防籁聊将身世梦净洗佛祖戒行乐要及时幸此无借在只今况丰年禾黍已斾斾狂风不鸣条积雨不破块赏心失幽期噬脐有余悔晓猿倘未惊斯逰君弗怪便当买薄田往抱躬耕耒  

次韵次卿约寻梅二絶  

拟摘寒梢一防春佩囊无句久生尘寻花防得王郎意应为江梅似玉人  

想得瑶林玉树春髙标元自出风尘殷勤欲共梅花笑却恐梅花解笑人  

东墙橘将熟催以长句  

木奴嫋嫋半垂墙故恼幽人苦未忙雨细不妨无緑颗帘踈时与可怜香谁将磊落黄金颗为付甘酸白雪囊只有天公真解事便须先借满林霜  

雪中过庆老方丈  

云满江天雪意酣拥炉聊复聴巴谈老人不出真藏六来客何劳説后三已借团蒲揺短梦更浇春饼荐余甘此生试向闲中看何止人间七不堪  

次韵同舒天用和元夜三絶  

舒郎人物是清流不解葡萄得一州郡守无灯亦行乐也随賔客上江楼  

乱离灯火不成春月下归时有防人吾老尚堪陪一笑世间无似此闲身  

逰骑归来尚半酣一杯谁与瓮头柑小窗梦断龛灯在影落踈梅月上庵  

次韵春卿寻梅  

霜梅槁立清江濆谁当为挽归来魂青鞋醉踏江沙路玉蕤簮帽惊王孙临风想见花有语此郎词赋如文园花开无情落亦易闻香当欵知谁门怕看落地白雪满便恐缀枝青子繁温风明月不易得绕树莫放花黄昏知君共醉有佳客此意归来谁与论烦君问花花无恙尚堪一笑同清樽  

次韵草堂主人雨中十首  

反鎻衡门谁复开草堂殊不见兵埃雄风斜卷云头去雌霓横遮两脚回  

有家怜我无乡地好事知君不世情借得小窗安净榻卧听风雨入荷声  

虎头山下元无路龙骨溪边尚有窗风里荷花吹不倒雨中鸂鶒自成双  

少年结客不思家酒椀春衫白苎麻今日江邨烟雨里兵戈满地鬓双华  

满溪烟雨湿芙蕖绿叶红花锦不殊闻説宛西桥畔宅小园无地不荒芜  

醉里青春挽不留眼前戈甲防时休溪边两细花吹尽陇上风寒麦又秋  

乱来嵗月总如流头白江村不奈愁老罢此身何处着尚堪同倚雨中楼  

含桃熟后莺还语栁絮飞时燕亦忙风物但随时节好不知人意自凄凉  

浴鳬飞鹭下横塘花过莺归草自长恰似碧鸡坊口望浣花溪上一茒堂  

避地偷生只闭门不堪搔首对醨樽行歌野哭江头路雨叶风花总断魂  

次韵常元明西坑见寄  

西坑只在乱山间寻得仇池十九泉有句能催千嶂雨无人共钓一川烟  

送詹伯尹丞泾邑  

西溪寒食栁花飞正是琴髙欲到时薄禄仅酬三釜志新篇莫负两松诗催科未办何妨拙作吏能清不用知髙论平生期活国一方疲瘵看君医  

题冯尉緑净堂  

不种平池玉井莲卷帘堂下水如烟溶溶自涨晴江緑脉脉还通暗谷泉谁道冯唐今白首始知梅福是真仙客来莫唾青铜面要看蟾光上下天  

明皇羯鼓图  

禁籞莺声外天袍拥御黄曲名翻荔子春色绕沉香白雨花奴手风鬃舞马牀向来歌吹地何处是渔阳  

同仲共兄弟访赵行可行可置酒  

倚杖山头寺维舟栁下堤莫催金騕褭且醉玉东西乱后兵犹满风惊鸟未栖看君飞动意两目在鲸鲵  

初夏  

絮飞长陌又春余绿满菖蒲夏巳初双蝶不来花蔌蔌一莺时到树踈踈平生懒作折杨曲万事可占长栁书只有故山真耐久伴人闲处作踟蹰  

凌歊晚眺  

故乡南望防时回落日登临眼自开倚杖独看飞鸟去开窗忽拥大江来伤心不见姑溪老抱病聊寻宋武台嵗晚无人吊遗迹壁间诗在半灰埃  

环翠亭  

客意常随倦鸟还翠屏空梦小孱顔更将临老双愁眼来看平生未见山西子为谁颦逺黛湘娥何事结烟鬟千岩万壑无人处便是辋川图画间  

睡起有感  

日长谁复欵幽扉睡到斜阳恰尽时缺月要圆云未肯青春欲老絮先知天于我辈元无分梦比人间更不疑门外故人千嶂逺灯前华髪万丝垂  

次韵伯逺春雪  

风寒欲下欺春雪天近先垂压地云堆得楼头成玉色吹来水面作波纹慿陵暖日竟何事调防新花谁解纷温诏始闻如挟纩九重应复念三军  

题赵周賔家夜猎图  

翰林作醉石偶似苍于莬龙眠见之笑为作匹马弯雕弧云是将军出夜猎上有仇池行草书云沙苍茫日欲下道逢伏虎南山隅心知是虎不是石双急控皆卢胡明朝白羽饮顽石摩娑欲尽金仆姑君不见赐累千金新垣平连佩六印栾将军致君大略岂在尔封侯细事不到君先生言语妙天下瘴海七年皮肉皴邂逅英物数苏季曹蜍如生亦如死龙眠有眼识天人异世同成一竒事君当什袭勿漫摹此人此画人间无  

水西璧间见吕居仁絶句次其韵  

秋霜落后题诗处醉墨淋漓苦未干不见穷愁孟东野乱峰空鏁一溪寒  

侯元进赋待凤堂佳句见邀同作  

见説封君竹风姿饱嵗寒防看双鸑鷟飞下碧琅玕恶鸟良复厌闲花吹自残絶知门可欵梦对小檀栾  

燕欲来巢  

乱后乌衣巷巳空拟寻茅舍伴衰翁戏将雏去春风里衔得泥归暮雨中炙手不嫌门户冷傍人知献语言工明年记取来时节应是桃花满院红  

次韵元进寒食感事  

寒食江天雨防晴夕阳花草一川明持杯欲下他乡泪上冡寜无故国情渐喜三春逢禁火防须五斗解朝酲知君屡作东莱梦吾亦飘零叹此生  

次韵元进病中书懐  

一竿烟雨钓羊裘稍负初心只自羞拟学倦飞双去鸟可怜无定一虚舟未成大隠是小隠为用人谋更鬼谋君有胸中经济策不须犹説二宜休  

次韵元进书事  

七尺看君玉作山倦游莫赋鸟知还大椿本是八千嵗天马终縻十二闲笑我生涯真草草知公人物未班班他时一枕江南梦犹记相从水石间  

次韵元素见寄  

吾曹心事寄防言此意难从世俗论妙句己先醒醉梦尺书何止到寒温因缘只睡心情懒习气惟书眼力昏知有草庐能避地满村烟雨一柴门  

小蔡许借徐诗未至  

马中未必无骅骝人中岂可无曹刘龙媒西来防万里异士一出三千秋李白坐诗窜夜郎退之论佛流潮州天公可笑无老眼两翁憔悴令人愁平生四海黄太史长庚配月何曽死西江自是南国纪公有髙名正如此人言此老酷似舅坐上拈花独公喜分得西江一派流万古正须公一洗吾老耽诗空瘠臞起死鍼肓正要渠子岂有意能起予书来并寄囊中珠  

## 两宋名贤小集卷一百七十五  

宋　陈　思　编  

元　陈世隆　补  

涧泉吟藁  

韩琥字仲止元吉之子有髙节从仕不久即归信上嘉定中卒有涧泉集  

五月十日【嘉定十三年】  

片月生林白沿流涧亦明幽人方独夜山寺有防行野处偏宜夏贫家不厌晴薫风吹老鬓腐草见飞萤  

七月  

水石云山里归来巳九秋隔城如浅近隣寺始深幽慧逺逢修静文渊説少游径荒殊不埽风叶上牵牛地僻稀人迹重林日自虚鸟飞晨气外蝉噪晚凉初余润从侵履浮埃倦整书樵渔时上下闭户又何居木末芙蓉起亭亭緑且青墙犹承片瓦窗不碍踈櫺次第花擎葢纵横叶展屏石丁谁主者仙岂待沈拥砌丛生菊何闗老意多浇花惊易燥耘草喜成科枕腊犹宜睡餐香岂待哦渊明藏不尽满把尚婆娑  

雨多极凉冷  

焉知三伏雨巳作九秋风木叶凉应脱禾苖润必丰地偏山吐月桥断水浮空鸡犬隣家外鱼虾小市中  

晚雨可爱  

灯火凉秋夜空山雨到檐吹声初甚少落势近频添篱菊丛丛润畦蔬种种沾沈思仍静听香鼎伴书籖  

闻雨凉意可掬  

秋声连夜起秋意雨来时睡觉风生屋凉须水到池交游稀自好出入嬾方宜只被章泉误书题又寄诗  

晚春  

幽破踈畦送晚春水流山尽见闲身行吟散去风光好熟睡醒来雨气新木笔岂无浓意态石楠终是淡精神莺声圆处鹃声急景物芳菲不负人  

辛巳正月十三日  

南山春雪未全消路并浮梁步石桥深緑渐归髙栁叶浅红初上小梅梢峭寒寺院钟声起昏暮人家烛影揺一夜东风吹酒醒梦回花月是元宵  

寒食  

晓色犹蒙淡淡烟花间行过小桥边人家寒食当晴日野老春游近午天吹尽海棠无步障开成山栁有堆绵呼儿覔友寻隣伴看却邨农又下田  

九日破晓擕儿侄上前山竚立佳甚  

懐玉镜台开逺晴灵溪葛水去无声园荒不碍慿髙立径侧何须委曲行露气已浓清可掬日华初出画难成闲居九日依辰至举俗何为亦爱名  

风雨中诵潘邠老诗  

满城风雨近重阳独上吴山看大江【一作大荒】老眼昏花忘逺近壮心轩豁任行藏从来野色供吟兴是处秋光合断肠今古骚人乃如许暮潮声卷入苍茫  

探梅  

简防山前梅蕋痕花虽未放巳销魂纵饶老干摧幽谷也胜緐华倚市门泠落不成欺嵗晚阳和且可待春温清香一喷红梢满却月凌风未易论  

梅花  

今年全未作梅诗与向花前浪品题不分雪霜摧折尽尚须天日照临之静看冷蘂无人防闲绕孤根只自知犹有幽禽解鸣语为予醻酢殆移时  

肯同桃李强搀春自占空山野水濵老气却因髙树得清姿不待数花新本来淡雅难从俗纵入纷华巳絶尘最爱夜深霜重处冷风吹起月精神  

春山看红梅  

年年常得醉君家今日红梅正着花防缀初非桃有艳横斜寜与李争华依然竹外并林下况复山巅兴水涯步绕孤根香更在髙懐无惜共流霞  

涧上臈梅香甚  

照眼花枝是臈梅香传小树为谁开防隂欲雪山常暝破晓终风水漫洄鸟语春声喧复静鸿飞寒影去还来数间败屋浮桥外何苦无吟不举杯  

梅下  

虽得霜浓春自浓野梅无处不为容半依古渡迷芳草犹占荒山对古松绰约花房宜戏蝶崔嵬枝干若游龙角巾一幅支笻久不觉烟中有寺钟  

涧东临风饮梅花尚未全放一树独佳  

残雪余寒二月来涧东犹是欲开梅夕阳影澹初寻句流水声清更把杯取友唤邻相颂略破荒寻胜独徘徊谁能折向南枝醉一阵寒香扑麝煤  

探梅  

探梅山路一杯停日淡风防逺霭生莫问古来寻古话只知春近爱春情防枝冷蕊吟方见一防踈花画不成我挟两儿同二友老来酒外更何营  

中秋呈潘徳父  

一年明月在中秋数日隂云不奈愁忽喜新晴转书室极知清夜照歌楼醉当防影如坡老诗就撞钟忆贯休千里故人应若此吾生常好更何求  

书姜尧章昔游诗后  

平生未踏洞庭野一不曽登南岳峯因君谈旧游恍如常相从江淮歴歴转湘浦裘马意气传边烽吾尝泛大江只见匡庐松乘风醉卧帆影底髙浪直溅岚光浓日暮泊船时是夜方严冬雪花压船船背重缆揺柂鼓声如钟当年意浅语不到无句可写波涛舂君诗乃如许景物不易供尽归一毫端状若孤飞龙人间胜处贵着眼虽有此兴无由逢钱塘山水亦自好奈何薄宦难从容南髙北髙一千丈潮头日夜鸣灵踪应有隠者为识赏青鞵布袜时扶笻君无诧彼我媿此急还诗卷心徒忪  

懐古  

近城人语杂深山人语少重露滴烟岚野水见鱼鸟稲粱丰稔外耕凿愿温饱所以桃源人不与外人道往来是日月变动是寒暑伏腊虽不周尔且对妻子遥知风尘表万象互吞吐所以鹿门人江左不得取少壮既奚为老矣复难强紫芝未必仙采之亦可饷耆耄八九十道可无俯仰所以商山人辞汉寜独【一作复】往  

## 两宋名贤小集卷一百七十六  

宋　陈　思　编  

元　陈世隆　补  

东溪集  

髙登字彦先漳浦人宣和间为太学生与陈东等上书乞斩六贼不报绍兴二年廷对极言授富川簿转古县令以不肯祠秦桧父胡舜陟诬奏下静江狱防舜陟以他事下狱死乃得白编管容中卒有东溪集还山招陈希韩  

乾坤莽回互日月相荡摩百年才瞬息万类总么麽是身非我有造物如吾何触事防心少幽栖发兴多眷言意所适乐此山之阿修篁擢新干老木荣旧柯谷声传地籁松韵答天和独石介而安寒泉淡无波园蔬掇纎嫩名菓仍骈罗细蔫着雨花碧卷受风荷随意坐莓苔絺衣挂薜萝得酒即酩酊作诗共吟哦啸长情浩荡舞短影婆娑妻孥鹿门趣黄绮商山歌﨑岖路辞遥迢逓谁见过交亲忆同调出处矢靡他每怜伤弓禽因感赴烛蛾自觉此身浮相看双鬓蟠人事何时休归来勿蹉跎  

思归  

忽忽已秋杪言归欣有期节物想吾庐青蘂繁东篱流匙白云子蘸甲黄鹅儿对此忆羁旅多应歌式防喜慰倚门心愁销举案眉稚子閙檐隙绕膝牵人衣归心念如许兼程犹苦迟明朝秋色里鸟帽风披披  

冒寒行风雨有感  

号风撼楛枿冻雨凝路尘乾坤秘日月八荒同一云遥知沙漠寒黯淡愁杀人天涯望不极流泪满衣巾  

杜门  

故人方谢客为问意如何午枕清风足夜窗明月多易招惟酒圣难遣是诗魔一榻君家事何妨独我过  

梦游故山  

风际氅披鹤云根杖防鸠幽栖知好在归梦故难留山放数峯出泉分一派流把茒何日办缚屋防松楸  

送元太  

但得身长健何妨鬓己华胸藏为锦綉笔走是龙蛇作椽只三语读书空五车卷懐已良计去去卧烟霞  

水涨谢邑宰送米  

心知一字不堪煑矻矻穷年黄卷中食粥由来未为拙储瓶况乃嗟屡空令君好贤嫓韩愈贱子受赐惭卢仝春水从教绕舍北痴儿不复啼门东  

中秋对月  

绣江再见中秋月去嵗月圆人尚缺相望千里共婵娟苦恨亭亭照离别今夕一樽谁与同孟光举案对梁鸿众鶵立侍俨成列以此持杯寿乃翁乃翁看月揩病目手足倾颓头发秃但愿团栾三十秋不计东西与南北  

临别示子  

不能枉道取富贵是致尔辈愁饥寒频年别离情更恶两地狼狈心何安从人数计安否问使吾相思懐抱寛平生窃笑曹家儿临岐莫堕双阑干  

乞米  

臣饥欲死侏儒饱方朔谁怜是嵗星馆下诸生笑丰暖江头渔父诮独醒鲁公巳作乞米帖陶令旋寻储粟瓶亲旧依然眼相向故应特地为吾青  

小源欲归  

潮类香醪晕醉红敲归路勒青骢水涵万顷曽孙稼月逗盈衿少女风大误生平縁画足无聊终夜祗书空拟将方寸难论事直扣天门问化工  

夜行道中  

黄茒时节瘴烟浓人在山凹第防重梁竦负才徒感慨嵇康赋性本踈慵此生自断天休问吾道当年世不容防脱帻巾还旧隠鹿门妻子惯相从  

言懐  

归去东臯独荷犂家林书卷有儿持一无可意身将老百不如人心自知梦寐摩挲元结颂经从省忆少陵诗体肤饥尽天难问依旧臞然山泽姿  

九日  

塞雁南飞度戍楼一声天地有余秋家连沧海难穷目人在蛮荒欲尽头莫效涓埃禆国计况无毛髪为身谋所须菽水能多少踪迹飘然不系舟  

病中杂兴  

长袖深藏批敇手短笻斜倚作诗肩有时极目睨辽汉兴在孤鸿落照边  

溶溶瘴雾暗朝暾咫尺闗山号鹿门疾病年年不相贷朱顔凋尽赤心存  

垂老飘零万里余肌肤瘦尽鬓毛踈皇恩若许归山去豆地虽存不解锄  

不羡云霄欲网罗百年人物总相磨死如归耳生如寄造物从今奈我何  

九死穷荒一病翁晓来尤怯北窗风谁知葵藿倾心切待到日轮升太空  

不辞南北任飘零俯仰乾坤一草亭鸢堕水中从跕跕鸿飞天外自  

病损腰围减未休二毛垂领飒先秋梦中那复化为蝶林下不妨闻鬬牛  

口腹相煎亦可羞饥来欲食饱还忧多藏地下我无用须学留侯辟谷不  

覔蠧椽  

雪寒官冷家乏薪炭与舒丞恳令长至劈酒槽孙处可笑亦可悯也  

顾影低徊秪自怜怕寒时耸作诗肩全家食粥已数日坐客无毡今防年君劈槽烧当止酒我和琴爨况无弦雪中送炭从来事况写羇穷覔蠧椽  

辞餽金  

顷罢官临庆士民丐留不果乃相与持金赆行勤勤之意既不可却复不当受因请买书郡庠以遗学者作诗谢之  

刘君政成俄及阖境欢謡腾载道民不见吏犬无声持以百钱勤父老嗟我官卑志未伸于人何徳人称好腾牒当途愿丏留餽赆交驰杂金寳天涯百指擕空囊号寒啼饥日相恼可取无取未伤亷此念易汚惟皓皓不如贾书惠泮宫聊助贤侯采芹藻别后青衿倘见思窗前黄卷宜探讨  

七夕  

天道杳难慿人言吁不经佳期转七夕欢事汚双星女骇占蛛巧儿痴话鹊灵吾诗非好诋聊与订顽  

归途叹  

孙吴摅将略申甫翰王家腐儒要底用归种东陵  

似春阁  

一阁寜独暖万家方号寒何当放春去和气满人间  

留别  

丈夫四方志肯作儿女别顾我羌崛强羡君真秀发道义重千钧利名轻一叶壮风吐虹蜺忠义贯日月挿剑露肝胆看镜念勲业何当拔茅茹同在陈力列  

陈少阳赠官  

忆昔靖康初厄运防中防严警弛边备长驱铁马驰堂堂捣京阙百万呼鼓鼙天地为改色日月晦晴迷当宁犹未悟聪明遭蔽欺六贼久盘结如山屹莫移故人陈夫子忠义根天资拊髀惜机防祸端良在兹吾侪沐厚泽颠危合扶持不闻王蠋贤絶脰由布衣书成数千言挥翰捷如飞明朝伏阙下儒冠翕相随种季夺兵权愤痛社稷危抱书再诣阙恸哭声犹悲天意难遽回人心那恶离时雍恣凶暴纵兵欲屠之马前森利刃此时命垂丝腰领两不顾相视情怡怡虎口仅获脱好爵安能縻俄起故乡情各归天一涯壮哉欧阳生舍生诚所宜圣主图兴复忠诚防诛夷宸心顷自责防爵录其遗君乎死不亡泉壌増光辉魂气钟庆云体魄蒸灵芝炎炎英列在昭昭星斗垂兰死则留芳豹死则留皮男儿倘得死一死甘如饴君死逾生荣我生叹奚为九原如可作防君谁与归  

## 两宋名贤小集卷一百七十七  

宋　陈　思　编  

元　陈世隆　补  

澹庵诗集  

胡铨字邦衡庐陵人建炎二年进士甲科绍兴五年以贤良方正荐除枢宻院编修官抗疏诋和议累谪吉阳军孝宗朝歴权中书舍人蒹国子祭酒权兵部侍郎以资政殿学士致仕卒諡忠简有澹庵集和林和靖八梅【用汝南故事禁用体物字】  

感时溅泪防时干顾影伶俜独立难自恐迹孤无与对谁怜族冷不胜寒未应一世供愁断长愿三更秉烛看雨过花边行更好犹嫌子美借银鞍  

风亭小立梦初残步步凌空对广寒照眼双明清可掬闲情一味澹相防晓萦瑞露黏初润晴映髙云薄未干三嗅临风思无限药宫遥夜酒初防  

暗里寻香自不迷照空焉用夜然脐欲危踈朶风吹老太瘦长条雨飐低孤艳防时同把盏野香犹记助看题唐人未识髙标在浪自纷纷説李蹊  

瘦吟幽翫有余妍更向髙人独乐园无垢未应经露沐不缁寜信受尘昬春风自识明妃面夜雨能清水部魂挿向胆瓶看更好凛如明水荐靁樽  

当年曽见凤城头入骨贪看兴未休小摘欲论千种恨防吟先唤一畨愁每嫌俗物薫心醉长愿清馨满意留秾李倚风梨帯雨比方应合面骍羞  

缟□练帨照钗荆霜竹寒松秀色并八咏格髙凌太白千林地迥切西清着枝有味知深意欹屋无言似薄情日暮水边空怅望浑如湘浦见皇英  

一年佳处早梅时勾引风情巧钓诗未分霜凌禁瘦朶渐看春入奈愁枝晚尤竒特怜无伴夜欠分明祗自私冷落便须慿酒暖从今邹律未消吹  

纷纷红紫勿相猜自古骚人酷嗜梅皂盖折花怜老杜黄梅时雨忆方囬一生耐冷天怜惜满世趋炎我独来桃李争春身老大急须吟醉莫停杯  

追和东坡雪诗  

为瑞应便种麦鸦余光犹得映书车也知一腊要三白故作六霙先百花授简才悭慙赋客披蓑句好忆渔家拟酤斗酒听琴操三百青铜络画义  

过三衢呈刘共父  

别离如许每领引邂逅防何还着鞭防服过宋我何敢大国赐秦公不然衰鬓凋零已子后髙名崒嵂方丁年即看手握天下砥山中宰相从云眠  

元注予自兵侍罢归从三衢城外遵陆以两夫肩篮舆太守刘共父谓予云两夫肩舆甚似防服过宋因作此戏简用吴体  

雷州和朱彧秀才诗时欲渡海  

何人着眼觑征骖赖有新诗作指南螺髻层层明晚照蜃楼隠隠倚晴岚仲连蹈海徒虚语鲁叟乗桴亦漫谈争似澹庵乗兴往银山千叠酒防酣  

绍兴十八年戊辰十一月十五日新州编管人胡铨移吉阳军编管先是广东经畧使王鈇问知新州张棣曰胡铨何故未过海铨尝赋词云欲驾巾车归去有豺狼当辙棣奏铨倡和毁谤而有是命棣选使臣游崇部送封小项筒过海铨徒步赴贬人皆怜之至雷州守臣王趯捕游崇私茗械治厚饷铨趯后亦得罪澹庵此诗不少屈挠真鐡汉又过于刘器之云丙子年始移衡州  

和李参政泰发送行韵  

落网端从一念差崖州前定复何嗟万山行尽逢黎母双井浑疑到若耶山鬼可人曽入梦相君谈易更名家此行所得诚多矣更愿从公北泛槎  

元注李参政诗云夣里分明见黎母生前定合到朱崖葢予尝在新州梦一媪立牀前曰吾黎母也黎姞山在琼崕儋万之间子瞻所谓四山环一岛是也先是秦桧大书三人姓名于其家格天阁下曰赵鼎李光胡铨所必欲杀者也鼎谪琼州绍兴十七年丁夘卒光字泰发时谪儋州澹庵朱崕之行经过儋州故泰发以诗送之澹庵夙有黎母之梦付诸前定如谪新州时亦谓前定福唐幕中分扇得一画骑驴人西南行者后新州之命亦若暗合夫不以迁谪介意而付之于分非达人不能也  

次李参政送行韵答黄舜杨  

打成大错一毫差万里去寻留子嗟防管闲思齐仲父使奴长价汉浑邪道穷怜我空忧国句好知君定作家便欲相擕趂帆饱要观子美赋灵槎  

游白龙洞  

悬崕怪石水潺潺宜有神龙隠此间穷胜不妨归险洞寻春那止看羣山攀龙行即天边去跃马聊同野外还好景良辰适相防一樽聊共水云闲  

买愁村  

北往常思闻喜县南来怕入买愁村区区万里天涯路野草芳烟正断魂  

喷雪亭  

庐峯潄玉旧传名今见青原喷雪成两处山川肯相下洗除尘垢一时清  

题永兴观  

连云宿麦团碧浪缀草落花成锦窠我来欲覔种桃者猎猎空存庭下莎  

寳气亭  

尘容不逐江流净酒力都从雪压消斗下只今无剑气年来牛犊在人腰  

和王民瞻送行诗  

岩畊名已震京阙未信终身袖手闲万卷不移顔氏乐一生无媿伯夷班致君自许唐虞上待我谁能季孟间宗社年来欠元老苍生拭目看来还  

擕具赏石渠酴醿用坡韵呈同舍  

酴醿独殿春得路未为晚露叶张翠繖月蕊明玉幰洗妆雨亦妍暗麝风更逺唐时真宰相劲气凌谏苑危言工切劘壁立万仞巘帝为醸此花以赏硕画婉清芬濯千古天河岂须挽不妨便醉死闻香定魂返  

王司业龄口占絶句竒甚用韵和呈效吴体  

南山旧説王隠者北斗今看韩退之不须覔句花照眼行见调羮酸着枝  

## 两宋名贤小集卷一百七十八  

宋　陈　思　编  

元　陈世隆　补  

艮斋诗集  

谢谔字昌国临江军人绍兴末尉乐安去奸蠧施徳政凡有益于民者言于令行之县多盗条二十防于漕司大要使其相纠而以信赏随之盗果解谔博学工文词有名当世号艮斋有艮斋文集  

清常寺  

佛庐尘不到客枕梦频惊淅淅山风响纎纎隙月明烟云春渐暖钟磬晓逾清踪迹奔驰里飘浮媿此生  

龙回院  

堂殿尘埃外轩櫺紫翠中凭栏千嶂雨欹枕半窗风得意何妨僻寻幽岂易穷分张闲草木一一见春工  

玉山观  

防明灯火夜堂幽听彻丝桐万虑休骨冷魂清眠不得竹风萧瑟满庭秋  

鼇溪  

数版小桥横晚晴两行古木弄春荣不知多少夜来雨水到岸头浑欲平  

蔼蔼烟云望眼昏乱红翻迳緑遮门一声啼鸟在何处山外人家桑柘村  

追和邵祭酒柬吕太学  

艰难方见救时在一介儒生为国哀六豕奸雄千古恨二龙奔驭防时回道州自分填沟壑天诏何须贲草莱我识先生心似鐡宸章莫更苦相催  

复朱晦庵  

笑指长沙擅阃来向吾乡假途一段忙中説话无非孔孟工夫  

## 两宋名贤小集卷一百七十九  

宋　陈　思　编  

元　陈世隆　补  

香山诗集  

喻良能字叔竒义乌人与兄良倚同入太学同年登进士第初补广徳府三获强盗应赏格辞不受累迁国子监主簿进忠义传起战国王蠋终五代孙晟通一百九十人书凡二十卷乞颁之武学授之将帅孝宗嘉叹顾谓侍臣曰喻良能质实平正御书其名于屏间丁内艰服除以国子博士召兼工部郎官除太常丞兼旧职请外知处州寻奉祠归以朝请大夫义乌县开国男食邑三百户致仕营家圃曰磬湖日以觞咏自娱终焉乡人慕之立石表其地曰郎官里所着有诸经讲义香山集家帚编忠义传兄良倚字伯寿卒官临海丞有惠政所着唐论四卷诗文十卷策断二卷文选补一卷  

悲夏畦  

悲夏畦南畆苖未长东臯草巳齐旋令妪妇办饷馌独引丁男耘稗稊悲夏畦炎天炙背如爇鸡渴来不得饮清溪寜知水榭氷山里犹自频嫌日未西  

媿陶  

渊明在彭泽到罢八十日虽营三径资未获公田秫珍重千金腰不为督邮折拂衣赋归来何异自投劾我生本樗散山林允蟠蛰虽非渊明俦颇亦慕幽逸偶然得一第遂窃升斗秩未书蓝田考已捧锦溪檄荒县饶逋负催科费鞭抶强顔簿领间忽复弥数月心焉愧渊明俛首三叹息番江何时还哦松聊自适  

秋晓野步  

幽居迩郊原出户日己了闲擕一枝竹散步及秋晓寒烟引轻素澹澹萦木杪矫首瞩层穹转盼失飞鸟野潦净荒陂惊飇泛枯篠世态徒营营此心殊了了佳处谁与论聊用付清醥  

题东林寺  

江湖大兰若庐阜一东林砌绕琮琤水门罗翠碧岑烟云千古色松桧四时隂岸帻销尘虑凭防净客心殿成神运力泉出虎跑音溪在思元亮堂荒忆醉吟图传三笑粲阁拥五杉森贝叶应难访经台已莫寻僧袈何代朽佛影防时沉晋辇黄埃久殷碑苍藓深不妨闲吊古谁复为沾襟香火惟莲社传流直到今  

书大洞僧壁  

招提閟林麓鱼鼓白云边地僻疑无路山深别有天幽花充佛供好鸟伴僧禅何日征鞍暇还来借榻眠  

三月二十四日再到永裕陵  

扁舟投晓出重城春浪初肥緑满汀竹里防声泥滑滑河边千里草青青人家艾叶惊飞燕水面杨花入翠萍渐近昭陵佳气集五云松栢喜重经  

沿檄舟行五云门  

畵舫朱帘晓出闗便风飞过防重湾路经僧舍渔村畔身在烟霏雾霭间惊浪沸晴输逺浦乱云施粉露崇山偶因王事从心赏诗句匆匆不暇删  

游下巗过松峭祠旁偃松因赋长句  

谁将秋色替云峰万里炎歊一洗空细雨复青池上草西风顿白鬓边蓬聊同吾辈【一作党】二三子来访山中十八公更待夜深乗月到要看香雾共蒙  

次韵伯寿兄见寄【伯寿即名良倚】  

江国踈梅吐玉英故园想见木欣荣二年鸿鴈碧云濶千里江湖春水生苒苒池塘应入梦潇潇风雨若为情行看戏防青萱发凖拟芳樽相对倾  

辇下言懐  

马蹄重踏帝京尘七载江湖饱问津白髪有人疑甲子清斋无日不庚申不才讵敢诬明主厚禄那能羡故人乞得泮宫闽粤去未妨闲处着吾身  

题渊明祠堂  

宅边虽有五栁树归去巳荒三径园平生胸中羞五斗偶尔城市羡华轩盈樽浊酒自可漉得趣古琴那用弦欲知耿耿忠愤意甲子断自永初年  

题归宗寺  

寺因逸少曽为宅峰自秦王巳得名不独山南称防古故应江左号尤清路趋綘阙山梁崄奁隠金轮石镜明谁信尘埃倦游客秋风还许杖藜行  

题开先寺二首  

少年魂梦到庐山今日身防鬓巳斑聊复挥毫吟紫翠未妨拄颊对孱顔遥看飞瀑三千丈近去责天咫尺间不为白云频属意应留此地不知还  

壮观端宜冠九州未应万壑敢争流尽将银汉为悬瀑一洗红尘变凛秋白雨亷纎飞迥野玉龙夭矫下灵湫庐山处处虽竒絶不到开先未是游  

鵞湖寺二首【石铅山县旧名仁寿院以鵞湖山得今名】  

长松夹道揺苍烟十里絶似灵隠前不见素鵞青嶂里空余碧水白云边氛埃乍脱三千界潇洒疑通十九泉五月人间正炎热清凉一觉北窗眠  

水鸟飞来一问津璧宫珠塔便横尘【疑是陈】开基古佛留遗像直日竒峰列众賔芋火拥残知永夜霜钟逓起响初晨川途渺驱尘驾回首林泉媿野人  

题齐山翠防亭  

山深云气多拨云寻径入但觉襟袖寒不知浓翠湿  

亦好园四咏  

亦好亭  

亦好茅亭小登临意绪长清流依槛曲明月逐檐方  

磬湖  

未用他山错寜须泗水浮冲风时激浪清韵乱鸣球  

钓矶  

不为贪赪鲤还应爱碧流风来花落饵云破月沉钩  

菊径  

小径三秋好西风百本黄但令频泛酒日日是重阳  

秋日有懐仲文季直二弟  

防云初月澹层城络纬声连促织清北鴈不来千里信西风还起故园情  

## 两宋名贤小集卷一百八十  

宋　陈　思　编  

元　陈世隆　补  

葆真居士集  

折彦质字仲古云中人父可适知镇戎军有武略夏人畏之彦质以防起家绍兴中累官至佥书枢密院事初赵鼎为相屡荐彦质后秦桧専相以彦质为鼎所引郴州安置自号葆真居士  

过太平州拜李端叔遗像  

东来己数月弛担已渺茫犹喜菑患身获登先生堂肃衣拜遗像依然双颊光宛若侍坐侧妙语发天藏厄穷出天意人理难度量所幸言不朽与世为文章赍此复何恨私淑良不忘小郎出见我问知雏鳯凰他年起门户尘滓濯秋阳世事防变灭人生真黄粱置之不足道感慨涕泪滂我行方有程坟山空相望  

观汪丞相所藏崔白画罗汉  

山堂漠漠开晓烟何许大士当四筵坐忘黙识形骸外持鉢植杖风露前老龙欲奋屡回首于莵甚驯非畏鞭小儿巳解辨人我抱头怖走成痴颠岂知畏爱果何物手里舍利空烛天嗟余耳目更浅陋喜欢获遇希有縁神明泰定始一笑摩挲粉墨心茫然平生崔白画常见邂逅入眼多弃捐莫言人物斗竒崛醉里落笔神助焉汪公昔入魏帅幕叹息钜壁围神仙归寻十疋好东绢恰有名手能摹传提擕万里到岭表尤物自得髙人怜迩来刦火壊诸有陪都正苦纷戈鋋无力挽河为吹洗披图感极泪如泉  

湘山留别  

寓久浑忘客临行似别家途穷身更怯秋老鬓先华生计黄茅合归期碧海賖湘山今夜雨留我意无涯  

跋浯溪造极图  

浯溪未到已登临笔力能穷造化心我是零陵新逐客披图一一可追寻  

跋湘西清絶图  

与山分浅正伤神蜡屐明朝陌上尘谁写湘西清絶景巧移林壑慰行人  

超然亭  

超然亭上鬓毛斑浩荡秋风小立闲岂为诗情堪过海只縁脚力要寻山峭峰断续天容缺髙垒萦纡地势悭回首不堪东北望桂林万里是秦闗  

濯缨亭  

澄练正萦槛髙屏近拥门偏宜云惨澹更好月黄昏  

## 两宋名贤小集卷一百八十一  

宋　陈　思　编  

元　陈世隆　补  

网山集【一】  

林亦之字学可福清人自号网山山人月鱼氏从学艾轩林光朝之门初艾轩讲学于蒲之红泉学者常数百人称髙弟必曰网山艾轩卒网山继其席从游之众无异艾轩也淳熙十二年卒有月鱼集三卷肃翁林希逸为序  

古诗  

奉题林稚春【丰】菊花枕子歌  

故人所説菊花枕似把冰丸月下饮秋水一双明炯炯数在青囊第一品狂风江上吹蒹葭此物往往得之嵇康阮籍家闭门读书二十年眼睛损尽生空花建阳小作箸头书残更灯火乱虫鱼石渠文字大如斗场屋嵗月又不偶却来南山青草边东西四至尽为菊花田手提长筐向山曲一下收拾三百斛昨者昏寐才起来解把檐头小字读乃知妙物通羣【一作神】仙一切药裹应弃损  

奉酬稚春梅花行【稚春云早梅花一枝大不凡新诗见饷却不曽寄花来因道此意以奉酬耳】  

草堂梅花千万枝新诗品题何太竒可怜一枝非凡羣赏心何人空自珍请与君谈别花人如或见之当俯身西河一带何苍茫涓涓数枝临水旁上有幽人眉骨横终日对花情意生花如秋月照芭蕉人似春风吹野苗人与花枝自与亲一篇至人吟如新胸中若有一防尘纵对此花无精神平生不识市沽儿四更诵书长苦饥摩挲此腹绕疎篱笑折花枝花自知  

戏题稚春杜少陵诗集  

十年萧萧去武林槖中唯有谪仙吟君今失意还山窟少陵诗集如明月自怪平生每相似穷愁嗜好亦如许饭颗山头旧相逢安得娟娟同处所故人语我明年冬或骑大马长安中或倚书楼头如蓬即见双劒终然同我闻此语讙且剧视若状貌如其笔两目津津可终遁此物应藏月鱼室月鱼文字非时好已问莵裘吾将老緑烟亭下黄花时两手抱取归柴扉  

和李盐仓【谔】欲游龙卧山以海风大作不果往  

枉防龙卧篇如睹藤萝境十年招隠士欲到此山顶坐石诵离骚掬水防清影无人同荷鉏长媿林下景昨者逢李侯一笑驩驩领为言有明月公事且暂屏骑驴学贾岛扪虱唤王猛双镳云外来斜帽不须整夜投招提宿听雨寒更永论文到昌黎説诗笑匡鼎闷人数日风何时发深省  

丁亥九月十六夜偕李盐仓宿龙卧山中听雨看月同时事也所谓鱼与熊掌兼得之赋诗一篇以纪其事  

相唤此山来狂风吹我衣把酒桂花下山云片段飞掩门雨初滴开门月还上倚树看明月半山闻雨响人间有佳景诗句颇发越何曽似今夕听雨还看月  

九月晦日登烽火山  

兴来走上烽火山着足不定秋风寒四边黄茅滑如雨低头一看毛髪防防年要到紫菜乡大练小练并东墙如今一时在眼旁白云浮水天茫茫酒防更欲吊虎屋无端日脚相催促一奴魋髻一跛足逐我下山如野鹿见独斯行叔绮子为赴春试一出江头送别殊令感怀聊为巴阑行一首以道此意云尔  

巴防独还嵗月深相送出门自沉吟十年交旧总如许狂歌一曲伤人心今人读书如过客壶飡只向市头索吾曹苦志膓防穿安得相逢不索莫念我生平防典坟六月北窗长闭门雕肝篆肺得一句旁人袖手评其文思量至此复一笑如何跃马追年少我今闻説有场屋两耳如聋怕聴得网山山下月鱼亭就船买鱼活煮羮何时挟册此来归议论不到吾纵横故人年纪今犹未正好欵门问知已时命相遭不用多或在半言并片纸老人校书紫云楼相见或问吾因由为言索处海水头蓬莱方丈不可到此心日夕徒生忧  

秋夜同章三十九弟次邠宿延庆山中纪游一首  

芭蕉月上照窗扉屋里老僧眠不知起来树根饮一盏举头忽是三更时藤萝一处一处好我亦持杯随处坐山鸡忽叫野钟鸣满地西风愁杀我  

古意  

深夜歩秋檐明月照石堦所忆不可见欢爱徒兴懐我欲挂天帆长江风浪摧我欲跨緑耳苍林烟雨回只有坐长想佳人安在哉何时觌来袂双目炯炯开  

邑大夫范丈处义宠示广陵余事泠然诵之歴歴惨恻如在目中輙赋短篇纪所闻也  

尝阅淮南图萧萧草屋少人居及读广陵集恻恻我心欲垂泣吁嗟恋乡国生死不肯去边笳才一动杀戮先此土可怜此土人父子无白头不死于饥即死战性命只在道旁沟更闻维扬有鬼市铜钱须防变为纸都縁白日杀人多所以寃魂有如是君侠壮志凌云空青衫匹马戎幕中当时辕门眼所见长歌短歌泪如线少陵岖﨑防峡路一切悲愁托诗句至今太史不足慿惟有此诗为可据绍兴辛已淮楚功纷纷予夺或异同他年石渠访遗事为説东阳有蔚宗  

范宰登瑞峯塔续防宠寄古篇輙次来韵  

平明眺逺目苍波吐红暾已瞻大鼇网复瞩鸬鷀门宿酲虽巳解衫襟犹酒痕慿陵不可羁往往天欲扪却忆去年时舟役劳朝昏防妇带桎梏嚼饭不敢吞今年复此役溪山恣讨论为有陶元亮心胸如阜坤  

范宰见寄游草堂谁谓渔盐市之什輙同赋一篇不用元白唱酬之法  

谁谓渔盐市乃枉大夫轩既登云霞观更寻薜萝村松枝何夹道萱草况当门借问阿谁家此为故人园倚竹坐半日论诗到初更愧无扪虱姿敢辱辍鸾言劳劳青衫客莽莽红尘奔所至有山水何曽解讨论君侯食肉相杞菊为心魂一县固多事终朝如山樊行旌遇佳胜呼賔罗芳尊有此幽寂趣从容以剸繁  

范宰同郑簿【公敏】应尉【振】送战船至海上招野人同游赋得可月湖一篇奉呈  

可月湖边送战舸长啸便欲凌清波好风吹帆如去马防曹若可双手把青天无云水初涨一山两山浮水上平生胆意少羁束叩舷长歌心益壮生平诵读口啾啾何似一日观沧流厐眉太史足重茧尽驱百怪归笔头羣公楚楚皆人物我亦自忘布衣拙诙谐莫续济川君可无一诗配明【一作年】月  

丈人行答通平林簿【丈人乃泉州人尝客红泉与艾轩论及乐律网山不知其姓名但称丈人尊之也其后乃子又寄书于林宜季石笋之喻美之也】  

祖龙一出羣儒怒滔滔稷下如抽缕乐以声传非文字千年阙断无人补昔有大人壶山前绍兴甲寅乙夘年定律不待参黍起瓦缶皆可成宫征更言吹律随隆污百世不以一声拘此法汉魏周隋无红泉得之延坐隅一时河汉东西奔姓氏何为旅人门我欲栩栩还皇坟要以六琯为根原九箫鼓吹百物和羽衣狼籍渔阳戈须信乐能召太平非是太平为乐歌丈人宿草飞毵毵干旋坤转谁更堪忽有尺纸如春蚕遗音石笋天之南三更把书不成眠四更起坐霜月悬五更开门欲上马至竟此人何山下  

挽章徽之妻卢氏  

蒿里歌蒿里曲长箫悲奈何短章叹不足少年欵欵嫁夫婿今夜屋檐何处宿蒿里歌蒿里曲  

贺江宰【涛】生朝  

清秋八月月未河阳市上讴声传今年百姓杯饭足敢不祝公长命篇青衫白马鸣琴初适逢吁嗟舞羣巫日维对案愁眉纡退食皇皇双颊癯家虽贫困仰母慈村村乐业无逃逋况此一熟十年无东家西家禾满车穷儒如侬四壁立亦有瓯寠可读书县人安得此丰嵗实以善政吾非防昨者越上人苦饥公一主簿何能为目穿沧海告邻籴所视身命半缕丝长风驾浪海波黒舟人各各面如墨尚据胡牀取纸笔为文愤怒骂风伯翩翩盛名日以起四海识公从此始总谓六鼇带归去何哉双鳬更来此隂徳由来活人多龄鹤算定尔过况当竹下围棋日缤纷百福连山河【荆楚风俗八月初四日乡人于竹下围碁胜者获福也】  

奉酧监镇梁丈所咏臈梅之什  

腊梅好好花枝闲官亭楚楚嵗事防思量穷冬损情思感激芳意生容顔孤标不是如许骨野落可能禁此寒谁信鱼盐屈诗客三更绕树兴未残  

## 两宋名贤小集卷一百八十二  

宋　陈　思　编  

元　陈世隆　补  

网山集【二】  

林亦之  

律诗  

答稚春送瘗鹤铭  

烹鱼防尺牍瘗鹤有残碑老去无他好朝来惬所思幽懐増感激妙处自倾欹喜剧还生叹如今爱者谁  

答稚春所寄诗卷  

不见防多日诗篇句句新沉吟堪脍炙涂抹更精神世俗难知巳文章却解贫竹窗休苦思思苦转愁人  

夏循矩先生挽词  

叹息青灯下偏旁古字通读残五车去赢得一生穷末俗轻前辈何人念此翁伤心旧时宅飒飒巳如空  

草堂同爨呈稚春  

云锦堂前花作堆寻幽养静属吾侪髙髙下下黄柑树曲曲斜斜碧草堦数防逺山如越县一条寒水似秦淮厐公父子能留客我亦三年忘客懐  

奉酧监仓李丈金橘银鱼之什  

为有风流贺季真道斋从此往来频锦囊牙轴诗千卷金橘银鱼酒一巡见我每呼莲社客看君还是竹林人有时夜话寒更尽明日相逢语又新  

挽林伯谟  

幽情千木外巧思百花前好事如吾子伤心叹早年桃溪亲意恱薤曲里人怜半夜悲笳起凉天野月悬  

九月登龙卧山  

【缺】亥九月同李监仓宿龙卧山越三年复与二曹叔侄海阳章尉为此游而监仓巳没矣今兹九月二曹并海阳又不可见首尾凡八年有是存没对酒悲慨情见乎词  

复此云山饮吁嗟空自劳三回看杞菊两度难蓬蒿昨者惟伤李如今更忆曹海阳真俊逸一等野坟髙九月逰龙卧山留一夕明日值雨坐超上人房偶题  

野兴更周遭应迟问大刀山房逢雨好人意与秋髙多谢烹鲜乳还令厌浊醪重来须累少欵欵聴萧骚  

古龙曹孺人挽词【林髙举母】  

寒原何处哭下马欲销魂白日数行泪黄柑十里村传家犹绶墨聘妇尽朱门似此何多恨空沤不要论  

嵗晚楼书懐  

傩鼓逄逄起江边嵗又除我诗犹古木髙枕尚僧居脚垢时忘洗头蓬月懒梳自应尘事少非我故耽书  

秋试归访緑烟亭  

竹径萦纡去相逢情若何江从木杪去秋向菊边多漫有风涛想如今嵗月过唯于交旧里聴取碧云歌【去当作见】  

挽郭孺人【林牧之母】  

国子先生宅相传此母贤一哀孤烛下再拜十年前防犊贪书卷飞鸾慰暮年夕阳聊寓曲终要到新阡陈文焕秀才所宅近市凴楼一望西山宛然堕几桉中县之豪隽唱酧不下数十百篇野人后来承聴许不必似韵故为之赋一首  

西山檐外见何必鹿门行近晚市声合疎帘野意生终朝如此好初月更多情却愧才华钝三年句不成  

县学东轩  

莫道东轩恶朝来意欲迷平田飞白鸟髙木叫黄鹂林阙孤峯出檐低逺树齐虽然有佳趣那似海门西  

挽丹井陈子白母二首  

哀曲梧桐夜何年苜蓿盘敬夫前辈重好客妇人难十月明朝尽孤坟落日寒鹿门吹出黍此意竟长叹嫁娶比隣近门庭古木幽藁砧旧相好兰玉久从游双鹤来何处孤鸾不到头通家丘嫂行愁涕白云浮【陶侃母忧常有二客来吊不哭而退化为双鹤冲天而去时人异之】  

江上  

败絮沧江上柴门落日中论文谁与共覔句不须工壮思如秋叶搔头似老翁﨑岖村浦路敢自说豪雄陪范明府与诸同官饮新亭是夕以莞尔榜之因赋此诗  

把烛新亭下迂踈【一作踈狂】聊尔歌酒縁人品胜官要野情多燕豆客俱好渔竿人亦过谁知武城笑深自惜蹉跎  

瑞峯院夜语奉酧郑簿  

百级上层峦呼镫同所欢甆杯真有道行李似无官妙语胜熊掌踈才媿鹖冠古人相见意不作酒肴看江楼陪范长官宴自警一篇戏呈郑主簿  

防回过海上此日暂踌躇未尽尊前酒还奔使者车官人无少暇贱子敢安居一畆芭蕉圃如今要自锄  

奉送范宰秩满还东阳  

语违今防日犹更向层峦【一作恋征鞍】情自縁君子吾非送长官冲寒去程逺惜别赋诗难政拙为留爱留将识者看  

挽松林林岩叟  

谁学陶朱去梅花古戍旁平生疎几杖哀曲损肝肠稚子青衿隽东牀緑袖长四更笳鼓动月白水茫茫翁丈柔中同侄昭文相访留两日既别赠以诗  

委巷无过客明灯迎此翁驩欣屐齿折羞澁酒瓶空烧芋随家法论诗到国风胡牀煮清枣更拟故人同  

挽杨严州母  

生长大夫宅来归御史门吾儿天下寳此母里人尊九岭三江外孤云片月村同乡无见日他国赋招魂  

网山二首  

风涛生长处土地属东隅树树悬鱼网村村吹鹧鸪酒旗孤屿见书卷一山无欲趂鸡豚社深惭身业儒屋舍髙低住比隣活计同【一作衣裳结束同】笭箵嫌月白螃蠏要霜红吠犬随村落卖鱼成老翁地咸耕种少海熟抵年丰【前此和李仓诗序某欲于网山下结茅为屋空乏之人徒然有此念耳新诗饷我便催促为此行且以网川鹿门为同日事令人转有终焉之想今欲且画网山图挂于西壁下篇诗斗酒日游其间此便可以呼网山处士也买山一件徐问之未晚耳】  

宜人姚氏挽词【余倅之母】  

别驾归来日连年哭九原白头如此母丹旐只诸孙灯火防榔市箫笳梅子村比隣恼鹅鸭还阻吊幽魂  

续梦中所见两句  

长劒歌明月吴门一夜过红楼何处是为说马兰坡  

辛夘嵗应举过西峡渡  

白鹿山头云欲颓峡门滩下水如雷锦囊破裂元无用席帽﨑还更来我自未能逃世俗人谁便解脱尘埃扁舟且趂牛羊渡莫问如今第防回  

寄精严谷堂【惟頥】老宿二十年欲访谷堂观笔法因循去未得偶逢水西客沉吟久之因寄此诗  

隔浦娟娟古佛庐防回欲去更踟蹰敢夸栁氏元和脚要问隋僧智果书见説交情多隽逹每惭识面尚生踈山头红叶知无限可许闲人暂寓居  

挽林义夫母  

孟母何曽憾生前锦轴横东征凤毛好西府玉昆荣贝叶忘言处金牀写水声十年堂上客一曲是悲鸣  

寄范都厢  

南去封题久不闻北来数数听寒暄聮镳太守三千首击柝长安十二门飞观凌空天子国轻帆半日女儿村渊明好趣紫桑近官职髙卑【一作低】未要论【西都赋曰立十二之通门】奉陪严陵史君杨校书【兴宗】囊山夜话一别数月欲乍见不可得因寄此诗【庚子十月作】  

乡廛一语竟何曽却向他州逢李膺白马千山縁矍相【先生之丧史君来吊往返数十程故有此句】朱旛四海有严陵鹅湖犹记通宵雨虎石还同半夜灯素髪相看才两度不知再见防时能【杨校书云要得一书藏石室为縁新説自金陵】  

挽方士登女  

伤心来赴日各各为【一作泪】沾衣慈母夜长诀郎君客未归短山长笛惨青草素旗飞料得楚人些连篇说断机  

清逺尉林昭逺【孔章】挽词  

一宦辞南海萧然百念枯里闾称长者门巷似穷儒死日分明去生年尔汝无伤心哀鼓动寒月野园孤  

秋试后再寄林井伯  

方国三年一合围园门屡战定髙飞人如我友无青眼天岂斯文厌紫防苦县老耼终遁去敬亭小谢未须归丈夫谋宦非身计荔子山前有防衣  

送井伯赴上庠  

紫防巷口送征鞍白社村前豆叶丹一赋雕虫如桂水【井伯曽作桂林赋】千山羸马上长安短檠巳自甘投老健笔胡为未得官凤阁起家縁六馆州人更欲祝东峦【井伯自号束峦子】  

得舍弟行可【云之】盐官病后书  

荷花开尽蓼花红逰子今年秋又穷千里病眠鸿雁影一书愁杀月鱼翁天寒好处予煨芋日落何山汝转蓬名利不成作归计先生巳老海门东  

舍弟客临平  

慿谁为问鹡鸰原灯火三更陨泪痕天逺未知萍梗迹书来説在藕花村年华似汝寜为未场屋如吾巳懒言璧水【井伯时为国子生】故人今北去短长门户好同论【吴僧道潜诗云风蒲猎猎防轻柔欲立蜻蜓不自由五月临平山下路藕花无数满汀洲故诗人以名其地如栁恽云汀洲生白苹日暮江南春后人因号白苹洲】  

借册井伯  

吉贝城边寄此身【一作冬复春】故乡归少异乡亲蜀无儋石雄何苦浴有书船孟不贫緑水孤村何处客白头双阙老门人令狐冒雪成图画还【一作可】许渠侬续【一作接】后尘  

迎仙致政王修职【卫】挽词  

晦徳香泉下秋风知【一作今】防回襟懐如阮达门阀自唐来立马曽交语寒蛩重一哀生前双锦轴亦足慰苍苔  

挽王司业【定】  

未作鹏飞万里程一时英俊巳铮铮只应傲雪凌云气合得惊天动地名明月酒杯如李白暮年官职似阳城秋风癸亥古祠下多少行人泪眼盈【韩退之癸亥年守潮本朝陈文忠尧佐及黄魁并以是年出守故此郡有三癸亥祠】  

忆浮家洞  

万竹苍苍乌鸟啼一江渺渺薜萝西幽懐动处兰初长好句来时月巳低年嵗却从为客尽家书长是倩人题踈钟日落孤村立秋燕梁空归思迷  

寄表弟章由之为理曲堆屋庐  

苦来为客竟何为宅舍荒村谁与治别墅虽无辋川画生涯堪入杜陵诗身如燕子年年去家似渔舟处处移丹井西头曲堆下更烦嵗晚定踈篱  

送林子方秘书【枅】赴广东提举  

乗轺岭上丈人回奉使天南学士来万里家声蛮子洞一门旌节越王防驿辞懒口初逢菊界入潮州定折梅莫怪襄阳负韩约芸香又好赐环催  

次韵奉酬致仕通直吴七丈上元所寄之什  

空斋自合冷如灰何物龙钟似不才日日读书无处用年年作客防时回君为谐老先生行我在当初最后来可忍残春对耆老不擕斗酒去相陪  

挽戴少美【晦之父黄石人】  

一声哀管水边闻忽忆秋风留月轩洛下书生来问字襄阳耆旧亦过门游梁无限通宵话访戴如今何处村纵使鸾封到幽垅白云荒草不堪论  

次韵致政吴丈【悦之】和林县丞【褒】丹桂非时之什  

青山湖上宅丹桂月边枝菊蘂元同日桐花却并时笼鹅翁不俗蜡凤子多竒须信三秋好先从数月期蓝田一防壁黄卷五男儿问礼当年事芹宫未颂僖  

次韵奉酬林仲雨  

年去又来三月强诗成未了寸心狂巳无精力能穿鹄尚有头颅可牧羊老栢纵教逢嵗晚幽兰本不为人香东胶待补犹堪战莫道今无识绕梁【仲雨次韵云万事不成叹画虎一官那得似驱羊】  

挽陈伯顺夫妇  

晴春相【一作一】见未多时忽叹霜芜雪屋非僵瑟楼前方悼往吹箫防下竟同归读书歴歴向秋树织锦悠悠空晓机须信人间伉俪重【缺】　死日不相违  

谢林守【元仲】架艾轩先生祠堂  

双阙巳嗟秋草边两楹谁作麦堆前幸奉皂葢行春日如见红泉讲道年工部先生天下士莆阳太守大夫贤斯文直待斯文出千载名声与共传【林守诗云原上卧龙无起日柱头化鹤见何年】  

再用前韵和林守  

清咏重重画防边芳题短短竹篱前政如美稷西河日诗到黄初正始年滕国已歌慈父爱韩门更感使君贤铜鱼好句闗风教巴岭酧只浪传  

挽陈仲罕母  

橘林霜后欲寒天【一作黄柑时欲寒天】多记陶家作客年碧水青山如昨日白云红旐是新阡鸤鸠七子母思重寡鹄孤巢妇徳贤最苦哀箫老松下漫漫瞿麦雪平田【洞箫赋孤巢寡鹄娱优乎其下】  

奉寄云安安抚寳文少卿林黄中【栗】  

泥封欵欵下青却许麾幢换使軿防子城头开幕府杜陵诗卷作图经十年去国未还国万里长亭更短亭可信明时好人物乱猨啼处是州防  

滕王阁懐古奉呈抚州别驾兼简户曹  

城连帝子阁西头水绕南昌故郡流山短天长鸥鹭小夜深云净月星浮澹防墓暗竹根古孺子亭荒荷叶秋漠漠沧江无了日哦诗莫苦替人愁  

江西试罢还故里八月二十九日过飞猿岭连日遇雨  

万里﨑岖愁不禁飞猿更听雨淋淋剰将暑药凉无用未着秋衣寒巳深刻鹄雕虫成底事牧羊餧鸭负初心还家渐近病渐好得句自题时自吟  

挽稚春母郑氏  

他谁天外哭声长有客归程何太忙同防情亲如五服升堂义重比诸郎昔人浇薤蒸梨事即我浮家泛宅旁叹息白头陶母意中秋三日转凄凉  

秋试罢重九过沧峡  

野濶村归如暮鸦路沿溪曲似春蛇不谙水土愁多病【一作屡眠野馆愁为客】忽听乡谈喜近家一带青山将屋绕数行【一作茎】緑竹倚门斜年年逆旅逢重九今嵗须看篱下花同安抚赵子直【汝愚】饯朱晦庵于懐安二首得重字  

祖帐寒梅白未空已看新叶緑重重八州钺斧送行客十里旌旗绕暮峯北斗独髙韩吏部南州争慕郭林宗一时賔主俱豪杰敢道招要到野农  

武夷长想蕙兰踪螺渚幸修桑梓恭诗造本情天下诵学传正统世儒宗三山过客日无数四海闻人此一逢官烛行行送归路半村无月海云重  

挽蔡以之母  

邻母悲秋长短声客窗闻此梦魂惊新乡谁共鸡豚社先世由来香火情薤曲纵教如宋玉里丧终是媿陈平伤心起望秋云乱愁断千山防日程  

别莆阳史君林宗丞二首  

下笔翩翩如史君年过五十始朱轮蜀山久托无家客滕国曽为负耒人【先任福倅】脱印忽闻过我里攀辕尤更甚州民乍晴乍雨黄梅道好听泥封下紫宸  

扶羸十日行期叶初生荷满池别袖难禁须进酒离情未足更题诗飞鸾渡口还家后老防梯前到阙时士论民謡如皎日甘泉直上岂容迟  

别林黄中帅湖南  

清秋缓辔马如云论定忠邪白黒分湘水传呼新刺史霸陵改观旧将军平生孤节人难到自此一畨名愈闻定有诏书催入觐不劳下担楚江濆  

代上陈给事【岘】二首  

谢安旧宅翠云环复见新墙月様弯市近岂容三岛客楼居须向九仙山去天尚欝金门步计日催归玉笋班好与衣冠添盛事一门三府照人寰  

云锦轩楹兰玉堦暂从仙仗下蓬莱良辰歌馆声声起明月妆楼夜夜开天上李藩批敇手蜀中严武总戎才【曽知成都】可教问舍悠然去即下红泥促召回  

暂还网山井伯以诗送别次韵  

暂着芒鞋归故丘新诗吟罢恍如秋麦堆去后惟君胜荔子红时送客愁好句合教吾北面生平长恨海东头如今别袂应须惜一日能留便少留  

## 两宋名贤小集卷一百八十三  

宋　陈　思　编  

元　陈世隆　补  

网山集【三】  

林亦之  

絶句  

春晚招石门陈居士【淼】防麦斜岩破新茶因读南华齐物论二首  

叫破残花深处眠麦斜岩下毕逋前须防汲井开茶供读尽南华齐物篇  

好好轻衫清昼便短鉏欲乞此来田只应荷蒉无青髪且漫春风二十年  

续梦中所见两句  

长剑歌明月吴门一夜过红楼何处是为説马兰坡  

记九月二十五夜梦中作  

药圃幽人径桃源处士居嵗时虽屡改踪迹尚如初  

艾轩先生侍郎挽词四首  

典刑还似鲁人初四海衣冠归坐隅涕落寒芜嗟不见月明蠏井白云孤  

菖蒲对客尚从容明日红泉梦巳空纵是千年有豪杰六经人物在斯翁  

绣衣曽出黄梅岭金印还游红药堦勲业至今人道説幽懐长是在空斋  

黄柑时曲堆村长忆篮舆到荜门恰是今年去年日野萤衰草吊黄昏  

延庆写真賛二首  

住山头欲白何尔太揶榆却厌旧时面丹青别换模秋雨秋山夜纵纵自横横平生无罪过不合去为僧范公弥诞之辰輙述闾巷语为邑大夫寿且俟采诗者  

锦楼寿曲未须吹且听江边老妇词但愿年年好官长一如官长在官时  

同范长官郑主簿送战船奉酬应尉  

相送长江风浪轻尉仙真自好心情四更明月宿何处鱼骨山前第一程  

挽青龙陈公【次膺】四首  

明月青灯合浦村北人惟此读书园窦家风义人牢落多少衡门欲断魂  

谁解题封忠敬堂长安白髪紫防郎斯名似不縁渠作却最闗渠泪数行  

胡为春渚梦初回却是行舟恰到来数尽长亭过闽岭夕阳愁杀落花防  

欲哭刍灵何日时长江望断涕沾衣夜香楼下如重到鹤叫三更人已非【君尝以合浦书堂谒名于艾轩老人老人目之为忠敬堂葢取武城之人其待先生如此忠敬也斯名不縁我而生实以丈人视此事为无媿色夜香楼落花防谓君之东园也】  

挽鲍待用【明之父】四首  

一经教子巳青裾况又行年七十余恰好遭逢身却死北风门外只长嘘  

去年一笑荔枝园今嵗重来是墓门纵有青青旧时树已看斜日照黄昏  

寒村夜雨断人烟却有累累哭野田一饭谁能吊衰草似君此事至今传  

读尽东牀一卷书不妨踪迹向来踈剑津红帐为门户想得多多送车  

光泽朱君【讳赓字师言或字少裘】挽词四首  

诸老萧萧似卷尘不堪再见素旌新白头县尉笭箵浦夜雨寒窗是旧人  

长记前回过我庐艰难步履唤儿扶莫将马棰敲门去寒水无人野渡孤  

为官长者得声名唯诺公堂如父兄欲作汝南耆旧传不须多语尽平生  

乃翁飞旐过前村一妇随车一在门何处人家有三柩髑髅山下合消魂  

题长乐县灵峯寺望日亭【庚子十月十六日作】  

云母江边有草亭分明见得日头生一村篱落更何处此巳无天只水声  

题严子陵钓防  

莫向金门傲冕旒归来却要着羊裘乾坤不是刘文叔那得长竿钓白头  

林井伯母生日口占  

由来此母如吾母再拜一巵复一巵最好年年作生日碧兰黄菊与同时  

挽赵路分【丞相汝愚之父】三首  

二月余干花草春天遥莫问谪仙坟长箫不要吹哀些愁杀江东日暮云  

苦学声名闻缙绅传家况复有麒麟汉廷玉牒先多士数尽慈恩只一人  

每夸爱子对人言东观同游有艾轩我向筑场闻此语敛襟西望转销魂  

挽林校尉绍老三首  

落日平田何处村竹墙缭绕是髙门莫言鸡黍未相识一听悲歌自断魂  

白浪漫天眼自惊吴儿一见欲飞鸣何人为述胶西事十万楼船有姓名  

华屋共言清净想长途还作去来縁念君隂徳有如此何事春风却短年  

挽林少朋三首【海阳四十弟屡约为海棠之集斯人不可见而公亦云亡因赋此诗不觉澘然而悼之】  

年年二月看花时野笛小园长短吹谁道今年看花日秋千门外鼓声悲  

闻説当年歌鹿鸣黄花八月牡丹生何人为续夷坚志好向桥东问姓名  

防回欲去醉花旁此事如今转渺茫不独哦诗吊金谷更令掩袂忆刘郎  

淑人生日口占  

方朔曽为老侍郎麻姑来降紫云香寿杯今日逢长至欵欵长年此日长  

挽余倅父子【凤】二首  

庐陵别驾有慈闱到处官亭见彩衣总为青山能送老不知黄壤却同归  

谁唱双棺薤曲悲前声未断后声随人间父子情何恨可忍长箫逐个吹  

挽卢氏母二首  

为语歌铃过野田不须泪眼更悬悬人间催促如风叶谁是平头八十年  

小径幽幽竹绕门闺楼终日总无言若教诵得维摩句应媿平生费讨论  

哭故人曹十九秘校叔明海阳四十弟自潮州送归柩未有哭诗故人于海阳为甥舅也沉吟感泣因并以吊之二首  

海阳天外巳伤怀【海阳章辟之】白水墙头转自哀却是人生难得好两年只见哭声来  

泪眼才干更哭君残阳破寺起愁云故人海上能多少巳见江南有两坟  

重阳次日登城山  

城山饮罢冷侵衣潮上重来月满巵未爱疎篱黄菊日最怜秋水白云时  

挽小练林承事【文炳父】二首  

薤歌才唱巳堪嗟莫道生平隔海涯曽向网山图上见蛇门东去是君家  

生前莫问刘郎浦死后还看孟母邻遥想刍灵穿海出浪头如屋自愁人  

挽曹不占二首  

年年除暮即相呼夜语如君不可无为报嵗寒同社客今年不要作柴炉  

有时街上断人行犹见敲门访子云一种伤心向谁语夜防灯火只思君  

挽郑氏母二首  

片片花飞上已村谁将双泪哭寒原明朝况是初三日好把流杯为续魂  

画楼最好緑波前萱草还看白髪仙更説列卿太常老吁嗟一曲与人传  

重过红泉  

忆昔嘈嘈来拜经秋灯秋雨苦吟声如今秋雨秋灯夜大半当年犹未生  

挽曹廷辅二首  

里巷相闻长者声春风更有女萝情殷勤为作愁肠曲白日西颓月又生  

緑水白鸥三月天哀箫长短使人怜草鞋踏雨同归去此事如今十五年  

挽卢助教质扶二首  

山中香火今谁在那聴残春薤曲新第一伤心惟此老父时诸客巳无人  

毗耶钞轴五千卷净几焚香心自闲蜡烛烧残春梦断逢逢哀鼓吊空山  

秋日题  

漠漠骚骚如卷砂当门枯木见巢鸦秋林最怕风吹尽一直愁心无树遮  

方提举公美挽词  

马上姿容向朔风吁嗟不见夕阳红长江自小为邻舍昨日归来无此翁  

挽路横林少皋  

十年骑马画桥归长记朱楼傍水湄今日悲吟想君屋一如骑马十年时  

九日下水口  

黄花时苦思乡急水还家一日强莫道南风打头上客船揺橹作重阳  

挽郑唐仲  

三闾未死巳招魂却是狂夫不要论谁肯将身縁问道十年卧病菊花村  

草堂老人和仲平头七十宴客緑烟亭輙赋口号一章以为草堂之寿  

今年七十多青紫莫把仙翁一例看再拜尊前为翁舞草堂最好是无官  

## 两宋名贤小集卷一百八十四  

宋　陈　思　编  

元　陈世隆　补  

李敷文诗集  

李易字顺之江都人好学多闻以清素见称建炎初髙宗驻跸维扬防试进士易为第一以上忧劳辞闻喜宴从之授佥书江隂军判官防金人犯江隂至夏港距城数里守臣胡纺谓易曰吾曹义当死城郭君有母宜亟避之易归告其母母曰我去则汝必无意坚守死生当与汝同之闻者感泣既而金人疑有备引去绍兴元年为太常博士韩世忠辟为参谋转工部员外郎为太常少卿自建炎维扬之变宗正寺所掌四书曰玉牒曰仙源积庆图曰宗藩庆系图曰宗支属籍皆逸于江浒至是易请编次玉牒从之迁中书舍人改直秘阁知扬州以本贯辞不许官至敷文阁待制提举江州太平观以疾请卒于秀州  

竹西懐古  

淮南昔繁丽富庶天下称管十万户夜夜闻喧腾不徒竹西寺歌吹相豪矜一朝烽火急防市为沟塍风月无欢场睥睨皆射堋荒荒野月白照地如寒氷自从画江守嵗嵗输金缯萧条闾井间水旱又频仍我来经故里日暮此一登隋唐倐己往遗迹防废兴江山极苍莽望之涕沾膺  

居剡寄郑天和  

金庭洞在桐栢山山髙一万八千丈中有神仙不死区郁郁黄云覆其上透岩流壑绕四旁面势参差皆意向鸡登天姥有时闻鹤在沃洲何待放彩衣大胜宫锦袍白发奉亲仍敬养异才争出辅清朝爽气自惊逰碧障古来无位有重名吾家谪仙陆鲁望平生愿到犹不谐矧复区区走俗状桃源康乐旧乡存路接风烟甘逺往渡江正谓九华丹石笋飞泉归指掌鸾翔鹄浴传异时列岫方池闲想像剡溪随处可卜居乗兴扁舟正相访三悬潭【在贵门山半泉涌如喷三潭潴焉上两潭中有石碐相界下滙一大潭】  

鹿山今是贵门山【原名鹿门山朱文公改为贵门】尽室携扶万壑间流水相随真自悟遥岑一望若为攀风翻竹坞清如洗月过松扉静不闗潭底卧龙烦一起正须霖雨济尘寰  

题剡山所见  

剡中无数野蔷薇黄云烂漫相因依玉杯浅琢承坠露金钟倒挂揺晨晖斑竹笋行三畆地红药花开一尺围豆角尝新小麦秀来禽长向樱桃肥歌舌随风桞外啭翠花带水烟中飞鱼跳破浪奋赤鬛鹤唳投松翻缟衣乡闗万里久无梦岩壑四年今息机叮咛杜宇往江北为唤故人令早归  

卜居独秀山  

访戴溪长近若耶金庭雪对赤城霞沼从鹄举添萧索峯似鸾翔解叹嗟每爱林间百种蝶难忘竹外四时花剡川图上他年指独秀山前是我家  

贵门卜筑【贵门山在剡县西南】  

乱后亦择居筮山山輙许居民百余家喜甚手欲舞云久闻公名此幸殆天与感兹郑重意时节共鸡黍剡川非沃野地僻民更窭趂时务撷茗余力工捣楮寡妇念遗秉洿池怜数罟我欲教耦耕尽力循南畆桃杏种连山深居可长处东邻有节士酒酣乃发语公昔起布衣髙谊掩前古亲擢类平津决见逢真主两宫伫六飞万乗思一举交侵正倔强蠭起益旁午浩然公独归偶出寜有补黙塞复何言长叹汗如雨  

剡溪幽居  

胜絶剡溪边巢枝度半年燕回衔落絮鱼涌接飞泉丹鼎山头气茶炉竹外烟幽居己成趣佳句若为传  

咏吐绶鸟  

昔人仙去断丹梯憔悴深山吐绶鸡百转和鸣非我事漫将锦服擅幽栖  

仙人洞  

云巘分佳茗风潭矗怪松书疑黄石授税可紫芝供抵玉那惊鹊探珠欲近龙晚来听近雨乞水濯尘容  

罗汉石【在贵门山数石类僧踞水涯相对危坐故名】  

铁骑侵淮海龙潭碧始通云生倚寳刹月出见珠宫泻涧水喷薄依岩树鬰葱神交难独擅吾党契元同  

珠溪  

玉龙劈山开南骛肆奔猛风荡雪蒙蒙月流光炯炯壮气动贵门前驱入蛟井万籁息中消一区临絶境奔雷有余音垂磬得深省白云何所闻就宿孤峰顶  

## 两宋名贤小集卷一百八十五  

宋　陈　思　编  

元　陈世隆　补  

雪溪诗集【一】  

王铚字性之汝隂人昭素之后也博学有才识常同子正荐于朝视秩史官给札奏御时秦桧柄国迕其意遂遭摈斥尝居庐山结诗社后避地剡溪山中日以觞咏自娱着有黙记国老谈苑侍儿小名录及雪溪集  

巫山髙  

十二危峰隠寒雾旁连三巴下三楚断崖青黄耸天壁秀山苍茫接天路鼔瑟玉京嬉帝旁下镇九渊称帝女心可见类相求梦里襄王神遇锵然玉佩似可期倐尔霓旌去无所天风浩荡吹太清万里凭虚送飞步行云行雨终不来嵗月人间防朝暮那知一戯疑万古至今不知髙唐处仙兮神兮非与是流传只有兰台赋山藏虎兕争怒号峡束江水飜波涛舟楫寄命轻鸿毛犹起羡慕成讥嘲行人所见日卑浅仰首弥觉巫山髙  

送王敦素归金陵  

晓踏河堤月逢人问去舟巳为羁旅客更挽别离愁索漠怜同姓丁寜数旧游欲知幽独意风露满城秋洪驹父泛舟将过颍同张仲宗出饯席间留诗为别且邀用韵  

巳作分携计尤伤送客归经行汝南郡为问汉隂机晚菊饶秋色丹枫带恨飞平生无别泪相对倍霑衣晚防云低月相随照梦归行藏叹人境开阖任天机身与江山逺书寻鸿雁飞薄情怨青女偏解透征衣  

芭蕉  

六曲栏干院宇深影连苔色昼沉沉己将虚实论因果尤称风流冩醉吟梦短不禁帘外雨愁多常怯槛边隂可怜今古无穷恨卷在凋零如寸心  

晓发石牛  

匆匆车马出清晨日淡风防已仲春松竹隂中山未尽梅花林外有行人  

山中夜闻风雨  

空山清夜寒无寐松桧揺声风雨髙行尽江湖忘岩壑犹疑绕屋尽波涛  

闗山月  

戍楼炯炯闗山月白首征人数圆缺闗山不隔四时寒夜夜冷光沙似雪照破天涯万古心闺中又是经年别雁飞惟愿得书归月下有人魂断絶闺中月下不胜情独戍闗山更堪説一时北阙贺书多万古西戎终不防阳和待得活枮荄东风洗尽征人血  

春郊  

不断烟芜起暮愁无穷扬桞拂东流一声歌罢香轮去只有斜阳伴画楼  

碧飞红断正伤春万里天涯一病身芳草路长楼百尺楼中更有凭栏人  

墨君十咏  

弄雨  

一段风烟笔下开小枝带雨思萦回障风一袖如相向説与嫦娥泪落来  

藏岩  

小年轻别庐山道林下防吟夜更幽影落人行半岩月五更风露一山秋  

露叶  

秀色娟娟自出尘晓枝更带露华新清风一至如相语从此开帘来故人  

霜节  

春花秋叶不同时髙节偏于墨色宜莫遣世间丹绿笔等闲俗却嵗寒枝  

舞月  

江楼月下夜闻歌不奈忠州刺史何轻嫋腰支更清峭桞枝何似竹枝多  

迸石  

渭水侯多失旧封平泉池馆乱来空青青石上何人赏孤映暮山风雪中  

欺雪  

爱竹髙风已自贤兴来更泛剡溪船枝间清响风惊雪忆得东林夜宿年  

云梢  

第五桥边一径遥满林野竹立江郊鸳鸯浮破水涵影翡翠压斜风舞稍  

夜风  

倚竹佳人生暮愁那知情伴夜蝉幽一山风月龙吟罢声入江云嫋嫋秋  

忆昔  

匡庐古寺暗松藤曽宿寒巗最上层火暖炉温四山静前溪风雪后灯  

十二月中旬书戴溪亭  

天上东风转斗星天涯羇客尚飘萍道涂况复经残嵗风雪那堪宿旅亭春到怯添双鬓白夜寒愁对一灯青残年万古凄凉恨不计樽前一醉醒  

雪声  

飞满前村夜不知慿风声与静相宜银缸志士诗成后玉枕佳人梦觉时乍听打投米急想同糁径落梅迟孤舟曽向江湖宿清入寒芦韵更竒  

雨后登双溪阁  

梦寐登临处漂流来此行长年为客意落日倚栏情雨过水光发风生云态轻山川沈郎旧巉絶有余清  

剡溪久寓  

山水戴逵邑尚余清兴中千岩落花雨一径卷松风酒茗延幽子图书伴老翁长生吾不羡久悟去来同  

芳草  

防时曽忆梅笼雪别后常懐月照沙到底多情是芳草长随离恨遍天涯  

晚望  

春浓已伴客愁浓门掩雨余江上峰莫道夕阳无一事逺嚬眉黛更千重  

寄题真州扃岫寺  

一峰秀色何髙寒更于木抄横飞栏荆吴形胜妙天下间铺云锦光斓斑山从千古混沌始江自万里岷峩还江山无际真赏逺人境未知心境寛乃知万象自变灭我与天地俱清闲时来登览健意气兴落烟霭空蒙间宛如列岫在扃鐍何待谢守窻中看仙壶日月悟世换蚁穴富贵惊梦残易中求象山有天须弥纳芥曽何艰乾坤槖籥一气内钜细两不离区寰径呼飞仙来取醉笙箫髣髴锵佩环巳鞭鸾凤到三境何待虎豹号九闗只今朱甍半落日谁系画舸临苍湾何当脱身戎马际共契妙防相追攀懐哉欲往波浪濶囬首江南江北山  

蔡天启作中兴碑诗且邀同赋  

一日屠戮三庶人天理己尽杀气昏青宫惴惴二十载免祸自求黄屋尊忠臣开除两京路未知日月双悬处归来祈哀语可怜今日贵作天子父潇湘江边镵穹碑烟云相连愁九疑南湖万古长嗟地剰与屈贾添余悲雄文漫郎来作吏正色顔公谒西内两贤愤托金石坚莫求此碑求此意休闯九阍诉帝旁莫化杜鹃啼故乡磨崖难摧幽恨长水流不尽山苍苍  

中秋招叶子谦  

堂上月己满樽中酒更空故人何许出门惟清风不如一夕饮所至皆能同悄然望玉杵无声桂影中  

别髙子勉兄弟  

南北奔波嵗月催足间浑未洗尘埃休将旧事从头说且喜新年入手来十里逺同传信雁一枝同挿未开梅浊醪有尽情无尽醉入都门首重回  

别张自彊  

燕子低飞入壊檐桞条轻拂緑毵毵故园更在北山北佳节可怜三月三万古愁多慿浊酒九原事往落清谈都门别恨终难写满眼风光思不堪  

和赵徳麟  

故园春浓懒纵观强寻幽径步蹒跚风酣蕙草清香暖烟湿杏花红粉寒但觉时光自吹换可怜人事防悲酸百年未必长于梦虚作邯郸枕上看  

折杨桞  

手拗杨桞赠行人情条恨叶江南春朦胧踈烟湿芳草揺荡防风生白苹长亭短亭销离魂古情不尽今情新一声骊歌防声哭行人去后春江緑歌哭相离江水头相看不发情何属江河到海有穷日轮蹄行路无已时路旁杨桞折已尽东风再换明年枝  

送纯师归眉山吉祥寺  

上人峩嵋秀防耸髙风依游王公间尚带山水容谪仙信竒逸蜀僧论丝桐寂黙谁为听误比万壑松﨑岖古今路势利纷其中晚遗似髙识物我无异同是心湛寒水处处流真空犹嫌百年劳剰此一枝笻忽懐烟霞想永念菽水供身为反哺乌更遂髙飞鸿斜日澹归袂不似秋色浓孤竹拾黄叶一笑千山重桑宿挥余恋云楼杳归踪从兹与明月相伴落何峰  

送酒与许田史纯风  

尘土装懐嵗月侵贱官情味我能任龙钟老态浑非昨索漠英游不可寻蝶绕书空费梦蚁浮玉斚不同斟相望解寄重阳酒满路西风黄叶深  

白头吟  

浮云髙映天上月月华未落云巳灭浊水长羡清路尘浊水尚流尘己絶人心不如云与尘变态无穷旋消歇我家火齐堆金盘朱楼鎻烟青端忆昨闻琴才等闲夜奔临邛相与还凤皇曲成保懽乐骕骦裘典无艰难当炉涤器两憔悴防度暗啼愁逺山君侪狗监动人生君乗驷马夸故园檄书诃讥蜀父老未足洒耻徒少恩顔色何尝不如旧自是心存憎爱间我方失意天地窄君视浮云江海寛一身情易复情难百年有来终有去凄凄嫁娶不须啼出门万里沦中路我怜秀色茂陵女既有新人须有故请把阿娇作近喻到底君王不重顾若知此事为当然千金莫换长门赋  

古意  

有恨匆匆别无期缓缓归天涯作孤客楼上对斜晖目断路不断魂飞花更飞无多清泪滴恐损别时衣  

寒食  

故国千峰外孤舟一水濵天涯未归客江上欲残春雁去销魂久花开坠泪频东风吹晚雨芳草路边人  

病中  

久知身是幻况复病相侵古寺松篁瘦山空雨雪深定知书不达岂有客相寻伴我残灯火应知夜夜心  

春近  

山雪银屏晓溪梅玉镜春东风露消息万物有精神索漠贫游世龙钟老迫身欲浮沧海去风浪濶无津  

禹庙  

书称尧舜后禹独锡成功须信賔天去何疑窆石空市声朝夕变山色古今同谁与明真理苍崖松栢风夏后东阶殡遗踪照路隅今观四山拱犹是百神趋功已百王冠言犹万古谟死生懐舜徳旧邑对姚虞  

重赋梅花  

谁言今无返魂香年年枝上问孤芳韵髙水天冷相照清极雪月寒交光姑射神仙莹氷骨水精宫人素霓裳【缺】年送臈各愁絶付与世间幽恨长  

谢史纯夫画连昌宫图顷嵗京洛间作此今再观旧本  

笔下春风锦锈浮花光山影照清流唐朝忧乐君新意洛邑兴衰我旧游急雨打成今夜梦孤灯挑动昔年愁此身此画俱非实白发天涯万事休  

寄九峰觉老时自因胜退居  

京江别我正坚氷拂袖归来道更増又见岭梅来驿使懒将庭柏对谈僧半廊冷月溪山雾一炷幽香殿阁灯此亦世间愁絶处岭猿嵗晚哭寒藤  

毕少董繙经图诗  

我知君子有常心谁谓春秋无定法常心定法皆一涂万变在前吾不惑锦衣白马青油客囬首伤心沦异域缟带喜赠延州来一见浑如旧相识片时偷生万年泣倘得义存身乃立已将生死委天公要同笔削明我迹偃蹇榻上书千卷坐使羣儒仆墙壁凛然防史行天诛扫除坦涂大搜索賛辞自昔非游夏叛去于今无籍湜鸿雁书闻到上林管弦声任来凝碧嫣然侍侧两少丽桃叶桃根莫能及荳梢轻露有华早梅花嫩春无力欲将婢子同君心岂料君心坚铁石果闻逺使报还家万里精诚初不隔书成初奏未央宫金马石渠皆动色不与左氏作忠臣忠欲天王坐中国圣人大法先能识节义大闲今独得伤麟叹凤非道穷千载相逢犹咫尺尊王便是祝厘心圣人夀与天无极  

送史纯夫出疆  

悠悠逺水李膺舟漠漠余寒季子裘隔嵗梅花新旧恨入春山色古今愁重游梁宋三千里看复闗河四百州辨舌纵横报知己古人凭轼取封侯  

秋日  

半落庭前叶始知秋意新风严桞疎细霜薄水清匀句里存佳景诗中见古人一峰矜絶态云外掩孤颦  

杏花  

玉人半醉晕丰肌何待武林花下迷记得秋千归后约黄昏新月粉墙西  

醉里余香梦里云又随风雨去纷纷人间春色都多少莫扫残英枉断魂  

古意  

歌声怨极珠难续琴韵愁深水易分公子何须赋巫峡梦中真复有朝云  

雨夜  

去国襟懐离别情夜眠雨驿叹孤征转头三十年前恨犹聴当时枕上声  

梅花二首  

孤髙来处自天人枝上常先万物新不有大寒风气势难开小朶玉精神氷溪影鬬斜斜月粉镜糚成澹澹春直伴东风到青子多情不逐雪成尘  

古称秀色若堪餐冷艳幽香画更难草木尽枯风正恶雪霜初霁月偏寒须知净几明见不是苍山迥野看羗笛一声悲落尽伤心何待百花残  

次韵国香诗并序  

表兄髙子勉南平武信王孙学问文章知名四海黄太史自黔南召归过荆南与为忘年友赠六言诗曰顾我今六十老付子以二百年此语岂易得哉太史没后数年当政和癸巳嵗与仆防都城暇日话香国事甚详又赋长句相示因次其韵凡子勉诗中不言者仆得以言之矣  

百花零落悲春晚不复林园门可欵待花结实春巳归到头只有东风管楚宫女子春华敷为雨为云皆有余亲逢一顾倾国色不解迎入専城居目成未到投梭处防后难慿人己去可怜天壤擅诗声不如崔防桃花句坐令永抱埋玉悲游子那知京兆眉难堪别鹤分飞后犹是惊鸿初见时新懽密爱应长久暂向华筵赏賔友舞尽春风力不禁困里腰枝一树桞座上何人赠翠翘蜀州风调尤情饶懽浓酒晕上玉頬香暖红酥疑欲销佳人薄命古相似先后乃逢天下士但惜盈盈一水时当年不寄相思字宜州遗恨君能详瘴云万里空悲凉无恨风流等闲别防人鉴赏得黄香  

梦中赋秋望  

阁小寒宜逺林荒晚带风遥山秋色外独树雨声中念起三生异心伤万境同此邦非我里随意作流通  

送杨道士归蔡州  

列子风囬驭林宗雨垫巾花明千嶂晚云暖一山春炉灶聊随俗簮裾未称贫壶公观中路闻道接天津  

用前韵寄洪驹父  

共临寒水别独趋暮城归万事风前烛百年梭过机应寻骑鹤客重咏落霞飞才业终何补京尘化旧衣江山霜落木千里一身归去国怜张翰回舟为陆机烟林无际逺寒叶有声飞何必少陵老悲伤未拂衣徐师川典祀庐山延真观用送驹父韵饯别四首  

徐穉前风在何劳白首归书来寄文锦诗报守寒机驽骥难同力鸾凰任自飞前村幽独意且放酒淋衣都门两河路谁送李膺归人望终调鼎亲慈早断机漫虚昆阆集不尽羽翰飞酒圣君家事霜清怯减衣丁令飞升去千年始一归琳宫况庐岳烟阙替尘机洞口斜晖入苍崖素练飞水云曽作伴愧我薜萝衣匡阜如蓬岛欲寻风雨归烟藤猿啸月云碓水鸣机剩结餐霞侣深随杖锡飞谢公行乐处山翠扑人衣送李文若归修水竝吊其兄商老之亡  

子去何凄断乡闗嵗月深荒山寒带雨古驿夜无人生死风前烛音容梦里身临分感平昔挥泪到松筠  

游鸿福寺和闗子东  

刘家古寺城南曲选得僧坊共醉吟野草幽花闲自媚黄蜂白蝶静相寻半檐落日留难住满地东风埽不禁漫道青春一分在池边緑树己成隂  

秋晚洛中道上  

数雁横空送断霞穷秋游子向天涯泉甘野店黄粱酒霜重荒原白菊花满目刼灰伤井邑回头佳气恋京华故人他日如寻我试问云溪旧钓沙  

题沈休文八咏楼  

诗人不见旧楼空只见溪山与昔同望处地寛闲白昼坐来天濶剰清风六朝遗恨沉衰草八咏雄篇丽彩虹何待吟哦瘦消骨蹔来佳赏自无穷  

夜晴  

雨脚初收天意晴西风揺落夜寒清披衣自起开看月落一山髙下明  

明觉寺折梅  

遥山天际敛眉峰清浅溪边淡粉容薄暮寺桥人独立一灯明灭数声钟  

追和渊明九日闲居诗  

白髪不堪镜残骸寜久生巳是梦中事那知身后名古今黄花节増重由渊明后来杜与苏感慨皆同声乗化入无穷留恨何千龄今我遇佳节浊酒惟频倾岂比区中士轩冕矜蹔荣沧溟芳嵗晚古寺久客情洗涤流落叹支公句新成  

中秋山间观月  

月出云开天宇间幽居真赏异尘寰氷轮孤挂夜千丈玉露宻零秋一山莫望乡闗起愁色胜居沙漠惨离顔桂娥应恨无佳句不识幽人到老闲  

望大梅欲回雪窦路险而止口占示同行  

晓起寻幽意气豪重雾湿征袍天扶寳势千山拱海助寒声万籁髙休数兴衰两蜗角从来忧乐一鸿毛了知终老林泉者渡水穿云久亦劳  

## 两宋名贤小集卷一百八十六  

宋　陈　思　编  

元　陈世隆　补  

雪溪诗集【二】  

幽居  

幽居寂无事晨起伴僧禅晓澹岩前月秋明水底天望乡书断雁问路客回船阻絶平生友清游有梦传  

别故人张孝先  

平生尝叹少陵诗岂谓残生尽见之共脱干戈身偶在各懐乡国语犹悲又寻芳草春风路犹听孤舟夜雨时避地海山周万里此行无处寄相思  

访闗子开兄弟于余杭懐先世旧契  

山嵇交契自当年重到同乡各怆然百里山川清似旧两家子弟老于前疎梅开处数枝玉小雨来时一段烟嵗晚不妨相防数溪头尚趁有归船  

项在庐山与故友可师为诗社尝次韵和予诗云空中千尺堕桞絮溪上一旗开茗芽絶爱晴泥飜燕子未须风雨落梨花重江碧树逺连雁刺水緑蒲深映沙想见方舟端取醉酒酣风帽任欹斜后三十年避地剡溪山中时可师委蜕亦二纪矣灵隠明上人追和此为赠感念存没泪落衣巾因用韵谢之  

昔访庐山惠逺家寻春草木未萌芽自从桞折烟中色不寄梅开雪后花事往泪多添海水诗来恨满筭河沙惊回三十年前梦放鹤峰头日未斜  

溪上观雪  

沙洲莽苍水云昏雪落寒溪镜有痕山际疎钟烟际寺林边防径水边村天涯嵗月行将尽人世穷愁孰与论忆与邹枚同赋咏人非事往但心存  

送史纯夫归余姚  

霜晴九月交送子越东门同舟此水上再对波清浑聚散三十载惟此一意存邦国有大庆去承旷荡恩我老百不堪视子犹弟昆新寒黄菊枝落照黄叶村惨怆欲别语零落未归魂临分吐情实衰境意弥敦  

黄州栖霞楼苏翰林所赋小舟横截春江是也曽竑父罢郡画为图求诗  

铜雀不得鏁二乔春江亦梦携西子此楼缥缈想风流此恨纒绵在云水洞庭叶下思湘君不独阳台云雨神精诚感通若相遇梦境幻境皆成真黄州刺史清如镜水光山色心同莹牧之出守到元之谁解把诗闻万乗图成携得千里行孤帆趂落斜阳城江头莫指挽邓处离合古今同一情  

和明上人见赠  

西湖梅蘂暗香浮锡杖凌空过沃洲后防重寻人更老頽光不驻水争流夕阳天际青山出暝色烟中白鸟留此境只曽支遁赏剡溪今始得汤休  

六见月华亏又盈却来松下笑相迎事销臈雪浑非旧人似寒梅独有情香火旧縁生理足烟霞新志著书成明朝又向千峰去犹恐时人识姓名  

寄陈彦山  

送君忆昔上鼇山愁折江梅踏雪还别后重添十年老静中犹借半生闲文章千古心空在书史三冬手自删嵗晚山中有琪树伤心何日得同攀  

小立  

茅屋藤萝外慿栏烟霭间乱蝉催暑去急雨带秋还路入双溪口门当四面山诗成题未有翰墨伴清闲舟中夜雪读正卿教授近诗輙赋鄙句并以为别  

百年半羇栖轻与故山别回首千万峰飞梦不可越弭棹濠上亭非卿怆时节朝号迥野风夜聴孤舟雪湿薪无暖熖烛泪共明灭痴坐増洒然何以慰清絶斯时咏君诗心抱益澄澈未见观鱼庄先得驭风列荆玉出此邦谁献复谁刖山川漫竒丽文物久消歇君词吐白虹神寳疑不没我欲余思景行好句拙如违勾漏令未得丹砂诀万里烟云开扬舲及明发荆山自兹逺云涛渺天末两地见梅花相思不同折  

无题  

三月桞花飞东风绣香国挂影防春光飞琼怅分缺云舆返青霄翠浪翻天末阆苑桃李花莫使芳香歇缅想霞中人芙蕖艳秋色烟鸾吟碧空行云不停刻何事寄红埃悲声调緑髪神观洞太虚紫清注金格玉宸丹凤检词章焕琼笈谁执招真旗笙箫下空阙灵光湛法身生死本无别妙合造化机隂阳时出没欲识天中真寒江浸明月  

将卜山居寄懐  

山居香火伴残经幽絶全家在画屏黄叶村藏一溪碧白云堆拥万峰青安知遇酒分贤圣但可与人同醉醒万事休心同白发更须结托老人星  

除日得铜溪老人书  

除日相思輙寄诗流光不特我衰迟嵗穷沧海波涛急天冷空山鸟兽悲一气先观云暖处百花犹避嵗寒枝迎年送臈须臾梦正是须弥不动时  

必明庵  

佛心犹日出何曽碍须弥散为普光明合作四威仪万古止此日羣目尽见之普现一切水君自分渑淄髙垂大圆镜君自存妍方寸无尽灯无处存思维髙禅闻妙道行作人天师维摩开丈室庵成更求诗众説列山岳吾以一理推万古声一防我初拙言词至现莫如心举念周四维心明乃本明尽埽棘与茨岂知都用晦隠显两不知大千在髪毫圣言不吾欺  

古渔父词十二首  

渔父家风我所知家风要与道相宜不懐贪饵吞钩意常似丝纶未下时  

雨中渔艇一声歌夹防青林照碧波跃马更谁思往事红尘千丈奈人何  

万里号风雪满山黄芦映霭水汪湾九衢朝马愁泥滑不识鱼翁兴未闲  

风波穏处钓舟闲云去诸山暝不还江面一峰何所似青铜镜里緑云鬟  

千古髙人张志和浮家泛宅老烟波不应别有神仙境祗此沧江一钓蓑  

虞舜遗风逺可寻烟波一棹古犹今九疑莽苍三湘濶尽是云山韶頀音  

曽见三闾屈大夫强将清浊较贤愚如今更觉前言拙醒醉由来本不如  

风袅溪头钓线多戱鱼无奈巧依荷直须飘尽浮萍草尽放青天照碧波  

禹门三级浪干重变化腾飞岂有踪寄语鱼虾休上钓要看头角是真龙  

得即欢忻失即忧死生轮转暗相雠那知垂钓非真钓不在丝纶不在钩  

船子禅师意未平万波要喻境中情鱼寒不食清池钓何处归舟有月明  

波清百尺见游鳞水色天容自古新昨夜西江浴明月氷轮玉兎絶纎尘  

秀逺亭  

镜似氷壸表里清我来闲伴白云行四山迤青围野一水蜿蜒緑绕城试问春来观秀色何如雨后聴泉声昔人飞驭烟霞外落日空含万古情  

送吕道师还天台  

结宇孤峰藓径危身闲鸥鸟信忘机水声山色何今古物态人情果是非子踏白云来问道我垂华髪自生辉赤城归去松门晚万里秋容上客衣  

早秋寄昔慧老且吊慈受老师之亡  

昔日禅河早预流老寻支许剡中游一枝数粒同过夏万壑千岩相映秋眼看珠沉沧海底心伤塔耸乱峰头不须月落龙天泣万古白云无去留  

题洛神赋图诗【并序】  

风雅颂为文章之正至屈原离骚兼文章正变而言之湘君湘夫人山鬼多及帝舜英皇以系恨千古宋玉贾谊师其余意作招魂赋鵩极死生忧伤怨怼之变亦兼正与变而为言耳其后李太白作逺别离亦云九疑连緜皆相似重瞳孤坟竟何是李当涂编次以此诗为谪仙文集第一篇亦以祖屈原悲英皇本意耳而韩退之作黄陵南海庙碑文章词指非世间诗也盖平生周造化妙理已多至是方能发鬼神之情然后幽逺荒忽竒怪无余蕴于天地矣文章必能尽羇旅风霜山行水宿极其患难离别悲伤则真情乃见与夫男女之际鬼神之状死生之变态幽显表里内外洞逹然后为至焉曹子建与七子并游而独能脱遗建安风格作洛神赋虽祖屈原而能激其余波侵寻相及矣非托寓于妇人神仙亦安能至此也近得顾凯之所画洛神赋图抚本笔势髙古精彩飞动与子建文章相表里因赋一诗其后盖屈原贾谊子建其幽恨莫伸一也故文章能逹其所存以极穷古鸿荒之理学者可以辨是矣  

曹公文武俱絶伦传与陈王赋洛神髙情寓托八荒外曽是亲逢絶世人五官郎将莫轻怒椒房自是袁家妇闻道生时覆玉衣便是于今腰束素惊鸿翻然不重顾射虎深寃更凄楚不将降虏赐周公先识祸机杨徳祖此意明明可自知岂有神人来洛浦尽用平生八斗在七步那能説防步楚骚日月常争光湘夫人后夸髙唐丹青尽冩鬼神趣笔端调出返魂香妙画髙文尽天艺神理人心两无异此情万古恨茫茫且为陈王说余意  

妾薄命【并序】  

夜读齐梁诸集见多有此作因赋二篇继其声  

寒闺有静女十载念逺征命似绛绡薄身同朝路轻存心合懽绮待得机杼成从来君独赏寜肯卖都城慿梦欲寄逺旧路春草生独夜理瑶琴泪烛剪不明待谁相应节要自不胜情防有不眠者听此断肠声  

少年轻逺行易发同尔汝红顔望中老离恨尚如许妾身异金石更涉防寒署长天谁云广不见收堕雨愁来津头望信絶不得渡隣妇念幽独艇子隔溪语落日下空江修烟淡晴渚流恨满春风西飞数归羽  

古意  

茅檐秘秀色从古叹不遭游子去来返徒使寸心劳朝叹江海深夜视星斗髙归期约春风今己木叶凋一日两回来但看门前潮  

临海僧珂公出梅花诗和其韵  

漫天飞雪鬬梅英未有东风便有情竹里藏春春不觉水边见月月羞明神人自惜迷姑射天女何妨伴净名第一花中拈实相谈禅说法大修行  

剡溪月下泛舟  

嵗残清夜一溪澄更爱千峰霁月升天地髙低银色界山川表里玉壶氷裘单拥火宜无倦石响行舟恐不胜休説兴来并兴尽兹游今古亦何曽  

姜山通阇黎真骨归塔以诗送之  

空门龙象道髙升坐使山川胜气増天道不言成四运人间无处证三乗云深尚有游山客烟冷空余礼塔僧一苇莫嗟成万古幻身来往本何曽  

嵗杪道中  

岩风号万木天意自悲伤野店逢残嵗危峰半夕阳吾生犹道路此恨付杯觞正是凄凉极寒梅逗晚香  

望秋  

门对万山深登临老病侵牛羊随野色草树带秋隂此景聊供望何人肯见寻猜鸥不用下我自信无心  

病中  

遥夜支頥坐春醪负十分碧天沉宿霭清月入防云真妄怯多病翔潜喜不闻秋千人乐处十载怆离羣  

寄东山觉老  

红泉碧嶂旧登临来演真常契佛心漫道山林无独往那知笙磬有同音堂前明月四时好山外白云千古深此别松门无复见渔樵为伴老相侵  

剡溪王秀才画子猷访戴图  

剡溪万壑干岩景人境谁能识心境君画山隂雪后船始悟前人发清兴眼中百里旧山川荒林雪月萦寒烟料应兴尽故无尽賔主不见寜非禅当年戯留一转语不意丹青能尽覩更画人琴已两忘妙尽子猷真赏处  

雪溪观雨  

晚雨亷纎正满空万峰都在暝云中风云变态何深浅坐看天施水墨工  

山中早秋  

苍茫山口月西沉潇洒新秋院落隂雨滴梧桐河汉淡梦中犹记少年心  

山居追凉  

松门东路有柴闗凉卧清宵梦亦闲更待海风来万里一天露月满空山  

秋容  

如画羣峰纵复横孤烟收尽片云轻天容常带秋容净万里碧天新雨晴  

送王道元运判致政归潜皖  

好山如幽人深絶常避地潜峰独呈露孤立信竒最髙拥一寒峰缥缈乱云气万古招行人谁与赏心防我公实仙材昆阆失品次挽公青霞襟来作绣衣使终寻汗漫游髙举九峰外行色开画图秋空卷新霁造化为我娱神超物无累我穷知音稀与世久无味落叶扫不禁嵗月水东逝愁作送公诗出门更何诣赠言词亦贫无以报髙谊野宿慎衣裘寒霜方夜坠  

送和斜川诗一首【并序】  

嵗后五日仆欲从西湖追和斜川诗是旦江子我居新市招张仲宗同游后【缺】　雨止亦和此诗见寄事之脗合有若此者昔白乐天游慈恩寺元防之在梁州同日梦其地各赋诗相寄议者谓相望千里而神防诚心流通无足怪者輙再和一篇为寄且识其异焉  

采药游名山恐是韩伯休欵段下泽车久师马少游两公学真隠异世今同流遇害能鸣雁多猜不下鸥何如脱羁馽寻壑与经丘人生亦误计独醒无匹俦天地本虚静万物自应酬隂阳驱意气定能相胜不况复漆室女浪为鲁国忧真妄两非是湛然一无求  

山中梅花盛开戯作  

化工难逥天地春下遣天仙第一人前驱飞雪助幽絶千里隔尽埃与尘何心百卉擅独秀寒入万物无精神绰约肌肤莹香玉借与东皇立花国开破天地发生心引出世间凡草木品流不数广寒宫为嫌月姊长孀独波上轻盈掌上身由来比并皆尘俗须知尤物到絶言从昔华词吟不足溪回路转一枝斜可惜天寒倚修竹穷途游子嵗华晚肠断夜投山馆宿古今幽怨不尽情更入凄凉笛中曲荒山偶赋梅花诗伫立花前香在衣伤心不忍别红紫付与晓风零乱飞  

系舟余杭门访西湖金轮寺参上人  

北郭望西湖防径防寻尺澹与人意长云寒正无色深寻幽禅居步转苍山侧落叶不可纪遮尽山下石师方无定居我亦何所适四海漭无归老矣山中客百年熟机縁还此共禅寂语罢今古分坐上有陈迹一笑视此生何事非戯剧开门纳遥峰暮雨一江白兹游非世逢归路晚萧瑟积隂迷晓昏钟声报将夕  

送孙肖之还缙云  

蓬蒿频嵗掩柴闗再喜相逢一破顔游子年华红叶老幽人风味白云闲那知箧里书成后犹作溪边兴尽还流落天涯俱避地念君更入万重山  

送郭寿翁还庐陵  

共遭敌骑汝隂城十载相逢尚甲兵万里鹓鸿自鶱举九闗虎豹任纵横雨昏山逺行人恨日暮草长幽鸟声只有别离心似旧乱来难得是交情  

送黄生还临安  

旧事恍如前后身龙门四纪更情亲茅庐惊叹见斯客天马超腾感似人三径草荒残嵗雨一枝梅作渡江春莫言吴越方成别才隔云涛莫问津  

再和雪声  

天上威仪世岂知六花寒露夜偏宜半空环佩朝元罢满地珠玑按舞时簌簌初随风更急萧萧却杂霰俱迟房公松竹分清俗除却天声总未竒【又作帝宴钧天世岂知落花寒露夜偏宜房琯云天下之声惟竹声最清及听松声知竹声更俗】  

南岩悟禅老见于山中同烹玉糁羮  

我家峰头最髙层落叶苍崖不可登清坐与师烹玉糁千岩风雨一深灯  

即事  

住依溪口破残春身伴渡头零落云更向空山拾黄叶姓名那有世人闻  

晚意  

山空寺古紫苔侵更喜渔樵不见寻坐对秋隂晚萧瑟风吹败叶入廊深  

与郭寿翁俱客钱塘寿翁归吉州追饯至龙山白塔寺惜别怅然终日始登车而去既行旬日予得请庐山太平观将归隠浙东山中寄诗奉懐  

江边孤寺旧曽经重枉骊驹当短亭落日催人心去住东风囬首泪飘零魂归但觉枫林黒书就终期汗简青【予作名臣传数十篇寿翁尤所称爱】归隠我无冲斗气相思时望少防星  

## 两宋名贤小集卷一百八十七  

宋　陈　思　编  

元　陈世隆　补  

雪溪诗集【三】  

王铚  

缙云县仙都山黄帝祠宇  

我渡溪水寻花村羣峰势若万马奔酣酣春色雪初霁霭霭野气山犹昏琼楼金阙涤地尽松栢半带斤斧痕要还清净扫尘俗一炬刼火安得焚行人鞠躬下马拜仙都妙理吾能言威神可畏凛如在有台今亦祠轩辕当年垂衣正南面制作取尽干与坤凿开鸿荒肇人纪首为区宇立本根风后力牧来聮翩神机开辟施无垠初传闻道广成子后乃宻契中【缺】君功髙徳大不可拟防与造物分遗恩遥遥唐虞建炎运万年天子兼神孙至人御世用常道飞升轻举安足论爰作一气生万物奈何已把天人分伏羲八卦画已破女娲欲补理亦繁飘然独返紫清去却敛造化归全浑庙中仙石表今古屹立霄壤争推尊鼎湖可望不可见意令后世难攀援顶中宫号泥丸自然有路朝天阍此身内外神气合俯仰自造生死门黙运四时无诡异试观日月谁吐吞祗今湖边送风雨草木吹动旗与幡飘落十丈红菡萏碧溪下挿玻璃盆马蹄车辙不须有虽迷襄野道自存嵓泉夜发百谷响洞庭乐声犹可闻山川古色藏妙意谁与开涤明根源我谈希夷返淳朴不假辨说波涛飜  

明觉山中始梅花戯呈妙明老  

急晷驰轮嵗将歇我更荒村转氷辙凝严万物冻无姿水墨陂塘葭苇折是谁背向此间来破萼梅花伴幽絶遥山谁恨天作愁澹画眉峰半明防清香自满不因风玉色素髙非鬬雪竹篱凝睇一凄凉沙水澄鲜两明防天仙谪自广寒宫定与桂娥新作别尚怜孀独各相望多情与照黄昏月从来耐冷月中人一任北风吹石裂漫劳粉镜学糚迟欲冩氷肤画工拙千古无人识嵗寒独有广平心似铁我因花意拂埃尘尚恐人传向城阙诗成火暖夜堂深地炉细与山僧说【皮日休曰宋广平鐡心石肠乃作梅赋有徐庾风格予谓梅花髙絶非广平一等人物不足以赋咏】  

明师见和梅诗再用旧韵兼奉送还福唐  

斵轮妙手声名歇谁信出门犹合辙后来世外有髙禅凛凛兰摧并玉折久将生死付八还不数图书号三絶诗来乃与梅争妍獭髓补痕红未防那知一夜卷东风开尽寒枝千防雪汉宫婕妤体自香月里飞仙长玉洁白头对镜忆年少毎到花开重离别爱花取醉惜夜防春恋盈盈花上月人归吹恨落闗山恨极欲吹羌笛裂何况东溪蔓草寒学士犹嗤顔谢拙还惊诗律张吾军鏖战愧非求嚼铁归舟满载万珠玑莫显神龙藏贝阙明朝诗逐暮潮还余意慿师笔端说【师举东溪可上人诗句法似之】送谢景思假太常少卿奉祀温州太庙先至三衢省觐  

神游邈海边城捧诏躬祠盛此行九代衣冠汉原庙百年礼乐鲁诸生东山世徳声名早南省仙班气象清晓雨都门携锦诰路人更羡防衣荣  

八月十四日送叶子谦自防稽之游江观湖归闽  

倾盖论交意已倾断弦重续喜君聴山川妙意藏千古天地神机在六经朝夕事皆飜覆手古今情寄短长亭涛江君往观秋注万顷涨溟无浅汀  

夜坐  

夜久灯花自吐红嵗华已尽尚飘蓬身游百越风波外路入千山雨雪中失马旧知无得丧拂龟那更问穷通懒将今古从头数防度邯郸梦不同  

送僧秀游海上诸山  

丈室凝尘鎻寂寥飘然更打衲僧包春风正满碧溪水落日偏宜红杏梢身外谁非追日杖法中我是续弦胶云山烟海虽深广未抵安栖一把茅  

陆左丞夫人郑氏挽词四首  

家学开皇纪淑声通徳门内朝班早贵中壸誉尤尊闻说百年事扶携两世孙从夫得丈伯万古姓名存寒日明丹旐流尘暗防衣那知长夜去无复逝川归方士言终误神丹事已非出门寻吊客惟有鹤双飞轩冕三从盛门庭五福优凄凉孝子泪悲恸故山秋杨子新阡启班昭旧史留空堂对萱草无复更忘忧貌毁栾栾棘伤心蓼蓼莪断机慈训在懐橘孝思多露草寒沾泪云山翠涌波悲风感行路楚挽不成歌  

同赋梅花十二题  

半开  

一枝开破一年春鬬蘂稠花总后尘却恨无媒怜独夜月偷清影向何人  

清晨  

晓色宜春露蘂鲜玉人斜挿鬭清妍新花更映新糚面无限风光在鬓边  

风前  

清香自满不因风花气迷人处处同祗与吹开又吹落春愁已在笛声中  

月下  

樽前旧厌繁多态雪里曽嫌淡少情何似天容开夜色数枝寒玉转轻盈  

雪后  

枝留清雪色难分似向残糚试粉痕恨满前村花落处万重烟霭逺连云  

雨中  

水泛残香不可寻更堪烟雨鎻花心祗知赐浴恩波重未识和戎怨泪深  

水边  

雪后浓浓嫩水通满枝烟雨暗春风试防照影横斜处浑似靓妆清镜中  

竹外  

枝上淡烟笼白雪此君髙节助清真要知谢女姿容别林下孤标迥出尘  

江村  

竹篱茅屋江郊路未肯鬬糚城市间小朶飘零水风晚又随残月落闗山  

山馆  

穷途游子年华晚折赠无人信手题留恋清香忍回首五更立马断桥西  

薄暮  

寒欺雪勒未逢春照影今宵借月魂可惜孤山吟已尽后来幽絶防黄昏  

欲谢  

零落斜枝雪未干且垂薄暮防春寒大都荣悴人情别我为残英特倚栏  

游东阳涵碧亭刘梦得所赋诗也明日过中兴寺游览终日记所见  

我游东阳城隠侯昔所治山川无古今城邑有存废梦寐涵碧亭草间得遗记飞流落天明喷洒寒玉碎停车风雪中岂特生秋意李杜到韩刘峥嵘相品次景因真赏见遗句细吟味假盖上前峰提携有儿稚明朝春开晴步到中兴寺山僧引客游佳处相指示羣峰四抱围浮烟生暖翠唐年故刺史宅作布金地报以遗姓存犹盛邑中厉【唐刺史厉日新舍宅为禅寺今邑中有后嗣存焉】宝月生旁邑应真传絶艺峩峩画三佛张吴意态俪气象随世低病鹘无猛鸷碑隂笔纵横才翁雄近世疑是苏耽鹤去家已千嵗懐土一来归故尽华表字【寺有贯休画三大佛及苏才翁记墨】上方有重阁景与众山防一酌玻瓈泉碧色剑铓淬小丛相思树红蘂粲丹荔僧言此芳根草木独灵异上枝花尽开下实方委坠开落俟相见终始周一嵗不同桃与李华实若相避愧师论应实未辨该实际山寒足力疲蕙帐聊假寐交错拂衣巾红绿映裙袂虽非维摩室天女亦游戱起濯古铜壶凛凛存往制涤手焚妙香剰与洗尘滓欹枕聴松风为我勤解秽幽寻欲黄昏小圃春物丽落日在前峰骀荡东君醉宫娥失翠钿揺荡谁复制风起落花多翩然如坠珥植杖久裴囬羇旅得少慰恨无昔人语剖析发幽秘明朝漫囬首长涂方耸辔绵绵芳草多天涯乱愁思  

赋得隔树见秋灯  

隔树见秋灯青荧更可爱半笼宜叶踈防透嫌杖碍深误暗虫投静窥栖羽在望疑帘中暮吟惜拦干外月到冷光幽风来孤影碎山客遥夜归耿耿如相待  

舟行扶病访王文孺曜庵且防赐佳章次韵为别  

西风过雨冷孤云客路衰骸与病亲烟渚好横今夜笛云林还忆旧时人凌空丹药傅岩客【近有游客盖吕公也遗文孺长句及神丹】照水红莲赋洛神老泪数行伤别盖自怜无可更霑巾  

九月二十七日与客游龙山  

野服芒鞵歩步同天寒犹薄客情浓身如萍水同千里路入烟萝更防重沧海清江共今古黄花寒叶杂秋冬暝云自与千峰合送我归鞍寺寺钟  

雪作望剡溪  

玉楼琼树晓烟披拥衲开门四望迷清旷世人谁似我雪中更到子猷溪  

杂兴效阮步兵  

松巅负残雪髙映寒日晖冲风忽飘坠势若从天飞庭虚四散入凌乱侵人衣衣重不忍拂恐与清景违援琴弄太古声淡节亦稀众笑已独赏怳然迷自非乃知絶弦意千载同依依  

倚楼曲  

天边皎月凝清光圆缺不如人意长夜来嫦娥和月落清晓镜里看新糚此情同生复同死君似栏干要堪倚髙楼风送管弦声肠断五陵年少子  

书谢文靖东山图  

谢文靖东山图今防稽东小江之上有东山存焉絶顶下临江海盖万里云境也仆观文靖初渡淛江乐防稽佳山水与王右军许询支遁孙绰李充游则东山在防稽是矣仆尝宿其上题诗僧壁云山晴山雨古今恨潮落潮生朝暮情我识前人旧时意寒岩一夜聴江声今观斯图并书之为一笑之地耳绍兴十二年二月丁邜书  

山如出蠒眉溪似萦风带雅意乐溪山安用携粉黛烟云无定姿姝丽有真态谢公经世心遇物何显晦钟鼎与山林生处初一防均分四海间如我常安泰临难无喜惧与人共忧爱百年但影徂千载犹心在风流不可追超然八荒外  

次韵率行之见投因以赋别  

素空零玉露碧梧堕金井周年不待人去我如断梗归翼懒飞翔老骥倦驰骋山空风月满人恋松桂影穷方屡厄陈喜动初入郢文豪获胜游羇思发深省周原富十箱汉仪重九鼎王谢乐江海巢由本箕颍谈深光明藏游遍妙峰顶颂橘悲屈平赋梅思宋璟炎凉梁上燕喜怒坎中黾千年六龙辔【此谓日辔也】万事一鱼艇居人望归骑暝色暗前岭浅学字识丁美穴鱼知丙书随新雁行慰心常炯炯  

寒夜  

淡月新霜似旧时更怜秋兴夜迟迟梦回一枕凄凉恨帐外青灯不得知  

防蔡藏用惠古风一轴叹仰不足辄赋病桐诗为谢慼深而词衷耳  

老境忧患集坐受衰病侵山林成独往樽酒惟孤斟万亊信已矣灭迹栖松岑对镜未免愁寒云生岳隂斯时琼瑶赠无以报兼金酬之病桐诗叹息成永吟风霜入枯枿蝼蚁穿病心艳艳上林树已朽难寄林幽人识防下取作绿绮琴拂拭延妙声泠泠朱丝防淳风散已久世为多洼淫一弄清风还三古尽可寻自然俯仰中山水见髙深同心齐取舍何叹异古今永言遇真赏山海有知音  

除夜  

一嵗尽今夕既往那可追疎梅吐幽艳轻氷释寒澌新陈自相代长作万古悲亦复强取醉椒盘杂児嬉天囬万物春除尽羣隂卑地除众枯槁从今作华滋一除不可复緑髪成鬓丝此是有尽处那知无尽时凡所未除者所愿皆除之晚景安分守幻身絶思维生死我所明圣贤我所师优游观变物翼戢仍鲜差山岳惟尘尔寸心不可移浩歌坐达晓自信何用疑楼头画角声已逐东风吹  

寄和邢子屑孙屑之始春见寄  

东风初到乱山头无数残梅雨未收何待伤春对晴景暝云横尽古今愁  

海山雪后海天寛羣玉参差万里寒岩谷无人共清夜倚栏独向月中看  

山林老去万缘休只有情钟旧辈流芳草无穷山四向断肠人在最髙楼  

元日雪  

布和旧重王正月嘉祥元日初逢雪飘入椒觞气更苏积满玉蒲水已怯嵗厯今才第一行三百六十完未缺故使重窥混沌时太素山川始融结但闻南陌流懽声懒将西佛论初刼九门想淂千官期髙耸岧嶤白银阙事隠东林夜宿年静洒僧更幽絶草堂人去空旧赏梦入江山半明防秪今纵横天上来势压丘陵动溟渤映山更倚百尺楼始见天工盛施设【朴尝谓雪宜映泰山髙楼自上观之】明日东风扫玉尘输与寒梅乱花发壮观新年意气张天巧空竒吾语拙  

送嘉鱼周尉  

大门志与古人谋万卷诗书第一流文采声华今有继死生契濶独相求天囬凉色偏宜月地近潮声先帯秋此别频书访存没老人曽见防衣防  

送无相祖老真骨归墖  

去来一念等孤云双履西归道更尊落叶满山新墖就雨花盈几故经存风流罢放林间鹤月冷空啼岭上猿白发未为生死别寒溪犹绕旧松门  

寄南岩悟禅师  

雪后千峰玉刻成琼瑶寒照寺楼明遥知禅老开坐指防烟村看晚晴  

忆庐阜寄机上人  

忆在柬林学后禅月中清响听风泉不须更作庐山梦鱼鸟相忘二十年  

上方  

松间清月佛前灯庵在孤峰更上层犬吠一声秋意静敲门时有夜归僧  

向伯恭芗林诗  

楚人喻香草可佩复可食灵均楚同姓放逐去其国皎皎忠良心惕惕惧谗贼偏舟下沧浪魂迷招不得至今芳洲上寂寞少春色我公异于是声誉超八极挽公青霞裾接武紫鸾翼真契慕湘累论心不论迹我是众芗林澡身而浴徳同心等崇兰直节逾苍柏登善味芝术去恶锄枳棘荀令十里香扬雄一区宅君臣相唯诺品题来藻饰日光万丈长众芗馥芳泽况了大因縁功名皆戏剧手擎妙喜国心湛水精域诸天众芗云旃檀杂薝卜登门三十年嵗晚仍作客诵公芗林诗心境为澄澈虽非歌商颂声亦出金石  

防稽杨梅雄天下其佳者皆出项里相传项羽乡里也騐图志信然戯作杨梅诗供作者一笑耳  

越山杨梅最珍美人杰地灵生项里江东庙食忆至今应縁似舜重瞳子南方炎威无时穷落在故乡草木中请看枝头万防火犹是咸阳三月红摧刚作柔随物转妇人之仁仍可见风姿和味説难名顔色与香收易变炎炎夏日帘影垂拈汚玉笋明瓠犀映出越女天下白压例骊山生荔枝金鼎夺胎尤出类万人口腹非其对外丹须要内丹成任君对树连园买  

雪晴闲渡西溪  

雪后孤村一段烟晴光逺射玉山川酒旗隔防招闲客犹上西溪渡口船  

送郭上人游九岩  

残菊孤花留暮秋劳师问路乱山头九岩只望孤云去舒卷和云得自由  

泉声  

娟娟山月半岩明楼殿霜重夜气清谁把玉琴来冩取松风吹断夜泉声  

诗送韩简伯学官于临浦呈劝其重修西子祠  

昔游临浦春正浓小江萦委如无穷花浮干林锦绣幄舟飏万顷玻瓈风西施故乡擅佳丽防稽秀气藏华秾是时山晴见真色落日西南千万峰今情不尽古情在恨叠晚糚眉晕重恨应但知倾国貎无人能说亡吴功倘非絶态荡君意姑蘓台下犹歌钟功成未甘归范蠡素衣故国寜相从【韩尝作文辨无范蠡携西子事】文公之孙重瑞世衮绣门户推八龙官闲援毫来吊古溪山顿为开愁容谪仙亦赋綄纱石至今翠绡不停织浴池邀伴下瑶池霑汚越女天下白【山顶有西子浴池】风流昭洗待名流有徳于人当血食红心草塟旧金钗黄陵庙成新石刻露裾琼佩无消息怨魄凄魂招不得一杯流木奠江蓠苎罗山前已秋色  

上巳日送韩简伯  

门户荀陈士论佥却随王谢老江南一官傲世妨才命万事承家任苦甘渔艇我将还旧隠僧谁与对清谈落花风雨西陵渡佳节可怜三月三  

登育王所示现塔赠卿琏与三上人  

危岫戴寳塔亭亭起虚空金铎韵广乐日夜锵天风气清逼云汉兴逸追鸾鸿嘉有三禅子超旷栖禅宫相追不惮逺幽致惟我同兴尽归一黙人逐归云东平轩架絶上与絶顶通沧溟忽破碎百川竞朝宗斜阳无逺近山乱髙低红四表倐明晦变化安可穷夜深风雨来隂气夸骄雄响剧百谷咽静夜一气融明发石路乾清韵生寒松  

苕溪僧妙询于其所居净域开小轩十笏闲静求为永名仆以陶靖节乗流遇坎之语牓曰乗遇亦足以触所遇而安不然虽无名可矣  

一性本为真返为羣物迷境净皆径山心清即苕溪启扉回临湖湖寛觉天低花木春艳艳松竹凉凄凄慿栏快神襟永与尘事睽归船动菰蒲兴断残霞西浮烟暝自起待得众羽栖贮空诸佛心妙理何端倪乗流与遇坎万有皆筌蹄聊陈渊明意斧藻粲幽题岂有明月珠祗照浊水泥期我老中林灭迹为圃畦况得大开士赋咏自攀跻禅深有根源句圆无角圭乃知文字工自与造化齐  

次韵梅花  

广寒宫里自无伦不秪尘中第一人絶态乍辞天上旧清香更占世间新烟愁月恨迎回腊日暖风迟俗却春且对流年覔新意横斜踈影句皆春  

## 两宋名贤小集卷一百八十八  

宋　陈　思　编  

元　陈世隆　补  

扪膝稿  

喻汝砺字迪孺蜀之仁寿人第进士靖康中官祠部员外郎金人议立伪楚汝砺不为屈遂归隠于邛山之阳自号扪膝先生有扪膝稾  

游海云山  

渺天宇初便复有此山清晨及兹游遐想百代前来者防何人当时各为欢淑质扬妙舞哀丝递清弹乐事坐如昨芳嵗已屡殚向来所游人落叶不复还迥然散逺目感之为长叹竹林遥旧所鹊巢岂昔眠念谁常久存而不任所縁破涕聊一怡山川却萋妍未知后世事谁复当来旋  

过府学遂谒文翁堂  

緑荻负幽隠髙槐泛轻凉各夸一时好披风互低昂讵知五月中防隂忽催黄我行鲁侯宫独谒文翁堂若人骨已朽道在斯不忘遂令蜀文章照耀日月旁世事俱腐臭斯文真久长靡顔能防时萧条翳墟荒富贵岂不好千载同一塲三叹过泮宫抚已涕自滂  

清晚坐四天王院  

杳杳天宇凉月坠星亦稀朝晖下檐隙逺色开林扉寂坐无物役隠几或在斯旷焉耳目清拟觉形神归溷世迹若近抱冲心独防故殿经防年何人所摹规当时亦姱嫮作者良已罢快意取一好于身亮何私不知壮观地徒使来者悲坐顷又成昔日安知今是非  

登正法宫塔  

踈雨洗空濶髙标挿青防携笻一来登长啸谢所撄清香翔逺江丹气舒翠岷雪岭浮夏白澥云亦逺青孤花袅危芳初篁罗新荣手容五十里防沓为我陈陵坻漭变迁物状防屈信念往思自逺感来意弥臻伤哉千里心嗟尔百代人胡为轸其徳戚戚劳所营吾请以此辞归来岩下畊  

游西台院暑雪轩观石镜  

城中苦伊鬱兹轩独髙鶱连甍动参差错畦横阡眠雪峤正孤峙若与我周旋逺翠浮荡瀁轻鸥下聮轩宻竹罥幽迳新蒲澹清涟初游惬余懐既久幽念攅慨彼泉下人灼灼夸令顔忽然坠榛莽窈窕不可援一镜空复情况乃块石顽哀哉彼愚子婉娈情所牵差胜茂陵公更咏方士言  

游严真观支机石而壁有记古鼎丹茅事  

古木共幽意长廊亦晏如于焉咏逍遥且复散衣裾尘虑防已空道心颇闳舒不知度世人去此嵗防徂云何有丹砂尚尔留庭隅支机亦悠哉谁复订有无我知此公意慨彼元鼎初继之五凤问斯民毙刀锯聊欲谢世网以道自娱抱独理自防旷懐遗所拘初匪逃世人而世自我疎含黙念斯人起我忧患余  

谒诸葛庙  

孤云何其髙明月不可系灼灼抱此心与世自泾渭适来从所欢感乱亦歔欷咨惟今之人窃国未云耻匕首入吴市秋风动燕水区区袁与曹等是刺客耳而我于其间秉义不敢坠哀音囬冲飇清义动幽邃天心固难亮吾独信所履溶溶日间云漠漠苔防砌饥鼯坠苍瓦澹薄公所憩静然相英姿孤懐亦差慰  

谒江渎庙  

坤轴东南倾大江日夜注前驱下荆巫余涛略吴楚任势不期劳得意縁所遇水也初无营神哉亮谁主芳兰沉清华碧草舒翠缕晨鹄戯野岸春鳬集深渚均是得所安而神岂私汝古来防精魂舍此迷所处淫游不知还沙村失烟树而我后千载悠然在江浒抱啬贵无竞矜名忌多取防防罨防风淫淫打船雨舞雪窥洪涛开苹渡前浦再拜谢神贶聊复随所住  

子云墨池  

读书岂不好忧愤还自兹书中见古人隠闵恻余思遇险理有激寻分意多随娟娟感姱容慼慼念幽栖曽是无间然孰焉惬所宜览之不自聊怅然起遥悲不如拨置之浊酒聊一持先王颇多事斯心昧前知亦复坐竒字惨然亡所归  

晚泛浣花遂宿草堂  

扣桡泛澄虚濯流睇幽芳晚霙衬竒树夕霏媚踈篁归鸟亦暂闲夜魄动初凉忽焉众星防天髙月舒光昔也杜陵子澹然此茅堂客至酒自斟句得意已忘云何常念饥零落在道旁古来技入神一饭岂所望吾辈天所穷慨歌泪霑裳  

游琴台  

臯朔语类俳上颇倡优之严吾数预事惨凛失所栖眷言彼姝子深情结幽期浩露泛酒瓮轻云思琴徽抚弦视八荒颇觉秦岫低纷纷汉诸子悟觧良独迟一朝不自保颈血霑裳衣公岂不炯戒虑祸盖已防汚已迥前识达生迈天倪濶哉昭旷情岂屑后代嗤  

草堂诗  

灿灿诗翁锦里西只缘诗好遂穷栖竹铺冷色云连寺桞漾晴丝鸟过溪凝怨不禁闗树暗驻情应恨蜀山低离人苦怕春归尽可忍红英半着泥  

闲把烟光次第陈岷峨风物见精神翻成锦绣千般様供与江山防处春深屋长河元老大蛾眉曼睩却逡巡从公乞取无边手免作诗中半个人  

从教日日敞扉嫌怕风光入眼迟剰买芒鞋供看竹趂乗春雨去裁桤苦无賔客僧来后薄有生涯鹤下时闻道邻翁酒初熟新篘一酌莫相遗  

逺屿曲洲纵复横沙边繁鸟弄箫笙一轩檐冷松隂合十里林香药草生路转断楂逢石坐风移深【一作宻】竹见僧行晚来冲抱更清旷时有幽人带月畊  

乱后飘零歇此身风光无頼更清新客懐易感酒添病诗思苦悭花减春南枝北枝莺舌巧前村后村雨脚匀暂借溪边老为客花心桞眼莫撩人  

朝元阁边瑶草芳惟君之故遥相望人归后雁闗塞阻思入南鳬离梦长悬知同心两相忆剰欲共看千里光金舆玉辇不复见肠断华清云树苍  

竹外清疎侵碧溪谿边竹澹烟雨霏闲看雪岭题诗罢醉散西郊信马归霄汉直愁双阙迥梦魂长着五陵飞故园秀木又春色只恐归去池台非  

锦宫城西春草芳杜陵客子忧思长浴晴晚树淡浮绿卧水幽花深度香交情悯悯言燕阻旧国迤迤云山苍白苹洲渚落日晚明边正衔归鴈行  

浣花四月天气和防舟翠旂乐莫过离人千里起遥怨缓棹一曲浮灵波惠风昙昙泛蘅杜流云演演逾闗河终然有懐春复夏归去灞浐眠汀莎  

题周昉美人拜月图  

东风原自无消息独卷珠帘望春色风惊红叶堕梦断行云泣残月挹挹柔情不自持此心端被月先知窥入户如相伴应是娇娥惯别离  

## 两宋名贤小集卷一百八十九  

宋　陈　思　编  

元　陈世隆　补  

竹谿集  

李弥逊字似之蘓州吴县人登大观二年进士第调单州司户政和间累官起居郎以封事剀切贬知庐山县改奉嵩山祠靖康元年召为卫尉少卿绍兴七年迁起居郎自贬后二十余年复居是职直前论事鲠切如初时秦桧秉政主和议弥逊力争之因是落职退居十余年绍兴二十三年卒髙宗诏复敷文阁待制有竹谿诗集十卷  

自毗陵与兄弟避地南来约为连江之归中余各以事留遂成独往念兹离乱易于隔絶作诗  

兵尘暗中原大驾巡江都春风遂南渡百辟咸奔趋衣冠困陵暴川陆纷舟舆防生本萍寄宁复安吾庐褰裳犯深险颠仆妻与孥懐恩痛未报无路先貔防岩穴多遗贤天网固亦疏骅骝惧捐弃未数十驾驽衔悲望君门忍作永诀图扁舟兄及弟去指东海隅夜榜亚修舳晓防趂横蒲如何忽参商行止分半途怡怡风月夕来若同队鱼惨惨霜露秋去如独翔鳬嵗晏道路长双影谁与俱但忧赤眉间能致黄耳无青灯搅寒梦起坐中肠枯载歌鹡鸰诗引泪零襟裾  

同天隠少章游嵩山懐元明  

秦公我辈士早踏翰墨塲万言若投石十年犹枯嚢苦欲泛江海有亲在髙堂牢落京华春门无一壶浆长鞭防瘦马送我古道旁怜我值险艰赤心冩摧伤铿锵五字句势与雕鹏翔感此坐矫首星星鬓成苍西风小揺落雨洗烟岚光嶂晓露孤秀野隂栖暗芳更携鲍谢流履尽千岩霜搜竒得幽深访古到淼茫月落潭影空清吟殊未央缅懐紫芝宇百忧绕廽肠三叹已晡食十起中夜牀云埋长安日魂梦不敢骧茂苑富山水结庐余所尝我欲放船下卜邻俯沧浪耦耕种秫田共扫三径荒头白青山里长歌乐嵗觞  

承天寺  

宿雨洗苍骨峰峦发新秀寻游蹑竒踪腾踏众山囿层林鎻巗隈突兀见危构空髙望浮图静胜逼灵鹫我来风雨秋白露欲昏昼但闻百川赴鸣玉防寒窦岳示閟嵲峨路絶不得簉攀縁仰脇息坐石俯长溜带露摘山芎披榛覔仙酎山光晚逾清云壑若相授终期烂漫游阳鸟欲回咮更约十日留之子缓蹄辏  

法王东庵  

吾宗丘壑资耿耿抱幽独结构只洹家萦廽转岩腹前川布黄金合嶂来苍玉步出觉华天乗凌生目云间起层林林际悬髙屋断砌滴踈泉防踪隠深木堂空贝叶昬苔盛半堦緑朱幡久不来哀猨响秋谷  

五松寺  

秋风吹客衣去路倚天碧跻攀一何苦正坐爱山癖人言五松下曽是瞿昙宅至今梧竹隂列屋栖禅寂尘缨得暂解俗驾聊可息怡顔岩间树洗耳泉上石孤云共往还窈窕去无迹道人粲忍流独步少林席客来了不言碧眼照庭柏希声出钟梵妙意生墙壁寒灰暗青灯偶坐遂终夕归来人境空缺月挂山额  

次韵仲辅山中之作  

崖隂坐清暝目为山光注妙意不可名悠然与心晤疎泉石中鸣落叶衣上住冷风起虚籁还向无中去三生聴钟鱼偶共来时步佛屋倚秋风团团两桂树却疑此境中曽是经行处  

碧霄泉  

山根出清泉云自九天落风潮带江腥天黒鱼龙泊何当寸云敷一洒徧寥廓沧浪勿复歌吾缨久已濯  

秋居杂咏  

青春背我去白日不我谋霜飇惊草木寒威戒衣裘寓形复防时四序忽一周世路复剑防中懐孕螟蟊营营事长久頽龄如置邮丘园倘未卜怡恱心自休  

穷秋杂花逺眷此霜下杰明金委珞璎寳璐缀环玦依依风逓兰皓皓日穿雪若无夭冶姿不受众目悦衔觞泛其英揽之肠为结谁能踵髙门持以浣中热  

公园十亩余日涉亦成趣浮隂未全收晴沙已胜步杖藜相与行童稚杂冠履枯鱼泳防澜悴菊饮晞露欣物各有时抚懐偶轩虑安得三径余诛茒种芋  

晞阳轩  

山髙竹柏隂得之近亭午兹轩揖朝暾精色快先覩蒙蒙勒花春十日九风雨羲和为返斾照我衣上缕然九阳游谁云在环堵  

次韵明甫西园之什  

莫作原上红寜为径中緑多花必早凋依依不如竹一枝寄他林翛然傲华屋填饥饭秋英借健膏石斛坐断百懒身无心问鸡足  

暇日约诸友生饭于石泉以讲居贫之防枢宻富丈欣然肯顾賔至者七人次方得顺和贫士韵人赋一章  

崔嵬孔明柏结隂众所依移根天衢上曽抚日月晖如何去大厦却绕乌鹊飞终当烦万牛挽取廊庙归郑公泽既逺何以慰调饥公其踵前修一洗贫士悲  

嵗戊戌秋舟行宿泗间有持小石售于市者取而视之其大可置掌握峯峦欝然若岩窦涧壑水落月吐云影淼若近若逺皆有自然之势乃有千钱购之而为之名曰羣玉峰曰水岩曰遥岑曰碧涧置诸座隅卧与之对且余少时南游匡庐升紫霄以瞰九江东沿洙泗登泰山而徜徉大伾道邺歴赵及燕而还今年责官罗城当走蜀问山于蜀人冯济川每至佳处耳倾心受恨不能一日千里也继改命不得往遂自郑适洛以穷隋洧两河之源歴览二室之趣方将逾淮浮江自放于世犹念深山大泽不能与有足者皆至偶于图画对之未尝不慨然兴懐今一旦得是数山坐眺四方之胜岂不幸欤吾将寓形其间而与之俯仰上下不知我之在丘壑丘壑之在我也好事者将以余为过耶姑从而为之辞  

羣玉峯  

五城十二楼髙下耸寒玉天空开翠防不受尘土触半生嗟环辕万事惊转毂寄语山中人为占一峰緑  

水月巗  

明泉落岩隈满月挂山额踈星淡河汉下与水光白了然心境空炯炯照真宅鸿鸣夜更清欲卧已终夕  

遥岑  

宿雨洗空濶出此方寸岑聮绵翠光浮妙巧不可寻飞云去未返慰我千里心谁为具徽弦有酒聊自斟  

碧涧  

苍崖髙鬰盘下有千仭倾当时捐佩侣寄此琤琮声坐石风露晚心与秋月明沧浪若可濯毋负冠上缨  

宿扬州城外  

舟行绕城郭缺月疎林杪窈窕一溪深防茫众星小忘言对诗书适意亲鱼鸟幸此絶纷华行歌阅昏晓  

和少章喜晴  

日暮马行疾峯峦过眼频雨堦长苦夜晴谷若逢春风月起归恨江天思故人机心浑已尽惟有白头新  

发光林寺  

朝发光林寺﨑岖渡复攀抠衣縁翠隰侧足下苍顽急雨欲平涧断云时见山秪应超胜地行路不知艰  

久雨阻游昭亭  

浪迹随方寄穷途触事谙雨逢春甲子江满地东南客鬓霜前落诗情酒外酣上方愁独往黎杖许同参  

琴溪  

竹色千畦静溪光一鉴开岩隈宿风雨人迹老莓苔控鲤定何在骑鲸今不来空余泉上月与我共徘徊  

春日杂咏  

春到陵阳市人家泊翠防南烹甘入筯北户暖生衣花暗昭亭寺鱼肥句水矶乐游须结社倒着接防归幽栖足春事晴日苦相催屐齿穿沙穏笻须碍竹回光风初转蕙残雪欲欺梅自是经过少柴门日日开役役炎凉态悠悠道路赊情懐知老大梦幻阅纷华搅思云边树供愁雨外花生涯书一束到处即为家二月忽已破一春强半过提壶工唤客布谷巧当歌得酒先愁尽惜花翻恨多逢辰不为乐明日复如何早入昭亭与同游散步山中自樵径至水濵路穷还僧舍饭  

散防春冈晓樵苏一径长钩衣藤挂石断路水浮塘山静竹生韵池清兰自香禅房得深憩鱼鼓正鸣廊  

再游龙潭  

宻雾开深径幽竒得再行水光沉树色人语乱泉声仙去山客寂龙游雨阵轻谁能筑云室千古共凄情  

池亭待月  

轻雷不成雨风砌旋榰牀山乱云行曲楼髙月路长柴门非故国戎马尚他乡笳鼔悲清暝闗河思不忘  

散防  

散防北冈路牛羊归径深水穷人小立山静客防吟防防稻花雨团团榕叶隂田翁罢争席明日共幽寻次韵曽徳明司理留题西山兼柬苏宰  

层轩无碍石支径曲穿林竹宻催山暮松揺乱客吟琴书虚室冷钟鼓净坊深谁谓溪波逺能来杜与岑夏日与妙现老堂二公晚步江臯露坐月下夜分乃归  

胡牀兴不浅未肯庾公贤山意知秋近江声到寺前夜凉新雨后月色正愁边可惜江南梦青灯照不眠  

赠别竹西王彦升居士  

参军四壁生秋草鬓毛不似心已老终随烟霞学巢由一室安能事除扫竹西旧説青云客诗思长留意无极尘埃不见襄阳山頼有斯人吐消息赤心照日青眼明与君一见输生平君去摩天学孤凤我今饮海盘长鲸云车驰兮风马休呼儿乞取千金裘明朝有句道不得黄叶满庭无恨秋  

行路难  

江心蟠石苍虬立山激江流浪头急风昏月暗鱼龙愁电掣云奔鬼神入船头星斗天为低夜潮生寒洲渚移鸣舷鼓枻惊楚子危樯逺缆号吴儿篙师咄咄自相语明朝扁舟系何许半月江行十日风寸步家山隔秦楚黄衫年少金雕鞍日髙华屋春梦残插花走马咸阳道世上空嗟行路难  

嵗后三日与罗叔共二邵似表弟席上分梅花年后多韵得多字  

春风一夜如鸣鼍残香暗粉惊辞柯新春三日驹隙过花前百罚寜辞多男儿莫遣两鬓皤举觞不饮理则那酒酣不用吴姬歌短须尚足供吟哦坐中鲍谢偕隂何语如韶濩参鸣珂铿锵入耳痊沉疴岂独使我衰顔我今官闲得婆娑迟明更上梅花坡  

虞仲通判以溪声名轩约同赋  

山根出泉防鸣玉上有苍崕擎佛屋无风水石自撞触不尽潮音发寒谷宰官岂是云间陆旧识南泉生处熟当轩大榜与名目平地重翻偃溪曲曲中时转三妙语一一声音谈佛祖喧豗噫视十方鼓万壑风雷送烟雨此声不属间中取六凿相攘竟谁主后来纷纷何足数五乳峯头曽赚举山翁有耳百不闻团蒲曲几穷朝昏何时沿溪掬寒緑扫叶煎茶睡初足  

客诵故人刘立道梅花诗有懐用其韵以寄之  

桑柘如钱栁如雪南村北村欲早月老翁饭饱摩腹行白鸥自随闲唤铁攀花正恨顔色干哦公七言毛骨寒惜花不似爱诗苦即遣愁海囘狂澜公今为郎尚黒髪仕路不应嗟歇灭江国官闲来雁多莫使故人书断絶春风步马芳兰臯思君哀鸿独求曹防时懐抱相对尽桂浆酌斗供诗豪  

游龙潭  

秦山破碎天上来女娲仙去空崔嵬中悬鸣玉二千尺下有百仭青铜开羣龙变化出嘘吸雨暗云昬鬼神入我来坐石秋水问云影扶疎落空湿浮丘容城不可俟摩挲青壁著名字两翁下游防有时访我钟陆五松寺  

次韵硕夫池亭赏莲  

胡牀麈尾挥长柄风和入座花容靓乍开还合晚照中修竹佳人倚春暝此间此景乐最深世路好恶君酌斟下车何必笑冯妇投杼未免疑曽参江山信美来者稀渊明独与渔父违谁云寜食艾三斗不如杯行莫停手黎道人自长沙入闽邂逅见之论易颇有所得自言居醴陵山中有田庐食鱼种竹可以卒嵗作取足庵义方室优游其间藏书教子甚乐也遽还求诗赠之  

两脚不踏咸阳尘两眼不逐潇湘春胸中乾坤照万古竒偶纵横何足数闭门有竹食有鱼遗子有田家有书一生可了心自足世上纷纷漫荣辱  

山行遇雨  

沧溟四干青虬立碧云摩霄髙嶫岋六丁夜挽天河倾石骨无尘露苍湿长风吹雨不成丝飞鞚冲山带烟入羲和回驭还青布谷催耕唤春急  

独宿昭亭山寺  

山寒六月飞霜雪楼殿夜深钟鼓歇琅玕无风万防闲屋角明河挂天阙龙牙七尺玉壶氷炯炯神清梦不成可怜幽絶无人共卧看云头璧月生  

与公序避暑石盎方昼欲寝闻林间禽鸣甚乐因得小诗云  

一林啼鸟不知名应怪山翁此地行化蝶与庄俱是梦游鱼知我久忘情胸中丘壑真余事世上功名畏后生但得盈樽供自酌何妨人境卧渊明  

春近风日渐佳与似表弟开小户纵步后庭  

围炉人散长寒煤暖日还催墐戸开春近郊原思梦蝶雪残池馆见真梅客愁宛转凌双鬓嵗律侵寻寄一杯试绕小防寻翠甲履痕犹占旧苍苔  

云门道中晚步  

层林叠巘暗东西山转江囘路更迷望与游云奔落日步随流水赴前溪樵归野烧孤烟尽牛卧春犂小麦低独绕辋川圗画里醉扶黄髪杖青藜  

渡横溪  

百尺沧浪两岸沙肩舆徒涉步欹斜溪声犹带夜来雨山色渐分云外霞防曲断林开鸟道水边疎竹近人家尘埃何处寻真境试逐寒流认落花  

次韵学士兄富阳道中  

长江送客静波澜路入回溪第一湾石瀬横陈潮力减风樯圜转橹声闲驱除方寸无穷事领畧平生未识山自笑疎慵似中散正宜寥落水云间  

访雪峯真歇禅师  

红尘白髪不相投来就僧房借板头大士法中龙象贵老翁心外水云浮长芦江静千山月枯木岩寒一叶秋别后相逢重着语牧童横笛倒骑牛  

次韵钱申伯山堂之咏  

净坊秋色老苍顔檐额飞云细可攀客梦偶随疎雨断僧游常带暮钟还似闻遗锡藏银地亲见髙人住土山愁絶寒江归去路乱峯青处望双鬟  

和钱申伯游东山圣泉  

偶脱尘中一梦防欲穷幽事徧寻山静怜人境鸡虫扰老惬僧枕簟闲十里秋香随屐齿四更山月上帘顔登临物色催诗兴未信天于我辈悭  

初到连江和林公先辈  

投老身名信陆沉空将白髪寄遥岑赋诗未敢师彭泽抱瓮真堪友汉隂江面飞桥夸壮丽山腰卧石閟幽深公才清絶参竒观慰我长年去国心  

和陈颖仲题刘鞠祠  

山绕平湖緑四边两翁遗泽到今传苹风引钓鱼随艇谷雨催耕水拍田败壁丹青悲落日荒庭绅笏想流年桐乡不废春秋祀箫鼓鸡豚久更防  

和颖仲山行即事  

平芜新緑占封圻横路游丝网落晖山径人稀藏窈窕禅扉春尽老芳菲缓行照水知鱼乐随意穿花见蝶飞二子舁篮今夜月龙钟犹胜杖藜归  

暇日游石门用前韵  

晓御欲随风脚来报晴鸟鹊入檐催松幢竹盖寳坊近石壁云闗尘境回山气得春浓胜酒花光带月冷过梅却收眼力寻归路惜取余青莫浪开  

久雨  

榕根败屋两三椽客径无人老更便地近东南多泽国霖逢甲子少丰年径须酣饮六十日安用取禾三百防待得云头风力健梅花如雪月初圆  

徳甫知丞过筠庄谿亭为待月之防戯呈席上诸友  

载酒何人过子云传呼鸡犬亦惊奔门无车马苔侵径坐近池台竹覆尊好月邀人留晚照疾雷催雨过前村独醒楚子真多事共醉愚溪百尺浑  

自连江赴守鄱阳黄原道中作  

海角三年一梦成北来重聴偃溪声凝云带雨留愁住茂树随山送客行秔稻沿崖畦上下茅茨枕谷路纵横莫从马腹消双髀此地真堪老此生  

舟中对月  

悠悠逐队寄舟车与世真成一梦蘧苦忆晓更鼍报鼓喜逢秋逺雁横书江山似与诗人助水月应知静者如投老得归随处乐独醒尤笑楚三闾  

留别傅才孺  

壮嵗追随鬓已苍谁将勲业问行藏怜公错莫鸡羣鹤顾我凌兢虎质羊败栁亦工喧暮雨寒花直欲腻秋霜更谋浊酒穷清夜明日山深木叶黄  

再用叶硕夫韵  

一丘一壑半生中旁舍小儿今老翁归来赋就晚径緑醉时歌罢春灯红壮心欲尽孤云薄昨梦不留寒月空茗盌粥盂能事毕四三朝暮付狙公  

题福唐郡国清閟亭  

公余自种南堦竹好事风流今未闻但得七人来结友何须千亩比封君风梢不定防藏日雨叶初干薄带云自是甘棠人爱惜不忧寒谷遇樵斤  

五言  

醉帽迎风落春衣径日斜花梢藏宻路隠约见山家白玉千株暗青云一迳斜从来少车马恐是阿环家  

游梅坡席上杂酬  

风约疎梅蘸石泉山涵弱栁借厨烟竹篱茅屋倾尊酒坐看银钩上晚川  

次韵学士兄秋初  

何日刀头水石间婆娑犹得一官闲杖藜早晚寻幽处望断秋空不见山  

次韵林仲和筠庄  

叠叠重重两岸山钩帘秀色上琅玕孤亭四壁面烟雨人与白鸥分暮寒  

题赵干江行初雪图  

步西头水拍天白鸥波上寄长年个中认得江南手十里黄芦雪夜船  

次韵郎中弟见寄  

筠谿岸上千竿竹梦想犹疑玉笋班只欠吾家小居士杖藜风雨亦来还  

## 两宋名贤小集卷一百九十  

宋　陈　思　编  

元　陈世隆　补  

茶山集  

曽防字吉甫河南人防有识度入太学有声以兄弼恤恩授将仕郎试吏部优等赐上舍出身擢国子正歴校书郎林灵素得幸徽宗朝士争趋之防与李纲傅崧卿皆称疾不往视久之为应天少尹歴江西提刑兄礼部侍郎开与秦桧力争和议去位防亦罢逾月除广西转运副使徙京南路请闲得崇道观复为广西运判固辞侨居上饶桧死起为浙西提刑知台州贺允中荐召对以疾辞除直秘阁归故治未防复召对防言士气久不振陛下欲起之于一朝矫枉者必过直虽有折槛断鞅牵裾还笏若卖直干誉者愿加优容时髙宗惩桧擅权方开言路故防先事陈之授秘书少监防承平时已为馆职去三十八年而复至须鬓皓白衣冠伟然每防同舍多谈前辈言行台阁典章荐绅推重焉权礼部侍郎兄楙开皆为是职人以为荣引年请谢曰臣无补万一惟进退有礼尚不负陛下防擢上闵劳以事提举玉隆观后陞至敷文阁待制金犯塞定议亲征有欲遣使诣敌求缓师者防疏为朝廷计正当尝胆枕戈専务节俭经武外一切置之且前日诏诸将传檄数金君臣至同谩骂何辞可与之和耶帝壮之孝宗受禅将召屡请老乃迁通奉大夫致仕卒年八十二諡文清防事亲孝母死蔬食十五年任岭表家无南物人称其亷早从舅氏孔文仲武仲讲学文从刘安世胡安国游其学益粹为文纯正雅健诗尤工有经説二十卷文集三十卷子逢至司农卿遂终敷文阁待制而逢最以学称  

岭梅  

蛮烟无处洗梅蘂不胜清顾我已头白见渠犹眼明折来知韵胜落去得愁生坐入江南梦园林雪正晴  

邓帅寄梅并山堂酒  

甓社湖边路诗筒得报回旧时云液酒新嵗雨肥梅不是园官送真成驿使来鬓毛都白尽更着此花催  

雪中登王正中书阁  

对雪谁堪语登楼似欲仙人家修月户丈室散花天峰叠钩帘外江横隠几前寒深落雁渚清集钓鱼船解病从摩诘消愁得仲宣展书明细字烹茗湿疎烟月好还同梦诗成已上明年倘相忆为一到闗边  

喻子才提举招昌源观梅倦不克往苏仁仲有诗次韵  

问君何许看花回賸説郊坰十里梅树杂古今他处少枝分南北一齐开昌源已办行厨去离渚犹烦使节来况复兰亭公所葺清流九曲要传杯  

上元日大雪  

勾芒整辔浃辰间雪片相随大可观挑菜园林有余润烧灯庭院不胜寒桞条弄色正尔好梅蘂飘香殊未阑便是落花飞絮去直疑春事并衰残  

食笋  

花事防竹事初一畨风味殿春蔬龙蛇戢戢风雷后虎豹斑斑雾雨余但使此君常有子何忧每食叹无鱼丁寜下里须留取障日揺风却要渠  

长至日述懐兼寄十七兄  

老来逾觉白驹忙眼看重阳又一阳心似死灰飞不起枝如寒日短初长厌看賔客空投谒强对妻孥畧举觞回首山隂酬劝地应怜鸿雁不成行  

壬戌嵗除作明朝六十嵗矣  

禅榻萧然丈室空薰销大冷闭门中光隂大似烛见跋问学未如船送风一嵗临分惊老大五更相守笑儿童休言四十明朝过看取霜髯六十翁  

嵗尽  

漏箭更筹日夜催万牛那挽白驹回梅花雪片嵗除尽萱草桞芽春鼎来病里诗书原不读贫中樽爼未曽开年光似此真虚掷请以丹心学死灰  

自七月二十五日大雨三日秋苖苏喜而有作  

一夕骄阳转作霖梦回凉冷润衣襟不愁屋漏牀牀湿且喜溪流岸岸深千里稻花应秀色五更桐叶最知音无田似我犹欣舞何况田家望嵗心  

谢人送壑源絶品云九重所赐也  

三伏汗如雨终朝霑我裳谁分金掌露来作五溪凉别甑软炊饭小炉淡炷香麴生何等物不与汝同乡  

廸侄屡饷新茶  

吾家今小阮有使附书频唤起南柯梦持来北焙春顾予多下驷况复似陈人非尔能分少其谁遣食新敕厨羞煮饼埽地供炉芬汤鼎聊从事茶瓯遂防勲兴来吾不浅送似汝良勤欲作柯山防当令阿造分  

述侄饷日铸茶  

寳胯自不乏山芽安可无子能来日铸吾得具风炉夏木啭黄鸟僧窗行白驹谈多思坐睡此味正时须  

次韵雪中  

积雪何所待冻云终未开有时闻防竹无路去寻梅只欲闗门卧谁能荡桨来辟寒须底物正乏麹生才  

种竹  

近郊宜竹树手植满庭隅余子不足数此君安可无风来当一笑雪压要相扶莫作封侯想生成鄙木奴  

乞笔  

市上无佳笔营求亦已劳防持空雪竹束缚欠霜毫此物藏三穴须公防一毛不堪髯主簿取用价能髙  

岩桂  

粟玉粘枝细青云剪叶齐国团岩下桂表表木中犀江树风萧瑟园花气惨凄薫浓不如此何以慰幽栖  

曽宏父分饷洞庭柑  

黄柑送似得尝新坐我松江震泽濵想见霜林三百颗梦成罗帕一双珍流云噀雾真成酒带叶连枝絶可人莫向君家樊素口瓠犀防齼逺山颦  

荔子  

异方风物鬓成斑荔子尝新得破顔兰蕙香浮襟解后雪冰肤荐酒酲间絶知髙韵倾瑶柱未觉丰肌病玉环似是看来终不近寄声龙目漫追攀  

郡中禁私酿严甚戏作  

结交欢伯无他肠小槽窃比顾建康此身忽堕禁酒国何路得到无功乡官酤快甚夏酌水齐酿惬于冬顾汤客来且复置是事北焙荐碗春风香  

避防迁居郭内风雨凄然郑简道饷酒  

烟雨昬昬二月梅全家避防寄城隈欲寻碧落侍郎去遽沐青州从事来令我妻孥争洗盏想公伯仲正传杯安能郁郁久居此且傍茶山松迳囘  

返魂梅  

迳菊庭兰日夜催禅房未合有江梅香全正作依稀似花巧能令顷刻开却笑巫阳真浪下寄声驿使未须来为君浮动黄昬月挽取林逋句法回  

瓶中梅  

小窗氷水碧瑠璃梅花横斜三四枝若非风日不到处安得色香如许时神情萧散林下气玉雪清映闺中姿陶毛頴果安用疎影写尽无声诗  

雪作  

卧闻惟霰却无声起看堦前又不能一夜纸窗明似月多年布被冷于氷履穿过我柴门客笠重归来竹院僧三白自佳情亦好诸山粉黛见层层  

送仓部吕治先守齐安  

齐安剖竹要循良分付吾家坦腹郎賸有江南连赤壁终稀讼狱到黄堂铃斋昼永宜深念边鎻秋髙合过防此地元之遗烈在风流容易鬓毛苍  

十月一日  

屋角羲娥转两轮今朝水帝又司辰山家尝稻知良月野径寻梅见小春一嵗坐看除得尽百年正与死为隣谁能思许无穷事闭阁开炉但饮醇  

仲夏细雨  

霡霂无人见芭蕉报客闻润能添砚滴细欲乱炉薫竹树惊秋半衾裯惬夜分何当一倾倒趂取未归云  

悯雨  

梅子黄初徧秧斜緑未抽若无三日雨那复一年秋薄晚看天意今宵破客愁不眠聴竹树还有好音不  

郡中吟懐玉山应真请雨未沾足  

悯雨连三月为霖抵万金小垂开士手足慰老农心果欲千仓积犹须一尺深病夫浑不寝危坐聴佳音  

苦雨  

尽道迎梅雨能无一日晴窗昬愁细字檐暗乱踈更未怪蛙争席真忧水冒城何由收积潦箫鼓赛西成  

晚雨  

萧瑟度横塘霏防映缭墙压低尘不动洒急土生香声入楸梧碎清分枕簟凉回头忽陈迹檐角挂斜阳  

夕雨  

屣履行莎径移牀卧草亭风声杂溪瀬雨气挟龙腥空中电昬昬云罅星徂年又如许吾鬓得长青  

雨二首  

秋冬久不雨气浊喜云生麦垅崇朝润茅檐彻夜声初来断幽径渐宻杂疎更頼有墙隂荠离离已可烹薄晚初霑洒清晨更惨凄鱼寒抛饵去鸦湿就檐栖幽涧溅溅溜长堤浅浅泥一杯持自贺吾事在锄犁  

雨夜  

一雨遂过夕安眠失百忧窗扉淡欲晓枕簟冷生秋画烛争棋道金樽数酒筹依然锦城梦忘却在南州  

秋雨排闷十韵  

今夏久无雨从秋却少晴空蒙迷逺望萧瑟送寒声衣润香偏著书蒸蠧欲生壊檐闻瓦堕涨水见堤平沟溢池鱼出天低塞雁征萤飞明暗庑蛙閙杂疎更药物时须焙舟闲任自横永忧荒楚菊直恐败吴秔夜永灯相守愁深酒细倾浮云防消散鼔笛赛西成  

寒食日风雨不已  

年光胡不少留连熟食清明又眼前敢望深宫传爉烛可堪小市禁炊烟满城风雨无杯酒故国松楸欠纸钱老病心情冷时节只将书防替幽禅  

乙卯嵗江南大旱七月六日临川得雨奉呈仲髙侍郎  

缥缈炉烟上帝阍朝来一洗汗如焚垅头无复成兆水面初看起縠纹正使夏畦炊白玉未妨秋稼刈黄云使君悯雨心犹在化得邦人不茹荤  

吴传朋送惠山泉两瓶并所书石  

锡谷寒泉双玉瓶故人捐惠意非轻疾风骤雨汤声作淡月疎星茗事成新嵗纲头须击拂旧时水逓费经营银钩虿尾増竒丽并得晴窗两眼明  

逮子得龙团胜雪茶两胯以归予其直万钱云  

道人尤物众谈夸持以趋庭意可嘉鲜菜自无三九防龙团空取十千茶烹尝便恐成灾怪把玩那能定等差頼有前贤小团例一囊淡贮只传家  

李相公饷建溪新茗奉寄  

一书説尽故人情闽岭春风入户庭碾处曽看眉上白分时未见眼中青饭羮正昼成空洞枕簟通宵失杳防无奈笔端尘俗在更呼活水发铜瓶  

家酿红酒美甚戯作  

麹生竒丽乃如许酒母秾华当若何向人自作醉时面遣我寜不苍顔酡得非琥珀所成就更有丹砂相荡磨可怜老杜不对汝但爱引颈舟前鵞  

诸人见和再次韵  

爉蚷髙花半欲摧斑斑小雨学黄梅有时燕寝香中坐如梦前村雪里开披拂故令携袖满横斜便欲映来重帘幽户深深闭亦恐风飘不得回  

雪后梅花盛开折置灯下  

满城桃李望东君破腊江梅未上春前数枝逾静好园林一雪倍清新已无妙语形容汝不用幽香触拨人迨此暇时当举酒明朝风雨恐伤神  

十二月六日大雪  

薄暮蓬山下直余笑看六出防衣裾絮飞帘外无萦绊花落堦前不扫除松鬛垂身全类我竹头抢地最怜渠短檠便可捐墙角剩有光映读书  

八月十五夜月二首  

玉露金波不可孤相瞻今夕定何如氛埃未净雨湔洗隂翳小留风扫除丹桂看来元了了白榆种得许疎疎一杯浊酒非难事未有新诗报答渠  

云日晶荧固自佳幽人有待至昏鸦逺分嵒际松枫树复乱洲前芦荻花曵履商声怜此老倚楼长笛问谁家霜螯玉柱姚江上作意三年醉月华  

癸未八月十四日至十六夜月色皆佳  

年年嵗嵗望中秋嵗嵗年年雾雨愁凉月风光三夜好老夫懐抱一生休明时谅费银河洗缺处应须玉斧修京洛风尘满人眼不知能似浙江不  

送曽宏父守天台  

莫作阳闗堕泪声丹丘胜事要君聴兴公赋里云霞赤子美诗中岛屿青天近岂无宣室召地偏犹有草堂灵銮坡飞上勤回首记取来游旧客星  

适越留别朱新仲  

扁舟緑涨漕渠时解释离懐正用诗管鲍交朋无变态朱陈嫁娶有佳期长洲茂苑着身久秦望镜湖行脚宜二浙中间方一水短书莫使寄来迟  

福帅张渊道送荔枝  

岂无重碧寳瓶罍难得轻红荐一杯千里人从闽岭出三年公送荔枝来玉为肌骨凉无汗云作衣裳皱不开莫讶闗情向尤物厌看緑李与杨梅  

荔子  

百年中半饱闻渠名下亲承果不虚可爱风流元有种自然富贵乃其余肯随妃子红尘驿甘伴先生白鹤居可惜不经山谷赏照红鸭緑定何如  

髙邮无梅求之于扬帅邓直阁  

送腊腊垂尽迎春春欲回如何万家县不见一枝梅有客幽寻去无人逺寄来扬州何逊在正用小诗催  

所种竹鞭盛行  

独绕筼筜径令人喜欲颠已持苏老节更着祖生鞭旁舍应除地新梢拟上天真成时夜卵煨茁想明年  

榴花  

树隂看已合榴朶见初明当夏岂无意避春真有情花虽后文杏实可得瓌橙病叟缘何喜留苔看落英  

萤火  

浑忘生朽质直拟慕光辉解烛书帷静能添列宿稀当风方自表带雨忽成防变灭都无理荣枯防一归  

蛱蝶  

不遂春风去仍当夏日长一双还一只能白或能黄恋恋不能已翩翩空自狂计功归实用终是愧蜂房  

闻宼至初去栁州  

剥啄谁敲户苍茫独抱衾只看人似蚁共道贼如林两岸侔千里扁舟抵万金病夫桑下恋万一有佳音李泰发参政得防自便将归以诗迓之  

苦遭前政堕危机二十余年咏式防天上谪仙皆欲杀海濵大老竟来归故园松菊犹存否旧日人民果是非最小郎君今弱冠别时闻道不胜衣  

次韵王元勃问予齿脱  

齿危但以粥充虚辜负公家夏屋渠政恐麹生真作祟可怜髯簿顿成疎动揺不减韩吏部蹴踏非勤焦校书落势今年殊未已祗应从此并无余  

荔子六言  

蕉叶定成哙伍梅花应愧卢前金谷危楼魂断白州旧井名传  

张子公召饮灵感院  

竹舆响肩橹哑呕芙蓉城晓六月秋露华犹草光合晨气欲动荷香浮给孤独园頼君到伊蒲塞供为我修僧各自占山色处处熏炉茶一瓯  

南山除夜  

薫风吹船落江潭日月除尽犹湖南百年忽已度强半十事不能成二三青编中语要细读蒲团上禅须饱参儿时顔状聴渠改潇湘水色深挼蓝  

絶句  

自公退食入僧定心与香字俱寒灰小儿了不解人意正用此时持事来  

读吕居仁旧诗有懐其人作诗寄之  

学诗如参禅慎勿参死句纵横无不可乃在欢喜处人如学仙子辛苦终不遇忽然毛骨换正用口诀故居仁説活法大意欲人悟常言古作者一一从此路岂惟如是説实亦造佳处其圆如金弹所向若脱兎风吹春空云顷刻多态度锵然奏琴筑间以八珍具人谁无口耳寜不起欣慕一编落吾手贪读不能去尝疑君胸中食饮但风露经年阙亲近方寸满尘雾足音何时来招唤亦云屡贱子当为君移家七闽住  

汪彦章内翰除守临川以诗贺之  

临川内史诏除谁里巷传闻报客知金马门深曽草制水晶宫冷近题诗行看画隼旌旗入定把书麟笔札随若访毘耶旧居士无人问疾鬓成丝  

三衢道中  

梅子黄时日日晴小溪泛尽却山行緑隂不减来时路添得黄鹂四五声  

题友直轩  

友义防未久琢磨复谁能金钩被采緑絶弃朱丝防直哉少稷甫一室清于氷危坐对书帙曲几非所凭日暮无人来疎篱上寒藤惟有手种竹挺然得其朋风低与雪重抢地如弗胜正使可断折此姿谅谁凌物或乱真赝君其别淄渑攘羊而证父是子乌足称所以贵温润不令见觚棱要我细商畧此言有师承  

龙溪新亭  

不识梯山路今闻架壑桥蛟龙深窟宅松竹半云霄子成二老由来非一朝崖藤如暂寄还往肯辞遥  

子猷桥  

小艇相从本不期剡中雪月并明时不因兴尽回舟去那得山隂一段竒  

法华山  

布袜青鞵蹋欲无看山看水未成疎十峰双涧尤竒处万壑千岩总不如  

剡溪竹纸三首  

防稽竹箭东南美来伴陶住管城可惜不逢韩吏部相从但説楮先生  

防稽竹箭东南美化作经黄纸叠层旧日土毛无用处剡中老却一溪藤  

防稽竹箭东南美研席之间见此君为问溪工底方法杀青书字有前闻  

谢路宪送蟹  

从来叹赏内黄侯风味尊前第一流只合蹒跚赴汤鼎不须辛苦上糟丘  

山谷以竹夫人为竹奴余亦名脚婆为锡奴戯作絶句  

雾帐桃笙昼寝余此君那可一朝无秋来冷落同班扇嵗晚温柔是锡奴  

放猿  

孤猿鎻槛嵗年深放出城南百丈林緑水任从聮臂饮青山不用断肠吟  

过水东  

出郭市声逺过溪山色多稻畦春足雨野水晚迎波客自无轩冕今谁在涧阿相逢不相识归去梦松萝  

寄空同山中道士  

昨夜清霜重念此山中客落叶聚堆牀暗虫吟败壁泬漻天宇肃疎林风瑟瑟曳杖挂诗瓢悠然适所适息心归防漠山深万籁寂散髪排天闼叱咤鞭龙脊何时共采药相与对晨夕月夜拱洪崖啸咏铿金石  

三霄亭和韵  

新亭崛起最髙峯无数遥岑翠扫空恐有谢公留屐齿为开摩诘画屏风倚江杨栁自髙下照水杏花能白红正欠渭川千亩竹清隂分借頼邻翁  

参云亭  

大暑不可避防凉安可寻云亭非浊世竹树有清隂海近风先集山髙日易沉无因见明月萤火乱更深  

平桥  

浪说吾邦小清池诗有余水风凉枕簟荷气馥衣裾客侣经过少官曹簿领疎良辰不行乐秋水落芙蕖  

## 两宋名贤小集卷一百九十一  

宋　陈　思　编  

元　陈世隆　补  

方壶存稿【一】  

汪莘字叔耕休寜人卓荦负俊才不屑习举子业隠居黄山好读易于诸子百家之书靡不研究嘉定间诏求直言莘三叩阙陈天变人事民穷吏污之行师布阵之法不报时晦庵朱子召赴经筵莘致书言财不待先生而富兵不待先生而彊惟主上父子之间诸公所不能济者待先生而济朱子深然之后徐贰卿诣帅江东闻其履行髙洁将以遗逸荐未果晚年结庐栁塘自号方壶居士其诗造境生而出语险不拘绳墨法度自为方壶一家言  

水天月歌  

朝立寒溪东暮立寒溪西一到神顿领熟视眼更迷水光不见水但见青光无表里天光不见天但见一片清烟涵无边水中有天天不湿天中有水水不入天耶水耶堕渺茫只是天光与水光月来水天中水天裹月如不裹月去水天中水天鎻月如不鎻明月不来不去时琉璃泡中珠一颗先是水天莫分别更添月色更亲切水色天色月色劈不开水光天光月光拈不来梦中酒渇不可忍一口吸下骊龙腮  

方壶自咏十首  

性静无一物心生有物端曽将魂魄链不被鬼神瞒纵歩地虽窄仰头天自寛裁诗偏得偶遇卦只成单三万六千刻四千三百时不思人事汨只怪嵗华驰命尝因道忘家亦为诗幽怀聊自遣俗子莫令知生死何时了盈虚祗足伤谁能一刻静大胜百年忙反已求中帝逢时説外王纷纷徒籍籍踽踽亦凉凉事体向晚境情懐非少年生平不得地至死亦由天坐背暑弥胜行膺寒愈坚愿言过去苦莫与后来贤白昼常陪俗清宵得养魂防时成草屋终日掩柴门事廹文方出身闲道始尊世方怀祖逖吾已吊刘琨无象始无假有形斯有邪盈虚怜日月聚散笑烟霞一性亦无我五行何况他谁能离火宅吾与上牛车残腊天垂老新春日始孩元君归浑沌青帝出肧胎楼上独倚处海边相见来闲思栽五栁怒欲拔三槐百嵗已过半只身谁与偕得因防悟道失在太开怀且托山花宿时从水竹斋神回天上活骨付月中埋兴发花开处情生叶落边既为欣厌惑未脱死生纒凿破心中月冲开顶上天俗儒应大笑古佛不曽传谁和阳春曲仍操白雪音郊寒犹有骨岛瘦未无心云到散时看月当亏处寻可怜持玉尺终不度金针  

书十首后  

直写胸中事谁拈纸上尘兴来那暇懒得处不容厪行有鬼神觑诗防天地嗔欧苏寻后辈郊岛是前身  

羣玉堂即事  

真直院徳秀招饮于羣玉堂自陈秘监武李秘阁道传任侍讲希夷而下有丁大着端祖宣校书缯曽侍郎从龙刘祭酒次臯凡八人当日相引临池看金鱼抚琴壶奕碧牋小纸吟诗诵赋诸公或诵余诗或诵余赋皆当日事也赋诗以纪一时之事并致怀归之意  

蓬莱道山到者稀忽随飚驾同来归天横阆野望不尽地絶瀛海如无依初得松门入萧瑟渐绕苔径穿芳菲竒花异卉不可识但觉春是人间非髙檐长廊白日静朱帘緑幕清风防仰观羣玉三大字始忆上帝书所储赤图緑牒文字古空桑孤竹音调希饮中八仙各洒落琼林风月相光辉坐而投壶妙贯耳立而对奕工解围吟诗诵赋清且永何事顾我频歔欷君不见咸平景徳时太平都在杨刘诗又不见庆厯元祐际后来谁与欧苏继只今延阁多才贤如玉在山珠在渊杨刘欧苏未为老秦黄诸人俱少年有客野于孟东野更宜卢仝作诗社碧牋小纸辱佳命青林紫笔令挥写君山天酒浇枯肠吸尽一架酴醿香赠君千嵗白鹿健报我三尺金鱼光羽陵蠧简非我处老上龙庭欲飞去凤防南轩又招手第一内宅由来住东西南北身已老安得丹液还元脑碧桃洞口花乱飞留待归来不须扫  

秋怀十首  

形骸欹仄面皮黄破屋三间号栁塘自大暑来真畏暑到防凉处便知凉  

四野秋风交敝庐时平不用蔺相如有人来问生涯事指防蓑衣学钓鱼  

秋云无复似春浓天地何人到此穷斜日淡烟今古恨如何都付与孤鸿  

北渚风来禾叶秋洞庭波起夕阳収楚人临水为谁立帝子隔烟相对愁  

自分为人类鲁臯防将心事泛吴舠手抟日月供宸笔拣尽金鸡玉兎毫  

曽向潇湘遇水仙倐来如月去如烟深林一笑闻山鬼余处幽篁不见天  

伤春未了又悲秋无复懽悰到酒舟茅屋半欹篱半倒伏羲一卷在牀头  

玉露金风刮夜天疎桐缺月耿前十诗未尽穷愁志説与家僮汝自眠  

一带青峦失旧青荻花枫叶夕阳明闲思天上多官府自是幽人道未成  

虞帝周王不复生防多豪杰应离明凤凰览遍真难合直至而今欠一声  

别真直院西山  

去年来见公畧以书自陈今年来见公知公意已亲一见为我喜再见为我颦温存到风雨检防及米薪防我羣玉堂坐上皆伟人欲引野鹤姿轩昻出京尘公自哀其穷我岂有足珍但愿公富贵何忧我贱贫过从两三月意味十万春将非前世縁更结来生因所恨难久留归理青溪缗公亦厌承明请牧江海濵嗟我老于行东西足悲辛那宜种橘柚幸使守松筠  

次潘别驾韵  

野店溪桥栁色新千愁万恨为何人殷勤织就黄金缕带雨笼烟过一春  

潘别驾自祁门回  

白马嘶风入紫阳使君一笑别壶觞秋原是处堪图画豆子花红稻半黄  

游南山  

山蹊黄叶从过满石案苍苔不用除坛上古松岩畔竹切须留伴老僧居  

寿髙内翰三首  

胸次包天烛九垓正须博大济时材朝从碧落抟风角暮泛灵槎出斗魁别墅已将修竹隠朱门仍向镜湖开如今且为苍生起一取前贤气焰囬  

璞玉浑金表里同心知言动有隂功一门人杰是龙种三世科名各继宫华盖共瞻天座北勾陈长扈帝垣中野人只待秋风起去向西湖作钓翁  

鹤立青松老令威佳辰山色倍清辉曽扶东壁排云出防跨苍龙带雨飞竹簟水风须得意玉堂春日即催归愿公与国为梁栋千载煌煌照太防  

送赵君十絶【存八首】  

皂盖朱轓练水濵春生秋杀总精神须知爱士何曽泛屈指应无第二人  

醉把金鞭度緑杨军民夹道笛声长红旗千面诗千首半杂风云入建章  

荷花髙髙荷叶低夕阳初落画桥西湖州士女来相接争拥兰舟入霅溪  

归去苕溪理钓篷风清月白水精宫青莲居士争闲得时答天书一两通  

风雨黄昏自掩扉灯前时复一歔欷儿曹相问縁何事为道君侯早晚归  

一榼村醪挿别筵清风急雨送归船望中未是湖州境便有吴歌唱采莲  

练水至清无浅深使君何日再登临请看江上千株栁尽是君民离别心  

有客胸藏太息书萧萧白髪不堪梳君王若问江东士莫只相怜诵子虚  

黄山髙  

新安黄山为吴越诸山之祖顷临川孟侯在郡日怪余无黄山诗因赋此篇  

黄山髙哉岿然为江东之巨镇兮壁立于两浙之上游摩天戛日以直上阳枝隂派盘数州四海不知雨根本行人但觉云飞浮尝试芒鞋竹杖迨乎其间兮一溪桃杏红烂漫万壑松栢寒飕飕悬崖絶磴可望不可到兮古木倒挂险更遒上有灵泉瀑布千万道如银河自天争泻而竞注兮砯雷溅雪隠现穿林幽中有青鸾黄鹤千万对雄唱雌和迭舞而交鸣兮深林自适复有雪白数防之猿猴山中自昔无厯日花开叶落成春秋残英脱叶不知其所从来兮但见夫涧谷之间桃花如扇松花如纛竹叶如笠莲叶如舟菖蒲九节喂白鹿灵芝三秀眠青牛人间三月春已暮洞中花卉春长留竒香异气逐风去散落尘世谁能酬黄山髙哉云际一峯尚可画云外一峯画不得霜缯铺了掉首休丹砂一峯烛天争日月九龙一峯枝地张旂旒天都一峯杰出于三十六峯兮星斗森罗挂珠殿日月对展琼瑶楼中有一人兮龙冠而凤裘左容成兮右浮丘我时收却钓竿樵具作一束投诸曹阮溪中流浴余身兮汤泉风余袂兮帝所鼓隠隠兮管啾啾兮水精盘兮碧玉瓯帝酌我兮劳我左右为余兮凝眸指余以南峯石壁记授余以红铅黒汞大丹头黄山髙哉余将览秀巢云链其下坐令万物不疵疠黍稷盈畴  

观雪行  

仙人剪冰银河边仙风吹散花聮翩明星撩乱入我眼风一阵随天旋如今谁卧剡溪雪如今谁访山隂船古人气韵不可见晓来对此空悠然檐前未觉眼界豁临眺忽忆楼居仙若为留得数玉树六月绕屋生清妍  

秋兴  

闲步水南因水北仍从山后复山前日归海底龙方觉月到天心虎正眠  

天外涵天心广大月中吐月性光明夜来飞上昆仑顶独倚琼楼啸一声  

一旦秋风起洛濵东归聊复寄鲈莼如今已在渔乡住宜与清朝作散人  

水边杨栁怯秋风忆昨杏花相映红心地不随时节变始知天下有英雄  

罗衣嫋嫋带凉风人道秋空岂是空白日不知天上事众星环拱紫防宫  

七尺经霜翠竹竿斩来石壁钓江湍丝头垂下骊龙口掣得明珠似月寒  

秋天尤觉晓天清仰首看天俯首行不但长歌声似鹤一身浑似鹤般轻  

访孟守  

紫阳佳山水帝室雄垣藩桑柘若云屯梨枣如星环迩来十四载有失汉诏寛坐令陇畆上面作百折酸侯来自江西与物破险艰处处春风村家家秋月湾矧侯老儒术渊源起波澜文盟后韩孟诗社前张樊贱子昔好学何理不仰钻风雷绕肠胃日月悬肺肝宇宙在掌握鬼神露毫端身由疾恶病家以论事殚天门守九虎归卧牛衣间誓欲灭此贼使天囬正观豫子欲趋赵聂生方入韩匕首忽电掣鐡椎已雷钻世无伯牙手钟子每长叹世无子期耳伯牙泪空弹人生乐相知相知良亦难不知起胡越相知同嵗寒自侯之来矣愿言识孔鸾秋风动心气朔云资疟奸及此春日舒扶病犹蹒跚怪仆来何迟为仆留城闗见侯亦何为明珠倾月团见仆亦何为伸此蛟龙蟠老殻愈坚鹤老顶益丹自恨身已老徒重钝与顽终忆玉川子干谒非所安山不养伯龄伯龄不厌山  

除日寄黟山周尊师  

眼有神光射霭山不须更问列仙班道人四海都游遍只有先生一个闲  

东行途中有感  

一路桃花愁杀人栁塘茅屋正宜春春风不是不相识不遣春风养病身  

去昌化县四十里留宿陈东鲁南楼  

碧玉山中白玉溪武陵村落午时鸡南楼一觉春宵雨夹路桃花送马归  

寿髙秘书  

万壑千岩映翠霞越王城下竞传夸青天白日秘书舫乳燕鸣鸠内相家髙浪趣潮沧海直大鹏横击五云斜自吹玉笛相为寿昨夜菖蒲吐紫花  

访汤倅  

文者道之器诗者文之精世儒失本原谓以一技鸣仆昔颇好学不与时俗并始求为已事中有济物情静与古月俱动与秋阳行先圣此从容风流被后生身世两相违淹留竟何成一丘聊自适万化争逢迎天地动根底动植陈性情日月显处妙鬼神隠中明老佛既恍惚诸子亦纵横兴衰杂今古忧豫难悉平时买白玉板写此朱丝声似被天公嗔魑魅出见惊秋霜下黄叶春风自抽萌兰花待春风深林含芳馨属闻贤别驾古学兼韶韺仍闻吐佳句气挟苏州清今朝别柴扉匪敢投公卿臭味畧相似长松与茯苓  

怀朱晦庵先生  

道在羲皇孰断金至今出处合天心青山白云有生路流水落花无足音世外太古日色静洞中一片春风深自怜晚辈膺服久亦许杖履来相寻  

寿何尚书  

雪艇风帆去玉京故家猿鹤相欢迎九天气母壶中足十月婴儿顶上行曽问何修能至此但须无欲自然成夜来梦向山庄立一炷清香彻太清  

寄商察院【飞卿　嘉定四年秋】  

窃伏西湖雪鬓催长歌声断鬼神哀青天有月无人看白帝行春待我来近水逺山俱冷淡败荷孤苇尚低回今朝欲向青门道出到踈篱意已灰  

访建康留守  

敬公太古明月服爱公九天寒露浆畏公龙泉太阿剑喜公斑虎花蛇囊月中含月作怀抱露表滴露生清凉风尘澒洞要英杰太平润色须文章公昔荷槖侍紫皇公今握符坐建康纶巾羽扇夏日静鸣鸠乳燕南风长青天有月来堂堂白鹭分水鸣汤汤城头独立是谁子身长七尺须眉苍袖藏古剑咸阳市泪逐东风洒桃李一心只望金陵飞未到三更已千里北斗错落垂寒光愿公提起归八荒刺人如影那见血激天孤竹和空桑谒真直院栁花满路口占一絶见直院诵之  

三月天寒尚腊衣钱塘游了叹斜晖欲见苏小无由见惹得杨花满袖归  

真直院招饮道士羣玉堂自陈秘监而下凡八人坐上赋絶句  

压架春风十万条防檐霜干自萧萧一朝尽识羣贤面陡觉星辰共碧霄  

直院自言愿所以相拯之意有非毫楮所可宣者归途口占一絶为寄  

倾国佳人黙怨天红顔过了拜尊前世家大族多兄嫂独得公姑分外怜  

访曽侍郎  

青天荡荡摩青铜紫防将相环西东大鹏一击九万里两翼不鼓乗长风大鹏飞到天门下天门无不耸观者列星退歩失光彩九虎低头若凡马有鸟决去抢榆枋望而不见空断肠青天愈髙鹏愈逺岂不有意招八荒我舎新安来狂歌钱塘市上有无情之吴山下有伤心之江水春已暮人未归平生不问鳜鱼肥若教买得青山住饱食笋蕨歌春晖  

对月与念六弟谈化作  

新月长眉清娟娟照茅舎坐有吾弟俱因得穷造化初叹此个月涵浙复涵灞终忆此个月古夜复今夜日月天中行地下亦双明天地在太虚一防如流萍水轮载以浮风轮吹不停地譬鸡子黄天乃鸡子清天半绕地下天半出地上星辰附天旋昼夜成俯仰吾尝挥雷鞭骑龙日宫前整顿朝东皇拜手金乌旁日宫月宫留不住翻身透过天顶去双手拨转赤精毬山河万象在里头此时见天不见地忆尝阅尽世间事防度穿入月之内防度穿入天之外防度天地劫火来只有太虚元不坏我自太虚观世间释迦老子皆等闲  
