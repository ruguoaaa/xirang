---
title: 第1部分
index: true
icon: editor
order: 2
category:
  - 诗藏
  - 诗集
  - 两宋名贤小集
tag:
  - 钦定四库全书
  - 集部八
  - 总集类
  - 陈思
  - 宋
---

## 两宋名贤小集卷一  

宋　陈　思　编  

元　陈世隆　补  

杨文公集  

杨亿字大年建州蒲城人七嵗善属文雍熙初年十一召试诗赋授秘书省正字淳化中命试翰林赐进士第真宗朝厯官知制诰天禧中拜工部侍郎翰林学士兼史馆修撰卒赠礼部尚书諡曰文有括苍武夷颍隂韩城退居汝阳蓬山辞荣冠鼇等集内外制刀笔  

奉和御制社日诗  

仙掌凌空沆瀣秋大田多稼似云浮天邀霁景芙蓉阙江上残芳杜若洲东观羣儒宣宴乐南荆遗俗重嬉逰宸章忽降容瞻覩疑是神负九畴  

奉和御制重阳五七言诗  

宸居瑞霭重阊阖正来风憀栗惊秋气丰穰美嵗功晓烟篱菊嫩宵露畹兰红重九登髙防欢虞处处同民在华胥正乐康高秋賔鴈指衡阳蒹葭渐见凝清露鶗鴂先惊歇众芳节值登高真胜防年逢大有是殊祥宸心悦豫流新唱星汉垂文示八方  

奉和圣制南郊礼毕五言六韵诗  

燔柴就阳位烟燎达高穹扫地铏防洁严更鼓角雄天心侔兊悦皇泽比春融帝享惟馨徳民苏解愠风周郊四祭重汉畤五祠同灵贶昭感神光望拜中  

奉和御制契丹出境将议回銮五言六韵诗  

戎辂巡河右天威詟鬼方五营开细栁三令凛飞霜氛祲消千里声明耀八荒灵旗风助顺黄道日呈祥偃草边闗静回銮海县康欣陪从臣末归跸奉髙骧  

奉和御制南郊七言六韵诗  

洁斋恭已奉苍旻报本圜坛备物陈酒缩楚茅三献毕灰飞嶰管一阳新高空瑞气长随辇永夕清霜暗湿巾泰畤迎年严汉祀六宗祈福盛虞禋鸿恩涣汗霑穷髪睿藻昭回动紫宸庻类熈熈防帝力徒知击壤効尧民  

奉和御制喜降时雪七言四韵诗  

一夕香街布玉尘檀栾劲节露贞筠兔园置酒皇欢洽栢殿赓歌睿唱新麦秀原田初望嵗花开苑树忽惊春丰穰荐瑞民心悦高下还随帝泽均  

后苑赏花应制【以时字为韵咸平四年三月十八日】  

宫花如锦水连猗翠辇寻芳正是时禁苑定知人未识朱栏除有蝶偷窥艳烘晓日迷天仗香逐轻风落酒巵何幸防臣陪镐宴蓬壶春漏正迟迟  

又应制赋射弓诗【以弓字为韵】  

水涨芳塘緑花开禁籞红同瞻万乗主亲御六钧弓曲应驺虞节春回太皡功还须殪大兕何啻落惊鸿一箭天山定三边虎穴空浔阳射蛟者寜与此时同  

后苑赏花应制【以春字为韵咸平五年三月】  

云罗霞绮媚芳辰琼圃花开烂漫春风逓清香随鳯辇波涵倒影落龙津仙葩四照烘初日浓艶千苞赐近臣向晚天街戴归处逰蜂舞蝶自随人  

宣召赴龙圗阁观太宗御书应制【五年十月】  

非烟葱蔚苍龙阙紫府深沉大帝居羣玉中天开防府神温洛荐圗书珠官岑寂经行处金简荧煌拭目初曾是先朝受恩者因探禹穴涕涟如  

后苑赏花钓鱼应制【六年三月十六日】  

宜春小苑斗城傍锡宴羣仙奉紫皇汉沼乳鱼偏傍钓青陵舞蝶自寻芳波平鳌背浮昆阆日转金茎艶赭黄满酌流霞侍臣醉暖风宫蘂杂炉香  

别赋赏花一首  

仙山灵沼五城西晓日花光照彩霓露濯氷蚕铺瑞锦风吹水麝折香脐芳葩防采添蜂蜜红片狂飘杂燕泥曾识壶中旧春色桃源重到路犹迷  

龙圗阁防宴应制  

册府藏书在紫薇退朝稽古助论思中天召宴衢樽满乙夜观文列象垂防鳯翩翻巢绮阁灵夭矫冠金碑大风发唱羣臣和元首康哉庶绩熈  

秘阁赐防送右谏议大夫种放得假归终南山应制  

闱聊辍皂囊封赐告归寻一畆宫闗路蒲轮千里逺岩扉蕙帐几年空百壶天酒凝甘露二雅宸章揜大风旧隠暂还非久住心期献可沃尧聪  

初至郡斋书事  

地去京华逺年逢旱暵余羣胥同黠马比戸甚枯鱼煦妪心空切澄清志莫舒棼丝殊未治错节讵能除聴讼棠隂宻行春栁影疎賔筵求婉画僧舍问真如逾月窥除目经时絶传车素飡徒自饱投刃岂曽虚盈耳嫌敲扑堆牀厌簿书故园无数舍长日叹归欤  

次韵和十六兄先辈见寄  

秋风苦忆鲙霜鳞暂剖铜符出紫宸一路雪寒多挟纩几程山险欲摧轮清香扑鼻梅林近秀色凝眸麦陇新闭阁草终寂寞下车为政尚因循寻僧不厌携笻逺爱客寜辞举白频簿领孜孜防黠吏丘园矻矻访通民鱼盐自与沧溟接鸡犬仍将白社隣官满防须抛印绶武夷归去作闲人  

次韵和章子美对雪  

破腊连空粉絮飘离离一阵长山苖旗亭谁氏来沽酒台笠何人去采樵背日旋依松涧积迎风先傍药畦消袁安此际偏无赖独揜闲门对一瓢  

送章頔归乡  

芜秽休嗟负郭田蹉跎自过鹿鸣筵荆山玉璞空三献梁苑风尘已十年疏入禁中犹未报赋成都下早曾传独携书剑归闽岭共泛烟波入楚天猎猎酒旗邀举白招招鱼艇劝烹鲜碁枰鬬胜疑成癖砧杵惊愁已废眠驿路数程烦托乗郡斋终日喜谈如何弃我还家去相送津亭一黯然  

郡斋即事书怀十二韵呈诸官  

长乐疎钟自厌闻汉庭谁不惜离羣舟浮一水波澜阔路入千山杳霭分郡閤先忧迷簿领村田聊得问耕耘疲民深喜犹安堵【去年小俭幸免流亡】黠吏那知便舞文【盐酒案吏陈元凯受贿为奸舞文变法其事已败】照胆求瑕空察察饮氷为政漫云云元台已分嘲扬子桑野须防诮使君别东倾连涨海故园西望隔晴氛黛铺逺岫秋将晚绮防余霞日欲曛小槛报春梅烂漫满空呈瑞雪缤纷题诗到处寻红叶置酒终朝防白云符竹偶分慙出守櫜鞬暂佩愧从军石渠旧署频牵梦室有芝兰阁有芸  

郡斋西亭即事十韵招丽水殿丞武功从事  

郡斋退食复何为纵目西亭景物竒叠嶂雨余泉眼出澄潭风静钓丝垂城临古戍寒芜阔路转荒村野彴危几处唱歌闻白纻谁家酤酒见青旗蝶随游屐穿花径犬吠行人隔槿篱桃李成蹊春尽后鱼盐为市日中时桑麻万顷晴氛防丝竹千门夕照移吟际岭云飞冉冉望中垅麦秀离离烟迷乔木莺迁早水满方塘鹭下迟鹤葢翩然肯相顾主人终宴岂知疲  

送张彛宪归乡  

处处春波满稻畦海棠零落子规啼一麾逺郡留方滞十里长亭又解携后夜滩声妨客梦初晴云物入诗题到家为问田园事桃李犹应有旧蹊  

送韩永锡归阙【永锡业三传又善小篆】  

缙云六载掌闗征学得阳氷小篆成逋客几人曾识面【高士颍川传陈高君之执友】仙山到处便题名桑郊又是乗轺去铃阁虚烦解榻迎旧读春秋究防旨何须苦説不知兵次韵和致仕李殿丞寅见寄之什因以纪赠【李公寓居厯阳近迁于洪井】  

乡国驰名几十春鸣臯一旦九天闻翔鸾栖棘曾为吏金鼎调梅未致君百里象雷嫌碌碌【公尝权厯阳县政】片言折狱厌云云【公任三衢司理数考】诗名已是齐康乐笔力何曾减右军抗表忽然干鳯扆拂衣殊欲谢人羣都縁梁范慵为赋且免钟山被勒文清夜独吟牛渚月髙秋时望帝乡云鲤庭禀训门逾盛兰苑传芳气益熏尽室逺依洪井侧直钩犹钓楚江濵西山有药应须饵待防蜺旌入紫氛  

京师故人有以陇西鹦鹉遗予者因畜养之去年出守缙云提挈而至性灵甚慧触类能言公退翫之常若不足忽遇疾而逝因命瘗于小园作诗一章聊以追悼识者无罪予以贵畜也  

陇山秋树旧巢倾逺向江东逐斾旌去国梦魂应缭绕入春喉舌渐分明一声警露何愁鹤百啭迁乔肯让鸎终日雕笼心不恋经年丹觜色犹轻思归悒悒因成疾顾主依依尚有情死葬小园芳草地夜来经雨緑苔生  

丽水甄殿丞移疾请告  

数日不逢黄叔度胸中鄙恡一时生如何民瘼偏能疗却是诗魔未得平夏景清和妨命驾元台寂寞阻飞觥欲亲高论无由得须作文殊问疾行  

威上人  

五蕴已空诸漏尽林间行道十年余吟成南国碧云句读遍西方贝叶书清论弥天居士伏高情出世俗流疎问师心法都无语笑指孤云在太虚  

次韵和系郡斋书事之什【系今名化】  

竹使贪为郡金门懒上书征途沿木合【缙云有木合岭若蜀道之栈阁也】官舍类楼居【郡斋杳在山顶平地甚狭四靣多搆亭榭以翼之】宻叶藏啼鸟澄潭跃戏鱼波光揺岛屿霁色露门闾圃蕙光风拂山苖淑气嘘开樽空爱客函丈孰宗予清唳频思鹤长鸣几厌驴【王武子雅好驴鸣予起所不喜】顔贫一瓢足嵇懒尺题疎薄宦无劳説长謡任所如神明定来舍庄室正虚虚  

次韵和章頔见寄  

鸡十载共论文兰室依然有旧薰雨雪共抛修竹苑烟霞独访武夷君隋珠照乗元无类天骥追风定不羣犬子赋成犹未献飘飘词气已凌云  

孙及归吴兴【生近游永嘉】  

家在霅溪傍汀苹绕舍香草偏寂寞为客苦恓惶泽国聊倾葢春闱早擅场陔兰行可采月桂自应芳税驾临沧海逥辕指大梁裂裳趋逺道负未及高堂季子裘虽敝安仁鬓未苍明年杏园里辄莫负春光  

己亥年郡中夏旱偏祷羣望喜有甘泽之应  

旱魃偏为虐阳乌益以骄何曾柱础润惟恐土山焦请祷弥增洁隂灵亦孔昭云兴不待族风细欲鸣条隠辚雷车转霏防雨足飘层云低帀野鸿霈近连宵庭树含佳色村田长善苗藓痕縁屋壁泉脉吐山椒辙鲋那忧涸园蔬岂待浇官渠逗水急客路裛尘销掾吏阶前贺耕夫陇上謡秋成知有幸嵗欲近枵  

寄草徴君  

水陆都无数舍程鱼符印苦相萦梦魂长绕龙门坂姓字终悬月旦评鲍室清琴应独抚融樽緑醑共谁倾春深诗石苔衣驳雨过书斋草帯生鸿寳枕中初得术丹台籍上已题名清谈宛有南台体嘉遯全忘北阙情金马深严堪避世沧浪清浅未沾缨诸儒正议明堂事轧轧蒲轮即奉迎  

次韵和衢州席刑部早秋  

朱火荧荧向夕流林间一叶忽惊秋风来野渡闻渔笛雾敛晴天见蜃楼艶爱芙蓉开幕府香怜杜若老汀洲使君鬓畔多髪临水登山不用愁  

次韵和席衢州忆洛阳春游十四韵  

周汉经营迹未遐山川形胜最堪嘉前瞻闗塞千寻出旁逗伊流一斜子晋鳯笙调夜月宓妃罗袜映朝霞【洛神赋云逺而望之皎若太阳升朝霞】何人贳酒青楼晓几处寻春紫陌賖骏足每从金埒试芳丛多展翠帷遮出逢胜境争飞葢归逼残阳竞走车庭竹惹烟披嫩箨臯兰裛露长新芽嵩峯崷崪疑摩斗洛水清冷欲见沙万井闾阎真陆海九重宫阙是天家禁林日暖空啼鸟御苑风防自落花闗路行人偏络绎津桥贾客苦諠哗何当献赋论迁鼎便欲抛官学种江海三年劳梦想田园二项有生涯应知父老沾尧化长挈壶浆望翠华  

闻道卿途中授计司判官【罢东阳得告归泉州寜觐行至建安而有是命】  

几年华省冠名曹归棹夤縁入海涛才奉色难馨夕膳便将心计析秋毫政成女生祠在地近明光伏奏劳夜直乍谙绫被暖晨趋频见露盘高共期昼日承三接莫许秋风长二毛为郡今来最卑屑劝君休更梦悬刀  

郡斋西亭夜坐  

凉飔初拂树皓魄正当轩宿鸟林间定流萤草际翻苍茫迷野色嘲辩方言角罢重城揜渔歌别浦喧断蛩吟坏壁寒杵出遥村树影成帷宻滩声激箭奔夜长风露冷川逈水烟昏对景都无寐防心契混元  

秋晚  

秋晚弥岑寂天空见泬寥溪流拖白练树叶剪红绡露菊英初吐霜钟韵渐调清光开旭旦爽气逐惊颷鹰击秦原逈鸿归楚水遥星高汉将出胶折塞兵骄元亮田多废安仁鬓恐凋功名殊未立对景自无憀  

送温州聂从事赴阙【从事先从此郡移任永嘉】  

佩鞬来海上七见嵗星移务剧操刀割书成揷羽驰诗传百越徧诏下九霄迟束帯朝阊阖归艎泛渺弥旧逰聊税驾雅饮且轩眉郑驿欢相接牙弦辱所知病惊琼树瘦醉露玉峯竒上马便西笑何须诉酒巵  

送章安世赴举  

萤烛辛勤十载余蔼然高价满州闾一枝未折仙人桂千里又随乡老书梁苑雪花成赋后禹门雷鼓化鳞初山城日日望春牓莫遣南来音信疎  

偶兴  

芳兰滋九畹萧蒿亦旁植威鳯翔丹山鸱枭犹接翼雅琴歌南风蛙鸣不容息骊珠媚清川鱼目光激射薰莸岂同器云壤自悬隔咄咄来逼人薨薨止于棘发迹由屠沽操心希桀跖天形固残毁吏曹尝摈斥狠羊逺刀杌黠马委衔防心同溪壑险恶比丘山积天聴本聪明神道尤正直当用御魑魅岂令为鬼蜮舂喉鲁阳戈钩颈子云防肉委饿虎溪尸投穷髪北饥鹰砺吻啄猰貐磨牙食魂气絷酆都膏血涂荒碛去草絶本根决疽恣鍼石所居必汚潴遗种尽刳剔渠魁已殱殄非类弥怵惕稂莠既芟夷善苗渐滋殖君子益知命视履加平昔小人竞革音灭身在漏刻尧民率可封汤网从此释永跻仁寿期共造华胥域  

到郡满嵗自遣  

迢逓分符竹因循度嵗华地将鲸海接路与鳯城賖触石云频起衘山日易斜潮平聚渔市木落见人家吏隠偏知幸民謡岂敢夸无嫌勾漏僻且得养丹砂  

已亥年十月十七大雪  

六出俄承瑞三农始告休兎园陈防酒金屋御重裘垅麦青犹短臯兰紫尚稠严颷一夕起瑞霰满空浮林迥琼花吐峯孤玉笋抽疏鳞镂屋瓦净练曵溪流北户寒威盛南方沴气收时和人冨寿卒嵗好优游  

郡中即事书怀  

海隅为郡真卑屑簿领沉迷棰楚喧王事更逾星火急吏曹何啻米盐烦甘棠聴讼曾无倦丹笔书刑幸不寃境上送迎惭置驿斋中宴喜懒樽逢人未免腰如磬议政常防耳属垣鲍臭恐将羣小化虫疑难与俗流论却思寂寞栖天禄争得逍遥似漆园外地麄官如竹苇一麾出守岂堪言  

次韵和润州刘度支见寄之什  

卜隠林泉未有期春田耕事欲慿谁一辞左掖鸳鸾侣两见南州橘柚垂酌醴不妨留客醉饮氷长是畏人知颁条求瘼无他术深恨期年报政迟  

郡民以嵗稔刑清相率为斋以报善政永嘉聂从事赋诗纪其事因依韵足成一百言以谢之  

为郡临瓯越云泉兴未乖欢謡乏襦袴归思满荆柴偶遂丰年望潜将乐土偕流民争襁负凶党絶椎埋精力奸多露清心政自谐羣生不疵疠比屋已绥懐輙诣金人宇同修香积斋漫劳歌邵父方待拍洪厓治行非尤异传闻及等侪雕章忽垂赠属和愧滛哇  

嵗莫有怀  

逺辞金虎观来守缙云城鸣律行将尽枯荄又向荣匏宣父叹江海子牟情求瘼曾无术投虚岂有声帝乡成久别天吏苦遄征漫贮青霞想惟愁素髪生澄清慵揽辔芜秽欲归耕簿领非吾事丹台有姓名  

次韵和詶永嘉聂从事除夜之作  

三百六旬今夜尽寥寥虚室独凝神莲城五鼔欲催晓【按圗记郡城号莲花城】梅岭一枝先报春邹律渐催隂谷暖尧蓂防傍土阶新海隅留滞年华长坐对寒缸浩叹频  

章徴君见和所寄诗再次本韵酬赠  

武夷山秀建溪清身隠心闲事不萦前古是非为已任故乡人物与谁评劝农春陇巾频折逢客秋郊葢暂倾防服趋翔娱寿母【诗颂曰鲁侯燕喜令妻寿母】绛帷谈论诱诸生颍流洗耳殊非达谷口躬耕亦近名博奕自堪消永日丝桐兼得助高情莫嫌霜雪将侵鬓须叹尘埃渐满缨早晚鸣驺催上道圣君虚左欲相迎  

中春喜雨  

土膏初脉起东作向农时隠辚雷车转霏防雨足垂龙蛇争奋跃桃李渐离披流润先从叶余波更及私讴謡耕夫喜渗漉稻畦滋连夜空阶滴愁吟水部诗  

闻北师克捷喜而成咏  

嵗晏层氷合烟尘起朔陲文昌先命将羽檄便徴师天逈星狼灭宵寒月魄亏前军临瀚海后骑缚阏氏蓟北胡沙静河南露版驰辽阳诸父老重覩汉官仪  

洞溪庆道人归上都【近之厯阳虽久寓缙云不与郡民接】  

精庐宴坐十经秋缾鉢近为千里游又是浮杯过沧海便应飞锡入皇州弥天谈论降时彦结社因缘背俗流此去定知诸念息只除魂梦到东瓯  

春郊即事  

黄鹂百啭宿烟疎近郭行春独驻车垅上劝耕聊问讯棠隂聴政且躇踟逺林桑尽蚕成茧野水萍开獭趂鱼几处路旁垂苦李游人不折意何如  

偶书  

朱轮逺守未成欢薄宦令人意渐阑郡阁政清慵按吏乡园路近欲休官梅花绕槛惊春早布水当檐觉夏寒已是三年不闻问何如归去把渔竿  

太常李博士史馆孙秘丞相继奉使浙右博士至郡以孙侯诗三章示予且以致意因次韵和酬【时孙不来】  

濑拖舟上危梯蹑屐登山光翠欲滴水气热如蒸路转藤萝暗天开物象澄丘园足逋客应得荐贤能分忧从汉殿捧诏出萧墙路入三吴逺舟浮一水长诗题石门侧梦彻斗城傍清晓见云物依依认帝乡北极分忧瞩东瓯布惠和曾防倾葢分偶得枉帆过郑驿非常速融樽复几何孙侯不假道鄙我信为多丽水殿丞手植朱李繁实盈折以贶予感而成咏  

五年为邑鬓霜侵吏隠由来得趣深不独弦歌长满耳兼闻桃李已成隂晨昏我有南陔恋江海君怀北阙心早晚飞沉俱遂志愿将初服敌华簪  

闻扬州柴给事有弄璋之庆寄诗贺之【给事年六十六始有嗣子】  

华堂何夕梦熊罴卫氏如今有一儿三日悬弧应是喜千年结实未为迟预知驷马门闾盛暗想天麟骨法竒曾忝丘墙摄斋者待防孔鲤学闻诗  

题张濬所居壁【濬余之姻此后自郡归乡】  

三张旧族富英髦仙墅重经散鬰陶深喜太丘家法在须知定国里门高分题每日揺鸡距合宴常时把蟹螯独感戴侯恩未报徘徊不觉涕沾袍  

留题南源院  

路入藤萝十里余松窗潇洒竹房虚燕巢新旧金人殿虫网纵横贝叶书当昼风雷生洞穴欲斋猿鸟下庭除昔年曾此题诗句犹拂流尘认鲁鱼  

留题张彞宪池亭【彞宪昆仲三人皆好学季弟逝矣】  

潇洒危亭枕碧池昔年飞葢此追随正逢五防承顔日兼是三荆并秀时夜坐不知银汉没春逰长诉玉杯迟如今罢郡重登赏喜见扶风旧白眉  

别聪道人归缙云【聪送予至别墅】  

二年假守括苍城郡榻惟师即退迎捣药几怜春漏永调琴长待夜蟾生心猿已伏都无念海鸟相逢自不惊送别秋郊岂成恨白云青嶂是归程  

题张居士壁  

叠巘参差翠绕门雕梁贺燕自成羣杀鸡日夕期嘉客种竹寒暄对此君且向东臯输黍稷便应北阙降纁子真漫説耕岩石不奈声名四逺闻  

留题黄山院  

禾黍离离一迳通游人揽辔即过从趂斋幽鸟闻踈磬出定高僧见偃松夜静龛灯凝古殿雨余岩溜迸前峰昔年曾此题名处素壁欹斜翠藓重  

送章頔寺丞之巴陵  

涔阳从事有嘉声外计封章荐姓名再命便为千室宰于飞又出九重城腰悬铜墨才犹屈吟对江山思转清楚客十年偏遂意秋风满筯紫莼羮  

外弟张湜北游  

六年随我客梁园两上孤飞彻九门抱璞有瑕惟叹命泣岐无托更销魂秦闗百二聊乗兴汉牍三千待呌阍赤日炎风两京道文章满腹与谁论  

章羣下第东归  

卓荦修词有古风计偕西上剧飘蓬梁园失意三春日闽岭思归一畆官且喜还家仪舌在莫嗟为客赵囊空九天下诏崇儒术好絶韦编待至公  

贺资政学士王侍郎  

沥恳青规动帝心秋月殿宠恩深论思东序清闲宴偃息西昆翰墨林私第藏书皆有副公庭种竹待成隂卧龙禁闼应嫌久救旱还须起作霖  

表弟廷评章得象知信州玉山县  

怀玉烟霞接武夷我思祖徳泪霑衣县斋制锦留遗爱庭树藏镮长合围【开寳末大父宰是邑予生于县斋】彭泽公田今已废辽东邑子半应非津亭送别空搔首籍在金门未得归梁大谏自鳯翔乞留台寄诗言志次韵酬之  

聨飞仙掖旧心朋笑我池笼出未能文陛彯缨空自愧香山腊屐与谁登托身羿彀忧危甚引领黄陂鄙恡增二室风烟莫全占防须携手蹑云层  

石殿丞通判濮州  

龙虎逰从分不疎忽闻新命佐鱼符经旬苦雨淹行斾几曲洪河贯郡圗浮蚁酒浓频举白折胶风劲好弯弧贤侯东道欢相得期月民謡待袴  

元奉宗宰绩溪  

梁园庆几春时誉蔼天伦家寄苹汀久名题桂籍新溪鳞清可数泽雉到应驯黟歙非难治民风自古淳  

李工部江南转运  

含香五字客尚齿十年兄旧奏梁园赋新题汉柱名出驱星使传入佐地官征献可方前笏分忧又抗旌富饶今泽国佳丽古台城错节投刀释颓纲揽辔清沃心期宻启衘尾待香秔处处江山秀行春莫计程  

杨日华宰钱塘  

洛社负才名吾宗占寜馨闻诗趋鲤空集庆墯鳣庭力学窥堂奥孤飞彻杳防一枝攀緑桂百里应华星汉网何曾宻吴歈正好聴油囊满醇酎半日莫期醒  

栁绅归缙云【予曽典是郡绅依官师相国十余年】  

东瓯别业寄秋云平昔题桥墨尚存故郡曾登太守榻上都应扫相君门挥毫月殿香盈袖锡防星津酒满罇归去吏民如问我五年书命紫防垣  

表弟李宗元知桂州阳朔县  

桂林阳朔溪山秀莫叹迢迢五岭南百里字人须敏政千金酌水更惩贪鸣榔下濑潮程逺曳彩升堂寿醼酣逺地民淳无牒诉县斋终日好清谈  

高起居知广州  

作藩南越古称雄五管皆归节制中腰佩金三品绶船开畵鹢一帆风橘官手版趋尘逺梅使星车附信通暂阻螭头夹香案清宵应梦未央宫  

丁集贤通判余杭  

辽东羽客富仙材仙殿飞觞接上台便道归寜白苹渚经时赐对栢梁台里中驱弩先行路膝下斑衣庆寿杯明诏许令过别墅不忧郡阁简书催  

吴赴宜兴簿  

家住武夷峯眉间道气浓风尘乆为客雷火近成龙试吏江城僻寜亲岭路重一防期没齿乐土定相容【予素有阳羡退居之志防当占数于乐郊也】  

十六兄赴韶州从事  

魏帝台邉拂战尘初平山畔彩衣新又攀高栁隋堤暮却寄寒梅庾岭春韶石间寻张乐地曹溪首访悟空人男儿平昔四方志莫厌区区走只轮  

章频寄南昌  

孺亭洪井古南昌曾是梅仙试吏乡一邑弦歌荣制锦几程鸡犬接维桑年深为客貂裘敝秋晚还家菊径荒平昔题桥今遂志且斟寿酒献高堂  

李廷评昭廸使淝上  

舸西风玉雨斜淮淝命将去程賖衣缨黄阁相君后门巷青春学士家驿路新袍欺草色公筵大白醉榴花谢庭兰玉多才思休澣裁诗对客夸  

## 两宋名贤小集卷二  

宋　陈　思　编  

元　陈世隆　补  

杨文公集  

戏赠颍州万寿尉吴待问【待问余之故人值雨留憇数日】  

宦途南北最情亲岁晏相逢颍水滨旧日青衿同学校暂时黄绶困埃尘樽中满酌香醪美门外高悬防棒新鸡黍留欢已慵发可堪经雨折纱巾  

题显道人壁  

心似寒灰不复然寻常谈论即弥天门临颍水多年住法自曹溪几世传儒士谁同翻贝叶都人长见施金钱翰林诗版分明在曾与吾家有旧縁【故侍读尚书有赠先师诗着之于版】史馆阮比部知衢州因归建阳别墅二首【比部兄昭济隠居不仕】  

再入蓬丘席未暖飘飘又建隼旟行朋交莫惜河梁别乡国初期昼锦荣竹箭波声随一棹斧柯山色对双旌子牟江海心应在频上高楼望帝京  

少小乡闗振大名武夷山翠落门庭郎君近折仙人桂伯氏高分处士星城郭辽东应改易芝兰谢圃自芬馨吴民正待随车雨莫苦淹留醉醁  

集贤宿直寄中书李梁二舎人  

耿耿银缸照直庐西风黄叶满庭除愁心不忍闻宾雁病眼犹能拾蠧鱼欹枕微吟空辗转绕廊闲步自踌躇铜龙漏滴传钩盾玉兔光芒射绮疏薄宦久淹沧海郡故交多入紫垣居洛阳已在拜尘后宣室那逢膝席初投阁寂寥多自愧抱闗憔悴拟何如宁思西掖五花判且补河东三箧书桑梓狂抛万里外蓬莱试住十年余释之不调嵇康嬾终待休官学种蔬  

翰林王学士奉使两川  

万里征西频告防九重喻蜀正裁书忽闻召对浴堂殿元是亲乗使者车井邑凋残经乱后军城鼓舞拜恩初铜梁迢递驱驺骑玉署深严鏁直庐星厯更须占李郃雪园应恨欠相如归来便在三台席转与交亲礼数疎  

董给事知洪州  

豫章南国一都会夕拜东台最上流捧诏暂辞青鎻闼携家便泛木兰舟褰帷听讼民谣洽解榻延賔主礼优只恐征黄在朝暮西山灵药未容求  

梁舍人奉使巴中  

药署深严才草诏剑闗迢递忽乗轺霜天歴歴巴猿苦山路骎骎筰马骄梁苑寒风吹别袂瞿塘春水送归桡紫垣遣使非常例应有星文动九霄  

次韵和族弟日华寄编脩诸学士之什  

鎻闱漫喜尘通籍蓬巷无人肯顾庐天禄解嘲才答客集仙置使又修书非烟缭绕萦珠网流水潺湲逗石渠何必银台号三昧此中更好味真如  

次韵和光禄黄少卿学士感恩书事十六韵  

江夏门风盛东吴族望高才雄吐白鳯志大钓灵鳌昔日参珠履【尝任淮海王记室】多年泛碧桃陈琳巧书檄谢客占风骚曲宴飞三雅沈机佐六韬玳筵频岸帻楯鼻几挥毫托乗同归阙临轩别赐袍未离王俭幕独得吕防刀粉署因扬歴朱门更欝陶淮南荒桂苑骑省泣霜毛【此已上并叙少卿昔在淮海府中及感旧之意】去国逾千里为郎歴几曹和铅兼秘府悬磬寓神臯室静秋生白庭闲雨长蒿禁林俄召试卿寺果垂褒道在心无闷恩深首重搔依前领图史防绎肯辞劳  

次韵和史馆盛学士朝退书怀之什  

金壶待传防瑶墀初辨色辟仗开天阍垂旒操斗极百辟瞻尧眉九州蒙禹力朝政无阙遗谏官惭旷职次韵和盛博士寄赠李四寺丞因以述怀  

钱郎满腹贮精神坐上诗成压倒人相识只从抛竹马【愚初至上都游歴门馆才十余歳】留欢长是鲙金鳞西园宴喜期清夜曲水追随约暮春不到门墙欲旬浃已应悬榻满埃尘  

次韵和盛博士雪霁之什  

六花新霁白皑皑爽气飕飕拂面来梁苑酒浓寒力减谢池风细冻文开天边几阵闻归雁江外千家见早梅此际何人能访戴剡溪清景好衔杯  

次韵和太仆钱少卿寄赠编脩主人宋承防李舍人之什  

春官宗伯鲁诸生翰苑纶闱占大名一代典谟资润色满朝文物仰悬衡分班月殿趋金马侍宴天池见石鲸即日云屏应隔坐【郑五太尉举第伍伦为司空每见曲躬自卑诏置云母屏风分隔焉】不须东观待逢迎  

宋殿丞广南东路转运  

天子忧南越公卿荐陆生九年须富国万里便扬旌封郡诸蛮接官曹六尚荣交州何日到鼓吹便相迎次韵和中书李舍人勉元氏道宗奉宗兄弟之什  

二难文彩少人过落笔寻常只患多兔苑暂游冲霰雪龙门曾上困风波一囊负米犹为客百步穿杨待决科更得词臣赠诗句机云入洛拟如何  

送僧之様州谒王工部  

雪晴河水正流澌风卷惊蓬满眼飞客路飘飘携一锡禅房寂寂掩双扉曹溪衣鉢何年得庐阜香灯几日归贤守相逢膜拜后都人争劝施珠玑  

次韵和钱少卿早春对景有怀诸学士  

草树欣欣暖律回谢家池沼冻纹开晴天独向高台望春色先从上苑来且待郢人歌白雪莫听羌笛怨残梅乞逢休沐便须去引满何曾诉玉杯  

阁门廖舍人知袁州  

骎骎五马动征尘太守风流世絶伦身事汉庭为小相家传楚国是骚人烟波莫叹重湖逺桑梓仍将别墅邻麦穗防黄稻苗緑朱轓入境便行春  

次韵和李舍人拜命书怀寄馆殿旧僚之什  

拜命入星垣偏承圣主恩黄扉陪汉相彩笔代尧言佩玉天顔近籝金世望喧下僚今隔品云路仰高轩  

上元夜会慎大詹西斋分题得歌字  

帝里风光上元节乌衣旧巷喜经过樽中酒渌宁辞醉梁上尘飞只欠歌坐听禁城传玉漏起防河汉转金波主人爱客清宵永彩笔题诗奈乐何  

次韵和主人喜诸客见过之什  

金鸭喷香绕烛台轻云散尽月光来三千賔客连宵醉十二城门彻晓开何幸紫防容托乗更烦红袖与传杯明朝犹自放朝谒心喜当闗不见催  

坐中朱博士言今荆南张谏议典襄阳日常留意一妓公颇畏内终不得近及移郡荆渚泣别邮亭乃为歌词流布巴郢予感其事而成诗  

骎骎五马江陵去寂寂双娥汉水头一曲歌终眉黛敛十分酒尽泪珠流阳春郢客传新唱暮雨高堂梦昔游琼树无人敢亲近章台京兆不胜愁  

次韵和慎詹事述上元宵会之欢寄诸同舍之什  

休沐忻逢上元节华堂高宴且盘桓峩冠屡舞人多醉刻烛狂吟夜向防月上珠帘侵座白霜飞碧瓦透衣寒铜壶滴彻东方曙归骑纷纷未尽欢  

次韵和李舍人立秋祠太一宫宿斋书事之什  

太一祠宫肃斋居荐至诚已将茅缩酒应用面为牲【梁武祭宗用笋脯面牲】月映金天朗风来玉宇清谈知理胜蔬食觉身轻仙驭排云下空歌绕殿声仍闻得丹诀簪绂顿忘情  

同诸公寄阆州隆灵山王处士  

晏先生早著书圣朝未降輭轮车满头霜雪机心息三径蓬蒿俗客疎千首好诗传辇毂一枝仙桂耀门闾【其子近年登进士科】汉庭得意真知已应为清宵诵子虚【今枢密学士陈公山人之执友也】  

送僧之大名府谒长城侍郎【上人能琴善诗】  

东吴旧寺寄岩隈驻锡神州久未回琴曲谁知流水意诗篇自占碧云才庐峯已结白莲社邺下暂寻铜雀台仙殿主人偏好事春风铃阁且徘徊  

次韵和李寺丞寄石同院之作  

子云常在草台不独春风满眼来闻道后车长载酒无因曲水共流杯石渠尽日芸籖拥金谷何时绮席开珍重主人偏爱客乞逢休沐便追陪  

贺太仆钱少卿直秘阁  

几年宿卫向周庐频贡文章白玉除才换月卿归少列又来天禄校中书东吴世胄王孙贵北第门阑太仆居春草题诗欺谢客上林奏赋慕相如石渠讲论应重席翠辇巡游且奉车禁籞风光暮春月彯缨防是缀严徐次韵和盛博士喜梅大丞授户部判官  

新来乗传抵秦川会府须才果峻迁应见流钱从地上时闻聚米向君前声华南国推高士名姓丹台缀列仙每话官曹苦拘束归家长是夕阳天  

次韵李舍人忆北园寻春之作  

谢公别墅枕城堙潇洒都无紫陌尘五色丝纶贪草诏一园桃李阻寻春早朝禁漏犹传防下直残阳已满身除是禁烟容洗浴直须偷暇赏芳辰  

次韵和阁长李舍人喜薛梁二舍人及予同时拜命之什  

西垣清切本无伦虚薄将何缀侍臣承露盘高云际晓栖鸡树緑省中春言成纶綍终非称室蔼芝兰幸得亲从此烟霄连步武宸游长奉属车尘  

次韵和承防侍郎宿斋太一宫之什  

北斗城南太一祠羽人多着九霞衣行宫肃穆珠旒拜华表飘飖鹤驭归绕殿步虚幢影密登坛酌献佩声微质明礼毕还台去廐马翩翩速似飞  

十九哥赴舒州太湖簿仍得假归乡【两举进士不第得学究出身】  

初官佐邑少咨嗟且喜乡闗得告归松菊门前三径在烟波江上片帆飞枌榆旧社虽堪恋星火严程不可违莫为栖鸾尚卑屑悔将锦袄换蓑衣【唐蔡京自进士应学究科当时有此语】  

酬谢光丞四丈见庆新命之什  

武夷归路苦迢迢延阁官曹正寂寥彩鳯衔书俄锡命黄金刻印便悬腰紫防署近时当制建礼门深日趂朝咫尺天顔曾赐对荧煌台座得为僚鬼神清问忧前席松柏情深见后凋一曲阳春特相寄惭将木李报琼瑶信道人归西京【道人后唐相国之孙来献其祖所着五书不报】  

寝丘遗业废多年衣裓空藏相国篇北阙上书陈祖德上林结社会时贤风尘不肯留京邑龙象重归启梵筵闻有道安虽未识定应谈论已弥天  

邵奉礼归乡  

应制曾亲白玉除桐君溪畔是幽居未登王子洛賔歳已读黄香东观书万里归宁承汉诏三牲供膳奉潘舆水衡得俸诚堪喜莫便挥金学二疏  

史馆盛学士以诗相贺因而答之  

前年出守缙云城曾枉骊歌慰逺行今日代言青闼又披郢唱见深情侧聆九奏都忘味连得双金自满籝红药阶前试吟嚼胸中鄙吝一时平  

衢州阮比部学士得假归乡见过陋止留题诗什因以谢之  

干骑骎骎赴郡初曾迂旌斾访吾庐天边谁识郎官宿门外空回长者车劝酒樽罍应引满题诗屋壁是亲书乡人闻有神仙客逺近争来防隼旟  

致仕朱侍郎归江陵【侍郎自内署休致】  

二年分直浴堂门簪笔垂绅奉至尊日过八甎批汉诏宴开三殿挹尧樽忽闻抗表干君父切要悬车示子孙碧落改官旌旧德黄金加锡见深恩羣公祖道争飞葢故吏沾襟亦恋轩定是辽东叹城郭肯同彭泽虑田园捧觞莫诉前为寿上马犹能左属鞬临别延英对数刻已应惇史记嘉言  

朱侍郎致政南归上特赐宴于玉津园仍诏两制三馆并预其会以伸祖送輙赋诗美之  

征轮轧轧出皇都行路咨嗟贤大夫天子特令供祖帐国门聊且驻骊驹旧僚送别倾三省御醴分甘倒百壶下诏已闻推异礼乞言犹自渴嘉谟【上特诏荆南官吏歳时存问如有章奏附驿以闻】冯公不是沈郎署贺老縁何归鉴湖明主恩深若为舍梦魂应绕博山罏  

元道宗弟兄东游  

王谢江东推世胄机云洛下振才名忽思油幕从知已去挈幐囊冒暑行高第自须求甲乙嘉招未用赴弓旌待防万里抟羊角即是三秋听鹿鸣朝彦赋诗争送别蕃侯置驿定相迎不知谁啖牛心炙又见清谈一座倾  

殿院卞侍郎赴淮南转运  

莎庭治行推尤异梁苑声华占上流早是都人避骢马近陪计相运牙筹东南转运承新命淮海扬旌到旧游骑置非时陈密启壶浆几处望行舟黄金刻印大如斗白简飞霜凛若秋岁满功成来会课多应便拜富人侯省中当直即事书怀兼柬阁长李舍人【李公北门之望稍浓】  

两掖深沈大帝居紫微西省掌泥书天阍启钥趋朝后侍史焚香起草初五吏援毫才患少万钱分膳食无余鳯池荀令连賔阁骑省潘郎对直庐烟气霏霏生屋瓦雷声隠隠度宫车沧波满壁浮兰橑修竹当轩防绮疏【南墙有董羽画水舍人李程为之赞北轩有竹数百竿】性懒无堪过叔夜思迟多病似相如缭垣直北银台路拭目防君侍玉除  

中伏日省中当直  

火云烘爀临中伏青深严直右曹吏散阶庭时纵步诗成珠玉独挥毫相乌影转风微起仙掌隂斜日渐高何处赐氷和郢酒谁人割炙动鸾刀紫泥封诏防稽缓寒水浮散欝陶丞相忧边稀出沐延英三刻岂知劳  

七夕  

东西燕子伯劳飞新月如钩玉露垂河鼓天孙性灵匹鹊桥星渚有佳期穿针乞巧徘徊久织素成章报答迟定与黄姑享偕老晋宫休挿柰花枝  

胡秘丞知浔州  

兰台进秩通闺籍熊轼临民奉诏条风俗重寻南越志乡闗犹隔浙江潮悬知坐啸讴谣洽更想行春意气饶逺宦逢秋少悲思潘郎鬓恐先凋  

次韵和盛太博寄赠阁长宿斋太一宫之什  

汉武亲祈太一坛国朝时祭领祠官羽旗摇曵晨曦上素色凄清夜漏寒驾鹤浮丘应暂下偷桃方朔合留残斋居数宿偏蔬食定忆中厨政事飡  

次韵和集贤李博士中元日见寄  

鳯池容出沐蜗舍喜端居罢草芝泥诏闲看紫素书曲肱销永昼行乐绕前除鬓换二毛近林凋一叶初香街连甲第席户望朝车暂别同心友还嗟会面疎  

次韵奉和知府温尚书送致政朱侍郎十六韵  

拜章纳禄便归休秘殿亲辞十二旒阁笔罢批丹鳯尾拂衣初下六鳌头非縁荆渚依刘表定欲箕山访许由北阙子牟终眷恋南朝安石本风流明庭过遇违三接别墅生涯治一丘身健宁烦防鸠杖心闲无复梦刀州素风有子堪传遗禅论将谁共对酬白璧赐多应尚在黄金散尽不须留人钦雅誉芝兰馥帝忆嘉言水石投祖帐特令开上苑归帆那肯待高秋【侍郎辞日上令待秋凉即程坚请便行】几程邮驿经浓暑千里山川见旧游已是抛官玉堂署尚思陪宴井干楼时裁奏牍犹规谏旋写丹经自校讐乡里高门表隂德国朝惇史纪嘉猷枌榆旧业须重葺香火前縁莫废修岁计将何资伏臈龙阳干树木奴州  

郑溥赴汀州判官  

家近祝融峰登科遇至公悲秋双鬓改佐幕十年中食蘗心常苦占蓍命未通瓯闽路虽逺荆楚俗多同投刃应余地当樽莫暂空援毫如草檄又足愈头风  

次韵和宗人安期见贺恩命之什  

分班晓入翔鸾阙直阁旁连浴鳯池防笔闲批五色诏好风时动万年枝勒移钟阜惭归晚称疾文园恨思迟何事吾宗心倍喜春塘梦彻寄新诗  

早秋  

楚客悲秋至庭柯一叶凋鹤天警晓露兰畹怯凉颷团扇流尘暗单衣爽气饶江东菰米熟归梦隔寒潮  

义门胡生南归  

南国乌衣族东京伯始孙一枝须折桂六阙旧旌门归思鲈鱼鲙离筵竹叶樽秋风正摇落楚客莫销魂  

首座升大师赴西京知教门事  

高论弥天四海闻久为龙象主空门雪峰传法称开士麟殿谈经奉至尊香满赐衣归洛社苔封丈室寄梁园梵书贝叶应携去斋罢与谁相对翻  

度支梁谏议请病告以诗寄之  

经旬不谒未央宫晏坐将谁语笑同蜀郡相如非避事浄名居士欲谈空门前賔客窥行马箧里方书舍蠧虫西省旧僚疎会面顿惊鄙吝满胸中  

诸公于石氏东斋宴郑工部【有】  

古者会友以文赋诗言志良辰美景胥遇几稀衘杯漱醪其乐无量矧石氏二君克承堂构孝谨不衰荥阳郑公杰出士林名声籍甚以久要之契伸一献之娱而我阁老昌武与二三大夫退食自公方驾而至乗秋高会卜夜纵谈抵掌盱衡樽罍方洽峩冠侧弁星汉未斜将何以穷绮席之宴嬉尽金壶之漏刻盍赋一时之事各陈二雅之言物无遁形咸抽秘思朝多君子庶为美谈云耳  

悲秋得浮字  

楚客登临处离怀重隠忧二毛初入鬓一叶早惊秋旅雁他乡思悲笳絶塞愁凭何遣羁绪菊蘂满杯浮次韵和慎大詹中秋待月寄西掖三舍人之什  

凉飚送残暑秋色望中新天逈迷星斗宵寒待月轮境同牛渚上诗寄鳯池人僚友东牀客氷清合许亲【同舍薜公即其爱壻也合预兹夕之会】  

成都鳯道人游终南山谒种征君  

何年出蜀访南宗深鎻闲房翠藓重振锡忽闻游地肺题门兼得谒人龙供吟一路高秋月投宿斜阳逺寺钟到日弥天清论罢徧寻紫阁与圭峯  

何太傅知晋州  

平明东省发鱼书便拥彤襜出上都别酒金英泛篱菊去程黄叶堕闗榆叔孙旧礼妨绵蕝廉范新歌待袴襦满腹经纶殊未展归来防践赤墀涂  

孙寺丞知孝城县【府尹翁尚书即孙之座主又荐贤良方止】  

早得东堂桂一枝凌云词赋汉皇知从军久在红莲幕对防曾临白玉墀霰雪陪游应不晚弦歌为政莫嫌迟春官宗伯大京兆喜见门生趋府时  

次韵和阁长修书毕退朝下直寄诸学士之什  

名园甲第接康衢国典新成下直初庭竹碧鲜吟不足盘飱方丈食无余炉中九转神仙药案上百函亲故书仍説顔回今饮酒【阁长近日日痛饮】秋来宁遣宴游疎  

威道人归乡  

闻法灵山真佛子驰名南国本诗流二林曾有香灯约一鉢因为辇毂游尘土化衣慵驻锡江湖收潦忆归舟何年应制登麟殿犀柄谈空对冕旒  

弟偁归乡  

吾家文雅占闗西五十年来桂两枝【自故侍读尚书十五翁周显德中登第至永十六兄才两人】突弁后生还可畏籝金素业未应衰江湖去为思鲈鲙雾雨还归养豹姿摩厉词锋莫中辍惊人专听一鸣时  

史馆高司谏【绅】知华州  

谏署才闻满岁迁分符便见入秦川援毫厌赋梁园雪缓辔闲防华岳莲竹简汗青妨约史缣囊封皁且论边三峰洞穴多灵药莫便抛官去学仙  

明德皇太后挽歌词五首【奉敕撰】  

母仪垂二纪坤顺翊元功望断苍梧野尊归长乐宫金涂烘晓日椒壁起香风奄忽违尘世攀号泣舜瞳轩星光太极隂教正中围外戚黄金穴深宫大练衣雀台愁雾隔驹隙暗尘飞贝阙三山路飘飖仙驭归德契河洲什心依黄老书濯龙规诫在飞羽豫游疎复土文园接凝尘丙殿虚蒸防天子孝泣血望涂车世载河山誓门无恩泽侯公桑空茧馆仙药阻蓬丘愍册藏幽壤哀笳咽素秋后宫彤管在千古纪徽猷阃范留椒闼神游返玉清鱼灯照寝骑吹咽重城运迫升仙日人伤丧妣情宫中旧长御行哭尽吞声  

又四首【奉敕撰】  

太姒徽音盛长秋命数崇黄图分丙殿象应轩宫纪注无穷美声诗内助功云阳复土后陵栢自悲风甲族传仙李遗言在濯龙后宫皆率职外戚早辞封彤管流隂教金根盛国容真游一何遽罢望九疑峯轩游云杳杳舜孝日蒸蒸椒壁还生沴铜台亦罢登亲桑宁复见尝药遂无征拱木堂闭凄凉烟雾凝外家金穴贵曩日玉衣裳万寿瑶觞举三朝复道长小侯亲爼豆女史焕缣缃遽厌人间世乗云归帝乡  

书怀寄刘五  

风波名路壮心残三径荒凉未得还病起东阳衣带缓【近卧病月余】愁多骑省鬓毛斑【予行年三十有二】五年书命尘西阁千古移文愧北山独忆琼林苦霜霰清樽歳晏强酡顔  

赵殿丞知河县  

鼎邑闾阎有古风清谈为治自从容官聨骑省通朝籍路过津桥入县封桞防天衢时按辔云生少室好搘笻龙门旧有题名处石室苍苔驳几重  

秘阁王校理知桞州  

南越尉陀国罗池子厚神桂林驱传逺芸阁解嘲频行槖黄金满归程皁葢新一麾愁度岭五防喜宁亲薏苡偏防疾蒲芦善化人蓬山直庐在几砚日生尘  

送僧归越  

中林晏坐赤髭繁水月禅心出世间説法音同海潮震随縁身比岳云闲曹溪嫡嗣多参见碧落仙乡徧往还归去旧房秋色晚涧松枝偃雨苔斑  

吴延年宰武义  

精神满腹富青春烧尾曾防上禹门献赋多年梁苑客谪仙重世武夷孙【武夷君呼乡人为曾孙】一同印绶光初命几驿桑麻接故园泽国归程秋欲尽丹枫黄菊动吟魂  

吴待问之蒙城簿  

西来赴调合闗繻黄绶风尘厌九衢祖席且同开口笑公庭未色折腰趋长安车马偏欺客鲁国衣冠肯戏儒共忆故园归计晚旧游烟树隔重湖  

黄少卿惠緑云汤  

新甫竒材百尺标秋空高干拂鹏霄仙经药品夸难老人世霜天贵后凋千古贞魂愁化实九原荒垅恨为樵谁研露叶和云液几宿春酲一啜消  

灵隠长老归旧山  

浮杯心与海鸥亲驻锡王城忽过春麟殿九旬谈妙法曹溪一滴渡迷津狂翻竹箭波随棹侧布黄金地絶尘白社欢迎猿鸟喜绀园风定雨花新  

皇甫太博知苏州  

长洲连岁得贤君十万人家煦若春激箭波狂浮画舸散丝雨细逐朱轮郡斋诗石铺轻藓公案歌喉落暗尘未得休官作逋客河梁归思满鲈莼  

高陪七圣从轩游帷幄深严日运筹口里雌黄归品藻盘中薤白想风流珠宫地密防趋谒铜钵声沈断唱酬独喜修书依绛帐时登阙里受春秋  

从叔郎中知福州  

藩闽分忧重闗山去路賖含香滞郎署乗驿倦天涯土贡千头橘神祠万里沙金碑纪风物宝瑟怨年华粉箨斑文簟云腴紫笋芽民田两岐麦郡圃四时花别恨休攀柳归期待及鳣庭有遗训清白自传家  

黄刑部之陜西转运  

百二秦川四塞寛甘泉烽火报平安泥书双笔迁郎署粒食千金仰县官江海半生抛别墅闗山何日解征鞍定将鞭筭资心计流马功成国史刊  

史馆张学士知婺州  

鸾掖分符又出麾津亭目送片防飞暂随越鸟栖烟树重许吴侬见锦衣属邑行春熊轼穏公堂卜夜蟹螯肥隠侯带眼防成绶双阙恩深更忆归  

答李光丞【来书述车驾临幸修书院之事】  

豹尾森森拂画檐久留雕辇阅牙籖字分三豕惭该博馔费双鸡媿属厌滥迹缙绅同北枳草仪封禅待南鹣相门兰玉裁新句只恐京城纸价添  

寄并州张给事  

山河表里絶狼烟幕府朝朝醉玳筵合乐军中雄鼓吹传杯四座艳花钿行春好驻桑郊骑卜夜雄谈雪窦禅梁苑并门杳千里离怀愁对月婵娟  

寄刘秀州【连典吴中诸郡】  

骑置迢迢阻玉音左鱼江海遂初心朱弦道直消浮谤春草愁多动苦吟震泽消酲干树橘华亭惊梦九臯禽郡楼晴日东西望几处甘棠接翠隂  

无为军王从事  

奏牍曾防乙夜观擅塲文价在金銮貂裘岁久京尘暗驿路风高旅翮残取酒黄金都已尽食鱼长铗更须弹时清水国无书檄谁见挥毫一据鞍  

## 两宋名贤小集卷三  

宋　陈　思　编  

元　陈世隆　补  

杨文公集  

送张蜕秀才  

许田流寓因相识嵗厯今移十二辰别墅已荒三径草【城中旧居常所还往自徙于外邑已芜秽矣】素衣犹化九衢尘悬瓢顔巷安贫久泣玉荆山失意频莫向明时便招隠重来须醉杏园春  

次韵和翰林师学士赠伦上人新居之什  

一径雨苔深新居雅称心天花飘昼讲池草伴春吟施食山禽下题门野客寻此中堪晏坐何必在双林  

李殿丞知广济军  

钩盾从来司六尚上林寻见摠三官颁条忽去凭熊轼赐对还曾近露盘民瘼乍求应有术天伦少别不成欢陶朱旧邑无多逺魏阙归心且自寛  

章频得解后之陜府谒洪严二从事【是年闰十二月】  

春帏犹隔閠逆旅苦栖遑忽尔游分陜飘然出大梁食贫忧桂玉防蹇冒风霜杏苑归期近棠郊去路长幕中逢旧友嵗晚在他乡鸡黍且相对休嗟鬓髪苍  

路学士知河中府  

一麾新自海滨还又佩鱼符入故关千里山河临剧郡九天鸳鹭别通班楼经往圣回清跸路接边夷献白环版籍素多田赋错干戈初息羽书闲从军上客雕龙藻佐酒妖姬堕马鬟更遣府公吟思发中条新霁碧孱顔  

即席赋得笔送宗人大着通判广州  

著作蓬山局职司华衮褒已能成马史何况梦江毫金劲鸡摇距霜寒兔堕毛归来批鳯诏弄翰莫辞劳  

职方彭员外惟节知韶州  

仙经旧得还丹诀郎位高分列宿光太守双旌指南越使君千骑冠东方饮氷清白临遐俗昼锦辉荣过故乡曾是重华张乐地九韶闻处味应忘  

宗人大着令问通判广州  

兰台大著作族派共关西南海分忧寄东门叙解防离城冲臈雪宿馆聴晨鸡画鹢江波逺鸣驺岭路迷陆梅香已尽越鸟暖初啼入境风生扇行春柳拂隄杀青前事在饮水古人齐卧理应多暇无忘寄尺题  

冬夕与诸公宴集贤梅学士西斋诗【有序】  

古者潇湘之会实重故人西园之游亦在清夜集贤梅君以神仙之胄处典籍之司佐地官之版图居多暇日奉穆清之顾问出必危词国家以西旅弗庭边烽尚警欲得城郭之要领申命朝廷之俊贤难哉是行公中其选且有密防未遑戒涂虽饬使者之车已辞会府之政杜门终日端居鲜欢遂用解榻开樽集寮宷于三署割鲜继烛申宴乐于一时挥麈清谈峩冠屡舞杯盘狼籍星汉倾頺因念夫饮酒者未尝不始于治而卒于乱盍各吟咏以止喧哗于是迭出巨题互探难韵搆思如涌弄翰若飞至于防章曾未移晷藻绣纷错金石铿锵足以知周南变风诚二难之可继郑卿言志岂七子之足多顾子非才获陪高位形之叙引深所厚顔云耳分得今夕何夕【探得云字】  

今夕知何夕良交会以文烛花寒旋落漏滴逺稀闻酒面轻浮蚁歌喉细遏云明河光未没候管气初分玉笛梅花怨金炉蕙草焚惟愁曙光发搔首叹离羣  

郑工部陜西随军转运  

西鄙欃枪未扫除营平慷慨请行初三军粒食资心计一月星邮待捷书宣室喜闻延贾谊茂林久叹滞相如谤言盈箧亲曾见反间千金计岂疎遗爱道傍喧竹马先声塞外慑穹庐冯唐莫叹淹郎署博望还忻拥使车陇右行收万里地关中坐致九年储牙筹羽檄皆吾事才艺飘飘两有余  

黄从事随军  

买符来赴调负羽去从军五夜闻边角三时看阵云樽前还料敌楯上更樆文手笔人多许须铭窦宪勲  

闻李四光丞频游北园因有懐寄  

汉相沙隄连甲第石家金谷有名园雍容陌上临卬骑防滟斋中北海樽过閠已惊春色早离城殊少俗尘喧无由一寄南窗傲相望迢迢西掖垣  

次韵和集贤李学士寒食即事之什  

九逵初旭满辎軿寒食东风二月天陌上垫巾谁傲倪江边解佩自婵姢新糚防处登墙见沈醉何人借草眠豪侠追欢殊未足归蹄躞蹀夕阳前  

和集贤李学士千字诗  

千仞谿何险千仓稻已收出骑千里马醉典千金裘千年河诞圣千树橘封侯千钟不及乱千钱坐上头  

妹婿黄补下第归乡  

家君早占无双誉【君即江夏之后】乡荐曾居第一流昆岭本期争片玉庖刀谁料失全牛风尘不染梁王苑烟水还依楚客舟应负男儿四方志故园归去莫淹留  

黄觉东游  

乡关迢递数千里塲屋蹉跎二十年三献犹垂卞和泪防人先着祖生鞭风尘漫索长安米禾黍全荒负郭田关外贤豪徧投分赵囊回日满金钱  

叶生归缙云  

出门西望长安笑抱璞来求善价沽惟罄囊装买羣籍不持刺字谒当涂鲈鱼渐熟思归切羊酪初尝得味无送子东归重销黯我曾三载守仙都  

慧初道人归青州养亲兼简知州李太保  

晏坐禅林度几秋忽思归养指营丘遥知北海孔文举应重江南汤恵休畏日流金征路逺长松偃盖旧房幽庭闱晨夕供甘外高论弥天不易酬  

省中当直书怀呈诸同舍  

太微西掖凤池边阿阁凌空瓦起烟防笔时批尺一诏直庐深在九重天早朝螭陛炉香近昼寝鸡人漏唱传只恐承明难久恋长安桂玉苦相煎  

王寺丞借西第避暑因有寄赠  

滕公甲第冠神州昼日青烟瓦上浮南榭薰风偏解愠北阶萱草更忘忧朝回门闭人疑病雨过凉生景似秋角枕闲眠支体适不知蝴蝶是庄周  

元道宗下第东游【元氏昆弟子侄五人举进士】  

举宗文雅孰能陪须信菰芦出美才失意不劳悲玉璞投知应得上金台晓离村店侵残月昼歇津亭避疾雷东道诸侯多重士融樽处处为君开  

李四赴歙州  

分直蓬丘未再期江东去去拥旌麾名通南省郎官籍卷续新安郡政诗【好事者编前后太守所赋诗为三卷目之日新安郡政诗见行于世】虎观清风留汗简鸰原高韵忆吹篪故人别后频南望想见森森琼树枝  

予以缙云进士周启明长书呈秘阁黄少卿黄颇叹重作诗六韵美之因次韵和酬  

缙云江外郡封畧古瓯中早被唐虞化已传邹鲁风剖符曾出守解榻值名公失意嗟场藿缄书附塞鸿掷金才少敌泣玉恨还同后夜蓬山宿知君必荐雄  

史馆陈大丞知寿州  

忽佩鱼符下玉京长安廐吏驾车迎淮安旧地余风物太史新书见姓名弩矢前驱殊觉贵河梁执别岂胜情小山丛桂图经古白马骊驹道路荣鹏海三千须击水隼旟四十且専城长淮月色秋宵好应助诗人思转清  

钱大夫赴并州  

太原西北勤兵处地直云中控定襄六月出师平玁狁九天选将下文昌车鱼辟士应难得诗礼临戎亦未妨缓急羽书须自草平安烽火镇相望栁营禀畏将军令毳幕怀来塞下羌清啸肯饶刘越石长缨终系左贤王关山万里边尘靖亭馆三冬朔雪狂笛怨梅花终度曲樽倾竹叶浅飞觞御寒应觉重裘暖料敌悬忧两鬓苍只待今年破敌后徴归论道坐岩廊  

次韵和表弟张湜秋霁之什  

轻颷习习起青苹宿雾全开霁色新高阁晴曦射疎牖虚堂润气彻华茵垫余巾角曾冲雨霉尽琴徽旋拂尘楚泽潦收湖水白归舟遥忆洞庭人  

初秋夜坐  

明河如练出城隅朱火西流暑气徂顾兔一轮浮月桂流萤数防入烟芜迢迢宫漏传银箭淅淅天风下白榆岸帻微吟自忘寐披衣闲起绕庭梧  

秋日有怀乡国  

长安久客逢揺落不独悲秋更忆乡潘岳二毛行欲变渊明三径已应荒书裁尺素鸿难托梦绕重湖蝶自狂游宦十年归未得尘缨却悔濯沧浪  

阁门钱舍人知全州  

家传吴越贤王后郡压潇湘最上游三殿从来奉宸扆一麾今去典方州蝉吟高桞隋隄暮水涨平湖楚泽秋入境壶浆填候馆上官铙吹夹华辀山川徧歴骚人地宵旰遐方圣主忧应向桑郊停五马青春太守本风流  

次韵和章频下第书懐之什  

春闱三上败垂成白雪清吟思转清脩竹园中曾献赋慈恩防下未题名禹门烧尾他年事楚客悲秋此日情道在不须忧晚达抟风九万是前程  

七夕  

金壶漏滴正迢迢灵匹相从在此宵月魄婵娟乌绕树河流清浅鹊成桥云轻天上榆花没风细炉中麝炷飘寂寞堪怜观津女无眠耿耿望青霄  

石砚  

磊磊涧中石成形本一拳墨池遗号古笔阵用功偏【笔阵图以砚水为城池】得在燕台侧采从昆岫巅剖非藏赵璧链合补娲天偶得他山上来参绛帐前光荣登玉案挥洒助花牋注水蟾蜍滴题诗玳瑁筵如何班定逺发愤便轻捐  

大理赵寺丞世长知益州华阳县  

帝选循良抚逺民由来百里应星辰征西蜀道闻猿苦祖帐西郊落叶频莫为割鸡轻邑宰须教叱驭効忠臣锦城自古繁华地好与风光作主人  

咏醉  

刘伶石五斗康成三百杯欹斜星弁侧嵬峩玉山頺人语蜩螗沸天形防幕开应知是狂药何不学顔回  

笔  

月兔湘筠巧制全何人大手称如椽禁中铃索夜批诏阁上芸香昼草墨妙三分慙入木华褒一字重编年史官遗直真堪畏千载独持生杀权【孙樵云史官持生杀之权于千百年后】  

夜宴  

华堂高宴卜良宵宾客当筵半珥貂天转玉绳星落落风传银箭漏迢迢连浮太白须判醉促驾鸣驺又趂朝月落乌啼人散后衣香数日未能销  

张兖下第随桂阳乔监使之湘中  

建溪曾共聴猿声十载文塲未防名流落只因孤剑在穷愁已有二毛生荆州暂去依刘表汉殿无由荐马卿一路骚人旧山水登临且莫动归情  

庭榴  

得种从西域移根在帝乡鲜葩猩染血美味蔗为浆入献殊诸果敷荣后众芳丹房高照日緑叶半凋霜酿酒扶南国【扶南顿孙国人取石榴汁渟盆中数日成美酒】题诗白侍郎【白刑部诗云惟有安石榴当轩留寂寞】浓阴兼茂实相对度炎凉  

水部何郎中知鄂州  

褒博衣冠汉大儒三千奏牍到宸居郎官趣骑归华省女使焚香伴直庐出守新恩顾印趋朝旧路雉随车便分符竹从鸾掖应有壶浆待隼旟赐对移时亲斧扆随行兼两载图书淮南落木揺鞭里湓浦分风挂席初郡阁平窥汉阳树盘飱频荐武昌鱼聚徒南郡传经盛携妓东山退食余天阙九重悬梦想江关百战见丘墟清曹祖徳诗人后时寄新吟一起予  

可久道人之歙州兼简知郡李学士  

独携缾锡新安去寒雨西风落叶频江水浅深清见底山程高下险摧轮社中香火延开士肘后方书济俗人乡树再寻南国路禅房空锁帝城尘旧传心印都忘念自有衣珠岂患贫四众仰瞻谁见顶千家供应定分身宰官多结空门友外防须依守土臣想到临川逢内史翻经相对一嚬伸【内经有师于嚬伸三昧】  

大理黄丞宗旦使颍州【募民垦田】  

详刑新佐张廷尉出塞曾随霍冠军露版裁书频倚马甘泉献赋旧凌云几瞻龙衮尧阶侧暂驾星轺汝水濆百万提封周制复三千奏牍汉皇闻依莲幕府游从近聚米山川向背分廻日受厘宣室对又应前席动吾君  

刘大丞仲宣归华山【坐事削籍诣阙自陈不报】  

早年通籍苍龙阙近日移家仙掌峯方朔上书殊未报平津开阁杳难逢骚人章句多怀古陶令田园且养慵近郭离筵黄叶满旧山归路白云重洪崖饵术修丹灶叔夜援琴对酒钟应待輭轮徴入觐受厘前席始从容  

表弟章廷评得象知邵武军归化县  

几年索米住京师新得东堂桂一枝宰邑弦歌循吏政还乡鸡黍故人期于公阴徳知终大万石家风喜不衰毛义动容初捧檄太丘积徳旧刋碑【得象大父尝宰兹邑甚有遗爱】甘棠二纪民犹爱苦蘗三年吏不欺【比并述先正之徳】桑梓经过身昼锦庭闱扶侍鬓垂丝元方恵化传遗铎【得象兄得一宰干化今为隣境】令伯欢心应寿巵【得象祖母年八十扶侍之任】邦境中分同鲁卫政声相应似埙篪尝思竹马从游日又见风鹏抟击时执手勉君勤素业归来更值凤凰池  

次韵和李光丞见恵长縧之什  

貂裘已敝洛阳尘空有陶家漉酒巾双阙金章奉朝请小斋纱帽养天真久持梵行称居士犹掌王言作侍臣恵我长縧识君意欲教莲社伴遗民  

秋雨有怀李寺丞  

润气先从柱础知寒宵滴滴助秋悲桐圭绕树多黄落苔锦縁阶更碧滋爽彻衾裯慵就枕凉生牋管欲题诗高阳旧侣相思否此景谁同把酒巵  

王廷评臻知庐州舒城县【汝阴人】  

颍水生贤自古竒西游声价满京师梁园献赋天将雪潘县临民鬓未丝南浦销魂分袂处北堂献寿捧觞时到官卧治成高趣终日清谈吏不欺  

大理徐寺丞元榆知越州诸暨县  

子山词赋动南朝近佐名卿掌玉条治邑还持麈尾柄携家便泛木兰桡谢塘春昼偏多思潘髩秋风苦未凋种秫公田供酩酊弹琴官舍助逍遥去程千里随宾鴈宿馆三更聴落潮闻道临安有仙穴莫抛印绶采芝苖  

次韵和钱崇班见寄之什  

苹末风轻不动尘承明朝罢见闲身从容退食芝检迢递驱车访玉人酒贳十千那惜醉丹封六一已应真春塘丽句偏相寄传诵朝来满缙绅  

次韵和崇班再寄之什  

祖祢勤王国史褒传家自有吕防刀雄豪结客欺燕侠憀栗悲秋笑楚骚奕世勲名金穴贵出羣风格玉山高诗中敏手兼无敌射落霜雕钓得鳌  

盛京宰单州武成县【父豫任度支郎中弟元任屯田郎中】  

子男印绶诸侯秩邹鲁闾阎太古风兔苑胜游抛霰雪琴台善政继丝桐征途朔吹貂裘暖祖席清歌蚁酒空令弟严君俱应宿时瞻悬象向南宫  

次韵和并州钱大夫夕次丰州道中见寄  

汉将从天下妖氛值月残孤烟戍楼迥密雪战袍干向暮三吹角临风一据鞍边城赖经畧重取地图看  

董温其赴淮南幕【工部王尚书知扬州】  

嵗晏梁园密雪飞出关犹忆弃繻时属鞬正是从军乐挿羽那忧草檄迟陪宴初筵挥玉柄从游别墅骋金羁【府公维扬有别墅焉】只应偏啖牛心炙自此声名汉殿知  

史馆凌职方知广州【曾任岭南转运】  

番禺出守重汉殿拜恩初华省郎官宿名山太史书剖符从琐闼持节上轺车左顾金印前驱画隼旟由来百越地曾督九年储卉服要荒外棠阴惠爱余赍装天子赐封部岛夷居羽檄招溪洞壶浆慰里闾国风今已变民瘼到应除江海思归否蓬丘有直庐  

十二月十四日大雪就赐近臣宴饮即事  

向夕同云布海涯丰年呈瑞在京华相如赋就梁王苑穆满歌传阿母家农亩三冬偏积润朝衣六出旋成花天恩赐宴醉归处防里香街覆玉沙  

章琮赴广州东莞簿  

抱璞曾三献悲秋忽二毛十年嗟不调一命尚徒劳互市通蛮货公田入海涛贪泉虽酌饮未肯染脂膏  

文慧大师归蜀  

南宗传法了汉殿赐衣新归路峩睂雪旧房京洛尘天花飘讲席海月照吟身谁结香灯社金门近贵臣【大师即西枢给事空门之友也】  

王中庸赴河南巩县尉  

春风祖席引香醪白马骊驹草色袍官舍前临两京道居民半杂五陵豪卑飞碌碌犹栖棘余地恢恢暂鼓刀捧檄初同昔人喜不应搔首叹徒劳  

比部朱员外知东明县【比部以亲老上言凡再宰是邑即其故里也】  

宰邑承顔帝泽优春郊数舍跃骅骝弦歌平昔有遗爱桑梓依前访旧游乡里归时荣昼锦庭闱到日洁晨羞陶潜未省荒三径班嗣何因乐一丘兰长谢庭传赋咏花开潘县占风流薰炉绫被余香馥省闼沈沈侍史愁咸平六年二月十八日扈从宸游因成纪事二十二韵  

步辇下明光鸣鞘出未央属车多载酒夹道竞焚香云管飘梅吹蜺旌错鸟章从臣沙苑马卫士羽林枪玉辂天行健金壶昼漏长光风泛兰蕙仙露拂旂常宿雨收林薄晨曦艳屋梁闾阎空里巷旄钺隘康庄托乗奉珍使先驱执防郎从桥初转毂凭轼见垂裳暂驻时龙驭前驱戏马场由来讲武事所以服遐荒电影流机石鵶羣发大黄【是日御讲武台观放抛石及发连弩】千钧寜觉重七札岂曾妨卒勇如虓虎人观若堵墙腰鞬晋元帅扈跸汉诸王聊用夸边地还闻詟鬼方回舆百里囿锡宴九霞觞射以驺虞节歌为白雪倡仙山鲸海上御苑斗城旁周镐欢麀鹿虞韶集鳯凰瑶池春水渌犹误濯沧浪  

仆射李公宅观花烛  

孙阁相君和鼎贵秦楼爱婿坦牀贤东方千骑还居上南极三星正在天路入桃源花烂漫桥横银汉水漪涟乗龙择对真无比月桂宫中第一仙  

窦咏从淮阳军【故尚书仪之子】  

名题仙籍广寒宫负羽从军意气雄万石世家标国史孔璋书檄愈头风狂翻竹箭春波急满酌榴花别酒空腰佩吴钩衣楚制栁堤千里跃青骢  

亷上人归天台【亷公与秘阁黄少卿相善】  

旧住赤城华顶峯桂岩芝崦白云重弥天曾共习凿齿入洛因寻陆士龙寒烛伴吟经腊雪雨花开讲过晨钟浮沤一念归心起本寺房前见偃松  

次韵和李寺丞见寄之什【时宿斋太一寺丞逺致美膳】  

云章承诏祀高穹夜聴空歌宿绛宫正怯肠终日内忽传鴈信五城中八珍伊鼎盐梅味【李君相门之后】九夏尧厨萐莆风【暄暑之辰颇甚馨洁】苦恨斋居方慎独朶頥大嚼与谁同次韵和右廵李端公见寄之什【时立夏宿斋太一宫】  

首夏修时祭斋居贵洗心神光浮汉畤薰吹发虞琴偃树枝成盖丰碑字有金秘文窥宝箓荣路厌朝簪捉尘思嘉话烹鱼得好音回曕栢台署佳气九门深  

大理黄丞宗旦通判颍州  

曾随征骑出萧关又案公田汝水湾南亩万箱增地利【宗旦奉使汝阴募民垦田近千顷】西清三刻对天顔一麾通守彤襜贵九棘评刑赤笔闲闾里欢迎旧从事随车雨气自应还  

陈小着从易知邵武军  

奏牍金门奉帝俞平明鸾省剖铜符北堂送喜应占鹊南国思归不为鲈嵗月天涯乡树老烟波江上客帆孤会稽友婿堪羞死邑令今来负弩驱  

译经总持大师致宗之泗上礼防  

早传心印得衣珠不学声闻证有余犀柄屡登三殿讲琅函新译五天书莲华防上焚香去竹箭波间解防初随顺世縁无所住经行晏坐自如如  

欧阳使者监和州军【父以老病出为和州团练副使因上言求侍亲乃有是命】  

新剖牙璋出防军使车归养指江濆防衣楚国老莱子白首长安万石君虎眼波狂征棹急鲈鱼鲙美寿杯醺东南极目无氛祲不假横戈看阵云  

胡小着克顺知泉州恵安县兼过南昌别墅  

平明束简下兰台海县鸣琴亦滞才厌冒风尘住京洛贪看雪浪架蓬莱楚江归思鲈鱼鲙隋岸离筵竹叶杯通徳旧居旌阙在辽东鹤驭少徘徊  

故蕲州王刑部阁老挽歌五首  

东观未絶笔西园俄解罢裁青凤诏重入白云司流落成三黜聨翩换一麾黄冈与滁上应立去思碑鸡省曾三入鳌峰近十旬命书批凤尾谏疏逆龙鳞按部朱轓逺悲秋素髪新茂陵终不起遗札满埃尘近署罹官谤清淮绾郡章平生不佞佛晚嵗尚为郎得疾因卑湿为文足感伤才防宣室召奄忽叹云亡楚客离骚怨子牟江海心积忧偏损寿多病未妨吟野鸟俄窥舍甘棠己结阴郡中应罢市遗爱在人深奏藁应盈箧藏书复几车门人谁渍酒天子想投旅榇关山阔铭旌道路賖趋庭有令子清白自传家  

密直任学士知益州  

玉垒求贤牧金门辍近臣龙荒使传逺鸡省命书新殿柱题名久刀州入梦频悬鱼喧旧政【前牧东川】叱驭继芳尘珠履平原客壶浆左蜀人北堂牵远念南诏抚殊邻宴榭峩睂雪謌筵濯锦春乐章传辩士卜肆访逋民幕府觞无算池塘思有神知谁预交辟空羡吐车茵  

休沐述怀寄秘阁钱少卿  

风号电笑雨平阶纨素微凉暗入怀昼枕乍成园吏梦晨蔬聊学太常斋名慙引籍通丹地心媿移文刻翠崖大隐金门犹自适日亲方朔聴诙谐  

晏殊奉礼归寜  

垂髫婉娈便能文骥子兰筋迥不羣南国生刍人比玉梁园脩竹赋凌云堵墙看试三公府反哺知干万乗君赐告归寜来别我亭臯木叶正纷纷  

送禅牀与枢密王左丞  

北祖安禅惟看浄毘耶升座更谈空须知密勿万机外常在瑜伽三昧中  

分得朝野多欢娱  

臯壤惊秋气仓箱有嵗储梁园从臣颂谢墅富人车休沐新颁诏珍符不絶书天心游蠖濩民乐在华胥击壤欢謡洽凝脂密网除行将封岱岳持槖奉金舆  

胡马嘶北风  

动地阴风劲连云白草齐闻琴空仰秣践雪忆归蹄金埒心寜恋盐车困欲嘶过关拖疋练渡水惜鄣泥五路鸾旂缓千金碣馆迷羇魂重怀土不寐到晨鸡  

金马  

茂异纷纶集汉庭求贤诏在竹书青共趋金马门前路谁识东方是嵗星  

冬夜  

香烟鼓絶暝烟深檐近孤缸射宿禽露井银牀霜气冷琐窗珠网月华侵初沈逺籁闻疎漏旋拂流尘抚素琴坐久星河渐倾没萧萧朔吹度平林  

集贤李金部知颍州  

汝阴名郡拥朱轮洛宅霜威尚袭人门籍尚通仙禁近书囊才补殿帷新金华入侍知非晚石柱题名又几春莫恋桑郊停五马蓬丘几席自生尘  

海印大师归永嘉【仁煦】  

都城应供几经秋海国归心不少留雨雪片帆过北固烟霞丈室寄东瓯千灯续焰知无尽一锡随縁信自由更到石门题雅句碧云从此揜汤休  

故枢密宋给事挽歌三首  

宸游方扈从移病废枢机步辇亲临问肩舁遽告归忽闻号左毂旋见泣中闱城郢遗言切忠魂定有依六龙初展义七圣尽陪游塞外狼烟起军中羽檄稠汉帷方借筯庄壑忽沈舟不柰良臣死秦医亦漫求永辞温室地长别谏书帷玉恨埋黄壤星愁拆紫薇薤歌偏咽怨衮敛更光辉可恨岑文本辽阳不共归  

受诏修书述怀感事三十韵  

太极垂裳日中原偃革初楼船秋发咏衡石夜程书好问虚前席徴贤走传车蓬莱侔汉制煨烬访秦余防绎资金匮规模出玉除纷纶开四部秘邃接千庐饫赐双鸡膳亲回六尺舆华芝下阊阖白羽拥储胥望气成龙虎披文辨鲁鱼清光无咫尺览亦踌躇羣彦挥铅笔微生滥石渠嵇康真懒慢谢客本空疎讲学情田埆谈经腹笥虚月评依许劭文体慕相如雅饮欢娱洽清言鄙恡袪弥旬容出沐终日喜羣居抚己慙鸣玉归田忆荷锄池笼养鱼鸟章服裹猿狙圜府愁尸禄天阍媿裾虚名同郑璞散质类庄樗国士谁知我隣家或侮予放怀齐指马屏息度羲舒寡妇宜忧纬三公亦灌蔬危心惟觳觫直道任籧篨往圣容巢许先儒美甯蘧晨趋叹劳止夕惕念归欤秦痔疎杯酒顔瓢赖斗储如谐曲肱卧犹可直钩渔矫矫衔印翩翩隼画旟一麾终遂志阮籍去骑驴  

## 两宋名贤小集卷四  

宋　陈　思　编  

元　陈世隆　补  

杨文公集  

内直  

芝泥初熟诏书成红药翻阶昼景清屋瓦生烟宫漏永时闻幽鸟自呼名  

读史效白体  

易牙昔日曾蒸子翁叔当年亦杀儿史笔是非空自许世情真伪复谁知  

闺思  

征夫万里戍交河塞外萧条朔气多古壁暗蛩催夜织朝来一叶下庭柯  

李御史  

清晓乗骢出九衢内朝簪笔坐前墀天家御史非凡格曾向昆仑服紫芝  

王殿丞举通判桂州  

科名得玉向昆丘家世长淮入海流通籍殿中钩盾省颁条岭外桂林州汉皇前席期清夜楚客归帆指素秋父老欢闻邻郡政【前知宾州】壶浆千里待鸣驺  

大名温尚书之任  

窣云楼堞古铜台幕府池塘菡萏开毕万山河千里逈亚夫钟鼓九天来属鞬前队射雕手载笔初筵倚马才命将文昌非细事星光昨夜动昭回  

喜贺梁三入翰林  

六鳌云海冠蓬莱玉署深严枕斗魁汉殿论兵得颇牧梁园作赋掩邹枚趋朝御案香盈袖侍宴仙茎露满杯五色天香看视草悬知独有长卿才  

次韵和昭侯立秋见寄  

云峯半敛火西流桃簟微凉忽报秋饮露吸风齐女怨登山临水楚人愁珠喉倚瑟华堂暮桂髓薫衣别院幽美疹已平休沐浴会应投辖一相留  

弟伋归寜  

一夕西风木叶飞长安久客念庭闱去随塞鴈啣芦逺归及家鸡啄黍肥负郭生涯同季子澄江诗景属晖帝城紫陌多尘土免化轻云白纻衣  

景阳諌议赴余杭  

浙水东西两节旄君今于此握戎韬油囊仙姥流霞酒防穴灵胥白鹭涛盘石起家传典训翘车开幕聘英髦子牟江海终非久剰鲙鲈鱼把蟹螯  

杭州严从事  

栁岸兰桡片席飞秋风泽国季鹰归幕中莲渚红衣脱江外莼羮紫线微十部须知从事贵双鱼莫遣尺书稀西陵正接家山路试为因人问钓矶  

鄱阳皮録事  

松陵遗集古风骚故国田园没海涛三世青氊传旧物【三世有集五百卷】十年黄绶叹徒劳谢塘春草侵魂梦潘县秋霜入鬓毛鄱水黄金漫如粟想君终不染脂膏【汉书地理志云鄱阳出黄金粟】  

史馆杨嵎学士以诗话及空门之事次韵以和之  

双树金言付嘱频阎浮外防托王臣谁知天禄草客曾是灵山受记人  

诸暨簿张慈【闽人有聚书之癖事祖母九十余】  

新官佐邑近闽隅令伯欢心就养初暂住梁园慵献赋因经禹穴便探书忘机海国亲鸥鸟寄信金华托鲤鱼回日杀青兼两载想君清俸亦无余  

次韵和昭收寄银台李舍人之什  

柱下方书掌事机深严侍从接论思归鞍通徳香街迥前席延英昼漏迟菊径顿疎陶靖节月楼偏忆庾元规华堂宴集应难去玉斚醇醪满劝谁  

送吴航  

井臼荒凉旅鬓斑经年索米住长安囊中卖赋金都尽衣上悲秋泪不干客路飘蓬殊未定侯门置醴岂成欢担簦忽起东游兴庭树西风昨夜寒  

并州王谏议  

琐闱聊辍皂囊封昼锦还乡意气雄别墅挥金延父老近郊骑竹见儿童蒲卢善化终成政蟋蟀深思未变风更待出师平黠虏戎衣献捷大明宫  

奉和翰林诸公贺阁长李公领银台之任  

西汉公车主上章官曹秘邃接明光天书时草凤凤诏边奏亲开赤白囊咫尺清规频借筯离披金蘂阻飞觞瀛洲仙侣相期处铜马门中白玉堂  

姚起居赴两浙转运  

吴会商功利蓬丘辍史臣同僚供祖帐属郡望行尘富国催流马编年废获麟槖鞬二千石襦袴几州人名姓丹台籍封疆析木津片言空犴狱密啓到钩陈且运方船粟初尝千里莼江山助诗思新咏掩汀苹  

集贤刘工部隲知衡州  

仁里古湘川颁条命隽贤腰垂丈二组身下九重天山水登临思庭闱喜惧年官曹郎位宿衣袂御炉烟记事成新史赓歌有雅篇为贪驱弩矢不从泛楼船治道山阴卒离羣藏室仙衡阳无过鴈尺素若为传  

魏奉礼昭文知吉州龙泉县【故少卿咸熈之子】  

平昔登龙坂因縁识玉人庭中华毂满膝下防衣新少列悲先露高堂泣累茵嘉宾碣馆闭遗业寝丘贫弓冶传家久弦歌宰邑频循良同汉吏恵爱及齐民又出夷门去还临灨水滨不须轻百里自古应星辰  

作坊魏使知隰州  

几年供奉宣徽殿一旦腰悬刺史鱼戚里园林甲京洛将坛家世阅诗书离筵惜别空银榼官舍思归梦玉除四十专城谁不美骖驔千骑拥干旟  

司农栾少卿知洪州  

大农搜粟汉名卿千里江西拥斾旌腰下金三品绶手中铜虎八州兵【江西旧管八州】属鞬牧伯趋庭见骑竹儿童塞路迎【前任江南转运使】洪井主人今重士肯教悬榻有尘生  

送邵梁秀才  

君家罨画溪嵗晚忽思归密雪不献赋流尘空化衣购书藏屋壁温席奉庭闱清世莫招隐垂天待一飞酬秘阁黄少卿因见所作洞霄宫碑且有题记  

谯郡增严李母祠神矫首负金碑豆萁己乏不休思虀臼兼无絶妙辞翠琰雄文慙内史【隋内史薛道衡有老君祠庭碑】黄庭美翰枉羲之【翰林裴待诏奉敕书】蓬丘丽句偏相许胜得山龙衮服披  

弟僓归乡  

客儿诗思揜春塘杖防来观上国光举白万钱酤酒饮杀青千卷买书藏梁园緑篠将欹雪楚岸苍葭己变霜跃马还乡那隔嵗预应干鹊报高堂  

弟伸归乡  

泽国思归咏采兰束书携剑出长安天涯朝暮倚门望嵗晏风霜行路难闽岭夕岚乡树老楚江寒浪客衣单岩前旧勒移文处到日重须拂藓看  

王尚食知鳯翔【曾领延安】  

露冕分忧辍近班朝阳鸣凤古岐山三刀吉梦频为郡驷马高车又出关宴客羽觞那有算题诗防笔莫教闲将坛义府平生事早立边功奏凯还  

福州古田宰李堪  

由来百里应华星何况牛刀乍发硎五栁不须轻印绶七关聊且访图经雪天张饮连浮白海县抄书剰杀青公暇好裁封禅颂圣皇将欲驾云亭  

黄旦宰江州徳化县  

外台论荐达乗舆花县弦歌制锦初气直公车曾谏猎政清官舍旧悬鱼二林重结遗民社五栁闲寻靖节居好继谪仙留絶唱云屏九叠倚晴虚【李白庐山謡有屏风九叠云锦张之句】  

赠文照大师  

读徧龙宫七佛书一尘无念得衣珠金园讲席天花满沙界禅心水月孤拥衲夜霜凝屋瓦闭关春雨长庭芜公卿半是空门友缾锡因循寄上都  

慎大詹以吴柑见贶  

龙阳休説木奴洲震泽黄柑占上流承露玉浆仙掌曙亚霜金颗洞庭秋香黏素手吴娃丽冷涤朝酲楚客愁应是荔支催入贡随河飞鸟逐鸣驺  

秘阁舒职方知舒州  

西昆册府控千庐铅笔多年校鲁鱼厌享双鸡大官膳贪乗五马使君车明光画省辞青琐天柱仙坛访紫书只恐政成抛印绶携家深入白云居  

夜宴  

玉壶春漏咽铜龙画栋尘飞曲未终樽酒緑醅和蚁泛牕灯红焰隔纱烘水沈烟袅风微起霜桧阴圆月正中苦恨当关催夙驾平明入谒未央宫  

陈大博知建州  

梦笔山连化剑津两乡人看锦衣新北堂滫瀡三牲膳南陌骖驔五马尘画角声残铃阁暮露芽香细茗园春瓯闽自昔多名士谁是贤侯席上珍  

再别陈建州因以抒意  

北阙多年作侍臣一枝烟雨忆南闽留连五鼓趋丹禁【近拜章求解职领郡上不允所请】健羡双旌拥画轮篱畔菊荒环堵宅山中鹤怨未归人州民刺字空漫灭目断东方千骑尘  

梁四谏议知凤翔府  

几日银台阅副封岐阳西顾委秦中函关叱驭经天险豳国闻鸡接土风云幕杯盘三省近星邮章奏九门通下车卧理应无事莫遣融樽酒暂空  

钱易赴蕲春  

名重星垣试官闲月寺中竹符千里郡花浪一帆风尘隙驹从度霞觞酒莫空公堂封笔塜邮舍递诗筒骚客休怀楚词臣各荐雄长庚谪仙骨须入抃鳌宫  

福州张从事  

万人都督古闽州幕府旌门映碧油阃外依莲滞英俊樽前噉薤占风流犀灯照水窥龙剑鲸沫喷空见蜃楼暇日登高赋沧海添盐堪为昔贤羞  

元净上人之新安谒李学士兼游庐阜  

双阙重城到几回两游千里忽浮杯黟江春水浅深渌庐岳夏莲倾倒开谢客同翻贝叶字汤师独占碧云才旧房京寺门空闭坐榻凝尘砌长苔  

京府狱空降诏因寄大尹学士  

长安恶少罢探丸桴皷声沈禁网寛三尺旧章闲玉律八行优诏下金銮帝临宣室方前席民值唐年耻挂冠终日讼庭无一事早调伊鼎佐汤盘  

叶秘书温知蜀州江原县【前任嘉州从事自合淝管记授此官】  

秘省丞郎出字人锦江偏好濯缨尘酒垆千古风流地花县三年烂漫春白羽豫州慵草檄青天蜀道厌摧轮巴猿杜魄惊乡梦莫遣霜华鬓畔新  

和酬秘阁钱少卿夜直见寄次韵  

甘朱李郢醪浓素绠银牀荫碧桐赐第旧连丹凤阙直庐今在未央宫承云仙掌延年露转蕙薰弦解愠风此夕蓬山好逃暑月轩清话恨难同  

送石枕与参政王给事【雄道人所恵者】  

千古碧潭秋水骨琢成孤枕冷如氷因为江外朱轮守得自林间白足僧月幌光寒吞桂魄暑轩气爽压梅蒸竒章好尚非流俗愿向萧斋代曲肱  

黄小着震知兴元府南郑县  

藏室仙郎罢属辞暑天驱传出京畿流年两鬓生华发宰邑全家住翠微九折坂长须叱驭三声猿苦欲霑衣金门荐鹗知音在【政事夕郎太原公尝抗章称荐】不到时捧诏归  

陈尧拱廷评致仕归蜀【西枢给事之兄也】  

一家今有十朱轮独忆云山欲退身天邑繁华行乐厌月曹清要命书新西风跃马经秦甸东道椎牛防孟邻秋稼万箱僮百指羲皇之上更何人  

史馆赵祠部况通判宿州【时被病坚乞外任】  

风流华省含香客籍甚先朝奏赋人竹使三年劳佐郡栁堤千里待行春文园避事心长笑天禄讐书鬓渐新帝念河渠在封郡特縁经义委名臣  

择良上人归天台  

片席然犀经水府几程登陆望霞标吟情晚日繁云合归路秋风密叶凋行道六时庐岳漏浮杯千里浙江潮旧房晏坐观空后香积多年饭顿销  

表元师归缙云有怀故雄阇黎成转韵六十四句  

括苍古名郡生齿三万家我昔自先殿捧诏临军牙清心治期月讼息民无哗雄公真大士晏坐緜嵗华驾言造梵宇室迩惊人遐迎门虎溪屐布地牛头花庭松偃翠葢涧泉漱金沙坐闻狮子吼归恨踆乌斜驿召还上都腾装即脩路别师黄金园赠我碧云句我归步赤墀代言红药署弹指知苦空观心得降住藏识慙宿薫轮回悲晚悟折简问南宗寄言满缃素絶念契真如忘筌离文字刦烧虽洞然龙华决同遇师名达宸扆恩诏颁方袍欢喜黑白众萧衰霜雪毛毘耶见有疾示身如幻泡双林忽归寂人天但哀号堆案遗札在满鉢香饭销只应伸臂顷未觉他方遥犀柄挂空壁鴈防干层霄七返暂来去四大非坚牢口占成尺题手泽着纸尾亲遣上足师浮杯渡江水云朶揺笔精玉音锵里耳遗我方石枕斑文剪霞绮谕我求菩提心坚正如此怆然悲梦形汍澜泪盈眦上足今去归焚修益勤止当续祖明灯无令莲社死  

苏寺丞维甫知简州阳安县兼携家之任  

神鸡缥碧马金精西海桑田一掌平苜蓿度关风渐劲莓苔登栈雨新晴琴斋尽室无归梦锦里当垆奈宿酲麈柄清谈且为政莫贪蒟酱学论兵  

宿斋太一宫答李寺丞次韵  

泰畤斋居肃梧楸荫绕垣露葵深得味风铎自成喧緑发松乔侣丹经黄老言心期阻良久蝶梦绕朱门  

建溪十咏  

太常高博士恵连典建安郡自邮中以所赋诗十题为寄仆桑梓之地耳目熟焉不胜起予因亦继作  

武夷山  

灵岳标真牒孤峰入紫氛藤萝暗仙穴猿鸟骇人羣古道千年在悬流万壑分汉坛秋藓驳谁祀武夷君  

北苑焙  

灵芽呈雀舌北苑雨前春入贡先诸夏分甘及近臣越瓯犹借渌防顶敢争新鸿渐茶经在区区不遇真【陆羽茶经不述建溪盖未遇真茶也】  

朗山寺  

层峦连近郭占胜有招提宿雾昏金象飞泉溅石梯钟声空谷答防影乱云齐千骑时来此寻幽独杖藜  

陆羽井  

陆羽不到此标名慕昔贤金瓶垂素绠石甃湛寒泉百汲甘寜竭千金志不迁【吴隠之有一饮怀千金之句】真茶泛云液一啜可延年  

梨山庙【李频也】  

唐季临兹郡生祠己荐馨声诗传乐府庙貌载图经画壁流尘暗金碑古藓青细民时请福挝皷赛遗灵  

髙士亭  

危亭压波面屹若抃灵鳌浮蚁酡顔数飞鸿送目劳吏围披簿领僧伴话风骚何日登悬榻州民刺有毛  

大中防  

鸡园开净土鴈防倚寒空风铎和清梵晴幡映彩虹香花倾海国金碧拟天宫絶顶登临处谿山一掌中  

仙人洲【相传梅福于此上升所乗马还坠后人因号坠马洲】  

寒潭吞别派孤屿屹中流昔有骖鸾客因名坠马洲洪波长赴海碧树几经秋城郭何年变空闻鹤语愁  

延平津  

积水深无际神龙此屈盘川珠彩动射斗剑光寒燕脯谁能寄犀灯岂易看负图当瑞圣何若蛰洪澜  

毛竹洞  

洞门生异竹冉冉接同亭石迸狂鞭怒霜封密叶青实应容鳯食杖欲变龙形逋客归何日岩阿已勒名因与西防参政侍郎奕碁予输纸笔砚三物以诗见徴属宣毫适尽但送蜀牋端砚继以此章  

多年燥吻苍苔砌秃尽江南石上毫五色鸾牋犹有剰一拳端砚岂胜劳萧斋幸与谈宾末谢墅深防奕思高微物供堂方犹豫丹青笔下枉风骚  

又以建茶代宣笔别书一絶  

青管演纶都己竭文楸争道恨非高辄将北苑先春茗聊代山中堕月毫  

游王氏东园  

名园聊得拂尘衣深入春丛一迳微万树未饶金谷富百泉犹有汉阴机青苹风暖天鸡出文杏巢干海燕归向晚鸣驺九门路栁堤回首独依依  

送僧归苏州  

説法雄音敌海潮一栖京寺叶频凋水田三事衣将敝香积多年饭顿销忽忆虎丘飞梦到更闻莲社寄书招好传祖印归南土莫遣宗风渐寂寥  

送僧归越州  

旧房嵇岭锁春台猿鹤欢迎振锡回花雨六时飘讲席樵风千里送浮杯一乗了义刳心学三藏真文手开迹似孤云本无滞飘飘新到帝乡来  

张泌东游  

玉籍参差未防名东游聊得拂尘缨长亭酒尽骊歌阕下榻波狂鹢棹轻泽国鲙鲈悬梦想防门罗雀防逢迎秋期莫到槐花老待聴新文掷地声  

喜王虞部赐进士及第【时知郑州奉诏乗驲赴闻喜宴】  

中台高应列星文千骑骖驔拥画轮起草己夸双笔健登科更占一枝春龙津召宴芝泥湿雁防题名麝墨新只待甘泉重奏赋彯缨长奉属车尘  

送章四十舅翁东归  

乡党共推贤干名二十年早怀荆岫璞迟下祖生鞭敢谏书无报徒行履欲穿圣朝公道在搔首赋归田  

范仪下第东归  

君住武夷乡思归便促装溪鳞丝缕细园茗露芽香雷火悲三上金钱困一囊长缨尘土满会待濯沧浪  

故比部李郎中挽歌四首  

陇右华宗贵朝端懿范存哀乌光列宿驷马庆高门谒帝承明署娱宾金谷园人生忽到此天道亦难论睦俗衣无主传家鼎有铭沙堤连里巷玉树接阶庭北海樽常满西山药不灵肯堂归棣蕚含笑入泉扃鴈序分台阁春卿有职司云屏三殿宴绵蕝一王仪风韵灵和栁襟怀叔度陂善人无复见执绋泪空垂美疢漳滨卧营魂东岱归故人空渍酒侍史罢薰衣画像留家庙铭旌出帝畿浮生除寿考享福似君稀  

南朝  

五鼓端门漏滴稀夜籖声断翠华飞繁星晓埭闻鸡渡细雨春塲射雉归步试金莲波溅袜歌翻玉树涕沾衣龙盘王气钟三百犹得澄澜对敞扉  

汉武  

蓬莱银阙浪漫漫弱水回风欲到难光照竹宫劳夜拜露漙金掌费朝餐力通青海求龙种死讳文成食马肝待诏先生齿编贝那教索米向长安  

明皇  

五楪开观检未封鬬鸡三百逺相从紫云度曲传浮世白石标年凿半峰河朔叛臣惊舞马渭桥遗老识真龙蓬山钿合愁通信回首风涛一万重  

成都  

五丁力尽蜀川通千古成都緑树浓白帝仓空蛙在井青天路险剑为锋漫传西汉神祠马己见南阳起卧龙张载勒铭堪作诫莫矜函谷一丸封  

书怀寄刘五二首  

风波名路壮心残三径荒凉未得还病起东阳衣带缓愁多骑省鬓毛斑五年书命尘西阁千古移文愧北山独忆琼林苦霜霰清尊嵗晏强酡顔  

世事悠悠未遽央虚名真意两相忘休夸失马曾归塞未省牵牛解服箱四客高风惊楚汉五君新咏弃山王秋来每有渔樵梦多在箕峰颍水傍  

无题  

曲池波暖蕙风泠头白鸳鸯占緑萍才断謌云成梦雨陡回笑电作嗔霆湘兰自古传幽怨秦凤何年入杳防不待萱犀蠲薄怒闲阶鬬雀有余翎  

合欢蠲忿亦休论梦蝶翩翩逐怨魂只待倾城终未笑不曾亡国自无言风翻林叶迷归燕露裛池荷触戏鸳湘水东流何日竭烟篁千古见啼痕  

洛意  

衡臯驻马独依依寄恨微波带减围泪迸不成双玉筯身轻谁试六铢衣穿鍼静夜星榆出揽笔清晨雪絮飞目断风帘旧巢燕新春先傍杏梁归  

寄灵仙观舒职方学士  

緑髪郎潜不计年却寻丹灶味灵篇华阴学雾全成市彭泽横琴岂要弦晓案秪因餐沆瀣夜滩谁见防潺湲须知吏隠金门客待乞刀圭作地仙  

公子  

夹道清楼拂彩霓月轩宫袖按前谿锦鳞河伯供烹鲤金距邻翁逐鬬鸡细雨垫巾过栁市轻风侧帽上铜鞮瑚击碎牛心熟香草兰芳客自迷  

梨  

繁花如雪早伤春千树封侯未是贫汉苑漫传卢橘赋骊山谁识茘支尘九秋青女霜添味五夜方诸月溜津楚客狂醒愁己解水风犹自猎汀苹  

次韵和盛博士寄赠虞部李郎中之什  

门墙日已峻徳望闇然章弟草西垣诏身为南省郎埙篪欢并奏龙虎俨成行宴客牛心炙朝天鸡舌香曲池春涨水碧瓦晓飞霜此景知何事留宾泛羽觞  

次韵和守邦道人寄编修诸学士之什  

修书何幸佐铅黄日接羣英道自光署近承明叨谒帝赋成平乐谬为郎孟坚己分酬宾戏严助还思佩郡章共忆东林社中客满池莲叶吐清香  

大名夜大安阁主道者【上幸魏郡亲至其寺面赐紫】  

释子修行与众殊铜台连接起精庐羣公共结一林社万乘曾回六尺舆衣惹天香亲御座阁成云构倚晴虚浮生自恨犹贪禄未得同翻贝叶书  

次韵和盛博士寄许州任从事之什  

射防曾攀郄桂枝从军又赋仲宣诗陈琳草檄应非久贡禹弹冠素有期【任与盛君有推挽之约】梁苑胜游思霰雪浔阳旧隠废茅茨【任寄居星湾多歴年所】初筵樽斚不须恋正好公车自荐时  

题弟晦所居壁【今名僓】  

判宅何其巧连山复带溪芳樽常有酒嘉树自成蹊学舍祥鳣堕歌梁贺燕迷调琴明月榭系马緑杨堤好畤田园美南华物我齐终当解簪组同此味天倪  

留别桐城主簿  

早曾苑传词赋屈在桐乡勾簿书薄宦交朋嗟绊骥清贫人吏説悬鱼二年领郡睽离久一旦当樽鄙恡袪苦恨秋风动行色徘徊无计驻征车  

行次颍州值雨留住数日因贻郡守秘阁刁公  

梦想苍龙阙盘桓颍水滨郡侯偏爱客秋雨更留人馔盛尝鲈鲙樽空倒角巾羁愁不能遣惟恐二毛新  

旅中重阳有怀乡国  

嘉节临重九羇游托异乡茰房谁系臂菊蕋懒浮觞野渡宾鸿急村田晚稻黄悲秋更怀土只恐鬓成霜  

重阳日忆逺  

逆旅重阳节穷愁万里身金英浮酒盏珠泪湿衣巾为客飘蓬逺思家落叶频只应蝴蝶梦夜夜得相亲  

代答  

征车苦迢递节物感愁辛巳入授衣月那经落帽辰金樽难独酌寳瑟任生尘把菊流双泪谁知忆逺人## 两宋名贤小集卷四  

钦定四库全书  

## 两宋名贤小集卷五  

宋　陈　思　编  

元　陈世隆　补  

广平别集  

宋白字太素一字素臣大名人建隆二年进士甲科为翰林学士歴刑部尚书集贤学士判院事以兵部尚书致仕卒赠左仆射諡文安有广平集一百卷宫词一百首【并序　録二十六首】  

宫中词名家诗集有之皆夸帝室之辉华叙王游之壮观抉彤庭金屋之秘道龙舟凤辇之嬉然而万乗天高九重渊邃禁卫严肃乗舆至尊亦非臣子所能知所宜言也至于观往迹以縁情采新声而结意鼓舞升平之化揄扬嘉瑞之徴于以示箴规于以续骚雅丽以有则乐而不淫则与夫瑶池粉黛之词玉台闺房之怨不犹愈乎是可以锵丝簧炳缃素使陈王三阁狎客包羞汉后六宫美人传诵者矣援笔一唱因成百篇传今则思继颂声述古则庶防风讽大雅君子其将莞然词曰  

千官朝拥五门前一路春风蜡烛烟宫漏乍停班已定紫云开处望尧天  

万国车书一太平宫花无数管弦声近臣入奏新祥瑞昨夜黄河彻底清  

律管飞灰报早春寿阳梅淡落香裀词臣竞进新诗入俊思无过白舍人  

十二楼前御栁垂九重城里百花时宣州恰进红丝毯便遣宫娥舞柘枝  

彤庭立仗雪初销仙乐空悬防百寮齐指终南称万寿逺平香案碧岧嶤  

楼前宣赦掣金鸡大礼新成彩仗归万嵗声高天地喜庆云飞上衮龙衣  

飞烟缥缈拂楼台才卷珠帘雉扇开春满天顔两睂喜玉关新有捷书来  

绣鞍新辔饰玫瑰随驾堤边试马回苑蕙香轻沙路湿玉蹄粘得落花来  

后苑秋晴侍猎归淡妆宫女尽戎衣数中供奉谁精熟斜勒骄骢掠草飞  

春雪轻轻洒露盘真珠箔外玉构栏仙妃未起宫娃小错报西楼晓月寒  

春宵宫女着春绡铃索无风自动揺昼下珠帘猧子睡红蕉窠下对芭蕉  

微云防月汉宫秋水殿疎萤黒处流鳯管不调慵进曲却排银烛夜藏钩  

竹宫春祀望神仙百和香高杂绛烟中夜上元来玉座五云随凤驾珠軿  

天子今朝就食迟延英徴得逸人归灵台监里知嘉瑞隔月先曾奏少微  

御制新成喜雪篇六宫传写满香牋金銮殿女曾偷和不敢将圼万乗前  

金堂曲防夜厌厌仙乐声清御酒黏不用司宫排蜡烛海人新贡夜明帘  

雪梅初谢小桃芳院院莺啼报海棠昨日司花新奉敕后园差使结丁香  

红笺一幅卷明霞纎手题诗寄大家檀口微吟绕廊柱蒙蒙春雨湿梨花  

水心高殿接兰塘才拂龙须一簟凉瑟瑟枕函云母帐氷盘仙果近人香  

春封东岳罢泥金羽卫还宫禁籞深昨日祥风来入律侍臣朝进五琴  

万方琛防泛云涛来庆星枢电彩高防罢乐声移别殿对花重换赭红袍  

年来春早过新丰只向宫池祭玉龙一片香云千里雨樊川杜曲绣重重  

鱼龙百戏閙嘈嘈戏罢珠楼日色高移入芳林排小宴赤瑛盘里进樱桃  

寒食宫中也禁烟郁金堂北画秋千梨花明月皆如雪时送清香到酒前  

玉管金筝入夜调今宵灵匹下青霄穿鍼鬬巧香烟湿楼阁层层拂彩桥  

殿角风琴细韵移烛台春幸翰林时三更向尽诸宫闭犹在金銮夜赋诗  

狂吟八韵送英公暂归故乡迁殡二亲  

十八般书四海传长安话别己多年今来帝里重相见转觉师心更自然下笔入神皆得法出言成句尽通花时乗兴先行乐月下忘机静坐禅到处僧伽争识面满朝英俊赠佳篇长沙母塟彰纯孝八水人思有善縁衡岳醉投秋雨寺汉江吟渡夕阳船前期指在春三月回首东风好着鞭  

## 两宋名贤小集卷六  

宋　陈　思　编  

元　陈世隆　补  

讷斋小集  

王操字正美江南处士太平兴国时上南郊颂授太子洗马仕至殿中丞  

送人南归  

相送当揺落孤舟泛渺弥去帆看己逺临水立多时别浦寒鸿下空山夜鹤移他年重会面冷鬓共成丝  

喜故人至  

地僻无宾侣柴门昼始开谿山寒叶落江国故人来话旧惊霜鬓论诗滞酒杯相留喜同宿不寐曙光回  

上李昉相公  

弱冠登龙入粉闱少年清贵古来稀袖中诏草朝天去头上宫花侍宴归卓笔玉堂寒漏逈卷帘池馆水禽飞三台位近犹多逊闲聴秋霖忆翠微  

朝苑优游数十春文章敌手更无人对旒冕如僚友下直门防似隐沦倚槛白云供醉望搘笻黄叶落吟身年来得意知难絶大半门生作侍臣  

洛阳春  

帝里山河景莫裁就中春色似先来暖融残雪当时尽花得东风一夜开艳日绮罗香上苑沸天箫皷动瑶台芳心只恐烟花暮闲立高楼望几回  

村家  

野景村家好柴篱夹树身牧童眠向日山犬吠随人地僻乡音别年丰酒味醇风光吟有兴桑麦暖逢春  

塞上  

无定河边路风高雪洒春沙平寛似海雕逺立如人絶域居中土多年息战尘边城吹暮角久客自悲辛  

游边上  

佩剑游边地悲风卷败莎雕饥窥坏冢马渇嗅氷河塞濶人烟絶春深霰雪多蕃戎如画看散骑立高坡  

并州道中  

从军无住计近腊塞门行风劈面疑裂冻粘髭有声太阳过午暗暮雪照人明马上闻吹角依依认汉城  

赠刘将军  

三十悬钩事圣朝功名常爱霍嫖姚锦衣香重花垂足玉带光寒雪绕腰秣马暖思秦地草弓秋忆雁门雕清时闲却英雄兴醉聴笙歌掷酒瓢  

黄葵【奉使陇右至石濠驿作】  

昔年南国看黄葵云鬓金向后垂今日林【疑】容篱落下秋风寂寞两三枝  

句  

马揺金勒嘶村墅人抢花毬落野田【寒食】  

彩牋分卷碧云薄蜡烛对烧红泪干【夜宴】  

## 两宋名贤小集卷七  

宋　陈　思　编  

元　陈世隆　补  

文潞公集  

文彦博字寛夫介休人少从颍昌史炤学炤母异之曰贵人也仁宗时及进士第知翼城县判绛州除监察御史进龙图阁直学士封潞国公以太师致仕元祐初司马光荐复命平章军国重事六日一朝一月两赴经筵五年又致仕居洛阳东田年九十二卒彦博逮事四朝任将相五十年名震六服居洛时与司马光为耆英防在防者十三人又与程煦軰作同甲防彦博诗云四人三百十二嵗况是同生丙午年一时传诵崇寜中入元祐党籍后特命出籍追复太师諡曰忠烈其少子维申搜辑诗文遗藁成三十卷留守相公宠示东田防集诗依韵和呈  

尝同徐勉构东田花竹成隂雨后天为爱宪台寛白简得随相府赏红莲清樽屡釂吟情逸红袖频翻舞态妍归兴直须三鼓尽月华应是十分圆  

留守相公宠赐雅章召赴东楼真宰之防次韵和呈  

朱楼华阁府园东蜗陋仍依美庇中俭幕深严依緑水楚台髙迥快雄风四弦清切呈新曲双袖翩跹试小童况是元规兴不浅归轩争敢便匆匆  

次韵留守相公逰龙门  

凿开青嶂启天门直防伊流浅汝坟八莭惊涛鼍振鼓千花宝塔雁翔云岩隈雨过飞泉涨谷口风廻堕叶纷龛穴隆穹三像列楼台华焕两崕分方陪茜斾来寻胜不就蒲飱趂茹荤北里笙竽皆拥从东山罗绮半酣醺升堂共覩皤仙貌策杖同寻古士坟喜脱貂冠亲野老幸随熊轼附邦君林峦岑寂真堪赏市井諠哗渐厌闻人度长川犹隠映香销古殿尚氛氲周生归后兰重佩荀令行时蕙更薰晓露未晞珠滴泪秋花争发锦挑文羣娃散步尘生袜小舫争登水溅裠钓叟旁观皆叹羡禅师迎谒尽欢欣既无冗局羁间迹忍促回轩背夕曛得向石头溪上饮从今遂不畏移文  

知府学士尧夫逺寄雅章依韵和呈  

几年洛社盍朋簮照席琼枝秀出林月夕同逰诗笔健花时共赏酒杯深帝纶中出荣开府使莭西驰怆判襟逺寄佳章念衰朽知君最有嵗寒心  

和致政张徽大夫见贻之什  

自媿无才济世难貂蝉挂了谢朝班襟衫散逸尘埃外杖履逍遥水石间君亦早抛华省贵人皆仰羡白云闲湖溪闻与郊居近不用拈钱剩买山  

送弥陀实师访积庆西堂顺老  

好去三摩地相逢两防家禅心究实际慧眼絶空花闻在东林日尝烹北苑茶愿将甘露味余洒济河沙  

感旧念逰作忆鲈诗  

西风一棹思鲈兴抖擞尘缨归旧庐最忆香山石楼下清洢深处钓寒鱼  

追思洛社闲逰伴屈指于今大半亡若到龙门更闻笛定知悲感似山阳  

清明日玉津园赐宴即席  

节应桐华始筵开禁苑新推恩縁旧物加惠及陈人众乐闻天奏同寅防柄臣兰肴享丰洁桂醑酌芳醇覆育需云广涵濡湛露均桑榆垂晚景何路报尧仁  

西归日琼林苑赐宴即席  

窃禄叨荣四纪余退思侥幸亦无如趋朝再覩新宫省解绂还归旧里庐报国丹心明皎皎恋轩疲足去徐徐羣公尽出都门祖盛事光于汉二疏  

伏防圣恩今月二日就琼林苑特遣中使宠赐御诗仰味圣言恭披宸翰曲推恩礼过奬愚臣感媿之深负荷弗克輙课愚陋恭和圣制  

老臣为感圣恩殊趣治轻装觐帝居锡晏骈蕃亲鳯扆赐章重叠捧书康时有志才终短报国无功术己疎身在洛阳心魏阙愿倾丹恳上公车  

送圆明大师归吴兴  

数曲清琴达舜聪瑶津仙苑助薰风朝端多士知音久霅上故栖归思浓命服鲜华新烂椹竹装轻简旧焦桐乡人若问大檀越尽在名经千部中  

华月  

皎皎新秋月分明照洞房几人千里别今夜九廻肠皓彩穿珠幌澄辉上壁珰画楼兼绣户浑是可怜光  

太原府统平殿朝拜  

逆垒弥天甚君王驻翠銮荆榛亲剪伐家业信艰难一劒山河定千年庙社安故城禾黍美无复验泥丸【某】再获事归老洛帅留守相公玉汝宠惠台什过形奬予谨达来贶  

二圣恩深念老臣许从休退乐伊濵重观景物皆尘迹喜见居留是故人林下放怀无简束尊前道旧长精神公虽久作东田伴却伫黄枢秉化钧  

野意山情颇以自适故作是诗  

引得清伊一通三湾相接势无穷便成渺江湖趣更有萧萧芦苇风西洛故年为胜地东田今日属衰翁药园事迹分明在尽见云卿旧记中  

逰东田八韵  

文物平津阁风流太傅山胜逰松岛外故迹药园间霜蔀编为屋寒荆刈作闗櫺云漠漠畦窦水潺潺芦渚炊烟起萍沤钓艇还竹经朝雨翠荷借夕阳殷幽兴能招隠髙情自爱闲从来行乐处携手一开顔  

题郭熈画樵夫渡水扇  

浅水深山一迳通樵夫涉水出林中可怜画笔多情思冩在霜纨一扇风  

次韵留守相公玉汝以某赴东庄特赐佳篇  

东郊瘠土才千畆绕舍圑椒仅百家地接玉泉多草木路经缑岭少风沙能留过客虽无饵时对清尊亦有花昔日相君曽降顾常忧蜗陋不容车  

【某】以端居多暇怀洛成诗防家运使兵部俯垂属和拙诗伸  

倦翼念归林幽怀动越吟更回谿叟信深契野云心巴里传髙唱英韶继善音便须传洛社纸价重千金  

偶书答岐守吴卿几复北京作  

君説归期未有期西风又是鲙鲈时何当防集香山伴同赴松烛下棋  

耆老防诗  

九老唐贤形绘事元丰今胜防昌春垂肩素髪皆诗彦挥麈清谈尽席珍染翰不停诗思健飞觞无算酒行频兰亭雅集夸修禊洛社英逰忝序賔自愧空疎陪几杖更容欵密奉簮绅当筵尚齿尤多幸十二人中第二人  

次韵秦帅经畧吕通议过洛少留  

喜过西都暂解鞍樽前不惜醉酡顔推襟道旧从容久落笔成诗顷刻间塞外定知威令肃幙中尝得雅歌闲相门出相归人望琐闼难淹侍从班  

近闻有真率防呈提举端明司马  

近知雅防名真率率意从心各任真顔子箪瓢犹自乐庾郎鲑韭不为贫加笾只恐劳烦主缉御徒能困倦賔务简去华方尽适古来彭泽是其人  

提举端明宠示三月三十日雨中书怀包含广博义味精深词髙韵险宜其寡和辄次原韵  

春光垂欲尽夏景渐増添郁郁松篁茂萧萧风雨兼花心随絮落屐齿被苔粘巧啭莺迁木惊飞燕入帘虾须穿曲沼虎爪度前檐坐久香销炷吟多笔费尖云容方霭霭日色未炎炎舞鹤倾丹顶逰散緑髯命賔常务率出令更须严诗咏当阶药书寻傍架籖兰芬衣可袭露润草俱沾贵近辞金马编修赐玉蟾髙懽佳自适独乐未甞厌赤白曽谘丙丹青毎诮阎冲和縁养浩寂寞为安恬身处贫无媿心贪道不亷成文推大手济用鄙轻缣视履循清莭祈恩陋杂占闻韶欣鳯舞在藻爱鱼潜鲈鲙思渔艇貂冠望酒帘圣时非吏隠贤业系民瞻抚事惟公论摛词乃自谦保躬诚易退康世义难淹纇句慙无取酬言幸不嫌  

奉陪中散大夫程伯康朝议大夫司马旦司封郎中席汝言于所居小园作同甲防  

四人三百十二嵗况是同生丙【一作甲】午年招得梁园工赋客合成商岭采芝仙清谈亹亹风盈席素髪彯彯雪满肩此防从来诚未有洛中应作画图传  

留守相公和提举端明作三夀公字韵诗辄继前韵  

三川开盛府万钥主离宫雪苑延枚叟湖园奉晋公因依念有素出处幸多同雅防欢言意今推前荤风答厐相家园虽陋春物向荣日冀相车时枉逰览未防宠降承贶佳章谨次严韵  

一防幽趣斗城西竹映轩窗栁拂堤园吏毎夸风物美主人常叹簿书迷碧池荷动观鱼戏朱槛梧倾待鳯栖惟愿毗耶长者至莫忧花里有鸎啼  

闗山月  

客子久行役辽西戍未还佳人怨遥夜清泪裛朱顔藓晦兰闺寂尘昬宝鉴闲相思不相见明月下闗山  

长相思  

逺别苦无悰离居常戚戚顾慕怀所欢徘徊弥自惜琼蕋不可采瑶华未堪摘惟凭尺锦书一寄长相忆  

折杨栁  

长忆都门外低垂拂路尘更思南陌上攀折赠行人行人经嵗别杨栁逐年新何当逢塞鴈重寄一枝春  

夜夜曲  

明月流清汉娟娟照洞房微风吹败叶飒飒下银牀尘晦流黄素鑪销辟恶香年年机杼妾独怨夜何长  

塞下曲  

老上焚庭后昆邪右袵时休开小月阵罢祷拂云祠徒觉筋竿劲寜闻羽檄驰祁连皆积雪渠答夜应施朔漠凝寒久穷荒气侯赊冻云藏虎谷残雪满龙沙地迥边风急天髙汉月斜何人动乡思陇上听金笳  

招刘伯夀秘监  

君自山中来熟见山中事我亦山中人素怀归山志切望青牛车细问归山计  

过燕川渡  

燕山东北孔山西借车直渡马头溪农樵引路津不迷行行引上青云梯回头下视林木低谷风泠泠山鸟啼岩隈泉甘土仍肥昔人于斯卜幽栖春深芝术生新荑采芝茹术希夷齐诸公共逰不知疲长吟吐气如虹蜺水濵石上写此诗手拭苍藓脚踏泥冐寒履险不惮辞勉欲继踵前贤题  

金宿楼望月呈仲通司封  

满满十分酒髙髙百尺楼于兹赏圆月况乃值中秋天宇浩无际露华光欲流西园清夜景公干不同逰  

送友人  

携手北梁道送君南浦春夕阳沉璧彩流水濯缨尘郢酒频扬觯燕歌旋怆神瑶华如可折堪寄陇头人  

雪中枢密蔡谏议借示范寛雪景图  

梁园深雪里更看范寛山迥出闗荆上如逰嵩少间云愁万木老渔罢一蓑还此景堪延客拥炉倾小蛮【小蛮酒榼名】  

逰平泉作  

一崦抱溪斜前朝辅相家遗基皆瓦砾古木尚烟霞夙昔东山墅留连上殿车虽云营退隠未免逐豪夸事往如飞鸟林空噪暮鸦池平无旧鳯堤坏有残沙野叟犹能説樵夫亦共嗟至今岩石下多少紫薇花  

忆东溪  

常忆东溪溪上坐相从唯有野僧来可怜鸥鸟知人意料得无机总不猜  

荣昌县  

昌元建邑几经春百里封疆秀色新鸭子池邉登第宅老雅山下着棊人  

偶题看山楼新画山水  

尽日望西山扶笻复倚栏逺观犹未足更作画图看  

题辋川图后  

吾家伊上场亦自有椒园漠漠清香逺离离丹实烦盈防常要采折栁不须藩毎看辋川画起予商可言  

题睢阳五老图  

辅政何时退省闲清平告老谢冠簮两朝耆宿真英武一代谋谟实柱桓太史尚占星有烈小民犹念徳无寒谁知我軰登枢要严貌氷威祗肃看  

贤大师以诸巨公画像见示传神写照曲尽其妙兼丐拙诗辄成一首奉呈  

用志专精妙入神援毫肖像夺天真能将绘事传竒表似与公侯结胜因娄徳髙僧通夙命王维善画记前身师縁素习今生悟曽写云台四七人  

题韩晋公邨田歌舞图后  

治世舒长日田家事力苏干戈久不识箫鼓共为娱浊酒行无算酡顔倒更扶将求太平像此是太平图  

元已阻雨  

林花脉脉怯朝烟雨隔兰亭曲水筵欲买春光无定价东风撩乱掷榆钱  

过燕川渡  

早过燕川渡千峯挿不虚云开防见日水浅不侵车风急樵歌响霜寒木叶疎縁溪东北去岩后有精庐  

和副枢吴谏议寄题广化寺东轩  

浄居髙有四禅天更对伊嵩辟广轩塔耸千花依鹫岭舟浮一叶上龙门云藏古木当危槛风逓疎钟过逺村我有草堂南涧口一回西望一销魂  

宫词  

体轻合不胜鸾钗常羡同心上苑梅翠辇不来珠箔漆盘犹贮夜明苔  

跋范希文手书伯夷颂墨迹  

书从北海寄西豪开卷裁窥竦髦毛范墨韩文传不朽首阳风莭转孤髙  

送时郎中  

一从辞画省洊嵗守坤维久浃于藩任常分乃睿思六条遵汉寄千里奉尧咨按部壶浆拥行春茜斾随握兰班已峻拔薤化方施吏服蒲鞭耻童怀竹马期不藏金似粟倾降雨如丝毎见求民瘼寜闻拾路遗责躬还掩阁察吏更褰帷好续循良传宜刋徳政碑奸邪随草靡权黠望风移渤海绳皆治葵丘戍及朞佩牛登富庻负虎变淳熈云路征贤日星郎拱极时将升严助室暂辍阮咸麾挽邓舟停水思何咏载岐鱼城初解印鳯阙即移墀曲榭青云路离筵白纻词珻簮萦别恨金酒折芳枝从此三巴俗多吟蔽芾诗  

盘谷  

巉巗太行髙其下有幽谷环绕两峰间盘曲廓山腹甘泉注肥畴茂艸映修木势阻絶喧哗岩深易潜伏昔人有李愿筑地一区独白鸟依芦塘菰花映茅屋心怡适所安忧大反忘欲掉头不肯应谓我此乐足友人韩昌黎文章惊世俗长言丽辰星落落灿珠玉好事买名石镌文寄崕澳巳经三十年磨灭仅可读我来不复见命吏广追逐访知石氏处犹畏长官督不爱石上字秋风一砧覆易之以千金复使置巗麓从此生光辉万古从瞻瞩  

溴泉  

潺湲北山水缭绕南城皋晴滩锦石乱击触春湍豪谁谓溴梁大不能容鲂鱽临流自缩手揭累应徒劳  

枋口  

下马入枋口漾舟縁碧溪雪消山骨瘦风定浪头低数里复登防羣贤同杖藜徘徊巗石畔寻觅退之题  

珍珠泉  

三环叠涌汛珠流羣水相从落济沟一山光倾翠巘暮春逐景最堪酬  

宿少林寺  

六六仙峯绕佛居俗尘至此暂消除西来未悟禅师意北去还驰使者车五品封槐今尚在九年面壁昔何如心知一宿犹难觉花藏重寻贝叶书  

灵都宫  

再到灵都访旧逰青山依旧白云秋烧丹帝子名犹在憩鹤仙人迹尚留万轴科瑶笈重满庭凉露木樨稠千年物外栖真地肯许风烟占一丘  

抜劒泉  

抜劒隆平近北堧一溪独涌胜羣涓仍思昔日天工巧演出淮源灌玉川  

平阳洞  

平阳石洞本天然上有幽林下有泉野客栖迟堪养道蓬莱无处不成仙  

## 两宋名贤小集卷八  

宋　陈　思　编  

元　陈世隆　补  

陈副使稿  

陈洎字亚之彭城人曽知怀州审刑院宝元间为屯田外郎庆厯五年转吏部外郎加直史馆迁度支副使寻调盐铁皇祐元年以副使行河还卒其孙师仲师道藏其手书遗诗尝出以示一时名公如林希司马光孙觉苏轼苏辙徐积钱世雄任希夷李俱有跋语极为推重  

离郭店马上回寄乡知  

回望离亭映楚山慨然西笑入长安贪程野仆担书引惜别乡人驻足观霞衬曙光烘积霭栁和春雨荡轻寒遥期此地归来日迎取相如驷马看  

黄鹄  

呼树止陵阳逢辰下建章竒姿标上瑞正色丽中央昭祀祠坛畔声歌太液傍鳯教鸿作侣天与菊为裳神雀非灵异流莺愧采章集污寜我类一举戛云翔  

过项羽庙  

八千子弟己投戈夜帐犹闻怨楚歌学敌万人成底事不思一个范増多  

寄宝臣寺丞  

万里扶灵宅夀阡谢公纯孝是家传庐开四尺同寒士榱列三围陋昔贤先域定生连理树门人多废蓼莪篇我心罔极君应念露白霜清泣昊天  

蓝溪闲居  

白鹿原东虎西结庐岑寂映蓝溪露侵僧履兰三迳春入农歌雨一犂聒枕溜声疑水宿拂檐山色类嵓栖闭门养拙无人问揭尽陈编日又低  

开元寺凌虚阁对雪寄解唐卿  

璚滴琳华一夜凝凌虚雕槛晓来凭眼观银色三千界身到瑶台十二层玉洒砌尘供庾斛粉融檐水妒房陵化人宫好分明在恨不同君把袂登  

雉媒  

朱冠衮背一何鲜声厉情骄目悍然若道物情皆锡类雉媒争似鹓媒贤  

还刘处士先令公鄩功名録【刘公事朱梁】  

当年力战荡妖氛十万雄师四七勲将畧妙欺班定逺家声髙过李将军铭图魏鼎文犹在笔勒燕山迹尚分今日闲披有遗恨可怜生不遇明君  

读刘蕡防【以指斥贵幸不顾忌讳有司知而不取】  

药石危言治乱箴贾生晁错是知音可怜当日司文者不畏人言合愧心  

谢人惠三峯朱柿  

乌椑珍果益丹名新折红林蔕尚青浆冷夜凝仙掌露味甘秋割楚江萍圆堆玉盌樱难并賸荐金樽酒易醒应念茂陵消渴者整篮封贮到云扃  

过田文墓  

当年闻奏雍门琴话着池台泪满襟何况今朝陵谷畔池台无迹可追寻  

对雪寄崔仲裕【时在蓝田闻崔在酒舍】  

夺鹤韬霞势渐浓卷帘庭馆好支笻乘查路濶寒凝冻种玉畦平晓被封天上瑶宫当月圃海中银阙耸鼇峰思君不得同吟赏知在旗亭第几重  

南齐  

曲江欢宴侍华裾舞拍琴歌萟有余独有纯臣王叔宝解陈封禅一篇书【南齐太祖曲江宴羣臣各使效技萟禇渊弹琵琶王僧防弹琴沈文季歌张敬儿舞王敬则拍王俭曰臣无所解惟解诵书因跪帝前诵相如封禅书帝笑曰此盛徳之事吾何以堪之】  

湖上逢渔者  

雨蓑烟笠洞庭秋独蠒纶轻一叶舟拟共停桡醉天幕缓歌濯足不回头  

秋日端居  

暑退蚊雷静门闲雀到稀露莎蛩自急星树鹊何依井臼贫虽乐溪山逺未归时情似秋鴈一一背寒飞  

读子虚赋  

聴辞深怅不同时及到同时位大卑争似唐皇将颇牧禁中言下用无疑  

## 两宋名贤小集卷九  

宋　陈　思　编  

元　陈世隆　补  

冦莱公集  

寇准字平仲华州下邽人太平兴国中进士淳化五年参知政事真宗朝累官尚书右仆射集贤殿大学士同中书门下平章事封莱国公干兴初贬雷州司户徙衡州司马卒仁宗时赠中书令諡忠愍有巴东集  

奉和御制中秋翫月歌  

戒井铜龙漏水平玉轮初满物华清光连南极星辉正影泛中天帝宇明风来苹末披轻雾香湿兰丛浥零露绛河横度灿云章灵鹊羣飞绕宫树法久照兮庆昌时乐芳宴兮忘疲敷睿文兮玩澄景当严更兮渐永九门秘邃敞尧宸霭霭金波瞩目频进牍岂能抽鄙思赓歌深愧预朝伦  

奉圣防赋牡丹花【时正言直馆】  

栽培终得近天家独有芳名出众花香逓暖风飘御座叶笼轻霭衬明霞纵吟宜把红牋襞留赏惟张翠幄遮深觉侍臣千载幸许随仙仗看秾华  

奉和御制南郊礼成  

荐降灵符昭瑞命交修盛则荐清衷朝真典理扬丕烈类帝圆坛报昊穹述职万邦咸执玉来庭异域协占风禹功髙与天无极尧徳明如日正中福浸苍生臻富夀泽流绵宇霈厐鸿粢盛丰洁神皆享金石和平政本通郁郁云烟当昼丽熈熈景物共春融羣臣抃蹈瞻宸扆愿比南山祝夀躬  

奉和御制真逰殿上梁  

敦崇妙本膺丕贶濬发鸿源示永年吉语密传当乙夜粹仪秪觌拥非烟皇心翼翼精齐至祖徳绵绵道诲宣诞集纯禧彰锡羡交修茂典表钦先爰稽大壮新琼宇仰法殊庭设绮筵山积瓌材咸备矣神扶华栋见巍然元献兆良辰协哲匠施勤庻艺全四柱如翚循宝势觚棱削玉灿珠躔黼帷夙设宸居丽翠葆躬临圣志防昭荅明灵陈盛防睿词敷畅焕云牋  

奉和御制郊外观稼  

天苑清尘宿雨收翠华观稼庆盈畴气和玉烛成丰嵗露冷金茎凛素秋日丽鲜原平杳杳烟含嘉谷郁油油共知省敛敦农事信史腾芳纪圣逰  

瑞庆园观稼奉圣防次韵  

善苗栖畆昭灵贶禁苑鸣銮值素秋敛籍神仓符礼数采诗良耜庆农收宴开云幄皇慈洽日驻天衢睿赏留千载逢辰増岳抃清尘叨从属车逰  

应制太清楼观书  

仙禁开书府纯毫纪格言简编包舜禹范围总乾坤稽古崇邦教斯文辟圣门从逰观奥秘何以报宸恩御制乃眷储闱方崇学术锡郡书于册府励至业于承华日命近班同观盛事七言十韵诗一首奉圣防次韵  

景命昭彰佑徳基元储敦裕协祥期寝门勤至尝无怠学肆多闻讵有疑金玉腾音锵睿律简编申锡振良规河图奥秘言诚训艺圃优防善益资玉宇风清传宻诏蓬山云委锡芳防天顔不逺回宸眷肉味都忘聼宝辞燕翼贻谋欣教盛上庠隆道庆才竒叨逢华旦居黄阁久待宣逰近赤墀恩厚荐承三昼接力防寜致百工熈东闱疏问英猷逺圣虑干干更念兹  

御制庆先后升祔礼成七言六韵奉和  

天锡灵符兴宝祚泽流绵宇福苍生蒸蒸至孝咸归厚翼翼精衷尚执盈顺考汉仪彰道广钦崇周道着恩明豆邉合享丰盛备管磬同和雅奏成爱景融辉昭善应非烟绚采协殊祯尊升茂典光惇史稽古鸿猷振帝纮  

应制赏花钓鱼  

龙禁含佳气銮舆下建章碧波防荡漾红蕚竟芬芳玉斚春醪满金波昼漏长逢时空窃抃万宇正惟康  

和御制降圣莭  

秋殿霜凝当永夕灵场斋洁方无斁髙真谆诲昔亲闻上帝休复今再觌郁葱兮卿云仙鹤兮不羣肃清兮采蓆神雀兮振翼香飘华烛焰亭亭风度翠帘声厯厯嘉应纷纶宝运昌圣人功与天无极  

奉和御制奉祀述怀歌  

巍巍至徳充绵宇翼翼宸心临兆庻覆育懐生动法天讲求茂典皆师古协和神化踵唐尧彬蔚颂声逾吉甫赫奕皇威振八荒清夷王度绥中土丰年朝野正懽康溢牒充图福纪祥睿圣继明恢大业祯符锡祚降穹苍省方展寀宣邦职登岱铭功举国章睢上埋牲专事地汉唐故实存闻记精灵昭感果潜通瑞应昭臻知所自飚羽光临神告彰洪源肇启仙逰暨濑乡旧壤辟珍词欵谒斋庄敦睿意谯都奏牍达彤庭耆耋云趍共沥诚顺考皇仪尊妙道再修盛莭狥舆情声名文物当兴运申命羣儒究礼经秩秩徳音咸布惠穰穰景福必求成防承閟祀为斋久企仰真风志克勤肃眷庙廊嘉荐备广覃庆赐湛恩频式扬丕烈心弥洁祗上鸿名道益伸将覩虞巡陪法从幸同鳬藻乐昌晨  

天安殿致斋  

国阳崇大报玉宇藻多仪散致尊王度懐柔祝帝禧储精通合漠玩志协防夷律正风来逈宵长月上迟漏筒声渐沥陛防影流离夙戒羣伦序交懽百虑维星繁陈法仗云密防平逵传警鸣相动威容声率祗  

天安殿酌献  

圣运昭惟永髙真协降祥方严泰坛祀先荐釡山章典礼官无旷涓辰筮有常中天华阙秘象衮晬容庄宵迥星河粲风防羽卫扬献酬灵契接陟降宝仪彰顾諟钦元命寅防达上苍弥文辉竹帛备物俨萧芗尊道宸心至登春雅俗康犹将奉斋洁禔福俟穰穰  

西垣致斋日因成一章呈二相公  

摄事修穹祀斋居近紫庭千门夏雨歇髙树夕阳生更散掖垣静风来钟漏清岩廊惭旧徳书殿愧羣英白髪将何补丹心忽自惊敢言陪邴魏三接奉承明  

琼林苑应制  

鳯跸出重城宸逰顺物情槛花红蕋盛苑树緑隂成雨过池塘静风来殿阁清乐和尧酒满千载庆升平  

和御制祀后土  

临晋回清跸灵坛备克禋荐诚祠后土求福为蒸民展义王猷逺推恩庆赐均千官陪汉祀万国奉虞巡仗卫明初日郊原丽上春花飞函谷路栁暗九阳津宿莽深藏雉柔桑逺映人河流喧二陜山势壮三秦箫鼓闻睢上旌旗过渭濵天清临旷野地迥接重闉入镐皇懽洽横汾睿藻新周南慙踵迹空想属车尘  

## 两宋名贤小集卷十  

宋　陈　思　编  

元　陈世隆　补  

冦莱公集  

述怀  

吾家嗣儒业奕世盛冠裳桂籍冠伦軰天下知声光有才无其命不得步玉堂余亦好古者诗礼承余芳赴义忘白刃奋莭凌秋霜垂衣遇圣主射防遭时昌十九中髙第弱冠司国章棘寺陪法吏奉使安殊方薄才难变俗贱节惟勤王务简忽兴念不觉心徬徨慈亲违万里瘴雨悲南荒端居増浩叹离恨销刚肠木落多异感蝉鸣非故乡长思千万乘奉职升周行步武亲王陛献纳肩忠良功成自髙退散髪逰沧浪  

古别意  

水萤光淡晩色寒庭除索寞星河残清樽酒尽艳歌阕离人欲去肝肠絶露荷香防西风惊征车渐逺闻鸡鸣深闺从此泣秋扇梦魂长在辽阳城  

江南春  

波栁依依孤村芳艸逺斜日杏花飞江南春尽离肠断苹满汀洲人未归  

追思栁恽汀洲之咏尚有遗妍因书一絶  

杳杳烟波隔千里白苹香散东风起日落汀洲一望时愁情不断如春水  

逺恨  

败叶乱如雨暮蝉声似哭感物悲昔心佳期怅难卜云山虽阻叹韶华若在目深情染防牋密密空盈幅邉瘴雁不来逰鱼隠深谷羽鳞孰可凭音书安可复焚灰寄长风字灭魂亦逐  

杂言  

我徒旷逹由胸臆耻学鲰生事文墨蛟龙长欲趂风雷骐骥焉能制衔勒锵金佩玉良有时丐色谀言尽虚饰功名富贵非偶然扬子草徒黙黙楚兰罢秀足蓬蒿青松委干多荆棘争如一醉度流年免使悲懽荡情域  

秋兴呈裴李二同年  

秋兴逐凉吹颷然驱烦襟人悲故乡逺叶落空山深楚俗伤去恨秦城稀来音何当返烟渭自乐于国林嵗晩乱山外野望谁能同寒沙明夕照败叶惊西风孤烟暝汀树霜气髙秋空徘徊念前事旅恨良难穷暇日逰建平三闾故里庙貌荒凉惨动耳目噫贤者之祠世不絶享郡无正人遗弃若是感事伤俗因留斯句  

人生苦逺逰多是悲登眺况复念三闾遗踪良可吊道直出章华才髙逐邉徼寃声喷夜江愁色迷烟峤防碑没败莎古木吟荒庙祠正少来奠防峻稀停棹神容渍老苔坏壁通残照旧径失朱门空庭起寒烧余基虽索寞清问长光耀旌贤谁再兴勿使过者诮  

水阁晨起  

板阁常晏眠偶独起清旦月落檐鸟语烟开客船散长江色自澄汀树声空乱羣动又复然劳劳可长叹  

晩望有感  

出门望寒野四顾惟椒坡忆昔楚大夫还此情如何残阳半明雨水落西风多因同下蔡恨不觉増悲歌庚辰嵗将命至巴东时已秋序霜荷索然偶赋是章用遣幽恨  

乘轺偶将命抚俗烟江湄地僻接穷峡务简稀公期秋信任无趣野懐良自宜月白夜蝉响池暗风荷衰溪云入破牖山菊开疎篱贳酒不能醉乡国空结悲徘徊凝望逺目极长天涯  

成安感懐  

蝉噪木叶下逺客忽惊秋凝恨悲晩候万绪皆如抽芳时同梦幻急景如奔流今吾何为者年来生百忧贫居负胜事壮嵗伤羇逰临民惭墨绶垂钓思沧洲达则济天下穷当守一丘胡能效时軰腼冒随沉浮  

感兴  

忆昔金门初射防一日声华喧九陌少年得意出风尘自为青云无所隔主上抡才登桂堂神京进秩奔殊方墨绶铜章竟何用巴云瘴雨徒荒凉有时扼腕生忧端儒书读尽犹饥寒丈夫意气到如此搔首空歌行路难  

暇日  

红楼昼静春隂变日午帘空飞乳燕防稀客散野岸空隠隠遥峰望中见  

邮亭落日多飞絮枇杷叶重江春暮坐久凝眸欲断肠梅雨如烟暝村树  

南浦  

春色入垂杨烟波涨南浦落日动离魂江花泣防雨长郊雨余逺树减翠新蝉忽鸣激耳嘹喨久客孤坐情如何哉形之于文聊以自遣  

遥山夏雨歇逺树凉风至凭栏偶开襟新蝉动秋思沙溪洁细流庭木惊疎翠莭侯又复然幽忧斯所萃芳嵗若奔流羲光不停辔感物悼前期谁知此时意  

雪霁池上  

雪霁池上亭晴光羽泉石暖觉岸氷消静闻檐溜滴务简身暂闲景幽心自适极目望南山圭峯露防碧  

有寄  

金陵烟艸緑玉露霜天白万里隔闗山年来防消息  

应制赏花  

御苑经春雨宸逰属盛时花光笼宝槛栁色暗龙池防灔雕觞满融和暖日迟共歌成至乐千载播声诗  

## 两宋名贤小集卷十一  

宋　陈　思　编  

元　陈世隆　补  

寇莱公集  

春日登楼懐归  

髙楼聊引望杳杳一川平逺水无人渡孤舟尽日横荒村生断霭深树语流莺旧叶通清渭沉思忽自惊  

秋思  

秋气动天地恍然情未穷故园应坠叶昨夜又西风白草侵危堞寒涛接逺空耆頥当此景无语夕阳中  

再归秦川  

阮路何方尽西归兴未劳河流经陜狭山色入秦髙返照明秋垒孤村接暮涛还如丁令至故里满蓬蒿  

秋夜独思勉诗友  

西风惊万木危坐思悠哉故国经年别秋鸿半夜来人应多弃善天岂不怜才休学严夫子荒凉老钓台  

长安书事  

一从洛邑移秦甸三见东郊绽早梅莲府昼闲铃阁闭栁营春暖射堂开斋坛首冠慙诸将相印兼营接上台何事燕公轻仗钺却言方阃是麄才  

重阳登髙偶作  

务闲留上客佳莭值重阳防酒浮仙菊清歌绕画梁髙城明落日疎树觉防霜且尽登临兴余懽尚未忘  

塞上  

春风千里动榆塞雪方休晩角鼓声起交河氷未流征人临迥碛归雁别沧洲吾欲思投笔期封定逺侯  

寓居有怀【时年十四】  

疎林频落叶孤僻继离骚独坐闻鸿逺闲吟见月髙梦回更自永思苦夜何劳寂寂西郊内披衣聴海涛  

重到进公院  

五年重到支公院物态人情尽不同惟有寒柽暗秋色依然蝉噪夕阳中  

野步  

幽景恣追寻迟迟傍栁隂静思非世务孤立是闲心村逈遥峰出溪明返照侵片沙招野步白鹭伴髙吟积雨回塘涨防晴叠翠深春鸠鸣古寺烟草入平林迸笋行无定飞花势不禁凝然客亭上乡思独沉沉  

秋日原上  

萧萧古原上景物感离肠逺峤收残雨寒林带夕阳溪声迷竹韵野色湿秋光吟罢还西望平沙起雁行  

江上晩望懐所知  

迟迟迷逺信闲立大江隅逰子在何处秋风吹五湖潮回沙鸟聚岸阔钓船孤归去还堪叹田园半已芜  

秦中感懐寄江上知己  

念子隔江海浩然时已秋蝉鸣闗外树人在水邉楼髪白犹搜句时清尚旅逰遥思当永夜不寐向孤舟  

水村即事  

虚斋临逺水吟钓度朝晡苇防秋声合莎亭鹤影孤片云藏叠巚野烧起寒芜独步时吟望离人隔五湖  

暮秋感兴  

苒苒前期逺穷途一可伤有时闻落叶不语立残阳塞草秋先白溪沙晩更光那堪望天末燕雁又成行  

秋夜感兴寄呉顺之  

耿耿不成寐楚乡经暮秋故人遥海峤寒月满江楼闭户生苍藓安闲到白头如何太平日独不出汀洲  

夜坐有懐寄张士逊  

清秋吟更僻况复古亭间少梦虫声碎无风树影闲月华澄曲沼霜气满空山不见张夫子何人共往还  

送人下第归吴  

莺老计还失负书归故乡杏园无近路泽国有髙堂白鸟迷幽浦寒猿呌夕阳离懐休堕泪春草正茫茫  

秋访江上友人所居  

苔石半寥落坐来思逺愁故人应罢钓寒叶自惊秋村隔平沙暝江和暮霭流徘徊不能去此去有扁舟  

冬夜旅思  

年少嗟羇旅烟宵未进能江楼千里月雪屋一龛灯逺信凭邉雁孤吟寄岳僧炉灰愁拥坐砚水半成氷  

贻赵州府  

夫君何感命十载困风尘薄宦须流落孤吟更苦辛山寒泉易冻邉近草难春珍重常招隠慙非孟子卿  

春日怀张曙【时年十六】  

不见张夫子岩花几度新久闲空赋命逺别更伤春雨艇秋天末烟蓑隠渭濵应嗟年未冠已作异乡人  

初夏雨中  

緑树新隂暗井桐杂英当砌坠疎红重门寂寂经初夏尽日垂帘细雨中  

感兴寄莲岳一二诗禅友  

西风伤逺别前计竟成非芳草此时暮故山何日归禅应同雅道贫合长天机翻忆云溪伴无聊对落晖  

赠隠士  

夫子才名重贫居志未劳吟当寒夜苦闲到白头髙心地通禅寂田园近海涛不知千载后谁更续离骚  

湖上作  

极目望南浦望中生逺思雁沉芳艸渡烧断夕阳陂嵗月寒萍梗江山念别离泊余清夜梦暂与白云期  

有懐  

秦川春婉娩汉水路迢遥不待凭危槛离魂已暗销  

送李生归秦中  

酒阑还执手之子拟归秦风雪过残嵗山川近早春久逰诗思苦逺别栁条新后防知何日空余泪满巾  

书懐寄韦山  

万里不闗虑孤吟役此生风骚中防趣山水里心情众木雕寒色空江喷暮声终期谒君子同绕緑苔行  

闲夜围碁作  

归山终未遂折桂复何时且共江人钓松轩雪夜碁  

纸鸢  

碧落秋方静腾空力尚防清风如可托终共白云飞  

春雨  

散乱萦花坞空蒙暗栁堤望回肠已断何处更莺啼  

夜坐懐故友  

西风起穷巷众木又雕零蕙浦月华白竹灯影青故人难重见邻笛不堪听行傍秋池上孤吟对逺星  

南阳道上各赋玉蝴蝶花一絶  

堪赏东君造化竒妆成蝴蝶满纎枝粉融轻翅攅香蘂疑是寻芳未去时  

邺北旅中怀友人  

浮世多尘事悠悠难定期梦阑懐逺夜秋尽望乡时道在应无闷风浇自业诗何尝归钓渚搘肘一沉思  

吊任瓘处士  

一生长抱恨终亦是贫居遗信留孤鹤营坟卖古书竹斋无俗物秋圃有寒蔬福善何言昧超然望太虚  

秋懐  

落日流不住黙然空泪零败莎侵陋巷疎叶满闲庭有趣穷风雅无机敌杳浮荣安足恋归去乱山青  

送友生下第南归  

频频退礼闱此去欲忘机霄汉贫难达江湖老独归程遥秋浪叠村暝夜灯防应便为儒者翻悲古业非  

邉城春望  

独望原西路离襟倍黯然青山遮故国絶塞度新年风聚沙迷岸烟开烧满川归心正无际骠骑莫留连  

草  

独步髙原上依依动所思无人寻蕙径落日满江湄楚泽晴芳处秦川晚翠时此中兴废事千古复谁知  

送左眉州之任  

分官离法署承命守眉州山馆邻孤寺春程过乱流江云长映日蜀魄似悲秋到郡扬清政遗黎病必瘳  

楚江夜懐  

西风生逺水萧飒度吟台明月夜还满故人秋未来寒蛩啼暗壁败叶下苍苔谁念空江外年年首重回  

春日书怀  

曽读前书笑古今耻随流俗共浮沉终期直道扶元化敢为虚名役片心黙坐野禽啼昼景闭门官栁长春隂世间事事须先退不待霜毛渐满簮  

离京日作  

离歌岂忍樽前听别恨无由醉里消【余久不饮故有是句】惟有梦魂归此阙不知京洛路迢遥  

夜泊江上  

嵗莫峡中村维舟古树根羣峰初落日夜后独闻猿流水自无尽客愁那可论平明离楚岸迢逓指吴门  

新蝉  

寂寂宫槐雨乍晴髙枝防带夕阳明临风忽起悲秋思独聼新蝉第一声  

寄献广南许虞部  

南国江山五十州星郎从此播芳猷诗穷雅道皆清唱官重名曹未白头望断蛮村烟树逺吟残岭月海风秋三年政满迎丹诏谏署重膺仄席求  

送吉上人  

新鸿并落叶正逐朔风飞此地仍分首何山是所归问程云栈逺宿馆雨灯防莫恨天涯别重寻志未违  

秋夕书懐  

官路时风渐识情一悲前计逺愁生深秋寒气侵灯影半夜疎林起雨声县印终年拘吏役烟蓑何日避浮名穷通休问巢莲骨大抵无徒是至清  

春郊闲行  

风骚髙处谢知音公退何妨纵野吟弱栁不能牵别恨片云应念识闲心沙平古岸春潮急门掩残阳暮艸深凝望江臯动幽兴数声钟磬出西林  

## 两宋名贤小集卷十二  

宋　陈　思　编  

元　陈世隆　补  

冦莱公集  

雨中书事  

一雨起前浦霏防向暮秋谁方眠钓艇我独在江楼山晦峰峦隠烟凝岛屿幽何当见晴旭一得泛回舟  

夜懐寄友生  

遥夜独无趣恍然思故交泉声飞石壁星影落蘅臯志在难低俗情闲任献嘲秋山虽入望犹不似乡郊  

秋夜怀归  

背寒烛影沉沉楚客乡思欲不禁板阁漏残人自逺水萤光淡夜方深牢愁闻雨眠疎屋归梦随云彻故林忆着烟村旧风景柿红时莭又鸣砧  

夏夜闲书  

雨蒙村落野梅黄茅阁闲吟水气凉幽鸟逺声来独树小荷疎影占前塘闲心终不忘渔钓澹分真宜习老庄报国自知无世用烟蓑何日卧清漳  

秋兴浩然追忆馆殿幽致偶成长句寄徐休学士  

轺车南去咏江天闲忆羣贤倍黯然御水莎青孤立鹭宫槐烟冷数声蝉石渠吏散帘风静鳯阙云归霁景鲜幽致不知何日共君思惟赋帝京篇  

宿江西寺  

独宿西林夜凝然静拥袍巫云秋暝峡楚月冷生涛莎败蛩犹噪乡遥梦亦劳霜风开落叶还欲续离骚  

闻杜宇  

曽为深寃无处雪长年江上哭青春平林雨歇残阳后愁杀天涯去国人  

巴东寒食  

春雨萧萧寒食天逺行犹在楚江邉人思故国迷残照鸟隔深花语断烟薄宦未能酬壮莭良时空自感流年因循未学陶潜兴长见孤云倍黯然  

春晩书事  

春尽江天景寂寥思乡还共楚云遥林花经雨香犹在堤栁无风絮自飘水国独惭临县邑烟郊争合负渔樵青梅时节迟归计且逐余芳殢酒瓢  

月下懐故人  

清夜月初满藓庭吟更幽梧桐疎影老蟋蟀乱声秋旧国情何极空江思欲流故人今底处危坐独凝愁  

和赵渎监丞赠隠士  

不爱簮裾陪盛列终年深隠养天机静闻风雨眠渔艇闲称林泉挂道衣门接水村多野色鹤当莎径立残晖髙吟幽赏无羁束始觉趋时事已非  

雨夜书事  

离人聼积雨滴滴动乡心故国程犹逺重门夜正深气昏蒙烬烛巢冷语栖禽遥想江南岸余花委故林  

归州留别傅君  

杨栁如丝拂画桥此中留语欲魂销还愁别后巴东馆独听空江半夜潮  

秋晚闲书  

吟情自觉都无趣况复离居感物华厌读羣书寻野径闲收落叶煮山茶烧残寒菊花犹在霜过香橙味转加因想前朝重搔首不堪秋思极长沙  

闻笛  

平野人归后孤城日落时西风闻一笛惆怅忆桓伊  

县斋春书十二韵  

县幽无俗事公退只髙吟江到荆门阔山连蜀国深峡云长映日蛮雨易成霖羣雀鸣春院饥猿呌夜岑庭荒多古木地僻见沙禽印鏁残阳后人归叠翠隂思乡空索寞素分信浮沉乐静稀尘累甘闲负壮心衰容常懒栉病髪岂胜簮寡欲慵求友防邪毎自箴浇风终耻合前事固难谌望断天涯外离魂欲不禁  

予顷从穰下移涖河阳洎出中书复领分陜惟兹二镇俯接洛都皆山河襟带之地也毎凭髙极望思以诗句状其物景久而方成四絶句书于河上亭壁  

堤草惹烟连緑野岸花经雨厌枝红年来多病辜春醉惆怅河桥酒斾风  

蝉鸣日正树隂浓避暑行吟独杖笻却爱野风无定处水邉容易耸竒峰  

岸阔樯稀浪渺茫独凭危槛思何长萧萧逺树疎林外一半秋山带夕阳  

暮天寥落冻云垂倚望危亭欲下迟临水数村谁画得浅山寒雪未销时  

秋夜懐洛下一上人  

逰宦忘机久心源亦自澄夜聼吴苑雨秋忆洛城僧木叶惊栖鸟寒暗静灯何时过竹院一得问三乘  

题花  

繁花昨夜香苞裂露裛风吹照野时能与离人添怅望一时留与子规啼  

春望书事  

因晴毎日向吟台纵目山城景象开白鸟静投沙浦去落花闲逐野泉来客愁已被杨烟染春色难甘蜀魄催看即流芳无处问但将余兴滞黄醅  

秋日懐友生  

寂寂感离羣前期何足云人从秦岭别蝉向楚江闻村送孤烟起山空白日曛更逢疎叶落愁绪转纷纷  

春初夜书  

水国淹留嵗月空云山东去阻千重欲令遥夜春愁薄须赖黄醅腊酒浓南浦有潮舂栅鏁西无睡怯严钟谁家几防畬田火疑是残星挂逺峯  

江上  

古岸萧萧闻逺雁平芜杳杳更斜晖空江极目望不尽枫叶半红人未归  

夜望  

南亭闲坐欲忘机望久前村岛屿防数防寒灯起烟浪江船应见夜渔归  

送人  

客亭残照里歌阕独南行芳艸无断色离人多别情逺途方不极长笛更飞声莫动乡闗念徒令白髪生  

早春  

溪氷觉暖防涵碧山杏经春半吐红不向此时一醉到头无计奈春风  

寄漳川隠士  

志髙长説耻鳬趋嵗晏园林恋隠居陋巷自甘栖短褐侯门终不曳长裾夜吟雪屋宜搜句春结烟蓑老钓鱼为我红尘偶为吏近来还寄絶交书  

慵趋大厦恋山薇立志由来与世违溪上有时逢静钓雪中长日掩闲扉自知天爵髙人爵不爱朝衣换布衣我逐浮名任飘泊清泉难得共忘机  

题巴东寺  

寺在啼猿外门开古涧湄山深防有径树老半无枝望逺云长暝谈空日渐移恐朝金马去还失白莲期  

赠隠士  

夫子住东野经年不到城爱吟无俗趣贪静得闲名荒径侵山影虚堂出燕声我惭为俗吏泉石负幽情  

南亭晨望寄唐知郡  

梦觉偶晨起南轩还独过晓光生逺树露气冷疎荷空白逰尘少风清静兴多遥知江郡守幽趣在烟波  

残月  

半夜沈清影宵残犹伴吟已甘垂树杪由得挂天心影淡潜虬媚光寒宿鸟侵谁家伤早别凝思共沈沈  

巴东有感  

长嵗天涯悲断梗逢春无处不伤情那堪日落红楼伴更聼萧萧杜宇声  

首夏书事  

户经初雨风清野景饶闲庭犹戏蝶髙树已鸣蜩世态贫中觉乡思醉里销纵吟还独步时复过溪桥  

和李逢同年水阁闲望  

务简凭危槛凝然感物华孤林经野烧极浦见渔家滩急舟难渡山高日易斜明时如道在焉复痛懐沙  

塞上秋懐  

未识穷邉苦今逰信有之秋林残照后开路独行时碛逈风长急天寒雁渡迟离心已无赖更聼戍楼鼙  

送人归呉  

忽忆湖山景防流兴不穷孤舟将去夜絶塞已来鸿白髪前期近沧州旧业空明时方道在莫更学渔翁  

秋日  

江天物候潜衰变气爽初疑夏景余雨渍乱苔侵古壁风飘红叶满荒渠晚云连岳藏幽寺秋水澄江静见鱼昔嵗一鸣无所恨緑槐金蕋任萧疎  

寄赠笠泽处士  

笠泽渔人髙莭竒白头犹自着蓑衣吟过竹院僧留宿钓罢烟江鹤伴归花落砌邉春雨歇酒醒林际夕阳防中朝名士皆知已多説东来信亦稀  

栁  

晓带轻烟间杏花晚凝深翠拂平沙长条别有风流处宻映钱塘苏小家  

喜吉上人至  

邺北至夔城三千里外程劳寻苦吟伴独入乱山行楚水秋无际巴猿夜有声逢师不能寐因话故乡情  

## 两宋名贤小集卷十三  

宋　陈　思　编  

元　陈世隆　补  

寇莱公集  

早秋二絶  

年光苒苒暗推移坐惜流年感旧期独听早蝉秋色里潘安初见二毛时  

一聴早蝉响坐悲芳嵗阑新秋空索寞前事但心酸  

秋日武闗道中  

行尘漠漠起西风来往征轩似转蓬驻马几多愁思苦乱蝉衰栁武闗中  

早春  

日暖经水泮潜回律管春初惊栁色重渐见草茅新罇酒留懽少云溪入梦频惟应五侯地行乐及芳晨  

书山馆壁  

秋作西南使千林覆去程四时无日影终夜有猿声路入云溪过人穿鸟道行不堪孤驿望风雨动乡情  

送赵主簿之任惠安  

萧萧征骑立长亭遥指天涯万里程尊酒欲阑人欲别夕阳丝管尽离声  

秋气凛然庭木将坠道谦上人有南征之役赋诗祖行  

洪府多佳致师今欲此行寒山连楚逺白浪浸吴平烟雨经秋迥霜鸿入夜鸣到时春未暮闲聴鹧鸪声  

酒醉  

胜逰惟晏是良图何必凄凄独向隅深院酒醒春日晩只闻芳树语提壶  

南阳春日  

水满池塘花绕城日斜南陌暖风轻千门栁色春烟淡独依髙楼闻暮莺  

春日长安故宛有懐  

唐室空城有旧基荒凉长使后人悲遥村日暖花空发废苑春深栁自垂事着简编犹可念景随陵谷更何疑入梁朝士无多在谁向秋风咏黍离  

送人逰邉  

逺行当嵗暮水绕路难分疋马阳闗外邉声落日闻  

惜花  

深谢暖风传馥郁长忧夜雨暗催残黄昏欲放笙歌散更绕朱栏仔细看  

防凉  

髙梧深宻间幽篁乳燕声稀夏日长独坐水亭风满袖世间清景是防凉  

帝城秋壁  

登临秋向尽千里见王畿过雨山逾翠经霜菊渐稀平原夕霭起髙树宿禽归一望闗河道空令咏式防禁中偶书所懐呈内翰同年同院二学士  

朝回内省中黙坐对西风秋色澄寒沼朝阳上古桐龙墀惭近侍鱼浦忆疎蓬防待酬恩了烟蓑伴钓翁  

新秋  

孤吟绕桐砌时莭又西风怅望新秋在欢娱往事空栁条防减翠蓼穗已飘红正是多伤感仍将别恨中  

春书  

年长追逰兴渐凋况兼巴峡景萧萧闲斋为谢杨花到时拂残书慰寂寥  

秋日晩晴池上作  

雨歇南山积翠明淡云消尽逺天晴漪涟不动秋塘静独拄寒笻绕岸行  

夏日  

离心杳杳思迟迟深院无人栁自垂日暮长廊闻燕语春寒防雨麦秋时  

留题郡楼  

千里闗河一望闲登临长到夕阳还欲驱征斾归朝去更倚髙楼看暮山  

青州西楼雨中闲坐  

海上秋添寂寞清万家烟树暝重城萧萧细雨遥天暮独向空楼闻笛声  

中书秋日有懐青社旧逰因书一首  

掖垣秋色生鸡树忽忆青丘感旧情曽倚西楼吟暮雨数峯寒碧绕髙城  

赠宝上人  

重城萧寺虽留滞野鹤由来性本闲寒磬终宵鸣竹院虚尽日对秋山旋移恠石资吟赏应有孤云共往还自笑红尘成底事幽期长是负松闗  

雨夜许氏第防宿各赋四韵  

雨夜销烦暑林塘向夕幽庭虚惟欠月冷树欲生秋河北嗟新别樽前念旧逰若非逢胜防何以解离忧  

水阁夜望书懐  

水阁中宵动寥寥起逺思秋风生折苇星彩动清漪白社孤前约青云少旧知苦吟空自叹风雅道犹疑  

离京作  

致君才业本无能悬阙情懐老不胜欲过龙津重回首朣胧初上月觚  

洛阳道中感懐  

文陛初辞咫尺顔思深犹缀补臣班汉庭旧友雕零尽独拥双旌入武闗  

初到长安书懐  

荐承丹诏抚雕残适值年丰万井安旧职尚兼黄阁贵前驱新拥碧幢寒静怜风竹经宵听老爱山云尽日看魂梦不知闗塞外有时犹得到金銮  

逰花岩寺  

寺对南山积翠浓水村鸥鹭下遥空层楼望尽樊川景恨不凭栏烟雨中  

寄京兆向相公  

九万鹏霄振翼时与君同折月中枝试思淳化持衡者得到如今更有谁  

和向相公见寄  

玉殿登科四十年当时交【一作僚】友尽英贤嵗寒惟有君兼我头白犹持将相权  

送转运梅学士进邉郡四首  

怅饮惜离羣穷邉去路分雪深山馆夜孤雁背灯闻絶塞程方逺穷隂嵗欲残石城归梦断陇月照人寒水逺沉来信山长叠去愁夜深闗月白休凭驿邉楼夙驾巡邉徼归程隔乱山长安草木丽春苑待君还  

春昼偶书  

白昼偶成芳艸梦起来幽兴有谁知风帘不动黄鹂语坐见庭花日影移  

秋夜懐归  

渭水苔矶阻旧逰梦回空馆却凝愁一声江笛巴云暝半夜山风楚橘秋星落古池孤影动灯遥疎壁冷光幽迟明不寐空搔首踪迹何由得狎鸥  

忆洛阳  

金谷春来栁自黄晓烟晴日映宫墙不堪花下听歌处却向长安忆洛阳【古歌云金谷园中栁春来似舞腰谁堪风景好独上洛阳桥】  

长安春望感懐  

灞岸春波逺秦州暮雨防凭髙正愁絶烟树更斜晖  

春昼  

午画花隂静春风数蝶飞坐来生逺思深院燕初归  

岐下秋书  

碧树防凉露气清感愁懐旧独含情西楼月下明如水只欠桓伊一笛声  

忆岐下小池  

长忆西园清夜景酒阑无伴独临池可怜陇月三更白谁见红蕖露滴时  

岐下西园秋日书事  

务简羣吏散披襟幽兴长松筠经晚莭兰菊有清香水净澄秋色山髙见夕阳身闲心自泰何必濯沧浪  

秋懐  

轻云不动日防隂髙树无风秋色深独聼暮蝉临水坐十年林壑阻归心  

秋  

自古名髙众毁归只应身退是知几林风惊断西梦一夜秋声忆翠防  

冬日北斋  

寒风飒防响庭槐爱日明生北斋闲忆故山归未得旧逰时展认云崖  

秋斋  

霁景有谁同逺望秋怀无奈只悲歌云收逺峤凝岚翠雨歇空庭败叶多  

洛阳有懐岐山旧逰  

緑鬓年来已渐雕旧逰芳草路迢迢山横逺翠疑歌黛栁拂轻梢认舞腰秦甸梦回空有恨洛城吟防独无憀斜阳更上髙楼望但觉离情一倍饶  

忆岐下旧逰  

二年岐下假诸侯事简民安选胜逰花寺水村时驻马暮天秋雪独登楼静眠铃阁闻羌笛闲酌松醪引越瓯别后几回空有恨叶飞蝉噪动离愁  

无题  

金甲珠襦鏁绣扄杜城残月塟娥英春风侯馆花如雪空有莺传度曲声  

秋日登后楼  

逺山重叠故闗遥公退乘闲上丽谯今日登临秋思苦雨荷风叶共萧萧  

早春  

星纪周天运防阳气侯新郊原初度腊梅栁暗惊春故国无书久孤峯入梦频年加自多感况复送归人  

南阳夏日  

緑杨隂宻覆回廊深院垂帘昼景长人静独闻幽鸟语风来时有异花香世间宠辱皆尝遍身外声名岂足量闻读南华真味理片心惟有许防庄  

夏日书懐  

庭树隂隂夏景迟闲房愁对暮帘垂因思往嵗陪天仗正是瑶池赐宴时  

## 两宋名贤小集卷十四  

宋　陈　思　编  

元　陈世隆　补  

寇莱公集  

途中作  

秋逺楚云端行侵苔藓班愁肠不厌酒病眼岂逢山逺路有时到宦逰无处闲却思清渭北烟栁掩柴闗  

喜吉上人至  

喜师来访我幽防兴何长清论都无倦乡愁顿欲忘疎林秋色暮虚阁水风凉久坐慵言别防阳下短墙  

书黄山馆壁  

残日住孤馆迟迟行古台大河连野去白鸟背城来离恨浑如结乡心渐欲灰山花半寥落数防社前开  

巴东驿秋日晩望  

楚驿独闲望山村秋暮天数峯横夕照孤笛起江船遣恨须言命心渐学禅迟迟未回首深谷暗含烟  

掩卷  

掩卷频秋望无人共展眉残阳留古树白鸟下寒池簮组心还倦风骚志未衰登临一长叹还失渭川期  

巴束书事  

乡思终日有孤淡厌琹樽众木侵山径寒江逼县门浪沉滩见脊雨过壁生痕憔悴悲兰蕙因思楚屈原  

池上秋书  

虚斋独语复书空闲对林塘思少同霜叶声干飘夕照露荷香冷泣秋风时平偶作青衫吏心老浑如白髪翁昨夜渭川归好梦一船烟雨打孤篷  

书懐寄郝监军  

索居终日学忘机深叹髙堂养独迟自问江村纡墨绶何当烟浦坐鱼矶梦回渭水秦云断望尽巴山蜀魄飞好在多才郝夫子道孤俱未及轻肥  

南平驿  

心随流水还乡国身向青山上屈盘秋梦不成秋雨细西风一夜客亭寒  

闷书  

秋忆故乡魂欲断晩临寒浦思如流归来古屋寒灯暗能较骚人几处愁  

秋寄江上吟僧  

挂锡在荆楚桂门无往还潮声到古寺月色遍前山一雁惊幽思西风惨病顔何当重携手髙步白云闲  

江上晩望  

寒钟来极浦古寺隔重岩斜日搘頥坐天涯落月防  

金陵懐古  

极目望吴甸野烟凝乱流夜来榆塞雁呌断石城秋旧苑荒余艸平川半古丘迟迟独回首落日一蝉幽  

暮春感事  

春至又春暮闲心成古心花光随雨薄草色共烟深粉蝶稀狂影黄鹂送好音余芳留不得还共夕阳沉  

秋兴  

穷秋九月西风髙疎林木落声萧骚出门长望无所适惟见空江生暮涛  

春日闲望有感  

水乡春气变新正风物光荣异帝城闲步偶寻芳艸色空林独听野莺声烟霞未得从幽兴吟赏潜悲减旧情燕麦杨花自揺荡不知离客困南征  

江上闻鹧鸪  

水村烟树与云平闲倚孤舟念逺行无奈乡思倍寥落残阳中有鹧鸪声  

醉题  

榴花满瓮拨寒醅痛饮能令百恨开大抵天真有髙趣腾腾须入醉乡来  

和赵监丞春江送别  

孤舟东去水烟防久客那堪更送归三月江头春尽日片防轻絮共纷飞  

送李生二絶句  

爱君白髪无羇束命驾常为千里逰一夜春江又回棹当时风雨满汀洲  

晴色半和行色逺江头别去欲何之数杯酒尽又南去正是落花春暮时  

与诗友防宿  

此夕南轩宿论诗万虑忘苦吟秋信近寂坐漏声长室静灯光暗桐疎露气凉幽懐聊自遣山色渐苍苍  

南冠亭秋晩闲望  

南冠亭外淡江天久客登临更浩然逺浦秋深翻白浪孤山日暮起苍烟已嗟异国逢衰莭况复西风听乱蝉倦鸟知还虽有意故林无奈隔秦川  

峡中春感  

二年穷峡外不见帝城春览照知年老逢花感恨频浮荣何足贵幽别转难伸终忆归清渭林泉卜旧邻  

东归再经峡中  

复命经三峡波澜极目愁片云生断壁孤石碍中流道路连巴塞风烟接楚丘重来登望处因念昔年逰  

江上晩行  

秦川不得却归耕奉诏年来在楚城孤寺残钟催夕照汀洲疎苇送秋声西风独起湖山思久客应知寂莫情野鹤渐无惊弋意对人孤立水烟平  

初秋即事  

古邑端居夏景移炎天经雨自收威莲衰小渚秋光淡蝉噪平林夕照防冷句毎招江客和深心终约岳云归晩来却近南亭立独看沙鸥向浦飞  

莲  

数柄疎荷出小池幽香深谢好风吹晓来秋气凝清露似学湘妃怨九疑  

望都雨夜  

孤驿萧条风雨夜夜深竹动秋声离魂无睡难成梦却绕长廊独自行  

成安秋望  

八月西风蝉噪时萧萧疎叶已辞枝烟村物景都无赖况是登临有所思  

夏日晩凉  

防凉天气似秋期风触疎帘影自移逺望有时寻水寺孤吟终日对莎池笋梢成翠堆轻箨梅实翻黄压嫩枝兀兀腾腾聊自遣此懐深谢野僧知  

辇下书懐  

身名长似梦家计尽萧然旅宦逰梁苑归心满渭川郊原秋变色桑柘晚生烟愿得长闲去何妨老一防  

冬日偶书  

户庭初过雪鸟雀亦声稀天淡云客结林寒日影防虚名何足道前是旋成非簮绂全忘念终须扫涧扉  

巴东县斋秋书  

讼庭终日静琹鹤亦长闲晩树生凉吹秋思在逺山水穿吟阁过苔绕印牀班幸有江云看何须卜往还  

江行书事  

孤棹防流岸凝懐似旧逰朝云生岳顶斜月动江流贱莭难干世离心易感秋因思六朝事千古有遗愁  

月夜懐杜陵友生  

一忝轺车命三逢水国春重看汉浦日独忆杜陵人旅宦违前计归田失旧隣年来更多绪清泪满衣巾  

赠僧  

重城须久住尘事日全无一叶惊秋信思山展旧图貌同仙鹤痩心似片云孤念吾浮名在还将静者殊  

楚江有吊  

悲风飒飒起长洲独吊灵均恨莫收深岸自随浮世变遗魂不逐大江流霜凄极浦幽兰暮波动寒沙宿雁愁月落烟沉无处问数声猿呌楚山秋  

秋雨懐友生  

江城秋雨歇孤坐役吟身草色荒三径虫声满四邻邉鸿来已近庭叶落还频对此空搔首无由面故人  

南亭  

初夜南亭望清吟露湿衣雨余羣籁发天淡数声稀秋气又还至故园尚未归虚堂愁重入烛白冷光防  

赠惠政上人【惠政成安人也此诗碑在成安县公祠西壁】  

寥寥长日掩松关白首忘机古寺间香烬石房终晓讲叶堆莎径忆秋山澄泉心地清无染野鹤精神老更闲孤坐有谁同此意白云空见渚禽还  

辇下春望  

独向东门凝目望园林无处不啼莺乡心已似杨花乱归路那堪野艸生紫陌尽应趋胜地红尘谁肯爱闲名年来却羡沧江叟长在湖山聼浪声  

题杨氏别野  

门巷枕江濆疑将俗境分湖山晴后见天籁静中闻径僻苔空老林寒日渐曛髙懐无一事长嵗似孤云  

再到邺下有感  

漳濵胜地皆牢落晚嵗重来恨莫收极浦寺藏云树老故人门鏁雨苔秋烟霄得路输时彦泉石忘机阻旧逰今日重思昔年事放懐惟上夕阳楼  

成安秋望有懐  

年加心地转如灰书箧经旬亦懒开诗句偶吟皆感事文章无用独伤才秋蝉残韵揺疎树夕照寒光下古台闲绕岸莎看野水暗流红叶不重回  

书懐寄唐工部  

不才曽忝吾君録紫殿科名志已酬孤立敢言逾素分髙吟深愧预清流西风独见江蓠暮红叶还思苑树秋多谢名公知贱莭毎贻清句慰牢愁  

邺中和崔遇著作  

虚室凝愁厌夜眠长吟静对欲凉天梦回故国人空逺望防重城月再圆时泰未能抛组绶性孤终是忆林泉明朝奉诏遐方去何处烟江寄客船  

独倚空楼畏景残凝眸魂防楚云端猿清好杂江声听山逺宜和霁色看鸟掠平芜堪入画风来危槛欲生寒萧萧前浦归帆静落日长吟且凭栏  

汉上偶书  

谪仙唐室逰兹郡花下听歌醉眼迷今日汉江烟树静更无人唱白铜堤【李白常有歌云日欲落岘山西逰客醉归花下迷贵门小儿十四个手拽街事唱白铜堤】  

舂陵闻雁  

萧萧疎叶下长亭云淡秋空一雁经惟有此人偏恨望孤城独上倚楼听  

危栏秋尽偶来凭霜落秋山爽气澄谁道衡阳无雁过数声残日下舂陵  

赠魏野隠士  

人间名利走尘埃惟子髙闲晦盛才欹枕夜风喧薜荔闭门春雨长莓苔诗题逺岫经年得僧恋幽轩继日来却恐明君征隠逸溪云谁得共徘徊  

## 两宋名贤小集卷十五  

宋　陈　思　编  

元　陈世隆　补  

寇莱公集  

荆南秋望  

西风吹户牖独自客荆蛮积水浮秋汉防阳淡逺山蝉稀疎叶尽雨歇片云闲何日忘簮绂深居石室间  

江上送别  

浪叠春江逺树防落花风雨共凄凄愁人此际肠须断况是登临更送归  

送人往岭表  

炎光君此去旅恨杳何穷海树瘴烟黒蛮村山路中  

秋日  

栁衰蝉噪寒烟没地迥山遥暮雨收宛是昔年秋气味只添多病与离愁  

留题洛北罗汉阁  

地髙阁迥宜闲望望尽云山首懒回林下野僧应笑我半年旌斾四曽来  

判都省懐感  

昔为学士掌三铨屈指年光三十年秋雨滴堦桐已老白头重到倍依然【余手植桐树在省有朽者】  

辇下春日  

雨余宫阙丽春隂三月花光照上林谁倚青楼望归骑日斜南陌栁烟深  

南宫斋宿静思陜城东阁竹  

南宫向夕景弥清风竹萧然动逺情忆到陜城东阁伴拂防砌送寒声  

途次方城  

方城旧路四曽过此度偏饶怅望多独倚客亭思逺事南阳何异梦南柯  

经栁州永兴驿  

昔拥双旌在防城今朝孤馆语仝名天遥秦树无因见极目空饶怅望情  

临海驿夏日  

岭外炎蒸当盛暑雨余新馆觉防凉最怜夏木青隂合时有莺声似故乡  

海康西馆有懐  

风露凄清西馆静悄然懐旧一长叹海云销尽金波冷半夜无人独倚栏  

长安春日  

淡淡春云薄似罗灞桥杨栁拂烟波夕阳楼上山重叠未抵愁春一倍多  

病中书  

多病将经嵗逢迎故不能书惟看药録客只待医僧壮志销如雪幽懐冷似氷郡斋风雨后无睡对寒灯  

长安春书  

务闲公府都无事骑吏前驱引马行雨霁晚街官栁色日长春寺讲钟声云山已有终南秀泉石犹思洛下清闻道曲江新水满欲携歌管出重城  

宫词  

长门秋夜雨下滴寒声悔不先辞辇应无别恨生  

栁  

丝翠最宜经宿雨絮飞争忍逐香尘帘垂独院无人处一树风揺日午春  

杜陵  

燕有情还至花无主乱开杜陵人不见夜月自徘徊  

左冯寺楼闲望  

闲思至道年中事独倚左冯城外楼目断平臯人不见暮天无际水悠悠  

偶书  

往事都如梦流年只断魂不堪春尽日细雨欲黄昏  

途次邓州  

南阳西去见遗基驻马平郊逺树防自笑平生无所着不如山鸟觧思归  

春雨  

漠漠霏霏着栁条轻寒争信杏花娇江南二月如烟细谁正春愁在丽谯  

感旧  

常思宻勿待甘泉丹地翺翔独少年重到文昌倍惆怅秋风霜鬓共萧然  

途次三絶  

秋风故闗路蝉噪日斜时有客驱征马茫茫天一涯大泽荒艸濶行人心惨凄邉云时断续流水自东西沙阔戍楼迥风髙邉日清迟迟驱疋马何处问归程  

冬日偶成  

正是旅愁悲逺宦况逢邉塞向残年轮蹄影絶冬深路鸟雀声稀雪后天探骑经旬无使客戍楼终日有烽烟病来无复拈罇酒独自虚尽日眠  

九日郡公出逰郊外余方卧郡斋听水因记一絶呈诸官  

菊老东篱人病酒西风黄叶满荒田不知今日登髙兴何似虚堂听水眠  

春日偶成  

栁岸花塘慵独赏闭门春尽阻闲逰少年多故心先老却被人疑似白头  

送温尚书入洛  

萧萧红叶马前飞又送王孙昼锦归却到旧逰应怅望故溪水藓满鱼矶  

小韩店  

昔从邺下逰梁苑孤店曽经十数回嵗月暗移人事改白头重到小韩来  

虚堂  

虚堂寂寂艸虫鸣欹枕难忘是旧情斜月半轩疎树影夜深风露更凄清  

忆樊川  

闲思旧逰都似梦别来秦树又西东髙秋最忆樊川景稻穗初黄桕叶红  

东  

徙倚东夜未明悄然幽馆独凝情灯揺古壁秋虫怨露下疎林宿鹤惊道在任从时态薄年加潜觉睡魂轻待酬北阙君恩了归聴水泉落石声  

九日不饮  

云淡长空日欲斜水邉衰栁噪寒鸦病来不饮空凄感独绕东篱咏菊花  

和人春莫  

流年赋分长多感尽日长思立短亭犹谢海棠花始发似留春色向凋零  

又  

昔曽过洛浦遗恨冩苍苔往事诗空在春深我独来  

早行  

严钟将报曙逰子己登途野火时明灭残星似有无  

## 两宋名贤小集卷十六  

宋　陈　思　编  

元　陈世隆　补  

咸平集  

田锡字表圣嘉州洪雅人太平兴国三年进士累官左拾遗直史馆为河北转运副使擢右谏议大夫史馆修撰卒赠工部尚书有咸平集  

江南曲三首  

金蝉饰緑云细靥蘂黄新南浦解清佩西谿采白苹宻竹花深映湖山日欲曛春肠已知断脉脉两难亲吴艳若芙蓉乘舟弄湖水照影不知休云鬟坠簮珥含笑忽回头见人羞欲死归去入花谿棹溅鸳鸯起金陵王气销六朝堕霸业白云千古恨空江照楼堞虎丘罗蔓艸姑苏委枫叶懐贤思伍员灵涛浩难涉  

晚云曲  

髙唐晚风欲生雨空山啼猿风啸虎卷云数片留南浦自与鸳鸯共飞舞  

倚柱吟  

暮春惨惨黄昏雨零落樱桃斜掩户未张灯火帘幕深楼阁巢寒闻燕语昔时常説长安好而今厌走长安道苏秦辨説长卿才自笑功名何不早人悄悄倚柱时情脉脉无人知怜春惜逺情不尽斜雨兼花闇湿衣  

紫云曲  

沉沉鸾殿垂珠箔祥烟瑞气含楼阁三十六宫明月中夜静无风花自落宝屏珠帐一梦时灵仙初降趋丹墀烟衣霞绶赤瑛佩钧天乐部前参差合奏铿锵向金屋云是仙乡紫云曲朱逺召舜湘灵鳯管应呼秦弄玉天汉星流夜既阑露零珠树彤庭寒芙蓉枕上梦初觉犹闻庭际声珊珊上晓五音十二律仙曲记时心厯厯金线龙头红玉笛新声吹得云飘逸应是防襄乐府魂翻得雅音闻至尊俾与霓裳羽衣曲逓相奏向梨花园  

春洲謡  

衣鲛绡兮美人采白苹兮水濵袅羽翅兮为饰步罗袜兮生尘绵绵兮逺道萋萋兮芳草逺山眉兮淡扫  

短歌行  

晓月苍苍向烟灭朝阳焰焰明丹阙杜鹃催促踯躅开鶗鴂已鸣芳草歇芳春苦不为君留古人劝君秉烛逰愿与乔松弄云月紫泥仙海鸾凰洲  

拟古  

裳溪出精金百链无余滓铸得芙蓉劒灵辉若秋水陆可断兕犀隂亦惊神鬼照物双影寒中霄灵气紫有时风雨至欲作龙蛇起海酒与陵肉宝烛延竒士欢饮取传观英图各相视吐气成虹蜺将平不平事大笑荆轲辈卒如儿女子  

中山魏公子志意邈难俦朝吸沆瀣清逺与鸿逰风髙江浪恶云黄海树秋青山对独酌明月在孤舟心常悬象魏迹若参公侯纵横致君术思一伸良筹  

逰子中夜心功名忽嗟暮黒貂空上书甘泉方献赋白日惊壮齿青云有英顾收采苟不时珊瑚亦生蠧玉树香不灭栁带柔堪结惠然贞妇心皎若上天雪罗幕生春风珠帘鉴秋月沧海燕又归尺书何断絶萱花不须折安足忘君忧青铜莫频览邉令惊鬓秋谢安壮未仕定逺晚封侯功名俱磊落时来岂自由楚畹种芳兰发生逢早春萌芽初戢戢枝叶何莘莘幽丛秋既老芳气冬弥薰馨香当还风罨蔼来袭人百年莫相妬从之为尔邻深林莫葢藏芬然亦自伸  

花雨  

雨里飞花片片红雨防花乱转蒙川原何处连天艸帘幕无人半日风寂寞刘桢新病后凄迷庄舄苦吟中可堪更是黄昏景燕冷莺寒恨想同  

忆梅花  

三年不见逺江梅长到梅花把酒杯似共故人千里别空思近腊数枝开心随晓月经乡渚梦与春云傍钓台金蘂琼花风雪景凴谁图画入蓬莱  

和太素春昼  

风幡轻细翠悠飏楼阁春寒水满塘栁絮防烟吟思足梨花胧月睡魂香江山似画怜湘浦鱼笋尝新忆华阳早是春隂已无赖可堪中酒恶情肠  

赠朱道士  

忆昔长安道与君初相识宻云满天来不见南山色美酒斗十千一醉情欢极胷中云梦泽眼底髙阳客狂呼月华人抚弄云和瑟挥鞭过渭川馆第相留连朝兼杏花露暮接杨栁烟流辉今六稔交情益相审忽忽披吾文如截机头锦余本生天涯散金常破家东方上书志髙欲凌丹霞安能常刺促雀啄秋田粟海路共天遥鸾凰自相逐  

御沟  

春半桃花水初下一沟澄緑光如砑夹道官城数里中静聴潺湲明月夜千门万户建章宫金锁横门沟暗通三月花飞若零雨水流何处咽香红  

送春  

花霏霏栁依依留春不住送春归何处堪图画春尽江南日暮时黄鹂啼多芳艸逺青梅子重杨花飞人生三万六千日与君复有明年期  

红树  

秋来佳树色堪攀红叶沿溪复映山半露寺楼深崦里宻笼渔舍夕阳闲吟看揺落堆金井醉赏扶疎对玉顔水国却疑春野秀似花幽鸟正闗闗  

秋夜有懐寄副翰宋白舍人  

秋风萧瑟北山椒赖有琴樽遣寂寥书幌静怜斜月鉴灯寒带落花桃久辞知己来江国少寄音书过海潮因忆玉堂今夜直建章宫漏正迢迢  

风筝  

白苹洲暖春风生画楼槛迥银筝鸣铿锵节奏急复慢宫中一部天乐声三十六宫深防窱绣楣藻井光相照十三弦上千般声朝霭防吟暮烟啸夜来亲奉月中闻繁弦促莭何纷纭碎如鸾铃与珂佩巫山队仗迎湘君晚来金屋愁防雨风细筝声不全举依稀嫔妾怕人知啾啾切切私相语洪纎断续何所拘鳯凰对着飞鸾孤梧桐枝邉泊未穏琅玕节上鸣相呼有时方奏俄中絶宫商斗顿如刀截杏花露重鸳鸯寒空见如霜满庭月有时半日全无风一一暮天楼阁红惟闻鸟雀啄上暖珠寒玉何玲珑清音朝朝与暮暮误声不管周郎顾秪嫌雅郑交奏时宝铎丁东暗相妬  

暇日偶题  

年来吟鬓己星星乌石溪邉叶又零帘下孤灯删艸奏窗前叠嶂读茶经瘴乡怕袭山岚毒野艇嫌冲水雾腥天末岂忘归去意白云掩映数峯青  

郡中遣意寄友人  

溪云澹澹浪悠悠十二州中最小州花落喜过流水寺月明嬾下看潮楼药栏梅润秋重换碁局松隂夜不收吟寄故人如借问钓鱼矶在海西头  

题天竺寺  

三月杨花朴马飞聫镳来欵白云扉湖邉钟磬含清籁树杪楼台霭翠防野景留人狂欲住春光啼鸟劝思归萋萋芳艸重回首十里松门照落晖  

## 两宋名贤小集卷十七  

宋　陈　思　编  

元　陈世隆　补  

胡文恭集  

胡宿字武平晋陵人天圣中登第累官通判宣州既而知湖州前守滕宗谅大兴学校费钱数十万宗谅去僚吏疑其欺不肯书厯宿曰滕有过曷不早正去而非之岂昔人分谤意乎僚吏大慙时议谓士大夫七十当致仕其不知止者令有司案举宿谓非优老之义武吏苐察其任事与否勿断以年文吏当使得自陈而全其节唐介贬岭南帝遣中使监防宿言介如道死陛下得无受杀直臣之名乎帝悟追还中使拜枢宻副使曽公亮任赵滋兴兵治界河事宿言于英宗曰南北通好几六十载近遽来界上不过侵越尺寸城砦之吏力能辨诘何至兴甲兵哉居母丧三年不至私室虽贵达常如布衣时卒諡文恭塞上  

汉家神箭定天山烟火相望万里间契利请盟金匕酒将军归卧玉门闗云沉老上妖氛断雪照回中深骑闲五饵已行王道胜絶无刁斗至阗顔  

飞将  

曽从嫖姚立战功边人犹畏紫髯翁雕戈夜统千庐防缇骑秋畋五柞宫后殿拜恩金印重北堂开宴玉壶空从来敌国威名大麾下多称黒相公  

过桐庐  

两岸山花中有溪山花红白徧髙低灵源忽若乘槎到仙洞还同采药迷二月辛夷犹未落五更鸦臼最先啼茶烟渔火遥堪画一片人家在水西  

公子  

北第当衢防有衣巾惟鲜媚仆如犀万钱共筯鸣钟沸三组垂腰佩玉低座上赋鹦穷处士楼前盘马小征西去天尺五城南路此去青云别有梯  

津亭  

津亭歌阕戒棠舟五两风来不暂留西北浮云连魏阙东南初日满秦楼层城渺渺人伤别芳草萋萋客倦逰平乐旧懽收不得更凭飞梦到瀛洲  

冲虚观  

五粒青松防翠苔石门岑寂断纎埃水浮花片知仙路风逓鸾声认啸台桐井晓寒千乳敛茗园春嫩一旗开驰烟未勒山亭字可是英灵许再来  

淮南发运赵邢州被诏归阙  

天台封诏紫泥馨马首前瞻北斗城人在函闗先望气帝于京兆最知名一区东第趋晨近数刻西厢接昼荣正是两宫栽化日百金双璧拜虞卿  

芙蓉湖  

小湖香艳战芙蓉碧叶田田拥钓篷岚气欲飞山隔岸秋光不定水摇空翩翻雪鸟争投浦拨剌霜鳞对掷风正是沧浪濯缨日一竿多谢紫溪翁  

横山  

此地横青嶂当年勒紫氛将军精爽在可解勒遗文  

函谷闗二首  

天开函谷北闗中万古惊尘向北空望气竟能知老子弃繻何不识终童漫持白马先生论未抵鸣鸡下客功符命已归如掌地一丸曽误隗生东  

寂寞函闗锁未开田文车马出秦来朱门不养三千客谁谓鸡鸣得放回  

寄昭潭王中立  

髙弦一弄武溪深六幕天空万里心吴苑歌骊成逺别楚峯回雁好归音十千美酒花期隔三百枯碁奕思沉莫上孤城频送目浮云西北是家林  

太湖石  

海岱铅松妄得名洞庭山脚失寒琼潄成一朶孤云势费尽千年白浪声谁向机邉逢织女直疑岩下见初平年来赏物多成病日向苍苔几徧行  

华阳逋客  

小隠华阳客山居不记年酒中常有圣棊下更无仙技得广陵散注成秋水篇吾缨今未濯惭愧旧林泉  

## 两宋名贤小集卷十八  

宋　陈　思　编  

元　陈世隆　补  

皇雅  

尹洙字师鲁河南人天圣二年进士知伊阳县召试为馆阁校勘累迁右司谏知渭州兼领泾原路经畧公事坐贬卒有河南集  

天监受命也自梁至于周兵难不息宋受命统一万方焉  

天监下民乱靡有定甚武且仁祚厥真圣仁实懐徕武以执竞匪防匪刘拯我大命自昔外禅日经月营令以挟制政以隂倾帝初治兵志勤于征奄受神器匪谋而成淮潞弗防卒污叛迹戎辂戒严皇威有赫彼冦诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养天子之功【一作惟天子功】  

天监四章章八句  

西师征蜀也  

王用西师岷梁弗賔匪曰负固实交晋人予训予誓合我将臣正厥有罪无庸伤民矫矫虎士载摧其壁于嗟孟侯亦果其防迎师而降靡抗锋镝岂独身谋完是宗国蜀都既平将臣失律此众悍骄彼民危栗当涂呌呶合万为一匪懐则威帝心是恤帝曰将臣予嘉乃庸废命毒民尔弗有终邦典用疑惟罪惟功靡殛而削协于厥中帝曰孟侯受封于楚淑斾雕戈备物异数俾尔族姻及乃文武服在皇庭靡不有序蜀民呼歌天子威灵保我者封暴我者刑匪功是和匪弱是陵天子惠民畴敢不承  

西师六章章八句  

耆武受俘也命将伐南海平金陵俘二王以献  

耆武定功时惟二方淮服其义海南遂荒孰孱而盭孰暴而猖自底不譓乃终灭亡帝戒二俘用【一作同】即尔诛予惟民无辜休息是图时其辑矣寜威独夫帝嗟污邦久罹于兵或暴下以征或敷虐以刑予命中兴协于国经民服徳音室家以寜  

耆武三章二章八句一章六句  

宪古令守臣也削其附庸以强帝室焉  

帝懐永图治古是宪四方守臣惟屏惟翰在昔艰难弗惠训典跨都连城髙牙以建有土有民肆乃征缮以息以容终焉叛涣凡今帅臣狃厥闻见匪革乱源曷清多难帝告庶邦式是典懿元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私毋凶而国作福作威天子有命畴敢不秪子孙承承惟万世规  

宪古二章章十六句  

大卤王师讨晋罪也  

冀州之疆粤惟大卤俗忮而尃地阨而固协比幽都荡揺邉圉三垂既夷凶威弗沮帝御六师百万貔虎剪其附庸至于城下锋镝始交梯冲如舞蠢尔孱王请附降伍我士奋扬愿究吾武皇帝曰吁念彼黎庶匪鲸匪鲵复为王士晋郊既平九区以寜陈功太庙告假威灵在昔武王于商观兵维我艺祖亦既【一作勤】于征匪贷晋罪俟厥贯盈圣作圣继巍巍相承皇矣二后功莫与京大卤二章一章二十二句一章十四句  

帝籍修故典也躬耕以劝农焉  

帝籍于郊典仪具陈务农以训供祀以勤祀在于诚暨厥庶民千甸有制饬哉惟寅帝赉髙年式宴且喜种种黄髪族立而议我生艰难暴乱以继耳狃金鼓目狎戎器皇其我图亲讲农事有子有孙力田孝悌鼓舞至仁薰焉如醉  

帝籍二章一章八句一章十四句  

庶工任贤也  

帝咨庶工畴其辅予俊乂以登厥劳乃图匪忘旧勲匪贤勿俞巍巍衮台盛徳以居任贤伊何昌言是庸勉告尔猷罔恤乃躬岂无狷辞怫于予衷予不尔疵尔无面从始时从官戎容扬扬今帝左右儒冠煌煌朝廷以尊文物典章得人之盛奕世重光  

庻工三章章八句  

帝制北方请盟也  

帝制万邦罔有弗賔蛮夷戎狄羁而弗臣威格三方稽颡献珎单于革心愿交使人帝谋公卿列侯庻校咸曰彼心暴戾隂狡既扰我疆复利我宝无若利兵袭其还道皇曰有众予实念兹战无必胜矧其归师借曰大获畴能尽之俾益余丑毒我朔陲乃俞其盟北州以绥在汉世宗抗威北戎暴农筭商经用弗充中土震骚汉南始空降及后世犹称厥功于穆圣老徳无与偕匪勤于兵北人遂来逮是三纪逺俗以懐生民休息鸣呼仁哉帝制五章四章八句一章十句  

皇治恤刑也帝仁于用刑在位者以寛恤为治焉  

皇底其治钦哉惟刑在疑而宥罔察为明爱怒弗肆孰为重轻毋一弗辜惟典之平前世理官倚法以刻匪彼为仇盖曰任职今之蔽狱务正其辟鉴于前人繄我仁徳皇徳在仁寖而成风公侯卿士靡不率从麛卵萌生咸保厥终不鄙其天乐哉融融  

皇治三章章八句  

太平封祀告成功也  

噫太平无象兮世乌得而知维盛徳可迹兮其封祀之仪东岱宗兮西汾睢礼上帝兮賔地只皇有征兮吾民以嬉皇有祈兮吾民是私天敷佑兮俾皇之厘亿世永寜兮无疆之基  

太平一章章八句  

## 两宋名贤小集卷十九  

宋　陈　思　编  

元　陈世隆　补  

草堂集  

魏野字仲先陜州人母梦引袂于月中承兔而生嗜吟咏不求闻达居州之东郊凿土屋方丈曰乐天洞弹琴其中歌啸自得性不喜巾帻见宾客惟纱帽白衣出则跨白驴真宗闻之累徴不起卒年六十诏赠秘书省著作郎  

上澥梁潘学士十韵  

尽继祖风流其如鬓未秋石渠陈表让山郡折资求舜禹城分界神仙岳映楼淫祠随处毁学校逐乡脩密疏多亲写狂诗少自收通宵营有乐度岁狱无囚酒席围红粉盐池照碧油药同方士炼壶共野僧投瓦砾今徒献琼瑶旧未酧几多怀抱事欲去复迟留  

寄逸人陈孟  

姑射山前住朝昬事若何炉消文火疾琴断武弦多絶粒身弥健酧杯性转和相思与僧约春暖杖藜过  

咏怀  

道心虽博爱遇物忽难兼树更因巢惜云曾为月嫌酒中宁有感诗里觉无厌渐老成何事踈慵病转添  

赠安邑知县方寺丞  

寻常少徃还门静似居山书为传家秘琴因国忌闲坐衙更鹤氅行乐到禅闗约我休官后隣居竹树间  

嵩岳十四韵  

东西南北岳峻极尽难羣有感生贤相无偏象圣君四方观王气万壑絶妖氛影入周公侧声曾汉后闻民居依巨防敕祭荅殊勲洞府高低接都城左右分烟芜巢父水岚湿许由坟顶濶星难转岩高日易曛薜萝藏隠逸瀑布溅耕耘帝籍颁辛读天香附庙焚石危名启母村古号将军献寿临双阙呈祥出五云将仙存旧迹封禅表遗文终待移家住摩挲不厌勤  

谢益州同理刘大着寄惠笻竹杖  

虽胜斑竹与红藤絶逺羸躯岂易凭争得化龙归锦水老身骑去见心明  

和孙虞部见赠  

朝客惠诗牌山人愧不才旱田春雨过暗室夜光来灯下吟三复琴中鼓数回性愚非赐也微防尚难猜  

和陈推官见赠  

白发朱衣好写真鹤行佐幕异常伦勘书几见招闲客断案常思出罪人棠树政声僧説逺苏台实録世传新仍知公退无余事惟只焚香礼北辰  

张生示余味菊诗且古之作者迟晚之意颇同体状之功未尽因书一絶以荅之  

正当摇落独芳妍向晚令看露然还似六宫人竞怨几多珠泪湿金钿  

送薛端公赴石蜀均输兼呈同理刘大着二首  

金鱼新跃綉衣边暂委均输出劔闗九折路危骢马快一方尘靖木牛闲诸侯迎送威风下赤子歌谣喜气间更羡锦城刘大着海棠花里恣追攀  

旌斾悠悠出陜时白头人送倍依依蜀川尚忆蒲卢政蛮洞先惊獬豸威祖席香浓花未老行厨味简笋初肥公余若荐相如赋郫县梅山好发挥  

贻不出院真公  

闭户头初剃今来巳白头五侯堂上见四海定中游凿井还临砌栽松欲映楼人间思虑絶拥衲任经秋别后却寄三门发运卞寺丞兼简臧推官  

共泛楼船去临流羡送君烟中旗不见风里乐犹闻李郭情堪并荀陈事岂分归来村路上特地怆离羣  

送刘大着赴任益州同理  

金口亲除向锦川一般监郡最荣迁从来才巳欺鹦鹉此去寃应雪杜鹃迎接僧携笻竹杖歌谣民写浣花笺移风定不妨吟笑絶唱宜磨玉垒镌  

晨兴  

夜长乞待得晨兴耽睡童犹唤不应烧叶炉中无宿火读书牕下有残灯临堦短髪梳和月傍岸溪云洗带氷料得巢禽翻怪讶寻常日午起慵能  

酧和知制诰孙舍人见寄  

也知皇宋足名人至论谁教继后尘巳见世传元相制将闻诏写白公真紫薇星宿虽潜望红药阶除岂易亲野客多惭惠佳句强酬应信费心神  

送紫微孙舍人赴镇长安  

长安千古帝王城镇选词臣自圣情三字带来天上贵双旄拥出世间荣朱衣尚列神仙步红药犹吟雅正声预想前春游赏处九龙池上百花明  

和郡侯咏雪  

时节初过打猎天山河一色晓漫漫梁王宴罢尊犹湿谢傅诗成墨未干笔砚牕间宁觉夜管弦堂上岂闻寒须知祥瑞同霖雨莫把梅花桞絮看  

谢孙紫防同郡侯石太尉见访  

谁共东郊访懒魁一时文武尽竒才朱衣列到柴门住皂纛随穿竹径来乍照儿童戈似雪忽惊猿鹤皷如雷眼看两地翺翔去溪上无因更接陪  

咏菊  

荣虽同雨露晚不怨乾坤五色中偏贵千花后独尊馨非惭黍稷采合胜蘩苹蛱蝶寒犹至鹪鹩静亦存味堪资玉铉光欲夺金罇带雾藂犹密经霜艳更繁砌虫侵有路梁燕识无门薜荔宜求友茱茰好结婚栽培劳婢仆服食教儿孙易犯方先哲难为继后昆败莎承亚朶落叶拥纎根虽异皇家瑞宁孤白帝恩延龄仙诀着应候礼经言不与羣芳竞还知我避喧  

上知府石太尉二首  

陜城天险枕河湄茅土真风胜暂知云露虽频沾虎节雪霜全未染虬髭白霓放作军中练红袖行为帐下旗公暇不妨游赏外佐僚时得一篇诗  

功名早岁立艰难今日堪消费百般婢仆出来皆会乐儿童生下便为官实封万户应方足密赐千金旋巳残暂辍坐棠闲豹畧尚嫌拘束动嗟叹  

送三门发运辛寺丞赴阙  

山河仗忠信尽室去安然白浪为行路红旗认坐船禹门辞有燕隋桞到无蝉岂羡乗槎客风流带管  

防小渠  

分得前溪水萦纡绕砌流清汵虽可乐呜咽不闗愁静称浮花片闲宜泛酒瓯却嫌川上看时复有沈舟  

寄河中田沃兼呈李渎征君  

未遂去蓬瀛闲居在舜城七丝调似性万卷记如名下榻留山相敲门认竺卿中条与太华牕里见峥嵘  

送唐肃察院赴东川提刑  

按察东川十四州几多山水似蓬丘清时应喜无寃雪赢得乗骢到处游  

薛田察院洎寿师同宿三门开化院  

绣衣蕙带方袍客身计虽殊性共闲同宿河心山顶寺数宵无一事相闗  

寄王谷推官  

登科二十载佐幙尚如初官为诗磨折家因酒破除青山应懒补白髪想慵梳别后长相忆何縁得共居  

值雨宿谔师房  

信步闲游处妨归路岂賖因琴避山雨和鹤宿僧家语直非闗酒眠迟不为茶共论尘世里夜亦事如麻  

送王希赴任衢州判官  

秋江四十有余程称作红莲泛去情从阙到州堪羡处船中坐卧看山行  

和江南提刑王国慱见寄  

欲写情怀难一一拟寻山水隔千千输他吴越闲鸥鹭朝夕常亲画舫前  

送閠上人南游  

山水兴如烧难留住陜郊五湖携磬去几夜在船敲犀迹来沙岸蝉声起树梢南方未回日何处暂编茅  

闻王衢王辟登第因有寄贺  

人间第一荣初得好科名万乗登楼看三台让路行搜罗空草泽宴会敌蓬瀛榜眼兼衣鉢偏依野客情【衢为榜眼辟为衣鉢】  

送宣笔与成都同理刘大着  

宣城防笔真堪爱蜀邑花牋更可夸雅称风流刘大着闲时题咏海棠花  

同晦上人游羡陂  

羡陂寒水碧溶溶野客江僧望不穷更值晚来风雨歇终南一半浸波中  

还何学士诗集  

魏也非商也防言岂易穷看虽许朋友写不倚儿童合在龙图上难留蜗室中因思持纳处还浦与珠同  

送高僧归青社  

去指沧溟畔来辞翠霭间程遥过鳯阙家近见牛山红叶飘行色清溪照别顔蹇驴看上处拄杖出柴闗  

闻孟周下第  

乙巳暮春天端居忽怆然一名伤祖圣三牓作遗贤我自空弹指君谁可比肩何由消此恨独坐落花前  

送孙磻西游  

贫居胜富贵况复是贫游前路谁青眼高堂母白头春山晴望好陇水夜听愁早作归宁计欢逢莫滞留  

詶閠师见赠  

絶唱和难继因之久滞淹隔年詶不得终日诵无厌晒曝偏防蠧收藏别着籖偶吟聊报谢迟拙莫相嫌  

## 两宋名贤小集卷二十  

宋　陈　思　编  

元　陈世隆　补  

草堂集  

咏竹杯珓子  

谁识破筠根还同一气分吉凶终在我翻覆漫劳君酒欲祈先酹香临掷更焚吾尝学丘祷嬾把祝云云  

喜怀古上人见访  

隔岭僧来宿闲同倚石楼漏声过半夜月色近中秋雅道元须到权门险莫游此心方共识明日更相留  

村居述怀  

布褐楮皮冠朝昏信自然眼明山雨后髪乱晚风前鹤病生闲恼僧来废静眠自知慵嬾性至死岂能悛  

上知府鲍少卿  

五福三朝客同年想少存立功从太祖卧理见曾孙易进同仁政难休为帝恩权临二陜重官处九卿尊烟翠甘棠树风清画防门四民潜遂意百吏动惊魂不病轻丹灶无愁鄙酒尊出衙清道路在宅素盘飡上马身犹健看书眼未昏狱空时拥斾多谢到山村  

怀寄河中表兄李徴君  

蒲津棠树两闲人我恐虚名帝亦闻三世徃还为近戚一时递互唤徴君虽同闭户辞丹诏尚阻连牀卧白云苦恨中条镇相隔老来离使转纷纷  

送鲍太监赴阙  

紫诏徴黄下碧虚棠郊人送去何如深疑我后尊三老未许伊川学二疏到想烟霞侵几杖行愁花雨滴图书归期野客难陪从空有吟魂逐后车  

依韵和长安龙图陈学士登熈熈台之什二首  

鹑野龙图陈学士迎秋登眺称英竒一声玉筦风流处百尺金台雨霁时云近上清争缥缈山连太白鬬参差碧纱他日愁多少笼得园园寺寺诗  

台号熈熈倚半空新秋景少与春同朱衣吏列登临处百二河山一望中  

谢大着刘煜寄惠玉牋  

皎洁分明如我鬓卷舒方正似君心三千里外情多少一幅真堪值万金  

送王国博赴江南提刑  

圣主忧民意过于君自忧一麾常自选八使更亲求车马皆新赐江山半旧游蛮斿飘后骑水弩下先舟贫爱怜吾道寛思雪楚囚莫忘相送处村店冻溪头  

陪留台李学士筵上赋得文石酒杯得杯字  

知自何山得磨礲作酒杯斟疑五色动醉认一拳开洼似泉舂出防如藓渍来主人心朴素爱惜过琼瑰  

贻司马池  

年少老成人林间访我频文虽如貎古道不似家贫题柱宁惭祖甘时不为身鼇山将首冠莫叹尚沈沦  

寄赠洛下达三藏  

曾携瓶锡到灵山古寺归来洛水边新译经文传北阙旧游诗句在西天炉中香想十方试笼里灯应数世传别有空门难继处宋尚书序本师编  

寄长安孙紫防  

带掌丝纶出镇时乐天当日未如之九迁官职光鸥鹭百二山河壮虎貔汉殿旧题司马赋秦楼新唱舍人诗相思大欲相寻处酒户如何敌酒巵  

依韵和益州同理刘大着喜与运使薛端公相见之什  

锦川风物似蓬丘运使诗流压大流五色云中题寺观四时花里按军州棠交野客空遥羡兰省才郎称共游纵使谪仙今复出难陪唱和却应愁  

依韵和詶晦上人见题所居  

陋巷西隣召伯祠入城流水透踈篱雨来石室琴先觉春去松庭鹤不知薜荔交加侵瓮牖莓苔斑驳绕盆池草堂近日尤增价添得汤休二首诗  

送王田宰青石县【田字伯元】  

陶潜但植当门桞潘岳惟栽满县花争似伯元青石去教民先只种桑麻  

书三门开化院琳师房  

四边浪打山疑动寺在半空山顶头绕槛门牕多昼掩应嫌坐卧见沈舟  

送王秘丞利通倅阆州  

想到行仁政民间岂复言寃思雪蜀魄哀欲吊巴猨山水州城僻烟岚径路昏遥思上事日正值海棠温  

暮春郊居怀李安  

草屋松篁杪寒多市井间严风生北户爱日落南山下第人何处栖林鸟自还琴罇虽在侧难以解愁顔  

送王大博知荣州  

莫叹迢迢逺帝京且怜叱驭继家声歌钟竟出棠郊送鼔角应过剑阁迎防叶带风惊玉勒梅花和雪照红旌下车遥想无余事政誉遥同在陜城  

依韵和李安见寄  

三举休嗟尚陆沈献书巳得帝知音烧残灰烬香分玉披尽泥沙始见金思苦任成潘岳鬓道穷莫动孟轲心公车再召应非晚踈嬾尤难卜访寻  

刘煜大着忽惠雅章喜惧交集輙增二咏聊以赠詶  

东观刘郎一古儒等闲简帖类经书论交不弃如云客并马常容似雪驴蝴蝶梦魂知有据鳯凰诏命想无虚翻愁旦暮西垣去难伴王维宿直庐  

送薛堦迎靳察院  

知心人去野人孤犹赖时时见鳯雏病里鳯雏辞又去老身纵健不如无  

又次前韵兼乞鹤  

君去华亭鹤又殂眼前空见众禽雏欲凭转乞为闲伴许史多情许我无  

咸阳道中作  

渭水冻无波终南翠色多雨临残照霁客向故城过惊雁逺犹呌牧童寒不歌心愁人不会谓我欲如何  

送孙状元监丞赴阙  

诏命虽殊异行装亦等闲蓬壶如得路藜杖似归山赴约过松岭辞家到竹闗从兹位清峻野客转难攀  

暮秋怀王专臧奎王衢三从事  

旧友各西东闲思兴莫穷尽居花幕下独在竹林中白屋贫虽异清宵梦想同吟余遥望处寒雨正蒙蒙  

送石太尉移镇许昌  

厌居棠树逺京师新自飞章白玉墀许郡虎符依口得凉州龙节逐身移离声银字调家乐行李金函锁御诗想到即征归密地金波亭上不多时  

送司马池归夏台  

芳草垂杨弄色初中山酒好想踌躇他时驷马乗如祖莫忘今朝跨蹇驴  

雪行  

溪南一向几多垂欲咏终难比并伊应似彤庭将御试麻衣羣见折腰时  

哭岐贲从事  

君丧重堪悲才高位竟卑寄孤偏属我知巳更求谁祭德宜修庙传名不在碑何人与为传愿録野人诗  

送怀古上人游钱塘  

正当摇落日忽忆向江天猿避经行路鸥随入定船袖携诗卷重杖揭鉢囊偏约我湖心寺相寻结白莲  

悼鹤  

谁折仙禽足经旬至枉终讐宜天与报恨使我难穷风月犹疑惨园林顿觉空殷勤亲起塜只在草堂东  

送王国博赴江南提刑三首  

江南按察去如何诏勅虽然密赐多不断仙舟来徃处狎鸥载鹤听渔歌  

江南刑省致时和十郡应从宴乐多自有山迎兼水送清音不断胜清歌  

江南大半旧经过君称心多我恨多好景阻陪游赏处空萦老病动悲歌  

送李安赴举  

野客获何陈贤侯首荐人俗流宁肯饯良璞不嫌贫棠树离偏晓函闗过巳频花时好消息伫听向溪滨  

醍醐鸟  

解题兼解酌啼处静堪听林下虽沽酒人间最独醒石泉窥认瓮花露饮为瓶翻笑耽杯者还应损性灵  

寄赠知洋州李泽屯田  

一种分符命最优翠防深处是洋州白云绕坐疑山相红斾随行表郡侯禅定僧宜陪静话音声鸟称伴闲游更输属邑钱希圣四季花前共唱酬  

三门与臧奎推官聫句题东楼  

二陜三门境【奎】江城想未胜【野】早衙连庙鼓【奎】夜市杂船灯【野】乞任多朝士【奎】忘归有海僧【野】东楼仍更好【奎】欲去又同登【野】  

## 两宋名贤小集卷二十一  

宋　陈　思　编  

元　陈世隆　补  

草堂集  

书逸人俞大中屋壁  

羡君还似我居处傍林泉洗砚鱼呑墨烹茶鹤避烟闲惟歌圣代老不恨流年每到论诗外慵多对榻眠  

送文兆上人南归  

油油成独自谁滞复谁催住笑云无定归嫌水不回瓶惟添瀑布杖只卓莓苔如此真行脚余堪我静咍  

述怀  

东郊魏仲先生计且随縁任嬾自扫地更贫谁怨天有名闲富贵无事小神仙不觉流光速身将半百年  

和宗人用见寄  

兀坐几忘形柴门夜不扄稔怜丞相雨瑞爱老人星妻识琴材料童谙鹤性灵逺山延颈望踈竹枕肱听祖业存圭窦年支有茯苓闲身寄精舍狂迹在旗亭飬药依丹诀尝茶騐水经何时得相见静话向松庭  

送进士孙磻赴举  

半生飬钝向棠郊此去深宜夺锦标莫叹迁莺方出谷即防一鹤迥冲霄送诗吟恨氷生砚别酒携从雪濯瓢驴蹇童羸山路险他时贵不防今朝  

送王辟太传赴阙呈刘正言  

吟坐俱头白分携重怆情才堪亲帝座贫不似官行晓雾迷山径秋霖破驿程惟应刘小諌到阙喜相迎  

酬和提刑王国博见寄兼谢惠竹簟  

召伯城边劳梦想滕王阁上动诗心闲思巳隔江山逺老别防堪歳月深三径出稀青草合双眸望久墨花侵翻嗟珍簟虽蒙寄早晚同将坐卧吟  

寄赠西川御史薛端公益州同理刘大着陜路运使臧殿院梓州提刑唐察院  

四贤同在两川时不独民间鬬察防蜀魄血流啼亦少巴猨肠断呌应稀文君酒防停红斾神女云从惹绣衣雪尽沈寃题尽景齐防诏向十州归  

送薛奎殿院赴阙  

谪监陜郡滞贤才清雪忻将紫诏开缓步未亲龙扆去回车愿拥隼旟来辞家得得过山径送合迢迢到栢台秋霁山川行色好乗骢防蹇恨难陪  

薛殿院将赴阙先归绛台迎觐  

不妨赴诏暂归宁跃马惟消两大程七十严君千万里防衣争似绣衣荣  

谢孙大谏惠茶  

卢仝曾谢谏官茶枉作长歌任过夸争似君今相惠者分从京口送村家  

赠华山何学士致仕  

累表乞眠云明君始许君三峯同鹤住半俸与僧分益寿药难得朝元香自焚承家多令子冠葢世纷纷  

依韵和冯亚见赠  

君向城中住淳风想独还相逢多解梦不见少开顔期约同寻药商量共买山羡余庭际石重叠藓防斑  

赠薛田察院兼呈刘大着  

居丧贫御史家近亦难归却恐诏起复如何赎绣衣仆夫潜去尽亲友顿来稀惟有刘东观时时扣掩扉寄赠河中孙大谏兼简刘大着李渎处士  

暂出皇州路不賖莫同梦得动容嗟双旌况镇重华国五府犹为大尹家刘曜卿方知属邑李长源旧寄生涯【刘煜字曜卿李渎字长源】相逢应是星频聚岂独河山势可夸  

和詶孙大谏见访之什  

冬日开门忽似春温顔和气接如亲贵能尚故寻村叟醉误犹呼作舍人茜斾穿林行藓上椹袍拂石坐溪滨仍留雅咏酧虽晚每防长先整角巾  

送贾注归蜀  

将为千名入帝都却言归隠蜀乡闾水抛丹桂辞京辇深入青山待板舆囊里几般仙药草杖头数卷道经书相门亲友欣相羡富贵终难复旧居  

长安龙图陈学士宠示重阳日翠防楼上见览拙诗之作兼蒙寄翠防楼长乐亭二记各述一絶纪而谢之  

京兆重阳大尹家翠防楼上赏黄花秦娥应是停歌吹防我诗狂到日斜  

翠防楼  

斗城谁建翠防楼富贵陈家小状头和记从今为四絶鳯毛玉筯与银钩  

长乐亭  

长安长乐古来坡新创离亭景致多从此祖筵休别唱记中自有断肠歌  

和夏台知县李尚贤殿直见赠  

咫尺县前山阳城旧掩闗两衙公务静三载使星闲云入司房暗苔侵界石斑曾为攀桂客多谢访林间  

送王专著作之任犀蒲  

西川宰字选清强东观修文辍佐郎濯锦江边趋郡府浣花溪上问封疆半年讼必消民境数月歌应彻帝乡百里旧闻风物好公余遥想入篇章  

送张子臯推官赴阙  

闲想何人得似君泛莲难滞五侯门风清自是神仙客雅淡谁知将相孙寒籁忍堪飘别曲秋霖那更洒离魂青春渐上青云去后会应难向水村  

次韵和酧洛下宋京见寄  

声名独步向西都主将风骚敌亚夫洛泛应随钓叟龙门游想领生徒公车未召身犹散相府深知道岂孤可惜春时还不见眼前花卉漫芬敷  

知府石太尉闲抱瑶琴荣临圭窦烧笋供膳刻竹题名因成二絶纪而谢之  

分茅人忽到茅斋踏破溪边万防苔却恐歌钟喧静境随轩只背古琴来  

笋就林烧厌八珍烟为翠幕草为茵功臣名姓留何处自把金刀刻翠筠  

池上闲咏  

防物满池塘闲防向夕阳草虫腰尽细水鸟嘴多长科斗渔翁字芙蓉野客裳诗成堪写处莲叶碧牋香  

送县宰王希之阙下  

到任预忧替替归贫类初离情似芳草逺道逐征车遗爱还留记行装只担书将来好官职愿载此间除  

寄唐异山人  

不见琴书友相思二十秋能消几度别便是一生休未得云迎步还应雪满头何时各携杖竟去防嵩丘  

送王秘丞赴阙  

诏下儒中选将臣众推何处避君恩图书官职人间美斧钺威权阃外尊兰省交朋迎敌愿棠郊寒士送消魂功成伫听居藩翰肯忆渔樵在水村  

和薛田察院咏雪三首  

林间踏去宜沽酒石上收来好煮茶除却子猷当此景高情偏忆戴逵家  

七字空吟六出花与君无酒只烹茶门前俱絶行踪迹还似袁安卧在家  

密压溪云入户斜照开睡眼不须茶谁言落处无偏党牵率诗家壮酒家  

送赵推官赴王太尉辟命  

旧友敦诗将边城辟去初坐筹销剑防行李减琴书戎帐应先遁屯田想未锄萧闗迎有骑瀚海食无鱼家道宁思虑军容纪惨舒唱筹戎幕静登眺戍楼虚马饮沙河浊蝉鸣陇树踈伫防归阙日官向粉闱除  

新栽苇  

临砌复临流栽初尚未稠长因带风雨逺似在汀洲静阁宜红蓼闲楼称白鸥前春应更好江上梦潜休  

送王太博出镇桂林  

主上求人镇大藩桂林虽逺莫嗟叹薛能嘉树非真命韩愈朝阳是谪官甘雨将沾蛮草润仁风先扫瘴烟残龙钟不得相随去愿寄州图枕石防  

谢何学士王专推官王道士同见访  

闲离锦帐戴纱巾谁送东郊访隠沦旧在幕中珠履客新游门下羽衣人扫苔虽是开三径采薇何由致八珍太史应还怜纒次郎官星犯客星频  

经嵩阳废观因有戏题  

嵩阳多废观欲騐少碑文地属村夫子苔漫石老君草生泉更浸松老烧犹焚欲问神仙事悠悠空白云  

送冯介迎觐  

离声无管弦空把指频弹唯子犹为客何人不作官前程贫岂易后会老期难想拜高堂下麻衣泪始干  

送无用上人归中条  

迢递中条寺秋寻防险途履踪临水有锡影入云无像阁分秦树经牕见舜都我曺题壁处闲防想踌踟  

秋夜与陈孟话别  

草堂灯暗雨萧萧欲话分携重欝陶何事琴中犹怨切凄凉调里鼓离骚  

寄盩厔知县解且著作  

盩厔乐天初任地此时君又继多才闲应时到游仙寺石上题诗拂緑苔  

## 两宋名贤小集卷二十二  

宋　陈　思　编  

元　陈世隆　补  

夏英公杂诗  

夏竦字子乔江州德安人以父死事补官真宗朝举贤良除光禄丞仁宗朝累擢知制诰拜同中书门下平章事封英国公后改封郑卒赠太师中书令諡文庄有集  

上元观灯  

鱼龙曼衍六街呈金锁通宵启玉京冉冉游尘生辇道迟迟春箭入歌声宝坊月皎龙灯淡紫馆风防鹤焰平宴罢南端天欲晓回瞻河汉尚盈盈  

题江州琵琶亭  

流光过眼如车毂薄宦拘人似马衔若遇琵琶应大笑何须掩泪湿青衫  

咏牡丹  

红芳争并蕚湘叶竞骈枝彩鳯双飞穏霞冠对舞迟  

应廷试  

殿上衮衣明日月砚中旗影动龙蛇纵横礼乐三千字独对丹墀日未斜  

青箱杂记云夏试制科廷对出杨徽之见其年少遽邀与语曰老夫他则不知唯喜吟咏愿丐贤良一篇以卜他日之志夏忻然为书此作  

天台道中  

驱马天台路悠悠渐向晨云开忽见寺山尽偶逢人细雨疎篁长微烟古木春行行遥驿道落吹起轻尘  

石梁  

断涧横幽石苍苍古木隂敧危接山腹迢递过云心峭壁峙千仭飞流下万寻秦人若驱策蓬岛路非深  

观藏珠  

敏手机心颇自安遮藏有路巧千般主公当面无因见只怕傍人冷眼防  

按诗话云丁晋公为玉清昭应宫使夏公为判官一日赐宴斋宫优人有杂手藏擫者丁请夏公赋诗诗云舞拂桃珠复吐丸遮藏巧使百千般主公端坐无由见却被傍人冷眼防  

再徙西都咏青雀寄张升谏院  

弱羽伤弓尚未完孤飞谁敢拟鸳鸾明珠自有千金价莫为游人作弹丸  

赠术士张介南归  

上公诗笔千金重【时吕许公王沂公皆有诗】逋客归装一舸轻莫到青山更招隠且留明哲为苍生  

咏燕雀举示胡旦  

燕雀纷纷出乱麻汉江西畔使君家空堂自恨无金弹任尔啾啾到日斜  

按诗话胡旦秋监性褊躁居襄阳夏英公常师事之及公贵达胡尚以故旧眡公公出镇襄阳时一造焉一日谓公曰读书乎曰郡事少暇比只作得燕雀一诗因为诵之胡自是少戢  

广农颂  

皇哉惟圣躬提天柄亿兆归心三农洽庆广我田事肇修稼政乃置官民乃颁号令号令惟何分条建规恩斯懋斯流冗攸归官名维何启职庀司训之导之播种维时民曰勤止服田力穑昼尔于耕宵尔无斁千耦偕飞百谷咸植既艺浮卤越经封洫官曰莅止纠力劝能痔我钱镈疏我沟塍乃能灌溉爰相丘陵污莱以辟游惰用惩赫赫圣谋有作咸覩畎浍四溟井疆九土沃野万里纵横其畆拥耒成林洒流降雨阳春如膏原隰如鳞我稼既华六合生云稻粱黍稷万井龙文同我妇子或耨或耘八月其获乃登尔稼滞穗栖原余粮厌野盈溢京庾流衍方夏式歌且谣土金同价百姓足矣君孰不足三百之同九年之畜八蜡既通五礼咸穆藏财于民所宝惟谷君哉君哉乐事训农炎帝之教后稷之功方我王度明而未融臣之颂之永矣无穷  

出守杭州寄执政二絶  

造化平分荷大钧腰间新佩玉麒麟南湖不住栽桃李拟伴沙禽过十春  

海雁桥边春水深畧无尘土到花隂忘机不问人知否自有沙鸥信此心  

青雀  

青雀孤飞毛羽单卑栖岂敢害鹓鸾明珠自有千金价莫为他人作弹丸  

国清寺  

穿松渡双涧宫殿五峯围小院分寒水虚楼半落晖叶从金地下云向玉京飞欲问西来意谁传智者衣  

桐栢观  

鸟道寒藤结洞门苍藓深楼台在山半松桧出云心土防春长在峰高月易沈羽衣祠太乙香冷石坛隂  

赤城  

丹壁排空叠防虹上真应此驻灵踪烟沈晓日明孤顶云破余霞出半峰岩下法师曽伏虎洞中天子屡投龙他年翠盖东巡狩玉牒终须受大封  

三井铭  

石罅山半三井如凿圆不可窥深不可度乱涧四入飞流外落堕石不盈骄阳不涸冷激松桧碧混崖崿山灵所卫神物攸托箫鼓一鸣雷雨间作  

## 两宋名贤小集卷二十三  

宋　陈　思　编  

元　陈世隆　补  

元献诗藁  

宋庠字公序安陆人举进士开封试礼部皆第一歴官左正言郭皇后废庠与御史伏阁争论坐罚金久之知制诰累迁翰林学士帝遇庠厚且大用矣庠初名郊李淑恐其先已以竒中之言曰宋受命之号郊交也合姓名为不祥帝弗为意他日以谕之因改名庠宝元中以右谏议大夫参知政事庠为相儒雅练习故事与吕夷简论数不同凡庠与善者皆指为朋党如郑戬叶清臣等悉出之乃以庠知扬州未几以资政殿学士徙郓州进给事中庆厯中范仲淹去位帝问宰相章得象谁可代者得象荐其弟祁帝雅意在庠复召为参知政事帝尝召二府对资政殿出手诏防以时事庠曰两汉对防本延岩穴草莱之士今备位政府而比诸生非所以尊朝廷请至中书合议条奏时陈执中不学少文故夏竦为帝画此谋意欲困执中也论者以庠为知体明年除尚书工部侍郎充枢密使皇祐初拜兵部侍郎同中书门下平章事集贤殿大学士飨明堂迁工部尚书三年谏官包拯奏庠不戢子弟又言在政府无建明乃以刑部尚书观文殿大学士知河南府后徙许州又徙河阳迁检校太尉同平章事充枢密使封莒国公御史言庠昏惰乃以河阳三城节度同平章事判郑州徙相州以疾召还英宗即位移镇武康军封郑国公以老请出判亳州庠所至以慎静为治及再登用沈浮自安晚爱信防子多与小人防御史吕诲请敕庠不得以二子随以司空致仕卒年七十一赠太尉兼侍中諡元献帝为篆碑曰忠规德范之碑庠自应举时与祁俱以文学名擅天下俭约不好声色读书至老不倦善正讹谬尝校定国语撰补音三卷又辑纪年通谱区别正閠为十二卷掖垣丛志三卷尊号録一卷别集四十卷天资忠厚尝曰逆诈恃明残人矜才吾终身弗为也  

二月  

二月寻芳已有期横来风雨固难知润添水榭千波凝寒勒林花下日迟晓匣气昬鸾不舞宝弦声纵夜频移伤春遗恨君须会重暖山炉釂玉巵  

重展西湖  

緑鸭东陂已可怜更因云窦注西田凿开鱼鸟忘情地展尽江湖极目天向夕旧滩多浸月过寒新树便留烟使君直欲称渔叟愿赐闲州不计年  

寄子京  

八年三郡驾朱轮更沗鸿枢对国钧老去师丹多忘事少来之武不如人车中顾马空能数海上浮【一作逢】鸥想见亲惟有弟兄归隠志【一作去】共将畊凿报尧仁  

閠十二月望日立春禁中作  

闰厯先春破腊寒防花金胜宠千官氷从太液池边动桞向灵和殿里看瑞气因风生禁仗暖晖依日上仙盘须知圣运随生殖万国年年共此欢  

落花  

一夜春风拂苑濇归来何处剰凄凉汉臯佩冷临江失金谷楼危到地香泪脸补痕烦獭髓舞台收影费鸾肠南朝乐府休赓曲桃叶桃根尽可伤  

答叶清臣  

纸尾何劳问姓名禁林依旧玷华缨欲知七畧称臣向便是当年刘更生  

玉蘂花  

唐昌观中树曾降九天人鸾驭今何许云英如旧春岂无遗佩者来效捧心颦  

歳晏出沐感事内讼  

山海有完士希世无良筹偶穿东郭履遂别野人舟不取篆刻赋来肩英俊游私智甚鳬短尘容若鸱愁备员太史氏补属富人侯姑学了官事何尝分主忧日贪斗食利歳感星躔周中都富才彦方驾若龙虬茂先善史汉平津治春秋高文用司马格五宠吾丘间濶路逢葛缤纷人召邹桑羊兴贾竖安国出缧囚汲郑贵交盛徐陈英藻遒况乃天下枢雄雌来九州衣冠径复道鼓吹出长楸席上万钱箸桥边八列驺雍容绂鲁玦意气拂吴钩咨余良不韪瓴甓厠琳璆吹竽昔已滥在梁今可尤台阁魏舒被风霜苏季裘有志谢轩鹤无机防海鸥防竢杜陵课诛茅归故畴  

有将独鹤行都市道上者左右奔迫野态憔悴因成短韵  

明心本霄汉此路极喧埃何意鸣臯罢翻同舞市来波臣忧辙涸海鸟避风灾寄语昻昻质非君羽独摧  

春夕  

暄色蔽孤斋空轩向夕开花低应露下月暗觉云来烛牖轻蛾聚风枝倦鸟猜无言聊隠几万境一灵台府斋岁晏节物感人輙成拙诗上寄昭文相公枢密太尉  

处世何常尽值才虚名高位自惊猜千重浪里随流出百尺竿头试险回衰鬓不徒欺晓雪孤心兼欲伴寒灰嵩阳颍曲风烟接已仗归云作隠媒  

## 两宋名贤小集卷二十四  

宋　陈　思　编  

元　陈世隆　补  

西州猥稿  

宋祁字子京与兄庠同试礼部会谅隂止奏名以祁为第一庠第三章献太后曰弟可先兄乎乃擢庠第一而寘祁第十累迁翰林学士命脩唐书书成进工部尚书逾月拜翰林学士承防复除羣牧使卒年六十四祁将终自为志铭戒其子勿请諡其后张方平言祁应得諡赐諡景文  

九日药市作  

阳九恊嘉神期人始多暇五药会广防游肩閙相驾灵品罗贾区仙芬冐烟舍撷露来山阿斸烟去岩罅系道杂提携盈防更荐借乗时物无贱投乏利能射饔芩互作主参齐交相假曹植谨赝令韩康无二价西南歳多疠卑湿连春夏佳剂止刀圭千金厚相谢刺史主求瘼万室系吾化顾赖恶石功扪衿重惭唶  

思贤阁图余真愧而成咏  

沗中二千石罢去輙图真揆余本完士早蒙善养仁执笏班华位飞绥待邃宸如何金紫服乃裹丘壑身西南一面重朅来驾朱轮牵拙歳再期初无德在民形象安足纪崖畧聊自陈质陋眸子了志泰眉宇伸谓谁彼其子而传阿堵神爵里三十八赫赫多名臣瞻前谢前哲垂后惭后人  

蜀地海棠繁媚有思加腻干丰条苒弱可爱北方所未见诸公作诗流播西人余素好玩不能自黙然所道皆在前人陈迹中如国风申章亦无愧云  

蜀国天余煦珍葩地所宜浓芳不隠叶并艳欲燃枝襞防分羣蕚均霞防万蕤浅深双絶态啼笑两妍姿绛节排烟竦丹缸落带垂回文锦官日传信到边迟  

海防  

哆炽风叶张囷皴雨皮厚丛橑列葢端攅旄注旗首物以稀见珍材縁怪忘丑  

枇杷  

有果产西裔作花凌早寒树繁碧玉叶柯叠黄金丸上都不可寄咀味独长叹  

答朱公绰牡丹  

珍蘤分清赏飞邮附翠笼蹄金防鬓密璋玉镂跗红香惜持来逺春应摘后空玩诗仍把酒恨不与君同  

赠楞严舒公上人  

丈室锦城隈庭闲地徧苔饭从香积取花续少林开讲昼经残叶禅宵独委煤无嫌一时学要是暮云才  

将归二首  

逺假西南守三逢梅桞新衰令宦情薄老惜歳华频郫酿工销日巴禽巧唤春离家何所恨雁后作归人云栈短长亭今兹重作经卭崃叱残驭蜀分使回星旅鬓双垂雪羁怀一泛萍骊驹在门久此曲若为听  

长安道中怅然作  

三辅古风烟征骖怅未前山园蓬颗外宫室黍离边树老经唐日碑残刻汉年便须真陨涕不待雍门弦兴亡作今古事徃始堪悲宫破黄山在城空北斗移走冈寒兔隠啼戍暮鸦饥灞岸重回首惟余王粲诗  

过惠崇旧居  

虽昧平生契怀贤要可伤生涯与薪尽法意共灯长遗画空观貎残诗孰补亡神期通一语无乃困津梁  

侨居  

公宇静寥寥居然俗意销屐间谁记齿带适自忘腰畆首秋残获城西日暮樵比来行乐惯随意度溪桥  

春晏宴北园  

天意歇余芳人间日始长落花风观阁睡鸭雨池塘稍倦持螯手犹残蓝尾觞春归无所预羁客自回肠  

腊后晚望  

寒日系难定鸣笳防已休冻崖初辨马昏谷自量牛汉树临闗密陇泉出塞流登高能赋未风物古尧州  

赠清逸魏闲处士  

奕世依岩石褒恩下帝庭姓名高士传父子少防星池溜遥通涧家林近带坰分明诏书意天极赐鸿防  

答劝农李渊宗嘉州江行见寄  

嘉月嘉州路轲峩接部船山围杜宇国江入夜郎天霁引溪流望凉供水阁眠愧君舟楫意遂欲济长川中秋新霁壕水初满自城东隅泛舟回谢公命赋  

斋舫谈经后官池载酒行斜阳鸟外落新月树端生演漾思江浦夷犹绕郡城东辕有遗恨日想物华清  

再游海云寺作  

十里云边寺重驱千骑来天形欹野尽江势酿山回园柰浓成幄楼钟近殷雷斜阳归鞅促飞葢冐轻埃  

题信相院黙庵  

对言方有黙因黙乃名庵庵留黙不遣一物遂为三扫泥中防正恐力弗堪自问呵黙者了然成妄谈  

渡湘江  

春过潇湘渡真观八景图云藏岳麓寺江入洞庭湖晴日花争发丰年酒易沽长沙十万户游女似京都  

城隅晚意  

寥寥天意晚稍觉并闾闲水落呈全屿云生失半山牛羊樵路暗灯火客舟还暝思输鳬鹄归飞沆漭间  

夏日陪提刑彭学士登周襄王故城  

聊随汉使者一止周王城片雨北郊晦残阳西岭明野禽呼自别香草问无名谁复黍离咏但多箕颍情  

东晋  

仓卒浮江日声明建号初羣臣让禁脔上宰制单綀气鋭开桁战心欢折屐书纎儿竞撞坏不念好家居余昔游云台观谒希夷先生陈抟祠堂缅想其人今追作此诗  

仙馆三峰下年华百歳中梦休孤蝶往蜕在一蝉空蘂笈防言秘宵晨浩气通丹遗防后鼎林遣御余风市雾沈荒白飡霞委暗红峨眉有归约飞步与谁同  

怀古眺望  

城闉聊属眺千古恨悠悠夏享空台毁韩亡故社留庙祠旌頴鳯溪水识巢牛春色依林动晨烟傍戍浮庌驺闲自集田鹤呌相求町篠夤縁密川葭靃靡柔栎虚迷郑鄙隗路隔轩游感昔如吾辈曾经几斛愁  

咏史  

古有容容福人讥龊龊员生贪巧作奏死戒直如欲重高门地非论媚灶天诗书大儒冡丝竹后堂防东阁飜刍马西园窃瘗钱道谋谁执咎户选不因贤朱鼓成妖日羌雏入贺年须防反室诏终取阖门怜异日谗成锦先时黙似蝉空贻后人叹流涕掩青编  

览蜀宫故城作  

国破江山老人亡岸谷摧鸳飞今日屋鹿聚向时台故苑犹霏雪荒池但刦灰頳遗糊处壤阖记数残枚恨月窥林下悲风覔陇来依城狐独速失厦鷰裴回废社才存树隂垣自上苔有情惟杜宇长为故王哀  

集海云鸿庆院  

地胜祠仍古春余物徧华山云时抱石佛雨不萎花岭挟楼梯峻岩牵殿墄斜淙谿杂环佩怪蔓走龙蛇供坐僧飞鉢香园客戏沙吾游真草草深意属青霞  

次韵和季长学士正月二十八日出郊见寄之什  

雅俗传祠日年华重宴辰初阳澹江雾小雨破街尘客葢浮轻吹斋刀俨后陈林芳催兔目原色换龙鳞壤路歌声杂褠倡舞叠新持杯徧酬客惟欠眼中人  

十日宴江渎亭  

节去欢犹在宾来赏更延悠扬初短日凄紧乍寒天霁沼元非涨秋花自少妍蚁留新献酎蕙续不残烟戏鰋冲余藻游避折莲流芳真可惜从此遂凋年  

潄玉斋前杂卉皆龙图王至之所植各赋一章凡得八物或赏或否亦应乎至之之意欤遂写寄至之  

萱草  

脩茎无附叶繁蕚攅莛首每欲问诗人定得忘忧否  

淡红石榴  

移植自西南色浅无媚质不竞灼灼华而效离离实  

芍药  

有名见郑风今赏异畴日采花当采根可能治民疾  

蜀葵  

红白相嗣繁色钝香亦浅相对庭户间俗尚焉能免  

竹  

脩脩稍出类辞卑不肯丛有节天容直无心道与空  

菊  

纎茎寒始密秀叶晚逾滋芳意君须识羣葩摇落时  

芭蕉  

不枝惟叶茂无干信中空所以免摧折为依君子风  

官下  

东泊骖驔一驻车騩云芣木澹扶踈风经御防仙游外野识禆谌草创余颍谷寒烟仍井邑时门残日但丘墟两都大道过从盛不称支离佩左鱼  

兄长莒公赴镇道出西苑作诗有长杨猎近寒熊吼太液歌余瑞鹄飞语惊迈予輙作一篇  

宝楼斜倚阙西天北转楼隂压素涟白雪久残梁复道黄头间【一作空】守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年  

寄题相台太尉韩公昼锦堂  

瑞节前驱昼锦身堂成署榜示州民迁莺贺燕聨翩集嘉树甘棠次第春漳岸夕波通沼溜魏台暾日防梁尘君防千古青编上得意如公有几人  

寒食假中作  

九门烟树蔽春防小雨初晴拨【一作泼】火前草色引开盘马地箫声催暖卖饧天萦丝早絮轻无着防袖和风细可怜鳌署侍臣贪出沭珉穈珠馅愧颁宣  

把酒  

歌管嘈嘈月露前且将身世付酡然漫夸鼷防机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜  

余既到郡有诏仍脩唐书寄局中诸僚  

一章通奏领州麾诏许残书得自随吾党成章真小子官中了事是痴儿昏眸视久花争乱倦手搔余雪半垂所愿弟兄皆杰笔刘生当见汗青期  

真定述事  

莫嫌屯垒是边州试听山河説上游帐下文书三幕府马前鞾靺五诸侯王藩故社经涂国侠窟余风解服仇四十年来民缓带使君何事不轻裘  

拟杜子美峡中意  

天入虗楼倚百层四方遥谢此登临惊风借壑为寒籁落日容云作暝隂岘井北抛王粲宅楚衣南逐女嬃砧十年不识长安道九籥宸开紫气深  

春宴行乐家园  

园芿初干小雨泥饮壶游屐况亲携身轻早蝶千回舞技痒新禽百种啼乗饮草茵侵坐软畏风桃绶向林低阳晖自有留人意衔照高楼未遽西  

落花  

坠素翻红各自伤青楼烟雨忍相防将飞更作回风舞已落犹成半面妆沧海客归珠迸泪章台人去骨遗香可能无意传双蝶尽付芳心与蜜房  

将到都先献枢密太尉相公  

再试州旟騐不才却将憔悴到中台相车问罢同牛喘大厦成时与燕来今日谋猷须丙魏他年宾客但邹枚西园闻道余春在尚及花前防艳杯  

和致政燕侍郎舟中寄晏尚书  

异时仙阁对三休顿首辞荣动邃旒疏广故僚供祖帐鸱夷尽室付归舟侧堦生玉怀欢宴列壁图山代逺游新句渐高尘累少紫芝岩曲要相求  

送越州陆学士  

梅天霞破候旗干乡树依然越絶间挟策当年逢掖去怀章此日绣衣还亭余内史浮觞水路入仙人取箭山牛酒盛夸先墅宴不妨春诏得亲班  

成都  

风物繁雄古奥区十年伧父巧论都云藏海客星间石花识文君酒处垆两劔作闗屏对绕二江聨派练平铺此时全盛超西汉还有渊云杼颂无  

二月十八日席上方忆季长未还不同斯乐欲作诗寄之会使者来已有新章今牵聨成篇拜呈上  

烟压西郊雨压津满城歌吹为芳辰江形左右衣留带桞色高低麹与尘暖逼园花迎望密晓催林鸟每啼新知君贪拥光华节未肯樽前共惜春  

九日宴射  

佳节凭高驻防旗亭臯雾罢转晨曦堋间羽集号猿后台外尘飞戏马时芳菊治疴争泛蘂丹茰辟恶徧传枝明年此会知何处醉玉颓山不用辞  

程密学知益州  

墀涂昼对别尧蓂细札芝泥袭绶馨三蜀旧台呼辐宠十连新府梦刀灵云梯霁日明钩栈雨阁苍苔蚀劔铭只恐廉歌未厌荧煌归应六符星  

重阳不见菊  

蜀地秋高未拟寒翠苞如粒露华干重阳已过君休恨留取金英晚节防  

侨居  

抱病苦忧幽都城困倦游身抛秃翁板言入稗家流世路风波恶天涯日月遒危心正无泊时底喻穷愁  

入壬辰新岁  

五十为衰始仍余五岁衰双眸不明鉴残鬓已纷丝铜虎虽频剖荷囊信滥持何须依老格先作故山期  

罢学士出守还拜承防  

十八年前玷玉堂当时緑鬓今苍苍伤禽纵奋愁创重廐马虽还笑齿长薫罢山炉飘暗烬潄余铜椀冰寒浆须惭清切銮坡地不是吾人得擅塲  

西楼夕望  

炎氛随日入岑寂坐遥帷倦鹜昏投浦惊蝉夜去枝桂花兼月破槎影带星移珍重牕风好羲人即此时  

尹学士自濠梁移倅秦州  

于役三年逺论兵两鬓班不辞征虏辟要作破羌还楯墨应圜熟兜烽报未闲浮舠背淮服盘马入秦闗遂阁讐书笔仍余聚米山忆君他夕恨遥向陇云间  

陪谢紫防晚泛  

积雨涨秋壕轻舟共此遨菰蒲敛铓锷莲芡熟櫜韬岸静鱼跳月林喧鸟避篙归时兴不浅风物正萧骚移病还台凡阅半岁乃愈始到家园视园夫治畦植花因成自叹  

卧治无功赐告回骤叨鸣履上中台壶丘天壤非真死蒙叟轩裳是傥来经灌旱蔬扶陇出失刊园蘂犯檐开此身踈拙真丘壑不是当年王佐才  

吴中友人惠蟹  

秋水江南紫蟹生寄来千里佐吴羮楚人欲使衷留甲齐客何妨死愿烹下筯未休资快嚼持螯有味散朝腥定知不作蟛蜞悮曾厠西都博士名  

送赵御史仲礼之任南台并柬兼善达公经歴元载王公用道孔公二御史  

天子龙沙拜法官议郎新戴辟邪冠晓辞漠北氷霜重秋到江南草树寒谏防频烦明主听题诗长共故人防应怜闾里诛求急尚布朝廷礼意寛幕下风清鸣一鹗台端雪霁见双鸾寥寥渡海三冬翮煜煜凌空五色翰晋代新亭苍藓合梁朝旧寺土花残石城慷慨悲袁粲别墅风流忆谢安千里凭高麾绣斧几回揽辔并银鞍诤臣事业须公等努力明时匪素餐  

海棠  

薄暝霞烘烂平明露湿鲜长衾绣作地密帐锦为天  

木芙蓉  

皓露浸湘蘂光风猎绛英緐霜不可拒切勿受空名江南江北树秋至仅成丛向晚谁争艳酡顔浅作红  

月季花  

羣花各分荣此花冠时序聊披浅深艳不易冬春虑真宰竟何言予将造形悟  

咏棣棠  

潘赋幽芳在周诗荣蕚传佛轮千幅细公带万钉圆  

咏牡丹  

压枝高下锦攅蕊浅深霞叠防晞阳媚鲜芦照露斜  

咏酴醿  

来自蚕丛国香传弱水神析酲疑破鼻并艳欲留春  

黄葵  

黄葵贵丽不夭饶一朶新晴松下高还是尔英临黼座朦胧晓日照天袍  

咏橙  

故乡寒食荼防发百合香醲邸舍深漂泊江南春欲尽山橙彷佛慰人心  

过摩诃池  

十顷谁家旧凿池池平树尽但回堤清尘满道君知否半是当年浊水泥  

和贾相公览杜工部北征篇  

唐家六叶太平罢宫艳醉骨恬无忧孽虏诟天翠华出糢糊战血腥九州干疮坤痍四海破白日杀气寒飕飗少陵背贼走行在采梠拾橡填饥喉眼前乱离不忍见作诗感慨陈大猷北征之篇辞最切读者心陨如摇辀莫肯念乱小雅怨自然流涕袁安愁才高位下言不入愤气郁屈蟠长虬今日奔亾匪天作向来颠倒皆庙谋忠骸佞骨相撑拄一燎同烬悲昆丘相君览古慨前事追美子美真诗流前王不见后王见愿以此语诒千秋  

遣吏视诸公茔树回有感三首  

文正王丞相  

两朝推巨德万务罄斯猷汉日左右手尧年忠孝侯名言天下满故事省中留宸篆旌碑首刊文又几秋  

文靖吕丞相  

庆厯公三入边烽摇太平啖金真间敌挠酒不寒盟上印情虽切然髭疾遽轻惜哉天弗愸宸幄泪先横  

宣献宋公  

昔去劝明辟俄归参大钧公孙未及相诸葛已伤神名待天渊蔽文争日月新英魂同玉树不向土中春  

咏汉史  

朱云英气凛生风濵死危言悟帝聪殿槛不脩旌直谏安昌依旧汉三公  

寄浄名庵僧长吉二首  

故人诗未报恨恨复经年梦去长江路心知宝所天身依岩桂老诗与暮云传无奈缨緌累犹乖方外縁名高身愈隠孤锡倚岩扄园布黄金地台藏白马经庵云吞暝烛涧月防虚瓶坐想谿桥路莓苔又几青  

九日食餻  

颷馆轻霜拂曙袍糗餈花饮鬬分曺刘郎不敢题糕字空负诗中一世豪  

## 两宋名贤小集卷二十五  

宋　陈　思　编  

元　陈世隆　补  

伐檀集  

黄庶字亚父号青社分宁人少嗜学有大志庆厯二年时年二十五以诗赋登进士歴佐一府三州皆为从事生平抱负竒伟卒未一展皇祐五年自编所作诗文二卷题曰伐檀葢取素餐之义以自识愧云子三大临庭坚叔达  

偶书  

此心为地把书耕若问生涯指六经欲语世人真富贵胸中珠玉又无形  

读赦书  

诏书一尺洗寰瀛舒卷雷霆万物惊天祗无私均雨露地縁强半是榛荆人间疾苦言堪疗塞外豺狼腹未盈不是朝廷用桑孔丁宁浑只念苍生  

遣怀  

六载红莲客差池又一年无人和白雪有意补青天肝胆论兴废诗书谒圣贤尊中古日月穷达付陶甄  

山居独酌  

山寒未放春消息独把单醪慰寂寥书对圣贤为客主竹兼风雨似咸韶醉乡城郭灯前到愁贼戈矛盏厎销野菜溪鱼随分有不堪回首呌箪瓢  

春日闲居  

缰鎻身闲似未名方愚情性被春轻酒教笔砚因花废路为亭台与草争野客笋邀煨短茁隣僧茶约煮新萌无时杖屡穿林去真是寻芳户一丁  

赠山寺僧  

慵饱浮图世共憎蓬蒿师独养牛耕田驱白石年常过林印薪青歳旋生竹似子孙怜笋茁树添松柏补风声眉头怪得春来喜雨起蔬苗粒粒成  

寄子蒙授常宁令  

疎率君堪爱无心官又高身思眠白屋人勉着青袍【去冬调官京师于铨吏不得意欲致其官而归予止之】号隠疑名福【前为宁乡尉自号吏隠】贪归似姓陶常宁邑虽小应合得牛刀  

灵竹【俗传孟宗所泣斑竹也今为卾州寺】  

緑隂清韵竹萧然歴歴当年泣泪防千古舜妃湘水底必应憔悴有惭魂  

山水卧屏  

林泉生长厌应难更写方屏几曲间仕宦东西苦无定此心长似宿山家  

和刘卿材十咏  

耕者  

四海兵今息耕夫未得知黄梁不敢吃盌尚半蒿藜  

牧竖  

逐处随青草生来不识愁旱田干欲死拍手也须讴  

红树  

几树浓于茜斜阳景最幽忽因风雨尽全减十分秋  

野庙  

中国浮图盛祈禳渐不过吾民非独困山鬼恨尤多  

堠子  

一堠居市防百堠居林莾土木若有情山中亦惆怅  

水鸭  

忆在山中日溪边把钓钩相逢恐惊起招手却回舟  

溪声  

至音不可收今人滞形器欲知古乐心山中此声是  

草市  

冲市柴鱼集应山鸡犬号问知人苦乐米价不须高  

龙潭  

寂寞真龙去雩坛血不干世情多冷暖对此鼻辛酸  

溪桥  

忆得别离日乡桥桞脚斜读君诗一转全似到吾家  

观雪  

疑是天公戯都倾海作盐松筠知不变丘壑见无厌清为诗家极寒因酒户添冬温成俗疫得此胜针砭  

酒  

千载醇醲意长随麯蘖新解将今日月转入古乾坤闷至胜良药愁来敌故人几杯聊酩酊五斗趣还均  

登郑氏阁  

林泉无价自由身缰鎻登临趣未真望处好山俱得力夜应明月不孤人任从心外烦于蚁长对尊中别有春当日若知风物胜定携鸡犬过江濵【前山皆秀可爱予家亭阁不能见故云】  

立春  

此日春方到春心亚舜尧勾芒如稷契大蔟似咸韶衡柄三阳把陶镕万物翘家家助和气剪防作花飘  

题人移牡丹  

林上春来恰恰忙安排顔色与春装栽培欲报应先发根祗谁移不改芳红药便随心减价黄蜂偷喜蜜添香凭君剰酿防花酒待挿花枝满首尝  

探春  

雪里犹能醉落梅好营杯具待春来东风便试新刀尺万叶千花一手栽  

笻竹杖  

琴鹤为友朋出入常拂拭生来节便高故有扶危力  

题东寺柱  

竹风松月牢于鎻闗闭人心物外情燕雀闻经俱已惯归来不怕读书声  

教绳权学书偶成  

文字有縁曾弄墨【楚俗子生周一年其日陈食饮砚墨金帛之具从儿戏防聚家人观以为乐绳时先弄墨】见来官小免咨嗟喜将笔砚传生计不失诗书作世家字识姓名能指防写因梨枣不倾斜着鞭莫落时人后三十尘埃监汝爷  

次韵答王甫判官  

尘埃蹭蹬落麤官赖有诗书可自安人到圣贤由感激国施钟鼎为艰难须期燕骨千金价莫动黄陂万顷澜穷达功名无早晚好山宜且醉吟防  

致政吴侍郎挽歌词  

千里资甘防【今资政守京兆】凄凉一日遗为臣如广受生子似臯防笔砚诸孙哭讴歌几郡思【公屡为二千石】秦人失太守翻有怨天辞  

荆棘二疏路几人同撇衣仕涂师白髪国老欲【疑误】彤帏遗箧诗书满行旌雨雪飞陜民应泪落不见板舆归【今资政自陜移京兆】  

署中新栽竹  

移作园亭主栽培霜雪姿不辞桃李笑只待鳯皇知少已留风住踈宜待月筛相防时一醉谁道小官卑  

和题云台观  

太华疑挨毕昴回欲观形胜上云台雪中地把银屏立雨后天将画轴开景好更宜和月防客忙常是爱山来我知游者登临意常恨西轩落日催  

都防诵书偶成  

主人调鼎手千里刃迎虗暗使民如堵能容吏似樗莓苔眠杻械雀燕听诗书刀笔应无补身为白蠧鱼  

题公美庭前芦  

长安只説谁花好君把青芦砌下栽鸣雁也知人好事几时衔得入闗来  

和公美季秋书事  

知君行县乐经见饱朝昏禾黍富年户牛羊落日村趂云防华没冲雨渡泾浑颇得诗家助聊应慰旅魂  

送石都官赴阙  

为郎四十者堂有二亲稀止仰官为养行应泪在衣白云偏伫立黄犬好频归去有山公启天心正似饥  

长安贺晏相公生辰  

衙鼓簮绅动灵椿荐寿醪吾君合尧舜此日降伊臯紫诰文章老丹青事业牢乃【疑误】朝尊柱石千里辍钧陶民即讴歌借霖应梦寐劳秦人下车乐逺迩赋崧高【公下车始五日】  

次韵和言怀  

五常为种耕情性天意宁分有与无史解戮人惟戮古地能埋死只埋愚青云易把诗书买白髪难停日月驱顾我无才背时俗浮名早晚见归途  

和子玉病起游书斋  

萧斋久不往筋力试笻初牕户蜗涎鎻尘埃防迹书病魔虽已去诗癖竟难除苔地欣重扫徘徊意有余依韵和舞阳杨令九日羊川小饮之作  

青帘白屋得新醅坐待村童买果回旋撚野花为泛菊更寻山路作登台世途已把灰心死罇酒聊同笑口开多谢晚禽知客意歌吟来往劝余杯  

谢赵太傅遗聚米图经【图经其子宣事舍人珣所作】  

文武生贤子羌图帝所多始欣知马援终叹失亷颇【定川之后宣事死之】苍防巢遗藁黄埃鎻旧戈逺人犹偃蹇掩帙泪滂沱  

哭水丘随州【无逸】  

卧理隋【疑随】民欲问安讣邮俄至废朝餐秦川旧会欢如在汉水新书墨未干丹旐已归人寂寞素车徒有泪汍澜时情冷暖尤无味一臂相知在肺肝  

席上送韦中舍归襄阳  

如君七十少梨栗有坚牙琴杖新行李云泉旧世家寻求栽树法拂拭钓鱼车独羡今归去青衫脱有涯  

次韵和真长新春偶书  

东风寂寞掩柴闗时苦删文笔冻干只把诗情磨世态更凭酒力御春寒尘埃不必频弹铗岩石终期共挂冠叹息长安名利者乾坤未似斗筲寛  

伊川喜雨  

尺雨乗春慰望深家家仓廪一年心伊川父老还知否此是随车傅説霖  

送真长书记知舞阳  

尘土淹沈客诗书梦寐身又辞千里幕去布一同春路想多归户【舞阳地薄民多逃亡】庭应絶涝民【舞阳地下岁大雨河波輙涝】青衫莫嗟叹知己在陶钧  

饮张承制园亭  

百年生计一张琴敝轸枯弦抵万金世上几人曾入耳罇前此日是知音清风明月虚无境白雪阳春寂寞心莫讶南薫沈听久致君基业用功深  

和陪丞相听蜀僧琴  

小园岂是春来晚四月花飞入酒杯都为主人尤好事风光留住不教回  

八日探菊  

行绕墙边菊踌蹰赏物心秋风应有意明日是知音酒惜浮花醉诗留把叶吟儿童欣佳节撚蘂试黄金  

市得笛竹簟因成诗  

八尺枯氷簟一筒小轩拂拭趣谁同罇前声负千杯月牕下光赢一枕风易向曲肱增意旧诗因仰防有新功蠧书围绕高眠处梦与尘埃路不通  

庐山道中遇黄介夫因寄四十字  

冷日苍山下相逢笑又颦文章已脍炙名位尚埃尘昔见缨尝请今言雉欲驯【介夫新授安邑令】妖氛满南郡忍醉解池春  

次韵和雪霁游西湖  

雪会游人意元朝变物华醉乡银作界诗客玉为家鱼影纹冰縠禽踪篆霰沙余英恐销尽目断夕阳霞  

次韵向元伯春晚有作  

好花未得千塲醉风雨飘零又一春自是劳生无暇日芳菲何处解孤人  

次韵居正暮春感事  

物报春光去已深残红满地緑成隂晓花便好吟诗惜余景应须载酒寻欢意莫教时节挫穷愁自倚歳寒禁园亭况是登临胜何必流年动素心  

次韵元伯西轩桃李  

李白桃红气味奢早须分付醉吟家春风春雨难期信便是无言做落花  

望春偶书  

信马寻春上古原天工一幅绣平川花应笑我将诗句便当游人费万钱  

次韵居正四月牡丹  

四月残红日日稀平阳园槛正芳菲春知东馆酣賔客应是阳和未放归  

和元伯走马防牡丹  

城中走马趂残春探取红芳日日新何事有花不吟醉姚黄魏紫属闲人  

次韵元伯初夏南洋河即事  

芳菲已去絶音尘临水踟蹰景又新应是溪源来最逺落花流水洞中春  

次韵子仪初夏偶作  

醉红方寂寞吟緑又装成雨急荷宜听清风簟可迎燕忙谙物态花尽见时情独有无言意不知枯与荣  

防春牓偶成  

每防春牓独嗟咨蹭蹬尘埃已十朞韩老有知应笑我归时无计只痴儿  

陪丞相游石子涧  

賔吏亲携涧底行潺湲风递似相迎只应山鬼知公意乞雨新添瀑布声  

涧下禽鱼识上台听泉履迹徧苍苔岩边不欲踟蹰久只恐商王梦逺来  

次韵和真长四季牧童【许昌】  

怯雨宜晴不识愁去随青草牧春牛无人古路歌兼笑归去山花挿满头  

晓牧侵星大暑天昼寻芳树緑隂眠惜牛不使冲残日归带黄昏饮小川  

角穿黄穗手横笳不省人间有鬓华落日西风归去路枯桑黄叶两三家  

枯笛手持无律吕清风曲调逐时新数竿冬日浑无价暖靠牛眠不教人  

次韵元伯晓出白门  

山形云染翠屏曲溪色练铺银汉东楼台一轴古今本行者往来图画中  

栽竹  

小槛栽培得此君緑隂踈韵似相亲从来风月为三友吟社新添客一人  

嵩山  

峩峩镇中夏峻极万寻隮突兀磨天顶窈窕入地脐中林兴夏雹半壑卧秋霓泉恐连青汉峯疑拥碧圭云高千里见雨到八方齐渤海防如带青防上是梯醉堪扪日月吟可摘娄奎翠葢何时动金为玉检泥  

隠真斋庭多怪石小诗求数株  

曾经禹贡清泉骨【禹贡青州岱畎鈆松怪石】今是莓苔几世孙知君突兀满庭户乞我雨中云数根  

和元伯中伏夜雨南洋河水泛  

雨洗三齐中伏月乖龙连夜起云门【青之南山有穴出云故曰云门】溪声斗似银河落惊断诗书一梦魂  

登郓州谿堂【古郓州有谿堂与州偕废其地去今治所十五里好事者迹其名为之韩公诗石存焉】  

仁智模来物状亲登临宜入古图身惯看韩老诗中景树色泉声似故人  

中秋夜月  

人间共赏中秋月酒社诗家意味长天上必应霜露早桂丛凋尽饱青光  

辇上会里人子蒙饮  

秋风吹客衣归思入梦寐相逢在千里一饮胜百醉果脯随分列不减到家味平生金石心颠倒独莫弃何时不搔首共话医国计恨未得杞梓欲把斤斧试尘埃鞋履穿各走车马地唯兹栖栖怀酒椀可以慰  

探春  

春色若有价黄金量山丘几拟把酒吟浪欲开口酬今朝庭桞枝抝折丝已柔东风弄五色渐落草木稠我营赏春资瓮盎蚁已浮山川天开尽秪拟酩酊游  

对花  

诗昔甫白在造化困刀尺我生几年后浪自镌顽石对花独把笔好句恨莫得莱阳与采石孤坟没荆棘几欲肉白骨再挿风雅翼海为一杯酒地为一领席醉坐吟万物话出埋霹雳乾坤髓可掬鬼神泪可滴人生贵适意身是天地客糟牀不可干吟纸须强擘花落若解医有金费干镒  

和白云庵七首  

白云庵  

白云无种满地生有时出山为雨露老僧惆怅望云归尽日庵前自来去  

清风轩  

老僧栁榻人不知独与清风自来去朝昏晏坐向轩中此身便是清风主  

宴坐台  

老僧坐见万物空徃徃终日居此台破衣兀坐若枯木山鸟不怕行莓苔  

醒石  

老僧拂拭待游者云骨一片莓苔青尘埃万事心若醉到此不觉令人醒  

磬石  

古乐破散郑衞起走入万物不可名山中惆怅莫能到疑是舜时韶一声  

明月台  

老僧山中嫌月窄夜夜独上高高台四边不肯着间树故要满坐清光来  

白石涧  

林间旋叠石为路日日自汲涧底泉老僧意趣似童子洗手濯足听潺湲  

登扶风王宗元山亭  

云收南山头太白青崔嵬我有泉石梦坐对怀抱开小池数斛水渉鸟来毰毸遗翎与行迹纵横在苍苔忆得钓矶上到家如一回蔬畦参差緑采掇助酒杯痛饮不能去绕竹犹徘徊主人林岩癖笑傲苍烟堆心忧百里病良田正黄埃欲知主人喜雨抱山脚来【图经云太白之半有横云如瀑布则防雨常以为故语曰南山瀑布非朝即暮时久旱始得雨以为喜故云】  

赋得退之画像  

功名已写后来耳身入人间图画防叹息浮图满天下犹疑怒髪上冲冠  

游石瓮寺  

飞泉自有迎客意声到山前入人耳泉声引行不知疲石路硗确折屐齿长安睫满车马尘林嵒夜夜来梦寐云烟郊原铺古图心眼开快明如洗渭流屈曲成大篆书破野色为緑纸丘墟沈吟古兴废秋风正入红树起折碑断垣卧荆棘意思纷乱不可理穷幽更下苍崖根把酒坐听潺湲醉山花似欲劝苦饮时散清香入人鼻奔走恨不身长游喜写姓名藏薜荔  

喜雪  

长安雪一尺朝扉失南山生喜疾疫消敢避衣褐单闗中西征后所向饘粥悭去年新钱敝千里成凋残漫漫丰穰候风俗开容顔秦人饱稼穑共望仓廪寛幕府俸薄少藜藿日满盘明年麦定好慰喜聊加餐  

次韵和松迳  

行人旱亢日共防苍烟姿岂识雪霜心但轻蝼蚁皮中为栋梁用莫叹斧斤迟樗桞尽牺象后凋终不衰  

登大云顶  

区区霸迹欲知小试上大云孤顶防老僧指我日上处镜靣泻出黄金盘  

送黄景防西逰【晞】  

先生古肝脾久恨不得识唯闻公卿家要作门下客千载卞和泪争磨荐书墨姓名落四海履杂车马迹尘埃十载衣几度改顔色纷纷九衢中拭眼见珪璧敝褐埋众人胸肺无丈尺从来饥渴心既见转不释斗酒听语论今古吐白黒秋入汴桞枝买马欲西适寇方豺狼骄似汉子弟国予知弱诸侯必得主父策  

谢刘簿李尉见访  

诗书卧篷荜柴门昼方开邑官刘与李马蹄破苍苔林居厌鼃黾喜振敝席埃见此六翮姿茅荆共徘徊我欲驻车辙蔬果倾旧醅山花恨未饶何以助酒杯今古饱夜话痛饮胜百回春风旌斾满匏去难陪  

送郭评节判磨勘  

尘埃衣襟改顔色独洗青衫三十年足迹不入奔走途来徃铨户鞋履穿一时同上青云人徃徃裨补造化权朝梳满手见白髪叹息不置齿牙间只言归田有几畆种秫欲酿山中泉腰边即见佩铜墨我喜百里疮痍痊  

登见山楼  

太守终南为客主出入厌倦马与车与山朝夕欲还徃作楼近在室一隅主人去久山寂寞正值青帝催焦枯我拘簿书甚杻械摆脱步上提酒壶郊原犹未见春色似据水墨长安图也知好景天更惜高峯常是云糢糊安得风伯持大篲扫洒百里如屏铺显昧万状古诗国收拾可秃千毫书我来愿作风雅户醉倒坐待明月孤去家若有岩下梦免复夜夜寻归途  

和题竹轩  

小轩移得清风枝知君公退来忘机山禽自识主人惯客到有时惊不飞  

下碁  

古人欲写得丧形万事画在方罫内黑白胜负无已时目送孤鸿出云外  

暑轩夜坐  

夜气入庭树小轩坐前檐清风动巨箑浮云卷重帘月迟待友旧蚊噪憎防谗轻凉若可买金愿量谷岩  

闻蛙  

佞舌儿女柔异教蜩螗喧岂能听蛙黾静枕诗书眠【能一作如】  

忆竹亭  

蓬莱楚山底傍舍竹四围狂鞭入门户乱笋争墙篱与竹事还徃相对一束书壮长走世路驽骀强鞭笞尘埃客灞浐逺梦夜夜归小亭久不理漏栋生白芝偶放簿书笔杖履改旧诗呼童诛蒿莱扫洒莓苔基谁庭无花卉憎有儿女姿独移苍烟本慰我千里思生生山林趣亭园有光辉免使清风来留在桃李枝月明绕竹步撚脱颐颔髭相向若知己动摇影参差人间欠药石稚乳骄羗夷青衫汗污垢寸尺莫可裨忍作仓廪盗宁老诗书饥养笋为钓竿早晚耕蒿藜  

和白塔寺四首  

四开亭  

亭前流水醒客耳亭上白云开客顔老僧有意厚来徃四开更令防好山  

听泉  

五音入耳大声散情性破碎不可完而今虞舜欲仪鳯愿献泉谱为诏源【疑当作韶源】  

芳亭  

峩峩佛屋遍四海志士叹息伤容顔高僧淳拙有深意独自结茅山水间  

水阁  

山僧听泉心不足凿池汲引为蟾自言犹欲洗俗耳夜静为闻鼃黾声  

和暑雨偶书  

暑如煎烹欲狂走猛雨如洗沈疴瘳宁知诗书一枕梦便作桃李三春游蛙蜩呌噪若交旧蛟蝇痴钝如仇讐今君病起正高卧庄蝶处处宜相求  

渔家  

挿屋数竿径穿篱几尺船水乡菱芡足不着免租钱【时江南诉旱】  

宿赵屯  

芦花一股水弭楫日已暮山间闻鸡犬无人见烟树行逐羊豕迹始识入市路菱芡与鱼蟹居人足来去渔家无乡县满船载稚乳鞭笞公私急醉眠听秋雨【此诗与大孤山一首山谷尝手书刻石于南康府星子湾有跋见别集】  

宿采石【李谪仙旧墓】  

秋风宿蒹葭花落若霜雪江山古兴废荆棘垒出没水收鳬雁声夜静寒籁发渔舟自来去笑语载明月诗形动笔墨恨乏风雅骨谪仙为黄土冢平名突兀句编天下口千载字不灭人间比兴复泉底魂魄悦坐诵姑孰语酌酒当枣栗醉梦若可见好句当须乞【谪仙有姑孰十咏】  

拟欧舍人古篆  

书满纸籕文废字法破碎失本根中间阳冰入篆室下笔日与丞相亲防画各得万物体科蚪筋骨千载新泉铭学语童子知大厯几字名忽振足知古人自负恃碑岘巨石垂千春篆字堆积天下字晚得纸本如希珍铺舒墙壁动人眼直木曲铁若可扪人为黄土久寂寞略不讹缺才鳞皴我疑山鬼恐漫灭徃徃镌凿施斧斤公来醉吟江山国得之爱叹何慇懃刻词犹恨纪不足句句与古风雅怜一旦纸贵文字市鬻诗贾篆声云云苏梅鸾鳯相上下鄙语燕雀何能羣【苏子美梅圣俞同有此诗】  

大孤山  

彭蠡百里南国襟万顷苍烟挿孤岑不知天星何时落春秋不书不可寻石怪木老鬼所附兹乃与水同浮沈鸣鸱大藤树下庙祭血不干年世深轴轳千里不敢越割牲酾酒来献斟我行不忍随人后许国肝胆神所歆落帆夜宿白鸟岸睥睨百绕寒藤隂银山大浪独去险比干一片崔嵬心宦逰逺去父母国心病若有山水滛江南画工今谁在拂拭东绢倾千金【右与宿赵屯同载石刻】  

汴河  

汴都峩峩在平地宋恃其固为金汤先帝始初有深意不使子孙生怠荒万艘北来食京师汴水遂作东南吭甲兵百万以为命千里天下之腑肠人心爱惜此流水不啻布帛与稻梁汉唐闗中数百年木牛可以腐太仓舟檝利今百于古奈何益见府库疮天心正欲医造化人间岂无针石良窟穴但去钱谷蠧此水何必求桑羊  

樊侯庙  

隂森樊侯庙古木澧水傍兹民畏如生奔走豕与羊家家奉侯讳若在父母堂【舞阳老防以侯名为讳】我来憇行役再拜奠公觞面英雄姿名与此水长风偃众树枝拟若怒鬛张隂官有兵师想在贲育行今兹寇敌骄内为府库疮安得七尺躯长战再激昻横行匃奴中庶以康肺膓  

## 两宋名贤小集卷二十六  

宋　陈　思　编  

元　陈世隆　补  

伐檀集  

逰石池潭  

吾家溪潭动百尺坐见游鱼可倒指月明无风水不动钓丝鉴中出朱鲤乗闲具酒席草岸呼经一举尝百尾鲙霜炙玉眠鸱夷树挂落日醉不起几年手板负青山趂鱼舷声不入耳凉秋九月役吏事瘦马奔走黄叶里有酒不得好景饮访古或问刍牧子指我石池十里近苍苔畏厓碧无底楚王北游叹寂寞创竒造幽有遗址【舞阳民传楚襄王游此临河以石为池】我来徘徊知是否废兴尽可付流水髣髴故溪在吾目濯手潄齿有余思开罇喜与风景遇芦花入杯劝人醉渔翁有意助酒巵青竹尽日垂空饵我疑溪灵靳异景不遣红鳞满人意人生天地未归客计较富贵羞犬彘当须醉倒载月归不信郷梦留不止  

食鲙  

秋风莼鱼肥兔罝嚵涎落溪友入昼梦但苦青衫缚落日渡河水食指相悟觉宿夕治鲙具共作泛舟约网罟遮青答【疑误】老鳟荐丝臛玉软饱下筯坐视肴果恶酒薄如疲兵对此得衞霍回首食五鼎适意均一乐人间军须后甑釜有藜藿甘鲜岂敢事聊此慰寂寞  

家僮来持双井芽数数饮之輙成诗以示同舎  

我疑醇醲千古味寂寞散在山茶枝双井名入天下闻建溪春色无光辉吾乡茶友若敌国粪土尺璧珍刀圭嗟予奔走车马迹尘埃荆棘生喉頥煮云为腴不可见青泉緑树应相嗤长须前日千里至百芽包裹林岩姿开缄春风若满手喜气收拾人恐知江南阳和夜欲试小斋独与清风期石鼎泉甘火齐得混沌不死元气肥诗书坐对为客主一啜已见沆瀣醨通宵安穏睡物外家梦欲遣不肯归不信试来与君饮洗出正性还肝脾  

灵井  

何年清泉眼几斛涵苍苔瓮盎日夜至长满莫可涯天旱不知竭众流起黄埃淘绠干未定能使沴气开【大旱淘井竭其水必得雨以为常】庙祠失根柢故老奠酒杯【井傍有祠或曰衞灵公庙】蚕民呪枣栗千斤意徘徊【腊月民持蚕纸浴井中必投枣栗呪祝其辞曰齐起齐眠千斤万斤】儿童惯冷暖预知春秋来临之鉴须眉方鉴无煤炲窟穴若喉吭我疑吐云雷何当鞭蜃螭与国驱旱灾  

过建成侯庙  

鸣鸱古木末饥鸟啄斧柯下有黄侯宫清风在藤萝公昔为刺史俗若闺门和德铭颍人心千载不可磨至今奉如生慢侮莫敢过破祠望道路丹檐独峩峩春秋赛豚肩里巫日婆娑牛童不知此来徃夕阳歌  

过许由冡【在箕山上下临颍水】  

稷契宁渴死不饮箕颍泉先生独洗耳不听天子言清风饱进退千载何悠然孤坟没荆棘高名争青山嗟我迍邅身一命行十年味薄无辛咸璞顽废雕镌朝行箕山麓暮挹颍水源竹帛何处所搔首熊鱼间白云要闲友尚苦儿女牵丈夫合勇决顾计羞面顔  

洛阳道中  

秋风满巾衣洛水行饮马山川气象老身若在古画嵩云知客心峯色正扫洒荒草徧丘墟沈吟动舒泻  

过少姨庙【少室山下】  

隂森老柏少姨庙炉烟蓬勃疑行云祭盘狼籍山鸟饱巫祝生涯来徃人  

竹轩  

小轩与竹事还徃庭下寂寂无客尘开书读对圣贤语一畆清风为主人  

赋闻角【得德字】  

角本金鼓俦独主昏晓色日收云气黄月斜霜露白征夫朝夕闻泪落甲铠黒时年腐櫜鞬白首眼不识严城重启闭不废角人职老农鼓腹听安识天子德  

赋小桐  

小桐才几尺气压百歳樗雨露意未饱风月韵已孤鳯凰肯寂寞燕雀空踟蹰天地有和气想为桐之腴我愿刳作琴献上九重居坐使薫风还虽死骨不枯  

赋辘轳  

火云旱风苗欲死曲木直绠寒泉深耕夫泪湿原上土老圃顾盼轻黄金  

赋古佛  

树老枝半死碑断壁底眠古屋顔色改有佛独岿然苍首溜雨足坏臂蔓草纒野老每再拜徃徃报丰年孔祠照四方制度丹雘妍朝夕过其下孰肯为防防土木兹仅分吾民信益坚佛法入人心谁与斸其根苍苍不可问用意或者偏木蠧罪岂大付与啄木权胡不啄佛徒使蠧民之天  

断碑【得金字】  

古寺得断碣偃卧败壁隂莓苔入破字欲读不易寻姓氏驳难辨展转风雨侵尘冗夏蛙宿草盛秋虫吟田夫煆可砺老妇寒可碪伊非浮图家嵗月徒骎骎予闻岐阳鼓篆法抵万金存者十止九太息涕泗霪【周宣王搜于岐阳刻石为十鼓今具存者九而已】  

次韵和中伏坐夜  

万兵昏雨过暑斗挿云倾老佞溪蛙静真交海月生游氛褰幕帟逺籁起茎英清洗尘埃虑幽通造化情酸咸时味薄寂寞古途亨去象筌真意无形写天【疑误】声诗疑窥杜子文欲造盘庚身在清风国神逰白玉城希夷乗浩气沆瀣饮元精坐久忘昏寐回头有启明  

灸赘疣  

赘疣在予手累久至三四初视若外物于意不能置居闲或灸灼已没出复继赘出与赘没曾莫生死异天地赘一气万物赘天地赘复赘于人小大而已矣人之于为赘作为有大忌至理本无事破真以为伪善恶乱大性赏罚乱大治宫徴乱大声青黄乱大贲寸尺乱大刑酸咸乱大味大朴如疮疸空虚无完理天地不尔仇尔独赘之计耻指不若人孟子其有谓志小略其大殆非达者意弃火复投艾两忘吾赘赘  

赋八月竹  

我养一轩竹秋来成緑隂万物有衰意独怀霜雪心西风嵇叔醉明月白公吟回首防桃李何尝费百金  

游云门山  

南山州之屏四时改顔色日夕太守宴供帐减缯帛更求秉烛饮图写在四壁烟云时藏埋景好宜爱惜我官府中尘喜与山相识泉石未还徃愧负苦逋责秋风复杖屦持酒穷胜僻莓苔转苍崖郡国在几席废兴赋飞鸟牛羊自朝夕风物摹大句寸薄徒噤嘿唯作酩酊归山月吐半壁沈吟又慰喜三友添饮客【予于署居之南作亭朝夕以与风月徃还名曰三友其南轩与山相值故云耳】  

携家游矮松  

矮松名载四海耳百怪老笔不可传左妻右儿醉树下安得白首巢其巅  

庭树聨句枝字为韵【某　王甫】  

婆娑庭中树老大千年枝【某】百弓蔽赫日四座生凉飔【甫】影怪疑龙蛇声和认埙篪【某】木被斧斤赏声辞尘埃欺【甫】轮囷壮士叹冷淡童子【某】盘根得地固挺材本天资【甫】枌榆谩百尺杞桞徒一围【某】节坚费刻画莫讶绳墨迟【甫】枝狂跃蛟虬瘿怪蹲熊罴有时相摩击徃徃霹雳飞【某】筛月碎玉散障日翠幄垂【甫】腹空嬾龙卧实少饥禽悲败叶童仆憎清隂儿女嬉堂萱小人态堦药老婢姿春禽似竽笙夏蜩若羮糜提孩不出户知时如蓍【某】得成孤高状敢防毫末时【甫】身遭藤萝蔽心与松柏期【某】晨烟拂杪起落日侵梢齐【甫】老蠧病其中啄木为良医公输不在世志士空嗟咨【某】止知楩柟高苦厌樗栎卑【甫】大屋必欲构老匠宁终遗【某】栋梁如采收散材安足知【甫】  

斑石枕聨句【向宗道某】  

斸得西山骨磨砻露斑驳凝结一何怪【宗道】形模万难学直疑彩云根【某】又讶紫珉璞中瘦蛟腹【宗道】外文灼殻冷剖清泉肝【某】搘老鼈脚坚方君子性【宗道】清纯圣人朴有气当补天【某】无瑕应并殻定渍盘古苔【宗道】想漏神农药堪作寝寐宝【某】尤是炎蒸托眠月病头愈【宗道】横风酲肺濯珊瑚侈可唾【某】陶甄脆堪扑夜静魇鬼惊【宗道】昼冷诗魔愕首惬无俗梦【某】心清去烦恶蕲簟方敢友【宗道】蜀笻良可剧何必檄愈风【某】何必文驱疟质任儿女【宗道】顽宜僮仆谑枕流固迂诞【某】籍糟徒落魄润生审将雨【宗道】辉发疑有珏髑髅庄生狂【某】琥珀宋武薄欲镵中郎铭文章体犹弱欲秘淮南书神仙志非乐【宗道】我疑混沌鑛谁与砻窍凿可作甘寝舆华胥诣防寞【某】子道足施为我拙困婴缚已谋其巾履【其巾履当是具巾履】行当老嵩霍子其乞我归终焉卧云壑【宗道】嗜好我已癖须求子虽慤氊旧王固惜瓢陋顔不博异时一经子便当千金橐客退独摩拂卧送山月落【当有某字】  

送苏田司理  

秦人勇鬬暴狱讼号难理锱铢较罪法阙责莫可避蘓生决曺掾以明缚奸吏我见狱户囚出入有平气章章三年课已在山公启六月暑湿衣出汗若炊燹俸防迫朝夕冲热事行李一身不能赒送子肠腑沸  

送李室长庆州宁觐  

我爱孟坚文学饱持笔去作将军客铺张大汉征北功手携直上燕然刻千载事挂单于眼至今犹若擒白黒几年羌夷疮一方窟穴味【疑误】扫北士瘠我生南方长诗书爱国区区肺如炙欲于塞外勒姓名徃徃夜梦贺兰石一来长安事刀笔驽骀不展刍粟力峩峩李公邦之梓声载百郡如霹雳今年权佩庆州印上马威至吞秋色羌夷奔走若奴婢面童子嗔可革白头庆民能记数【上声】前时太守有隂德【君之祖前知庆州】试求园中手栽树边人应作甘棠惜老防事公如父兄妥帖不敢相于极子来别我省塞上霜风渐着边树赤尘埃恨绊不得住安得钻眉生羽翼子今才华笔端富山川去入风雅骨黄云白草牛羊肥区落鸡犬晴歴歴将诗写作聚米图归来为我一指画  

和栁子玉官舍十首  

心适堂  

一屏一榻无俗尘左置枯琴右周易重门不闭谁徃还明月清风是相识  

思山斋  

吴儿心着吴山深终南满目不自慰有时蝉蜕书几边梦到五湖千里外【君吴人】  

小池  

清泉数斛闗幽事坐见镜中鱼徃来浮萍蚀尽秋月面霜为一磨如匣开  

新泉  

墙根新冽寒泉眼风廊一股来泠泠灯花夜半知我喜恰是旧山穿石声  

竹坞  

笋随人意踈处生清风如归自来去虽然不与俗子期隂过隣家亦销暑  

土榻【一云榻前鼓吹蛙一部榻上古木吟风雨客来相倚曲肱眠免令不解山公语】  

牀前一尺二尺泉牀后三枝五枝树眼间图似在家山梦魂不使东南去  

怪石【一云山鬼水怪着薜茘天鹿辟邪眠莓苔钓帘坐对心语口曽见汉唐池馆来】  

山阿有人着薜荔庭下缚虎眠莓苔手磨心语知许事曾见汉唐池馆来  

茴香  

隣家争挿红紫归诗人独行嗅芳草丛边幽蠧更不凡蝴蝶纷纷逐花老【茴香多蠧】  

蜜蜂  

秋成想见香租入菊露枫胶蜜几脾日日山僮扫红叶蜂衙知是主人归【君酒卯入甲出】  

芭蕉  

有底春风能好事解将刀尺翦青天知君新得草书法旋卷碧云供小牋【君善草书】  

送杨侍读自长安之蜀  

西征七年四方病闗中所向尤疮痍欲令福星及憔悴千里特辍廊庙姿公如手持天子德家至户到人人施秦俗鬬暴号难理列郡京兆犹鼎沸公来寛假讼诉少杻械颠倒生菌芝神疑公惠入人浅六月岩谷囚雨师雩坛滴酒上未干霶霈已洗旌旗归【今年夏公三祷雨皆应】老农笑呼刺史雨菽粟茂好公所携【闗中自用兵以后逾十年其地未尝俱大收今年夏秋田高下尽丰民徃徃指菽粟曰此是侍读带来】几年军须俗枯槁老防不足蒿与藜薄田今亦夏秋稔窦窖饱满鸡猪肥公之去思甚明白众口已写德政辞镌镵不要路傍石人心自是长安碑今年夷马饮泸水苴土新佩黄金【公所拜蜀国侯】相如才高去谕蜀弩矢故事重光辉【公故蜀人】雍人欲把防恂借益部已叹廉公迟傅岩今属九折外帝梦即徃西南涯  

答王甫判官示游兴庆池之作  

东池十里近遭匝风物饱南山若户屏登临四时好我初来长安脚拟朝夕到纒绵簿书间拘禁若囚盗一歳无几至荏苒成吏考夜夜千顷月只供钓鱼老平生林泉心探竒欲倾倒咫尺乃尚尔满意宁可保君官苦近市危坐若林槁偷闲呶呶中跃马志歊暴登览足意思满腹若怀宝归来成新诗使我愧怀抱  

依韵和酬雷太简见贻之什  

生长诗与书不信世道难出处愧古人章句得一官舌强【去声】不肯柔开口谁欣欢十年走尘土蹭蹬苦地寒纡朱非良贵宁较厚与单古心自突兀胸中鬰万端昔常玩于水今乃知其澜身世心已灰人事鼻可酸病卧得君诗喜拭昏膜防意逺辞淡泊稠重欲相寛以言药我病吴鲈在秦飡大句牵勉酬韵高语难安  

谢崔象之示诗稿  

古乐治情性故使风俗完郑卫入人耳雅正声日殚教化走薄恶靡靡如转丸全音不可见来徃寂寞间我疑至和意独落诗人肝或以鸣道德或以伤忧患存者三百篇兴寄青与丹至今如清风留在高木端敦厚久衰落坐见王泽干后世其得者或谒道之门失者抱太羮竞下咸与酸最晚李杜出遂将风雅坛内以康心脾睥睨万物根予早酷爱慕强把屈瓠钻当食对藜藿诵之若熊蹯崔子我同好韵语抉篱藩其诗长于适意趣犹椑豚巨轴逾百篇抵我轻璵璠得之忘睡眠夜拭瞳朠昏若游金貂市时见太古冠淡泊路久茀共约锄榛菅当结明月期与君酌醇源  

次韵和真长幕中偶书  

人情岁时登乡县自无讼公庭破莓苔日苦黥徒送幕府隠诗书黄堂卧梁栋几字署纸尾朝夕宁倥偬尘土安止足性情适吟讽收心观无始静卧悯羣动劳生懵出处欲把清风鞚青山自无价夜夜有归梦但知陶潜卑宁识贾生恸夜雨诵君诗一杯供费用  

次韵和酬真长对雪之作  

西湖主人久未至雪云为我开吟天偷闲把酒罗脍鲤鱼冻难趂烦鸣舷旋求野果向山市僮仆覔路占平川恍然白玉为饮国寒威醉思相翩翾顾盼万景来笔端濡染欲写毫已坚初疑万国会盟散断蛙破壁盈枯田禽巢一一鹤上下冰殿扫洒迎羣仙又疑水官爱雪桞故把众庶为飞绵我思江淮有流民徃徃匍匐僵道边朱门意气与寒竞上马酒面红欲燃天将景与富贵买不知一费几万钱诗家把笔争造化对此自恨才悭偏徘徊嗅嚼醉还醒来徃但见鞋履穿归来庭树玉花落稚子狂走皆华颠拥炉搔首有余意喜与麰麦为丰年夜阑更欲和月防坐久讽诵琼瑶篇调高白雪古难和思短强被诗魔牵卒章我欲涕泪下连茹固已知君贤  

喜雨上文相公  

火神侵官弄胸臆青帝欲满勾芒慵骄阳暴苗不得秀风俗相顾无顔容我公禆补造化手乞许暂息平奸骢【公常乗骢马】西湖景好天子借讼简朝夕临青铜忽窥庭民有旱色辍寝废饭忘巾笻【公闲暇常服道巾笻杖徃来湖中】访求雩法得古本若可舒卷隂阳功除坛规土锸未动精意已与神耳通雷官风师不敢息先时奔走鞭羣龙稚苗霶霈饱哺乳一夕换得千里丰老防懽呼相公雨喜气酝酿为和风一封朝缄万室意慰减焦思寛九重选牲祀龙益倾倒大宅不满犹忡忡朴愚幕吏解公意期雨霑足环海中不以一郡喜为喜喜忧天下公之公  

次韵和象之夏夜作  

大暑暴虐如恶酒意思颓困不可醒日官我疑借炎热委输出火星荧荧霈然一雨医晚景庭树洗出蜩螗声防云扫洒供夜坐造化似解通人情清风明月作三友趣君可买轻连坑恍然身在冲泊域目空万状遗骸形此时象之入诗国句句鍜链鑪锤精穷防心到混沌侧高处意气扪日星诘朝携诗示我读饥肠馋口逢珍烹义幽语险索究解如手捕虎不敢停归来牵勉拾余思鱼目愧傍蟾蜍明  

和象之雨后望少室山白云  

尘埃奔趋挿手板十年已卖山中闲相逢少室若交旧白云与我开容顔风驱烟气去敝幕天覆碧玉无瑕瘢我疑神兵宴天上扫洒伊洛为图看又疑山鬼有寒税纩絮万叠输隂官色如可餐无厌饱颇梨为甑炊琅玕去去还观不能已一里回首百据鞍长安许生以画名闲暇拂拭新素纨能求山高水深趣常恐造化在笔端每观云泉得意处拟写男女家其间今对异景慙首防愚若犬彘编槽栏君诗托我有深意明月一杯心徃还  

席上赋别南宫希元  

十年眯车尘思归入梦寐晨兴见家山两目如去翳故人又过我相对有余意当罇话旧游强笑复吁欷君名在乡书捧檄不肯愧高堂去白髪有泪落鞭辔里人献吉梦四壁众所义【希元应书里人屡献梦长老以为吉祥】我喜先子言在耳若筮【先子尝云希元孝而好学必不穷】人生老聚散酒薄满莫避相见意最长强饮不能醉  

次韵和刘卿材见寄之什  

风波一相失倒指歳月耗交情见千里文字每教告胸中饱耘锄勉我获以道踟蹰竹帛间相期古人到十里走尘土心不勇于躁乃知镌磨益不必砚席好【去声】君屈百里官卓趋而鲁蹈不使鞭扑教人情自倾倒讼稀禾黍登醺若饮醇防使者席未暖姓名达珪瑁【部使者下车必亟荐乡材未尝后】麒麟踊跃起志逺无近报粪土龊龊者锱铢较称号青防脚可挿泥涂迹将扫宁知西山民【靖安带西山之麓】归车恐君膏我行省板舆假途期问劳理声如壁隣叹息不可造【予道出海昏去靖安才数舍】遥知诗书宰优防漆园傲极目西飞云徒使瞳子眊敢期枉佳作绸缪肺襟奥大句驱老意木古风雨暴惊味无厌已败者豆笾犒我輙牵勉和徒手大阿冐酌酒持君诗吟哦舌根燥  

和西湖雪中泛舟之作【时安公镇许】  

冬旱种不入颍人无顔色上辍霖雨姿福此千里窄公来视民忧身若抱病癖霖雨变飞雪万里如药石幕府环邹枚共喜妖沴释欲有琼树春选地得胜僻刺舟敲湖氷坐泛白玉国持酒与寒竞醉倒无顾惜余英入杯斚似解劝饮客而我坐席末斗筲寛一石景值风雅匠万状困刀尺鸣鳯相上下独愧如蝼蝈  

送同年张明逺之兴州掾  

赤髭苦顔貎我怪意气扬人曰黜文登兹事可降霜归来卧诗书藜藿甘肉粱乃知吾同升喜此刚肺肠甘脆迫朝夕拂衣莫安遑兴山在何处蜀道难且长妻孥客蓬荜板舆独徬徨【寄其孥青州独迎母之官】朱门腐鼎爼天理何茫茫  

皇祐五年三月乙巳齐大风海水暴上寿光千乗两县民数百家被其灾而死者几半亟相平阳公以同年李君子仪往赈之以诗见寄因而和酬  

盐民没利家海隅奔走末业田园芜天意似遣阳侯驱卷水沃杀煎海炉怒涛百尺不及逋老防十五其为鱼耕夫蚕妇来踌躇百金不易箔与锄【齐人言蚕者与箔为数】我公偃息哀其愚埋掩尸骼赒惸孤吾党子仪驰赤驹口赍公惠人人嘘日走百里嫌昳晡不饮不食顔色癯去时万树如束枯回首緑暗红紫踈寄诗百言举其麤我愧安饱心如苴  

元伯示清水泊之什因和酬  

十年不踏故溪上有时梦去千里游每思鱼行鉴中见青衫手板如仇讐秋风鲈肥美无价莫怪张翰不可留前日诵君清水吟胸中突起百尺愁儿牵女婴走尘土百年一半如弃投清风明月无界畔白首愿作山中侯君诗写出渔者意老景一片在目眸清泉钓舟未入手聊可观诵忘吾忧  

次韵和酬隠直忆花见寄之作  

春工不拣势厚薄染成庭内花梢红反拘簿书似机械不得醉倒眠緑丛君时马上正南走假有樽酒何由同馨香蜂蝶似相让顔色开落输东风公余徘徊独绕树空有叹恨不可穷君虽不见红紫落亦有惆怅环胸中作诗寄我忆花意句老与古争彊雄其间模写景如画烂漫一片春顔容乃知诗家有刀尺裁翦自夺隂阳功诵诗酌酒无厌已韵险强续慙非工  

送刘孟卿游天台雁荡二山  

治源先生高七十山水病僻不可瘳灶无炊烟不顾计穷幽极怪如仇讐有时清风明月对好景霹雳拔却大树不回头四方泉石朝入耳杖屦百里夕已投大笑箕山不敢出走避轩冕岂自由天台鴈荡泼上心暑焦毛髪不肯留萦纡长淮下平席倒指计日观怒涛君诗功刻造化骨吴越气象当先愁古今吟力未到处好句愿备幽人收此行诗是图画二山笔归日借我目一游  

次韵和伯元南楼避暑遇雨之作  

城头归乌喘搨翼夕阳栏干手可炙长虹如篆报雨来云脚挿下千里赤南山端正太古屏飞亷扫云为拨墨安得老笔描写住白头许生死堪忆【长安许生逾八十以水墨名于时今已死】  

次韵和子仪闻蝉  

落日挂树间长我庭下隂园林动秋意高蝉忽防吟清风转余声杳若下逺岑防物感时节铿鍧吐商金古乐久破碎兹虫抱金音荒忽尚偃蹇激起壮士心愿为秋蝉操被之朱丝琴  

和子仪巡捕蝗  

天子辍霖雨兹来泽东民威声先公至暴攘走四隣下车坐无事惩劝禆秋春物价以日减囷仓饱新陈俗愚其何知蝗来遏公仁所至不为灾羣飞乱烟云公虑种【上声】吾土且为沴气根计丁立捕法官行劳其勤老防千里眉朝蹙夕已伸我知公之德由此碑齐人  

求郭侍禁水墨树石  

尘埃典却林泉间家梦夜夜归云端知君弄笔欺造化乞我几株松石看  

送元伯西归  

饮者为量无大小要于醉焉而已矣乃知一饮一不徒醉乡欲到无几尔我幸俸薄饮不多酩酊造次有余味有时酒伯投客辖斗筲往往众所鄙近得元伯东海濵饮少好吟性相似山青月白得意时相对觞咏不能已直到千古醉者心名利莫可汚其涘乗兴弄笔窥造化混沌窍凿可倒指须臾椽杵成巨轴更唱迭和若宫徴今公官满舍我去独有姓名碑百里踟蹰预恐春风来青草坐见饮地起诗须数寄续百篇无使尘埃昏纸尾【同有东秦唱和逾百篇】  

读君谟黼扆箴  

常读贾谊书爱其极理乱言入笔未干绛灌舌如鑚文帝不肯为万世为扼腕汉道竟龌龊席莫一日暖今读君谟箴句句到伊旦窥国见肺肝欲取以手澣何啻可痛哭一一中【去声】世患设施有条理如肉以丳贯可作天下药其应疾和缓非独起国痿敌颈坐可绊圣贤方相逢辨别洚与灌万不使斯言以为后世恨【疑当作叹】  

## 两宋名贤小集卷二十七  

宋　陈　思　撰  

元　陈世隆　补  

珠溪集  

李师中字诚之应天楚丘人也其父纬为泾原路都监屯镇戎军以边事获谴师中上书辨父无罪时吕夷简为相诘问不屈夷简怒以为非布衣所宣言对曰师中所言父事也士大夫称之师中举进士知洛川县民有罪妨其农时者必遣归令农隙自诣吏令当下者榜于门或召父老论之租税皆先期而集厐籍为枢宻副使荐其才召对转太子中允知敷政县权经畧司属官提防广西西路刑狱迁直史馆知鳯翔府拜天章阁待制河东都转运使知瀛州师中言时政阙失大自称荐又乞召司马光苏轼等复置左右遂和州团练副使安置徙单州复分司南京提举太极观卒年六十六师中为人落落有气节所至必设条教劝民务农官吏不烦而事举然好为大言以故不容于时云  

龙隠岩  

春波饱微緑斗柄涵虚明方舟贯岩腹鵞鹳相酧鸣仰窥穹窿顶宛转百怪呈仅余鳞甲碎不见头角狞下闯清冷渊演迤万顷澄但同鱼鸟参勿遣蛟龙惊抉苔抚竒篆倚棹看题名三将标殊勋自与山不倾谁与赘小筑政恐山灵嗔南洞更幽絶仙佛依峥嵘太虚可为室岂复资栾楹乳泉助茗盌中有外雪清何须骖鸾去此即白玉京鼎来不速客抱琴忽逢迎爱此无弦曲岩溜同一声为君洗尘耳唤我诗魂醒祗恐白衣至好句亡由成  

留题龙隠嵓  

过江縁磴防溪垠隠然絶壁天开门传云此处昔龙隠阴岩凛凛犹疑存风云已与时变防苔藓尚迹初潜痕嗟余出处不自重过事轻发难为神  

逓中得先之兄书取邕钦宜栁归约十二月到此年节已近未闻来朝寄奉  

我在漓江上君行瘴海浔因劳南去梦暂望北归心别后年华改新来雨露深慿栏望书信一字抵千金逺宦良多感新来更可悲春随斗柄动人自海边归仆马疲劳甚郊原雨水时经旬不得信凴槛又吟诗  

题太空子隠居  

可道非常道真空本不空荒郊自生草闲地又栽松无欲更何虑有为终必穷风云上天去老子信犹龙  

送桂州安抚余靖侍郎还京  

诏从东海付南麾戎乗前驱上将威异俗已传吾父至斯文更咏我公归嵗时职贡还朱绂昼日恩光赐衮衣昔往今来亦何速长亭杨栁尚依依  

拜命南来得老臣肃将庙畧制妖氛淮西将吏尊儒帅并土儿童认使君新赐锦衣光照日旧行棠树茂如云应怜孤宦潮阳守憔悴无人与上闻  

和李明叔理定道中  

幽居日日数归程已写华严两帙经门外初寒江气白岭头多雨晓痕青曽逢饭颗嘲山笠应载鸱夷咲井缾客土相思空引望天涯风景似新亭  

过严闗有感  

大抵孤忠报国难古今共是一长叹玉闗还路春无緑定逺归来鬓已斑  

四年岭外得生还自顾无功但愧顔欲识君恩至深处严闗便是玉门闗  

龙隠岩  

轩冕傥来仍假借功名难立更因循非才不系苍生望收取林泉自在身  

赠韩逈  

未衰前已得悬车骨立清风八十余松竹防宜贫宅舍江山徧照白髭须  

客有冩真者见予因以三诗赠之  

嗟予少也贱到老尚无功方寸浮名外流年两鬓中对镜犹慙媿圗写若为容  

文命力能平水土阿衡功亦格皇天形容不上麒麟阁当日君臣任自然  

难逢古鉴明忠腹长似骚人帯病容几向清溪曽照见万寻岩壑一青松  

送唐介【进退韵】  

孤忠自许众不与独立敢言人所难去国一身轻似叶高名千古重于山并逰英俊顔何厚未死奸谀骨已寒天为吾君扶社稷肯教夫子不生还  

颖国厐公挽词  

独立无朋但任真不持身势掩君亲若将坤体论臣道公是朝廷第一人  

麦积山  

路入青松翠霭间斜阳倒影入溪湾此中猿鹤休相笑谢傅东归自有山  

天目山【隆按海陵东南姜堰北有天目山古地鉢福地陶隠居云地鉢临江东是也东晋道士王冶隠居于此后白日飞升非吾杭之天目也】  

壊壁摩娑少旧题高情应怪赏音稀烟霞正自无今古云水从教逺是非丹井金龙藏洞府杞丛花犬荡霞扉登临未学神仙事老树闲看独鸟归  

## 两宋名贤小集卷二十八  

宋　陈　思　编  

元　陈世隆　补  

苏侍郎集  

苏颂字子容南安人绅之子徙居丹阳庆厯二年进士神宗朝歴集贤院学士知开封府哲宗即位累迁翰林学士拜右仆射兼中书门下侍郎罢为集禧观使徽宗立进太子太保累爵赵郡公卒赠司空魏国公有集  

挽老苏先生  

观国五千里成书一百篇人方期逺至天不与遐年事业逢知已文章有象贤未终三圣传遗恨掩重泉  

常论平陵系吾宗代有人源流知所自道义更相亲痛惜才高世齐咨涕满巾又知余庆逺二子志经纶  

题睢阳五老图  

归休谢事乐时闲衣鉢承传宰辅冠盛徳旧曾亲善政霑恩新赐立危桓堂堂严貌依龙衮粲粲文星荷月寒直笔当时修国史英豪迈古后来看  

坐久月初上  

高轩微雨过初夕凉风生兀坐正幽寂云间月华明移榻向寒阶遥望孤蟾清所思故人逺对此伤予情  

和丘林二君会程坦之家  

天涯人未归飘然江海上客心蓬任风归路萍随浪青云少知己白日多罹谤著书见穷愁倚门知肮脏皇皇千名禄戚戚足羞让岂特为身谋所怀慰亲望昔人在困踬寜复论得丧吾徒抱道义岂不保趋向勉希一箪贤无慕千乗相卷舒各有时出处当自谅  

送朱郎中寿昌通判河中府  

诗咏凯风以成孝子志郑人复君母传称能锡类中郎常有怀生不识所恃登朝虽厚禄当食每忘馈念昔鞠育劳嗟今出处异倚门岂不待两求终莫致乳乌思反哺哀鸣自垂翅百草揺春晖寜无谢生意洒血向穹壤解组出台寺驰驱咸雍郊歴访经行地至行感神明精诚通梦寐悠悠大道傍亲息忽相值紫绶拜北堂白头归长嗣悲忻叙契濶怳如隔生事四纪世路殊一朝版舆侍兹事昔未有闻者共惊喟帅守为之言诏趣还官次当年二千石宠名非所利仕或便乡关安用竹符使蒲中母家近自屈为倅贰受命慰慈顔腾装惬归思既徇报徳心亦安效官智觞以万寿荐衣成五防戏无复兴寒泉何须赋大隧令人及圣善孝慈两不匮赠言述高风庶用激忠义  

次韵蒋頴叔同游南屏见恵长篇  

青山横莽苍万石出南麓古刹表耆阇高声耸羣玉居惟择冈峦近靡数松竹郡郭路非遥游人舂不宿陟巘极跻攀循崖劳伛伏架筒引流泉跨岭搆重屋讲坐据妙峯禅堂对枯木幽寻难屡期将徃谁能独倘逢霜台客暂住骢马足聨步访丛林终朝走郊牧相期方外游顿忘河上曲夷路喜君腾高阁暂予束更聴名理言俯惬心中欲况已证真常讵止齐宠辱愿言挹清风可用警浮俗  

和蒋頴叔亳州矮桧  

桧生本脩直此种特殊异高不盈寻文广乃遍阶砌短榦自坚强附枝交荫翳森然葆羽欹隠若虬龙坠不知何代有本老色弥翠尝闻古仙者应化在兹地手植有遗迹深根几千嵗神灵应防持道宫存欵识自此物色繁因为圃人利封殖虽地宜屈蟠由巧智以彼凌云姿还同蔽牛类拳曲如能寿轮囷不为器谁云矫生质终亦遗世累诗伯一留题禅丛重增贵岂若榴柽然空传草木记  

次韵君实内翰同游范景仁东园  

銮禁限沉深鼇头雄赑屭主人出休沐秋色正明丽偶为东园游便有中林思纵言得造适览物增意气风清濯烦襟日永忘归辔朝野本无间簪组何用弃未必幽栖人识兹真乐地  

又和次中答莘老见招  

近甸无辞暂驻车吴门虽好隔重湖且尝竹苑迎霜免休忆松江上钓鲈老见交朋尤眷恋醉吟风月好踌躇广陵喜得贤宾客簪履光华胜瑇珠  

次韵约诸君游长干寺  

寺按郡东南僧尝为我谈初因晋大士来防古灵龛【昔时有沙门恵逺至金陵长干获古佛塔因于其地建佛刹后代废撒至天禧中僧惟政乞重建佛寺俱蒙赐额】歴世名空在重兴徳乃堪先朝赐新额此地建精蓝亿载扶皇綂生民息战函刹仍存故里龙复止深潭九级惟涂甓千梁尽架楠亭台各轩豁岩谷更空谽殿角芝成玉【殿柱尝有芝草】松梢露坠甘穴栖多礼鼠池怪集神蚦可爱临冈曲何人结草庵欲来寻隠逸谁与共欢酣念往须勤到【来诗有念往曾高枕之句】登高已旧谙低头小城市举目徧村岚静境由兹达尘容却自慙常思真趣向可抑俗饕贪宇宙开怀适江山极望涵相邀幸多暇命驾即追参  

谢太傅杜相公恵吴柑  

任土吴邦果分甘故相庭累累朱实烂馥馥蜜筒馨玉液三重酿神丹九炼形盘中堆火齐案上鬭铜钉玩比韩嫣弹餐胜楚子萍琼津融不竭尘虑涤还醒近鄙称瓝休夸李似瓶南楼今匪贵东望亦虚灵盛乃长洲苑传之大禹经秋苞千树富霜叶一林青荐味同饴露沦辉信景星租园输税赋守吏占官丁贡罢中都府供先緑野扄缄封重篚袭道里百邮亭想忆金华宴须倾缥瓮醽同梨资可口与枣助延龄岂意殊方物频沾俗吏防食珍时有愧拜赐敢遑寜顾乏齐瑶报宜追戴带铭永言难纪美应念汉侯鲭  

和胡俛学士红丝桃  

京都花品予尝评夭桃仅有十数名含丝繁艳今始识鲜苞长蘂摽红缨春晴日暖助顔色灼灼一片朝霞轻鲛绡剪碎旋装缀虬须摘尽将纫萦因知化工巧难状偏于草木呈瑞精又疑华灯九光烂蜂蝶不敢来窥争江南萱草易滋殖维扬芍药初种成此花皆有红丝号恨不同时相合并君家数株发庭际爱玩常挂帘钩琼有客风流欲寄目主人喜笑张筵迎飞觞洒翰偏得意都縁尤物牵风情我虽多病不能饮犹思强举花前觥  

和刁推官蓼花二首  

烟雨寒塘外萧条广隰中花逢秋至盛人爱水边红碎缬排霜叶纎蕤拂露丛尊罍不见赏留得伴溪翁莲踈菊未破野艳独敷荣濯水红缨细铺园步障平露寒偏发色风劲不催茎采掇聊供饵丹房助气清宣甫以栟榈茶刷见惠继之以诗依韵奉和  

装槖分余具茶筒使拂尘制时工匪易得处赏尤频常与轮槽并宜为焙匣珍斋中延客语供办未应贫  

和蔡子直  

官局诚俱冷交盟信不寒风霜两髩白氷蘖一心丹未剖方州竹犹熏画省兰北宫陪论定应似汉丁桓  

和冬至紫防馆书事  

泰畤迎长日殊方展庆杯关山厌沙碛星斗望昭回月共寒更永风随协气来欲知玉厯正候律应孳培  

赠同事阁使  

山路尽陂陁行人涉险多风头沙碛暗日上雪霜和草浅鹰飞地氷流马饮河平生画图见不料此经过  

同赋山寺都李花  

小树扶踈若剪裁新英浓淡对山斋青红相间垂罗带华叶同开缀宝钗未必无言芳径列须看成实翠珠排禅扄掩映情多感药谱标题品最佳众卉纷敷争欲并三春顔色此难偕谁怜寂寞游观少便与移根向玉阶  

和题李公麟阳关图  

渭城凄咽不堪聴曾送征人万里行今日玉关长不闭谁将旧曲变新声  

三尺氷纨一絶诗翩翩车马送行时尊前怀古闲开卷看尽关山逺别离  

野翠堂  

郊原西与莽苍连隔岸人家小径穿满目风光杳无际栁如山色草如烟  

西湖  

椒泽疏源势不休绕城氷玉湛寒流鳬鹥容与菰蒲乱占得江湖一望秋  

## 两宋名贤小集卷二十九  

宋　陈　思　编  

元　陈世隆　补  

鱼乐轩吟稿  

张维字仲钦延平人隆兴中通判建康府事乾道中广西经畧安抚使  

太守马太卿防六老于南园  

贤侯美化行南国华发欣欣奉宴娱政绩已闻同水薤恩辉遂喜及桑榆休言身外荣名好但恐人间此防无他日定知传好事丹青寜羡洛中圗  

庭鹤  

戢翼盘桓傍小庭不无清夜梦烟汀静翘月色一团素闲啄苔钱数防青终日稻梁聊自足满前鸡鹜漫相形已随秋意归诗笔更与幽栖上画屏  

玉蝴蝶花  

雪朶中间蓓蕾齐骤开尤觉绣工迟品高多説琼花似曲妙谁将玉笛吹防舞不休零晚树团飞无定撼风枝漆园如有须为梦若在蓝田种更宜  

归燕  

社燕秋归何处乡羣雏齐老稻青黄犹能时暂栖庭树渐觉稀踈度苑墙已任风庭下帘幙却随烟艇过潇湘前村认得安巢所应免差池拣杏梁  

闻砧  

遥野空林砧杵声浅沙栖鴈自相鸣西风送响暝色静久客感秋乡思生何处征人移塞帐即时新月落江城不知今夜捣衣曲欲写秋闺多少情  

宿后陈庄  

腊冻初开苕水清烟村逺客漫吟行滩头斜日鳬鹥队枕上西风鼓角声一棹寒灯随夜钓满犂膏雨趂春耕谁言五福仍须富九十年余乐太平  

贫女  

蒿簮掠鬓布裁衣水鉴虽明亦嬾窥数畆秋禾满家食一机官帛几梭丝物为贵寳天应与花有秋香春不知多少年来豪族女总教时様画蛾眉  

孤防  

江心云破处遥见去防孤浪濶疑升汉风高若泛湖依微过逺屿彷佛落平芜莫问乗舟客利名同一途  

送丁逊秀才赴举  

鹏去天池众翼随风云高处约先飞青袍赐宴出闗近帯去琼林春色归  

西湖再开和刘頴韵  

不贤那得似长城偶息潢池盗弄兵静沼何妨无事饮幽寻聊寄所居名千山倒影河新复两洞回波景旋生纪事还须武陵笔亭成唯拟看题荣  

题张公洞  

年来行乐与民同探穴追踪太史公幽洞初开名易着苍崖新刻句难工风驱俗驾松扉外云鎻仙丹石室中付与山僧司管钥勿教胜地草防戎  

登七星山  

列岫凌虚滃翠岚泷澄彻七星涵岩瞻好向西湖着飞去何妨自岭南  

## 两宋名贤小集卷三十  

宋　陈　思　编  

元　陈世隆　补  

溪堂集  

谢逸字无逸临川人布衣而名重缙绅于书无所不读于文无所不能有韵之言尤超轶絶尘秉性峻洁生平不喜对书生山颠水湄多从衲子游朱世英守抚日以德行荐于朝意不欲行不得已诣之信宿而返从弟薖字防槃食贫嗜古乐志不仕自号竹友以诗文嫓美其兄时称二谢吕居仁云无逸似康乐防槃似元晖眞足追配古人山谷读其与老仲元诗大惊曰使在馆阁晁张流也恨未识之耳一日惠洪过溪堂见无逸所居一室生涯如厐蕴少君方炊稚子宗野汲水无逸诵书扫除见师放帚大笑曰聊复尔耳相与饭菽作偈而还朱世英闻而和之东邻有寗生者年二十余以镂刻佛像为业俄游京师因其役得将仕郎归家日华裾细马闾里聚观弟子不怿者累月岂非伤无逸负出世之才年未五十一命不沾而殒曾工之不若乎噫唏不识天下之为工者比比也崇观间欲求如二谢之高风劲节者当世有几人哉溪堂竹友二集系门人所编长短句尤天然工妙今诗余所载仅剑首一吷耳  

拟岘台  

耿耿抱孤韵寂寂扄柴扉束书卧环堵交游车马稀风流佳公子妙龄秉天机邀予歩层台目送孤鸿飞山影漾清翠色侵人衣渔浦晚烟暝霁雰蒙夕晖静言思叔子怅然澹忘归坐有庖丁手奏刀心术防万象含笔端缣素聊一挥古来胜达士歘如朝露晞吾人各勉力毋为邹湛讥  

广寿寺  

学道防心城养生戒眉斧静知世味薄老惬野僧语散步给孤园邀我会心侣尘清不眯眼境静可氷暑莲社宗逺公竹溪仰巢父此道不异世今人岂媿古当念贫时交重勿弃如土  

正觉寺  

避暑访禅客顷作城南遨秋风飒然来草木鸣萧骚复起水东兴两桨摇轻舠何处可盘礴有寺临江臯门户颇幽防野径深蓬蒿升堂脱冠坐洗盏倾浊醪初筵谈名理清言洗尘劳徐徐杂恢谐坦率真吾曺尚余清净业诗成漫挥毫人生一瞬息逝水行滔滔归与不秉烛楼头霜月高  

飜经台  

吾祖牧临汝滞讼清公庭胥吏退鴈鹜踈帘挂寒防鼓角唤幽梦草色池塘青双旗引五马驾言出郊坰足蹑云端屐手展贝叶经税驾妙高台几研陈轩櫺朱墨纷在眼梵字森如星台倾人已寂声名蔼余馨想公忘言处角挂山中  

明水寺  

城西三十里山林深且杳羣峰如连环縁厓一径小土润禾稼重地僻居民少老桂耸亭亭乔松高矫矫幽露泣溪毛清风摇緑篠朝来爽气浮轻烟横木杪日暖天清明野雉鸣有鷕石涧寒泉泠泠泻幽沼丛峩双石门屡经樵火燎只园焕觚棱十雉周墙缭扫地炷妙香房栊深窈窕嗟予嵚﨑人平生百忧扰好古嗜简编僻性乐鱼鸟每逢山水佳耳听眸子了况同佳士游意气溢云表望逺视眈眈临危忧悄悄险韵吟竞病怪语作危了华鲸吼脩廊僧牕曙迷晓炊黍馔来牟土芝杂荓蓼他时子来归伐木芟萝茑考室山之阳高明逺隘湫第恐恋君恩紫禁烟花绕  

送董元达  

读书不作儒生酸跃马西入金城闗塞垣苦寒风气恶归来靣皱须眉斑先皇召见延和殿议论慷慨天开顔谤书盈箧不复辩脱身来防江南山长江滚滚蛟龙怒扁舟此去何当还大梁城里定相见玉川破屋应数间  

寄隠士  

先生【一作处士】骨相不封侯卜居但得林塘幽家藏玉唾几千卷手校韦编三十秋相知四海孰青眼高卧一庵今白头襄阳耆旧询名德【询名徳一作节独苦】秖有厐公不入州  

东庵  

年少谈王陋汉儒笔端万字压严徐昔为词客莺花绕今作禅僧水竹居贱子已捐干禄学故人休草絶交书春风纵棹逰萧寺壮望淮山政忆渠  

南湖絶句  

丘湖奁镜浄无氛地接西坛共一云安得御风如列子更邀明月访元君  

野情萧散不便书老人无心赋子虚待借南湖双艓子緑荷隂里防游鱼  

碧瓦朱甍午景凉软风翻袂送清香荷花也似知秋近故敛娇容避夕阳  

吴家渡  

碧浪粼粼见浅沙丹枫林里两三家舟横渡口渔翁醉梦觉满身芦荻花  

北津渡  

竹篱茅舍掩柴扉衰草寒烟野迳迷只有白鸥无俗韵何年相伴老清溪  

王立之大裘轩  

小人拙生事三冬卧无帐忍寒东牕底坐待朝曦上徐徐晨光熈稍稍气血畅薫然四体和恍若醉春酿此法秘勿传不易车百两君胡得此法开轩亦东向苏公名大裘意岂在万丈但观名轩心人人如挟纩  

闺恨  

汲井浣我衣伐石固我墉尘埃不被体絶无人迹通洋洋西江水我车不敢渡夙驾岂不早早行畏多露行止既有义离合亦有时众人岂无心不如我所之  

豫章别李元中宣德  

旧闻诸李隠龙眠伯时已老元中少一时作吏各天涯故人落落疎星晓西山影里识君靣碧照章江眸子了向来问道多岐只今领畧归元妙老鳯垂头垂不语古木查牙噪春鸟身在幕府心江湖左胥右律但坐啸第愁一叶钓渔舟不容七尺堂堂表我兮归卧灵谷云君应紫禁莺花绕相思有梦到茅斋细雨青灯坐林杪  

闻徐师川自京师还豫章  

九衢尘里无停辀若居陋巷不出游满城恶少弋鳬雁对靣故人风马牛别后梦寒灯火夜归来眼【一作眠】冷江湖秋冯驩老大食不饱起视八荒提蒯缑  

鐡柱观  

豫章城南老子宫堦前一柱立积铁云是旌阳役万鬼夜半舁来老蛟穴挿定三江不沸腾切勿摇撼坤轴裂苍苔包裹鳞皴皮我欲摩娑手屡掣旌阳挈家上天去只留千夫应门户西山高处风露寒兹事恍惚从谁语安得猛士若朱亥袖往南山击猛虎  

社日  

雨桞重重叶风溪细细纹清欢惟煮茗美味只羮芹饮不遭田父归无遗细君东臯农事动举趾待耕耘  

梨花  

冷香消尽晚风吹脉脉无言对落晖旧日郊西千树雪今随蝴蝶作团飞  

翦翦轻风漠漠寒玉肌萧索粉香残一枝带雨墙头出【一作去】不用行人着眼防  

絶句  

弄晴数防梨梢雨门外画桥寒食路杜鹃飞破草间烟蝴蝶惹残花底雾  

门前杨桞暗沙汀雨湿东风未放晴防防落花春事晚青青芳草暮愁生  

满城风雨近重阳  

满城风雨近重阳无奈黄花恼意香雪浪翻天迷赤壁令人西望忆潘郎  

满城风雨近重阳不见脩文地下郎想得武昌门外桞垂垂老叶半青黄  

满城风雨近重阳安得斯人共一觞欲问小冯今健否云中孤雁不成行  

桂花  

白雪凝酥防额黄蔷薇清露湿衣裳西风扫尽狂蜂蝶独伴天边桂子香  

轻薄西风未办霜夜揉黄雪作秋光吹残六出犹余四正似天花更着香  

观蔡规画山水图  

蔡生老江南山水涵眼界挥洒若无心笔端生万恠树杪耸烟鬟云端悬缟带系舟枯桞根茒屋临清派埽壁挂高堂肃肃起清籁君名定不朽第恐缣素败  

## 两宋名贤小集卷三十一  

宋　陈　思　编  

元　陈世隆　补  

竹友集  

谢薖字幼槃自号竹友临川人与兄无逸并以诗文称时号二谢吕本中尝云无逸诗似康乐幼槃诗似晖盖未敢有所优劣也  

赋陈虚中振芳堂  

青腰按节临天闗幻成圭璧惊人寰一朝忽起枯槁想堕作人间氷雪顔国香端拟避清絶鳯车安得窥幽闲雪中长疑肌起粟挽住直恐乗风还风流别乗似何逊哦诗兴健排江山华堂烧灯呼客醉况引玉颊依雕阑广平题赋工婉媚杜陵索句愁飞翻小人径欲悟香寂何当步绕横斜间  

双莲阁  

水芝凝露披芳塘浅妆浓画争煌煌其间艶异不世出连芳并蒂知何祥有如一座两殊色盈盈植立汉昭阳九回沉水不须沐风梳露洗皆生香公如瑶林映红粉粲然一笑倾澄觞故开华阁挂银牓大篇金薤垂琳琅吾闻艸木正瑞世萐莆扇暑芝生房须烦丹青顾陆手貌取絶艶归明光  

三益斋  

元龙湖海豪葢代声籍籍只今观耳孙才皆万夫敌叔兮美无度伯也古遗直当年种玉翁什袭裹双璧期公垂天云佐郡试戢翼尚闻柴桑径引领望三益尝闻筑燕台千里走乐剧市骨捐千金廐乗尽虎迹公乃真好事屣履见逢掖定知子舆辈一笑皆莫逆  

顔鲁公祠堂  

上皇御宇无长防牧羊奴子孤恩泽银莬分印属儿曹二十余州齐陷贼常山死守平原拒公家兄弟声名白平原白首立班行忠义凛凛真严霜厯事四朝惟一节当年舌防中丞血岂知丞相面如蓝貌虽夷易心巉岩老臣何罪死虎口到今谁为祛其衔临风志士长悲咤矧瞻遗像严祠下未能立艸迎送词一奠椒浆泪盈把  

十八学士冩真图  

虬髯少年龙鳯姿手提一剑平九维瀛洲学士十八辈如雕虎啸清风随到今丰姿傅粉绘皎如琪木琼枝秦王功髙葢天下脱畧世故容小疵数公不语意有在敬宗流辈曽何知倘收王魏文学馆事如辰嬴当早谏美哉贞观犹有憾独向众像一长叹  

静寄斋观文忠公墨迹  

董何呼我颠倒裳杖藜阶西过王郎郎君好事初举觞平头奴子舁两囊开视文书浩抢攘其间穅秕烦播飏忽惊墨妙筵有光问谁所书曰欧阳而我盥手方取将览之三过神色扬反嗟从来见未尝字体遒媚笔意刚公为文章轧子长立朝义气凛秋霜借如春蚓萦行行亦当珍之十袭藏况公字画乃如此银钩金绳粲茧纸公尝临池墨池水尚言如舩逆风使后来谁评新丽体出公一头子苏子  

与诸友汲同乐泉烹黄蘗新芽  

寻山拟三餐放箸欣一饱汲泉泣铜瓶落硙碎鹰爪长为山中防颇与世俗抝矧此好古胸茗椀得搜搅风生觉泠泠袪滞亦稍稍夜深可无睡澄潭数参昴  

读吕居仁诗  

吾宗宣城守诗压顔鲍辈其间警抜句江练与霞绮居仁相家子敛退若寒士学道期日损哦诗亦能事自言得活法尚恐宣城未今晨开艸堂书帙乱无次探囊得君诗疾读过三四浅诗如蜜甜中邉本无二好诗初无竒把玩久弥丽有如庵摩勒苦尽得甘味敖侯南州杰论文极根柢读君诗卷终曰此有见地期君髙无上二谢以平视要当掣鲸鱼岂但看翡翠  

王坦夫静寄斋  

狙猴在深山腾踔不少停大藏神屋缩首都无营防观静躁异洞见万物情吾闻子王子总角防帝城归来髩犹緑闭闗慕渊明曲肱北窗下风声肃泠泠梦觉忽惊起犹疑车毂鸣斋居屏万虑乃以静寄名是中得其趣君门可长扄倘知定能应子冠犹可缨镜似静故明水以静故平兹言置座右可配崔瑗铭  

示何之忱  

往年君别去上马愁凛冽今年见君面挥汗惊执热吾曺雪防髩忽忽值晚莭云何防心侣乃作如许别昨朝闻扣门梳髪不暇结开门问无恙欲语声屡咽君家娇小女可念真玉雪朝嬉绕君傍忽作泡幻灭念我溪堂老谁能续此絶嗟哉溪涧毛琐细不容撷相逢顔未开苦语心已折吾人要解事视世一蚁垤共将烦恼縁一付广长舌君归数过我不厌酒屡设人生浪自苦岂不愧前喆  

哭董彦孚  

川流日夜去逝者乃如此平时所知人强半今为鬼顷者哭予兄泪积垢未洗宁知少日间俄又哭董子忆昨招君谈时维六月朏君方以病告一卧不复起启手无别言恸哭长已矣初君在童丱警敏无与比读书五行下大父尝窃喜谓当寄门户竟以韦布死死生事亦大谁能独免耳愿沾甘露味倘悟无生理  

嵗将除因诵前贤粲字韵诗慨然有感次其韵请彦光同赋葢予与彦光皆年三十九矣  

舂粮适百里九十居其半骎骎入老境竞起末路叹在世无他能聊以滑稽玩所嗟金石交契阔或星散诗忆西堂语酒借南邻伴共为终年醉莫謌何时旦文书漫遮眼挿架复盈案四愁不堪拟九歌仅能乱发春只数日故态期颒盥寜知性本慵矧复肉亦缓人犹乐新故事止仍旧贯酸寒益生穷敛退韩子懦惜哉连城珍不变三日炭玉人可见求何暇定舍馆退藏亟闻道饮水知冷暖更当崇明徳不愧三英粲  

复用前韵示内  

尝闻藁砧词破镜喻月半为期望夫还顾影兴妇叹乃知同室处一笑日可玩所悲孩抱中聚沫何易散嘹然惟一雏单栖苦无伴抚枕中夜吁不寐常达旦藜羮具一杯日举夫随案还胜在板屋秖使心曲乱小鬟虽槁项聊可奉栉盥毎观绩麻手捷急真不缓娉婷或阶祸今古同一贯颇知食薇清凛凛可立懦仍甘作诗穷乌银似喻炭行看春日暄妇事勤茧馆所求亦不奢勿遣儿号暖布衾幸无恙不换角枕粲  

集庵摩勒园观李伯时画阳闗图以不能舍余习偶被世人知为韵得人字赋六言  

摩诘句中有眼龙眠笔下通神佳篇与画张本短纸为诗写真渭城偶落吾手小圃传观众賔坐上宴如居士暗中摸索离人  

次韵董彦速送珍上座还漳江  

阿师身小胆能大文字曽追权可游【珍云曽从权可二诗僧也】寻山红叶半旬雨过我黄花三径秋随处厐公虽有偈它年支遁恐难酬经行若个门风是闻説漳江似赵州  

招李成徳  

妙年英伟定楩柟老夫如樗百不堪黍饭莫孤元伯约山夫岂有徳公谈棊无多算愧三北诗要重论窥二南只恐寻芳嗟较晚夜来风蕊落毵毵  

采金樱子  

三月花如檐卜香霜中采实似金黄煎成风味亦不浅润色犹烦顾建康  

读何易于传  

吏皆愁死自焚诏农正勤耕身挽船墨绶纷纷满天下不知谁拍此渠肩  

读严子陵祠堂记  

羊裘不见钓台倾山到台邉分外青天上故人新黼黻身前万事一笭箵章侯笔法遍秦相范子文章原易经图画名臣久磨防此碑千古粲繁星  

观渔二首  

腹腴端可饱新欢栁贯霜鳞照眼寒莫惜宝刀烦玉腕要看飞雪下金盘  

活我波间双鲤鱼待传千里故人书娇娥莫道留君扫怕卷珠帘总不如  

潘邠老尝作诗云满城风雨近重阳邠老亡后无逸兄用此句足成四篇今兹重阳不数日风雨不止凄然有怀作二絶句念泉下二人不再作不觉流涕覆面也  

地下修文两玉人清诗传世墨犹新却因风雨重阳近独立苍茫泪一巾  

阿兄温润玉介道我友淡薄朱丝弦只疑蝉蜕防人世醉插茱茰若个邉  

隠居  

清时甘小隠卜筑在山阿家有传蚕室机如踏浪婆间看醉猫画羞作扣牛歌不出又三月柴门生薜萝  

秋日登拟岘台二首  

步上溪邉百尺台斩新秋色正伤懐千屏翳绕碧云合一字倾欹鸿鴈来  

徘徊欣与赏心同读遍碑词字字工共叹黄垆封白壁一时悲泪洒秋风  

秋暑  

秋暑不可奈秋风殊未来何时疎画扇无处覔凉台谁谓月离毕空惊山殷雷愁闻老农语南亩半黄埃  

寄汪信民二首  

泮水传经老蓬山佐箸才宦防思引去禄养可归来要路眼谁白浮云心自灰少年马何驶君马独虺隤系缆苻离日君行殊未归寄书问亳社有梦向江西不见挥犀柄顿惊响马蹄殷勤具鸡黍多谢徳公妻  

喜董彦速自仙嵓归  

钵囊髙挂同僧夏逺寄嵓间一把茅地僻狙猴长作伴食贫蕨笋不充庖瘦藤拄下万峰顶野鹤来归千嵗巢检防箧中诗几首苍头时遣为君抄  

莫莫堂新竹  

僻寂漏茅屋萧梢新竹枝径迷人不到防宻鸟还知緑色怱怱换薰风细细吹即看柯叶老不受嵗寒欺  

夏夜对月  

扫月追凉清夜分是间风露别乾坤山林缭绕地多籁云汉昭回天不言平野极瞻南纪濶稀星遥拱北辰尊时平万里无兵革静爱鸡鸣犬吠村  

煎甖粟汤二首  

万粒匀圆剖罂子作汤如蜜味尤宜中年强饭却丹石安用咄嗟成淖麋  

松黄浮椀色蒸栗初味余甘如苦荼粉粟为汤两竒絶甚甘纯白胜醍醐  

问刘世基疾  

君如寒涕嬾瓒师如何久苦造化儿清漳婴疾古所叹淋雨裹饭今其谁探囊苦乏万金药厯眼畴为三世医他年上疏恐不免细君莫念眠牛衣  

蔡师直画山水研屏二首  

画翁元胜斵轮扁喻子丹青如有神平逺还堪助诗思故疑摩诘是前身  

淡墨江山作小屏碧纱烟里防寒蟾蜍冩尽看倒影身在山隂佳处行  

和李智伯病中书事四首  

多病过嗟蒲栁弱故交闻似曙星疎逢人休问金箆术杀简宜繙石室书  

训释虽工非世好风流未减已形枯固知商也真无罪岂谓穹穹不可呼  

应知露肘贫堪忍只有哦诗兴未疎莫遣木兰当户织须烦阿买八分书  

老来顿惊诗笔退愁生惟怕酒肠枯尊前学得新翻曲早晚挥杯幸见呼  

## 两宋名贤小集卷三十二  

宋　陈　思　编  

元　陈世隆　补  

竹友集  

送董彦速游仙岩  

吾闻天竺峯耸若在天上峯前溪万仭激石吼寒浪堂中老比丘碧眼照林莾徜徉君屡游局趣我思往此行何所求岂欲除二障闻呼试回头未可踏折杖茅檐燕寂地山气日夜爽不斩凌霄蕂君归藤自长  

寄题云卧庵  

闲居不事事枕簟信所便卧形先卧心心静形晏然复壁非不完加以甃石坚其如方寸乱一夕尝屡迁荣宠萃一门寕免百虑煎虽有水精屏何由得安眼章叶踏謡娘连臂在榻前何如山中人编茅卧山巅白云宿檐间对镜心自捐我亦遗垢氛曲肱寄林泉兹庵倘夀我一睡要经年  

初夏观园中草木  

翠叶蕃夏初清隂胜花时闭闗轨长埽步屧园屡窥青青溪中蒲移植井之湄下有九节根服食可不迷往时手种桃只今与檐齐枝间有美实少日将成蹊采菊香满防撷荠甘如饴箨龙露新緑椅梧长孙枝观身要若蕉卫足当如葵节怜孤筠直恶戒蔓草滋天津白玉郎看花惊洛师吾人守环堵草木相娱嬉逍遥各自适慎勿相唐嗤  

次董彦速示轮老韵三首  

法涌僧中鸾孤絶翔千仭似闻天竺老续此灯无尽君游千峯山邂逅一笑哂当知絶诸恶如草已芟蕴君如千里驹但欲见鞭影既明才越都未暮已燕境适楚或化辕空叹道里永是中皆坦途幽处试深省黄花散若金翠竹森如束此还有妙义机登同箭速可怜钝根士每嗟力不足须知日月疾仅得羊胛熟  

食藕  

人怜淤泥上出此万朶莲须知淤泥中有藕大如椽本清凝氷雪末艳方婵娟玲珑众窍通蚴蟉数节连甘寒固不数却暑暑所便髯奴来城市负笼至我前开缄尚带泥未嚼先垂涎霍霍磨霜刃霤霤挹涧泉切玉堕冷冽已觉沉疴痊芰实鬬角紫鸡头剥珠圆秋盘荐此果顿使二物捐全此湼不缁余品莫争妍而能豁忧思令我心欢然竒功更耐老合作飞行仙  

翠云道中观获  

代田谁为西汉议耐旱幸有占城禾挥镰正见八月获拾穗遥怜一老歌为言使君驱五马北陌东阡饷耕者汝曹力穑更当勤慎勿惰游辜使君  

喜刘世基至作诗留之  

君家飞猿西我寄跃马北跃马望飞猿若千山隔十载一防面一年三寄书书中无剩语只有问何如去年秋风初君马秣云卧【庵名】鹤立望君来廻鞭不我过今年薫风后取道凌云来【山名】解鞍愒我庐握手慰我懐胸中所蕴藏言下皆倾倒挽留莫怱怱索去还草草堂有鹤髪母室有蓬首妻屋前虎豹怒屋后鼯鼪啼逺游纵未归旅寓安得久三年劳梦魂一日接杯酒君归太早计此乐未易辞人事虽好乖兴尽当语离壮时须摩厉老矣但跛挈荃兰本同芳霜雪有一节君识飞猿句我和跃马诗他时两相寄抑亦慰相思  

中秋示座客  

去年中秋时我病起复仆苦遭水帝子百计推不去牀前客问病草草壶觞具酬献呼稚子应答烦老妪今年幸强徤佳节欣防遇况有座上客萧散如鸥鹭尊前清兴发岂数飞蚊聚南山又朝隮晚雨细如雾难追阿连玩徒咏希逸赋隂晴天下同吾事亦何预不须渊有珠遑恤食无兔人无百中秋对月复防度幸逢外方交姑乐酒中趣君防清夜徂草上已多露  

春寒  

冉冉云生岭翻翻雨决渠畏寒戒墐戸恶湿问生鱼始怯春衫薄俄惊团扇疎天怜憔悴骨莫遣峭风梳  

观碁  

客憇茂林晚风生凉簟秋从横飞碎玉胜败决中流北叟暂亡马西风还覆舟谁能闗许事寓目且忘忧  

喜晴  

十日江村烟雨蒙晓来初快日升东扶疎蕉叶展新緑寂寞榴花开晚红得句又从山色里发机浑在鸟声中披衣出戸眄四野好在良苗懐晚风  

送和香与彦速二首  

侯莎新补蔚宗传藿燥檐粘疑可憎试炷博山元不俗小奁分供在家僧  

窻间一炷结趺坐万象森然应眼明不印香严薫未歇何妨人诮太憎生  

暮春久雨  

季月何多雨经旬不见山云师工蔽塞羲驭久间闗水已泽中满寒应天际还壊墙忧盗入只益髩毛斑  

晚春书事二首  

春来畏病不饮酒孤负山南山北花有客欵门惊剥啄无人追韵得车斜独酬砌下二三子岂忆城南韦杜家不畏诗穷嫌水厄时时搜句煮新芽  

未曾留客十觞醉已是飞花三月时忽悟病来真老矣倘逢圣处亦中之眼前用意半干没世上忘形皆白痴谁似陶翁有名酒呼儿覔纸又题诗  

和陈虚中与吕少逸唱酬口号  

霏霏玉唾胜三语滟灔金荷倾十分檐外催诗疑有雨林间张幄岂须裙临溪尚忆童时钓问俗仍寛柱后文珍重雨公新句丽落花倚草竞纷纷  

萤火  

日出知何许宵行有底忙自疑縁寸草不敢近扶桑琐碎岂堪数神竒安得长防风迹未扫更待九秋霜  

七夕书事  

烧烛留今夕啣杯忆故年风前失二士句里问三随分蔬设占星古老传不须文乞巧只有直如弦  

朱濠州挽词二首  

俊轶金闺彦风流粉署郎忧民形玉色治郡辍鹓行籍甚闻前席居然叹掩芒何人杀青简惠政在濠梁公才真霹雳令徳故从容未锡九环带俄倾千丈松清香销燕寝遗札陋登封身后累累印纡青已二龙  

哭无逸兄三首  

久客思乡社长歌去国门还家未偃息树旐忽飞翻苦泪不胜滴悲懐谁与论平生急难处愁絶望鸰原文章不用世嵗忽值龙蛇遽使贤人陨长兴志士嗟有儿才句读无地可桑麻頼有兴元尹能赒孟氏家溪堂载酒地无复故人车败壁龙衣委荒畦马齿踈凄凉闭闗赋沦落广防书但有清风在时时为扫除  

题干逢辰画  

踏遍江南岸归来试解衣谁言物外赏不与笔端为石帯苍苔瘦风凋折苇稀令人清兴发欲问钓鱼矶  

戏咏石榴晚开二首  

靡靡江篱只唤愁眼前何物可忘忧楝花净尽緑隂满才见一枝安石榴  

无复幽姿淡淡妆胭脂深染薄罗裳芙蓉影里避三舍石竹丛中许坛塲  

端午即事  

卯饮縁佳节昌阳荐一巵儿谘射团事妻诵赐衣诗懒检三闾传争纒五防丝平生几端午随分作儿嬉  

书李元亮真牧堂赋后  

挥翰眼中元亮牧牛何处癯仙公泽如今不泯当家诸子俱贤  

题陈阳树石二首  

寒藤骨数百尺枯木大七八围挽取卫公竒石俱还数幅寒溪  

解冩枯松润石陈阳笔意名家弟子蔡规今老古人王宰如何  

哭汪信民二首  

竟欲游梁苑聊甘食楚萍谈经谢纨袴植发愬槐庭防镜髩毛改横空烟雾防谁评贞曜諡更谒退之铭徐穉生何陋袁宏軰岂知谁知十斛水中有百金鱼肘见贫非病疽成愤不摅铭旌返南国寥落正愁予  

杞菊  

雨洗幽丛清客襟厨人采掇独何心根苖扶老或名杖蓓蕾舒黄无数金  

络纬  

防人长向井边啼在宇丁宁戒授衣织素尽输官事了秋来工女正投机  

倦夜  

山月斜临帐山风细拂裳萧萧碧烟静炯炯白间凉境寂万縁息心灰十虑亡无端催曙鸟底事厌宵长  

喜董之南归  

干鹊飞翻噪晚林阿南归骑果骎骎青山黄绶霑新命白石清泉是素心金镊多情洗双髩葛巾从此避华簪来年往献东廵颂今日聊为梁父吟  

懐祥首座  

师在羌庐西复东无心还似鸟飞空月钩云幕今何处禅板蒲团只眼中未悟竹间鸣瓦砾拟随童子问铃风前身倘是胡居士打破虚空对沼公  

## 两宋名贤小集卷三十三  

宋　陈　思　编  

元　陈世隆　补  

竹友集  

雨后秋山  

宿云散层隂秀色还叠障如将螺子緑画作长蛾様光浮竹木杪影落檐楹上何人妙盘礴淡墨冩屏嶂五弦岂须抚众响亦清亮我病不出游素壁倚藤杖举觞酹羣峰嵗晚一相访  

种松  

清晨课仆奴绕舍诛蒿蓬身非郭槖驼学作种树翁胡不种杞栁但种青青松念汝受命独劲气凌三冬明年见汝生何年矫苍龙种徳亦吾愿穆如松上风安知百载后无人思角弓麦隂行可頼不必荒茅中惟当防以棘养视如婴童此法岂浪传闻诸玉局公  

同董彦光陈妙音游安乐寺分韵  

着鞭苍厓隂下马古寺门老僧乞食去独瞻无上尊相将二玉人盘礴共一罇境静悟尘垢林香识兰荪何年钵罗老同访花栁村  

鸟能贯珠歌花能折腰舞老人如鸿江识此真律吕击节复长謡急觞犹插羽春风已趣装行乐更几许吾人但取醉何必浪自苦  

闻彦光田舍遇火几焚其廪  

睡龙未觉山泽枯其谁濡幕待不虞炎官弭节飞亷怒小屋旋彻大屋涂郁攸飞空百鸟噪煇赫照树腾呼緑林灰烬一瞬耳况乃田父蜗牛庐天公似惜诗人癯约束风伯为回车百神救廪鸟工往不待绠缶浇焚如尚令太瘦逢饭颗幸未饥死同侏儒怪竒敢追陆浑韵吊贺不必叅元书作诗嘲诮共一笑逄人举似应胡卢  

许巨源送笋  

君家绕屋青琅玕惊雷裂地千兵攒入山长镵不汝赦日获玉版登君盘有余防壤幸分似怜我羮稀筯易寛厨人取给昼餔膳顿使齿颊生甘寒韭葅薤苗岂复数防美似觉无貒貛尝闻幽士爱风竹忍嘬其子吾何观愿君养成四时叶他时犯雪同君看  

灌园  

春初韭争妍秋末菘更好嗟我喜蔬食如人嗜羊枣何尝厌滋味政自乐枯槁念彼蝡蠢虫性命欲自保变相惊蜊异将糖嫌蟹躁故于园日涉莳此可食艸迩来秋雨余三亩净如扫畦丁犹浸灌小瓮亦自抱问许机事忘何如汉隂老  

题顾凯之醉道士图  

虎头痴絶自不痴丹青妙处手得之石岩戏画防舆子酒狂更貎黄冠师一人坐睡真被酒二人杯杓不停手一人回面愁不釂二人直视开笑口上有醉墨书者谁翰林手题独酌诗题诗真识醉时味画图如冩诗中意珍藏不换一斛珠李诗顾笔今世无  

题文与可画竹  

我昔居西园手植竹数个凛然如徳友节行不敢破朝吟玩霜枝夜闻萧瑟清风吹一旦忽不见似觉尘土汚人衣朅来翠云麓日惟见山不见竹虽云山气日夕佳尚恐无竹令人俗昨得与可画自扫尘壁挂门开风动之如枉故人驾对山看画信不恶何人更覔扬州鹤  

寄孙子稷  

我家大冯君清诗跨隂何尤工婕妤怨不愧青草歌后生游其门玉石例琢磨是中知味少莫辨白黑鵞独闻子孙子锵然应鸾和君尝喜其似谓可同臼科剑池佳山水清涟映嵯峨孙子居山间新诗日吟哦探囊肯投我百篇未为多论文定何时一醉金叵罗更尝期皓首共理钓鱼蓑  

登同乐亭饮泉  

何人爱斯泉结搆泉上屋空亭何所有冷气宜三伏泠泠石甃净须眉直可瞩欲饮无樽罍挹彼才盈掬何时近亭居更种亭畔菊日饮潭中甘庻用稽死録  

呉民载弃意堂  

此身聚沫无为强斧工伐性药腐肠寸田芜秽尺宅荒玉石落落不满房黄婆居中补四方焦劳亦坐意所藏土如硗瘠草不芳令人槁项馘亦黄世人纷纷各膏肓我以妙语名斯堂期君得意观濠梁从渠婪酣狠如羊君自放意无何乡一洗痼疾生天光漆园发药君得尝  

次董彦光乞米韵  

董侯朝饥雷殷腹咄嗟无人羞豆粥杜陵太瘦縁作诗玉川辛勤坐憎俗细君截髪恐未暇有弟能令饷君粟不妨更就乞防榔他日金柈供一斛  

分韵招无逸兄得益字  

长懐乌衣游亲姓何戚戚吾曹乃其后何不追往迹向来鸿鴈影旷若参商隔沉思不可见伫立久凄恻去年霜霰中送别衢路侧今年冬风至犹未见顔色念我如楚囚欲往终未得倘能为我来不逺道里百要观衡茅下有此座上客新酿秋已熟老菊寒尚折弥年心怫郁可以一笑释仍当戒后乘联翩载三益  

翠云分韵得禅字  

杖履信所适溪流忽溅溅行入武陵村偶入桃花源划然见华屋佛界开青莲怱怱伊蒲馔一饷腹果然同游得吾党旷逹真能贤董何韵俱胜欲拍诸阮肩两王亦豪举一掷常万钱周郎秀眉宇要是佳少年众中兀坐子少味亦寡言困眠借僧榻自嘲邉腹便平时所懐人磊落星辰悬会合不易得兹游岂非天重来恐寡伴独访祖师禅  

寄李商老兼柬文若季弟  

有客春来传尺书书词字字敌琼琚经时伏枕沉绵甚异县论文消息疎物外高情想三鳯眼中何物当双鱼遥知小弟凄凉意骑省归来正望庐  

昼卧二首  

书魔才挽睡魔推鼻息俄惊吼怒雷梦到逍遥大庭馆不堪檐外鸟惊回  

剥剥啄啄无俗客清清泠泠多好风一枕本无忧乐累何须游宦大槐宫  

青精饭三首  

霍山王邓两真隠驾鹤乗云飞九天当时服饵定何物同饭青精三十年  

从来见説青精饭晚遇真人隠诀中长恨闻名不相识那知俚俗号乌桐  

南人虽号乌桐饭过热翻成作淖糜太极真人方未试茅山道士寄何迟  

送酒与晏如居士二首  

南人酿酒诧深红注瓦真成琥珀浓与药相投莫宜此急分多病晏如翁  

此翁曾把春偿酒醉插姚黄更乞花多病只今犹解饮细倾聊为遣生涯  

示李商老兄弟  

月夜宜披宫锦袍定知公軰岂蓬蒿文同修水波澜阔人与庐山意气高伯氏最于三虎怒凡儿何翅九牛毛相逢径欲倒家酿莫厌尊前持蟹螯  

夏日游南湖  

麯尘裙与草争緑象鼻筩胜琼作杯可惜小舟横两桨无人催送莫愁来  

咏金来禽  

林上离离金弹丸宜随玉食荐金盘从来物以逺为贵酷爱闽中荔子丹  

书懐  

頼有书遮眼初无客就谈身闲惟取醉髪短仅胜簮学僻令何用囊空寳不贪老师行驻锡凖拟问前三  

次李商老端字韵  

胷中磊磊夜光寒霹雳惊飞在舌端梦去幽寻绕山麓诗来喜色上门阑四时更运不停轨万物并流皆病湍两髩凋零壮心在忍穷懐抱若为寛  

招汪叔野  

夜语僧窻雪载涂别来夏木又扶踈两牛鸣处地非远万竹隂邉吾所庐儿能窃听从忘箄子盍徐行可当车莫讶南邻狂处士掺挝倾坐一轩渠  

投赠通守陈虚中  

前驱负弩斾旌忙凛凛寒风挟晓霜人道奸藏有三穴公知民病极千疮揺毫端是霹雳手抵几还惊鳬鹜行莫向琳宫坐闲冷太阿何事匣中藏  

晚晴步塘上  

漫蹈斜阳堤上行偶逢白叟问年登去年禾干兆坼今年雨多禾耳生  

鸣鸠  

云隂解尽却残晖屋上鸣鸠唤妇归不见池塘烟雨里鸳鸯相并湿红衣  

闻吕居仁病未差覔使寄问  

消渴文园苦病多萧条子美卧江沱士穷不遇古如此天实欲为人谓何忠义名家忝申许文章秀气望岷峨期君炼玉煮白石色比婴童何啻过  

种竹  

辟地种修竹得方縁秘经成隂向北宇倒影落中庭直取内含素岂惟枝鬬青龙钟玉川子犹拟抱添丁  

次韵季智伯寄茶报酒三斛  

欢伯风流可解忧疑君此外更无求拣芽投我真抛却不是能诗薛许州  

二生相逢妾换马我今直成酒易茶腐肠销膏亦可戒与子服雾餐朝霞  

君如张籍学古淡丽处往往凌隂何长句短章时寄我为君翻入竹枝歌  

懐钟陵旧游  

五年二度过钟陵马上春风醉里醒南浦江波迷眼緑东湖烟栁半天青从来地域叹卑薄怪底山川终炳灵又见徐家有高士他年重作防君亭  

汤泉泉在法水寺后  

乱泉如沸出湾环余燠犹霑野寺间但与山僧洗尘垢还胜涨腻在骊山  

食蟹四首  

端为懐黄取醢烹岂縁多足恣旁横焚脐未用集防軰椎髓方嫌太瘦生  

分付厨人苦见嫌十脐元有九脐尖要知其中未必有输与蛤蜊如蜜甜  

论功直与酒杯同何事生憎在水中不使落汤频下箸终令骨醉耐春风  

有国尝忧以味亡须知有毒味中藏谁能不累口腹事莫趋秋风啣稻芒  

以牛胆渍槐子送董之南二首  

雪霜无頼防君髩五十龙钟成老翁急分槐实要脑满伫见头青双颊红  

解牛得胆大如斗投以元槐功更加来嵗青袍映緑发不妨看尽九衢花  

送王坦夫由淮南入京  

王郎乗兴上扁舟数遣书来冩我忧奏牍三千待金马卷帘十里梦扬州桃花水涨理归檝莲叶杯香消客愁白髪倚门长望子细君应赋大刀头  

游安乐寺陈妙音载酒  

绕郭寻春未见花不知春在梵王家林间新翠张裙幄席上残红当脸霞兴逸持杯睨云汉饮酣挥翰走龙蛇主人不是陈惊座投辖归时日已斜  

## 两宋名贤小集卷三十四  

宋　陈　思　编  

元　陈世隆　补  

竹友集  

次刘世基韵  

儿时窥豹见一班晚学一枝千金殚斋房芝草不并秀且餐秋菊纫春兰无心时共白云出忘机日对沙鸥闲穷人与世各异调敢望一唱仍三叹昨来卜居向岩邑玉川破屋才数间朝看爽气出逺岫夜聴绕舍鸣清湍防回欲棹酒船去贺老不见空稽山刘郎好事肯过我入门矫矫真翔鸾平生饮客愁腐死望君复来酒今防君如止酒要谈道同酌寒泉静无滓哦诗虽复落君后强学犹将效矉里悬知吾庐不落莫有客同盘饭葵藿已呼纎手缝锦囊更遣长须且芒屩相携踏遍翠云峰得助溪山应有作  

王摩诘四时山水图  

欲知摩诘诗中画桃红栁緑皆摹冩更含宿雨带春烟一段风光生笔下欲观摩诘画中诗小幅短短作四时山平水绕含变态是中有句无人知此公盘礴万物表胷中炯炯秋空晓戯磨淡墨污绢素世上丹青擅场少何人乞与辋川图装成小轴四时俱壁间仍题六字句人言双絶古今无  

同陈虚中洪驹父登拟岘台观水涨  

雨声何浪浪溪流势汹汹莽苍两涘间不辨马牛风翻疑坤轴裂渺与天河通林杪露寸碧浊浪奔蛟龙橹揺扁舟下防手闲篙工踈烟媚晚霁飞云带归鸿境物复可冩妙手无僧崇登兹百尺台令人豁竒胷尊开河南守坐有西山洪游目托远懐平水念禹功视河不治行他日望两公吾侪何所乐白首卧船篷  

送邑尉朱登仕告老归华亭用玉局老仙寄王庆源韵  

君不见黄冠还乡乞鉴湖又不见拏舟送米烦胡奴白头真负平生志妙年毫端敌万夫向来恶少虎负嵎职当疾走编其须袴鞾不是老者事腰间羽箭吾初无挥杯劝饮古寺底日有野老争携壶颇遭官长劝归欤妇能右摈儿左扶但令妻病足鹿脯何忧儿寒止熨莼丝作羮盐未下鲈鲙切玉秋不癯华亭自昔传鹤唳蕙帐后夜闻猿呼不是人间冶容子团圆十五正当垆  

晏如堂诗【并序】  

季智伯渠州使君大夫公之长子也早以学问称其家儿不幸壮嵗失明不能世其禄洽问强记于书无所不通尤爱渊明诗尝使细君诵之至防意处击节不能已旧以女家人木兰随其后木兰既辞去常扶杖独行逍遥自适客至必具酒与之商论古今饮酣兴健仰天而歌顾未尝以贫病撄其胸中也庐山李商老命其所居之堂曰晏如且作铭号智伯晏如先生可谓名称其实矣智伯求予诗为赋杂言一篇  

西都执防郎田少家无储虽云贫贱不戚戚著书防患何多虞柴桑避俗翁寝迹安吾庐如何更作贫士咏更赋楚调长嗟吁乃知两贤蒿目忧世患不如先生无目自晏如朝哦诗千首暮对酒一壶木兰能歌作行雨但闻厐婆时诵田园居闲擕笻竹自索涂醉或起舞嗔人扶幅巾深衣端可画每嗟伯时何在无人图往日山阳徐仲车不闻世事惟躭书使君早兴合堂坐夸今弹古定自娱徐能开口论事以难客君当书空作字以晓徐吾知二人可同传不知细书太史今谁欤  

题吕隆礼诗后  

岐山鳯多雏鸣必中律吕乃知忠厚家要作谦退语申公三世后有子笔甚武四公如日月映照万万古此郎胆如斗一笔要连拄不知秦陈軰渠欲置何许他年品斯人战国一豪举  

次洪驹父游明水韵  

薖也学耐辱况负三宜休颇有防舆风自许与丘仙境想方丈山形懐不周如何在眼山未暇着屐游蓊郁明水峰爽气常不收逊公释门老苦节无匹俦食讫自灌畦挈水端若抽到今巾屐在迹胜境亦幽常评左辖贤当从古人求从政独何有未説赐与由劝耕遍阡陌民謌殖田畴幽寻到山寺弭节聊滞留家賔各文采粲粲五楘辀赋诗杂流丽如栁春映沟何必打两桨歌舞催莫愁闻风我滋晚寻胜行且谋朝游可暮返岂曰山川悠  

咏二疏  

辩如悬河陆大夫不畏嫚骂谈诗书归来分槖养羣雏随从歌舞乐有余两疏高蹈要齐驱长揖储君归里闾愿为羽翼还商于岂愿飞刀鲙生鱼挥金延客以自娱子孙勤力旧田庐同时异代多不如高明长遭鬼揶揄平明争入七香车华屋拟用黄金涂壮心虽在逼桑榆长歌击碎玉唾壶官成名立盍归欤江湖之士可胥疏君不见渠家父子并辔出东都于今粉绘冩为图集庵摩勒园会者十人以他年五君山即席分韵  

生涯水中萍漂荡信所之十年糊其口不食故园葵思归同越鸟长是巢南枝祭灶郭北隅小屋如鸡栖园开十肘地草木发华滋红榴媚夕阳初篁揺轻飔招我赏心旧于焉持酒巵合离如日月果有望时诗坛失老将一鼓气已衰頼我如虎贲典刑犹在兹相欢且尽醉莫咏骊驹诗  

闻无逸兄下第  

丰林分首各消魂兄弟伤离况玉昆初谓过都留虎脊又令防额向龙门往闻淮北雪花大归值江南梅雨昏欲寄短书无别语年来花栁自村村  

李簿家有侍儿妙丽善歌舞诸人惜其死为赋诗予亦赋二首  

草头朝立露溥溥樵歌暮归丘陇寒当时座上客半醉琵琶不许近帘弹  

郎子风流栖枳鸾枳上单栖泣夜防窻前邂逅一笑粲梦中犹作在时看  

久旱喜雨  

谁言旱魃虐敢夺雨师权弥漫溪流涨澜翻屋霤悬占年丰防防快意涤柈筵疎懒知何幸茅斋稳昼眼  

植菊  

憔悴灵均老萧条子美醒飱英谋自洁摘蘂恨犹青事往成今古人亡尚典刑老夫今白髪頼汝制頺龄  

有懐如璧道人二首  

道人诗思防江湍乞食侯门铗屡弹铺褐卧云何处去不应投老累儒冠  

每忆诗人贾防仙投冠去学祖师禅尘埃不染心如镜妙句何妨与世传  

寄王立之二首  

坎修门里萧条处士庐憎人玉川子愤世竹林书家有来禽帖门无载酒车诸公生死隔不是故人疎舌本初传强仍闻右臂枯经春一旬卧见客二儿扶吾道何寥閴夫君合洗苏世无湔浣手药味且时需  

赠别董彦速四首  

人间底处异蘧庐莫莫堂中岂定居我尚滞留君去速荒园三亩梦归欤  

多谢清风日扫庭与君同种菊青青开花烂漫君何在莫忘萧条我独醒  

欣同众鸟托吾庐投杖行当叹索居不是酸寒孟东野吾言能聴果谁欤  

机事都捐忆大庭茅檐相对眼俱青期君别后文章健往吊沅湘屈子醒  

次韵无逸兄见示  

憔悴谁能贱大招防将菌桂杂申椒巷南邻里频相过水北山人讵可邀细酌敢谋长袖舞苦吟空咏寸岑遥耕耘頼有陶潜妇不美孙郎对大乔  

次汪信民寄无逸韵  

诗翁索莫闭门居珍重山阳信不疎但报七言当玉案何须千里驾柴车乐天官满应归早杨子家贫只晏如他日往来随二老共甘盂饭与盘蔬  

送酥鱼头酱菜与何之忱三首  

和蜜煎膏学瓮酥儿夸甘味比醍醐老夫舌本不知味强解嘲为羊酪奴  

放浪三江又五湖头颅见醢亦何辜世无刚者不用覆往侑一觞随蜜酥  

瓮底寒酥冬作葅春来把酒必时须庾郎鲑菜二十七还得何郎下箸无  

立夏日作四絶  

雨脚连云苦未收晓惊池面日光流田家甑里封蛛网即渐歌謡麦有秋  

小簟含风六尺牀竹奴从此合专房吾身瓠落都无用占得山间一味凉  

熨得絺衣一番新幅巾轻软最宜人花时气暖长愁夏竹里风防又胜春  

学作蒲葵扇未工手挥聊有古人风君王别用机中练定被南来长养功  

寄刘世基用世基寄之忱韵  

斵垩谁能鼻不伤虎贲何取似中郎吾人身健间何濶谁日书来喜欲狂华屋不存长念昔【用文靖事】金蛇虽在莫干梁【用刘氏事】防时烧烛留君语更向东窻置一牀  

招李商老兄弟时闻权守陈公留之未聴其来  

十年不见令兄弟眉宇长懐元紫芝栩栩梦魂我独往翩翩书札慰相思求船货马事应速酌醴焚鱼吾岂辞政恐孟公投辖饮惜君高论解人頥  

次刘世基韵  

孔子已传三十八诸孙犹自见长身试将后谢追前谢岂料今人愧古人华子冈头千叠秀刘郎诗律一朝新吾家碧涧红泉句聊欲烦君作后尘  

用前韵和董彦速  

得句可传千古意搜竒攻苦百年身河梁赠别初无对锦里吟春复有人我已汗颜惊手缩君犹琼树赏朝新从今习气须磨尽二字惟当悟客尘  

夏日书事二首  

苍虬蟠础湿生云翠竹揺风水有纹凉卧北窻呼不省虫飞绕髩梦中闻  

云峰矗立驻金雅梦防槐宫影未斜屏翳御风游不返南山空转阿香车  

余尝防李商老于海昬识吕居仁于符离今已五六年矣偶见二公倡和诗各次其韵二首  

忆昔逢君夜雪中高谈未了酒尊空清涟緑篠今输我白璧黄金政负公渭水流清终异浊池花变碧旧曾红欲评此意君何在长是苍茫立晚风【右寄商老】  

维舟浊汴偶相逢弹铗归来四壁空耕道十年常九潦谋身一国自三公似闻讽谕能知白岂但诗词要比红申国凛然生气在故知郎子有家风【右寄居仁】  

## 两宋名贤小集卷三十五  

宋　陈　思　编  

元　陈世隆　补  

竹友集  

李成徳作二笔几以其一见遗云得様于郄子中家并示长句輙次其韵奉酬  

琴不安弦制竒古可怜不入文房谱防须龙尾玉蟾蜍与汝俱成防心侣谁能好事为品题端效广防亡輙补谪仙传様桂林家以暗投人吾窃取我书太俗如墨猪下慙罗赵何足数蒙公厚贶试临池一字不成如画虎欲报初无青玉案哦诗况乏惊人语净铺滑薄待君来慎莫踟蹰畏今雨  

李成徳复用前韵见贻亦次韵奉和  

蔡家笔法擅今古楷书尤夸荔支谱后来谁笔最神通要与渠伊为伴侣只今书学贵瘦硬弟子阙员谁可补君持此几要投人字画不工那得取小人俗书如俗马骨少肉多今不数当君此赠恐不堪大似无功飨盐虎新诗继作恐难如只赏君房妙言语嗟予老矣亦懒书留与儿曹写时雨  

次韵郄子中所藏笔几  

闻君文史三冬足家居未奏三千牍明窻棐几净无尘笔研清幽真不俗小琴承臂笔纵横章草真行随所欲家藏敝帚将何用时人尚作千金畜此物虽竒君不惜似把隋珠当鱼目小童传观许见贻与君杯酒初相属吾诗戯作异香山唐衢虽见何由哭见公真玩为君赋铜钵声终字盈幅  

朱端甫以画牛一纸遗李成徳成徳以示予为赋长韵  

画牛蹄角四十八禇生尘昏仅可阅头头露地各逍遥不愁牵车喘见月防笔和墨谁氏子定自道人非画史把鼻牵回得真牧信手摹成妙如此朱公自是老斵轮不惜是牛持赠君愿君成诵石巩语更将此画同参取  

次韵李成徳谢人惠墨牛  

君不见八百里夸王氏駮常勅家童莹蹄角绮纨袴竞奢豪卧席不安愁祸作何如传宝墨牛图不饰青黄如素朴向来竒画购千金宜在兰台天禄阁两牛方鬬未雌雄或奔而从或小却其余三四亦殊絶或如虎卧鹤俛啄滕王蛱蝶东丹马嘉陵山水青田鹤如将优劣比人材长文何必慙文若人言爱画亦一癖被野牛羊何用貎是家持论果非耶烦君试谓评其畧  

午日  

今晨定何祥桃栁各映戸粉团高气薰鵞防椒叶覆朝餐随土风杯酒晚来具防丝纒祭筒画楫夸竞渡楚人哀怨情正以屈子故当年梦鱼腹葢坐入宫妬荣华一时好放逐千载慕得失吾不知持杯自欣豫  

成徳不面逾月仆以病暑未能出谒輙和所寄藳字韵诗奉寄兼东子中  

门前蓬藋无人扫客去墙隂藜苋老我家城北君城南相忆何其挂懐抱不闻叔宝方外谈澄也何因令絶倒知君不作避暑饮闭门亦深荒径草钩章棘句日哦吟玉轴牙籖时探讨迩来闻草鹿脯帖盛湘十日虚苹藻掺掺丸药恐不免俗客纵讥何足道恨我犹嫌褦襶嘲不敢热行惟梦到君取竒功翰墨林笔阵可埽龙驹岛愿言不学司马公万事蓬人尽称好我诗燕石初不如浪欲珍为夜光寳残暑促装行造请晓来凉气迎秋早定邀邻舍广文公同听诵诗倾腹藁  

碧筩  

君不见韩潮州银作饮醆夸工倕防花镂叶太碎何言豪士亦尔为又不见六一翁尝吟鹦鹉红螺诗华堂一釂岂不乐清歌劝酒须蛾眉吾侪山人寕有此竞折圆荷为饮器细倾初作露珠圆满引忽惊云液碎鼻中寂寂闻妙香舌本徐徐识真味采莲当殽花当妓岂有登临百金费安得城西十顷塘水光容裔暑气凉时引碧筩如象鼻仍防翠盖立霓裳  

感白髪  

吾年昔始冠已有一髪白作赋数百言嘲骂等戯剧只今寻旧作一字不复忆恍然如梦寐了不见往迹但有髩间丝冉冉如堪织南方地平湿壮嵗多老色行年四十二髩鬒那容惜洗苏将防白讳老嗟何益一染复星星此语寄阿客人生光景促倐忽如敲石诗成亦寐语感叹初无得后应不识今今已不识昔  

秋日登鸣玉亭  

山路秋阳何赫赫山亭凄冷多秋色岂惟醒耳玉淙琤照眼光寒如练白旧闻瀑布垂云间怳疑银河堕天闗西望香炉不得往个中元有小庐山  

次董彦争韵兼柬之南  

大门江南英诗名重当时儿时得其藁同辈争诵之不及拜诸门常恨生若迟只今诸孙子籍甚皆能诗大篇每投我孰非黄绢辞我诗不成句落笔为众嗤如人食土炭嗜好终不移君何独赏味与众直异驰相望巷南北不面令我思歌声亦若哭此意谁当知阿大一门杰相为尘外期风流竹林防应许仲容随  

次韵之南读彦光诗有作  

君家父子俱能诗天遣淑鸟鸣春时文穷扺掌定不免齐竽不学君何疑平生説诗喙三尺只今偃蹇成期期愿君高处古无上抑以自警无邪思  

有懐觉范上人  

道人心与貌俱古哦诗不复效等伍清疑仙掌露华坠新似秋空玉钩吐要将余事付风骚已悟机窥佛祖泐潭老子乳于莵果在丛林啸风雨何当扫室祗树圜夜看金盆聴软语我虽不是厐徳公懒驾柴车入城府公如归结白莲社留我山邉一防许  

次韵彦光睡起病目  

蝶梦游扬卧碧纱知君不赏玉钗斜梦囘起坐有佳思乱触牙籖书五车黒蝇着眼君勿嗟学道乃得青莲华商畧此言当过我樵青竹里为煎茶  

喜汪叔野见过  

大汪权竒汗血驹小汪连翩鸑鷟雏垂头未遇伯乐顾覧辉将下朝阳梧岂知青衫埋朽壤更令斑鬓困泥涂喜君翩翩过我庐握手借问今何如若云难遂白髪志朅来翻作青衿徒急呼欢伯置座侧解颜谈笑聊相娱语及阿兄平日事往往屑涕长欷歔怪君长不满六尺高谈似是胆满躯且寛是事饮此醑逢人但作口嗫嚅留君住骑勿驱明朝酒尽为君酤更防月落起浩叹四面宿鸟声相呼  

玉茗花二首  

佳园昨夜变春容清晓惊开玉一丛素质定欺云液白浅糚差退鹤翎红似闻金谷初无种欲画鵞溪恐未工底事余花避三舍孤高元有使君风【谓鲁公也】  

骚人浪説麻源谷本在风流刺史家直与瑶林共高彻可须梅影鬬横斜芳尊莫待红糚赏幽艳长令烈士嗟凭仗邉鸾折枝手应宜展幛玉鸦义  

漫成  

年来任运学腾腾爱酒还同醉李僧痛饮亡何縁客至时穿不借绕村行檐间燕雀新声好门外池塘春水生晓起坐窻无一事卷书南望见高棱  

饮酒示座客  

身前不吝作虫臂身后何须留豹皮劬劳母氏生育我造化小儿经纪之牙筹在手彼为得块石支头吾所师偶逢名酒輙径醉儿童拍手云公痴  

和李智伯金石台不见旧题之作二首  

瘗鹤书踪逸少齐华阳长使后人迷姓名不得芙蓉手何用全牛捧砚题  

复忆高人张季鹰每将杯酒胜荣名登临叔子縁何事湮灭无闻一怆情  

悼亡三首  

旧闻林下趣既见即心降月冷同秋梦灯寒对夜窻孰知身是幻深念涕如江仰叹朝飞雉防禽亦有双三公吾岂敢曾为忍饥寒拟聴笭箵雨潜悲苜蓿槃烟云昏璧月霜露殒香兰伫立东风泣忘情良独难去作三秋隔来归二载余临风还念汝伤女更怜渠憔悴衣围减漂零髩发踈吾今多病乆谁付茂陵书  

呈无逸兄  

汉儒章句文胜质鲁国衣冠实愧名但遣诗书长在眼可令声利苦闗情咄嗟茗饮有时办梦想溪堂何日成舟泊寒沙卧明月此期终欲与君盟  

示舍弟  

萧然环堵独何有自谓过人惟一丘野性定为沧海客妙龄须寄道山游江寒沙静鹡鸰晚云濶天低鸿鴈秋休叹乌衣成往事一尊相对且忘忧  

寄桃邻居士  

桃邻野客无消息寄食招提岂定居倘有厐公知徳操何须程郑识相如食鱼他日劳弹铗防痔今人剰得车流落生涯俱寂寞因风时遣一行书  

寄无逸四首  

三足祥乌曾集冠平生菽水奉亲欢从今五鼎应无补不可奈何君自寛  

闻説潘郎窘食贫何年会面慰艰勤北风如有齐安便为报相思频梦君  

故园风物长如旧松柏参天六月凉岑寂北窻风雨夜独吟诗句绕胡牀  

浩荡漳江泻碧漪西山清絶助新诗好因归鴈传佳句要见羊何共和之  

观李伯时阳闗图二首  

坐对丹青伤别离泪和朝雨想频挥道邉垂栁年年在看尽行人长不归  

春草春波伤底事青青栁色最消魂龙眼自有离家恨貎得阳闗烟雨昏  

秋兴  

雨隔千山暮风惊一叶秋朱顔伤露槿青眼頼沙鸥畏酒游扬梦因诗防染愁有懐谁与语多病独登楼  

聴曹道士弹琴二首  

淡泊丝弦谁与听试开尘匣写幽情琴中自有无穷怨弹出离骚意外声  

小窻踈箔列仙家弹尽遗音晚景斜贺老当年定塲屋虚将妙曲付琵琶  

## 两宋名贤小集卷三十六  

宋　陈　思　编  

元　陈世隆　补  

竹友集  

读书  

吾生后渊明颇亦念黄虞要知千载外所学非殊涂兀坐对圣贤抚卷一长吁彼智自明哲惟狂益昏逾一源同滥觞派别乃差殊我观载籍中世事何所无痴人不识古谓与古人俱相望何遥遥清都视积蘓咄此不可献讽诵聊相愉嗟哉子栁子文章葢羣儒速进自贻戚南冠成絷拘天孙不与巧溪神亦为愚读书虽满腹何曾捄饥劬乃知伾文辈要路难齐驱  

饮酒  

世故不料理万事付一樽呼宾陈肴蓛乃尔不惮烦秩筵初严冷稍稍笑语喧有如邹子律能囘寒谷温朱顔挽不住雪髩日夜繁人生行乐耳恽也亦至言哀哉独醒人顦顇拾兰荪宁知阿堵中端有妙理存  

寄题朱氏小隠园  

吾闻滑稽儿避世向金马刈艸吉云乡探凤荒城野斯人玩世耳岂必蒿庐下墙东本侩牛君平葢卜者朝市亦堪隠山林实潇洒君居占深源境物粲可冩老桧上干云孙桐已拱把雨窻修竹响风磴寒泉泻此翁少年日巧射如注瓦百金装寳刀千金买流赭晚歌紫芝曲情性妙陶冶蒲履谷皮巾何取绶若若嗟予亦旷荡与世自藞苴方期访桃源更欲结莲社  

次韵董之南见赠  

章甫不入越夏虫多拘时生无适俗韵举世谁知之钟嵘不并世无人识丘迟虽有落花句知为何等诗如逢贺宾客方叹乌栖辞我初出险语俗子争唐嗤俛眉欲从事复恐遭文移亦知适楚车安可从北驰董家名父子平生所怀思虽云识面晚相闻已相知君诗有古意且结皓首期端能啖杞菊时复过天随  

陈循中求赋髙丽墨诗为作长句  

老松收烟琢玉可试洮州鸭头緑来从万里古乐浪传到麻源第三谷要须岱郡鹿角胶捣成方解土炭嘲请君摩研新诗作一弄潺湲吊康乐  

竹友轩  

城北有陈侯眉宇初未识似闻臭味同炯炯见胷臆愿言登子轩哦句呼阿客看君隂森下玉润映连璧龙吟秋夜永卧聴风摵摵或当命柴车独咏此君侧兴尽悠然返谁能暖君席  

读庄子内篇  

经春十日雨却扫门无车伏枕梦鸣毂淙琤行溜渠端坐发深省妙香浮素裾盥濯披陈编讽诵临前除陈编为何谁漆园傲吏书竒辞通諔诡空语极虚无得意荣辱境脱身忧患余胷中灌顶句身上如意珠逍遥有妙处领畧归一途尘影阅千世风波连九区畏夏苦执热开轩除郁蒸檐前鸟雀喧朝旭上朱甍席间裁函丈诗书浩纵横槃礴环堵间幽独懐友生古人在黄卷十载使我倾出门窥物变草木各鲜荣青青墙东竹见汝忽眼明爱玩不能忘移根傍轩楹俯仰与竹俱定交见深情不是无朋友此君氷玉清风吹万籁响寒梢韵竽笙我独哦其间诗作秋虫鸣琅玕亦有实期汝向秋成凤凰何时来翽翽翔我庭  

贯时轩  

旧时王子猷爱竹仅成癖斯人向千载论世心莫逆吾轩谧竹友寓意比三益俗士旧雨来今拟定埽迹投足寄其间鼎鼎一何愚倘同蓬蒿鷃勿笑溟海鱼  

陶渊明写真图  

渊明归去浔阳曲杖藜蒲鞵巾一幅隂隂老树啭黄莺艳艳东篱粲霜菊世纷无尽过眼空生事不丰随意足庙廊之姿老蓬荜环堵萧条仅容膝大儿顽钝懒诗书小儿娇痴爱梨栗老妻日莫荷锄归欣然一笑共蜗室哦诗未遣愁肝肾醉里呼儿供纸笔时时得句辄写之五言平淡用一律田家酒熟夜打门头上自有漉酒巾老农时问桑麻长提壶挈榼来相亲一尊径醉北窗卧萧然自谓羲皇人此公闻道穷亦乐容貌不枯似丹渥儒林纷纷随溷浊山林髙义久寂莫假令九原今可作舁公篮舆也不恶  

斸苓轩  

万钟辞屠羊五鼎贪主父是间多毒腊可茹亦可吐缅怀陶隠居朝服挂神武饵苓期郤老旷荡适林莽我家城西偏有地一防许开轩俯长松倒影廕庭庑嵌空宿龙蛇晻暧蔵雾雨流脂入地脉凝结嵗月古长镵白木柄生事聊付汝想彼尘外人迟暮肯同煮但当稍兔丝敢望擘麟脯  

约诸人游罗坊观  

阳夏吾鼻祖人物倾九州间擕东山妓文靖极风流屐齿步飞磴快哉康乐游耳孙牛马走阘惰无匹俦但有爱山趣尚能继前修颇厌城市尘拘絷如楚囚朅来龙泉上杖履随沙鸥幽寻风露静江月动金虬青山带长江佳气日夕浮旁有列仙家丹阙连飞楼琴书静无哗竹树烦更幽约我云霞交兹游及清秋朱弦荡尘襟芳樽写牢愁道士如弥明长颈髙结喉初无石鼎句崄怪压刘侯从渠倚壁睡吾属足防搜  

无逸病目以诗戏问  

六根无牢强万事有戕败丹白岂不加能令眼根坏溪堂老居士学道入三昧空花结空果过眼了无碍偶然幻翳侵恼此清净界道人不易得定为天所爱恐君堕尘刧豫此小惩戒病眸防空青勿作儿女态为君祷于天君病当立瘥未忘觑诗书不敢窥粉黛  

寒日出郊  

水晴鸥弄影沙软马惊尘宻竹斜侵径幽花乱逼人深行听格磔倦憇倚轮囷往事悲青塜年年芳草新  

寄洪鸿父  

儿时访道章江上燕雀羣中见阿鸿南浦飞云看画栋北欹枕飒凉风读书长忆登山胜作尉聊甘食荠穷想见咏怀非一首钩章棘句定能工  

有怀潘子真  

冲和庵里潘居士旅食京城久不还玉屑银钩长在眼瑶林琪树未承顔大门曾是郑严辈吾子却居恵间想见红尘车马底梦魂随鴈过西山  

食菜  

道人真是伊蒲塞顿顿园蔬入馔来紫芥寒葅防薤韭黄橙苦酒伴盐梅蒸豚不羡贮人乳饭豆亦能羮芋魁但恐酪奴不解事搅令枵腹转春雷  

暮春二首  

溜渠鸣玉雨成霖春草池塘数尺深后院落花人不到无聊独下海棠隂  

晚雨墙东暗緑槐清隂庭院锁莓苔委堦红药将春去贴水青荷与夏来  

春日黄梅花二首  

腊梅初雨雪争妍素艳寒香亦可怜政使北风吹得尽一枝金蓓始嫣然  

傍人如笑不胜妍曽是寻芳向腊前纵使游蜂能拂掠含酸结子为谁圆  

梅花四首  

姑射神游阅九闗水精宫殿不胜寒下窥人世生尘想故作梅花与俗看  

清晓防开淡淡黄萧疎无奈北风凉幽姿不许人窥见故向寒林度暗香  

蔷薇露染玉肌香疎影寒光照野塘长使诗人动幽兴不教桃李鬬春妆  

冷香零乱防寒莎眼底愁生万种多收拾余芳无处惜只传佳句似隂何  

送都仲献  

酒曹懐璧蹔投闲俄许朱轓未赐环殿阁凉生应在眼宫门驺唱合趋班鳯凰观徳翔千仞虎豹窥人碍九闗只恐苍生倾望久未容投绂老家山  

寄题长沙髙善时醉月堂  

乱山岑秀绕湘濆君筑茅堂底处村蛮国戈矛真梦幻醉乡风露别乾坤平生不负南楼兴何日能同北海尊聊欲挥毫书楚些凭君招取独醒魂  

与江君佑游五福寺观竹二首  

老子平生与竹羣清风洒濯胜三熏江都定自兴不浅共打僧门看此君  

小池环插碧琅玕气韵萧梢六月寒一夜清霜羣木落独留孤节与君看  

呉彩鸾写真  

天上凤凰难独宿人间翡翠本双栖丹青不与文箫共谁遣雉东迷雀西  

戏咏防须笔  

编须捋取猬毛磔裁管缚成鸡距长谁言防辈不足齿也复论功翰墨塲  

山间四首  

篱落秋花未得霜嫣然一笑媚秋阳可人风味撩诗兴不记姚家宫様黄  

野老縁冈拾堕樵溪童收网度横桥高懐尽在行歌里岂信人间有市朝  

未羡颜生乐一箪一箪悬磬若为欢有田如使扬雄足亦学前贤在涧槃  

举案齐眉老孟光隠居无计可须忙残年但使糟牀注亦付生涯与醉乡  

## 两宋名贤小集卷三十七  

宋　陈　思　编  

元　陈世隆　补  

竹友集  

题戴崧石鼎联句图  

衡山道士熊豹姿夜过刘生逢说诗止于座隅初莫识口不能言心自知坐中清逸校书郎新有诗声谁过之岂知老子殊不浅可但逐鬼愁蛟螭须臾指鼎出佳句脱畧凡韵生新竒二生得句不敢吐鸣声强作秋虫悲如窘兔避鹰隼懔如败将收旌旂借问防笔摹者谁定是盘礡真画师退之斯文有妙处丹青冩尽初无遗弥明学道如不死应在衡山深处栖端能过我挑诗敌与君周旋我敢辞  

读葛洪传  

葛洪链丹砂却老得遐夀鹤髪安在哉岩穴遗井臼劳生亦何为荏苒度昏昼煌煌昆山芝未暇撷三秀寄谢浮丘翁何由挹其袖  

读三都赋  

汉遭阳九运无复见中兴不闻黄屋处郊野蔽旂旌三人己成虎况阻三国兵扬尘日月暗喋血郊原腥作都虽云美其如九鼎轻十年翰墨手模冩费丹青人与骨俱朽山川空炳灵吾懐鲍明逺寂寞赋芜城  

田父招饮不赴  

万钱供食如嚼蜡百壶载酒如饮水要知自古穷达人脱畧世味皆如此经旬不逢南邻伴曲肱聊寄北底田父剥啄扣我门颇应昨夜灯花喜殷勤揽衣谢父老陶令爱酒今朝止伏雌可杀葵可羮他日薄饭招邻里吾君恭俭似文帝勿为酒醪伤谷米  

喜雨【是日闻改元】  

涉冬无一雨元阻骄阳上田尘沙飞下田蒲稗荒锄犁不入土龙具挂壁墙村居巷无井抱瓮汲长江汲多恐流絶无以饮牛羊昨宵天意动浮云霾月光洒然润物功洗蘓及枯杨先帝剑弓冷小臣涕泪滂属闻建中号讴歌腾路傍雨从膏泽沛风与和气翔山林独何幸预喜霑稻粱尚能赋时雨激烈謌阜康  

余赋野香亭前木犀花二小诗盛称此花之妙而江迪彛赋梅花诗以反之徃返唱和十数篇二花优劣未决故复长韵示之  

君不见杜陵布衾冷如铁朝来米尽炊烟絶偶然乗兴江上行无奈被花恼不彻城南陋巷在江涘读书蒲团生虮虱吟成少陵七字诗酷爱梅花似氷雪竹友道人端可嗤颔髭如棘手如从来口业洗未尽醉吐狂辞歌木犀赏花自是少年事出口未觉吾侪痴我今束缚喙三尺勿与世俗争妍媸空花遍世不碍眼淡如云水老禅师  

寄题王立之赋归堂  

小官五斗米达官五鼎食均有懐禄心细大各封殖疾驱挽不还此辈车毂击王侯生绮纨雅意在山泽颇赋归去来作堂慰休息似闻一尊酒醉眼分青白何时上君堂酌酒话畴昔和君五字句想望柴桑陌  

亦爱轩  

漆园游濠梁得意儵鱼乐渊明爱吾庐感彼众鸟托两贤俱达道妙处要商畧夫子谁与归潜也如可作柴桑久无人兹道竟寥落颇能诵其诗尚友亦不恶世路多艰险君轩可槃礴但恐君出游萧朱绶若若  

求定斋  

吾观大梁城九衢尘暗天蛮触日交争防蚿互相怜此心如慈幡袅袅风中悬王子闭门卧守心长缚禅能定乃能应如镜别丑妍吾岂匏哉孔子有至言君看日月行亦若磨蚁旋涪翁已发药此句不用传【黄鲁直为名此斋并道其名斋之意】  

寄饶次守  

我初丱角时闻有饶进父【次守旧字进父】破衣下里舍应书不得举要是磊落人白眼看法度吹笙弹箜篌余事能律吕市人恶少年徃徃争笑侮掉头出里门徒步大梁去蒯缑谒王公敝貂走风雨十年不还乡无人问死所客从北方来喜气满眉宇探懐出君诗字字粲玑珇笔踪入顔扬句法窥李杜竒伟可畏人我辈谁比数借问从谁游一一英俊侣我家阿夷兄诗有春草句说君不离口恨我识君暮帝城十二衢素衣染黄土食贫出无车覊旅亦良苦束书早归来只鸡祭坟墓况闻霍将军尚有陈氏母铜山郁嵯峨其下原膴膴我思结茒舍带经学农圃他日如买邻定可连墙住颇闻君卜婚我亦未有妇要如子栁子各娶老农女东市买杯杓西市买筐筥南市买绠缶北市买甑釡生理能稍稍来徃办鸡黍两家如有子男女互嫁娶从来不识面便作平生语但縁臭味同请君莫讶许  

读潘邠老庐山纪行诗  

杜陵骨已朽潘子今似之欻观庐山作乃类北征诗是家好男子札翰非凡儿阿耶有新句把笔如画锥此诗落吾手三复喜可知有才如长卿武帝思同时不令歌天马亦合赋灵芝何为鬓已凋但作愁苦辞锦囊勿妄发恐为俗子嗤  

汲古斋  

人言曲误周郎顾岂谓周郎真好古长歌短调各风流说尽心招及眉语颇闻汲古用修绠乃知余事工律吕君躯三尺胆如斗欲窥唐虞探邹鲁顷来长安濶画眉时人半额相媚妩天姿洁白恶丹铅独有溪头浣纱语要知学者用心处不追时好乃如许君家有井千尺深容我时攀辘轳否  

寄李商老  

所思定何方然羌山麓别来经一年不寄书一幅忆在元真馆与君同饮缸论文久未去夜雪打寒明朝欵君门箯舆踏残雪尊前聴君谈意气排凛冽雪中两相过把酒俱留连岂同剡溪去兴尽囘酒船今年走东吴无复相邂逅遭回行路难归已三月后逢君所知人颇尝问君安犹闻卧苫块毁棘今栾栾君家有娇儿闻已去懐抱昔我尝见之瑶环实娟好我归卧衡门愁苦亦如君淋雨子桑病敝冠原宪贫此懐其谁语思君何能己寄声劳苦君兼问两季子  

移松二首  

古貎苍髯十八公巍巍独出众材中朝来挽致茅堂下为我商量送好风  

河出昆仑派九州屹然砥柱立中流苍松若比丘山重岂但囘头费万牛  

次韵吴民载告别覔酒二首  

君诗起予者百遍为君开世俗惟何甚予心不可谐独思南去楚众欲北之囘何处可休影期君归去来齐下老从事相逢青眼开有朋方悃欵得汝更诙谐老兴此非浅后车君与囘嘉蔬实空甒并遣木奴来  

偶书二首  

大儒读书如播谷小儒据几如王孙道人竟日无一事卧看前江烟雨昏  

平生蹇吃不解语终日坐从客嘲他年若使登要路定被人讥无口匏  

题陈先生华山髙卧图  

落叶开花秋复春睡中荣悴岂闗身那知五起鸡三唱亦有寒不寐人  

和董彦光立春日二首  

梅蕋飞翻栁色新雪泥干尽已成尘愁看节物独惊眼醉吐诗词君可人藜杖应门原宪病鹴裘贳酒茂陵贫朝来似有飞扬意可但无情草木春  

交情自昔白头新富贵移人或望尘顾我喜求方外士得君端是眼中人谪仙诗富旧无敌东野囊空今不贫已遣掺撡缝古锦共搜佳句赏新春  

彦光示诗有释氏之语复次韵  

歴眼浮荣逐日新谁知澄寂本非尘吾曹例作区中士此味全输世外人空里华生均是病衣中寳在却忧贫是间枯淡君姑置且办芳樽醉早春  

何之忱用前韵示诗复次韵  

杨子牢愁更美新贾生悲鵩在承尘忘懐久已栽萱草行乐尤欣见玉人邂逅题诗聊可意平生嗜酒岂忧贫明年剰作颠茫计剧饮狂歌莫负春  

从陈妙音覔酒二首  

雪痴坐拨寒灰万斛清愁扫不开排遣此懐将底物凭君催送麴生来  

长恐闺人抱颈羞何当更脱鹔鹴裘试烦郎子倾家酿不用平原老督邮  

次韵董彦孚独卧逸堂之句  

绕舍檀栾五月凉嵗寒髙节亦难忘期君鸿鹄应髙举顾我蚍蜉岂自量索价旧曾睎少室荷锄犹可继柴桑虚堂若许连牀卧待看风吹细细香  

送黄柑与彦孚二首  

残腊才经一畨霜青青三寸作金黄故园兄弟懐思我特地分甘到草堂  

手折竒苞遗细君更思持送逸堂人甘寒定可锦绣口看吐新诗泣鬼神  

过金山下作  

扬子江中风浪生小舟如叶任欹倾桨摇齐指金山寺露暗初疑铁瓮城絶顶迥分双塔秀层楼危立一僧清他年来访结庵地吾与此江春水盟  

独登有美堂  

趺双跱日星悬读罢凭阑心浩然缭绕峰峦浮野色参差楼阁起晴烟湖光净照山间寺江浪遥连海外天安得翰林风月手一时摩写入诗篇  

雨中漫成四首  

东风浑作勒花寒寂莫林塘不受看玉版鹤翎俱未识梨梢空有羽阑干  

向老逢春懒问花恶风吹雨故斜斜一城桃李应漂尽不到城南韦杜家  

一树山矾宫様黄晓风防送雨中香鼻端空寂谁知许莫怪雄蜂取次狂  

才见花飞扫不开只今青子落莓苔当时一笑氷霜面曾动扬州诗兴来  

送王山人  

秋风萧瑟赋归欤此去悬知食有鱼我亦羡君无夺糈长沙终负过秦书  

## 两宋名贤小集卷三十八  

宋　陈　思　编  

元　陈世隆　补  

肥川小集  

刘筠字子仪大名人也举进士为馆陶尉入为秘阁校理契丹内冦真宗北巡以筠为大名府观察判官与修册府元书成转左正言直史馆修起居注召试中书迁左司谏知制诰史馆修撰出知邓州徙陈州入为翰林学士初筠草丁谓李迪罢相制既而谓复留命筠草制筠不奉诏谓再相时真宗乆疾谓浸擅权筠请补外遂以右谏议大夫知庐州仁宗即位复召为翰林学士拜御史中丞己而数以疾辞进枢宻直学士知颍州召入复为翰林学士承防同修国史兼龙图阁学士出知庐州卒年六十一筠自景徳以来居文翰之选与杨亿齐名当时号为杨刘三入禁林三典贡举以防论升降天下士自筠始也性不苟合于时临事明达而所治尚简严云  

淮水暴涨舟中有作  

行行极目天无柱渺渺横流眼有花客子方思舟下碇隂虬自喜海为家村遥树列秦川荠岸濶牛分触氏蜗鸢啸风髙良可畏此情难论坎中蛙  

寄灵仙观舒职方学士  

石渠仙署久离羣抗迹丹台世絶伦扬子不甘嘲尚白漆园终许自全真紫烟深处鸾双舞朱髓成来鸟共伸若向云中见鸡犬可能浑忘姓刘人  

题林处士肥上新屋壁  

久厌侯鲭静室来卜居邻近钓鱼台旧山鹤怨无钱买新竹僧同借宅栽斗酒谁从扬子学扁舟空访戴逵囘抽毫有汚东阳望但惜明时老涧才  

南朝咏古  

华林酒满劝长星青漆楼髙未称情麝壁灯回偏照日雀航波涨欲浮城钟声但恐严糚晚衣带那知敌国轻千古风流佳丽地尽賖哀思与兰成  

咏唐明王  

嵗嵗南山见夀星百蛮囘首奉威灵梨园法部兼胡部玉辇长亭复短亭河皷暗期随日转马嵬恨血染尘腥西归重悔霓裳舞故老相看但涕零  

汉武  

汉武天台接绛河半飞雾鬰嵯峩桑田准待他年变瓠子先成此日歌夏鼎几迁空象物秦桥未就己沈波相如作赋徒能讽却助飘飘逸气多  

成都  

镂肤剽俗恣游遨或得蹲防号富饶井络共知天与险蚕樷无奈世兴妖杜鹃积恨花如血诸葛遗灵柏半烧才似文园何足道一生琴意秪成痟  

公子  

油壁香车隔渭桥黄山路逺苦相邀行庖爨蜡雕胡熟广埒铺金汗血骄别馆横陈张胜婉期门长揖霍嫖姚注钩握槊曽无惮緑桂膏浓晓未销  

始皇  

利觜由来得擅塲尽迁豪富入咸阳属车夜出迷云雨峻令朝行剧虎狼前殿建旂临紫极东门立石见扶桑从臣善颂徒虚美不奈卢生防国亡  

禁中庭树  

紫闼分隂地丹条濯秀时髙枝接温树宻叶覆辛夷夜影瑶光接晨英玉露滋乗春好封植为赋角弓诗  

夕阳  

琼蘂滋晨饮青缣拥夜衾万年宫省树五色帝家禽诏草裁藤角熏炉烬水沈浴堂还独对鸣佩有青音赴郡之初寻属愆亢有议举旧典取湫水徴巫觋以致祷而涉旬靡应农事方急遣罢去越翊日渐获优洽  

优诏将州任视政才旬时田畯诉炎暵坐虞多稼萎云将掉头去波臣涸辙危行部殊未及随车杳难期徃慙神父化徒令旱母嗤诸曹白事者雩典举旧规郡北岐棘山上有三湫池衙吏洁斋徃汲水置缥瓷朝服领巫觋诘旦迓诸岐舁以结防舆奉以五龙祠自是率宾介寅午欵于斯纷敷荐楮镪浸渍洒杨枝瓦鑪松香髓匏樽黍酌醨四壁绘神变正筵塑灵仪悕若叶公牖怪甚葛仙陂老觋十数辈勃屑头如魌童巫及伶倡貎寝语喽囇但多瓮盎质曾乏婉娈姿交手操铃拂合噪屡僛僛喧尘着蓬髪秽汗落粉頥一问且一呕掩鼻以帨防朝隮蔚旋败成震巽散之巽风暮欲息窍行呼复来【叶】慢黩固己甚诞妄相凭随如是者浃日仅得沾服滋嗟予政无状百拜胡敢辞矧夫民习俗姑用慰赍咨抑闻古人言天鉴本无私神道贵得一何乃托邪师遽俾送湫勺撤役勤蠒丝申明恤刑诏挺重舍轻疑从此四三日油霈洽封圻又闻尧汤世水旱轸君慈振救自有术敛散适所宜元元无菜色九载尚熈熙用礼地官职皇舞虽有祈道经涖天下伤民诚弗为惟神禀聪正逺鬼务肃只愿守有常徳可戒兴妖思  

## 两宋名贤小集卷三十九  

宋　陈　思　编  

元　陈世隆　补  

范蜀公集  

范镇字景仁华阳人居洛阳宝元元年举进士为礼部第一累知制诰英宗立迁翰林学士神宗朝歴端明殿学士提举崇福宫封蜀郡公卒諡忠文有集信相院慧灯  

行乐到萧寺像殿何煌煌僧年过九十细话灯焰长方忆髫龀时初离父母乡是时循旧迹昼夜不暂忘自事膏火来日就与月将始卒未尝暗眉髪皆如霜御风设绛纱求福兼异香寒村防织女借余坐如匡陋巷苦志士凿壁偷隣光太息日己暮百结忡心肠类此事亿万聊书成短章  

送程端明再镇成都  

成都一都防千里带坤维自昔公坐啸至今人去思朝廷慎东注方面要安绥遂尔重藩屏因之职殿帷龙光出剑匣讴颂走江湄晓雪离都驭春风入境旗壶浆故父老竹马旧童儿叠足相欢跃同心仰福禧邦人顾若此邑子更何其防讲中和化重为乐职诗  

游昭觉寺  

炎蒸无处避此地忽如寒松砌行无际石房禅自安鸳鸯秋沼涨蝙蝠晚庭寛登眺见田舎衡茅半不完  

净众寺新禅院  

金地西郊外一来烦恼摅凡逢似仙境鲜不属僧居岸緑见翘鹭溪清无隠鱼残阳已周览欲去几踌躇  

武侯庙柏  

满叶是清霜培根无沃土耻作秦皇松宁为冯异树英灵自有风防蔚长如雨可怜青青姿不知人事古  

留题张少愚屋壁  

高隠郫城下平时仍径还门开值冠葢帘卷为江山沛雨人间待浮云天外闲泥封诏不起朝夕奉慈顔  

送罗胜卿同年提举玉局观  

匹马西归去知君得意偏人情重乡里官职更神仙晓后无衙喏旬头有俸钱何须驾白鹤辛苦上青天  

送罗郎中登管勾玉局观  

五门门里观松桧日萧疎道话忘心境仙歌作步虚坛场高突兀廊庑四纡余世事多纷扰君心定了如  

韩太丞同守成都次韵  

盛府佳招贵严宸雅寄深舆题仲举坐阙挂子牟心汉竹分新契潘花过旧隂当年百里骥方此试骎骎近境连桑陌先游盛竹林并将懐旧意持作恵时心藻思春生笔清机月满襟成风锦江曲迥上玉山岑春色草将深春寒栁未隂青天指行栈渌水荡离襟后乗何为托前旌喻此心南枝倦飞翼凭为寄归音仲远龙图见邀学射之游先寄五十六言  

几年魂梦寄西州春晚归逢学射游十里香风尘不动半山晴日雨初收指防武弁呈飞骑次第红妆数胜筹夹道绮罗瞻望处管弦旌斾拥遨头  

和阎寺丞海云寺  

春日金田驩且哗始因民俗好纷奢管弦齐奏喧闻野莺燕高飞不在花雕槛凴时见城郭回廊行处有烟霞方塘灵石从来信不独当年太守夸  

登崇圣阁  

金地环回半锦城累年斤斧不停声远村民舎烟未起满寺僧筵钟尽鸣栏槛高低资眺览市廛言笑尚分明阿房昔日徒虚语壮丽应亏此画楹  

和提刑海棠  

不知真宰是谁専生得韶光此树偏吟笔偶遗工部意赋词今识翰林权风翻翠幕晨香入霞照危墙夕影连移植上园如得地芳名应在紫薇先  

和成都呉仲庶见寄来韵  

嵗华今缓昔如流旧日樊笼可自由官事了时无尽极人生安处且闲休愚忠皎皎丹心老归思绵绵两鬓秋纵使海棠时节过急行须及浣花游  

濯锦江深恵泽流西人都未究踪由畊畴拥耒春还动织户鸣机夜不休讲徳定应劳四子富民须合用千秋鳯凰台上需贤久却恐城作蹔游  

山横双劔水双流栖北巢南去未由三尺素琴弹浩浩一炉丹药咏休休白岩霜重红梨晓银砾烟深紫芋秋毎夜梦魂归处路只应明月见神游  

题曹山人墅居  

桥外浣花溪水通山人高隠在其中一江丝竹喧天沸争及松篁半日风  

鸡鸣台  

古人惟恃众心城何事秦皇苦好兵本设函闗禁奸诈不知半夜有鸡鸣  

上岩  

岩雨晴犹滴溪泉直复迂倾崕目转乱石步﨑岖  

成都观牡丹  

自古成都胜开花不似今径围三尺大顔色几重深未放香喷雪仍藏蕊散金要知空色论聊见主人心  

题静照堂  

堂构虚闲处师心静照中当门自流水满院占清风趺坐通禅观高谈説性空那知人世上日月有樊笼  

次张寺丞园  

园林再到身犹健官职全抛梦乍醒惟有南山与君眼相逢不改旧时青  

冯允南远贶佳作有舜律远相通之句因次韵寄之  

盛旦真明圣平生伏至公遭逢不世出覆露与天同谅直诚多勉谋猷媿罔功后王明若日夷夏庆同风喜气中兼外欢谣北至东敢图严密禁擢处太清宫峻拔山形大高明地望雄起居无忘古坐卧只思忠论乐嗟沦废求音扣寂空大和非隠伏至理自穹崇暧昧幽还显尊卑降复隆使人思舞鳯如弋慕飞鸿世事安清谧人心处正中至醇当直诣精义故旁通本自闗瑶律还须抚素桐天材由圣作物理要人穷徃古为经始来今是攷终云为极微妙襟抱贮冲融敛聚隂阳气窥观造化工因君説乐事诗咏照光虹  

奉和冯允南二首  

小马轻舆蜀道难身披裘褐顶峩冠己从林下幽人徃犹作朝中旧徳看渔钓喜欢新得侣道途瞻顾尚呼官多惭乡友贻清唱天外鸾音与鳯翰  

常望乡山忆翠微此来时节更春晖林间怨鹤久招隠花外啼鹃仍劝归云似随人飞缥缥雨如先道洒霏霏回思仕宦平生事六十三年始悟非  

送祖龙学择之赴陜府酌饮赠别次欧阳永叔韵  

史君分陜惜别难缓聴长吟速行酒荆山北面黄河南千里封疆为己有徃来无穷西复东衮衮轮蹄利名走甘棠虽云勿翦伐未必从前不伤手当时遗爱安在哉赖有声诗传不朽择之寸刃如新硎歴年何啻十有九胸中蕴蓄富术业此行直欲古人偶近世只知厨传为不顾虚名似箕斗寄言道路如采诗但问樵夫与田叟  

秋懐答司马君实  

畴昔共登仕尔来三十秋常睎丝绳直窃耻防夷柔蹄涔学钜海螘垤依崇丘行之不自疑亲寡憎怨稠于今不亟去沦胥恐同流努力买良田远追沮溺游  

李才元寄示蜀中花图  

牡丹名品众特地盛于今西子含羞甚东君着意深障行施烂锦屋贮用黄金妾婢羣花卉那能不妬心  

望湖台  

台上望城下迢遥知几寻湖光隠隠见多碍栁烟深  

万艘潭  

私船官运鬭纵横殖货交通绕近城灯火夜凉人未散古潭冝复万艘名  

金莲泉  

道侣殷勤凿石渠金莲泉胍入灵都暗穿竹径仍清冷为我烹茶敌酪奴  
