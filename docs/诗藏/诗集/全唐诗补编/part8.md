---
title: 第7部分
index: true
icon: editor
order: 8
category:
  - 诗藏
  - 诗集
  - 全唐诗补编
tag:
  - 集部
  - 佚名
---

## 续拾 3

### 全唐诗续拾卷三十七  

***易静***  

易静，唐时任武安军左押衙。着有《兵要望江南》，凡收词七百卸二首。今编为四卷。【(《全唐诗》无易静诗，事迹据《崇文总目》卷三、《郡斋读书后志》卷二)】  

兵要望江南  

委任第一【京本作「占委任第一」二十六首】  

兵之道，切忌起无名。不止【京本作「正」】少功虚效力，逡巡反【川本作「及」】祸复【京本作「复祸」】危倾。容易勿言兵。  

统军【京本作「兵」】帅，不可比盐(酉咸)【据川本、辛本、京本改】梅。相政乖亏犹可救，朝纲虽失亦能回，兵败国倾危。  

当权将，其责重如山。社稷存亡全在尔，安危君父一时间。须要立功还【川本、辛本作「爵禄帝王颁」。】  

铨大将【京本作「帅」】，须要素知【京本作「司」】兵名【据辛本、川本、京本改】。非是等闲虚誉职，莫将军印【京本作「兵柄」】任【辛本、川本作「委」、京本作「付」】狂生，轻拥甲兵行。  

诸属幕，必【京本作「须」】是选贤【辛本、川本作「堪」、京本作「沉」】良。勿取【京本作「使」】门高【京本作「风」】当势位，无私亲旧与乡邦【京本作「同乡」】。曲顺【京本作「邪曲」】定为殃。  

攻敌策，谋乃胜之原【京本作「源」】。勿使【辛本、川本、本京作「祗」】迎兵【京本作「军」】交血刃，休凭角【京本作「勇」】力靠兵官，勇是祸之端。【经曰：善战者不怒，善胜者不争。非智者不能行，非贤者不能用也。】  

统军帅，智虑有明谋。善识天文能勇敢，更兼威德赏勤劳。士卒自英豪。  

为将帅，筮卜识机缘。更用一人高术士，精通占候要知言，凶吉预闻先。  

觇彼势，虚实要先评。兵有正奇将胜败【京本作「关将敏」】，有【京本作「势」】无强弱在军精【辛本作「情」】，料敌不须惊。  

量彼敌，将勇戒骄盈。整暇正须期死战，凯旋犹惧有骄【辛本、京本作「生」】兵，养气勿轻迎【辛本作「临」】。  

战危事，上将戒贪行【辛本作「兵」】。阃【京本作「国」】计岂应【辛本作「能」、京本作「令」】求【京本作「图」】小利，师行自古有常经，纪律要精明。  

参彼将，德【京本作「得」】性好攻心。仔细究情【辛本作「精」】随彼好，中行离反问【据辛本、京本改】诡相亲，设利诱前擒。【覆兵败将，攻其便，究其情，伐其机。】  

统军将【辛本、川本作「兵帅」】，刚暴自残兵。有勇有劳无赏罚，却将傲慢事行刑，彼将定欺凌。  

审向道【京本作「彼将」】，测【京本作「斥」，辛本作「情」】候要分明。莫为时多蒙【辛本作「朦」】躁进【京本作「莫与兵徒萌躁进」】，勿从刚暴速兼程，虑【京本作「虞」】彼伏潜兵。  

途顿止，调节要【京本作「力」】均停。力若有余兵有【京本作「军自」】锐，纵逢强贼【京本作「卒逢贼马」】亦堪征，不致有惶惊。  

量强弱，彼我孰优长？敌若势雄兵将广【辛本作「兵将广大」】，吾军衰弱亦【京本作「何弱力」】难当，主帅要参详【京本作「奇计可施张」。】  

将权柄，识务辨【京本作「职务长」】春秋。须是先施仁与惠，后行刑戮【京本作「狱」】择其尤【辛本作「由」】，威令【辛本、京本作「爱」】自然收。  

赏与罚，须是要均平。不可(狗去句改旬)【辛本作「循」】私行喜怒，稍【京本作「私」】偏亲旧失军情，如此【辛本、京本作「否则」】祸灾生。  

水与陆，两势作艟(舟朋)。陆有势形水【京本作「湖」】亦有，舟车捷力【京本作「利」】不相争，专在将能明。  

统军帅，不可妄行刑。莫以军威行杀戮，人生一失永无生，误损命天嗔。  

统军帅，职爵受皇恩。莫以暂时轻赏罚，休生外意信奸人，叛智【据辛本、川本补】怎成名？  

如信佞，叛背事皆讹。自古两邦难并立【辛本、川本作「立庙」】，当朝忠孝赐恩多，世代尽包罗。  

狂【京本作「征」】寇走【辛本、川本、京本作「定」】，乘马复还京【京本作「军」】。结局奏【京本作「有」】功须均【京本作「当」】赏，莫将亲识【京本作「旧」】冒功升，反及【据辛本、川本、京本改】掩勇无名。  

锋【辛本、川本作「蜂」、京本作「封」】城垒，谨守保边隅。莫恃雄强侵彼境，复从奸佞起兵夫。虚国死无辜。  

太平世，积食【京本作「粟」】养雄兵。不可辄忘征战意【京本作「备」】，常时论武【京本作「常须讲习」】使兵【辛本、川本作「令」】精，防寇犯【京本作「彼寇」】边庭。  

吾势锐，人马总精雄。财宝【京本作「货」】满盈军用足【辛本、川本、京本作「足用」】，更详天象审苍穹，灾祸免【辛本、川本、京本作「那」】军中。【经曰：「用兵者，非信义不立，非阴阳不顺，非奇正不列，非诡谲不战。谋藏于心，事见于迹，心与迹同者败，心与迹异者胜。」】  

风角第二【辛本作「占风角第二」、京本作「占风第三」。三十三首】  

兴兵道，风角最为先。若是逆风【辛本、川本作「迎风」】权且住，后来风助合苍天，大战我当先。  

春属木，风自震方来。纔起微微声不大，终无祸福不须猜。疑虑却成灾。  

离与兑，壬癸子【辛本、川本、京本作「自」】三方。飘作如春依逐分，不须多虑与张惶，有寇整兵当。  

四季内，或【京本作「忽」】有猛风声。倒【京本作「卷」】瓦扬沙急【京本作「几」】似箭，随来方所摆【京本作「拥」】精兵，急备彼军情【辛本、川本作「人」、京本作「急急备军人」。】  

猛风过，如箭便【京本作「更」】无踪。名曰(昔风)(革风)当速备，风声纔断贼来攻，曰后【京本作「日入」】愈为凶。  

兵行次，黯黯点点【据辛本、京本改】久阴沉。不雨又无光色现，下人谋上恨情深，细意要搜寻。  

军出【京本作「离」】国，风自背边生【京本作「兴」】。大则大赢为大胜【京本作「吉兆」】，小风小胜总堪征，天意助吾行。  

军【京本作「兵」】大举，方出帝王城。逆面风来军恐惧，合将人马结营停，守过待时更【京本作「行」】。  

军行次，风猛逆狂吹。出阵若逢如此兆，不如抽退得全归，免损将兵【辛本、川本作「军」】危。  

吾击彼，参审【京本作「审彼」】主人方。莫问四时并气候，风来后助便【辛本、川本作「得」】无妨【京本作「休论刑杀旺衰乡」】，逆面主灾殃【辛本、川本作「迎面莫征狂」，京本作「风要细推详」。】  

敌居所，风起自他方。便有精兵宜固守，若言举动祸之殃，实语莫猜量。  

假令【京本作「今」】法，且论在三冬。彼国守干吾欲讨，风生【辛本、川本、京本作「颠」】西北不堪征【京本作「攻」】，以此较余宫。  

虽是应【京本作「风虽应」】，还则【京本作「即」】应他方。也是彼赢吾负象，候【京本作「当」】其风止或攻傍【京本作「成殃」】，不可不参详【京本作「量」】。  

假令法，彼国在离间。我拥军前【辛本、川本作「前军」、京本作「全军」】时正夏，南征【辛本、川本、京本作「侵」】北敌【京本作「狄」】苦冬寒。随象击倾【京本作「急摧」】残。  

八方法，推【辛本、川本、京本作「准」】此定成功。好事【京本作「是」】急乘他事【辛本、川本、京本作「气」】逆，勿拘朝暮速吞攻【京本作「功」】，莫放彼从容。  

己亥角，辰戌成【从辛本、京本改】便为商。丑未寅甲皆【京本作「俱」】属征子【据辛本、京本改】，宫音子午正相当，卯酉羽为方【京本作「旁」】。  

占风法，申【京本作「甲」】子是贪狼。丑戌谓之公正位，奸邪辰位自然当。细审【辛本、川本、京本作「审细」】看来方。  

亥卯位【辛本、川本作「未」】，阴贼内【京本作「在」】中藏。己酉【辛本、川本、京本作「巳酉」】谓之宽大日【京本作「位」】，廉贞寅午位【辛本、川本作「未」】其方，知【京本作「加」】意细推详。  

占飘起，客认纳音风。征羽宫商并角姓，尽为主客【辛本、川本、京本作「位」】辨方踪，胜负在其中。  

纳音土，欲得角来风。土是客军水【京本作「木」】是主，风从己亥发来冲，客败主收功。  

纳音土，风向羽来吹。【卯酉位也。】水被土凌能克伏，定知主败客来追，莫要展旌旗。  

军营内，忽有旋风来【京本作「卯酉羽风吹」】。吹折鎗旗并倒屋，奸谋恶党并来推【辛本、川本、京本作「欲来摧」】，暗有贼兵欺【京本作「来」。又防火。京本注：「风从内起谋在里，风从外入贼在内。」】  

风来处，如式【辛本作「遇」】作泥人。苇箭挑弓披发向，望空搭箭射来踪。禳厌祸消镕。  

泥人子，手执木桃弓。披发仰头风上指，张弓搭箭射来踪，禳厌祸消镕。【禳恶风法。】  

风衣起【京本作「动」】，昼则不闻声。寇贼夜行明则伏，遣人窥【辛本、川本作「探」】视【京本作「伺候」】莫教停，防备夜偷营。  

邦【京本作「郡」】与邑，风猛似雷声。折木飞沙并【京本作「兼」】走石，摇门拔户祸应生，第一怕三刑。【京本注：「寅申己亥辰戌丑未之类。」】  

军营内，风猛突然来。若在岁刑忧岁内，月刑之内必为灾，准备莫迟回。  

干与坎，艮震巽离宫。坤兑八方真正位，敌军【京本作「人」】居守起方风，狂【辛本、川本、京本作「枉」】战我无功攻【据辛本、川本、京本改。】  

吾攻彼，审令看风情。令不顺方兵【辛本、川本、京本作「吾」】莫【京本作「可」】击，风如【京本作「仍」】顺我必攻城【京本作「成」】，降虏出前迎。  

营下毕，风卒似雷声。吹倒鎗旗并【辛本、川本、京本作「旗鎗飘」】帐幕，须防敌骑欲偷【辛本、川本作「弃」、京本作「夺」】营，大战血交并。【天风起，有雷声吼，三朝五日同。】  

兵行次，风卒乱【辛本、京本作「突」】军旗。人马惊奔皆恐惧【京本作「悸恐」】，前程必有庙堂期【京本作「基」】，祭拜免灾危。  

临阵次【京本作「处」】，风向后飘【京本作「头」】来。旗帜翩翩吹向敌【京本作「从敌上」】，天威默助凯歌回，贼败息【京本作「悉」】尘埃。  

临阵次【京本作「处」】，风起四维间。兵近塞【京本作「寨」】边先备敌，更【辛本、京本作「便」】从豹尾击黄幡。杀敌【京本作「贼」】不为难。  

占云第三【京本作「占云第二十四」○二十六首】  

兵若进，先【辛本、京本作「须」】要【京本作「是」】识浮云。云气顺时【京本作「随」】当急【京本作「速」】战，毋【京本作「勿」】令云散后交兵，莫问昼阴晴。  

商音姓，军阵见云从从营【从辛本、京本改】。白与黑时【京本作「兮」】吾大吉，青云亦【京本作「主」】胜赤云凶，黄者两平踪。【辛本注：「主取天子姓，不主出帅姓。」京本注：「天子出，取天子姓，不出则以主将。」】  

角音姓，青气见【辛本作「寓」】晴空。黄赤二云军【京本作「兵」】亦胜，黑云阴助喜先锋，白色定为凶。  

宫音姓，黄色【京本作「赤」】要先逢。青色气【京本作「云」】来军大败，更兼兵死将无功，黑气利先攻【京本作「锋」】。  

征音姓，赤色火烧金。非火【京本作「是」】克金成大器，青云【京本作「赢」】黄助黑云凶【辛本作「白云黑气现黄云」】。军将祸【京本作「尽」】殃深。  

羽音姓，惟是【辛本作「事」】要青【京本作「黑云」】青。列阵贼来先自【京本作「是」】走，赤黄白黑【京本作「赤云遍处」】总非赢，宜退【京本作「去」】不宜征。  

云起处【京本作「气至」】，形色【辛本、川本作「行色」】重而乌。暗伏贼兵【京本作「师」】军不见，露其形体【京本作「体象」】在高隅，一半是番胡。  

云起处【京本作「气至」】，低覆似人形。此是贼军【辛本作「兵」】谋我象【京本作「重」】，须防入境起征凶【京本作「凶征」】，遣将用精兵。  

云似虎，或若豹行形【京本作「形行」】。及似穿连走匹练【首本注：「一作骢」。辛本、川本作「绢」】。暴师入境却偷营，排【京本作「(□□去)」】阵整兵迎。  

四方现，云色【京本作「气」】竞腾过。黯淡相亲【京本作「侵」】来我寨，贼来请命未为和，贤将莫蹉跎。  

云起现，片片或舒长。有似舒绳排椽木，名为愁气不相当，现处将忧丧。  

云气赤，尤更接连绵。有似长藤无【京本作「并」】断续，外邦贼起入【京本作「及」】中原，主战在秋天【京本作「前」】。  

云气赤，那更满苍【京本作「青」】天。必定贼来侵我界，黑云中赤亦徒然，吾将必【京本作「莫」】迁延。  

云来往，有似两争龙龙争【从辛本、川本改，京本作「两条龙」】。只在外军盘顶上，贼邦兵将必逢凶，我帅显英雄。  

军似鸟，盘绕在其【京本作「军」】中。此时【京本作「是」】上方天【京本作「苍加」】助顺，不宜复见黑云峰，连赤亦为凶。  

甲乙日，大【辛本、川本作「将」】忌白云前。若奔吾军还势急，理当速退【京本作「去」】舍平川，守固在【京本作「固守险」】高原。  

丙丁日，若【京本作「前」】遇黑云拦【辛本、川本作「闲」】。莫恃兵多兼将勇，也宜坚守【京本作「壁」】引师还。征战【京本作「伐」】必遭残殃【从京本改】。  

戊己日，前面有云青。忽止忽行权且住【辛本、川本作「急止匆行权住在」，京本作「急止勿行权住寨」，似以京本为长】，军人讹【辛本、川本作「须」】语审详听，施德惠于【京本作「其」】兵【辛本、川本作「施惠得中旌」】。  

庚辛日，前忌赤云来。势紧迫【京本作「迎」】吾须大战，彼军得胜我军摧，守险固颠危。【过旬(京本作「日」)中却行。】  

壬癸日，云忌暗【京本作「色」】而黄。此兆主灾军【京本作「兵」】将损【辛本、川本作「迎老将」】，无缘兵广恣猖狂，谋者审【京本作「贵密」】而详。  

观现【从辛本、京本改】云气，择士细详【京本作「汝当」】看。昼夜用同【从辛本改】心精审究【京本作「却须精细审」】，莫将此事以【京本作「拟」】为闲，风色便【辛本作「辨」，京本作「旺」】相干。  

军营上，云若似飞乌。有似盖来并伏虎，此为胜气不须疑，攻则定疏虞。  

军营上，云若死灰扬。若似【辛本、川本作「盖」】卧鱼或乍见，此为衰气不须张，不动将兵【辛本、川本作「军」】亡。【移寨远处吉。】  

城头上，突出赤色云。或是黄红云上现，城中不久喜来臻，以此得和平。  

占候法，鸡羽作为车。二者勿惟牙帐内，敌人千里外须图，知辨在须臾。  

将军善，识得气妖祥。风角鸟占能总解，心无机巧计从长，报国效忠良。【既有其象，当随其景，就谋术，以破其军。】  

占气第四【京本作「占气第二十三」○三十一首】  

占气色【辛本作「法」】，鸡羽为轮车。二者勿离牙帐内，敌人千里外须知，图变在须臾。  

军既举，惟以气为先。兵若精雄加气锐，超关投石可攻前，鼓作在英贤。  

将军善【一作「位」】，识得【一作「善识」】气妖祥。风角鸟云能总解，机筹策谋略又应【均从辛本改】相当，取胜应功良【一作「征讨又功强」】。  

军【辛本、川本、京本作「兵」】进击，睹【京本作「观」】气合参详。不似【京本作「必」】攻城并野战，度其形状自【京本作「细」】斟量，稍错便乖张。  

城营内，气似凤【京本作「似凤或」】如龙。更若大【京本作「太」】山并类盖，犹如【辛本作「人」】火【京本作「人大」】赤降城中，其下不堪攻。【下必有贵人。】  

高空现，拂拂又微微。透阙【京本作「秀润」】轻笼烟叆叆，一般黄气色依依，庆贺两朝期。  

猛将气，龙虎两【京本作「气」】相连。挂翳蔽天兼掠地，蔓瓜盖路【京本作「地」】覆平川，坚守莫争先。  

猛将气，楼阁及旌幢。或似长堤形淼淼，更如华【京本作「兵」】盖与王良【京本作「虫狼」】，其下莫能当。  

猛将气，黑色似龙形。或似【辛本、川本、京本作「类」】虎形【京本作「熊」】并猛兽，当【京本作「形」】其敌上或城营，不可向前征。  

猛将气，显赫【京本作「象」】又冲天。或似双蛇山岳【辛本、川本作「兵」】样，又如仓廪及浓烟，休战最为先。  

猛将气，持戟【京本作「戈」】又【辛本、川本、京本作「或」】持刀。林下森森弓弩样，色兼青白若脂膏，将士尽雄豪。  

猛将气，如虎黑霞遮。或似门楼旗立内，又如气出若蛟蛇，其下将堪夸。  

暴兵气，如火又如烟。或似旗旛并战【京本作「五」】马，低头仰【京本作「倾」】尾面【从辛本、川本、京本改】向军前【京本作「前军」】，触战血成川。  

伏兵气，浑浑又能圆。黑【京本作「赤」】气中间环赤色【辛本、川本作「色」，京本作「含黑气」】，又如赤杵黑霞连【京本作「边」】，其下立戈鋋。【状如赤杵在黑气中也(据京本补)。】  

降兵气，叉手尽低头。形似成行相把手，三朝五日敌兵【辛本、川本、京本作「来」】求，指日倒戈矛。  

伏兵气，髣(上髟下弗)状如楼。兼有似人形黑赤，或如【京本作「如逢」】山岳立【辛本、川本、京本作「覆」】岗丘【京本作「头」】，其下有戈矛。  

兵发【京本作「发兵」】日，天气久阴沉。不雨又无光彩色，奸人谋事【京本作「士」】恨怀心，仔细速【京本作「早」】推寻。  

观现【从京本、辛本、川本改】气色，日月气来冲。北面气来还北壮，气南南壮或西东，常【京本作「俱」】以此为宗。  

城上气，结似犬羊【京本作「作犬头」】形。象主血流围邑破，好持降类出门迎，方免血【京本作「死」】残兵。  

占蒙气，郁郁达【辛本作「遶」】城营。其气周回如帛遶，分毫不入此城中，休击此般城。  

城营寨，有气入城中。必主奸谋事已定，安排大战夺吾城，谨守令严明。  

军上气，渐渐变成云。或作山形于直上，内中将有大【辛本作「大有将」】机谋，要击且休休。  

临阵次，赤气后前生。必有伏兵埋气下，事须虽【从辛本、川本改】谨慎探其情，固守莫胡行。  

占败气，如纲又如蛇。赤气照天营上起，又如破屋坏毡车，其下死如麻。  

占败气，卷【京本作「扫」】帚似猪羊。藤蔓死蛟并【京本作「蛇兼」】死狗，尘埃走鹿又【京本作「及」】惊獐，不战自奔亡。  

占败气，群鸟似低头。或类扬灰鱼卧样【辛本、京本作「死」】，悬钟映晕或牵牛，纔战若星流。  

占败气，扫【京本作「如」】帚又如虹。卷席【京本作「锣鼓」】悬衣灰色样，卧尸无首覆船同，战彼不须攻。  

败军【京本作「占败」】气，鸠尾及鹰【京本作「鹦」】飞。或似坏山并破屋，彼军形【京本作「有」】现败无疑，一战自【京本作「纔战便」】奔驰。  

败军气，乍有【京本作「大」】乍微纤【京本作「微」】。一去一来皆断续，又如霞气入青天【京本作「在平田」】，俱是败之先【京本作「亡原」】。  

败军气，千万似人头。更有【京本作「似」】偃鱼零落树，如灰【京本作「又如」】瓦砾覆城楼，其下血交流。  

黑气现，其象若胡人。又似虏兵【京本作「军」】排列阵，八方夷夏【京本作「狄」】起烟尘，民戮屋烧焚。  

占雾第五【京本列第八○十首】  

天雾者，不止四时生。阳不顺时阴成雾，阴不和上雾昏沉【辛本、川本作「昏昏」】。邪气事难精。  

天之雾，五七日当占。有雨时时且平吉，若无雨时疫瘟缠。民病有灾愆。  

相对敌，有雾敌【京本作「客」】边来。似雨纷纷来【京本作「须」】势急，如烟入眼目【京本作「眼」】难开。马步一齐【京本作「时」】来。  

兵发日，雾气昼昏昏【京本作「纷纷」】。一【辛本、川本、京本作「欲」】似露来兼洒【京本作「雾来兼似」】雨，此为天泣泪【京本作「血」】纷纷，须驻【京本作「驻泊」】赏三军。  

久阴雾，颜色带红鲜。更被黄【辛本、川本、京本作「黑」】风吹上去，兵戈即日【京本作「目」】展平川，速备【京本作「避」】莫迁延。  

城营上，有雾似悬尸。为将且须观此象，所居营寨即那【京本作「须」】移。不去将当之。  

军营内，大雾数朝浓【首本作「昏」，从辛本、川本、京本改】。昼夜不开相对敌，客军先败走奔冲，排阵【辛本、川本、京本作「队」】袭其踪。  

城【京本作「军」】营内，大雾起城头。白色似【京本作「沙」】烟兵战起【辛本、川本、京本作「喜」】，三朝五日簇戈矛，准备好【京本作「防备外」】方游。  

大【京本作「青」】黄雾，腾(上日下卓)【京本作「胜气」】掩山川。乍合乍开防诈伪，须防内外有【京本作「与外」】相连，不悟血侵【京本作「浸」】田。  

周回雾，城内没些儿。欲要攻城攻不得，其城天助有军威，谨守自安宜。  

占霞第六【京本列第二十六○十一首】  

占霞色，似气不相成。形若似云云不是，形如拖扫气纷纷，识者自详因。  

兵发日，占顾【京本作「看」】面前霞。甲乙怕逢霞气白，丙丁黑气向前遮，大战不应差【京本作「定交加」。】  

兵发日，霞气日辰并【辛本、川本作「兵」】。纵有前程应【京本作「勿」】大战，逢霞生日应须赢，拗日不宜【京本作「须」】征【辛本、川本作「多精」。甲乙日黄、戊己日黑之类】。  

观霞气【辛本、川本作「气色」】，霞气日辰裁【京本作「谐」】。兵进前途交战胜，开疆玉帛积成堆，人马尽驱来。  

兵发日，五气辨灾祥。角姓怕逢霞气白，羽音黄气莫禁【京本作「相」】当，宫姓怕青苍。  

商音姓，前怕赤霞拦。征姓黑霞并黑气，皆为鬼贼怕相残【京本作「攀」】，不得视为闲。  

城营上，五色气并霞。尽是贼【京本作「败」】军天预显，早须为计好防他【辛本、川本作「警觉较量些」、京本作「警悟较些些」。】否则死如麻。  

霞与气，二件或相兼。气若色黄赤白好，霞如黑色亦【京本作「气色一」】同占，髣(上髟下弗)在良贤。  

霞似虎【辛本作「似席」、京本作「与气」】，云即便【京本作「变」】为龙。龙虎相交军必战【川本、辛本作「胜」】，临时胜负更看风【辛本、川本作「辨谁凶」】，逐【辛本、川本作「遂」】我彼军凶。  

出军日，霞气莫前拦。我后气来风更顺，从他前锐后宽严【辛本、川本作「宽」】，军马获平安。  

攻城寨，先料水清源【首本作「源情」、辛本、川本作「情源」，此从京本】。上有大流堪决灌，不须交刃损兵员，勿纵暴刚权。  

占虹霓第七【京本作「占虹第九」○十一首】  

虹霓现，因雨影东西。晨现必当雨未止，晚来东现日光辉，术者细观之。  

兵行次，虹贯日【京本作「路」】边傍。御【京本作「预」】备伏兵前有阻，且须审细自【京本作「更」】商量，移寨避灾殃【辛本、川本、京本作「终不得开疆」。】  

虹霓现，城寨可攻之。虹【辛本、川本作「蛇」】直入来为病疫，浅虹兵瘴【京本作「青虹兵战」】要须知，移寨避灾宜【京本作「危」。】  

虹赤白，尽是阻军行。若是【京本作「似」】虹桥栏着路，且须盘泊犒【京本作「靠」】军兵，不久却回程。  

虹入井，尽是败军情。或有【京本作「似」】鼠形营上现，忽然交战血成坑，防【京本作「勿」】击保城营。  

虹如晕，更复【京本作「或」】似弓形。有若白虹形断续，兼之五六见城营，皆主血光成【京本作「生」。京本注：「或见五六月。」】  

虹霓见，更或似弓形。有若晕来如断续，兵兴五日定【辛本、川本作「便」】回程。久住必灾成。  

白赤虹，单见色无双。如气冲天或横过，蚩尤旗号动戈鎗，起处必为殃。  

虹起处，头尾地侵天。其虹见时非有雨，晴天见者血成川，民更有灾愆。  

白虹见，昼【川本作「尽」】见地侵【辛本、川本作「青」】天。其地一方皆主乱，众人喧闹有灾缠，年内应其占。  

白赤虹，昼【川本作「尽」】见莫兴兵。更有虹霓垂军上，彼军杀将且须停，动必有灾迍。  

占雨第八【京本列第二○十七首】  

凡论雨，二气是阴阳。升则为云降则雨，若逢兵动合灾祥，良将要参详。  

师在道，或始出郊城。雷雨如倾溪涧阻，沐【京本作「淋」】尸凶象不堪行，勿要【辛本、川本作「足」】与天争。  

兵【辛本、川本、京本作「军」】始进，雨急立成泥。名曰沐【京本作「淋」】尸当立【辛本、川本、京本作「速」】止，别诠吉日与良时，强进必【京本作「有」】凶危。【京本注：军谶曰：兵行日暴风猛雨，折旗帜不止，此天怒也，不可进兵。待天象和明，别择日行。】  

军发日，微雨洒军【京本作「润兵」】行。此是润军兵【京本作「兵人」】必利，旌旗前指最为精，所向定须赢。  

兵始进，旗帜绕于鎗。半雨半晴霞气过，且须盘泊好参详，去即阵难当。  

天数日，半雨半兼【川本作「无」】晴。营内有奸谋结叛，先晴后雨叛难成【京本作「擒」】，先雨后晴兴【京本作「兵」】。  

兵【首本作「风」，此从辛本】发日，风雨逆沾人。天意示【辛本作「欲」】知教我记，不须前进恐危身，见阵溃亡军。【《军行志》：如行军见暴风猛雨，倒折旗鎗，大雨不止者，天之怒也，军不可进。宜待天象和明，别择日时门户，军行方吉也。】  

天雨物，形体不能声。其分凶灾主兵寇，功臣遭戮国须倾，固守得平平。  

天雨血，贤退进邪人。血染金革皆不喜，急移营寨赏三军，无罪受王刑。  

天雨鸟，爪翅及诸般。若在彼军他主败，我军逢此不能安，必见损兵官。  

天雨蛩，在敌不能【辛本作「宜」】攻。或鳖或鱼皆凶【首本作「吉」今从辛本】兆，我军见者便回程，不动必遭凶。  

天雨毛，主将信邪奸。急宜谨廉须固守，莫将轻慢事非凡，天意报君颜。  

无云雾，一色见天晴。此象无云而雨降，谓之天泣事难禁，主帅未安心。  

黑云现，横截在天河。见此天河新作换，来朝有雨报君家，此语不曾差。  

天河内，闪电见光明。随即来朝遭大雨，自然(上雨下滂)霈若盆倾，平地水汪盈。  

月生晕，月晕晕参星。或晕井宿遭雨降，五朝七日不差分，空里似盆倾。  

密云现，雨阵黑浓浓。蓦地拦前轰霹雳，天雷惊震拥【首本作「摊」，兹从辛本、川本】来攻，有雨不多分。  

占雷第九【京本列第二十五○三十一首】  

老阳极，出地变成雷。出声之先收声后，此为灾怪号非时，兵起主荒饥。  

占雷法，大怕出非时。皆是守官无政法，酷民枉法有天知，天怒震权威【辛本、川本作「震威摧」】。  

兵发日，风吼忽雷鸣。战马尽惊旗倒折，前程必有贼来迎，大战血交并。  

兵发日，云气与雷声。云趁我军雷逐后，天威神助大军行，此去必须赢。  

兵发日，雷动我军营。天助威灵军得胜，若居彼上我劳军，审细听其声。  

冬三月，何事忽雷鸣？只利客居【川本作「军」】非利主【辛本、川本作「土」】，高旗先举定须赢，后战必无成。  

雷霹雳，树木及诸般。若在彼军营寨上，天威杀气我难当，移寨始为安。  

营寨上，雷止一声鸣。定是命来应迅速，不然急诏事叮咛，上将好详听。  

营郡邑，天上忽雷鸣【辛本、川本作「声」】。欲似雷鸣还不是【辛本、川本作「似」】，多应土地注长【二字据辛本、川本补】倾，否则【辛本、川本作「即」】战将争。  

兵发日，风送逆雷声。天意欲将【京本作「显然」】兵仔细，不宜先举恐伤危，遇敌恐【京本作「必」】遭摧。【京本注：夫雷霆者，天地之成，震则以惊万物，兵者尤宜祭之。凡雷霆于将军士卒，宜擐甲张弦，其兵得天助也。】  

无云气，天色十分晴。蓦地一声如雷响，或如霹雳野鸡惊，龙出没灾刑。【经曰：「谓之天鼓，亦主兵火。」又曰：「龙出。」】  

将军众，蓦地一声雷。次后并无雷附矣，将军兵众必行之，举处可先为。  

春三月，甲子共庚寅。乙丑戊子并辛卯，雷鸣霹雳恐伤人，大战月旬惊。  

将战次，临阵有雷声。从我军中谋至敌，敌军必败我军赢，反此一同情。  

天阴久，不雨数朝期。忽有雷鸣我军上，前程得捷便占【辛本、川本作「占便」】宜，反此我军危。  

雷四起，南北与东西。其势往还鸣不定，合当回避不须迟，大战两伤之。  

声浑浑，其势又圆长。起处来方我军上，若还征战定无妨，又助我军强。  

霹雳震，牙【首本作「手」，兹从辛本、川本】帐震声雄。忽速搜寻休要住，须知营寨有奸凶，寻觅莫从容。  

密云见，踊跃若倾河。或【辛本作「忽」】有雷声先大作，其时有雨也无多，说处莫【川本作「没」】偏颇【辛本作「说出遍遍无」。】  

雷忽震，震处众人惊。若雷又非声振怒，我军之上必摧倾，移寨免忧惊。  

雷声震，连日不收声。此象正为多失信，为他官吏不能清，天令与人闻。  

雷震雹，随即雪空飞。阴气胜阳因此得，贼臣将起事须疑，主吏损心知。  

兵发日，雷发我军中。天助神威兵大胜，若居彼上我军凶，详细辨雷轰。  

兵发日，霞气与雷声。霞随我军雷随彼，威感应之我军停，此去必成功。  

兵发日，须要识鸣方。雷自我军营上起，主军大胜客军伤，天意助吾祥。【以下七首从京本补。】  

兵发日，雷向敌军鸣。彼胜我输宜罢战，不然城寨定遭迍，预计不宜征。  

军营内，无雨及无云。营上忽然雷霹雳，主军大败急移营，不尔祸来侵。  

占雷兆，初发那方鸣。干上主兴多士卒，坎方大水阻行兵，艮位病临营。  

占雷兆，初若震方鸣。决主其年谷高贵，预收粮饷赈军民，巽上旱灾临。  

占雷兆，初动在离方。恐有火灾兼旱孽，坤宫损稼总宜禳，兑位起兵忙。  

商音姓，鸣忌在离方。角姓兑干宫震巽，羽防坤艮及中央，征姓坎方殃。【天子出取天子姓，不出只以主将姓并日干为主，以八方生克断。诀云：甲乙兑干方，丙丁坎上当。戊己防震巽，庚辛离有殃。壬癸艮坤位，中央总不祥。我克他军败，他克我军伤。生他虽用计，生我自投降。上天昭应验，良将细推详。】  

### 全唐诗续拾卷三十八  

***易静***  

兵要望江南  

占天第十【十一首】  

天之道，为父又为君。清静丽明为顺吉，昏暗阴散缺忠臣，谄佞近王庭。  

天气赤，荫地一般红。人物尽来如屠血，来兵必战有灾凶，兵败莫西东。【宋咸淳甲戌七月初六日庚辰酉时，在天有一丈余高霞，映地如血，当年十二月过江，至丙子纳降，江淮军民遭涂炭。】  

天之道，哀响又兼鸣。此处必主兴王道，异谋革位少良臣，年内见其因。  

天之道，其象号干方。或若分为于两半，分常别土乱征伤，人主见忧惶。  

天之道，忽裂见楼台。皆主兵荒人世乱，千般祥瑞忽为灾，其怪报人来。【以上五首首本缺，据辛本、川本补。】  

天河分，忽若似鎗【辛本、川本作「戟」】尖。兵革当兴逢此兆，诸州郡府见忧煎。涂炭遍山川。  

天色白，惨惨甚昏曚。久阴不雨阴谋事，必为兵火事难通【「通」字据辛本、川本补。】年内始知踪【首本作「通」，兹从辛本、川本。】。  

天忽响，鸣闹在苍穹。多是子忧当父感，天鸣臣怒鉴君同，君主可宽刑。  

天道惨，惨色变深黄。必主大风三二日，船行急止莫徜徉【辛本、川本作「沧洋」】，预报与君忙。  

天忽见，有虹赤红黄。贯北斗极星还遶，君生贤圣主【辛本作「至」】非常。此事甚相当。  

天久旱，无雨水盆流。此是天时雨不润，不能下降令人忧【辛本、川本作「奔高流」】。禾谷岂全收？  

占日第十一【京本列第六○五十六首】  

太阳位，为主正为君。兆主国君家国事，通行循度总和平，昏蚀主忧惊。  

日旁气，赤色若【京本作「似」】悬钟。所见之时【辛本、川本、京本作「游所见边」】须将死，不论春夏与秋冬，所举总成空。  

日生晕，上下两重交。必有彼疆亡将过【京本作「军亡将帅」】，中谋独霸不成韬，终是举【京本作「起」】鎗刀。  

日左【辛本、川本作「在」】右，白气若虹交。兆【京本作「即」】主血流成大战，缘君失政作成妖，无法可禳消。  

日光晕，晕珥有阴风。左右并同为吉兆，三般变动日时逢【京本作「同」】，日月在罗笼。【日边耳，经曰：日有抱晕于野，皆有降军降将至也。】  

日光晕，有晕要须知。阙处预先防【京本作「堤」】备吉，忽然不阙亦【京本作「不」】须疑，三日雨淋漓。  

日中晕，上盖下为阴【京本作「缨」】。向晕即凶背晕吉，若无征战有风声，霞气雨还成。  

晕不合，垂在两边生【京本作「旁」】。城内有人谋不就，且饶缓慢看军【京本作「牵」】情，一事也无成。  

晕边气，入则外军赢。随气攻之应大胜，忽然内出外军倾，胜负预先明【京本作「征」】。  

晕边珥，一珥喜来生。两珥欲来相解意，又言败【川本、辛本、京本作「拜」】将摄公卿，此术甚分明。  

日月背，顺吉背须凶。若背东方西面胜，背西东面获其功，南北并皆同。  

占日月，主客要先知。昼把【京本作「犯」】太阳将作主，夜凭星月验安危，客认【京本作「与」】气随时。【日月星为主，云霞气为客。】  

相【京本作「闻」】敌，两日见分明。必有拔营离寨去，正当日下【京本作「夜」】看抛城，大战血交并【京本作「兵」。首本缺此首，兹据辛本、川本。】  

相【京本作「闻」】敌，日对城营【京本作「营城」】。交战血流看主客，必应主败客军赢，日度算还生。【辛本、川本注：「算太阳分野。」京本注：「精算太阳分野，在日度算还生第十三首。」】  

日中晕，日被白虹穿。天下大兵看即【京本作「帅」】起，又兼烈士报仇冤，奋怒气冲天。【荆轲入秦时有此兆。】  

兵发日，日偶蚀并亏。莫往前程寻大战，天垂威【辛本、川本作「戒」】象遣【京本作「上天垂象欲」】人知，去则将难归。  

冠缨日【京本作「者」】，日上即为冠。右【京本作「在」】下为缨擎捧日，冠为喜兆将须欢，缨则将心攒。  

两日，少时【京本作「小将」】及明朝。倘或必【辛本、川本、京本作「忽」】闻如此兆，外藩草莽竞【京本作「尽」】兴妖，进步即嚎啕【辛本、川本作「疾兵消」。】  

日边气，如杵赤而明。既显不当军将出，执迷坚往损其兵，一半不回程。  

日旁晕，状若死蛇围。其兆主【京本作「生」】灾先举【京本作「损」】将，师徒半出不能回，宜改【京本作「后」】拥师归。【此首首本缺，据辛本、川本。】  

日边晕，抱日一边生。顺抱敌人须可击，还如逆抱战无赢，随众【京本作「象」】举其兵。  

日下气，赤气列三层。天下流亡兵竞起，黎民失业祸灾生，鹿走霸图争。  

日四耳，多在四隅边。宫阙储君生太子，欢欣期降定三年，人马罢征权。  

日中气，上下黑冲过。长子建谋兴大逆，速当根究莫蹉跎，迟便举【京本作「起」】干戈。  

两阵近，青气日边生。其状分明如半月，顺其形气速前征，交战必须赢。  

太阳畔，八字气分明。下若鹿鹿章形势走，将亡兵溃祸灾生，固守保关营。  

太阳畔，云气伞张形。又若飞烟星在【辛本、川本、京本作「影」】里，火星傍出血成坑，坚守不宜行。  

太阳畔，突出泰山端。紫气盘旋供【辛本、川本作「俱」】不散，城中军胜贼当残，临阵审详看。  

太阳畔，气盖【京本作「贯」】日当中。白色东西连卯酉，主忧社稷【京本作「宗社」】重灾凶，改号任神龙。【龙名曰丧门。】  

太阳畔，九曜旋【辛本、川本、京本作「簇」】于边。似火如灯光烂烂【京本作「烨烨」】，九州岛大乱水滔天【京本作「血流川」】，王道苦【京本作「若」】忧煎。【又主兵戈。】  

太阳畔，牛竞争时。更有傍边持戟立，戟人无首影依稀，宗庙必倾危。【首本此首两收，前二句一作「太阳，竞与日争时」。】  

太阳畔，如幕【京本作「蔓」】又如花。相继相连不间【京本作「黏不」】断，嫔妃皇后乱其家，术士见生涯。  

太阳畔，气如剪刀形。更有散花桃杏【京本作「李」】杂，君王失政后妃称【京本作「嗔」】，鲜洁【京本作「解结」】愈为精。  

太阳畔，气若璧形圆。其影团圆【京本作「团」】如晕色，群【京本作「郡」】邦臣下反【京本作「反主」】谋专，夺我境边田。【主小臣谋反分国。京本注：「主小臣谋叛分国侵夺之事。」】  

太阳畔，一树蒂根成。两【京本作「雨」】气横生长拽出，杀君自缢叛臣情，随帝应其征。  

太阳畔【京本一作「时」】，如鼠树枝【京本一作「林」】间。又似鸡形双【京本一作「头」】翅举【京本作「颐颈势」】，看【京本作「举」】看洪水作为【京本作「危」】难，移寨向【京本作「上」】高山。【京本此首两见。】  

太阳畔，帆幔气堪疑。又若破船来向【京本作「泊」】岸，仍居干位帝京基【辛本、川本作「隳」、京本作「堕」】，帆落势倾时【京本作「危」】。  

太阳畔，五色气鲜【京本作「祥」】明。下有奔(上鹿下章)形象具，忠臣遭戮又妖兴【京本作「兵」】，不可不留情。  

太阳畔，十字在中张。大祸欲来先露兆，奸凶怀恨【京本作「诈」】作妖祥，斋醮早消禳。  

太阳畔，气色似人兵。若在离边移寨上，君王易代表临垧，贤者得其情。  

太阳畔，两手在其傍。更有金星圆出现，后妃作孽乱生狂，干地【京本作「帝」】应其殃。【干符六年二月十八日午时现。京本「干符」前有「唐禧宗」三字。】  

太阳畔，举手若两【京本作「首若双」】分。或作帚形居两手，君王帝位欲分更，不散决然成。【辛本、川本、京本注：「气现久不散，其殃必应。」】  

太阳畔，青气散如飞。变作雁行分势列，外邦小国贼臣欺，谋反祸相随。  

太阳畔，若对斗牛间。更有一虹迎面见，三公流国战无还，迁改莫辞难。【京本注：「国主政权应自失。」】  

日边气，皆应在蚩尤。申酉且须看獬豸，丧门申未午时求，见处便堪愁【京本作「忧」。】  

日之外，有耳两边生。必有和通同好事【辛本、川本作「善」，京本作「同通好喜」】，两军不战结欢欣【京本作「情」】，四海得安宁。  

青天象，日月气来冲。北面气冲北面旺，南冲南旺任【川本、辛本、京本作「认」】西东，取此以为宗【川本、辛本、京本作「踪」】。  

日色异，黄赤病之源。色若白时多死兆，更兼兵起祸凶年【京本作「连」】，疾疫凑来缠。  

日五色，或有气棱层【京本作「棱」】。其分国王权政失，耽迷酒色损生灵，修德灭奢矜。  

日紫色，名曰疾萎蕤。其分起兵多丧败，且宜修德厌天机，勿起【京本作「忽即」】祸当时。  

日有耳，两耳战均平。厚处必赢军占取，一边有耳一边赢，无战喜交兵。  

日色青，其分国堪伤。或似火光兼火影，皆为灾乱殄忠良，防备贼临疆。  

日生晕，须有晕形圆。其形如晕圆其圆【辛本、川本作「圆圆背」】，皆主邦臣【辛本、川本作「那邦臣子」】叛谋专，夺取境边田。  

日四耳，顶上即为冠。两下为缨须尽日，下为履象不为权，回报日须端。【经曰：「日上为冠，下为履，两下为耳，长而为缨，朝抱日吉。」】  

太阳位，下复见形圆。便若白来其色黑，王更国变别忧权，一日见忧煎。  

日出现，便若似【川本作「是」】臙脂。荫【辛本作「映」】地满天血如染，此为天【川本作「大」】杀苦军权，七日雨平川。【无雨主火灾。】  

占月第十二【京本列第七○二十三首】  

太阴位，为后又为臣。凡有象形凶吉定，行兵主帅要知明，一一细分清【辛本、川本作「情」】。  

占圆月，下小彼军多。若总【京本作「见」】大时占我众【京本作「胜」】，全【京本作「总」】无大小亦相和，青白定【京本作「早」】回戈。  

出军夜，看月好参详。有兔主人占大胜，兔无反【京本作「无兔还」】是客军强，仔细审形相【京本作「须要细端详」】。  

占夜月，五色气相当。此是【京本作「时」】交兵须谨【京本作「警」】慎，直须拚【京本作「挨」】得赏儿郎，悭吝必相伤。  

太阴内，有晕使人惊。其象分明如刀字【京本作「刃」】，奸臣谋反事将成，密究速加刑【京本作「庶无凶」】。  

守彼垒，吾督将须攻。月色无光灰【京本作「如」】粉样，拔城不过一旬中，守将亦须凶。  

看夜月，五色气相冲。皆【京本作「此」】是将灾宜【京本作「须」】谨慎，直须重赏宴军中，坚执祸相逢。  

月生晕，厚薄四方停。此是三军均力象，一边有抱一【辛本、川本、京本作「抱」】边赢，顺抱若神兵。  

月生晕，晕有珥兼生。将有火【京本作「大」】灾难闪避，三朝有雨得安宁，无雨祸还【京本作「须」】成。  

月生晕，晕内有流星。当有贵人奔出走，客星入侧将当惊，国亦不安宁。  

月如赭，莫战最为良。若或不依【京本作「不依言」】须见败，客军得胜主军伤，宜且守封疆。【京本注：「先出客，后出主。」】  

相敌，月满色无光。客胜主衰【京本作「亏」】须谨慎，忽然交战主难当，城内欲投降。  

双月现，现则有兵荒。两两三三俱荒乱【辛本、川本、京本作「乱出」】，当其现处有【辛本、川本、京本作「竞」】猖狂，人马两【京本作「死及」】逃亡。  

两月，侯景犯梁朝。倘或遭逢如此兆，外藩【京本作「番」】雄略【京本作「客」】有谋韬，俱废若【京本作「永」】冰消。  

兵在外，月色【辛本、川本作「蚀」、京本作「食」】八分强。军欲还乡须【京本作「休」】罢战，忽然蚀尽倒城亡，将死向郊【京本作「饥」】荒。  

太平夕【京本作「久」】，月破作三分。四海荒荒兴逆叛，都缘人主宠奢昏【京本作「民」】，草寇辄称尊。  

月黄色，分野现明光。此是将军迁【京本作「还」】职象，彼师我众两无伤。各自守封疆。  

月边气，其象若群猪。羽姓将军兵大吉，宫商角征不占拘【京本作「推」】，把捉顾方隅。  

十五夜，月缺不团圆。一面凸凹三两处，近臣怪【辛本、川本作「怀」】怨【京本作「怀恨」】夺君权，急究反情原。  

金入月，星朗月无光。星蚀太阴臣造逆，月明星暗将身【辛本、川本作「星」】亡。星没客军伤。  

金与月，俱出在西方。星北北方军必胜，星南南面将身【辛本、川本作「星」】强，月白【辛本、川本作「向」】将兵亡。  

金月晕，星暗月昏昏。客必败亡须好认，木星三晕将【辛本、川本、京本作「宰」】臣奔。天象显然分。  

月有晕，白虹向中穿。天下大兵看即起，更兼壮士执仇冤，大【辛本、川本作「日」】怒气冲天。  

占星第十三【京本列第五○四十三首】  

兵要法【京本作「诀」】，为主认星辰。伏逆迟留【京本作「留时」】须固守，更看金【京本作「堪全」】现便【京本作「使」】宜行，俱伏两均平。  

兵要诀，为主【京本作「客」】认金星。若也伏藏休动作，逆行逆战亦均平，顺则最宜行。【星退宜退，星进宜进。】  

金与火，统帅识星无。须算【辛本、川本作「等」】行藏知决胜，何须坚执讲星孤，诸事细参图。  

土星合，相犯必为灾。分野居【京本作「老」、辛本作「若」】当须有事，本藩太守祸之胎，修德免灾【京本作「殃」】来。  

三星聚，晋宋为居【辛本、川本作「兼」、京本作「卫兼」】唐。此地将军须就狱，总兵主帅作猖狂，斩首献明【京本作「君」】王。  

四星聚，平地【辛本、川本、京本作「帝」】会张星。王莽赤眉兵造起，后来光武扫余【京本作「除」】兵，晋魏也曾更【京本作「经」。】  

五星聚，汉祖得其时。秦灭汉兵东井会，君王起事合天机，星会尾如【京本作「聚尾和」】箕。  

星落寨，为将恐遭殃。宜速移营方见吉，坚强旧所必凶伤，天降祸相【辛本、川本、京本作「难」】当。  

星相打，攻守两茫茫【京本作「忙忙」】。遇战血流交满野【京本作「遇贼血流郊野满」】，攻城不下好堤防，宴犒赏儿郎。  

金星畔，边有小星侵。相去不过咫尺远，客军当败将消沉，兵罢只如今。【凡金星为将星，专主兵权兆。京本注：「金星专主兵权之事。」】  

金星【京本作「行」】疾，急战定应【京本作「须」】赢。行若缓时须固守，星高攻【京本作「远」】战有功名，低害【京本作「则」】莫深征。  

金芒角【京本作「金星落」】，随角出军征。若有焰光如扫帚，亦名天狗食妖兵，其下血成坑。【如蝼赴水，其下必败。】  

占星宿，伏现在西东。星若近南南必胜，忽然近北北宜攻，专祖此为宗【辛本、川本作「踪」】。  

金星出，出在卯中央。东面兵强莫【京本作「休」】与战，西出西方不可当【京本作「出西面酉酉难当」】，勿与动锋鎗【辛本、川本作「刀鎗」，京本作「勿与锋芒」。】  

金西伏，木【京本作「未」】出现东方。军在西南休进战，二星同出现东方，西若战须亡。【或水或木星。】  

金东伏，木【京本作「未」】出现西方。东北二方须败走，忽然同出在西方【京本作「现在旁」】，东面不能当。  

同伏现，相去尺余间。交战将兵须有应，水居月上战应先【京本作「关」】，月内必师还。【水在月上也。】  

欃星现，分野在【京本作「出」】何方。若是正临灾在即，忽然头尾也遭殃，仁德可修禳。  

星一个，无尾赤【京本作「亦」】兼青。直下落来营寨上，急须迁去别为营，此地定无成。  

金昼现，名号是经天。其分用兵兵必罢，未曾动处却兵连，人马满郊田。【已动败，未动易政。】  

星昼陨，声震响如雷。赤白或长三五丈，忽然更有小星陪，军势若寒灰。  

星昼陨，其地定为灾【京本作「其下地殃危」】。必有火焚军寨栅，兼防将士涉沙泥【京本作「垝」】，移寨【京本作「去」】莫徘徊。  

军营内，斗大坠星来。或是作声长数丈，其间大战将星移【京本作「身摧」】，急去免灾危。【京本注：「孔明、祖逖，皆有此兆。」】  

军营内，星陨落其间。拽尾或长三五尺【辛本、川本、京本作「丈」】，皆为败阵【辛本、川本、京本作「证」】莫【京本作「欲」】相残，急去免灾【京本作「凶」】奸。【孔明、祖逖皆有此兆。】  

军营内，星陨作驴鸣【京本作「形」】。兆是【京本作「此兆」】败军并杀将，便须移寨不须【京本作「当返不当」】停，天意甚分明。  

营寨内，星火殒其中。芒角光明兼【京本作「并」】曳尾，急须移寨避灾凶，不去祸重重。  

出军法，夜与日相殊。彼上有光【京本作「星」】兼月朗，我军上面暗稀疏，进战决成输。  

星昼陨，分作二三星。此是兵戈将欲动，须防敌国别来侵【京本作「必来争」】，阴贼逆谋生。  

吾守壁，月内一星明。必是外奸来入垒，期于半夜害吾城，搜【京本作「招」】捉审奸情。  

提大众，欲打破城墙。月左【京本作「上」】有星占上角，城中贤将有谋方，速退莫施张。  

敌守垒，我力有余攻。月下有星相近驻，彼城奸欲乱吾中，门户审其踪。  

围彼久，月背一星随。壁【京本作「城」】内敌人谋走北，其城沉溃不须摧，捷报凯歌回。  

观敌垒，月背有【辛本、川本、京本作「见」】三星。状若连珠敌便遁，不须攻打自安平，抚众勿残生。  

军马进，月畔见三星。形似三星将月捧，攻城【京本作「围」】不下战无成，择地设营停【京本作「再安营」。候过旬日，别看气候。】  

攻彼【京本作「破」】垒，月下见【京本作「列」】三星。城内诈降设【京本作「施」】巧计，急当准【京本作「整」】备出【京本作「突」】师征，莫信诈为诚。  

围彼垒，月角露三星。亦【京本作「形」】类三台侵抱月，其城难取枉亡【京本作「劳」】兵，别处设谋赢。  

彗星见，出在【京本作「自」】月旁边。必有弒君并杀父，国中纷扰祸相连，更主易桑田。  

金临水【辛本、川本作「木」】，三五寸金分。少妇合忧生哭泣，又见将见灾凶，偏将丧郊中。  

星坠地，鸣下似雷声。着把【辛本、川本作「地」】更【辛本、川本作「便」】如焚薪状，此为天狗食人民。百日见灾生。  

慧星现，但看出何方。定主国君丧性命，不过百日见惊亡，减【辛本、川本作「咸」】灭在君王。  

太白犯，昴毕二星缠。定主逆臣谋国主，马奔人走丧中原，入昴赦人原。  

金与水，二曜若侵凌。定主破军并杀将，水居【首本作「君」，兹从辛本、川本】金上客军赢，在下主和平。  

慧星现，从斗向南行。经过垣墙天市界，外边兵寇界相临，损将血成坑。  

占北斗第十四【京本作「占斗第四」○十六首】  

凡北斗，斗乃众星魁。天上众星难相犯，若来相犯有灾危，占候者须知。  

斗口内，慧现出光芒。海内兵戈俱大起，江河流绝业成【京本作「田」】荒，民作甲兵粮。  

北斗内，穿出慧星辉。国内主君边寨【京本作「塞」】将，阴谋恶党起旌麾【京本作「强围」】，着意谨防危。  

北斗下，气若破车轮。白色渐生侵口内，饥荒不稔寇成群，余荒不堪论。  

黑色气，守定斗口边。父子相吞天下歉，水渰城郭少干田，灾害四方传。  

占北斗，第一是妖星。却【京本作「都」】要分明军【辛本、川本、京本作「君」】始吉，忽然不现众星明。主将落奸情。【妖星乃贪狼星也。】  

占北斗，夜夜白霞遮。不过七旬兵大起，横尸千里卧如麻，忌战日西斜。【斗为主，霞为客，有索战，不可出。京本「有索战」作「酉未来索战」。】  

占北斗，黄【辛本、川本、京本作「紫」】气在其中。吉【京本作「喜」、辛本、川本作「有」】事欲来君且记，不过旬日【京本作「逾三月」】喜重重，万姓贺尧风。  

占北斗，赤气在其中。万万雄风【辛本作「师」、川本作「帅」、京本作「兵」】徒【京本作「多」】费力，攻城尽死不成功，枉把库(厂敖)空。  

占北斗，兼有小星多。天下不安人失业，荒凉米贵递相磨，处处动干戈。  

青苍气，渐入斗心中。定有贼来侵郡邑【京本作「县」】，不然裨将欲谋凶，大忌是三冬。  

占北斗，明闪电光辉。定主好人初出世，辅贤明德助人君，此兆即非轻。  

占北斗，太白入其中。定主将军逢战死，城营难守乱人民，大小在【辛本、川本作「走」】西东。【太白入斗，将星入度也。】  

黑云气，夜散【辛本、川本作「蔽」】星斗中。如此三朝当有雨，急须准备候天情【辛本作「晴」】，此理甚分明。  

占北斗，忽直或伸之。冲入斗中奸事有，犯其星位各占之，术士亦须知。  

占北斗，通夜黑云遮。定主来朝须有雨，急披雨笠候天涯，应兆不能差。  

占地第十五【二十一首】  

地之道，与月一般称。为母为臣生万物，发生含育尽乾坤，明辨岂无灵？  

统军帅，下寨要安营。先是须知吉凶地，莫令误地损兵军，此理要精明。  

地名好，川破不堪安。大路叉中休下寨，伏尸古墓见多般，将帅要知言。【主虚惊，贼来破寨。】  

山窄地，泣滴莫安营。两路中间休立寨，龙头【辛本、川本作「勿投」】天灶怎持兵，仔细与军【辛本、川本作「君」】寻。【天灶者，大谷之口；龙头者，大山之端。】  

战场地，古庙与灵坛【首本作「台」，兹从辛本、川本。】攻破城营移【辛本、川本作「遗」】故地，尽言凶败与伤残，细说与军【辛本、川本作「兵」】官。  

山谷中，下寨忌逢之。前高后下居之险，地无草木主忧疑，明将总须知。  

大驿路，前后总须疑。或在高岗或在【辛本、川本作「近」】水，长深溪涧最无疑，下寨得便宜。  

营已下，须识有灾非。地上忽生诸怪类，往来天象看来情，主将要知因。  

占其地，毛羽忽然生。必主人君遭厄难，大兵侵国乱朝廷，百事应忧惊。  

田地上，忽然便生毛。处处尽生人总见，此为谋逆血流郊，百日主凶妖。  

城营内，火焰忽然【京本作「生」】光。将士败亡看在速，急须移寨【京本作「转」】免灾殃，不去祸难当。  

城忽裂，必主起干戈。山中地或如雷吼，敌军来时看【辛本、川本作「速探」】如何，急避莫蹉跎。  

营寨【京本作「砦」】地，泉水及生尘。有战不离于月内，早排兵甲敌边邻，移寨避灾迍。【先移后战。】  

城营【京本作「营内」】地，无故动还摇。大战必应于岁月【京本作「内」，并注：「城年营月也。」】直须移【京本作「离」】寨祸应消，不去【京本作「出」】将身招。  

城营内，地动起兵戈。且早移营于吉地【辛本、川本作「福上」】，不然刑祸将身多，阵败【辛本、川本、京本作「破」】自消磨。  

城营内，忽见地生毛。所统精兵当便起，须臾不去祸应遭，禳醮保功劳。  

城营内，地上起钱【京本作「残」】花。有似马蹄同此兆，移营拥【京本作「各营勇」】士定归家，应验决无差。  

城营内，地忽现【辛本、川本、京本作「陷」】崩摧。祸结兵连缘此兆，移营修义灭【京本作「速修仁义免」】凶灾，不信将身推【京本作「危」】。  

城营内，忽见地生丹【京本作「忽有土崩塌」】。敌骑欲来冲突我，差人截路莫轻闲【京本作「待莫轻看」】，移寨庶几安【辛本、川本作「倚亭关」。】  

城营内，花草忽然生。急出莫令军疾病，经旬不动将身倾，智士【京本作「勇」】切须明。  

城营内，地上忽然【京本作「生」】黄。五谷或生并地长【京本作「忽然生遍地」】，将军禄位福无疆，士马乐【京本作「亦」】安康。  

### 全唐诗续拾卷三十九  

易静  

兵要望江南  

占树第十六【五首】  

城【京本作「营」】中树，忽然总萎黄。威气【京本作「风」】助吾军必胜，阴神佑我必成强，主将喜非常。  

营侧畔，树木自崩摧。若近军前师败辱，不然近彼贼【京本作「彼战必」】冲来，移去免凶灾。  

诸树木，花发不当时。营内见之须速备【京本作「避」】，定知贼众欲来围，移寨免灾危。  

营寨内，树木被雷惊。或是震伤人与物，此为伤败被天嗔，移寨免忧心。  

诸树木，忽地出奇枝。异花奇叶人罕见，必生异事报军【辛本、川本作「君」】知，将帅看修为。  

占蜂第十七【京本列第十一○五首】  

军营内，蜂众泊于营。兵【京本作「军」】欲动移应不久，修磨器甲莫教停，总令便须行。  

军行次，蜂蝶接连来。定有伏兵居草莽【辛本、川本、京本作「泽」】，好防林木与山崖，先探保无灾。  

军下寨，蜂蝶遍天飞。防有贼来攻我寨，急【首本作「忽」，兹从辛本、川本】须固守莫迟回，主将要先知。  

军营内，蜂恶乱叮【辛本、川本作「呵」】人。或是反军与谋将，必然军将有灾危，谨守贼欺追【辛本、川本作「追欺」。】  

军营内，蜂子遍飞游。必主将军多口舌，若还移寨没灾危，记此在心机。  

占鼠第十八【京本列第十○十首】  

占见鼠，其物夙名虚。主盗主奸皆主贼，若来为怪将兵虞，不信祸难除。  

逢见鼠，白色是金精。若顺军行军大胜，逆军来者祸相【京本作「灾」】生，凶吉甚分明。  

逢赤鼠，来往在军前。此是伏军【京本作「兵」】藏诡计，搜寻斜谷道旁边，急备莫迟延。  

军营内，鼠咬屋椽楹。或见【辛本、京本作「向」】壁间搬出土，移营在近改迁宁，排备向前程。  

军营内，行鼠尾舒前。将【京本作「军」】主有灾须醮谢，夜深谷口【京本作「各各」、辛本、川本作「谷谷」】罢戈【京本作「兵」】鋋，太白【京本作「天似」】报人言。  

营寨【京本作「军营」】内，蓦地鼠成行。欲似吊人声不罢【京本作「出」】，此须为祸将身当，禳谢得平【京本作「保安」】康。  

营寨内，白日鼠搬儿。不是火灾应大水，三日【辛本、川本、京本作「朝」】五【京本作「两」】日速迁移，不出祸相随。  

寨中鼠，能舞向人前。必有内奸通外敌，且须搜捉莫迁延，速备实为先。  

军营鼠，血染将衣冠。或咬鼓旗皆不利，信须修谢拜星官，移寨且求安。  

将军卧，眼上被鼠伤【京本作「将军服，上衽鼠来伤」】。必有奸贼【京本作「喜神」】来【辛本、川本、京本作「看」】在即，或伤腰下不相当，财散【京本作「破」】客军强。【经曰：「鼠者，贼也。如有变易，必主奸寇入也。」】  

占蛇第十九【京本列第二十一○十二首】  

兵发日，路上遇横蛇。或入水中应大胜，蛇还赤地【京本作「色」】战无涯，胜负较些些【辛本、川本作「胜地住些些」。泊住过一日，外动则吉。】  

兵【京本作「军」】行次，蛇赤忌逢之。慎备【京本作「阵当」】前程来勒【京本作「应勤」】战，训兵激赏布恩威，厚薄勿偏亏。  

军发次，蓦地见交蛇【京本作「蛟交」】。讲武扬兵须宴犒，不然上将中风邪，身丧掩黄沙。  

蛇赤【辛本、川本、京本作「诸」】色，大小外边来。来入我军兵欲敌【京本作「散」】，更防引得外奸乖，德向【京本作「得上」】好通开【首本作「关」，兹从辛本、川本、京本。】  

长蛇见，饮水近营【京本作「军」】傍。抽退还乡方始吉，不然移寨九天方，禳厌免灾殃【辛本、川本末八字作「向高强，营垒布旌幢」。京本注：「太岁九天上同。」】  

兵【京本作「军」】行次，蛇贯路边傍。备御伏【京本作「贼」】兵前道阻，且须仔细更思量，终不使开【京本作「利封」】疆。  

蛇入井，俱是败军形。或似杵形营内现，若还交战血成坑，坚守我军营。  

蛇贯道，白赤动【京本作「助」】军情。必有贼兵拦道路【京本作「扪路道」】，只宜盘泊赏军兵，不久却回程。【但有异色之蛇拦路，回师罢战，大吉。】  

蛇如鸟，更有似弓【辛本、川本作「车」】形。或是白蛇形【辛本、川本作「行」、京本作「形如」】断续，兼之五六见城营，泣泪血交并。  

蛟蛇见，营寨必【京本作「不」】宜攻。更有青蛇人病疾，黄蛇疫瘴总成凶，移寨【京本作「徙」】免灾凶【京本作「逢」】。  

兵行次，水里怕逢蛇。更有鱼龙蜃类见，悉皆进退事无涯【京本作「捱」】，速退莫咨嗟。【如见龙蛇蜃，并同。】  

下营毕【京本作「军」】，遶寨【京本作「蛇遶」】大蛇栖。必有贼【京本作「战」】兵来打寨，高强营垒矗【京本作「布」】旌旗，谨慎欲【京本作「好」】防之。  

占兽第二十【京本列第二十二，前六首另作「占牛马第十八」○三十四首】  

城营内，马夜转槽鸣。军欲离营将大战，早排骁勇各严【辛本、川本作「令行」】明，【京本作「各令齐」，】法令【辛本、川本作「号」】整齐行【京本作「号令辨高低」。】  

军营内，马咬石兼沙。必有贼兵吾【京本作「君」】大获，将军克胜远方夸，大小总荣华。  

军营内，牛舞向人前。欲罢战争休士卒，干戈不举却回旋，各【辛本、川本、京本作「齐」】贺太平年。  

马厩内，天火忽然烧。看即大兵将欲起，直须修德【辛本、川本作「福」】祸方消，勿使自身招。  

城营内，驴马作人言。听取语言为定【京本作「作」】准，更看马后【辛本、川本作「骏」】杀军年，方始报仇冤。  

军【川本作「城」】营内，牛马夜间鸣。必有暴兵来觅，直须防备夜偷营，速暗布精兵。  

城营内，生产两头奇。或有足多生八只，四足两头祸不移，裂土应逾期。  

占走兽，兽字体相将。或【辛本、川本作「凡」】有怪形须要当，由分凶吉与君张，要辨【辛本、川本作「兽」】虎豺狼。  

兵发日【京本作「发兵次」】，野兽截军【京本作「兵」】行。直向队中冲透过，必然【京本作「分」】队伍两纵横，良将要【京本作「亦」】须明。  

兵行次，狼虎及熊罴。若在军前狂乱【京本作「浪」】走，此行旬日战无移【京本作「旬战定无宜」】，先举得【京本作「合」】天机。  

诸禽兽，异色及无名。有爪有牙【京本作「齿」】为我怕，无牙无爪亦应轻，此兆甚分明。  

营前后，野兽乱纵横。杀取太牢天地祭，三【京本作「六」】军方得保安宁，有战必须【京本作「然」】赢。  

城营内，白鹿入营来。将士病灾方欲起，若还无角【京本作「病」】主兵回，移寨免灾危。  

兵屯次，鹿走入军营。必有降人来见我，期于三日事分明，或【京本作「咸」】喜长威名。【辛本、川本注：有战作，主大胜。】  

狼与虎，切忌入军【京本作「营」】中。队伍突冲并截路，不过数日有危凶，警备勿交攻。  

虎相食，兆不出三年。必有大兵当至此，来其分野祸相煎，其兆理关天。  

兵屯次，野象【京本作「豕」】入于营。急急杀来将祭献【京本作「鼓」】，三军从此得安宁，斋沐要严精。  

城营内，鹿【京本作「麂」】子入其中。杀取三牲将祭献【辛本、川本、京本作「祷」】，急当移寨免灾凶，否则祸重重。  

军营侧，蓦地有豪猪。须备伏兵来犯【京本作「贼兵来劫」】我，便宜先举莫踌躇，移寨始无虞。  

军营内，或【京本作「忽」】有野猪来。若战先赢多后败，速当移寨避其灾，修谢莫迟回。  

军营内，兔走在【京本作「入」】其中。虽有雄兵终不战，都缘彼敌欲和同，不在苦【京本作「若」】邀功。  

军营内，狸兽【京本作「走」】夜频鸣。恰似豺狼同此兆，必知将士欲离营，不久祸灾生。  

兵屯【京本作「行」】次，豺狗入于营。内有奸人【京本作「兵」】相结外，急须搜捉察原情，莫遣叛纵横【京本作「踪兴」】。  

军营内，狗怪遣人猜【京本作「灾」】。急杀血流于戍【京本作「成」】地，埋深三尺以禳灾，敌将必擒来。  

军营内，獐入及登城。若遇此妖多是火，不然孝服与兵争，祈谢保【京本作「得」】安宁。  

兵行次，路上遇猿猴。严令小心防恐怖，理当排槊【京本作「龊」】整戈矛，预计尽良筹。  

狼与虎，遶寨作悲鸣【京本作「声」】。似哭似号【京本作「嗥」】军大败，将军兵败【京本作「溃」】事多惊【京本作「更」】，尸垒涧沟平。  

狼奔走，直撞入吾军。不出三日【京本作「去三朝」】并五日，敌来降我引朝君，彼我受皇恩。  

野猪鹿，从外入中营。定有降人来投【京本作「伏」】我，只于三日见分明，引使【京本作「伴」】履王庭。  

狼与虎，卒见使人惊。我在徒师前去后【京本作「在我帅营前后走」】，须防大战血成坑，不遇圣贤明。  

兵行【辛本、川本、京本作「屯」】次，狸走入其中。不住夜鸣围绕寨，先因风火事【京本作「忧风火夜」】重重，埋伏且藏兵【京本作「踪」、辛本、川本作「拟藏中」】。  

军营内，蓦地有来獐。三朝七日须大战，不然讲武较旗鎗。速斩免灾殃。  

牛与马，产出是人形。定主胡人侵大国，不分南北乱人民，且候圣明生。  

狼与虎，号泣【辛本、川本作「号叫」、京本作「啸叫」】又伤人。五日七朝兵起至，临时胜负预铺陈，方许【辛本、川本作「治」、京本作「耻」】败来军。  

占水族第二十一【京本列第十二○七首】  

兵行次，水族忌逢【京本作「行」】之。但是鱼龙蛟蜃类，悉皆不吉兆灾危，抽退却相宜。  

龙现垒，室宅及池【京本作「其」】中。必有大臣谋叛逆，且须作急探奸凶，莫待有奔冲。【王莽、朱温时，龙现池沼。】  

军【京本作「兵」】行次，龙在军前。必是【京本作「有」】交锋亡命战，黄龙得胜黑龙偏，平地血成川。  

城营内，鱼鳖现【辛本、川本、京本作「鳖忽露」】其形。防有内奸谋叛逆，不然水涨浸军兵，速去得安宁。  

城营内，龟蟹入其【京本作「营」】中。更有聚蝇亿万数，军兵溃散【京本作「败」】败不从容，看即弃【辛本、川本作「旋」】营空。  

军【京本作「兵」】行次，路上见鼋鼍。或有战争营寨【京本作「在战营征砦」】内，不宜前进有【京本作「损」】兵戈，细审莫奔波。  

城营内，龟鳖入其营。尽是顿迟亡【首本作「忘」，此从辛本、川本】败象，速当移寨免灾凶，不去祸灾【辛本、川本作「将」】生。  

占鸟第二十二【京本作「占飞禽第二十」○八十三首】  

占飞鸟，军旅要知因。或是纵横或逐我，或来逆我或成群，仔细说来情。  

鹰搦鹞，势速入军营。必是义兄图义弟，不然义弟欲谋兄，奸祸两般情。  

兵行次，鹰鹗面【京本作「鹞向」】前飞。所向进兵应【京本作「须」】大胜，必能捉彼将兵【辛本、川本作「师」、京本作「帅」】归，天意助神威。  

城营内，鹞子搦苍鹰。定有奸谋阴祸起，早须排备莫惶惊，有战损精兵。  

兵行次，鹞鹗【京本作「鹰鹞」】捉飞禽。此去前程须有战，得其首领尽生擒，主【京本作「上」】将称其心。  

兵行次，鹰鹘【辛本、川本、京本作「鹘雁」】尽同占。鹰【辛本、川本、京本作「雁」】不避鹘鹘不搦，两军通好守盟言，各拥士回还。  

城营内，忽【京本作「或」】见杜鹃来。应有负冤人未雪，佞臣谋间损贤才，天遣叫声哀。  

群乌【京本作「雀」】噪，队队逐【辛本、川本、京本作「遶」】营飞。防有贼【京本作「外」】兵来劫寨，早须整【京本作「准」】备设关机，迟【京本作「稽」】慢致灾危。  

城营内，众鸟噪声鸣。必有暴兵来劫寨，不然有战损于【辛本、川本作「千」、京本作「戈」】兵，移转最为精。  

群鸟队，飞去又飞来。不问【辛本、川本作「以」】下【京本作「在」】营并在路，此行千里足【京本作「十里走」】难回，仔细察天灾【京本作「威」】。  

群鸟聚【京本作「队」】，飞起忽然惊。尽向满天鸣噪闹，不过三日火烧营，或有劫寨【辛本、川本、京本作「残」】兵。【移营吉。】  

城营内，四面鸟声鸣【京本作「有鸟声」】。千万结成鸣噪去，急须固守本城营，坚执战伤兵。  

城营内，鸟夜结群鸣。必有暴兵来觅战，不然城寨有虚惊，探后【京本作「候」】用心听。  

城营内，鸟众泊【京本作「拍」】营墙【京本作「坛」】。头向此营皆尽叫，人惊不起是天殃，不免【京本作「去」】见伤亡。  

城营内，鸟鹊【辛本、川本、京本作「乌鸟」】蓦然惊。内有奸臣连外贼，堤防大【京本、辛本、川本作「苦」】战血成坑，谋反【京本作「叛」】害英明【川本作「其身」】。  

城营内，乌鹊忽围墙。当有敌【京本作「外」】兵来打寨，不然疾病大【辛本、川本、京本作「火」】灾殃，营内欲来【京本作「他」】降。  

城营内，鸟鹊【辛本、川本作「噪」】两【京本作「叫二」】三声。必有命【京本作「使」】来应在即，早须奉候出门迎，此意【京本作「语」】且须听。  

鸟相打【京本作「相打拍」】，防击有奸争。斩断罪愆惩戒众，若无敌【辛本、川本作「停」】战祸应生，固守始为精。  

城营内，鸟集夺巢飞。必有争相竞事，不然下吏欲为非，防慎见【辛本、川本作「间」】分【京本作「有间相」】离。  

临阵次，鸟向四方鸣。选取鸟声鸣叫【京本作「向」】处，但从【京本作「存」】此地出军征，百战百回赢。  

兵发日，前面有群乌【首本作「声鸣」，兹从辛本、川本、京本】。乱叫乱【辛本、川本、京本作「众」】鸣防伏截，或【京本作「忽」】然有战莫先图，详缓保【京本作「却」】无虞。  

兵行次，鸟众集旌旗。若见中军加喜气，将军增爵位迁移，在即不为迟【京本作「在疾莫迟为」】。  

兵发日，鸟众逐军行。未见彼军防隐伏，若逢敌战【京本作「阵」】利先征，攻战必先赢。  

兵【京本作「军」】行次，横数组鸟来。防有伏兵冲队伍【京本作「阵位」】，搜罗前后用心猜，不信必为灾。  

兵行次，鸟众后头来。若遇前随应大胜，逆来冲我且宜回，退却免凶灾【辛本、川本、京本作「灾危」】。  

兵行次，鸟立在军旗。必有奸人言贼势，今旬来月好防之，偷【京本作「发」】号运谋机。  

兵行次，军上鸟鸣飞。不论下营将布阵，若同此瑞合天机，必胜莫迟疑。  

下营次，鸟众集牙旗。急宰三牲将祭祷，不然军【京本作「兵」】败主分离，灵物报人知。  

城营内，白鹊【京本作「雀」】入军营【辛本、川本、京本作「营中」】。若作巢窝兵大起，急须移寨免灾凶，否则祸重重。  

城营内，灵鹊【京本作「雀」】作巢窝。不去营空兼火起，速当移寨祸消磨，久住杀伤多。  

寨始定，白鹊入营来。此是金星呈怪象，有人相害处谋乖，移寨免其灾。  

群鹊【京本作「雀」】噪，头向敌军营。随鹊战之军必胜，一般群鹊【京本作「雀」】事无成，在外也须惊。【头指敌噪我军胜，不指敌噪闹则虚惊。】  

城营内，野雉入军中。若在德乡来即吉，或临刑杀候为【京本作「刑或杀帅侯」】凶，仔细审西东。  

城营内，蓦地降鸳鸯。必有奸人生户内，不然朋友害忠良，自卫己身强。  

城营内，燕鸽忽离城。定有火灾兼祸起，军中行克事叮咛，禳厌始安平。  

城营内，水鸟忽衔鱼。将至门桥并台屋【京本作「楼台屋上」】，必应大水漫街衢，预办早防虞【京本作「危」】。  

鸭声异，一样似鹅声【京本作「鸣」】。必有官灾并口舌，速须斋醮慎交争，方使免灾【京本作「遭」】刑。  

鹅与鸭，或解【京本作「忽辨」】作人声。家内必登三品禄【京本作「位」】，一门子【辛本、川本作「儿」】侄尽【京本作「更」】享【辛本、川本、京本作「亨」】荣，吉兆自天生。  

城营内，鸡母作雄声。或在夜鸣家【京本作「皆」】有祸，若门【京本作「闻」】阴暗【京本作「口」】不惺惺，禳【京本作「醮」】谢始安宁。  

兵【京本作「军」】行次，军上伯劳鸣【京本作「莺」】。兆是军分为【京本作「鸣兆是军分」】，两路兼防祸起察奸情，主将要须【京本作「详」】明。  

伯劳鸟，闹噪在军前。大祸预【辛本、川本作「须」】知【京本作「将临」】须早觉，不逾两月【京本作「日」】事应然，此象理关天。  

伯劳鸟，啼叫在军营。南北敌人困我将，东西只是有虚声，此象甚分明。  

城营内，枭鸟噪声鸣。若【京本作「如」】在德乡分队伍，如居刑杀有奔惊，预叫使人听。  

下营次，众鸟集群鸣。如在德乡犹自可，若临刑上血成坑，此兆细【京本作「仔细要」】详听。  

兵发日，百【京本作「白」】鸟忽迎军。此是天威来助顺，贼人归向息边尘，端的立功勋。  

兵行次，众鸟覆【京本作「巨鸟伏」】于营。必有大军来击我，皂旗黄杆引师行，禳厌必【辛本作「毕」】登程【京本作「早堪程」】。  

兵行日【京本作「已」】，禽乃或【京本作「巨鸟或」】朝军。将有福神天佑助，必然旬日立功勋，官爵显超。  

鸡声闹【京本作「」】，半夜及黄昏。半夜精兵行在速，黄昏啼后有回军，太白报人闻。【众鸡主国事，一鸡主家咎。】  

燕雀闹，邻境动【京本作「有」】兵争。更有黑头黄鸟至，腹黄身黑不知名，彼已出精兵。  

城营内，鸡鸟共喧争。鸟若赢时军外【京本作「客军」】胜，鸡赢主胜甚分明，偷寨两般情。  

鸦鸣【京本作「鸟」】噪，无故噪城营。此是用兵灾欲起【京本作「预兆」】，人家被噪有凶情，祸发不安宁。  

城营内，鹜【京本作「鹙」】鸟入其城。定有兵灾并瘴疫，人民饥饿失【京本作「不」】耕耘，修德免灾成。  

城营内，黄鸟【京本作「牛」】赤其头。必有官灾三日内，兼防奸叛有因由，荧惑祸堪忧。【荧惑祸者，火灾也。】  

城营内，赤鸟入于【京本作「其」】营。更有野鸡并野雉，须防风火与虚惊，皂帜厌为精。【水克火，故用皂旗。如见赤色鸟入军营，覆将帐幕以皂旗白竿，立帐前三日，厌吉。】  

城营内，大【京本作「各」】鸟遶其中。不是将军亡瘴疫，及防外寇损身躬，先兆【京本作「逃」】已呈凶。  

城营内，异鸟或【京本作「忽」】然来。好慎外归【京本作「切忌外方」】刑祸事，不然军【京本作「君」】将主【辛本、川本、京本作「主将」】身灾，斋醮保无【京本作「年」】乖。  

城营内，夜静有鸠鸣。此是暴兵来逼我，便【京本作「更」】须防备速移营，即得事安宁。  

城营内，众鸟蓦翱翔。障日翳天成阵起，必知内外将猖狂，仔细可【京本作「好」】消详。  

彼军上，众鸟泊其中。定见【京本作「主」】抛营军败走，不然潜伏刷营空，仔细审其踪。  

彼军上，众鸟闹纷纷。聚散只看三五日，不然潜伏拟谋人，防御始参真。  

诸鸣鸟，不利叫三声。一语【辛本、川本、京本作「与」】五声将快和【京本作「利」】，若逢【京本作「过」】此数不堪听，一任彻更【辛本、川本、京本作「天」】鸣。【《易》云：「三多凶。」故不利。】  

占飞鸟，何事【辛本、川本作「处」】入军营。若在德乡加喜气，只从刑地【京本作「上」】是凶声，百鸟一般听。  

城营内，鸟散作巢窝。其地欲荒堪【京本作「看」】在即，速须移寨莫蹉跎，不去祸来磨【京本作「多」】。  

攻城次，群鸟出墙头。内有敌围【京本作「人」】军欲出，外兵急备整戈矛【首本作「干戈」，此从辛本、川本、京本】，用意设良筹。  

军营内，白鸟立旗头。相聚数枚人总见，将军迁位作公侯，吉庆喜天休。  

鹰与鹞，逐鸟奔吾军。前有暴客【辛本、川本、京本作「兵」】来势猛，速当准备莫因循，常【京本作「当」】守险关津。  

下营次，鸟立树枝间。或在牙旗毛羽掩【京本作「际」】，须防敌骑欲相残，三日内生奸。  

城营内，异鸟入其中。宿处不知人不识，终【京本作「中」】须血染草头红，防备有奸【京本作「妨」】通。  

占乌鸟，结伴后【京本作「尽」】随军。路后【川本、京本作「寇」】敌【京本作「贼」】人应过去，我军不久却回程，相贺喜安平【京本作「宁」】。  

城营内，巨鸟忽留停。防备贼人来索【京本作「兵来搦」】战，兆当催众早收【京本作「拥士倒抽」，】兵，不去祸还成。【京本注：「三日从始吉。」】  

城营内，巨鸟至纷纷。地【辛本、川本作「他」】分欲荒应在即，早须排备莫留停，号令速驱兵。  

临阵次，聆【京本作「听」】取鸟声鸣。若在我军头上叫，切忌【川本作「须」】备敌莫【京本「须忌取敌」】交兵，在彼我军赢。  

临阵次，鸟向【京本作「」】彼军飞。便整旗鎗【京本作「旛」】征敌吉，统兵大帅不须疑，天助得其时。  

临阵次，鸟向敌军来。一只一只【辛本、川本作「双」】犹可击【京本作「自可」】，或【京本作「忽」】然成阵叫声哀，勿战速当回。  

彼军垒，群鸟出高飞。内有雄兵来突我【京本作「将突出」】，其城须【辛本、川本、京本作「难」】下速当回，不悟将身危。  

城营内，鸡雁【京本作「鹰鹞」】入其中。必【京本作「的」】有外【京本作「内」】奸通敌事【京本作「外敌」】，忽然搦鸟更为【京本作「尤」】凶，遇战岂成【京本作「我无」】功。  

兵发日，乌鸟后随声。此是顺天天助我，灵禽预报战须赢，将士有欢情。  

临阵次，敌上鸟来冲。进战必当伤将士，如从我后却宜攻，贼败定生擒。  

城营内，夜静有鸠鸣。军欲还乡宜准备，此为天意事叮咛，为将莫忧惊。  

下营次，鸟众聚营中。防有外兵来击我，亦虞诸将起奸凶，急去莫从容。  

他阵上，四面有鸟来。进战必因伤将士，若从我阵往前摧，生捉将休猜。  

兵发日，旗后有乌鸣。此是天教吾得胜，令禽先报我公卿，将士尽欢欣。【以上三首据京本补。】  

### 全唐诗续拾卷四十  

***易静***  

兵要望江南  

占怪第二十三【京本作「占怪象第十四」○四十四首】  

戈矛上，忽有火光明。兆主三军轻命战，管须【京本作「取」】交战我军赢，青焰不宜兵。【火青焰小如鬼火者主兵忧。】  

帅衣服，无故血痕班。防有奸人【京本作「备奸谋」】来害己，急须焚毁祸回还，不尔将【京本作「帅」】遭殃。  

抽刀剑，血点自然生。战有大功须在近，又兼铃铎不摇【京本作「撝」】鸣，遇战【京本作「贼」】必须赢。  

出军日，龙现众人惊。急令【京本作「命」】师【京本作「帅」】回休强去【辛本、川本、京本作「进」】，若还坚执往前行【京本作「向前营」】，枉损马和兵。  

将军帐，无故似人摇。兆主敌人兵溃散，稍驱兵马向前交，瓦解与冰消。  

将军帐，床动众人惊。及有血生俱作怪【京本作「怪讶」】，若还临阵祸无轻，身丧掩黄【辛本、川本、京本作「泉」】垧。  

将军袂，蓦地起飞腾。此是将军倾折象【京本作「逝相」】，难禳兵众敌相凌【京本作「急须禳厌敌相临」】，火急整回程。  

军纔统【京本作「上」、辛本、川本作「正」】，陂泽与郊【京本作「菱」】田。或有石盘从地涌，此为吉兆可攻前，君圣【京本作「任」】宰臣贤。  

安营讫，分布已周围【京本作「依圆」】。碎石或生无数目，将军不久罢兵权，天地【京本作「兆」】应昭然。  

军营内，田地陡然高。必得敌人来土贡【京本作「城土地」】，开旗赢彼不疲劳，休士少【川本作「止」、京本作「要止」】鎗刀。  

军营内，元处是平田。地比始临微似长，将军官职必升迁，禄位享遐年。  

军营内，地上或【京本作「忽」】生黄。兆【首本作「照」，此从京本】得敌人兵与将，凯旋归国长威光，天下举宫商。  

军营内，气出地【京本作「应」】中央。满寨便教【京本作「交」】人勿讶，敌人怯战愈乖张，获将得封疆。  

军营内，地上水泉生。此是润军天助顺，须当先敌【京本作「预」】将和兵，捷报入朝京。  

军止歇【京本作「憩」】，地上忽生尘。若有震声人总怪，三朝【首本作「日」，此从辛本、川本、京本】五日定还军【京本作「勒还兵」】，大战苦劳心【辛本作「辛」】。  

军寨内，地上血纷纷。此象大凶人速避，麻衣布【京本作「履」】帽送将【京本作「三」】军，休望有功勋。  

军营内，地上艾方【京本作「蒿」】生。青嫩叶苗人尽识，师徒将捷【京本作「疾」】事非轻，恶疾使人惊。【七年之病，求三年之艾，故为病兆。】  

安营内【京本作「毕」】，街【京本作「阶」】经【京本作「陉」】已编成。地上忽然土裂坼【辛本、川本、京本作「生拆裂」】，不如准备速移营，不信大亡倾。  

营寨内，地陷或【京本作「忽」】成坑。大陷大亏微小负，俱为战败丧军情，火速去移营。  

军营内，地陷几【京本作「使」】人惊。若更似催征【京本作「作声如」】战鼓，此般凶象速移营，少【辛本、川本、京本作「稍」】缓祸灾成。  

城【京本作「军」】营内，半夜忽锅鸣。定有暴兵来劫寨，并【京本作「兼」】防谋反【京本作「叛」】及奸生，列阵后【京本作「远」】相迎。  

军营内，蝼蚁满营生。好备奸谋阴【京本作「阴奸谋」】祸起，兼虞地道入奸【京本作「城」】兵，早备得平平。  

军邑【京本作「营口」】内，天上忽闻声。恰是【京本作「似」】雷声还不是【京本作「似」】，多应【京本作「因」】土地见英【京本作「现阴」】灵，不久【京本作「是」】战兵行【京本作「兴」】。  

诸怪现，不可广传闻【京本、辛本、川本作「声」】。防有奸人知仔细，亦防【京本作「虞」、川本作「如」】彼内有贤英，知我兆原【京本作「元」】情。  

城【京本作「军」】营内，昼夜起虚惊。营所田【辛本、川本、京本作「旧」】为神庙地，速移营寨莫居停【京本作「速将移徙莫教停」】，不去贼偷营。  

城营内，旗鼓自摇鸣。此是天威来助我，十番出战九须赢，上将称其情。  

城营内，鼓角急声雄。此是乾坤兴废事，戈矛【京本作「鋋」】大举祸重重，万姓失耕农。  

城营内，鼓角自然鸣。必有敌【京本作「外」】军来击我，急须整备待来兵，着意与交征。  

城营内，鼓打不多鸣。一丈高悬并九尺，都虞副将验槌声，七拜解妖精。【各七拜后打。】  

城营内，鼓打不能鸣。主将战输遭寇掳，早须收拾便回程，不去损其兵。【移寨兵得。】  

或昼夜，大将剑刀鸣。刺客奸人在庭【京本作「应在」】近，急须搜捉莫教停，不信【辛本、川本作「便见」】血光成【京本作「成坑」。】  

营与邑，井沸闻其【京本作「鼎沸忽闻」】声。或溢水泉皆是败，更还【京本作「逢」】龙见也同情，睹此便移营。  

城营内，独鼓【辛本、川本作「角」】自然【京本作「能」】鸣。此兆敌人来劫我，随鸣火急整精兵，远探向前征。  

城营角，吹声【辛本、川本、京本作「了」】远而微。韵断声长【京本作「哀」】人怪讶，兆当我众有灾危，固守免倾【首本作「灾」，兹从辛本、川本、京本】颓。  

金鼙鼓，自裂七分余。此是三【京本作「将」】军囚没兆【京本作「死」】，速当求解醮移居，不可侈【辛本、川本、京本作「恣」】行诛。  

鎗旗戟，无故倒交加。象主病灾如卧草，四门宰犬沥田沙，子候【京本作「后」】设施佳。【子时以犬血沥四门地上。】  

铃与铎，风息自然鸣。鼓角雄声音振地，必须胜敌悦军行【辛本、川本、京本作「情」】，拥众返回程。  

或昼夜，饮宴在其中。蓦地盏鸣人总讶，贼【辛本、川本、京本作「劫」】人已起影无踪【辛本、川本作「意忙匆」、京本作「尽忙匆」】，急遣将邀冲。  

杯器内，清水忽然红。有似血来人尽讶，此为祥瑞立奇功，战急总无凶。  

军营内，战马忽然嘶。跑拥摇身非时乱，贼兵降伏要相欺，祭享上天知。  

军器甲，夜后更生光。折毁月形方上窖，离营百步正相当，远去更宜长【辛本作「良」】。  

风不起，旗号自飞扬。前指敌军并阵次，必当我胜用心肠，得胜早回乡。  

临阵次，马匹忽然惊。欲悚欲慊多退缩，牵缠不动自迟情，回首免军惊。  

占怪异，说与众贤知。正是一人行踏处，当逢奇异怪逢为，兵众岂无知。  

禳厌第二十四【京本作「占厌禳第十九」○十三首】  

禳厌法，其理事情深。首异诸般奇异怪，或逢要日要时辰，厌法要精明。  

军行日，春正及春分。须用长鎗前列【京本作「作」】胜，次排弓弩在中军，决胜定须闻。  

军行日，立夏至皆同。令下三军诸将士，须排戈戟作先锋，将士定英雄。  

军行日，秋始与秋分。金气旺时须要顺，先持弓矢向前行【京本作「存」】，得胜远方闻。  

军行日，凛冽正当冬。得气一阳回一候，首令刀剑向前冲，举战得全功。  

东方阵，角姓七人从。纯着青衣青队伏，青旗青【京本作「骢」】马作先锋，木阵号青龙。  

南方阵，征姓最为雄。七个赤衣乘赤马，赤旗招动号长空，朱雀阵先锋。  

西方阵，商姓白衣兵。七个健儿乘白马，白旗独角【京本作「却」】引前程【京本作「行」】，为首向先行【京本作「前征」】。  

北方阵，羽姓显然明。骓马乌衣如北斗，黑旗玄武队前行，贼将势摧倾。  

中央阵，宫姓要黄衣。七个黄旗黄色马，勾陈大将助堪依，敌国定横尸。  

凡行阵，甲子甲辰申【京本作「寅辰」】。三个甲头旬日内，前驱【辛本、川本作「袪」、京本作「行」】天马摆令真，整顿要辛勤。  

凡行阵，甲午甲寅【京本作「申」】旬。甲戌都来为一处，当时【京本作「持」】刀剑在前行，其阵勒来兵。  

扬兵吉【京本作「禳兵告」】，顿在【辛本、川本、京本作「须向」】九天方。诸恶不成加喜气。更宜上将见恩光，安得【京本作「将」】有乖张。【《太乙式》云：「九天之上，可以陈兵，九地之下，可以潜伏。」】  

占梦第二十五【京本列第十三○九首】  

凡占梦，本出自微茫。得一梦来三事应，方知凶吉为君张，神魄预知祥。  

将军梦，云外见飞龙。急去战时须获捷，不过三【辛本、川本作「百」】日帝王封，位显立奇功。  

将军梦，鱼变作蛟龙。百战自然皆百胜，相敌来捉必无凶，大将职加封。  

将军梦，打【辛本、川本、京本作「大」】鼓大声鸣。小鼓小声【京本作「鸣」】军小胜，不鸣固守莫先【京本作「前」】征，胜负取其声。  

将军梦，梦得大鱼形。若得小鱼军【京本作「兵」】小胜，电光霹雳主军鸣【辛本、川本、京本作「惊」】，此象最为灵。  

将军梦，见水及【京本作「梦见汲」】波涛。或【京本作「忽」】与敌人相角【京本作「争」】竞，须来挑【京本作「排」】战莫轻交，坚守我门桥。  

将军梦，天上作雷鸣。破敌勤【辛本、川本、京本作「擒」】王有【京本作「看」】此兆，无【京本作「不」】拘明【辛本、川本、京本作「月」】暗与阴晴，拥【京本作「勇」】士向前程【京本作「征」】。  

将军梦，身涉大高山。遇战必赢功显著，相逢敌战【京本作「敌」】急攻残，莫放片时间。  

将军梦，梦见大舟船。顺水顺风帆幔顺，战之获捷独为先，快乐【辛本、川本作「不尔」】似神仙。  

《周易》占候第二十六【三十七首】  

圣人造，作《易》变爻辞。掷卦要知凶与吉，切须盥手动占仪，恳意合天机。  

凡占《易》，动静卦爻装。先辨刚柔分彼我，更分主客要知当，决胜自昭彰。  

论主客，后举我为尊。旗底【辛本、川本作「低」】住坐并为主，先身行者号为宾，此理甚分明。  

入他国，我即论为【辛本、川本作「其」】宾。若是他来攻我寨，我为主【辛本、川本作「宾」】者汝为宾【辛本、川本作「尊」】，此理合天文。  

凡占《易》，先论六亲方。大煞彼乡【辛本、川本作「大谨五乡」】比和克，应杀世主总漂扬，官鬼子孙量。  

彼与我，子鬼取为先。子孙旺相吾军胜，鬼爻囚死彼【辛本、川本作「复」】遭愆，反此亦如然。  

世为我，应象便为他。世克应兮当我胜，应爻克世我无家，比者各安家。  

内卦我，外卦属他邦。内克外时无大损【辛本、川本作「攒捷」】，子孙发动急旋【辛本、川本作「施」】张，大战我军强。  

官爻动，却在内爻兴。若在子孙傍发动，未【辛本、川本作「虽」】来攻我不曾赢，彼败怎回程？【凡占战，世为我，应为他；内为我，外为他；子为我，官为他；比和者吉。】  

子孙动，有气甚分明。我若击他全获捷，他来攻我败无门，我将立功勋。  

占贼信，官鬼上二爻。无气动居爻五六，虽然已动不相遭，贼众自【辛本、川本作「再」】回巢。  

占贼信，鬼发内三中。或是官爻生有气，贼军来速在逡巡，急备点三军。  

占贼兴，卦里子孙兴。六位官爻全不见，话中空自说来情，不见信和音。  

占贼信，应动是【辛本、川本作「世」】为他。其贼来时须【辛本、川本作「虽」】是到，到时攻我将须拿，来将丧黄沙。  

占贼信，兄弟动如何。三四爻中他【辛本、川本作「我」】克我，逡巡来到不蹉跎，到后却安和。  

占贼信，父母主文书。若遇吉神天喜位，朝廷加禄永安和，贼智设机多。  

占贼信，卦象动妻财。天喜来交爻已动，若来相战见兵乖，我将得和谐。  

凡占《易》，奇偶与刚柔。阳爻为九阴爻六，阳爻多众我须周，柔少我【辛本作「彼」】军忧。  

入他境，我却用官爻。官旺子孙休我胜，若煞反此少功劳，术士自详消。  

入他国，大要看财乡。子动才兴皆出现，处处获捷有衣粮，饱赏喜还乡。  

爻上见，无鬼又无孙。但有应方并世上，以应为他我世军，此克定军情。  

世爻旺，若克应爻宫。速便提兵前去吉，自知天助喜重重，主将得奇功。  

兄独发，有寇伏埋藏。且莫提兵行远路，急行前必有惊惶，不信见灾【辛本、川本作「遭」】殃。  

财【辛本、川本作「贼」】爻动，便是我军粮。出国寻粮我军旺【辛本、川本作「财旺发」】，无财难【辛本、川本作「虽」】旺恐饥荒，仔细好推详【辛本、川本作「半敌遇空亡」】。  

世若墓，我军且默【辛本、川本作「执」】屯。应爻被克休囚位，来军必败损人兵，我众喜忻忻。  

官临火，克我应【辛本、川本作「虑」】偷营。水立官乡休立寨，土临官鬼四方兵，不可【辛本、川本作「一」】乱提兵。  

木官【辛本、川本作「宫」】旺，必定有雄兵。金火不宜临世应，两家流血定交争，火鬼劫吾营【辛本、川本作「军」】。  

兄爻克，防夺我军粮。水动舟车火营寨，文书父母合穹苍【辛本、川本作「仓场」】，严令下儿郎。  

爻辞位，九六号阴阳。中半自然皆相守，比和世应两无伤，各自主刀鎗。  

外卦静，内动见兄爻。空亡临象虚惊事，更兼不定事无毫，固守且平交。  

归魂卦，三四动爻凶。若制鬼爻凶转遂【辛本、川本作「队」】，若逢天喜好回军，不久却抽兵。  

《易》之位，六亲与五乡。外卦世爻子孙旺，三般有气我无伤，勿要落空亡。  

凡占课，内动外平安。动爻无鬼虚惊恐，内爻凶【辛本、川本作「兄」】动稔凶张，术者细参详。  

外卦动，内卦动兴爻。内外动爻俱动发，若然我战动鎗刀，大战杀声高。  

鬼爻旺，三四动交爻。定主贼兵侵我阵，急须回首莫相交，动则我军咷。  

四德用，其课我军强。春占雷巽寅卯木，夏火巳午得离乡，此理要知详【辛本、川本作「当」】。  

秋干位，申酉喜逢临【辛本、川本作「相逢」】。三冬亥子坎宫卦，土旺用事艮和坤，丑未辰戌冲【辛本、川本作「辰中」】。  

太乙式第二十七【本门中「太乙」二字，辛本、川本皆作「天乙」○三十一首】  

太乙式，逆顺论阴阳。五日六时成一局，八门九曜遂【辛本、川本作「逐」】时当，凶吉利门方。  

为术者，太乙式【辛本、川本作「遁」】须知。起造凶丧须得此，出行莅任动兵机，用者得便宜。  

出军日，出门向何方。开休生门三路吉【川本作「吉路」】，一奇临合自然良，主将得安康。  

乙丙丁，名曰是三奇。天上若临三吉路，自然神助合天机，任【辛本、川本作「恁」】往莫忧疑。  

九星位，当位【辛本、川本作「住」】八宫方。惟有中宫寄在二，术人运式细消详，依此我军强。  

甲加丙，龙反首【辛本、川本作「首反」】为先。丙甲相临鸟跌穴，时中得此自然全，得胜凯歌旋。  

太乙遁，月奇合生门。下有六丁加临者，此时摄政显公卿，上策进书呈。  

开门合，日奇六七【辛本、川本作「乙」】方。此为地遁安营吉，藏兵设伏免忧殃，所献日精长【川本作「良」】。  

星奇合，休门有荫人。举善荐贤求猛将，和仇说敌哲明言，此法合先贤。  

月奇合，生门见九天。祭祷神祇行圣术，布仇【辛本、川本作「筹」】作法此间言，神遁不虚传。【生门月奇合，得九天所临之位，谓「神遁」。宜作布筹，行圣术，祭神祇。】  

日奇合，九地见开门。探审贼机扬虚阵，遥虚设假利偷营，鬼遁隐神兵。  

日休并，九地上加临。龙遁祭龙宜水战，祈求雨泽【辛本、川本作「水」】奏天庭。掩敌有才能。  

生门下，辛仪艮位安。此处一方为虎遁，招安反贼讨交关，将帅总平安。  

论云遁，龙走有奇门。便把铁砾喷噀酒，令军布【辛本、川本作「仰」】望必升平，云遁自相陈。  

论风遁，白虎号张狂。运式天星加地乙，祭风起顺祝吾邦，此理合天苍。  

九天上，大利我军陈。九地伏藏宜密事，逃潜六合避凶星，隐伏喜忻情。  

五不过【辛本、川本作「遇」】，甲午丙从辰。乙日巳时丁日卯，更兼戌日在于寅，都是忌行军。  

五不击，第一九天方。九地直符直使位，生门通兵【辛本、川本作「共」】五般伤，此法遁中藏。  

六仪刑，谋事总难成。遇着此时遭失陷，奇门虽有也难生【川本作「禁」】，大忌用兵行。  

子符使，都忌在三宫。戌怕冲【辛本、川本作「坤」】宫申在艮，午离酉巽必为凶，寅与甲辰同。  

三奇墓，课是没【辛本、川本作「设」】人多。好事中间须减【辛本、川本作「灭」】力，奇门虽【辛本、川本作「须」】遇也难过，固守免蹉跎。  

乙奇墓，未上望坤方。丙奇【辛本、川本作「其」】戍地酉中是，丁奇同位戌干【辛本、川本作「朝」】张，都是审明方。  

三奇将，游在六仪中。子庚丑辛寅干上，卯壬为例顺行踪，八方四维宫。  

六癸丁，天网四张时。举用所谋皆不定，周天网者有高低，坎地一宫随。  

如急难，事速要【辛本、川本作「为」】逃之。刀刃对肩居左右，行过六十步无疑，此事要君知。  

开门照，六戊【辛本、川本作「戌」】合奇门。前程【辛本、川本作「门」】贵客相伏【辛本、川本作「扶」】助，阴人酒肉待相迎，拜访喜忻忻。  

休门外，喜笑得钱财。出门【辛本、川本作「外」】三旬五十里，蛇鼠阴人及小孩，出外免无厄【辛本、川本作「定无灾」】。  

生门上，三奇合此门。公吏官人生紫皂，逢之军马六三程，特应与军门。  

伤门内，捕盗可移趋。杜门有难前潜吉，景门凡事不安居，献策稍通疏。  

死门上，攻战莫【辛本、川本作「要」】逢之。出腊【辛本、川本作「猎」】更宜朝北【辛本、川本作「此」】向，若还征战贼亡威【辛本、川本作「灭」】，决胜要逢之。  

惊门路，捕盗捉逃亡。出行一二十里路，路道不通鹊噪狂，论讼喜公方。  

占六壬第二十八【京本列第十七○四十五首】  

看行动，只取【京本作「在」】日辰推。若在贵人前实是【京本作「是实」】，三传同去此【辛本、川本作「此去」】无【京本作「此不须」】疑，反此却难移。  

看天马，辰戌亦同前。【京本注：「魁罡也。」】若在支干【京本作「干支」】应空【辛本、川本、京本作「定」】发，更还加季不【京本作「主」】留连，人马闹【京本作「更」】喧喧。  

占虚实，后六作天空。若在干支虚事定，天空为煞最朦胧，虚妄祸【辛本、川本作「更」、京本作「更望更」】重重。  

占主客，胜负蚤须知。甲乙丙丁并戊子【辛本、川本作「己」、京本作「字」】，阳时出战主凶危，此事决【京本作「定」】无疑。  

占宿次，今夜定如何。太乙天罡太冲上，支干见者恐奔过【京本作「波」】，准【辛本、川本、京本作「整」】备御兵戈【京本作「预防他」】。  

看岁月，冲破时【辛本、川本、京本作「下」】推之。上将行年居此位【辛本、川本、京本作「下」】，师行【辛本、京本作「侯」】身必有凶危，禳厌始无亏。【月将加所得之时，看支干上见魁罡星者主惊溃。将帅行年上见魁罡者宜禳之。】  

看六害，用将及传中。若见定知他捷【京本作「健」】利，更兼恶【京本作「月」】将定重凶，不却无凶【京本作「为雄」】。  

后三五，前四将年辰。若被日冲兼被【辛本、川本作「破」】害，被刑之【辛本、川本作「亡」】者负于人，好记认为真。  

参详取，太岁头上【京本作「上头」】神。若克贵【京本作「能责」】人虚诈事，太阴六合【辛本、川本作「后」、京本作「神后」】伪为【京本作「非」】真，防备见伤人。  

闻贼去，大吉是其元。若在干【辛本、川本、京本作「前」】时应末去，若临干【辛本、川本、京本作「贼」】后是虚传，勿听此狂言。  

他军走【京本作「是」】，虚实【辛本、川本、京本作「的」】好参陈。神克日辰天马并，传扬定去必无人，此兆决然真。  

经险路，惟是【京本作「则」、辛本、川本作「为则」】忌天罡。加孟前行喜【辛本、川本、京本作「应」】不喜，罡临四仲己中伤，加季后【京本作「复」】逃亡。  

兵行次，四季狱神凶。春卯【京本注：「夏午。」】顺【京本注：「四季。」】雷【京本作「来」】居震位，辰年艮【京本作「日辰年」】上忌相逢，临着失勋功。  

游都将，并杀又重伤。若遇德乡神并合【京本、辛本、川本作「神并合将」】，加临不克又加【京本作「有嘉」】祥，降虏我军强。  

游都将，克日至行年。约束【京本作「若属」】我军牢固守，若【辛本、川本作「莫」】教见阵必遭愆【京本作「邅」】，不却为贤。  

主年上，须要克游都。克得此宫为大胜，多应擒捉贼【京本作「客」】酋徒，半虏半降诛。  

游都将，玄武与勾陈。白虎年将须稳审【辛本、川本作「害」】，休囚绝气不伤人，旺相却【京本作「即」】残身。  

玄武将，断例与前同。无克后三皆大胜，后三来【京本作「未」】克主皆凶，却是【京本作「试」】审其中。  

勾陈将，忌克主行年。若克行年多败死，行年无【京本作「多」】克见勋全，审细去参诠。【勾陈克玄武，主胜。】  

凶神将，又克主行年。若遇行年克前四，此是交战【京本作「胜」】胜当先，喜跃信【京本作「作」】超【辛本、川本作「趋」】前。  

军胜负，六害卦中凶。更作恶神并恶将，直须固守候时【辛本、川本、京本作「晴」】风，惧【辛本、川本、京本作「俱」】慎莫前冲。  

游都将，临日在如今。辰上见之明日是，支干不见【辛本、川本作「是」】用前神，三二是朝迍。  

闻贼去，仔细验天罡。若在孟方犹未去，忽然加仲已商量，加季发他乡。  

三传将，遥日【辛本、川本、京本作「见」】觅支干。将见支干休进战，三神被克我军【京本作「神」】安，必获彼旗旛。  

课中恶，忌见战雌神。传送是春登明夏，秋寅冬巳爱伤人，日与喜神亲【京本作「发动愈重迍」】。  

行军【京本作「兵」】课，惟有伏吟时。兵伏自然军勿进，预忧中道有俭【京本作「阴」】奇，审课要知机。  

行兵【京本作「军」】课，切忌反吟凶。若遇喜神应解退，恶神立败祸来冲，反复我军中。  

荧惑煞，只是丙丁神。加在金方兵已退，亦无征战不伤人，发动愈重迍【京本作「日与喜神亲」】。  

看课内，太白是庚辛。若在东方奸贼至，天罡加孟急【京本作「疾」】如神，警备要专勤。  

课中圣，惟是战雄并。四季孟神雄将位【与战对冲是也】，若居喜将得相生，旺相更为荣。  

看课上，与下要相生。上克下兮须损失，逢占恶将【京本作「要逢虚将」】必须惊，喜【京本作「吉」】将喜无争。  

何煞重，天狗是其殃。无杀福神相次恶，天雷并者是【京本作「也」】无妨，三杀可商量【京本作「参商」。】  

勾陈将，玄武共相亲。带煞并加为恶煞，若逢相克不宜军【京本作「君」】，有煞便相侵。  

三刑内，最恶是天罡。或是季兮为日上，冲加四煞必相伤，夜即恐惊忙【京本作「亡」。魁罡临日，主大将死，临辰，主小将死，日辰俱临，俱死。】  

课惊怖，日上细寻推。辰巳太冲加日上，若逢蛇雀见凶危，复手也如之。【大吉加日，宜急去，不可住，辰上见太冲，夜必有风雨，若神后太乙加日辰，夜有贼盗。旺相必见，无气则不见。】  

课惊怖，辰巳卯三辰。无杀相并天马并，用之发课不宜人，虚杀总相亲。  

移伏起，阳日在中传。阴则未传君记取，觉知如此见由缘，照处是推源。  

欲捕捉，玄武定三传。相克三传皆捉得，相生不克是无缘，好记不虚言。  

三传克，克日易前擒。抉【京本作「决」】出疾行方始得，奸人移伏恐军侵，离日却难寻。  

传课中【京本作「内」】，蛇雀与勾陈。蛇主虚惊雀主火，亦兼音信又公文，仔细好推论。  

传白虎，相克战伤人。无气不伤途死损，天空依旧【京本作「积」】是空陈，旺处是穷贫。  

占行路，逐日定占之。有气青龙并六合，钱财仓库定无疑，多获彩缣持。  

将一二，兼持【京本作「赤」】忌勾陈。若见后三并五六，因为发卦不宜军，进步必遭迍。  

将军吏，支干审占之。大吉小吉支干上，天罡加孟以同推，不战两无疑。  

后五六，即是我军伤。六帅有人虚诈说，日辰不克也无妨，克日不宜良。  

医方第二十九【十六首】  

众军聚，驻札已经时。多有相蒸人【辛本、川本作「多」】气郁，使军疫瘴见灾危，一一与君知。  

如瘴气，鹘骨火烧将。便去上风焚此物，众人闻此灭灾殃，从此得安康。  

转筋脚，急去使生姜。新水一锺煎五合，饮之即去总无妨，主将记心肠。  

金刃重，速翦马牛毛。二件一同烧作末，敷之血止自然消，皮血便坚牢。  

金伤者，香白芷为灵。细嚼噀敷疮口上，更将暖酒饮七分【辛本作「酒下七分功」】，细说与君听。  

金伤者，甚渴急【辛本作「即」】非常。切忌休将水与饮，饮之必定有乖张，肥腻即无妨。  

金伤处，伤脑及天苍【辛本作「仓」】。臂中脉跳并心内，鸠尾五脏小腹胱。医者不能当。  

金伤者，脑髓出非常。颈咽喉中声沸者，两目直视痛难当，血似水流【辛本作「泉」】塘。【似此，皆不治而难医也。】  

金疮法，闲时备急方。五月五日平明节，采其诸草捣成浆，石灰共作汤。  

遭毒箭，更兼马汗方。大头(上亡下虫虫)虫端午取，去翅阴干为末霜，挑破药敷疮。【次用醋打面糊纸压疮口上，即追出毒气也。】  

军或患，发背及痈疽。人屎粪盘下润土，碾细筛罗贴敷之，猪胆共调施。  

人霍乱，吐泻有方高。生姜二【辛本作「三」】两须炮过，芭蕉一两去皮熬，五两大黄烧。【大黄炒过为末，蜜为丸，如梧桐子大，每服三丸，以利为度；如不利，以米粥投药。】  

急喉闭，青艾汁须灵。滴下自消血破出，逡巡不救损于人，切记在心勤。  

冬月内，无叶艾枝枯。草内急寻蛇床子，烧烟入口自消除，速救免灾虞。  

军人众，涉水冒霜多。手脚面皮皆裂拆，麦叶浓煮汁相过，热洗即安和。  

山瘴气，岚谷用恒山。独头大蒜乌梅肉，速将酒煮便能痊，谨记此良言。【恒山二两，独头蒜一两，乌梅二十枚，咬咀，用酒二盏，煎至一大盏，分为二服。初一服未发时吃，次一服已发时吃。】  

马药方第三十【四首】  

常灌马，黄柏与黄连。升麻大黄山栀子，胡盐青黛郁金仙，等分勿令偏。  

相马法，要试岁年何。鼻上金字十八岁，四字八岁不年多，八字四年过。  

鼻上赤，二十岁无零。马鼻若青三十岁，公字虽【辛本作「须」】当念五乘，此象最【辛本作「甚」】分明。  

马瘟病，急取獭之肝。肚内将来去屎洗，煮汁啖灌便平安，牢记在心间。  

### 全唐诗续拾卷四十一　五代上  

***罗衮***  

鸣山  

天下名山有，未闻山自鸣。昂藏如许阔，尔何亦不平。【见同治丙寅刊齐召南等纂《温州府志》卷四《山川》。】  

句  

此心不向常人说。【《江湖小集》卷二十一李《剪绡集》引。】  

***罗绍威***  

公燕诗  

帘前淡泊云头日，座上萧骚两脚风。【见《吟窗杂录》卷二五《历代吟谱》。】  

***孙棨***  

答王福娘红笺题诗【题拟】  

韶妙如何有远图，未能相为信非夫。泥中莲子虽无染，移入家园未得无。【见《北里志》。】  

***黄匪躬***  

匪躬，连州人。登光启三年进士第。仕梁，为江西锺传掌书记。尝使楚，马殷倾慕之。诗二句。【(《全唐诗》无黄匪躬诗，传据《十国春秋》卷七五。)】  

句  

志大惟忧国，恩深岂顾身。【见明黄佐《广州人物传》卷四、清黄子高辑《粤诗搜逸》卷一引《连州志》。】  

***匡仁***  

匡仁，新淦人。初嗣洞山，后历游瑞、潭、福州，得圆悟法。危全讽为抚州刺史，延请住持疏山白云禅院，世称疏山和尚。着有《四大等颂略》、《华严长者论》。诗二首。【(《全唐诗》无匡仁诗，传据《祖堂集》卷八、《宋高僧传》卷十三、《江西诗征》卷八七)】  

偈  

吾有一宝琴，寄之在旷野。不是不解弹，未遇知音者。【见《五灯会元》卷十三。】  

临迁化时偈【《江西诗征》题作《诗》】  

我路碧空外，白云无处闲。世有无根树，黄叶送风【《景德传灯录》、《五灯会元》作「风送」，《江西诗征》作「风吹黄叶」】还。【见《祖堂集》卷八、《景德传灯录》卷十七、《五灯会元》卷十三、《江西诗征》卷八七】。  

***智闲***  

智闲，青州人。嗣沩山。住邓州香严山，世称香严和尚。梁时卒。诗三十一首。【(《全唐诗》无智闲诗，传据《祖堂集》卷十九、《宋高僧传》卷十三)】  

掷瓦果悟道偈【题拟】  

一挃【一作「击」】忘所知，更不自【一作「假」】修持【一作「治」】。动容扬古路，不堕悄然机【二句据《景德传灯录》卷十一补】。处处无踪迹，声色外威仪。十【《五灯会元》卷九作「诸」】方达道者，咸言上上机。  

对仰山问作偈【题拟】  

去年未是贫，今年始是贫。去年无卓锥之地，今年锥也无。【《五灯会元》卷九作：「去年贫未是贫，今年贫始是贫。去年贫犹有卓锥之地，今年贫，锥也无。」】  

励学吟  

满口语，无处说，明明向道人【一作「人道」】不决。急着力，勤咬囓，无常到来救不彻。口里话【一作「语」】，暗嗟【一作「瑳」】切，快磨古锥净挑揭。理尽觉，自护持，此生事，吾【一作「终」】不说，玄旨【一作「学」】求他古老吟，禅学须穷心影绝。  

诫宗教接物颂  

三句语，究人玄。迅面目，示豁然。开两路，备机缘。投不遇，说多年。  

最后颂【一作「语」】  

有一语，全规矩，休思量【一作「惟」】，不自许。路逢同【一作「达」】道人，杨眉省来处。踏不着，多疑虑，却思量【一作「看」】，带伴侣。一生参学事无成，殷懃抱得栴檀树。  

修行颂  

天寒宜曝日，归堂一食倾。思着未生时，宜然任他清。只摩寻□时，明镜非明镜。独坐觉虚凉，行时也只宁。  

发机颂答郑郎中又问  

语里埋筋骨，音声染道容。实时纔妙会，拍手趁乘【一作「乖」】龙。  

清思颂  

尽日坐虚堂，静思绝参详。更无回顾意，争肯置平常。  

谈玄颂【一作「谭道颂」】  

的的无兼带，独运何依赖。路逢达道人，莫将语嘿对。  

浑(□仑)语颂  

一束茆，草六分，盖得庵，无子门。藏头人，入去却，转头来，语浑(□仑)。  

明古颂【一作「授指」】  

古人骨，多灵异。贤子孙。密安置。此一门，成孝义。人未达，莫差池。须志固，遣狐疑。得安静，不倾危。向即远，求即离。取即失【一作「急」】，急【一作「失」】即迟。无计校，忘觉知。浊流识，今古伪。一剎那，通变异。嵯峨山，石火起【一作「气」】。内里发，焚巅(上山下累)。无遮拦，烧海底。决网疏，灵焰细。六月卧，去被衣【一作「衣被」】。盖不得，无假伪。达道人，习【一作「唱」】祖意。我师宗，古来讳。唯此人，善安置。足法财，去【一作「具」】惭愧。不虚施，用处谛。有人问，小【一作「少」】呵气。更寻【一作「审」】来，说米贵。  

与崔大夫畅玄颂  

达人多隐显，不定露形仪。语下不遗迹，密密潜护持。动容扬古路，明妙乃方知。应求俱【一作「物但」】施设，莫道不思议。  

宝明颂  

思清人少虑，风规自然足。影落在音容，孤明绝撑触。  

出家颂  

从来求出家，未详出家称。起坐只寻常，更无小【《宗镜录》卷二四作「少」】殊胜。  

寄法堂颂  

东间里入寂，西间里语话。中间里睡眠，通间里行道。向前即捡校，向后即隐形。  

时人都不措问什么精灵答曰  

净地上鼓怒，怡然中伴嗔。平坦处不守，危崄中藏身。盲聋遇之眼开，僧瑶驻笔通神。  

玄旨颂  

去去无标的，来来只摩【一作「么」】来。有人相借问，不语笑咳咳。  

赠同住归寂颂【一作《归寂吟赠同住》】  

同住道人七十余，共辞城郭乐山居。身如寒木心芽【一作「牙」】绝，不话唐言休梵书。心期尽处身虽丧，如来弟子沙门样。深信共崇(金本)塔成，巍巍置在青山嶂【一作「掌」】。观夫参道不虚然，脱去形骸惎【一作「甚」】高上。从来不说今朝事，暗里埋头隐玄畅。不留踪迹异人间，深妙神光饱明亮。  

劝学颂  

出家修道莫求安，失念求安学道难。未得直须求大道，觉了无安无不安。  

志守得破颂  

十五日已前，师僧莫离此间。十五日已后，师僧莫住此间。去即打汝头破，住即亦复如然。  

辞见闻颂  

好住径分离，幽宗人迹稀。从来未登陟，无计遣狐疑。  

遵古路颂与郎中  

虚心越境净思量，句里无踪声外详。文字影像骇惊觉，动容弹指饱馨香。  

与董兵马使说示偈  

宿静心意到山中，为求半偈契神踪。向道却思思不得，却将寻思(上旦下寸)【疑即「碍」之俗写字】不通。  

与学人宗教宗如  

满寺释迦子，未详释迦经。唤来试共语，开口杂音声。  

三句后意颂  

书出语多虚，虚中带有无。却向书前会，放却意中珠。【以上均见《祖堂集》卷十九。注「一作」者，为《景德传灯录》卷二九之异文。】  

达道场与城阴行者颂  

理奥绝思量，根寻径路长。因兹知隔阔，无那被封疆。人生须特达，起坐觉馨香。清净如来子，安然坐道场。  

显旨颂  

思远神仪奥，精虚履践通。见闻离影像，密际语前踪。得意尘中妙，投机露道容。藏明照惊觉，肯可达真宗。  

明道颂  

思思似有踪，明明不知处。借问示宗宾，徐徐暗回顾。  

与邓州行者颂  

林下觉身愚，缘不带心珠。开口无言说，笔头无可书。人问香严旨，莫道在山居。  

三跳后颂  

三门前合掌，两廊下行道。中庭上作舞，后门外摇头。  

破法身见颂  

向上无父娘，向下无男女。独自一个身，切须了却去。闻我有此言，人人竞来取。对他一句子，不话无言语。【以上六首均见《景德传灯录》卷二十九。】  

郑郎中  

郑郎中，道闲同时人。诗一首。  

问香岩和尚【题拟】  

来无他辙迹，去是非我途。并逐猿猴尽，山川境在无？【见《祖堂集》卷十九。】  

敬新磨  

新磨，后唐庄宗时伶人。诗一首。【(事见《新五代史》卷三七《伶官传》，《全唐诗》无敬新磨诗)】  

六目龟口号【题拟】  

不要闹，不要闹，听取龟儿口号。六只眼儿睡一觉，抵别人三觉。【见宋张世南《游宦纪闻》卷二。】  

卢道者  

卢道者，后唐时道士。【(《全唐诗》无卢道者诗)】  

遗诗  

三十年前卖卜，化得一间茅屋。  

撒手永超三界，一去定无反复。【见郑方坤《五代诗话》卷九引《粤西通志》。】  

李存勖  

皇帝癸未年膺运灭梁再兴缺迎太后七言诗  

禁烟节假赏幽闲，迎奉倾心乐贵颜。(燕鸟)语雕梁声猗狔，鹦吟绿树韵开关。为安家国千场战，思忆慈亲两鬓斑。孝道未能全报得，直须顶戴遶弥山。  

题北京西山童子寺七言  

昔时童子慕清闲，今古犹传在此山。百派峥嵘流海内，千溪(山突)屼透云间。猿啼岭上深幽静，虎(口笑)【应即「啸」字】岩边去复还。愐想翠花崚谷变，空留禅室喜登攀。  

题南岳山七言【直在江南】  

融峰绝顶九霄边，独立孤峦势近天。北眺洞庭千里浪，南观石(石禀)万坡烟。云藏碧涧泉声远，僧迫金乌耳伴喧。唯有此山侵上界，姮娥吹瑟古松前。  

题幽州盘山七言【在幽州北】  

冲过浮云数千重，经霄始到最高峰。日出近观沧海水，斋时遥听梵天钟。千年松树巢仙鹤，五个盆池隐毒龙。下方乞食上方去，尘俗难寻道者踪。  

题幽州石经山【在南】  

闲弃五马谒真宗，来入山门问远公。云起乱峰朝古寺，鸟巢高处恋晴空。碧萝引蔓枝枝到，石溜穿渠院院通。佛境不离人境内，人心不与佛心同。【均见斯三七三卷。】  

韦说  

说，京兆万年人。干宁二年进士。唐末为殿中侍御史，后事梁为礼部侍郎。庄宗定汴洛，守本官同平章事。及明宗即位，贬叙州刺史、夷州司户参军。【(《全唐诗》无韦说诗，传据《登科记考》卷二四、《新五代史》卷二八、《旧五代史》卷六七)】  

句  

印将金锁锁，帘用玉钩钩。【见《北梦琐言》卷七。】  

郄殷象  

殷象，梁史臣，贞明中奉诏与李琪等撰《梁太祖实录》，后唐时尝任兵部侍郎。【(《全唐诗》无郄殷象诗，事迹据《旧五代史》卷十八、卷六十八)】  

句  

鸳鸯分品秩，龙衮耀簪裾。【见《吟窗杂录》卷十三王梦简《进士王氏诗要格律》。】  

裴说  

寒食【题拟】  

云浓云淡半阴春，禁火天时欲洒尘。花艳有枝还怕雨，柳烟无赖尚重人。画球轻蹴壶中地，彩索高飞掌上身。一路绿莎东郭外，也宽情抱也伤神。【见《古今合璧事类备要前集》卷十六。】  

客中重阳  

避地逢佳节，穷愁强不知。十年犹乱过，九日又奚为？况借他蜗舍，兼无自菊篱。登高转惆怅，回首也风吹。【见前书卷十七。】  

秀登  

秀登，齐己、贯微、小白同时人，五代时在世。诗三首。【(《全唐诗》无秀登诗)】  

送小白上人归华顶【一本云守恭作】  

瀑溅安禅石，秋云锁碧层。一峰如卓笔，几日策孤藤。树偃前朝盖，星辉下界灯。超然归此处，心已契南能。  

朝海峰  

万仞朝沧海，秋层上碧虚。峭欹云尽后，寒绮月生初。影落阳侯宅，根连觉帝居。谁能谢尘迹，向此结茅庐。  

送贯微归天台  

秋归赤城寺，幽兴唯相同。迹与片云合，心向万境空。倾耳霜树猿，吹衣瀑布风。后夜越溪上，梦断寒猿中。【《增广圣宋高僧诗选后集》卷上。】  

史松  

史松，又名史邕，郑滑人。试礼部不第，往游荆州。天成二年至武陵。诗二首。【(《全唐诗》无史松诗)】  

梦中献南楚国王夜宴诗【题拟】  

妙乐佳人数步随，殿堂高敞盛威仪。凤笙品弄檀唇散，鼍鼓喧鍧锦袖垂。宝帐珍华光煦灼，玳筵花烛影参差。酒酣回顾清歌妓，粉面皆言某在斯。【《灯下闲谈》卷下《梦与神交》。】  

翛公上人草书歌【题从《书苑菁华》】  

真踪草圣今古有，翛公学得谁及否？古人今人一手书，师今书成在两手。书时须饮一斗酒，醉后扫成龙虎吼。风雨飘【《书苑菁华》作「惊」】兮魍魉走，山岳动兮龙蛇。千尺松枝如蠹朽，欲折不折横【《书苑菁华》作挂」】岩口。张旭骨，怀素筋，筋骨一时传斯人，斯人传得【《书苑菁华》作「是」】妙通神。攘臂纵横草复真，一身疑是两人身。【同前，原缺一字。又见《书苑菁华》卷十七，作者署「史邕」，今据以校补。】  

后唐厨官  

咏魏王继岌羹丞相卢澄粥【题拟】  

王羹亥卯未，相粥白玄黄。【《说郛》卷六一引《清异录》。】  

王思同  

思同，幽州人。喜为诗什，自称蓟门战客。庄宗时，位止郑州刺史。明宗立，用为同州节度使，移镇陇右。后两任京兆尹。应顺元年，李从珂反于凤翔，思同为凤翔行营都部署往讨之，兵败被杀。诗二句。【(《全唐诗》无王思同诗，传据《旧五代史》卷六五、《新五代史》卷三十三本传)】  

和吕知柔终南山诗【题拟】  

料伊直拟冲霄汉，赖有青天压着头。【见《册府元龟》卷九三九、卷九五四、《旧五代史》卷六五。】  

李愚  

愚，字子晦，渤海无棣人。天佑三年，登进士第，又登宏词科，授河南府参军。梁初避地河朔，末帝召为左拾遗，累迁司勋员外郎。庄宗时，为翰林学士。长兴初，拜中书侍郎平章事。修成《创业功臣传》三十卷。清泰二年卒。着有《白沙集》十卷、《五书》一卷，已佚。诗一首。【(《全唐诗》无李愚诗，传据《旧五代史》卷六七本传及《宋史艺文志》)】  

述怀  

奉职常如履薄冰，屡看斜日下觚棱。盐梅且让当朝杰，粥饭甘为退院僧。虚负紫宸思宠渥，自伤白发病侵凌。明年便向燕南去，竹坞云庵独枕肱。【见民国十四年刊张方墀纂《无棣县志》卷二十三。】  

宇文翰  

翰，程紫霄同时人。【(《全唐诗》无宇文翰诗)】  

戏程紫霄登华山偶颠仆【题拟】  

不知上得不得，且怪悬之又悬。【见《类说》卷四十一《北梦琐言》。紫霄，原作「子霄」。】  

程逊  

逊，字浮休，寿春人。贞明二年进士。天成二年，自河阳掌书记擢为比部员外郎、知制诰。长兴三年以翰林学士为户部侍郎。应顺元年为翰林学士承旨。天福二年自兵部侍郎为太常卿，次年奉使吴越，使回溺死海中。【(《全唐诗》无程逊诗，传据《旧五代史》卷三八、卷四三、卷四六、卷七六及卷九六本传。及第年据成化刊《浯溪程氏族谱》卷二)】  

诗  

幽室有时闻鴈叫，空庭无路见蟾光。【见《册府元龟》卷九五一《总录咎征》二。】  

熊皎  

闲居  

深逢野草皆为药，静见樵人恐是仙。【见《增修诗话总龟前集》卷十三《雅言杂载》。】  

任赞  

赞，开平初举进士，梁代仕至翰林学士。同光元年贬房州司马，天成间历任太子左庶子、工部侍郎、左散骑常侍。长兴、天福间历任户、刑、工、兵四部侍郎。诗一首。【(《全唐诗》无任赞诗，传据《旧五代史》卷三十、卷三六、卷四十、卷四四、卷七八、卷一二八拟)】  

题案上诗【题拟】  

数年叨内署，衫色俨然倾。任赞字希度，知君是火精。【见《类说》卷五四《玉堂闲话》。】  

徐巡官  

徐巡官，名不详，李崧同时人。【(《全唐诗》无徐巡官诗)】  

送宾  

蟾桂三春捷，鸡林一国荣。  

贻友生  

诗道长年乐，生来贫却闲。【均见宋龚鼎臣《东原录》引李崧《论诗答徐巡官》引。】  

陶敞  

陶敞，陶谷之族子。干佑中秘书丞。【(《全唐诗》无陶敞诗)】  

冷金亭赏菊分韵赋秋鴈【题拟】  

天扫闲云秋净时，书空匠者最相宜。【见《说郛》卷六一《清异录》。】  

胡徽  

徽，后晋时人。【(《全唐诗》无胡徽诗)】  

题洪阳洞  

天窗通月影，地穴通江津。【见《舆地纪胜》卷二八《袁州》。】  

张休  

张休，后晋天福二年上书拜官，授伊阳县主簿。【(《全唐诗》无张休诗，传据《登科记考》卷二六)】  

郢州白雪楼【题拟】  

美人莫唱《阳春曲》，白尽湖南太守头。【宋王之望《汉滨集》卷二《郢守乔民瞻寄襄阳雪中三绝因追述前过石城杯酒登临之胜为和》其三自注引。】  

张盈润  

张盈润，后汉干佑二年任节度押衙。诗一首。【(《全唐诗》无张盈润诗)】  

题敦煌千龛窟【题拟】  

润忝事台辈，戟佐驱驰。登峻岭而骤谒灵岩，下深谷而钦礼圣迹。傍通阁道，巡万象如同佛国；重开石室，礼千尊似到蓬莱。遂闻音乐梵响，清丽以彻碧霄；香烟满鼻，极添幽冥罪苦。更乃游翫祥花，谁不割舍烦諠？观看珍果，岂恋世间恩爱。润前因有果，此身得凡类之身，休为色利，无端牵徙于火宅之内。今见我佛难量，拟将肝脑涂地，虽则未可碎体，誓归释教。偶因沿从，辄题浅句。  

久事公门奉驱驰，累沐鸿恩纳效微。昨登长坡上大阪，走下深谷睹花池。傍通重开千龛窟，此谷昔闻万佛辉。瑞草芳芬而锦绣，祥鸟每常遶树飞。愚情从今归真教，世间浊滥誓不归。【干佑二年六月三日节度押衙张盈润题。见敦煌莫高窟第一○八窟窟檐南壁外侧题壁，据《敦煌莫高窟供养人题记》。】  

杜四郎  

四郎，唐末或五代时梁园富家子，时号杜荀鸭。【(《全唐诗》无杜四郎诗)】  

句  

三十年来尘扑面，如今始得一涂【施元之注《苏东坡诗》《和张子野见寄三绝句》注引《小说》作「杴」】泥。【见曾慥《类说》卷二六《后史补》。】  

烟萝子  

烟萝子，姓燕，名不详。王屋人。后晋天福间道士。着有《内真通明歌》一卷、《内真通玄诀》一卷、《养神关秘诀图》一卷、《上清金碧篇》一卷等。今存诗一首。【(《全唐诗》无烟萝子诗，事据陈国符《道藏源流考》附录二《道藏札记烟萝子》)】  

体壳歌  

我今责这憨躯壳，只为从前爱乖角。三尸业鬼纵交往，一片身心难把捉。六贼使得终朝乱，见色逢财将命(左打去丁右弃之简体字)。身躯不觉业来缠，人前卖弄楼罗汉。更说图谋夸好手，资财营运磨星斗。富如王恺与石崇，死后幽泉独自走。苦爱腥膻与秽浊，坏得身躯如刻削。口中独道得便宜，您是一场愚蠢朴。蠢朴暂时听我语，无限荒郊堆冢墓。哀哉白骨被尘漫，往日英雄归甚处？不如闻早身心诲，免使沉埋为下鬼。时人一死无复生，浩浩东流如逝水。我今求得长生诀，等闲休向他人说。忽然误慢泄天机，必遭神明暗地折。【宋石泰辑《修真十书》卷十八《杂着快捷方式》。】  

李鹗  

李鹗，五代后唐时官国子丞。工楷书。清泰三年书《汾阳王真堂记》。又九经印板，多为其所书。【(《全唐诗》无李鹗诗，事据《金石录》卷一○、卷三○、《集古录跋尾》卷一○)】  

鸡鸣  

一声天欲曙，万里客心行。【《吟窗杂录》卷十四正字王玄《诗中旨格》。】  

苏允平  

苏允平，后周世宗显德间为安州防御判官。  

妙乐寺重修舍利塔碑附偈  

□□大圣尊，浊世中出现。能化百亿身，非论十八变。欲调庶汇情，先与群魔战。法鼓震祥云，□□□□电。众生业重身，几个遭逢见。□缘闻佛名，□□睹佛面。久居在世间，□众怀厌贱。是故现涅盘，□□□慕恋。皆为实灭度，岂识真方便。□□灵鹫山，或游沙界遍。国王得舍利，造塔余八万。劫□□□□，此□重修建。一心构胜缘，□载□弘愿。表剎既兴隆，善缘□□□。□志劫修业，虔诚礼供养。□□□□主，□获皆无量。果位从此兴，菩提渐无上。今告众多人，愿钦众妙相。所陈简直辞，□□□□□，无非居因缘，无非居典则。审谛听是言，勉励植众德。愿同□□□，当来遇弥勒。【道光《武陟县志》卷二一。】  

### 全唐诗续拾卷四十二　五代下  

***贾纬***  

纬，镇州获鹿人。唐末举进士不第，州辟参军、邑宰。天成中，辟赵州军事判官，迁石邑令。天福中，为太常博士，累迁至给事中。任史馆修撰，与修《唐书》。广顺元年贬平卢军行军司马；明年卒于青州。着有《唐年补录》六十五卷。诗一首。【(《全唐诗》无贾纬诗，小传节录《新五代史》卷五七本传)】  

与监修国史赵莹诗  

满【《吟窗杂录》作「清」】朝唯我相，秉柄无亲雠。三年司大董，最切是编修。史才不易得，勤勤处处求。愚从年始立，东观思优游。昔时人未许，今来虚白头。春台与秋阁，往往兴归愁。信运北阙下，不系如虚舟。绵蕝非所好，一日疑三秋。何当适所愿，便如适瀛洲。【见中华书局校点本《旧五代史》卷一三一《贾纬传》。《吟窗杂录》卷二十八录首四句。】  

***徐台符***  

徐台符，真定获鹿人。后唐明宗时任镇州掌书记。后晋天福二年自监察御史改膳部员外郎、知制诰。开运元年以金部郎中除翰林学士。次年任中书舍人。后晋末被掳入契丹。干佑元年五月逃归。后周广顺二年自中书舍人、史馆修撰判馆事迁礼部尚书、翰林学士承旨。次年自礼部侍郎迁刑部侍郎。显德二年十二月卒，终官翰林学士承旨。诗二句。【(《全唐诗》无徐台符诗，传据《旧五代史》晋、汉、周三朝本纪及《李从敏传》、《贾纬传》)】  

哀韩璆【题拟】  

穹昊何事教埋玉，朋友无由继断金。【《安阳集》卷四六《叙先考令公遗事与尹龙图书》引。】  

***冯道***  

平日自咏【题拟】  

公事之余喜坐禅，少曾将胁到床眠。虽然现出宰官相，长老之名天下传。【见宋金盈之八卷本《醉翁谈录》卷六。】  

使虏诗  

曾叨腊月牛头赐。【见宋程大昌《演繁露》卷十三《牛鱼》。】  

***同州判官***  

判酒务吏乞以家财修夫子庙【题拟】  

荆棘森森遶杏坛，儒官高贵尽偷安。若教酒务修夫子，觉我惭惶也大难。【见宋陶岳《五代史补》卷三。】  

***和凝***  

放鱼歌  

骨鳞骨□皆龙子。【见宋龚鼎臣《东原录》。】  

宫词第九十首  

边藩开宴贺休征，细仗初排舜日明。坐定两重呈百戏，乐臣低折贺升平。【《全五代诗》卷十一。】  

洋川  

华夷图上见洋川，知在青山绿水边。□□□□□□□，□□□□□□□。官闲最好游僧舍，江近应须买钓船。更待浃旬无事后，(彳扁)题清景作诗仙。【见王象之《舆地纪胜》卷一九○。】自陪台旆到洋川，两载优游汉水边。【同前。】  

龚霖  

霖，五代时进士。曾投卷于和凝，授诗诀于赞宁。有集一卷，今佚。补诗八首。【(《全唐诗续补遗》卷二十收龚霖诗二句，缺事迹，今据《类说》本《纪异记》、《小畜集》卷二十《左街僧录通惠大师文集序》。)】  

怀荆州诸友  

王粲南游后，年年事转新。应无故国梦，谁怨武陵春。信杳愁归鴈，书成问去人。中心不可寄，绿水与红尘。【影印本《诗渊》第一册第二四五页。】  

南游有怀  

怀才非独步，驱马出荆州。亲老未归去，路长何处游？鸟啼云梦晓，叶落洞庭秋。襟抱谁相问？西风吹客愁。【同前书第二六九页。】  

秋日途中  

满眼水吾土，征轮尚远游。田园虚自废，禾黍美□秋。日暮乌犹返，风高云自收。因循不归去，歧路犹何求？【同前第三册第二二一○页。】  

再宿友生郊居  

终日走歧路，唯君守草堂。重来身若旧，相见话偏长。夜半四邻静，雨余群木香。不能同此住，名利自茫茫。【同前第五册第三一五八页。】  

宿弹琴张处士所居  

闻君鼓七丝，□我暂忘机。莫谓知音少，都缘能□稀。无风过竹槛，有月照柴扉。一弄一杯酒，坐来霜□衣。【同前第三五○四页。】  

拟古  

凉风摇翠袂，倚槛恨难平。远路人无信，西楼月又生。菱花消旧态，瑶瑟续新声。暗觉新声苦，夫谁知此情？【同前第六册第三八九七页。】  

送进士董位  

送君偏起恨，醲酒亦难消。为客日已久，还家路各遥。云繁天欲雪，林迥野初烧。何处期相见，春风满路招。【同前第四三三七页。】  

送友人归荆  

帝城多美酒，不醉别离人。北海谋归晚，东门送客频。燕啼迎馆树，草色逐征轮。到日逢乡友，如何话此身？【同前第四三八三页。】  

五代外镇官  

谢学士遗茶【题拟】  

粗官乞与真虚掷，赖有诗情合得尝。【《青琐高议前集》卷五。】  

王仁裕  

长兴中题杜光寺【题拟】  

上尔高僧更不疑，梦乘龙驾落沉晖。寒暄晕映琉璃殿，晓夜摧残毳衲衣。金体几生传有漏，玉容三界自无非。莓苔满院人稀到，松畔香台野鹤飞。【见元骆天骧《类编长安志》寺观类杜光寺条，云长兴中王仁裕题诗云云。据《中国古都研究》收黄永年先生《述〈类编长安志〉》转录。】  

戮后主出降诗  

蜀朝昏主出降时，衔璧牵羊倒系旗。二十万军高拱手，更无一个是男儿。【涵芬楼排印本《说郛》卷三十四《豪异秘纂》引王仁裕《蜀石》。】  

胡峤  

芭蕉诗  

野人无帐幄，爱此绿参差。  

句  

瓶里数枝婪尾春。【均见《说郛》卷六一《清异录》。】  

杨凝式  

起居帖  

行住坐卧处，手摩胁与肚，心腹通快时，两手肠下踞。踞之彻膀腰，背拳摩肾部。纔觉力倦来，即使家人助。行之不厌频，昼夜无穷数，岁久积功成，渐入神仙路。【见明刻本朱存理辑《铁网珊瑚书品》卷一。】  

智晖  

智晖，俗姓高，咸秦人。干化四年，自江表移住洛阳中滩浴院。显德三年卒。诗一首。【(《全唐诗》无智晖诗，传据《宋高僧传》卷二八、《景德传灯录》卷二十)】  

偈  

我有一间舍，父母为修盖。住来八十年，近来觉损坏。早拟移住【《五灯会元》作「别」】处，事涉有憎爱。待他摧毁时，彼此无相碍。【见《景德传灯录》卷二十、《五灯会元》卷十三。】  

符蒙  

赠同居友人  

有情天地内，多感是诗人。见月长怜夜，看花又惜春。愁为终日客，闲过少年身。寂寞正相对，笙歌满四邻。【影印本《诗渊》第一册第三七七页。】  

赠张山人  

五字谁能摘？一枝犹未攀。始知无价玉，出自有名山。春静烟花秀，夜深风月闲。如何恃高节，垂老住云间？【同上书第四三五页。】  

春日潜溪寓居  

众山围四合，月色到门迟。石面和云坐，花根带土移。竹斜当径笋，松斫逼楼枝。正抱流年恨，芳春不我知。【同前第五册第三五○○页。】  

李涛  

赠山翁  

松萝深处住，闲野不生愁。鸟语烟岚静，水声门户秋。花间归洞路，山下钓鱼舟。沐浴圣王化，自怜丝满头。【影印本《诗渊》第一册第四九一页。】  

题处士林亭  

帝里高人宅，苍苔遶径深。卷帘山入户，摘果鸟移林。石沼养龟水，站台留客琴。生涯一樽酒，名利不关心。【同前第五册第三一二三页。】  

翟奉达  

奉达，名再温，以字行，长于历学。天复二年二十岁，为敦煌郡州学上足子弟。天成三年任随军参谋。天福十年为州学博士。显德三年署登仕郎守州学博士。六年为朝议郎尚书工部员外行沙州经学博士兼殿中侍御史。今存其《寿昌县地境》、同光四年、天成三年、天福十年、显德三年、六年《具注历》。诗三首。【(《全唐诗》无翟奉达诗，事迹据向达文整理)】  

抄逆刺占后题【题拟】  

三端俱全大丈夫，六艺堂堂世上无。男儿不学读诗赋，恰似肥菜根尽枯。  

躯体堂堂六尺余，走笔横波纸上飞。执笔题篇须意用，后任将身选文知。  

哽噎卑末手，抑塞多不谬。嵯峨难遥望，恐怕年终朽。【见向达《唐代长安与西域文明记敦煌石室出晋天福十年写本寿昌县地境》引敦煌所出天复二年翟奉达写《逆刺占》卷末题诗。原卷流落敦煌某氏，今不详所在。】  

李沼  

沼，深州饶阳人。仕至右资善大夫。无子，以兄子昉为后。诗二句。【(《全唐诗》无李沼诗，传据《宋史》卷二六五《李昉传》，参中华书局校点本校勘记)】  

赠李昉【题拟】  

反观西里盛，世世秉钧衡。【见《增修诗话总龟》卷三引《翰府名谈》。】  

张文伏  

文伏，字德昭，仙居人。天成元年进士，授淮东安抚司，移刺太原，称循吏，晋大中大夫锡二品服。未几归隐盂川。周显德及宋初屡诏皆不起，年八十余卒。补诗一首。【(《全唐诗续补遗》卷十九收文伏诗一首，无事迹)】  

柬范丞相质  

禁秘同依日月光，分宣政拙得遐方。半生报国心犹赤，万里筹边鬓已苍。却忆西陲夸短驭，曾陪东阁赋长杨。迢迢云树今如许，渭朔春深正渺茫。【见清戚鹤泉编《三台诗录》卷一。张靖龙云：「见清王魏《安洲诗录》卷一。」】  

范质  

贺李昉除翰林学士【题拟】  

翰苑重求李谪仙，词锋颖利胜龙泉。朝趋建礼霞烘日，夜直承明月映天。圣主重知缘国士，相公多喜为同年。青春才子金门贵，蜀锦袍新夺日鲜。【周本淳校点本《诗话总龟》卷二七引《古今诗话》。此诗为周世宗征淮南间作。】  

岳阳楼诗【题拟】  

烟容云态四溟蒙，州在波涛汹涌东。  

地收楚蜀西南水，天与江湖旦暮风。  

可笑祖龙游不得，欲于何处访蓬莱。【见《舆地纪胜》卷六九《岳州》。】  

法觐  

法觐，嗣云门文偃。住隋州智门山三十余年。诗一首。【(《全唐诗》无法觐诗)】  

宗风颂  

从上纲宗事最奇，卷舒生杀切须知。临机便有威雄势，宾主相呈纵夺时。不若食龙金翅鸟，当锋一撮更难支。现成公案睦州断，四门有路赵州机。仰山插锹犹因地，云门关捩几人知？镜清失利多风措，高亭送客看临歧。本分家风依时节，夹山典座得便宜。唯有龙潭吹灭烛，德山谛实更无疑。不是等闲虚妄说，呵佛骂祖天下知。自古纲宗难隐迹，如今着眼直须窥。秖道寻常记得彻，洎乎把住眼如(目□)。敌磕便须大哮吼，莫作埜犴狐兔儿。斯咤落水休吐气，密嘌智深谁瞻伊。提纲尽有同风事，好看云门顾鉴咦。【《天圣广灯录》卷二十。】  

延禅师  

延禅师，嗣广德义禅师，仍住襄州广德山。诗一首。【(《全唐诗》无延禅师诗)】  

偈  

纔到洪山便跺跟，四方八面不言论。他家自有眠云志，芦管横吹宇宙喧。【《景德传灯录》卷二十三、《五灯会元》卷十四。】  

窦仪  

窦仪，字可象，苏州渔阳人。天福中进士。历汉、周为翰林学士。宋干德四年卒，年五十三。诗一首。【(《全唐诗》无窦仪诗，传据《五朝名臣言行录》卷一)】  

贺李昉除翰林学士【题拟】  

(厂既)马牵来哕哕嘶，马蹄随步蹑云梯。新街锦帐达三字，旧制星垣放五题。视草健毫从席选，受降恩诏待公批。仙才已在神仙地，逢见刘晨为指迷。【周本淳校本《诗话总龟》卷二七引《古今话话》。为后周时作。】  

窦俨  

俨，字望之，蓟州渔阳人。天福六年进士，辟滑州从事，仕晋至左拾遗。仕汉为史馆修撰，入周，累转为翰林学士，尝奉使荆南。仕宋为礼部侍郎，卒年四十二。诗一首。【(《全唐诗》无窦俨诗。传据《宋史》卷二六三本传)】  

北海题渚宫  

纪南南望水城宽，水色天光混一般。大抵江乡足诗景，咏吟如把画图看。【见《舆地纪胜》卷六五《江陵府》。】  

陶谷  

石桥  

重重翠嶂耸云端，玉殿金楼缥缈间。圣境不容凡俗到，故将飞瀑隔尘寰。【见《天台续集》卷中。】  

谢吴越王赠金钟【题拟】  

乞与金钟病眼明。  

使吴越临出境赋诗于邮亭【题拟】  

井蛙休恃重溟险，泽马曾嘶九曲滨。【均见《百川学海》本夷门君玉《国老谈苑》。】  

句  

尖檐帽子卑凡厮，短靿靴儿末厥兵。【《六一诗话》。】  

赵匡胤  

匡胤，涿郡人。后周时仕至殿前都点检。代周自立，建立宋朝，在位十六年，庙号太祖。诗一首。【(《全唐诗》无赵匡胤诗)】  

日诗  

欲出未出光辣达【一作「太阳初出光赫赫」】，千山万山如火发。须臾走向天上来【一作「一轮顷刻上天衢」】，逐却【作一「退」】残【一作「群」】星赶却【一作「与残」】月。【见《说郛》卷五陈郁《藏一话腴》，校以陈岩肖《庚溪诗话》卷上。】  

华阴道中逢月出  

未离海底【《藏一话腴》作「峤」】千山黑【《扪虱新话》作「暗」】，纔到天中【《扪虱新话》作「中天」、《藏一话腴》作「天心」】万国明。【见《后山诗话》，校以《说郛》本《藏一话腴》、陈善《扪虱新话》卷二。题从《扪虱新话》。《藏一话腴》谓此二句系国史据《日诗》润色之。】  

王溥  

和座主王公仁裕见贺入相诗【题拟】  

挥毫文战偶搴旗，待诏金华亦偶为。白社遽当宗伯选，赤心旋遇圣人知。九霄得路荣虽极，三接承恩出每迟。职在台司多少暇，亲师不及舞雩时。【见《广卓异记》卷六，又见《增修诗话总龟》卷十四引。】  

寄邓洵美  

衡阳归鴈别重湖，御到同人一纸书。忽见姓名双泪落，不知消息十年余。彩衣我已登黄合，白社君犹葺旧居。南望荆门千里外，暮云重迭满晴虚。【见前书同卷引《雅言系述》。】  

在翰林时作  

两制职官三十客，自怜荣耀老莱衣。【见乐史《广卓异记》卷五。】  

延沼  

延沼，余杭刘氏子。一举不遂，乃出家。年二十五谒镜清，后嗣南院慧颙，住汝州风穴山。开宝六年卒，年七十八。诗五首。【(《全唐诗》无延沼诗，传据《古尊宿语录》卷七。其法名，景宋本《景德传灯录》卷十三及《天圣广灯录》皆作延沼，今从《古尊宿语录》卷七、《五灯会元》卷十一、日本《续藏经》本《风穴语录》，并参《释氏疑年录》之说)】  

答西蜀欧阳侍郎颂【题拟】  

能忍相传恰二三，信行衣(金本)更谁担？明明历世千灯外，得自何人问那堪？  

甘露台前靡不逢，免将明暗諕盲聋。当初贬着文殊处，笑杀寒山者老翁。  

密密堂堂触处周，都缘妄识提浮沤。三千多泽狂华掩，俊矣天然遇石头。  

因僧问话有颂【二首】  

万法虚无实际深，凝然妄肯绝疏亲。断常妙理修途者，镜像宜扶觉照频。  

万种方圆在月前，低头思虑万重关。吹毛莫比镆(金耶)利，一点舒光遍大千。【以上五首均见《天圣广灯录》卷十五。】  

李昉  

赠邓洵美  

忆昔词场共着鞭，当时莺谷喜同迁。关河契阔三千里，音信稀疏二十年。君遇已知依玉帐，我无才藻步花砖。时情人事堪惆怅，天外相逢一泫然。【见《增修诗话总龟》卷十四引《雅言系述》。】  

骆仲舒  

骆仲舒，连州人。后周显德三年进士。入宋为起居舍人。【(《全唐诗》无骆仲舒诗，传据康熙《连州志》)】  

句  

张鸿诗在楞伽峡，韩愈碑留燕喜亭。【《舆地纪胜》卷九二《连州》。】  

魏丕  

魏丕，字齐物，相州人。周世宗时历官右班殿直、供备库副使。入宋，改作坊副使。干德二年出使南唐。官至右骁卫大将军。咸平二年卒，年八十一。【(《全唐诗》无魏丕诗)】  

登升元阁赋诗  

朝宗海浪拱星辰。【《宋史》卷二七○《魏丕传》。】  

莫教雷雨损基扃。【《入蜀记》卷二。】  

陈抟  

周世宗时被召作【题拟】  

草泽吾皇诏，图南抟姓陈。三峰十年客，四海一闲人。世态从来薄，诗情自得真。超然居物外，何必使为臣。【见陶岳《五代史补》卷五。】  

对御歌  

臣爱睡，臣爱睡，不卧毡，不盖被。片石枕头，蓑衣铺地，震雷掣电鬼神惊，臣当其时正酣睡。闲思张良，闷想范蠡，说甚孟德，休言刘备，三四君子，只是争此闲气。争如臣向青山顶头，白云堆里，展开眉头，解放肚皮，且一觉睡。管什【一作「甚」】玉兔东生，红轮西坠。【见足本《诗话总龟》卷四七、元蔡正孙《诗林广记后集》卷九引庞元英《谈薮》。】  

题俞公岩  

万事若在手，百年聊称情。他时南面岳去，记得此岩名。【见《舆地纪胜》卷八五《均州》。】  

题华山  

半夜天香入岩谷，西风吹落岭头莲。空爱掌痕侵碧汉，无人曾叹巨灵仙。【《增修诗话总龟》卷十六、卷四十六引《翰府名谈》。】  

赠金励睡诗  

常人无所重，惟睡乃为重。举世皆为息，魂离神不动。觉来无所知，贪求心愈用。堪笑尘中人【《事文类聚》作「尘世中」】，不知梦是梦。至人本无梦，其梦本游仙。真人本无睡，睡则浮云烟。炉里近【《事文类聚》作「名」】为药，壶中别有天。欲知睡梦里，人间第一玄。【《增修诗话总龟》卷四六引《翰府名谈》、《事文类聚后集》卷二一。】  

冬日晚望  

山鬼暖或呼，溪鱼寒不跳。晚景愈堪观，危峰露残照。【《增修诗话总龟》卷四六引《翰府名谈》。】  

句  

山色满庭供画障，松声万壑即琴弦。【《记纂渊海》卷二十四。】  

诗  

我见世人忙，个个忙如火。忙者不为身，为身忙却可。【元王恽《秋涧大全集》卷九六《玉堂嘉话》卷四。】  

游士藻  

士藻，晋王记室。【(《全唐诗》无游士藻诗)】  

句  

虚饤玲珑石镇羊。【见《惜阴轩丛书》本《清异录》卷上。】  

刘东叔  

刘东叔，约为五代时人。【(《全唐诗》无刘东叔诗)】  

腊月雨  

且雨且冻山径滑，是谁作此琉璃变？【同前。】  

梓潼双灯寺僧  

梓潼双灯寺僧，姓名不详，约为五代时在世。【(《全唐诗》无梓潼双灯寺僧诗)】  

颂  

撞来好个寄生囊。【同前。】  

谢调  

谢调，青城山叟。约为五代时人。【(《全唐诗》无谢调诗)】  

芭蕉歌  

草中一种无伦比，琐屑蒿莱望帝尊。【同前。】  

薛熊  

薛熊，疑为薛能之误。【(《全唐诗》无薛熊诗)】  

赏酴(酉縻)  

香琼绶带雪缨络。【同前。】  

符昭远  

符昭远，陶谷同时人。【(《全唐诗》无符昭远诗)】  

谢陶谷饷鸭卵及莲枝一捻红【题拟】  

圣朝初出赤志翁，丑杖旁扶赤志翁。【同前。】  

李善宁之子  

李善宁之子，名不详，临川人。十岁能即席赋诗。诗一首。【(《全唐诗》无李善宁之子诗)】  

贫家壁  

椒气从何得？灯光凿处分。拖筵来藻饰，惟有篆愁君。【同前。】  

方为  

方为，处士，约为五代时人。【(《全唐诗》无方为诗)】  

献砚诗  

金棱玉海比连城，假借文章取盛名。【同前卷下。】  

陶彝之  

陶彝之，陶谷之犹子。十二岁能诗。【(《全唐诗》无陶彝之诗)】  

效胡峤饮茶诗  

生凉好唤鸡苏佛，回味宜称橄榄仙。【同前。】  

归晓  

归晓，字信天。同光元年生。清泰三年，出家于延寿禅院。天福五年，至邢州开元寺受戒。历游荆渚、湖湘，驻锡于襄州凤山延庆禅院。入宋，屡承礼敬。开宝二年，赐紫绶。太平兴国三年，赐号惠广大师。端拱元年卒，年六十六。诗一首。【(《全唐诗》无归晓诗)】  

至安陆竺干盛会  

有时途路上，见□□□□。野□有霜宿，孤峰无水斋。白云随步步，黄叶落挨挨。若遇杉松里，风寒□碧崖。【《八琼室金石补正》卷八六收潘平撰《大宋襄州凤山延庆禅院传法惠广大师寿塔碑铭》引。】  

### 全唐诗续拾卷四十三　吴　南唐上  

欧阳持  

持，字化基，高安人。天复元年进士。为太常博士。昭宗迁洛，知梁祖有异志，遁归西山。杨吴时奏除左拾遗，未几归田，遂不起。诗一首。【(《全唐诗》无欧阳持诗)】  

书翠崖【一作「岩」】寺壁  

迎笑堂前九节筇，闲来无事得从容。时闻雷护千年橘，夜听风传万壑松。茅屋人家芳草合【一作「外」】，竹房僧住翠微浓【一作「中」】。一蓑烟雨归来晚，遥听云间起暮钟。【见《江西诗征》卷三。】  

殷文圭  

送池阳徐守  

四时风雨随旌旗，八面溪山捧郡楼。【见《舆地纪胜》卷二十二《池州》。】  

修睦  

落星寺诗  

是岳皆游遍，南来吴楚间。偶登湖里寺，疑到【《大典》作「是」】海中山。独树蒨萝【《庐山记》作「倩罗」，今从《大典》。】湿，遥汀白鸟闲。终须谢浮世，高卧听潺潺。【见《吉石盦丛书》影宋抄《庐山记》卷四，仅署名「同前」，其前缺一页，但存修睦《简寂观》诗之后半。《永乐大典》卷八七八二引《九江府志》正作修睦诗。】  

山北东林诗  

二林乘兴往，几日见归程。有翼便飞去，何劳更此生。川长云迤逦，溪静月分明。果熟僧相待，庭闲鹤自行。搘颐柽栉稳，远梦石床平。是院水皆到，无窗书不盈。登楼双眼饱，倚桧片心清。夜永莲花漏，殿高神运名。参空寒峤色，压雨古松声。早晚携瓶入，孤吟猿鸟情。【见《永乐大典》卷八七八二引《九江府志》。二诗皆据《古籍整理出版情况简报》一五六期张忱石先生《〈永乐大典〉续印本印象记》转录。】  

庐山【题拟】  

底事匡庐住忘回，其如幽致胜天台。僧闲吟倚六朝树，客思晚行三径苔。【见《舆地纪胜》卷三十《江州》。】  

杨夔  

冰赋附诗  

深山穷谷凌人凿，颁赐从来天下闻。别有川池捐弃者，终思采斲献明君。【《文苑英华》卷三八。】  

匡白  

匡白，江州德化东林寺僧正。吴太和六年撰《江州德化东林寺白氏文集记》。封文通大师。与左偃有过从。有诗集十卷，已佚。诗二首。【(《全唐诗》无匡白诗，传从《庐山记》卷五、《全唐文》卷九一九、岑仲勉《读全唐文札记》、《崇文总目》卷五、《全唐诗》卷七四○左偃《寄庐山白上人》)】  

题东林二首  

东林佳景一何长，兰蕙生多地亦香。堪叹世人来不得，便随云树老何妨。倚天苍翠晴当户，落石潺湲夜遶廊。到此秪除重结社，自余闲事莫思量。  

东林继四绝，物象更清幽。社客去不返，钟峰云也【《永乐大典》作「色」】秋。松枯群狖散，溪大蠹槎流。待卜归休计，重来卧石楼。【见《吉石庵丛书》本《庐山记》卷四，以《永乐大典》卷八七八二引《九江府志》参校。】  

谢建  

谢建，五代吴时人。诗一首。【(《全唐诗》无谢建诗)】  

题墙上画相扑者  

愚汉勾却白汉项，白人捉却愚人骰。如人莫辨输赢者，直待墙隤始一交。【宋调露子《角力记》。】  

李(上曰下弁)  

句  

蛟(上髟下丐)凤钗慵不整。【胡伟《宫词》。】  

朱扉尽日镇长扃。【同前。】  

彦光  

彦光，五代吴时扬州惠照寺俗讲僧。诗一首。【(《全唐诗》无彦光诗)】  

答谢建偈【题拟】  

将知善事多磨，今日碍缘特八。烦我火头金刚，别告大权菩萨。【宋调露子《角力记》。】  

徐知证  

知证，徐温第五子也。在吴，历州刺史至节度使。李氏受禅，封江王，改魏王。至元宗之世，尤见优礼。年四十三卒。【(《全唐诗续补遗》卷十五录徐知证诗，无事迹。今据马氏《南唐书》卷八、《十国春秋》卷二十补传)】  

题东林寺联句  

徐知证　　虔修　　李玄　　李□　　王三□　　孟拱辰【《崇文总目》卷五有《孟拱辰文集》三卷。《宋史艺文志》作《凤苑集》】　　锺敬伦【(《全唐诗》无虔修等六人诗)】  

古殿巍峨镇碧峰，晋朝灵应显神踪。林间野鸟惊寅【《大典》作「朝」】梵，岭上孤猿听晚【《大典》作「晓」】钟。【节度使特时进检校太尉平章事徐知证】。鴈□冷云生晓槛，虎溪秋月照寒松。【赐紫僧虔修。】香飞宝殿笼金像，桧倚松窗覆玉容。【道士李玄。】蝶恋半岩花灼灼，鹿眠深谷草茸茸。【观察推官赐紫金鱼袋李□。】游僧驻锡心皆佛，老树擎烟势似龙。【观察推官赐绯鱼袋王三□。】竹荫禅扉【《大典》作「扃」】青霭合，岚【《大典》作「风」】蒸幽【李壁引作「山」】径绿苔封。【司理参军掌表奏孟拱辰。】流泉遶砌清声远，列巘趍门更憧憧。高吟况爱无尘境【《大典》作「老来欲脱尘寰境」】，吟【《大典》作「闲」】访空关不厌重。【管勾旬官赐紫金鱼袋锺敬伦(锺)。见《吉石盦丛书》本影印日本高山寺藏宋钞陈舜俞《庐山记》卷四。】  

金昌宗  

昌宗，南唐升元间人。诗一首。【(《全唐诗》无金昌宗诗)】  

题锺隐画鹖子鸟  

为厌翻翔下苇丛，戢翰侧脑思何穷？侍童莫便褰帘过，只恐惊飞入碧空。【见宋刘道醇《五代名画补遗》。】  

孙鲂  

简寂观  

廊殿与云连，紫霄苍翠边。自然应有药，谁敢道无仙？藓色吞崖径，松声让瀑泉。未能长息去，岂便是前缘！【见《吉石盦丛书》本《庐山记》卷四。「廊」字从《殷礼在斯堂丛书》本改。】  

齐己　牟儒  

齐己、牟儒，均南唐保大间僧。诗一首。【(详附按)】  

重开衡阳寺古迹诗刻  

古迹重闻一朗兴，斸烟寻得宝阶层。只应云鹤知前事，为问齐梁旧住僧。废井荒池犹浸月，短松低柏欲遮灯。淳于道士真高达，抛却林泉便上升。【见《至元金陵新志》卷十一「衡阳寺」条引《庆元志》。】  

匡山和尚  

匡山和尚，嗣福州罗山道闲禅师，在吉州。诗二首。【(《全唐诗》无匡山和尚诗。道闲列大鉴八世，见《传法正宗记》卷八)】  

示徒颂  

匡山路，匡山路，岩崖崄峻人难措。游人拟议隔千山，一句分明超佛祖。  

白牛颂  

我有古坛真白牛，父子藏来经几秋。出门直透孤峰顶，回来暂跨虎溪头。【均见《景德传灯录》卷二十三、《五灯会元》卷八。】  

江文蔚  

文蔚，字君章，建安人。长兴二年进士，南奔仕吴，累迁比部员外郎、知制诰。南唐初，改主客郎中、中书舍人。中主立，判太常卿事。保大初，迁御史中丞。因事贬外，复入为翰林学士知贡举事。保大十年卒，年五十二。【(《全唐诗》无江文蔚诗。事迹据《十国春秋》卷二十五本传)】  

句  

屈平【《舆》作「原」】若遇高堂在，应不怀沙独葬鱼【《舆》作「终不怀沙吊汨罗」。见徐铉《徐公文集》卷十五《唐故左谏议大夫翰林学士江君墓志铭》，以《舆地纪胜》卷一二九《福宁府》所引对校。】。  

江为  

瀑布  

庐山正南面，瀑布古来闻。万里朝沧海，千寻出白云。寒声终自远，灵派孰为分。除却天台后，平流莫可群。【录自《吉石盦丛书》本宋陈舜俞《庐山记》卷四。】  

简寂观  

纔入玄都解郁陶，羽人相伴遍游遨。溪横洞口红尘断，岳耸天心紫气高。金井泉秋光潋滟，石坛松古韵萧骚。吟余却叹浮生事，尽□□□□□□。【同前书卷四。影抄本仅抄至「尽」字，空框从罗振玉《殷礼在斯堂丛书》校排本《庐山记》补。】  

简寂观  

钱烬满庭人醮罢，西峰凉影月沉沉。到来往事碑中说，坛畔徘徊秋正深。【同前书卷四。】  

赠天台僧  

白发经年复白眉，斋身多病已无机。曾来越客留诗板，旧识蕃人送衲衣。岩窦夜禅云树湿，石桥秋望海山微。结庵更拟寻华顶，晚岁应容叩竹扉。【见《四库珍本初集》本宋林师蒧《天台续集》卷下。】  

句  

亦同元亮旧生涯。【史铸《百菊集谱》卷六集句引。】  

城头初角送残晖。【《江湖小集》卷六绍嵩《江浙纪行集句诗》引。】  

李建勋  

鹭鸶诗  

青山藏不得，明月合相容。【见《吟窗杂录》卷十四正字王玄《诗中旨格》。】  

罗剎石【题拟】  

何年遗禹凿，半里大江中。【见《盛淳临安志》卷二十三、明田汝成《西湖游览志》卷二十四《浙江胜迹》。】  

临川小吏  

登落星湾水心寺题水轩【题拟】  

分飞南渡春风晚，却返家林事业空。无限离情似杨柳，万条垂向水当中。【见《增修诗话总龟》卷三。】  

文益  

华严六相义颂  

华严六相义，同中还有异。异若异于同，全非诸佛意。诸佛意总别，何曾有同异。男子身中入定时，女子身中不留意。不留意，绝名字，万象明明无理事。  

瞻须菩提颂  

须菩提，貌古奇，说空法，法不离。信不及，又怀疑。信得及，复何之。倚笻杖，视东西。  

街鼓鸣颂  

鼓冬冬，运大功。满朝人，道路通。道路通，何所至？达者莫言登宝地。  

示舍弃慕道颂  

东堂不折桂，南华不学僊，却来干竺寺，披衣效坐禅。禅若效坐得，非想亦何偏。【经劫守闲，不出生死。】为报参禅者，须悟道中玄。如何道中玄，真规自宛然。  

僧问随色摩尼珠颂  

摩尼不随色，色里勿摩尼。摩尼与众色，不合不分离。  

牛头庵颂  

国城南，祖师庵。庵旧址，依云岚。兽驯淑，人相参。忽有心，终不堪。  

因僧看经颂  

今人看古教，不免心中闹。欲免心中闹，但知看古教。  

庭柏盆莲颂  

一朵菡萏莲，两株青瘦柏。长向僧家庭，何劳问高格。  

正月偶示颂  

正月春，顺时节。情有无，皆含悦。君要知，得谁力。更问谁，教谁决。  

寄锺陵光僧正颂  

西山巍巍兮耸碧，漳水澄澄兮练色，对现分明有何极。【以上十首均见《景德传灯录》卷二十九。】  

颂  

理极忘情谓，如何有喻齐？到头霜夜月，任情【《林间录》作「运」】落前溪。果熟猿兼【《林间录》作「兼猿」】重，山长似路迷。举头残照在，元是住居西。【《卍续藏经》本《大法眼文益禅师语录》，又见《林间录》卷下。】  

偈  

见山不是山，见水何曾别。山河与大地，都是一轮月。【《五灯会元》卷十一《三交智嵩禅师》引。】  

善道  

善道，嗣袁州盘龙山可文禅师，住袁州木平山，世称木平和尚。与文益同时。诗一首。【(《全唐诗》无善道诗)】  

偈  

南山路仄【《五灯会元》作「侧」】东山低【《祖庭事苑》作「东山路侧西山低」】，新到莫辞三转【一作「担」】泥。嗟汝在途经日久，明明不晓【《祖庭事苑》作「向道」】却成迷。【见《景德传灯录》卷二十、《五灯会元》卷六《祖庭事苑》卷二。】  

绍修  

绍修，嗣桂琛，住抚州龙济院。诗六首。【(《全唐诗》无绍修诗)】  

颂  

风动心摇树，云生性起尘。若明今日事，昧却本来人。  

欲识解脱道，诸法不相到。眼耳绝见闻，声色闹浩浩。  

初心未入道，不得闹浩浩。钟声里荐取，鼓声里颠倒。  

诸佛不出世，四十九年说。祖师不西来，少林有妙诀。万法是心光，诸缘唯性晓。本无迷悟人，秪要今日了。【见《五灯会元》卷八。】卷帘除却障，闭户生窒碍。祗这障与碍，古今无人会。会得是障碍，不会不自在。【同上。】  

王感化  

咏马【题拟】  

宝马雕鞍贡紫庭，渥洼神骏旧传名。四蹄蹀躞天阶下，乍对龙颜不敢行。【见《永乐大典》卷六八五一引《建安志》。据《古籍整理出版情况简报》一五六期刊张忱石先生《〈永乐大典〉续印本印象记》转引。】  

宋齐丘  

烈祖挽辞【题拟】  

宫砌无新树。  

宫衣无组绣。  

宫乐尽尘埃。【均见《知不足斋丛书》本佚名《五国故事》。】  

酒令  

先吃鳣鱼，又吃旁蟹，一似拈蛇弄蝎。【使者。】  

先吃奶酪，后吃乔团，一似(口童)脓灌血。【齐丘。见宋傅肱《蟹谱》卷下。】  

李□  

李□，李中之舍弟，名未详。【(《全唐诗》收李某诗于李中诗注中)】  

句  

梦断海山远，夜长风雨多。【李中《碧云集》卷二《哭舍弟二首》注引。】  

法满  

法满，洪州幽谷山僧，嗣芭蕉慧清。诗一首。【(《全唐诗》无法满诗)】  

偈  

话道语下无声，举扬奥旨丁宁。禅要如今会取，不须退后消停。【《景德传灯录》卷十三、《五灯会元》卷九。】  

冯延巳  

句  

卍字回廊旋看月。【沈雄《古今词话词品》卷下引。】  

常察  

常察，姓彭，福州长溪人。嗣九峰和尚道虔。在洪州建昌凤栖山同安院，世称同安禅师。建隆二年卒，年九十余。诗十一首。【(《全唐诗》无常察诗，传据《景德传灯录》卷十七、《祖堂集》卷十二，其卒年据《中国佛学人名辞典》)】  

十玄谈并序  

夫玄谈妙句，迥出三乘，既不混源，亦非独立。当台应用，如朗月以晶空，转影泯机，似明珠而隐海。且学徒有等，妙理无穷，达事者稀，迷源者众，森罗万象，物物上明，或即理事双袪，名言俱丧。是以殷懃指月，莫错端倪，不迷透水之珍，可付开拳之宝。略序微言，以彰事理。  

心印  

问君心印作何颜？心印何人敢授传？历劫坦然无异色，呼为心印早虚言。须知本自灵【《大正》本、《偈颂》作「体自虚」】空性，将喻红垆焰【《大正》本、《偈颂》作「火」】里莲。莫以【《大正》本作「莫谓」、《偈颂》作「勿谓」】无心便【《大正》本、《偈颂》作「云」】是道，无心犹隔一重关。  

祖意  

祖意如空不是空，灵机争堕有无功。三贤固【《偈颂》作「尚」】未明斯旨，十圣那能达此宗。透网金鳞犹滞水，回途石马出沙【《偈颂》作「纱」】笼。殷勤为说西来意，莫问西来及与东。  

祖意  

迢迢空劫勿能收，岂为尘机作系留。妙体本来无处所，通身何更问【《大正》本、《偈颂》作「有」】纵由？灵然一句超群象，迥出三乘不假修。撒手那边诸【《大正》本、《偈颂》作「千」】圣外，回程堪作火中牛。  

尘异  

浊者自浊清者清，菩提烦恼等空平。谁言卞璧无人鉴，我道骊珠到处晶。万法泯时全体现，三乘分处假【《大正》本、《偈颂》作「别假」】安名。丈夫皆【《偈颂》作「自」】有冲天志，不【《大正》本、《偈颂》作「莫」】向如来行处行。  

佛教【《大正》本、《偈颂》作「演教」】  

三时次第演金言，三世如来亦共宣。初说有空人皆执，后非空有众皆缘【《偈颂》作「捐」】。龙宫满藏【《偈颂》作「字」】医方义，鹤树终谈理未玄。真净界中纔一念，阎浮早已八千年。  

乡还曲【《大正》本、《偈颂》作「达本」】  

勿于中路事空王，策杖咸须归【《大正》本、《偈颂》作「还须达」】本乡。云水隔时君莫住，雪山深处我非忙【《大正》本、《偈颂》作「忘」】。寻思去日颜如玉，嗟叹回来【《偈颂》作「时」】鬓似霜。撒手到家人不识，更无一物献尊堂。  

破还乡曲【《大正》本、《偈颂》作「还源」】  

返本还源事亦差，本来无住不名家。万年松径雪深覆，一带峰峦云更遮。宾主默时纯【《大正》本、《偈颂》作「穆时全」】是妄，君臣道合【《大正》本、《偈颂》作「合处」】正中邪。还乡曲调如何物【《大正》、《偈颂》作「唱」】？明月堂前枯木【《大正》本、《偈颂》作「树」】华。  

转位归【《大正》本、《偈颂》作「回机」】  

涅盘城里尚犹危，陌路相逢没了【《大正》本作「没定」、《偈颂》作「勿定」】期。权挂垢衣云是佛，却装珍御复名谁？木人夜半穿靴去，石女天明戴帽归。万古碧潭空界月，再三涝【《大正》本、《偈颂》作「捞」】漉始应知。  

转位  

披毛戴角入(邰去台改廛)来，优(金本)罗花火里开。烦恼海中为雨露，无明山上作云雷。镬汤炉炭吹教灭，剑树刀山喝使摧。金锁玄关留不住，行于异类且轮回。  

正位前【《大正》本、《偈颂》作「一色」】  

枯木岩前差路多，行人到此尽蹉(□)。鹭鸶立雪非同色，明月芦华不似他。了了了时无所【《大正》本、《偈颂》作「可」】了，玄玄玄处亦须呵。殷勤为唱玄中曲，空里蟾光撮得么？【《四部丛刊三编》景宋本、《大正藏》本《景德传灯录》卷二九、《禅门诸祖师偈颂》卷上之上。景宋本总题作「诗八首」，《十玄谈》之题及《祖意》、《转位》二首据《大正》本及《偈颂》补。序仅见于《大正》本，有注云：「《卿公事苑》云：丛林所行《十玄谈》皆无序引，愚曩游庐阜，得其序于同安影堂，今录之云耳。」《大正》本与景宋本之异，承张靖龙同志告知。另可参《林间录》卷下。】  

搜玄吟  

三更初夜偏，日午月明前。白云覆幽石，青霄抱月圆。鹭鸶非雪覆，乌鸦岂漆漫。纸马通消息，知音白雀还。梦手击金钟，觉来空把拳。天明夜行人，无因得自先。门门不回互，回互隔关山。步空疑月色，湛寂皎非安。龙吟明异宝，片玉凤飞衔。猿啼葱岭韵，鹤吐鹫峰烟。金乌罩席帽，玉兔具靴衫。寒泉初夜后，古涧五更前。黑白未分时，正是偏中圆。露展幽林秀，云收碧落闲。空劫道人家，深宫荡子嫌。衣锦还乡客，回机面指南。问我雪中吟，杲日耀澄潭。无影桑树子，玉女夜生蚕。携篮日未出，摘果月当轩。手把寒天扇，身无五月衫。采花入异乡，将献类中仙。谨白参玄人，参禅莫守闲。【《卍续藏经》本宋释子升、如佑编《禅门诸祖师偈颂》卷上之上。】  

毛大仙  

毛大仙，南唐时术士。诗一首。【(《全唐诗》无毛大仙诗)】  

卦歌  

水马为妻婿，不久下泉乡。命里妨头妻，再得口天娘。【《新编分门古今类事》卷十六引《秘阁闲谈》。】  

隐微  

隐微，俗姓杨，豫章新淦人。嗣罗山道闲。后住洪州大宁院。建隆二年卒，年七十六。诗一首。【(《全唐诗》无隐微诗)】  

偈  

腾空正是时，应须眨上眉。好兹出伦去，莫待白头儿。【《景德传灯录》卷二十三、《五灯会元》卷八。】  

相里宗  

相里宗，南唐时进士。与李中为友。诗一首。【(《全唐诗》无相里宗诗，事迹参《全唐诗》卷七五○李中诗)】  

题远大师塔  

元墓石棱棱，寒云晚景凝。空悲虎溪月，不见应门僧。【《太平寰宇记》卷一一一《江州》。】  

### 全唐诗续拾卷四十四　南唐下  

***冯延鲁***  

延鲁，字叔文，一名谧，新安人，延巳异母弟。中主立，累迁至中书舍人。攻福州败，流舒州。赦归，改工部侍郎。周据扬州，被俘仕北为刑部侍郎。放还为户部尚书，改常州观察使，卒。有集，不传。诗一首又二句。【(《全唐诗》无冯延鲁诗，传据马氏《南唐书》卷二十一、《宋史》卷四七八)】  

归国南辕之日答揆相赠诗【题拟】  

罗巾挥逸翰，送我出夷门。保惜安怀袖，流传与子孙。  

赠李学士  

邻居纔十步，交分已三年。【均见王禹偁《小畜集》卷二十《冯氏家集前序》引。】  

***志端***  

志端，福州人。嗣弘(滔去水映王)。住福州林阳山瑞院。开宝元年卒。诗一首。【(《全唐诗》无志端诗)】  

偈  

年来【一作「来年」】二月二，别汝暂相弃。爇【一作「烧」】灰散四林，勿【一作「免」】占檀那地。【见《景德传灯录》卷二十二。注一作者为《五灯会元》卷八之异文。】  

沈彬  

简寂观  

山藏胜境当楼台，□□□□洞府开。白发满头谁肯到，苍苔盈步自偷来。风帆闲事抛三日，玉液长生念一杯。此路有心星月在，杏坛仙侣莫相猜。  

再到东林寺  

十五年前还到此，池深苔藓树垂藤。重游数处心伤日，不见旧时头白僧。花有露含长夜月，殿无风动彻明灯。堪惊此去老又老，未有更来能不能。  

瀑布  

泻出岳中源化水，喷成瀑布世还希【《殷礼在斯堂丛书》本「希」作「稀」】。虽如仙女偷来织，不见山公采得归。万古色嫌明月薄，千寻勇学白云飞。若言真个堪裁剪，预被豪家买作衣。  

望庐山  

东过匡庐忍醉眠，双眸尽日挂危巅。压低吴楚殽涵水，约破云霞独倚天。一面峭来无鸟径，数峰狂欲趁渔船。江人莫笑偏凝望，卜隐长思瀑布前。【以上四首均见《吉石盦丛书》影印日本高山寺藏宋抄本陈舜俞《庐山记》卷四。】  

萍乡春晚寓居【四首】  

向隅书剑坐销魂，心计艰难有泪痕。三月不寻花下路，一春常闭雨中门。闲时易得开书帙，贫手难求傍酒樽。三十无成今四十，翊周安汉意空存。  

花替残红草绿深，江头闲事岂堪寻。云山忆后思藏迹，家国话来长痛心。战地血流犹未服，侯门心热更相歆。求归闲处无闲处，三纪兵戈犹至今。  

黄鸟垂杨一两声，流年流去不胜情。已伤野径锁春色，空睡山窗愁月明。金山真堪沽酒散，山河到了为谁争。古人尽入平芜去，虚对冯唐夸后生。  

叶老游蜂不更忙，春残去去好思量。倚根托蒂花犹落，损力耗心谁可常。江树不能留野水，晚烟多共恨斜阳。感时伤事皆头白，几个渔竿遇帝王。【见同治十一年刊锡荣纂《萍乡县志》卷六。】  

句  

花片乱飞愁杀人。【《永乐大典》卷八二二引《考古质疑》引葛次仲集句引。】  

更好碧溪深院静。【《江湖小集》卷七绍嵩《江浙纪行集句诗》引。】  

陈贶  

句  

醒眼看诸峰，白云开又集。【见《能改斋漫录》卷八。】  

左偃  

怀海上故人  

路遥沧海内，人隔此生中。  

落花  

千家帘幕春空在，几处楼台月自明。【均见《吟窗杂录》卷十四王玄《诗中旨格》。】  

用虚  

用虚，南唐后主时僧。【(《全唐诗》无用虚诗)】  

题栖霞寺诗并序  

【前泐】吟赋咏者【下泐十三字】境遇时【下泐十四字并一行】皇风留连【下泐九字】盖慕林泉【下泐二行】题云  

寺居方外□□□□□寰中□□幽□胜好【下泐】名迹向兹休【按右诗是七律幽休韵】。  

宿【下泐。按是诗题下似是「千」字，当是时宿千佛岩诗。】  

境占江南【下泐十三字并四行。按第四行当是第三诗题。】  

力【按似「势」字】迥中秋出【下泐十二字】彩分虽远金【下泐十二字并三行。按第三行当是第四诗题。】  

乐□□山【下泐十九字由八按似是「黄」字】梅敢比肩【下泐六字】畔看云□□立庵前天台从【下泐六字】须【下泐。按右诗似咏植物肩前韵。见《江苏通志稿艺文志金石》卷七引《续江宁石刻记》】  

梅远  

梅远，字维明。南唐时任宣城掾。着有《迁居草》，已佚。诗二首。【(《全唐诗》无梅远诗，事详附考)】  

筑居  

昔居苕之南，今适宛之北。溪山故缭绕，往来等乡国。爱此太古风，不但占林樾。岚气敬亭浮，波光响潭接。虽在城市傍，而与喧嚣隔。息心谢纷烦，投闲遗一切。结构类茅茨，宁复事雕饰。草堂亦易成，经营岂木石。喜见野人来，渐与尘迹绝。把我盈樽酒，妻儿同一啜。  

迁居  

百里犹乡土，千年亦比邻。愿言培世德，未敢咏维新。【均见清施念曾、张汝霖编《宛雅三编》卷二、嘉庆八年刊洪亮吉等纂《宁国府志》卷二十四。】  

潘佑  

句  

直儗将心付杜康。【见《野客丛书》卷六。】  

宋维  

维，武进人，举进士，官员外郎，与李中同时。诗三首。【(《全唐诗》无宋维诗。李中《碧云集》卷三有《暮春有感寄宋维员外》、《杪秋夕吟怀寄宋维先辈》、《春日招宋维先辈》诸诗。)】  

题天申宫三首  

殿阙【《宜兴县志》作「阁」】盘空压巨鳌，洗然灵迹助风骚。玉龙卧久洞云冷，玄鹤唳频山月高。深谷羽童探石菌，晓堂真侣饮樱【《宜兴县志》作「仙」】桃。可怜不悟长生者，尘里区区改鬓毛。  

中峰嘉树绿阴阴，洞里灵踪已遍寻。欲下山门又回首，数声清磬白云深。  

云岚满袖倚(上山下品)扉，龙窟寒生夜睡迟。一曲朱弦谁与听，月斜风撼碧桃枝。【见洪武刻本《咸淳毘陵志》卷二十二，嘉庆二年刊宁楷等纂《宜兴县志》卷十收第一首。】  

泰钦  

泰钦，魏府人。师文益。初住洪州幽谷山双林院，次住金陵龙光院，称金陵清凉法灯禅师。再住上兰护国院，开宝七年卒。诗十三首。【(《全唐诗》无泰钦诗，事迹见《景德传灯录》卷二十五)】  

古镜歌三首  

尽道古镜不曾见，借你时人看一(彳扁)。目前不睹一纤豪，湛湛冷光凝一片。凝一片，无背面，嫫母临妆不称情，潘生回首频嘉叹。何欣欣，何戚戚，好丑由来那个是【《大正藏》本作「从来那是的」】？只遮是，转沈醉，演若晨窥怖走时，子细思量还有以。我问颠狂不暂回，泪流向予声哀哀。哽咽未能申吐得，你头与影悠悠哉！悠悠哉，尔许多时那里来？迷云开，行行携手上高台。  

谁云古镜无样度，古人出入何门户？门户君看不见时，即此为君全显露。全显露【《大正藏》本无此三字】，与汝一生终保护。若遇知音请益来，逢人不得轻分付。但任作见面，不须生怕怖，看取当时演若多，直至如今成错误。如今不省影分明，还是当时同一顾。同一顾，苦苦苦！  

古镜精明皎皎，皎皎(彳扁)照河沙。到处安名题字，除侬更有谁家？过去未来现在，诸佛镜上纤瑕。纤瑕垢尽无物，此真火里莲华。莲花千朵万朵，朵朵端然释迦。谁云俱尸入灭？谁云穿膝芦牙？不信镜中看取，羊车鹿车牛车。时人不识古镜，尽道本来清净。祇看清净是假，照得形容不正。或圆或短或长，若有纤豪俱病。劝君不如打破，镜去瑕消可莹。亦见杜口毘耶，亦知圆通少剩。【见景宋本《景德传灯录》卷三十。「耶」字原缺，据《大正藏》本补。】  

拟寒山  

今古应无坠，分明在目前。片云生晚谷，孤鹤下遥天。岸柳含烟翠，溪花带雨【《注华严经题法界观门颂》卷上作「露」】鲜。谁人知此意？令我忆南泉。  

幽鸟语如篁，柳垂金线长。烟收山谷静，风送杏花香。永日萧然坐，澄心万虑亡。欲言言不及，林下好商量。  

谁信天真佛，兴悲几万般。蓼花开古岸，白鹭立沙滩。露滴庭莎长，云收溪月寒。头头垂示处，子细好生观【《注华严经题法界观门颂》卷上作「看」】。  

闲步游南陌，唯便野兴多。傍花看蝶舞，近柳听莺歌。稚子捞溪莱，山翁携蕨萝。问渠何处住，回首指前坡。  

每思同道者，屈指有寒山。得意千峰下，无人共往还。朝看云片片，暮听水潺潺。若问幽奇处，侬家住此间。  

三春媚景时，迭嶂含烟雨。携蓝采蕨归，和米铛中煮。食罢展残书，莺鸟关关语。此情孰可论，唯我能相许。  

幽岩我自悟，路险无人到。寒烧带叶柴，倦即和衣倒。闲窗任月明，落叶从风扫。住兹不计年，渐觉垂垂老。  

野老负薪归，催妇连宵织。看他家事忙，且道承谁力。问渠渠不知，特地生疑惑。伤嗟今古人，几个知恩德。  

自住国清寺，因循经几年。不穷三藏教，匪学祖师禅。一事攻烧火，余闲任性眠。生涯何所有？今古与人传。  

飒飒西风起，飘飘细雨飞。前村孤岭上，樵父拥蓑归。蹑履寻荒径，搘筇似力微。时人应笑我，笑我者还稀。【《卍续藏经》本宋释子升、如佑编《禅门诸祖师偈颂》卷上之上。】  

宝津  

宝津，嗣慧彻，住舒州四面山。诗一首。【(《全唐诗》无宝津诗)】  

柱杖颂  

四面一条杖，当机验龙象。头角稍低昂，电光临背上。【《天圣广灯录》卷二四、《五灯会元》卷十四。】  

可勋  

可勋，姓朱，建州建阳人，嗣清凉文益。诗一首。【(《全唐诗》无可勋诗)】  

偈  

秋江烟岛晴，鸥鹭行行立。不念观世音，争知普门入。【见《景德传灯录》卷二十六、《五灯会元》卷十。】  

朱存  

乌衣巷  

阀阅沦亡梐枑移，年年旧燕亦双归。茅檐苇箔无冠盖，不见乌衣见白衣。【《景定建康志》卷十六。】  

半阳湖  

江南龙节水为乡，水不纯【《六朝事迹编类》作「绝」】阴又半阳。一片湖光共深浅，两般泉脉异温凉。【同前卷十八。又见《六朝事迹编类》卷上。】  

潮沟  

流水东西傍帝台，六朝重为两朝开。曾有蠲首知高下，莫问鱼皮识去来。【同前卷十九。】  

直渎  

昼役人功夜鬼功，阳开阴阖几时终。不闻掷土江中语，争得盈流一水通。【同前。又见《六朝事迹编类》卷上。】  

运渎  

舳舻衔尾日无虚，更凿都城引漕渠。何事馁来贪雀谷，不知留得几年储？【同前。】  

凤凰台  

竹影桐阴满旧山，凤凰多载不飞还。登台只有吹箫者，争得和鸣堕世间。【同前卷二十二。】  

开宝中江南叟  

醉歌  

蓝采禾，蓝采禾，【《江南野史》卷十首二句作「篮采采」一句，】尘世纷纷世更多。争如卖药沽酒饮，归去深崖拍手歌。【见马令《南唐书》卷十五。】  

陈德诚  

陈德诚字仲德，建安人。陈诲子。保大中为南唐池州刺史。建隆三年诲卒，护丧归葬，起为歙州刺史。开宝五年卒，年四十。德诚出入戎马，手不释卷，篇咏词章，盛传于世。补诗一首。【(《全唐诗》卷七九五收陈德诚诗二句，传甚略)】  

游南雁荡诗  

雁山遥与白云连，六十奇峰半倚天。金鼎雨花猿听偈，石门迎月鹤参禅。戏龙高跃青霄上，群凤齐飞赤日边。诗思凭空吟不了，那堪夙驾入星躔。【见周喟《南雁荡山志》卷一引陈玭《嘉靖南雁山志》、郑思恭《崇祯南雁山志》等。】  

赵晟  

赵晟，孟宾于同时人。诗一首。【(《全唐诗》无赵晟诗)】  

赠孟宾于【题拟】  

上国登科建业游，鼎分踪迹便淹留。江干旅梦三千里，海内诗名四十秋。华表柱边人不识，烂柯山下水空流。自从叔宝朝天后，赢得安闲养白头。【周本淳校点本《诗话总龟》卷二八引《雅言系述》。】  

***孟宾于***  

句  

吾祖并州隔万山，吾家多难谪郴连。  

十载恋明主。  

两京游寺曾题牓，五举逢知始看花。【均见宋王禹偁《小畜集》卷二十《孟水部诗集序》引。】  

投赠张鸿【题拟】  

自怜成事攀仙桂，谁似投闲向草莱。【见康熙《连州志》卷五《张鸿传》引。又收入《粤诗搜逸》卷一。】  

续父题壁【题拟】  

他家养儿三四五，我家养儿独且苦。【宾于父。】众星不如孤月明，牛羊满山畏独虎。【宾于。见《小草斋诗话》卷四、康熙《连州志》卷五《孟宾于传》。】  

王仲简  

仲简，潭州人。显德中摄长沙县丞，太平兴国二年卒。诗一首。【(《全唐诗》无王仲简诗)】  

赠耿郎中  

得接英贤喜可知，人生能得几多时。自从别后颜容改，恰似庭前雨旧碑。【见《增修诗话总龟前集》卷三三引《郡阁雅谈》。】  

包颖  

寄徐鼎臣【题拟】  

常思帝里奉交亲，别后光阴屈指频。兰佩却归纶阁下，荆枝犹寄楚江滨。十程山水劳幽梦，满院烟花醉别人。料得此生强健在，会须重赏昔年春。【《徐公文集》卷三。】  

锺谟  

招徐鼎臣【题拟】  

看看潘鬓二毛生，昨日林梢又转莺。欲对春风忘世虑，敢言尊酒召时英。假中西阁幸无事，筵中南威幸有情。不得车公终不乐，已教红袖出门迎。【《徐公文集》卷二。】  

道恒  

道恒，嗣文益，住洪州百丈山。诗三首。【(《全唐诗》无道恒诗)】  

偈  

不要三乘要祖宗，三乘不要与君同。君今欲会通宗旨，后夜猿啼在乱峰。  

颂  

百丈有三诀，吃茶珍重歇。直下便承当，敢保君未彻。  

过去已过去，未来更莫算。兀然无事坐，何曾有人唤？【均见《五灯会元》卷十。】  

唐镐  

金莲步  

金陵佳丽不虚传，浦浦荷花水上仙。未会与民同乐意，却于宫里看金莲。【见周密《浩然斋雅谈》卷中。】  

徐熙  

熙，江宁人。世为江南仕族，善画花木禽鱼，后主甚爱重之。诗一首。【(《全唐诗》无徐熙诗，传据《圣朝名画评》卷三、《图画见闻志》卷四)】  

桃花夫人庙  

一树桃花发，桃花即是君。空祠临野水，何处觅闲云。事迹樵人说，炉香过客焚。雨添碑上藓，难读古时文。【见陆心源《宋诗纪事补遗》卷二引《续辑汉阳县志》。】  

任右元  

右元，江南道士。诗一首。【(《全唐诗》无任右元诗)】  

题常州忠烈王庙  

松竹萧萧野笛悲，寂寥冰雪对旌旗。前山月夜阴风起，神去神来人不知。【见《增修诗话总龟》卷十五引《郡阁雅谈》、《咸淳毗陵志》卷二十二。】  

李煜  

幸后湖开宴赏荷花作【题拟】  

蓼稍蘸水火不灭，水鸟惊鱼银梭投。满目荷花千万顷，红碧相杂敷清流。孙武已斩吴宫女，琉璃池上佳人头。【见宋佚名《新编分门古今类事》卷十三引《翰苑名谈》并《诗话》。】  

宿石头清凉大道场【题拟】  

未能归去宿龙宫。【见《六朝事编类》卷下、《景定建康志》卷四六、《至元金陵新志》卷十一。】  

句  

铅砌美银光，饰井雕葩植。【见宋叶廷珪纂《海录碎事》卷三。】  

一朝承凯泽，万里荆荒陬。【见同书卷四。】  

玉俎且共甘，羽觞合同嘉。  

金缸【疑当作「釭」】明五夜，玉盘罗八珍。【均见同书卷六。】  

别易会难无可奈。【见《能改斋漫录》卷十六。】  

不堪闲坐细思量。【胡伟《宫词》。】  

江直木  

江直木，字子建，寻阳人。江梦孙之侄。七岁以神童擢第，后家居二十五年。仕南唐为太常寺奉礼郎，转江都县主簿，历任江夏、黄梅令，累迁至水部员外郎。开宝三年随使留宋，历任泰宁节度判官、司门员外郎、兵部员外郎。太平兴国五年卒，年六十四。有集二十卷，不存。存诗二句。【(《全唐诗》无江直木诗)】  

丙寅岁与徐铉同赋【题拟】  

学《易》宁无道，知非素有心。【《徐公文集》卷二十九《大宋故尚书兵部员外郎江君墓志铭》。】  

朱贞白  

题棺木  

久久终需要，而【《类说》作「如」】今未要君。有时闲忆者，大是要知闻。【《宋朝事实类苑》卷六三引《杨文公谈苑》。《类说》卷五三仅引前二句。】  

一夜小园开似雪。【《江湖小集》卷八绍嵩《江浙纪行集句诗》。】  

许坚  

题胡氏华林书院【题拟】  

尽说灵踪好画图，幽奇高尚义群居。山林总是神仙隐，礼乐爰修周孔书。解驾十年惟壮士，担簦千里结名庐。功成霄汉非常事，对此那堪不我欺。【见宣统元年刊《甘竹胡氏十修族谱》，转引自《文学遗产》一九八四年第三期刊谢先模《宋人佚诗一束》。】  

查元方  

元方，歙州休宁人，文徽子。事后主为水部员外郎，吉王从谦辟掌书记，随从谦使宋。使还，为建州观察判官，入宋，擢殿中侍御史知泉州，卒。诗一首。【(《全唐诗》无查元方诗，传据《十国春秋》卷二十六)】  

查公山诗  

大道贵知止，昔贤称二疏。今来我季方，退身兹有余。潇洒去桎梏，放荡狎樵渔。疏泉离远窦，凿石构层庐。溪禽拂窗牖，山花满庭除。寒藤系舴艋，碧潭澄素舒。睹兹尘(土盍)外，始见仁智居。痛哉方散适，溘然归丘墟。恨不同老彭，其乐永只且。自古干禄辈，知进不知退。立事名虽扬，全身理何昧。茂先赋《鹪鹩》，体物知显晦。一旦悔自速，临刑无以对。李斯恋富贵，下包周身智。及忆东门犬，已弃咸阳市。平子着《归田》，渊明舍彭泽，后来区区人，谁复挂书册。我喜从今去，吾宗有逋客。山号查公山，嵽嵲云汉间。山下查公冢，溪声长潺潺。高台好怅望，绝磴堪跻攀。他年谢簪绂，永此继闲闲。【见弘治《徽州府志》卷二、《新安文献志》卷五十一、《宋诗纪事补遗》卷二。】  

杨文郁  

文郁，贵池人。南唐进士。诗一首。【(《全唐诗》无杨文郁诗)】  

谒圣林  

悠悠往古继来今，天地无穷照孔林。两到金丝堂下拜，门生无负百年心。【见《宋诗纪事补遗》卷二引《阙里志》。】  

张洎  

洎，字师闇，改字偕仁，南谯人。举进士，起家句容尉。中主时擢监察御史。后主时任中书舍人，光政院副使。入宋，仕至参知政事。至道三年卒，年六十四。【(《全唐诗》无张洎诗，传据《十国春秋》卷三十)】  

题越台  

我爱真人居，高台倚寥泬。洞天开两扉，邈尔与世绝。缥(□耳少)乘鸾女，华颜映绿发。举手拂烟虹，吹笙弄松月，森萝窥万像，境异趣亦别。何必服金丹，飞身向蓬阙。【见《会稽掇英总集》卷十五。】  

句  

风物一堆灰。【见《绀珠集》卷十一引《金坡遗事》。】  

徐铉  

由皖口归升州作【题拟】  

一夜黄星照官渡，本初何面见田丰？【《徐公文集》附《徐铉行状》引。】  

和表弟包颖见寄  

平生中表最情亲，浮世那堪聚散频。谢眺却吟归省阁，刘桢犹自卧漳滨。旧游半是前生事，要路多达后进人。且喜新吟报强健，明年相望杏园春。【《徐公文集》卷三。】  

李明  

李明，南唐时人。有诗集五卷，《崇文总目》、《通志艺文略》、《宋史艺文志》皆著录，今已佚。  

天柱峰【题拟】  

天柱一峰藏日月，洞门千仞锁云雷。【见《舆地纪胜》卷四六《安庆府》。】  

乐史  

史，字子正，抚州宜黄人。仕南唐为秘书郎。入宋，复登进士，历水部员外郎，使两浙巡抚，判西京留司御史台，卒。着有《太平寰宇记》、《广卓异记》、《洞仙集》等。诗一首。【(《全唐诗》无乐史诗)】  

钟山寺  

千峰夹一径，一径花枕泉。听泉复看花，行到钟山前。古寺云生屋，高僧月伴禅。自惭留一宿，匹马又朝天。【见厉鹗《宋诗纪事》卷三引《抚州府志》、影印文渊阁《四库全书》本《江西通志》卷一四八。】  

李从谦  

青青河畔草  

王孙归不归，翠色和春老。【宋胡宿《文恭集》卷三六《宋故左龙武卫大将军李公墓志铭》引。】  

卢郢  

残丝曲  

春风骀荡吹人衣，残丝(上下肙)花曳空飞。闲愁十丈断不得，雄蜂雌蝶相因依。高楼夹路凌云起，琐窗鸾柱弹《流水》。莺声啼老杨柳烟，香梦蒙蒙隔千里。【见清朱绪曾编《金陵诗征》卷五。】  

王操  

操，字正美，江左人。在南唐事迹待考。太平兴国中上《南郊赋》，授太子洗马，奉使陇右。【(《全唐诗》无王操诗，传据《增修诗话总龟前集》卷十一引《雅言系述》)】  

缺题  

分飞南渡春风晚，却返家林旧业空。  

无限离情似杨柳，万条悬放楚江原。【见《吟窗杂录》卷二九《历代吟谱》。】  

哭左偃【题拟】  

堂亲垂白日，稚子欲行时。【见《增修诗话总龟》卷四引《雅言杂录》。】  

### 全唐诗续拾卷四十五　吴越上  

***杜棱***  

棱，字腾云，新城人。广明间为东安都将，始事钱镠。周宝败，镠以棱为常州制置使，以武艺称。大顺二年，为镇海节度副使。干宁三年董昌败，进两浙诸军都指挥使，累官润州刺史，卒。诗一首。【(《全唐诗》无杜棱诗。小传据《十国春秋》卷八十四本传)】  

碧流院【题拟】  

石骨生泉冷，流来涧沼湄。幽禽鸣竹砌，游客步阶陲。滃郁杉松碧，阴稠烟霭缁。古风吟不足，嗟恨老苍髭。【见宋潜说友《咸淳临安志》卷八十五。】  

***罗隐***  

鞠歌行  

丽莫似汉宫妃，谦莫似黄家女。黄女持谦齿发高，汉妃恃丽天庭去。人生容德不自保，圣人安用推天道。君不见，蔡泽嵌枯诡怪之形状，大言直取秦丞相；又不见，田千秋才智不出人，一朝富贵如有神。二侯行事在方册，泣麟老人终困厄。夜光抱恨良叹【一作「璞」】悲，日月逝矣吾何之。【见《文苑英华》卷二○三。】  

宿法华寺  

心与空林共杳冥，孤灯寒竹自荧荧。不知何处小乘客，一夜风前闻诵经。【见《会稽掇英总集》卷八。】  

上亭驿【题拟】  

细【《舆地纪胜》、《天中记》作「山」】雨霏微宿上亭，雨中因感【《舆地纪胜》、《天中记》作「想」】雨淋铃。贵为天子犹魂断，穷着荷衣好涕零。剑水多端何处去，巴猿无赖不堪听。少年辛苦今飘荡，空【一作「深」】媿先生教聚萤。【见宋王灼《碧鸡漫志》卷五。】  

题石门  

灵岩一窍何年凿？混沌初开有此门。探药仙人何处去，山中不改旧乾坤。【《宛陵郡志备要》。此首从《郑州大学学报》一九八六年六期李之亮《〈罗隐年谱〉补正》一文所辑收入。】  

吴公约神道碑附诗  

吴山苍苍，吴水泱泱。降生英灵，为公为王。以严师旅，以奠封疆。派有别者，我亦鹰扬。取直之功，捍巢之绩。虽从本军，实展良画。践历禁旅，光扬事迹。乃自西佳，迁于硖石。上君东代，诸将西征，贾其余勇，资其锐兵。稽山雾廓，京口波清。再从貂冕，始拜冬卿。吴会纷纭，淮右【从雍文华校本改】奔竞。驱其涷馁，犯我疆境。躬励精卒，恭承上命。雪霁松贞，风中草劲。元戎承制，圣主酬劳。大起名重，司元望高。优游渥泽，出入官曹。所谓鸡省，全资豹韬。恭仰府城，载崇吾圉。惟力是助，厥功以举。云矗千堵，土攒万杵。率以资产，役以军旅。乃颁异宠，乃正华资。大国纲纪，雄藩羽仪。床间牛，杯里蛇疑。天胡可测，神亦难知。有仁于时，有功于物。一代殊勋，二品清秩。不谓不达，何获何失。瑞马神羊，金箱玉室。【出《全唐文》卷八九七。】  

绣  

一片丝罗轻似水，洞房西室女工劳。花随玉指添春色，鸟逐金针长羽毛。蜀锦谩夸声自贵，越绫虚说价犹高。可中用作鸳鸯被，红叶枝枝不碍刀。【见雍文华校本《罗隐集甲乙集》，又见《四库全书》本《罗昭谏集》。】  

咏柳  

袅袅和烟映玉楼，半垂桥上半垂流。今年渐见枝条密，恼乱春风卒未休。【见蜀何光远《鉴诫录》卷七《亡国音》。】  

过梁震居留题  

道院迎仙客，书堂隐相儒。庭栽栖凤竹，池养化龙鱼。【见《尧山堂外纪》卷三九、《全浙诗话》卷八。】  

送灶诗  

一盏清茶一缕烟，灶君皇帝上青天。玉皇若问人间事，为道文章不值钱。【《坚瓠甲集》卷二。又见《全浙诗话》卷八。】  

下杜城  

来往城南十八年，赖家桥上潏河边。村醪香美脱衣典，几度落花相对眠。【《类编长安志》卷九。】  

华严寺  

华严西转遶朱坡，每到春时日夕过。曾向姚家园里醉，牡丹红紫数千窠。【同前。】  

游北湖  

醒心亭下水涵天，吏部风流三百年。【见《舆地纪胜》卷五十七《郴州》。】  

凤凰台  

昔云丹穴凤，翔集高台端。【同前。】  

下第诗  

帘卷残阳鸣鸟鹊，花飞何处好楼台。【见明胡应麟《诗薮内编》卷六。】  

句  

曹韩沙嘴团，铜陵出状元。【见影印天一阁藏本《嘉靖池州府志》卷一。】  

饮水鱼心知冷暖，濯缨人足识炎凉。【《天都载》。】  

桃李无言应笑我，二年尘土满渔航。【《五色线》。】  

马上抱鸡三市，袖中携剑五陵游。【《荛山堂》。以上六句均见明闵元衢《罗江东外纪》。】  

一列珠帘不下钩。【《后村千家诗》卷十六闻人祥正《集句》引。】  

***契此***  

契此，即布袋和尚，在明州奉化县。未详氏族，自称名契此。出语无定，寝卧随处，常以杖荷一布囊，凡供身之具，尽贮囊中。入肆聚落，见物则乞，时号长汀子布袋师。贞明三年三月卒。诗二十四首。【(《全唐诗》无契此诗)】  

歌  

只个心心心是佛，十方世界最灵物。纵横妙用可怜生，一切不如心真实。  

腾腾自在无所为，闲闲究竟出家儿。若睹目前真大道，不见纤毫也大奇。  

万法何殊心何异，何劳更用寻经义。心王本自绝多知，智者只明无学地。【以上三首又见《宗镜录》卷十八。】  

非凡非圣复若乎，不强分别圣情孤。无价心珠本圆净，凡是异相妄空呼。  

人能弘道道分明，无量清高称道情。携锡若登故国路，莫愁诸处不闻声。  

偈  

一砵千家饭，孤身万里游。青目睹人少，问路白云头。【此首又见《石仓历代诗选》卷一一一。】  

临灭偈【题拟】  

弥勒真弥勒，分【《布袋和尚传》作「化」】身千百亿。时时示时【《布袋和尚传》作「世」、《鸡肋编》卷中作「识世」】人，时人终【《鸡肋编》作「总」、《五灯会元》作「自」、《布袋和尚传》作「俱」】不识。【以上诸首均见《景德传灯录》卷二十七、《五灯会元》卷二、《卍续藏》本《明州定应大师布袋和尚传》(元人昙噩作)。】  

偈  

是非憎爱世偏多，子细思量奈我何。宽却肚肠须【《布袋和尚传》、《明州岳林寺志》作「皮常」】忍辱，豁开心地任从他【《明州岳林寺志》作「放开笑口暗消磨」，《布袋和尚传》「笑口」作「泆日」，似误】。若逢知己须依分，纵遇冤家也共和。若能了此心头事【《布袋和尚传》、《明州岳林寺志》作「能使此心无絓碍」】，自然证得六波罗。  

我有一布袋，虚空无罣碍。展【《布袋和尚传》作「打」】开遍十方，入时观自在。  

吾有三宝堂，里空【《明州岳林寺志》作「有」】无色相。不高亦不低，无遮亦无障。学者体不如，求者难得样。智慧【《布袋和尚传》作「者」】解安排，千中【《布袋和尚传》、《明州岳林寺志》作「古」】无一匠。四门四果生，十方尽供养。  

吾有一躯佛，世人皆不识。不塑亦不装，不雕亦不刻。无一滴灰泥【《布袋和尚传》作「无一块泥土」】，无一点彩色。人画画不成，贼偷偷不得。体相本自然，清净非拂拭【《布袋和尚传》作「常皎洁」】。虽然是一躯，分身千百亿。【以上四首均见《五灯会元》卷二、《明州定应大师布袋和尚传》、《明州岳林寺志》(清戴明琮撰)卷三。】  

手【从《明州岳林寺志》改】捏青苗种福田，低头便见水中天。六根清净方成稻，退步【《明州岳林寺志》作「后」】原来是向前。  

由贪沦堕世波中，拾却贪嗔礼大雄。直截凡情无所得，圆明寂照汝心宗。  

奔南走北欲何为？百岁光阴顷刻衰。自性灵知须急悟，莫教平地陷风雷。  

趣利求名空自忙，利名二字陷人坑。疾须返照娘生面，一片灵心是觉王。  

圆觉灵明超太虚，目前万物不差殊。十方法界都包尽，惟有真如也太迂。  

汝心即正【《明州岳林寺志》作「圣」】智，何须问次第。圣凡都不到，空花映日飞。  

关非内外绝中央，禅思宏深体大方。究理穷玄消息尽，更有何法许参详？  

肩挑日【从《明州岳林寺志》改】月横街去，把定乾坤莫放渠。遇圣遇凡俱坐断，寂光胜地可安居。  

无生无死佛家风，不堕古今莫定踪。触处圆明常湛寂，龙华鸡足两无从。  

碧水映孤峰，寒潭迎皎月。尔我不知宗，须弥足底越。汝水若还清，汝身被水溺。汝柴若还燥，汝身被火燎。燎溺病同途，大梦原未觉。汝能鞭起悬，空灵觉心反。覆看渠非深，奥神光独耀。性真常现成，公案方知道。便能稳坐毗卢，顶上吹清调。【以上十一首，均见《卍续藏经》本《明州定应大师布袋和尚传》附元释广如撰《布袋和尚后序》。除「圆觉灵明超太虚」、「关非内外绝中央」、「汝水若还清」三首外的八首，又见于《明州岳林寺志》卷三。】  

白屋安贫终暂计，夕阳归路岂知还？莲花佛国深深处，出世芳踪不可攀。【《奉化县补义志》卷三。】  

***蒋宗简***  

蒋宗简，桐城县人。梁时明州评事，罢官居于奉川。时与布袋和尚游，世呼为摩诃居士。布袋卒后，居东湖跘跨山。诗一首。【(《全唐诗》无蒋宗简诗)】  

颂布袋和尚  

兜率宫中阿逸多，不离天界降娑婆。相逢为我安心诀，万劫千生一剎那。【《明州岳林寺志》卷三。】  

***薛正明***  

薛正明，永嘉人。天佑二年进士，官文房院使。后梁主征之，不就。隐居于南雁白云山白云洞。诗一首。【(《全唐诗》无薛正明诗)】  

游南雁荡  

遐僻山深自晦明，峨峨千态画难成。半空高挂龙湫瀑，万仞宏开金石城。日射岚光轻锁黛，泉飞竹径细鸣筝。隐山无路停骖问，拂拂清风两腋生。【见周喟《南雁荡山志》卷七引郑思恭《崇祯南雁山志》。】  

***重恽***  

重恽，初谒雪峰，次依石霜，后住婺州云幽寺。诗一首。【(《全唐诗》无重恽诗)】  

偈  

云幽一只箭，虚空无背面。射去遍十方，要且无人见。【《五灯会元》卷六。】  

***钱朗***  

朗字内光，洪州南昌人。五经登科，文宗朝为南安都副使，以光禄卿归隐庐山。昭宗时，钱镠迎居钱塘，师事之，云时已一百五十岁，后二十年尸解。诗一首。【(《全唐诗》无钱朗诗，传据《续仙传》卷中)】  

遗诗  

有个仙人骑白鹤，曾随王母到瀛洲。于今鹤去仙人远，天际白云空自浮。【《携李诗系》卷三○。】  

***重机***  

重机，台州人。嗣师备。回浙中，钱镠钦重之，后住杭州天龙寺。诗一首。【(《全唐诗》无重机诗)】  

颂  

盲聋瘖哑是仙陀，满眼时人不柰何。祇向目前须体妙，身心万象与森罗。【《景德传灯录》卷二十一、《五灯会元》卷八。】  

***师静***  

师静，嗣师备，住天台国清寺。诗一首。【(《全唐诗》无师静诗)】  

问诸学流偈  

若道法皆如幻有，造诸过恶应无咎。云何所作业不忘，而藉佛慈兴接诱。【《景德传灯录》卷二十一、《五灯会元》卷八。】  

***小静***  

小静，天台国清寺上座僧。诗一首。【(《全唐诗》无小静诗)】  

答师静  

幻人兴幻幻轮围，幻业能招幻所治。不了幻生诸幻苦，觉知如幻幻无为。【同前。】  

***义昭***  

义昭，嗣罗山，住婺州金柱寺。诗一首。【(《全唐诗》无义昭诗)】  

颂  

虎头生角人难措，石火电光须密布。假饶烈士也应难，懵底那能解差【《五灯会元》作「回」】互。【见《景德传灯录》卷二十三、《五灯会元》卷八。】  

***师鼐***  

师鼐，嗣雪峰，在越州越山。钱镠甚加钦重。赐号鉴真大师。诗三首。【(《全唐诗》无师鼐诗)】  

于清风楼斋坐久举目忽睹日光豁然顿晓而有偈  

清风楼上赴官斋，此日平生眼豁开。方信普通年远事，不从葱岭带将来。  

临终示偈  

眼光随色尽，耳识逐声消。还源无别旨，今日与明朝。【均见《五灯会元》卷七。】  

三种病人颂  

盲聋喑哑格调高，是何境界自担荷。昔日曾向玄沙道，笑杀张三李四歌。【见《祖堂集》卷十一。】  

***钱镠***  

浮石寺  

滟滟霞光映碧流，潭湾深处有龙湫。危楼百尺临江渚，石在波心千古浮。【见同治十一年刊区作霖纂《余干县志》卷十八。】  

题罗昭谏新建小楼二绝  

结构叨凭柱石材，敢期幢盖此徘徊。阳春曲调高难和，尽日焚香倚隗台。  

玳簪珠履愧菲材，时凭栏干首重回。只待淮妖剪除后，别倾卮酒贺行台。【清嘉庆刊本《诚应武肃王集》卷四。】  

***道怤***  

道怤，姓陈，温州人。丱年出家，后入闽谒雪峰。暨归越，住越州镜清院，世称镜清和尚。钱镠钦慕焉，命居天龙寺。钱元瓘延住杭州龙册寺。天福二年卒，年七十四。诗九首。【(《全唐诗》无道怤诗，传据《祖堂集》卷十、《宋高僧传》卷十三、《景德传灯录》卷十八)】  

颂  

一向随他走，又成我不是。设尔不与摩，伤着他牵匮。欲得省要会，二途俱莫缀。  

答僧问好晴好雨颂【题拟】  

好晴好雨奇行持，若随语会落今时。谈玄只要尘中妙，得妙还同不惜伊。  

象骨山颂  

密密谁知要，明明许也无。森萝含本性，山岳尽如如。  

答僧问十二时中如何行李颂【题拟】  

当此支荷得，胜于历却【疑应作「劫」】功。多途终不到，一路妙圆通。  

省超偈【题拟】  

省超之时不守住，更须腾身后前机。太虚不(上旦下寸)金乌运，霄汉宁妨玉兔飞。  

僧乞示入藂林径直之路答以此颂【题拟】  

我适抑不已，汝须不当急。机竖尚亏投，影没大难及。  

谈体颂  

体含众像像分明，离体含形形转精。清明妙净谁能弁，释迦掩室竭罗城。  

叹景禅吟  

叹汝景禅去何速，虽不同道当眼明。个今永却不曾亏，地水火风还故国。好也好，也大奇，忙忙宇宙几人知，莹净宁闲追路绝，青山绿嶂白云驰。歌好歌，笑好笑，谁肯便作此中调。难提既与君(奏)机，其肯无不谐其要。格志异，气骨高，森萝咸会一灵毫。虽然示作皆同电，出岫藏峰徒思劳。希奇地，剑吹毛，脱罩腾笼任性游。此界他界如水月，几般应迹妙逍遥。  

悟玄颂  

有路省人心，学玄者好寻。旋机现体骨，何用更沉吟。莫嫌浅不食，犹胜意思深。鱼若有龙骨，大小尽堪任。【以上九首均见《祖堂集》卷十。】  

令参  

令参，湖州人。嗣灵峰，在明州，世称翠岩和尚。钱王请居龙册寺，赐紫，尊为永明大师。诗三首。【(《全唐诗》无令参诗，传据《祖堂集》卷十、《景德传灯录》卷十八)】  

示后学偈  

入门须有语，不语病(打去丁改西)芦。应须满口道，莫教带有无。  

明照和尚和后再作【题拟】  

入门如电拂，后土合知无。回头却问我，终是病(打去丁改西)芦。  

劝学偈  

苦哉甚苦哉，波里觅干灰。劝君收取手，正与摩时(仃去丁改来)。【以上三首均见《祖堂集》卷十。】  

神禄  

神禄，福州人。嗣瑞岩师彦禅师。住温州瑞峰院。诗一首。【(《全唐诗》无神禄诗)】  

偈  

萧然独处意沉吟，谁信无弦发妙音。终日法堂惟静坐，更无人问本来心。【见《五灯会元》卷八、《全闽诗话》卷十二引《闽书》。】  

钱元(秫去禾改王)  

元(秫去禾改王)，镠子。累官土客马步都指挥使、静江节度使兼中书令。封扶南侯。钱元瓘立，出判温州。天福二年，为人告谋反而见杀。诗一首。【(《全唐诗》无钱元(秫去禾改王)诗，兹据《十国春秋》卷八三本传、卷七九《文穆王世家》拟传)】  

游鴈荡  

东风驿路马蹄香，晓起行春到夕阳。三月莺啼花柳寺，几家人住水云乡。名山不用问樵字，清世何须忧庙廊。且脱纶巾【从《南雁荡山志》改】随洞客，紫箫吹月夜天凉。【见民国十四年符璋等纂《平阳县志》卷九五。题下原注：「旧志。」】  

皮光业  

索茗题巨觥【题拟】  

未见甘心氏，先尝苦口师。【见《说郛》卷六一《清异录》。】  

灵照  

灵照，高丽人。游闽越，嗣灵峰。初住浙江齐云山，世称齐云和尚。后移住越州镜清院。钱弘佐造龙华寺，命照住持。天福十二年闰七月卒，年七十八。诗一首。【(《全唐诗》无灵照诗，兹据《祖堂集》卷十一、《宋高僧传》卷十三、《景德传灯录》卷十八拟传)】  

和丽天和尚颂  

遍周沙界圣伽蓝，触处文殊共话谈。若有门上觅消息，谁能敢道翠山嵒。【均见《祖堂集》卷十一。】  

丽天和尚  

丽天和尚，灵照同时人。诗一首。【(《全唐诗》无丽天和尚诗)】  

无着对文殊话颂  

清凉感现圣伽蓝，亲对文殊接话谈。言下不通好消息，回头祇见翠山嵒。【同前。】  

措多  

措多，详附按。  

入古寺作【题拟】  

此寺何年造，问僧僧不知。系马枯松下，拂尘读古碑。【《祖堂集》卷十一。】  

钱弘儇  

钱弘儇字智仁，文穆王第二子。本名弘偁，能书有文而自晦。后周时为静海军节度使判军州事，政尚宽惠，民悦慕之。久之改彰武军节度使知福州事，温人皆行啼巷哭，亦有携家以从者，谓之随使百姓。诗一首。【(《全唐诗》无钱宏儇诗)】  

游南雁荡  

十年曾作雁山期，今日来看似故知。好鸟隔林歌侑酒，飞花绕笔索题诗。云霞眼底原无物，丘壑胸中似有奇。萝月松风清似水，何妨游衍咏归迟。【见周喟《南雁荡山志》卷七引陈玭《嘉靖南雁山志》、郑思恭《崇祯南雁山志》。此诗承张靖龙同志录示。】  

吴党  

党，后周时吴兴人。诗一首。【(《全唐诗》无吴党诗)】  

始迁青溪望吴兴故里  

平生愿嗣叔庠微，谁识飘零事已非。霅水远从云外隔，澄江独向月中归。烟横野渡行舟稳，露下衡门步屐稀。潮夕不通音问杳，故乡冷落钓鱼矶。【见光绪十年刊李诗纂《淳安县志》卷十五，原署：「周吴党。」】  

德谦  

德谦，嗣德山。住婺州明招山。诗三首。【(《全唐诗》无德谦诗)】  

偈  

明招一拍和人希，此是真宗上妙机。石火瞥然何处去，朝生凤子合应知。  

蓦刀丛里逞全威，汝等应当【《五灯会元》作「诸人」】善护持。火里铁牛生犊子，临歧谁解(奏)吾机。【见《景德传灯录》卷二十三、《五灯会元》卷八。】  

和翠岩和尚示后学偈  

入门通后土，正眼密呈珠。当机如电拂，方免病(打去丁改西)芦。【《祖堂集》卷十，原署明照和尚，「照」应作「招」。】  

德韶  

德韶，姓陈，处州龙泉人。嗣清凉文益。吴越忠懿王延请住天台山，为国师。开宝五年卒，年八十二。诗一首。【(《全唐诗》无德韶诗)】  

颂  

暂下高峰已显扬，般若圆【《五灯会元》作「圜」】通遍十方。人天浩浩无差别，法界纵横处处彰。【见《景德传灯录》卷二十五、《五灯会元》卷十。】  

永安  

永安，姓翁，温州永嘉人。嗣天台德韶。住杭州报恩光教寺。开宝七年卒，年六十四。诗一首。【(《全唐诗》无永安诗)】  

偈  

汝问西来意，且过遮【《五灯会元》作「这」】边立。昨夜三更时，雨打虚空湿。电影豁【《五灯会元》作「忽」】然明，不似蚰蜒急。【见《景德传灯录》卷二十六、《五灯会元》卷十。】  

契从  

契从，嗣德谦，居处州报恩院。诗一首。【(《全唐诗》无契从诗)】  

偈  

烈士锋前少人陪，云雷击鼓剑轮开。谁是大雄师子种，满身锋刃但出来。【《景德传灯录》卷二四、《五灯会元》卷八。】  

瑜禅师  

瑜禅师，嗣德谦，住婺州普照院。诗一首。【(《全唐诗》无瑜禅师诗)】  

颂  

决在临锋处，天然师子机。嚬呻出三界，非祖莫能知。【同前。】  

保初  

保初，嗣德谦，住婺州双溪寺。诗一首。【(《全唐诗》无保初诗)】  

颂  

未透彻，不须呈，十方世界廓然明。孤峰顶上通机照，不用看他北斗星。【同前。】  

范赞时  

范赞时，吴郡人。九岁举神童，仕吴越官至秘书监。着有《资谈录》六十卷。宋时因孙仲淹贵赠唐国公。诗一首。【(《全唐诗》无范赞时诗，事据《范文正公集》附《范文正公年谱》、欧阳修撰《范文正公神道碑》、富弼撰《墓志铭》)】  

赠华山陈希夷  

□□□□□□□，□□□□□□□。曾逢毛女话何事，应见巨灵开此山。浓睡过春花满地，静林中夜月当关。纷纷诏下忽东去，空使蒲轮倦往还。【《过庭录》。】  

钱元瓘  

句  

别泪已多红蜡泪，离杯须满绿荷杯。【《两浙金石志》卷四和凝《大晋故天下兵马都元帅守尚书令吴越国王谥文穆钱公神道碑》引。】  

### 全唐诗续拾卷四十六　吴越下  

***延寿***  

舟中  

一水浮千棹，悠悠来去人。缆开湘浦岸，帆落楚江滨。风色东西变，潮痕旦暮新。只兹澄汉色，几度化为尘。  

野游  

独步出衡茅，寒云着地交。烧平多败穴，叶落见危巢。【见南宋钱唐陈起《增广圣宋高僧诗选后集》卷中，《南宋群贤小集》第二十五册，嘉庆六年石门顾氏读画斋刊本。】  

金鸡峰  

松萝高镇夏长寒，透出群峰画恐难。造化功成彰五德，洞天云散露花冠。  

蛾眉峰  

盘空势险露岩根，深洞声寒落石泉。好是雨余江上见，水云僧出认西天。  

积翠峰  

翠压群峰地形直，落日猿声在空碧。天风吹散断崖云，古松长露三秋色。  

凌云峰  

烟萝高巘势凌云，影泻斜阳出海门。曾与支公探隐去，夜寒雷雨上方闻。  

白马峰  

湖外层峰泻危瀑，天际阴阴长寒木。南北行人望莫穷，秋云一片横幽谷。【见南宋张淏《宝庆续会稽志》卷四「姜山」条。《乾隆绍兴府志》卷四、《光绪余姚县志》卷二亦载此五首诗，字句颇有异同。】  

永明山居诗【六十九首】  

此事从来已绝疑，安然乐道合希夷。依山偶得还源旨，拂石闲题出格诗。水待冻开成细溜，薪从霜后拾枯枝。因兹永断攀缘意，誓与青松作老期。  

古树交盘簇径深，阒无人到为难寻。祇知算计千般事，谁解消停一点心。冻锁瀑声中夜断，云吞岳影半天沈。寒灯欲绝禅初起，透牖疏风触短襟。  

祇图闲适乐箪瓢，莫讶烟霞道路遥。龙穴定知潜碧海，鹏程终是望丹霄。拨云岩下来【《古今禅藻集》作「求」】泉脉，嚼草坡边辨药苗。门锁薜萝无客至，庵前时有白云朝。  

贪生养命事皆同，独坐闲居意颇慵。入夏驱驰巢树鹊，经春劳役探花蜂。石炉香尽寒灰薄，铁磬声微古绣浓。寂寂虚怀无一念，任从苍藓没行踪。  

心地须教合死灰，藏机泯迹绝梯媒。芳兰祇为因香折，良木多从被直摧。寒逼花枝红未吐，日融水面绿全开。支颐独坐经窗下，一片云闲入户来。  

达来何处更追寻，放旷谁论古与今。风带泉声流谷口，云和山影落潭心。资身自有衣中宝，济世谁藏室内金。策杖偶来林下坐，鸟声相和唱圆音。  

事多兴废莫持论，唯有禅宗理可尊。似讷始平分别路，如愚方塞是非门。刳肠祇为生灵智，剖舌多因强语言。争似息机高卧客，年来年去道长存。  

碧峤经年常寂寂，更无闲事可相于。超伦每效高僧行，得力难忘古佛书。落叶乱渠凭水荡，浮云翳月倩风除。方知懒与真空合，一衲闲披憩旧庐。  

幽斋独坐绝参详，兀尔何如骤世忙。拯济终凭宏愿力，安闲须得守愚方。柴门半掩花空落，苔径虚踪草自荒。最好静中无一事，翛然唯得道芽长。  

旷然不被兴亡坠，豁尔难教宠辱惊。鼓角城遥无伺候，轮蹄路绝免逢迎。暖眠纸帐茅堂密，稳坐蒲团石面平。祇有此途为上策，更无余事可关情。  

触目堪嗟失路人，坦然王道却迷津。井藤梗上存余命，石火光中保幻身。任老岂知头顶白，忘缘谁觉世间春？容颜枯槁元非病，亭沼消疏不是贫。  

言行相应宜此地，空谈大隐也无端。升沈歧路非他得，生熟根机且自看。瞋火微烟还渐息，贪泉余润亦消干。平生正直须甘取，虚幻门中莫自瞒。  

怡和心境了然同，大道无私处处通。举世岂怀身后虑，谁人暂省事前空。门开岩石千山月，帘卷溪楼一槛风。羸体健来知药力，缘心寂后觉神功。  

进退应须与智论，浮萍自在为无根。扫门何太抛途辙，解佩犹能弃渥恩。草径旋封迷旧迹，苔阶乱织露新痕。不唯此景供游赏。无限烟萝尽一吞。  

尘网休重织是非，冥心何不合玄微。庄周梦里多迷旨，惠子渔中少见机。拶路古松和冻折，盘空枯叶带霜飞。一言可达知音者，还得从吾此路归。  

抱朴澄神蕴道光，石炉闲爇六时香。曳空横野云和静，逗石穿崖水自忙。晚圃雨来葵叶嫩，晴坡烧后蕨苗长。一心包尽乾坤内，莫把闲文更度量。  

松萝闲锁一身孤，履道安禅是密谟。借问野云谁断续，思量春草自荣枯。多见异兽心堪伏，来惯幽禽不用呼。万物尽从成熟得，莫教容易丧工夫。  

平生初志已酬之，怀抱怡然寂有归。古帙懒开缘得意，幽房长闭为忘机。数行鸟阵连云没，一带泉声隔岭微。道合古今浑总是，何须更虑昔年非。  

青山一坐万缘休，努力应须与古俦。散诞襟怀因绝趣，消疏活计为无求。花明小砌和春月，松暗前轩带雨秋。景像自开还自合，怡然何必更忘忧。  

自甘疏拙懒经营，大道从来戒满盈。但起贪心迷有限，谁能触目悟无生。云融远景危峰小，风戛寒溪野艇横。禅后不妨敷六义，祇图歌出野人情。  

忙处须闲淡处浓，世情疏后道情通。了然得旨青冥外，兀尔虚心罔象中。泉细石根飞不尽，云蒙山脚出无穷。樵夫钓客虽闲散，未必真栖与我同。  

且停多事莫矜夸，寂寞门中有道华。隈岭静同猿窟宅，栽松闲共鹤生涯。荣来只爱添余禄，春过谁能悟落花。唯有卧云尘外客，无思无虑老烟霞。  

沉沉竹院锁轻烟，淡淡霞光欲曙天。遇境偶吟情自逸，逢人话道意无偏。古松交处眠青帐，细草浓时坐碧毡。祇此逍遥何所得，蔬食寒寝度年年。  

危岭如登百尺楼，千般异景望中收。浮生但向忙时过，万事须从静处休。道直岂教容鬼怪，理平唯只使魔愁。空门莫说无知己，满目松萝是我俦。  

巨浸层峦本自平，只缘人世强分明。五侯门外悲欢意，长乐坡头去住情。学道不如忘有念，修身争是了无生。三祗功业犹难及，谁信尘劳直下明。  

雾锁烟霾宴寂堂，含虚凝绿水云乡。搜玄偈里真风远，招隐诗中野思长。真柏最宜堆厚雪，危花终怯下轻霜。滔滔一点无依处，举足方知尽道场。  

投足烟峦养病躯，驰求终是用工夫。千般有作皆从智，万种无依自合愚。意地已抛尘事业，心田唯种稻根株。非时免见干人世，野食山袍自有谟。  

急景韶颜不可追，岂堪回首暂思之。浮云已断平生望，高节须存往日期。庭树任猿偷熟果，崖松停鹤惜高枝。轮蹄碌碌何时歇，碾尽红尘为阿谁？  

幽栖岂可事徒然，昼讽《莲经》夜坐禅。吟里有声皆实相，定中无境不虚玄。直教似月临千界，还遣如空度万缘。从此必知宏此志，免教虚掷愧前贤。  

何如深谷一遗人，宴坐经行不累身。废宅可嗟频换主，凋丛愁见几回春。尖尖石笑烟笼碧，点点苔钱雨洗新。堪笑古人非我意，居山多是避强秦。  

有山有水更何忧，知足能令万事休。大道不从心外得，浮荣须向世间求。冲开烟缕飞黄鸟，点破潭心漾白鸥。好景尽归余掌握，岂劳艰险访瀛洲。  

万事从来祇自招，安危由己路非遥。笙歌韵里花先落，松桧枝间云未消。数下磬声孤月夜，一炉香翥白云朝。谁人会我高栖意，门掩空庭思寂寥。  

万象从来一径通，但缘分别便西东。遗簪祇为情难尽，泣路方知意无穷。偃仰不抛青嶂里，往来多在白云中。平生分野应难比，涧饮林栖得古风。  

遁逸从来格自高，莫将泰山比秋毫。冷烟寒月真吾侣，瘦竹苍松是我曹。霜树叶疏幽径出，云泉声急晓风高。唯当话道闲吟外，时得功夫补毳袍。  

任运腾腾无所依，闲游长坐性怡怡。疏林不遣闲人到，密意多应夜月知。骤雨过时苔路滑，拨云行处石桥危。尘沙劫尽清风在，何假虚名上古碑。  

抱拙藏锋过暮年，高名何必指前贤。祇于心上标空界，谁说壶中别有天。郁密远林停宿雾，萧骚疏竹扫寒烟。从兹不更移瓶锡，身外无余意了然。  

息业怡神道最孤，藏名匿迹合良图。冥心难使龙神见，出语须教海岳枯。云驻庵前疑有意，鸟鸣庭际似相呼。资持随分安排了，最急应须与道俱。  

松阴疏冷罩寒门，静见吾宗已绝伦。驱得万途归理窟，更无一事出心源。烟云忽闭岩前洞，鸡犬时闻林下村。放旷本来无别意，免教停海起波痕。  

景虚情淡两何依，抱一冥真绝万机。松韵余风凉竹户，柏摇残露湿禅衣。岩灯雾逼寒光小，石像尘昏古画微。得趣了然无所虑。任缘终日送斜晖。  

遁迹无图匿姓名，万重山后葺茅亭。随情因事搜新偈，探妙穷微阅古经。与道交时心绝念。从缘感处物通灵。应须长远存高节。屹屹乔松老更青。  

闲思尘世大悠哉，进趣门中尽可该。抛却工夫平世路，枉劳心力构仙台。隘空云水千重合，匝野烟霞一径开。幸有圆成平坦处，辛勤谁解望山来。  

千途尽向空源出，万景终归一路通。忽尔有心成大患，坦然无事却全功。春开小岫调新绿，水漾漂霞蘸晚红。莫道境缘能幻惑，达来何处不消融。  

身心闲后思怡然，缅想难忘契道言。千种却教归淡薄，万般须是到根源。疏疏雨趁归巢鸟，密密烟藏抱子猿。禅罢吟来无一事，远山驱景入茅轩。  

万境闲来情淡淡，群嚣息后思微微。当时白业无门入，今日玄关有路归。熟果不摇翻自落，生禽谁唤却惊飞。到头何用空忙得，任运应须待对机。  

携筇闲步望山行，竟日逍遥任野情。上岭梯登危石侧，渡溪桥踏古槎横。绿罗水皱岩根急，红锦霞舒海面明。一轴咏怀高尚意，援毫因事偶吟成。  

负气争权事可悲，金貂绣毂尽何之。唯闻野棘盘荒冢，祇见空陵迭坏碑。灯暗竹堂行道夜，烟昏石窟坐禅时。怡然自得真栖处，何用经营别路歧。  

豪贵从他纵胜游，多欢终是复多愁。茅茨舍宇偏安稳，粪扫衣裳最自由。数片云飞书案上，一条泉路卧床头。分明自有安身处，争奈人间不肯休。  

高才宏略气凌云，世上浮名梦里身。苏氏谩称降六国，韩公休说卷三秦。当朝虽立千年事，古庙唯存一聚尘。毕竟思量浑大错，何如林下养天真。  

高怀怡淡景相和，才到尘途事便多。碧嶂好期长定计，朱门唯见暂时过。雄雄负气争权路，岌岌新坟占野坡。成败分明刚不悟，未知凡俗意如何。  

得理元来行自成，万般情断一心冥。樵人不到缘山僻，游客难逢为岳灵。食(上薛下木)苦心何日就，看花醉眼几时醒。索然身外无余物，云满前山水满瓶。  

名利梯媒事已忘，唯凭拙直定行藏。探玄休炼长生药，助道时抄歇食方。溪汲古痕山雨涨，树摧残(木卉)野风狂。一言欲寄休回首，尘路如今事正忙。  

岂是疏慵僻爱山，且图余事不相关。休夸凤诏千年贵，难敌禅扉半日闲。透水戏鱼随浪没，投巢孤鹤带云还。自然得到无心地，寂寂虚堂一景闲。  

林下安身别有方，营营何太路歧忙。侯门梦过光阴促，禅室玄栖气味长。引水灌花春日媚，移林夹道暑天凉。衔恩略报元功处，一炷晨风散后香。  

万般惟道最堪依，一瞬荣枯万古悲。强笑低颜何忽忽，忘机绝虑自怡怡。潜龙终要投深浦，巢鸟应须占健枝。名利门中难立足，隐藏云水更何之。  

退迹何人继昔贤，凡途终是事谋先。只知兢逐浮云富，谁解惊嗟逝水年。寒影半疏霜后树，秋声万点雨中禅。千般不更经营得，一榻无余任自然。  

野景陶情皆得意，凡夫举目尽堪愁。秦川几度埋番骨，棘路还曾耸玉楼。幻体不知波上沫，狂心须认镜中头。浮生役役贪荣者，求到真空卒未休。  

一生占断白云乡，适意孤高志自强。报晓音声栖鸟语，漏春消息早梅香。吟经徐傍芙蕖岸，得偈闲书薜荔墙。大道最亲无达者，苦携瓶锡叩禅堂。  

养性摅情不记年，免寻云水更参禅。有心用处还应错，无意看时却宛然。析法尚嫌灰断果，烧丹堪愍地行仙。欲知此理谁人会，水自朝东月自圆。  

世途从此免相关，万虑潜消野思闲。庵树逼春花自吐，岩巢欲暮鸟空还。门前雾闭疑无路，槛外云开忽有山。宴坐石岩樵径绝，姓名应不到人间。  

独行独坐任天然，幽隐难逢世网牵。一志直教齐大道，万般总是涉因缘。水磨涧石平如镜，春引岩藤直似弦。虚幻已知休更续，蹄轮应不到山前。  

散诞疏狂得自然，免教拘迫事相牵。潜龙不离滔滔水，孤鹤唯宜远远天。透室寒光松槛月，逼人凉气石渠泉。非吾独了西来意，竹祖桐孙尽入玄。  

绿柳堤边春色多，数树重重袅翠萝。红白花枝争发，晴阴天气半相和。中山谩醉千壶酒，易水徒悲一曲歌。尘世无凭唯道外，荣枯瞬息尽消磨。  

清平大业行皆奢，岂独尧时听所加。丰俭由人天不远，安危在智道非赊。关津防害反为害，法令除邪却长邪。争似无言敷密化，既能成国又成家。  

焦翼枯鳞成底事，分明可验莫愁哉。君恩只可量功受，世利应须任运来。岂信败从成处得，谁知荣是辱边媒。但看越分诛求者，唯向身边积祸胎。  

栖真境界太玄乡，静见吾宗不可量。好句只凭诗断送，闲缘唯遣道消亡。雨丝云织轻条密，烟素风抽细缕长。竟日虚怀无一事，金瓶秋水石炉香。  

得丧从来事甚均，任缘徒用苦劳神。野蔬随分堪充口，石室依稀可庇身。碧海几时无去棹，红衢何日息征轮。若教求道如求利，举世浑成无事人。  

数朝兴废狂风过，千载荣枯掣电飞。早向权门思息意，莫于尘世自沈机。一条水引闲花出，万里云随独鹤归。最要身安成大道，免教他后始知非。  

幽栖带郭半山峰，密意虚怀莫可同。事到定中消息静，景于吟处炼磨空。玲珑色淡松根月，敲磕声清竹罅风。独坐独行谁会我，群星朝北水朝东。  

三度曾经游此地，从缘权顺世间情。登山虽有谢安志，遁迹惭无慧远名。翠迭寒枝松未老，影深幽径竹新成。莫言去住关怀抱，云本无心水自清。【见忏庵居士《高僧山居诗》，上海商务印书馆民国二十三年线装铅印本。】  

偈  

孤猿叫落中岩月，野客吟残半夜灯。此境此时谁得意？白云深处坐禅僧。【《五灯会元》卷十。】  

欲识永明旨，门前一湖水。日照光明生，风来波浪起。【见《景德传灯录》卷二十六、《五灯会元》卷十。】  

定慧相资歌  

祖教宗中有二门，十度万行称为尊。初名止观助新学，后成定慧菩提根。唯一法，似双分，法性寂然体真止，寂而常照妙根存。定为父，慧为母，能孕千圣之门户。增长根力养圣胎，念念出生成佛祖。定为将，慧为相，能弼心王成无上。永作群生证道门，即是古佛菩提样。定如月，光烁外道邪星灭。能挑智炬转分明，滋润道芽除爱结。慧如日，照破无明之暗室。能令邪见愚夫禅，尽成般若波罗蜜。少时默，剎那静，渐渐增修成正定。诸圣较量功不多，终见灵台之妙性。瞥闻法，纔历耳，能熏识藏觉种起。一念回光正智开，须臾成佛法如是。禅定力，不思义，变凡为圣剎那时。无边生死根由断，积劫尘劳巢穴堕。湛心水，净意珠，光吞万象烁千途。抉开己眼无瑕翳，三界元无一法拘。觉观贼，应时克，攀缘病，倏然净。荡念垢兮洗惑尘，显法身兮坚慧命。如断山，若停海，天翻地覆终无改。莹似琉璃含宝月，倏然无寄而无待。般若慧，莫能量，自然随处现心光。万行门中为导首，一切时中称法王。竭苦海，碎邪山，妄云卷尽片时间。贫女室中金顿现，壮士额上珠潜还。斩痴网，截欲流，大雄威猛更无俦。能令铁床铜柱冷，顿使魔怨业果休。和诤讼，成孝义，普现群生超佛智。边邪恶慧尽朝宗，蝼蚁鲲鹏齐受记。偏修定，纯阳烂物刳正命。若将正慧照禅那，自然万法明如镜。偏修慧，纯阳枯物成迂滞。须凭妙定助观门，如月分明除雾翳。劝等学，无偏修，从来一体无二头。似禽两翼飞空界，如车二轮乘白牛。即向梵途登觉岸，便于业海泛慈舟。或事定，制之一处无不竟；或理定，唯当直下观心性；或事观，明诸法相生筹算；或理观，顿了无一无那畔。定即慧，非一非二非心计；慧即定，不同不别绝观听；或双运，即寂而照通真训；或俱泯，非定非慧超常准。一尘入定众尘起，般若门中成法尔。童子身中三昧时，老人身分谈真轨。能观一境万境同，近尘远剎无不通。真如路上论生死，无明海里演圆宗。眼根能作鼻佛事，色尘入定香尘起。心境常同见自差，谁言不信波元水。非寂非照绝言思，而寂而照功无比。权实双行阐正途，体用更资含妙旨。劝诸子，勿虚弃，光阴如箭如流水。散乱全因缺定门，愚盲祇为亏真智。真实言，虚入耳，千经万论同标记。定慧全功不暂忘，一念顿归真觉地。定须习，慧须闻，勿使灵台一点昏。合抱之树生毫末，积渐之功成宝尊。猕猴学定生天界，女子纔思入道门。自利利他因果备，若除定慧莫能论。【《大正新刊大藏经》第四十八册延寿《永明智觉禅师唯心诀》附收。】  

游上雪窦诗  

下雪窦游上雪窦，过云峰后望云峰。如趋仙府经三岛，似入天门彻九重。无日不飞丹顶鹤，有时忽起隐潭龙。祇因奉诏西归去，此境何由得再逢。  

同于秘丞赋瀑泉诗  

大禹不知凿，来源亦自成。色应怜众白，声合让孤清。远势曾吞海，飞流欲喷鲸。灵槎如可泛，天际问归程。【二首均录自光绪三十四年刊张美翊纂《奉化县志》卷四。前首又见《古今图书集成山川典》卷一一○。】  

武肃王有旨石桥设斋会进一诗  

南有天台事可尊，孕灵含秀独超群。重重曲涧侵危石，步步层岩踏碎云。金雀每从云里现，异香多向夜深闻。当知此界非凡界，一道幽奇各自分。  

仙源佛窟有天台，今古嘉名遍九垓。石磴嵌空神匠出，瀑泉雄壮雨声来。景强偏感高僧住，地胜能令远思开。一等翘诚依此处，自然灵贶作梯媒。  

智泉福海莫能逾，亲自王恩运睿谟。感现尽冥心境界，资持全固道根株。石梁低翥红鹦鹉，烟岭高翔碧鹧鸪。胜妙重重惟祷祝，永资军庶息灾虞。  

凌晨迎请倍精诚，亲散鲜花异处清。罗汉攀枝呈梵相，岩僧倚树现真形。神幡双出红霞动，宝塔全开白气生。都为王心标意切，满空盈月瑞分明。  

幡花宝盖满清川，祈祷迎来圣半千。莫道圣缘无影响，须知嘉会有因缘。空中长似闻天乐，岩畔尝疑有地仙。何必更寻兜率去，重重灵应事昭然。  

登云步岭涉烟程，好景随心次第生。圣者已符祥瑞事，地灵全副祷祈情。洞深重迭拖云湿，滩浅潺湲漱水清。愿满事圆归去路，便风相送片帆轻。【见《四库全书珍本初集》本宋林表民《天台前集别编》。】  

句  

言前体道乾坤窄，笔下搜吟海岳枯。  

绕绣屏飞花外蝶，隔金笼语柳中莺。  

春雨闭花径，晚云生石楼。  

草浓春径狭，树密晚窗阴。【均见明刻本《吟窗杂录》卷三十二《古今诗僧》。】  

***钱师悦***  

师悦，官少卿，吴越时人。诗一首。【(《全唐诗》无钱师悦诗)】  

题清乐亭  

林亭虚敞依金地，终待休宦此结庐。因共支公话空理，人中清乐更无如。【见复旦大学图书馆藏旧抄本《至元嘉禾志》卷三十二。】  

***江景防【一作「景房」】***  

景防，字汉臣，常山人。事钱俶，官侍御史。时吴越赋敛甚重。宋平诸国，赋敛仍旧籍为断。钱俶入宋，景防以侍从当上图籍，叹曰：「民苦苛敛久矣。使有司仍其籍，民困无已时也。吾宁以身任之。」遂沉图籍于河。诣阙，自劾所以亡失状，宋太宗大怒，欲诛之，已而谪沁水尉，遂屏居田里以卒。诗一首。【(《全唐诗》无江景防诗，传据《十国春秋》卷八七。《宋诗纪事补遗》作「江景房」)】  

保安寺  

扰扰尘埃白日忙，偶然来谒赞公房。行登峻岭跻攀倦，坐俯清泉笑傲凉。林静鸟声酬客语，风来花气逐人香。此时已觉凡尘断，分得高僧兴味长。【见《宋诗纪事补遗》卷二引《开化县志》。】  

***钱俶【补二首】***  

诗寄赠四明宝云通法师【二首】  

海角复天涯，形分道不赊。灯清读圜觉，香暖顶袈裟。戒比珠无类【疑当作「颣」】，心犹镜断瑕。平生赖慈眼，南望一咨嗟。  

相望几千里，旷然违道情。自兹成乍别，疑是隔浮生。得旨探玄寂，无心竞利名。苑斋正秋夜，谁伴诵经声。【见《大正新修大藏经》第四六册南宋释宗晓编《宝云振祖集》。】  

***赞宁***  

寄题明月禅院【之二】  

积翠湖心迤逦长，洞台萧寺两交光。鸟行黑点波涛白，枫叶红莲橘柚黄。人我绝时偎树石，是非来处接帆樯。如何遂得追游性，摆却营营不急忙。【见范成大纂《吴郡志》卷三十三。】  

悟空塔  

浮图萧瑟入虚空，一聚全身罔像中。传马祖心开佛印，识龙潜主示神通。毫光委坠江楼月，道气馨香海岸风。此地化缘才始尽，更于何处动魔宫？【《海昌胜迹志》卷一。此首承陶敏先生录示。】  

夜吟  

独坐闲吟野思清，秋庭萧索暮烟轻。孤灯欲灺月未上，万籁寂然蛩一声。  

秋日寄人  

白鸟行从山嘴没，青鸥群向水湄分。松斋独坐谁为侣？数片斜飞槛外云。【以上二诗为张靖龙同志提供，云见南宋陈起《增广圣宋高僧诗选后集》卷上。】  

钱唐潮信诗  

午未未未申，申【《西湖游览志》作「寅」】卯卯辰辰，巳巳巳午午，朔望一般轮。【见元陶宗仪《南村辍耕录》卷十二。】  

句  

要路花争发，闲门草易荒。【见宋吴子良《荆溪林下偶谈》卷二。」】  

山黛浅深春气力，浪花开合水工夫。  

草浓春径狭，树密晚窗阴。【均见《锦绣万花谷后集》卷三《春门》。】  

何用密防奸。【《江湖小集》卷五绍嵩《江浙纪行集句诗》引。】  

与闲为活计。【同前。】  

***晓荣***  

晓荣，俗姓邓，温州人。嗣德韶，住杭州龙册寺。诗二首。【(《全唐诗》无晓荣诗)】  

答慧文  

般若大神珠，分形万万亿。尘尘彰妙体，剎剎静毗卢。  

一念周沙界，日用万般通。湛然常寂灭，常展自家风。【《五灯会元》卷十。】  

***遇臻***  

遇臻，俗姓杨，越州人。嗣德韶，住婺州齐云山。诗一首。【(《全唐诗》无遇臻诗)】  

颂  

秋庭肃肃风颾颾，寒星列空蟾魄高。搘颐静坐神不劳，鸟窠无端吹布毛。【同前。】  

***本先***  

本先，俗姓郑，温州人。嗣德韶，后住本州岛瑞鹿寺。大中祥符元年卒。诗三首。【(《全唐诗》无本先诗)】  

非风幡动仁者心动颂  

非风幡动唯心动，自古相传直至今。今后水云人欲晓，祖师直是好知音。  

见色便见心颂  

若是见色便见心，人来问着方难答。更求道理说多般，孤负平生三事衲。  

明自己颂  

旷大劫来祇如是，如是同天亦同地。同地同天作么形，作么形兮无不是。【同前。】  

***洪寿***  

洪寿，嗣德韶，住杭州兴教寺。诗一首。【(《全唐诗》无洪寿诗)】  

闻堕薪有省偈  

扑落非他物，纵横不是尘。山河及大地，全露法王身。【同前。】  

***钱惟治***  

春日登大悲阁二首【一字至七字】  

阁，阁。雕镂，彩错。簇明霞，攒丽萼。玉女窥牖，飞仙捧铎。沉烟燠宝香，媚水涵珠箔。千山蓊郁晴霁，万井喧填晓郭。登临徙倚傍琼栏，满目春光煦寥廓。  

阁，阁。般斤，郢作。木从绳，工必度。华饰藻绘，密施榱桷。明蟾代宝灯，瑞霭为珍箔。栏危似倚高空，梯迥疑穿碧落。有时闲上瞰人寰，自谓禽中腾一鹗。  

春日登大悲阁【四言回文】  

春城满望，晓阁闲登。尘销霁景，定出真僧。人怀远思，槛凭危层。因圆果证，胜境斯兴。【均见明梁桥《冰川诗式》卷二。】  

***黄夷简***  

夷简，字明举，福州人。仕吴越为明州判官，累迁检校秘书监、平江节度副使。开宝初使宋，太祖劝以归顺，归匿其言而退隐。至吴越纳土，始复出，仕至平江军节度使。大中祥符四年卒，年七十七。【(《全唐诗》无黄夷简诗，传据《宋史》卷四四一、《十国春秋》卷八七。)】  

山居诗  

宿雨一番蔬甲嫩，春山几焙茗旗香。【见《玉壶清话》卷一。】  

***钱昱***  

昱，字就之，忠献王长子。初为咸宁、大安二宫使，授秀州刺史。尝使宋，归为台州刺史、温州刺史，转彰武军节度使。入宋后，历任知州、工部侍郎等职，咸平二年卒，年五十七。诗三首。【(《全唐诗》无钱昱诗，传录《十国春秋》卷八十三。)】  

升山灵岩寺【题拟】  

松杉满寺廊，栏杆倚高冈。郡郭晓云漠，禅斋春草长。涧青连竹色，山静带茶香。更有名僧在，茅庵住上方。【见《淳熙三山志》卷三八。】  

涵虚沼留题  

景致逼神仙，心幽道亦玄。僧闲来出世，松老不知年。放马眠岩草，移杯酌涧泉。浮名如脱得，终老此云边。【见影印文渊阁《四库全书》本《福建通志》卷七七。】  

留题巾山明庆塔院  

数级崔嵬万木中，最堪影势似难同。栏杆【《赤城志》作「阑干」】夜压江心月，铃铎秋摇岳顶风。重迭画檐遮世界，稀疏清磬彻虚空。有时问着禅僧路，笑指丹霄去不穷。【见《天台续集》卷下、《嘉定赤城志》卷十九。】  

### 全唐诗续拾卷四十七　闽  

***师备***  

师备，姓谢，福州闽县人。嗣雪峰。住福州玄沙院，世称玄沙和尚。开平二年卒，年七十四。诗八首。【(《全唐诗》无师备诗，传据《祖堂集》卷十、《宋高僧传》卷十三、《景德传灯录》卷十八。)】  

送灵云和尚颂【题拟】  

三十年来祇如常，叶落几回【卷十九作「几回叶落」】放毫光。自【卷十九作「从」】此一去云霄外，圆音体性应法王。【见《祖堂集》卷十、卷十九。】  

偈  

三棒愚痴不思议，浩浩溶溶自打之。行来目前明明道，七颠八倒是汝机。  

用处妙理不换机，问来答得不思议。应现常闻明知友，人人自在得功稀。  

再睹道友话清源，人人问道无不全。法法恒然皆如是，四生九类体中圆。【均见《祖堂集》卷十。】  

颂  

玄沙游径别，时人切须知。三冬阳气盛，六月降霜时。有语非关舌，无言切要辞【《五灯会元》卷七作「词」】。会我最后句，出世少人知。  

奇哉一灵叟，那顿许(口殳)(口殳)【音兜】。风起引箜篌，迷子争头凑。设使总不是，虾蟆张大口。开口不开口，终是犯灵叟。欲识个中意，南星真北斗。  

万里神光顶后相，没顶之时何处望。事已成，意已【《五灯会元》作「亦」】休，此个从来【《五灯会元》作「来踪」】触处周。智者聊闻猛【《五灯会元》作「撩着便」】提取，莫待须臾失却头。【均见《景德传灯录》卷二九。】  

一二三四五，日轮正当午。可怜大丈夫，先天为心祖。【《祖庭事苑》卷二。】  

志懃  

志懃，福州人。嗣沩山。在福州，号灵云和尚。诗一首。【(《全唐诗》无志懃诗)】  

偶睹春时花(上蕊下木)繁发忽然发悟喜不自胜乃作一偈  

三十年来寻剑客，几逢花发【《景德传灯录》作「落叶」】几【《五灯会元》作「又」】抽枝。【《祖堂集》卷十作「叶落几回再抽枝」。】自从一见桃花后，直至如今更不疑。【见《祖堂集》卷十九、卷十、《景德传灯录》卷十一、《五灯会元》卷四。】  

从范  

从范，师全豁，在福州香溪，与罗山道闲同时。诗一首。【(《全唐诗》无从范诗)】  

偈  

迦叶上名【《五灯会元》作「行」】衣，披来须捷机。纔分招的箭，密露不藏龟。【见《景德传灯录》卷十七、《五灯会元》卷七。】  

普闻  

普闻，初为唐僖宗太子。僖宗幸蜀，遂断发为僧。嗣石霜。后住邵武龙湖寺三十余年。诗一首。【(《全唐诗》无普闻诗)】  

临示寂声钟集众说偈  

我逃世难来出家，宗师指示个歇处。住山聚众三十年，寻常不欲轻分付。今日分明说似君，我敛目时齐听取。【见《五灯会元》卷六。】  

义存  

义存，俗姓曾，泉州南安人。年十七出家，嗣德山。大中间北游，咸通间南归，后移居福州雪峰山，时称雪峰和尚。开平二年卒，年八十七。诗四十三首又四句。【(《全唐诗》无义存诗，传据《宋高僧传》卷十二。)】  

住山后作【题从《小草斋诗话》卷四】  

光阴倏忽【《小草斋诗话》作「迅速」】暂须臾，浮世那【《小草斋诗话》作「何」】能得久居。出岭年登【《祖庭事苑》卷四作「始年」】三十二，入闽【《祖庭事苑》作「如今」】蚤是四旬余。他非不用频频检【《祖庭事苑》、《小草斋诗话》作「举」】，已过还【《祖庭事苑》作「当」】须旋旋除。为报满朝【《小草斋诗话》作「报与满朝」】朱紫道，阎王【《祖庭事苑》作「罗」】不怕佩金鱼。  

游柽洋  

青山无适莫，四畔无来路。安居不到处，出身终有余。  

因学人问事  

佗事佗人断，己事己自裁。万法剎那包，何用更往来？  

送澄沼  

忽告归乡去，崎岖枉涉途。雪岭三秋外，澄沼一事无。  

因读寒山诗  

可怜寒山子，多言复多语。横路作篱障，何如直下觅光舒？  

咏鱼鼓二首  

我暂作鱼鼓，悬头为众苦。师僧吃茶饭，拈槌打我肚。身虽披鳞甲，心中一物无。鸬鹚横溪望，我誓不入湖。  

可怜鱼鼓子，天生从地养。粥饭不能(歹肖)，空肚作声响。时时惊僧睡，懒者烦恼长。住持闹喧喧，不如打游漾。  

放牛  

早朝放牛承露草，直至日昼干饱好。牛饱更无思食念，牛儿无事唱牛歌。  

劝人  

莫道肯去易，肯去也大难。虚空满天下，迷人坐不安。  

若切老婆心，劝君莫掠虚。忽遇明眼人，相逢笑杀渠。  

枯树解藏龙，贪睡不闻钟。一朝侵早起，忽觉是何龙。  

低头不见地，仰面不见天。欲知白牛处【《林间录》作「欲识金刚体」】，但看髑髅前。【《林间录》卷上云此篇为见亡僧后作。】  

达摩来路远，汝莫辜负佗。子细审思观，忽然悟去好。  

人人尽有乾坤眼，莫随妄境颠倒窥。恒沙国土总吞尽，吞尽不我何旨旨。  

枯木藏龙，雷动必惊。惊者是少，不惊者多。  

绝顶白似雪，众水一源深。道场平如掌，我宗超佛心。  

长江抛钓子，游鱼带丝绦。恩重钩头饵，轻欺上祖歌。  

脚踏香积垄，头枕马鸣崎。身卧白云里，神光万里秘。会我最后句，与汝同一枝。  

冬瓜长儱侗，葫芦剔突。玲珑满天下，览子黑漫漫。  

君不见【《祖堂集》卷七「不见」二字作「觅」】路边华表柱，天下忙忙总一般。琵琶柦(木戾)【《祖堂集》作「拗捩」】随手转，广陵妙曲无人弹。若有人能解弹得，一弹弹尽天下曲。  

世中【《祖堂集》卷七作「间」】有一事，奉劝学者取。虽无半钱活，流传历劫富。  

登天不借梯，遍地无行路。包尽乾坤处，禅子火急悟。【又见《祖堂集》卷七。】  

寅朝不肯起，贪坐昏黄晡。鱼被网裹【从《祖堂集》卷七改】却，胀【《祖堂集》作「张」】破猎师肚。  

满天不见路，万里迷也没。问汝世间人，何时得成佛？  

磨砖不成镜，虚空终有月。火急自提取，莫受多生屑。  

高抛不至天，低掷岂着地？日轮隐山去，回头更觅鼻。  

我今劝汝道，汝休念文字。兼劝采樵人，努力莫相欺。  

多生不出家，万劫受辛苦。今日舍恩爱，誓愿莫回顾。  

春霜满天寒，览子黑漫漫。白牛常在髑髅前，劝君审细看。  

报汝等知乎，真性不在途。色身祇要闲，何用苦区区。  

须知不从人处得，何劳昼夜苦求人。己珠迥然越三界，不是圣人非色尘。  

天色晴明绿嶂分，万里虚空绝点云。可惜时人何不悟，肯者同游此法门。【此首又见《石仓历代诗选》卷一一一。】  

万里无寸草，迥迥绝烟霞。历劫长【《祖堂集》卷七作「常」】如是，何须【《祖堂集》作「烦」】更出家？  

辞曾氏  

昔年曾许郁多罗，直至如今未动梭。此日且随云水去，谁能待得鸭成鹅。  

赠实师伯  

善哉道者，顿息大机。堂堂密密，将何显伊？千山绝顶，万重绿衣。风云抱合，我终不知。以此浮幻，  

随处徉痴。严霜欲至，放发齐眉。僧俗不辩，怀量任疑。晓我微功，雨势云飞。  

幽州未得授戒  

一十出家未是时，二十出家正是时。今遇官坛缘未合，躘踵且作老沙弥。  

自述  

思量未到雪峰时，爱把浮生取次疑。及至法门非法法，到头无我亦无师。【此首又见《石仓历代诗选》卷一一一。】  

师亲写版牌云  

妄身临镜照影，影与妄身不殊。若欲去影留身，不知身影常虚。身影从来不异，不得一有一无。若拟憎凡爱圣，生死海里常浮。  

欲得不招无间业，莫谤如来正法轮。有物密救人，争奈人不知。  

题枯木庵【题拟】  

庵前永日无狼子，磨下终年绝雀儿。  

题僧堂前梁  

今朝不保明朝，常作千载遮头。【以上均见《卍续藏经》本《雪峰真觉禅师语录》卷下。是书附北宋王随、孙觉等人序。】  

偈  

心镜明，鉴无碍，廓然莹彻周沙界。万像森罗影现中，一性圆光非内外。【见《宗镜录》卷十。】  

和双峰偈  

非但抛僧去，云岭不相关。虚空无隔碍，放旷任纵横。神光迥物外，岂非秋月明。禅子出身处，雷罢不停声。【同前卷七。】  

晖和尚  

晖和尚，义存同时人。诗一首。【(《全唐诗》无晖和尚诗)】  

颂  

雪山养得一条蛇，寄着南山意如何？不是寻常毒恶物，参玄须得会先(左阿去可右施去方)。【见《祖堂集》卷七。】  

光云  

光云，莆田人。嗣长庆慧棱。闽主请住福州报慈院，世称报慈和尚。【(《祖堂集》卷一二)】  

和晖和尚颂  

劝君崄处好看蛇，冲着临时争奈何。欲得安身觅负物，向南看北正先(左阿去可右施去方)。【同前。】  

道溥  

道溥，姓郑，福唐县人。嗣雪峰。在泉州，时称睡龙和尚。诗二首。【(《全唐诗》无道溥诗)】  

三种病人颂  

奇哉大师恶盲聋，善能方便唱真宗。为报知音须带会，莫将意句竞来通。  

示学偈  

瞎眼善解通，聋耳却获功。一体归无性，六处本来同。我今齐举唱，方便示汝浓【疑应作「侬」】。相传佛祖印，继续老胡宗。【均见《祖堂集》卷十一。】  

神晏  

神晏，姓李，汴州人。嗣雪峰。住福州鼓山寺，世称鼓山和尚。天福中卒，年七十七。诗九首。【(《全唐诗》无神晏诗)】  

偈颂六首  

直下犹难会，寻言转更赊。拟【《景德传灯录》卷十八及《五灯会元》卷七作「若」】论佛与祖，特地隔天涯。【见《祖堂集》卷十。】  

有曲无弦索，宫商调不同。若人纔和得，拍拍尽为龙。  

彩笔除装色更浓，针挑疮患理难同。维摩昔日称何事，迷从西土却还东。  

何事最堪依，岩中独坐时。路险人难到，峦高鸟不飞。  

白云长满洞，论劫未曾亏。不话曹溪旨，焉干道者机。  

石室周圆庆已多，有人不到复如何？待封此样呈诸友，开时祇好笑呵呵。  

十八郎殿下送彩球上于方丈顶挂便请偈  

众彩裁成已，工多妙最殊。收归方丈里，长翫一明珠。  

十八郎殿下又送偈上国师兼请和师乃答之  

建化开遮假立名，无名之说亦难停。其中荐得非关识，朗月当空不自明。北京秀长称为泽，南派传宗祖讳能。黄卷暂诠呼作性，教外须参有别行。【以上八首均见《古尊宿语录》卷三七《鼓山先兴圣国师和尚法堂玄要广集》。】  

题所居屋壁【题拟】  

白道从兹速改张，休来显现作妖祥。定祛邪行归真见，必得超凡入圣乡。【见《五灯会元》卷七。】  

王十八郎  

十八郎，闽王王氏子。诗一首。【(疑此人即王延彬，惜无确证，姑另列目俟考详。)】  

上鼓山国师偈兼请师和之【题拟】  

无形无本亦无名，日用驱驱不暂停。对面向人多不识，纵横自在转分明。权时来寄君家宅，万种千般是事能。认取当来真本性，一时抛弃事皆行。【同前。】  

皎然  

皎然，福州人。嗣灵峰。住福州长生山，世称长生和尚。诗二首。【(《全唐诗》卷八一五所收皎然为贞元间僧，此为另一人)】  

见挑灯偈【题拟】  

一灵孤灯当门悬，拟欲挑来历劫昏。山声朴直人难见，此中会得处处全。  

在灵峰时为后生造偈【题拟】  

素面相呈犹不识，更添脂粉竞看。这里若论玄与实，与吾如隔万重山。【均见《祖堂集》卷十。】  

王延彬  

赠泉州宏则和尚【题拟】  

莫怪我来偏礼足，萧宫无个似吾师。【见郑方坤《五代诗话》卷一、《全闽诗话》卷一引《闽书》。】  

上长庆和尚偈【题拟】  

世人悟道非从耳，耳患虽加道亦分。灵鹫一机迦叶会，吾师传得岂关闻。【《祖堂集》卷十。】  

翁承赞  

寄圭峰寂公  

屈指闲思癸丑年，共师曾听翠微泉。高梧疏冷月纔上，古屋荒凉人未眠。别后青云虽寄迹，乱余白发欲垂肩。无端贫病莲峰下，一半乡心属暮蝉。【影印本《诗渊》第一册第七三六页。】  

酬韦二十二行次见寄  

风触离肠雪满襟，晚来惆怅两难任。早知上马同千里，且合挝觞更一斟。曩眷已坚金石志，新诗重壮岁寒心。他时挂壁尘冠在，不为闲人取次寻。【影印本《诗渊》第二册第八七三页。】  

文会咏筝柱子  

散木今何幸，良工不弃捐。力微惭一柱，林薄仰群弦。且愿声相应，宁辞迹屡迁。知音如见赏，雅调为君传。【同前第一三○九页。】  

题河阴崔少府素幛  

真玉不显文，至人不逞迹。君见华堂幛，转觉虚室白。旷然绝氛滓，润色惟粉泽。皎若朗月升，皓如繁霜积。清晨卷帘望，秋天横半壁。昼景当户窥，晴云拂瑶席。非无丹青妙，点污吾所惜。世事巧乱真，我将世情隔。自持纯素质，可悦神仙客。何必玩画屏，留连假泉石。【同前第一三八九页。】  

送人归觐南海  

迢迢南越路，送子意难分。雁背三湘月，家遥五岭云。舶经秋海见，角向晚城闻。想得问安后，新诗独不群。【同前第六册第四三八八页。】  

送刘光载归宁  

少年才子喜还家，满袖新诗敌绮霞。襟袖凉生归马病，关河秋晓早鸿斜。趋庭虽未擎丹桂，问绢何妨赋《白华》。莫为时危翻自滞，回头一步是星槎。【同前。】  

严禅师  

严禅师，嗣全豁，住福州圣寿院。诗一首。【(《全唐诗》无严禅师诗)】  

颂  

山僧一衲衣，展似众人见。云水清两条【《五灯会元》作「两条分」】，莫教露针线。【《景德传灯录》卷十七、《五灯会元》卷七。】  

慧救  

慧救，泉州莆田人。出家于龟洋山，后嗣师备。世称中塔和尚。闽王钦敬，奏赐紫衣。诗二首。【(《全唐诗》无慧救诗)】  

曜日颂  

见物明明绝见尘，闻声浩浩亦非因。宗师真示无闻见，未晓徒劳见月新。【《祖堂集》卷十一。】  

送灵云和尚颂【题拟】  

谛当恒然直古今，未彻见闻实甚深。现现运转三十载，春尽萎花示君心。【《祖堂集》卷十九。】  

韩偓  

深村  

甘向深村固不材，犹胜摧折傍尘埃。清宵玩月唯红叶，永日关门但绿苔。幽院菊荒同寂寞，野桥僧去独裴回。隔篱农叟遥相贺，伫看芳田膏雨来。【《四库全书》本《韩内翰别集》。】  

□明  

迢迢恩义吹区分。【《断肠诗集前集》卷五《秋日杂书二首》郑元佐注引。】  

王审知  

审知，字信通，光州固始人。唐季，从兄潮起兵，入据福建。潮卒，继任威武军节度使，奄有闽地。开平三年，封闽王。同光三年卒，年六十四。【(《全唐诗》无王审知诗，兹据《十国春秋》卷九十拟传)】  

与僧对句【题拟】  

钩偷荳蔻花。【审知。】日动珑(王葱)髻。【僧。见《吟窗杂录》卷三十八。】  

黄子棱  

子棱，字威元，洛阳人。随父入闽，事王审知，累官至侍御史。退居建阳，筑亭望父墓，名曰望考亭。诗一首。【(《全唐诗》无黄子棱诗，传据《十国春秋》卷九五及《闽小纪》)】  

题所居  

青山木笏尚初官，未老金鱼是等闲。世上几多名将相，门前谁有此溪山。市楼晚日红高下，客艇春波绿往还。人过小桥频指点，全家都在画图间。【见《嘉靖建阳县志》卷七、周亮工《闽小纪》卷二。】  

省澄  

省澄，俗姓阮，泉州仙游县人。嗣保福，在泉州，世称福先招庆和尚。闽王钦重，赐号净修禅师。诗七首。【(《全唐诗》无省澄诗，传据《祖堂集》卷十三、《景德传灯录》卷二十二。《五灯会元》卷八作「省(仃去丁改登)」。)】  

示执坐禅者颂  

大道分明绝点尘，何须长坐始相亲。遇缘傥解无非是，处愦那能有故新。散诞肯齐支遁侣，逍遥曷与慧休邻。或游泉石或阛阓，可谓烟霞物外人。  

示坐禅方便颂  

四威仪内坐为先，澄虑身心渐坦然。瞥尔有缘随浊界，当须莫续是天年。修持只话【《五灯会元》作「秪学」】从功路，至理宁论在那边。一切时中常管带，因缘相凑豁通玄。【以上二首均见《景德传灯录》卷二九、《五灯会元》卷八】  

颂三首  

佛日冲天闲雾开，觉城东际象王回。善财五众承当得，鹙子虽逢似不来。  

大士梁天请讲开，始登莲座蹑梯回。皇情未晓志公说，大士《金刚》已讲来。  

吴(土反)当年塔未开，宋云葱岭见师回。手携只履分明个，后代如何密荐来。【见《祖堂集》卷十三。】  

答国师  

仰山啮镞话，拟议都难会。指拟益后来，言损这边在。【《祖堂集》卷十八。】  

长庆和尚赞  

缁黄深郑重，格峻实难当。尽机相见处，立下闭僧堂。【同前卷十。】  

如体  

如体，嗣义存，住福州芙蓉山。诗一首。【(《全唐诗》无如体诗)】  

古曲偈【《祖堂集》卷十一作《雄颂》】  

古曲发声雄，今古唱还同【《五灯会元》作「今时韵亦同」】。若论第一拍【《五灯会元》作「指」】，祖佛尽迷踪。【见《祖堂集》卷十、卷十一、《五灯会元》卷七。】  

慧忠  

慧忠，俗姓陈，泉州人。嗣草庵法义禅师。诗三首。【(《全唐诗》无慧忠诗)】  

偈  

雪后始知松柏操，云收方见济淮【《五灯会元》作「河」】分。不因世主令【《五灯会元》作「教」】还俗，那辨鸡群与鹤群。  

多年尘土【《五灯会元》作「事」】谩腾腾，虽着伽黎【《五灯会元》作「方袍」】未是僧。今日归来酬本志，不妨留发候然灯。【《五灯会元》作「今日休行依善慧，满头留发候然灯」。】  

形容【《五灯会元》作「仪」】虽变道常存，混俗心源亦不昏。试读善财巡礼偈，当时岂例是【《五灯会元》作「作」】沙门。【见《禅林僧宝传》卷十、《五灯会元》卷十四。】  

章文谷  

文谷，京山邑人。诗一首。【(《全唐诗》无章文谷诗)】  

送士濂弟之京  

行色翩翩入帝都，壮怀此去莫踌躇。昔曾故国登高第，今向新朝再上书。汝负才猷堪济世，我惭衰朽合闲居。鸰鸽原今常相望，衣锦还乡常有余。【见光绪廾六年刊翁昭泰纂《浦城县志》卷三九引《章氏会谱》。】  

王涤  

南涧寺阁  

上阁便见海，入门方是山。塔高端似笔，城转曲如环。【见《舆地纪胜》卷一二八《福州》。】  

詹敦仁附詹琲  

行至双溪口午炊主人开瓮求诗作  

地僻双溪合，村深邸舍稀。主人如旧识，稚子觅新诗。洗杓开春酝，淘粳作午炊。春风吹酒醒，琴剑又追随。  

欧阳长官见迓约余买邻作此奉呈  

一识荆州面，令人意气舒。知心真我辈，遂性即吾庐。佛耳云堪扫，湖山水可渔。明朝整琴剑，踏雪醉骑驴。  

父子联韵诗  

詹敦仁　　詹琲  

夜静月华明，【仁。】秋深露气清。【琲。】园林消溽暑，【仁。】山水送寒声。【琲。】菊富陶无酒，【仁。】莼肥翰可羹。【琲。】人生贵自适，【仁。】世利不须营。【琲。】漫舞衣饶冷，【仁。】狂歌酒易倾。【琲。】欢酬儿与父，【仁。】今古梦还醒。【琲。】笑眼看毛凤，【仁。】长怀念鹡鸰。【琲。】干戈时已定，【仁。】款款话平生。【琲。均见《闽诗录乙集》卷四。】  

文彧  

文彧，五代闽僧。有《诗格》一卷，收入《吟窗杂录》。《宋史艺文志》有「僧文彧诗一卷，今不存。诗一首又二句。【(《全唐诗》无文彧诗)】  

赠陈文亮【题拟】  

闻学汤休长鬓髭，罢修禅颂不披缁。龙盂虎锡安何处，象简银鱼得几时。宗炳社抛云一榻，李膺门醉酒千卮。莫言谁管你闲事，今日尘中复是谁？【周本淳校点本《诗话总龟》卷三九引《雅言系述》。】  

吊陈文亮【题拟】  

不知冥漠下，今似鹧鸪无？【同前。】  

陈文亮  

陈文亮，闽人。少为浮屠，后入王氏幕下，终遇害。诗一首又四句。【(《全唐诗》无陈文亮诗)】  

代迁客吟鹧鸪诗  

毛羽锦生光，江南是你乡。四山声欲合，迁客路犹长。相应隈丛竹，低飞近夕阳。就中汨罗岸，非细断人肠。【同前。】  

为僧时作【题拟】  

谁管你闲事，尘中自有人。【同前。】  

句  

草铺春□阔，兵偃塞垣操。【《增修诗话总龟》卷十六引《古今诗话》。】  

杨凫  

句  

岛山断云垂极浦。【《江湖小集》卷六绍嵩《江浙纪行集句诗》引。】  

玄应  

玄应，俗姓吴，泉州晋江人。嗣白龙道希，漳州报劬院。开宝八年卒，年六十六。诗一首。【(《全唐诗》无玄应诗)】  

临寂示漳州刺史陈文颢偈【题拟】  

今年六十六，世寿有延促。无生火炽然，有为薪不续。出谷与归源，一时俱备足。【《景德传灯录》卷二十四、《五灯会元》卷八。】  

定御  

定御，干德中居仙游高田院，六年卒。诗一首。【(《全唐诗》无定御诗)】  

答冥使【题拟】  

三年过了又三年，阅遍《华严》满五千。功德完时珍重去，何劳使者上高田。【同治《仙游县志》卷四十五。】  

郑元弼  

元弼，仙游人，良士子。事王继鹏为礼部员外郎。通文时，尝使晋。王延羲立，改官谏议大夫，迁礼部尚书、判三司。天德二年为朱文进所杀。诗二首。【(《全唐诗》无郑元弼诗，传据《仙游志》卷四、《十国春秋》卷九六)】  

汀州定光南安岩诗二首【题拟】  

石耸灵岩接太虚，百千年称定光居。未知天上何方有，应是人间别地无。  

香风影里迎新魄，梵贝声中见落晖。自幸劳生名利役，不能来此共忘机。路入云山几万层，豁然岩宇势峥嵘。地从物外嚣尘断，天到壶中日月明。【见《舆地纪胜》卷一三二《汀州》。】  

清豁  

夜睹豺虎奔至契如庵前自然驯遶因有诗【题拟】  

行不等闲行，谁知去住情。一餐犹未饱，万户勿聊生。非道应难伏，空拳莫与争。龙吟云起处，闲啸两三声。【见《五灯会元》卷八。】  

韦添  

添，闽中书吏。【(《全唐诗》无韦添诗)】  

天字谜  

露头更一日，真是艳阳根。【见《说郛》卷六一《清异录》。】  

钱熙  

熙，字大雅，南安人。初为泉州陈洪进巡官。入宋，于雍熙二年登进士第，历任直史馆、右司谏等职，威平三年卒，年四十八。诗三首。【(《全唐诗》无钱熙诗，传据《宋史》卷四四○)】  

清源山【题拟】  

巍峨堆压郡城阴，秀出天涯【《泉州府志》作「崖」】几万寻。翠影倒时吞半郭，岚光凝处滴疏林。【见《古今图书集成山川典》卷一八五《泉山部》、同治庚午年刊黄任等纂《泉州府志》卷六。】  

龙首山  

残年仍置闰，五日恰逢春。携酒客不赏，敲门僧不嗔。双松如拱立，万井自横陈。精舍故盘礡，元规尘上人。【同治《泉州府志》卷六。】  

九日溪偶成  

渔家深处住，鸥鹭泊柴扉。雨过山【《清源文献》作「莎」】迷径，潮来风满衣。岸幽分远景，波冷漾清【《清源文献》作「晴」】晖。却忆曾游赏，严陵有旧矶。【见同书卷七、《宋诗纪事》卷四引《清源文献》。】  

张连  

张连，闽太常博士。  

添撰享太庙乐章  

敬宗庙奏  

大孝显庆，景运应时。德合天地，威戢蛮夷。神呈福祉，岁有经□。无私之礼，□□□□。【《大唐郊祀录》卷九。】  

文宗庙奏  

赫尔昭代，显应元亨。祥符史牒，德振文明。风调雨顺，海晏河清。应延大宝，千秋化成。【同前。】  

陈致雍  

陈致雍，莆田人。初仕闽为太常卿。复入南唐，以通礼及第，除秘书监。未几，致仕归，陈洪进辟为掌书记。撰《曲台奏议》二十卷等。【(《十国春秋》卷九七本传)】  

补迎神奏永和之舞九变第二奏  

说祝于室，(火芮)萧燃脂。几筵斯设，妥以皇诗。云韶清越，绛服离披。僾然如此，永感孝思。【《大唐郊祀录》卷九。】  

### 全唐诗续拾卷四十八　楚上  

居遁  

居遁，俗姓郭，抚州南城人。嗣洞山，住潭州龙牙山妙济寺，世称龙牙和尚。龙德三年卒。所作歌行偈颂，颇行于世。诗九十六首。【(《全唐诗》无居遁诗)】  

偈颂并序○序为南岳齐己撰  

禅门所传偈颂，自二十八祖止于六祖，已降则亡，厥后诸方老宿亦多为之，盖以吟畅玄旨也。非格外之学，莫将以名句拟议矣。洎咸通初，有新丰、白崖二大师所作，多流散于禅林，虽体同于诗，厥旨非诗也。迷者见之，而为抚掌乎。近有升龙牙之门者，编集师集，乞余序之。龙牙之嗣新丰也，凡托像寄妙，必含大意，犹夫骊颔蚌胎，炟耀波底，试捧翫味，但觉神虑澄荡，如游寥廓，皆不若文字之状矣。且曰：鲁仲尼与温伯雪子，扬眉瞬目，何妨言语哉！乃为之序云耳。  

夫人学道莫贪求，万事无心道合头。无心体得【《景德传灯录》卷二九作「始体」】无心道，体得无心道也【《景德传灯录》作「亦」】休。  

学道先须且学贫，学贫贫后道方亲。一朝体得成贫道，道用还如贫底人。  

学道蒙师指【斯二一六五卷作「止」】却闲，无中有路隐人间。直饶【《景德传灯录》卷二九作「饶君」】讲得【《祖堂集》卷八作「时人尽讲」、斯二一六五卷作「饶君会得」】千经论，一句临机【《祖堂集》、斯二一六五卷作「时」】下口难。  

学道先须立自身，直教行处不生尘。僧真不假居岩【《祖堂集》卷八作「俱言」】室，到处无心即在人。  

学道先须有悟由，还如曾快龙舟。虽然旧阁闲【《传灯录》作「于」】田地，一度赢来方始休。【又见《僧宝传》卷九。】  

学道先须息万机，将机学道转生疑。此门广大无遮障，学者虽多达者稀。  

一得无心便道情【《景德传灯录》卷二九作「心」】，六门休歇不劳形。有缘不是余朋友，无用双眉却弟兄。  

一得无心便豁空，祇因先圣祖门通。个中若向三乘学，万劫无因得遇逢。  

自体如如任运常，因兹行歇在三湘。双眉无用是毫相，说处无分舌广长。  

自小从师学祖宗，闲华犹似缠人蜂。僧真不假栖【《景德传灯录》卷二九作「居」】云外，得后无心色亦空【《景德传灯录》作「知无色自空」】。  

得圣超凡不作声，卧龙长怖【斯二一六五卷作「布」】碧潭清。人生若得长【斯卷作「常」】如此，大地那能留一名。  

得道还同未得人【《景德传灯录》卷二九作「悟了还同未悟人」】，心无胜负自安神。从前古德称贫道，向此门中能几人？  

心空不及道空安，道与心空状一般。参玄不是道空士，一乍相逢不易看。【又见《祖堂集》卷二十、《景德传灯录》卷二九。】  

此生不息息何时，息在今生共要知。心息仙因【《景德传灯录》卷二九作「只缘」】无妄想，妄空【《景德传灯录》作「除」】心息是休时。  

劫火曾将无气吹，不劳心力当时萎。人天不见风尘起，怖息无招各自归。  

人若无心称道情，觑见【《祖堂集》卷八作「识得」】无明道已明。人能弘道道能显，道在人中人自宁。  

何事朝愁与暮愁，少年不学老还羞。骊珠不是骊龙惜，自是时人不解求。  

了得心源处处安，何须终日对林峦。玉向火中烧转润，莲华在水叶长干。  

扫地煎茶及针把，更无余事可留心。山门有路人皆到【斯二一六五卷作「去」】，我户无门那畔寻？  

或居城郭或居山，得道无心在处闲。实似小儿归父母，身衣随分补遮寒。  

道情六用如眉用，用处如眉始可观。人见道时如寂寞，人情全是道情安。  

拟学论情实苦哉，疑心不断妄难摧。未了携囊须且去，得闲无事却回来。  

四气吹成物不虚，可怜青叶下垂珠。虽然种得无心宝，一任傍人恣意须。  

世人无心不能治，致祸愁生累及眉。一朝体得心无事，眉放毫光自不知。  

僧房(门贝)寂夏修持，闭户疏人怪亦知。侬家自有同风事，千里无来却肯伊。  

临窗不觉寸阴移，火急修行早是迟。白日祇陪人事过，园林那得道成时。  

缘觉【《景德传灯录》卷二九作「菩萨」】声闻未尽空，人天来往访真宗。争如【《景德传灯录》作「知」】佛是无疑士，端坐无心祇么通。  

顶相拟求终不见，应缘同谷不违方。此门别处无寻路，祇有休心更厮当。  

三事无忧乐道情，且陪云水不求名。任渠更作千般解，体自无暇不染青。  

将心除妄妄难忘，不体玄微事转忙。未了祇言如来秘，觉后方知不覆藏。  

道者【《传灯录》作「学道」】无端学画龙，元来未得笔头踪。一朝体得真龙后，始觉平生【《传灯录》作「方觉从前」】枉用功。  

凡有含生共一尘，先圣精勤早出伦。彼既丈夫我亦尔，谁遣他春我不春。  

毫厘有差千里隔，剎那一悟祖师齐。玄微须向玄中体，道用还教道者知。  

参玄道者莫因循【《祖堂集》卷八作「参寻玄道莫因修」】，学处须教皂白分。千圣从来无异路，妄缘机智有多门【《祖堂集》作「闻」】。  

向前吴氏学丹青，不体僧繇事不精。画马不成驴亦失，时人尽笑枉平生。  

粉壁朱门事岂繁，高墙扃户住如山。莫言城郭无休士，人若无心在处闲。  

俭用贵图延日月，补衣还免到人间。无心道者方如此，未得无心也大难。  

冷月霜天道者孤，一堂禅侣守寒炉。衲衣穿处冰侵骨，夜坐更深炭也无。  

万般施设不如常，又不惊人又久长。如常恰似秋风至，无意凉人人自凉。【又见《祖堂集》卷八。】  

膝(被去皮改夸)斑阑火炙成，浑身破碎不能惊。山房独坐观极乐，豁然无事畅人情。  

一室一床居物外，一瓶一(金本)寄生涯。门前纵有通村路，是我何曾识一家。  

昔生未了今须了，此生度取累生身。古佛未悟同今者，悟了今人即古人。  

木食草衣心似月，一生无念复无涯。时人若问居何处，渌水青山是我家。  

朝看花开满树红，暮观花落树还空。若将华比人间事，花与人间事一同。  

柳色含烟山花笑，莺啼林下几人知？后生正好寻玄路，莫弃光阴虚度时。  

志慕空门誓不休，莫将闲事挂心头。白云便是修行伴，从听时光去不留。  

知身是幻不求名，浮沤出没几时生。借问云山学道者，此去修行早晚成。  

在梦那知梦是虚，觉来方觉梦中无。迷时恰似梦中士，悟后还同睡起夫。  

迷人未了劝盲聋，土上加泥更一重。了【《景德传灯录》卷二九作「悟」】人有意如迷意，只在迷中迷不逢。  

人情浓厚道情微，道用人情世岂知。空有人情无道用，人情能得几多时？【又见《景德传灯录》卷二九。】  

成佛人稀念佛多，念来岁久却成魔。君今欲得易【《传灯录》作「自」】成佛，无念之心【《传灯录》作「人」】不较多。  

家具摐摐一老翁，眉间长发白(上匆下心)(上匆下心)。心休意息从何有，祇为心头万事空。  

二时粥饭随长短，三界休求也大精。世间大有多求者，直至无常不称情。  

未了及【《祖堂灯》卷八作「之」】时亲遍礼，不须【《祖堂集》作「应」】端坐守清贫。直似罗(目侯)罗【《祖堂集》作「行」】密行，争【《祖堂集》作「岂」】如迦叶不闻闻。  

若教求道似求名，世上无人道不成。心静道场何曾到，世间尘路等闲行。  

杉松直拔映峰峦，一色长青道者看。四气盛衰无变异，岂同凡木有多般。  

就中慈母感儿情，失便哀啼处处惊。门市人多非是母，虽然观瞩泪还盈。母来寻见儿还见，当下回颜不作声。  

眉间豪相焰光身，事见争如理见亲。事有只因于理有，理慈【《景德传灯录》卷二九作「权」】方便化天人。一朝大悟俱消却，方得名为无事人。  

沙门莫苦远祇桓，身四威仪且自观。蓬若出麻终不直，僧离清众太无端。从前上古诸先德，尽向丛林里获安。  

人天须假像行持，无像无形世岂知？空生体得岩中坐，华雨由来责见迟。三乘欲学如斯事，直似空生方始知。  

一切名山到因脚，辛苦年深与袜着。如今年老不能行，手里把个破木杓。破木杓，俵与众生甘露药。众生吃了尽惺惺，一切昏迷皆失却。  

无端遣向墨池边，染得身衣黑似烟。却去上流清处洗，身心用尽亦如然。令教脱却重披素，不免依前着净缘。染净二途俱不了，到头须得自心玄。  

拟住城隍守不非，见云生处又思归。三间茅舍喜犹在，九带青萝尚遶围。松柏近栽方始盛，槿花秋首未尝萎。山云叆叇虽垂布，承揽不知谁复谁？  

自从知始觉无明，一衲随缘祇么行。被人骂辱无心诤，见说无为上拟争。祇合守愚居暗室，又缘缁素要分明。为报往来参学者，得师无意始无生。  

微微细雨下多时，百卉抽枝长不知。正化叵兴民自赡，叵兴民赡亦如斯。天观万物如刍狗，有覆无心更望伊。不因无事在林在，争觉王侯有此资。  

备米柴茶是事殷，茅茨蓬户不惊人。晨朝有粥斋时饭，资我如常任运身。冬至息心随分过，春来量力事须懃。支持若得今生度，来世还如无事人。  

学道如钻火，逢烟且莫休。直待金星现，归家始到头。  

阎浮有大宝，见少得人稀。若人将献我，成佛一饷时。  

悟则一饷时，能了万劫疑。若人万劫疑，不了一饷时。  

不了万劫疑，古德岂论之。为报参玄士，须怀悔底时。  

寻牛须访迹，学道访无心。迹在牛还在，无心道易寻。  

唯念门前树，能容鸟泊栖【《景德传灯录》卷二九作「飞」】。来者无心唤，腾身不慕归。若人心似树，与道不相违。  

夜寒宜向火，护众到天明。日出身温暖，心惺思更惺。  

岂是无干意，多求失道情。我见多求者，年高事不成。  

老似临江树，风摇枝必危。岸崩随水去，入海勿人追。  

道死如枯木，波涛岂更违。时人虽不顾，能歇海盲龟。  

新创三间舍，多泥虑有风。门前无贵客，拙意懒迎逢。  

饭吃随时食，心穿独自缝。若人来问我，招手报伊聋。  

十月夜明深，山寒冷彻心。弃缘求大道，一衲更无衾。  

体得如来意，知无寒暑侵。悟无成佛者，一一尽无心。  

破布裹闲身，无言可示人。居山山得乐，住郭郭还欣。  

体得无生意，朝朝近古人。若也更不会，虽乐苦临身。  

唯念深秋扇，临冬转就闲。银装将物裹，篾作插檐间。  

祇为因无用，方能伴住山。不因无用后，伴我住应难。  

柱杖行低道，逢溪澡漱多。平田偏乐坐，人命可经过。  

守道身心息，资缘岂挠他。除非僧次外，归寺补袈裟。  

觉倦烧炉火，安铛便煮茶。就中无一事，唯有野僧家。  

一念心清净，莲华处处开。一华一净土，一土一如来。  

头戴朝生菌，身披补破衣。见贫人可可，同道乃方知。  

龙牙山里龙，形非世间色。世上画龙人，巧巧描不得。  

唯有识龙人，一见便心息。  

西来意未明，徒学诸知见。不识本真性，契道即悬远。  

若能明实相，岂用陈知见。一念了自心，开佛诸知见。  

寄语诸仁者，复以何为怀。达道见自性，自性即如来。  

天真元具足，修证转差回。弃本却逐末，祇守一场呆。【以上九十五首，均见《卍续藏经》本宋释子升、如佑编《禅门诸祖师偈颂》卷上之上。】  

君若随缘得似风，吹沙走石不劳功。但于事上通无事，见色闻声不用聋。【《禅林僧宝传》卷九《龙牙居遁禅师》。】  

### 全唐诗续拾卷四十九　楚下  

***虚中***  

赠天昕禅老  

翰苑营嘉致，到来山意深。会茶多野客，啼竹半沙禽。雪溜悬危石，棋灯射远林。言诗素非苦，虚答侍臣心。【《诗渊》第一册第三八四页。】  

送鴈  

云梦千午【从《诗学指南》本改】行去，潇湘一夜空。  

听琴  

古调俗不乐，正声身【从《诗学指南》本改】君自知。  

喜友人及第  

碧霄章句绝离手，紫府神仙尽点头。【均见《吟窗杂录》卷十四正字王玄《诗中旨格》。】  

***戴偃***  

还丹口诀  

求仙觅黄芽，须得真铅花。并是自成者，乃可作金砂。重飞服一粒，腾空入碧霞。周游天地外，处处是仙家。【《大还丹照鉴》。原署「玄黄子」。】  

***守安***  

守安，嗣漳州桂琛禅师。初住江州悟空院，后住衡岳南台。诗一首。【(《全唐诗》无守安诗)】  

颂  

南台静坐一炉香，（上下一中曰）【一作「终」】日凝然万事忘【一作「虑亡」】。不是息心除忘想，都缘无事可思量。【见《景德传灯录》卷二十四，注一作者为《五灯会元》卷八之异文。】  

***惟劲***  

惟劲，福州永泰人。嗣灵峰，光化中入南岳，住报慈东藏，迁般舟道场。开平中撰《续宝林传》四卷及《南岳高僧传》。马殷迎入府中，赐号宝文大师。诗四首。【(《全唐诗》无惟劲诗，传据《祖堂集》卷十一、《宋高僧传》卷十七、《景德传灯录》卷十九。)】  

赞镜灯颂  

伟哉真智士，能开方便津。一灯明一体，十镜现十身。身身相暵涉，灯灯作□因。层层身土广，重重理事(左汀去丁中朕去月右刖去月)。俨睹微尘佛，等逢毗目仙。海印从兹显，帝纲义由诠。一尘说法界，一切尘亦然。五蕴十八界，寂用体俱全。圆光含镜像，一异不可宣。达斯无旦寸境，无那法报圆。  

述象骨偈  

象骨雄雄举世尊，统尽乾坤是一门。词锋未接承当好，莫待言教句里传。拟议终成山海隔，擗面浑机直下全。更欲会他泥牛吼，审细须听木马嘶【末字疑误】。  

学道颂  

学道如攒火，逢烟且莫休。直得金星现，归家始到头。【以上三首均见《祖堂集》卷十一。】  

觉地颂  

略明觉地名同异，起复初终互换生。性海首建增名号，妙觉还依性觉明。体觉俱含于明妙，明觉妙觉并双行。妙觉觉妙元明体，全成无漏一真精。明觉觉明明所了，或因了相失元明。明妙二觉宗体决，体觉性觉二同明。湛觉圆圆无增减，此中无佛与众生。不觉始终非了了，不闻迷悟岂惺惺。是称心地如来藏，亦无觉照及无生。非生非灭真如海，湛然常住名无名。太虚未觉生霞点，岂闻微尘有漏声。空沤匪离于觉海，动寂元是一真明。觉明体尔含灵焰，觉明逐焰致亏盈。差之不返名无觉，会之复本始觉生。本觉由因始觉生，正觉还依合觉明。由地二种成差互，遂令浑作赖邪名。具含染净双歧路，觉明含处异途萌。性起无生不动智，不离觉体本圆成。性起转觉翻生所，遂令有漏堕迷盲。无明因爱相滋润，名色根本相次生。七识转处蒙圆镜，五六生时蔽觉明。触受有取相依起，生老病死继续行。  

业识茫茫没苦海，徇流浩浩逐飘零。大圣慈悲兴救济，一声用处出三声。智身由从法身起，行身还约智身生。智行二身融无二，还归一体本来平。万有齐含真海印，一心普现总圆明。湛光焰焰何依止，空性荡荡无所停。处处示生无生相，处处示灭无灭形。珠镜顿印无来往，浮云聚散勿常程。出没任真同水月，应缘如响化群情。众生性地元无染，只缘浮妄翳真精。不了五阴如空聚，岂知四大若干城。  

我慢痴山高屹屹，无明欲海杳溟溟。每逐旃(左阻去且右施去方)憍诳友，常随猛兽作悲鸣。自性转识翻为幻，自心幻境自心惊。了此幻性同阳焰，空花识浪复圆成。太虚忽觉浮云散，始觉虚空本自清，今古湛然常皎莹，不得古今凡圣名。【见《景德传灯录》卷二十九。】  

刘昭禹  

田家  

高原耕种罢，牵犊负薪归。深夜一炉火，浑家身上衣。【见《竹庄诗话》卷二十引《禁脔》。】  

何仲举  

谢秦王  

三千里外抛渔艇，二十人前折桂枝。【见《增修诗话总龟》卷三六引《青琐集》。】  

廖匡齐  

匡齐，虔州虔化人。父爽，永州刺史。匡齐以功署决胜指挥使，与溪州蛮战死。诗一首。【(《全唐诗》无廖匡齐诗，传据《十国春秋》卷七三。)】  

游零陵见父题壁感而成诗【题拟】  

下马连声叩竹门，主人何事感遗恩。回头泣向儿童道，重见甘棠旧子孙。【见《增修诗话总龟前集》卷二十五引《青琐后集》。】  

廖凝  

待月  

一片月生海，几家人上楼。【见《吟窗杂录》卷十四正字王玄《诗中旨格》。】  

云居寺【题拟】  

远水微茫转，前山次第卑。【见宋陈田夫《南岳总胜集》卷中。】  

句  

直待素秋霜色里。【宋史铸《百菊集谱》卷六集句引。】  

千山景象通。【《江湖小集》卷四绍嵩《江淅纪行集句诗》引。】  

春色遍空明。【同前。】  

何景山  

景山，故唐进士，少有文名。入湖南，为王逵掌书记。周行逢据有潭州，署益阳县令，俄因事投之江。【(《全唐诗》无何景山诗，传据《十国春秋》卷七十五。)】  

望早日  

纔分天地色，便禁虎狼心。【见《吟窗杂录》卷十四正字王玄《诗中旨格》。】  

李观象  

观象，桂林人。初事刘言为掌书记，复事周行逢为节度副使。行逢卒，劝其子归宋。诗一首。【(《全唐诗》无李观象诗，传据《十国春秋》卷七五本传)】  

纸帐诗  

清悬四面剡溪霜，高卧梅花月半床。花瓮有天春不老，瑶台无夜月生香。觉来虚白神光发，睡去清闲好梦长。一枕总无尘土气，何妨留我白云乡。【《坚瓠甲集》卷一。】  

徐仲雅  

桃源【题拟】  

锁断桃源一窟春，避秦日月无归处。【见《舆地纪胜》卷六八《常德府》。】  

东华观偃松补序  

摇一枝则万枝动，看一面则八面同。白羊出其根，青羊出其腹。汉高祖琥珀枕，虚真君茯苓人，疑其孕也。【见《增修诗话总龟前集》卷二十一引《零陵总记》。】  

蒋钧  

孤雁  

苇岸风吹雨，沙汀月照霜。还同我兄弟，零落不成行。【见《能改斋漫录》卷八。全诗八句，此为后四句。】  

卢承丘  

承丘，长沙人，居芙蓉山，着文为《芙蓉集》。年八十，卒。诗二首。【(《全唐诗》无卢承丘诗)】  

题花钿  

傅粉销金翦翠霞，黛烟浓处添铅华。也知曾伴姮娥笑，将来村里卖谁家。  

题渡头船  

刳木功成济往还，古溪残照下前山。看看向晚人来少，犹自须来觅见钱。【见《增修诗话总龟前集》卷一引《雅言系述》。】  

张仲达  

张仲达，永州人，张文宝从子。诗二句。【(《全唐诗》无张仲达诗)】  

咏鹭鸶诗  

沧海独深处，鲈鱼衔得时。【见《类说》卷二十二《荆湖近事》。《渑水燕谈录》卷十作「沧浪最深处，鲈鱼初得时。」】  

廖匡图  

寄黄损  

庄周指我悟荣生，买得衡山十里青。却许野禽栖竹径，不教凡客扣柴扃。横琴独坐泉围石，倚棹长吟月满汀。珍重零陵旧知己，菱花时把照星星。【周本淳校点本《诗话总龟》卷二八引《雅言系述》。《南岳总胜集》卷中「兜率寺」条引「买得衡州十里青」一句，谓廖处士作。】  

王正己  

赠蕴上人  

佛法诗名更谁继，未闻随分谒侯王。洗盂秋涧日华动，捣药夜堂云气香。苔藓乱青封迭石，杉松浓影过空墙。若非火岳□□地，那得吾师住久长。【周本淳校点本《诗话总龟》卷二八引《雅言系述》。】  

赠廖融  

湖南虽不就卑官，高卧深云道自安。病起坐当秋阁迥，酒醒吟对夜涛寒。炉中药熟分僧服，榻上琴闲借我弹。幸遇清朝有良鉴，退身争忍似方干。【同前。】  

句  

未可轻樗栎，尤能济雪霜。【同前卷二一引《零陵总记》，云为王正诗，王正当即王正己之误。】  

廖融  

赠王正己【题拟】  

吟高鄙俗流，傲逸访巢由。古寺寻僧饭，寒岩衣鹿裘。园桃山鼠啮，崖蜜猎人偷。遂这个清性，浮生不苟求。【周本淳校本《诗话总龟》卷二八引《雅言系述》。】  

赠狄涣  

高卧白云乡，崖泉对阁凉。守贫无属道，多病数求方。耕犊惊雷毙，寒芜入圃荒。如何帝未梦，吟若顶铺霜。【同前。】  

廖处士  

游船若寺上方  

榔粟步溪光，随云到上方。经秋禅客病，积雨石楼荒。古藓糜鹿迹，阴崖松桧香。平生豁所思，吟啸倚苍苍。【见《吟窗杂录》卷十三桂林淳大师《诗评》引。】  

缘观  

缘观，嗣同安志禅师，住鼎州梁山。诗二首。【(《全唐诗》无缘观诗)】  

偈  

梁山一曲歌，格外人难和。十载访知音，未尝逢一个。  

红焰藏吾身，何须塔庙新。有人相肯重，灰里邈全真。【《景德传灯录》卷二四、《五灯会元》卷十四。】  

启柔  

启柔，嗣文偃。后住南岳般若寺。诗一首。【(《全唐诗》无启柔诗)】  

偈  

妙哉三下板，诸德【《五灯会元》作「知识」】尽来参。既善分时节，吾今不再三。【《景德传灯录》卷二二、《五灯会元》卷十五。】  

丰禅师  

丰禅师，嗣文偃，住潭州谷山。诗一首。【(《全唐诗》无丰禅师诗)】  

偈  

骏马机前异，游人肘后悬。既参云外客，试为老僧看。【《景德传灯录》卷二十三、《五灯会元》卷十五。】  

王鼎  

赠程明甫  

古县枕前滩，官闲道自安。执杯山鸟唱，晒药野猿看。石缝横琴笔，槎根插钓竿。不知陶靖节，早晚入云端。  

赠僧  

出斋猿献果，烹茗鸟衔薪。  

又题  

风落桂枝惊鹤去，水流山果向人来。  

送僧  

孤云踪迹都无定，出个青山入个山。【均见周校本《诗话总龟》卷四六引《雅言杂载》。】  

程嵩  

程嵩，字明甫，延津人。初举不第，遂不肯事场屋。年至八十余。诗二句。【(《全唐诗》无程嵩诗)】  

八十后作【题拟】  

虽无事业传千古，却得安闲过一生。【同前引《云斋广录》。】  

郁山主  

郁山主，与泰钦同时。住茶陵。诗一首。【(《全唐诗》无郁山主诗)】  

颂  

我有神珠一颗，久被尘劳关锁。今朝尘尽光生，照破山河万朵。【《五灯会元》卷六。】  

云端和尚  

云端和尚，与泰钦、郁山主同时。诗一首。【(《全唐诗》无云端和尚诗)】  

郁山主赞  

百尺竿头曾进步，溪桥一踏没山河。从兹不出茶川上，吟啸无非啰哩啰。【同前。】  

璘禅师  

璘禅师，嗣文偃，住鼎州沧溪。诗一首。【(《全唐诗》无璘禅师诗)】  

颂  

天地指前径，时人莫强移。个中生解会，眉上更安眉。【《景德传灯录》卷二三、《五灯会元》卷十五。】  

道寻  

道寻，五代时潭州龙会寺僧。诗一首。【(《全唐诗》无道寻诗)】  

偏参三昧歌  

天崖海角参知识，徧恣惠我全提力。师乃呵余退步追，省躬廓尔从兹息。睹诸方，垂带直，善财得处难藏匿。棒头喝下露幽奇，纵去夺来看殊特。赵州关，雪岭陟，筑廅峰前验虚实。据证灵由辟万机，挥祖刃，开三域，卷舒重重孰可委？休呈识意谩猜揣，纳子攒眉碧眼咦。黄河倒逆昆仑觜。沩山牛，道吾唱，马师奋迅呈圆相。执水投针作后规，把镜持幡看先匠。广陵歌，谁继唱？拟续宫商调难况。石人愠色下鞭挝，水马奔嘶梵天上。丽水金，兰田玉，祝融峰攒湘浪蹙。满月澄溪松韵清，云纵龙腾好观瞩。【见《景德传灯录》卷三十。】  

### 全唐诗续拾卷五十　南汉　荆南  

陈用拙  

用拙，本名拙，以字行，连州人。唐天佑元年进士，授著作郎。假使节南归，依刘隐，为其掌书记。干化四年，奉使吴越。隐自立，擢吏部郎中、知制诰。久之，卒。有集八卷，着《大唐正声琴籍》十卷，均不传。【(《全唐诗》无陈用拙诗，传据《十国春秋》卷六十二本传。)】  

登临湟楼  

浮世自无闲日月，高楼长有好山川。  

送史长沙  

人说洞庭波浪险【《广东通志》、《南汉书》作「恶」】，使君自有【《广东通志》、《南汉书》作「身是」】济川舟。【见《小草斋诗话》卷四、《粤诗搜逸》卷一引《连州志》、郑方坤《五代诗话》卷二、同治《广东通志》卷三○三、梁廷柟《南汉书》卷十。】  

梁嵩  

嵩，浔州平南人。白龙元年举进士第一，仕至翰林学士。见时多虐政，遂乞归。诗一首。【(《全唐诗》无梁嵩诗，传据《十国春秋》卷六三本传。)】  

殿试荔枝诗  

露湿臙脂拂眼明，红袍千裹画难成。佳人胜尽盘中味，天意偏教岭外生。橘柚远惭登贡籍，盐梅应合共和羹。金门若得栽培地，须占人间第一名。【见清汪森辑《粤西诗载》卷十三。】  

黄损  

赠剑客  

杯酒会云林，扶邦志亦深。晶莹三尺剑，决烈一生心。见死寻常事，闻冤即往寻。荆轲不了处，扼腕到如今。【周本淳校本《诗话总龟》卷二八引《雅言系述》。】  

大鹏山【题拟】  

山清神骨水澄心，到此方知胜二林。【见《舆地纪胜》卷九二《连州》。】  

林楚材  

月夜江行  

欹枕卧抛千嶂月，卸帆闲却一溪风。【《舆地纪胜》卷一二三《贺州》。】  

文偃  

文偃，姓张，苏州嘉兴人。嗣雪峰。住韶州云门山光奉院。创云门宗。干和七年卒，年八十六。诗三十首。【(《全唐诗》无文偃诗，传据《五灯会元》卷十五、《释氏疑年录》卷五)】  

十二时偈  

半夜子，命似悬丝犹未许。因缘契会剎那间，了了分明一无气。  

鸡鸣丑，一岁孙儿大哮吼。实相圆明不思议，三世法身藏北斗。  

平旦寅，三昧圆光证法身。大千世界掌中收，色透髑髅谁得亲。  

日出卯，嘿说心传道实教。心心相印息无心，玄妙之中无拙巧。  

食时辰，恒沙世界眼中人。万法皆从一法生，一法灵光谁是邻。  

禺中巳，分明历历不相似。灵源独曜少人逢，达者方知无所虑。  

日中午，一部笙歌谁解舞。逍遥顿入达无生，昼夜法螺击法鼓。  

日昳未，灌顶醍醐最上味。一切诸佛及菩提，唯佛知之贵中贵。  

晡时申，三坛等施□为宾。无漏果圆一念修，六度同归净土因。  

日入酉，玄人莫向途中走。黄叶浮沤赚杀人，命尽慞惶是了手。  

黄昏戌，把火寻牛是底物。素体相呈却道非，奴郎不弁谁受屈。  

人定亥，莫把三乘相疋配。要知此意现真宗，密密心心超三昧。  

宗脉颂  

如来一大事，出现于世间。五千方便教，流传几百年。四十九年说，未曾忤出言。如来灭度后，付嘱迦叶边。西天二十八，祖佛印相传。达摩观东土，五叶气相连。九年来面壁，唯有吃茶言。二祖为上首，达摩回西天。六祖曹溪住，衣砵后不传。派分三五六，各各达真源。七八心忙乱，空花坠目前。苦哉□眼士，认得止啼钱。外道多毁谤，弟子得生天。昔在灵山上，今日获安然。六门俱休歇，无心处处闲。如有玄中客，但除入我山。一味醍醐药，万病悉皆安。因缘契会者，无心便安禅。【以上十三首均见《祖堂集》卷十一。】  

十二时歌  

夜半子，愚夫说相似。鸡鸣丑，痴人捧龟首。平旦寅，晓何人。日出卯，韩情枯骨咬。食时辰，历历明机是悟【《古尊宿语录》卷十五引作「误」】真。禺中巳，去来南北子。日南午，认向途中苦。日昳未，夏逢说寒气。晡时申，张三李四会言真。日入酉，恒机何得守。黄昏戌，看见时光谁受屈。人定亥，直【一作「真」】得分明沉苦海。【见《大正新修大藏经》第四十七册宋僧守坚集《云门匡真禅师广录》卷上。此条承王小盾同志告知。】  

偈颂  

云门耸剔【《天圣广灯录》卷二十作「踢」、《五灯会元》卷十五作「峻」】白云低，水急游鱼不敢栖。入户已知来见解，何劳更【《天圣广灯录》、《五灯会元》作「再」】举轹中泥。  

药病相治学路医，扶篱摸壁小儿戏。幽谷不语谁人测，管解师承孰不知。  

康氏圆形滞不明，魔深虚丧击寒冰。凤羽展时超碧汉，晋锋八博拟何凭。  

是机是对对机迷，辟机【一作「尘」】尘远远机【《僧宝传》卷二作「尘」】栖。夕日日中谁有挂，因底底事隔情【《僧宝传》作「尘」】迷。  

太阳溢目极玄微，谁人说道我渠非。句中有路人皆响，觌面难遭第一机。  

丱岁依山人事稀，松下相逢话道奇。锋前一句超调御，拟问如何历劫违。  

翫古松高云不齐，鸿鸧鹤抱几年栖。剖(□卵殳)同时殊有异，羽张腾汉碧霄低。  

万像森罗极细微，素话当人却道非。相逢相见呵呵笑，顾伫停机复是谁。  

话尽途中事，言多何省机。贵人言是妙，上士见知亏。  

大道何曾讨，无端入荒草。卷来复卷去，不觉虚生老。  

丧时光，藤林荒。图【《僧宝传》作「徒」】人意，滞肌尪。  

举不顾，即差互。拟思量，何劫悟。  

咄咄咄，力韦【《僧宝传》作「目」】希。禅子讶，中眉垂。【并同前。】  

不露锋【《五灯会元》卷十五作「风」】骨句，未语先分付。进步口喃喃，知君大罔措。【见同前书卷下。】  

云门顾鉴笑嘻嘻，拟议遭渠顾鉴咦。任是张良多智巧，到头于是也难施。【《禅林僧宝传》卷二。】  

北邙行  

前山后山高峨峨，丧车辚辚日日过。哀歌幽怨满岩谷，闻者潜悲《薤露歌》。哀歌一声千载别，孝子顺孙徒泣血。世间何物得坚牢，大海须弥竟磨灭。人生还如露易晞，从来有会终别离。苦海哀伤不暂辍，况复百年惊梦驰。去人悠悠不复至，今人不会古人意。栽松起石驻墓门，欲为死者长年计。魂魄悠扬形化土，五趣茫茫井轮度。今人还葬古人坟，今坟古坟无定主。洛阳城里千万人，终为北邙山下尘。沉迷不计归时路，为君孤坐长悲辛。昔日送人哭长道，今为孤坟卧芳草。妖狐穿穴藏子孙，耕夫拨骨寻珠宝。老木萧萧生野风，东西坏冢连晴空。寒食已过谁享祀，冢畔余花寂寞红。日月相催若流矢，贫富贤愚尽如此。安得同游常乐乡，纵经劫火无生死。【见明焦竑《焦氏类林》卷八。】  

缘密  

缘密，嗣文偃，后住朗州德山。诗十一首。【(《全唐诗》无缘密诗，传据《景德传灯录》卷二十二)】  

颂云门三句语并余颂八首  

函盖乾坤  

乾坤并万像，地狱及天堂，物物皆真现，头头总【《天圣广灯录》作「用」】不伤。  

截断众流  

堆山积岳来，一一尽尘埃。更拟论玄妙，冰消瓦解摧。  

随波逐浪  

三句外别置一颂【《古尊宿语录》作「问」】  

当人如举唱，三句岂能该。有问如何事，南岳与天台。  

辩口利舌问，高低总不亏。还如应病药，诊候在临时。  

褒贬句  

金屑眼中翳，衣珠法上尘。已灵犹不重，佛祖为何人？  

辨亲疏  

黑豆未生前，商量已成颠。更寻言语【《天圣广灯录》作「句」】会，特地隔西天。  

辨邪正  

罔象谈真旨，都缘未辨明。守他山鬼窟，不免是精灵。  

通宾主  

自远趋风问，分明向道休。再三如不【《天圣广灯录》作「未」】晓，消得个非遥。【《天圣广灯录》作「更摇头」。】  

抬荐商量  

相见不扬眉，君东我亦西。红霞穿碧海，白日绕【《天圣广灯录》作「照」】须弥。  

提纲商量  

若欲正提纲，直须大地荒。欲来冲雪刃，不免露【《天圣广灯录》作「碎」】锋铓。  

据实商量【《天圣广灯录》作「据实话会」】  

睡来合眼饭来餐，起坐终诸【《古尊宿语录》作「须」】勿【《天圣广灯录》作「无」】两般。同道尽知言不惑，十方剎土目前观【《天圣广灯录》作「看」】。  

委【《天圣广灯录》作「迂」】曲商量  

得用由来处处通，归机施设认家风。扬眉瞬目同【《天圣广灯录》作「开」】一眼，竖拂敲床为耳聋。【以上十二首均见《大正藏》第四十七册及《古尊宿语录》卷十八收宋守坚辑《云门匡真禅师广录》卷下。《天圣广灯录》卷二十一以为鼎州普安道禅师作，道禅师为缘密之法嗣。】  

***周渭***  

渭，字得臣，昭州恭城人。大宝时苦于繁赋，逾岭北行，至汴京上书陈时务。后仕宋，历任漕使。咸平二年卒，年七十七。诗二首。【(《全唐诗》卷二八一收周渭，为大历间人。此为南汉宋初人，兹据《宋史》卷三○四、《十国春秋》卷六五录传)】  

迭秀山  

平生赋性爱观澜，今日登临迭秀山。天锡卦爻分象外，地将圭笏出人间。昭州本遶孤城小，五岭山高众垤难。极且紫宸何处是，碧云深处佩珊珊。【见《粤西诗载》卷十三。】  

游兼山  

插空峭壁白云迷，独上高巅万象低。一路接天连楚界，两峰拔地镇南夷。泉飞石涧游魂冷，风卷松涛匹马嘶。踏破层崖心未折，凤凰山后鹧鸪啼。【见光绪十五年陆履中纂《恭城县志》卷四。】  

***智寂***  

智寂，嗣云门文偃。住韶州披云寺。诗一首。【(《全唐诗》无智寂诗)】  

偈  

以字不是八不成，森罗万像此中明。直饶巧说千般妙，不是讴阿【一作「沤和」】不是经。【见《景德传灯录》卷二十二、《五灯会元》卷十五。】  

***胡君防***  

君防，字朝宗，连州人。与黄匪躬、邓恂美齐名，歌谣好效李长吉体，着有《(上薛下木)川诗集》。后入宋。【(《全唐诗》无胡君防诗)】  

送郡太守  

桄榔雨醉江城夜，橄榄风吟野驿秋。  

咸阳闲望  

楼台旧地牛羊满，宫殿遗址禾黍平。  

水边  

岛日斜明僧寺阁，汀云低影客船窗。  

句  

水边闲咏处，云岛月斜明。【均见《粤诗搜逸》卷一引《连州志》本传。】  

朗上座  

朗上座，姓里不详。嗣云门文偃，为上座。南汉主三召，不赴。诗一首。【(《全唐诗》无朗上座诗)】  

葛藤歌  

阿呵呵，是什么，听向精灵窟里坐。朕兆生兮与未生，蓦口掴弓无罪过。如今口使谁人掴，纵使掴弓复何责？除是知音同道流，未言已过新罗国。乾坤大地本来虚，靡用观空作意除。作意除兮终不了，还似霜钩钓火鱼。恨余数载勤劳苦，为剖玄中一玄语。明明玄自不玄玄，更尚玄中求玄悟。无法迷人及悟人，忽于平地致难辛。丈夫须禀天生格，蹋破虚空莫问津。单刀秀句枉施设，剜肉成疮向谁说？直铙讲得石点头，终归不离水中月。更言者个是如来，诳他自诳苦哀哉！若也不信葛藤语，一任青天掣电雷。余家一任青天笑，碧落浮云徒浩浩。解说刀兮口不伤，今古岂无言语道。闲来把笔动毫铓，不欲(眉页)然伫寂乡。无事琼森多种解，争如无事且寻常。且寻常，犹被虚真笑一场。可怜好个究全子，唤作究全早压良。默不是，语乖张，到此分明总是狂。为报诸方毳侣道，最好波斯入大唐。【《天圣广灯录》卷二十。】  

齐己  

落星寺  

此星何事下穹苍，独为僧居化渺茫。楼阁两回青嶂冷，轩窗风度白苹香。经秋远鴈横高汉，(风召)风寒涛响夜堂。尽日凭栏聊写望，顿疑身忽在潇湘。  

西林水阁  

松楸连塔古，窗槛任闲开。水遶清阴里，人从热处来。噪风蝉带鹤，欹树石兼苔。向晓东林下，迟迟舍此回。【以上二首均见《吉石庵丛书》本《庐山记》卷四。】  

题天门山  

可怜宋玉多才思，不见天门十六峰。【见《舆地纪胜》卷七十《澧州》。】  

送人归吴  

比说归耕钓，迢迢向海涯。春寒游子路，村晚主人家。野岸纷垂柳，深山绿过茶。重寻旧邻里，菱藕正开花。【影印文渊阁《四库全书》本《白莲集》卷一。】  

寄王振拾遗  

折槛意何如？平安信不虚。近来焚谏草，深去觅山居。志定荣枯外，身全宠辱余。分明知在处，难寄乱离书。【同前。】  

送韩【刘据诗意及《白莲集》卷九改】蜕秀才赴举  

百发百中技，长杨献赋年。丹枝如技分，一箭的无偏。文物兵销国，关河雪霁天。都人看春牓，韩字在谁前。【同前。】  

寄勉二三子  

不见二三子，悠然吴楚间。尽应生白发，几个在青山。暇日还宜爱，余生莫放闲。君闻国风否？千载咏关关。【同前。】  

与张先辈话别  

为子同志者，各自话离心。及第还全蜀，游方归二林。巴江经峡涨，楚野入吴深。他日传消息，东西不易寻。【同前卷二。】  

渚宫莫问诗一十五首之十一  

莫问休贪恋，浮云逐性情。人间高此道，禅外剩他名。夏雨松边坐，秋光水畔行。更无时忌讳，容易得题成。【同前卷五。】  

古松  

雷电不敢伐，鳞皱势万端。蠹依枯节死，蛇入朽根盘。影浸僧禅湿，声吹鹤梦寒。寻常风雨夜，应有鬼神看。【《分门纂类唐歌诗》残本卷九五《草木虫鱼类》七。】  

句  

翠楼春酒虾蟆陵，长安少年皆共矜。【《升庵诗话》卷十三。以上二则承周介民同志告知。】  

相思坐溪石，微雨下山岚。【见《吟窗杂录》卷十五。】  

竟脱  

竟脱，嗣文偃住郢州林溪。诗五首。【(《全唐诗》无竟脱和尚诗，传据《景德传灯录》卷二十二)】  

入道浅深颂  

露柱声声唤，猢狲绳不断。中下莫知由，上士方堪看。  

露柱不声唤，猢狲绳子断。上士笑呵呵，中流若为见。  

猢狲与露柱，未免东西步。任唱太平歌，徒话超佛祖。  

我见匠者夸，语默玄妙句。不善本根源，巧布祗园事。  

少室与摩竭，第代称扬许。我今问汝徒，谁作将来主。【见《景德传灯录》卷二十九，原署「敬脱和尚」。】  

怀浚  

寄南平王  

马头渐入扬州路，亲眷应须洗眼看。【见《太平广记》卷九十八引《北梦琐言》、《宋高僧传》卷二十二《晋巴东怀浚传》。】  

孙光宪  

荆台【题拟】  

百尺荆台草径荒，如何前日谓云阳？古今不尽迁移恨，依旧台边水渺茫。【见《舆地纪胜》卷六四《江陵府》。】  

孙光宪同寮  

句  

科松为落花。【见《北梦琐言》卷二。】  

慧坚  

慧坚，嗣归仁，住郢州大阳山。诗一首。【(《全唐诗》无慧坚诗)】  

法身颂  

扶桑出日头，黄河辊底流。六六三十六，陕府出【《五灯会元》作「灌」】铁牛。【《天圣广灯录》卷二十四、《五灯会元》卷十四。】  
