---
title: 第2部分
index: true
icon: editor
order: 2
category:
  - 诗藏
  - 诗集
  - 清江三孔集
tag:
  - 钦定四库全书
  - 集部八
  - 总集类
  - 孔文仲
  - 宋
---

## 清江三孔集卷十七  

宋　孔武仲　撰  

碑  

宋岳州平冈县王文正公祠堂碑  

岳州平冈县故丞相王文正公所尝治也旧有公祠堂嵗久寖敝治平元年知县事张仲舒迁于寳积寺以公之殁更厯四朝而民奉事如初公讳昌字子明大名莘人太平兴国五年登进士第授大理评事天子加恤逺方为亲择县令是嵗公承命以来为政简明百姓安之及其去老防遮道涕泣公为人静黙不干时誉久之近臣荐其才乃归朝以文章登侍从卒致位丞相秉国之政十有八年天下乂安公之泽被四海而兹邑之人徳公尤深宜其尸而祠之虽久而不忘也曾孙古贤闻于时元祐元年奉使湖南追感其家世且见谓曰开寳中晋公出守长沙至太宗时文正为县湖北父子继踪于湖湘之间小子不敏复位于此而文正之祠不大显宜有碑铭掲之后世愿以属于子武仲尝考近古名世之迹得公之遗事谓公功业宜为王者相道义宜为学者师恨不及识公也闻公之像实在近境欲一拜于堂下未能也诚得名载公碑以自托不朽其又何辞乃为之述而继以诗曰自昔为相先试治民非但人事天意或然商周之师钓渭耕莘渉厯险阻知民艰难及其见用利泽加人龙之将升亦泥于蟠朋蛇侣螾畜智潜神雷风相趋遂济丰年惟文正公之孝之忠之量之才之勲之庸卓大深长羣臣之宗天子仰之惟公议从元首股肱始卒一躬号称太平三代是同大湖之濵今有公宫昔公宰是惠及纎洪肇自百里施于万邦其遇也时其进从容勒之坚珉以告无穷  

颂  

萧何收秦图籍颂  

汉有宗臣萧氏何名当高祖伐秦寔佐其行入于咸阳秦帝之京金帛财物诸将所争而何于此时惟图籍是收丞相御史二府之书独发其藏而载以车至于髙祖收天下而有成功虽韩彭转鬬于外平良効防于中若夫四方形势山川阨塞民所疾苦户口虚实指掌可知伊何之力盖事之所以不治者以不定之扵其初至缺乃悔其何如惟何聪明超然特立方众人之扰扰而思虑之所不及其争则捐其弃我拾始之所为若甚迂缓至其用之乃世最急此其所以论功第一为侯之元声施后世庆流子孙千载而下谁如若人  

魏相谏伐匈奴颂  

稽汉之隆孝宣帝时屯士分田实在车师匈奴桀骜侮我戍人天子赫然诏后将军总戎其行震扑右地矫矫弱翁厥有正议叙次五兵具三不可兵骄则灭忿败贪破间者匈奴善意弗衰所得汉民辄以奉归不犯边境击之何名军旅之后灾害将生今之所患将相无良风俗薄恶水旱流行骨肉相杀嵗二百数此非小变曾不是虑乃录纎介报怨逺夷季孙之忧不在颛防天子从之罢伐匈奴覆以威徳中外无事单于稽首遣子入侍三世称藩靡不顺者边城夜闭牛马布野惟是弱翁实相其成六十余年海内太平呜呼弱翁知所缓急挠帝之果夺将之执爰及季末多尚武功挟富怙强以华易戎左右倡和不异为同胜也满矜否则祸殃积尸流血侵累隂阳隋以辽东而丧其国惟时仲淹追诵盛徳云其汉相兵畧是识我思古人嗣为此诗谁于兴师子以告之  

裴度不疑蔡人颂  

唐元和中宪宗皇帝临莅天下有盗在蔡率其犬羊敢侮王制皇帝曰嘻遣兵讨之赫赫裴公以相视师甲不再赋克有淮西捄昔之苛以今之徳推其肝胆安抚士卒以为牙兵使在背侧骈首駪駪出入帐门皆号凶仇敢保不奸操剑横矛见者为寒或说裴公是不可信反侧之心或有祸衅不可去傋日与亲近公曰不然此彰义军我领节度民则吾民亦苟不宏我则不仁安有父母而疏其子蔡人闻之时则大喜父老感泣不敢有贰呜呼裴公初议释诛赞伐之谋亦既有成凡畔可屠公既活之又能扩然待以不疑其度有容其信足懐惟是新附察公意辞申光之民定于即时惟人不厚不允于宗妻妾之讪兄弟相攻公平不巘一异为同乃率是道以佐其国百姓宅心卿士効力出将八相海内太平二十余年身为重轻考其始卒莫非至诚呜呼晋公今久不渝有烈在碑有迹载书我作此歌以贻薄夫  

铭  

信州祥符院新钟铭  

元丰五年十一月十三日信州祥符院大钟成用铜三百钧有竒其髙九尺有五寸厚四寸广六尺有三寸主者僧晓儒铸者诸杭张孝基越二十三日冬至击之其声浑锽震动城郭既浃旬观者不休退则叹息俱生善意于是州将虢畧杨亚甫为之铭而其属鲁国孔武仲又铭扵石以相之曰上下无疆旁暨八垠有告必闻大声以震扣之则应不用则黙既以时动亦以时息同僚得与饮酒席中有佳实三为之铭云  

外丛戈胄以捍偷冦中积防美以待君子既密其外而黄其中久而不厌君子之风其周身之防亦可谓至而独不克自卫岂非以其有味夫【`右铭栗`】  

有物于此周其垣墙积铁黝然杂以丹黄试辟其闉登其室堂晶英防白粲其文章玉缀珠连百千为房被祸怀寳谁闚积藏衣锦尚褧中庸所臧丁宁美哉防者志之【`右铭安石榴`】  

人知其淡而有味也而莫知其善择友也其友谓谁吾党有喜言物理者曰栗橄榄相善也合食之其味似葛夫栗良果也与之处而宜非其性相近耶【`右铭橄揽`】  

杜克明铭  

不善为国其行有迹杜公犹天隂阖阳辟四时运动万物生殖诘其主尸则不可得太宗为主至有社稷公与文昭左右羽翼我以其决不以筹策问孰为内王魏之直问孰为外英卫雒雒百度张弛官司法式操其大者以道以徳太平刑措后世防泽未有实丧而名之得迨今称颂以嗣禹稷老耼有言深不可测矢诗无穷作戒赫赫  

李子坚铭  

汉熄复炎后荧欲灭顺桓之际统纪三絶干骞坤摧下上倒植惟公之才丙魏萧曹不生自先乃此之遭又居大位以弱勘豪莫私女谒莫强宦寺太后主断后兄梁冀更倡迭和枭磔虎视以臣立君又最难事公提肝胆独战其间羣凶反目掣后衡前而公不回益秉仁义桓桓为心烈烈为气危言鲠论如防平地屡挤得出乃不息犯万歳之声以惊投憾屹然竒表终队一剑贤者死生系国存亡犹人有气正伏邪强四体僵仆内堕肺肠自公之没汉亦随绌髙光之业当涂所夺彼为不善身毁名阏惟公赫赫如日经天史载其光徳行有篇诗以嗣之扵千万年  

谢安铭  

司马渡江谢氏以昌猗欤文靖又族之良度量闲逺性识聪明不振不廹从容以成众方岌岌视君无事谓如弗思疎密有意内奸不作外侮以消志清忠上而梦为妖太常其父司空其子琨奕朗于光有炜扶持左右以图初终既絶复续以昔之功没数百年其能曷绍铭以申之惟后之诏  

赞  

四皓赞  

汉承秦之暴天下之士虽不若周之贵然先王之泽尚未纯息防士逸民或有自守一志为人所不能者以高帝之雄材大畧驾御四海凡一时之豪杰多甘其侮慢而四皓独能望之以礼帝所不能得其从乃私从太子防其所进退皆靣折廷争逆耳之词父子之间人所难言而大臣屡攻而不可夺者而四人者防之不疑高帝亦不以为嫌但为之惊顾而悲歌卒使谋夫之画得行天下之计遂定此其上下之际何以至此其遗风余俗至于东京而风节益髙嗟乎后世去圣人滋逺俗薄士偷不知自重而天子之威益神未有出于至诚以身光士夫者而潜伏山林之人往往始异终合甚者以此出声名取富贵而上之人待之加轻然则岂徒士之有罪哉亦养之不得其道以致如此若四皓之事亦亡矣悲夫  

严光赞  

余尝登七里滩髙山崒然下临清溪顾瞻徘徊有遗脱世俗之意光之处此不虚哉及读其传攷其行事光与天子有里巷之旧卒不肯北面而臣之耳乐辛苦于山中此亦世之髙节非汨没于利欲者所能到也东汉之世士大夫尤能轻富贵重防耻志有不合辄去其位岂非光之徒倡之耶光武乘百战之余威称制而御宇内乃能为匹夫诎身神色无忤非好善而防其势者欤可谓恭俭之主矣  

杂著  

蝗说  

熙宁甲寅秋七月余将还江南系舟于长芦之川登髙而望见羣飞而至者若烟若雾若大军之尘自西而东前后十余里相属不絶野夫奔走相告曰蝗至矣予曰蝗之来如何曰食我之田齧我之桑使我终嵗无褐与粮余曰嗟乎害无酷于此者矣野夫哑然笑曰此非吾所谓害也夫螟蝝之属随阳而动得雨而止幸而嵗丰时和则其类冺焉盖虽甚可畏恶而其为祸犹有间也以吾观之今天下未尝有无蝗之嵗四方未甞有无蝗之国也民之扵民勤矣罄其赀以裒种市牛暴肩背病手足以趋田事及嵗且成则老防相与计曰是将获之以偿官之逋负也又曰是将鬻之以足官之赋泉也凡终嵗矻矻而得之者皆非吾有由祖及孙嵗被其患而无有休期自燕及越其病一也然则其为蝗也大矣今嵗之蝗不过遗种扵一方而毎嵗之蝗流毒于天下以彼未之知耶不然宰相可以请其有司可以争矣何其无闻耶退因序其说  

回氏画说  

江州景徳寺之画壁有二石相倚出乎丛草之间其上则枯木槎枒老竹森蔚而山鹊立其杪竦背俯颈若将飞去者大扺为穷冬苦寒天髙霜烈物性凝定无葩华动荡之意客语予曰此回氏之画也昔有回喑者貎寝而明目常卧于寺之庑下喜饮酒而不能言有所言必以书自达俄告人曰为尔画此壁可乎则许诺初若不经意卷纸濡墨立语间而画已就自此不复见矣或曰所谓回者吕也吕洞賔常以剑术防乎人间名声甚显后乃自匿所至称回氏为此画者即洞賔也于是设槛于外以环之至今二十年矣余谓洞賔有道者也夫有道者神完于内其于外也如谷之续声鉴之接影故能随万物之形而与之上下至于蚖虵羊豕无所不入彼岂习为蚖虵羊豕哉其所应者然也夫四肢百骸犹能值物以为丑好况欲为一木一石之形乎其俊伟竒健诚未足怪而世之学者方且殚翰墨之勤穷嵗月之力至于疲思竭巧失之弥逺而不知夫不学而能其夲末有异乎此也余欲摹取之而恐益为画之累也因记其大都而为之说以自览焉  

夀说  

人之蕲夀者何也曰欲其身之安必有以适其心也夫夀者必老请为子论老之丑耳欲其听也今塞矣目欲其视也今蔽矣手足不强必掖乃起而非有向时之健也齿豁舌枯食噎饮泄而不忍观人之饱也声气渐散骨立枵然少者侮之賔客加疎虽不死而与世之人隔矣而人之所以蕲夀者何也而心志又最其大苦也夫人之生得意常少而不得意常多喜乐常少而忧患常多凡物之所以沮夺精神戕贼思虑者坌起而毛集方其有所不得也虽少壮之时顾视之顷焦然有不愿防世意况夫已老易悲不堪摧折之年而其所忧者或病或死其为哀戚愈多而事之触其胸中者益纷纷而无穷絷而役之不使之休夫岂不大苦矣哉而人之蕲夀者何也且蜉蝣以一日为夀人以百嵗为夀鹤以千嵗为夀庄子所谓冥灵大椿道家所谓神仙者又皆以万数为夀长不为喜短不为恶多不为厚少不为薄彼各有所受而不可以相跂而昧者必曰我欲久生于是谈黄帝慕彭祖绌妻子屏滋味至于挽肠蹙胃以出纳倒垂反接以运动甚者屑金石而饭之毒气一发肌裂而火出之人也其心不乐其形不舒常若坐囹圄而被桎梏而又终无所得而死矣而人之所以蕲夀者若何而可曰不喜夀不恶天修吾之仁义入以事其亲而畜其家出以钦其上而爱其下不为病招不为祸媒口不择味而甘也体不择服而燠也投足为安放意为乐承四时之正顺万物之宜优焉防焉以待期焉吾所谓夀之说如此夫其心之适与其身之安相终始是亦足矣而人之所以蕲夀者惑也  

鸡说  

邻人蓄一鲁鸡一蜀鸡鲁鸡之所以为雄也枵然而大絶有力而奋行有势视有光其翮之端若比刃距去地三寸然不常鬬也峩帻一眄则其羣骇而走所好者得啄其不好者不得啄甚则怒主人之孩有抟意主人曰嘻是又可乎哉乃立栅而幽之禁其出三月蜀鸡乃霸其曹虽其才不若鲁鸡隽然而视一时之防无有与之匹者以素不为众所严故屡鬬以出威张半翼衡足而奋则莫不辟易以避其锋于是稍稍侵鲁鸡之配而贼其好者矣方其砺磔而治其衣引呃而长号循庭除糓糓而呼自其意气之雄以观之虽鸾凤鸿鹄不我若也则于鲁鸡亦何有哉然以小而陵大也以寡而敌众也向之弱而今之强也主人寖不平之乃破栅出鲁鸡使快意焉彼其气刚而力壮闭之久而恚之深也乃擒蜀鸡而盬其脑眇其目血挥数歩毛散如雨蜀鸡懦不饮食七日而死主人腊之以享客客曰物之报复如是彼蜀鸡所谓不量力也故杀其身然主人之心亦几于童戯矣哉  

冰说  

有物扵此出扵大泽因扵积水虎交扵林事乃大起其肇甚防久则有成浩浩浊河比车以行骅骝蹙踏跣足者伤老狐俯耳进退甚详入此室防出享先王趋时之乏要利朱明万口咀吞变化炎凉鄙夫不识敢请冥冥曰是非似玉者耶方圆广狭惟其所受者耶白黒苍黄有定质者耶利扵西北而不利扵东南者耶雨水为异而履霜所戒者耶触之则散孰谓之坚滑不可操其流涓涓畏白日光况炙与燔视鸿之来其族无存如邱如陵而不永年其名曰冰然吾知冰之理而不明其所始反以累夫子曰吾试言之矣此盖气之所为也大为天地细为万物为黄金丹砂夜光之璧为崔嵬之山凌云之材麒麟象犀猛兽长虵莫非气也而惟水也其质夲柔而又感于积隂之气以徼一时而有此形此其所以不能长久也吾闻之也立夲也不可以不刚不刚则不可以立大事也其谓是哉作冰说  

静说  

天下之事生乎毫芒成乎无畔防一言不足以尽然总其大要则动与静而已二者相维如舟楫之扵济弓矢之扵射所趋虽殊而未尝相防也虽然静者湛然于内无所终穷动者纷纭扵外有时而弊则是静者为贵而动者为贱也万物之变毂击波涌而至于前也则动以应之俄顷之间所动而应者已为陈迹复散而归于静则是静者为主而动者为客也故动之与静其势虽若有须而非所以为静者之敌也然则今有人坐扵空室塞耳障目欲使视听不接扵外可以为静乎曰是谓御物而不受御物而不受物必聚而攻之为我者寡为物者众众攻寡寡者必破众者必入矣安得为静乎哉然则平旦正衣冠坐乎堂上对其私昵严若君父秋毫之虑生扵胸中则斋戒以却之可以谓之静乎曰是谓持内而不纵夫不循其夲而强有所持则见持者必愦愦而不乐不乐之积其势将发如洪波巨浪跃于井窦之中横溃逆泄其伤必多又乌得云静乎哉故夫欲为静者未始能保其静也古之圣人有以防乎外而非御之也有以息乎内而非持之也今人有寳镜柙而藏之方其在柙则于物未尝接也及张之于户牖之间则百物之形影妍丑大细争入其中镜之应物可谓烦矣而其寂然不动与在柙中无以异也能使其心与此同则可以言静矣是道也非一朝一夕之力可以入也必取诸其源必索诸其根浩乎与天地俱窅乎与鬼神并积之久矣深矣则防天下之盛徳吾不忧具天下之大业吾不疑贫如富贵如贱毁不能折誉不能懈窈乎冥乎其中有眞而不可名乎此其不忧也治乱之理出防之度隐之为情伪形之为吉凶在乎外者日夜相胜而在我者岂有他哉举此以加诸彼而已故黙而识之语而曲当此所以为不疑也履天下之位而不忧应天下之故而不疑然则何适而非静也哉动而不害其为止也语而不失其为黙也宵兴晡食以聴天下而其所以为安逸者常在也帯甲婴胄转战千里而其所以为恬淡者常在也若此者茹藜藿而不愠享玉食而不骄污俗不能迁浊世不能乱其生也膏润流泽于天下其死也精与日月而常存天下之能事尽矣非黄帝尧舜何以至于此哉  

说医  

浔阳有二人焉皆以医为业其一人喜求之于书凡先圣之经上古之论贯穿反复出入毫杪终日而叩之不穷及其用药中者十之三失者十之七又有一人焉其家未尝有书也特以意测之凡千乘之王一介之士有疾者必徃焉察气声胗毛脉退而志其吉凶安危之状以求疾之说及其用药亦中者十之三失者十之七一日皆造余而问曰医之道何如余揖而告之曰二人其学术不同也而其中之効同其失之多少又同则其精粗果不在于学也夫学为智者之用而非所以用智也古之神人有托于是以秘其迹焉而其应变之巧则皆在乎学之外今子欲进子之技以与古人善医者驰逐争先则其力亦不在扵学也吾特以吾之事观之吾尝学为说辞矣兼百家之辨合周孔之迹间尝施于人主之前而念夫金玉在左衮韨在右鈇钺在前桎梏在后则神动思屈向之辞説皆顚倒失序已而彻嗜欲平好恶崒乎如太山之不动不知人主之为尊匹夫之为卑爵赏之为荣刑祸之为惨则气洋洋焉见扵眉睫之上曰我何惮于彼哉夫吾之学一也向也怯而今也勇向也屈而今也伸以无所矜扵外故也夫医之说亦犹是耳今夫陋医造人之家也不顾疾者之急而专以赀货为计入门则视其囷入室则觇其槖药未出于其笥而纳金于其怀较锱铢以为轻重争俄顷以为迟速退则饰险说布虚语掩其俦以擅声名故其心移于内其术乱于外切脉处药动失其序而欲使观六气之变动察九脉之盈虚是犹使聋者听瞽者视也求其愈疾岂不难哉吾欲子秉要持一涤荡心志忘利害却非誉湛然平虚以我为人行之十年术与神防意与天通可使死者生天者夀二人相视甚愕再拜而退毁书焚笔医不二价期年艺益工考其効倍于昔时江淮之人争驰币而邀之其室大富  

说琴僧元志  

古者自天子至于士其讲习礼乐无不在其间自少壮至于白首琴未尝去其侧盖天地之声藏于寂黙而不可以言喻有智者作焉析桐比丝谐协律吕以拟隂阳之妙用使听之者喜怒哀乐皆有以自复于中和日引月长卒成其徳此先王化所以几于神而成不言之治也自雅颂废而禁佅兠离之乐并作于中国听音者溺悦于新竒古乐既斥而不用所谓琴者独处士逸人取为嬉好故其寓意多在于山髙水深风月寂寥之间古之为琴未必然也越僧元志居其州之资福院少学琴于其师义海尽得其法余暇日造焉为余鼓越溪履霜二操坐者相与肃然敛容而听之余评之曰此非三代之中声也夫中声者使人趋之而防劳故其道可以久元志之琴方务为凄切苦淡听者如坐于深山长谷之间寂然不与世接其能久而不厌哉然余犹喜其趋尚高逺出于尘垢之外也夫君子之学恶其多暇日而欲其无倦怠也故有投壶博奕之属以休其心不使堕于非僻之中今元志之琴虽未能全乎先王之乐比诸投壶博奕不有间乎余于是欲学之而求其可以日相与处而数徃来者唯元志也乃为说以赠之  

书离骚后  

余读屈原离骚以下二十五篇壮其文辞哀其耿介而怜其志之不广也夫君臣之际去与就而已耳方其得志也从容庙堂非怀宠也及其不合也引身而避之非忘君也孟子仕于齐不遇而去三宿而后出昼不遇而去所以为义三宿而后出昼所以为仁仁义施于其君而身安名荣后世诵以为法君子之事毕矣若是则屈原憔悴沅湘怀沙而死岂不悮哉或曰屈原楚之同姓臣也故不忍去其国外则不忍去其国内则其君恶之舍死何以哉是不然夫谏而不可去者惟父子之间耳臣之事君进退以义虽同姓犹异姓也故纣无道防子抱祭器而归周彼防子者纣之叔父也及其不可与处则去之何况原之于楚怀王其属也疎而曰不可去乎原没之后百有余年贾谊为文以吊之其后谊事梁王梁王之薨谊自伤为傅无状哭泣而死谊如屈原必不堪其身而不自知其哭泣之过也则谊之为人亦原之徒欤以二子之才智而死皆不合于道者学不考乎圣人也学不考乎圣人虽死犹不足以逃责故圣人者万世之标凖也  

读杜子美哀江头后  

昔唐文宗尝诵杜甫诗至江头宫殿锁千门细栁新蒲为谁緑于是曲江四面为行宫台殿以壮之其笃信子美诗至于此尝窃评之自晋宋以来诗人气质萎而风雅几絶至唐诸公磨濯光煇与时争出凡百余年而后子美杰然自振于开元天宝之间既而中原用兵更渉患难身愈困而其诗益工大抵哀元元之穷愤盗贼之横褒善贬恶尊君卑臣不琢不砻暗与经防盖亦骚人之伦而风雅之亚也自甫之殁其诗益重故能感悟文宗而使之有所更新然其施为改易不见之于政事唯嬉防是广台榭是増是岂子美之意哉吾于斯见子美之穷已死而犹不遇也余固喜诗愿以子美为师者又尝诵其哀江头之作故感而书其后焉亦以见观诗如文宗者不谓之知子美也  

六祖堂题名跋尾【`堂在兴国浴堂`】  

六祖之道行于南方言佛法者必由之而中州之人笃于戒律神宗皇帝召诸老都下举扬祖风自是禅宗支寖盛又数年而浴室画相为诸公所表显来观瞻者莫不生敬信道之晦明固自有时乎汶公患其蔽障乐与人共见之其亦进于此者欤鲁国孔武仲题  

跋尾五黄【`师是家所蔵`】书也  

周越书  

越书近世不甚贵重然于众人中犹屹屹有立庸可轻哉  

蘓子美书  

崇文北轩有子美书数行在壁又见所传诗轴遗墨如新而斯人殁久矣为之慨叹  

蔡君谟书  

君谟书人多有之而简尺尤佳盖初不用意神完力余故可喜也  

李建中书  

近世学书者寖少如西台笔法尤不易得闻其为人清直之士也  

钱忠懿王书  

宋兴七世而国初僭伪之主家无闻者独忠懿之子孙世显于朝廷此其仁民忠国之效观其遗书又知中朝待之有礼如此  

君子泉铭跋尾  

余尝客齐安登赤壁以望洞庭青山长江一目千里东南之壮观尽于此矣又岂东坡上西山而逐臣逋士之迹几无所遗焉独斯泉未之见也物固有藏于穷僻不使人知者防铭遂不闻之矣况可得见乎  

永夀县太君告词跋尾  

事亲之日短事君之日长观愼思之所以请命于朝廷先帝之所以锡命于永夀为人子者可以警矣  

苏子瞻为元绍京命字曰齐老其叔父台夀属余跋尾  

昔懿氏为陈敬仲占曰是谓凤凰于飞和鸣锵锵有妫之后将育于姜五世其昌并于正卿八世之后莫之与京彼以数世难知之事决于区区之卜筮其积徳如何也未若以人事占之章简公孝弟防洁宗族仰其禄者常数十人持心确然始终如一君子是以知其必有后也齐卿之报将于是乎在  

刘氏家传跋尾  

元丰八年冬某以职事见河南刘公子长沙得与读家传自北齐至于本朝十更国姓而刘氏衣冠不絶忠臣义士文学之老世有其人公兄伯夀年逾七十精明如少壮时爵列三品而身防方外公以行学政事见器人主将方面期年政成且乘驿归奏兄弟进退虽不同皆为士大夫所推抑又一时之盛也尝观春秋之世区区晋楚分国一隅下至宋鲁郑地不过百里其卿大夫之贵且富往往与其国盛衰相上下今刘氏积徳如此子孙贤才衣冠世袭之盛其将与宋无穷乎十二月十三日孔某题  

## 清江三孔集卷十八  

宋　孔武仲　撰  

杂著  

碧湘湖录  

长沙有碧湘湖者自马氏始也僧惠严吴人自杭州来依马武穆重之一日思归武穆曰公忆西湖耶乃为置寺湖西而辟湖于寺外旁引羣山下通湘水其后惠严卒于寺至今堂中有眞身焉马氏乘唐之乱窃有一方恃其兵力北鬬髙氏南盗岭表遂为强国武穆始称王卒传子希声希声卒弟希范立希范卒弟希广立而湖南乱矣希范最为奢侈事土木作会春园兴诸佛庙增赋于民上下凋困是时牙将丁思勤力谏不从遂自杀其无道如此独武穆守节俭号为长者待士有礼然絶山障水以奉一浮图亦过甚矣其父子之所为岂相逺哉然至今为湖西之异观余至眞身寺遂逰湘上憩乔木之隂观鱼鸟之乐日暮忘归感马氏之兴废而慨然于怀也因录其夲末云  

记言  

孔氏子居浔阳城中怠于应接乃以二丁夫肩舆上田家坡厯宝严精舍而至于龙泉之原秋阳虽壮西风已厉松竹之间索索然颓檐败砌脱叶相触新雨初过泉水潺潺稻之未刈者僵卧畆上果在树间予怠而休息而作扶藜杖曳芒屦登蹑髙原路微如线随诘曲而往顾瞻两钟囘望庐阜风景萧瑟心旷爽而体逍遥若有忘身遗俗栖身山谷之意而未决者也乃以杖击梧桐之枝而歌曰松风之飕飕兮可以散吾之忧兮泉声之溅溅兮可以荡吾之烦兮驱驰四方今有年兮追世奉俗礼文繁兮不如此居仰听松俯听泉兮又歌曰登彼髙丘顾瞻山川兮草茂土旷人舒闲兮塲圃隂隂时果繁兮湓城之东吾故园兮舍之不得已归亦适然兮方其歌也气正色怡声如鸾凤绕乎岩谷之间闻乎数里之外有一老叟厐眉皓首出乎林间而揖余曰良苦余不与世接久矣以子之容似有道者故来与子言将以质子之志焉抑子有帷幄沉深之虑乎曰无有邉陲金革之忧乎曰无子之名不挂于士师之籍乎曰我无罪【`阙`】  

曰我无功入不肩随公卿出  

不身先士卒子之责轻矣内有厌俗之意外无官守之责知山林乐如此徘徊而不即者吾不知其说也曰叟论甚善吾将与妇计之次与吾儿计之叟哑然笑曰已矣子之诈也昔列子居郑貎有饥色国相遗之粟而不受其妻拊心曰妾闻为有道者之妻子皆得逸乐今有饥色君过而遗先生食不受岂非命邪列子不听也善防身者盖如此岂决防于儿女軰哉曰吾之道未及列子而欲当其任耶是犹以六尺之童子负千钧之重絶肩折脰而途不加进岂若量力而为之之逸哉且衣不被体防士蹙眉食而不充肠勇夫沮气以此治人旬月犹所难合况与之终身防者乎子休矣讫将从子防姑少俟我叟黙然而喜顾而叹逾岭而去不知其姓氏  

记防  

夜半烛灭杂书陈前怠而即寝若寐而牕壁之旁几案之上有物往来扵其间初以为鬼徐倾耳而察之其声切切焉盖有欲而不显者也曰不足畏也已此非穴吾之宇以栖其羣者耶就吾之粮以肥其躯者耶椭身而褐衣其态可憎者耶锋尾而铦喙其相不长者耶悉悉率率喜微行者耶侮人而善走不可逐者耶溲矢之出不顾杯盘者耶馨香所在衮冕必齧者耶夫天地之生物也善恶各钟其一偏之气故其温仁者不履生草其猛暴者吻决猪熊而是物也两无所能焉徒能乘人之怠掩其所有以偷顷刻之饱故说者比之于盗虽然深宫大屋精甲守之跖蹻不敢过而彼方且摇尾于其间伺间争利往必有得是亦盗之敏者也盖亦有数焉吾疑其强者先入弱者伺外闻主人之声而知其怒心不持寸刃以齿为刀不挟槖楮以啄为槖弓矢不及桎梏不加是以若彼其肆也吾恶之乆矣欲以药杀之耶惧其诉我于帝也欲以术捕之耶苦猫之不称职也熏之则恐焚吾之室也灌之则恐败吾之垣也已而释然悟曰久矣鼠之迹相交错于天下也逃之于此必遭之于彼絶之扵夜必见之于昼亦何足较哉吾方且撤机捐智使彼视我若其侪焉庶其可以少安语未毕其徒皆舍衣投器即即焉若笑若语若愧若怒相招而去不知其所在  

吊猫文  

邻僧有猫蓄之至十九嵗余每至其防则见猫伏火旁深目骨立其羣近之则怒作声故其羣亦不敢侮也岂非以其老见畏欤一日有猫越藩而攘鸡雏者防兵得而快意焉絷其足而倒悬之掠数百又熸之以汤火涎血交下不胜苦而死余始不知也既而人告其死之状又问之知其邻僧之猫也余叹息久之夫物之生莫不有死有不幸者为可伤也已为词吊之曰汝托则安卧毳食鲜于十九年谓汝既老侪不敢慢何不自重而作不善乃以盗窃死于鞭扑探汤之苦炮烙之毒吾谓防兵亦大不仁不原汝心骋其怒嗔汝无他才其职在捕动则赴之何择鸡鼠况其取防不尾不冠乃以耄昬而塞雏寃生汝之邻死吾不知作为此诗以载吾悲猫死之三日有貍终夜薄乎鸡栖羣鸡皆惊方兵之杀此猫也曰向亡七枚矣必皆此猫也不然尔攘一雏亦未至于死既而知七鸡之亡未必皆此猫故虽兵亦恨焉  

记舍中樱桃  

吾居二月九日樱桃始华又三日而开者半三日盛极矣蜂蝶之所采拾鸟乌之所惊触则十已失其三四晨风之所凌撼昼日之所薰袭则十已伤其七八旬日之间存者几何不复足观也余尝酌酒于下席清隂而搴芳条脱英集乎衣袂其余投于荒丛浅草之间宻若刺绣为赋诗曰一官容易住京华手植含桃见着花不惜金樽偿美景去年今日在天涯盖言佳时之可喜而人事之难合也及其衰乃为恻然悲之春物莫不然而此花最先开故特可惜也虽然犹有待焉三月之暮众芳零落而丹实的皪出乎緑叶之间尤若可爱则其防缀吾居之寂寞者他花未有若此之久也乃书以俟亦以记吾居之所有而详于时节之变也  

扬州芍药谱【`并序`】  

扬州芍药名扵天下非特以多为夸也其敷腴盛大而纎丽巧密皆他州不及至于名品相压争姸鬬竒故者未厌而新者已盛州人相为惊异交口称说传于四方名益以逺价益以重与洛阳牡丹俱贵于时四方之人赍携金币来市种以归者多矣吾见其一嵗而小变三嵗而大变卒与常花无异由此芍药之美益専于扬州负郭多旷土种花之家园舍相望最盛于朱氏丁氏袁氏徐氏髙氏张氏余不可胜纪畦分畆列多者至数万根自三月初旬始开浃旬而甚盛防观者相属于路幕帟相望笙歌相闻又浃旬而衰矣大抵粗者先开佳者后发髙至尺余广至盈手其色以黄为最贵所谓绯红千叶乃其中下者小人负携以卖至于弃掷遗落不甚爱惜郑诗引芍药以明土风说者曰香草也司马长卿子虚赋曰芍药之和具而后御之説者曰芍药主和五脏又辟毒气也谢宣城直中书省诗曰红药当堦翻说者曰草色红者也其义皆与今所谓芍药者合但未有専言扬州者唐之诗人最以模写风物自喜如卢仝张祜之徒皆居扬之日久亦未有一语及之是花品未有若今日之盛也余官于扬学讲习之暇尝载而之六氏之园与凡佛宫道舍有佳花防颇渉猎矣惧其久而遗忘也问之州人得其粗又属秀州满君【`方中`】丁君【`时中`】各集所闻得其详盖可纪者三十有三种世之有力者或能邀致善工列之图画可掲而防四方然未若书之可传于众乃具列其名从而释之  

青苗黄楼子【`叶小大间出千余层或谓之千层阁其苖青故名云尔`】尹家二色黄楼子【`与黄楼子大抵不异而间有初出于尹氏故名云尔`】绛州紫苖楼子【`初开时浅红经数日乃黄或谓之红玉楼子`】圆黄【`千叶而圆黄`】硖石黄【`千叶而黄`】鲍家黄【`千叶而黄大抵与红旋心相似亦谓黄旋心但不甚髙大而又晩开也`】石壕黄【`一丛之间单叶千叶往往兼有`】夀州青苖黄楼子【`与诸楼子相类而花差小`】黄丝头【`其叶浅黄大叶中丛生细叶如丝也`】金线冠子【`千叶浅红间有细叶如金线也`】道士黄【`千叶而黄最先开也`】白缬子【`花有结缬而其外深红经日色则白缬外皆变白`】金系腰【`红叶中有晕横絶如金帯然也`】沔池红【`千叶肉红`】红缬子【`千叶浅红而叶端深红也`】胡家缬【`千叶肉红而有缬文`】玉楼子【`千叶而白上下叶中又出细叶数层`】玉逍遥【`千叶而白叶厚而大如仙然`】红楼子【`千叶粉红`】青苖旋心【`千叶肉红花叶成旋`】赤苖旋心【`千叶深肉红`】二色红【`千叶淡红而叶端深红`】杨家红【`千叶粉红`】茅山紫楼子【`与诸楼子相似而色紫`】茅山冠子【`千叶而浅红尤忌见日自开至谢常以幕覆则色不阑`】栁铺冠子【`千叶粉红如柳兼叠成冠子`】软条冠子【`千叶肉红`】当州冠子【`此花扬州素有之`】多叶鞍子【`多叶粉红其端如粉红或成双头则谓之双头芍药尤多开成鞍子故名`】髻子【`其色紫红下有大叶其上细叶环抱而黄叶杂出于其间其香特甚`】红丝头【`大叶中一簇红丝细细枝叶同紫者`】绯多叶【`绯叶五七重皆平头条赤而緑叶硬背紫色`】书纪传后  

论介子推  

介子推虽不言禄亦不忘禄也而文公适有王事不暇论从亡之功推而狷洁乃毁其侪讪其君以为冒义赏奸上下相蒙不食削迹而去故从者为之作龙蛇辞以述其怨望自絶之心文公悟而求之终不肯出推之用心亦已狭矣夫昔人以为天不人不因人不天不成兴功建事人有与焉而推以二三子贪天之功以为已力昔人以为危邦不入乱邦不居以文公之贤二三子之协其危乱亦有间矣而推以为难与同处以孔孟之去其国皆不欲速所以为厚也而推以小忿一絶其君虽封而谢之卒逃以死此皆怼极怨溢而不知其言行之悖也嗟乎天下之士其始皆有欲焉而不可得乃文其言饰其迹以遂其名如推者多矣夫谓窃人之财谓之盗而窃名者庸非盗哉著论以儆焉  

书晋语后  

国无强弱善防之则无事矣以区区之郑居晋楚之间数十世而安秦并六国南面称帝二世而亡其所以防之者异也鄢陵之事晋胜楚则强避楚则弱然弱则安强则危则是弱者晋之福也故范文子不欲战以处弱为功也诸大夫不忍悻悻之忿以决胜扵楚则是快一日之欲以遗祸于晋也此与饥者食堇何异今夫七尺之夫不知礼义忠信之节置之安逸之地则思乱然则平易无难者君子所宜处也汉武承文景富庶之后而匈奴大宛之祸被于中国唐太宗之时四夷賔服而辱于髙丽之师开元天寳之间万里安枕而禄山之祸发然后知内无乐嵗外多强敌未必非社稷之福也  

书儒林传后  

由而有所至者道也使道出乎一则名不必立名之所以立者为道之也故有圣人而后有诸子同乎圣人而异乎诸子者谓之儒儒非特治笔墨守章句也盖不稽古不足以诚身不诚身不足以治人故稽古将以诚身诚身足以治人夲末相权以有立于天下此先王所以命儒之意也三者有不具焉则为儒之病而非先王所以命儒之意也故其理则穴经之所明言其事则百姓之所日用居闺门而所学者从政在畎畆而所志者事君则儒术之所加者博矣岂独在其身而外天下国家乎昔虞舜垂衣南面环而相之者十有六人上至日星下讫禽鱼无所不治盖其间有圣人焉有贤人焉圣与贤所得于道者大小不同而命之曰儒则一也有公焉有卿大夫焉公卿大夫所立于位者上下不同而其使儒者为之则一也下至三代之间史氏之所书诗人之所赋入则当国出则总兵功烈声光燿乎天地其迹虽不同而使儒者为之则均也孔氏以四科进门弟子曰徳行曰言语曰政事曰文学其目虽不同而其为儒者之事则类也岂滞于一偏而天下之故有所不通乎夫子路之治蒲孔子称善者三焉则儒者之临民见矣子贡使乎五国天下之兵霁诸侯之怒而宗庙与享其安则儒者之使四方见矣夹谷之防司冦麾兵以诛莱人齐侯畏义鲁疆以辟则儒者之治戎见矣惜乎天未欲治天下七十子之徒在位者少使唐虞武周之功不复振于当世此时之不幸而非才之罪也自兹以来汉唐为甚谋之良出于儒者为多则儒术之效可谓着于近世矣间有诵先王之书而不知其所以为书者至于行谊失中设施悖理彼皆梓匠轮舆之拙工天闲国厩之驽马也曷足以为才者累哉荀卿尝论子张子夏氏之贱儒班固亦以谓匡衡张禹之徒独能衣冠醖借无益于国若此类亦常不絶于世而上之人或不察往往不计贤不肖遂并其术而非之此犹责医之不能而并扁鹊仓公弃之也闇莫甚焉故商鞅谓礼乐诗书之为虱官秦始皇帝燔六经坑术士汉之窦后宣帝皆不喜儒生由徇其名而不察其寔之过也近观司马班范之书史记自申公至禇大西京自丁寛至刘歆东京自刘昆至蔡凡専门治经以师弟子相授者谓之儒林传舍是虽一时之豪杰义动人主功施当世者不复以儒命焉夫三子之文章善矣至其分传而名之喜出其新意以品裁人物之髙下而其说如此是亦述作之大敝也若此者盖亦有由矣彼见冠博帯坐而歌者以为儒之法度尽于此不知夫尧舜三代之命儒不若此而止也是狃于末世之见闻以为儒者止于治笔墨守章句而不知先王以此治天下也岂不悖哉使后世之人学古者则灭裂于世务论今者则卤莽于经术至有迭为楚越忿起而相攻而莫自知其所守亦著书者告之不明之过也然则如何而可曰史之为书因前人之是非而无加损于其间故命之曰实录就其实而稽焉则白黑见矣名之未正则如勿名然则三子之说如前所陈者秪足以为书之赘也  

书谷永传后  

立乎人之朝廷而上得于其君次得于其臣言无所于违行无所于忤如是者于身则安扵家则厚于禄则显于势权则重是人情之所同乐也立乎人之朝廷而上不得于君次不得于相言有违于众行有忤于时如是则罪戾及之矣身岂得安乎宗族罹患矣家岂得厚乎窜逐廹之矣欲爵禄之显不可得也柄任去之矣欲势权之重不可得也是人情之所同不乐也趋其所乐去其所不乐者天下常十九也此持禄养交之臣所以常多于世也如是则忠言安得闻于上正议安得胜于朝求君子道长小人道消不可得也君子之道消矣小人之道长矣求国家之长久社稷之无患不可得也呜呼庸人之智非不知此也而常喜趋其所同乐则欲利之心胜故也余观谷永之所为其所谓利欲之心胜者欤永之在汉也身虽为君之臣而实主王氏前后所上积千百言攻主上之过不惜痛切诋訿然至于王氏之失未尝不为掩抑而蔀藏之也王氏之善未尝不为羽翮而飞扬之也王氏之所欲发者流涕太息而言犹恐其不足以深入也王氏之所不欲发者片言只词及之犹恐其或伤也于是王凤果恱之待之之厚信之之笃汉之诸臣莫及也则其身固安其家固厚其爵禄不得不显其权势不得不重为谷永者以其一身优防于权贵之间获此四利脱彼四害计其用心虽汉室倾頺宗庙不食非予事也羣防暴长贤知尽诛非余患也黙自计曰仓廪实乎囊箧丰乎室中之妾美丽乎厩下之马骏逸乎人生于世百年之间如白驹之过隙耳焉能舍此乐而鳃鳃然恤众人之议虑后世之名哉永之大意不过此故其求日愈不足其心日至于无耻丧败风俗汚蔑朝廷及其末年卒退免于家则平时之区区自以为必得者又安在也方是时汉室中衰权人用事正士摈辱憸人显荣朝廷之士相薰成风而浮沉俛仰阿世取容者可悉道哉永儒者颇以文学政事称于当世而其所为如此乡愿之杰小人之雄故略论之云  

书晋武纪后  

有天下之美徳者能服天下之心晋武帝是也夫人主不患无髙天下之势惟有而不恃之以为贵不患无慑天下之威惟敛而不骋之以为贵此二者皆人主之所甚难诚能朞月于其间固已善矣而守之终身又天下之至难也已自汉以来欲治之主起于中国者相望而其能操天下之至难者何其少也汉之孝文唐之太宗皆有道之君旷世而后一遇之者也然冯唐言事讦切而孝文怒入禁中张蕴古罪不至诛而太宗置之大辟然则操天下之至难而不夺于喜怒爱憎者果谁欤以余考之晋武帝之徳可谓过人逺矣史称帝宇量宏厚造次必于仁恕容纳谠正未尝失色于人质其行事则史之所论皆实録非虚言也故纳刘毅之赣谏奬皇甫陶之争言用仇雠之子而不疑释妖谤之人而不问其仁恕寛大之意发于宴语形于诏书闻其风者百世之下犹为之竦动况其在朝廷者乎故由相国升帝位而天下不惊举偏师平东南而吴人不怨及其后世天下已乱国势已危而宗庙血食犹百余年而后已岂非积徳之余庆有以致之哉盖有猜忌谏臣者如隋炀帝是也彼其初皆自谓天下莫我若也而诖误国家至于不可振起由此较之则武帝之徳岂不盛哉惜其溺情宴安亲用后党而晋之衰亦自此始然其所守可为来世法者不可以无述也故著论云  

论华轶王恭事  

天下皆知善之为善斯不善也夫善者圣人之所以使人自别于禽兽然及其敝也贪者借之以招利黠者挟之以收名至于此则所谓善者果安在哉此有道者之所以叹也华轶不奉琅琊王命曰吾欲见天子之诏王恭举兵向京师曰吾欲讨君侧之恶人虽溃败不旋踵而亦足以偷少顷之快刼众阻兵者其说出于善也虽然考其夲末而揆之以义则二子者岂眞善也方怀愍之乱刘石弄兵天子执辱元帝起于江南继正朔之絶雪宗庙之耻虽夏之少康汉之世祖何以加焉而轶偃蹇自负独不承令使轶之说行则是天下可以无王也安帝之世相国擅朝而奸臣用事其政可谓昏矣恭位非辅相政非已出也一旦连称兵以向天子以诛恶为言已则不逊而责人以顺使恭之说行则是诸臣可以无上也举措不足为天下法而以臣抗君以外制内其首领横裂何足悲也夫时已极而其命不可以不革民已困而其变不可以不通者汤武是也未至乎汤武之分则北面以终身而已矣此理之不可易者晋虽衰未有如此之恶二子者动不循理以杀其身亦天下之愚夫也哉  

书唐宪宗纪后  

运万物制天下者莫如才所以驾驭道徳而驰之者也才大则视天下之广如狭视万物之众如寡取之愈有而施之不穷如孟贲挈婴儿养由基射寻尺见其有余矣不见其不足也孰不欲为天下之英才頋得于自然者亦有多少所有既少故有施之于事而其力易竭枝易穷枝穷力竭矣则其长不足以自济而其短见焉此无他才小故也唐有天下也更十八帝而其间号为贤明者太宗宗宪宗宣宗肃宗宗始治终乱宣宗无他大畧时不足深议而其尤卓越者太宗其次宪宗宪宗之功徳不及太宗天下所共知而于其用人之际尤见其才之不足也当隋之末盗贼连结满天下于是豪杰并起而分王之太宗躬亲行阵之间四面攻取不数年天下为一而南面称孤矣今日平贼而明日与文学之士论六经矣李勣尉迟敬徳之属从容宿卫而房杜王魏之徒用事矣当是时近臣亦有以刑罚机权之说干太宗者终绌其谋而独任徳以化民行之未几何时而天下富庶刑罚几不用矣其政日就于寛大其徳日趋于髙明此非发于偶然乃其胸中所素有也宪宗亦以雄武之才承久衰积废之后用兵选将诛锄不义而河南河北以次荡平自天寳以来征伐之功未之有也然较太宗之功业未及其三四方是时虽有强大藩臣擅兵于外而京师之富盖亦不减于太宗之时其于财用宜不甚急而皇甫镈以聚敛之功不旋踵而登宰相以裴度之忠上疏三论其不可终不见听而寻亦贬逐余窃度宪宗何私扵鏄如此不过曰方用兵平冦之时非鏄不能集事其功甚大不可忘也呜呼以天下之大朝廷之尊因民之财而取之何人不能而独眷眷于鏄此无他其才不足故以小为大以易为难至于亲昵小人隳丧大体而不自知污辱廊庙放弃勲贤而不自悟也太宗之优防如彼宪宗之卑逼如此用是较之则其才之小大粲然可见矣他未足论也余感其事而书之庶乎有国家者观于余言而亦有警也  

书裴度传后  

大丈夫之处世其进退果能必得其志哉方其遭遇明主垂绅庙堂斟酌国命四方万里莫不耸动奔走而服从之及间隙一开主志移易而谗邪之人掎摭其后虽勲被社稷泽流生民其零丁孤蹇与拘系之囚无以异此英豪之士所以慷慨而深叹也晋公起于书生以文章中第数期之间致位显近会宪宗有削平淮西之志遂登宰相公亦以宰相讨贼自任一举而擒吴元济再举而戮李师道四方跋扈之臣丧心失气遂使承宗献地韩入朝方此时也公盖自谓得志于天下矣既而宪宗骄扵屡胜聴任不终而异鏄以财利进自此公迍邅跋踬所向不胜至扵用兵河北而元稹沮格扵禁中入朝论事而逢吉流言扵都下以至奏疏屡上请诛奸臣而不能得卒为庸人所憎嫌摘其短逐之襄阳自公不复用而训注之祸作矣盖自元和以来公之出处进退与唐之兴衰治乱相上下则其志不就亦有天数非人为也方其争论人主之前不忧山东诸侯而忧五坊使暴横辇毂可谓得宰相之体矣夫祸乱之机藏于隠防似不足信类非常人之情所能察也而公能辨之此其所以髙扵世也及其晩节遗落世事盘桓洛阳与一时文士饮酒言笑有山林之髙尤知其不屑富贵而自得于尘垢之外也而史臣谓公结纳后进以自求安岂不诬哉使公而在余虽为之执鞭亦所欣慕焉  

顔眞卿传评  

评曰眞卿当冦起河北之时以平原一城招十七郡之众横絶燕赵壮矣惜其应变之才寡能合其众而不能用也及使李希烈以身防冦忠愤感发眎兵火如袵席虽苏武何以加焉祸发于卢杞怨眞卿面斥其父矍然起拜乃蕴忿心呜呼言之难也久矣沉吟者或失事机刚决者或与祸防古人取戒于韦盖以此也  

书裴垍传后  

余读李吉甫传称裴垍判度支时交结权幸求为宰相颇疑垍善为倾侧以媚权贵及读垍传唯见其清谨峻整有知人之鉴才与时防知无不为而不闻其结权贵以求位也矧垍之脩身及其见于事业者暴着明白人主所惮天下称为贤臣而一旦捐弃素行奔驰邪径以争庸夫鄙士之所欲得此与其平时大不相似非人情也盖立乎千载之下而不惑扵传闻者恃其理在也以余料之方垍之为学士吉甫为相而牛李对防极诋时政之失垍居中考覆无所同异以此罢职其后宪宗出吉甫而相垍此二者皆李氏子孙所切齿而憾也当吉甫徳裕之为政尤以恩讐为已事尝与吉甫忤者无不斥逐疑当时史官增餙垍过以恱人主刘昫又不为删正之故使垍之一人之身而乍正乍邪观者莫能定也夫以垍之贤辅相天下门人故吏在朝者多矣一旦受讥暧昧身挂恶名而无一人为之辨白而况山林之士哉用是益知毁誉区区君子无愠喜于其间也  

书朱梁夲纪后  

唐亡而更有天下者五姓凡五十余年其暴虐恣睢朱梁最甚案全忠起扵贼军弑二帝杀一后腥闻上下毒流四方虽盗大位而卒以兵死则天之报施岂不明哉末帝仁弱无应变拨乱之才而内有魏博之悍外有太原强敌必亡之势也然祸乱之植其日久矣岂独末帝之罪耶  

书后唐纪后  

后唐武皇起于代北据有汾晋初非唐室之纯臣然是时朱全忠弑帝杀后诛锄贤隽其急于取唐意若饥渇而武皇独当扰攘之中自誓终身不失臣节虽志未可量而大抵迹与朱梁异新书谓赋性【`阙`】固无他肠岂信然耶及庄宗起梁稍衰而全忠之谋臣猛将往往皆在屡破坚逐北扵河西之间帝独运竒防以少克众卒能乘虚入汴南面称帝岂非一世之防哉然自此政刑日坏以致百姓流离六军愤怨回戈叩阙遂用陨身迹其少时宠伶官昵宦寺其后卒以此乱天下则人君之好恶可不愼欤武皇夲姓朱耶即明宗之与史又失其氏虽国号为唐而髙祖太宗之英灵气泽絶矣悲夫  

书石晋纪后  

子读五代史至石氏时兵力微弱何其甚也盖自阿保机以来契丹益大控百万有凌蹂中国势故其喜则蕃鎭为天子怒则人主为匹夫方其盛也尝长驱京师税驾宫阙被帝服而朝羣臣矣然地非其据终不自安既而闗河郡县皆闭垒而为敌国而徳光亦以病死其得势如此而犹不能自立于中原亦见敌之易与也虽然御之失其道则宦官女子尚能搆天下之祸况契丹乎使少帝用桑维翰之说劳谦屈己以安中国则晋之社稷可以无患而不忍一朝之忿轻违先帝之盟虽欲不亡何可得哉昔周襄王以狄伐郑而终失其国故春秋之义讨其人者不一而足晋髙祖夲强人也急于安身而不知万世之大计是以召辽为援而祸移于爱子割地防敌而衅流扵无穷然则定大防制时变非明君贤佐其谁能之彼斗筲者何足算也  

书周纪后  

呜呼生民之不幸而治世之难遇也自西晋怀愍之乱刘石扰于闗洛而海内分为八九几三百年隋文平江南而后天下合并为一唐至昭哀而天下复乱强臣悍将割裂区宇更数十年厯国四姓民敝极矣周世宗以英武之才用兵若神所向如意方此时帝之意慨然谓天下可平而享国不长大业中止又数年而后天下尽归扵我太祖废兴之际岂非天哉周世宗力战髙平观兵淮上逐虏闗南太祖之功常冠诸侯故吴人谓世宗为柴王太祖为赵王盖其威灵徳泽固己辉润天地与黄帝汤武等矣安得不时乘六龙而御天哉  

书孙晟传后  

呜呼君臣之分可谓难矣平居之日君南乡臣北面而朝之营职守业以致其义此中人以上皆知而有智者所能守也然有甚难者焉利害之相攻祸福之相胜安危之变在反手间不顺义则生顺义则死至于此然后人才之强弱见矣周之强也世宗屡以劲卒十万畧地东南视长江可席卷而渡吴之君臣不知计防之所出间遣其亲信二三人奉使中原求缓师而已夫以垂破之国抗甚锐之敌又以一介之使当万乘之威其势与夫委肉于狼虎何异而世宗问以江南之虚实使晟答之耶则将自危其主之社稷拒之耶则灾及其身此所谓不顺义则生顺义则死之时也晟独顾惜大计黙不为应及逼以鈇钺犹不忘故主南望而拜然后就刑晟之所立堂堂如此何愧于死节哉而新史抑之列于死事传吾未敢以为然也古者兵交使在其间盖其所怒在敌而不逞志于匹夫也以世宗之聪明雄武在近世为鲜矣而扵晟之节不能奨厉又杀其身焉亦与夫汉祖旌赏雍齿异矣卒不能一天下岂其度不优而致然哉  

## 清江三孔集卷十九  

宋　孔武仲　撰  

文  

祭甘露泉龙神文  

惟神蕴灵徳之无方超万里而一息上下天地无有隔阂而蟠于一水之间岂非待其时而后发欤今亢阳为害自秋至春原野焦涸首种未布此神施泽济物之时也盖齐之有司奔走羣望经嵗厯时而嘉应寂蔑咸以谓变化出没号召风云者莫如神之敏也是用有请焉刺史无状其诚意不足以感动然齐人之望其亦至矣惟神闵之谨告  

祈雨文  

旱暵为虐诗人所疾嵗不一登民忧百出矧齐之旱自秋及春种不入土邑多流人云雷其兴下雨滂沛施功一朝可及终嵗神食此土当为民忧民望久矣无为神羞  

谢晴文  

雨潦为患至扵累旬屡脩祷祈以答人望防神之力啓帝之心攘除积隂烜以白日大宇之内咸乐其生赛于灵宫抑有常典尚享  

祈晴文  

古之善为治者一言之发而天地为之响应故能转祸为福以坏为成今积雨不时害扵牟麦祷祈屡脩而霖潦益甚诚之不至而不足以动扵神明此所以夙夜愀然忧职业之废也然神巍然庙食而吏与民斋戒以奉之为日滋久若隂胜而不抑阳弱而不持民危而不扶物病而不救岂吏与民所以事神之意哉雨虽久及今霁止犹有赖焉惟神闵之尚享  

又  

积隂为沴祷扵灵祠漠无报佑岂神不知朝云浮浮闭藏天围暮雨防防溢于陂池稻方甚弱麦种未治二者交害农益怨咨丰荒之事漫不可期嵗一登稔实天相之如何淫雨不以其时稼穑摧伤人以嗟咨斋戒奔走敢祷灵祠卷藏隂慝以舒明离俾民相庆鼓舞以嬉収功顷刻惟神之为  

谢晴文  

濒淮之地背秋渉冬而田事未毕故一有淫雨则农功垂成而又败之是用有祷焉赖神之庥应不旋踵云隂觧驳照及容光南亩之人奔走相贺斋戒以谢惟神贻之  

谢雨文  

维春之初万寳向茂祗祷羣庙而时雨沛然积旬郁湮散为和气神之功徳闳博深逺牲牢簧鼓未足以称敢脩薄荐以寓厥诚尚享  

祈雪文  

嵗律将暮宿麦盈野亢阳连旬甘泽不下陇亩之民盖多惧者凄然回飊渰然兴云播为嘉雪余施及春应兹防祷其在明神尚享  

又  

诗曰上天同云雨雪雰雰先王训民以田而事之在天者人力不能为也故以雨雪为喜及一得之则称道咏叹形于章句然则系扵民者岂不重哉今嵗将更新祈祷亦至而亢阳为梗美应未臻则民事之奈何而刺史亦难胜其责是用有请于祠下惟降之嘉瑞以慰民情而协于诗人之咏则神之恵赐为多尚享  

又  

嵗律其暮久苦亢阳南亩之民憯然失望趋祠下祷求亦至而密云未合嘉应难期况润物之功莫如时雪隂恵所及阖境是瞻敢具醪脩以荐诚悃尚享  

谢晴文  

霖潦乘秋为民之患渉旬不止上下忧之祗率常典吁闻神听有应若响升于东隅天地清肃川原亢爽就我穑事跻于有年神之庆赐莫与为厚爰陈菲薄以荐厥神  

秋赛诸庙文  

嵗在丁巳淮海一方欲雨而雨欲旸而旸和气浃充嵗以丰穰既溢扵囷既羡扵塲匪人之智能赞隂阳惟神之力干之杳茫潜之无间播之无疆俾物蕃腴无有坏伤俾民佚乐靡近凶荒惟古秋报声于乐章功徳之隆畴其敢忘挹酒扵壶登馔在堂神其无恫顾此馨香尚享  

代李待制祭李璋文  

聪明足以应变寛大足以长人此人之所难兼而公之所易富而不奢贵而不溢此世之所罕有而公之所长故出入勤劳而忠义不隳其守险夷更渉而志气不易其常宜享厐眉鲐背之锡何不幸而今亡嗟乎天下之事有不可知者如公之隆盛显赫而以秋毫之过失谪荆楚之穷乡譬日月之一食庶几复见其辉光乃须防而埋没即长夜之茫茫此公论之共惜岂余心之独伤惟从容扵平昔固缱绻之难忘抚逝川之不反徒陨涕之浪浪望素帷于千里缅独处兮此方往匍匐而莫得聊酒奠扵一觞呜呼哀哉  

代邵资政祭欧阳太师文  

呜呼圣不世出贤不时有繄公之生与治为耦仁皇在位公奋羇旅声闻溢发翔于天衢文章独行后无軰匹众星煌煌孰较斗日初登侍从进预宰司四十年间亨塞险夷坦不为机独与道驰臯防之言藏在简防周召之烈声扵金石脱屣重位昔闻其人公力方壮联章乞身帝曰咨嗟惟余旧臣安车驷马从容里第少休其勤佥谓再起国之不幸人也今亡山頽玉折闻者陨伤赠官太师増赉后禄哀荣则然公去不复某之不肖公遇优隆绪余之及其得则丰公在颍水我官畿东哭不为賔窆不及视终天之诀此痛何己不腆羞醪致奠千里呜呼哀哉  

代史大卿祭唐叅政文  

惟公以仁为舆以义为辀不诡其驰惟志之求嗫嚅所忌睢盱所仇初为御史廷忤天子忠忘其身岂恤南征亦既诏还遂登侍臣他勇扵初公挫益振出入三朝乃贰帝载同时诸公孰敢伦軰有蕴在中发常不疑帝曰钦哉惟我屏毗辨章鎭抚惟尔之为国歩如川赖以遄济为日犹新而公已逝帝咨羣公丧我良肱增官文昌以托哀荣江陆之墟距国千里铭旌南还出汉之涘昔拜扵堂今奠扵次昔闻公言皎皎心耳公逝不还我恸何已益大其门惟公有子呜呼哀哉  

祭孙巨源文  

嘉祐之中公居馆阁我以诸生预公荐擢十八年间患难流落公归翰林天宠弥渥势将大用叅筹帝幄衅生不图疢疾横作秀气清骨付之冥漠公之文章美丽闳博虹霓垂天収之把握读者醒然消酲愈疟度量浑浑不见垠崿粹美积中发见顔角今其不幸闻者嗟愕惟鄙不肖幽忧寂寞望公之丧涕陨如索冩哀此文侑以羞酌  

祭周茂叔文  

呜呼先君之壮实难取友逢公豫章握手欢厚二十余年不知其久险夷之途道义同守盖公之行坦坦其诚仁于鳏孤信于友朋不戚于贫志气内足不挠于势廷争面触施之吏治或猛或寛眎俗张弛民讴翕然既敏以明学问又笃纵横驰骤瀚漫潴畜先儒论譔嵚﨑诘曲独纂圣微浸酿醇熟有书可传万世之读惟愚不肖防也侍侧公故怜之以勉以饬称誉所长以灌以植确如一朝不见厌斁公之始终明白纯宜享遐年显大当世如何不幸纒疾艰踬苦瘠日侵遂以殁地报酢如此孰晓天意庐山之隂松柏苍苍归厝其丘日吉辰良悲号一诀万世之长宁不我顾有酒盈觞追怀平生曷日而忘  

代祭傅夫人文  

万物之性摧落于秋方春或陨理不可求嗟维夫人其徳则脩既婉以卑既静以柔固宜遐年享天之休如何方少抱疾弗瘳窈冥之中孰主厥谋古亦有言生也若浮来鉴诚谌歆此醪差尚享  

祭杨亚甫文  

惟公于文为富于行为脩淡然视世应而不求循吏之选出临此州以诚革欺以静镇浮不为严猛持之以柔不示臧否接之以周民以不争吏以无訧仍嵗丰登秔麦盈畴东南之最公处其优秩满将还而屈公留疾无甚苦日冀乎瘳遽夺冲气归形一丘某等不才与赞军谋【`一作筹`】防公慰荐恩恵实稠葩华之春黄落之秋公斾舒舒从以优防望公陟明今返扵幽铭旌东还涂川悠悠奠觞不饮语诀不酧泣荐斯文有涕横流  

祭曾子固文  

惟公文为世表识在人先愤道之息志于必传絶众超羣自其少年况有宗工援引于前雷动风兴声薄于天匪独考古穷探简编又达世务不以迹牵潴为积泽决为流泉威为秋肃施为春妍时軰谓公徳业之全外将六州晩直西垣商盘周诰日代帝言枢廷钧府众曰必迁夀柄谁操付与何偏山摧玉折反掌之间士亡宗师国失能贤我少方防公发其源长仕岱隂从以周旋决疑辨惑一语不捐或钩其细毫积丝聮或究其大苞方括圆面奨所是夺其不然粗若有之公赐多焉公方择隠在湓之壖我亦于此谋安一防谓当优游从公扵田幽明隔矣所志不宣茫茫大空孰招以还或当上浮追蹑列仙决不没没凡魂比肩公名播后不待铭镌公子俱秀当复大官念当防哭阻以山川东南悠悠不见新阡敛不造帷窆不持棺徒有伤悲为涕涟涟  

疏  

大行皇帝上仙散道塲  

伏以寳厯无疆方比南山而祝夀尘寰已厌俄闻夜壑之藏舟音传置邮哀动城邑大行皇帝道迈今古功格天渊羣贤协徳扵中四夷欵塞扵外东岱将陈扵检玉鼎湖遽泣于遗弓乘云而归帝乡不累扵事物凭几而传頋命益巩扵基图辄资仙梵之赞扬以慰臣民之号慕伏愿乘顺妙有超悟眞空御六气以逍遥夲无生灭并三光而临照永奉威灵  

焚黄疏  

元丰七年六月二十九日宣徳郎新差知潭州湘潭县事孔武仲谨告扵先考中散先妣太君杨氏之坟吾家不幸怙恃相继丧亡其后诸孤散仕四方靡有定处又十一年而后文仲平仲并官扵朝赖天子仁圣以孝治天下许以子恩推及父母粤今四月得告赠先考中散大夫先妣徳化县君已附递往火山军文仲収掌供养外有录黄二轴谨因平仲南归焚献于坟下魂而有灵膺受多福武仲无任涕泣追慕之至谨告  

先妣忌日开经  

伏以欲报之徳虽逺益深适临讳辰敢修佛事庶凭法力不堕尘縁  

忌日散道场  

伏以蒿里送归屡迁于急景萱堂侍膳永隔于慈顔当讳日之载临在时思而尤切乃防祗园之法侣俾宣我佛之妙言俯赞哀诚仰资冥福伏惟诸佛证盟谨疏墓志铭  

仁和县君许氏墓志铭  

夫人姓许氏衡州衡阳人处士永宗之女朝议大夫黄公之妻黄氏于衡阳为大族朝议扵时为名臣夫人年十有八归黄氏事舅姑为贤妇佐其夫为贤妻有子而为贤母朝议公立身以道时列王庭出守方郡处进思退燕休于家夫人与之齐凡五十有八年年七十有六元丰七年十月二十一日卒于第舍自始封至卒凡四受县始于金堂终于仁和云明年正月九日葬于东郊某原夫人防而令淑慎静寡言不喜白人是非自奉养甚约而赒施无所顾惜奉佛尤専平居未尝有疾比老起居饮食如少时其将终也具肴酒合亲属从容语诀付以家事逾二日而卒子男二人长曰钧忠正军节度椎官次曰锜全州司理叅军女三人长早卒次适耒阳主簿孙钦臣次适衡阳进士狄光孙四人长曰端权知歆州翁源县事次曰竦潭州湘乡县主簿次尚防呜呼夫人之志行与其福禄始终之盛充具完合皆无憾者惟其传于后为不朽载于久为无穷宜有可信之言刻于金石此其子若孙勤勤以属余所为铭者也乃为掇其大要而书之铭曰  

女徳伊何惟顺之宜妇道非他夫子之随夫人之脩匪跂匪激循其分守以有成徳人归以誉天锡以年噫嗟夫人福禄之全  

吴氏夫人墓志铭  

夫人姓吴氏世家扵抚州金谿赠尚书屯田员外郎徳钧之曾孙都官员外郎敏之孙处州信丰令防之女淮南节度推官知州上饶县事李君介夫之继室也二十三而归五十而卒卒之明年当元丰八年九月初五日而其子侁仿以书属余以为铭昔夫人之子份笃学而早世余石铭之间未再嵗又铭夫人之墓呜呼康宁夀考世之所谓福者付与于人无有匮竭而造物者啬之何耶以夫人之积徳累行而报施如此其薄所谓命者不可知而为善未必祥耶此余之所欲载而使后世知之也夫人以孝事其舅姑以礼相其君子其训诸子以义其接婢使以仁其事上不以劳故懈其居丧不以久故易其念父母不以壮老故哀其恤孤不以非已生故薄李氏家世贵显亲属百余口无内外长防卑尊之人皆推以为贤而李君亦曰吾縻于小官邅廻蹇塞之日久而心能安之者吴氏助我也夫人之大母曾氏諌议大夫致尧之女博学善持论夫人少习之故于文字多所通觧尤喜读佛书及唐人歌诗有子份侁仔仿份及仔早卒余皆应进士举女一人嫁进士叶观夫人墓在金谿归徳乡之株塘原其卒在上饶官舍以元丰七年九月二十四日也铭曰  

李氏寓洪蔼蔚蕃昌至扵妇族必邦之良夫人家抚族良且大夫又得从协相于内善积有余顾不足年夫方壮强妇弃而先归葬株塘松柏始植防长于斯今又安宅  

道士卓君墓志铭  

卓君名玘字矶石泉州晋江人弃家为道士逰四方尝北济大河南出岭表公卿大臣多与相善成徳军节度使留后李璋奏得紫衣吕诲自御史谪守江州请君居天庆观凡十八年乃退属其事于弟子胡洞防元丰元年五月某日卒作三颂以遗所常往来大较皆落去世累追逐神仙之言享年七十有五以九月某日葬于徳化县仁贵乡陵家垅君天资俊明学问不倦自道家书及星辰五行相术壬遁之说推考皆得其要与众人接言若不能出口及燕闲议论援古证今出入百家听者为戄明扵事变深沉有谋虑未尝苟发其所然否人多不能损益也天庆观久废不治枝扶败倾以度嵗月君身持俭约下与厮役同食斥其赢余以治新之坛塲殿室皆用道法仪学者益盛自君始及其卒也闻者皆叹息吊者皆哀余早与君善常竒君才而惜其不为世用其来过九江适当君疾叩门将见之君方寝未寤明日而君卒呜呼死生之际其迁徙迅速盖未足道者谓惟文字可以传于后而致余所以厚君之意乃为之铭曰奄兮忽兮其化以疾生与殁兮若屈伸膝君所自达余又何悲其传则永镵此铭诗  

故陇西李君墓志铭  

君姓李氏讳份字文叔洪州新建人也李氏世为江西大家其贵者列侍从以至为卿为郎皆有显闻于其世外亲旁属累至公相家藏书万卷君兄弟若干人皆进扵学或由乡举登进士第君为人静専而刻苦自励六经诸子之说穷昼夜讲求非食与寝书未尝去手滑稽漫戏之言纷华盛丽之好不出于口不接于耳目人以谓君必将有盛徳以大其宗门年二十以疾卒于江州又朞年而其父几甫官信州数与予往来道君之平生未尝不咨嗟叹息继以泣下且曰吾儿生无以见扵时庶几有闻扵后也为我铭之以信扵无穷余譬觧之曰士生扵世虽有聪明敏捷之才而教或不尽其方学或不竭力或中道而止以忘其素习或见利趋逐而溺扵其心此朋友之过而父兄之恨也今文叔皆异于是唯其年之不长不得成其志此知义理者之所能平虽圣人犹不怨也子又何悲焉虽然余不可以不铭君卒于元丰五年五月某甲子以某年某月某甲子葬于某县某里某原也系有先侍郎尚书之碑金部司农之铭此不着着其不幸短命而死者以慰其亲云铭曰  

苗而不秀者有以夫君其是已士亡良朋父失贤子西山峩峩播以章水其生勤劳归息扵此呜呼其己矣夫  

## 清江三孔集卷二十  

宋　孔平仲　撰  

古诗  

马上咏落叶  

防防林中叶落势殊未休念汝春夏间芃芃一何稠朝烟坐苍翠暮雨借膏油及今乃委地只以借马牛焚之扬其灰或用粪田畴当记排空岀结隂弥周周物生固有数时去安可畱况汝易摆触性质夲纎柔惟有松竹秀独当天地秋  

使纸甚费  

家贫何所费使纸如使水亲交或见遗自买不知防置之几案间数轴俄空矣作字夲不工学书非不喜不知何故尽疑若有神鬼若云随置邮性复懒牋啓间或强为之皆出不得已横斜若幡脚龃龉如鴈齿数易仅能成纷纷多废委叙致失轻重畏慎防触抵往往己缄封时时又删洗遂令巾衍竭大半或縁此昔无楮先生云自蔡伦始假令行竹简秃野未供使人生有知慧不若愚且鄙古来取卿相未必皆经史谁教识防画空耗五斗米咄嗟为此诗又是一张纸  

谢王通叟回纹诗  

北风吹波客桅折寻阳维舟不敢发观君和我回纹诗满眼春光破氷雪山间玉少白石多造化积英费融结如君藻思岂易得姓名卢骆推前列他人平歩取卿相乃独区区困羁絏江湖漂泊随断梗嵗月峥嵘逼华发頽然放肆孰可测一马固能齐万物胡琹虽已隔黄壌寳灯吐欿髙于月人生乐事君得多谁羡腰金拥幢节  

送王通叟  

浔阳江头夜吹箫旁若无人声正调问之谁何天鬻子谪官东南数千里当时司马泣琵琶君独怡然奏宫徴但能如此防世间于诸荣辱何忧喜  

送朱君贶徳安宰罢任还  

浔阳五邑谁善政厯陵令尹朱为姓孜孜常以民存心四境安娱吏无横吾爱其人颇真率笑语诙谐喜讥评山有猛虎藜藿长人得朋友衣冠正当时文学推第一濶步青云乃蹊径大贤百里固非地赤子三年且无病如君才智可自逹今归朝廷惟所应君臣昔以譬壎箎吉甫文武陛下圣当陈半策绾万金翩翩六翮凌风劲江边钟官老铸钱坐髀已消穷且瞑倘君冨贵不通书当騐行藏素非佞  

用常甫元韵寄彭泽曽移忠  

清秋古邑气象开健令曵组从南来渊明已往狄公死继有贤者荒山隈九江安流息骇浪百里和气迎新雷积年逋事一朝决落笔翩翩何快哉幽潜曲折皆照见正以寳鉴悬髙台古称岂弟民父母君视百姓犹婴孩近来俗吏狃文法往往习尚以利回惟君用心知自性造次所发皆矜哀政成讼简当暇日间或吟诗持酒杯言辞泠泠韵不俗识子眉宇无纎埃长篇示我已逾月诗债甚乆烦君催我如荒田废畊垦嘉糓不植岁且灾为君鉏顽揠枮槁满把所收惟草莱金山万丈絶梯级手聚沙砾空成堆龙鳞难攀徒自苦狗尾强续良可咍想君风采方引领忽见泝浪停高桅迎门倒履喜如沃相与一咲倾新醅曹亭孤峙眺回逺杖策共寻幽磴苔诸峯积雪倚天白此处詶唱须清才老鸡爪觜未易犯敛翅避子甘低徊  

送周元翁赴省试  

静如秋潭月秀比玉山岑濓溪素积善遗泽乃在今一鸣先众人再鸣慰我心茁芽旧固好浚养日愈深嵗暮氷雪气闗山车马音去者辙相结岂止旅思侵期君贾余勇枭俊将成禽策功居第一受赏绾千金高堂迟捷布华发正盈簮  

因读黄鲁直所与周防曺诗诗与字俱好以此寄之  

鲁直之文如电折霜开鲁直之书如雨行氷散骎骎步骤日加逺与子三年不相见庭柯未长一尺围起视孤标挿星汉昨朝诵子所作诗使我自失长嗟叹我衰力薄空辛勤直欲为子焚笔研此才不使重台阁四十青衫尚为县南山积雪玉倚空髙亭压城天北风安得与子跨飞鸿与我共哦清景中锵金纡紫世不空豪杰卓荦岂易逢愿言与子长相从四方上下为云龙  

寄子由  

晨兴悲风鸣霜霰集我屋忽惊嵗云晩日月疾转毂穴虫知天时闭户各潜伏而我亦劳止扰扰尚驰逐宵征戴星明暮饭多见烛灰尘雕须眉铜臭蚀肌肉念当投劾去牵繋五斗粟岂无数畆田亦有千个竹平生羡为农水旱忧不足空效鸟雀饥唧啾如聚哭内顾复迟回行藏类羝触长卿着犊鼻扬子投天禄岷峨能生贤独不主为福如君乃栖栖似我宜碌碌连山积雪壮霁色明群玉对此想清标凛然疑在目安得两翅长髙峯逐黄鹄飞去堕君前绸缪论心曲  

元丰四年十二月大雪郡侯送酒  

平明大雪风怒嘷屋上卷来亭下高更深更密皆能到所在纷纷如雨毛堆床压案埽复聚取笔欲书氷折毫须眉沾白催我老自颈以下类拥袍此时只好闭门坐右手把酒左持螯奈何防岏据听事千兵踏借泥如糟强登曺亭要望逺纸伞掣手不可操黒隂遮眼铺水墨寒气刮耳投兵刀饥肠及午尚未饭更搜诗句无乃劳幸有使君怜寂寞亟使兵防分冻醪余虽不饮为一釂两頬生春红胜桃醉眼瞢腾视天地蜾蠃螟蛉轻二豪勿令小暖气便壮自笑世间皆我曺  

寄常甫  

北风三日雪南湖一尺氷晩云遮望眼不见玉山城  

宵兴  

我眠何由安撃鼔中夜起出门若秉烛月色照千里屋瓦防有光纷纷雪正委清寒薄驼裘六合气如水既归整灯火危坐阅书史羸僮拭眼睫侍我色不喜问之强应对固以噤口齿金壶澁氷澌城上更屡死戍兵饱且昏汗漫睡方美援桴虽贱事其寔闗众耳柰何司晨夕倒错一至此惟有赤帻鸡嘐嘐鸣不已  

十二月二十五日大雪  

前时大雪风扰之有无厚薄皆不齐今朝大雪无风色下隰高原搃盈尺由来此物夲隂气偏近黄昏落尤剧斜萦碎委百千态不是天上谁做得铮铮鸣霰已三日厌坐北闻滴歴自非猛下意不醒半夜一天星斗白漫漫玉琢人世界蹂践成泥真可惜呼童梯屋器贮之犹得煎茶待嘉客  

城东作  

九江虽侨寓城东乃松楸泉府固劳冗十日得一休朝出暮可还驾言循故丘雨洗川原净鸟啼岩谷幽白杨吟悲风涧水咽长流江西走浊浪中有蛟鼍游可望不可涉裴徊倚山陬耽耽林间鸲嵗老爪如钩飞下啄余祭肉食惟自谋  

咏道上松  

长松髙落落积雪白皑皑鳞鬛冻且僵郁结乆不开观其纒压意直使同枮荄雁带寒光去鸟传春信来防阳入直干生意忽已回豁若醉初醒整顿出尘埃秀色媚山腹孤标摩斗魁时至自当复安得长摧頽若非根夲壮何能异草莱  

狂犬  

吾家有狂犬其走如脱兎撑突盘盂翻搜爬堂庑污逢人吠不止鸡噪猫且怒固难在家庭只可守村墅不见已半年意谓少惩惧昨日至城东摇尾喜若赴衔衣复抱膝屡叱不去一跃数尺髙其强乃如故岂惟性则然汝分亦天赋未闻有骅骝蹄啮弃中路安敢携汝归重令儿女怖  

子明棊战两败输张寓墨并防见许夏间出箧中所藏以相示诗索所负且坚元约  

平生性好墨以此为昼夜陈尔何为能使我心化四方购殊品十倍酬善价江南号苐一易水乃其亚古锦缀为囊香罗裁作帕精粗校白黒情伪攷真诈欣然趣自得其乐胜书尽英英清河公风格继王谢语旧则乡邦论亲乃姻娅前时偶休澣亟之城南舍所嗜与我同竒蓄乃自诧奕秋约筹局张寓赌龙麝贪多而务得亷逊或不暇鈆刀试一割驽足効十驾决胜有如兵必争还似射黒云半离披玉焉恣蹂借初鸣已惊人再鼔遂定霸物情矜俊捷天幸防假借功成不自髙垂首甘防骂【`子明每棊败语则防`】但当偿所负然诺重嵩华弯弓既有获岂不愿鸮炙涤砚竢见临倒屣出相迓陵尊且犯贵此罪在不赦更许观箧中前期指朱夏  

再寄子由  

湓城趋髙安相望若隣屋思君肠九回终夕转车毂一从江上别再见腊与伏岧嶤阻跻攀疲曵愧蹑逐此心敢忘徳烱烱如寸烛念昔见教勤绸缪均骨肉及今无所成长大惟食粟读君黄楼赋溢耳感丝竹蹈海始知深秋水暂自足斯文道中丧吊古堪恸哭勃兴得公家万物困陵触声名载不朽岂羡卿相禄琢雕穷乃工未剥不为复嗟予空有心资性夲碌碌佳篇屡寄酬珍赐比金玉隋珠照十乗只报一鱼目反顾拙丹青何由希画鹄黄华强再奏取笑阳春曲  

乆雨  

涉春寒未衰若雨天欲破所向泥没膝闭户秪悲卧云如傍槛飞风若吹瓦堕群隂无际涯翕翕相唱和草木出随阳生意固已挫蛟龙舞波豪鸟雀噪枝惰陂池尚未完时节不可过残租待晴输新种须暖播霪霖何时已天意亦谁柰穷巷尔何为悲吟追楚些  

寒食郊外  

涔涔雨沉城浩浩泥没辙四山气如蒸万里天欲雪我时出郊坰山径屡曲折虽懐颠沛忧亦有观览恱幽花媚林薄粲粲生意发红紫相后先各自有时节长松困氷雪顦悴终不屈及今翠夭娇腾拔见筋骨隂阳有代谢物性安可夺请视大块中纷纷尽毫末兴衰若鳞次今古犹市阅只此晦与晴变态亦俄忽归路日已炀披襟涤初热  

余比见管勾太平观刘朝奉见嫌太盛教以一食之防自用有效因以告子由且进先耆后欲之説防示长萹窃服髙致谨再用元韵和寄  

庐山九江南胜隐类王屋中有刘先生逃荣弃朱毂我尝问持养次第防摄伏操心要常存尤戒忌追逐教人啖火枣喻世指风烛一从屏晩膳已觉失頥肉谅能早如此盎自有余粟寝甘无复梦行健不须竹萃地涌清波潄饮每充足当使百灵朝如闻九虫哭欲尘亦遂扫由味方有触甘肥自煎熬其毒甚回禄愿公亦澹薄同享秀眉福丈夫贵决烈安得犹碌碌淘沙始见金椎石方逢玉所以老氏言为腹不为目未能便仙去轻举随白鹄且保临老年眼明腰不曲  

送徐徳古  

鱼虾争后先波浪拂西北今朝卧龙起且与收风色  

常甫招客望海亭  

蓬莱醸酒酒已成贺家池上新采菱紫衣侍立乌帽走吾兄招客望海亭归来为我道客语【`阙`】  

醉中遥指北山下云此白处乃海浦入山迤逦数百山客居乃在一山颠虽非阳侯所窟宅风涛澒洞已拍天余山亦有人杂居山无桑麻只捕鱼海中百怪所会聚海马海人并海驴或如七十之老翁或如三尺之侏儒手足口眼莫不见鞭磔尽作人号呼千艘竞造石首脯雨声飒飒鱼来初截波一网千万尾棹歌喜噪翻蓬壶垂钓忽挂緑鹦鹉探石仍得真瑚晩晴蜃结彩霞阁夜黒龙呈明月珠红涟紫液碧防灔顷刻变态世所无我闻此景若在眼便欲驾舶寻天吴昔时管寜亦避地吾祖叹息思乗桴我今何为不可谁能俛首甘区区平时此亭景最美自谓清旷更无比一闻客语心坐驰却上望海污潢耳嗟哉好恶随所迁世间万事多如此  

官松  

我行九江南旷野围空山道旁何所有髙松立防岏藏标隐云雾秀气凌冈峦横骞却与走怪状千万端中有清风发能令朱夏寒流金五六月方苦行路难骑者欲颠沛负者面如丹气息防断絶至此方少寛消渇饮甘露涸辙投长澜乃知古人意为惠无穷年亦有被剪伐行列颇不完岂非风雷变或者盗贼繁土人对我叹云有县长官为政猛于虎下令如走丸取此为宫室将以资晏欢良工操斧斤睥晲长林间择其最髙大余者弃不观千夫拥一柱九牛力回旋至今空根悲泣泪尚未干彼令诚何心缓急迷后先毫末至合抱忍以顷刻残万众所庇頼易为一身安居上恬莫问在下畏不言世事类若斯呜呼一摧肝  

## 清江三孔集卷二十一  

宋　孔平仲　撰  

古诗  

越州飞来山  

物之体性重惟有石最坚回风卷黄沙直下万大渊如何崔嵬山乃解飞青天琅琊趋会稽道里固甚悬想当初来时诡异可得言岂非巨灵擘或谓秦帝鞭雷公挟电母霍相后先夸蛾负崖脚天丁撮其颠北斗借神兵虎豹下九闗海王驱鱼送百里闻腥羶悲号与惫喘洒汗成流川呼云以自蔽日月不得宣栖鸟失其巢哀哀啼白猿草木困摆撼枝叶半不全置之秦望隂百怪散作烟有龙走不辙化作锦色鳗攅身入窍穴喷出清泠泉都人骇相报平地见巍然既来亦能去惟恐复腾骞浮屠镇其上副以屋蝉聫朝吟诸佛经莫讲西方禅以此相絷防羇孤防千年我闻已有日今朝始攀縁髙堂置美酒逺目凌孤鸢老僧为我説指画当我前是否难致诘且进黄金船  

和常父寄经  

候得早潮来江边风又起钱唐与海接浩渺无涯涘长鲸呼鳄鱼蛟龙正掉尾岂惟波浪声号泣半溺鬼临流不敢渡寻尺如千里儌幸亦可往无力触万死萧然古山根客棹于此舣吴亭明可数防观信为美安敢慕纷华而不重行止回首卧龙居想在青云里相思寂莫晩谁伴西楼倚  

见潮  

朝亦见潮来暮亦见潮来维舟不敢渡西望兴悠哉  

秋夜舟中  

昨夜强风万弩过舟中侧聼披衣坐秋来已觉隂气繁晨兴更见波涛大衰梧弱栁不足数修篁摧折防百个飞亷郁然方用事一威能令万物挫人言风怒未渠央我观暴忽势不长会见平川净如镜刀鱼鸣橹过钱塘  

和常父望湖亭  

深湾谓无风试向江头望混混过新潮峩峩起层浪前骧复后踊极力不相譲踣落皆有声摆触颇用壮防龙出鬐鬛怒马轩颈项纷纶白雪外叠去不知向势将银汉接髙与海门抗吴城挂水墨越估増怊怅我欲絶横流忠信固可仗丈夫七尺躯鱼腹岂易缅懐冯何戒舣棹未敢忘夜梦大樽浮东行视溟涨入宫谒阳侯举袂揖伍相问其孰呼吸乃使此倔强谢云天所为兹语吾恐妄欲诘苍苍无梯不能上  

和常父初五日渡江  

半旬滞西陵霖雨注船屋昨日风更豪江边防长木初宵尚哮吼海水皆倒蹙向晩稍萧条飞亷想遭戮重云扫隂晦皎皎见星宿大哉天地内变化反手速我行不惮早畏此潮信足刀鱼颇轻防舟子短结束十夫共一艣喜噪比趋陆船头列火炬幕下烧绛烛蛟龙睡方醒水陆骇窜伏吟哦未及终已在吴堤曲青山绕逶迤楼阁媚初旭钱塘虽旧防梦想尝在目便当跨月轮俯耳听清瀑重阳复不逺共采岩前菊  

防六和寺  

同寻六和寺去旁苍崖行峥嵘石林气防防流水鸣见此俗虑减入门心更清盘空到窈窕小憩山前亭天晴修竹外飒有风雨声僧云金鱼池近日秋雨足余波落清壁散作雪色瀑徐兴视其流登髙穿屈曲忽逢白练飞碎防溅珠玉清泠振毛发潇洒荡心腹金鱼在何处演漾戱平陆鳞鬛老愈黄防漆作防目忆为儿童时尝剧此池旁闻人説金鱼已谓百嵗强今逾二十年僧死草木荒此鱼尚无恙纎质不改常谓鱼非霛物安得擅乆长四海波浪高三江网罗宻长鲸丧明珠幽暗无白日我疑龙变化就此溪中逸纷纶乾坤争浩荡风霆出何如守一无得亦无失  

和常父湖州界中  

常民踏车将纳水今民踏车将出水大田不复见沟塍洪潦汗漫来千里昨在会稽固已闻湖州春雨夏不止吹堤卷石冒城郭余波之潴此乃是至今蒲蠃在民屋冡树伐尽生葭苇茅檐破漏不暇完父子防防瘦相倚西风摇落天地秋下污上莱无所收新田今已不可种问民出水将安求水干鱼虾或易得且以咀嚼充饥喉贫者往往鬻儿女征徭纷纷复不休我从农夫遗斗米自顾饱食诚堪羞四方近日苦穷乏嗟我有意奚能周  

戱张子厚  

子厚夸善棊益我以五黒其初示之羸良乆出半策波冲与席卷操攘见败北我师如云汗漫满八极子厚若残雪防防无几白是时秋风髙万里鹰隼击鹪鹩伏深枝顾视颇防魄勒铭亭碑隂所以诧棊客  

泛涟水  

涟漪二十里清淡得我性防风不复摇天水相与净秋容入崖栁晩色依渔艇髣髴会稽防南湖似明镜杨道中同行而追随不可及闻光生在海州  

紫芝眉宇不可见一叶小舟如掣电青山云外半出没白鸟溪边空绚练朝行苍莽带残月暮宿萧条间落霰岂无斗酒为君倾起望苍波隔长堰  

日出  

仲冬十一月我行赴髙宻路出东海上晨起骇初日腾腾若车轮只向平地出较于昔所见得此十之七蟾蜍尚弄影皎皎横参毕辉光一迸散夜气扫若失扶桑想可到俗虑苦难讫壮观曾未厌侧叹流景疾  

早行  

客兴谓已旦出视见落月瘦马入荒陂霜花重如雪海风吹万里两耳冻防脱嵗晏已苦寒近北尤凛冽况当清晓行遡此原野濶笠飞带绕颈指强不能结农家烟火微炙手粗可岂能迂我留而就苟且活仰头视四宇夜气亦渐豁苦心待正昼白日想不阙  

梦锡惠墨荅以蜀茶  

墨者色自黑黑者墨之宜所以陈号闻之于退之近世工颇拙所巧惟见欺摹成古鼎篆团作革靴皮挥毫自惨淡色比突中煤谁畜佳品郑君真好竒赠我以所贵有不让金犀坚如雷公石端若大禹圭研磨出深黝落纸光陆离较之嚢中旧相去乃云泥辱君此赐固已厚何以报之乏琼玖不如投君以嗜好君性嗜茶人罕有建溪龙鳯想厌多越上枪旗不禁乆我收蜀茗亦可饮得我峨眉髙太守人情或以少为珍心若喜之当适口更怜此物来防逺三峡惊波如电卷江湖重覆千万里淮海浩荡涟漪浅舍舟登陆尚相随今以荅君非不腆开缄碾泼试一尝尤称君家铜叶盏  

夜聚杨节之秘校廨防  

云乱海天低风吹马耳破黄昏访主人同向幽斋坐谈资緑酒长欢敌红裙座倒载夜深归雪花如掌大  

止谒先圣庙者  

髙宻古名城其地近阙里弦歌声相闻往往重夫子学宫虽荒凉庙貌颇严伟上元施灯烛下俗奠醪醴髙焚百和香竞爇黄金纸所求乃福祥此事最鄙俚朝廷谨庠序五路兹焉始建宫以主之不肖实当此浇敝皆扫除安可循旧轨丁宁戒阍人来者悉禁止尝闻之鲁论丘之祷乆矣生也既无求殁岂享淫祀夜亭甚清虚古柏自风起恱之以其道吾祖当亦喜  

还杨秘校赋  

杨君示我赋一编读之百复不能已新词琢就若瑶琨故实织成侔锦绮可怜苦心自少年近日改科无用此虽然此才颇富赡贯穿纵横惟所使有如安车驰大道左骖骅骝右騄駬东西南北皆可往但顾欲适何如耳勉旃力习以待举尺一伫闻招特起他时名望压卢骆阔步青云此焉始  

常父寄蕈  

此物固已美采之从歴山防兄逺相寄深意在加餐冷落虀盐地萧条蓬艾间书云次越品宁复昔时欢  

读庄子  

损此以锱铢益我以千金岂足为轻重徒能劳尔心覆彼以狐狢防此以絺绤岂足为厚薄徒能损卿徳南山有鸷鸟睥睨天地秋有意横八极固非守一丘老鸱吓腐防安可施于此鹓雏尚不屑况非鹓雏比  

郡官送杨文思独以事不赴  

怱怱行人行车马已在坂主人留客止客畏白日晩阳闗发哀唱春物况满眼城中流水长离恨不可浣我虽居学宫不往若疎斯心独摇摇送客千里逺  

梦锡杨节之孙昌龄见过小饮  

梦锡更时事恢然君子儒节之琼树枝秀气发扶疎昌龄出相家谦谨乃防枢三人于交防得一固有余日暮俱访我止驾共踌躇四天忽隂沉风声若江湖寒色尚可畏促膝同附炉高宻酒虽贵为君开一壶拳栗自东越殷榴从上都羮烹歴山蕈脍斫注沟鱼鲜蛤寔海错肥羊非市屠后食淮南莼此皆北所无主人不敢爱且以为宾娱梦锡饮中豪节之亦其徒昌龄稍奸防我劝势颇麤左手扼其肩右手进觥盂勉强为我尽淋漓满衣裾醉坐各忘去蓬烛已见跗幽谈入鬼怪巧谑相揶揄勿言轻此乐此乐胜笙竽明朝酒醒后相对礼如初  

梦锡遗蔗  

忆昔防五岭甘蔗弥野濶一来琅琊城此味乆所阙商人自东南驾海连天筏所致虽不多爱养尚如活傍求未得之分遗意特逹中凝甘露浆外削紫玉屑渐欣入佳境仍喜对髙节应知方著书持此觧消渇  

呈宋思叔县丞  

宋君吾未识名誉素讲闻海上一邂逅欢然如故人相交但数语所见已终身固非轻许与亦有白头新之官颇迫促折栁长亭春驰情自今始怅望西南云  

寄舍弟  

西园草碧色南湖水緑波五云亭上意争奈艶阳何  

二月一日  

春时虽己半春色犹尚浅海上氷霰多城中花木晩今朝天气始防晴万里东风照眼明南河截水共防赏好约扁舟载酒行  

收家书  

早承会稽信晩接清江使两地千里余尺书同日至既知骨肉安复得邻里事丁宁问儿女委琐及奴婢开包视封题亲故各有寄牛狸与黄雀路逺不易致东人罕曽识専享无所遗岂徒抵万金鼔腹快异味  

春天  

春天酣酣睡最美日转花隂犹未起湏臾梦觉闻风声波涛翻空千万里出门四望气惨淡寒色射人如泼水旋见大雪落交加向晩绥绥尚不止防丝栁絮复何有百鸟卷舌愁欲死隂阳变化固有渐乃何暴忽有如此清江野客心伤悲寂寞无言对桃李  

观舞  

宴馆簇金丝绣茵呈舞旋云鬟应节低莲步随歌转势多体不犯妙絶乃习贯含咲有余情小揖更防盼  

宁采  

宁采粪上英莫折园中栁人情愈薄恶变态在回首纷纷苦相攻把臂曽缔友隂机多鬼祸似此奚可乆巧言奋南箕定籍挂北斗豺虎虽不食且使鸟啄口  

城南  

宻州三月犹有寒地平更在大海上昨朝雨止气已晴今日繁隂北风壮城南蹙水傍城流防处垂杨繋小舟传闻寂寂无车马红杏夭桃各自稠  

诸君送黄仲勉戸曹予以事不预遣人送緑杨一枝赠别  

不能送行客赠以緑杨枝试防青青眼此心当自知  

春风  

春风扫浮云万里青天出三星次第呈明月入我室昨宵苦阴雨并坐不见膝相去能防时皎皎如白日  

送梦锡往齐州  

望君之行车既逺目亦收惟有随君心千里不能休我兄在歴城相别嵗已周音问月三四东西交置邮岂如一相见君今涉其州为我道亡恙深言致绸缪先驰魂梦往迎子鹊山头  

晩出  

空城鸟欲栖渐夕收寒暑槐叶緑生风椿花落如雨出门何所适有口不敢语披豁向青天望销云一缕  

常父寄半夏  

齐州多半夏采自鹊山阳累累圆且白千里逺寄将新妇初解包诸子喜若狂皆云已法制无滑可以尝大儿强占据端坐斥四旁次女出其腋一攫已半亡须臾被辛螫弃余不复藏竞以手扪舌啼噪满中堂父至笑且惊亟使啖以姜中宵方稍定乆此灯烛光大钧播万物不择窳与良虎掌出深谷鸢头蔽髙冈春草善杀鱼野葛挽人肠各以类自播敢问孰主张水玉名虽佳神农録之方其外则皎洁其中慕坚刚奈何蕴毒性入口有所伤老兄好服食似此亦可防急难我辈事感惕成此章  

送董监部赴举  

西风槐半黄行客车马动扬鞭望都城壮气不可控朝廷新改科诗赋斥无用君能通古书义理善折衷先锋陈典谟后骑出歌贡以兹趋大敌坐可圆百中青春闻喜处醉弁宫花重去矣当自强勿作思归梦  

惜别为从道作  

尝闻直谅冠三友自古才难非特今今也胁肩事謟笑君独苦口工规箴我常从之求过失箕踞慢骂犹甘心其言未必俱中理披沙往往逢黄金今将去矣谁复嗣已觉别恨凌秋隂胸中抖擞冝一尽留作更允相思深  

送从道  

去年风云搅天暗君马区区之海涯今年苦寒乂访别正是去年行役时信阳虽逺重来得小桃常探春消息如今官满去不返又见花开谁记忆乾坤浩荡归无乡嵗月峥嵘老相逼一官奔走随所使后期会合知南北篇诗惜别人少和须知此别真可惜黄髯半醉舌若蜚它日樽前无此客  

出城  

驻马河之西送车皆已返郊原人渐少风物秋将晩身如独鸟轻意与青山逺  

迷途  

吹灯治行装戴月即前路深村苦多歧乃使行者悮东西皆可往曲折何所遇泥中虎鬭迹草木新封墓隂云忽以兴四顾増恐惧及今亦谁咎初失在跬步林木杳峥嵘邱原莾回互虽闻叱牛声欲问不知处  

费县  

途经古费邑遗堞草莱平东瞻防山西望颛防城弗扰以畔召仲尼犹欲行许由亦有塜孑孑何独清  

遇雨  

客行日暮饥且渇况值漫山雨未絶蜀黍林中气惨淡黄牛冈头路曲折狂风乱掣纸伞飞瘦马屡拜油裳裂记得黙斋端坐时惟爱霶洗烦热  

宵兴  

宵兴视星斗侧身坐长叹秋风忽已至万木鸣珊珊垂髫初执卷结发乃弹冠功名当及时一失何由还丈夫惜少壮日月如走丸念躬累尚寡筋力无所难白首佩黄金意气亦己阑所以飞腾心顾盼生羽翰诗人咏嵩髙不尔歌考槃胡为两未决碌碌守一官  

呈梦锡  

妻孥能相期每出必遽还如其归稍晩必谒郑推官  

又  

与君来往半嵗余三日不见已为疎入门禠带不相揖下马且复休仆夫形骸礼数不足问但论肝髙之何如昨朝万事俱拨置与子斋中同负炉去时苦寒冒风雪归路清辉踏霜月但取樽前笑语欢岂知门外隂晴别  

韩大夫城  

大夫今安在唯有废城存流水抱沙曲依依杨栁村居者五六家荆榛深闭门青青麦陇直蔼蔼桑枝繁牛羊任所适僮稚更不喧啼鸟静逾逺落花风自翻昔称老农贱吾意埜人尊谋身莽无定大息视乾坤  

青州作  

京东地平夷自古四战国九州此居三山海在封域北趋京洛近南卷江淮直冨饶足鱼盐饱暖徧牟麦英雄欲飞腾假此为羽翼隆凖蹙秦亡金蟇伺唐隙方今不忧此所重只西北兵防寡少主帅失铨择蒿莱蔽城隍绣澁满戈防慢为盗之资忽者祸所植吾视士大夫﨣﨣半雄特謌謡尚慷慨濶逹夲多匿腹心冝先安豫乃长策众方诵太平我乃虞盗贼虽言亦谁听痛哭损肝膈  

立秋日呈梦锡  

今日才立秋凉风已萧瑟我不感时节念子行有日忆初同赴官相后惟一月子先脱然去我独不得发江边舍未还汴上生计足古之仕为荣今则富者福子随鸿鹄髙我恋升斗食岂徒别离悲更有长太息  

曽子固令咏齐州景物作二十一诗以献  

阅武堂  

开拓乾坤逺欢娱嵗序深堂前犹阅武自是太平心  

阅武堂下新渠  

东来细溜长西去余波涨能收四海心乐此一渠上  

凝香斋  

东郡经年乆西斋一事无萧然静相对惟有博山炉  

芍药防  

芍药花初发牵公诗思浓露红烟紫句全胜緑盘龙  

仁风防  

太守政何如兹焉名可见齐州一万家挥以袁宏扇  

竹斋  

淅淅风防韵亭亭日转隂公应喜来此相得嵗寒心  

水香亭  

龙头落潺湲雁齿驾清浅夜防气益佳雨霁香尤逺  

采香亭  

芙蓉近可攀香草供幽赋公才如命骚此是冥搜防  

静化堂  

四境静山川一枕闲风月野水抱城幽青天垂木末  

鹊山亭  

老杜诗犹在重华事已无千秋陵谷变尘起鹊山湖  

芙蓉桥  

出城跨岧嶤惊目见花艶飞盖每来防佳境此其渐  

芙蓉防  

漾舟入芙蓉花乱舟欹侧安稳此凭栏清香生履舃  

环波亭  

潇洒尘埃外崔嵬清浅中四轩春水濶两岸画桥通  

水西桥  

景物此清淡幽亭独细论恐人容易过常锁水西门  

水西亭  

河流春已深野色晩更静生计慕园畦归心付渔艇  

西湖  

芙渠十顷濶藻荇一篙深晩日江乡景秋风泽国心  

百花桥  

花满红桥外寻芳未渡桥春风相调引已有异香飘  

北湖  

尘污逺已留渌净此不杂僻招水鸟栖清数防鱼鬛  

百花防  

南瞻复北顾春水緑漫漫此地寻花栁全胜别处防  

百花堤  

花发红云合公来醉玉頽傍城行怯逺却泛小舟回  

北渚亭  

髙深极前临苍莽接回眺齐州景物多于此领其要  

又寄梦锡  

自君卧漳濵我意恍若疾无人与笑言兀兀守一室当寝或不寝当食或不食有思气填胸可骇防战栗想君端在家比我乃安逸妻孥以嬉娱簿领乆阁笔南城趋北城道路无所隔我岂无仆马子不见賔客哦亭足清风林木助萧瑟葵花无数开莲叶亦已出起来定何时幸会能防日已令篘白醪待子欢促膝  

寄王逹夫髙宻令  

髙城已吹角月暗星河落与子语不休青灯仝寂寞平明车马去匆匆一饭相邀不得同交情世契两皆厚东望白云千万重  

谒梦锡见几上粉笺援笔书此  

飘飘【`一作靉靉`】云容髙惨惨日色薄此时驾君车去意不可防鸣蝉送凄切白露催摇落山城更海上触目添萧索  

晩集城楼  

髙楼百尺修木尾对面南山翠相倚凭栏谈笑青云里秋标摩空日色死海风萧萧东万里吹襟洗髩清如水下视黄埃浊波起车马纷纭只蝼蚁  

隂山七骑  

青氊作帽黒药靴进退飒飒生风沙夷歌夷舞两跪拜问渠何为乃至此象渠之人假为之朱顔的皪秀两眉手操弓矢仰视天如见飞雁驰平川主称此乐直万钱坐客竞饮黄金船世人见识无百年追欢收快贵目前当时披发祭于野自非辛有谁知者  

君住  

君住水西我水东东岸波生西岸风哀哉中截锦绣叚上下裳各一半小星隆隆怒且鸣前驱贪狼后欃枪何如尽遣收芒角惟放当天皓月行  

鸡冠  

我初种鸡冠其小乃毫芒曽未得几时忽已过我长根株既猥大枝叶亦开张吐花凌朝曦生意殊未央阴风自西来惨淡驱清霜一夜忽变故叶萎花已黄当此繁盛时为尔赏壶觞及今乃腐草好玩安可常呼童尽剪拔昔恐践踏伤庭除稍旷濶耳目加清凉竹枝乆防蔽逈立独苍苍  

月三章  

夜如何其月在隅问行何为乃踌躇海波压轮不得驱中庭有客心不乐欲挽玉兎鞭蟾蜍  

夜如何其月正美起视万物如明水山魈避人鬼火死中庭有客立不移何暇眼力防箕尾  

夜如何其月落愁光辉奄奄星益稠白云拥汉波不流中庭有客心不乐放志万里谁能收  

代小子广孙寄翁翁  

爹爹来宻州再嵗得两子牙儿秀且厚郑郑己生齿翁翁尚未见既见想懽喜广孙读书多写字辄两纸三三足精神大安能步履翁翁虽旧识伎俩非昔比何时得团聚尽使罗拜跪婆婆到辇下翁翁在省里大婆八十五寝膳近何似爹爹与妳妳无日不思尔每到时节佳或对饮食美一一俱上心归期当屈指昨日又开炉连天北风起饮阑却萧条举目数千里  

咏无核红柿  

林中有丹果压枝一何稠为柿已软美嗟尔骨亦柔风霜变顔色雨露加膏油大哉造化心于尔何绸缪荆筐载趋市价贱良易求剖心无所有入口颇相投为栗外屈强老者所不收为枣中亦刚饲儿防其喉众言咀嚼快惟尔无所忧排罗置前列圆熟当髙秋且以恱一时长乆岂暇谋咄哉溃烂速弃掷将谁尤  

寄从道  

忆初抚掌笑尝谓子猿猱斑然武而文讥骂舌若刀髭黄喉骨结内敏见秋毫论官则甚微意气一何髙今思乃麟鳯百十未易遭子行白日静回首常萧骚闻子在定州深山坐披毛何如东海上万叠观波涛不见嵗再晩北风方怒嗥围炉捧美酒思子持蟹螯  

食桃  

剪彼十围木架此百尺梁十围不加大百尺不加长胡为被锦綉空尔饰文章根断肤已剥至朽不复昌【`一作荣`】食桃弃其核下与粪壤藏【`一作并`】雨露之所濡发生乃微芒回首枝干大冉冉出我墙开花又结子意态何煌煌  

出郭  

出郭十里余苍莽迎逺目桑枝强峥嵘榆栁已先秃谁言禾黍熟饥鸟不满腹平时想郊居至此思邑屋北风吹层隂冉冉白日速及归已云暮景色异初瞩去年十二月踏雪兹往复嗟今再见冬回首如信宿  

太守视新堂  

遥遥元崇胄蔼蔼东州守留心学校事遇我在僚友蔽空起新堂鼛鼓百夫走枉驾亲视之丁宁到榱枓北风沙眯眼伫立相与乆宴我登哦亭推我居席首初尝百花醸肴防无不有是日十月中新霜脱人肘醺酣一消铄和气回物朽昔人歌鲁侯在泮尝饮酒我今作此诗亦以缀厥后美哉姚侯政岂弟民父母此诗所不歌先已载民口  

日月  

月行一何速暂上青山还复落众星厥弛不肯休参横毕直争头角日行比月更疾驰一日一夜绕天围光辉所烛万里同墙边炙背快老翁  

孤鴈  

空城夜已寂一鴈度云端汀洲亦可止何不怯霜寒岂非防暗祸惊矫失自安孤音诉明月天髙路漫漫以鹑置懐防比汝乏羽翰防恩傍温暖岂念宵征难  

祈雨  

皇天乆不雨旱风满东国春田废鉏犁秋事阙牟麦县官租赋守令抱忧责交驰谒羣望不敢爱牲帛而我处学宫于邦乃賔客霜寒怯早起卧听车马适方兹祈求急不预奔走役精诚倘防报岂不沾润泽古有支离形亦有支离徳而我颇施施支离在官职虽然悯元元览镜见顔色髙咏云汉篇千秋意凄恻  

墙东新圃  

平时乃粪壌此日遣把锄岂徒植花卉兼列果与蔬去家无百步幽境若邨墟君公兹避世聊慰忆荒庐春风寻细草夜月倚髙梧穿垣置小户直接东城隅  

食鳆  

风流东武鳆三月已防花及冬稍稍盛来自沧海涯味腴半附石体洁不藏沙被之以火光何幸挂齿牙一举连十头不复録鱼虾海物类多毒惟汝性则佳清水洗病眸七九为等差况今咀其肉课効想更加刘邕最可怪辛苦剥疮痂  

食梨  

东方早寒雪霜摰新梨十月已满市削成黄腊圆且长味甘骨冷体有香芳尊命友先众果百十磊砢升君堂赠君玉壶曽氷之皎洁副以金茎皓露之清凉柰何拨火取煨栗梨虽至美或不尝颦眉三咽手摩腹谓此发病为第一夺之儿口止哭君不记南方无此物五更酒渇唤水时思此千里莫致之及今乃以多见贱南方橘柚东方梨  

十月二十一日夜  

紞紞有时打两鼔星河漫漫参在户百鸟已栖人不行西南汹汹有异声有若鬼神移山岳又如战败百万兵出门望见乃火起椽落瓦裂咫尺鸣问之相去一里间红光烁烁侵天明长烟涌波月魄死其间有物如撒星是时乆旱水泉竭髙屋一燎如毛翎小儿但知聚防笑不知扰扰人纵横皇皇奔走最可念耿耿不寝心飞惊明朝出视火起处焦木頽垣不知数白头老姥啼向天叹息之声满行路  

观马骑  

马军上马挟角弓东西排列次第同鸣金一防驰且射七十二疋如旋风黄尘纷纷有杀气得隽呼声动天地想见隂山血战时出没飞腾千万骑  

防食  

学官不置酒相聚惟一飰公家事何多客至日已晩乗饥骋大嚼美恶宁复拣仆夫无所余顾我色不满泼茶旋煎汤就火自哄盏从容共谈谑熟视笑而睆昌龄岂其愠策马独先返  

集于昌龄之舍  

初筵悄无语良乆欢且发就炉自温杯觉此饮量濶既观舞防垂又听声阕醉心渐纷纭醉眼成恍惚勿轻栢直狗所负尚可恱当年入绩事今日逼华髪愈令坐客心感叹惜时节夜长更恐晓起挽青天月  

## 清江三孔集卷二十二  

宋　孔平仲　撰  

古诗  

常山四诗【`并序`】  

熈宁六年之仲冬太守以旱有事于常山平仲职在学校不预祭祀太守以常山密之望而太守出城为非常故帅以往平仲既不辞又不敢无言以助所请也作迎神酌神祷神送神四诗以祠官  

迎神  

木摵摵兮若有闻风回回兮吹尘神之来兮何暮斗斜月落兮夜将向晨跪捧香兮谨以俟乆注目兮山云  

酌神  

不敢告劳兮山之盘盘祀事孔脩兮诚心亦殚陈肴羞兮堂下奠防酒兮石之间神庶几兮享此既醉且饱兮留听余言  

祷神  

嵗且大旱兮田事甚荒疫疠将作兮火菑流行循神之名兮其徳有常灵鉴不逺兮照此忱诚出云泄泄兮灵雨其雱庶防此民兮不乏粢盛  

送神  

巫伛偻兮告神将归屏息再拜兮俨若初来神之乐兮防衍风为车兮云为旂槁者待苏兮瘠者需肥自今已往兮余日望之  

大风吟  

昨宵月晕大如轮邪气来逼金波浑嫦娥怨泣帝所闻飞符北方起风神声如驱涛洗隂云欲以快意乃自昏纷纷欲尽江南土散作弥天万里尘  

兄长舟次会稽以十月九日发书清江亲故以此日遣使仍以十一月十二日同到去嵗会稽书清江人亦同日到尝有诗记其事  

清江在何处限以龙王大孤彭浪之险阻鄱阳彭蠡淮海之波涛会稽在何处钱塘江边风浪恶金山寺下鼋鼍骄大冬雪霜道路塞饥年往往多盗贼如何两处发书日月仝至此亦不差顷刻开缄读讫更反复两处乆不通消息丁宁劳问若相见满堂欢喜动顔色枝间鹊噪今防日搃报平安岂非吉年年嵗晏享异味牛狸黄雀并金橘从容进仆问乡闾归心倐起成萧瑟  

十一月二十日徳音  

敕书夜半至主者不能发星辰稍低回万里收落月平明宣帝词轸虑极惨怛所忧在愆阳雨泽嗟乆竭周王望云汉汤后讼女谒又闻泰一驭已驻黄金阙所至为福祥行当扫灾孽因兹肆大洗涤如海濶上刑脱窀穸轻系弛缧絏生还今可期向者或长诀讙呼满行道感泣有白发苟非皇恩深安得汝辈活千城聚和气散作连天雪  

宿涝泽  

出城云物好更听歌声发行路已微阴暮村逢霰雪衾寒不成寐奄奄残灯灭  

召伯水落  

朝落一寸水暮落一寸水卷水去入湖更值南风起舟行意虽急滞碍乃如此矗矗在吾前千艘正衔尾  

舟行却回  

清晨移舟出沙觜宿氛卷尽天如洗日髙五丈行十里白云之中黒云起回舟急趋旧泊处四山沉沉日色死逆风飒飒初尚防浪头已髙白防差又闻西北崩崖陷谷有异声大风横击波如鳞操舟之子虽习贯掣柁才开又投岸有如磁石引针去时时飐扑愁中断长篙劲艣不易胜仅得入口如再生回望后舟尚出没使人泪落肝胆惊昨日庙中奠防酒巫语甚吉许我行奈何中路辄反覆欺诞何者为神明岂非风者天号令必欲逆知非汝能浪传消息得醉饱万一犹足为威灵  

长芦咏蝗  

飞蝗乎飞蝗乎谁使汝为飞蝗而如此之孽也一气所生乃自然百虫之中何为者若嵗大旱汝则多人虽畏之可奈何来时漫不见首尾往往蔽日连数里河南却集河北防东邨西邨閙如螘捕逐百千才十一入地如锥又生子山林所过为一空万口飒飒如雨风稲粱黍稷复何有田畴已尽腹未充农夫去嵗望得雪千耦辈作乗春发耕耘喜及苖已长与汝何寃乃遭齧忍见深冬瘦如腊徴赋繁兴蓄积缺我有薄田在江州五嵗之中三不收流灾得无及彼土抟手安敢期髙秋隂阳调和非我事冻馁逼迫同民忧有生所往随有累不及饮啄波中鸥  

金陵观雨  

丞相初下车忧勤到南畆旱干为祈祷甘雨辄盈缶气从钟山发浪入秦淮吼奔腾与摆蹙执热复何有我时在舟中清爽浮户牖垢衣得浣濯快意一搔首深宵对明月防烛坐更乆昨日见投龙于今慰枮朽至诚必有答况乃调元手  

观暴  

怒雷殷殷西南天黒气一抹如长烟鲸嘘鼇噫【`去声`】蛟吐涎龙呼其俦相后先散为飞云盖蜿蜒以尾卷海洒百川河伯乃在坎底眠震惊掉动忧不全白浪涌起髙于船冈驰隰舞山回旋崩冲摆落蔚髙骞声势烈烈孰使然须防寂静又改前余氛倚汉犹青小鰕奋头如自贤神龙归宫鱼出泉  

太平  

长江卷波作沙色中有数顷如泼墨是为望夫之髙山沉沉影落江心黒操篙下探不见底侧行牵挽难为力疾风为我西北来打鼔张防何快哉百夫呼噪絶水府心胆壮敌山崔嵬须防已入大信口回听怒浪声如雷姑孰堂前溪水清扁舟夜泊已三更微微雨过有秋意漠漠云开对月明  

观牛渡江  

荷蓑而骑彼牧童驱牛乱流江水中徐行不复用鞭棰母当其前犊后従浊波沄沄出头角见者往往疑蛟龙牛身千钧水不测步步乃与丘陵同天机自然有所解物理如此谁能穷君不见轧荦山腹垂至膝一马不能载其躬帝前每作胡旋舞翩翩劲防如旋风  

太平  

溪行曲入四五里乃见江城大如斗人烟疎少白日静风物澄明新雨后古来豪俊多在此怅望千秋一回首谢家青山空自髙李白扁舟复何有  

泊舟姑孰堂  

﨑岖遵狭港托庇倚葭芦泊舟姑孰堂乃在溪上居此溪来处逺东引丹阳湖防风起天外爽气得秋初而我尚厌暑卷帘心不舒蓬头赤两脚踯躅绕四隅坐砌未为惬惬身卧碑趺中宵倦摇箑流汗落衣裾因观今则然自问昔何如人情有未足不见有有余  

于将军  

长安遣兵百胜强意气何有汉中王七军之心俱猛鸷虎兕挿羽将翺翔睥睨荆益可席卷白帝城髙如堵墙秣马蓐食朝欲战雷声殷殷山之阳沉隂苦雨十余日汉水溢出髙腾骧苍黄不暇治步伍攀縁蹙踏半死伤计穷岂不欲奔走四望如海皆茫茫鼍鸣鱼跃尚恐惧万一敌至谁敢当遥观大船载旗鼔闻说乃是闗云长防冲直绕长堤下劲弩强弓无敌者虽有铁骑何所施排空白浪如奔马将军拱手就絷缚咋舌无声面深赭防书一日到锦城只轮不返皆西行将军畴昔负朋友若此昌豨犹得生循环报复虽天意壮士所惜惟功名曹瞒相知三十年临危不及厐明贤归来头白已顦顇泣涕顿首尤可怜髙陵画像何诡谲乃令慙痛入九泉淯水之师勇冠世英雄成败皆偶然  

紫髯将军  

华容女子哭幽囚吉利如虎入荆州防其孤雏敛貔貅长驱水步八十万欲猎于吴吴主忧羣臣劝迎同一说抜刀斫案心胆裂揆彼之量岂我容开门纳狼计何拙鲁家狂儿策最长倡而和者有周郎区区黄盖乃乞降龙幡遮火烧赤壁东南风急天绛色江中战舸岸上营烟熖飞腾半焚溺雷鼓大进声满川轻锐迫逐皆崩奔紫髯将军更欢喜曺公坐翅不得鶱子布元表何龊龊成败之决在一言君不见甘露寳鼎间典午受禅吴犹存青盖入洛虽可惜犹胜俛首臣老贼  

武宗  

武宗惟雄俊有臣委用专徳才畧大感恩罄所宣是时岩廊上六合气可吞论兵决胜负万里在目前一平回鹘凶再洗上党昏杨弁不知时乃敢盗太原岂信明光甲遣人斩其元廷谋昧知防唯有君相然成立三大功慷慨在一言风霆运不测日月朗髙悬李唐势已去至此岌复纒外内已息兵崇卑定乾坤遂令河北师弭耳如孤豚事书史册上读之快心魂千载若信宿凛凛风烈存世人多说剑不见斫伐痕玩弄反自伤何用饰璵璠迂哉贾生饵果尔房琯奔施为贵寔效讵主衒空文  

奉天行  

苍苍行露出苑门孤城逼仄不可存贼兵之来若风雨顷刻城下皆云屯纷纷矢石蔽空黒天子垂泣对将军将军提笔书满背城中白丁乆夺气草车之焚虽已矣云桥百尺虹蜺起下瞰城中笑饮酒干陵赭袍拥朱紫朔方大将来赴急彷徨中路不敢入豺狼合从堪恸哭翠华﨑岖又巡蜀圣神文武何至此堂上有人面如鬼  

天门山  

惟天莽苍苍乃立此门阙山夲如城髙剖凿中断裂两峰竞秀倚千古势相戞大江方南来逼束不得泄潴为无底深散作万顷濶想当割据时閍固孰敢发夕阳坐荒亭诗思摹峭拔清晨放舟出回首见呀豁西梁尚局促壮观心颇阔安得呼化工努力更一揠  

灵璧东  

明珠大贝玉玲珑美人营营出深宫清矑一盼失英雄羽觞行酒乐未终胡陵杀气回飞鸿投杯掷筯自挽弓麾兵大战灵璧东血流争波入海红何为羁孤铁马中捣沙折木天北风突围而出追失踪四五年间蛇作龙  

题贑州嘉济庙祈雨感应  

江东祷雨真灵迹香火未收檐溜滴城中到此夜五更渡口归时水三尺髙田流满入低田万耦齐耕破晓烟但愿吾民得饱饭年年嵗嵗是丰年  

答陈君佐戱吟  

与君居两邦如隔万里道相从得旬日所恨太不早清谈已解忧大笑时絶倒赠我以古风应手拾瓌寳间亦藏戱言顾我欲髙蹈答之以不答羡子富文藻沧溟在人外中有群仙岛相约逍遥防餐霞食瑶草  

防子吟  

逺防如飞蓬漂泊天之涯不及百尺楼系在垂杨堤琉璃为钟玊为斚繁弦促管花隂下青春此乐输几人客身皇皇一羸马  

汴堤行  

长堤杳杳如丝直隐以金椎密无迹当年何人种緑榆千里分隂送行客波间交语船上下马头揖别人南北日轮西入鸟不飞从古舟车无断时  

酒帘  

百尺风外帘常时悬髙阁苦夸酒味美聊劝行人酌但浇愁肠寛奚畏守犬恶客心方摇旌逢此慰寂寞  

书驿舍壁  

巍巍使馆开华堂行人旧题诗满堂去年读之多好语今嵗重寻在何处驿吏却云官长来垩以赤白墁青灰银钩错落应手没当时嘲谑谁为才呜呼万事秪如此古人豪强安在哉寄语征途往还客不如挥毫落金石金石虽坚有时灭君不闻海波成田淮水絶  

发虹县  

驱马汴河西从此防帝乡瞻言驿堠短喜及春日长碧瓦映茅茨人烟密相望蒭茭足供马亦有酒可尝旁观波澜起万柁攅舟航一跌性命已岂惟肌骨伤不如榆栁堤中路稳腾骧去家渐及旬犹走淮楚疆却视故山隠忽在天一方东轩复难到兰媚幽香驰光不可留防女已采桑  

水头  

荒湾斗转河如束千古痴龙卧空谷公然收水入毫芒万里昆仑顷不足春妍睡醒鳞甲开顷刻己放波头来冲梢掠橾何迅速喷云溅雪争崔嵬舟人传呼隘两防骇若百蛰逢惊雷连椿系防犹恐脱不尔船碇俱倾頽须防水面如平掌客子棹歌船下上  

岘山行  

驱马岘山南磴滑不能上惆怅石城人秋风摇两桨  

寄王彦昭教授  

别君已经年相见如一日分教淮南生中路忽相失我志如栁惠何尝厌三黜君才如叔夜犹苦不堪七趣向大抵同离合何不一轻装入隋堤正值栁隂宻仓庚交交飞布谷命其匹壮嵗甘逺防岂暇念家室永城去亳近马足翩翩逸我往何时还君处不能出新诗近应多烂漫排古律黄花不可见谁为子鸣瑟交防固难得会面那易必作诗寄秋风以写胸中鬰  

书所见  

昻昻林边鹤何事不天飞徘徊方塘靣独啄青苔衣得非恋其傍修竹垂芳菲髙竿擢春秀清影防朝晖曽于画图见恍若迷是非兴与佳景会悠然乆防机  

村鼔  

潭潭村鼓鸣羡尔田家乐闪闪緑榆丛风清如苇籥我懐物外趣世味乆零落焉得太古民相携去耕凿  

鄼阳观棊  

系马鄼阳岸湍波怒奔霆却坐南轩上旷若耳目清两翁方围棊玊石相分争初味若恬淡锋交渐纵横攻南意窥北翻复乃人情计虑临危出或从死中生勇者喜见色怯者噤无声谁云一枰小鬭智亦已精昔有烂柯者弃俗防峥嵘彼实方外人嵗月固可轻我今则异此乆为世网婴一官犹坎轲三径尚未耕妻子寄异县飘飘望东京寸晷尤可惜客子当念程饮水上马去两翁任输赢  

蝴蝶行  

蝴蝶飞渡河来河北花已落河南花正开盈盈采花女扑打还家去推身飞入粉奁中芳草绵绵旧时路  

枯栁  

窽枯路傍栁种挿从何年枯条不可见人立何岿然轻脆岂耐乆心腹俱空穿上无一鸟巢下系万里船想见方浓时飞花舞青天行人多攀折惨淡驻征鞭今也傲突兀东西过谁怜陋质非焦桐难试朱丝弦英华余嵗许白蚁争囬旋雷公飞火试一照深处恐有乖龙眠  

戱寄邵瞻逺  

道人养金丹笑我餐芝术青瞳何皎然照映氷雪质壶中玊楼好天外鸾骖逸境清莫回顾世味甜如蜜  

车班班  

车班班入函闗马萧萧渡渭桥闗下防人不相识桥边美酒留行客海濶天髙云满空风吹日暮还南北  

发谷熟县寄扬州同寮  

清晨出古县独遇卖花翁芍药三数朶琼苞出渐红皎如情人未梳洗朱帘半掩娇春风去年维扬陪胜赏此花开谢旬月中名园胜刹处处有深畦浅垄无西东品流已多搜絶异若数英俊遗凡庸迩年新花更竒巧造化雕琢何时穷离家今日已千里云雨浩荡迷淮东而今又及赏花月因循不赏花更空寄语维扬好相识花时勉泛黄金钟  

别二友  

鹤栖万年松孤音夜号霜双鳯想其悲一来助翺翔会合欢未已离别惨可伤惊风动地起彼此随飘扬鹤飞望南山鳯亦归故乡回头失旧侣云路徒苍苍  

东楼置酒赏桃花  

朱楼直瞰清池湾池上彩翠多奇山春光烂漫桃李发倒影照映澄波间逺防已好重攀折堆积金盘霞间雪促拍更歌金缕衣不辞醉倒花时节归来酒醒梦阑时防上余香犹未灭  

寄勉甫  

猛虎不伏枥抟鹏笑韝鹰丈夫志四海羞愧守门庭君实豪杰士贫贱乡人轻愤发策蹇驴西走防玊京负书入太学大带防诸生文章逸莫控学问骤以升曽未年嵗余哗哗得声名定知有所立俯拾紫与青顾我孤陋者聋瞽其聪明譬如山下泉碍险尚未行无人为激进安得归沧溟所愿同君防扬波浩东倾此志何日遂长呼涕淋缨北望风谊美心焉如斾旌  

落花  

岭南冬深花照灼比至春初花已落乗闲携酒到西园鸟散蜂归春寂寞江南此际春如何红杏海棠开正多归期不及春风日犹见池塘着緑荷  

送客到江亭  

春江碧波渺天去两防红桃落如雨主人到此送行人落日留连会歌舞渡头杨桞正依依拂水摇风千万丝看看亦整东归棹谁折长条赠我归  

剪玫瑰寄晦之仍书此为戏  

去年君尝寄蔷薇今年我亦寄玫瑰蔷薇赭赤未足爱玫瑰莹赭花草魁南园春深桃杏落但见芳草连莓苔唯兹皎防满栏槛玊冠瑶佩天边来主人爱惜屡顾眄赏心未暇携樽罍寄君凭君巧吟咏仍湏对景倾金杯莫令蔷薇窃见此恐遂羞媿不复开  

寄邹蹇叔  

西园春深百草长残花纷纷緑叶光蜂归蝶散情已薄独我绕树行如狂亟令沽酒借地饮卧嗅落蕊倾金觞醉来意气颇脱畧睥睨天地如毫芒狂歌大笑谁对值山猿谷鸟啼斜阳却思髙阳旧徒侣安得飞至坐我傍登城引望不可见云峯古木徒苍苍  

南卒  

坐食者南卒骄与子弟俱负甲则俯偻荷戈不能趋嘈然金鼓鸣气骇失所图固无一技良徒有七尺躯吾闻孙子教弱女成武夫吾欲练汝辈使之虓虎如奈何天子诏苦禁蓄兵书军旅非素习壮士心踟蹰羣蛮屡骚动主将复佐除有急何以报思之可惊吁  

夜闻苍鹤唳  

为寉不能白安用苍其形厥顶又不朱无乃盗虚名雌雄守枯木絶意冲太清夜号如婴儿聒我梦寐惊日欲火其巢念汝雏方生亟宜罢吻噪报我存养情  

愍囚  

囚岂不乐有父母囚岂不乐有室家公行刼掠自取死迫于穷饿情非它腥膻所得能防许哭入东市肩相摩呜呼法令难力救囚乎囚乎奈若何  

移石  

谁言盘石坚势不可动摇健犊引大车载行速如飘良因植根浅未免迁徙劳触类当自省我今慎所操  

春夕寄兄长  

南北万里道兄弟隔年别嬉鸾防翺翔病马只羇绁反闗危坐乆顾影愁肠絶清夜不可晨吟残半月  

养虎  

西隣养虎已被齧东隣养虎计何拙哺之既乆爪牙强定看一日难羁绁寄语东隣宜早图野心变态在湏防壮士匣中有神剑欲斩虎头君许无  

折杨栁  

江头杨栁春依依主人此时伤别离留连祖席日欲晩风弄緑影摇金巵手攀长条赠君归纷纷闲愁如絮飞人生聚散似鱼鴈此栁春深有防枝  

王昭君  

昭君十五入汉宫自倚花艶如芙蓉黄金不买画者笔西子变作嫫女容羊车忽畧乆不幸夜夜月照罗帷空娇痴怨恨掩袂泣常恐兰蕙摧霜风不堪坐守寂寞苦遂愿将身嫁朔漠神仙缥缈下朝阳再拜玊墀辞汉主天顔惊顾初相识自起欲留留不得吁嗟拂防归禁中却看飞燕无顔色婵姢去去隂山道防日风沙貌枯槁千秋万古恨无穷坟上春风无寸草  

春日行  

鸎啼花笑清明天黄金买酒斗十千良时恣意一酩酊醉倒扶起南堂眠湏臾更深残酒醒明月当风气冷闲愁万绪从中来防欲长号泪如绠  

子夜四时  

春  

二月春色来三月春色老东风收花去满地留芳草  

夏  

火云堆长空赤日沸岩瀑芙蓉已焦死不减筼筜緑  

秋  

惨淡秋云髙萧瑟西风起坐感嵗华迁悲歌泪如水  

冬  

风凄薄愁云雨冷成飞雪莫作苦寒吟行行桃李月  

和经父秋夕  

爽籁爱虫吟凄音悲漏永青灯无定焰照此心情冷风生蕙帐寒月满松静万虑归寂寥都忘荣辱境古赋  

战彭城赋  

秦失其鹿群雄并争刘顶之鬪自为鲲鲸相刼以势相鏖以兵彼方徇乎北海此乃袭乎彭城惟彭城者楚所都也汉王乃窃而居之收其美人宝货是资置酒髙会楚犹未知此何异伺猛虎之出而据其穴入盗跖之室而有其妃项王闻之怒胆摧裂声苦雷震目如电掣引千旌与万骑定雌雄于一决或驰或射或刺或击呼声动天死者如积流血丹乎睢水弃甲隘乎霛璧乃欲杀无噍类扫不留迹长围三匝汉军失色呜呼以顶王之勇天下所闻喑呜叱咤坐生风云而对汉王椎钝之性与夫蜀人纠合之军内外隔絶主将纷纭不翅田犬之搏兎鸷鸟之撮蚊然而大蛇之分为二东井之聚者五数极乱世厯归真主以鸿门之防项庄之舞尚不能得之肘腋又安可徼之于军旅俄而大风北来登屋拔树扬尘蔽空走砾如雨白昼窈冥汉王遁去则夫汉之不可胜也盖可睹矣至于荥阳之击四面广武之中吾指未尝不防自防殆脱于垂死且项王之盖一世其气不为不盛而扛九鼎其力不为不多及夫冬防垓下夜闻楚歌骓也不逝虞兮奈何岂非天之所兴不可得而废天之所利不可得而害故羽终于自刭亦自知天亡之而非战之罪也吾尝缓策乎隂陵之战税驾乎长安之都吊遗灵于寂寞慨旧迹之荒芜以为彼慓悍猾贼者固已亡矣而寛仁爱人者又安在乎乃知起者必至于灭有者终归于无此古人之所以致论蜗角而轻视轩冕吾与夫庄生之徒  

次韵常父二十九日闸上作  

泊舟不厌城南浅谈笑淹留惊晷短为传潮信舣江干暂移已觉如天逺足音来此寂寞酒面自红炉自暖预愁会合有睽离人事犹如月亏满何如便赋归去来百尺髙防席同卷  

招常父承君舟中观雪  

泊舟亭下水隔岸有脩竹晨起雪纷纷开帘见群玊请来同此景一醉杯中緑  

发仪真寄常父兄  

丱角同出处中路稍差池往事如一梦新年生白髭小官仍龃龉异国更覉栖长时恨隔濶既见少开眉朝共垆边饮暮同下棋一日复一日眷眷不忍离今兹解舟去岂为赴同期乆住恐相溷萧然生事防欲将眼中泪一洒别时衣诸绪正牢落勿令心重悲融怡和笑语惝怳迷东西甘言戒婢子循发祝阿宜愦愦情懐恶正同中酒时晩泊芦荻岸江天云四垂髙城已不见春雨更如丝  

二十二日大雪发长芦  

张防风尚小出口势愈急扁舟已中流前后无所及侧防岸旋转白浪若山岌磔砉时有声百罅水争入危樯听欲折柁柄脱操执我有常病妻素赢多不粒及兹益愦乱卧喘气吸吸婢姥半北人兹险未尝习苍皇面深墨呕哕皆胆汁可怜儿女辈往往相聚泣出门强指挥飞沫溅衣湿江豚踊吾前猵獭作人立意如骜吾出没相百十呼神掷楮泉祈佛啓经袭是时正月尾于节甫惊蛰云气作冥晦气变寒澁日中仅得止性命危若拾纷然方寸乱魂干乆不集官期幸未迫安用苦汲汲官兵勇贪程一震当少戢何如彼居民生不出井邑吾田虽旷瘠飦粥粗可给劳生嘿自慨茅舍行且葺  

读江淹集  

煌煌一疋锦烂烂五色笔始从何处得怅此梦中失淹也虽善文葳蕤少筋骨譬人气不深往往多奄忽晩年既富贵外学仍老佛岂非有所怠寖使天才屈奈何不自尤秘怪疑鬼物我有十丈舟风期驾溟渤褰霞谒东皇擘浪窥月窟唯忧倦或止视此颇自栗  

马当夹阻风  

蒿田荻野无人烟我来日暮双系船半夜星斗垂栏干银河倒影摇清川人言神物当会合銕防纒绕安如山五更汹汹有声至车骑蹴踏乾坤翻怒雷殷殷雨随下黒风三日不见天此中道路多险恶正在马当小孤之两间三江五湖所钟聚直下无底旁无边掀腾摆触作意气更无拘束随所便巨矶突若虎头出黄沙莽作车轮旋端居不动尚股栗谁敢身试蛟龙渊自吾泛洛涉淮泗间闗淫滞今半年庐山苍翠已在目毋用急进干忧患不如宿留会澄霁淹速有非偶然篘中酒熟聊一醉春梦酣酣牵昼眠  

初夏  

初夏新雨余萧然风转北芭蕉索索鸣庭户有秋色清寒思挟纩向暑袗絺绤隂阳孰主张变态只顷刻幽轩暮支頥佳趣生静黙云气薄南山坐令苍翠隔  

喜雨  

低田有水髙田干南风日日吹尘土新秧已生未种得此时却得弥天雨连山蔽空望不极溢径盈庭势漂卤从今嵗事当有成饱吃香秔胡可数老来涉世心益懒只欲栖迟守环堵若令积谷支嵗年便可终焉事农圃  

铸钱行  

三更趋役抵昏休寒呻暑吟神鬼愁从来鼔铸知多少铜沙叠就城南道钱成水运入京师朝输暮给苦不支海内如今半为盗农持斗粟却空归  

呈范清老  

范子爱髙卧家政付儿孙将身比瞑目逹理吾所尊前日过所居蔓草深闭门范子欠伸起性寡笑与言相与寻幽寺复将坐前轩斜阳满庭下不厌鸟雀喧擘云青山秀经雨野水浑念此景清旷非君谁与论少年一倾盖白首义弥敦頽然各忘返明月照黄昏  

曺亭三絶句  

外看江水长里见荷花发庐阜收白云南浦浸明月漾舟荷花里舣棹緑杨隂却上曺亭望山髙江水深登临常患逺防覧不能继此景对门墙箯舆日三四  

夜入监中  

欹枕汗如洗出门更已深长风万里至河汉清人心芙蕖有佳气杨栁摇疎隂秋声繁促织月色动栖禽落魄衣忘带逍遥发懒簮听从凉冷入一快直千金  

七月六日作  

隔江见雨来尤苦风大疾蓬蓬宇宙中掀搅若无物百川水倒流瓦石亦飞越浓云最轻浮暂聚非永结随吹东西扬散漫颇仓卒竟无防滴恵初势不可遏正昏露青天方曀见白日但増尘土髙益使水泉竭农夫忧嵗事怅望眼流血蛟龙不能神卷尾藏窟穴空余鸟雀噪庭户晩更热深夜气稍苏林端挂明月  

暇日至家园  

仕宦吾已知退休不如早九江园地胜万个竹色好每到必裴回翛然寄懐抱于此筑亭防于彼植花草傍岭更栽松引池将溉稻经营各有处何日室遂考薄田方待嵗一雨洗枯槁指谷以易泉槖嚢助倾倒茅茨若粗完世路迹可埽南山多白云临望娱我老  

城东作  

九江非吾土乆寓忘羇栖丘坟之所宅舍此亦安归钱官最闲暇因得治其私松楸郁在望时复至郊圻驾言上东原蔼蔼晨露晞草木新过雨秀色可疗饥念此道旁民散居在山蹊新秋百物熟入城各有携芋迸紫卵壮姜抽红笋肥欓香忆烹鲤稻白想流匙养生无不有美味仍及时此土遂可老行当结茅茨云水有深约尘埃无尽期人生适意耳富贵亦何为  

月夜  

平生最好月况此秋夜阑长风送荡漾浩露洗团团仰头视虚空光采如可餐星辰敛芒角河汉收波澜更无防云翳挂此白玊盘六合静皎皎万木凉为尔废昏卧裴回更漏残更登髙处望歴歴见湖山爽气集氷雪清心生羽翰便欲御泠然因之防广寒一临天池水沐浴随飞仙  

送郑君玊  

西风黄叶下送子以秋色彭蠡一归舟闗山逺行客民思似秤平郡戴如直交防亦难值出语皆肝膈  

出城一首  

驱马出北门秋色满平皋泄云弄微隂寒日照我袍遵途升复降控纵亦已劳落松径软青蒿倚崖髙南顾临大江厉风蔚波涛蛟龙正崛强舟楫未易操亦有泝洄人扬帆气方豪覆舟谅由险岂曰命所遭  

九日独登曺亭  

重阳不见菊节物愈凋零性复不嗜饮对酒只如酲秋堂静便卧既起思殊清登髙未免俗亦不造林坰屋西连郡郛木末乃曺亭杖藜只独往坐对南山青萧毖西风髙泱漭滞雨晴断云见天色残潦知地形遥峯落照敛别浦暝烟生归鸟向村急孤舟当渡横此时有佳兴乃恶闻人声况令预尊俎而使听竽笙嗟吾趣尚僻取笑世上英岂宜滥簮绂但可老柴荆  

寄常父  

愁霏乆不霁翳此白日光隂风薄庭柯落叶堕我旁萧条秋气髙百感搅中肠侧观南飞雁肃肃尚有行念昔来此土弟晜各康彊二季皆鸑鷟梧桐殒朝阳踟蹰故所防墟墓草已荒会合湏臾期去日一何长吾兄近仳别咫尺非异方官守畏简书羇绊不得骧如星限河汉东西但相望江鱼肥可荐庭菊粲以芳峥嵘时莭晩谁与共一觞伯氏副边城苦寒天早霜石火虽云暖不如还故乡群飞隘霄极弱羽因飘扬禄薄未足饱胡为乆皇皇古人有三髙彼岂悦膏粱愿言同斯志毕景事畊桑  

九月二十九夜作  

江城月黒风雨寒四无人声夜向阑有鸟九头天外过嘤嘤轧轧鸣悲酸吹灯灭烛小儿怖犬呼其隣嗥且怒天明日出百怪消长空踪迹无寻处  

堂前皂防树  

堂前皂防树落叶已如积篱上牵牛花青青照秋色四序都防何推迁半陈迹昼短夜益长晴薄隂易得浮云忽以兴惨惨风自北便有挟纩心人谁顾絺绤饥蛟尔何为乃欲长肉食翼翅不能举自此且衰息  

朱君以建昌霜橘见寄报以蛤蜊  

赠我以海昏清霜之橘报君以淮南紫唇之蛤橘肤软美中更甜蛤体坚顽口长合开花结子幸采摘没水藏泥岂蕲得二物同时有不同赋形与性由天公请君下筯聊一饱莫索珠玑向此中  

冬日乆雨有懐保徳  

阳泄已氤氲隂疎不凝结可怜终日雨搃是连天雪虽贫布衣暖尚欲应时节坐想大河东苦寒山石裂  

小庵诗  

甃石为道旁植冬青不死之灵草跨水为桥上有百年老木之清隂小庵又在北墙北花竹重重深更深公余竟日无一事卜此佳趣聊栖心明月为我迟迟不肯去清风为我淅淅生好音閴然宴坐如涧谷乐以真乐非丝金君看此庵亦何有架竹编茅容侧肘人生自足乃有余不羡檐牙切星斗朝携一笻杖暮炷一炉香悠然每独笑物我两皆忘  

元丰三年十一月施君发之县丞舣舟浔阳出所收书相示好之笃蓄之多装裱之妙可尚也诗以记其事  

发之之舟系湓水示我名书百余纸自言此乃十之一访寻藏蓄尚未已装禠卷袭皆精致从前所见无此比城荒俗陋谁与防如君好事固可喜天寒手冷不厌观似我赏音知有几自今有得当助君不惮缄封寄千里  

夜坐庵前  

人定鸟栖息庵前聊倚栏裴回明月上正在脩篁端清影氷玊碎疎音环佩寒翛然耳目静觉此宇宙寛人生甘物役汨没红尘间宴坐得俄顷境幽心已闲谅能长无事自可驻朱顔所以学道人类多隠深山  

杜令无隐亭赏梅  

梅生要孤髙故在城颠上腊过已多时花寒犹未放正前乃庐山积雪千万丈开樽望峥嵘酒面已迟上直湏玊蘂十分开洗尽烟岚春气囬请君扫地更招客为君对花卷大白  

晩兴  

春雪弄防隂晩色连细雨皂角芽已长瑞香花欲吐虽寒亦料峭稍霁即和煦园林拟杖防芳物行可数  

上元作  

春来雾雨乆不收上元三日月如秋倾城娱乐竞沽酒旧嵗丰登仍足油楼前灯山烧荻火光影动摇桑落州太守凭髙列歌吹防人烘笑观俳优铜盘贮楳挿乌帽从兵小史斥下楼侍觞行食皆官妓目眙不言语或偷短长赤白皆莫校但取一笑余何求譬如饮酒且为乐不问甘苦醉即休归来紞如打五鼓春寒惨惨吹驼裘群儿嬉戱尚未寝更看紫姑花满头  

送张天觉  

车上不湏儛途穷不湏泣万事儵忽如疾风莫以乗车轻戴笠爱君清如玊立爱君直朱急胆肝磊落贮星斗意气轩腾脱羁絷圣明天子聚羣材下至椽杙犹收拾况君屡薄青云飞暂尔低囘岂长蛰我亦区区有心者海水期君更注挹萧萧江路澁烟蒙客帆湿惜君又作千里行欲别还留手重执  

出城至太平将见熊伯通  

两松辟为门前见青山横坡陀若相接宛转疑有情日出鸟呼乐春归林翠明问我何所往行当造殊庭紫防有仙客住在泉石清咫尺乆不觌渺如隔蓬瀛今将往见之先已耳目醒愿闻直截义庶使正觉成纷纷焉足道无使一尘生  

诗赠王从善  

广庭试群材俊笔驰短晷锁防争第一乃后二三子骑龙失头角十载困泥滓泛舟自淮南得邑穷楚尾江上始相逢清名乆吾耳油然睹顔色恱泽已可喜博学有渊源髙谈见根柢有如万斛钟乆叩声益起如君岂易得蹭蹬乃在此棫朴析为薪奈何遗杞梓我夲世畸人儳焉顽似鄙一官傍松楸自足胜朱紫功名已灰心藜藿思没齿欲结方外逰徜徉访云水闻君亦有意不恋五斗米笑指庐山髙论交从此始  

春暄大旱率尔援笔  

去嵗有闰既苦寒今年春早亦大暄清明寒食在二月禁火正如挥箑天桃花零落牡丹发漠漠江头吹栁绵细虫打夜如雨润气蒸础朝生泉卷帘辟向迎风坐彻褥去屏思簟眠劝君用心慎仓卒万事转易如车旋安知明日不凛冽莫以炎凉随目前  

送谢仲规致仕  

公年五十余须鬓黒如漆朝廷方进用未是挂冠日又非力不任数以身自乞人疑徇虚名今也践其实萧然巢许姿臭腐视冕绂东南富人材卿相近间出急流能勇退千古未有一贤哉谢夫子趣尚真不屈腾装岭外逺归棹江边疾故乡何日到清暑坐华室荔包杂红紫茶品分甲乙嵗时会亲賔左右列图帙回头烟瘴地挥手风波窟天将劳以生乃独取闲佚观公眉宇秀凛凛有道骨当为地上仙不是笼中物我亦素有心贱贫嗟汨没鸿鹄羽翼成髙飞脱罗罻鹪鹩未有巢侧目空自失短章健公决行且营蓬荜  

曺亭独登  

问我当何之曺亭苍木外江湖水方涨旷濶吾所爱防风撼晩色爽气回秋籁杨栁隐官堤芙蕖接公廨白云依山起防缀若图绘何湏招客防清兴自无辈落日更凭栏下看飞鸟背  

晨出郡南  

日未出山更青湖既濶风自生垂杨弄疎影啼鸟曳残声江城晩色懐抱爽况在白龙堤上行  

夏旱  

元丰四年夏六月旱风扬尘日流血髙田已白低田干陂池行车井泉竭多稼如云欲成就天胡不仁忍断絶雷声隆隆电摇帜雨竟无成空混热如闻大河决北方目极千里波涛黄我愿蛟龙卷此水洒落东南救焦死又闻戎泸方用兵战车甲马穿云行安得疏江拥三峡余波末流灌百城分支引入南畆尽使枯槁得复生志大心劳竟何补仰视云汉髙溟溟吾徒禄食固可饱更愿眼前无饿莩  

浇瑞香  

泼泼瑞香花载水朝复暮瑞香得膏滋枝叶乃如故明春花必好喜此夏秋度大田尘土深嘉谷可织屦泉源不供饮何力更灌注嗟吾惠已屯局向东庭户  

西堂  

我置一榻在西堂南风北风俱得凉轩开辟无壅塞枕簟照映生辉光前有秋花閙如锦乗时吐秀争煌煌堂前堂后种植满坦腹转侧各相望初开半落皆有意牵动幽兴何其长弥天好梦谁唤觉林间鸟舌弄丝簧贱官固冗亦偷暇一室甚卑堪退藏吾心与世乆契濶万事夲无非故忘  

闻砧作  

见蚕成茧能几日缯帛输官千万疋丁丁砧杵相和鸣半夜霜风入秋律一年寒事从今始四序流光如羽疾昨朝尚喜迎凉坐闭户羃嫌不宻人生天地随气转此身犹复非吾物痴儿于世孰自量欲与造化争飘忽功名富贵固有时进退屈信何可必匏羮菽饭幸粗饱何用操瓢向人乞  

登齐云楼  

登彼齐云楼下视江州城城前俯大江流水与天平人烟疎复宻渔舟纵复横其下各有人人各有所营意气充宇宙机巧鬭生狞蠢然大块中何异蚁虱蝇天地一何广人物一何防蛮氏与触氏纷争谁是非就令有所得究竟欲何为所以逹观人事事弃置之登彼齐云楼览世良可悲不如饮美酒浩歌醉言归  

待月  

初宵待月先扫门虽未出海光照垣皎然辉采更无壅比之常夕尤清妍星辰不复争芒角河汉自合收波澜乆之黮黪若防垢坌起四隅隂气繁人心赏翫【`原阙`】  

咏橘  

古人咏橘夸甘香独我爱此千树黄烛龙衔珠出扶桑圆苞簇簇浮朝霜谁家金饼篱内挂一夜火围林际光折来便好命佳客玊壶况有榴花浆  

别友人  

江城春风落梅花我适南州君在家离筵劝我一杯酒送我万里天之涯少年曽同竹马戱渐长聚散良可嗟后时迎笑复何地寂寞无言双泪斜  

遗介之蔗  

长不过三尺坚如大古鐡身虽粪土贱名在佳果列中心唯养恬外貌颇多节慿君暂收采彼此无摧折  

疾中偶成呈介之  

吾生十五犹童孩胷中胆气摩天开自怜少年辄有老夫志恐是天仙犯帝怒谪在下世驰驱乎尘埃壮志若鐡石顽直未易摧奈何诸侯不荐贤天子不闻才空使丈夫儿藏头缩角埋蒿莱天不管地不顾此理得不鸣呼哉今朝大饮致沉疾朋友戢迹絶往来使人孤眠北下风雨萧萧良可哀冷笑今之世人少信义旦暮之间辄变喜爱成嫌猜介之不恤我扶力吟咏摅幽懐  

城楼晩望  

城楼髙跨天中央登临举目极四荒苍云彤霞物象变落日清风天气凉树深防宻幽鸟语山势蝉聨烟霭长溪流渰渰东下去安得扁舟还故乡  

西施  

邀出苎罗山送上姑苏台果迷吾主意都忘越兵来  

自警  

大材耻衒耀深智甘防晦所以徳业新闇然光日大一时师教谊百世仰风裁岂比迷识人恃能多自懐  

辩言  

两叶可掩目两豆可塞耳小人多奸邪君子防近蔽周公未免谤孔子亦遭毁人言不足信自古均如此  

自重  

千金人所重一物人所轻君子欲自尊接物以至诚行谊金石固笑语箫韵声群居自耸畏暴慢何由形  

述鸥  

水濵老父忘机闗醉眠古石红蕖间緑波荡漾意不动白云往来心与闲有鸥素熟翁如此命侣呼俦就翁喜相亲饮啄少畏避自浮自沉不惊起渔人窥之即谋取手携罗罔来翁所群鸥瞥见皆逺逝千里翩翩一囬顾鸥不薄翁翁勿疑避祸未萌真见机渔人罗罔不在侧敢辞旦夕从翁嬉  

夏夜  

更漏沉沉人响絶唯有松风韵清切是非荣辱不相闗独卧南轩半牀月  

戱书劝人饮酒  

金乌翩翩玊兎驰流光上下矢发机人生于其间都无百嵗期乐府旧传金缕衣劝言湏惜少年时我今为君一歌之酒行到君君莫辞朱顔緑髩不行乐白头面皱将何为晋时八逹唐李白以饮驰名君所知何湏自苦惫方得为英竒荣华有分难力取可笑苏秦空引锥  

李太白  

卓哉太白诗家徒天然俊逸不可拘豪文脱去刻削巧逺意得自浑沌初酒醒落笔洒风雨当时所就皆湏臾骅骝驰骤日千里鸿鹄轩腾凌九虚蹇驴尺鷃不足道徐步低翥何区区后人吟咏多自蔽锼句錬字为良图撞金拊石皆可听未若霹雳轰天衢公之大材不小到俗议何者相加诬贱生仰公风格美未能髣髴空踌躇  

凡马示同学  

凡马慕骐骥努力思逺行置之跛驴中咫尺遂自矜学者所虑逺欲并扬鸾鸣岂以胜时俗骤尔意气盈聋瞽固易欺奈有聪与明作诗戒羣居吾言非汝轻  

海南碧琉璃缾  

手持苍翠玉终日看无足秋天长在眼春水忽盈掬莹然无埃尘可以清心曲有酒自此倾金樽莫相凟  

谕志  

匣中有神剑夜夜鸣不休欲污四夷血思僇佞臣头不愿就轩马贱用良自羞深韬度嵗月怨气射斗牛仗君逺提携可以安九州莫作铅刀顾此非绕指柔  

乞巧  

众人喜乞巧我以巧为忧言巧多欺佞行巧为邪柔学巧竞穿穴文巧多雕锼巧不令如此宜吾之耻求我欲守拙性浩然镇轻浮尽窒众巧门化以孔与周此志尚未遂感激在初秋南顾问牛女女实能巧不  

十日菊  

昨日酒中花今日篱下草馨香尚未改弃置一何早怨泣露华湿世情安可保  

晦之诗尤疟鬼某意鬼不能为端士害奉酬作诗  

吾闻烈士仗忠信出入鬼神皆避逃维彼小人鬼所狎祟异皆自不善招晦之履行并仁义常揭名教为己操天将大任预连蹇薄宦南州初折腰劬劳戴星出视事冒突瘴雾匪一朝浸淫不制偶成疾愁卧漳浦拥敝袍有时体燥似灼火愤怒索笔为长謡句中有意谴疟鬼词气凌铄吏部髙予窃料君所守正彼鬼何者能为妖幽明路异不相忤有疾自是疎摄调强饭进药姑自爱勿惑异说心空摇菊花未落迟君出犹可共醉樽中醪  

送王秀才归邵州  

去家逾年客千里秋风一夜归心起平明骑马出郊闗北望邵陵程尚防道旁送者皆知已相顾惨凄将挽止丈夫壮心自有图蹔别何湏泪如水  

席上劝王八饮  

细雨萧萧风淅淅冻云倚天如埽墨髙堂置酒送行人金杯缓饮愁肠涤劝君莫惜暂酩酊自今一别遂南北后时月夕与花朝纵饮共醉安可得  

冬夕翫月  

夜深鸟宿人语静中庭独坐饶清兴霜天髙防无片云海月澄明挂孤镜飞光照物毫杪露冷气逼人肌骨氷苦吟未尽愁晓侵北向时时看斗柄  

冬夜  

冬夜一何永幽房寂无侣青灯弄防风败叶鸣疎雨凄凉角声动悲散穿云去展转卧书帷羁愁欲谁语  

封川上元  

穿城不千步十步然一灯闪闪摇斜风荧荧若疎星士女鱼鸟聚鼓吹鼃黾声蛮俗自为乐我心愁不醒  

瑞莲  

花开自有婵娟伴牵人情绪迷人眼寂寞双红不动时皇英对立湘江晩芳心向背如相结媚脸髙低开已半欲随蛱蝶采清香堪恨緑池风浪暖  

江上独步  

晩步碧江上掀衣忽回顾安得一叶舟飘然五湖去浩歌风水古醉倒烟霞暮谁能逐羣动役役趋世务  

寓目  

白日照园林悲风乆萧索横秋只鹘健驾海孤帆逸隂云带雨归晴嶂排空出一望一髙歌慿谁纵吟笔  

有感  

惊风防古松浮云掩秋月对景辄悲歌随声入清血  

题清溪图  

清溪之水清无泥鳬飞鴈下太平池昔人尝比翠绡舞安得卷之必自随画师摹写多巧思只用乌田数张帋戱拈秃笔扫成图浓淡邅回真得意江矶钓浦逺更深昔时行处皆可寻张公好雅心不俗眉山先生为楚吟公今奉使庾岭南峡中乔林与天参白云摇曳入船戸清江呼啸窥江潭天霾不开地多热佛桑山丹赤如血此时一展清溪图洒若胸中贮氷雪南方不可以乆留祝公归来此中州枕白石兮漱清流芦声战雨曷若飏风之拔木渔烟凝晩曷若海雾之横秋我已卜居在九江九华庐阜郁相望千里思公如咫尺扁舟棹月到池阳  

## 清江三孔集卷二十三  

宋　孔平仲　撰  

今体诗  

初三夜作  

晓色漫漫看雪下溪流脉脉见潮生船静坐无宾客樽酒相从只弟兄防合都来能几日留连遮莫到三更何如径就舟中宿岸斗深泥不可行  

再用元韵  

小舟冲雪鱼新买湿荻吹烟火旋生一笑兼留青眼客半年不见白头兄厌厌剧饮罍频耻衮衮髙谈仆屡更故使移船相近住几畨潮信不能行  

初十夜作  

泱泱积水绕亭基月白风清夜坐时转舵开船即千里只应重到解相思  

真州元夕  

扰扰州城一弹丸灯光疎冷月光寒杖行犹恐人相识紫褐圆绦着道冠  

防江宁天庆观久视轩见梅已落有寄常父  

记得东斋折小梅数枝寒色未全开江上别来今几日暖风吹迳雪成堆  

造王馆公第马上作  

濯濯春容在栁梢野梅相压吐香苞日邉明晦云无定雨后寒暄气欲交抱蘂悬虫犹带茧衔枝飞鸟已营巢髙懐不爱三公府白水青山满近郊  

呈馆公  

磻溪莘野亦初闲去逐功名遂不还岂有太平辞将相却来髙卧对湖山冥心真出三千界注想长虚第一班踽踽朱门旧时客冒寒冲雨到郊闗  

元子发龙图以程公咏三园诗见示亦成一篇  

名园有一已堪胜事三园属一家杖防可逰縁近宅得春最久为多花人居玉府真仙格地占钱塘最物华见説江湖堂更好烟波清兴浩无涯  

题姑孰台  

青山便是晖宅采石相传李白坟谁使浪仙来此住姓名辉暎少知闻  

戏寄叶县黄鲁直  

西山曽梦巫山雨南浦常迷洛浦珠古县寂寥官况冷不知还忆旧观无  

赠武科胡七  

三尺青蛇丈二矛崛然来应武科求东南近出人才美西北当寛帝顾忧战马夜嘶榆塞月征衣寒犯玉闗秋古今将相皆无种好取班超万里侯  

和常父  

平生苦厌家为累今日应如痛定人羣婢喧哗宁复有孤灯潇洒自相亲温寻简防评三豕防缀文章学受辛谁谓丹枫防愁客深秋清思满江滨  

喜经父阁试第一  

决起南溟近北辰风雷含蓄待经纶殿前欲奏三千字阁下先为第一人擢等定如唐处厚封侯终似汉平津应嫌有弟真痴絶抱瓮区区最苦辛  

喜经父制防第一  

过阁程文推首出临轩亲防复先鸣大科江左未尝有此事吾家真最荣独步以才髙宇宙横飞不日到蓬瀛翩翩斥鷃蒿莱下岂识鹏抟九万程  

亲防贤良第一畨吾家羽翼蔚髙骞当时弃禄嫌民掾此日登科胜状元四海望风期将相双亲闻榜庆儿孙台州己有公台兆预约当行必践言  

初食鲚鱼蒌蒿  

鱼从网师得蒿自麦田求斫鲙尝鲜美调羮烹滑柔江南见春物野次助晨羞人各甘香味鲈莼未易侔  

题夏大初丈髙居  

入门巳可爱庭户复清隂更有池台邃相连花木深山川供隠几风月伴抽簮七十须浑黑知公但养心  

萃胜亭  

萧洒东堂秋正皎思寻一径上幽亭天生乔木为欹盖地借羣山作画屛有志休官头未白多情好客眼偏青知公故欲来髙处目送飞鸿在杳  

滕元发池州萧相楼  

相国当时此建旄正如今日拥三刀规摹忽起凌千尺意气相期在一陶柱础下连坤轴壮檐牙斜挿斗杓髙观公磊落真人杰莫向江山赋楚骚  

再赋  

廊庙之才守一州暮年名位等鄼侯簮缨七叶皆当轴栋宇千章为起楼抚事萧条人己逺临风慷慨意相投期公便握玑衡去留取余光照斗牛  

哭张子礼  

漾檝贵池郡伤心甘泽园笑言成死别风味想生存花木春无主蒿莱昼掩门尚思歌舞防些语为招魂  

出郊  

田下泉鸣春雨晴新秧无数已齐生一年农事从今始防见西风玉粒成  

松花  

曽闻髙节冐冰霜三月开花满路香虱鬛龙鳞今老大学他挑弄色轻黄  

莲叶  

莲叶田田出水齐清香巳有晓风吹物华光景人谁觉便是花开结子时  

清晖馆  

湖山秀气合庭榭緑隂初吹腊新尝酒鸣榔旋取鱼青规谏官疏丹毂使臣车醉尉无仪检将军莫怪渠  

花望之弄璋亭  

开亭面峯岛来客庆桑弧屡种蓝田玉新还合浦珠海桃结子天外鳯生雏莫笑轩楹陋髙门即似于  

西轩  

新作朱门向水开虽临行路少尘埃久藏胜境因人发尽放青山入坐来树影转檐棋未散荷香飘枕梦初回晩年事事皆疎懒頼得闲官养不才  

夏昼  

落花宁是秽啼鸟不为喧野水从侵道青山任塞门吏身闲似隠官舍静于村开卷何曽读风来只自翻  

和唐林夫游家园  

荒园忽报枉髙旌旋设屛帷当小亭重复江山天外逺回还松竹坐中青劝斟美酒罍频耻看跋名书墨尚馨莫笑区区身未退待公鹏击我鸿  

庾楼  

髙城枕浩层层压崔嵬路绕清隂上山分爽气来天低风动幕空迥月浮杯逺眼征防尽凉襟细雨开行人望蓬岛游客比春岂独登临胜扶倾不易才  

夏夜  

小雨初收深夜凉杖藜徐步立回塘一天星月清人意四面芙蕖遗我香大隠尝闻在朝市昔人何必濯沧浪应官粗了心无事便是逍遥物外乡  

种花口号  

幽居装景要多般带雨移花便得看禁奈久长顔色好绕阶更使种鸡冠  

蜀葵萱草陈根在金鳯鸡冠着地栽并作暑天庭户景深丛时见一花开  

池上  

汲水添池池巳深小鱼无数乱浮沉緑萍荷叶皆凉冷更有庭柯百尺隂  

羣鱼散漫吸新水好鸟间闗啼翠隂悠然物我俱自得一霎南风吹我襟  

桂堂  

团团浓緑隔纱曽见丛生障海涯太守作堂真好事谪仙题榜更増华孤根直节非今日秀气清香自一家气人间应较晩月中子落此开花【`此桂八月花始盛开`】  

通判成郎中生日人凡送香合夀星皆不受独以诗献  

和似阳春静似山讴謡千里祝公年暂留卑湿江城地且庆舒长夏景天盛徳自当増夀考髙才行且复蕃宣香奁画轴知无用只有诗篇不值钱  

诗致卓道士灵座  

隂阳藻鉴两俱优落落髙谈气似秋仙驭晩留山水国客星曽入帝王州却乗眇莽归三岛空葬衣冠付一丘作颂驰书谢人世知君平昔悟浮休  

次韵王通叟  

春生湘浦即当还穷览云山得据鞍洒落文章终不俗从容谈笑尚能欢千金骏马将辞主一曲胡琴遂掩棺世事相因古如此谁知鲁国累邯郸  

夏日甘寝  

回风动水叶细雨湿蛛丝心下无闲事人间有此时防凉纱半卷幽梦角徐吹此兴惟吾解儿曹莫使知  

晩兴  

骤雨行荷叶嘈嘈如语言髙斋正薄暮宴坐不知喧极静开心地新凉入髩根交游何用絶自罕到吾门张子明自庐山归云十五夜桂子落于太平观乡人谓之大熟子丰年之兆也  

谁撼月中丹桂枝堕阶圆实似珠玑山中道人拾不尽湖上仙人携得归半夜香风飘涧壑一时甘雨徧郊圻与公寄籍皆江国且喜田园嵗不饥  

寄康林  

北音融结本轻清欲学含糊想未能晩节弦歌应自笑终朝簿领更相仍九江土壤多卑湿三伏云氛正郁蒸宴坐知君无暑气风标自敌玉壶冰  

咏蜀葵  

绰约佳人淡薄妆天真自恃不熏香低头无语娇尤甚更着新翻浅色黄  

咏荷花  

一花一叶自相连待得花开叶巳圆应为施朱嫌太赤故将嫩绿间婵娟  

晩兴  

展簟当檐卧微风送晩凉云移自徐疾蕉舞更低昂结网蛛萦足归巢鸟乱行支离聊度日那复论行藏  

送吴全甫中舎倅无为  

海沂歌舞待王祥喜得淮南一道堂军号无为巳闲暇地连秋浦更清凉进趋黾勉心应懒退食优游防最长我住庐山欲招隠为君先去种松篁  

晩凉  

晩凉睡觉欲何之散步徜徉曲沼西更上曹亭望江水画却檥白龙堤  

晩凉睡觉坐前轩悄寂无人共语言近见南山片云起满塘荷叶雨声喧  

赋程氏云庵  

萧然隠几坐终日白云间触石未全起无心聊与闲幽篁相映带絶顶有跻攀最称侵寒望淮南雪满山  

常父相率作吴丞相挽词  

久勌调羮手新寻辟谷方谓还周衮绣重补舜衣裳忽报中台拆同嗟一鉴亡森然栋梁气今此掩黄肠鸣玉东西府藏舟辰己年盐梅捐鼎实箕尾返星躔隂徳元丰政遗书太史编后人瞻髣髴图像在凌烟  

霁夜  

寂歴帘栊深夜明睡回清梦戍墙铃狂风送雨己何处淡月笼云犹未醒早有秋声随堕叶独将凉意伴流萤明朝准拟南轩望洗出庐山万丈青  

晩望  

秋江水自壮更值雨滂沱落日增野兴连天吹细波城依湓浦近舟傍栁湖多吾己忘清浊安知孺子歌  

禾熟三首  

百里西风禾黍香鸣泉落窦谷登场老牛粗了耕耘债齧草坡头卧夕阳  

丰年气象慰人心鸟雀啾嘲亦好音玉食儿郎岂知此田家粒粒是黄金  

雨足川原还骤晴天心防送此秋成谷收颗颗皆坚好想见新炊照盌明  

深夜  

閴寂方深夜清凉别一天临风但独立爱月不成眠戍漏传声小庭柯转影圆露寒侵背侧移榻近堂前  

和朱君况卜居  

吾身当老此园中世路﨑岖几万重且饱稻粱随雁鹜尽将云雨付蛟龙求闲有志终须得招隠何人肯见从且为莆田朱处士比隣先种七株松  

和项元师见遗栁书  

古今诸栁孰为强矫矫诚悬术最良自富诗才堪继恽兼深儒学有如芳当时屡献箴规益末世惟传翰墨光石刻见贻真雅赐峥嵘笔力有余刚  

鸡冠花  

萌芽浇灌已成丛一一深红间浅红偏近黄昏顔色好分明秋景画图中  

睡起  

睡起西风掠鬓轻萧然庭院晩寒生浮云便作飞鸿意细雨仍兼落叶声物不求余随处足事如能省即心清山林朝市皆相似何必区区隠钓耕  

送郎祖仁奉礼  

碧落声华盖世髙哀乌才业亦时豪灵渊自出驹千里丹穴今看鳯一毛方畧从容能处事精神洒落见挥毫东行想足资清兴江上秋风卷怒涛  

次韵孙亨甫见寄  

进多龃龉退为安未省乗轩胜抱闗半世青衫贫为禄新秋明镜老催顔纷纷江上风吹叶漠漠淮南雨暗山欲和佳篇寄相忆韵严词峭不容攀  

唐林夫累恵书字法絶精以诗补之  

毎承劳问意何穷尤喜真行字颇工萧散正如君子性颉颃兼得古人风曽经廷诤毫端直自有家藏砚色红雅称玉堂词翰手枉留山邑簿书中  

至城南别祖仁未归约文之不至  

送客栁亭晩倚栏秋雨酣风烟满湖上景物似江南萧洒怜神往从容忆手谈老来心易折离绪己难堪  

对菊有懐郎祖仁  

薄寒初着裌衣裳日景中分不短长池馆虚明开水石园林摇落受风霜黄花满槛金铃秀白酒盈樽玉液香未老不须云母粉且教弦筦奏清商  

知郡大博临宴公宇诗以为谢唐林夫在席  

眷深贤守已防形肯屈旌旗到小亭坐有嘉宾仙骨秀门无俗客暮山青荐樽施遣供蔬甲秉烛相随看菊铃欲识主人书馆淡短檠灯火漆函经  

秋夕旅馆谈禅用元韵呈林夫  

义以酬知不愿形孤标直气蔚亭亭天涯调官头将白江上论文眼倍青自性本空观水月外尘相染喻风铃昨宵共説无生话胜读西来一藏经  

林夫访及书室夜话又用元韵  

珠玉相辉媿我形正如朽壤附云亭宦情己比春云薄交义犹期老柏青坐久北号过雁谈余荒戍咽疎铃知君不厌寒宵景世上风霜已屡经  

至城东作  

地形磅礴接匡庐旷野人烟乍有无栖畆稻方待获识家鸡犬各随呼农耕半岭如僧衲牧跨羸牛似画图官守投闲省坟柏满林霜露涕沾濡  

出郭二十里依山八九家茅冈风卷烧土井雨推沙冻蝶依残菊幽禽立卧槎路桃李木犹发小春花  

惜菊  

碧玉枝条手自分花开晩节最怜君斜簮短髪能回老满泛清樽要助醺着雨半荒犹烂漫绕栏三嗅倍氤氲更收残蘂缝为枕长得好香深夜闻  

西斋冬夕  

平生疎野得江湖嵗暮西斋拥一炉雨滴空堦如自语风吹长木更相呼世间宠辱收棋局楼上光隂入酒壶近日睡时全少梦攀縁狂想自知无  

冬夕即席作  

烛滴胡桃泪香蟠春蚓灰酒花随暖聚酥蘂带寒开自有清歌送惟闻画角催隔帘疑晓色雪压数枝梅  

至日作  

年光吹尽任飞灰且庆舒长举寿杯积晦弥旬三尺雨新阳半夜一声雷家人环坐相酬劝贺客先期戒徃来熟醉腾腾成小睡晩寒更起耻残罍  

小庵初成奉酬元师  

伐竹诛茅挂织蒲半规小榻一方炉不随健鹘摩空去且免穷猿失木呼自有琴书增道气别开世界在仙壶幽人欲到知何意若説真庵彼岂无  

口占  

东皇旌节下蓬壶一夕芳菲徧海隅红破露花将引蝶绿深烟栁已藏乌异乡旅食频年久故国风光此日殊常是登髙牵望眼醉吟今喜在江湖  

寄常父  

红莲绿水本优游清絶东南七寳州见説新书亦多事毎闻沿檄少归休少年共计驹千里末路堪嗟狢一丘正是江桃李月鸡鸣度曲寄离忧  

和刘江宁韵送张天觉同年三首  

倾盖逢吾喜开樽为子斟笑谈天下事忠义古人心戢翼丹霄逺藏鳞赤壁深弹冠行且起朝列迟华簮酒可平孤闷无辞满满斟剑横牛斗气松抱雪霜心泽国波涛壮春天雾雨深清哀记风采白笔旧曾簮戏挹东溟水期将北斗斟大鹏谁振翼老鹳未偿心卷箔江天静停樯野岸深晨羞聊一饱荻笋正如簮  

寄题萧升之姨夫竹轩  

开轩君子意种竹嵗寒心髙节凌云秀孤根得地深秋暄溪上雨暝宿岭头禽预约疏三径他时伴醉吟  

席上送孙知损通直广东漕  

度峡经泷行路难岭猿越鸟避旌竿身从日下恩光暖声落天南暑气寒事国以忠宁计逺与人为福莫如安观公才大宜髙位岂复区区久外官  

春晩遣兴  

纷纷柳絮入帘飞正是酴醿花发时防送日长惟有睡留连春去可无诗狂鞭迸笋偏当户緑叶成隂巧覆墀百舌声中斜照晩翛然衰鬓任风吹  

上己饮于湖上  

城南春己老湖上雨初晴草作忘忧绿风为解愠清杨花轻欲下菱叶细方生酒影低云木歌声伴画鸎赏心残蘂在幽曲小舟横却笑兰亭防吟诗半不成  

口占  

积水深逾丈髙林绕若城虾蟆朝合吹鸜鹆夜传更难转长沙袖空尘孺子缨生涯吾尚阙浥浥羡农耕  

寄题萧文照阁  

虚明敞髙阁清浅对方塘轩冕防懐久江湖寓兴长红蕖开细雨白鸟下残阳不挂人间事逍遥自一乡  

谢郏正甫  

当年辇毂防农正今日江湖望嵗星冷局自安心有素故人相后眼偏青幅巾舒散殊官属华衮腾骧入帝庭一荐未为门下徳荷公敦笃好防形  

送周文之主簿  

俊逸驹千里孤髙桂一枝清才比栖棘余事付枯棋小邑今官满当涂半己知扬舲发江浦策马望京师待诏须金马支床笑玉都尘亦可畏莫遣素衣缁  

夏日游湖亭  

漫漫湖水拍堤浮欲到南亭泛小舟平日登临如别境后来语笑尚中流采菱斫鲤皆新美赌酒围棋自献酬对面火云髙万丈谁知此地有清秋  

倦夜  

灭烛恐招蛟迎风罢揜门读书都己废就枕益加烦缺月笼烟淡羣星带暑昏徐行得住处荷叶满南轩  

与张子明饮湖亭  

小艇冲湖过幽亭枕水虚风来荷气外人在木隂余湿印开新酒长茭族贯鱼遥看鹤归处便是谪仙居  

大暑  

泽国己炎暑夏天仍永朝炙床炉焰炽薫野水波揺飞鸟不敢度鸣蝉应自焦可怜花叶好顦顇苦霜凋  

入山马上口占  

奕奕秋光照眼明野香山秀互相迎路穿防宻无人见天借隂凉助我行小窦溅流如贝玉松风疎韵作韶茎一重一揜尘埃逺故比城中分外清  

再用元韵呈熊伯通  

一望膺门眼己明欣然倒屣辱公迎林泉真作仙人宅杖屦容防长者行道论风生挥玉尘渇心尘积饮金茎怱怱短棹依城去连日西斋梦寐清  

寄熊伯通  

南山九叠势干霄中有长松防寸苗好景常闻太平观谪仙更住上清桥风吹石径秋声早泉落云根暑气消方外相期防雅眷只应心隠不须招  

再用霄字韵  

豁然披雾睹青霄沛若为霖洒旱苗身逐归云朝傃洞心随流水暮萦桥人情不用相轻重物理从来互长消器业如公合廊庙伫闻尺一有嘉招  

初伏夜坐  

露坐己侵夜炎威犹未收何言百虫噪无故一星流苦渇须浆解微凉以扇求颁冰是今日堆玉想神州  

池上作  

寂歴人初定逍遥物己齐夜凉天似水月在小桥西  

午眠  

雨荡炎天气风生乔木隂清凉一枕睡胜得万黄金  

早秋  

一雨洗烦熇凉风开早秋散行身觉快甘寝梦相求己作黄花意谁为堕叶愁南山青似染准拟更登楼  

七夕  

髙列华结防楼半空灯烛照清秋秖应用尽人间巧更欲逺从天上求  

送马朝请使广西  

海水扬波今合清秋风千里使华行言皆有道非徒发事若无心更不生谈笑从容懐逺俗琴书潇洒寄髙情伫闻静胜诸蛮服何必楼船十万兵  

八月十六日翫月  

团团冰镜吐清辉今夜何如昨夜时只恐月光无好恶自怜人意有盈亏风摩露洗非常洁地濶天髙是处宜百尺曹亭吾独有更教玉倚栏吹  

送郭明叔任分宁  

西安萧洒我常游去自脩川泛小舟民本丰饶矜气节士多儒雅出公侯梅山晩翠屏当户茶井春芽雪满瓯预想歌富闲暇白云深倚鳯凰楼  

送提举太平观熊舎人  

未归西掖掌丝纶且面南谯作守臣三巳何尝观愠色一鸣从此却惊人朱轓暂去求民瘼黄闼行当秉国钧记取庐山公旧隠几多草木待青春  

江州几日到滁州风送征帆暮不收幽谷水声先入梦炉峯山色逺随舟素无公事多闲暇当有新诗自唱酬寂寞旧居谁复顾桂花深鎻一堂秋  

髙才喻蜀策携羌凛凛威名动四方裁正稷宫新法度发挥词掖好文章暂还紫府烟霞冷却上青霄道路长寄语吏民休浪喜使君宁久在滁阳  

熊伯通阻风未发拏舟就谒留饮数杯  

清晨已送君南浦薄暮未行天北风此别谩言千里逺笑谈还此一樽同铁山重叠云垂地玉马腾骧浪驾空涉险临危须自戒且维舟楫莫怱怱  

送沈行奉议赴辟陜西  

除诏移闗陜征途半斗牛落帆江浦月跃马戍垣秋葱岭霜吹剑龙堆雪防裘兵家破竹势幕府涌泉谋且作从军乐安知出塞愁观公颇丰下努力取封侯  

送觉兹住鳯山  

十年虎谿老却上羌山岑今囘江西去与人传法音谷虚聊应物云出本无心猿鹤空相怨旧庵松桧深  

九月十八日作  

秋来常苦热今日令方行浩浩风吹木防防雨压城薄寒如解愠残序亦闗情晓镜须惊老催人白髪生  

苏子由寄题小庵诗用元韵和  

官身粗应三钱府吏隠聊开一草庵拥砌幽篁如月映覆檐乔木与天防畏人自比藏头雉老世今同作蛹蚕岂独防言兼闭息舌津晨潄不胜甘  

陶寺丞挽诗  

清徳如彭泽髙名继隠居歌非我志泉石爱吾庐世事防心外门风积庆余鱼轩偕鹤髪归塟引双车  

黄道士求诗戏为口号赠之  

黄君有术吾将面不似寻常问进身二顷良田数间屋几时得作一闲人  

冬昼作  

霜隂收欲尽斑驳意初晴渐喜山将出只愁云更生鸟窥晡后屋鸡唱午间城灰拆红炉火防煎傍耳鸣  

十一月  

欲雪还成雨垂霜却变隂封疆五岭近甲子二冬深宻叶犹低户微风尚快襟松筠杂萧艾都有嵗寒心  

冬晓  

城上犹吹角官防己罢更粗疎知我性懒惰亦人情入被严霜冷横牎半月明翻身更甘寝鸡唱第三声  

正月三日唐林夫舟中醉题  

屡伏青蒲地尝登羣玉山家贫甘逺适道直得生还瘴疠讴吟外风波笑傲间今朝一樽酒万事付酡顔  

四日郡集于景徳寺  

冷铎残香僧舍开斜风细雨坐中来使君岂是憎歌舞自出胡琴送酒杯【`是囗督阙使者钱公在焉着令禁乐公家有妾善胡琴弹以娱宾`】  

马上口占  

涧防泉初动山头雪尚深冻条桑破眼烧地草抽心揺落殊非昔芳菲想自今浮云多意思已解作春隂守倅自开元观食起欲徃紫极宫道过余之家园乃屈同游太守自以为能知地形余故议卜居之处也以诗谢焉  

东巳窥丹井西将造嘿轩半途留使骑枉道至家园败叶深埋砌清隂宻拥门生涯为废宅景物似荒村经始慙谋拙临轩肯屈尊竹间烦伫立髙谊见公存  

据案小睡  

春气已囘人困顿雨声不防夜潺湲四支退食昏如醉两眼看书涩有烟散帙横经那肻读埋头曲肘即成眠只愁稚子窥吾懒岂畏诸公诮腹便  

南轩  

细雨纷纷不见山卷帘烟景画图间一池春水风吹皱戏鸭鸣鸥作队闲  

戏为难韵同官和之  

稚栁将成线残梅尚有柎破春寒料峭送晩角喑呜地僻闲宾榻泥深隔酒垆此时愁寂寞幽闷寄操觚  

贾谊  

措置由来有后先运行无迹盍观天色黄数五疑非急此事知君正少年  

子瞻子由各有寄题小葊诗却用元韵和呈  

二公俊轨皆千里两首新诗寄一庵大隠市朝希柱史好奇兄弟有岑防雪天冻坐痴于雀两夕春眠困若蚕不是本来忘世味便投闲寂亦难甘  

久雨不止二月半以勅醮庐山真君殿入夜星月皎然  

连朝苦隂雨入夜月华新清醮今当夕真君信有神灯光想如昼香气自生春水旱多为害当思今为民  

寄题萧丈止亭  

削迹忘当世开亭枕近郊情非恶冕绂乐不似衡茅静看云归岫闲知鹳在巢春风动幽兴植杖数花苞  

春夜  

酒醒残月在西厢悄悄重城春夜长何物与人清意思瑞香花发一亭香  

和经父寄张绩  

萧萧木落洞庭湖一叶扁舟尽室居吾道已衰投直笔人情难合卷长裾重轻自系朝廷势褒贬犹存史防书所遇于天皆有分未将鲵鲋羡鲸鱼  

阻风呈经父  

风响翻空若疾雷舟行值此颇淹囘坐看鸥鹜浮波去近见蛟龙带雨来春色未还江上栁雪香谁寄岭头梅欲收美景陪清唱恨乏当时子建才  

咏防  

以小能行大天机寄物形沿流最有助深壑屡尝经迅速功无比讴鸦韵可听江空挿羽翼水府散雷霆驾浪来湘浦揺风过洞庭侵凌秋岛雾破碎暮湾星雁鹜惊羣起蛟龙睡一醒浩然乗此兴东去絶沧溟  

咏柁  

厥初谁创物似此亦难求摆合千寻浪囘旋万斛舟行如一卧扇力敌九牦牛出没居相半东西势自由髙风当絶倚浅瀬亦徐收轧轧防鸣晓峩峩逈浸秋随湾掉转尾避石掣开头自有施功地何尝厌下流  

至日阻风饮于转运行衙呈经父  

杜渚停风棹华堂置酒壶云低岳阳市雪满洞庭湖醉眼看梅蘂欢心合棣柎去年今夕梦江国面京都  

和经父寄张绩  

解纵枭防啄鳯凰天心似此亦难详但知斩马凴孤剑岂为摧车避太行得者折腰犹下列失之垂翅合南翔不如长揖尘埃去同老逍遥物外乡  

半通官职万人才卷蓄经纶未得开鸾鳯托巢虽枳棘神仙定籍己蓬莱但存漆室葵心在莫学荆山玉泪哀倚伏万端宁有定塞翁失马尚归来  

和经父登黄鹤楼  

霭重沙望不穷坐收千里一樽中天江汉波涛濶地下神仙窟宅通窓影偷来湓浦白檐光飞入沔城红豁然己尽登临兴云阁章亭谩在东  

咏冰  

厚薄因风结方圆随器成黄河白马渡大泽老狐行暖曲流云液隅甃晃水精皎然心一寸愿比玉壶清  

咏网  

己向晴漪下还于晩架张鳞余银皎皎目带泪浪浪细入诗人咏轻随钓叟装结绳相效久遗象本归藏  

瑞香花  

去年荆楚赏芳菲今嵗江淮水弥緑髪方当少壮日清樽不负艳阳时风波此去犹千里桃杏何縁见一枝独有瑞香花两槛逺将春色自相随  

李白祠堂  

洒落风标真谪仙精神犹恐笔难传文章若出斯人手壮浪雄豪一自然  

太白之精出李白诗中元帅酒家豪轩然眉目已如此况着当年宫锦袍  

双头牡丹  

牡丹意态己无穷况是连房鬭浅红晓色竞开双萼上春光分占一枝中娥英窈窕临湘浦姊妹轻盈倚汉宫只为多娇便相妬芳心相隔不相同  

寄经父  

借问东来常太晩富春亭下舣扁舟隂天漠漠行梅雨寒色萧萧报麦秋曲渚浪平犹未渡隔江风不胜愁此中望防相思眼家在蓬莱更倚楼  

选官图口号  

环合官图展观呼象子圆飞腾随八赤摧折在双己贵翻投裔将薨却上天须臾文换武俄顷后驰先错杂贤愚品偏颇造化权望移情欲脱患失胆俱悬愠色观三己豪心待九迁宁知即罢局荣辱两茫然  

## 清江三孔集卷二十四  

宋　孔平仲　撰  

今体诗  

熈宁四年中秋  

月满光尤好秋殷气更清频年苦隂雨此夜独清明后阁罗甥妹前堂合弟兄团圆最相称尽饮至更深  

和舍弟送行至宻州  

一览鳯凰句况当鸿鴈秋云山囘倦首烟雨上扁舟土俗京东陋官居学舍幽蓬莱醉中梦寻我海州  

次韵和常父发越州  

北堂相送出城西忍见临分独自归日暮荒村一囘首秋风吹涕各沾衣水通鉴曲行将尽山似稽隂认却非薄宦牵挛不得己此心何以报春晖  

渡淛江未得  

辞家已四日三日雨兼风海水飞天上江云入坐中愁肠寒更结归梦湿难通未有淹留恨封圻尚淛东  

西兴  

舟行颇濡滞累日驿前溪大雨翻盆盎狂风作鼓鼙两潮空朝晩一水限东西忆昔游湖棹新晴傍防稽  

懐越  

城隍压髙峻楼观抱青苍东磴迎风细西池引步长蓬莱山刻画清白水甘香海内行几半兹游最不忘  

次韵和常父渡江寄经父  

江风初息浪花低轧轧扁舟犯晓鸡想得蓬莱秋睡觉暖寒方索玉东西  

开新湖  

湖应与海接嵗暮水犹多净色平苍野余香积败荷舟行依累石鳬起散圆波谁似渔翁乐鸣榔作楚歌  

题清斯堂  

河流与淮接于此一堂成水色己可爱主人心更清鱼潜晩日静栁落秋空明本自无尘土何须歌濯缨  

发山阳  

黄昏饮官酒半夜解扁舟钩帘得清景风月满淮流天垂与波接野静更烟浮深有乗槎兴银河或可求  

送登州太守出城马上作  

怱怱送客出城闉霜意方髙日渐醺青嶂倚空先有雪黄沙匝地半和云旌旗明防随车逺鼔角悲凉隔水闻正是无憀一囘首两行白马映红裙  

呈梦锡节推林思永察推  

﨑岖寒苦逺腾装喜得髙才共此方当以清谈销日月更将和气敌冰霜堂前綘帐慙容迹幕下红莲幸借香闲夕肯来相伴否小残烛厌更长  

适值刘从道供奉徃信阳镇用前韵送之  

君马匆匆赴信阳虽云同郡似它方村沙卷尽黄昏日海水吹成半夜霜别恨不须青草色归期当及小桃香闲官冷局遥相望两觉迢迢嵗月长【`君约春中还城下`】  

梦锡同游贺园题诗云谁知清淡者冬月亦登临  

寒景峥嵘嵗已深谁知清淡亦登临雨吹废馆苔添晕霜落空城树减隂向晓旋留题叶句隔年先有探花心相期红药浓开日一醉东风费万金  

新作书室梦锡示诗羡其清坐  

新辟西垣小室成开编静得古人情峥嵘老柏寒尤健窈窕幽雪更明我愧滥巾居此地君能倾盖似平生篇诗何必深相羡渌水芙蓉岂不清  

呈幕客  

夜雨晓未歇清寒侵客顔云昏天带海风濶地无山莲幕君筹画茅斋我闭闗新书正多事何幸拥炉闲  

寄从道  

相逢苦不早相别又匆匆祖席侵华烛征车傍北风车斜酬唱阙尔汝笑谈空遥想支頥处孤村海雾中  

晩晴见雪呈梦锡  

东北风声急西南日景斜防云方散锦飞雪忽成花见落初犹少量深乆渐加逺天明映玉晴地湿团沙浩荡随隂气须臾变水华清辉迷粉蝶寒色带昏鸦又是流年暮同居沧海涯寂寥求自遣小咏寄诗家  

立春  

春风不择地亦到海城衮衮衣冠防喧喧鼔吹迎为牛一何苦举世尽相争旅客心偏静停杯想耦耕  

春雪  

才喜春风昨夜归凌晨又见雪飘衣缀林似借梅花落扑地争先栁絮飞寒气却回侵暖律隂云徐上蔽晴晖近来四序皆无主欲向东皇问是非  

正月十四夜  

都人行正乐天气忽微隂尽恐明朝雪如何此夕心轮蹄迷道逺鼔吹乱更深我独甘幽静青灯照苦吟  

十五夜  

今宵好元夕去嵗大丰年委巷通车马髙奏管弦灯光照人暖月色为时圆此乐真难得无辞酒满船  

十六夜  

明夜更无今夜灯都人为此不胜情皆愁隔嵗期犹逺共约追欢直到明君饮露春易醉我眠书馆月同清东风亦有相撩意梦觉犹传弦管声  

春阳  

春阳己出地冰雪尚峥嵘半作泥涂湿尤妨车马行溪流成小海气乱新晴湮郁须披豁谁同上古城  

古来  

古来豪俊起大半在山东甚矣承平久萧然武备空封疆濒朔漠士卒戍西戎器械悟儿戏城隍骇土功朝廷急扫敝草莽许输忠元恨天门逺无由半防通  

次韵和常父  

卧龙当日醉吟身冷落天涯一旅人早夕思亲増怅望啸歌懐古更愁辛角吹海上千山月草入江南万里春欲去尚留心未决梦魂长在越谿滨  

赴官并出江湖上讲学聨居海岱中防合尤嗟别离促音书何似笑言同黄鸎度曲争催晓红杏薫香半倚风景物佳时忆相见恨无双翅逐飞鸿  

寄常父  

歴城未到己尝闻文防鱼盐市不贫修里山川齐故地百年风俗舜遗民泉声滑滑长如雨海气昏昏晩得春北渚环波皆好景为兄诗笔长精神  

春色最佳呈梦锡  

小雨初収物象新日华徐上气氤氲欲知春色最佳处万里青山无片云  

探遍名园花未红髙极目兴何穷欲知春色最佳处尽在緑杨深浅中  

红日迟迟昼未央北髙枕傲羲皇欲知春色最佳处啼鸟一声幽梦长  

春闺六言  

梦回红玉孤枕日上真珠半帘云彩隂晴不定栁梢浓淡相兼鴈柱怨慿曲寄兽炉愁逐香添更倚危楼目防却诉东风泪沾  

燕子舞开烟緑杜鹃啼破花红满地夕阳芳草有时细雨斜风锦帐尚寒梦短彩牋虽逺情通泪痕染在上愁绪织向机中  

登资圣阁  

平时尝仰望今日一登临海岱封疆小乾坤气象深废城増古意叠嶂起诗心逺目方驰骋春云还自隂  

上已  

上巳陪游骑城南俯落晖溪山俱可爱花木自相依佳节虽行乐他邦未得归兰亭应褉饮囘首白云飞  

八日  

花下饮余留晩辔溪行处把春衫东风作恶波防起不得移舟滴水岩  

寄常父  

缭绕龙山半府隂春来漂泊阻登临蓬莱阁下花多少清旷亭前水浅深暮霭漫天迷望目东风絶海送归心新诗亦有思家意应记当年共醉吟  

行香  

枕上杜鹃啼怱怱早起时出行天未晓月在杏花枝  

次韵和昌龄落梅  

玉摧繁艶蕙消香渐见园林緑叶光莫诮春风少情思为君开徧万红芳  

登贺园髙亭  

东武名园数贺家更于髙处望春华深红浅白知多少直到南山尽是花  

戏促二幕客  

寄语红莲幕当歌金缕衣探春曽有约今日己春归  

昼眠呈梦锡  

百忙之际一闲身更有髙眠可诧君春入四支浓似酒风吹孤梦乱如云诸生诵何妨静满席图书不废勤向晩欠伸徐出户落花帘外自纷纷  

初食牂牁菜  

九仙山中牂牁菜几日春风长緑苗有客提携到深巷自言采掇下青霄口甞异味虽珍美目防孤云却寂寥千里思亲不独饱慨然食罢一长謡  

呈王子髙殿丞  

天上人间事不同相思何日却相逢芙蓉城在蓬莱外海濶波深千万重  

接通判于邸氏园园人献牡丹太守不收余私取其絶好者以归  

薄暮归来何所携牡丹初翦半开时浓香盛色俱堪爱占得春风第一枝  

兄长寄五诗依韵和寄诗各有所懐  

忆昔西寻山下园芙蓉香里醉頽然幽篁迸笋无余地老木交隂不计年彻幕旋迎秦望雨泛杯旁引鉴湖泉旧逰寂寞今谁到应有秋苔长緑钱【`懐西园`】  

昔同访客到山隂马上相随不废吟平视溪流緑烟逺回看府宅白云深纷纷落麈陪髙论艶艶浮蛆劝满斟宾主如今各分散诗成长咏作吴音【`懐山隂馆谓沈司封`】  

蓬莱彼此一闲身把酒临风送晩春城邑万家供气象湖山千里助精神深林鸟语留连客野径花香着莫人今日天涯共怊怅归心夜夜转车轮【`懐蓬莱阁`】  

忆昔幽寻到井仪繁花落尽緑隂时云迷步武多相失风入襟懐只自知金斗倒垂交劝饮玉蟾分面各题诗淋浪醉墨留西壁好事于今刻作碑【`懐井仪堂`】  

昔寻小隠到王家早出归时逼晩衙胜奕髙亭弄纹局撷芳深径采新茶竹云过隂相得莲外风来气益嘉夜坐西堂有余兴解酲更进一银【`懐王家小隠庄庄有胜奕亭撷芳径`】  

郡聚  

幕府多闲暇城避郁蒸金杯挥落日银椀嚼寒冰老妇歌犹好双鬟舞最能深宵红烛短坐客醉忘兴  

正月七夜饮节之廨舍  

草草杯盘具喧喧笑语亲浩歌回白雪醉眼失青春梨栗无遗颗肴馐屡乞隣頽然极乐际心迹两俱冺  

六月五日  

洒汗通宵己废眠起来犹觉眼生烟黄埃滚滚人行地赤气腾腾日出天纨扇急挥风亦热银瓶空挂井无泉狂心于此思霜雪安得师文扣羽  

喜雨上太守  

曽佩金章祷象龙滂沱飞雨出无穷泰山吐雾连朝暗东海驱波半夜空爽压炎蒸民少病润流枯涸嵗将丰黄堂下视相欢意助以袁宏一扇风  

晚霁  

夜雨百泉响晩晴风报秋云归青山去水入平川流疫疠且不作稻粱行亦稠吾徒今则喜向者为民忧  

双门  

崔嵬城阙倚云端万里天风襟袖间更有清凉无限意坐看飞雨出南山  

送蔡充道赴宻院召  

弹剑常为猛虎吟扫除氛祲丈夫心人留海上烟花老梦入塞垣冰雪深千里枢庭驰召节几年家府探归音此行傥未封侯贵一策犹能绾万金  

寄常父  

六月凉泉声似雨千家脩竹势凌云齐州潇洒共闲暇洗耳清流对此君  

红蓼最宜秋雨湿緑槐无奈晩风吹向来不用忧烦暑庭户清凉自有诗  

七月二十六日  

蕲州小簟琴光枕学馆无人日午时睡去沈酣本避暑梦回展转却添疲倐忽云雷出天意清凉风雨报秋思世间此味宜无比只説羲皇己自卑  

谢梦锡见临  

雪月交光夜正寒何人相伴语更防惟君枉驾时能慰令我幽居意解欢小仆旋来荧火烛病妻无力治杯盘清谈己倦还观史冷淡相看不厌难  

送张通判  

清若冰壶防若金孜孜常见恤民深三年佐郡神明政一旦归朝父老心遗爱海波无防处去思秋色有余隂临行曲为留旬日少慰攀辕泪满襟  

西行  

缭绕西行入乱山白云深处防征鞍荞花着雨相争秀枣颊迎阳一半丹鞅掌未能逃物役乾坤何处托身安莒台东向情无限那更秋风作暮寒  

荆林馆  

古木森然满驿庭繁隂凌乱月分明千枝万叶谁拘管搅作秋风一片声  

马上  

秋山剥枣熟野水沤麻香鸟倦投空木蝉悲送夕阳去程犹未几归兴一何长应为西斋睡疎慵意不忘  

近兖  

防山上泉如涌白石河雨己流乔木烟深迷故国黄芦风急战髙秋新科一变人方鋭旧学都忘我可羞驱马逺来徒自苦敢将衡鉴定三州  

毛阳  

客路方投辔邮亭独掩门无人共灯火秋雨更黄昬  

次韵和张道济长老立秋后作  

万里悄然若有霜南山秋色两苍苍己经晚雨驱除热更得西风断送凉瀚海人空云弄白吴江波濶叶吹黄知君昨夜书帷梦半在亲庭半在乡【`君蘓人亲在秦`】  

饮梦锡官舎出文君西子小小画真  

西施苏小卓文君画笔相传窈窕真虽有金珠并粉黛恨无笑语与精神一罇美酒留连客千载芳魂着莫人醉眼恍然迷不觉自惭心地尚埃尘  

走笔  

霁雪如泉滴荒城作阜遮买猿野景揷桺待春华终日开黄卷诸生望绛纱王官勌奔走何幸独安家种竹禁当雪栽花凖拟春诗书最闻局寝食自由身淛外音题数齐州问讯频邮筒烦郡县此外不干人触目方多事栖身独此堂窗迎先得日檐送晓留霜散漫皆书帙逍遥或道墙东虽可隠林下未能忘  

寄常父二首  

欲和来诗诗未就恍然心在歴山阳寒灯一防静相照风雪打窻冬夜长  

不得家书又几朝思亲梦防不堪招欲归毎恨川途逺乆客空惊嵗月消雪意尚浓云黯淡角声吹絶晩萧条相防惟有兄相近囘首时能寂寥  

送董少卿  

庄重邦之望疏明众所钦守符频握虎使节屡颁金天子东州幸时防皂盖临名卿镇以静循吏见于今岂弟民无扰亷隅俗不侵清樽但谈宴和气入讴吟盛徳推先进髙懐在直寻两防兼宠辱一笑寄浮沈积雪留行色朱轮挽去音梦囘双阙表爱结水棠隂贱子非良器经年托泮林清晖瞻画防谆诲俯华簮与进恩尤厚临分恋最深送公无外饰终始古人心  

哦亭  

防防花芽拨草根深春终日在东园烟筠冉冉隂相乱燕雀啾啾语自繁倚伏万端宁有定是非一致亦何言谁能伴我哦亭上烂漫同斟浊酒樽  

中和节  

二月中和节海犹积隂风雷失春信霜雪损花心挟纩谁能御围炉兴愈深寒暄地气异故国想如今  

晨兴  

清闲薄体不成眠起步庭除思悄然正是雨晴寒食夜杏花枝上月婵娟  

以事往齐州初发宻  

怱怱行色犯晨鸡起见荒坡落月低多谢使君相送厚已将歌舞出城西  

折栁亭  

杨栁已蔵鸦髙亭望物华平时常送客此日自离家别酒杯何满征途日欲斜醉行三十里春思满鸎花  

里伏驿  

去家一日己思家浩渺归期未有涯满眼春风最多恨无言似笑小桃花  

将至青州  

磅礴西南万叠山屈盘飞舞意相闗天形地势俱雄壮人青州在此间  

青州席上  

笙歌相引入东园二月青州花正繁银幕四围香兽暖绣茵十幅舞靴翻游人见此心应乐野客頽然思己烦向晚凭栏得潇洒狂风吹雨出云门  

马上小睡  

夹路桃花眼自醉昏昏不觉据鞍眠觉来己失初时景流水青山忽满前  

王舍人庄  

西出齐州似不逺晚留逆旅尚徘徊泰山一夜兴云雨洗耳流泉待我来  

上曽子固  

海邦穷僻想知音疋马春风入岱隂千里山川忘道逺一门兄弟辱恩深发扬底滞先生徳振拔﨑岖长者心更以诗篇壮行色东归胜挟万黄金  

和常父见寄  

济南风物称闲官兄弟偕逰意益欢幽圃水声从地涌画桥山色逼人寒别来梦想犹相接他处尘埃不足观寂寞东斋又经夏落花新叶共谁看  

呈梦锡  

结绶本何意浩歌今欲归从君卧病去使我出门希燕领新雏出鸱盘落景飞何时起相见一笑两忘机  

银河咏  

江湖有客卧孤城每见银河眼亦明万里长风吹不防一畨防雨洗尤清星辰白石参差乱云气飞梁倐忽生织女东西波浪隔夜寒天濶不胜情  

学舎  

簿领如棼处处忙日华偏向此中长吟余林表孤云改梦觉间小雨凉佩玉上趋承斗极棹歌深入钓沧浪何如潇洒诗书局不在山林不庙堂  

风雨有秋色率然成小诗呈道济长官  

学馆人归静若山久隂海湿上衣冠酣酣雨意牵愁逺飒飒秋声吹梦寒竹笋解包堆屋角蓼花抽穗出墙端此时最忆吴江上千顷烟波一钓竿  

游田氏池亭  

磅礴青山入望长古城东下见回塘云隂更杂梧桐影野气仍连菡萏香久处尘埃思浣濯忽逢虚旷自清凉主人华髪能谈笑犹抚归鞍恨夕阳  

雨中戏梦锡  

云横金岭迷驱辙水溢沂河卷防梁预祝愁霖贯秋序留君行色到重阳  

寄常父  

秋风又揺落歴下意何如学馆人归后山城月上初东西各引领咫尺但通书难共重阳醉黄花日向疎  

白日  

白日无所适况兹秋夜深青灯可自照缺月强相侵糺缦观时事﨑岖见俗心退藏无乃幸矍起捧吾襟  

饯梦锡于折柳亭醉中倚柱  

折柳亭栁已衰送行犹抝最髙枝西风黄叶萧萧地多少伤心为别离  

杨慎之著作孙正甫推官欧阳甫长官随诏使东来并防斋中  

故人得防合况复有乡闾静失秋天幕幽忘海上居留连且彻晓分散即如初笑语同灯火还思逺寄书  

经社  

经社无甘雨深秋己肃霜锄犁心最切牟麦事尤妨比屋何縁饱天行固不常自吾来此土连嵗见丰穰  

熙宁口号  

日坐明堂讲太平时闻深诏下青冥数重遣使询新法四面兴师翦不庭  

万户康宁五谷丰江淮相接至山东须知锡福由京邑天子新成太一宫  

只因【`阙`】落久纷纷砥砺廉隅自圣君能使普天无贿赂此风旷古未尝闻  

近闻冦盗理戈殳太府输金入大炉百链刚刀斫西夏万钧强弩射单于  

百姓命悬三尺法千秋谁恤两端情近闻崇尚刑名学陛下之心乃好生  

大风  

不雨今己久北风还起埃声搴海岳动寒挟雪霜来落羽髙千丈脩筠折几枚未应由虎肃吾欲讼奔雷  

新霜  

皎皎寒月白清晨霜满林萌芽至今日肃杀尔何心入水成冰晕迷天作雪隂自兹开火阁却坐小深  

寄常父  

海上穷秋白日隂霜飇猎猎稍相侵手持黄菊江南意目送征鸿万里心毎想清谈真丽瞩欲弹流水少知音东山兄弟非难继谁敢先为招隠吟  

十月旦懐梦锡  

去嵗【`阙`】炉郡中起芙蓉幕下醉相邀今年两事俱萧索白日孤城转寂寥縁饰新茶烹下鳯咨嗟名画展苍雕长篇藁出依然在千里思君不可招  

知郡姚驾部十月三日生日  

冰为清洁玉为淳籍籍名家第一人皂盖己颁东郡政防衣犹侍北堂亲遐年此去随长景和气生来得少春何以献公今日寿仙山不朽海无津  

寄板桥卞进之主簿  

以才牵挽自由身嵗暮无家寄海滨扰扰满前人一把纷纷趋事抱千钧风掀驼岛波声壮云倚蓬山雪意新囘首髙城已揺落菊花羞逼小阳春  

步日  

步日问吾影汝何为此留天寒嵗云暮地僻海之涉世心弥壮逢人语或收蛟龙得云雨千丈拔灵湫  

寄萧虚中  

平川撡袂屡星霜楚尾畿东各一乡安得便风传讯问只应明月共辉光茅斋夜出犹能记古观秋吟最不忘近日诗成无和者思君才俊似青杨  

蜀夜  

徘徊想此夜夜长犹未眠出门还复入无语月空圆  

晨雨  

经秋久不雨既雨亦纷纷气入书帷暖声从屋瓦闻问人疑落霰出户见行云亭午全开霁青山逺可分  

访道济  

出门己晩鼓访客傍西城无事诗书局相过僚友情风来稍尘暗日落更寒生归路逢灯火喧喧马屡惊  

月夜  

出户怜清影循除拥敝裘霜寒方午夜月色似中秋丹桂何常有姮娥为我留竹隂如壁画更助眼前幽  

寄常父  

台州与京邑中有泰山隂谁谓三隅逺长分一寸心南陔戒已旧棠棣兴尤深思作团圆计囊无买舎金  

再用前意  

台州云海濶梁苑雪天低地隔书来少心分梦去迷惟兄最邻近同路隔东西常欲投簪笏相招傍虎溪  

雨中  

江南梅已熟塞北杏初黄飒飒连朝雨萧萧满眼凉海山隂不防节物意何长坐想萧滩景烟波对茫  

试墨  

长夏人虽厌兹晨物所遭鸣蜩抱枝急新燕出巢髙衣葛宁嫌薄驱蚊亦惮劳时时得一雨蒸湿地生毛  

有感时梦锡寻医而思求免官  

去嵗城门坐彻晩前年火阁饭连宵当时已是嫌羁束今日那堪转寂寥緑水红莲非旧客清风明月想同寮不知比我离髙宻谁向长亭折柳条  

久雨  

一日三日雨雨中有青天未能舒靉叇何苦弄潺湲卷海长风里倾河白日泥鸣万丸跃瓦破百绳穿鸟雀深依舍蛟龙痛着鞭醉隂昏翠巘走浊乱青川急洒随奔电余霏倚防烟兴居愁湿热行步阻流泉闵仆衣为障看儿板作船稍移茶近火更使带添緜僻陋无人迹幽闲足昼眠梦回闻防滴垂晩兴萧然  

酬聂察推  

昔年随宦在筠阳总角频趋数仭墙緑水近经王俭府锦衣今见买臣乡能谈旧事情何厚忽枉新诗味更长闾里优游正多暇幸君时访读书堂  

食冰  

又见颁冰出曽看白雪収清辉分积玉爽气忽髙秋尽室虽同享吾亲独异州淮南地卑湿安得代兰羞  

郡聚  

促坐留宾醉传呼放晩衙门庭少公事节物正秋华斋酿新篘美官奴逺【`阙`】佳归时虽落叶银蜡照红纱陈宗圣县丞徃登州问有所干以此托之  

北望登州匹马驰驼裘孤扇任风吹才闻使者方相委事属公家不敢辞聚落萧条宿山县波涛浩荡瞰天池烦君一上蓬莱阁归説扶桑日出时  

郡集  

旋彻银杯泛海螺故人相遇乐如何东西合作双双舞工拙分为一一歌吹角共惊冬晷短添炉更觉晩寒多不须苦链登州语大扺东音唯与阿  

送段从道司户  

扰扰东来又西去风霜匽薄胜【`阙`】劳请君饮马沂河上徐看家山万叠髙  

早隂  

青女随明月来时夜已深霜花结不就散作海天隂  

寓目  

倐此年华晩萧然学馆幽常闲心却闷极静景多愁叶走堂阶响云依殿吻浮黄茅日西下戏犬在城头  

初雪即霁  

纷纷千里暗雪下海城方与冬为瑞如何晩即晴竹枝微觉重瓦口未能平深夜庭前看尤添月色清  

夜观残雪  

墙隂留得雪斓斑有客更深独自看江上落梅人不扫山头明月夜初寒清心直与神仙比好景只应图画难宇宙之中无一物碧天如水静漫漫  

冬至日作  

今宵当月满此日又阳生明净乾坤气欢和井邑声年年对佳节处处乐升平遥想京师盛新宫太一迎  

小酌  

落日山城晩黄云雪意浓更须开一瓮频醉送残冬  

## 清江三孔集卷二十五  

宋　孔平仲　撰  

今体诗  

雪意遽解  

向晩黄云天为低卷帘注目雪花飞谁知夜半隂晴别皎皎庭前寒月辉  

题老杜集  

七月鸱鸮乃至此语言闳大复瑰奇直侔造物并包体不作诸家细碎诗吏部徒能叹光焰翰林何敢望藩篱读罢还看有余味令人心服是吾师  

闻登莱大雪  

闻説登莱雪一尺此中晴色更无云安得北风从海上满天吹过玉纷纷  

集于昌龄之舍  

一醉昏昏万不知黄昏促席夜深归明朝惟见家人説昨夜归时雪满衣  

随倅入京师答同列赠别  

挥鞭西指鳯凰城疎野之心无所营预约牡丹花下酒归时节物近清明  

途中口占  

两嵗东州不自知人情全在欲分时饯行连日侵银烛送别临岐驻玉羁望见蒙山思马耳路经沂水忆河淇归来定得从容否寄语庭前红药枝  

寄内  

试説途中景方知别后心行人日暮少风雪乱山深  

省谒有日  

捧檄欣然喜可知轻裘浅去如飞亲庭一别今三载即得从容戏防衣  

不雨  

雨意竟寥寂浮云如涌泉商羊空自舞霹雳谩加鞭溽暑烦挥箑荒湾久住船何时出汚浊洗闷向清川  

昔时  

昔时过此心何如今时过此心何须囘波为我将双泪逆上三江转五湖  

咏芦  

地近长芦芦已深舟行两岸蔚森森能藏蛇虺连山涧强庇蛙蟇接水隂疑汝此中无劲节使吾终日隔遥岑春风暑雨多情思霜霰峥嵘想不禁  

郭公  

枉渚潮初落平冈日又西芦丛深处泊惟有郭公啼  

芙蓉堂  

芙蓉堂下花如锦记得当年此泊舟今日重来皆蔓草水红无数强排秋  

弄水亭  

弄水垂吾手圆波触石堤夜深飜斗极秋霁把虹蜺鸟泛闲相得烟生望稍迷问源思杖策人指白云西  

赵屯寺  

崎岖自牛径潇洒得僧房壊壁题名满幽轩背日凉涧花时委地隣竹稍过墙归路风犹垂杨作意狂  

扬子道中寄陈君佐  

别我如不忍念君方索居萧然对松竹独自理图书击鉢诗无敌连环辩有余骅骝志万里那久困盐车防合未云久笑言今苦賖山空愁夜鹤野濶沸春蛙雨涨新波满烟昏故垒遮输君官守佚吟遍郡园花  

天长道中  

柔桑满野麦成川晴色连陂雨在田顾影寂寥谁与语据鞍闲暇不妨眠尘劳可厌非今日老大无堪异昔年此去聊为上都客行当货马覔归船  

至盱眙作  

邮亭系马日西斜却向盱眙望白沙春色淡中唯有栁晓风狂过已无花古人出处真难一吾道穷通未可涯白水黄粱不须具呼奴挈榼取流霞  

寓目  

枝上余花脱尽红行人驱马緑隂中青春裁翦应辛苦不奏东南一夜风  

汴上行  

芳草连坡挂柳绵春风卷地落榆钱时光解与行人别若有离情应然  

发青阳驿  

悠悠驱马汴河湾几处邮亭略解鞍春尽榆钱堆狭路晓隂花雨作轻寒山川相背图中画日月双移板上丸行役渐多身渐老诗题聊寄旅程难  

发灵驿作  

晨装独入古河堤杜宇无端向客啼昨夜东风吹猛雨緑隂遮合不成泥  

河亭独酌寄林次中  

沙岸朝来雨乍晴东风舒卷栁条轻消愁亦有旗亭酒谁与当樽唱渭城  

偶书  

季子县头思越国越王尝胆望吴城少年莫念纷华事功业多从辛苦生  

入亳州界  

赢粮襆被望都门路出符离日未醺清汴横飞天上浪方塘穏锁镜中云淮南风物多相似江上音书久不闻寄语此山姑待我莫因西去勒移文  

济阳作  

曽浮轻舸下长江依旧东风卷緑杨徃事山川空满目新年须鬓欲成霜烟尘莽苍随长路云日萧条隔旧乡膂力四方男子事不须弹铗苦悲伤  

榆钱  

镂雪裁绡个个圆日斜风定穏如穿凭谁细与东君説买住青春费几钱  

柳絮  

风定漫漫雪不飞忽然飘荡几时归琼林金谷知多少半入楼台半拂衣  

废庙  

灵宇何年置荒台渐欲平丹青多冺灭苔藓太分明栋宇非难复威灵想不行长林相蔽翳惟有暮鸦鸣  

雍丘驿作  

京尘漠漠稍侵衣秣马雍丘日未西驿舍萧然无与语逺墙闲覔故人题  

寄苏子由  

歴下攀逰今几年相逢顔鬓觉苍然西齐美锦窥诗轴北郭浓霞入酒船别思忽随春浩荡还期已过月团圆君家早有为霖望莫学隆中但穏眠  

入陈留界  

青青麦陇鸟相呼淡淡长空尺霭无驿道寛平人语好共知明日到皇都  

自雍丘取别路至陈留界较汴堤径二十里  

平生羞捷径到此尚狐疑望防澹台路登髙赋所思  

次韵偶书【`自此至和子瞻西掖种竹诗皆先生少时作`】  

凄风下残叶疎雨滴黄昏山气先冬冷江流入夜浑无兵诛二鄙有策济群元郁郁平生志凭谁荐一言  

有感  

末俗皆趋利贫心独恶华葛衣冬已晏黍饭日将斜岳重渊骞伍毫轻许史家浩然忘世虑书剑一生涯  

喻意  

楚天隂易久顔巷意何孤贫贱身虽困英雄胆未枯西山縻虎足北海拔龙须一剑何时起功成泛五湖  

秋夜偶书  

击剑悲歌涕滴胸清时一向老英雄白狼黒犬如相犯愿语南山矍铄翁  

赠王吉甫  

项王战败耻归东仗剑南游寂寞中【`吉甫去秋失乡举后游学于外`】雨雪萧条千里暗乾坤浩荡一身穷文章未属清时用议论徒多烈士风四海望霖龙折角为君悲絶诉苍穹生计箪瓢少郁陶谈经千古见秋毫神驱笔下锋铓俊天纵胸中气象豪事业今朝心孔孟功名他日踵萧曹行行努力牵牛饵北海波中钓巨鼇  

嗟予困羇旅雨昏萧寺中客情随日淡诗思入秋雄目防故乡路心飞黄叶风文轩又将去坐觉笑谈空  

秋夕  

月色清余睡寒霜入病躯漏随诗思急灯伴客心孤匣锁剑三尺身沈天一隅蛟龙困勺水永夜忆江湖  

十月寒  

初寒十月终凛烈若穷冬隂谷冻猛虎冰潭僵老龙霜威刷六合雪影暗千峯孤客坐无火悲吟聴暮钟  

别介之  

归去白【`阙`】居山行百里余腰蔵三尺剑腹载五车书暮雨添云重秋风落翠疎此时别离兴滴泪满襟裾  

谈道亭睡觉而成  

松竹昼隂环清风枕席间梦随啼鸟散心伴白云闲渔艇归前浦樵歌下逺山徘徊明月夜髙兴向忘还  

呈介之  

鐡面嵚岩鬼亦惊世间儿女敢相轻文章自古传周爕徳行当时贵灭明四海生灵虽帖泰两邉豺虎尚纵横胸中久畜平戎策不日敷施报太平  

呈介之求礼部唱和一阅  

金紫相摩上玉堂南宫诗战镇相将毫端冩出青春色窓下吟销白昼长辞艳迸开昆嶂火文章飜出铁林鎗愁中欲得神仙句更借夫君不闭藏  

夜坐舟中偶成  

臲卼扁舟抱寒水逍遥野客坐孤篷一天星月清吟外万里江山极望中遯迹未能离草莽机心唯欲破羌戎此心未遂难为语负剑长吁气满空  

送郭圣原归庐陵  

文章豪逸难为敌格志孤高自出凢两嵗论交重金石今朝泣别倚松杉满江春碧围仙棹入晓风轻送锦防此去天涯皆独立寂寥相望隔溪岩  

蹇叔以登亭有感示予因以答之  

何处登临可极观危轩隠在碧云端千年古树少春态一片江天带暮寒人似神仙君自好心如铁石我难干花红栁緑休多语且把诗书仔细看  

清明雨不果出  

雷势黑飞天马阵雨声狂播铁林鎗清明节物都谁赏寂寞无聊恋故乡  

和酬介之  

笔刃词锋剑防稠千金明月暗相投君鸡已勇夸长嘴我豕徒劳诧白头清似愁中闻玉笛美如饥后嘬兰羞伯牙未老钟期在再写孤音漫继酬  

书斋独坐有懐  

孤烛夜自明四壁冷无声欹枕清无寐思时愤不平林中多虎豹天上有欃枪匣剑蟠龙气何时仗汝评  

呈介之  

古柏青黄苦暗凋怪松千尺老嶕峣词源浩浩声连海笔力冲冲气逼霄贾赋任雄难作敌杜诗虽健亦相饶英豪自古非尘物他日峩冠立汉朝  

登谈道亭  

为厌红尘触目生与君携手上幽亭波光碎碧瑠璃地竹影疎青翡翠屏云惹闲心归逺岫风吹诗思入沧溟名机利械都忘去才得人间醉一醒  

和介之  

井邑喧嚣不忍行卷帘终日爱江亭竹声满耳萧萧雨山色挨檐曲曲屏连夜剑光摩北斗几时鹏翼起南溟与君分义尤相合有酒频来此醉醒  

别馆春  

别馆无人迹春归空緑芜落花深不扫啼鸟静相呼坐想龙山景方淹瘴海隅几因北窓卧一梦到西湖  

清夜  

夜久景逾清行吟到小亭梨花带明月银汉淡疎星渡水渔歌逺巡山鬼火青此时尘虑息豁若醉初醒  

中夜口占  

晴汉疑収练隂云忽涌涛山空鬼聚啸月黒虎长号露偪睡魔走风飘诗胆豪静中余所乐六印一鸿毛  

求言  

人多防所短孰肯告之言不自聪明广何由道义尊知非君子趣文过鄙夫存安得同心友相攀至圣门  

口号  

今日朱顔客明朝白髪人莫教行乐晩须惜少年春  

西轩偶书  

潇洒无俗韵登临纾逺情吟题红叶满卧看白云生山色差屏翠溪流泻镜明优游此终日其乐胜公卿  

寛恤民力  

天地清明日君臣际防秋雷霆大号徧雨雪湛防流士卒休羣戍耕桑劝九州中邦节赐予下吏省诛求物继由庚咏民喧击壤讴泰宁堪坐致寛恤此良谋户晓为今失官询校古羞愚言惟圣择神防戒优游  

览镜  

拂拭菱花试一临貌随年改叹光隂朱顔惨淡尘埃满白髪萧疎瘴雾侵自笑腐唇因苦学谁知瘦骨为愁吟平生履行无人识嗟尔顽铜岂照心  

偶书  

经嵗留南戍频时思故邦青山又薄暮斜日满西窻遣愤诗千首迷愁酒百缸何縁幸免去归棹破长江  

近乾元节方教乐而雨  

半月新调乐府班佳期今近迫隂顔歌喉防续防风外舞队差池细雨间坐赏宾朋愁不解来逰士女半皆还人心共望晴明景嗟尔乖龙独阻艰  

城楼晩眺  

华阁倚青空凭栏啸逺风溪光梅雨后山影夕阳中细草伤心緑余霞照面红此身归计未客棹自西东余得文竹寸余上有仙翁神女像相偶而坐异之作诗  

千载皇英恨未平泪沾湘竹锦文成我收寸管尤瑰异上有羣仙无姓名乍见偶同神女梦静看独认赤松迎世间此物真难滞它日相从上太清  

即事  

久病情懐已索然况当景气似秋天书窓静滴芭蕉雨吟砌轻笼薜茘烟云结繁隂低逺岫风排白浪满平川多愁无计堪消遣斗酒浇成一觉眠  

陶侃  

梭作龙飞应自喜指将针决欲何求赖君作觉登天梦不尔王敦一辈流  

扶苏  

天下精兵掌握间便宜长啸入秦闗奈何伏剑区区死不辨书从赵李奸  

屈平  

进居卿相谋何拙退卧林泉道未降堪笑先生不知命褊心一斥便沈江  

平津侯  

待士声名画饼虚天资多忌与人疎未闻东阁升贤者已见胶西置仲舒  

和人见赠  

少年有志慕轲雄十载潜心黄卷中冨贵未来嗟命蹇文章多妙叹童蒙驽材尚借鞭驱力顽璞须资刻琢功诱掖相成期在子可惭咏枉清风  

王秀才谋归作诗畱之  

相邀盂饭与盘蔬坐偶行从半嵗余夜倚松窻咏风月昼挥玉麈讲诗书论交切切初谋恊告别怱怱晩意疎须亮主人攀惜甚挽囘归袖欲投车  

戏呈叶秘校求蔷薇栽  

今嵗花开应笑君对花都不召嘉宾东隣乞种归封植我欲自为花主人  

叶晦之送蔷薇栽仍贻诗因以韵和  

曾约种花为主人花开犹在隔年春只应未赏君先去自是芙蓉幕下宾【`君有廉从事倅`】  

秋晩懐晦之  

宿鸟窥檐日渐昏徘徊顾视少埃氛髙槐结阵鸣秋雨叠嶂争豪出暝云愁病防岏谁省我笑谈磊落独怜君遥思静坐西窻下只与何人治典坟  

晦之病酒因书以戒之  

本为情沈饮飜成病染身今朝髙枕处应羡独醒人  

月夕待人不至  

故人相约一访我东望不至心踌躇清风满袖月千里此处苦吟谁和予  

偶书  

羇旅淹南戍栖迟绕塞垣海氛朝自暗山气昼常昏虫穴风来毒蛮溪水出浑故乡方逺想斜日更啼猿  

寄中渊  

我行君在家南北各天涯恨别三秋久悲思万里賖归心泷浪急逺目岭云遮相见何时再青山日又斜  

十月梨花  

皓质轻盈粉乍匀小园初放一枝新意嫌开在梅花后先吐香心不待春  

重到山寺  

人迹少到此上扉长悄然空庭但噪雀古木自生烟鼠拱頽墙穴蜗交腐栋涎登临未穷览斜影促归鞭介之恵诗言斥于礼部欲自此髙退山园且招予游故答此章  

角艺词场欲进身混然谁辨王并珉无常胜负如六博不幸沈浮知几人君已自甘龙退蛰我犹有待蠖求伸未腰相印男儿耻他日功成方卜隣  

寓目  

云惨天如褐山横日易昏寒鸦啼古木饥雀噪空园红叶风飘势苍苔雨滴痕行吟有清兴寂寞与谁论  

嵗暮作  

目极天地旷心凄原野荒髙梧脱叶瘦冻雀抱枝僵松柏凌寒在雕鸿得意翔平时岂相混此日辨风霜  

冬晩懐介之  

窜迹南逰嵗再侵思归望逺久沈吟风敲古木寒声碎云拥江天暝色深饮可涤愁谁伴醉诗从写恨少知音想君笑语如饥渇何日相逢慰此心  

偶书  

穷骨支离甚危肠感激多人生易日月世路苦风波素志偿犹未朱顔顾几何不如都弃置对酒且髙歌  

春隂  

惨淡春隂久萧条客望中愁云抱孤岭宻雨暗长空草色萋已緑花开枝半红何时见晴景携酒趂东风  

寒食宴北山席上  

骀荡禁烟节相随上北峯雨余澄逺水风细韵长松柳影摇歌席花香入酒钟南州富闲暇行乐且从容  

春归  

春到强娱乐春归心寂然夕阳芳草地梅雨落花天梁舌独调燕林声渐噪蝉朱顔随物改谁与驻流年  

晦之厌州县之劳作诗奉勉  

踠足骅骝铩羽鸿似君今日叹途穷濯缨空有沧浪志敛板犹趋尘土中论议最宜陪鳯沼文章独可直鼇宫暂时淹防宁非命得失须观塞上翁  

旦夕北归徴晦之诗为别  

殊邦防遇喜亲依聚散参差志愿违君屈清才尚南戍我随流水欲东归沈吟晩日愁堪掬顾盼江云泪满衣冀得佳篇慰离苦且令行色有余辉  

回王秀才二赋  

郭璞长江宋玉风君才可与角豪雄织成故典文之巧琢就新词学者工昔日貌观轻子羽今朝颖出喜毛公频烦教我勤多矣疏决蒙泉使向东  

族人春饭  

柳榭隂隂春半时相邀闲暇赏芳菲家人共酌榴花酒蛮妓争歌金缕衣火熖高低红踯躅绣龙浓淡小蔷薇此中莫惜长欢醉自古人生七十稀  

云  

白云髙洁倚愁空本谓无心与我同奈何一夕阳风发吹到巫山十二峯  

自和喻意四首  

寒夜风雨细隂房灯火孤一身无羽翼万事有荣枯壮志防鼇足雄谋编虎须蛟龙困尺水梦想在江湖青山望不极落日意偏孤生计一瓢足秋风双鬓枯顾予兰纫佩笑子帛纒须别有相同处胸中万顷湖千里声相应平生徳不孤豹文方雾隠松节岂霜枯壮志横磨剑衰顔早照须莫同鱼鸟态忘我向江湖好静心常爽凭髙兴愈孤山云长掩翠原火渐焚枯雨竹双妃泪霜松四皓须犹嫌望中隘思泛洞庭湖  

夏夜书事  

空庭愁寂一蝉鸣斋阁隂隂夏簟清鸟背送回残照去林梢看得晩凉生归鸦映水缤纷黒斜月穿帘防滴明一夜渇心不得晓唯聴深井辘轳声  

和子瞻西掖种竹二首  

西垣种竹满庭隅正值天街小雨初渐近凉风侵梦觉已留清露滴吟余卜隣近喜苍苔满托迹方惊上苑疎昨夜青藜光照席緑隂相对小除书  

此君安可一朝无请看西园种竹初嶰谷正当吹鳯后葛陂犹是化龙余风摇梦枕秋声碎月满吟夜影疎他日如封管城子莫嫌老秃不中书  

题女娲山女娲庙  

揽辔金房道崎岖难具陈浮岚长作雨冷气不知春少见寛平野多逢臃肿民欲知来处逺巫峡是西隣突兀隘空虚他山总不如君看路傍石尽是补天余  

## 清江三孔集卷二十六  

宋　孔平仲　撰  

诗戏  

和萧十六人名  

赣江淹泊嗟旅滞子夜萧萧复无睡乡程千里断书来律管仲冬迎日至空山屈曲环髙防与子游嬉同眺视日沈北陆云冥冥晩景丹枫照川涘兰房鳯枕可自娱桃李寻春旧游地便将跃马超然徃向人直不疑心事婵娟一笑应奉留醉倚王孙宝钗坠更持大白起祝君偕老子须坚此志  

式微子叹归期滞疎钟皓月僧牎睡满郭丹枫已送秋李白桃红春又至緑杨朱户锁娉婷燕赵一笑谁相视红顔囘盼能溺人有若大川无际涘吾曺操行薄云天去险就平当择地严君平昔教诸子肯向赣江为此事勿损仁义纵欢娱力与主张兴废坠不才强使酬杜诗搦管宁能言鄙志  

赣阳峤北气郁滞晨兴何晏惟昬睡江左雄豪每自奇学孟希韩非不至奈何进取位尚卑上官仪检多轻视金朱浮华奚足恋策马周游穷海涘从兹岩谷永遁逃请师丹灶捐尘事庐山简寂寻旧隐雪窦参禅初入地谁能荣谢混流俗居常衮衮随升坠铺张翰墨作小诗聊陈平昔烟霞志  

为怜城郭太留滞知子思家方闷睡故停车马良乆住相顾雍容情益至楼髙适意同一登目极四周堪逺视野田旷望绕天涯梅朶开齐映江涘冬温庭筠尚抽笋僧房乔木隂铺地丘樊嘉遁素有心萧萧思话山中事清杨俊迈君自许鲁国渊源吾不坠与君诗战奈何休抑扬雄思聊书志  

丘樊英俊君犹滞掩卷无言偃然睡江左思归未得归家乡百里奚由至有楼望逺最舒旷蹑屐徐登极临视云容防白起危巅霞气如朱浮浅涘侵梁松影侧窥檐飘径栁芳深委地谛法真空佛有灵面顔安乐僧无事风摇柏直力相争霜压橘黄香欲坠夕阳城郭人渐稀疎钟传响催归志  

为文爱子都无滞疾读数张堪醒睡唱髙郢曲词调古锐比干将才力至主张衡鉴付谁人奈何并不防收视吾王尊儒跨古始有宋登科连海涘况君当时苗裔逺鄼侯喜且兴门地少年自许升青云衰谢安知未成事栖栖孔孟尝如此吾曹节操无颠坠愿言雅度尚自寛时来济物当如志  

方逢原借示方干先生诗以集句诗赠之  

裁霞曳绣一篇篇要见功夫在笔端心恐借留中不遂寻常未便借人看  

潜夫自有孤云侣蟾蜍影里清吟苦澄心不出风骚外援笔便成鹦鹉赋  

醉醒多在钓鱼矶越国云溪秀发时只用篇章为教化声声可作后人师  

援笔皆成出世文坐看孤峭却劳神直须分付丹青手缅想应无前后人  

逺壑度年如晦暝澄潭到底不容尘公卿若更遗名姓甘棹渔舟下钓纶  

戏张天觉【`皆用张姓`】  

踔跞英才比孟阳合排三防坐朝堂鲈鱼莫忆江东鲙竹叶聊煎仲景汤屡选青钱文足羡尝乗白马谏何强知君每厉霜崖操未怕朱云请尚方  

当路埋轮气慨慷身长九尺貌堂堂髙吟当似封侯祐巧诋宁同小吏汤幽阁画眉多窈窕华巅饮酒自康强知君博物饶才思近试家传辟谷方  

八音诗呈诸公  

金罍美酒斗十千石榴花开牎户前丝棼万事何足言竹溪六逸方醉眠匏系焉虽不乆土风堪美人皆贤革易暌散心惘然木在髙山鱼逐泉  

再赋  

金房此去路几千石濑齿齿秋风前丝侵两鬓老不言竹实已空饥鳯眠匏笙吹作别离曲土壤渐异思诸贤革屦练服何萧然木隂缓步寻双泉  

和天觉钱朝散席上余兴之作  

金轮演法教大千石沙蒸饭戒在前丝挂千钧危何言竹映南牎犹可眠匏簧弦索莫妄想土视粉黛宁非贤革面匪诚君岂然木强我只思林泉  

和天觉赠仲光  

金声玉振辨服千石棱猬磔奋无前丝乱获理赖正言竹有特操非芊眠匏羮淡薄葅醢贵土鼓摈弃淫哇贤革去浮伪真慨然木【`缺`】秀风携毁泉  

奉使京西呈诸公  

金科备使提三千石马泥牛鞭不前丝麻民足吾何言竹轝山行秋雨眠匏黄芋紫汉上【`缺`】土人当有厐葛贤革车战舰今不然木杪鳯栖龙戱泉  

寳劒一首赠天觉  

金装宝劒值万千石上横磨太古前丝缑消烂那复言竹杖未化蛟龙眠匏裁瓠切随所用土拭当有张雷贤革室夜鏁声铿然木刃谁与淬寒泉  

和天觉  

金章玉佩动百千石火光中风【`缺`】前丝鞭【`缺`】楫笑不言竹下有人想待眠匏身落蔕终腐烂土壁绘像谁愚贤革贪惩躁心泰然木食草衣行饮泉  

平上去入四首寄豫章旧同官  

思君何时休川长波悠悠棊枰今生尘诗筒谁相詶诸公皆才豪吾衰慙非俦犹当陪从容重防东湖舟钟陵朋寮中我鄙且蹇浅诸公无缁磷许我以缱绻难题诗交锋小户酒减盏荒林今谁同引领迤逦逺铿锵非金丝唱和旦至暮予顽居其间郑衞厠大濩蒙蒙烟波中遇兴自缀句犹承诸公余膏润譬雾露相从虽须臾博约实得益交情何其深弗易若竹柏烟迷青枫林日落白石壁船牎居无聊嘿嘿独忆昔  

寄江西旧同寮  

为诗摛奇词美矣似蘤蘂而思衰迟资揣已耻比儗卑萎疲追随此鄙彼绮靡差池谁知之迤逦上梓里移时池之涯或息石壁侧诗嬉谁为雌奕剧白敌黒追驰麾罢羸力击划霹雳羇离弥思维閴寂益忆昔还乡展省道中作四声诗寄豫章寮友  

萧滩波潺湲巴丘山崔嵬江天如相迎风吹浮云开思乡人皆然惟予频归来松楸称青鲜舂容生泉台乆雨水陡长泱漭似海广苇底解小艇晓起荡两桨早饭野篠下鸟语静愈响有酒我不饮引领但子想四际又暮夜意诣尚未到系缆坐树防嘒嘒厌聚噪径歩气向暝岸啸韵自报内顾自慰幸比嵗屡拜扫执热逼入伏一叶益局促日落月欲出豁若脱桎梏木色郁碧幄竹节削緑玉赤脚踏白石宿泊得沐浴  

寄江西同官【`以下藏头`】  

心欲从容且再朞月余聚散忽参差工于酬唱皆词客各有输赢屡奕棊木防坐时班细草早凉行处折红葵天涯囘首思髙防日落烟昏今自悲  

呈魏道辅  

今夕清寒转不禁小积雪气萧森林迎新嵗花争出山背残阳影半寻寸步故人犹隔面囘阳孤馆想来音日期笑语欢相慰心亦须君续断琴  

呈张子平  

王骆声华星斗旁方州投老憩甘棠木逃剪伐枝长碧石耐镌磨性有常巾褚藏经勤问学子孙传业富文章十年流落归何暮日聴除书侍玉皇  

因来诗有题桥之句呈陆农师  

土壅沙培种海棠木隂池径要深藏臧文窃位人多笑犬子题桥君未防心嗜黄柑聊小擘手拈红叶又成章早鸎归燕催时节即泛金英醉菊堂【`邓有菊堂`】  

口吐丝纶一代英央央旌斾发神京小堂且作蕃宣守寸晷昔闻弦诵声耳白于顔君有誉言藏之黙我无营吕溪傅野何须出山野嫌人问姓名  

千里讴謡威惠全王庭斩栁势腾骞马迁汗简才无辈车萤囊学自然火急定闻中禁召口传仍有贵珰宣亘天弦管须频防日暖花开草更芊  

呈陆农师  

比玉文章素出羣羊公仁政载前言口谈典册开聋瞽目想烟霄役梦魂鬼谷纵横非世宝贝多浮蠧逐时昏日期儒术恢明主王业光华燕后昆  

同饮东洲俱醉容谷鸎应笑卧花丛取交莫逆情相答合宴多欢酒屡空工欲代天君素志心将浮海我家风防鱼草木吟何苦古锦囊封寄逸筒  

丁公松腹梦多灵巫峡开猿莫涕零令徳岂宜居茇舍吉人终见作台星生嫌鹰隼虚张翼共喜芝兰暗有馨香菊一尊歌数叠且须频醉竹间亭  

用舍随时未是穷躬耕何必返耕农辰惟去速须行乐木为非材尚见容口诵雅言披坠简闲闻新语继华宗小棠幽鸟依蕃府付与花洲作附庸  

果下名驹踏路莎沙堤随小未相多夕天返照摇珠璧玉宇微风荡绮罗维棹水边舟不正止车门外毂相摩手搴露蘂真清旦一様新翻蜀锦窠  

寄何君表  

龙章宝篆閟天宫吕钓伊耕甫降嵩髙义当为神所劳力行宁顾命之穷躬亲庶政贤方急心志斯民髪未童里俗莫轻尼父厄已闻名字在纱笼  

寄方逢原  

我行求友要渐磨石确金坚所得多夕倦未眠排奕势力穷犹战敌诗魔鬼神福善安无窘君相知名直靡佗匕箸借前陈防画一朝登用即巍峩  

寄张天觉  

手防毛锥掷钓蓑衰年逺使尚婆娑女缘被妬多闺怨心欲安禅学鸟窠果有壮图希劒履复何髙论隐松萝维摩弟子张天觉见说平生事揣摩  

寄黄仲光  

早识江西黄仲光兀然相对鬓毛苍口陈仁义何明白曰欲经纶孰抵当田老讴吟知盛徳心交隔濶想余芳方今天子求才艺云有锋车降宠章  

寄向公美君  

田窦当时亦后家豕贪羊狠事空花化行今日皆谦愿心吉夫君少等差工作书无小草早分恩赐只团茶木盘宴馔皆心广黄雀亲来粟满畬  

寄张江洲  

干尽公卿冷眼看目悬霄汉望鸳鸾鸟旟付治期当审番玉求田计想完元帅昔时几跋扈邑君何日得平安女年已长荣亲养食禄翻思把钓竿  

寄吕汝州  

兀坐东斋读老庄壮夫今已厌雕章早吞灏气清无梦夕倚薰炉暖有香日射澄波萦暮岛山排红叶照秋霜相思时玩囊中墨土室寒居幸借光【`近承恵墨`】  

寄张解州【`邓州军马多自陜西戍边`】  

车辗轻雷防鄂君口朱当在结慇懃心迷云雨囘歌扇羽散鸾皇转舞帬巾垫香醪方取乐木飘霜叶忽离群羊毫写字无鱼寄可问南归有戍军  

寄王滑州  

至意须同陈与雷田家老瓦媿云罍缶非可击防韶乐木肯垂隂庇野苔台辅雍容君有量里闾寒贱我如灰火龛对坐年华宴安得西飞到滑台  

寄贾宣州  

髙防当年喜得曺日陪宴衎自防劳力囘天地君应心狭乾坤我尚豪豕亥论书非素学子孙干禄有东臯十年求友相知寡分付长松防短蒿  

咏髙  

先以下为基终当保不危泰山雄地镇北斗正天维敏手夸能赋忠言愿聴卑百常登观阙九仞揭旌旗木有迁鸎集墉惟射隼宜举家何氏隐双下李愔捶大比扬雄好长同巽卦为巍然望尧帝卓尔仰宣尼羊肆犹陈义皇坟或嫓词变更惊岸谷丰稔阅京坻醉枕日三丈词塲桂一枝金城横絶险龙马出权奇已著名僧传仍先国手棊张弓聊仰尔封岱更増之郢曲故难和牙琴谁复知楩柟凌逺壑鸿鹄漾晴曦汉祖兴邦日商宗享国时设科求徳邵巡狩问年耆容驷开门户摩霄展羽仪形容上麟阁勲阀照鳌碑密勿云台议揄扬崧岳诗岩岩具瞻峻那复叹隆墀  

咏大  

观水宣尼志歌风汉祖篇鹏抟九万里椿寿八千年老子能谈道唐尧亦法天旅獒宜自戒魏瓠不胜坚西域瓜如斛东京栗比拳周蒿芟作柱舜竹截为船鲁语讥居蔡邠诗咏献豜雷声当拟圣人迹谩疑仙宝训书传百真乗界说千弓闻阳虎窃鼎自郜城迁冯异依乔木刘公受一钱小鲜无挠国多稼最宜田骨有专车异珠求径寸圆瘿垂惊罋盎雹下骇杯棬船泛银山浪琴操急雨弦恐时心缦缦卧处腹便便公罢三名府官防五在边从容隐朝市指顾奠山川已识古今体且知天地全介圭催入觐夏屋示优贤金印悬如斗神毫运若椽安荣可长享儒效照青编  

新作西庵将及春景戏成两诗请李思中节推同赋【`以下药名`】  

鄙性常山野尤甘草舍中钩帘隂卷柏障壁坐防风客土依云实流泉架木通行当归老去已逼白头翁昨叶何摇落今逢淑景天山椒红杏火岩石绿苔烟炉火沉香烬琴丝续断弦忍冬已彻骨衰白及长年  

再赋  

楚泽兰纫佩防泉水洗心荷锄通草径戴笠钩藤隂欲蚤休陈事须甘遂陆沈谩呈诗藁本李杜若知音郁郁金舒栁青青黛染槐繁隂庭侧柏碎绿井中苔雨漏芦檐破风薰草意囘陟厘题短句自洗笔头灰  

再赋  

冻地榆抽笋寒山药长苗老翁须自白积雪草方夭折桂心安在屠龙瞻已消花前胡不醉排闷合欢謡此地龙舒国池隍战血余木香多是橘石乳最宜鱼古瓦松杉冷旱天麻麦疎题诗云母纸牋腻粉难书【`舒州多柚橘石井出石鳜鲩甚珍`】  

再赋  

百草霜雪死半天河汉斜竹含轻紫粉梅发淡红花蘸甲香醪酽搔头垢发华北亭欢宴罢灯烛夜明沙【`官舍有紫竹红梅`】  

起自然铜鼎烹茶滴乳香深冬灰正冷新腊雪须当我意空青眼君才贯众长唱酬几百合衰白荷相防  

送李思中服阕入京  

乆客乌头白家无石斛储谙寻小草木心合大空虚已耐冬寒过新知母服除铜青即金紫无患子穷居  

酬惠诗  

屡得真珠玉天葩兰麝香书灯心最苦坐石胆应凉松桂枝柯老蛟龙骨骼长急追无已【`阙`】请附子余光  

离合转韵寄常父  

舒州寄官舍舍在潜峯下密迩豫章城山川无十程音书常络绎日日通消息况复多唱酬兄埙弟竽笛秋风鸣竹林火退避新金怅望南来雁长年空此心  

又一首寄孙虢州  

鳜鲩饮石乳鱼中最温补字画尚茫然何由食鲜【`阙`】漆林自小足水绕庵前竹君性本清髙伊人又闲熟三堂秋际余一枕梦回初斤斧却无事新诗或起予  

药名离合四时四首  

草满南园绿青青复间红花开不择地锦绣径相通浆寒饮一石蜜液和岩桂心渴望天南星河灿垂地参旗挂疎木通夕凉如水银汉耿半天河桥暝烟紫雪片拥頽垣衣裘冷于甲香醪不满榼藤枕欹残腊  

药名离合寄孙虢州  

孙八逺在虢丹霞绚崔苍耳目虽清逺志愿多参商陆沉众人中白首滞铅黄耆英绍前烈当复佐兴王朴也才通贯众安无吠狗杞菊饭家常山前消昼漏芦雁来蔽空青眼思朋旧厯日惊晩景天涯情更厚  

## 清江三孔集卷二十七  

宋　孔平仲　撰  

诗戏  

十三日南湖之集賔主六人谨成诗十韵拜呈  

律筦秋灰动铢衣暑服轻居官半舜牧环坐列周卿揽辔湖边集谈经席上倾逸交希李白竒策拟陈平博奕休言戏韬钤且议兵续笺诗义白重演卦爻成午日停龙驭西风驻鹢程弓钧寒力壮天暮霁华明绿野接乡遂良辰推甲庚浴沂人已散终日梦魂清  

再吟六诗四首拜呈  

摩天皆劲翮对垒尽雄诗汉士増三杰唐儒益二防素修同徳行良防展尊彞耻佩苏秦印闲吟谷永诗郡条颁美政邦典守新规暗换隂阳气平分昼夜时南朝余草树战国旧城池弱跪霜前蟹竒眸水底风标观画鹤祸福中灵棊尼父谈诸蔽尤当谨礼仪  

累日欲修礼今兹清饮陪【`饮用六清`】位分乾卦画人比晋卿才宗庙精禋近侯邦舞羽来光华连七壁符采缀三台仪鳯须论徳良弓自有材雄铓皆帝劒【`衞琯先帝赐臣劒六`】直节倍公槐吏计无先善人情且去哀箴思丹扆补【`李徳裕丹扆六箴`】彩喜碧油囘穆若亲朋防欣然肺腑开驰蛟参骏轨【`楚词驰六蛟兮上径`】朽驭愧驽骀  

侯服安无事官曺静不哗畴非信善友【`孟子六等`】俱是孝防家【`汝南六孝防`】荀衮传荣耀【`荀氏家传衮衣暐晔六叶`】温龙竞爪牙【`温羡兄弟六人号六龙`】尺舆思附鳯【`六尺舆`】角扇笑萦蛇【`王羲之题六角扇`】士习贤科论人趋太守衙荘衢当自骋陈药更谁夸和露餐荷叶【`法庆朝进荷叶六枝`】临流饮雪花草莱依瑞穗【`导一茎六穗于庖`】荆布缀明珈且固官庭守宁忧柄用賖它时摇玉佩【`上元夫人六玉之佩`】鳌禁定聫华  

龙笛霜号窍【`笛六孔`】熊旗露缀斿【`熊旗六斿`】追欢品加豆【`楚子享郑加笾豆六品`】偷暇日要囚【`要囚五六日`】周冕英才集【`周礼六冕`】商瑚瑞气浮【`商之六瑚`】金书屡讲【`余版六`】蓬矢志须酧【`蓬矢六`】草树双仙岛风烟半玉楼画图观隰驳果实采沅榴【`宋书武陵临沅献安石榴一蒂六实`】通贵人无恙【`贾六七贵人无恙`】承平府孔修官非劒外乆【`峻策六经劒外`】课比茂陵优【`萧育茂陵课第六`】时变休成论【`王通作时变论六篇`】皇明已照幽【`皇明烛幽又光照六幽`】责躬无复事【`六事自责`】嘉谷蔼髙秋【`六谷`】  

十画农謡一首  

春雨津浃洽秋苗香苾芬京坻看便是完固促修囷  

惜别一首呈陆亨儒十画  

恬和効春律芳茂若秋松杯毕花枝放吴伻俳笑空  

九画一首  

坦直吾所知良彦君长者村邦柱【`缺`】美丞府依炉冶弗防念夙昔吟奕同茇舍  

八画一首  

牧守有民杜佳言多告余金芝先出谷奔召戒征车  

七画一首  

子弓仲尼后老作外州行丹穴屯戎伍朱衣走吏兵  

十画四言  

亨倅沉俗泥虬卧虹星君促面省座班封修治【`平`】克茂果有昌宗耻于便幸宜効孤忠  

寄孙元忠【`俱集杜句`】  

君不见潇湘之山衡山髙八月秋髙风怒号草木黄落龙正蛰哀鸿独呌求其曺男儿生无所成头皓白漂零已是沧浪客呼儿覔纸一题诗此心炯炯君应识抱病江天白首郎秋风此日防衣裳看我形容已枯槁此岂有意仍腾骧一官羁绊实藏身富贵于我如浮云致君尧舜付公等几时髙义排金门  

呜呼古人已粪土纷纷轻薄何须数当面输心背面笑翻手作云覆手雨感君意气无所惜于我见子真顔色人生防合不可常昔者相遇今不得  

不恨我衰子贵时经济实借英雄姿君有长材不贫贱莫令斩断青云梯骅骝作驹已汗血坐防千里当霜蹄省郎京尹必俯拾军符侯印取岂迟  

嵗云暮矣多北风潇湘洞庭虚映空中有云气随飞龙黄鹄髙于五尺童殊方日落猿哭芜没潇岸千株菊少壮几时奈老何喧呼且覆杯中渌  

老去悲秋强自寛衰顔欲付紫金丹坐卧只多少行立岂可乆在王侯间与君相逢未恨晩他日更仆语不浅潇湘水国傍鼋鼍吏情更觉沧洲逺  

雄姿逸态何崷崪自是君身有仙骨彩服日向庭帏趋百年未见欢娱毕拖玉腰金致主身起居八座太夫人尔家最近魁三象文采风流今尚存  

思君须向古人求夙昔一逢无此流文章有神交有道名位岂肯卑防休倜傥权竒难具论鸷鸟举翮连青云无路从容陪笑语使人叹恨伤精魂  

故人情谊晩难似神倾意豁真佳士可怜懐抱向人尽再爲后防知何地老大徒伤未拂衣白头吟望苦低垂鱼龙寂寞秋江冷不见湘妃鼓瑟时  

独立缥缈之飞楼更有澄江销客愁无边落木萧萧下万里风烟接素秋天青小城捣练急渔翁暝踏孤舟立嫩蘂浓花满目斑临风三嗅馨香泣  

玉几由来天北极云近蓬莱常五色五更三防入鹓行朝回君是同舎客岂意出守江城居此身巴媿须人扶青眼髙歌望吾子早据要路岂捐躯  

秋风歘吸吹南国天地黤惨忽异色江石决裂青枫摧波漂菰米沉云黒儒术于我何有哉口虽吟咏心中哀隐居欲就庐山逺黄帽青鞋归去来  

秋水浮阶溜决渠啼猿僻在楚山隅白沙翠竹江村暮斗酒新诗终日疎男儿生不成名身已老但话夙昔伤懐抱客至从嗔不出迎逢迎少壮非吾道  

自断此生休问天焉能终日心拳拳人生几何春已夏况我与子非壮年东流江水西飞燕可惜刻漏随更箭细推物理须行乐只愿无事长相见  

小臣鲁钝无所能况乃疎顽临事拙今幸乐国养防躯主恩前后三持节未有防埃答圣朝却教江汉客魂销云白山青千万里便应黄髪老渔樵  

秋风萧萧露泥泥美人娟娟隔秋水扬眉结义黄金防欲向何门趿朱履案头干死读书萤遮莫邻鸡下五更老夫卧稳朝慵起肯信吾兼吏隐名  

注目寒江倚山阁碧瓦朱甍照城郭云物不殊乡国异形胜有余风土恶堦面青苔老更生况乃秋后转多蝇巫山不见庐山逺怅望秋天虚翠屏  

隐几萧条戴鹖冠强移栖息一枝安重阳独酌杯中酒醉把茱萸子细看羞见黄花无数新当令美味入吾唇乆野鹤如霜鬓何用浮名绊此身  

髙栋层轩已自凉青枫叶赤天雨霜自公多暇迎参伍行酒赋诗殊未央共指西日不相贷万事尽付形骸外自笑狂夫老更狂诗酒尚堪驱使在  

摇落深知宋玉悲东流之外西日防寒衣处处催刀尺谁家捣练风凄凄篱边老却陶潜菊前飞秃鹙后鸿鹄安得送我置汝旁怅望聊歌紫芝曲  

秋风淅淅吹我衣日日江楼坐翠防江光隐见鼋鼍窟水鸟啣鱼来去飞菱叶荷花净如拭清簟疎帘看奕棊雷声忽送千峯雨波涛万顷堆琉璃  

草阁柴扉星散居逺开山岳散江湖苍苔浊酒林中静丹橘黄柑此地无洞庭扬波江汉囘愿吹野水添金杯巢燕养雏浑去尽邻鸡还过短墙来  

秋来相顾尚飘蓬兼泛沧浪学钓翁钟鼎山林各天性知君才是济川功万里寒空只一日防是排风有毛质攀龙附鳯势莫当莫度清秋吟蟋蟀  

诸公衮衮登台省后来况接才华盛天涯风俗自相亲嵗暮隂阳催短景江风飒飒乱防秋天入沧浪一钓舟愁极本凭诗遣兴朔云寒菊倍离忧  

秋水才深四五尺风灯照夜欲三更千崖无人万壑静新月犹悬双杵鸣衰顔动覔藜床坐仰看明星当空大请君一来开我愁南浮早鼓潇湘柂  

可怜爲人好心事今我能书数字至人生防面难再得安得如鸟有羽翅日暮聊为梁父吟非子谁复见幽心入懐本倚昆山玉许身媿比双南金  

腐儒衰晩谬通籍齿牙欲落真可惜沧浪水深青防濶山鬼幽忧雪霜逼老去新知见面稀被褐短窄鬓如丝秋天漠漠向昏黒独立苍茫自咏诗  

江上形容吾独老百壶且试开懐抱妙舞逶迤夜未休多情依旧能潦倒雨裛红蕖冉冉香玉樽锦席髙云凉酒酣耳热防头白老儒不用尚书郎  

江上今朝寒雨歇翛然欲下隂山雪山巅朱鳯声嗷嗷白鹄翅垂眼流血老夫清晨梳白头杖藜徐歩立芳洲使我残年但饱吃微躯此外更何求  

神仙中人不易得京中旧见君顔色同心不减骨肉亲我居巷南子巷北佳人屡出董娇娆秋水为神玉为骨孤城此日堪断肠既饱欢娱亦萧瑟  

封书寄与泪潺湲童稚情亲四十年离别不堪无限意断肠分首各风烟仄锁衡门守环堵闻道三年未曽语数篇今见古人诗更觉良工心独苦  

孙元忠寄示种竹诗戯以二十篇答  

青钱买野竹持答翠琅玕深栽小斋后幽事颇相关自有烟霞质能令朱夏寒引溜加灌溉毋令雪霜残冠盖满京华藩篱带松菊看君用幽意必种数竿竹婵娟碧藓静窈窕一林麓排闷强裁诗清文动哀玉秋风楚竹冷倚杖更徘徊想见隂山雪朱炎安在哉自今幽兴熟携手卧苍苔客居暂封殖腊月更须栽赏静连云竹移因风雨秋我圃日苍翠防心直罕俦若人才思濶文彩瑚钩新诗锦不如札翰时相投幽偏得自怡种竹交加翠雨露之所濡成长容何易叶密鸣蝉稠啅雀争枝坠客思回林坰萧踈外声利解榻秋露悬竹凉侵卧内幽姿可时覩密榦叠苍翠况乃回风吹低昻各有意长歗一含情洒落富清制朱夏云郁陶种此何草草儿童汲井华颇亦恨枯槁寒雨下霏霏满眼顔色好临眺独踌躇山林迹如扫古墙犹竹色真作野人居青云羞叶宻空翠扑肌肤寒日外惨淡泠泠风有余髙斋坐林杪兴逺一萧疎竹光团野草秀气豁烦襟赠此遣愁寂萧然静客心枕簟入林僻鸟雀聚枝深兴趣江湖逈松筠起碧浔琳琅愈青荧绿竹半含箨霜露一沾凝秋风动哀壑才名四十年晩就芸香阁江上忆君时风林纎月落竹深留客处僻近城南楼眼边无俗物淅淅野风秋主人不世才老气横九州哀弦绕白云清絶听者愁入门髙兴发而无人世喧丛篁低地碧疎林听晩蝉衰年旅炎方只想竹林眠安得骑鸿鹄飞去坠尔前苔竹吾所好开轩纳防凉望中疑在野景物洞庭旁秋风亦已起洒面若微霜南客潇湘外与君永相望有竹一顷余舍下笋穿璧新茁才出墙满嵗如松碧苍苍众色晩归鸟尽敛翼宇宙此生浮仰慙林间翮竹皮含旧翠鸟雀满樛枝冰壶动摇碧故作傍人低细雨荷锄立秋风独杖藜老来性情静不是傲当时执热何曽有亭午减汗流风飘连野色客意已惊秋应接非夲性闭闗人事休潇洒送日月兹焉心所求寒城朝烟淡竹日静晖晖芊芊烟翠羽罗列潇洒姿清风左右至秋色有余凄日暮归几翼鹪鹩在一枝歘翕炎蒸景汗逾水浆翻凄凄自生凉风竹在华轩萧摵寒箨聚比公头上冠独在天一隅可望不可攀密竹复冬笋抽梢合过墙明涵客衣静隂过酒樽凉初月出不髙茂林延疎光欣然淡情素丘壑道难忘碧色忽惆怅霜埋翠竹根啾啾黄雀啅宅舍如荒村侍婢艶倾城焕若灵芝繁天寒翠防薄染泪在丛筠  

两头纎纎  

两头纎纎半月眉半白半黒对客棊腷腷防防拊翼鸡磊磊落落饤坐梨  

两头纎纎织妇梭半白半黒雪没靴腷腷膊膊鼓腹歌磊磊落落金印多  

两头纎纎枣子核半白半黒纸上墨腷腷膊膊手趂拍磊磊落落山头石  

两头纎纎栁叶书半白半黒鹭间乌腷腷膊膊失水鱼磊磊落落大丈夫  

两头纎纎新采菱半白半黒玉污蝇腷腷膊膊马踏氷磊磊落落枝压橙  

五杂组  

五杂组垂衣裳徃复来就桀汤不获已剪夏商  

五杂组封社土徃复来使辽宇不获已拜阳虎  

五杂组庆云聚徃复来东西渡不获已再娶妇  

五杂组花木春徃复来江湖人不获已议和亲  

五杂组锦绣段徃复来随阳雁不获已犹仕宦  

五杂组朝霞明徃复来车马行不获已方用兵  

寄芸叟【`药名`】  

未老已前胡不归何须斑白及衰羸婆娑石上弄明月卧看春风生桂枝  

愁云垂地黄映日叠嶂挿空青照楼野菊花开秋又晩便当归去老沧洲  

年过半百合归去谨杜衡门深退藏衰白前途有多少使君子细更商量  

承芸叟寄示新词一篇以此寄谢扬子云书亦有色乎此亦书之色也【`妇人名`】  

绮罗敷色新出机嵩洛神秀钟妙词闗西子弟多习武博学能文君最竒目中无双成器早少小玉立谁瑕疵天王后母亲选擢抱道韫德将发施朝中议论太真朴湖南威鳯翅小垂屈伸先后皆有数此理昭昭君自知芰荷堆绿珠露冷兰杜秋香风正吹征鸿南飞燕北去晩去潇湘君未归  

夜宴曲【`妇人名`】  

湘江绀碧玉照秋丹枫红蓼君莫愁江上女儿花见羞吾曺大家行乐休促席相虞美人出羽觞昨许飞琼液天明君醉苦相挽肯念奴家隔江逺流蘓小帐曲屈屏留连子都防之【`原阙`】  

七夕一首呈席上【`药名`】  

琥珀杯浓酒未醇郁金裙转舞腰新铅华第一人中白歌响几多梁上尘玉漏将沉香未断银潢虽逺志相亲合欢促席留君醉最苦参斜夜向晨  

寄芸叟年兄【`药名`】  

垂天雄翮抟海风穷髙极逺志不同盛年折桂心未歉磨刀水际思平戎西活擒偶失手天南星堕郴山中未甘遂葬江鱼腹当归入觐明光宫何尝仆射干荐举芸台乌府选择公蛟龙幽角老愈硬楩楠材格寒更浓耻为葳防要节目预知子不见从容川峡揭节建大防服紫腰金薄赏功暮年车辖徙荆楚江离摇碧水蓼红橘州桥口皆莽草贾传井中苔已空我已衰白敛一郡附子余光聊养防尝言早休乃良防倚空亲想莲花峯请君先去采芝术我续随子栖蒿蓬水甘松香真胜境云滑石险多行踪半天河汉倾瀑布自然铜吼闻霜钟董仙种杏人竞取渊明石床苍藓封怡神麯蘖有妙理禾收石斛嵗屡豊林逈岩屋尤可徧溪间小桥横木通手扪松萝攀紫葛清凉半夏如秋冬黄精乆饵助氷雪与君同作白头翁  

郡名诗呈吕元钧五首  

元钧家成都洪秀禀天质紫微耀文采青锁聨近宻德全无所累道在固不屈暮年徙江湖寓舍安蓬荜种花怜衞足养乌爱均一南轩幽兴发北牖髙卧佚福庆有诸郎寿康逾七帙循环视天理一马齐万物我进亦随随衰白纡郡绂屡闻旷逹伦顿觉防陋失秋风吹楚泽黄叶防萧瑟潭水凝练光衡门刻霜骨登楼足嘉景分务饶暇日且复相从防新醅有梨栗  

相人观乆逺要且视资质酒酸本多甘绢败为少宻公家渭川后端亮气不屈播移虽裔土寜妥如旧荜优游归孔圣坎笑赵一傥来等荣辱所遇顺劳佚道阁接谈賔文房散书帙当其泰定时海宇更无物耳目并已防何心蕲冕绂忽闻韶曲奏更觉巴音失温纯比金玉清越胜琴瑟似追少陵歩真得建安骨从今益淬厉及此舒长日唱酬安敢同心钦但斋栗  

二帝本仁爱三王首忠质颇知周德厚不似秦网宻平生勇自信戈防未易屈何尝恋儋耳但欲返衡荜诏条甚明白宣布要齐一御众莫若寛使民宜以佚古人贵守义昭晰在缃帙公言屡见广我惠慙及物河檀负廪稍梁鹈讥印绂庐山须决去云卧未为失琼章屡起予鳯吹杂瑶瑟芝兰暗有香嵩华清见骨君开笔头花我耀牖中日九牛登巨鳌视我真蛮栗  

南轩何靓深触处皆野质檐间画眉语砌下霜筠宻小牕任明晦一榻随伸屈宿鸟聚樛枝凉蝉噪荜端居得颐养诚意更精一夏防体长健春至转安佚铅鼎熟黄牙仙经横缥帙和言不忤俗定力何转物嗟我已龙钟江潭恋章绂尘中素袍化镜里韶顔失爱君诗思茂雅奏合竽瑟爱君道气成金石丛寿骨及期尚逺发药容有日德爵齿俱尊登门但祗栗  

吕公杞梓材自是栋梁质岷山岩谷邃蜀锦机杼宻含章同豹隐荣进异防屈兴起自艰微败席代门荜扬庭挺科两许国操心一理财务亷约持宪从寛佚言动肃以书丝纶蔚成帙琐围使辽土政府论仪物陈郡剖侯封潞郊纾守绂今栖重湖外乆矣齐得失髙吟贻华筦静鼓云和瑟知音旷寰宇自养融心骨鸿难遂去塞马有归日防见促召还忻欢投枣栗  

偶作【`日月光天徳山河壮帝居太平何以报愿上一封书`】  

日影秋渐薄月华寒更清光生含江水天色晩来晴德微慙郡绂山野拙将迎河流弥浅峻壮木亦凋零帝子閟瑶瑟居闻鹗声太刚每忤俗平进谁提衡何为尚録録以此思归耕报使扫旧荜愿言嘿余龄上楼想庐一望烟防防封壤邈千里书之寄余情  

## 清江三孔集卷二十八  

宋　孔平仲　撰  

诗戏  

芸叟寄新词作八阵图一首  

功业不复议盖载无所容三湘逶迤水分与清河公国士大手笔名声蔚摩空成材兼众制八面任见攻阵马势遒勇图绘出纎秾江神敷妙词流入韶濩中石心铁为肠不意于此工转调协击拊遗音扣玲珑恨我狂既和失之太怱怱呑咀知隽永吴越安可同  

二十八宿寄芸叟  

张公角立孰敢先亢宗自许英妙年捕逐氐羌先着鞭文房余思如涌泉题诗写心蟠逺烟黒蛟矫尾明秋渊南箕吐舌风堕烟弱羽斗落郴江边蜗牛客舍吊影眠寒女晩嫁私自怜谁知虚实乆粲然安危之理如循环归来藏室阅青编东壁步武追神仙綉衣白简犹奎躔体健不复娄金丸赐胃充实颊骨坚昴宿老人飞上天志愿未毕西餽边野鹳砺觜不啄羶曽参杀人知谬传赏花坠井皆防言载鬼一车疑已捐人欲折栁送公船去同众星环紫垣张公张公人最贤丹鳯奋翼蔚髙鶱更调玉轸续薰弦  

卦名寄芸叟  

小丰犹可喜况此大有年流庸已归妹狱讼乆萧然明圣临六合吁俞萃羣贤乾坤协气满井邑欢声连张公性谦静玉节镇湘壖茇舍富暇豫铃斋恒昼眠万家人喜悦邻壤防安全譬如泰山云益此涸辙泉我鄙无所解昔随公得仙超升已连帅羇旅今华颠属郡损末理邮筒贲新篇坎坎我鼓腹咸韶媿朱弦暌乖每自念姤遇两何缘野色小过雨秋声渐号蝉园林凄剥落楼观蔚腾骞曵履烟景外攴頥岚翠前尝闻东晋士多闻逺师禅盛世非否塞微生自屯邅庐岳决遯去老夫元言迹同人间世心链鼎中鈆流俗若飞蛊困途多堕鸢相需缑岭上一比洪崖肩  

本是一首寄芸叟【`本是同根生相煎何太急`】  

本末已倒置是非当告谁同为天涯客根冷聊相依生平尚气节相约老不衰煎烹虽炎炎何损百链姿太过空自反急鞭尤恐迟  

相看一首寄芸叟【`相者过半百不寄一行书`】  

相与同少壮看看俱老人过日如脱兎半生若浮云百事多龃龉不如收此身寄心青霞杪一笑轻千钧行行秋鴈去书此赠情亲  

朋友一首寄芸叟【`朋友数斯疏矣`】  

面朋随俯仰心友存终始频数寄诗书因斯作疮痏此疏彼何宻已矣难湔洗  

题织锦璇玑图回文  

红牎小泣低声怨永夕春寒斗帐空中酒落花飞絮乱晓莺啼破梦怱怱  

晞草露如郎行薄乱花风似客情多归鸿见处弹珠涙语燕闻如敛翠蛾  

同谁更倚闲牎绣落日红扉小院深东复西流分水岭恨兼愁续断弦琴  

肠断写愁萦字字锦纹传意寄君看牀空照月残灯冷黄叶霜前秋信寒  

前堂画烛残凝涙半夜清香旧惹衾烟锁竹枝寒宿鸟水沉天色霁横参  

星名诗呈提刑曽朝散  

华胄参元后髙门辅弼臣荘池初奋翼舜旦早逢辰云木千寻秀鑪金百炼纯日边虚位着楚尾望车尘尚徳真肤使存心信吉人包含誉尤美平格泽惟均短髪连衰先黄金媿拊循礼容长不责防义极相亲最要箕张口深怜井有人孤危荷全度谋报毕余身  

和徐道腴波字【`防州作人名`】  

人横玉管宁无意风入春江总是波把袂相牵招饮去岳阳城外酒徒多  

席上口授杜仲观【`防州作人名`】  

暮雨萧萧何不止东风防白起江波绿杨绾作同心结杜子春来狂兴多  

累约慎思亲事今已入境盘桓不进欲以十四日交承又云六甲穷日戏作蔵头一首  

工巧新诗寄递筒同声稍稍变他宫口传知受诸君指日好何论六甲穷躬自省愆方乆仄人多助虐更磨砻石渠旧友年家契大笑今朝已落空  

慎思移日至月望交割口占奉呈【`藏头体`】  

日日髙楼倚望君口吟心想跂清尘土膏着雨苍葭出山色凝云翠黛颦卑冗一官谁羽翼异同千状极艰辛十分明月迎新守寸步江村老尽春  

建茶一首【`建除满平定执破危成收开闭`】  

建茶一杯午睡起除渴蠲烦无此比满庭叶暗啼野莺平地两足生春水定心宁息守丹灶执固养和归赤子破须速补勉旃修危可求安灼然理成事何论轩冕贵收身早占云泉美开门纳盗误人多闭闗扫轨从今始  

周亨叔推官见示诗轴【`黄绢防妇外孙虀臼`】  

黄金链语玉琢词绢素中度无轻纰防时文采已竒絶妇老儿长今可知外窥骄虏亦有作孙吴暗合和兵畧虀盐气味异膏粱臼中丹砂非俗药  

集文选句赠别  

离别在须臾【`李少卿`】置酒宴所欢【`陆士衡`】借问此何时【`张景阳`】萋萋春草繁【`谢灵运`】江蓠生幽渚【`陆士衡`】山樱发欲然【`沈休文`】防丝映空转【`沈休文`】红药当堦翻【`谢晖`】飞鸟绕树翔【`曺子建`】哀猿响南蛮【`谢灵运`】相与数子防【`刘越石`】行迈越长川【`陆士龙`】相去日已逺【`枚乗`】光景不可攀【`曹子建`】举目増永慕【`卢子谅`】叙意于濡翰【`刘公干`】  

文选集句寄慎思交代学士慎思游岳老夫守舍叙述逰旧慎问交承与夫舍舟登陆之防俱在此矣  

邓生何感激志尚好诗书清机发妙理言论准宣尼翰墨时间作文雅纵横飞弥年缺相从梦想见容辉自昔同寮寀恩爱两不疑洁身跻秘阁携手防郊畿一麾乃出守桑梓有余辉濡迹涉江湘将就衡阳栖渺渺孤舟防洲渚既淹时鳯凰集南岳平生遂幽期岩峭岭稠叠髙髙入云霓企石挹飞泉陵冈掇丹荑即事既多美防子澹防归春仲尚未发悠悠隔山陂今我惟困防处身孤且危顾影凄自怜悄悄令人悲一心抱区区知音世所希块然守空堂髙牎时动扉仰视浮云翔密雨如散丝中夜抚枕叹轩车来何迟倾想迟嘉音防合何时谐借问下车日临路犹迟逥春江壮风涛渔潭雾未开肃此尘外轸以副饥渴懐  

一胜篇  

我与承君棊结局赢一路太多亦何用停则无胜负天清与地宁妙絶占此数正如贾坚射不中乃竒处  

再胜篇  

再胜路几许非一亦非三小雅连大雅周南兼召南舜目处其半临爻与之参在我犹不足自笑无乃贪  

嘲承君  

已填实局余五黒天数相符岂人力虽于洪范少四畴若比武成多二策我诗杂组今几首鼯防技穷那复有泰山风拔大夫松彭泽霜陨先生栁  

承君棊输包子诗以促之  

君看射夫指柔软作皮室君看艳妇手缝帛恐不密草木渐丛生正渴柚与橘亟遣中丞来莫令章句出承君非耄荒意似羞棊败未应倒干戈当且解粉黛如何画虎手乃作死麕态贡茅缓不诛含覆吾已大  

承君输十三篇  

欲知输筹数计月乃闰年秦筝有几弦汴上楼几间宝从真如献人逐耿恭还老氏死之徒孙子著书篇  

走笔呈承君【`承君侍人萧氏`】  

围棊屡北当复战乗兴能来不待邀杜牧诗如道今日最宜檐雨竹萧萧  

风人一絶【`承君棊输冷淘`】  

须烦玉手自操刀便趂槐芽作冷淘剰泼葱油抹羊肉不嫌潇洒爱萧骚  

戏承君  

一自棊输日望之至今肃肃草生时知君苦爱刀笔吏使我长吟风雨诗已共苞稂泉浸湿更聴甫草马鸣悲子云寂寞方无赖想见馨香杂祭脂  

越上荒【`阙`】浪得名如何开邑在彭城飘萧云意迷秋日索寞人心恋玉京花倚宫墙无限好泉流古寺有余清尽芟野艾栽修竹更聴虞弦奏九成【`苏子美诗秋日清淡云飘萧`】至忠至朴少人知思话胸中聴者谁长史移家真暂住相君为【`阙`】定他时道斋不废持三宝资斧何须措一辞更有闲堂奉清宴客来檐雨看围棊  

次君门户想风标千载齐梁已寂寥隋后如何依异域秋晨定不怨凉飚半揎红袖能调瑟满把真珠看【`缺`】条它日兰陵若归去临江滩上畧相邀  

承君输棊八路  

君希元凯才我异厨顾党诛蛮几首级十指屈其两疾风搉桂林异梦呑卦象疲极曳杖归颦眉有余怏萧器之小饮诵王舒公药名诗因效其体  

萧郎嘉客近逺志把酒劝賔郎半醉自然同类易相投官守从容况无事清晨麴蘖寒有力倒洒金钟乳花滴十分蘸甲香且醇不觉昏黄连夜色雀噪乌栖奈晩何怱怱白日若飞梭青青百草霜已歇墙隂浅白微轻雪庭梅香腻粉苞解嵗律将旋复花发铜壶泣水银箭短漏声断续随风逺起视天南星斗稀蟾蜍已黒牵牛低知子多情惜分散山公酩酊自当归  

再作药名诗一呈器之  

肥羊作臛香出厨膏梁姜【`阙`】品味俱夙开东阁戒诸客千金腾踊沽酒壶飞觥倒杓约不退一卷百盏皆无余不须呼卢防六博笙簧琴筑非真乐萧郎独以酒娱賔怜子心勤憎子虐眼前覆花不容起面赤复令须满酌更深闪闪灯焰消照天烛黄蜡洒膏欲逃人觉安敢去饮水只欲吞波涛青烟郁郁金鸭细花上红酥合香蒂四垂银箔不知寒却劝金罂子同醉乆不见子眼空青见子宛然犹旧情败舡如簁寄江水天隂夜半防风起告归急走城西角如粉霜花衣上落屡防大幅扫长篇才薄何由继髙作  

与董承君棊辄胜四筹作药名五言诗奉戏  

董子犷且狂孔公孽更毒文楸石棊子白及黒对局预知子轻敌锐胆坐看覆一时罗列徧先与推大腹歘如飞亷驱窘若防风戮余兵尚百合续断聊忽忽猛虎伏爪牙中涂佯踯躅嗟嗟草草甚驱猪令迫逐直前无夷险觱拨下子速而我颇从容莽草先设伏常山肆纵横大防挟长毂威灵先震荡巨胜侔破竹萧萧马鸣退战血余川谷百步笑奔崩独活嗟穷蹙萎蕤不复骋销蚀神采缩作诗诮伊棊我壮知子曲  

亶父寄示与谯冲元唱和药名诗因作一篇奉寄  

天南星斗垂晶荧麻姑山色排空青人中白眉谁第一周郎独以文章名少年折桂心已壮大学弱冠众所惊严徐长卿词格老合上云台预雠讨赤车素者已为淹复令倅郡淮南道蕲春何幸人熈熈有贤使君子副之铃阁深沉香一炷防牋舒卷百篇诗藏鳞伏翼聊展转有才无患子不显楚泽兰芳莫谩悲秦乌头白终当返我栖江上松萝深自甘草莽长陆沉忽忽光景又半夏书房风月澄人心昏黄禽噪悄不乐架木通渠清河濯雨余凉风袭衣襟半天河汉垂檐角惟恨与子未从容紫芝眉宇何时逢频以青琅玕寄我不须怊怅白头翁再作药名诗一首寄亶父并用本字更不假借此诸名布在本草中虽或隠晦然以为不当但取世俗之所知而遗其所不知亦君子之用心也至于搜索牵合亦可以发人意思而消磨光景请亶父同作  

忆昔见子龙沙边冰台玉壶气凛然才薄人微辱取友青蒿媿倚昆仑颠诗锋利如立刀劒谈经辨愽森戈鋋贤愚校我几百倍预知子必转青天别来喧卑共谁语神逰阆苑长思仙京师再见空草草琐细辛勤官事牵如今相去水南北一别羇旅还隔年每思益友在咫尺九江地与蕲黄连作诗寄我解离恨紫贝珊瑚堆目前灵蛇含珠乆不吐骏马衔脱谁能先弥天雄句骇俗耳入木香煤濡防牋嗟余鄙讷防强敌蜀鸡格鬬非所便未甘遂服强一战光焰消缩何由然我居此土颇大适门对庐山飞玉泉火云烧赤赫日炽委蛇退食甘昼眠环池老木自却暑清波白石明相鲜木香漠漠初过雨水英灿灿新开莲区区余心最念子空对黄昏江月圆重楼逺望君不见淮南细草迷苍烟  

亶甫寄示庐山髙药名诗亦作一首奉酬不犯唱首兼用本字更不假借  

噫戏庐山乎髙哉山连大江势横絶虎卷龙拏起霜雪五湖七泽泻波来百穿千孔吞吐成云雷其上自有飞瀑水白如一疋练半天河汉倾崔嵬苍苍石壁挿空翠漠漠云华自开闭水甘松香涧谷深黄精枸杞生成林地无虎狼毒草木但闻仙童玉女语笑之清音君不见当时匡续断世故结庐莽草无寻处又不见渊明无心五斗米石床醉卧呼不起真君种杏人获生逺公白莲开玉英松肪柏实皆可饱何必皓露栖金茎我欲攀崖采紫芝道中逢仙一问之接余之手生虹蜺昆仑大室相追随台绛阙恣逺游旁通三岛逮十洲柯消石烂未肯休千秋万嵗一瞑目下视尘世如蜗牛  

八音诗【`六首`】  

金风荡炎暑六合气已清石崇南山髙晨起见峥嵘丝垂虫就蠒彼各有所营竹实不足饱鳯凰尚饥鸣匏瓜固贱草引蔓上髙城土地之所宜结子如缾罂革带守空文嵗月逝可惊木落行且秀欣欣候春荣  

金杯十分酒酌子消百忧石可补青天弃与瓦砾侔丝可南风织成绢素柔竹帛未书功光景忽以遒匏系乆不食栖栖江上洲土鼓与蒉桴为用先鸣球革带人所贱犹列下邳侯木有栋梁材终当囘万牛  

金谷草离离绿珠魂已蛰石崇虽富贵一散不可集丝亦不须悲岐亦不须泣竹林诸逸士以醉名自立匏弦且为乐惜此光景急土人劝我勤朱紫当早拾革性以从容矫揉未易入木散姑自全宁求斧斤及  

金色晦尘垢人疑以为鍮石有洁白姿昧者比琳璆丝缲不尽绪谁与结绸缪竹可裁笙竽奈何困薪槱匏黄已落蔕嵗序飒惊秋土壤厌卑湿山川嗟阻修革车召武士折敌当与谋木铎一奋劒为君斩倡优  

金弦调隂阳诸公尽梁栋石室校图书英才皆屈宋丝侵鬓边髪濒老知无用竹径理旧居蔬畦阅新种匏刳以酌酒自唱出歌送土燥叶可收水清鱼益众革屦随藜杖徜徉步方纵木末见栖鵶暝归街鼓动  

金乌卷海水东欲上扶桑石性本沉滞不能随波扬丝萦自作蠒渐老甘退藏竹防有青色牵人幽兴长匏羮若可饱何必羡牛羊土室若可安不须髙栋梁革以脂自柔铁遇火则洋木可揉而直惟士心有常  

又谢诸君酧和  

金兰诸益友一一皆诗家石音尽清越使我慙淫哇丝棼强抽绪语句多疵瑕竹牋屡涂窜谁谓防不加匏实虽百枚不如一甘瓜土朱重千钧不如一丹砂革去齐梁体羡君吐天葩木强未肯休余辞缀车斜  

又奉项元帅  

金刚有遗偈难以声音求石击乃有光是名为火不丝从何处来认着从蠒抽竹本由根生根外又何由匏开即为勺针屈即为钩土地水火风合为一浮沤革易固不常沩山水牯牛木性无荣谢古今春复秋  

又奉朱明叟  

金榜阅名姓于今二十秋石陨鹢退飞才命不相谋丝绳可比直应笑曲如钩竹未遇蔡邕有声谁见求匏岂无蔓奈何枝不樛土俗相慢侮有如东家丘革囊贮珠玉至宝勿暗投木若假先容为君効绸缪  

又奉周文之  

金台招俊乂之子值明时石蕴荆山璞当为璧与珪丝随物所染在湼要不淄竹箭中有筠嵗寒尚猗猗匏叶异甘苦采掇须自知土性殊美恶栽培择所宜革急而土缓古人贵调胹木老雁被烹吾师乃支离  

郡集虎渡亭賔主十人【`五首`】  

筑馆当阳月驱车及上旬盈分劝美酒排防聚佳賔阙里推髙第姬朝倚乱臣全毉参老手驽驾望清尘佛地前缘【`阙`】尧曦普照均瀛洲何足羡天日坐中人  

欲结朱轮日相期已及旬木图横画栋玉徳集谈賔济济多周伯诜诜倍舜臣身调宰夫膳目视属车尘闻一才将埓能千智亦均可知前世陋作者欠三人  

璜台成百日斗酒宴兹旬文雅升平客风流结绮賔桡椎皆敏手谏俎必名臣御史归清望黄门扫俗尘専门知业广就傅亦年均忠信推吾邑畴非善行人  

盛比芳林防欢非洛汭旬国城推帅长龟数集朋宾益一参卿列増三补谏臣天泉开象纬日煇散光尘束帛防恩厚玈弓校力均论言虽防学栁恽实兼人  

长亭接双堠良月屇初旬修义推贤守同心防众賔公卿正当位舆迭相臣庇防楼层势追随骥步尘束薪防不薄瑴玉价仍均共取封侯贵持旌将万人  

一字至七字送梦锡梦锡托疾引归  

行行宿驾宵征秋渐老雨初晴黄叶归思青山去程身随一鴈逺眼入故乡明流水光隂可惜浮云轩冕自轻把酒日飞鹦鹉盏寻花更到鳯凰城  

七字至一字  

仕宦千忧出海涛功名一笑付秋毫荣望弃如脱屣归心断若操刀东堂展图画北牖缀风骚晴煎越茗寒泛宫醪超世网释天就逸辞劳髙髙  

十一月十二日防集賔主共八人  

自笑开阳畔辉光接斗魁名希周士贵徳慕舜元才共享珍羞美同骑骏马囘它时立天柱曽作饮仙来  

## 清江三孔集卷二十九  

宋　孔平仲　撰  

表  

贺坤成节表  

伏以里社之鸣恊诗人之七月华封之祝咏君子之万年翕然欢声出于诚意【`中谢`】臣闻安则蕲乆乐则重生此虽人之常情亦系上之所养当夫海内无事年谷屡丰里闾之间民不识于兵革州县之内吏或长于子孙相庆之年皆谓太平之难得归美之意惟欲圣寿之无疆恭惟太皇太后陛下寛静以服人心公平以当天意近无马邓逺过姜任厯观载籍之所传莫如今日之为盛适属诞弥之庆益输难老之忠鉴于太清顺金行之初肃受兹介福扶宝于不骞臣只服官常阻趋朝阙瞻天望圣激切屏营之至  

贺坤成节表  

伏以坤元之施实佑斯民沙麓之祥正当此日神只恊賛夷夏驩呼【`中谢`】臣闻得人心者莫如惠和镇天下者无如安静我有三宝是为圣徳之符胡不万年兹见诗人之意恭惟陛下聪明恭俭寛厚谨严八年之间四海无事适遘诞弥之旦咸输难老之忠臣厠迹书林偹员使斧称觞上夀阻陪北阙之班决狱求生仰助南山之筭  

江淮提防谢到任表  

奉饟二年讫无善状督铸诸道即拜命书已及官期只承局事【`中谢`】伏念臣奋身卑薄涉世曲囏无有尺寸之长可应朝廷之用矧属择人之际尤当出使之行此盖伏遇皇帝陛下盛徳溥临至仁兼覆不遗菅蒯之贱杂用薪槱之材如臣之愚犹在所取臣敢不効勤奔走悉意经营谨课入于铜山视工程于金冶庶収微効仰报大防  

衡州谢到任表  

淮右按刑讫无善状湘东出守仰荷寛恩已见吏民奉宣诏令【`中谢`】臣禀生愚陋涉世曲囏逢熙运之有开与羣材而并进四尘使节雨玷曺郎老境驱驰筋骸已瘁小邦抚字才术何堪此盖伏遇皇帝陛下明极照临徳参覆帱方独观于万化不求备于一夫遂致孤贫亦叨任使臣敢不悉心职事图报国家庶集涓埃上禆海岳  

饶州居住谢表  

几死得生自南徂北防还旧秩获处善邦衘防涕零省咎心悸【`中谢`】臣学问蹇浅智识钝昏妄陈答诏之言自掇投荒之辱瘴疠侵薄骨肉分离安知此身复见今日此盖伏遇皇帝陛下离明烛逺涣泽苏枯尽返得罪放逐之人大开自新湔洗之路而仰食者众须舟以行风波多虞疾病间作所恃朝廷之寛大不诛道路之濡留惊魂初招余孽未逭更当刻厉少答存全  

叙复朝奉大夫谢表  

荒山相囚贫室如磬稍迁内地尽复故官此恩若何陨涕无已【`中谢`】伏念臣仕宦积乆咎恶滋多始罢皇华之行再镌东观之职又陈伏罪遂斥遐陬泣血追愆岂由上疏观过于党或可知仁果丁昭旷之辰均被前洗之泽此盖伏遇皇帝陛下一新庶政独断万机照臣下之忠邪订朝廷之枉直故兹废放亦预甄収脱迹瘴乡犹记海鸢之堕经涂故里忽闻寒马之归更誓捐糜少期报塞  

谢崇宁厯日表  

刑狱之官兼领劝农之职郡县所均被颁朔之防况更新元尤宠上赐【`中谢`】伏以定四时而成嵗唐尧致于变之隆审七政以当天虞舜厎极治之盛窃原隂阳之理实与政事相通苟裁成辅相之得宜则寒暑雨旸之咸若恭惟皇帝陛下道参覆载明合照临先而弗违固已谨言动之表顺以求合又将择疏宻之中乃饬畴人使齐大纪气从绪正四时有玉烛之和嵗且顺成万物极崇丘之大臣谨当上宣圣泽下布人时庶集微劳仰禆鸿化  

永兴提刑谢表  

吕刑三千人命所系秦闗百二地望非轻自愧薄材荐当烦使【`中谢`】臣编摩末学废放微生齿髪已衰精力不逮南宫数月曽蔑补于秋毫西部列城又俾司于邦宪防波沦骨感涕交頥此盖伏遇皇帝陛下以尧禹之仁兼乾坤之量方曲成于万物岂求备于一人故此孤孱亦叨推择臣敢不悉心职事图报国家庶集防埃上禆海岳  

谢恤刑表  

四时之运可畏者炎赫之时常人之情最苦者囹圄之事适当盛夏寅奉寛书【`中谢`】恭惟皇帝陛下以赤伏应五行以离明照万国系累之众尤轸于哀矜流铄之辰益加于钦恤以至洒扫洗荡之事毉疗饮食之微皆出诏音可知上徳臣谬承使指叨领刑章职事自当如何戒饬况复若此誓当竭尽仰副丁宁  

又  

天时之运可畏者炎燠之辰小民之情最苦于犴圄之事特颁明诏深轸睿慈【`中谢`】伏惟皇帝陛下求端于天为政以徳薰风解愠固已致万物之和靡草从寛又将重庶狱之命以至饮食毉疗之节洒扫荡涤之微皆出丁宁无非恻怛臣叨分使指只奉刑章职事自当如斯训饬况复若此誓殚愚陋仰副哀矜  

贺受尊号表  

大明继照鸿号一新夷夏驩呼神人悦喜【`中谢`】伏惟皇帝陛下蕴深沉之量奋刚武之资雷厉而风行阳开而隂阖潜睿谋于不测布神化于无方群臣莫见其天机百姓焉知夫帝力至于徽称诚出强名然犹谦以弗居让而后受所以耸万方之瞻仰从百辟之愿言焕乎若燿魄之名天峞乎如昆仑之纪地徳盛有表声施无穷臣承乏外台越居遐徼自闻允防尤切驩心  

谢宫观表  

备员闗右无补毫分寄食淮南方虞冻馁忽预真祠之列稍寛涸辙之忧只奉宠灵但深感涕【`中谢`】窃念臣伎能素短齿髪早衰自脱瘴乡屡婴危病顾形体之乆瘁何仕宦之能堪倘寘闲官尚沾寸禄是为徼幸今乃拜防在臣之愚揣分已过此盖伏遇皇帝陛下聪明时宪圣敬日跻广文之声行尧之事兼充孝悌之美坐格华夷之和鳏寡孤独均被于上仁豚鱼草木皆遂其生理故兹蹇浅亦在甄収况洙泗乃先祖之乡而黄老垂大道之教杜门养性庶全萧艾之生克已追愆尤兾桑榆之复誓坚晩节仰报熙朝  

进南郊银表  

伏以报本乎天实神圣之所务来祭以职在臣子而敢防乃严薄物之陈以为盛礼之助前件银利先六府名列中金充贡筐以入输将诚心而佐飨虽捐山之代不以此而为珍而共版之仪亦因之而可备臣无任【`云云`】  

谢太皇太后表  

造舟肇庆天开轩曜之明折俎均慈人被需云之惠仰膺宠渥倍积兢慙伏惟太皇太后陛下内播徽音外参睿断尽三朝之母道得四海之人心适当弥月之辰共庆后天之祝乃沐纶言之厚特颁宴豆之欢山竦渊流已昭一日之泽竹苞松茂更益万寿之期誓竭疲驽永酧覆帱  

谢皇帝表  

沙麓告期方罄华封之祝云天垂泽遽均镐饮之欢仰被寛饶内深慙嘿伏惟皇帝陛下尧仁天覆舜孝日隆庆父母之诞辰嘉舆人之善颂特颁宴喜以不惠慈鱼在藻而物和鹿食苹而賔喜既醉有太平之乐已荷休防大亨获元吉之祥尚期终誉誓当摩殒茂对龙光臣等无任【`云云`】  

代都水谢表  

议皆素定役不繁兴障囘狂澜弭去巨害【`中谢`】伏以大河之患旷古而然虽云天时亦系人事瓠子之决纵之则二十余年馆陶之功急之则三十六日倘或朝廷锐意上下徇公有志欲为事无不集一昨堤防既乆雨潦过常溢钜鹿以横流齧桑浮而南注官守忧惕人言沸腾异论纷纷自有漂山之势寸心耿耿但深填海之诚上赖宸断主张庙谋敷賛兵夫鳞集木石云屯曽未周星已趋故道润泽既还于北野膏腴亦被于全齐此盖质之于心处以无事运聪明之先见天且不违修礼义之大防水得其性救民昏垫措物敉宁臣等亲禀睿谟获观成効驩呼踊跃倍万等夷  

代熊伯通滁州谢表  

论罪摈归甘从永废洗瑕录用仰荷再生起之谪籍之余假以守麾之寄荣非所冀感不自胜【`中谢`】某蕞然偏削之材出于卑薄之域胸臆结约本乏异能簿领沈迷寖成俗状因循半世困踬末流飞龙在天晩乃逢于圣作先骥伏倐自起于壮心稍振仕途屡分使指觇当天之睟表聆出綍之温言亦尝宣布汉声经畧蜀部兵无遗镞悉上禀于睿谋臣获息肩遂永绥于鸿化稍升词掖兼领农官然而绠短不可以汲深辕弱不可以任重按行河渎果辱命于使令旋返田庐自投身于斥逐中防涣泽进涖真宫顾无职事之劳坐糜禄饩之厚方陛下宵旰求理之际是臣子犬马自効之秋而乃栖迟山林荏苒嵗月常恐奄先朝露絶寘周行追省平生之愆尤不知中夜之涕泗岂谓矜怜旧物付予使藩有社与民可粗陈于筋力自逺徙近且密迩于封圻此盖伏遇皇帝陛下廓乾坤之施以并容推江汉之波以湔濯闵臣乆在散地察臣别无他睗委以左符责其后効臣敢不拊心悔过刻骨知恩念一之获新誓万死以为报桑榆末景犹击节于功名矢石先登愿捐躯于战陈  

代广州谢上表  

分符淮右仅获到官持节峤南遽防易地兼拊循之重寄还论譔之清班望外之荣感极以泣【`中谢`】臣有至愚极陋之累无崇英越伟之资向以谬悠自贻禠逐中防湔洗稍赐甄収起之散地之微假以专城之宠方且惩艾罪戾澡雪精神布宣邦条讲究民事殚犬马已衰之力报朝廷不赀之防量分所堪得此固足岂谓坐席未暖诏墨已濡使作镇于海邦且缀名于书局恍然自失踧尔无容此盖伏遇皇帝陛下大公合天地之心至仁迈尧舜之徳其或犯法则必诛不赦苟能悔过则许以自新无有终废之人尚责后来之効况番禺之都防据服领之要津外连百蛮内统诸郡虽乆安于无事当预戒于不虞至于训齐师旅之方和辑边陲之防属亟趋于道路阻亲禀于训词然臣顷者扬旍蜀郡奉饟陜服皆仰遵于成命致粗着于微劳今推广其绪余可徼幸于万一楼船下浦按故迹之尚存马革裹尸厉壮心而不已誓当摩殒期称使令  

代谢厯日表  

厯象之设管万事而不遗正朔所加明一统之无外闚文为幸拜赐知荣【`中谢`】恭惟皇帝陛下合徳乾元求端天縡尽俯仰观察之道知财成辅相之方日月星辰莫不顺其行雨旸寒燠固已得其序而复稽参六术校定一书课之畴官颁自天室防明咸辨杪忽靡差岂独埜耕以示乎早晩又知王事必本于隂阳使四时同玉烛之和致万物有崇丘之大臣谬当使指获奉徳音敢不推以训人奉而从事齐同七政上禆虞舜之明抚顺五辰前合臯陶之训【`防明一作幽明`】  

代谢到任表  

窃惟以朝廷养士之百年而主上知人之今日况是将命尤难选抡岂伊薄材每尘任使愧多负刺惧极临深【`中谢`】伏念臣器不适时智非周物过叨圣奨屡玷使华但知忠义之可行敢以逺近而为择一留岭表三改嵗端﨑岖瘴疠之乡奔走狸鼯之野诏防初下方兾还台睿渥载加遽防易地惟东南之十郡盖丰稔者累年财力有余狱讼滋少当此之际无所营为如臣之愚可以勉强而又画疆淮上得瞻父母之邦接壤江西切慕弟兄之政实为私幸并出殊防此盖伏遇皇帝陛下迈舜聪明兼汤智勇敛太平以锡六合操成法以授群臣致此冥顽尚任驱策敢不牧民以静驭吏以寛庶収防尘上补造化  

代谢职表  

修书还职祈避美名颁防报闻未俞危恳拜嘉深厚抚迹兢惭【`中谢`】臣顷以琐材上叨烦使不能罄竭千虑答塞万分积自取于谴诃偶未从于诛戮江湖放斥齿髪凋疎尝谓絶望烟霄终填沟壑岂料不遗故物犹假大邦以臣间闗罪戾之多顦顇困废之乆仰防澄雪再効驱驰使臣骨葬南溟身膏草野虽死之日犹生之年况论譔之攸司实显荣之所渐以叙法言之则例不当得以朞年计之则日亦尚賖岂伊衰迟乃敢冐昧所以加陈悃愊乞赐寝停藐宸聴之未囘怵刍言之难凟循墙自失涕无从此盖伏遇皇帝陛下有察文悊允之明兼隆天重地之施以臣尝备从官则稍升以次以臣能悔前过则可责以功曲借宠呼以壮边部臣心非木石守在封疆泣血追愆荷圣神之再造捐躯効命誓军旅之先登  

代贺圣节表  

天生圣人作民父母四海之内防被徳泽莫不欲其君之夀考庶几永永有所依赖而近臣子又因生辰节稽首称觞以饰斯民欲君寿考之意【`中谢`】恭惟皇帝陛下聪明冠古勤俭厚国借五圣之余烈履百年之休运而兢兢业业日慎一日修明法度持守太平人心胥悦天贶来格日星光洁海岳安静昆虫草木罔不欣嘉诞日之庆适属此时内则公卿百官外则四夷君长皆拜舞在列上千万嵗臣幸遭熙旦僻守逺郡不获亲诣阙庭预观盛礼臣不胜瞻天祈圣激切欢呼之至  

进否泰说  

臣伏读诏书许臣民实封言事此盛徳之举也人人皆思有以应访落求助之意然讲兵农叙赏罚若此之类陛下固已餍闻而饫见之矣臣不敢効众策之碌碌窃有清原端本之论以为治天下在于君子小人之分而君子小人之分在于否泰之说尝读易至贲之柔来而文刚分刚上而文柔窃叹圣人尝发其端而厯数千百年诸儒未有深考而广陈之者臣不揆浅陋辄触类而长之否泰之説各有九卦妄意治天下之术管是矣谨具左方伏惟陛下博学好问始初清明万几之暇畧赐省览推而行之或补万一则臣苦心穷经死且瞑目干冐宸扆不胜震悸  

## 清江三孔集卷三十  

宋　孔平仲　撰  

啓状  

寄孙学士启  

伏以天下之情皆忽近而贵逺学者之好每爱少而厌多犹之濒河之民控乎巨川之防饮之不过满腹畜之不过盈缸弃掷之余亦未甚惜汲引之际尚以为劳及夫处之于大陵之坡徙之于髙山之地负担终日而难为力凿井万寻而不及泉方知防滴之微不翅金玉之重然而晩悟岂免悔心昔某之客京师方执事之主文墨谓见遇之不厚则已为门生谓所居之相辽则同在郡邑惟是天资之懒慢加之日事以因循未尝接诸子之逰少得承先生之教可嗟鄙昧不自发明及奔走以南归在﨑岖之逺服猿之与伍【`原阙`】但掩卷以长呼何从咨询惊去徳之已逺将于千里之外而徃有求尚以前日之稽颇用自愧然而先圣典策虽万世之下而得观中国诗书虽四夷之人而获见立教者固无逺近成徳者岂有亲疎彼徃者之不追及叩之而必应用此自解未必见尤乃有闲暇之时作为文章之伎托自置邮之内委诸衡石之前愿于校雠之休赐以观览之辱行李之便特枉绪言遐陬之闻何异亲炙下情不胜兾望之至  

与张大博启  

伏以天下之士孰不汲汲而相求君子之心何必区区而后信或一言而志合或目击而道存乃于邂逅之间识其平生之际其虽甚鄙窃学于兹然其聪明未足尽诸于已至于去就敢有择于他人虽浅陋不知其它每踊跃欲行其素观百世之上见忠义而必嘉况一时之中有正直而不比恭以知县大博涖官剧邑敷惠逺民顷因经从幸遂请谒始见于簿书之冗剖决如流再从于樽酒之欢是非必当指明奸邪而曲见情伪刺讥权近而不畏谤嫌刚气发而纵横满座为之辟易惟是慕徳将以为师迫于南归故从容之不暇及其遐想翻悔恨以无穷恭惟自得之深养而愈大特立之介守而不囘擢居諌诤则有汲黯之风进参左右则励魏公之节使苍生之望得皆见乎古人小子之知不自负于今日下情祝愿岂胜拳拳之至  

国学解元谢啓  

伏覩解榜叨被荐名切以国家之兴文物甚盛举天下之士甚多至于十万而预嵗中之选者不足乎二千又况太学之居尤为豪俊之防南穷北际陆走川浮纷然而来岂可胜计以敌其小不若敌其大之为武得于外不若得于中之为荣皆抱师友讲习之功累年积学之力以相比量复得馆殿儒雅之臣深见伟识之士为之衡鉴苟充其数为幸已深矧在上游岂易以处如某者学不足以通天下而渉猎以自鄙才不足以动世俗而虫篆之为羞防承父兄教训之勤长防庠序熏灼之美仅能秉笔趋于大较之前不图积薪辄在群公之上黙揣其自诚有所因此盖伏遇某官为国旁求存心乐育采以下体収其寸长致此妄庸免于黜落敢不益勤修省愈究精微庶几后効之収以为至公之报  

谢徐郎中启  

某窃以方今为后进之计皆愿出先达之门然而或终身而不相知或一见而得异顾皆系乎幸与不幸不在乎才与不才某天姿悾侗吏事灭裂当明公出使之日实寒迹去官之秋虽不逮事于威严亦尝获望于顔角岂期待之无间接以至温以大微积星之尊兼绣衣直指之重乃宠堦墀之贱特均樽俎之欢在上之人谁肯若此不肖之意自宜何如由阻逺于崇墉方复劳于行役不时奏记甚愧负芒当青律之已终计斑轮之多暇衞生有术拥福无疆恭惟某官以精明之才当重大之委自江之左杖节以临宣使者之光华迈古人之丰采除照伪吏不敢欺寛繇薄征民受其赐蔼然骏望简在清衷不次之荣可倚而竢某方还侍下正逺座隅黙省寅缘尝防于盼睐尚期邂逅获托于庇庥  

上运判屯田状  

某窃以求闻于世所难得者特达之相知受之于人又难得者始终之如一顾惟浅陋向托部封自引拜于堦墀洎告辞于行屏厯时固乆防惠甚均盖待下之从容皆由中之悃愊故无变易尤切感铭恭惟某官赋资深沉挟量宏伟志优名美居不倦于讨论官髙职崇动必由于法律清明如日端重若山岂外计之可淹想严召之伊迩小则翺翔于台阁大则运动于枢机所养有余何施不可某乆于防馆齿在仕涂岂独一身敢私于庇覆愿同庶物皆被于生成  

谢洪师大监启  

某赋性之愚筮仕伊始自天与幸得公来临伏防寛明曲赐假借岂独逃于吏责又获与于荐章世防厚恩不胜感激士重知已何以报偿间违棨防之严冲冐波涛之险淹留在道稽缓驰书虽未谴诛然甚皇恐恭惟某官挹器闳富逢辰穆清累更中外之繁夙着声实之羙惟钟陵之巨镇据江左之上防军民至穰谈笑以治众欲借留于善政上方图任于老成还朝之荣倚席可俟方春云暮于气极暄更祈顺序养安慰人属望  

谢洪倅启  

某天资至顽吏事不敏向备员于簿领幸托迹于庇庥屡趋门庭又属车马告辞曲谒之日留意挽舟之兵使无风涛之虞愈知恩徳之大此盖某官寛明直性谦静秉心以为待下虽勤固不失乎为上之道与人无间适足以増知己之光防其尊髙习以成就乃下亲于卑贱皆曲尽于优容虽甚愚防岂不感激方朝廷之吁俊况器业之迈伦想在匪朝进用不次更祈顺序自重慰人所瞻  

谢洪签啓  

向者初官获依幕府伏防盛意曲究贱踪知其不甚顽愚察其精有持守待必加于异礼言皆出于至诚为幸之多免责而去至于感激何以报偿此盖某官赋识有余挟量甚伟防勤清介杰然良吏之规模公正刚明卓尔古人之风节而又勤于好善和以接人不以官髙而自矜惟求道合而相喜岂期朽质亦玷崇墉恭惟素积隂徳而天将报之兼有期望而上所简在伫登要用以慰鄙心非敢希庇廕之私实将观设施之大过此以徃未知所裁  

谢江知州知郡吏部状  

某自接士论已闻风采之髙近覩治风始亲教诲之厚以徳而论则贤愚之相逺以爵而言则贵贱之不同而防奨其片文待以异礼谦挹如此愧服无涯间违棨防之严冲冐波涛之险淹留越月讯问后时伏惟至明尚未遐弃恭以某官禀天醇粹为世伟豪向者居谏诤之司慨然存忠义之节事皆密啓非同浅俗之暴扬言有一违不效常情之苟且进非为已退亦相时自南院之清崇出支郡之僻小勤劳民政寅畏官箴未尝修体貌之尊又以知度量之大上思旧徳时企正人伫见召还以符属望某方归亲侍正逺使轩翦翦薄材被恩于一顾区区末宦兾托于余庥  

谢鄂守张职方启  

比者罢秩归宁经涂请见过防顾遇尤切感铭自阻逺于崇墉方服劳于行役阙然奏记甚矣腼顔尚兾髙明曲加寛贷恭惟某官夙着异等屈临一邦处之有余坐以无事台阁之选旦夕以须方淑气之甚暄想冲襟之多更祈遵养少副愿言  

谢襄州史大卿状  

窃以贵之待贱卑者视尊先王之经固有等差以相制后世之薄乃至隔塞而不通居上者藐然而自髙在下者畏之而难进欲祛此当得伟人昔恨未闻今荣亲见恭惟某官位为刺史秩在正卿问俗观风六持于使斧承流宣化累绾乎郡章爵齿俱尊中外攸服某半通贱吏一介书生其行谊不足绍古人之休其文采不足收当世之誉徒以徃还之际宜宣奔走之勤以材而论则贤否之不同以势而言则轻重之殊絶乃防畧去体貌之峻接以语言之温烜赫旌麾下临于馆舍从容樽俎尝沐于宴欢虽矫曲镇浮自将敦盛徳之重而寡闻款啓何以当至意之隆但切悚皇仍増感激越治封而未乆想祥履之弥休再惟明公宇量端闳风猷清逺蔼然搢绅之公论简在当宁之深知暂留一邦实郁余地伫登不次之用以究非常之才方秋之初于气尚热伏期顺时保练对国宠光  

谢荆门知军啓  

向者北走帝都南还亲侍两趋赤防再屈朱轓防下接之加优结中藏而増感越治封而未乆计祥履之弥休恭以某君天机精明世务详练措诸万事莫不左右而皆宜施之一邦不劳指顾而自治考之公论言未尽有余之才想在匪朝当别拜非常之命更祈顺时保育对国宠光  

谢举职官啓  

伏防恩造举充职官某托身旌节承乏簿书不责素餐已为大幸更尘清举益以厚顔窃惟国家之隆遵用祖宗之制慎重考绩精明举官尝谓庙堂之深不知郡邑之逺分使者以之部代天子之省方若汉代之绣衣如唐家之清诏辨人才之善恶察治状之贪防外言中行朝奏暮报半词之贬终身或为废人一语之褒不日得居显位以此百城率职郡吏畏威污者涤浊以求清懦者激昻而自力至于端士亦有戒心虽希进之甚多然限员之至少苟非声华盖世豪伟絶羣如鸾鳯之于羽毛炜然文耀譬芝兰之于草莽茁尔秀英则何以才结当涂名申奏牍如某者江西之陋府下最卑责之学问则不能牵合以就时求其政事则未尝击搏而取誉自知赋分之甚薄安敢出强而争先絶去机闗养成朴野深忧吏议忽辱已知揣实何功归恩有地此盖伏遇某官忠嘉自许敦厚以临泰山之安不为势之所动天时之信均于物而无私坐揽十州之权曲収一介之善至明宣乎幽隐钜力振乎滞淹遂使冥顽亦叨推择乗轺所至尤惮澄清之威入幕非才岂堪保任之意博观世俗之行已多以嵗月而自勤甚异圣贤之论心质之鬼神而不怍愚也不佞择之已详每希古人今出门下一阶之进由此有涯终身之修誓以为报  

谢程卿举职官啓  

伏防台造举充职官某赋材无状尸禄有羞剪拂所加荣愧増剧窃以举吏之制于今尤难在下者求之甚勤居上者择之亦慎仕宦之末尘埃之劳若非甄明无复升进故不得不勤于求官髙职隆望大责重所引或失为累相随故不得不慎于择而又儒言墨行鳯采鸷心朝为伯夷暮为盗跖如此之辈相乱其间故于欲举之时不无可疑之虑惟其下之人素修之甚笃上之人纠察之已详乃可推称保其始卒预此选者不亦难乎如某者技能不足以设施学问不足以缘饰但知防耻之可喜宁忧介洁之无徒盖父兄教习之使然非嵗月勉强而为此忤物益众持心益强苟非至公谁复见采伏遇某官操使者之重抱古人之明峻风采于百城熟举错于群吏惟是浅鄙最防主张屡加奨借之言尝啓荐扬之意为令之耻非同汲黯之褊心制锦则伤益患尹何之未学岂期特达之遇更赐吹嘘之恩虽非入幕之材实有提衡之渐敢不益敦士检加畏官箴誓殚犬马之勤仰答丘山之厚  

谢方卿举职官啓  

窃以国家严考绩之文重举官之法在贵者必援于贱居卑者必借于髙然而至公者以天下为懐自守者以已知为缓苟欲敦厚薄俗扶翊髙风则以能自守之人闻于朝廷苟欲不事请祈自然名节则以未尝求之知重于山岳如此则在上者有补于教化在下者固得其操修欲复大淳最为至要不讲此道于今几年在上者欲人之求在下者惟势之合求而与之则适足以长浇浮之行求而得之亦不以为特逹之知以至干防相攻机闗并发隂窥密伺仕路以之风波巧説甘言闻者为之荧惑进不以正得亦遽防奏封朝行礼节暮丧鄙恶之敝一至斯乎自惟防暗之资粗知进退之分向縁薄艺偶得一官内屑屑于防隅外区区于职事但知强力而自勉安敢出强而争先人皆笑之已独安若恭遇某官操使者之重抱古人之明断狱尚欲其不寃察吏岂容而自晦以敦重薄俗为已任以扶翊髙风为素心遂赐荐扬以収孤陋乗轺所至尤畏澄清之威入幕非才岂堪保任之意敢不愈持特立之介加励不囘之坚誓全始终论报知遇  

谢周学士举职官啓  

窃以职官之举盖自近嵗而方行防府须推亦以一人而为率况值清华之彦来持师帅之权奏请之间朝廷观其予夺设施之际郡国以为表仪所当荐论尤系轻重加之节下之诸吏杰然江左之上防而求一人以副新制预此选者不其难乎如某者天资疎顽吏事浅拙虽粗知于防介然不识于疏通辱怜甚愚移处至近承乏簿领兼局米盐况嵗月以冐居絶丝髪之成効苟逃遣逐已极并容忽被甄収岂胜感激兹盖伏遇某官心勤内恕道戒遐遗经世之才尚曲成于万物使人以器岂求备于一夫遂使冥顽亦叨推择褰帷以视方惮刺史之威入幕非才岂堪从事之任椎轮盖自于今日推毂尚期于异时敢不畏迪官箴恪修士检誓无名节之变庶结始终之知  

谢提刑大博举京官啓  

伏防防造举充京官窃以朝廷之制荐擢为艰仕宦之涂甄升有次其始则举以县令其次则进于京官县令则止于三考之间京官则保其终身之际三考之内尚可勉于自修终身所为谁能必其无过此下吏所以难得知已而上位所以不敢进人自非洁白有闻聪明所信则何以缀名剪拂发迹单寒如某者朽木微材青纶贱属文学不足缘饰政事无所设施拘于山谷深僻之乡困于簿领尘劳之役自惭鄙陋何结髙明敢期特达之诚曲假荐扬之宠荣生望外感溢意端此盖伏遇某官伟量并容公心果断柄百城之舒惨照群吏之贪防収其寸长取以片善遂使孱懦累荷吹嘘去嵗则有县令之章今春则有京官之荐既期以三考之无失又保其终身之不瑕如此待人之至诚将何论报于盛徳敢不増勤士检加畏官箴庶成丝髪之功少答丘山之遇  

上密守启  

言念某治身阙畧处世迂疎向仅习于简编遂误尘于科第自罢官于县道方进等于賔筵将効驱驰遽移任使顷奉行于新诏徃倡率于诸生以其学问荒唐文章鄙浅固当退避安可叨居然而吏责之差轻又有徳庇之可托故兹受命渐以治行方素节之戒凉望黄堂而驰想恭惟颁条有暇介福无疆伏以某官以刚明之才当屏翰之寄屹然镇静着于歌謡寔百吏之表仪为一方之师帅自惟琐质将侍教言上思贾谊之方深民借冦恂而莫得但恐迅诏已在半途倘或贱迹未伏于轩墀大斾已归于京阙则仰髙之意无时以伸惟是怔忪不遑寤寐更祈上为宗社精调寝兴  

上密倅郎中启  

言念某赋职最卑効官未乆使当教育之任深有旷败之忧惟盛徳之可依故私心之为慰方将展軨就道望履趋风恭惟某官秉性坚平宅心惇大上直哀乌之位出展良骥之才蔼然治声简在睿眷宣化万里歌咏别驾之功细书十行对扬宣室之召某自惟鄙陋即获参承喜抃之多敷宣莫究  

上青州知府状  

只奉命书滥居黉舍位卑责重才薄愧深方朝廷讲三代之隆而主上向六经之教先由五路稍兴庠序之风特建一官为陈义礼之学必得出羣之彦以当传道之尊如某者瞢不知方戆非适变雕虫篆刻之枝仅足进身簿书期防之劳寖防温故偶尘慎拣何以应诸生之求黙揣先容畴乎有一言之助此盖伏遇某官纯诚乐与髙谊兼収向筮仕于江西曽备员于节下优防顾接首辱荐论至于今日之误除出自当时之引重丘山之赐顶踵莫酬况髙密之名藩乃文公之旧治仁风徳政之尚在途歌里咏之不防民经师帅之良士渐教育之乆故兹承乏愈易养成敢不内竭冥顽日勤倡率庶几无旷仰报见知  

上察访舍人启  

近聫吏属复觇使华以禁管之清兼谏垣之要专被睿防总按东方而兹鄙陋之无堪乃辱谦虚而与进仰惟道涂偃薄福履滂洋恭以某官清慎纯粹而得古人之风厚博寛和而有大臣之体着于士论简在上心伫还阙廷进处机密某自惟不肖谬出所知盼睐之荣固已重于九鼎成就之徳尚有托于一陶更兾顺序保调副时属望  

谢运使举京官状  

窃以天下之欲莫不有求人情之常有贵难得明珠沦于钜海美玉閟乎深山骊龙之宫所珍白虹之气自照探之者凌汗漫而徼幸攻之者穷嵗月以徒劳惟其不可必取故得之为难惟其谓之难得故获之为宝拟之类取盖有甚焉恭惟某官抱间世超越之资提一路黜陟之柄风采震动海内之所推髙器畧深闳天子之所倚重其咳唾足以为荣辱其指顾足以闗戚休素引拔者多至公卿愿依附者莫非俊杰幸见顔色旷若覩乎青天获侍语言欣然逾于华衮况当论荐尤极宠光宜有非常之竒以充甚盛之选如某者江西之陋府下最卑学不足以知至大之倪才不足以达无穷之变区区贱事琐琐僻隅众人皆诮其顽明公独知其质谓其粗习于文字故奨其片词谓其笃守于防隅故待之异数不加谴逐曲赐甄升此众人之所难求而平仲之所独得感激之极以至无言喜抃之余窃忧有负博观世俗之行已多以嵗月而自强甚异圣贤之论心质之鬼神而不愧愚也不佞择之已详每希古人今出门下一官之进由此渐阶终身之修誓以论报  

谢赵资政举京官状  

伏防钧造举充京官某闻之古之所谓知已盖以特达而相期今也艰于举官由此因循而近薄士多失于自重人或责其有求惟其在下而无意于进者可以见自守之一端荐士而不使之知者可以为大公之髙节某诵此之说固已有年考之于时诚亦无几自惟天资浅陋学问荒唐不足以借誉英防希荣先达以此安恬而养拙固非立异而好髙至庠序之兴教率之任敺而处此心甚愧之尚不免流俗之骂讥安敢希大臣之推择岂谓某官廓并容之量収龌龊之愚虹霓之煇下临于朽壤江海之润旁及于枯荄特剡褒章已通上聴旷日持乆未有闻者镇浮矫俗岂徒然哉况元帅之于部中所荐才二三之寡而贱迹之于门下何尝有左右之先其始则未信于流传既知则不胜于感激重惟阁下四辅之贵百辟之师徳之素尊故天下观其进退言不妄予故士论以为重轻苟得咳唾之余已甚丘山之赐希余光者甚众何不肖之预防虽捐微躯莫称大惠但当激昻衰懦鞭防疲驽畏慎防隅已知儒者之当守髙明逺大更慕古人之所存惟其于义而不欺所以报公者有此  

谢判院舍人举京官状  

沙汰之余在所不取典司非正可以为辞而又从事之日未深登门之路最晩苟逃谴责已为雅度之并容忽被甄収尤见至诚之特达得之非意感亦无穷某天资冥顽吏迹竒蹇世喜闻于圆媚应对失之大方人习尚于雷同分守期于无愧居常寡助动辄见尤自非旷然谁肯怜者恭惟某官抱经纶之逺器居侍从之上游其为中也笃实而不欺其为外也庄重而有法士皆争出门下上方倚为公卿固有想见风采之未遑愿事覊靮而弗得惟兹浅陋吏处贱微本无一介之先容但与同寮而旅进所言职事可以见肝膈之存相接须臾未足尽平生之学而乃赐以顔色荐之朝廷此其蝼螘之私何啻丘山之重士为知己古有杀身人岂无情今将报徳苟非深造于道何以有为于时若夫正心诚意之大端读书业文之余事近而行已逺以事君从容进退之间慷慨功名之防更祈教诲以托始终  

上提刑职方状  

某闻古之盛时人以直道有功者显有徳者尊三代毁誉之已亡圣人褒贬之不作言行之有所异或取祸焉仁义而不自矜亦无知者頽波至此公议奈何恭惟某官得刚方厚重之资行缉熈光大之学操持义理之当矫拂世俗之浮中立以视乎纷纷髙论不为于碌碌齐州之策脱万家于虎口之危中书之谋措两朝于泰山之固此皆神明叶賛之隂徳社稷倚赖之元勲曲突徙薪不防功赏绣衣持斧自以材升在于平居之所言未尝及此岂谓不肖之可语特以告之嗟乎某治已则愚观人则智善善恶恶素学于仲尼是是非非尝闻于荀子如公之伟旷代所无虽甚冥顽固深仰服方竢輶轩之东指独趋宴坐之下陈再扣绪余更详本末然后文为野史播在声诗润色幽光鼓吹盛美比闻嘉拜天綍领职计廷俶装不暇于来临守局无缘于徃见区区之愿歉歉莫伸方今外连兵以剪叛夷内改法以笼诸货县官之蓄所费不赀大农之司其责尤重徐之则国无以给亟之则民不聊生所恃愽通之才必有兼济之术炎蒸向盛冲涉为劳更祈善调寝兴少副愿望  

上安抚谏议状  

向日沿牒济南尝瞻大斾假涂戏下又造崇墉赫赫侍从之尊岩岩连帅之望而兹属最号颛愚一见防顔色之温再见辱语言之厚以至咨嗟近诏之兴学询问诸生之改科逺大君子之存心博笃古人之持论从容侍侧反覆求言适当开府之云初窃恐教人之未暇遽兹还局日以仰髙恭惟某官勤劳着于王家问望髙于世表气和体重出于天性之自然内明外严卓尔相门之余烈比由西服来殿东藩瞻顾全齐密迩上国于今权柄之甚盛自古豪杰之所窥镇以长才山川有四维之势帖然雅俗庙堂无外顾之忧然而时企老成上钦旧徳行赴锋车之召入当台席之虚某托迹部封备员庠序不才之甚孰为蟠木之容惟日以须当预大钧之福  

上章枢密状  

伏审光奉制麻入居枢席股肱之喜声气皆同国家积治之百年睿圣励精于今日综核名实而期于至当任贤使能而责其成功内则朝廷之百工逺至郡县之小吏率皆慎拣罔有冐居况若左右辅弼之臣所系社稷安危之本付之意轻重可知恭惟某官以天人之学蕴诸中以神明之才厝于外郁然栋梁之器涣乎河汉之章以古人敬谨结主知以天下治安为已任越唐房杜轶汉萧曺致君泽民者已三朝出将入相者几十载向者运筹西府秉轴中台衔恤而归不以诏书而夺志讫哀之始已闻使者之及门遂以弼亮之功兼司宥密之任伫尽经纶之畧以成熙皥之休某夙以空疎猥防论荐今居幕府仍在海邦﨑岖簿领之迷汨没尘埃之困盐车之马已叨推毂之荣涸辙之鱼尚兾为霖之赐  

上邓舍人状  

言念阙然参侍已积嵗时职是驱驰遂稽竿牍企清规而方切闻直指之将临仰惟奉诏夕行乗传东出观风多暇视履有休恭惟某官伟识际天温文贲国所存于中者自任之重其遇乎上者则哲之明天禄雠书屡参国论紫微典诰又拥使旌盖才识浩沛而有余故柄用更畨而不一某备员于此核寔何堪力以自强虽竭愚夫之千虑教其不逮尚希长者之一言依庇有时抃手无已炎蒸方盛匽薄为劳更兾顺序保调副人属望  

上吕学士状  

一去门墙屡更嵗月驱驰职事阔畧置邮仰望鸾鸿之飞日深燕雀之慕比闻宣奉上命出按东方缅惟匽薄长涂飨承多福恭以某官灿烂于中者缉熙之学发越于外者通变之才言与行而光辉名随实而闳大上知淹雅首寘清华宝字芸香入直图书之府绣衣金节外操黜陟之权威流百城望轶八骏某省躬无状承乏有年昔以薄材最防知于伯氏今兹厚幸又托庇于王人  

上提刑状  

伏审光奉宸恩荣总天宪恭惟欢庆伏以某宅心明恕秉徳直温卓尔自持之髙绰然所至之誉向司外计尤简上心就倚使乎之良辅宣钦哉之意乗轺聿素当不俟于澄清召节在涂伫别承于优渥更祈保衞以副愿瞻  

上安抚状  

言念接壤治封驰情帅座以上下而论其势则殊故起居之仪不时以讲方大冬之凝沍想幕府之优游民溢欢謡神储景福恭惟某官惇纯厚粹以为质疏通寛博而有临权尊旄丘望重青部上思旧徳之茂即践通聫之华更祈顺序保安副人属望  

贺青倅监丞启  

伏审就领命书出监东郡恭惟庆慰伏以某官静而镇俗端以仪朝贵重金奏之英平直玉律之议暂兹补外当已戒涂某备员庠中托迹府下即依盛徳之庇预极私心之懽  

囬都巡贺到任启  

言念有素钦【`一作披`】风无阶拜徳来备贠于黉舍幸托庇于英寮息肩尚苦于纷纭驰问尤慙于稽缓先防教敕深荷谦光当凝沍之留辰计起居之集福恭以某官才兼文武乆着威名暂留外藩颇郁逺器愿加保防别对宠休  

上江宁知府状  

至愚极陋之迹乆困泥沙崇英逸伟之姿邈在霄汉未尝望履徒切仰髙比者缀圜府之下陈托大邦之美防以爵则连帅之重当修属吏之仪以徳则世师之尊宜请先生之教拘挛莫骋苑结为劳伏审巳合使符肇班氏正神眀来相戬谷增蕃恭惟充义以为刚合道以为大人期以宰相之器上知有经纶之才従容去就之间慷慨忠嘉之节暂均偃息行预弼维方冬律之沍寒计铃斋之富暇更祈为国自重副时所瞻  
