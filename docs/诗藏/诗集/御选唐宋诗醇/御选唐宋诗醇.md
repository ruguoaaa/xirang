---
title: 第4部分
index: true
icon: editor
order: 5
category:
  - 诗藏
  - 诗集
  - 御选唐宋诗醇
tag:
  - 钦定四库全书
  - 集部八
  - 总集类
  - 乾隆
  - 清
---

## 御选唐宋诗醇卷三十七 目录  

东坡八首  

侄安节逺来夜坐三首  

岐亭道上见梅花戱赠季常  

太守徐君猷通守孟亨之皆不饮酒以诗戱之次韵和王巩六首【`录一首`】  

江上值雪效欧阳体限不以盐玉鹤鹭絮蝶飞舞之类为比仍不使皓白洁素等字  

是日同至女王城作诗乃和前韵  

红梅三首【`录一首`】  

陈季常见过三首【`录二首`】  

寒食雨二首  

鱼蛮子  

吊李台卿  

曹既见和复次其韵  

次韵孔毅父集古人句见赠五首【`录三首`】  

六年正月二十日复出东门仍用前韵  

南堂五首【`录一首`】  

次韵孔毅父久旱已而甚雨三首  

初秋寄子由  

和蔡景繁海州石室  

小饮公瑾舟中  

过江夜行武昌山上闻黄州鼓角  

自兴国徃筠宿石田驿南廿五里野人舍  

圆通禅院先君旧游也四月二十日晚至宿焉明日忌日也乃手写寳积献葢颂佛一偈以赠长老僊公僊抚掌笑曰昨夜梦寳葢飞下着处辄出火岂此祥乎乃作是诗院有蜀僧宣逮事讷长老识先君云  

题西林壁  

庐山二胜  

开先潄玉亭  

栖贤三峡桥  

岐亭五首【`录三首`】  

郭祥正家醉画竹石壁上郭作诗为谢且遗二古铜剑  

龙尾砚歌  

次韵杭人裴维甫  

同王胜之游蒋山  

送沈逵赴广南  

豆粥  

秦少游梦发殡而葬之者云是刘发之柩是嵗发首荐秦以诗贺之刘泾亦作因次其韵  

徐大正闲轩  

髙邮陈直躬处士画鴈二首  

次韵王定国南迁回见寄  

钦定四库全书  

## 御选唐宋诗醇卷三十七  

眉山苏轼诗六  

东坡八首【`并引`】  

余至黄州二年日以困匮故人马正卿哀予乏食为于郡中请故营地数十畆使得躬耕其中地既乆荒为茨棘瓦砾之塲而嵗又大旱垦辟之劳筋力殆尽释耒而叹乃作是诗自愍其勤庻几来嵗之入以忘其劳焉  

废垒无人顾頽垣满蓬蒿谁能捐筋力嵗晚不偿劳独有孤旅人天穷无所逃端来拾瓦砾嵗旱土不膏﨑岖草棘中欲刮一寸毛喟然释耒叹我廪何时高  

荒田虽浪莽高庳各有适下隰种秔稌东原莳枣栗江南有蜀士桑果已许乞好竹不难栽但恐鞭横逸仍须卜佳处规以安我室家童烧枯草走报暗井出一饱未敢期瓢饮巳可必  

因耕田而及桑果竹木以至筑室穿井各成幸愿想见随寓而安  

自昔有微泉来从逺岭背穿城过聚落流恶壮蓬艾去为柯氏陂十畆鱼虾防嵗旱泉亦竭枯萍粘破块昨夜南山云雨到一犁外然寻故渎知我理荒荟泥芹有宿根一寸嗟独在雪芽何时动春鸠行可脍【`自注蜀人贵芹芽脍杂鸠肉为之`】  

种稻清明前乐事我能数毛空暗春泽鍼水闻好语【`自注蜀人以细雨为雨毛稻初生时农夫相语稻鍼出矣`】分秧及初夏渐喜风叶举月明防露上一一珠垂缕秋来霜穗重颠倒相撑拄但闻畦陇间蚱蜢如风雨【`自注蜀中稻熟时蚱蜢羣飞田间如小蝗状而不害稻`】新舂便入甑玉粒照筐筥我乆食官仓红腐等泥土行当知此味口腹吾已许  

悉数四时田事风霜月露宛转闗情王孟田家杂诗所未经道  

良农惜地力幸此十年荒桑柘未及成一麦庻可望投种未逾月覆块已苍苍农父告我言勿使苖叶昌君欲富饼饵要须纵牛羊再拜谢苦言得饱不敢忘  

此首专言种麦述农父问答有情  

种枣期可剥种松期可斲事在十年外吾计亦巳慤十年何足道千载如风雹旧闻李衡奴此防疑可学我有同舍郎官居在灊岳【`自注李公择也`】遗我三寸甘照坐光卓荦百栽傥可致当及春氷渥想见竹篱间青黄垂屋角岂诚愿学李衡亦因遗甘而懐李公择耳预想到屋角青黄拙朴语益徴高旷  

潘子乆不调沽酒江南村郭生本将种卖药西市垣古生亦好事恐是押牙孙家有十畆竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆【`自注潘名大临字邠老荥阳人郭生名遘汾阳人古生名耕道新平人`】  

马生本穷士从我二十年日夜望我贵求分买山钱我今反累生借耕辍兹田刮毛背上何时得成氊可怜马生痴至今夸我贤众笑终不悔施一当获千  

轼答秦太虚书曰所居对岸武昌山水佳絶有蜀人王生在邑中往往为风涛所隔不能即归则王生能为杀鸡炊黍至数日不厌又有潘生者作酒店樊口棹小舟径至店下村酒亦自醇酽  

施元之曰先生儋耳手泽云杞人马正卿作太学生清苦有气节学者既不喜博士亦忌之余少时偶至其斋中书杜子羙秋雨叹壁上初无意也而正卿即日辞归不复出至今白首穷饿守节如故诗中马生即其人也　江南有蜀士谓王文甫也文甫嘉州犍为县人居于武昌　容斋三笔曰苏公责居黄州始自称东坡居士详考其意盖专慕白乐天而然白公有东坡种花二诗云持钱买花树城东坡上栽又云东坡春向暮树木今何如又有歩东坡诗云朝上东坡歩夕上东坡歩东坡何所爱爱此新成树又有别东坡花树诗云何处殷勤重囬首东坡桃李种新成皆为忠州刺史时所作也苏公在黄正与白公忠州相似因忆苏诗如赠写真李道士云他时要指集贤人知是香山老居士赠善相程杰云我似乐天君记取华颠赏遍洛阳春送程懿叔云我甚似乐天但无素与蛮入侍迩英云定是香山老居士世縁终浅道根深而跋曰乐天自江州司马除忠州刺史旋以主客郎中知制诰遂拜中书舍人某虽不敢自比然謪居黄州起知文登召为仪曹遂忝侍从出处老少大畧相似庻几复享晚节闲适之乐去杭州云出处依稀似乐天敢将衰朽较前贤序曰平生自觉出处老少粗似乐天则公之所以景仰者不止一再言之非东坡之名偶尔暗合也  

侄安节逺来夜坐三首  

南来不觉嵗峥嵘坐拨寒灰聴雨声遮眼文书元不读伴人灯火亦多情嗟予潦倒无归日今汝蹉跎已半生免使韩公悲世事白头还对短灯檠  

心衰靣改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊呼半死生梦断酒醒山雨絶笑防饥防上灯檠  

落第汝为中酒味吟诗我作忍饥声便思絶粒真无防苦说归田似不情腰下牛闲方解佩洲中奴长足为生大弨一防何縁彀已觉飜飜不受檠  

家常语愈浅愈真安节以下第来黄州大全集杂説有侄安节逺来饮酒乐甚以识一时盛事之言此三诗但作喟叹未见其乐也然以谪居岑寂之中有骨肉逺来聚首秉烛寒宵絮语不倦悲之所发即其乐之所形此与冬至日赠安节诗所云诗成却超然老泪不成滴者情懐约畧相似  

岐亭道上见梅花戏赠季常  

蕙死兰枯菊亦摧返魂香入岭头梅数枝残緑风吹尽一防芳心雀啅开野店初尝竹叶酒江云欲落豆稭灰行当更向头见病起乌云正作堆  

陈慥喜蓄声妓此作体近香奁似有所指者故谓之戏赠轼与慥交好诗文无所拘忌若河东君秀英君之名因而流布非是轻薄为文正可见其忘形无间也方回曰一防芳心雀啅开此句最佳坡天人也作诗不拘法度而自有生意雀之为物尝冻啅梅开本无情于梅下此语乃若不胜情者尾句盖谓季常侍儿病起新妆行当于头见此花欲其出以侑樽也豆稭灰出文酒清话王勉雪诗上天烧下豆稭灰乌李从教作白梅亦俚语世传以为戏者  

苕溪渔隐丛话曰东坡云龙丘子自洛之蜀载二侍女戎装骏马至溪山佳处輙留数日见者以为异人后十年筑室黄冈之北号静庵居士作临江仙赠之云细马逺防双侍女青巾玉带红靴溪山好处便为家谁知巴蜀路却是洛城花靣旋落英飞玉蕋人间春日初斜十年不见紫云车龙丘新洞府铅鼎飬丹砂龙丘子即陈季常也  

太守徐君猷通守孟亨之皆不饮酒以诗戏之  

孟嘉嗜酒桓温笑徐邈狂言孟徳疑公独未知其趣尔臣今时复一中之风流自有髙人识通介宁随薄俗移二子有灵应抚掌吾孙还有独醒时  

因姓援古以着题古人所有也只咏孟嘉徐邈二人事承説到底章法独创后人亦未见有效之者  

苕溪渔隐丛话曰此诗不止天生此对其全篇用事亲切尤为可喜皆徐孟二人事也  

方回曰全用徐孟二人饮酒事以其泉下有灵却笑厥孙不饮善滑稽者  

次韵和王巩六首【`录一首`】  

平生我亦轻余子晚嵗人谁念此翁巧语屡曾遭薏苡廋词聊复托芎防子还可责同元亮妻却差贤胜敬通若问我贫天所赋不因迁谪始嚢空  

俯视一切交集百端起二句匪由作意所能得  

志林曰昔为鳯翔幕过长安见刘原父留吾剧饮数日酒酣谓吾曰昔陈季弼告陈元龙曰闻逺近之论谓明府骄而自矜元龙曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元逹博闻强记竒逸卓荦吾敬孔文举雄姿杰出有王霸之畧吾敬刘先主所敬如此何骄之有余子亦安足录哉因仰天太息此亦原父之雅趣也吾后在黄州作诗云平生我亦轻余子晚嵗人谁念此翁盖记原父语也  

江上值雪效欧阳体限不以盐玉鹤鹭絮蝶飞舞之类为比仍不使皓白洁素等字  

缩颈夜眠如冻雪来惟有客先知江邉晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷髙陵危江空野阔落不见入户但觉轻丝丝沾裳细防若刻镂岂有一一天工为霍然一麾遍九野吁此权柄谁执持世间苦乐知有几今我幸免沾肤肌山夫只见压樵担岂知带酒飘歌儿天王临轩喜有麦宰相献寿嘉及时冻吟书生笔欲折夜织贫女寒无帏髙人着履踏冷冽飘拂巾防真仙姿野僧斫路出门去寒液满鼻清淋漓洒袍入防湿靴底亦有执版趋堦墀舟中行客何所爱愿得猎骑当风披草中咻咻有寒兔孤隼下击千夫驰敲氷煮鹿最可乐我虽不饮强倒巵楚人自古好弋猎谁能徃者我欲随纷纭旋转从满靣马上操笔为赋之  

岩壑高卑人物错杂大处浩渺细处纎微无所不尽可抵一幅王维江干初雪图　六一诗话称有进士许洞尝防诸僧分题出一纸约曰不得犯此一字其字乃山水风云竹石花草霜雪星日禽鸟之类诸僧皆阁笔庐陵集颍州雪诗其序则曰玉月棃梅练絮白舞鹅鹤等字皆请勿用禁体物语非是欧阳创之也特以颍州賔主一时之盛遂成佳话耳  

是日同至女王城作诗乃和前韵  

东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍顔一笑温已约年年为此防故人不用赋招魂  

红梅三首【`录一首`】  

怕愁贪睡独开迟自恐氷容不入时故作小红桃杏色尚余孤瘦雪霜姿寒心未肎随春态酒晕无端上玉肌诗老不知梅格在更防緑叶与青枝【`自注石曼卿红梅诗云认桃无緑叶辨杏有青枝`】  

不着意红字则泛衍然一落色相则又如涂涂附矣石延年句岂不精切而诗谓其不知梅格知此者可与言诗  

陈季常见过三首【`录二首`】  

仕宦常畏人退居还喜客君来輙馆我未觉鸡黍窄东坡有竒事已种十畆麦但得君眼青不辞奴饭白送君四十里只使一帆风江邉千树桞落我酒杯中此行非逺别此乐固无穷但愿长如此来徃一生同  

寒食雨二首  

自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污燕脂雪暗中偷负去夜半真有力何殊病少年病起头已白  

春江欲入户雨势来不已小屋如渔舟蒙蒙水云里空庖煮寒菜破灶烧湿苇那知是寒食但感乌衔纸君门深九重坟墓在万里也拟哭途穷死灰吹不起  

二诗后作尤精絶结四句固是长歌之悲起四句乃先极荒凉之境移村落小景以作官居情况大可想矣后人乃欲将此四句裁作絶句以争胜王韦是乃见山忘道也  

贺裳曰黄州诗尤多不覊小屋如渔舟蒙蒙水云里一篇最为沈痛  

鱼蛮子  

江淮水为田舟楫为室居鱼鰕以为粮不耕自有余异哉鱼蛮子本非左袵徒连排入江住竹瓦三尺庐于焉长子孙戚施且侏儒擘水取鲂鲤易如拾诸途破釡不着盐雪鳞芼青蔬一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知防当算舟车蛮子叩头泣勿语桑大夫  

分明指新法病民出赋租者不如鱼蛮之乐也忽又念及算舟车者笔下风生凛凛史记平凖书述卜式之言以结全篇曰烹羊天乃雨不更益一字而意已显此诗结云蛮子叩头泣勿语桑大夫亦不待明言其所以然可称诗史  

吊李台卿【`并引`】  

李台卿字明仲庐州人貌陋甚性介不羣而博学彊记罕见其比好左氏有史学考正同异多所发明知天文律歴千载之日可坐数也轼谪居黄州台卿为麻城主簿始识之既罢居于庐而曹光州演甫以书报其亡台卿光州之妻党也  

我初未识君人以君为笑垂头老鹳雀烟雨霾七窍敝衣来过我危坐若持钓禇裒半靣新鬷茂一语妙徐徐歩其澜极望不可徼却观原妩媚士固难轻料防书眼如月罅隙靡不照我老多遗忘得君如再少纵横通杂艺甚博且知要所恨言无文至老幽不耀其生世莫识已死谁复吊作诗遗故人庻解俗子谯  

防书眼如月数语可谓心折膺服矣却先从人所共笑处为之写生传神可笑处实是可笑可敬处实是可敬写来俱不遗余力洵称一人知已  

曹既见和复次其韵  

造物本儿嬉风噫雷雷笑谁令妄惊怪失号万窍人人走江湖一一操网钓偶然连六鼇便为此手妙空令任公子三嵗蹲海徼长贫固不辞一死实未料难将蓍草算除用佛眼照何人嗣家学恨子儿尚少嗟我与曹君衰老世不要空言今无救竒志后必耀吟君五字诗义重千金吊収藏慎勿出免使羣儿谯  

笑台卿者多是偶然钓鼇之人此诗要不专为台卿一人长太息也  

次韵孔毅父集古人句见赠五首【`录三首`】  

羡君戏集他人诗指呼市人如使儿天邉鸿鹄不易得便令作对随家鸡退之惊笑子羙泣问君乆假何时归世间好句世人共明月自满千家墀  

紫驼之人莫识杂以鸡豚真可惜今君坐致五侯鲭尽是猩唇与熊白路旁拾得半段枪何必开鑪铸矛防用之如何在我耳入手当令君防魄  

天下几人学杜甫谁得其皮与其骨划如太华当我前跛防欲上惊崷崪名章俊语纷交衡无人巧防当时情前生子羙只君是信手拈得俱天成  

集句诗创自北宋着于石延年而工于王安石至黄庭坚则目之为百家衣言如小儿文褓也是匪富有胸中岂能亲切贯穿然终非诗家所贵观此数诗所以誉之者至矣言外正自有意在  

王直方诗话曰荆公始为集句多者至数十韵往往对偶亲于本诗盖以诵古今人诗多或坐中率然而成始可以为贵也其后多有效之者孔毅父尝集句赠东坡  

六年正月二十日复出东门仍用前韵  

乱山环合水侵门身在淮南尽处村五畆渐成终老计九重新扫旧巢痕岂惟见惯沙鸥熟已觉来多钓石温长与东风约今日暗香先返玉梅魂  

词防温厚意味深长在集内近体诗中更上一层陆防曰昔祖宗以三馆飬士储将相材及官制行罢三馆而东坡盖尝直史馆然自谪为散官削去史馆之职乆矣至于史馆亦废故云新扫旧巢痕其用事之严如此而鳯巢西隔九重门则又李义山诗也方回曰东坡初贬黄州之年即细雨梅花闗山断魂之时也次年正月二十日往岐亭见陈慥季常是以为女王城之诗又次年正月二十日与潘邠老等寻春是以有事如春梦了无痕之诗又次年正月二十日尚在黄州复出东门仍和此韵乱山环合四句谓元丰官制行罢废祖宗馆职立秘书省以正字校书郎等为差除资序而储士之意浅矣观此等语岂惟可以考大贤之出处亦可见时事之更张仁庙之所以遗燕安于后世者何其盛熈丰之政所以大有可恨者何其顿衰坡下句云岂惟见惯沙鸥熟已觉来多钓石温又可痛坡翁一谪数年甘心于渔樵而忘返也  

南堂五首【`录一首`】  

扫地烧香闭阁眠簟纹如水帐如烟客来梦觉知何处挂起西浪接天  

邢居实曰东坡此诗尝题于余扇山谷初读以为是刘梦得所作  

齐安拾遗曰夏澳口之侧本水驿有亭曰临臯郡人以驿之髙坡上筑南堂为先生防息  

次韵孔毅父乆旱巳而甚雨三首  

饥人忽梦饭甑溢梦中一饱百忧失只知梦饱本来空未悟真饥定何物我生无田食破砚尔来砚枯磨不出去年太嵗空在酉傍舍壶浆不容乞今年旱势复如此嵗晚何以黔吾突青天荡荡呼不闻况欲稽首号泥佛罋中蜥蜴尤可笑跂跂脉脉何等秩隂阳有时雨有数民自天民天自防我虽穷苦不如人要亦自是民之一形容虽是防家狗未肎弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光飜我室风从南来非雨且为疲人洗蒸郁褰裳一和快哉謡未暇饥寒念明日先将旱势写得淋漓极致以待下二章转关反覆详尽清絶滔滔呼作快哉謡不虚也  

去年东坡拾瓦磔自种黄桑三百尺今年刈草盖雪堂日炙风吹靣如墨平生懒惰今始悔老大勤农天所直沛然例赐三尺雨造化无心怳难测四方上下同一云甘霔不为龙所隔【`自注俗有分龙日`】蓬蒿下湿迎晓来灯火新凉催夜织老夫作罢得甘寝卧聼墙东人响屐奔流未已坑谷平折苇枯荷恣漂溺腐儒麤粝支百年力耕不受众目怜破陂漏水不耐旱人力未至求天全防当作塘径千歩横断西北遮山泉四邻相率助举杵人人知我嚢无钱明年共防决渠雨饥饱在我宁闗天谁能伴我田间饮醉倒惟有支头甎  

旱而得雨因雨而筹及于破陂之漏水思作塘以遮泉由去年今年而并预算明年絶不为愁霖计者三诗如各自成章乃正其神明于断续合离之法  

东坡先生年谱曰元丰壬戌先生在黄州寓居临臯亭就东坡筑雪堂自号东坡居士以东坡圗考之自黄州门南至雪堂四百三十歩堂以大雪中为之因绘雪于四壁之间无容隙其名盖起于此先生自书东坡雪堂四字以榜之先生自临臯迁雪堂在壬戌十月之后和孔毅父诗云去年太嵗空在酉乃指去年辛酉言之也  

天公号令不再出十日愁霖并为一君家有田水冐田我家无田忧入室不如西州杨道士万里随身惟两膝沿流不恶泝亦佳一叶扁舟任飘突山芎麦麴都不用泥行露宿终无疾夜来饥肠如转雷旅愁非酒不可开杨生自言识音律洞箫入手清且哀不湏更待秋井塌见人白骨方衔杯  

前两章言旱言雨已各词意周浃此章言甚雨君家有田水冐田我家无田忧入室二句情状已尽下只就杨道士为言与雨旱都不相值张弛无所不妙也杨万里独赏结二句不湏更待秋井塌见人白骨方衔杯谓其用杜诗得翻案法抑亦末矣　首作以饥人忽梦起以未暇饥寒念明日结次作云饥饱在我宁闗天三作云夜来饥肠如转雷微作呼应之语缨带无痕  

施宿曰先生为杨道士书一帖云仆谪居黄冈绵竹武都山道士杨世昌子京自庐山来过余其人善画山水能鼓琴晓星歴通知黄白药术可谓艺矣又一帖云十月十五日夜与杨道士泛舟赤壁按次毅父韵第三首载西州杨道士凡数聨因此帖知为世昌诗中又言善吹洞箫其自庐山从公盖壬戌之夏前赤壁赋云客有吹洞箫者殆是杨也  

初秋寄子由  

百川日夜逝物我相随去惟有宿昔心依然守故处忆在懐逺驿闭门秋暑中藜对书史挥汗与子同西风忽凄厉落叶穿户牖子起寻裌衣感叹执我手朱顔不可恃此语君莫疑别离恐不免功名定难期当时巳凄断况此两衰老失涂既难追学道恨不早买田秋已议筑室春当成雪堂风雨夜已作对牀声  

五言转韵能一气旋折笔愈转而情愈深味愈长此等诗他人不能为在集中亦惟与子由徃复数章仅见之林子仁曰懐逺驿盖先生与子由应制京师时尝寓于此是嵗嘉祐五年也黄州东南三十里地名沙湖先生尝买田其间故云买田秋已议  

和蔡景繁海州石室  

芙蓉仙人旧防处【`自注石曼卿也`】苍藤翠壁初无路戏将桃核裹黄泥石间散掷如风雨坐令空山作锦绣倚天照海花无数花间石室可容车流苏寳葢窥灵宇何年霹雳起神物玉棺飞出王乔墓当时醉卧动千日至今石缝余糟醑山人一去五十年花老室空谁作主手植数松今偃葢苍髯白甲低琼户我来取酒酹先生后车仍载胡琴女一声氷铁散岩谷海为澜翻松为舞尔来心赏复何人持节中郎醉无伍独临断岸呼出日红波碧巘相吞吐径寻我语覔余声拄杖彭铿叩铜鼓长篇小字逺相寄一唱三叹神凄楚江风海雨入牙颊似聼石室胡琴语我今老病不出门海山岩洞知何许门外桃花自开落牀头酒罋生尘土前年开閤放桞枝今年洗心参佛祖梦中旧事时一笑坐觉俯仰成今古愿君不用刻此诗东海桑田真旦暮  

石延年通判海州使人以泥裹桃核弹掷山岭之上一二嵗间花发满山诚为胜举诗援此説入自首句至苍髯白甲低琼户以上皆言石事继述旧逰而以和诗之意终焉舒展舂容有大海廻波生紫澜之妙  

施元之曰蔡景繁名承禧临川人中嘉祐进士第知雩都县擢监察御史里行后出为淮南转运副使置使楚州东坡謪黄实在部内独拳拳慰藉行部访之东坡有荅景繁帖云朐山临海石室信如所谕前某尝携家一防时有胡琴婢就室中作濩索凉州凛然有氷车铁马之声婢去乆矣因公复起一念若果防此必有新篇当破戒奉和也又云海上竒观恨不与公同逰大篇或可追赋景繁往防既赋诗坡为属和前所述皆指石曼卿后车胡琴云云皆帖中语意又前年开閤云云即所谓婢去乆矣因公复起一念用此帖为证而诗乃粲然  

小饮公瑾舟中  

青泥赤日午相烘走访船牕栁影中辍我东坡无限睡赏君南浦不赀风坐观邸报谈迂叟闲説滁山忆醉翁此去澄江三万顷只应明月照还空【`自注邓滁人也是日坐中观邸报云叟入下省`】  

酒坐剧谈啸傲之概可想  

过江夜行武昌山上闻黄州鼓角  

清风弄水月衔山幽人夜渡呉王岘黄州鼓角亦多情送我南来不辞逺江南又闻出塞曲半杂江声作悲健谁言万方声一概鼍愤龙愁为余变我记江邉枯桞树未死相逄真识靣他年一叶泝江来还吹此曲相迎饯已去之地鼓角多情新至之处曲声悲健妙是半杂江声通彼我之懐觉行役宵中有声有色  

自兴国徃筠宿石田驿南廿五里野人舍  

谿上青山三百叠快马轻衫来一抹倚山修竹有人家横道清泉知我渇芒鞋竹杖自轻软蒲荐松牀亦香滑夜深风露满中庭惟有孤萤自开阖  

孤萤开阖之句较暗飞萤自照更泠然善也  

圆通禅院先君旧逰也四月二十日晚至宿焉明日忌日也乃手写寳积献盖颂佛一偈以赠长老僊公僊抚掌笑曰昨夜梦寳盖飞下着处輙出火岂此祥乎乃作是诗院有蜀僧宣逮事讷长老识先君云  

石耳峯头路接天梵音堂下月临泉此生初饮庐山水他日徒参雪窦禅防里寳书犹未出梦中飞盖已先传何人更识嵇中散野鹤昻藏未是仙  

诗简于题题中之意诗无剩语题外之意诗有余情体赡律调咀味无尽  

题西林壁  

横防成岭侧成峯逺近髙低各不同不识庐山真靣目只縁身在此山中  

能作如是语始是认取真靣目者妙髙峯三日不见而见之别峯与此参防  

黄庭坚曰此老人于般若横説竖説了无剩语非其笔端有口亦安能吐此不传之妙  

庐山二胜【`并引`】  

余游庐山南北得十五六竒胜殆不可胜纪而懒不作诗独择其尤佳者作二首  

开先潄玉亭  

髙岩下赤日深谷来悲风劈开青玉峡飞出两白龙乱沫散霜雪古潭揺青空余流滑无声快泻双石谼我来不忍去月出飞桥东荡荡白银阙沉沉水精宫愿随琴髙生脚踏赤鯶公手持白芙渠跳下清泠中  

写瀑布竒势迭出曲尽其妙此巨灵开山手徐凝恶诗诚不足道耳  

庐山记曰山中瀑布十余处香鑪与双剑在瀑布旁水源在五老顶西入康王谷为水东为开先之瀑布  

王注正譌曰开先潄玉亭王本讹作开元题下注云开元禅院旧传梁昭明太子之居栖隠也唐宗即位始号开元有招隐桥宗所作按黄庭坚开先禅院修造记畧曰南唐中主年少好文无经世意慕物外之名问舍五老下有野夫献地买之万金以为书堂及即位以为寺以野夫献地为已有国之祥故名开先后迁洪都盖尝弭节故榻与画像存焉又山志称中主读书台在寺后世以为李后主者误以为梁昭明者尤误开先寺本末甚明无可疑者王本既讹开先为开元又讹南唐之宗为唐开元天寳之宗又云唐宗即位始号开元其杜撰蹖驳乃尔梅溪何至是想后人伪托耶  

栖贤三峡桥  

吾闻太山石积日穿线溜况此百雷霆万世与石鬭深行九地底崄出三峡右长输不尽谿欲满无底窦跳波翻潜鱼震响落飞狖清寒入山骨草木尽坚瘦空蒙烟霭闲澒洞金石奏弯弯飞桥出防防半月彀玉渊神龙近雨雹乱晴昼垂缾得清甘可咽不可潄  

竒景以精理通之发为髙谈结为幽艶络绎间起使人应接不暇  

苕溪渔隠丛话曰三峡桥诗清寒入山骨草木尽坚瘦此等语精研絶韵真他人道不到也  

苏辙栖贤僧堂记曰元丰三年余过庐山入栖贤谷谷中多大石岌嶪相倚水行石间其声如雷霆又如干乘车行者震掉不能自持虽三峡之险不过也故桥曰三峡  

庐山前录曰过栖贤路稍﨑岖然不妨观山也约十余里至三峡桥苏黄门所记殆非夸词自此行石衢至玉渊亭涧水披石陡落滙为龙湫雪溅雷吼不减三峡  

岐亭五首【`并引　录三首`】  

元丰三年正月余始谪黄州至岐亭北二十五里山上有白马青盖来迎者则余故人陈慥季常也为留五日赋诗一篇而去明年正月复徃见之季常使人劳余于中涂余乆不杀恐季常之为余杀也则以前韵作诗为杀戒以遗季常自尔不复杀而岐亭之人多化之有不食肉者其后数徃见之徃必作诗诗必以前韵凡余在黄四年三徃见季常季常七来见余盖相从百余日也七年四月余量移汝州自江淮徂雒送者皆止慈湖而季常独至九江乃复用前韵通为五首以赠之  

昨日云隂重东风融雪汁逺林草木暗近舍烟火湿下有隠君子啸歌方自得知我犯寒来呼酒意颇急抚掌动隣里绕村捉鹅鸭房栊锵噐声蔬果照巾羃乆闻蒌蒿羙初见新芽赤洗盏酌鹅黄磨刀削熊白须臾我径醉坐睡落巾帻醒时夜向防唧唧铜瓶泣黄州岂云逺但恐朋友缺我当安所主君亦无此客朝来静庵中惟见峦集  

从呼酒説到径醉醉而复醒写出啸傲自适頽然兀然真不知何者是主何者是客  

诗人玉屑曰尝论对偶如枸杞因吾有鸡栖奈汝何盖借枸杞以对鸡栖冬温蚊蚋在人逺鳬鸭乱人逺如鳬鸭然又直以字对而不对意此皆例子不可不知子瞻岐亭诗云洗盏酌鹅黄磨刀切熊白是用例者也  

我哀篮中蛤闭口防残汁又哀网中鱼开口吐防湿刳肠彼交病过分我何得相逢未寒温相劝此最急不见卢懐慎烝壶似烝鸭坐客皆忍笑髠然发其羃不见王武子每食刀几赤琉璃载烝防中有人乳白卢公信寒陋衰髪得满帻武子虽豪华未死神已泣先生万金璧防此一蚁缺一年如一梦百嵗真过客君无废此篇严诗编杜集  

通篇俱为戒杀而作未死神已泣一语尤恻恻动人中用郑余庆事误作卢懐慎艺苑雌黄指摘之然未足为此诗病也  

许顗诗话曰东坡赠季常诗戒其杀生末云君无废此篇严诗编杜集谓严武也工部集中有武倡和数首  

枯松强鑚膏槁竹欲沥汁两穷相值遇相哀莫相湿不知我与君交逰竟何得心法幸相语头然未为急愿为穿云鹘莫作将雏鸭我行及初夏煮酒映疎羃故乡在何许西望千山赤兹逰定安归东泛万顷白一欢宁复再起舞花堕帻将行出苦语不用儿女泣吾非固多矣君岂无一缺各念别时言闭户谢众客空堂净扫地虚白道所集  

临别互相劝勉匡其所不及不徒作依依恋恋之词同心之言其谊古其情深矣  

缃素杂记曰世俗相传古诗不必拘于用韵余谓不然如杜少陵早发射洪县及字韵诗皆用缉字一韵未尝用外韵也又观东坡与陈季常汁字韵一篇诗而用六韵殊与老杜异其他侧韵诗多如此以其名重当世无敢訾议  

苕溪渔隠丛话曰黄朝英之言非也老杜侧韵诗何尝不用外韵今若以一篇诗偶不用外韵遂为定格则老杜何以谓之能兼众体也黄既不细考老杜诸诗又且轻议东坡尤为可笑  

郭祥正家醉画竹石壁上郭作诗为谢且遗二古铜剑  

空肠得酒芒角出肝肺槎牙生竹石森然欲作不可回吐向君家雪色壁平生好诗仍好画书墙涴壁长遭骂不瞠不骂喜有余世间谁复如君者一防铜剑秋水光两首新诗争剑芒剑在牀头诗在手不知谁作蛟龙吼画从醉出诗特为醉笔洗剔精神读起四句森然动魄也句句巉絶在集中另辟一格  

龙尾砚歌【`并引`】  

余旧作鳯咮石砚铭其畧云苏子一见名鳯咮坐令龙尾差牛后已而求砚于歙歙人云子自有鳯咮何以此为盖不能平也奉议郎方君彦徳有龙尾大砚竒甚谓余若能作诗少解前语者当奉饷乃作此诗  

黄琮白琥天不惜顾恐贪夫死懐璧君防龙尾岂石材玉徳金声寓于石与天作石来几时与人作砚初不辞诗成鲍谢石何与笔落钟王砚不知锦茵玉匣俱尘垢练支牀亦何有况瞠苏子鳯咮铭戏语相嘲作牛后碧天照水风吹云明窗大几清无尘我生天地一闲物苏子亦是支离人麤言细语都不择春蚓秋虵随意画愿随苏子老东坡仁者不用生分别  

前用解嘲后更讽以通人之论雄恣逸态竒矫无前集中鳯咮砚三铭各以遒链为工不可无此作荡潏之气  

次韵杭人裴维甫  

余杭门外叶飞秋尚记居人挽去舟一别临平山上塔五年云梦泽南州凄凉椘些縁吾发邂逅秦淮为子留寄谢西湖旧风月故应时许梦中逰  

同王胜之逰蒋山  

到郡席不暖居民空惘然好山无十里遗恨恐他年欲欵南朝寺同登北郭船朱门收画防绀宇出青莲【`自注荆公以宅为寺`】夹路苍髯古迎人翠麓偏龙腰蟠故国鸟爪寄曽巅竹杪飞华屋松根细泉多巧障日江逺欲浮天畧彴横秋水浮屠揷暮烟归来踏人影云细月娟娟次第写景不必作崚嶒鬱屈之势而斵削精洁神彩欲飞不独峰多江逺一聨差肩杜老  

西清诗话曰元丰中王荆公在金陵东坡自黄北迁日与公逰尽论古昔文字闲即俱味禅悦公叹息谓人曰不知更几百年方有如此人物东坡渡江至仪真赋此诗公亟取读之至多巧障日江逺欲浮天乃抚几曰老夫平生作诗无此二句  

送沈逵赴广南  

嗟我与君皆丙子四十九年穷不死君随幕府战西羗夜渡氷河斫云垒飞尘涨天箭洒甲归对妻孥真梦耳我谪黄冈四五年孤舟出没烟波里故人不复通问讯疾病饥寒疑死矣相逢握手一大笑白髪苍顔畧相似我方北渡脱重江君复南行轻万里功名如幻何足计学道有牙真可喜句漏丹砂已付君汝阳罋盎吾何耻君归趁我鸡黍约买田筑室从今始  

就两人境遇不同处抒写尽致而以道牙日就作无聊解脱之词觉满纸毫飞墨喷一时怡然氷释  

豆粥  

君不见虖沱流澌车折轴公孙仓黄奉豆粥湿薪破灶自燎衣饥寒顿解刘文叔又不见金谷敲冰草木春帐下烹煎皆羙人萍虀豆粥不传法咄嗟而办石季伦干戈未解身如寄声色相纒心已醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙缾煮豆软如酥我老此身无着处卖书来问东家住卧聼鸡鸣粥熟时蓬头曳履君家去  

起伏开閤气伟采竒青莲无以过  

苕溪渔隠丛话曰东坡于饮食作诗赋以写之徃徃皆臻其妙如老饕赋豆粥诗是也  

秦少游梦发殡而塟之者云是刘发之柩是嵗发首荐秦以诗贺之刘泾亦作因次其韵  

君防三代士执雉本以杀身为小补居官死职战死绥梦尸得官真古语五行胜已斯为官官如草木吾如土仕而未禄犹賔客待以纯臣盖非古餽焉曰献称寡君岂比公卿相尔汝世衰道防士失已得防悲欢反其故草袍芦棰相妩媚饮食嬉游事羣聚曲江船舫月灯毬是谓舞殡而歌墓防花走马到东野余子纷纷何足数二生年少两豪逸诗酒不知轩冕苦故令将仕梦发棺劝子勿为官所腐涂车刍灵皆假设着眼细防君勿误时来聊复一飞鸣进隠不须烦伍举  

説得通透使人心融神释凡经史传记百家之言信手拈来无不贯穿协合前古诗人未尝有此此所谓诗到苏黄尽也  

徐大正闲轩  

冰蚕不知寒火防不知暑知闲见闲地已觉非闲侣君防东坡翁懒散谁比数形骸堕醉梦生事委尘土蚤眠不见灯晚食或欺午卧防氊取盗坐视麦漂雨语希舌颊强行少腰脚偻五年黄州城不蹋黄州鼓人言我闲客置此闲处所问闲作何味如眼不自覩颇讶徐孝亷得闲能几许介子愿奉使翁归备文武应縁不耐闲名字挂庭宇我诗为闲作更得不闲语君如汗血驹转盼略燕椘莫嫌銮辂重终胜盐车苦  

为闲字下转语转转无竭是问是答两无缚脱以偈颂体入诗自雪堂始也  

施元之曰徐大正因其先君猷守黄州始从公游秦少游为作闲轩记  

髙邮陈直躬处士画鴈二首  

野鴈见人时未起意先改君从何处防得此无人态无乃槁木形人禽两自在北风振枯苇防雪落璀璀惨澹云水昏晶荧沙砾碎弋人怅何慕一举渺江海  

众禽事纷争野鴈独闲洁徐行意自得俯仰若有节我衰寄江湖老伴杂鹅鸭作书问陈子晓景画苕霅依依聚圆沙稍稍动斜月先鸣独鼓翅吹乱芦花雪  

色斯举矣语隠而不发前作更从未起时见其意之先改后作又于安翔徐徊处见其意之自得诗中画画中诗二难并矣  

次韵王定国南迁回见寄  

土晕铜花蚀秋水要须悍石相砻砥十年冰蘗战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收剑履却思庾岭今何在更説彭城真梦耳【`自注来诗述彭城旧防`】君知先竭是甘井我愿得全如苦李妄心不复九回肠至道终当三洗髓广陵阳羡何足较【`自注余买田阳羡来诗以为不如广陵`】只有无何真我里乐全老子今禅伯【`自注谓张安道也定国其壻`】掣电机锋不容拟心通岂复问云何印可聊须答如是相逄为我话留滞桃花春涨孤舟起  

盘空硬语具体昌黎  

王定国诗集叙曰定国以余故得罪贬海上三年一子死贬所一子死于家定国亦病几死余意其怨我甚不敢以书相闻而定国归至江西以其岭外所作诗数百首寄余皆清平丰融蔼然有治世之音其言与志得道行者无异幽忧愤叹之作盖亦有之矣特恐死岭外而天子之恩不及报以忝其父祖耳孔子曰不怨天不尤人定国且不我怨而肯怨天乎余然后废卷而叹自恨其人之浅也  

墨庄漫录曰王定国寄诗于东坡答书云新诗篇篇皆竒老拙此回真不及矣穷人之具輙欲交割与公魏道辅见而笑曰定国亦难作交代只是且权摄耳  

## 御选唐宋诗醇卷三十八 目录  

泗州南山监仓萧渊东轩二首  

寄蕲簟与蒲传正  

赠眼医王生彦若  

观杭州钤辖欧育刀剑战袍  

王伯敭所藏赵昌花四首  

梅花  

黄葵  

芙蓉  

山茶  

书林逋诗后  

溪隂堂  

送穆越州  

金山妙髙台  

赠杜介  

送杨杰  

次韵送徐大正  

杨康功有石状如醉道士为赋此诗  

海市  

过莱州雪后望三山  

次韵胡完夫  

送范纯粹守庆州  

惠崇春江晚景二首【`录一首`】  

次韵完夫再赠之什某已卜居毗陵与完夫有庐里之约云  

次韵朱光庭初夏  

送贾讷倅眉二首【`录一首`】  

题文与可墨竹  

武昌西山  

赵令晏崔白大图幅径三丈  

次韵刘贡父西省种竹  

轼以去嵗春夏侍立迩英而秋冬之交子由相继入侍次韵絶句四首各述所懐【`录一首`】  

郭熈画秋山平逺  

次韵张昌言喜雨  

书晁补之所藏与可画竹二首【`录二首`】  

书李世南所画秋景二首【`录一首`】  

书鄢陵王主簿所画折枝二首  

故李诚之待制六丈挽词  

九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文书静钟鼓楼中刻漏长独坐黄昏谁是伴紫薇花对紫薇郎翌日各以表谢又进诗一篇臣轼诗云  

获鬼章二十韵  

和王晋卿  

次韵刘贡父叔侄扈驾  

和子由除夜元日省宿致斋三首  

次韵黄鲁直画马试院中作  

余与李廌方叔相知久矣领贡举事而李不得第愧甚作诗送之  

庆源宣义王丈以累举得官为洪雅主簿雅州户掾遇吏民如家人人安乐之既谢事居眉之青神瑞草桥放懐自得有书来求红带既以遗之且作诗为戏请黄鲁直秦少游各为赋一首为老人光华  

送钱穆父出守越州二首  

卧病逾月请郡不许复直玉堂十一月一日鎻院是日苦寒诏赐官烛法酒书呈同院  

木山  

送千乘千能两侄还乡  

钦定四库全书  

## 御选唐宋诗醇卷三十八  

眉山苏轼诗七  

泗州南山监仓萧渊东轩二首  

偶随樵父采都梁【`自注南山名都梁山出都梁香故也`】竹屋松扉试乞浆但见东轩堪隠几不知公子是监仓谿中乱石墙垣古山下寒蔬箸香我是江南旧游客挂冠知有老萧郎北望飞尘苦昼霾洗心聊复寄东斋珍禽声好犹思越野橘香清未过淮有信防泉来逺岭无心明月转空阶一官仓庾真堪老坐看松根落断崖  

有幽防之趣萧条髙寄尽得风流　前首结句用老萧郎亦本香山能文好饮老萧郎之句容斋引老元为例而不引此疎矣  

容斋三笔曰东坡赋诗用人姓名多以老字足成句萧渊东轩云挂冠知有老萧郎夀州龙潭云观鱼并记老庄周病不赴防云空对亲舂老孟光看潮云犹似浮江老阿童赠黄山人云説禅长笑老浮屠元长老衲裙云乞与佯狂老万回侍立迩英云定是香山老居士赠李道士云知是香山老居士蒜山亭云竒逸多闻老敬通汶公东堂云一帖空存老遂良次韵韶守云华髪萧萧老遂良游罗浮云还湏畧报老同叔赠辩才云中有老法师寄子由云青山老从事赠眼医云忘言老尊宿谢惠酒云青州老从事谢饷鱼云谁似老方朔赠吴子野扇云得之老月师次韵李端叔云此是老牛戬是皆以为助语非真谓其老也大抵七言则于第五字用之五言则于第三字用之若其他错出如再説走老瞒故人余老厐老濞宫妆传父祖便腹从人笑老韶老可能为竹写真不知老奘防时归之类皆随语势而然白乐天云每被老元偷格律盖亦有自来矣  

寄蕲簟与蒲传正  

兰谿美箭不成笛离离玉筯排霜脊千沟万缕自生风入手未开先惨栗公家列屋闲蛾眉珠帘不动花隂移雾帐银牀初破睡牙签玉局坐弹棊东坡病叟长羇旅冻卧饥吟似饥防倚赖春风洗破衾一夜雪寒披故絮火冷灯青谁复知孤舟儿女自嚘咿皇天何时反炎燠愧此八尺黄琉璃愿君静扫清香阁卧聴风漪声满榻习习还从两腋生请公乘此朝阊阖  

蒲性奢靡故因寄簟而特作饥寒之语以讽之古人之谊也昔郑羣当暑湿之时赠簟与昌黎而韩诗有倒身甘寝百疾愈却愿天日恒炎曦之句妙想独造此则当春寒之候寄簟与传正乃云皇天何时反炎燠愧此八尺黄琉璃命笔畧同然一则羙其适用一则愧其无用虽脱胎仍是翻案也  

施元之曰蒲传正名宗孟尝以书寄东坡云晚年学道有所得坡答之曰闻所得甚髙然有二事特劝一曰慈二曰俭此诗云雾帐银牀牙籖玉局亦可见其奉养矣  

赠眼医王生彦若  

鍼头如麦芒气出如车轴闲关络脉中性命寄毛粟而况清浄眼内景含天烛琉璃贮沆瀣轻脆不任触而子于其间来往施锋镞笑谈纷自若观者颈为缩运鍼如运斤去翳如拆屋常疑子善幻他技杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君看目与翳是翳要非目目翳茍二物易分如麦菽宁闻老农夫去草更伤谷鼻端有余地肝胆分楚蜀吾于五轮间荡荡见空曲如行九轨道并驱无击毂空花谁开落明月自朏朒请问乐全堂忘言老尊宿【`自注彦若乐全先生门下医也`】  

一意翻腾发难送解险语竒词络绎奔防令人可怖可喜忘其为有韵之文李之仪所谓极天地之变化者此种是也  

观杭州钤辖欧育刀剑战袍  

青绫衲衫暖衬甲红线勒帛光绕胁秃襟小袖雕鹘盘大刀长剑龙蛇柙两军鼓噪屋瓦坠红尘白羽纷相杂将军恩重此身轻笑履锋铓如一揷书生只肎坐帷幄谈笑毫端弄生杀呌呼击鼓催上竿猛士应怜小儿黠试问黄河夜偷渡掠面惊沙寒霎霎何如大舰日髙眠一枕清风过苕霅  

将军轻履锋铓而书生帷幄谈笑似为文史牵掣深其扼腕者黄河惊沙掠面不如苕霅一枕清风岂诚闲寂为髙乃其叹息痛恨之至也笔力崷崪殆如刃发于硎  

王伯敭所藏赵昌花四首  

梅花  

南行渡关山沙水清练练行人已愁絶日暮集防霰慇勤小梅花髣髴吴姬面暗香随我去回首惊千片至今开画图老眼凄欲幽懐不可写归梦君家倩  

黄蔡  

弱质困夏永竒姿苏晓凉低昻黄金杯照曜初日光檀心自成晕翠叶森有芒古来写生人妙絶谁似昌晨妆与午醉真态含隂阳君看此花枝中有风露香  

芙蓉  

清飇已拂林积水渐収潦溪邉野芙蓉花水相媚好坐看池莲尽独伴霜菊槁幽姿强一笑莫景迫摧倒凄凉似贫女嫁晚惊衰早谁写少年容樵人剑南老  

于衰落处写其丰韵贫女之喻凄然感懐  

山荼  

萧萧南山松黄叶陨劲风谁怜儿女花散火氷雪中能传嵗寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工  

书林逋诗后  

吴侬生长湖山曲呼吸湖光饮山緑不论世外隠君子佣奴贩妇皆氷玉先生可是絶俗人神清骨冷无由俗我不识君曽梦见瞳子了然光可烛遗篇妙字处处有步绕西湖看不足诗如东野不言寒书似西台差少肉平生髙节已难继将死防言犹可录自言不作封禅书更肎悲吟白头曲我笑吴人不好事好作祠堂傍修竹不然配食水仙王一盏寒泉荐秋菊  

将以称羙林逋乃至谓吴侬之佣贩皆如氷玉深一层説入而林之神清骨冷其为髙节难继处不待罗缕矣轼论文章尝有郊寒岛瘦之目其读孟郊诗有云何苦将两耳聴此寒虫号又尝论西台御史李建中之书以为虽可爱终可鄙虽可鄙终不可弃若此篇所言则谓其诗如东野而不能至于寒书似西台而又不嫌于肉是兼有孟李之所长尽去孟李之所短也后人多于西台句误防其意此未深考耳  

归田录曰处士林逋居于杭州西湖之孤山逋工书画善为诗如草泥行郭索云木呌钩辀颇为士大夫所称又梅花诗云踈影横斜水清浅暗香浮动月黄昏评诗者谓前世咏梅者多矣未有此句也又其临终为句云茂陵他日求遗草犹喜初无封禅书尤为人称诵自逋之后湖山寂寞未有继者  

香祖笔记曰郎瑛七修类纂举东坡跋林和靖诗诗如东野不言寒书似西台差少肉以西台为南唐李建中谬甚南唐太弟太傅李建勲非建中也建中宋初人为西京御史故称西台其书与杨风子先后齐名苏黄常称之郎未知耶  

溪隂堂  

白水满时双鹭下緑槐髙处一蝉吟酒醒门外三竿日卧看溪南十畆隂  

髙斋诗话曰子美诗曰两个黄鹂鸣翠栁一行白鹭上青天窓含西岭千秋雪门泊东呉万里船东坡题真州范氏溪堂诗盖用老杜诗意也  

送穆越州  

江海相忘十五年羡公松柏蔚苍顔四朝耆旧氷霜后两郡风流水石间旧政犹传蜀父老先声已振越溪山樽前俱是蓬莱守莫放髙楼雪月闲  

赵次公曰蓬莱守葢穆既守越而先生将守登越谓之蓬莱者元防之守越以州宅夸白乐天诗云我是玉皇香案吏谪居犹得在蓬莱今越州有蓬莱阁及以酒名也登州有莱山倚郭乃蓬莱县故越登皆可称蓬莱守金山妙髙台  

我欲乘飞车东访赤松子蓬莱不可到弱水三万里不如金山去清风半防耳中有妙髙台云峯自孤起仰观初无路谁信平如砥台中老比丘碧眼照牕几巉巉玉为骨凛凛霜入齿机锋不可触千偈如翻水何须寻徳云即此比丘是长生未暇学请学长不死  

若先谈妙髙之胜而别称赤松蓬莱以作波澜便是人人意中所有妙在于未入题之前作破空而来之势逺望防防若攅图之托霄上  

赠杜介【`并引`】  

元丰八年七月二十五日杜防先自浙东还与余相遇于金山话天台之异以诗赠之  

我梦游天台横空石桥小秋风吹菵露翠湿香嫋嫋应真飞锡过絶涧度云鸟举意欲从之翛然已松杪防言粲珠玉未説意先了觉来如堕空耿耿牕戸晓羣生防迷网独达从古少杜叟子何人长啸万物表妻孥空四壁振策念轻矫遂为赤城游飞步凌缥缈问禅不归舍屡为瓠壶绕何人识此志佛眼自照了我梦君见之卓尔非魔娆仙葩发茗椀翦刻分葵蓼从今更不出闭户闲騕褭时从佛顶岩驰下双莲沼  

不述杜介之话而自述梦游使实境从空中出笔端玲珑缥缈不落尘凡  

赵次公曰仙葩发茗椀翦刻分葵蓼此言其所防茶之详也先生十八罗汉颂后跋云轼家藏十六罗汉像每设茶供则化为白乳或凝为花木桃李芍药仅可指名送杨杰【`并引`】  

无为子尝奉使登太山絶顶鸡一鸣见日出又尝以事过华山重九日饮酒莲花峰上今乃奉诏与髙丽僧统游钱塘皆以王事而从方外之乐善哉未曽有也作是诗以送之  

天门夜上宾出日万里红波半天赤归来平地看跳丸一防黄金铸秋橘太华峰头作重九天风吹滟黄花酒浩歌驰下腰带鞓醉舞崩崖一挥手神游八极万縁虚下视蚊雷隠污渠大千一息八十返笑厉东海骑鲸鱼三韩王子西求法凿齿弥天两勍敌过江风急浪如山寄语舟人好看客  

直叙三事奔荡之音欝为壮伟昔李白登华山落雁峰曰恨不携谢朓惊人诗来掻首问青天此诗竒胜亦真足与泰华争巍峩矣  

赵防曰元祐二年髙丽僧义天航海间道至明州传云义天弃王位出家上疏乞徧厯丛林问法受道有诏朝奉郎杨杰次公馆伴所至吴中诸刹皆迎饯如王臣礼次韵送徐大正【`自注尝与余约卜邻于江淮间将赴登州同舟至山阳以诗见送留别`】  

别时酒醆照灯花知我归期渐有涯去嵗渡江萍似斗今年并海枣如多情明月邀君共无价青山为我赊千首新诗一竿竹不应空钓汉江槎  

因有卜邻之约故曰无价青山为我赊因与同舟故曰多情明月邀君共运实于虚钩绵秀絶  

杨康功有石状如醉道士为赋此诗  

楚山固多猿青者黠而夀化为狂道士山谷恣腾蹂误入华阳洞窃饮茅君酒君命囚岩间岩石为械杻松根络其足藤蔓缚其肘苍苔睬其目丛棘哽其口三年化为石坚瘦敌琼玖无复号云声空余舞杯手樵夫见之笑抱卖易升斗杨公海中仙世俗那得友海边逢姑射一笑防俛首胡不载之归用此顽且丑求诗纪其异本末得细剖吾言岂妄云得之亡是叟  

猿化石石化道士都是课虚责有此特偶尔以文为戏非武昌铜剑歌等可比也故结出吾言岂妄云得之亡是叟见所谓妄者乃不妄不妄者乃妄耳  

吕氏童防训曰此诗穷极思致出新意于法表前贤所未到然学者专力于此则亦失古人作诗之意韩驹曰东坡作文如天花变现初无根叶不可揣测如作醉石道士诗共二十八句却二十六句作假説惟用两句収拾及作鹤叹则又替鹤分明  

海市【`并引`】  

予闻登州海市旧矣父老云常出于春夏今嵗晚不复见矣予到官五日而去以不见为恨祷于海神广徳王之庙明日见焉乃作此诗  

东方云海空复空羣仙出没空明中荡揺浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信眉一笑岂易得神之报汝亦已丰斜阳万里孤鸟没但见碧海磨青铜新诗绮语亦安用相与变灭随东风海市只是重楼翠阜此固不尽形容亦正不能形容也从未见之前既见之后与嵗晚得见之异结撰至思炜炜精光欲夺人目  

文昌杂录曰余见光禄卿解賔王説登州毎晴霁烟雾中有城阙楼阁人物车马鸡犬往来之状彼人谓之海市  

过莱州雪后望三山  

东海如碧环西北卷登莱云光与天色直到三山回我行适冬仲薄雪収浮埃黄昏风絮定半夜扶桑开参差太华顶出没云涛堆安期与羡门乘龙安在哉茂陵秋风客劝尔麾一杯帝乡不可期楚些招归来  

次韵胡完夫  

青衫别泪尚斓斑十载江湖困抱关老去上书还北阙朝来拄笏看西山相从杯酒形骸外笑説平生醉梦间万事防须咨伯始白头容我占清闲  

送范纯粹守庆州  

才大古难用论髙常近迂君看赵魏老乃为滕大夫浮云无根蔕黄潦能须臾知经防成败得见真贤愚羽旄照城阙谈笑安隔隅当年老使君赤手降于菟诸郎更何事折棰鞭其雏吾知邓平叔不鬭月支胡  

旧徳之思良友之谊懃懃恳恳意余于词  

施元之曰范纯粹字徳孺文正公之季子哲宗即位以直龙图阁京东转运副使代其兄忠宣公守庆请弃所侵西夏地曰争地未弃则边隙无时可除于是还四砦而夏人服此诗言文正公在仁宗时李元昊叛命讫以计降之徳孺守庆州竟如先生所期云惠崇春江晚景二首【`录一首`】  

竹外桃花三两枝春江水暖鸭先知蒌蒿满地芦芽短正是河豚欲上时  

苕溪渔隠丛话曰东坡题惠崇画诗此正是二月景致是时河豚已盛矣欲上之语似乎未稳  

图画见闻志曰建阳僧惠崇尤工小景为寒汀逺渚萧洒虚旷之象人所难到  

清波杂志曰崇非但能诗画亦有名世谓惠崇小景者是也  

次韵完夫再赠之什某已卜居毗陵与完夫有庐里之约云  

栁絮飞时笋箨斑风流二老对开关雪芽为我求阳羡乳水君应饷惠山竹簟水风眠昼永玉堂制草落人间应容缓急烦闾里桑柘聊同十畆闲  

轼始因免汝州居住而居宜兴其后海外北还无以为归复暂至常州才两月而已是诗应作于元丰乙丑春放归阳羡之时故以栁絮飞时发兴其住常州亦止两月余闾里之约葢终不遂其乐也  

次韵朱光庭初夏  

朝罢人人识郑崇直声如在履声中卧闻疎响梧桐雨独咏防凉殿阁风谏苑君方续承业醉乡我欲访无功陶然一枕谁呼觉牛蚁初除病后聪  

唐人传诵之语一经裁剪对仗輙觉别调氛氲  

艺苑雌黄曰陈辅之以新唐书改栁公权殿阁生防凉为殿桷生余凉此两字有功于修词予谓辅之此语无甚意义今世所传多只用公权旧语故东坡诗云独咏防凉殿阁风不闻有殿桷余凉之説  

困学纪闻曰諌苑君方续承业隋乐运字承业录夏殷以来諌争事名諌苑文帝览而嘉焉注谓南史李承业作諌苑误矣  

送贾讷倅眉二首【`录一首`】  

老翁山下玉渊回手植青松三万栽父老得书知我在蓬蒿亲手为君开试看一一龙虵舞更聴萧萧风雨哀便与甘棠同不翦苍髯白甲待归来【`自注先君葬于蟇頥山之东二十余里地名老翁泉君许为一往感叹之深故及之`】  

为情造文通篇独就青松回环往复语浅而思深  

题文与可墨竹【`并引`】  

故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一诗  

斯人定何人游戏得自在诗鸣草圣余兼入竹三昩时时出木石荒怪轶象外举世知珍之赏防独余最知音古难合奄忽不少待谁云生死隔相见如龚隗  

集中有书文与可墨竹絶句序曰与可有四絶诗一楚辞二草书三画四与可尝云世无知我者惟子瞻一见识吾妙处而诗有空遗运斤质却吊断弦人之句葢作于为王执中题画之前一年其作墨君堂记谓与可能以墨象君之形容作堂以居君而属余为文以颂君徳又称其画竹之工以为与可独能得君之深而知君之所以贤雍容谈笑挥洒奋迅而尽君之徳稚壮枯老之容披折偃仰之势风雪凌厉以观其操崖石荦确以致其节得志遂茂而不骄不得志瘁瘠而不辱羣居不倚独立不惧与可之于君可谓得其情而尽其性矣由此文观之轼自谓赏防独余最者良非虚语而文同必待轼来令作诗其侧亦见知已惟此一人岂特笔墨相推重已哉  

武昌西山【`并引`】  

嘉祐中翰林学士承防邓公圣求为武昌令常游寒溪西山山中人至今能言之轼谪居黄冈与武昌相望亦常往来谿山间元祐元年十一月二十九日考试馆职与圣求防宿玉堂偶话旧事圣求尝作元次山洼樽铭刻之岩石因为此诗请圣求同赋当以遗邑人使刻之铭侧  

春江渌涨蒲萄醅武昌官栁知谁栽忆从樊口载春酒步上西山寻野梅西山一上十五里风驾两腋飞崔嵬同游困卧九曲岭褰衣独到吴王台中原北望在何许但见落日低黄埃归来解剑亭前路苍崖半入云涛堆浪翁醉处今尚在石臼杯饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江邉晓梦忽惊断铜镮玉锁鸣春雷山人帐空猿鹤怨江湖水生鸿鴈来请公作诗遗父老往和万壑松风哀  

述旧游则中原迷于落日叙防宿则晓梦惊于江边连互钩贯情文相生徤笔圆机开出剑南一派  

赵令晏崔白大图幅径三丈  

扶桑大蠒如罋盎天女织绡云汉上往来不遣凤衔梭谁能鼓臂投三丈人间刀尺不敢裁丹青付与濠梁崔风蒲半折寒鴈起竹间的皪横江梅画堂粉壁翻云幙十里江天无处着好卧元龙百尺楼笑看江水拍天流有蔚然之光有苍然之色有铿然之韵不徒为是大言炎炎  

艺苑雌黄曰吟诗喜作豪句须不畔于理方善如东坡观崔白骤雨图扶桑大茧如罋盎四句此语豪而甚工石敏若咏雪诗有燕南雪花大于掌氷柱悬檐一千丈之语豪则豪矣然安得尔髙屋耶  

苕溪渔隠丛话曰东坡集载此诗是题赵令晏崔白大图幅径三丈故云往来不遣凤衔梭谁能鼓臂投三丈可谓善造语能形容者也画品中止有李营丘骤雨图从无崔白者兼东坡此诗又云风蒲半折寒雁起竹间的皪横江梅乃是崔白冬景图艺苑以为骤雨图误矣  

次韵刘贡父西省种竹  

要知西掖承平事记取刘郎种竹初旧徳终呼名字外后生谁续笑谈余【`自注昔李公择种竹馆中戏语同舍后人指此竹必云李文正手植贡父笑曰文正不独系笔亦知种竹耶时有笔工李文正`】成隂障日行当见取笋供庖计已疎白首林间望天上平安时报故人书  

轼以去嵗春夏侍立迩英而秋冬之交子由相继入侍次韵絶句四首各述所懐【`录二首`】  

曈曈日脚晓犹清细细槐花暖自零坐阅诸公半廊庙【`自注仆射李公门下韩公右丞刘公皆自讲席大用`】时看黄色起天庭  

微生偶脱风波地晚嵗犹存铁石心定是香山老居士世縁终浅道根深【`自注乐天自江州司马除忠州刺史旋以主客郎中知制诰遂拜中书舍人轼虽不敢自比然谪居黄州起知文登召为仪曹遂忝侍从出处老少大畧相似庶防复享此翁晚节闲适之乐焉`】俯仰今昔有激昂頽波之情  

郭熈画秋山平逺【`自注文潞公为跋尾`】  

玉堂昼掩春日闲中有郭熈画春山鸣鸠乳燕初睡起白波青嶂非人间离离短幅开平逺漠漠疎林寄秋晚恰似江南送客时中流回头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公游如一日不觉青山暎黄髪为画龙门八节滩待向伊川买泉石  

秋山平逺只是离离短幅四句却先以玉堂之春江晓景为秋山先导复因文彦博跋尾致其纒绵郑重之情而熈画之入妙已不待更加赞叹矣  

蔡居厚诗话曰学士院旧与宣徽院相隣今门下后省乃其故地玉堂两壁有巨然画山董羽水宋宣献公为学士时燕穆之复为六幅山水屏寄之遂置于中间元丰末既修两后省遂移院于今枢宻院之后今玉堂中屏乃待诏郭熈所作春江晓景禁中官局多熈笔迹而此屏独深妙意若欲追配前人者苏儋州尝赋诗云玉堂昼掩春日闲中有郭熈画春山今遂为玉堂一佳物也  

次韵张昌言喜雨  

千里黄流失故居年来赤地到青徐遥闻争诵十行诏无异亲巡六尺舆精贯天人一言足云兴岳渎万灵趋爱君谁似元和老贺雨诗成即谏书  

寓讽于颂又援古为説真能以三百篇谏者  

白居易元和三年贺雨诗曰君以明为圣臣以直为忠敢贺有其始亦愿有其终  

书晁补之所藏与可画竹三首【`录二首`】  

与可画竹时见竹不见人岂独不见人塔然遗其身其身与竹化无穷出清新庄周世无有谁知此凝神若人今已无此竹宁复有那将春蚓笔画作风中栁君看断崖上瘦节蛟虵走何时此霜竿复入江湖手读其身与竹化一语觉墨君堂记为繁次作见画而思其人却因人亡而叹其画不复得珍惜之至  

李衎画竹谱曰文湖州教东坡诀云竹之始生一寸之萌耳而节叶具焉自蜩腹虵跗至于剑防十寻者生而有之也今画竹者乃节节而为之叶叶而累之岂复有竹乎故画竹必先得成竹于胸中执笔熟视乃见其所欲画者急起从之振笔直遂以追其所见如兎起鹘落少纵则逝矣坡云与可之教予如此予不能然也夫既心识所以然而不能然者内外不一心手不相应不学之过也且坡公尚以为不能然者不学之过况后之人乎  

书李世南所画秋景二首【`录一首`】  

野竹参差落涨痕疎林欹倒出霜根扁舟一棹归何处家在江南黄叶村  

书鄢陵王主簿所画折枝二首  

论画以形似见与儿童隣赋诗必此诗定非知诗人诗画本一律天工与清新邉鸾雀写生赵昌花传神如何此两幅疎淡含精匀谁言一防红解寄无边春  

瘦竹如幽人幽花如处女低昻枝上雀揺荡花间雨双翎决将起众叶纷自举可怜采花蜂清蜜寄两股若人富天巧春色入毫楮悬知君能诗寄声求妙语  

轼尝言善画者画意不画形善诗者道意不道名语本欧阳古画画意不画形梅诗咏物无咏情之句若此诗言诗画一律又与轼他诗所云韩生画马真是马苏子作诗如见画以及少陵翰墨无形画韩干丹青不语诗等句互相印可然彼犹曰此诗此画谁当看又曰此画此诗今已矣叹索解人不得也岂若此诗直以诗画三昧举示来哲乎次首言竹言花言雀言蜂又言花之枝花之叶花间之雨雀之翎蜂之蜜浓淡浅深得意兼能得格王直方诗话曰论画以形似六句若论诗画于此尽矣毎诵数过殆欲常以为法也  

漫叟诗话曰世有青衿集一编以授学徒可以谕防若天诗云戴盆徒仰止测管讵知之席诗云孔堂曾子避汉殿戴冯重可谓着题乃东坡所谓赋诗必此诗也吕氏防童训曰东坡诗云赋诗必此诗定非知诗人此或一道也鲁直作咏物诗曲当其理如猩猩笔诗平生防两屐身后五车书其必此诗哉  

故李诚之待制六丈挽词  

青青一寸松中有梁栋姿天骥堕地走万里端可期世无阿房宫下建五丈旗又无穆天子西征燕瑶池才大古难用老死亦其宜丈夫恐不免岂患莫已知公如松与骥少小称伟竒俯仰自廊庙笑谈无羌夷清朝竟不用白首仍忧时愿斩横行将请烹干没儿言虽不见省坐折奸雄窥嗟我去公乆江湖生白髭归来耆旧尽零落存者谁比公嵇中散龙性不可羁疑公李北海慷慨多雄词凄凉五君咏沉痛八哀诗邪正久乃明人今属公思九原不可作千古有余悲  

比之于物则松也骥也拟之于人则嵇康也李邕也然而其身不见用其言不见行而死则其宜矣明白道出那得不千古余悲  

九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文书静钟鼓楼中刻漏长独坐黄昏谁是伴紫薇花对紫薇郎翌日各以表谢又进诗一篇臣轼诗云  

绣裳画衮云垂地不作成王剪桐戏日髙黄繖下西清风动槐龙舞交翠【`自注迩英阁前有双槐樛然属地如龙形`】壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾回凤字苍顔白髪便生光袖有骊珠三十四【`自注臣所赐书并题目及臣姓名凡三十四字`】归来车马已喧阗争看银钩墨色鲜人间一日传万口喜见云章第一篇【`自注上前此未尝以御书赐羣臣`】玉堂昼掩文书静铃索不揺钟漏永莫言弄笔数行书须信时平由主圣犬羊散尽沙漠空防烽夜到甘泉宫似闻指挥筑上郡已觉谈笑无西戎【`自注时熈河新获鬼章是日泾原复奏夏贼数十万人遁去`】文思天子师文母终闭玉关辞马武小臣愿对紫薇花试草尺书招赞普【`自注按唐制翰林学士带知制诰许缀中书舍人班今臣以知制诰待罪禁林故得以紫薇为故事`】叙记恩私切合时事无不庄雅有体烂漫之才又于此等诗见其诚敬之学  

资治通鉴曰元祐二年秋宴近臣于资善堂出所书唐人诗分赐  

邵长蘅曰按年谱先生以元祐元年自中书舍人为翰林学士知制诰二年兼侍读通典唐置中书舍人六人其内一人知制诰天寳元年改中书为紫薇省舍人曰紫薇郎  

获鬼章二十韵  

青唐有逋冦白首已穷妖窃据临洮郡潜通讲渚桥庙谋周召虎边帅汉班超坚垒千兵破连航一炬烧擒奸从窟穴奏防上烟霄诡异人图像驩娱路载謡千诛非一事伐叛自先朝取道经陵寝前期告庙祧西来闻防日面缚见今朝二圣临云陛千官溢海潮载囚车轣辘失主马萧条横拜如蹲犬胡装尚衣貂理卿辞具服译长舌初调缓死恩殊厚求生尾屡揺慈仁逢太母寛厚戴唐尧赤手真擒虎和羮未赐枭藁街虚授首东市偶全腰困兽何湏杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重关西将竒功勿再要  

鬼章之获在元祐二年本集内奏议有论擒获鬼章称贺太速劄子又因擒鬼章论西羌夏人事宜劄子又乞诏边吏无进取及论鬼章事宜劄子又乞约鬼章讨阿里骨劄子大防欲使其部族与温溪心敛氊等合以讨阿里骨而纳赵纯忠然后许其请命自新而深以将骄卒惰后无以使为可虑此诗先陈偏师独克俘获丑虏之功继述请命乞怜之状终称放还不杀之徳至其归宿乃曰羌情防报复则固后两劄子意也曰军胜忌矜骄则又前两劄子意也而又申言之曰慎重闗西将竒功勿再要其所以为缉治边防整肃骄慢计者剀切周详诚一不二如此  

轼因擒鬼章论西羌夏人事宜劄子曰夫阿里骨董氊之贼臣也挟契丹公主以弑其君之二妻董氊死匿防不发逾年众定乃诈称嗣子伪书鬼章温溪心等名以请于朝当时执政若且令边臣审问鬼章等以阿里骨当立不立若朝廷从汝请遂授节钺阿里骨直汝主矣汝能臣之如董氊乎若此等无词则是诸羌心服既立之后必能统一都部吾又何求若其不服则衅端自彼爵命未下曲不在吾彼既一国三公则吾分其恩礼各以一近上使额命之鬼章等各得所欲宜亦无患当时执政不深虑此专以省事为安因其妄请便授节钺阿里骨自知不当立而忧鬼章之讨也故欲借力于西夏以自重于是始有解仇结好之谋而鬼章亦不平朝廷之以贼臣君我也故怒而盗边夏人知诸羌之叛也故起而和之此臣所谓前后致冦之由明主不可以不知者也  

宋史阿里骨传曰董氊病革召诸酋领至青唐谓曰吾一子已死惟阿里骨母尝事我我视之如子今将以种落付之诸酋聴命既嗣事遣使修贡元祐元年封宁塞郡公二年遂逼鬼章使率众拒洮州羌结药宻者使所部怯陵来告里骨执怯陵结药宻惧携妻子南归鬼章又使其子结咓龊入冦八月鬼章就擒槛送京师寻赦之聴招其子以自赎元祐三年里骨奉表谢罪诏西河无复出兵许贡奉如故鬼章死诏焚付其骨  

和王晋卿【`并引`】  

元丰二年予得罪贬黄州而驸马都尉王铣亦坐累逺谪不相闻者七年予既召用而铣亦还朝相见殿门外感叹之余作诗相属词虽不甚工然托物悲慨阨穷而不怨泰而不骄怜其贵公子有志如此故和其韵欲使铣姓名附见予诗集中然亦不以示铣也铣字晋卿功臣全斌之后云  

先生饮东坡独舞无所属当时挹明月对影三人足醉眠草棘间虫虺莫予毒醒来送归鴈一寄千里目怅然懐公子旅食久不玉欲书加飡字逺托西飞鹄谓言相濡沫未足寄沟渎吾生如寄耳何者为祸福不如两相忘昨梦那可逐上书得自便归老湖山曲躬耕二顷田自种十年木岂知垂老眼对此金莲烛公子亦生还仍分刺史竹贤愚有定分尊俎守尸祝文章何足云执技等医卜朝廷方西顾羌卤骄未伏遥知重阳酒白羽落黄菊羡君真将家浮面气可掬何当请长缨一战河湟复  

似不经意而出然句如坚城而气极和厚葢其老年诗境渐造平淡如此  

刘克庄西园雅集图跋曰本朝戚畹惟李端愿王晋卿二驸马好文喜士世传孙巨源三通鼓眉山公金钗坠之词想见一时风流醖借未防乌台鞫诗案賔主俱谪  

邵长蘅曰唐书令狐绹为学士承防夜对禁中撤金莲花炬送还院按先生时为学士尝召对便殿宣仁撤御前金莲烛送归院或即自述其事欤  

次韵刘贡父叔侄扈驾  

玉堂孤坐不胜清长羡枚邹接长卿只许隔墙闻置酒时因议事得聨名机云似我多遗俗广受如君不治生共托属车尘土后钓天一饷梦中荣  

和子由除夜元日省宿致斋三首  

江湖流落岂关天禁省相望亦偶然等是新年未相见此身应坐不归田  

白髪苍顔五十三家人遥遣试春衫朝回两袖天香满头上银幡笑阿咸  

当年踏月走东风坐看春闱鏁醉翁白髪门生防人在却将新句调儿童  

次韵黄鲁直画马试院中作  

少年鞍马勤逺行卧闻龁草风雨声见此忽思短策横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君懐中双橘红【`自注黄有老母`】  

此格乃禁脔所谓促句换韵者唐诗惟岑参有之后人遂以此为岑嘉州体要其源固出于秦碑也是须适然得之不由作意令转换承接不可増减方称入妙此篇次韵自然又且竒气勃窣实较黄庭坚原唱为更胜余与李廌方叔相知久矣领贡举事而李不得第愧甚作诗送之  

与君相从非一日笔势翩翩疑可识平生谩説古战场过眼终迷日五色我慙不出君大笑行止皆天子何责青袍白纻五千人知子无怨亦无徳买羊沽酒谢玉川为我醉倒春风前归家但草凌云赋我相夫子非臞仙养疴漫笔之语似不足取信观诗中笔势翩翩疑可识一句可证以轼正人岂肯于糊名易书之时暗通闗节以示恩者乎委之于天而勉之以无怨且期之以夫子非臞仙切磋之谊爱恋之忱不当如是耶  

养疴漫笔曰元祐中东坡知贡举李方叔就试将锁院坡缄封一简令叔党持与方叔值方叔出其仆受简置几上有顷章子厚二子曰持曰援者来取简窃观乃扬雄优于刘向论一篇二章惊喜携之以去方叔归求简不得知为二章所窃怅惋不敢言已而果出此题二章皆模仿坡作方叔防于阁笔及拆号坡意魁必方叔也乃章援第十名文意与魁相似乃章持坡失色二十名间一卷颇竒坡谓同列曰此必方叔视之乃葛敏修而方叔竟下第坡出院闻其故大叹恨作诗送其归所谓平生漫説古战场过眼空迷日五色者是也  

庆源宣义王丈以累举得官为洪雅主簿雅州户掾遇吏民如家人人安乐之既谢事居眉之青神瑞草桥放懐自得有书来求红带既以遗之且作诗为戏请黄鲁直秦少游各为赋一首为老人光华  

青山半作霜叶枯遇民如儿吏如奴吏民莫作官长看我是识字耕田夫妻嗁儿号刺史怒时有野人来挽须拂衣自注下下考芋魁饭豆吾岂无归来瑞草桥边路独游还佩平生壶慈姥岩前自唤渡青衣江畔人争扶今年蚕市数州集中有遗民懐袴襦邑中之黔相指似白髯红带老不癯我欲西归卜邻舍隔墙拊掌容歌呼不学山王乗驷马回头空指黄公垆  

分明表出阳城何易于一辈人物非此笔力莫能传其人  

王直方诗话曰与王庆源诗起六句山谷云庭坚最爱此数韵  

林子仁曰谨按苏叔党所作王元直墓表云初季父庆源官于雅州以论事不合取官长怒即谢病去诗中云刺史怒指此  

送钱穆父出守越州二首  

簿书常苦百忧集樽酒今应一笑开京兆从教思广汉防稽聊喜得方回  

若耶溪水云门寺贺监荷花空自开我恨今犹在泥滓劝君莫棹酒船回  

钱勰出守越州因坐奏狱空不实亦由与安石辈不相能故前作以赵广汉郗愔为比次作防窜李诗语无穷清新  

卧病逾月请郡不许复直玉堂十一月一日锁院是日苦寒诏赐官烛法酒书呈同院  

防霰疎疎防玉堂词头夜下揽衣忙分光玉烛星辰烂拜赐宫壶雨露香醉眼有花书字大老人无睡漏声长何时郤逐桑榆暖社酒寒灯乐未央  

方回曰中四句气焰逼人  

木山【`并引`】  

吾先君子尝蓄木山三峰且为之记与诗诗人梅二丈圣俞见而赋之今三十年矣而犹子千乗又得五峰益竒因次圣俞韵使并刻之其侧  

木生不愿回万牛愿终天年仆沙洲时来幸逢河伯秋掀然见怪推不流蓬婆雪岭巧雕锼蛰虫行蚁为豪酋阿咸大胆忽持去河伯好事不汝尤城中古沼浸坤轴一林瘦竹吾菟裘二顷良田不难买三年桤木行可槱防将白髪对苍巘鲁人不厌东家丘  

次梅诗韵即效其体格炯炯清立  

艺苑雌黄曰木山诗三年桤木行可槱桤字人少有识者遍寻字书亦皆无之蜀中多此木询之蜀人则相传以为区宜切按杜陵有覔桤木诗云饱闻桤木三年大注蜀人以桤为薪三年可烧又堂成诗云桤林碍日吟风叶注桤木下材止可充薪而已惟蜀地最宜种  

送千乘千能两侄还乡  

治生不求富读书不求官譬如饮不醉陶然有余欢君看厐徳公白首终泥蟠岂无子孙念顾独遗以安鹿门上冡回牀下拜龙鸾躬耕竟不起耆旧节独完念汝少多难氷雪落绮纨五子如一人奉养真色难烹鸡独馈母自飨苜蓿槃口腹虽累人宁我食无肝西来四千里敝袍不言寒秀眉似我兄亦复心闲寛忽然舍我去嵗晚留余酸我岂轩冕人青云意先阑汝归莳松菊环以青琅玕桤隂三年成可以挂吾冠清江入城郭小圃生防澜相从结茅舍曝背谈金銮  

一篇大防起四句道尽预想归田之乐説到曝背谈金銮津津有味  

## 御选唐宋诗醇卷三十九 目录  

次韵王定国得晋卿酒相留夜饮  

书王定国所藏烟江叠嶂图  

王晋卿所藏着色山二首【`录一首`】  

王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也  

夜直玉堂擕李之仪端叔诗百余首读至夜半书其后  

次韵秦少章和钱防仲  

去杭州十五年复游西湖用欧阳察判韵  

送子由使契丹  

文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数枚以养石菖蒲且作诗遗垂慈堂老人  

参寥上人初得智果院防者十六人分韵赋诗得心字  

故周茂叔先生濓谿  

次韵子由使契丹至涿州见寄四首【`录二首`】次韵刘景文周次元寒食同游西湖  

次韵林子中王彦祖唱酬  

夀星院寒碧轩  

题杨公春兰  

次韵曹辅寄壑源试焙新芽  

次韵刘景文登介亭  

袁公济和复次韵答之  

安州老人食蜜歌  

次韵苏伯固主簿重九  

次韵杨公济梅花十首【`录二首`】  

赠刘景文  

再和杨公济梅花十絶【`录二首`】  

予去杭十六年而复来留二年而去平生自觉出处老少麤似乐天虽才名相逺而安分寡求亦庶防焉三月六日来别南北山诸道人而下天竺惠浄师以丑石赠行作三絶句赠武道士弹贺若元祐六年六月自杭州召还汶公馆我于东堂阅旧诗卷次诸公韵三首  

西湖秋涸东池鱼窘甚因防客呼网师迁之西池为一笑之乐夜归被酒不能寐戏作放鱼一首复次放鱼韵答赵承议陈教授  

九月十五日观月聴琴西湖示坐客  

泛颍  

韩退之孟郊墓铭云以昌其诗举此问王定国当昌其身耶昌其诗也来诗下语未契作此答之聚星堂雪  

次前韵送刘景文  

次韵赵景贶春思且懐吴越山水  

小饮西湖懐欧阳叔弼兄弟赠赵景贶陈履常送路都曹  

送运判朱朝奉入蜀  

淮上早发  

在颍州与徳麟同治西湖未成改扬州三月十六日湖成徳麟有诗见懐次其韵  

双石  

次韵苏伯固游蜀冈送李孝博奉使岭表  

行宿泗间见徐州张天骥次旧韵  

近以月石砚屏献子功中书公复以涵星研献纯父侍讲子功有诗纯父未也复以月石风林屏赠之谨和子功诗并求纯父数句  

次韵范纯父涵星研月石风林屏诗  

钦定四库全书  

## 御选唐宋诗醇卷三十九  

眉山苏轼诗八  

次韵王定国得晋卿酒相留夜饮  

短衫压手气横秋更着仙人紫绮裘使我有名全是酒从他作病且忘忧诗无定律君应将醉有真乡我可侯且倒余樽尽今夕睡蛇已死不湏钩  

书王定国所藏烟江叠嶂图【`自注王晋卿画`】  

江上愁心千叠山浮空积翠如云烟山耶云耶逺莫知烟空云防山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本防缀毫末分清妍不知人间何处有此境径欲往买二顷田君不见武昌樊口幽絶处东坡先生留五年春风揺江天漠漠暮云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来篇  

竟是为画作记然摹写之神妙恐作记反不能如韵语之曲尽而有情也君不见以下烟云卷舒与前相称许顗诗话曰画山水诗少陵数首无人可继者惟东坡烟江叠嶂图一首差近之  

王晋卿所藏着色山二首【`录一首`】  

缥缈营丘水墨仙浮空出没有无间尔来一变风流尽谁见将军着色山  

王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也  

山中举头望日边长安不见空云烟归来长安望山上时移事改应澘然管弦去尽宾客散惟有马埒编金泉渥洼故自千里足要饱风雪轻山川屈居华屋啗枣脯十年俯仰龙旂前却因瘦病出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑防三絶君有二笔势挽回三百年欲将岩谷乱窈窕眉峰修嫮夸连娟人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁縁愿君终不忘在莒乐时更赋囚山篇【`自注栁子厚有囚山赋`】  

王诜和诗有云爱诗好画本天性辋口先生疑宿縁防当别写一匹烟霞境更应消得玉堂醉笔挥长篇葢亦自得意于诗画之工也及轼复和此诗诜亦复有答谢之作有云玉堂故人相与厚意使嫫母齐聨娟岂知忧患耗心力读书嬾去但欲眠又云更得新诗写珠玉劝我不作区中縁佩服忠言匪论报短章重次木篇特以答其不忘在莒之戒焉诜自逺谪还朝诗故举囚山赋以相戒勉其云郑防三絶君有二笔势挽回三百年则所以誉之者亦至矣  

夜直玉堂携李之仪端叔诗百余首读至夜半书其后  

玉堂清冷不成眠伴直难呼孟浩然暂借好诗消永夜毎逢佳处輙参禅愁侵砚滴初含冻喜入灯花欲鬬妍寄语君家小儿子他时此句一时编  

能使人愁能使人喜非好诗那得有此故曰可以参禅诗人玉屑曰东坡跋李端叔诗卷云暂借好诗消永夜每逢佳处輙参禅葢端叔诗用意太过参禅之语所以警之云  

方回曰李之仪诗得意趣颇深晦非东坡不之察故有是佳句以孟浩然待之非夸也  

次韵秦少章和钱防仲  

碧畦黄陇稻如京嵗美人和易得情鉴里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明  

鉴里句即是老杜春水船如天上坐之意地中句即是元防之鼓角声从地底回之意鑪锤在胸森秀别出容斋随笔曰刘梦得山围故国周遭在潮打空城寂寞回之句白乐天以为后之诗人无复措词坡公仿之曰山围故国城空在潮打西陵意未平坡公天才出语惊世如追和陶诗真与之齐驱独此比梦得为不侔岂非絶唱寡和理自应尔耶  

石林诗话曰读古人诗多意所喜处诵忆之久往往不觉误用为己语若子瞻山围故国二句此非误用直是取旧句纵横役使莫彼我为辨耳  

去杭州十五年复游西湖用欧阳察判韵  

我识南屏金鲫鱼重来拊槛散斋余还从旧社得心印似省前生覔手书葑合平湖乆芜没人经丰嵗尚凋疎谁怜寂寞髙常侍老去狂歌忆孟诸  

芜没凋疎人地依然如故而俯仰已成今昔感怆何限轼自再至杭值水旱迭逢饥疫并作于是免上供米粜常平义仓作饘粥设病坊浚二河完六井去葑田筑湖堤凡所惠养杭民者至周且备而芜没者使之通凋疎者令之起此其为君子之用心不徒寄之感叹者也赵尧卿谓公游夀星院入门便悟有前生我已到杭州之句引之以与此诗似省前生覔手书一语相印证称为异人抑思君子之所以异于人者以其存心初不在此即是省前生诗人之语岂必征实他日到惠州亦有彷佛曽游之句何独无解耶  

冷斋夜话曰东坡钱塘诗曰我识南屏金鲫鱼似童稚语然是记一时之事西湖南屏山兴教寺池有鲫十余尾金色道人斋余争倚槛投饼饵为戏东坡习西湖乆故寓于诗词耳  

复斋漫录曰谁怜寂寞髙常侍老去狂歌忆孟诸髙适有两诗言孟诸其一云朝临孟诸上忽见芒砀间赤帝终已矣白云长不还其后又有封丘诗云我本渔樵孟诸野一生自是悠悠者乍可狂歌草泽中宁堪作吏风尘下东坡所用乃后一篇也  

东坡先生年谱曰元祐四年三月内累章请郡除龙图阁学士知杭州以七月三日到杭州任谢表云江山故国所至如归父老遗民与臣相问以先生去杭州十五年故有是语耳  

苏长公外纪曰钱塘西湖夀星寺先生作郡倅日始与参寥子同登方丈即顾谓参寥曰某生平未尝至此而眼界所视皆若素所经厯者自此上至忏堂当有九十二级遣人数之果如其言即谓参寥子曰某前生山中僧也今日寺僧皆吾法属耳后每至即解衣盘礴乆而始去  

送子由使契丹  

云海相望寄此身那因逺适更沾巾不辞驿骑凌风雪要使天骄识凤麟沙漠回看清禁月湖山应梦武林春单于若问君家世莫道中朝第一人  

末用唐李揆事非以第一人相矜夸正是临别而望其遄归之意  

文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数枚以养石菖蒲且作诗遗垂慈堂老人  

蓬莱海上峯玉立色不改孤根捍滔天云骨有破碎阳侯杀亷角隂火发光采累累弹丸间琐细或珠徘阎浮一沤耳真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可解傥有蟠桃生旦暮犹可待  

袖中东海语至竒而理至平进于易则天在山中通于禅则一毫端现寳王刹也  

黄庭坚曰我持此石归袖中有东海此诗谓之句中眼学者不知此妙韵终不胜  

参寥上人初得智果院防者十六人分韵赋诗得心字  

涨水返旧壑飞云思故岑念君忘家客亦有懐归心三间得幽寂数步藏清深攒金卢橘坞散火杨梅林茶笋尽禅味松杉真法音云崖有浅井玉醴常半寻遂名参寥泉可濯幽人襟相携横岭上未觉衰年侵一眼呑江湖万象涵古今愿君更小筑嵗晚解吾簪  

僧潜临平道中诗轼一见而刻诸石其后谪黄则潜自武陵访之轼馆之东坡至是又为卜精舍居潜及轼南迁犹有专使往返且有欲转海相访之词墨庄漫录云吕温卿为浙漕屡起大狱复欲网罗参寥参寥本名昙潜东坡改之曰道潜吕索牒勘騐竟坐刑还俗编管兖州葢亦以湖上懐轼之诗坐语含刺讥故也建中靖国间始因曽子开得还初服归老江湖轼平生多方外交而于潜尤有深契焉故此诗有嵗晚解吾簮之言而惠州寄诗犹云未尝一日忘湖山也  

参寥泉铭序曰余谪居黄参寥子不逺数千里从余于东坡留期年尝与同游武昌之西山梦相与赋诗有云寒食清明都过了石泉槐火一时新语甚美而不知其所谓其后七年余出守钱塘参寥子在焉明年卜智果精舍居之又明年新居成而余以寒食去郡实来告行舍下旧有泉出石间是月又凿石得泉加冽参寥子撷新茶钻火煑泉而瀹之笑曰是见于梦九年卫公之为灵也乆矣坐人皆怅然叹息有知命无求之意乃名之参寥泉  

参寥集曰余初入智果院苏翰林率宾客相送者十六人各赋诗一章用圎觉经云以大圆觉为我伽蓝身心安居平等性智为韵  

故周茂叔先生濓谿  

世俗名实至人疑有无怒移水中蟹爱及屋上乌坐令此谿水名与先生俱先生本全徳亷退乃一隅因抛彭泽米偶似西山夫遂即世所知以为谿之呼先生岂我辈造物乃其徒应同栁州栁聊使愚谿愚  

作诗以颂大儒风格倍加峻洁如曰先生本全徳亷退乃一隅不烦言而得其体要前后布置铿然韵流无一毫道学诗习气也周子自题濓谿书堂诗曰吾乐葢易足名濓以自箴诗葢本此为説  

林下偶谈曰山谷称周濓溪胸次如光风霁月又云西风壮士泪多为程颢滴东坡为濓溪诗云夫子岂我辈造物乃其徒葢苏氏师友未尝不起敬于周程如此惜乎后因嘻笑而成仇敌也  

宋史道学传曰周敦頥字茂叔道州营道人熈宁初为广东转运判官提防刑狱以疾求知南康军因家庐山莲花峰下前有溪合于湓江取营道所居濓溪以名之  

施元之曰周茂叔先生子焘字次元公守杭次元为两浙转运同在钱塘为赋此诗  

次韵子由使契丹至涿州见寄四首【`录二首`】  

胡羊代马得安眠穷髪之南共一天又见子卿持汉节遥知遗老泣山前  

氊毳年来亦甚都时时鴂舌问三苏【`自注余与子由入京时北使已问所在后余馆伴北使屡诵三苏文`】那知老病浑无用欲问君王乞镜湖辙寄诗云谁将家集过燕都每被行人问大苏莫把文章动蛮貊恐妨谈笑卧江湖轼和之语语相呌应古人和诗有不次韵而但和其意者未有次韵而各不相顾者此诗亦其一证也  

宋史苏辙传曰其使契丹也馆客能诵其茯苓赋及洵轼文云  

渑水燕谈曰张芸叟奉使大辽宿幽州馆中有题苏子瞻老人行于壁间者闻范阳书肆亦刻子瞻诗数十篇谓之大苏集子瞻名重当代至逺人敬服如此香祖笔记曰昔阅髙丽史爱其臣金富轼之文又兄弟一名轼一名辙疑其当宣和时去元祐未逺何以已窃取眉山二公之名读游宦纪闻云徐兢以宣和六年使髙丽宻访其兄弟命名之意葢有所慕文章动蛮貊语不虚云  

次韵刘景文周次元寒食同游西湖  

絮飞春减不成年老境同乗下瀬船蓝尾忽惊新火后遨头要及浣花前【`自注成都太守自正月二日出游谓之遨头至四月十九日浣花乃止`】山西老将诗无敌洛下书生语更妍共向北山寻二士画桡鼍鼓聒清眠  

湘素杂记曰苏鹗演义云今人以酒巡匝为啉尾即再命其爵也云南朝有异国进贡蓝牛其尾长三丈一云蓝頴水牛其尾三丈时人仿之以为酒令今两盏从其简也此皆非正行酒巡匝即重其盏葢慰劳其得酒在后也又啉云者贪也谓处于座末得酒最晚腹痒于酒既得酒巡匝更贪婪之故曰啉尾啉字从口是明贪婪之意此説近之余观宋景文公守嵗诗云迎新送故只如此且尽灯前婪尾杯又云稍倦持螯手犹残婪尾觞又东坡寒食诗云蓝尾忽惊新火后遨头要及浣花前注引乐天寒食诗云三杯蓝尾酒一楪胶牙饧乃用蓝字葢婪蓝一也  

次韵林子中王彦祖唱酬  

蚤知身寄一沤中晚节尤惊落木风【`自注近闻莘老公择皆逝故有此句`】昨梦已论三世事嵗寒犹喜五人同【`自注余与子中彦祖子敦完夫同试举人景徳寺今皆健`】雨余北固山围坐春尽西湖水暎空差胜四明狂监在更将老眼犯尘红  

轼帅杭代林希及去杭希复来替其去杭时希葢守润也北固在润西湖在杭防缀无一泛设  

夀星院寒碧轩  

清风肃肃揺牕扉牕前修竹一尺围纷纷苍雪落夏簟冉冉緑雾沾人衣日髙山蝉抱叶响人静翠羽穿林飞道人絶粒对寒碧为问鹤骨何縁肥  

语语兀傲自喜抜俗千寻  

二老堂诗话曰苏文忠公诗初若豪迈天成其实闗键甚宻再来杭州夀星院寒碧轩诗句句切题而未尝拘清风肃肃四句寒碧各在其中第五句日髙山蝉抱叶响颇似无意而杜诗云抱叶寒蝉静并叶言之寒亦在其中矣人静翠羽穿林飞固不待言末句却説破道人絶粒对寒碧为问鹤骨何縁肥其妙如此  

题杨公春兰  

春兰如美人不采羞自献时闻风露香蓬艾深不见丹青写真色欲补离骚传对之如灵均冠佩不敢燕态浓意逺余味曲包故得骚经之流韵  

次韵曹辅寄壑源试焙新芽  

仙山灵草湿行云洗遍香肌粉未匀明月来投玉川子清风吹破武林春要知玉雪心肠好不是膏油首面新戏作小诗君勿笑从来佳茗似佳人  

艶体作茶诗似不相称者结句特为防出  

方回曰此谓壑源新茶自如玉雪不似饼茶团茶外若膏油之沃也故云佳茗似佳人  

苕溪渔隠丛话曰壑源诸处私焙茶其絶品亦可敌官焙自昔至今亦皆入贡其流贩四方悉私焙茶耳东坡和曹辅诗称道壑源茶葢壑源与北苑为隣山阜相接才二里许其茶甘香特在诸私焙之上次韵刘景文登介亭  

泽国梅雨余衰年困蒸溽髙堂磨新塼颇觉利腰足松根百尺井两绠飞净渌流觞聚儿童一笑为捧腹清风信可御刚气在岩麓始知共此世物外无三伏长歌入云去不待弦管逐西湖真西子烟树防眉目涛江少醖借髙浪翻飞屋俛仰拊四海百世飞鸟速逺追钱氏余近吊祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春嵓彩鸡舞月峡哀猿哭朝先鶗鴂起暮与寒螀续我老废吟哦頼君时击触从今事逺览发轫此幽谷清游得三昧至乐谢五欲莫作狂道士气压刘师服  

长篇次韵触如志中间题品江湖复有此卓杰之词抑何秀气磅礴  

咸淳临安志曰介亭在凤凰山熈宁中郡守祖无择作天风泠然有缥缈凭虚之意  

袁公济和复次韵答之  

昏昏堕醉梦奈此六月溽君诗如清风吹我朝睡足登临得佳句江白照湖渌袖手独不言黙藁已在腹是时风雨过蔼蔼云归麓疎星带防月金火争见伏惜哉此清景变灭不可逐归来读君诗耿耿犹在目却思少年日声价争场屋文如翻水成赋作叉手速秋风起鸿鴈我亦继华躅那知君蹭蹬独泣荆山玉相见南新道青衫垂破幅蚤知事大缪恨不十年读莫嫌冯唐老终胜贾谊哭今年复为僚旧好许重续升沉何足道等是蛮与触共为湖山主出入穷涧谷众驰君不争人弃我所欲何时神武门相约挂冠服  

此作专就和诗上用意与前作无一笔相犯众驰君不争二句収束通篇神完气足  

安州老人食蜜歌【`自注赠僧仲殊`】  

安州老人心似铁老人心肝小儿舌不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时一笑看诗百忧失东坡先生取人亷防人相欢防人嫌恰似饮茶甘苦杂不如食蜜中边甜因君寄与双龙饼镜空一照双龙影三吴六月水如汤老人心似双龙井  

游戏三昩掣电机锋合之以成絶世竒作昔轼尝引佛言譬如食蜜中边皆甜之语以论陶栁诗谓人食五味知其甘苦皆是能分别其中边者百无一二也如此篇其亦诗之中边皆甜者乎  

志林曰苏州仲殊师利长老能文善诗及歌词皆操笔立就予曰此僧胸中无一毫髪事故与之游中吴纪闻曰殊初为士人尝与乡荐其妻以药毒之遂弃家为僧工于长短句东坡先生与之往来甚厚时时食蜜解其药人号蜜殊  

老学庵笔记曰族伯父彦逺言少时识仲殊长老东坡为作安州老人食蜜歌者一日与数客过之所食皆蜜也豆腐麺筋牛乳之类皆渍蜜食之客多不能下筯惟东坡性亦酷嗜蜜能与之共饱  

次韵苏伯固主簿重九  

云间朱袖拂云和知是长松挂女萝髻重不嫌黄菊满手香新喜緑橙搓墨翻衫袖吾方醉纸落云烟子患多只有黄鸡与白日玲珑应识使君歌  

苕溪渔隠丛话曰商玲珑余杭歌者乐天作郡日赋歌与之云谁道使君不解歌聴唱黄鸡与白日黄鸡催唱丑时鸣白日催年酉前没东坡用此歌夜饮次韵毕推官云红烛照庭嘶騕褭黄鸡催晓唱玲珑又次韵苏伯固云只有黄鸡与白日玲珑应识使君歌次韵杨公济梅花十首【`录二首`】  

相逢月下是瑶台借草清樽连夜开明日酒醒应满地空令饥鹤啄莓苔  

缟帬练帨玉川家肝胆清新冷不邪秾李争春犹办此更教踏雪看梅花  

赠刘景文  

荷尽已无擎雨葢菊残犹有傲霜枝一年好景君须记最是橙黄橘緑时  

浅语遥情  

苕溪渔隠丛话曰最是一年春好处絶胜烟栁满皇都此退之早春诗也一年好景君须记最是橙黄橘緑时此子瞻初冬诗也二诗意同而词殊皆曲尽其妙  

再和杨公济梅花十絶【`录二首`】  

人去残英满酒尊不堪细雨湿黄昏夜寒那得穿花蝶知是风流楚客魂  

春入西湖到处花帬腰芳草抱山斜盈盈解佩临烟浦脉脉当垆傍酒家  

予去杭十六年而复来留二年而去平生自觉出处老少麤似乐天虽才名相逺而安分寡求亦庶防焉三月六日来别南北山诸道人而下天竺惠净师以丑石赠行作三絶句  

当年衫鬓两青青强説重临慰别情衰髪只今无可白故应相对话来生  

出处依稀似乐天敢将衰朽较前贤便从洛社休官去犹有闲居二十年  

在郡依前六百日山中不记防回来还将天竺一峰去欲把云根到处栽  

三诗宛转闗生情曲意宻緜邈尺素　轼以己巳七月至杭以辛未三月去杭却是六百日其赠唐坰诗云我在钱塘六百日山中暂来不暖席意与此同皆用白诗语意也  

王直方诗话曰东坡平日最爱乐天之为人而坡在钱塘与乐天所留嵗月略相似其诗云在郡依前六百日者是也  

赵次公曰在钱塘六百日虽是纪实暗使白乐天诗在郡六百日游山十二回也  

西湖游览志曰杭州之羙得白苏而益章考其治绩性情往往酷似乐天诗云闾里固宜勤抚防楼台亦要数跻攀子瞻亦云细雨晴时一百六画桡鼍鼓莫违民乐天诗云笙歌委曲声延耳金翠动揺光照身子瞻亦云剰看新翻眉倒晕未应泣别脸消红乐天诗云故伎数人频问讯新诗两首倩流传子瞻亦云休惊嵗嵗年年貎且对朝朝暮暮人乐天取天竺竒石受代诗云唯向天竺山取得两片石子瞻亦云还将天竺一峰去欲把云根到处栽葢子瞻景慕惟在乐天故摹拟之词比比歌咏如云出处依稀似乐天敢将衰朽较前贤殆有梦寐羮墙之想矣  

赠武道士弹贺若  

清风终日自开帘凉月今宵肎挂檐琴里若能知贺若诗中定合爱陶潜  

以不説破解人之頥耦句共逸韵俱发  

续湘山野录曰宫词中十小调子乃隋贺若弼所撰其声与意及用指取声之法古今无能加者十调者一曰不博金二曰不换玉三曰夹泛四曰越溪吟五曰越江吟六曰孤猿吟七曰清夜吟八曰叶下闻蝉九曰三清外一调最优古忘其名琴家只命曰贺若元祐六年六月自杭州召还汶公馆我于东堂阅旧诗卷次诸公韵三首  

半熟黄粱日未斜玉堂隂合手栽花却寻三十年前味未饭钟时已饭茶  

梦觉还惊屧响廊故人来炷影前香鬓须白尽成何事一帖空存老遂良  

尺一东来唤我归衰年已迫故山期文章曹植今堪笑却卷波澜入小诗  

西湖秋涸东池鱼窘甚因防客呼网师迁之西池为一笑之乐夜归被酒不能寐戏作放鱼一首  

东池浮萍半黏块裂碧跳青出鱼背西池秋水尚涵空舞濶揺深吹荇带吾僚有意为迁居老守纵馋那忍脍纵横争看银刀出瀺灂初惊玉花碎但愁数罟损鳞鬛未信长堤隔涛瀬濊濊发发须臾间圉圉洋洋寻丈外安知中无蛟龙种尚恐或有风云防明年春水涨西湖好去相忘淮海  

忽想到蛟龙云雨觉通篇字镂句琢尽成澎湃之观  

复次放鱼韵答赵承议陈教授  

扰扰万生同一块抢榆不羡培风背青丘已呑云梦芥黄河复缭天门带长讥韩子隘且陋一饱鲸鱼何足脍东坡也是可怜人披抉泥沙収细碎逝将归修八节滩又欲往钓七里瀬正似此鱼逃网中未与造物游数外且将新句调二子湖上秋髙风月防为君更唤木肠儿脚扣两舷歌小海  

现身説法又一变以逰方之外为髙是前篇好去相忘淮海一句转语也  

艺苑雌黄曰次韵滕元发诗云坐看青丘呑泽芥按子虚赋云秋田乎青丘徬徨乎海外吞云梦者八九于其胸中曽不芥蔕芥蔕刺鲠也非草芥之芥西湖诗亦有青丘已呑云梦芥之説皆非也  

容斋四笔曰坐看青丘吞泽芥青丘已呑云梦芥用芥字可谓工新乃以为出处曽不芥蔕非草芥之芥如此论文章其意见亦浅矣  

九月十五日观月聴琴西湖示坐客  

白露下众草碧空卷防云孤光为谁来似为我与君水天浮四坐河汉落酒樽使我氷雪肠不受麴蘖醺尚恨琴有弦出鱼乱湖纹哀弹奏旧曲妙耳非昔闻良时失俯仰此见宁朝昏悬知一生中道眼无由浑  

月色之明琴声之清诵诗以当卧逰亦得  

泛颍  

我性喜临水得颍意甚竒到官十日来九日河之湄吏民笑相语使君老而痴使君实不痴流水有令姿绕郡十余里不驶亦不迟上流直而清下流曲而漪画船俯明镜笑问汝为谁忽然生鳞甲乱我须与眉散为百东坡顷刻复在兹此岂水薄相与我相娱嬉声色与臭味颠倒小儿等是儿戏物水中少磷缁赵陈两欧阳同参天人师观妙各有得共赋泛颍诗  

楞严圆觉之理栗里香山之笔昔沈敦谟引传灯录良价禅师过水观影偈曰我今独自往处处得逢渠渠今正是我我今不是渠以释此诗散为百东坡顷刻复在兹二语最为得之篇末赵陈两欧阳句时赵令畤在轼幕府陈师道教授颍州欧阳棐欧阳辩则修之二子皆适在颍也  

韩退之孟郊墓铭云以昌其诗举此问王定国当昌其身耶昌其诗也来诗下语未契作此答之  

昌身如饱腹饱尽还复饥昌诗如膏面为人作容姿不如昌其气郁郁老不衰虽云老不衰劫坏安所之不如昌其志志一气自随养之塞天地孟轲不吾欺人言魏勃勇股栗向小儿何如鲁连子谈笑却秦师慎勿怨谤谗乃我得道资淤泥生莲花粪壤出菌芝頼此善知识使我枯生荑吾言岂须多冷暖子自知  

志一气随固是本诸孟子而谤谗得道则已与西铭忧戚玉成之防协合矣岂惟可与言诗  

困学纪闻曰谨勿怨谤谗数句此尹和静所谓困穷拂欝能坚人之志而熟人之仁也诗曰它山之石可以攻玉  

施元之曰王定国与吴正宪充冯文简京素善而师友东坡舒亶辈欲倾二公因坡诗狱罗织定国遂南行万里三年而归司马温公当国深器遇之东坡在翰林以人言力请郡去未防定国亦报罢此诗自慎勿怨谤谗以下端为定国发也  

聚星堂雪【`并引`】  

元祐六年十一月一日祷雨张龙公得小雪与客防饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而宾客之美殆不减当时公之二子又适在郡故輙举前令各赋一篇  

牕前暗响鸣枯叶龙公试手行初雪映空先集疑有无作态斜飞正愁絶众宾起舞风竹乱老守先醉霜松折恨无翠袖防横斜只有防灯照明灭归来尚喜更鼓暗晨起不待铃索掣未嫌长夜作衣棱却怕初阳生眼缬欲浮大白追余赏幸有回飚惊落屑糢糊桧顶独多时厯乱瓦沟裁一瞥汝南先贤有故事醉翁诗话谁续説当时号令君聴取白战不许持寸铁  

赋雪者多以悠扬飘荡取其韵致此独用生劖之笔作硬盘之语摆脱常态匪徒以禁体物语标竒竞胜苕溪渔隠丛话曰六一居士守汝隂日因雪防客赋诗诗中玉月梨梅练絮白舞鹅鹤银等字皆请勿用其后东坡居士出守汝隂聚星堂雪輙举前令自二公赋诗之后未有继之者岂非难措笔乎  

次前韵送刘景文  

白云在天不可呼明月岂肎留庭隅怪君西行八百里清坐十日一事无路人不识呼尚书但见凛凛雄千夫【`自注君一马两仆率然相访逆旅多呼尚书意谓君都头也`】岂知入骨爱诗酒醉倒正欲蛾眉扶一篇向人写肝肺四海知我霜鬓须欧阳赵陈皆我有岂谓夫子驾复迂迩来又见三黜栁共此暖热餐氊苏酒肴酸薄红粉暗只有颍水清而姝一朝寂寞风雨散对影谁念月与吾【`自注郡中日与欧阳叔弼赵景贶陈履常相从而景文复至不数日栁戒之亦见过宾客之盛顷所未有然又数日叔弼景文戒之皆去矣`】何时归帆泝江水春酒一变甘棠湖【`自注景文近卜居九江近甘棠湖`】  

情事曲折裁约以入有韵之言裵俯仰逸趣横生石林诗话曰刘季孙能作七字诗家藏书数千卷为杭州钤辖子瞻作守深知之后尝以诗寄子瞻云四海共知霜鬓满重阳曾揷菊花无子瞻大喜在颍州和季孙诗所谓一篇向人写肝肺四海知我霜鬓须葢记此也  

次韵赵景贶春思且懐吴越山水  

嵗华来无穷老眼乆矣静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐官事何时竟【`自注清河西湖三闸督君成之`】思吴信偶然出处付前定飘然不系舟乗此无尽兴醉翁行乐处草木皆可敬明朝防北渚急扫黄叶径白酒真到齐红帬已放郑【`自注酒尚有香泉一壶为乐全先生服不作乐也`】  

行乐处至于可敬于此见贤者之泽长是乃诗之有闗名教者前路名句纷沓尤是穷力追新  

小饮西湖懐欧阳叔弼兄弟赠赵景贶陈履常  

嵗暮自急景我闲方缓觞欢饮西湖晚步转北渚长地坐略少长意行无涧冈乆知荠麦青稍喜榆栁黄盎盎春欲动防防夜未央水天鸥鹭静月雾松桧香抚景方晼晚懐人重凄凉岂无一老兵坐念两欧阳我意正麋鹿君才亦圭璋此防不可再此欢不可忘  

写景以骈语入情刘勰所谓俪采百字之偶者可移以评此  

送路都曹【`并引`】  

乖崖公在蜀有录曹参军老病废事公责之曰胡不归明日参军求去且以诗留别其略曰秋光都似宦情薄山色不如归意浓公惊谢之曰吾过矣同僚有诗人而吾不知因留而慰荐之予幼时闻父老言恨不问其姓名今都曹路公以小疾求致仕予诵此语留之不可乃采前人意作诗送之并邀赵徳麟陈履常同赋一篇  

积雪困桃李春心谁为容淮光酿山色先作归意浓我亦倦防者君恩系疎慵欲留耿介士伴我衰迟踪吏课升斗积﨑岖等铅舂那将露电身坐待収千钟结髪空百战市人看先封谁能掻白首抱关望夕烽子意亮已成我言宁复从恨无乖崖老一洗芥蔕胸我田荆谿上伏腊亦麤供懐哉江南路防作林下逢  

一片爱才求友之意津津亹亹序虽援张咏为説然咏特不知参军为诗人耳既知则能留而慰荐之轼知都曹矣而于其致仕留之不可故尤怊怅切情  

容斋三笔曰碑志之作本孝子慈孙欲以称扬其父祖之功徳播之当时而垂之后世当直存其名字无所避隠然东汉诸铭载其先代多只书官自唐及本朝名人文集所志往往只称君讳某字某至于记序之文亦然殆与求文扬名之防为不相契东坡先生送路都曹诗大畧云结髪空百战市人看先封谁能掻白首抱闗望夕烽则路君之贤而不遇可知矣然亦不书其名使之少获表见又为可惜也  

施元之曰荆溪在常州宜兴县先生尝买田于此送运判朱朝奉入蜀  

蔼蔼青城云娟娟蛾眉月随我西北来照我光不灭我在尘土中白云呼我归我防江湖上明月湿我衣岷峨天一方云月在我侧谓是山中人相望了不隔梦寻西南路黙数长短亭似闻嘉陵江跳破吹锦屏送君无一物清江饮君马路穿慈竹林父老拜马下不用惊走藏使者我友生聴讼如家人细説为汝评若逢山中友问我归何日为话腰脚轻犹堪踏泉石  

五言换韵体制最古而后人少效之者以其气易断而情韵反减耳此则累累然如贯珠清妙之音读之百回不厌  

淮上早发  

澹月倾云晓角哀小风吹水碧鳞开此身定向江湖老黙数淮中十往来  

在颍州与徳麟同治西湖未成改扬州三月十六日湖成徳麟有诗见懐次其韵  

太山秋毫两无穷钜细本出相形中大千起灭一尘里未觉杭颍谁雌雄【`自注来诗云与杭争雄`】我在钱塘拓湖渌大堤士女争昌丰六桥横絶天汉上北山始与南屏通忽惊二十五万丈老葑席卷苍云空朅来颍尾弄秋色一水萦带昭灵宫坐思吴越不可到借君月斧修朣胧二十四桥亦何有换此十顷玻瓈风雷塘水干禾黍满寳钗耕出余鸾龙明年诗客来吊古伴我霜夜号秋虫【`自注徳麟见约来扬寄居亦有意求扬倅`】  

六桥横絶四句都是实事却写来异様警动前以杭之西湖陪説颍之西湖后以欧阳之自扬移颍比已之自颍改扬都有天然证佐防作佳谈搆成絶唱  

侯鲭录曰欧公自扬州移汝州作西湖诗云都将二十四桥月换得西湖十顷秋后东坡复自汝移扬作诗云二十四桥亦何有换此十顷玻璃风用欧公诗也  

鹤林玉露曰杭有西湖而颍亦有西湖皆为逰赏之胜而东坡连守二州其初得颍也有颍人在坐云内翰但只消逰湖中便可以了郡事葢言其讼简也秦少章因作一絶献之云十里荷花菡蓞初我公所至有西湖欲将公事湖中了见説官闲事亦无东坡到颍有谢执政启亦云入参两禁毎玷北扉之荣出典二邦輙为西湖之长  

咸淳临安志曰元祐中东坡既奏开浚湖水因以所积葑草筑为长堤起南讫北横跨湖面绵亘数里夹道杂植花栁中为六桥行者便之坡尝赋诗云六桥横絶天汉上北山始与南屏通忽惊二十五万丈老葑席卷苍烟空嗣郡守林希榜曰苏公堤  

杨慎曰东坡先生在杭州颍州许州皆开西湖而杭之西湖尤伟其诗我在钱塘拓湖渌六句此诗史也而注殊畧今按宋长编云杭本江海之地水泉咸苦唐刺史李泌始引西湖水作六井故井邑日富及白居易复浚西湖所溉千余顷然湖水多葑近嵗废而不理湖中葑田积二十五万余丈而水无防矣运河失湖水之利则取给于江潮潮浑浊多淤河行阛阓中三年一淘为市井大患而六井亦防废公始至浚茅山盐桥二河以茅山一河专受江潮以盐桥一河专受湖水复造堰闸以为湖水蓄泄之限然后潮不入市间至湖上周视良乆曰今愿去葑田葑田如云将安所置之湖南北三十里环湖往来终日不达若取葑草积之湖中为长堤以通南北则葑田去而行者便矣堤成杭人名之曰苏公堤云合是观之则公之有功杭人大矣今阅公诗注甚畧故详注之双石【`并引`】  

至扬州获二石其一緑色冈峦迤逦有穴达于背其一玉白可鉴渍以盆水置几案间忽忆在颍州日梦人请住一官府榜曰仇池觉而诵杜子美诗曰万古仇池穴潜通小有天乃戏作小诗为僚友一笑  

梦时良是觉时非汲井埋盆故自痴但见玉峰横太白便从鸟道絶峨眉秋风与作烟云意晓日令涵草木姿一防空明是何处老人真欲住仇池  

次韵苏伯固逰蜀冈送李孝博奉使岭表  

新苖未没鹤老叶方翳蝉緑渠浸麻水白板烧松烟笑窥有红頬醉卧皆华颠家家机杼鸣树树梨枣悬野无佩犊子府有骑鹤仙观风峤南使出相山东贤渡江吊很石过岭酌贪泉与君步徙倚望彼修连娟愿及南枝谢早随北鴈翩归来春酒熟共看山樱然  

离离蔚蔚云霞澄鲜  

苕溪渔隠丛话曰逰蜀冈诗造语全效退之城南聨句新苗八句虽退之笔力殆无以过之  

行宿泗间见徐州张天骥次旧韵  

二年三蹑过淮舟款段还逢马少游无事不妨长好饮著书自要且穷愁孤松早偃原非病倦鸟虽还岂是休更欲河边防来往只今霜雪已防头  

近以月石砚屏献子功中书公复以涵星研献纯父侍讲子功有诗纯父未也复以月石风林屏赠之谨和子功诗并求纯父数句  

紫潭出云翳我潭中星独有潭上月倒挂紫翠屏我老不看书黙坐养此昏花睛时时一开眼见此云月眼自明乆知世界一泡影大小真伪何足评笑彼三子欧梅苏无事自作雪羽争【`自注事见三人诗集`】故将屏砚送两范要使珠璧栖牕櫺大范忽长謡语出月脇令人惊小范当继之説破星心如鸡鸣牀头复一月下有风林横急送小范家防此涵星愿从少陵博一句山木尽与洪涛倾起八句连络砚屏瑰伟絶特中间行以迤逦舒而不廹却用少陵诗语一句结住读之更如有千百言在腕下也  

次韵范纯父涵星砚月石风林屏诗  

月次于房厯三星斗牛不神箕独灵簸揺桑榆尽西靡影落苏子砚与屏天工与我两厌事孰居无事为此形与君持橐侍帷幄同到温室观尧蓂自怜太史牛马走伎等卜祝均倡伶欲留衣冠挂神武便击云水归南溟陶不称管城沐醉石可助平泉醒故持二物与夫子欲使妙质留天庭但令滋液到枯槁勿遣光景生晦防上书挂名岂待我独立自可当雷霆我时醉眠风林下夜与渔火同青荧抚物懐人应独叹作诗寄子谁当聴起局得势后乃舒缓其气以副之不烦防削而自合  

## 御选唐宋诗醇卷四十 目录  

次韵穆父尚书侍祠郊丘瞻望天光退而相庆引满醉吟  

郊祀庆成诗  

仆所藏仇池石希代之寳也王晋卿以小诗借观意在于夺不敢不借然以此诗先之  

晋卿示诗欲夺海石钱穆父王仲至蒋頴叔皆次韵穆至二公以为不可许独頴叔不然今日頴叔见访亲覩此石之妙遂悔前语仆以谓晋卿岂可终闭不予者若能以韩干二散马易之者盖可许也复次前韵  

欲以石易画晋卿难之穆父欲兼取二物頴叔欲焚画碎石乃复次前韵并解二诗之意生日刘景文以古画松鹤为夀且贶佳篇次韵为谢  

程徳孺惠海中柏石兼辱佳篇輙复和谢  

送蒋頴叔帅熈河  

次韵吴传正枯木歌  

送范中济经畧侍郎分韵赋诗得先字且赠以鱼枕杯四马棰一以元戎十乗以先启行为韵书晁说之考牧图后  

七年九月自广陵召还复馆于浴室东堂八年六月乞防稽将去汶公乞诗乃复用前韵三首东府雨中别子由  

书丹元子所示李太白真  

次韵滕大夫雪浪石  

鹤叹  

子由生日以檀香观音像及新合印香银篆槃为夀一首  

过髙邮寄孙君孚  

慈湖夹阻风五首【`录四首`】  

过庐山下  

壶中九华诗  

秧马歌  

八月七日初入贑过惶恐滩  

郁孤台  

廉泉  

尘外亭  

天竺寺  

月华寺  

碧落洞  

峡山寺  

舟行至清逺县见顾秀才极谈惠州风物之美广州蒲涧寺  

浴日亭  

游罗浮山一首示儿子过  

十月二日初到惠州  

白水山佛迹岩  

十一月二十六日松风亭下梅花盛开  

新酿桂酒  

江郊  

正月二十四日与儿子过赖仙芝王原秀才僧昙颍行全道士何宗一同游罗浮道院及栖禅精舎过作诗和其韵寄迈迨一首  

赠王子直秀才  

游博罗香积寺  

连雨涨江二首  

四月十一日初食荔支  

六月十二日酒醒步月理髪而寝  

荔支叹  

钦定四库全书  

## 御选唐宋诗醇卷四十  

眉山苏轼诗九  

次韵穆父尚书侍祠郊丘瞻望天光退而相庆引满醉吟  

千章杞梓防云天樗散谁收老郑防喜气到君浮白里丰年及我挂冠前令严钟鼓三更月野宿貔貅万灶烟太息何人知帝力归来金帛防赪肩  

气伟采竒望之又蔚然深秀厥由风力之遒  

复斋漫录曰东坡言古今七言伟丽之句永叔一联云苍波万古流不尽白鸟双飞意自闲上句取李太白长波泻万古之句东坡一聨云令严钟鼓三更月野宿貔貅万灶烟上句取杜子美中天悬明月令严夜寂寥之句也  

苕溪渔隠丛话曰东坡云七言之伟丽者子美云旌旗日暖龙蛇动宫殿风微燕雀髙五更鼓角声悲壮三峡星河影动揺尔后寂寥无闻焉直至永叔云苍波万古流不尽白鸟双飞意自闲万马不嘶聼号令诸番无事着耕耘可以并驱争先矣先生亦云令严钟鼔三更月野宿貔貅万灶烟亦庶几焉耳  

郊祀庆成诗  

帝出乗昌运天心予太平文章三代继制作七年成大祀乾坤合刚辰日月明泰坛朝扫地魄寳夜垂精仰御圆苍盖环观海岳成北流呑朔易西极落欃枪升燎灵光答回銮瑞雾迎需云徧枯槁解雨达句萌可颂非天徳因箴亦下情民言知有酌帝谓本无声富国由崇俭蕲年在好生无心斯格物克已自销兵化国安新政孤臣反旧耕还将清庙什留与野人赓  

自元丰元年详定郊祀礼文至六年冬至亲祀圜丘以太祖配始罢天地合祭之礼元祐五年廷臣集议复定南郊并祀之仪七年亲郊始行合祭宋制三年一郊轼以兵部尚书为南郊卤簿使疏请严整仪仗一时称盛合祭之礼至绍圣元年仍议罢而轼则主合祭之说然合祭亦仅行于是年耳时宰执侍从进诗以贺故有是诗诗共十四韵而自可颂非天徳以下俱作箴规之语此所谓因事纳规不借扬厉铺张以矜其华藻也仆所藏仇池石希代之寳也王晋卿以小诗借观意在于夺不敢不借然以此诗先之  

海石来珠宫秀色如蛾绿坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷淮东牧【`自注仆在扬州程徳孺自岭南解官还以此石见遗`】得之喜无寐与汝交不渎盛以髙丽盆借以文登玉【`自注仆以髙丽所饷大铜盆贮之又以登州海石如碎玉者附其足`】幽光先五夜冷气压三伏老人生如寄茅舎久未卜一夫幸可致千里常相逐风流贵公子窜谪武当谷见山应己厌何事夺所欲欲留嗟赵弱寜许负秦曲传观慎勿许间道归应速  

希代之寳实是写得出末用秦归赵璧恰与情事比附意随笔转如脱弹丸  

赵次公曰连娟二华顶空洞三茅腹二华太华少华也古人谓造化削成故于二华言顶三茅一名句曲山其腹中空虚别有天地日月载在真诰故于三茅则言腹也  

诗説隽永曰李賛皇好石有谢临海守寄石诗牛竒章亦好石洛中辟地多得之刻文可辨近世东坡亦好之有仇池石程徳孺所遗其诗云殷勤峤南使餽饷淮东牧即今英石也  

王晋卿示诗欲夺海石钱穆父王仲至蒋頴叔皆次韵穆至二公以为不可许独頴叔不然今日頴叔见访亲覩此石之妙遂悔前语仆以谓晋卿岂可终闭不予者若能以韩干二散马易之者盖可许也复次前韵  

相如有家山缥缈在眉绿谁云千里还寄此一颦足平生锦绣肠蚤嵗藜苋腹从教四壁空未遣两峰蹙吾今况衰病义不忘樵牧逝将仇池石归泝岷山渎守子不贪寳完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾梢涧谷君如许相易是亦我所欲今朝安西守来聼阳关曲劝我留此峰他日来不速  

丹经墨史拈出尽归妙谛笔上生花  

赵次公曰故人诗相戒指钱穆父王仲至之不欲予也一篇独异论指蒋頴叔之欲予也书曰三人占则从二人之言故以钱王可从而蒋可违也来聴阳闗曲頴叔将别而行故云耳  

欲以石易画晋卿难之穆父欲兼取二物頴叔欲焚画碎石乃复次前韵并解二诗之意  

春氷无真坚霜叶失故绿鷃疑鹏万里蚿笑防一足二豪争攘袂先生一捧腹明镜既无台净瓶何用蹙盆山不可隠画马无由牧聊将置庭宇何必弃沟渎焚宝真爱宝碎玉未忘玉久知公子贤出语耆年伏欲观转物妙故以求马卜维摩既复舍天女还相逐授之无尽灯照此久幽谷定心无一物法乐胜五欲三峩吾乡里万马君部曲卧云行归休破贼防神速【`自注晋卿将种常有此意`】因有欲焚画碎石者乃别为踢浄瓶烧木佛添出一重公案言下如有白毫大光应念来感岂止次韵之能怪变百出  

赵次公曰三峩吾乡里言真山万马君部曲言真马我有真山则将卧云王有真马则用破贼如此则假山不必爱画马不必取也  

生日刘景文以古画松鹤为夀且贶佳篇次韵为谢  

问子一室间寜有千里廓尘心洗长松逺意发孤鹤生朝得此夀死籍疑可落防言在参同妙契藏九籥故人有竒趣逸想寄幽壑霜枝谢寒暑云翮无前却何须构明堂未羡巢阿阁缅懐别时语复作数日恶诗腴固堪飡字瘦还可愕髙标忽在眼清梦了如昨君今哙等伍志与湛軰各岂待相愿言方为不朽托子云老执防长孺终主爵吾当追松乔子亦鄙卫霍  

松鹤为夀近于俗情乃写得古趣洋溢固知才人之笔无所不可  

程徳孺惠海中柏石兼辱佳篇輙复和谢  

岚薫瘴染郤敷腴笑饮贪泉独继吴未欲连车收薏苡肯教沈网取瑚不知庾岭三年别收得曹溪一滴无但指庭前双柏石要予临老识方壶  

施元之曰徳孺名之元持节岭南归惠此石故诗皆用岭南事徳孺时为主客郎中  

送蒋頴叔帅熈河【`并引`】  

頴叔出使临洮与穆父仲至同饯之各赋诗一篇以今我来思为韵致遄归之意得我字  

西方犹宿师论将不及我茍无深入计缓帯我亦可承明正须君文字粲藻火自荐虽云数留行终不果正坐喜论兵临老付边琐新诗出谈笑僚友困掀簸我欲歌杕杜杨栁方婀娜邉风事首卤所得盖么麽愿为鲁连书一射聊城笴隂功在不杀结草酬魏颗  

积其愤激发以诙谐起四句似谑似庄言语妙天下  

次韵吴传正枯木歌  

天公水墨自竒絶瘦竹枯松写残月梦回疎影在东牕惊怪霜枝连夜发生成变壊一弹指乃知造物初无物古来画师非俗士妙相实与诗同出龙眠居士本诗人能使龙池飞霹雳君虽不作丹青手诗眼亦自工识拔龙眠胸中有千驷不独画肉兼画骨但当与作少陵诗或自与君拈秃笔东南山水相招呼万象入我摩尼珠尽将书画散朋友独与长铗归来乎  

因吴诗而及李画因歌枯木而及画马轩然而来翩然而往随意所到总入元防  

苕溪渔隐丛话曰东坡题伯时画马云龙眠胸中有千驷议者谓讥其无徳而称余意其不然如文与可善作墨竹故和筼筜谷云料得清贫馋太守渭濵千亩在胸中岂亦是讥之耶又山谷咏伯时虎脊天马图亦云笔端那有此千里在胸中盖言画马之妙得之于心应之于手若轮扁之斵轮也  

送范中济经畧侍郎分韵赋诗得先字且赠以鱼枕杯四马棰一以元戎十乗以先启行为韵  

梁李久乐祸自焚岂非天两防鬭穴中一胜亦偶然谋初要百虑善后乃万全庙堂选世将范氏真多贤仁风被宿麦绿浪揺秦川号令耸毛羽先声落虚我家天一方去路城西偏投竿困障日卖剑行归田赠君荆鱼杯副以蜀马鞭一醉可以起毋令祖生先  

谋初善后有无限经济在中济能不负此诗又以见其言必有中也  

施元之曰中济以廕歴官元祐八年知庆州中济祖雍仁宗时为副枢李元昊叛拜镇武节度使知延州又知永兴军故曰庙堂选世将范氏真多贤中济在庆广储蓄城栅严守羁黠羗推诚待下人乐为用书晁説之考牧图后  

我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊聼我鞭声如鼓鼙我鞭不妄发视其后者而鞭之泽中草木长草木病牛羊寻山跨坑谷腾趠筋骨强烟簔雨笠长林下老去而今空见画世间马耳射东风悔不长作多牛翁  

小雅无羊之诗宣王考牧也牛羊寝讹之状牧人簔笠之容俄焉而麾忽然而梦维鱼维旟变幻莫测诗格之竒无逾于此矣不袭其词而能得其意遥遥千古斯作之外谁其嗣音  

七年九月自广陵召还复馆于浴室东堂八年六月乞防稽将去汶公乞诗乃复用前韵三首  

乞郡三章字半斜庙堂传笑眼昏花上人问我迟留意待赐头纲八饼茶【`自注尚书学士得赐头纲龙茶一斤今年纲到最迟`】  

梦绕吴山郤月廊白梅卢橘觉犹香【`自注杭州梵天寺有月廊数百间寺中多白杨梅卢橘`】会稽且作须臾意从此归田策最良  

东南此去几时归倦鸟孤飞岂有期断送一生消底物三年光景六篇诗  

首作托言待赐恋阙情深三作只是把诗消嵗月之意道破便可发深省  

苕溪渔隐丛话曰细色茶五纲凡四十三品形制各异共七千余饼又有粗色茶七纲凡五品大小龙凤并防芽悉入龙脑和膏为团饼茶共四万余饼东坡题文公诗卷云待赐头纲八饼茶即今粗色红绫袋饼八者是也  

东府雨中别子由  

庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行归来知健否莫忘此时情  

空清如话而情味无穷此较前初秋寄子由一章尤入神品  

书丹元子所示李太白真  

天人几何同一沤谪仙非谪乃其防麾斥八极隘九州化为两鸟鸣相酬一鸣一止三千秋开元有道为少留縻之不可矧肯求西望太白横峨岷眼髙四海空无人大儿汾阳中令君小儿天台坐忘身平生不识髙将军手汚吾足乃敢瞠作诗一笑君应闻  

笔歌墨舞实有手弄白日顶摩青穹之气概足为白写照矣　后人刋诗有将此作分为两首者特以平韵承接之故然分则意象不昌岂惟不谙诗法且并其佳处失之观集内儋州夜梦一诗犹用此体可以为证天厨禁脔曰太白賛一韵七句方换韵又是平声其法不得双杀双杀者不得此法也  

贺裳曰文人有一言使人升九天堕九渊者此类是也亦公自写其傲岸之趣却令太白生面重开胜碑隂记一段文字逺甚  

次韵滕大夫雪浪石  

太行西来万马屯势与岱岳争雄尊飞狐上党天下脊半掩落日先黄昏削成山东二百郡气压代北三家村千峰石卷矗牙帐崩崖凿断开土门朅来城下作飞石一礮惊落天骄魂承平百年烽燧冷此物僵卧枯榆根画师争摹雪浪势天公不见雷斧防离堆四面绕江水坐无蜀士谁与论老翁儿戯作飞雨把酒坐防珠跳盆此身自幻孰非梦故国山水聊心存  

劲气不可断来则山岑竞举止则壁岸无阶  

墨庄漫录曰东坡帅中山得黒石白脉如蜀孙位孙知防所画石间奔流尽水之变又得白石曲阳为大盆以盛之激水其上名其室曰雪浪斋公自铭曰玉井芙蓉丈八盆伏流飞空潄其根时有英州之命后谪惠州又徙海外故中山后政以公迁谪雪浪之名遂废元符中始被北归之命将至吴中张芸叟守中山葺治雪浪斋重安盆石  

赵次公曰古所谓山东乃今之河北晋地盖太行山之东也山东二百郡正谓太行以东冀州之琙矣代北则燕赵以往之地也  

鹤叹  

园中有鹤驯可呼我欲呼之立坐隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娱驱之上堂立斯须投以饼饵视若无戞然长鸣乃下趋难进易退我不如难进易退我不如此鹤叹所以作也却只于结处一句收住中云岂欲臆对如鵩乎乃疑而问鹤之词我生如寄四句便直代鹤作臆对语章法竒絶是为善学贾赋者  

唐庚语录曰东坡作病鹤诗尝写三尺长胫瘦躯阙其一字使任徳翁軰下之数十字东坡徐出其稿盖阁字也此字既出俨然如见病鹤矣  

子由生日以檀香观音像及新合印香银篆槃为夀一首  

旃檀婆律海外芬西山老脐柏所薫香螺脱黡来相羣能结缥缈风中云一灯如萤起微焚何时度尽缪篆纹缭绕无穷合复分緜緜浮空散氤氲东坡持是夀卯君君少与我师皇坟旁资老聃释迦文共厄中年防蝇蚊晚遇斯须何足云君方论道承华勲我亦旗鼓严中军国恩未报敢不勤但愿不为世所醺尔来白髪不可耘问君何时返乡枌收拾散亡理放纷此心实与香俱焄闻思大士应已闻  

香难以形容偏为形容曲尽平时好以禅语入诗此诗偏只结句大士已闻一防真有如天花变现不可测识者在诗道中殆以从闻思修而入三摩地矣  

王直方诗话曰苏黄门以己夘生故东坡有夘君之语其以檀香观音像遗黄门云持是夀夘君其出局偶书云倾杯不能饮待得夘君来其送王巩诗云泪湿粉牋书不得凭君送与夘君看  

过髙邮寄孙君孚  

过淮风气清一洗尘埃容水木渐幽茂菰蒲杂防龙可怜夜合花青枝散红茸美人逰不归一笑当谁供故园在何处已偃手种松我行忽失路归梦千山重闻君有负郭二顷收横从卷野毕秋获殷牀闻夜舂乐哉何所忧社酒粥面醲宦逰岂不好毋令到千钟  

极言景物清幽留连不能去而其人之足思自见感旧懐人风格最古　此诗出于南迁之时孙升亦遭贬谪篇中絶不露牢骚抑郁之意津津乎其有遗味矣刘延世孙公谈圃序曰绍圣之改元也凡仕于元祐而贵显者例皆窜贬湖南岭表相望而错趾惟闽郡独孙公一人迁于临汀公元祐时歴三院迁左史入中书为舍人危言谠论内外惮之已而忤时宰意以集贤殿修撰留守南都后迁天章阁待制其谪官也自南都为归州遂以散秩谪临汀公讳升字君孚髙邮人  

慈湖夹阻风五首【`录四首`】  

捍索桅竿立啸空篙师酣寝浪花中故应菅蒯知心腹弱缆能争万里风  

此生归路愈茫然无数青山水拍天犹有小船来卖饼喜闻虚落在山前  

日轮亭午汗珠融谁识南讹长养功暴雨过云聊一快未妨明月郤当空  

卧看落月横千丈起唤清风得半帆且并水村欹侧过人间何处不巉岩  

荒湾旅泊却写得即事皆可喜读此数诗足以开豁尘襟  

过庐山下【`并引`】  

予过庐山下云物腾涌黙有祷焉未午众峰凛然故作是诗  

乱云欲霾山势与飘风南羣隮相应和勇往争骖驔可怜荟蔚中时出紫翠岚鴈没失东岭龙腾见西龛一时供坐笑百态变立谈暴雨破坱北清飚扫浑酣廓然归何处陋矣安足戡亭亭紫霄峰窈窈白石庵五老数松雪双溪落天潭虽云黙祷应顾有移文慙  

云峦新霁气象万千列秀青青己见庐山真面目矣  

壶中九华诗【`并引`】  

湖口人李正臣蓄异石九峰玲珑宛转若牕櫺然予欲以百金买之与仇池石为偶方南迁未暇也名之曰壶中九华且以记之  

清溪电转失云峰梦里犹惊翠扫空五岭莫愁千嶂外九华今在一壶中天池水落层层见玉女牕明处处通念我仇池太孤絶百金归买碧玲珑  

诗亦宛转玲珑与题恰称  

赵次公曰刘禹锡有歌云九华山自是造化一尤物焉能借甚乎人间今先生以石有九峰遂以名之其在一壶中则神仙壶公之壶也中别有天地山川故云耳  

秧马歌【`并引`】  

过庐陵见宣徳郎致仕曽君安止出所作禾谱文既温雅事亦详实惜其有所缺不谱农器也予昔逰武昌见农夫皆骑秧马以榆枣为腹欲其滑以秋桐为背欲其轻腹如小舟昻其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乗四载泥行乗橇解者曰橇形如箕擿行泥上岂秧马之类乎作秧马歌一首附于禾谱之末云  

春云蒙蒙雨凄凄春秧欲老翠剡齐嗟我妇子行水泥朝分一珑暮千畦腰如箜篌首啄鸡筋烦骨殆声酸嘶我有桐马手自提头尻轩昻腹脇低背如覆瓦去角圭以我两足为四蹏耸踊滑汰如鳬鹥纎纎束藁亦可赍阿用繁缨与月题郤从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曽蹶轶防颠陈锦韀公子朝金闺笑我一生蹋牛犂不知自有木駃騠  

直以马喻非马瑰伟连犿其说能解人頥  

防溪诗话曰东坡游武昌尝作秧马歌唐子西至罗浮始识此器作诗云拟向明时受一防着鞭常恐老农先行藏己问吾能识从此驰名四十年亦巧于用事  

周必大农器谱序曰绍圣初元苏文忠公轼南迁过太和邑人宣徳郎致仕曽公安止献所着禾谱文忠羙具温雅详实为作秧马歌又惜其不谱农器时曽公已丧明不暇为也后百余年其侄孙耒阳令之谨始续成之凡耒耜耨铸车戽簔笠铚刈篠篑杵臼斗斛釡甑仓庾厥类惟十附以襍记勒成三卷皆考之经传参合今制无不备者是可补伯祖之书成苏公之志矣  

八月七日初入贑过惶恐滩  

七千里外二毛人十八滩头一叶身山忆喜懽劳逺梦【`自注蜀道有错喜欢铺在大散闗上`】地名惶恐泣孤臣长风送客添帆腹积雨浮舟减石鳞便合与官充水手此生何止略知津起二句固是同调栁州书作发端乃更警策按十八滩自下而上第一滩在万安县前名黄公滩东坡改作惶恐以对喜欢其后文文山更以惶恐对零丁遂成典故结处云充水手者应是暗用何易于腰笏引舟事也防溪诗话曰栁诗十一年前南渡客四千里外北归人又一身去国六千里万死投荒十二年苏诗七千里外二毛人十八滩头一叶身不约而合句法使然故也  

鬰孤台【`自注以下四首皆防州`】  

八境见图画鬰孤如旧防山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路草木半炎州故国千峰外髙台十日留他年三宿处凖拟系归舟  

廉泉  

水性故自清不清或挠之君防此廉泉五色烂摩尼廉者谓我防我以此名为有防则有贪有慧则有痴谁为栁宗元孰是吴隠之渔父足岂洁许由耳何缁纷然立名字此水了不知毁誉有时尽不知无尽时朅来防泉上捋防看鬓眉好在水中人到处相娱嬉  

有尽在人无尽在我维摩经言有法门名无尽灯此诗所本  

尘外亭  

楚山澹无尘贑水清可厉散策尘外游麾手谢此世山髙惜人力十步輙一憇郤立浮云端俯视万井丽幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂  

韩诗云﨑岖上轩昻始得观览富未及此之圆妙也正谛既得故后幅但就马祖事言之不更为山水饶舌赵次公曰幽人宴坐处以下八句皆是马祖事马祖始居此山山鬼为筑垣自谓修行不至为鬼所识乃舍去今先生诗语髙马祖一着也  

天竺寺【`并引`】  

予年十二先君自防州归谓予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势竒逸墨迹如新今四十七年予来访之则诗已亡有刻石存耳感涕不已而作是诗  

香山居士留遗迹天竺禅师有故家空咏连珠吟叠壁已亡飞鸟失惊虵林深野桂寒无子雨浥山姜病有花四十七年真一梦天涯流落泪横斜  

防染处极其古秀掲朗标华较香山聨珠体诗更进一格  

月华寺【`自注寺邻岑水塲施者皆坑戸也百年间盖三焚矣`】  

天公胡为不自怜结土融石为铜山万人斵富媪泣祗有金帛资豪奸脱身献佛意可料一瓦坐待千金还月华三火岂天意至今茇舍依榛菅僧言此地本龙象兴废反掌曽何艰髙严夜吐金碧气晓得异石青斓斑坑流窟发钱涌地莫施百镒朝千锾此山出宝以自贼地脉已防天应悭我愿铜山化南亩烂漫黍麦苏惸鳏道人修道要底物破铛煮饭茒三间  

亦是左传象齿焚身庄子山木自防之意説来警动倍觉气象峥嵘  

李必恒曰智度论云水行中龙陆行中象故荷大法力比之龙象按月华寺智药三藏真身在焉故有龙象之语  

碧落洞  

槎牙乱峰合晃荡絶壁横遥知紫翠间古来仙释并阳崖射朝日髙处连玉京隂谷叩白月梦中游化城果然石门开中有银河倾幽龛入窈窕别戸穿虚明泉流下珠琲乳湔交缦缨我行畏人知恐为仙者迎小语輙响荅空山自雷惊策杖归去来治具烦方平  

气交冲漠与神为徒小语响荅二句写岩洞之景未经人道  

苕溪渔隐丛话曰题碧落洞诗云小语輙响荅空山白云惊此语全类李太白今印本误作自雷惊不惟无意味兼与上句重叠也  

李必恒曰一统志云洞多悬石如霓旌羽盖旁有小洞号云华深不可测按诗所云幽龛别戸即指其处也  

峡山寺【`自注传竒所记孙恪袁氏事即此寺至今有人见白猿者`】  

天开清逺峡地转凝碧湾我行无迟速摄衣步孱顔山僧本幽独乞食况未还云确水自舂松门风为关石泉解娱客琴筑鸣空山佳人剑翁孙游戏暂人间忽忆啸云侣赋诗留玉环林深不可见雾雨霾髻鬟  

空山无人水流花开良由妙造自然匪闗思索而致裴硎传竒曰广徳中有孙恪者游洛中遇袁氏女遂纳为室后十余年同至峡山寺袁氏欣然改服理鬓诣老僧乃持一碧玉环献僧曰此是院旧物僧初不晓及斋罢有野猿数十悲啸扪萝而跃袁氏恻然俄命笔题诗云无端变化几湮沉刚被恩情役此心不如逐伴归山去长啸一声烟雾深诗毕遂裂衣化为老猿追啸者跃树而去老僧方悟曰乃贫道为沙门时所养者碧玉环则胡人所施系于其颈者  

舟行至清逺县见顾秀才极谈惠州风物之美  

到处聚观香案吏此邦宜着玉堂仙江云漠漠桂花湿梅雨翛翛荔子然闻道黄柑常抵鹊不容朱橘更论钱恰从神武来景便向罗浮覔稚川  

八句属对律诗正格笔力积健为雄颉颃杜老  

广州蒲涧寺【`自注地产菖蒲十二节相传安期生之故居始皇访之于此`】  

不用山僧导我前自寻云外出山泉千章古木临无地百尺飞涛泻漏天昔日菖蒲方士宅后来檐卜祖师禅而今只有花含笑笑道秦王欲学仙【`自注山中多含笑花`】  

浴日亭【`自注在南海庙前`】  

剑气峥嵘夜揷天瑞光明灭到黄湾坐看旸谷浮金晕遥想钱塘涌雪山已觉沧凉苏病骨更烦沆瀣洗衰顔忽惊鸟动行人起飞上千峰紫翠间  

前六句犹是沧沧凉凉之势忽惊鸟动一转然而上笔势竒絶  

防罗浮山一首示儿子过  

人间有此白玉京罗浮见日鸡一鸣【`自注刘梦得有诗记罗浮夜半见日事山不甚髙而夜见日此可异也`】南楼未必齐日观鬱仪自欲朝朱明【`自注山有二石楼今延祥寺在南楼下朱明洞在冲虚观后云是蓬莱第七洞天`】东坡之师抱朴老真契久已交前生玉堂金马久流落寸田尺宅今谁耕道华亦尝啖一枣【`自注唐永乐道士侯道华窃食邓天师药仙去永乐有无核枣人不可得道华独得之予在岐下亦尝得食一枚`】契虚正欲仇三彭【`自注唐僧契虚遇人导防稚川仙府真人问曰汝絶三彭之仇乎契虚不能答`】铁桥石柱连空横【`自注山有铁桥石柱人罕至者`】杖藜欲趁飞猱轻云溪夜逢瘖虎伏【`自注山有哑虎廵山`】斗坛昼出铜龙吟【`自注冲虚观后有朱真人朝斗坛近于坛上获铜龙六铜鱼一`】小儿少年有竒志中宵起坐存黄庭近者戏作凌云赋笔势彷佛离骚经负书从我盍归去羣仙正草新宫铭汝应奴蔡少霞我亦季孟山元卿【`自注唐有梦书新宫铭者云紫阳真人山元卿撰其畧曰良常西麓原泽束泄新宫宏宏崇轩防防又有蔡少霞者梦人遣书碑畧曰昔乗鱼车今履瑞云躅空仰涂绮辂轮囷其末题云五云书阁吏蔡少霞书`】还湏畧报老同叔赢粮万里寻初平【`自注子由一字同叔`】  

森蔚璀伟以御风凌云之气行之是亦新宫铭所称天籁虚徐凤箫冷彻者耶  

容斋随笔曰东坡游罗浮山作诗示叔党其末负书从我四句坡自注用山元卿撰铭蔡少霞书碑二事予按薛用弱集异记载蔡少霞梦人召去令书碑题云苍龙溪新宫铭紫阳真人山元卿撰其词三十八句不闻有五云阁吏之説鱼车瑞云之语乃逸史所载陈幼霞事云苍龙溪主欧阳某撰盖坡公误以防霞为少霞耳  

十月二日初到惠州  

彷佛曽游岂梦中欣然鸡犬识新丰吏民惊怪坐何事父老相擕迎此翁苏武岂知还漠北管宁自欲老辽东岭南万戸皆春色【`自注岭南万戸酒`】防有幽人客寓公  

贬谪之地见如旧逰有终焉之志贤者固随寓而安  

白水山佛迹岩【`自注罗浮之束也在惠州东北二十里`】  

何人守蓬莱夜半失左股浮山若鹏蹲忽展垂天羽根株互连络崖峤争呑吐神工自炉鞲融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开阖涧谷犹呼舞海风吹未凝古佛来布武当时汪罔氏投足不盖拇青莲虽不见千古落花雨双溪滙九折万马腾一鼓奔雷溅玉雪潭洞开水府潜鳞有饥蛟掉尾取渇虎我来方醉后濯足聊戏侮回风卷飞雹掠面过疆弩山灵莫恶剧防命安足赌此山吾欲老慎勿厌求取谿流变春酒与我相賔主当连青竹竿下灌黄精圃  

山记谓浮山即蓬莱别岛洪水浮至依罗而止二山合体谓之罗浮本是不根之谈前八韵据此翻腾而入无非为佛迹二字取势以跌落古佛来布武一句耳后纪浴于汤池从饥蛟渇虎飞雹强弩数句之中参以醉后濯足二语忽然动魄惊心忽然掉臂徐步罗浮以风雨为合离匪此神笔莫传其妙  

唐庚语录曰东坡诗叙事言简而意尽惠州有潭潭有潜蛟人未之信也虎饮水其侧蛟尾而食之俄而浮骨水上人方知之东坡以十字道尽云潜鳞有饥蛟掉尾取渇虎言渇则知虎以饮水而召灾言饥则蛟食其肉矣  

志林曰绍圣元年十月十二日与幼子过游白水佛迹院浴于汤池熟甚其源殆可煮物循山而东少北有悬水百仭山八九折折处輙为潭深者磓石五丈不得其所止雪溅雷怒可喜可畏水厓有巨人迹数十所谓佛迹也  

轼答陈季常书曰今日游白水佛迹山山上布水三十仭雷辊电散未易名状大畧如项羽破章邯时也十一月二十六日松风亭下梅花盛开  

春风岭上淮南村昔年梅花曽断魂【`自注予昔赴黄州春风岭上见梅花有两絶句明年正月往岐亭道上赋诗云去年今日闗山路细雨梅花正断魂`】岂知流落复相见蛮风蜑雨愁黄昏长条半落荔枝浦卧树独秀桄榔园岂惟幽光留夜色直恐冷艶排冬温松风亭下荆棘里两株玉蘂明朝暾海南仙云娇堕砌月下缟衣来扣门酒醒梦觉起绕树玅意有在终无言先生独饮勿叹息幸有落月窥清尊  

秀色孤姿渉笔如融风彩露集中梅花诗有以清空入妙者如和秦观梅花诗云竹外一枝斜更好是也有以使事传神者此诗海南仙云娇堕砌月下缟衣来扣门是也轼尝称秦观诗有云西湖处士骨应槁只有此诗君压倒观诗岂能过之毋亦自道其所得耳此题尚有和韵两篇第二篇有纷纷初疑月挂树耿耿独与参横昏二句最为洪迈所称胡仔亦云三首皆摆落陈言古今人未尝经道者第二首尤竒然细玩前篇防是不逮原唱也  

遯斋闲览曰凡诗之咏物虽平淡巧丽不同要能以随意造语为工东坡在岭南有暾字韵咏梅诗韵险而语工非大手笔不能到也  

防溪诗话曰用自己诗为故事湏作诗多者乃有之太白云沧浪吾有曲相子棹歌声乐天云湏知菊酒登髙防从此多无二十塲明年云去秋共数登髙防又被今年减一塲坡赴黄州过春风岭有絶句后诗云去年今日闗山路细雨梅花正断魂至海外又云春风岭上淮南村昔年梅花曽断魂  

新酿桂酒  

捣香筛辣入瓶盆盎盎春溪带雨浑收拾小山藏社罋招呼明月到芳樽酒材已遣门生致菜把仍叨地主恩烂煮葵羮斟桂醑风流可惜在蛮村  

桂酒颂作于酿成之后有云酿为我醪淳而清甘终不坏醉不醒此诗乃作于方酿之时故但以捣香筛辣为言耳收拾小山藏社瓮造语神竒  

轼桂酒颂序曰吾谪居海上法当数饮酒以御瘴而岭南无酒禁有隐者以桂酒方授吾酿成而玉色香味超然非人间物也东坡先生曰酒天禄也其成壊羙恶世以兆人主之吉凶吾得此岂非天哉故为之颂以遗后之有道而居夷者其法盖刻石置之罗浮铁桥之下非忘世求道者莫至焉  

江郊【`并引`】  

惠州归善县治之北数步抵江少西有盘石小潭可以垂钓作江郊诗云  

江郊葱昽云外蒨绚碕岸斗入洄潭轮转先生悦之布席闲燕初日下照潜鳞俯见意钓忘鱼乐此竿线优哉悠哉玩物之变  

琢句全摹水经注碕岸二句乃从斗耸曲池及洄湍电转环涛毂转等句化出潜鳞俯见亦从新安江潭不掩鳞一句得来  

正月二十四日与儿子过赖仙芝王原秀才僧昙颍行全道士何宗一同逰罗浮道院及栖禅精舍过作诗和其韵寄迈迨一首  

断桥隔胜践脱屦欣小掲瘴花已繁红官栁犹疎细斜川二三子悼叹我年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄欲救齿髪弊坐令禅客笑一梦等千嵗栖禅晚置酒蛮果粲蕉荔斋厨釡无羮野饷篮有蕙嬉防趁时节俯仰了此世犹当洗业障更作临水褉寄书阳羡儿并语长头弟门戸各努力先期毕租税  

从荒寂处生情韵动崖谷  

赵次公曰阳羡儿言迈也长头弟则言迨也阳羡乃常州二子在常州也迨之长头先生前集有诗可见其实  

赠王子直秀才  

万里云山一破裘杖端闲挂百钱防五车书已留儿读二顷田应为鹤谋【`自注子直住鹤田山`】水底笙歌蛙两部山中奴婢橘千头幅巾我欲相随去海上何人识故侯  

用词多以数目字大小相形清艶两絶  

艺苑雌黄曰水底笙歌蛙两部山中奴婢橘千头虽爱其语之工然南史孔徳璋门庭之内草莱不剪中有蛙鸣或问之曰欲为陈蕃乎曰我以此当两部鼓吹何必效陈蕃却无笙歌之説石林诗话曰子瞻尝两用孔稚圭鸣蛙事如水底笙歌蛙两部虽以笙簧易鼓吹不碍其为意同至已遣乱蛙成两部则两部不知为何物故用事寜与出处语小异而意同不可尽牵出处语而意不显也  

游博罗香积寺【`并引`】  

寺去县七里三山犬牙夹道皆美田麦禾甚茂寺下谿水可作碓磨若筑塘百歩闸而落之可转两轮举四杵也以属县令林抃使督成之  

二年流落鼃鱼乡朝来喜见麦吐芒东风揺波舞净緑初日露酣娇黄汪汪春泥已投膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松隂凉要令水力供臼磨与相地脉増隄防霏霏落雪看收面隠隠叠鼓闻舂糠散流一啜云子白炊裂十字琼肌香岂惟牢九荐古味【`自注束晳饼赋馒头簿持起搜牢九`】要使真一流天浆诗成捧腹便絶倒书生说食真膏盲固是硬语排奡湏防其字字镕铸而成有回万牛之力有转丸珠之巧  

苕溪渔隐丛话曰老杜自我作古其诗体不一在人所喜取而用之如东坡在岭外游博罗香积寺同正辅游白水山皆古诗而终篇对属精切语意贯穿此亦是老杜体如岳麓道林二寺行追酬故髙蜀州人日见寄入衡州奉赠李八丈判官晚登瀼上堂之类概可见矣  

李必恒曰按束晳饼赋有馒头薄壮起溲牢丸之名而先生诗用作牢九又自注中薄壮作簿持起溲作起搜又真一酒歌亦用起搜字想别有所据  

连雨涨江二首  

越井冈头云出山防牱江上水如天牀牀避漏幽人屋浦浦移家蜑子船龙卷鱼虾并雨落人随鸡犬上墙眠只应楼下平堦水长记先生过岭年  

急雨萧萧作晚凉卧闻榕叶响长廊防明灯火耿残梦半湿帘帷浥旧香髙浪隠牀吹瓮盎闇风惊树摆琳琅先生不出晴无用留向空堦滴夜长  

四月十一日初食荔支  

南村诸杨北村卢【`自注谓杨梅卢橘也`】白华青叶冬不枯垂黄缀紫烟雨里特与荔支为先驱海山仙人綘罗襦红纱中单白玉肤不湏更待妃子笑风骨自是倾城姝不知天公有意无遣此尤物生海隅云山得伴松桧老霜雪自困樝梨麤先生洗盏酌桂醑氷盘荐此赪虬珠似闻江鳐斫玉柱更洗河豚烹腹腴【`自注予尝谓荔支厚味髙格两絶果中无比惟江鳐柱河豚鱼近之耳`】我生涉世本为口一官久已轻莼鲈人间何者非梦幻南来万里真良图  

綘罗红纱语不露刻镂之迹而形容备至江鳐河豚之比特以其同为异味非有深意陈敏政驳之固无谓胡仔辨之亦强作解事耳  

遯斋闲览曰东坡食茘支诗云海山仙人綘罗襦红纱中单白玉肤予诵之未尝不爱其体物之工然其后云似闻江鳐斫玉柱更洗河豚烹腹腴予意东坡未尝至闽中亦不识真荔支其曰四月十一日是特广南火山者耳故其比类仅与魏文帝庾信同科苕溪渔隐丛话曰诗人咏物形容之妙近世为最东坡海山仙人四句诵此则知其咏荔支也　坡诗自注云予尝谓荔支厚味髙格两絶果中无比惟江珧柱河豚鱼近之耳又曰仆尝问荔支何所似或曰荔支似龙眼客皆笑其陋实无所似也仆曰荔支似江珧柱应者皆怃然仆亦不解此所谓善于比类者若魏文帝庾信之葡萄乃至谬耳遯斋闲覧殊无鍳裁若言闽广荔支髙下不同则可若言东坡不善比类则不可也  

六月十二日酒醒步月理髪而寝  

羽虫见月争翾翻我亦散髪虚明轩千梳冷快肌骨醒风露气入霜蓬根起舞三人谩相属停杯一问终无言曲肱薤簟有佳处梦觉琼楼空断魂  

语简而静纸上有凉气扑人  

荔支叹  

十里一置飞尘灰五里一候兵火催颠坑仆谷相枕籍知是荔支龙眼来飞车跨山鹘横海风枝露叶如新采宫中美人一破顔惊尘溅血流千载永元荔支来交州天宝嵗贡取之涪至今欲食林甫肉无人举觞酹伯防【`自注汉永元中交州进荔支龙眼十里一置五里一候奔腾死亡罹猛兽毒虫之害者无数唐羌字伯游为林武长上书言状和帝罢之唐天宝中盖取涪州荔支自子午谷路进入`】我愿天公怜赤子莫生尤物为疮痏雨顺风调百谷登民不饥寒为上瑞君不见武夷溪边粟粒芽前丁后蔡相笼加【`自注大小龙茶始于丁晋公成于蔡君谟欧阳永叔闻君谟进小龙团惊叹曰君谟士人也何至作此事`】争新买宠各出意今年鬬品充官茶【`自注今年闽中监司乞进鬬茶许之`】吾君所之岂此物致养口体何陋邪洛阳相君忠孝家可怜亦进姚黄花【`自注洛下贡花自钱惟演始`】  

君不见一段百端交集一篇之竒横在此诗本为茘支发数忽説到茶又说到牡丹其胸中鬰勃有不可以已者惟不可以已而言斯至言至文也  

防溪诗话曰钱惟演为洛帅留守置驿贡花识者鄙之坡作荔支叹云洛阳相君忠孝家可怜亦进姚黄花补世之语不能易也  

容斋三笔曰东坡先生作文引用史传必详述本末有至百余字者盖欲使读者一览而得之不待复寻绎书策也如勤上人诗集叙引翟公罢廷尉宾客反覆事晁君成诗集叙引李郃汉中以星知二使者事上富丞相诗引左史倚相羙卫武公事荔支叹诗引唐羌言荔支事是也  

苕溪渔隐丛话曰武夷溪邉粟粒茅误指其地武夷未尝有茶茶之精絶者乃在北苑自有一溪南流至富沙城下方与西来武夷溪水合流东去剑浦固不可雷同言之　建安北苑茶始于太宗朝太平兴国二年遣使造之取象于龙凤以别庻饮由此入贡至道间仍忝造石乳其后大小龙茶又起于丁谓而成于蔡君谟谓之将漕闽中实董其事社前十五日即采其芽日数千工聚而造之逼社即入贡工甚大造甚精皆载于所撰建阳茶录  

## 御选唐宋诗醇卷四十一 目录  

同正辅表兄防白水山  

与正辅游香积寺  

次韵正辅同游白水山  

章质夫送酒六壶书至而酒不达戱作小诗问之雨后行菜  

残腊独出二首【`录一首`】  

新年五首【`录一首`】  

次韵髙要令刘湜峡山寺见寄  

惠州近城数小山类蜀道春与进士许毅野步防意处饮之且醉作诗以记适参寥専使欲归使持此以示西湖之上诸友庶使知余未尝一日忘湖山也  

食荔支二首【`录一首`】  

迁居  

两桥诗  

东新桥  

西新桥  

白鹤峰新居欲成夜过西邻翟秀才二首  

纵笔  

种茶  

白鹤山新居凿井四十尺遇磐石石尽乃得泉三月二十九日二首  

吾谪海南子由雷州被命即行了不相知至梧廼闻尚在藤也旦夕当追及作此诗以示之  

行琼儋间肩舆坐睡梦中得句云千山动鳞甲万谷酣笙钟觉而遇清风急雨戱作此数句  

次前韵寄子由  

迁居之夕闻邻舍儿诵书欣然而作  

观棊  

籴米  

撷菜  

次韵子由月季花再生  

次韵子由浴罢  

十二月十七日夜坐达晓寄子由  

子由生日  

以黄子木拄杖为子由生日之夀  

儋耳  

新居  

倦夜  

纵笔三首【`录一首`】  

贫家浄扫地  

庚辰嵗人日作时闻黄河已复北流老臣旧数论此今斯言乃騐二首【`录一首`】  

庚辰嵗正月十二日天门冬酒熟予自漉之且漉且尝遂以大醉二首【`录一首`】  

汲江煎茶  

予来儋耳得吠狗曰乌觜甚猛而驯随予迁合浦过澄迈泅而济路人皆惊戱为作此诗  

澄迈驿通潮阁二首  

六月二十日夜渡海  

次韵王郁林  

藤州江下夜起对月赠邵道士  

广倅萧大夫借前韵见赠复和答之二首【`录一首`】次韵韶倅李通直二首【`录一首`】  

李伯时画其弟亮功旧隠宅图  

赠岭上老人  

予昔过岭而南题诗龙泉钟上今复过而北次前韵  

过岭二首  

留题显圣寺  

歇白塔铺  

郁孤台  

次韵江晦叔二首【`录一首`】  

寒日与器之游南塔寺寂照台  

赠诗僧道通  

予昔作壶中九华诗其后八年复过湖口则石己为好事者取去乃和前韵以自解云  

次韵郭功甫二首【`录一首`】  

宋复古画潇湘晚景图三首  

嘲子由  

第五桥  

轩牕  

鱼  

钦定四库全书  

## 御选唐宋诗醇卷四十一  

眉山苏轼诗十  

同正辅表兄游白水山  

伟哉造物真豪纵攫土搏沙为此弄擘开翠峡走云雷截破奔流作潭洞因随化人履巨迹得与仙兄摄飞鞚曵杖不知岩谷深穿云但觉衣裘重坐看惊鸟救霜叶知有老蛟蟠石瓮金沙玉砾粲可数古镜宝奁寒不动念兄独立与世疎絶境难到惟我共永辞角上两蛮触一洗胸中九云梦浮来山髙回望失武陵路絶无人送筠篮撷翠爪甲香素绠分碧银缾冻归路霏霏汤浴暗野堂活活神泉涌解衣浴此无垢人身轻可试云间凤直从瀑布发处写到波平水静与前佛迹岩诗别是一般境象防迹不同诗亦随异可知纯唱髙踪不由强索而得  

与正辅游香积寺  

越山少松竹常苦野火厄此峰独苍然感荷佛祖力茯苓无人采千嵗化琥珀幽光发中夜见者惟木客我岂无长镵真赝苦难识灵苖与毒草疑似在毫髪把玩竟不食弃置长太息山僧类有道辛苦尝谷汲我慙作机舂凿破混沌穴幽寻恐不继书板记嵗月  

真赝疑似之难辨偶借采药以发长叹其感人者防矣  

次韵正辅同游白水山  

祗知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜欵韶石次谒六祖登南华仙山一见五色羽雪树两摘南枝花赤鱼白蟹箸屡下黄柑緑橘笾常加糖霜不待蜀客寄荔支莫信闽人夸恣倾白蜜收五棱细斸黄土栽三桠【`自注正辅分人参归种韶阳来诗本用防字惠州无书不见此字所出故且从木奉和`】朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有樽罍洼径从此路朝玉阙千里莫遣毫厘差故人日夜望我归相迎欲到长风沙岂知乗槎天女侧独倚云机看织纱世间谁似老兄弟笃爱不复相疵瑕相擕行到水穷处庶几一见留子嗟千年枸杞尝夜吠无数草棘工藏遮但令凡心一洗濯神人仙药不我遐山中归来万想灭岂复回顾双云鸦  

离却白水别作虚空缥缈之想层峦叠浪兴防淋漓屈子逺逰之遗也  

李必恒曰双云鸦似指失偶事先生前迎正辅诗有万里倘同归两鳏当对耰之句自注某丧妇已三年矣正辅近亦有亡嫂之戚故云洗濯凡心及万想灭二语可见云鸦即所云云鬟鸦鬓矣  

章质夫送酒六壶书至而酒不达戱作小诗问之  

白衣送酒舞渊明急扫风轩洗破觥岂意青州六从事化为乌有一先生空烦左手持新蟹漫绕东篱嗅落英南海使君今北海定分百榼饷春耕  

青州乌有偶然拈作对偶集中尚有以通印子鱼对披绵黄雀以日斜庚子对嵗在己辰并为宋诗人所称其实轼诗卓絶处不尽在此  

复斋漫录曰文之所以贵对偶者谓出于自然非假于牵强也王禹玉元丰间以钱二万酒十壶饷吕梦得梦得作启谢之有白水真人青州从事禹玉叹赏为其切题至若东坡得章质夫书遗酒六瓶书至而酒亡因寄诗云岂意青州六从事化为乌有一先生二句浑然一意絶无斧凿痕更觉有功  

诗人玉屑曰天下未尝无对东坡以章质夫寄酒不至作诗云岂意青州六从事化为乌有一先生或以緑研寄杨诚斋为人以柏木简换去诚斋用此意作诗谢云如何緑玉含风面化作青铜溜雨枝二事可为竒对亦善用坡诗也  

雨后行菜  

梦回闻雨声喜我菜甲长平明江路湿并岸飞两桨天公真富有乳膏泻黄壌霜根一蕃滋风叶渐俯仰未任筐筥载已作杯盘想艰难生理窄一味敢专飨小摘饭山僧清安寄真赏芥蓝如菌蕈脆美牙颊响白菘类羔豚冐土出蹯掌谁能视火候小灶当自养  

质而实绮癯而实腴得陶公田园诸诗神髓  

残腊独出二首【`录一首`】  

江边有防行诘曲背城市平湖春草合步到栖禅寺堂空不见人老稚掩闗睡所营在一食食已寜复事客来岂无得施予静扫地风松独不静道我作鼓吹  

通首酷写静境结云风松独不静此是反托之法元微窅奥妙处可寻  

容斋三笔曰东坡初赴惠州过峡山寺不值主人故其诗云山僧本幽独乞食况未还云碓水自舂松门风为闗石泉解娱客琴筑鸣空山既至惠州残腊独出至栖禅寺亦不逢一僧故其诗云江邉有微行诘曲背城市平湖春草合步到栖禅寺堂空不见人老稚掩闗睡后在儋耳作观碁诗记游庐山白鹤观观中人皆阖戸昼寝独闻碁声云我时独游不逢一士谁欤碁者戸外屦二不闻人声时闻落子其寂寞冷落之味可以想见句语之妙一至于此  

新年五首【`录一首`】  

晓雨暗人日春愁连上元水生挑菜渚烟湿落梅村小市人归尽孤舟鹤踏翻犹堪慰寂寞渔火乱黄昏  

次韵髙要令刘湜峡山寺见寄  

新闻妙无多旧学闲可束犹当隐季主未遽逃梅福空肠吐余思静似蚕缀族寸田结初果秀若铜生緑荆棘扫诚尽梨枣忧不熟髙人寜铸金下士乃服玉君看岭峤隘我欲巾笥蓄曽攀罗浮顶亦到朱明谷旋观真歴瑰归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曽作八州督骨销谗口铄胆破狱吏酷陇云不易寄江月乃可掬遥知清逺寺不称空明腹蹇驴歩武碎短瑟弦柱促仰看泉落佩俯聼石响毂千峰泻清驶一往无回躅狂雷失晤语过电不容目要知僧长饥正坐山少肉人间无南北蜗角空出缩仇池九十九【`自注仇池有九十九泉余尝梦至有诗`】嵩少三十六【`自注子由近买田阳翟北望嵩少甚近`】天人同一梦仙凡无两录陋邦真可老生理亦麤足便回爇天熖长作照海烛【`自注黄鲁直寄诗云莲花合里一寸烛牝马海中烧百川鲁直盖迎有得也`】  

隽语清谈引人入胜而竟体裁对絶不见排比之迹故由笔妙　应怜五管客曽作八州督二句宋援则引庄子上有五管之説李原则引韩诗五管编歴之句王注兼采而并录之古人之虚如此援説诚为未当李必恒补注是李原而非宋援可也其所作王注正伪直斥王注为杜撰是没其实矣至曽作八州督句李原但引晋书只能解释字面此则补注得之然观轼贺子由生第四孙诗结云早谋二顷田莫待八州督有自注云吾前后典八州此乃八州督三字之确注补注但引八州怜我往来频之句犹未为得也  

惠州近城数小山类蜀道春与进士许毅野步防意处饮之且醉作诗以记适参寥专使欲归使持此以示西湖之上诸友庶使知余未尝一日忘湖山也  

夕阳飞絮乱平芜万里春前一酒壶铁化双鱼沉逺素剑分二岭隔中区花曽识面香仍好鸟不知名声自呼梦想平生消未尽满林烟月到西湖  

渥采流熹触物圆览梦想之切洋溢于词端  

冷斋夜话曰韩子苍曰丁晋公海外诗云草解忘忧忧底事花名含笑笑何人世以为工及读东坡诗云花曽识面香仍好鸟不知名声自呼便觉才力相去逺矣  

风月堂诗话曰东坡南迁参寥居西湖智果院交逰无复曩时之盛作湖上絶句云去嵗春风上苑行烂窥红紫厌平生而今眼底无姚魏浪蘂浮花嬾问名城隈野水緑逶迤袅袅轻舟掠岸过欲采芸兰无覔处野花汀草占春多诗既出遂坐讥刺得罪返初服轼惠州答参寥书曰専人逺来辱手书并示近诗如获一笑之乐数日喜慰忘味也某到贬所半年凡百粗适更不能细説大畧祗似灵隐天竺和尚退院后却在一个小村院子折足铛中罨糙米饭吃便过一生也得  

食荔支二首【`录一首`】  

罗浮山下四时春卢橘杨梅次第新日啖荔支三百颗不辞长作岭南人  

迁居【`并引`】  

吾绍圣元年十月十二日至惠州寓合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峰之上新居成庶几其少安乎  

前年家水东回首夕阳丽去年家水西湿面风雨细东西两无择縁尽我輙逝今年复东徙旧馆聊一憩已买白鹤峰规作终老计长江在北戸雪浪舞吾砌青山满墙头防鬌几云髻虽惭抱朴子金鼎陋蝉蜕犹贤栁栁州庙俎荐丹荔吾生本无待俯仰了此世念念自成劫尘尘各有际下观生物息相吹等蛟蚋  

栁州贬谪诗多忧郁凄楚之音轼尝评其南磵中诗引老杜云王侯与蝼蚁同尽随丘墟仪曹何忧之深也若惠州诸作无不寛然有余地此其所得深矣  

轼和陶集曰去嵗三月自水东嘉祐寺迁合江楼迨今一年多病鲜欢颇懐水东之乐得归善县后隙地数亩父老云此古白鹤观也意欣然欲居之　白鹤峰新居成自嘉祐寺迁入咏渊明时运诗云斯晨斯夕言息其庐似为余发也  

两桥诗【`并引`】  

惠州之东江谿合流有桥多废壊以小舟渡罗浮道士邓守安始作浮桥以四十舟为二十舫铁鎻石矴随水涨落榜曰东新桥州西丰湖上有长桥屡作屡壊栖禅院僧希固筑进两岸为飞楼九间尽用石盐木坚若铁石榜曰西新桥皆以绍圣三年六月毕工作二诗落之  

东新桥  

羣鲸贯铁索背负横空霓首摇翻雪江尾挿崩云谿机牙任信缩涨落随髙低辘轳卷巨索青蛟挂长堤奔舟免狂触脱筏防撞挤一桥何足云讙传广东西父老有不识喜笑争攀跻鱼龙亦惊逃雷雹生马蹏嗟此病渉久公私困留稽奸民食此险出没生鳬鹥似卖失船壶如去登楼梯不知百年来几人陨沙泥岂知涛澜上安若堂与闺往来无晨夜醉病休扶擕使君饮我言妙割无牛鸡不云二子劳叹我捐腰犀【`自注二士造桥予尝助施犀带`】我亦夀使君一言听扶藜常当修未壊勿使后噬脐  

先写浮桥之状次言桥成之利而以常当修未壊终之惊采絶艶直是为浮桥作賛颂前贤诗中无此倔竒  

西新桥  

昔桥木千柱挂湖如防霓浮梁防积淖破板随奔谿笑看逺岸没坐觉孤城低聊因三农隙稍进百步隄炎州无坚植潦水轻推挤千年谁在者铁柱罗浮西独有石盐木白螘不敢跻似开铜驼峰如凿铁马蹏岌岌类鞭石山川非防稽嗟我久阁笔不书纸尾鹥萧然无尺棰欲构飞空梯百夫下一杙椓此百尺泥【`自注桥柱石磉之下皆有坚木椓入泥中丈余谓之顶桩`】探囊赖故侯宝钱出金闺【`自注子由之妇史顷入内得赐黄金钱数十以助施`】父老喜云集箪壶无空擕三日饮不散杀尽西村鸡似闻百嵗前海近湖有犀【`自注桥下旧名鳄湖盖尝有鲛鳄之类`】那知陵谷变枯渎生茭藜后来勿忘今冬涉水过脐序记事迹与东桥体格不同而波澜意度曲折恣肆独以和韵显其竒  

白鹤峰新居欲成夜过西邻翟秀才二首  

林行婆家初闭戸翟夫子舍尚留关连娟缺月黄昏后缥缈新居紫翠间系闷岂无罗带水割愁还有剑铓山【`自注韩退之云水作青罗带山如碧玉篸栁子厚云海上炎峰若剑铓秋来处处割愁肠皆岭南诗也`】中原北望无归日邻火村舂自徃还  

瓮间毕卓防偷酒壁后匡衡不防灯待凿平江百尺井要分清署一壶氷佐卿恐是归来鹤次律宁非过去僧他日莫寻王粲宅梦中来徃本何曽  

首作兀傲鲜妍挥毫卓荦次作以意贯串故役事繁而思不隔不善学之不转成防鬼簿耶  

石林诗话曰诗篇当有操纵不可拘用一律苏子瞻诗林行婆家初闭戸翟夫子舍尚留闗始读殆不可测其意盖下有连娟缺月四句则入头不怕放行寜伤初拙也  

纵笔  

白头萧散满霜风小阁藤牀寄病容报道先生春睡美道人轻打五更钟  

王十朋曰按此诗执政闻而怒之再贬儋耳  

种茶  

松间旅生茶已与松俱瘦茨棘尚未容防翳争交构天公所遗弃百嵗仍稚防紫笋虽不长孤根乃独夀移栽白鹤岭土软春雨后弥旬得连隂似许晚遂茂能忘流转苦戢戢出鸟咮未任供臼磨且可资摘嗅千团输大官百饼衒私鬬何如此一啜有味出吾囿  

茶根移种经雨而生谪居殆用自况故曰天公所遗弃曰能忘流转苦词防了然可见  

白鹤山新居凿井四十尺遇磐石石尽乃得泉  

海国困蒸溽新居利髙寒以彼陟降劳易此寝处干但苦江路峻常慙汲腰酸矻矻烦四夫硗硗斵层峦弥旬得寻丈下有青石磐终日但迸火何时见飞澜丰我粲与醪利汝椎与钻山石有时尽我意殊未防今朝僮仆喜黄土复可晨瓶得雪乳莫瓮停氷湍我生类如此何适不艰难一勺亦天赐曲肱有余欢  

艰难二字为通首防睛处借题抒写奥美无穷  

三月二十九日二首  

南岭过云开紫翠北江飞雨送凄凉酒醒梦回春尽日闭门隠几坐烧香  

门外橘花犹的皪墙头荔子已斓斑树暗草深人静处卷帘欹枕卧看山  

吾谪海南子由雷州被命即行了不相知至梧廼闻尚在藤也旦夕当追及作此诗示之  

九疑聨緜属衡湘苍梧独在天一方孤城吹角烟树里落日未落江苍茫幽人拊枕坐叹息我行忽至舜所藏江边父老能説子白湏红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要荒他年谁作舆地志海南万古真吾乡  

水天景色离合情懐极排解乃极沉痛  

鹤林玉露曰子瞻谪儋州子由谪雷州皆章惇取其字之偏傍而谑之当时有术士曰儋字从立人子瞻其北归乎雷字雨在田上承天之泽子由其未艾乎后皆验  

行琼儋间肩舆坐睡梦中得句云千山动鳞甲万谷酣笙钟觉而遇清风急雨戱作此数句  

四州环一岛百洞蟠其中我行西北隅如渡月半弓登髙望中原但见积水空此生当安归四顾真途穷眇观大瀛海坐咏谈天翁茫茫太仓中一米谁雌雄幽懐忽破散永啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老顔衰语徒工久矣此妙声不闻蓬莱宫  

行荒逺僻陋之地作骑龙弄凤之思一气浩歌而出天风浪浪海山苍苍足当司空图豪放二字  

苕溪渔隠丛话曰幽懐忽破散四句盖风来则千山草木俱动如动鳞甲万谷号呼有声如酣笙镛耳次前韵寄子由  

我少即多难邅回一生中百年不易满寸寸弯强弓老矣复何言荣辱今两空泥洹尚一路【`自注古语云十方薄伽梵一路湼槃门梵语泥洹此云湼槃`】所向余皆穷似闻崆峒西仇池迎此翁胡为通南海复驾垂天雄下视九万里浩浩皆积风回望古合州属此琉璃钟离别何足道我生岂有终渡海十年归方镜照两童还乡亦何有暂假壶公龙峩眉向我笑锦水为君容天人巧相胜不独数子工指防昔逰处蒿莱生故宫  

其胸次实为天空海濶非是无聊解免之词  

迁居之夕闻邻舍儿诵书欣然而作  

幽居乱鼃黾生理半人禽跫然已可喜况闻诵音儿声自圆美谁家两青衿且欣集齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴  

谪居荒陋闻诵读而欣然乃是恒情所同最爱海濶数句写出一时情景别具兴防文彩欲飞  

观棊  

予素不解棊尝独防庐山白鹤观观中人皆阖戸昼寝独闻棊声于古松流水之间意欣然喜之自尔欲学然终不解也儿子过廼麤能者儋守张中日从之戏予亦隅坐竟日不以为厌也  

五老峰前白鹤遗趾长松防庭风日清美我时独防不逢一士谁欤棊者戸外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉防哉聊复尔耳  

轼尝论司空图棊声花院闭幡影石幢髙之句以为吾尝独入白鹤观松隂满地不见一人惟闻棊声然后知此句之工但恨其寒俭有僧态数语可谓定评矣此四言一章则甚似规橅二十四品之文者清幽静妙真得味外之味然何尝带一毫寒俭气耶  

深雪偶谈日四言自韦孟司马迁相如班固束晳陶潜韩愈栁宗元梅尧臣欧阳修王安石苏轼工拙畧见尝怪五言而上世人往往极其才之所至而四言虽文词钜伯輙不能工水心有是言矣刘潜夫亦以四言尤难三百五篇在前之故余思四言如律以三百五篇则韦氏为工世殊体异后之铭诗莫非四言也安石以上诸公未暇深论如苏公所撰范蜀公志铭余毎展卷輙为击节在儋耳作观碁诗其寂寒冷落之味可以想见坡公四言于古近体中句语无适而不髙妙也  

困学纪闻曰观碁诗谁欤碁者用檀弓文法  

苕溪渔隐丛话曰梦得观碁歌云初疑磊落曙天星次见搏击三秋兵雁行布阵众未晓虎穴得子人皆惊余尝爱此数语能摹写奕碁之趣梦得必髙于手谈也至东坡观碁则云胜固可欣败亦可喜优哉防哉聊复尔耳盖东坡素不解碁不究此味也  

籴米  

籴米买束薪百物资之市不缘耕樵得饱食殊少味再拜请邦君愿受一防地知非笑昨梦食力勉内愧春秧几时花夏稗忽已穟怅焉抚耒耜谁复识此意  

此与陶潜诗云田家岂不苦弗获辞此难四体诚乃疲庶无异患干同为学道有得之语  

撷菜【`并引`】  

吾借王参军地种菜不及半亩而吾与过子终年饱菜夜半饮醉无以解酒輙撷菜煮之味含土膏气饱风露虽粱肉不能及也人生湏底物而更贪耶乃作四句  

秋来霜露满东园芦菔生儿芥有孙我与何曽同一饱不知何苦食鸡豚  

见到之言不嫌直遂  

次韵子由月季花再生  

幽芳本长春暂瘁如蚀月且当付造物未易料枯枿也知宿根深便作紫笋茁乗时出婉娩为我暖栗烈先生蚤贵重庙论推英拔而今城东不记召南茇陋居有逺寄小圃无濶蹑还为久处计坐待行年匝【`自注子由明年六十`】腊果缀梅枝春杯浮竹叶谁言一萌动已觉万木活聊将玉蘂新【`自注世谓此玫瑰花也`】揷向纶巾折  

谁言一萌动二语觉春风太和自在襟抱间  

次韵子由浴罢  

理髪千梳浄风晞胜汤沐闭息万窍通雾散名干浴頽然语黙防静见天地复时令具薪水漫欲濯腰腹陶匠不可求盆斛何由足【`自注海南无浴器故常干浴而已`】老鸡卧粪土振羽双瞑目倦马风沙奋鬛一喷玉垢浄各殊性快惬聊自沃云母透蜀纱琉璃莹蕲竹稍能梦中觉渐使生处熟楞严在牀头妙偈时仰读反流归照性独立遗所瞩未知仰山禅已就季主卜安心防自得助长毋相督触处圆通了无罣碍  

十二月十七日夜坐达晓寄子由  

灯烬不挑垂暗蘂炉灰重拨尚余薫清风欲发鸦翻树缺月初升犬吠云闭眼此心新活计随身孤影旧知闻雷州别乗应危坐跨海幽光与子分  

凄寂之境写得鸡犬皆仙超然元着  

子由生日  

上天不难知好恶与我一方其未定间人力破隂隲小忍待其定报应真可必季氏生而仁观过见其实端如栁下惠焉往不三黜天有时而定夀考未易毕儿孙七男子【`自注子由三子四孙`】次第皆逢吉遥知设罗门独掩悬罄室回思十年事无愧箧中笔但愿白髪兄年年作生日语语朴挚祝颂乃弟之体故当如是  

以黄子木拄杖为子由生日之夀  

灵夀扶孔光菊潭饮伯始虽云闲草木岂乐防此耻一时偶收用千载相瘢疻海南无嘉植野果名黄子坚瘦多节目天材任操倚嗟我始剪裁世用或缘此贵从老夫手往配先生儿相从归故山不愧仙人杞【`自注本革枸杞一名仙人杖`】  

从老夫手配先生几嗟余寡兄弟四海一子由此语老而益信  

儋耳  

霹雳收威莫雨开独凭栏槛倚崔嵬垂天雌霓云端下快意雄风海上来野老已歌丰嵗语除书欲放逐臣回残年饱饭东坡老一壑能专万事灰  

崷崪雄姿经挫折而不稍损抑养浩然之气于此见其心声  

苏辙曰东坡居士谪居儋耳寘家罗浮之下独与防子过负担渡海葺茅竹而居之日防藷芋而华屋玉食之念不存于胸中平生无所嗜好以图史为园囿文章为鼓吹至是亦皆罢去犹独喜为诗精深华妙不见老人衰惫之气  

冯景曰唐书吴武陵与孟简书云雷砰电射天怒也不能终朝栁宗元之贬已十二年矣圣人在上安有毕世而怒人臣耶公起句暗用其意  

新居  

朝阳入北林竹树散疎影短篱寻丈间寄我无穷境旧居无一席逐客犹遭屏结茅得兹地翳翳村巷永数朝风雨凉畦菊发新頴俯仰可卒嵗何必谋二顷  

幸得一防萧条髙寄仁智所乐不胜娱散赏非夫澄懐观道曷克有此  

轼答程全父推官书曰初至僦官屋数椽近复遭迫逐不免买地结茅仅免露处而嚢为一空困厄之中何所不有置之不足道聊为一笑而已  

施元之曰东坡至儋耳军使张中请馆于行衙又别餙官舍为安居计朝廷命湖南提举常平董必者察访广西遣使臣过海逐出之中坐黜死雷州监司悉镌秩遂买地筑室为屋五间潮人王介石为客于儋躬泥水之役其劳甚于家故诗有逐客犹遭屏句倦夜  

倦枕厌长夜小牕终未明孤村一犬吠残月几人行衰鬓久已白旅懐空自清荒园有络纬虚织竟何成虚廓寂寥具臻妙境  

纵笔三首【`录一首`】  

寂寂东坡一病翁白湏萧散满霜风小儿误喜朱顔在一笑那知是酒红  

容斋五笔曰乐天诗云醉貌如霜叶虽红不是春坡则曰小儿误喜朱顔在一笑那知是酒红采旧公案而机杼一新前无古人于是为至  

贫家浄扫地  

贫家浄扫地贫女好梳头下士晚闻道聊以拙自修扣门有佳客一饭相邀留春炊勿草草此客未易媮慎勿用劳薪感我如薫莸徳人抱衡石铢黍安可庾  

起二语瞥空而入是诗家兴体  

庚辰嵗人日作时闻黄河已复北流老臣旧数论此今斯言乃騐二首【`录一首`】  

老去仍栖隔海村梦中时见作诗孙天涯已惯逢人日归路犹欣过鬼门三策已应思贾让孤忠终未赦虞翻典衣剰买河源米屈指新篘作上元  

方回曰前軰论诗文谓子美防州后诗东坡岭外文老笔愈胜少作而中年亦未若晚年也此诗元符三年东坡年六十五谪居儋耳所作人日鬼门之对极工  

刘辰翁曰梦中时见作诗孙此句为仲虎发也陆务观云在蜀见苏山藏公墨迹叠韵诗后题云寄作诗孙符符字仲虎  

施元之曰神宗元丰四年澶州言河决小吴埽诏东行河道已填淤不可复更不修闭哲宗元祐三年安焘等疏议回河东流文忠烈吕正愍从而和之力主其议子由在西掖言于吕正献曰河决而北先帝不能回而诸公欲回之是自谓过先帝也正献曰当与公筹之然竟莫能夺其役遂兴议论纷然至于累嵗公尝侍上读祖宗寳训因及时事曰黄河势方北流而强之使东当局者恨之老臣旧数论此指此事也庚辰嵗正月十二日天门冬酒熟予自漉之且漉且尝遂以大醉二首【`录一首`】  

自拨牀头一瓮云幽人先已醉浓芬天门冬熟新年喜麴米春香并舍闻【`自注杜子美诗云闻道云安麴米春盖酒名也`】菜圃渐疎花漠漠竹扉斜掩雨纷纷拥裘睡觉知何处吹面东风散缬文  

花雨于醉中见之别饶情趣  

汲江煎茶  

活水还湏活火烹【`自注唐人云茶湏缓火炙活火煎`】自临钓石取深清大瓢贮月归春瓮小杓分江入夜缾茶雨己飜煎处脚松风忽作泻时声枯肠未易禁三椀坐听荒城长短更舒促离合若风涌云飞杨万里軰曲为疏解似反失其趣指  

苕溪渔隠丛话曰此诗竒甚道尽烹茶之要且茶非活水则不能发其鲜馥东坡深知此理矣  

杨万里曰东坡煎茶诗云活水还湏活火烹自临钓石汲深清第二句七字而具五意水清一也深处取清者二也石下之水非有泥土三也石乃钓石非寻常之石四也东坡自汲非遣卒奴五也大瓢贮月归春瓮小杓分江入夜瓶其状水之清羙极矣分江二字此尤难下雪乳已翻煎处脚松风忽作泻时声此倒语也尤为诗家妙法即少陵红稍啄余鹦鹉粒碧梧栖老凤凰枝也枯肠未易禁三椀卧聴山城长短更又翻却卢仝公案仝吃到七椀坡不禁三椀山城更漏无定长短二字有无穷之味  

予来儋耳得吠狗曰乌觜甚猛而驯随予迁合浦过澄迈泅而济路人皆惊戏为作此诗  

乌啄本海獒幸我为之主食余已瓠肥终不忧鼎俎昼驯识賔客夜悍为门戸知我当北还掉尾喜欲舞跳浪趁童仆吐舌喘汗雨长桥不肯蹑径渡清深浦拍浮似鹅鸭登岸剧虓虎盗肉亦小疵鞭棰当贳汝再拜谢厚恩天不遣言语何当寄家书黄耳定乃祖  

一时戏笔摹绘入情至盗肉亦小疵鞭棰当贳汝一句其寓意者深矣  

澄迈驿通潮阁二首  

倦客愁闻归路遥眼明飞阁俯长桥贪看白鹭横秋浦不觉青林没晚潮  

余生欲老海南村帝遣巫阳招我魂杳杳天低鹘没处青山一髪是中原  

覊望深情含蕴无际  

苕溪渔隠丛话曰通潮阁诗云杳杳天低鹘没处青山一髪是中原伏波将军庙碑有云南望连山若有若无杳杳一髪耳其语倔竒两用之盖得意也六月二十日夜渡海  

参横斗转欲三更苦雨终风也解晴云散月明谁防缀天容海色本澄清空余鲁叟乗桴意麤识轩辕奏乐声九死南荒吾不恨兹逰竒絶冠平生  

髙濶空明非实身有仙骨莫能有其只字  

方回曰绍圣四年丁丑东坡在惠州年六十二矣五月再谪琼州别驾昌化军安置即儋耳也以六月二十日夜渡海七月十三日至儋州或谓尾句太过无省愆之意殊不然也章子厚蔡卞欲杀之而处之怡然当此老境无怨无怒以为兹逰竒絶真了生死轻得丧天人也  

次韵王郁林  

晚涂流落不堪言海上春泥手自翻汉使节空余皓首故侯在有頽垣平生多难非天意此去残年尽主恩误辱使君相抆拭寜闻老鹤更乗轩  

忠厚悱恻大雅遗音  

藤州江下夜起对月赠邵道士  

江月照我心江水洗我肝端如径寸珠堕此白玉盘我心本如此月满江不湍起舞者谁欤莫作三人看峤南瘴毒地有此江月寒乃知天壤间何人不清安牀头有白酒盎若白露漙独醉还独醒夜气清漫漫仍呼邵道士取琴月下弹相将乗一叶夜下苍梧滩  

舒元舆序白一篇只办形容拟议犹是日下孤灯伎俩此诗乃能证出妙明心直是照天照地  

广倅萧大夫借前韵见赠复和答之二首【`录一首`】  

生还麤胜虞蚤退不如疎垂死初闻道平生误信书风涛惊夜半疾病送灾余赖有萧夫子幽懐得少摅轼诗好用古人姓压韵前人有讥之者若此诗起二句亦是习气未除而格韵则髙坚于晚节矣  

次韵韶倅李通直二首【`录一首`】  

一篇泷吏可书绅莫向长沮更问津老去常忧伴新鬼归来且喜是陈人曽陪令尹苍髯古又见郎君白髪新回首天涯一惆怅郤登梅岭望枫宸  

李伯时画其弟亮功旧隠宅图  

乐天蚤退今安有摩诘长闲古亦无五亩自栽池上竹十年空看辋川图近闻陶令开三径应许扬雄寄一区晚嵗与君同活计如云鹅鸭散平湖  

池上承乐天句辋川承摩诘句陶令比李扬雄自喻一意直下舒展自如斯为律诗神境  

赠岭上老人  

鹤骨霜髯心己灰青松合抱手亲栽问翁大庾岭头住曽见南迁几个回  

髙朗得青莲之一体  

娱书堂诗话曰东坡还至庾岭上少憇村店有一老翁出问从者曰官为谁曰苏尚书曰是苏子瞻欤曰是也乃前揖坡曰我闻人害公者百端今日北归是天祐善人也东坡笑而谢之因题此诗于壁  

予昔过岭而南题诗龙泉钟上今复过而北次前韵  

秋风卷黄落朝雨洗緑浄人贪归路好节近中原正下岭独徐行艰崄未敢忘遥知叔孙子已致鲁诸生刻意斵削节短而味长  

陆游曰建中初韩曽二相得政尽收用元祐人其不召者亦补大藩惟东坡兄弟犹领宫祠末句盖寓所谓不能致者二人意深语缓尤未易窥测  

过岭二首  

暂着南冠不到头郤随北雁与归休平生不作兔三窟今古何殊貉一丘当日无人送临贺至今有庙祀潮州剑闗西望七千里乗兴真为玉局游  

七年来往我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半嵓花雨落毵毵  

视迁谪犹醉梦中知其胸中别有澄定者在  

方回曰绍圣元年甲戌贬惠州四年丁丑贬儋耳明年元丰戊寅改元三年庚辰量移防州永州自便凡七年杨凭贬临贺尉惟徐晦送之此事极切梦里似曽迁海外此聨甚佳殊不以迁谪为意也  

留题显圣寺  

渺渺疎林集晚鸦孤村烟火梵王家幽人自种千头橘逺客来寻百结花浮石已干霜后水焦坑闲试雨前茶秖疑归梦西南去翠竹江村绕白沙  

歇白塔铺  

甘山庐阜郁长望林隙依稀漏日光吴国晚蚕初防叶占城蚤稻欲移秧迢迢涧水随人急冉冉岩花扑马香望眼尽从飞鸟逺白云深处是吾乡  

郁孤台【`自注再过防州和前韵`】  

吾生如寄耳岭外亦闲防赣石三百里寒江尺五流楚山防有霰越瘴久无秋望断横云峤魂飞咤雪洲晓钟时出寺暮鼓各鸣楼归路迷千嶂劳生阅百州不随猿鹤化甘作贾胡留秖有貂裘在犹堪买钓舟  

深稳之至弥出清新　吾生如寄耳一句集中屡见其横溢固不屑屑于此也  

次韵江晦叔二首【`录一首`】  

钟鼓江南岸归来梦自惊浮云世事改孤月此心明雨已倾盆落诗仍翻水成二江争送客木杪看桥横冲襟内盎见于文词无不防然入理  

苕溪渔隐丛话曰东坡自岭外归次韵江晦叔云浮云世事改孤月此心明语意髙妙如参禅悟道之人吐露胸襟无一毫窒碍也  

困学纪闻曰浮云世事改孤月此心明坡公晚年所造深矣　更无栁絮随风起惟有葵花向日倾见司马公之心浮云世事改孤月此心明见东坡公之心寒日与器之防南塔寺寂照堂  

城南钟鼓鬬清新端为投荒洗瘴尘总是镜空堂上客谁为寂照境中人红英扫地风惊晓绿叶成隂雨洗春记取明年作寒食杏花曽与此翁邻  

花落木荣不言人事而人事之变迁自见寄嘅良深  

赠诗僧道通  

雄豪而妙苦而腴秖有琴聪与蜜殊【`自注钱塘僧思聪总角善琴后舍琴而学诗复弃诗而学道其诗似皎然而加雄放安州僧仲殊诗敏捷立成而工妙絶人殊辟谷常啖蜜`】语带烟霞从古少【`自注李太白云他人之文如山无烟霞春无草木`】气含蔬笋到公无【`自注谓无酸饀气也`】香林乍喜闻薝卜古井惟慙断辘轳为报韩公莫轻许从今岛可是诗奴  

气含蔬笋祗是以谐语入诗遂成千古名论世之开堂为人者能得斯意定知兎园四六败簏时文撮合补缀不足为支那撰述而具正法眼藏者即如不搽红粉也风流只要檀郎认得声等句皆为解第一义也  

石林诗话曰唐诗僧中叶以后其名字班班为时所称者甚多然诗皆不传如经来白马寺僧到赤乌年数聨仅见文士所录而已陵迟至贯休齐已之徒其诗虽存然无足言矣中间惟皎然最为杰出故其诗十卷独全亦无甚过人处近世僧学诗者极多皆无超然自得之气往往反拾掇摸效士大夫所残弃又自作一种体格律尤凡俗世谓之酸饀气子瞻赠惠通诗云语带烟霞从古少气含蔬笋到公无尝语人曰颇解蔬语否为无酸饀气也闻者莫不大笑西清诗话曰东坡言僧诗要无蔬笋气固诗人鉴今时误解便作世网中语殊不知本分家风水边林下气象盖不可无若尽洗去清拔之韵便与俗同科又何足尚  

竹坡诗话曰思聪杭州孤山僧东坡倅杭令和参寥子昏字韵诗云千防乱山横紫翠一钩新月挂黄昏大加称赏大观政和间侠琴防梁日登中贵人之门久之遂还俗为御前使臣方其将冠巾也苏叔党因浙僧入都送之诗云试诵北山移为我招琴聪诗至已无及矣  

予昔作壶中九华诗其后八年复过湖口则石已为好事者取去乃和前韵以自解云  

江边阵马走千峰问讯方知冀北空尤物已随清梦断【`自注刘梦得以九华为造物一无物`】真形犹在画图中【`自注道藏有五岳真形图`】归来晚嵗同元亮郤扫何人伴敬通赖有铜盆修石供仇池玉色自璁珑【`自注家有铜盆贮仇池石正緑色有洞水达背予人尝以怪石供佛印师作怪石供一篇`】  

次韵郭功甫二首【`录一首`】  

蚤知臭腐即神竒海北天南总是归九万里风安税驾云鹏今悔不卑飞  

以摘宦为抟扶拟卑飞于厚禄偶露不平之鸣翻案独絶  

林子仁曰功甫观先生画雪雀有感作诗寄惠州云平生才力信瑰竒今在穷荒岂易归正似雪林枝上画羽翰虽好不能飞后先生北归人用前韵寄诗云秋霜春雨不同时万里今从海外归已出网罗毛羽在却寻云迹帖天飞今次其韵也  

宋复古画潇湘晚景图三首  

西征忆南国堂上画潇湘照眼云山出浮空野水长旧游心自省信手笔都忘防有衡阳客来看意渺茫落落君懐抱山川自屈蟠经营初有适挥洒不应难江市人家少烟村古木攒知君有幽意细细为寻防咫尺殊非少隂晴自不齐径蟠趋后崦水防赴前溪自説非人意曽经入马蹏他年宦游处应话剑山西首篇言画之梗概终篇言画之曲折中篇乃以前四句承上后四句起下结搆森严不但霞绚氷莹独标瓌頴  

嘲子由  

堆几尽埃简攻之如蠧虫谁知圣人意不在古书中正是读书万卷人语不悦学者不能道通雅称冯开之云读书太乐则漫太苦则澁董遇之百遍考亭之半日渊明之不求甚解东坡之毎事一过其各得于轮扁之甘苦者乎数语可为此诗注脚  

第五桥  

白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思缩手主恩未报耻归田谁怜第五桥东水独照台州老郑防  

五六一聨词意深厚  

轩牕  

东邻多白杨夜作雨声急牕下独无眠秋虫见灯入  

鱼  

湖上移鱼子初生不畏人自从识钩饵欲见更无因  

## 御选唐宋诗醇卷四十二 目录  

寄酬曾学士学宛陵先生体比得书云所寓广教僧舍有陆子泉毎对之輙奉怀  

送曾学士赴行在  

新夏感事  

留题云门草堂  

度浮桥至南台  

还县  

航海  

东阳道中  

送七兄赴扬州帅幕  

以石芥送刘韶美礼部刘比酿酒劲甚因以为戱寄张真父舍人  

病中简仲弥性唐克明苏训直  

晚泊慈姥矶下  

夜宿阳山矶将晓大雨北风甚劲俄顷行三百余里遂扺雁翅浦送全州赵都曹  

病中作  

醉中歌  

上已临川道中  

随意  

逰山西村  

雨霁出逰书事  

上虞逆旅见旧题嵗月感怀  

题十八学士图  

夜闻松声有感  

十二月一日  

宿枫桥  

雨中泊赵屯有感  

秋风  

重阳  

沙头  

移船  

将离江陵  

沧滩  

松滋小酌  

晚泊松滋渡口  

系舟下牢溪逰三游洞二十八韵  

秋风亭拜冦莱公遗像  

闻猿  

瞿唐行  

蹋碛  

乡中毎以寒食立夏之间省坟客防适逢此时凄然感怀  

风雨中望峡口诸山竒甚戱作短歌  

晚晴闻角有感  

畏虎  

邻水延福寺早行  

大安病酒留半日王守复来招不往送酒解酲因小饮江月馆  

晓发金牛  

山南行  

和高子长叅议道中  

次韵张季长题龙洞  

太息  

阆中作  

逰锦屏山谒少陵祠堂  

归次汉中境土  

南沮水道中  

长木夜行抵金堆市  

赴成都泛舟自三泉至益昌谋以明年下三峡雪晴行益昌道中颇有春意  

劒门道中遇微雨  

剑门城北囘望剑关诸峯青入云汉感蜀亡事慨然有赋  

绵州魏城县驿有罗江东诗云芳草有情皆碍马好云无处不遮楼戱用其韵  

东津  

东山  

绵州录参防观姜楚公画鹰少陵为作诗者西郊寻梅  

海棠  

驿舍见故屏风画海棠有感  

登荔枝楼  

凌云醉归作  

醉中感怀  

玻瓈江  

送客至江上  

九月十六日夜梦驻军河外遣使招降诸城觉而有作  

成都行  

初寒  

木山  

十月十日浮桥成以故事宴客凌云  

观大散闗图有感  

钦定四库全书  

## 御选唐宋诗醇卷四十二  

山隂陆游诗一  

三百篇之后自楚骚汉魏六朝以至于唐而诗之变尽矣变有必极则所就亦以时异故宋人继唐之后不规规模拟前人要以自成一家而止然其体制虽殊而波澜未尝二也耳食之流未窥古人门户于一代大家横生訾议而不善学者又徒袭其声貌亦两失之矣宋自南渡以后必以陆游为冠当时称大家者曰萧杨范陆杨万里则曰尤萧范陆至刘克庄乃曰放翁学士似杜甫又曰南渡而下放翁故为一大宗朱子与徐赓载书放翁诗读之爽然近代惟见此人为有诗人风致今诸家诗具在可与游匹者谁也观游之生平有与杜甫类者少歴兵间晚栖农畆中间浮沉中外在蜀之日颇多其感激悲愤忠君爱国之诚一寓于诗酒酣耳热趺荡淋漓至于渔舟樵径荼椀炉熏或雨或晴一草一木莫不着为咏歌以寄其意此与甫之诗何以异哉诗至万首瑕瑜互见评者以为譬之深山大泽包含者多不暇剪除荡涤非如守半畆之宫一木一石可屈指计数可谓知言矣若捐疵纇存英华畧纎巧可喜之词而发其闳深微妙之指何尝不与李杜韩白诸家异曲同工可以配东坡而无愧者哉兹所存者仅逾二十之一直使天青木响水落石出其有以破拘士之见而守剑南门户者亦知所取则也夫  

寄酬曾学士学宛陵先生体比得书云所寓广教僧舍有陆子泉毎对之輙奉怀  

庭中下干鹊门外传逺书小印红屈蟠两端黄蜡涂开缄展矮纸滑细疑卵肤首言劳良苦后问逮妻孥中间勉以仕语意极勤渠字如老瘠竹墨淡行踈踈诗如古鼎篆可爱不可摹快读醒人意垢痒逢爬梳细读味益长炙毂出膏腴行吟坐卧防废食至日晡想见落笔时万象听指呼亦知题诗处緑井石髪麤公闲计有客煎茶置风炉倘公无客时濯缨亦足娱井名本季疵思人理岂无居然及贱子媿谢恩意殊几时得从公旧学锄荒芜古文讲声形误字辨鲁鱼时时酌井泉露芽奉瓢盂不知公许否因风报何如  

送曾学士赴行在  

二月侍燕觞红杏寒未坼四月送入都杏子已可摘流年不贷人俯仰遂成昔事贤要及时感此我心恻欲书加餐字寄之西飞翮念公为民起我得怨乖隔遥遥防前旌去去望车轭亭鄣郁将暮落日澹陂泽敢忘国士风涕泣效臧获敬输千一虑或取二三防公归对延英清问方侧席民瘼公所知愿言冩肝膈向来酷吏横至今有遗螫织罗士破胆白着民碎魄诏书已屡下宿蠧或未革期公作医和汤剂穷络脉士生恨不用得位忍辞责并乞谢诸贤努力光竹帛  

前篇学宛陵此遂并近工部道义相朂辞意俱古唐书刘晏传州县取富人督漕挽谓之船头主邮递谓之捉驿税外横取谓之白着  

新夏感事  

百花过尽緑隂成漠漠炉香睡晚晴病起兼旬踈把酒山深四月始闻莺近传下诏通言路已卜余年见太平圣主不忘初政美小儒惟有涕纵横  

风调清苍立言得体直是通达治理非寻常嘲风防月者比  

王士正曰刘公防论诗云七律较五律多二字耳其难什倍譬开硬弩袛到七分若到十分满古今亦罕矣予因思唐宋以来为此体者何翅千百人求其十分满者唯杜甫李颀李商隠陆游及明之空同沧溟二李数家耳  

文集曾文清公志铭泰上惩秦士专政之后开言路奨孤直应诏论事者甚众  

留题云门草堂  

小住初为旬月期二年留滞未应非寻碑野寺云生屦送客溪桥雪满衣亲涤砚池余墨渍卧防炉靣散烟霏他年逰宦应无此早买渔蓑未老归  

度浮桥至南台  

客中多病废登临闻说南台试一寻九轨徐行怒涛上千艘横系大江心寺楼钟鼓催昏晓墟落云烟自古今白髪未除豪气在醉吹横笛坐榕隂  

颔聨写浮桥语颇伟丽五六雄浑中兴象自逺有涵葢一切之气  

还县  

霁色清和日已长纶巾萧散意差强飞飞鸥鹭陂塘緑郁郁桑麻风露香南陌东村初过社轻装小队似还乡哦诗忘却登车去枉是人言作吏忙  

三四闲雅可爱画手有不能写处  

航海  

我不如列子神逰御天风尚应似安石悠然云海中卧防十幅蒲弯弯若张弓潮来涌银山忽复磨青铜饥鹘抗船舷大鱼舞虚空流落何足道豪气荡肺胸歌罢海动色诗成天改容行矣跨鹏背弭节蓬莱宫  

东阳道中  

风欹乌防送轻寒雨防春衫作碎斑小吏知人当着句先安笔砚对溪山  

送七兄赴扬州帅幕  

初报边烽照石头旋闻胡马集州诸公谁听刍荛防吾軰空怀畎畆忧急雪打窗心共碎危楼望逺涕俱流岂知今日淮南路乱絮飞花送客舟  

五句承上但觉忠愤填胸不复论其造句之警此子美嫡嗣他人不能到也  

以石芥送刘韶美礼部刘比酿酒劲甚因以为戏  

古人重改阳城驿吾軰欣闻石芥名风味可人终骨骾尊前真见鲁诸生  

草木名物见好贤之意风人微防可以风世厉俗元微之阳城驿诗商有阳城驿名同阳道州阳公没已久感我泪交流祠曹讳羊祜此驿何不侔我欲避公讳名为避贤邮  

寄张真父舍人  

诸公方衮衮无地着斯人万里防州守中朝禁省臣孤帆秋上峡五马晓班春想见怀明主登临白髪新  

病中简仲弥性唐克明苏训直  

移疾还家暂曲肱依然耐久北窻灯心如泽国春归雁身是云堂旦过僧细雨佩壶寻废寺夕阳下马吊荒陵小留莫厌时追逐胜社年来冷欲氷【`原注三君皆有归志故云`】  

晚泊慈姥矶下  

山断峭崖立江空翠霭生漫多来往客不尽古今情月碎知流急风高觉笛清儿曹笑老子不睡待潮平格力殊健起势尤为挺防  

夜宿阳山矶将晓大雨北风甚劲俄顷行三百余里遂抵雁翅浦  

五更颠风吹急雨倒海翻江洗残暑白浪如山泼入船家人惊怖篙师舞此行十日苦滞留我亦芦丛厌鸣艣书生快意轻性命十丈蒲帆百夫举星驰电骛三百里坡陇聨翩杂平楚船头风浪声愈厉助以长笛挝鼍皷岂惟澎湃震山岳直恐澒洞连后土起防草木尽南靡水鸟号鸣集洲渚稽首龙公谢风伯区区未涛烦神许应知老去负壮心戏遣穷途出豪语  

王士祯曰南渡惟陆务观为大宗七言逊杜韩苏黄诸大家正坐沈郁顿挫少耳要非余人所及  

送全州赵都曹  

霜桑无停声脂车有行色正悲南浦秋又送清湘客啼饥儿颊红待养亲髪白努力事上官世路日已廹发端清妙后幅语带愤激矣  

病中作  

豫章濒大江气候颇不令孟冬风薄人十室八九病外寒客肺胃下湿攻脚胫俗巫医不艺呜呼安托命我始屏药囊治疾以清静幻妄消六尘虚白全一性三日体遂轻成此不战胜长年更事多苦语君试听  

醉中歌  

吾少贫贱真臞儒贪食嗜味老不除折腰敛版日走趋归来聊以醉自娱长缾巨榼罗杯盂不湏渔翁劝三闾牛尾膏美如凝酥猫头轮囷欲専车黄雀万里行头颅白鵞作鲊天下无浔阳糖蟹径尺余吾州之蔊尤嘉蔬珍盘饾饤百味俱不但项脔与腹腴悠然一饱自笑愚顾为口腹劳形躯投劾行矣归园庐莫厌粝饭尝黄葅  

上已临川道中  

二月六夜春水生陆子初有临川行溪深桥断不得渡城近卧闻吹角声三月三日天气新临川道中愁杀人纎纎女手桑叶緑漠漠客舍桐花春平生怕路如怕虎幽居不省逰城府鹤躯苦瘦坐长饥龟息无声惟黙数如今自怜还自笑敛版低心事年少儒冠未恨终自误刀笔最惊非素料五更欹枕一凄然梦里扁舟水接天红蕖緑芰梅山下白墖朱楼禹庙边  

随意  

随意上渔舟幽寻不预谋清溪欣始泛野寺忆前逰丰嵗鸡豚贱霜天柿栗稠余生知有几且置万端忧起句之妙正以不着意得之  

逰山西村  

莫笑农家腊酒浑丰年留客足鸡豚山重水复疑无路柳暗花明又一村箫鼓追随春社近衣冠简朴古风存从今若许闲乗月拄杖无时夜叩门  

有如弹丸脱手不独善写难状之景  

雨霁出逰书事  

十日苦雨一日晴拂拭拄杖西村行清沟泠泠流水细好风习习吹衣轻四邻蛙声已閤閤两岸柳色争青青辛夷先开半委地海棠独立方倾城春工遇物初不择亦秀燕麦闭芜菁荠花如雪又烂漫百草红紫那知名小鱼谁取置道侧细柳穿颊危将烹欣然买放寄吾意草莱无地苏疲氓  

闲闲即目有鸢飞鱼跃之意末句一转便追风人非大家乌能有此  

上虞逆旅见旧题嵗月感怀  

舴艋为家东复西今朝破晓下前溪青山缺处日初上孤店开时莺乱啼倦枕不成千里梦坏墙闲覔十年题漆园傲吏犹非达物我区区岂足齐  

题十八学士图  

隋日昏曀东来倾雷塘风吹草木腥平时但忌黑色儿不知乃有虬须生晋阳龙飞云滃滃闗洛万里即日平东征归来脱金甲天防开府延豪英琴书闲暇永清昼簪履光彩明华星高叅伊吕列佐命下者才气犹峥嵘但余一恨到千载高阳缪公来窜名老奸得志国几防李氏诛徙连孤婴向令亟念履霜戒危乱安得存勾萌众贤一佞旤尚尔掩卷涕泪临风横  

自古知人不易一经指出便为炯戒此诗之有闗政治者笔亦劲直无比  

唐书秦王使阎立本图像文学禇亮为之赞题名爵里号十八学士图  

夜闻松声有感  

清晨放船落星石大风吹颿如箭激囘头已失庐山云却上吴城观落日夜深龙归擘祠门入木数寸留爪防明朝就视心尚栗腥风卷地雷霆奔归船买酒持自慰性命生平惊屡戱固知神怒有定时波纹蹙作鱼鳞细如今衰病卧林坰霜覆茒檐月满庭松声惊破三更梦犹作当时风浪听【`原注余丙戌七月自京口移官豫章冒风涛自星子解舟不半日至呉城山小龙庙`】  

十二月一日  

东风吹斗柄暖律变严凝草色迷残烧溪流带断氷儿书春日牓女翦上元灯莫笑蒲龛睡山翁怯嵗增  

宿枫桥  

七年不到枫桥寺客枕依然半夜钟风月未湏轻感慨巴山此去尚千重  

所谓一畨拈起一畨新也  

雨中泊赵屯有感  

归燕羁鸿共断魂萩花枫叶泊孤村风吹暗浪重添缆雨送新寒半掩门鱼市人烟横惨淡龙祠萧鼓閙黄昏此身且徤无余恨行路虽难莫更论  

潘问竒曰三四风景飒然五六亦称  

入蜀记大风解船经皖口至赵屯未朝日已行百五十里而风益大乃泊夹中赵屯有戍兵亦小市聚也夜雨  

秋风  

秋风吹客樯节物叹遐方嵗事忽云莫吾行殊未央霜清汉水緑日落楚山苍此去三巴路无猿亦断肠前四句疎宕五六撑拄得起结有余力逼真盛唐格律  

重阳  

照江丹叶一林霜折得黄花更断肠商略此时湏痛饮细腰宫畔过重阳  

王士祯曰偶与友人论宋人絶句若放翁照江丹叶一林霜舟中一雨扫飞蝇江上荒城猿鸟悲诸篇皆可直追唐音  

入蜀记九日泊墖子矶求菊花于江上人家得数枝芬馥可爱为之頽然径醉  

沙头  

防子行愈逺沙头逢莫秋孙刘鼎足地荆益犬牙州鼔角风云惨江湖日夜浮此生应衮衮高枕防东流雄浑悲壮直摩浣花之垒  

移船  

沙际舟衘尾相依作四邻暮年多感慨分路亦酸辛折竹占行日吹箫赛水神无劳问亭驿久客自知津  

将离江陵  

莫莫过渡头旦旦走隄上舟人与闗吏见熟识顔状痴顽久不去常恐遭诮让昨日到樯竿今日聨百丈买薪备雨雪储米满瓶盎明当遂去此障袂先侧望即今孟冬月波涛幸非壮潦收出竒石雾卷见叠嶂地崄多崎岖峡束少平旷从来乐山水临老愈跌宕皇天怜其狂择地令自放山花白似雪江水緑于酿竹枝本楚些妙句寄凄怆何当出清诗千古续遗唱  

入蜀记九月二十日倒樯竿立舻牀葢上峡惟用舻及百丈不复张帆矣百丈以巨竹四破为之大如人臂予所乘千六百斛船用舻六枝百丈两车  

沧滩  

百夫正讙助鸣舻舟中对面不得语湏防人散寂无哗惟闻百丈转两车呕呕哑哑车转急舟人已在沙际立露敛芦村落照红雨余渔舍炊烟湿故乡囘首已千山上峡初经第一滩少年亦慕宦逰乐投老方知行路难  

松滋小酌  

西逰六千里此地最凄凉骚客久埋骨巴歌犹断肠风声撼云梦雪意接潇湘万古茫茫恨悠然付一觞五六翛然意逺兼有沈雄之气孟浩然云猎响惊云梦渔歌激楚词妙处故应逊此  

晚泊松滋渡口  

小滩拍拍颅鷀飞深竹萧萧杜宇悲防镜不堪衰病后系船最好夕阳时生涯落魄惟躭酒客路苍茫自咏诗莫问长安在何许乱山孤店是松滋  

系舟下牢溪游三游洞二十八韵  

旧观三峡图常谓非人情意疑天壤间岂有此峥嵘画师定戱耳聊欲穷丹青西游过沔鄂莽莽千里平昨日到峡州所见始可惊乃知画非妄却恨笔未精及兹下牢戍峰嶂毕自呈下入裂坤轴高骞挿青防角胜多列峙擅美有孤撑或如釜上甑或如坐后屏或如倨而立或如喜而迎或深如螺房或踈如窗櫺峨巍冠冕古婀娜髻鬟倾其间絶出者虎搏蛟龙狞崩崖凛欲堕修梁架空横悬瀑防无底终古何时盈幽泉莫知处但闻珩佩鸣怪怪与竒竒万状不可名久闻三游洞疾走忘病婴窦穴初漆黑伛偻扪壁行方虞触蛰蛇頫见一防明扶接困僮奴恍然出瓶罂穹穹厦屋寛滴乳成微题名欧与黄云蒸苍藓平穿林走惊麕拂面逢飞鼪息倦盘石上拾樵置茶铛长啸畣谷响清吟和松声辞卑不堪刻犹足寄友生  

语竒句老颇近昌黎视南山盖具体而微尔  

秋风亭拜寇莱公遗像  

江上秋风宋玉悲长官手自葺茅茨人生穷达谁能料蜡泪成堆又一时  

感慨系之其风调致佳  

王士祯曰诗意以蜡泪成堆为公贵后事按后山丛谈所记则自其微时已然既为宰相乃所谓无地起楼台相公也此莱公英雄本色所以不可及  

入蜀记巴东谒冦莱公祠登秋风亭下临江山是日重隂微雪天气飂飘复观亭名使人怅然始有流落天涯之叹  

闻猿  

瘦尽腰围不为诗良辰流落自成衰也知客里偏多感谁料天涯有许悲汉塞角残人不寐渭城歌罢客将离故应未抵闻猿恨况是巫山庙里时  

排宕开阖波澜无限格调自李商隠得之故自青出于蓝  

瞿塘行  

四月欲尽五月来峡中水涨何雄哉浪花高飞暑路雪滩石怒转晴天雷千艘万舸不敢过篙工柂帅心胆破人人隂拱待势衰谁敢轻行犯竒祸一朝时去不自由山腹空有沙防留君不见陆子嵗暮来防州婴塘峡水平如油  

入蜀记入瞿塘峡两壁对耸上入霄汉其平如削成仰视天如疋练然水已落峡中平如油盎  

蹋碛  

鬼门闗外逢人日蹋碛千家万家出竹枝惨戚云不动劒器聨翩日将夕行人十有八九瘿见怪何曾羞顾影江边沽酒沙上卧峡口月出风吹醒人生未死信难知顦顇防州生鬓丝何日画船揺桂檝西湖却赋探春诗乡中每以寒食立夏之间省坟客防适逢此时凄然感怀  

手持緑酒酹苍苔今嵗何由匹马来清泪不随春雨断孤吟欲和暮猿哀皂貂破敝归心切白髪凄凉老境催誓墓只思长不出松门日日手亲开  

风雨中望峡口诸山竒甚戏作短歌  

白盐赤甲天下雄防地突兀摩苍穹凛然猛士抚长劒空有豪健无雍容不令气象少渟滀常恨天地无全功今朝忽悟始叹息妙处元在烟雨中太隂杀气横惨澹元化变态含空蒙正如竒材遇事见平日乃与常人同安得朱楼高百尺防此疾雨吹横风  

竒思横出杰语迭见  

晚晴闻角有感  

暑雨初收白帝城小荷新竹夕阳明十年尘土青衫色万里江山画角声零落亲朋劳逺梦凄凉乡社负归耕议郎博士多新奏谁致当时鲁二生  

游尝与范成大论东坡遥知叔孙子已致鲁诸生句谓为意深语缓此诗结意虽显亦有不尽之致  

畏虎  

滑路滑如苔涩路涩若梯更堪都梁下一雪三日泥泥深尚云可委身饿虎蹊心寒道上迹魄碎茆叶低常恐不自免一死均猪鸡老马亦甚畏愶愶不敢嘶吾闻虎虽暴未尝窥汝栖孤行莫不止取祸非排挤彼谗实有心平地生沟谿哀哉马新息薏苡成珠犀  

得诗人激刺之防截然径住弥健弥深  

隣水延福寺早行  

化蝶方酣枕闻鸡又着鞭乱山徐吐日积水逺生烟淹泊真衰矣登临独惘然桃花应笑客无酒到愁边【`原注酒偶尽市酤不可饮`】  

着语之工视四更山吐月残夜水明楼一警健一细致大安病酒留半日王守复来招不往送酒解醒因小饮江月馆  

江驿春酲半日留更烦送酒为扶头柳花漠漠嘉陵岸别是天涯一叚愁  

晓发金牛  

客枕何时稳怱怱又束装快晴生马影新防坼花房沮水春流緑嶓山晓色苍阿瞒狼狈地千古有遗伤【`原注自金牛以西皆明皇幸蜀路`】  

山南行  

我行山南已三日如绳大路东西出平川沃野望不尽麦陇青青桑郁郁地近函秦气俗豪秋千蹴鞠分朋曹苜蓿连云马蹄健杨柳夹道车声高古来歴歴兴亡处举目山川尚如故将军堂上冷云低丞相祠前春日暮国家四纪失中原师出江淮未易吞防防金鼓从天下却用闗中作本根  

和高子长叅议道中  

梁州四月晚莺啼共忆扁舟罨画谿莫作世间儿女态明年万里驻安西  

翩翩有侠气  

次韵张季长题龙洞  

我昔谒紫皇翳鳯骖虬龙俯不见尘世浩浩万里空谪堕尚逺逰忽到汉始封西望接蜀道北顾连秦中壮哉形胜区有此蜿蜒宫雷霆自鞺鞳环玦亦珑石屋如建章万户交相通来者各有得尽取知无从凭高三叹息自古几英雄老我文字衰挥毫防诸公  

慨然逺望落想在耳目之外  

太息【`原注宿青山铺作`】  

太息重太息吾行无终极氷霜廹残嵗鸟兽号落日秋砧满孤村枯叶拥破驿白头乡万里堕此虎豹宅道边新食人膏血染草棘平生铁石心忘家恩报国即今冐九死家国两无益中原久防乱志士泪横臆切勿轻书生上马能击贼  

阆中作  

残年作客遍天涯下马长亭便似家三叠凄凉渭城曲数枝闲澹阆中花襞牋授官相逢晚理鬓熏衣一笑哗俱是邯郸枕中梦坠鞭不用忆京华  

逰锦屛山谒少陵祠堂  

城中飞阁连危亭处处轩窗临锦屛涉江亲到锦屛上却望城郭如丹青虚堂奉祠子杜子眉宇高寒照江水古来磨灭知几人此老至今元不死山川寂寞客子迷草木揺落壮士悲文章垂世自一事忠义凛凛令人思夜归沙头雨如注北风吹船横半渡亦知此老愤未平万窍争号泄悲怒  

伤今怀古怀抱畧同忾焉寤叹如见其人亦以写其胸臆耳  

归次汉中境上  

云栈屛山阅月逰马蹄初喜蹋梁州地连秦雍川原壮水下荆扬日夜流遗虏孱孱宁逺略孤臣耿耿独私忧良时恐作他年恨大散闗头又一秋  

才气慷慨不诡风人  

南沮水道中  

硙舍临湍濑罾船聚小潭山形寒渐瘦雪意莫方酣久客情怀恶频来道路谙家山空怅望无梦到江南  

长木夜行抵金堆市  

夜行长木村重雾杂零雨湿萤粘野蔓寒犬吠云坞道坏交细泉亭废立遗堵时时过农家灯火照鸣杼嗟予独何事无嵗得安处即今穷谷中性命寄豹虎三更投小市买酒慰羁旅高咏东山诗怅望怀往古  

赴成都泛舟自三泉至益昌谋以明年下三峡  

诗酒清狂二十年又摩病眼防西川心如老骥常千里身似春蚕已再眠莫雪乌奴停醉防秋风白帝放归船飘零自是闗天命错被人呼作地仙  

颔聨自佳近人朱彞尊乃谓比兴之体可以偶见摭其相类之句以为前后稠叠何乃吹毛求疵  

王士正曰蜀道广元县蜀王弟葭萌所封古苴侯国城西二里有乌奴山陆游诗莫雪乌奴停醉防秋风白帝放归船是也  

雪晴行益昌道中颇有春意  

杜陵雁下嵗将残疋马西逰雪拥闗顦顇敢忘双阙路淹迟遍防两川山春囘柳眼梅须里愁在鞭丝防影间安得黄金成大药为人千载驻頽顔  

剑门道中遇微雨  

衣上征尘杂酒防逺逰无处不消魂此身合是诗人未细雨骑驴入剑门  

卢世防曰笔墨之气脱化殆尽  

剑门城北囘望剑闗诸峯青入云汉感蜀亡事慨然有赋  

自昔英雄有屈信危机变化亦逡巡隂平穷寇非难御如此江山坐付人  

刘禅庸主谯周庸臣七字中含多少感慨  

绵州魏城县驿有罗江东诗云芳草有情皆碍马好云无处不遮楼戱用其韵  

老夫椉兴忽西逰逺跨秦呉万里秋尊酒登临遍山寺歌辞散落满江楼孤城木叶萧萧下古驿滩声防防流未许诗人夸此地茂林修竹忆吾州  

东津  

嵗莫涪江水归壑白沙渺然石荦角蜀天常燠少雪霜绿树青林不揺落阑干诘曲临官道烟霭参差望城郭打鱼斫脍修故事豪竹哀丝奉欢乐乐莫乐于新相知美人一笑囘春姿四方本是丈夫事安用一生无别离深情老笔视少陵二作虽未敢旗鼓中原亦当鴈行同时诸子岂敢望其项背  

东山  

今日之集何佳哉入闗剧饮始此囘登山正可小天下跨海何用寻蓬莱青天肯为陆子见姸日似趣梅花开有酒如浩绿可爱一醉直欲空千罍駞酥鹅黄出陇右熊肪玉白黔南来眼花耳热不知夜但见银烛高花摧京华故人死太半欢极往往潜生哀聊将豪纵压忧患鼓吹动地声如雷  

高风跨俗真骨凌霜高作也  

绵州录参防观姜楚公画鹰少陵为作诗者  

我来访古涪之滨不辞百罔冀一真走马朝秦海防馆斫脍夜醉鲂鱼津越王高楼亦已换俯仰今古堪悲辛督邮官舍最卑陋栋挠楹腐知几春岿然此壁独亡恙老槎劲翮完如新向来劫火何自免叱呵守防疑有神妖狐九尾穴国中共置不问如越秦天时此物合致用下韝指呼端在人会当原野洒毛血坐令万里青烟尘老眼还忧不及见诗成肝胆空轮囷  

西郊寻梅  

西郊梅花矜絶艳走马独来防不厌似羞流落防市尘宁堕荒寒傍茆店翛然自是世外人过去生中差一念浅颦常鄙桃李学独立不容莺蝶觇山矾水仙晚角出大是春秋吴楚僭余花岂无好顔色病在一俗无由砭朱栏玉砌渠有命断桥流水君何欠嗟余相与颇同调身客剑南家在剡凄凉万里归无日萧飒二毛衰有渐尚能作意晚相从烂醉不辞杯防滟  

因险出竒却不落小家数  

海棠【`原注范希元园`】  

谁道名花独故宫【`原注谓故蜀燕王宫`】东城盛丽足争雄横陈锦障阑干外尽吸红云酒醆中贪防不辞持夜烛倚狂直欲擅春风拾遗旧咏悲零落瘦损腰围拟未工【`原注老杜不应无海棠诗意其失传尔`】  

孙勷曰末句妙于翻案如此着意自尔无陈非新驿舍见故屛风画海棠有感  

厌烦只欲长靣壁此心安得顽如石杜门复出叹习气止酒还开慙定力成都一月海棠开锦绣裹城迷巷陌燕宫最盛号花海霸国雄豪有遗迹猩红鹦緑极天巧叠萼重跗朝日繁华一梦忽吹散闭眼细思犹歴歴忧乐相寻岂易知故人应记醉中诗夜阑风雨嘉州驿愁向屛风见折枝  

结尾防题含情无限通首俱成波澜矣夜闻松声有感与此同调盖其作用熟也  

登荔枝楼  

平羗江水接天流凉入帘栊已似秋唤作主人元是客知非吾土强登楼闲凭曲槛常忘去欲下危梯更小留公事无多厨酿美此身不负负嘉州【`原注薛能诗不负嘉州只负身`】  

凌云醉归作  

峨嵋月入平羗水叹息吾行俄至此谪仙一去五百年至今醉魂呼不起玻瓈春满琉璃钟【`原注玻璃春眉州酒名`】宦情苦薄酒兴浓饮如长鲸渇赴海诗成放笔千觞空十年防尽人问事更觉麴生偏有味君不见蒲萄一斗换得西凉州不如将军告身供一醉  

醉中感怀  

早嵗君王记姓名即今鹪客边城青山犹是鹓行旧白髪新从剑外生古戍旌旗秋惨澹高城刁斗夜分明壮心未许全消尽醉听檀槽出塞声  

卢世防曰三四无限感慨  

玻璃江【`原注眉州共饮亭葢取东坡共饮玻璃江之句追怀旧逰戱作以补西川乐府`】  

玻瓈江水千尺深不如江上离人心君行未过青衣县妾心先到峨嵋隂金罇共釂不知晓月落烟渚天横参车轮无角那得住马蹄不方何处寻空凭尺素寄幽恨纵有緑绮谁知音愁来只欲掩屛睡无奈梦断闻踈碪【`原注古乐府安得双车轮一夜生四角唐人诗云长安尘土中马蹄图重重郎马蹄不方何处认郎踪`】清便宛转别成风调视范成大作奚啻牀上下之别  

送客至江上  

多事经旬不出城今朝送客此闲行郊原逺带新晴色人语中含乐嵗声天际敛云山尽出江流收涨水初平故园社友应惆怅五嵗无端弃耦耕  

如此颔聨较之绕郭烟岚满山楼阁以相夸耀者独有雅人深致  

九月十六日夜梦驻军河外遣使招降诸城觉而有感  

杀气昏昏横塞上东并黄河开玉帐昼飞羽檄下列城夜脱貂裘抚降将将军枥上汗血马猛士腰间虎文韔阶前白刃明如霜门外长防森相向朔风卷地吹急雪转盼玉花深一丈谁言铁衣冷彻骨感义怀恩如挟纩腥臊窟穴一洗空太行北岳原无恙更呼斗酒作长歌要遣天山健儿唱  

成都行  

倚锦瑟击玉壶吴中狂士逰成都成都海棠十万株繁华盛丽天下无青丝金络白雪驹日斜驰遣迎名姝燕脂褪尽见玊肤緑鬟半脱娇不梳吴绫便面对客书斜行小草宻复踈墨君秀润瘦不枮风枝雨叶笔笔殊月浸罗韈清夜徂满身花影醉索扶东来此欢堕空虚坐悲新霜防鬓须易求合浦千斛珠难覔锦江双鲤鱼一结见意诗体如是  

初寒  

江路常逢雨山城早得寒兰凋初解佩菊老尚加餐【`原注嘉阳有崇兰以八九月盛开`】节物知何负情怀自鲜欢浮生防已熟不必梦邯郸  

木山  

枯楠千载遭风雷披枝折干吁可哀轮囷无用天所赦秋水初落浮江来嵌空宛转若耳鼻峭瘦防起何崔嵬珠宫贝阙留不得忽出洲渚知谁推书窻正对云洞启樷菊初傍幽篁栽是间着汝颇宜称摩挲朝莫真千囘天公解事雨十日洗尽泥滓滋莓苔一丘一壑吾所许不湏更慕明堂材  

十月一日浮桥成以故事宴客凌云  

隂风吹雨白昼昏谁扫云雾升朝暾三江水缩献洲渚九顶秀色欲塞门西山下竹十万个江面便可驰车辕巷无居人亦何怪释耒来防空山村竹枝宛转秋猿苦桑落防滟春泉浑众宾共醉忘烛防一径却下縁云根走沙人语若朝巷争桥炬火如星繁肩舆睡兀到东郭空有醉墨留衫防十年万事俱变灭防检自觉惟身存寒灯夜永照耿耿卧赋长句招羁魂  

观大散闗图有感  

上马击狂胡下马草军书二十抱此志五十犹癯儒大散陈仓间山川郁盘纡劲气钟义士可与共壮图坡陁咸阳城秦汉之故都王气浮夕霭宫室生春芜安得从王师汛扫迎皇舆黄河与函谷四海通舟车士马发燕赵布帛来青徐先当营七庙次第画九衢偏师缚可汗倾都观受俘上夀大安宫复如贞观初丈夫毕此愿死与蝼螘殊志大浩无期醉胆空满躯  

忠愤蟠郁自然形见无意于工而自工  

## 御选唐宋诗醇卷四十三 目录  

十月十九日与客饮忽记去年此时自锦屛归山南道中小猎今又将去此矣  

长门怨  

断碑叹  

蜀酒歌  

醉后草书歌诗戏作  

十二月初一日得梅一枝絶竒戏作长句今年于是四赋此花矣  

十二月十一日视筑隄  

游修觉寺  

塞上曲  

苦笱  

月下作  

过大蓬岭度绳桥至杜秀才山庄  

东湖新竹  

夏日湖上  

同何元立赏荷花追怀镜湖旧逰  

怡斋  

龙湫歌  

蒸暑思梁州述怀  

古意  

寓驿舍  

题宇文子友所藏薛公鹤  

晨至湖上  

听琴  

龙眠画马  

山中得长句戏呈周辅并简朱县丞  

长歌行  

逰三井观  

临别成都帐饮万里桥赠谭徳称  

丈夫观  

储福观  

离堆伏龙祠观孙太古画英惠王像  

登灌口庙东大楼观岷江雪山  

平羗道中望峩眉山慨然有作  

次韵何元立都曹赠行  

初到荣州  

醉中怀眉山旧逰  

斋中夜坐有感  

晚登横溪阁  

高斋小饮戏作  

太液黄鹄歌  

夜闻浣花江声甚壮  

谒诸葛丞相庙  

醉中长歌  

春感  

花时遍逰诸家园  

题明皇幸蜀图  

春残  

对酒  

逰圆觉干明祥符三院至暮  

食荠  

幽居晚兴  

书叹  

月下醉题  

铜壶阁望月  

夜宴即席作  

芳华楼夜宴  

嵗晚  

数日寒顿减颇有春意感怀赋短歌  

梅花  

万里桥江上习射  

出塞曲  

偶过浣花感旧逰戏作  

楼上醉书  

初春出逰  

张园海棠  

登剑南西川门感怀  

眉州作  

江楼  

访杨先軰不遇因至石室  

感秋  

白鹤馆夜坐  

南津胜因院亭子  

书寓舍壁  

钦定四库全书  

## 御选唐宋诗醇卷四十三  

山隂陆游诗二  

十月十九日与客饮忽记去年此时自锦屏归山南道中小猎今又将去此矣  

去年纵猎韩坛侧玉鞭自探南山雪今年痛饮蜀江边金杯却吸峩眉月竹枝歌舞新教成凄怨传得三巴声城头筑观出云雨峨眉正与阑干平酒酣诗就掷杯去醉蹋玻璃江上路悬知幽磵断桥边已有梅花开半树  

长门怨  

寒风号有声寒日惨无晖空房不敢恨但怀嵗莫悲今年选后宫连娟千蛾眉早知获谴速悔不承恩迟声当彻九天泪当达九泉死犹复见思生当长弃捐  

忠厚悱恻深于言怨  

断碑叹【`原注兴元姚节度园以折碑为石笋文犹可识葢梁萧懿墓碑简文为太子时撰书法遒美可爱`】  

二萧同起南兰陵正如文叔与伯升至今人悲大萧死赍恨不见梁家兴崇崇之陵久为谷岂惟羣盗分珠玉断碑槎牙弃道边文字班班犹可读剥剜苔藓一凄然俯仰人间几变迁世人作碑君勿咽千载园林湏石笋简峭  

蜀酒歌  

汉州鹅黄鸶鳯雏不鸷不搏徳有余眉州玻瓈天马驹出门已无万里涂病夫少年梦清都曾赐虚皇碧琳腴文徳殿门晨奏书归局黄封罗百壶十年流落狂不除遍走人间寻酒垆青丝玉瓶到处酤鹅黄玻瓈一滴无安得豪士致连车倒瓶不用杯与盂琵琶如雷聒坐隅不愁渇死老相如  

醉后草书歌诗戏作  

朱楼矫首隘八荒緑酒一举累百觞洗我堆阜峥嵘之胸次写为淋漓放纵之词章墨飜初若鬼神怒字瘦忽作蛟螭僵寳刀出匣挥雪刄大舸破浪驰风樯纸穷掷笔霹雳响妇女惊走儿童藏往时草檄喻西域飒飒声动中书堂【`原注余尝草丞相鲁公以下与夏国主书于政事堂`】一收朝迹忽十载西掠三巴穷夜郎山川荒絶风俗异赖有美酒犹能狂醉中自脱头上帻緑髪未许侵微霜人生得防良细事孰谓老大多悲伤  

醉墨淋漓畅然满志忽移商调凄焉改色矣柴升所谓浸滛奔放于词翰之中以遂其放浪萧散不溺不淄之槩者取诸此也  

十二月初一日得梅一枝絶竒戏作长句今年于是四赋此花矣  

高标已压万花羣尚恐娇春习气存月兎霜供换骨湘娥鼓瑟为招魂孤城小驿初飞雪断角残钟半掩门尽意端相终有恨夜寒皴玉倩谁温  

梅花诗最为难工中四语颇有逸致  

十二月十一日视筑隄  

江水来自蛮夷中五月六月声摩空巨鱼穹牙须雄欲取阛市为龙宫横隄百丈卧霁虹始谁筑此东平公今年乐哉适嵗丰吏不相倚勇赴功西山大竹织万笼船舸载石来无穷横陈屹立相叠重置力犹在水庙东我登高原相其冲一盾可受百箭攻蜿蜿其长高隆隆截如长城限羗戎安得椽笔记始终挿江石崖坚可礲  

游修觉寺  

上尽苍崖百级梯诗囊香椀手亲携山从飞鸟行边出天向平芜尽处低花落忽惊春事晚楼高觉客魂迷兴阑扫榻禅房卧清梦还应到剡溪  

潘问竒曰第三句真登临妙语  

祖应世曰曲江有一水云际飞之句竟陵评云若入俗手定作一云水际飞矣此颔聨若作鸟从山邉出更有何味  

塞上曲  

三尺铁如意一枝玉马鞭笑把出门去万里行无前当道何崔嵬云是玉门闗方当置屯守征人何时还马色如杂花铠光若流水肃肃不敢哗遥望但尘起日落戍火青烟重塞垣紫囘首五湖秋西风开芡觜  

蟠竒气于简古着鲜华于老健不徒作悲凉语气体絶似太白  

苦笋  

藜藿盘中忽眼明骈头脱襁白玉婴极知耿介种性别苦节乃与生俱生我见魏徴殊媚妩约束儿童勿多取人才自古要养成放使干霄战风雨  

周宻曰世传涪翁喜苦笋尝从斌老乞苦笋诗云南园苦笋味胜肉箨龙称寃莫采录烦君更致苍玉束明月风雨吹成竹尝赋苦笋云苦而有味如忠谏之可活国放翁又从而奬之云我见魏徴殊媚妩约束儿童勿多取于是世以谏笋目之殊不知翁尝自跋云余生长江南里人喜食苦笋试取而尝之气苦不可于鼻味苦不可于口故尝屏之未始为客一设及来黔中黔人各掘苦笋萌于土中才一寸许味如蜜蔗初春则不食惟僰道人食苦笋四寸余曰出土尺余味犹甘苦相半以此观之涪翁所食乃取其甘非贵于苦也  

月下作  

畏暑不巾袜步月搘短笻瘦身髪鬅鬙顾影如孤松径幽萤开阖池涨鱼噞喁飞泉穿北垣珠玉相撞舂东湖更竒絶百畆银初镕但能抱琴往絶恨欠鹤从重露倾荷盘微风堕芙蓉欢言笑清夜缥缈吹踈钟空中飞僊人粲然氷雪容笑我老尘世不记瑶台逢  

清丽寄意处妙无迹相  

过大蓬岭度绳桥至杜秀才山庄  

度筰临千仭梯山蹑半空湿云朝暮雨隂壑古今风亭观参差见阑干诘曲通柳空丛篠出松偃翠萝防负笼银钗女鉏菑鹤髪翁何由有余俸小筑此山中  

东湖新竹  

挿棘编篱谨防持养成寒碧映沦漪清风掠地秋先到赤日行天午不知解箨时闻声簌簌放梢初见叶离离官闲我欲频来此枕簟仍教到处随  

集中诗类此者颇多往往脍炙人口然颔聨不过斵句工巧作者佳处殊不在此今择其华浄少累者存之以备一体其有句无篇者汰之若矜尚字句之巧以为得放翁家法所谓微之之识碔砆耳  

夏日湖上  

乌防笻枝散客愁不妨胥吏杂沙鸥迎风枕簟平欺暑近水帘栊探借秋茶灶逺从林下见钓筒常向月中收江湖四十余年梦岂信人间有蜀州  

同何元立赏荷花追怀镜湖旧逰  

少狂欺酒气吐虹一笑未了千觞空凉堂下帘人似玉月色泠泠透湘竹三更画船穿藕花花为四壁船为家不湏更踏花底藕但嗅花香已无酒花深不见画船行天风空吹白纻声双桨归来防湖水徃往湖边人已起即今憔悴不堪论赖有何郎共此樽红緑踈踈君勿叹汉嘉去嵗无荷防  

怡斋  

东湖仲夏草树荒屋古无人亭午凉萱房微呀不见日笋箨自解时吹香野藤蟠屈入窗罅湿菌扶疎生屋梁跨沟数椽最幽翳涨水及槛雨败墙静涵青苹舞藻荇闲立白鹭浮鸳鸯芙渠虽瘦亦弥漫照眼翠盖遮红妆水纹枕簟欲卷却团团素扇嬾复将天风忽送墖铃语唤觉清梦逰潇湘  

龙湫歌  

环湫巨木老不花渊沦千尺龙所家爪防入木欲数寸观者心掉不敢哗去年大旱绵千里禾不立苗麦垂死林神社鬼无奈何老龙欠伸徐一起隆隆之雷浩浩风倒卷江水倾虚空鳞间出火作飞电金蛇夜掣层云中明朝父老来赛雨大巫吹箫小巫舞祠门人散月娟娟龙归抱珠湫底眠  

湏臾慰满三农望敛却神功寂若无此诗亦有其意  

蒸暑思梁州述怀  

宣和之末予始生遭乱不及逰司并从军梁州亦少慰土脉深厚泉流清季秋岭谷浩积雪二月草木初抽萌夏中高凉最可喜不省举手驱蟁蝱藏氷一出卖满市玊璞堆积寒峥嵘柳隂夜卧千驷马沙上露宿连营兵胡笳吹堕漾水月烽燧传到山南城最思出甲戌秦陇戈防彻夜相摩声两年剑南走尘土肺热烦促无时平荒池昏夜蛙閤閤食案白日蝇营营何时王师自天下雷雨澒洞收欃枪老生衰病畏暑湿思卜鄠杜开柴荆  

古意  

绁足饲饥鹰鹰饱意未平伏枥岂不安老骥终悲鸣士生固欲达又惧徒富贵素愿有未伸五鼎澹无味茅屋秋雨漏稻陂春水深长歌倾蜀酒举世不知心  

身分极高语亦落落入古  

寓驿舍【`原注予三至成都皆馆于是`】  

闲坊古驿掩朱扉又憇空堂绽客衣九万里中鲲自化一千年外鹤仍归绕庭数竹饶新笋解带量松长旧围惟有壁间诗句在暗尘残墨两依依  

题宇文子友所藏薛公鹤  

仙人骐骥絶世稀卵生凡禽似而非宫保妙笔穷化机缟衣元裳真令威千年华表聊一归囘首幸脱椉轩讥喙吞不恨菰米微从吾曹逰安得肥  

晨至湖上  

园古逢秋好身闲与嬾宜空堂赏踈豁重阁望参差竹粉有新意松风含古姿低囘慙禄米官事少于诗  

听琴  

踈帘曲槛苹风凉细腰美人藕丝裳緑藤水纹穿矮牀玉指纎纎弹履霜高林莺啭日正长幽涧泉鸣夜未央哀思不怨和而庄有齐淑女礼自防世人但惑青楼倡琵琶箜篌杂胡羗试听一曲醒汝狂文姬指法传中郎于韩欧苏黄诸家外自树一帜泠泠清音欲满人耳视诸子正未肯作邾莒  

龙眠画马  

国家一从失西陲年年买马西南夷瘴乡所产非权竒邉头嵗入几畨皮崔嵬痩骨带火印离立欲不禁风吹圉人太仆空列位龙媒汗血来何时李公太平官京师立仗惯见洼渥姿断缣嵗久墨色暗逸气尚若不可羁赏竒好古自一癖感事忧国空余悲呜呼安得毛骨若此三千匹衔枚夜度桑干碛  

文集跋韩干马大驾南幸将十八年秦兵洮马不复可见志士所共叹也观此画使人作闗辅河渭之梦殆欲霣涕矣  

山中得长句戯呈周辅并简朱县丞  

鹤鸣山空无鹤来青霞嶂深天壁开千岩角逐互吞土一峰防起矜崔嵬曰光微漏潭见底【`原注清霞嶂碧玉潭皆雾中佳处`】水气上薄云成堆幽禽飞鸣报客至竒树璀璨知谁栽花藤怪蔓白昼暗犇猿落狖无时哀路穷尚蹑一千级忽见宻竹藏楼台共言神僧昔住此至今光景如天台搘笻负笠出复没喜动妇人惊提孩高人何至作狡狯无乃翫世聊相诙不然学道穷实际讵舍正大崇竒瓌儒林丈人学擅世余事尚压蔡与崔名山未死可再到此士一失难重陪赞府摘山事如织摆拨领客何竒哉境幽神怆不可住归倩玉手传金杯【`原注朱君有侍儿许为客出`】唐书刘建锋传高郁教马殷教民得自摘山收茗算募高户置邸阁居茗  

长歌行  

人生不作安期生醉入东海骑长鲸犹当出作李西平手枭逆贼清旧京金印煌煌未入手白髪种种来无情成都古寺卧秋晚落日偏傍僧窗明岂其马上破贼手哦诗长作寒螀鸣兴来买尽市桥酒大车磊落堆长缾哀丝豪竹助剧饮如钜野受黄河倾平时一滴不入口意气顿使千人惊国讐未报壮士老匣中寳剑夜有声何当凯还宴将士三更雪压飞狐城  

逰三井观  

三井久知名暇日偶一访栋宇坏欲尽基址尚闳壮画墙皆国工烟云俨天仗旌旄亚戈防佩玉杂弓韔太古实杰作笔落九天上吴生名擅世睥睨未肯让规模逺有考意象豪不放最竒老癯仙骨立神愈王石恪虽少怪用笔亦跌宕两姝澹蛾眉非复火食状尘埃久侵蚀风雨无葢障好事未易逢宁能久亡恙雍洛刼火余妙迹尽凋防斯逰恐难继伫立增悄怆  

因画生慨妙得子美家法笔力朴坚亦复相近  

临别成都帐饮万里桥赠谭徳称  

成都城南万里桥芦根苹末风萧萧映花碾草钿车小驻坡蓦涧青骢骄入门翠径絶窈窕临水飞观何岧嶤判无功名著不朽惟仗诗酒寛亡聊迎霜早已足雉兎微冷便欲思狐貂喜防缕脍映盘箸恨欠斫蟹加橙椒坐中谭侯天下士龙马毛骨矜超遥乌犀白纻谪僊様但可邂逅不可招今年一战馘余子风送六翮凌青霄美人再拜乞利市醉墨飞落生鲛绡我衰于世百无用十年不趂含元朝华缨肯傍萧飒鬓寳带那束龙钟腰祝君好去事明主日望分喜来渔樵逰谈引类亦细事寄酒且解相如消  

丈人观  

黄金篆书扁朱门夹道巨竹屯苍云崖岭划若天地分千柱躭躭压其垠缨冠肃谒丈人君广殿空庭吹寳熏摩挲画桥手为皲异哉山蔸与土羵物怪齾齾冠丘坟仙人佩玊杂帨帉手整貂冠最不羣欲去不忍恨日曛道翁采药昼夜勤松根茯苓获兼斤人之植立彊骨觔狗杞羣吠声狺狺山炉小甑吹幽芬朱顔不饮常自曛我亦宿诵五千文一念之差随世纷逝将从翁走如麋隠书秘诀何由闻  

硬语排奡自见妥帖  

本集七律自注丈人观孙太古画范长生作举手整貂蝉像神气尤竒逸  

储福观【`原注唐玊真公主修真之地`】  

路转屏风叠云藏帝子家穷幽行荦确息倦倚槎牙緑藓封茶树清霜折药花世无勾漏令谁此养丹砂不少新色亦逼唐调  

离堆伏龙祠观孙太古画英惠王像  

岷山导江书禹贡江流蹴山山为动呜呼秦守信豪杰千年遗迹人犹诵决江一支溉数州至今禾黍连云种孙翁下笔开生面岌嶪高冠摩屋栋徙木遗风虽峭刻取材尚足当世用寥寥后世岂乏人尺寸未施谗已众要官无责空赋禄轩葢传呼真一閧竒勲伟绩旷世无仁人志士临风恸我逰故祠九顿首夜遇神君了非梦披云激电从天来赤手骑不施鞚  

以骚人之才发志士之感独立苍茫自咏诗正使生平蕴结借此一摅  

登灌口庙东大楼观岷江雪山  

我生不识栢梁建章之宫殿安得峩冠侍逰宴又不及身在荣阳京索间擐甲横戈夜酣战胸中廹隘思逺逰泝江来倚山楼千年雪岭阑邉出万里云涛坐上浮禹迹茫茫始江汉防凿功当九州半丈夫生世要如此赍志空死能无叹白髪萧条吹北风手持巵酒酹江中姓名未死终磊磊要与此江东注海  

平羗道中望峩眉山慨然有作  

白云如玊城翠岭出其上异境忽堕前心目久荡漾别来二百日突兀喜无恙飞僊遥举手唤我一税鞅此行岂或便屏迹事幽旷何必故山归更破万里浪  

王士祯曰九盘山临青衣江遥望大峩秀出天半云岚万状积雪晶然中峩如伛偻少峩如拱揖北来诸山蜿蜒起伏争趋峩下放翁诗白云如玉城翠岭出其上异境忽堕前心目久荡漾身未到此不知语意之工次韵何元立都曹赠行【`原注元立用陈后山送苏公诗韵`】  

嘉荣东西川此别不为逺徘徊凌云守决去未遽忍登高望故人烟树参差见悬知今日梦不隔重城键平生相从意百年有未满结巢青城云期子在嵗晚  

澄澹入古  

初到荣州  

乱山缺处城楼呀双旗萧萧晚吹笳烟深緑桂临絶壑霜落残濑鸣寒沙废台已无隠士啸遗宅尚有高人家铃斋下榻约僧话松隂枕石放吏衙杯羮最珍慈竹笋缾水自养山姜花地炉堆兽炽石炭瓦鼎号蚓煎秋茶少年逺逰无百里一饥能使行天涯岂惟惯见蓬婆雪直恐遂泛星河槎故巢肯作儿女恋异境会向乡闾夸一杯径醉帻自堕灯下髪影防鬖髿  

醉中怀眉山旧逰  

劲酒少和气哀歌无欢情故乡不敢思登高望锦城锦城那得去髣髴蟇頥路遥知尊前人指我题诗处我虽流落夜郎天遇酒能狂似少年想见东郊携手日海棠如雪柳飞绵【`原注汉嘉术者袁牧童谓予明年春分后当还西州`】  

如瓶泻水如珠走盘相见酒间挥洒之乐  

斋中夜坐有感  

荒山为城溪作壕风鼓巨木声翻涛鸱枭乗屋弹不去狐狸欺人怒竖毛雨来红鹤更可恶争巢一似婴儿号城孤屋老草木茂正坐人少此軰豪急呼五百具畚锸欲掀窟穴穷腥臊忽然语罢却自笑残年何至与汝鏖浣花红色緑如黛春波滟滟浮轻舠行当系缆柳隂下仰听莺语倾香醪  

晚登黄溪阁  

楼皷声中日又斜凭高愈觉在天涯空桑客土生秋草野渡虚舟集晚鸦瘴雾不开连六诏俚歌相答带三巴故乡可望应添泪莫恨云山万叠遮  

凄其欲絶哀厉弥长被之歌喉可以绕梁三日  

高斋小饮戏作  

梅花又发鬼门闗坐觉春风万里寛荔子隂中时纵酒竹枝声里强追欢丁年汉使殊方老子夜吴歌昨梦残白帝夜郎俱不恶两公补处得凭栏【`原注予五年间自防客荣`】  

太液黄鹄歌【`有引`】  

汉始元元年春二月黄鹄下建章宫太液池中公卿上夀赐诸侯王列侯宗室金钱予夜读汉书追作歌一首  

建章宫里春风寒太液水生池面寛中人驰奏黄鹄下龙旗豹尾临池防芹香藻暖鹄得意左右从官呼万嵗湏防传诏宴公卿欢声如雷动天地时平宫省逰乐多黄鹄刷羽涵恩波小臣珥笔龙墀下愿继前朝天马歌托兴深逺承灵威兮障外国犹是夜度桑干之意  

夜闻浣花江声甚壮  

浣花之东当筰桥犇牛齧桥桥为揺分洪初疑两蛟舞触石散作千珠跳壮声毎挟雷雨横巨势潜借鼋鼍骄梦囘闻之坐太息铁衣何日东征辽衔枚度碛沙飒飒槃槊断陇风萧萧不然投檄径归去短篷卧听钱塘潮  

谒诸葛丞相庙【`原注弥牟八阵原上`】  

汉终四百天所命老贼方持太阿柄区区梁益岂足支不忍安坐观异姓遗民亦知王室在闰位那十天统正公虽已没有神灵犹假贼手诛钟邓前年我过沔阳祠再拜奠爼衰泪迸洁斋请作送迎诗精忠大义神其听能道孔明心事辞意警絶善于包举  

醉中长歌  

阑千斗柄揺天东人间一夜囘春风注桃染柳嵗相似惟我衰顔非昔红可怜逢春不自感更欲使气惊儿童烟郊射雉锦臆碎水亭供脍金盘空归穿南市万人防流星突过连钱骢高楼作歌醉自写墨光烛焰交长虹人生未死贵适意万里作客原非穷故人夜直金銮殿偃卧独听宫门钟  

春感  

少时狂走西复东银鞍骏马驰如风眼防春去不复惜只道嵗月来无穷初逰汉中亦未觉一饮尚可倾千钟义鱼狼藉漾水浊猎虎蹴蹋南山空射堋命中万人防毬门对植双旗红华堂却来弄笔砚新诗醉草夸坐中剑闗南山才几日壮气摧缩成衰翁雪霜萧飒已满鬓蛟龙郁屈空蟠胸隣园杏花忽烂漫推枕彊起随逰蜂绕防百匝几叹息吹红洗緑行怱怱莫年逢春尚有几常恐春去寻无踪青铜三百尚可办且判烂醉酤郫筒  

花时遍逰诸家园  

宣华无树着啼莺惟有摩诃春水生故老能言当日事直将宫锦裹宫城  

于海棠寓荒滛之警独有深味  

题明皇幸蜀图  

天寳政事何披猖使典相国胡奴王弄权杨李不足怪阿瞒手自裂纪纲八姨富贵尚有理何至诏书褒五郎【`原注天寳末下诏雪张易之兄弟`】卢龙贼骑已汹汹丹鳯神语犹琅琅人知大势危累卵天稔竒旤如崩墙台省诸公独耐事歌咏功徳卑虞唐一朝杀气横天末匹马西犇几不脱向来謟子知几人贼前称臣草间活剑南万里望秦天行殿春寒闻杜鹃老臣九龄不可作鱼蠧蛛丝金鉴篇笔墨老横有如高牙大纛堂堂正正摧坚而折锐一结尤得立言之防  

春残  

石镜山前送落晖春残囘首倍依依时平壮士无功老乡逺征人有梦归苜蓿苗侵官道合芜菁花入麦畦稀倦逰自笑摧頽甚谁记飞鹰醉打围  

卢世防曰项聨有髀肉复生之慨  

对酒  

闲愁如飞雪入酒即消融好花如故人一笑杯自空流莺有情亦念我柳邉尽日啼春风长安不到十四载酒徒往往成衰翁九环寳带光照地不如留君双颊红  

逰圆觉干明祥符三院至暮  

成都再见春事残虽名闲官实不闲门前车马閙如市案上文檄高于山有时投罅輙径出略似齐客偷秦闗日斜仆夫已整驾顾景欲驻愁嘲讪岂知今朝有此乐放浪一笑开衰顔抽身黄尘乌防底得意翠木清泉间褰裳危磴穷荦确洗耳古磵听淙潺岂惟顿觉宇宙广政尔一散腰脚顽似闻青城缥缈处待我归缀仙官班俊鹰解绦即万里岂比倦翼方知还  

食荠  

小着盐醯助滋味微加姜桂发精神风罏歙鉢穷家活妙诀何曾肯授人  

小有风致  

幽居晚兴  

借鉏斸药喜微香汲井浇花趂晚凉胸次何曾横一物尊前尚欲笑千塲锦江秋雨芙蓉老笠泽春风杜若芳归去自佳留亦乐梦中何处是吾乡  

行云流水之趣眼前语颇能道出  

书叹  

三代藏寳器世守参河图埋湮则已矣可使列市区文章有废兴葢与治乱符庆歴嘉祐间和气扇大鑪数公实主盟浑灏配典谟开辟始欧王菑畬逮曾苏大驾初渡江中原皆避胡吾犹及故老清夜陪坐隅论文有脉络千古着不诬俯仰四十年緑髪霜蓬枯孤生尊所闻秉节不敢渝久幽士固有速售理则无世方乱珉玉吾其老江湖  

文章与时隆污自古而然后生小子偭规矩而改错岂知老成之有渊源耶太白叹大雅久不作少陵云文章千古事高情逺识可以并读  

文集答邢司户书近时颇有不利场屋者退而组织古语剽裂竒字大书深刻以世俗读之使人面热此等果可言文章乎如唐韩氏桞氏吾宋欧氏王氏苏氏以文章擅天下者徒以在场屋时苦心耗力凡陈言浅说之可病者已知厌弃如都市之玉工珉玉杂治积日既久望而识之矣一旦取荆山之璞以为黄琮苍璧万乘之寳珉岂可复欺耶凡今不利场屋而名古之文者往往多未尝识珉者也又安知玉哉月下醉题  

黄鹄飞鸣未免饥此身自笑欲何之闭门种菜英雄老弹铗思鱼富贵迟生拟入山随李广死当穿冢近要离一樽强醉南楼月感慨长吟恐过悲  

卢世防曰三四自是壮语  

铜壶阁望月  

铜壶阁上防明月身在千寻白银阙十年肺渇今夕平皓然胸次堆氷雪恨无仙掌出云表更取坠露和玉屑夜阑三叹下危梯明日人间火云热  

夜宴即席作  

宣华辇路牧牛羊摩诃龙池草茫茫宫殿犁尽余缭墙南风逺吹禾黍香草间白骨横秋霜何由唤起釂一觞痴人走死声利场我独感此惜流光苹花开时风榭凉美人缥缈如鸾翔尧年舜日乐未央非子之故为谁狂  

芳华楼夜宴  

射虎将军老不侯尚能豪纵醉江楼笙歌杂防娱清夜风露高寒接素秋少日壮心轻玉塞暮年幽梦堕沧洲人间清絶沅湘路常许灵均作许愁  

嵗晚  

嵗晚城隅车马稀偷闲聊得掩荆扉征蓬满野风霜苦多稼连云雁骛肥报国有心空自信结茅无地竟安归浣花道上人谁识华表千年老令威  

颔聨真风人语叹惋无尽妙有含蓄  

数日寒顿减颇有春意感怀赋短歌  

微隂寒不力破腊春暗动林梢报梅白水际闻鸟哢羁鸿渐整翮一一劳目送应怜飞蓬客犹作浣花梦平生江淮间裘马事豪纵岂知老畏死斋鉢受蔬供忍馋毎自笑小饮未敢痛何以慰寂寥卧听压春瓮  

梅花  

氷崖雪谷木未芽造物破荒开此花神全形枯近有道意庄色正知无衺高坚政要饱忧患放叶何遽愁荒遐移根上苑亦过计竹篱茅屋真吾家平生自嫌亦自许妙处可识不可夸金尊翠杓未免俗篝火为试江南茶另开生面全是寓言  

万里桥江上习射  

坡陇如涛东北倾胡牀防射及春晴风和渐减雕弓力野逈遥闻羽箭声天上欃枪端可落草间狐兎不湏惊丈夫未死谁能料一笴他年下百城  

出塞曲  

佩刀一刺山为开壮士大呼城为摧三军甲马不知数但见动地银山来长戈逐虎祁连北马前曵来血丹臆却囘射雁鸭緑江箭飞雁起连云黑清泉茂草下程时野帐牛酒争淋漓不学京都贵公子唾壶麈尾事儿嬉  

偶过浣花感旧逰戏作  

忆昔初为锦城客醉骑骏马桃花色玉人携手上江楼一笑钩帘赏微雪寳钗换酒忽径去三日楼中香未灭市人不识呼酒仙异事惊传一城说至今西壁余小草过眼年光如电掣正月锦江春水生花枝缺处小舟横闲倚胡牀吹玉笛东风十里断膓声  

楼上醉书  

丈夫不虚生世间本意破敌收河山岂知蹭蹬不称意八年梁益凋朱顔三更抚枕忽大呌梦中夺得松亭闗中原机会嗟屡失明日茵席留余澘益州官楼酒如海我来解旗论日买酒酣博簺为欢娱信手枭卢喝成采牛背烂烂电目光狂杀自谓元非狂故都九庙臣敢忘祖宗神灵在帝旁  

纵笔直书却有沈郁顿挫之妙范成大赠防云高兴余飞动孤忠有照临非虚语也  

初春出游  

春风初来满刀州江水照人如泼油犊车芳草南陌头家家倾赀事遨逰万里桥西系黄骝为君一登散花楼半年长斋废觥筹兴来忽典千金裘小桃婀娜弄芳柔红兰茁芽满春洲垆邉女儿不见愁鬬草才罢还藏钩可怜世人自拘囚盎中乾坤舞蜉蝣百年苦短去日遒问君安用万户侯  

张园海棠  

洛阳春信久不通姚魏开落胡尘中扬州千叶昔曾见已叹造化无余功西来始见海棠盛成都第一推燕宫池台扫除凡木尽天地转花光红庆云堕空不飞去时有绛雪萦微风蜂蝶成出无路我亦狂走迷西东此园低树犹三丈锦绣却在青天上不湏更着刀尺裁乞与齐奴开步障  

不着凡语为海棠生色从来咏海棠者多矣以此为最  

登剑南西川门感怀  

自古高楼伤客情更堪万里望吴京故人不见莫云合客子欲归春水生瘴疠连年湏药石退藏无地着柴荆诸公勉画平戎防投老深思防太平  

卢世防曰此首极似杜陵读者自辨之  

眉州作  

扁舟久不泛蟇津常恐黄尘解汚人烂醉破除千日懑【`原注予不至眉山三年矣`】狂吟判断四州春【`原注此行自成都歴永康唐安至眉山`】汀洲渐叹苹花老风露初尝荔子新便欲骑鲸东海去胜逰未忍别峩岷  

江楼  

急雨洗残瘴江邉闲倚楼日依平野没水带断槎流纸荒村晚呼牛古巷秋腐儒忧国意此际入掻头随意咏怀不觉近杜其由来深矣  

访杨先軰不遇因至石室  

访客客已去追凉成独行衣冠严汉殿草木拱秦城古甃苍苔滑空庭落日明出门还戃恍列屋打碑声【`原注墙东即石经堂`】  

感秋  

西风繁杵征衣客子闗情正此时万事从初聊复尔百年彊半欲何之画堂蟋蟀怨清夜金井梧桐辞故枝一枕凄凉眠不得呼灯起作感秋诗  

王士正曰玉阶蟋蟀閙清夜四语小说载此为蜀中某驿卒女诗放翁见之纳以为妾为夫人所逐又有卜算子词不合画春山依旧留愁住云云按剑南集此诗乃放翁在蜀时所作本七律玉阶作画堂閙作怨后人稍窜易数字輙傅会或收入闺秀诗可笑也白鹤馆夜坐  

竹声风雨交松声波涛翻我坐白鹤馆灯清无晤言廓然心境寂一洗吏卒喧防手哦新诗清寒愧雄浑屈宋死千载谁能起九原中间李与杜独招湘水魂自此竞摹写几人望其籓兰苕防翡翠烟雨啼青猿岂知云海中九万击鹏鹍更阑灯欲死此意与谁论  

此与书叹一篇见此老识力亦后学良则所以为南渡之冠  

南津胜因院亭子  

南江平无风如镜新拂拭渔舟不防破潋潋千顷碧阑干西北角云散山争出坡陁竞南走翠入窗户窄江山不世情作意娱此客岂无尊中酒豪饮非宿昔明当还成都尘土埋马迹后岩在眼中飞去无羽翼【`原注后岩在鳯凰山后七八里山水尤竒絶`】  

书寓舍壁  

天与痴顽不解愁未埋病骨且闲逰山于拄杖横时防路到芒鞵破处休初拟烧丹住南岳却因学剑客西州秋风巾褐添萧爽又作临卭十日留  

## 御选唐宋诗醇卷四十四 目录  

西岩翠屏阁  

雨中山行至松风亭忽澄霁  

赠宋道人  

猎罢夜饮示独孤生  

秋晚登城北门  

莫秋  

数日暄妍颇有春意予闲居无日不出游戱作江楼醉中作  

曵防  

谒汉昭烈惠陵及诸葛公祠宇  

大雪歌  

访客至西郊  

夜寒  

故蜀别苑在成都西南十五六里梅至多有两大树夭矫若龙相传谓之梅龙予初至蜀尝为作诗自此嵗常访之今复赋一首丁酉十一月也闲意  

书雨  

莫冬夜宴  

谒石犀庙  

江上散步寻梅偶得絶句  

大醉梅花下走笔赋此  

广都江上作  

道室夜意  

城南王氏庄寻梅  

游诸葛武侯书台  

眉州披风榭拜东坡先生遗像  

南定楼遇急雨  

舟中对月  

涪州道中  

北岩  

忠州禹庙  

龙兴寺吊少陵先生寓居  

游万州岑公洞  

万州放船过下岩小留  

楚城  

舟出下牢闗  

峡口夜坐  

初到荆州  

阻风  

小雨极凉舟中熟睡至夕  

岳阳楼  

黄鹤楼  

自雪堂登四望亭因厯访苏公遗迹至安国院舟行蕲黄间雨霁得便风有感  

长风沙  

登赏心亭  

将至京口  

泝谿  

冬夜闻雁有感  

月夕  

自云门之陶山肩舆者失道行乱山中有茅舍小塘极幽邃求见主人不可意其隠者也  

园中杂书  

池亭夜赋  

双清堂夜赋  

桥南纳凉  

初秋梦故山觉而有作  

别建安  

紫谿驿  

月岩  

闻雁  

春雨  

南睡起  

感旧絶句  

夏日昼寝梦游一院阒然无人帘影满堂惟燕蹋筝有声觉而闻铁铎风响璆然殆所梦也邪因得絶句  

书怀絶句  

雨后极凉料简箧中旧书有感  

秋夜  

雨夜  

丰城髙安之间憇民家景趣幽防为之慨然怀归寄奉新髙令  

予欲自严买船下七里滩谒严光祠而防归滩浅陆行至桐庐始能泛江因得絶句  

辛丑正月三日雪  

雪霁归湖上过千秋观少留  

题山家壁  

忆昔  

秋夜  

九月三日泛舟湖中作  

新寒  

湖村月夕  

横塘  

蔬圃  

五云门晩归  

夜汲井水煮茶  

寄朱元晦提举  

乍晴风日已和泛舟至扶桑埭徘徊西村乆之携瘿尊醉梅花下  

城西接待院后竹下作  

幽居春夜  

晨起  

春游  

八月十四日夜湖山观月  

夜闻秋风感怀  

草书歌  

夜泊水村  

自妙相归将至杜浦堰舟中作  

钦定四库全书  

## 御选唐宋诗醇卷四十四  

山隂陆游诗三  

西岩翠屏阁  

把酒孤亭半日留西岩独擅鹤山秋也知絶境终难赋且喜闲身得纵逰鹘起危巢时磔磔鹿鸣深涧暮呦呦人生适意方为乐甲第朱门秪自囚  

五六造语幽絶寂厯之境宛然在目  

雨中山行至松风亭忽澄霁  

烟雨千峰拥髻鬟忽防青嶂白云间卷藏破墨营丘笔却展将军着色山  

赠宋道人  

我不如昔人骑鹤上九天玉简奏事虚皇前平生啬养气麤全两脚驰走轻如烟鸟道悬崖忽飞鶱戱掷短剑声铿然转盼跳下千仭渊已复取剑升层巅腾猿俊鹘争后先饥食松花掬飞泉金骨緑髓渐凝坚口哦七字黄庭篇西来欲访挟弹僊丹经剑诀更精研嗟哉一失五百年作诗付子勿妄传  

猎罢夜饮示独孤生  

白袍如雪宝刀横醉上银鞍身更轻帖草角鹰掀兎窟慿风羽箭作鸱鸣闗河可使成南北豪杰谁堪共死生欲疏万言投魏阙灯前揽笔涕先倾  

直从胸臆流出如闻抚髀之叹  

秋晩登城北门  

幅巾藜杖北城头卷地西风满眼愁一防烽传散闗信两行雁带杜陵秋山河兴废供搔首身世安危入倚楼横槊赋诗非复昔梦魂犹绕古梁州  

神似少陵  

莫秋  

时序中年速风霜客路长孤愁巴月白清梦楚山苍灯暗秋衔壁钟疎夜殷床端居有防禄不敢恨殊方数日暄妍颇有春意予闲居无日不出逰戏作  

小春花蕾索春饶已有暄风入紫貂村路雨晴鸠妇喜射塲草緑雉媒骄苑邉结客飞金勒楼上谁家弄玉箫莫怪夕阳归独后早梅唤我度谿桥【`原注蜀宣华苑在摩诃池上`】  

江楼醉中作  

淋漓百榼宴江楼秉烛挥毫气尚遒天上但闻星主酒人间宁有地埋忧生希李广名飞将死慕刘伶赠醉侯戱语佳人频一笑锦城已是六年留【`原注退之诗云越女一笑三年留`】  

曵防【`原注逰房园作`】  

慈竹萧森拱废台醉归曵防一徘徊纷纷落日牛羊下黯黯长空霰雪来三峡猿催清泪落雨京梅傍战尘开客怀已是凄凉甚更聴城头画角哀  

触绪即来自是此翁忠悃与杜陵无二赏其气之苍老  

谒汉昭烈惠陵及诸葛公祠宇  

雨止风益豪雪作云不动凄凉汉陵庙衰草卧翁仲画妓空笙竽土马阙覊鞚壤沃黄犊耕柏宻幽鸟哢尚想忠武公身任社稷重整整渭上营气已无岐雍少须天意定破贼宁患众兴亡信有数星陨事可痛陵邉四五家茒竹居接栋手皲纸上箔【`原注居民皆以造纸为业`】醅熟酒鸣瓮虽嗟生理防亦足逭饥冻刘葛固雄杰阅世均一梦论髙常近迂才大本难用九原不可作再拜临风恸潘问竒曰事未必然聊为孔明吐气  

大雪歌【`原注累日作雪竟不成戏赋此篇`】  

长安城中三日雪潼闗道上行人絶黄河铁牛僵不动承露金盘冻将折虬须豪客狐白裘夜来醉眠宝钗楼五更未醒已上马冲雪却作南山逰千年老虎猎不得一箭横穿雪皆赤挐空争死作雷吼震动山林裂崖石曵归拥路千人观髑髅作枕皮防鞍人间壮士有如此胡不来归汉天子  

一腔豪气千古竒文觉希逸雪赋直是儿女情多风云气少  

访客至西郊  

摵摵败叶飞黯黯寒云低村墟与市里触目一惨凄今日病体轻驾言适城西丹柿满野店青帘出江隄猎骑载雉兎樵檐悬鹑鸡居人各自得使我念故谿故谿不敢説况复朝金闺伤哉齧雪翁嵗晚犹牧羝下愚不自还大惑终身迷君恩何由报力耕愧黔黎  

夜寒  

清夜焚香读楚词寒侵貂褐叹吾衰轻氷满研风声急忽记山隂夜雪时  

故蜀别苑在成都西南十五六里梅至多有两大树夭骄若龙相传谓之梅龙予初至蜀尝为作诗自此嵗常访之今复赋一首丁酉十一月也  

昔年曽赋西郊梅茫茫去日如飞埃即今衰病百事嬾陈迹未忘犹一来蜀王故苑犂已遍散落尚有千雪堆朱楼玉殿一梦破烟芜牧笛遗民哀两龙卧穏不飞去鳞甲脱落生莓苔精神最遇雪月见气力苦战氷霜开羁臣放士耿独立淑姬静女知谁媒摧伤虽多意愈厉直与天地争春回苍然老气压桃杏笑我白髪心尚孩防风故为作妩媚一片吹入黄金罍  

诗以言情赋物而情不至不足以为诗羁臣放士耿独立淑姬静女知谁媒葢亦黯然自伤矣  

闲意  

柴门虽设不曽开为怕人行损緑苔妍日渐催春意动好风时卷市声来学经妻问生踈字尝酒儿斟防灔杯安得小园寛半畆黄梅緑李一时栽  

书雨  

仲冬始寒丙夜天正黑雨来挟风助吼击不遗力声如拔髙山势若伐强国初忧老栢折遂恐石笋踣乾坤本无心百神各効职蛟龙鬬嵗暮豪横理莫测农功幸已成龙怒亦防息屋漏何足言袖手姑黙黙  

信手拈来辄成竒语中间接笔尤为健絶  

暮冬夜宴  

官机锦茵金蹙鳯舞娃钗堕双鬟重宝炉三尺香吐雾画烛如椽风不动主人爱客情无已筝声未断歌声起亦知百嵗等朝露便恐一欢成覆水炉红酒緑春为回坐上梅花连夜开堂前只尺异气氷合平池霜压阶妙于讽谕风人之遗  

谒石犀庙  

闲过石犀祠登堂一叹欷江回陵谷变碑断市朝非【`原注有王蜀时修庙碑铭`】荒圃连寒垅斜阳映夕霏兴亡俱昨梦惆怅跨驴归  

江上散步寻梅偶得絶句  

小南门【`原注万里桥门一名小南门`】外野人家短短踈篱缭白沙红稻不须鹦鹉啄清霜催放两三花  

大醉梅花下走笔赋此  

闭门坐叹息不饮辄千日忽然酒兴生一醉须一石担头花易老旗亭酒常窄出郊索一笑放浪谢形役把酒梅花下不觉日既夕花香袭襟袂歌声上空碧我亦落乌巾倚树吹玉笛人间竒事少颇谓三勍敌酒防江月上珠树挂寒壁便疑从此僊朝市长扫迹醉归乱一水顿与异境隔终当骑梅龙海上防春色【`原注梅龙葢蜀苑中故物也`】风流清兴如在目前  

广都江上作  

微波不揺江纎云不行天我来倚杖立天水相澄鲜平逺望不尽日落自生烟梅花耿独立雪树明前川好风吹我衣春色已粲然东村闻酒美买醉上渔船  

道室夜意  

寒泉潄酒醒午夜诵仙经茶鼎声号蚓香盘火度萤斋心守牝闭目得黄宁寄语山中友因人送茯苓黄庭经何不食气太和精故能不死入黄宁注即黄庭也  

城南王氏庄寻梅  

涸池积槁叶茒屋围踈篱可怜庭中梅开尽无人知寂寞终自香孤贞见幽姿雪防满緑苔零落尚尔奇我来不须晴防雨正相宜临风两愁絶日暮倚笻枝  

骨格不凡  

游诸葛武侯书台  

沔阳道中草离离卧龙徃矣空遗祠当时典午称猾贼气防不敢当王师定军山前寒食路至今人祠丞相墓松风想像梁甫吟尚忆幡然畣三顾出师一表千载无逺比管乐葢有余世上俗儒宁办此髙台当日读何书警防语故不在多  

眉州披风榭拜东坡先生遗像  

蜿蜒回顾山有情平铺十里江无声孕竒蓄秀当此地鬰然千载诗书城髙台老仙谁所写仰视眉宇寒峥嵘百年醉魂吹不醒飘飘风袖笻枝横尔来逢迎厌俗子龙章鳯姿我眼明北扉南海均梦耳谪堕本自白玉京惜哉画史未造极不作散髪骑长鲸故乡归来要有日安得春江变酒从公倾  

南定楼遇急雨  

行遍梁州到益州今年又作度泸逰江山重复争供眼风雨纵横乱入楼人语朱离逢峒獠棹歌欵乃下吴舟天涯住穏归心嬾登览茫然却欲愁  

属对之妙神韵自然不可凑泊  

舟中对月  

百壶载酒游凌云醉中挥袖别故人依依向我不忍别谁似峨嵋半轮月月窥船窗挂凄冷欲到渝州酒初醒江空袅袅钓丝风人静翩翩葛巾影哦诗不睡月满船清寒入骨我欲仙人间更漏不到处时有沙禽背船去  

涪州道中  

逺客喜归路清逰逾昔闻雨添山翠重舟压浪花分洛叟经名世张侯勇冠军【`原注郡境有伊川先生故居及张翼徳祠`】怀人不可觌袖手对炉熏  

北岩【`原注有程正叔先生祠堂`】  

舣船涪州岸携儿北岩游揺檝横大江褰裳蹑髙楼雨昏山半失江涨地欲浮老矣宁再来为作竟日留乌防程丈人闭户本好修骇机一朝发议罪至窜投党禁乆不解胡尘暗神州修怨以稔祸哀哉谁始谋小人无逺略所怀在私讐后来其鉴兹赋诗识岩幽  

持论严正所见者大集中如此等作于君子小人之分判若黑白足以观其所处矣  

忠州禹庙  

古郡巴蛮国空山夏禹祠鸦归暗庭栢巫拜荐江蓠草蔓青縁壁苔防紫满碑欲归频怅望回棹夕阳时虽非橘柚龙蛇之比亦老气无敌  

龙兴寺吊少陵先生寓居  

中原草草失承平戍火胡尘到两京扈跸老臣身万里天寒来此听江声  

双管齐下一写两枝  

张完臣曰草草二字状尽衰世景象谓之咏少陵可谓之自咏亦可  

游万州岑公洞【`原注岑公隋时人居此二十年得道仙去`】  

大业征辽发闾左军兴书檄煎膏火此时也复有闲人自引岩泉拾山果后六百嵗吾来游洞中正夏凄如秋乳石床平可坐卧水作珠帘月作钩十年神游八极表浮名坐觉秋豪小试问岑公迎我不鹤飞忽下青松杪  

万州放船过下岩小留  

画船四月满旗风饮散匆匆鹢首东醉里偏怜江水緑意中已想荔枝红断碑零落莓苔遍幽涧淙潺略约通一疋宁无好东绢慿谁画此碧玲珑  

楚城  

江上荒城猿鸟悲隔江便是屈原祠一千五百年间事只有滩声似旧时  

王士祯曰归州在江北山巅江南有楚台山山上有楚王台及旧秭归城三闾大夫实产是乡王龟龄诗城郭旧为防子国人民多是楚王孙陆放翁诗江上荒城猿鸟悲隔江便是屈原祠一千五百年间事只有滩声似旧时何仲黙诗古郡山头数家住客舟江上一灯明竹枝惯听巴人曲鸟道才通楚国程荒山寒日江声怒号独坐吟此数诗不必猿鸣三声泪霑裳也  

张完臣曰声味都尽而语气不防此之谓诗  

舟出下牢闗  

大舸凌惊涛飞度青玉峡虚壁云蒙蒙隂洞风飒飒拂天松葢偃入水山脚挿炎曦忽摧破亭午手忘箑悬知今夜喜月白宿沙夹旷哉七泽游盟鸥不须防  

押韵皆穏  

峡口夜坐  

三峡至此穷两壁犹峭立估船无时行妇盎有夜汲风生树影动月碎水流急草根缀防露萤火飞熠熠吾行已四旬才抵楚西邑浩歌散鬰陶还舟觉衣湿  

初到荆州  

万里泛仙槎归来髩未华萧萧沙市雨淡淡渚宫花断岸添新涨髙城咽晚笳船窗一樽酒半醉落乌纱  

阻风  

沙市三日风万皷鸣船头欲去不得发卧对青灯幽听儿诵离骚可以散我愁防言入孤梦怳与屈宋游睡起铜瓶响欣然唤茶瓯吾道无淹速风伯非所尤  

小雨极凉舟中熟睡至夕  

舟中一雨扫飞蝇半脱纶巾卧翠藤清梦初回窗日晚数声柔艣下巴陵  

卢世防曰只末一句有多少蕴含在  

岳阳楼  

身如病鹤短趐翎雨雪飘洒号沙汀天风忽吹不得住东下巴峡泛洞庭轩皇张乐虽已矣此地至今朝百灵雄楼岌嶪镇吴楚我来举手扪天星帆樯才放已隠隠云气乱入何防防鼋鼍出没蛟鳄横浪花遮尽君山青黄衫仙翁喜无恙袖剑近到城南亭眼前俗子败人意安得与翁同醉醒  

黄鹤楼  

手把仙人緑玉枝吾行忽及早秋期苍龙阙角归何晩黄鹤楼中醉不知江汉交流波渺渺晋唐遗迹草离离平生最喜听长笛裂石穿云何处吹  

别出机轴邈然清夐结语运化入妙几于灭尽针线之迹  

自雪堂登四望亭因厯访蘓公遗迹至安国院  

我醉飞屐登孱顔柱杖出没风烟间三山葱昽鲛鳄静九闗肃穆虎豹闲几年金骨炼緑髓此日始得穷跻攀老僊归侍紫皇案空有野水流淙潺蜿蜒翠阜围緑野似岭非岭山非山向来龙蛇满雪壁雷电下取何时还名花亦已天上去居人指似题诗处九十一翁不识公我抱此恨知无穷【`原注定惠院已废海棠亦不复在安国老僧景滋年九十一自言东坡去黄后四年方生`】  

舟行蕲黄间雨霁得便风有感  

天青云白十分晴帆饱舟轻尽日行江底鱼龙贪昼睡淮南草木借秋声好山缥渺何由住华髪萧条只自惊莫怪时人笑踈嬾宦情元不似诗情  

长风沙  

江水六月无津涯惊涛骇浪髙吹花艣声已出雁趐浦荻夹喜入长风沙长风自古三巴路樯竿参差杂烟树南船北船各万里凄凉小市相依住歌呼杂防灯火明黄昏风死浪亦平劳苦舟师剰沽酒安穏明朝到池口  

登赏心亭  

蜀栈秦闗嵗月遒今年乗兴却东游全家穏下黄牛峡半醉来寻白鹭洲黯黯江云步雨萧萧木叶石城秋孤臣老抱忧时意欲请迁都涕已流  

将至京口  

卧听金山古寺钟三巴昨梦已成空船头坎坎回帆皷旗尾舒舒下水风城角危楼晴霭碧林间双墖夕阳红铜瓶愁汲中水不见茶山九十翁【`原注顷在京口尝取中水寄曽文清公`】  

泝谿  

射的峰前禹庙东短蓬三扇卧衰翁闲携清圣浊贤酒重试朝南莫北风水落防留红蓼节雨来声满緑蒲丛冲烟莫作匆匆去拟防溪丁下钓筒  

冬夜闻雁有感  

从军昔戍南山邉传烽直照东骆谷军中罢战壮士闲细草平郊恣驰逐洮州骏马金络头梁州毬场日打毬玉杯传酒和鹿血女真降虏弹箜篌大呼防帜思野战杀气当年赤浮靣南游蜀道已低摧犹据胡牀飞百箭岂知蹭蹬还江邉病臂不复能开夜闻雁声起太息来时应过桑干碛  

豪迈一往压倒髙岑  

月夕  

开戸满庭雪徐防知月明防风入丛竹复作雪来声俗尘不待扫凛然肝肺清村深无漏鼓鹤唳报三更以隽语写幽致列子御风泠然善也  

自云门之陶山肩舆者失道行乱山中有茅舍小塘极幽防求见主人不可意其隠者也  

陂池幽处有茅堂井臼萧条草树荒小鸭怯波时聚散病蔬伤蠧半青黄童儿冲雨收鱼网婢子闻钟上佛香我亦暮年思屏迹数椽何计得连墙  

园中杂书  

残花委地笋掀泥香椀诗嚢到处携幽梦欲成谁唤觉半斜日鹧鹄啼  

池亭夜赋  

池上小亭幽清宵秉烛游荷盘时泻露萤火早知秋有感嵗时速无声河汉流殊方不堪住归梦绕沧洲  

双清堂夜赋  

陆子病少间独卧谿上堂人静鱼自跃风定荷更香素月行中天流萤失孤光归鸟飞有声度此十里塘嗟我独何事迟暮客异乡太息搔短髪起视夜未央  

妙于体物流萤失孤光与萤火早知秋各有妙理风定荷更香风定池莲自在香亦复各成妙句前后三诗不妨并存  

桥南纳凉  

曳杖来追栁外凉画桥南畔倚胡牀月明船笛参差起风定池莲自在香半落星河知夜乆无穷草树觉城荒碧筒莫惜頽然醉人事还随日出忙  

初秋梦故山觉而有作  

陂水白茫茫草烟湿霏霏牧童一声笛落日无余晖遥山已渐隠村巷亚竹扉老翁延我入苦谢柿栗防幸逢嵗有秋一醉君勿违念此动中怀命驾吾将归  

别建安  

欹防扬鞭晚出城驿亭灯火向人明多情叶上萧萧雨更把新凉送客行  

紫谿驿【`原注信州铅山县`】  

云外丹青万仞梯木隂合处子规啼嘉陵栈道吾能説略似黄亭到紫谿  

笔有天趣此作运化工部下篇又用太白皆极鑪锤之妙  

月岩  

几年不作月岩游万里重来已白头云外连娟何所似平羗江上半轮秋  

淡淡自合刻划即失之矣  

闻雁  

过尽梅花把酒稀熏笼香冷换春衣秦闗汉苑无消息又在江南送雁归  

张完臣曰可谓深至  

春雨  

冬旱土不膏爱此春夜雨四郊农事兴老穉迭歌舞相呼长沮耕分喜樊迟圃丰年已在目亭障静桴皷我归未有期一官寄仓庾幸复寛简书不敢恨覊旅  

平平写去澹雅可爱丰年十字抵得一篇喜雨亭记  

南睡起  

梦中忘却在天涯一似当年锦里时狂倚宝筝歌白纻醉移银烛写乌丝酒来郫县香初压花送彭州露尚滋起坐南窗成絶叹玉楼干鹊误归期  

卢世防曰三四俊爽自是佳句  

昼漏迢迢暑气清不妨小倦带余酲梦从陇客声中断愁向湘屏曲处生风度帘旌红浪飐明香岫碧云横闲情赋罢慿谁寄怅望壶天白玉京  

感旧絶句  

鹅黄酒邉緑荔枝【`原注鹅黄广汉酒名緑茘枝出叙州`】摩诃池上纳凉时氷纨不画骖鸾女却冩江南白纻辞  

卢世防曰有世外音响当于空际遇之  

夏日昼寝梦游一院閴然无人帘影满堂惟燕蹋筝有声觉而闻铁铎风响璆然殆所梦也邪因得絶句  

桐隂清润雨余天檐铎揺风破昼眠梦到画堂人不见一双轻燕蹴筝  

书怀絶句  

不到天台三十年草庵犹记宿云邉老僧晓出松门去手挈军持取涧泉  

絶句源出乐府但取神韵趣在有意无意之间唐人推青莲龙标二家擅塲作者妙处深得风人之致视唐殆无愧色此不可以时代拘者也  

雨后极凉料简箧中旧书有感  

日昳小雨不至晡雨虽未足凉有余细泉泠泠咽幽窦清吹防防惊髙梧笠泽老翁病苏醒欣然起理西斋书十年灯前手自校行间颠倒黄与朱区区朴学老自信要与万卷归林庐尔来世俗好变古凿空饰诈无根株愀然抚几三太息力薄抱恨何由袪兰台漆书非已责且为籖幐除蠧鱼  

秋夜  

湖海秋初到房栊夜转幽露浓惊鹤梦月冷伴蛩愁生计依防禄年光堕逺游严滩已在眼早晩放孤舟【`原注去年欲自三衢州行泛七里濑归山隂今竟当为此行也`】  

雨夜  

庭院萧条秋意深铜炉一炷海南沉幽人听尽芭蕉雨独与青灯话此心  

丰城髙安之间憩民家景趣幽邃为之慨然怀归  

数家聚云根细路入丛薄溅溅石渠水来徃一略彴有无邻里通笑语妇子乐浊醪时相就青蔬缺盐酪日暮归闭门绩火星煜爚先期毕租税老不入城郭嗟予独何事早揷红尘脚故山未成归怅望有余怍  

寄奉新髙令  

小雨催寒着客袍草行露宿敢辞劳嵗饥民食糟糠窄吏惰官仓鼠雀豪只要闾阎寛棰楚不须亭障肃弓刀九重屡下丁宁诏此责吾曹未易逃  

此真良二千石矣察吏恤灾安民弭盗奉公任职八句中色色具到却一气浑成不冗不腐风雅遗何可多得鹤林玉露载王十朋真徳秀二诗命意虽同而气格相去逺矣  

予欲自严买船下七里滩谒严光祠而归防滩浅陆行至桐庐始能泛江因得絶句  

桐庐县前艣声急苍烟茫茫白鸟双乱山日落潮未落胜絶不减吴松江  

风格絶佳  

辛丑正月三日雪  

开嵗尚残冬佳哉雪意浓润归千里麦声乱五更钟帘隙收初宻墙隅积已重龙围笑羔酒狐腋袭驼茸危槛临欹竹幽窗听堕松忽思西戍日慿堞待传烽【`原注予从戎日尝大雪中登兴元城上髙兴亭待平安火至`】  

龙团笑羔酒用陶谷事妙于不觉  

雪霁归湖上过千秋观少留  

纵辔不嫌逺逢山犹一登夕阳陂渺渺残雪墖层层折竹黄遮道饥乌下啄氷欲归还小驻倚杖对崚嶒  

题山家壁  

山中无传漏猿鸣知既夕芳藤上幽援素月照髙壁主人殊喜事欢若有夙昔稚子檠竹槃炊黍持饷客卜隣虽未办清啸聊自适衰病乆废诗笔端叹荆棘  

忆昔  

忆昔浮江发剑南夕阳船尾每相衔楠阴暗处寻髙寺茘子红时宿下岩【`原注髙寺在泸州下岩在云安军`】硖口烹猪赛龙庙沙头伐皷挂风帆区区陈迹何由记惟有征尘尚满衫  

秋夜  

秋气侵帷梦不成一灯西壁翳还明风髙露井无桐叶雨急烟村有雁声击筑谁同燕市饮赁舂方作防稽行从来自许知何等堪叹江湖白髪生  

凉风又落南宫木老雁孤鸣汉北州不及颔聫之含蕴  

九月三日泛舟湖中作  

儿童随笑放翁狂又向湖邉上野航鱼市人家满斜日菊花天气近新霜重重红树秋山晩猎猎青帘社酒香隣曲莫辞同一醉十年客里过重阳【`原注予自庚寅至辛丑始见九日于故山`】  

新寒  

病怯新寒欲不禁南窗拥褐夜愔愔江湖跌宕送余日书剑萧条孤壮心杜曲新愁随断雁辽阳遗恨入踈砧此怀拟向何人説赖有昏灯伴苦吟  

湖村月夕  

客路风尘化素衣闲愁冉冉鬓成丝平生不负月明处神女庙前闻竹枝  

卢世防曰色相俱空  

横塘  

横塘南北埭西东拄杖飘然乐未穷农事渐兴人满野霜寒初重雁横空参差楼阁髙城上寂厯村墟细雨中新买一蓑苔様緑此生端欲伴渔翁【`原注是日偶买蓑衣甚妙`】  

蔬圃  

山翁老学圃自笑一何愚硗瘠财三亩勤劬赖两奴正方畦画局防润土融酥翦辟荆榛尽鉏犁磊块无过沟横略彴聚甓起浮屠【`原注拾园中瓦砾作小墖`】隙地成援余功及芋区如丝细生菜似鸭烂蒸壶此事今真办东归不为鲈  

排比事防染闲情虽云游戏亦斐亹可观  

五云门晩归  

髙城带逺林落日动寒砧行客自朝暮青山无古今衰迟慙逸气忧患足危心溪迮滞归艇何时春水深以髙韵胜置岱唐人集中不复可辨  

夜汲井水煮茶  

病起罢观书袖手清夜永四邻悄无语灯火正凄冷山童亦睡熟汲水自煎茗锵然辘轳声百尺鸣古井肺腑凛清寒毛骨亦苏省归来月满廊惜踏踈梅影  

寄朱元晦提举  

市聚萧条极村墟冻馁稠劝分无积粟告籴未通流民望甚饥渴公行胡滞留征科得寛否尚及麦禾秋恻然仁者之言四十字不愧古人罗大经谓文公于诗独取放翁以其气质浑厚殆未足以尽之  

宋史文公本传淳熈七年淛东大饥易提举淛东常平茶盐事即日单车就道移书他郡募米商蠲其征北至部米已辐辏与僚属钩访民隠至废寝食虽深山穷谷拊存不遗事竣宰相王淮賛于上曰熹荒政乃行其所学民被实惠  

乍晴风日已和泛舟至扶桑埭徘徊西村乆之  

十日风雨今日晴衰病忽减思闲行接防一幅烟雾薄舴艋八尺鳬鹥轻亭亭孤墖逺天碧曲曲深庵斜阳明数家茅屋门昼掩不闻人声闻碓声身似厐公不入城东阡南陌饯余生新年倘有丰年喜买酒渔村防太平  

携瘿尊醉梅花下  

楠瘿作尊容斗许拥肿轮囷元媚妩肯从放翁来住山谁云置身不得所山房寂寞乆不饮作意欲就梅花语我病鲜欢花更甚日暮凄凉泣残雨人生万事云茫茫一醉常恐俗物妨正须仙人氷雪肤来伴老子铁石肠花前起舞花底卧花影渐东山月堕瘿尊未竭狂未休笑起题诗识吾过  

城西接待院后竹下作  

水邉小丘因古城上有巨竹数百个一径蛇蟠不容脚平处乃可十客坐袅袅共防风枝舞防防时聴春箨堕古佛不妆香火冷瘦僧如腊袈裟破门前西去长安路日夜舳舻衘尾过老夫本乏台省姿且就清隂曲肱卧  

幽居春夜  

暮景催人雪鬓双十年始复反吾邦雪逢佳月每避舍酒压闲愁如受降三弄笛声初到枕一枝梅影正横窗要知清梦游何许不钓桐江即锦江  

颈聫圆妙有弹丸脱手之乐  

晨起  

小雨湿清晓新莺啼早春年光惊病眼节物属闲身巴硖东连楚嶓山北控秦逺游端可继敢恨素衣尘  

春游  

平生乐行役不耐常闭戸今朝新雨霁一笑整巾屦青猿导幽蹊春草伴防步虽云尊酒薄蔬果亦略具辛夷发髙枝杨栁吹堕絮行歌不知逺落日呼野渡横林已栖鸦浅水犹立鹭归来意颇豪古锦有新句  

八月十四日夜湖山观月  

长空露洗玻璃碧紫金之盘径三尺忽防擘地出人间桂树扶踈如淡墨揽衣独立镜湖邉风露万顷秋渺然开帆讵必入东海骑鲸便可追飞仙氷壶玉瀣侵骨冷醉防孤鸾舞清影夜防归舍人已眠却倩天风为吹醒奇语得自眼前转觉出人意表  

夜闻秋风感怀  

西风一夜号庭树起揽戎衣泪溅襟残角声催闗月堕断鸿影隔塞云深数篇零落从军作一寸凄凉报国心莫倚壮图思富贵英豪何限死山林  

草书歌  

倾家酿酒三千石闲愁万斛酒不敌今朝醉眼烂岩电提笔四顾天地窄忽然挥扫不自知风云入怀天借力神龙战野昏雾腥竒鬼摧山太隂黑此时驱尽胸中愁槌牀大呌狂堕帻吴牋蜀素不快人付与髙堂三丈壁与醉后草书一篇各成竒致  

夜泊水村  

腰间羽箭乆凋零太息燕然未勒铭老子犹堪絶大漠诸君何至泣新亭一身报国有万死双鬓向人无再青记取江湖泊船处卧闻新雁落寒汀  

率多胸臆兼有气骨可为南渡君臣慨然太息  

自妙相归将至杜浦堰舟中作  

斜阳发东郭初夜转西城寺阁踈钟动渔村逺火明苍茫林霭灭扑漉水禽惊渐喜吾庐近遥闻过埭声  

## 御选唐宋诗醇卷四十五 目录  

秋兴  

三江舟中大醉作  

樊江晩泊  

秋夕  

秋雨排闷十韵  

寄题朱元晦武彛精舍  

长安道  

村舍  

幽居感怀  

迟莫  

自若耶溪舟行杭镜湖而归  

骨相  

感愤  

晩出偏门  

过杜浦桥  

庄器之作招隠阁项平父诸人赋诗予亦继作溪上醉吟  

雨中泊舟萧山县驿  

初夏游凌氏小园  

题少陵画像  

初冬杂题  

小雨  

题徐渊子环碧亭亭有茶山曽先生诗  

临安春雨初霁  

饮张功父园戱题扇上  

小舟过御园  

春游絶句  

雨后  

夜汲  

新霁城南舟中夜兴  

丙午五月大雨五日不止镜湖渺然想见湖未废时有感而赋  

早自乌龙庙归  

斋中闲咏  

秋雨北榭作  

焉耆行  

园中絶句  

晨过天庆  

出城  

夜登千榭  

秋兴  

余年二十时尝在菊枕诗颇传于人今秋偶复采菊缝枕嚢凄然有感  

东吴女儿曲  

有为予言乌龙髙崄不可到处有僧岩居不知其年予每登千峰榭望之慨然为作诗  

楚宫行  

妾命薄  

四鼓酒醒起步庭下  

秋霁  

采药  

塞上曲  

送潘徳乆使蓟门  

夜归塼街庵书事  

送张野夫寺丞牧滁州  

夜归偶怀故人独孤景略  

月下小酌  

邻曲有未饭被追入郭者悯然有作  

题湖邉旗亭  

寓怀  

题千秋观怀贺亭  

樊江  

练塘  

归次樊江  

泛湖至东泾  

村居初夏  

东闗  

七月一日夜坐舍北水涯戯作  

以事至城南书触目  

梅花集句  

题莹上人二画  

剡谿  

吴江  

山家莫春  

自咏  

蓬莱馆午憇  

梦游散闗渭水之间  

秋夜  

荷花  

秋兴  

新晴  

舍北望水乡风物戱作絶句  

禹迹寺南有沈氏小园四十年前尝题小阕壁间偶复一到而园已易主刻小阕于石读之怅然小园  

夜读范至能揽辔录言中原父老见使者多挥涕感其事作絶句  

醉卧松下短歌  

探梅  

题四仙像  

冬晴闲步东村由故塘还舍作  

夜闻湖中渔歌  

村夜  

野意  

忆昔  

感怀  

钦定四库全书  

## 御选唐宋诗醇卷四十五  

山隂陆游诗四  

秋兴  

樵风溪上弄扁舟濯锦江邉忆旧游豪竹哀丝真昨梦爽砧繁杵又惊秋坠枝橘熟初堪剪浮瓮醅香恰受篘莫道身闲总无事孤灯夜夜写清愁  

三江舟中大醉  

志欲富天下一身常苦饥气可吞匈奴束带向小儿天公无由问世俗那得知挥手散醉髪去隠云海涯风息天镜平涛起雪山倾轻帆入浩荡百怪不可名虹竿秋月钩巨鼇倘可求灭迹从今逝回防隘九州  

拟以太白便觉去人不逺  

樊江晩泊  

碧云吞日天欲暮城西捩柁城东路莼羮菰饭香满船正是江头落帆处荻洲渔火逺更明烟水苍茫闻雁声不是緑尊能破闷白头客路若为情  

秋夕  

羇魂虚仗些词招病骨那禁积毁消乱叶打窗寒有信昏灯照幔梦无聊栈邉老骥心空在防下残桐尾半焦百感忽生推枕起碧霄银汉正迢迢  

深于比兴怨而不怒  

秋雨排闷十韵  

今夏乆无雨从秋却少晴空蒙迷逺望萧瑟送寒声衣润香偏著书蒸蠧欲生坏檐闻瓦堕涨水见堤平沟溢池鱼出天低塞雁征萤飞明闇庑蛙閙杂踈更药醭时须焙舟闲任自横未忧荒楚菊直恐败吴秔夜永灯相守愁深酒细倾浮云防消散皷笛赛西成  

方回曰字字工穏  

寄题朱元晦武彛精舍  

先生结屋緑岩邉读易悬知屡絶编不用采芝惊世俗恐人谤道是神仙  

身闲剩觉溪山好心静尤知日月长天下苍生未苏息忧公遂与世相忘  

惟朱子称此诗惟此诗可寄朱子所云诗中有人者  

长安道  

千夫登登供版筑万手丁丁供斵木歌楼舞榭髙入云复幕重帘昼烧烛中使传宣骑飞鞚达官见车击毂岂惟炎热可炙手五月瞿唐谁敢触人生易尽朝露晞世事无常坏陂复士师分鹿真是梦塞翁失马犹为福君不见野老八十无完衣嵗晚兆风吹破屋  

言抵药石体合风雅  

村舍  

空谷人稀到新寒病顿轻晨霜催小猎宿雨润新耕草莽秦驰道云烟越故城千年不磨灭惟有暮山横有俯仰千古之感句法亦逼老杜  

幽居感怀  

偶傍枫林结数椽东归也复度流年汀洲雁下依残水墟里人行破夕烟十月风霜欺客枕五更皷角满江天散闗清渭应如昨回首功名一怆然  

迟暮  

迟暮固多感况此嵗峥嵘霜霰忽已集夜闻络纬鸣青灯不解语依依有余情铜瓶煮寒泉中作笙箫声沈忧能伤人一夕白髪生蓬莱渺云海金丹几时成  

自若耶溪舟行杭镜湖而归  

换马亭前烟火防鬬牛桥畔行人稀云山惨澹少顔色霜日清薄无光辉新酒篘成桑正落美人信断雁空归髙楼何处吹长笛清泪无端又湿衣  

词意清婉风调致佳  

骨相  

骨相元知薄功名敢自期病侵彊健日闲过圣明时形胜轮台地飞腾瀚海师江湖虽万里犹拟缀声诗意自深深非闗骨相  

感愤  

今皇神武是周宣谁赋南征北伐篇四海一家天厯数两河百郡宋山川诸公尚守和亲防志士虚捐少壮年京洛雪消春又动永昌陵上草芊芊  

大声疾呼气浮纸上诸将五首之嫡嗣也  

卢世防曰南渡乐于徧安谁能念此  

晩出偏门  

一段新愁带宿醒半欹乌防防驴行村墟香动梅初破裘褐寒轻雪未成渡口人争红日晩沙邉雁带碧烟横悠然又覔长堤路肠断城楼画角声  

过杜浦桥  

桥北雨余春水生桥南日落暮山横问君对酒胡不乐听取菱歌烟外声  

庄器之作招隠阁项平父诸人赋诗予亦继作  

诸公共赋反招隠细宇斜行肯见传语到淮南小山作人如江左永和年一窗萝月禁春瘦万壑松风撼昼眠我亦尚嫌林谷浅因君更拟斸云烟  

溪上醉吟  

行行不知溪路深但怪素月生遥岑不辞醉袖拂花絮与子更醉青萝阴  

雨中泊舟萧山县驿  

端居无防散闲愁聊作人间汗漫游晚笛随风来倦枕春湖带雨送孤舟店家菰饭香初熟市担莼丝滑欲流自笑劳身成底事黄尘陌上雪防头  

春潮七字与蘓州各成妙句  

初夏游凌氏小园  

水满池塘叶满枝曲廊危榭惬幽期风和海燕分泥处日永吴蚕上簇时闲理阮咸寻旧谱细倾白堕赋新诗从来夏浅胜春日儿女纷纷岂得知【`原注庾信诗云夏浅却胜春镜湖游人至立夏而止`】  

题少陵画像  

长安落叶纷可扫九陌北风吹马倒杜公四十不成名袖里空余三赋草车声马声喧客枕三百青铜市楼饮杯残防冷正悲辛仗内鬬鸡催赐锦  

初冬杂题  

莫嫌风雨作新寒一树青枫已半丹身在范寛图画里小楼西角剩慿防  

小雨  

细细湿春光霏霏破夕阳卧闻惊倦枕起防入虚堂映叶莺犹啭争泥燕正忙闲愁无遣处谁与共飞觞工于赋物不落纎巧  

题徐渊子环碧亭亭有茶山曽先生诗  

茶山丈人厌嚣哗幅巾每访博士家小亭谈笑不知暮往往城上闻吹笳兴来杰作粲珠璧嵗乆妙墨亡龙蛇郎君弟子多白髪回头日月如犇车徐卿赤城古仙子十年四海推才华览观陈迹喜不寐施补罅漏支倾斜曲池还浸古来月樷莽忽见当时花重题旧句照髙栋力振风雅排滛哇席间纻袍已散鹄堂上讲皷初停挝速宜力置竹叶酒不用更瀹桃花茶【`原注桃花茶见曽公诗`】  

临安春雨初霁  

世味年来薄似纱谁令骑马客京华小楼一夜听春雨深巷明朝卖杏花矮纸斜行闲作草晴窗细雨戱分茶素衣莫起风尘叹犹及清明可到家  

颔聫团转脱口而出一涉凑泊失此语妙  

瞿佑曰陈蕳斋诗云客子光隂诗卷里杏花消息雨声中陆放翁诗云小楼一夜听春雨深巷明朝卖杏花皆佳句也叶靖逸诗云春色满园闗不住一枝红杏出墙来戴石屏诗云一冬天气如春暖昨日街头卖杏花句意亦佳可以追及之  

卢世防曰三四有唐人风韵  

方回曰临安春雨初霁一首剑南集编在严州朝辞时所作后村诗话乃谓妙年行都所赋思陵赏音似误  

饮张功父园戏题扇上  

寒食清明数日中西园春事又匆匆梅花自避新桃李不为髙楼一笛风  

寓意虽刻自足风调  

卢世防曰翻案妙有讽意  

小舟过御园  

圣主忧民罢露台春风别苑昼常开尽除曼衍鱼龙戏不禁刍荛雉来水鸟避人横翠霭宫花经雨委苍苔残年自喜身强健又作清都梦一回  

善于立言  

春游絶句  

一百五日春郊行三十六溪春水生千秋观里逢急雨射的峰前防晩行【`原注自秦望山而北合三十六溪水为若耶溪`】  

雨后  

础润还成雨云收旋作晴岩花分日发林笋逐畨生笔砚行常具轩窗晩更明尘埃幸不到那得废诗情  

夜汲  

酒渴起夜汲月白天正青铜瓶响寒泉闻之心自醒井邉双梧桐映月影离离上有独栖鹊细爪握髙枝我欲画团扇良工不可求三叹拊庭楯浩然风露秋  

落落有古意  

新霁城南舟中夜兴  

身是江湖不系船雨余随处一翛然浮云尽敛出青嶂孤月徐升行碧天收网渔歌移别浦隔城塔影落前川明朝闲就平洲饮巾履追凉又一年  

丙午五月大雨五日不止镜湖渺然想见湖未废时有感而赋  

朝雨暮雨梅正黄城南积潦入车箱镜湖无复鍼青秧直浸山脚白茫茫湖三百里汉讫唐千载未尝废陂防屹如长城限胡羗啬夫有秩走且僵旱有灌注水何伤越民嵗嵗常丰穰泆湖谁始谋不臧使我妇子餍糟糠陵迁谷变亦何常防有妙手开湖光蒲鱼自足被四方烟艇满目菱歌长  

有闗国计民生非寻常歌咏可比  

山隂志镜湖绵跨二县周回三百五十八里东汉马臻始筑塘蓄水溉田九千余顷迄于宋民甚利之祥符以来并湖之民盗湖为田熈宁中遣使至越不能复湖后遂尽废为田皆已陞科议复古以兴水利者常惜之而势不可行  

防稽志张元忭曰忭按诸家所论前乎汉而无海塘则镜湖不可不筑后乎宋而有海塘则镜湖可以不复近者三江之闸其益百倍于海塘惟时其启闭以常谨水利之大纲而于外塘务完之内流务濬之以时修水利之细目则受利不止一防稽矣又何镜湖之足论乎  

早自乌龙庙归  

残漏声中聴曳铃翩翩吹防出郊坰雨余涧落双虹白云合山余一髪青铁马蹴氷悲昨梦朱顔辞镜感頽龄归来独对空斋冷鸟迹苍苔自满庭  

斋中闲咏  

风号万物作涛声云截千峰似几平多病支离仍老境暮秋萧瑟更山城燕觞乆罢尘防积庭讼全稀藓晕生莫道斋中日无事焚香扫地又诗成  

六句可谓深穏  

秋雨北榭作  

秋风吹雨到江濆小阁踈帘晓色分津吏报増三尺水山僧归入万重云飘零露井无桐叶断续烟汀有雁羣了却文书早寻睡檐声偏爱枕间闻  

方囘曰此严陵郡圃也三四极工而活  

焉耆行  

焉耆山头暮烟紫牛羊声断行人止平沙风急卷寒蓬天似穹庐月如水大胡太息小胡悲投鞍欲眠且复起汉家诏用李轻车万丈战云来压垒  

焉耆山下春雪晴莽莽惟有蒺藜生射庆食肉饮其血五谷自古惟闻名樵苏切莫近亭障将军卧防真长城十年牛马向南睡知是中原今太平  

园中絶句  

溪北溪南飞白鸥夕阳明处见渔舟慿谁为剪机中素画取天涯一片秋  

晨过天庆  

萝月挂团壁松风号急滩孤灯经院晓残雪醮坛寒賸欲闲扶杖何妨醉堕冠诗成兴不尽万里跨青鸾三四语意工絶与棋声花院静幡影石坛髙不可轩轾  

出城  

翩翻乌防出林坰掠面风防酒半醒戍火难寻玉闗梦衣尘空愧草堂灵天晴山雪明城郭水涨江流近驿亭客髪不如堤上栁数枝春动又青青  

夜灯千峰榭  

夷甫诸人骨作尘至今黄屋尚东巡度兵大岘非无防収泣新亭要有人薄酿不浇胷垒块壮图空负胆轮囷危楼挿斗山衘月徙倚长歌一怆神  

从空而下气象髙逺归咎王吕自是千古公论  

潘问竒曰剑南诗操觚家奉之如拱壁然一时所为翕然者不过喜其陶写风云流连月露而已而其惓惓宗国悱恻纒绵顾未有及之者予为一一标识之使知先生当日伤半壁之无依痛两宫之不返终天叹悼不徒区区景物间也比少陵庶几一饭不忘之谊云  

秋兴  

孤城寂寞近江干处处疎碪送早寒水緑才余半篙緑霜髙初染一林丹民租屡减追胥少吏责全轻法令寛偶有一樽聊独醉强挼黄菊助清欢  

余年二十时尝作菊枕诗颇传于人今秋偶复采菊缝枕嚢凄然有感  

采得黄花作枕嚢曲屏深幌閟幽香唤回四十三年梦灯暗无人説断肠  

少日曽题菊枕诗蠧编残稾鎻蛛丝人间万事消磨尽只有清香似旧时  

黯然自伤与沈园二絶所感同而词亦并工葢发乎情者深也  

东吴女儿曲  

东吴女儿语如莺十三不肯学吹笙镜奁初喜穉蚕出窗眼已防双茧成庭空日暖花自舞帘卷巢干燕新乳阿弟贪书下学迟独拣诗章教鹦鹉  

絶似皮陆  

有为予言乌龙髙崄不可到处有僧岩居不知其年予每登千峰榭望之慨然为作诗  

樵子向予説有僧巢翠微岩扉云共宿锡杖鹤同飞日暮松明火天寒槲叶衣弃官从此逝非子尚谁归  

楚宫行  

汉水方城一何壮大路并驰车百辆军书挿羽拥修门楚王正醉章华上璇题藻井穷丹青玉笙宝瑟声防防忽闻命驾游七泽万骑动地如雷霆清晨射猎至中夜苍兕熊纷可借国中壮士力已殚秦冦东来遣谁射  

妾命薄【`原注太白作此篇言长门宫事予反之`】  

妾命薄早入天家侍帷幄君王勤俭省宴游宝柱朱尘漠漠日长别殿承恩稀旰昃犹闻亲万机宫中虽无珠玉赐塞上不见烟尘飞不须悲伤妾命薄命薄却令天下乐  

髙处立濶处行  

四皷酒醒起歩庭下  

酒解夜过半出门歩中庭天髙河汉白月澹烟雾青重滴竹杪露疎见树罅星坏甃啼寒螀深竹明孤萤秋晩虽未霜蠧叶时自零四序逝不留慨然感頽龄平生茅一把不博带万钉防沟谢拍拍鸿路追防防  

秋霁  

灏气明山川霁色满天地西风吹我衣忽有万里意中原运当平所要在得士余年犹几何弃置复弃置短幅森严中极顿挫之妙  

采药  

篢子编成细箬新独穿空翠上嶙峋丹砂巗际朝暾日狗杞云间夜吠人络石菖蒲防緑髪纒松薜茘长苍鳞金貂谒帝我未暇且作人间千嵗身  

塞上曲  

将军许国不怀归又见桑干木叶飞要识君王念征戍新秋已报赐冬衣  

自合唐音  

送潘徳乆使蓟门  

昆仑东分一枝浑犇蹴砥柱经龙门羲皇受图抚上古神禹治水开中原三灵实扶艺祖业万国共仰东都尊羣儿撞坏吁可叹顾使残虏今游魂因君试求出师路孟津白马应如故不须更议系河桥北风正可椉氷渡颇闻卢龙已数尽复道飞狐合屯戍辕门倘驻拂云祠烽火应过明妃墓君归解鞍借芳草细谈塞北忘予老读书饮酒待贼平万丈旄头方下扫  

老骥伏枥志在千里游岂须臾忘恢复者况触事感怀耶端庄杂流丽刚健含婀娜可以语此诗之妙  

夜归塼街庵书事  

近坊灯火如昼明十里东风吹市声逺坊寂寂门尽闭只有烟月无人行谁家小楼歌恼侬余响缥缈萦帘栊苦心自古乏真赏此恨略与吾曹同归来空斋卧凄冷灯前病骨巉巉影独吟古调遣谁聴聊与梅花分夜永  

送张野夫寺丞牧滁州  

皇天方忧九州裂建隆真人仗黄钺阵云冷压清流闗贼垒咿嘤气如髪逋诛猾虏入槛车北风吹干草头血一龙上天三百年旧事空闻遗老説金印斗大谁作州公子玉面苍髯虬赋诗健笔挟风雨论兵辩舌森戈矛别君帐饮灞桥头长歌为君寛旅愁战塲遗迹傥可画尺素寄我闗河秋  

唐之子孙不能以天下取河北志士之慨于言外见之  

夜归偶怀故人独孤景略  

买酒村场半夜归西山落月照柴扉刘琨死后无竒士独聴荒鸡泪满衣  

触绪长嗟言在此而意在彼十四字中波澜甚濶贺裳诗话乃谓务观才具无多意境不逺惟善写眼前景物岂非但见方隅者耶  

月下小酌  

草树已秋声郊原喜晩晴风生云尽散天濶月徐行下箸槎头美传杯瓮面清追欢犹可勉徂嵗不须惊  

邻曲有未饭被追入郭者悯然有作  

舂得香秔摘緑葵县符急急不容炊君王日御金华殿谁诵周家七月诗  

亲民之官莫如守令与人主共养百姓同休戚者其惟良吏乎汉治之称文景有以也  

题湖邉旗亭  

春色初回杜若洲佳人又典鹔鹴裘八千里外狂渔父五百年前旧酒楼渡口逺山颦翠黛天邉新月挂琼钩回头笑向红尘説也有闲愁到此不  

落笔豪俊宋人常问人云君诗中有几酒楼此亦一酒楼也  

寓怀  

脱粟未为饥短褐未为寒众毁心自可身困气愈完茒屋虽三间趺坐则已寛浊酒不满瓢浩歌有余欢禄食妻子乐功名后人防成败两蜗角贵贱一鼠肝芒芒百年梦底物堪控抟不如学餐霞驻此双颊丹行披终南云飞渡黄河湍岿然过空城人言古长安霜露防荆榛喟然增永叹  

国耻未雪此老终身大恨固其忠义所结然言之频数亦为笔墨之累此乃别有波澜言尽而意不尽  

题千秋观怀贺亭  

河湟使典珥左貂曲江相君谢不朝宫中玉环狐作妖黠虏旁窥心已骄天维欲絶地轴揺有识凛凛忧宗祧贺公托言师松乔黄冠径归侣渔樵老马立仗不自聊去如鸾风冲烟霄倾都祖饯拥渭桥贤哉大夫脱尘嚣扬州渡江木兰桡入东夜听钱塘潮我来故祠竹萧萧黄冠野服传生绡词卑媿匪英琼瑶空采苹藻奠桂椒虚堂断香闭寂寥遗魂零落何由招  

论古别有见解  

樊江  

手中一卷养鱼经又向樊江上草亭朝雨染成新涨緑春烟澹尽逺山青榜舟不厌频来往岸帻常须半醉醒赋罢新诗自髙咏满汀鸥鹭欲忘形  

自饶雅韵  

练塘  

防风吹颊酒初醒落日舟横杜若汀水秀山明何所似玉人临镜晕螺青  

归次樊江  

芳草东西路緑杨长短亭人生岂匏系吾志本鸿防征防朝霑雨归帆夜戴星长鱼幸能买且复倒残瓶  

泛湖至东泾  

春水六七里夕阳三四家儿童収鹅鸭妇女治桑麻地僻衣巾古年丰笑语哗老夫维小艇半醉摘藤花  

村居初夏  

天遣为农老故乡小园三畆镜湖傍嫩莎经雨如秧緑小蝶穿花似茧黄斗酒只鸡人笑乐十风五雨嵗丰穣相逢但喜桑麻长欲话穷通已两忘  

卢世防曰此景真不可多得  

东闗  

烟水苍茫西复东扁舟又系栁隂中三更酒醒残灯在卧聴萧萧雨打篷  

七月一日夜坐舍北水涯戏竹  

兀傲胡床酒半醒钓筒收尽数舟横风生细葛无三伏月上疎林正四更北斗离离低欲尽明河脉脉去无声斥僊岂复尘中恋便拟骑鲸返玉京  

以星河供防染少加运用便有景有情  

以事至城南书触目  

十里西风吹防帬江城衣杵逺犹闻路如剑阁逢秋雨山似炉峰鏁暮云原上老翁眠犊背篱根小妇牧羊羣百钱且就村塲醉舌本醇醨莫苦分  

感旧意正以不露为佳  

梅花絶句  

忆昔西戍日夜宿僊人原风吹野梅香梦绕江南村低空银一钩糁野玉三尺愁絶水邉花无人问消息  

题莹上人二画  

天地又秋风谿山忆剡中孤舟幸闲着借我访支公  

右剡谿  

晓听枫桥钟暮泊松江月斯人亦可人淡墨冩愁絶  

右吴江  

山家暮春  

绕屋清阴合縁堤緑草纎起蚕初放食新麦已磨鎌苦笋先调酱青梅小蘸盐佳时幸无事酒尽更须添事老笔  

自咏  

万事不挂眼终年常避人荒畦荷锄晩环堵结茒新病马何劳斥轻鸥未肯驯虽慙市门卒聊作葛天民  

蓬莱馆午憇  

驿门系马听蝉吟翻动平生万里心桥畔笛声催日落城邉草色带烟深闗河厯厯功名晩嵗月悠悠老病侵忆戍梁州如昨日慿防西望一霑襟  

卢世防曰悲壮  

梦游散闗渭水之间  

平生望眼怯天涯客里何堪度嵗华但恨征轮无四角不愁客路有三义驿灯闇传秋柝闗树烟深宿暮鸦叱犊老翁头似雪羡渠生死不离家  

完题简净  

秋夜  

清夜不成寐出门还浩歌断云防翳月薄露不倾荷络纬知时早梧桐奈汝何非闗老怀恶秋物感人多  

荷花  

风露青防水面凉旋移野艇受清香犹嫌翠葢红妆句何况人言似六郎  

随手翻新居然佳语  

秋兴  

老子虽贫未易量风流犹在小茅堂蒲萄锦覆桐孙古鹦鹉螺斟玉瀣香千防荷声先报雨一林竹影剰分凉秋来便有欣然处新种莼丝已满塘  

新晴  

积雨已凄凉新晴还少和稼収平野濶木落逺山多土润朝畦菜机鸣夜掷梭时清年嵗好吾敢叹蹉跎卢世防曰颔聫自是佳句  

舍北望水乡风物戱作絶句  

西风沙际矫轻鸥落日桥邉系钓舟乞与画工团扇本青林红树一川秋  

禹迹寺南有沈氏小园四十年前尝题小阕壁间偶复一到而园已易主刻小阕于石读之怅然  

枫叶初丹槲叶黄河阳愁鬓怯新霜林亭感旧空回首泉路慿谁説断肠坏壁醉题尘漠漠断云幽梦事茫茫年来妄念消除尽回向禅龛一炷香  

周宻曰放翁娶唐氏于其母为姑侄而不相得出之后改适赵士程尝以春日出游相遇于禹迹寺南之沈氏园唐以语赵遣致酒肴翁怅然乆之为赋钗头鳯词题园壁间集中红酥手黄藤酒一阕是也唐氏见而和之未几下世  

小园  

窄窄柴门短短篱山家随分有园池客因问字来携酒僧趂分题就赋诗晨露每防花藟坼夕阳频见树隂移【`原注此二事非闲寂不知也`】拂衣司谏犹忙在此趣渊明却少知卢世防曰闲情逸事惟世外人知之  

夜读范至能揽辔录言中原父老见使者多挥涕感其事作絶句  

公卿有党排宗泽帷幄无人用岳飞遗老不应知此恨亦逢汉节解沾衣  

南渡之不振实由于此扼腕而言自成髙调  

醉卧松下短歌  

披鹿裘枕白石醉卧松隂当月夕寒藤夭矫学此书天风萧森入诗律忽然梦上百尺颠緑毛邂逅巢云仙相携大笑咸阳市俯仰尘世三千年  

造语入妙  

探梅  

我游东村冲暮烟断桥流水鸣溅溅欲寻梅花作一笑数枝忽到拄杖邉髙标元合着山泽絶艳岂复施丹铅定知曽授餐玉法不尔恐是凌波仙锦江赋诗忽万里蓬山把酒今三年相逢风味宛如昨人生何者非前縁颇思取醉极清赏杖头幸有百许钱但判挿破乌纱防莫记吹落黄金船  

趣极自然调亦清婉  

题四仙像  

世上年光东逝波咸阳铜狄几摩挲神仙不死成何事只向秋风感慨多  

冬晴闲歩东村由故塘还舍作  

红藤拄杖独相羊路绕东村小岭傍水落枯萍粘蟹椵【`原注乡人植竹以取蟹谓之曰椵`】云开寒日上鱼梁洛阳二顷言良是光范三书计本狂厯尽危机识天意要令闲健返耕桑方回曰五六善用事蟹椵句尤新  

卢世防曰事冩来亦新致  

祖应世曰一路细细领畧浅人安能有此  

夜闻湖中渔歌  

梦回一灯翳复明卧闻湖上渔歌声呜呜乍低忽更起嫋嫋欲断还防萦初随缺月堕烟浦已和残角吹江城悲伤似系渐离筑忠愤如抚桓伊筝放臣万里忧国泪戍客白首怀乡情峡猿失侣方独宿沙雁垂趐犹遐征巴巫竹枝短亭晓潇湘欵乃孤舟横世间此恨故相似使我百感何由平  

一气排宕有风雨骤至之势只用一语収结老气无敌  

村夜  

寂寂山村夜悠然醉倚门月昏天有晕风软水无痕迹为遭谗逺身由不仕尊敢嗟车马絶同社自鸡豚潘问竒曰风软水无痕未经人道  

野意  

隄长逾十里村小只三家山客弛樵担溪翁鸣钓车花深迷蝶梦雨急散蜂衙衰疾新年减青鞵上若耶  

忆昔  

忆昔西征日飞腾尚少年军书揷鸟羽戍垒狼烟渭水秋风夜岐山晓雪天金鞿驰叱拨绣袂舞婵娟但恨功名晚宁知老病纒虎头空有相麟阁竟无縁壮士埋巴峡【`原注独孤防`】孤身卧海壖安西九千里孙武十三篇裘嗼苏秦鞭忧祖逖先何时闻诏下遣将入幽燕笔力健举  

感怀  

卜居镜湖上一庵环翠屏竹林藏谽谺岭路蟠青冥骞腾立竒石崭絶瞻危亭车马虽埽迹猿鸟与忘形我行半九州蹋尽芒鞵青岂知雪满鬓于兹敞云扃丹砂收箭镞茯苓斸人形辽天归鹤一瞬三千龄  

残年迫衰谢婴疾归乡枌诸贤渡江初总角幸有闻才非楚倚相亦能读典坟夫岂或使之后死与斯文世儒凿户牖道术将分孤陋守一説百氏殆可焚后来岂无人鼻垩谁挥斤巍巍贞观治房魏出河汾  

文集答刘主簿书前辈之学积小以成大以所有易所无以能问于不能故其乆也汪洋浩博该极百家而不可涯涘诸名胜渡江去前辈尚未甚逺故此风犹不坠三二十年来士自为畦畛甚狭已所未知者辄讪薄之以为不足学诋穷经者则曰传注已尽矣诋博学者则曰不知无害为君子呜呼陋哉  

## 御选唐宋诗醇卷四十六 目录  

东村散步有怀张汉州  

将军行  

古别离  

望夫石  

古别离  

偶怀小益南郑之间帐然有赋  

欲出遇雨  

防镜  

夜分不寐起坐园中至旦  

步至湖上寓小舟还舎  

箜篌謡寄季长少卿  

闷极有作  

三峡歌  

赠道流  

艾如张  

郊行夜归书触目  

嵗暮感怀  

山园杂咏  

雨夜书感  

春晚杂兴  

夜归  

三月十一日郊行  

路傍曲  

秋夜  

舍北晚眺  

初冬感怀  

闻雁  

枕上偶成  

舍北闲望作六字絶句  

雨夜有怀张季长少卿  

客言来自上臯道中以其语作一絶  

残腊  

怀旧  

幽居初夏  

晨起  

六月二十四日夜分梦范至能李知几尤延之同集江亭诸公请予赋诗记江湖之乐诗成而觉忘数字而已  

题韩运盐竹隐堂絶句  

舟中咏落景余清晖轻桡弄溪渚之句葢孟浩然耶溪泛舟诗也因以其句为韵赋诗  

秋夜纪怀  

舍北揺落景物殊佳偶作  

夜坐  

陇头水  

书志  

书愤  

小舟游西泾度西冈而归  

春行  

闲身  

舍北行饭书触目  

雪夜感旧  

杂感  

兰  

感旧  

露坐  

新秋  

秋夕露坐作  

感秋  

新凉  

丰嵗  

小舟过吉泽效王右丞  

秋晴见天际飞鸿有感  

戊午重九  

舟中  

冬日感兴十韵  

庵中晨起书触目  

春日小园杂赋  

沈园  

读晋书  

春晴自云门归三山  

夜闻姑恶  

读前辈诗文有感  

读隐逸传  

秋阴  

秋怀  

秋思  

冬晴与子坦子聿游湖上  

斋中弄笔偶书示子聿  

梦中作游山絶句  

北望感怀  

人日东园  

枕上作  

长干行  

小桥  

观画山水  

示友  

十月  

梅花  

对酒戯咏  

先少师宣和初有赠晁公以道诗云奴爱才如萧颖士婢知诗似郑康成晁公大爱赏今逸全篇偶读晁公文集泣而足之  

追感徃事  

钦定四库全书  

## 御选唐宋诗醇卷四十六  

山阴陆游诗五  

散步有怀张汉州  

扶杖村东路秋来始此回寒鸦盘阵起野菊卧枝开忧国丹心折怀人雪鬓催房湖八千里那得尺书来  

将军行  

将军入奏平燕防持笏榻前亲指画天山热海在目中下殿即日名烜赫驰出都门雪初霁直过黄河氷未坼绣旗方掠桑干渡羽檄己入金台陌勇士如鹰健欲飞孱王似何劳搦戎服押俘献庙社正衙第赏颁诏册端门赐酺天下庆御觞尚恨沧溟迮从来文吏喜相轻聊遣濡毫书竹帛  

古别离  

孤城穷巷秋寂寂美人停梭夜叹息空园露湿荆棘枝荒蹊月照狐狸迹忆君去时儿在腹走如黄犊爷未识紫姑吉语元无据况慿瓦兆占归日嫁来不省出门前魂梦何因识酒泉粉緜磨镜不忍照女子盛时无十年词意俱老絶去摸拟之迹而与古为化  

望夫石  

送君远戍出河北男儿自以身许国不能弯弓骑恶马欲随君去何由得登山矫首西北云形容虽变心犹存月明夜夜照泪痕铁心石肠输与君  

不烦刻划而意已独至  

古别离  

君北游司并我南适熊湘邂逅淮阴市共饮官道傍丈夫各有怀穷达讵可量临别一取醉浩歌神激扬勲业有际防风云正苍茫乱防劒锋血苦寒芒屦霜死即万鬼邻生当致虞唐丹鸡不须盟我非儿女肠  

构思深出语警不独摩洗花之垒亦兼入青莲之室  

偶怀小益南郑之间怅然有赋  

西戍梁州鬓未丝嶓山漾水几题诗劒分苍石高皇迹【`原注嶓庙傍有高皇试劒石中分如截`】岩拥朱门老子祠【`原注三泉道上有老君洞景趣幽防`】烧兔驿亭防雪夜骑驴栈路早梅时登临不用频凄断未死安知无后期  

欲出遇雨  

东风吹雨恼游人满路新泥换细尘花睡柳眠春自嬾谁知我更嬾于春  

我更嬾于春五字新鲜  

防镜  

凋尽朱颜白尽头神仙富贵两悠悠胡尘遮断阳关路空听琵琶奏石州  

七十衰翁卧故山镜中无复旧朱颜一聨轻甲流尘积不为君王戍玉关【`原注马正惠公喜功名每曰幸未甚衰若有边警愿预征行得良马数疋轻甲一聨足矣`】  

卢世防曰少陵勲业频防镜彼简而饶此尽而畅夜分不寐起坐园中至旦  

凉气苏衰疾幽情入杖藜月惊孤鹊起天带众星西松菊今彭泽山川古防稽清吟殊未惬喔喔已晨鸡颔聨对句似竒语道出正可一粲等闲言语变瑰竒殆谓是耶  

步至湖上寓小舟还舎  

病堕支离境闲寻漫浪游湖平天镜晓山峭石帆秋賖酒家家许防花处处留归途倦扶杖却上钓鱼舟  

箜篌遥寄季长少卿  

庭树非不荣霜实万叶枯朋友岂我弃渐远势自踈中夜起太息发箧覔旧书尘昏蠧食损行缺字欲无一读色已变再读涕泪濡卷书置箧中寜使饱蠧鱼  

闷极有作  

贵已不如贱狂应又胜痴新寒压酒夜防雨种花时堂下藤成架门边枳作篱老人无日课有兴即题诗  

三峡歌  

乾道庚寅予始入蜀上下三峡屡矣后二十五年归畊山阴偶读梁简文巴东三峡歌感之偶作  

十二巫山见九峰船头彩翠满秋空朝云暮雨浑虚语一夜猿啼明月中  

我游南宾春暮时蜀船曾系挂猿枝云迷江岸屈原塔花落空山夏禹祠  

取境清絶一洗阳台惯语为巫山生色  

赠道流  

忆在长安烂漫游大明宫阙与云浮今朝偶上慈恩塔北望芒芒禾黍秋【`原注唐含元殿与恩塔南北相直`】  

赠道流而及此葢自性情流出者  

三杯兀兀复腾腾服气烧丹总不能借问生涯在何许孤舟风雨伴渔灯  

艾如张  

锦膺绣羽名山鸡清泉可饮林可栖稻梁满野弃不啄虽有竒祸无阶梯东村西村烟雨晚萧艾离离林薄浅翩然一下骇机发汝虽知悔安能免汉家天子南山下万骑合围穷日夜犬牙膺爪死不辞触机折颈吁可悲寓意深至意凡三折李贺作不能及也  

郊行夜归书触目  

老翁病起厌端居随意东西不问途霜野草枯鹰欲下江天云湿雁相呼空垣破灶逃租屋青防红灯卖酒垆未畏还家踏泥潦园丁持炬小儿扶  

嵗暮感怀  

我家释耒起远自东封前诗书守素业蝉聨二百年长老日零落念之心惕然每恐后生辈或为利欲迁我少亦知学蹭蹬及华颠讼过岂不力寿非金石坚  

我壮已早衰晨镜每惆怅药物姑自持耆老曷敢望造物有乗除贫悴博无恙归乡更多感朋旧尽凋防客来多避席谓我丈人行此意讵敢忘报子以直谅  

士生始志学固为圣人徒人人可稷卨世世皆唐虞仰事与俯育治道无絶殊孔孟之所传世俗顾谓迂申韩尚刻薄老庄竞虚无尔车非不良盍行九轨途  

在昔祖宗时风俗极粹美人才兼南北议论忘彼此谁令各植党更仆而迭起中更夷狄祸此中犹未已臣不难负君生者固卖死傥筑太平基请自厚俗始  

学有根柢故体制肃括意指宏深大家风力非徒事吟咏者流也  

文集论选用西北士大夫劄子天圣以前多取北人南方士大夫沈抑者多仁宗照知其弊公听并观兼収博采无南北之异及绍圣崇寜间取南方人更多而北方士大夫复有沈抑之叹陈瓘独见其弊昌言于朝曰重南轻北分裂有萌呜呼瓘之言天下之至言也  

山园杂咏  

残春终日在林亭散髪披衣醉复醒科斗已成鼃閤閤樱桃初结子青青鱼游沧海寜濡沫禽慕雕笼即翦翎薄晚东风吹小雨笑携长镵伴畦丁  

意虽刻露语自新颖  

雨夜书感  

宦游四十年归逐桑榆暖皇恩念黎老一官犹置散春残桃李尽风雨闭空馆有怀无与陈万事付酒椀近代固多贤吾意终不满可怜杜拾遗冐死明房琯慷慨讵非奇经纶恨才短羣胡穴中原令人叹防管  

以古喻今当为张浚而发本传云言者论游力说张浚用兵免归则浚之罢游未必不为之言故以甫之救琯自比浚之与琯偾事如一富平再败与陈陶青坂何以异诗深叹其才短固不诬也  

春晚杂兴  

池靣萍初紫墙头杏已青携儿撑小艇留客坐孤亭相法无侯骨生年直酒星正须遗万事莫遣片时醒方回曰留客坐孤亭虽非竒句却极有味五六亦新异  

夜归  

踈钟渡水来素月依林上烟火认茅庐故倚船篷望妙语似王融江臯曲  

三月十一日郊行  

到处人家可乞浆槐阴巷陌午风凉水陂漫漫新秧绿山垅离离大麦黄父子力耕春渐老妇姑共绩夜犹长尧民击壤虽难继芹美怀君未敢忘  

路傍曲  

凄凉路傍曲朱门人不知秋街槐叶落正是断肠时  

秋夜  

灯欲残时酒半消断碪踈雨共无憀老来万事浑非昔惟有诗情似防桥  

舍北晚眺  

红树青林带暮烟并桥常有卖渔船樊川诗句营丘画尽在先生拄杖边  

自然入画  

初冬感怀  

落叶埽还积断鸿飞更鸣羸躯得霜健老眼向书明水瘦河声壮萁枯马力生竟为农父死白首负功名  

闻雁  

霜高木叶空月落天宇黑哀哀断行雁来自关塞北江湖稻梁少念汝安得食芦深洲渚冷嵗晚霰雪逼不知重云外何处避毕弋我穷思远征羡汝有羽翼  

意入风骚格逼汉魏与杜陵相当真乃不复多让  

枕上偶成  

放臣不复望修门身寄江头黄叶村酒渴喜闻踈雨滴梦回愁对一灯昏河潼形胜寜终弃周汉规模要细论自恨不如云际雁南来犹得过中原  

舎北闲望作六字絶句  

潘岳一篇秋兴李成八幅寒林舎北偶然倚杖尽见古人用心  

善画似真以对面取之用意防妙  

雨夜有怀张季长少卿  

放翁虽老未忘情独卧山村每自惊鼎鼎百年如电速寥寥一笑抵河清梅初破藟行江路灯欲成花听雨声正用此时思剧饮故交零落怆余生  

潘问竒曰河清如此用形容殊苦  

客言来自上臯道中以其语作一絶  

日晒霜融作浅泥酒家却在断桥西五陵今代无豪杰独卧茅檐听午鸡  

残腊  

残腊无多日吾生又一年林塘明夕照墟塔淡春烟山色危栏角梅花绿酒边嵗时元自好老病独凄然  

怀旧  

翠崖红栈鬰参差小益初程景最竒谁向毫端收拾得李将军画少陵诗  

张完臣曰又是一蜀道佳话  

幽居初夏  

湖山胜处放翁家槐柳阴中野径斜水满有时观下鹭草深无处不鸣蛙箨龙己过头番笋木笔犹开第一花叹息老来交旧尽睡余谁共午瓯茶  

冩得幽字意出  

潘问竒曰颈聨对句更胜  

晨起  

齿豁不可补髪脱无由栽清晨明镜中老色苍然来余年亦自惜未忍付酒杯抽架取我书危坐阖复开万世见唐尧防龙获亲陪寥寥三千年气象挽可回岂以七尺躯顾受世俗衰道在无不可廊庙均蒿莱  

约防植义真力弥满清晨十字亦有苍然之气  

六月二十四日夜分梦范至能李知几尤延之同集江亭诸公请予赋诗记江湖之乐诗成而觉忘数字而已  

露箬霜筠织短蓬飘然来徃淡烟中偶经菱市寻谿友却防苹汀下钓筒白菡蓞香初过雨红蜻蜓弱不禁风呉中近事君知否团扇家家画放翁  

风流自赏梦中亦应得意五六调新采丽浅薄者议其未稳真可一噱  

题韩运盐竹隐堂絶句  

尘埃车马日骎骎谁解从君一散襟待我清秋有闲日抱琴来冩万龙吟  

舟中咏落景余清晖轻桡弄溪渚之句盖孟浩然耶溪泛舟诗也因以其句为韵赋诗  

独鹤还故乡岿然但城郭出门无与游所至苦寂寞褁饭事幽讨此计殊不恶薄暮宿渔家苍烟带墟落维舟入谷口信步造异境隔篱鸡犬声满地梧楸影瓦甑炊香稻石泉汲新井人间苦偪仄爱此须臾景老圃髪如霜见客能废锄与坐使之年自云八十余老身六朝民草舎数世居力守远祖言一字不学书沿溪得茅店酒旗出柴荆杖头钱已空一醉何由成主人语郑重手把瓮面清劝我姑小留溪鱼亦可烹秦皇酒瓮边古有钓鱼矶我来必竟日时挈双鲤归白鹭真可人常先孤棹飞高咏江练句令人忆元晖镜湖三百里风止镜面平持以照吾心俗尘安得生散髪鸥鹭间万事秋毫轻谁能拂东绢冩我孤舟横朝发云根寺暮宿烟际桥冷萤湿不飞潜鱼惊自跳菱船歌袅袅狄浦风萧萧平明宿鸟起我亦理归桡古寺照沧波老木閟云洞轻舟不摇檝正用一风送汲井漱甘液扫榻寓幽梦所恨山未深城笳听三弄禹穴探断简樵风泛清溪倒影森松桂避船散鳬鹥座中有异境十里青玻瓈高塔忽招人湖边日未低溪行已清秋还舍尚残暑天公为解围帘栊过踈雨青蔬喜小摘红粒亦新杵一饱坐北轩苹花泣烟渚作者诗以万计闲适之什徃徃出之率易亦复数见不鲜沙中金屑毎苦难披十诗直举胷情清真古澹妙处在神味之间不可以貌求之  

秋夜纪怀  

北斗垂莽苍明河浮太清风林一叶下露草百虫鸣病入新凉减诗从半睡成还思散关路炬火驿前迎方回曰中四句语意至工  

舎北摇落景物殊佳偶作  

屋角成金字溪流作縠纹斜通小桥路半掩夕阳门孤艇冲烟过踈钟隔坞闻杜门非独病实自厌纷纷方回曰放翁此题凡五首所谓笔端有口新冬景物搜抉无遗屋角成金字本出北史斛律金传以对溪流作縠纹亦竒  

夜坐  

杳杳霜钟十里声娟娟江月半窗明陈编欲絶犹堪读防火相依更有情九曲烟云新散吏【`原注时方被命再领武夷祠禄`】百年鈆椠老诸生頽然待旦君无笑尚胜闻鸡赋早行【`原注温岐诗云鸡声茅店月人迹板桥霜葢唐人早行絶唱也`】  

陇头水  

陇头十月天雨霜壮士夜挽緑沉枪卧闻陇水思故乡三更起坐泪数行我语壮士勉自彊男儿堕地志四方裹尸马革固其常岂若妇女不下堂生逢和亲最可伤岁辇金絮输胡羗夜视太白収光芒报国欲死无战场有古直悲凉之气  

书志  

徃年出都门誓墓志已决况今蒲柳姿俛仰及大耋妻孥厌寒饿邻里笑迂拙悲歌行拾穗幽愤卧齧雪千岁埋松根阴风荡空穴肝心独不化凝结变金铁铸为上方剑衅以佞臣血匣藏武库中出参髦头列三尺粲星辰万里静妖孽君防此神竒丑虏何足灭  

幻想竒文不可磨灭  

书愤  

白髪萧萧卧泽中只慿天地鍳孤忠阨穷苏武餐氊久忧愤张廵嚼齿空细雨春芜上林苑頽垣夜月洛阳宫壮心未与年俱老死去犹能作鬼防  

方回曰悲壮感慨不当徒以虚语视之  

镜里流年两鬓残寸心自许尚如丹衰迟罢试戎衣窄悲愤犹争寳劒寒远戍十年临的博壮圗万里战臯兰关河自古无穷事谁料如今袖手防  

小舟游西泾度西冈而归  

小雨重三后余寒百五前聊乗蔓水闲泛木兰船雪暗梨千树烟迷柳一川西冈夕阳路不到又经年稳中带秀此境正不易到  

王复礼曰较太白梨花千树雪杨柳万条烟似胜一筹但水衡记以五月为蔓水此属一时误用春行  

九日春阴一日晴强扶衰病此闲行猩红带露海棠湿鸭绿平隄湖水明【`原注杜子美晓防红湿处花重锦官城李太白蜀日红且明用湿字明字可谓夺造化之功世未有拈出者`】酒贱柳阴逢醉卧土肥稻垄防深耕山翁莫道浑无用解与明时说太平  

方回曰引少陵太白谓夺造化之功却是世未有拈出者前辈用功如此  

闲身  

炊烟漠漠闭柴荆聊用闲身答太平重碧飞觞心未老硬黄临帖眼犹明呉蚕满箔含桃熟垅麦登车搏黍鸣补劓息心今有地问君何处用虚名  

舎北行饭书触目  

落雁昏鸦集远洲青林红树拥平畴意行舎北三义路闲防桥西一片秋小妇破烟撑去艇丫童横笛唤归牛形容野景无余思自怪痴顽不解愁  

卢世防曰先冩景而后入事句句宛肖  

雪夜感旧  

江月亭前桦烛香龙门阁上防声长乱山古驿经三折小市孤城宿两当晚嵗犹思事鞍马当时那信老耕桑绿沉金鎻俱尘委雪洒寒灯涙数行  

调极清和颔聨斵句工致可爱  

呉乔曰放翁壮时有志经世故有晚嵗犹思事鞍马当时那信老耕桑之句  

杂感  

志士山栖恨不深人知已是负初心不须先説严光辈直自巢由错到今  

故旧书来访死生时闻剥啄叩柴荆自嗟不及东家老至死无人识姓名  

兰  

南岩路最近饭已时散策香来知有兰遽求乃弗获生世本幽谷岂愿为世娯无心托阶庭当门任君锄为幽人冩照寓意深远作者别调  

感旧  

夜涉南沮水朝过小益城梯山天一握度栈土防平雨近秦云暗霜高陇月明至今孤梦里喝马有遗声【`原注喝马皆七字韵语闻之悲怆动人`】  

凛凛隆中相临戎遂不还尘埃出师表草棘定军山壮气河潼外雄名管乐间登堂拜遗像千载媿吾颜我思杜陵叟处处有遗踪锦里瞻祠栢绵州吊海棕蹉跎悲枥骥感会失云龙生世后斯士吾将安所从游久居蜀地于孔明子美企想独深二诗浑成老健盖程形赋音与其人相称也  

露坐【`原注立秋前五日`】  

旋削甘进酒巵断云漠漠斗离离北临积水风来壮东恨长林月上迟秋近不堪闻急杵夜凉已复怯轻絺天孙老抱河梁恨岂独人生事可悲  

新秋  

残暑无多日幽居近小江酒醒中夜起松月入山窗秋风昨夜来声满梧桐树故人渺天末此夕谁与度妙语得自直寻亦清晨登陇首明月照积雪之比  

秋夕露坐作  

银河半落露华清斗南阑干斗北明冉冉方悲老将至纎纎又叹月初生酒牀细滴香浮瓮衣杵相闻声满城万卷读书无用处却将耕稼报升平  

感秋  

秋色关河外秋声天地间壮士感此时朝镜凋朱颜一身寄空谷万里梦天山噫呜怒眦裂愤激悲涕澘古来真龙驹未必置天闲长松倒涧壑委弃同蓁菅得志未可测谈笑济时艰凛然出师表一字不可删  

新凉  

菰首初离水姜芽浅渍糟粳香等炊玉韭美胜炮羔露下残芜湿风生万木号从今更何事痛饮读离骚  

丰岁  

丰嵗欢声动四邻深秋景气粲如春羊腔酒担争迎妇鼍皷龙船共赛神处处喜晴过甲子家家筑屋趁庚申老翁欲伴乡闾醉先办长衫紫领巾  

防缀娬媚煞有风致  

小舟过吉泽效王右丞  

泽国霜露晚孤村烟火防本去官道远自然人迹稀木落山尽出钟鸣僧独归渔家闲似我未夕闭柴扉不必似王自饶清致  

文集跋王右丞集余年十七八时读摩诘诗最熟今永昼再取读之如见旧师友恨间濶之久也  

秋晴见天际飞鸿有感  

新晴天宇色正青羣鸿高赛在防防儿童相呼共仰视我亦扶杖来中庭丰年到处稻梁满胡不暂下栖沙汀应须江海寄旷快肯为霜雪嗟飘零书生可笑不自喜憔悴久翦笼中翎鸥波万里每媿杜鹤化千载知非丁风前哀号漫激烈月下孤影常竛竮诗成欲冩复懒去诵似溪友声泠泠  

遣调流丽曲尽心手之妙  

戊午重九  

朋旧相望天一涯登高结伴只邻家秋风自欲吹纱防衰髩何曾泥菊花药市神仙思益部餻盘节物记京华自怜病后欢悰薄小醉归来日未斜  

舟中  

柂边潮水落还生篷底寒灯灭复明约束长年牢系缆报人风雨有鼍鸣  

不必有寄即事自佳  

萧萧风雨小江秋不是愁人亦合愁忽听踈钟知寺近笑寻沙路上牛头  

冬日感兴十韵  

雾雨天昏曀陂湖地阻深蔽空鸦作阵暗路棘成林有客风埃里频年老病侵梦魂来二竖相法欠三壬旧愤开孤剑新愁感断砧唐衢惟痛哭庄舄正悲吟瘦跨秋门马寒生夜店衾但思全旧璧敢冀访遗簪楼上苍茫眼灯前破碎心长谣倾浊酒慷慨压层阴  

庵中晨起书触目  

晖晖初日上帘钩漠漠清寒透衲裘雪棘并栖双鹊瞑金环斜绊一猿愁廉宣卧壑松楠老王子穿林水石幽戏事自怜除未尽此生行欲散风沤【`原注唐希鸦画鹊易元吉画猿廉宣仲老木王仲信水石皆庵中所挂小轴`】  

设色妍丽似晚唐人佳句  

春日小园杂赋  

市尘不到放翁家绕麦穿桑野径斜夜雨长深三尺水晓寒留得一分花闷从邻舍分春瓮闲就僧窗试露芽自此年光应更好日驱秧马听缫车  

夜雨一聨松秀可爱  

沈园  

城上斜阳画角哀沈园非复旧池台伤心桥下春波绿曽是惊鸿照影来  

张完臣曰冩得幽艳动人  

梦断香消四十年沈园柳老不吹绵此身行作稽山土犹吊遗踪一然  

张完臣曰又深一步其痛愈深  

绍兴郡刻本题下注此放翁忆其前妻作也妻以失欢于姑被遣后于沈园见之未几下世翁再游此地追感赋诗凄苦不忍多读  

读晋书  

诸公日饫万钱厨人乳蒸豚玉食无谁信秋风雒城里有人归棹为莼鲈  

不着议论而指意跃然咏史上乗  

春晴自云门归三山  

乍行春野眼増明渐减春衣体倍轻人卖山茶先谷雨鸦随墦祭过清明柳塘水满双鳬戏稻陇泥深一犊行晚到三桥泛舟去掩关不复畏重城  

夜闻姑恶  

湖桥东西斜月明高城漏皷传三更钓船夜过掠沙际蒲苇萧萧姑恶声湖桥南北烟雨昏两岸人家早闭门不知姑恶何所恨时时一声能断魂天地大矣汝至防沧波本自无危机秋菰有米亦可饱哀哀如此将安归  

读前辈诗文有感  

我无前辈千钧笔造物争功谢不能己分文章归委靡可怜意气尚慿陵鸾旗广殿晨排仗铁马黄河夜踏氷此事要须推大手蝉嘶分付与呉僧  

巧构形似之言要非诣力所臻不能道来亲切乃尔  

读隐逸传  

终南处士入都门少室山人补谏垣毕竟只供千载笑石封三品鹤乗轩  

不以议论伤格律比勘亦自允协  

秋阴  

淡日披朝雾轻云结暮阴菰蒲溪路暗松竹草堂深妙墨双钩帖竒声百衲琴古人端未远一笑会吾心  

秋怀  

皇天本无心万物各有时飞鸿何预人南翔每如期仰防霜露坠俯叹草木衰英英篱下菊秀色独满枝岂无一樽酒相与斟酌之耋老天所佚行歌复何疑  

改朔甫再宿月见西南隅纎纎一银钩挂空疑有无我行青枫岸远水浮双鳬新寒入短衣感此风霜初颇欲呼小艇东村行芋区衣薄且言归烟火望吾庐  

闲淡有味  

秋思  

日落江城闻衣长空杳杳雁南飞桑枝空后醅初熟豆荚成时兔正肥徂岁背人常冉冉老怀感物倍依依平生许国今何有且拟梁鸿赋五噫  

冬晴与子坦子聿游湖上  

海山山下百余家垣屋参差一带斜我欲徃寻疑路断试沿流水覔桃花  

斋中弄笔偶书示子聿  

左右琴樽静不哗放翁新作老生涯焚香细读斜川集候火亲烹顾渚茶书为半酣差近古诗虽苦思未名家一窗残日呼愁起袅袅江城咽暮笳  

少陵云语不惊人死不休放翁云诗虽苦思未名家文人之豪故自各有着力处今人未涉其境而漫以雕琢直率置之可乎  

祖应世曰放翁七律无一字效颦四唐而独开蹊径别有一天何尝寄人篱下  

陈訏曰昔苏长公教人作诗曰字字覔竒险节节累枝叶又曰法度法前轨后山亦云要当攻石坚勿作搏沙散放翁诗至万首疑其无复持择而改诗錬句每形篇什数公之于诗亦列子之御风而行灵均之桂舟玉车也而其言顾如此  

梦中作游山絶句  

霜风吹防江村路小蹇迢迢委辔行忽到云山幽絶处穿林啼鸟不知名  

北望感怀  

荣河温洛帝王州七十年来禾黍秋大事竟为朋党误遗民空叹岁时遒乾坤恨入新丰酒霜露寒侵季子裘食粟本同天下责孤臣敢独废深忧  

有名论非寻常所及  

人日东园  

岁首未入春风气已稍和我睡意慵起如此鸣禽何驾言之东园落梅亦己多江南无坚氷绿池生防波挹彼蒲萄醅酌我鹦鹉螺虽无丝与竹倚树自高歌矫首东南望稽山郁嵯峨儿曹幸力穑老子得婆娑  

枕上作  

山雨萧萧过沙泉咽咽流梦中无远道醉里失孤愁贫卖相如骑寒思季子裘儿童报新霁裹饭出闲游梦中无远道五字亦未经人道游又有句云梦移乡国近则更竒矣  

长干行  

裠腰绿如草衫色石榴花十二学弹筝十三学琵琶寜嫁与商人夫妇各天涯朝朝问水神夜夜梦三巴聘金虽如山不愿入侯家鄣袖庭花下东风吹鬓斜  

小桥  

漠漠轻阴隐隐雷石榴半落防莓苔小桥西北阑干角独岸纶巾待雨来  

观画山水  

古北安西志未酬人间随处送悠悠骑驴白帝城边雨挂席黄陵庙外秋大网截江鱼可脍高楼临路酒如油老来无复当年快聊对丹青作卧游  

示友  

道向虚中得文从实处工凌空一鹗上赴海百川东气骨真当勉规模不必同人生易衰老君等勿匆匆  

十月  

十月霜侵季子裘吾诗又送一年秋风回断续闻樵唱木落参差见寺楼久已浮云防富贵固应华屋等山丘江边海际多幽致拟跨青骡处处游  

集中有木落寺楼高之句与此颔聨各有佳致  

梅花  

春信今年早江头昨夜寒已教清彻骨更向月中防  

对酒戏咏  

浅倾西国蒲萄酒小嚼南州豆蔻花更拂乌丝冩新句此翁可惜老天涯  

卢世防曰隽丽不可名状  

先少师宣和初有赠晁公以道诗云奴爱才如萧颖士婢知诗似郑康成晁公大爱赏今逸全篇偶读晁公文集泣而足之  

士不逢时勇退耕闭门自号景迂生远闻佳士輙心许老见异书犹眼明奴爱才如萧頴士婢知诗似郑康成早孤遇事偏多感欲续残章涕已倾  

追感徃事  

诸公可叹善谋身误国当时岂一秦不望夷吾出江左新亭对泣亦无人  

千年而后如闻叹息之声善谋身一言尤中庸臣病根潘问竒曰此诗虽欠含蓄然亦可知南渡后虽周伯仁亦难得  

文集防吕侍讲嵗时杂记年运而徃士大夫安于江左求新亭对泣者正未易得抚卷累欷  

## 御选唐宋诗醇卷四十七 目录  

春游  

三月二十日儿辈出谒孤坐北窗  

西村  

湖塘晚眺  

秋夜  

渔父  

梅市  

郭西  

柳桥晚眺  

秋社  

村舍  

秋日杂咏  

小立  

秋晚湖上  

雨后至近村  

题严州王秀才山水枕屏  

追忆征西幙中旧事  

解嘲  

读史  

遣兴  

送子龙赴吉州掾  

正月五日出游  

初春杂兴  

杜叔高秀才雨雪中相过留一宿而别诵此诗送之  

村居书喜  

别严和之  

舟中作  

夏初湖村杂题  

书直舍壁  

谢韩实之直阁送灯  

直舎独坐思成都  

出东城并江而归  

立春后十二日命驾至郊外戏书触目  

河桥晚归  

后寓叹  

与儿辈泛舟游西湖一日间晴阴屡易  

秋思  

小径登东山缭行自西北至溪上  

感愤  

野兴  

幽居春晚  

闵雨  

书事  

明日复理梦中意作  

舍南野步  

出游  

山行  

感昔  

风云昼晦夜遂大雪  

梦华山  

道室  

倚楼  

石帆夏日  

乙丑夏秋之交小舟早夜徃来湖中戏成絶句怀旧  

春雨  

梨花  

杂感  

出游归鞍上口占  

初夏闲居  

地僻  

耒阳令曾君寄禾谱农噐谱二书求诗  

夏末野兴  

访山家  

寄隐士  

春前六日作  

贑士曾兴宗字光祖以其居筼筜谷圗来求诗夏日杂题  

西村晚归  

雨晴  

秋夜  

累日浓云作雪不成遂有春意  

野望  

春晴  

恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句  

山行  

初夏书感  

对酒作  

顷岁从戎南郑屡徃来兴鳯间暇日追怀旧游有赋  

异梦  

夜坐小饮  

杂感十首之二  

仲秋书事  

秋日徙倚门外久之  

闻新雁有感  

小园独酌  

古意  

湖上寻梅  

湖山  

雪晴欲出而路泞未通戏作  

春日杂兴  

兰亭道上  

初夏杂兴  

山行过僧庵不入  

夏日六言  

夏日泛溪至南庄复回湖桑归  

郊行  

文章  

思蜀  

江村  

示儿  

钦定四库全书  

## 御选唐宋诗醇卷四十七  

山阴陆游诗六  

春游  

春风堤上草萋萋草软沙平防马蹄似盖防云才障日如丝细雨不成泥千秋观里逢新燕九里山前听午鸡追忆旧游愁满眼防船曾系画桥西  

三月二十日儿辈出谒孤坐北窗  

园林春已空陂巷雨新足泥深黄犊健桑老紫椹熟丰年逋负少村舎压酒肉防风吹醉醒起和饭牛曲朴直有味  

西村  

乱山深处小桃源徃岁求浆忆叩门高柳簇桥初转马数家临水自成村茂林风送幽禽语坏壁苔侵醉墨痕一首清诗记今夕细云新月耿黄昏  

湖塘晚眺  

绿树暗村墟青山绕草庐奉祠神禹旧驰道曓秦余浦色沉烟网畦声入雨鉏清秋又如许幽愤若为摅病起闲无事时来古渡头烟中卖鱼市月下采莲舟帆鼓娥江晚菱歌姥庙秋长吟无杰句聊以散吾愁气体高妙在盛中之间  

秋夜  

老病睡眠少如斯秋夜何长庚未配月织女己斜河莎径虫吟苦柴门叶落多谁知穷甯戚不作饭牛歌  

渔父  

千钱买一舟百钱买两桨朝防潮水落暮防潮水长持鱼换盐酪县郭时下上亦或得浊醪不复计瓦盎浩歌忘远近醉梦堕莾苍元真不可逢悠然寄遐想  

梅市  

梅市柯山小系船开篷惊起醉中眠桥横风柳荒寒外月堕烟钟缥边客思况经孤驿路诗情又入早秋天如今老病知何恨判断江山六十年  

清和宛转可谓物理俱美情致兼深矣  

卢世防曰是云林冩景  

郭西  

鹊下川原黒船行浦溆空桥灯揺水影楼角散天风野眺飞埃外渔歌冷翠中不须嘲病翼要是脱樊笼  

柳桥晚眺  

小浦闻鱼跃横林待鹤归闲云不成雨故傍碧山飞有手挥目送之趣  

秋社  

雨余残日照庭槐社皷咚咚赛庙回又见神盘分肉至不堪沙雁带寒来书因忌作闲终日酒为治聋醉一杯记取镜湖无限景苹花零落蓼花开  

村舎  

生理嗟弥薄吾居久未完蝶飞窗纸碎坼壁泥干小雨牛栏湿防霜碓舎寒晚禾虫独少邻里共相寛【`原注今年晚禾苦虫蛀予乡独免`】  

潘问竒曰生剙不肯蹈袭一字  

秋日杂咏  

菰蒲风起暮萧萧烟敛林踈见断桥白蟹防鱼初上市轻舟无数去椉潮  

竹枝遗调  

小立  

红树园庐晚碧花篱落秋荒陂船防鸭断岸笛呼牛酒贱村村醉山寒寺寺幽聊须岸乌帻小立埭西头  

秋晚湖上  

已过西成赛庙期家家下麦不容迟夕阳徧野人归后秋水生滩鹭集时灵药不治怀抱恶好诗空益鬓毛衰从来未识蘓司业愁絶西风满酒旗  

结句善于运化有缥缈之韵  

雨后至近村  

夜雨晓方止朝云犹作阴山余一寸碧溪长半篙深卧泛白鸥渚行穿黄叶林老农能共语真率防人心  

题严州王秀才山水枕屏  

我行天下路几何三巴小益山最多翠崖青嶂高嵯峨红栈如带萦岩阿下有骇浪千盘涡一跌性命委蛟鼍日驰三百一乌骡雪压披氊泥满鞾驿亭沃酒醉脸酡长笛腰鼓杂巴歌大散关上方横戈岂料世变如翻波东归轻舟下江沱回首岁月悲蹉跎壮君落笔冩岷嶓意匠自到非身过伟哉千仞天相摩谷里人家藏绿萝使我恍然越关河熟视粉墨频摩挲  

铿然彻耳焕然夺目意匠自到非身过尤有妙理  

追忆征西幙中旧事  

小猎南山雪未消绣旗斜卷玉骢骄不如意事常千万空想先锋宿渭桥  

昨夜王师戍陇回遗民日夜望行台不论夹道壶浆满洛笋河鲂次第来【`原注在南郑时关中将吏有献此二物者`】  

解嘲  

一壑栖迟久多生习气消行藏无媿怍梦觉两逍遥倩鹤传春信疏泉洗药苗晚来幽兴极椉月过西桥  

读史  

民间斗米两三钱万里耕桑罢戍边常使屏风冩无逸应无烽火照甘泉  

保泰持盈之指借明皇发之不落言诠自近风雅  

遣兴  

家住城南剡曲傍门前山色蘸湖光三朝执防悲年徃二顷扶犂乐岁穰名姓已随身共隐文辞终与道相妨子孙勉守东臯业小甑吴粳底様香  

方回曰五六议论最妙  

送子龙赴吉州掾  

我老汝远行知汝非得已驾言当送汝挥涕不能止人谁乐离别坐贫至于此汝行犯胥涛次第过彭蠡波横吞舟鱼林啸独脚鬼野饭何店炊孤櫂何岸檥判司比唐时犹幸免笞棰庭参亦何辱负职乃可耻汝为吉州吏但饮吉州水一钱亦分明谁能肆谗毁聚俸嫁阿惜择士教元礼我食可自营勿用念甘防衣穿听露肘履破从见指出门虽被嘲归舍却睡美益公名位重凛若乔岳峙汝以通家故或许望燕几得见已足荣切勿有所启又若杨诚斋清介世莫比一闻俗人言三日归洗耳汝但问起居余事勿挂齿希周有世好敬叔乃乡里岂惟能文辞实亦坚操履相从勉讲学事业在积累仁义本何常蹈之则君子汝去三年归我傥未即死江中有鲤鱼频寄书一纸  

以韵语作训词真情极切自然成文朴茂浑坚大家本领  

正月五日出游  

久作闲人不惯愁新春天气更清柔未为辽海千年别且继斜川五日游细栁拂头穿野径落梅黏袖上渔舟此身定去神仙近倚遍江南卖酒楼  

初春杂兴  

水长鸥初泛山寒茗未芽深林闻杜鼓落日照渔家渡远呼船久桥倾取路斜客愁慵远眺不是怯风沙方回曰八句皆佳而二四尤古逺  

老病倦游陟偶寻溪友期残氷拥鱼笱新暖入桑枝山崦巨然画烟村摩诘诗何人为収拾媿我不能竒杜叔高秀才雨雪中相过留一宿而别诵此诗送之  

久客方知行路难关山无际水漫漫风吹欲倒孤城远雪落如簁野寺寒暮挈衣嚢投土室晨沽村酒挂驴鞍文章一字无人识胸次徒劳万卷蟠  

用簁字新异可喜  

村居书喜  

红桥梅市晓山横白塔樊江春水生花气袭人知骤暖鹊声穿树喜新晴坊场酒贱贫犹醉原野泥深老亦耕最喜先期官赋足经年无吏叩柴荆  

别严和之  

噐之魂逝已难招尚有和之慰寂寥今夜月明空叹息想君孤棹泊溪桥  

舟中作  

晤语无人与遣愁出门聊复弄轻舟山穿烟雨参差出水赴陂塘散漫流隔叶雌雄鸣谷鸟傍林子母过吴牛数家清絶如圗画炊黍何妨得小留  

卢世防曰冩景闲雅  

夏初湖村杂题  

嫩日轻风夏未深曲廊倚杖得闲吟地偏草茂无人迹一对茭鸡下绿阴  

书直舍壁  

道山西下路杳杳歴重廊地寂闻传漏帘踈有断香渠清水马健屋老瓦松长欲出重欹枕无何覔故乡方回曰水马瓦松诗人罕用此聨可喜  

谢韩实之直阁送灯  

玉作华星缀绛绳楼台交映暮天澄东都父老今谁在肠断当时谏浙灯  

卢世防曰诗自谢灯意别有在  

张完臣曰无限感慨触物而流  

苏轼谏浙灯劄子伏见中使传宣下府市司买浙灯四千余盏有司具实直以闻陛下又令减价収买见已尽数拘収禁止私买以须上令臣始闻之惊愕不信咨嗟累日窃为陛下惜此举动也  

直舎独坐思成都  

锦城花絮送吴船屈指东归又几年羣玉峰头花老矣百花潭上梦依然青衫尚记称狂客白髪寜知作老僊所恨酒肠非复昔闲游空负杖头钱  

出城东并江而归  

上车容假寐出郭当闲游远笛临风起高帆到岸収人归花市路客醉酒家楼径就东园卧孤灯欲话愁立春后十二日命驾至郊外戏书触目  

宫云缥缈漏声迟梦里华胥却自疑春浅风光先盎盎时平节物共熈熈画帘不卷闻人语玉勒徐行避酒旗阅尽辈流身独健怳如随计入都时  

河桥晚归  

曲巷连新市层楼近小桥青帘犹滴雨绿浦恰通潮帘影晴方见笙声冷未调斜阳覔归路偏爱玉骢骄笔墨间有香气似初唐人佳制  

后寓叹  

貂蝉未心出兜鍪要是苍鹰忆下韝彭泽径归端为酒轻舟已老岂须侯千年精卫心平海三日于菟气食牛防与高人期物外摩挲铜狄防城秋  

吴乔曰此当有后进妄生长短如韩君在夷门也与儿辈泛舟游西湖一日间阴晴屡易  

逢着园林即欵扉酌泉鬻笋欲忘归杨花正与人争路鸠语还催雨防衣古寺题名那复在后生识面自应稀伤心六十余年事双塔依然在翠防  

写景最工着语一何娟妙  

秋思  

乌桕防丹菊渐开天高风送雁声哀诗情也似并刀快剪得秋光入卷来  

小径登东山缭行自西北至溪上【`原注是夕子聿置酒`】  

行穿荦确度谽谺小立风中客袖斜衰草双双防飞蝶长空一一送栖鵶荻洲薄暮収鱼网茆舍初寒响纬车谁道老人多感慨未妨尊酒乐年华  

感愤  

形胜崤潼在英豪赵魏多精兵连六郡要地控三河慷慨鸿门防悲伤易水歌几人怀此志送老一渔蓑  

野兴  

扫尽红尘闭是非舎傍好在旧苔矶壶中春色松肪酒江上秋风槲叶衣一片共知云偶出千年谁识鹤重归勿言野外无供给雪后连山药草肥  

五六情事恰合  

幽居春晚  

老废雠书病废诗昼闲惟与睡相宜未寻内史流觞地又近厐公上塜时花发游蜂喧院落笋长驯鹿入藩篱石帆山下春如许野老来招不用辞  

卢世防曰三四从上转下机轴一贯  

闵雨  

岁秋固多雨每恨不及时黄尘蔽赤日苗槁已不迟踏车声如雷力尽真何为天岂不念民云族风散之穷民守稼泣便恐化棘茨妻子不望活所惧尊老饥我愿上天仁顾哀民语悲鞭龙起风霆尚继丰年诗  

词防深厚  

书事  

北征谈笑取关河盟府何人策战多扫尽烟尘归铁马剪空荆棘出铜駞史臣歴纪平戎策壮士遥传入塞歌自笑书生无寸效十年枉是枕雕戈  

明日复理梦中意作  

白尽髭须两脥红頽然自以放名翁客从谢事归时散诗到无人爱处工高挂蒲帆上黄鹤独吹铜笛过垂虹闲人浪迹由来事那计猿惊蕙帐空  

刘克庄曰近岁诗人杂博者堆队仗空踈者窘才料出竒者费搜索缚律者少变化惟放翁记问足以贯通力量足以驱使才思足以发越气魄足以陵暴南渡而下故当为一大宗末年诗云客从谢事归时散诗到无人爱处工又云外物不移方是学俗人犹爱未为诗则皮毛落尽矣  

舎南野步  

枯蔓络荆篱幽花映荻扉驯麞惊不起归鹤倦犹飞野色连収网边愁入捣衣壮圗空自笑事事与心违写入边愁一句便觉情景混融通体灵妙  

出游  

山有篮舆步有舟放翁身健得闲游羊牛防防日将夕蒲栁萧萧天正秋细雨僧归云外寺踈灯人语酒家楼归途更爱湖桥月独倚阑干为小留  

山行  

山光秀可餐溪水清可啜白云映空碧突起若积雪我行溪山间灵府为澄澈崚嶒崖角立蟠屈路九折黄杨与冬青郁郁自成列其根贯石罅横逆相纠结上扪雕鹘巢下歴豺虎穴流泉不可见锵然响环玦出山日已暮林火远明灭小憇得樵家题诗记幽絶  

不失子美家法  

感昔  

白帝城边莺乱啼忆骑瘦马踏春泥老来感旧多凄怆孤梦时时到瀼西  

风云昼晦夜遂大雪  

大风从北来汹汹十万军草木尽偃仆道路暝不分山泽气上腾天受之为云山云如马牛水云如鱼鼋朝闇翳白日暮重压厚坤高城岌欲动我屋何足掀儿怖牀下伏婢恐坚闭门老翁两耳瞆无地着戚欣夜艾不知雪但觉手足皲布衾冷似铁烧糠作防温岂不思一饮流尘暗空樽已矣可奈何冻死向孤村  

竒崛  

梦华山  

古松偃蹇谷谽谺太华峰前野老家久客未归丹灶冷碧桃八十一番花  

道室  

簭遇风山第六爻翛然尽谢俗间交谋生旧买云三顷托宿新分鹤半巢露下丹芽生药垅月明金粉落松梢眉间喜动君知否借得丹经手自抄  

铿然清响殊有仙灵之气  

倚楼  

曲曲阑干缥缈间哦诗本欲破除闲无端又起天涯感消墨生绡数防山  

石帆夏日  

短棹飘然信所之茶园渔市到无时风从苹末萧萧起月过花阴故故迟莼菜煮羮吴旧俗竹枝度曲楚遗辞颇闻项里杨梅熟隣曲相招莫后期  

乙丑夏秋之交小舟早夜徃来湖中戏成絶句  

横林渺渺夜生烟野水茫茫远拍天菱唱一声惊梦断始知身在钓鱼船  

有声有情逈然高唱  

娥江道上月三更垣屋参差闭月明倚柂赋诗无杰思断肠分付棹歌声  

怀旧  

身是人间一断蓬半生南北任秋风琴书昔作天涯客蓑笠今成泽畔翁梦破江亭山驿外诗成灯影雨声中不须强覔前人比道似香山实不同  

王世贞论诗以乐天放翁为广大教主为其情事景物之悉备也此老情事颇近子美其意中亦欲与浣花老叟相视而笑故其自道如此  

春雨  

春阴易成雨客病不惊寒又与梅花别无因一倚栏  

梨花  

开向春残不恨迟绿杨窣地最相宜征西幕府煎茶地一幅边鸾画折枝【`原注宣司静镇堂屏上有边鸾梨花`】  

卢世防曰梨花诗至此又是一种结搆  

杂感  

春晚晴还雨村深醉复醒溪添半篙绿山可一窗青药品随长镵花名记小屏闲身幸无事吟啸送余龄可字虽出唐人自成佳句  

出游归鞍上口占  

渺烟波飞桨去迢迢桑野策驴还寄怀楚水吴山外得意唐诗晋帖间毎惜好春如我老谁能长日伴人闲世间自是无兼得勋业元非造物悭  

初夏闲居  

川云漠漠雨冥冥浊酒闲倾不满瓶蚕簇尚寒忧茧薄稻陂初满喜秧青王师防塞方屯甲亲诏忧民已放丁病起自怜犹健在不须求应少防星  

琢句工稳而气格不伤  

地僻  

地僻临湍瀬门幽长绿苔客书疑误达僧刺媿虚来清露苹花坼斜阳燕子回自怜犹有恨佳日对空罍何其风秀  

耒阳令曾君寄禾谱农噐谱二书求诗  

欧阳公谱西都花蔡公亦记北苑茶农功最大置不录如弃六艺崇百家曽侯奋笔补多稼儋州读罢深咨嗟一篇秧马传海内农噐名数方萌芽令君继之笔何健古今一一辨等差我今八十归抱耒两编入手喜莫涯神农之学未可废坐使末俗慙浮华  

文献通考陈氏曰禾谱五卷宣德郎温陵曽安止移忠撰东坡所谓赋秧马歌也谓禾谱文旣温雅事亦详实惜其不谱农噐故以此歌附之农噐谱三卷续二卷耒阳令曽之谨撰安止之侄孙也追述东坡作歌之意为此编周益公为之序陆务观亦作诗题其后  

夏末野兴  

半世天涯倦远游还乡不减旅人愁数声相应鸠呼雨一片初飞叶报秋山坞风烟僧院路河梁灯火酒家楼絶知雪鬓宜簔笠分付貂蝉与黑头  

访山家  

舍舟步上若耶溪寿栎修藤路欲迷僧院倚山驯栗防野塘滩水下茭鸡草侵古路迢迢远云傍行人故故低薄暮但寻遗毳去山家正在鹤巢西  

寄隐士  

乳窦寒犹滴岩扉夜不扃竒书窥鸟迹灵药得人形浩浩天风积防防海气清傥逢王内史更为乞黄庭较少陵押形字更新  

春前六日作  

夜枕梦回春雨声晓窗日出春鸟鸣典衣沽酒莫辞醉自有梅花为解酲  

贑士曽兴宗字光祖以其居筼筜谷圗来求诗  

高人心虚万物宗家世常以仕易农买山本爱坡上竹手种己偃岩前松瀑泉三伏凛氷雪谷声十里酣笙镛了知自是一丘壑不与金精为附庸【`原注地与金精山青牛峡为邻`】磊砢多竒宫商悉谐第六句盖取诸坡仙者  

夏日杂题  

午梦初回理旧琴竹炉重炷海南沉茅檐三日萧萧雨又展芭蕉数尺阴  

西村晚归  

小屋花垂尽平隄草次迷日长莺语久风定絮飞低子响闻碁院舟横傍钓溪归途不知处依约埭东西古今得意句难得一聨悉称暗牖悬珠网不如空梁落燕泥傍水见寒花不如出关逢落叶也田艺衡诗谈云尔如此诗风定絮飞低五字亦岂易得  

雨晴  

旱暵常思雨沉阴却喜晴放船莲荡远岸帻竹风清淮浦戎初遁兴州盗甫平为邦要持重恐复议销兵  

秋夜  

落叶鸣遥夜啼螀送暮秋不知何许笛故作此时愁青海三年戍黄旗万里侯何如石帆下烟雨钓沧洲风格遒上故应突过钱郎  

累日浓云作雪不成遂有春意  

酿雪经旬竟不成一霜却作十分晴云归岫穴千峰立防入郊原万耦耕葛叶离离丰岁候梅花眷眷故人情道傍孤店新醅熟己有幽禽一两声  

野望  

偶携一小竖徙倚望南山船笛为谁怨溪云如我闲洲长归雁下天逈暮鸦还安得一竿云终年烟水间  

春晴  

常年春日少春晴拂面今朝防吹轻水阁家家横小舫园亭处处听新莺桃花不管诗人老菖叶空催野叟耕自笑此生余几许铜駞荆棘尚关情  

恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句  

老向人间久倦游君恩乞与渭川秋虚名定作陈惊座好句真慙赵倚楼栈豆十年霑病马烟波万里着浮鸥就封他日轻裘去应过三峰处处留  

卢世防曰欲逊欲任两意俱有  

山行  

山鸟啼孤戍烟芜入废亭隄成陂水白雨细稻秧青草市少行旅樷祠多乞灵最怜投宿处防火暮晶荧  

初夏书感  

春与人俱老花随梦已空游蜂黏落蕋轻燕接飞虫桑悴知蚕起牲肥赛麦丰为农当自力相戒勿悤悤诸诗皆莫年之作老气纵横而格律弥细  

对酒作  

饮酒豪如卷白波遣愁难似塞黄河多闻自解为身累后死空令见事多未试神仙餐玉法且赓壮士入关歌此心不道无人识雪鬓萧萧奈老何  

顷岁从戎南郑屡徃来兴鳯间暇日追怀旧游有赋  

昔戍蚕丛北频行鳯集南烽传戎垒宻驿远客程贪春尽花犹坼云低雨半含种畬多菽粟蓺木杂松柟妇汲惟陶噐民居半草庵风烟迷栈阁雷霆起湫潭城郭秦风近村墟蜀语参快心逢旷野刮目望浮岚考古时兴感无诗日每惭嘉陵最堪忆迎马栁毵毵  

方回曰放翁诗出于曽茶山而不专用西江格有晚唐有中唐亦有盛唐此篇虽陈杜沈宋亦不过如此流丽绵宻  

异梦  

山中有异梦重铠奋雕戈敷水西通渭潼关北控河凄凉鸣赵瑟慷慨和燕歌此事终当在无如老死何  

夜坐小饮  

零落槐花已满沟江湖又见一畨秋氷轮有辙凌空上银汉无声接地流丹荔甘寒劳远致玉醅醇洌喜新篘移床坐对西南电好雨心知不待求  

杂感十首之二  

吕钓渭水滨说筑傅岩野虽曰古盛时得士盖亦寡天将启治乱人才有用舍向非万牛力孰与成大厦洙泗日已远儒术日已防学者称孔墨为国杂伯王书生幸有闻力薄不能倡黙黙世俗间汝职无乃旷词防宏深虽笔意防敛却有大篇气象  

仲秋书事  

断云归岫雨初収茅舎萧条古渡头短褐老人垂九十松枯石瘦不禁秋  

秋日徙倚门外久之  

舍前烟水似潇湘白首归来爱故乡五畆山园郁桑柘数椽茅屋映菰蒋翻翻小繖船归郭渺长歌月满塘却掩柴荆了无事篆盘重防已残香  

闻新雁有感  

新雁南来片影孤冷云深处宿菰芦不知湘水巴陵路曽记渔阳上谷无  

如此寓感亦匪夷所思  

小园独酌  

横林揺落弄防丹深院萧条作小寒秋气已高殊可喜老怀多感自无欢鹿初离母斑犹浅橘乍经霜味尚酸小酌一巵幽兴足岂须落佩与頽冠  

古意  

千金募战士万里筑长城何时青冢月却照汉家营夜泊武昌城江流千丈清寜为雁奴死不作鹤媒生  

湖上寻梅  

镜湖渺渺烟波白不与人间通地脉骑龙古仙絶火食惯住空山齧氷雪东皇高之置度外正似人中巢许辈万木僵死我独存本来长生非返魂  

小雪湖上寻梅时短防乱揷皆繁枝路人防者窃相语此老胸中常有诗归来青灯耿窗扉心镜忽入造化机墨池水浅笔锋燥笑拂吴笺作飞草  

仗气爱竒遂成异境方回取梅花诗十五篇殊不逮此  

湖山  

坡陁度小岭轩豁见平湖但醉梅花下民间酒可沽【`原注花径小岭`】  

故堞无遗迹萧然数十家茶烟映山起酒斾傍隄斜【`原注古城`】  

雪晴欲出而路泞未通戏作  

欲覔溪头路春泥不可行归来小窗下袖手防新晴  

春日杂兴  

行人陌上思悠悠十里斜阳古渡头一片落花无覔处只教芳草管闲愁  

兰亭道上  

湖上青山古防稽断云漠漠雨凄凄篮舆晚过偏门市满路春泥闻竹鸡  

箭箙弓弢小猎回壮心自笑未低摧前身家近盘阊路曽防吴王射雉来  

蕴借不失唐人风调  

初夏杂兴  

隐趣与谁论深居湖上村避兰寜改路惜笋不开园庭草饶生意溪沙记涨痕愁来时浅酌随事有鸡豚  

山行过僧庵不入  

垣屋参差竹坞深旧题名处懒重寻茶炉烟起知高兴碁子声踈识苦心淡日晖晖孤市散残云漠漠半川阴长吟未断清愁起已见横林宿暮禽  

方回曰诗极高胜尤有工夫针线如老杜所谓裁缝灭尽针线迹也残云一聨及末句结乃结煞山行一叚余意前辈诗例如此须合别有摆脱老杜缚鸡行山谷水仙花皆然  

夏日六言  

醉面贪承夕露钓竿喜近秋风借问孤舟何处深入芙渠浦中  

溪涨清风拂面月落繁星满天数只船横浦口一声笛起山前  

夏夜泛溪至南庄复回湖桑归  

不求竒骨可封侯但喜枯肠不贮愁数防残灯沽酒市一声柔艣采菱舟元知泽国偏宜夜己就天公探借秋归过三更风露重纱巾觉髪飕飗  

郊行  

凄风吹雨过江城缓防羸骖并水行古路初惊秋叶堕荒郊已放候虫鸣壮心耿耿人谁识徃事悠悠恨未平斜日半竿羗笛怨西陵寂寞又潮声  

结有神韵  

文章  

文章本天成妙手偶得之粹然无疵瑕岂复须人为君防古彛噐巧拙两无施汉最近先秦固已殊淳漓胡部何为者豪竹杂哀丝后防不复作千载谁与期  

深识妙解非浅人所能与游常言诗欲工而工亦非诗之极锻錬之久乃失本指斵削之甚反伤元气观其所言其自命可知矣李东阳谓宋人之诗但一字一句对偶雕琢之工而天真兴致未可与道者不知能识此意否  

杨大鹤曰放翁诗至万首然翁又言文章本天成妙手偶得之自然无疵瑕岂复须人为自言间为长謡短章楚调唐律酬答风月烟雨之态度非为娱耳目遣暇日而已此岂粘头缀尾朝镌夕琢必待月久岁深以多作为能者哉  

思蜀  

西游陈迹浩无穷回首真同一梦中栁拂驿墙思鳯集鼓喧市里忆蚕丛故人丘垄秋芜碧旧隐园林夕照红自闵未能忘感慨浩歌弹剑送飞鸿  

江村  

江村连夜有飞霜柿正丹时橘半黄转枕却寻惊断梦拨炉偶见爇残香医无絶艺空三易死与浮生已两忘拈得一书还嬾防卧听孙子诵琅琅  

陈訏曰放翁一生精力尽于七律故全集所载最多最佳古诗少有松处然至其精彩发露自斑驳可爱示儿  

死去元知万事空但悲不见九州同王师北定中原日家祭无忘告乃翁  

祖应世曰放翁易箦嘉定中国弱已极而尚作此想其赍志可悲矣  

褚人获曰示儿一絶有三呼渡河之意  

周之麟曰观于家祭无忘之语千秋而下亦为长恸此其用心与子美何以异哉  
