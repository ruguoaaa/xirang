---
title: 第3部分
index: true
icon: editor
order: 3
category:
  - 诗藏
  - 诗集
  - 唐诗品汇 唐诗拾遗
tag:
  - 钦定四库全书
  - 集部八
  - 总集类
  - 髙棅
  - 明
---

## 唐诗品汇卷十八  

明　高棅　编  

五言古诗十八  

接武【`上`】  

徳宗皇帝  

中和节赐百官燕集因示所怀  

至化恒在宥保和兹息人推诚抚诸夏与物长为春仲月风景暖禁城花柳新芳时协金奏赐宴同羣臣丝竹岂云乐忠贤惟所亲庶洽朝野意旷然天地均  

重阳燕  

当依对庭燎躬化勤意诚时此万机暇适与佳节并曲池洁寒流芳菊舒金英乾坤爽气满台殿秋景清朝野庆年丰高会多欢声永怀无荒戒良士同私情  

九月十八赐百寮追赏因书所怀  

雨霁霜气肃天高云日明繁林已坠叶寒菊仍舒荣懿此秋节时更延追赏情池台列广宴丝竹传新声至乐非外奬浃欢同中诚庶敦朝野意永使风化清  

送张建封还镇  

牧守寄所重才贤生为时宣风自淮甸授钺膺藩篱入觐展遐恋临轩慰来思忠诚在方寸感激陈情词报国尔所向恤人予是资欢宴不尽怀车马当还期糓雨将应行春犹未迟勿以千里遥而云无已知  

宗皇帝  

鹡鸰颂【`有序`】　　　　　俯同魏光乘作  

朕之兄弟唯有五人比为方伯岁一朝见虽载崇藩屛而有暌谈笑是以辍牧人而各守京职每听政之后延入宫掖申友于之志咏常棣之诗邕邕如怡怡如展天伦之爱也秋九月辛酉有鹡鸰千数栖集于麟徳之庭树竟旬焉飞鸣行揺得在原之趣昆季相乐纵目而观者乆之逼之不惧翔集自若朕以为常鸟无所志怀左清道率府长史魏光乘才雄白鳯辩壮碧鸡以其宏逹愽识负至轩槛预观其事以献其颂夫颂者所以揄扬徳业褒赞成功顾循虚昧诚有负矣美其彬蔚俯同颂云  

伊我轩宫竒树青葱蔼周庐兮冐霜停雪以茂以恱恣卷舒兮连枝同荣吐緑含英曜春初兮蓐収御节寒露微结气清虚兮桂宫兰殿唯所息宴栖雍渠兮行揺飞鸣急难有情情有余兮顾惟徳凉夙夜兢惶慙化踈矣上之所教下之所效实在予兮天伦之性鲁卫兮政亲贤居兮爰游爰处爰笑爰语廵庭除兮观此翔禽以悦我心良史书兮【`原本编入接武疑误`】  

郎士元  

【`高仲武云士元河岳英竒人伦秀异自家刑国遂拥大名右丞以往与钱更长郎公稍更闲雅近于康乐`】  

湘夫人咏二首  

蛾眉对湘水遥哭苍梧山万乘既已没孤舟谁忍还至今楚山上犹有泪防斑  

南望涔阳路多新愁桂酒神降时回风江上秋彩云忽无处碧水空安流  

詶二十八秀才见寄  

昨夜山月好故人来新思清光到枕上嫋嫋凉风时永意能在我惜无擕手期  

宿判官江楼  

适楚岂吾愿思归秋向深故人江楼月永夜千里心叶落搅乡夣鸟啼惊越吟寥寥更何有断续空城砧  

赠万生下第还吴  

直道多不偶羙才应息机覇陵春欲暮云海独言归为客成白首入门嗟布衣莼羮若可忆蹔出掩柴扉  

关矦祠送高员外还荆州  

将军禀天姿义勇冠今昔走马百战场一剑万人敌谁为感恩者竟是思归客流落荆巫间徘徊故乡隔离筵对祠宇洒酒暮天碧去去勿复言啣悲向陈迹  

题刘相公三湘图  

昔日到衡霍迩来忆南州今朝平津邸兼得潇湘游稍辩郢门树依然芳杜洲微明三巴峡咫尺万里流飞鸟不知倦远帆生暮愁涔阳指天末北渚空悠悠枕上见渔父坐中常狎鸥谁言魏阙下自有东山幽  

皇甫冉  

【`高仲武云晋宋齐梁以来采掇者无数而补阙独获骊珠使前贤失歩后辈却立自非天假何以达斯长辔未骋芳兰早凋悲夫`】  

出塞  

吹角出塞门前瞻即胡地三军尽囘首皆洒望乡泪转念关山长行防风景异由来征戍客各负轻生义  

詶裴十四  

淮海各聨翩三年方一见素心终不易髪何须变旧国想平陵春山满阳羡隣鸡莫遽唱共惜良夜燕  

之京留别刘方平  

客子慕俦侣含凄整朝装邀欢日不足况乃前期长离袂惜嘉月远还劳折芳迟囘越二陵囘首但苍苍乔木清宿雨故关愁夕阳人言长安乐其奈缅相望  

题裴二十一新园  

东郭访先生西郊寻隠路乆为江南客自有云阳树已得闲园心不知公府歩闭门白日晚倚杖青山暮果熟任霜封篱踈从水度穷年常牵缀徃事惜沦误唯见偶耕人朝朝自来去  

李端  

古别离  

水国叶黄时洞庭霜落夜行舟问商贾宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯日落闻津鼓人老自多愁水深难急流清宵歌一曲白首对汀洲  

留别柳仲庸  

惆怅流水时萧条背城路离人出古亭嘶马入寒树江海正风波相逢在何处  

野亭三韵送钱员外  

野菊开欲稀寒泉流渐浅幽人歩林后叹此年华晚倚杖送行云寻思故山远  

归山招王逵  

日长原野静杖策歩幽巘雉鸲麦苗隂蝶飞谿草晚我生好闲放此去殊未返自是君不来非关故山远  

适谷口元赞善所居  

入谷访君来秋泉已堪渉林间人独坐月下出相接重露湿苍苔明灯照黄叶故交一不见素髪何稠叠  

卢纶  

太白西峯偶宿书怀  

弱龄兼昧鄙遇胜唯求止如何羇旅中得歩青防里青防有桂丛氷雪两仙翁毛节未归海丹梯闲倚空逍遥拟上清洞府不知名醮罢雨当至客辞山忽明山明鸟声乐日气生石壑石壑树翛翛白云如水流白云消防尽垅堠俨然秋积阻山河固绵聨烽戍稠五营承庙畧四野失边愁吁嗟系尘役又负灵山迹芝术自芳香尘沙几沉溺书此欲沾衣平生事每违烟霄不可仰鸾鹤任追随  

送吉中孚归楚州旧山  

青袍芸阁郎谈笑挹侯王旧箓藏云穴新诗满帝乡名高闲不得到处人争识谁知氷雪顔已杂风尘色此去复如何东臯岐路多借茆临紫陌囘首忆沧波年来倦萧索但说淮南乐并檝湖中游连樯月下泊防溜入阊门千灯夜市喧喜逄邻舍伴遥语问乡园下淮风自急树杪分郊邑送客随岸行离人出舟立渔村绕水田澹浦隔晴烟欲就林中醉先期石上眠林昬天未曙且向云边去暗入无路山心知有花处登高日转明下望见春城洞里草空长冢边人自耕寥寥行异境过尽千峯影露色凝古坛泉声落寒井仙成不可期多别自堪悲为问桃源客何人见乱时  

送顾秘书归岳州  

黄叶落不尽苍苔随雨生当轩置尊酒送客归江城竹里闻机杼舟中见弟兄岳阳贤太守应为改乡名  

上己日陪齐相公花楼宴  

钟陵暮春月飞观延羣英晨霞耀中轩满席罗金琼持杯凝远睇触物结幽情树色参差緑湖光防灔明礼卑瞻绛帐恩浃厠华缨徒记山隂兴今日乃为荣  

和李中丞酬万年房少府过汾州景云观因以寄【`房李早年同居此观`】  

显晦澹无迹贤哉常晏如如何惊孤鹤忽乃得双鱼叙以泉石旧帐然风景余低徊青油幕梦寐白云居玉洞桂香满雪坛松影踈沉思瞩仙侣纡组正军书积学早成道感恩难遂初梅生谅多感归止岂吾庐  

与张櫂对酌【`櫂当作濯`】  

张翁对卢叟一榼山村酒倾酒请予歌忽防张翁呵呵余官非屈曲有怨辞多歌罢谢张翁所思殊不同余悲方为老君责一何空曾防乐官録向是悲翁曲张老闻此词汪汪泪盈目卢叟醉言麤一杯凡数呼囘头顾张老焉敢戏为儒  

奉陪侍中游石笋谿十二韵  

朝日照灵山山谿浩纷错图书无旧记鲧禹应新凿双壁泻天河一峯吐莲萼潭心乱雪卷岩腹繁珠落彩蛤攒锦囊芳萝嫋花索猿羣曝阳岭龙宂腥隂壑静得渔者言闲闻洞仙博欹松倚朱幰广石屯油幙国泰事留侯山春纵康乐间关殊状鸟烂熳无名药欲騐少君方长吟大隠作旌幢不可驻古塞新沙漠  

司空曙  

关山月  

苍茫明月上夜乆光如积野漠冷胡霜关楼宿边客陇头秋露暗碛外寒沙白唯有故乡人霑裳此闻笛  

令狐峘  

硖州旅舍怀苏州韦郎中【`公频有尺书颇积离乡之思`】  

儒服学从政遂为尘事婴衔命东复西孰堪异乡情怀禄且怀思策名敢逃名羡彼农畆人白首新交并江山入秋气草木雕晚荣芳塘寒露凝旅馆凉飚生懿交守东吴梦想闻颂声云水方浩浩离忧何时平  

朱长文  

宿新安江深渡馆寄郑州王使君  

霜飞十月中揺落众山空孤馆闭寒水大江生夜风赋诗应有意沈约在关东  

余延寿  

南州行  

揺艇至南国国门连大江中洲两边岸数歩一垂杨金钏越谿女罗衣胡粉香织缣春卷幔采蕨暝提筐弄瑟娇垂幌迎人笑下堂河头浣衣处无数紫鸳鸯  

折杨柳  

天道连国门东西种杨柳葳蕤君不见袅娜垂来乆緑枝栖瞑禽雄去雌独吟余花怨春尽微月起秋隂坐望中蝶起攀枝上叶好风吹长枝婀娜何如妾妾见柳园新高楼四五春莫吹胡塞曲愁杀陇头人  

顾况  

【`皇甫湜序畧云吴中山水气象君居吴中长于逸诗往往若穿天心出月胁意外惊人语非寻常所能及也`】  

拟古  

龙剑昔藏影送雄留其雌人生阻懽会神物亦别离碧树感秋落佳人无还期夜瑟为君咽浮云为君滋  

弃妇词  

古人虽弃妇弃妇有归处今日妾辞君辞君欲何去本家零落尽恸哭来时路忆昔未嫁君闻君甚周旋及与同结髪値君适幽燕孤魂托飞鸟两眼如流泉流泉咽不燥万里关山道及至见君归君归妾已老物情弃衰歇新宠方妍好拭泪出故房伤心剧秋草妾以憔悴捐羞将旧物还余生欲有寄谁肯相留连空牀对虚牖不觉尘埃厚寒水落芙蓉秋风堕杨柳记得初嫁君小姑始扶牀今日君弃妾小姑如妾长囘首语小姑莫嫁如兄夫  

弋阳谿中望仙人城  

何草乏灵姿无山不孤绝我行虽云蹇偶胜聊换节上界浮中流光响洞明灭晚禽曝霜羽寒鱼依石髪自有无还心隔陂望松雪  

严公钓台作  

灵芝产遐方威鳯驾重霄严公何耿洁托志肩夷巢汉后虽则贵子陵不知高糠粃当世道长揖防龙朝扫门彼何人升降不同朝舍舟遂长往山谷多清飚  

奉同郎中韦使君郡斋雨中宴集  

好鸟依嘉树飞雨洒高城况与数君子列坐分两楹文雅一何丽林塘含余清我公未归朝游子不待晴白云帝乡远沧江枫叶鸣拜手欲无言零泪如酒倾寸心已摧折别离方骨惊安得淩风翰肃肃宾天京  

刘太真  

顾十二左迁过韦苏州房杭州韦睦州三使君皆有郡中宴集诗辞意高丽鄙夫人之所仰慕顾生既至留连笑语因以成篇以继三君子之风  

宠至乃不惊罪及非无由奔迸歴畏途缅邈赴遐陬牧此雕弊甿属当赋敛秋夙兴谅无补旬暇焉敢休前日怀友生独登城上楼迢迢西北望远思不可収今日车骑来旷然消人忧晨迎东斋饭晚度南谿游以我碧流水泊君青翰舟莫将迁客程不为胜境留飞札谢三守斯篇希见詶  

朱仿  

谿行却寄新别者  

潺湲寒溪上自此成离别回首望归人移舟逄暮雪频行识草树渐老伤年髪唯有白云心为向东山月  

窦参  

【`高仲武云窦君诗亦祖况千运比之孟云卿尚在廊庑之间矣`】  

迁谪江表乆未归  

一自经放逐徘徊无所从便为寒山云不得随飞龙名岂不欲得归岂不欲早若无三月资难适千里道离心与羇思终日常草草人生年几齐忧苦则先老谁能假羽翼使我伤怀抱  

登濳山观  

山势欲相抱一条微迳盘攀萝歇复行始得凌仙坛闻道葛夫子此中炼还丹丹成五色光服之生羽翰灵草空自翠余霞谁共餐至今歩虚处犹有孤飞鸾幽幽古殿门下压浮云端万丈水声落四时松色寒既入无何乡转嫌人事难终当远尘俗高卧从所安  

姚系  

京口遇旧识兼送往陇州  

蝉鸣一何急日暮秋风树即此不胜愁陇隂人更去相逄与相失共是亡羊路  

五老峯大明观赠隠者  

云观此山北与君擕手稀林端渉横水洞口入斜晖乍见鸾鹤迩忽为烟雾飞故人清和客黙含琴心微丹术幸可授青龙当未归悠悠平生意此日复相违  

送周愿判官归岭南  

早蝉望秋鸣夜琴怨离声然多异感值子江山行由来重义人感激事纵横往复念遐阻淹留慕平生晨奔九衢饯暮始万里程山驿风月榭海门烟雾城易绡泉源近拾翠沙溆明兰蕙一为赠贫交空复情  

刘湾  

出塞曲  

将军在重围音信绝不通羽书如流星飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马牧秋月瘁卒卧霜风仍闻左贤王更欲图云中  

李陵别蘓武  

汉武爱边功李陵提歩卒转战单于庭身随汉军没李陵不爱死心存归汉阙誓欲还国恩不为匈奴屈身辱家已无长居虎狼窟胡天无春风虏地多积雪穷隂愁杀人况与苏武别发声天地哀执手肺肠绝白日为我愁隂云为我结生为汉宫臣死为胡地骨  

李希仲  

【`仲武中兴间气集评希仲诗云殊轻靡华胜于实此所谓才力不足务为清逸然前军飞鸟落格鬬尘沙昬亦出塞实録亹亹不绝者可及于中矣`】  

蓟门行二首  

旄头有精芒胡骑猎秋草羽檄南渡河边庭用兵早汉家爱征战宿将今巳老辛苦羽林儿从戎榆关道一身救边速烽火连蓟门前军飞鸟落格鬭尘沙昬寒入鼓鼙急单于将夜奔当须徇忠节身死报国恩  

苏涣  

【`杜甫称其诗以为涣思虑出书箧几杖之外隠隠留金石声云`】  

变律  

养蚕为素丝叶尽蚕亦老倾筐对空林此意向谁道一女不得织万夫受其寒一夫不得意四海行路难祸亦不在大福亦不在先世路险孟门吾徒当勉旃  

戎昱  

塞上曲二首  

惨惨寒日没北风卷蓬根将军领疲兵却入古塞门廻首指隂山杀气成黄云  

楼上画角哀即知兵心苦试问左右人无言泪如雨何意休明时终年事鼙鼓  

从军行  

昔从李都尉双鞬照马蹄擒生黑山北杀敌黄云西太白沉虏地边草复萋萋归来邯郸市百尺青楼梯感激然诺重平生胆力齐芳筵暮歌发艳粉轻鬟低半醉秋风起铁骑门前嘶远戎报烽火孤城严鼓鼙挥鞭望尘去少妇莫含啼  

苦哉行  

妾家清河边七叶承貂蝉身为最小女偏得浑家怜亲戚不相识幽闺十五年有时最远出秪到中门前去年狂胡来惧死翻生全今秋官军至岂意遭戈鋋脱身出虎口不及归黄泉苦哉难重陈暗哭苍苍天  

长安秋夜  

八月更漏长愁人起常早闭门寂无事满院生秋草昨夜西梦梦行荆南道远客归去来在家贫亦好  

湖南雪中留别  

草草还草草湖南别离早何处愁杀人归鞍雪中道出门迷辙迹云水白浩浩明日武陵西相思鬓堪老同辛兖州巢父卢副端岳相思献酬之作因舒归怀兼呈辛魏二院长杨长宁  

暮角发高城情人坐中起临觞不及醉分防秋风里虽有明月期离心若千里前欢反惆怅后会还如此焉得夜淹留一囘终宴喜羇游复牵役馆至重湖水早晚泛归舟吾从数君子  

抚州处士湖泛舟送北廻两指此南昌县查溪兰若别  

移罇铺山曲祖帐查溪隂铺山即远道查溪非故林凄然诵新诗落泪霑素襟郡政我何有别情君独深禅庭古树秋宿两清沉沉挥袂故里远悲伤去住心  

李益  

【`大厯以后严沧浪深取者李益耳`】  

观囘军  

行行上陇头陇月暗悠悠万里将军没囘旗陇戍秋谁令呜咽水重入故营流  

入南山至全师兰若  

木陨水归壑寂然无念心南行有真子被褐息山隂石路瑶草防松门寒景深吾师亦何授自起定中吟  

送诸暨王主簿之任  

别愁已万绪离曲方三奏远宦一辞乡南天异风秦城岁方老越国春山秀落日望寒涛公门闭清昼何用慰相思裁衣寄关右  

闻亡友王七嘉禾寺得素琴  

故人昔此去留琴明月前今来我访旧涙洒白云天讵欲匣孤响送君归夜泉抚琴犹可绝况此故无弦何必雍门奏然后使潺湲  

送辽阳使还军  

征人歌且行北去辽阳城二月戎马息悠悠边草生青山出塞断代地入云平昔者匈奴战多闻杀汉兵平生报国愤日夜角弓鸣勉君万里去勿使虏尘惊  

华山南庙  

隂山临古道古庙闭山碧落日春草中搴芳荐瑶席明灵逹精意髣髴如不隔岩雨神降时囘飚入松栢尝闻炕儒后此地反秦璧自古害忠良神其辅宗祏  

将赴朔方早发汉武  

弭盖出故关穷秋首边路问我此何为平生重一顾风吹山下草系马河边树奉役良有期囘瞻终未屡去乡幸未远戍衣今已故岂惟幽朔寒念我机中素去矣勿复言所酬知者遇  

## 唐诗品汇卷十九  

明　高栋　编  

接武【`下`】  

于鹄  

秦越人洞中咏  

扁鹊得仙处传是西南峯年年山下人长见骑白龙洞门黑无底日夜唯雷风清斋将入时戴花兼抱松石迳隂且寒地响如远钟似行山林外闻乘屐声重低碍更俯身渐远昼夜同时时白蝙蝠飞入茅衣中行乆路转窄静闻水淙淙但愿逄一人自得朝天宫  

宿西山修下元斋咏  

幽人在何处松桧深防防西峯望紫云知有安期生沐浴溪水暖新衣礼仙名脱履入静堂绕像随礼行碧纱笼寒灯长幡缀金铃林下听法人起践枯叶声啓奏修律仪天曙山鸟鸣分行布菅茅列坐满中庭持斋撞钟玉函散宝经焚香开卷时照耀金室明投简石洞深称遇上帝灵学道能苦心自古无不成  

入白芝寻黄尊师  

触烟入溪口茫茫唯柽枥其中飞碧流十里不通屐出林尚未明细径悬峭壁把藤借行势光滑猿猱迹忽然风景异乃到神仙宅天晴茅屋头残雪蒸气白隔梳髪声乆立闻吹帻抱琴出门来不是人间客幽院无洒扫四时自虚寂落叶埋长松出地才数尺曾读上清经去住长生籍愿示不死方何山有琼液  

过淩霄断天谒张先生祠  

戢戢乱峯里一峯独淩天下防如尖高上有十里天至人爱幽深一住五十年悬牍到其上乘牛耕蘌田衣食不下求乃是云中仙山僧独知处相引冲碧烟断崖昼昬黒流泉横双椽面壁攀石棱养力方敢前累歇日初没始到茆堂边见客不问谁礼质无周旋醉卧枕欹树坐寒展青氊折松扫藜牀秋菓顔色鲜白犬防客衣惊走闻腥羶乃知轩冕徒宁比云壑眠  

戴叔伦  

【`刘须溪云防公诸诗短处更深长处愈浅`】  

独不见  

前宫路非远旧苑春将徧玉戸看早梅雕梁数归燕身轻逐舞袖香暖传歌扇自和秋风词长侍昭阳殿谁信后庭人年年独不见  

去妇怨  

出妇不敢啼风悲日凄凄心知恩义绝谁忍分明别下坂车辚辚畏逄乡里亲空持牀前幔却寄家中人忽辞王去为是秋胡死欲比今日情烦寃不相似  

潭州使院书情寄江夏贺兰副端  

云雨一萧散悠悠关复河俱从泛舟役近隔洞庭波春水去不尽秋风今又过无因得相见却恨寄书多  

新秋夜寄江右友人  

遥夜独不寐寂寥蓬戸中河明五陵上月满九门东万里亲友防故园江海空怀归正南望此夕起秋风  

长孙佐辅  

陇西行  

隂云凝朔气陇上正飞雪四月草不生北风劲如割朝来羽书急夜宿长城窟道隘行不前相呼抱鞍歇人寒指欲堕马冻蹄皆裂射鴈旋充饥斧氷还止渇宁辞解围鬭但恐乘疲没早晚边空归来养辛骨  

关山月  

凄凄还切切戍客多离别何处最伤心关山见秋月关月竟如何由来远近过始经兔塞终照白狼河忽忆秦楼妇流光应共有已得并蛾眉还知揽纎手去岁照同行比翼复连形今宵照独立顾影自防防余晖渐西落夜夜看如昨借问映旌旗何如鉴帷幙拂晓朔风悲蓬惊鴈不飞几时征戍罢还向月中归  

山行经村径  

一径有人迹到来惟数家依稀听机杼寂厯看桑麻雨湿渡头草风吹坟上花却驱羸马去数防归林鸦  

山居  

看书爱幽寂结宇青防间飞泉引风听古桂和云攀地深草木稠境静鱼鸟闲隂气晚出谷朝光先照山有时独杖藜入夜犹啓关星昬归鸟过火出樵童还神体自和适不是离人寰  

楚州盐古墙望海  

混沌本冥冥泄为洪川流雄哉大造化万古横中州我从西北来登髙望蓬丘隂晴乍开合天地相沉浮长风卷繁云日出扶桑头水净露鲛室烟销凝蜃楼时来会云翔道蹇即津游明发促归轸沧波非宿谋  

山行书事  

日落风飕飕驱车行远郊中心有所悲古墓守黄茅茅中狐兎窠四面鸟鸢巢鬼火时独出人烟不相交行行近林村一径欹还坳迎云听蟠蟀向月看蟏蛸翁喜客来坐客来羞厨庖浊醪夸泼螘时菓仍新苞相劝对寒灯呼儿爇枯樵雅朴颇近古其言无斗筲忧欢世上并岁月途中抛谁知问津客空作扬雄嘲  

杨淩  

奉詶韦滁州寄示  

淮阳为郡暇坐惜流芳歇防怀累榭风清暑澄潭月陪燕辞三楚戒途绵百越非当远别离雅奏何由发  

崔元翰  

奉和圣制中元日题奉敬寺  

妙道非本说殊途成异名圣人得其要俱以化羣生鳯吹从上苑龙宫连外城花鬘列后殿云车驻前庭松竹含新秋轩有余清缅怀空同事须继箫管声离想境都寂忘言理更精域中信称大天下乃为轻届已由济物尧心岂所荣  

刘商  

铜雀妓  

魏主矜蛾眉羙人羙如王高台无昼夜歌舞竟未足盛色如转圜夕阳落深谷仍令身没后尚足平生欲红粉横泪痕调弦向空屋举头君不在唯见西陵木玉辇岂再来娇鬟为谁緑那堪秋风里更舞阳春曲曲罢情不胜凭阑向西哭台边生野草来去罥罗縠  

杨衡  

卢十五竹亭送侄偁归山  

落叶寒拥壁清霜夜霑石正是忆山时复送归山客殷勤一樽酒晓月当白  

寄赠田仓曹湾  

芳兰媚庭除灼灼红英舒身为陋巷客门有绛辕车朝览夷吾传暮习颍阳书眄云高羽翼待价蕴璠璵缨弁虽云阻音尘岂复踈若因风雨晦应念寂寥居  

题和师仙药室  

山边萧寂室石掩浮云扄绕室唯有路松烟深冥冥入松汲寒水对鹤开仙经石几香未尽木花风吹零何年去华表几度穷沧溟却顾宦游子眇如霜中萤  

九日陪樊尚书龙山宴集  

孟嘉从燕地千乗复登临縁危陟高歩凭旷写幽襟黄花玩初馥翠物喜盈斟云杂组绣色乐和山水音斾揺秋吹急筵卷夕光沉都人瞻骑火犹知隔寺深  

游陆先生故岩居  

独壑临高嶂苍苔绝行迹仰窥猿挂树俯对鹤巢石上有一岩屋相传灵人宅深林无旸晖幽水转终夕秋夜闲居即事寄庐山郑员外蜀郡傅处士  

忧思繁未整良辰会无由引领迟佳音星纪缕以周蓬阆绝华耀况乃处穷愁坠叶寒拥砌灯光夜悠悠开琴弄清弦窥月俯澄流冉冉鸿鴈度萧萧帷箔秋长怀石门咏缅慕碧鸡游髣髴像顔色崇兰隠芳洲  

登紫霄峯赠黄仙师  

紫霄不可涉灵峯信穹崇下有琼树枝上有翠髪翁鸡鸣秋汉侧日出红霞中璨璨真仙子执旌为侍童焚香杳忘言黙思含太空世华从熠燿虚室自朦胧云飞琼瑶圃息芝兰藂玉箓掩不开天微微风兹焉悟佳防尘境亦幽通浩淼临广津永用挹无穷  

武元衡  

独不见  

荆门一柱观楚国三休殿环佩俨神仙辉光生顾眄春风细腰舞明月高堂宴梦泽水连云渚宫花似霰俄惊白日晚始悟炎凉变别岛异波潮离鸿分海县南北断相闻嗟嗟独不见  

送唐君次  

都门去马嘶灞水春流浅青槐驿路直白日离亭晚望望烟景微草色行人远  

晨兴赠友寄呈窦使君  

江陵岁方晏晨起眄庭柯白露伤红叶清风断緑萝徇时真气索念远幽怀多夙昔东山意纵横南浦波有羙婵娟子百虑攒双蛾缄情郁不舒幽竹自骈罗为余歌寒苦防酒朱顔酡两鬓倐云变【`一作世事浮云变`】功名将奈何  

旬暇西亭寄呈熊郎中副使  

旬休屏戎事凉雨北眠一夜江城夣万里绕山川草木防幽气池塘鸣早蝉妍芳落春后旅思生秋前红槿粲庭艳緑蒲繁渚烟行歌独酌謡坐发朱丝弦哀玉不可扣华觞徒湛然闻君东林卧郡阁旷周旋酬对龙象侣灌注清泠泉如何无碍智犹苦病牵纒  

羊士谔  

九月十日郡楼独酌  

掾吏当授衣郡中稀物役嘉辰怅已失残菊谁为惜棂轩一尊泛天景洞虚碧暮节独赏心寒江鸣湍石归期北州里旧交东山客飘荡海云深相思桂花白  

小园春至偶书呈吏部窦郎中孟员外  

松篠虽苦节氷霜惨其间欣欣发佳色如喜东风还幽抱想前躅冥鸿度南山春台一以眺达士亦解顔偃息非老圃沉吟秘关驰晖忽复失壮岁不得闲君子当济物丹梯难共攀心期自有约去扫苍苔山  

权徳舆  

【`严沧浪云徳舆却有绝似盛唐者或有似韦蘓州处刘随州处者`】  

杂诗  

溟水春正緑上宫兰叶齐光风两揺荡鸣佩出中闺一顾授黄流千金呈瓠犀徒然路傍子恍恍复凄凄  

月夜江行  

扣舷不能寐浩露清衣襟弥伤孤舟夜远结万里心幽兴惜瑶草素懐寄鸣琴三奏月初上寂寥寒江深  

丰城剑池驿  

龙剑昔未发泥沙相晦藏向非张茂先孰辩斗牛光神物不自达圣贤亦彷徨我行丰城野慷慨心内伤  

渭水  

吕氏年八十皤然持钓钩意在静天下岂惟食营丘师臣有家法小白乃尊周日暮驻征策爱兹清渭流  

晚渡杨子江却寄江南亲故  

返照满寒流轻舟任揺荡支頥见千里烟景非一状远岫有无中片帆风水上天清去鸟灭浦逈寒沙涨树晚叠秋岚江空翻宿浪胷中千万虑对此一清旷囘首碧云深佳人不可望  

感寓  

残雨倦欹枕病中时序分寒虫与秋叶一夜隔闻虚室对揺落晤言无与羣防心试观化世故如丝棼但防鸢戾天岂见山出云下俚徒击节朱弦秘南薰柯梧秀朝阳上有威鳯文终待九成奏来仪瑞吾君  

古意  

家人强进酒酒复能忘情持杯未饮时众感纷已盈明月照我傍庭柯振秋声空阶白露下枕席凉风生所思万里余水阔山纵横佳期凭梦想未晚愁鸡鸣愿得一心人当年懽乐并长筵映玉爼素指弹秦筝睇呈巧笑惠音激凄清此愿良未果永怀空如酲  

祗命赴京途次淮口因书所怀却寄使府羣公  

弱植素寡偶趍时非所任感恩再登龙求友皆断金彪炳覩竒彩凄锵闻雅音适欣佳期接遽叹离思侵靡靡遵远道忡忡劳寸心难成独酌謡空奏伐木吟泬寥清冬时萧瑟白昼隂交欢谅如昨滞念纷在今因风试矫翼倦飞会归林向晚清淮驶廻首楚云深  

早发杭州泛富春江寄陆三十六公祐  

晓起徒驭春江多好风白波连青云荡漾晨光中四望浩无际沉忧将此同未离奔走徒但恐成悲翁俯视触饵鳞仰目淩霄鸿缨尘日已厚心累何时空泛泛此人世所向皆樊笼唯应杯中物醒醉皆穷通故人圃姿琼树分青葱终当此山去共结兰桂丛  

刘禹锡  

【`按唐史本传云禹锡恃才而发褊心不无怨望年益晏偃蹇寡所合乃以文章自适晚年尤精于诗与白乐天诸人倡和白常推为诗豪又云其诗在处有神物防持`】  

团扇辞  

团扇复团扇奉君清暑殿秋风入庭树从此不相见上有乘鸾女苍苍虫网遍明年入怀袖别是机中练  

咏古有所寄  

车音想辚辚不见綦下尘可怜平阳地歌舞娇青春金屋容色在文园词赋新一朝复得幸应知失意人  

效阮公体  

朔风悲老骥秋霜动鸷禽出门有远道平野多层隂灭没驰绝塞振迅拂华林不因感衰节安能激壮心  

善卷坛下作  

先生见尧心相与去九有斯民既已治我得安林薮道为自然贵石是无穷夀瑶台在此山识者常囘首  

秋晚题湖城驿池上亭  

秋次池上馆林晖照南荣尘衣纷未解幽思浩已盈风莲坠故萼霜菊含晚英恨为一夕客愁听晨鸡鸣  

发华州留别张侍御  

束简下延阁买符驱短辕同人惜分袂结念醉芳樽切切别弦思萧萧征马烦临岐无限意相见却忘言  

登陜州城北楼却忆京师亲友  

独上百尺楼日穷思亦愁初日遍露草野思光悠悠尘息长道白林清宿烟収回首云深处永怀帝乡游  

登苏州后登虎丘寺望海楼  

独宿望海楼夜深珍木冷僧房已闭戸山月方出岭碧池涵剑彩宝刹揺星影却忆郡斋中虚眠此时景  

岁杪将发楚州呈乐天  

楚泽雪初霁楚城春欲归清淮变寒色远树含清晖原野已多思风霜濳灭威与君同旅鴈向此刷毛衣  

别友人后得书因以诗赠  

前时送君去挥手青门桥路转不相见犹闻马萧萧今得出关书行尘日已遥春还迟君至共结芳兰苕  

吊柳子厚【`并序`】  

元和乙未与故人柳子厚临湘水为别柳浮舟适柳州余登陆赴连州后五年余复从故道出桂岭至前别处而君没于南中因赋以吊  

忆昨与故人湘江岸头别我马映林嘶君帆转山灭马嘶循故道帆灭如流电千里江蓠春故人今不见  

秋江早发  

轻隂迎晓日霞霁秋江明草树含逺思襟怀有余清凝眸万像起朗吟孤愤平渚鸿未矫翼而我已遐征因思市朝人方听晨鸡鸣昬昬恋衾枕安见元气英纳爽耳目变玩竒筋骨轻沧洲有竒趣浩荡吾将行  

寄陜州姚中丞【`时分司东都`】  

八月天地肃二陵风雨収旌旗阙下来云日关东秋禹迹想前事汉台余故丘裵徊襟带地左右帝王州留滞悲昔老恩光荣彻侯相思望棠树一寄商声讴  

和武中丞秋日寄怀简诸僚故  

退朝还公府骑吹息繁隂吏散秋庭寂鸟啼烟树深威生奉白简道胜外华簮风物清远目功名怀寸隂云衢念前侣防翰冩中襟凉菊照幽径败荷攒碧浔感时江海思报国松筠心空怀寿陵歩芳尘何处寻  

裴祭酒尚书见示春归城东松坞别墅寄王左丞高侍郎之什命同作  

早宦阅人事晚怀生道机时从学省出独望郊园归野酌渡春水山花应岩扉石头解金章林下歩緑薇青松郁成坞脩竹盈尺围吟风起天籁蔽日无炎威危径盘羊肠连甍耸翚飞幽谷响樵斧澄潭环钓矶日见高帝城冠盖扬光辉白云难持寄清韵投所希二公如长离比翼翔太微含情谢林壑酬唱并珠玑顾余乆郎濳愁寂对芳菲一闻丘中趣再抚黄金徽  

李观  

宿裴有书斋  

卧君山下山鸟与我言清风何飕飗松栢中夜繁乆游失归趣宿此似故园林烟横近郊谿月落古原  

杨巨源  

题赵孟庄  

管鲍化为尘交友存如线升堂俱自媚得路难相见懿君敦三益頺俗期一变心同袭芝兰气合廻霜霰石门云卧乆玉洞花寻遍王濬受旌旗梁竦劳州县烟鸿秋更远天马寒逾徤愿事郭先生青囊书几卷  

孟简  

拟古  

剑客不夸貌主人知此心但营纎毫义肯计千万金勇发看鸷击愤来听虎吟平生贵酬徳两敌无幽深  

## 唐诗品汇卷二十  

明　髙棅　编  

五言古诗二十  

正变  

韩愈  

【`唐司空圗云韩诗驱驾气势共掀雷决电　晁氏客语云韩文公诗号杜体谓铺叙而含蓄也若虽近不防狎虽逺不背戾该于理多矣　蔡寛夫诗话云退之诗豪放自成一家特恨其深婉未足　苏东坡云书之美者莫如顔鲁公然书法之坏自顔始诗之美者莫如韩文公然诗格之变自韩始　诗眼云退之诗早年亦学建安如孤臣昔放逐暮行河堤上重云赠李观等篇皆效建安体但颇加新竒也`】  

秋懐诗十一首【`韩仲韶云此诗多自感其趋向不与世合故末章有避语穽触心兵之语又以霜菊自叹可见其一时直道之不容也刘须溪云秋懐诗终是豪宕非近语也`】  

牕前两好树众叶光薿薿秋风一披拂筞筞鸣不巳微灯照空牀夜半偏入耳愁忧无端来感叹成坐起天明视顔色与故不相似羲和驭白日疾急不可恃浮生虽多途趍死唯一轨胡爲浪自苦得酒且欢喜  

白露下百草萧兰共凋悴青青四墙下已复生满地寒蝉蹔寂寞蟋蟀鸣自恣连行无穷期禀受气苦异适时各得所松栢不必贵【`刘云甚怨　青青者萧也故松栢如此耳正言似反`】  

彼时何卒卒我志何曼曼犀首空好饮亷颇尚能饭学堂日无事驱马适所愿茫茫出门路欲去聊自叹归还阅书史文字浩千万陈迹竟难寻贱嗜非贵献丈夫意有在女子乃多怨【`刘云肮脏愈髙`】  

秋气日恻恻秋空日凌凌【`刘云恻恻凌凌亦是自道`】上无枝上蜩下无盘中蝇岂不感时节耳目去所憎清晓卷书坐南山见髙棱其下澄湫水有蛟寒可罾惜哉不得往岂谓吾无能【`刘云可与古诗十九首上下而气复过之`】  

离离挂空悲慽慽抱虚警【`刘云又胜`】露秋树髙虫吊寒夜永敛退就新懦趋荣悼前猛归愚识夷涂汲古得脩绠名浮犹有耻味薄真自幸【`刘云又怨`】庻几遗悔尤即此是幽屏【`葛立方韵语阳秋云此犹陶公归去来辞觉今是而昨非之意似有所悟也`】  

今晨不成起端坐尽日景虫鸣室幽幽月吐牎冏冏防懐若迷方浮念剧含梗尘埃慵伺候文字浪驰骋尚须勉其顽王事有朝请  

秋夜不可晨秋日苦易暗我无汲汲志何以有此憾寒鸡空在栖缺月烦屡瞰有琴具徽弦再鼓听愈淡有如乘风船一纵不可缆不如觑文字丹铅事防勘岂必求嬴余所要石与甔  

卷卷落地叶随风走前轩鸣声若有意颠倒相追奔空堂黄昏暮我坐黙不言童子自外至【`刘云谓童子不喻退而诵诗耳`】吹灯当我前问我我不应馈我我不餐退坐西壁下读书尽数篇作者非今士相去时已千其言有感触使我复凄酸顾谓汝童子置书且安眠丈夫属有念事业无穷年【`刘云耿耿如在目前荆公抛书还少年不如此畅`】  

霜风侵梧桐众叶着树干空阶一片下琤若摧琅玕【`刘云甚无要造此竒崛`】谓此夜气灭望舒霣其团青无依倚飞辙危难安惊起出户视倚楹乆汍澜忧愁费晷影日月如跳丸迷复不计逺为君驻尘鞍  

暮暗来客去羣嚣各収声悠悠偃宵寂亹亹抱秋明世累忽进虑外忧遂侵诚强懐张不满弱念缺易盈【`刘云时时有自得语`】诘屈避语穽茫触心兵败虞千金弃得比寸草荣知耻足为勇晏然谁汝令  

鲜鲜霜中菊既晓何用好扬扬弄芳蝶尔生还不早运穷两值遇婉娈死相保西风蛰龙蛇众木日凋槁由来命分尔冺灭岂足道【`葛立方云此则似有不遇时之叹也　刘云甚悲惋自足有守死不易之志陈去非以为躁岂其然哉　又云十　韵皆豪壮感激不类选体最后诗气短然极耿切也`】  

夜歌  

静夜有清光闲堂仍独息念身幸无恨志气方自得乐哉何所忧所忧非我力【`樊泽之云此篇作于贞元中时强藩悍将可为朝廷忧公方叹谋计之未就虽欲忧非所力也`】  

暮行河堤上  

暮行河堤上四顾不见人衰草际黄云感叹愁我神夜归孤舟卧展转空及晨谋计竟何就嗟嗟世与身【`樊泽之云此篇与夜歌意同`】  

长安交游者赠孟郊  

长安交游者贫富各有徒亲朋相过时亦各有以娱陋室有文史高门有笙竽何能辨荣悴且欲分贤愚【`葛立方云公此诗贫者文史之乐贤于富者笙竽之乐也`】  

宿曽江口示侄孙湘  

舟行亡故道屈曲髙林间林间无所有奔流但潺潺嗟我亦拙谋致身落南蛮茫然失所诣无路何能还【`刘云气短极寥寥之思非平生比也`】  

落叶送陈羽  

落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各沾衣  

晚菊【`此诗在阳山穷独不自聊而作`】  

少年饮酒时踊跃见菊花今来不复饮毎见恒咨嗟伫立摘满手行行把归家此时无与语弃置奈悲何  

从仕【`贞元十七年始从调京师而作`】  

居闲食不足从仕力难任两事皆害性一生恒苦心黄昏归私室惆怅起叹音弃置人间世古来非独今  

哭杨兵曹【`凝`】陆歙州【`参`】  

人皆期七十才半岂蹉跎数出知己泪自然白髪多晨兴为谁恸还坐乆滂沱论文与寤语已矣可如何  

感春  

偶坐藤树下暮春下旬间藤隂已可庇落蕋还漫漫亹亹新叶大珑珑晚花干青天髙寥寥两蝶飞翻翻时节适当尔懐悲自无端【`刘云无无要写得沉至不同末语动人`】  

出门【`樊泽之云此诗在京师不得志而作故其辞如此`】  

长安百万家出门无所之岂敢尚幽独与世实参差古人虽已死书上有其辞开卷读且想千载若相期出门各有道我道方未夷且于此中息天命不吾欺  

送李正字【`儗`】归湖南  

长沙入深楚洞庭值秋晚人随鸿鴈少江共叶葭逺歴歴余所经悠悠子当返孤游懐耿介旅宿梦婉娩风土稍殊音鱼虾日异饭亲交俱在此谁与同息偃  

幽懐  

幽懐不可写行此春江浔适与佳节防士女竞光隂凝妆耀州渚繁吹荡人心间闗林中鸟亦知和为音岂无一樽酒自酌还自吟但悲时易失四序迭相侵我歌君子行视古犹视今  

江汉一首答孟郊  

江汉虽云广乘舟渡无艰流沙信难行马足常往还凄风结冲波狐裘能御寒终宵处幽室华烛光烂烂茍能行忠信可以居夷蛮嗟余与夫子此义毎所敦何为复见赠缱绻在不谖  

县斋读书  

出宰山水县读书松竹林萧条捐末事邂逅得初心哀犺醒俗耳清泉洁尘襟诗成有共赋酒熟无孤斟青竹时黙钓白云日幽寻南方本多毒北客恒惧侵谪谴甘自守滞留愧难任投章类缟帯伫答逾兼金【`贞元二十年在阳山作公尝曰阳山天下之穷处县郭无居民官无丞尉小吏十余家审此则诗无共赋酒无共斟其谁与乐此乎盖是逺方来从游户外屦常满矣篇末意必赠从游者望其报章也`】  

南谿始泛二首  

榜舟南谿上上上不得返幽事随去多孰能量近逺隂沈过连树藏昻抵横坂石麤肆磨砺波恶厌牵挽或飘岸渔竟就平洲饭防防暮秋稍稍新月偃余年懔无几休日怆已晚自是病使然非由取髙蹇【`此诗乃长庆间公以病在告日所作故云余年懔无几是年十二月公薨始绝笔于此矣　黄山谷最爱此诗有诗人句律之深意`】南谿亦清驶而无楫与舟山农惊见之随我观不休不惟儿童辈或有杖白头馈我笼中劝我此淹留我云以病归此已颇自由幸有用余俸置居在西畴困仓米谷满未有旦夕忧上去无得得下来亦悠悠但恐烦里闾时有缓急投愿为同社人鸡豚燕春秋  

重云一首李观疾赠之  

天行失其度隂气来干阳重云蔽白日炎燠成寒凉小人但恣怨君子惟忧伤饮食为减少身体岂宁康此志诚足贵惧非职所当藜尚如此肉食安可尝穷冬百草死幽桂乃芬芳且况天地间大运自有常劝君善饮食鸾鳯本高翔【`诗眼云重云赠李观原板李字下缺近本添儗字谬`】  

龊龊【`贞元十五年郑滑大水此篇大抵言当世之士龊龊无能为国虑者`】  

龊龊当世士所忧在饥寒但见贱者悲不闻贵者叹大贤事业异逺抱非俗观报国心皎洁念时涕汍澜妖姬坐左右柔指发哀弹酒殽虽日陈感激宁为欢秋隂欺白日泥潦不少干河堤决东郡老弱随惊湍天意固有属谁能诘其端愿辱太守荐得充諌诤官排云呌阊阖披腹呈琅玕致君岂无术自进诚独难  

孟郊  

【`唐李翶云郊诗髙处在古无上平处犹下顾沈谢　隠居诗话云郊诗蹇澁穷僻琢削不暇真苦吟而成观　严沧浪云孟郊之诗刻苦其句法格力可以见矣读之令人不欢`】列女操  

梧桐相待老鸳鸯防双死贞妇贵徇夫舍生亦如此波澜誓不起妾心古井水  

塘下行  

塘邉日欲斜年少早还家徒将白羽扇调妾木兰花不是城头树那栖来去鸦  

游子吟  

慈母手中线游子身上衣临行密密缝意恐迟迟归难将寸草心报得三春晖【`刘云全是托兴终之悠然不言之感复非睍睆寒泉之比千古之下犹不忘谈诗之尤不朽者`】  

送逺吟  

河水昏复晨河邉相送频离杯有泪饮别柳无枝春一笑忽然敛万愁俄已新东波与西日不惜逺行人  

巫山行  

见尽数万里不闻三声猿但飞萧萧中有亭亭魂千载楚襄恨遗文宋玉言至今晴明天云结深闺门  

静女吟  

艳女皆妬色静女独检踪任礼耻任妆嫁徳不嫁容君子易求聘小人难自从此志与谁谅琴弦幽韵重  

苦寒吟  

天色寒青苍北风呌枯桑厚氷无裂文短日有冷光敲石不得火壮隂正夺阳调苦竟何言冻吟成此章  

古怨别  

飒飒秋风生愁人怨离别含情两相向欲语气先咽心曲千万端悲来却难説别后唯所思天涯共明月  

征妇怨  

良人昨日去明月又不圆别时各有泪零落青楼前君泪濡罗巾妾泪滴路尘罗巾常在手今得随妾身  

古薄命妾  

不惜十指弦为君千万弹常恐新声至坐使故声残弃置今日悲即是昨日欢将新变故易变故为新难青山有蘼芜泪叶长不干空令后世人采掇幽思攅【`刘云其声如乐府为近此复以苦语胜`】  

湘妃怨  

南廵竟不返二妃怨逾积万里防蛾眉潇湘水空碧【`刘云不苦死形容自得大意`】荒山下古庙収贞魄乔木深青春清光满瑶席搴芳徒自荐灵意殊脉脉玉佩不可亲裴徊烟波夕  

车遥遥  

路喜到江尽江上又通舟舟车两无阻何处不得游丈夫四方志女子安可留郎自别日言无令生逺愁旅鴈忽呌月断猿寒啼秋此夕梦君梦君在北城楼塞泪无回収寄恨无回辀愿为驭者手与郎回马头  

古别曲  

山川古今路纵横无断绝来往天地间人皆有离别行衣未束帯中肠已先结不用防镜中自知生白髪欲陈去留音声向言前咽愁绝填心胸茫茫为君説荒郊烟莽苍旷野风凄切处处得相随人那不如月【`刘云语虽如此极是苦思`】  

感懐  

秋气悲万物惊风振长道登髙有所思寒伤百草平生有亲爱零落不相保五情今已伤安得自能老  

闻砧  

杜鹃声不哀断猿啼不切月下谁家砧一声肠一绝杵声不为客客闻髪尽白杵声不为衣欲令游子归  

长安早春  

旭日朱楼光东风不起尘公子醉未起羙人争探春探春不为桑探春不为麦日夕出西园秪望花柳色乃知田家春不入五侯宅  

去妇  

君心匣中镜一破不复全妾心藕中丝虽断犹牵连安知御轮士今日翻廻辕一女事一夫安可移再天君听琴中言哀哀上丝弦  

别怨  

一别一回老志士白髪早【`刘云便极顿挫殆不可复得`】在富易为容居贫难自好【`刘云亦通透有味`】沈忧损性灵服药亦枯槁秋风游子衣落日行逺道君问去何之贱身难自保【`刘云古意沈着甚有余情`】  

劝酒  

白日无定影清江无定波人无百年寿百年复如何堂上陈羙酒堂下列清歌劝君金屈巵勿谓朱顔酡松栢岁岁茂丘陵日日多君防终南山千古青峨峨【`刘云起得似苦曲折又极豪畅善道人意`】  

独愁  

前日逺别离昨日生白髪欲知万里情晓卧半牀月常恐百虫鸣使我芳草歇  

春愁  

春物与愁客遇时各有违故花辞新枝新泪落故衣日暮两寂寞飘然亦同归  

秋夕贫居述懐  

卧冷无逺梦听秋酸别情髙枝低枝风千叶万叶声【`刘云创体`】浅井不共饮痩田常废耕今交非古交贫语闻皆轻【`刘云説尽`】  

落第  

晓月难为光愁人难为肠谁言春物荣起见叶上霜雕鹗失势病鹪鹩假翼翔弃置复弃置情如刀刃伤【`刘云世上苦语搜索畧尽`】  

秋懐  

秋至老更贫破屋无门扉一片月落牀四壁风入衣踈梦不复逺【`刘云精语`】弱心良易归商葩将去緑缭绕争余辉野歩贱事少病谋向物违幽幽草根虫生意与我防  

失意归吴因寄东台刘侍郎  

自念西上身忽随东归风长安日下影又落江湖中离娄岂不明子野岂不聪至寳非眼别至音非耳通因缄俗外调仰寄髙飞鸿  

独宿岘首忆长安故人  

月迥无隠物况复大江秋江城与沙村人语风飕飕岘亭当此时故人不同游故人在长安亦可将梦求  

苏州昆山惠聚寺僧房  

昨日到上方片云挂石牀锡杖莓苔青袈裟松栢香清磬无短韵古灯含永光有时乞鹤归还访逍遥场  

游终南龙池寺  

飞鸟不到处僧房终南巅龙在水长碧雨开山更鲜歩出白日上坐依青谿邉地寒松栢短石际道路偏晚磬送归客数声落遥天  

过分水岭  

山壮马力短路行石齿中十歩九举辔廻还失西东谿水变为雨悬崖隂蒙蒙客衣飘飖秋葛花零落风白日舍我没征途忽然穷  

立徳新居  

踈门不掩水洛色寒更髙晓碧流视听夕清濯衣袍但立仁义徳未觉登渉劳逺岸雪难尽劲枝风易号霜禽各啸侣吾亦爱吾曹  

游终南  

南山塞天地日月石上生【`刘云未知其下云何即此其山有不容至`】髙峯夜留景深谷昼未明山中人自正路险心亦平长风驱松栢声拂万壑清即此悔读书朝朝近浮名【`刘云警异`】  

西山经灵寳观【`观即尹真人旧宅`】  

道士无白髪语音灵泉清青松多寿色白石常夜明放歩霁霞起振衣华风生真文秘中顶寳气浮四楹一片古关路万里今人行上仙不可见孤防徒西征  

连州吟  

春风朝夕起吹緑日日深试为连州吟泪下不可禁连山何连连连天碧嵚岑哀猿哭花死子规裂客心兰蕋结新佩潇湘遗旧音怨声能剪弦坐抚零落琴  

山中送从叔兰赴举  

石根百尺松山眼一片泉倚之道气髙饮之诗思鲜于此逍遥场忽奏别离弦却笑薜萝子不同鸣跃年  

送从弟郢东归  

尔去东南夜我无西北梦谁言贫别易贫别愁更重晓色夺明月征人逐羣动秋风楚涛髙旅榜将谁共  

答郭郎中  

松栢死不变千年色青青志士贫更坚守道无异营毎弹潇湘瑟独抱风波声中有失意吟和者泪满缨何以报知者永存坚与贞  

赠郑夫子鲂  

天地入胸臆吁嗟生风雷文章得其防物象由我裁宋玉逞大句李白飞狂才茍非圣贤心孰与造化该勉矣郑夫子骊龙今始胎  

汝坟防从弟楚村见赠时郊得入秦楚村适楚  

朝为主人心夕作行客吟汝水忽凄咽汝风流苦音北阙秦门髙南路楚石深分泪洒白日离肠绕青岑何以寄逺懐黄鹤能相寻  

留别知己  

共照日月影独为愁思人【`刘云怨痛复不可堪`】岂知鶗鴂鸣瑶草不得春一片两片云千里万里身云归嵩山阳身寄江之濵弃置复何道楚情吟白苹  

感别送叔简校书再登科东归  

长安车马道髙枕结浮隂下有名利人一人千万心黄鹤多逺势沧溟无近浔怡怡静退姿泠泠思归吟菱唱忽生听芸书廻望深清风散言笑余花缀衣襟独恨鱼鸟别一飞将升沈  

与韩愈李翺张籍别  

朱弦奏离别华灯少光辉物色岂有异【`刘云亦不料下句如此`】人心顾将违客程殊未巳岁华忽然防秋桐故叶下寒露新鴈飞逺游岂重恨送人念先归夜集类羁鸟晨光失相依马迹绕川水鴈书还闺闱常恐亲朋阻独行知虑非  

上河阳李大夫  

上将秉神畧至兵无猛威三军当严冬一抚胜重衣霜剑夺众景夜星失长辉苍鹰独立时恶鸟不敢飞武牢鎻天关河桥纽地机大军奚以安守此称者稀贫士少顔色贵门多轻肥试登山岳髙方见草木防山岳恩既广草木心皆归  

李少府防吊李元賔遗字  

零落三四字忽成千万年那知寞客不有补亡篇斜月吊空壁旅人难独眠一生能几时百虑来相煎戚戚故交泪幽幽长夜泉巳矣难重言一言一澘然  

览崔爽遗文因纾幽懐【`崔没南方`】  

堕泪数首文悲结千里坟苍冥且留我白日空遗君仙鹤未巢月衰鳯先坠云清风独起时旧语如再闻瑶草罢葳防桂花休氛氲万物与我心相感哭江濆  

悼吴兴张衡评事  

君生霅水清君没霅水浑空令骨肉情哭得白日昏大夜不复晓古松长闭门琴弦緑水绝诗句青山存昔为芳春顔今为芳草根独问冥冥理先儒未曽言【`刘云语不尽白又髙调之不可解者`】  

## 唐诗品汇卷二十一  

明　髙棅　编  

五言古诗二十一  

余响【`上`】  

王建  

江南杂体二首  

处处江草緑行人发潇湘潇湘廻鴈多日夜思故乡春梦不知数空山兰蕙芳  

江上风翛翛竹间湘水流日夜桂花落行人去悠悠复见离别处虫声隂雨秋  

思逺人  

妾思常悬悬君行复绵绵征途向何处碧天与青天岁乆自有念谁令长在邉少年若不归兰室如黄泉  

早起  

廻灯正衣裳出户星未稀堂上候姑起环佩生晨辉暗池光羃歴宻树花葳防九成钟漏绝遥听直郎归  

邯郸主人  

逺客无主人夜投邯郸市飞蛾绕残烛半夜人醉起垆邉酒家女遗我缃绮被合成双鳯花宛转不相离纵令顔色故勿遣合欢异一念始为难万金谁足贵门前长安道去者如流水晨风去鸟翔裴徊别离此  

将归故山留别杜侍御  

有川不得渉有路不得行沈沈百忧中一日如一生【`刘云人之有此苦不能道`】错来干诸侯石田废春耕虎防卫重门何因逹中诚日月俱照曜山川异隂晴如何百里间开目不见明我今归故山誓与草木并愿君去丘阪长使道路平【`刘云古意`】  

七泉寺上方  

长年好名山本性今得从回首尘迹遥稍见麋鹿踪老僧云中居石门青重重隂泉养成龟古壁飞却龙扫石礼新经悬幡上髙峯日髙猿鸟合【`刘云好`】覔食听山钟将火寻逺泉煮茶傍寒松晚随収药人便宿南涧中【`刘云自在`】晨起冲露行湿花枝茸茸归依向禅师愿作香火翁  

张籍  

【`张自本集序云公为古风最善自李杜之后风雅道防继其美者惟公一人矣　白乐天读其诗云张公何为者业文三十春尤攻乐府辞举代少其伦　姚合读其诗云妙绝江南曲凄清怨女诗古风无敌手新语是人知其为当时名士推服也如此`】  

宛转行  

华屋重翠幄绮席雕象牀逺漏防更踈薄衾中夜凉炉氲暗裴徊寒灯背斜光妍姿结宵态寝壁幽梦长宛转复宛转忆君更未央  

离怨  

切切重切切秋风桂枝折人当少年嫁我当少年别【`刘云真是妇人本色`】念君非征行年年长逺途妾身甘独没髙堂有舅姑山川岂遥逺行人自不返【`刘云甚是优游`】  

公子行  

金羁白马郎何处踏青来马骄郎半醉蹀望楼台似见楼上人玲珑牕户开隔花闻一笑落日不知回  

杨贲  

感兴【`一作时兴`】  

贵人昔未贵咸愿顾寒防及自登枢要何曾问布衣平明登紫阁日晏下彤闱扰扰路傍子无劳歌是非  

陆长源  

詶孟十二新居见寄  

大道本夷旷髙情亦冲虚因随白云意偶逐青萝居青萝纷防密四序无惨舒余清濯子衿散彩还吾庐去岁登美第策名在公车将必继管箫岂惟蹑应徐首夏尚清和残芳遍丘墟褰帏防牕柳汲井滋园蔬逹者贵知心古人不愿余爱君蒋生迳且着茂陵书  

李渉  

题清谿鬼谷先生旧居  

翠壁开天地青崖列云树水容不可状杳若清河雾常闻先生教指示秦仪路二子才不同逞词过尺度偶因从吏役逺到栖处松月想旧山烟霞了如故未遑錬金鼎日觉容光暮万虑随境生何由返真素寂寞天籁息清迥鸟声曙廻首望重重无期挹风驭  

白居易【`苏东坡云乐天善长篇但格制不髙局于浅切又不能变风操故读而易厌矣沈存中云乐天诗不必皆好然识趣可尚矣诗苑类格云乐天讽谕之诗长于激闲适之`】  

【`诗长于遣感伤之诗长于切律诗百言以上长于赡五字七字百言以上长于情`】续古五首  

春旦日初出曈曈曜晨晖草木照未逺浮云已蔽之天地黯以晦当午如昏时虽有东南风力防不能吹中园何所有满地青青葵阳光委云上倾心欲何依  

掩涕别乡里飘飖将逺行茫茫緑野中春尽孤客情驱马上丘陇髙低路不平风吹棠梨花啼鸟时一声古墓何代人不知姓与名化作路傍土年年春草生感彼忽自悟令我何营营  

朝采山上薇暮采山上薇岁晏薇亦尽饥来何所为坐饮白石水手把青松枝击节独长歌其声清且悲枥马非不肥所苦长絷维豢豕非不饱所忧竟为牺行行歌此曲以慰常苦饥  

戚戚复戚戚送君逺行役行役非中原海外黄沙碛伶俜独居妾迢递长征客君望功名归妾忧生死隔谁家无夫妇何人不离拆所恨薄命身嫁迟别日廹妾身有存没妾心无改易生为闺中妇死作山头石  

窈窕双鬟女容徳俱如玉昼居不逾阈夜行常秉烛气如含露兰心似贯霜竹宜当备嫔御胡爲守幽独无媒不得选年忽过三六岁暮望汉宫谁在黄金屋邯郸进娼女能唱黄花曲一曲称君心恩荣连九族  

小阁闲坐  

阁前竹萧萧阁下水潺潺拂簟卷帘坐清风生其间静闻新蝉鸣逺见飞鸟还但有巾挂壁而无客叩关二疏返故里四老归旧山吾亦适所愿求闲而得闲  

首夏南池独酌  

春尽杂英歇夏初芳草深薫风自南来吹我池上林緑苹散还合頳鲤跳复沈新叶有佳色残莺犹好音依然谢家物池酌对风琴惭无康乐咏秉笔思沈吟境胜才思穷诗成不称心  

重过寿泉忆与杨九别时因题店壁  

商州南十里水有名寿泉涌出石岸下流经山店前忆昔别离日我去君言还寒波与去泪此地共潺湲一去歴万里再去经六年形容已变改泉水犹依然他日君过此殷勤吟此篇  

秋池  

身闲无所为心闲无所思况当故园夜复此新秋池岸暗鸟栖后桥明月出时菱花香散漫桂露光参差静境多独得幽懐竟谁知悠然心中语自问来何迟  

听琴【`集作清夜琴兴`】  

月出乌栖尽寂然坐空林是时心境闲可以弹素琴清泠由水性恬淡随人心心积和平气水应正始音响余羣动息曲罢秋夜深正声感元化天地清沈沈  

欧阳詹  

铜雀妓  

萧条登古台回首黄金屋落叶不归林髙陵永为谷妆容徒自丽舞态悦谁目惆怅繐帷前歌声苦如哭  

晨装行  

村店月西入山枝鹎鵊声求灯彻夜席束囊事晨征寂寂人尚眠悠悠天未明岂无偃息心所务前有程  

题严光钓台  

弭棹歴陈迹悄然闗我情伊无昔时节岂有今时名辞贵不辞贱古心谁复行钦哉此谿曲永传英风声  

自懐州却赴洛途中作  

惆怅防疲马孤蓬被风吹昨东今又西冉冉长路岐岁晚桂无叶夜寒霜满枝旅人恒苦辛寞天何知  

徐十八晦落第  

嘉糓不夏热大器当晚成徐生异凡鸟安得非时鸣汲汲有所【`集作故`】为驱驱无本情懿哉苍梧鳯终见排云征  

初发太原途中寄所思  

驱马觉渐逺回头长路尘髙城已不见况复城中人去意尚未甘居情谅尤辛万里东北晋千里西南秦一履不出门一车无停轮流萍与系匏早晚期相亲  

同诸公过福先寺禅院宣上人房  

律座下朝讲昼门为掩闗偶同静者来正值髙云闲寂尔方丈内莹然虚白间千灯智慧心片玉清羸顔  

翫月  

八月三五夕旧嘉蟾兔光斯从古人好共下今宵堂素魄皎孤凝芳辉纷四扬裴徊林上头泛滟天中央皓露助流华轻飚佐浮凉清冷到肌肤洁白盈衣裳惜此苦宜翫揽之非可将含情顾广庭愿勿沈西方  

鲍溶  

隋宫  

御街行路客行路悲春风野老几代人犹耕炀帝宫零落池台势髙低禾黍中  

岐路  

北客苦防寒徒侣勤逺程忧人席不暖残月马上明飘飘岐路间长见日初生重嶂晓色浅踈猿寒啼清人间多岐路常恐终身行廻见四方人车轮无留声空谷亦堪隠下田非懒耕古今有遗训饱食非亲荣我生礼义乡少小见太平贤圣犹羁旅况复非其名  

吕温  

闻砧有感  

千门俨云端此地富罗纨秋月三五夜砧声满长安幽人感中懐静听泪汍澜所恨捣衣者不知天下寒  

李贺  

【`京兆杜牧本集序畧云贺诗盖骚之苖裔理虽不及辞或过之世皆曰使贺且未死少加以理奴婢命骚可也　严沧浪云卢仝之怪长吉之诡天地间自无此体不得　又云太白天仙之词长吉鬼仙之词矣`】  

马引【`中华古今注云樗里牧防为父报怨杀人匿山下有天马夜降围其室而鸣闻声以为吏追之奔走且视乃天马迹也因悟曰岂吾所处之将危乎遂逃沂泽援琴为此引`】  

我有辞乡剑玉锋堪截云襄阳马客意气自生春朝嫌剑花净暮嫌剑光冷能持剑向人不解持照身  

伤心行  

咽咽学楚吟病骨伤幽素秋姿白髪生木叶啼风雨灯青兰膏歇落照飞蛾舞古壁生凝尘羇魂梦中语  

铜雀妓【`追和何逊谢朓之作`】  

佳人一壶酒秋容满千里石马卧新烟忧来何所似歌声且潜弄陵树风自起长裾压髙台泪眼防花机【`刘须溪云不必苦心居然自近选语又云直有墓中不能言者却正如此亦近大体`】  

塞下曲  

胡角引北风蓟门白于水【`刘云悲壮卓绝`】天舍青海道城头月千里雾下旗蒙蒙寒金鸣夜刻蕃甲鎻蛇鳞马嘶青冢白秋静见旄头沙逺席羇愁【`一作席萁愁为是盖卧沙中以豆萁为席也`】障北天应尽河声出塞流  

还自会稽歌【`并序`】  

庾肩吾于梁时尝作宫体謡引而以应和皇子及国势沦败肩吾先潜难会稽后始还家仆意其必有文今无得焉故作还自会稽歌以补其悲  

野粉椒壁黄湿萤满梁殿台城应教人秋衾梦铜辇【`太子车也`】吴霜防归鬓身与塘蒲晚脉脉辞金鱼羇臣守迍贱【`刘云此拟肩吾之作安得不述梁亡之悲其沈着憔悴在于自言秋衾铜辇之梦而庾自见殆赋外赋也塘蒲之叹融入秋晚结语却如此极是矣`】  

感讽  

星尽四方髙万物知天曙已生须已养荷担出门去君平乆不返康伯遁国路【`汉韩康字伯休桓帝聘之不得已行至亭舍间道遁云`】晓思何譊譊阛阓千人语【`刘云咏严君平韩伯休而感讽自见安能免此其妙在言外末语不収拾之収拾更佳`】  

贾岛  

【`司空阖云贾诗诚有警句视其全篇意思殊晦`】  

古意  

碌碌复碌碌百年双转毂志士中夜心良马白日足俱为不等闲谁是知音目眼中两行泪曽吊三献玉  

易水懐古  

荆卿重虚死烈节书前史我叹方寸心谁论一时事至今易水桥寒风兮萧萧易水流得尽荆卿名不泯  

延康吟  

寄居延康里为与延康邻不爱延康里爱此里中人人非十年故人非九族亲人有不朽语得之烟山春  

题岸上人郡内闲居  

静向方寸求不居千嶂幽池开菡萏香门闭莓苔秋金玉重四句粃糠轻九流炉烟上乔木钟磬下危楼手种一株松贞心与师俦  

答王参  

寸晷不相待四时去如竞客思先觉秋虫声苦知暝霜松积旧翠露月圆如镜诗负属景同琴孤坐堂听相期黄菊节别约红桃迳毎把式防篇临风一长咏  

和刘涵  

京官始云满野人依旧闲闭门一亩居中有古风还市井日巳午幽牕梦南山乔木覆北斋有鸟鸣其间前日逺岳僧来时与开闗新题惊我瘦窥镜见丑顔陶情昔清澹此意共谁攀  

寄孟恊律  

我有吊古泣不泣向路岐挥泪洒暮天滴着桂树枝别后冬节至离心北风吹坐孤雪扉夕泉落石桥时不惊猛虎啸难辱君子词欲酬空觉老无以堪逺持岹峣倚牕角王屋悬清思  

感秋  

商气飒已来岁华又虚掷朝云藏竒峯暮雨洒踈滴几蜩嘿凉叶数虫思隂壁落日空馆中归心逺山碧昔人多秋感今日何异昔四序驰百年髪坐来白喧喧徇名利扰扰同辙迹倘无世上懐去偃松下石  

寄逺  

别肠多郁纡岂能肥肌肤始知相结密不若相结踈踈别恨应少密离恨难祛门前南流水中有北飞鱼鱼飞向北海可以寄逺书不惜寄逺书故人今在无况此数尺身阻彼万里途自非日月光难以知子躯  

姚合  

街西居  

爱得山野性住城事多违青山在宅南廻首东西稀浅浅一井泉数家同汲之独我恶水浊凿井庭之陲自凿还自饮亦为众所非吁嗟世间事洁身诚难为  

寄李余卧疾  

穷节弥惨栗我讴自云乐伊人同疾恙所对唯苦药寂寞行稍稀清羸餐自薄幽斋外浮事梦寐亦兰若雪户掩复明风帘卷还落方持数杯酒勉子同斟酌  

杜牧  

【`唐史本传云牧诗清致豪迈人号为小杜以别杜甫云然议论好异于人稍自昧于理者`】独酌  

长空碧杳杳万古一飞鸟生前酒半闲愁醉闲多少烟深隋家寺殷叶暗相照独佩一壶游秋毫泰山小  

题安州浮云寺楼寄湖州张郎中  

去夏踈雨余同倚朱防语当时楼下水今日到何处恨如春草多事与孤鸿去楚岸柳何穷别愁纷若絮  

题宣州开元寺【`寺创于东晋时`】  

南朝谢宣城东吴最深处亡国去如鸿遗寺藏烟坞楼飞九十尺廊环四百柱髙髙下下中风绕桂松树青苔照朱阁白鸟两相语谿声入僧梦月色辉粉署阅景无旦夕凭栏有今古留我一罇酒前山防春雨  

赴京初入汴口晓景即事寄兵部李郎中  

清淮控隋漕北走长安道樯形栉栉斜浪态迤迤好【`迤徒何切`】初旭红可染明河澹如扫泽濶鸟来迟村饥人语早露蔓虫丝多风蒲燕雏老秋思髙萧萧客愁长袅袅因懐京洛间宦游何草草什伍持津梁澒涌争追讨翾便讵可寻几秘安能考小人乏馨香上下将何祷唯有君子心显豁如幽抱  

许浑  

洛阳道中  

洛阳多旧迹一日几人愁风起禁花晚月明陵树秋兴亡不可问唯见水东流  

汾上燕别  

云物如故乡山川知异路年来未归客马上春欲暮一樽花下酒落日水西树不待管弦终揺鞭背花去  

李商隠  

【`唐史本传云李为文章瑰迈竒古长于律诗尤精咏史与温庭筠辈号三十六体自称玉溪子云亦曰西昆体`】  

无题  

八岁偷照镜长眉已能画十岁去踏青芙蓉作裙钗十二学弹筝银甲不曾卸十四藏六亲悬知犹未嫁十五泣春风背立秋千下  

## 唐诗品汇卷二十二  

明　髙棅　编  

五言古诗二十二  

余响【`下`】  

马戴  

【`严沧浪云马戴诗在晚唐诸人之上`】  

晚眺有懐  

恻恻抱离念旷懐成怨歌髙台试延望落照在寒波此地芳草歇旧山乔木多悠然暮天际但见鸟相过  

夕次淮口  

天涯孤光尽木末羣鸟还夜乆游子息月明岐路闲风生淮水上帆落楚云间此意今谁见行行悲故闗  

宿裴氏谿居懐厉先辈  

树下孤石坐草间微有霜同此不同人云鸟自南翔迢逓夜山色清冷泉月光西风耿离抱江海遥相望  

陈陶  

悲哉行  

中岳仇先生遗余饵松方服之一千日肢体生异香歩履如风旋天涯不赍粮仍云为此仙不得朝虚皇狡兔有三穴人生又何常悲哉二廉士饿死于首阳  

懐仙吟二首  

丹陵五牙客昨日罗浮归赤斧寻不得烟霞空满衣试于华阳间果遇三茅知采药向十洲同行牧羊儿十洲隔八海浩不可期空留防白鹤巢在长松枝  

云谿古流水春晚桃花香忆与我师别片帆归沧浪沧浪在何许相思泪如雨黄鹤不复来云深别离处石渠泉泠泠三见菖蒲生日夜劳梦魂随波注东溟空懐别时惠长读魔消经  

寄元孚道人  

楚寺章句客佩兰三十年长乗碧云马时防翰林鞭曩事五岳游金衣曵祥烟髙攀桐君手左倚鸑鷟肩哭玉秋雨中摘星春风前横辀截洪偃凭几看广宣尔来寤华胥石壁孤云眠龙降始听偈老方巢莲内殿无文僧驺虞谁能牵因之问楚水吊屈防潺湲  

蒲门戍观海作  

廓落溟涨晓蒲门郁苍苍登楼礼东君旭日生扶桑毫厘见蓬瀛含吐金银光草木露未晞蜃楼气若藏欲游蟠桃国虑歩魅魑乡徐市感秦朝何人在岩廊惜哉千童子葬骨于渺茫恭闻槎客言东池接天潢即此聘牛女曰祈长寿方灵津水清浅余亦暮脩航  

温庭筠  

湘宫人歌  

池塘芳草湿夜半东风起生绿畵罗屏金壶贮春水黄粉楚宫人芳花正刻麟娟娟照台烛不语两含嚬  

西州词  

悠悠复悠悠昨日下西州西州风色好遥见武昌楼武昌何郁郁侬家定无匹小妇被流黄登楼抚瑶瑟朱弦繁复轻素手直凄清一弹三四觧掩抑似含情南楼登且望西江广复平艇子摇两浆催过石头城门前鸟臼树惨澹天将曙鸂飞复还郎随早帆去回头语同伴定复负情侬去帆不安幅作底使西风他日相寻索莫作西州客西州人不归春草年年碧  

刘驾  

出塞  

胡塞不开花四时多作雪北人尚冻死况我本南越古来犬羊地廵狩无遗辙九土耕不尽武皇犹战伐中天有髙阁图畵何时歇坐恐寒上山低于沙上骨  

寄逺  

雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中虫声绕罗帷得书喜犹甚况复见君时  

醒后  

醉卧芳草间酒醒日落后壶觞半倾覆客去应巳乆不记折花时何得花在手  

早行  

马上续残梦马嘶时复惊心孤多所虞僮仆近我行栖禽未分散落月照孤城莫羡闲居者谿边人巳耕  

兰昌宫  

宫兰非瑶草安得春长在回首春又归翠叶不能待悲风生辇路山川寂已晦边恨在行人行人无尽嵗  

姑苏台  

勾践饮胆日呉酒香满杯笙歌入海云声自姑苏来西施舞初罢侍儿整金钗众女不敢妬自比泉下泥越鼓声腾腾呉天隔尘埃难将甬东地更学会稽栖霜迹一朝尽草中棠梨开  

冯叟居  

天作冯叟居山僧尚嫌僻开门因两树结宇倚翠壁谿南有微迳时遇采芝客徃徃白云生对面千里隔机忘若童仆常与猿鸟剧晒药上小峯庭深无日色自从忘归乡【`一作归乡里`】不见旧亲戚累累子孙墓秋风吹古栢  

出门  

出门羡他人奔走如得途飜思他人意与我或不殊以兹聊自安黙黙行九衢生计逐羸马每出似移居客从我乡来但得邻里书田园防换主梦归犹荷锄进犹希万一退复何所如况今辟公道安得不踌躇  

储嗣宗  

送人归故园  

逺节惨言别况逄心乆违从来忆家泪今日送君归野路正风雪还乡犹布衣里中耕稼者应笑读书非  

李羣玉  

感兴二首  

洞房三五夕金缸凝焰灭美人抱云和斜倚纱牕月沉吟想幽梦闺思深不说弦冷玉指寒含嚬逹明发朔鴈衘边秋寒声落燕代先惊愁入耳顔髪濳消改凝云蔽洛浦梦寐劳光彩天边无书来相思泪如海  

湖中古愁  

南云哭重华水死悲二女天边九防黛白骨遗处所朦胧波上瑟清夜降北渚万古一双魂飘飘在烟雨  

岳阳春晚  

不觉春物老块然湖上楼云沙鹧鸪思风日沅湘愁去翼灭云梦来帆指昭丘所嗟芳桂晚寂寞对汀洲  

汉阳春晚  

汉阳抱青山飞楼映湘渚白云蔽黄鹤绿树藏鹦鹉凭髙送春日流恨伤千古遐想襧衡才令人怨黄祖  

我思何所在  

我思何所在乃在阳台侧良宵相望时空此明月色归魂泊湘云飘荡去不得觉来理舟檝波浪春湖白烟光结楚秋瑶草不忍摘因书天未心系此双飞翼  

江楼独酌懐从弟  

水国发爽气川光静髙秋酣歌金尊绿送此清风愁楚色忽满目滩声落西楼云翻天边叶月弄波上钩芳草长揺落衡兰谢汀洲长吟碧云合怅望江之幽  

别狄佩【`梁公曽孙旅于南国`】  

翠柳不着花鳯雏长忍饥未开丹霄翮空把碧梧枝圣人奏云韶祥鳯一来仪文章耀白日众鸟莫敢窥郁抑不自言凡鸟何由知当看九千仞飞出太平时  

小弟南游近来书  

湘南客帆稀游子寡消息经时停尺素望尽云边翼笑言凭梦寐独立想容色落景无来人脩江入天白停停倚门念瑟瑟风雨夕何处泊扁舟中流湍波侧秋归旧牕竹永夜一凄寂吟尔鹡鸰篇中宵慰相忆  

登章华楼  

楚子故宫地苍然云深秋我来览后事薄景空生愁霸业没荆棘雄图成古丘沉吟问鼎语但见东波流征鸿引乡心一去何悠悠晴湖碧云晚暝色空髙楼迢逓超逺峤微茫入孤舟空路不堪望西风白波稠  

雨夜呈长官  

逺客坐长夜雨声孤寺秋请量东海水看取浅深愁愁穷重于山终年压人头朱顔与芳景暗赴东波流鳞翼俟风水青云方阻脩孤灯冷素熖虫响寒房幽借问陶渊明何物可忘忧无因一酩酊髙枕万情休【`容斋随笔云作客渉逺适当穷秋莫投孤林古寺中夜不寐起坐凄恻而闻雨声其为一时抱不言可知而此首二句尽其意态以海水喻愁非过也但作李颀非是`】  

将还罗浮登广陵楞伽台别羽客  

清逺登髙台晃朗纵览歴濯泉唤仙风于此荡灵魄冷光彻逺目百里见海色送云归蓬壶望鹤灭秋碧波澜收日气天上回澄寂百越落掌中十洲防空白身居飞鸟上口咏元籍飘如出尘笼想望吹箫客人间世歌笑不足惜朅来罗浮巓披云炼琼液谢公云岑兴可以蹑髙迹吾将抱瑶瑟绝境纵所适  

将离沣浦置酒野屿奉懐沈正字昆仲三人聨登髙第  

春月二改兎花枝成绿隂年光东流水浩叹伤羇心酌桂烟屿晚鴂鸣江草深良图一超忽万恨逺相寻上国列翘楚才微甘陆沈无灯假贫女有泪沾牛衾衡岳三麒麟各振黄钟音乡云被文防芳价倾词林夫子芸阁英飬鳞湘水浔晴沙踏兰菊隐几当青岑明月洞庭上悠扬挂离襟停杯一揺笔寄生刍吟  

别尹錬师  

吾家五千言至道悬日月若非函闗令谁驻流沙说多君非寻志机悟独超防学道玉笥山烧丹白云宂南穷衡疑秀采药歴幽绝夜卧瀑布风朝行碧岩雪洞宫四百日玉籍恣探阅徒以兰蕙姿缅攀修真诀尘罗罩浮世遐志空飞越一罢棋酒欢离情满寥泬愿骑紫葢鹤早向黄金阙城市不可留尘埃秽仙骨  

司马礼  

感萤  

爱尔持照书临书叹吾道青荧一防光曽误防人老夜乆独此心环垣闭秋草  

感古  

九折无停波三光如转烛珠人不见徒爱燕赵玉祖龙巳深感汉氏逺循欲骊山与茂陵相对秋草绿  

近别  

咫尺不相见便同天一涯何必隔闗山乃言相别离我心与君心脉脉无由知谁堪近别苦逺别犹所期  

弹琴  

深室无外响空桑七弦分所弹非新声俗耳安肯闻月落未终曲暗中泣湘君如传我心苦千里苍梧云  

送进士苖纵归紫逻山居  

汝上多竒山髙懐惬清境强来干名地冠带不能整常言梦归处泉石寒更静鹤声无人夜空月随松影今朝抛我去春物伤明景怅望相送还微阳在东岭  

古边卒思归  

有田不得耕身卧辽阳城梦中稻花香觉后战血腥汉武在深殿唯思廓寰瀛中原半烽火比屋皆防行边土无膏腴闲地何必争徒令执来者刀下死纵横  

蚕女  

飬蚕先飬叶蚕老人亦衰茍无园中叶安得机上丝妾家非豪门官赋日相追鸣梭夜逹晓犹恐不及时但忧蚕与叶敢问结髪期东邻女新嫁照镜弄蛾眉  

道中早发  

野店鸡一声萧萧客车动四峰带晓月十里犹相送繁弦满长道羸马四蹄重遥羡青楼人锦衾方逺梦功名不我与孤剑何所用行役难自休家山忆秋洞  

山中晚兴寄裴侍御  

雷息踈雨散空山夏云晴南轩对林晚篱落新虫鸣白酒一罇满坐歌天地清十年身未闲心在人间名永懐君亲恩乆贱难退情安得蓬丘侣提擕采琼英  

于濆  

塞下曲  

紫塞晓屯兵黄沙披甲卧战鼓声未齐乌鸢已相贺燕然山上云半是离乡魂卫霍徒富贵岂能清乾坤  

巫山髙  

何山无朝云彼云亦悠扬何山无暮雨彼雨亦沧茫宋玉恃才者凭虚构髙唐自垂文赋名荒滛归楚襄峨峨十二峰永作妖鬼乡  

织素謡  

贫女苦筋力缲丝夜夜织万梭为一素世重韩娥色五侯初买笑建章方落籍一曲古凉州六亲长血食  

马嵬驿  

常经马嵬驿见说坡前客一从屠贵妃生女愁倾国是日芙蓉花不如秋草色当时嫁匹夫不妨得头白  

戍客南归  

北别黄榆塞南归白云乡孤舟下彭蠡楚月沈沧浪为子惜功业满身刀箭疮莫渡汨罗水囬君忠孝肠  

旅馆秋思  

旅馆坐孤寂出门成苦吟何事觉归晚黄花秋意深寒蝶恋衰草轸我离乡心更见庭前树南枝巢宿禽  

山村晓思  

开门省禾黍邻翁水头住今朝南涧波昨夜西川雨牧童披短蓑腰笛期烟渚不问水边人骑牛傍山去  

村居晏起  

村舍少闻事日髙犹闭闗起来花满地戴胜鸣桑间居安即永业何者为故山朱门与蓬户六十头尽班  

边游録戍卒言  

二十属卢龙三十防沙漠平生爱功业不觉从军恶今来容髪改知学弯弓错赤肉痛金疮他人成卫霍目断望君门君门苦寥廓  

沙塲夜  

城上更声发城下杵声歇征人烧断蓬对泣沙中月畊牛朝挽车战马夜衔銕士卒浣戎衣交河水流血轻裘两都客洞房愁宿别何况逺辞家生死犹未决  

南越謡  

迢迢东南天巨津无津壖雄风卷昬雾干戈满楼船此时尉佗心儿童待幽燕三寸陆贾舌万里汉山川苦令交趾货尽生虞芮田天意茍如此遐人谁更怜  

卲谒  

长安寒食  

春日照九衢春风媚罗绮万骑出都门拥在香尘里莫辞吊枯骨千载长如此安知今日身不是昔时鬼君看平地游亦见催辀死  

经安谷先生旧居  

羽化留遗踪千载踪难没一泉岩下水防度换明月松老不改柯龙乆皆变骨云雨有归时鸡犬无还日至今青山中寂寞桃花发  

论政  

贤哉三握髪为有天下忧孙不开阁丙吉寕问牛内政由股肱外政由诸侯股肱政若行诸侯政自修一物不得所蚁穴满山丘莫言万木死不因一叶秋朱云若不直汉帝终自由子婴一失国渭水东悠悠  

陆龟蒙  

筑城词  

城上一坏土手中千万杵筑城畏不坚坚城在何处莫叹将军逼将军要却敌城髙功亦髙尔命何足惜  

赠逺曲  

茱萸匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路逺魂梦断怨坐泣西风秋牕月华满  

井上桐  

美人伤离别汲井常待晓愁因辘轳转惊起防栖鸟独立傍银牀碧桐风嫋嫋  

茶人  

天赋识灵草自然钟野姿闲来北山下似与东风期雨后采芳去云间幽路危唯应报春鸟得共斯人知  

朱景  

题吕食新水阁兼寄南啇州郎中  

丹槛初结构孤髙冠清川庭临谷中树檐落山上泉晓色挂残月夜声杂繁弦青春去如水康乐归何年  

华山南望春  

灵岳多异状巉巉出虚空门云恋岩壑起灭苍翠中皓气澄野水神光秘琼宫鹤巢前林雪瀑落满涧风春尽花未发川廻路难穷何因着山屐鹿迹寻羊公  

张乔  

听弹琴  

清月转瑶轸弄中湘水寒能令坐来客不语自相看静恐鬼神出急疑风雨残防时归陇峤更过洞庭弹  

曹邺  

怨歌行  

丈夫好弓剑行坐说金吾喜闻有行役结束不待车官田赠倡妇留妾侍舅姑舅姑皆巳死庭花半是芜中妹寻适人生女亦嫁夫何曽寄消息他处却有书严风厉中野女子心易孤贫贱又相负封侯意何如  

霁后作  

新霁辨草木晚塘明素襟乳燕不归宿双双飞向林微照露花影轻云浮麦隂无人可招隐尽日登山吟  

罗隐  

陇头水  

借问陇头水年年恨何事全疑呜咽声中有征人泪自古无长策况我非深智何计谢潺湲一宵空不寐  

韩偓  

幽独  

幽独起清晨山莺啼更早门巷掩萧条落花满芳草烟和魂共逺春与人同老黙黙又依依凄然此懐抱  

王贞白  

题严光钓台  

山色四时碧谿光七里清严陵爱此水下视汉公卿垂钓月初上放歌风正轻应嫌渭濵叟匡国只论兵  

李建勲  

白鴈  

东溪一白鴈羽毛何皎洁薄暮浴清波斜阳共明灭差池失侣乆幽独依人切旅食頼菰蒲单栖怯霜雪边风昨夜起顾影空哀咽不及墙上乌相将绕双阙  

## 唐诗品汇卷二十三  

明　髙棅　编  

五言古诗二十三  

旁流  

薛竒童【`有姓氏无字里世次可考者十四人`】  

塞下曲  

骄虏南下烟尘暗国中独召李将军夜开甘泉宫一身许明主万里总元戎霜中卧不暖夜半闻边风胡天早飞雪荒徼多转蓬寒云覆水重秋气连海空金鞍谁家子上马鸣角弓自是幽并客非论爱立功  

蒋竒童  

拟古【`国秀集作薛竒童诗`】  

沙尘蔽朝日失道还相遇寒影波上云秋声月前树川气生晓夕野隂乍烟雾沈沈滮池水人马不敢渡吮痈世所薄挟纩恩难顾不见古时人中宵泪横注  

唐尧客  

大梁行  

客有成都来为我弹鸣琴前弹别鹤操后奏大梁吟大梁伤客情荒台对古城版筑有陈迹歌吹无遗声雄哉魏公子畴日好罗英秀士三千人煌煌列众星金槌夺晋鄙白刃刎侯嬴邯郸救赵北函谷走秦兵君子荣且昧忠信莫之明间谍忽来及雄图靡克成千龄万化尽但见海水清旧国多孤累夷门荆棘生苍梧防云没汳浦绿池平闻有东山去萧萧班马鸣河洲搴宿莽日夕泪沾缨因之唁公子慷慨此歌行  

杜頠  

从军行  

秋草马蹄轻角弓持急去为龙城侯正值胡兵袭军气横大荒战酣日将入长风金鼓动白露鐡衣湿四起愁边声南辕时伫立断蓬孤自转寒鴈飞相及万里云沙涨平川氷霰澁夜闻汉使归独向刀环泣  

王烈  

行路难  

行客满长路路长良足哀白日持角弓射人而取财千金谁家子纷纷死黄埃见者不敢言言者不敢回家人各望归岂知长不来  

孙昌  

遇旅鹤  

灵鹤产绝境昻昻无与俦单飞沧溟曙一呌云山秋微生方自得人寰何所求时因戏祥风偶尔来中洲中洲帝王宅园沼深且幽希君惠稻粱欲拜辞丹丘不然奋飞去将适汗漫游肯作池上鹜年年空沉浮  

陈存  

寓居武丁馆  

暑雨飒已过凉颷触幽襟虚馆无喧尘绿槐多昼隂俯视古苔积倾聆早蝉吟放卷一长想闭门千里心  

杨齐哲  

函谷闗  

地险崤函北途经分陜东逶迤众山尽荒凉古塞空河光流晓日树影防朝风圣徳今无外何处是闗中  

楼頴  

伊水门  

朝渉伊水门伊水入门流惬心乃成兴澹然泛孤舟霏微傍青霭容与随白鸥竹隂交前浦柳色媚中洲日落隂云生弥觉兹路幽聊以恣所适此外知何求  

贾驰  

秋入闗  

河上微风来闗头树初湿今朝闗城吏又见孤客入上国谁与期西来徒自急  

李幼卿  

游石桥寺最髙顶  

拂雾理孤策薄霄睡层岑迥升烟雾外豁见天地心物象不可极迟回空咏吟  

袁瓘  

鸿门行  

少年买意气百金不辞费学劎西入秦结交北游魏秦魏多异人与代亦殊伦由来不相识皆是暗相亲寳马青丝辔狐裘貂防服晨过剧孟游暮投咸阳宿然诺本云云诸侯莫不闻犹思百战术更逐李将军始从灞陵下遥遥度朔野北风闻楚歌南庭见胡马胡马正秋肥相邀夜合围战酣烽火灭路断救兵稀白刃纵横逼黄尘飞不息虏骑血洒衣单于泪沾臆献凯云台中自言塞上雄将军行失势部曲遂无功新人不如旧旧人不相救万里长飘飘十年计不就弃置难重论驱马度鸿门行看楚汉事不觉风尘昬寳劒中夜抚悲歌聊自舞此曲不可终曲终泪如雨  

元季川  

山中晚兴  

河汉降霜昨来节物殊媿无神仙姿岂有隂阳俱灵鸟望不见慨然悲髙梧华叶随风扬莽条杂荒芜为君寒谷吟叹息知何如  

泉上雨后作  

风雨荡繁暑雷息佳霁初众峰帯云色清气入我庐飒飒凉飚来临窥惬所图绿萝长新蔓袅袅垂坐隅流水覆檐下丹砂发清蕖飬葛为我衣种芋为我蔬谁是畹与畦弥漫连野芜  

贾琮  

旅泊江津言懐  

征途防迢逓客子倦西东乗流如泛梗逐吠似惊蓬飘风万里外辛苦百年中异县心期阻他乡风月同云归全岭暗日落半江红自然堪迸泪非是泣途穷  

李颀【`姓氏疑误者六人`】  

赠苏明府【`文苑英华作李颀诗按颀集无此篇疑误`】  

苏君年防许状貌如玉童采药傍梁宋共言随日翁常辞小县宰一徃东山东不复有家室悠悠人世中子孙皆老死相识悲转蓬髪白还更黒身轻行若风泛然无所系心与孤云同出入虽一枝【`或作一杖`】安然知始终愿闻素女事去采山花丛诱我为弟子逍遥寻葛洪  

髙适  

铜雀妓【`巳下二篇文苑英华俱作髙适诗按常侍集无此诗疑误`】  

日暮铜雀逈秋深玉座清萧森松栢望委郁绮罗情君恩不再得妾舞为谁轻  

塞下曲  

结束浮云骏翩翩出从戎且凭天子怒复倚将军雄万鼓雷殷地千旗火生风日轮驻霜戈月魄悬雕弓青海阵云匝黒山兵气冲战酣太白髙战罢旄头空万里不惜别一朝得成功畵图麒麟阁入朝明光宫大笑向文士一经何足穷古人昧此道徃徃成老翁  

李彦晖  

采桑【`文苑英华作李彦逺诗`】  

采桑畏日髙不待春眠足攀条有余态那矜【`一作怜`】貌如玉千金岂不赠五马空踯躅何以变真性幽篁雪中绿  

刘希戬  

夏弹琴【`文苑英华作刘希夷诗`】  

碧山本岑寂素琴何清幽弹为风入松崖谷飒已秋庭鹤舞白雪泉鱼跃洪流予欲娯世人明月难暗投感叹未终曲泪下不可收呜呼钟子期零落归山丘死而若有知魂兮随我游  

李益  

长干行【`黄山谷云太白集中长干行二篇其后篇忆妾深闺里乃李益所作诗意亦清丽可喜恐是`】  

忆妾深闺里烟尘不曽识嫁与长干人沙头候风色五月南风兴思君下巴陵八月西风起想君发杨子去来悲如何见少离别多湘潭防日到妾梦越风波昨夜狂风度吹折江头树暗无边行人在何处好乗浮云騘佳期兰渚东鸳鸯绿蒲上翡翠锦屏中自怜十五余顔色桃花红那作商人妇愁水复愁风  

李赤  

姑熟杂咏【`苏东坡公常过姑熟堂下读李白十咏疑其词语浅陋不类太白孙邈云闻之王安国秘阁下有李赤集此诗在焉赤尝自比于李白故名赤`】  

丹阳湖【`在当涂县东南七十里是`】  

湖与元气通风波浩难止天外贾客归云间片防起龟游莲叶上鸟宿芦花里少女棹舟归歌声逐流水  

谢公宅【`即谢朓宅也在城东青山`】  

青山日将暝寂寞谢公宅竹里无人声池中虚月白荒庭衰草偏废井苍苔积唯有清风闲时时起泉石凌歊台【`图经台在当途黄山上宋武帝南游尝登此台乃建离宫焉`】  

旷望登古台台髙极人目叠嶂列逺空闲花杂平陆白云入牕牖野翠生松竹欲览碑上文苔侵岂堪读  

慈姥竹【`当涂县有慈姥山其竹堪为箫管`】  

野竹攒石生含烟映江岛翠色落波深虚声带寒早龙吟曽未听鳯曲吹应好不学蒲柳凋贞心常自保望夫山【`九域志昔有人适楚不还其妻登山望夫化为石山在当涂县`】  

颙望临碧空怨情感离别芳草不知愁岩花但争发云山万里隔音信千里绝春去秋复来相思防时歇  

呉筠【`羽士二人`】  

歩虚词四首  

愍俗从迁谢寻仙去沦没三光有真人与我生道骨淩晨吸丹景入夜饭黄月百闗弥惆怅方寸益清越栖神合虚无洞览周恍惚不觉随玉皇焚香诣金阙  

怡神在灵府皎皎含清澄仙经不吾欺轻举信有徴畴昔希道念而今果天成岂非隂功着乃致白日升焉用过洞府吾其越朱陵  

予因诣金阙飞葢超西极遂入素中天停轮大蒙侧若华拂流影不使白日匿倾曦复停午六合无暝色道化随感迁此理谁能测  

髙升紫极上宴此都岑玉蕋防竒香琼柯流雅音灵风生太漠习习吹人襟体混紫微广神凝空洞深萧然宇宙外自得乾坤心  

歩虚词三首  

扶桑诞初景羽葢凌晨霞倐歘造西域嬉游金母家碧津湛洪源灼烁敷荷花煌煌青琳宫璨璨列玉华真气溢绛府自然思无邪俯矜区中士夭浊良可嗟  

琼台劫万仞孤映大罗表常有三素云凝光自飞绕羽童泛明霞升降何缥缈鸾鳯啸雅音栖翔绛林杪玉虚无昼夜灵景何皎皎一覩太上京方知众天小  

二气播万有化机无停轮而我操其端乃能出陶钧寥寥大漠上所遇皆清真澄莹含元和气同自相亲绛树结丹实紫霞流碧津以兹保童婴永用超形神  

览古三首  

兴亡道之运否泰理所全奈何淳古风既徃不复旋三皇巳防朴五帝初尚贤王业与霸功浮伪日以宣忠诚及狙诈殽混安可甄余智入九霄守愚沦重泉永懐巢居时感涕徒然  

食其昔未偶落魄为狂生一朝君臣契雄辨何纵横运筹康汉业凭轼下齐城既以智所逺还为智所烹岂若终贫贱酣歌本无营  

绛侯成大绩赏厚位仍尊一朝对狱吏荣辱安可论苏生佩六印奕奕为殃源主父食五鼎昭昭成祸根李斯佐二辟巨衅钟其门霍孟翼三后伊戚及后昆天人忌盈满兹理固永存方知得意者何必乗朱轮灭景栖逺壑弦歌对清樽二疏返海滨蒋诩归林园潇洒去物累此谋诚足敦  

登北固山望海  

此山镇京口逈出沧海湄跻览何所见茫茫朝夕驰云生蓬莱岛日出扶桑枝万里混一色焉能分两仪愿言防烟驾缥缈寻安期挥手谢人境吾将从此辞  

听尹錬师弹琴  

至乐本太一幽琴和乾坤郑声乆乱雅此道稀能尊吾见尹仙翁伯牙今复存众人乗其流夫子逹其源在山峻峰峙在水洪涛奔都忘迩城阙但觉清心魂代乏识微者幽音谁与论  

题龚山人草堂  

世人负一美未肯甘陆沉独抱匡济器能懐真隐心结庐迩城郭及到云木深灭迹慕颍阳忘机同汉隂啓户面白水凭轩对苍岑但歌考槃诗不学梁父吟兹道我所适感君齐素襟勗哉龚夫子勿使嚣尘侵  

游庐山五老峯  

彭蠡隐深翠沧波照芙蓉日初金光满景落黛色浓云外听猿鸟烟中见杉松自然符幽情潇洒惬所从整防务探讨嬉游任从容玉膏正滴沥瑶草多丰茸羽人栖层崖道合乃一逢挥手欲轻举为余扣琼钟空香清人心正气信有宗永用谢物累吾将乗鸾龙  

登庐山东峰观九江合彭蠡湖  

百川灌彭蠡秋水方浩浩九混东流朝宗合天沼写心陟云峰纵目还缥缈宛转众浦分差池羣山绕江妃弄明霞彷佛呈窈窕而我临长风飘然欲腾矫昔懐沧洲兴斯志果巳绍焉得忘栈人相从合鱼鸟  

司马退之  

洗心  

不践名利道始觉尘土腥不味稻粱食始觉神骨清罗浮奔走外日月无短明山瘦松亦劲鹤老飞更轻逍遥此中客翠髪皆长生草木多古色鸡犬无新声君有出俗志不贪英雄名傲然脱冠带改换人间情去矣丹霄路向晓云冥冥  

皎然【`衲子五人`】  

【`严沧浪云僧皎然诗在唐诗僧之上`】  

古别离  

太湖三山口呉王在时道寂寞千载心无人见春草谁堪缄怨者持此伤懐抱孤舟畏狂风一防宿烟岛  

歩虚词  

予因览真诀遂感西域【`一作城`】君玉笙下清冥人间未曽闻日华錬精魄皎皎无垢氛谓我有仙骨且令饵氤氲俯仰媿灵顔愿随鸾鹄羣俄然动风驭缥缈归青云  

拟古  

日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽长桑枝渴死化爝火嗟嗟徒尔为空留邓林在摧折令人嗤  

送契上人游  

西陵古江口逺见东扬州绿水不同泛春山应独游寻僧白岩寺望月谢家楼宿昔心期在人寰非乆留  

夏日与綦母居士昱上人院纳凉  

为依炉峰住境胜増道情凉日【`一作长日`】暑不变空门风自清坐援香实近转爱绿芜生宗炳青霞士如何知我名  

疾愈寄人  

哀乐暗成疾卧中芳月移西山有清士孤啸不可追采药曙林静汲泉隂涧迟微踪与麋鹿逺谢求羊【`一作旧交`】知  

经呉平观  

古观秋来秀冷然属仙飚琼葩被脩蔓栢实满寒条影殿山寂寂寥天月昭昭幽情寄仙侣习定至中宵清风闻歩虚真人方上朝  

冬日天目西峰过张錬师所居  

振衣逢野泉渐见栖闲所坎坎山上声幽幽林中语仙卿何代隐卿复言亦楚开氷洗药苖扫雪候山侣零叶聚踈篱幽花积寒渚冥冥孤鹤性天外时轻举  

同陆使君水堂纳凉  

柳家避暑亭意逺不可齐烦襟荡朱弦髙歩援绿荑爱松满尊客来是清风擕瀯渟前谿上旷望古郡西六月正中伏水轻气当凄野香袭荷芰通性亲鳬鹥襌子顾惠休逸民重刘黎乃知髙世量不以出处暌  

杼山襌居寄东谿呉处士季徳  

青云何润泽下有贤人隐路入菱湖深迹与黄鹤近野风吹白芷山月揺青轸诗祖呉州庠到君才不尽身当青山秀文体多郢声澄彻湘水碧泬寥楚天清时人格不同至今罕知名昔贤敦师友此道独君行既得庐霍乃髙雷逺情别时春风多扫尽云山雪为君中夜起孤坐石上月悠然遗尘想邈矣逹性说故人不在兹幽桂惜未结  

赠李中丞洪  

深沉门外权奕世当荣寄地裂大将军家传介珪瑞至今漳河俗犹受仁人赐公初镇淮荆决胜无精兵重围逼大敌六月守孤城政用仁恕立恩由赏罚明遂令麾下士感徳不顾生于时闻王师诸将兵颇凟天子狩南汉尘烟满函谷纯臣独耿介下士多反覆明公仗忠节一言感万夫物性如蒺藜化作春兰敷见谗金被烁终期玉有瑜移官万里道君子情何如  

灵一  

谿行即事  

近夜山更碧入林谿转清不知伏牛路潭洞何纵横曲岸烟初合平湖月未生孤舟屡失道但听秋泉声  

栖霞山夜坐  

山头戒坛路幽映雪岩侧四面青石牀一峰苔藓色松风静复起月影开还黒何独乗夜来殊非昼所得  

送洌寺主之京迎襌和尚  

襌门居此地瞻望在虚空水国月未上苍生如梦中上人知机士瓶锡慰樊笼彼土诸梵象嗟君扬道风  

僧泚  

游元象陌  

空水朝色净澹然湖上心轴轳轻且进江洲如可寻秋风洄泝险落日波涛深寂寞武侯去中流方至今  

贯休  

临髙台  

凉风吹逺念使我升髙台寕知数片云不是旧山来故人天一涯乆客殊未回鴈来不得书书寄空声哀  

古意二首  

一雨火云尽闭门心防防兰花与芙蓉满院同芳馨佳人天一涯好鸟鸣嘤嘤我有双白璧不羡于虞卿我有径寸珠别是天地精玩之室生白潇洒身安轻只应天上人见我双眼明  

美人如游龙被服金鸳鸯手把古刀尺在彼白玉堂文章深掣曵珂佩鸣玎珰好风吹桃花片片落银牀何当举羽翰逺逐朱鸟翔  

脩陆  

题僧梦微房  

东风日未出九衢人已行吾师无事坐苔藓入门生雨过闲花落风来古木声天台频説法石壁欠题名  

新罗王【`外夷一人`】  

太平诗【`永徽元年真徳大破百济之众遣其弟子春秋之子法敏以闻真徳乃织绵作五言太平诗以献其词曰`】  

大唐开鸿业巍巍皇猷昌止戈戎衣定脩文继百王统天崇雨施理物体含章深仁谐日月抚运迈时康幡旗既赫赫征鼓何锽锽外夷违命者剪覆被天殃和风凝宇宙遐迩竞呈祥四时调玉烛七曜廵万方维岳降宰辅维帝用忠良五三咸一徳昭我皇家唐  

刘令【`闺秀五人`】  

听百舌  

庭树旦新晴临镜出雕梁风吹桃李气传过春鸟声尽写山阳笛全作洛濵笙注意留观听误令妆不成  

张琰  

春词二首  

垂柳鸣黄鹂闗闗若求友春情不可奈愁杀闺中妇日暮登髙楼谁怜垂小手  

昨日桃花飞今朝梨花吐春色能防时那堪此愁绪荡子游不归春来泪如雨  

宼妲母  

古兴二首  

郁蒸夏将半暑气扇飞阁骤雨满空来当轩卷罗幙度云开夕霁宇宙何清廓明月流素光轻风换炎铄孤鸾伤对影寳瑟悲别鹤君子去不还揺心欲何托  

金菊延清霜玉壶多美酒良人独不归芳菲岂常有不惜芳菲歇但伤别离乆含情罢斟酌凝怨对牎牖  

妓常浩  

赠卢夫人  

佳人惜顔色恐逐芳菲歇日暮出畵堂下阶见新月拜月仍有词傍人那得知归来玉台下始觉泪防垂  

鲍君徽  

闗山月  

髙髙秋月明北照辽阳城寒迥光初满风多晕更生征人望乡思战马闻鼙惊朔风悲边草沙漠昬虏营霜凝匣中劒风惫原上旌早晚谒金阙不闻刁斗声  

李冶【`女冠一人`】  

寄朱放  

望水试登山山髙湖又濶相思无晓夕相望经年月郁郁山木荣绵绵野花发别后无限情相逄一时说  

## 唐诗品汇卷二十四  

明　髙棅　编  

五言古诗二十四  

长篇  

李白  

送魏万还王屋【`并序`】  

【`王屋山人魏万来自嵩宋沿呉相访数千里不遇乗兴游台越经永嘉观谢公石门后于广陵相见遂共过金陵此公爱文好古独徃物表因述其行而赠是诗凡六十韵　一作自嵩厯兖游梁入呉计三千里相访不遇因下江东寻诸名山徃复百越后于广陵一面遂乘兴同过金陵云云`】  

仙人东方生浩荡弄云海沛然乘天游独徃失所在魏侯继大名本家聊摄城卷舒入元化迹与古贤并十二弄文史挥笔如振绮辨折田巴生心齐鲁连子西渉清洛源颇惊人世喧采秀卧王屋因窥洞天门朅来游嵩峯羽客何双双朝擕月光子暮宿玉女牕鬼谷上窈窕龙潭下奔潨东浮汴河水访我三千里逸兴满呉云飘飖浙江汜挥手杭越间樟亭望潮还涛卷海门石云横天际山白雪走素车雷奔骇心顔遥闻会稽美且度耶谿水万壑与千岩峥嵘镜湖里秀色不可名清辉满江城人游月边去舟在空中行此中乆延伫入寻王许笑读曹娥碑沉吟黄绢语天台连四明日入向国清五峰转月色百里行松声灵谿恣沿越华顶殊超忽石梁横青天侧足履半月眷然思永嘉不惮海路赊挂席厯海峤回瞻赤城霞赤城渐微没孤屿前峣兀水续万古流亭空千霜月缙云川谷难石门最可观瀑布挂北斗莫穷此水端喷壁洒素雪空蒙生昼寒却思恶谿去寕惧恶谿恶咆哮七十滩水石相喷薄路创李北海岩开谢康乐松风和猿声搜索连洞壑径出梅花桥双谿纳归潮落帆金华岸赤松若可招沈约八咏楼城西孤岧嶤岧嶤四荒外旷望羣川会云卷天地开波连浙西大乱流新安口北指严陵瀬钓台碧云中邈与苍岭对稍稍来呉都裵徊上姑苏烟绵横九疑漭荡见五湖目极心更逺非歌但长吁廻桡楚江濵挥防杨子津身着日本裘昻藏出风尘五月造我语知非佁儗人【`佁儗固滞貌`】相逢乐无限水石日在眼徒干五诸侯不致百金产吾友扬子云弦歌播清芬虽为江寕宰好与山公羣乗兴但一行且知我爱君君来防何时仙台应有期东牕绿玉树定长三五枝至今天坛人当笑尔归迟我苦惜逺别茫然使心悲黄河若不断白首长相思  

经乱离后天恩流夜郎忆旧游书懐赠江夏韦太守良宰凡八十三韵  

天上白玉京十二楼五城仙人抚我顶结髪受长生误逐世间乐颇穷理乱情九十六圣君浮云挂空名天地赌一掷未能忘战争试渉霸王畧将期轩冕荣时命乃大谬弃之海上行学剑翻自哂为文竟何成剑非万人敌文窃四海声儿戏不足道五噫出西京临当欲去时慷慨泪沾缨叹君倜傥才摽举冠羣英开筵列袓帐慰此逺徂征鞍马若浮云送余骠骑亭歌钟不尽意白日落昆明十月到幽州戈鋋若罗星君王弃北海扫地借长鲸呼吸走百川燕然可摧倾心知不得语却欲栖蓬瀛弯弧惧天狼挟矢不敢张揽涕黄金台呼天哭昭王无人贵骏骨绿耳空腾骧乐毅傥再生于今亦奔亡蹉跎不得意驱马还旧乡逢君听弦歌肃穆坐华堂百里独太古陶然卧羲皇徴乐昌乐馆开筵列壶觞贤豪间青蛾对烛俨成行醉舞纷绮席清歌绕飞梁欢娯未终朝秩满归咸阳袓道拥万人供帐遥相望一别隔千里荣枯异炎凉炎凉几度改九土中横溃汉甲连胡兵沙尘暗云海草木揺杀气星辰无光彩白骨成丘山苍生竟何罪函闗壮帝居国命县哥舒长防三十万开门纳凶渠公卿如犬羊忠谠醢与菹二圣出游豫两京遂丘墟帝子许专征秉旄控强楚节制非桓文军师拥罴虎人心失去就贼势腾风雨惟君固房陵诚节冠终古仆卧香炉顶餐霞潄瑶泉门开九江转枕下五湖连半夜水军来浔阳满旌空名适自误迫胁上楼船徒赐五百金弃之若浮烟辞官不受赏翻谪夜郎天夜郎万里道西上令人老扫荡六合清仍为负霜草日月无偏照何由诉苍昊良牧称神明深仁恤交道一忝青云客三登黄鹤楼顾慙襧处士虚对鹦鹉洲樊山霜气尽寥落天地秋江带峨眉雪川横三峡流万舸此中来连帆过扬州送此万里目旷然防我愁纱牕倚天开水绿树如髪窥日畏衔山促酒喜得月呉娃与越艳窈窕夸铅红呼来上梯云含笑出帘栊对客小垂手罗衣舞春风賔跪请休息主人情未极覧君荆山作江鲍堪动色清水出芙蓉天然去雕饰逸兴横素无时不招寻朱门拥虎士列防何森森翦凿竹石开萦流涨清深登楼坐水阁吐论多英音片词贵白璧一诺轻黄金谓我不愧君青鸟同丹心五色云间鹊飞鸣天上来传闻赦书至却放夜郎回暖气变寒谷炎烟生死灰君登鳯池去忽弃贾生才桀犬尚吠尧匈奴笑千秋中夜四五叹常为大国忧旌斾夹两山黄河当中流连鸡不得进饮马空夷犹安得羿善射一箭落旄头  

杜甫  

【`刘须溪云子美大篇江河神怪不测虽太白退之天才罕及矣`】  

自京赴奉先县咏懐凡五十韵  

杜陵有布衣老大意转拙许身一何愚窃比稷与契【`东坡志林云子美自许稷与契人未必许也然其诗云舜举十六相身尊道何髙秦时用商鞅法令如牛毛此自是稷契軰人口中语也`】居然成濩落白首甘契濶葢棺事则已此志常觊豁穷年忧黎元叹息肠内热【`西清诗话云孟子七篇论君与民者居半余观少陵穷年忧黎元等语其仁心广大异夫求宂之蝼蚁軰真得孟子之所存矣东坡问毕仲游云少陵何如人答云似司马迁但能名其诗耳余谓少陵似孟子葢原其心者也`】取笑同学翁浩歌弥激烈非无江海志潇洒送日月生逢尧舜君不忍便永诀当今廊庙具搆厦岂云缺葵藿倾太阳物性固莫夺顾惟蝼蚁軰但自求其穴胡为慕大鲸輙拟偃溟渤以兹悟生理独耻事干谒兀兀遂至今忍为尘埃没终愧巢与由未能易其莭沉饮聊自遣放歌颇愁绝嵗暮百草零疾风髙岗裂天衢隂峥嵘客子中夜发霜严衣带断指直不得结淩晨过骊山御榻在嵽嵲蚩尤塞寒空蹴踏崖谷滑瑶池气郁律羽林相摩戞君臣留欢娯乐动殷胶葛赐浴皆长缨与燕非短褐彤庭所分帛本自寒女出鞭挞其夫家聚敛贡城阙圣人筐篚恩实欲邦国活臣如忽至理君岂弃此物多士盈朝廷仁者宜战栗况闻内金盘尽在卫霍室中堂舞神仙烟雾蒙玉质暖客貂防裘悲管逐清瑟劝客駞蹄羮霜橙压香橘【`刘云风雅杂见`】朱门酒肉臭路有冻死骨荣枯咫尺异惆怅难再述北辕就泾渭官渡又改辙羣水从西下极目髙崪兀疑是崆峒来恐触天柱折河梁幸未坼支撑声窸窣行旅相攀援川广不可越老妻旣异县十口隔风雪谁能乆不顾庶徃共饥渇入门闻号咷防子饥已卒吾寕舍一哀里巷亦呜咽所愧为人父无食致夭折岂知秋未登贫窭有仓卒生常免租税名不征伐抚迹犹酸辛平人固骚屑黙思失业徒因念逺戍卒忧端齐终南倾洞不可掇  

北征【`至徳二载公自鳯翔还鄜州此诗述在路及到家之事当是本年九月作`】  

皇帝二载秋闺八月初吉杜子将北征苍茫问家室维时多艰虞朝野少暇日顾慙恩私被诏许归蓬荜拜辞诣阙下怵惕乆未出虽乏諌诤姿恐君有遗失君诚中兴主经纬固密勿东胡反未已臣甫愤所切挥涕恋行在道途犹恍惚乾坤含疮痍忧虞何时毕靡靡逾阡陌人烟眇萧瑟所遇多被伤呻吟更流血回首鳯翔县旌旗晚明灭前登寒山重屡得饮马窟邠郊入地底泾水中荡潏猛虎立我前苍崖吼时裂菊垂今秋花石戴古车辙青云动髙兴幽事亦可恱山菓多细罗生杂橡栗或红如丹砂或黒如防漆雨露之所濡甘苦齐结实【`刘云长篇自然不可无此又云愁绪中得从容风刺如此语乃大篇兴致`】缅思桃源内益叹身世拙坡陀望鄜畤谷岩互出没我行已水濵我仆犹木末鸱鸟鸣黄桑野防拱乱穴夜深经战埸寒月照白骨潼闗百万师徃者防何卒遂令半秦民残害为异物况我堕胡尘及归尽华髪经年至茅屋妻子衣百结恸哭松声回悲泉共幽咽平生所娇儿顔色白胜雪见爷背面啼垢腻脚不袜牀前两小女补绽才过膝海图坼波涛旧绣移曲折天呉及紫鳯颠倒在短褐老夫情懐恶呕泄卧数日那无囊中帛救汝寒凛栗粉黛亦觧包衾裯稍罗列瘦妻面复光痴女头自栉学母无不为晓妆随手抹移时施朱鈆狼籍畵眉濶生还对童稚似欲忘饥渴问事竞挽须谁能即嗔喝翻思在贼愁甘受杂乱聒新归且慰意生理焉得说【`刘云北征精神全得一叚画意他人窘态有甚不能自言又羞置勿道`】至尊尚防尘几日休练卒仰看天色改旁觉妖氛豁隂风西北来惨澹随回纥其王愿助顺其俗喜驰突送兵五千人驱马一万匹此軰少为贵四方服勇决所用皆鹰腾破敌过箭疾圣心颇虚伫时议气欲夺伊洛指掌收西京不足防官军请深入蓄锐伺俱发此举开青徐旋瞻畧恒碣昊天积霜露正气有肃杀祸转亡胡嵗势成擒胡月胡命其能乆皇纲未宜绝忆昨狼狈初事与古先别奸臣竞菹醢同恶随荡析不闻夏殷衰中自诛褒妲周汉获再兴宣光果明哲桓桓陈将军仗钺奋忠烈微尔人尽非于今国犹活凄凉大同殿寂寞白兽闼都人望翠华佳气向金阙园陵固有神洒扫数不辍【`刘云数音朔谓毎有丧乱终必反正`】煌煌太宗业树立甚宏逹【`石林诗话云长篇最难晋魏以前诗无过十韵者葢常人以意逆志初不以叙事倾倒为工至杜子美北征述懐诸篇穷极笔力如太史公纪传此古今之绝唱也　东坡曰北征诗识君臣大体忠义之气与秋色争髙可贵也须溪诗眼云孙莘老常谓老杜北征诗胜退之南山诗王平甫以谓南山胜北征终不能相服时山谷尚少`】  

【`乃曰若论工巧则杜北征不及南山若书一代之事与国风雅颂相为表里则北征不可无而南山虽不作未害也二公论遂定`】  

韩愈  

南山诗【`按长安志终南山在万年县南五十里汉书太一山又为终南山东方朔曰终南山天下之大袓也其山多玉石金银铜铁豫章檀柘异物不可胜原此百工取给万姓所仰是也　元和初公自江陵法曹召为国子博士赋此诗凡百有一韵　洪驹父曰此诗似上林子虚才力小者不可到也`】  

吾闻京城南兹维羣山囿东西两际海巨细难悉究山经及地志茫昧非受授团辞试提挈挂一念万漏欲休谅不能麤序所经觏尝升崇丘望戢戢见相凑晴明出棱角缕脉碎分绣蒸岚相洞表里忽通透无风自飘融液煦柔茂横云时平凝防防露数岫天宇横脩眉浓绿画新就孤撑有巉绝海浴褰鹏噣【`音昼自此已上才序南山大防`】春阳潜沮洳濯濯深吐秀岩峦虽嵂崒輭弱类含酎夏炎百木盛防郁増埋覆神灵日歊戏云气争结构秋霜喜刻铄磔卓立癯瘦参差相疉重刚耿陵宇宙冬行虽幽墨氷雪工琢镂新曦照危峨亿丈恒髙袤明昬无停态顷刻异状候【`已上序四时变态`】西南雄太白突起莫间簉【`簉者椊也齐也罹也初救切`】藩都配徳运分宅占丁戊【`丁戊亦谓西南`】逍遥越地位诋讦防干窦【`逍遥谷名地亦作坤言太白非特占西南坤位又侵及东北干位故云防干窦`】空虚寒竞竞风气较搜潄朱维方烧日隂霞纵腾糅【`交救切杂糅也`】昆明隂池北去觌偶晴昼緜聨穷俯视倒侧困清沤微澜动水面踊跃躁猱狖惊呼惜破碎仰喜呀不仆【`仆倒也音敷救又四候切已上言南山方隅连亘之所`】前寻经杜墅【`即杜陵也`】坌蔽毕原陋【`坌尘也毕原周文武葬处`】﨑岖上轩昻始得观览富行行将遂穷岭陆烦互走【`音奏`】勃然思拆裂拥掩难恕宥巨灵与夸娥【`河神巨灵以手擘山列子夸娥氏负二山`】逺贾期必售还疑造物意固护蓄积祐力虽能排干雷电劳呵诟攀缘脱手足蹭蹬扺积甃茫然试矫首堛塞生怐愗【`宼茂二音愁然貌`】威容丧萧爽近新迷逺旧拘官计日月欲进不可又因缘穷其湫【`南山有炭谷湫`】凝湛闭隂兽鱼虾可俯掇神物安敢寇林柯有脱叶欲堕鸟惊救【`其湫神灵叶落恐污湫水鸟即衔去`】争衔弯环飞投弃急哺鷇【`音宼`】旋归道回睨逺枿壮复奏吁嗟信竒怪峙质能化贸前年遭谴谪探厯得邂逅初从蓝田入【`贞元十九年十二月公自监察御史谪出为连州阳山令巳下言其遇蓝田县所经厯见也`】顾盼劳颈脰时天晦大雪泪目苦朦瞀峻涂拖长氷直下若悬溜褰衣歩摧马颠蹶退且复苍黄忘遐晞所瞩才左右杉篁咤蒲苏杲耀攒介胄专心忆平道脱险逾避臭【`吕氏春秋曰人有大臭者其兄弟皆无能与居者`】昨来逢清霁宿愿欣所副峥嵘跻冡顶倐闪杂鼯鼬前划开濶澜漫堆众皱【`一作鲏石蟇也`】或连若相恶或向若相祐或乱若抽笋或嵲若炷炙【`音疚`】或错若绘画或缭若篆籀或罗若星离或蓊若雪逗或浮若波涛或碎若锄耨或如贲育伦暏胜勇前购先强势已出后钝嗔防譳【`不能言貌`】或如帝王尊丛集朝贱防虽亲不防狎虽逺不悖谬或如临食案肴核分饤饾又如游九原坟墓包椁柩或累若盆甖或掲若登豆或覆若瀑鼈或頺若寝兽或蜿若藏龙或翼若搏鹫或齐若朋友或差若先后或迸若流落或頺若宿留或戾若仇讐或密若防媾或俨若峨冠或翻若舞袖或屹若战阵或围若搜狩或靡然东注或偃然北首或如火熺烟或若气饙馏或行而不辍或遗而不收或斜而不倚或弛而不彀或赤若秃鬝或熏若柴槱或如龟拆兆或若卦分繇【`音宙`】或前横若剥或后断若姤延延离又属夬夬叛还遘喁喁鱼闯萍落落月经宿訚訚树墙垣巘巘架库廐参参削剑防焕焕衔莹琇敷敷花破萼闟闟屋摧霤悠悠舒而安兀兀狂以狃超超出犹奔蠢蠢骇不懋【`已上序其厯见之状`】大哉立天地经纪肖营腠【`象营卫腠理也`】厥初孰开张僶俛谁劝侑创兹朴而巧戮力忍劳疚得非施斧斤无乃假咀呪鸿荒意无传功大莫酬僦尝闻于祠官苾芬降歆嗅斐然作歌诗惟用赞报酭【`音义言作歌诗以赞报酭之典酭亦报也韩仲韶云是诗始总序其四时之变次叙南山连亘之所止其末则叙其经厯之所见者焉`】  

## 唐诗品汇卷二十五  

明　髙棅　编  

七言古诗一  

正始  

王宏  

从军行  

儿生三日掌上珠燕颔猿肱秾李肤十五学剑北击胡羌歌燕筑送城隅城隅路接伊川驿河阳渡头邯郸陌可怜少年把手时黄鸟双飞梨花白秦王筑城三千里西自临洮东辽水山边叠叠黒云飞海畔莓莓青草死从来战鬬不求勲杀身为君君不闻鳯凰楼上吹急管落日裵徊肠先断  

王勃  

秋夜长  

秋夜长殊未央月明白露澄清光层城绮阁遥相望遥相望川无梁北风受节南鴈翔崇兰委质时菊芳鸣环曵履出长廊为君秋夜衣裳纎罗对鳯凰丹绮双鸳鸯调砧乱杵思自伤征夫万里戍他乡鹤关音信断龙门道路长君在天一方寒衣徒自香  

采莲曲【`一作采莲归`】  

采莲归绿水芙蓉衣秋风起浪鳬鴈飞桂棹兰桡下长浦罗裙玉腕轻揺橹叶屿花潭极望平江讴越吹相思苦相思苦佳期不可驻塞外征夫犹未还江南采莲今巳暮今已暮采莲花渠今那必尽娼家官道城南把桑叶何如江上采莲花莲花复莲花花叶何稠疉叶翠本羞眉花红强如颊佳人不在兹怅望别离时牵花怜共蒂折藕爱连丝故情无处所新物从华滋不惜西津交佩觧还羞北海鴈书迟采莲歌有节采莲夜未歇正逢浩荡江上风又值徘徊江上月徘徊莲浦夜相逢呉姬越女何丰茸共问寒江千里外征客闗山路几重  

临髙台  

临髙台髙台迢绝浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树髙台四望同佳气郁葱葱紫阁丹楼纷照耀璧房锦殿相玲珑东迷长乐观西指未央宫赤城映朝日绿树揺春风旗亭百队开新市甲第千甍分戚里朱轮翠葢不胜春疉榭层楹相对起复有青楼大道中绣户纹牕雕绮栊锦衣昼不襞罗帷夕未空歌屏朝揜翠妆镜晚窥红为君安寳髻娥眉罢花藂挟路尘间防将暮云间月色明如素鸳鸯池上两两飞鳯凰楼下双双度物色正如此佳期那不顾银鞍绣毂盛繁华可怜今夜宿娼家少妇不须颦东园桃李片时春君看旧日髙台处栢梁铜雀生黄尘【`锦衣昼不襞罗帷夕未空一作锦衣夜不襞罗帷昼未空`】  

滕王阁  

滕王髙阁临江渚佩玉鸣銮罢歌舞畵栋朝飞南浦云朱帘暮卷西山雨闲云潭影日悠悠物换星移度几秋阁中帝子今何在槛外长江空自流  

卢照邻  

长安古意  

长安大道连狭斜青牛白马七香车玉辇纵横过主第金鞍络绎向侯家龙衔寳葢承朝日鳯吐流苏帯晚霞百丈游丝争绕树一羣娇鸟共啼花啼花戏蝶千门侧碧树银台万种色复道交牕作合欢双阙连甍垂鳯翼梁家畵阁天中起汉帝金茎云外直楼前相望不相知陌上相逢讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取开帘帖双燕双燕双飞绕畵梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童寳马鐡连钱娼妓盘龙金屈膝御史府中乌夜啼廷尉门前雀欲栖隐隐朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉剑共宿娼家桃李蹊娼家日暮紫罗裙清歌一转口氤氲北堂夜夜人如月南陌朝朝骑似云南陌北堂连北里五剧三条空三市弱柳青槐拂地垂佳气红尘暗天起汉代金吾千骑来翡翠屠苏鹦鹉杯罗襦寳带为君觧燕歌赵舞为君开别有豪华称将相转日囬天不相让意气由来排灌夫专权判不容萧相专权意气本豪雄青虬紫燕坐生风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今惟见青松在寂寂寥寥扬子居年年嵗嵗一牀书独有南山桂花发飞来飞去袭人裾  

骆賔王  

行路难【`同辛常伯军中作`】  

君不见玉闗尘色暗边庭铜鞮杂虏冦长城天子按剑徴余勇将军受脤事横行七徳龙韬开玉帐千里鼍鼓动金钲【`一作千里鼍鼓疉金钲`】隂山苦雾埋髙垒交河孤月照连营连营去去无穷极拥斾遥遥过绝国阵云朝结晦天山寒沙夕涨迷踈勒龙鳞水上开鱼贯马首山前振雕翼长驱万里詟祁连分麾三令武功宣百发乌号遥碎柳七尺龙文逈照莲春来秋去移灰琯兰闺柳市芳尘断鴈门迢逓尺书稀鸳被相思双带缓行路难誓令氛防静臯兰但使封侯龙頟贵讵随中妇鳯楼寒  

刘庭芝  

公子行  

天津桥下阳春水天津桥上繁华子马声廻合青云外人影揺动绿波里绿波清迥玉为砂青云离披锦作霞可怜杨柳伤心树可怜桃李防肠花此日遨游邀美女此时歌舞入娼家娼家美女郁金香飞来飞去公子傍的的朱帘白日映娥娥玉顔红粉妆花际徘徊双蛱蝶池边顾歩两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇面与君相向转相亲与君双栖共一身愿作贞松千嵗古谁论芳槿一朝新百年同谢西山日千秋万古北邙尘  

代悲白头翁【`一作宋之问诗`】  

洛阳城东桃李花飞来飞去落谁家洛阳女儿惜顔色行逢落花长叹息今年花落顔色改明年花开复谁在已见松栢摧为薪更闻桑田变成海古人无复洛城东今人还对落花风年年嵗嵗花相似嵗嵗年年人不同寄言全盛红顔子应怜半死白头翁此翁白头真可怜伊昔红顔美少年公子王孙芳树下清歌妙舞落花前光防池台开锦绣将军楼阁畵神仙一朝卧病无相识三春行乐在谁边宛转蛾眉能几时须臾鹤髪乱如丝但看古来歌舞地惟有黄昬鸟雀悲  

乔知之  

绿珠篇  

石家金谷重新声明珠十斛买娉婷此日可怜君自许此时可喜得人情君家闺阁未曽难常将歌舞借人看意气雄豪非分理骄矜势力横相干辞君去去终未忍徒劳掩袂伤铅粉百年离别在髙楼一代红顔为君尽【`知之有美妾曰碧玉武承嗣夺之乔作此篇以寄之碧玉赴井死承嗣得诗于裾带大怒讽酷吏罗告族诛之`】  

古意和李侍郎  

妾家巫山隔汉川君度南庭向胡宛髙楼迢逓想金天河汉昭囬更凄然夜如何其夜未央闲花照月愁洞房自矜夫婿胜王昌三十曾作侍中郎一从流落戍渔阳懐哉万恨结中肠南山羃羃免丝花北陵青青女罗树由来花叶同一根今日枝条分两处三星差池光照灼北斗西指秋云薄茎枯绿谢叶憔悴香消花尽色零落美人长叹绝容萎含情收取摧折枝调丝独弹声未移感君行坐星嵗迟闺中宛转今若斯谁能为报征人知  

陈子昻  

春台引【`寒食集毕录亊宅作`】  

感阳春兮生碧草【`春一作`】之油油懐宇宙以伤逺登髙台而写忧迟美人兮不见恐青嵗之遂【`集作还`】遒从毕公以酣饮寄林塘而一留采芳荪于北渚忆桂树于南洲何云木之美丽而池馆之崇幽星台秀士月旦诸子嘉【`一作喜`】青鸟之辰迎火龙之始挟寳书与瑶瑟芳蕙华而兰靡乃掩白苹借绿芷酒既醉乐未巳击清钟歌渌水怨青春之萎绝赠瑶华之旖旎愿一见而道【`集作导`】意结众芳之绸缪曷余情之荡漾【`集作瀁`】曯青云以増愁怅三山之飞鹤忆海上之白鸥且曰羣仙去兮青春頺嵗华歇兮黄鸟哀富贵荣乐几时兮朱宫碧堂生春苔白云兮归来  

王适  

古别离  

昔嵗惊杨柳髙楼悲独守今年芳树枝孤栖怨别离珠帘昼不卷罗幔晓长垂苦调琴先觉愁容镜独知频年鴈去【`一作频来鴈度`】无消息罢却鸳纹【`一作罢去鸳纹`】何用织夜还罗帷空有情春着裙腰自无力青轩桃李落纷纷紫庭兰蕙日【`一作香`】氛氲已能憔悴今如此更复含情一待君  

李峤  

拟古东飞百劳西飞鷰  

传书青鸟迎箫鳯巫岭荆台数通梦谁家窈窕住园楼五马千金照陌头罗裙玉佩当轩出防翠施红竞春日佳人二八盛舞歌羞将百里呈双蛾庭前芳树朝夕改空驻妍华欲谁待  

汾隂行  

君不见昔日西京全盛时汾隂后土亲祭祠斋宫宿寝设厨供撞钟鸣鼓树羽旗汉家四叶才且雄賔筵万灵服九戎栢梁赋诗髙宴罢诏书法驾幸河东河东太守亲扫除奉迎至尊导銮舆五营将校列容卫三河纵观空闾里回旌驻跸降灵埸焚香奠醑邀百祥金鼎发色正焜煌灵袛炜煜摅景光埋玉陈牲礼神毕举麾上马乗舆出彼汾之曲嘉可游杏兰为楫桂为舟棹歌微吟防鹢浮箫鼓哀鸣白云秋欢娯宴洽赐羣后家家复除户牛酒声名动天乐无有千秋万嵗南山寿自从天子向秦闗玉辇金舆不复还珠帘羽帐长寂寞鼎湖龙髯安可攀千龄人事一朝空四海为家此路穷雄豪意气今何在坛场宫馆尽蒿蓬路逢故老长叹息世事回还不可测昔时青楼对歌舞今日黄埃聚荆棘山川满目泪沾衣富贵荣华能几时不见只今汾水上唯有年年秋鴈飞【`明皇传信记云上将幸蜀登华萼楼使楼前善水调者登而歌曰山川满目泪沾衣富贵荣华能几时不见只今汾流上唯有年年鸿鴈飞上顾侍者曰谁为此曰宰相李峤辞也上曰真才子也不待曲终而去`】  

沈佺期  

古歌  

落叶流风向玉台夜寒秋思洞房开水晶帘外金波下云母牕前银汉回玉阶隂隂苔藓色君王履綦难再得璇闺窈窕秋夜长绣户徘徊秋月光燕姬防帐芙蓉色秦女金鑪兰麝香北斗七星横夜半清歌一曲防君肠  

古意【`又作鳯箫曲`】  

八月凉风动髙阁千金丽人卷绡幕已怜池上歇芳菲不念君恩坐揺落世上荣华如转蓬朝随阡陌暮云中飞燕侍寝昭阳殿班姬饮恨长信宫长信宫昭阳殿春来歌舞妾自知秋至容华君不见昔时嬴女厌世氛学吹鳯箫乗防云含情转盼向箫史千载红顔持赠君  

入少密谿  

云峰苔壁绕谿斜江路香风夹岸花村密不言通鸟道鸡鸣始觉有人家人家更在深岩口涧水周流宅前后游鱼瞥瞥双钓童伐木丁丁一樵叟自言避喧非避秦薜衣耕凿帝尧人相留且待鸡黍熟夕卧深山萝月春  

徐之  

采莲  

越艳荆姝惯采莲兰桡畵檝满长川秋来江水澄如练映水红妆如可见此时莲浦珠翠光此日荷风罗绮香纎手周游不蹔息红英烂烂殊未极夕鸟栖林人欲稀长歌哀怨探莲归  

宋之问  

下山歌【`王无竞和云日云暮兮下嵩山山路连绵兮村石间出谷口兮见明月心裵徊兮不能还`】  

下嵩山兮多所思携佳人兮歩迟迟松间明月长如此君再游兮复何时  

军中人日登髙赠房明府  

幽郊昨夜隂风防顿觉朝来阳吹暖泾水桥南柳欲黄杜陵城北花应满长安昨晚寄寒衣短翮登兹一望归闻道觊旋乗骑入看君走马见芳菲  

寒食陆浑别业  

洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春野老不知尧舜力酣歌一曲太平人  

寒食江州满塘驿  

去年上巳洛桥边今年寒食庐山曲遥怜巩树花应满复见呉洲草新绿呉洲春草兰杜芳感物思归懐故乡驿骑明朝发何处猿声今夜防君肠  

至端州驿见杜五审言沈三佺期阎五朝隐王二无竞题壁慨然成咏  

逐臣北地承严谴调到南中每相见岂意南中岐路多千山万水分乡县云揺雨防各翻飞海濶天长音信稀处处山川同瘴疠自怜能得几人归  

明河篇【`唐书云武后朝之问求为北门学士不许乃作此篇以见意后见之谓崔融曰非不知之问有竒才但恨有口过耳注口过谓口臭也`】  

八月凉风天气清万里无云河汉明昬见南楼清且浅晓落西山纵复横洛阳城阙天中起长河夜夜千门里复道连甍共蔽亏畵堂琼戸特相宜云母帷前初泛滥水晶帘外转逶迤倬彼昭回如练白复出东城接南陌南陌征人去不归谁家今夜捣寒衣鸳鸯机上踈萤度乌鹊桥边一鴈飞鴈飞萤度愁难歇坐见明河渐微没已能舒卷任浮云不惜光辉让流月明河可望不可亲愿得乗槎一问津更将织女支机石还访城都卖卜人龙门应制【`武后游龙门命羣臣赋诗先成者赏以锦袍东方虬诗成诏赐坐未安宋之问后成文理兼美左右无不称善乃就夺锦袍衣之`】  

宿雨霁氛埃流云度城阙河堤柳新翠苑树花先发洛阳花柳此时浓山水楼台映几重羣公拂雾朝翔鳯天子乗春幸凿龙凿龙近出王城外羽从淋漓拥轩葢云跸才临御水桥天衣已入香山会山壁崭岩防复连清流澄澈俯伊川防影遥遥绿波上星龛奕奕翠微边层峦旧长千寻木逺壑初飞万丈泉防仗红旌绕香阁下辇登髙望河洛东城宫阙拟昭回南陌沟塍珠绮错林下天香七寳台山中有酒万年杯微风一起祥花落仙乐初鸣瑞鸟来鸟来花落纷无巳称觞献寿香霞里歌舞淹留景欲斜石间犹驻五云车鸟旗翼翼留芳草龙骑骎骎映晚花千乗万骑鸾舆出水静山空严警跸郊外喧喧引看人倾都南望属车尘嚣声引飏黄道王气周回入紫宸先王定鼎山河固寳命乗周万物新吾君不事瑶池乐时雨来观农扈春  

郭振  

古劒篇【`唐史本传云振少有大志为通泉尉任侠使气尝盗铸及掠卖部中口武后召欲诘既与语竒之索其文章振上寳剑篇后览嘉叹遂得擢用`】  

君不见昆吾鐡冶飞炎烟红光紫气俱赫然良工鍜錬凡几年铸得寳剑名龙泉龙泉顔色如霜雪良工咨嗟叹竒绝琉璃玉匣吐莲花错镂金镮生明月正逢天下无风尘幸得周防君子身精光黯黯青蛇色文章片片几鳞非直结交游侠子亦曽亲近英雄人何言中路遭弃捐零落飘沦古狱边虽复沉埋无所用犹能夜夜气冲天【`杜子美八哀云髙咏寳剑篇神交付防漠`】  

卢僎  

十月梅花  

君不见巴乡春候中华别年年十月梅花发上苑今应雪作花寕知此地花为雪自从迁播落黔巴三见江上开新花故园风光虚洛汭穷峡凝云度嵗华花情纵似河阳好客心倍伤边候早春候飒惊楼上梅霜威未落江潭草江上侵天去不还楼花覆帘空坐攀一向花前看白髪几廻梦里忆红顔红顔白髪云泥改何异桑田移碧海却想华年故国时唯余一片空心在空心吊影向谁陈云台仙阁旧游人傥知巴树连冬发应怜南国气长春  

张说  

邺都引  

君不见魏武草创争天防羣雄睚眦相驰逐昼擕壮士破坚阵夜接词人赋华屋都邑缭绕西山阳桑榆漫漫漳河曲城郭为墟人代改但见西园明月在邺傍髙冢多贵臣蛾眉曼睩共灰尘试上铜台歌舞处唯有秋风愁杀人  

徐彦伯  

芳树  

玉花珍簟上金缕【`一作镂`】畵屏开晓月怜筝柱春风忆镜台筝柱春风吹晓月芳树落花朝暝歇藁砧刀头未有时攀条拭泪坐相思  

呉少微  

怨歌行  

城南有怨妇含情傍芳丛自谓二八时歌舞入汉宫皇恩数流眄承幸玉堂中绿栢黄花催夜酒锦衣罗袂逐春风建章西宫焕若神燕赵美女二千人君王厌徳不忘新况羣艶冶粉来陈是时别君不再见三十三春长信殿长信重门昼掩闗清房晓帐幽且闲绮牕虫网氛尘色文轩莺树桃李顔天王贵宫不贮老浩然含泪今来还自怜春风转晚暮试逐佳游芳草路小腰丽女夺人竒金鞍少年曽不顾【`有逸句`】归来谁为夫请谢西家妇莫辞先醉觧罗襦  

古意  

洛阳芳草向春开洛阳女儿平旦来流车走马纷相催折芳闘草向曲台曲台自有千万行重花累叶间垂杨北林朝日锦明光南国微风苏合香可怜窈窕女不作邯郸倡妙舞转廻拂长袖髙歌浩唱发清商歌终舞罢欢无极乐徃悲来长叹息阳春白日不少留红花碧树无顔色碧树风花先春度珠帘粉泽无人顾如何年少忽迟暮坐见明月与白露明月白露夜已寒香衣锦带空珊珊今日阳春一妙曲鳯凰楼上与君弹  

刘廷琦  

瑞雪篇  

紫宸飞雪晓徘徊层阁重门雪照开九衢皛耀浮埃尽千品差池贽帛来何处田中非种玉谁家院里不生梅埋云翳景无穷巳因风落地吹还起先过翡翠寳房中转入鸳鸯金殿里美人含笑出聨翩艶逸轻相鬬容止罗衣防着浑是花玉手抟来半成水奕奕纷纷何所如顿忆杨园二月初羞同班妾髙秋扇欲照明王乙夜书姑射山中符圣寿芙蓉阙下降仙车愿随睿泽流无限长报丰年乐有余  

李如璧  

明月  

三五月华流烟光可怜懐归郢路长逾江越汉津无梁遥遥永夜思茫茫昭君失宠辞上宫蛾眉蝉娟卧氊穹胡人琵琶弹北风汉家音信绝南鸿昭君此时怨畵工可怜明月光朣胧节既秋兮天向寒沅有漪兮湘有澜沅湘紏合淼漫漫洛阳才子忆长安可怜明月复团团逐臣恋主心愈恪弃妾思君情不薄已悲芳嵗徒沦落复恐红顔坐销铄可怜明月方照灼向影倾身比葵藿  

李昻  

从军行  

汉家未得燕支山征戍年年沙朔间塞下长驱汗血马云中恒闭玉门闗隂山瀚海千万里此日桑河冻流水稽洛山边云骑来渔阳戍里烽烟起长途羽檄何相望天子按剑思北方羽林练士拭金甲将军校战出玉堂幽陵异域风烟改亭障连连古今在夜鸿鴈南渡河晓望旌旗北临海寒沙飞淅沥遥裔连穷碛漠云平初合阵西山月出闻鸣镝城南百战多苦辛路傍死卧黄沙人戎衣不脱随霜雪汗马防长被鐡杨叶楼中不寄书莲花剑上空流血匈奴未灭不言家驱逐行行边徼賖归心海外见明月别思天边梦落花天边廻望何悠悠芳树无人渡陇头春云不变阳闗雪桑叶先知呉地秋田畴不卖卢龙防窦宪思勒燕然石麾兵静北垂此日交河湄欲令塞上无干戚会待单于系颈时  

胡浩  

大汉行  

单于犯蓟门虏骑畧萧边南山木叶飞下地北海蓬根乱上天科斗连营太原道鱼丽合阵武威川三军遥倚伏万里相驰逐旌斾悠悠静瀚源鼙鼔喧喧动卢谷穷徼出幽陵吁嗟倦寝兴马蹄冻溜石胡毳暖生氷云沙泱漭天光闭河寒隂沉海色凝崆峒此国谁能托萧索边心常不乐近见行人畏白龙遥闻公主愁黄鹤阳春半岐路间瑶台苑玉门闗百花芳树红将歇二月兰臯绿未还阵云不散鱼龙水雨雪犹飞鸿鹄山山嶂绵连那可极路逺辛勤梦顔色北堂萱草不寄来东园桃李长相忆汉将纷纭攻战盈胡防萧条幽朔清韩昌拜节偏知送郑吉驱旌坐见迎火绝烟沉在西极谷静山空自北平但得将军能百胜不须天子筑长城  

贺朝清  

从军行  

朔胡乗月防边城军书挿羽刺【`一作赐`】中京天子金坛拜飞将单于玉塞振佳兵骑射先鸣推任侠龙韬决胜伫时英闻有河湟客愔愔理帷帟常山啓伯图汜水先天防衔珠浴鐡向桑干衅旗膏剑指乌丸鸣鸡巳报闗山晓来鴈遥传沙塞寒直为甘心从苦节陇头流水鸣呜咽边树萧萧不觉春天山漠漠长飞雪鱼丽阵接塞云平鴈翼营通海月明始看晋幕飞鹅入旋闻齐垒啼鸟【`一作鸟`】声自从一戍燕支山春光几度晋阳闗金河未转青丝骑玉筯应啼红粉顔鸿归燕相续池边芳草绿巳见氛清细柳营莫更春歌落梅曲烽沉灶减静边亭海晏山空肃巳寕行望鳯京旋凯防重来麟阁畵丹青  

万齐融  

仗剑行  

昨夜星宫动紫薇今年天子用武威登车一呼风雷动遥震隂山撼巍巍胡骄子当见旄头蚀应死愿骑单马仗天威挼取长绳缚虏归仗剑遥叱路傍子匃奴头血溅君衣  

王翰  

春女歌【`郭茂倩乐府作春女行`】  

紫台穹跨连绿波红轩铪匝垂纎罗中有一人金作面隔幌玲珑遥可见忽闻黄鸟鸣且悲镜边含笑着春衣罗袖婵娟似无力行拾落花比容色落花一度无再春人生作乐须及辰君不见楚王台上红顔子今日皆成狐兔尘  

饮马长城窟行【`一作古长城吟`】  

长安少年无逺图一生惟羡执金吾麒麟殿前拜天子走马为君西击胡胡沙猎猎吹人面汉虏相逢不相见遥闻钟鼓动地来传道单于夜犹战此时顾恩寕顾身为君一行摧万人壮士挥戈廻白日单于溅血汚朱轮归来饮马长城窟长城道傍多白骨问之耆老何代人云是秦王筑城卒黄昬塞北无人烟鬼哭啾啾声沸天无罪见诛功不赏孤魂流落此城边当昔秦王按剑起诸侯膝行不敢视富国强兵二十年筑怨声寃九千里秦王筑城何太愚天实亡秦非北胡一朝祸起萧墙内渭水咸阳不复都  

孙逖  

山隂县西楼  

都邑西楼芳树间逶迤霁色绕江山山月夜从公署出江云晚对讼庭还谁知春色朝朝好二月飞花满江草一见湖边杨柳风遥忆青青洛阳道  

宗皇帝  

入秦川路寒食  

洛阳芳树映天津灞垂杨窣地新直为经过行乐处不知虚度两京春去年余闰今春早曙色和风看花草可怜寒食与清明光辉并在长安道自从闗路入秦川争道何人不戏鞭公子途中妨蹋踘佳人马上废秋千渭水长桥今欲度忽忽渐见新丰树逺看骊岫入云霄预想汤池起烟雾雾气氛氲水殿开暂拂香泉归去来今嵗清明行巳晚明年寒食更相陪  

春台望  

暇景属三春髙台聊四望目极千里际山川一何壮太华见重岩终南分疉嶂郊原纷绮错参差多异状佳气满通沟迟歩入绮楼初莺一一鸣红树归鴈迟迟去绿洲太液池中下黄鹤昆明水上映牵牛闻道汉家全盛日别馆离宫非一甘泉逶迤亘明光五柞连延接未央周庐徼道纵横转飞阁回轩左右长须念作劳居者逸勿言身后焉能恤为想雄豪壮栢梁何如俭陋卑茅室阳乌黯黯向山沉夕鸟喧喧入上林薄暮赏余囬歩辇还念中人罢百金  

贺知章  

奉和御制春台  

青阳布王道览陶真性欣若天下春髙逾域中圣神臯类观赏帝里如悬镜缭绕八川浮岧嶤双阙映晓色徧昭阳晴云卷建章华滋的皪丹青树颢气氤氲金玉堂尚有灵蛇下鄜畤还徴瑞寳入陈仓自昔秦奢汉穷武后庭万余宫百数旗回五丈殿千门连绵南隥出西垣广昼螓蛾夸窈窕罗生玳瑁象昆仑乃睠天晴兴隠恤古来土木良非一荆临章华赵丛台何如尧阶将禹室层栏窱下龙舆清管逶迤半绮疏一听南风引鸾舞长謡北极仰鹑居  

许景先  

奉和御制春台望  

睿徳在青阳髙居视中县秦城连鳯阙汉寝疏龙殿文物照光辉郊畿郁葱蒨千门望成锦八水明如练复道晓光披宸游出禁移瑞气朝浮五云阁祥光夜吐万年枝兰叶负龟初荐祉桐花集鳯更来仪秦汉生人凋力役阿房甘泉搆云碧汾祠雍畤望通天玉堂宣室坐长年鼓钟西接咸阳观苑囿南通鄠杜田明主卑宫戒前失辅徳钦贤政惟一昆虫不夭在春搜稼穑常艰重农术邦家已荷圣谟新犹闻俭陋惜中人豫奉北辰垂七曜长歌东武抃千春  

## 唐诗品汇卷二十六  

明　高棅　编  

七言古诗二  

正宗【`一`】  

李白【`上`】  

乌夜啼  

黄云城边乌欲栖归飞哑哑枝上啼机中织锦秦川女碧纱如烟隔牕语停梭怅然忆逺人独宿空房泪如雨【`刘须溪云语有深于此者然情之所至皆不如此则亦不必深也凡言乐府者未足以知此`】  

乌栖曲  

姑苏台上乌栖时吴王宫里醉西施吴歌楚舞欢未毕青山欲衔半边日银箭金壶漏水多起看秋月坠江波东方渐高奈乐何【`贺知章云此诗可以泣鬼神萧士斌云此乐府深得国风刺诗之体范徳机云汉魏诗多不可防所以为好者盖其气象自不同耳李诗好处亦难防点之则全篇有所不可择焉若此篇与鸟夜啼可为精金粹玉矣`】  

杨叛儿  

君歌杨叛儿妾劝新丰酒何许最闗情乌啼白门柳乌啼隐杨花君醉留妾家博山炉中沈香火双烟一气凌紫霞  

白纻辞  

月寒江清夜沈沈羙人一笑千黄金垂罗舞縠扬哀音郢中白雪且莫吟子夜呉歌动君心动君心冀君赏愿作天池双鸳鸯一朝飞去青云上  

采莲曲  

若耶谿傍采莲女笑隔荷花共人语日照新妆水底明风飘香袂空中举岸上谁家游冶郎三三五五映垂杨紫骝嘶入落花去见此踟蹰空断肠【`刘云浅诗尽情`】  

王昭君  

汉家秦地月流影照明妃一上玉闗道天涯去不归汉月还从东海出明妃西嫁无来日燕支长寒雪作花蛾眉憔悴没胡沙生乏黄金枉图画死留青冢使人嗟  

长相思二首  

长相思在长安络纬秋啼金井阑微霜凄凄簟色寒孤灯不眠思欲绝卷帷望月空长叹羙人如花隔云端上有青防之长天下有緑水之波澜天长路逺魂飞苦梦魂不到闗山难长相思推心肝  

日色欲尽花含烟月明欲素愁不眠赵瑟初停鳯凰柱蜀琴欲奏鸳鸯弦此曲有意无人传愿随春风寄燕然忆君迢迢隔青天昔时横波目今作流泪泉不信妾肠断归来看取明镜前【`萧云词意悲而不伤怨而不谤`】  

飞龙引  

黄帝铸鼎于荆山链丹砂丹砂成黄金骑龙飞上天清家云愁海思令人嗟宫中防女顔如花飘然挥手凌紫霞从风纵体登銮车登銮车侍轩辕遨游青天中其乐不可言  

行路难  

金樽清酒斗十干玉盘珍羞直万钱停杯投筯不能飡防剑四顾心茫然欲渡黄河水塞川将登太行雪满山闲来垂钓碧谿上忽复乘舟梦日边行路难行路难多岐路今安在长风破浪防有时直挂云防济沧海【`刘云结得不至鼠尾甚善甚善`】  

登高丘而望逺海  

登高丘望逺海六鳌骨巳霜三山流安在扶桑半摧折白日沈光彩银台金阙如梦中秦王汉武空相待精卫费木石鼋鼍无所凭君不见骊山茂陵尽灰灭牧羊之子来攀登盗贼刼寳玉精灵竟何能穷兵黩武今如此鼎湖飞龙安可乘  

行行且游猎篇  

边城儿生年不读一字书但将游猎跨轻趫胡马秋肥宜白草骑来蹑影何轻骄金鞭拂雪挥鸣鞘半醉呼鹰出逺郊弓弯满月不虚发双鸧迸落连飞海边观者皆辟易猛气英风振沙碛儒生不及游侠人白首下帷复何益  

山人劝酒  

苍苍云松落落绮皓春风尔来为阿谁蝴蝶忽然满芳草秀眉霜雪顔桃花骨清髓緑长羙好称是秦时避世人劝酒相欢不知老各守麋鹿志耻随龙虎争歘起佐天子汉皇乃复惊顾谓戚夫人彼翁羽翼成归来商山下泛若云无情举觞酬巢由洗耳何独清浩歌望嵩岳意气还相倾  

公无渡河  

黄河西来决昆仑咆哮万里触龙门波滔天尧咨嗟大禹理百川儿啼不窥家杀湍湮洪水九州始蚕麻其害乃去茫然风沙披髪之叟狂而痴清晨临流欲奚为旁人不惜妻止之公无渡河苦渡之虎可搏河难凭公果溺死流海湄有长鲸白齿若雪山公乎公乎挂骨于其间箜篌所悲竟不还  

独漉篇  

独漉水中泥水浊不见月不见月尚可水深行人没越乌从南来胡鹰亦北渡我欲弯弓向天射惜其中道失归路落叶别树飘零随风客无所托悲与此同罗帏舒卷似有人开明月直入无心可猜【`栾城遗言云不可及`】雄剑挂壁时时龙鸣不断犀象绣澁苔生国耻未雪何由成名神鹰梦泽不顾鸱鸢为君一击鹏搏九天  

春日行  

深宫高楼入紫清金作蛟龙盘绣楹佳人当牕弄白日弦将手语弹鸣筝春风吹落君王耳此曲乃是升天行因出天池泛蓬瀛楼台蹙防波浪惊三千防娥献歌笑钟考鼔宫殿倾万姓聚舞歌太平我无为人【`缺`】自宁三十六帝欲相迎僊人飘翩下云軿【`缺`】帝不去留镐京安能为轩辕独徃入窅防小臣拜献南山寿陛下万古垂鸿名【`人自宁帝不去皆三言原板人下多不帝上多大非故缺`】  

北风行  

烛龙栖寒门光耀犹旦开日月照之何不及此惟有北风号怒天上来燕山雪花大如席片片吹落轩辕台幽州思妇十二月停歌罢笑双娥摧倚门望行人念君长城苦寒良可哀别时提剑救边去遗此虎纹金鞞靫中有二双白羽箭蜘蛛结网生尘埃箭空在人今战死不复廻不忍见此物焚之巳成灰黄河捧土尚可塞北风雨雪恨难裁  

逺别离  

逺别离古有皇英之二女乃在洞庭之南潇湘之浦海水直下万里深谁人不念此离苦日惨惨兮云防防猩猩啼烟兮鬼啸雨我纵言之将何补皇穹窃恐不照余之忠诚云凭凭兮欲吼怒尧舜当之亦禅禹君失臣兮龙为鱼权归臣兮防变虎或言尧幽囚舜野死九疑聨緜皆相似重瞳孤坟竟何是帝子泣兮緑云间随风波兮去无还恸哭兮逺望见苍梧之深山苍梧山崩湘水绝竹上之泪乃可灭【`此太白伤时君子失位小人用事以致防乱身在江湖之上欲徃救而不可哀忠谏之无从舒愤疾而作也　刘云参差屈曲幽人鬼语而动荡自然无长吉之苦　范云此篇最有楚人风所贵乎楚言者断如复断乱如复乱而辞意往覆屈折行乎其间者实未尝断而乱也使人一唱三叹而有遗音至于收泪讴吟又足以兴夫三纲五典之重者岂虚也哉兹太白所以为不可及也`】  

白头吟  

锦水东北流波荡双鸳鸯雄巢汉宫树雌弄秦草芳宁同万死碎绮翼不忍云间两分张此时阿娇正娇妬独坐长门愁日暮但愿君恩顾妾深岂惜黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兔丝固无情随风任倾倒谁使女萝枝而来强萦抱两草犹一心人心不如草莫卷龙须席从他生网丝且留琥珀枕或有梦来时覆水再收岂满杯弃妾已去难重回古来得意不相负秪今惟见青陵台  

将进酒  

君不见黄河之水天上来奔流到海不复回又不见高堂明镜悲白发朝如青丝暮如雪人生得意须尽欢莫使金樽空对月天生我材必有用千金散尽还复来烹羊宰牛且为乐防须一饮三百杯岑夫子丹丘生进酒君莫停与君歌一曲请君为我侧耳听钟鼔馔玉不足贵但愿长醉不愿醒古来圣贤皆寂寞惟有饮者留其名陈王昔日宴平乐斗酒十千恣欢谑主人何为言少钱径须沽取对君酌五花马千金裘呼儿将出换羙酒与尔同消万古愁  

捣衣篇  

闺里佳人年十余嚬蛾对影恨离居忽逢江上春归燕衔得云中尺素书玉手开缄长叹息狂夫犹戍交河北万里交河水北流愿为双燕泛中洲君边云拥青丝骑妾处苔生红粉楼楼上春风日将歇谁能揽镜看愁髪晓吹筼管随落花夜捣戎衣向明月明月高高刻漏长珍珠帘箔掩兰堂横垂寳幄同心结半拂琼筵苏合香琼筵寳幄连枝锦灯烛荧荧照孤寝有便凭将金剪刀为君留下相思枕摘尽庭兰不见君红巾拭泪生氤氲明年若更征边塞愿作阳台一段【`又作片`】云  

蜀道难【`唐书摭言云李白始自西蜀至京道未振以所业谒贺知章知章览蜀道难一篇曰子谪仙人也荐之于宗新唐书谓严武在蜀放肆房琯为部内刺史武不为礼最厚杜甫毎欲杀甫李白作蜀道难乃为房与杜危也洪驹父诗话云尝见李集一本蜀道难题下注云讽章仇兼琼也　萧云诸説皆非也此诗乃太白初闻禄山乱华天子幸蜀而作也`】  

噫吁嚱危乎高哉蜀道之难难于上青天蚕丛及鱼鳬开国何茫然尔来四万八千岁不与秦塞通人烟西当太白有鸟道可以横绝峨眉巅地崩山摧壮士死然后天梯石栈相勾连上有六龙回日之高标下有冲波逆折之回川黄鹤之飞尚不能过猿猱欲度愁攀援青泥何盘盘十步九折萦岩峦扪参歴井仰脇息以手抚膺坐长叹问君西游何时还畏途巉岩不可攀但见悲乌号古木雄飞呼雌绕林间又闻子规啼夜月愁空山蜀道之难难于上青天使人听此凋朱顔连峰去天不盈尺枯松倒挂倚绝壁飞湍瀑流争喧豗砯厓转石万壑雷其险也如此嗟尔逺道之人胡为乎来哉剑阁峥嵘而崔嵬一夫当闗万夫莫开所守或匪亲化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟【`殷璠云李白蜀道难等篇可谓竒而又竒　刘云妙在起防其才思放肆语次崛竒自不在言`】  

梁甫吟  

长啸梁甫吟何时见阳春君不见朝歌屠叟辞棘津八十西来钓渭濵宁羞白髪照清水逢时吐气思经纶广张三千六百钓风期暗与文王亲大贤虎变愚不测当年颇似寻常人君不见高阳酒起草中长揖山东隆凖公入门不拜骋雄辩两女辍洗来趋风东下齐城七十二指挥楚汉如旋蓬狂客落魄尚如此何况壮士当羣雄我欲攀龙见明主雷公砰訇震天鼔帝傍投壶多玉女三时大笑开电光倐烁晦防起风雨阊阖九门不可通以额扣闗阍者怒白日不照吾精诚杞国无事忧天倾猰防磨牙竞人肉驺虞不折生草茎手接飞猱搏雕虎侧足焦原未言苦知者可卷愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔为徒劳梁甫吟声正悲张公两龙剑神物合有时风云感会起屠钓大人屼当安之  

白云歌送刘十六归山  

楚山秦地皆白云白云处处长随君长随君君入楚山里云亦随君渡湘水湘水上女萝衣白云堪卧君早归  

懐仙歌  

一鹤东飞过沧海放心散漫知何在仙人浩歌望我来应攀玉树长相待尧舜之事不足惊自余嚣嚣真可轻巨鳌莫载三山去我欲蓬莱顶上行  

月下吟【`金陵城西楼作`】  

金陵夜寂凉风发独上高楼望吴越白云映水揺空城白露垂珠滴秋月月下沈吟久不归古来相接眼中稀解道澄江净如练令人长忆谢晖  

灞陵行送别  

送君灞陵亭灞水流浩浩上有无花之古树下有伤心之春草我向秦人问路岐云是王粲南登之古道古道连绵走西京紫阙落日浮云生正当今夕断膓处黄鹂愁绝不忍听  

江上吟  

木兰之枻沙棠舟玉箫金管坐两头羙酒樽中置千斛载妓随波任去留仙人有待乘黄鹤海客无心随白鸥屈平词赋悬日月楚王台榭空山丘兴酣落笔揺五岳诗成笑傲淩沧洲功名富贵若长在汉水亦应西北流【`萧云此逹者之词也`】  

玉壶吟  

烈士击玉壶壮心惜暮年三杯拂剑舞秋月忽然高咏涕泗涟鳯凰初下紫泥诏谒帝称觞登御筵揄扬九重万乘主谑浪赤墀青贤朝天数换飞龙马勑赐瑚白玉鞭世人不识东方朔大隐金门是谪仙西施宜笑复宜嚬丑女效之徒累身君王虽爱蛾眉好无奈宫中妬杀人【`萧云此白自述其知遇始末之词也`】  

侍从宜春苑奉诏赋龙池柳色初青听新莺百啭歌  

东风巳緑瀛洲草紫殿红楼觉春好池南柳色半青青萦烟袅娜拂绮城垂丝百尺挂雕楹上有好鸟相和鸣间闗早得春风情春风卷入碧云去千门万户皆春声是时君王在镐京五云垂辉耀紫青仗出金宫随日转天回玉辇绕花行始向蓬莱看舞鹤还过茝石听新莺新莺飞绕上林苑愿入箫韶杂鳯笙【`范云此赋物诗格调既高法度又谨妙而又易见者也`】  

豳歌行上新平长史兄粲  

豳谷稍稍振庭柯泾水浩浩扬湍波哀鸿酸嘶暮声急愁云怆惨寒气多忆昨去家此为客荷花初红柳条碧中宵出饮三日杯明朝归揖二千石宁知流寓变光辉胡霜萧飒绕客衣寒灰寂寞凭谁暖落叶飘扬何处归吾兄行乐穷曛旭满堂有羙顔如玉赵女长歌入防云燕姬醉舞娇红烛狐裘兽炭酌流霞壮士悲吟宁见嗟前荣后枯相翻覆何惜余光及棣华  

西岳云台歌送丹丘子  

西岳峥嵘何壮哉黄河如丝天际来黄河万里触山动盘涡毂转秦地雷荣光休气纷五防千年一清圣人在巨灵咆哮擘两山洪波喷箭射东海三峰却立如欲摧翠厓丹谷高掌开白帝金精运元气石作莲花云作台云台阁道连窈防中有不死丹丘生明星玉女备洒扫麻姑搔背指轻我皇手把天地户丹丘谈天与天语九重出入生光辉东来蓬莱复西归玉浆傥或故人饮骑二茅龙上天飞  

扶风豪士歌【`萧云此篇太白避乱东土时作言道路艰阻京国乱离而东土之太平自若也扶风乃三辅郡意豪士亦必同时避乱于东吴而与太白衘杯酒接殷勤之欢者`】  

洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路賖东方日出啼早鸦城门人开扫落花【`刘云偶然一览八句自佳`】梧桐杨柳拂金井来醉扶风豪士家扶风豪士天下竒意气相倾山可移作人不倚将军势饮酒岂顾尚书期雕盘绮食防众客吴歌赵舞香风吹原尝春陵六国时开心写意君所知堂中各有三千士明日报恩知是谁【`刘云虽浅浅切甚然而亦险激也`】抚长剑一扬眉清水白石何离离脱吾防向君笑饮君酒为君吟张良未逐赤松去桥边黄石知我心  

庐山謡寄卢侍御虚舟  

我本楚狂人【`刘云为此桀态`】鳯歌笑孔丘手持緑玉杖朝别黄鹤楼五岳寻仙不辞逺一生好入名山游庐山秀出南斗傍屏风九叠云锦张影落明湖青黛光金阙前开二峰长银河倒挂三石梁香炉瀑布遥相望廻厓防嶂淩苍苍翠影红霞映朝日鸟飞不到呉天长登高壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清  

襄阳歌  

落日欲没岘山西倒着接防花下迷襄阳小儿齐拍手拦街争唱白铜鞮【`欧阳脩云此常语也`】傍人借问笑何事笑杀山翁醉似泥鹢杓鹦鹉杯百年三万六千日一日须倾三百杯遥看汉水鸭头緑恰似蒲桃初酦醅此江若变作春酒垒麯便筑糟丘台干金骏马唤小妾笑坐雕鞍歌落梅车傍侧挂一壶酒鳯笙龙管行相催咸阳市上叹黄犬何如月下倾金罍君不见晋朝羊公一片石龟头剥落生莓苔泪亦不能为之堕心亦不能为之哀清风明月不用一钱买玉山自倒非人推【`欧阳脩云然后见其横放其所以惊服千古者讵不在此邪`】舒州杓力士铛李白与尔同死生襄王云雨今安在江水东流猿夜声  

酬殷明佐见赠五云裘歌  

我吟谢朓诗上语朔风飒飒吹飞雨谢朓已没青山空后来继之有殷公粉图珍裘五云色晔如晴天散彩虹文章彪炳光陆离应是素娥玉女之所为轻如松花落金粉浓似苔锦含碧滋逺山积翠横海岛残霞飞丹映江草凝豪采掇花露容几年功成夺天造故人赠我我不违着令山水含清辉顿惊谢康乐诗兴生我衣襟前林壑敛暝色袖上云霞收夕霏羣仙长叹惊此物千崖万领相萦郁身骑白鹿行飘飖手翳紫芝笑披拂相如不足跨鹔鹴王恭鹤氅安可方瑶台雪花数千防片片吹落春风香为君持此凌苍苍上朝三十六玉皇下窥夫子不可及矫首相思空断膓  

梁园吟  

我浮黄云去京阙挂席欲进波连山天长水濶厌逺渉访古始及平台间平台为客忧思多对酒遂作梁园歌却忆蓬池阮公咏因吟緑水扬洪波洪波浩荡迷旧国路逺西归安可得人生逹命岂暇愁且饮羙酒登高楼平头奴子揺大扇五月不热疑清秋玉盘杨梅为君设吴盐如花皎白雪持盐把酒但饮之莫学夷齐事高洁昔人豪贵信陵君今人耕种信陵坟荒城虚照碧山月古木尽入苍梧云梁王宫阙今安在牧马先归不相待舞影歌声散緑池空余汴水流东海沈吟此事泪满衣黄金买醉不能归连呼五白行六博分曹赌酒酣驰辉我歌且謡意方逺东山高卧时起来欲济苍生未应晚  

梦游天姥吟留别  

海客谈瀛洲烟涛微茫信难求越人语天姥云霓明灭或可覩【`范云瀛洲难求而不必求天姥可覩而实未覩故欲因梦而覩之耳`】天姥连天向天横势防五岳掩赤城天台四万八千丈对此欲倒东南倾我欲因之梦吴越一夜飞度镜湖月湖月照我影送我至剡谿谢公宿处今尚在緑水荡漾清猿啼脚着谢公屐身登青云梯半壁见海日空中闻天鸡【`甚显`】千岩万转路不定迷花倚石忽已暝【`甚晦`】熊咆龙吟殷岩泉栗深林兮惊层巅云青青兮欲雨水澹澹兮生烟列缺霹雳丘峦崩摧洞天石扇訇然中开青防浩荡不见底日月照耀金银台【`又甚显`】霓为衣兮风为马云之君兮纷纷而来下虎鼓瑟兮鸾回车仙之人兮列如麻【`又甚晦`】忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去时何时还且放白鹿青崖间须行即骑访名山安能摧眉折腰事权贵使我不能开心顔【`范批云梦吴越以下梦之原也次诸节梦之波澜也其间显而晦晦而显至失向来之烟霞极而与人接矣非太白之胷次笔力亦不能发此枕席烟霞二句最有力结语平衍亦文势之当如此也`】  

鸣臯歌送岑征君【`时梁园三尺雪在清冷池作`】  

若有人兮思鸣臯阻积雪兮心烦劳洪河凌竞不可以径度氷龙鳞兮难容舠邈仙山之峻极兮闻天籁之嘈嘈霜崖缟皓以合沓兮若长风扇海涌沧溟之波涛猿緑罴舔舕崟岌危柯振石骇胆栗魄羣呼而相号峰峥嵘以路绝挂星辰于岩防送君之归兮动鸣臯之新作交鼓吹兮弹丝觞清冷之池阁君不行兮何待若反顾之黄鹤扫梁园之羣英振大雅于东洛巾征轩兮厯阻折寻幽居兮越巘防盘白石兮坐素月琴松风兮寂万壑望不见兮心氛氲萝冥冥兮霰纷纷水横洞以下渌波小声而上闻虎啸谷而生风龙藏谿而吐云寡鹤清泪饥鼯嚬呻魂独处此幽默兮愀空山而愁人鸡聚族而争食鳯孤飞而无邻蝘蜓嘲龙鱼目混珍嫫母衣锦西施负薪【`归来子云此谆谆效屈原卜居贾谊吊屈原语而白才自逸荡故或离而去之云`】若使巢由桎梏于轩冕兮亦奚异乎防龙防于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲【`范云此篇稍长而词意易见要亦楚人之流也唯其有蝘蜓鱼目巢由防龙等语故前軰尝称之然此实非太白之用意处妙不在此也与逺别离篇皆佳而彼深矣`】  

## 唐诗品汇卷二十七  

明　高棅　编  

七言古诗三  

正宗【`二`】  

李白【`下`】  

送羽林陶将军  

将军出使拥楼船江上旌旗拂紫烟万里横戈探虎穴三杯防剑舞龙泉莫道词人无胆气临行将赠绕朝鞭送程刘二侍郎兼独孤判官赴安西幕府  

安西幕府多材雄喧喧唯道三数公绣衣貂裘明积雪飞书走檄如飘风朝辞明主出紫宫银鞍送别金城空天外飞霜下葱海火旗云马生光彩胡塞清尘几日归汉家草緑遥相待  

与诸公送陈郎将归衡阳【`并序`】  

仲尼旅人文王明夷茍非其时圣贤低睂况仆之不肖者而迁逐枯槁固非其宜朝心不开暮髪尽白而登高送逺使人增愁陈郎将义风凛然英思逸发来下曹城之榻去邀才子之诗动清兴于中流泛素波而径去诸公仰望不及连章祖之序慙起予輙冠名贤之首作者嗤我乃为抚掌之资乎  

衡山苍苍入紫防下看南极老人星廻飚吹散五峰雪徃徃飞花落洞庭气清岳秀有如此郎将一家拖金紫门前食客乱浮云世人皆比孟尝君江上送行无白璧临岐惆怅若为分  

送祝八之江东赋得浣纱石  

西施越谿女明艶光云海未入吴王宫殿时浣纱古石今犹在桃李新开映古查菖蒲犹短出平沙昔时红粉照流水今日青苔覆落花君去西秦适东越碧山青江几超忽若到天涯思故人浣纱石上窥明月  

同王昌龄送族弟襄归桂阳  

尔家何在潇湘川青沙白日长江边昨梦江花照江国几枝正发东牕前觉来欲徃心悠然梦随越鸟飞南天秦云连山海相接桂水横烟不可渉送君此去令人愁风防茫茫隔河洲春潭琼草緑可折西寄长安明月楼  

宣州谢朓楼饯别校书叔云  

弃我去者昨日之日不可留乱我心者今日之日多烦忧长风万里送秋鴈对此可以酣高楼蓬莱文章建安骨中间小谢又清发俱懐逸兴壮思飞欲上青天揽日月抽刀断水水更流举杯消愁愁更愁人生在世不称意明朝散髪弄扁舟【`刘云崔嵬迭宕正在起一句不称意语欲绝`】  

单父东楼秋夜送族弟沈之秦  

尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一鴈秦云秋坐来黄叶落四五北斗巳挂西城楼丝桐感人丝亦绝满堂送君皆惜别卷帘见月清兴来疑是山隂夜中雪明日斗酒别惆怅清路尘遥望长安日不见长安人长安宫阙九天上此地曾经为近臣一朝复一朝髪白心不改屈原憔悴滞江潭亭伯流离放辽海折翮翻飞随转蓬闻弦虚坠下霜空圣朝久弃青云士他日谁怜张长公【`萧云此篇眷顾宗国之意深`】  

鲁郡尧词送窦明府簿华还西京【`时久病初起作`】  

朝防犂眉騧举鞭力不堪强扶愁疾向何处角巾微服尧祠南长杨扫地不见日石门喷作金沙潭笑夸故人指绝境山光水色青于蓝庙中徃徃来击鼓尧本无心尔何苦门前长跪双石人有女如花日歌舞银鞍绣毂徃复回簸林蹶石鸣风雷逺烟空翠时明防白鸥厯乱长飞雪红泥亭子赤阑干碧流环转青锦湍深沉百丈洞海底那知不有蛟龙蟠君不见緑珠潭水流东海緑珠红粉沈光彩緑珠楼下花满园今日曾无一枝在昨夜秋声阊阖来洞庭水落骚人哀遂得三五少年軰登高逺望形神开生前一笑轻九鼎魏武何悲铜雀台我歌白云倚牕牖尔闻其声但挥手长风吹月度海来遥劝仙人一杯酒酒中乐酣宵向分举觞酬尧尧可闻何不令臯繇拥篲横八极直上青天挥浮云高阳小饮真琐琐山翁酩酊何如我竹林七子去道賖兰亭雄笔何足夸尧祠笑杀五湖水至今憔悴空荷花尔向西秦我东越暂向瀛洲访金阙蓝田太白若可期为余扫洒石上月  

金陵酒肆留别  

风吹【`一作白门`】柳花满店香吴姬压酒劝客尝金陵子弟来相送欲行不行各尽觞请君试问东流水别意与之谁短长【`黄山谷云至此乃真太白妙处当濳心焉刘须溪云终是太白语别`】  

别山僧  

何处名僧到水西乘舟弄月宿泾谿平明别我上山去手防金策踏云梯腾身转觉三天近举足回看万岭低谑浪肯居支遁下风流还与逺公齐此度别离何日见相思一夜暝猿啼  

南陵别儿童入京【`一作古意`】  

白酒新熟山中归黄鸡啄黍秋正肥呼童烹鸡酌白酒儿女嘻笑牵人衣高歌取醉欲自慰起舞落日争光辉游说万乘苦不早着鞭跨马渉逺道防稽愚妇轻买臣余亦辞家西入秦仰天大笑出门去我軰岂是蓬蒿人【`刘云草草一语倾倒至尽起四句説得还山之乐磊落不辛苦而情实畅然不可胜道`】  

早春寄王汉阳  

闻道春还未相识起傍寒梅访消息昨夜东风入武阳陌头杨柳黄金色碧水渺渺云茫茫羙人不来空断膓预拂青山一片石与君连日醉壶觞  

寄王屋山人孟大融  

我昔东海上劳山餐紫霞亲见安期公食枣大如中年谒汉主不惬还归家朱顔谢春辉白髪见生涯所期就金液飞歩登云车愿随夫子天坛上闲与仙人扫落花  

自汉阳病酒归寄王明府  

去岁左迁夜郎道琉璃砚水长枮槁今岁勑放巫山阳蛟龙笔翰生辉光圣主还听子虚赋相如却与论文章愿扫鹦鹉洲与君醉百觞笑起白云飞七泽歌吟緑水动三湘莫惜连船沽羙酒千金一掷买春芳  

寄韦南陵冰【`余江上乘兴访之遇寻顾尚书笑有此赠`】  

南船正东风北船来自缓冮上相逢借问君语啸未了风吹断闻君擕妓访情人应为尚书不顾身堂上三千珠履客瓮中百斛金陵春恨我阻此乐淹留楚江滨月色醉逺客山花开欲然春风狂杀人一日剧三年乘兴嫌大迟焚却子猷船梦见五柳枝巳看挂马鞭何日到彭泽长歌陶令前  

忆旧游寄谯郡元参军【`金陵`】  

忆昔洛阳董糟丘为余天津桥南造酒楼【`刘云当时人当时语不知太白援糟丘为重耶而使千载知其人如此`】黄金白璧买歌笑一醉累月轻王侯海内贤豪青云客就中与君心莫逆廻山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水回萦一谿初入千花明万壑度尽松风声【`刘云清景遍人终不刻意`】银鞍金络倒平地汉东太守来相迎紫阳之真人邀我吹玉笙餐霞楼上动仙乐嘈然宛似鸾鳯鸣袖长管摧欲轻举汉中太守醉起舞手持锦袍覆我身我醉横眠枕其股【`刘云起语如此岂非人豪`】当筵意气凌九霄星离雨散不终朝分飞楚闗山水遥余既还山寻故巢君亦归家渡渭桥君家严君勇貔虎作尹并州遏戎虏五月相呼度太行摧轮不道羊膓苦行来北凉岁月深感君贵义轻黄金琼杯绮食青玉案使我醉饱无归心时时出向城西曲晋祠流水如碧玉浮舟弄水箫鼔鸣微波龙鳞莎草緑兴来擕妓恣经过其若杨花如雪何红妆欲醉宜斜日百尺清潭写翠娥【`刘云清丽动人`】翠娥婵娟初月辉羙人更唱舞罗衣清风吹歌入空去歌曲自绕行云飞【`刘云擕妓防景写入天际宛转情彻`】此时行乐难再遇西游因献长杨赋北阙青云不可期东山白首还归去渭桥南头一遇君酂堂之北又离羣问余别恨知多少落花春暮争纷纷言亦不可尽情亦不可极呼儿长跪缄此辞寄君千里遥相忆【`刘云却只如此结去读起句便使人惊倒`】  

赠裴十四  

朝见裴叔则朗如行玉山黄河落天走束海万里写入胷懐间身骑白鼋不敢渡金高南山买君顾徘徊六合无相知飘若浮云且西去  

赠潘侍御论钱少阳  

绣衣柱史何昻藏銕冠白简横秋霜三军论事多引纳堦前虎士罗干将虽无二十五老者且有一翁钱少阳眉如松雪齐四皓调笑可以安储皇君能礼此最下士九州拭目瞻清光  

流夜郎赠辛判官  

昔在长安醉花柳五侯七贵同杯酒气岸遥凌豪士前风流肯落他人后夫子红顔我少年章台走马看金鞭文章献纳麒麟殿歌舞淹留玳瑁筵与君自谓长如此宁知草动风尘起函谷忽惊胡马来秦宫桃李向明开我愁逺谪夜郎去何日金鸡放赦回  

醉后赠从甥高镇  

马上相逢揖马鞭客中相见客中怜欲邀击筑悲歌饮正值倾家无酒钱江东风光不借人枉杀落花空自春黄金逐手快意尽昨日破产今朝贫丈夫何事空笑傲不如烧却头上巾君为进士不得进我被秋霜生旅鬓时清不及英豪人三尺童儿重廉蔺匣中盘剑装防鱼闲在腰间未用渠且将换酒与君醉醉归托宿吴专诸  

赠从弟南平太守之遥  

少年不得意落魄无安居愿随任公子欲钓吞舟鱼常时饮酒逐风景壮心遂与功名踈兰生谷底人不锄云在高山空卷舒汉家天子驰驷马赤车蜀道迎相如天门九重谒圣人龙顔一解四海春彤庭左右呼万岁拜贺明主収沈沦翰林秉笔回英盼麟阁峥嵘谁可见承恩初入银台门著书独在金銮殿龙驹雕镫白玉鞍象牀绮席黄金盘当时笑我微贱者却来请谒为交欢一朝谢病游江海畴昔相知几人在前门长揖后门闗今日结交明日改爱君山岳心不移随君云雾迷所为梦得池塘生春草使我长价登楼诗别后遥传临海作可见羊何共和之  

江夏赠韦南陵冰  

胡骄马惊沙尘起胡雏饮马天津水君为张掖近酒泉我窜三巴九千里天地再新法今寛夜郎迁客带霜寒西忆故人不可见束风吹梦到长安宁期此地忽相遇惊喜茫如堕烟雾玉箫金管喧四筵苦心不得申长句昨日绣衣倾緑樽病如桃李竟何言昔骑天子大宛马今乘欵段诸侯门赖遇南平豁方寸复兼夫子持清论有似山开万里云四望青天解人闷人闷还心闷苦辛长苦辛愁来饮酒二千石寒灰重暖生阳春山翁醉后能骑马别是风流贤主人头陀云月多僧气山水何曾称人意不然鸣笳按鼔戏沧流呼取江南女儿歌擢讴我且为君槌碎黄鹤楼君亦为吾倒却鹦鹉州赤壁争雄如梦里且须歌舞寛离忧  

醉后答丁十八以诗讥余槌碎黄鹤楼  

黄鹤高楼巳槌碎黄鹤仙人无所依黄鹤上天诉玉帝却放黄鹤江南归神明太守再雕饰新图粉壁还芳菲一州笑我为狂客少年徃徃来相讥君平帘下谁家子云是辽东丁令威作诗调我惊逸兴白云绕笔牕前飞待取明朝酒醒罢与君烂熳寻春辉  

早秋单父南楼酬窦公衡  

白露见日灭红顔随霜凋别君若俯仰春芳乱秋条泰山嵯峨夏云在疑是白波涨东海散为飞雨川上来遥帷却卷清浮埃知君独坐青轩下此时结念同所懐我闭南楼看道书幽帘清寂在仙居曾无好事来相访頼尔高文一起予  

答杜秀才五松见赠  

昔献长杨赋天开云雨欢当时待诏承明里皆道扬雄才可观勑赐飞龙二天马黄金络头白玉鞍浮云蔽日去不返总为秋风摧紫兰角巾东出商山道采秀行歌咏芝草路逢园绮啸向人两君解来一何好闻道金陵龙虎盘还同谢朓望长安千峰夹水向秋浦五松名山当夏寒铜井炎鑪歊九天赫如铸鼎荆山前陶公矍铄呵赤电回禄睢盱扬紫烟此中岂是久留处便欲烧丹从列仙爱听松风且高卧飕飕吹尽炎氛过登崖独立望九州阳春欲泰谁相和闻君徃年游锦城章仇尚书倒屣迎飞牋络绎奏明主天书降问回恩荣肮脏不能就珪组至今空扬高蹈名夫子工文绝世竒五松新作天下推吾非谢尚邀彦伯异代风流各一时一时相逢乐在今拂袖白云开素琴弹为三峡流泉音从兹一别武陵去去后桃花春水深  

夜泊黄山闻殷十四吴吟  

昨夜谁为吴会吟风生万壑振空林龙惊不敢水中卧猿啸时闻岩下音我宿黄山碧谿月听之欲罢松间琴朝来果是沧洲逸酤酒醍盘饭霜栗半酣更发江海声客愁顿向杯中失  

防妓登梁王楼霞山孟氏桃园中  

碧草巳满地柳与梅争春谢公自有东山妓金屏啸坐如花人今日非昨日明日还复来白髪对緑酒强歌心已摧君不见梁王池上月昔照梁王樽酒中梁王已去明月在黄鹂愁醉啼春风分明感激眼前事莫惜醉卧桃园东  

把酒问月【`故人贾淳令予问之`】  

青天有月来几时我今停杯一问之人攀明月不可得月行却与人相随皎如飞镜临丹阙緑烟灭尽清辉发但见宵从海上来宁知晓向云间没白兔捣药秋复春嫦娥孤栖与谁邻今人不见古时月今月曾经照古人古人今人若流水共看明月皆如此惟愿当歌对酒时月光长照金樽里  

观博平王志安少府山水粉图  

粉壁为空天丹青状江海游云不知归日见白鸥在博平真人王志安沈吟至此愿挂冠松谿石磴带秋色愁客思归坐晓寒  

同族弟金城尉叔卿烛照山水壁画歌  

高堂粉壁图蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪廻谿碧流寂无喧又如秦人月下窥花源了然不觉清心魂秪将叠嶂鸣秋猿与君对此欢未歇放歌行吟逹明发却顾海客扬云防便欲因之向溟渤  

当涂赵炎少府粉图山水  

峨眉高出西极天罗浮直与南溟连名公绎思挥彩笔驱山走海置眼前满堂空翠如可扫赤城霞气苍梧烟洞庭潇湘意渺绵三江七泽清洄防惊涛汹涌向何处孤舟一去迷归年征帆不动亦不旋飘如随风落天边心揺目断兴难尽几时可到三山巅西峰峥嵘喷流泉横石防水波潺湲东厓合防蔽轻雾深林杂树空芊绵此中防昧失昼夜隐几寂听无鸣蝉长松之下列羽客对坐不语南昌仙南昌仙人赵夫子妙年歴落青云士讼庭无事罗众宾杳然如在丹青里五色粉图安足珍真仙可以全吾身若待功成拂衣去武陵桃花笑杀人  

思边  

去岁何时君别妾南园緑草飞蝴蝶今岁何时妾忆君西山白雪暗秦云玉闗此去三千里欲寄音书那可闻  

寄逺二首  

羙人在时花满堂羙人去后余空牀牀中绣被卷不寝至今三载闻余香香亦竟不灭人亦竟不来相思黄叶落白露湿青苔  

忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉顔畏销歇碧牕纷纷下落花青楼寂寂空明月两不见但相思空流锦字表心素至今缄愁不忍窥  

示金陵子【`一作金陵子词`】  

金陵城东谁家子窃听琴声碧牕里落花一片天上来随人直渡西江水楚歌吴语娇不成似能未能最有情谢公正要东山妓防手林泉处处行  

代寄情楚词体  

君不来兮徒蓄怨积思而孤吟云阳一去已逺隔巫山緑水之沈沈留余香兮染绣被夜欲寝兮愁人心朝驰余马于青楼怳若空而夷犹浮云深兮不得语却惆怅而懐忧使青鸟兮衔书恨独宿兮伤离居何无情而两绝梦虽往而交防横流涕而长嗟折芳洲之瑶华送飞鸟以极目怨夕阳之西斜愿为连根同死之秋草不作飞空之落花  

自溧水道哭王炎  

王公希代寳弃世一何早吊死不及哀殡宫巳秋草悲来欲脱剑挂向何枝好哭向茅山虽未摧一生泪尽丹阳道  

## 唐诗品汇卷二十八  

明　高棅　编  

七言古诗四  

大家  

杜甫  

贫交行  

飜手作云覆手雨纷纷轻薄何须数君不见管鲍贫时交此道今人弃如土【`刘须溪云只从俗谚畧证古意`】  

折槛行  

呜呼房魏不复见秦王学士时难羡青衿胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣  

大麦行  

大麦干枯小麦黄妇女行泣夫走藏东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡  

苦战行  

苦战身死马将军自云伏波之子孙干戈未定失壮士使我叹恨伤精魂去年江南讨狂贼临江把臂难再得别时孤云今不飞时独看云泪横臆  

悲陈涛【`此诗为房琯而作也琯与禄山战于陈涛斜败绩`】  

孟冬十郡良家子血作陈涛泽中水野旷天清无战声四万义军同日死羣胡归来血洗箭仍唱胡歌饮都市都人回首向北啼日夜更望官军至  

朱鳯行【`此诗为衡州刺史杨济作也时济称连帅之职以讨臧玠之乱`】  

君不见潇湘之山衡山高山巅朱鳯声嗷嗷侧身长顾求其曹翅垂口噤心甚劳下愍白鸟在罗网黄雀最少雏难逃愿分竹实及蝼蚁尽使鸣枭相怒号  

越王楼歌  

绵州州府何磊落顕庆年中越王作孤城西北起高楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情【`刘云不深不浅`】  

大觉高僧兰渃  

巫山不见庐山逺松林兰若秋风晚一老犹鸣日暮钟诸僧尚乞斋时饭香炉峰色隠晴湖种杏仙家近白榆飞锡去年啼邑子献花何日许门徒  

秋风  

秋风淅淅吹我衣东流之外西日微天晴小城练急石古细路行人稀不知明月为谁好早晚孤帆他夜归会将白髪倚庭树故园池台今是非【`赵次公曰此写眼前之景宛转含蓄道不尽凄感之意　刘云如竹枝乐府矫矫长句不必亲切为巳`】  

夜闻篥  

夜闻篥沧江上衰年侧耳情所向邻舟一听多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难【`刘云君知干戈如此则不复恨行路难矣实歴喟然`】  

乾元中寓居同谷县作歌七首【`李荐师友记闻太白逺别离蜀道难与子羙寓居同谷七歌风骚之极致不在屈原之下也`】  

有客有客字子羙白头乱髪垂过耳岁拾橡栗随狙公天寒日暮山谷里中原无书归不得手足冻皴皮肉死呜呼一歌兮歌已哀悲风为我从天来  

长镵长镵白木柄【`刘云一歌唤子羙二歌唤长镵岂不竒崛`】我生托子以为命黄精无苖山雪盛短衣数挽不掩胫此时与子空归来男呻女吟四壁静呜呼二歌兮歌始放闾里为我色惆怅【`刘云非必人人为我惆怅而有其色`】  

有弟有弟在逺方三人各瘦何人强生别展转不相见胡尘暗天道路长东飞驾鵞后鸧安得送我置汝傍呜呼三歌兮歌三发汝归何处收兄骨  

有妹有妹在钟离良人早没诸孤痴长淮浪高蛟龙怒十年不见来何时扁舟欲往箭满眼杳杳南国多旌旗呜呼四歌兮歌四奏林猿为我啼清昼  

四山多风谿水急寒雨飒飒枯树湿【`刘云是旦景`】黄蒿古城云不开白狐跳梁黄狐立我生胡为在穷谷中夜起坐万感集呜呼五歌兮歌正长魂招不来归故乡【`刘云何其魂招不来耶归故乡也`】  

南有龙兮在山湫古木巃嵸枝相樛木叶黄落龙正蛰蝮蛇东来水上游我行怪此安敢出拔剑欲斩且复休呜呼六歌兮歌思迟谿壑为我廻春姿【`刘云独此歌廻春姿者愿车驾反正之辞也心所同然千载如对`】  

男儿生不成名身已老三年饥走荒山道长安卿相多少年富贵应须致身早山中儒生旧相识但话宿昔伤懐抱呜呼七歌兮悄终曲仰视皇天白日速【`刘云声气俱尽　孙季昭示儿编云欧阳公伤五季之乱作五代史序论故尽以呜呼冠其首杜子羙偒唐室之乱作诗史于歌行间以呜呼结其宋同谷歌冬狩行折槛行白马诗等篇是也前此诗人所稀有者公独用之其伤今思古之意欤`】  

短歌行赠王郎司直  

王郎酒酣拔剑砍地歌莫哀我能抜尔抑塞磊落之竒才豫樟翻风白日动鲸鱼跋浪沧溟开且脱剑佩休徘徊西得诸侯棹锦水【`刘云西得诸侯以下谓王司直知我我复舍此何之`】欲向何门趿珠履仲宣楼头春色深青眼高歌望吾子眼中之人吾老矣【`刘云豪气激人堂堂复堂堂`】  

都坛寄元逸人  

故人昔隠东蒙峰已佩含景苍精龙故人今居子午谷独在隂崖结茆屋屋前太古都坛青石漠漠常风寒子规夜啼山竹裂王母昼下云旗翻知君此计成长往芝草琅玕日应长鐡鏁高垂不可攀致身福地何萧爽  

莫相疑行  

男儿生无所成头皓白牙齿欲落真可惜忆献三赋蓬莱宫自怪一日声辉赫集贤学士如堵墙观我落笔中书堂往时文彩动人主此日饥寒趋路傍晚将末契托年少当面输心背面笑寄谢悠悠世上儿不争好恶莫相疑【`刘云写得彻至懐抱如洗`】  

醉歌行赠公安顔少府请顾公题壁  

神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学君不见西汉杜陵老【`刘云面前人着两不见唐突可人`】诗家笔势君不嫌词翰升堂为君扫是日霜风冻七泽乌蛮落照衔赤壁酒酣耳热忘头白感君意气无所惜一为歌行歌主客  

戏题王宰画山水图歌  

十日画一水五日画一石能事不受相促迫王宰始肯留真迹壮哉昆仑方壶图挂君高堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴淞半江水  

高都防骢马行  

安西都防胡青骢声价歘然来向东此马临阵久无敌与人一心成大功【`刘云亦是精气`】功成惠养随所致飘飘逺自流沙至雄姿未受伏枥恩猛气犹思战塲利【`刘云此气骨不可少`】腕促蹄高如踣鐡交河几蹴层冰裂五花散作云满身万里方看汗流血长安壮儿不敢骑走过掣电倾城知青丝络头为君老何由却出横门道【`刘云只如此语绝是`】  

负薪行  

州处女髪半华四十五十无夫家更遭防乱嫁不售一生抱恨堪咨嗟土风坐男使女立应当门户女出入十犹八九负薪归卖薪得钱应供给至老双鬟只垂颈野花山叶银钗并觔力登危集市门死生射利兼盐井面妆首餙杂啼防地褊衣寒困石根若道巫山女麤丑何得此有昭君村  

最能行  

峡中丈夫绝轻死少在公门多在水富豪有钱驾大舸贫穷取给行艓子小儿学问止论语大儿结束随商旅欹帆侧柂入波涛□旋捎濆无险阻朝发白帝暮江陵顷来目击信有徴瞿塘漫天虎须怒归州长年行最能此乡之人气量窄误竞南风踈北客若道土无英雄才何得山有屈原宅  

寄栢学士林居  

自胡之反持干戈天下学士亦奔波叹彼幽栖载典籍萧然暴露依山阿青山万里静散地白雨一洗空垂萝乱代飘零予到此古人成败子如何荆扬春冬异风土巫峡日夜多风雨赤叶枫林百舌鸣黄泥野岸天鸡舞盗贼纵横甚密迩形神寂寞甘辛苦几时高议排金门各使苍生有环堵  

杜鹃行  

君不见昔日蜀天子化为杜鹃似老乌寄巢生子不自啄羣鸟至今为哺雏虽同君臣有旧礼骨肉满眼身羇孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋  

柟树为风雨所抜叹  

倚江柟树草堂前故老相传二百年诛茅卜居总为此五月髣髴闻寒蝉东南飘风动地至江翻石走流云气干排雷雨犹力争根断泉源岂天意苍波老树性所爱浦上童童一青葢野客频留惧雪霜行人不过听竽籁虎倒龙颠委榛棘泪防血防垂胸臆我有新诗何处吟草堂自此无顔色  

戏韦偃为双松图歌  

天下几人画古松毕宏已老韦偃少绝笔长松起纎末满堂动色嗟神妙两株惨裂苔藓皮屈鐡交错廻高枝白摧朽骨龙虎死黒入太隂雷雨垂松根胡僧憩寂寞厐眉皓首无住着偏袒右肩露防脚叶里公子僧前落韦侯韦侯数相见我有一疋好东绢重之不减锦绣叚已令拂拭光凌乱请公放笔为直干  

送孔巢父谢病归游江东兼呈李白  

巢父掉头不肯住东将入海随烟雾诗卷长留天地间钓竿欲拂瑚树深山大泽龙蛇逺春寒野隂风景暮【`刘云不必有所从来不必有所指又众妙门　七字浩然以其将隠也`】蓬莱织女廻云车指防虚无引归路自是君身有仙骨世人那得知其故惜君只欲苦死留【`刘云两君见賔主`】富贵何如草头露蔡侯静者意有余清夜置酒临前除罢琴惆怅月照席几岁寄我空中书南寻禹穴见李白道甫问讯今何如【`刘云其跌荡创体类自得意故成一家言`】  

冬末以事之东都湖城遇孟云卿复归刘颢宅宿宴饮散因为醉歌  

疾风吹尘暗河县行子隔年不相见湖城城北一开眼驻马偶识云卿面向非刘颢为地主懒廻鞭辔成高宴刘侯欢我携客来置酒张灯促华馔且将欵曲终今夕休语艰难尚酣战照室红炉促曙光萤牕素月垂文练天开地裂长安陌寒尽春生洛阳殿岂知驱车复同可惜刻漏随更箭人生会合不可常庭树鸡鸣泪如线陪王侍御同登东山最高顶宴姚通泉晚擕酒泛江  

姚公羙政谁与俦不减昔时陈太丘邑中上客有柱史多暇日陪骢马游东山高顶罗珍羞下顾城郭消我忧清江白日落欲尽复擕羙人登防舟笛声愤怨哀中流妙舞逶迤夜未休灯前往往大鱼出听曲低昻如有求三更风起寒浪涌取乐喧呼觉船重满空星河光破碎四座賔客色不动请公临深莫相违廻船罢酒上马归人生欢会岂有极无使霜露霑人衣  

锦树行【`题自锦树使人刮目`】  

今日苦短昨日休岁云暮矣增离忧霜凋碧树作锦树万壑东逝无停留荒戍之城石色古东郭老人住青丘飞书白帝营斗粟琴瑟几杖柴门幽青草萋萋尽枯死天骥跛足随牦牛自古圣贤多薄命奸雄恶少封公侯故国三年一消息终南渭水寒悠悠五陵豪贵反颠倒乡里小儿狐白裘生男堕地要膂力生女富贵倾邦国莫愁父母少黄金天下风尘儿亦得  

瘦马行  

东郊痩马使我伤骨骼硉兀如堵墙绊之欲动转欹侧此岂有意仍腾骧细看六印带官字众道三军遗路傍皮干剥落杂泥滓毛若萧条连雪霜去岁奔波逐余冦骅骝不惯不得将士卒多骑内廐马惆怅恐是病乗黄当时歴块悮一蹶委弃非汝能周防见人惨澹若哀诉失主错莫无晶光天寒逺放雁为伴日暮不收乌啄疮谁家且养愿终惠更试明年春草长【`刘云展转沈着忠厚恻怛感动千古`】  

哀江头  

少陵野老吞声哭春日濳行曲江曲江头宫殿鎻千门细桞新蒲为谁緑忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正坠双飞翼明眸皓齿今何在血汚游魂归不得清渭东流剑阁深去住彼此无消息人生有情泪沾臆江水江花岂终极黄昬胡骑尘满城欲往城南忘城北【`苏子由云哀江头篇词气如百金战马注坡蓦涧如平地得诗人之遗法`】  

乐游园歌【`公自注云晦日贺兰杨长史筵醉中作　按西京杂记乐游园汉宣帝所立唐长安中太平公主于原上置庭游赏其地四望寛敞毎上巳重阳士夫于此祓禊登高车马填塞朝士词人赋诗翌日传于京师`】  

乐游古园崒森爽烟绵碧草萋萋长公子华筵势最高秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开昳荡荡曲江翠幕排银榜拂水低垂舞袖翻縁云清切歌声上【`刘云婉约有态`】却忆年年人醉时只今未醉已先悲【`刘云语逹自别`】数茎白髪那抛得百罚深杯亦不辞圣朝亦知贱士丑一物自荷皇天慈此身饮罢无归处独立苍茫自咏诗【`刘云毎诵此结不自堪又云吾常堕泪于此`】  

寄韩谏议注  

今我不乐思岳阳身欲奋飞病在牀羙人娟娟隔秋水濯足洞庭望八荒鸿飞防防日月白青枫叶赤天雨霜玉京羣帝集北斗或骑麒麟翳鳯凰芙蓉旌旗烟雾落影动倒景揺潇湘星宫之君醉琼浆羽人稀少不在傍似闻昨者赤松子恐是汉代韩张良昔随刘氏定长安帷幄未改神惨伤国家成败吾岂敢色难腥腐飡枫香周南留滞古莫惜南极老人应夀昌羙人胡为隔秋水焉得置之贡玉堂【`刘云此篇多渺茫恍惚几失韩注毕竞不合`】  

饮中八仙歌  

知章骑马似乗船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤【`或作世贤无文`】宗之潇洒羙少年举觞白眼望青天皎如玉树临风前苏晋长斋绣佛前醉中徃徃爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱防露顶王公前挥毫落纸如云烟焦遂五斗方卓然高谈雄辩惊四筵【`蔡绦西清诗话云此歌重疉用韵古无其体尝质之叔父元度云此歌分八篇人人各毕虽重押韵无害亦三百篇分章之意也　刘云不伦不理各极其平生极其醉趣古无此体无此妙谓为八仙甚称`】  

骢马行【`公自注云太常良卿勑赐马也李邓公爱而有之命甫制诗`】  

邓公马癖人共知初得花骢大宛种夙昔传闻思一见牵来左右神皆竦雄姿逸态何崒顾影娇嘶自矜宠隅目青荧夹镜悬肉騣碨礧连钱动朝来少试华轩下未觉千金满高价赤汗微生白雪毛银鞍却覆香罗帕【`刘云无要有风味`】卿家旧物公能取天廐真龙此其亚昼洗须腾泾渭深朝趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦冥方降精近闻下诏宣都邑肯使麒麟地上行  

醉歌行【`公自注从侄勤落第归作此以别之`】  

陆机二十作文赋汝更少年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年才十六七射防君门期第一旧穿杨叶真自知暂蹶霜蹄未为失偶然擢秀非难取会是排风有毛质汝身已见唾成珠汝伯何由髪如漆春光淡沲秦东亭渚蒲芽白水荇青风吹客衣日杲杲树搅离思花冥冥酒尽沙头双玉甁众賔已醉我独醒乃知贫贱别更苦吞声踯躅涕泪零【`刘云人有此情写得不浓至而止`】  

古栢行  

孔明庙前有老栢柯如青铜根如石【`范元实云此形似之语`】霜皮溜雨四十围黛色参天二千尺君臣已与时际会树木犹为人爱惜云来气接巫峡长月出寒通雪山白【`范元实云此激昻之语`】忆昨路绕锦亭东先主武侯同閟宫崔嵬枝干郊原古窈窕丹青户牖空落落盘踞虽得地冥冥孤高多烈风扶持自是神明力正直元因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾鳯志士幽人莫怨嗟古来材大难为用  

忆昔行  

忆昔北寻小有洞洪河怒涛过轻舸辛勤不见华葢君艮岑清辉惨么麽千崖无人万壑静三歩回头五歩坐秋山眼冷魂未归仙赏心违泪交堕【`刘云亦恳欵数四`】弟子谁依白茆室卢老独啓青铜鎻巾拂香余捣药尘阶除灰死烧丹火圃沧洲莽空濶金节羽衣飘婀娜落日初霞闪余映倐忽东西无不可【`刘云恍惚语`】松风涧水声合时青兕黄熊啼向我【`刘云岑寂语四句极俯仰形容之妙`】徒然咨嗟抚遗迹至今梦想仍犹在秘节隠文须内教晚岁何功使愿果更讨衡阳董錬师南游早鼓潇湘柂  

冬狩行【`公自注时梓州刺史章彛兼侍御史留后东川时章彛大阅东川公以此诗讽其多杀仍勉其攘夷狄安王室`】  

君不见东川节度兵马雄校猎亦似观成功夜发猛士三千人清晨合围歩骤同禽兽已毙十七八杀声落日廻苍穹幙前生致九青兕馲驼峞垂熊东西南北百里间髣髴蹴踏寒山空有鸟名鸜鹆力不能高飞逐走蓬肉味不足登鼎爼胡为见羁虞罗中春搜冬狩侯得同使君五马一马骢况今摄行大将权号令颇有前贤风飘然时危一老翁十年厌见旌旗红喜君士卒甚整肃为我回辔擒西戎草中狐兎尽何益天子不在咸阳宫朝庭虽无幽王祸得不哀痛尘再防呜呼得不哀痛尘再防  

哀王孙【`毛深父曰时安禄山惊潼闗上夜半出延秋门诸王公主皆不及从多为贼所屠此诗记而哀之`】  

长安城头头白乌夜飞延秋门上呼又向人家啄大屋屋底逹官走避胡【`刘云起如童謡省叙事处`】金鞭断折九马死骨肉不待同驰驱腰下寳玦青珊瑚可怜王孙泣路隅问之不肯道姓名但道困苦乞为奴已经百日窜荆棘身上无有完肌肤高帝子孙尽隆凖龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜春风吹血腥东来槖駞满旧都朔方健儿好身手昔何勇鋭今何愚窃闻太子已传位圣徳北服南单于花门面请雪耻慎勿出口他人狙哀哉王孙慎勿踈五陵佳气无时无【`刘云忠臣之尽心仓卒之隠语备尽情态`】  

观公孙大娘弟子舞剑噐行【`并序`】  

大厯二年十月十九日夔州别驾元特宅见临颍李十二娘舞剑噐壮其蔚跂问其所师曰余公孙大娘弟子也开元三载余尚童稚记于郾城观公孙氏舞剑噐浑脱浏漓顿挫独出冠时自高头宜春梨园二妓坊内人洎外供奉晓是舞者圣文神武皇帝初公孙一人而巳玉貌绣衣况余白首今兹弟子亦匪盛顔既辨其由来知波澜莫二抚事慷慨聊为剑噐行昔者吴人张旭善草书书帖数常于邺县见公孙大娘舞西河剑噐自此草书长进豪荡感激即公孙可知矣  

昔有佳人公孙氏一舞剑噐动四方观者如山色沮防天地为之久低昻防如羿射九日落矫如羣帝骖龙翔来如雷霆収震怒罢如江海凝清光【`刘云名状得意`】绛唇朱袖两寂寞晚有弟子传芬芳临颍羙人在白帝妙舞此曲神扬扬与余问答既有以感时抚事增惋伤先帝侍女八千人公孙剑噐初第一五十年间似反掌风尘洞昬王室梨园弟子散如烟女乐余姿映寒日金粟堆南木巳拱瞿塘石城草萧瑟玳筵急管曲复终乐极哀来月东出老夫不知其所往足茧荒山转愁疾【`刘云浓至惨黯如野笛中断闻者自不堪也`】  

苏端薛复筵简薛华醉歌  

文章有神交有道端复得之名誉早【`刘云第能此起不患辞穷`】爱客满堂尽豪杰开筵上日思芳草安得徤歩移逺梅乱揷繁花向晴昊千里犹残旧冰雪百壶且试开懐抱垂老恶闻战鼓悲急觞为缓忧心少年努力纵谈笑看我形容巳枯槁座中薛华善醉歌歌辞自作风格老近来海内为长句汝与山东李白好【`刘云此老歌行之妙有不自知其所至者`】何刘沈谢力未工才兼鲍照愁绝倒诸生颇尽新知乐万事终伤不自保【`刘云可哀`】气酣日落西风来愿吹野水添金杯如渑之酒常快意亦知穷愁安在哉忽忆雨时秋井塌古人白骨生青苔如何不饮令心哀【`刘云豪侠`】  

渼陂行  

岑参兄弟皆好竒擕我逺来逰渼陂天地黤惨忽异色波涛万顷堆琉璃琉璃汗漫泛舟入事殊兴极忧思集鼍作鲸吞不复知恶风大浪何嗟及主人锦帆相为开舟子喜甚无氛埃鳬鹥散乱棹讴发丝管啁啾空翠来沈竿续蔓深莫测菱叶荷花浄如拭宛在中流渤澥清下归无极终南黒半陂已南纯浸山影动袅窕冲融间舡舷暝戞云际寺水面月出蓝田闗【`刘云写景入微烟波逺近变态具足`】此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意【`刘云惨怆之容窈眇之思　寻常赋乐事则所经歴骇愕者置不复道吾常游西湖遇风雨诵此语如同舟同时`】少壮几时奈老何向来哀乐何其多  

奉先刘少府新画山水障歌  

堂上不合生枫树怪底江山起烟雾闻君扫却赤县图乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非圃裂无乃潇湘翻悄然坐我天姥下耳边巳似闻清猿反思前夜风雨急乃是满城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟濶欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶谿云门寺吾独胡为在泥滓青鞋布袜从此始【`刘云淡活脱自在　范徳机云歌行之竒清景绝者又云古今题画之律度也`】  

韦讽録事宅观曹将军画马图引  

国初以来画鞍马神妙独数江都王【`刘云起得踈卤正合古意`】将军得名三十载人间又见真乗黄会貌先帝照夜白龙池十日飞霹雳内府殷红玛瑙盘媫妤传诏才人索盘赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家狮子花今之新图有二马复令识者久叹嗟此皆骑战一敌万缟素漠漠开风沙其余七疋亦殊绝逈若寒空动烟雪霜蹄蹴踏长楸间马官厮养森成列可怜九马争神骏顾视清高气深穏借问苦心爱者谁后有韦讽前支遁忆昔廵幸新丰宫翠华拂天来向东腾骧磊落三万疋皆与此图筋骨同自从献寳朝河宗无复射蛟江水中【`刘云四句沈着雅丽政在事事记物事在言外`】君不见金粟堆前松栢里龙媒去尽鸟呼风【`刘云长篇意外沦痛险绝`】  

丹青引赠曹将军霸  

将军魏武之子孙于今为庻为清门【`刘云起语激昻慷慨少有及此`】英雄割据虽巳矣文采风流今尚存【`刘云接得又畅`】学书初学卫夫人但恨无过王右军丹青不知老将至富贵于我如浮云【`刘云突兀四语能事志意毕竟往复浩荡只在里许又云自是笔意至此非思致所及　谢无勉云此自然不做底语到及至处者也`】开元之中常引见承恩数上南薰殿淩烟功臣少顔色将军下笔开生面良相头上进贤冠猛将腰间大羽箭褒公鄂公毛髪动英姿飒爽来酣战先帝天马玉花骢画工如山貌不同是日牵来赤墀下迥立阊阖生长风【`刘云逈立意从容`】诏谓将军拂绢素意匠惨淡经营中斯须九重真龙出一洗万古凡马空【`洪容斋五笔云不妨独歩也`】玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋防【`刘云名言`】将军善画葢有神必逢佳士亦写真【`刘云谓未遇佳士故`】即今漂泊干戈际屡貌寻常行路人途穷反遭俗眼白世上未有如公贫但看古来盛名下终日坎纒其身【`刘云首尾悲壮动荡皆名言`】  

兵车行【`师古云此诗为唐宗用兵吐蕃而作托武帝以风刺也`】  

车辚辚马萧萧行人弓箭各在腰爷娘妻子走相送尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还戍边庭流血成海水武皇开边意未已君不见汉家山东二百州千村万落生荆杞纵有徤妇把锄犂禾生陇畆无东西况复秦兵耐苦战被驱不异犬与鸡长者虽有问役夫敢申恨且如今年冬未休闗西卒县官急索租租税从何出信知生男恶反是生女好生女犹得嫁比邻生男埋没随百草君不见青海头古来白骨无人收新鬼烦寃旧鬼哭天隂雨湿声啾啾【`蔡寛夫诗话云齐梁以来文喜为乐府沿袭既久往徃失其命题之意虽李白亦不免此唯少陵兵车行等篇皆因事自出已意立题畧无蹈袭前人陈迹真所谓豪杰也`】  

洗兵马行【`公自注云収京后作`】  

中兴诸将収山东防书夜报清昼同河广传闻一苇过胡危命在破竹中祗残邺城不日得独任朔方无限功京师皆骑汗血马回纥餧肉蒲萄宫已喜皇威清海岱常思仙仗过崆峒三年笛里闗山月万国兵前草木风【`刘云悲壮少及`】成王功大心转小郭相谋深古来少司徒清鉴悬明镜尚书气与秋天杳二三豪俊为时出整顿乾坤济时了东走无复忆鲈鱼南飞各有安巢鸟青春复随冠冕入紫禁正耐烟花绕【`刘云有气象有风韵`】鹤驾通宵鳯辇备鸡鸣问寝龙楼晓攀龙附鳯势莫当天下尽化为侯王汝等岂知防帝力时来不得夸身强【`刘云事外句外常有余力`】闗中既留萧丞相幕下复用张子房张公一生江海客身长九尺鬓眉苍徴起适遇风云会扶颠始知筹防良青袍白马更何有后汉今周喜再昌寸地尺天皆入贡竒祥异瑞争来送不知何国致白环复道诸山得银瓮隠士休歌紫芝曲词人觧撰河清颂田家望望惜雨干布谷处处催春种淇上徤儿归莫懒城南思妇愁多梦安得壮士挽天河洗浄甲兵长不用【`刘云此篇对律甚严而舂容醖籍　西清诗话云作诗者陶冶物情体会光景必贵乎自得格有高卑才有分限不可强力致也譬之秦武阳气盖全燕见秦王则战栗失色淮南王安虽为神仙谒帝犹轻其举止此岂由素习哉予以谓少陵太白当险阻艰难流离困踬意欲卑而语未尝不高至于罗隠贯休軰得意于偏霸夸雕逞竒语欲高而意未尝不卑乃知天禀自然有不能易也`】  

追酬故高蜀州人日见寄【`并序`】  

开文书帖中检所遗忘因得故高当侍适往居在成都时高任蜀州刺史人日相忆见寄诗泪洒行间读终篇末自枉诗巳十余年莫记存没又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大歴五年正月二十一日却追酬高公此作因寄王友敬弟  

自防蜀州人日作不意清诗久零落今晨散帙眼忽开迸泪幽吟事如昨呜呼壮士多慷慨合防高名动寥廓叹我凄凄求友篇感时郁郁匡君畧锦里春光空烂熳瑶墀侍臣已冥寞潇湘水国旁鼋鼍鄠杜秋天失雕鹗东西南北更堪论白首扁舟病独存遥拱北辰纒冦盗欲倾东海洗乾坤边塞西蕃最充斥衣冠南渡多崩奔鼓瑟至今悲帝子曳裾何处谒王门文章曹植波澜濶服食刘安徳业尊长笛谁能乱愁思昭州词翰与招魂  

## 唐诗品汇卷二十九  

明　高棅　编  

七言古诗五  

名家【`上`】  

高适  

行路难二首  

长安少年不少钱能骑骏马鸣金鞭五侯相逢大道边羙人弦管争留连黄金如斗不敢惜片言如山莫弃捐安知憔悴读书者暮宿灵台私自怜  

君不见富家翁旧时贫贱谁比数一朝金多结豪贵百事胜人徤如虎子孙成行满眼前妻能管弦妾能舞自矜一身忽如此却笑傍人独愁苦东陵少年安所如席门穷巷出无车有才不肯学干谒何用年年空读书  

邯郸少年行  

邯郸城南游侠子自矜生长邯郸里千场纵博家仍富几处报讐身不死宅中歌笑日纷纷门外车马如云屯未知肝胆向谁是令人却忆平原居【`殷云余所最深爱者`】君不见今日交态薄黄金用尽还踈索以兹感叹辞旧游更于时事无所求且与少年饮羙酒往来射猎西山头  

古大梁行  

古城莽苍饶荆榛驱马荒城愁杀人魏王宫观尽禾黍信陵賔客随灰尘忆昨雄都旧朝市轩车照耀歌钟起军容带甲三十万国歩连营五千里全盛须防那可论高台曲池无复存遗墟但见狐狸迹古地空余草木根暮天揺落伤懐抱抚剑悲歌对秋草侠客犹传朱亥名行人尚识夷门道白璧黄金万戸侯寳刀骏马填山丘年代凄凉不可问往来惟见水东流  

燕歌行  

开元二十六年客有从元戎出塞而还者作燕歌行以示适感征戍之事因而和焉  

汉家烟尘在东北汉将辞家破残贼男儿本自重横行天子非常赐顔色摐金伐鼓下榆闗旌斾逶迤碣石间校尉羽书飞瀚海单于猎火照狼山山川萧条极边土胡骑凭陵杂风雨战士军前半死生羙人帐下犹歌舞大漠穷秋塞草腓孤城落日鬭兵稀身当恩遇常轻敌力尽闗山未觧围鐡衣逺戍辛勤久玉筯应啼别离后少妇城南欲断膓征人蓟北空回首边庭飘飖那可度绝域苍茫无所有杀气三时作阵云寒声一夜传刁斗相看白刅雪纷纷死节从来岂顾勲君不见沙塲征战苦至今犹忆李将军【`殷云甚有竒句`】  

渔父歌  

曲岸深潭一山叟驻眼看钩不移手世人欲得知姓名良久问他不开口笋皮笠子荷叶衣心无所营守钓矶料得孤舟无定止日暮持竿何处归  

九月九日酬顔少府  

檐前白日应可惜篱上黄花为谁有行子迎霜未授衣主人得钱始沽酒苏秦憔悴人多厌蔡泽栖迟世看丑纵使登高只断膓不如独坐空搔首  

送别  

昨夜离心正郁陶三更白露西风高萤飞木落何淅沥此时梦见西归客曙钟寥亮三四声东邻嘶马使人惊揽衣出戸一相送惟见归云纵复横  

别李景参  

离心忽怅然防马对秋天孟诸薄暮凉风起归客相逢度睢水昨时擕手已十年今日分途各千里岁物萧条满路岐此行浩荡令人悲家贫羡尔有微禄欲往从之何所之  

送田少府贬苍梧  

沈吟对迁客惆怅西南天昔为一官未得意今向万里令人怜念兹斗酒成睽间停舟叹君日将晏逺树应连北地春行人却羡南归雁丈夫穷逹未可知看君不合长数竒江山到处堪乗兴杨柳青青那足悲  

崔司録宅宴大理李卿  

多雨殊未已秋云更沈沈洛阳故人初觧印山东小吏来相寻上卿才大名不朽早求至尊暮求友豁逹常推海内贤殷勤但酌樽中酒饮醉欲言归剡溪门前驷马光照衣路傍观者徒唧唧我公不以为是非  

赠别晋三处士  

有人家住清河源渡河问我游梁园手持道经注已毕心知内篇口不言卢门十年见秋草此心惆怅谁能道知己从来不易知慕君为人与君好别时九月桑叶踈出门千里无行车爱君且欲君先逹今上求贤早上书  

赋得还山吟送沈四山人  

还山吟天高日暮寒山深送君还山识君心人生老大须恣意看君觧作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眠时忆问醒时事梦魂可以相周旋  

送蔡山人  

东山布衣明古今自言独未逢知音识者阅见一生事到处豁然千里心看书学剑长辛苦近日方思谒明主斗酒相留醉复醒悲歌数年泪如雨丈夫遭遇不可知买臣主父皆如斯我今蹭蹬无所似看尔崩腾何可为  

人日寄杜二拾遗  

人日题诗寄草堂遥怜故人思故乡桞条弄色不忍见梅花满枝空断膓身在南蕃无所预心懐百忧复千虑今年人日空相忆明年人日知何处一卧东山三十春岂知书剑老风尘龙钟还忝二千石愧尔东西南北人  

寄宿田家  

田家老翁住东陂説道平生隠在兹髪白未曾记日月山青毎到识春时门前种桞深成巷墅谷流泉添入池牛壮日耕十畆地人闲常扫一茆茨客来满酌清樽酒感兴平吟才子诗岩际窟中藏鼹防潭边竹里隠鸬鷀村墟日落行人少醉后无心怯路岐今夜只应还寄宿明朝拂曙与君辞  

封丘县  

我本渔樵孟诸野一生自是悠悠者乍可狂歌草泽中宁堪作吏风尘下秪言小邑无所为公门百事皆有期拜迎官长心欲碎鞭挞黎庻令人悲悲来向家问妻子举家尽笑今如此生事应须南畆田世情付与东流水梦想旧山安在哉为衔君命日迟廻乃知梅福徒为尔转忆陶濳归去来  

别韦防军  

二十解书剑西游长安城举头望君门屈指取公卿国风冲融迈三五朝廷礼乐弥寰宇白璧皆言赐近臣布衣不得干明主归来洛阳无负郭东过梁宋非吾土兎苑为农岁不登雁池垂钓心长苦世人向我同众人唯君于我最相亲且喜百年见交态未尝一日辞家贫弹棋击筑白日晚纵酒高歌杨桞春欢娱未尽分散去使我惆怅惊心神丈夫不作儿女别临岐涕泪沾衣巾  

送珲将军出塞  

将军族贵兵且强汉家巳是浑邪王子孙相承在朝野至今部曲燕支下控尽用隂山儿登阵长骑大宛马银鞍玉勒绣蝥弧毎逐嫖姚破骨都李广从来先将士卫青未肯学孙吴传有沙塲千万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝建旌旗夕刁斗塞下应多侠少年闗西不见春杨桞从军借问所从谁击剑酣歌当此时逺别无轻绕朝防平戎早寄仲宣诗  

岑参  

蜀葵花歌  

昨日一花开今日一花开今日花正好昨日花巳老人生不得恒少年莫惜牀头沽酒钱请君有钱向酒家君不见蜀葵花  

登古邺城  

下马登邺城城空复何见东风吹野火暮入飞云殿城隅南对望陵台漳水东流不复回武帝宫中人去尽年年春色为谁来  

赠酒泉韩太守  

太守有能政遥闻如古人俸钱尽供客家计常清贫酒泉西望玉闗道千年万碛皆白草辞君走马归长安忆君倐忽令人老  

韦员外家花树歌  

今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒会客花扑玉缸春酒香  

题匡城周少府防壁  

妇姑城南风雨秋妇姑城中人独愁愁云遮却望乡处数日不上西南楼故人薄暮公事闲玉壶羙酒琥珀盘颍阳秋草今黄尽醉卧君家犹未还  

偃师东与韩尊同访景云晖上人即事  

山隂老僧觧楞伽颍阳归客逺相过烟深草湿昨夜雨雨后秋风度漕河空山终日尘事少平郊逺见行人小尚书碛上黄昬钟别驾渡头一归鸟  

邯郸客舍歌  

客从长安来驱马邯郸道伤心丛台下一旦生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时日正午一曲狂歌垆上眠  

渔父  

扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓栧乗流无定居世人那得识深意此翁取适非取鱼  

送宇文南金放后归太原寓居因呈大原郝主簿  

归去不得意北京闗路賖却投晋山老愁见汾隂花翻作灞陵客怜君丞相家夜眠旅舍雨晓醉春城鸦送君系马青门口胡姬垆头劝君酒为问太原贤主人春来更有新诗否  

喜韩尊相过  

三月灞陵春巳老故人相逢耐醉倒瓮头春酒黄花脂禄米只充酤酒资长安城中足年少独共韩侯开口笑桃花防地红斑斑有酒留君且莫还与君兄弟日擕手世上虚名好是闲  

梁州馆中与诸判官夜集  

弯弯月出挂城头城头月出照梁州梁州七里十万家胡人半觧弹琵琶琵琶一曲膓堪断风潇潇兮夜漫漫河西幕中多故人故人别来三五春花门楼前见秋草岂能贫贱相看老一生大笑能几回斗酒相逢须醉倒  

临河客舍呈狄明府兄留题县南楼  

黎阳城南雪正飞黎阳渡头人未归河边酒家堪寄宿主人小女能缝衣故人高卧黎阳县一别三年不相见邑中雨雪偏着时隔河东郡人遥羡邺都唯见古时丘漳水还如旧日流城上望乡应不见朝来好是懒登楼  

炖煌太守后亭歌  

炖煌太守才且贤郡中无事高枕眠太守到来山出泉黄沙碛里人种田炖煌耆旧鬓皤然愿留太守更五年城头月出星满天曲房置酒张锦筵羙人红糚色正鲜侧垂高髻挿金钿醉坐藏钩红烛前不知钩在若个边为君手把珊瑚鞭射得半叚黄金钱此中乐事亦巳偏  

秦筝歌送外甥萧正归京  

汝不闻秦筝声最苦五色纒弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝  

胡笳歌送顔真卿使赴河陇  

君不闻胡笳声最悲紫髯緑眼胡人吹吹之一曲犹未了愁杀楼兰征戍儿凉秋八月萧闗道北风吹断天山草昆仑山南月欲斜胡人向月吹胡笳胡笳怨兮将送君秦山遥望陇山云边城夜夜多愁梦向月胡笳谁喜闻  

西亭子送李司马  

高高亭子郡城西直上千尺与云齐盘崖縁壁试攀跻羣山向下飞鸟低使君五马天半嘶丝绳玉壶为君提坐来一望无端倪红花緑栁莺乱啼千家万井连回谿酒行未醉闻暮鸡防笔操纸为君题为君题惜觧擕草萋萋没马蹄  

函谷闗歌送刘评事使闗西  

君不见函谷闗崩城毁壁至今在树根草蔓遮古道空谷千年长不改寂寞无人空旧山圣朝无事不须闗白马公孙何处去青牛老人更不还苍苔白骨空满地月与古时长相似野花不省见行人山鸟何曾识闗吏故人方乗使者车吾知郭丹却不如请君时忆闗外客行到闗西多致书  

天山雪歌送萧治归京  

天山雪云常不开千峰万岭雪崔嵬北风夜卷赤亭口一夜天山雪更厚能兼汉月照银山复逐胡风过鐡闗交河城边鸟飞绝轮台路上马蹄滑晻霭寒氛万里凝防干隂崖千丈冰将军狐裘卧不暖都防寳刀冻欲断正是天山雪下时送君走马归京师雪中何以赠君别唯有青青松树枝  

走马川行奉送封大夫出师西征  

君不见走马川行雪海边平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作冰幕中草檄砚水凝虏骑闻之应胆慑料知短兵不敢接军师西门伫献防  

轮台歌奉送封大夫出师西征  

轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明吹笛大军行四边伐鼓雪海涌三军大呼隂山动虏塞兵气连云屯战塲白骨纒草根剑河风急云片濶沙口石冻马蹄脱亚相勤王甘苦辛誓将报主静边尘古来青史谁不见今见功名胜古人  

白云歌送武判官归  

北风卷地白草折胡天八月即飞雪忽如一夜春风来千树万树梨花开散入珠帘湿罗幕狐裘不暖锦衾薄将军角弓不得控都防鐡衣难冷着瀚海防干百丈冰愁云惨淡万里凝中军置酒饮归客胡琴琵琶与羌笛纷纷暮雪下辕门风掣红旗冻不翻轮台东门送君去去时雪满天山路山廻路转不见君雪上空留马行处  

青门歌送东台张判官  

青门金鎻平旦开城头日出使车回青门栁枝正堪折路傍一日几人别东出青门路不穷驿楼宫树灞陵东花扑征衣看似绣云随去马色疑骢胡姬酒垆日未午丝绳玉缸酒如乳灞头落花没马蹄昨夜微雨花成泥黄鹂翅湿飞屡低闗东尺书醉懒题须臾望君不可见扬鞭飞鞚疾如箭借问使乎何时来莫作东飞伯劳西飞燕  

梁园歌送河南王説判官  

君不见梁孝王脩竹园頺墙隠辚势仍存娇娥曼脸成草蔓罗帷珠帘空竹根大梁一旦人代改秋月春风不相待池中几度雁新来洲上千年鹤应在【`梁园中有鹤池雁洲`】梁园二月梨花飞却似梁王雪下时当时置酒延枚叟肯料平台狐免走万事翻覆如浮云昔人空在今人口单父古来称宓生秪今为政有吾兄【`家兄时宰单父`】輶轩若过梁园道应傍琴台闻政声  

太白胡僧歌【`并序`】  

太白中峰绝顶有胡僧不知几百岁眉长数寸身不制缯帛衣以草叶恒持楞伽经云壁逈绝人迹罕到尝东峰有鬭虎弱者将死僧杖而觧之西湫有毒龙久而为患僧器而贮之商山赵叟前年采茯苓深入太白偶值此僧访我而説余尝有独往之意闻而悦之乃为歌曰  

闻有胡僧在太白兰若去天三百尺一持楞伽入中峰世人难见但闻钟牕边锡杖觧两虎床下鉢盂藏一龙草衣不针复不线两耳垂肩眉覆面此僧年几那得知手种青松今十围心将流水同清净身与浮云无是非商山老人巳曾识愿一见之何由得山中有僧人不识城里看山空黛色  

范公丛竹歌【`并序`】  

职方郎中兼侍御史范公廼于陜西使院内种竹新制丛竹歌以见示羙范公之清致雅操遂为歌以和之  

世人见竹不觧爱知君种竹庭府内此君托根幸得地种来几时闻已大盛夏翛翛丛色寒闲宵摵摵叶声干能清案牍帘下见宜对琴书牕外看为君成隂将蔽日迸笋穿阶踏还出守节偏淩御史霜虚心愿比郎官笔君莫爱南山松树枝竹色四时也不移寒天草木黄落尽犹自青青君始知  

裴将军宅芦管歌  

辽东九月芦叶断辽东小儿采芦管可怜管新清且悲一曲风飘海头满海树萧索天雨霜管声寥亮月苍苍白狼河北堪愁恨兎城南皆断肠辽东将军长安宅羙人芦管防佳客弄调萧飕胜洞箫发声窈窕欺横笛夜半高堂客未回秪将芦管送君杯巧能陌上惊杨栁复向园中误落梅诸客爱之听未足高卷珠帘列红烛将军醉舞不肯休更使羙人吹一曲  

卫节度赤骠马歌  

君家赤骠画不得一团旋风桃花色红缨紫缰瑚鞭玉鞍锦鞯黄金勒请君鞲出看君骑尾长窣地如红丝自矜诸马皆不及却忆百金初买时香街紫陌鳯城内满城见者谁不爱扬鞭骤急白汗流弄影行骄碧蹄碎紫髯胡雏金剪刀平明剪出三騣高枥上看时独意气众中牵出偏雄豪骑将猎向南山口城南狐兎不复有草头一防疾如飞却使苍鹰翻向后忆昨看君朝未央鸣珂拥葢满路香始知边将真富贵可怜人马相辉光男儿称意得如此骏马长鸣北风起待君东去扫胡尘为君一日行千里  

送魏升卿擢第归东都因懐魏校书陆浑乔潭  

井上梧桐雨灞亭卷秋风故人适战胜匹马归山东问君今年三十几能使香名满人耳君不见三峰直上五千仞见君文章亦如此如君兄弟天下稀雄词徤笔皆若飞将军金印亸紫绶御史鐡冠重绣衣高生作尉别来久因君为问平安否魏侯校理复何如前日人来不得书陆浑山水佳可赏蓬阁闲时日应往自料青云未有期谁知白髪偏能长垆头青丝白玉瓶别时相顾酒如倾揺鞭举袂忽不见千树万树空蝉鸣  

送费子归武昌  

汉阳归客悲秋草旅舍叶飞愁不扫秋来倍忆武昌鱼梦着秪在巴陵道曾随上将过祁连离家十年常在边剑锋可惜虚用尽马蹄无事今已穿知君开馆恒爱客樗蒲百金每一掷平生有钱将与人江上故园空四壁吾观费子毛骨竒广眉大口仍赤髭看君失路尚如此人生贵贱那得知高秋八月归南楚东门一壶聊出祖路指鳯凰山北云衣霑鹦鹉洲边雨勿叹蹉跎白髪新应须守道勿羞贫男儿何心恋妻子莫向江村老却人  

与独孤渐道别长句兼呈严八侍御  

轮台客舍春草满颍阳归客肠堪断穷荒绝漠鸟不飞万碛千山梦犹懒怜君白马一书生读书千卷未成名五贵侯门脚不到数畆山田身自耕兴来浪迹无逺近及至辞家忆乡信无事垂鞭信马头西南几欲穷天尽奉使三年独未归边头词客旧来稀借问君来得几日到家不觉换春衣高斋清昼卷罗幕纱防接防慵不着中酒朝眠日色高弹棋夜半灯花落冰片高堆金错盘满堂凛凛五月寒桂林蒲桃新吐蔓武城防蜜未可餐军中置酒夜挝鼓锦筵红烛月未午花门将军善胡歌叶河蕃王能汉语知尔园林压渭濵夫人堂上泣罗裙鱼龙川北磐谿雨鸟防山西洮水云台中严公于我厚别后新诗满人口自怜弃置天西头因君为问相思否  

## 唐诗品汇卷三十  

明　高棅　编  

七言古诗六  

名家【`下`】  

李颀  

古意  

男儿事长征少小幽燕客赌胜马蹄下由来轻七尺杀人莫敢前须如猬毛磔黄云陇底白雪飞未得报恩不能归辽东小妇年十五惯弹琵琶解歌舞今为羌笛出塞声使我三军泪如雨  

鲛人歌  

鲛人潜织水底居侧身上下随游鱼轻绡文防不可织夜夜澄波连月色有时寄宿来城市海岛青防无极已泣珠报恩君莫辞今年相见明年期始知万族无不有百尺深泉架户牖鸟没空山谁复望一望云涛堪白首  

古从军行  

白首登山望烽火黄昏饮马傍交河行人刁斗风沙暗公主琵琶幽怨多野云万里无城郭雨雪纷纷连大漠胡鴈哀鸣夜夜飞胡儿眼泪双双落闻道王门犹被遮应将性命逐轻车年年战骨埋荒外空见蒲桃入汉家  

古行路难  

汉家名臣杨徳祖四代五公享茅土父子兄弟绾银黄跃马鸣珂朝建章火浣单衣绣方领茱萸锦带玉盘囊宾客填街复满座片言出口生辉光世人逐势争奔走沥胆隳肝惟恐后当时一愿登青云自谓生死长随君一朝谢病还乡里穷巷苍苔绝知己秋风落叶闭重门昨日论交竟谁是薄俗嗟嗟难重陈深山麋鹿可为邻鲁连所以蹈东海古往今来称达人  

缓歌行  

小来托身攀贵游倾财破产无所忧莫拟经过石渠署朝将出入铜龙楼结交杜陵轻薄子谓言可生复可死一沈一浮防有时弃我翻然如脱屣男儿立身须自强十年闭户颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五陵宾从莫敢视三省官僚揖者稀早知今日读书是悔作从来狂侠非  

王母歌  

武皇斋戒承华殿端拱须臾王母见霓旌照耀麒麟车羽盖淋漓孔雀扇手指梨遣帝食可以长生临寓县头上复戴九星冠总领玉童坐南面欲闻要言今告汝帝乃焚香请此语若能链魄去三尸后当见我天皇所顾谓侍女董双成酒阑可奏云和笙红霞白日俨不动七龙五鳯纷相迎惜哉志骄神不悦叹息马蹄与车辙复道歌钟杳将暮深宫桃李飞成雪为看青玉五枝灯蟠螭吐火光已绝  

送刘昱  

八月寒苇花秋江浪头白北风吹五两谁是浔阳客鸬鷀山头宿雨晴扬州郭里暮潮生行人夜宿金陵渚试聴沙边有鴈声  

送从弟游江淮兼谒鄱阳刘太守  

都门柳色朝朝新念尔今为江上人穆陵闗带清风逺彭蠡湖边芳草春泊舟借问西林寺晓聴猿声在山翠浔阳北望鸿鴈囘湓水东流客心醉须知圣代举贤良不使遗才滞一方应见鄱阳虎符守思归共指白云乡  

夏宴张兵曹东堂  

重林华屋堪避暑况乃烹鲜防佳客主人三十朝大夫满座森然见矛防北牕卧簟莲心花竹里蝉鸣西日斜羽扇揺风却珠汗玉盆贮水割甘瓜云峰峨峨自冰雪坐对芳尊不知热醉来但挂葛巾眠莫道明朝有离别崔五六图屏风各赋一物得乌孙佩刀  

乌孙腰间佩两刀刃可吹毛锦为带握中枕宿穹庐室马上割飞翳螉塞执之魍魉谁能前气凛清风沙漠边磨用隂山一片玉洗将胡地独流泉主人屏风写奇状铁鞘金环俨相向囘头瞪目时一看使予心在江湖上  

爱敬寺古藤歌  

古藤池水盘树根左攫右挐龙虎蹲横空直上相陵突丰茸离纚若无骨风雷霹雳连黑枝人言其下藏妖魑空庭落叶乍开合十月苦寒常倒垂忆昨花飞满空殿密叶吹香饭僧遍南阶双桐一百尺相与年年老霜霰  

欲之新乡答崔颢綦毋潜  

数年作吏家屡空谁道黑头成老翁男儿在世无产业行子出门如转蓬吾属交欢此何夕南家衣动归客铜鑪将炙相欢饮星宿纵横露华白寒风卷叶度滹沱飞雪布地悲峨峨孤城日落见栖鸟马上时闻渔者歌明朝东路把君手腊日辞君期嵗首自知寂寞无去思敢望县人致牛酒  

送康洽入京进乐府歌  

识子十年何不遇只爱欢游两京路朝吟左氏娇女篇夜诵相如美人赋长安春物旧相宜小苑蒲萄花满枝柳色偏浓九华殿莺声醉杀五陵儿曳裾此夜从何所中贵由来尽相许白袂春衫仙吏赠乌皮隠几台郎与新诗乐府唱堪愁御妓应传鳷鹊楼西上虽因长公主终须一见曲陵侯  

送刘十  

三十不官亦不娶时人焉识道高下房中惟有老氏经枥上空余少游马往来嵩华与函秦放歌一曲前山春西林独鹤引闲步南涧飞泉清角巾前年上书不得意归卧东山兀然醉诸兄相继掌青史第五之名齐骠骑烹葵摘果告我行落日夏云纵复横闻道谢安掩口笑知君不免为苍生  

送陈章甫  

四月南风大麦黄枣花未落桐叶长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万卷不肯低头在草莽东门酤酒饮我曹心轻万事如鸿毛醉卧不知白日暮有时空望孤云高长河浪头连天黑津吏停舟渡不得郑国游人未及家洛阳行子空叹息闻道故林相识多罢官昨日今何如  

放歌行答从弟异乡  

小来好文耻学武世上功名不解取虽沾寸禄已后时徒欲出身事明主栢梁赋诗不及宴长楸走马谁相数敛迹俛眉心自甘高歌击节声半苦由是蹉跎一老夫养鸡牧豕东城隅空歌汉代萧相国肯事霍家冯子都徒尔当年声籍籍滥作词林两京客故人斗酒安陵桥黄鸟春风洛阳陌吾家令弟才不羇五言破的人共推兴来逸起如涛涌千里长江归海时别离短景何萧索佳句相思能间作举头遥望鲁阳山木叶纷纷向人落  

别梁锽  

梁生倜傥心不羇途穷气盖长安儿囘头转眄侣雕鹗有志飞鸣人岂知谁云四十无禄位曽与大军掌书记抗辞请刃诛部曲作色论兵犯二帅一言不合龙頟侯击剑拂衣从此弃朝朝饮酒黄公垆脱防露顶争呌呼庭中犊鼻昔常挂懐里琅玕今在无时人见子多落魄共笑狂歌非逺图忽然遣跃紫骝马还是昻藏一丈夫洛阳城头晓霜白层氷峨峨满川泽但闻行路吟新诗不叹举家无儋石莫言贫贱长可欺覆篑成山当有时莫言富贵长可托木槿朝看暮还落不见古时塞上翁倚伏由来任天作去去沧波勿复陈五湖三江愁杀人聴董大弹胡笳兼寄语弄房给事【`按唐史董庭兰善鼔琴为房琯门客天宝五载琯摄给事中此诗疑赠庭兰而兼寄次律之作也`】  

蔡女昔造胡笳声一弹一十有八拍胡人落泪沾边草汉使断肠对归客古戍苍苍烽火寒大荒隂沈飞雪白先拂商弦后角羽四郊秋叶惊摵摵董夫子通神明深松窃聴来妖精言迟更速皆应手将往复旋如有情空山百鸟散还合万里浮云隂且晴嘶酸雏鴈失羣夜断绝胡儿恋母声川为净其波鸟亦罢其鸣乌珠部落家乡逺逻娑沙尘哀怨生幽音变调忽飘洒长风吹林雨堕瓦迸泉飒飒飞木末野鹿呦呦走堂下【`殷云足可欷歔震荡心神`】长安城连东掖垣鳯凰池对青琐门高才脱畧名与利日夕望君抱琴至  

王维  

鱼山神女祠歌【`离骚作鱼山迎送神曲二首`】  

坎坎击鼓鱼山之下吹洞箫望极浦女巫进纷屡舞陈瑶席湛清酤风凄凄兮夜雨神之来兮不来使我心兮苦复苦【`右迎神曲`】  

纷进拜客堂前目眷眷兮琼筵来不语兮意不传作暮雨兮愁空山悲急管兮繁弦灵之驾兮俨欲旋倐云收兮雨歇山青青兮水潺湲【`右送神曲`】  

送友人归山歌二首【`离骚作山中人`】  

山寂寂兮无人又苍苍兮多木羣龙兮满朝君何为兮空谷文寡和兮思深道难知兮行悦石上兮流泉与松间兮草屋入云中兮养鸡上山头兮抱犊神与枣兮如虎卖杏兮收糓愧不才兮妨贤嫌既老兮贪禄誓解印兮相从何詹尹兮可卜【`刘云不用楚调自适目前词少而意多尚觉盘谷歌意为凡`】  

山中人兮欲归云防防兮雨霏霏水惊波兮翠菅靡白鹭忽兮翻飞君不可兮褰衣山万重兮一云混天地兮不分树晻暧兮氛氲不见兮空闻忽山西兮夕阳见东臯兮逺村平芜绿兮千里眇惆怅兮思君【`宋玉之下渊明之上甚似晋人不知者以为气短知者以为琴操之余音也`】  

登楼歌  

聊上君兮高楼飞甍鳞次兮在下俯十二兮通衢绿槐参差兮车马却瞻兮龙首前眺兮宜春王畿郁兮千里山河壮兮咸秦舍人下兮青宫据胡牀兮书空执防疲兮于下位老夫好隠兮墙东亦幸有张伯英草圣兮龙腾虬跃摆长云兮捩囘风琥珀酒兮雕胡饭君不御兮日将晚秋风兮吹衣夕鸟兮争返孤砧发兮东城林薄暮兮蝉声逺时不可兮再得君何为兮偃蹇  

陇头吟  

长城少年游侠客夜上戍楼看太白陇头明月尚临闗陇上行人夜吹笛闗西老将不胜愁驻马聴之双泪流曽经大小百余战麾下偏裨万户侯苏武才为典属国节旄空落海西头【`刘云次第转折恨惋何限又非长篇所及`】  

夷门歌  

七国雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔逾恭意逾下亥为屠肆鼓刀人嬴乃夷门抱闗者非但慷慨献奇谋意气兼将身命酬向风刎头送公子七十老翁何所求  

洛阳女儿行【`时年`】  

洛阳女儿对门居才可顔容十五余良人玉勒乘骢马侍女金盘脍鲤鱼画角朱楼尽相望红桃绿柳垂檐向罗帷送上七香车宝扇迎归九华帐狂夫富贵在青春意气骄奢剧季伦自怜碧玉亲教舞不惜瑚持与人春牕曙灭九微火九微片片飞花璅戏罢曽无理曲时妆成秖是薰香坐城中相识尽繁华日夜经过赵李家将怜越女顔如玉贫贱江头自浣纱  

燕支行  

汉家大将才且雄来时谒帝明光宫万乘亲推双阙下千官出饯五陵东誓辞甲第金门里身作长城玉塞中卫霍才堪一骑将朝廷不数贰师功赵魏燕韩多劲卒闗西侠少何咆报讐只是闻尝胆饮酒不曽妨刮骨画防雕戈白日寒连旗大斾黄尘没疉鼓遥翻瀚海波鸣笳乱动天山月麒麟锦带佩吴钩飒踏青骊跃紫骝拔剑已断天骄臂归鞍共饮月支头汉兵大呼一当百虏骑相看哭且愁教战须令赴汤火终知上将先伐谋  

老将行  

少年十五二十时步行夺取胡马骑射杀山中白额虎肯数邺下黄须儿一身转战三千里一剑曽当百万师汉兵奋迅如霹雳虏骑崩腾畏蒺藜卫青不败由天幸李广无功缘数奇自从弃置便衰朽世事蹉跎成白首昔时飞箭无全目今日垂柳生左肘路傍时卖故侯门前学种先生柳苍茫古木连穷巷寥落寒山对虚牖【`刘云愈出愈奇`】誓令疎勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如云色聊持宝剑动星文愿得燕弓射天将耻令越甲鸣吾君莫嫌旧日云中守独堪一战立功勲【`刘云满篇风致收拾处常嫩而短使人情事欲绝又云起结骄嫩复胜老诸`】  

桃源行  

渔舟逐水爱山春两岸桃花夹去津坐看红树不知逺行尽清谿不见人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乘水入初因避地去人间更闻成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峰壑今来变当时只记入山深青谿几度到云林春来遍是桃花水不辨仙源何处寻  

望终南赠徐中书  

晚下兮紫薇怅尘事兮多违驻马兮双树望青山兮不归  

答张五第  

终南有茅屋前对终南山终年无客长闭闗终日无心长自闲不妨饮酒复垂钓君但能来相往还  

寄崇梵僧  

崇梵僧崇梵僧秋归覆金春不还落花啼鸟纷纷乱闭户山牕寂寂闲峡里谁知有人事郡中遥望空云山  

寒食城东即事  

清谿一道穿桃李演漾绿蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上已【`刘云自是活动`】  

同崔传答贤弟  

洛阳才子姑苏客桂苑殊非故乡陌九江枫树几囘青一片扬州五湖白扬州时有下江兵兰陵镇前吹笛声夜火人归富春郭秋风鹤唳石头城周郎陆弟为俦侣对舞前谿歌白纻曲几书留小史家草堂碁赌山隂墅衣冠若话外台臣先数夫君席上珍更闻台阁求三语遥想风流第一人  

送李睢阳  

将置酒思悲翁使君去出城东麦渐渐雉子斑槐隂隂到潼闗骑连连车迟迟心中悲宋又逺周间之南淮夷东齐儿碎碎织练与素丝游人贾客信难持五谷前熟方可为下车闭閤君当思天子当殿俨衣裳大官尚食陈羽觞彤庭散绶垂明珰黄纸诏书出东厢轻纨疉绮斓生光宗室子弟君最贤分忧当为百辟先布衣一言相为死何况圣主恩如天鸾声哕哕鲁侯旗明年上计朝京师须忆今日斗酒别慎勿富贵忘我为  

崔颢  

七夕词  

长安城中月如练家家此夜持针线仙裙玉佩空自知天上人间不相见长信深隂夜转幽玉阶金閤数萤流班姬此夕愁无限河汉三更看斗牛  

鴈门胡人歌  

高山代郡东接燕鴈门胡人家近边解放胡鹰逐塞鸟能骑代马猎秋田山头野火寒多烧雨里孤峰湿作烟闻道辽西无鬭战时时醉向酒家眠  

长安道【`河岳英灵作霍将军篇`】  

长安甲第高入云谁家居住霍将军日晚朝囘拥宾从路傍拜揖何纷纷莫言炙手手可热须臾火尽灰亦灭莫言贫贱即可欺人生富贵自有时一朝天子赐顔色世事悠悠应始知  

孟门行  

黄雀衔黄花翩翩傍檐隙本拟报君恩如何反弹射金罍美酒满座春平原爱才多众宾满堂尽是忠义士何意得有谗谀人谀言反复那可道能令君心不自保北园新栽桃李枝根株未固何转移成隂结实君自取若问傍人那得知  

代闺人答轻薄少年  

妾家近隔鳯凰池粉壁纱牕杨柳垂本期汉代金吾壻误嫁长安游侠儿儿家夫壻多轻薄借客探丸重然诺平明挟弹入新丰日晚挥鞭出长乐青丝白马冶游园能使行人驻马看自矜陌上繁华盛不念闺中花鸟防花间陌上春将晚走马鬭鸡犹未返三时出望无消息一去那知行近逺桃李花开覆井栏朱楼落日卷帘看愁来欲奏相思曲抱得秦筝不忍弹  

行路难  

君不见建章宫里金明枝万万长条拂地垂二月三月花如霰九重深幽君不见艶彩朝含四宝宫香风吹入朝云殿汉家宫女春未防爱此芳春朝暮看来看去看心不忘攀折将安镜台上双双素手剪不成两两红妆笑相向建章昨夜起春风一花飞入长信宫长信丽人见花泣忆此珍树何嗟及我昔初在昭阳时朝攀暮折登玉墀只言嵗嵗长相对不悟今朝遥相思  

渭城少年行  

洛阳二月棃花飞秦地行人初忆归扬鞭走马城南陌朝逢驿使秦川客驿使前日发章台传道长安春早来棠梨宫中燕初至蒲萄馆里花正开念此使人归更早三月便达长安道长安道上春可怜揺风荡日曲江边万户楼台临渭水五陵花柳满秦川秦川寒食盛繁华游客春来不到家鬬鸡下社尘初合走马章台日未斜章台帝城称贵里青楼日晚歌钟起贵里豪家白马骄五陵年少不相饶双双挟弹来金市两两鸣鞭上渭桥渭城垆头酒新熟金鞍白马谁家宿可怜锦瑟争琵琶玉壶清酒就君家小妇春来不解羞娇歌一曲杨柳花【`刘云崔颢落落酣歌自得刻削乃不能及`】  

江边老人愁  

江南少年十八九乘舟欲渡清谿口忽逢江边一老翁须眉皓白已衰朽自言家代仕梁陈垂紫拖金三十人两朝出将复入相五世疉鼓乘朱轮父兄三叶皆尚主女子四代为妃嫔南山赐田接御苑北宫甲第连紫宸直言荣华未休歇不觉山崩海将竭兵戈乱入建康城烟火连烧未央阙衣冠女子陷锋刃良将名臣尽埋没山川改易失朝市衢路纵横填白骨老人此时尚少年脱身走得投海边罢兵嵗余未敢出去家三载方来旋蓬蒿忘却五城宅草木不识清谿田虽然得归到乡土零丁贫贱长辛苦采樵屡入厯阳山刈稻长过新林浦少年欲知老人嵗岂知今年一百五君今少壮我已衰我昔少年君不覩人生贵贱各有时莫见羸老相轻欺感君相问为君説説罢不觉令人悲  

## 唐诗品汇卷三十一  

明　高棅　编  

七言古诗七  

羽翼  

孟浩然  

夜归鹿门歌  

山寺鸣钟昼已昏渔梁渡头争渡喧人随沙岸向江村余亦乘舟归鹿门鹿门月照开烟树忽到厐公栖隠处岩扉松迳长寂寥唯有幽人自来去  

送王七尉松滋  

君不见巫山神女作行云霏红沓翠晓氛氲婵娟流入襄王梦倐忽还随零雨分空中飞去复飞来朝朝暮暮下阳台愁君此去为仙尉便逐行云去不囘  

高阳池送朱二  

当昔襄阳全盛时山公常醉习家池池边钓女日相随妆成照水竞来窥红波澹澹芙蓉发绿岸毵毵杨柳垂一朝物变人亦非四面荒凉人住稀意气豪华何处在空余草露湿人衣此地朝来饯行者翻向此中牧征马征马分飞渐日斜见此空为人所嗟殷勤为访桃源客余亦归来松子家  

万楚  

小山歌  

人説淮南有小山淮王昔日此登仙城中鸡犬皆飞去山上坛场今宛然世人贵身不贵夀共笑华阳洞天口不知金石变长年谩在人间恋携手君能举帆至淮南家住盱眙余先谙桐栢乱流平入海茱萸一曲拂成潭忆记来时魂悄悄想见仙山众峰小今日长歌思不堪君行为报三春鸟  

丁仙芝  

余杭醉歌赠吴山人  

晓幙红襟鷰春城白项乌只来梁上语不向府中趋城头坎坎鼓声曙满庭新种樱桃树桃花昨夜撩乱开当轩发色映楼台十千兑得余杭酒二月春城长命杯酒后留君待明月还将明月送君囘  

刘复  

长相思  

长相思在桂林苍梧山逺潇湘深秋堂零泪倚金瑟朱顔揺落随光隂长宵嘹唳鸿命侣河汉苍苍隔牛女宁知一水不可渡况复万山修且阻防丝织绮文双鸳昔时赠君君可怜何言一去瓶落井流尘歇灭金炉前  

长歌行  

淮南木落秋云飞楚宫商歌今正悲青春白日不与我当垆举酒劝君持出门驰驱四方事徒用辛勤不得意三山海底无见期百龄世间莫虚弃君不见金城帝业汉家有东制诸侯欲长久奸雄窃命风尘昏函谷重闗不能守龙蛇出没经两朝胡虏凭陵大道销河水东流宫阙尽五陵松栢自萧萧  

储光羲  

新丰主人  

新丰主人新酒熟旧客还归旧堂宿满酌香含北砌花盈尊色泛南轩竹云散天高秋月明东家少女解秦筝醉来忘却巴陵道梦中疑似洛阳城【`刘云跌宕殊态`】  

登戏马台作  

君不见宋公杖钺诛燕后英雄踊跃争趋走小防衣冠吕梁壑大徴甲卒碻磝口天门神武树元勲九日茱萸飨六军泛泛楼船游极浦揺揺歌吹动浮云居人满目市朝变霸业犹存齐楚甸泗水南流桐栢川沂山北走琅琊县沧海沈沈晨雾开彭城烈烈秋风来少年自言未得意日暮萧条登古台  

蔷薇  

袅袅长数寻青青不作林一茎独秀当庭心数枝分作满庭隂春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲画眉相伴采葳防高处红须欲就手低边绿刺已牵衣蒲萄架上朝光满杨柳园中暝鸟飞连袂踏歌从此去风吹香气逐人归【`刘云转换流丽可歌可舞皆切题语`】  

同张侍御燕北楼  

今之太守古诸侯出入双旌垂七旒朝览干戈时聴讼暮延宾客复登楼西山漠漠崦嵫色北渚沈沈江汉流良宵清净方高防绣服光辉联皂盖鱼龙恍惚堦墀下云雾杳防牕户外水灵慷慨行泣珠游女飘飖思解佩苍苍低月半遥城落落疎星满太清不忍开襟悲楚奏愿言吹笛退胡兵轩后青丘埋猰防周王白羽扫搀抢期君武节朝龙阙余亦翺翔归玉京  

张谓  

【`殷璠曰谓代北州老翁答又湖中对酒行在物情外但众人未曽説耳亦何必厯遐逺探古迹然后始为防搜`】  

赠乔林  

去年上防不见收今年寄食仍淹留羡君有酒能便醉羡君无钱能不忧如今五侯不待客羡君不入五侯宅如今七贵方自尊羡君不过七贵门丈夫防应有知己世上悠悠安足论【`刘云可想其人`】  

湖中对酒作  

夜坐不厌湖上月昼行不厌湖上山【`刘云便觉楚楚`】眼前一樽又常满心中万事如等闲主人有黍万余石浊醪数斗应不惜即今相对不尽欢别后相思复何益茱萸湾头归路赊愿君且宿黄公家风光若此人不醉参差辜负东园花  

代北州老翁答  

负薪老翁住北州北望乡闗生客愁自言老翁有三子两人已向黄沙死如今小儿新长成明年闻道又征兵定知此别必零落不及相随同死生尽将田宅借邻伍且复伶俜去乡土在生本求多子孙及有谁知更辛苦近传天子尊武臣强兵直欲静胡尘安边自合有长防何必流离中国人  

邵陵作  

尝闻虞帝苦忧人秖为苍生不为身已道一朝辞北极何须五月更南巡昔时文武皆销铄今日精灵长寂寞斑竹年来笋自生白苹春尽花空落遥望零陵见旧丘苍梧云起至今愁唯余帝子千行泪添作潇湘万里流  

王昌龄  

城傍曲  

秋风鸣桑条草白狐兔骄邯郸饮来酒未消城北原平掣皂雕射杀空营两腾虎回身却月佩弓鞘  

鸟栖曲  

白马逐牛车黄昏入狭斜狭斜柳树乌争宿争枝未得飞上屋东房少妇壻从军每聴乌啼知夜分  

行路难  

双丝作绠系银瓶百尺寒泉辘轳上悬丝一绝不可望似妾倾心在君掌人生意气好迁捐只重狂花不重贤宴罢调筝奏离鹤回娇转盼泣君前君不见眼前事岂保须臾勿无异西山日下雨足稀侧有浮云无所寄但愿莫忘前者言剉骨黄尘亦无媿行路难劝君酒莫辞烦美酒千钟犹可尽心中片恨何可论一闻汉主思故剑使妾长嗟万古魂  

箜引  

卢谿郡南夜泊舟夜闻两岸羌戎讴其时月黑猿啾啾微雨霑衣令人愁有一迁客登高楼不言不寐弹箜弹作蓟门桑叶秋风沙飒飒青冢头将军铁骢汗血流深入匈奴战未休黄旗一防兵马收乱杀胡人积如丘疮病驱来役边州仍披漠北羔羊裘顔色饥枯掩面羞眼眶泪滴深两眸还思本乡食牦牛欲语不得指咽防或有强壮能咿嚘意説被他边将讐五世属藩汉主留碧毛氊障河曲游槖池五万部落稠勑赐飞凰金兠鍪为君百战如过筹静扫隂山无鸟投家蔵铁券特承优黄金百觔不称求九族分离作楚囚深谿寂寞弦苦幽草木悲感声飕飗仆本东山为国忧明光殿前论九畴粗读兵书尽防搜为君掌上施权谋洞晓山川无与俦紫宸诏发逺懐柔揺笔飞霜如夺钩鬼神不得知其由怜爱苍生比蚍蜉朔河屯兵须渐抽尽遣降来拜御沟便令海内休戈矛何用班超定逺侯史臣书之得已不  

奉赠张荆州  

祝融之峰紫云衔翠如何其雪崭岩邑西有路缘石壁我欲从之卧穷嵌鱼有心兮脱网罟江无人兮鸣枫杉王君飞舄仍未去苏躭宅中意遥缄  

张南容  

静女歌  

静女乐于静动合古人则妙年工诗书弱嵗勤组织端居愁若痴谁复理容色十五坐幽闺四邻不相识夭夭邻家子百花装首饰日日淇上游笑人不逾阈河水自浊济自清仙台蛾眉秦镜明为照齐王门下丑何如汉帝掌中轻  

毕耀  

情人玉清歌【`文苑英华作张南容诗`】  

洛阳城中有一人名玉清可怜玉清如其名善踏斜柯能独立婵娟花艶无人及珠为裙玉为缨临春风吹玉笙悠悠满天星黄【`乐府作万`】金阁上晚妆成云和曲中为曼【`一作慢`】声玉梯不得踏揺袂两盈盈城头之日复何情  

贺兰进明  

行路难五首【`殷璠云员外行路难五首益多杂兴`】  

君不见东流水一去无穷已君不见西郊云日夕空氛氲羣鴈裴徊不能去一鴈悲鸣复失羣人生结交在终始莫以升沈中路分  

君不见云中月蹔盈还复缺君不见林下风声逺意难穷亲故平生或聚散欢娱未尽尊酒空叹息青青陵上栢嵗寒能有几人同  

君不见芳树枝春花落尽蜂不窥君不见梁上泥秋风始高燕不栖荡子从军事征战蛾眉婵娟守空闺独宿自然堪下泪况复时闻乌夜啼  

君不见门前柳荣耀几时萧索久君不见陌上花狂风吹去落谁家邻家思妇见之叹蓬首不梳心厯乱盛年夫壻长别离嵗暮相逢色凋换  

君不见岩下井百尺不及泉君不见山上苗数寸淩云烟人生相命亦如此何苦太息自忧煎但愿亲友长含笑相逢不乏杖头钱寒夜邀欢须秉烛岂得常思花柳年  

崔国辅  

对酒吟  

行行日将夕荒村古冢无人迹蒙笼荆棘一鸟吟屡唱提壶沽酒吃古人【`河岳英灵集作前身`】不达酒不足遗恨精灵传此曲寄言世上诸少年平生且尽杯中醁  

贾至  

巴陵寄李二户部张四礼部  

江南芳草初羃羃愁杀江南独愁客秦中杨柳也应春转忆秦中相忆人万里莺花不相见登高一望泪沾巾  

孟云卿  

行路难  

君不见高山万仞连苍旻天长地久成埃尘君不见长松百尺多劲节狂风暴雨终摧折古今何世无圣贤吾爱伯阳真乃天金堂玉阙朝羣仙拍手东海成桑田海中之水慎勿枯乌鸢啄蚌伤明珠行路难艰险莫踟蹰  

王季友  

观于舍人壁画山水  

野人宿在山家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向余説小弟丹青能尔为【`殷璠云甚有清趣`】  

宿东谿李十五山亭  

上山下山入山谷谿中落日留我宿松石依依当主人主人不在意亦足名花出地两重阶绝顶平天一小斋本意由来是山水何用相逢语旧懐  

代贺若令誉赠沈千运  

相逢问姓名亦存别时无子今有孙山上双松长不改百家唯有三家村村南村西车马道一宿通舟水浩浩涧中磊磊十里石河上淤泥种桑麦平坡冢墓皆我亲满田主人是旧客举声酸鼻问同年十人七人归下泉分手如何更此地囘头不去泪澘然  

酬李十六岐  

链丹文武火未成卖药贩屦俱逃名出谷迷行洛阳道乘流醉卧滑台城城下故人久离怨一欢适我两家愿朝饮杖悬沽酒钱暮餐囊有松花饭于何车马日憧憧李膺门馆争登龙千宾揖对若流水五经发难如扣钟下笔新诗行满壁立谈古人坐在席问我草堂有卧云知我山储无儋石自耕自刈食为天如鹿如麋饮野泉亦知世上公卿贵且养丘中草木年  

常建  

张公子行  

日出乘钓舟嫋嫋垂钩竿涉淇傍荷花骢马闲金鞍使君白云中腰间垂辘轳出门事嫖姚为君西击胡胡兵汉骑相驰逐转战孤军海西北百尺旌竿沈黑云边笳落日不堪闻【`刘云从闲人幽事忽写至败军亡将险绝`】  

古意  

井底玉冰洞地明琥珀辘轳青丝索仙人骑鳯披防霞挽上银瓶照天阁黄金作身双飞龙口衔明月吐芙蓉一时度海望不见晓上青楼十二重  

古兴  

辘轳井上双梧桐飞鸟衔花日将夕深闺女儿莫愁年玉指泠泠怨金碧石榴裙裾蛱蝶飞见人不语颦蛾眉青丝素丝红绿丝织成锦衾当为谁  

元结  

【`归来子云结性耿介有忧道闵俗之意天宝之乱或仕或隠自谓与世聱牙故其见于文字者亦冲澹而隠约譬古钟磬不谐于里耳而词义微眇翫之脩然若有尘外之趣云`】引极  

天旷漭兮杳泱茫气浩浩兮色苍苍上何有兮人不测积清寥兮成元极成元极兮灵且异思一见兮藐难致思不从兮空自伤心慅劳兮意惶懹思假翼兮鸾鳯乘长风兮上羾揖元极兮本深实餐至和兮永终日  

招太灵【`并序`】  

商余山有太灵古祠传云豢龙氏祠大帝所立祠在少余西乳之下邑人修之以祈田余因为招词闵之文以演兴辞曰  

招太灵兮山之巅山屹屼兮水沦涟祠之襰【`洛代切`】兮盻何年木修修兮草鲜鲜嗟魑魅兮淫厉自古昔兮崇祭禧太灵兮端清余愿致兮精诚久愵愵【`改厯切`】兮防防【`处龙切`】招抢【`郎丁切`】兮呼风风之声兮起飗飗吹云兮散而浮望太灵兮而安澹油容兮都清闲  

宿洄溪翁宅  

长松万株绕茆舍怪石寒泉近檐下老翁八十犹能行将领儿孙行莳稼吾羡老翁居处幽吾爱老翁无所求时俗是非何足道得似老翁吾即休  

宿无为观  

九疑山深几千里峰谷﨑岖人不到山中旧有仙姥家十里飞泉绕丹灶如今道士三四人茹芝链玉学轻身霓裳羽盖傍林壑飘飘似欲来云鹤  

薛业  

洪州客舍寄柳博士芳  

去年燕巢主人屋今年花发路傍枝年年为客不到舍旧国存亡那得知胡尘一起乱天下何处春风无别离  

张志和  

渔父歌  

西塞山前白鹭飞桃花流水鳜鱼肥青篛笠绿簔衣斜风细雨不须归  

独孤及  

和赠逺  

忆得去年春风至中庭桃李映琐牕美人挟瑟对芳树玉顔亭亭与花双今年新花如旧时去年美人不在兹借问离居恨深浅秖应独有庭花知  

同岑郎中韦屯田员外花树歌  

东风动地吹花发渭城桃李千树雪芳菲可爱不可留武陵归去心欲绝金华省郎惜佳辰秖将花萼照青春君家自是成蹊处况有庭花作主人  

张潮  

襄阳行  

玉盘转明珠君心无定凖昨见襄阳客剩説襄阳好无尽襄汉水岘山垂汉水东流风北吹只言一世长娇宠那悟今朝见别离君渡清羌渚知人独不语妾见木栖林忆君相思深莫作云间鸿离声顾俦侣尚如匣中剑分形防同处是君妇识君情怨君恨君为此行下牀一宿不可保况乃万里襄阳城襄阳传近大堤北君到襄阳莫囘惑大堤诸女儿怜钱不怜徳  

鲍防  

杂感  

汉家海内承平久万国戎王皆稽首天马尝衔苜蓿花胡人嵗献蒲萄酒五月茘枝初破顔朝辞象郡夕函闗鴈飞不度桂阳岭马走先过林邑山甘泉御果垂仙阁日暮无风香自落逺物皆重近皆轻鸡虽有徳不如鹤  

## 唐诗品汇卷三十二  

明　高棅　编  

七言古诗八  

接武【`上`】  

刘长卿  

王昭君歌  

自矜娇艶色不顾丹青人谁知粉绘能相负却使容华翻悮身上马辞君嫁骄虏玉顔对人愁不语北风鴈急浮云秋万里独见黄河流纎腰不复汉宫宠双蛾长向胡天愁琵琶弦中苦调多萧萧羌笛声相和谁怜一曲传乐府能使千秋伤绮罗  

铜雀台  

娇爱更何日高台空数层含啼映双袖不忍看西陵漳水东流无复来百花辇路为苍苔青楼月夜长寂寞碧云日暮空裴徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处  

新安送陆澧归江隂  

新安路人来去早潮复晚潮明日知何处潮水无情亦解归自怜长在新安住  

长沙赠衡岳祝融峯般若禅师  

般若公般若公负鉢何时下祝融归路却看飞鸟外禅房空掩白云中桂花寥寥闲自落流水无心西复东  

明月湾寻贺九不遇  

楚水日夜绿傍江春草滋青青遥满目万里伤心归故人川上复何之明月湾南空所思故人不在明月在谁见孤舟来去时  

送友人东归  

对酒灞亭暮相看愁自深河边草已绿此别难为心闗路迢迢疋马归垂杨寂寂数莺飞怜君献防十余载今去犹为一布衣  

入桂渚次砂牛石穴  

扁舟傍归路日暮潇湘深湘水清见底楚云淡无心片帆落桂渚独夜依枫林枫林月出声苦桂渚天寒桂花吐此中无处不堪愁江客相看泪如雨  

赠湘南渔父  

闻君何所适漠漠逢烟水独与不系舟往来楚云里钓鱼非一嵗终日只如此日落江清桂檝迟纎鳞百尺深可窥沈钩垂饵不在得白首沧浪空自知  

送姨子弟往南郊  

一展慰久濶寸心仍未伸别时两童稚及此俱成人那堪适防面遽已悲分手客路向楚云河桥对衰柳送君疋马别河桥汝南山郭寒萧条今我单车复西上郎去灞陵转惆怅何处共伤离别心明月亭亭两相望  

客舍喜郑三见寄  

客舍逢君未授衣闭门愁见桃花飞遥想故园今已尔家人应念行人归寂寞垂杨映深曲长安日暮灵台宿穷巷无人鸟雀闲空庭新雨莓苔绿此中分与故友疎何年仍囘长者车十年未称平生意好得辛勤谩读书  

严陵钓台送李康成赴江东使  

潺湲子陵濑髣髴如在目七里人已非千年水空绿新安江上孤帆逺应逐枫林千万转古台落日共萧条寒水无波更清浅台上渔竿不复持却令猿鸟向人悲滩声山翠至今在迟尔行舟晚泊时  

观李凑所画美人障子  

爱尔含天姿丹青有殊智无间已得象象外更生意西子不可见千载无重还空令浣纱态犹在含毫间一笑岂易得双蛾如有情牕风不举袖但觉罗衣轻华堂翠幕春风来内閤金屏曙色开此中一见乱人目只疑行到云阳台  

送贾三北游  

贾生未达犹窘迫身驰疋马邯郸陌片云郊外遥送人斗酒城边莫留客顾予他日仰时髦不堪此别相思劳雨色新添漳水绿夕阳逺照蓟门高把袂相看衣共缁穷愁只是惜良时亦知到处逢下榻莫滞秋风西上期  

送郭六侍御之武陵郡  

常爱武陵郡羡君将逺寻空怜世界迫孤负桃源心洛阳遥想桃源隔野水闲流春自碧花下常迷楚客船洞中时见秦人宅落日相看斗酒前送君南望但依然河梁马首随春草江路猿声愁暮天丈人别乘佐分忧才子趋庭兼胜游澧浦荆州行可见知君清兴满沧洲  

齐一和尚影堂  

一公住世忘世纷蹔来复去谁能分身寄虚空如过客心将生灭似浮云萧散浮云往不还凄凉遗教没仍传旧地愁看双树在空堂只是一灯悬一灯长照恒河沙双树犹落诸天花天花寂寂香深殿苔藓苍苍闭虚院昔余精念访禅扉常接微言清道机今成寂寞无所得惟共门人泪满衣  

聴笛歌留别郑协律  

旧游怜我长沙谪载酒沙头送迁客天涯望月自沾衣江上何人复吹笛横笛能令孤客愁绿波淡淡如不流商声寥亮羽声苦江天寂厯江枫秋静聴闗山闻一呌三湘月色悲猿啸又吹杨柳激繁音千里春色伤人心随风飘向何处落唯见曲尽平湖深明发与君离别后马上一声堪白首  

望龙山懐道士许法棱  

心惆怅望龙山云之际鸟独还悬崖绝壁几千丈绿萝嫋嫋不可攀龙山高谁能践灵原中苍翠晚岚烟瀑水如向人终日迢迢空在眼中有一人披霓裳诵经山顶餐琼浆空林闲坐独焚香真官列侍俨成行朝入青霄礼玉堂夜扫白云眠石牀桃源洞里居人满桂树山中住日长龙山高高遥相望  

戏赠干越尼子歌  

鄱阳女子年十五家本秦人今在楚厌向春江空浣纱龙宫落发披袈裟五年持戒长一食至今犹自顔如花亭亭独立青莲下忍草禅枝绕精舍自用黄金买地居能嫌碧玉随人嫁北客相逢疑姓秦鈆华抛却仍青春一花一竹如有意不语不笑能留人黄鹂欲栖白日暮天香未尽经行处却对香炉闲诵经春泉潄玉寒泠泠云房寂寂夜钟发吴音清切令人聴人聴吴音歌一曲杳然如在诸天宿谁堪世事又相牵惆怅囘船江水绿  

时平后送范伦归安州  

昨闻战罢图麟阁破虏收兵卷戎幙沧海初看汉月明紫微已见胡星落忆昨扁舟此南渡荆棘烟尘满归路与君携手姑苏台望乡一日登几囘白云飞鸟去寂寞吴山楚岫空崔嵬事往时平还旧丘青青春草近家愁洛阳举目今谁在颍水无情应自流吴苑西人去欲稀留连一日空知非江潭嵗尽愁不尽鸿鴈春归身未归万里遥县帝乡忆五年空带风尘色却到长安逢故人不道姓名应不识  

疲兵篇  

骄虏乘秋下蓟门隂山日夕烟尘昏三军疲马力已尽百战残兵功未论阵云泱漭屯塞北羽书纷纷来不息孤城望处増断肠折剑看时涙沾臆元戎日夕但歌舞不念闗山久辛苦自矜倚剑气淩云却笑闻笳泪如雨万里飘飖空此身十年征战老胡尘赤心报国无片赏白首还家有几人朔风萧萧动秋草旗旌猎猎榆闗道汉月何曽照客心胡笳只解催人老军前仍欲破重围闺里犹应愁未归小妇十年啼夜织行人九日忆寒衣饮马滹河晚更清行吹羌笛逺归营只恨汉家多苦战徒令遗镞满长城  

钱起  

行路难  

君不见明星映空月太阳朝升光尽歇君不见凋零委路蓬长风飘举入云中由来人事何常定且莫骄奢笑贱穷  

效古秋夜长  

秋汉飞玉霜北风扫荷香含情纺织孤灯尽拭泪相思寒漏长檐前碧云净如水月吊栖鸟啼鴈起谁家少妇事鸳机锦幙云屏深掩扉白玉牕中闻落叶应怜寒女独无衣  

卢龙塞行送韦掌记  

雨雪纷纷黑山外行人共指卢龙塞万里飞沙咽鼓鼙三军杀气凝旌斾陈琳书记本翩翩料敌张兵夺酒泉圣主好文兼好武封侯莫比汉皇年  

送马明府赴江陵  

陶令南行心自永江天极目澄秋景万室遥知犬不鸣双鳬下处人皆静清风高兴得湖山门柳萧条双翟闲黄花满把应相忆落日登楼北望还  

送崔十三东游  

千里有同心十年一防面当杯缓筝柱倐忽催离燕丹鳯城头噪晚鸦行人马首夕阳斜灞上春风留别袂闗东新月宿谁家宫柳依依两乡色谁能此别不相忆  

送崔校书从军  

鴈门太守能爱贤麟阁书生亦投笔宁惟玉剑报知已更有龙韬佐师律别马连嘶出御沟家人几夜望刀头燕南春草伤心色蓟北黄云满眼愁闻道轻生能击虏何嗟少壮不封侯  

赋得青城山歌送杨杜二郎中赴蜀军  

蜀山西南千万重仙经最説青城峰青城嵚岑倚空碧逺压峨眉吞剑壁锦屏云起易成霞玉洞花明不知夕星台二妙逐王师阮瑀军书王粲诗日落猨声连玉笛晴来山翠傍旌旗绿萝春月营门近知君对酒遥相思  

送张将军西征  

长安少年唯好武金殿承恩争破虏沙场烽火隔天山铁骑西征几嵗还战处黑云霾瀚海愁中明月度阳闗玉笛声悲离酌晚金方路极行人逺计日霜戈尽敌归囘首戎城空落晖始笑子卿心计失徒看海上节旄稀  

送邬三落第还乡  

郢客文章绝世稀常嗟时命与心违十年失路谁知己千里思亲独逺归云帆春水将何适自爱东南暮山碧闗中新月对离樽江上残花待归客名宦无媒自古迟穷途此别不堪悲荷衣垂钓且安命金马招贤防有时  

画鹤篇【`省中作`】  

防素凝姿任画工霜毛玉羽照帘栊借问飞鸣华表上何如粉缋防屏中文昌宫近芙蓉阙兰室氤氲香烟结鑪气朝成缑岭云银灯夜作华亭月日暖花明梁燕归应惊片雪在仙闱主人顾盼千金重谁肯徘徊五里飞  

送毕侍御谪居  

崇兰香死玉贞折志士吞声甘循节忠荩不为明主知悲来莫向时人説沧浪之水见心清楚客辞天泪满缨百鸟喧喧噪一鹗上林高枝亦难托宁嗟人世弃虞翻且喜江山得康乐自怜黄绶老婴身妻子朝来劝隠沦桃花洞里举家去此别相思复几春  

送傅管记赴蜀军  

终童之死谁继出燕颔儒生今俊逸主将早知鹦鹉赋飞书许载蛟龙笔峨眉玉垒指霞标鸟没天低幕府遥巴山雨色蔵征斾汉水猿声咽短箫赐璧腰金应可料才畧纵横年且妙无人不重乐毅贤何敌能当鲁连啸日暮黄云千里昏壮心轻别不销魂劝君用却龙泉剑莫负平生国士恩  

送禇大落第东归  

离琴弹苦调美人惨向隅顷来荷策干明主还复扁舟归五湖汉家侧席明敡久岂意遗贤在林薮玉堂金马隔青云墨客儒生皆白首昨梦芳洲采白苹归期且喜故园春稚子只思陶令至文君不厌马卿贫剡中风月久相忆池上旧游应再得酒熟宁孤芳杜春诗成不枉晴山色念此那能不羡归长杨谏猎事皆违他日东流一乘兴知君为我扫荆扉  

韩翃  

送客还江东  

还家不落春风后数日应沽越人酒池畔花深鬭鸭防桥边雨洗蔵鸦柳遥怜内舍着新衣复向邻家醉落晖把手闲歌香橘下空山一望鹧鸪飞  

送客之江宁  

春流送客不应赊南人徐州见柳花朱雀桥边看淮水乌衣巷里问王家千闾万井无多事辟户开门向山翠楚云朝下石头城江燕双飞瓦棺寺吴士风流甚可亲相逢嘉赏日应新从来此地夸羊酪自有莼羮味可人  

和高平朱参军思归作  

髯参军髯参军身为北州吏心寄东山云坐见萋萋芳草绿遥思往日晴江曲刺船频向剡中囘捧被曽过越人宿花里莺啼白日高眷楼把酒送车螯狂歌好爱陶彭泽佳句唯称谢法曹平生乐事多如此忍为浮名隔千里一鴈南飞断客心思归可待秋风起  

赠别王侍御赴上都  

翩翩马上郎执简佩银章西向洛阳归鄠杜回头结念莲花府朝辞芳草万嵗街暮宿春山一泉坞青青树色傍行衣乳燕流莺相间飞逺过三峰临八水幽寻佳赏偏如此残花片片细柳风落日疎钟小槐雨相思掩泣复何如公子门前人渐疎幸有心期当小暑葛衣纱防望回车  

题玉山观禅师兰若歌  

玉山宴坐移年月锡杖承恩诣丹阙先朝亲与防龙华紫禁鸣钟白日斜宫女焚香把经卷天人就席礼袈裟禅林久卧虎谿水兰若初开鳯城里不出嚣尘见逺公道成何必青莲宫朝持药鉢千家近暮倚绳牀一室空掖垣挥翰君称美逺客陪游问真理薄宦深知误此心回心愿学雷居士  

寄哥舒仆射  

万里长城家一生唯报国腰垂紫文绶手控黄金勒高视黑矟翁遥吞白骑贼先麾牙门将转鬬黄河北帐下亲兵皆少年锦衣承日绣行纒辘轳宝剑初出鞘宛转角弓新上步人抽箭大如笛前把两矛后双防左盘右射红尘中鹘入鸦羣有谁敌杀将破军白日余回旃舞斾北风初羣公楯鼻好磨墨走马为君飞羽书  

送中兄典邵州  

官骑连西向楚云朱轩出饯昼纷纷百城兼领安南国双笔遥挥王左君一路诸侯争馆谷洪池高防荆台曲玉顔送酒铜鞮歌金管留人石头宿北鴈初囘江燕飞南湖春暖着春衣湘君祠对空山掩渔父焚香日暮归百事无留到官后重门寂寂垂高柳零陵石缺过香溪洞口人来饮醇酒登楼暮结邵陵情万里苍波烟霭生他日新诗应见报还如宣逺在安城  

送万臣  

汉相见王陵扬州事张禹云帆木兰曵水国莲花府百丈清江十月天寒城鼓角晓钟前金炉促膝诸曹吏玉管繁声美少年有时过向长干地逺对湖光近山翠好逢南苑看人归也向西池留客醉疎柳垂烟橘带霜朝游石渚莫横塘红笺色夺风流座白纻词倾翰墨场夫子前年入朝后高名籍籍时贤口共怜诗兴转清新逺继家声在此身屈指待为青鏁客囘头莫羡白亭人  

别汜水陈县尉  

未央宫殿金开钥诏引贤良卷珠箔花间赐食近丹墀烟里挥毫对青阁万年枝影转斜光三道先成君激昻谷永直言身不顾郗诜高地转名香绿槐隂隂出闗道上有蝉声下秋草奴子平头骏马肥少年白晳登王畿五侯客舍偏宿留一县人家争看归南向千峰北临水佳期赏地应穷此赋诗或送郑行人举酒常陪魏公子自怜寂寞防君稀犹着前时博士衣我欲低眉问知己若将无用废东归  

## 唐诗品汇卷三十三  

明　高棅　编  

七言古诗九  

接武【`下`】  

李嘉祐  

杂兴  

花间昔日黄鹂啭妾向青楼已生怨花落黄鹂不复来妾老君心亦应变君心比妾心妾意旧来深一别十年无尺素归时莫赠路傍金  

江上曲  

江心澹澹芙蓉花江口蛾眉独浣纱可怜应是阳台女坐对鹭鸶娇不语掩面羞看北地人囘身忽作空山雨苍梧秋色不堪论千嵗依依帝子魂君看峰上斑斑竹尽是湘妃泣泪防  

古兴  

十五小家女双鬟人不如蛾眉暂一见可值千金余自从得向蓬莱里出入金舆乘玉趾梧桐树上春鸦鸣晓伴君王犹未起莫道君恩长不休婕妤团扇苦悲秋君看魏帝邺都里唯有铜台漳水流  

伤吴中  

馆娃宫中春已归阖闾城头莺已飞复见花开人又老横塘寂寂柳依依忆昔吴王在宫阙馆娃卖眼看花发舞袖朝期陌上春歌声夜怨江边月古来人事亦犹今莫厌清觞与绿琴独向西山聊一笑白云芳草自知心  

韦应物  

横塘行  

妾家住横塘夫壻郄家郎玉盘的厯双白鱼湘簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独长夜心未平【`刘云却是怨意`】  

杂言送黎六郎  

冰壶见底未为清少年如玉有诗名闻话嵩峰多禅寺不嫌黄绶向阳城朱门严训朝辞去骑出东郊满飞絮河南庭下拜府君阳城归路山氛氲山氛氲长不见钓台水绿荷已生少姨庙寒花始徧县闲吏傲与尘隔移竹疏泉常岸碛莫言去作折腰官岂似长安折腰客  

送禇校书归旧山歌  

握珠不返泉匣玉不归山明时重士亦如此忽怪诸生何得还方称羽猎赋未拜兰台职汉箧亡书已暗传嵩丘遗简还能识朝朝待诏青璅闱中有万年之树蓬莱池世人仰望栖此地生独裴徊意何为故山可往薇可采一自人间星嵗改藏书壁上苔半侵洗药泉中月还在春风饮饯灞陵原莫厌归来朝市喧当年不见东方朔避世从容金马门  

聴莺曲  

东方欲曙花防防【`刘云望而知为本色人也`】啼莺相唤亦可聴乍去乍来时近逺才闻南陌又东城忽往上林翻下苑绵绵蛮蛮如有情欲啭不啭意自娇羌儿弄笛曲未调前声后声不相及秦女学筝指犹澁须臾风暖朝日暾流音变作百鸟喧谁家懒妇惊残梦何处愁人忆故园伯劳飞过声局促戴胜下时桑田绿不及流莺日日啼花间能使万家春意阑有时断续聴不了飞去花枝犹袅袅还栖碧树锁千门春漏方残一声晓  

皇甫冉  

沣水送郑丰鄠县读书  

麦秋中夏凉风起送君西郊及沣水孤烟逺树动离心隔岸江流若千里早年江海谢浮名此去云山惬尔情上古金经皆在口秦人如见济南生  

杂言月洲歌送赵洌还襄阳  

汉之广矣中有洲洲如月兮水还流流聒聒兮湍与濑草青青兮春复秋苦竹林香枫树樵子罛师几家住万山飞雨一川来巴客归船傍洲去归人不可迟芳杜满洲时无限风烟皆自悲莫辞贫贱阻心期家住洲头定近逺朝泛轻桡暮当返不能随尔卧芳洲自念天机一何浅  

江草歌送卢判官  

江臯兮春早江上兮芳草杂蘼芜兮杜衡作丛秀兮复罗生被遥隰兮经长衍雨中深兮烟中浅目眇眇兮増愁步迟迟兮堪搴澧之浦兮湘之滨思夫君兮送美人吴州曲兮楚乡路逺孤城兮依独戍新月能分裛露时夕阳照见连天处问君行迈终何之淹泊防洄风日迟处处汀洲有芳草王孙讵肯念归期  

郎士元  

塞下曲  

宝刀塞下儿轻身百战曽百胜壮心竟未嫖姚知白草山头日初没黄沙戍下悲笳发萧条静夜边风吹独倚营门望秋月  

郢州西楼吟  

连山尽处水萦回山上城门临水开朱拦直下一百丈日暖游鳞自相向昔人爱险闭层城今人爱闲江复清【`刘云此等语有兴有怨`】沙洲枫岸无来客草绿花红山鸟鸣  

朱放  

早发龙且馆舟中寄东海李司仓郑司户  

沙禽相呼曙色分渔浦鸣榔十里闻正当秋风度楚水面值逺道伤离羣津头却望后湖岸别处已隔东山云停舻目送北归翼惜无瑶华持寄君  

司空曙  

迎神曲  

吉日兮临水沐青兰兮白芷假山鬼兮请东皇托灵均兮邀帝子吹参差兮正苦舞婆娑兮未已鸾旌圆盖望欲来山雨霏霏江浪起神既降兮我独知因成再拜为陈辞  

送神曲  

神之去囘风嫋嫋云容与桂樽瑶席不复陈苍山绿水暮愁人  

残莺百啭歌  

残莺一何怨百啭相寻续始辩下欲高稍分长复促绵蛮巧状语机节终如曲野客赏应迟幽僧闻讵足禅斋深树夏隂清零落空余三两声金谷筝中传不似山阳笛里写难成忆昨乱啼无逺近晴宫晓色偏相引送暖初随柳色来辞芳暗逐花枝尽歌残莺歌残莺悠然万感生谢朓羇懐方一聴何郎闲咏本多情乃知众鸟非俦比莫噪晨鸣倦人耳共爱寄音那可亲年年出谷待新春此时断绝为君惜昨日蚿蝉催发白  

卢纶  

宴席赋得姚美人搊筝歌  

出帘仍有钿筝随见罢翻令恨识迟微收皓腕纒红袖深遏朱弦低翠眉忽然高张应疏节玉指回旋若飞雪鳯箫韶管寂不喧绣幙纱牕俨秋月有时轻弄和郎歌慢处声迟情更多已愁红脸能佯醉又恐朱门嫌再过昭阳伴里最聪明出到人间才长成遥知禁曲难翻处犹自君王説小名  

慈恩寺石磬歌  

灵山石磬生海西海涛平处与山齐长眉老僧同佛力呪使鲛人往来得珠穴沈成绿浪痕天衣拂尽苍苔色星汉裴徊天有风禅翁静扣月明中羣仙下云龙出水鸾鹤交飞半空里城精木魅不可聴落叶秋砧一时起华宫杳杳响泠泠无数沙门昏梦醒古廊灯下见行道疎木池边闻诵经徒壮洪钟閟高阁万金费尽工雕凿岂如全质挂青松数叶残云一片峰吾师珤之夀中国愿同劫石无终极  

送饯从叔辞丰州幕归嵩阳旧居  

白须宗孙侍坐时愿持夀酒前致辞鄙辞何所拟请自边城始边城贵者李将军战鼓遥疑天上闻屯田布锦周千里牧马攒花溢万羣白云本是高松伴来绕青营复飞散三声画角咽不通万里蓬根一时断丰州闻説似凉州沙塞晴门部落稠行客已去依独戍主人犹自在高楼梦亲旌斾何由见每值清风一囘面洞里先生那怪迟人天无路自无期砂泉丹并非同味桂树榆林不并枝吾翁致身殊得计地仙亦是三千嵗莫着戎衣期上清东方曼倩逢人轻  

冬日登城楼因赠程腾  

生涯何事多羇束赖此登临畅心目郭南郭北无数山万井逶迤流水间弹琴对酒不知暮岸帻题诗身自闲风声肃肃鴈飞绝云色茫茫欲成雪遥思海客天外归坐想征人雨头别世情多是风尘隔泣尽无因对筹防谁知白首牕下人不接朱门坐中客贱亦不足叹贵亦不足陈长卿未遇杨朱泣蔡泽无媒原宪贫如今万乘方用武国命天威借貔虎穷达皆为身外名公侯可废刀头取君不见汉家边将在边庭白羽三千出井陉当风看猎拥珠翠岂在终年穷一经  

送张郎中还蜀歌  

秦家御史汉家郎亲专两印征殊方功成走马朝天子伏槛论兵若流水晓离仙署趋紫薇夜接高儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营遍青草塞口云生火迟烟中鹤唳君行早黄华川下水交横逺映孤霞蜀国晴笻竹笋长椒瘴起茘枝花发杜鹃鸣囘首岷峨半天黑传觞接膝何由得空令豪士仰威名无复贫女恃顔色垂杨不动雨纷纷锦帐胡瓶争送君须臾醉起箫笳发空见双旌入塞云  

李端  

襄阳曲  

襄阳堤路长草碧杨柳黄谁家女儿临夜妆红罗帐里有灯花雀钗翠羽动明珰欲出不出脂粉香同居女伴正衣裳中庭寒月白如霜贾生十八称才子空得门前一断肠  

胡腾儿  

胡腾身是凉州儿肌肤如玉鼻如锥桐布轻衫前后卷萄葡长带一边垂帐前跪作本音语拾襟搅袖为君舞安西旧牧收泪看洛下词人抄曲与扬眉动目踏花氊红汗交流珠防偏醉却东倾又西倒双靴柔弱满灯前环行急蹴皆应节反手叉腰如却月丝桐忽奏一曲终呜呜画角城头发胡腾儿故乡路断知不知  

赠康洽  

黄须康兄酒泉客平生出入王侯宅今朝醉卧有明朝忽忆故乡头已白流年恍惚瞻西日陈事苍茫指南陌声名恒压鲍参军班位不过杨执防迩来七十遂无机空是咸阳一布衣后辈轻肥贱衰朽五侯门馆许因依自言万物有移改始信桑田变成海同时献赋人皆尽共壁题诗君独在步出东城风景和青山满眼少年多汉家尚壮今则老发短心长知奈何华堂举杯白日晚龙钟相见谁能免君今已反我正来朱顔宜笑能几囘借问朦胧花树下谁家畚锸筑高台  

戎昱  

客堂秋夕  

隔牕萤影灭复流北风微雨虚堂秋虫声竟夜引乡泪蟋蟀何知人自愁四时不得一日乐以此方悲客游恶寂寂江城无所闻梧桐叶上偏萧索  

赠别张驸马  

上元年中长安陌见君朝下欲归宅飞龙骑马三十匹玉勒雕鞍照初日数里衣香遥扑人长衢雨歇无纎尘从奴斜抱勑赐锦双双防出金麒麟天子爱壻皇后弟独步明时负权势一身扈跸承殊泽甲第朱门耸高防鳯凰楼上伴吹箫鹦鹉杯中醉留客泰去否来何足论宫车晏驾人事翻一朝负谴辞丹阙五年待罪湘江源冠冕凄凉几迁改眼见桑田变成海华堂金屋别赐人细眼黄头总何在清宫相见寸心悲懒欲今时问昔时看君风骨殊未歇不用愁来双泪垂  

聴杜山人弹胡琴  

绿琴胡笳谁妙弹山人杜陵董庭兰董君少与山人友山人别来今已久当时海内求知音嘱付胡琴在君手杜陵工琴四十年琴声在音不在弦座中为我奏此曲满堂萧瑟如穷边第一第二拍泪尽蛾眉没蕃客更闻出塞入塞声穹庐氊帐难为情胡天雨雪四时下五月不曽芳草生须臾促轸变宫徴一声悲兮一声喜南看汉月双眼明却顾胡儿寸心死囘纥数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆绝倒如今世上风雅衰若个深知此声好世上爱筝不爱琴则明此调谁知音今朝促轸为君奏不向俗流传此心  

李益  

效古促促曲【`为河上思妇作`】  

促促何促促黄河九囘曲嫁与棹船郎空牀将影宿不道君心不如石那令妾貌长如玉  

野田行  

日没出古城野田何茫茫寒狐啸青冢鬼火烧白杨昔人未为泉下客行到此中曽断肠  

古别离  

双剑欲别风凄然雌沈水底雄上天江囘汉转两不见云交雨合知何年古来万事皆由命何用临岐苦涕涟  

轻薄篇  

豪不必驰千骑雄不在垂双鞬天生俊气自相逐出与雕鹗同飞翻朝行九衢不得意下鞭走马城西原忽闻燕鴈一声去囘鞍挟弹平陵园归来青楼曲未卒美人玉色当金樽淮隂少年不相下酒酣半笑倚市门安知我有不平色白日欲暝红尘昏死生容易如反掌得意失意由一言少年但饮莫相问此中报讐亦报恩登夏州楼城观征人赋得六州胡儿歌  

六州胡儿六蕃语十嵗骑羊逐沙防沙头牧马孤鴈飞汉军游骑貂锦衣云中征戍三千里今日征行何嵗归无定河边数株柳共送行人一杯酒胡儿起作和蕃歌齐唱呜呜尽垂手心知旧国西州逺西向胡天望乡久囘身忽作异方声一声囘尽征人首蕃音虏曲直难分似説边情向塞云故国闗山无限路风沙满眼堪断魂不见天边青作冢古来愁杀汉昭君  

朱湾  

同清江师月夜聴坚正二上人为懐州转法华经歌  

若耶谿畔云门僧夜闲燕坐聴真乘莲花秘偈药草喻二师身住口不住凿井求泉防到源闭门避火终迷路前心后心防此心梵音妙音柔软音清泠霜磬有时动寂厯空堂宜夜深向来不寐何所得一念才生百虑息风翻乱叶林有声雪映闲庭月无色闗密迹难可思醒人悟兮醉人疑衣中系宝觉者谁临川内史字得之  

寒城晚角【`滑州作`】  

高台高高画角雄五更初发寒城中寒城北临大河水淇门贼烽隔岸是长风送过黎阳川我军气雄贼心死羇人此夜寐不成万里边情枕上生乍似陇头戍寒泉幽咽流不住又如巴江头啼猨带雨断续愁忽忆嫖姚北征伐空山宿兵寒对月一声老将起三奏行人发冀马为之嘶朔云为之结二十年来天下兵到处不曽无此声洛阳陌长安路角声朝朝角声暮平居闻之尚难度何况天山征戍儿云中营营雪里吹  

顾况  

日晚歌  

日窅窅兮下山望佳人兮不还花落兮屋上草生兮阶间日日兮春风芳菲兮欲歇老不可兮更少君胡为兮轻别  

行路难  

君不见少年头上如云发少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢游少年视险若平地独倚长剑凌清秋行路难行路难昔少年今已老前朝竹帛事皆空日暮牛羊古城草  

短歌  

新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南绿水通朱阁美人二八顔如花泣向春风畏花落临春风聴春鸟别时多见时少愁人一夜不得眠瑶井玉绳相对晓  

菙草春【`并序`】  

陇西李迅者纳别宅监奴出迅不喜欲访故人为刺史强而配焉既归而不合监奴投井而死因作菙草春歌以悲之  

菙草春杳容与江南艶歌京西舞执心轻子都信节冠秋胡议以腰肢嫁时论自有夫蝉鬓蛾眉明井底燕裙赵袂萦辘轳李生闻之泪如绠不忍囘头看此井月中桂树落一枝池上鵊防唳孤影露桃秾李自成蹊流水终天不向西翠帐绿牕寒寂寂锦茵罗荐夜凄凄菙草春丹井逺别后相思意深浅  

冯着  

洛阳道  

洛阳宫中花柳春洛阳道上无行人皮裘氊帐不相识万户千门闭春色春色深春色深君王一去何时寻春雨洒春雨洒周南一望堪泪下蓬莱殿中寝胡人鳷鹊楼前放胡马闻君欲行西入秦君行不用过天津天津桥上多胡尘洛阳道上愁杀人  

刘商  

杂言同豆卢郎中郭南七里桥哀悼姚仓曹  

桥边足离别终日为悲辛登桥因叹逝却羡别离人桥下东流水芳树樱桃蕊流水与潮囘花落明年开可怜三语掾长作九泉灰宿昔欢游在何处花前饮足求仙去【`刘云词意良若`】  

杨衡  

长门怨  

丝声繁兮管声急珠帘不卷风吹入万遍凝愁枕上聴千回命花间立望望昭阳信不来回眸独掩红巾泣  

白纻歌二首  

玉缨翠佩杂轻罗香汗微渍朱顔酡为君起唱白纻歌清声袅云思繁多凝笳哀瑟时相和金壶半领芳夜促梁尘霏霏暗红烛令君安坐聴终曲坠叶飘花难再复蹑珠履步琼筵轻身起舞红烛前芳姿艶态妖且妍囘眸转袖暗催弦凉风萧萧漏水急月华泛艶红莲湿牵裙揽带翻成泣  

哭李象  

白鸡黄犬不将去寂寞空余时路【`刘云起语如有失`】草死花开年复年后人知是何人墓忆君思君独不眠夜寒月照青枫树  

朱长文  

春眺扬州西上冈寄徐员外  

芜城西眺极沧流漠漠春烟间树楼步早潮吞建业蒜山晴雪照扬州隋家故事不能问鹤在仙池期我游  

戴叔伦  

柳花歌送客往桂阳  

沧浪渡头柳花发断续因风飞不绝揺烟拂水积翠间缀雪含霜谁忍攀夹岸纷纷送君去鸣棹孤寻到何处移家深入桂水源种柳新成花更繁定知别后消散尽却忆今朝伤旅魂  

女耕田行  

乳燕入巢笋成竹谁家二女种新谷无人无牛不及犁持刀砍地翻作沜自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相携心正苦不见路人惟见土疏通畦陇防乱苗整顿沟塍待时雨日正南冈下饷归可怜朝雉扰惊飞东邻西舍花发尽共惜余芳泪满衣  

长孙佐辅  

南中客舍对雨送故人  

狷声啾啾鴈声苦卷帘相对愁不语几年客吴君在楚况楚君归我犹阻家书作得不忍封北风吹断阶前雨  

## 唐诗品汇卷三十四  

明　高棅　编  

七言古诗十  

正变【`上`】  

王建  

望夫石  

望夫处江悠悠化为石不囘头山头日日风和雨行人归来石应语  

逺将归  

逺将归胜未别离时在家相见熟新归欢不足去愿车轮迟回思马蹄速但令在家相对贫莫向天涯金绕身  

寄逺曲  

美人别来无处所巫山月明湘江雨千囘相见不分明井底看星梦中语两心相对尚难知何况万里不相疑  

春词  

红烟满户日照梁天丝软弱虫飞扬菱花霍霍绕帷光美人对镜着衣裳庭中并种相思树夜夜还栖双鳯凰【`刘云艶情怨意不逺而足`】  

雉将雏  

雉咿喔雏出殻毛班班觜啄啄学飞未得一尺高还逐母行旋母脚麦陇浅浅难蔽身逺去恋雏低怕人时时土中鼓两翅引雏食虫不相离【`刘云油然子母之爱亦可悲也`】  

老妇叹镜  

嫁时明镜老犹在黄金镂画双鳯背忆昔咸阳初买来灯前自绣芙蓉带十年不开一片銕长向暗中梳白发今日后牀重照看生死终当此长别  

去妇  

新妇去年胝手足衣不暇缝蚕废簇白头使我忧家事还如夜里烧残烛当初为信傍人语岂道如今自辛苦在时纵嫌织绢迟有丝不上邻家机  

神树词  

我家家西老棠树须晴即晴雨即雨四时八节上杯盘愿神莫离神处所男不着丁女在舍官事上下无言语老身长健树婆娑万嵗千秋作神主【`刘云不足而有愁意`】  

短歌行  

人初生日初出上山迟下山疾百年三万六千朝夜里分将强半日有歌有舞须早为昨日健于今日时人家见生男女好不知男女催人老短歌行无乐声【`刘云妙合人意结语更妙`】  

白纻歌二首  

天河漫漫北斗灿宫中乌啼知夜半新缝白纻舞衣成来迟邀得吴王迎低鬟转面掩双袖玉钗浮动春风生酒多夜长夜未晓月明灯光两相照后庭歌声更窈窕馆娃宫中春日暮茘枝木瓜花满树城头乌栖休击鼓青蛾弹瑟白纻舞夜天燑燑不见星宫中火照西江明美人醉起无次第堕钗遗佩满中庭此时但愿可君意囘昼为宵亦不寐年年奉君君莫弃  

失钗怨  

贫女铜钗惜于玉失却求来三日哭嫁时女伴与作妆头戴此钗如鳯凰双杯行酒六亲喜我家新妇宜拜堂镜中乍无失髻様初起犹疑在牀上高楼翠钿飘舞尘明日从头一片新  

精卫词  

精卫谁教尔填海海边石子青磊磊但将海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时随水高山未尽海未平愿我身死子还生  

羽林行  

长安恶少出名字楼下劫商楼上醉天明下直明光宫散入五陵松栢中百囘杀人身合死赦书尚有收城功九衢一日消息定乡吏籍中重改姓出来依旧属羽林立在殿前射飞禽  

开池得古钗  

美人开池北堂下拾得寳钗金未化鳯凰半在双股齐钿花落处生黄泥当时堕地覔不得暗想牕中还夜啼可知将来对夫壻镜前学梳古时髻【`刘云皆意表里`】莫言至死亦不遗还似前人初得时  

乌夜啼  

庭树乌尔何不向别处栖夜夜夜半当户啼家人把烛出洞户惊栖出羣飞落树一飞直欲飞上天囘囘不离旧栖处未明重绕主人屋欲下空中黑相触风飘雨湿亦不移君家树头多好枝  

行见月  

月初生居人见月一月行月行一年十二月强半马上看圆缺百年欢乐能几何在家见少行见多不缘衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时  

当牕织  

叹息复叹息园中有枣行人食【`刘云古`】贫家女大富家织翁母隔墙不得力水寒手澁丝脆断续来续去心肠烂草虫促促机下啼两日催成一匹半输官上头有零落姑未得衣身不着当牕却羡青楼娼十指不动衣盈箱  

刺促行  

促促复刺刺水中无鱼山无石少年虽嫁不将归白头犹着父母衣四边田宅非所有我身不及逐鸡飞出门若有归死处猛虎当衢向前去百年不遣踏君门在家谁唤为新妇岂不见它邻舍娘嫁来长在舅姑傍  

寒食行  

寒食家家出古城老人看屋少年行丘陇年年无旧道车徒散行入衰草牧童驱牛下冢头畏有人家来洒扫逺人无坟水头祭还引妇姑望乡拜三日无火烧纸钱纸钱那得到黄泉但看陇上无新土此中白骨应无主  

赛神曲  

男抱琵琶女作舞主人再拜聴神语新妇上酒勿辞勤使尔舅姑无所苦椒浆湛湛桂座新一双长箭系红巾但愿牛羊满家宅十月报赛南山神青天无风水复碧龙马上鞍牛服纷纷醉舞踏衣裳把酒路傍劝行客  

陇头水  

陇水何年陇头别不在山中亦呜咽征人塞耳马不行未到陇头闻水声谓是西流入蒲海还闻北去绕龙城陇东陇西多屈曲野麋饮水长簇簇胡兵夜囘水傍住忆着来时磨剑处向前无井复无泉放马囘看陇头树  

田家留客  

人客少能留我屋【`刘云起得甚浓`】客有新浆马有粟逺行僮仆应苦饥新妇厨中炊欲熟不嫌田家破门户蚕房新泥无风土行人但饭莫畏贫明府上来何辛苦叮咛囘语屋中妻有客勿令儿夜啼双井直西有县路我教丁男送君去【`刘云情至语尽歌舞有不能`】  

田家行  

男顔欣欣女顔悦人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上场绢在轴的是输得官家足不望入口复上身且免向城卖黄犊田家衣食无厚薄不见县门身即乐  

空城雀  

空城雀何不飞来人家住空城无人种禾黍土间生子草间长满地蓬蒿幸无主近村虽有高树枝雨中无食常苦饥八月小儿挟弓箭家家畏我田头飞但能不出空城里秋时百草皆有子黄口莫啾啾长尔得成无横死  

簇蚕词  

蚕欲老箔头作茧丝皓皓场寛地高风日多不向中庭晒蒿草神蚕急作莫悠扬年老为尔祭神桑但得青天不下雨上无苍蝇下无鼠新妇拜簇愿茧稠女洒桃浆男打鼓三日开箔雪团团先将新茧送县官已闻乡里催织作去与谁人身上着  

凉州词  

凉州四边沙皓皓汉家无人开旧道边头州县尽胡兵将军别筑防秋城万里征人皆已没年年旌节发西京多来中国收妇女一半生男为汉语蕃人旧日不耕犂相学如今种禾黍驱羊亦着锦为衣为惜氊裘防鬭时养蚕缲茧成疋帛郍将绕帐作旌旗城头山鸡鸣角角洛阳家家教胡乐  

温泉宫行  

十月一日天子来青蝇御路无尘埃宫前内里汤各别每个白玉芙蓉开朝元阁向山上起城绕青山龙暖水夜开金殿看星河宫女知更月明里武皇得仙王母去山鸡昼鸣宫中树温泉泱泱出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞  

北邙行  

北邙山头少闲土尽是洛阳人旧基旧基人家归多堆着黄金无买处天涯悠悠日促冈坂崎岖不停毂高张素幕绕铭旌夜唱挽歌山下宿洛阳城北复城东魂车祖马长相逢车辙广若长安路蒿草多于松栢树山头涧底石渐稀尽向坟前作羊虎谁家石碑文字灭后人重取书年月朝朝车马送囘还起大宅与高台【`刘云长处自然不用口语口语甚长`】  

张籍  

寄逺曲  

美人来去春江暖江头无人湘水满浣纱石上水禽栖江南路长春日短兰舟桂檝常渡江无因重寄双琼珰  

行路难  

湘东行人长叹息十年离家归未得弊裘羸马苦难行童仆饥寒少筋力君不见牀头黄金尽壮士无顔色龙蟠泥中未有云不能生彼升天翼  

征妇怨  

九月匈奴杀边将汉军全没辽水上万里无人收白骨家家城下招魂妇人依倚子与夫同居贫贱心亦舒夫死战场子在腹妾身虽存如昼烛  

白纻歌  

皎皎白纻白且鲜将作春衣称少年裁缝长短不能定自持刀尺向姑前复恐兰膏汚纤指常遣傍人收堕珥衣裳着时寒食下还把白鞭鞭白马  

野老歌【`一作山农词`】  

老翁家贫在山住耕种山田三四亩苗疎税多不得食输入官仓化为土嵗暮锄犁倚空室呼儿登山收稼实西江贾客珠百斛船中养犬长食肉  

寄衣曲  

织素缝衣独苦辛逺因囘使寄征人官家亦自寄衣去贵从妾手着君身高堂姑老无侍子不得自到边城里殷勤为看初着时征夫身上宜不宜  

送逺曲  

戏马台南山簇簇山边饮酒歌别曲行人醉后起登车席上囘尊劝僮仆青天漫漫覆长路逺游无家安得住愿君到处自题名他日知君从此去【`刘云能嵗许得恁沈着宛转数语矣`】  

筑城词  

筑城处千人万人齐抱杵重重土坚试行锥军吏执鞭催作迟来时一年深碛里着尽短衣渴无水力尽不得抛杵声杵声未尽人皆死家家养男当门户今日作君城下土  

猛虎行  

南山北山树防防猛虎白日绕林行向晚一身当道食山中麋鹿尽无声年年养子在空谷雌雄上山不相逐谷中近窟有山林长向村家取黄犊五陵年少不敢射空来林下看行迹  

别离曲  

行人结束出门去几时更踏门前路忆昔君初纳采时不言身属辽阳戍早知今日当别离成君家计良为谁男儿生身自有役那得误我少年时不如逐君征战死谁能独老空闺里  

牧童词  

逺牧牛绕村四面禾黍稠陂中饥鸟啄牛背令我不得戏陇头入陂草多牛散行白犊时向芦中鸣隔堤吹叶应同伴还彀长鞭三四声牛羊食草莫相触官家截尔头上角  

沙堤行呈裴相公  

长安大道沙为堤早风无尘晚无泥宫中玉漏下三刻朱衣导骑丞相来路傍高楼息歌吹千车不行行者避街官闲吏相传呼宫前十里惟空衢白麻诏下移相印新堤未成旧堤尽  

求仙行  

汉皇欲作飞仙子年年采药东海里蓬莱无路海无边方士舟中相枕死招揺在天囚白日甘泉玉树无仙实九皇真人终不下空向离宫祀太乙丹田有气凝素华君能保之升绛霞  

古钗叹  

古钗堕井无顔色百尺泥中今复得鳯凰宛转有古仪欲为首饰不称时女伴传看不知主罗袖拂拭生光辉兰膏已尽股半折雕文刻様无年月虽离井底入匣中不用还与坠时同【`刘云好`】  

各东西  

游人别一东复一西出门相背两不返惟信车轮与马蹄道路悠悠不知处山高海濶谁辛苦逺游不定难寄书日日空寻别时语浮云上天雨堕地暂时防合终离异我今与子非一身安得死生不相弃【`刘云其不及王建者材不尽也然各自得体`】  

节妇吟【`寄东平李司空`】  

君知妾有夫赠妾双明珠感君纒绵意系在红罗襦妾家高楼连苑起良人执防明光里知君用心如日月事夫誓拟同生死还君明珠双泪垂何不相逢未嫁时【`洪容斋三笔云籍在它镇幕府郸帅李师古又以书币辟之籍却而不纳而作节妇吟以寄之刘云好自好但亦不宜系`】  

防客词  

上客不用顾金羁主人有酒君莫违请君看取园中花地上渐多枝上稀山头树影不见石溪水无风应更碧人人齐醉起舞时谁觉翻衣与倒帻明朝花尽人已去此地独来空绕树  

永嘉行  

黄头鲜卑入洛阳胡儿持防升明堂晋家天子作降虏公卿齐走如牛羊紫陌旌旛暗相触家家鸡犬惊上屋妇今出门随乱兵夫死眼前不敢哭九州诸侯自顾土无人领兵来防主北人避胡多在南南人至今能晋语  

采莲曲  

秋江岸边莲子多采莲女儿凭船歌青房圆实齐戢戢争前竞折漾微波试索绿茎不寻藕断处丝多刺伤手白练束腰袖半卷不挿玉钗妆梳浅船中未满度前洲借问阿谁家住逺归时共待暮潮上自防芙蓉还荡桨  

伤歌行  

黄门诏下促收捕京兆尹系御史府出门无复部曲随亲戚相逢不容语辞成谪尉南海州受命不得须臾留身着青衫骑恶马东门之东无送者邮夫防吏急喧哗往往惊堕马蹄下长安里中荒大宅东门已除十二防高堂舞榭鏁管弦美人遥望西南天  

呉宫怨  

吴宫四面秋江水江清露白芙蓉死【`刘云哀怨意引`】吴王醉后欲更衣座上美人娇不起宫中千门复万户君恩反覆谁能数君心与妾既不同徒向君前作歌舞茱萸满宫红实垂秋风嫋嫋生繁枝姑苏台上夕燕罢它人侍寝还独归白日在天光在地君今那得长相弃【`刘云稍有古意`】  

北邙行  

洛阳北门北邙道丧车辚辚入秋草车前齐唱薤露歌高坟新起白峨峨朝朝暮暮人送洛阳城中人更多千金立碑高百尺终作谁家柱下石山头松栢半无主地下白骨多于土寒食家家送纸钱鸟鸢作窠衔上树人居朝市未解愁请君暂向北邙游【`刘云只如此自不可堪真乐府之体也`】  

闗山月  

秋月朗朗闗山上山中行人马蹄响闗山秋来雨雪多行人见月唱边歌海边漠漠天气白胡儿夜渡黄龙碛军中探骑暮出城伏兵暗处低旌防汉水连天霜草平野驼寻水碛中鸣陇头风急鴈不下沙场苦战多流星可怜万国闗山道年年战骨多秋草  

少年行  

少年从猎出长杨禁中新拜羽林郎独到辇前射双虎君王手赐黄金珰日日鬭鸡都市里赢得宝刀重刻字百里报讐夜出城平明还在娼楼醉遥闻虏到平陵下不待诏书行上马斩得名王献桂宫封侯起第一日中不为六郡良家子百战始取边城功  

白头吟  

请君膝上琴弹我白头吟忆昔君前娇笑语两情宛转如萦素宫中为我起高楼更开花池种芳树春天百草秋始衰弃我不待头白时罗襦玉珥色未暗今朝已道不相宜扬州青铜作明镜暗中持照不见影人心囘互自无穷眼前好恶那能定君恩已去若再返菖蒲花开月长满  

将军行  

弹筝峡东有胡尘天子择日拜将军蓬莱殿前赐六纛还领禁兵为部曲当朝受诏不辞家夜向咸阳原上宿战车彭彭旌旗动三十六军齐上陇陇头战胜夜亦行分兵处处收旧城胡儿杀尽隂碛暮扰扰唯有牛羊声边人亲戚曽战没今逐官军收旧骨碛西行见万里空幕府独奏将军功  

贾客乐  

金陵向西贾客多船中生长乐风波欲发移船近江口船头祭神各浇酒停杯共説逺行期入蜀经蛮谁别离金多众中为上客夜夜算缗眠独迟秋江初月猩猩语孤帆夜发潇湘渚水工持楫防暗滩直过山边及前侣年年逐利西复东姓名不在县籍中农夫税多长辛苦弃业长为贩宝翁  

羁旅行  

逺客出门行路难停车敛防在门端荒城无人霜满路野火烧桥不得度寒虫入窟鸟归窠僮仆问我谁家去【`刘云猝猝形容到此`】行寻田头暗未息双毂长辕碍荆棘缘冈入涧投田家主人舂米为夜食晨鸡喔喔茆屋傍行人起扫车上霜旧山已别行已逺身计未成难复返长安陌上相识稀遥望天门白日晚谁能聴我辛苦行为向君前歌一声【`刘云须着如此结愈缓愈不可聴他人不能道耳　严沧浪云大厯后张籍王建之乐府吾所深取耳`】  

## 唐诗品汇卷三十五  

眀　髙棅　编  

七言古诗十一  

正变【`下`】  

韩愈  

琴操十首【`唐子西云琴操非古诗非骚词惟退之为得体退之琴操栁子厚不能作也　朱晦庵云愈博涉羣书所作十操竒辞奥防如取诸室中物以其所涉博故能约而为此也夫孔子于三百篇皆弦歌之操亦弦歌之辞也其取幽兴眇怨而不言最近骚体古诗之衍者至骚而衍极故骚无操与诗赋同出而异名盖衍复于约者后之为骚惟约犹迨之严沧浪云退之琴操极髙古正是本色非唐贤所及`】  

拘幽操【`文王拘羑里作`】  

目掩掩兮其凝其盲【`刘云极形容之苦不可谓非怨也`】耳肃肃兮聴不闻声朝不见日出兮夜不见月与星有知无知兮为死为生呜呼臣罪当诛兮天王圣眀【`程伊川曰道文王意中事前后人道不到此　徐仲车云可谓知文王之用心矣凯风七子之母犹不能安其室而云母氏圣善我无令人重自责也`】  

岐山操【`周公为太公作`】  

我家于豳自我先公伊我承绪敢有不同今狄之人将土我疆民为我战谁使死伤彼岐有岨我徃独处人莫予追无思我悲  

越裳操【`周公作`】  

雨之施物以滋我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海既均越裳是臣【`杨翟孙氏云岂有荒于门而能治于田者乎故必四海既均而后越裳是臣也`】  

将归操【`孔子之赵闻杀窦鸣犊作`】  

狄之水兮其色幽幽【`刘云词意浅浅宜似调适当然者自不可及`】我将济兮不得其由渉其浅兮石齧我足乘其深兮龙入我舟我济而悔兮将安归尤归乎归乎无与石鬬兮无应龙求【`刘云旧读木作归来归来兮似是`】  

猗兰操【`孔子伤不逢时作`】  

兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守【`补注君子居可伤之时而不易其所守亦犹荠麦之有也`】  

山操【`孔子以季桓子受齐女乐諌不从望山而作`】  

之气兮不能云雨龟之枿兮不中梁柱龟之大兮秖以奄鲁知将隳兮哀莫余伍周公有鬼兮嗟余归辅【`洪氏云盖言周公如有神其使余归辅其君也`】  

履霜操【`尹吉甫子无罪为后母谮而见逐自伤作`】  

父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿寜不悲【`刘云不怨非情也乃怨也此乃小弁之志欤只饥寒履霜反覆感切真可以泣鬼神矣此所以为琴操也`】  

雉朝飞操【`牧犊子七十无妻见雉双飞感之而作`】  

雉之飞于朝日羣雌孤雄意气横出当东而西当啄而飞【`刘云此其不可及处冩得别`】随飞随啄羣雌粥粥嗟我虽人曽不如彼雉鸡生身七十年无一妾与妃  

别鹄操【`商陵穆子娶妻五年无子父母欲其改娶其妻闻之中夜悲啸穆子感之而作`】  

雄鹄衔枝来雌鹄啄泥归巢成不生子大义当乖离江汉水之大鹄身鸟之微更无相逢日安可相随飞  

残形操【`曽子梦见一狸不见其首作`】  

有兽维狸兮我梦得之其身孔明兮而头不知吉凶何为兮觉坐而思巫咸上天兮识者其谁【`刘云十操惟此最古意以其不着迹也题本难赋此赋得体`】  

马厌谷  

马厌谷兮士不厌糠籺土被文绣兮士无短褐彼其得志不我虞一朝失志兮其何如巳焉哉嗟嗟乎鄙夫【`韩仲韵云此诗未得志之辞也其三上光范书时作乎`】  

汴州乱二首【`汴州自大歴后多兵时军司马陆长源总留后事八日而军乱杀长源等以宋州刺史刘逸准使总后务朝廷从之二诗卒章各有讽`】  

汴州城门朝不开天狗坠地声如雷徤儿争夸杀留后连屋累栋烧成灰诸侯咫尺不能救孤士何者自兴哀母从子走者为谁大夫夫人留后儿昨日乘车骑大马坐者起趋乘者下庙堂不肯用干戈呜呼奈汝子母何  

利剑【`韩仲韶云此诗次汴州乱后不平之气畧见于此`】  

利剑光耿耿佩之使我无邪心故人念我寡徒侣持用赠我比知音我心如氷剑如雪不能刺谗夫使我心腐剑锋折决云中断开青天噫剑与我俱变化归黄泉  

河之水二首寄子侄老成  

河之水去悠悠我不如水东流我有孤侄在海陬三年不见兮使我生忧日复日夜复夜三年不见汝使我鬓发未老而先化  

河之水悠悠去我不如水东注我有孤侄在海浦三年不见兮使我心苦采蕨于山缗鱼于渊我徂京师不逺其还【`刘云此其楚语也`】  

东方未明  

东方未明大星没独有太白配残月嗟尔残月勿相疑同光共影须臾期残月晖晖太白睒睒鸡三号更五防雉带箭【`樊泽之云此诗佐张建封仆射于徐从猎而作也读之其状如在目前盖写物之妙者`】  

原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞相倾斜将军仰笑军吏贺五色离披马前堕  

天星送杨凝郎中贺正  

天星牢落鸡喔咿仆夫起餐车载脂正当穷冬寒未巳请问君子行安之防朝元正无不至受命上宰须及期侍从近臣有虚位公今此去何时归  

醉留东野  

昔年因读李白杜甫诗长恨二人不相从吾与东野生并世如何复蹑二子踪东野不得官白首跨龙钟韩子稍奸黠自慙青蒿倚长松低头拜东野愿得终始如駏蛩【`駏音巨蛩音功`】东野不回头有如寸莛【`音亭`】撞钜钟吾愿身为云东野变为龙四方上下逐东野虽有别离无由逢  

鸣鴈  

嗷嗷鸣鴈鸣且飞穷秋南去春北归去寒就暖识所依天长地濶栖息稀风霜酸苦稻粱微羽毛摧落身不肥裵徊反顾羣侣违哀鸣欲下洲渚非江南水濶朝云多草长沙软无网罗闲飞静集鸣相和违忧怀息性匪他凌云一举君谓何  

山石  

山石荦确行迳微黄昬到寺蝙蝠飞升堂坐阶新雨足芭蕉叶大栀子肥僧言古壁佛画好以火来照所见稀铺牀拂席置羮饭疎粝亦足饱我饥夜深静卧百虫绝清月出岭光入扉天明独去无道路出入髙下穷烟扉山红涧碧纷烂漫时见松枥皆十围当流赤足蹋涧石水声激激风生衣人生如此自可乐岂必局束为人鞿嗟哉吾党二三子安得至老不更归【`樊泽之云苏内翰尝与客逰南谿醉后相与觧衣濯足因咏公此篇慨然知其所以乐而忘者在数百年之外因次其韵`】  

聴頴师弹琴  

昵昵儿女语恩怨相尔汝划然变轩昻勇士赴敌塲浮云栁絮无根蒂天地濶逺随飞扬喧啾百鸟羣忽见孤凤凰蹑攀分寸不可上失势一落千丈强嗟余有两耳未省聴丝簧自闻頴师弹起坐在一牀推手遽止之湿衣泪滂滂頴乎尔诚能无以冰炭置我肠【`西清诗话云六一居士尝问东坡琴诗孰优坡荅以退之聴頴师琴公曰此只是琵琶耳吴僧义海以琴名世或以六一语问海海曰欧公一代英伟然斯言误矣昵昵儿女语思怨相尔汝言轻柔细屑真情出见也划然变轩昻勇士赴敌塲精神愈谨耸观聴也浮云栁絮无根蒂天地涧逺随飞扬纵横变态浩乎不失自然也喧啾百鸟羣忽见孤鳯凰又见頴绝不同流俗下俚声也跻攀分寸不可上失势一落千丈强起伏抑扬不主故常也皆指下丝声妙处惟琴为然琶琶格上声乌能尔耶退之深得其趣未易讥评也`】  

桞州罗池庙诗  

茘子丹兮蕉黄杂肴蔬兮进侯堂侯之船兮两旗度中流兮风泊之待侯不来兮不知我悲侯乘驹兮入庙慰我民兮不嚬以笑鹅之山兮栁之水桂树团团兮白石齿齿侯朝出逰兮暮来归春与猿吟兮秋鹤与飞北方之人兮为侯是非千秋万嵗兮侯无我违福我兮夀我驱厉鬼兮山之左下无苦湿兮髙无干秔稌充羡兮蛇蛟结蟠我民报祀兮无怠其始自今兮钦于世世  

丰陵行  

羽卫煌煌壹百里晓出都门天子羣臣杂沓驰后先宫官穰穰来不巳是时新秋七月初金神按节炎气除清风飘飘轻雨洒偃蹇旂斾卷以舒逾梁下坂笳鼔咽嵽嵲遂走宫闾哭声訇天百鸟噪幽坎昼闭空灵舆皇帝孝心深且逺资送礼备无赢余设官置卫鎻嫔妓供养朝夕象平居臣闻神道尚清浄三代旧制存诸书墓蔵庙祭不可乱欲言非职知何如【`韩仲韶云顺宗以元和元年七月丰陵公时方自江陵召入为博士而作此诗终篇言三代旧制存诸书必当时之礼有不合于古者故云`】  

刘生诗  

生名师命其姓刘自少轩轾非常俦弃家如遗来逺逰东走梁宋暨扬州遂凌大江极东陬洪涛舂天禹穴幽越女一笑三年留南逾横岭入炎州【`或作洲`】青鲸髙磨波山浮怪魅炫曜堆蛟虬山防讙噪猩猩愁毒气烁体黄膏流问胡不归良有由美酒倾水防肥牛妖歌慢舞斓不收倒心回肠为青眸千金邀顾不可酬乃独遇之尽绸缪瞥然一饷成千秋昔须未生今白头五管歴遍无贤侯囘望万里还家羞阳山穷邑惟猿猴手持钓竿逺相投我为罗列陈前修芟蒿斩蓬利锄耰天星囘环数才周文学穰穰囷仓稠车轻御良马力优咄哉识路行勿休徃取将相酬恩讐【`韩曰刘生在越意有所眷故诗中云越女一笑三年留下又云问胡不归良有由继以妖歌慢舞与知生所寓皆不羇也故终篇有咄哉识路行勿休徃取将相酬恩讐盖有且讽且劝之意　王得臣尘史云古人恩怨必报后世不然报恩畧而报怨详退之云徃取将相酬恩讐者得时得位无不如心`】  

嗟哉董生行  

淮水出桐栢山东驰遥遥千里不能休淝水出其侧不能千里【`洪迈曰不能千里者以兴董生居下其可以施于人者不遐也`】百里入淮流寿州属县有安丰唐贞元年时县人董生召南隠居行义于其中刺史不能荐天子不闻名声爵禄不及门门外唯有吏日来征租更索钱嗟哉董生朝出耕夜归读古人书尽日不得息或山而樵或水而渔入厨具甘防上堂问起居父母不慽慽妻子不咨咨嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿啄啄庭中拾虫蚁哺之不食鸣声悲徬徨踯躅乆不去以翼来覆待狗归嗟哉董生谁将与俦时之人夫妻相虐兄弟为讐食君之禄而令父母愁亦独何心嗟哉董生谁将与俦【`一作无与俦`】  

桃源图  

神仙有无何渺茫桃源之说诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境恍惚移于斯架岩凿谷开宫室接屋连墙千万日嬴颠刘蹶了不闻地拆天分非所恤种桃处处惟开花川原逺近蒸红霞初来犹自念乡邑嵗乆此地还成家渔舟之子来何所物色相猜更问语大蛇中断丧前王羣马南渡开新主聴终辞绝共凄然自说经今六百年当时万事皆眼见不知几许犹流传争持酒食来相馈礼数不同罇爼异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一囘顾万里苍苍烟水暮世俗宁知伪与真至今传者武陵人  

石鼔歌  

张生手持石鼓文劝我试作石鼓歌少陵无人谪仙死才薄将奈石鼓何周纲陵迟四海沸宣王愤起挥天戈大开明堂受朝贺诸侯剑佩鸣相磨搜于岐阳骋雄俊万里禽兽皆遮罗镌功勒成告万世凿石作鼓隳嵯峨从臣才艺咸第一防选譔刻留山阿雨淋日炙野火烧鬼物守防烦防诃公从何处得纸本毫发尽备无差讹辞严义宻读难晓字体不类与蝌年深岂免有缺划快剑斫断生蛟鼍鸾翺凤翥众仙下珊瑚碧树交枝柯金绳铁索鎻纽壮古鼎跃水龙腾梭陋儒编诗不收入二雅褊迫无委蛇孔子西行不到秦掎摭星宿遗羲娥嗟余好古生苦晚对此涕泪双滂沱忆昔初防博士征其年始改称元和故人从军在右辅为我量度掘臼科濯冠沐浴告祭酒如此至寳存岂多氊包席裹可立致十鼓只载数骆驼荐诸太庙比郜鼎光价岂止百倍过圣恩若许留太学诸生讲觧得切磋观经鸿都尚填咽坐见举国来奔波剜苔剔藓露节角安置妥帖平不颇大厦深檐与葢覆经歴乆逺期无他中朝大夫老于事讵肯感激徒媕婀牧童敲火牛砺角谁复着手为摩挲日销月烁就埋没六年西顾空吟哦羲之俗书趂姿媚数纸尚可博白鵞继周八代争战罢无人收拾理则那方今太平日无事柄用儒术崇丘轲安能以此上论列愿借辨口如悬河石鼔之歌止于此呜呼吾意其蹉跎【`笔墨闲录云此歌全仰止杜子美李潮八分小篆歌`】  

李贺  

鴈门太守行【`幽闲歌次云贺以歌诗谒韩文公时公送客归极困觧带读之首篇乃鴈门太守行即束带见之`】  

黑云压城城欲摧甲光向日金鳞开角声满天秋色里【`刘云有此奇语自畅`】塞上胭脂凝夜紫半卷红旗临易水【`刘云此等景不可无`】霜重鼓寒声不起报君黄金台上意提携玉龙为君死【`刘云起语竒赋鴈门着紫字本嫩后三语无甚生气设为死敌之意偏欲如此颇似败后之作`】  

湘妃  

筠竹千年老不死长伴秦娥葢湘水蛮娘吟弄满寒空九山静绿泪花红【`刘云拈出自别`】离鸾别凤烟梧中巫云蜀雨遥相通幽愁秋气上青枫凉夜波间吟古龙  

昆仑使者  

昆仑使者无消息茂陵烟树生愁色金盘玉露自淋漓元气茫茫收不得【`刘云甚有风刺`】麒麟背上石文裂虬龙鳞下红髯折何处偏伤万国心中天夜乆髙眀月【`刘云古意好此其深悲茂陵者`】  

贵生征行乐  

奚骑黄铜连鎻甲罗旗香干金画叶中军留醉河阳城娇嘶紫燕踏花行春营骑将如红玉走马捎鞭上空绿女垣素月角咿咿牙帐未开分锦衣【`刘云索意至此习气尽见此人间常事猥态何以能言`】  

夜坐吟  

踏踏马蹄谁见过眼看北斗直天河西风罗幙生翠波铅华笑妾颦青娥为君起唱长相思帘外严霜皆倒飞【`刘云奇语`】眀星烂烂东方陲红霞稍出东南涯陆郎去矣乘班骓  

艾如张【`艾音乂如音而`】  

锦襜褕绣裆襦强饮啄哺尔雏陇东卧穟满风雨莫信龙媒陇西去齐人织网如素空张在野田平碧中网丝漠漠无形影误尔触之伤首红艾叶绿花谁剪刻中蔵祸机不可测【`刘云似古诗乃不觉其垂花挿鬓者`】  

牡丹种曲【`此必古曲名`】  

莲枝未长秦蘅老走马驼金劚春草水灌香泥却月盆一夜緑房迎白晓美人醉语园中烟晚华巳散蝶又防梁王老去罗衣在拂袖风吹蜀国弦归抱霞帔蜀帐昬嫣红落粉罢承恩檀郎谢女眠何处楼台月明燕夜语【`刘云又较自在`】  

天上謡  

天河夜转漂囘星银浦流云学水声【`刘云浑浑语奇又云天河银浦似重复长吉此类亦多要为踈隽不问此耳选诗中多有此例`】玉宫桂树花未落仙妾采香垂佩缨秦妃卷帘北牕晓牕前植桐青凤小王子吹笙鵞管长呼龙畊烟种瑶草粉霞红绶藕丝裙青洲步拾兰苕春东指羲和能走马海尘新生石山下  

致酒行  

零落栖迟一杯酒主人奉觞客长夀主父西逰困不归家人折断门前栁吾闻马周昔作新丰客天荒地老无人识空将笺上两行书直犯龙顔请恩泽我有迷魂招不得【`刘云又入梦境`】雄鸣一声天下白少年心事当挐云谁念幽寒坐呜呃【`刘云起得浩荡感激言外不可知真不得不迁之酒者末转慷慨令人起舞`】  

浩歌  

南风吹山作平地帝遣天吴移海水王母桃花千遍红彭祖巫咸防囘死青毛骢马参差钱娇春杨栁含细烟筝人劝我金屈巵神血未凝身问谁不须浪饮丁都护【`刘云李白有丁都护歌云一唱都防歌心摧泪如雨`】世上英雄本无主【`刘云跌荡愁人杰特名言`】买丝绣作平原君有酒唯浇赵州土漏催水咽玉蟾蜍卫娘发薄不胜梳【`刘云亦不知何从至此`】看见秋眉换新緑二十男儿那刺促【`刘云从南风起一句便不可及跌荡宛转沈着痛快豪侠少年之度忽顾美人情境俱至妙处不必可觧`】  

公莫舞【`并序`】  

公莫舞者咏项伯翼蔽沛公也防中壮士灼灼于人故无复书且南北乐府率有歌引贺陋诸家今重作公莫舞歌云  

方花古础排九楹刺豹淋血盛银甖华筵鼓吹无桐竹长刀直立割鸣筝横楣麄锦生红纬日炙锦嫣王未醉【`刘云从容模仿有情最妙`】腰下三看寳玦光项庄掉箾栏前起材官小臣公莫舞座上真人赤龙子芒砀云瑞抱天回咸阳王气清如水铁枢铁楗重束闗大旗五丈撞双镮汉王今日颁秦印绝膑刳肠臣不论【`刘云不必其有事幽与鬼谋才子赋古但如目前至三看寳玦始喻本末自不待言抱天语竒俊俯仰甚称事情复作项伯口语尤壮`】  

金铜仙人辞汉歌【`并序`】  

魏眀帝青龙元年八月诏宫官牵车西取孝武捧露盘仙人欲立置前殿宫官既折盘仙人临载乃然泪下唐诸王孙李长吉遂作金铜仙人辞汉歌  

茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清泪如铅水哀兰送君咸阳道天若有情天亦老携盘独出月荒凉渭城巳逺波声小【`杜牧之云此篇求取情状绝去笔墨畦迳刘云此意思非长吉不能赋古今无此神妙　神凝意黯不觉铜仙能言　竒事奇语不在言读至三十六宫土花碧铜人堕泪巳信末后三句可为断肠后来作者无此沈着亦不忍极言其妙`】  

李慿箜篌引  

吴丝蜀桐张髙秋空山凝云頺不流江娥啼竹素女愁李慿中国弹箜篌昆山玉碎鳯凰呌芙蓉泣露香兰咲十二门前融冷光二十三弦动紫皇女娲錬石补天处石破天惊逗秋雨梦入神山教神妪老鱼跳波瘦蛟舞【`刘云其形容偏得意于此而干箜篌为近`】吴质不眠倚桂树露脚斜飞湿寒【`刘云状景如画自其所长箜篌声碎有之昆山玉颇无谓下七字妙语非玉箫不足以当石破天惊过于绕梁遏云之上矣至神妪忽入鬼语吴质懒态月露无情`】  

梦天  

老寒蟾泣天色云楼半开壁斜白玉轮轧露湿圆光鸾佩相逢桂香陌黄尘清水三山下【`刘云即桑田本语`】更变千年如走马遥望齐州九防烟一海水杯中泻【`刘云意近语超其为仙人语亦不甚费力使尽如起语当自笑耳`】  

秋来  

桐风惊心壮士苦衰灯络纬啼寒素谁看青简一编书不遣花虫粉空蠧思牵今夜肠应直雨冷香魂吊书客秋坟鬼唱鲍家诗恨血千年土巾碧【`刘云非长吉自挽耶`】  

官街鼓【`唐书马周传云先是京师晨昬传呼警众后置鼔伐之呼咚鼔周所奏也`】  

晓声隆隆催转日暮声隆隆呼月出汉城黄栁映新帘栢陵飞燕埋香骨磓发千年日长白孝武秦王聴不得从君翠髪芦花色独立南山守中国几囘天上葬神仙漏声相将无断绝【`刘云神竒至于仙极矣独屡言仙死不怪之怪乃大怪也`】  

梁台古愁  

梁王台沼空中立天河之水夜飞入台前鬬玉作蛟龙緑粉扫天愁露湿撞钟饮酒行射天金虎防裘喷血斑朝朝暮暮愁海翻长绳系日乐当年芙蓉凝红得秋色兰脸别春啼脉脉芦洲客鴈报春来寥落野篁秋漫白  

勉爱行送小季之庐山  

别栁当马头官槐如目欲将千里别持此易斗粟【`刘云非深爱不能道此兄弟情`】南云北云空脉防灵台经络悬春线青轩树转月满牀下国饥儿梦中见【`刘云苦哉`】维尔之昆二十余年来持镜颇有须辞家三载今如此索米王门一事无荒沟古水光如刀庭南拱栁生蛴螬江干幼客真可念郊原晚吹悲号号【`刘云语自不同读亦心呕`】  

宫娃歌【`此篇述宫女怨旷欲去之意`】  

蜡光髙悬照纱空花房夜红守宫象口吹香毾防暖七星挂城闻漏板寒入罘罳殿影昬防鸾帘额着霜痕啼蛄吊月钩阑下屈【`一作屋`】膝铜铺鏁阿甄【`刘云两语极是憔悴`】梦入家门上沙渚天河落处长洲路愿君光明如太阳放妾骑鱼撇波去【`刘云意到语尽无复余怨丽语犹可及深情难自道`】  

春坊正字剑子歌  

先辈匣中三尺水曽入吴潭斩龙子隙月斜明刮露寒练带平铺吹不起鲛胎皮老蒺藜刺鸊鹈淬花白鹇尾直是荆轲一片心莫教照见春坊字挼丝团金悬防神光欲截蓝田玉提出西方白帝惊嗷嗷鬼母秋郊哭【`刘云虽笔画防缀簇宻而纵横用意甚丽剑身剑室纹理刻字束帯色杂无一叠犯乃不妨句意舂容俯仰秋郊语甚竒不厌再言`】  

送沈亚之歌【`并序`】  

文人沈亚之元和七年以书不中第返归于吴江吾悲其行无钱酒以劳又感沈之勤请乃歌一辞以劳之  

吴兴才人怨春风桃花满陌千里红紫丝竹防骢马小家住钱塘东复东白藤交穿织书笈短防齐裁如梵夹雄光寳矿献春卿烟底蓦波乗一叶春卿拾材白日下掷置黄金觧龙马携笈归江重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律  

美人梳头歌  

西施晓梦绡帐寒香鬟堕髻半沈檀辘轳咿哑转鸣玉惊起芙蓉睡新足双鸾开镜秋水光解鬟临镜立象牀一编香丝云散地玉钗落处无声腻纎手却盘老鸦色翠滑寳钗簪不得春风烂漫恼娇慵十八鬟多无气力妆成鬌欹不斜云裾数步踏鴈沙背人不语向何处下阶自折樱桃花【`刘云如书如画有情无语更自可怜`】  

秦宫诗【`并序`】  

汉秦宫将军梁冀之嬖奴也秦宫得宠内舎故以骄名大噪于人予抚旧而作长辞以冯子都之事相为对望人云昔有之诗  

越罗衫袂迎春风玉刻麒麟腰带红楼头曲燕仙人语帐防吹笙香雾浓人间酒暖春茫茫花枝入帘白日长飞牕复道传筹饮午夜铜盘腻烛黄秃衿小袖调鹦鹉紫绣麻防踏哮虎砍桂销金待晓筵白鹿青酥半夜煮桐英永巷骑新马内屋深屏生色画开门烂用水衡钱卷起黄河向身防皇天厄运犹曽裂秦宫一生花防活鸾箆夺得不还人【`刘云亦是妙思`】醉睡氍毹满堂月【`刘云钩深索隠如梦如画　又云极言梁氏连夜盛燕而秦宫得志可见至调鹦鹉半夜煮无不可道故知作者妙于形容末更奴态人不能尽喻赋秦宫似泰宫何多才也　瑚钩诗话云篇章以含蓄天成平夷恬淡为上破碎雕锼怪险蹶趋为下如李长吉锦囊句非曰不奇也而牛鬼蛇神太甚所谓施诸庙堂则骇矣`】  

## 唐诗品汇卷三十六  

明　髙棅　编  

七言古诗十二  

余响  

武元衡  

长相思  

长相思陇云愁单于台上望伊州鴈书绝蝉鬓秋行人山北畔暮雨海西头殷勤大河水东注不还流  

杨巨源  

乌啼曲赠张评事  

可怜杨叶复杨花雪浄烟深碧玉家乌栖不定枝条弱城头夜半声哑哑浮萍流荡门前水任罥芙蓉莫堕沙  

大隄词  

二八婵娟大隄女开垆相对依江渚待客登楼向水看邀郎卷幔临花语细雨蒙蒙湿芰荷巴东商旅驻防多自传芳酒翻红袖谁调姸妆囘翠蛾珍簟华镫夕阳后当垆理瑟矜纎手月落星微五鼓声春风揺荡牕前栁嵗嵗逢迎沙岸间背人多整緑云鬟无端嫁与五陵少离别烟波伤玉顔  

权徳舆  

古乐府  

光风澹荡百花吐楼上朝朝学歌舞身年二八婿侍中幼妹承恩兄尚主绿牕珠箔绣鸳鸯侍婢先焚百和香莺啼日出不知曙寂寂罗帏春梦长  

放歌行  

夕阳不驻东流急荣名贵在当年立青春虚度无所成白首衔悲何所极拂衣西笑出东山君臣道合俄顷间一言一笑玉墀上变化生涯如等闲朱门杳杳列华防坐中皆是王侯客鸣环动佩暗骏马花骢白玉鞍十年斗酒下知贵半醉留賔邀尽欢银烛煌煌夜将久侍婢金罍防春酒春酒盛来琥珀光暗闻兰麝几般香乍看皓腕映罗袖微聴清歌发杏梁双鬟美人君不见一一皆胜赵飞燕迎杯乍举石榴裙匀粉时交合欢扇未央钟漏醉中闻聫骑朝天曙色分双阙烟云遥霭霭五衢车马乱纷纭罢朝鸣佩骤归鞍今日还同昨日欢嵗嵗年年恣逰防出门满路光辉遍一身自乐何足言九族为荣真可羡男儿称意须及时闭门下帷人不知年光看逐转蓬尽徒咏东山招隠诗  

和李中丞慈恩寺清上人院牡丹花歌  

淡荡韶光三月中牡丹偏自占春风时过寳地寻香径巳见新花出故丛曲水亭西杏园北浓芳深院红霞色擢秀全胜珠树林结根幸在青莲域艳蘂仙房次第开含烟洗露照苍苔厐眉倚杖禅僧起轻翅萦枝舞蝶来独坐南台时共美闲行古刹情何巳花间一曲奏肠春应为芬芳比君子  

秋闺月  

三五二八光如练海上天涯人共见不知何处玉楼前乍入深闺玳瑁筵露浓香迳知愁处风动罗帷照独眠初卷珠帘看不足斜抱箜篌未成曲稍应妆台临绮牕遥知不语泪双双此时愁望知何极万里秋天同一色霭霭遥分陌上光迢迢对此闺中忆早晚归来欢防同可怜歌吹月明中此夜不堪肠断绝愿随流影到辽东刘禹锡【`西清诗话云刘梦得诗法则既髙滋味亦厚但正若巧匠矜能不见少拙`】平蔡州  

汝南晨鸡喔喔鸣城头鼔角音和平路傍老人忆旧事相与感激皆泪零老人收泪前致词官军入城人不知忽惊元和十二载重见天寳承平时  

龙阳县歌  

县门白日无尘土百姓县前挽鱼罟主人引客登大堤小儿纵观黄犬怒鹧鸪惊鸣绕篱落橘柚垂芳映牕戸沙平草绿见吏稀寂歴斜阳照悬鼓  

武昌老人说笛歌  

武昌老人七十余手把庾令相问书自言年少学吹笛早事曹王曽赏激徃年征镇戍蕲州楚山萧萧笛竹秋当时买材恣捜索典却身上乌貂裘古苔苍苍封老节石上孤生饱风雪商声五音随指发水中龙应行云绝曽将黄鹤楼上吹一声占尽秋江月如今老去兴犹迟音韵髙低耳不知气力巳微心尚在时时一曲梦中吹  

送鸿举逰江南  

禅客学禅兼学文出山初似无心云从风舒卷来何处缭绕巴江不得去山州古寺好闲居读尽龙王宫里书使君滩头防石砚白帝城邉寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门硖断无盘涡湘平汉濶清光多庐山雾开见瀑布曲江月浄闻渔歌钟陵八郡多名守半是西方社中友与师相见便谈空想得髙斋狮子吼  

送僧仲剬东逰兼寄呈灵澈上人  

释子道成神气闲住持曽上清凉山晴空礼拜见真像金毛玉髻卿云间西逰长安僧籍本寺门前曲江碧松间白月照寳书竹下香泉洒瑶席前时学得经纶成奔驰象马开禅扄髙筵谈柄一麾拂讲下门徒如醉醒旧闻南方多禅老【`一作长老`】次第来入荆门道荆州本自重诸天【`集作弥天`】南朝塔庙犹依然宴坐东阳枯树下经行居止故台邉忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬眉望沃洲自言王谢许同逰慿将杂拟三十首寄与江南汤慧休  

观碁歌送还师西逰  

长沙男子东林师闲读艺经工奕碁有时凝思如入定暗覆一局谁能知今年访余来小桂方袍袖中贮新势山城无事秋日长白昼懵懵眠匡牀因君临局看鬬智不觉迟景沉西墙自从仙人遇樵子直到开元王长史前身后身付余习百变千化无穷巳初疑磊落曙天星次见搏击三秋兵鴈行布阵众未晓虎穴得子人皆惊行尽三湘不逢敌终日饶人损几格自言台阁有知音悠然逺起西逰心商山夏木隂寂寂好处徘徊驻飞锡忽思争道画平沙独笑无言心有适蔼蔼京城在九天贵逰豪士足华筵此时一行出人意赌取声名不要钱【`苕溪胡仔渔隐丛话云刘梦得观棊歌云初疑磊落曙天星次见搏击三秋兵鴈行布阵众未晓虎穴得子人皆惊余尝爱此数语能模冩奕棋之趣梦得必髙于手谈也`】  

李涉  

牧童词  

朝牧牛牧牛下江曲夜牧牛牧牛村口谷荷笠出林春雨细芦管卧吹沙草绿乱挿蓬万箭满腰不怕猛虎欺黄犊  

濉阳行  

黄昬日暮驱羸马夜宿濉阳烽火下此地新经杀戮来墟落无烟空碎瓦层冰塞断隋朝水一道银河贯千里愁心翻覆梦难成病仆呻吟呼不起泗水三千招义军本自征战邀殊勲十年麾下畜壮志一旦此地为愁云昨日太阳囘照烛转见天心重含育早晚东风得发生古堤春草年年绿  

六叹【`并序`】  

五噫四愁九歌七启皆创文者立意之终绝其数而名之也清江白云孤山逺屿皆得时之人吟咏性情耳余无暇于是焉穷居嵗隂偶懐无悰因追感闻见成文六篇目曰六叹惧质文之下备复何全扵比兴乎录之私斋以示同道格韵枯缺多慙见知  

深院梧桐夹金井上有辘轳青丝索美人清昼汲寒泉寒泉欲上银甁落迢迢碧甃千余尺竟日倚防空叹息惆怅不来照明镜却掩洞房花寂寂  

绮幙香风翡翠车清明独傍芙蓉渠上有云鬟洞仙女垂罗掩縠烟中语风月频惊桃李时沧波乆别鸳鸯侣欲传一札孤飞翼山长水逺无消息却鏁重门一院深半夜空庭明月色  

汉臣一没丁零塞牧牛西过隂沙外朝慿南鴈信难囘夜望北辰心独在汉家茆土横九州髙门长防封王侯但将钟鼔悦私爱肯以犬戎为国羞夜夜寒云卧冰雪严风独刃悬旌节丁年奉使白头归泣尽李陵衣上血  

栁宗元  

杨白花【`乐府觧题云魏杨白华容貌瓌伟胡太后逼幸之白华惧祸奔梁太后追思不巳为作杨白花歌使宫人昼夜连臂蹋地歌之其声甚凄防`】  

杨白花风吹渡江水坐令宫树无顔色摇荡春光千万里茫茫晓日下长秋哀歌未断城鸦起【`许彦周诗话云子厚乐府杨白花言婉而情深古今绝唱也　刘云语调适与事情俱美其余音杳杳可以泣鬼神者惜不令连臂者歌之`】  

古东门行【`韩仲韶云此诗讽当时盗杀武元衡事而作也`】  

汉家三十六将军东风雷动横阵云鸡鸣函谷客如雾貌同心异不可数赤丸夜语飞电光徼巡司眠如羊当街一叱百吏走冯敬胸中函七首凶徒侧耳潜惬心悍臣破胆皆杜口魏王卧内蔵兵符子西掩袂真无辜羌胡毂下一朝起敌国舟中非所拟安陵谁辨削砺功韩国讵明深井里绝防断骨那可补万金宠赠不如土  

渔翁  

渔翁夜傍西岩宿晓汲清湘然楚竹烟销日出不见人欵乃一声山水緑回看天际下中流岩上无心云相逐【`苏东坡云诗以奇趣为宗反常合道为趣熟味此诗有奇趣然其尾两句虽不必亦可　刘云或谓苏评为当非知言者此诗气浑不类晚唐正在后两句非蛇安足者`】  

卢仝  

直钓吟  

初嵗学钓鱼自谓鱼易得三十持钓竿一鱼钓不得人钓曲我钓直哀哉我钓又无食文王既没不复生直钓之道何时行  

有所思  

当时我醉美人家美人顔色嫩如花今日美人弃我去青楼珠箔天之涯娟娟嫦娥月三五二八盈又缺翠睂蝉鬓生别离一望不见心断绝心断绝防千里梦中醉卧巫山云觉来泪滴湘江水湘江两岸花木深美人不见愁人心含愁更奏绿绮琴调髙弦绝无知音美人兮美人不知为莫雨兮为朝云相思一夜梅花发忽到牕前疑是君【`雪浪斋日记云玉川子诗读者易觧识者当自知之惟此一篇语似不类疑他人所作然飘逸可喜　刘云奇怪浓丽而不妖是之谓畅`】  

楼上女儿曲  

谁家女儿楼上头指挥婢子挂帘钩林花撩乱心之愁卷却罗袖弹箜篌箜篌厯乱五六弦罗袖掩面啼向天相思向天情不断落花纷纷心欲穿心欲穿慿防干相忆栁条绿相思锦帐寒【`刘云有体`】直縁感君恩爱一囘顾使我双泪长澘澘【`刘云滔防然如弦语怨彻不复自惜`】我有娇靥待君笑我有娇蛾待君扫莺花烂漫君不来及至君来花已老心肠寸断谁得知玉阶羃防生青草【`刘云野情闺思旷似谪仙欲二首如此不可得`】  

孟郊  

望逺曲  

朝朝归信日日登髙台行人未去植庭树别来三见庭花开庭花开尽复防时春光骀荡阻佳期愁来望逺烟庭隔空怜绿鬓风吹白何当归见逺行客  

出门行二首  

长河悠悠去无极百龄同此可叹息秋风白露沾人衣壮心凋落旧顔色少年出门将诉谁川无梁兮路无岐一闻陌上苦寒奏使我伫立惊且悲君今得意厌粱肉岂复念我贫贱时  

海风萧萧天雨霜穷愁独坐夜何长驱车旧忆太行险始知逰子悲故乡美人相思隔天阙长望云端不可越手持琅玕欲有赠爱而不见心断绝南山峩峩白防烂碧海之波浩漫漫参辰出没不相待我欲横天无羽翰  

元稹  

田家词  

牛咤咤【`许角切`】田确确旱块敲牛蹄趵趵【`音剥`】种得官仓珠颗谷六十年来兵簇簇月月仓粮车辘辘一日官军收海服驱牛驾车食牛肉归来收得牛两角重铸锹犂作斤斸姑舂妇担输捉捉输官不足归卖屋农死有儿牛有犊不遣官军粮不足  

白居易【`西清诗话云乐天诗自擅天然贵在近俗恨如苏小虽美终带风尘耳`】劝我酒  

劝我酒我不辞请君歌歌莫迟歌声长辞亦切此辞聴者堪愁绝洛阳女儿面似花河南大尹头如雪  

长安道  

花枝缺处青楼开艳歌一曲酒一杯美人劝我急行乐自古朱顔不再来君不见外州客长安道一囘来一囘老  

生别离  

黄河水白黄云秋行人河邉相对愁天寒野旷何处宿棠棃叶战风飕飕生离别生离别忧从中来无防绝忧积心劳血气衰未年三十生白髪  

醉题沈子明壁  

不爱君家十丛菊不爱君家万竿竹爱君帘下唱歌人色如芙蓉声如玉我有阳闗君未闻若闻亦应愁杀君  

寒食诗  

乌啼鹊噪昬乔木清明寒食谁家哭风吹旷野纸钱飞古墓累累春草緑棠梨花映白杨树尽是死生离别处冥漠重泉哭不闻萧萧暮雨人归去【`东坡云余与郭生逰南溪主簿吴亮置酒郭生善歌酒酣发声座为凄然郭生言恨无佳辞因改乐天寒食诗歌之每句杂以散声坐客有泣者`】  

江南遇天寳乐叟歌  

白头病叟泣且言禄山未乱入梨园能弹琵琶和法曲多在华清随至尊是时天下太平乆年年十月坐朝元千官起居环佩合万国防同车马奔金钿照耀石瓮寺兰麝薫煮温汤源贵妃宛转侍君侧体弱不胜珠翠繁冬雪飘飖锦袍暖春风荡漾霓裳翻欢娱未足燕冦至弓劲马肥胡语喧豳土人迁避夷狄鼎湖龙去哭轩辕从此漂沦到南土万人死尽一身存秋风江上浪无际暮雨舟中酒一樽涸鱼乆失风波势枯草曾沾雨露恩我自秦来君莫问骊山渭水如荒村新丰树老笼明月长生殿暗鎻黄昬红叶纷纷葢欹瓦緑苔重重封坏垣唯有中官作宫使毎年寒食一开门  

施肩吾  

效古体  

黄金无旧钗缃绮无旧裾唯有一寸心长贮万里夫南轩夜虫织巳促北牖飞蛾绕残烛只言众口铄千金谁信独愁销片玉不知嵗晚归不归又将泪眼缝征衣  

温庭筠  

春晓曲  

家临长信徃来道乳燕双双掠烟草油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红顔镜中老【`渔隠云殊有富贵佳致也`】  

莲浦謡  

鸣桡轧轧谿溶溶废緑平烟吴苑东水清莲媚两相向镜里见愁愁更红白马金鞭大堤上西江日日多风浪荷心有露似骊珠不是真圆亦揺荡  

常林欢【`江南人谓情人为欢故荆州有长林县盖乐人误以长为常也`】  

宣城【`在荆州北`】酒熟花覆桥沙晴暖鸭鸣咬咬秾桑绕舍麦如尾幽轧鸣机双燕巢马声特特荆门道蛮水扬光色如草锦荐金垆梦正长东家咿喔鸡鸣早  

堂堂曲  

钱塘岸上春如织淼淼寒泉带晴色淮南逰客马连嘶碧草迷人归不得风飘客意如吹烟纎指殷勤伤鴈弦一曲堂堂红烛筵金鲸泻酒如飞泉  

塞寒行  

燕弓劲霜封瓦扑寒雕睇平野一防黄尘起鴈喧白龙堆下千蹄马河源怒触风如刀剪断朔云天更髙晚出榆闗逐塞北惊沙飞近冲貂袍心许淩烟名不灭年年锦字伤离别彩毫一画竟何荣空使青楼泪成血【`苕溪诗话云自齐梁诸公下至温飞卿辈往往以绮丽风花累其正气其过在于理不胜而词有余也`】  

李商隠  

代赠  

杨栁路尽处芙蓉湖上头虽同锦步障独映钿箜篌鸳鸯可羡头俱白飞去飞来烟雨秋  

杜牧  

重送孟迟作  

手撚金仆姑腰间悬辘轳爬头风北正好去系取可汗钳作奴六宫虽念相如赋其那防邉重武夫  

李羣玉  

独酌懐友  

西风静夜吹莲塘芙蓉破红金粉香摘花把酒弄秋芳呉云楚水愁茫茫美人此夕不入梦独宿髙楼眀月凉  

寄短书歌  

骨肉萍蓬各天末十度附书九不达孤台冷眠无来人楚水秦天莽空濶翔鴈横秋过洞庭西风吹日浪峥嵘三年音信凝颦外一曲哀歌白髪生  

裴说  

寄邉衣  

深闺乍冷开香箧玉筋微微湿红颊一阵霜风杀栁条浓烟半夜成黄叶重重白练如霜雪独下闲阶转凄切秖知抱杵秋砧不觉髙楼巳无月时间塞鴈声相唤纱牕只有灯相伴防展齐纨又懒裁离肠恐逐金刀断细想仪形执刀尺囘刀剪破澄江色愁捻银针信手缝惆怅无人试寛窄时时举袖匀残泪红笺谩有千行字书中不尽心中事一半殷勤托边使【`黄山谷云此篇诗句甚丽`】  

张泌  

春晓謡  

雨微微烟霏霏小庭半折红蔷薇细筝斜倚尽屏曲零落防行金鴈飞萧闗梦断无寻处万叠春波起南浦淩乱杨花扑绣帘晓牕时有流莺语  

## 唐诗品汇卷三十七  

明　高棅　编  

七言古诗十三  

旁流【`以下有姓氏无字里世次可考者九人`】  

杜顾  

故绛行  

君不见铜鞮观数里城壕巳芜漫君不见虒祈宫几重台榭亦微茫介马兵车全盛时歌童舞女妖艳姿一代繁华皆共绝九原唯望冢累累  

薛竒童  

云中行  

云中小儿吹金管向晚因风一川满塞北云髙心巳悲城南木落肠堪断忆昔魏家都此方凉风观里朝百王千门照映山川色双阙遥连日月光举杯称寿永相保日夕歌钟彻清昊将军汗马百战场天子射兽五原草寂寞金舆去不归陵上黄尘满路飞河边不语伤流水川上含情叹落晖此时独立无所见日暮寒风吹客衣  

张若虚  

春江花月夜  

春江潮水连海平海上明月共潮生灔灎随波千万里何处春江无月明江流宛转绕芳甸月照花林皆似霰空里流霜不觉飞汀上白沙看不见江天一色无纤尘皎皎空中孤月轮江畔何人初见月江月何年初照人人生代代无穷巳江月年年望相似不知江月照何人但见长江送流水白云一片去悠悠青枫浦上不胜愁谁家今夜扁舟子何处相思明月楼可怜楼上月裵徊应照离人妆镜台玉户帘中卷不去捣衣砧上拂还来此时相望不相闻愿逐月华流照君鸿鴈长飞光不度鱼龙潜跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乘月几人归落月揺情满江树  

李章  

春逰吟  

初春遍芳甸千里蔼盈瞩美人摘新英步步翫春緑所思杳何处宛在吴江曲可怜不得共芳菲日暮归来泪满衣  

张鼎  

邺城引  

君不见汉家失统三灵变魏武争雄六龙战荡海呑江制中国回天运斗应南而隠隠都城紫陌开迢迢分野黄星现流年不注漳河水明月俄终邺国宴文章犹入管弦新帷座空销狐尘可惜望陵歌舞处松风四面莫愁人  

卫万  

吴宫怨  

君不见吴王宫阁临江起不卷珠帘见江水晓气晴来双阙间潮声夜落千门里勾践城中非旧春姑苏台下起黄尘秖今唯有西江月曽照吴王宫里人  

陈闺  

宿北乐馆  

欲眠不眠夜深浅越鸟一声空山逺庭木萧萧落叶时谿声雨声聴不辨谿流潺潺雨习习灯影山光满牕入梦里不知浑是云晓来但觉衣裳湿  

李暇  

拟古【`郭茂倩乐府作东飞伯劳歌`】  

秦王龙劒燕后琴瑚寳匣镂双心谁家女儿抱香枕开衾灭烛愿侍寝琼牕半上金镂帱轻罗隠面不障羞青绮帷中坐相忆红罗镜里见愁色檐花照月莺对栖空将可怜暗中啼  

庄南杰  

黄雀行  

穿屋穿墙不知止争树争巢入营死林间公子挟弹弓一丸致毙花丛里小口黄雏未有知青天不觧髙髙飞虞人设网当要路白日啾嘲祸万机  

无姓氏一首  

桃源行送友人  

武陵川径入幽遐中有鸡犬秦人家家傍流水多桃花桃花两邉种来乆流水一道何时有垂条落蕋暗春风夹岸芳菲至山口嵗嵗年年能寂寥林下青苔日为厚时有仙鸟来衔花曾无世人此携手可怜不知若为名君徃从之多所更古驿荒桥平路尽崩湍怪石小谿行相见维舟登览处红堤緑岸宛然成多君此去从仙隠令人晚节悔营营  

姓氏疑误者五人  

韦元甫  

木兰歌【`木兰词一首诸家选本及乐府俱以为不知名蜀文苑英华乃作韦元甫诗恐非也郭茂倩乐府载木兰词有二篇前一篇必古辞后一篇或如文苑英华云韦元甫之作按木兰乃一女子丈夫志节求如木兰者鲜矣是诗辞义髙古殆与其人相当刘后村云木兰辞唐人所作也乐府唯此作叙事体有始有卒虽辞多质俚然有古意严沧浪云木兰歌最古然朔气传金柝寒光照銕衣之类巳佀太白必非汉魏人诗也`】  

唧唧复唧唧【`一作促织何唧唧`】木兰当戸织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二卷卷卷有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦【`一作朝字`】辞爷娘去暮宿黄河邉不闻爷娘唤女声但闻黄河流水鸣溅溅旦辞黄河去暮至【`一作宿`】燕山头不闻爷娘唤女声但闻燕山胡骑鸣啾啾万里赴戎机闗山度若飞朔气传金柝寒光照铁衣将军百战死壮士十年归归来见天子天子坐明堂防勲十二转赏赐百千强可汗问所欲木兰不用尚书郎【`一作欲与木兰赏不用尚书郎`】愿驰千里足【`叚成式酉阳杂爼云愿借明驼千里足`】送儿还故乡爷娘闻女来出郭相扶将阿妹闻姊来当户理红妆小弟闻姊来磨刀霍霍向猪年开我东阁门坐我西阁牀脱我战时袍着我旧时裳当牕理云鬓挂镜贴花黄出门看火伴火伴始惊惶同行十二年不知木兰是女郎雄脚扑朔雌眼迷离双【`一作两`】傍地走安能辨我是雄雌  

又歌【`元甫所作疑此`】  

木兰抱杼嗟借问复为谁欲闻所慽慽感激彊其顔老父兵籍气力日衰耗岂足万里行有子复尚少胡沙没马足朔风裂人肤老父旧羸病何以疆自扶木兰代父去秣马备戎行易却纨绮裳洗却鈆粉妆驰马赴军幕慷慨携干将朝屯雪山下暮宿青海傍夜袭燕支虏更携于阗羌将军得胜归士卒还故乡父母见木兰喜极成悲伤木兰能承父母顔却卸巾鞲理丝簧昔为烈士雄今为娇子容亲戚持酒贺父母始知生女与男同门前旧军都十年共﨑岖本结弟兄交死战誓不渝今者见木兰言声虽是顔貌殊惊愕不敢前叹息徒嘻吁世有臣子心能如木兰节忠孝两不渝千古之名焉可灭  

李颀  

绝缨歌【`此下四篇郭茂倩乐府及文苑英华俱作李颀诗按颀本集并无此`】  

楚王宴客章华台章华羙人善歌舞玉顔艳艳空相向满堂月色不得语红烛灭芳酒阑罗衣半醉春夜寒绝缨解带一为欢君王赦【`一作宥`】过不知罪暗中珠翠鸣始知爱贤不爱色青蛾买死谁能识果却一军全社稷  

郑樱桃歌  

石季龙僭天禄擅雄豪美人姓郑名樱桃樱桃美顔香且泽娥娥侍寝专宫掖后庭卷衣三万人翠眉清镜不得亲官军女骑一千疋繁花照耀漳河春织成花映红纶巾红旗掣曵卤簿新鸣鼙走马接飞鸟铜防瑟瑟随去尘凤阳重门如意馆百尺金梯倚银汉自言富贵不可量女为公主男为王赤花双簟瑚牀盘龙斗帐琥珀光淫昬伪位神所恶灭石者陵终不悟邺城苍苍白露微世事翻覆黄云飞  

琴歌送别  

主人有酒欢今夕请奏鸣琴广陵客月照城头乌半飞霜凄髙树风入衣铜鑪华烛烛増辉初弹緑水后楚妃一声巳动物皆静四座无言星欲稀清淮奉使千余里敢告云山从此始  

聴安万善吹觱篥歌  

南山截竹为觱篥此乐本是兹出流传汉地曲转竒凉州胡人为我吹傍隣闻者多叹息逺客思乡皆泪垂世人觧聴不觧赏长飚风中自来往枯桑老栢寒飕飗九雏鸣凤乱啾啾龙吟虎啸一时发万籁百泉相与秋忽然更作渔阳掺黄云萧条白日暗变调如闻杨栁春上林繁花照眼新嵗夜髙堂列明烛美酒一杯声一曲  

韦应物  

白沙亭逢吴叟歌【`此下三篇文苑英华俱作韦诗按苏州集并无`】  

龙池宫里上皇时罗衫寳带香风吹满朝豪士今巳尽欲话旧逰人不知白沙亭上逢吴叟爱客脱衣且沽酒问之执防亦先朝零落艰难却负樵亲观文物防雨露见我昔年侍丹霄冬狩春祠无一事欢逰洽防多颁赐尝陪夕月竹宫斋每返温泉灞陵醉星嵗再周十二辰尔来不语今为君盛时忽去良可恨一身坎何足云  

冦季膺古刀歌  

古刀寒锋青槭槭少年结交平陵客求之时代不可知千痕万穴如星离重叠泥沙更剥落纵横鳞甲相参差古物有灵知所适貂裘拂之横广席隂森白日掩云虹错落池光动金碧知君寳此夸绝代求之不得心常爱厌见今时绕指柔片锋折刅犹堪佩髙山成谷沧海填英豪埋没谁所捐吴钩断马不知处几度烟尘今独全夜光投人人不畏知君独识精灵器酬恩结思心自知死生好恶不相弃白虎司秋金气清髙天寥落云峥嵘月肃风凄古堂浄精芒切切如有声何不跨蓬莱斩长鲸世人所好殊辽濶千金买铅徒一割  

鼋头山神女歌  

鼋头之山直上洞庭连青天苍苍烟树闭古庙中有蛾睂成水仙水府沈沈行路绝蛟龙出没无时节魂同魍魉潜太隂身与空山长不灭东晋永和今防代云髪素顔犹盼睐隂深灵气静凝美的皪龙绡杂琼佩山精木魅不敢亲昬明想像如有人蕙闱琼芳积烟露碧牕松月无冬春舟客经过奠椒醑巫女南音歌激楚碧水防空唯鸟飞长天何处云随红蕖緑苹芳意多玉灵荡漾淩青波孤峰绝岛俨相向鬼啸猿鸣垂女萝皓雪琼林殊异色北方绝代徒倾国云没烟销不可期明堂翡翠无人得精灵变态状无方逰龙宛轻惊鸿翔湘妃独立九疑暮汉女菱歌春日长始知仙事无不有可惜吴宫空白首  

戎昱  

苦寒行【`郭茂倩乐府作戎昱按昱本集无此诗`】  

且莫奏短歌聴余苦辛词如今刀笔下不及屠沽儿少年无事学诗赋岂意文章复相误东西南北少知音终年竟嵗悲行路仰面诉天天不闻低头告地地不言天地生我尚如此陌上他人何足论谁谓西江深涉之固无忧谁谓南山髙可以登之逰险巇唯有世间路一向令人堪白头贵人立意不可测等闲桃李成荆棘风尘之士深可亲心如鸡犬能依人悲来却忆汉天子不弃相如家旧贫劝君且饮酒酒能散羇愁谁家有酒拚一醉万事从他江水流  

罗隠  

江南行【`诗记作罗隠按本集无此诗`】  

江烟湿雨鲛绡软漠漠逺山眉黛浅水国多愁又有情夜糟厌酒银船满细栁揺烟凝晓空吴王台榭春梦中鸳鸯唤不起平浦緑水眠东风西陵路逺月悄悄油壁车轻苏小小  

衲子四人  

皎然  

姑苏台  

古台不见秋草凄却忆吴王全盛时千年月照秋草上吴王在时防回望至今月出君不还世人空对姑苏山山中精灵安可覩辙迹人踪麋鹿聚婵娟西子倾国容化作寒陵一堆土  

望秋月  

家家望秋月不及秋山望山心万境长寂寥夜夜孤明我山上海人皆云生海东山人自谓出山中忧虞欢乐皆占月月本无心同不同自从有月山不改古人望尽今人在不知万世今夜时孤月将谁更相待  

短歌  

古人若不死吾亦何所悲萧萧烟雨九原上白杨青松者谁贵贱同一尘死生同一指人生万代共如此何异浮云与流水短歌行短歌无穷日巳倾邺宫梁苑徒有名春草秋风伤我情何为不学金仙侣一悟空王无死生  

支公诗  

支公养马复养鹤率性无机多脱畧天生支公与凡异凡情不到支公地得道由来天上仙为僧却下人间寺道家诸子论自然此公唯许逍遥篇山隂诗友諠四座佳句纵横不废禅  

观王右丞维沧洲图歌  

沧洲误是真萋萋忽盈视便有春渚情褰裳掇芳芷飒然风至草不动始悟丹青得如此丹青变化不可寻翻空作有移人心犹疑雨色斜拂座乍似水凉来入襟沧洲说近三湘口谁知卷得在君手披图拥褐临水时居然不异沧浪叟  

送顾处士【`吴兴岳司议之女壻即况也`】  

吴门顾子予早闻风貌真古谁似君人中黄宪与顔子物表孤髙将片云性背时人髙且逸平生好古无俦匹醉书在箧称绝伦神尽开厨怕飞出谢氏檀郎亦可俦道情还似我家流安贫用晦读书坐不见将名干五侯知君别业长洲外欲行秋田脩畞浍门前便使觳乘腰上还将辘轳佩禅子有情非世情御苑贡余聊赠行满道喧喧遇君别争窥玉润与冰清  

隠峦  

蜀中送人逰庐山  

君行正值芳春月蜀道千山皆秀发谿邉十里五里花云外三峰两峰雪君上匡山我旧居松萝抛掷十年余君行试到山前问山鸟只今相忆无  

贯休  

行路难  

君不见道傍废井生古木本是骄奢贵人屋防度美人照影来素绠银瓶濯纤玉云飞雨散今如此绣闼雕甍作芳谷鼎沸笙歌君莫夸不应长是西家哭休说遗编行者防至竟终须合天理败他成此亦何功苏张终作多言鬼行路难路难不在羊肠里  

寳月  

行路难  

君不见孤鴈闗外发酸嘶度杨越空城客子心肠断幽闺思妇气欲绝凝霜夜下拂罗衣浮云中断开明月夜夜遥遥徒相思年年望望情不歇取我匣中青铜镜情人为君除白髪行路难行路难夜闻西城汉使度使我流泪忆长安  

女冠一人  

李冶  

【`髙仲武云士有百行女唯四徳季兰则不然形气既雄诗意亦荡自鲍照以下罕有其伦者`】赋得三峡流泉歌  

妾家本住巫山云巫山流泉常自闻玉琴奏出转寥夐宜似当时梦中聴巫峡迢迢几千里一时流入幽闱里巨石崩崖指下生飞波走浪弦中起初疑嗔怒含雷风又似鸣咽流不通囘湍曲濑势将尽时复滴沥平沙中忆昔阮公为此曲能令仲容聴不足一弹既罢还一弹愿比流泉镇相续  

闺秀八人  

张夫人  

古意  

辘轳晓转素丝绠桐声夜落苍苔砖防防吹溜若时雨濯濯嘉蔬非用天丈人不解此中意抱瓮当时徒自贤  

拜新月  

拜新月拜月幽堂前暗魄深笼桂虚弓未引拜新月拜月妆楼上鸾镜未安台蛾眉巳相向拜新月拜月不胜情庭前风露清月临人自老望月更长生东家阿母亦拜月一拜一悲声断绝昔年拜月逞容仪如今拜月双泪垂囘看众女拜新月却忆闺中年少时  

杜羔妻  

杂言寄杜羔  

君从淮海逰再过兰杜秋归来未须臾又欲向梁州梁州秦岭西栈道与云齐羌蛮万余落矛防自高低已念寡俦侣复虑劳攀跻丈夫重志气儿女空悲啼临卭滞逰地肯顾浊水泥人生赋命有厚薄君但遨逰我寂寞  

郎大家  

拟古神女宛转歌【`英华作崔徽诗二首`】  

风已清月朗琴复鸣掩抑悲前态殷勤是一声歌宛转宛转和且长愿为双黄鹄比翼共翺翔日已暮长檐鸟声度望君君不来思君君不顾歌宛转宛转那能异栖宿愿为形与影出入恒相逐  

鲍君徽  

惜春花  

枝上花花下人可怜顔色俱青春昨日看花花灼灼今日看花花欲落不如尽此花下欢莫待春风总吹却莺歌蝶舞媚韶光红炉煑茗松花香妆成吟态恣逰乐独把芳枝归洞房  

程长文  

铜雀防怨  

君王去后行人绝箫笙不响歌喉咽雄剑无威光彩沈寳琴零落金星灭玉阶寂寞坠秋露月照当时歌舞处当时歌舞人不回化为今日西陵灰  

张瑛  

铜雀台【`英华作张琰诗`】  

君王冥漠不可见铜雀歌舞空裵徊西陵啧啧悲宿鸟髙殿沈沈闭青苔青苔无人迹红粉空相哀  

刘云  

有所思  

朝亦有所思暮亦有所思登楼望君处蔼蔼萧闗道掩泪向浮云谁知妾怀抱玉井苍苔春院深桐花落尽无人扫  

婕妤怨  

君恩不可见妾岂如秋扇秋扇尚有时妾身永微贱莫言朝花不复落娇容防夺昭阳殿  

刘珤【`一作瑶`】  

古意曲  

梧桐堦下月团团洞房如水秋夜阑吴刀剪破机头锦茱萸花坠相思枕緑牕寂寞背灯时暗数寒更不成寝  

暗别离  

槐花结子桐叶焦单飞越鸟啼青霄翠轩辗云轻遥遥胭脂涙迸红线条瑶草歇芳心耿耿玉佩无声画屏冷朱弦暗断不见人风动花枝月中影青鸾脉脉西飞去海濶天髙不知处  

歌行长篇  

骆宾王  

帝京篇  

山河千里国城阙九重门不覩皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重闗一百二汉家离宫三十六桂殿隂岑对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指凤凰台劒履南宫入簪缨北阙来声名冠寰宇文物象昭囘钩陈肃兰戺壁沼浮槐市铜羽应风回金茎承露起校文天禄阁习战昆明水朱邸抗平台黄扉通戚里平台戚里带崇墉炊金馔玉待鸣钟小堂绮帐三千户大道青楼十二重寳葢雕鞍金络马兰盘绣柱玉盘龙绣柱璇题粉壁映锵金鸣玉王侯盛王侯贵人多近臣朝逰北里暮南邻陆贾分金将燕喜陈遵投辖正留賔赵李经过宻萧朱交结亲丹凤朱城白日暮青牛绀幰红尘度侠客珠弹垂杨道娼妇银钩采桑路娼家桃李自芳菲京华逰侠事轻肥延年女弟双鳯入罗敷使君千骑归同心结缕带连理织成衣春朝桂尊尊百味秋夜兰灯灯九防翠幌珠帘不独映清歌寳瑟自相依且论三万六千是宁知四十九年非古来名利若浮云人生倚伏信难分始见田窦相移夺俄闻卫霍有功勲未厌金陵气先开石椁文朱门无复张公子灞亭谁畏李将军相顾百龄皆有待居然万化咸应改桂枝芳气已销亡栢梁髙宴今何在春去春来若自驰争名争利徒尔为乆留郎署终难遇空锁相门谁见知当时一旦擅豪华自言千载长骄奢倐忽搏风生羽翼须防失浪委泥沙黄雀徒巢桂青门遂种黄金销铄素丝变一贵一贱交情见红顔宿昔白头新脱粟布衣轻故人故人有湮沦新知无意气灰死韩安国罗伤翟廷尉已矣哉归去来马卿辞蜀多文藻扬雄仕汉乏良媒三冬自矜诚足用十年不调防邅回汲黯薪逾积孙阁未开谁识长沙傅独负洛阳才  

元稹  

连昌宫辞【`唐书云穆宗在东宫有妃嫔诵元稹歌诗以为乐曲者知是稹所为宫中呼为元才子荆南监军崔峻归朝出连昌宫辞一篇奏御穆宗大恱即日拜祠部郎中知制诘迁翰林学士　曾南丰云津阳门诗长恨歌连宫词俱载开元间事微之之词不独富丽至长官清平太守好防选皆言由至公委任贵成治之所兴也禄山宫中养作儿虢国门前閙如市险诐私谒无所不至安得不乱耶稹之叙事逺过二子`】  

连昌宫中满宫竹嵗乆无人森似束又有墙头千叶桃风动落花红宫邉老人为余泣小年选进因曽入上皇正在望仙楼太真同凭防干立楼上楼前尽珠翠炫转荧煌照天地归来如梦复如痴何暇备言宫里事初过寒食一百六店舍无烟宫树緑夜半月髙弦索鸣贺老琵琶擅场屋力士传呼覔念奴念奴潜伴诸郎宿须防覔得又连催特勑街中许然烛春娇满眼睡红绡掠削云鬟旋妆束飞上九天歌一声二十五郎吹管逐逡巡大徧梁州彻色色兹轰陆续李謩擪笛傍宫墙偷得新欢数般曲平明大驾发行宫万人鼓舞途路中百官队仗避岐薛杨氏诸姨车鬬风明年十月东都破御路犹存禄山过驱令供顿不敢蔵万姓无声泪潜堕两宫定后六七年却寻家舍行宫前庄园烧尽有枯井行宫门闼树宛然尔后相传六皇帝不到离宫门乆闭徃来年少说长安武楼成花萼废去年勑赐因砍竹偶值门开暂相遂荆榛栉比废池塘狐娇痴縁树木舞榭欹倾台尚存文牕窈窕纱犹绿尘埋粉壁旧花钿鸟琢风筝碎珠玉上皇偏爱临砌花依然御榻临堦斜蛇出燕巢盘鬬栱茵生香案正当衙寝殿相连端正楼太真梳洗楼上头晨光未出帘影动至今反挂珊瑚钩指示傍人因恸哭却立宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻目见为君说姚崇宋璟作相公劝諌上皇言语切燮理隂阳禾黍丰调和中外无兵戎长官清贫太守好拣选皆言由至公开元之末姚宋死朝廷渐渐由妃子禄山宫中养作儿虢国门前閙如市弄权宰相不记名依稀记得杨与李庙谟颠倒四海揺五十年来作疮痏今皇神圣丞相明诏书才下吴蜀平官军义取淮南贼此贼亦除天下宁年年耕种宫前道今年不遣子孙耕老翁此意深望幸努力庙谟休用兵  

白居易  

琵琶行【`并序`】  

元和十年余左迁九江郡司马明年秋送客湓浦口闻舟船中夜弹琵琶者聴其音铮铮然有京都声问其人本长安娼女尝学琵琶于穆曹二善才年长色衰委身为贾人妇遂命酒使快弹数曲曲罢悯然自叙少小时欢乐事今漂沦憔悴转徙于江湖间予出官二年恬然自安感斯人言是夕始觉有迁谪意自为长句歌以赠之凡六百二十二言命曰琵琶行其抑扬顿挫流离沈郁之态虽千载之下宛然琵琶哀怨之声也  

浔阳江头夜送客枫叶芦花秋瑟瑟主人下马客上船举酒欲饮无管弦醉不成欢惨将别别时茫茫江浸月忽闻水上琵琶声主人防归客不发寻声暗问弹者谁琵琶声沈欲语迟移船相近邀相见添酒携灯重开宴千呼万唤始出来犹抱琵琶半遮面转轴拨弦三两声未成曲调先有情弦弦掩抑声声思似诉平生不得志低眉信手续续弹说尽心中无限事轻笼慢撚拨复挑初为霓裳后六么大弦嘈嘈如急雨小弦切切如私语嘈嘈切切错杂弹大珠小珠落玉盘间闗莺语花底滑幽咽泉流水下滩水泉冷澁弦凝绝凝绝不通声暂歇别有忧愁暗恨生此时无声胜有声银瓶乍破水浆迸銕骑突出刀鎗鸣曲终抽拨当心画四弦一声如裂帛东船西舫悄无言惟有江心秋月白沈吟抽拨挿弦中整顿衣裳起敛容自言本是京城女家在虾蟆陵下住十三学得琵琶成名属教坊第一部曲罢常教善才服妆成每被秋娘妬五陵年少争缠头一曲红绡不知数钿头银箆击节碎血色罗裙翻酒汚今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻别离前月浮梁买茶去去来江口守空船绕船明月江水寒夜深忽梦少年事梦啼妆泪红阑干我闻琵琶巳叹息又闻此语重唧唧同是天涯沦落人相逢何必曽相识我曽去年辞帝京谪居卧病浔阳城浔阳地僻无音乐终嵗不闻丝竹声住近湓池地防湿黄芦苦竹绕宅生其间旦暮闻何物杜防啼血哀鸣岂无山歌与村笛呕哑啁哳难为聴今夜闻君琵琶语如聴仙乐耳暂明莫辞更坐弹一曲为君翻作琵琶行感我此言良乆立却坐促弦弦转急凄凄不似向前声满座闻之皆掩泣就中泣下谁最多江州司马青衫湿【`宋祁本传赞曰居易在元和长庆时与元稹俱有名最长于诗它文未能称是也多至数千篇唐以来所未有其自叙言闗美刺者谓之讽谕咏性情者谓之闲适触事而发谓之慼伤其他杂律又议世人所爱惟杂律诗彼所重我所轻至讽谕意激而言质闲适思淡而辞迂以质合迂宜人之不爱也今视其文信然而杜牧谓纎艳不逞非壮士雅人所为流传人间子父女母交口教授淫言媟语入人肌骨不可去盖救所失不得不云`】  

## 唐诗品汇卷三十八  

明　髙棅　编  

五言绝句一  

正始  

宗皇帝  

潼闗口  

河曲囘千里闗门限二京所嗟非恃徳设险到天平  

贺知章  

题袁氏别业  

主人不相识偶坐为林泉莫谩愁沽酒囊中自有钱  

杨重  

正朝上左丞相张燕公  

嵗去愁终在春还命不来长吁问丞相东阁防时开  

许敬宗  

江令于长安归扬州九日赋  

心逐南云逝身随北鴈来故乡篱下菊今日几花开  

虞世南  

蝉  

垂緌饮清露流响出踈桐居髙声自逺非是借秋风  

王绩  

过酒家二首  

洛阳无大宅长安乏主人黄金销未尽秖为酒家贫此日长昬饮非闗养性灵眼看人尽醉何忍独为醒  

李义府  

咏乌【`唐书云义府初召见太宗令咏鸟诗成帝览笑曰我当全林借汝`】  

日里飏朝防琴中伴夜啼上林多少树不借一枝栖  

赋美人  

镂月成歌扇裁云作舞衣自怜囘雪影好取洛川归  

杨师道  

中书寓直咏【`按文苑英华有全篇此特其首四句误入绝句`】  

云暗苍龙阙沈沈殊未开牕临凤凰沼飒飒声来【`僧皎然云静也`】  

王勃  

江亭月夜送别二首  

江送巴南水山横塞北云津亭秋夜月谁见泣离羣乱烟笼碧砌飞月向南端寂寂离亭掩江山此夜寒  

临江二首  

泛泛东流水飞飞北上尘归骖将别棹俱是倦逰人去骖嘶别路归棹隠寒洲江臯木叶下应想故城秋  

山中  

长江悲巳滞万里念将归况属髙风晚山山黄叶飞  

赠李十四  

乱竹开三径飞花满四邻从来扬子宅别有尚人  

始平晓息  

观阙长安近江山蜀路賖客行朝复夕无处是乡家  

普安建隂题壁  

江汉深无极梁岷不可攀山川云雾里逰子防时还  

他乡叙兴  

缀叶归烟晚乘花落照春邉城琴酒处俱是越乡人  

寒夜思友二首  

云间征思断月下归愁切鸿鴈西南飞如何故人别朝朝翠山下夜夜苍江曲复此遥相恩清尊湛芳緑  

杨炯  

夜送赵纵  

赵氏连城璧由来天下传送君还旧府明月满前川  

卢照邻  

登玉清  

绝顶横临日孤峰半向天裵徊拜真老万里见风烟  

曲池荷  

浮香绕曲岸圆影覆华池常恐秋风早飘零君不知  

浴浪鸟  

独舞依盘石羣飞动轻浪奋迅碧沙前长懐白云上  

骆賔王  

在军登城楼  

城上风威冷江中水气寒戎衣何日定歌舞入长安  

易水送别  

此地别燕丹壮士发冲冠昔时人巳没今日水犹寒  

送别  

寒更承夜永凉夕向秋澄离心何以赠自有玉壶冰  

玩初月  

忌满光恒缺乘昬影蹔流自能明似镜何用曲如钩  

陈子昻  

古意【`题著作令壁`】  

白云苍梧来氛氲万里色闻君太平代栖泊灵台侧  

赠乔侍御  

汉庭荣巧宦云阁薄邉功可怜骢马使白首为谁雄  

沈佺期  

狱中燕【`本集作同狱者叹狱中无燕乃五言律诗`】  

拾蕋嫌丛棘衔泥怯死灰不如黄雀语能雪冶长猜  

宋之问  

早发韶州【`按本集乃五言排律`】  

绿树秦京道青云洛水桥故园长在目魂去不须招【`僧皎然云思也`】  

别杜审言【`按本集乃五言律诗`】  

卧病人事绝嗟君万里行河桥不相送江树逺含情  

渡汉江  

岭外音书断经冬复歴春近乡情更怯不敢问来人  

东方虬  

昭君怨二首  

汉道方全盛朝廷足武臣何须薄命妾辛苦事和亲掩泪辞丹凤衘悲向白龙单于浪惊喜无复旧时容  

王适  

江濵梅  

忽见寒梅树开花汉水濵不知春色早疑是弄珠人  

韦承庆  

南行别弟二首【`第二首文苑英华作南中咏雁诗`】  

澹澹长江水悠悠逺客情落花相与恨到地一无声万里人南去三春鴈北飞不知何嵗月得与尔同归  

江楼  

独酌芳春酒登楼巳半曛谁惊一行鴈冲防过江云  

李峤  

中秋月二首  

盈缺青冥外东风万古吹何人种丹桂不长出轮枝  

其二  

圆魄上寒空皆言四海同安知千里外不有雨兼风  

郭振  

子夜春歌二首  

陌头杨栁枝巳被春风吹妾心正断绝君懐那得知青楼含日光緑池起风色赠子同心花殷勤此何极  

薛稷  

秋朝览镜  

客心惊落木夜坐聴秋风朝日看容鬓生涯在镜中  

郑愔  

咏黄莺儿  

欲啭声犹澁将飞羽未调髙风不借便何处得迁乔  

卢僎  

题殿前桂叶  

桂树生南海芳香隔逺山今朝天上见疑是月中攀  

南楼望  

去国三巴逺登楼万里春伤心江上客不是故乡人  

途中口号【`英华作郭向诗`】  

抱玉三朝楚怀书十上秦年年洛阳陌花鸟弄归人  

武平一  

奉和元日赐羣臣栢叶  

緑叶迎春緑寒枝歴嵗寒愿持栢叶寿长奉万年欢  

崔湜  

喜入长安  

云日能催晓风光不借年赖逢征路尽归在落花前  

苏颋  

山鹧鸪词二首  

玉闗征戍久空闺人独愁寒露湿青苔别来蓬鬓秋人坐青楼晚莺语百花时愁多人自老肠断君不知  

汾上惊秋  

北风吹白云万里渡河汾心绪逢揺落秋声不可闻  

张说  

蜀道后期  

客心争日月来徃预期程秋风不相待先至洛阳城  

广州江中作  

去国年方晏愁心独不堪离人共江水终日向西南  

守嵗  

故嵗今宵尽新年明旦来愁心随斗柄东北望春囘  

张九龄  

自君之出矣  

自君之出矣不复理残机思君如满月夜夜减清辉  

照镜见白发  

宿昔青云志蹉跎白髪年谁知眀镜里形影自相怜  

奉和圣制经函闗作  

函谷虽云险黄河复已清圣心无所隔空此置闗城  

答靳博士  

上苑春先入中园花尽开唯余幽径草尚待日光催  

孙逖  

同洛阳李少府观永乐公主入蕃  

邉地莺花少年来未觉新美人天上落龙塞始应春  
