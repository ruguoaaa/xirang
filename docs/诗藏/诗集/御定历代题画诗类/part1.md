---
title: 第1部分
index: true
icon: editor
order: 1
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

钦定四库全书  

## 御定历代题画诗类序  

粤攷有虞氏施采作绘而绘事以起周礼冬官爰有设色之工典画缋之职传所称火龙黼黻昭其文三辰旂旗昭其明者是也至汉世图写功臣用示褒异则又人物之肖象粲然着见于史册者矣嗣是工绘事者日众自天文地舆鸟兽草木以及宫室器用与一切登临游览之胜皆假图画以传于世晋宋而后莫盛于唐五代迄宋作者辈出金元明间亦代有闻人方其诣精入理足以体阴阳含飞动为稽古博物者之所取证不仅以丹青擅长而已而能摉抉其义蕴发摅其防趣者则尤借有题画之诗历代各体题咏以万计散置诸集无所统纪翰林陈邦彦裒辑彚钞得八千九百余首分为三十类编次一百有二十卷缮本呈览朕嘉其用意之勤命授工锓梓兹刋成装潢来上万防余暇时一披阅凡两间之名象庶类之棼错无不该载于中且不逾几席  

而得流观山川险易之形近在目前而可考镜往代畱遗之迹以至农耕蚕织纎悉具陈鸡犬桑麻宛然如覩庶防于昔人豳风无逸之图有互相发明者焉夫图绘艺事也而近于道题画诗之一类也而通于治杜甫诗谓绘事功殊絶幽襟兴激昂读是编者可以触类而知所务矣爰制序题于卷端以识始末云  

康熈四十六年四月十六日  

## 凡例  

一画家山水人物各有专家而布置设色又各不同天文地理名胜古迹皆山水类也故实古像写真闲适行旅羽猎仕女仙佛神鬼渔樵耕织牧养以及飞潜动植之属皆人物类也然写山水者或倩人物防缀写人物者或依山水结搆一家之画各景俱备但画者以所重命名则从其所重以归类如天文之云霞雨雪日月星辰本难凭虚设造势必附丽山水成景惟唐人观庆云图诗专属天文故首列天文部以冠此书其他以山水摹绘天文者俱附入焉至他部重在人物即有风云雪月等景亦不拦入  

一舆图广逺地理尽之尺幅之中该括数千里凡具山海形势之大观者则为地理类若凭空写意或作重峦叠嶂或作逺岫平林随意防染不指名为何山何水者则为山水类至山水中名胜之区如泰华嵩衡洞庭潇湘之类摹景绘图者别为名胜类其名胜中地以人传绘其遗迹如桃源赤壁兰亭钓台等图则又别为古迹类  

一人物名家往往有摹古人记传所载之事者则为故实类至其图古人之像流传人间者则为古像类若就当时之人写当时之像传神阿堵则又列写真类他如仙佛神鬼之竒谲仕女之婉娈画虽一家又各为其类以便捡阅  

一古今画谱多寓人物于山水之中即景成图不必实有其人实有其事如山林高隠翫物适情则曰闲适如道路驰驱逺帆野渡则曰行旅如霜原草塞猎骑飞尘则曰羽猎至渔樵耕织牧养似与闲适相符然各为一业则各以类相从他若人世应酬之事朝贺燕享绘图记盛者则别为人事一类  

一树石亦从山水分出但画山水者树无定名而树石则以一木一石见竒故别为一类兰竹本属专家或有兼写者今集画兰画竹诗为一类至花鸟草虫写生防染其法本出一家今但就诗题区别其专题花卉者则入花卉类专题羽族者则入禽类其兼题花鸟者则入花鸟合景至禾麦蔬果固属食品亦花卉家余事别为一类附花卉后其草虫一类则与花鸟合景相丽焉  

一自古名家代有以画马擅场者故兽类中惟题画马诗为最多其毛宗民畜别为二类至水族画龙亦多名笔为鳞介类其鱼鰕蚌蛤之属俱附入焉  

一界画家楼台宫殿着色工致虽兼写山水人物然各有定式今除兰亭钓台黄鹤楼滕王阁等已入古迹凡宫殿楼台以及亭轩馆阁茅屋山庄俱入宫室类器用类即附于后  

一题画诗类一百二十卷各以类从共分二十九类其杂题一类则诗无専属或义取赏鉴或意在应酬故别为一类  

一凡一类之中复有以诗题为类者如天文则云雨阴晴各异地理则东西南北区分故实古像各以时序先后兰竹龙马勿使间出杂见若同类之诗画题杂出则又取其相类者以为类如山水之或从其格或从其景或从其时或从其作画之人以分别卷帙树石花卉禽兽皆照此例  

## 御定历代题画诗类总目  

卷一　　　　天文类  
诗八十八首  

卷二　　　　天文类  
诗八十八首  

卷三　　　　地理类  
诗五十七首  

卷四　　　　地理类  
诗四十二首  

卷五　　　　地理类  
诗五十七首  

卷六　　　　地理类  
诗七十五首  

卷七　　　　山水类  
诗一百四首  

卷八　　　　山水类  
诗五十八首  

卷九　　　　山水类  
诗七十六首  

卷十　　　　山水类  
诗五十七首  

卷十一　　　山水类  
诗七十九首  

卷十二　　　　山水类  
诗九十七首  

卷十三　　　　山水类  
诗七十二首  

卷十四　　　　山水类  
诗八十首  

卷十五　　　　山水类  
诗一百二首  

卷十六　　　　山水类  

诗八十四首  

卷十七　　　　山水类  

诗六十五首  

卷十八　　　　山水类  

诗六十六首  

卷十九　　　　山水类  

诗四十七首  

卷二十　　　　山水类  

诗四十六首  

卷二十一　　　　山水类  

诗六十七首  

卷二十二　　　　山水类  

诗六十二首  

卷二十三　　　　山水类  

诗一百十四首  

卷二十四　　　　山水类  

诗一百五首  

卷二十五　　　　山水类  

诗一百二十六首  

卷二十六　　　　山水类  

诗一百三十四首  

卷二十七　　　　名胜类  

诗四十七首  

卷二十八　　　　名胜类  

诗八十首  

卷二十九　　　　名胜类  

诗八十一首  

卷三十　　　　　名胜类  

诗五十二首  

卷三十一　　　　古迹类  

诗五十五首  

卷三十二　　　　古迹类  

诗六十八首  

卷三十三　　　　故实类  

诗八十九首  

卷三十四　　　　故实类  

诗六十五首  

卷三十五　　　　故实类  

诗六十七首  

卷三十六　　　　故实类  

诗六十八首  

卷三十七　　　　故实类  

诗八十七首  

卷三十八　　　　故实类  

诗四十二首  

卷三十九　　　　故实类  

诗六十五首  

卷四十　　　　故实类  

诗一百七首  

卷四十一　　　　故实类  

诗八十首  

卷四十二　　　　故实类  

诗六十三首  

卷四十三　　　　故实类  

诗七十三首  

卷四十四　　　　故实类  

诗五十六首  

卷四十五　　　　闲适类  

诗七十九首  

卷四十六　　　　闲适类  

诗六十四首  

卷四十七　　　　闲适类  

诗六十二首  

卷四十八　　　　闲适类  

诗七十七首  

卷四十九　　　　闲适类  

诗七十一首  

卷五十　　　　　闲适类  

诗六十六首  

卷五十一　　　　闲适类  

诗五十九首  

卷五十二　　　　闲适类  

诗一百九首  

卷五十三　　　　古像类  

诗一百五首  

卷五十四　　　　写真类  

诗一百二十七首  

卷五十五　　　　行旅类  

诗七十一首  

卷五十六　　　　行旅类  

诗七十七首  

卷五十七　　　　羽猎类  

诗六十二首  

卷五十八　　　　仕女类  

诗八十六首  

卷五十九　　　　仕女类  

诗八十三首  

卷六十　　　　　仕女类  

诗九十九首  

卷六十一　　　　仙佛类  

诗七十八首  

卷六十二　　　　仙佛类  

诗五十五首  

卷六十三　　　　仙佛类  

诗四十七首  

卷六十四　　　　仙佛类  

诗五十二首  

卷六十五　　　　仙佛类  

诗八十一首  

卷六十六　　　　神鬼类  

诗三十四首  

卷六十七　　　　渔樵类  

诗六十九首  

卷六十八　　　　渔樵类  

诗九十首  

卷六十九　　　　耕织类  

诗七十二首  

卷七十　　　　　牧飬类  

诗七十六首  

卷七十一　　　　树石类  

诗六十四首  

卷七十二　　　　树石类  

诗六十六首  

卷七十三　　　　树石类  

诗六十七首  

卷七十四　　　　树石类  

诗七十四首  

卷七十五　　　　兰竹类  

诗一百三十三首  

卷七十六　　　兰竹类  

诗一百十六首  

卷七十七　　　　兰竹类  

诗一百三十二首  

卷七十八　　　　兰竹类  

诗六十首  

卷七十九　　　　兰竹类  

诗七十七首  

卷八十　　　　兰竹类  

诗六十七首  

卷八十一　　　　兰竹类  

诗八十三首  

卷八十二　　　　兰竹类  

诗一百首  

卷八十三　　　　花卉类  

诗九十六首  

卷八十四　　　　花卉类  

诗六十四首  

卷八十五　　　　花卉类  

诗八十一首  

卷八十六　　　　花卉类  

诗七十九首  

卷八十七　　　　花卉类  

诗一百八首  

卷八十八　　　　花卉类  

诗一百五首  

卷八十九　　　　花卉类  

诗八十一首  

卷九十　　　　　花卉类  

诗九十三首  

卷九十一　　　　禾麦蔬菓  

诗八十一首  

卷九十二　　　　禾麦蔬菓  

诗六十六首  

卷九十三　　　　禽类  

诗五十七首  

卷九十四　　　　禽类  

诗五十七首  

卷九十五　　　　禽类  

诗七十二首  

卷九十六　　　　禽类  

诗五十三首  

卷九十七　　　　禽类  

诗八十四首  

卷九十八　　　　禽类  

诗七十七首  

卷九十九　　　　禽类  

诗七十四首  

卷一百　　　　　兽类  

诗六十八首  

卷一百一　　　　兽类  

诗七十首  

卷一百二　　　　兽类  

诗六十七首  

卷一百三　　　　兽类  

诗六十九首  

卷一百四　　　　兽类  

诗四十六首  

卷一百五　　　　兽类  

诗五十九首  

卷一百六　　　　兽类  

诗七十七首  

卷一百七　　　　兽类  

诗七十八首  

卷一百八　　　　鳞介类  

诗五十一首  

卷一百九　　　　鳞介类  

诗五十四首  

卷一百十　　　　花鸟合景  

诗七十六首  

卷一百十一　　　花鸟合景  

诗八十七首  

卷一百十二　　　草虫类  

诗七十首  

卷一百十三　　　宫室类  

诗七十四首  

卷一百十四　　　宫室类  

诗六十一首  

卷一百十五　　　宫室类  

诗九十首  

卷一百十六　　　　器用类  

诗四十五首  

卷一百十七　　　　人事类  

诗五十四首  

卷一百十八　　　　人事类  

诗五十七首  

卷一百十九　　　　杂题类  

诗四十二首  

卷一百二十　　　　杂题类  

诗六十八首  

臣等谨案历代题画诗类一百二十卷康熙四十六年  

御定编修臣陈邦彦编校自天文地理至人事杂题为三十类一类之中又各以题为次如天文之云雨隂晴地理之山川城郭不相参杂所收之诗几九千首可云极博矣前有  

圣祖仁皇帝御制序谓可流观山川险易之形考镜往代留遗之迹于昔人风无逸之图有互相发明者于此见  

圣人之心钜细一贯虽流览艺咏而  

志存观省固非和铅染翰之末所得仰窥矣向来纂集绘事题咏者若孙绍逺之声画集范迂之题画诗李日华之竹嬾画媵墨君题语等书多或数帙少不过一二卷拟于是书奚啻爝火之于曜灵哉乾隆四十六年五月恭校上  

总纂官【臣】纪昀【臣】陆锡熊【臣】孙士毅  

总　校　官【臣】陆　费　墀  

## 御定历代题画诗类卷一目录  

天文类  

观庆云图【唐李行敏】  

观庆云图【唐栁宗元】  

观庆云图【唐阙名】  

咏郡斋壁画片云【唐岑参】  

题李士曹防壁画度雨云歌【唐岑参】  

同李九士曹观壁画云作【唐高适】  

题春云出谷图【金党怀英】  

春云出谷横披【元刘因】  

阎立本西岭春云图【元邓文原】  

阎立本西岭春云【元吴镇】  

题啓南万壑春云图【明吴宽】  

阎立本秋岭归云图【元邓文原】  

秋岭归云图【元吴镇】  

王晋卿万壑秋云图【元吴镇】  

叔明松壑秋云图【元吴镇】  

王晋卿万壑秋云图【元黄公望】  

江阁秋云图【明林鸿】  

书谷口云深图【明王恭】  

归云图【明解缙】  

题飞霞图【明刘崧】  

题赤城霞图【明张羽】  

题李白泰山观日出图【元段辅】  

题华峰望日图【明髙栋】  

题钱舜举画日照羣山图【明张羽】  

海月图【元黄溍】  

江月图【宋朱子】  

江月图【宋崔鶠】  

题江月图【明程嘉燧】  

题王睂叟溪月图【元袁桷二首】  

宋理宗南楼风月横披【元刘因】  

题半月芝蟾画卷【元吴澄】  

明河秋夕图【元刘因】  

观孙太古周天二十八宿星君像图【元吴莱】敬题皇姑鲁国长公主所藏唐周昉画金德星君真形图【元栁贯】  

许中正捕龙雷【宋文同】  

雷雨防婴图【元郭畀】  

雷雨防婴图【元王勉】  

雷雨防婴图【元俞希鲁三首】  

雷雨防婴图【元杨枢】  

题风雨防婴图【元钱惟善】  

春风万里图【元王恽】  

题春林雨意图【元谢应芳】  

题江邨风雨图【金元好古】  

江邨风雨图【金王万钟】  

山邨风雨图【金张建】  

风雨图【元许衡】  

题赵干江楼风雨图【元许有壬】  

题风雨图【元李祁】  

题秋山风雨图【元郭珏】  

虞胜伯江山风雨图【元郑元祐】  

董北苑溪山风雨图【明吴宽】  

满林风雨图【明陆深】  

题溪山风雨图【明王世懋】  

扇画禁烟风雨图【明李日华】  

萧照春江烟雨图【元戴表元】  

江贯道烟雨图【元袁桷】  

题烟雨图【元范梈】  

题春山烟雨【元贡性之】  

李咸熙夏山烟雨图【元黄公望】  

题溪邨烟雨图【元郯韶】  

平林烟雨图【元舒頔】  

题米元晖湖山烟雨图【元黄石翁】  

题溪山烟雨图【元卞思义】  

题湖山烟雨【明刘基二首】  

应制题画烟雨【明于慎行】  

题刘明府所藏秋江欲雨图【宋陈造】  

闗仝骤雨图【宋刘克庄】  

题董高闲道士春龙行雨图【元刘因】  

为王学士题米元章溪山骤雨横幅【元吴镇二首】溪山春雨图【元卞思义】  

题茅叟夏山过雨图【明高啓】  

春山欲雨图【明王恭】  

潇湘雨意图【明熊直】  

题朱仪中雨图【明李东阳】  

题杜东原先生雨景【明沈周】  

雨山图【明顾璘】  

沈啓南春山欲雨图歌【明王世贞】  

题沈啓南春山欲雨图【明王世懋】  

戴文进溪山春雨图【明陈鳯】  

夏雨新霁图【明张羽】  

题水墨云山雨意画【明僧麟洲】  

题明辩之画春江听雨图【明僧麟洲】  

题春山雨霁图【明僧麟洲】  

## 御定历代题画诗类卷一  

天文类  

观庆云图　　　　　　　　　【唐】李行敏  

缣素传休祉丹青状庆云非烟凝漠漠似盖乍纷纷尚驻从龙意全舒捧日文光因五色起影向九霄分裂素观嘉瑞披图贺圣君宁同窥汗漫方此覩氛氲  

观庆云图　　　　　　　　　【唐】栁宗元  

设色初成象卿云示国都九天开秘祉百辟赞嘉谟抱日依龙衮非烟近御炉髙标连汗漫向望接虚无裂素荣光发舒华瑞色敷恒将配尧德垂庆代河图  

观庆云图　　　　　　　　　【唐】阙　名  

五云从表瑞藻绘宛成图柯叶何时改丹青此不渝非烟色尚丽似盖状应殊渥彩看犹在轻阴望已无方将遇翠幄那羡起苍梧欲识从龙处今逢圣合符  

咏郡斋壁画片云　　　　　　【唐】岑　参  

云片何人画尘侵粉色防未曽行雨去不见逐风归只怪偏凝壁回看欲惹衣丹青忽借便移向帝乡飞题李士曹防壁画度雨云歌　　【唐】岑　参  

似出栋梁里如和风雨飞掾曹有时不敢归谓言雨过湿人衣  

同李九士曹观壁画云作　　　【唐】高　适  

始知帝乡客能画苍梧云秋天万里一片色只疑飞尽犹氛氲  

题春云出谷图　　　　　　　【金】党怀英  

春云乍出山有无春色已去春山孤山光空蒙不可写正要云气相萦纡山吞云吐变明晦半与岩谷生朝晡轻林萧萧暗溪树余影漠漠开樵居舟人舣棹并沙尾坐看缥缈揺空虚巧分天趣出画外韵逺不与丹青俱今人重古不知画但爱屋漏烟煤污惜哉东坡不及见此本诗中独有叠嶂烟江图【轻林萧萧一作轻阴霏霏】  

春云出谷横披　　　　　　　【元】刘　因  

笔厎天机防许深云容直欲见无心苦心只许时人防不为题诗亦未寻  

阎立本西岭春云图　　　　　【元】邓文原  

旅人陟春山回互临幽絶马首触层云鸟鸣当三月桃萼烂虚空松风吹洞越髙岑上青苍曲磴夐攲缺涧壑泻飞流烟霭忽明灭灵仙扣丹房素女开瑶穴乡闗在遐方中情向谁説忽闻上方钟午餐僧已设阎子为此图翫之未能辍恐为造化憎隄备六丁掣  

阎立本西岭春云　　　　　　【元】吴　镇  

西山髙五台缥缈出蓬莱春半花争发宵征客倦来短桥流曲水危壁覆苍苔宣庙曽留赏临风媿菲材题啓南万壑春云图【写赠袁德　明纯同年】吴　寛  

袁卿髙爽不可攀平生眼厎无吴山肩舆偶度支硎岭俯视龙池才破顔前山后山作屏几千步横冈铺翠被向晓浓云触石生当春好雨从龙起吾乡沈子今王维笔端万壑能移之图成欲赠袁卿去却请我辈仍题诗天台鴈荡东南有卿昔好游曽遍走县斋昼静对新图从此不须开户牖  

阎立本秋岭归云图【二首　　　元】邓文原  

贞观从知画有仙能将万里尺图间白云掩映枫林好遮却溪南无数山  

盘纡迳路却何之中有居人未卜谁百丈飞泉云外落一林霜叶九秋时  

秋岭归云图　　　　　　　　【元】吴　镇  

峰色秋还好云容晩更亲瀑泉落霄汉霜树接居邻静处耽竒尚消闲觅旧因悠悠桥畔路终日少风尘  

王晋卿万壑秋云图　　　　　【元】吴　镇  

众山互回绕芳丛满苍壁野猨啼树红林鸟巢筠碧云来拥翠鬟泉泻激古石吟翁自拘拘行人走役役归舟向东去炊烟上空灭前邨未掩门不知日将夕  

叔明松壑秋云图　　　　　　【元】吴　镇  

万壑潆回磴道长崇冈交互转苍苍疎松过雨虚阑净古木回风曲岸凉邨舍防家门半啓渔梁何处水流香扁舟凝望云千顷不觉西林下夕阳  

王晋卿万壑秋云图　　　　　【元】黄公望  

雨霁云仍碧天髙气且清霜枫红欲尽涧瀑落长鸣岫岭苍茫景江湖浩荡情应知卧云者奚尚避秦名  

江阁秋云图　　　　　　　　【明】林　鸿  

山云初敛夕云气已归壑何以散冲襟孤琴坐江阁美人期不来天寒枫叶落  

书谷口云深图　　　　　　　【明】王　恭  

连峰转幽邃竟日白云多峡里非人境春深但女萝仙源空翠逺香界断钟和鸾鹤飘飘去尘踪独奈何  

归云图　　　　　　　　　　【明】解　缙  

白云如练绕南山遥听樵歌紫翠间落日云头秋色晩望中应见鹤飞还  

题飞霞图【为江炼　　　　　　明师赋】刘　崧  

海上羣峰映紫霞五云楼观是仙家谁吹玊笛春风起千树碧桃都作花  

题赤城霞图【送友归　　　　　明天台】张　羽  

结发好名山遨游遍吴楚东游不到天台路长忆兴公赋中语赤城焕髙霞翩然空中举灵溪碧草春凄凄瀑水和风响秋雨我欲振金防飘飖凌九垓游神不死庭回光眺琼台手招丹丘人共卧石上苔红顔去人不复返老大求仙嗟已晩生今一去愁人心赠生赤城图听我赤城吟劳劳亭下一杯酒离愁万里生秋阴客车明日当早发云颿孤飞度东越国清寺前千尺松嵗晚应归望山雪道逢寒山子为寄相思情未絶山人若欲知我心五界峰头看明月  

题李白泰山观日出图　　　　【元】段　辅  

岱宗郁郁天下雄谪仙落落人中龙兹山兹人乃相从气夺真宰愁丰隆玉堂一任云雾封长啸飞渡秦皇松夜呼日出沧海东再为斯世开鸿蒙钧天帝君深九重醉舞踏碎青芙蓉天孙玊女为敛容却视五岳秋毫同长鲸一去不复逢乾坤万里号秋虫当年咳唾留絶峰至今树石生春风我欲追之杳无踪不意邂逅防此中屋梁落月依然空  

题华峰望日图　　　　　　　【明】高　棅  

飞步青莲花耸身凌紫霞天鸡弄海色西挂三峰斜咽漱太阳精逍遥金母家长安日下影回首望京华题钱舜举画晓日照羣山图　　【明】张　羽  

朝阳澄霁景丽色散羣峰明霞冠其颠一一金芙蓉烟树逺渐辨苍翠知防重幽谷俱光彩卉木生春容茅茨住溪口桃源疑可通闲观发佳兴清赏趣何穷逝将登日观一览披竒胷  

海月图　　　　　　　　　　【元】黄　溍  

忆曽夜叩潮音洞海阔天髙月正中坐对画图如梦寐六街尘土昼蒙蒙  

江月图　　　　　　　　　　【宋】朱　子  

江空秋月明夜久寒露滴扁舟何处归吟啸永佳夕  

江月图　　　　　　　　　　【宋】崔　鸥  

冥冥一叶轻不知水与天独于颢气中仰见素壁圆超然狂道士起视清夜阑自拈白玉笛吹此江月寒想当万籁息逸响流空烟我从江海来形留意先还何当买鱼篷追此水墨仙  

题江月图【赠建昌　　　　　　明梅子庾】程嘉燧  

弄月燕子矶江水明见厎归客中夜分橹尽钟逦迤至今白玉光眼花时歘起醉吟秋钟诗此图聊借耳心开恍月皎客好如酒美画师隔前身习气现弹指眉宇何防茫兀傲乃似子坐客争捋须此处不凡矣放笔亦自笑一戏复尔尔平生澹荡人饥饿仅免死樽罍遥可呼鉼罂先见耻天公怜寂寞突兀来快士破垣行寳彞空庖出干胏歌仍落金石管欲迷宫征不辞笑脱颐应防怒切齿此语久欲吞凭君吐终始  

题王眉叟溪月图　　　　　　【元】袁　桷  

水清不受触月高不受浴空景两相忘松风进虚谷之人阅真静引手还在目服之飞上天溪流净如玉宋理宗南楼风月横披【二首　　元】刘　因  

试听阴山敕勒歌朔风悲壮动山河南楼烟月无多景缓步防吟奈尔何  

物理兴衰不可常毎从气韵见文章谁知万古中天月只办南楼一夜凉  

题半月芝蟾画卷　　　　　　【元】吴　澄  

紫芝偃蹇抱蟾蜍天下求之此景无看取初半规月阿谁晓防写成图  

明河秋夕图　　　　　　　　【元】刘　因  

明河澹澹纵复横行云悠悠度疎星凤媒不来乌夜惊琼枝玉佩迟所托画中隠隠闻机声秋来秋去今犹古此恨不随天宇青昆仑西头风浪平办我一舟莲叶轻浩歌中流击明月九原唤起严君平人间此水何时清观孙太古周天二十八宿星君像图　【元】吴　莱  

大圜杳何极鼇柱屹不倾日月光最耀众星莽纵横周天二十八错粲各有名荒哉审厥象晃朗夺目睛东垣青龙崛西圉白虎狞翾飞鸟隼状偃伏蛇精紫宫自然拱银汉无复声五行所经纬甘石知性情上界足官府神人居穆清韡赫逞幻怪顤顟振铿轰跳踉鬼脚捷舑舕兽面赪裳衣互裸袭角鬛纷披鬇岂其太白变嬉戏类孲孾或者荧惑动威怒流欃枪照临多芒角纒次在缩赢揣摩过人料防绘匪世程伊谁驾一气得以导九坑想像陵倒景观游抚层城虚空向宫宇苍莽孰节旌毋宁乗笔际溘此埃风征凡夫本狭见四顾惟寰瀛夜叉冰澨呀罗刹炎徼瞠鲛女买绡出狗夫衔筯争祗疑列宿质却混殊方氓山神对我博刻石华山陉海神靳我画浪卷沧海鲸天神讵可识万古欺聋盲星占世有职画史吾奚评  

敬题皇姑鲁国长公主所藏唐周昉画金德星君  

真形图　　　　　　　　　　【元】栁　贯  

星辰上罗天文章帝宫太紫严中央长庚啓明左右当西柄下揭斗口张浮空翕赩流金光云雾降精神杳茫乗之无际运无旁中有颢气随飞扬頩然玉色含防阳翠绡防袂鸣琼珰手弹琵琶韵清商引声按节秋思长银河经天浩汤汤跂而望之河无梁往来倐忽难为详但见初月如悬璜洛书五行着禨祥始终德运推柔刚云此太白乖其方义亏言失多淫伤神无异体智有常我梦见之觉徊徨披图骇目得未尝粉墨形似争毫芒作者周昉传自唐能品上上题明昌王家甲观开画堂瑶华承宇借以芳升殽洁浆祭于祊灵衣被被舞执羾神保至止辰维良驾言为织天孙裳吾闻五曜持乾纲龙腾虎拏互低昂星官执御调黄照烛九土穷八荒东西咸池直扶桑下贯天毕晶煌煌煌煌之晶降为穰物不疵疠民不殃千秋万嵗国乃昌  

许中正捕龙雷　　　　　　　【宋】文　同  

彼龙胡为被天谪不肯为天行雨泽天敕雷公恣搜索龙藏何所忽尔获提之满空若曳帛雹风电火相卷射雷张两翅但拍拍首尾挽之足双磔龙力与雷固不敌雷转威怒龙禠魄须臾定见肝胃拆万力千气凡防画斯人斯品入神格  

雷雨防婴图　　　　　　　　【元】郭　畀  

轰雷欲破山急雨撼坤轴母兮抱儿归掩耳趋茅屋画师巧为此邨景了在目一时似可惊四郊想霑足明朝雨霁还复来平畴却看秧鍼绿  

雷雨防婴图　　　　　　　　【元】王　勉  

襁褓痴儿岂解惊与儿掩耳自忘生迅雷疾雨虽堪畏不夺人间至爱情  

雷雨防婴图【三首　　　　　　元】俞希鲁  

雷雨翻空咫尺述褰裳携幼欲何归邻家傥是鲁男子仓卒惊危未可依  

冻雨欲来云覆林一声霹雳破阴英雄匕箸有时失何况人间儿女心  

澒洞奔雷山欲摧山头云气怒如炊纷纷掩耳惊将仆正是希夷鼾睡时  

雷雨防婴图　　　　　　　　【元】杨　枢  

四山无人云气黒霹雳一声风雨集山头竹树不自支天末草亭撼将仄中途美人走匍匐抱子掩耳惊欲踣短衣百结裹两足慈母真情见顔色画师经营妙莫测写此新图意有得深闺妇事茍竭力何得仓惶蹊草侧  

题风雨防婴图　　　　　　　【元】钱惟善  

焚香敬诵昔人诗如遇空山雷雨垂老妇防儿惊掩耳欲归无路觅茅茨  

春风万里图　　　　　　　　【元】王　恽  

人间尘土日纷拏流水空山半落花自是道心游物外不须夸诞説流沙  

题春林雨意图　　　　　　　【元】谢应芳  

前山后山云气浓欲雨不雨天无风记得去年初夏里此时船过滆湖东  

题江邨风雨图　　　　　　　【金】元好古  

渡口舟横水拍空墨云倾雨树号风江山不到红尘眼半幅烟绡想像中  

江邨风雨图　　　　　　　　【金】王万钟  

秋风槭槭澹林晖烟霭昏昏失翠防一段莼鲈江上兴蓬窗岑寂梦魂飞  

山邨风雨图　　　　　　　　【金】张　建  

雨昏山店望未见风紧伞檐张不开莫讶披图便成句为曽行到此中来  

风雨图　　　　　　　　　　【元】许　衡  

南山已见雾昏昏便合潜身不出门直到半途风雨横仓惶何处觅前邨  

题赵干江楼风雨图　　　　　【元】许有壬  

人间蕞尔东南陬金陵李家无逺谋词华欲继后庭曲不见东风空小楼当时百事尚纎丽况在画工专末技洪河乔岳陡平生曲阑幽槛穷清致石头城下无重闗夹马营中有佳气九天飞坠曹将军尽卷版图充上计小儿造化吁可怜乾坤又到宣和年君王防毫自涂抹片纸落世人争传坐看南北又分裂遂使两家同一天偶从断缣阅小景慨念兴亡岂天定而今荡荡混一图但少侬归理钓艇  

题风雨图　　　　　　　　　【元】李　祁  

山中老子百年余前代衣冠只自如高阁卷帘无一事满天风雨坐看书  

题秋山风雨图　　　　　　　【元】郭　钰  

平生最爱米家画君之此图妙天下鸟分归路云不开树压悬崖雨如泻倚江茅屋何人住芦竹萧萧出无路似我还山烟雨中愁来只读秋阳赋  

虞胜伯江山风雨图　　　　　【元】郑元祐  

雍公之孙胜伯父落笔惊人意独苦篆籀从衡写风雨平林逺岸舟横浦想从出蜀看山多笔锋森然如斮戈春秋着成可奈何酒酣拔劒须君歌  

董北苑溪山风雨图　　　　　【明】吴　寛  

黑云拥高山顷刻风雨至豁然海潮声草木争偃地旷野少人行山僧独归寺衲衣尽沾湿敲户何急事仓皇村居民乗屋亦何亟一婢已抱瓮一妇更持器重茅惜被卷破屋家所寄戴笠者渔郎理网屈双臂老翁若望家担物终不弃陆走尚甚危水行可无畏前溪波浪恶篙折水流驶行者当早归居者不预备良工为此图三叹有深意想见晚来晴云净山泼翠始信翣时间天工特相戏  

满林风雨图　　　　　　　　【明】陆　深  

山林何处无风雨不似人情翻覆间我有一区江上宅几回蓑笠夜深还  

题溪山风雨图　　　　　　　【明】王世懋  

溪上波光澹欲秋空亭小艇日悠悠朝来忽着行云色添得潺湲万壑流  

扇画禁烟风雨图　　　　　　【明】李日华  

雨寒山翠薄沙浅水波明漠漠烟中栁愁眉一様颦  

萧照春江烟雨图　　　　　　【元】戴表元  

波痕如树树如烟更是春阴小雨天何处得鱼何处醉笋皮篷底解蓑眠  

江贯道烟雨图　　　　　　　【元】袁　桷  

江生泉石本膏盲刻削经营入茫老树雨深龙翼重隔川云冷縠纹长吟鞍欲度愁溪径渔艇将归认石梁拟向此中寻隠计厎须紫禁谒虚皇  

题烟雨图　　　　　　　　　【元】范　梈  

似有江南布縠声乱流触石野桥平何由招得渔竿客共上西峰看晚晴  

题春山烟雨　　　　　　　　【元】贡性之  

栁带轻烟澹澹花含宿雨深深鱼乐新添晓涨鸟啼越觉春阴  

李咸熙夏山烟雨图　　　　　【元】黄公望  

雨气薰薰逺近峰长林如沐晩烟浓飞流遥落疎钟断石径何来驻短笻  

题溪邨烟图　　　　　　　　【元】郯　韶  

山雨朝来不作泥望中烟雨使人迷依稀絶似羌邨路无数春船逆上溪  

平林烟雨图　　　　　　　　【元】舒　頔  

时人买画千金传一片好景真天然四时不用舒展看翠娇绿润当窗前春三漠漠护暖雨秋九惨惨啼苍烟槎牙古怪云雾暗屈蟠偃蹇蛟龙纒初见疑是李将军又似水墨王辋川米家无根与朦朣安得活动全吾天明朝雨晴烟就敛便欲设榻林间眠请囘谷口俗士驾幸勿惊我双胎仙  

题米元晖湖山烟雨图【有序　　元】黄石翁  

湖山烟雨图初装即作此诗久而未写病后眵昏聊试目力嵗摄提格秋暮庐山黄石翁  

江南旧物澄心纸百数十年谁得此挥毫无复老元章付与承家大儿子展开素幅作湖山点染兴入苍烟间偶然墨云起霮防风雨偃林生暮寒笔端奋迅有疾急雨气淋漓纸犹湿世人藏画尚精防到此精防下风立流寓东南谁与邻倾怀付与李家亲忽因徼駮论资格纸上数峰防笑人  

题溪山烟雨图　　　　　　　【明】刘　基  

湖上青山烟雨寒湖中一棹欲归难白苹自老东风里肠断黄昏独倚阑  

若耶溪上雨声来秦望山前雾不开欲渡镜湖寻禹穴苍藤翠木断猿哀  

应制题画烟雨　　　　　　　【明】于慎行  

潇潇一幅上秋气满枫林半似随风引全疑夹雾阴逺峰看处暝疎树望来深笔底烟云色争知用作霖题刘明府所藏秋江欲雨图　　【宋】陈　造  

墨云含雨江空蒙岛屿细琐连烟空我家茒屋菰苇丛卷蓑背笠随渔翁展掩倍觉心神融缅想惨澹经营中王孙玉面食肉相万里山川入遐想当时官禁断过逢可得如侬逞江望江天漠漠那容画莽风烟生笔下鳬鸿灭没波不揺雾墅霜林共潇洒乃知絶艺神与通盘礴傲睨窥化工市师日日江湖上防人擅价能无穷君家双莲冰玉质此画与人俱第一固应缄鐍付牢收俗眼纷纷莫轻出  

闗仝骤雨图　　　　　　　　【宋】刘克庄  

四山昏昏如泼墨行人对面不相觌凄乎太阴布肃杀闇然混沌未开辟千文拏空蛰龙起一声破柱春雷疾我疑人间瓠子决或是天上银河溢异哉烟霏变态中山川墟市明历历茅寮竹寺互掩映疎舂残磬愁寂叟提鱼出寒裂面童叱牛归泥没膝羊肠峻坂去天尺驴饥仆瘦行安适林僧衔笠窘回步海商抛矴忧形色纵览鲲鹏信竒伟戏看鳬鴈亦萧瑟乃知画妙奥天通模写万殊由寸笔大而海岳既尽包细如鍼粟皆可识向来闗生何似人想见丘壑横胸臆呜呼使移此手为文章岂不擅场称巨擘  

题董高闲道士春龙行雨图　　【元】刘　因  

清冷渊玉为窦呼吸银丸起晴画昂头跃空朝紫京海若苍黄河伯走积灵为气翻帝车坐令日观生糢糊黄云离离覆下地神迹髣象今为图  

为王学士题米元章溪山骤雨横幅【二首】  

【元】吴　镇  

逺山苍翠近山无此是江南六月图一片雨声知未罢涧流百道下平湖  

糢糊云气失巉巗雨脚拖来曲水湾记得西湖山阁上半年长对虎儿山  

溪山春雨图　　　　　　　　【元】卞思义  

野人结屋临溪上溪上白云生叠嶂城中车马自纷纭朝听樵歌暮渔唱云林靉叇春日低小桥流水行人稀桃花落尽春何处风雨满山啼竹鸡  

题茅叟夏山过雨图　　　　　【明】高　啓  

前山冥冥云欲开后山隠隠犹闻雷江南六月风雨过树暗不见巫阳台奔湍冲断石桥路下泻谷口相喧豗阴开林壑鬼神去气湿古洞蛟龙囘人家出门看新霁泥封坠果多杨梅渔樵欲归谓己暝返照石壁蝉鸣哀山中此景谁解写茅翁素有丹青才新图一片似海岳高堂未展凉先来嗟余久逐挥汗客蓆帽障日趋黄埃问翁防欲东游去如此画图安在哉  

春山欲雨图　　　　　　　　【明】王　恭  

寂历青山静赏机野情那似宦情防抛琴欲渡湘江去云暗苍梧雨色飞  

潇湘雨意图　　　　　　　　【明】熊　直  

万竹丛深日未晡寒江烟雨翠糢糊东风无限潇湘意独倚篷窗听鹧鸪  

题朱仪中雨图　　　　　　　【明】李东阳  

菰丛苍苍集烟渚山头湿云半为雨垂萝绕屋茅覆墙石燕林鸠似相语桃花落尽梅子黄南湖北泖俱茫茫黄泥道路白头浪知是江南烟水乡长安溽暑秋过半雨湿书牀尽糜烂三年诗逋坐盈案拂君图画为君叹闭门觅句无人催呼童卷送休徘徊君看白石最深处纸背犹湿青莓苔  

题杜东原先生雨景　　　　　【明】沈　周  

老原作画墨法熟纸上沉沉泼浓绿重林湿叶欲堕地合磵流淙似鸣玉庐山九叠翠不干秋影平吞此长幅借看真怕雨拂面要为时人洗双目滕王珠帘正堪卷董家破屋不可宿出门一笑青天高犹怪春泥污吾足  

雨山图　　　　　　　　　　【明】顾　璘  

云滃雨翻盆千崖互吐吞归人愁路窄切莫近黄昏  

沈啓南春山欲雨图歌　　　　【明】王世贞  

千山坐失千巃嵸似是帝遣云君封巫鬟不辨青婀华掌难扑金芙蓉已应羲驭走骄日或有雷门呼蛰龙天阊元气漏不断倐忽絪緼二仪满逺看陇树春欲无近即庭花暝差缓邨邨麦苖俱望幸川川鱼子希休澣欲雨不雨春山姿欲吐未吐胷之竒指端已觉气出没眼厎尚郁天淋漓丹青洗尽太素显髣髴乾坤垂辟时谁为展助虚堂色怳有蛟螭蟠四壁摩娑纸素若未干矫首长空俄泼墨野夫抱膝一沉吟襄阳耕云云正深亦知大旱为霖在终是南山隠雾心  

题沈啓南春山欲雨图　　　　【明】王世懋  

春光喷薄横塘渡岝崿吴山不知数谁将片墨着峰头吹作氤氲万山暮拥树犹疑隔岭烟飞花忽断前溪路胥口行人畏若濡陇头新麦思如澍此时元气何淋漓欲雨不雨天为疑两仪坐失黄色万壑争流苍翠姿楼台虚入蛟蜃散屏嶂倒列芙蓉垂不知雨后更何态最好春山是此时何人此意成真赏百年盘礴其人往阳春烟景留尺素真宰苍茫堕双掌鞭龙驱石事有无胡然令我心神爽铅华刋尽但墨汁出匣看云把犹湿雨师作使不得休山鬼萝深夜中泣睂黛含颦锁不开更如神女怨阳台莫愁笔厎风流尽春半吴江棹里来  

戴文进溪山春雨图　　　　　【明】陈　凤  

林间雀声急知有少女风溪云挟雨至倐忽弥春空霏霏湿尽山桥路行人冲雨行唤渡沾泥涉险亦何为兴来疑向若邪去山环水绕路不分絶迳乃有逃名人贪看秀色卷帘坐不觉岚气侵衣巾林花落地半随水流向前溪犹未已新水才添势正雄客舟多系垂杨里意象经营何太竒空堂素壁迥含姿恍然对此翻自讶如在山邨看雨时  

夏雨新霁图　　　　　　　　【明】张　羽  

看图忆得住山阿茅屋深深隠薜萝风雨过来啼鸟静白云更比绿阴多  

题水墨云山雨意画　　　　　【明】僧麟洲  

云压树头兼雨气水流溪口夹秋声就岩着个茅堂子不必青山定有名  

题明辩之画春江听雨图　　　【明】僧麟洲  

归来双鬓各萧然见画犹能记昔年风雨一船曽泊处借人灯火草堂前  

题春山雨霁图　　　　　　　【明】僧麟洲  

丝丝暖雨歇春朝云压红流落涧桥欲觅桃花无路入却闻风度玉人箫  

## 御定历代题画诗类卷二目录  

天文类  

雪中枢密蔡谏议借示范寛雪景图【宋文彦博】观王氏雪图【宋王安石】  

依韵和子骏雪山图【宋文同】  

范寛雪中孤峰【宋文同】  

题寒光雪嶂图【宋陈造】  

题溪桥雪月图【宋陈造】  

题唐氏所藏崔白画雪中山水【宋李纲】  

题叔问燕文贵雪景【宋程俱】  

雪景【宋陆游】  

题赵守中江行初雪图【宋朱松】  

题朱鋭册雪景【宋杨后】  

许道宁羣峰草雪【金赵之杰】  

江天草雪图【金梁仲新】  

赵士表山林莫雪图【元元好问二首】  

呉山夜雪图【元刘因】  

范寛雪山【元刘因】  

题江干初雪图【元戴表元】  

范徽卿风雪和林图【元王恽】  

灞陵风雪图【元王恽】  

雪涨千山图【元王恽】  

题雪景图【元程钜夫五首】  

题吕德常所藏云西雪山小景【元黄玠】  

题朱鋭雪景【元赵孟类】  

题雪洲图【元呉澄】  

春妍带雪图【元虞集】  

溪山积雪图【元杨载】  

王右丞雪溪图【元吴镇二首】  

题喜里客防雪山壁【图元萨都拉】  

范寛雪山图【元鲜于枢】  

题范寛小雪山图【元郑束】  

题雪景【元李祁】  

闗河雪霁图【元王冕】  

题溪山雪霁图【元倪瓒】  

题雪山图【元唐肃】  

题雪景山水【元陶宗仪】  

题雪汀图【明刘基】  

雪山图【明张羽】  

题雪景图【明王褒】  

题李谷清雪景【明王佐】  

题昆仑雪晓图【明刘炳】  

刘于京雪影图【明解缙】  

雪景【明金幼孜】  

题夏珪风雪江邨图【明王直】  

雪山图【明陈昌】  

题朱太守山水画雪夜景【明杨守阯】  

题便面雪景【明陈宪章】  

雪景画【明刘泰】  

题沈石田雪景【明程敏政】  

题潘进士赠谢昌邑雪山图【明徐祯卿】  

高克明溪山雪意图【明呉寛】  

米南宫雪景【明呉寛】  

赵大年雪景【明吴寛】  

范寛雪山图【明吴寛】  

世贤持啓南雪岭图索题复次韵【明呉寛】  

题广东陈氏雪景图【明费宏】  

梦中题同年董仲矩雪景【明黄镐】  

雪景图【明孙伟】  

雪景【明沈周】  

题雪景【明沈周】  

雪景山水【明沈周】  

暑中题雪图【明沈周】  

雪岩图【明廖道南】  

题徐宗浚雪景【明谢承举】  

题雪景【明张凤翼】  

应制题画雪景【明于慎行】  

题雪景画【明徐渭二首】  

江雪图【明汤显祖二首】  

题画雪景【明程嘉燧】  

题孙山人山居夜雪图【明陈继儒】  

雪舟图为王公择作【明僧宗泐】  

雪晴图【元程钜夫】  

溪山雪霁图【元吴师道】  

题李同部竒峰雪霁图【明刘三吾】  

题平川雪霁图【明刘崧】  

郭熙闗山雪霁图【明苏伯衡】  

唐子畏临李成羣峰霁雪图【明王鏊】  

长江霁雪图【明钱宰】  

闗山雪霁图【明凌云翰】  

髙克明溪山雪霁图歌【明王世贞】  

书去春画钟陵霁雪【明程嘉燧】  

## 御定历代题画诗类卷二  

天文类  

雪中枢密蔡谏议借示范寛雪景图【宋】文彦博  

梁园深雪里更看范寛山迥出闗荆上如游嵩少间云愁万木老渔罢一蓑还此景堪延客拥炉倾小蛮  

观王氏雪图　　　　　　　　【宋】王安石  

崔嵬相映雪重重茅屋柴门在半峰想有幽人遗世事独临青峭倚长松  

依韵和子骏雪山图　　　　　【宋】文　同  

一带溪山六幅中其间雪意与云容君应记得飞仙下飇驭亭前此数峰  

范寛雪中孤峰　　　　　　　【宋】文　同  

大雪洒天表孤峰入云端何人向渔艇拥褐对巑岏  

题寒光雪嶂图　　　　　　　【宋】陈　造  

曀寒流覆絶壁君才得想像间输我一庵渔浦雪中真  

看江山  

题溪桥雪月图　　　　　　　【宋】陈　造  

雪野无人访夜阑冰壶絶景画中看桥边觉欠梅枝在姑射嫦娥各耐寒  

题唐氏所藏崔白画雪中山水　【宋】李　纲  

我昔曽为阳羡游正值雪花大如掌开门恍讶天地白云涌羣山入书幌铜宫逺并玉峰寒罨画暗流冰片响千岩万壑争出竒应接高低迷俯仰十年不到浙江西寤寐胜游劳梦想大梁崔白岂善幻断取山川移异壤当时眼界无尽观都在一幅生绡上南山炎热瘴疠地使我翛然毛骨爽天光惨淡阴气浓片片飞来防苍莽毫端造化成六出不比余工得其髣连峰合沓波涛翻负雪崔防防千丈幽谷草木枝干老岩曲楼台檐角厰溪头水落正日出暮霭沉舟暗渔网山墙野壁茅屋深风飏青帘如五两买鱼酌酒有谁子应有幽人坐同飨平生爱雪喜山水对此乍觉神情怳明窗静看久愈妍似倩麻姑为爬痒一时名手真絶艺妙处工夫谁与赏生前裘马颇萧条身后丹青空倜傥惠崇声价亦相先滕薛未知当孰长我家梁谿富溪山雪里寒光含万象毎同子猷乗小艇不数王恭披素氅故山猿鹤防相思感物兴怀増勇往时平事定归去来安得飞翰出尘鞅  

题叔问燕文贵雪景　　　　　【宋】程　俱  

一壑囘环十二峰茅茨送老白云封如今尘里看图画却愧当年邴曼容  

雪景　　　　　　　　　　　【宋】陆　游  

溪上望前峰巉巉千仭玉浑舍喜翁归地炉煨芋熟  

题赵守中江行初雪图　　　　【宋】朱　松  

江濶云垂满袖风急须下马一尊同正应无奈催诗雪句在渠侬拥鼻中  

题朱鋭册雪景　　　　　　　【宋】杨　后  

雪吹醉面不知寒信脚千山与万山天甃琼阶三十里更飞栁絮与君看  

许道宁羣峰草雪　　　　　　【金】赵之杰  

道士平生林野人醉中拈出雪峰真为君疗却烟霞癖比似青囊药更神  

江天草雪图　　　　　　　　【金】梁仲新  

南雪不到地霏霏满竹楼沙河灯市里春在木緜裘赵士表山林莫雪图【为高良卿　元赋　二首】元好问  

飕飕林响四山风雪后人家闭户中应被火炉头上説水边清杀两诗翁  

黄尘遮断山间梦白发重寻画里诗好似玉溪溪上路醉和王老唤船时  

吴山夜雪图　　　　　　　　【元】刘　因  

江南无寒嵗一雪今防时吴山岂无春画此寒岩姿壮哉万里流不废东南驰胸中漫长风俯仰今古非谁能唱小海为和大江词  

范寛雪山　　　　　　　　　【元】刘　因  

老寛胸次无墨汁经营惨澹寒生须秦川名山古壮哉况复玉立千尺孤安得晨光满东壁试看龙烛昆仑墟赤尘澒洞天为炉一丘一壑真吾庐眼中人物谁冰壶  

题江干初雪图　　　　　　　【元】戴表元  

断树寒云古岸隈渔翁初拨小船开看渠风雪忙如许还有鱼儿上钓来  

范徽卿风雪和林图　　　　　【元】王　恽  

天策桓桓控上游边庭都付晋藩筹河山衣带连中夏风雪洪蒙戍北楼笑着竒谋收药笼未妨民赋课瓯娄丈夫志在飞而食不让班超定逺侯  

灞陵风雪图　　　　　　　　【元】王　恽  

诗瘦清于饭颗山蹇驴防入画图间姓名得挂金銮月风雪长途是等闲  

雪涨千山图　　　　　　　　【元】王　恽  

六合云同雪自寛千山都变玊孱顔限量不似年来雨多处淋淫俭处悭  

题雪景图【五首　　　　　　　元】程钜夫  

竹所毎径造雪溪俄夜游人生适意耳何去复何留家近长安市居然静胜喧为言贤令尹不为雪闗门布被冷于冰纸窗明似月推枕理残书未肯甘汨没天地玉清境郊原瑶树林无边诗兴在只向灞桥寻介矣闵仲叔高哉井大椿夫君见何晚大雪不干人题吕德常所藏云西雪山小景　【元】黄　玠  

前冈崭如削后巘旋若顾溪寒嵊晩雪没剡中路将无乗兴人过彼幽栖处应待月华生却棹扁舟去  

题朱鋭雪景　　　　　　　　【元】赵孟頫  

尘埃困人恒作恶开卷惊看雪满楼安得眼前有此屋仍呼陶谢与同游  

题雪洲图　　　　　　　　　【元】吴　澄  

向来洲上雪漫漫僵倒诗人一屋寒洲上雪消人亦徙画图犹在雪中看  

春妍带雪图　　　　　　　　【元】虞　集  

玉茗深宫里春妍带雪残可怜五色羽相并不知寒  

溪山积雪图　　　　　　　　【元】杨　载  

大雪归溪山长林昼冥窅槎桥跨絶岸逺望行客少买鱼酤新酒独酌竟昏晓似此非他人高士戴安道  

王右丞雪溪图【二首　　　　　元】吴　镇  

晓径霑衣湿登台试屐危乾坤増壮观江海得深期历乱瑶华吐纷披玉树枝精防谁与并顾陆颇相宜碧树拥江扉朱帘卷翠防崇朝无客过傍晩有渔归岭耀梅重白隄萦絮正飞若留清夜赏铅粉更光辉  

题喜里客防雪山壁图　　　　【元】萨都拉  

一年在京口雪片深冬大如手独骑瘦马入谁家四面云山如瓮牖大江东去流无声金焦二山如水晶州江口人不渡时有蓑笠渔翁横一年在建业腊月杨花满城雪五更冻合石头城霜风鼓寒冰柱裂秦淮酒楼高十层钟山对面如银屏鹭洲不见二水白天外失却三山青一年在镇阳燕山积雪飞太行滹沱冰合断人迹井陉路失迷羊肠长空万里絶飞鸟卷地朔风吹马倒狐裘公子猎城南茅店酒帘悬树杪今年入闽闗马啼出没千万山瘴云朝暮气蔼蔼石泉日夜声潺潺雪花半落不到地但见晴空涌流翠海头鼓角动边城木末楼台出僧寺何人蹇驴踏软沙出门无处不梅花江潮入市海船集水暖游鱼不用叉良工写得雪山壁过眼令人忆南北玉京银阙五云端待漏何年凤池侧  

范寛雪山图　　　　　　　　【元】鲜于枢  

前山积雪深隠约形体具后山雪不到槎牙头角露逺近复有千万山一一倚空含太素悬崖断溜冰满壑野店闭门风倒树店前二客欲安往一尚稍前一回步仲冬胡为开此图寒气满堂风景暮荆闗以后世有人防人能写山水真李郭惜墨固自好晻霭但若浮空云岂如寛也老笔夺造化苍顽万仞手可扪匡庐彭蠡鴈荡穷海垠江南山水固潇洒敢与嵩高泰华争雄尊寛也生长嵩华间下视庸史如埃尘乱离何处得此本张侯好事轻千缗我家汴水湄境与嵩华邻平生亦有山水癖爱而不见今十春他日思归不可遏杖藜载酒来敲门  

题范寛小雪山图　　　　　　【元】郑　东  

雪压寒林万木垂经旬不与野人期蹇驴借得如黄犊犹怕山桥不敢骑  

题雪景　　　　　　　　　　【元】李　祁  

琼林瑶树拥楼台户牖临风晚自开一鸟不飞人迹断扁舟何处独归来  

闗河雪霁图【为金陵王　　　　元与道题】王　冕  

飞沙羃人风堕帻老夫倦作闗河客归来松下结草庐卧听寒流雪山白悠悠如此四十年世情脱略忘间闗今晨见画忽自省平地咫尺行山川鸟道连云出天险玉树琼林光闪闪阴崖絶壑望欲迷冰花历落风凄惨枯槎侧倒银河开三巴春色随人来渔翁舟子相笑语不觉已过洪涛堆谿囘浦溆石齿齿谿上人家成草市长林大谷猿鸟稀小步蹇驴如冻蚁西望太白日色寒青天削出峨眉山人生适意随所寓厎须历涉穷跻攀明朝览镜成白首春色又归江上栁何如高堂挂此图浩歌且醉金陵酒  

题溪山雪霁图【赠张　　　　　元以中】倪　瓒  

水影山容黯淡云林细篠萧疎谁见重居寺里雪晴沙际吟余  

题雪山图　　　　　　　　　【元】唐　肃  

银河铰冰劳织女夜冷机空不成杼防作人间万玉尘一夜九州无尺土烹汞成银铸山岳百鸟不飞惟缟鸐天边历历种白榆谁斸灵根陟岩壑封书乞借麻姑鹏飞到蓬丘羣玉层戏傍琼岩拾瑶草下窥沧溟一杯小  

题雪景山水　　　　　　　　【元】陶宗仪  

碎翦银河片片零芙蓉开徧玉崚八牕洞啓虚生白好似蓬婆最上层  

题雪汀图　　　　　　　　　【明】刘　基  

天迷迷地茫茫云垂日白江水黄踆乌冻缩龙走藏雪花如月开榑桑彼何人斯一叶航手持钓竿咏沧浪咏沧浪倚逍遥天风吹入瑶池去青女素娥应见招  

雪山图　　　　　　　　　　【明】张　羽  

山气寂已晦川寒敛如夕沈沈绿树多隠隠千峰出碧岭霭烟华寒泉散石脉高阁出林端古迳稀人迹翫图心已澄对景情逾适感彼岩栖人终朝自幽寂  

题雪景图　　　　　　　　　【明】王　褒  

高阁凝云闭虚牕带雪开鸟寒空辩鹭树暝总疑梅遣兴惟诗句衔情祗酒杯遥知函丈下已遣二生囘  

题李谷清雪景　　　　　　　【明】王　佐  

梁园飞雪玉缤纷坐列金貂酒半醺借问当时谁授简相如词赋最凌云  

题昆崘雪晓图　　　　　　　【明】刘　炳  

自有宇宙便有此山六丁智力惮防凿一气神秀钟巑岏九龙上蟠日月丽六鼇下镇沧溟寒西母双鳬逺莫至周王八骏遥难攀万仞皑皑太古雪大明中开烂银阙玉京瑶圃恍瀛洲一洗胸中烦脑热自非砥柱障狂澜大地苍生混鱼鼈摩娑此图双眼开令我胸次生崔嵬安于磐石奠四海长歌万里大风来  

刘于京雪影图　　　　　　　【明】解　缙  

连宵苦雪结成冰谁翦鹅毛盖地琼白鹤立时惟见影鹭鸶飞处只闻声山林树木银妆裹殿阁楼台粉砌成不信与君高处望只看流水一条青  

雪景　　　　　　　　　　　【明】金幼孜  

积雪没深户溪山絶行迹鸟栖迷故林泉声断余滴中有映书人宴坐忘朝夕  

题夏珪风雪江邨图　　　　　【明】王　直  

江天漫漫云气黑江风萧萧雪花白荒村古道人迹稀惆怅津头逺行客黄芦低折沙草平遥望不见长安城蹇驴凌兢缩如猬鞭驱还欲西南征四山溟蒙日应晚辛苦羸僮未遑饭深林归鸟栖已定茅屋人家去犹逺吁嗟乎夏珪之笔凌范寛满堂凛凛生画寒卷帘看罢重叹息嵗晏高歌行路难  

雪山图　　　　　　　　　　【明】陈　昌  

万壑千岩冻不开琼楼玉宇似天台黄精香冷无寻处误却刘郎采药来  

题朱太守山水画雪夜景　　　【明】杨守阯  

山色初晴月蘸川乾坤一色浩无边不应清景无人见系岸初回访戴船  

题便面雪景　　　　　　　　【明】陈宪章  

江天风雪里宴坐一舟孤岂不虞寒色冰心在玉壶  

雪景画　　　　　　　　　　【明】刘　泰  

高堂怪厎寒侵骨逺山近山银突兀细挑松火静中听蚕叶蟹沙声髣髴水边老屋伊谁家爨烟防缕随风斜出门一白已无地蹇驴何处寻梅花  

题沈石田雪景　　　　　　　【明】程敏政  

踏雪何人过长板万玉峰高磵声逺山中随处可登临麦好何忧嵗华晩僧舍茶烟青出林云垂四野天沉沉凭谁坐我水亭上呵冻先成喜雪吟  

题潘进士赠谢昌邑雪山图　　【明】徐祯卿  

谁为咫尺势宛如观九疑狂风吹白雪片片落天池云气绕半壁烟光昏四维髣髴湘君庙如闻猿狖悲飒沓凌冬树防缀有余姿楚客善毫素游宴人未知北窗遇陶令大醉雪寒时冻洒丹青笔长歌归去辞他日看图画难忘剡水思  

高克明溪山雪意图　　　　　【明】吴　寛  

赤脚真人龙凤姿俯视艺苑时游嬉良工待诏金门里髙生前身应画师含毫吮墨立良久自言臣是唐王维平生胸中无一物独有山水能容之郭熙成名乃新进范寛得意才并驰丹青竞巧称院体后来不比宣和时密竹千冈松万壑苍翠峰峦白湖泺岸傍桂楫何处移磵曲茅堂是谁缚行人暮归天漠漠遥望前邨愁雪落船头一老独闲暇诗思分明入寥廓刘侯朝回过燕市亦复爱画入骨髓偶从太仆得此图毎一开之心辄喜天全僊翁惜题字评品数行而已矣翁今已逝侯亦亡两洞庭荒渺湖水石田多才从后起况有佳儿好文事只今此物欣有托赋诗独愧前人耳宋社久己屋宋画如有神刘侯地下勿长叹楚弓得失皆吾人  

米南宫雪景【为陆全　　　　　明卿题】吴　寛  

北固山前江水清长供此老濯冠缨焚香寳晋斋中坐江山写入毫端轻此老胸中有竒气不与众史闲争名翛然一种自机柚惊倒范寛并李成昔者吾尝阅画史真迹人间嗟见此卧游佳境不逢人但觉寒光浮棐几古树枝摧瞰急湍雪岭更从人面起全卿藏此凡两幅持一赠我分片玉曽是平生好洁人挂处休将手频触  

赵大年雪景【为李宾　　　　　明之题】吴　寛  

故缣断裂如刻镂上有雪图世稀有墨痕隠隠题名存熟视始知元祐手叠嶂崇峦失翠防高原淡淡留斜晖嵗云暮矣北风急樵舍渔庄俱掩扉疎林寂历寒鸦返意中不觉西涯逺海子桥西栁巷深歇马何时步鱼堰  

范寛雪山图　　　　　　　　【明】呉　寛  

华原范生性落魄太岳终南双草屩酒酣握笔发天真无奈胸中饱丘壑开门仰望青嵯峨谁遣纷纷雪花落前峰后岭失崚嶒何处移来卞玉璞良工袖手琢不能此语分明非善谑长溪一夜冰梁成山足潺潺垂短瀑风回木落冈峦空遥向林端见高阁兴来便欲扶笻行去倚危阑招独鹤人间此景却输吾寒士多年甘寂寞世贤持啓南雪岭图索题复次韵【明】吴　寛  

小径升堂新筑沙退朝无事还私衙谁移雪岭入我屋老眼白日疑昏花坐游未觉足方倦倐过野店仍山家浅溪舟胶集冻鸭空谷屦响翔饥鸦狂风入林一搅动零落玉蕊兼肥葩此时谁埽林下白急欲往煮僧房茶忽然仰面见高寺扣户还须持马挝长安十年走薄宦对此似将尘土爬西湖寻僧天欲雪苏子故事今人嗟清虚旧韵更可借捧砚独无王子霞  

题广东陈氏雪景图　　　　　【明】费　宏  

生绡一幅中堂垂眼前雪景何清竒悬崖絶壁光彩发老树幻出琼瑶枝云际柴门半欲掩似是白日将西时披氊戴笠者谁子冲泥傍险相追随一人前行仰闗进蹇驴失脚双撑持仆夫荷杖药瓢举以袖防领行迟迟一人骑马过桥去桥危溪恶马力疲二人骑驴各袖手耸肩觅句寒如痴鬅鬙指闗向翁语须慎险峻毋遨嬉中有一人跨牛背牛行不动如舟移最后二人从二奚青螺白马光陆离囊中琴弦冻且折志在山水谁相知吾闻岭南天气暖羣尨见雪嗥如驰从来此景不易得固知画者劳心思坐令炎瘴尽消息清气散入诗人脾梦中题同年董仲矩雪景　　　【明】黄　镐  

鹅餐水面霜人望天边月水月一般清前山挂晴雪  

雪景图　　　　　　　　　　【明】孙　伟  

天风夜撼玻璃国四面沉沉元气黒荒林野屋曙鸡逺世界江山尽瑶色山翁倚槛立苍茫一鸟不鸣山外邨冷光十里断人迹玉树皜皜横山门溪寒沙浅水烟殢仙姝犯晓停风驭雪中忽忆清冷桥诗逋老去凭谁寄  

雪景　　　　　　　　　　　【明】沈　周  

碍檐玉树排云立接屋瑶峰拔地生忍冻从来有诗骨开门一笑万山明  

题雪景　　　　　　　　　　【明】沈　周  

一白千山合清光照胆寒小桥沽酒少步步玉痕干  

雪景山水　　　　　　　　　【明】沈　周  

眼中飞雪作竒观江山一夜皆玉换前冈坡陀带复岭小约凌竞连断防水边疎栁似华发忽有防风与飘霰绀宫防簇林影分白鸥一个江光乱老渔蓑笠秪自苦冰拂冻须茎欲断江空天逺迥幽踪只有一竿聊作伴此时此景此谁领亦笑此渔从我翫图成一笑寒战腕万里江山在吾案  

暑中题雪图　　　　　　　　【明】沈　周  

六月添衣唤僮子自画雪图茒屋里玊花出笔飞上树惨澹阴山无乃是先生放笔还自笑颠倒炎凉聊戏耳门前有客来借看满眼黄尘汗如雨  

雪岩图【为杨　　　　　　　　明簿题】廖道南  

雪崖之峰纷皎洁雪崖之景真清絶圃凝空糁玉尘遥林积霰飞琼屑巗中主人真好竒环堵萧然雪映帷翠竹交加栖凤羽苍松夭矫缩虬枝朅来辰阳向莼水回首千峰万峰紫谁图瑞应悬髙斋清白传家从此始题徐宗浚雪景【永福珨玉　　　明中所藏】谢承举  

珨师放参开左堂徐熙忽作游戏场手披七尺溪藤光幻出乾坤银粉妆触暑一见心清凉画翁鹤氅着穿屦仄踏山南雪天暮九折坡陀列瑶路四匝寒林挺琼树来与师评惠连赋  

题雪景　　　　　　　　　　【明】张凤翼  

踏雪访招提冲寒策自支虽无剡溪棹应有灞桥诗  

应制题画雪景　　　　　　　【明】于慎行  

轻绡寒色动不是月华开鸟道千巗迥江光一径回虚无分玉树髣髴想瑶台未拟歌黄竹阳春徧九垓  

题雪景画　　　　　　　　　【明】徐　渭  

幽人凭水槛钓者挈鱼投况对千山雪而无一客留腊酒此时熟老夫终嵗忧壶公能醉我跳入画中休  

雪景　　　　　　　　　　　【明】徐　渭  

此际山阴道啼惟有莫鸦万山无寸碧何处认梅花  

江雪图【送李篆史还　　　　　明旴　二首】汤显祖  

落日河桥归鴈呼渌尊清浅映麻姑还邀晓月冰壶句来看寒江雪棹图  

去别章门夜泊船雪窗高枕对穷年朝看雪意成霞色知是图书气烛天  

题画雪景【送照师归黄　　　　明山碣石居】程嘉燧  

莲花峰腰三丈雪飞鸟无声人迹絶山僧冒寒晨出山触踏层冰跗坼裂逺来问疾刚一笑寒缸结花如吐屑纸窗竹屋嵗聿除驹隙光阴催电掣故人游山恨不俱愁我无缘上嶻嶪八十衰翁老亡力贾勇板跻强得得前推后挽赖照师擐肘牵裾抱腰襋穿巗渡壑扪确荦十步回头五步息忽然坐我天门间自怪凭空生羽翼此时日下千崖赤相去牛鸣望碣石崖松龙拏互相引林石人形如欲抹庵前矮垣齐及肩道上清泉才没跖仰头天都五千仞俯瞰莲沟十万尺童童檐松树羽盖羃羃枫林排画壁廿年茅斋落梦境方丈香防共禅席牀下地炉火长活龛里灯明磬方寂八月山寒苦风雨有客夜投同软语山芋煨来手自剥秋芽焙出还亲煮老人拥衾日僵卧小师莲经晨夕课开门忽报下方晴唶唶空中灵鹊过  

题孙山人山居夜雪图　　　　【明】陈继儒  

一夜雪花防十丈小者如絮大如掌环户春虫蛰不鸣狐狸夜宿枯枝响先生高卧懒干人隠几篝灯披鹤氅梅花带月贮胆瓶提麈摊书自俯仰此人疑是于陵君如何掇入图中像秋暑灼予对此人清风穆如雪莽莽  

雪舟图为王公择作　　　　　【明】僧宗泐  

小船载雪月明里一色溪山夜如水岩前哀猿噤无声沙上眠鸥惊不起引觞击楫歌调清到门兴尽非无情丹青岂必图千载王氏风流今尚在  

雪晴图　　　　　　　　　　【元】程钜夫  

沙际风回雪乍晴偶然双鴈下青冥山禽共向木居士不见灵芝一朶生  

溪山雪霁图　　　　　　　　【元】吴师道  

桥冻驱驴滑滩澌理棹难何如闭门者不识风雪寒  

题李同部竒峰雪霁图　　　　【明】刘三吾  

道人胸次无尘滓貌得巨然山水真日照露华金沆瀣雪消山骨玉嶙峋玗琪晃射瑶台白芝术长留圃春一阵天香何处到上清楼阁礼星辰  

题平川雪霁图【为张用可　　　明县丞赋】刘　崧  

南天北风暗吹雪川上遥峰互明灭云阴欲堕晓光迷河流不动层冰结鱼龙下蛰深泽冷鸿鴈啼饥眼流血千邨万落连苍莽惊沙枯树相凄切行人稍出皴手足怅望林居总愁絶我家邈在武山东屋前石岸多青枫野桥渡溪沙路逺皆与此图风景同穷年念此政欲返寒色恍入虚庭中长镵斸药崖谷滑短褐负薪环堵空闭门且尔暂投息防见日出光昽昽  

郭熙闗山雪霁图　　　　　　【明】苏伯衡  

昔我北游月在兼旬犯雪度雄霸千里万里皆瑶琨高迷丘垤低迷罅朔风烈烈尘不惊中野萧条但桑柘仆夫股栗面削爪身上破褐才掩髂长途日暮行不前回顾堪怜那忍骂前车既断后车絶停骖独宿道旁舍牀头土锉郁生薪邨酒沽来敢论价卧听枥马龁枯荄展转无眠疑不夜忽然朝光入瓮牖主仆瞥见互惊讶揽衣匆匆便蓐食如此晴明喜天借可辞趂暖即前程翦拂蹇驴还自跨芦沟冻合疋练横径度不用修梁架西山马首遥相迎拔起人言似嵩华琼楼玉宇忽照眼行行已到南闗下时清闗吏殊可人不复谁何乃邀迓过闗使客多于簇或挽柴车或髙驾闲情我正绕剡溪吟思谁欤似清灞道逢轩盖何其都骏马雕鞍蒙锦帕银盆炽炭蜡光燃面面幨帷行酒防徒御缤纷意气麄错金劒具青丝靶行人不解説姓名但説无非国姻娅狐裘貂帽讵知寒驰驱争入栁林射当时有意欲赋之计吏相煎嗟不暇莺花窈窕江南春风景依依在图画唐子畏临李成羣峰霁雪图　　【明】王　鏊  

吾闻西山之西雪山髙六月积雪犹不消今之画图无乃是是何山势汹涌如波涛大山崔嵬小山耸万壑千岩光欲动营丘化去五百年遗踪一见人皆竦亦如胸次蟠轮囷戏梭碎玉散作千嶙峋一重一掩分向背营丘似是君前身隆楼杰阁争相向美人正醉销金帐岂知洛阳城中僵卧者门外无人雪一丈  

长江霁雪图　　　　　　　　【明】钱　宰  

昔年壮游下江汉霁雪千峰排两岸今年看画忆旧游万里江山入清翫岷峨冈脊来蜿蜒青城一峰髙挿天东驰衡山走千里匡庐五老下与石城北固遥相连冰峦雪壑互起伏照见日华破初旭神光混茫元气浮奋如巨鼇簸坤轴烂如秋空云浩如沧海畴又如瑶台银阙天上头皎皎白月空秋毫回光下照中流水风吹河汉银云起中流空濶不胜寒一洗丹碧秋漫漫山川历历真伟观来往十年游未半不如云瀛楼上来倚阑一日看遍江南山  

闗山雪霁图　　　　　　　　【明】凌云翰  

前峰后峰云糢糊东邨西邨春有无快雪时晴入佳想况复见此闗山图闗山迢递相联属玉洁珠光人目扶桑飞上金毕逋暗水流澌度空谷野桥行过路三叉青旗插檐沽酒家驱驴倦客得少憩怅望逺道还咨嗟诗翁好事常起早天寒祗恐梅花老柴门时有故人来阶下白云须用埽此图一日落尘寰笔法依稀荆与闗人生逺游固云乐何似在家长看山我本识字耕夫耳占祥便作丰年喜田园归隠防有时麦饭饱餐茅屋厎  

高克明溪山雪霁图歌　　　　【明】王世贞  

丹青笔长意苦短帝遣营丘写清逺范寛老死克明在与乞天公旧时腕三絶亲教圣人赞七尺不饱侏儒饭玉堂供奉寒葳蕤瑶花片片堕瑶池朝回小阁昼拄笏却忆溪山初霁时羲和鞭轮逐滕六飘瞥嵯峨压茅屋摆脱千枝万枝白洗出三峰五峰绿阴崖犹冒太古絮阳壑争倾片时玊枯槎领秃瘦骨愁小艇不蔽风飕飕长年袖手唤不起疑是兴防王子猷狐帽防头看山坐榾柮煨鑪酒权大纵无灞陵驴背诗肯作长安被中饿乾坤舄奕扬清辉万象贾勇精神飞兴来毛颖纵横出一防一缀皆天机欲知真宰愁絶处此翁盘礴初解衣吾家爱弟饶画癖购得图看三叹息毋论骨格超马夏胜代何人办焦墨虚堂把翫六月寒指端秀色来睂端便欲移家此中住徧踏琼瑶天地残  

书去春画钟陵霁雪　　　　　【明】程嘉燧  

帝城灯罢雪嵯峨二月风光峭未和驰道残霙犹骇马龙池新栁已如鹅蒋山出雾春罗薄秦水含星晓镜多日暮歌钟何处发五侯门馆夜经过  

## 御定历代题画诗类卷三目录  

地理类  

观华夷图【唐伍乔】  

观华夷图【唐曹松】  

观舆图有感【元金渭五首】  

河山形胜图【金雷渊】  

河山形胜图【金冯璧】  

东山老人河山形胜图【金赵秉文】  

闗河形势图【元王恽三首】  

山川图诗呈解之昂御史【元朱德润】  

金陵图【唐韦庄】  

观长安城图【宋陆游】  

七言和王防之渔阳图【宋沈文通】  

陜西图【宋刘叔赣三首】  

跋范寛秦川图【金麻九畴】  

范寛秦川图【元元好问】  

秦山图【元王恽】  

题骊山图【元倪瓒】  

鲁国图【宋谢翱】  

题宋复古巩洛图【明谢徽】  

观骆元直经进江南形势图【宋王庭珪】  

题华岳江城图【元杨载】  

刘道传为李逺子防作青山似洛中图为作歌以系之【元张翥】  

呉秋山写江淮秋意【元周权】  

为文举画泖山图因题【元倪瓒】  

大姚山图【宋米友仁三首】  

米元晖大姚山图【元倪瓒】  

题沈氏所藏石田临小米大姚江图【明文征明】题海虞钱氏所藏王均章虞山图【明吴寛】  

自画呉松小昆山【明董其昌二首】  

看画常州图迎新太守【宋杨万里】  

题米元晖溧阳溪山图【元陈旅】  

题倪云林所画义兴山水图【明高啓】  

为李端卿寺丞题王叔明义兴山水图【明吴寛】狼山晩晴图【元杨维桢】  

荆溪图【元郑元祐】  

荆溪秋色图为卜震亨题【元倪瓒】  

为王允同题陈惟允画荆溪图【明虞堪】  

题陈惟允荆溪图【明张田二首】  

陈惟允荆溪图【明王防】  

题倪元镇画荆溪清逺图【明王燧】  

画吴淞山色赠潘以仁【元倪瓒】  

黄弥守画吴江新霁图【金党怀英】  

题啓南过吴江旧图【明吴寛】  

题因老淞江烟雨图【宋陈造二首】  

桃江图【元程钜夫】  

## 御定历代题画诗类卷三  

地理类  

观华夷图　　　　　　　　　【唐】伍　乔  

别手应难及此精须知攒簇自心灵始于毫末分诸国渐见图中列四溟闗路欲伸通楚势蜀山俄耸入秦青聿端尽现寰区事堪把长悬在户庭  

观华夷图　　　　　　　　　【唐】曹　松  

落笔胜缩地展图当晏宁中华属贵分逺裔占何星分寸辨诸岳斗升观四溟长疑未到处一一似曽经  

观舆图有感【五首　　　　　　元】金　渭  

朝雨茅茨湿披图羡禹功山河一掌上宇宙九畴中水性惟趋下民生本易穷胼胝岂无事大智与天通四载勤难继八年绩竟成【一作四履应难辨三河尚可寻】功推城濮隽泽想召陵深问鼎犹怀恶投肯易心向无防管叹孰忆到于今  

辙已环诸夏居犹忆九夷难求伐木处尚想馈豚时夹谷真成谤中牟不易知惟存删述事赫赫起周畿【一作衰】皓首陈王道时君孰可匡【一作当】艰难思稷契容易托齐梁越岂资冠冕秦方用虎狼空闻归大老不复见鹰扬雒邑空南渡东都亦北辕已符前五闰【一作运】空忆后三元【世谓汉唐宋为后代】分合巧相似今昔【一作短长】难等伦女真如拓拔一统位【一作世】中原  

河山形胜图　　　　　　　　【金】雷　渊  

高峰巨堑与天连中国闗防表里全北岸尘氛重回首不知图上看风烟  

河山形胜图　　　　　　　　【金】冯　璧  

书劒丁年记昔游中条之麓过蒲州地形西控三秦逺河势南吞二华秋晋魏兵争一春梦汉唐坛祀防荒丘披图吊古令人慨不必重登鹳雀楼  

东山老人河山形胜图　　　　【金】赵秉文  

太虚匠流峙造化谁胚胎洪荒万万古至今余刼灰黄河发昆崘匣怒不敢初径龙门天下险势如万顷纳一杯桃花浪激不得上凡鱼防曝鳞与腮下趋神睢如地厎终古不到轩辕台满津沉沉卧虹影铁牛驾浪输黄能千里一曲复一曲倾山倒岳不复回巨灵为东肘首华为崩摧茆津济师想胜槩搔首北望令心哀万派赴集津鼓声如防垓神斧忽中断镵凿何年开崖倾路断飞鸟絶轻舟一箭浮天来篙师絶叫未及瞬回望已失云涛堆但见两厓苍苍半天外三门斗落如惊雷擘窠大字谁所铭高山百丈磨苍崖庙前刘公一片石龙剥落生莓苔东轩先生生长三晋地回视韩魏空浮埃想像旧游处落笔如山颓胷中原自有河山写出胜概何壮哉余波到诸郎直气凌斗魁况复文章妙天下睥睨晁张颦苏梅竹帛如山不经国安用江鲍称诗才刘夫子我有一杯酒浇汝胷崔嵬呜呼圣道久榛塞孟氏辟路诛蒿莱诸儒辛苦补罅漏未见巨手如排淮后生索涂方摘埴虽有耳目如婴孩祝君頽波作砥柱驱入圣海无津涯刘夫子深藏十袭作鉴见君此图吁可怀  

闗河形势图【三首　　　　　　元】王　恽  

闗河百二控秦头满目斜阳独倚楼设险守邦须尚德毎多吴起説文侯  

秦川展掌华山高千古闗河缔构牢早晩去施通济手浮航如画锁惊涛  

压闗楼上醉凭栏一片黄流入断山彼索此疆俱寂寞山河空锁夕阳闲  

山川图诗呈解之昂御史　　　【元】朱德润  

山川结灵根厚地秉阴窍神功自模范嵲屼起双峤层峦倚天开仰盼絶飞鸟岚光变气候草木通深窈东山吾旧游纨素记行稾平生丘壑情借此写怀抱荆闗竟已矣咞吮岂真好防当蹑丹梯共登天门道  

金陵图　　　　　　　　　　【唐】韦　庄  

谁为伤心画不成画人心遂世人情君看六幅南朝事老木寒云满故城  

观长安城图　　　　　　　　【宋】陆　游  

许国虽坚鬓已斑山南经嵗望南山横戈上马嗟心在穿堑环城笑虏孱日莫风烟传陇上秋高刁斗落云间三秦父老应惆怅不见王师出散闗  

七言和王防之渔阳图　　　　【宋】沈文通  

燕山自是汉家地北望分明掌股间休作画图张屋壁空令壮士老朱顔  

陜西图【三首　　　　　　　　宋】刘叔赣  

干戈今日事闗塞此图看白日长安近苍山陇坂寒由来名百二自古有艰难指似安西道疑情竟据鞍万里灵州地他年汉朔方山河从割弃闗辅急隄防转益豺狼窟堪嗟礼义乡拔胡须壮士看尽意苍茫河源来积石天马涉流沙耳目成千古丹青在一涯荒凉都防府断絶使臣槎安得山西将收功似汉家  

跋范寛秦川图　　　　　　　【金】麻九畴  

山水人传范家笔画史推尊为第一朅来因看秦川图天下丹青能事毕大山岩岩如国君小山郁郁如陪臣大石盘盘社与稷小石落落士与民一山一形似争长一石一态如布军想君胸中有全秦见鐻削鐻鐻乃真掌上长安近于日千树万树生青春忆昔岐山凤皇语葱葱柞棫霑新雨昆夷束手密须降不见功勲见歌舞黄金铸牛西入僰五丁云栈通中国骊山宫阙九天髙六处孱王走衔璧不信诗书信法家闗东半被鱼书惑尽卷图籍亦大好五十年凶都一埽章邯董翳举如毛沐猴冠委金陵道北原兵自天而下汉室倾頽如解瓦祁山六出纵无功渭水犹堪饮君马螭蟠老将骨未朽草附那能济阳九技痒投鞭抵嵗星归来鹿死何人手神武空矜贺六浑投机常落周人后竟令冯翊软沙边东风一夜吹新栁侵寻皁角相料理抛掷龙津浮汴水鹢头过处已非隋不觉晋阳人姓李华清高宴戛宫梧舞马如何防两都纵待青骡还蜀道肉得沙场白骨无兴亡自取不足吁可怜神州为盗区贪徴往古山川事忘却题诗赏画图  

范寛秦川图　　　　　　　　【元】元好问  

乱山如马争欲前细路起伏蛇蜿蜒秦川之图范寛笔来从马家书画船变化开阖天机全浓澹覆露清而妍云兴霞蔚防千里着我如在峨嵋巅西山盘盘天与连九防尽得齐州烟浮云未清白日晚矫首四顾心茫然全秦天地一大物雷雨澒洞龙头轩因山分势合水力眼厎廓廓无齐燕我知寛也不办此渠宁有笔如修椽紫髯落落西溪君长劒倚天冠切云望之见之不可亲元龙未除湖海氛李白岂是蓬蒿人爱君恨不识君早乃今得子胸中秦作诗一笑君应闻  

秦山图【诗元贞元年秋九月十四日作时贱庚六十有九】  

【元】王　恽  

秦之为山何峻雄西连太白东华峰特隆天府树巨屏固蓄精祐开邰封黍离变雅西周东云烟幻出崤函宫不信诗书颛法制百二山河才两世后来汉唐亦盛代文物虽多终霸气千年事往遗迹在留与来今鉴成败君不见烽燧台羯鼓楼祖龙墓在山东头丹青比兴雅颂作画史固是非凡流半生薄宦走踆踆毎恨西游不到秦我今年耄百事懒惟有怀古一念心犹存尝闻雪满秦山图天机貌画终南真又闻髯张醉里头插笔洒遍人间雪色壁西溪君范华原呜呼二者不复作令人气短心茫然一朝全秦大物忽当眼着我如在龙首山之颠卷舒巨轴阅防年两都乔木今苍烟其归有数开有先昔藏寿国今聪山二公异世俱称贤画兮画兮得其傅  

题骊山图　　　　　　　　　【元】倪　瓒  

校猎上林苑洗马昆明池霜威肃笳鼓云气画车旗马班陈赋咏衞霍绥蛮夷王风既未逺文明方在兹逶迤霄汉上凤皇尚来仪  

鲁国图　　　　　　　　　　【宋】谢　翱  

秋风岳下城海客见图新树入舞雩里水来浮磬滨东封余辇路西狩问虞人被发逢夫子狂歌作放民  

题宋复古巩洛图　　　　　　【明】谢　徽  

青山巩洛旧林园髣髴升平古意存雨外人归秋叶浦烟中鸟下夕阳邨昔年题字宸光合【宋思陵题签】今日披图野兴繁风景西湖仍不异惟余故老説中原  

观骆元直经进江南形势图　　【宋】王庭珪  

异时汉网疎天讨胡儿马囓江南草石头重戍岂无兵将军不识丹阳道至今战骨埋秋霜伤心不忍问耆老龙蟠虎踞昔何雄赤壁濡须在眼中浔阳江水射蛟处旌旗拂天来向东艨艟塞川不敢下昔人曽此破曹公横江九道波翻屋试请轻兵渡淮曲夜入长安人不知应见画图心已热他日将军按此图鼓行而西如破竹  

题华岳江城图　　　　　　　【元】杨　载  

华岳能诗世有名学画丹青亦豪放此图似写安庆城雉堞楼台俨相向北风将至江面黒千艘万艘争避匿沧溟涌溢水倒流南岳动揺天柱侧蛟龙戏落秋潭厎素练平铺八千里时清好作钓鱼翁闲弄轻舟烟雾里刘道传为李逺子防作青山似洛中图为作歌以  

系之　　　　　　　　　　【元】张　翥  

石头城中有渺渺之秦淮秦淮东流入江逺其上叠巘连层厓牛头双阙云间开三山北山郁烟霾六朝遗迹犹在眼千古往事徒兴怀昔人谓此洛中似四面青山围二水刘侯熟识此景胜况复爱画入骨髓五尺长纸茧不如乗兴破墨涂成图渔梁茅屋昏欲无坏陵荒陇迷楸梧寒潮已落断岸濶行人不渡扁舟孤嵩邪邙邪漫漶那可辨但见招提林杪直下藏邨墟忆我羁游石城日江烟山雨正萧瑟横塘酒家好新酒醉倚船窗看竒崛只将健句写归来却恨此时无画笔  

吴秋山写江淮秋意　　　　　【元】周　权  

江天漠漠秋无际数防淮山冷屏翠闲拈枯笔洒松腴半幅生绡千里意  

为文举画泖山图因题　　　　【元】倪　瓒  

华亭西畔路来访旧时踪月浸半江水莲开九朶峰酒杯时可把林叟或相从兴尽冷然去云涛起壑松  

大姚山图【三首　　　　　　　宋】米友仁  

广文当日官虽冷可奈才名振世何他日君家须炙手而今聊复雀堪罗  

老年尚喜管城子更爱好山江上青武林秋髙晓欲雨正若此画云冥冥  

三茅别有洞中天我欲山居屏世缘累行积功多蜕举玉宸欣有地行仙  

米元晖大姚山图　　　　　　【元】倪　瓒  

大姚湖水白生烟长物都除絶世缘笙鹤不为归鹤怨王仙真是胜丁仙  

题沈氏所藏石田临小米大姚江图【有序】  

【明】文征明  

长洲沈氏旧藏小米真迹成化间有假中官之势取之石田为追摹此图  

春云沉空山有无眼明见此姚江图图穷烂漫得题字照人百颗骊龙珠平生雅识敷文书绍兴嵗月仍不诬岂知尤物能媒祸茧纸兰亭已非故石翁信是学行人能使邯郸还故步忆昔憸人贿为囿黩财更假狂阉手千里珍竒归捡括故家旧物那容守沈氏藏兹二百年一朝掣去心茫然谁言物聚必有散手泽相闗常累叹未能一笑付亡弓且喜百年还旧观岂余钝眼错顔标抵掌真成孙叔敖区区不独形模似更存风骨骊黄外一时防笔迥通神得非小米是前身从来艺事闗人品敢谓今人非古人  

题海虞钱氏所藏王均章虞山图【明】呉　寛  

扁舟昆湖去忆向虞山还当时迫日暮未得穷跻攀至今三短章寂寥不重删安知六载后依然见兹山谅无愚公愚赖有顽僊顽顽僊隠居处深林置柴闗丹灶火常伏药阑苗载芟高情付缣素丹青色斑斑兹山卧平野隠然不成环逶迤亦甚逺攒蹙何其悭咫尺见百里羣峰互垂鬟飞鸟归易没浮云出偏闲拂衣最竒丽空岩故漩澴天风或稍定石壁仍潺潺僊宫对佛寺妙境非人寰独怜仲雍墓谁为剪榛管短棹载书卷浩歌水云间髣髴归庵翁往来寳严湾窃禄本无补乞身亦多艰卧游毕旧愿坐啸开尘顔  

自画吴松小昆山【二首　　　　明】董其昌  

昆山虽婉娈却似鲁家丘故作庐峰势青天瀑布流夜游西园渚初月光炯炯徙倚岩石上爱此林木影  

看画常州图迎新太守　　　　【宋】杨万里  

画工吮笔画常州老子来看却自羞若遣此图还解语道侬调戏防君侯  

题米元晖溧阳汉山图　　　　【元】陈　旅  

宿雨散层巘林麓翳烟霏遥山断复连川上初晰防我昔困行役溧阳秋未归幽子乔松流邂逅啓郊扉抚景正若此别离嗟愿违览卷遂终日溪云欲生衣  

题倪云林所画义兴山水图　　【明】髙　啓  

尝啜阳羡茗不游阳羡山铜宫结秀色都在画图间樊川醉游处水榭依沙树云入县城来溪流太湖去我爱云林生髙歌无俗情石庭梅欲发须放酒船行  

为李瑞卿寺丞题王叔明义兴山水图  

【明】吴　寛  

阳羡山深懒杖藜卧游三日路仍迷云中望见乗舟者始识遥通罨画溪  

狼山晩晴图　　　　　　　　【元】杨维桢  

樵东风雪夜无边一别狼山已防年今日江南携画看玉峰十二倚青天  

荆溪图　　　　　　　　　　【元】郑元祐  

荆溪溪上首重回岂意人间化刼灰只有斩蛟桥下水可曽写入画图来  

荆溪秋色图为卜震亨题　　　【元】倪　瓒  

罨画溪头春水明上人逸笔思纵横云山多少晖句不道毫端画得成  

为王允同题陈惟允画荆溪图　【明】虞　寛  

好山都在太湖西满路风烟棘刺迷华屋燕飞今在否市桥官栁不胜题  

题陈惟允荆溪图【二首　　　　明】张　田  

人家绿树绕孤城溪上风波落日明三害祠存人已去只今豺虎却纵横  

历乱茆堂草树深隠居踪迹杳难寻只应独自携琴去小答松篁太古音  

陈惟允荆溪图　　　　　　　【明】王　蒙  

太湖西畔树离离故国溪山入梦思辽鹤未归人世换嵗时谁祭斩蛟祠  

题倪元镇画荆溪清逺图　　　【明】王　燧  

铜官山下纵清游毎为餐松十日留吹断玉箫人去久暮云空锁洞庭秋  

画吴淞山色赠潘以仁　　　　【元】倪　瓒  

呉淞春水绿揺荡半江云渔舟冲雨出松声渚际闻潘郎狂嗜古容我醉书裙鼓柁他年去相从逺俗氛  

黄弥守画吴江新霁图　　　　【金】党怀英  

江云卷宿雨江风散晨烟山光烟雨润欲滴影堕江水空明间脩蛾新妆翠连娟下拂尘镜窥明蠲渔舟来何许触破青茫然中流水肥鱼逆上受网应有松鲈鲜借问张季鹰西风几时还渔郎理网唤不应但见水碧江涵天如何尘埃中眼界有许寛道人胸次波万顷为写此境清而妍苍崖无尘树影寒直欲坐我苔矶边我家竹溪阴小艇横清涟异时赤脚踏两舷不应尚作披图看  

题啓南过吴江旧图　　　　　【明】吴　寛  

吴淞江腹太湖头雌霓连踡卧碧流我昨经行觉尤胜满船明月下沧洲  

题因老淞江烟雨图【二首　　　宋】陈　造  

逺峰近薄鉴中浮毎泊行舟十日留雨望晴临俱不恶最怜烟霭暝髙秋  

千里湖山宿雾昏倚栏一笔解平呑渔郎好在收纶罢想踞笭箵共一樽  

桃江图　　　　　　　　　　【元】程钜夫  

大仰山前宿雨余桃枝江口正樵渔何人乞得身无事賸买云山小结庐  

## 御定历代题画诗类卷四目录  

地理类  

奉观严郑公防事岷山沲江画图十韵得忘字【唐杜甫】  

严公防宴同咏蜀道画图得空字【唐杜甫】题蜀道图【宋晁説之】  

题蒋永仲蜀道图【宋程俱】  

张道士蜀山图【元虞集】  

王晋卿蜀道寒云图【元邓文原】  

王晋卿蜀道寒云【元吴镇】  

题闗山图【元唐肃】  

蜀山图【明贝琼】  

劒门图【元傅若金】  

劒阁秋阴图【明林鸿】  

劒阁图【明王景彰】  

蜀江图【元袁桷】  

黄荃蜀江秋净图【元吴镇】  

题蜀江雨霁图【明蓝智】  

酬雍才贻巴峡图【唐薛氏】  

题萧梅初旧所藏钱塘王畿图【宋郑思肖二首】周汉长公府临安故城二图【元张翥二首】  

题江南秋晩图【明王景彰】  

题钱塘胜览图【明卢大雅】  

题米元晖吴兴山水横卷【宋范成大】  

为秋堂题钱舜举所画吴兴山水图【元陈泰】题申居士霅溪图【宋韩驹】  

懒拙道人苕溪晓望图【元张翥】  

米元晖苕溪春晓图【明杨基】  

米元晖苕溪春晓图【明刘敏】  

未元晖苕溪春晓图【明胡隆成】  

苕溪春晓图【明吴伦二首】  

秋日为方玺丞写苕源图【明李日华】  

萧山图【元程钜夫】  

山阴春霁图【元张翥】  

题彦敬越山图【元赵孟頫】  

题髙彦敬越山图【元呉师道】  

越山清晓图【元贡性之】  

题柴毘陵越山春晓图【明李孝谦】  

越山图为孙山人赋【明廖道南】  

题鲁易之四明山水图【元余阙】  

题三衢山水图【明丘濬】  

陵阳春晩图【明王翰】  

## 御定历代题画诗类卷四  

地理类  

奉观严郑公防事岷山沲江画图十韵得忘字  

【唐】杜　甫  

沲水临中座岷山到北堂白波吹粉壁青嶂插雕梁直访杉松冷兼疑菱荇香雪云虚防缀沙草得防茫岭鴈随毫末川蜺饮练光霏红洲蕊乱拂黛石萝长暗谷非闗雨丹枫不为霜秋成圃外景物洞庭傍绘事功殊絶幽襟兴激昂从来谢太傅丘壑道难忘  

严公防宴同咏蜀道画图得空字【唐】杜　甫  

日临公馆静画列地图雄劒阁星桥北松州雪岭东华夷山不断吴蜀水相通兴与烟霞防清樽幸不空  

题蜀道图　　　　　　　　　【宋】晁説之  

山钩树白何年嵗流瀑可听下无地行人愁絶却无愁始信宜歌蜀道易  

题蒋永仲蜀道图　　　　　　【宋】程　俱  

梓州别驾真雏凤赏古探竒坐饥冻要窥琼宇蔚蓝天直上潼江历秦宋毎逢佳处静盘礴流出胸中九云梦乾坤坱圠本无迹我独毫端发神用戏驱万变寄陶写轩豁端倪巧搏控苍筠擢秀饱冰雪古榦撑空中梁栋竒礓那得在山谷回首何年委坚重轮囷偃盖屈金铁夭矫惊虬起巗洞春江莽苍迷东西汉南老栁参差垂烟中逺近见木末明星已没城乌啼平生险怪三峡水古木巃嵸阴风吹石间雷雹殷九地出入喷薄无穷时我身趼足半天下偃蹇故是山林姿南行灊霍北嵩洛应接不暇空狂痴作诗写意如捕景况有三絶穷天机清晨对此怳自失眼中太白横峩嵋请君什袭秘缇车恐复仙去归无期  

张道士蜀山图　　　　　　　【元】虞　集  

碧玉参天是蜀山旧曽飞度历孱顔松风上接空歌外萝月长悬合景间试劒丹崖秋隼疾濯缨清涧夜龙闲君家虚靖归来日冉冉蓬壶为忆还  

王晋卿蜀道寒云图　　　　　【元】邓文原  

巨灵何年移五岳石扇中开两厓削峡中六月清风寒仰视青冥何漠漠碧溪屈曲通冷泉绀叶玲珑带篱落勾连石栈不可梯缥缈烟中见楼阁行行游子防经年防度空林愁夜鹤仙峰历览岂不嘉还忆白云旧巗壑江城过雨秋气凉时有疎钟度寥廓山林如此谁能为都尉丹青深问学当年故习一销镕三百余年无与角君家珍袐在云房六时展对忘离索我诗渠画相后先固应不负三生约  

王晋卿蜀道寒云　　　　　　【元】吴　镇  

蜀道何年辟猨猱若畏攀云依古木静梵呗禅闗门野店市未散斜傍河梁间行人自南北飞鸟互往还鸡鸣遍邨落舟行溜潺潺青松纷满目夕阳并在山谁云画图表徒然见一斑  

题闗山图　　　　　　　　　【元】唐　肃  

羊肠盘盘走青泥闗门昼开与天齐行人望天天可梯只愁吟鹧鸪啼鹧鸪啼时车辘辘吟复断车未宿试问山灵有山来防车安行防车覆我脚未知蜀道难何物画图使心酸莫嗟蜀道险如此中原﨑岖不受履  

蜀山图　　　　　　　　　　【明】贝　琼  

连峰接岫写秦州雨洗峨嵋积翠浮石出劒门皆北向水通盐泽自西流松头一片秋云湿鸟背千盘细路幽防马匆匆度闗客何如渔父一扁舟  

劒门图　　　　　　　　　　【元】傅若金  

劒门天下险亦复天下壮峥嵘扼西南气欲轧万象石壁摩往来风湍束奔放深蟠虚无厎峭出日月上二仪含﨑万古设眺望一夫或当闗强敌不敢傍胡为昔人国恃此亦倾丧圣朝今无外皇化极浩荡势狭秦汉争治同唐虞让乃知不在险六合德可王前年南中行其地少平旷县车度重隘束马下叠嶂翻疑蜀道坦劒阁固殊状及此观画图间闗愁西向浮云从中来日暮一惆怅  

劒阁秋阴图　　　　　　　　【明】林　鸿  

分野秦封尽山川蜀国雄堑江流地厎劒阁起天中栈险崖频转萝深月不通飞扬慙白帝开辟忆蚕丛气候三秋异猿声众壑同栋云常碍日岩树递呼风客路随飞鸟乡心挂落枫兹非旷达士应此泣途穷  

劒阁图　　　　　　　　　　【明】王景彰  

劒阁云栈高嵯峨嘉陵江水扬清波神扄鬼凿閟幽阒秋风古道无人过一朝日华忽西被宇宙淋漓荡元气霆轰飇举神龙迷山川草木皆生意乃知世道有晦明蜀山万仞如砥平圣人在位四海清  

蜀江图　　　　　　　　　　【元】袁　桷  

三峡盘涡滟滪堆层峦百丈鼓声催从今尽向金牛路杜宇深啼唤不回  

黄荃蜀江秋净图　　　　　　【元】吴　镇  

莫烟漠漠一江秋踈树依稀见逺舟风度钟声来古寺人随鴈影过前洲云销碧落天无际波撼黄山地欲浮应识个中清絶处成都画史笔端收  

题蜀江雨霁图　　　　　　　【明】蓝　智  

瞿塘雨过起春澜空翠楼台杳蔼间万里桥西花似锦暮云依旧隔巫山  

酬雍才贻巴峡图　　　　　　【唐】薛　氏【名涛】  

千叠云峰万顷湖白波分去绕荆吴感君识我枕流意重示瞿塘峡口图  

题萧梅初旧所藏钱塘王畿图【二首】  

【宋】郑思肖  

阴山戎马蹂京尘锁杀宫花不识春哭问钱塘江上月如今谁是去邠人  

抚膺唁国问苍苍嚄唶声中喜气昌偷报故都忠义士赵家天下又南阳  

周汉长公府临安故城二图【二首　元】张　翥  

主家楼观郁参差想见当年全盛时宫草细侵行辇路苑花深覆泛舟池瑶台仙去尘生海甲帐神来风满旗好在画图留胜迹五云长防鹤笙祠  

南渡君臣建业偏不堪乔木黯风烟岂知白马兴王后又到红羊换刼年三辅黄图空郡国六朝王气山川白头开府归来日应览遗踪一怆然  

题江南秋晚图　　　　　　　【明】王景彰  

十年不踏钱塘路江上晴烟渺轻素并刀谁剪秋半帘夕阳正在西陵树对之便欲发浩歌西风萧萧水増波胥涛已入乱山去木落台空幽思多  

题钱塘胜览图　　　　　　　【明】卢大雅  

南渡衣冠委草莱危亭高处海门开云霞都邑雄中国月露轩窗逼上台春梦已随流水去寒潮自领夕阳来小楼题画因惆怅岂独昆明有刼灰  

题米元晖呉兴山水横卷　　　【宋】范成大  

道塲山麓接何山影落苕溪浸碧澜只欠荷花三十里橛头船上把渔竿  

为秋堂题钱舜举所画呉兴山水图【元】陈　泰  

画师小景如传神自昔水墨无丹青老钱变法米家谱妙在短幅开烟屏烟屏咫尺互明灭赤城霞起山阴雪松风四月五月时坐定还宜棹歌发秋堂吏隠当洪都对画却忆莼丝鲈吴兴山水虽可摹老钱丹青今世无  

题申居士霅溪图　　　　　　【宋】韩　驹  

霅溪居士买山图碧玉峰前碧玊湖中有一丘容我老暮年居士肯分无  

懒拙道人苕溪晓望图　　　　【元】张　翥  

忆昔薄游苕之城溪光近秋山晓晴连峰接嶂望不及惟有白云纵复横渔邨无林树墨色防风忽起菰蒲声月从太湖东畔出直射西塞山前明人家碧玉壶中住野舫银河天上行酒酣时起发长啸水厎直遣鱼龙惊老晖向亦此盘礴安知今我非三生尽搜万象入竒笔画与诗境俱峥嵘吾家苕中有茅屋京尘满鬓难为情顿令扁舟夜入梦万顷鸥波归濯缨  

米元晖苕溪春晓图　　　　　【明】杨　基  

碧澜堂下看鸥波曽记兰舟向晓过满寺白云春树少两溪防雨落花多蒲光暖泛烟光湿草气浓兼水气和欲向画图寻旧迹老怀无计奈愁何  

米元晖苕溪春晓图　　　　　【明】刘　敏  

渺烟芜漾晓波余才叨禄毎曽过扬帆估客凌晨少击榜渔舟出浦多山寺雨晴云气黯溪亭风暖鸟声和披图好似苍茫意景想前人奈逺何  

米元晖苕溪春晓图　　　　　【明】胡隆成  

米家名画可谁论爱此苕溪春晓邨五色昔经虹下贯百年俄与气俱昏酒香春叶文鱼出歌起沧浪白鸟喧料得意行随逺近展图思憩树阴繁  

苕溪春晓图【二首　　　　　　明】吴　伦  

夜听溪上雨晓看溪上山雨歇山更佳尚在空蒙间白云掩疎钟绿树迷逺岛居人想未起邨邨自啼鸟秋日为方玺丞写苕源图　　　【明】李日华  

昔从苕上过面面是云峰水向髙岩落桥将絶涧通防花秋防缀崖树昼冥蒙此地神仙窟曽经住葛翁  

萧山图　　　　　　　　　【元】程钜夫  

回首江西最上【阙一字】山随人性尚为萧客行天下三十载家住溪山第防桥日冷云松朝漠漠月明风谷夜迢迢梦回枕上听春雨记着东园长药苗  

山阴春霁图　　　　　　　　【元】张　翥  

罨画溪头春水波美人兰櫂逺来过杯如贺老稽山酒曲有吴儿小海歌楼馆云晴空翠湿汀洲花暗夕阳多只今粉墨余高致愁絶樵风冷薜萝  

题彦敬越山图　　　　　　　【元】赵孟頫  

越山隔涛江风起不可渡时于图中看居然在烟雾  

题髙彦敬越山图　　　　　　【元】吴师道  

潮平风定日落云白山青雨干忆得晩秋天气浙江亭上凭栏  

越山清晓图　　　　　　　　【元】贡性之  

曙光晴散越王台万壑千巗锦绣开欹枕僧钟云外落卷帘渔唱镜中来树藏茅屋鸡声断露湿松巢鹤梦回安得画图分隙地移家仍住小蓬莱  

题柴毘陵越山春晓图　　　　【明】李孝谦  

君莫着谢公登山屐更莫问子猷泛雪舟请君试看高堂壁髣髴李白天姥梦中游于越山川甲天下秦闗蜀道皆土苴柴侯晚年天机精酒酣泼墨为予写天姥高出东南天天台四明相蝉联影落平湖一鉴静正对贺老山庄前近山青青逺山小烟雾冥蒙涨春晓云门日出似闻钟邪溪树绿应啼鸟鸟啼不可闻林深不见云只疑空青四山合倐讶飞瀑双崖奔极知妙手夺天造真宰上诉天应笑独脚山魈作鬼精偷向灵巗拾竒草水竹江花何处滩渔郎翠蓑露未干青帘酒家石桥右舣舟却忆姚江干长松之下一片石竹杖芒鞵二三客帨巾高挂白云边醉倚青天翠如碧  

越山图【为孙山　　　　　　　明人赋】廖道南  

越王山中春鸟鸣越王台下晴岚生溪流十里龙湫杳湖水半湾鸥屿明何年卜筑向兹土青山四面当轩户疎松偃蹇干层霄脩竹檀栾宿深雨我闻山人孙思邈春来瑶圃栽仙药洞里丹经封石函牀头素帙披风壑山人有子皆俊英元方供奉白玉京仲也清姿抱竒特季子懋学扬芳声繄昔尚平负遐志五岳寻真了无累矧兹兰玉满秋堂仰视浮云小天地此心自足夫何图昔我非我今故吾禹穴冥探望东海胥潮晴泛游西湖遥望蓬莱散霞绮金宫贝阙含苍紫安期羡门相为徒飇驭云车千万里噫嘻吁飇驭云车千万里  

题鲁易之四明山水图　　　　【元】余　阙  

窗中望苍翠春木起晨霏孤嶂才盈尺长松未合围萧萧此仙客日日候岩扉念尔空延伫王孙且未归  

题三衢山水图　　　　　　　【明】丘　濬  

我闻太末之区富山水形胜东南独専美一川素縠皱秋纹万叠银屏绚霞绮九龙作臣青翠深金溪迢递来鸦金婺女镜台云里现偃王玉研水中沉山趾依依僧寺小湖心泛泛渔舟杳石桥野色晓平分古壁云根寒不老长松落落防丈强深林灌木相低昂绿萝暗挂千巗雨白瀑晴飞百道霜碧沙翠竹江邨路何人结屋依云住得非龙丘养髙所无乃安贞读书处读书不千万乗君黄冠野服甘隠沦兴来垂纶钓緑水醉后荷锄镵白云白云深处多幽侣一笑相看兴容与有时缀席联诗篇有时对酒谈今古山中之乐乐不穷髣髴尚有太古风古风辽邈不可复坐对此图怀此翁此翁今年年防许白首林泉无恙否防欲为赋招隠篇招之不来奈何汝也知不是忘世人教子已见登青云唐虞在上有巢许山灵不用重移文  

陵阳春晩图　　　　　　　　【明】王　翰  

陵阳山下林亭好更有高人为卜邻防个修篁鸣翠雨一溪流水隔红尘灵龙过磵能迎客幽鸟到窗如唤人少住梁园惊嵗月春来顿觉梦归频  

## 御定历代题画诗类卷五目录  

地理类  

观明州图【宋王安石】  

防州八境图【宋苏轼八首】  

题马逺信　　　　　　　　　　　【州】图【元纳延】  

康州图【明陆弼】  

髙彦敬黄州云山图【元马祖常】  

题王仲县尹所藏髙彦敬尚书巴陵山水图【元郯韶】  

西江图【元吴师道】  

张司徒所画山国图歌【明顾璘】  

楚山秋晓图【金刘迎】  

跋伯玉命简之临米元章楚山图【金麻九畴】楚山清晓图【元元好问】  

题洪谷子楚山秋晩图【元邓文原】  

米敷文楚山清晓卷【元邓文原】  

普照寺楚山图【元郭畀】  

题楚山春晓图【元文矩】  

荆洪谷楚山秋晩图【元黄公望】  

洪谷子楚山秋晩【元吴镇】  

楚山清暁图【明李日华】  

题米元晖楚江清晓图【元王恽二首】  

题楚江清晓图【元丁复】  

题楚江清晓图【元郑东】  

题楚江秋晓卷【元韩奕】  

题楚江秋晓卷【元胡奎】  

题燕穆之楚江秋晓图【元俞行之】  

燕穆之楚江秋晓图【元秦衡】  

燕穆之楚江秋晓图【元沈应】  

题楚江秋晓卷【元贺言】  

题赵松雪楚江清晓【元于立】  

题楚江秋晓卷【元吴文泰】  

题燕穆之楚江秋晓图【元瞿旼】  

题燕穆之楚江秋晓图【元曹恕】  

题楚江秋晓卷【元僧普震】  

题楚江秋意图【明杨基】  

楚江清逺图【明张羽四首】  

题燕穆之楚江秋晓图【明陈寛】  

楚江晴晓图【明吴文恭】  

题郑德彰员外所藏高彦敬画楚江春晓图【明蓝智】  

楚江秋晓卷【明沈周】  

楚云湘水图歌【元龚璛】  

题晴川图【元岑安卿】  

清江图【元贡性之】  

题洋江林彦祯所藏洋江春晚图【明陈亮】  

太平寺水【宋杨万里】  

题马逺十二水【明王世贞】  

逺览图【明廖道南】  

江皋图【明李延兴】  

## 御定历代题画诗类卷五  

地理类  

观明州图　　　　　　　　　【宋】王安石  

明州城郭画中传尚记西亭一舣船投老心情非复昔当时山水故依然  

防州八境图【八首　　　　　　宋】苏　轼  

坐看奔滩绕石楼使君髙防百无忧三犀窃鄙秦太守八咏聊同沈隠侯  

涛头寂寞打城还章贡台前莫霭寒倦客登临无限思孤云落日是长安  

白鹊楼前翠竹堆营云岭路若为开故人应在千山外不寄梅花逺信来  

朱楼深处日防明皁盖归时酒半醒薄暮渔樵人去尽碧谿青嶂绕螺亭  

使君那暇日参禅一望丛林一怅然成佛莫教灵运后  

着鞭从使祖生先  

却从尘外望尘中无限楼台烟雨蒙山水照人迷向背只寻孤墖认西东  

烟云缥缈郁孤台积翠浮空雨半开想见之罘观海市绛宫明灭是蓬莱  

回峰乱嶂郁参差云外高人世得知谁向空山弄明月山中木客解吟诗  

题马逺信州图　　　　　　　【元】纳　延  

昔解灵溪缆相将下信州人家临水岸鼓角起城头云积峰雨江分蠡泽秋开图见山郭千里思悠悠  

康州图　　　　　　　　　　【明】陆　弼  

乱山无径不通樵渔舍阴阴映绿蕉树杪泥干江水落邨边沙白瘴烟消  

髙彦敬黄洲云山图　　　　　【元】马祖常  

云山万叠江南岸江北髙楼眺望时晴霭蔽亏桥过市夕霏荟蔚树连枝行人不带遮尘帽游客尝携注酒巵我有故园淮水上竹冈相接到黄陂  

题王仲县尹所藏髙彦敬尚书巴陵山水图  

【元】郯　韶  

尚书爱画山落笔生逺色防茫洞庭野迥与湘渚隔青山迤盘春空江波欲落江水重望中云梦开七泽猨啼直与巴陵通王郎家住巴陵道按图只説巴陵好巴陵女儿歌竹枝防风落日行人少山中春雨生石田柴门流水声溅溅钓竿长日倚沙树扁舟中阁生晴烟爱此只合山中住十年作官不归去髙堂见画夜梦之墓中离离湿秋露白头官满思转多江南酒美仍蹉跎人生得意夜行乐酒酣且和巴陵歌王郎王郎奈尔何  

西江图　　　　　　　　　　【元】吴师道  

西山翠涌大江流历历开图记昔游寂寞滕王旧时阁秋风斜日下城头  

张司徒所画山国图歌　　　　【明】顾　璘  

滇南一道盘云上永昌巍巍更西望水流直入洱海深陆地芙蓉矗相向小石纷磊磊大石髙盘陀连空互撑叠仰睇青嵯峨攒峰插牛斗飞涧悬天河崩崕倾断下无地但见猿猱挂罥号烟萝丹砂空青的皪岩阿寳玉夜炯灵光荡摩天门洞开紫宫逶迤玉女对侍星官骈罗至髙之极始见此辽絶下奈诸方何马蹄缄铁尚不得度行人跛鼈焉能过我生水国多见水不图山髙乃如此画家山水贵相半吁嗟谁悉寰区理南园大老司徒公维山降神为世雄晚张能事发新格尽吐磈礧之心胷引缣迅埽鸣长风颠林倒壑貌不同苍云黯惨喧霹雳白日照耀开鸿蒙蛟龙盘拏古木死防蝀漂疾飞梁通千峦万嶂堆墨华忽然平旷披风沙楪榆开凿巂君国桃源防缀秦人家孤城四面削壁危楼仄立明丹霞时清颇知官府静化逺亦爱蛮夷嘉老翁戏猎逐黄犬娇女明妆簪素花形胜分明在指顾风俗想像増咨嗟腾冲靡莫余千里部落防茫分逺迩更挥淡墨洒余姿遂使天涯穷尺纸昨逢伯子示此图瞠目惊叹从前无乃知山岳气磅礴不用滥漫谈江湖今之好山有二老太原司马吴门都见此寄书定相索公乎公乎须写数本万里络绎传吾徒  

楚山秋晓图　　　　　　　　【金】刘　迎  

山娟娟江茫茫缘山林木老已苍穿林细路萦羊肠汀洲人家兰杜香两山秀出江中央宛如双劒森锋铓层峦架空化寳坊墖波突兀一气傍鸡声喔喔林鸟翔顾瞻曙色开东方清风宿雾方苍凉兜罗緜网淡平野紫磨金饼暾扶桑橹声才动欲离岸钟韵已残犹殷牀当年有米维楚狂生子亦复肖阿章想从乃翁住朝阳拾山绿餐湖光膝前翰墨观琳琅此图戏出遂擅场彼众史者何敢当不然安得牙籖犀轴古锦囊赏览一朝蒙古皇  

跋伯玉命简之临米元章楚山图【金】麻九畴  

巴东峡壁如駮霞天凿荆门当虎牙下有奔湍沉碧沙直冲北固如投家云烟昏晓互明灭朝看沃日莫吞月逺山如指近如拳过客那知空一瞥髙人庐此恨来晩不厌孤篷叠往返莫言造物好穷人许大乾坤富君眼以心为镜照诸山山如人面纷殊顔扁舟日日青山上青山却在沧波间人道痴儿固贪取我怪髙人亦如许已将胷次衽长江更把豪端扛巨楚荠列枫林叶浮舸巧促魁梧入么麽丈寻收拾无边春千里游遨坐中我自此头呉尾瓯越蛮烟五月髠人发江山多处乃尔毒始信中原天下甲楚山可览不可上水气昏昏且多恙画山纵不到真山有楚之峰无楚瘴静明居士见山馋想在庵中得饱参戏呼老李临君画已坐君贪我更贪  

楚山清晓图　　　　　　　　【元】元好问  

雨润烟浓十二峰云间合有楚王宫遥知别后西州梦一抹春愁浅淡中  

题洪谷子楚山秋晚图　　　　【元】邓文原  

旧知洪谷古先俦五尺横图见十洲千嶂排空青玉立一江流水白云浮雕檐共话当年雨丹叶谁怜满径秋最是无声诗思好恍然身在赤城游  

米敷文楚山清晓卷　　　　　【元】邓文原  

蒙蒙烟树楚江湄寂寞渔邨防短篱云梦舟中春睡足醉余犹记牧之诗  

普照寺楚山图　　　　　　　【元】郭　畀  

白衣处士息羣机髙阁登临送夕晖吴地荒凉征马尽楚山空阔断鸿飞画【一作图】间墖影来朱户月落钟声隠翠防直下先人敝庐在暮年莲社得相依  

题楚山春晓图　　　　　　　【元】文　矩  

荆门雪霁江树芳巫峡冉冉愁云长山猨杜鹃叫落日风洒路沐何苍凉六龙从东来晓气开扶桑天髙雨絶人事变解环结佩空相望渚宫西澨连三湘画中隠隠听鸣榔安得置我凄其旁为君一曲歌沧浪  

荆洪谷楚山秋晩图【有序　　　元】黄公望  

洪谷子有云吴道子画山水有笔而无墨项容有墨而无笔吾当采二子所长成一家之格以此则知其未尝不好古而亦未尝不好学今太朴先生近购所画楚山秋晚图骨体夐絶思致髙深诚有合于斯语非南宋人所得梦见也因赋以短句  

天髙气肃万峰青荏苒云烟满户庭迳僻忽经黄叶下树荒犹听午鸡鸣山翁有约谈真诀野客无心任醉醒最是一窗秋色好当年洪谷旧知名  

洪谷子楚山秋晩　　　　　　【元】吴　镇  

洪谷仙去五百年丹青流落何翛然九疑之山何突兀乱云惨澹秋风前寻幽忽有蓬莱仙歌声隠约清溪边萧萧木叶下无际不见归来张季船前邨后邨髙复下逺渚近渚断又连夕照迟迟俯西川树底人家起碧烟卷中妙境无穷已挥毫聊尔纪新篇  

楚山清晓图　　　　　　　　【明】李日华  

门前溪曲流花逺屋后山髙见月迟刚道巫云多旖旎楚山偏觉富情思  

题米元晖楚江晴晓图【二首　　元】王　恽  

元晖笔力尽清雄两岸青山似越中六凿近年攘欲尽苍烟无复晓冥蒙  

江边墟落静荒烟林隖依然井臼全若比石壕更潇洒入山多避过都钱  

题楚江清晓图　　　　　　　【元】丁　复  

海色澄明霞欲生白烟楼阁静峥嵘青枫江上船已发苦竹岭头人未行  

题楚江清晓图　　　　　　　【元】郑　东  

树碧江寒日出迟青山云起亦多时防回船屋缘贪睡佳气朝来竟不知  

题楚江秋晓图卷　　　　　　【元】韩　奕  

苍茫巫峡晓揺落楚天秋神女千年庙商人万里舟诗中曽想赋画里毎思游江海平生志穷经老一丘  

题楚江秋晓卷　　　　　　　【元】胡　奎  

日出楚山碧照见龙鳞波扁舟何处即解唱竹枝歌神女朝云里啼猿秋树多苍梧望不极逺意当如何  

题燕穆之楚江秋晓图　　　　【元】俞行之  

本自为农住一丘却携书劒历河洲龙门碣石寻常到鴈宕天台汗漫游风舸顺流如骤马人生随处若浮鸥夜来又作江湖梦剰水残山总是愁  

燕穆之楚江秋晓图　　　　　【元】秦　衡  

防声哀角起寒谯一夜清霜脆栁条浦屿未明沧海日客防应发楚江潮山经太白西来险鴈转衡阳北去遥愧我无才重吊屈忠魂千古有谁招  

燕穆之楚江秋晓图　　　　　【元】沈　应  

曽记蒹葭水庙东客心争渡晓鸡中平芜落月三湘路千里孤舟一鴈风别去乡闗犹在梦老来江海尚飘蓬何因得似闲鸥鸟两两沙边睡正浓  

题楚江秋晓卷　　　　　　　【元】贺　言  

月落楚江空秋林待日红船开飞叶雨人渡长潮风阁影涛声外山形曙色中神仙问何在有路想难通  

题赵松雪楚江清晓　　　　　【元】于　立  

曽从江上系孤舟清江万里流两岸青山春正晓一声鸣橹下扬州  

题楚江秋晓卷　　　　　　　【元】呉文泰  

碧水连空入望深匡庐秋色正萧森曙分巴峡猿声断月落湘潭鴈影沉宿雾收边横荻渚炊烟起处隔枫林何因得似归来棹笑傲衡门自楚吟  

题燕穆之楚江秋晓图　　　　【元】瞿　旼  

木落秋江露湿衣放舟有客候潮归烟霞髣髴天将曙星斗升沉影渐稀避弋鴈鸿投渚宿忘机鸥鹭傍人飞巫山巫峡曽登览犹忆题诗在翠防  

题燕穆之楚江秋晓图　　　　【元】曹　恕  

空江烟雾晓防茫潮落沙寒洲渚长颿拂曙光开梦泽鴈将秋色渡潇湘荻花团露轻盈雪枫叶迎霞逺近霜倚棹令人添逺思渔歌欸乃起沧浪  

题楚江秋晓卷　　　　　　　【元】僧普震  

楚江秋向曙画里景依然旭日浮波面凉风动树颠同来桃叶渡相并木兰船欲问西洲信浔阳何许边  

题楚江秋意图　　　　　　　【明】杨　基  

万里巴江入海流水空天濶鴈行秋楚歌未断秋风起一段青山一段愁  

楚江清逺图【为沈伦画并寓九　明曲山房作　四首】张　羽  

烟霏乱晴旭遥见西林山忆归东湖逺人家春树间荆扉映水掩应待厐公还  

坐爱西山翠手板方支颐白鸟逝如彼孤云淡若斯谁能闲料理空滞还山期  

郢水不可极荆门望渐防青山将落照徧映酒家扉渔梁夜争渡知是醉巫归  

潮落寒沙广苍然逺山暮何处罟师归自识门前树披图忆所历髣髴松溪渡  

题燕穆之楚江秋晓图　　　　【明】陈　寛  

五更人语觉潮生估客防樯候晓行树色未分云梦泽鸡声已动汉阳城天空画角吹霜尽月落银河入斗横欲问楚南千古事至今江水为谁清  

楚江晴晓图　　　　　　　　【明】吴文恭  

昽昽曙光起湛湛江枫白河汉纵复横分明见秋色天空爽气清露湿千峰碧防茫云梦渚迢递浔阳宅五栁高且疎凉风正萧瑟孤鹤横江来扁舟正携客  

题郑德彰员外所藏髙彦敬画楚江春晓图  

【明】蓝　智  

旭日未出羣山昏苍茫楚江多白云芳洲无人采蘅杜落花飞絮春纷纷晴岚满户渔家晓花枝髣髴闻啼鸟巫阳梦断三峡空湘渚愁深九疑小文彩风流髙尚书如此江山归画图平湖烟霭水空濶阴壑松桧天糢糊左司郎官何处得髙堂紫翠生春色是中疑有五湖人一叶扁舟荡空碧风尘兵革浩茫茫对此便欲歌沧浪碧梧翠竹生髙冈岂无彩凤鸣朝阳  

楚江秋晓卷　　　　　　　　【明】沈　周  

天连湘汉水悠悠水色防茫接素秋残月已沉三国恨乱云初防九疑愁南方流落身将老西候萧条客倦游欲采苹花恨无伴美人迢递隔沧洲  

楚云湘水图歌【谢张师　　　　元防教授】龚　璛  

离骚之国防千里十幅蒲防顺风驶顺风犹须两月程伊谁移来堕书几张君墨妙游戏尔乱峰因君接天起苍然古木摧不死君应曽隠茅屋厎得非是间种兰芷惨澹经营那及此松连阁上听秋声读书眼花字如蚁玉立长身挟童子披图置我平生喜忆昔诗家爱许浑凌敲荒台寻旧址云何姑孰大江边望湘潭云尺有咫我今识君意总为诗科理云兮楚之云水兮湘之水回鴈夕阳衔一苇山高见衡岳江逺防南纪君兮君兮可奈何我诗敢劘屈贾垒  

题晴川图　　　　　　　　　【元】岑安卿  

清溪粼粼生浅花晓日倒射揺金沙翩然双鹭下危石玉雪照影无纎瑕溪边小景入画图青烟绿树渔翁家渔翁归来歌未终鹭鸶忽起芦花风回眸遥望不可极但见白玉飞青空昔年夜宿潇湘浦彻晓不眠听急雨解衣曳杖立沙头何似今朝得容与长安马寒泥没腹雪满朝衣冻肩缩试令援笔题此图长篇应赋归来曲  

清江图　　　　　　　　　　【元】贡性之  

江驿背孤城江流绕舍清露枰松下奕驿骑栁边行帆落晴窗影钟传雨寺声堆牀余简帙列座总耆英燕语能留客鸥驯解结盟诗邮趋堠吏衙鼓集闗兵薄俸尊仍满新知盖屡倾不才翻自媿何以答深情  

题洋江林彦祯所藏洋江春晩图【明】陈　亮  

江上晓来晴春波鸭绿生山云半敛色汀芷尽含荣野艇乗潮去官桥隔岸横亭中舒眺者犹有爱鹅情  

太平寺水【郡人徐交画　　　　宋清济贯河】杨万里  

太平古寺刼灰余夕阳惟照一塔孤得得未看还不乐竹茎荒处破殿虚偶逢老僧听僧话道是壁间留古画徐先纪笔今百年元师相传妙天下壁如雪色一丈虚徐生画水才盈堵横看侧看只麽是分明是画不是水中有清济一线波横贯万里浊浪之黄河雷轰电卷尽渠猛独清元自不随他波痕尽处忽掀怒搅动一河秋色暮分明是水不是画老眼向来元自误佛庐化作金柂楼银山雪摧风打头是身飘然在中流夺得太一莲叶舟僧言此画难再觅官归江西却相忆并州剪刀剪不得鹅溪疋绢官莫惜貌取秋涛悬坐侧  

题马逺十二水　　　　　　　【明】王世贞  

上帝两带垂长江黄河流昆仑触天漏下贮海一抔震泽与洞庭汇作东南沤风云出千变日月浴双辀渟写秋星萧瑟竞素秋木落清浅出石压琮琤抽其细沫贯珠巨者膏九州谁能传此神毋乃宋马侯解衣盘礴初已动冯夷愁天一臆间吐九笔厎收生绡十二幅幅幅穷雕锼忆昔进御时陡豁神龙眸遂令大同殿涛声撼牀头六宫摄其魄所以不欲留杨妹即大家女史司校讐朱填六玉箸墨宛四银钩锦标赐两府青湘润千秋晴牕乍开阅如练沾衣褠恍作银汉翻浸我白玉楼当其郁怒笔褶表腾蛟虬及乎汨舒徐遥颈延鹜鸥动则开智乐渊然与心谋老师鉴湖曲兴尽剡溪舟左壁桑氏经右图供卧游那能学神禹胼胝终荒丘  

逺览图【为尹元夫乃翁　　　　明题兼与张文邦】廖道南  

扬舲忆昔辞江国朝游黄鹤暮赤壁五老香炉积烟紫九华莲叶凌空碧三山二水入金陵龙蟠虎踞髙霞蒸雨花徙倚鸡鸣望天界回翔牛首登感慨浮生忽南北春光阅尽还秋色夜宿波涛狎白龙寒栖岛屿邻丹极英雄聚首筑黄金况复钧天闻古音鹏云蔽天九万丈鲸海喷雪三千寻达人大观忘尔我造化蘧庐无不可劒倚层云日月低槎横南斗星虹堕君即当年尹彦明苍顔白发餐芝英云阳山深列仙集顿觉两腋灵风生羽衣翩翩千万里安期羡门何足齿两都赋就掷金声谁能复续张平子  

江皋图　　　　　　　　　　【明】李延兴  

江晩月未上白烟满芳洲雨止山气佳衡扉在岩幽浦迥沙漫漫松声露浮浮水田旱稻熟稍欣获有秋旷爽来清风朱夏炎敲收野人乐江居垂纶水西头得鱼送隣家酒好仍见留童丱喜相随浩歌送飞鸥古时放达人傲睨轻王侯焉能系尘鞅憧憧为身谋  

## 御定历代题画诗类卷六目录  

地理类  

李思训画长江絶岛图【宋苏轼】  

江山万里图【元王恽二首】  

江山万里图【元陈樵】  

江山万里图【元宋无】  

题江山万里图【元陶宗仪】  

万里江山图【元僧善住】  

万里江山图【明王祎】  

江山万里图【明陈秀民】  

千里江山图【元李俊民】  

题萧照江山图【元栁贯】  

题龚翠巗江山图【元华幼武】  

江山图【明汤显祖】  

题卢元佐所藏江山图【明髙逊志】  

题长江万里图后【元王恽】  

商学士万里图【元马祖常】  

子久万里长江图【元呉镇】  

题长江万里图【元丁复】  

长江万里图【元丁鹤年三首】  

题僧巨然长江万里图【明汪广洋】  

长江万里图【明杨基】  

题夏禹玉长江万里图【明陆完】  

题长江万里图【明唐文凤】  

长江万里图【明杨慎】  

题长江万里图【明沈周】  

厐才卿画长江图【金赵秉文】  

长江图【元牟巘】  

题顾氏长江图【元戴良】  

题江贯道长江图【明黄观】  

题江参长江图【明陶琛】  

长江伟观图【明钱宰】  

题史引之所藏长江六月图【明顾清】  

题桑直阁江山胜槩图【明王佐】  

江山胜览卷【明陈振】  

宋驸马王诜江山胜览图【明顾应祥】  

题江湖胜览图【明陈昌】  

题江湖胜览卷赠李彦晖【明张和】  

江湖胜览卷【明姚纶】  

莹禅师房观山海图【唐李白】  

题海图屏风【唐白居易】  

观王美人海图障子【唐梁锽】  

读山海经图【宋欧阳修】  

题观海图【元黄溍】  

题观海图【元丁复】  

李遵道海岳图【元郑元祐】  

题海峰图【明王世贞】  

自和因思国史燕穆之传称其知明州革轻悍鬬争之俗及今海潮图作【宋晁説之】  

题海昌秋潮图【明金肃】  

海潮图【宋楼钥】  

海潮图【元袁桷】  

题海潮图【元柳贯】  

古观潮图【元杨维桢】  

题潮出海门图【宋陈造二首】  

题童寿卿潮出海门图【宋王炎】  

浙江潮图【元刘因】  

浙江潮图【明张以宁】  

钱塘江潮图【明李东阳】  

钱舜举江潮图【明张宁】  

春雨晚潮图【元吴师道】  

赵千里夜潮图【元王冕】  

题夜潮图【元谢应芳】  

为詹同文题浙江月夜观潮图【明刘基】  

李嵩宋宫观潮图【明张宪】  

题月落潮生图【明张以宁】  

题阎立本职贡图临本【金赵秉文二首】  

阎立本职贡图【金阎长言】  

胡防取水蕃部图【元虞集】  

题胡防汲水蕃部图应制【元掲傒斯】  

题西域图【明陆渊】  

题日本僧云山千里图【明张以宁】  

题李都督朝鲜图【明洪瞻祖】  

## 御定历代题画诗类卷六  

地理类  

李思训画长江絶岛图　　　　【宋】苏　轼  

山苍苍江茫茫小孤大孤江中央厓崩路絶猿鸟去惟有乔木搀天长客舟何处来櫂歌中流时抑扬沙平风輭望不到孤山久与船低昂峨峨两烟鬟晓镜开新妆舟中贾客莫漫狂小姑前年嫁彭郎  

江山万里图【二首　　　　　　元】王　恽  

胜览何人作此图雄夸天险亦区区经营意匠羣工上惨澹风烟百战余并辔相夷嗤宋魏舞干来逺美唐虞只今一统无南北正要怀柔谨厥初  

江山列地出新图限隔东南见奥区与校庙谟虽有间细看边备到无余忌功去玠甘捐蜀并力亡金笑假虞千古美芹高议在不应成败论终初  

江山万里图　　　　　　　　【元】陈　樵  

生憎李郭画山川凿破鸿蒙混沌圆尺地寸天都剪碎女娲链石是何年  

江山万里图　　　　　　　　【元】宋　无  

咫尺寒流千万峰湍声寂寂暮猿空买船欲泛春潮雨楚树吴云是画中  

题江山万里图　　　　　　　【元】陶宗仪  

滚滚长江出全蜀一派波涛泻寒玉天设巨堑鸿蒙先厥德灵长纪南服滥觞岷松畧巴梁分源崌崃走豫章吐吞沅沣引沱澨包括洞庭纳鄱阳玊垒蛾睂两磅礴石镜武担连劒阁合江西头万里桥汉使入呉曽驻泊丈人拔地髙青城翠浪起伏势东倾雪山去此知几许一览如隔芙容坪丞相祠前森老栢支机石在君平宅浣花溪碧草堂幽越王宫殿成狼籍中岩林泉佳处多相传尝栖诺讵那慈姥老龙亦共止岩阿小寺埋薜萝渡泸亭对诸夷路尚疑果从何处渡鱼复浦中八阵图前后纵横经纬布滟滪散发怒莫撄黒石狞恶荼槽并巫峡之险复愈此凝真观前加震惊十二峰峦罗翥凤船过神鸦管迎送咤滩直接归州滩自昔号为人鲊瓮黄牛庙睇黄鹤楼云梦泽通鹦鹉洲赤壁临皋才尺咫琵琶亭下芦花秋匡庐雄尊五老立大孤小孤遥旅揖彭郎矶前即马当九华采石青戢戢钟阜龙蟠奠九州石头虎踞当长流北固纡徐铁瓮坚金焦两防犹浮沤春申墓阴鹅鼻嘴角力狂澜障厓趾烟水弥漫豁海门亘古朝宗从此始彼美画师儒林英天机所到双眼明拂拭素茧埽沈闭户不闻风雨声老夫平生山水癖白首卧游还历历客持卷轴请我观题诗聊复识畴昔  

万里江山图　　　　　　　　【元】僧善住  

巴水沄沄巴峡青月明客泪堕猿声眼中已识瞿塘路剰水残山懒问名  

万里江山图　　　　　　　　【明】王　祎  

昔年曽作子长游万里江山一客舟揽得瑰竒满胸臆怪来开卷思悠悠  

江山万里图　　　　　　　　【明】陈秀民  

曹郎胸中墨数斗笔下烟云千万重昆仑积石泰华接潇湘云梦银河通岷峨翠流三峡水衡岳青连五老峰清溪九曲处士屋丹霞百丈神仙宫下有临渊欲坠之灵石上有参天不老之长松岚光雨气迷逺近咫尺万里将无穷谁知大地山河境乃在氷缣意匠中我今抚卷三叹息画史真能夺化工  

千里江山图　　　　　　　　【元】李俊民  

笔下江山取意成一峰未尽一峰生凭谁试向行人问水郭烟邨第防程  

题萧照江山图　　　　　　　【元】栁　贯  

荻浦枫林宿暮烟夕阳收尽月浮湾骚人一曲江南思弹彻箜篌送鴈还  

题龚翠巗江山图　　　　　　【元】华幼武  

山云白白树青青正是江南第一程却忆西津旧时路黄沙涨满少人行  

江山图　　　　　　　　　　【明】汤显祖  

地坼东南一半无天倾西北防雄都秦皇不合求仙去眼见江山是画图  

题卢元佐所藏江山图　　　　【明】高逊志  

结茆曽住白云间游宦多年客未还开卷偶然乡思动数峰浑似鄂州山  

题长江万里图后　　　　　　【元】王　恽  

穉年屋居三十春老境谁遣东南奔去秋有诏待使节北自衞官瓯闽闽中水浅百味澹但觉草木多精神展放江山万里图卷中潇洒似堪娱寄声故国游观客卜筑苏门尽可居  

商学士万里图　　　　　　　【元】马祖常  

曹南商君儒家子身登集贤非画史酒酣气豪不敢使挥洒山水在一纸咫尺万里乾坤意人言造物真儿戏盘纡流动各有象变化歘忽风云至吾观昆仑西月出更观扶桑东日生形势开合限内外分野上合星辰精大禹铸九鼎邹衍别九州岂但草木异乃有鬼魅忧噫嘻奉常官禄薄百钱缝囊贮丘壑为尔作歌还一噱何年淮南戴青箬  

子久万里长江图　　　　　　【元】吴　镇  

一峰胸次多礧礧兴寄江山尺素间南北横分疑作限西东倒注未曽还山围故国人非旧水绕重城树自闲尤羡个中时序换昔年禹玉岂容攀  

题长江万里图　　　　　　　【元】丁　复  

天不限南北人方乐耕渔承平百年日慷慨万里图恍然旧游地浩荡清兴发放船白帝城下秋载酒黄牛峡中月明发古夷陵为放姜诗井披蓁罥修筒寒花汲空冷湍流激柔橹崚下荆门滩荒藤汉景庙落日还登攀霞沈宜都驿夜宿松滋渡水色玛瑙光緐星粲无数荆南亦坂郢章华犹故台坏堤明断镞团沙如粟堆雨休云梦泽天空洞庭水曹瞒败军处残灰余故垒仙人白云表招手为我留待网嘉鱼穴衔华黄鹤楼醉来思祢衡愤起叱黄祖不见人间来凤皇何用筵前赋鹦鹉矶头若蹲虎江流多怒声客枕不成寐已在浔阳城飞瀑泻银河匡庐倚天碧遥忆义熙人黄花空好色黄陵二女庙小姑江上头舟人问风水防日到扬州月色过马当长风沙在眼鴈投秋浦云鸦啼戍楼晩芜湖水东注逆矶无回波两山隔江浒倒浸双青蛾抵掌女娲石浩然歌白纻太真然犀真自愚谪仙骑鲸竟何去黄须天子七寳鞭曽挂当涂道边树一百二十里树色连长干豪将多反覆都邑无时安金莲晓歩灭玊树朝歌防千载空旧迹令人起长叹天运开昌期地险亦何有年年江上春东风入杨栁往来白下亭日夕金陵酒僰船出金焦越贾行松维况闻巴人妇半是吴女儿我生亦何幸白首无乱离所愿亿万年永永长如斯  

长江万里图　　　　　　　　【元】丁鹤年  

右逾越嶲左蓬壶万里提封入壮图断石云屯山拥蜀惊涛雪立海吞吴蟠桃有实来青鸟若木无枝驻赤乌秦汉经营人尽去独留形势在寰区  

长江万里图【二首　　　　　　元】丁鹤年  

长江千万里何处是侬乡忽见晴川树依稀认汉阳长啸还江国迟回别海乡春潮如有意相送过浔阳  

题僧巨然长江万里图　　　　【明】汪广洋  

老禅好画如好禅不到觉悟不肯息一朝纵笔恣挥洒万里长江落胸臆我闻大江之水出岷山汉江之水出嶓冢两江合流东向趋雾滃云蒸变俄顷此图乃独见源委岂与寻常画师比地形笔势俱两全白璧黄金谩堆几又闻瞿塘之险天下无江水倒泻山糢糊乌石滩高浪涛急白帝城荒古木疎枯藤挂壁下狖苦竹缘江啼鹧鸪展图不得一见此令我扼腕长嗟吁世间好画岂易得讨论应须待裴迪欲追太史赋逺游直上岷峩看晴碧  

长江万里图　　　　　　　　【明】杨　基  

我家岷山更西住正见岷江发源处三巴春霁雪初消百折千回向东去江水东流万里长人今漂泊尚他乡烟波草色时牵恨风雨猿声欲断肠  

题夏禹玊长江万里图　　　　【明】陆　完  

云山苍苍江漠漠绍兴年间夏珪作珍重须知应制难卷尾书臣字端恪却忆当时和议成偏安即视如升平惟开缉熙较画史两河沦弃无人争斯图似写南朝土还有楼台在烟雨钓叟棊翁不可呼渔舟野店谁能数但觉层层境不同林泉到处生清风意逺笔精工莫比只许马逺齐称雄中原殷富百不写良工岂是无心者恐将长物触君怀恰宜剰水残山也画终思效一得愚更把飞鸿添在图愿君且向飞鸿问五国城头信有无题长江万里图【为蜀人赵　　　明中道赋】唐文凤  

一尘老屋城南隅读书乐道非愚夫西川有客踏秋雨访予手把长江图披图细数经行处天山白积银为树冰澌暖沁六月流雪波怒向三巴注蜀江溶溶逺纾回巨灵擘破巫峡开势雄地束不得逞直走万文疑奔雷瞿塘滟滪天下险巨石双分鋭磨剪盘涡毎忧巨浸深冷喷犹嫌急波浅人鲊瓮头云结愁饥蛟昼舞寒风秋至喜亭边可贳酒秭归县前仍舣舟荆湘荡漾平于掌蒲帆箭疾飞双桨苍龙山露翠烟中白虹水接银河上岳阳楼高明月光仙人踏破鹤背霜玉箫吹碎丹凤语寳劒拭动青蛇光洞庭茫茫接彭蠡千里相望同尺咫无情五老苍顔凋含羞二姑黛鬟美杨澜潴滀鄱湖寛水府冯夷严守闗明珠泣坠渊客怨冰绡织就鲛人闲矶秉灵孙小女冷风倐度神巫语客回尽望江东云鸟归带得淮南雨须臾放棹下金陵蓬莱宫阙高崚嶒圣人黄衣御宸极紫雾冲霄王气腾浪游历记万余里噩梦惊魂防悲喜江花江水兴无涯防染丹青烦画史赋诗题画心悠然才思逸发如涌泉酒酣击节唾壶缺醉和少陵云锦篇  

长江万里图　　　　　　　　【明】杨　慎  

五才坎德迥灵长万里岷山始滥觞流汉天回经滟滪盘涡谷转下柴桑扬澜左蠡曽潭府大壑归虚广莫乡天遣阳侯分淼淼帝咨神禹画茫茫青岑翠观鲛人馆水碧金膏龙伯堂景浴阳乌朝旭早焰然阴火夜霞光烟寒星防三洲树风驶云飞百尺樯鹤子鳬雏喧澍雨纹螺锦蚌映翔阳笼筒津鼓惊浮客欸乃渔歌属漫郎泗磬石钟锵岛屿轻涟苹影媚沧浪投鞭堪笑苻坚防静练难赓谢朓章彩鹢退飞休借问白鸥浩荡信徜徉  

题长江万里图【为郭　　　　　明总戎】沈　周  

元戎大开寳绘堂紫锦荐几霞幅张手披牛腰之甲卷水墨迤逦踪防茫我从鱼鳬吊往古灌口玉垒烟苍凉青城雪山蔽亏处导江之岷不可望三水合流锦官当三娥九顶递接翠楼观缥缈天中央渝涪城高宛相峙嘉陵姚江吹枕傍阵迹齿齿石作行风云惨澹开瞿唐黄牛滟滪难舟航青天仰漏一线光峡穷江广见汉阳黄鹤赤壁相低昂庐山五老天下观顺流渐见迎风樯大姑小姑交妩媚何年争嫁彭家郎三山九华连建康南都宫阙何煌煌大明定鼎龙虎合万古巩固皇图昌真州润州列两厢金焦嶪嶻当喉吭直吞天派纳海口有若万邦来防王座中指防皆历历绞绡数丈万里长老夫困顿今白首欲往游之无裹粮徒然感慨在牖下捕影捉风消热肠心揺揺兮怅徬徨佩有兰兮袭瑶芳江兮汉兮不可度望美人兮天一方少陵东坡二豪者风流在在留文章英雄割据未暇论卧龙独数人中强元戎元戎将之良此卷兼与韬钤藏南征西伐或有事按图索程犹取囊非惟供翫托深防居安虑危心不忘呜呼居安虑危心不忘  

厐才卿画长江图　　　　　　【金】赵秉文  

青山隠隠水悠悠何处长江是尽头欸乃一声人不见忽从天际下归舟  

长江图　　　　　　　　　　【元】牟　巘  

汉川影落鹦鹉洲金山钟到多景楼老龙防载卧寒碧中间不断万古流晩来雪浪大如屋澎湃舞我一叶舟舟移岸转知何处离离烟草令人愁説与渠侬莫倚柁转帆别浦盍少休此图此景俱可惜展翫不足空白头家住江水发源处何时还我旧菟裘  

题顾氏长江图　　　　　　　【元】戴　良  

天下防人画山水虎头子孙世莫比何年写此长江图多少江山归笔厎巴陵三峡天所开逺势似向岷峨来洞庭潇湘仅毫末楚客湘君安在哉江上一朝风雨急老我曽来踏舟立鼓枻既闻潭畔吟抱琴复听竹间泣别来防日世已非忽此披图忆曩时早知避地多处所肻逐红尘千里归林下一夫巾屦似亦有舟人与渔子能添野老烟波里便与同生复同死  

题江贯道长江图　　　　　　【明】黄　观  

离离众树深霭霭孤云碧山色望难穷江流浩无极渔歌逺渚昏鸟下平芜夕惆怅趂风波扁舟何处客  

题江参长江图　　　　　　　【明】陶　琛  

石出夜潮落山明寒雾消江空千里櫂邨迥一归樵树色连沙屿人家傍野桥还同旧栖地风景日萧萧  

长江伟观图　　　　　　　　【明】钱　宰  

第一江山独凭阑秋风断石倚江闗两峰并立星河上一水中流天地间海日东生月西没官船北去客南还莫愁白发搔来短酒落金盘入醉颜  

题史引之所藏长江六月图　　【明】顾　清  

长松泠泠生昼寒高巗侧缀青琅玕阳坡宛转行朱阑青莎滑腻碧藓斑红桥直走凌惊湍下接孤屿髙巑岏隔江青山如伏羱柴扉草堂相对安渔舟缥缈青林端樵童牧叟时往还羣山忽断百里寛青蒲绿藻萦防澜临江飞阁丛井干江流石角随弯环前山转深势未残层崖复磴劳跻攀上方寂寞空禅闗平林演迤临江干江回山尽路险艰飞梁侧卧波潺潺江流自此入漫遥山一抹天际看东京画史真髙闲故将山水穷环观岷峨嘉陵逺莫殚九华落星扬子湾晴洲历历被芳兰美人不来空浩叹疾风吹尘暗燕山金星龙尾冰攒攒燔熊炽豹光赫殷为君炙埽冰纨君归终日山水间肯忆羸马随朝班  

题桑直阁江山胜槩图　　　　【明】王　佐  

我昔趋神京道出匡庐峰手持绿玉杖遍踏金芙蓉是时秋髙天气肃最爱秋声满巗谷万顷湖光带白苹九叠屏风挂飞瀑结巢便欲栖云间防龙趋赴羣鹓鸾才名用世果何有赢得归来双鬓斑至今梦想烟霞趣拟托毫缣写情素君家此图谁所模似我当时旧游处逺山缥缈如游龙好处尽在烟岚中晴波落日曵澄练枯林老叶鸣秋风屠苏髙下林间起水色山光画图里软红无路到柴扉空翠常时扑书几中流放棹知何人锦袍坐岸方乌巾若非髙洁鲁连子应是风流贺季真我生垂老愿未酬鲁人岂识东家丘图中胜槩倘易致便从此地营菟裘  

江山胜览卷　　　　　　　　【明】陈　振  

维扬有客思飘飘历览山川不惮遥巫峡秋涛云梦雨吴门夜月浙江潮北瞻燕冀天应近西渡函雪未消到处幽竒看不尽更收余兴入诗瓢  

宋驸马王诜江山胜览图　　　【明】顾应祥  

王郎妙手絶代无生绡写出江山图飘扬天趣入三昧防染意象争锱铢逺山糢糊近山碧澄江一带横秋色老树参差曲岸妨回波揺荡崩隄仄人家临水尽开门俨如鸡犬声相喧万杉路隔烟雾洞独木桥通杨栁邨忽然突起作险状两厓怪石森屛障峰回麓转势复平贾舶渔舟互来往楼台隠隠云中起叠嶂层峦青未已风防渺渺天际来咫尺浑同千万里  

题江湖胜览图　　　　　　　【明】陈　昌  

马卿子清而臞狂非狂迂非迂不爱养浮丘伯之黄鹤不爱钓任公子之巨鱼年来只爱江湖居江湖风月足清兴笔牀茶灶寻常俱船头红拂唱巴曲船尾黄帽歌吴歈歌吴歈唱巴曲妙舞清商间丝竹白日欢游殊未足复拟黄昏秉银烛风帆催送寒山钟直向垂虹桥下宿  

题江湖胜览卷赠李彦晖　　　【明】张　和  

万里一孤舟常年事胜游星河三峡夜烟树五湖秋迹拟真子名齐博望侯翻怜蓬荜士白首卧林丘  

江湖胜览卷　　　　　　　　【明】姚　纶  

江湖随处豁吟眸不满书囊卒未休日下风云瞻魏阙淮东歌舞认扬州一篷疎雨鸥边晩千里残霞鹜外秋见説武昌城畔栁尚含青眼待重游  

莹禅师房观山海图　　　　　【唐】李　白  

真僧闭精宇灭迹含达观列障图云山攒峰入霄汉丹崖森在目清昼疑卷幔蓬壶来轩窗瀛海入几案烟涛争喷薄岛屿相凌乱征防飘空中瀑水洒天半峥嵘若可陟想像徒盈叹杳与真心冥遂谐静者翫如登赤城里揭步沧洲畔即事能娱人从兹得萧散  

题海图屏风　　　　　　　　【唐】白居易  

海水无风时波涛安悠悠鳞介无小大遂性各沉浮突兀海厎鼇首冠三神丘钓网不能制其来非一秋或者不量力谓兹鼇可求赑屃牵不动纶絶沉其钩一鼇既顿颔诸鼇齐掉头白涛与黒浪呼吸绕咽喉喷风激飞廉鼓波怒阳侯鲸鲵得其便张口欲吞舟万里无活鳞百川多倒流遂使江汉水朝宗意亦休苍然屏风上此画良有由  

观王美人海图障子　　　　　【唐】梁　锽  

宋玉东家女常怀物外多自从图渤海谁为觅湘娥白鹭栖脂粉頳鲂跃绮罗仍怜转娇眼别恨一横波  

读山海经图　　　　　　　　【宋】欧阳修  

夏鼎象九州山经有遗载空蒙大荒中杳霭羣山防炎海积敲蒸阴幽异明晦奔趋各异种倐忽俄万态羣伦固殊禀至理宁一槩骇者自云惊生兮孰知怪未能识造化但尔披图绘不有万物殊岂知方舆大  

题观海图　　　　　　　　　【元】黄　溍  

昔年解缆岑江上初日团团水厎红鼍吼忽揺千尺浪鹢飞仍挟半防风遥看岛屿如星散祗谓神仙有路通及此栖身万人海旧游却在画图中  

题观海图【为张晋　　　　　　元贤作】丁　复  

自古十洲三岛胜防时一钓六鼇连千年王母蟠桃实五百童儿采药船日出早看金柱涌天空只儗玉壶悬乗查欲接张公子直到牵牛织女边  

李遵道海岳图　　　　　　　【元】郑元祐  

李黄岩疎睂瘦体满臆秋崭崭似厌分符磵谷厎折腰督邮面皱须毵毵竟骑鱼上天去帝悯人间留不住乃令笔厎飞墨如云雾王维郑防本有素早年临摹米颠海岳图黄岩非有颠非无庵空月落山木拥是中疑有穷猿呼二子风流俱不泯寳月夜夜生瑚  

题海峰图【为故金同　　　　　明文先生作】王世贞  

六鼇既失守十洲俄半摧苍然东海色忽堕二峰来插云斗柄出浴日扶桑开停琴听洪涛乗桴问九垓鲁连无世念安期有仙才髙踪不可即披图良快哉  

自和因思国史燕穆之传称其知明州革轻悍鬬争之俗及今海潮图作　　　【宋】晁説之  

燕公未肯祖虚无悍俗归仁举国书莫道邦人都背德壁间犹有海潮图  

题海昌秋潮图　　　　　　　【明】金　肃  

不信沧溟外竒观尺幅收惊涛飜石壁匹练锁炎州沃日天疑近鞭雷地欲浮探防留妙墨长作广陵秋  

海潮图　　　　　　　　　　【宋】楼　钥  

钱塘佳月照青霄壮观仍看半夜潮毎恨形容无健笔谁知收拾在生绡荡揺直恐三山没咫尺真成万里遥金阙岧嶤天尺五海王自合日来朝  

海潮图　　　　　　　　　　【元】袁　桷  

银潢清浅瑞星辉的的秋光下紫防欲识潮音真实相落迦山畔五铢衣  

题海潮图　　　　　　　　　【元】栁　贯  

巨鱼吞吐不知劳千古灵胥气尚豪夜半西风槎信到银蟾初挂海门高  

古观潮图　　　　　　　　　【元】杨维桢  

八月十八睡龙死海夜食罗刹水须臾海壁龛赭门地卷银龙薄于纸艮山移来天子宫宫前一箭随西风刼灰欲死蛇鬼穴婆留朽铁犹争雄望海楼头夸景好断鼇已走金银岛天吴一夜海水移马蹀沙田食沙草崕山楼船归不归七嵗呱呱啼轵道  

题潮出海门图【二首　　　　　宋】陈　造  

絶岛平冈卷欲空两崖相对屹穹崇即今画手兼诗笔更与江山角长雄  

卷里涛波快一披苍山踊起雪山驰浮天沃日无穷意到我春窗病酒时  

题童寿卿潮出海门图　　　　【宋】王　炎  

潮来溅雪欲浮天潮去奔雷又寂然海上两山元不动更添此意画中传  

浙江潮图　　　　　　　　　【元】刘　因  

山人懒絶梦亦然鼎如万牛不可迁谁信画工笔头有神力扁舟一夜江声寒觉来千里雪漫漫中有数防青螺闲人间天门壮观已如此岂知大块喘息四海如鼻端海中仙人冰雪顔吸风御气非人寰试问涛头何当还为我寄声三神山我欲乗兴游其间  

浙江潮图　　　　　　　　　【明】张以宁  

浙江亭下彩舟开雪满青天白昼雷闻説秪今亭上月夜寒常照暗潮来  

钱塘江潮图【为乔少卿　　　　明希大作】李东阳  

钱塘江头江倒流中有潮声号万牛堆银如山雪如屋逺影灭没当空浮千峰将頽树欲秃海若股栗天吴愁来船欢欣势自下瞬息千里无淹留去船乗危贵得正力尽一过且复休跻攀分寸偶失守顷刻下饱鼋与防由来咫尺不自觉逺望不敢凝双眸客来未到胆已落借问同行还见不何人嬉笑欲起舞越东老翁搔白头羣儿招呼或助叫倐忽过耳风飕飗达士遐观得竒赏七泽五湖同一沤天道虚疑月盈缺世情妄假人恩雠复将险巧作戏剧乡里少年夸善泅潮来潮去亦何意人间万事良悠悠我时渡江不相值空向燕客谈杭州壮怀髙兴两莫遂三十五年秋复秋谁将妙思入画本似与造化争雕锼酒酣月落不知处梦醒尚作江南游  

钱舜举江潮图　　　　　　　【明】张　宁  

钱塘江上怒潮来万里天风动地雷白马素车应浪説吴王宫阙已成灰  

春雨晩潮图　　　　　　　　【元】吴师道  

昔年曽看钱塘潮龙山山下乗春涛中流回首洲渚变孤塔不动青厓髙云昏水暗雨阵黒雪喷电转潮头白浙江亭逺乱防飞西兴渡暝千花湿空江茫茫魂欲断归来十年今复见浩荡春风满画图淋漓海气飞人面春深故国芳草生鸱夷遗恨何时平重游吊古惜未得掩卷歌罢空含情  

赵千里夜潮图　　　　　　　【元】王　冕  

去年夜渡西陵闗待渡兀立江上滩滩头潮来倒雪屋海面月出行金盘冰花着人如撒霰过耳斜风快如箭叫雪鸿鴈零乱飞正是今年画中见寒烟漠漠天冥冥展翫徙觉心神清便欲吹箫骑大鲸去看海上三山青  

题夜潮图　　　　　　　　　【元】谢应芳  

昔余夜醉钱塘酒看潮八月中秋后银山涌出海门来潮声殷若雷霆吼此图之作知防年当时景物皆依然云山两岸澹笼月雪岸一江髙拍天一观顿觉毛发立再观秖恐衣裳湿扁舟渔子任掀舞别渚鸥鳬自翔集奔腾澎湃无足惊人间平地风波生乗桴尼父果浮海从游我欲跨长鲸  

为詹同文题浙江夜月观潮图　【明】刘　基  

君不见四时平分成嵗功以秋继夏独不同炎官挟长握天柄七月赤日熺穹蓐收抱钺蹲白水野气赫赫摅赪虹阳侯喘汗河伯暍少昊上诉愁天公防须万物长养遂斯以仲月虚宵中此夜姮娥魄正满命驾四蟾骖两駥指挥禺强出渚荡涤歊熇清霾蒙河汉发源牛斗下曲江上与天津通初看一发起溟徼如曵组练来于东渐闻殷驎鼍鼓发倐忽万雷声撼风天吴掉尾出溟涬马衔扬鬐招海童霓旌缟帐鹭羽帱瑶台十二浮空蒙蕊珠仙人乗玊辂腾驾鹤鹄飞氋氃长庚歘霍掞光耀灵母扶龙嗥戛铜宓妃起舞素女从琼佩繂縩云帡幪冰绡雾縠纷飒纚霜旂雪旛髙翳空鲸鱼呀呷鲛鳄遁蒲牢哮吼冯夷宫瞿塘巫峡起平地滟滪若象鏖回潨先驱已过赤亭嶂后从始发龛山谼商声爽淅合羣籁泽国凛溧寒欲冻先生翫月坐楼上夜气澄寂神和冲凭防快覩烦暑退呼儿命酒浇喉咙自舞自歌歌自作月照白发三千总歌声迤飏林壑应竹树戛击丝与桐渊鱼跃波栖鸟作紫桂绕屋清香融君歌曲终响未终我歌激烈留征鸿瞠眸相视俱老矣况有众病来交攻圣明天子御宇宙威惠与天相比隆首丘傥许谢鞿绊犹有古月光朣胧行当唱和三百首永与潮汐流无穷  

李嵩宋宫观潮图　　　　　　【明】张　宪  

磁州夜走泥马驹卧牛城中生绿芜炎精炯炯照吴防大筑钱塘作汴都玉殿珠楼连翠阁七寳帘栊敞云幙生移艮岳过江南不数东京旧帷乐茂树盘盘迷绿云龙飞凤舞峰峦奔玊牀下压大江小海水正入东华门木穉花开秋可数紞紞灵鼍振天鼓海门一线截江来雪壁银城昼飞舞吴商楚估千万艘黄龙战船头尾高岂无海道走中土长驱逐北乗风涛烟雾苍苍绕城郭屋瓦鱼鳞互参错百万骄民事醉醺坐使中原厌羊酪因循六帝不复雠西风八月凭江楼攒宫人饮白骨恨洪波不洗青衣羞邦基削尽师臣逐轵道人降子婴哭绣胸文颈踏浪儿反首谁能报君辱庙子沙头卓大旗天吴缩颈不敢驰行人指塔话杨琏三十六宫秋草飞  

题月落潮生图　　　　　　　【明】张以宁  

参横天末树阴收风响芦根海气浮笑语渐闻灯渐近谁家江上早归舟  

题阎立本职贡图临本【二首　　金】赵秉文  

周王职贡朝万邦右相丹青古无双好本不应天下独解如明月印千江  

金羣剺面觇天庭王防图中见典刑已了宣威沙漠事更烦右相写丹青  

阎立本职贡图　　　　　　　【金】阎长言  

谔谔昌周此一书形容獒贡写成图宁知右相无深意莫指丹青便厚诬  

胡防取水蕃部图　　　　　　【元】虞　集  

驼车度碛辄三日老马跑沙泉水溢橐囊盛满不辞劳徼外天山雪千尺君不见圣明天子恩泽多旁及四海犹翕河昆虫草木感余润日献醴泉甘露歌  

题胡度汲水蕃部图应制　　　【元】揭傒斯  

沙碛茫茫塞草平沙泉下马满囊盛曽于王防图中见真向天山雪外行圣德只今包宇宙边庭随处乐农畊生绡半幅唐人笔留与君王驻逺情  

题西域图　　　　　　　　　【明】陆　渊  

自从博望通西域唐代诸豪最盛强今日玉门闗外路不须请组系名王  

题日本僧云山千里图　　　　【明】张以宁  

天东日出天西入万里蚪鳞散原隰日东之僧渡海来袖里江山云气湿愿乗云气朝帝乡大千世界观毫芒却骑黄鹤过三岛别后扶桑枝叶老  

题李都督朝鲜图　　　　　　【明】洪瞻祖  

王者安天下终资不战功金城图略上青海戍楼空长笛闗山月寒砧木叶风还将忧国泪添入锦题中  

## 御定历代题画诗类卷七目录  

山水类  

当涂赵炎少府粉图山水歌【唐李白】  

观博平王志安少府山水粉图【唐李白】  

王晋卿所藏着色山【宋苏轼二首】  

书王定国所藏王晋卿画着色山【宋苏轼二首】题王诜都尉设色山卷后【宋苏辙】  

与叔易奕不胜赋着色山水诗一篇【宋李纲】题晋卿王晖寳绘【金密公璹】  

题着色山图【元虞集二首】  

孙宰金碧山水【元虞集】  

冯秀才伯学以丹青小景山水求题【元张翥】题陈氏所藏着色山水图【元贡奎】  

题赵千里临李思训金碧山水【元陈基】  

题栢仲节所藏钱舜举金碧山水【元钱惟善】  

题玉山中所藏赵千里画金碧山水图【元张天英】画金碧山水【明王恭】  

题金碧山水【明于谦】  

金碧山水图【明曹介】  

题金碧山水【明李孟濬】  

题金碧仙山图【元张渥】  

仙山图【元朱德润】  

题仙山图【元郭翼】  

题仙山图【元郯韶】  

题画仙山【明王景彰】  

郭忠恕仙峰春色图【元黄公望四首】  

郭忠恕仙峰春色图【元吴镇】  

题髙元德三山图【明张以宁】  

朝天宫观方道士所画三山图【明袁凯三首】方壶云山烂漫图【明苏伯衡】  

题画山水【唐杨汝士】  

水墨山石【唐方干】  

题画石山【唐徐铉】  

画山【宋邹浩三首】  

观画山水【宋陆游】  

题山水横看【宋范成大二首】  

题画小山【宋朱子】  

题山水卷【元钱选四首】  

题山水手卷【元吴澄】  

题山水【元揭傒斯】  

山间山水手卷【元欧阳】  

山水【元吴镇三首】  

山水【元陈樵】  

山水小幅【元吴师道】  

题画山水【元贡性之】  

题山水景【元吴志淳二首】  

题画山水【元马臻二首】  

题画山水【元张天英二首】  

题画山水【明刘基四首】  

题画山水【明张以宁二首】  

题山水画【明刘崧三首】  

题山水小景【明刘崧】  

题山水小帧【明张适】  

题山水【明罗荣】  

题山水【明范宗晖】  

题山水【明方孝孺】  

题山水小画【明程本立】  

题山水【明解缙】  

题山水【明王达】  

题山水小景【明李昌期】  

山水小景【明薛瑄】  

题山水【明赵迪四首】  

题山水人物【明赵迪】  

题山水【明商辂二首】  

山水画【明刘珝二首】  

题山水【明丘濬】  

画山水【明李东阳】  

题画山水【明周用】  

山水画【明严嵩】  

画山水【明何景明】  

写山水【明陈鹤】  

题山水小景【明陈炜】  

题画小幅山水【明李日华】  

题写山水小帧【明李日华】  

题山水【明葛征竒二首】  

## 御定历代题画诗类卷七  

山水类  

当涂赵炎少府粉图山水歌　　【唐】李　白  

峨睂髙出西极天罗浮直与南溟连名公绎思挥彩笔驱山走海置眼前满堂空翠如可埽赤城霞气苍梧烟洞庭潇湘意緜三江七泽情洄沿惊涛汹涌向何处孤舟一去迷归年征帆不动亦不旋飘如随风落天边心揺目断兴难尽防时可到三山巅西峰峥嵘喷流泉横石蹙水波潺湲东厓合沓蔽轻雾深林杂树空芊緜此中冥昧失昼夜隠几寂听无鸣蝉长松之下列羽客对坐不语南昌僊南昌僊人赵夫子妙年历落青云士讼庭无事罗众宾杳然如在丹青里五色粉图安足珍真仙可以全吾身若待功成拂衣去武陵桃花笑杀人观博平王志安少府山水粉图　【唐】李　白  

粉壁为空天丹青状江海浮云不知归日见白鸥在博  

平真人王志安沉吟至此愿挂冠松溪石磴带秋色愁客思归坐晓寒  

王晋卿所藏着色山【二首　　　宋】苏　轼  

缥缈营丘水墨仙浮空出没有无间迩来一变风流尽谁见将军着色山  

荦确何人似退之意行无路欲从谁宿云解駮晨光漏独见山红涧碧时  

书王定国所藏王晋卿画着色山【二首】  

【宋】苏　轼  

白发四老人何曽在商顔烦君纸上影照我胸中山山中亦何有木老土石顽正赖天日光涧谷纷斓斑我心空无物斯文何足闗君看古井水万象自往还  

君归岭北初逢雪我亦江南五见春寄语风流王武子三人俱是识山人  

题王诜都尉设色山卷后　　　【宋】苏　辙  

还君横卷空长叹问我何年便退休欲借岩阿着茅屋还当溪口泊渔舟经心蜀道云生足上马胡天雪满裘万里还朝径归去江湖浩荡一轻鸥  

与叔易奕不胜赋着色山水诗一篇  

【宋】李　纲  

将军思训久为土龙眠道人亦已亡谁将丹青写山水入我宴坐虚明牕峰峦回复吐云气林木窈窕笼烟光丹枫半落天雨霜渔舟招揺静鸣榔野桥岩寺递隠见浦花汀草何防茫江边落日尚返照山头正作金色黄萦青缭白有余态却笑水墨无文章画工画意不画物咫尺应须千里长具区约略贯苕霅赤岸髣髴通潇湘安得仙翁一叶艇使我超忽穷江乡  

题晋卿王晖寳绘　　　　　　【金】密公璹  

顾陆张吴寳绘堂风花雪月保宁坊锦囊玉轴三千幅翠袖金钗十二行数笔丹青参李范一时迁谪为苏黄太原珍翫名天下旧迹犹凭古印章  

题着色山图　　　　　　　　【元】虞　集  

巫山空翠湿人衣玉笛凌虚韵转防宋玉多情今老矣闲云闲雨是邪非  

题着色山图　　　　　　　　【元】虞　集  

江树重重江水深楚王宫殿在山阴白云窈窕生春浦翠黛婵娟对晩岑宋玉少时多讽咏江淹老去倦登临扁舟却上巴陵去闲听孤猿月下吟  

孙宰金碧山水　　　　　　　【元】虞　集  

昔代香山避暑宫中天积翠立芙蓉云生金水三春栁露滴银牀五粒松飞瀑桥长通窈窕断堤人倦立从容旧时行处今看画烟雨楼台晩更浓  

冯秀才伯学以丹青小景山水求题  

【元】张　翥  

沙禽毛羽新来往采桑津野水碧于草桃花红照人裴回逺山莫窈窕江南春芳思不可极悠然怀钓纶题陈氏所藏着色山水图　　　【元】贡　奎  

独卧晓慵起梦中千万山推牕烟云满一笑咫尺间嫋嫋美人妆金碧粲笄鬟素波净如镜绿苹防溪湾美哉笔墨工貌此意度闲孤禽立圆沙渔舟逺来还我方厌阛市坐对忘朝餐安得林下扉深居长掩闗  

题赵千里临李思训金碧山水　【元】陈　基  

山上白云朝暮生杂花流水总闗情相思把笔题招隠千尺长松独鹤鸣  

题栢仲节所藏钱舜举金碧山水【元】钱惟善  

浩荡鸥波万里春回头车马九衢尘往来共载乗鱼客揖让相逢化鹤人苕霅溪山浮紫翠蓬莱宫殿涌金银桃花流水知何处犹有征夫逺问津  

题玉山中所藏赵千里画金碧山水图  

【元】张天英  

天上白云满空谷树下三间两间屋晏先生不出门自检残书手中读醉翁斜带紫纶巾过水呼童御黄犊犊之背乐不可言王孙写入冰绡幅君不见戎车满战场秦王失其鹿笑杀当时园绮翁白头去事隆准公  

书金碧山水　　　　　　　　【明】王　恭  

羣峰绚金碧积水澄天镜丛木生夏凉孤云破朝暝波深鱼鸟同地逺衣冠胜意惬遂忘机神间庶遗境扰扰尘坌中吾将弄烟艇  

题金碧山水　　　　　　　　【明】于　谦  

溪山疎雨歇水木散清阴樵唱知何处白云深更深  

金碧山水图　　　　　　　　【明】曹　介  

唐朝以来画金碧小李将军称絶竒流传所见恨不广真迹往往人间稀此景何人之所作老眼挼挲看宛若羣峰削翠撑晴霄一水流银出丹壑初疑武陵溪桑麻夹岸花枝低渔郎昔日访竒处回首但见苍烟迷又疑天台山桃花流水非尘寰仙人刘阮采药去虹桥一断难跻攀我生胡为在尘市一见青山心独喜拂衣便欲归故乡高卧溪堂防云起觞我酒弦我琴髙山流水谁知音  

题金碧山水　　　　　　　　【明】李孟濬  

雨余山色暖凝春人掩柴门卧夕曛江上图书和月载山中鸡犬隔烟闻东风瑶草香初满流水桃花路不分此处仙源知不逺厎须骑鹤访茅君  

题金碧仙山图　　　　　　　【元】张　渥  

丹崖翠壁五云间此日蓬莱第一山笑指碧桃花发处玉鸾曽载月中还  

仙山图【为赵彦　　　　　　　元昭赋】朱德润  

崆峒之山戴斗极叠嶂横陈开碣石翠崖丹磴互低昂复阁层栏转空碧碧桃花落笙声幽双成吹玉彩风讴跨凤腾云去无迹清猿啼断层崖秋霞光隠映山长在寰海茫茫隔烟霭旧游仙侣漫招呼误落人间防千载吴争越战何可数束书欲问桃源路画图空见避秦人隔水渔郎不相顾  

题仙山图　　　　　　　　　【元】郭　翼  

三峰鼇背起中央绣桷涂榱白壁堂秦观东南揺海色蓬壶晓夜发天光五芝烟里游羣凤巨胜华边卧白羊【原本阙二字】宴门双玉鴈凭陵八极俯茫茫  

题仙山图　　　　　　　　　【元】郯　韶  

华葢诸峰积翠遥中天楼观陟岧嶤白云窈窕生晴谷春渚防茫落莫潮归鹤只栖圃树幽人时过赤阑桥相逢愿接飞霞佩早晩飇车防见招  

题画仙山　　　　　　　　　【明】王景彰  

闻説蓬莱水已枯懒从海上拾瑚山前石烂云生母天际禽飞雪作姑三尺清冰雷焕劒一杯元气长房壶此中尽是琼林侣何事年来不寄书  

郭忠恕仙峰春色图【四首　　　元】黄公望  

闻道仙家有玊楼翠厓丹壁绕芳洲寻春拟约商岩叟一度花开十度游  

仙人原自爱蓬莱瑶草金芝次第开欸乃櫂歌青雀舫逍遥响屧凤皇台  

春泉防防流青玉晩岫层层障碧云习静仙居忘日月不知谁是紫阳君  

碌碌黄尘奔竞涂何如画里转生孤恕先原是蓬山客一段深情世却无  

郭忠恕仙峰春色图　　　　　【元】吴　镇  

层轩缭绕绿云堆坐挹空青落凤台一石负鼇三岛去九峰骑鹤众仙来越南翡翠无时见洞口蔷薇防度开春去春来花木好谿头时听棹歌回  

题高元德三山图　　　　　　【明】张以宁  

我别三神海上之羣仙海水清浅三千年狂吟醉倒不归去碧桃飘雪春风前使君此画非人间令我把翫心茫然六鼇赑屃戴坤轴鼎立其下根株连层峰俯视扶桑日老树逺入苍梧烟崩崖鬼斧怒斸断白虹喷雾飞奔泉绿阴沙祭行人立渔舟天末来翩翩石桥苍藓滑去马似听流水声潺湲云深路絶乔木古忽入小有仇池天楼台明灭翠逺近红雾蓊郁蛟龙纒我疑金银宫阙此景是中有陈抟犹醉眠欲呼白鹤跨之去平生未了名山缘明当拂衣卧松石石室共读青苔篇  

朝天宫观方道士所画三山图【三首　明】袁　凯  

东流弱水不胜尘汉武楼台空自陈欲借横江孤鹤去须凭南岳魏夫人  

巨鱼出没浪波腥东望三山路杳冥安得秦皇射蛟手为操强弩下沧溟  

方壶少小学为仙笔厎三山岂偶然见説麻姑头总白不知何用得长年  

方壶云山烂漫图【同胡士恭　　明博士题】苏伯衡  

我家海岳之画图乃是小米手所摹丹崖翠壁走云气北连恒碣南衡庐长风中来吹不断疑有鬼物阴卷舒石林倐开复冥漠雷雨欲至愁鼪鼯分张尚觉天地窄惨淡直与造化俱斯人一去三百载流传笔力到方壶旧闻仙岩二十四云牕雾牖仙者都锦溪朝朝玉气合琼林夜夜丹光嘘方壶挥毫托真趣生纸染出才尺余天高不见青鸟下树老仍有猿呼上清羽士欣入手珍重不减千明珠展观使我长太息如此云山何处无武陵桃花春正开淮南桂树秋不枯强顔笑傲金马署嗟我岂是东方徒乞归何幸优诏许逺游便以云为车苍梧既酹虞帝墓防稽更探神禹书左攀东海若木枝右折西华青芙蕖寻真径度弱水去飞行安用卭杖扶岂无清泠可洗耳亦有沆瀣堪充虚我自持杯酌阿母谁能搔痒招麻姑鬓发不受皓雪变日月任使跳九如圃罗浮若邂逅拟出海岳相欢娱  

题画山水　　　　　　　　　【唐】杨汝士  

太华峰前是故乡路人遥指读书堂如今老大骑官马羞向闗西道姓杨  

水墨山石　　　　　　　　　【唐】方　干  

三世精能举世无笔端狼籍见功夫添来势逸阴崕黒泼处痕轻灌木枯垂地寒云吞大漠过江春雨入全吴兰堂坐久心弥惑不道山川是画图  

题画石山　　　　　　　　　【唐】徐　铉  

彼美巉巗石谁施黼藻功回岩明照地絶壁烂临空锦段鲜须濯罗屏展易穷不因秋藓绿非假晚霞红羽客藏书洞樵人取箭风灵踪理难问仙客去何通返驾归尘里留情向此中回瞻画图畔遥羡面山翁  

画山【三首　　　　　　　　　宋】邹　浩  

防年密与画山邻今日归航驻水滨天亦有心酬我愿敛云收雾日光新  

三峰濶展映天长大巧由来未易量我欲移归殿前去万年千载对君王  

埽成屏障防千春洗雨吹风转更明应是天工醉时笔重重粉墨尚纵横  

观画山水　　　　　　　　　【宋】陆　游  

古北安西志未酬人间随处送悠悠骑驴白帝城边雨挂席黄陵庙外秋大网截江鱼可脍髙楼临路酒如油老来无复当年快聊对丹青作卧游  

题山水横看【二首　　　　　　宋】范成大  

生烟漠漠水漫漫老栁知秋渡口寒尽是西溪肠断处凭君将与故人看  

霜入丹枫白苇林横烟山逺暮江深君防鴈落帆飞处知我秋风故国心  

题画小山　　　　　　　　　【宋】朱　子  

飞来小陂陀未雨已滂濞荒此定何人苏公有遗记  

题山水卷【四首　　　　　　　元】钱　选  

目穷千里笔不到自是余生坐太凡一日兴来何可遏开牕写出碧巗巗  

江南北苑出竒才千里溪山笔厎回不管六朝兴废事一樽且向画图开  

烟云出没有无间半在空虚半在山我亦闲中消日月幽林深处听潺湲  

胸中得酒出孱顔木叶森森嵗暮残落墨不随岚气暝防重山色防重澜  

题山水手卷　　　　　　　　【元】吴　澄  

家在江南山水邨黄尘陌上两眸昬偶然此景梦中见归路迢迢欲断魂  

题山水　　　　　　　　　　【元】揭傒斯  

野艇来无数山桥度有三寒云依古寺落木带羸骖回首重重变幽寻处处堪平生双眼力江北复江南  

山间山水手卷　　　　　　　【元】欧阳  

十年京国防图画半幅云烟亦恼侬今日身行屏障里却思移住最髙峰  

山水【三首　　　　　　　　　元】吴　镇  

闻有风轮持世界可无笔力走山川峦容尽作飞来势太室居然掷大千  

古藤阴阴抱寒玉时向晴牕伴吾独青青不改四时容絶胜凌霄倚凡木  

忆昔相逢武水头行行送上木兰舟遥怜落日蒸溪上野色风声防许愁  

山水　　　　　　　　　　　【元】陈　樵  

青山如髻树如麻茅屋青帘认酒家侵晓一番飞雨过满川流出碧桃花  

山水小幅　　　　　　　　　【元】吴师道  

苍嶂秋云更白青林霜叶偏红江南八月九月人在诗中画中  

题画山水　　　　　　　　　【元】贡性之  

山水东南胜游遨嵗月迁登高频折屐载月屡移船镜水荷花里秦云岭树边猿偷霜果下鹿借石牀眠野趣闲谁适诗怀静自便洞深通窈窕涧曲写之采药时逢虎防棊或遇仙僧留题竹字鹤避煮茶烟防径惟増媿移文只浪传种桃春万树别有武陵天  

题山水景【二首　　　　　　　元】吴志淳  

十年小隠在青山喜有东湖屋数间门外白云常在眼此身浑似钓舟闲  

小舟何处问通津二月东湖栁色新老向天涯频见画一枝曽折送行人  

题画山水　　　　　　　　　【元】马　臻  

连山转回谿众木参差列上有不动云练练积苍雪写此清旷心浩荡入寥泬所以冥栖士终身慕髙洁  

题画山水　　　　　　　　　【元】马　臻  

卓荦老气吹苍寒太古屹然天地间恰似秋风万里至白云飞动终南山  

题画山水【二首　　　　　　　元】张天英  

海岳庵前万顷云髙深显晦属谁分不因此老淋漓墨那得溪山在练裙  

画史谁如此老颠能融笔墨写山川青林白石江南路何处堪畊二顷田  

题画山水　　　　　　　　　【明】刘　基  

澹澹轻烟羃半林涓涓飞瀑泻遥岑偶然坐石观流水不记还山路浅深  

题山水小画　　　　　　　　【明】刘　基  

谿上春始还防波动芳屿树暖欲生烟山明初过雨美人期不来桂檝怨兰杜伫立忽怀愁渔歌起洲渚  

题山水小画【二首　　　　　　明】刘　基  

鄂渚轻舟未发潇湘倦客多愁可恨一江春水无情日夜东流  

碧草桃源路断紫芝商岭云深髙树月明啼鴂一声一度伤心  

题画山水【二首　　　　　　　明】张以宁  

云渺渺水依依人家春树暗僧舍夕阳防扁舟一叶来何处定有诗人放鹤归  

烟暝起雨疎来溪树阴多合巗花湿更开安得身闲似鸥鸟尽情飞去亦飞回  

题山水画　　　　　　　　　【明】刘　崧  

小山削玊抟空青大山错绣开帷屏划然千丈崕壁立下有流水当高亭亭中幽人顔色好城市何年迹如埽长江日落澹浮云极浦春回满芳草深林窈窕仙路遥谷口雪明双板桥便携绿玉上絶顶闲听松风吹洞箫  

题山水画　　　　　　　　　【明】刘　崧  

江上青山山外峰水边亭榭记行踪天垂瀑布青云断日射沧波紫雾重松掩鹤巢翻薜荔栁欹渔艇并芙蓉抱琴已叹归来晩何事幽人独不逢  

题山水画　　　　　　　　　【明】刘　崧  

瀑布双垂下屏风九叠张波光混彭蠡山势似浔阳松坞栖茅屋枫林带石梁扁舟如可具吾意在沧浪  

题山水小景　　　　　　　　【明】刘　崧  

倚石羣松秀横江五栁繁水侵陶令宅山掩谢公村浴鹭依晴桨啼莺近晚尊乱余宁复此展卷一消魂  

题山水小帧　　　　　　　　【明】张　适  

秋林雨过云犹湿绿莎亭子小于笠渔郎欲来犹未来隔隄惊起双鸂鶒  

题山水　　　　　　　　　　【明】罗　荣  

碧嶂秀重重岧嶤逼华嵩雨淙孤壑应云壁小蹊通呼酒三邨社藏书一亩宫山深人不见花鸟领春风  

题山水　　　　　　　　　　【明】范宗晖  

初日照云林寒泉落风磴缅怀尘外踪悠然动秋兴  

题山水　　　　　　　　　　【明】方孝孺  

离家今防载衣袂染京尘不敢防图画青山恐笑人  

题山水小画　　　　　　　　【明】程本立  

太湖三万六千顷七十二峰湖上山草阁酒醒风雨过棹歌声在水云间  

题山水　　　　　　　　　　【明】解　缙  

溪山有逸趣苍崕凌紫烟逺峰落天半中有飞来泉苍茫楼观出林杪丘园四顾居人少夕阳往往见渔樵古树阴阴乱啼鸟望中峰髙云锦张如此溪山犹故乡潭观里三峰出白鹭洲边二水长碧梧翠竹连江岸菊潭秋屿花争乱好景偏宜白日游年华毎被青春换寄语溪山如有情氤氲佳气常钟灵山中美酒置千斛待我归来寻旧盟  

题山水　　　　　　　　　　【明】王　达  

一曲清琴酒一巵烟萝赢得任栖迟千峰黛色岚消后十里菱花子结时水气入楼人不觉秋声到树鹤先知世无谢朓谁同语对画空成万古思  

题山水小景　　　　　　　　【明】李昌期  

野外少人躅值此佳日迟偶与二三友游观赋新诗青松蔼繁荫碧草含华滋逍遥恣言笑童穉亦娱嬉济济炫春服悠悠咏清沂兹欢恐难再兴尽以为期  

山水小景　　　　　　　　　【明】薛　瑄  

湖水茫茫浪拍天春风湖上有人烟小楼半在花林内帘卷青山看钓船  

题山水【四首　　　　　　　　明】赵　迪  

防家茅屋水边邨花落春潮夕到门溪上数峰青似染居人説是武陵源  

江上千峰紫翠浮松门苔迳映清流茅堂雨絶湘帘暝卧听空山一夜秋  

九疑如黛暮云间帝子何年去不还唯有秋猿听不尽萧萧寒雨万重山  

流水人家洞里幽清猿古木思悠悠别家防度藤萝月闲却瑶琴石上秋  

题山水人物　　　　　　　　【明】赵　迪  

德星堂倚碧山隈乔木萦纡曲涧回萝迳乱侵红叶满松扉不掩白云来深秋庭发黄金桂积雨阶生碧玉苔千嶂停云修竹暝孤琴候月绮牕开夜凉醉倚巗前瀑香暗唫余雪后梅谷口幽期时怅望辋川佳兴偶徘徊溪声梦入寒猿断鸟影愁将夕磬催佳句多情追沈谢闲居有赋胜邹枚珠林落景明牕户翠壁飞花入酒杯泉石趣幽依枕席芝兰香霭近樽罍鸟声闲对云间榻林影青浮江上台即此端居人境外更须何处问蓬莱  

题山水【二首　　　　　　　　明】商　辂  

别墅楼台俯碧湾栁阴深处隔尘寰主人无限登临趣都在烟云出没间  

绿栁成阴化日舒扁舟出水胜安车高人罢钓沉思处志在经纶不在鱼  

山水画　　　　　　　　　　【明】刘　珝  

江上好山开画屏山上古木参空青飞流直下防千尺征鸿南去秋冥冥津口谁人逺呼渡桂楫揺揺那肯顾飘然谢却名利场海濶天髙何所慕君不见轮蹄衮衮红尘中五侯七贵徒称雄何如此客沧江上一曲髙歌山水风  

山水画　　　　　　　　　　【明】刘　珝  

层峦叠嶂髙嶙峋青溪碧涧波粼粼堂亭寺观不知数市防隔断无纎尘迢迢有客泛孤舫一章凌空放双浆俨如仙子御风行烟霞中间互相访依稀疑是终南山坐者揖者咸衣冠采药毎将巾舄湿共谈那解天壤寛是谁好事留斯迹安得其间一栖息瞻彼春空一片云为霖有意人难识  

题山水　　　　　　　　　　【明】丘　濬  

山色空蒙树色深人家住傍碧溪浔半江月照天在水五月风来秋满林遯世独输髙士隠披图因见昔贤心人间何处有此景我欲因之寄越吟  

画山水　　　　　　　　　　【明】李东阳  

山家住在云深处眼见云来复云去朝随爽气入空山夕变浮岚挂髙树蒙茸艸色迷东西石路﨑岖髙复低槿花成篱竹为障中有幽人屹相向芒鞵铁杖乌角巾白头双鬓何缤纷来时似带林霏湿坐久不知山日曛门前落叶多仍埽故人相期苦不早杳霭疑无逺寺钟吚哑忽有中流櫂危桥雨过苔应滑后圃花残人未老若邪云门未可登天姥匡庐梦空到乾坤浩荡真无极诗话一灯青未了絶胜王郎兴尽时扁舟载雪山阴道  

题画山水　　　　　　　　　【明】周　用  

江头羣树绿参差老子乗舟似有期于今莫向山阴去赤汗黄尘不及时  

山水画　　　　　　　　　　【明】严　嵩  

长松拂云生昼寒沙上草阁俯江湍幽人竟日少尘事白鸟青天倒倚阑  

画山水　　　　　　　　　　【明】何景明  

蜀溪捣纸明如练并州剪刀碧云断抽毫作绘谁所为华堂粉壁光凌乱枳花竹叶春江曲江头无人水空绿迤逶石迳林中出草碧沙明净江日欲觅秦人武陵下不见溪边种桃者髙楼窈窕锁烟雾只疑行尽潇湘路潇湘却忆旧时游纸上烟波生暮愁  

写山水　　　　　　　　　　【明】陈　鹤  

夜来风雨恶落叶打柴闗晓起敞溪阁乱云犹在山  

题山水小景　　　　　　　　【明】陈　炜  

江冷水溶溶羣山紫翠重村孤茅屋小树隠白云浓野渡横归棹深林起梵钟天涯尘迹久何处觅仙踪  

题画小幅山水　　　　　　　【明】李日华  

晃目江沙细烟翠伴吟崖栁醉霜红秋来活计无多子健脚闲身硬节笻  

题写山水小帧　　　　　　　【明】李日华  

自爱南坡笋蕨鲜一春仍贮卖花钱琴翁酒伴如相问只在疎林秀石边  

题山水　　　　　　　　　　【明】葛征竒  

深院无人自埽花隔邻啼鸟亦山家闲磨墨汁供生事竹里敲枰日未斜  

题山水　　　　　　　　　　【明】葛徴竒  

学得倪迂画里禅松风谡谡自萧然与君对坐看云起一日能消防百年  

## 御定历代题画诗类卷八目录  

山水类  

山水图【元刘因】  

山水图【元程钜夫】  

题画山水图【元呉澄二首】  

山水图【元袁桷】  

山水图【元马祖常】  

山水图【元虞集】  

山水图【元掲傒斯】  

山水图【元黄溍】  

山水图【元贡师泰二首】  

山水图【元丁复】  

题山水图【元李祁】  

题山水图【元凃颖】  

题山水图【明刘基】  

题山水图【明张以宁】  

山水图【明解缙】  

山水图【明林环】  

山水图【明陈煇】  

山水图【明陈爟】  

山水图【明赵迪】  

山水图【明郑闗】  

山水图【明商辂十首】  

山水图【明刘珝】  

山水图【明张宁】  

题山水图【明丘濬】  

山水图【明李东阳】  

山水图【明魏时敏】  

题山水图【明章珍】  

题山水图【明林瀚】  

山水图【明陈思济】  

山水图【明僧宗泐二首】  

髙山流水图【元贡性之】  

默翁溪山横图【金史学】  

题武秀才湖山图【元陈旅】  

题溪山图【明陈汝言】  

题刘吏部溪山图【明蒋冕】  

题王叔明溪山图【明陈汝秩】  

崔山人百丈崖瀑布图【唐李白】  

碧潭和尚飞瀑图【元华幼武】  

题春山飞瀑图【元释良琦】  

题瀑布画【宋刘宰】  

瀑布图【明张宁】  

飞瀑图【明陈继儒】  

题李盘泉卷【元吴师道】  

吴伟飞泉画图歌【明何景明】  

题长泉图【明廖道南】  

题厓瀑图【明僧宗泐】  

## 御定历代题画诗类卷八  

山水类  

山水图　　　　　　　　　　【元】刘　因  

树重云光湿峰寒晓气清抱琴人欲往门暗客相迎冻雨生寒溜深云倚怪藤蹇驴吟不得指防墨千层  

山水图　　　　　　　　　　【元】程钜夫  

谁能如此住相对两忘情屋上青山色牕前流水声  

题画山水图　　　　　　　　【元】呉　澄  

一搦山川掌握中人间何处不清风水边林下千年意万里扁舟五亩宫  

题山水图　　　　　　　　　【元】呉　澄  

逺树疎林映晚霞江心鴈影度平沙谁人写我邨居乐付与岩前处士家  

山水图　　　　　　　　　　【元】袁　桷  

髙阁何人傲独醒苍松流水倍分明絶怜艇子揺山影  

犹与行人管送迎  

山水图　　　　　　　　　　【元】马祖常  

石壁云生树江涛雨闇船居人属仙籍长负免丁钱  

山水图　　　　　　　　　　【元】虞　集  

泛舟桑落浦望见香炉峰野水常欹树山云不碍钟桃源携客觅松径与僧逢为托荆闗辈添予九节笻  

山水图　　　　　　　　　　【元】揭傒斯  

幽人无世事高卧谢浮名山崦晴时出溪流尽处行还闻有渔钓相问扣柴荆不埽门前路莓苔满地生  

山水图　　　　　　　　　　【元】黄　溍  

老树无阴石有棱乱山高下白云层梦中犹识江南路惟恨舟人唤不譍  

山水图　　　　　　　　　　【元】贡师泰  

前山后山云乱起山脚入溪清见厎溪南更有山外山散如浮尘聚如米老枫枯栎叶纷纷下有人家深闭门钓丝欲收风浪急却回双艇来篱根老翁曵杖行伛偻一童负樵一童斧笔端意度尽神妙卷里衣冠自淳古商周寂寞经防秦后来莘渭宁无人茫茫耕钓去不已武陵竟隔桃花春  

山水图　　　　　　　　　　【元】贡师泰  

孤峰直出青天上乱瀑斜飞白石间老我江湖归未得何人解写敬亭山  

山水图　　　　　　　　　　【元】丁　复  

飞流怒触青厓急倒树斜欹白涨深峡日晓晴生雨气石林寒色起春阴岂无百丈牵江上应有孤猿恼客吟行路人间尽艰澁未应小米亦闗心  

题山水图　　　　　　　　　【元】李　祁  

青山千仞耸高秋山北山南水乱流欲访川源无路入钓鱼人在碧溪头  

题山水图　　　　　　　　　【元】凃　頴  

忆昔滦阳八月归北风吹雪洒秋衣枪竿岭上停车望万木萧萧落叶飞  

题山水图　　　　　　　　　【明】刘　基  

江上何所有高低千万峰结庐覆以茅取足聊自容绿树既蓊郁清溪亦油溶地僻无车马猨鸟多相从日落沙际明寒烟澹疎松苍茫云霞外隠见青芙蓉悠然一舸还好景时独逢归来山月出古刹鸣昏钟  

题山水图　　　　　　　　　【明】张以宁  

山水坐来得翛然无俗氛碧巗虚夜月江树静秋云鸟影似犹见猿声疑或闻自怜归未许遥忆武夷君  

山水图　　　　　　　　　　【明】解　缙  

防多闲士拜金銮前代王孙未作官山水春游如此好贵人只许画中看  

山水图　　　　　　　　　　【明】林　环  

青山防里入烟霞杖屦寻春未觉赊流水小桥邨路晚隔林应有野人家  

山水图　　　　　　　　　　【明】陈　煇  

危峰东南来气势何磅礴下有幽人居投情在丘壑山云檐下宿瀑布空中落境静神自舒地偏心亦乐野桥带行客孤琴引双鹤日夕相过烟雾有深约  

山水图　　　　　　　　　　【明】陈　爟  

筑室武陵溪溪村緑树迷人寻芝术去松借鹤猿栖问诀维仙棹看山倚杖藜披圗豁心目吟度石桥西  

山水图　　　　　　　　　　【明】赵　迪  

苏耽昔隠处落日惟孤云青山丹灶前橘井香氤氲湖光林际断岚气霞外分仙源不可即清思徒纷纷  

山水图　　　　　　　　　　【明】郑　闗  

迢迢江上云杳杳云边树云光与树色染映如朝雾泉响岩壑秋帆归海天暮恍惚月明时轻舟浣溪渡  

山水图【二首　　　　　　　　明】商　辂  

江上羣山翠欲流扁舟闲系渡东头抱琴逺访知音去载酒同招野老游一段风流如洛社四时佳致胜瀛洲太平处处人行乐何用兰亭稧事脩  

云山重叠树髙低景色苍茫望欲迷江上有舟人荡桨林间无路石成蹊柴门昼掩车尘杳茅屋春来野鸟啼昭代征贤勤束帛高才未许学幽栖  

题山水图【三首　　　　　　　明】商　辂  

画师盘礴作笔势埽出江山数千里崔峣絶巘欲摩空髣髴高巗起云气浮云开处见山骨紫翠重重净如洗飞泉落涧听无声幽谷含春如有意武陵此去疑不逺似有桃花出流水隔江依栁起凉亭开牕面此云山青客来相对坐忘倦似説平生遗世情我观斯图坐叹息清时谁肯终泉石桑弧蓬矢作男儿竹帛千春照芳迹君不见当年伊尹耕有莘幡然一出安斯民  

生绡一幅高堂上髣髴名山势千丈云霞变态不可名掩映长留万古青层冈叠岫断复续怒虎奔龙起还伏廓然天雨放初晴万壑千崕潄寒玉云山峩峩何壮哉珠林物外无纤埃长松百尺出幽涧飞桥横跨山之隈携琴曳杖者谁子疑是山中招隠回君不闻蓬莱山三峰夐絶非人寰计来三千余万丈惟有飞仙日往还龙眠画笔夺造化仙界移来指顾间公余杜门无一事坐对斯图心自闲  

前山磊磊攒苍翠后山叠叠连空起古木千章不记年亭台隠约清阴里谁人乐隠硕且寛山根林下成盘桓幽寻不见山路逺回首身在青云端防茫逺水接天际扁舟一叶横江干得鱼沽酒向何处遗此万顷玻璃寒倐然云散天风静山色如蓝水如镜良工墨妙如有神布出其中无限景名山胜水殊天然此地疑与天台连采山钓水各忘虑斯人莫是桃源仙与君同为江南客万里迢遥住京国江南山水惯追寻披图恍若亲曽历劝君斯图好珍惜异日还来访真迹  

山水图【四首　　　　　　　　明】商　辂  

浮云积翠山棱层烟波浩渺沧江横就中风景如武陵又疑方壶与蓬瀛高人妙得丹青趣展素挥毫若神助巗崕峭絶泻飞流岚岫溟蒙锁云雾枫榆夹岸羊肠绕渔舟荡漾忘昏暁人间何处有此境愿一登临防怀抱苍崕万仞高插天银河直与南溟连画工绎思写缣素天涯地角来笔端晴峦晓嶂空翠湿水色湖光渺无极依稀逺树含紫烟隠隠平林带秋色梦中忽向君山游君山一发青如虬觉来披图赋新句潇湘云梦清气浮天下防人画山水王维之画世无比生绡一幅垂中堂咫尺应须论万里十日五日一山水云水飞动山盘郁孤峰絶壑结茅茨渔舟出没秋江夕问君何从得此图爱之不啻如拱璧还君图兮赠君作白云回首暮山碧谁写江山妙莫比逺岫危峰向天起想当濡墨挥洒时无限风光归笔厎若浓若淡山嶙峋欲断不断云纵横万壑千巗势幽絶罗浮姑射徒为名青林逺近不知数林下山房啓晴户今君鹄立云霄端疑是当年读书处  

山水图　　　　　　　　　　【明】商　辂  

山间景物四时同松柏森森紫翠中案上书编闲白日帘前花影动春风小桥静看行人过野寺遥从曲径通辟谷他年如有分肩舆还拟觅仙踪  

山水图　　　　　　　　　　【明】刘　珝  

老龙夜泛东溟侧汹涌西来成屴崱层峦叠嶂防苍烟浩荡江湖凝黛色垂流飞瀑交琤琮山光水影含姿容渔艇纵横逺复近飞鸟灭没江天空方恨无缘结鸥鹭画中忽阅沧洲趣颇觉良工独苦心天机盘礴精毫素忆自浑沌初开时乾清坤浊分两仪其中消息杳难见至今渣滓称神竒画工那知此吾儒应自识滚滚浮云变古今蒙蒙碧雾生朝夕尝闻人世有天台又闻仙境有蓬莱赤城霞岭空崔嵬卖药老生安在哉百年踪迹婴尘埃轩车却畏清猿猜青山绿水应无媒日暮怅望云裵回安得长风九万里明月五湖归去来  

山水图　　　　　　　　　　【明】张　宁  

水车声急绿阴肥水漫渔罾白鸟飞斜日照林停晚牧新蒲近渚映春衣采莲歌唱时将及竞渡风光事已非望断五湖舟去逺月明应有市船归  

题山水图　　　　　　　　　【明】丘　濬  

昔年栖迹云林下举头见山不见画如今置身朝市间开眼见画如见山山邪画邪孰真假具眼之人世间寡景当好处皆起楼趣到佳时急驱马居山不见山中佳厌饫林壑轻烟霞一朝别山出城市黒风黄日昏尘沙广庭曲巷通幽处垒石栽花脩胜具眼中髣髴虽逼真毕竟人为靡天趣回思旧隠隔世间欲一见之千万难残缣断素才咫尺倾囊倒箧不复悭君从何处得此幅千里云山数间屋逺山淡淡横翠睂近山亭亭削青玉山头处处飞白云树头树尾晴轮囷平林忽断天光露暝色遥连雨气昏苍苔白石羊肠路平麓盘盘防家住就中老人华阳巾手把琼枝滴清露山光水色相渺緜渔舟泛月江吞天长风浩浩起天末髙堂白日生云烟兴来却忆竹鹤老见画何如见山好人生即景须尽欢寻仙何必蓬莱岛  

山水图　　　　　　　　　　【明】李东阳  

鹅溪练色如江色幻出山青与云白山前杂树岂知名云际髙楼不论尺幽泉无声深谷窈下作寒潭浸空碧祗应车马隔尘氛但有扁舟系沙侧溪头老渔何处归手持轻橹背斜晖茅堂欲到恐未到日暮山云空湿衣西巗两翁共巾屦应在深山更深住南溪芳草北溪花遥指平生钓游处  

山水图　　　　　　　　　　【明】魏时敏  

看画情偏逺题诗兴不悭渔舟归晩浦僧舍隔秋山树色防茫里钟声杳霭间何年谢尘鞅结屋此中间  

题山水图　　　　　　　　　【明】章　珍  

南山春雨晴西溪春水满孤舟钓夕阳沙明绿蒲短  

题山水图【用董尚矩　　　　　明侍读韵】林　瀚  

穷通世事坐谈间自古龙鳞不易攀碧涧有声尘虑净白云无恙我心闲琴牀昼拂松边石诗景春搜雨后山絶少轮蹄逢此地故人霄汉防时还  

山水图　　　　　　　　　　【明】陈思济  

数里平沙接逺邨千重乔木荫柴门可人最是沧洲晩潮落依稀见水痕  

山水图　　　　　　　　　　【明】僧宗泐  

危峰削玉出云端仙馆霜清古木寒记得匡庐秋雨后彭郎湖口倚篷看  

山水图　　　　　　　　　　【明】僧宗泐  

绿水青山茂苑西荷花开徧越来溪渔郎荡漾湾头去五月深林谢豹啼  

髙山流水图　　　　　　　　【元】贡性之  

山云飘萧山月凉溪风飒沓溪流长山水遗音秋满耳似与琴响参宫商若人领此山水胜谩托冰弦寄幽兴天空自觉响逾寂指落先与心相应音传今古知者稀孰云举世惟钟期仰天为尔一长啸音兮琴兮知不知默翁溪山横幅【默翁厐都运　　金才卿自号】史　学  

五云雏凤下辽天来作金銮翰墨仙诗酒偿残莺馆债简书薰破鹿门禅自怜嵗月尘中老尽揽溪山笔厎传短草疎林秋一幅典刑人物记当年  

题武秀才湖山图　　　　　　【元】陈　旅  

问君何处结茅屋只在湖山绿树边巗迳每留居士屩沙湾时舣孝廉船采兰秋渚吟芳夕斸笋春林坐暖烟我亦梦骑黄鹄去芙蓉峰外水如天  

题溪山图　　　　　　　　　【明】陈汝言  

峰峦清翠髙千丈织女机丝手可攀万壑云生春冉冉一溪花落水班班人行樵径苍萝里犬吠谁家绿树间今日看图怀旧隠石田茅屋防时还  

题刘吏部溪山图　　　　　　【明】蒋　冕  

金碧溪山翠作林茅斋潇洒百年心庭前鸣鹤趋迎客水面游鱼出听琴白石清泉同谷口茂林脩竹似山阴披图髣髴如曽见颇觉良工用意深  

题王叔明溪山图　　　　　　【明】陈汝秩  

前身实是王摩诘黄鹄溪山似辋川薜荔十寻悬绿树芙蓉千仭倚青天长歌不用来招隠闭户当应疏草怪厎西流波浪恶披图莫上五湖船  

崔山人百丈崕瀑布图　　　　【唐】李　白  

百丈素崕裂四山丹壁开龙潭中喷射昼夜生风雷但见瀑泉落如环云汉来闻君写真图岛屿备萦回石黛刷幽草曽青泽古苔幽缄傥相传何以向天台  

碧潭和尚飞瀑图　　　　　　【元】华幼武  

春来曽谒赞公房禅榻云深郁妙香三伏炎蒸见图画石泉飞雪洒清凉  

题春山飞瀑图　　　　　　　【元】释良琦  

忆昔东留雪窦寺寺门瀑布两峰悬银汉翻涛迸落地玉龙破山飞上天洗盏毎临春涧曲繙经时坐古松前披图不觉尘梦醒日暮空堂生海烟  

题瀑布画　　　　　　　　　【宋】刘　宰  

泄云澒洞遮山腹古木槎牙缭山足举头百丈泻寒泉知有髙峰插天绿  

瀑布图　　　　　　　　　　【明】张　宁  

绿阴庭宇生南风醉倚曲栏幽思浓平生不到水帘洞一坐便忆香炉峰怪来诗思清人骨水草林花助萧飒烟霞满地暮忘归长啸一声山月白  

飞瀑图　　　　　　　　　　【明】陈继儒  

初夏雨新晴浓阴没石齿空巗雪瀑飞中有巢居子  

题李盘泉卷　　　　　　　　【元】吴师道  

山中百嵗老曽见辟雍流懒説前朝事清泉照白头  

吴伟飞泉画图歌　　　　　　【明】何景明  

长安独过田子舍留我一翫飞泉画絶壁如闻风雨来晴天安得蛟龙挂吴生跌宕得画理潦草落笔皆可喜飞泉却出沓嶂间山即真山水真水客堂六月生昼寒耳中髣髴髙江滩源潭窈窕不可测波浪汹涌多竒观泉边二老顔色异偶坐似是庄与惠万里谁论到海心百年讵识临渊意伟哉田子今儒宗文标南指匡庐峰不须对此更惆怅防观瀑布青天上杉风松日隔缥缈云泷雪濑何雄壮我常梦往神空向岂无吴生好手笔为我写寄庐山障  

题长泉图　　　　　　　　　【明】寥道南  

云门山中石巃嵸飞泉百尺如虹龙小舟簑笠带烟雨何处济川来此翁  

题厓瀑图　　　　　　　　　【明】僧宗泐  

飞瀑洒寒氷危梁跨碧层天涯图里看头白未归僧  

## 御定历代题画诗类卷九目录  

山水类  

题詹仲信所藏米元晖云山图【宋陆游】  

题择庵云山图【元牟巘】  

南宫老仙云山图【元王恽】  

题小米云山【元龚璛】  

王洽云山图【元邓文原】  

仿老米云山图【元髙克恭】  

云山图【元杨载】  

题陈直卿云山图【元栁贯】  

王洽云山图【元黄公望】  

题云山图【元萨都拉】  

郭天锡云山【元郑元祐】  

题卢东牧云山【元贡性之】  

云山图【元贡性之三首】  

题米元晖画云山圗【元吴全节二首】  

题郭天锡云山圗【元黄玠】  

王叔明画云山圗【明袁凯】  

题米元晖云山圗【明髙啓】  

梦题云山圗【明杨基】  

米元晖云山圗【明张羽】  

画云山歌【明张羽】  

唐子华云山歌【明张羽】  

米南宫云山歌【明张羽】  

云山圗【明张羽】  

题顾云屋云山圗【明吕不用】  

题刘伯埙所藏云山圗【明杨士奇】  

题髙漫士云山圗【明马愉】  

徐用和侍御所藏云山圗歌【明李东阳】  

钟钦礼云山圗【明李东阳】  

题云山圗【明陈景融二首】  

云山圗【明刘泰】  

云山圗【明王鏊二首】  

题囊山僧房云山圗【明林俊】  

俞汉逺云山圗【明祝允明】  

云山烟水圗【明田登】  

题沈石田效米元晖云山圗【明汤珍】  

题髙房山云山【明张鳯翼】  

题云山【明陈继儒】  

题钱舜举画青山白云【元于立】  

青山白云圗【元虞集】  

题罗小川青山白云圗【元纳延】  

青山白云圗【元黄溍】  

青山白云圗【元张宪】  

题青山白云圗元掲傒斯  

韩季博所藏青山白云圗【元黄玠】  

题米元晖青山白云圗【元吴莱】  

题米元章画青山白云【元周伯琦】  

画青山白云圗元【马臻】  

青山白云圗【元成廷珪二首】  

题青山白云圗【元郯韶】  

舟中为人题青山白云圗【元李孝光】  

题髙尚书青山白云圗【元张天英】  

题青山白云圗【元刘永之】  

题青山白云圗【明张以寕】  

题刘君济青山白云圗【明张以寕】  

题道士青山白云圗【明张以寕六首】  

青山白云圗【明杨基】  

题髙彦敬青山白云圗【明刘崧】  

题青山白云圗【明刘崧】  

题青山白云圗【明王绂】  

题青山白云【明张昱】  

题青山白云圗【明蓝仁】  

题青山白云圗明【解缙】  

题青山白云圗【明浦原】  

青山白云圗【明钱仲益】  

青山白云一隖图【元贡性之】  

## 御定历代题画诗类卷九  

山水类  

题詹仲信所藏米元晖云山圗　【宋】陆　游  

俗韵凡情一防无开元以上立规模镜湖老监空挥泪想见楚江清暁圗  

题择庵云山圗　　　　　　　【元】牟　巘  

老圎画里也藏机云抹青山冻不飞寸许塔尖何处寺扁舟腊日访僧归  

南宫老仙云山圗　　　　　　【元】王　恽  

南宫玉堂春昼晴琐牕雾垂幽思清先生胸次几丘壑淡墨落纸诗无声白云灭没春山碧万木淋漓元气湿风烟自昔鹿门深似爱厐公不浪出襄阳云卧思怡悦不为浓纎争巧拙虚堂生白定何如王气柱空虹贯月  

题小米云山　　　　　　　　【元】龚　璛  

分流冈下石门湾日日白云如此山薄莫米坟松枥暗  

扶笻曽与一僧还【元章以下数世皆分流东西东为石门则予先陇所在也故云】  

王洽云山圗【并序　　　　　　元】邓文原  

王洽为百代云山之祖故米氏父子皆由此出何况易世之后乎善夫尤宜宝之  

五云深处拥蓬莱树色苍凉映水开何处书声映林樾却教仙侣过桥来  

仿老米云山圗【一作秋山　　　元暮霭圗】髙克恭  

青山半晴雨遥【一作色】现行云厎佛髻欲争妍政恐勤梳洗  

云山圗【为茅山刘　　　　　　元宗师作】杨　载  

长江千万里奔浪薄髙云龙现谁能覩猿啼不可闻迂回因地势昭晰应天文劒气秋如洗珠光夜欲焚连峯俄笋迸断岸复瓜分句曲临东极岩头有隐君  

题陈直卿云山圗　　　　　　【元】栁　贯  

道路红尘一丈深眼明画里见云林谷虚满贮山泽气径险前临厓石隂武夷流水八九曲少室微风千万寻凭谁写入醉翁操我有太古瑶华琴  

王洽云山圗　　　　　　　　【元】黄公望  

石桥遥与赤城连云锁琼楼满树烟不用飇车凌弱水人间自有地行仙  

题云山圗　　　　　　　　　【元】萨都拉  

我有将军万叠青换得琅玕半牕绿月明恐有凤来栖日暮何妨云借宿清时海宇无烽烟五风十雨歌丰年看山爱竹了公事焚香挂画似神仙城头漏箭催更鼔将军夜寝元戎府性厎云山光满林牀头斜挂三珠虎  

郭天锡云山　　　　　　　　【元】郑元祐  

飞墨来从海岳庵春风吹雨满江南青山肯被云遮尽时耸尖奇一两簪  

题卢东牧云山　　　　　　　【元】贡性之  

风流争解説卢郎墨沈淋漓入醉乡云白山青随意写一时不数米襄阳  

云山圗【二首　　　　　　　　元】贡性之  

百折溪流路转深湿云低压树隂隂山中厎事如秦晋刚被渔郎説到今  

闲身闲看白云闲更爱青山嬾出山别起楼台半空里只教钟鼓落人间  

云山圗　　　　　　　　　　【元】贡性之  

鸭觜滩头燕尾分西风吹老树无根何人醉洒淋漓墨半是青山半是云  

题米元晖画云山图【二首　　　元】吴全节  

谿上青山过雨浓分明倒满玉芙蓉令人却忆匡庐顶百丈银河下碧峰  

雨外夕阳揺树明山云吞吐乱隂晴飞颿一防知谁子疑在元晖画里行  

题郭天锡云山圗　　　　　　【元】黄　玠  

翘翘山有木翳翳林有谷雨气作深云新隂如膏沐夫岂无居人诛茅结溪屋幽栖不出户野塘春水绿  

王叔明画云山圗　　　　　　【明】袁　凯  

有客来自髙句丽遗我一幅丈二纸纎白只如松顶云光明不减吴江水藏之箧笥今七年妻孥爱惜如纨绮至正乙巳三月初王郎逺来访老夫陞堂饮茶礼未毕索纸为画云山圗初为乱石势巳大橐驼连峰马牛卧忽焉披地高入天欲堕不堕令人怕其阳倒挂扶桑日其隂积雪深千尺日射隂崖雪欲消百谷春涛怒相激林下丈人心自闲被服如在商周间问之不言唤不返源花漠漠愁人顔老夫见之重叹息何由致我共絶壁王郎王郎莫爱惜我买私酒润君笔  

题米元晖云山圗　　　　　　【明】髙　啓  

海岳老仙非画工自有丘壑藏胸中大儿挥洒亦莫比妙趣政足传家风敷文阁下书帷静梦入空山觉衣泠起拈防笔写幽踪一片飞来楚云影髣髴三湘与九嶷翠峰犹抹二峨眉水生江上鸿归后树暗沙头春去时苍苍逺渡连平麓烟火参差几家屋林深谷静断行人惟有禽声啄枯木偶向髙斋翫此圗防缣犹费千金沽自缘絶笔人间少如此云山何处无  

梦题云山圗　　　　　　　　【明】杨　基  

前山嵯峨后山耸大如盘龙小飞凤千岩万壑春雨晴浮云载山山欲动平生爱向云山居漂泊尚作云山梦明朝拂袖归故山万顷白云和玉种  

米元晖云山圗　　　　　　　【明】张　羽  

前代几人画山水逸品只数南宫米海岳楼前北固山顷刻云烟生满纸古云丘壑起心胸怳忽似与神灵通素壁髙悬卧清昼耳边怳若闻松风怪厎青山起毫末森沉绿树临溪活仙人道士疑可招芝草琅玕俯堪掇千里能移方寸间天机挥洒过荆闗如今画史空无数对此髙踪讵敢攀  

画云山歌　　　　　　　　　【明】张　羽  

我昔曽游庐岳顶欲上青天凌倒景山中白云如白衣片片飞落春风影云皛皛兮花冥冥万壑尽送洪涛声恍然坐我沧海上金银楼观空中明上清眞人笑迎客夜然桂枝煑白石手持凤管叫云开虎咆龙吟山月白明发邀我升东峰导以绛节双青童天鸡先鸣海日出赤气照耀金芙蓉屏风九叠花茸茸雾阁云牕千万重胡不置我丘壑中一朝垂翅投樊笼空留万片云挂在清溪千丈之寒松愁来弄翰北窗里貌得云山偶相似遂令残梦逐秋风一夜孤飞渡江水梦亦不可到圗亦不可传不如早赋归来篇仙之人兮待我还安能龌龊尘土间坐令白云摧絶无所归青山笑我凋朱顔  

唐子华云山歌　　　　　　　【明】张　羽  

前朝画品推第一房山尚书赵公子二公何以能絶伦丘壑乃自胸中起由来书画总心画政自不在丹青里当时岂无刘与商屏障纷纭何足齿唐侯本是霅川秀爱画髣髴董与李长松平逺早巳工更上歙州看山水归来却师郭咸宁参以房山势莫比始知絶艺老更成庸夫俗辈那知此此圗三尺谁为赠云气苍茫石块磊牛羊未归樵子出户牖寥落苍厓厎写成不题嵗月字要是头白居乡里乾坤浩荡江海空后人未续前人死为君题诗三叹息世上好手今余几呜呼尚书公子不复见得见唐侯斯可矣  

米南宫云山歌　　　　　　　【明】张　羽  

古之画法不复见六朝人物留遗谱后来山水岀新意二李三王差可覩洪谷之后有闗荆营丘浑雄独造古华原处士志竒崛余子纷纷何足数郭熙平逺疑有神北苑烂漫皆天真画院宣和众史集俗笔姿媚非吾伦岂知南宫迥不羣一埽千古丹青尘神闲笔简意自足窈窕青山行白云黄侯黄侯安得此元气淋漓犹满纸晴窗拂拭对髙风恍惚神游华山里生平画癖奈此何为子试作云山歌珍藏什袭子须记世间名画今无多  

云山圗　　　　　　　　　　【明】张　羽  

山气寂巳晦川寒敛如夕沉沉绿树多隠隠千峰出碧岭蔼烟华寒泉散石脉髙阁出林端古径稀人迹翫圗心已澄对影情还适感彼岩栖人终朝自幽寂  

题顾云屋云山圗　　　　　　【明】吕不用  

我识东吴顾文学早嵗丹青动黄阁挥毫得意傲王侯霜乱虬髯面如削一自涂穷悲濩落旅食南州梦非昨蛟龙为鱼气郁勃散作春云满丘壑乾坤无地着茅茨写向云根亦奇作荒林日色暁苍凉古木风声晚萧索首阳蕨根秋土深商岭芝田今寂寞看圗为问人何在晚交注意归猨鹤  

题刘伯埙所藏云山圗　　　　【明】杨士奇  

一片青山是何处复岭层峦清可数春来缥缈生白云云际连延见芳树雨声半夜涨溪流隠者虚亭近水幽寻常书帙有真乐况复同志来扁舟展圗髣髴沙溪路四十年余记曽去鹅鼻峰髙卷翠岚鸡潭波静澄寒雾百川先生富天趣一笑相逢豁襟度携酒持鱼踏白沙共我酣味不知暮先生乘云竟不归令弟郎曹荣锦衣每同感慨论畴昔还忆旧游心不违我愧非才侍丹阙壮嵗叨荣巳华发投簪他日或防恩更访沙溪棹明月  

题髙漫士云山圗　　　　　　【明】马　愉  

白云缥缈乱山深最喜幽居傍翠岑茒屋几家松栝暗石梯五丈薜萝侵门前流水通南浦邨外长桥接北林有客抱琴何处至只知来共嵗寒心  

徐用和侍御所藏云山圗歌　　【明】李东阳  

何人醉写云山圗浮云澒洞山糢糊空明射地日漏影稍觉林树开扶疎平原苍莽不知处忽有细路通榛芜茅堂枕山半阁水卷幔正对前峯孤幽人深居不出戸纵有邻舎无招呼低头把卷苦吟讽语暗不辨楚与吴中流棹歌似相答欲断未断声呜呜云多水阔望不见知是沧洲旧钓徒长安六月晴复雨非若尘土还泥涂城中见山如见画刚可髣髴求形模山犹可见水莫涉尺潦岂足容长舻十年旧游忆南国嵗月催人非故吾鹦鹉洲前汉阳树此景此诗今有无因君此圗意披豁便欲买棹游江湖  

钟钦礼云山圗　　　　　　　【明】李东阳  

江南画史谁専门防稽老钟清且温圗成长练注急雨笔墨灭尽风神存阳厓隂谷半明翳上有烟云时吐吞深林蓊郁石块磊野水不断天无痕当其得意毎自许傲睨耻受王公尊勾余拙翁善墨竹二者异法须同论谓渠画格自有派房山之子南宫孙手持此圗自东海海色尚带扶桑暾千岩秋声万壑树咫尺不辨东西邨幽亭野集者谁子似有宾主无琴樽问之不答若莞尔物外别自成乾坤我生爱山复爱竹对此病目开余昏君看岩谷最深处好着数个苍筤根  

题云山圗【二首　　　　　　　明】陈景融  

青山寂无言白云自舒卷对此淡忘归何心在轩冕云拥青山逺风生碧树凉悠然髙世士矫首意何长  

云山圗【为王廷　　　　　　　明实题】刘　泰  

溪沙白白树青青溪上人家戸半扄渺漠寒云迷鸟道弥漫新水断鳬汀长竿我欲来垂钓短锸谁招去采苓梦寐未能忘旧隠抗顔尘俗愧山灵  

云山圗【二首　　　　　　　　明】王　鏊  

逺山隠隠半欲没近山巍巍髙独出近山逺山出没间雾敛烟霏两明灭山南山北殷其雷天雨欲来还不来余辉倒暎半岩赤灵籁中含万壑哀萦回鸟道梯空去忽有人家傍山住悬崖一道玊泉飞小桥历历行人度愁心三叠江上山世无燕许谁能赋  

天将雨山出云平原草树杳莫分须防云吐近山出逺岫婪酣吞欲入暎空明灭疑有无先后髙低殊戢戢想当画史欲画时磅礴含毫几囘立忽然纸上云翻雨脚旋来风势急至今蔚荟吹不散白昼髙堂空翠湿雷声豗豗天冥冥山前不见行人行鹧鸪啼防山雨歇石桥小濑湔湔鸣丛林屋角参差倚落红满庭人未起凴谁説与顾虎头写置幼舆岩石里  

题囊山僧房云山圗【用族祖鲁　明瞻先生韵】林　俊  

短壑慰老山云白日日山行异山色不应云白又云青招引山僧漫窥测为云截竹开山楼雨卷入屋晴檐头白昼里眠薄衾枕不与桂玉闗闲愁飘散只宜知者道草屐踏云寛啸傲鹤氅轻吹出洞笙铁船早鼔横江棹道人具领西来意随缘数遣山云至攒眉社防不作难墨池小草闲云记  

俞汉逺云山圗　　　　　　　【明】祝允明  

洞庭之南潇湘西湿云从龙凝不飞九疑纵横不可辨二女望断重华归山河茫茫都一暝仙宫隠入层霄迥水浒浑迷行路踪云端忽露青枫顶披圗亦觉乱心曲嗟尔良工意何局人间晴雨相倚伏只在君手一翻覆  

云山烟水圗　　　　　　　　【明】田　登  

楼阁隠烟迷野望枫林落木动秋容水通云窦倾寒玊山入潭心倒碧峰彭泽栁荘风雨暗严滩钓石藓苔封长杨五柞春光好应让云山第一重  

题沈石田效米元晖云山圗　　【明】汤　珍  

春山蒸云湿糢糊春树凝烟渺有无汀花岸草愁相唤蘅渚兰皋低自纡江南雨景真貌出世传曽有元晖笔石田老人近代豪步骤邯郸更超逸越溪难注消夏湾胥口波涛杳霭间西遮震泽双螺小北走灵岩万笏还江村桥外炊烟夕上沙下沙水涵碧似闻茅屋啼斑鸠无那春风揺燕麦沉吟忆得画中诗洒墨挥毫兴发奇并驱逐鹿知谁子何必敷文待制为  

题髙房山云山　　　　　　　【明】张凤翼  

海岳清癖天下无芸窗棐几澄冰壶有时兴发展缃素濡毫幻出云山圗后来复有髙尚书岂独小米称凤雏试向晴明张此轴满堂烟雨在须防  

题云山　　　　　　　　　　【明】陈继儒  

雨过石生五色云度山余数层时有炊烟出树中多处士髙僧  

题钱舜举画青山白云　　　　【元】于　立  

吴兴山水天下无吴兴画手天为徒天河染露洗空碧轻烟薄素开新圗白云欲散松风起迥如丹丘隔海雪后寒糢糊溪光倒影丹翠湿又如洞庭水浸青珊瑚绿萝吹香挂秋月小桥野迳相萦纡行人遥遥向何处丹崖石检或有仙人居溪山如此无不好筑屋临流可投老春云秋露石田腴我有耕烟种瑶草  

青山白云圗　　　　　　　　【元】虞　集  

独向山中访隠君行穷千涧水沄沄仙家更在空青外只许人间礼白云  

题罗小川青山白云圗【为四明倪仲权赋】  

【元】纳　延  

山上晴云似白衣溪头竹树绿隂围野桥日落行人倦茅屋春深燕子飞漉酒屡招邻舍饮放歌还趂钓船归客牕看画空愁絶便欲移家入翠微  

青山白云圗　　　　　　　　【元】黄　溍  

十年失脚走红尘忘却山中有白云忽见画圗疑是梦冷花凉叶思纷纷  

青山白云圗　　　　　　　　【元】张　宪  

青山青青白云白一尺小溪干里隔扁舟舣岸不见人鸡声何处秦人宅桃花流水春粼粼不识人间有战尘待得紫芝如掌大归来甘作太平民  

题青山白云圗　　　　　　　【元】掲傒斯  

寂寥青嶂晓迢递白云生众树春巳暗髙原人未畊方思看桃去复拟采苓行深谷无机事白髪枕松声韩季博所藏青山白云圗　　　【元】黄　玠  

门外马蹄三尺尘屋厎青山看白云不知身世在城市但觉爽气吹冠巾鸭觜滩头沙渚露依约西陵近渔浦恼人归思满江东烟树半沉天欲雨  

题米元晖青山白云圗　　　　【元】吴　莱  

一簇空蒙杳霭间岩花冗叶鬭斓斑若为看尽云生灭还我苍然万古山  

题米元章画青山白云　　　　【元】周伯琦  

南宫神迈将军李写丹青如泼墨水川云江树指顾间咫尺吴山数千里小楼接栋山之阳孤舟檥櫂渡者将桃源有路堪结隠欲排大粒观圜方  

画青山白云圗　　　　　　　【元】马　臻  

每见青山即解顔生平不道住山难和云数亩无钱买投老传来画里看  

青山白云圗【二首　　　　　　元】成廷珪  

不见茅斋旧隠君绕溪烟树莫纷纷断桥水满无人渡谁向青山管白云  

溪上长松巳合围草堂无事客来稀湿云生满东山路日莫野樵何处归  

题青山白云圗　　　　　　　【元】郯　韶  

山腰绿树雨初収天际白云如水流忆在九江船上望杨花飞雪下轻鸥  

舟中为人题青山白云圗　　　【元】李孝光  

江气屃赑如蛟龙晓风吹落金芙蓉神女凌波洗云去莫为行雨阳台东朝来白云散白石小姑蛾眉翠欲滴老蛟化为百嵗翁彭郎矶头夜吹笛  

题髙尚书青山白云圗　　　　【元】张天英  

仙人中有琅玕树吐作千峯落毫素峰上苍苍一尺天峰下云行亦无数因忆曽为天帝客家在白云深处住白云随龙飞出山我亦攀龙蹑云路青山笑人不早归人笑飞龙为云悮变化无定端飞扬为谁故试问古共工何劳不周怒飘飘巢居翁肯受风尘汚安得两齿屐载我逍遥步醉卧青山看白云莫嗔老子来迟暮  

题青山白云圗　　　　　　　【元】刘永之  

苍苔茅屋面春山飞翠浮岚晻霭间一别渔矶成十载羞将华发对青湾  

题青山白云圗　　　　　　　【明】张以宁  

白云江上头忆昔似曽游睡起青山雨坐来红叶秋深苔依迳湿寒磬出林幽亦有髙栖者无因见鹿裘  

题刘君济青山白云圗　　　　【明】张以寜  

野性素所忻青山无垢氛落花一夜雨幽树满川云鹿迹闲行见松香独坐闻殷勤招白鹤予亦离人羣题道士青山白云圗【六首　　　明】张以宁  

仙馆白云封青山第几重道人时化鹤巢向最高松长爱青山好行行入翠微今朝山顶上下看白云飞行到溪源尽青山无俗氛道人拈铁笛吹起满川云只道溪源尽遥闻钟磬音却随流水去行尽白云深云气晓来浓前山失数峯道人夜作雨呼起碧潭龙林秋红树出溪晓白云多此景江南有江南今若何  

青山白云圗　　　　　　　　【明】杨　基  

手种溪头十亩隂鸟啼花落暮云深夜来一尺兰苕雨若个扁舟肯见寻  

题髙彦敬青山白云圗　　　　【明】刘　崧  

松桥石濑雨潺潺杉桧隂森暮色还谁共西楼一尊酒白云堆里看青山  

题青山白云圗　　　　　　　【明】刘　崧  

石林烟雾冷冥冥一舸西风过洞庭日暮白云飞去后江南无数乱山青  

题青山白云圗　　　　　　　【明】王　绂  

我曾九龙山下住结庐正在云深处日日看山还看云长教翦却当檐树无端一别猨鹤羣马蹄南北徒纷纭尘途厎事拂衣晩囘首愧负山中云  

题青山白云　　　　　　　　【明】张　昱  

一个茅庐何处小桥古木溪湾但见山青云白不知天上人间  

题青山白云圗　　　　　　　【明】蓝　仁  

茆屋何人共住石林似我曽游白云只在半岭青山谁到上头  

题青山白云圗【送廷　　　　　明琛】解　缙  

倦游谁不爱青山世上浮名好是闲绾住白云岩际宿任他流水去人间  

题青山白云圗　　　　　　　【明】浦　原  

青山欲转绿溪回古木春云掩复开不识桃源在何处但看流水落花来  

青山白云圗　　　　　　　　【明】钱仲益  

连山盘盘隔溪水翠滴风光浄如洗松梢日出初雨晴满地白云收不起溪穷路转石径斜隔溪遥见山人家柴门深闭人不见暖风吹落朱藤花良工貌得无穷景坐翫令人发深省何由筑室住山间长卧云弄秋影  

青山白云一隖图　　　　　　【元】贡性之  

青山青青欲断青山断处云如幔人家深住坞东头刚被云遮一多半山兮云兮窅莫分鸡犬遥隔云中闻有时随风或凌乱长日与山相吐吞城中车马多如织没马红尘深几尺只有富贵解留人且与云山未曽识吁嗟山中人梦忆云中君卷舒随所适放浪由天真我昔西游登五老五老诸峰挿晴昊酒酣放歌谪仙句拟共云松结巢好江都自是青云姿按图笑索云山诗从来知尔出山去为雨为霖当及时  

## 御定历代题画诗类卷十目录  

山水类  

书王定国所藏烟江叠嶂圗【宋苏轼】  

读东坡叠嶂圗【宋张九成】  

秋烟叠嶂圗【元刘因】  

米元章云烟叠嶂【元刘因二首】  

题赵子昂叠岫圗【元戴表元二首】  

题烟江叠嶂圗【元王恽二首】  

题钱舜举画烟江叠嶂圗【元蒲道源】  

赵松雪重江叠嶂圗【元邓文原】  

陆探微层峦曲隖圗【元邓文原】  

题顾善夫所藏张僧繇画翠嶂瑶林圗【元邓文原】题子昂长江叠嶂圗【元虞集】  

松雪老人临王晋卿烟江叠嶂图【元栁贯】题髙尚书藤纸画云林烟嶂圗【元栁贯】  

张僧繇翠嶂瑶林【元吴镇】  

陆探微员峤仙游【元吴鎭】  

陆探微层峦曲隖【元吴鎭】  

赵松雪重江叠嶂【元吴鎭二首】  

为松瀑黄尊师作溪山叠翠图【元马臻】  

题朱孟辩层峦图【明贝琼】  

书云林画林亭逺岫【明吕敏】  

题烟波叠嶂图【明李晔】  

题赵松雪重江叠嶂图【明陈敬宗】  

赵松雪长江叠嶂图【明吴寛】  

题谿山叠翠卷【明唐寅】  

赵松雪重江叠嶂图【明陈鉴】  

为王元美题王晋卿烟江叠嶂图【明张鳯翼】题王晋卿烟江叠嶂图苏子瞻歌【明王世贞】赵松雪重山叠嶂图歌【明王世贞】  

云林生画林亭逺岫【明顾敬】  

寄题台州倅防云壑【宋楼钥】  

题髙彦敬烟岚图【元程钜夫】  

李咸熙翠岩流壑图【元黄公望】  

云峯图【元袁桷】  

题云崖图【元傅若金】  

郭天锡云岫图【元吴师道】  

题白府判仲谦所藏钱舜举岩壑图【元刘诜】为邓静春作幽谷图【元朱徳润】  

为唐景玊画丘壑图【元倪瓒】  

赵元画悬崖图【明杨基】  

题江岫图【明张绅】  

题云门翠微深处【明僧大圭】  

题赵楶所收赵令穰大年烟林【宋张耒二首】题黄华江皋烟树【金雷渊二首】  

题烟波云树图【元丁复】  

寄谢方方壶写寄遥山古木【元成廷珪】  

髙彦敬逺山木石图【元袁桷二首】  

题青山碧篠图【元吴鎭】  

题溪山烟树图【明谢廷柱】  

云山烟树图【明唐寅】  

题逺峰卷【明陆深】  

## 御定历代题画诗类卷十  

山水类  

书王定国所藏烟江叠嶂圗【王晋　宋卿画】苏　轼  

江上愁心千叠山浮空积翠如云烟山邪云邪逺莫知烟空云散山依然但见两厓苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本防缀毫末分清妍不知人间何处有此景径欲往置二顷田君不见武昌樊口幽絶处东坡先生留五年春风揺江天漠漠莫云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无缘还君此圗三叹息山中故人应有招我归来篇读东坡叠嶂圗有感因次其韵　【宋】张九成  

虬须英武喧天渊当时功臣画凌烟汉家骁骑才三万  

北攻稽落书燕然勲名鼎鼎磨星斗百年衰落归黄泉人间凡事都如梦不如挂冠神武寻山川我昔曾登防稽顶超遥疑在羲皇前下观涛江卷飞雪旁看秦望森摩天祖龙定是同鲍臭鸱夷却得携妖妍悠然防意不复出荷锄便欲耕春田君不见渊明归去传图画伯时妙手垂千年我藏东绢今拂拭正欲写此春江浩渺山连娟更要元龙湖海士百尺楼中相对眠玊京蓬岛置勿问人间今是地行仙岷江寥寥三峡逺此心欲往知何缘烦君防取来方丈径入东坡叠嶂篇  

秋烟叠嶂图　　　　　　　　【元】刘　因  

不传者死不亡存灭没天机尚有痕曾向烟霏见真态依然犹是画家魂  

米元章云烟叠嶂图【二首　　　元】刘　因  

笔势相传是阿章短屏山影露微茫苦心只办云烟好不捄人呼作米狂  

烟影天机灭没边谁从豪末出清妍画家也有清谈到处南华一嗒然  

题赵子昂叠岫图【二首　　　　元】戴表元  

百折云顚路尽通无名怪木淡书空相逢无问秋江客不是巴中是剡中  

白石青林厎处无侵云亦有小屠苏林花飞尽不归去挥汗江城看画图  

题烟江叠嶂图【二首　　　　　元】王　恽  

楚水吴山万里秋风帆吹饱北来舟应怜满眼新亭客空对江山双泪流  

江上晴岚万叠山几缘亡国带愁顔而今一统无南北满意风烟送往还  

题钱舜举画烟江叠嶂图　　　【元】蒲道源  

江山奇絶吴楚乡画史又与生钱郎钱郎下笔得天趣意象髣髴开衡湘浮空水光接巨浸隔岸岚翠摩穹苍幽岩梵宫半隠见老树樵舍相迷藏中流一叶泛小艇逺涧千尺横修梁山居熙熙自太古下视扰扰徒奔忙我来京国行九轨尘土眯目须睂黄困余偶作林壑梦归计未遂惊彷徨明牕豁然看此画便觉胸次生清凉何时挐舟径成往长啸振衣千仞冈  

赵松雪重江叠嶂图　　　　　【元】邓文原  

东风江上栁初团海燕飞飞杏雨寒帆影乱催人去逺烟光遥映嶂为攒莺啼几处邨方市犬吠千家客正餐满目溟蒙无着处一林钟磬落潮湍  

陆探微层峦曲隖图【有序　　　元】邓文原  

善夫过访出示探微妙笔不胜惊讶漫赋若此以识奇觏  

勾吴山水素称奇个里神工巳得之山翠却从林外出水深常绕屋东澌鸡鸣竹里人何处犬防柴门客正炊一段风烟谁防得避秦当日自相宜  

题顾善夫所藏张僧繇画翠嶂瑶林图  

【元】邓文原  

善夫夙有耽奇癖珍秘何须羡贾胡徽庙未销当日字僧繇仍见昔年圗千林历落人烟宻万里萦回鸟道孤几欲临风试题句恍疑身世在冰壶  

题子昂长江叠嶂图　　　　　【元】虞　集  

昔者长江险能生白髪哀百年经济尽一日画图开僧寺依稀在渔舟浩荡囘萧条数根树时有海潮来  

松雪老人临王晋卿烟江叠嶂图歌  

【元】柳　贯  

君不见帝壻王家寳绘堂山川发墨开洪荒重江叠嶂诗作画东坡留题云锦光又不见后身松雪斋中叟伸纸临摹笔锋走楼台缥缈出林坳芦苇萧骚藏泽薮白云飞不尽青防百丈牵江入樊口墨花照几射我眸我为搴芳歌逺游胸中是物有元气世上何所无沧洲我疑此叟犹未化瞬息御气行九州五山四溟一觞豆琐细弗遗囊楮收故能援毫发天藻不与俗工争丑好楚山云归楚水流万里秋光如电埽拈来闗董散花禅别出曹刘斲轮巧披图我作如是观毛颖陶共闻道呜呼相马亦相人驽骀岂得同祥麟舎夫毛骨论形似如此鉴赏焉能真后来有问延祐脚意索举似吾方歅题髙尚书藤纸画云林烟嶂图　【元】柳　贯  

髯翁昔饮西湖渌满意看山看不足醉拈官纸写秋光割截五州云一幅吾闻妙画能通仙此纸度可支千年只愁蓬莱失左股六鼇戴之飞上天  

张僧繇翠嶂瑶林　　　　　　【元】吴　鎭  

前峰突兀后峰攒万木雕残景色阑仙馆无人清磬杳瑶蹊有客碧萝寒一缣点染空青逺六法精深秀色团寄语故人珍袭处僧繇还属画中看  

陆探微员峤仙游　　　　　　【元】吴　鎭  

梅阁重重翠绕遮时时云气飐平沙千峰树色藏朝雨百道江声送晚霞洞古数留仙子迹溪回深防羽人家遨游每忆无尘地咫尺仍堪阅嵗华  

陆探微层峦曲隖　　　　　　【元】吴　鎭  

六法斯圗见神奇指掌分万峰凝翠霭一水弄清纹树宻猨啼苦桥回鸟唤羣溪边有茅屋处处挂斜曛  

赵松雪重江叠嶂【二首　　　　元】吴　鎭  

江色千重碧烟光无限青数峰横翠黛一迳入层扄倚市栁为幄迎人花自馨征帆遥点点渔唱起沧溟摩诘诗兼画斯圗若比肩江深烟浪接山出暁云连栁市疎钟防花林青斾悬鸥波风月好瞻对使人怜为松瀑黄尊师作溪山叠翠圗　【元】马　臻  

平生固多愚懒惰足弃捐赖有诗画事与物相磨研恨无鹅溪绢幽意郁不宣秋晚形神清落笔且周旋尺素混太古象具剖辟先溪山忽重叠浩思浮云烟楼观金碧开众态敷幽妍秋色挟以至髙风生树巅羣有备一幻孰谓理不然老耳厌喧卑但觉静所便幸遇古君子缔此翰墨缘见山有真意渊明得其全  

题朱孟辩层峦圗　　　　　　【明】贝　琼  

叠嶂何崔嵬逺近皆可数不学王宰迟弃墨如弃土林藏风雨急石戴冰雪古初疑造化钟巳觉精灵聚遥思两山下流泉细通圃茅屋今何如人去苔生户  

书云林画林亭逺岫　　　　　【明】吕　敏  

忆过梁溪宅于今向廿年赋诗清閟阁试茗惠山泉夜雨牵离梦春云黯逺天乡情与离思看画共茫然  

题烟波叠嶂圗　　　　　　　【明】李　晔  

忆昨扁舟上南斗顺风看山如马走前山在眼后山失紫翠缤纷落吾手当年见山如画图画图得似当年无临轩把翫笑絶倒蚤觉诗思生江湖江风萧萧烟水暮尽是渔翁钓鱼处安得身轻如白鸥江上飞来又飞去冷泉亭子深且幽我昔杖履曾追游山中正当朝雨霁坐听泉水涓涓流初如松风洒万壑忽如仙佩锵鸣璆又如蛟龙起潭窟霹雳闪电摧林丘黄猨抱子挂秋影良久不下声啾啾是时同行四五人相对毛髪寒飕飕乃知福地难久住却载酒壶登防舟故乡一别几十载江湖浪迹如沙鸥风尘澒洞箭满眼欲归洗耳嗟何由飞来山色入我梦碧松丹桂枝相樛每逢泉石必宿留题诗感慨无时休胡君亦是听泉者胸次磊落非常俦何当暇日登君楼与君作记楼上头  

题赵松雪重江叠嶂图　　　　【明】陈敬宗  

旷望不可极江山圗画中晴空开浩荡元气辟鸿蒙逺树昆仑外扶桑沧海东黄河来万里弱水出三峰帆影秋波棹潮音暁寺钟雨收龙入壑烟暝鹤归松妙墨真名笔神机夺化工古来精絶者谁似水晶宫  

赵松雪长江叠嶂图　　　　　【明】吴　寛  

长江滔滔向东泻忆昔扁舟顺流下慈悲阁前浪花白两岸青山似奔马蒹葭杨栁风飕飕江行六月疑深秋归来巳是十年事看画偶然思旧游江流树色非邪是仍见山腰隠髙寺赤岸沧洲杳霭间咫尺悠然起愁思苕溪影落鸥波亭王孙弄笔何时停北来戎马暗江浒千古遗恨归东溟  

题谿山叠翠卷　　　　　　　【明】唐　寅  

春林通一径野色此中分鹤迹松根见泉声竹里闻草青经宿雨山紫带斜曛采药知何处柴门掩白云  

赵松雪重江叠嶂图　　　　　【明】陈　鉴  

松雪仙人秉巨扛一时挥洒世无双后山云起嶂西嶂隔浦帆过江外江潮退浅沙寒鴈集声来逺市暁钟撞画圗咫尺殊千里诸老风流久巳降  

为王元美题王晋卿烟江叠嶂图【和苏长公韵】  

【明】张凤翼  

生绡六尺千重山山头隐约生云烟仙游展此忽惊悟恍复行役心茫然初疑篷梦五老髣髴倒挂匡庐泉又疑黄河放舟楫顺流百折沿长川浮图嵯峨防云表人家髙下苍崕前得无蓬山与海峤凌波别有壶中天王郎丘壑出毫末丹青金碧相争妍分明秦源入晋世变幻沧海成桑田长公爱此作长句纸尾题之元祐年中丞怀贤喜步武玉环飞燕俱婵娟枕中抽书纳此卷陶然枕石江干眠东山自足老谢傅北阙何劳呼谪仙凤廷赓歌麟阁画暂寄物外成清缘烟峦可攀亦可望宋君惆怅明河篇  

题王晋卿烟江叠嶂图苏子瞻歌【仍用苏韵】  

【明】王世贞  

千涛跃江千叠山晴烟笼山山吐烟与君柱笏聊骋望但见一气长苍然细看云腰出矮屋复有木末奔寒泉渔网迎阳罥小港布帆吹籁弥平川王家禁脔得此景骨格迥出荆闗前胸中八九小云梦笔厎万顷沧浪天睂山学士髙兴发秀句欲夺春江妍以兹不爱玉堂美去买阳羡山中田此图此歌有神防小住人间四百年摩挲绢素开黯淡飞舞醉墨藏便娟卧游斋头一展看恍若身对湘巫眠鼎湖髯挂都尉去学士亦非芙蓉城内仙邹阳后身薄自暁舎我谁结三生缘呜呼江烟幻灭在俄顷万古不废王苏篇  

赵松雪重山叠嶂图歌　　　　【明】王世贞  

昔登江上山颇爱江上句天际识归舟云中辨烟树长风不起渔歌闲大鹄小鳬争往还坐身突兀峭蒨表着眼莽苍熹微间归来举头触四壁但觉膏肓有泉石谁洗丹青开墨素令我苍翠流裀席摩挲旧游亦如此髣髴烟霞指端起山凹那当别有云天低不辨谁为水吴兴王孙妙自知不讳前身为画师直将平逺苕霅趣写出滉瀁金焦奇老夫手挈卢敖杖更办鸱夷五湖舫欲作寰中汗漫游即披此卷神先往  

云林生画林亭逺岫　　　　　【明】顾　敬  

云林八法写倪迂夏木幽亭翠几株雨后长洲政如此骑驼山色近何如  

寄题台州倅防云壑　　　　　【宋】楼　钥  

顷年登临赤城里江绕城中万家市治中寄我云壑图快读新诗眼如洗囘思嵗月如星流念念飞空寻旧游披图哦诗想幽致直欲携节上山头闻有于菟在岑蔚晚径寒鵶敢翔集几年榛棘蔽鼯一朝絶境从中出细路虽非五达康萦回自觉阻且长万壑风烟开絶顶一丘曲折于中藏老沙射日眼星炯梅峡含风襟袖冷千岩髙下各异状如障如峰亦如岭天意须凭意匠营山不在髙仙则名规模巳定力未暇他时防有滕王亭风浪隔阔天垂幕安得扣问亲剥啄哦诗梦到故山川睡美不知钟鼔传  

题髙彦敬烟岚图　　　　　　【元】程钜夫  

西南多连峰东北多大野大野少人耕连峰有人写写之贻卧游谁为识真者独有房山公癖山如癖马向宦浙河干收拾不盈把云烟何惨澹水木亦潇洒匪独妙丹青秀句蔚骚雅胸中殊磊磈笔厎聊复且君看诸可翫何者独非假削平艺稻粱庶以饱天下  

李咸熙翠岩流壑图　　　　　【元】黄公望  

石磴连云暮霭霏翠微深杳玊泉飞溪回寂静尘踪少惟许山人共采薇  

云峰图　　　　　　　　　　【元】袁　桷  

融融泄泄互低昂絶顶琼冠白玊裳闻道溪南三尺雨道人推枕召髯羊  

题云崕图　　　　　　　　　【元】傅若金  

髙崖含青空云气所出入絪緼日千态崭絶恒特立雨合龙挂低风回鸟飞急寄言为山者进篑庶可及  

郭天锡云岫图　　　　　　　【元】吴师道  

撩乱春云杂晓岚时于涌雪出青蓝依稀一笔谁传与北固山前海岳庵  

题白府判仲谦所藏钱舜举岩壑图  

【元】刘　诜  

我如谢公好名山开卷着我千岩万壑间乱烟遥峰出缥缈怪石翠树相囘环忽然山破飞瀑落皎如仙人玉带垂云端喧豗欲撼溪谷动使我毛髪森清寒不知其间有何径但见荷担两两相追攀浮屠崔嵬苍壁顶佛屋隐映长松闗下通窈窕知何处想见小溪穿石去沙边汲叟犬相随桥上行人驴半渡林空路防孤舟横或坐舟尾或疾撑左岩右滩地苦狭长篙落石如有声我疑桃源从此逝恍若风景非人世欲呼钱郎问其涂钱郎巳去谁能呼  

为邓静春作幽谷图　　　　　【元】朱徳润  

深深防防溪谷隂怪石突出当重林回壑奔流石礧礧寒雾喷薄浮轻岑猿猱飞攀山欲立悬崖老树苍鳞湿有客担簦负长笈欲行不行驴脚涩风吹征衣天欲暮旅馆不逢前阻渡此际遥知行路难却向今朝画中覩  

为唐景玊画丘壑图　　　　　【元】倪　瓒  

丹青留玊斧真箓佩青童蜕迹氛埃外怡情岩穴中吹笙缑岭月理咏舞雩风欲画洲趣挥毫清兴同  

赵元画悬崖图　　　　　　　【明】杨　基  

悬崖无根谷无厎楼阁参差半空起不信神工斧凿成人间至险无如此我对画图犹拊膺何况崎岖险处登槿树篱边堤似掌藕花池上月如灯  

题江岫图　　　　　　　　　【明】张　绅  

乌衣巷里东风老蝴蝶飞来满芳草美人春梦隔天涯十二巫山睂不埽巫山巫峡江水新烟波渺渺江南春鸳鸯不识横塘路鹦鹉牕间呼向人青绫谁共官曹宿雪楮云毫吮晴绿太常春瓮碧霞沉六曲屏风对银烛  

题云门翠微深处　　　　　　【明】僧大圭  

溪阁重重翠崦遮无时云气湿袈裟千峰树色藏朝雨六寺钟声送晩鸦笔塜天寒收柿叶香坛风落埽松花倦游毎忆消闲地早晩扁舟向若邪  

题赵楶所收赵令穰大年烟林【二首】  

【宋】张　耒  

江上孤烟蔽逺林秋原人静下鸣禽水乡此景常经眼谁信侯家画万金  

枫林荻港白昼静落鴈飞鸥尽日闲平逺起君千里恨清诗可要助江山  

题黄华江皋烟树【二首　　　　金】雷　渊  

疎柳静茆亭亭下长江路不见亭中人萧萧烟景暮江山万里眼一亭畧约之黄华未死在看取画中诗  

题烟波云树图【为杨元　　　　元清赋】丁　复  

江乡自是多烟云绿波青树渺不分小檐大栋隔两濆黒犍如蚁人如蟁布帆西来饱风色寒声动地秋纷纷黄芦白藋揺防渚坐客囘头听急雨孤篷遥遥半鍼许健刺沙湾逆风去亦知家在前邨住百年即合老为农六十江湖秃鬓翁而今借宅六帝宫眼花雾落天蒙蒙梦魂不到浔阳浦为人愁水更愁风  

寄谢方方壶写寄遥山古木　　【元】成廷珪  

鬼谷隂隂苔藓斑只除猨鹤伴髙闲丹光或在藤萝外劒气常留水竹间毎读内篇消永日还将生纸写遥山衰翁可是无仙骨不得相从共往还  

髙彦敬逺山木石图【二首为纪梦符学士作】  

【元】袁　桷  

身比寒厓枯木心似浮云太虚落日前峰堪隐丹青渺渺愁予  

黄髪苍顔并辔白云青山比肩谁道风流巳矣只今图画依然  

题青山碧篠图　　　　　　　【元】吴　鎭  

青山白云绕碧篠苍烟迷幽人日无事坐聴山鸟啼鸟啼有眞趣对景看山随所遇乾坤浩荡一浮沤行乐百年身是寄  

题溪山烟树图　　　　　　　【明】谢廷柱  

逺山冥蒙入烟雾近山参差头角露园榆岸栁色不分篱落邨墟欲迷路鹁鸠布谷处处鸣野渡溪桥春水生屋外青帘湿不舞万家蚕事千邨耕右丞之画多妙思画中有诗无乃是忽然烟润生髙堂瑟瑟衣裾避空翠凤凰台下春可怜闽客对景心茫然披图不觉动野兴清宵有梦巴江田  

云山烟树圗　　　　　　　　【明】唐　寅  

烟山云树霭苍茫渔唱菱歌互短长灯火一邨鸡犬静越来溪北近横塘  

题逺峰卷　　　　　　　　　【明】陆　深  

草堂虚敞对羣山日日钩帘意独闲度海乱云封画防洗天凉雨湿青鬟秋髙古树微茫里日暮层峦缥缈间自是谢公多逸兴毎携僧屐恣跻攀  

## 御定历代题画诗类卷十一目录  

山水类  

戏题王宰画山水圗歌【唐杜甫】  

陈式水墨山水【唐方干】  

卢卓山人画水【唐方干】  

题稚川山水【唐戴叔伦】  

题罗稚川画卷【元陈旅】  

题罗稚川小景【元刘诜】  

题彭宜逺所藏罗稚川山水楼阁圗【元刘诜】题稚川山水【元丁复】  

摩诘画【宋黄庭坚】  

观王生所藏王维画【明袁凯】  

王右丞山水眞迹歌【明祝允明】  

次韵子由书王晋卿画山水【宋苏轼二首】题王晋卿画后宋【苏轼】  

题王诜都尉画山水横卷【宋苏辙三首】  

王都尉山水【元元好问】  

王晋卿画【元吴鎭】  

题王晋卿画【元华幼武】  

学士院燕侍郎画图【宋王安石】  

燕侍郎山水【宋王安石】  

题燕肃画卷【元仇逺】  

燕文贵山水【元袁桷】  

观燕肃画【元唐肃四首】  

题燕肃山水卷【明冷谦】  

题华光画山水【宋黄庭坚二首】  

题华光长老画【宋韩驹二首】  

书郭熙横卷【宋苏辙】  

郭熙山水卷【元刘因】  

郭熙山水画卷【元张庸】  

郭熙山水小景【明张适】  

题米元晖画【宋朱子】  

米元晖山水【元牟巘】  

有人示山水画卷以为元晖作求诗【元戴表元】题米元晖山水【元赵孟頫】  

题米元晖山水【元吴澄】  

题金徳原所藏元晖小景【元黄溍】  

米元晖画卷【元吴鎭】  

题米南宫画【元郯韶】  

题米元晖江山小景【元赵汸】  

元晖山【元郭畀】  

题米元晖墨山【元于立】  

题米元晖画山水【元陆友】  

题元晖山水【元张天英】  

画山水歌题米元晖卷【元张天英】  

题宋子章效米元晖山水图【明刘基】  

题米元晖山水【明张以寕】  

题米老山水【明王偁】  

题米南宫水墨图【明吴寛】  

题画米家山水【明李日华三首】  

小米山水【明祝允明】  

仿米元章笔意因题【明董其昌二首】  

米友仁画卷【元吴鎭】  

范寛山水【元张翥】  

题鲁彦康所藏范寛山水手卷【元钱惟善】  

范寛画卷山水【元牟鲁】  

范寛画卷山水【元刘元佐】  

范宽画卷山水【元王蒙】  

范寛画卷山水【元叶广居】  

奉题朱泽民先生画山水图【元李祁】  

题朱泽民画山水【元黄镇成】  

朱泽民山水【元郑元祐二首】  

题朱泽民山水【元陈基】  

题朱泽民山水【元郯韶】  

朱泽民画【明苏伯衡】  

朱泽民山水歌【明虞堪】  

观朱泽民所画山水有感【明袁凯】  

朱泽民山水【明沈周】  

题汤溪胡氏藏朱泽民山水大幅【明吴寛】  

## 御定历代题画诗类卷十一  

山水类  

戏题王宰画山水圗歌　　　　【唐】杜　甫  

十日画一水五日画一石能事不受相促迫王宰始肯留真迹壮哉昆仑方壶圗挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快翦刀翦取吴松半江水  

陈式水墨山水　　　　　　　【唐】方　干  

造化有功力平分归笔端溪如水后听山似烧来看立意雪髯【一作霜髭】出支颐烟汗【一作汁】干世间从尔后应觉致名难  

卢卓山人画水　　　　　　　【唐】方　干  

常闻画石不画水画水至难君得名海色未将蓝汁染笔锋犹傍土堆行散吞髙下应无岸斜蹙东南势欲倾  

坐久神迷不能决却疑身在小蓬瀛  

题稚川山水　　　　　　　　【唐】戴叔伦  

松下茅亭五月凉汀沙云树晩苍苍行人无限秋风思隔水青山似故乡  

题罗稚川画卷　　　　　　　【元】陈　旅  

雨气通林壑江光动野航道人岩下去茅屋树边凉断岸入秋水逺山留夕阳登临莫作赋游子未还乡  

题罗稚川小景　　　　　　　【元】刘　诜  

逺洲连冈近洲平髙树稀叶低树青长溪浸日流无声中有数叶渔舟横谁家飞轩接水亭沙边客至扶杖迎江邨颇类浣花里人品兼似陶渊明  

题彭宜逺所藏罗稚川山水楼阁圗  

【元】刘　诜  

平沙苍苍鸟未归烟邨四合髙复低渔翁两两青蓑衣卖鱼直上长杨堤千峰万峰何崔嵬朽枝瞰水忽倒埀倦驴向桥欲渡疑后有羸仆势若追却疑诗人独寻诗舎鞍先济何所之飞楼缥缈山之西中有美人长须眉凭阑相对知为谁岂非海上乔与期宫中琪树秋离离髣髴疑有香风吹吾闻蓬莱有此地流水落花隔人世便当賸买青芒鞵小向是间住千嵗  

题稚川山水　　　　　　　　【元】丁　复  

江光如空山在天好风佳日散晴烟绿隂成盖厓树连野桥杨栁亦娟娟担簦之子何促速况有荷杖当我前茅堂独坐岂待客或者傲兀忘流年又疑浣花溪上叟索句未得掩两肘对树不语胡为然将非得诗不得酒好客不来两何有耐可有酒有客无诗篇出门谅不可天地乌用我乃不使之老为农耕种南山田陶公秫熟五十亩往往为酒愁无钱不如两渔翁静钓春江船有时掣得十尺鱼紫鳞耀日锦色鲜卖鱼买酒自可醉仰歌明月披蓑眠金陵美酒斗十千老客抱瓮双桧边长日渇吻流无涎六代江山眼中好六帝池台没荒草五锦骢嘶满道归来辄向蓬莱岛蓬莱岛海上仙凝波倒影髪正百年未信人能老大笑长呼罗稚川  

摩诘画　　　　　　　　　【宋】黄庭坚  

丹青王右辖诗句妙九州物外常独往人间何所求袖手南山雨辋川桑柘秋胸中有佳处泾渭看同流  

观王生所藏王维画　　　　　【明】袁　凯  

右丞小景树参差我有林塘实似之日日欲归还蹭蹬时时借看解愁思恨无黄鹄髙飞去独奈沙鸥静不移明日江头春水典衣沽酒待篙师  

王右丞山水眞迹歌　　　　　【明】祝允明  

生烟漠漠中有树树外田家几家住重峦复坞随不防茅舍时时若菌附两人并向鱼梁涉一鸟遥从翠微度行云澹映荒水陂似有斜阳带微昫傍篠白沙明青林滃沉雾乍明乍晦景万变想当夏尽秋初处石墙短縁隈隈水浅萦回寛平一亩敞层屋板扉犬卧无人开书堂树深昼寂寂主人应是王摩诘清晨骑鹿看田出行过柴沜日向夕防招髙适与裴迪共赋辋川佳事毕图成兴尽诗未笔  

次韵子由书王晋卿画山水【二首】  

【宋】苏　轼  

老去君空见画梦中我亦曽游桃花纵落谁见水到人间伏流  

山人昔与云俱出俗驾今随水不囘赖我胸中有佳处一尊时对画图开  

题王晋卿画后　　　　　　　【宋】苏　轼  

丑石半蹲山下虎长松倒卧水中龙试君眼力看多少数到云峰第几重  

题王诜都尉画山水横卷【三首　宋】苏　辙  

摩诘本词客亦自名画师平生出入辋川上鸟飞鱼泳嫌人知山光盎盎着眉睫水声活活流肝脾行吟坐咏皆自见飘然不作世俗词髙情不尽落缣素连峰絶涧开重帷百年流落存一二锦囊玊轴酬不訾谁令食肉贵公子不学父祖驱熊罴细氊净几读文史落笔璀璨传新诗青山长江岂君事一挥水墨光淋漓手中五尺小横卷天末万里分毫厘谪君南出止均颖此心通达无不之归来纒裹任纨绮天马性在终难羁人言摩诘是前世欲比顾老疑不痴桓公崔公不可与但可与我寛衰迟  

怜君将帅虽有种多君智慧初无师篇章俊发巳可骇丹青妙絶当谁知自言五色苦乱目况乃旨酒长伤脾手狂但可时弄笔口病未免多微词歌钟一散任池馆幅巾静坐空书帷偶从禅老得其趣此身不足非财訾世间翻覆防为谷猛兽相食虎与罴逝将得意比春梦独取妙语传新诗眼看官酿泻酥酪未与邨酒分醇醨解鞍骏马空伏枥寄书黄狗闲生厘江山平日偶有得不自圗写浑忘之临窗展卷聊自适盘礴岂复冠裳羁欲乗渔艇发吾兴愿入野寺嗟儿痴行纒布韈虽巳具山中父老应嫌迟  

我昔得罪迁南夷性命顷刻存篙师风吹波荡到官舍号呼谁复相闻知小园畜蚁防橘蠧空庭养蜂收蜜脾读书一生空自笑卖盐竟日那复词城中清溪可濯漱城上连峰堪幕帷十千薄俸聊足用鱼多米贱忧无訾东坡居士最岑寂岋然深藂见狐罴坐隅止鵩偶成赋槃中食蟇时作诗怜君富贵可炙手一时出走羞啜醨泽傍憔悴凡几嵗胸中芥蒂无一厘江山别来今久矣不独能言能画之同朝执手不容久笑我野马方受羁袖中短卷墨犹湿傍人笑指吾侪痴方求农圃救贫病他年未用讥樊迟  

王都尉山水　　　　　　　　【元】元好问  

平林漠漠数峰闲诗在岩姿隐显间自是秦楼画睂手不能辛苦作荆闗  

王晋卿画　　　　　　　　　【元】吴　鎭  

晋卿绘事诚无匹尺素能参造化功碧树依微春水阔苍山缥缈暮云笼幽深自觉尘氛逺闲澹从教色相空更喜涪翁遗墨好草堂何必独称工  

题王晋卿画　　　　　　　　【元】华幼武  

公子何年写翠微江南耆老忆题诗风流文彩俱零落水绿山青似昔时  

学士院燕侍郎画圗　　　　　【宋】王安石  

六幅生绡四五峯暮云楼阁有无中去年今日长千里遥望钟山与此同  

燕侍郎山水　　　　　　　　【宋】王安石  

往时濯足潇湘浦独上九疑寻二女苍梧之野烟漠漠断垅连冈散平楚暮年伤心波浪阻不意画中能更覩燕公侍书燕王府王求一笔终不与奏论谳死误当赦全活至今何可数仁人义士埋黄土只有翰墨归囊楮  

题燕肃画卷　　　　　　　　【元】仇　逺  

溪路迢迢绕碧峰白云迷却旧行踪买舟归去山中住终日茆亭坐听松  

燕文贵山水　　　　　　　　【元】袁　桷  

晩色苍茫外秋声缥缈间乱溪环水佩千嶂叠云鬟晓瀑村春急风林寺铎闲片帆如可托吾欲与君还  

观燕肃画【杂题　　　　　　　元四首】唐　肃  

璚台倚中天翠壁拂遥斗疑是仙山居玲珑见牕牖云殿覆岩厓风幡出林薄似闻斋磬音山禅定初觉活活溪泉语萧萧谷吹繁遥怜负槖子日暝未投邨烟岑隔浦微渔屋依梁小应恐到家迟归舟疾如鸟  

题燕肃山水卷　　　　　　　【明】冷　谦  

依稀庐岳髙僧舍髣髴商山隠者家我亦抱琴来谷口白云深处拾松花  

题华光画山水　　　　　　　【宋】黄庭坚  

华光寺下对云沙欲把轻舟小钓车更看道人烟雨笔乱峰深处是吾家  

题华光画　　　　　　　　　【宋】黄庭坚  

湖北山无地湖南水彻天云沙真富贵翰墨小神仙  

题华光长老画【二首　　　　　宋】韩　驹  

暁出华光寺云沙照眼新归来看圗画借问若为真昨欲浮湘去蹇裳望九疑清湘今入手一棹更何之  

书郭熙横卷　　　　　　　　【宋】苏　辙  

凤阁鸾台十二屏屏上郭熙题姓名崩崖防壑人不到枯松野葛相欹倾黄繖给舎多肉食食罢起爱飞泉清皆言古人不复见不知北门待诏白髪垂冠缨袖中短轴才半幅惨淡百里山川横岩头古寺拥云水沙尾渔舟浮晩晴遥山可见不知处落霞断鴈俱微明十年江海兴不浅满帆风雨通宵行投篙防杙便止宿买鱼沽酒相逢迎归来朝中亦何有包裹观阙围重城日髙困睡心有适梦中时作东南征眼前欲拟写真物拂拭东绢付与汾阳生  

郭熙山水卷　　　　　　　　【元】刘　因  

岩姿秋意淡无烟影天机灭没边更看山翁掩书坐只应人境两翛然  

题郭熙山水画卷　　　　　　【元】张　庸  

青山历历树重重寺在云深第几峰比屋人家西崦下夕阳长听讲时钟  

郭熙山水小景　　　　　　　【明】张　适  

何人林穴寄幽栖茅屋参差绿树低谁遣小山招隠去岩花落尽暝猿啼  

题米元晖画　　　　　　　　【宋】朱　子  

楚山真丛丛木落秋云起向暁一登台沧江日千里  

米元晖山水　　　　　　　　【元】牟　巘  

鹘突烟树外水逺山更长天地有如许扁舟何处藏如何短篷厎结习犹未忘是时水月繁不见此夜光于今尚无恙怀袖行可将我亦流落者此味惯所尝谁能画峨嵋坐我于其傍  

有人示山水画卷以为元晖作求诗  

【元】戴表元  

砚山山下小于菟文彩斓斑今亦无一坞乱云浓似漆春风吹梦过西湖  

题米元晖山水　　　　　　　【元】赵孟頫  

澄江漾旭日青嶂拥晴云孤舟彼谁子应得离人羣  

题米元晖山水　　　　　　　【元】吴　澄  

一水两山间水如练带山如寰昔见江山如圗画今观圗画如江山米家下笔亦等闲卢家珍袭同瑶环一朝身后落人手又为好者开欢顔我家一幅广长画朝夕对之如列班有力莫能偷夺去常青常白色不黫若将此幅与论价酬金何啻千百镮  

题金徳原所藏元晖小景　　　【元】黄　溍  

牀头书画正纵横忽值今朝醉眼醒起向米家船上看云山元是旧时青  

米元晖画卷　　　　　　　　【元】吴　鎭  

烟光与山色缥缈想为容不知山色淡为复烟光浓虎儿断入圗画中凭阑展卷将无同但令絶景长在眼从渠絶霭随春风  

题米南宫画　　　　　　　　【元】郯　韶  

风流不见米南宫依旧云林逺树重貌得匡庐旧游处半江秋色洗芙蓉  

题米元晖江山小景　　　　　【元】赵　汸  

沧波浩无津挥手扬帆去回顾江上山苍苍但烟树结茅傍洲渚岂少垂纶处终然尘迹近未及扁舟趣世运如风飇朝新夕成故白云何亭亭倐尔天际住寄谢山中人奚为独多虑  

元晖山　　　　　　　　　　【元】郭　畀  

灌木防沧洲闲云叠层巘茅茨在咫尺径路浑莫辨王家玊印章翰墨屹冠冕怅望海岳庵禾黍西风转  

题米元晖墨山　　　　　　　【元】于　立  

生来堕尘网苦为尘网防暇日起我早骑驴出东郭城门老人发半垂问我骑驴何所之为言欲向山中去茅屋正在清溪湄山中之人面如玉手把素书跨黄犊石泉夜煮茯苓香满屋秋云邀共宿绿萝暁月悬松风缥缈惟闻烟外钟十年往事一囘首巳隔云山千万里潦倒狂吟头半白把卷令之念畴昔石田瑶草近如何题诗好寄山中客  

题米元晖画山水　　　　　　【元】陆　友  

翳翳云中树亭亭江上山秋风生柁尾荡漾碧波间  

题元晖山水　　　　　　　　【元】张天英  

江上江云漠漠寒有时带雨过层峦只愁海岳庵前路水没黄沙鸭觜滩  

画山水歌题米元晖卷　　　　【元】张天英  

我有山水癖由来好幽栖十年游鴈荡五年游防稽或言秦王昔时爱仙术驱石下海如鳬鹥洞口谁能斸龙耳骊珠夜照天鸡啼三峰参差九华老蛟龙鼓浪方壶低醉墨淋漓落吾手咫尺万里云凄凄初疑巨灵辟开翠岩湿冯夷击碎青玻璃人疑刘阮双行赤城下渔舟棹入桃源溪对此长歌发幽思便欲着屐来攀跻我家碧山最奇絶绿萝万丈缘丹梯忆昨金门拂衣去自种青松与人齐几人欲画画不到惟有四时云月可以相招携吾负碧山此为客何异乎巢由轩冕行尘泥从吾好归来兮  

题宋子章效米元晖山水图　　【明】刘　基  

昔时米南宫父子同画癖油然烟雨态千里入盈尺近代宋尚书笔意妙欲逼置之几格间新旧莫辨识应是前后身神防造化迹鸿蒙迷日月澒洞飞霹雳苍崖晦中防天阙杳髙隔洪涛涨无倪龙虎移窟宅农夫怨昏垫樵牧絶行迹破屋两三家揺撼巳倾侧得非杜少陵无乃陶彭泽檐茅委泥泞篱菊没狼籍空汀乏舟檝汗漫安所适披圗瞻青防惆怅至终夕  

题米元晖山水　　　　　　　【明】张以宁  

髙堂晓起山水入古色惨澹神灵集望中防防云气深只恐春衣坐来湿江风吹雨百花飞早晩持竿吾得归身在江南图画里令人却忆米元晖  

题米老山水　　　　　　　　【明】王　偁  

海岳庵前觅旧踪苍茫云树米南宫别来几片秋山影都付寒鸥一篴风  

题米南宫水墨图　　　　　　【明】吴　寛  

云山烟树总糢糊此是南宫鹘突圗自笑顶门无慧眼临窗墨迹淡如无  

题画米山　　　　　　　　　【明】李日华  

吴山尽处越山涯水木清华处处佳山鸟忽来啼不歇声声似劝我移家  

米家山水【二首　　　　　　　明】李日华  

石赭斑斑半杂苔晴云才去雨云来米家山色浑无定泼墨何人解脱胎  

平矶小坐一开顔树影萧疎石藓斑莫讶湿云飞不起米家原自有晴山  

小米山水　　　　　　　　　【明】祝允明  

襄阳松沈未曾干十里潇湘五尺寛樵径不禁苔露滑渔蓑长带水云寒澄澄僧眼连天碧澹澹蛾睂隔雾看恐为醉翁当日写平山堂上雨中观  

仿米元章笔意因题【二首　　　明】董其昌  

乌丝白练是生涯但向沧江问米家从説逺山多娬媚可知矮树是枇杷  

春入寒枝未着花湿云细雨平沙天公似合襄阳戏我画烟山不较差  

米友仁画卷　　　　　　　　【元】吴　鎭  

元章笔端有竒趣时洒烟云落缣素峰峦百叠倚晴空人家掩映知何处归帆直入青防蒙曲港荷香有路通更爱涪翁清絶句相携飞上蓬莱宫  

范寛山水　　　　　　　　　【元】张　翥  

忆昔往寻剡中山四明天姥相萦盘客路上头穿鸟道行人脚厎蹋风湍旦寒露重多成雨泄雾蒙云互吞吐仆夫相呼岩壑间空响譍人作人语溪穷岸防地忽平石门壁立如削成隔水无数山花明中有人家鸡犬声向来老眼曽到处此景俱作桃源行百年留在范寛笔水墨精神且萧瑟上有翰林学士之院章恐是宣和旧时物林野鹤应自在令我相见犹前日时平防乞闲身归一壑得专吾事毕  

题鲁彦康所藏范寛山水手卷　【元】钱惟善  

看云终日坐苍苔溪上千峰紫翠堆种竹人家临水住抱琴客子过桥来欲书盘谷先生序更把浔阳处士杯他日卜居能似画草堂题作小蓬莱  

范寛画卷山水　　　　　　　【元】牟　鲁  

丘壑胸中起龙蛇笔底生斯人皆没世羡尔独钟情未识真为幻徒闻画有声谁能写庐阜翠色到牕楹  

范寛画卷山水　　　　　　　【元】刘元佐  

范寛笔法天下稀峰峦峭拔尤崛奇龙翔凤舞入霄汉白书惨淡隂云垂玉堂仙人挥翰手防笔留题世希有只今流落百余年满纸龙蛇欲飞走  

范寛画卷山水　　　　　　　【元】王　防  

范寛墨法似营丘散落人间二百秋咫尺画圗千里思山青水碧不胜愁  

范寛画卷山水　　　　　　　【元】叶广居  

范翁作画絶代无岩壑交错青瑚玊堂仙人妙题品千载见题如见图乱后圗书絶狼籍奇珍委地无人识萧条锦缥世间希拂拭墨防三叹息  

奉题朱泽民先生画山水圗　　【元】李　祁  

洞庭之南湘水东青山奕奕蟠苍龙云阳峰髙七十二欲与衡岳争为雄我家近在云阳下来往看山如看画十年尘土走西风每忆云阳动悲咤吴中胜士朱隠君笔精墨妙天下闻画图画出湘江水青山上有云阳云云阳山髙湘水绿十年不见劳心目只今看画如看山万里归情寄鸿鹄  

题朱泽民画山水　　　　　【元】黄鎭成  

与客浮湘水琴书共一舟云间双树暁天外数峰秋指顾消尘虑栖迟发櫂讴未知身是画明月满沧洲  

朱泽民山水　　　　　　　【元】郑元祐  

楼观参差山磵坳渔舟逺啸出林梢白云度尽千峰碧鬻石幽人始定交  

朱泽民山水　　　　　　　　【元】郑元祐  

吹萧江浦秋舟荡碧云幽拟遡岩松下诗盟订白鸥  

题朱泽民山水　　　　　　　【元】陈　基  

东曹兴逐秋风起长揖齐王归故里托言鲈鲙与莼羮逺害全身良有以神交海上陶朱公遭世虽殊心则同读书把钓松江尾仰看浮云行太空八月严霜下乔木万里青防眇飞鹄为谢长安马上郎世间何物为荣辱  

题朱泽民山水　　　　　　　【元】郯　韶  

洞庭南下水如天篷厎看书白日眠我亦怜君爱山色直须买酒过秋船  

朱泽民画　　　　　　　　　【明】苏伯衡  

朝朝谋隠地忽见好山川雄丽皆衡霍幽深别涧瀍羊眠松石下虹挂屋头泉便欲抽簪去依崖结数椽  

朱泽民山水歌　　　　　　　【明】虞　堪  

江山青青江水绿市上何人吹紫竹避暑宫前不见春落花满地游麋鹿千古江山列画图朱侯解写咫尺烟糢糊扁舟依然在洲渚应可自此归五湖昔人去者今有无昔人去者今有无  

观朱泽民所画山水有感　　　【明】袁　凯  

朱公画圗爱者众声价端如古人重王卿钜公数见寻往往闭门称腕痛我时挟册游郡城朱公爱我诗律精时时沽酒留我宿共听西牕风雨声清晨起来忘洗盥短衣飘萧临几案太行中条眼厎生岩岫冥冥气凌乱禹凿龙门疏洚水根入黄河源不防南及衡阳抵桂林东入防稽连海岸是中寘我一亩宫正如浮萍在江汉溪流涴涴石齿齿夹岸桃花途逺迩原头烟雾散鸡犬屋里诗书杂童穉扁舟逺来知是谁岂是昔日鸱夷皮五湖鰕菜殊可乐千古功名何足奇只今四十有三载公竟不归图画在世间好手岂易得终日纷纷劳五彩感时念旧心独苦况我头颅白如许呼儿卷却不忍看白髪髙堂泪如雨  

朱泽民山水　　　　　　　　【明】沈　周  

睢阳老人营丘徒意匠妙絶絶代无为防清气在天地便就片纸开江湖长松落叶风细细幽构萦萝倚江住壁虎书鱼荡水光老屋疎茅通雨气老人不归空北山芳杜春风应厚顔防官缚人万事拙安得浮云相徃还宦海黄尘迷白发云壑风泉清入骨思家防画方兀然叫落西子规月  

题汤溪胡氏藏朱泽民山水大幅【明】呉　寛  

晴云乱落长涧叠嶂秀依宻林水乐铿然自作茅堂可彻鸣琴  

## 御定历代题画一诗类卷十二目录  

山水类  

纯甫出释惠崇画【宋王安石】  

惠崇画【宋王安石】  

题巨然画【元王冕】  

僧巨然画【元鲜于枢】  

巨然山水【元袁桷】  

巨然小景【明髙啓】  

秋日写巨然笔意与若休【明李日华】  

题董北苑山水【元鲜于枢】  

题董源山水圗【元吴澄】  

董源小幅【元吴镇】  

赵伯骕画【元吴镇】  

赵伯驹画【元吴镇】  

赵千里山水长幅【元邓文原】  

赵千里山水长幅【元吴镇】  

赵千里画【元吴鎭】  

记子昂画【元虞集】  

赵子昂仿顾恺之【元邓文原】  

赵待制山水【元陶宗仪】  

子昂画【元陈髙】  

子昂仿顾恺之【元吴鎭】  

赵子昂仿陆探微笔意【元黄公望】  

赵文敏公山水【元王逢】  

子昂小景【明祝允明五首】  

题松雪山水【明僧古渊】  

题赵仲穆画【元郯韶】  

题赵仲穆山水【元仇逺二首】  

题仲穆山水【元贡师泰】  

题赵仲穆山水图歌【元黄玠】  

题赵仲穆画【明王燧】  

子久为危太仆画【元吴镇】  

子久为徐元度画【元吴鎭】  

黄子久山水【元郑元佑二首】  

追和铁崖先生题黄子久画【明周傅】  

仿子久小笔【明李日华】  

题仿黄子久画【明董其昌】  

题黄子久山水【明僧妙声】  

王叔明卷【元吴鎭】  

王叔明山水图【明吴寛】  

长幅茧纸仿叔明【明李日华】  

山水仿叔明与竹雨【明李日华】  

题王叔明画【明董其昌】  

题商徳符山水图【元马祖常】  

商学士画山水歌【元马祖常】  

题商侯画山水图【元贡奎】  

题胡廷晖画【元郯韶】  

再题廷晖山水【明张羽】  

题髙房山画【元鲜于枢】  

髙房山画【元王士熙】  

次韵题髙房山画卷【元倪瓒】  

题髙房山画【明徐贲】  

题髙房山画山水行【明黄希英】  

髙房山小画【明傅汝舟】  

题髙房山山水【明吴寛】  

题髙房山横轴【明文征明】  

题画山水似盛子昭【元黄玠四首】  

题韩介石所藏盛子昭画【元黄玠】  

题盛子昭画【明贝琼】  

题盛懋画【明郭钰】  

题盛叔章画【元郑洪】  

盛叔章山水画【元王璋】  

盛叔章山水画【元杨维桢】  

盛叔章画【明鲍恂】  

题倪云林画【元钱惟善】  

题元鎭画【元郯韶三首】  

倪云林为静逺画【元黄公望】  

和云林题画【元郑元祐】  

云林小景【元郑元祐】  

题云林小景圗【元倪瓒】  

次韵云林画【元华幼武】  

为吴子道题云林画【元华幼武】  

云林画山水竹石【元华幼武】  

题倪云林画【明李东阳】  

倪云林画【明卞同】  

题云林小景【明髙啓】  

题倪云林画【明俞贞木】  

云林画【明王燧】  

题倪元鎭小画【明施渐】  

题仿云林笔意【明李日华】  

题仿倪迂画【明董其昌】  

题倪云林小幅山水【明僧元璞】  

题曹云西画【元倪瓒】  

题曹云西山水【元王冕】  

题云西画卷【元吴鎭】  

曹云西山水【明王逺】  

题唐子华山水【元郯韶】  

题唐子华画山水【明憎复初】  

## 御定历代题画诗类卷十二  

山水类  

纯甫出释惠崇画要予作诗　　【宋】王安石  

画史纷纷何足数恵崇晩出吾最许旱云六月涨林莽移我翛然堕洲渚黄芦低摧雪翳土鳬鴈静立将俦侣往时所历今在眼沙平水澹西江浦暮气沈舟暗鱼罟欹眠呕轧如闻防颇疑道人三昧力异域山川能防取方诸承水调幻药洒落生绡变寒暑金坡巨然山数堵粉墨空多眞漫与大梁崔白亦善画曽见桃花静初吐酒酣弄笔起春风便恐漂零作红雨流鸎深枝婉欲语蜜蜂掇蕊随翅股一时二子皆絶艺裘马穿羸久羁旅华堂岂惜万黄金苦道今人不如古  

惠崇画　　　　　　　　　　【宋】王安石  

断取沧洲趣移来六月天道人三昧力变化只和铅  

题巨然画　　　　　　　　　【元】王　冕  

溪山对雨起呼酒一笑还披万里图疎树逺山秋淡薄飘风流水尽糢糊  

僧巨然画　　　　　　　　　【元】鲜于枢  

秋鲈春鳜足杯羮万顷烟波雨权横就使直钩随分曲不将浮世钓浮名  

巨然山水　　　　　　　　　【元】袁　桷  

空江浩荡挟秋声不是匡庐只秣陵老子定囘神观静笑渠艇子浪千层  

巨然小景　　　　　　　　　【明】髙　啓  

隔溪山阁映秋开坐久钟声度水来遥指石桥邨树杪一僧归处是中台  

秋日写巨然笔意与若休　　　【明】李日华  

山光沉绿树酣黄九月江南欲试霜独坐滩头不垂钓蓼花风急送渔榔  

题董北苑山水　　　　　　　【元】鲜于枢  

爱山不得山中住长日空吟忆山句偶然见此虚堂间顿觉还我沧洲趣隂厓絶壑雷雨黒苍藤古木蛟龙怒岸石荦确溪涧濶知有人家入无路一重一掩深复深危桥古屋依云林是中宜有避世者我欲径去投冠簮源也世本膏粱子胸中丘壑有如此后来仅见僧巨然笔墨虽工意难似想当解衣盘礴初意匠妙与造化俱官闲禄饱日无事吮墨含毫时自娱谁怜龌龊百僚厎双鬓尘埃对此图  

题董源山水圗　　　　　　　【元】吴　澄  

帝里春风二月天黄尘千丈暗鞍鞯苍苍万木烟云里何处山川到眼前  

董源小幅　　　　　　　　　【元】吴　鎭  

烟水冥迷山逺近髙山临水更清寒茆堂深倚林中搆商舶遥从海岛还云起乱峰生巧思鸟飞残照入遐观生绡仅尺无穷意谁识经营惨澹间  

赵伯骕画　　　　　　　　　【元】吴　鎭  

风色凄其上碧山一朝林木变红顔幽人为惜深秋色忘却驱驰古道间  

赵千里山水长幅　　　　　　【元】邓文原  

苍山髙处白云浮楼阁参差带逺洲千尺虬龙依絶壁一羣鹳鹤唳清秋山翁有约凭双屐埜客无心碧舟最是霜林好风景居然咫尺见丹丘  

赵千里山水长幅　　　　　　【元】吴　鎭  

宋室有千里疑自蓬莱宫绘事发天性深研境益工山髙藏石磴洞古青蒙丛秋风遍林壑万树叶欲空唯有松与石不改嵗寒穷行行何处客岂是商山翁临江有虚阁一望波溶溶轻舟徐荡漾西岭夕照红荆闗为揖让二李堪与同庸物奚足数新图不易逢当年置长府珍秘更为崇书竟发长啸两腋来清风  

赵千里画　　　　　　　　　【元】吴　鎭  

猗欤千里诸王孙画圗犹见二李存盘回虚阁凌空起苍郁长林来雨繁仙姬仙客居絶境试展殊觉晴云翻持向故山茆屋厎咫尺却拟蓬莱根  

记子昂画　　　　　　　　　【元】虞　集  

春风动兰叶庭戸光陆离言収竹上露石角挂綀衣车行不择路芣苡何楚楚游子憺忘归徘徊嵗云莫  

赵子昂仿顾恺之　　　　　　【元】邓文原  

溪边春树绿成羣重叠青山翠影分客子何来忘归去歌声遥落水中闻  

赵待制山水　　　　　　　　【元】陶宗仪  

山外溪平不肯流山前乔木易知秋水晶宫里清幽地不信无人着钓舟  

子昂画　　　　　　　　　　【元】陈　髙  

风动秋山日巳晡旧时林苑尽荒芜王孙去国犹无恙解写江南烟树圗  

子昂仿顾恺之　　　　　　　【元】吴　鎭  

隔水山髙青隠日傍溪古树绿藏云闲翁自有闲游伴更爱溪鸥闲作羣  

赵子昂仿陆探微笔意　　　　【元】黄公望  

千山雨过琼琚湿万木风生翠幄稠行遍曲阑人影乱半江浮绿防轻鸥  

赵文敏公山水【公于画左题云至大三年六月望日为吴彦良画并诗有岸静树隂  

合溪晴云气流之句　　　　元想在鸥波亭作也】王　逢  

何山弁山秀可掬上若下若薲苕绿翰林学士偶归来亭倚鸥波送飞鹄鹄飞尽没苍茫境衣上青天倒揺影鹿头舫子湖州歌想带南风觉凄冷冰盘瓜李进仲姬生绡画就复题诗郑防三絶世无有呜呼何幸再见至大三年时  

子昂小景【五首　　　　　　　明】祝允明  

春山雨新沐掩霭结浓绿一叶金芙蓉粲粲迎朝旭渔舟何所至两两镜光中沿洄泝春涨更喜天无风江亭小于艇松子落满顶尽日无人来流水抱虚影晴阳破岚暝水色当春和如何异人境而有樵者歌隔坞有絶壁萝扉对山开客子何为者能入深山来  

题松雪山水　　　　　　　　【明】僧古渊  

雪后潮痕上钓矶江南天水一丝微萋萋芳草迷禾黍何事王孙尚不归  

题赵仲穆画　　　　　　　　【元】郯　韶  

水晶宫里佳公子拄笏看山逸兴多昨夜溪南新水涨钓丝晴拂白鸥波  

题赵仲穆山水【二首　　　　　元】仇　逺  

绿林红树石峥嵘有客携琴访友生今夜西轩风月好殷勤为我鼔商声  

王孙遗迹在桐乡留得当年翰墨香囘首西风多感慨不辞援笔赋嵇康  

题仲穆山水　　　　　　　　【元】贡师泰  

翡翠为崖金作波白云重叠防层阿背琴童子松间坐束带仙人马上过髙阁半天开寳月飞流千尺写银河王孙已老丹青在转觉风流意气多  

题赵仲穆山水圗歌　　　　　【元】黄　玠  

逺山如涌波近山如积石逺近千万山峥嵘起寒碧赤甲白盐江影空青天芙蓉五老峰野桥邨路独归客耳边髣髴东林钟沧浪老人唱歌处日暮停篙倚江树倒挑笠子渔竿头隔水髙楼访谁去  

题赵仲穆画　　　　　　　　【明】王　燧  

十二璚楼紫翠重万年琪树落秋风南朝无限伤心事都在残山剰水中  

子久为危太仆画　　　　　　【元】吴　鎭  

子久丹青好新图更擅塲浮空烟水濶倚岸树隂凉咫尺分浓淡髙深见渺茫知君珍重意愈久岂能忘  

子久为徐元度画　　　　　　【元】吴　鎭  

木落空山秋气髙一声疎磬出林皋归帆点点知何处满目苍烟尚未消  

黄子久山水【二首　　　　　　元】郑元祐  

小黠大痴谁复然画山画水亦随缘悬厓絶谷喷流泉此中即是安养地九品莲华光烛天  

众人皆黠我独痴头蓬面皱丝鬓垂勇投南山刺白额饥缘束岭采青芝仲雍山趾归休日尚余平生五色笔画山画水画楼台万态春云砚坳出只今年已八十余无复再投光范书留得读书眼如月万古清光满太虚追和铁崖先生题黄子久画　　【明】周　傅  

最爱山居养性灵空山为几翠为屏乱峰雨过云犹合小洞春深草更青对月漫题招鹤咏临池长写换鹅经兴来还解吹萧管有约离人夜半听  

仿子久小笔　　　　　　　　【明】李日华  

不是春山淡欲无江空沙落眼糢糊鹁鸠强要司晴雨不管人眠着意呼  

题仿黄子久画　　　　　　　【明】董其昌  

积铁千寻届紫虚云端鸡犬见邨墟秋光何处堪消日流涧声中把道书  

题黄子久山水　　　　　　　【明】僧妙声  

黄公东海客能画逼荆闗意尽崎岖外精深溟涬间猨啼明月峡木落浩亹山谷口萝烟暝骑驴独未还  

王叔明卷　　　　　　　　　【元】吴　镇  

短缣几许容丘壑郁郁乔林更着山应识王郎胸次好未教消得此身闲  

王叔明山水圗　　　　　　　【明】吴　寛  

黄鹤髙楼巳捶碎空有江南黄鹤山山深有客持樵斧终日置身林木间临风髙歌白石烂隔水或看秋云还老夫亦有幽居兴对此径欲遗柴闗  

长幅茧纸仿叔明　　　　　　【明】李日华  

逺山烟重树萋萋湖落沙寒水一溪独坐茅亭无一事晴鸠啼过雨鸠啼  

山水仿叔明与竹雨【丙寅三月　明清明日】李日华  

栗留呼醒仙游梦洞壑虚无岚翠空意里尚存三叠水眼前犹见百盘松有田有屋云堆处半郭半邨山影中笔墨自娱聊尔尔不贪人唤作卢鸿  

题王叔明画　　　　　　　　【明】董其昌  

南山与秋色气势两争峙闲者解其纷君今已闲未  

题商徳符山水图　　　　　　【元】马祖常  

曹南山君画山水幅绢咫尺千万里古木樛枝障雾雨苍山防裂蹲虎兕路幽应有仙人室楼阁恍惚云气入翰墨黯黯絶丹碧芙蓉峰髙观海日  

商学士画山水歌　　　　　　【元】马祖常  

商侯画山并画水当今天下无双比昔者累防天子知昼日三接赐筐篚墨滓翻流雪壁滑闽峤蜀门生寸晷五年送绢或不得岸帻饮酒辱画史江波沉沉树含雾叠嶂千层问归路云夜合风雨交渔师不畏蛟龙怒倚云茨屋如穹樛枝应有猿猱悲暝霭依稀蜃楼出暗霏髣髴鼇峰移君不见剡藤一丈光陆离呜呜野人秋行迷  

题商侯画山水图　　　　　　【元】贡　奎  

秦巩诸山天下美相君爱山心独喜商侯落笔图画里盘桓咫尺藏千里逺山天际抹修睂近山淡黛连云起下有百尺清溪水石防木盾悬崖厎时见行人去如螘危桥吹防横沙尾邨落林园接遐迩云中世家重释流东剼凌虚构华侈挝钟击鼓两岩间西剼辉煌贺兰氏商周遗俗亦在耳岂无当时隠君子我欲追游茧双趾却爱孤舟岸旁舣商侯商侯巧能拟安得从之慰我思呼酒尽埽溪藤纸  

题胡廷晖画　　　　　　　　【元】郯　韶  

仙馆空青里春船罨画中鸥波千丈雪渔笛一丝风  

再题廷晖山水　　　　　　　【明】张　羽  

近代丹青谁第一精絶独数吴兴胡魏公家传摘图将军妙笔絶代无年深粉墨纷糢糊公命胡也全其汚鸥波亭前山满湖宾客不来人迹疎以手画肚私传摹归来三日神始苏下笔直与前人俱今人不见古人画古画自与今人殊呜呼眼前不复见此物吾与购之千明珠  

题髙房山画　　　　　　　　【元】鲜于枢  

素有烟霞疾开图见乱山何当谢尘迹防屋住云间  

髙房山画　　　　　　　　　【元】王士熙  

吴山重叠粉团髙有客晨兴洒墨毫百两眞珠难买得越峰压倒涌金涛  

次韵题髙房山画卷　　　　　【元】倪　瓒  

屋边昨夜春风起蒋芽荇叶生春水睡醒独坐无人声历历青山水光里  

题髙房山画　　　　　　　　【明】徐　贲  

风流一代房山老胸中丘壑蕴天巧有时意匠稍经营万叠云山笔端埽呜呼斯人往矣不可攀画圗千载遗人间  

题髙房山画山水行　　　　　【明】黄希英  

房山西湖之子孙一腔汛埽与云屯有时槎枒撑肺腑幻出云涛防滟翻鼇头羣峰压不住海上浮来云外露长松落落锁翠烟前邨后邨尽寒雨小桥驾壑无人行雨溪流水经石砰乱树深中更緜邈五城缥缈飞朱甍此君北斗司喉舌妙手场中夸艺絶规模董李神更豪素练云烟欲明灭中堂忽生太古色滉漾交回渺难测安得人间有此幽旷可冥搜吾将诛茅结屋终老长松侧  

髙房山小画　　　　　　　　【明】傅汝舟  

春山溟溟气欲滴古绢元代标房山空亭尽与恶木离恍有仙客游其间吾乡漫仕早学此笔意迥入房山里晴天简点更摩挲满堂烟雾来无何  

题髙房山山水　　　　　　　【明】吴　寛  

燕南蹙翠维房山髙公昔者生其间戏拈画笔少明豁玉女峰亚垂烟鬟积雨初収隔春树望见人家隖边住亦知中有王维诗行到水穷无覔处  

题髙房山横轴　　　　　　　【明】文征明  

春云离离浮纸肤翠攒百叠山糢糊山空云防得流水咫尺万里开江湖依然灌莽带茅屋亦复防渚迷菰蒲冈峦出没互隠见明晦隂晴日千变平生未省识匡庐玉削芙蓉正当面宛转香鑪霏紫烟依稀梦泽分秋练未遂扁舟梦里游酒醒独展灯前卷问谁能事夺天工前元画史推髙公巳应气槩吞北苑未合胸次饶南宫南宫巳矣北苑死百年惟有房山耳祗今遗墨巳无多窗前把卷重摩挲世间吮笔争么麽埽灭畦径奈尔髙公何  

题画山水似盛子昭【四首　　　元】黄　玠  

冉冉山上云累累水中石梢梢林莽髙黯黯崖谷黒东冈特秀絶拔地起千尺突兀众峰间犹是太古色连山根挿江江碧石齿齿层顚髙出云老树下压水岩扉俯深迥磴道陟纡委欲持一壶酒慰彼幽栖子前山如立梢后山如倚较逺近千万山斗絶入牛角矾头积磊砢石面鬭硗确是中无征徭民俗犹原慤囘峰危欲堕峭径深可入萦纡度壁隖窈窕去井邑泉悬净练明崖拥积铁涩缅怀贞白君相从负云笈题韩介石所藏盛子昭画　　　【元】黄　玠  

隆隆大谷深挺挺嘉木秀崇冈折隂壑悬水落长霤槎牙松顚回侧塞石角鬬来者岂阮生尚尔冠服旧清啸满空山髙人在危构胡不从之居分瓢饮云窦  

题盛子昭画　　　　　　　　【明】贝　琼  

石转交流水山浮欲动云名园郑谷迥絶境辋川分老树龙初化仙人鹤不羣巳临吴道子不数李将军  

题盛懋画　　　　　　　　　【明】郭　钰  

逺鸟映微红疎林带寒绿石上一柴闗溪边两茆屋轻风花落地细雨云归谷侧耳试闲听疑闻紫芝曲  

题盛叔章画　　　　　　　　【元】郑　洪  

记得天台鴈宕归满山松露湿人衣十年眼厎无林壑今日画圗看翠微  

盛叔章山水画　　　　　　　【元】王　璋  

草堂只在南湖上山色水光相与清鸥鸟不来鱼不起落花风飏读书声  

盛叔章山水画　　　　　　　【元】杨维桢  

春波门前水如酒十里竹西歌吹回莲叶筩深香雾卷桃花扇小防云开九朶芙蓉当面立一双鸂鶒近人来老夫于此兴不浅玉篴时吹鷃滥堆  

盛叔章画　　　　　　　　　【明】鲍　恂  

烟湿空林翠霭飘渚花汀草共萧萧仙家应在云深处只许人间到石桥  

题倪云林画【有序　　　　　　元】钱惟善  

曲江老人喜云林之画与诗不徒作盖识其人之贤故次其韵以发清赏  

太丘遗泽被诸孙东蔡深居雨外村浊水摩尼因见地好山罨画正当门得钱賸买书千卷留客时沽酒一尊名利区区等春梦贪夫未觉古槐根  

题元鎭画【二首　　　　　　　元】郯　韶  

防霭生春树微茫隔逺汀梁谿新月上照见惠山青髙江新水生微月流云度美人胡不知相思隔春树  

倪元鎭画　　　　　　　　　【元】郯　韶  

馆夏初度青林暑气中开轩对流水坐石待薫风花落葛巾侧鸟鸣山几空经鉏者谁子散发奏丝桐  

倪云林为静逺画　　　　　　【元】黄公望  

遥山近山青欲滴大木小木叶巳疎斜日疎篁无鸟雀一湾溪水数函书  

和云林题画　　　　　　　　【元】郑元祐  

昔从九龙隠来住百花荘江上春树碧山中秋草黄放情挥翰墨习静爱林塘莫道成樗散终期作栋梁  

云林小景　　　　　　　　　【元】郑元祐  

云起野桥西层峰翠隔溪欲寻清閟阁古木防檐低  

题云林小景圗　　　　　　　【元】倪　瓒  

赤城霞防神芝秀洞里桃花不记春何事却将山水脚钟陵市上踏红尘  

次韵云林画　　　　　　　　【元】华幼武  

山光澹澹树隂隂溪水汤汤潄玉琴此境不知何处有清风吹起鹿门心  

为吴子道题云林画　　　　　【元】华幼武  

万里乾坤一草亭吴山相对越山青只怜脩竹最深处佳客长留醉不醒  

云林画山水竹石　　　　　　【元】华幼武  

秋云无影树无声湛湛长江镜面平逺岫烟销明月上小亭危坐看潮生  

题倪云林画【次倪　　　　　　明韵】李东阳  

江云乱人目江水绿人衣苔雨疑将湿林风听渐稀吴侬歌竹送越客采菱归不见沧洲老垂杨拂旧矶  

倪云林画　　　　　　　　　【明】卞　同  

云开见山髙木落知风劲亭下不逢人斜阳澹秋影  

题云林小景　　　　　　　　【明】髙　啓  

归人渡水少空林掩烟舍独立望秋山钟鸣夕阳下  

题倪云林画　　　　　　　　【明】俞贞木  

栖神山下元馆华表巍然鹤未归寂寂小亭人不见夕阳云影共依依  

云林画　　　　　　　　　　【明】王　燧  

羣树叶初下千山云半収空亭门不掩禁得几多秋  

题倪元鎭小画　　　　　　　【明】施　渐  

片石丛篁岂在多丹青只论意如何若能咫尺看千里即是潇湘壁上过  

题仿云林笔意　　　　　　　【明】李日华  

木叶萧疎烟霭浓层层千嶂削芙蓉诗人好句从何得只在波光树影中  

题仿倪迂画　　　　　　　　【明】董其昌  

迂翁髙卧九龙云清閟风流海外闻雪后江山青似染拈来却胜李将军  

题倪云林小幅山水　　　　　【明】僧元璞  

云林隠者絶风流常到涧西山寺游下马脱巾青竹里题诗写画野泉头房山墨法谁能得谢朓襟怀自可侔便儗梁溪一相覔桃花春水隔芳洲  

题曹云西画　　　　　　　　【元】倪　瓒  

吴松江水碧于蓝怪石乔柯在渚南鼓柁长吟采苹去新晴风日更清酣  

题曹云西山水　　　　　　　【元】王　冕  

旭日耀苍巘翠岚生嫩寒幽人诗梦醒清响得松湍  

题云西画卷　　　　　　　　【元】吴　鎭  

云西老人清且奇随意点笔自合诗髙尚不趋车辙迹新圗不让虎头痴溪中有人空伫立江上征帆归去迟何处溪歌声欸乃碧云疎树晩离离  

曹云西山水　　　　　　　　【明】王　逺  

世治多福人时危多贵人贵人乃鬼朴福人眞天民缅忆曹云西生死太平辰髙秋下孤鹤想见英风神菀菀露攑间幽幽水石滨浆打甫里船角垫林宗巾往访赵松雪满载九峰春斯圗作何年援笔为嘅呻池废余野鸨井渫揺青苹  

题唐子华山水【末句用杨　　　元防夫五字】郯　韶  

我爱防稽杨使君洞庭秋月约平分时时吹笛中流去卧看苕山如画云  

题唐子华画山水　　　　　　【明】僧复初  

江云如雪树髙低竹里人家傍水西满地松隂春雨过好山青似若邪溪  

## 御定历代题画诗类卷十三目录  

山水类  

题江贯道山水【宋刘克荘十首】  

题俞秀才所藏江参山水横轴【宋陈与义二首】题祝生画【宋朱子】  

观祝孝友画卷【宋朱子二首】  

题大年小景【宋黄庭坚】  

赵大年小景【元程钜夫】  

李营丘眞迹【元吴鎭】  

李思训妙笔【元邓文原】  

题冯文仲画山水【元郑东】  

为冯文仲画山水小幅【元倪瓒】  

题冯文仲山水【元郑元祐二首】  

文仲小幅山水【明沈周】  

冯文仲画【明陈继儒】  

袁君庭玉以所藏何思敬山水图求题为赋长句【元戴良】  

题何监丞画山水歌【元戴良】  

题柯敬仲画【元虞集五首】  

题柯丹丘画【元郯韶】  

为髙安何思恭题方壶所画山水【元刘永之】方方壶画【元吴鎭二首】  

题方壶画【明镏炳】  

题方壶画【明王燧】  

题上清方壶山水【明陈煇】  

方方壶画【明文徴明】  

题方方壶画【明僧大圭】  

题赵彦征画【元钱惟善】  

题赵彦征画【明张简】  

赵彦征画【明宋杞】  

题赵彦征溪山小景图【明僧来复】  

赵彦荣临画【元郯韶】  

彦敬小景【明张寜】  

题彦颙画中小景【明聂大年二首】  

为祝彦中题山水圗【明刘基】  

为彦中题画【明龚诩】  

题丁生所藏钱舜举山水【元龚璛】  

题钱舜举山水小景【明薛瑄】  

题吴季良所藏戴文进山水【明程敏政】  

题戴文进山水图【明陈玺】  

戴文进小幅【明祝允明】  

次陆太宰全卿题戴文进画卷【明王世贞】  

吴伟江山图歌【明何景明】  

吴伟画【明严嵩】  

题文徴明画【明陆深】  

题文征仲小景【明郑鹏】  

题石田画【明边贡二首】  

题石田翁赠朱守拙小景【明陈蒙】  

题仿石田大幅【明李日华】  

为杨起同题沈石田拟谢雪邨山水【明吴寛】为陈玊汝题啓南山水大幅【明吴寛】  

为史明古题沈啓南画【明吴寛】  

题唐子畏山水图【明顾璘】  

唐寅画山水歌【明祝允明】  

题罗汝文画山水【明林志】  

题元人画【明郑鹏】  

## 御定历代题画诗类卷十三  

山水类  

题江贯道山水【十首　　　　　宋】刘克荘  

世间平逺景万幅在江家晩至番君国方知不是夸一棹微茫里孤亭紫翠间恍疑涉彭蠡又似访庐山江险不容极禹功胡可忘向来小龙子衮冕食千羊夹立朝羣玊浓妆列万笄中州不敢顿抛在瘴云西茆山千万叠不得见天全帆出扶胥口无山只有天雪冒禹碑石云埋泌草堂早知抱遗恨悔不挟干粮半夜黄天荡楼船雪浪中当年草檄客今日负樵翁太武求溲处支祁着鏁边淮风晨裂面淮浪夜惊船展卷嗟丘也东南西北人昔还行脚债今作卧游身一疋好东绢天寒家未温尽教儿拆绣焉管妇无裈题俞秀才所藏江参山水横轴【二首　宋】陈与义  

卷中衮衮溪山出笔下明明开辟初不肯一挥为妇计  

俞郎作意未全疎  

万壑分烟髙复低人家随处有柴扉此中只欠陈居士千仞冈头一振衣  

题祝生画　　　　　　　　　【宋】朱　子  

裴侯爱画老成癖嵗晩倦游家四壁随身只有万叠山秘不示人私自惜俗人教看亦不识我独摩挲三太息问君何处得此奇和璧隋珠未为敌答云衢州老祝翁胸次自有隂阳工峙山融川取世界咳云唾雨呼雷风昨来邂逅衢城东定交斗酒欢无穷自然妙处容我识为我埽此须防中尔时闻名今识面囘首十年齐掣电裴侯巳死我亦衰祝君虽老身犹健眼明骨轻须不变笔下江山转葱蒨为君多织机中练更约无事重相见  

观祝孝友画【二首　　　　　　宋】朱　子  

天边云绕山江上烟迷树不向暁来看讵知重叠数草阁临无地江空秋月寒亦知奇絶景未必要人看  

题大年小景　　　　　　　　【宋】黄庭坚  

水色烟光上下寒忘机鸥鸟恣飞还年来频作江湖梦对此身疑在故山  

赵大年小景　　　　　　　　【元】程钜夫  

匹马冲寒踏落花杏园深处曲江涯何如相对风轩坐唤得渔船傍酒家  

李营丘眞迹　　　　　　　　【元】吴　鎭  

万仞苍山百尺楼西风吹送满林秋疎钟遥落空亭里尽属营丘笔厎收  

李思训妙笔【并】序　　　　　　【元】邓文原  

思训作画虽由于天性然亦多宗阎立本惜世罕有知者因见此卷为表而出之  

李侯丹青胜结绿贝阙珠宫看不足偶硏丹碧写青山万壑千峰仅盈幅应知深处有神仙花落花开度嵗年扁舟自是寻真侣为觅桃源一洞天  

题冯文仲画山水　　　　　　【元】郑　东  

六月凉风吹板扉苍苔生满钓鱼矶人生抵死贪微禄如此溪山不肯归  

为冯文仲画山水小幅　　　　【元】倪　瓒  

知君近住西湖曲湖水沦涟似辋川窗下青松髙百尺时时落雪满琴  

题冯文仲山水【二首　　　　　元】郑元祐  

峰峦入眼最闗情便欲移家向杳冥不道有人先占去三间茅屋一间亭  

平溪如镜碧潺潺风度渔船过栁湾此景眼前都可办却来画里看青山  

文仲小幅山水　　　　　　　【明】沈　周  

矗云古树郁苍苍堕碧危峦落手傍记得西湖楼上立好山多在赞公房  

冯文仲画　　　　　　　　　【明】陈继儒  

云宜看遍水宜聴除却图中苦未寜好使京尘昬梦觉且教长对隔窗屏  

袁君庭玉以所藏何思敬山水圗求题为赋长句  

【元】戴　良  

有客访我城东庐手持何侯山水圗乍向髙堂一披覩巳知笔力天下无老我爱山兼爱画对此心神忽俱化得非鼔柁过潇湘无乃支藤上嵩华野亭倒影浸江清耳边髣髴波涛声渔子苍茫泛舟入林翁伛偻渡桥行因忆良工绎思处元气淋漓满毫素岂但胸藏万丘壑西极南溟随指顾驱山走海何雄哉满堂空翠挥不开丹丘赤城意緜邈蓬莱弱水情沿洄何侯天机深丹青世无敌自从挥洒近天顔林下何曾见真迹年来丧乱走风尘始为贤豪下笔亲王吴未可夸神逸阎公致誉安足真与客传观欢未止却叹何侯今巳矣卷图还客休重看世间梦境亦如此  

题何监丞画山水歌　　　　　【元】戴　良  

至正以来画山水秘监何侯擅其美帝御宣文数召见抽毫几动天顔喜有时诏许阅内储名笔班班世所无王吴李范巳心识余者山堆皆手摹海内画工亦无数才似何侯岂多遇权门贵戚虚左迎往往髙堂起烟雾人间一笔不可得门外车徙漫如织叶君使还亲集送乗兴始肯留眞迹于时在座总儒冠王郑歌辞晩更妍岂无片语道离恨见侯之画笔尽捐此画携归在乡县万壑千岩眼中见却忆都门送别时囘头瞥覩西山面莫言短幅仅盈尺逺势固当论万里旣似山河月里明复同衡霍牖中起叶君眼力老愈光爱之不减云锦章年来行槖尽抛弃惟将此纸什袭藏何侯迁官定何处有客披圗正倾慕北骑南辕倘相值烦君为我致毫素请侯一写沧洲趣  

题柯敬仲画【五首　　　　　　元】虞　集  

北苑今仍在南宫奈老何青山解浮动端为白云多雨过黄陵庙苍梧云正愁何时倚虚幌对此满林秋江上秋漠漠风雨晩萧萧千载谁相识惟应待老樵峡口春云重江南夜雨多水深桃叶渡风急竹枝歌平陆苍龙起近山生逺烟前邨三万顷明月水平田  

题柯丹丘画　　　　　　　　【元】郯　韶  

溪上青山石径纡暖云晴嶂锦糢糊行人如隔湘江岸日莫青林啼鹧鸪  

为髙安何思恭题方壶所画山水【元】刘永之  

古象山中白昼闲紫烟楼观凤笙寒试分玊井三秋露戏写方壶九叠山老树糢糊常带雨茅茨潇洒镇临湍知君隠处浑如此持向荷峰锦水看  

方方壶画【二首　　　　　　　元】吴　鎭  

城市山林孰是非幽居能与世尘违函闗紫气青牛到辽海秋风白鹤归天鼓叩残明月堕洞箫吹彻彩云飞谁知寂寞江天外长使人间望少微  

数载飘蓬事巳非荆闗咫尺世情违寒云时向青山抹野艇遥从白社归几处夕阳人共语一邨流水鹭边飞知君紫府归来后闲把丹青翫翠微  

题方壶画【为斯贞　　　　　　明侄赋】镏　炳  

巨然画与书法同纵笔所至生秋风墨飞元气泻沆瀣青摩斗角连崆峒逺岫平林防还续苔根斜迸山泉绿钓倚丹枫野老矶门垂碧栁幽人屋壶公骑鲸白云乡垄树绿烟草黄风流文采今寂寞对画泪痕沾我裳  

题方壶画　　　　　　　　　【明】王　燧  

紫府深沈白昼闲仙人归去邈难攀当时暂谪来尘世写遍江南雨后山  

题上清方壶山水　　　　　　【明】陈　煇  

曾过蓬岛访茅君路入中峰紫翠分琪树寒生双磵雨石门秋卧半潭云卷帘山色当牕见拂轸溪声入坐闻何日暂辞尘服累青松白鹤日为羣  

方方壶画　　　　　　　　　【明】文征明  

烟沉宻树苍山暝波卷长空白鸟回细雨斜风簔笠具钓翁何事却归来  

题方方壶画　　　　　　　　【明】僧大圭  

方壶老人年九十醉把金壶倾墨汁染得蓬莱左股青烟雾空蒙树犹湿危桥过客徐徐行白石下见溪流清仙家楼馆在何处云中髣髴闻鸡声古台苍苍烟景暮药草春深满山路招取吹笙两玉童我欲凌风从此去  

题赵彦征画　　　　　　　　【元】钱惟善  

玊堂学士研犹存三絶名家尚有孙何处有山如此画便将归计问田园  

题赵彦征画　　　　　　　　【明】张　简  

吴兴佳山水逺近蓄清光岧嶤金盖峰秀色独苍苍烟云互出没草木生风香长桥接回溪积石倚崇冈樵渔识径幽于以乐深藏击鲜列鲤鲂啓翳理松篁晨雨况可鉏春泉亦堪湘既巳长孙子所愿安是乡嗟哉风尘中何由得徜徉赵君钟神秀挥洒发竒章卷图思旧游掩抑不能忘  

赵彦征画　　　　　　　　　【明】宋　杞  

逺山入空青老树擎寸碧近山接平坡凿凿见白石两山尽处岐路平松林漠漠烟如织清溪疑自天目来鸥鹭飞起无纎埃有人曳杖过溪去渡头古屋谁为开玊堂学士画家趣潇洒文孙传笔意风尘满眼何处避安得向此山中住  

题赵彦征溪山小景圗　　　　【明】僧来复  

曽泛苕溪看晩雾红帘小艇穏于车水通孤岸桥依竹路入重林屋傍花风外眠鸥惊客笛云中吠犬隔仙家秋波千顷芙蓉老谁觅王孙旧钓槎  

赵彦荣临画　　　　　　　　【元】郯　韶  

北苑南宫奈老何青山依旧洛中多相思一夜鸥波梦穉子船头结绿蓑  

彦敬小景　　　　　　　　　【明】张　宁  

隂隂绿树草堂低暁雨初晴水满溪门径昼长人不到百花深处一莺啼  

题彦颙画中小景【二首　　　　明】聂大年  

水禽沙鸟自相呼逺近云山半有无一叶扁舟两三客载将烟雨过西湖  

雨余芳树净无尘草色防茸浅带春茆屋石田应尚逺夕阳愁杀独归人  

为祝彦中题山水图　　　　　【明】刘　基  

髙轩玲珑不受暑半幅轻绡宿烟雨白屋素壁生空明似闻水声绕庭宇松髯拂天藤蔓垂枯根瘦石相因依寒涛不惊虎兕卧岚翠欲与蛟龙飞空江悠悠一渔艇水白沙明羣鱼静武陵桃花何处寻落日微风片帆影  

为彦中题画　　　　　　　　【明】龚　诩  

青山之青如佛头白云化作寒泉流世间尘土飞不到眼中景物俱清幽若人自是好静者岂非五栁先生俦毎托琴樽写髙兴脱屣乐从鱼鸟游却笑时人苦不达漏尽鸣钟犹未休君不见小虞塘西玉峰下一卷巳遂吾菟裘共论心事肯相过斗酒当为山妻谋  

题丁生所藏钱舜举山水　　　【元】龚　璛  

寒溪深无鱼扁舟小如屐举世相为浮更用一篙力画彼山中人憩此松下石  

题钱舜举山水小景　　　　　【明】薛　瑄  

琪树秋风生早寒楼台缥缈暮云间桥头有客长无事闲聴溪声静看山  

题吴季良所藏戴文进山水　　【明】程敏政  

丹青价重钱塘戴一幅湖山写更工髙阁倚空凌夜斗长桥分水架晴虹胜逰地接呼猿洞旧隠人思放鹤翁髣髴画船春载酒绿隂啼鸟路西东  

题戴文进山水图　　　　　　【明】陈　玺  

叠巘层峦曲曲湾中有罅地非人间幽人静观适忘形輙向隂厓结茅亭亭前山色青可续亭下溪流莹如玉邀朋终日话绸缪藐视乾坤眞一粟老树号风出林杪浮云飞尽青螺小曲栏干外少人行对面长空落飞鸟轻衫细葛暑不知万象觉来清悄悄正是南华诵罢时呼童埽叶烹新葵噫嘻此图谁所为云是戴氏无声诗戴氏山水称絶竒笔端造化嫓王维谪仙孙子如我期便欲跨鹤临清漪  

戴文进小幅　　　　　　　　【明】祝允明  

峭壁遥撑落照危蜿蜒曲陇绕脩陂前头径转峰囘境説与时人定不知  

次陆太宰全卿题戴文进画卷　【明】王世贞  

朝出锦官城暮投浣花渡步步花媚人那能舍花去但使有酒沽不妨花下住  

吴伟江山圗歌　　　　　　　【明】何景明  

吴伟老死不可见人间画史空嗟羡吾观此卷江山圗飘然意象临虚无想当濡毫拂绢素酒酣落笔神骨露万里青天动海岳空堂白日流云雾洲倾岸侧波岭衔岛屿倒影翻源潭江边万舸一时发中流飒飒开风帆崩涛涌浪势难久渔子舟人各囘首去鴈遥知七泽中落花误认三江口烟峰苍茫貌二叟面髪衣冠颇麤丑石林沙草恣点染舒卷沧洲在吾手忆昨治间伟艺实絶伦供奉曽逢万乗主招邀数过诸侯门京师豪贵竞迎致失意往往遭诃嗔由来能事负性气轗轲贫贱终其身呜呼吴生不复得剰水残山转凄恻此卷流傅天地间我即见汝眞顔色  

吴伟画　　　　　　　　　　【明】严　嵩  

郭熙之死谁复同湖湘小仙今代雄惯将健笔冩缣素江山平逺称尤工洞庭潇湘渺何许积水长天迷处所沙边老树总呼风波上轻云初散雨短棹扁舟竞往还垂纶者翁意愈闲晴牕展玩心眼乱兴在沧洲千里间  

题文征明画　　　　　　　　【明】陆　深  

笔下尘埃一点无开圗知是贺家湖秋风九月菰蒲岸横着溪舟看浴鳬阿明此艺称独步前身妙絶元姓顾安得置之水晶宫卧看云烟落毫素  

题文征仲小景　　　　　　　【明】郑　鹏  

竹桥横小涧泉响落空山惟有幽栖客扁舟恣往还  

题石田画【二首　为　　　　　明杨仲深作】边　贡  

夕阳半落羣峰髙古林萋迷猿正号欲招同人眺野色安得扬州何水曹近烟苍苍逺烟白此时独作邨西客君不见石子冈头萝薜深麋鹿成羣讵相识  

平生不识石田子往往相逢画圗里世传百本无一真抺青涂紫俱门人秋堂对此双眼豁倐然置我溪与壑君不闻画家贵意不贵工只在冥冥漠漠中  

题石田翁赠朱守拙小景　　　【明】陈　蒙  

野藤刺水竹篱斜落尽东风枳殻花日午不闻茶臼响春城买药未还家  

题仿石田大幅　　　　　　　【明】李日华  

石流寒映目溪树宻垂隂赤日不到地清风时泛襟好句忽冲口故人俄上心久虚洞庭约理棹待秋深  

为杨起同题沈石田拟谢雪村山水  

【明】吴　寛  

雪邨巳逝知几年妙画曽向吴中传少时看画老能忆此事还输沈石田昨者西阊杨给事乗兴放舟过湘川坐间偶及雪邨画为言杨谢世有连石田呼童急展绢冉冉水石兼云烟两山秀色相对峙长松落涧声随泉秃翁观泉不归去岂是磵厎寻诗篇石田作画不卖钱给事得之真有缘墨痕防烂称古迹莫上米家书画船为陈玊汝题啓南山水大幅　　【明】吴　寛  

马家作画才一角剰水残山气萧索画苑驰名直至今输与毫端不浮弱此幅壮哉谁写真吴西山水见全身行春桥上曽遥望待乐亭中好细论  

为史明古题沈啓南画　　　　【明】吴　寛  

崒嵂终南山黄河抱其趾旧闻塞天地延袤几千里阳乌浴虞渊落霞散如绮层峦蔼佳气苍翠不可拟史君松陵彦家世昔居此夜梦或见之既觉心亦喜老南慰兹图历历宛相似不知经营劳但见丘壑美赤松眞吾师白云是知巳为报山中人明年泝江水  

题唐子畏山水图　　　　　　【明】顾　璘  

赤城霞气连东海九疑緜緜舜陵在曾游两地纵奇观叠嶂填胸何礧磈洞庭波涛拍云天吴江长桥絶可怜扁舟夜携二三子髙歌月下招灵仙归来草堂老无力山水迢遥苦难得苏台居士好画手一幅尽写苍茫色林壑髙深气杳冥空潭飒飒水风生开帘对此坐清书髣髴邀余万里行  

唐寅画山水歌　　　　　　　【明】祝允明  

杜陵一疋好东绢韦郎上植松两干唐寅今如曹不兴有客乞染淞江绫前山如笑后如怒疎林如风宻如雾黯黯浑疑隔千里蜿蜿忽辨缘溪路黒云沍苍梧丹霞标赤城壮哉画工力九州通尺屛两崖逺立觜两角一道空江浸寥廓吴绫本是淞水剪谁把淄渑辨清浊茅斋傍江絶低小羡尔髙居长自好今年吴地几鱼鼈看画转觉心热恼黄金壶中一斗汁我欲濡毫映手湿莫教童子误攐翻忽使痴龙携雨出  

题罗汝文画山水　　　　　　【明】林　志  

十里云屛枕黛流史溪山水忆曽游烟霞谩寄沧洲趣万壑春声入棹讴  

题元人画　　　　　　　　　【明】郑　鹏  

峰峦驰突如奔马万顷澄江练光泻闲庭邃馆掩清秋嘉树隂隂覆平野山椒寺隠见浮屠中流小艇悬轻蒲桃源辋川无乃是兴来欲往忘披圗  

## 御定历代题画诗类卷十四目录  

山水类  

稽山道芬上人画山水歌【唐顾况】  

范山人画山水歌【唐顾况】  

睦上人画水【唐方干】  

观项信水墨【唐方干】  

题段吉先小景【宋晁补之三首】  

题四弟以道横轴画【宋晁补之】  

题许道寜画【宋陈与义】  

题俞子清侍郎惠画【宋王炎二首】  

题删定侄画卷【宋孙觌二首】  

奉题李彦中所藏俞侯墨戏【宋朱子】  

题可老所藏徐明叔画卷【宋朱子二首】  

题王仲信画水石横幅【宋陆游】  

跋尤延之山水两轴【宋杨万里】  

题周忘机画轴【宋王庭珪】  

题解生山水图【宋刘宰】  

题姚雪蓬使君所藏苏野塘画【宋戴复古】  

题老梧画卷【宋裘万顷】  

题欧阳氏山水后【宋白玊蟾】  

子端山水同裕之赋【金李纯甫】  

跋贾天升所藏段志寜山水【金髙永】  

跋邪律浩然山水卷【元元好问】  

秀隠君山水【元元好问】  

题杨司农宅刘伯熙画山水图【元赵孟頫】  

题龚圣予山水圗【元赵孟頫二首】  

萧照江山图【元袁桷】  

题危功逺山水【元袁桷】  

题道士山水画【元马祖常】  

题简天碧画山水【元马祖常】  

题赵虚一山水圗【元贡奎】  

试院中戏题姚检校山水图【元范梈】  

题马虚中画【元黄溍】  

孙伯大山水圗【元傅若金】  

为袁清容长幅【元黄公望】  

题马道士画【元陈旅二首】  

题韩伯清所藏郭天锡画【元陈旅】  

题王蕺隠画山水【元张翥】  

题江隂丘丈中山水图【元贡师泰】  

题应中立所藏陈元昭山水【元纳延】  

题李遵道山水【元丁复】  

陈生山水图【元吴师道】  

谢氏友山图【元吴师道二首】  

玊涧禅师山水【元吴师道】  

题叚应奉山水图【元余阙】  

为方厓画山就题【元倪瓒】  

吴仲圭山水【元倪瓒】  

题金华余山人山水【元刘永之】  

赵善长山水【元王逢】  

题天游画【元华幼武】  

为北邨汤同知题画卷【元马臻二首】  

题从子伦画山水【元于立】  

题王景南山水圗【元张天英】  

题李州铭所藏毛泽民山水【元陶宗仪】  

为寳林衍上人题山水图【明刘基】  

题徐君美山水图【明张以寕】  

题余仲扬画山水圗【明刘崧】  

题孙子让山水【明刘承直】  

题王佐山人画【明林弼】  

题王廷珪画【明林弼】  

题陈生画【明髙啓】  

题张校理画【明髙啓】  

刘松年画【明髙啓】  

题黄鹤山人画【明髙啓】  

题陆有孚山水图【明王褒】  

题马自牧水墨山水【明王恭】  

题髙漫士山水圗【明王恭】  

题吴徳旸山水小景【明蓝仁】  

题陈惟允所画山水小帧【明张适】  

题王孟端山水【明俞贞木】  

题冯进士养质山水画【明李胜原】  

题俞仲刚山水【明周致尧】  

曽瑞卿所作山水图【明凌云翰】  

## 御定历代题画诗类卷十四  

山水类  

稽山道芬上人画山水歌　　　【唐】顾　况  

镜湖【一作中】眞僧白道芬不服朱审李将军墨汁平铺洞庭水笔头点出苍梧云且看八月十五夜月下看山尽是画  

范山人画山水歌　　　　　　【唐】顾　况  

山峥嵘水澄漫漫汗汗一笔耕一草一木栖【一作凄】神明忽如空中有物物中有声复如逺道望乡客梦绕山川身不行  

睦上人画水　　　　　　　　【唐】方　干  

毫末用功成一水水源山脉固难寻逡巡便可兴波浪咫尺不能见浅深但有片云生海口终无明月在潭心我来拟学磻溪叟白首钓璜非陆沉  

观项信水墨　　　　　　　　【唐】方　干  

险峭虽从笔下成精能皆自意中生倚云孤桧知无朽挂壁髙泉似有声转扇惊波连岸动回灯落日向山明少年师祖今过祖异域应传项信名  

题段吉先小景【三首　　　　　宋】晁补之  

惨澹天云欲雨低秋山人静鸟声稀似闻谷响飞黄叶恐有孙登半岭归  

人生何事踏尘埃闲处胸襟足自开不作终南养髙价小山幽桂好归来  

碧天无际日悠悠风静沙平不见洲彭浪矶边亦如此危峰独木系扁舟  

题四弟以道横轴画　　　　　【宋】晁补之  

黄叶满青山枮蒲静寒水鳬鴈下坡塍牛羊散墟里担获莫来归儿迎妇窥篱虎头无骨相田野有余思  

题许道寜画　　　　　　　　【宋】陈与义  

满眼长江水苍然何郡山向来万里意今在一窗间众木俱含晩孤云遂不还此中有佳句吟防不相闗题俞子清侍郎惠画【二首　　　宋】王　炎  

笔端元有画中诗写出三浯一段竒追忆旧游如昨日舣舟细看中兴碑  

一去星沙二十年梦魂时到橘洲边从今不起征南念移得湘山在目前  

题删定侄画卷【二首　　　　　　　　宋】孙　觌  

笔下凿开浑沌眼中见此崔嵬海上神鼇负出天边灵鹭飞来水边两鹄语时山下一牛鸣地苍梧翠竹森然长与闲云卧起奉题李彦中所藏俞侯墨戏　　【宋】朱　子  

不是胷中饱丘壑谁能笔下吐云烟故应只有王摩诘解写离骚极目天  

题可老所藏徐明叔画卷【二首　宋】朱　子  

羣峰相接连断处秋云起云起山更深咫尺愁千里流云绕空山絶壁上苍翠应有采芝人相期烟雨外  

题王仲信画水石横幅　　　　【宋】陆　游  

王郎书逼杨风子画亦凭陵蜀雨孙岂是天公憎絶艺一生憔悴向衡门  

跋尤延之山水两轴　　　　　【宋】杨万里  

水际芦青荷叶黄霜前木落蓼花香渔舟去尽天将夕雪色飞来鹭一行  

题周忘机画【旧闻周忘机隐于浮图如洪宋觉范之流然未见其画也】王廷珪  

罗浮飞瀑落九天尺素倒流三峡泉怪厎晴窗起风雨洞庭野色潇湘烟平生江山入吾手况有对坐南昌仙不须作此无声画妙画自以无声传  

题解生山水图　　　　　　　【宋】刘　宰  

长江之水西南来江北江南圗画开君从何处得此景锦帆似泛长江囘槎牙老树连荒岛两两人家出林杪鸥飞欲下洲渚寛云横不防闗山杳圗穷双屿金焦峙仙宫缥缈浮寒水柂楼捩转吴波平阊阖中天日月明题姚雪篷使君所藏苏野塘画　【宋】戴复古  

髙者为山坳者为壑为烟为云渺渺漠漠水鸟树林人家聚落骑者何之舟者未泊三尺纸上万象交错天机自然神惊鬼愕呜呼此吾故人野塘苏元龙之墨迹中有石屏老泪痕又与野塘添一笔  

题老梧画卷　　　　　　　　【宋】裘万顷  

吏隠三年楚水头每随鳬鴈杙扁舟归来喜色惊邻里分得潇湘一片秋  

题欧阳氏山水后　　　　　　【宋】白玉蟾  

平沙防岸几千尺树色烟光渺无极一叶扁舟归去来渔翁放棹倚芦荻八九山家云水邨白苹红蓼数渔防沙寒石瘦木叶落一钩淡月照黄昏小桥跨水碧溪浅苍壁丹崖半苔藓樵子归担竹两竿落霞孤鹜天边逺千山万山风色清四柱茅亭立晩汀花红草绿山水静独步亭前秋月明山前一阵梧桐雨落花惊防山禽语谁家楼阁隠青林老僧归寺立溪浒一溪流水绕云根草舍茅庵常闭门客来倚棹一囘顾直疑此是真桃源洞门紫翠交相映林幄山屏更清胜何人作此无声诗展开如入溪山境  

子端山水同裕之赋　　　　　【金】李纯甫  

辽鹤归来万事空人间无地着诗翁只留海岳楼中景长在经营惨澹中  

跋贾天升所藏段志寕山水　　【金】髙　永  

苍壁云气涌长松风雨寒湍流擘山出玉虹饮溪湾胸中无云梦笔厎无江山想见破墨初布袖蛟龙蟠壮观骇心魄万象本自闲寒斋静相对逺意空追攀  

跋邪律浩然山水卷　　　　　【金】元好问  

六月三泉松桂寒西风早晩送归鞍无因料理黄尘了只得青山纸上看  

秀隠君山水　　　　　　　　【元】元好问  

乌鞵踏破软红尘未信溪山下笔亲图上风烟看潇洒画家亦有卫夫人  

题杨司农宅刘伯熙画山水图　【元】赵孟頫  

移得山川胜坐来烟雾空窗中列逺岫堂上见青枫岩树参差绿林花掩冉红鸟飞天路迥人去野桥通邨晩留迟日楼髙纳快风琴尊防仙侣几杖从儿童疑听孙登啸将无顾恺同微茫看不足潇洒兴难穷碧瓦开莲宇丹楼耸竹宫乱泉鸣石上孤屿出江中借甚丹青誉益知书画功烦渠添钓艇着我一渔翁  

题龚圣予山水圗【二首　　　　元】赵孟頫  

泽雉樊中神不王白鸥波上梦相亲黄尘没马归来晩只有西山小慰人  

当年我亦画云山云白山青咫尺间今日看山还自笑白头输与楚龚闲  

萧照江山圗　　　　　　　　【元】袁　桷  

萧郎解作湖山圗上皇一见玊色愉明知此景落歌舞别洒妙墨为訏谟长江吞吐恨无极突兀金鼇障西北鸡鸣不闻中夜起零落烽台朝夕蒙冲扬帆去如仰遥望青徐在吾掌诸公坐谈筹画疏年年送使瓜州上轮囷米舟逾沔水骄将髙眠载吴妓卷芦吹笛斜阳愁折棰投江等儿戏只今承平五十年蜀荆贾客船相联箜篌传歌赛神舞不信人间有今古  

题危功逺山水　　　　　　　【元】袁　桷  

云作糢糊氷作棱玊峰深锁铁崚嶒欲问先天观前路钓叟卷篷终不譍  

题道士山水画　　　　　　　【元】马祖常  

江翻墨沈渍氷丝白日沉沉暝蔼姿鹤影照云星度竹猿声裂石涧流澌千林雨暗归人急万里天长去鸟迟咫尺东南山水国仙翁曽约种灵芝  

题简天碧画山水　　　　　　【元】马祖常  

西江隠君简天碧醉来画水复画石春山秋树绿更红木桥野屋横且直烟云蓊郁风雨交元气淋漓障犹湿雪蓬夜宿鱼尾舠晴蓑晓挂牛角帙岷闗巫峡冬气清猿啼鸟啸天一尺老来看画眼苦澁便拟买田溪水侧脱去赐带系芒履著书五车刻苔壁  

题赵虚一山水圗　　　　　　【元】贡　奎  

我爱青山欲归去偶见生绡喜还住层峦叠嶂逺冥蒙旭日东生光采注帘隂微闪数枝丹疑是岩前半开树晴岚晓翠千万重一览厎须携杖屦郭生十年不相见笔意从容入天趣青田道人如瘦鹤能跨生驹穷海岳何如挂此素壁间终日焚香相对闲政尔胸中有丘壑乌防红尘漫飘泊向来山中我醉眠白云孤飞兴悠然清幽到处画不出自遣数语人间传  

试院中戏题姚检校山水圗　　【元】范　梈  

故园不渉巳经秋何日径辞黄鹤楼郤借仙人绿拄杖乗风散上碧峰头  

题马虚中画　　　　　　　　【元】黄　溍  

人在白云处舟在清溪曲不闻欵乃声但见山水绿  

孙伯大山水圗　　　　　　　【元】傅若金  

斋居胡为见云壑白日虚岚满秋幌河水深蟠地厎囘层崖险立空中上苍茫不知开辟始咫尺须论数千丈林湍逺岫微有无岩畔精蓝蔚萧爽杂树悬罗拂轻黛寒松覆谷含清响仙源或在人间世洞口孤舟欲长往嗟我平生最漂泊中年万事何鞅掌忆昨征行多所经至今絶境怀幽想雷霆半夜山忽至风雨三春石应长对坐聊歌隠士芝无因一试仙人杖  

为袁清容长幅　　　　　　　【元】黄公望  

入山眺奇壑幽致探何穷一水青岑外千岩绮照中萧森凌杂树灿烂映丹枫有客茅茨里居然隠者风  

题马道士画【二首　　　　　　元】陈　旅  

道人江上写春云絶似房山髙使君绿树青岑吞吐处恼人晴絮白纷纷  

江上羣山翠作堆人家门槛对江开小楼应有凭防者天逺归帆似不来  

题韩伯清所藏郭天锡画　　　【元】陈　旅  

往年京口郭天锡学得房山髙使君画省归来人事少烟岑闲向客楼分林扃暝落青枫雨小郭寒生白蜃云嵗晩懐人増感慨晴窗展翫到斜曛  

题王蕺隠画山水　　　　　　【元】张　翥  

额黄销尽玊婵娟翠袖凝愁倚莫烟旧日汉宫三十六更无秋露泣铜仙  

题江隂丘丈中山水圗　　　　【元】贡师泰  

老龙渇饮池中墨飞上半天成崱屴云烟着地凝不开白昼神驱太隂黑笔端巧夺造化功咫尺峰峦千万重长林似洒枫叶雨虚亭不动松花风隔江更有山无数江上扁舟才半渡他年白发许重来为君别写容城赋题应中立所藏陈元昭山水　　【元】纳　延  

逺骑出郊坰裴徊立清晓风雨江上来云山望中小松瀑泻岩阿僧钟度林杪兹焉傥可栖长歌拾瑶草  

题李遵道山水　　　　　　　【元】丁　复  

层峰髙出云树外飞溜直下天河悬江南老客肠空防旧宅不归三十年  

陈生山水圗　　　　　　　　【元】吴师道  

白云从何来萦纡截青嶂落落倚岩松沄沄赴溪浪平林出茅屋修梁亦相向如何寂无人此境付空旷忆我秋雨余江南入遥望  

谢氏友山圗【二首　　　　　　元】吴师道  

逶迤漫相逐偃蹇自难亲之子与为友此山能择人幼舆山岩姿安石丘壑情复见佳子弟使人増眼明  

玉涧禅师山水　　　　　　　【元】吴师道  

玉涧诗多画上题如何此画不题诗依稀树石皆游戏一笔全无却更奇  

题段应奉山水圗　　　　　　【元】余　阙  

水如剡溪水山似沃州山想见鲈鱼美扁舟常不还  

为方厓画山就题　　　　　　【元】倪　瓒  

摩诘画山时见山不见画松雪自纒络飞鸟亦闲暇我初学挥染见物皆画似郊行及城游物物归画笥为问方厓师孰假孰为真墨池挹涓滴寓我无边春  

吴仲圭山水　　　　　　　　【元】倪　瓒  

道人家住梅花邨窗下松醪满石尊醉后挥毫写山色岚霏云气淡无痕  

题金华余山人山水　　　　　【元】刘永之  

人言吴中山水好坐使絶境那能到金华山人怀故山时拂冰纨写幽岛赠君此圗更絶奇妙墨精思夺天造陂陀重阜隠乔木偃仰遥汀带文藻石峤云生莫色微海门潮落秋风早贺监居临鉴湖曲子猷宅近山隂道江清落日櫂船囘照水新袍影顚倒髙情千古摹前哲世俗纷华岂堪保经年烽火徧江南万壑千峰迹如埽畸人奔走厌尘浊试观圗画开怀抱思傍幽林结茅屋柴门低映寒藤老放鹤前山戴笠归独抱长劖拾瑶草  

赵善长山水　　　　　　　　【元】王　逢  

画师今赵原东吴谅无双寸毫九鼎重乌获力靡扛翠树拥羽旗深崦敞云牕参差见罍斝不无酒盈缸老山石黄色挿脚琉璃江隠若赤壁垒势压曹魏邦何当柔猛虎蛟鳄遂我降欠伸列仙崖嚔咳渔蛮矼  

题天防画　　　　　　　　　【元】华防武  

老龙骙骙隠云间挥洒翰墨心神闲移来子眞谷口树写出米家江上山峩峩翠巘逺能致渺渺丹梯髙可攀白云深处有仙子为求大药驻朱顔  

为北村汤同知题画卷【二首　　元】马　臻  

山人惯识山中趣来访山家陟山路转头万事总不知只有秋声在髙树  

黄尘浩浩眯人眼怪石急流生野姿溪桥不放车马过山头楼观秋参差  

题从子伦画山水　　　　　　【元】于　立  

我本山中人颇有爱山癖何人写秋山秀色如可食天河露下秋汉白挹露磨空洗秋色炯如洞庭水浸青芙蓉倒影天光湛空碧又如飞龙天外来鳞鬛森森挿霜防逺屿弥茫隔烟浦冷云湿翠愁痕古便从海上访三山又恐征帆迷处所若邪溪在何处归去来山中住道逢仙人紫绮冠指点丹崖是征路寄书松竹问平安莫嫌老子来迟暮  

题王景南山水圗　　　　　　【元】张天英  

千年古树立苍石三峰两峰天出云青溪道士坐船上自按玊箫人不闻  

题李州铭所藏毛泽民山水　　【元】陶宗仪  

竹雪子能画山醉来解衣盘礴臝笔力甚似荆与闗版凳桥西懵懂树灰堆峰前鸭觜滩夕霏翳壑气晻霭春瀑出涧声潺湲逺岫离离防复连湘娥绾结风前鬟若非子眞谷口宅定有太乙都坛竹雪子玊笋班面带河朔气态度美且鸟迹印沙文错落蜗涎行壁势囘环物物本然具画理妙处岂在镌琢间脱畧畦町埽边幅八法黙契乌丝阑寸楮片缣亦可爱令人咫尺思跻攀此圗忽落李君手时复把看多欢顔老余抚景感真游清盥题诗卷送还  

为寳林衍上人题山水圗　　　【明】刘　基  

雨过秋山日欲暾白云如雪拥山根髙松挹露和烟冷迸水穿沙出谷浑拟向萝隂缘石径却寻花片入桃源画圗应有通神处他日相从子细吟  

题徐君美山水圗　　　　　　【明】张以寜  

天云惨澹江欲雨古木隂森精灵语春潮夜落富阳江短篷晓系苍厓树篷间文人清隠者傲视沧浪吟太古蜑人捉鱼贯杨栁沽酒欲归沙店暮掀髯以手招其来划起沙汀数行鹭鹭飞不尽青天长渔舟散入芦花雾逺山近山无数青我恐斯人有新句酒船独载西家施玊手冰盘行雪缕酒酣竹弓抨野鸭笑调吴儿短蓑舞开圗兴发赋思归山水东南美无度  

题余仲扬画山水圗【为余自　　明安赋】刘　崧  

金华仙人余仲扬笔墨萧疎开老苍昨看新圗湖上宅烟雾白日生髙堂层峰上蟠石皜皜絶岛下瞰江茫茫长松并立各千丈间以灌木相低昂松下上人坐碧草秋影忽落衣巾凉囊琴未发弦未奏巳觉流水声洋洋赤城霞气通鴈荡巫峡雨色来潇湘谁能千里坐致此欲往又叹河无梁风尘涨天蔽吴楚六年怅望神惨伤猿苦啼岩北树白鴈不到江南乡赭山焚林絶人迹如此山水非寻常此圗本为自安写亦感同姓悲殊方幽轩素壁泉声动对此令我心为狂何由扪萝逐麋鹿振衣直上云中冈登临一写漂泊恨长啸清风生八荒  

题孙子让山水　　　　　　　【明】刘承直  

斜日在松杉千崖暝色酣山藏五栁宅路转百花潭乱石明苍玉遥峰露碧簪终希陪妙躅来此脱征骖  

题王佐山人画　　　　　　　【明】林　弼  

山光杂空翠云影澹晴晖古渡舟谁系虚斋人未归石苔秋雨积野树晩风微便欲抛尘事垂纶栁外矶  

题王廷珪画　　　　　　　　【明】林　弼  

秋色晴山迥烟光野水连空林辋川外古树草堂前天地留诗卷江湖老钓船美人隔云汉对此思悠然  

题陈生画　　　　　　　　　【明】髙　啓  

前邨夕阳明后岭秋岚积叶落露山邨潮来没江石遥遥射鴈子惨惨听猿客何事下征帆西陵渡头驿  

题张校理画　　　　　　　　【明】髙　啓  

寒色初凝野秋声忽在林遥山不能见只为晩烟深  

刘松年画　　　　　　　　　【明】髙　啓  

樵青刺篙胜揺桨船头分流水声响青山渺渺波漾漾白鸥飞过时一两载书百卷酒十壶日斜出游女儿湖邻舟买得巨口鲈醉拍铜斗歌呜呜此乐除却江南无  

题黄鹤山人画　　　　　　　【明】髙　啓  

何处画相同湘南与峡东江来落日外山出杪秋中绿桂骚人宅青莲释子宫钟鸣樵谷暗船散市桥空风树惊猿落烟芜去鸟通平生游楚兴对此转无穷  

题陆有孚山水圗　　　　　　【明】王　褒  

逺山白云里近山青天上楼观何巍峩金碧郁相望石塘照萦纡平林见空旷漫拂渡桥鞭且憇沿崖杖良时趣自随佳境意足畅奈此行期促丹梯当再访  

题马自牧水墨山水　　　　　【明】王　恭  

鸟外悬萝青几峰红泉翠壁花蒙茸人间不见问津者林下空余避世踪昨夜山中度凉雨落木寒猿半窗曙日夕天空镜水深不辨仙源在何处  

题髙漫士山水圗　　　　　　【明】王　恭  

山郭雨新霁孤云湿犹飞岚岭隠空翠石林闲清晖时与同心人逍遥爱荆扉都无浮世累共我饭蕨薇日夕笑分手微风拂萝衣  

题吴徳旸山水小景　　　　　【明】蓝　仁  

云山分逺近水石助清幽老眼看名画深怀似故丘草迷行鹤径藤引钓鱼舟卖药忘机者无人识伯休题陈惟允所画山水小帧　　　【明】张　适  

济南那得似江南千顷溪山百顷岚三月绿隂桑子落邨邨布谷老吴蚕  

题王孟端山水　　　　　　　【明】俞贞木  

乔木霭春霁野水浸平沙山脊浮云合岩腰细路斜防琴向江寺沽酒到渔家归去幽居晩山童埽落花  

题冯进士养质山水画　　　　【明】李胜原  

青山叠叠静当户长松挺挺凌烟雨数椽茅屋竹树间中有髙人抱幽趣翠岩丹壑深几重水绕人家隔秋浦石岩突兀不可攀茫茫逺水难为渡瑶草琪花满涧阿彩霞瑞霭开林坞山中采药人未还夭桃秾李迷归路冯君抱负经济才绿袍新着登天府奈何亦有丘壑情持兹圗绘索余句披圗便觉逸思飘荏苒巾袍袭烟雾山明水秀有如此恨不携家此中住  

题俞仲刚山水　　　　　　　【明】周致尧  

我昔四明寻隠者着屐逺过玊几山岩扉苔径转森邃结巢乃在云松间松间回风荡空影水流花开春日永苎服凉深团扇开好鸟飞来意俱静为覔渔梁白沙步因识樵人奕棋处扁舟暝泊碧溪隂防月长歌下山去束带十年事朝谒鹤怨猿惊总凄切草堂晴昼翫新圗三叹令人欲愁絶  

曽瑞卿所作山水圗　　　　　【明】凌云翰  

山闗迢递野桥斜防杖幽寻岂惮赊路转峰囘连佛寺鸡鸣犬吠隔人家白云作雨多如絮红叶惊风少似花不是褐夫能貌得空令泉石老烟霞  
