---
title: 第6部分
index: true
icon: editor
order: 6
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

## 御定历代题画诗类卷七十六目录  

兰竹类  

画竹歌【唐白居易】  

壁画折竹杂言【唐吴融】  

画竹【元马祖常】  

画竹【元杨载二首】  

画竹【元吴镇二十一首】  

题画竹【元萨都拉】  

竹图【元吴师道】  

题画竹【元倪瓉二十四首】  

题竹【元刘永之三首】  

题竹【元贡性之三首】  

画竹【元华幼武】  

画竹【元丁鹤年二首】  

题竹【元张舜咨】  

画竹歌【明刘基】  

题画竹【明刘基】  

题画竹【明贝琼】  

画竹【明王佐】  

题竹【明林鸿】  

题画竹【明陈亮】  

题画竹【明袁华】  

题竹【明金幼孜】  

为杨庶子题纸屏画竹【明金幼孜】  

题竹【明王绂】  

画竹自题【明虞谦】  

题画竹【明林环】  

画竹【明郭厪】  

题画竹【明髙璧】  

画竹【明伍方】  

题竹【明徐贯】  

题画竹【明张泰】  

画竹【明刘师邵】  

题画竹【明罗伦】  

题竹【明庄昶】  

题壁间竹【明鲁铎】  

画竹【明田登】  

画竹【明何景明】  

题画竹【明杨慎】  

画竹【明舒芬】  

画竹【明谢承举】  

题画竹【明王润】  

题画竹【明吴宣】  

题竹【明沈周】  

题画竹【明李叔玉】  

画竹【明李廷仪】  

画竹【明张倬】  

画竹【明徐渭十一首】  

题竹行【明僧宗泐】  

题竹【明僧古春】  

画竹扇【宋梅尧臣】  

题扇头【金王利賔】  

扇上竹【元杨载】  

题画竹扇子【元陈旅】  

为戴容安题扇竹【明金幼孜】  

题纨扇折枝竹【元陶宗仪】  

题扇上竹枝【明髙啓】  

题画竹枝【明李日华】  

竹枝【明李日华】  

## 御定历代题画诗类卷七十六  

兰竹类  

画竹歌【并序　　　　　　　　唐】白居易  

协律郎萧恱善画竹举时无伦萧亦甚自秘重有终嵗求其一竿一枝而不得者知予天下好事忽写一十五竿惠然见投予厚其意髙其艺无以答贶作歌以报之凡一百八十六字云  

植物之中竹难写古今虽画无似者萧郎下笔独逼真丹书以来唯一人人画竹身肥拥肿萧画茎瘦节节竦人画竹梢死羸垂萧画枝活叶叶动不根而生从意生不笋而成由笔成野塘水边碕岸侧森森两丛十五茎婵娟不失筠粉态萧飒画得风烟情举头忽看不似画低耳静听疑有声西丛七茎劲而健省向天竺寺前石上见东丛八茎踈且寒曽忆湘妃庙里雨中看幽姿逺志少人别与君相顾空长叹萧郎萧郎老可惜手颤眼  

昏头雪色自言便是絶笔时从今此竹尤难得  

壁画折竹杂言　　　　　　　【唐】吴　融  

枯纒藤重敧雪渭曲逢湘江别不是从来无本根画工取势教摧折  

画竹　　　　　　　　　　　【元】马祖常  

海雾溟蒙暗珠浦宫云杳霭连玉田借力重截十二管吹引鸾凤都下天  

画竹【二首　　　　　　　　　元】杨　载  

翡翠含春雾琅玕振晓风清声来枕上秀色入帘中萌芽成虎豹变节作蛟龙正直惟吾与清修必子从  

画竹自题　　　　　　　　　【元】吴　镇  

图画书之绪毫素寄所适垂垂嵗月久残断争寳惜始由笔砚成渐次忘笔墨心手两相忘融化同造物轩牕云霭溶屏障石突兀林麓缪槎牙禽鸟翥翰翮可怜俗浇漓摸摩竟纷出装褫杂真赝丹粉夸绚赫千金易敝帚什袭寳燕石米也百世士赏防神所识伶伦世无有竒响竟寥寂良乐难再遇抱恨长太息  

画竹【十二　　　　　　　　　元首】吴　镇  

霏霏桃李花竞向春前开如何此君子四时清风来亭亭月下隂挺挺霜中节寂寂空山深不改四时叶野色入髙秋寒影逝湘【一作空影映湖】水日午思晚【一作北窗】凉清风为谁起  

竹牕思阒寂铜博香委曲胷中无用书写作湘之緑迳深茅屋陋树倚夕阳斜行遍青山路何丘不可家抱节元无心凌云如有意置之【一作寂寂】空山中凛此君子志  

忽见不是画近听疑有声落落不对俗防防长自清湘妃祠下竹叶叶着秋声鸾凤清宵下吹箫坐月明短梢尘不染宻叶影低垂忽起推篷看潇湘过雨时碧篠挺竒节空霏防零露十年青山游得此幽贞趣片片落花心悠悠飞絮意清风明月中此风不可企日日行靑山无竹不可留可怜春风中桃李多春愁  

画竹　　　　　　　　　　　【元】吴　镇  

与可画竹不见竹东坡作诗忘此诗髙丽老茧氷雪古戯成嵗寒岩壑姿纷纷苍霰落碧篠谡谡好风扶旧枝狰狞头角易变化细听夜深雷雨时  

画竹【七首　　　　　　　　　元】吴　镇  

觧箨初闻粉节香拂云又见影苍苍凤皇不至伶伦老无奈荆榛特地长  

长忆前朝李蓟丘墨君天下擅风流百年遗迹留人世写破湘潭梦里秋  

愁来白髪三千丈戯写清风五百竿幸有颖奴知此意时来几上弄清寒  

此君不可一日无才着数竿清有余露叶风梢承砚滴潇湘一曲在吾庐  

叶叶如闻风有声尽消尘俗思全清夜深梦绕湘江曲二十五弦秋月明  

低垂新緑影离离倚石临泉一两枝忆得昔年今日见凤凰池上雨丝丝  

有竹之地人不俗而况轩牕对竹开谁谓墨奴能倒景一枝独上纸屏来  

题画竹　　　　　　　　　　【元】萨都拉  

小雨春池湿凤毛天孙深夜织鲛绡何人更立湘江水独倚薫风忆舜韶  

竹图　　　　　　　　　　　【元】吴师道  

透石迸新芽淸泉映姢翠姿妍竞阳春朂哉嵗寒意  

题竹图　　　　　　　　　　　　【元】倪　瓒  

黄陵庙前雨过邯郸谷口风生爱杀山人清致纵横深写秋声  

画竹【二首　　　　　　　　　　　元】倪　瓒  

珍重黄华父子遗风得似洋州松雪于今寞寞房山去后休休我爱焦君味道笔端防缀淸新规模虎儿早嵗未窥北苑入神  

题画竹【十一首　　　　　　　　　元】倪　瓒  

琅玕节下起秋风寒叶萧萧烟雨中赠子仙坛翠鸾帚杏林春扫落花红  

逸笔纵横意到成烧香弄翰了余生牎前竹树依苔石寒雨萧条待晚晴  

野店枯槎何处园千花羞澁不成妍竹枝嫋嫋春风恶卧看归鸿水拍天  

落落长松生夏寒莓苔樗防共盘桓王谢家庭多玉树依然犹是晋衣冠  

雨后池塘竹色新钩帘翠雾湿衣巾为君写出团栾影喜比他乡见似人  

斑斑石上藓纹新隂落先生乌角巾貌得两枝初雨后可怜清兴属幽人  

为写新梢十丈长空庭落月影苍苍王君胸次冰霜洁剪烛谈诗夜未央  

舟过松陵甫里边幽篁古木尚苍然何人得似王征士静看轻鸥渚际眠  

逢着乡人朱伯亮朱弦披拂共南薫砚池雨过添新涨特为濡毫写墨君  

右临青嶂左澄江未觉羲皇逺北牕安得茅君酒斟酌幽人许致玉瓶双  

乔木丛篁倚石苔故家遗业总成灰二乔忆嫁周公瑾尚有枝孙气不衰  

题画竹　　　　　　　　　　【元】倪　瓉  

本朝画竹髙赵李慙愧后来无寸长下笔能形萧防趣要须胷次有筼筜  

画竹寄友人　　　　　　　　【元】倪　瓒  

先春竞桃李凌阳叹蒲柳谢君静者徒种竹安所守亭亭清浄心郁郁霜雪后赋诗寄逺懐此君真可久  

画竹【赠徐　　　　　　　　　元季明】倪　瓉  

梓树隂当户时闻好鸟鸣独携一壶酒展席坐前楹招邀白鹤侣吹弄紫鸾笙杳杳日景晩纷纷飞絮轻风翻竹影乱明月已东生  

画竹【赠志　　　　　　　　　元学】倪　瓒  

緑竹饱霜雪嵗寒无荏容风至天然笑复爱夏隂浓寒暑不能移徳比柏与松岂若桃李荣春花但丰茸  

画竹【二首赠　　　　　　　　元申彦学】倪　瓉  

吴松江水似清湘烟雨孤篷道路长写出无声防肠句鹧鸪啼处竹苍苍  

阿侬渡江畏风波听渠声唱竹枝歌淇园靑靑淇水緑不似潇湘烟雨多  

画竹【寄王　　　　　　　　　元彛斋】倪　瓉  

荆南山色里翠竹密縁溪冉冉春烟薄冥冥暮雨迷梦长蝴蝶化行逺鹧鸪啼旧日栽桃李清隂自满蹊  

画竹【赠王　　　　　　　　　元光大】倪　瓉  

荆溪王隐士相见毎从容借地仍栽竹巢云独傍松青苔盘石浄嘉树绿隂重约我同栖遁嵩髙第防峰  

画竹【寄张　　　　　　　　　元天民】倪　瓉  

良常南洞口闻有埽尘斋竹影春当户泉声夜绕阶自矜霜健安有鲁鱼乖截得靑鸾尾因风寄好懐  

画竹【赠王　　　　　　　　　元允刚】倪　瓉  

子猷借地种修筠何可一日无此君叶笼书席揺翠雨隂结香炉屯緑云文孙住近吴江渚二仲遨游如蒋诩置酒邀余冩竹枝隔竹庖人夜深语  

题竹【三首　　　　　　　　　元】刘永之  

髙牕新霁緑隂稠随意挥毫仿蓟丘老鹤陊翎囬舞翅洞箫吹徧石林秋  

洞里仙人白公手持玉笛向秋风彩云低度天如水吹作龙吟山月中  

读易茅斋夏日长琅玕绕屋拟潇湘山风一夜吹踈雨共爱西牎五月凉  

题竹　　　　　　　　　　　【元】贡性之  

翩翩么凤下晴空半入江云半落风忆昔潇湘泊船处玊箫声防月明中  

题画竹　　　　　　　　　　【元】贡性之  

鹧鸪啼望水龙吟舟过湘江夜雨深清思满懐无着处却将墨沼写秋隂  

题竹　　　　　　　　　　　【元】贡性之  

美人环佩玉玲珑骑得青鸾下碧空寂寞湘魂招不返凤箫声防月明中  

画竹　　　　　　　　　　　【元】华幼武  

挺挺琅玕玉涧边半含春雨半含烟怪来笔底清如许老子胷中有渭川  

画竹　　　　　　　　　　　【元】丁鹤年  

拂素冩晴牕亭亭玉一双苍龙雷唤醒风雨遍湘江  

题画竹【为董文　　　　　　　元中赋】丁鹤年  

雨过蛟龙起风生翡翠寒但存清白在日日自平安  

题竹　　　　　　　　　　　【元】张舜咨  

万里髙风不自由琅玕掀舞一天秋何人笙鹤归来晚缥缈仙城十二楼  

画竹歌【为道士詹　　　　　　明明徳赋】刘　基  

我所思兮在潇湘苍梧九疑渺无际但见緑竹参天长上有寒烟凝不飞下有流水声琅琅中有万古不尽离别泪化作五色丹霞浆穿崖贯石出厚地风吹露涤宵有光我欲因之邀凤凰天路脩阻川无梁孰知画史觧人意能以造化归毫芒虚堂无人白日静使我顾盼増慨慷霜惨烈嵗将晏鼪啼鼯叫天悲凉我所思兮杳茫茫山中紫笋春可茹归来无使遥相望  

题画竹　　　　　　　　　　【明】刘　基  

叶间重露犹滴林表烟寒未开想见沅湘江上月明环佩归来  

题画竹【并序　　　　　　　　明】贝　琼  

太史公纪渭川千畆竹此图仅盈尺而逺意不翅千亩观其毫枝发叶历历可见于秋烟暮雨外笔法视古亦精已寓目久之遂起余两山之兴径欲买舟归卧其所云  

市朝非素心林壑契赏读书甘寂寞宻竹更萧爽冲人虎豹关闭户蟏蛸网寒梢朽不蠧野笋苞初长风生回鹤梦月出闻猿响如何犹恋禄厩马存病颡相期结二仲兹焉共来徃  

画竹　　　　　　　　　　　【明】王　佐  

潇湘緑玉昆仑石移向髙台之素壁四座凉风带雪吹半牕疎雨和烟滴九疑梦防瑶瑟寒贴云影落双飞鸾霓旌掩冉欲归去美人持赠靑琅玕也曽拂拭苍苔色坐弄参差楚天碧曲终日暮山鬼啼自写幽情寄相忆  

题竹　　　　　　　　　　　【明】林　鸿  

醉墨淋漓湿未干拂云双玉倚秋看别来嶰谷空林月防度凄凉笛里寒  

题画竹　　　　　　　　　　【明】陈　亮  

王维逺矣萧郎死墨竹古来俱可数自从老可出湖州世人始信前无古此图髙古不知名欲与湖州相抗衡森森矛防自相向淅淅枝条如有声髙堂素壁时张挂潇洒浑疑却炎夏莫言无地种琅玕自有清风满图画  

题画竹　　　　　　　　　　【明】袁　华  

风生太液水微波霜影侵阶月色多截得昭华苍玉管多情萧史奈愁何  

题竹　　　　　　　　　　　【明】金幼孜  

翠拂琅玕落粉香无端春色满潇湘美人学得靑鸾曲何处吹箫听凤凰  

为杨庶子题纸屏画竹　　　　【明】金幼孜  

我昔隐居在山谷绕舍只令种脩竹清风白画洒苍雪终日吟哦看不足一从携书来北阙遂与此君成乆别平安十载知何似徃徃思之心欲折杨君亦是爱竹者官舍新成最幽雅纸屏拂拭无防尘满写琅玕更潇洒昨来置酒邀客子灯前见之惊且喜停杯借问作者谁似与老可同髙致墨花淋漓真可爱黯淡犹疑鬼神防初看积翠落檐端便觉湍声起牎外数竿隔水各千尺微露靑林带秋色暮雨寒霏紫凤翎惊涛暝卷苍龙翼知君好竹幽思殊朝回看画仍读书临风或吹苍玉管对月时弄靑瑚嗟哉此君贞且良丰姿凛凛非寻常世情髙下逐冷暖此君志节无炎凉氷霜嵗晏慎自保相期白首母相忘  

题竹　　　　　　　　　　　【明】王　绂  

宫树栖鸦拜夕郎洞门烟霭竹苍苍佩声揺曳归来晚香篆初消月到牀  

画竹自题　　　　　　　　　【明】虞　谦  

我昔泛东溟拾得苍龙尾置之怀袖中夜夜凉风起化为金错刀欲剪潇湘水只恐春雷鸣飞上靑云里  

题画竹　　　　　　　　　　【明】林　环  

嶰谷春已深烟雨何冥冥萧然靑琅玕上有孤凤鸣清风不时来忽闻环佩声缅怀伶伦子千载已遐征谁能截鸣律吹向轩辕庭  

画竹　　　　　　　　　　　【明】郭　厪  

声临渭水清影拂湘潭碧瑶瑟曲未终商飇坐来夕  

题画竹　　　　　　　　　　【明】髙　璧  

极目苍梧逺伤心泣二娥试看枝上露不及涙痕多  

画竹　　　　　　　　　　　【明】伍　方  

花防湘云堕碧川翠梢零落带秋烟归篷记得曽看处残月黄陵古庙前  

题竹　　　　　　　　　　　【明】徐　贯  

书牎谩对翠琅玕偏喜真心耐嵗寒怪底此君解医俗清标潇洒拂云端  

题画竹　　　　　　　　　　【明】张　泰  

九疑山碧楚天空江上佳人思不穷日暮南陵脩竹冷鹧鸪声里起秋风  

画竹　　　　　　　　　　　【明】刘师邵  

谁弄参差管声悲引恨长夜深龙起听明月满潇湘  

题画竹【与萧　　　　　　　　明球】罗　伦  

玉英台下路半夜舞靑鸾龙孙眠不得疎影上栏杆  

题竹　　　　　　　　　　　【明】庄　昶  

独行湘江浔见此丛篁幽风雨日冥晦万雀声啁啾垂垂正结实恐为鹓雏谋岂无九苞羽飞下十二楼延竚久不见此意良悠悠我因王者瑞极意垂鸿猷采之欲徃食道路阻以脩问之在何所乃古西康州西康有西伯已矣三千秋至尊应昌运致此能无由清时一再覩咄哉何所求  

题壁间竹　　　　　　　　　【明】鲁　铎  

繄谁融心神写此万竿竹我逐南薫来炎歊正三伏开轩一披襟洒然在淇澳中宵起揽衣乗月看未足髙歌武公诗清风动林麓  

画竹　　　　　　　　　　　【明】田　登  

何人移化工亭亭写修竹髙岸展阨塞防流带滫洑节撼首阳山风吟淇水隩氷霜嵗寒深雨露湘江逐朝阳仪凤毛笙镛满山谷  

画竹　　　　　　　　　　　【明】何景明  

谁开素练写烟梢欲采琅玕奏玉箫犹忆凤凰池阁上坐听风雨下层霄  

题画竹　　　　　　　　　　【明】杨　慎  

江南谁觧写琅玕后有仲昭前孟端自从文藻流传乆转觉丹青赏鉴难生绡一幅潇湘出髙堂六月氷霜寒玉林深处人如玉欲徃从之无羽翰  

画竹　　　　　　　　　　　【明】舒　芬  

烟梢雨叶谁形容画堂六月生秋风神随墨防玉碎光若影动金玲珑淇园百竿出肘后渭川千畆生胸中良工心苦刻成鹄主人珍重防如龙我来不疑画里见眼靑只作林下逢抚摩琅玕思飒飒彷佛凤鸟来雝雝鸣世还能嶰谷种知音谁是柯亭翁云霄昨夜迷太空芦枝化招相从却恐君子弃我如遗踪  

画竹【为汤宗　　　　　　　　明器题】谢承举  

曾记潇湘系短篷隔江烟雨翠重重惊雷忽报春消息一夜灵根长箨龙  

题画竹　　　　　　　　　　【明】王　润  

曾见东篱立晓霜一枝岩傍拂溪光等闲得制伶伦管吹落梅花防夕阳  

题画竹　　　　　　　　　　【明】吴　宣  

悔教风节动烟霄总得虚声太寂寥长乐五更闻暖吹钱塘八月听寒潮调髙巢许终何物怨入夷齐死不消更欲少论惆怅事昊天无语凤飞遥  

题竹　　　　　　　　　　　【明】沈　周  

氷霜俱不知风雨亦无恙嫋嫋出县髙未可限墨丈  

题画竹　　　　　　　　　　【明】李叔玉  

君家碧疏见清影别是一叚淇园秋何人笔底得天趣云是东吴夏瑞州瑞州胷中竹如箦一枝一叶良可惜却笑萧郎技痒时手战眼昏头雪白兴来雷从地中出万箨湏防起苍壁翩彩凤羽欲堕偃蹇青虬势安敌仙郎何以得此幅邀我题诗记真迹醉后操觚一挥洒不譲王维有声画公余坐对夜深时明月清风不论价  

画竹　　　　　　　　　　　【明】李廷仪  

琼花冻勒苍龙骨法水低淋彩凤翎愁絶英皇浑不语九疑相对数峰青  

画竹　　　　　　　　　　　【明】张　倬  

黄陵祠下月明多不见湘灵翠辇过留得萧萧数竿竹至今肠断楚人歌  

画竹　　　　　　　　　　　【明】徐　渭  

万物贵取影冩竹更宜然秾隂不通鸟碧浪自翻天戛戛俱鸣石迷迷别有烟直须文与可把笔取神传  

画竹十首　　　　　　　　　【明】徐　渭  

昨夜牕前风雨时数竿疎影响书帏今朝搨向溪藤上犹觉秋声笔底飞  

叶叶枝枝逐景生髙髙下下自人情两梢直拔青天上留取根丛作雨声  

郡城去海不为遥墨箨淋漓似郁蛟莫遣风来吹一叶恐于笺上作波涛  

片石苍苍映莽林南宫如见拜难禁牛车若使能移去卖与侯家五百金  

昨宵风雨折东园那许从天乞一竿数叶传神为不朽儒寒道瘦任人防  

林梢片石墨初笼冻笔勾寒入指中急遣苍头沽一榼破帘穿日荡杯红  

笔底霜丛三四竿园中觧箨两三年脩蛇拔尾当黄土小凤梳翎在碧天  

脩蛇有尾频年坠小凤为翎防日成输与寒梢三十尺春来只用一雷惊  

人家宿纸防时収紫尖尖走泼油竹影满牕凉似水防厓踈雨数竿秋  

怪石初烘泼墨匀吴笺短短缩霜筠长空五尺青鸾尾一半斜封在白云  

题竹行　　　　　　　　　　【明】僧宗泐  

平生不识云心子墨妙通神有如此眼中何处修竹林湘水边头烟雨里长林蔽亏天为隂鹧鸪啼防江沈沈六月南风昼不热人家住在丛篁深九疑山带苍梧野翩翩帝子云中下凤鸾飞舞蛟龙骧羽葆毵防翠堪把我昔曽行赏溪曲两岸波光浸寒緑万玉森森一迳遥溪口青隂到山麓今朝防图政自怜画图身世俱茫然云心骨化丹阳土吁嗟墨妙何人传  

题竹　　　　　　　　　　　【明】僧古春  

一夜竹牕雨秋声入梦闻都将枝上涙洒徧九疑云  

画竹扇　　　　　　　　　　【宋】梅尧臣  

石上老瘦竹忽在纨扇中执之意己凉不待揺清风小节未见粉泪痕应合红日将炎暑退畏蠧生秋虫  

题扇头竹　　　　　　　　　【金】王利賔  

轻纱画竹雀柄短不盈握暑气正慿陵清风一何邈  

扇上竹　　　　　　　　　　【元】杨　载  

种竹何须种万竿一枝分影亦檀栾秋宵更受风披拂听取清声入梦寒  

题画竹扇子　　　　　　　　【元】陈　旅  

江上竹枝歌为君颦两蛾秋风团扇底零落黛痕多  

为戴容安题扇竹　　　　　　【明】金幼孜  

三径清隂生昼寒满林新长碧琅玕何时截作参差玉吹向瑶台听紫鸾  

题纨扇折竹枝　　　　　　　【元】陶宗仪  

剪来青鸾尾挂向瑚钩明月照清影一握湘江秋  

题扇上竹枝　　　　　　　　【明】髙　啓  

寒梢虽数叶髙节傲霜风宁肯随团扇秋来怨箧中  

题画竹枝　　　　　　　　　【明】李日华  

淡淡疎篁影离离古藓文昨夜溜春雨今朝堕晓云破牕揺琐碎虚榻冒氤氲墨沼澄凝处相逢只此君  

竹枝　　　　　　　　　　　【明】李日华  

粉痕初洗舞靑腰琴筑无声昼寂寥为有寒香入肌骨不须风雨也萧萧  

## 御定历代题画诗类卷七十七目录  

兰竹类  

墨竹【宋梅尧臣】  

画墨竹赞【宋黄庭坚】  

次韵谢斌老送墨竹十二韵【宋黄庭坚】  

荅秦兵部求墨竹【宋王佐才二首】  

墨竹【宋白玉蟾】  

墨竹扇头【元元好问】  

徳和墨竹扇头【元元好问】  

题醉隐墨竹【元王恽二首】  

墨竹歌【元王恽】  

墨竹【元程钜夫】  

墨竹【元张范】  

墨竹【元袁桷】  

墨竹扇头【元马祖常】  

题墨竹【元马祖常】  

题墨竹【元杨载二首】  

墨竹【元欧阳】  

题墨竹【元宋本】  

墨竹【元李孝光】  

书墨竹【元薛汉】  

求叶仲舆写墨竹扇靣【元岑安卿】  

题墨竹【元李祁】  

题赵荣禄墨竹【元倪瓉】  

墨竹【元倪瓉三首】  

写墨竹二枝并题【元刘永之】  

题墨竹【元刘永之】  

题墨竹【元陶宗仪】  

题墨竹【元于立二首】  

题墨竹【元马臻二首】  

题墨竹【明刘基二首】  

墨竹【明陶安】  

墨竹【明杨基】  

墨竹【明孙蕡三首】  

墨竹【明卓敬】  

题墨竹【明王绅】  

题墨竹【明金幼孜六首】  

题墨竹【明林环】  

墨竹【明陈全】  

墨竹【明商辂三首】  

墨竹【明李东阳】  

墨竹【明黄仲昭】  

墨竹【明吴寛】  

题墨竹【明徐渭二首】  

谢子舟为予作风雨竹【宋黄庭坚】  

再用前韵咏子舟所作竹【宋黄庭坚】  

题文与可风雨墨竹【元袁桷】  

湘江风雨画竹【明谢承举】  

上都客舍士为作风竹【元袁桷】  

题李士学士画明复斋风竹【元袁桷】  

息斋风竹图【元马祖常】  

题张氏风竹图【元陈旅】  

龙门公墨竹风烟夕翠【元元好问二首】  

子昂风竹横披【元宋褧】  

墨竹【金厐铸三首】  

墨竹【元袁桷四首】  

墨竹【元贡师泰四首】  

题雨竹【元陈旅】  

题倪氏雨竹【元陈旅】  

虞胜伯画雨竹【元郑元祐】  

题宋王孙雨竹【元郯韶】  

雨竹图【元吴师道】  

张云门雨竹【元唐肃】  

王子明求题髙侍郎雨竹【元张雨】  

题雨竹【明髙啓】  

题雨竹【明刘崧二首】  

题雨竹【明王绂】  

题雨竹【明赵廸】  

题雨竹图【明倪敬】  

雨竹【明李日华】  

雨竹【明徐渭】  

潇湘雨意图【明熊直】  

万竿烟雨圗【元欧阳】  

题万竿烟雨　【明林环圗】  

题万竿烟雨图【明金幼孜】  

万竿烟雨图【明吕渊】  

烟雨万竿图【明王越】  

烟雨竹图【明樊阜】  

烟雨万竿圗【明僧麟洲】  

题刘廷问舍人所藏夏仲昭太常晴雨二竹【明程敏政二首】  

过华叔瑞草堂写晴竹于壁上【明王绂】  

晴竹【明李日华】  

露竹【元吴镇】  

题赵师舜所藏雪竹图【元虞集】  

寄相仲积求观郑北山雪竹赋并画卷【元吴莱】李仲宾雪竹【元张雨】  

题雪竹【明刘泰】  

题屈处诚雪竹【明陆深】  

雪竹【明徐渭】  

题李学士嫩竹图【元陈旅】  

题白岩新竹卷【明杨旦】  

写新竹【明李日华】  

万竹图【元欧阳】  

题万竹图【元张天英】  

丛竹图【元郑元祐】  

写墨竹一枝【元刘永之】  

一枝竹圗【元陈旅】  

一叶竹为竹叟禅师作【元吴镇】  

题浓淡竹【元刘诜】  

题画钩勒竹【元陈基】  

画钩勒竹【明陈昌】  

斑竹图【明方孝孺】  

画孤竹【明丘濬】  

画映水竹枝【明李日华】  

题画竹染緑色【明徐渭】  

## 御定历代题画诗类卷七十七  

兰竹类  

墨竹　　　　　　　　　　　【宋】梅尧臣  

许有卢娘能画竹重抺细拖神且速如将石上萧萧枝生向笔间天意足战叶斜尖防映间透势虚粘断还续粉节中心岂可知淡墨分明在君目  

画墨竹賛　　　　　　　　　【宋】黄庭坚  

人有嵗寒心乃有嵗寒节何能貌不枯虚心听霜雪次韵谢斌老送墨竹十二韵　　【宋】黄庭坚  

古今作生竹能者未十辈吴生勒枝叶筌宷逺不逮江南铁钩锁最许诚悬防燕公洒墨成落落与时背譬如刳心松中有嵗寒在湖州三百年笔与前哲配规模转银钩幽赏非俗爱披图风雨入咫尺莽苍外吾子学湖州师逸功已倍有来竹四幅冬夏生变态预知更入神后岀遂无对吾诗被压倒物固不两大  

答秦兵部求墨竹【二首　　　　宋】王佐才  

夜到茅亭近竹篱影垂寒月下苔墀吟余未嬾萧踈兴曽写离披一两枝  

墨传髙节未为精虚辱佳篇拂素屏不敢持毫强羞缩喜公心已厌丹靑  

墨竹　　　　　　　　　　　【宋】白玉蟾  

虚舟惠我一墨竹纸上森森一枝玉展向庭前与鹤防今宵不许枝头宿  

墨竹扇头　　　　　　　　　【元】元好问  

嫩香新粉玉交加小笔风流自一家只欠雪溪王处士醉来肝肺出枯槎  

徳和墨竹扇头　　　　　　　【元】元好问  

静里离离新粉动时细细清香明月清风自在红尘白日何妨  

题醉隐墨竹【二首　　　　　　元】王　恽  

清溪映竹竹连云冉冉晴梢醉墨新却为嵗寒心事苦暖烟浓淡要横陈  

露梢风叶喜晴春醉埽吟看卧竹根欲见此君生意盛满川烟雨半龙孙  

墨竹歌　　　　　　　　　　【元】王　恽  

吾生爱竹兼嗜石手不能书漫成癖忆从林下七贤游终日摩挲弄寒碧山河一自隔黄垆尘土填淤百忧集得君此画忽洒然元气淋漓障犹湿满空月露下寒梢人去山隂锁幽寂又如湘妃庙前风雨晴翠袖纷披山鬼泣几竿迸出太古崖老节霜欺初不惜表将一片嵗寒心不与繁华竞朝夕东栏牡丹鹤翎红西沼芙蓉绀珠色歌钟倾国乐芳年以色事人能几日何如鸭江居士诗骨清而臞手种此君忘肉食不须拄杖敲人门万斛清风破牎北月中看竹埽秋影妙得于心发之笔兴来落纸出意表拟学湖州灭形迹呜呼湖州已矣萧郎逺今代名家淡游客君不见李杜文章万丈光一日齐名伟髙适  

墨竹　　　　　　　　　　　【元】程钜夫  

旧篠斜依石新梢怒出林平生读书处手种尽成隂  

墨竹　　　　　　　　　　　【元】张范  

麝墨芸香小玉丛澹烟横月翠玲珑小屏春锁緑牕梦也胜湖江烟雨中  

墨竹　　　　　　　　　　　【元】袁　桷  

芦叶不禁秋色柳枝那觧春声醉阅小牕横幅风回雨转云清  

墨竹扇头　　　　　　　　　【元】马祖常  

冰纨已却暑况此碧琳琅好伴玉麈尾凉飔满髙堂  

题墨竹　　　　　　　　　　【元】马祖常  

山雨潇潇湿翠旌云中仙度凤吹笙苔衣坐满空林石放鹤归来独自行  

题墨竹　　　　　　　　　　【元】杨　载  

嶰谷隂寒石如铁二龙僵立露骨节春雷动地万物活畏汝飞腾冲石裂攅靑聚緑生岩幽海涛声引风飕飕年年三伏林下卧白昼憀栗如深秋  

题墨竹【为郑　　　　　　　　元尊师】杨　载  

风味既澹泊顔色不娬媚孤生崖谷间有此凌云气  

墨竹　　　　　　　　　　　【元】欧阳  

数枝淡淡与浓浓垂叶应无靃靡容玉立满身都是雨无人能识葛陂龙  

题墨竹　　　　　　　　　　【元】宋　本  

可人家住筼筜谷明月清风十万竿一自玉山相见后满庭淸影梦髙寒  

墨竹　　　　　　　　　　　【元】李孝光  

苍髥老翁鳞甲香力能拔山补青冈池边日日吐云雨道人牀敷夜气凉道人嗜唾莫敕嬲阿翁劝尔以一觞天边石上有髥客看汝巉龙头角长  

书墨竹　　　　　　　　　　【元】薛　汉  

当年文湖州爱竹骨已朽秖今髙李笔可继湖州后何人裂霜纨写此三五叶想见翠琅玕萧然挺清节  

求叶仲舆冩墨竹扇面　　　　【元】岑安卿  

此君一日不可无子猷笃爱心欢愉延平官舍斩伐余稽山倦客心烦纡先生抛官南海来胸中丘壑争崔嵬笔端造化夺天巧箨龙一夜惊春雷素绢团团剪秋月愿染霜冩幽絶萧然便觉风雨生顷刻淸寒屏炎热昔时与可称絶伦息斋近世尤逼真我持此扇出门去要使袜材咸萃君  

题墨竹　　　　　　　　　　【元】李　祁  

偃榦横穿石腾梢上拂云定知风雨夜迢递更思君  

题赵荣禄墨竹　　　　　　　【元】倪　瓒  

縁江修竹巧临摹惨淡松烟忽若无乱叶写空分向背寒流篆石共萦纡春渚云迷思鼓瑟靑厓月落听啼乌谁怜文采风流意漫赏丹靑没骨图  

墨竹　　　　　　　　　　　【元】倪　瓉  

明月临虚幌疎篁舞翠鸾独吟苔石上霜叶媚天寒  

题墨竹【送顾克善府　　　　　元判之髙邮】倪　瓉  

髙邮古淮甸世产不乏贤顾君徃佐郡才华当妙年歌诗隐金石八音以相宣侈哉锦囊句雅甚朱丝弦而此艰虞际抚事一怆然饥者易为食君能念颠连何以赠子行墨君霜节坚  

写墨竹【赠顾　　　　　　　　元友善】倪　瓒  

顾伯末隐君子林居江濆古东里澡身洁行读书史思友天下之善士緑竹猗猗蔚材美独立不惧羣不倚长吟挥毫为君起冩其形模惟肖似谅哉直清可以比  

写墨竹二枝并题【与章　　　　元子愚】刘永之  

落日洞庭西曾闻唱竹枝十年江海别风雨漫相思  

题墨竹　　　　　　　　　　【元】刘永之  

新雨收金玦轻风转玉环截筒为九寸吹向武夷山  

题墨竹　　　　　　　　　　【元】陶宗仪  

把烛倩官奴姢姢入画图秋声风雨外照见碧瑚  

题墨竹　　　　　　　　　　【元】于　立  

种竹满山阿萧萧风雨多防当成翠实鸣凤一来过  

题墨竹　　　　　　　　　　【元】于　立  

先生旧隐鉴湖曲无数琅玕绕屋生萧萧六月动秋思不是风声即雨声  

题墨竹　　　　　　　　　　【元】马　臻  

拂云标格嵗寒心墨色分隂重又轻不似渭川千畆緑只和风雨作秋声  

墨竹　　　　　　　　　　　【元】马　臻  

墨光浮润拂新梢尚忆清风绕锐毫安得满林生练实凤巢丹穴正嗷嗷  

题墨竹　　　　　　　　　　【明】刘　基  

苍梧山下无穷竹尽是湘妃泪种成烟雨不销千古恨佩环虚度九秋声见愁牧竖乗时伐可待伶伦学凤鸣独立凄凉对图画为君惆怅一沾缨  

题墨竹　　　　　　　　　　【明】刘　基  

风梢舞空烟露叶滴晴月折取寄情人感此嵗寒节  

墨竹　　　　　　　　　　　【明】陶　安  

烟雨空蒙翠影双满林清气逼寒江云间禁直靑绫夜一片秋声起牕  

墨竹　　　　　　　　　　　【明】杨　基  

烟梢忽纵横风叶屡偃仰一榻卧山中静听秋雨响  

墨竹【三首　　　　　　　　　明】孙　蕡  

洞庭春尽水溶溶锦瑟轻寒起卧龙行客欲投苍水佩乱云遮断九疑峰  

谁拈秃笔冩凄迷乱石横江碧玉低犹记画船初泊岸落花时节郭公啼  

葳蕤万玉晓撑风应是清溪野水东更画接防颠倒着嫩凉添我緑隂中  

墨竹　　　　　　　　　　　【明】卓　敬  

洞庭木落水生波斜月虚牎露气多虞帝不归秋色晚满江烟雨泣湘娥  

题墨竹　　　　　　　　　　【明】王　绅  

潇湘江上暮云迷落日无人翠羽低舣櫂黄陵庙前宿一篷春雨鹧鸪啼  

题墨竹【二首赠贡　　　　　　明士邹观】金幼孜  

虚心秉髙洁不受一尘侵五月清溪上萧萧风满林挺挺潇湘玉平生意独躭玉堂风雨夜思尔隔江南  

题墨竹【四首寄赵　　　　　　明君公复】金幼孜  

猗猗緑如箦飘拂青云端炎光不到地飒飒江风寒潇洒渭川上数竿净如许秋思满江南寒烟淡疎雨幽贞不可变嵗久色逾好夫君渺湘南冰霜慎自保新梢出林表可儗青琅玕应知晚节至结实待凤鸾  

题墨竹　　　　　　　　　　【明】林　环  

森森万玉翠含滋浑似潇潇雨后时吹断玉箫寒月白一庭清影凤来迟  

墨竹　　　　　　　　　　　【明】陈　全  

月白三湘秋河明上池水夜半玉箫寒靑鸾忽惊起  

墨竹【二首为戴　　　　　　　明震先生题】商　辂  

一林苍玉发新梢彷佛朝阳见凤毛劲直不随霜雪变也应素节养来髙  

淡墨何年冩此君牕前彩凤见来频虚心不改嵗寒意为有清风是故人  

墨竹【为李都　　　　　　　　明督赋】商　辂  

直节真心异众葩数竿苍翠拂牕纱江南嵗晚氷霜少日报平安逹帝家  

墨竹　　　　　　　　　　　【明】李东阳  

翠佩瑶环昨夜风渚云飞尽楚王宫靑娥舞罢婆娑曲人在空山月影中  

墨竹【为林信　　　　　　　　明传赋】黄仲昭  

茏葱翠玉擅风标白石清泉伴寂寥安得伶伦裁凤管五云深处和箫韶  

墨竹　　　　　　　　　　　【明】吴　寛  

深林不减筼筜谷乱影都归丈八沟最爱长竿如緑玉何年去上钓鱼舟  

题墨竹【二首　　　　　　　　明】徐　渭  

嫩篠捎空碧髙枝梗太清总看奔逸势犹带早雷惊当其防丈节数寸蛇与蝉化工无笔墨个字冩靑天  

谢子舟为予作风雨竹　　　　【宋】黄庭坚  

子舟诗书客画手睨前辈挹袂拍其肩余力左右逮摩拂造化鑪经营鬼神防光煤叠乱叶与世作者背看君回腕笔犹喜汉仪在嵗寒十三夲与可可追配小山苍苔面突兀谢憎爱风斜兼雨重意出笔墨外吾闻絶一源战胜自十倍荣枯转时机生死付交态狙公倒七芧勿用嗔喜对此物当更工请以小喻大  

再用前韵咏子舟所作竹　　　【宋】黄庭坚  

森削一山竹壮士十三辈自干云天去草芥肯下逮虚心听造物颠沛风云防荣枯偶同时终不相弃背谁云湖州没笔力今尚在阿荃虽墨妙好以桃李配国工裁主意冷淡恐不爱子舟落心画荣观不在外耆年道机熟増胜当更倍祖述今百家小纸弄姿态虽云出湖州卷置嬾开对非公笔如椽孰能为之大  

题文与可风雨墨竹　　　　　【元】袁　桷  

妙笔抉天巧黒云参差髙偃疑受雨深俊欲凌风翺飒爽随卷舒清凉防尘嚣湛湛不受暑灵籁虚牎号缅懐文湖州玉雪人中豪想此磅礴时葆光觧天老僧道机熟形影随目逃持以深赠之生意穷秋毫髙斋夜气寂定囘起层涛  

湘江风雨画竹　　　　　　　【明】谢承举  

云深兰露泣双鬟獭髓流香翠防斑一望苍烟三万里不知何处九疑山  

上都客舍士为作风竹　　　【元】袁　桷  

门巷泥深笑独清此君潇洒未忘情无端昨夜风花急却送秋声作雨声  

题李士学士画明复斋风竹　【元】袁　桷  

虚声出素壁冷冷天地秋矧此三伏凉居然索重裘荡摩神光旋戛击露浮浩荡白玉京顷刻潇湘洲昂昂贠峤仙笔底寒飕飕髙斋袭道气深根淡无求  

息斋风竹圗【道士华山隐得　　元之命予赋之】马祖常  

徃年家住筼筜谷丹鸾之实美如粟云翻空下深靓昆吾寳刀削秋玉石衣渍锦侵书光风微粉堕生细香琳馆瑶台九天近夜寒笙磬声锵锵万斛苍烟郁江雨二妃弹瑟潇湘浦郫筒蜀酒亦堪沽蟠石双杖令谁取河朔嵗晏氷为梁羣木鳞皴临雪霜迟汝狂飇莫吹裂截管他年侑帝觞  

题张氏风竹图　　　　　　　【元】陈　旅  

湘江风卷白头波北渚云深帝子过欲采琼芳渡江去翠衫轻薄晓寒多  

龙门公墨竹风烟夕翠【二首　　元】元好问  

渭川东望水云寛雨润烟浓下笔难今日龙门圗上看萧郎只合老荒寒  

烟梢露叶卷秋山挥洒纵横意自闲莫问笔头龙未化看看霖雨满人间  

子昻风竹横披　　　　　　　【元】宋　褧  

笔意出天机翛然仰复低稍须风势定应有鳯来栖  

墨竹【三首　　　　　　　　　金】厐　铸隔溪烟雨图  

一溪流水玉姢姢溪上修篁接莫烟谁倩能诗文与可笔端移得小江天  

秋风骤雨圗  

弥川急雨暗秋空无限琅玕淡墨中劒甲摐摐军十万欲将貔虎战斜风  

春雷起蛰圗  

千梢万叶玉玲珑枯槁丛边緑转浓待得春雷惊蛰起此中应有葛陂龙  

墨竹【四首　　　　　　　　　元】袁　桷老竹  

謇謇凌云志霜余节更存春风宜管领生意属儿孙  

嫩竹  

奋雷初出地承露己凌烟愿从朝元驾为旄拂九天  

风竹  

直道犯无隐虚心明且清侧身思逺举岩壑飬深情  

雨竹  

晓沐换新緑万采成空尘守墨心不缁同道弥真  

墨竹【四首　　　　　　　　　元】贡师泰风竹  

欹枕梦江涛潇湘生晚緑二妃邈何许千里一黄鹄  

雨竹  

双凤浴瑶池毛羽空翠滴仙人骑上天但见辽海碧  

老竹  

苍龙在海上千载蜕神窟忽然凌空飞鳞甲耀白日  

嫩竹  

文苞觧晴日纤粉落轻飇青鸾忽飞起牎户自萧萧  

题雨竹　　　　　　　　　　【元】陈　旅  

江上鹧鸪留客住黄陵庙下泊船时一林春雨垂垂緑消得晴风烂熳吹  

题倪氏雨竹　　　　　　　　【元】陈　旅  

落日楚江深鹧鸪啼逺林相思不可见池上写春隂  

虞胜伯画雨竹　　　　　　　【元】郑元祐  

渭川烟雨緑漪漪公子飞云出砚池万个青琅秋一抺髙梢特耸凤凰枝  

题宋王孙雨竹　　　　　　　【元】郯　韶  

閟阁春寒写素屏两枝如玉立亭亭分明自注银潢水白日天阶洗凤翎  

雨竹图　　　　　　　　　　【元】吴师道  

千年舜妃泪一幅湘川雨掩卷不忍题余心正怀古  

张云门雨竹　　　　　　　　【元】唐　肃  

龙驾飞来帝子双春云漠漠暗湘江江神启路霏灵雨湿透前头翡翠幢  

王子明求题髙侍郎雨竹　　　【元】张　雨  

雨立脩篁似防枝墨君留影故僛僛房山只忆巴山夜及见官奴把烛时  

题雨竹　　　　　　　　　　【明】髙　啓  

巫峡云连湘水低行人路滑畏深泥不见朝阳鸣凤至春隂日日鹧鸪啼  

题雨竹图　　　　　　　　　【明】刘　崧  

怪石凝云气横枝浥露香故人何许秋意满潇湘  

题雨竹　　　　　　　　　　【明】刘　崧  

沧波石面晚隂凉翠篠姢姢过雨香何许鹧鸪啼不断黄陵祠下是三湘  

题雨竹　　　　　　　　　　【明】王　绂  

髙轩置酒延夕曛眼前知己无如君枯肠醉后有芒角手挥髙节凌靑云图成自觉精灵聚素壁俄然仪凤羽拟得秋深直造来剪烛连牀听风雨  

题雨竹　　　　　　　　　　【明】赵　迪  

黄陵日已昏萧瑟凉飇起残雨挂空江溟蒙若千里暝色夕鸟前寒声暮猿里应知叶上秋尽入湘潭水  

题雨竹图　　　　　　　　　【明】倪　敬  

鹧鸪啼断雨毵毵独倚栏杆酒半酣威凤不来秋已老暮云凝碧暗湘南  

雨竹　　　　　　　　　　　【明】李日华  

防褷紫凤毛瑶阶沐春雨玉箫声未沈似听幽人语  

雨竹　　　　　　　　　　　【明】徐　渭  

天街夜雨翻盆注江河涨满山头树谁家园内有竒事蛟龙湿重飞难去  

潇湘雨意圗　　　　　　　　【明】熊　直  

万竹丛深日未晡寒江烟雨翠糢糊东风无限潇湘意却倚篷牎听鹧鸪  

万竿烟雨圗　　　　　　　　【元】欧阳  

森森万木种清和奈此霏防烟雨何千古首阳宗二墨清风又似不湏多  

题万竿烟雨图　　　　　　　【明】林　环  

湿云凝烟吹不起寒影半沈湘江水湘妃瑶瑟悲夜长防作雨声苍茫里杜鹃怨春春始归新妆翠袖啼娥眉愁魂飞去人不知鸾佩坠地揺参差披图却忆长相思扁舟落日零陵祠  

题万竿烟雨图【赠康　　　　　明知事】金幼孜  

万玉碧毵毵烟深雨气涵鹧鸪啼日暮客思满江南  

万竿烟雨图【为童佥　　　　　明宪题】吕　渊  

君不闻淇水隈烟笼万个緑猗猗又不闻湘江曲雨过千竿齐挺玉淇水湘流各一方遥遥相隔千里长君胡巧将缩地诀并作无边烟雨乡鹧鸪声近黄陵庙山接九疑猿夜叫少年曽记画船经百咏新题随口道今日看图忆少年老怀衰鬓两茫然纵有琅玕可人景愧无珠玉惊人篇闻君爱竹防成癖沙土南金灰白璧闲来酣听戛铿音静里饱观苍翠色君兮君兮听我歌江上年年风雨多竹花零落碧云冷奈尔凤饥无食何  

烟雨万竿图【为松陵曹　　　　明少诚作】王　越  

潇潇南下路漫漫薄暮归来倚棹看疎雨淡烟秋一片满江飞翠湿衣寒  

烟雨竹图　　　　　　　　　【明】樊　阜  

九疑矗沓湿翠迷浦溆黯黯黄陵西霏英沆漭鬬纎袅咽澁鹧鸪凉月低石坛羃历苔痕紫冷沁羽幢吹不起蕊牎琼馆隔离宫鸾尾参差蘸江水千年旧恨余斑斑幽丛佩玉寒防腻粉粘枯乱纷馥南巡帝子何时还瑶瑟声沈天欲曙女郎蹋歌过江去扁舟杳吊灵均脉脉流澌无觅处  

烟雨万竿图　　　　　　　　【明】僧麟洲  

空江秋雨又秋风疑杀山前路不通多少黄陵莎草恨尽情歌在竹枝中  

题刘廷问舍人所藏夏仲昭太常晴雨二竹【二首  

明】程敏政  

太常醉搦紫宣毫不冩李王金错刀阁舍朝囘卷帘处楚江风雨战秋涛  

旧宅依稀练水傍古墩幽竹自成行披圗却似身重到刺眼翛翛凤尾长  

过华叔瑞草堂冩晴竹于壁上　【明】王　绂  

我爱君家逺城郭绕檐竹色侵帘幙醉中挥翰冩晴梢湘云一剪春隂薄看来顿觉风气清耳边恍若闻秋声啸歌到晚不归去髙卧翠隂呼月明  

晴竹　　　　　　　　　　　【明】李日华  

新粉指可拭旧靑玉不如翠葆何方来奕奕迎仙姝  

露竹　　　　　　　　　　　【元】吴　镇  

晴霏光煜煜皎日影曈曈为问东华尘何如北牎风  

题赵师舜所藏雪竹图　　　　【元】虞　集  

凤凰台畔竹猗猗别出参差玉一枝阅尽雪霜心似鐡髙风惟许嵗寒知  

寄相仲积求观郑北山雪竹赋并画卷  

【元】吴　莱  

古人不可作雪竹有竒思郑公咏骚词或者攻绘事向来拈笔间才士巧相值谁从嵗寒窥便得瑚琏器东国正扰攘靖康更无二上天忽同云大地惟朔吹隂知已凝积羽忍不坠狂曽鵞炙求困及蚁浆馈离明乃煌煌劲节特一致秦关収甲兵蜀阃拥竒帜毎疑一寸心长挺千畞翠学行尚吾时穷逹等墨戏相君本弥甥年耄常拭眦自应守遗文重袭在箧笥满山苍竹林凡木緫顦顇因之寄君诗为洒懐古泪  

李仲賔雪竹　　　　　　　　【元】张　雨  

断缣黯淡何人墨四十年前老蓟丘向使戴家多种竹雪中那肯便回舟  

题雪竹　　　　　　　　　　【明】刘　泰  

雪霁湘川絶防埃冷枝寒叶脆难开舜妃昨夜游何处骑得翩翩白凤囘  

题屈处诚雪竹　　　　　　　【明】陆　深  

萧萧云物满堂寒屈老风神向笔端带雪琅玕三百个蒋家径里见袁安  

雪竹　　　　　　　　　　　【明】徐　渭  

山中雪厚没人腰城瓦犹堆尺五髙压损青蛇三百万起烘冰埽双梢  

题李学士嫩竹图　　　　　　【元】陈　旅  

楚雨初晴野水生新篁落粉鹧鸪鸣洞庭春去湘娥老缑岭人吹紫玉笙  

题白岩新竹卷　　　　　　　【明】杨　旦  

淸影离离半牕竹浥露凝烟翠堪掬托根此地何孤髙絶胜山阿并水澳月姊故故夜深来冩出此君真靣目赋形不入草木流劲节虚心自天育缔盟谁共嵗寒三迸地如陈爻位六结实终期凤鸟栖敲风应遣诗魔伏主人觞咏有余兴满院緑隂浓入屋门墙岂无桃与李奈此春华零落速眼看稚子又生孙厚植深培为君祝勋庸次第收汗靑悬赏旌功安用卜  

冩新竹　　　　　　　　　　【明】李日华  

雨过春坡一尺泥玉芽迸出筯头齐蜻蜓翅薄蜂须短緑影差差野日西  

万竹圗　　　　　　　　　　【元】欧阳  

露压烟梢整复斜有时风定翠交加闲身幸老清平世喜见鹓雏待竹花  

题万竹圗　　　　　　　　　【元】张天英  

逺近隂晴玉万竿渭川何在緑云寒砚防飞墨如飞雨白髪萧郎仔细看  

丛竹图　　　　　　　　　　【元】郑元祐  

赋诗何处极幽探多在靑山海岳庵一片緑云尘迹断万竿烟雨大江南  

写墨竹一枝　　　　　　　　【元】刘永之  

为君拈笔冩筼筜数尺新梢緑粉香持向西牎听夜雨髙情浑似对潇湘  

一枝竹圗　　　　　　　　　【元】陈　旅  

髙人石上种琅玕林屋秋晴共倚防不送轩辕裁凤管小留得一枝看  

一叶竹为竹叟禅师作　　　　【元】吴　镇  

谁云古多福三茎四茎曲一叶砚池秋清风满淇澳  

题浓淡竹　　　　　　　　　【元】刘　诜  

逺看如淡近看浓双立亭亭傲晚风俗眼未应轻拣择此君淸致本来同  

题画钩勒竹　　　　　　　　【元】陈　基  

素节亭亭不可移瑚为干玉为枝髙堂嵗晚看图画彷佛淸风见伯夷  

画钩勒竹　　　　　　　　　【明】陈　昌  

秋风白战楚江涛雪卷空山见海鼇一夜灵妃眠不稳月明飞佩过湘皋  

斑竹圗　　　　　　　　　　【明】方孝孺  

湘君泣尽泪防干翠防萧萧倚暮寒却忆洞庭为客处满湖风月泛舟看  

画孤竹　　　　　　　　　　【明】丘　濬  

大易象苍筤古诗咏淇澳君子哉若人离人立于独  

画映水竹枝　　　　　　　　【明】李日华  

照影靑鸾不自持天风飒飒弄毰毸月寒波冷箫声歇续得黄陵庙里诗  

题画竹染绿色　　　　　　　【明】徐　渭  

我亦狂涂竹翻飞水墨梢不能将石緑细写鹦哥毛  

## 御定历代题画诗类卷七十八目录  

兰竹类  

题宋徽宗画竹【明李本】  

题徽宗墨竹【明杨旦二首】  

题金显宗墨竹【元王恽四首】  

题金显宗墨竹【元柳贯】  

题金显宗墨竹【元卢亘】  

金太子允恭墨竹【元】刘【因】  

金宣孝太子墨竹【元张翥】  

谢李息斋惠墨竹【元贡奎】  

题息斋墨竹图【元元明善】  

题息斋墨竹【元柳贯】  

息斋墨竹【元吴师道三首】  

叶敬甫所得息斋墨竹为火燎其半【元吴师道】息斋双竹图【元王冕】  

题息斋竹次韵【元贡性之】  

题李则平宪副所藏息斋竹【元贡师泰】  

题李息斋竹【元于立】  

题李息斋竹【元熊梦祥】  

题李息斋画竹一枝【元张天英】  

髙彦敬尚书墨竹【元僧大防】  

题髙房山墨竹图【元邓文原】  

髙房山墨竹【元郑元祐】  

题髙房山墨竹【元成廷珪】  

房山画竹【元顾英】  

房山画竹【元马庸】  

房山画竹【元周谷賔】  

房山画竹【元杨维桢】  

遵道竹枝【元张雨】  

李遵道墨竹歌【明张羽】  

题故友杨孟载所画竹【明张羽】  

杨孟载画竹【明徐贲】  

仲昭竹【明李时勉】  

题仲昭竹【明聂大年】  

题夏仲昭墨竹横卷【明李东阳】  

题徐士元所藏夏太常竹【明周伦】  

夏仲昭画竹【明顾璘】  

题夏仲昭竹【明杨慎】  

夏太常墨竹卷【明吴寛】  

为杨应宁题夏太卿墨竹【明吴寛】  

题夏太常墨竹【明王世贞】  

题杨谕徳所藏王孟端潇湘万竹图【明曽棨】王孟端竹长卷【明李东阳】  

王孟端墨竹【明吴寛二首】  

题王孟端赠赵定轩墨竹【明吴寛二首】  

题王孟端画竹后【明王世贞】  

干明院观画【宋陆游】  

马和之画卷【元邓文原】  

奉题匏庵所藏画【明练子宁二首】  

题文征明画【明邵寳】  

定公房小画【明顾璘二首】  

题画【明董其昌】  

## 御定历代题画诗类卷七十八  

兰竹类  

题宋徽宗画竹　　　　　　　【明】李　本  

宣和殿下碧琅玕月影风声岂耐寒一自江南栽老桧谁将消息报平安  

题徽宗墨竹【二首　　　　　　明】杨　旦  

萧瑟烟梢满壁风宣和御记墨防中后来大有王孙草流落天涯一様工  

沙漠从无玉万竿氷天雪窖太严寒枝枝埽出伤心画犹当江南梦里看  

题金显宗墨竹【四首　　　　　元】王　恽  

离离香粉淡争妍莫作荒寒景趣看絶似承华宫槛畔春风和露湿防干  

一枝苍雪映辽江满意春烟锁建章监国抚军仁孝在不应游艺较萧郎  

笔艺初非羡显宗承华主鬯两冲容天教二十年隂赐防养风雷见箨龙  

午牎翻尽显皇书问寝龙楼孝有余梦到承华栏槛底露梢烟叶尽扶疎  

题金显宗墨竹　　　　　　　【元】柳　贯  

海润星辉大定年生绡笔笔写苍烟若为梦里筼筜谷直到洋州雪筏边  

题金显宗墨竹　　　　　　　【元】卢　亘  

天人赋物如天工墨光洒竹囬天容千年劲玉寒不死清波照响悲吟龙烟凝草緑承华殿鬼冷秋霜月如练长毫写影竹不知子夜歌残空记靣春云一防风吹尘茫茫海色翻靑鳞金仙泪痕愁汉月尚怜玉轴随时新梦跨茅龙上天去女娲补天天不语海绡画鸾生翠羽踏破银湾湿河鼔射龙江深春不度风色萧萧怨千古  

金太子允防墨竹　　　　　　【元】刘　因  

黒龙江头气郁葱武元射龙江水中江声怒号久不泻破墨挥洒余神功天人与竹皆真龙墨竹以来凡马空人间只有墨君堂何曾梦到琼华宫瑶光楼前月如练倒影自有河山雄金源大定始全盛时以汉文当世宗兴陵为父明昌子乐事孰与东宫同文采不随焦土尽风节直与幽兰崇百年图籍有萧相一代英雄唯蔡公策书纷纷少顔色空山夜哭遗山翁我亦飘零感白髪哀歌对此吟双蓬秋声萧萧来晚风极目海角天无穷  

金宣孝太子墨竹　　　　　　【元】张　翥  

沙海神光射天起中有蟠龙龙有子混同江声何处来卷作琳琅墨池水蜿蜒歘起鳞鬛张蜕骨立化千筼筜一朝侍臣抱髥泣鹤驾不归云路长百年梁苑陵谷变流落人间能防见明昌内府应秘藏小字亲题保成殿吁嗟帝子真天人此君亦作天人真君不见洋州老太守挥洒虽工无此神  

谢李息斋惠墨竹　　　　　　【元】贡　奎  

湖州墨竹蘓州诗李侯二美能兼之长安城中忽到眼坐我六月江南时幽人江南结林屋紫碧森森万竿玉淸风激昂此君语六月寒生不知暑只今见画思故乡博山日永凝清香人生万事真适意相对悠然希坐忘  

题息斋墨竹图【并序　　　　　元】元眀善  

已酉秋卿道提举求赋墨竹诗走笔快书子昂仲賔见之当大笑其狂也  

卿口哦子昂诗手持仲賔墨竹枝此诗此画真两竒似为卿写幽姿日光不下云扃暗元气歘忽寒人肌枫林青青少陵梦无乃泽畔逢湘累楚江小月晃初夜淇园苦雨秋竹迷二妃弹瑟泪如雨幽壑龙潜春欲飞天路迢遥独后来黒雨挟风山鬼啼老气盘空根彻泉地灵上防冥悲摩挲老眼乆知画恍然吾与造物移挥杯三叫我非狂墨沈翻江江竹辞  

题息斋墨竹　　　　　　　　【元】柳　贯  

李侯笔下翠琅玕着处清风起昼寒茧纸兰亭谁絶识只将玉匣诧人看  

息斋墨竹【三首　　　　　　　元】吴师道  

长忆东阳旧使君秋风吟倚瘦休文石根数叶萧萧碧长伴幽人一壑云  

碧鲜迎舞翠华临一日清风满禁林得士虽闻诸老荐报恩谁识此君心  

彭城一派接洋州千载真传属蓟丘举世随风翻墨水凝神谁识与天游  

叶敬甫所得息斋墨竹为火燎其半  

【元】吴师道  

李侯妙画夺天机回禄祝融将取之赖是清风满盘谷不令虐焰尽髙枝  

息斋双竹图　　　　　　　　【元】王　冕  

李侯画竹真是竹气韵不下湖州牧墨波翻倒徂徕山笔锋移出筼筜谷千竿万竿清影逺百丈十丈意自足就中分取一两枝别是山隂潇洒族疎梢飒飒凤尾颤修榦隐隐虬龙伏慿轩忽若秋风来坐使旁人脱尘俗我生爱竹太僻酷十载狂歌问淇澳归来不得翠琅玕听雨冷眠谿上緑而今已防那时想见景何曾动心目便欲为君真致之相对空牕慰幽独  

题息斋竹次韵　　　　　　　【元】贡性之  

忆昔舟泊湘江时青天皓月流素辉美人骑龙上天去游魂夜半招不归兴来一饮三百斛醉倒肯惜千金挥孤鸾随影秋水碧鹧鸪叫入苍云飞凉飇飒飒似鸣籁翠雾漠漠如张帏胷中气吐万菡萏笔底势走千眀玑飇车揺揺何许疑是柱头丁令威风流云防世已逺萧条遗墨人间稀眼前頫仰即千载底问谁亡复谁在我来见画如见人徃事悠悠付深慨挂之髙堂素壁中老气凛凛回长风狂歌起舞还自惜笑看白日行青空题李则平宪副所藏息斋竹　　【元】贡师泰  

满川风雨长筼筜吹作参差三凤凰箨粉已翻龙甲紫墨花还染羽毛苍春寒弱榦当轩润日暮清隂入酒凉便欲截筒鸣嶰谷却愁弹瑟望潇湘  

题李息斋竹　　　　　　　　【元】于　立  

蓟丘最爱山隂道个个人家好竹林夜半翠烟三万顷玉箫人倚凤凰鸣  

题李息斋竹　　　　　　　　【元】熊梦祥  

蓟丘道人写潇洒烟寒冷石齿苍素娥剪翠云叶乱三十六陂春水香  

题李息斋画竹一枝　　　　　【元】张天英  

十年不见李青莲几度溪头共醉眠寂寞一枝江上影翛翛龙尾拂苍烟  

髙彦敬尚书墨竹　　　　　　【元】僧大防  

西域髙侯自爱山此君氷雪故相看苍梧帝子秋风泪翠袖佳人日暮寒妙处寕论鐡钩锁深情莫报翠琅玕诛茅何处隂厓底静看梢头玉露漙  

题髙房山墨竹图　　　　　　【元】邓文原  

人才有我难忘物画到无心恰见工欲识髙侯三昧手都縁意与此君同  

髙房山墨竹　　　　　　　　【元】郑元祐  

髙侯胸中渭川之千畆家居房山未必有如何文章政事之暇日能为此君图不朽想当飞墨时苍龙投砚池山雨急洗琅玕节海月静照瑚枝自侯骑箕上天去浮世茫茫水东注千秋万古房山云载拜为侯赋墨君  

题高房山墨竹　　　　　　　【元】成廷珪  

黄花山主澹游翁写竹依稀篆籀工独有髙侯知此趣一枝含碧动秋风  

房山画竹　　　　　　　　　【元】顾　瑛  

渴龙饮海海水寛铁网下截瑚寒道人醉卧叫寒玉金粉乱落松花坛  

房山画竹　　　　　　　　　【元】马　庸  

老龙吹笛海波寛一夜湘君白发寒只恐惊飞双铁影长留明月防天坛  

房山画竹　　　　　　　　　【元】周谷宾  

房山云涌砚坳寛铁火氷瓯涤笔寒海上仙人应拔宅却飞林影落诗坛  

房山画竹　　　　　　　　　【元】杨维桢  

髙秋木落天宇寛洞庭潇湘生暮寒剑气横空月在地老蛟夜防仙都坛  

遵道竹枝　　　　　　　　　【元】张　雨  

筼筜谷口白云生云里琅玕万玉声惊破幽人春枕梦一牕斜月半梢横  

李遵道墨竹歌　　　　　　　【明】张　羽  

墨竹昉自何人始辋川石刻今余防后来萧恱稍出羣香山侍郎独称美洋州太守善写真长帽先生差可拟江南漫作金错刀枝叶防褷何足齿北方作者夸澹游房山继之妙莫比吴兴公子最擅名同时亦数蓟丘李蓟丘有嗣能传家笔势翩翩此其是一笔玉立无因依风露淋漓犹满纸想当涂洒发幽兴静对山僧北牎里江湖无人老成尽百艺荒凉今已矣展图三叹墨君堂秋声满座悲风起  

题故友杨孟载所画竹　　　　【明】张　羽  

数叶萧萧浄俗尘人虽物故墨犹新故人清瘦原如竹见竹何殊见故人  

杨孟载画竹　　　　　　　　【明】徐　贯  

江南看竹不为罕水郭山邨常种满东里千竿绕佛亭西邻万夲连书馆宻叶分隂小阁深斜枝度影虚帘短萧踈夜月翠羽凉揺曳南风鸟声暖嗟余好竹处处游径造岂减王猷诞湘江淇水无不到嶰谷柯亭亦尝欵人间音律性所好收作鸾笙与凤管或裁文箨制小冠时寻新笋供清馔朝行竹下暮仍徃自谓竹縁终不防朅来并州苦寒地沙土扑面心烦懑寕无塞草共山花惟觉麄踈俗吾眼胸中尘气久已积对此汾河讵能澣君心饱有渭川思挥洒风烟意闲防封图逺送邀我题措语苦澁顔何赧  

仲昭竹【为韩侍　　　　　　　明御题】李时勉  

渭川一千畆此地两三竿盛夏那知暑隆冬亦傲寒清隂连野外翠色上云端不是全髙节如何耐乆看  

题仲昭竹　　　　　　　　　【明】聂大年  

舍人老作郧阳守尚爱挥毫写竹枝絶似舣舟江水上鹧鸪啼断雨来时  

题夏仲昭墨竹横卷【盖陈缉熈先明生故物也】李东阳  

昆山夏老能笔耕开云种玉看峥嵘千条万叶入霄汉世间草木空有名来持琅玕叫阊阖坐使石燕无光晶北人赏竹如赏玉直以髙价酬丹青衡开丈尺直逾咫不见枝梢见根柢恍疑湘浦推篷行飒雨惊飇过双耳九疑山髙望不极影落洞庭清彻底灵籁时来天乐风钓竿不动瑚水瑚水冷鱼龙藏此翁一去魂茫茫江山有神故物在环佩无声凉夜长东吴老子图书防南国诸生思未忘重向玉堂脩竹谱须将偃竹记筼筜题徐士元所藏夏太常竹　　　【明】周　伦  

貌得髙林数竿竹春雨淋漓饱新沃姢姢浄洗防埃尘彷佛蓝田迸苍玉挂壁悠然独坐看顿令六月生昼寒防贪余防遍寰宇忽遣烦郁成娱欢竹里参差一拳石相倚年年度朝夕氷霜不改嵗寒心老去孤臣抱忠赤太常冩此遗君家不是防常桃李花卭枝剪掷澄潭下回首风雷老龙化  

夏仲昭画竹　　　　　　　　【明】顾　璘  

石濑防防水风篁袅袅枝尘途贪见画草阁梦题诗枕簟横秋薄樽罍过月迟苍林殊可老朱绂果何为  

题夏仲昭竹【寄陶　　　　　　明良伯】杨　慎  

太常胸次潇洒寛少年爱写生琅玕白头艺苑更入妙笔法逺追王孟端两家名藻雄吴下品题未觉风流亚一纸能令百世传两竿不啻双金价人言画竹非画工草书结搆将无同谁家髙堂名寳绘徐熙花鸟迷青红玉人佳兴松江东寄图索赋随长风遥知把玩清香里正是相思眀月中  

夏太常墨竹卷【为杨郎　　　　明中题】吴　寛  

友石山人去不还派传墨竹在昆山长身迥出云烟外疎影平分水石间管列笙竿陈雅乐声囘环佩入清班此君此日常相见种处从今手可芟  

为杨应宁题夏太卿墨竹　　　【明】吴　寛  

舍人好画谁与俦子美诗里之刘侯凤池退食多清暇每抱缣楮从人求昨者开筵宴宾客四壁彷佛横沧洲酒酣指防到脩竹数竿倒拂湘江秋清风翛翛刷翠羽孤凤欲下中堂游乃知夏卿妙笔墨竒态纵横才顷刻歘然令我走避之仰靣分眀堕崖石纷纷真赝不可知我意是竹皆堪诗试看北地苦难得此种数尺青垂垂舍人好画兼好竒明日南行过九疑扁舟夜静月初出想对楚人歌竹枝  

题夏太常墨竹　　　　　　　【明】王世贞  

先朝供奉去修文写竹髙名祗尚闻笔笔枝头袅鸾凤家家障子锁烟云乾坤只合留清气丘壑端应貌此君觧道夹池饶胜色不知原自免园分  

题杨谕德所藏王孟端潇湘万竹图  

【明】曽　棨  

王郎画竹何神竒落笔便觉清风吹蛟龙怒奔雷雨泣沧溟倒卷云淋漓有时气酣索纸笔起鹘落谁能测纵横满眼金错刀四座隂森氷雪色九疑峯髙靑入天洞庭水与三江连霓旗翠羽半眀灭至今遥拂苍梧烟玉堂之居迥萧爽谁与此君同一赏关西美人襟抱清对此翛然絶尘想我亦平生爱竹流乗兴欲作潇湘游何时泛舟弄明月推篷却听江南秋  

王孟端竹长卷　　　　　　　【明】李东阳  

九龙山翁兴豪放手持蜿蜒青竹杖酒酣怒掷江中流化作一龙长数文一龙跃起一龙随倐忽羣龙骇奔浪穿沙触石连云雾头角森森各相向其间小者称箨龙鳞甲蜕尽风神同人道此翁善剧戏造化乃在指掌中君不见九龙山翁去何许九龙山上多风雨素壁空堂杖影寒夜半无人作龙语  

王孟端墨竹【二首为　　　　　明贞伯题】吴　寛  

九龙山下竹千竿尽属髙人王孟端何处看来浑似此山堂疎影落漪澜  

百年风致宛如新满地清隂庇后人金母桥头重问舍墨君堂上旧传神  

题王孟端赠赵定轩墨竹【二首　明】吴　寛  

凤凰池上掌丝纶余兴依然见墨痕戏冩一枝何处赠吴门相见赵王孙  

秋风欲动觉萧萧万木空怜叶自凋见说舍人髙致好一枝惟许换吹箫  

题王孟端画竹后　　　　　　【明】王世贞  

老可醉吸潇湘色吐出千枝万枝碧彭城才守诧墨派一扫枯篁一千尺孟端自是琅玕裔幅幅生绡露生气离褷残沈若有神或浓或淡皆天真后来太常非其伦自言逺步湖州尘但恨无过梅道人声华积渐背时口遗迹飘零落余手髙阁如聆鸾凤鸣华堂瞥覩云烟走君不见黔宁假王金如山乞君片纸君仍悭野人手植三万个落日清流相对闲  

干明院观画　　　　　　　　【宋】陆　游  

唐年兰若占闲坊名画萧条半在亡簌簌踈篁常似雨隂隂古屋自生凉入门叠鼔初催讲唤马斜阳欲满廊显晦熟思真有数万金竒迹弃颓墙  

马和之卷　　　　　　　　　【元】邓文原  

回岚泂壑玊参差满地浓隂日影迟寂寂柴门云自合深深灌木鸟仍窥沧浪唱晚空天地緑绮防幽过竹篱岂是柴桑归去者时临清浅赋新诗  

奉题匏庵所藏画【二首　　　　明】练子宁  

鹤羽翛翛弄月明筼筜谷里暮寒生凭谁截作参差玉吹出伶伦嶰谷声  

百尺长松石上栽紫云深防碧崔嵬緑蓑坐钓磐陀石细雨斜风不肯囘  

题文征明画　　　　　　　　【明】邵　寳  

于画见书法萧然无滞情君看片石畔丛竹忽然生  

定公房小画【二首　　　　　　明】顾　璘  

斲来东海骨长惹老龙争冩作如来供犹含风雨声洗尽尘埃色湘江暮雨余谁将明月影留照草堂虚  

题画　　　　　　　　　　　【明】董其昌  

花竹防茸野水纡闲弹别鹤试游鱼经春自领湖山长可奉东皇咫尺书  

## 御定历代题画诗类卷七十九目录  

兰竹类  

书郭功甫家屏上东坡所作竹【宋黄庭坚】题子瞻墨竹【宋黄庭坚】  

题东坡竹【宋李昴英】  

东坡墨竹【元虞集】  

苏东坡竹【元吴镇】  

苏东坡竹【元黄公望】  

东坡竹【元贡性之】  

题东坡墨竹【明樊阜】  

题东坡画竹【明方孝孺】  

题东坡化龙竹【明僧维则】  

书文与可墨竹【宋苏轼】  

题文与可竹【宋苏轼】  

书晁补之所藏与可画竹【宋苏轼三首】  

赠文潜甥杨克一学文与可画竹求诗【宋晁补之】嘉祐院观壁间文湖州墨竹【宋陆游】  

文湖州竹【元邓文原二首】  

题文与可竹【元张天英】  

文同风篁萧瑟图【元吴镇】  

题文湖州竹【元顾瑛】  

题文湖州墨竹【元袁英】  

文与可竹【明周用二首】  

文湖州丛竹图【明吴寛】  

题柯敬仲竹【宋杜本】  

题柯敬仲植木墨竹【宋杜本】  

题柯敬仲画【元虞集】  

题柯敬仲杂画【元虞集十首】  

题柯敬仲画【元虞集三首】  

题丹丘画【元陈旅】  

题柯学士画竹【元陈基】  

题柯博士墨竹【元陈基】  

题柯敬仲竹【元台哈布哈二首】  

柯博士画竹【元王冕二首】  

柯敬仲竹【元郑元祐】  

用潘子素韵题柯敬仲墨竹【元倪瓉二首】  

题柯敬仲竹【元倪瓉】  

题柯丹丘墨竹【元郯韶】  

题柯博士墨竹【元甘立】  

柯博士竹【元贡性之】  

题柯敬仲墨竹【元张天英】  

柯敬仲画竹【元唐肃二首】  

题柯敬仲博士墨竹【明吴寛】  

题柯博士敬仲竹枝【明沈周】  

跋黄华墨竹【金赵秉文二首】  

王黄华墨竹【元元好问】  

题张知事所藏王黄华老人墨竹画卷【元程钜夫】题王黄华画竹【明僧麟洲】  

题马公振画丛竹图【元秦约】  

题马公振画丛竹图【元顾瑛】  

题马公振画竹【元释良琦】  

为欧阳少监题宋好古竹【元虞集】  

二月朔日雪中题欧阳少监所藏宋好古画竹【元揭傒斯】  

题宋好古墨竹【明危素】  

李夫人画竹【元马祖常】  

李夫人墨竹【明周用二首】  

乔夫人墨竹【元元好问二首】  

## 御定历代题画诗类卷七十九  

兰竹类  

书郭功甫家屏上东坡所作竹　【宋】黄庭坚  

郭家髹屏见生竹惜哉不见人如玉凌厉中原果木春嵗晚一碁终玉局巨鼇首戴蓬莱山今在琼房第防间  

题子瞻墨竹　　　　　　　　【宋】黄庭坚  

眼入毫端写竹真枝掀叶举是精神因知幻化出无象问取人间老斲轮  

题东坡竹　　　　　　　　　【宋】李昴英  

叶叶枝枝各标致宻宻疎疎緫风味笔为化工壁为地刻顷种成此君子虽然月影水影冩真似安得千年尚生意  

东坡墨竹　　　　　　　　　【元】虞　集  

扁舟忆上浣花溪风雨横江万竹低石室归来秋似水蛾眉相对醉如泥春雷翻石蛟龙起夕照穿林鸟雀栖  

二老何年重防面为挥浓墨写凄迷  

苏东坡竹　　　　　　　　　【元】吴　镇  

晴梢初放叶可数新粉才消露未干大似美人无俗韵清风徐洒碧琅玕  

苏东坡竹　　　　　　　　　【元】黄公望  

一片湘云湿未干春风吹下玉琅玕强扶残醉挥吟笔帘帐萧萧翠雨寒  

东坡竹　　　　　　　　　　【元】贡性之  

玉堂罢直独归迟墨沈将秋入研池坐到夜深清不寐琐牎凉影碧参差  

题东坡墨竹　　　　　　　　【明】樊　阜  

赤壁归来燕寝香梦骑鹤过三湘玉箫唤醒月初堕云影满帘秋气凉  

题东坡画竹　　　　　　　　【明】方孝孺  

内翰何年写画图眼中惊见凤毛孤一枝润带江南雨遂使眉山草木枯  

题东坡化龙竹　　　　　　　【明】僧维则  

渭川千畆未为竒独羡坡仙埽一枝后夜风雷头角露看他行雨过天池  

书文与可墨竹【并序　　　　　宋】苏　轼  

亡友文与可有四絶诗一楚词二草书三画四与可尝云世无知我者惟子瞻一见识吾妙处既没七年覩其遗迹而作是诗  

笔与子皆逝诗今谁为新空遗运斤质却吊防弦人  

题文与可竹【并序　　　　　　宋】苏　轼  

故人文与可为道师王执中作墨竹且谓执中勿使他人书字待苏子瞻来令作诗其侧与可既殁八年而轼始还朝见之乃赋一首  

斯人定何人游戏得自在诗鸣草圣余兼入竹三昧时时出木石荒怪轶象外举世知珍之赏防独余最知音古难合奄忽不少待谁云死生隔相见如龚隗  

书晁补之所藏与可画竹【三首　宋】苏　轼  

与可画竹时见竹不见人岂独不见人嗒然遗其身其身与竹化无穷出清新庄周世无有谁知此凝神若人今已无此竹宁复有那将春蚓笔画作风中柳君看防厓上瘦节蛟蛇走何时此霜竿复入江湖手晁子拙生事举家闻食粥朝来又絶倒谀墓得霜竹可怜先生槃朝日照苜蓿吾诗固云尔可使食无肉赠文潜甥杨克一学文与可画竹求诗  

【宋】晁补之  

与可画竹时胷中有成竹经营似春雨滋长地中緑兴来雷出土万箨起崖谷君今似与可神防久已熟吾观古管葛王覇在心曲遭时见毫髪便可惊世俗文章亦技尔讵可枝叶续穿杨有先中未发猿拥木词林君张舅此理妙观烛君从问轮扁何用知圣读  

嘉祐院观壁间文湖州墨竹　　【宋】陆　游  

石室先生笔有神我来拂拭一酸辛败墙惨澹欲无色老气森严犹逼人惯阅冰霜元耐久耻随儿女更争春纷纷可笑空摹拟尔辈毫端万斛尘  

文湖州竹【二首　　　　　　　元】邓文原  

翰墨真儒者事书生如山未知判取诗书万卷来看风霜一枝  

此老墨君三昧云山发兴清竒我在蓬莱书府曽看晓霭横披  

题文与可竹　　　　　　　　【元】张天英  

欲屈王郎作粲使只应萧李与文侯尚有隂隂竹里馆万竿玉立辋川秋  

文同风篁萧瑟图　　　　　　【元】吴　镇  

翠羽参差自一丛湘江清影澹防风开图忽覩题痕处羡杀当年笑笑翁  

题文湖州竹　　　　　　　　【元】顾　瑛  

湖州昔在湖州日日日逢人写竹枝一段枯梢作三折分明雪后上牎时  

题文湖州墨竹　　　　　　　【元】袁　英  

清贫太守石室翁渭川千畆藏胸中理闲防笔盘礴臝走鹘落无留踪雨梢晴叶各殊态挥洒位置真纎秾中峰隐居拨镫法气韵生动将无同墨君一派来自东韈材当萃彭城公平生知已最亲厚走书调笑言舂容陈州客舍示长舌翛然化去当元丰呜呼二老不复作空瞻遗墨翔鸾龙  

文与可竹【二首　　　　　　　明】周　用  

风梢如许墨津津知道胸中有渭濵敢望鹅溪三百疋却怜太守故清贫  

太守清贫唤不听笔尖想见玉亭亭拟持三百鹅溪绢賸埽风梢万尺青  

文湖州丛竹图　　　　　　　【明】吴　寛  

湖州去世六百年尚留细竹翠姢姢纵横防乱如蓬贱岂是坡仙咏汉川两崖脩影何处见石罅百折流清泉泉鸣竹响合虚籁我欲拄杖听泠然  

题柯敬仲竹　　　　　　　　【宋】杜　本  

翠雨姢姢带润清风细细生香颇忆当年供奉闲情都付流光  

题柯敬仲植木墨竹　　　　　【宋】杜　本  

絶爱监书柯博士能将八法写踈篁细看古木苍藤上更有藏真长史狂  

题柯敬仲画【并序　　　　　　元】虞　集  

予先世居隆州州治之后山石室翁守郡时隆为陵州州事简时来就吾家拾故纸背作茅兰竹木之属所得颇多吾幼时尚収得数纸今亦亡之丹丘生用文法作竹木而坡石过之近又以新意作墨花甚妙从子恱有眉山学官之行丹丘为作此予爱而赋之  

昔者老可守陵州守居北山吾故丘太守时来看山雨毎画纸背成沧洲老蒲松墨色过重挥霍隂崖交劒矛百年离乱亡故物敝箧江南谁复収新图筼筜枝叶脩使我不乐思昔侯碧鸡祠前杜鹘叫玉女井上丛篁幽棠棃树高靑子落碧花翠蔓萦牵牛扬雄无家不归老蟏蛸蟋蟀寒相求丹丘先生东海客何以见我空山秋萧条破墨作清润残质刋落精英留陂陁重复分细草山石萦纡生乱流眉山学官不厌冷言归故乡非远游石田茅屋傥可得万里欲上东吴州百花潭深濯新锦持报以比瑚钩  

题柯敬仲杂画【十首　　　　　元】虞　集  

北苑今仍在南宫奈老何青山觧浮动端为白云多雨过苍苔石云生野岸泉幽懐春冉冉穉子秀姢姢铁石余生色氷霜作晓妍春雷明日起何处尚龙眠昔过筼筜谷钩衣石角斜拟防龙作杖拾得上天槎黄金千锁甲雕玉六帘钩雨送鸳鸯梦烟笼翡翠愁姢姢生玉润楚楚作金声羽扇迎风定羊车过月明峡石春云重江南夜雨多水深桃叶渡风急竹枝歌平陆苍龙起近山生逺烟前村三万顷明日水平田莓苔生石路翠竹自交加不惜靑鞵湿临流踏白沙昨夜采樵去偶逢三尺枯山人不到海不识是瑚  

题柯敬仲画【三首　　　　　　元】虞　集  

苍凉初日出黄落早知秋不遇采芝客宁知丛桂幽明堂要梁栋大匠取脩直郁屈崖石间秋风动萧瑟潇洒一枝新惟堪埽浄尘白云在牕户留作老僧邻  

题丹丘画　　　　　　　　　【元】陈　旅  

金章博士丹丘子家住江南落木洲种得琅玕长百尺看渠檐外拂髙秋  

题柯学士画竹　　　　　　　【元】陈　基  

羣玉仙人佩水苍金茎分露服琳琅曾将天上昭华琯吹作飞龙奉玉皇  

题柯博士墨竹　　　　　　　【元】陈　基  

京洛缁尘染素衣故园清梦苦相思归来无限江南意写作春风暮雨枝  

题柯敬仲竹【二首　　　　　　元】台哈布哈  

堤柳拂烟疎翠叶池莲过雨落红衣姢姢唯有牕前竹长是清隂伴夕晖  

梁王宅里参差见山简池边烂漫栽记得九霄秋月上满庭清影覆苍苔  

柯博士画竹　　　　　　　　【元】王　冕  

湖州老文今已矣近来墨竹夸二李纷纷后学争夺真画竹岂能知竹意奎章学士丹丘生力能与文相抗衡长缣大楮尽挥埽髙堂六月惊秋声人传学士手有竹我知学士琅玕腹去年长歌下谿谷见我忘形笑淇澳为我爱竹足不闲十年走徧江南山今日披图见新画乃知爱竹亦如我何当置我于其下竹冠草衣相对坐坐啸清风过长夏  

柯博士竹图　　　　　　　　【元】王　冕  

先生元是丹丘仙迎风一笑春翩翩琅玕满腹造化足须臾笔底开渭川我家只在山隂曲脩竹森森炤谿緑只今榛莽暗荒烟梦想清风到茅屋今朝看画心茫茫坐乆忽觉生清凉夜深明月入髙堂吹箫唤来双凤凰  

柯敬仲竹　　　　　　　　　【元】郑元祐  

羇栖江海姿飞墨鬓如丝天緑鸾留影筼筜雨后枝  

用潘子素韵题柯敬仲墨竹【二首】  

【元】倪　瓒  

古木幽篁春淡淡斜风细雨石苍苍何人识得黄花老弄翰同归粉墨囊  

吴松江水似荆溪只欠山光落酒巵古木幽篁无限思西风吹鬓影丝丝  

题柯敬仲竹　　　　　　　　【元】倪　瓉  

谁能写竹复尽善髙赵之后文与苏检韵萧萧人品系篆籀浑浑书法俱奎光博士生最晚耽诗爱画同所趋兴来挥洒出新意孰谓髙赵先乎吾  

题柯丹丘墨竹　　　　　　　【元】郯　韶  

玉文堂上写琅玕只作吴兴老可防一夜秋风动寥廓防云零落凤毛寒  

题柯博士墨竹　　　　　　　【元】甘　立  

嶰谷春囘落粉香拂云和露倚苍苍月明后夜吹箫过应是伶伦学凤凰  

柯博士竹　　　　　　　　　【元】贡性之  

丹丘遗老旧词臣历代图书鉴赏频闲却玉堂挥翰手墨池染出凤毛新  

题柯敬仲墨竹　　　　　　　【元】张天英  

夭矫穷鳞江海姿只今飞墨鬓如丝五云天逺龙髯堕尽作筼筜雨后枝  

柯敬仲画竹【二首　　　　　　元】唐　肃  

琅玕旧栽处延阁已生苔莫把吴盐洒羊车不复来金章鉴书处写竹似湖州今日江南看萧萧故国秋  

题柯敬仲博士墨竹　　　　　【明】吴　寛  

奎章阁下鉴书时书法翛然见竹枝碧玉渐髙应觧箨倩谁深刻道园诗  

题柯博士敬仲竹枝　　　　　【明】沈　周  

楚烟吹湿碧琅玕认得奎章墨未残莫问先生归去事江南春雨杏花寒  

跋黄华墨竹【二首　　　　　　金】赵秉文  

老可能为竹写真东坡觧与竹传神墨君有语君知否须信黄华是可人  

淡墨闲临谢女真萧然林下自风神世间亦有丹青手只觧防常冩市人  

王黄华墨竹　　　　　　　　【元】元好问  

古来画竹尊右丞东坡敛袂不敢评开元石本出摹写燕市骏骨留空名亦有文湖州画意不画形一为坡所赏四海知有筼筜亭深衣幅巾老明经老死不敢言纵横岂非辽江一派最后出运斤成风刃发硎雪溪仙人诗骨清画笔尚余诗典刑月中看竹冩秋影清镜平眀白髪生姢姢略似萱草咏落落不减丛台行千枝万叶何许来但见醉帖字敧倾君不见忠恕大篆草书法赵生怒虎噀墨成至人技进不名技游戯亦复通真灵百年文章公主盟屏山见之跽且擎声光旧塞天壤破议论今着儿曹轻有物于此鸣不平悲邪啸邪谁汝令只恐破窗风雨夜心随雷电上青冥  

题张知事所藏王黄华老人墨竹画卷  

【元】程钜夫  

黄华不见见琅玕苍雪纷纷六月寒尽日揺毫描不就若为持与墨君防  

题王黄华画竹　　　　　　　【明】僧麟洲  

辋川竹里旧题诗画里如今似见之满耳秋声人不到弹琴长笑月来时  

题马公振画丛竹图【要玉山同为文海屋赋】  

【元】秦　约  

凤丘张乐夜厌厌飞盖追随思未欢忆得瑶阶新雨过笑渠犹倚水晶帘  

题马公振画丛竹图　　　　　【元】顾　瑛  

渚宫避暑画厌厌折得宜男思不欢薄暮羊车过阁道梦随春雨度湘帘  

题马公振画竹　　　　　　　【元】释良琦  

马氏白眉者隐居娄水湍间将笔五色醉埽玉竹竿露重凤毛碧月明龙气寒春山归正好稚子喜相看为欧阳少监题宋好古竹　　　【元】虞　集  

幕中能写竹作此雨潇湘出石根还瘦临溪影更长班班稚子立一一凤雏将日有长安使平安问老苍二月朔日雪中题欧阳少监所藏宋好古画竹  

【元】掲傒斯  

农朝下延阁贻我翠琅玕微霜着节劲细雾入林寒敧枝偏称远压叶更宜攒孤石覆逾润横坡晴不干况兹春雪里相对五云端误当裁汗简谁拟截渔竿惟应湘浦上共归幽人观  

题宋好古墨竹　　　　　　　【明】危　素  

我忆东曹粉署郎琅玕写就拂云长只疑防步云林曲独听秋声待晚凉  

李夫人画竹　　　　　　　　【元】马祖常  

夫人闺房秀手洒千畆雨不见苍梧妃弹瑟潇湘浦  

李夫人墨竹【二首　　　　　　明】周　用  

蜀国犹余旧锦裙平生那识郭将军谁教明月临脩竹影落空牀欲梦云  

湘江妃子涙斑斑龙驭南巡竟不还故国何人忘此恨却传清影落人间  

乔夫人墨竹【二首　　　　　　元】元好问  

万叶千梢下笔难一枝新緑尽髙寒不知雾阁云牕晚几就扶苏月影看  

只待惊雷起蛰龙忽从女手防春风渭川云水三千顷悟在香严一击中  

## 御定历代题画诗类卷八十目录  

兰竹类  

子昂墨竹【元袁桷】  

题子昂承旨墨竹【元马祖常】  

子昂竹【元虞集】  

为欧阳学士题子昂墨竹【元虞集二首】  

子昂墨竹【元虞集】  

题松雪翁墨竹【元杨载二首】  

子昂竹【元杜本】  

题子昂折枝竹【元陈髙】  

子昂画【元李孝光】  

子昂临东坡竹【元郑元祐】  

松雪竹【元钱维善】  

子昂风篁图【元张雨】  

题赵文敏公墨竹【明刘炳】  

题赵松雪画竹【明林廷模】  

子昂万竹图歌【明刘绩】  

题管夫人竹窝图【元髙克恭】  

管夫人竹窝图【元黄公望】  

题管夫人竹【元陈基】  

管夫人画竹【元倪瓒】  

题管夫人竹【元丁立】  

题管夫人竹【元熊梦□】  

题管仲姬墨竹图【元郑东】  

管夫人墨竹【明髙啓】  

管夫人墨竹【明杨基】  

题李仲賔野竹图【元赵孟頫】  

李仲賔为刘明逺画竹【元程钜夫】  

李仲賔风竹横披【元程钜夫】  

李仲賔墨竹图【元袁桷】  

题李仲賔墨竹【元马祖常】  

李仲賔墨竹图【元邓文原】  

观李仲賔侍郎墨竹【明张羽】  

云林竹【元杨维桢】  

倪元镇墨竹【明髙啓】  

倪云林画竹【明杨基】  

倪元镇画竹【明张羽】  

题倪云林竹【明徐贲六首】  

题倪云林墨竹【明姚广孝】  

云林竹【明张简二首】  

题倪云林竹【明李杰】  

倪云林墨竹【明吴寛】  

云林竹【明谢徽】  

题倪元镇墨竹【明僧一初】  

顾定之竹【元程钜夫】  

顾定之墨竹【元程钜夫】  

题顾定之画墨竹【元郑东】  

题顾定之竹画【明僧麟洲】  

广微天师墨竹【元马臻】  

题张天师墨竹【明陈全】  

题天师竹【明王燧】  

题郑所南推篷竹卷【元俞焯】  

题郑所南推篷竹卷【元周惟新】  

题郑所南推篷竹卷【元葛夀孙】  

题郑所南推篷竹卷【元蒋堂】  

张仲敏钩勒风竹【元张雨】  

张溪云钩勒竹【元蔡伋】  

张仲敏钩勒竹【明杨基】  

题金本清钩勒竹【明丘濬】  

吴仲圭钩勒竹【明吴寛】  

题孙雪居画朱竹【明陈道永】  

## 御定历代题画诗类卷八十  

兰竹类  

子昂墨竹　　　　　　　　　【元】袁　桷  

髙风法清圣直笔师素王湛湛云姿灵籁生幽房解佩白玉京誓将泛沧浪所懐歳寒友临分赠琳琅  

题子昂承防墨竹　　　　　　【元】马祖常  

汲涧思连筒发船思长篙春雨筼筜孙会长拂云梢  

子昂竹　　　　　　　　　　【元】虞　集  

忆昔吴兴写竹枝满堂賔客动秋思诸公老去风流尽相对茶烟飏鬓丝  

为欧阳学士题子昂墨竹【二首　元】虞　集  

苍崖倚木云千尺新笋穿林玊一双若到潇湘聴夜雨定知剪烛向西牎  

先生归到归鸿阁阁下应生此竹枝定有凤凰来共宿可怜翡翠立多时  

子昂墨竹　　　　　　　　　【元】虞　集  

子昂画竹不欲工腕指所至生秋风古来篆籀法已絶止有木叶雕蚕虫黄金错刀交屈铁大隂作雨山石裂蛟龙起陆真宰愁云暗苍梧泣湘血吴兴之竹乃非竹吴兴昔年面如玊波涛浩荡江海空落月年年照秋屋  

题松雪翁墨竹【二首　　　　　元】杨　载  

蘅兰倚修竹寂寞生幽谷比徳如夷齐于此受命独侧石状竒峭横竹枝扶疎猗兰复参立信哉徳不孤  

子昂竹　　　　　　　　　　【元】杜　本  

纨素精明照耀人此公已往笔如神能知八法仍知韵始识吴兴善写真  

题子昂折枝竹　　　　　　　【元】陈　髙  

帝子啼痕湿湘江暮雨寒絶怜樵采后留得一枝看  

子昂画　　　　　　　　　　【元】李孝光  

汀洲木叶下斜日倚湘娥我欲采芳草洞庭秋水多  

子昂临东坡竹　　　　　　　【元】郑元祐  

戏墨王孙似子瞻鸡栖石上看毵毵汴京回首西风急流落江南共海南  

松雪竹　　　　　　　　　　【元】钱维善  

松雪斋前见此君白沤波冷翠纷纷萧骚不是湘江雨要眇还成楚峡云  

子昂风篁图【为叶景　　　　　元修作】张　雨  

不同主人看竹稍似隠居聴松一代亲承墨妙叶公信有真龙  

题赵文敏公墨竹【为宋景濂　　明学士赋】刘　炳  

坡翁老可俱已仙谁写石上青琅玕淇园萧条白日晩渭水寂寞西风寒归来三径无人共翡翠参差凉露重瀛海终期钓六鼇缑山自拟栖双凤八月秋髙夜向沈长梢彷佛生清隂千寻楚水三闾操万里天山属国心洞庭溟溟波浪急糢糊爪甲蛟龙迹怅望天涯翠袖愁一片湘云泪痕湿  

题赵松雪画竹　　　　　　　【明】林廷模  

潇湘写出一枝春宋代王孙笔意新见说清风更千亩结茅还可避胡尘  

子昂万竹图歌　　　　　　　【明】刘　绩  

凤翿刷云光矗矗错刀钩锁棱曽玉谁触湘君五十弦残蛾泣露团秋緑海飇撼月声玲珑石烟贴虚幽翠重澄凝商素排九峰古潭一夜吟雌龙  

题管夫人竹窝图　　　　　　【元】髙克恭  

云梢露叶秋声古万玊丛深翠蛟舞此君拟结歳寒盟拄笏相看立烟雨过雨山牎斜映日带烟霜节总宜秋冻雷迸出千崖翠勒此髙歌傲素侯  

管夫人竹窝图　　　　　　　【元】黄公望  

歙之山兮郁巃嵸突出欲坠防青空千枝万蔓行苍龙嵚崟锐气欲敌昆仑峰扶疎朴樕不足嫓其灵秀兮篬筤箘簵檀栾矗竦竦生其中翠蛟翔舞划烟雾霜防磔格敲天风山空人寂孤坐而侧耳兮环佩响璿宇复疑金簧玉磬交奏蓬莱宫飞仙遥闻驻鹤驭威凤倾聴来苍穹虽云神领而意防未若诛茅结屋筼筜谷内没齿宁吾躬君家相距匪数舎茧袍鸠杖髙步时得追文同居旁万竹固已具胷次落落付诸绘素只欲此意传无穷元卿子猷长往不复返此君千古夸竒逢披之三复重太息双眸炯炯开昬蒙会当盛暑椶鞵卉服造竹下脱巾露发一洗烦热除惺憽  

题管夫人竹　　　　　　　　【元】陈　基  

绮牎春影緑婆娑梦作轻云覆碧波日莫是谁调锦瑟一江烟雨泣湘娥  

管夫人画竹　　　　　　　　【元】倪　瓒  

夫人香骨为黄土纸上萧萧墨色新情断鸥波亭子上镜台鸾影暗凝尘  

题管夫人竹【与玉山　　　　　元同赋】丁　立  

烟空湘月明露下湘波冷翛然林下风吹折琅玕影  

题管夫人竹　　　　　　　　【元】熊梦祥  

夫人写竹何纵横错刀离离光怪生安得月明招白凤玉阑西畔聴秋声  

题管仲姬墨竹图　　　　　　【元】郑　东  

赐谦曽陪玊座傍琅玕光彩映椒房秋风此日愁无限恰与苕溪秋水长  

管夫人墨竹　　　　　　　　【明】髙　啓  

晨开妆镜有青鸾写得当年舞影看零落彩云何处梦鸥波亭上正春寒  

管夫人墨竹　　　　　　　　【明】杨　基  

雾鬓云鬟洛浦神冰肌玊骨卫夫人都将松雪斋中意偏写潇湘雨外真  

题李仲賔野竹图【并序　　　　元】赵孟頫  

吾友李仲賔为此君写真搜极讨盖欲尽得竹之情状二百年来以画竹称者皆未必能用意精深如仲賔也此野竹图尤诡怪竒崛穷竹之变枝叶繁而不乱可谓毫髪无遗恨矣然观其所题语则若悲此竹之托根不得其地故有屈抑盘躃之叹夫羲尊青黄木之灾也拥肿拳曲乃不夭于斧斤由是观之安知其非福邪因赋小诗以寄意云  

偃蹇髙人意萧疎旷士风无心上霄汉混迹向蒿蓬  

李仲賔为刘明逺画竹　　　　【元】程钜夫  

李公画竹真天成疎枝宻榦皆有情偶然纵笔作长幅飒飒坐觉闻风声古松偃蹇连苍柏怪石崔嵬如积铁李公心事刘子知歳晩相期饱霜雪  

李仲賔风竹横披　　　　　　【元】程钜夫  

平生着处惟栽竹为爱干云度雪姿何似卷中三五个闲来舒卷看参差  

李仲賔墨竹图　　　　　　　【元】袁　桷  

笔底云冰雪姿瀛洲玉佩映参差如何昔日阎中令晩歳羞称老画师  

题李仲賔墨竹　　　　　　　【元】马祖常  

石田荦确万琅玕天乞幽人写素纨帝里未求吹凤管溪翁先觅钓鱼竿玉烟乍合春还暖书粉初飘露已漙闻道路河单舸贱截篙乐去看江湍  

李仲賔墨竹图　　　　　　　【元】邓文原  

石根夭矫出寒梢明月空山舞翠蛟疑作江湖墨风雨曽随海浪过南交【仲賔曽使交趾故云】  

观李仲賔侍郎墨竹　　　　　【明】张　羽  

妙笔夺天巧写出碧玉枝焚香静相对彷佛生清飔桃李不可俦霜雪那能欺寥寥此君心惟有居士知  

云林竹　　　　　　　　　　【元】杨维桢  

瑟瑟清风响翠涛青鸾飞影下亭皋何人吹断参差玉满地月明金错刀  

倪元镇墨竹　　　　　　　　【明】高　啓  

倪君好画复耽诗瘦骨秋来似竹枝前夜梦回如得见纸牎斜影月低时  

倪云林画竹　　　　　　　　【明】杨　基  

写竹是传神何曽要逼真惟君知此意与可定前身  

倪元镇画竹【沈御史　　　　　明所藏】张　羽  

云林之子有仙骨平生好洁如好色纷纷浊士等沙虫呜呼瓒也何由得忆昔常登清閟堂鹊尾炉爇龙涎香绍京妙墨僧繇画示我不啻千明珰人间万事如飞电洗玉池空人不见季子城东土一坏何人为着黔娄传绣衣使者骑青騘曽聴竹枝湘水东归来见此若梦寐巴陵洞庭生眼中江湖豪翰今零落君得此图良勿薄媿我题诗忆故人黄鹤题诗下寥廓  

题倪云林竹【六首　　　　　　明】徐　贲  

忆君我有泪淋漓正是湘江雨后枝记得秋声夜同聴消闲馆里对牀时  

江乡处处忆陪游见写湘云数叶秋今日仙魂乗鹤去犹存遗墨动人愁  

春江谁唱竹枝歌春雨潇潇傍竹多欲借淇园一竿玉桃花矶下钓寒波  

出海琅玕翠色新姢姢春雨洗芳尘梦回影落虚牎月却怪毫端写未真  

倚牎昼寂自焚香十日春隂不下堂防度吟成微醉后兴来拈笔写脩篁  

不见髙人倪幼霞流传遗墨尚清华凤毛零落湘江水春雨新梢整复斜  

题倪云林墨竹　　　　　　　【明】姚广孝  

开元寺里长同宿笠泽湖边每共过谁説江南君去后更无人聴竹枝歌  

云林竹【二首　　　　　　　　明】张　简  

广平旧作梅花赋铁石心肠妩媚辞髙士岩前清赏足月明竹外写横枝  

笠泽庄头道士家书林风竹翠交加新梢便有凌云势髙出墙檐埽落花  

题倪云林竹　　　　　　　　【明】李　杰  

倚风寒翠不禁吹秋尽潇湘暮雨时极目苍梧魂欲断隔江休唱竹枝词  

倪云林墨竹　　　　　　　　【明】吴　寛  

古来画法即书法时从用墨窥良工云林胷次本髙洁墨气自与为人同扁舟日暮过甫里竹梢落纸含清风想应停笔怅然久诗思遥逐天随翁  

云林竹　　　　　　　　　　【明】谢　徽  

风叶响秋林烟梢带夕隂美人离思逺湘水夜来深  

题倪元镇墨竹【次郑徳　　　　明名韵】僧一初  

渭水秋声动万竿小牎新雨一枝寒坡仙老去风流尽谁向何山秉烛看  

顾定之竹　　　　　　　　　【元】程钜夫  

虎头孙子顾参军八法从衡写墨君龙伯由来宝湖石鳯毛何事刷春云  

顾定之墨竹　　　　　　　　【元】程钜夫  

虎头诸孙妙飞墨丛篁脩纎傍湖石只疑湘江水湛碧英娥骑鲸去不返千古遥岑绾秋色  

题顾定之画墨竹　　　　　　【元】郑　东  

眼中得见瑚树无乃佳人碧玉钗酒醒同谁步清影不胜白露满秋阶  

题顾定之竹画　　　　　　　【明】僧麟洲  

吴下曽逢顾定之十年长记别来时萧萧白发江南思谁解尊前唱竹枝  

广微天师墨竹　　　　　　　【元】马　臻  

天人体道天机深书画时传道之迹葛陂龙去秋荒荒留得烟梢凝寒碧  

题张天师墨竹　　　　　　　【明】陈　全  

道人醉墨洒淋漓金错交横碧玉枝好是夜深仙鹤去一天凉月影参差  

题天师竹　　　　　　　　　【明】王　燧  

上清仙子晋风流爱竹还同王子猷写得一枝清似玉湘濵露冷夜来秋  

题郑所南推篷竹卷　　　　　【元】俞　焯  

孤竹君家元姓墨墨君消息要深参诗人莫作推篷看认取南枝见所南  

题郑所南推篷竹卷　　　　　【元】周维新  

郑老宁非老画师笔端潇洒发天机披图叶叶消人骨似带秋声出翠微  

题郑所南推篷竹卷　　　　　【元】葛夀生  

笔底琅玕入骨清松煤染叶带微馨闲牎展玩髙风别人说先生眼自青  

题郑所南推篷竹卷　　　　　【元】蒋　堂  

昔与此君曽半面推篷今日试重推叶声冷防银牀露野鹤防番惊梦回  

张仲敏钩勒风竹　　　　　　【元】张　雨  

墨君神骏出洋州形似无如老蓟丘可惜风林半牎月试凭老眼为双钩  

张溪云钩勒竹　　　　　　　【元】蔡　伋  

太湖山石玊巑岏偃蹇长松百尺寒明月满天环佩响夜深风露聴鸣鸾  

张仲敏钩勒竹　　　　　　　【明】杨　基  

解佩归来月影孤秋风鸾鹤自相呼先生晚种参差玉招得林间两凤雏  

题金本清钩勒竹　　　　　　【明】丘　濬  

四明倦客多幽趣传得陵州法外心应似唐人临晋帖茂林脩竹在山隂  

吴仲圭钩勒竹　　　　　　　【明】吴　寛  

画家不见吴道子石塔尚记梅沙弥百年笔法兼众妙又向人间看竹枝秦川织锦文琐碎嶰谷截玊形参差苦心却怪扬雄语雕虫篆刻嗟何为  

题孙雪居画朱竹【欵云自夀亭侯明始故论及之】陈道永  

或云闗侯本朱顔或云面白似微酣或云闗侯骑赤兔或云侯马又纯素遂谓朱竹亦侯为是侯非侯吾不知意者闗侯自写容不写其手勒美髥睨汉贼只写其一种髙节凌霜风呜呼吾重闗侯非顔色何必纷纷辨红白欲辨红白不可辨惟有心事千古见  

## 御定历代题画诗类卷八十一目录  

兰竹类  

题施璘画竹图【唐韦遵】  

方著作画竹【唐方干】  

张仲通示墨竹嗣以嘉篇岂胜钦玩聊以四韵仰酬厚贶【宋欧阳脩】  

次前韵谢与迪惠所作竹五幅【宋黄庭坚】次韵黄斌老所画横竹【宋黄庭坚】  

谢刘提干墨竹见遗【宋陈造二首】  

赵宰双竹【宋陈造】  

陈緫管坐上赠写竹妓【宋陈造二首】  

杨道孚墨竹歌【宋吕居仁】  

寺壁史侍禁画竹【宋郭祥正】  

题皮如心行囊中画竹图【元吴澄】  

为游竹州题墨竹【元吴澄】  

题李士墨竹【元袁桷二首】  

次韵虞伯生墨竹画壁【元袁桷】  

王淡游墨竹【元袁桷】  

崔白竹【元袁桷】  

姚左司墨竹【元马祖常】  

姚子中墨竹【元马祖常】  

为达兼善御史题墨竹【元虞集】  

李员峤墨竹【元虞集】  

题上都崇真宫陈真人屋壁李学士所画墨竹走笔作【元揭傒斯】  

东阳送周镇抚易戍西还周喜作墨竹【元栁贯】次欧阳公效孟郊体看緑字韵题庆上人万竿图【元李孝光】  

题宋子章竹【元成廷珪】  

题昙上人墨竹图【元陈旅】  

题太师赠吴学士墨竹【元贡师泰】  

题王虚斋所藏镇南王墨竹【元纳　延二首】吴仲圭折枝竹【元姚文奂】  

岳生画竹【元郑元祐】  

题右丞相墨竹赠集贤学士吴行可【元周伯琦】题赵魏公墨竹【元陈基】  

题李光禄墨竹【元倪瓉】  

题宋仲温竹枝【元倪瓉】  

题宋处士竹枝【元王士熙】  

题张子敬墨竹图【元周权】  

熊自得丛竹便面【元张天英】  

题郑髙士画竹【元丁鹤年】  

再过江隂观镏琪写竹【明汪广洋】  

题边鲁生墨竹【明张以寜】  

为黄防成题墨竹【明刘崧】  

题萧与靖所藏古潭墨竹【明刘崧二首】  

题方壶子墨竹【明林弼】  

僧舎访吕隠君为学上人题墨竹【明髙啓】  

茆翁画双竹【明髙啓】  

送云门画竹【明髙啓】  

赵魏公竹枝歌【明张羽】  

题苏名逺画竹图【明孙蕡】  

王子约双钩竹图【明李晔】  

黄仲文寄墨竹【明蓝仁】  

题僧秀北宗竹深图【明刘秩】  

题王叔明墨竹【明方孝孺】  

题薛澹园墨竹【明姚广孝】  

梁叔庄墨竹【明金幼孜】  

早朝待漏题杨谕徳竹【明王燧】  

为朱仲昂题薛澹园竹【明王燧】  

和曽侍讲九竹图韵【明林环】  

王孟端墨竹【明偶桓】  

题白岩竹【明边贡】  

题周都尉墨竹【明丘濬】  

题陆寛叟竹卷【明李东阳】  

题丁御史同年墨竹走笔长句【明李东阳】  

题王舎人墨竹【明王仲煇】  

招济之观吴穆写竹【明吴寛】  

为崔太卿题史都宪墨竹【明吴寛】  

叶翁以丛竹分种因题墨竹谢之【明吴寛】  

杨补之竹枝【明吴寛】  

题姚少师画竹即次其韵【明戴冠】  

戏题子畏墨竹【明祝允明】  

题章千峰画竹【明朱谏】  

题何乔年墨竹横卷【明谢廷柱】  

墨川为写竹詹生赋【明顾应祥】  

邹平王画竹【明顾璘】  

题叶继武秋官墨竹【明陈振】  

题商文毅年兄墨竹【明黄镐】  

题沈参军竹林图【明王世贞】  

广陵舟次题房侍御画竹【明董其昌】  

醉题萍道人墨竹【明张次仲】  

为陈仲孚题薛公逺墨竹【明僧妙声】  

## 御定历代题画诗类卷八十一  

兰竹类  

题施璘画竹图　　　　　　　【唐】韦　遵  

枯箨危根缴石头千竿交映近清流堪珍仲宝穷幽笔留得荆湘一片秋  

方著作画竹　　　　　　　　【唐】方　干  

叠叶与髙节俱从毫未生流传千古誉研链十年情向月本无影临风疑有声吾家钓台畔似此两三茎张仲通示墨竹嗣以嘉篇岂胜钦玩聊【以四】韵仰  

酬厚贶　　　　　　　　　【宋】欧阳脩  

数竿苍翠写生绡寄我公斋伴寂寥不待雪霜常【一作长】凛凛虽无风雨自萧萧嗟予心志俱憔悴羡子文章骋【一作足】富饶嗣以嘉【一作佳】篇诚厚贶逺慙为报乏琼瑶次前韵谢与迪惠所作竹五幅　【宋】黄庭坚  

吾宗墨脩竹心手不自知天公造化鑪揽取如拾遗风  

雪烟雾雨荣悴各一时此物抱晩节君又润色之抽萌或发石悬棰有阽危林梢一片雨造次以笔追猛吹万籁作微凉太音稀霜束毫健松烟泛砚肥盘桓未落笔落笔必中宜今代捧心学取笑如东施或可遗巾帼选愞如辛毗生枝不应节乱叶无所归非君一起予衰病岂能诗忆君初解鞍新月挂弯眉夜来上金镜坐叹光景驰我有好练绢晴明要会期猗猗淇园姿此君有威仪愿作数百竿水石相因依他年风动壁洗我别后思开图慰满眼何时遂臻兹  

次韵黄斌老所画横竹　　　　【宋】黄庭坚  

酒浇胷次不能平吐出苍竹歳峥嵘卧龙偃蹇雷不惊公与此君俱忘形晴牎影落石处松煤浅染饱霜兔中安三石使屈蟠亦恐形全便飞去  

谢刘提干墨竹见遗【二首　　　宋】陈　造  

王孙笔自徐州派戏为诗翁写渭川眼底疎枝欹密叶静含寒雨暝苍烟  

龙孙袅袅初辞箨凤尾姢姢拟受风疎影向人翩欲舞梦残依约月庭空  

赵宰双竹　　　　　　　　　【宋】陈　造  

两君深结此君缘句里萧参堕我前笋茁便应欺瑞麦诗成端合付双莲牕间俪影斜新月风处骈梢袅緑烟会拟韩公颂连理为渠小辍枕书眠  

陈緫管坐上赠写竹妓【二首　　宋】陈　造  

劲节苍梢笔底寒一天风雪与坚顽回思拥扇賔筵见却为娇娆一破顔  

此君写影道机熟犹记涪翁诧子舟谁信红衣万钧笔拟分此派嗣湖州  

杨道孚墨竹歌　　　　　　　【宋】吕居仁  

君不见渭川之隂卧龙横千秋貌取者谁文湖州十年笔意闭黄壤只今妙手惟杨侯杨侯画竹尽真迹功夺造化令人愁满堂回首看下笔扰扰云烟乱晴色大丛纵横髙入云斜风落叶秋纷纷小丛欹倾病无力旁水长根走苍石门前车马污前川何得隂风动髙壁杨侯嘻笑辞未工此意不与丹青同粉黛初无一钱费酒炙能使千家空韈材逺寄盈屋【阙一字】我知子画无由逢剡溪寒藤不难致须君放手为双丛须君放手为双丛与君俱隠南山中  

寺壁史侍禁画竹　　　　　　【宋】郭祥正  

不假研磨丹与青只将墨妙夺天成始知笔力无虚实老竹横穿栋柱生  

题皮如心行囊中画竹图　　　【元】吴　澄  

畴昔江乡识此君清风凛凛动霜筠被谁防染移将去也受京华半面尘  

为游竹州题墨竹　　　　　　【元】吴　澄  

婀娜新梢欲拂云糢糊沙觜旧时痕水平水落浑无定歳歳龙儿长稚孙  

题李士墨竹【二首　　　　　元】袁　桷  

漫山桃李艳纷纷歳晩相看有此君昨夜墨池新雨过澹烟轻埽一牎云  

碧海无尘玉作壶琅玕清浅露流珠相思忽忆侯都史为尔疏封墨大夫  

次韵虞伯生墨竹画壁　　　　【元】袁　桷  

墨云参差平地涌碧牎淅沥寒风生截为崆峒白玉管蛰龙夜啸幽凤鸣六月雪花飞上京峥嵘直与星斗平出门忽作江海兴推枕先闻金石声  

王淡游墨竹　　　　　　　　【元】袁　桷  

隂隂宻叶铁钩锁淡淡疎柯水玊簪客向流离浑老尽临风题笔望江南  

崔白竹　　　　　　　　　　【元】袁　桷  

昔年家住筼筜谷叶叶凌云对此同近日画师争敛手垂头疑在栁隂中  

姚左司墨竹【为贾仲章尚　　　元书赋十韵】马祖常  

江渚春生雨山楹夜宿云箨鳞穿石锦节粉带书芸玉昆刀削素丝并剪分鱼竿方问野凤管已招君莫作宣房楗还歌华泽文露零忻鹤警星度恐萤焚影似风櫺见声如雪幌闻裁冠终有制作屋更无氛移植惊燕叟盘根识楚妘中郎挥墨汁宗伯侑炉熏  

姚子中墨竹　　　　　　　　【元】马祖常  

髙堂秋声星满河云洒雨参差多江中头角蛟龙子夜风裂石将如何  

为达兼善御史题墨竹　　　　【元】虞　集  

蜀道荒凉多古木筼筜千尺相因依小年惯见今白发杜宇夜啼愁不归老可尝作陵州守古墨蛟龙多入手春雷每恐破壁去神鼎空令夔魅走丹丘越人不到蜀脩叶何以能纵横内府人家烂漫写使可见之心亦惊江南御史龙头客暂别那能不相忆知君深识篆籀文故作寒泉溜崖石  

李员峤墨竹　　　　　　　　【元】虞　集  

河东李学士随意仿洋州月落亭隂迥云生谷口幽江涛空渺渺笔墨更悠悠潇洒西清地令人忆旧游题上都崇真宫陈真人屋壁李学士所画墨竹走  

笔作　　　　　　　　　　【元】掲傒斯  

玉京滦水上仙馆白云乡虚壁数竿竹清风生满堂微吟弄寒影静坐伫幽香有客仍无事澹然方两忘东阳送周镇抚易戍西还周喜作墨竹  

【元】栁　贯  

緑波浮棹去沄沄拔劒髙歌日又曛有客呼鹰方习武何人冠鹖最知文白须似我千茎少墨竹饶君一派分重有双溪溪上约挥弦同送北山云  

次欧阳公效孟郊体看緑字韵题庆上人万竿图  

【元】李孝光  

白石如白羊起跪变化速芸芸箨龙雏身与云俱緑嗟哉两神物曽不受迫逐我有囊中方因之试餐玊袖中钓鼇手十年梦渔屋鳯凰千仭姿未省一枝足自我见此君夜夜翻冻醁蹋倒山中玊板师春风大笑成三宿  

题宋子章竹　　　　　　　　【元】成廷珪  

黄陵只在断云西苦竹丛深望欲迷帝子不归春又晩满林烟雨鹧鸪啼  

题昙上人墨竹图　　　　　　【元】陈　旅  

道人赤脚蹋海石石上剪得青瑚一枝云叶山牎里夜半月明生露珠  

题太师赠吴学士墨竹　　　　【元】贡师泰  

墨花飞出双凤凰青霞碧云摇日光九重阿阁防千尺如聴羽节飞锵锵集贤学士瀛洲客朝回拾得连城璧便思手把钓鱼竿万里江南秋水碧  

题王虚斋所藏镇南王墨竹【二首元】纳　延  

帝子乗鸾谒紫清满天风露翠衣轻闲将十二参差玉吹向云间作凤鸣  

金盘夜冷露流脂玊管含云写竹枝方士持归东海上月明应是作龙骑  

吴仲圭折枝竹　　　　　　　【元】姚文奂  

凤去梁王宅苔荒习氏池阿谁春雨里得见翠蛾眉  

岳生画竹　　　　　　　　　【元】郑元祐  

脩篁含雨余枝拂清风起埽破碧玲珑髙堂净如洗  

题右丞相墨竹赠集贤学士吴行可  

【元】周伯琦  

相君手种双琅玕灵根得地元气蟠清风白昼埽隂曀虚心劲节参云端凤池幽赏忽见此箫韶隠隠来鹓鸾天真洒落运生意笔力浩瀚回狂澜伯夷髙洁伊尹任中立不倚世所难瀛洲老仙永为好直道相期保歳寒  

题赵魏公墨竹　　　　　　　【元】陈　基  

魏公仙者徒清风动千古梦断江南春飘飘游帝所钧天张乐如洞庭十二参差鸾凤鸣归来记得当时曲写作湘灵鼓瑟声髙秋素壁合萧飒彷佛凉风起阊阖满天明月浸鸥波歳晏懐人霜露多  

题李光禄墨竹　　　　　　　【元】倪　瓒  

云气翛翛青凤翎湘江鼓瑟倩湘灵壁张此画惊竒絶醉倒茅君双玉瓶  

题宋仲温竹枝　　　　　　　【元】倪　瓒  

画竹清脩数宋君春风春雨洗黄尘小牎夜月留清影想见虚心不俗人  

题宋处士竹枝　　　　　　　【元】王士熙  

月下参差碎玊风前宛转青鸾曽记酒醒茶熟緑衣人倚防干  

题张子敬墨竹图　　　　　　【元】周　权  

翠琳琅兮楚楚风萧萧兮在户运滴水于毫端兮散淇澳之烟雨  

熊自得丛竹便面　　　　　　【元】张天英  

漪漪緑卷镜中天元子何须苦恶圎万叶千枝繁不乱化工消息尽无边  

题郑髙士画竹　　　　　　　【元】丁鹤年  

郑君髙节士潇洒絶人羣独把青鸾尾山窗拂白云  

再过江隂观镏琪写竹　　　　【明】汪广洋  

镏琪素得洋州谱写竹真如写草书尚忆澂江旧游地雨中烧笋食鲥鱼  

题边鲁生墨竹【为汪　　　　　明大雅】张以宁  

白沙旧游边鲁生凤城今识汪大雅忽见此君如故人满室清风共潇洒  

为黄防成题墨竹　　　　　　【明】刘　崧  

过雨琅玕润凌风翡翠寒何年沧海上拾得断渔竿题萧与靖所藏古潭墨竹【二首　明】刘　崧  

压地欹枝重淋漓乱叶低深林春雨过似聴竹鸡啼峭直余髙节苍寒只旧丛暮年霜雪意未可薄衰翁  

题方壶子墨竹　　　　　　　【明】林　弼  

方壶仙子御风还云外响佩环吹彻凤笙山月冷参差玊管落人间  

僧舎访吕隠君为学上人题墨竹【明】髙　啓  

山房竹雨过檐影霭春云得与幽人会何殊见此君  

茆翁画双竹　　　　　　　　【明】髙　啓  

不学筼筜满谷栽两竿斜拂楚烟开应缘茆叟吹横玊唤得双飞碧凤来  

送云门画竹　　　　　　　　【明】髙　啓  

临池书罢换鵞文余墨犹堪写此君一段湘娥庙前意淋漓秋雨共秋云  

赵魏公竹枝歌　　　　　　　【明】张　羽  

赵魏公宋王孙风流白晳更能文丹青自比董北苑书法兼工王右军至元诏书征草泽召见廷中推第一三府趋朝贺得人万乗临轩赐顔色殿前落笔侍臣惊鸡林象郡緫知名夫人通籍宫中宴儿子承恩内里行一家三人书緫好天子频称古来少疏广归来有赐金张芝闲处多章草全盛须臾那可伦百年乔木易成尘凄凉故宅属官府零落诸孙随市人空留遗迹传身后一纸千金争买售屏风画絶为谁收团扇书工亦何有唐生购得墨竹枝一尺中含千尺姿若非松雪斋前见应是鸥波亭下披曲池已平台已坏露叶烟丛竟何在惟有双溪水北流至今犹绕空墙外  

题苏明逺画竹图　　　　　　【明】孙　蕡  

苏郎写竹如写帖瑚为枝篆籀叶寒梢不及三尺长逺势直与青防接青冥不辨西与东云光竹色俱空蒙飞廉排山振鸑鷟霹雳迸火惊蛟龙奇搜宁独竹色老竹旁有石仍更好想其落笔当酒酣人间屏障愁絶倒近时吴兴赵子昂最能写竹穷青苍苏郎晚出继芳躅湖海二妙相辉光十年不到潇湘浦环佩空懐玉箫女相期共泛书画船浓墨凄迷埽烟雨  

王子约双钩竹图　　　　　　【明】李　晔  

王君金华人画竹夸当代此竹乃是钩勒之所为坐上千人万人爱爱君为人清拔俗兴来踏遍筼筜谷笼籦桃枝纷入眼笆篻常经目往年曽见吴门道士张溪云归晚轩中事幽独有时不作山水图戏拈银毫书此竹王君笔法乃过之比似张生更神速王君写竹能写形脱略粉墨辞丹青或如金错刀或如铁钩锁或如银幡宝胜之飘飖或若金节羽衣之婀娜或如白凤尾或若苍龙漦天机逞其妙形状何瑰奇唐时亦有萧协律所至清风起萧瑟眼昏手颤艺转工一十五茎称絶笔宋时亦有文湖州画竹人推第一流能令万箨起厓谷出墙之梢为最优东坡作竹短而瘦别试茏葱在林僻玉堂多暇图一枝更有小坡能画石前元作者李仲宾琅玕卓立无纎尘蓟丘家世不易得父子相传俱絶伦吴兴学士赵公子飞白之石谁能比水晶宫中春日长移得蓝枝落牎几后来又有柯丹丘大叶长梢动冕旒天顔有喜频赐予晚节衰飒江湖秋诸公画竹工画影隔帘彷佛潇湘景我欲鼓柁游潇湘碧云万顷浮天光美人姢姢隔秋水欲来不来空断肠我来乗风发清啸扁舟直过湘妃庙中流鼓瑟声铿锵和取湖南竹枝调何如曩昔行李游京都故人为我共作翠竹红梅图原父写梅君画竹价重已压青瑚挂在成均之左庑交游轩冕观如堵天上归来十二年柴扉草阁荒山田此君风节还依然王君王君聴我语我歌长歌君起舞花溪水接双溪长与君百里遥相望不如坐君西郊之草堂歙坑旧砚椭而苍鵞溪素练雪色光风晴老嫩任君写无使古人专擅长  

黄仲文寄墨竹　　　　　　　【明】蓝　仁  

一幅飞鹅写辋川髙情相许已三年春风传得平安报剪与淇园半亩烟  

题僧秀北宗竹深图　　　　　【明】刘　秩  

万个琅玕逺俗氛上人趺坐毕朝曛秋隂覆地长疑雨寒色浮空半是云开径已看通窈窕题诗频得挹清芬东林净社如堪结容我蒲团半席分  

题王叔明墨竹【为郑叔　　　　明度赋】方孝孺  

吴下王防艺且文吴兴赵公之外孙黄尘飘荡今白发典刑逺矣风流存华亭朱芾称善画每观防画必叹诧谓言妙处逼古人世俗相传倍増价昔年夜到南屏山髙堂素壁五月寒壁间举目见脩竹烟雨冥漠蛟龙蟠呼童秉烛久不寐细看醉墨王防字固知防也好天趣画师岂解知其意分枝缀叶人所知要外枝叶求神竒天机贵足不贵似此事不可传诸师麟溪郑君好竒士爱画犹能赏其趣呜呼世间作者非不多郑君甚少可奈何  

题薛澹园墨竹　　　　　　　【明】姚广孝  

澹澹烟中映夕曛疎疎石上拂晴云展图却忆西冈夜坐聴秋声亦有君  

梁叔庄墨竹　　　　　　　　【明】金幼孜  

别馆多幽思萧萧玊防竿云动苍石飞翠拂清湍雨露资涵育冰霜慎保完莫忘君子意抚翫有余欢  

早朝待漏题杨谕徳竹　　　　【明】王　燧  

禁钟才动晓风微新竹疎疎对琐闱非是日髙帘不卷怕教空翠湿朝衣  

为朱仲昂题薛澹园竹　　　　【明】王　燧  

我家昔住吴山麓绕屋曽栽万竿竹如今见画却题诗忆在山中春雨时暮云作团飞不起空翠满衣秋欲洗何当重埽石牀眠一任露华凉似水  

和曽侍讲九竹图韵　　　　　【明】林　环  

金陵客舎长安陌寸土如金苦嫌窄生平爱竹负赏心梦里犹思见顔色谁人磊落独不羣玉堂侍讲武陵君牎前隙地祗寻丈移得一段湘川云九龙山人更才絶潇洒胸襟贮冰雪醉来为扫墨君图下笔纵横见竒节琅玕交股铁作刀凉吹入户声萧骚清隂常对白日静脩榦直拂三秋髙金銮朝退频相过对竹看图欲忘我脱却乌纱挂碧枝埽石还因緑苔坐周郎造我亦何为髙懐似玊主人期敲门看竹久未厌便索此图而得之乡山筋竹闽南路每叹别来春防度若能转赠金错刀不惜琼瑶报君去  

王孟端墨竹　　　　　　　　【明】偶　桓  

凤池退食写琅玕醉墨淋漓尚未干寄赠故人良有意清风日日报平安  

题白岩竹　　　　　　　　　【明】边　贡  

竹枝袅袅根卓卓质坚不受苔藓剥是谁向壁埽缣素古色苍顔秋濯濯彷佛犹自烟水区万里湘潭土新斸又疑身生风雨池老蛟盘拏突头角醉呼虞帝歌南风苍梧云深翠华邈  

题周都尉墨竹　　　　　　　【明】丘　濬  

森森出地传龙种挺挺参天结凤巢人道此君敦世契风云气槩歳寒交  

题陆寛瘦竹卷　　　　　　　【明】李东阳  

江南陆郎瘦于竹种竹城东玊河曲未论千尺势能长刚道两竿轩也足耻随桃李鬬芳腴只共松杉伴幽独茅茨可奈霜雪冷韦布不受风尘辱平生幽赏底须多爱此清风不盈掬絶胜长安酒肉徒醺花殢月空迷复近从画竹得篆法坐对凉隂刻寒玊终教笔硬可通神且赏骨多能胜肉江左诗翁太瘦生墨竹篆书皆絶俗莫言汝瘦不如渠好为名家继清躅  

题丁御史同年墨竹走笔长句　【明】李东阳  

浙江之东县新昌乃在千岩万壑之中央侧身重足恐无路五步一涧十步冈君家茅屋此卜筑白石丛抱青筼筜西接林薄南通塘低者出地髙出墙江南此物贱如草买种不费锸与筐野生石迸小如指一夜风吹还尺强烟鉏雨栉歳屡改旧叶换尽新梢长青苔白石净如埽吴纻越罗生雪霜脱巾箕踞坐其下野叟林夫相与狂吹洞箫飞羽觞鸣玉琴舞霓裳隂风飒飒左右至耳热不受秋山凉醉中恍惚无定所颠倒万籁随宫商忽如壮士入沙塲铁骑夜蹙隂山疆不闻鼓角动但见矛防森开张忽如仙人来帝傍翠环金节声锵锵不闻鸾鹤叫但见云中双凤凰蛟龙起舞鬼陆梁复如扁舟渡潇湘九疑山前鹧鸪泣二女闻之双断肠是时骚人醉半醒孤棹万里回沧浪十年宦游隔江海此兴落落何由偿深知良工心独苦爱画不减青琳琅往时王孟端近者夏太常二公之画世所藏此物何为在君堂君心自有百链刚见此意气俱飞扬乌台退食宴佳客看竹不碍肩舆郎我当携琴载双鹤坐子林间青石牀  

题王舎人墨竹　　　　　　　【明】王仲煇  

我本山野人夙抱烟霞疾何处惯经行松篁与泉石晴牎偶看琅玕图淋漓醉墨倾金壶崇冈怪石相髙下冷雨疎烟丰有无数竿晴渭川日暖春风轻数竿侧淇澳秋深雨萧瑟千竿万竿难尽名林峦彷佛清风生交枝直榦平安态劲节虚心君子情对此怡然乐清赏抚卷无言发遐想烟雨蒙蒙语鹧鸪诗懐长在湘江上  

招济之观吴穆写竹　　　　　【明】吴　寛  

人家于此君何可一日无君家有此语千载不可诬我生所交好不在五大夫培植力已尽往往折且枯吴郎玉峰产过我制新图写真能逼真墨汁信手涂折者忽焉长枯者忽焉腴此君人欲见顷刻遂可呼闻君有髙致子猷未曽徂游艺能屈已常愿为其徒就观必有得背后胜临摹当令墨竹派乃近在中吴请君即上马更勿烦僮奴  

为崔太卿题史都宪墨竹　　　【明】吴　寛  

容台有地堪种竹北土髙寒数根足未许长竿可钓鱼况云美笋能熝肉太卿好竹如好仙夜梦时时游渭川醒来忽见竹满壁墨痕湿处何苍然彷佛庭前秋月白影落旁枝犹百尺化龙只恐起清波栖凤却疑依巨石人间酷暑何时徂对此翛然暑气无伊谁能事写此图人云中台史大夫  

叶翁以丛竹分种因题墨竹谢之【明】吴　寛  

东巷青青早见分歳寒别种共欣欣世间益者成三友林下贤人咏五君雨过不须论醉日风回时复见晴云传神妙手今难得聊入筠牎翠凤羣  

杨补之竹枝　　　　　　　　【明】吴　寛  

补之旧擅梅花手忽向人间见竹枝数叶翛然书法在此中惟许晋人知  

题姚少师画竹即次其韵　　　【明】戴　冠  

北地风髙卷塞云惊沙吹起鴈成羣客边偶写龙孙谱忘却江南有此君  

戏题子畏墨竹　　　　　　　【明】祝允明  

唐郎写竹如写字正以风情韵度髙我解平章不能写未曽分得凤凰毛  

题章千峰画竹　　　　　　　【明】朱　谏  

千峰道人画墨竹潇湘虚映君山緑孤舟半夜锦瑟鸣防云欲断江妃哭竹枝袅袅青接天湘南湘北皆春烟昔年我作上游客吹箫月下开楼船归来不觉成白首旧日竹枝还在否兰香两岸鹧鸪啼亦有游人来载酒千峰叟不独防题诗亦擅丹青手雁荡山头千万竿请君写意凭髙阜貌我同为歳寒友  

题何乔年墨竹横卷　　　　　【明】谢廷柱  

有客过我嵩东屋手里琅玕开一幅何意潇湘堕我前幽轩十竹空揺緑想当兔颖翻墨池嫩叶新梢出片时笼烟蓄雨饱润色吟风弄月呈幽姿絶谷泉凝冰砺节独石崖枯霜鬬洁化龙老榦横葛陂栖凤髙枝拂丹穴繁隂翠影久不收耳边似聴锵琳球开径何须纳求仲斸苔却笑来王猷湖州逸气坡翁赏遗楮尺竿观数丈东吴少卿风格妍西畨一枝金十两古今能者曽防人心与竹契乃入神种竹漫山不解写此君遗恨造物嗔此图传自盱江曲少卿家法韵不俗披图人对六平山坐觉清风生嶰谷  

墨川为写竹詹生赋　　　　　【明】顾应祥  

老龙朝吸砚池干飞落晴波涨黑湍半醉濡毫一挥洒满堂风雨渭川寒  

邹平王画竹【为罗子　　　　　明文赋】顾　璘  

写竹贵神不贵色画师俗笔难为力古来能事自天成萧郎文老何由得国朝作者夏太常只今仅见邹平王金殿昼闲一挥洒遂令缣素移潇湘兖州太守得真迹草堂白日寒云积风叶当轩簌簌鸣霜柯倚座森森碧清泉怪石映带成即恐春笋惊雷生炎天对坐毛骨爽便欲掉臂林中行呜呼絶艺不可遇千金竞买瑚树君不见寒士萧条土木形遮道时逢贵人怒  

题叶继武秋官墨竹　　　　　【明】陈　振  

秋台仙郎美如玊筼筜旧种金溪曲密疑晓雨暗湘皋乱与春云散淇澳迩来阊阖逞琅玕粉署凝碧涵秋寒朝回爱此半牎緑何必江南千万竿翔鸾翥凤舞旌节一榻清风无暑热坐久飒然尘虑消吟成顿觉襟懐洁我家潭边万玉林别来霄汉歳华深披图展玩动遥思与子歳寒同此心  

题商文毅年兄墨竹　　　　　【明】黄　镐  

渭亩移来今防时风霜历尽有谁知虚心劲节凌云表占断东南第一枝  

题沈参军竹林图　　　　　　【明】王世贞  

谁家十万碧琅玕个个春云秀可餐我是王猷君更熟何妨一问主人看  

广陵舟次题房侍御画竹　　　【明】董其昌  

一派湖州画里诗姢姢疎篠两三枝朝来邗水防前雨正是龙孙长箨时  

醉题萍道人墨竹　　　　　　【明】张次仲  

我观萍道人竟是一竿竹眉宇故萧疎谈言亦古穆落落手腕间兔鹘相追逐十里西湖水止供埽一幅既不堪作杖又不堪作筑悬之髙堂上无风长肃肃下有掌大地欲构数椽屋手持黄庭经倚竹髙声读读罢枕书卧梦为蕉与鹿清风萧然来吹我黄粱熟  

为陈仲孚题薛公逺墨竹　　　【明】僧妙声  

前朝画竹谁第一尚书髙公妙无敌近世多宗李集贤房山真迹那能得澹园学李殊逼真栁州半刺题衔新鵞山之墟况多竹画品近来应入神东皋溪傍草堂小罗池庙前春雨早三千里外见似人玉立长身照枯槁石湖今有太丘陈孤竹春隂生子孙清风髙节在封植知有王猷来款门  

## 御定历代题画诗类卷八十二目录  

兰竹类  

题东坡竹石【宋黄庭坚二首】  

赠赵太虚画竹石【宋白玉蟾】  

陈徳元竹石【元元好问二首】  

子昂为闲闲画竹石作别【元程钜夫】  

画竹石【元虞集二首】  

题髙公画竹石【元黄溍】  

题髙尚书竹石【元杨载】  

画竹石【元杨载】  

张月梅子昂竹石图歌【元范梈】  

题伯庸所藏子昂竹石【元袁桷二首】  

王本中醉作竹石壁上【元萨都拉】  

题竹石图【元陈旅】  

柯氏山云竹石图【元陈旅】  

题熊云巢竹石图【元陈旅】  

题王氏竹石图【元陈旅】  

小竹石图【元吴师道】  

题髙彦敬尚书竹石图【元栁贯】  

题谢仲和竹石【元郯韶】  

题分宜赵尹所藏子昂竹石图【元欧阳】  

题松雪竹石【元李孝光】  

子昂竹石【元刘永之】  

云林画竹石【元华幼武】  

顾定之竹石【元张雨】  

题前人竹石嘉树图【元丁鹤年】  

题竹石图【元张天英】  

题王黄鹤竹石便面【元陶宗仪】  

题緑竹苍石图【元陶宗仪】  

题柯敬仲竹石【元唐肃】  

管夫人竹石【明朱应宸】  

管夫人竹石【明丁明】  

管夫人竹石【明朱桢】  

管夫人竹石【明郑元】  

松雪画竹石图【明卢熊】  

松雪画竹石图【明秦约】  

松雪画竹石图【明张适】  

松雪画竹石图【明许性】  

子昂竹石【明金幼孜】  

题倪云林竹石【明髙逊志】  

云林画竹树秀石【元饶介】  

云林画竹树秀石【明于思缉三首】  

云林画竹树秀石【明陈允明】  

云林画竹树秀石【明余镫】  

题竹石小画【明程本立】  

许秋官壁间竹石【明陈墀】  

竹石图【明史杰】  

为人题竹石【明王世懋】  

与逵甫燕坐小斋为写竹石【明文徴明】  

泉石脩篁图【明林瀚】  

题张端衡竹木石画【宋刘宰】  

题朱邸竹木【元虞集二首】  

柯敬仲画古木疎篁【元虞集】  

竹树图【元杨载】  

题竹树图【元范梈】  

题枯木竹画【元李祁】  

郑子声竹树图【元黄镇成】  

题李遵道画竹木图【元萨都拉】  

题张藻仲竹木【元戴良】  

商徳符李遵道共画竹树【元丁复】  

题柯敬仲竹木【元杨维桢】  

题竹树图【元倪瓒二首】  

为蹇原道题竹木图【元倪瓒】  

商徳符李遵道共画竹树【元张雨】  

题海宁吴筠轩山水竹木卷【元舒頔】  

题竹木石图【明刘基二首】  

题石生仲濂所藏李克孝竹木【明张以宁】  

扇中竹树【明解缙二首】  

题竹木图【明林环】  

李遵道竹树图【明吴寛】  

竹树图【明张宁】  

写竹树【明李日华】  

题髙彦敬竹木图【明僧大圭】  

钱舜举画黄花翠竹【明僧一初】  

题幽竹萱草图【元陈基】  

松雪竹石兰【元钱惟善】  

宣和墨竹寒雀【元虞集】  

题吴性存所藏赵仲穆竹枝双蜨图【元张翥】题子昂疎竹逺山图【元钱惟善】  

题竹栁图【明陶安】  

题蕉竹图【明陈继儒】  

右司正之家渭川千亩图【元元好问二首】次韵渭川春玊图【元刘因二首】  

从周学士韵奉题竹冈【元程钜夫二首】  

竹涧图【元欧阳】  

题朱善庆竹泉卷【明周叙】  

题湘江竹林图【明虞谦】  

湘竹图【明廖道南】  

竹溪春晓图【明解缙】  

水竹图【明张宁】  

## 御定历代题画诗类卷八十二  

兰竹类  

题东坡竹石　　　　　　　　【宋】黄庭坚  

怪石岑崟当路幽篁深不见天此路若逢醉客应在万仭峰前  

题子瞻画竹石　　　　　　　【宋】黄庭坚  

风枝雨叶瘠土竹龙蹲虎踞苍藓石东坡老人翰林公醉时吐出胸中墨  

题赵太虚画竹石　　　　　　【宋】白玊蟾  

竹魂竹魄竹精神飞落潇湘淇水濵千竿万竿竞青翠吸风饮露千年春先生笔端自风雨惊起竹魂无着处一防水墨化成龙龙孙飞去鵞溪住先生把笔无逡巡造物不敢私为春新梢劲节森寒玊鸾凤无处栖梦魂晋人神仙如孙且画竹毎每天作雨唐人神仙如张臻画竹每每闻鴈鸣先生自得入神手一竿两竿发于酒  

当时大醉呼墨奴一笔埽出竹千亩酒力安能夺化工先生炼就金丹红一粒阳光照肺腑森然万象罗心胸有时持出风中叶银海不寒皆震慑有时持出雪中枝恍如冻碧欺涟漪复能濡墨作石块天然峭拔古且怪沙中伏虎草中犀教人持向蓬莱卖竹之清虚石坚硬以此发明真性命使人观石及爱竹知有真个赵元静先生醉时常风颠世人眼孔无神仙我今珍藏数本画云鹤来也公归天  

陈徳元竹石【二首　　　　　　元】元好问  

一片春云雨未干两枝新緑倚髙寒瘦龙不见金书字试就宣和石谱看  

花石纲船出太湖九州膏血一时枯阿谁种下中原祸犹自昂藏入画图  

子昂为闲闲画竹石作别　　　【元】程钜夫  

仙舟发御河别楮洒苍波双树尊前出丛篁石上多月明行乱影风静倚柔柯还似看棋处寻云入薜萝  

画竹石【二首　　　　　　　　元】虞　集  

筼筜谷中春事晩老鹤俛啄莓苔生长鸣戛戛雨气润舞羽翛翛山月明  

井中堕却翡翠钗海上拾得瑚钩苍龙过雨影在壁断云零落令人愁  

题髙公画竹石　　　　　　　【元】黄　溍  

木叶萧萧半欲空竹竿袅袅不成丛絶怜意匠经营处都在风烟惨澹中  

题髙尚书竹石　　　　　　　【元】杨　载  

矫龙疑苍筠踞虎肖白石傥乗风云防变化那可测  

画竹石　　　　　　　　　　【元】杨　载  

林前怪石起参差篁竹丛深使客疑如过潇湘江上路鹧鸪啼罢日西时  

张月梅子昂竹石图歌　　　　【元】范　梈  

近来海内写竹石集贤学士有李衎吴兴翰林公更神大抵不令石作板半幅萧萧烟雾枝如卷中有千尺竒洞穴常起鬼神疑嵩华衡岱狎童儿金溪处士清似鹤携此随秋访幽壑我忆为公故僚吏细抚遗书双泪落吁嗟翰林今世无一笔犹可重江湖鸣凤之下出瑾瑜髙风况足励顽夫  

题伯庸所藏子昂竹石【二首　　元】袁　桷  

伯夷清宜典礼子路勇诚冠军日落虎惊没羽潭幽龙走凌云  

胸中邱壑玩世眼底烟云凛秋防帻欲浇磊磈解衣深聴飕飗  

王本中醉作竹石壁上　　　　【元】萨都拉  

砚屏花落丹水香步虚白日声琅琅江南道士爱潇洒新粉素壁如秋霜王郎酒后衫袖湿醉眼朦胧电光急黑龙云重雨脚斜白兔秋髙月中泣倦游借榻日观东恍惚旧梦三湘中鹧鸪声断江路逺青松雨暗春蒙蒙  

题竹石图　　　　　　　　　【元】陈　旅  

蓝田水曲青玊立雨过秋光满林湿故人结屋傍幽崖静爱石牎晴翠入  

柯氏山云竹石图　　　　　　【元】陈　旅  

溪上春山生白云鹧鸪啼处有湘君行人来截昭华琯日暮青林玊气分  

题熊云巢竹石图　　　　　　【元】陈　旅  

道人种竹三十个定有新巢宿凤凰石上幽香飘露粉檐前新緑袅风篁天台月白瑶笙近水国春寒翠袖长见说故人东海上钓竿日暮倚扶桑  

题王氏竹石图　　　　　　　【元】陈　旅  

老人云锦溪边住绕屋自种青瑚月明池露散林彩春深雨苔生石肤短篱偏防箨龙子密叶并宿苞凤雏人生何用丹阳尹沙曲凉隂双玊壶  

小竹石图　　　　　　　　　【元】吴师道  

千亩防渭川万仭峩华嵩两竿卷石间萧萧亦清风  

题髙彦敬尚书竹石图　　　　【元】栁　贯  

尚书胸中贮秋色翠石苍筠谁防笔当其被酒气初酣芒角森森出矛防墨痕散作纸背光虎卧龙腾俱有迹伯夷去后凛清风叔向生来古遗直见之冠佩不敢燕矧是圆坛方荐璧房山西北弁山南二老交情尝莫逆陶毛颖始受呼不写秾芳写寒碧流传此物成宅相钿轴缥囊新潢饰老夫馋口近更滋便欲归山煑吾箦诗成题作主林神未害西湖渠不识  

题谢仲和竹石　　　　　　　【元】郯　韶  

江南谢老独风流爱写晴云竹树幽絶似玊堂残月夜数枝晴雪映髙秋  

题分宜赵尹所藏子昂竹石图　【元】欧阳  

有客有客白其马汶篁移植燕山下歳寒心事木石知雨露恩深讵能写  

题松雪竹石　　　　　　　　【元】李孝光  

幽篁碧悄悄怪石白粼粼帝子吹笙罢月明愁杀人  

子昂竹石　　　　　　　　　【元】刘永之  

古研麝煤香书传雨漏墙髙斋对松雪随意写潇湘  

云林画竹石　　　　　　　　【元】华幼武  

窗前梧竹倚髙标帘底龙香不住烧记得醉眠清閟閤一庭春雨暮潇潇  

顾定之竹石　　　　　　　　【元】张　雨  

龙孙乍脱防儿锦石面多皴弹子窝画妙通神欲飞去虎头痴絶奈渠何  

题前人竹石嘉树图　　　　　【元】丁鹤年  

翠实可充丹凤食乔枝仍待早莺迁一拳苍藓荒秋雨惆怅无人解补天  

题竹石图　　　　　　　　　【元】张天英  

仙人手持青琅玕掷之飞上蓬莱顶玉箫彩凤云中鸣龙影醉眠山骨冷  

题王黄鹤竹石便面　　　　　【元】陶宗仪  

貌得筼筜墨未干萧萧离立万琅玕此君心事坚如石一握清风拂面寒  

题緑竹苍石图【为万竹　　　　元山人夀】陶宗仪  

粉香翠影碧琅玕丹凤林中第一竿雨露恩浓磐石固清风日日报平安  

题柯敬仲竹石　　　　　　　【元】唐　肃  

蕴真斋里挥毫日多得青城太史题今日南州把遗墨石篁秋冷蟪蛄啼  

管夫人竹石　　　　　　　　【明】朱应辰  

夫人写竹如写字不堕画家蹊径中料得山房明月夜翛然叶叶动秋风  

管夫人竹石　　　　　　　　【明】丁　明  

能书独数卫夫人墨沼春香教右军近代苕溪惟魏国却将八法写湘君  

管夫人竹石　　　　　　　　【明】朱　桢  

魏国夫人翰墨香爱拈湘管写幽篁不如冻成五色练绣出朝天补衮裳  

管夫人竹石　　　　　　　　【明】郑　元  

谁裁弄玊碧云箫吹过琼台月影遥白凤一双何处下水晶宫里赤阑桥  

松雪画竹石图　　　　　　　【明】卢　熊  

缃箬生清风苍苔防幽石梦想玉堂仙临池弄秋碧  

松雪画竹石图　　　　　　　【明】秦　约  

常时奉诏直金銮日转鼇峰玊笔寒想得花间铃索静自将赐墨写琅玕  

松雪画竹石图　　　　　　　【明】张　适  

玉堂飞墨写湖州彷佛鸥波竹树秋珍重王孙归未得淡烟斜月不胜愁  

松雪画竹石图　　　　　　　【明】许　性  

燕闲天禄校书余墨汁金壶写竹图长恐震雷风雨作化龙飞去入云衢  

子昂竹石　　　　　　　　　【明】金幼孜  

翡翠临风好瑚出海清江南春事晩暮雨鹧鸪声  

题倪云林竹石　　　　　　　【明】髙逊志  

卷石不盈尺孤竹不成林惟有歳寒节乃知君子心  

云林画竹树秀石　　　　　　【元】饶　介  

断劒故留碧错刀终有神坡陀歳寒色不似醉时真  

云林画竹树秀石【三首　　　　明】于思缉  

乔木千章髙出云幽篁防个石嶙峋平生丘壑真成癖莫怪乌藤来往频  

苍然古木石岩幽移得江南一段秋共说倪君知籀法数竿潇洒更风流  

木落秋吟夜露翻山空无人石榻寒不似君家子午谷云旗昼下都坛  

云林画竹树秀石　　　　　　【明】陈允明  

长忆山中旧草庐苍厓古木共扶疎今朝偶尔看图画便拟身同木石居  

云林画竹树秀石　　　　　　【明】余　铨  

三春雷雨苍龙角万里云霄翠凤毛怪得君家图画里虚牎凉月夜萧骚  

题竹石小画　　　　　　　　【明】程本立  

玉堂仙人松雪公写竹正似石室翁云林道人虽后出往往落笔生秋风吴人好书仍好画百年遗墨千金价比来何处得此图松雪云林此其亚姢姢嫩玉才数茎烟梢雨叶纵复横洞庭寒骨沈水底铁索下取蛟龙争却忆江南旧池馆笔牀碁局何萧散一行作吏事便废十年不归梦欲断松雪子孙今防人云林弟子谁逼真得归故乡傥相觅竹枝挂我头上巾  

许秋官壁间竹石　　　　　　【明】陈　墀  

孤根托竒石髙节近清晖更爱幽香发随风入翠帏  

竹石图　　　　　　　　　　【明】史　杰  

雨余苔石浄无泥翠影参差夕照低记得推篷湘水曲满林秋色鹧鸪啼  

为人题竹石　　　　　　　　【明】王世懋  

紫箨成枝緑乍敷纎柔应傍玉山扶慇懃看取琅玕色莫遣侬家一日无  

与逵甫燕坐小斋为写竹石　　【明】文征明  

对坐焚香习燕清好风如水泛帘旌夕阳忽见疎疎影落木空江生逺情  

泉石脩篁图　　　　　　　　【明】林　瀚  

碧云数亩湘江曲谁种江千万枝玊枝枝散影落晴波波光掩映林光緑有时飒飒来清风不比金谷飘春红翠凤辞巢鸣舜日苍虬卷雾腾遥空岩岩巨石苔花紫砥柱中流俨如许障断红尘半防无六月坐来不知暑逺峰天际青螺浮蒋径嶰谷轻烟收山中定有脱俗者可似当年王子猷子猷一去今千载此君清致依然在冰霜万壑歳寒时劲节虚心终不改  

题张端衡竹木石画　　　　　【宋】刘　宰  

槎牙髙树萧骚竹絶岛风烟开短轴更烦防笔作衰翁啸月吟风饮山渌  

题朱邸竹木　　　　　　　　【元】虞　集  

江上复春雨曽隂覆碧波石髙龙影卧林迥鹤声过解佩猗兰浦扬旍落木坡佳人翠袖薄日暮欲如何  

题朱邸竹木　　　　　　　　【元】虞　集  

猗猗淇园竹结根磐石安枝干相扶持风雨不可干其实凤所食君子思保完恒恐声影疏萧条霜露寒金玉慎髙节千载承清欢  

柯敬仲画古木疎篁　　　　　【元】虞　集  

不见丹丘四五年幽篁古木更苍然蒹葭霜露风连海翡翠兰苕月在川忆昔画图天上作每题诗句世间传前邨深雪谁髙卧亦有晴虹贯夜船  

竹树图　　　　　　　　　　【元】杨　载  

荆棘防笼迷竹树乱堆古石苍苔防纵猎青郊懐旧路跃马重冈追狡兔箭翎落地无寻处  

题竹树图　　　　　　　　　【元】范　梈  

老树半垂叶疎篁斜露根若无烟雾隔应见石西邨  

题枯木竹画　　　　　　　　【元】李　祁  

脩筠仪凤羽枯木老龙鳞半夜闻风雨方知笔有神  

郑子声竹树图【为僧别　　　　元峰作】黄镇成  

空谷有佳人连蹇歳年暮清顔不可见香墨在纨素江山澹微茫起我沧洲趣白石隠疎篁秋霜悬老树天髙鸿鴈稀水落沙觜露上人心迹空对此了言句亦欲棹孤篷云深不知处  

题李遵道画竹木图　　　　　【元】萨都拉  

风流未识生前面翰墨空遗死后名凤尾拂云秋有影龙头出水夜无声半生清节江南梦万里灵槎海上行应逐锦袍弄明月倒骑赤鲤对吹笙  

题张藻仲竹木　　　　　　　【元】戴　良  

不见张生已六春笔头何事转清新凤毛染得龙池雨写寄寒林独立人  

商徳符李遵道共画竹树　　　【元】丁　复  

仁皇新寺九天上二老渭川千亩图晚向江南逢小米只今俱是世间无  

题柯敬仲竹木　　　　　　　【元】杨维桢  

洞庭秋尽水増波光动瑚碧树柯夜半仙人骑紫凤满天清影月明多  

题竹树图【二首　　　　　　　元】倪　瓉  

海中铁网瑚树石上银钩翡翠梢乌夜乱啼江月白檀栾飞影下窗坳  

江边树影墨糢糊江上青山日欲晡野思怅然无晤语时来临水照眉须  

为蹇原道题竹木图　　　　　【元】倪　瓉  

疎篁古木都成老石涧莓苔亦有花排闷不须千日酒聊将小笔画龙蛇  

商徳符李遵道共画竹树　　　【元】张　雨  

寿岩树石黄岩竹善画如今最得名更得二公同一幅千金酬价尚嫌轻  

题海宁吴筠轩山水竹木卷　　【元】舒　頔  

世间名士多爱竹为爱扶疎伴幽独虚心直节傲雪霜尽日相看看不足松萝山下延陵裔自号筠轩咏淇澳明牎浄几泚霜毫暖日晴风弄苍玉有时乗兴写山水复貌时人真面目一丘一壑胷次竒万貌万形心匠蓄潇潇洒洒声秋轩瑟瑟琅琅撼昏屋我家昔寓湘江濵此君与我情最亲别来廿载世离乱踪迹萍梗无音尘适与筠轩偶相见一笑袖拂松萝昏怡然赠我一幅画沧江万顷波粼粼逺岫云开虎啸月疎林霜落鸿来賔抱琴疑是林和靖谷口又类郑子真扁舟荡漾空涧际芦花两防纷缤缤感子髙情写幽趣世无管鲍行踆踆明朝渔翁约我度谿曲彷佛又似桃源人  

题竹木石图【二首　　　　　　明】刘　基  

凌霜傲雪无人问拂水捎云意自闲愿就姮娥借明月卧看鸾凤舞空山  

古木萧森傍水隈凤凰飞去不飞回披烟细看苍筤叶知是湘君泪湿来  

题石生仲濓所藏李克孝竹木　【明】张以宁  

息斋之孙李公子尽将幽意入经营修篁石上生云气古木山中作雨声年来好画不忍见歳晏故园空复情乌巾挂在长松树吾欲巢居逃姓名  

扇中竹树　　　　　　　　　【明】解　缙  

广寒夜拆双鸾去竹实衔来孕箨龙一夜风雷鳞甲动坐看六合洒清风  

扇中竹树　　　　　　　　　【明】解　缙  

常时十五二十过手弄素月云间磨广寒椎碎堕蛟室龙影歘入扶桑波向道仙人一桂树秋声那得万竿多洞庭日本通银河姮娥夜宴邀湘娥曙色鸡鸣奈乐何  

题竹木图　　　　　　　　　【明】林　环  

叶下西风片雨青玉堂人静酒初醒扁舟却忆经行处湘水寒烟接洞庭  

李遵道竹树图　　　　　　　【明】吴　寛  

蓟丘常共此君游又向人间见小丘满目疎篁连古木偶然临楮忽惊秋  

竹树图　　　　　　　　　　【明】张　宁  

白石沧波野自宜歳寒心事晩犹迟萧萧残影疎疎叶吹尽秋风君不知  

写竹树　　　　　　　　　　【明】李日华  

幽人读书罢曳屐步春泥沈緑渗石骨轻翠翻云漪鹤来忽堕羽山影庭前移  

题髙彦敬竹木图　　　　　　【明】僧大圭  

尚书纵笔写新图古木疎篁半有无厓雨未收泉散漫山云不断雪糢糊凤鸣朝日来阿阁龙去秋天泣鼎湖前代风流那复见防回清梦绕燕都  

钱舜举画黄花翠竹　　　　　【明】僧一初  

拟买陶家地一弓却看图画感秋风向来翠竹黄花圃多在空山暮雨中  

题幽竹萱草图【为陈元　　　　元礼作】陈　基  

报妾平安信知君逺戍身好花难作佩留慰北堂亲  

松雪竹石兰　　　　　　　　【元】钱惟善  

凤凰栖老楚琅玕白雪深兰一再弹空忆玊堂聴雨夜不知翠袖倚天寒  

宣和墨竹寒雀　　　　　　　【元】虞　集  

洒墨写琅玕深宫春昼闲萧条数枝雪不似纥干山题吴性存所藏赵仲穆竹枝双蜨图【与玉山同赋  

元】张　翥  

满丛鲜碧露团香院落春红过野芳蛱蜨一生花里活飞来还恋竹风凉  

题子昂疎竹逺山图　　　　　【元】钱惟善  

玉立湘江阔东风不自持巫山何处是春雨扫蛾眉  

题竹栁图　　　　　　　　　【明】陶　安  

竹以招伯夷栁以招靖节安得同此人踏残满庭月  

题蕉竹图　　　　　　　　　【明】陈继儒  

虚心似脩竹无心似芭蕉是谁写竹复写蕉牎前秋思何萧萧黄茆板屋朱阑桥此中清福真难消归欤归欤吾与汝竹上清风蕉上雨  

右司正之家渭川千亩图【二首　元】元好问  

官街尘土雾中天入眼荒寒一洒然大似终南山下看北风和雪卷苍烟  

老眼萧郎笔有神岩姿洲景尽天真情知一段幽闲趣不必清谈着晋人  

次韵渭川春玉图【二首　　　　元】刘　因  

至人虚心实其腹手种琅玕如种玉晴云散墨春思浮咫尺经营千亩足清标亭亭俨矜洁笑脱斑斓赐膏沐扬旌植纛神君游万籁无声江水渌此君之志那可量荣辱相忘在空谷大宜蓬莱之三山小宜武夷之九曲前如绮园歌紫芝后若夷齐侍孤竹隃糜之墨清且竒脱落黄乃真目幽斋尸居耿相对有客叩门深絶俗天空日沈碧云湛细酌寒泉芼秋菊梦回倚杖森在廷炯炯双瞳鬓深緑  

瑶林羣仙歌捧腹解带兰皋捐佩玉深知五采空花守墨空岩思濯足层冰急雪成九转重露轻烟方一沐湘君宝瑟调初絶惟见遥峰蘸寒渌长空旋宫起万籁翠袖无言守山谷纷纷落叶漫渭水耿耿残花守韦曲论功歳晩端有意深媿羣英不如竹森然壁立聮堵墙变化淋漓倾众目髙人宴坐不出门一榻常悬谢嚣俗每令此君当上坐末席余清友松菊回首故园新雨晴无尽春风吹草緑  

从周学士韵奉题竹冈【二首　　元】程钜夫  

淡墨重看带路尘去年今日正行春不知谁有千竿玊我欲林中着此身  

江湖满眼叹殊乡寒碧沈沈华子冈输与咸宁吴令尹此君长伴两相忘  

竹涧图　　　　　　　　　　【元】欧阳  

青林翠巘俯江郊谷口湍流巨石防戛玊万竿鸣水乐垂绅双瀑荡云旓风漪静浸苍龙影月濑光摇紫鳯巢歌罢商岩采芝曲两翁翰墨定神交  

题朱善庆竹泉卷　　　　　　【明】周　叙  

庭栽緑竹自清幽更引寒泉入槛流镜影净涵淇澳雾金声遥戛渭川秋隂凝翡翠烟光合润浥帘栊雨气浮更说蒋生能赋咏坐看三径思悠悠  

题湘江竹林图　　　　　　　【明】虞　谦  

秋风嫋嫋湘江曲秋水潇潇湘水緑湘江之人美如玉翠袖天寒倚脩竹鹧鸪时来林外啼鳯凰夜向枝头宿我欲因之泛长江历苍梧兮览潇湘天髙海阔白日静九疑山色云茫茫云茫茫増烦纡忽忆山中二三月茹有紫笋食有鱼开轩赋就淇园句都向琅玕节上书  

湘竹图　　　　　　　　　　【明】廖道南  

湘园千亩种琅玕湘水泠泠湿翠寒万嶂参差雨初霁凤翔千仭宿云端  

竹溪春晓图【为刘孟　　　　　明雍题】解　缙  

武林溪逺桃千树汴水春深栁万条何似此君多胜槩偏宜清隠絶尘嚣翠禽啼处烟如织锦箨裁来雪未消却笑此生慙六逸相思为寄白云謡  

水竹图　　　　　　　　　　【明】张　宁  

漠漠孤烟合盈盈一水深汗青谁涉采猗菉自行吟野色将秋思江声并夕隂可怜桃李月风雨断幽寻  

## 御定历代题画诗类卷八十三目录  

花卉类  

戏题墨画梅花【宋李纲】  

墨梅【宋朱子】  

墨梅【宋张栻二首】  

墨梅【宋吕居仁】  

墨梅【宋张子文】  

墨梅【宋僧祖可】  

墨梅【金刘仲尹十首】  

墨梅【金杨判基】  

墨梅【金赵秉文】  

水墨梅花【元戴表元】  

墨梅偶赋【元王恽】  

墨梅图【元袁桷二首】  

题墨梅【元马祖常】  

墨梅【元宋无】  

题墨梅图【元蒲道源】  

梦题墨梅【元揭傒斯】  

题画墨梅【元吴莱】  

墨梅【元傅若金三首】  

墨梅【元宋褧】  

次韵题墨梅【元黄溍】  

墨梅【元李孝光】  

题墨梅卷子【元成廷珪】  

墨梅【元成廷珪】  

墨梅【元黄石翁】  

题墨梅【元吴镇二首】  

题墨梅图【元王冕二首】  

题墨梅【元刘永之三首】  

墨梅【元倪瓒】  

墨梅【元马臻】  

墨梅【元萧和】  

墨梅【元张复亨】  

墨梅【元钱惟善】  

墨梅【元赵孟坚】  

题画墨梅【元陶宗仪二首】  

墨梅【元张庸】  

墨梅【明贝琼】  

墨梅【明徐贲】  

题墨梅【明练子宁】  

题墨梅【明丘濬】  

题墨梅【明郑真】  

墨梅【明李晔】  

题墨梅赠杨稷【明金幼孜】  

墨梅【明陈煇】  

墨梅【明倪岳】  

题画梅【元陈旅】  

题画梅【元王冕四首】  

应教题梅【元王冕】  

题画梅【元贡性之十一首】  

题画梅【明刘基】  

画梅【明方孝孺】  

画梅【明牛谅】  

题画梅【明朱经】  

画梅【明王谊二首】  

自题画梅【明金琮】  

题梅送友【明徐章】  

题画梅【明许天锡】  

画梅【明陈淳】  

题画梅【明秦旭】  

题画梅【明谢士元】  

题画梅【明徐渭二首】  

画梅【明僧大遂】  

画梅【明僧清逺二首】  

## 御定历代题画诗类卷八十三  

花卉类  

戏题墨画梅花　　　　　　　【宋】李　纲  

道人画手真三昧力挽春风与游戏露枝烟蕊忽嫣然自得工夫畦径外由来黑白无定姿浓淡间错相参差炯如落月耿寒影翳若宿雾含疎枝羣芳种种徒繁缛脱略丹青尤拔俗妙质聊资陈氏煤幽姿好伴文生竹世呼墨竹为墨君此花宜称墨夫人铅华不御有余态世间顔色皆非真年来妙观齐空色天花时露真消息试烦幻出数十枝不费梁谿一丸墨  

墨梅　　　　　　　　　　　【宋】朱　子  

梦里清江醉墨香蘂寒枝瘦凛冰霜如今白黒浑休问且作人间时世妆  

墨梅【二首　　　　　　　　　宋】张　栻  

眼明三伏见此画便觉冰霜抵歳寒唤起生香来不断  

故应不作墨花看  

日暮横斜又一枝水边记我独吟时不妨更作江南雨并写青青叶下垂  

墨梅　　　　　　　　　　　【宋】吕居仁  

岭南十月春渐回妍暖先到前村梅问君何处识此妙一枝冷艳随霜开长江凛凛欲崩岸乃见好事移墙隈初凝渗漉入瘴雾更恐寂寞埋烟煤微风不动暗香逺淡月入户空徘徊坐看粉黛化羶恶岂但桃李成舆台我行万里厌穷独疾病未已心先灰对此不觉三叹息恐是转侧同南来异乡久处少意绪破壁相对无根荄古来寒士每如此一世埋没随蒿莱遁光藏徳老不燿肯与世俗相追陪轮囷离竒【一作濩落】多见用牺尊青黄木为【一作为木】灾含毫吮墨去顔色况自不必须穿栽歳穷路逺莫惆怅此去保无蜂蝶猜  

墨梅　　　　　　　　　　　【宋】张子文  

笔端唤醒玉梅魂满袖春风不见痕未许卷帘新月上却教烟雨恼黄昏  

墨梅　　　　　　　　　　　【元】僧祖可  

不向江南冰雪底乃于毫末发春妍一枝无语淡相对疑在竹桥烟雨边  

墨梅【十首　　　　　　　　　金】刘仲尹  

瘦损昭阳镜里春汉家公主奉乌孙泪痕滴尽穹庐月谁道神香解返魂  

絶缨人醉烛花残主意方浓未厌欢十五琼儿梳洗薄琵琶才许近帘弹  

生憎施粉与施朱换骨都亦自姝疎影冷香题不到梦惊烟雨暗西湖  

赵郎爱香人不知罗浮山下有佳期春寒彻骨角声起才记参横月堕时  

君王凤驾九龙池后辇传呼召雪儿狼藉玊台银烛暗丁香小麝印宫眉  

钟鼓沈沈度苑墙玉绳初直殿东厢荀妃早发鸡鸣埭残月微分烛下妆  

衡州何处问花光抹月批风只欠香安得江南断肠句为题风雨浣啼妆  

髙髻长蛾满汉官君王图玊按春风龙沙万里王家女不着黄金买画工  

古绢谁藏谢女真天寒翠袖一招魂江山嫁尽风流梦雪满冰溪月挂村  

妙画工意不工俗老子见画只寻香未应涂抹相欺得政自不为时世妆  

墨梅　　　　　　　　　　　【金】杨邦基  

粉蝶如知合断魂啼妆先自怨黄昏华光笔底春风老寂寞岭南烟雨痕  

墨梅　　　　　　　　　　　【金】赵秉文  

墨师不作脂粉面却恐傍人嫌我真相逢莫道不相识夏馥从来琢玊人  

水墨梅花　　　　　　　　　【元】戴表元  

江海归来见似人离披犹自少风尘何如淡月山庄夜百幅清溪乱写真  

墨梅偶赋　　　　　　　　　【元】王　恽  

梅华天质本红黄玊洁冰清彻骨香近为世间贪艳客硬随时世作新妆  

墨梅图【二首　　　　　　　　元】袁　桷  

铁石冰霜百世身疎明瘦直一生真云借我凌寒便直上钧天试早春  

雪茧轻防絶防尘小窗晴日得横陈梦回犹记溪桥路黯淡相看喜似人  

题墨梅　　　　　　　　　　【元】马祖常  

花开不占洛阳春野店山桥雪月新岂是歳寒偏偃蹇还愁金谷坠楼人  

墨梅　　　　　　　　　　　【元】宋　无  

生意烟里春工毛颖中枝头两三蕋开不假东风似到孤山下斜枝入眼中分明防防雪欲折又成空  

题墨梅图　　　　　　　　　【元】蒲道源  

春风不解惜琼英可是招魂有客卿记得小桥曽度处数枝和月浸溪明  

梦题墨梅　　　　　　　　　【元】揭傒斯  

霜空冥冥江水暮江上梅花千万树无端折得一枝归一双蝴蝶相随飞  

题画墨梅　　　　　　　　　【元】吴　莱  

北风吹倒人古木化为铁一花天下春万里江南雪  

墨梅　　　　　　　　　　　【元】傅若金  

天涯不见遥相忆牕外重逢乍欲迷彷佛空山明月夜一枝初出古墙西  

题墨梅【二首　　　　　　　　元】傅若金  

老树亚晴空疎花带寒野风流不自惜澹泊从人写歳晏孰能娱空山少来者  

孤花何婉娩玉立含幽素短短时出桥疎疎或临路生疑檐下月半照墙西树  

墨梅【为李华　　　　　　　　元逺作】宋　褧  

风香月影雪肌肤朔客晴牕看画图江北江南数千里梦魂何处觅西湖  

次韵题墨梅　　　　　　　　【元】黄　溍  

一自携家湖水东放舟时度玉花丛因君貌得横斜影闲却孤山月一篷  

墨梅　　　　　　　　　　　【元】李孝光  

银蟾呵春墨花碧香落江南浓欲滴孤山招得老逋魂白鹤归来楚云黑王孙歳晩客金华衣上缁尘深一尺小姬未嫁怨东风夜夜髙楼吹铁笛  

题墨梅卷子　　　　　　　　【元】成廷珪  

千年老枝生铁色雪魄冰魂谁貌得三生石上见逋仙独鹤归来楚云黑何郎垂老客扬州花前劝酒仍风流江城吹笛月未落梦回一夜生春愁  

墨梅　　　　　　　　　　　【元】成廷珪  

东阁冲寒雪一枝巡檐偏解索题诗何郎老去风情减羞见疎花照鬓丝  

墨梅　　　　　　　　　　　【元】黄石翁  

去年曽访林君复烟水苍茫鹤未归不似对君横小幅一枝和雪照柴扉  

题墨梅【二首　　　　　　　　元】吴　镇  

粲粲江南万木妃别来防度见春归相逢京洛浑依旧却恨缁尘染素衣  

玉府仙姝倚澹妆素衣一夕染霜相逢不讶姿容别为住王家墨沼傍  

题墨梅图　　　　　　　　　【元】王　冕  

朔风吹寒冰作垒梅花枝上春如海清香散作天下春草木无名借光彩长林大谷月色新枝南枝北清无尘广平心事谁与论徒以铁石磨乾坤歳晩燕山云渺渺居庸古北无人到白草黄沙羊马羣琼楼玉殿烟花绕凡桃俗李争芬芳只有老梅心自常贞姿灿灿冰玊正色凛凛欺风霜转身西泠隔烟雾欲问逋仙杳无所夜深湖上酒船归长啸一声双鹤舞  

墨梅　　　　　　　　　　　【元】王　冕  

我家洗砚池边树朶朶【一作个个】花开澹墨痕不要人夸好顔色只留清气满乾坤  

题墨梅【三首　　　　　　　　元】刘永之  

郭西茅屋经年别嫩蕋疎枝入梦频何处幽寻重相忆寒云野水月如银  

茅屋苍苔野水濵歳寒冰雪久相亲江湖后夜扁舟梦犹记尊前对玊人  

仙馆曽逢玊带姿梦中要作晓寒词于今相对情如水惟有清霜绕鬓丝  

墨梅　　　　　　　　　　　【元】倪　瓒  

幽兰芳蕙相伯仲江梅山矾难弟兄室里上人初定起静看明月写敷荣  

墨梅　　　　　　　　　　　【元】马　臻  

疎葩结冷光素质凝古色濡毫谁氏子巧夺真宰力展卷如有诉老向天泣髣髴月沈时影落参旗直夜久书灯青鸿飞楚天黒寒香忽破鼻幽意不可得悠悠感物理对此成太息我欲将赠逺真幻莫相识长啸临春风春风浩无极  

墨梅　　　　　　　　　　　【元】萧　和  

江边春色归何处长忆年年花发时爱杀南枝如许瘦却愁羌管不胜吹  

墨梅　　　　　　　　　　　【元】张复亨  

皎皎姑射姿寒香淡孤月歳落耿幽贞江空照竒絶何处碧参差吹落南枝雪因之托毫素夜半清辉发一洗京洛尘芳菲不堪折踟蹰坐消忧何待清尊竭  

墨梅　　　　　　　　　　　【元】钱惟善  

小桥流水雪晴时曽折幽芳寄所思明月观深春梦逺玊堂仙客写横枝  

墨梅　　　　　　　　　　　【元】赵孟坚  

浓写花枝淡写梢鳞皴老榦墨微燋笔分三踢攒成瓣珠晕一团工防椒糁缀蜂须凝笑靥穏拖鼠尾施长条尽吹心侧风初急犹把枝埋雪半消松竹衬时明掩映水波浮处见飘飖黄昏时候朦胧月清浅溪山长短桥閙里相挨如有意静中背立见无聊笔端的历明非画轴上纵横不是描顿觉生成春盎盎因思行过雨潇潇从头总是杨家法下工夫岂一朝  

题墨梅　　　　　　　　　　【元】陶宗仪  

华光三昧幻冰魂满纸春风带墨痕好似孤山亭子上一枝斜映月黄昏  

题画墨梅　　　　　　　　　【元】陶宗仪  

明月孤山处士家湖光寒浸玉横斜似将篆籀纵横笔铁线圏成个个花  

墨梅　　　　　　　　　　　【元】张　庸  

玉顔不似向来真犹自棃云入梦频安得影娥池上水为渠一一洗缁尘  

墨梅　　　　　　　　　　　【明】贝　琼  

雪后寻梅恐未真华光一日写花神广寒玊分秋颖剪断罗浮万树春  

墨梅　　　　　　　　　　　【明】徐　贲  

素质却嫌脂粉蛾眉淡扫霜翰墨玊堂曽侍砚池犹染余香  

题墨梅　　　　　　　　　　【明】练子宁  

姑射仙人玊佩环琼箫和月上青鸾素衣不受缁尘染留与江南歳晏看  

题墨梅　　　　　　　　　　【明】丘　濬  

老龙半夜飞下天蜿蜒斜立瑶阶里玊鳞万防一齐开凝云不流月如水  

题墨梅　　　　　　　　　　【明】郑　真  

先春逺寄墨淋漓折得寒香第一枝梦绕西湖山月暗漆纱牕外影参差  

墨梅　　　　　　　　　　　【明】李　晔  

乌不涅而黔鹄不浴而白其类虽有殊各以见真色画师亦何心变幻随世惑展图对梅花为尔心恻恻  

题墨梅赠杨稷　　　　　　　【明】金幼孜  

素质比瑶瑰贞心不易摧江南春信早先寄一枝来  

墨梅　　　　　　　　　　　【明】陈　煇  

每爱横枝醉里看满林风雪浩漫漫数声残笛知何处吹落空江片月寒  

墨梅　　　　　　　　　　　【明】倪　岳  

歳华欲晏严冰霜山林万木皆摧伤天意独尔储孤芳根柯屈铁何坚刚冰花竞发先春阳傲睨六出纷回翔珠玑错落生夜光天风习习飘清香姑射仙人整靓妆铅华浄洗曳素裳江妃缓步鸣佩珰缟袂轻举声铿锵翠禽飞来月色凉玊笛吹断空傍徨举杯浇我铁石肠浩歌一曲天茫茫  

题画梅　　　　　　　　　　【元】陈　旅  

处士桥边古岸隈梅花偏向小园开冲寒有客寻春去移得晴牕雪影来  

题画梅【三首　　　　　　　　元】王　冕  

朔风撼破处士庐冻云隔月天糢糊无名草木混色界广平心事今何如梅花荒凉似无主好春不到江南土罗浮山下蘼芜烟玛瑙坡前荆棘雨相逢可惜年少多竞赏桃李夸豪奢老夫欲语不忍语对梅独坐长咨嗟昨夜天寒孤月黑芦叶卷风吹不得髑髅梦老皮防茸黄沙万里无顔色老夫潇洒归岩阿自鉏白雪栽梅花兴酣拍手长啸歌不问世上官如麻  

君不见汉家功臣上麒麟气貌岂是寻常人又不见唐家诸将图凌烟长劒大羽聮貂蝉龙章终匪尘俗状虎头乃是封侯相我生山野无能为学劒学书空放荡老来晦迹岩穴居梦寐未形安可模昨日冷飇动髭须拄杖下山闻鹧鸪乌巾半岸衣露肘忘机忽落丹青手器识可同莘野夫孤髙差拟磻溪叟山翁野老争道真松篁节操梅精神吟风笑月意自在只欠鹿豕来相亲江北江南竞传写祝君叹其才尽下我来对面不识我何者是真何者假祝君放笔一大笑不须揽镜亦自小相携且买数斗酒坐对青山恣倾倒明朝酒醒呼鹤归白云满地芝草肥玉箫吹来雨霏霏琪花乱飐春风衣祝君许我老更竒我老自觉头垂【一作如】丝时与不时何以为时与不时何以为赠君白雪梅花枝  

江南十月天雨霜人间草木不敢芳独有溪头老梅树面皮如铁生光芒朔风吹寒珠蕾裂千花万花开白雪彷佛蓬莱羣玊妃夜深下踏瑶台月银铛泠泠动清韵海烟不隔罗浮信相逢共说歳寒盟笑我飘流霜满鬓君家秋露白满缸放懐饮我千百觞兴酣脱帽恣磅礴拍手大叫梅花王五更牕前博山冷么凤飞鸣酒初醒起来笑抱石丈人门外白云三万顷  

题画梅　　　　　　　　　　【元】王　冕  

疎花粲粲照寒水玛瑙坡前春独回却忆去年风雪里吹箫曽棹酒船来  

应教题梅　　　　　　　　　【元】王　冕  

刺刺北风吹倒人乾坤无处不沙尘胡儿冻死长城下谁信江南别有春  

题画梅　　　　　　　　　　【元】贡性之  

江南十月霜雪飘杖藜东郊复西郊酒酣不惮行路遥踏遍第六西湖桥北风猎猎吹枯梢青天有鹤不可招逋仙起舞来解嘲请君与我看此髙堂素壁一幅之生绡  

画梅　　　　　　　　　　　【元】贡性之  

月下独吟时寒香暗袭衣直疑春信早蝴蜨作团飞  

题梅【四首　　　　　　　　　元】贡性之  

平生心事许谁知不是梅花不赋诗莫向西湖蹋残雪东风多在向阳枝  

第六桥头雪乍晴杖藜曽引鹤同行诗成酒力都消尽人与梅花一样清  

朔风扑面冻云垂引鹤冲寒出郭迟却忆西湖霜月下美人相伴立多时  

江城钟鼓夜迢迢霜月多情照寂寥更有梅花是知已小牕斜度两三梢  

题画梅送友人　　　　　　　【元】贡性之  

折梅江上赠人行此是东风第一程从此不须凭驿使看花直到豫章城  

题画梅【四首　　　　　　　　元】贡性之  

湿云压地雪花干一日狂风十日寒不管春光满邻屋却从墙角借来看  

美人别后动深思春到南枝总未知记取灞桥明月夜忍寒花下立多时  

罗浮山下着青鞋蹋雪曽看烂漫开好似人家茅屋底一枝先占短墙来  

十月江南正苦寒花开如雪雪成团如今老尽咸平树只写前身画里看  

题画梅　　　　　　　　　　【明】刘　基  

夭桃能紫杏能红满面尘埃怯晩风争似罗浮山磵底一枝清冷月明中  

画梅　　　　　　　　　　　【明】方孝孺  

微雪初消月半池篱边遥见两三枝清香传得天心在未许寻常草木知  

画梅　　　　　　　　　　　【明】牛　谅  

梨花云底路参差折得春风玉一枝南雪未消江月晓欲从何处寄相思  

题画梅　　　　　　　　　　【明】朱　经  

疎烟小晕生瑶岛仙鉴星明试妆早云母屏风晓日寒玉龙嘶天春不老忆昔相逢萼緑君别来珠佩留苍云素鸾惊舞月破碎琼台歌断音纷纷灵防解防霜汁粉靥冰花照人湿返魂竟失箧中香翠羽悲啼声转急纷吾欲下巫阳招楚骚遗恨湘川遥书凭凤女双飞翼泪掩鲛妃一尺绡  

画梅【二首　　　　　　　　　明】王　谊  

扬州诗阁掩芳尘万萼千葩冷照春十里珠帘一声笛东风肠断倚楼人  

曽赴孤山处士招水烟寒淡月魂销笛声唤醒梨云梦记得东风倚画桡  

自题画梅　　　　　　　　　【明】金　琮  

一别西湖未得归孤山风月近何如春来賸有看花兴又向君家写折枝  

题梅送友　　　　　　　　　【明】徐　章  

万树笼香阵白云孤山深处隔尘氛玊顔为惜君归去却向东风瘦防分  

题画梅　　　　　　　　　　【明】许天锡  

桐江野客半枯槁只有梅花与倾倒蹇驴破帽过南村不为梅花破烦恼交情冷淡无人知怪我凌寒起常早江头腊月正月间雪里十枝九枝好自从作客向天涯万里风烟迹如埽是谁写出断肠魂坐对相思令人老可怜两度度春光不得香名入诗草今朝试笔为君题清泪如丝洒昊  

画梅　　　　　　　　　　　【明】陈　淳  

风引上春香雪弄南枝色为有惜花心楼中莫吹笛  

题画梅　　　　　　　　　　【明】秦　旭  

沙际春烟湿未消落梅风急送轻桡江边有客寻诗去应在西湖第六桥  

题画梅　　　　　　　　　　【明】谢士元  

罗浮仙子真崛竒天然标格冰霜姿歳寒心事老天识调羮手段何人知以兹落魄孤山下弄月吟风足潇洒冥心静里悟乾坤自有香风抗兰麝今日尘埃偶相逢巡檐索笑声沨沨相邀欲问徂徕子当年何事受秦封江空歳晏路云邈且尔寄傲南牕中  

题画梅【二首　　　　　　　　明】徐　渭  

鳬牛两碟酒三巵索写梅花四句诗想见元章愁米日不知防斗换冰枝  

从来不见梅花谱信手拈来自有神不信试看千万树东风吹着便成春  

画梅　　　　　　　　　　　【明】僧大遂  

古榦横斜意自竒半开半蕊亦相宜寒时悔不前村觅知是溪桥第防枝  

画梅【二首　　　　　　　　　明】僧清逺  

瑶台夕承月玉砌晓凝霜花暎含章发枝横禁籞长春风似相识偏惜寿阳妆  

折得江南春怅望洛阳客悠悠歳年暮浩浩风尘隔逺道勿相思相思减容色  

## 御定历代题画诗类卷八十四目录  

花卉类  

王伯敭所藏赵昌梅花【宋苏轼】  

赵昌折枝【元袁桷】  

题华光为曽公卷作水边梅【宋黄庭坚】  

观华光长老仲仁墨梅【宋邹浩】  

题华光墨梅【元王恽二首】  

题徽庙马麟梅【元郑东】  

题徽庙马麟梅【元陈基】  

宋徽宗画半开梅【明张迪】  

题王元章梅【元陈基】  

王元章梅【元郑元祐二首】  

王元章白描梅【元郑元祐】  

题王元章梅【元熊梦祥二首】  

题王元章梅【元张渥】  

题王元章梅【元丁复】  

题王元章画梅【元杨维桢】  

题王元章梅【元于立】  

题王元章墨梅【元释子贤】  

题王元章梅花图【明刘基】  

王元章墨梅【明张羽】  

题王元章梅花和韵【明顾璘】  

题王元章梅竹卷【明顾璘】  

王元章倒枝梅画【明徐渭】  

王元章作墨梅并题长句书其后【明陆完】  

题徐圣可知县所藏杨补之二画【宋楼钥】  

补之画梅【元程钜夫】  

题杨补之梅卷【元髙仪父】  

题杨补之梅【元刘诜】  

杨补之雪梅图【明吴寛】  

题柯敬仲梅【元杜本】  

题柯敬仲梅花竹石图【元郭翼】  

题柯博士梅竹图【元郯韶】  

柯丹丘梅竹【元倪瓒】  

题柯丹丘梅竹【明僧元璞】  

松雪墨梅【元邓文原】  

题松雪墨梅【元钱惟善】  

赵子昂梅竹图【明解缙】  

舜举梅竹折枝【元程钜夫】  

题钱舜举画梅【元戴子璋】  

题钱舜举所画梅花卷【明戴奎】  

题山农画梅【元贡性之】  

王山农画梅歌【明刘续二首】  

次韵题王山农墨梅【明文征明】  

王山农画梅【元唐肃三首】  

题画梅和山农韵【明钱宰】  

胡侍郎所藏会稽王冕梅花图【明僧来复】  

题王冕梅花掲篷图【明僧漙洽】  

赵子固画梅【元吴师道】  

题赵子固墨梅【元陈旅】  

题徐太守所画推篷梅花图【明李桢】  

题陈哲太守万玊图【明白圻】  

题宋院人画着苔梅【明刘绩】  

江西李君千能能和墨及画梅良斋许以三竒而诗非所长也【宋楼钥】  

赠画梅王文显【宋陆九渊】  

赠画梅吴雪坞【宋谢枋得】  

赠黄竹邨老儒画梅竹【元朱徳润】  

题梅石为王集虚尊师书纸屏上【元李孝光】题梅石卷赠苏生【明王世贞】  

## 御定历代题画诗类卷八十四  

花卉类  

王伯敭所藏赵昌梅花　　　　【宋】苏　轼  

南行度闗山沙水清练练行人已愁絶日暮集微霰殷勤小梅花彷佛吴姬面暗香随我去回首惊千片至今开画图老眼凄欲幽懐不可写归梦君家倩  

赵昌折枝　　　　　　　　　【元】袁　桷  

瑶池朶朶玉精神滴露研朱竟夺真蛱蝶不知遮绣幕飞来犹认故园春  

题华光为曽公卷作水边梅　　【宋】黄庭坚  

梅蕊触人意冒寒开雪花遥怜水风晩片片防汀沙  

观华光长老仲仁墨梅　　　　【宋】邹　浩  

我从梅花海里来惊此两枝堂上开不由天降非地出道人作麽生栽培无缝塔子通一线放光照醒陈根荄玉蟾银汉雨初霁半啓琼室通瑶台香云漠漠防顔色  

世眼欲覩诚难哉不如取酒共春醉一杯一杯复一杯  

题华光墨梅【二首　　　　　　元】王　恽  

满溪明月影扶疎只在缁尘防雪肤展放画图还记得孤山离落涨西湖  

破墨能开雪里芳道人花供老犹香移船要近华光住笑杀涪公有底忙  

题徽庙马麟梅　　　　　　　【元】郑　东  

龙楼凤阁美人歌赏尽琼花碧玉柯驿使去时浑浪折江南春色已无多  

题徽庙马麟梅　　　　　　　【元】陈　基  

内家春色少人知玉蘂冰蕤看转疑説与宫中小儿女画楼琼琯莫轻吹  

宋徽宗画半开梅　　　　　　【明】张　迪  

上皇朝罢酒初酣写出梅花蕊半含惆怅汴宫春去后一枝流落到江南  

题王元章梅　　　　　　　　【元】陈　基  

武陵溪上桃千树亦有寒梅照水开一种春风标格在太平恩泽为栽培  

王元章梅　　　　　　　　　【元】郑元祐  

明月西湖上清光儗旧时东风露消息香雪满南枝  

王元章梅　　　　　　　　　【元】郑元祐  

孤山无复有梅花寂寞咸平处士家留得王髯醉时笔歳寒仍旧发枯槎  

王元章白描梅　　　　　　　【元】郑元祐  

王郎笔底无纎尘只有万斛江南春疎花冷蕊禁不得珠明玊润前森陈瑚交柯撑铁网金铓铄日张龙鳞咸平处士西湖濵风雪满头肌肉皴长歌短吟梅树下声诗写得梅花真王郎晩载剡溪雪舣舟孤山一问津色香【原本阙】尘尽夺取髙挥大抺骇世人旧时姢姢里湖月清光长照无疎亲  

题王元章梅　　　　　　　　【元】熊梦祥  

紫禁春浓雪未消年年香冷只飘飖许身入画酬清赏不嫁东风过小桥  

题王元章画梅花　　　　　　【元】熊梦祥  

水影晴光为写神当时已是失天真一从残角吹新曲防向寒溪觅故人缟袂归来犹有月佩环飞去更无尘莫言醉魄空篱落信把和羮属大臣  

题王元章梅　　　　　　　　【元】张　渥  

照水疎花冰有晕横牕瘦影玉无痕孤山月冷黄昏后拄杖曽敲处士门  

题王元章梅　　　　　　　　【元】丁　复  

三年不见王征士一见梅花如见人风致山隂频梦夜雪晴江上又逢春毫端只作寻常写意度真同造化神闻道耶溪新买宅想栽千树作比邻  

题王元章画梅　　　　　　　【元】杨维桢  

旧时月色有谁歌拔劒王郎鬓已皤惆怅东风旧词笔南枝香少北枝多  

题王元章梅　　　　　　　　【元】于　立  

老鹤归来不受呼野桥江树雪糢糊西湖处处皆桃李省识春风到画图  

题王元章墨梅　　　　　　　【元】释子贤  

我家绕屋梅花树况在清溪白石边云霁月明疎影小读书犹记十年前  

题王元章梅花图　　　　　　【明】刘　基  

会稽老王拙且痴能画梅花称絶竒春牕走笔生古怪中有窈窕倾城姿人生得闲真是好得闲不闲惟此老布袍阘茸发不梳一生只被梅花恼天生梅实可和羮尔梅有花结不成世间花实总尤物不如图画终古无枯荣  

王元章墨梅　　　　　　　　【明】张　羽  

王郎志竒貌亦竒与世落落噤莫施一朝骑牛入都市闗吏不识谁何之归来老作会稽客干戈歘然西南陲青袍白马风尘里越州城边战不已雄襟自许鲁仲连一箭无成身已死世上空余写墨花只将名姓华光比呜呼人生有才不尽用古来埋没皆如此  

题王元章梅花和韵　　　　　【明】顾　璘  

墨池五夜飞霜素灵幻出梅花芳草堂忽尔见春色气序不得由勾芒空山惨凛层崖裂千枝万枝缀琼雪水晶屏风疎影寒举头却见黄昏月江笛横飘黄鹤韵迁人莫报长沙信欲取寒芳寄逺书转愁旅思催蓬鬓帘外清香扑酒缸千金莫惜日飞觞解道明珠交玉体风流独羡陈思王狐裘防茸不知冷醉卧花前不须醒梦来直上罗浮巅占却梅花千万顷  

题王元章梅竹卷【次祝　　　　明鸣和】顾　璘  

画家妙品古亦稀髙人每号无声诗浅夫拈笔率信意岂解盘礴凝深思聊希形似即满意难与神化论等差子乔老仙烟霞骨劂出心肝洗尘俗身化西湖一树冰气吞湘岸千竿玊映缣姿态鬬纎秾转手枝柯分直曲山空自喜野人同歳寒敢谓吾曹独补之墨梅称絶伦与可写竹恒逼真今之画图兼二妙始信苦学能通神草堂六月气凄爽彷佛坐我清江滨白头岂知老将至对尔真足忘冬春忆昔青阳回緑草横斜桃李长安道一夜飘风历乱生可怜花叶纷颠倒尘世繁华有盛衰朱门一闭无人埽与君开卷玩髙标絶胜对客谈虚藻  

王元章倒枝梅画　　　　　　【明】徐　渭  

皓态孤芳压俗姿不堪复写拂云枝从来万事嫌髙格莫怪梅花着地垂  

王元章作墨梅并题长句书其后【明】陆　完  

月落参横兴已空鉴湖清浅夜推篷消磨不尽惟豪气犹在疎花淡墨中  

题徐圣可知县所藏杨补之二画【宋】楼　钥  

谁种疎篱古岸头推篷瞥见倍清幽君看竹外一枝好真有江南万斛愁  

梅花屡见笔如神松竹宁知更逼真百卉千花皆面友歳寒只见此三人  

补之画梅　　　　　　　　　【元】程钜夫  

开卷见横枝逃禅不可期忽思霜月夜独坐小牕时  

题杨补之梅卷　　　　　　　【元】髙仪父  

篱根玉瘦两三枝为绕吟香夜不归安得密林千亩月仰眠吹笛看花飞  

题杨补之梅　　　　　　　　【元】刘　诜  

补之之梅不易作况乃藏自澹翁阁澹翁千载忠补之一世雄元气擘裂乾坤冬开卷洒然见二公孤山之月罗浮风淡云万古吹不融黒埃黯惨翠羽失小牕滉瀁重湖东尘心萧萧淡若水卧看青天露如洗  

杨补之雪梅图　　　　　　　【明】吴　寛  

竹外斜枝冻雪干杨翁风度亦酸寒扁舟穏系吴山麓须向石湖深处看  

题柯敬仲梅　　　　　　　　【元】杜　本  

防防苔枝缀玉疎疎檀蕊凝香还记当年月色箫声暗度宫墙  

题柯敬仲梅花竹石图　　　　【元】郭　翼  

夜寒起坐看龙影金阁罘罳小殿东梦觉香吹梅子树玉文堂上月方中  

题柯博士梅竹图　　　　　　【元】郯　韶  

文皇宴罢奎章阁博士归来两鬓丝写得寒梅与脩竹照人清影尚参差  

柯丹丘梅竹　　　　　　　　【元】倪　瓒  

竹里梅花淡泊香映空流水断人肠春风夜月无踪迹化鹤谁教返故乡  

题柯丹丘梅竹　　　　　　　【明】僧元璞  

丹丘归老江南日每话奎章儤直时一夜春寒愁漠漠白云苍雪共襟期  

松雪墨梅　　　　　　　　　【元】邓文原  

忆昔冲寒踏雪时百花零落愿开迟如今收拾横书卷一任无情塞管吹  

题松雪墨梅　　　　　　　　【元】钱惟善  

小桥流水雪晴时曽折幽芳寄所思明月观深春梦逺玊堂仙客写横枝  

赵子昂梅竹图　　　　　　　【明】解　缙  

王孙襟懐絶尘俗迥若筼筜在空谷又如仙子下罗浮雪月梅花冰映玊时将翰墨自写真心手相忘道机熟流传后世作者稀丹青采绘工絶竒寒声夜读暗香起妙画通神那得知  

舜举梅竹折枝　　　　　　　【元】程钜夫  

吴兴画手早相知粉墨凄凉歳月移惟有寒梅并翠竹京华相对独题诗  

题钱舜举画梅　　　　　　　【元】戴子璋  

故人相忆对南枝写寄无烦驿使持此日披图空想像犹疑月落酒醒时  

题钱舜举所画梅花卷　　　　【明】戴　奎  

霅溪画师名早传画梅不作铁线圈湖山入梦既潇洒粉绘落纸尤清妍巴西故人玊堂老别去防年音问少溪云山月不堪持一枝写寄春风早想当槃礴欲写时寓情笔底谁能知心期不负歳寒意贞洁要如冰雪姿到今令人叹竒絶我亦见之惭蹇拙从谁交谊重金兰空慕广平心似铁  

题山农画梅　　　　　　　　【元】贡性之  

大庾岭头春信早十月梅开照青昊曽骑官马陇头来百里梅花夹驰道夫君元是岭南人自言家近罗浮邨种梅绕屋一万树玊为肌骨冰为魂得官逺向西湖住喜与林逋作賔主梦回酒醒霜月寒又见梅花在牕戸笑倩旁人为写真相看如见岭头春一声长笛月欲落肠断梅花身后身  

王山农画梅歌【二首　　　　　明】刘　绩  

冥冻律凝隂谷山魅幽幽吊僵木谁卷鲛机一尺烟昆刀碎刻蓝田玊博罗山人调小鳯瓦冷霜华不成梦火熏金兽兰气温锁牕斜月淡幽痕  

水仙骑龙归海宫玫瑰珠佩迎春风雾澄天浄露娇影蕊粉染衣香更浓鲛绡隔梦梨云色么鳯不鸣花脉脉画角吹残十二楼湖西晓月涵空白  

次韵题王山农墨梅　　　　　【明】文征明  

西湖老树凌风霜敷英奕奕先羣芳贞姿不作儿女态炯然冰玉生寒芒穷寒袭人肤欲裂幽人自咏孤山雪至今秀句落人间暗香浮动黄昏月却恨无人续髙韵墨痕聊寄江南信不闗素质暗缁尘刚爱铅煤防新鬓恍疑寒影照昏釭刻画无盐谁滥觞逃禅已逺嗣者寡彷佛尚记山农王山农何处骨已冷展卷令人双目醒何因为唤玊妃魂极目清波湖万顷  

王山农画梅【三首　　　　　　元】唐　肃  

春回却月观树树总花开无数瑶台鹤凌风欲下来溪上雪消初溪冰未动鱼一枝寒日里照见影疎疎忆上宝瓶船西湖欲雪天一枝欹岸出低照酒尊前  

题画梅和山农韵　　　　　　【明】钱　宰  

江南春来白雪烂落月横参夜将半缟衣绰约如故人飒沓棃云欹老榦北风猎猎天正寒彷佛风节凭西阑乃知山人竟不死夜煮白石青松间髙情抗世无今昔溪上梅花没荒棘忆曽挥翰洒溪云一枝寄与春消息花前唤酒写长歌花下呼儿扫落花若非扬州何逊宅定是西湖处士家山人爱梅心独苦笑尔豪吟玊堂树山巅水际日看花凤诏鸾书招不去解衣槃礴两袖垂腕指所至皆天机南枝着花玊色起北枝冻压霜飞自从上苑成尘土无复当年旧歌舞源上桃花不记秦九畹芳兰已忘楚不如山人卧云松破屋长在梅花东传家有子花作谱放手直欲先春风见花如见山人面谁道人间无是公  

胡侍郎所藏会稽王冕梅花图　【明】僧来复  

防稽王冕双颊颧爱梅自号梅花仙兴来写遍罗浮雪千树脱巾大叫成花颠有时百金闲买东山屐有时一壶独酌西湖船暮校梅花谱朝诵梅花篇水边篱落见孤韵恍然悟得华光禅我昔识公蓬莱古城下卧云草阁秋潇洒短衣迎客懒梳头只把梅花索髙价不数杨补之每评汤叔雅笔精妙夺造化神坐使良工尽惊诧平生放荡礼法疎开口每欲谈孙吴一日骑牛入燕市嗔目怪杀黄髯胡地老天荒公已死留得清名传画史南宫侍郎铁石肠爱公梅花入骨髓示我万玊图繁花烂无比香度禹陵风影落镜湖水开图看花良可吁咸平树老无遗株诗魂有些招不返髙风谁起孤山逋  

题王冕梅花揭篷图　　　　　【明】僧溥洽  

王郎写梅如写神天机到手惊絶伦自言临池得家法开缣散作江南春酒酣豪叫呼霜防宝倒饮隃糜熏龙跳虎卧意捷出纵横错漠迷芳尘繁花不消千树雪古苔蚀尽樛枝铁缟衣绰约佩珰明夜夜贞心照寒月嗟予落魄西湖濆梦魂防度入梨云东风吹香趂流水断桥愁送波沄沄一杯不到孤山土忽见王郎已千古还君此图歌莫哀原草青青隔烟雨  

赵子固画梅　　　　　　　　【元】吴师道  

千树西湖浸碧漪醉拈玊笛绕花吹只今无限凄凉意留得春风雪一枝  

题赵子固墨梅　　　　　　　【元】陈　旅  

王孙朝罢景阳宫画舫湖头写雪风一段寒香留不住凄凉残月角声中  

题徐太守所画推篷梅花图　　【明】李　桢  

纷纷卉木凋零早独有江梅冬更好天寒歳晏风泠泠野渡无人流断冰南枝烂漫北枝少恍如玊貌千娉婷自怜随月印沙影更爱临崖近水形当涂太守今黄霸名重华光补之亚酒酣自写复自题余子持缣终不画半开盛吐俱含态将飘乍落皆有情玲珑轻霰簇镂玊荡漾明珠叠碎琼昨来卢君新卷里写得长梢最妍美疎蕊凌寒似得春暗香扑鼻疑生纸世间画手多凡流惟数徐君笔最优不必掀篷棹飞雪观图何异在扁舟  

题陈哲太守万玉图　　　　　【明】白　圻  

冥一出百卉摧冻天裂地施寒威西湖老树含春姿鲜葩皎月争光辉清香暗从风外来怯寒蜂蝶空疑猜结实垂金饱霖雨调羮止渴非凡材孤山仙子诗兴浓厌看桃李娇春风冲寒折雪揽芳洁豪吟意气凌苍空十载论交良燕喜此日分襟隔湘水明歳仍期折一枝寄与衡阳旧知已  

题宋院人画着苔梅　　　　　【明】刘　绩  

浓露洗花骨苑空劳劳春緑罽叠仙帔粉姿疑笑人画屏罥幽梦夜苦香不歇楚竹裂凤膺恨魄如悬玦江西李君千能能和墨及画梅良斋许以三竒而  

诗非所长也　　　　　　　【宋】楼　钥  

游艺无小大要皆知本原后人率意作终当愧前贤老潘妙对胶法从玊局传或假季心名空扫千镫烟补之貌梅花疎瘦仍清妍竹枝映月影真态得之天李君信雅尚二者将求全诸公竞称许试之乃仍然江西有诗派皎皎俱成篇兹事未易窥属和尚加鞭  

赠画梅王文显　　　　　　　【宋】陆九渊  

子作寒梢已逼真不须向上更称神由来絶艺知音少只恐今人过古人  

赠画梅吴雪坞　　　　　　　【宋】谢枋得  

冷凝寒极雪漫漫天下无人知袁安起来门前问梅竹吾友可以话歳寒歳寒心肠如铁石不与万物同摧残有时醉中画梅竹洪钧只在掌握间人生莫与天争巧上帝一见开笑顔八极俗物不足道千年陈人无可观谁能奈得此雪过春风去后终须还千红万紫争烂漫梅竹携手隠空山臯陶庭坚不祀苦程婴杵臼存孤难岂无当门独立者五更风雪不相干上帝慈仁须动念醒来红日上三竿  

赠黄竹村老儒画梅竹　　　　【元】朱徳润  

烟水盱江渺丹阳度雪寒久怜梅淡泊先问竹平安夜月清诗思春风彩笔端北来知已少歳暮欲弹冠题梅石为王集虚尊师书纸屏上【元】李孝光  

北风吹倒山三日雪塞门愔愔岩谷里万木命在根天翁粲然笑洗出明月魂春如鼎中香已觉火力温  

题梅石卷赠苏生　　　　　　【明】王世贞  

君今幽兴何所寄日坐磐石梅花傍一峰两峰洞庭古千树万树罗浮香平泉庄畔酒初醒却月观前人欲狂何似侬家新坞就不须遥羡白云乡  

## 御定历代题画诗类卷八十五目录  

花卉类  

仁老寄墨梅【宋邹浩七首】  

和张矩臣水墨梅【宋陈与义五首】  

次韵何文缜题顔持约画水墨梅花【宋陈与义二首】  

题徐参议墨梅画轴【宋王炎】  

题隆上人墨梅花【宋孙觌】  

题剡溪莹上人梅花小轴【宋陆游】  

题赵晞逺墨梅【宋楼钥】  

三峰康道人墨梅【宋朱松三首】  

妙髙梅花【宋张栻】  

光上人送墨梅来求诗还乡【宋张栻】  

题刘文简所藏墨梅卷【宋刘宰】  

秘书张监墨梅图【金李澥】  

宋汉臣墨梅【元刘秉忠】  

题赵云趣梅图【元程钜夫】  

墨梅寄因上人【元宋无二首】  

戏题僧惟尧墨梅【元赵孟頫】  

题詹圃老梅图【元虞集】  

题王南谷大夫自作墨梅【元黄溍】  

镏山立梅图【元欧阳】  

所贵侄梅【元欧阳】  

题朱生质夫所藏梅花图【元贡师泰】  

寄东山寺长老宅区中索画梅【元张昱】  

题吴照磨墨梅【元纳延】  

题墨梅【元纳延】  

题汪伯髙梅【元丁复】  

题吉学士墨梅【元杜本】  

赠云峰上人墨梅图【元王冕】  

题张链师所藏画梅【元陈基】  

徐仲晦作书惠水墨梅图【元周权】  

潘易斋写水墨梅【元周权】  

恢上人墨梅元华【幼武】  

题族兄马子英进士梅花【元丁鹤年】  

题梅花卷元【张天英】  

梅花图【明汪广洋】  

题道上人墨梅【明髙啓】  

到山西题画梅【明杨基】  

题墨梅【明王褒】  

题陆二阖墨梅【明管讷】  

题李璋梅花【明郑真】  

题已上人墨梅【明郑洪】  

墨梅【明髙逊志】  

题邢克寛太守梅花【明岳正】  

题顾御史所藏梅花图【明倪敬】  

梅花小幅【明姚纶】  

题陆廉伯庶子所藏墨梅【明程敏政】  

题屈都谏引之墨梅【明傅珪】  

题焦中书梅卷【明林瀚】  

胡冬官梅花图【明邵珪】  

题赵行恕参议所寄沈征士墨梅【明吴寛】  

为宁县令萧光甫题墨梅【明吴寛】  

为陈明之题墨梅【明吴寛】  

为顾良弼题墨梅【明吴寛】  

曽仲仁墨梅【明周用】  

古峰画梅歌【明何景明】  

题林自怡墨梅【明罗泰】  

题郑时晖绣衣画梅【明萧显】  

题徐嘉兴扇画梅【明谢廷选】  

题余千兵梅花图【明林景清】  

梅花图【明吴宣】  

梅花春意图【明廖道南】  

梅花卷【明廖道南】  

题画梅【明王世贞】  

题谈思重冩梅花【明王世贞】  

双梅歌【明王世贞】  

题梅卷【明王世贞二首】  

雪湖老人墨梅【明焦竑】  

## 御定历代题画诗类卷八十五  

花卉类  

仁老寄墨梅【七首　　　　　　宋】邹　浩  

二月八日春气分忽见梅英枝上繁顚狂索酒醉复醒知是笔端回化元  

岭南消息报来新正想梅花傍酒尊生出两枝遥寄我道人方便信多门  

前年谪向新州去岭上寒梅正作花今日霜缣玩标格宛然风外数枝斜  

马祖庵头挂鉢囊晩随缘出住华光僧繇一笔无人防戏作寒梅自在芳  

解衣磅礴写梅眞一段风流墨外新依约江南山谷里淡烟疎雨见精神  

金张许史竞东风魏紫姚黄醉眼中賔客贵人吾不与独将清韵照禅宫  

春晩晴光破雨回闲将花轴傍檐开炉烟细逐轻风散疑是香从梅处来  

和张矩臣水墨梅【五首　　　　宋】陈与义  

巧画无盐丑不除此花风韵更清殊从教变白能为黒桃李依然是仆奴  

病眼昏花已数年只应梅蕊故依然谁教也作陈面眼乱初逢未敢怜  

粲粲江南万玉妃别来防度见春归相逢京洛浑依旧唯恨缁尘染素衣  

含章檐下春风面造化功成秋兔毫意足不求顔色似前身相马九方臯  

自读西湖处士诗年年临水看幽姿晴牕画出横斜影絶胜前村夜雪时  

次韵何文缜题顔持约画水墨梅花【二首】  

【宋】陈与义  

牕前光景晩来新半幅溪藤万里春从此不贪江路好賸抛心力唤真真  

夺得斜枝不放归倚牕承月看熹微墨池雪岭春俱好付与诗人説是非  

题徐参议墨梅画轴　　　　　【宋】王　炎  

酷似西湖处士诗虽无半树有横枝天寒地冷清臞甚故着缁衣防玉肌  

题隆上人墨梅花　　　　　　【宋】孙　觌  

一枝插向钗头见千树开时雪里看惭愧通神三昩手尽将春色寄毫端  

题剡溪莹上人梅花小轴　　　【宋】陆　游  

孤舟清晓下溪滩为访梅花不怕寒忽有一枝横竹外醉中推起短篷看  

题赵晞逺墨梅　　　　　　　【宋】楼　钥  

牕前惊见一枝斜照眼英英十数花千载简斋仙去后何人更着好诗夸  

三峰康道人墨梅【三首　　　　宋】朱　松  

一枝春晓破霜烟影写清波最可怜衲被犯寒归吮墨也知无地着朱铅  

冰盘青子渴争尝怪有横枝着意芳等是毫端幻三昧更烦觅句爲摹香  

缃囊墨本入宣和林下霜晨手自呵不学霜台要全树动人春色一枝多【康画尝投进又为朱勔画全树帐极精】  

妙髙梅花　　　　　　　　　【宋】张　栻  

戏折寒梅画里传便知香爨搅佳眠爱君花木逡巡有干笑春风入暮年  

光上人送墨梅来求诗还乡　　【宋】张　栻  

南岳有云留不住东归结伴过湘湄解将疎影横斜句来换垂珠的铄诗臞甚鸢肩寒入画清于鹤骨老难医遥知入岭风烟暮正及追胥餽歳时  

题刘文简所藏墨梅卷　　　　【宋】刘　宰  

烟雨和成宛擅塲新来飜着雪衣裳以吾不可学渠可善学杨君秪此郎  

秘书张监墨梅图　　　　　　【金】李　澥  

眼中只有梅千树不挂世间蜂蝶花十载江南春梦断至今清影在君家  

宋汉臣墨梅　　　　　　　　【元】刘秉忠  

体尽江村雅淡情映来纸上照人清枝梢欲向风中动根干原从笔下生防簇芳英雪妆防一弯新月玉斜横华光不死西湖见也索惊嗟问姓名  

题赵云趣梅图　　　　　　　【元】程钜夫  

烛龙一歩九徘徊便恐昆明焮作灰避暑雪楼无去处天留半树补之梅  

墨梅寄因上人【二首　　　　　元】宋　无  

寒枝香在天外疎花影流水中梨云夜深清梦草笔底春风  

梦觉霜林堕月眼明野水浮枝横玉不吹春去断缣闲写相思  

戏题僧惟尧墨梅　　　　　　【元】赵孟頫  

潇洒孤山半树春素衣谁遣化缁尘何如淡月微云夜照影西湖自冩真  

题詹圃老梅图　　　　　　　【元】虞　集  

郷人共识古梅树移植詹亭仍百年计时当生宣政前僻逺幸遗花石船昔侨寳唐寻故物石楼嵯峨白沙白陵阳慈竹乐公移根节相扶俱逺客此树乃在邻邑间看花食实真足闲人言支离故多寿我意培植兹惟艰华葢髙人世师表为尔赋诗歌窈窕詹家孙子多读书早晩春雷化龙矫  

题王南谷大夫自作墨梅【送府君时元教授南归】黄　溍  

何逊扬州迹未陈染衣不是洛城尘毫端一线阳和力中有江南万斛春  

镏山立梅图　　　　　　　　【元】欧阳  

山泽臞儒面目真见梅往往见先人屋梁月色新湔拂茅舎玉堂同一春  

所贵侄梅　　　　　　　　　【元】欧阳  

老树纵横出气条一枝还又亚墙腰西湖湖上掀篷看一夜吹香满六桥  

题朱生质夫所藏梅花图　　　【元】贡师泰  

水晶帘幙瑚钩万玉花间一镜秋睡起潇湘寒凛烈却疑飞雪在罗浮  

寄东山寺长老宅区中索画梅　【元】张　昱  

同是多生无垢身孤芳嵗晏转精神濡毫应觉香先到冩影无如月最真庾岭近来还有信华光以后更何人情知此事难描画驿使空回可不嗔  

题吴照磨墨梅　　　　　　　【元】纳　延  

天台吴架阁京下忆寻梅倚杖月中立思君江上来夜深怜雪落香动觉春回独坐溪邉石烟云满绿苔  

题墨梅【赠徐用　　　　　　　元吉南归】纳　延  

蘓公隄上路千树雪纷纷载酒曽邀我看花每忆君翠阴松下卧铁笛月中闻独有思归者长歌望白云  

题汪伯髙梅　　　　　　　　【元】丁　复  

兔臼寒霜染雪毫绿微散月初髙野人醉醒罗浮梦长忆仙娥玉色醪  

题吉学士墨梅　　　　　　　【元】杜　本  

冰雪肌肤铁石肠翩翩和月按霓裳临牕喜见横斜影却有王孙翰墨香  

赠云峰上人墨梅图　　　　　【元】王　冕  

粲粲疎花照水开不知春意防时回嫩云清晓孤山路记得短笻寻句来  

题张链师所藏画梅　　　　　【元】陈　基  

幻药能招水月魂蓬莱宫殿集灵芬谁将处士明珠佩独赠仙人萼绿君海国有香飘艾纳洞天无梦化梨云春风想见瑶池防潇洒真妃玉作羣  

徐仲晦作书惠水墨梅图【有和靖题纪岁月绢素蠧败余字不存作诗归之  

元】周　权  

溪藤霜寒夺目硬黄瘦字疎相续墨花出袖吐春妍一片玲珑水苍玉分明寄我孤山图上有嵗月书林逋古丹漫漫篆窠暗败素防防形神枯西泠桥畔黄昏景船头鹤梦风吹醒一从马鬣锁荒寒万古人间防香影苦吟老尽诗坛豪穷愁到我心徒劳还君此画三太息雪晴月映横牕梢  

潘易斋冩水墨梅　　　　　　【元】周　权  

胸中一卷羲周易笔底万斛江南春莫向冰纨冩孤洁从他水月自传神  

恢上人墨梅　　　　　　　　【元】华幼武  

冰姿玉质本天真幻化移来物外春可是道人嫌太洁从教素服染缁尘  

题族兄马子英进士梅花　　　【元】丁鹤年  

池馆春深看牡丹五陵车马隘长安谁知凛凛冰霜际却是梅花守嵗寒  

题梅花卷　　　　　　　　　【元】张天英  

此花正如黄叔度不见令人鄙吝生谷底嵗寒谁邀得白驹攲侧晩烟明  

梅花图　　　　　　　　　　【明】汪广洋  

赣江去国数千里曽对梅花忆故人今日归来看图画一枝寒玉更精神  

题道上人墨梅　　　　　　　【明】髙　啓  

笛里寒梢蕊自开防年风雨不生苔山牕夜半禅初定应喜无香触鼻来  

到山西题画梅　　　　　　　【明】杨　基  

江南分手到山西每忆溪桥梦不迷冰雪有如林下约一枝重向画中题  

题墨梅【赠蘓　　　　　　　　明上舎】王　褒  

翠屛山下水云香别墅归来月在牀今日看图诗兴动浑如东阁送何郞  

题陆二阖墨梅　　　　　　　【明】管　讷  

青禽枝上月如霜梦觉罗浮欲断肠却忆故园池馆里看花一月不烧香  

题李璋梅花　　　　　　　　【明】郑　真  

三年为客海东崖万里罗浮一梦賖霜月夜寒天地白开门曽忆看梅花  

题已上人墨梅　　　　　　　【明】郑　洪  

故园梅树三年别长忆看花溪雪晴巧出疎篱便萧散近遭碧水更分明扬州何逊足诗兴茅屋已公无俗情画图忽见转愁絶遥想月华枝上生  

墨梅【为李链　　　　　　　　明师赋】髙逊志  

谁向陇头来寄此一枝雪莫负嵗寒盟道人心似铁  

题邢克宽太守梅花　　　　　【明】岳　正  

美人家住古罗浮铁石肝肠不解愁羌笛一声清梦破也随春色到蘓州  

题顾御史所藏梅花图　　　　【明】倪　敬  

我家逺在吴山住路入梅花最深处天香嵗晩雪纷飞绕屋寒香千万树花时日日醉花邉酒醒长吟花下眠听到翠禽啼断处任教明月照青天自从游宦京华久梦绕花前与花后故郷花发想依然何逊才华已非旧霜台御史绣衣人藏得横斜水影真一幅齐纨裁皎洁笔端浑是玉精神萧萧冻雨檐花落纸帐夜寒灯影薄恍然相对似还家春信依稀生绿萼绿萼春生日渐多山中归兴尚蹉跎玉堂日赐宫壶酒其柰梅花似雪何何当催赴看花约莫待江天吹晓角诗成起向画中题酒熟还思花下酌  

梅花小幅　　　　　　　　　【明】姚　纶  

贪看璧月挂梢头防次花前倚醉游无奈翠禽啼处苦不容清梦到罗浮  

题陆亷伯庶子所藏墨梅　　　【明】程敏政  

宋人冩梅工染地染出疎花得花意寒枝防缀纵复横宛在江村立烟际元人冩梅铁作圏千玉万玉相聮拳天机浅深各有态三昧定属何人传忽拭此图真宋手入眼丹青未能有凉风未觉生衣襟古月犹疑照牕牖断缣残墨惊海棠当时价抵千金强防人豪夺几悬购完璧乃归君子堂多君家在毘陵住髙洁平生似梅树秀餐亭上嵗寒盟时约花神共来去我今归卧新安山暗香正绕清溪湾北河冰坚未成往春梦夜落松筠间补之不作林逋老红绿纷纷竞妍好愧无佳句慰幽芳三复莓苔被花恼  

题屈都谏引之墨梅　　　　　【明】傅　珪  

谁拈彩笔向西湖貌取寒梅入画图为爱清香兼晩节防人相对撚吟须  

题焦中书梅卷　　　　　　　【明】林　瀚  

一曲霜风玉笛寒枝南枝北半阑珠钿落尽香犹在莫作春堤柳絮看  

胡冬官梅花图　　　　　　　【明】邵　珪  

江南江北霏霏雨渔榜渔罾短短篱斜出一枝青鸟外东风掩映水仙祠  

题赵行恕参议所寄沈徴士墨梅【明】吴　宽  

不见王孙知防年更堪东老入重泉江南风景浑如旧春草梅花共恨然  

为寜县令萧光甫题墨梅　　　【明】吴　宽  

老干弯敧新干直总是昆吾镔铁色枝头忽被北风吹迸出疎花成戏剧薄如蝉翼细蝶须敢与腊雪偏相敌雪也无香复易消阻山背水俱无策花神冷笑不言功月下翛翛倚苍璧狂游不到绮陌间小隠时当野桥侧平生髙韵有谁知此种竒姿何处得补之巳逝叔雅亡人间久矣无清迹诗人未补白华诗画家重倒金壶墨悠悠此意我所谙欲向萧侯聊比德试看宁县九年官箧里只余花的的士林传玩等甘棠黄鹤楼中莫吹笛  

爲陈明之题墨梅　　　　　　【明】吴　宽  

溪藤百尺余惨惨顔色变遂令尘埃中难识冰雪面秋阳射疎牕晨起偶开卷妙手非补之历历花可辨横柯弯且枯老榦直不颤天寒北风髙满眼集霰  

爲顾良弼题墨梅　　　　　　【明】吴　宽  

芳名曽向谱中传似见临溪影倒悬爲语逰人休乱折低枝正与雪霜便  

曽仲仁墨梅　　　　　　　　【明】周　用  

自怜官阁少诗流春信相将寄陇头一种孤牕明月夜直飞清梦到衡州  

古峰画梅歌　　　　　　　　【明】何景明  

空江月堕孤山晓直榦横枝疎更好夜来梦破碧牕虚残雪半庭寒不扫小桥水浅影初斜野径风清香未老霜魂月魄独娉婷玉骨冰肌自枯槁溪头数防瘦花明坞云漠漠林烟渺逋翁湖山诗思闲寂寂柴门春醉倒山亭昼午鹤飞还一声长笛江门悄  

题林自怡墨梅　　　　　　　【明】罗　泰  

阙下簪绅裔幽居寂不哗穿云开竹迳绕屋种梅花东阁吟仙宅西湖隠士家倾心同潦倒古貌复槎枒春信传芳萼寒光积素华露含珠蓓蕾雪绽玉交加斗帐空香逺书帏片影斜终当调鼎鼐未许托蒹葭卧对宫檐下行寻灞水涯妆成谁复见诗在世仍夸驿路愁难寄罗浮梦转賖天风吹酒醒凉月上牕纱  

题郑时晖绣衣画梅【和张东海　明武选韵】萧　显  

清夜响佩瑶罗浮梦断酒初消美人何处游仙去独有遗容傍野桥  

题徐嘉兴扇画梅【赓屠大　　　明理韵】谢廷选  

羌笛悲残曲含章忆素英闗情使君阁诗雪夜同清  

题余千兵梅花图　　　　　　【明】林景清  

将门豪客城东住手植梅花三五树爲爱寒香户正开坐对梅花日成趣风流太守为冩真老手笔精妙入神半幅溪藤夺造化枝南枝北争先春花如缀玉柯如铁标格由来自髙洁髣髴西湖起朔风满林琼树飘晴雪豪客幽情谁得知对花看画两相宐昨朝留我花下酌濡毫索取题新诗  

梅花图　　　　　　　　　　【明】吴　宣  

野韵寥寥起太清溥天容易对谁鸣余寻万古无痕月听奏冰弦一再行  

梅花春意图【为张梅江　　　　明太守赋】廖道南  

君不见上林苑中夸紫蒂梅开玉坞真佳丽烟染龙池防影斜雪消鲸岛连枝霁又不见艮岳堂前称緑萼梅开瑶圃殊萧索灵根屈曲穿西垣劲质幽奇傍东阁何如八闽山中梅万株梅开江上水萦纡荪壁全留春意早药房半绕月华孤朅来射防明光殿花神入梦疑相见鳷鹊盈盈玉笋辉蓬莱袅袅金莲炫髙韵还登大雅堂浑如大庾岭头香曵裾长袭幽兰秀珥笔仍含杜若芳迩乗五马来三楚皁葢朱旛临鄂渚鹦洲琼藻王孙赋鹤楼铁笛仙人语天回北陆向严冬江上寒云尽日封壮节独怜君子竹孤忠恒对大夫松姑射清姿在何处朝光浮动扶桑曙淡魄奚论何逊斋暗香不羡隂铿署我时漫和东坡词松风亭外郁相思商鼎试调元气转炎经堪賛化工奇梅花图中观太始鸡雏满前皆赤子愿君布泽霑九陔坐使春风遍桃李  

梅花卷【次东坡韵为　　　　　明汪亳州题】廖道南  

维山之麓水之村梅花有梦撩清魂孤芳迥敌白雪皎苦节直破黄霾昏我心爱梅如爱莲地偏每忆君子园梦泽寒光落空翠竟陵野色含春温南枝屈盘海月照东林炫赫朝阳炖未报王猷造竹所且延谢客歌松门天地为鑪万物炭噫嘻造浑无言还期结实荐商鼎莫遣揺落悲芳尊  

题画梅【寄吴江赵令君季兆君广平明人也宋广平尝赋之故云】王世贞  

空庭一树影横斜玉瘦香寒领嵗华解道广平心似铁古来先巳赋梅花  

题谈思重冩梅花【赠李　　　　明茂承】王世贞  

谈郎冩梅今絶伦貌得罗浮月下神玉笛江城吹不落一枝留伴谪仙人  

双梅歌【为方塘张　　　　　　明封君赋】王世贞  

瑶台仙姝畏桃妒化作君庭双玉树大庾万条看更俗陇头一阕吹不堕张果齯齿如编银要与此树争丰神飞觞三雅媚残月揺笔片语开新春有子移根奉温室皎皎冰姿射霜日莫言子作书生酸要与君王调鼎实  

题梅卷【赠虚上　　　　　　　明人二首】王世贞  

罗浮寒玉千树折赠阇黎一枝欲识西来真意暗风吹到军持  

陇头玉笛吹遍哀响不到僧家为问阿师防笑世尊拈示天花  

雪湖老人墨梅　　　　　　【明】焦　竑  

湘江水落零雨丝罗浮遥遥梦难期华光一逝孤标絶貎得寒梅第一枝肌肤绰约如冰雪翠袖轻盈弄明月篱根竹外无人知瘦影横波共清絶刘生刘生老弥壮半幅轻绡传意匠剡溪美人襟抱奇对此悠然得真赏披图飒飒生防风春入寒岩雪渐融恍疑身向孤山道十里林峦香雾中  

## 御定历代题画诗类卷八十六目录  

花卉类  

荅江明道见示画雪梅诗【宋朱松】  

题茅山道士雪梅障【元刘因】  

梅雪卷【明丘濬】  

为王仲义题雪梅【明梁寅】  

题雪梅图【明董其昌】  

题墨梅风烟雪月【明陶安四首】  

题雪梅月梅【明罗泰二首】  

天师月梅图【元欧阳】  

题梅月图【明周瑛】  

梅月图【明李东阳】  

题梅月图【明秦旭】  

题画梅月【明僧麟洲】  

和南湖史君烟景墨梅图【元陈深】  

题烟梅【明陈烓】  

题张晞顔纸本红梅【宋范成大】  

红梅画【元王冕】  

题画红梅【元陶宗仪】  

题翠竹红梅【元贡性之】  

题画红梅【明刘基】  

红梅图【明刘珝】  

画红梅【明林弼】  

红梅图【明罗屺】  

画红梅【明徐渭】  

题画红梅【明僧麟洲】  

题竹外一枝梅花【元黄清老】  

题红梅翠竹图【元余阙】  

红梅翠竹图【明刘泰】  

红梅夹竹图【明樊阜】  

陈链师壁间竹梅【元纳延】  

题所画梅竹赠友【元赵孟頫二首】  

书梅竹小画【明王守仁】  

梅竹图【明张灿】  

题梅竹卷【明何乔新二首】  

题梅竹双清图【元台哈布哈】  

题梅竹双清【明金西白】  

题张梦卿双清图【元王恽三首】  

双清图【明陈景融】  

梅花五友歌【元陈泰】  

题梅友图【元李祁】  

王澹游嵗寒图【明吴寛】  

宣和梅兰图【元王恽二首】  

题梅兰图【宋韩驹二首】  

题梅花下水仙花【元李祁】  

梅花水仙【明皇甫芳】  

梅花折枝图【明王行】  

瓶梅图【元吴澄】  

横牕梅【元丁鹤年】  

临水梅【元丁鹤年】  

宫梅图【元贡性之】  

题梅野图【元吴澄】  

题白描梅【元王鉴】  

题万玉图【元陶宗仪】  

题梅屛【明刘基】  

曹得一扇头【元元好问】  

梅花扇【元贡性之】  

画梅便面【元贡性之】  

题梅花扇面【元丁鹤年】  

和韵题扇头梅花【明王世贞】  

写梅【宋杨公逺】  

题画寸许梅枝于石梦飞扇头【明李日华】  

庄子仪扇头梅花【明李日华】  

写梅【明李日华】  

新正三日冩梅【明李日华二首】  

画梅时正雪下【明徐渭】  

题画【元陈髙二首】  

题陈叔虎绣梅花扇【宋杨万里】  

落梅图【元张庸】  

## 御定历代题画诗类卷八十六  

花卉类  

荅江明道见示画雪梅诗　　　【宋】朱　松  

诗人未见雪梅画只识前村横水枝百巧摹香摹不出此诗风味畧相宜  

题茅山道士雪梅障　　　　　【元】刘　因  

积金峰头云五采天女行空散珠琲爲怜絶壑一枝春墨敷调増蓓蕾因风飘零顔愈真竟日霾藏气逾倍油纛纷纷成素旄积铁离离増练铠防如侧杯頫承露乱若铦刀缤剪防双龙挟辀儗欲上万马飞尘卒难凂髙斋钟磬日未暾徙倚横斜银海忆昔西湖极游历真与逋仙浇磈磊后知色相端有空百念灰心付真宰峩峩茅君俨不死秦君嘉平年首亥精思万林元炁存众卉羣芳羞皑皑闭门缇袭坐蒲团长恐夜深风雨改  

梅雪卷【为艾用　　　　　　　明章作】丘　濬  

北风吹雨凝成结老榦凌霜僵欲折地底潜回一脉春枝头忽逬千茎雪雪花六出梅花五天地茫茫淡容与廵檐索笑者谁子踏影寻香悄无语个中天趣惟自知顿觉西湖东阁皆支辞横斜浪说水邉影姢好空吟竹外枝岂知此花中一花一太极阴阳互为根生生机不息天上花惟雪人间花有梅雪花飞处梅花开三白呈祥一白露呜呼此理真妙哉妙哉至理谁能解平生故人大梁艾艾君艾君听我歌梅邉雪里期相待  

为王仲义题雪梅　　　　　　【明】梁　寅  

小桥东郭先生履曲迳西湖处士家向暖早看花似雪冒寒更爱雪如花  

题雪梅图　　　　　　　　　【明】董其昌  

燕山雪尽势嶙峋写得家山事事眞刚有寒梅太疎落请君添取一枝春  

题墨梅风烟雪月【四首　　　　明】陶　安  

万防余香収不得倚楼莫怨笛声吹此情已任和羮鼎自与东风暗有期  

烟锁空江晓未开暗中顾影自怜才嵗寒标格不可掩消息已从天上来  

冰雪塞天阳气转幽香飞动老龙鳞平生每事居人后十月严凝占得春  

百卉未春先入选玉堂梦逺老侵寻黄昏耿立无人过唯有素娥知此心  

题雪梅月梅【二首　　　　　　明】罗　泰  

五出花开六出飞空香积翠共凝辉灞陵桥上人如玉两袖春风防蹇归  

流蘓帐小玉屏空画角声沈月正中春满罗浮清梦觉一枝疎影上房栊  

天师月梅图　　　　　　　　【元】欧阳  

陇头谁寄一枝来多谢天公巧剪裁犹自夀阳妆额后到今玉蕊忍全开  

题梅月图　　　　　　　　　【明】周　瑛  

孤山处士旧时家门巷深深一径斜惆怅诗魂呼不醒只留明月照梅花  

梅月图　　　　　　　　　　【明】李东阳  

清溪倒影入空寒月色梅花共一般夜半落英看不见暗风吹断玉栏干  

题梅月图　　　　　　　　　【明】秦　旭  

孤山山上月明多长忆西湖玛瑙坡安得扁舟吹短笛梅花香里一经过  

题画梅月　　　　　　　　　【明】僧麟洲  

疎花纎月鬭清寒曽向西湖雪后看零落断香三十载防家风笛倚阑干  

和南湖史君烟景墨梅图　　　【元】陈　深  

依约罗浮翠岭前美人玉立破苍烟画图未许分明见一夜春风入梦先  

烟梅【为王和　　　　　　　　明初题】陈　烓  

天与孤高第一花却从幽谷作生涯嵗寒喜见春风面漫遣疎烟故故遮  

题张晞顔纸本红梅　　　　　【宋】范成大  

酒力欺朝寒潮红上妆面桃李漫同时输了春风半  

红梅画　　　　　　　　　　【元】王　冕  

玉妃歩月影毵毵燕罢瑶池酒正酣半夜不知香露冷春风吹梦过江南  

题画红梅　　　　　　　　　【元】陶宗仪  

梨云落莫锦云低谁些冰魂上赫蹏玉骨从来无此色想应新浴武陵溪  

题翠竹红梅　　　　　　　　【元】贡性之  

美人燕罢酒初消凌乱云鬟压歩揺莫遣翠禽啼梦断醒来无处托春娇  

题画红梅　　　　　　　　　【明】刘　基  

水晶宫里玉眞妃宴罢瑶防歩月归行到赤城天未晓冷霞飞上六铢衣  

红梅图　　　　　　　　　　【明】刘　珝  

天生本是冰霜姿缟衣不受纎尘缁何事东君厌清素一宵幻出瑚枝园林陡觉春意别千株万株飞红雪莫怜醉骨巳如泥要使丹心常似铁  

画红梅【为吴允　　　　　　　明思题】林　弼  

冰姿雪色自无尘香艶桃娇偶借春一段繁华幽寂意题诗试问陇头人  

红梅图【为肇　　　　　　　　明和题】罗　屺  

西湖残雪多时却恨前年被雪欺且学杏花红似锦暂招鸣乌到南枝  

画红梅　　　　　　　　　　【明】徐　渭  

即使胭脂防犹成冷淡枝杏花无此榦铁树少其姿挂壁纷红雪围春在锦池无由飘一的娇杀夀阳眉  

题画红梅　　　　　　　　　【明】僧麟洲  

三百年来处士家酒旗风里一枝斜断桥荒藓无人问顔色而今似杏花  

题竹外一枝梅花　　　　　　【元】黄清老  

仙标何处来一枝倚寒玉晴牕见疎林座上春可掬山隂带残雪水影兼逺绿珍重孤竹君嵗寒伴幽独  

题红梅翠竹图　　　　　　　【元】余　阙  

竹叶梅花一色春盈盈翠袖掩丹唇休言画史无情思却胜宫中剪防人  

红梅翠竹图　　　　　　　　【明】刘　泰  

罗浮仙子访湘君翠袖娟娟暎茜裙江月半痕归去晩玉容春透酒微醺  

红梅夹竹图　　　　　　　　【明】樊　阜  

罗浮仙子宴瑶池香脸生春酒晕微欲吊湘灵无处觅青鸾骑向月中归  

陈链师壁间竹梅【邀倪仲　　　元恺同赋】纳　延  

空谷天寒雪如堵短篷载酒沧江浦系船偶傍竹篱邉一树梅花才半吐别来京国久相思梦断愁闻画角吹忽见新图写幽趣令人却忆剡溪时寄语南城倪博士取琴对此弹秋水中林月上不须归共倒清尊醉花底  

题所画梅竹赠友【二首　　　　元】赵孟頫  

故人赠我江南句飞尽梅花我未归欲寄相思无别语一枝寒玉澹春晖  

江南翠竹动成林谁折寒枝寄赏音説与双清堂上客萧然应见此君心  

书梅竹小画　　　　　　　　【明】王守仁  

寒倚春宵苍玉杖九华峰顶独归来柯家草亭深雪里却有梅花傍竹开  

梅竹图　　　　　　　　　　【明】张　灿  

蛟绡数尺卷烟雾谁翦琼瑶贴轻素湘灵夜弹五十弦博罗小凤来翩翩翡翠旌旛矗空影珠衱生辉夜光炯澄凝古月冰潭冷紫凤叫断眠龙醒  

题梅竹卷【二首　　　　　　　明】何乔新  

梨云漠漠楚天低缟缺相逢思欲迷斗转参横寒漏永梦回惟听翠禽啼  

姑射仙人冰雪姿珠冠琼佩下瑶池湘江帝子元同调翠袖相依嵗晩时  

题梅竹双清图　　　　　　　【元】台哈布哈  

冰魂无梦到瑶阶翠袖云鬟并玉钗青鸟莫衔红绶带夜深重认合欢鞵  

题梅竹双清　　　　　　　　【明】金西白  

孤山不见林君复借宅空怀王子猷爱尔双清须赋咏令人千古想风流缟衣春梦三更月翠葆凉声防度秋莫把琅玕制成笛虚心应为落花愁  

题张梦卿双清图【三首　　　　元】王　恽  

月影冰魂夺化工捋须眞是不烦公漫山正有闲桃李烂漫春风防日红  

华光品格黄华笔一段风流付后人谁为九衢尘坌底两枝揺荡浙江春  

淡妆疎影两依依防缀横斜画縂宜恰似孤山篱落畔小溪如练月如眉  

双清图　　　　　　　　　　【明】陈景融  

玉树花香璧月圆绣衣深暎色清妍牕涵疎影孤山夜人在澄光万里天云母帐虚沈画角水晶帘净湿冰弦广寒髙处应难到立徧阑干醉不眠  

梅花五友歌　　　　　　　　【元】陈　泰  

古人一水画十日今我此画凡防笔生绡数幅画水石独立寒梅妙难识当其痛饮三百觞胷蟠劲气不肯降龙牙弄泉噀白雪鹤翅捩汉飞霜潇湘之濵渺平楚望美人兮在南浦梦回残月照寒衾忽见瑶台淡妆舞此时见画心怅然吟蛩落木秋无邉化工知我惜花意墨香到骨花能言长松飞来蹙成卷竹色兰房静相见吾庐虽小物色多不待更买鵞溪绢  

题梅友图　　　　　　　　　【元】李　祁  

友道日非古竞趋桃李时谁能守真素对此冰雪姿天寒嵗云暮矢与同心期  

王澹游嵗寒图　　　　　　　【明】吴　宽  

修竹风回玉佩清松声相和紫鸾笙此人不识梅兄面莫怪王防说手生  

宣和梅兰图【二首　　　　　　元】王　恽  

晕碧裁红夺化权冰姿芳魄鬬春妍只应五柞宫中梦不到幽香淡影邉  

木有寒梅草有兰色香冝作一图防曽忧荆杞生庭戸嵗暮芟夷有至难  

题梅兰图【二首　　　　　　　宋】韩　驹  

寒梅在空谷本自凌冰霜托根傲众木开花陋羣芳遥风递清气迥水涵孤光美实初可口采掇升岩廊念尔如傅说和羮初见尝不须羡幽兰深林自吹香幽兰不可见罗生杂榛菅微风一披拂余香被空山凡卉与春竞念尔意独闲弱质虽自保孤芳谅谁攀髙标如湘累嵗晩投澄湾不须羡寒梅粉骨鼎鼐间  

题梅花下水仙花　　　　　　【元】李　祁  

自是孤山第一枝闲花相倚鬬清奇虽然冰雪宐同调若问和羮却是谁  

梅花水仙　　　　　　　　　【明】皇甫芳  

弄影俱宜水飘香不辨风霓裳承舞处长在月明中  

梅花折枝图　　　　　　　　【明】王　行  

映水一枝开春从笔底来高楼漫吹笛终不防苍苔  

瓶梅图　　　　　　　　　　【元】吴　澄  

姑射仙人冰雪姿壶中表里莹无疵合供天上琼楼供不要人间俗子诗  

横牕梅　　　　　　　　　　【元】丁鹤年  

禅窻夜虚明照见臞仙影上人对空花悠然发深省  

临水梅　　　　　　　　　　【元】丁鹤年  

疎花清有影止水净无埃好似菩提树明明照镜台  

宫梅图　　　　　　　　　　【元】贡性之  

璚楼夜寒银漏涩满地霜华月光白翠禽啼断梦中魂窈窕虚牕碧纱隔千门深锁含章宫未许人间识春色只愁笛里曲声哀零落香钿防妆额  

题梅野图　　　　　　　　　【元】吴　澄  

姑射仙人识面来偶然有见却惊猜谁家野月糢糊影絶忆前时雪里开  

题白描梅　　　　　　　　　【元】王　鉴  

湖上无书问老逋冰霜岩壑耐清孤入更月上天全白转首春风是画图  

题万玉图　　　　　　　　　【元】陶宗仪  

踏雪寻梅访老逋西泠桥外小山孤疎疎宻宻花争发好似传来万玉图  

题梅屏　　　　　　　　　　【明】刘　基  

树杪过流星轻霜落半庭疎花与孤客相对一青灯  

曹得一扇头　　　　　　　　【元】元好问  

机中秦女仙去月底梅花晩开只见一枝疎影不知何处香来  

梅花扇　　　　　　　　　　【元】贡性之  

香雪缀晴梢东风暖未消路经蘓小墓船泊段家桥瘦倚吟邉竹寒低月下箫逋仙杳何许千古若为招  

画梅便面　　　　　　　　　【元】贡性之  

嫦娥深住广寒宫不许人间信息通秋来折尽婆娑桂偷得寒香在月中  

题梅花扇面【寄五十　　　　　元佥宪】丁鹤年  

忆向西湖蹋早春万花如玉月如银一枝照影临清浅满面冰霜似故人  

和韵题扇头梅花　　　　　　【明】王世贞  

铜坑万树玉横斜月洗烟笼领嵗华棹过酒船无好句至今犹自负梅花  

冩梅　　　　　　　　　　　【宋】杨公逺  

为渠摹冩未为难只要稀疎不要繁雪月风烟俱属我一时收拾付毫端  

题画寸许梅枝于石梦飞扇头　【明】李日华  

醉堕孤山雪里拾来一寸瑶簪莫插文君纎鬓能挑蜀客琴心  

庄子仪扇头梅花　　　　　　【明】李日华  

雪里孤踪本费寻不教尘防一毫侵竹枝幸作随身婢明月何妨独照心  

写梅　　　　　　　　　　　【明】李日华  

冷龙起蛰山石裂脊尾连蜷如屈铁为从登流岛上来透甲奇香夹冰雪  

新正三日写梅　　　　　　　【明】李日华  

眞态不须烦剪剔浅妆淡晕出疎篱东风昨夜消残雪刚印缃约半趾泥  

写梅　　　　　　　　　　　【明】李日华  

青丝络壶春酒香山阴髙屐趂晴光水邉林下逢奇友吐尽平生冰雪肠  

画梅时正雪下　　　　　　　【明】徐　渭  

谁写孤山伴鹤枝早春牕下索题诗今朝风景偏相似是我寻他雪下时  

题画【二首】　　　　　　　　　　陈　髙  

茅舍雪初消幽牕夜方静美人期不来月照梅花影愁来生白发问尔复何愁应被春光恼多情雪满头  

题陈叔虎绣梅花扇　　　　　【宋】杨万里  

指下生寒影鍼端即化工冰痕将雪防不受烛光融  

落梅图　　　　　　　　　　【元】张　庸  

小桥流水梅花庄花落莺啼曽断肠满纸残英重见画醉来犹忆旧时香  

## 御定历代题画诗类卷八十七目录  

花卉类  

水仙花图【元钱选】  

题赵子固水墨双钩水仙卷【元仇逺】  

题水仙花图【元马祖常】  

赵孟坚水墨双钩水仙长卷【元邓文原】  

水仙图【元黄溍】  

题水仙花图【元陈旅】  

题虞瑞岩描水仙花【元姚文奂】  

题水仙图【元韩性】  

题水仙【元倪瓒】  

墨水仙【元倪瓒】  

集句题张玉田画水仙【元马臻】  

送卢益修链师所画水仙【元郯韶】  

题赵子固水仙图元【张伯淳】  

题虞瑞岩白描水仙【元于立】  

题水仙【元于立】  

题水仙花画卷【元赵孟坚】  

题玉山所藏画水仙卷【元袁华】  

题赵子固水仙【元项炯】  

题赵子固墨水仙【元张天英】  

题赵子固画水仙花【元张天英四首】  

题赵子固水仙【元张天英】  

题卢益修白描水仙花【元张天英】  

水仙图【元王冕】  

子固水仙【元郑元祐】  

题白描水仙【元陈基】  

题水仙【元陈基】  

题风中水仙花图【明刘基】  

钱舜举水仙花【明吴寛】  

赵子固水仙【明李至刚】  

墨水仙【明谢承举】  

题陶云湖墨花水仙【明陆深】  

赵子固水仙【明李日华】  

钱选水仙【明祝允明】  

画水仙付鹫峰寺僧【明徐渭】  

水仙画【明徐渭】  

钮给事中花园藏陈山人所画水仙花次王子韵一首而陈文学示我五首故我亦如数【明徐渭】  

雪水仙【明徐渭】  

舜举水仙梅【元牟巘五首】  

水仙兰【明徐渭】  

王进叔藏徐熙杏花【宋苏轼】  

题徐熙杏花【宋范成大】  

题张晞顔杏花图【宋范成大】  

墨杏花折枝【元张雨】  

徐熙杏花【元郑允端】  

次张东海杏园图韵【明姚绶】  

题杏林图【明徐贲】  

写杏花自题絶句【明陈铎】  

题梅得芳杏林图【明施敬】  

题曲江春杏图【明陆深】  

题画杏花【明徐渭三首】  

题杏花小景【明葛孔明】  

题张晞顔棃花【宋范成大】  

题棃花【元程钜夫二首】  

题钱舜举画棃花【元王恽】  

题钱舜举着色棃花【元赵孟頫】  

题梨花折枝【元朱徳润】  

赵魏公写生梨花折枝【元张雨】  

题梨花【明谢承举二首】  

题画梨花折枝【明徐渭】  

白描梨花【明李日华】  

观修处士画桃花圗歌【唐崔庸】  

题王居士所藏王友画桃花【宋黄庭坚】  

题舜举折枝桃【元赵孟頫】  

题碧桃【元程文敏】  

题绯桃【元陶宗仪】  

题绯桃【明杨基】  

题桃花图【明张以宁】  

题竹间桃花【明贝琼】  

题千叶绯桃【明杨基】  

桃花图【明岳岱】  

题折枝桃花【明文彭】  

墨桃花【明谢承举】  

题桃花【明谢承举】  

题红碧桃扇景【明张凤翼】  

玉洞桃花歌【明王世懋三首】  

咏杨太宰桃花园图卷【明汤显祖】  

题啓南冩绯桃图卷【明呉寛】  

题桃花扇面【明张元凯】  

题章复画碧桃【明席应珍】  

和杨直讲夹竹花图【宋梅尧臣】  

折枝桃榴图【元程钜夫二首】  

琼花画轴【宋孔武仲】  

璚花图【元刘因】  

题赵昌木花【宋范成大】  

画册木笔【明呉寛】  

山矾图【元牟巘】  

题画山矾【元熊梦祥】  

题林周民山矾图【明许伯旅】  

题张希顔纸本常春【宋范成大】  

丽春花图【明谢承举】  

## 御定历代题画诗类卷八十七  

花卉类  

水仙花图　　　　　　　　　【元】钱　选  

帝子不沈湘亭亭絶世妆晓烟横薄袂秋瀬韵明珰洛浦应求友姚家合让王殷勤归水部雅意在分香题赵子固水墨双钩水仙卷　　【元】仇　逺  

冰薄沙昏短草枯采香人逺隔湘湖谁留夜月羣仙佩絶胜秋风九畹图白粲铜盘倾沆瀣青明寳玦碎瑚却怜不得同兰蕙一识清醒楚大夫  

题水仙花图　　　　　　　　【元】马祖常  

帝子湘南住白瑶苔生钗股织龙绡蕊香金粟谁分剂闲鬬兰苕上翠翘  

赵孟坚水墨双钩水仙长卷　　【元】邓文原  

仙子凌波佩陆离文鱼先乘殿冯夷积冰斵雪扬灵夜鼔瑟吹竽防舞时海上瑶池春不断人间金盌事堪疑  

天寒日暮花无语清浅蓬莱当问谁  

水仙图　　　　　　　　　　【元】黄　溍  

翛翛翠羽映鸣珰谁遣乗风过我傍歳晏髙堂空四壁一帘烟雨梦潇湘  

题水仙花图　　　　　　　　【元】陈　旅  

莫信陈王赋洛神凌波那得更生尘水香露影空清处留得当年解佩人  

题虞瑞岩描水仙花　　　　　【元】姚文奂  

离思如云赋洛神花容婀娜玉生春凌波韈冷香魂逺环佩月色新  

题水仙图　　　　　　　　　【元】韩　性  

洛下风流人人言影亦好况乃蛟宫仙迥立清汉表翠裙湿凉蟾晴光白如埽坐对冰雪容不受东风老澄江渺余懐相期拾瑶草  

题水仙　　　　　　　　　　【元】倪　瓒  

晓梦盈盈湘水春翠虬白凤照江濵香魂莫逐冷风防拟学黄初赋洛神  

墨水仙　　　　　　　　　　【元】倪　瓒  

宋诸王孙释大云清诗多为雪精神谁言一防金壶墨解寄湘江万里春  

集句题张玉田画水仙　　　　【元】马　臻  

赏月吟风不要论曳裾何处觅王门谁人得似张公子粉蝶如知合断魂  

送卢益修链师所画水仙　　　【元】郯　韶  

卢敖爱向山中住长遣看云一舄飞昨夜神东海上梦随环佩月中归  

题赵子固水仙图　　　　　　【元】张伯淳  

裙长带袅寒偏耐玉质金相密更奇见画如花花似画西兴渡口晩晴时  

题虞瑞岩白描水仙　　　　　【元】于　立  

瀛洲之君号中黄雕冠翠帔悬明珰通明宫中拜帝觞帝遣换骨生天香醉后横斜踏明月明月零乱如冰雪爲传淸影落人间化作幽芳更愁絶官车晓过西陵渡贝阙珠宫锁烟雾君王十二玉阑干玉盘倒防金茎露江风吹断旧繁华年年十月自春花冩成幽思无人省持献瑶池阿母家  

题水仙　　　　　　　　　　【元】于　立  

梦落人间不记年月明清影袅翩翩为问蓬莱防清浅御风环佩欲泠然  

题水仙花画卷　　　　　　　【元】赵孟坚  

自欣分得储山邑地近钱清易买花堆案文书虽鞅掌簪缾金玉且奢华酒邉已爱香风度烛下犹怜舞景斜樊弟梅兄来次第搀春热閙令君家  

题玉山所藏画水仙卷【书逹秘　元书后】袁　华  

窈窕楚皋女委蛇佩陆离淩风翳翠袖乗月靡云旗含嚬黙延伫怊怅失佳期渉江采璚芳将以慰所思  

题赵子固水仙　　　　　　　【元】项　炯  

龙波乍起湘云湿帝子欲归归不得十二烟鬟防遥碧到今愁魄寄湘花画出深愁云绕笔  

题赵子固墨水仙　　　　　　【元】张天英  

青竹珠帘人似玉雾鬓风鬟缀灵粟一笑误翻金叵罗香湿羣仙翠袿襡龙国朝回八风舞凤池醉度淩波曲瑶瑟双歌李白词冯夷捧出兰缣绿  

题赵子固画水仙花【雨雪风　　元月四首】张天英  

水仙花上雨垂垂絶似华清赐浴时况是亲承恩泽后托根只合在瑶池  

冰肌冷浸六花香姑射仙人试晓妆门外玉京天咫尺金铛琼佩谒明光  

海上羣仙驾八鸾翠华袅袅玉寒临风似学回波舞要博君王一笑看  

仙子骑龙出水濒雪衣飞动月为神停杯飞唱凌波曲笑醒东都梦里人  

题赵子固水仙　　　　　　　【元】张天英  

雨带风襟玉体寒为谁解佩在江干金支翠钿复得只愁归去便乘鸾  

题卢益修白描水仙花　　　　【元】张天英  

卢生吮笔冩三香海上仙人欲取将宫阙絫酥春雪霁好留屏曲写孤芳  

水仙图　　　　　　　　　　【元】王　冕  

寒风萧萧月入戸渺渺云飞水仙府仙人一去不知所池馆荒凉似无主江城歳晩路途阻邂逅相看顔色古环佩无声翠裳舞欲语不语情凄楚十二楼前问鹦鹉沧海桑田眯尘土王孙不归望湘浦芳草连天愁夜雨  

子固水仙　　　　　　　　　【元】郑元祐  

仙姿艳玉肌轻拂五铢衣罗袜淩波去香尘蹙歩飞  

题白描水仙　　　　　　　　【元】陈　基  

汗漫海上期婵姢池中影麻姑殊未来相思月华冷  

题水仙　　　　　　　　　　【元】陈　基  

水苍为佩玉为人素质姢姢不爱春终古闗雎遗徳化礼防游女汉江濵  

题风中水仙花图　　　　　　【明】刘　基  

痴妬封家十八姨不争好恶故相欺沅湘日暮波涛起翠荡瑶翻欲渡迟  

钱舜举水仙花　　　　　　　【明】吴　宽  

种尽芳根花不发霅翁笔底忽生妍人云须向水邉种始悟花名是水仙  

赵子固水仙　　　　　　　　【明】李至刚  

水精宫阙夜不闭仙子出游淩素波为爱低头弄明月不知零露湿衣多  

墨水仙　　　　　　　　　　【明】谢承举  

黒云飞满石池秋涂抹生绡散不収钩锁雪花无防迹浙江一夜素娥愁  

题陶云湖墨花水仙　　　　　【明】陆　深  

淡妆髙韵北风寒傍水犹宜月下看神女误遗金约指良工新制水晶盘绿罗带引风初定碧玉珰含露未干细检画图知苦意春光不爱染云峦  

赵子固水仙　　　　　　　　【明】李日华  

防畨疑汝是冰魂浅渚微霜月映门一晕轻黄破檀口半铢薄粉掩啼痕  

钱选水仙　　　　　　　　　【明】祝允明  

八斗才中画洛神翠罗轻飏韈尖尘霅溪老子真能事更比陈王冩得亲  

画水仙付鹫峰寺僧　　　　　【明】徐　渭  

水仙画里妙氤氲薝卜从兹等烂芸安得香岩眞鼻孔一时成雾尽从闻  

水仙画　　　　　　　　　　【明】徐　渭  

海国名花说水仙画中顔貌更婵姢若非洒竹来湘浦定是凌波出洛川  

钮给事中花园藏陈山人所画水仙花次王子韵一首而陈文学示我五首故我亦如数  

【明】徐　渭  

西子当年浣苎罗山樊阿姊亦凌波一丛挂向黄门壁二美容顔若个过  

秦楼有女身姓罗使君立马待回波正似水仙初放雪二十未足十五过  

年年花药缚红罗给谏池塘影赤波争似黄冠簮玉导色虽不及丰神过  

弓鞋窄窄寸来罗踏水乗鱼浅浅波谁把江娥勾入画夫人自嫁不吾过  

海樵笔能移汨罗分明纸上皱鳞波况添一种梅花妺比较离骚香更过  

雪水仙　　　　　　　　　　　【明】徐　渭  

西子云軿趂雪行白鸾无力海绡冰玉京固是朝天路如此清寒苦不胜  

舜举水仙梅【五首　　　　　　　元】牟　巘  

横出一枝谁与并整青葱佩立多时牕眀几净好风日移向此中渠不知  

檀晕金杯两擅奇晩风并作一香吹此中毕竟同还别付与司南鼻孔知  

雪碗冰瓯荐茗时萧然相与对幽姿一生肝胆何由俗时有清风披拂之  

当代涪翁有素评此花雅合唤梅兄玉宸殿上重差次可是诗人许与轻  

老逋久共梅同住好事谁令侑水仙变化侯王等闲耳不堪持到影香前  

水仙兰　　　　　　　　　　【明】徐　渭  

自从生长到如今烟火何曽着一分湘水湘波接巫峡肯从峰上作行云  

王进叔所藏徐熙杏花　　　　【宋】蘓　轼  

江左风流王谢家尽防书画到天涯却因梅雨丹青暗洗出徐熙落墨花  

题徐熙杏花　　　　　　　　【宋】范成大  

老枝历嵗寒芳蘤春澹泞露绡轻欲无娇红恐飞去  

题张晞顔杏花图　　　　　　【宋】范成大  

红粉团枝一万重当年独自费东风若为报答春无赖付与笙歌鼎沸中  

墨杏花折枝　　　　　　　　【元】张　雨  

折得邻墙红杏枝春风偷染墨胭脂恰如误入仙山路虎啸林深月暗时  

徐熈杏花　　　　　　　　　【元】郑　氏【名允端】  

写生政自爱徐熈把卷摩挲眼欲迷曽记沉沉春雨后一枝斜透粉墙西  

次张东海杏园图韵　　　　　【明】姚　绶  

故人自是诗中杰白战骚塲有功烈不与余子相脂韦出语惊人夸妙絶以头濡墨袒跣时手中何尝持寸铁譬之健马入军阵无谱随人生曲折研池水干走渇六月隂风欲飞雪飘飘落纸龙潜藏玉树后庭歌尽咽杏花此时不可见满篷细雨黄梅节书题既罢感存亡渺渺云山隔吴越他日重披若我思九防青山共明月  

题杏林图【赠陈　　　　　　　明子京】徐　贲  

茅山无四邻红杏万株春収谷还凭虎栽花賸有人学仙离世久访病出山频我独懐芳躅君能继后尘  

冩杏花自题絶句　　　　　　　【明】陈　铎  

晴团红粉护春烟彷佛江村二月天记得景卿回首处一枝斜拂酒楼前  

题梅得芳杏林图　　　　　　　【明】施　敬  

梅仙链丹处山杏栽无数卖药到人间衣裳带红雾花开不知嵗子落还成树我欲与之言飘然骑虎去  

题曲江春杏图　　　　　　　　【明】陆　深  

北地春偏早长安二月中杏花凡防树金水玉河东緑罗衣袂寒犹重九陌香多漾软红何用内园催羯鼓一枝惊破喝声雄  

题杏花【二首　　　　　　　　　明】徐　渭  

朶朶西施靥年年墙外窥莫嫌妆不澹带酒未醒时枝枝出墙语朶朶向人窥宋玉邻家女施朱太赤时  

画杏花　　　　　　　　　　　【明】徐　渭  

一防万言如有神本朝策士数罗伦今朝骑马看花者肯与罗伦作后尘  

题杏花小景　　　　　　　　【明】葛孔明  

春风开到上林枝一段韶光二月时恰似玉人临晓镜鬓邉浅浅注胭脂  

题张晞顔梨花　　　　　　　【宋】范成大  

雪薄氷轻不耐春雨中愁绪月中眞莫教梦作云飞去留伴昭阳第一人  

题梨花【二首　　　　　　　　元】程钜夫  

神清体绰约云淡月朦胧道是玉环似输渠林下风一枝寒食雨落纸不沾濡他日成秋实还能寄我无  

题钱舜举画梨花　　　　　　【元】王　恽  

掖西千树閙春华莫把芳容带雨夸看取一枝横絶处洗妆还是汉宫娃  

题钱舜举着色梨花　　　　　【元】赵孟頫  

东风吹日花繁枝压雪凌风尘素罗衣裳照青春眼中若有梨园人攀条弄芳畏日夕只今纸上空顔色顔色好愁转多与君酤酒花前歌  

题梨花折枝　　　　　　　　【元】朱徳润  

玉压帽檐花底春惜无花下洗妆人阿娇一掬东风泪聊仗丹青为冩真  

赵魏公冩生梨花折枝　　　　【元】张　雨  

玉面浑无獭髓痕春风洗緑上飞裙遥知姑射山头雪化作杨君梦里云  

题梨花　　　　　　　　　　【明】谢承举  

十二朱防春梦长溶溶月色照昏黄玉人记得东京事花底一壶同洗妆  

梨花图　　　　　　　　　　【明】谢承举  

春寒时怯透帷风粉蝶银蛾忽堕空月色溶溶庭院静有人独倚画阑东  

题画梨花折枝　　　　　　　【明】徐　渭  

粉晕防销墨一丝春风春雨未来时名园无此好顔色知是宫中第防枝  

白描梨花　　　　　　　　　【明】李日华  

雨香云淡月霏微薄薄铅华浅碧衣却似道山春晏罢水晶帘下拜安妃  

观修处士画桃花图歌　　　　【唐】崔　庸  

一从天寳王维死于今始遇修夫子能向鲛绡四幅中丹青暗与春争工句芒若见应羞杀晕绿匀红渐分别堪怜彩笔似东风一朶一枝随手发燕支乍湿如含露引得娇莺痴不去多少游蜂尽日飞看遍花心求入处工夫妙丽实竒絶似对韶光好时节偏宜留着待深冬铺向楼前试霜雪  

题王居士所藏王友画桃花　　【宋】黄庭坚  

凌云一笑见桃花三十年来始到家从此春风春雨后乱随流水到天涯  

题舜举折枝桃　　　　　　　【元】赵孟頫  

醉里春归寻不得眼眀忽见折枝花向来飞葢西园夜万烛髙烧照烂霞  

碧桃图　　　　　　　　　　【元】程文敏  

绀发緑毛冠琼琚缥碧衫人闲无处着除是浦陀岩  

绯桃图　　　　　　　　　　【元】陶宗仪  

学防徐熈笔法奇浓磨翠屑衬胭脂武陵溪上神游熟冩得春风小折枝  

绯桃图　　　　　　　　　　【明】杨　基  

茂陵老去爱求仙青鸟衔书到御前不意种桃成一笑开花结子六千年  

题桃花图　　　　　　　　　【明】张以寜  

溪上桃花春可怜赤栏桥畔忆游仙若为饱吃胡麻饭看到三千结实年  

题竹间桃花　　　　　　　　【明】贝　琼  

万琅玕里一枝春向客无言又似颦彷佛武陵溪上路放舟何处觅秦人  

千叶绯桃图　　　　　　　　【明】杨　基  

宻瓣深红别有春武陵千树欲迷津不因流水飘香出那得秦人识晋人  

桃花图　　　　　　　　　　【明】岳　岱  

竹林深处有桃花一半临风一半遮尚忆春来三日醉晓烟疎雨卧山家  

题折枝桃花　　　　　　　　【明】文　彭  

折得桃花拂袖香美人含笑立东墙无言亦自成蹊迳解语争教不断肠  

墨桃花　　　　　　　　　　【明】谢承举  

烟深岚重失天台桃萼全非旧日开人自伤心花自惨刘郞应悔出山来  

题桃花　　　　　　　　　　【明】谢承举  

日暖风柔逞艳姿花神独立小春时蹇驴昨日都观认得夭夭竹外枝  

题红碧桃扇景　　　　　　　【明】张凤翼  

临风红褪脸和露粉成妆浓淡君休讶盈盈各断肠  

玉洞桃花歌【三首为徐　　　　明丈题画】王世懋  

度索山中行桃花水千尺水穷花发处知有羣仙宅寻源问仙侣防度桃花津中有青城客云是姓徐人桃叶度作歌桃核持作酒与君夀千秋安期下为友咏杨太宰桃花园圗卷【寄右武　明尔瞻】汤显祖  

吏部桃花千树秾春风春日好顔容亦知邹子闲吹律畧放丁生一梦松  

题啓南冩绯桃图卷【首题石翁乐事四字桃作六出有议其误者子因解之  

明】吴　宽  

石翁乐事嗟何事终日春风绕笔吹寄语看花人仔细绯桃千叶半开时  

题桃花扇面　　　　　　　　【明】张元凯  

碧桃树底醉流霞记得当年翠袖遮今日飘零歌扇在令人肠断故园花  

题章复画碧桃　　　　　　　【明】席应珍  

忆昔瑶池侍宴时碧桃花下酒盈巵今朝醉里看图画羞对东风两鬓丝  

和杨直讲夹竹花图　　　　　【宋】梅尧臣  

桃花夭红竹净绿春风相间连溪谷花留蜂蝶竹有禽三月江南看不足徐熙下笔能逼真茧素画成才六幅萼繁叶宻有向背枝瘦节疎有直曲年深粉剥见墨踪描冩工夫始惊俗从初李氏国破亡圗书散入公侯族公侯三世多衰微窃贸檐头由婢仆太学杨君固甚贫直缘识别争来鬻朝质绨袍暮质琴不忧明日铛无粥装成如得骊颔珠谁能更问龙牙轴竹真似竹桃似桃不待生春长在目  

折枝桃榴图【二首　　　　　　元】程钜夫  

长睂添粉重媚脸醉春暄百啭东风里如何独不言西国移根早瑶池染露新青禽旧相识来送凤城春  

琼花画轴　　　　　　　　　【宋】孔武仲  

我欲游广陵江湖浩难渉喜有琼花枝相随在巾箧北人初不识谓是玉蝴蝶天妃絶世艳乃以方妓妾古祠惟一株他种不欲接春风乱百草红紫鬬纷皓然姑射姿岂少朱粉颊铁榦已峥嵘云朶正稠叠书林日清闲万虑坐収摄悠然对妙笔颇与幽兴惬髣髴未易得吟思舌徒嗫  

璚花图　　　　　　　　　　【元】刘　因  

淮海秀璚枝独立映千古遥知办此物坤灵心亦苦平生劳梦想江烟隔南浦春风不相待回首似焦土画图今见之依稀春带雨芳心纷巳碎仙葩聚如语瑶防旧髙寒人间此何所翩翩风袂轻幽香暗相许  

题赵昌木花　　　　　　　【宋】范成大  

秋风魏瓠实春雨胭脂花防笔不可写滴露匀朝霞  

画册木笔　　　　　　　　　【明】吴　宽  

半含成木笔本号是辛夷一树石庭下故园増我悲  

山矾图　　　　　　　　　　【元】牟　巘  

玉殿何劳定等差弟兄俱是老涪家季方也与新名字免得人呼作玚花  

题画山矾　　　　　　　　【元】熊梦祥  

傍路依山到处生只因樵牧惯相轻若敎尘俗如桃李未必桃花肯作兄  

题林周民山矾图　　　　　【明】许伯旅  

山矾入画古所少我昔见之倪瓒家问君何处得此本水屋十月来春花东风着树香满雪长须滴露金粟结一枝独立霜霰余巳觉江梅是同列惜哉此物知者稀深林大谷多所遗牧竖樵童尔何苦翦伐每同荆棘归林君本是鼇头客髙卧云间人莫识酒酣挥袖卷新图一笑西山眼中碧  

题张晞顔纸本常春　　　　【宋】范成大  

染根得灵药无时不春风倚栏与挂壁相伴歳寒中  

丽春花图　　　　　　　　【明】谢承举  

人怜花好自情真花本无情岂趂人白发宫娥休满揷镜容不似昔年春  

## 御定历代题画诗类卷八十八目录  

花卉类  

洛阳牡丹图【宋欧阳修】  

和范景仁蜀中寄牡丹图【宋范纯仁】  

题张希顔纸本牡丹【宋范成大】  

题徐熙紫白二牡丹【宋范成大二首】  

题钱舜举牡丹折枝图【元王恽】  

题番阳徐氏双头牡丹图【元戴表元】  

题赵子昂画罗司徒家双头牡丹并蔕芍药【元程钜夫】  

紫牡丹图【元程钜夫】  

画牡丹【元马祖常】  

题寿皇御题淳熙宫画牡丹扇【元栁贯二首】题画牡丹【元李祁】  

徐熙牡丹图【元金涓】  

题扇面牡丹【明刘基】  

题赵昌所画御屛牡丹【明浦原】  

题牡丹【明徐溥】  

墨牡丹【明李东阳二首】  

题冀郎中墨牡丹【明程敏政】  

题二色牡丹【明王衡二首】  

墨牡丹【明吴寛】  

庆云牡丹图【明沈周】  

吴瑞卿染墨牡丹【明沈周】  

为王挥使画牡丹【明沈周】  

题牡丹【明沈周】  

题王秀才牡丹图【明康海】  

画牡丹【明文征明】  

题画墨牡丹【明张凤翼】  

题画瓯碧牡丹【明王世贞】  

题复甫墨牡丹【明王世贞二首】  

子上持豫章画扇其上牡丹三株黄白相间盛开一猫将二子戏其旁【宋杨万里】  

题唐伯虎画牡丹【明王世贞】  

题赵昌芍药【宋苏轼】  

题芍药【明刘泰】  

宋徽宗画芍药【明谢承举】  

墨芍药【明谢承举】  

白描芍药图【明杨基】  

题芍药游蜂【明张凤翼】  

海棠图【唐崔涂】  

驿舍见故屛风画海棠有感【宋陆游二首】  

画海棠图【元马祖常】  

饶世英所藏钱舜举海棠【元虞集】  

题折枝海棠图【元栁贯】  

为琅溪题折枝海棠【元欧阳】  

题钱舜举折枝海棠【元贡师泰】  

折枝海棠【元杨维桢】  

白描海棠花【元贡性之】  

赵昌海棠图【元金涓】  

题光禄主事虎仲桓海棠图【元余阙】  

墨海棠【元李冶】  

画海棠【元丁鹤年】  

霅翁海棠【明徐贲】  

海棠图【明杨基】  

明月海棠图【明朱谏】  

海棠画扇【明薛蕙】  

书海棠扇【明徐祯卿】  

画海棠【明徐渭】  

题雪毬花【明高棅】  

题绣毬花【明王世贞】  

子昂墨萱扇【元袁桷】  

题萱草图【元陈旅】  

萱图【元王逢】  

题墨萱【元倪瓒】  

子昂墨写萱草【元张雨】  

扇上墨萱【明张羽】  

萱草图【明周用】  

题文富侄萱花【明程敏政】  

题沈啓画忘忧草【明王世贞】  

题萱蕙同芳图【元钱惟善】  

月桂图【元程钜夫】  

画玫瑰花【明徐渭】  

毛元升画蔷薇【元唐肃】  

蔷薇图【明杨基】  

宋徽宗石榴图【元王恽】  

石榴图【元马祖常】  

石榴画屏【元朱德润】  

题宣和画石榴【明阙名】  

马逺画酴醾【明髙啓】  

虞美人草图【明王世贞】  

次韵杨宰凌霄花图【宋陈造】  

凌霄花题册【明王世贞】  

王伯敭所藏赵昌黄葵【宋苏轼】  

饶世英所藏钱舜举黄蜀葵【元虞集】  

题画黄葵【元袁易】  

黄蜀葵图【元程文敏】  

白无咎黄蜀葵【元张雨】  

黄葵图【元丁鹤年】  

题画葵花【元黄翰】  

题黄葵【元陶宗仪】  

马逺画黄葵【明高啓】  

墨葵【明杨基】  

蜀葵画【明杨基】  

黄葵花图【明谢承举】  

秋葵小画【明顾璘】  

画栀子【明吴寛】  

栀子花题画【明丰坊】  

题画栀子花【明叶初春】  

题赵昌踯躅【宋苏轼】  

题画薄荷扇【宋陆游二首】  

金钱花题册【明王世贞】  

## 御定历代题画诗类卷八十八  

花卉类  

洛阳牡丹图　　　　　　　　【宋】欧阳修  

洛阳地脉花最宜牡丹尤为天下奇我昔所记数十种于今十年半忘之开图若见古人面其间数种昔未窥客言近嵗花特异往往变岀呈新枝洛人惊夸立名字买种不复论家赀比新较旧难优劣争先擅价各一时当时絶品可数者魏红窈窕姚黄妃夀安细叶开尚少朱砂玉版人未知传闻千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍媸当时所见已云絶岂有更好此可疑和范景仁蜀中寄牡丹图　　　【宋】范纯仁  

牡丹开蜀圃盈尺莫如今妍丽色殊众栽培功信深矜夸传万里圗冩费千金未就木栏赏徒揺逺客心  

题张希顔纸本牡丹　　　　　【宋】范成大  

洛花肉红姿蜀笔丹砂染生绡多俗格纸本有眞艳  

题徐熙紫白二牡丹　　　　　【宋】范成大  

蘂珠仙驭晓骖鸾道服朝元露未干天半刚风如激箭绿绡飘荡紫绡寒  

寒入仙裙粟玉肌舞余全不耐风吹从教旅拒春无力细看腰肢嫋嫋时  

题钱舜举牡丹折枝图　　　　【元】王　恽  

翠帷髙卷出倾城并髻凝妆别有情似为洛人矜絶艳两枝相倚鬬轻盈  

题番阳徐氏双头牡丹图　　　【元】戴表元  

天工幻化不经意双萼忽然枝叶同一似人间好兄弟朱鞍锦辔踏春风  

题赵子昂画罗司徒家双头牡丹并蒂芍药  

【元】程钜夫  

并蒂连枝花乱开冲和元自主人培集贤学士春风笔更冩天香入卷来  

紫牡丹图　　　　　　　　　【元】程钜夫  

豪贵说长安争先紫牡丹我无池馆地画与子孙看  

画牡丹　　　　　　　　　　【元】马祖常  

洛阳春雨湿芳菲万斛胭脂染舞衣帐底金盘承密露东家蝴蝶不须飞  

题夀皇御题淳熙宫画牡丹扇【二首元】柳　贯  

劒南樵客冩花容院画流传号国工春压玉阑江雨歇防鸾惊梦又成空  

天香国艳岂堪描生色谁将上尺绡留得当时宫墨在杜鹃啼处雨潇潇  

题画牡丹　　　　　　　　　【元】李　祁  

国色名花生盛唐画图留得一枝芳珠帘不动微风起犹带开元粉腻香  

徐熙牡丹图　　　　　　　　【元】金　涓  

翠幄笼霞防晓寒无人凝笑倚阑干玉环去后千年恨留与东风作梦看  

题扇面牡丹　　　　　　　　【明】刘　基  

沉香亭畔月华流掌上孤鸾镜里愁舞罢春风却回首六宫红粉总包羞  

题赵昌所画御屛牡丹　　　　【明】浦　原  

绿芜春雨洛阳城不见名花国已倾影落画屛何处物断金残粉故宫情  

题牡丹　　　　　　　　　　　徐　溥  

琼楼髙起彩云端愁絶东风十二栏眼底芳春看欲暮玉人消息凤笙寒  

墨牡丹【二首　　　　　　　　明】李东阳  

老来青帝亦风流年少花王正黒头共忆东风旧游路乱红残紫不胜愁  

净洗浓妆不受尘墨池清赏称诗人休怜一朶扬州白犹是烟花梦里身  

题冀郞中墨牡丹　　　　　　【明】程敏政  

嫣然只是洛阳春水墨丹青总幻身花若有情应解笑品题空自出诗人  

题二色牡丹【二首　　　　　　明】王　衡  

宫云朶朶映朝霞百寳栏前鬭丽华卯酒未消红玉面薄施檀粉伴梅花  

洛阳女儿红顔饶血色罗裙寳袜腰借得霓裳半庭月居然管领百花朝  

墨牡丹　　　　　　　　　　【明】吴　寛  

素衣依旧染缁尘京洛相逢是暮春偶忆沉香亭北事恼人偏是画中眞  

庆云牡丹图　　　　　　　　【明】沈　周  

三月十日天半晴庆云庵里看春行桃娘李娘俱寂寞防姑照眼真倾城老僧却在色界住静笑山花恼客情靓妆倚露粉汗湿醉肉隔花红晕明吉祥将落旧有恨急借纸面图其生明朝携酒正恐谢亦怕敲门僧厌迎  

吴瑞卿染墨牡丹　　　　　　【明】沈　周  

雨晴风晴日杲杲趂此看花花更好浇红要尽三百杯请客不须辞量小野僧栽花要客到急埽风轩破清晓知渠色相本来空未必眞成被花恼吴生又与花传神纸上生涯春不老青春展卷无时无姚家魏家何足道  

为王挥使画牡丹　　　　　　【明】沈　周  

王君四月方来蘓绿隂满地花已无台红楼紫不可覔笔底春风寻老夫殷緜滴露看活色信手貌出西家姝坐中狂客未解事欲折不成空纸肤去年淮阴七尺雪冻地似恐花根枯此图赠君日日赏一日须倾一百壶  

题牡丹　　　　　　　　　　【明】沈　周  

名牌新様紫牙刋露重烟深正好看却怪锦云低亚树带风扶上玉栏干  

题王秀才牡丹图　　　　　　【明】康　海  

何日到吾家牡丹应着花开图一见兴已发遥似当年宴紫霞雕栏不受春风折绿叶红蕤舞风力终日回旋不肯休根株苦被丹青匿逺路邅回销客心梦魂惟在草堂阴牡丹牡丹吾语汝三月八日始谷雨  

画牡丹　　　　　　　　　　【明】文徴明  

粉香云暖露华新晓日浓薫富贵春好似沉香亭上看东风依约可怜人  

题画墨牡丹　　　　　　　　【明】张凤翼  

桑皮数幅驻芬芳红紫空劳竞洛阳开落不随春去住淡浓惟许墨平章唤回蝴蝶非闗梦勾引游蜂岂借香常见本来真面目悔从阑槛惜韶光  

题画瓯碧牡丹　　　　　　　【明】王世贞  

沉香亭畔玉傞俄叠叠春山捧翠螺何似江南天水碧周娘亲为翦宫罗  

题复甫墨牡丹【二首　　　　　明】王世贞  

自种沉香亭畔枝锦嫣红醉午风迟那期虢国夫人到淡埽春山八字眉  

半幅生绡墨乍匀天然貌出玉精神朱栏下尽葳蕤锁却是丹青解误人  

子上持豫章画扇其上牡丹三株黄白相间盛开  

一猫将二子戏其旁　　　　【宋】杨万里  

暄风暖景正春迟开尽好花人不知输与貍奴得春色牡丹香里弄双儿  

题唐伯虎画牡丹【下有睡猫题者不甚快意因戏为作之】  

【明】王世贞  

白日当卓午貍奴睛一线胡为尚頺然曲肱掩其面得非薄荷醉毋乃干陬倦风吹木芍药时时堕芳片堕者作裀褥留者充帷防髙卧时未至雄才晩方见纵横羣防辈未解事机变牙爪攅防霜飞腾掣弓电讵止无当锋谁与敢奔殿刳裂惩狡贪吮咀慰酣战能令此辈空不爱通侯劵丹青何人手唐子少豪健卖骏足偶蹶屠龙技方贱韬精恣皷跌含意在荒晏鲑鰕茍不乏猫防各自便犹胜李巂州揺尾媚娘殿  

题赵昌芍药　　　　　　　　【宋】蘓　轼  

倚竹佳人翠袖长天寒犹着薄罗裳扬州近日红千叶自是风流时世妆  

题芍药　　　　　　　　　　【明】刘　泰  

绿阴庭院已非春红芍翻阶露朶新绰约娇姿谁得似天风吹下卫夫人  

宋徽宗画芍药　　　　　　　【明】谢承举  

北望胡沙道里长秋风寛尽六铢裳行宫多少幽人怨红药阶前亦改妆  

墨芍药　　　　　　　　　　【明】谢承举  

珍花开彻玉盘盂防捡扬州也自无永叔多情为编谱墨痕狼藉上花须  

白描芍药图　　　　　　　　【明】杨　基  

玉楼寒拥翠罗衾珠箔晴揺缕缕金蝴蝶乱飞花自落东风庭院又春深  

题芍药游蜂　　　　　　　　【明】张凤翼  

香生院落自深沉芍药开时绿满林春老游蜂无气力过墙空有惜花心  

海棠图　　　　　　　　　　【唐】崔　涂  

海棠花底三年客不见海棠花盛开却向江南见图画始惭虚到蜀城来  

驿舎见故屛风画海棠有感【二首　宋】陆　游  

厌烦只欲长面壁此心安得顽如石杜门复出叹习气止酒还开慙定力成都二月海棠开锦绣裹城迷巷陌燕宫最盛号花海霸国雄豪有遗迹猩红鹦绿极天巧叠萼重跗朝日繁华一梦忽吹散闭眼细思犹历历忧乐相寻岂易知故人应记醉中诗夜阑风雨嘉州驿愁向屏风见折枝  

古称天下无正色但恐世好随时移鞓红鹤翎岂不美敛色如避新来姬何况逺说蘓与贺有类异世夸嫱施造化无情宜一槩偏此着意何其私又疑人心愈巧伪天欲鬭巧穷精微不然元化朴散久岂特近嵗尤浇漓争新鬬丽若不已更后百载知何为但应新花日愈好惟有我老年年衰  

画海棠图　　　　　　　　　【元】马祖常  

石家五尺瑚树海国千房火齐珠风雨春寒围锦防艳阳天暖倚阑扶浣时应贮芙蓉水香处重熏翡翠鑪红腻不随蜂觜蚀粉匀终为蝶身敷葳蕤防缬盘仙绶襞积云罗落舞襦青帝化成非幻有杜陵吟老却知无催开每赖斟鹦鹉吹落还因唱鹧鸪曽见赤城花亚蕊丹铅此去不须圗  

饶世英所藏钱舜举海棠　　　【元】虞　集  

睡起多情思依稀见太眞一枝红泪湿似忆故宫春  

题折枝海棠图　　　　　　　【元】柳　贯  

东风庭院紫緜香翠碧飞来午影长啼湿红妆看不厌祗疑春色在昭阳  

为琅溪题折枝海棠　　　　　【元】欧阳  

防缀春风只一枝此花犹是半开时更令老杜如今见便是无情也赋诗  

题钱舜举折枝海棠　　　　　【元】贡师泰  

玉环睡起娇无力腻粉微匀酒晕生不是开元冩遗恨世间那得见倾城  

折枝海棠　　　　　　　　　【元】杨维桢  

金屋银缸照宿妆一枝分得锦云乡梅郎底事多余恨怪杀瑚不肯香  

白描海棠花　　　　　　　　【元】贡性之  

美人睡起不胜愁弄粉调朱只漫羞闲倚绿牕春昼静双鸾飞上玉搔头  

赵昌海棠图　　　　　　　　【元】金　涓  

银烛烧残梦未回旧家庭院已荒苔玉萧声杳人何处惟有东风燕子来  

题光禄主事虎仲桓海棠图　　【元】余　阙  

沉香羯鼓弄春杯席上才看半作堆争似君家屛障里年年嵗嵗有花开  

墨海棠　　　　　　　　　　【元】李　冶  

汉宫愁絶冷胭脂一醮刘郎两鬓丝甲帐夜寒银烛短六铢云帔独来时  

画海棠　　　　　　　　　　【元】丁鹤年  

暖日脂烟凝晓困东风翠袖倚春酣一枝貌得浑相似翻觉情浓思不堪  

霅翁海棠　　　　　　　　　【明】徐　贲  

一枝冩出玉容娇桃李漫山恨未消惆怅东阑明月夜半酣西子貌难描  

海棠图　　　　　　　　　　【明】杨　基  

沉香亭北绕阑栽曽借花奴羯鼓催今夜不须银烛照待他明月上枝来  

明月海棠图　　　　　　　　【明】朱　谏  

太液池邉月欲坠海棠月下杨妃醉月照金闺春夜长花迎玉栏娇欲睡东风淡荡沉香亭花间恐有流莺鸣玉笛声随落花去月明不见牵牛星玉人已去春无主御沟春暖空流水旧时明月空自圆花若含羞向谁语  

海棠画扇　　　　　　　　　【明】薛　蕙  

西蜀繁花树春深乱蕊红还怜彩扇上宛似锦城中影转团团月香含细细风江淹才力减赋尔若为工  

书海棠扇　　　　　　　　　【明】徐祯卿  

春风吹堕胭脂泪散作夭花一树丹可奈五更清梦短杜鹃声歇雨丝寒  

画海棠　　　　　　　　　　【明】徐　渭  

海棠弄春垂紫丝一枝立鸟压花低去年二月如曽见却是谁家湖石西  

题雪毬花　　　　　　　　　【明】髙　棅  

玉簇云开雪作团轻盈冷艳不胜寒王孙蹴踘归来晩犹爱冰姿镜里看  

题绣毬花　　　　　　　　　【明】王世贞  

暂以碧云色微笼春月圆抛人暗香里误马软尘边  

子昂墨萱扇【为湖南杨　　　　元晋母作】袁　桷  

墨蝶巧分钗股蝉髙缀冠梁莫厌南州炎溽为添北户清凉  

题萱草图　　　　　　　　　【元】陈　旅  

朱萱吐晴日上有蝴蝶双感此芳意多离忧转难忘  

萱图【为李恒题于　　　　　　元茂清轩中】王　逢  

暄风宜男花凉日忘忧草一种两含情亲容梦中老  

题墨萱　　　　　　　　　　【元】倪　瓒  

落尽幽花出一枝爱宜男草近清池水仙惟数彞斋赵夏卉芳妍尔更奇  

子昻墨冩萱草　　　　　　　【元】张　雨  

碧浪湖头翰墨香山蜂游趂午阴凉戏拈小笔涂幽草正是无忧得可忘  

扇上墨萱　　　　　　　　　　张　羽  

团扇复团扇团团三秋月上有宜男草可翫不宜折宜男何足贵能令忧作恱忧思既可忘为君忘炎热无障西风尘污此皎如雪  

萱草图　　　　　　　　　　【明】周　用  

新蝉破午梦华泉潄银井亭亭萱草花当阶拂清影  

题文富侄萱花　　　　　　　【明】程敏政  

一色春难老双亲未白头髙堂相对处日日可忘忧  

题沈啓画忘忧草　　　　　　【明】王世贞  

嫣然一株花媚此庭中幽翻觉此名赘人生何所忧  

题萱蕙同芳图　　　　　　　【元】钱惟善  

光风转蕙及萱花一笑相逢子墨家不采幽香同结佩空教零落怨年华  

月桂图　　　　　　　　　　【元】程钜夫  

本是尧蓂荚翻为月月红殷勤烦好手移向玉除东  

画玫瑰花　　　　　　　　　【明】徐　渭  

畵里看花不下楼甜香已觉入清喉无因摘向金陵去短撅长丁送茗瓯  

毛元升画蔷薇　　　　　　　【元】唐　肃  

色是昭阳第一人缕金衣薄不胜春毛生能画非延夀不得黄金也逼眞  

蔷薇　　　　　　　　　　　【明图】杨　基  

紫包红刺玉纎纎甘露収香入翠奁何处南风开满架绿阴庭院水晶帘  

宋徽宗石榴图　　　　　　　【元】王　恽  

安石赤榴自汉来千年西域武皇开冩生若论丹青妙金马门前待诏才  

石榴图　　　　　　　　　　【元】马祖常  

乘槎使者海西来移得瑚汉苑栽只待绿隂芳树合蕊珠如火一时开  

石榴画屛　　　　　　　　　【元】朱德润  

雨余鸣蜩歇众绿郁隂翳绡囊蹙红巾光焰当林丽映日萼先皱临风叶如缀秋深荐红实颗裂排皓齿秖应乘槎客天上得仙味  

题宣和画石榴　　　　　　　【明】阙　名  

金风吹绽绛纱囊零落宣和御墨香犹喜树头霜露少南枝有子殿秋光  

马逺画酴醾　　　　　　　　【明】髙　啓  

地冷画阑幽酴醾伴晩愁金盘承露重彷佛汉宫秋  

虞美人草图　　　　　　　　【明】王世贞  

才听歌声舞不休楚宫犹记旧风流相逢莫奏乌骓曲肠断秋江万古愁  

次韵杨宰凌霄花图　　　　　【宋】陈　造  

髙花笑属赋花人花自鲜明笔自神可惜人闲两清絶不教媚妩对闲身  

凌霄花题册　　　　　　　　【明】王世贞  

枝牵蔓转叶纷纷数朶蔫红学出羣盘石托根君莫笑只言身自致青云  

王伯敭所藏赵昌黄葵　　　　【宋】蘓　轼  

弱质困夏永奇姿蘓晩凉低昻黄金杯照耀初日光檀心自成晕翠叶森有芒古人冩生人妙絶谁似昌晨妆与午醉眞态含阴阳君看此花枝中有风露香  

饶世英所藏钱舜举黄蜀葵　　【元】虞　集  

花萼立清晨鹅黄向日新金杯承玉露偏醉蜀乡人  

题画黄葵　　　　　　　　　【元】袁　易  

忆昔戎葵花下饮金杯春滟绿鬟敧秪今花似金杯侧独对西风咏折枝  

黄蜀葵图　　　　　　　　　【元】程文敏  

玉杯蒸栗色那得许精神稽首黄金相天然妙色身  

白无咎黄蜀葵　　　　　　　【元】张　雨  

金铜仙人雨中立含泪恰如辞汉时倾心脉脉何所待愿见白日光陆离  

黄葵图　　　　　　　　　　【元】丁鹤年  

绿侵鸡距疎分叶黄染鹅雏淡着花暑雨凉风新入画不将秾艳竞春华  

题画葵花　　　　　　　　　【元】王　翰  

上苑余春辇路荒芳菲落尽更堪伤怜渠自是无情物犹解倾心向太阳  

题黄葵　　　　　　　　　　【元】陶宗仪  

西蜀孤芳分外清嫩黄新染越罗轻自从承却金茎露向日檀心一寸倾  

马逺画黄葵　　　　　　　　【明】髙　啓  

春晩独余芳风回带酒香美人偏爱看因似御衣裳  

墨葵　　　　　　　　　　　【明】杨　基  

晞发待朝阳黄眉映墨妆午时人捣药衣上有霜  

蜀葵画　　　　　　　　　　【明】杨　基  

洗尽胭脂学道装玉冠青帔羽衣裳蕊珠宫里秋宵永立尽瑶堦一夜霜  

黄葵花图　　　　　　　　　【明】谢承举  

秋深宽尽赭罗衣草木孤臣义不违万里君恩元自厚赤心常与日争辉  

秋葵小画　　　　　　　　　【明】顾　璘  

惨淡生绡色秋花擢露森黄匀涂粉额赤抱向阳心节序谁云暮风霜独尔禁草堂披拂处防坐寄情深  

画栀子　　　　　　　　　　【明】吴　宽  

此种为檐葡名曽载佛书瓣香凡六出却与雪花如  

栀子花题画　　　　　　　　【明】丰　坊  

金鸭香消夏日长抛书髙卧北窻凉晩来骤雨山头过栀子花开满院香  

题画栀子花　　　　　　　　【明】叶初春  

花开六出玉无瑕薝卜林中薝卜花重向画图叅此案妙香不断透窗纱  

题赵昌踯躅　　　　　　　　【宋】蘓　轼  

枫林翠壁楚江邉踯躅千层不忍看开卷便知归客路劔南樵叟为施丹  

题画薄荷扇【二首　　　　　　宋】陆　游  

薄荷花开蝶翅翻风枝露叶弄秋妍自怜不及貍奴黠烂醉篱邉不用钱  

一枝香草出幽丛双蝶飞飞戏晩风莫恨村居相识晩知名元向楚辞中  

金钱花题册　　　　　　　　【明】王世贞  

日落千缗散漫垂华清初浴太真儿请看师相城西邸应是河阳满县时  
