---
title: 第2部分
index: true
icon: editor
order: 2
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

## 御定历代题画诗类卷十五目录  

山水类  

题王立本山水图【明贝琼】  

题马文壁画【明贝琼二首】  

题苏明远画【明贝琼】  

题虞鲁瞻山水【明贝琼】  

题章东孟山水【明刘堧】  

徐子修画山水歌【明袁凯】  

题吴尚书山水图【明杨荣】  

题王侍讲山水【明杨荣】  

高道士所画山水【明李昌期】  

题王孔泰山水小景【明杜环】  

题胡宗器山水【明陈全】  

题周选部山水图【明林志】  

题林司训山水图【明林志二首】  

题沈叔用夏迪山水【明郑珞】  

题南台周老商山水【明郭厪】  

题刘廷美画【明沈恒】  

偶题李子长画【明陈宪章二首】  

题王廷直画【明陈宪章】  

题蠲上人画【明王越】  

题宣廷吉画【明徐溥】  

题姚公绶山水【明张寜】  

竹鹤老人画为徐时用题【明张寜】  

题戴武库山水图歌【明刘溥】  

刘尚质南楼题王舜耕山水图【明李东阳】  

题黄宗器秋官所藏何太守山水图【明李东阳】夏珪山水图【明刘泰】  

题饶松坡画【明罗伦】  

题姜廷宪中书小景画【明程敏政】  

题安城彭学士山水图【明程敏政】  

题致政应文贞典宝山水【明程敏政】  

题谢廷循山水【明李杰】  

题周文静山水图【明樊阜】  

为毛贞甫题孙君泽山水【明吴寛】  

栁中书山水小景次王脩撰韵【明王弼】  

题子野画【明林俊】  

为三府安公题所藏史痴翁画【明费宏二首】题刘完庵山水卷【明沈周】  

王中舍孟端山水【明莫止】  

俞汉远云山图【明祝允明】  

题王实夫画【明王守仁】  

题顾氏画【明徐问】  

题李学士画【明严嵩】  

云将军画水歌【明康海】  

叶澄杂画【明顾璘四首】  

题周成画【明顾璘二首】  

题邹黄山画【明廖道南十一首】  

赠翟石邨小画【明廖道南】  

次杨南峰题画【明徐霖】  

李潜夫画【明谢承举】  

题史大方画【明谢承举二首】  

题高孔华小画【明陈玺二首】  

题陈道复画【明文嘉】  

为王中丞元美题钱叔宝画溪山图【明张鳯翼】题王彦恭山水图【明王阜】  

题高彦美山水图【明王阜】  

题王大尹山水【明罗泰】  

题李侍御山水图【明吕渊】  

题彭工部山水【明陈良贵】  

钱太医山水图【明吴希贤】  

题小李将军画【明刘黄裳】  

题张复画【明王世贞十六首】  

题陈石亭内翰山水【明焦竑】  

题林天素画【明董其昌】  

题苏判画【明汤显祖四首】  

## 御定历代题画诗类卷十五  

山水类  

题王立本山水图　　　　　　【明】贝　琼  

我有爱山癖每欲名山去秦溪一日寄新图欹枕高堂覩云雾何年王宰留真迹青城天彭接太白金堂石室犹可识大树小树参天直千盘百折分秋毫木客时与行人遭一门通天劎阁险三峡涨雪瞿塘高小舟如鳬争入浦呕哑卧聴双鸣橹拾遗近在浣花溪却面龙湫结茅宇豺狼塞路何由通采芝亦有商山翁安得相从向絶境振衣千仞乗天风  

题马文壁画【二首　　　　　　明】贝　琼  

龙江今喜对鴈荡昔曾闻树黑深藏雨山青半出云行人知虎迹仙客问羊羣老我来何日林泉定许分小桥危跨壑破屋幸依山避地人相过朝天客未还麝眠春草外挂古松间寂寞南牕月残书亦久闲  

题苏明远画　　　　　　　　【明】贝　琼  

絶境疑无路平川不起涛天光兼水濶山势敌秋高葛令惟求药秦人自种桃云霞如有意他日待吾曹  

题虞鲁瞻山水　　　　　　　【明】贝　琼  

御史新来水石工数峰依约米南宫试添茅屋秋林下着我江南鹤髪翁  

题章东孟山水　　　　　　　【明】刘　堧  

卢家公子称三絶诗妙书精画亦工落笔多宗董北苑高情不减米南宫天低碧树春云合潮满沧洲暮雨空却忆买船同载酒城南山下醉东风  

徐子修画山水歌　　　　　　【明】袁　凯  

夏家高堂生昼寒徐卿画图墨未干深山大泽贮烟雾黒处似有龙蛇蟠襄阳小米师董源妙处不受绳墨牵顷刻万里皆自然房山尚书世称贤化为白云满晴巅李家将军极清妍畏避退缩不敢前至今海内人争传卿惟得此二家意损益往往无凝滞意思元居造化先笔力正在苍茫际前年为客写林麓百道飞泉出幽谷老夫醉来不敢眠深虑波涛卷茒屋长隄曲阪路如线远入深林时隐见水上人家不闭门门外幽花满芳甸徐卿徐卿我所慕廿载相防发垂素安得潇湘千尺水更画城东种瓜处  

题吴尚书山水图　　　　　　【明】杨　荣  

青山嵯峨半空立万叠芙蓉紫烟湿峰前昨夜春雨深绕涧飞花水流急隔屿人烟凡几家一径苍苔石磴斜溪回路细长芳草月落幽林归早鸦山深洞口行人少白云飞堕青山杪恍见沧洲树色微如闻古寺钟声杳茅屋日出鸡犬喧十里烟光连远邨依稀乍疑筼筜谷髣髴自是桃花源乃知画者通理防染天机笔锋里尚书爱此欣得之素壁高堂见山水人间美景不易寻此图直比双南金玉堂展卷慕清絶爽气萧萧风满林  

题王侍讲山水　　　　　　　【明】杨　荣  

木落霜气清秋山净如洗天空万籁寂地迥孤云起深溪湛寒緑对此清心耳安得扫苍苔横琴写流水  

高道士所画山水　　　　　　【明】李昌期  

伊谁丹青擅能事画出羣山与山似树杪如闻雪瀑泉林间疑有云门寺杖藜桥上知何人抱琴可望不可亲高师指防笑相语我昨图成殊逼真  

题王孔泰山水小景　　　　　【明】林　环  

緑树晴阴合衡茅清昼余独怜杜陵客村隖类贫居  

题胡宗器山水　　　　　　　【明】陈　全  

丹壑凌翠微上与仙源通垂萝翳云日湛露滋药丛结宇临回溪清晖映房栊永日对纹楸无乃柯山翁披图起遐想逸思谐心胷  

题周选部山水图　　　　　　【明】林　志  

披图紫薇署拄笏青山绕蓬瀛望超忽楼阁讶缥缈天镜一棹浮云屏数峰晓沧洲窅无际赤县坐来小慿虚恍天逰翫化已心了怀哉安期生汗漫扶桑表  

题林司训画山水图【二首　　　明】林　志  

紫芹池雨香白雪琴心莹石上寻片云西山得微径松门天路虚花宇金潭映落叶飞昼凉垂萝结秋暝夤縁远公社寄适陶潜咏三生了羣迷一寂喻澄镜谁云吾丧我应悟慧生定刼来淄尘踪怅阻青鞋兴披图逸思飘苍茫海空迥  

粉署见晴翠云泉记昔逰青山随短策緑水明双眸前路落花深春风岩洞幽问竒恣所适载酒纾其忧怀哉素心人情因灵境投萦回趣已涉寂历倦还休却笑荷篠徒放言惭大猷巢松如可学名遂乃身谋  

题沈叔用夏迪山水　　　　　【明】郑　珞  

镜天日落万山秋云水微茫岛屿浮欲访仙源迷旧迹满江烟月一归舟  

题南台周老商山水　　　　　【明】郭　厪  

中峰佳气碧氤氲清制萝衣慕隠君一曲鉴湖堪醉月半空盘谷可栖云悬崖古木霜前落远屿余霞岛外分我欲相从赋归去西山鸾鹤日为羣  

题刘廷美画　　　　　　　　【明】沈　恒  

十载天涯作宦防黄尘飞满紫貂裘归来不叹长涂险犹写闗山万里秋  

偶题李子长画【二首　　　　　明】陈宪章  

青山影里人家少緑树隂中石迳微偶出洞门回首望白云何处有柴扉  

谷静山深树几丛溪边白石可青笻诗中此景多相似只恐诗家是画工  

题王廷直画　　　　　　　　【明】陈宪章  

曲肱带酒眠花间有月穿松到我前人去华山今已久丹青犹画在山年  

题蠲上人画　　　　　　　　【明】王　越  

好山万仞高插空羣峰并列青芙蓉大峰突兀如盘龙小峰箕踞如蹲熊峰头杂树乱如草凌霄独立苍苍松松南小径通幽谷谷口翛翛数椽屋疎篱影射夕阳红虚牖光摇流水緑山中屋贮山中云山中云卧山中人山中之人爱明月梦想清光眠不得起来行过曲栏杆石上呼童扫残叶清风两袖吹欲飞瓦鼎时烧紫檀屑举头窃语问嫦娥尔好叮咛为侬説霜舂粉几宵残霓裳舞破何时彻夜寒语罢寂无闻但见满天秋露白露华零落天将晓转聴嫦娥声悄悄胸中别有一般情紫云恒注炉烟袅  

题宣廷吉画　　　　　　　　【明】徐　溥  

山童莫讶停车早红树白云秋色好满前风景入诗囊何必探竒访蓬岛十年不扣松下扉披图转觉情依依因之翘首南天外落日平芜孤鸟飞  

题姚公绶山水　　　　　　　【明】张　寜  

幽意写不尽万山深更深白云无出处緑树漫成林啼鸟醒人梦流泉净客心何当随钓艇防奕草堂阴  

竹鹤老人画【为徐时　　　　　明用题】张　寜  

山水蔼清妍东吴三月天雨中闻社鼔树里见炊烟诗景谁家屋闲情野渡船无人共登泛斜日下长川  

题戴武库山水图歌　　　　　【明】刘　溥  

长笑司马迁足迹半天下天下区区只九州何乃中途便回驾昆仑拔地撑九天地脉四走瓜蔓延星分碁布耸乔岳千里万里相钩连元气胚浑异南北荒服之外何茫然天山冷防黑楼雪海国瘴隔苍梧烟大江西来滙百川黄河触裂蛟龙渊长风吹涛卷高雾扶桑咫尺眉睫边周王八骏不足贵蹀躞弄影瑶池前何不驾飇轮望八极手握斗柄云中旋仙人骖紫鸾一去不复返浩荡千古怀尧舜事已远不如高卧读书楼采芳摘秀春复秋六经为山道为海稷契伊傅期同防手掖疲癃登寿域熙熙皥皥无时休况君少年饱经济直上天门朝冕旒昔人文势君可敌昔人事业君须惜吐我胸中五色竒醉倚秋云写寒碧  

刘尚质南楼题王舜耕山水图　【明】李东阳  

溪声潺湲杂林壑山势蜿蜒去还却浮云欲起未起时半在溪头与山脚入空高鸟飞欲尽背屋斜阳惨将落更无剰地与闲人纵有红尘何处着南畞老翁双鬓斑笔法颇似高房山少年豪宕老疎放往往醉墨留人间平生画癖兼山癖一见此图三叹息媿我不如楼上人日日开防秋碧  

题黄宗器秋官所藏何太守山水图  

【明】李东阳  

湿云浮空山欲动乱壑回峰互吞涌当溪独树雨冥冥青苔覆地春隂重深山白石幽人居钩帘寂寂坐看书竹桥入林野有簌草阁傍水门无车行人细路隔山脚曳杖前登后还却浦口轻舟信往还钟声远寺空寥廓此中可钓亦可耕不然且濯沧浪缨酒酣梦觉两相失此兴岂独怜丹青风流太守何侯笔三十年来已萧瑟君今爱惜须久传予亦题诗坐终日  

夏珪山水图　　　　　　　　【明】刘　泰  

夏珪丹青世无敌远近澹浓归数笔天机所到入神妙此图尤为人爱惜青山峩峩树重重高泉一派飞白虹云林烟谷互隐见羊肠细路东西通溪边丈人青似玉倚树悠然吟不足我役黄尘奔竞途劳生颇欠防山福春风几度蔷薇开旧时猿鹤休惊猜有田可耕书可读家在山中归去来  

题饶松坡画　　　　　　　　【明】罗　伦  

云移山不动客去水相随高卧南意羲皇祗自知  

题姜廷宪中书小景画　　　　【明】程敏政  

雨落山前双树邨石溪流水带沙浑野人赤脚如归鸟不怕春泥半拥门  

题安城彭学士山水图　　　　【明】程敏政  

何人结屋青山里终日开见山喜近峰错落走檐牙远岫蜿蜒插天嘴澄江一道山前过短櫂平分捩痕破船头水气漾侵衣载酒高人面山坐石泉下冲沙渚浑桑榆接地成深邨柴扉欲叩不可到或有细路通云根竹鹤老人名画手半幅生绡大于斗水分山防意无穷目送飞鸿度江口安城先生尘虑脱南望乡人楚天阙高堂永日对山歌肃肃凉风起苹末  

题致政应文贞典宝山水　　　【明】程敏政  

出门便见好溪山却为丹青一破顔想是宦途双足倦高情长在卧逰间  

题谢廷循山水　　　　　　　【明】李　杰  

峰高迟出日山气晓氤氲叶润林藏雾崖分谷吐云客衣晴亦湿瀑响远逾闻茅屋依深樾逃虚羡隠君  

题周文静山水图　　　　　　【明】樊　阜  

昔闻摩诘王右丞笔底江山夸艺精三山近出周文靖当代画史谁争名古栝潘君老文伯江山秀气流胷臆文静为作幽居图常时置向窗闲壁层峦叠嶂飞白云溪口横桥沙路分茅屋低低槿篱短竹阴髣髴鸡声闻莎草舟空系渔艇夕阳半落山回影蹇驴一老寻诗还青斾摇烟墟市静高林远墅昏蒙蒙三簇楼台仙子宫仙都雅致世间少真与武夷风景同噫嘻此景谁可得我欲移家住山侧青杉净拂双鬓尘翠竹苍松照顔色潘公笑指山之幽旧隠久抛今白头解官归去伴猿鹤嵗晩与我当绸缪  

为毛贞甫题孙君泽山水　　　【明】吴　寛  

十日一水五日石昔人画笔殚精力后来简澹亦天成披图试防孙君泽山腰飞瀑千尺长悬厓老树为山梁人间溽暑不可耐欲从二老乗新凉  

栁中书山水小景次王脩撰韵　【明】王　弼  

永嘉山色秀成堆曾忆前年访旧来何处最牵东阁梦一林松影覆春苔  

题子野画　　　　　　　　　【明】林　俊  

夜色秋同净林居意转慵庭闲一方月风防隔溪钟古树藏纡径晴流带远峰前身白云外疎防不从龙  

为三府安公题所藏史痴翁画【二首】  

【明】费　宏  

雨收云淡东风软叠叠林峦青似染翠蔼晴岚扑面来逰人选胜开春宴小小亭台载酒过深深楼观题诗徧芳树交加百鸟鸣清溪掩映千花艳谁摹此景笔颇竒无限风光归匹练使君胸次若藏春爱此寻常舒复卷画惟写意不须工境若会心非在远阳和有脚望循行寒谷吹嘘待邹衍  

万壑千崖堆玉尘老松僵立霜皮皴行人飞鸟不见影渔蓑揭揭趋江滨荒邨酒薄鱼可换径买一醉寜知贫诗人往往好画此不夸锦帐罗醲醇使君爱诗复爱画行吟坐对皆天真高堂六月苦炎热披图便觉融心神清飇拂座送凉冷寒岫照眼増嶙峋欲慿一问茅檐下或有扃门高卧人  

题刘完庵山水卷　　　　　　【明】沈　周  

青李来禽写未闲又将墨法画溪山疎云古木苍苍笔犹出龙跳虎卧间  

王中舍孟端山水　　　　　　【明】莫　止  

春山绕屋春日长野水拍岸桃花香高人归来自远戍乐土可乐矧故乡栖迟未稳征书下揽衣簪笔登玉堂登玉堂山水之趣中弗忘却染吴绫近盈咫千里江南宛如是  

俞汉远云山图　　　　　　　【明】祝允明  

洞庭之南潇湘西湿云从龙凝不飞九疑纵横不可辨二女望防重华归山河茫茫都一暝仙宫隠入层霄迥水浒浑迷行路踪云端忽露青枫顶披图亦觉乱心曲嗟尔良工意何局人间晴雨相倚伏祗在君手一翻覆  

题王实夫画　　　　　　　　【明】王守仁  

随处山泉着草衣厎须松竹掩柴扉天涯逰子何曾出画里孤帆未是归小酉诸峰开夕照虎溪春寺入烟霏他年还向辰阳望却忆题诗在翠微  

题顾氏画　　　　　　　　　【明】徐　问  

美人踪迹置何许秋色芦花共江渚碧水常浮隠者云青邱独聴孤鸿语知君画图心更幽一幅寒烟锁平楚家法莫是虎头传坐对犹能洗残暑  

题李学士画　　　　　　　　【明】严　嵩  

杏阁依青嶂萝轩俯緑畴路迷仙子宅花暗羽人丘水讶伊阔山疑鄠杜幽傍崖交杂树悬石下飞流谷晓催禽哢郊晴唤客逰谁言居玉署长此对沧洲  

云将军画水歌　　　　　　　【明】康　海  

谁将此水挂堂壁春风微动波涛鸣光明闪烁对天日浩荡不息朝东倾西阃将军妙龄客英武桓桓独心悦他日龙荒破虏时防尔风云千载色  

叶澄杂画【四首　　　　　　　明】顾　嶙  

雪积千山素行歌履迹穿腰间有樵斧猛虎莫当前钓竿青嫋嫋孤影照云汀莫遣青天上浮光动客星古琴弹古调今人谁爱闻独往山中去因声寄白云平湖泻明镜上有脩竹林把酒对山月谁同秋夜心  

题周成画【二首　　　　　　　明】顾　璘  

叠嶂寒松防碧霞一溪春水夹桃花山若见渔舟入莫问人间旧嵗华  

石壁烟霏夏气清水光人影静分明纶巾羽扇者谁子来共沙头赋濯缨  

题邹黄山画【十一首　　　　　明】廖道南  

万峰叠翠积云深碧树离离照水隂何处野翁无住着緑蓑青笠度溪林  

白石嵯峨一径斜碧梧翠竹晩交加雨晴知有山人到先遣儿童埽落花  

江上青山俯月楼飞泉渺渺抱烟流道人自是忘机者独采松花穿石邱  

云木隂森覆草堂藕花菱叶满秋塘时人不解神仙宅却道平泉李相庄  

金银楼阁海中山翠雾丹霞缥缈间一叶兰舟泛烟水春风杨栁又前湾  

海上何年种碧桃飞仙个个度虹桥不知谁是安期子双鹤飘然入九霄  

渔舟泛泛水云乡举网垂纶逐暮凉明月满江流不尽芦花萍草似三湘  

竹所何须问主人焚香独坐碧山春飞飞过鸟长空暮堪笑春明紫陌尘  

赤壁矶头弄晩舟一觞相对自浮鸥夜来谁识坡翁兴落木萧萧江水流  

万仞飞楼入暮烟风帆江上水连天仙人黄鹤何年到铁笛一声秋月悬  

山下香泉细不流垂杨嫋嫋荫溪楼山中消息春深浅怕有人来问喘牛  

赠翟石邨小画　　　　　　　【明】廖道南  

绣壁巉岩乱揷空防云深树宛垂虹幽人何事临溪石春水晴防起卧龙  

次杨南峰题画　　　　　　　【明】徐　霖  

白云载青山山气随云浮山人乐在此终不厌丹邱时爱前溪水亦或櫂扁舟问渠何所似口诵逍遥防  

李潜夫画　　　　　　　　　【明】谢承举  

银河无路泛仙槎一舸空江此是家残月照人秋睡稳不知清梦在芦花  

题史大方画【二首　　　　　　明】谢承举  

搆木连崖十里长墨书幌映湖光南风过处云生雨销得山头六月凉  

朱樯画舸系神都翠篠黄茅覆酒罏好似石头城外景隔溪歌舞莫愁湖  

题高孔华小画【和韵　　　　　明二首】陈　玺  

屋迥野云白林昏山雨过杖藜拄桥北识面青山多古木参天立闲云入戸青推篷恣吟眺夜坐斗牛横  

题陈道复画　　　　　　　　【明】文　嘉  

襄阳墨沈未曾干十里潇湘五尺寛樵斧不禁苔径滑渔蓑常傍水云寒澄澄僧眼连天碧澹澹蛾眉隔雾蟠恐为醉翁当日写平山堂上雨中观  

为王中丞元美题钱叔宝画溪山图  

【明】张鳯翼  

人言避世苦不深我道金门堪陆沈柴桑杨栁莫须有武陵桃花何处寻君今志在寻山水不必钟期緑琴里髣髴山阴道上行丹青十尺桑皮纸翰林弟子雄钱郎六十藏名犹倔强灯下讐书谢干谒花前击筑歌沧浪感君意气为君作手掘秃兔成邱壑渔梁高下引邨庄列岫参差出城郭忽焉瀑布丹崖开宛若喷射生风雷又疑南天水帘洞移来几案清氛埃长途行役谁家子策蹇冲风不能止何如老衲振锡逰雁塔龙宫坐移晷海上真人今志安对此沈吟思挂冠假使当年右军见讲堂岂独称竒观  

题王彦恭山水图　　　　　　【明】王　阜  

緑水通彭蠡青山近陆浑天机吴道子意趣李将军野寺依禅寂岩扉隔市氛竹摇三径月栁拂半岩云万顷鲸波静千峰鸟道分书声度深竹帘影卷香芸洗砚鱼初跃横琴鹤不羣何人访高隠拂石昼迎薰  

题高彦美山水图　　　　　　【明】王　阜  

青山岧嶤倚晴宇茅屋恍惚山隂墅花摇林影半潭春松撼涛声千嶂雨鹤吟短策独幽寻宝树金沙一迳深山童昼煮溪中雪老衲时聴竹下琴上方楼阁无尘隔露洗莲花满池白钟声五夜出岩扃幡影半空凝海色几度孤琴伴往还三竿红日埽松闗猿声緑树山中静鹿卧青苔石上闲达夫华胄爱山水嘉遯邱园亦如此庭前潭影清道心林下书声滴人耳呼儿埽榻迎客来白日轩几无纎埃厐眉皓首花前醉碧水青山画里开野夫亦有山隂兴江路长吟葛巾净为爱江山如此图闲防沙鸥水天永  

题王大尹山水　　　　　　　【明】罗　泰  

出洞云犹湿沿溪路转赊遥连潘令邑流水带桃花  

题李侍御山水图　　　　　　【明】吕　渊  

山色满郊原幽深隔市喧孤舟横古渡荒径掩衡门野树烟光薄溪桥曙色分依稀故园景吟对欲销魂  

题彭工部山水　　　　　　　【明】陈良贵  

江风夜防溪头雨枫叶萧萧满沙渚沙边野客送轻舟舟上离人若相语风多语急了不闻橹声咿轧谁能分回波极浦无寻处只隔中流一片云君住江南我江北长记相逢未相识忽将归兴逐飞鸿举袂欲招招不得挥毫作画者何人画中之意颇亦真向来人事几迁易碧水青山秋复春  

钱太医山水图　　　　　　　【明】吴希贤  

滟滟溪流翦翦霞夕阳浦口白鸥沙美人只在沧洲上咫尺相防隔藕花  

题小李将军画　　　　　　　【明】刘黄裳  

画中何得用金碧小李将军创其迹近来仅数仇十洲笔法虽工损气格当年传説文皇时隂山之旁陈六师连峰叠嶂出大漠金碧照面光参差马上大呌龙顔喜世间山色无如此天开图画北海间小李将军笔法是乃知将军之画有所传即如此幅何工妍琼楼翠阁空中悬緑松片片龙鳞然将军逝后八百年犹有生气飞紫烟堂中风吹山欲动耳边飞瀑鸣溅溅楼中之仙身似鹤瑚钩卷明珠箔蓬岛能移席上开云霞揽取尊前落郑生才髙类此峰相邀把酒弄山松披襟若坐翠山里海上羣仙尔定逢  

题张复画【十六首　　　　　　明】王世贞  

山滃白云天外挂红日于中得少趣翻嫌去帆疾借彼容足地寓此无穷目别岫写远青微波皱新緑树树鸭头緑溪溪鱼鳞白欲觅酒家胡云深防行迹科头长松下垂钓清波里借问渔者谁不语亦不起中天插怪石半壁界飞湍欲识溪桥路前林枫叶丹疎林带逺色危石激清籁时有远钟声窣堵在云外参差佛头山迤逦鲛人室但许日高眠何妨气萧瑟犯汉峰巉巉溅流石齿齿中有一渔舟疑是真子孤亭卓危岫下临千仞溪不识琴中理萧条空自悲怪石露山骨乔松吸云根于焉聊一憩可以清心魂着藓石逾丑欺霜树成秃写此无声诗摩娑亦不俗列岫引船头千林羃墙角防着此中佳此中人不觉一带孱顔岭苍黄晻霭间浮云忽中防界出米家山高岩如被蓑纷纷挂藤薜下有青葱树直上鬭秋色蹇衞不肯前千山尽成缟唯余数株柏不与山同老插天两乔松下有两翁语异日坐松根还能具鸡黍  

题陈石亭内翰山水　　　　　【明】焦　竑  

防桥流水树离离云满青山风满池犹忆玉堂挥彩笔乱峰残日雨来时  

题林天素画　　　　　　　　【明】董其昌  

片云占防六桥春画手全输妙与真铸得干将呈剑客梦通巫峡待词人  

题苏判画【四首　　　　　　　明】汤显祖  

云影松隂翠欲遮石梁山径有人家清辉似入天台路尽日防飞水碧花  

緑云华屋寄清真不似山阳旧七人便欲携书向孤屿水光山色坐吟身  

弄云多半水亭隂水外幽人杖屦寻独坐濠梁空翠里不应真有羡鱼心  

垂垂树雪俯山亭时有幽人出谷行独笑灞桥无酒店题诗空折野梅清  

## 御定历代题画诗类卷十六目录  

山水类  

观李固请司马弟山水图【唐杜甫三首】  

谢兴公上人寄山水簇子【唐齐已】  

画山水图答大愚【唐荆浩】  

端礼知宗宠示水石六轴戏作此诗归之【宋李纲】观僧室画山水【宋司马光】  

偶题防山楼新画山水【宋文彦博】  

和吴省副北轩画湖山之什【宋蔡襄】  

王原叔内翰宅山水图【宋梅尧臣】  

李颀秀才善画山以两轴见寄仍有诗次韵答之【宋苏轼】  

答王道济寺丞观许道寜山水图【宋黄庭坚】酬李唐臣赠山水短轴【宋晁补之】  

自画山水寄正受题其上【宋晁补之】  

题李云叟画轴兼寄江安杨简卿明府【宋范成大二首】  

夜闻择之诵师曾题画絶句遐想高致偶成小诗【宋朱子】  

谢孔遵席后堂画山水图【金刘仲尹】  

孙尚书家山水卷【元刘因三首】  

松涛轩题画为邓善之【元高克恭】  

赠翰林宅山水图【元范梈】  

题高氏所藏画图【元陈旅二首】  

题杨氏所藏画图【元陈旅】  

题郑徳和所藏山水图【元陈旅】  

寄张师防求画【元吴师道】  

题山水图送人归仙居【元吴师道】  

为僧作山水【元郭畀二首】  

题赵氏所藏画【元郯韶】  

题汪功父所藏画卷【元金履祥】  

题匡山人所藏图【元陈基】  

题画赠原道【元倪瓉】  

御制山水图歌赐长春真人刘渊然归南京【明宣宗】  

题曾郁文所藏山水小景【明刘崧】  

为临川章则常题山水图【明梁寅】  

题孙卿家小画【明高啓二首】  

题武昌魏槃所藏画【明高啓】  

题山水画寄筠州王校文【明周】  

题画赠沈臞樵先生【明沈贞】  

题陈世恭所藏山水图歌【明李晔】  

题伴读董时贡所藏山水【明管讷】  

题高理瞻所藏小景图【明陈安】  

题画送人归越中【明程本立】  

为方尚书宾题山水图【明金防孜】  

题山水赠杨熙节【明王直】  

题周参政所藏山水小景【明李昌期】  

山水小景【明陈全二首】  

小景题赠密斋先生【明陈煇】  

山水图为兵部郎中王恕题【明倪谦】  

画山水为费廷言司业题【明杨守阯】  

题山水小画寄姜知县【明陈宪章】  

题画寄徐州陆九臯【明刘溥二首】  

张侍御世用所藏山水图歌【明李东阳】  

赠曹竹西画并题【明姚绶】  

题画寄邹公履【明李至清】  

山水图为钱塘周士防作【明魏时敏】  

题山水图为刘廷信都宪作【明樊阜】  

山水图赠南雄黄驿宰【明郑瑛】  

为盛舜臣题山水长卷【明吴寛】  

为僧题画【明吴寛】  

为李贞伯题朱寅仲小画【明吴寛】  

小景为益之题【明谢廷柱】  

山水小景为孙太常题【明鲁铎】  

题画山水送人还歙【明李梦阳】  

为吴黄门公美题钱山人叔宝画【明张鳯翼】题画赠姜明府【明陈寉】  

题画赠蜀中徐阆池【明董其昌】  

题画贻毘陵张梦泽【明董其昌】  

题画赠张平仲水部【明董其昌】  

题画送原孚侄巡齐【明董其昌】  

题画似雪峤师【明李流芳】  

题画与石梦飞【明李日华】  

题画与云溪上人【明李日华】  

在课花斋画小幅山水与沈子广【明李日华】题画与曹允大【明李日华】  

题画与沈伯远【明李日华】  

题画横幅与方樵逸【明李日华】  

题画茧纸长幅与沈倩伯远【明李日华】  

## 御定历代题画诗类卷十六  

山水类  

观李固请司马弟山水图【三首　唐】杜　甫  

简易高人意匡牀竹火炉寒天留远客碧海挂新图虽对连山好贪防絶岛孤羣仙不愁思冉冉下蓬壶方丈浑连水天台总映云人间长见画老去恨空闻范蠡舟偏小王乔鹤不羣此生随万物何处出尘氛高浪垂翻屋崩崖欲压牀野桥分子细沙防绕微茫红浸瑚短青悬薜荔长浮杳并坐得僊老暂相将谢兴公上人寄山水簇子　　　【唐】齐　已  

半幅古孱顔防来心意闲何须寻鸟道即此出人间巘暮疑悬狖松深认掩闗知君远相惠免我忆归山  

画山水图答大愚　　　　　　【唐】荆　浩  

恣意纵横埽峰峦次第成笔尖寒树瘦墨澹野云轻岩石喷泉窄山根到水平襌房时一展兼称苦空情端礼知宗宠示水石六轴戏作此诗归之  

【宋】李　纲  

闽溪盘屈七百里贑水湍泻十八滩何人作此极变态使我当暑毛骨寒小山屹立奔猛里飞浪汹动巉岩间喧豗似有雷电响回薄乍疑霜雪翻枯槎石上尽坚瘦苍波喷浸尺度悭画工不复画舟檝意谓絶险无敢干岂知操舟若神者出没涛濑心甚闲﨑岖世路更巇恶返视此画平而安  

观僧室画山水　　　　　　　【宋】司马光  

画精禅室冷方暑久徘徊不尽林端雪长青石上苔心闲对岩岫目净失尘埃坐久清风至疑从翠涧来  

偶题防山楼新画山水　　　　【宋】文彦博  

尽日望西山扶笻复倚栏远观犹未足更作画图防和吴省副北轩画湖山之什　　【宋】蔡　襄  

谁于素壁写江流云树疎疎映荻洲尽日清虚全却暑一川摇落似经秋暂逢名画心犹在终向扁舟老去休只有逰鯈能自适莫怀香饵重迟留  

王原叔内翰宅山水图　　　　【宋】梅尧臣  

石苍苍连峭峰大小嶤峨云雾中老松瘦树无笔踪巧夺造化何能穷古绢脆裂再粘续气象一似高高嵩上有荆浩字特归翰林公愿换廷圭一丸墨谁言卖钱须青铜范寛到老学未足李成但得平逺工黄金白璧未为宝文人师臣无不通  

李颀秀才善画山以两轴见寄仍有诗次韵答之  

【宋】苏　轼  

平生自是个中人欲向渔舟便写真诗句对君难出手云泉劝我早抽身年来白发惊秋速长恐青山与世新从此北归休怅望囊中收得武陵春  

答王道济寺丞观许道寜山水图【宋】黄廷坚  

往逢醉许在长安蛮溪大砚磨松烟忽呼绢素翻砚水久不下笔或经年异时踏门闯白首巾冠欹斜更索酒举杯意气欲翻盆倒卧虚樽将八九醉拈枮笔墨淋浪势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能元是天机非笔力自言年少眼明时手挥八幅锦江丝赠行卷送张京兆心知李成是我师张公身逐铭旌去流落不知今主谁大梁画肆阅水墨我君盘礴忘揖客蛛丝煤尾意昏昏几年风动人家壁雨雪涔涔满寺庭四围冷落让丹青笑詶肆翁十万钱卷付骑奴市尽倾王丞来观皆失席指防如见初画日四时风物入句图信知君家有摩诘我持此图二十年眼见緑发皆华颠许生缩手入黄泉众史弄笔摩青天君家枯松出老翟风烟枯枝倚崩石蠧穿风物君爱惜不诬方将有人识  

酬李唐臣赠山水短轴【李为刑曹杜君章知赏】  

【宋】晁补之  

大山宫小山霍欲识山高观石脚大波为澜小波为沦欲知水深观水津营邱于此意独亲杜侯所与复有人不见李侯今五载苦向营邱有余态齐纨如雪吴刀裁小毫束笋缣囊开经营初似云烟合挥洒忽如风雨来苍梧泱漭天无日深岩老树洪涛入榛林闇漠猿狖寒苔藓浸淫螺蚌湿纷纷禽防江干沙有风北来吹蒹葭前洲后渚相随没行子渔人归径失李侯此笔良已竒我闻李侯家朔垂跨河而北寜有之曷不南逰观禹穴梅梁锁涩萍满皮神物变化当若斯元君画史虽天与我论絶艺无今古张颠草书要剑舞得意可无山水助他日李侯人益慕  

自画山水寄正受题其上　　　【宋】晁补之  

虎观他年青汗手白头田亩未能闲自嫌麦陇无佳思戏作南斋百里山  

题李云叟画轴兼寄江安杨简卿明府【二首  

宋】范成大  

苍烟枯木共荒寒篱落隄弯傍涨湍归路宛然归未得闲将李叟画图防  

新图来自雪边州皴石枯槎笔最遒明府能诗如此画为渠题作小营邱  

夜闻择之诵师曾题画絶句遐想高致偶成小诗  

【宋】朱　子  

一幅潇湘不易求新诗谁遣送门愁遥知水远天长外更有离骚极目秋  

谢孔遵席后堂画山水圗【后堂号　金秀隠居】刘仲尹  

家在龙沙弱水东朅来尘世笑春风都将天外蓬壶景漏作人间画手工玉腕雪回犀管细宝煤香防鳯绡空只应大地山河影常记飞鸾下月中  

孙尚书家山水卷【三首　　　　元】刘　因  

扁舟老树傍苍崖好似今秋雪岭回试问黄尘山下渡几人曾为防山来  

诸公久矣笑吾贪是处云山欲结庵只有皇卿解赀助画山须画静修龛  

画图题品代移文寄谢神州老使君欲乞龙山恐孤絶南州隆虑且平分  

松涛轩题画为邓善之　　　　【元】高克恭  

春雨欲晴时山光弄烟翠林间有高人笑语落天外  

赠翰林宅山水图　　　　　　【元】范　梈  

敏絶丹青手驱驰翰墨场力能移地轴艺直破天荒素壁清风起苍崖旭日光乔林支混沌巨石偃沧浪鹤背芙蓉影牛头薜荔香参差殊不谬奔峭亦非常仙去遗真馆人来倚钓航向知万里近不费一生忙拟乞丹沙洞长寻碧草乡松乔如可及结友更何方  

题高氏所藏画图【二首　　　　元】陈　旅  

谁家林麓近溪湾高树扶疎出石间落叶尽随溪雨去只留秋色满空山  

溪边春树緑成羣山崦朝来有白云客子闲行寻古寺石岩影与僧分  

题杨氏所藏画图　　　　　　【元】陈　旅  

山光浓淡雨初晴曲曲江清树色明若买草堂江上住大开户防云生  

题郑徳和所藏山水图　　　　【元】陈　旅  

历历清江曲重重緑树堆林喧春瀑壮云防晩山来游子还乡去小临水开更从野桥外随意步幽苔  

寄张师防求画　　　　　　　【元】吴师道  

我于山水宿好敦早年画亦窥其藩却观作者还自愧一朝弃去无留痕张君妙悟自天趣不待师授知根源宦逰往往得佳胜目力所至气已吞烟云莽苍潇湘浦树石惨澹江南邨渔梁茅屋带林薄防缀清妍难具论宛陵城中数相过杂遝缣素方填门谓予雅爱不见索岂有强求持璵璠君不见燕公一笔靳豪贵王宰不受促迫烦古来竒士多异俗所以千载名长存吾言如斯亦非激君诺已定应无谖  

题山水图送人归仙居　　　　【元】吴师道  

仙居直接天台路无数青山与云树行人已在画图中又复携图入山去  

为僧作山水【二首　　　　　　元】郭　畀  

门有方袍客图成水墨山我非求肖似汝亦爱幽闲密树难分辨高云任往还行当絶世事终老屋三间有客被方袍合爪前致辞不独爱公画仍复爱公诗诗成纵意书了此一段竒世人称三絶公胡不自知我心了不知晩嵗聊嬉嬉向来用世心转首成弃遗所嗟闻道晩倐已双鬓丝前贤去已远来哲未可期寓形宇宙间伥伥欲何之愿诲药石言再拜真吾师  

题赵氏所藏画　　　　　　　【元】郯　韶  

绣岭宫前西日晖忽惊岚气上人衣人家隔岸留残照楼阁经年掩翠微逰子不知秋已莫蹇驴直与世相违何当写我临流处黄石桥头防钓矶  

题汪功父所藏画卷　　　　　【元】金履祥  

细雨西展画筒江山杳霭几重重檐花飞动衣裳冷疑在云间第一封  

题匡山人所藏图　　　　　　【元】陈　基  

千尺飞流落半空防为烟雨尽蒙蒙草堂留在匡庐曲头白归来晻霭中  

题画赠原道　　　　　　　　【元】倪　瓉  

雪后园林梅已花西风吹起雁行斜溪山寂寂无人迹好问林逋处士家  

御制山水图歌赐长春真人刘渊然归南京  

明宣宗  

东华之东湛明景彩霞环绕蓬莱境琼芝瑶草春不穷丹光夜动黄金鼎渊然老仙崆峒客万里归来此栖息手持如意青芙蓉两脸潮红头雪白头上玉琢冠身中云绣衣朝朝飞神驭炁超汗漫直上太清朝紫微腰间腾龙双宝剑秋水光晶寒潋滟啸风呼霆作霖雨屡注仙瓢苏下土功成敛用归希夷天至道本无为眼防民患忍坐视恤人亦体天之慈旦来谢别何匆匆骑鹤迳度江之东江东龙盘虎踞五云表钟山翠接三茅峰茅家兄弟青冥上白日骖鸾定相访还来赤松子亦有安期生上朝南极寿昌星好山好水清且明西方出金桃南斗斟霞液长生有曲舞且歌年过广成千二百题曾郁文所藏山水小景　　　【明】刘　崧  

隔溪望见林间屋沙溆隂隂俯羣木溪流合处一桥孤春雨来时万山緑江南此景真可怜米家笔意谁能传却忆故庐珠浦上短篱长系钓鱼船  

为临川章则常题山水图　　　【明】梁　寅  

山拥衡庐青水含潇湘碧两厓蟠蛟树千嵗蹲虎石遥遥遡川舟泛泛骑驴客慿高者何人闲防楚云白  

题孙卿家小画【二首　　　　　明】高　啓  

高岭冒层岚疎林逗残照何处觅孙登云间聴长啸前林远杵歇别院疎钟起行人与居人同在秋云里  

题武昌魏槃所藏画　　　　　【明】高　啓  

楚山远吐参差碧虚阁开临系船石沙树凋时鄂渚秋江鸥没处湘潭夕阁中幽人坐读书书声入水惊龙鱼欲吹短笛相寻去黄鹤矶头好待予  

题山水画寄筠州王校文　　　【明】周　  

六竒秀南州五老崒西路风壤虽异区英灵总佳誉千回边海日百丈际江树苍翠春到时空蒙鸟飞处沾衣萝磴雨宿櫂花岩雾适楚偶目新瞻闽屡怀故雅澹浩然想解道晖句慰尔远暌离因之裂纨素  

题画赠沈樵先生　　　　　【明】沈　贞  

春山如黛栁如烟罨画楼台小洞天容得踏云双短屐碧桃花里访仙  

题陈世恭所藏山水图歌　　　【明】李　晔  

米公老手无人继从此乾坤少清气画师落笔颇似之素练曲折开秋意上有青山万叠之嶙峋下有白云千顷之氤氲丹枫翠柏森左右年深乃成十抱文白石坡头野亭小一叶渔舟荡清晓对岸想像忘机翁坐石苍苔谈未了我尝四载客京华每见画图成叹嗟垂老归来爱幽独欲借云根半间屋  

题伴读董时贡所藏山水　　　【明】管　讷  

公馆多清暇林泉惬所探人家如谷口风景似江南防迳荒深藓崩崖老巨楠鲸波通海去鸟道与云参江艇维晨渚岩扉掩暮岚雨田收赤黍霜圃摘黄柑未染清霜屋先寻白石庵醉来休荷锸老去愿投簪许我闲身在从渠俗虑躭偶然忘世累聊复谢林惭  

题高理瞻所藏小景图　　　　【明】陈　安  

昔年为客楚江边雨霁江南二月天杨栁画桥深浅水桃花春岸往来船新蒭白酒浮杯酽旋买青鱼出网鲜因见画图惊旧梦东风吹面鬓萧然  

题画送人归越中　　　　　　【明】程本立  

十年归梦落沧波一日飞帆渡浙河指点南山最青处故巢依旧白云多  

为方尚书宾题山水图　　　　【明】金防孜  

翠崦参差合疎林隠映开白云生野水树色掩楼台钓艇烟中去菱歌江上来山隂未可到贺监几时回  

题山水赠杨熙节　　　　　　【明】王　直  

郭纯永嘉人善画自畴昔兴来展豪素满眼绚金碧永乐年中独擅场拜官得在内作坊时时承诏恣点染九重出入生辉光洪熙改元初进位阁门使常言酒后妙入神倾倒壶觞不知醉供御之外颇自珍一笔岂肯轻与人忽持此幅来赠我令我坐忆江南春江南何处最竒胜钱塘西湖谁与并诸山远近翠若围艳杏夭桃色相映桥上行人骏马过桥邉桂楫扬清波岳王祠下乔木老林逋宅前芳草多春光如此佳可赏远道迢迢心养养朝回防画悄无言夜雨寒牕神独往山阳义士真好竒平生脱畧谁得羁昨日到京师秋风露华白访我小瀛洲暂作神仙客飘然复往不可留拂衣欲向东南逰题诗卷画赠尔去相思定倚新城楼  

题周参政所藏山水小景　　　【明】李昌期  

天壤有异境描摹付良工佳山与秀水幻置轩中邨邨陌陌皆胜处花竹园林饶雅趣过鸟疑飞却不飞行人欲去何曾去松坡竹隖叠更重雪瀑倒湿青芙蓉冈峦岛洞尽在眼樵牧耕钓俱可容九曲溪流漾清泚荒渡斜阳见舟尾石上吟翁镇日留栏前眺客经年倚我观风物似杭州树木云霞分外幽岂必西湖有竒胜展图高兴亦悠悠  

山水小景为铨曹周宋武作【二首　明】陈　全  

防帙落空翠钩帘见岚岭石径翳苔花天逼云影孤琴如有期兴入烟萝顶  

花溪过残雨青嶂多白云林亭透水木清晖长在君惟应采真者相期投鹤羣  

小景题赠密斋先生　　　　　【明】陈　煇  

长寻幽絶避嚣喧野服吟秋到鹿门几处青山连防岸数家黄叶带孤邨风潭石濑清琴响烟径苔花翳屐痕却羡渔樵林下趣白云相对欲忘言  

山水图为兵部郎中王恕题　　【明】倪　谦  

玉堂清署春风前焚香防画皆神仙画中风物得真意峰峦隠约披云烟大山如龙欲飞去小山盘盘如虎踞奔流一道破山来防作涛声满江树远邨微茫三两家古渡无人横防槎近邨茅屋防榆栁门前沃土饶桑麻别有高亭向洲渚斜日满帘水禽语沧波浩浩欲吞天蜃气昏昏欲成雨初疑匡庐山下落星湾又似洞庭湖上之君山琼宫贝阙倚霄汉无乃蓬莱方丈非人间我生惯识山中乐随意云楼与山阁故乡一别今十年石洞梅花几开落临图忽忆旧逰踪便欲沿溪上邱壑此身留滞未应归回首江天云漠漠  

画山水为费廷言司业题　　　【明】杨守阯  

一幅鵞溪绢纵横数尺寛良工先泼墨妙手旋施丹物象罗胸次天机到笔端宏开千顷泽夐出万层峦远近浓还淡高低险复安遥岑眉黛蹙列岫剑峰攅濯秀森琪树飞空下玉湍烟霞俱带润林壑自生寒几处重重屋谁家曲曲栏空青排闼入澄碧卷帘防红叶危将堕苍苔湿未干云中无犬吠潭底有龙蟠潦尽沙矶路峰回石磴盘小桥通别墅轻棹渡前滩触目皆佳景防心恣大观拟寻灵运屐犹带贡生冠翫物情休荡匡时志欲弹何当画无逸持以献金銮  

题山水小画寄姜知县　　　　【明】陈宪章  

泉声山色正邦心谁寄渔蓑渭水浔解点无中含有意世间除是画工深  

题画寄徐州陆九臯【二首　　　明】刘　溥  

别后重来未有期且慿图画寄相思秋风黄叶茅亭上犹记逢君是此时  

目极天涯酒半醒枫林斜带远山青故人家在秋云外百步洪边水绕亭  

张侍御世用所藏山水图歌　　【明】李东阳  

秋山日落川气黄树影下映寒潭苍丛篁入林豁蒙翳石角路转山东冈茅堂对山复面水高者可屐深可航闭门却埽动经月落叶委地苔覆墙岂无山客跨款段亦有孺子歌沧浪吾生早觉簪组累十年邱壑成膏肓画图髣髴见此景褰裳欲渡川无梁空堂五月熯如火使我郁塞回中肠安得盘陀一片石坐醒残醉生余凉君今持节行万里要遣霜雪清炎荒请防穷谷最深处或有隠逸藏声光扬清激浊付公等吾欲拂衣辞太仓  

赠曹竹西画并题　　　　　　【明】姚　绶  

白下追逰记昔年青山如画树如烟郭家歌舞杨家酒一度寻思一怅然  

题画寄邹公履　　　　　　　【明】李至清  

一带云山如梦里片帆别处不分明伤心只説寒塘栁泣雨啼烟送我行  

山水图为钱塘周士防作　　　【明】魏时敏  

佳气接蓬莱衡门掩緑苔山深云自合江涨浪初回帆影归渔浦滩声落钓台画图殊有兴千里共徘徊题山水图为刘廷信都宪作　　【明】樊　阜  

我家本在山中住读书惯识山中趣偶落名涂尘眼昏见山便欲还山去南阳先生官态无半醉示我云山图持向檐前再三防青山突兀云糢糊百尺飞泉落松顶颠厓倒軃晴烟影神仙楼阁牵翠霞薇帐围香昼长静人家三两溪南邨桃李成行闲对门石迳斑斑过新雨花落点破莓苔痕鸥鹭飞回映沙岛夕阳网晒渔舟小不是苕川与辋川仙都山下川原杳先生指我山之西茅屋数间依竹低茶灶藤牀旧栖隠骚人墨客多留题防图才了眼初醒人间有此真佳景由来泉石絶纎尘当与先生分管领先生大笑清风生岸帻佯狂双鬓星题诗卷图谢鸿鹄浮云防尽长空青  

山水图赠南雄黄驿宰　　　　【明】郑　瑛  

舟移青嶂夕门掩碧萝春欲问仙槎客南来第一津  

为盛舜臣题山水长卷　　　　【明】吴　寛  

城西荡双桨遥背伍胥门人家枕河住渐喜历乡邨豁然见平田农夫荷鉏去好风低嫩苗微雨洒高树苇间多放艇栁下或扳罾锦布芰荷荡沙明鸥鹭汀鱼梁接牛宫沽酒新郭市迤逦到横塘虹桥垂四趾乱山似遮路旋转自长溪水入太湖北云生光福西扣舷唱吴歌有客中流过千载怀古心悠然欲相和香径既云没琴台亦成空山头明月上仍照馆娃宫登高信徒劳望远发深喟闲展图画看旧游一何类  

为僧题画　　　　　　　　　【明】吴　寛  

秋风一骑秣陵还未得浮生半日闲画里南朝何处寺闭门黄叶满青山  

为李贞伯题朱寅仲小画　　　【明】吴　寛  

春半扁舟过太湖洞庭着雨翠糢糊惟应旧日同防者爱此朱郎水墨图  

小景为益之题　　　　　　　【明】谢廷柱  

高岸经霜叶半红菰蒲摇飏白苹风秋江一幅新图画薄暮扁舟载钓翁  

山水小景为孙太常题　　　　【明】鲁　铎  

犹记当年过郢中清溪周折碧山重闻歌白雪阳春曲深树层轩隔九峰  

题画山水送人还歙　　　　　【明】李梦阳  

黄山沙溪杳何许图之山水无乃是轩辕宫宰相里山人一出弥荆杞石林漠漠蹊径苔霜鹤夜悲猿啸哀红顔踪迹半湖海白头览画思归来溪头系一船画师本无意宛如倦逰者无复舟航事水云迤逦山云高静定方知动者劳回思少日欢娱地至今梦寐犹波涛为吴黄门公美题钱山人叔宝画【明】张鳯翼  

霅川丹青推舜举百年耳孙步厥武兴来弄笔仿松雪云白山青宛村隖石梁策马览春辉緑杨一带映朱衣御沟澄碧照清影想见仙郎入琐闱  

题画赠姜明府　　　　　　　【明】陈　寉  

暮云春树路千重雪后防山到处同夜永灯寒无过客月明江色满楼中  

题画寄蜀中徐阆池　　　　　【明】董其昌  

青天蜀道不难攀思入微茫杳霭间稍着一区扬子宅居然秀甲九州山  

题画贻毘陵张梦泽　　　　　【明】董其昌  

朱斿行部带明霞不是桃源即若邪颇忆江南梅信否随风吹向赤松家  

题画赠张平仲水部　　　　　【明】董其昌  

十月江南野色分渔庄荻浦见沙痕若为剪取吴淞水着我微茫笠泽云  

题画送原孚侄巡齐　　　　　【明】董其昌  

海岱竒逰尽荡胸虞廷胜事渺难封装头亦有家山在不必登台望九峰  

题画似雪峤师　　　　　　　【明】李流芳  

千峰顶上只通云一水人家别有村直到前山兰若路清钟落日不逢君  

题画与石梦飞　　　　　　　【明】李日华  

空亭絶壁下烟霭弄晴晖远望碧天净横江一鹤飞  

题画与云溪上人　　　　　　【明】李日华  

碎石乱堆谷口浮云遮防山腰只有防诗野客乗闲独过溪桥  

在课花斋画小幅山水与沈子广【明】李日华  

石迳逶迤山迳平松光洒落布袍轻手中拄杖抛何处满眼秋山笑独行  

题画与曹允大　　　　　　　【明】李日华  

黄石堆墙竹埽云涧流花落去纷纷读书声到樵人耳树拥峰回又不闻  

题画与沈伯远　　　　　　　【明】李日华  

沙栁横攅千万枝石根幽濑咽冰澌人烟雁影茫茫外正是江干欲雪时  

题画横幅与方樵逸　　　　　【明】李日华  

雪消春水动涵光冻栁垂条未破黄不信沧江有诗句富春山下问渔郎  

题画茧纸长幅与沈倩伯远　　【明】李日华  

四山苍翠合一亭贮空虚无事此静坐默念胷中书幽鸟忽相唤乱云落衣裾万象自起伏吾心终晏如  

## 御定历代题画诗类卷十七目录  

山水类  

次韵秦少防春江图【宋陈师道】  

春山图【宋文同】  

题柴言春景山水【宋陆防】  

草堂春暮横披【金冯璧】  

题杜莘老春融秀岭图【元王恽】  

春江小景【元程钜失】  

赵干春山曲隖图【元邓文原】  

李昭道春江图【元邓文原】  

题赵子昂为袁清容画春景仿小李【元邓文原】城南春晓图【元虞集】  

题沈君湖山春晓图诗卷【元杨载】  

李昭道春江图【元吴镇】  

赵干春林曲隖图【元吴镇】  

题春林远岫图【元黄公望】  

题春江小景图【元黄清老】  

观杜徳常尚书所藏王晋卿画春山霁景【元周作琦】  

题倪元镇春林远岫图【元郯韶四首】  

题緑野春隂图【元刘永之】  

题郭熙春山【元刘永之】  

题溪山春霁图【元华防武】  

为曹佥事画溪山春晓图因题【元倪瓉】  

李遵道溪山春晓图【元张雨】  

春山晴霭图【元张雨】  

春山岚霭图【元张雨】  

题僧巨然层岚春霁图【明汪广洋】  

春景山水【明张以寜】  

题溪山春晓图【明刘崧】  

周伯寜春晴江岫图【明苏伯衡】  

题春景山水【明贝琼】  

题溪山春晓图【明贝琼】  

春山瑞霭图【明张羽】  

题春山图【明陈汝言】  

题春景画【明解缙】  

野桥春霁图【明杨荣】  

为吏部师尚书题春景【明金防孜】  

为宋给事题春景【明金防孜】  

题王晋卿春晓图【明林环】  

题春景山水【明商辂】  

山水图春景【明商辂】  

题湖山春晓图【明李东阳】  

题春景山水【明黄仲昭】  

题春山图【明吴寛二首】  

赵大年春江图【明吴寛】  

题春景图【明谢廷柱】  

题陈从训所藏惠崇溪山春霁图卷【明王叔承】题春山卷【明陈崇德】  

赵仲穆春山晓思图【明僧来复】  

刘宗海为余作清江春雨碧嶂秋岚二图【元刘永之】  

题柴言夏景山水【宋陆防】  

题刘徳温画湖山丰夏横幅【金赵秉文四首】题长夏云林【元贡性之】  

董源夏山深远【元吴镇】  

夏景山水【明张以寜】  

题夏景画【明解缙】  

题夏景【明金防孜二首】  

题山水夏景【明贝琼】  

山水图夏景【明商辂】  

## 御定历代题画诗类卷十七  

山水类  

次韵秦少游春江图　　　　　【宋】陈师道  

翰墨功名里江山富贵人倐防霜鸟下已负百年身  

春山图　　　　　　　　　　【宋】文　同  

冈原草木秀谿谷云霞媚君笔谁所传独解吐和气  

题柴言春景山水　　　　　　【宋】陆　游  

隂隂山木合幽处着柴荆喧中有静意水车终日鸣  

草堂春暮横披　　　　　　　【金】冯　璧  

迁客倚楼家万里五陵飞鞚酒千金草堂澹与春山对幽鸟一声春已深  

题杜莘老春融秀岭图　　　　【元】王　恽  

三分春事二分空料峭寒生破晓风今日檐前天色好山岚全似卷中融  

春江小景　　　　　　　　　【元】程钜夫  

翠栁红桃春满天鸳鸯鸂鶒乱平川东风阅遍闲花草惟有人无再少年  

赵干春山曲隖图　　　　　　【元】邓文原  

春云尽敛青山出雨过千林翠犹滴桃花历乱栁芊绵两两啼莺在林隙短桥深树阿谁家楼阁重重映晓霞往来岂是避秦客理乱不闻度嵗华衡门草緑深于染回塘防滟流青靛鸡鸣犬吠各成村岩际飞泉如白练虚亭寂历倚江开图画千重入望来桃源山庄何足数此卷真足称竒哉画史当年推赵干妙笔流传人所羡吁嗟乎人去悠悠不可呼为君赋此期重见  

李昭道春江图　　　　　　　【元】邓文原  

江上乱山青束笋平沙草树望不尽大江入海来滚滚吐雨吞云杂蛟蜃中有崔嵬夐絶之高亭远出晴空寒数仞江山传舍观英雄英雄尽説孙江东自从得地双鹤翁紫髯一拂豚犬空石田睡起秋屡丰归耕应羡汉隂翁  

题赵子昂为袁清容画春景仿小李  

【元】邓文原  

王孙久别同朝侣为写晴云百叠峰挂起碧牕凝望处画中今喜故人逢  

城南春晓图　　　　　　　　【元】虞　集  

天台先生有山癖卧起无山朝不食几年骑马聴朝鸡磊磈诸峰拄胷臆陈生受意不受辞竟拈秃笔为埽之既安楼观对竒石复着梁栈横清漪防吾旧防钓吾钓隔林髣髴闻幽鸟琼台何处无桃花此是城南暮春晓夜来天子传诏呼先生直上銮坡趋盘盘回复一万里无限好山并好水如从岛上见陈生尽写归来画堂里题沈君湖山春晓图诗卷　　　【元】杨　载  

迤逦沙隄接画桥东风杨栁暗长条莺随玉笛声偏巧马受金羁气益骄舞榭歌台临道路佛宫仙馆入云霄西湖春色年年好底事诗翁叹寂寥  

李昭道春江图　　　　　　　【元】吴　镇  

晴江一望春山高日光荡漾翻银涛白云冉冉向空落长天漠漠归鸿号岸上垂杨覆瑶草征帆直指长安道蛟龙不动两耳清花落莺啼人自老鸱夷当日烟波凉风万里来天河李侯久向层冥去丹青防逸将如何宣和当日珍藏固三百余年撚指过危君不让米南宫置之武库尤加防  

赵干春林曲隖图　　　　　　【元】吴　镇  

亭下人家带远岑乔林无处不沈沈垂杨拂岸青归繁杏依邨鸟度音桥外无人寻旧侣湖边逸客防幽心江南絶胜应难纪何似图中景更深  

题春林远岫图　　　　　　　【元】黄公望  

春林远岫云林画意态萧然物外情老眼堪怜似张籍防花圃欠分明  

题春江小景图　　　　　　　【元】黄清老  

小艇无人载緑隂白鸥门外笋成林不知多少山中雨染得一江春水深  

观杜徳常尚书所藏王晋卿画春山霁景  

【元】周伯琦  

光风荡野晴旭柔翠屏螺髻烂不收纎黄娇緑迷远近翩翩好鸟如相求崖敧谷转一径幽石梁斜枕清溪流轻裘缓带何处客垂鞭妥辔情悠悠寻花问栁不计路恍然身世同浮沤颇疑青莲梦天姥白鹿腾空蹴圃又疑华阳揭句曲清泉碧石行处足熙寜驸马思超轶前身定是唐宗室豪端万象穷微茫解衣盘礴非一日尚书知画犹知人三铨品第才必真每怜防客犹青眼虚斋挂壁同娱神君不见谢家太傅心邱壑九逵轩冕秋云薄造装东还竟后时至今猿鹤皆寂寞邺中林虑插天外左辖雄文光焰倍角巾甲第良有待好对此山防此画  

题倪元镇春林远岫图【四首　　元】郯　韶  

杏花帘幙看春雨深巷无人骑马来独有倪寛能识我黄昏蹑屐到苍苔  

春色三分都有几二分已在雨声中墙东两个桃花树恨杀朝来一番风  

十日春寒早闭门风风雨雨怕黄昏小斋坐对黄金鸭寂寞沈香火自温  

春寒时节病头风惆怅年华逝水同世事总如春梦里雨声浑在杏花中  

题緑野春阴图　　　　　　　【元】刘永之  

野色连青霭春流澹碧沄蘼芜随处緑离思满南云  

题郭熙春山　　　　　　　　【元】刘永之  

紫雾春山緑树齐水流花屿乱莺啼蹇驴乌帽归来晩恰似成都濯锦谿  

题谿山春霁图　　　　　　　【元】华防武  

雨余春色浩无涯防染溪山丽物华野水碧连烟外草石林红映涧边花栁迷深渚渔人市鹤傍闲门处士家老眼不知图画里便须先占白鸥沙  

为曹佥事画溪山春晓图因题　【元】倪　瓉  

荆溪之水清涟漪溪上晴岚紫翠围连舸载书烟渚泊提壶入林春蕨肥身远云霄作幽梦手栽花竹映柴扉矶头雪影多鸥鹭也着狂夫一浣衣  

李遵道溪山春晓图　　　　　【元】张　雨  

谁写江南雨后岑清寒空阔扑云林何当载我图书去共试野航春水深  

春山晴霭图　　　　　　　　【元】张　雨  

危亭面悬瀑深隖着茅堂羣木相掩薄风披如有香避世真乐土欲往川无梁隠沦倘见招嵗暮从徜徉  

春山岚霭图　　　　　　　　【元】张　雨  

秀色云林画未干一峰天柱倚苍寒玉人只隔轻烟霭三尺图中正面防  

题僧巨然层岚春霁图　　　　【明】汪广洋  

袁一无沧海客瀛洲仙貌如秋鹤照野田手持层岚春霁图云出画师僧巨然笔踪茫昧不可识但见粉墨剥落生云烟青鞵布袜者谁子一琴一鹤相后先山中酒熟鸣夜泉碧桃流水春风前朗吟一醉三千年不知何处有此景兴来欲放西津船与君笑傲金焦巅与君笑傲金焦巅  

春景山水　　　　　　　　　【明】张以寜  

山雨瀑如雪林寒松未花遥防飞阁起知有梵王家一僧归得晩云湿满袈裟  

题溪山春晓图【赠萧　　　　　明翀】刘　崧  

土山戴石石角倾偃树杂出如旌青天微茫晓色动雨气合沓千峰晴野桥西边有邨路之子鸣鞘蹋云去重岩花发似闻香隔水莺啼不知处东南连年飞战尘如此山水何清新石田到处长荆棘岂有荷耒春耕人我昨西逰登武姥手抉云霞望仙府把酒忽逢东海生醉卧溪南紫萝雨紫萝隂隂覆岩扉十日寻幽行未归云峰流泉半空落六月飞雪霑人衣拂衣归隠知何日却对画图心若失不闻流水渡溪还时见浮云向山出怀哉桃花修竹林江海秋高烟雾深岂无耕钓在田野谁识悠悠沮溺心  

周伯寜春晴江岫图　　　　　【明】苏伯衡  

尚书襟怀絶潇洒挥毫往往凌董马平生一笔颇自珍数尺新图为君写齐山遥接吴山青碧波万顷孤帆征东风緑徧汀洲草总是岐亭离别情一向江南一江北离情浩荡嗟何极正如江上之碧波纵有并刀那剪得当时已足令心愁如今况复隔罗浮掩图却上高台望但见远海连天流暮归朝出谁与侣蜃雾蛮烟结凄楚木棉花落鹦鹉飞苦竹丛深鹧鸪语  

题春景山水　　　　　　　　【明】贝　琼  

雨前雨后花满川春风浩荡殊可怜山人日高眠不起劝酒提壶落红里  

题溪山春晓图　　　　　　　【明】贝　琼  

仙家鸡犬白云中水复山回路不通万树桃花春似海莫教重误打鱼翁  

春山瑞霭图　　　　　　　　【明】张　羽  

莺啼山雨歇前川緑正繁人家在深树鸡犬昼无喧澹澹流水意依依田父言漫鼓木兰楫往遡桃花源  

题春山图　　　　　　　　　【明】陈汝言  

春雨正霏霏春林笋蕨肥鱼惊花下艇犬吠栁间扉溪水浓如酒山云白似衣悠然玩清景虑淡已忘机  

题春景画　　　　　　　　　【明】解　缙  

春阳忽将违红芳坐未歇山深云木凋流水鸣呜咽楼观隠空青幽人息环辙望来不可亲恍然与世别  

野桥春霁图　　　　　　　　【明】杨　荣  

东风吹花新雨晴微茫山影开云屏泉声有无隔幽窦岚光远近排空青小桥横枕西溪侧过客何由分野色日华潋潋因物荣芳草萋萋为谁碧五更朝下承明庐天香满袖登逰车十年未着谢公屐似与冈峦识面初归来摩娑醉吟目不唱商顔紫芝曲何处有山如此图移近蓬莱剪浓緑  

为吏部师尚书题春景　　　　【明】金防孜  

碧户幽尽日闲落花啼鸟自间闗白云野水生春浦翠黛芙蓉对晓山  

为宋给事题春景　　　　　　【明】金防孜  

江上春山翠作堆江头春水緑如苔何人拥骑东风里谷口防花只独来  

题王晋卿春晓图　　　　　　【明】林　环  

忆昔扁舟经洞庭夜凉落月潮水平舟行数里不知远隔林隠隠闻鸡声推篷起视西山麓烟径微茫接溪曲芳草依稀谢朓邨緑树深沉子真谷须臾旭景开曈昽千山万山图画中谁家楼阁依晴翠朱门绣幕垂东风楼外园林春已遍楼中美人梦初防疎帘半卷落花深年华却逐莺声换别来烟月几经秋楚天西望空生愁玉堂此日见图画髣髴湖山曾旧逰何时拂衣赋归去孤棹还寻旧逰路雨过芳洲春水深更拟褰裳采芳杜  

题春景山水　　　　　　　　【明】商　辂  

爱此佳山水春来景更妍四郊青嶂合孤岫白云连地迥轮蹄絶峰危石磴悬小桥临曲涧远浦接平田郁郁林间寺潺潺竹下泉桑麻凝暮霭榆栁绕晴川宝殿凌千尺茅堂敞数椽僧归西岭月渔钓北溪烟倒浸沈波墖闲横古渡船楼高平见日松老不知年鸟度浮岚外鸥飞落照边吟笻芳草径酒斾杏花天隔岸闻莺语开轩待鹤旋砌苔深染黛林籁细鸣弦有路通仙境无尘远市防家山在图画触目思飘然  

山水图春景　　　　　　　　【明】商　辂  

楼阁嵯峨远岫明此中风景似蓬瀛抱琴朱遇知音客闲倚银鞍信马行  

题湖山春晓图　　　　　　　【明】李东阳  

湖船着水平无舵篷上使篙篷下坐山光四面锦屏开桥影中天彩虹卧轻鸦拂树还千点老鹤呌空时一个宴客遥将绮席随防人不惜青鞵破江南风物今余几防画题诗两无那却恐湖山画不如他年自买扁舟过  

题春景山水　　　　　　　　【明】黄仲昭  

春意入遥山渐觉烧痕緑驱犊向东臯一犂雨初足田园乐事多吾将返吾毂  

题春山图　　　　　　　　　【明】吴　寛  

云中叠嶂翠糢糊深树茅堂隠若无莫向昔人论画品开牕聊对谢公图  

春山图　　　　　　　　　　【明】吴　寛  

平野春雨过危峰殊秀发玉女洗头罢端如盘鬓发高人携笻行似畏溪桥滑结伴是何时松林闲采蕨  

赵大年春江图　　　　　　　【明】吴　寛  

密林蔽日青蒙茸两岸都归烟雾中分明罨画溪头景只欠垂纶一钓翁钓翁莫放扁舟去沙上鸳鸯方好睡落尽桃花人不知夜来细雨春流腻  

题春景画　　　　　　　　　【明】谢廷柱  

尽收春色此庭中饮具吟瓢未放空杨栁渡头寒食雨杏花村里酒旗风瀑流半卷晴崖白仙观都涵夕照红坐见樵归山下路推篷对画一渔翁  

题陈从训所藏惠崇溪山春霁图卷  

【明】王叔承  

惠崇一诗僧宋首柴周尾丹青入襌观别自通理能于尺素间防染千山水昨登金焦兴不孤陈郎示我溪山图画家精工多近俗写意得神形不足此僧妙趣种种兼不满三尺吴兴缣鍼头毫末密相接有如蟭螟寄蚊睫或言工胜赵大年又云妙超展子防只须三日坐其下一花一草生意全乃知陈郎挥洒信有本耻与当今画家混我歌长句君莫嗤惠崇惠崇郎所师  

题春山卷　　　　　　　　　【明】陈崇徳  

高人僻爱春山好一段幽怀尽向开清气都收诗卷里风光总付酒杯来繁花乱吐红交白啼鸟惊飞去复回却笑纷纷名利客白头犹自走尘埃  

赵仲穆春山晓思图　　　　　【明】僧来复  

树色苍凉晓欲迷石门初入鹧鸪啼桃花不隔秦人路流出红云水涨溪  

刘宗海为余作清江春雨碧嶂秋岚二图【赋此赠之  

元】刘永之  

刘君早年善山水得意往往图樵渔西昌城西一相见忽然赠我双画图图中似是清江曲春雨苍茫汀树緑烟中髣髴辨飞帆水际依微见茅屋渔郎系船江石上一夜矶头水新长孤邨日暮烟火微渡口归人暝犹往碧嶂层峦翠转竒岚光秀色含朝晖风林落叶洒青壁云壑流泉生翠微我昔结庐此山里每爱秋岚净如洗经年奔走厌风尘偶防新图心独喜慿君添我小纶巾明当归埽山中云他日君来一相访松根为子开柴门  

题柴言夏景山水　　　　　　【宋】陆　防  

悬水三十仞疾雷闻数里正暑澟生秋倚杖者谁子题刘徳温画湖山丰夏横幅【四首　金】赵秉文  

闻道神仙郭恕先曾将清夜写湖山而今宝墨归天上时许刘郎见一斑  

湖山清夏不应丰一迳林隂水石中六月凉生清篛底钓鱼船上一丝风  

风来山脚水沦涟林影参差舞镜天袖里长安遮日手緑隂多处弄潺湲  

远处微茫近处浓岸容林意两溶溶夏山如醉无人画更倩刘郎作几峰  

题长夏云林　　　　　　　　【元】贡性之  

雨过溪流交响树凉暑气潜消不是谢公别墅定应杜老西郊  

董源夏山深远　　　　　　　【元】吴　镇  

北苑时翻砚池墨叠起烟云隠霹雳短缣尺楮信手挥若有蛟龙在昏黑南唐画院称圣工好事珍藏裹数重崇山突兀常疑雨碧树萧森迥御风鸟啼花落不知处渔唱樵歌遐迩度展舒不尽古今情未容肉眼轻将赋  

夏景山水　　　　　　　　　【明】张以寜  

崖防石林合风高云叶飘人归雨脚外高阁望中遥应是天台路幽期在石桥  

题夏景画　　　　　　　　　【明】解　缙  

夏云敛虚壑轻飇防林坰袒裼坐幽宇曾无尘事撄硙泉响非聒聊且陶凡情物态已俱逸樵路无商声  

题夏景　　　　　　　　　　【明】金防孜  

水满西湖长芰荷白鸥泛泛浴轻波屋头杨栁深深碧门外青山苒苒多  

夏景　　　　　　　　　　　【明】金防孜  

青山几叠防云屏緑树风凉鸟自鸣最是幽人无一事卷帘独坐防黄庭  

题山水夏景　　　　　　　　【明】贝　琼  

青林五月不知暑玉女晒衣中夜雨客至清谈酒更添白杨梅熟荐吴盐  

山水图夏景　　　　　　　　【明】商　辂  

十里芳塘景最幽藕花香里水光浮望来不识人间暑羽扇纶巾乐自由  

## 御定历代题画诗类卷十八目录  

山水类  

题黄居寀秋山图【唐徐光溥】  

次韵和邓慎思谢刘明复画道林秋景【宋孔武仲二首】书李世南所画秋景【宋苏轼二首】  

次韵秦少防秋野图【宋陈师道】  

秋山图【宋文同】  

晩秋烟波图【宋文同】  

题童寿卿秋山图【宋王炎】  

题柴言秋景山水【宋陆防】  

秋景【宋陆防】  

题范寛秋山小景【金刘迎】  

江天秋晩图【金王缯】  

秋江待渡横披【元元好问】  

巨然秋山【元元好问】  

宋高宗题李唐秋江图【元刘因】  

题秋塘图【元陈深】  

乔达之画江山秋晩图【元程钜夫三首】  

题祁提防秋山图【元程钜夫】  

秋山图【元袁桷】  

子昂秋山图【元虞集】  

题秋山图【元虞集】  

题巨然秋山【元杨载】  

题秋山图【元范梈】  

题周曾秋塘图卷【元李泂二首】  

赵千里秋景【元呉镇】  

赵子昂秋景【元吴镇】  

范寛江山秋霁【元吴镇】  

李昭道秋山无尽图【元吴镇】  

李成江邨秋晩【元吴镇】  

临李思训员峤秋云图【元黄公望】  

题江乡秋晩图【元萨都拉】  

题秋山图【元宋本先】  

题秋日江邨图【元刘诜】  

江山秋色图【元吴师道】  

秋山图【元王冕】  

题秋山图【元郭翼】  

题秋山图【元马臻】  

题秋江图【元舒逊】  

题周曾秋塘图【元张珪】  

题李唐秋山图【元郑东】  

题许道寜溪山秋晩图【元张天英】  

米元晖江山秋晩图【元僧大沂】  

访弟长沙霍元瞻雪夜为作秋山图【明詹同】秋景山水【明张以寜】  

题秋江小景【明刘崧】  

题华阳彭明所画秋山图【明刘崧】  

题山水秋景【明贝琼】  

题宋周曾秋塘图【明杨基】  

题赵仲穆秋山图【明钱宰】  

题马文璧秋山图【明鲁渊】  

秋景小幅【明王行】  

题画秋景【明高棅】  

题秋景画【明解缙】  

为侍讲时彦题秋意图【明金防孜】  

为吏部师尚书题秋景【明金防孜】  

秋景【明金防孜】  

山水图秋景【明商辂】  

山水秋景【明刘珝】  

秋景图【明苏平】  

仿王叔明笔意作溪山秋晩卷辄题絶句【明高道素】题野塘秋景【明戈镐】  

上人蓄秋山图【明僧大圭】  

## 御定历代题画诗类卷十八  

山水类  

题黄居寀秋山图【黄休复益州名画纪云居寀字伯鸾筌少子也画艺敏赡不让于父蜀之四主崇奢居寀父子入内供奉迨四十年宫殿苑囿池亭墙壁屏帏图画不可纪录授翰林待诏将仕郎试太子议郎赐金鱼袋淮南通好之日居寀与父同手画四时花雀图青城山图峩眉山图春山图秋山图用答国信使命将发秋山全未及画蜀王令取在库秋山图入角居寀与父奉命别画径月方毕工更愈于前者光溥进秋山图歌以纪之  

唐】徐光溥  

天与黄筌艺竒絶笔精回感重瞳悦运思潜通造化工挥毫定得神明诀秋来奉诏写秋山写在轻绡数幅间高低向背无遗势重峦叠嶂何孱颜目想心存妙尤极研巧覈能状不得珍禽异兽皆自驯竒花怪木非因植﨑岖石磴絶防踪薄雾冥冥藏半峰娑罗掩映迷仙洞薜荔累垂缴古松月槛参浮桥僧老坐搘笻屈原江上婵娟竹陶潜篱下芳菲菊良宵祗恐鹧鸪啼晴波但见  

鸳鸯浴暮烟羃羃锁邨隖一叶扁舟横野渡防防白苹欲起风黯黯红蕉犹带雨曲沼芙蓉香馥郁长汀芦荻花扑蔌雁过孤峰贴远青鹿傍小溪饮残緑秋山秀兮秋江静江光山色相辉映雪迸飞泉溅钓矶云分落叶拥樵径张璪松石徒称竒边鸾花鸟何足窥白旻鹰逞凌风势薛稷鹤夸警露姿方原画山空巉岩峭壁枯槎人见嫌孙位画水多汹涌惊湍怒涛人见恐若教对此定妍媸必定伏膺怀愧悚再三展向冕旒侧便是移山回磵力大李小李灭声华献之恺之无顔色髣髴垂纶渭水滨吾皇覩之思良臣依稀荷锸傅岩野吾皇覩之求贤者从兹仄席复悬旌宵衣旰食安天下才当老人星应愿与南山俱献寿微臣稽首贡长歌丹青景化同天和  

次韵和邓慎思谢刘明复画道林秋景【二首  

宋】孔武仲  

铃斋清话未更端一扫禅林景趣完缥缈已新殿塔萦纡仍引外峰峦冷风有意生空濶密雪无声下广寒平昔所逰今在眼凄凉疑是梦中防  

以时傅画虽不费要秋得冬如未完恍疑霰雪满天地惨若暮气迷峰峦夜堂高张醉魂醒暑馆偶窥吟魄寒笔端【原本阙】与造化会莫作人间毫素防  

书李世南所画秋景【二首　　　宋】苏　轼  

野水参差落涨痕疎林敧倒出霜根扁舟一櫂归何处家在江南黄叶村  

人间斤斧日创夷谁见龙蛇百尺姿不是溪山曾独往何人解作挂猿枝  

次韵秦少防秋野图　　　　　【宋】陈师道  

江清风偃木霜落雁横空若个丹青里犹须着此翁  

秋山图　　　　　　　　　　【宋】文　同  

孤峰露苍骨疎木耸坚榦高堂挂虚壁爽气来不防  

晩秋烟波图　　　　　　　　【宋】文　同  

直于一丈素写尽千里景云山杳杳已成秋烟水漻漻方入瞑君应无心得此画我岂有言能尔咏  

题童寿卿秋山图　　　　　　【宋】王　炎  

我本山中人筑室依涧冈世故驱我来缁尘满衣裳见此山中景我思更深长老树何离离瘦石何苍苍借问此何时天寒雁南翔西风有摇落兰桂含幽芳  

题柴言秋景山水　　　　　　【宋】陆　防  

高秋风雨天幽居诗酒地君防此气象其可折简致  

秋景　　　　　　　　　　　【宋】陆　防  

秋山瘦嶙峋秋水渺无津如何草亭上却欠倚阑人  

题范寛秋山小景　　　　　　【金】刘　迎  

山高最难图意足不在大尺楮渺千里长江浸横翠人家杂烟树惝怳徒意会茍或森三尺便若俗子对此画格律严兴寄独超迈洗眼映牕明妙处乃不昧流泉见原委着屋分向背推车度危桥指路向闗隘轻舟最渺茫浦屿如有待山棱瘦露骨汀洲横若带木叶黄欲脱秋容俨然在霜余无片云历历数沙界搜寻目力疲欲赋无可奈近山才四寸万象纷纳芥欲识无穷意耸翠更天外  

江天秋晩图　　　　　　　　【金】王　绘  

万顷波间蹋浪儿潇湘秋晩趁归时四山红叶风声健防入侬家欸乃词  

秋江待渡横披　　　　　　　【元】元好问  

物外琴尊合往还争教俗驾防溪山画师果识闲中趣只作横舟落照间  

巨然秋山【为邓州　　　　　　元相公赋】元好问  

笔端防戏三昧物外平生往还为问阿师何在白云依旧青山  

宋高宗题李唐秋江图　　　　【元】刘　因  

秋江吞天云拍水涛借西风挟不起防云分雨入江邨回首龙沙几千里澹庵老笔摇江声髣髴阿师惨淡情千秋万古青山恨不见归舟一叶横  

题秋塘图　　　　　　　　　【元】陈　深  

水落秋菰老夕寒烟树微絶怜双白鹭飞去似知几乔达之画江山秋晩图【三首　　元】程钜夫  

遮日西来正暮秋买鱼沽酒醉船头如今见画浑疑梦知是南湖第几洲  

千山木落雁飞初樵屋渔梁路有无京国贵人真巨力尽移生计入新图  

别来事事可名家独我空添两鬓华天际有山归未得远峰休着淡云遮  

题祁提点秋山图　　　　　　【元】程钜夫  

仙人缩地古今同何处移来水外峰我与白鸥曾有约可怜相见画图中  

秋山图　　　　　　　　　　【元】袁　桷  

蔟蔟麻姑十二防倚空摇落总尘寰卧逰京洛谁消得一榻松风响佩环  

子昂秋山图　　　　　　　　【元】虞　集  

翁昔少年初画山丹枫黄竹杂潺湲直疑积雨得深润不假浮云相往还世外空青秋一色牕中远黛晓千鬟瀛洲鸡犬同人境尚想翁归向此间  

题秋山图　　　　　　　　　【元】虞　集  

峰迥留深隠天清袭素袍栖身防人迹防目送鸿毛树挂栖厓鸷藤悬饮子猱龙眠石涧冷虎撼树根牢木客吟时共山樵奕处遭浮云过水尽孤月挟霜高羽使来三岛胎仙舞九臯左招玉斧饮右揽赤松遨空色收寥廓虚声起绎骚弹琴遗古防载酒棹轻舠遂向图中见谁能世外逃乗槎几月至一泛九秋涛  

题巨然秋山　　　　　　　　【元】杨　载  

山色嵯峨树老苍笔端描邈辨毫芒从来名下无虚士可与荆闗作雁行  

题秋山图　　　　　　　　　【元】范　梈  

我爱秋景好自縁秋气清江空石露骨木落风无声偶向画中见犹如云外行秪疑豺与虎无地得纵横  

题周曾秋塘图卷【二首　　　　元】李　泂  

家在东南云锦乡心魂元是水花香哦诗想入秋塘境鸳鹭惊飞一夕忙  

鲛人初息露香机花覆龙梭鸟自飞莫向西湖问烟水夜凉风露湿荷衣  

赵千里秋景　　　　　　　　【元】吴　镇  

秋光萧瑟满林霜篱菊英英桂子黄最是西堂风月好不妨逰衍乐清狂  

赵子昂秋景　　　　　　　【元】吴　镇  

远山斜日紫烟霏一櫂鸱夷竟不归萧瑟秋风虚阁表诗翁吟罢欲添衣  

范寛江山秋霁　　　　　　　【元】吴　镇  

沧江遥带碧云流紫翠凝峦万叠秋阁倚蛟宫飞雨湿人依鸟道动离愁帆归极浦苍山合木落千林暮霭浮岂是笔端分造化无穷岩壑一缣收  

李昭道秋山无尽图　　　　　【元】吴　镇  

竒峰倒映青冥立絶壑高悬白雾开万里无云见秋末千林有雨向春回  

李成江邨秋晩　　　　　　　【元】吴　镇  

咸熙画图无与共传世希微爱者众二李之后已寥寥宣和当日尤珍重新图一旦落人间神宫寂寞何时还经营意匠出尘表上下五百谁能攀水回中有渔舟泊山顶崇台招白鹤篱根浮出水潺潺万竹琳琅奏天乐霜飞木落一天秋栖禽向晩声啾啾栁溪错认渊明宅过桥岂是王俦景色萧条如太古路僻邨深贮烟雾分明再见辋川人芜词何敢轻为附清容自是鉴赏家持将却向天之涯几回试展未能去落尽庭前无数花  

临李思训员峤秋云图　　　　【元】黄公望  

蓬山半为白云遮琼树都成绮树花闻説至人求道远丹砂原不在天涯  

题江乡秋晩图　　　　　　　【元】萨都拉  

沙头潮下秋水枯云山落日云糢糊草堂远近路长驱萧萧行李行人孤蹇驴度桥归思急村南村北天秋色何者相呼鸡犬声山前山后烟树立江风水面吹残莎打鱼小艇如飞梭何人荡桨立船尾钓者船头腰半驼小李将军不可作粉壁流传愁剥落石门守者尤好竒拄杖敲门索新跋京口緑发参军郎见君此画心即降携家便欲上船去买鱼煮酒扬子江  

题秋山图　　　　　　　　　【元】宋本先  

南逰雁荡北居庸历历青山在眼中今日不胜惆怅处马头黄叶又秋风  

题秋日江邨图　　　　　　　【元】刘　诜  

黄叶秋风趁蹇驴平洲远岭雁相呼野舟尽日闲无用只与人间作画图  

江山秋色图　　　　　　　　【元】吴师道  

江南何处景一幅淡含晖草木半黄落楼台深翠微桥连秋水渡船与暮云归我亦渔樵客怅然思拂衣  

秋山图　　　　　　　　　　【元】王　冕  

前年放船九江口秋风猎猎吹蒲栁买鱼沽酒待月明不知江上青山走三更吹笛欲唤人漙漙白露侵衣巾故乡遥遥书防絶空见过雁如飞云去年却下七里滩秋水满江秋月寒子陵先生钓鱼处荒台直起青云端先生不受汉廷官自与山水相盘桓至今高节敦防顽清风凛凛谁能攀泊舟登岸行复止小径分岐通草市石林掩映树青红正与今年画相似茅庐半住林木里白狗黄鸡小如蚁翁媪无言童穉闲可是太平风俗美清谿水落鱼蟹新东隣酿熟呼西隣相牵相把意思真亲密不异朱陈民李端笔力乃巧妙写我旧日经行到岂是老梦水墨不觉掀髯发长啸殷家大楼沧江头留我十日风雨秋触景感动客邸愁便欲卜筑山之幽防桥流水无人处添种梅花三百树直待雪晴冰满路骑驴相逐寻诗去  

题秋山图　　　　　　　　　【元】郭　翼  

山上浮云天几重秋高华防玉芙蓉好携谢朓惊人语醉里来登落雁峰  

题秋山图　　　　　　　　　【元】马　臻  

江山万里旧曾逰闲里收将水墨秋记得双帆投别浦老来忘却是何州  

题秋江图【为黄友　　　　　　元仁赋】舒　逊  

老树槎枒石巃嵸隔岸人家紫烟重长江苍茫日夜浮天堑西来云影动驾风上水谁家船片帆高飏孤云边林下伊谁褦襶子抱琴应访草堂仙毫端远势莫与比巴陵洞庭秋色里莫是当年顾虎头写出沧洲千万里  

题周曽秋塘图　　　　　　　【元】张　珪  

荷枯苇折澹秋塘岸侧芙蓉镜里妆水宿云飞禽共乐不须别处觅潇湘  

题李唐秋山图　　　　　　　【元】郑　东  

万壑霜飞木叶丹石桥流水暮生寒却疑二月天台里一路桃花照马鞍  

题许道寜溪山秋晩图　　　　【元】张天英  

江山黄落楚云寒野老岩栖一隖寛卖药长安不求识如何飞墨下云端  

米元晖江山秋晩图　　　　　【元】僧大沂  

红树宜秋晩澄江媚落晖扁舟如唤我莫待白头归  

访弟长沙霍元瞻雪夜为作秋山图  

【明】詹　同  

我爱霍元瞻清标如玉雪苍松立石厓白鹤鸣海月瘦马冲寒冰在须日暮去访元瞻居高堂中夜烧长烛为我写出秋山图墨池水冻笔如槊使我见之喜且愕云气忽从衡岳来雨声似向潇湘落二客兰舟泊远沙一个茅亭在阴壑感君厚意不可量我欲酬尔明珠珰贾傅祠前相别去挂在鹄山青草堂  

秋景山水　　　　　　　　　【明】张以寜  

秋巘白云晩霜林红树多野桥山郭外行子暮来过为问小摇落江南今若何  

题秋江小景　　　　　　　　【明】刘　崧  

秋水无波净落晖江沙云树转依微望中一片潇湘意无数征帆逐雁飞  

题华阳彭明所画秋山图　　【明】刘　崧  

我不识华阳彭炼师见画云山想句曲数峰暝色入遥浦六月泉声动虚谷紫霞栖观当落日似有幡幢出林木海边鼇首带云红天际蛾眉拂秋緑昔闻天台雁荡相钩连云气来往驾飞仙防桥溪涧路如棘嗟尔策蹇归何年秋风湖曲波如烟我思东泛吴江船买鱼沽酒緑荷渚吹笛夜下松门前便寻炼师觅鹤却访华阳窥洞天  

题山水秋景　　　　　　　　【明】贝　琼  

田家酒熟当早归天气渐凉催授衣一夜西风破霜蕊芳菲不共芙蓉死  

题宋周曾秋塘图　　　　　　【明】杨　基  

陂塘九月菰蒲老菱叶无多荷叶少无数飞来白鹭明一羣逰去青鳬小寒云弄影忽成霞雁带斜行下浅沙晩色不随流水去秋光都在拒霜华当时内殿春风细紫衣传教词臣醉鲍谢文章沈宋才诗成曲尽秋塘意塘水秋来景渐疎低烟斜日照平芜鸳鸯去尽芙蓉死空向人间防画图  

题赵仲穆秋山图　　　　　　【明】钱　宰  

人家水槛接山好在江南山水邦两岸云林皆落日一天鳬雁共秋江屋头数遍青峦九松下吟成白石双野服何人正萧防泊船归醉酒盈缸  

题马文璧秋山图【为卢仲　　　明章赋】鲁　渊  

野馆空山里林泉象外幽淡云初霁雨红叶早惊秋路转山藏屋桥危岸倚舟直疑人境异便欲问丹邱  

秋景小幅　　　　　　　　　【明】王　行  

烟碧带霜红秋深处处同晩晴山更好诗在野航中  

题画秋景　　　　　　　　　【明】高　棅  

疎林远岫带烟霏积水长天合翠微何处寒声随落叶一行新雁向南飞  

题秋景画　　　　　　　　　【明】解　缙  

秋山风露寒林莽忽摧落山家乐余暇逍遥在虚壑白云澹无心红树相罗络此景良已佳何用翔寥廓  

为侍讲时彦题秋意图　　　　【明】金防孜  

长天带远景絶岛含秋意桥响客时过竹深门独闭苍烟迥萧瑟落日生迢递回首大江西故山何处是  

为吏部师尚书题秋景　　　　【明】金防孜  

天际凉风瀑布流遥峰积翠雨初收板桥人渡疎林晩野寺蝉鸣落叶秋  

秋景　　　　　　　　　　　【明】金防孜  

凉云雁叫荻花秋两岸青山带浅流向晩月明天似水吹箫独上木兰舟  

山水图秋景　　　　　　　　【明】商　辂  

青山远近白云重谁识当年把钓翁千载严陵滩上路令人犹自忆高风  

山水秋景　　　　　　　　　【明】刘　珝  

银河倒挂青山顶苍虬偃卧芙蓉冷烟峦深处起楼台双双人在蓬莱境我观斯人非避秦韬辉伏耀全天真盍簪爱话无生事恐教名利萦兹身霜叶林边秋色映桂花香里行厨净弹琴惟取古为音漉酒还将清比圣逍遥此乐人间稀洁已由来世所讥只今四海皆乐土不羡羊裘钓石矶  

秋景图　　　　　　　　　　【明】苏　平  

双溪雨过夕流清万顷烟波入望平两岸碧峰凝暮色一庭黄叶堕秋声西风远浦征帆小落日青山去鸟明寄语读书林下客莫因高卧谢时名  

仿王叔明笔意作溪山秋晩卷辄题絶句  

【明】高道素  

洞庭风欲暮潇湘云正秋渔竿随意好归兴满汀洲  

题野塘秋景　　　　　　　　【明】戈　镐  

芙蓉秋色满银塘白鹭双飞下晩凉记得采莲防越女醉骑骄马映垂杨  

上人蓄秋山图　　　　　　【明】僧大圭  

万峰霜晴翠如洗峰底行云度流水西北高楼爽气边江南落木秋声里蒹葭潮长鱼在梁白鸥飞尽天茫茫松根丈人读书处时有疎钟来上方仙槎影没银汉远木末芙蓉为谁剪何处凉风送客船归来似是东曹掾东曹颇笑未识机挂帆直待鲈鱼肥山川摇落已如此不信草露沾人衣平生画手不可遇坐阅新图得真趣题诗寄与沃洲僧吾亦买山从此去  

## 御定历代题画诗类卷十九目录  

山水类  

题高尚书秋山暮霭图【元邓文原】  

顾恺之秋江晴霭图【元邓文原二首】  

王维秋林晩岫图【元邓文原】  

题张繇所画霜林云岫图【元邓文原】  

题危太朴所藏荥阳郑防画秋峦横霭图【元邓文原二首】  

顾恺之秋江晴嶂图【元黄公望】  

李咸熙秋岚凝翠图【元黄公望】  

题闗仝层峦秋霭图【元黄公望】  

王维秋林晩岫图【元黄公望二首】  

李咸熙山市霜枫图【元黄公望】  

赵大年秋邨暮霭【元吴镇】  

李咸熙秋岚凝翠【元吴镇】  

闗仝秋山凝翠【元吴镇】  

顾恺之秋江晴嶂【元吴镇】  

右丞秋林晩岫【元吴镇】  

张僧繇霜林云岫【元吴镇】  

秋江晩景图【元刘秉忠】  

题高尚书秋山暮霭图【元郭畀】  

闗山秋霁图【元王恽二首】  

江亭秋霁图【元舒逊】  

题秋山晩眺图【元吴澄】  

题高尚书秋山暮霭图【元沈右】  

秋山暮霭图【元柯九思】  

写秋林远岫图【元倪瓉】  

云峰秋霁图【明蓝仁】  

秋山曙色图【明陶安】  

湖山秋霁图【明郑亮】  

一片秋意【明杨荣】  

题秋林泉石图【明王裒】  

秋江晩眺图十三韵【明陈政】  

江山秋暮图【明苏平】  

为唐池南题秋江远眺图【明杨慎】  

层峦秋景【明张寜】  

题方壶苍山秋意图【明吕复】  

题赵干烟霭秋涉图【明王世贞】  

题兰湖秋色图【明王世贞】  

秋水系舟图【元张庸】  

秋水系舟图【明廖道南】  

题红叶扇头【元王恽三首】  

题红树秋色【明董其昌】  

赋得千山红树图【明杨慎】  

## 御定历代题画诗类卷十九  

山水类  

题高尚书秋山暮霭图　　　　【元】邓文原  

傍溪草舍隔林中望际云山翠几重长忆雨余闲信马轻鞭遥指两三峰  

顾恺之秋江晴霭图【二首　　　元有序】邓文原  

太朴危君所藏恺之妙卷诚希世物也出示索书不胜叹羡为书短句以志喜云  

晋室风裁推虎头山川灵气属君收指端幻出千重秀并作江南一段秋  

静日携笻溪水头何如风景障图收与君相对坐不语秪领千林万壑秋  

王维秋林晩岫图　　　　　　【元】邓文原  

千峰凝翠宛神州中有仙翁寤寐逰林麓渐防红叶暮风烟俄入野塘秋摇摇小艇寻谿转寂寂双扉向晩投  

我欲探幽未能去画中真境许谁俦  

题张繇所画霜林云岫图　　　【元】邓文原  

惭余生也晩未能识君顔宿秉川岳气时发胸臆山涧壑自回互溪林若萦环云光映天色秋叶舒锦斑室中有扬子向晩啓闗何如尘外虑日夕相与还悠悠个中意未许落人寰  

题危太朴所藏荥阳郑防画秋峦横霭图【二首  

元】邓文原  

金风瑟瑟入空山邨落人家叶尽斑羡杀个中竒絶处一天烟霭有无间  

郑君胸次有江山应识区区只一斑山色空蒙斜日里郁林遥指碧云间  

顾恺之秋江晴嶂图【有序　　　元】黄公望  

顾长康天才驰誉在当时为谢安石知名其寓意于画离尘絶俗开百代绘事之宗至于痴亦由资禀之高好竒躭僻不欲与世同故人有三絶之称此卷墨法入神傅采入妙莫得知其所以始而亦莫得知其所终变幻百出诚可谓圣于画矣岂学知勉行者所得髣髴其一二哉一日太朴出示惊赏不已然亦不敢久羁敬书于后以复  

三絶如君少斯图更擅塲设施无斧凿防染自微茫山碧林光净江清秋气凉怜余瞻对久疑入白云乡  

李咸熙秋岚凝翠图　　　　　【元】黄公望  

山林之乐幽且闲何人卜居云半间江亭夐立苍树杪招提高出碧溪湾循溪隠隠穿细路防岸疎疎起烟雾微茫万顷白鸥天雁陈鳬羣落无数樵歌初防渔唱幽桥边野老防杖留春山万叠西日下渺渺一片江南秋我昔荆溪问清隠溪上分明如此景别来时或狂梦思忽见此图心为醒李侯少年擅丹青晩嵗笔意含英灵兴来漫写秋山景妙入毫末穷杳冥无声诗与有声画侯能兼之夺造化临牕防笔试题之老眼糢糊忘高下题闗仝层峦秋霭图【有序　　　元】黄公望  

闗仝此卷虽祖洪谷子而间以王摩诘笔法融液秀润正其中嵗精进之作也人谓有出蓝之美讵不信夫  

羣峰矗矗暮云连萝磴逶迤鸟道悬落叶深深门半掩疎花历历客犹眠岩端飞瀑为青雨江上归舟碧烟应识个中竒絶处昔年洪谷属君传  

王维秋林晩岫图【二首　　　　元冇序】黄公望  

王右丞生平画卷所称最者唯辋川雪溪捕鱼等图耳吾意以为絶响不谓太朴于中州友人家又得此卷而用笔之妙布置之神殆尤过焉固知右丞胷中伎俩未易测识而千竒万变时露于指腕间无穷播弄岂非千载一人哉置之案头临摹数过终未能得其髣髴漫书短句并识而归之  

羣山矗矗凝烟紫万木萧萧向夕黄岂是邨翁恋秋色故将轻舸下横塘  

秋岚荏苒泛晴光处处邨邨带夕阳一段深情谁得似故知辋口味应长  

李咸熙山市霜枫图　　　　　【元】黄公望  

市防谁闻野鸟声短桥何处旅人行莫嫌寂历空山道隔岸丹枫刺眼明  

赵大年秋邨暮霭　　　　　　【元】吴　镇  

曲磴平冈外遥峰落照沈人家三径僻烟树几邨深渔唱流寒碧樵歌步夕阴悠然怀旧侣山馆防清音  

李咸熙秋岚凝翠　　　　　　【元】吴　镇  

雨过秋光映翠微岩云一抹澹荆扉千山寂寂疎钟杳万壑萧萧落木稀涧水奔飞行路湿松篁回合墅禽归征帆防防沧江上应羡山人种蕨薇  

闗仝秋山凝翠　　　　　　　【元】吴　镇  

絶壁孤亭迥千峰落日曛沙明江上树客带洞前云市防鸡鸣远村荒犬吠闻一天秋色好多向此中分  

顾恺之秋江晴嶂　　　　　　【元】吴　镇  

从来六法重长康染得新图更郁苍万顷远横秋镜濶千重林立彩云长村村鸡犬鸣晴昼两两樵渔话夕阳无限风烟谁得似欲将此处付行藏  

右丞秋林晩岫　　　　　　　【元】吴　镇  

右丞已往六百载翰藻神工若个同千嶂远横秋色里山家遥带莫烟中  

张僧繇霜林云岫　　　　　　【元】吴　镇  

六朝画史知无几吴下僧繇独擅场百叠苍峦浮障起千林绀叶入云长低回野渡钟声远寂寞荒村树影凉咫尺披图更萧瑟短词何敢遂揄扬  

秋江晩景图　　　　　　　　【元】刘秉忠  

落笔纵横不自休抹成小景絶清幽碧波千里楚山晩红叶一林荆树秋古渡任分南北岸长橰自送往来舟十年闲事浑如昨对此依稀复旧逰  

题高尚书秋山暮霭图　　　　【元】郭　畀  

远树含空烟羣峰缄积翠离离雁外樯落日来天际高侯邱壑心防墨悟三昧我欲画沧洲昼长枕篷睡  

闗山秋霁图【二首　　　　　　元】王　恽  

望京楼上晩凭防长记居庸八月还一段紫烟吟不尽枉分秋色与南山  

生平怀霁是初心卷尽江山万里阴十载夕佳亭上客卷中还对玉千岑  

江亭秋霁图【为黄友　　　　　元仁题】舒　逊  

万顷波光烟缥缈风防秋声生木杪隔江髣髴是江南一带远山青未了何人独引小奚僮来访幽亭翫易翁亭下扁舟缆莫解矶头昨夜多颠风  

题秋山晩眺图　　　　　　　【元】吴　澄  

西风醉帽倚斜晖诗思山情萃一时一转头间无觅处却寻旧画要新诗  

题高尚书秋山暮霭图　　　　【元】沈　右  

高侯笔法妙天下貌得江南雨后山都是乾坤清淑气兴来移入画图间  

秋山暮霭图　　　　　　　　【元】柯九思  

三代以来推盛世九州之外有斯人君防笔底生秋色尽在潇湘楚水滨  

写秋林远岫图【赠约斋　　　　元因题】倪　瓒  

五言韦刺史此地数曽逰无复緑阴静空悲红树秋市声晨浩浩云影暮悠悠征士冲襟胜邀余共茗瓯  

云峰秋霁图【为方　　　　　　明焕赋】蓝　仁  

茅屋溪头红树村石梁秋水清无痕枌榆过雨鸟鸣涧秔稻如云山对门老翁日高睡未起穉子读书牕戸里干戈如此赋敛烦鸡犬晏然乡曲喜山中酒熟黄花开仙人我芙蓉台云林今夜好明月拟跨幔亭黄鹤来武夷山水天下无层峦叠嶂皆画图山川直疑浑沌凿秦汉而下灵仙都中天积翠开宫殿石壁红光夜如电鸾鳯常骖神姥逰猨猱共醉曽孙宴洞中别有升真天琼林遗脱如枯蝉露盘仙掌千年药春水桃花九曲船万松冈头羽衣客更入三山采真诀神防不计海天遥梦觉长怀海天白归来高隠万年宫天香时降双青童道参元始鸿蒙外身寄虚空象纬中嗟余久慕烟霞侣天遣空山作诗苦清歌曽绕幔亭云冻笔空题草堂雨金丹儗就玉蟾分木叶西风铁笛闻野老只知尧舜世樵夫或遇武夷君  

秋山曙色图　　　　　　　　【明】陶　安  

树含晓色护林峦重露如岚滴翠寒猿鸟尽逢山叟惯未尝惊怪竹皮冠  

湖山秋霁图【图有鸿雁乌鸦　　明竹木为太守作】郑　亮  

太湖潋滟浮晴玉芦荻河洲秋防防悬崖崒嵂黛娥森羣雁盘翔下平陆瑶天卷云碧于镜山空水阔横秋影玉笔峰前铁画书白榆川上金蛇阵哀鸿冥冥破昏碧寒声带暝相呼急兰室银釭融冷光佳人半掩罗襦泣小奴有警相依眠野人矰缴令悄然梦回胡塞三更月魂逐衡阳万里天栖栖有恨谁教省啄者自啄饮者饮南国原田菰米稀洞庭渚泽烟波冷学渊老仙鹤骨清修筠落木多秋情夕阳树杪防余绮归鸟欲宿哑哑鸣尔鸟已托一枝安征鸿蹔喜平柯寛明日飞鶱九逵上请防仪羽天朝端  

一片秋意【为史院　　　　　　阴部题】杨　荣  

昨夜西风起苹末长林萧萧叶初脱夕阳流水澹无波玻瓈沉浸青冥阔防隄古岸遥相连髣髴疑是镜湖边黄花未发含清露白鸟欲渡横苍烟人间此景何潇洒独对新图意闲雅安得扁舟泛緑漪坐防翩翩海鸥下  

题秋林泉石图　　　　　　　【明】王　裒  

高林颇深邃远洲亦萦纡风景亦何异中有隠者庐阳崖落日明阴磵浮云虚耕野见秋火扣舷闻夜渔朅来尘网中机务日相拘念兹膏肓疾媿彼泉石图抱拙谢簪黻养素宜琴书俯仰天宇寛所乐恒有余  

秋江晩眺图十三韵　　　　　【明】陈　政  

防君图画里秋意浩无穷水远天涵碧林疎霞映红悬萝低拂石古木上撑空颢气初过雨晴岚不动风舟闲依草薄亭寂閟榛丛僧寺浮云外人家落照中翠稀零岸苇丹密变江枫远字聨寒雁危桥隠暮虹地蟠山矗矗天杳树蒙蒙眺远秋容澹寻幽野兴浓乍疑牛渚客又似鹿门翁咫尺穷佳致寻常见化工金陵秋色晩风景宛然同  

江山秋暮图　　　　　　　　【明】苏　平  

江乡风物远依微云树离离带夕晖黄叶乱随流水去青山遥映白鸥飞一声牧笛和烟暝几处渔舟载月归有客年来簪组系漫劳清梦想柴扉  

为唐池南题秋江远眺图　　　【明】杨　慎  

秋空泬寥秋影阔鱼尾霞收云一抹千崖有霭风落山万壑无声水归末槎枒老木挐虬龙椶槭平林呌鸧鸹不闻金籁似竽鸣但见翠微如黛泼窣堵僧睇迥不昏略彴樵行危易怛一湾赤烧枫人明万防黄云稻孙割寻穴驹迷东西卜树乌鸦相叫聒词客频将技痒搔画工欲把天机夺老倦扪萝与攀葛倚阑独把吟髭捋遥岑寸碧天杵倚远目双明海月掇开尊披图兴不浅乌丝栏界霜沫为君走笔赋新诗却笑萧郎击铜鉢  

层峦秋霁【为诸立　　　　　　明夫题】张　寜  

秋风吹云秋雨晴羣山涤翠羣峰明天光下际泽气隠一碧万仞青螺横山高石峻无蘼草桂馆兰房净如埽振谷天球练瀑飞障林霜锦丹枫绕采苹谁泛小兰舟急水回塘不自由云端笙鹤来何晚涧底荆薪人白头  

题方壶苍山秋意图　　　　　【明】吕　复  

昔逰华盖仙人掌万叠芙蓉紫翠生犹记月明闻铁笛人间无处着秋声  

题赵干烟霭秋涉图　　　　　【明】王世贞  

澹霭徐分远近山一溪新涨碧湾环行人不道褰裳苦却似清沂出浴还  

题兰湖秋色图【送王　　　　　明吏部】王世贞  

秋浦木兰檝青云鹓鹭行时人归简要循吏有辉光水镜元同澈露桃难共芳芙蓉池上客谁不向王郎  

秋水系舟图　　　　　　　　【元】张　庸  

小姑山到彭郎矶老树含风霜叶飞何人泊舟秋色里钓得鲈鱼三尺肥  

秋水系舟图　　　　　　　　【明】廖道南  

松风万壑水千尺独有幽人开草亭绕溪花竹防秋月傍岸菰蒲狎客星虚阁隂森青石嶂孤舟澹荡白云汀济川应待筑岩叟故遣画工图尔形  

题红叶扇头【三首　　　　　　明】王　恽  

故宫秋色醉来鲜浥露吟风杂暮蝉折得不浮流水去一枝留伴月中仙  

深宫不禁水东流赋就幽情孰与酬红露满山秋正好等闲休上建章楼  

今年火盛若为攻盻盻西风一埽空忽见扇头红锦色上阳秋意满吴宫  

题红树秋色　　　　　　　　【明】董其昌  

山居幽赏入秋多处处丹枫映黛螺欲写江南好风景霅川一出维摩  

赋得千山红树图【送杨　　　　明茂之】杨　慎  

萧郎雅工金碧画爱画碧鸡与金马画作千山红树图行色秋光两潇洒摇落深知宋玉悲登山临水送将归丹林初晓清霜重紫谷斜阳赤烧微故人辞我故乡去滇树遥遥接巴树桑落他山共醉时枫香客路销魂处白首遐荒老未还流波落木惨离顔锦城红湿那能见千里随君梦里攀  

## 御定历代题画诗类卷二十目录  

山水类  

题柴言冬景山水【宋陆游】  

冬景山水【明张以寜】  

题山水冬景【明贝琼】  

冬景【明金防孜】  

为吏部师尚书题冬景【明金防孜】  

题冬景画【明解缙】  

题冬景山水【明黄仲昭】  

山水图冬景【明商辂】  

题李思训寒江晩山图【元邓文原】  

寒汀小景图【元李孝光】  

寒邨雪暮图【元吴师道】  

题唐希雅画寒江图【宋陈与义】  

高房山寒江孤岛图【明王行】  

仿李营邱寒山图【明董其昌】  

题王摩诘画寒林【宋范纯仁】  

许道寜寒林【宋文同】  

题邓国材水墨寒林【宋杨万里】  

寒林图【金元徳明】  

李成寒林图【元吴镇】  

李成寒林图【元黄公望】  

题寒林图【明刘基】  

题董源寒林重汀图【明贝琼】  

题寒林远岫图【明乌斯道】  

题逹实特穆尔大夫所藏王维画寒林晓行图【元蒲道源】  

题赵团练江干晓景【宋秦观四首】  

题云林晴晓图【元陈旅】  

题米敷文烟峦晓景【明钱用壬】  

云山晩景图【元刘因】  

江天暮景图【元程钜夫】  

画江天晩色【元倪瓉】  

诚道原溪山晩霁图【元释祖柏】  

江山晩眺图【明高啓】  

暮江图【明汤显祖】  

高尚书夜山图【元鲜于枢】  

题高尚书夜山图【元邓文原】  

为蒋英仲作顔辉画青山夜行图歌【元栁贯】题高尚书夜山图【元吴全节】  

夜山图【元高克恭】  

高尚书夜山图【元赵孟頫】  

高尚书夜山图【元虞集】  

夜山小景【明盛万年】  

夜景【明文彭】  

题山水夜景【明姚澣】  

## 御定历代题画诗类卷二十  

山水类  

题柴言冬景山水　　　　　　【宋】陆　游  

草亭临峭絶霜嶂起嶙峋危磴傥可上老夫思卜邻  

冬景山水　　　　　　　　　【明】张以寜  

寒月白千峰林深路絶踪遥知僧定起疎响在高松亦欲剡溪去其如山海重  

题山水冬景　　　　　　　　【明】贝　琼  

天云漠漠四野低大山小山玉笋齐春还何处寻消息花发枝南与枝北  

冬景　　　　　　　　　　　【明】金防孜  

万里平铺雪满天瑶花乱防防琼田江邨尽日无啼鸟惟见沙头系钓船  

为吏部师尚书题冬景　　　　【明】金防孜  

曲曲溪流冻不声扁舟独载更多情千峰玉树凌寒色  

九叠银屏照晩晴  

题冬景画　　　　　　　　　【明】解　缙  

冬岭森瑶林积雪缟絶壁天空失孤鸟万境喧一寂叹此行路人旅骑犹历历高居者谁氏纶巾坐方适  

题冬景山水　　　　　　　　【明】黄仲昭  

夜来积雪深晓觉寒威逼呼童棹扁舟荡漾安所适隔溪有寒梅欲访春消息  

山水图冬景　　　　　　　　【明】商　辂  

同云黯黯雪漫山系却扁舟傍水湾被拥芦花酣睡后不知身世在人寰  

题李思训寒江晩山图　　　　【元】邓文原  

李唐王孙重豪素爱写寒江千万树上有蓬莱五色云下有仙家几庭戸清霜点作秋满林咫尺瑶牕起烟雾西风吹动晩山苍归舟掩映犹堪数迢迢锦水泛双鳬漠漠青天飞雪鹭人间画手非不多谁似李侯得真趣李侯宿世列仙俦更有何人同出处徽庙题来字字真把玩殷勤乃竒遇斯图斯景世莫传古汴荒凉风景暮眼中人事已非前画里山川尚如故老我披图一怆然落日长歌漫为赋  

寒汀小景图【为去疾　　　　　元监丞作】李孝光  

秋气向黄落小雨收虹霓緜緜溆浦间水干见涂泥芦人往何处艇子乱鳬鹥飞鸿恶见欺决起无东西江水动落日羣飞终不迷岂无稻梁愿湖海尚择栖冥冥一高举不知弋与罤感此三太息北风吹草低  

寒邨雪暮图　　　　　　　　【元】吴师道  

木杪栖鸦景已残沙边落雁雪犹寒江南江北曾行路今日山牕借画防  

题唐希雅画寒江图　　　　　【宋】陈与义  

江头云黄天醖雪树枝惨惨冻欲折耐寒野鸭不知归犹向沙边弄羽衣黄茅终日不自力影乱弱藻相因依惟有苍石如卧虎不受阴晴与寒暑舟中过客莫敢言闲伴长江了今古  

高房山寒江孤岛图　　　　　【明】王　行  

千山万山重复重烟岚草树深莫穷高堂大轴示寛广要以笔力夸竒雄青红苍翠满缣素缺处残碧分遥峰虽云眼底供一快未见阔远开心胸历观画史每如是意谓此法由来同昨尝凌秋扬子一舸缥缈乗长风洪波吞天渺无际出没但有孤轮红中泠盘陀瞬息过回首浮玉云涛中乃知山水有佳处到此始觉飞埃空当时海岳应饱见落墨便自超凡庸不将层叠竞工巧遂使气象齐鸿蒙平生爱画惟爱此苦恨妙法无能攻九州之表有人物意匠髣髴宗南宫莫言未入米家奥百年犹数房山翁兹图咫尺便千里生绡数幅徒为功亦知盘礴意有在正欲逐米追高踪爱之歌咏乃常理好事况有天随宗同观何人江海客气似贯月书艎虹文辞澜翻沛难御奔走风雨驱丰隆古称珠玉在我侧濡翰自愧言非工黄尘城郭久见困何能闲静能相容诗成忽复三叹息矫首长望青冥鸿  

仿李营邱寒山图【有序　　　　明】董其昌  

余自弱冠好写元人山水金门多暇梦想家山益习之忆顾益卿开府辽阳以两箑求画一为益卿一为山人王承父余画承父而返益卿扇报章云左相宣威沙漠右相驰誉丹青皆非吾辈第一义俟归山以相怡悦耳盖簪裾马上君子未尝得余一笔而余结念泉石薄于宦情则得画道之助陶隠居云若不为无益之事何以悦有涯之生千古同情惟余独信非可向俗人道也今年春有朝贵疏余雅善盘礴致尘天听余闻之亟令侍者剪吴绡纵广丈许磨隃糜沈秉烛写李成寒山图经宿而就遂题此诗以洗本朝士大夫俗夫韩滉燕肃宋复古苏子瞻皆善画朝贵腹中无古今固应不知第以为罪案但可曰不能遣余习偶被时人知如摩诘语耳视此曹求田问舍杀人媚人一生作恶业者何啻枭鳯而妄下语乃尔邪世必有能知者余亦何以为意  

拈笔经营辋口居心知余习未全除莫将枕潄闲家具又入山中箧里书  

题王摩诘画寒林　　　　　　【宋】范纯仁  

摩诘传遗迹家藏久自竒高人不复见絶艺更谁师水石生寒早烟云结雨迟笔端穷造化聊可敌君诗  

许道寜寒林　　　　　　　　【宋】文　同  

许生虽学李营邱墨路纵横多自出交柯挥霍裴旻劒乱蔓淋漓张晓笔  

题邓国材水墨寒林　　　　　【宋】杨万里  

人间那得个山川船上渔郎便是仙远岭外头江尽处问渠何许洞中天  

寒林图【为侯子　　　　　　　金晋赋】元徳明  

川光茫茫风景暮一雪无情天地素长安闭门千万家亦有行人蹋长路新丰烟火灞桥水画史工作荒寒趣雪中故事知几何偏识诗翁认寒处君不见淮西城下鵞鹳鸣官军夜斫吴家营只如党家粗俗亦不恶银烛金荷天未明拈出雪诗三十韵蹇驴席帽可怜生  

李成寒林图　　　　　　　　【元】吴　镇  

岭高霜自结风劲入寒时日落晩山碧林空流水悲栖鸦寻树早瘦蹇下冈迟无限黄尘满幽栖总不知  

李成寒林图　　　　　　　　【元】黄公望  

六法从来推顾陆一生今始见营邱腕中筋骨元来铁世上江山尽入眸林影有风摧落叶涧声无雨咽清流寒驴骚客吟成未万壑寒云为尔留  

题寒林图　　　　　　　　　【明】刘　基  

摇落江边秋树林凄凉久客二毛侵藤萝嵗晩龙蛇死丛薄天寒虎豹深流水斜阳人远近青烟白草雁飞沈桂花自在山中发怅望西风起夕隂  

题董源寒林重汀图　　　　　【明】贝　琼  

天下画师无董源学者纷纷工水石云山万里出巴陵白首淮南见真迹乱石平坡净无土松根裂石蟠龙虎偃盖千年饱雪霜林深六月藏风雨江上邨墟何处入浮空远黛蛾眉湿渔人日暮各已归小舟如鳬落潮急我昔西清常防画南唐此本千金价坐移絶境在云间月出霜猨啼后夜薄防未挂吴淞帆令我一夕思江南安得买田筑室幽絶境开牕日日分晴岚  

题寒林远岫图　　　　　　　【明】乌斯道  

防子念故山嵗晏不得归出门见林薄日暮烟火微闗河渺千里猨狖声正悲况尔霜雪繁鸟道不可跻阳春固伊迩奈此寒无衣衣寒何足叹所忧美人违  

题逹实特穆尔大夫所藏王维画寒林晓行图  

【元】蒲道源  

野景荒寒霜意边疎林僵立势参天定应画妙王摩诘故着诗清孟浩然驴怯小桥鞭不动风掀危帽整还偏官闲老我叨君赐红日三竿尚昼眠  

题赵团练江干晓景【四首　　　宋】秦　观  

本自江湖客宦逰常苦心防君小平远怀我旧登临鸟外云峰晩沙头草树晴想初挥洒就侍女一齐惊公子歌钟里何从识渺茫惟应斗帐梦曾到水云乡晓浦烟笼树春江水拍空烦君添小艇画我作渔翁  

题云林晴晓图　　　　　　　【元】陈　旅  

故人别后江波緑神女归来峡雨干海上日花春冉冉天边云树晓团团满汀芳草留孤艇度石幽泉咽下滩最爱东头小亭子聴莺何日一慿阑  

题米敷文烟峦晓景　　　　　【明】钱用壬  

江上乱峰生暮烟隔江遥望水云连西风战舰今无数不见米家书画船  

云山晩景图　　　　　　　　【元】刘　因  

天机浓淡出岩姿梦境风云入壮思画里青山照白发行藏浑似倚楼时  

江天暮景图　　　　　　　　【元】程钜夫  

昏鸦零乱掩荆扉烟树微茫水四围我愿卜隣还要否门前恰有钓鱼矶  

画江天晩色【赠志　　　　　　元学】倪　瓉  

不见吕君久题诗怀不忘风声浑落叶山影半斜阳独鹤来迟暮孤帆出渺茫为图秋色去留寄读书堂  

诚道原溪山晩霁图　　　　　【元】释祖柏  

微雨过溪上青山草阁前牛羊知返径童穉喜归船烟树邨邨鸟春泉处处田披图忆芝阜头白尚安眠  

江山晩眺图　　　　　　　　【明】高　啓  

一发青山防雁边渚宫楼阁暮云连烟波髣髴江南意风栁依稀峡外天钓艇归时风动苇僧钟起处日沉烟观图忽起沧洲想身堕黄尘又几年  

暮江图　　　　　　　　　　【明】汤显祖  

风起烟霏林翠开暮帆秋色半江回疎灯独照归鸿急长似潇湘夜雨来  

高尚书夜山图　　　　　　　【元】鲜于枢  

世人防山在山下李侯防山向絶顶世人画山画白日李侯画山摹夜景絶顶防山山更竒夜景摹出人少知远山苍苍近山黒岩树历历汀树微天高露下暮潮息月明一片寒江迟藏深乐渊潜惊定安林栖耳絶城市喧心息声利机古人无因驻清景高侯有笔能夺移容翁复作有声画冥搜天巧为补遗后来知有李侯之徳高侯画千年人诵容翁诗  

题高尚书夜山图　　　　　　【元】邓文原  

吴山面沧江中秋气飒爽楼居谪仙后公退谢尘鞅孤月出海上高怀一俯仰佳哉高侯画得意超象罔我来秋向晩月色寒莽苍山远落木净风高怒涛响奔腾万云气忽驾苍虬上平湖雨翻江渺渺波荡桨回思图画时嵗月倐已往山川更晦明隂阳递消长人生何独劳局促老穹壤我将乗倒景千载纵清赏松乔遗世人一笑凌烟像  

为蒋英仲作顔辉画青山夜行图歌  

【元】栁　贯  

前山湿雾方濡濡后山蒸云如鬼驱松蹊行尽迫曛黑璧月正挂寒蟾蜍问翁苍茫何所适投馆莫有林间庐枯梢尚鸣风势急隈岸欲渡溪流麤沃州天姥虽峭絶无此原壑深盘纡固应丰城牛斗墟龙劎夜出乗飞符神人仗气挟以俱虎豹旁踯雄牙须世间何物瑚株不可亵翫矧可诬青峰之巅野水砠独往似是仙者徒心融意定不少假收揽竒怪一笔摹蒋君闲朝携过余墨色照几晴光铺老顔未老为此图栁子歌罢三呜呼南州双璧范与虞君当请赋倾明珠  

题高尚书夜山图　　　　　　【元】吴全节  

高李风流仕西浙共倚危楼望吴越吴越江山千万里高侯画对中秋月生纸经营入董源朦胧烟树迷宫阙玉露沈沈四泬寥潮声已息箫声咽不写思陵全盛时空遗白墖堪愁絶君不见王子猷亦向山隂弄雪舟谁拈秃笔埽清逰古今佳致总悠悠  

夜山图　　　　　　　　　　【元】高克恭  

万松岭畔中秋夜况是楼居最上方一片江山果竒絶却防明月似寻常  

髙尚书夜山图　　　　　　　【元】赵孟頫  

髙侯胸中有秋月能照山川尽豪髪戏拈小笔冩微茫咫尺分明见吴越楼中美人列仙臞爱之自言天下无西牕雨暗政愁絶灯前还作夜山图  

髙尚书夜山图　　　　　　　【元】虞　集  

吴越苍茫咫尺间尚书能画夜看山尘销海市露初下雪积江山潮始还坐上赋诗谁絶唱梦中化鹤或临关髙情久逐年华尽秋树寒波愧妙颜  

夜山小景　　　　　　　　　【明】盛万年  

月明万象俱空人静诸峰欲动悤悤断却尘缘寂寂唤囘幽梦  

夜景　　　　　　　　　　　【明】文　彭  

柴门月色最清宜写出诗情杜拾遗一片林峦深窅渺不分明处更离奇  

题山水夜景　　　　　　　　【明】姚　澣  

逺峰纤月鬭双弯桥下寒流响佩环多恐一天清露重不敎神女恋人间  

## 御定历代题画诗类卷二十一目录  

山水类  

郭熙画秋山平逺【宋苏轼】  

次韵子瞻题郭熙画秋山平逺【宋黄庭坚】郭熙秋山平逺用东坡韵【宋楼钥】  

郭熙秋山平逺【宋苏轼二首】  

次韵子瞻题郭熙平逺【宋苏辙二首】  

题工部文侍郎周翰郭熙秋山平逺【宋晁补之二首】题逺山平林图【宋王炎】  

题侄孙岂潜家平逺图【宋戴复古】  

岂潜弟平逺图【宋戴昺】  

梁忠信平逺山水【金刘迎】  

秋山平逺图【元刘因】  

赵令穰秋邨平逺图【元邓文原】  

江贯道江山平逺图【元虞集】  

题江贯道平逺图【元郑东】  

题贾治安同知秋林平逺图【元钱惟善】  

题吴仲圭平逺图【明鲍恂】  

题夏圭溪山清逺图【明陈川】  

题自画秋林平逺【明张宇初】  

题陈秀才溪山佳趣【元戴表元】  

题玉岩上人溪山野趣图【元成廷珪二首】  

云山清趣图【明丘濬】  

湖山佳趣图【明陈仲完】  

湖山佳趣卷【明李昌祺】  

江山逺趣图【明周叙】  

题方用方林塘幽趣图【明郑关】  

题湖南清絶图【宋韩驹】  

洪武丁丑春题王叔明湖山清晓图【明莫士安】题王叔明湖山清晓图【明王世贞】  

巨然山寺【金任询】  

题巨然山寺图【元虞集】  

燕文贵秋山萧寺图【元鲍恂】  

燕文贵秋山萧寺图【元陆广】  

燕文贵秋山萧寺图【元髙逊志】  

燕文贵秋山萧寺图【元俞复】  

燕文贵秋山萧寺图【元倪瓒】  

题燕文贵秋山萧寺图【明黄守】  

方方壶松岩萧寺图【元邓文原】  

方壶松岩萧寺【元吴镇】  

方方壶松岩萧寺图【元黄公望】  

题香山寺画卷【元王恽】  

题秋林烟寺图【元陈旅】  

费景祥索题徐幼文写萧山古寺图【明张羽】烟寺晩钟图【元吴师道】  

烟寺晩钟图【明谢士元】  

集句题山邨图【元马臻二首】  

题江邨图【元杜本】  

水邨图【明邓楠】  

水邨图【明顾天祥】  

水邨图【明沈周】  

题董元溪岸图【元赵孟頫】  

钱舜举溪岸图【明张羽】  

苍崖逺渚图【元元好问二首】  

题梅道人平林野水图【元郑洪】  

水光林影图【元丁鹤年】  

为王希曽题溪南长荡图【明吴寛】  

为杨简斋题空蒙图【元马臻】  

题陈直卿一碧万顷【元朱徳润】  

为马仲祯题一湾烟水【明僧麟洲】  

次韵赵佥为赵宰画野水多于地春山半是云葢宰之尊公诗也【宋方岳】  

江流天地外山色有无中【明魏时敏】  

题友云水墨画以唐人不雨山长润无云水自隂为画景遂次其韵题之【明陈颢】  

## 御定历代题画诗类卷二十一  

山水类  

郭熙画秋山平逺　　　　　　【宋】苏　轼  

玉堂昼掩春日闲中有郭熙画春山鸣鸠乳燕初睡起白波青嶂非人闲离离短幅开平逺漠漠疎林寄秋晩却似江南送客时中流囘头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公游如一日不觉青山映黄髪为画龙门八节滩待向伊川买泉石  

次韵子瞻题郭熙画秋山平逺　【宋】黄庭坚  

黄州逐客未赐环江南江北饱看山玉堂卧对郭熙画发兴已在青林间郭熙官画但荒逺短纸曲折开秋晩江邨烟外雨脚明归鴈行边余叠巘坐思黄柑洞庭霜恨身不如鴈随阳熙今头白有眼力尚能弄笔映牕光画取江南好风日慰此将老镜中发但熙肯画寛作程  

五日十日一水石  

郭熙秋山平逺用东坡韵　　　【宋】楼　钥  

槐花忙过举子闲旧游忆在夷门山玉堂会见郭熙画拂拭缣素尘埃间楚天极目江天逺枫林渡头秋思晩烟中一叶认扁舟雨外数峰横翠巘淮安客宦逾三霜云梦泽连襄汉阳平生独不见写本惯饮山緑餐湖光老来思归真日日梦想林泉对华发丹青安得此一流画我横筇水中石  

郭熙秋山平逺【二首　　　　　宋】苏　轼  

目尽孤鸿落照边遥知风雨不同川此间有句无人识送与襄阳孟浩然  

木落骚人已怨秋不堪平逺发诗愁要看万壑争流处他日终烦顾虎头  

次韵子瞻题郭熙平逺【二首　　宋】苏　辙  

乱山无尽水无边田舍渔家共一川行遍江南识天巧临牎开卷两茫然  

断云斜日不胜秋付与骚人满目愁父老如今亦才思一蓑风雨钓槎头  

题工部文侍郎周翰郭熙秋山平逺【二首】  

【宋】晁补之  

渔邨半落楚江边林外秋原雨外川谁倚竹楼邀大艑天涯暮色巳苍然  

洞庭木落万波秋説与南人亦自愁欲指吴松何处是一行征鴈海山头  

题逺山平林图　　　　　　　【宋】王　炎  

山色微茫疑有无木叶半脱殊萧疎云根更着数椽屋此屋当有幽人居墨妙逼真乃如此毕竟非真惟近似何如屐齿饱经行是处溪山皆画笥还君图画我且归家在江南依翠微  

题侄孙岂潜家平逺图　　　　【宋】戴复古  

好山横逺碧平野带林塘四望耕桑地几年云水乡海天龙上下秋日鹤翱翔覩物忽有感无心住草堂  

岂潜弟平逺图　　　　　　　【宋】戴　昺  

卜筑占寛闲修篁老树间八牕开宇宙一室贮云山野旷行人少天遥去鸟还悠然会心处妙语彻关  

梁忠信平逺山水　　　　　　【金】刘　迎  

忆昔西游大梁苑玉堂门闭花隂晩壁间曽见郭熙画江南秋山小平逺别来南北今十年尘埃极目不见山乌鞾席防动千里只惯马蹄车辙间明牕短幅来何处乱防依稀涴寒具焕然神明顿还我似向白玉堂中住蒙蒙烟霭树老苍上方楼阁山夕阳一千顷碧照秋色三十六峰凝晓光悬崖髙居谁氏宅缥缈危栏荫青樾定知枕石髙卧人常笑骑驴逺游客当时画史安定梁想见泉石成膏肓独将妙意寄毫楮我愧甫立随诸郎此行真成几州错区区世路风波恶还家特作发愿文伴我山中老猿鹤  

秋山平逺图　　　　　　　　【元】刘　因  

南山千古一悠然误落关仝笔意边急着新诗欲收领已从惨淡失天全  

赵令穰秋邨平逺图　　　　　【元】邓文原  

白沙翠竹映江皋几处邨居对寂寥水落渔梁人暗度霜清曲渚荇初销千山杂沓凝岚紫万木萧森向晩雕自是秋光无限好谁知防染付轻绡  

江贯道江山平逺图　　　　　【元】虞　集  

江参去世二百年翰墨零落多无传人间几人写山水谁能意在挥毫前昨见石林旧家物春雷叠嶂初破墨我和叶诗颇豪放三者相望都突兀险危易好平逺难如此千里数尺间髙云舒卷非散地丽日照耀皆名山我持美脯酒一斗墨汁盈盘可濡首江生精神作此山向山呼生当至否髙秋银汉天无云帷中冷然来夜分黄茅岭头华盖顶画我独访浮丘君  

题江贯道平逺图　　　　　　【元】郑　东  

飞乌欲没暮烟稠落落人家竹树秋絶似南徐城上望苍茫野色入扬州  

题贾治安同知秋林平逺图　　【元】钱惟善  

轩葢昻昻五丈夫傲然下睨石于菟扁舟人似青山瘦折简从来不可呼  

题吴仲圭平逺图　　　　　　【明】鲍　恂  

苍山遥遥玑千里緑树参差碧烟起双帆忽从江上归影落斜阳湿秋水林隂苍莽鸟不飞石径蹭蹬行人稀松根似可缚茆屋沙尾亦足容渔矶我尝西游倚江阁极目长空入寥廊好山不肯过江来恨不乗风跨黄鹤吴君画手当代无落笔何年成此图安得着我岩壑厎相覔老樵寻钓徒  

题夏圭溪山清逺图　　　　　【明】陈　川  

我家东南丘壑好曲折云林护危杪涧沙流水春自香石楠碎叶秋如埽缚柴野桥松雨凉鸣钟破寺茶烟杳山椒茅亭如笠大石脚渔舟似瓢小人家制度太古前鸡犬比邻往还少酒杯吹香小店门落日渔樵多醉倒六年不归长梦见白发忘情负鱼鸟晴牎见画三摩挲旧梦微茫今了了不知何处得此图觉我山居殊草草安得溪南冩石田便携妻子从兹老  

题自画秋林平逺　　　　　　【明】张宇初  

北苑髙情宿世同疎林汀渚正秋风砚池洒墨应多思冩向寒烟夕照中  

题陈秀才溪山佳趣　　　　　【元】戴表元  

城郭寻寻尽溪山宛宛来同谁迁蜡屐为子破莓苔书欲斓斑设花须烂漫开赵郎题墨妙烟雾眼中开题玉岩上人溪山野趣图　　　【元】成廷珪  

流水淙淙石齿齿满庭云气欲糢糊白鸥溪上秋多少黄叶山中路【一作径】有无十月雨深渔屋破三江风急野航孤年来难觅幽居处空向晴牕看画图  

题玉岩上人溪山野趣图　　　【元】成廷珪  

秀州城西春事微二月苦雨行人稀江湖渺然不可渡风雨如此将安归老来口腹胡为累乱后人民今见非兼旬不得武陵信倚杖南望孤鸿【一作云】飞  

云山清趣图【为欧阳　　　　　明道人作】丘　濬  

山矗矗云漫漫云容山色微茫间一天澹月秋空静满地落花春雨寒道人爱此有清趣穿云结屋依山住一缕茶烟午梦余两腋清风欲飞去欲飞不飞无限情拂弦时作太古声惊猿叫月泪潜堕老鹤知更相和鸣夜深万境俱岑寂兀然虚室生寒白囘头人世隔红尘云山惨澹无顔色  

湖山佳趣图　　　　　　　　【明】陈仲完  

微雨息市氛晴光溢水木暂辍童冠书少豁林泉目峩哉南北峰影浸西湖緑岭外号长松霞边起孤鹜荷香隐防舟鸟鸣迓丝竹兴并坡老游吟歩逋仙躅落日度寒钟悠然自天竺  

湖山佳趣卷　　　　　　　　【明】李昌祺  

宦游惬深好乃在名胜区山水自足适况兹职文儒横经有余闲逍遥出通衢春服各已成遂与童冠俱徘徊恣言笑登陟忘饥劬晴鸢戾层空弱藻翻文鱼至理与景防天机独吾娱悠悠仰川上眷眷怀舞雩咏歌返黉舍髙兴谁能逾  

江山逺趣图【为襄城　　　　　明伯赋】周　叙  

长天极浦波溶溶岩峦秀沓青芙蓉生绡半幅图逺趣髣髴江山千万重近郭名园不知处楼观依微出深树细雨孤帆岛外舟残烟列骑花间路飞流百丈晴虹悬危梁倒影丹崖巅樵径多逢采芝客石林静隐看棋仙层层阁道云连栈渺渺隄沙落归鴈劒门天辟穷胜游湘水秋髙纵青盼我公心事非等闲岂必娱情图画间意气遥凌葱岭道声光直动燕然山河清海晏升平日移镇南都今第一丹青好冩麟阁容颂功更有如椽笔  

题方用方林塘幽趣图　　　　【明】郑　关  

何处发清兴林塘横絶标羡君林塘有幽趣为君醉作林塘謡我为林塘吟尔得林塘乐长风卷雨白日来池瀑淙淙向人落三峡长江动地回遥波转汐送林隈当牕屴崱翠可爱百尺芙蓉天外开寒梅水竹连芳野鸂鶒鳬鹥满沙墅丰草能为冬夏青飞云不管晨昏度坐来谷籁飘林樾清景令人爽毛骨为君去此谢浮名还山却埽林塘月  

题湖南清絶图　　　　　　　【宋】韩　驹  

故人来从天柱峰手提石廪与祝融两山坡陀几百里安得置之行李中下有潇湘水清防平沙侧岸揺丹枫渔舟已入浦溆宿客帆日暮犹争风我方骑马大梁下怪此物象不与常时同故人谓我乃绢素粉精墨妙烦良工都将湖南万古愁与我顷刻开心胸诗成画往黙惆怅老眼复厌京尘红  

洪武丁丑春题王叔明湖山清晓图  

【明】莫士安  

青山屏列水涯畔白云缭绕山腰半分明晓色澄素秋颠倒湖光接银汉江霞灭尽海暾生巴雪消多沔冰泮岌嶪巅崖髙莫梯囘合源泉净堪天逺匡庐秋杳冥雨足沅湘春汗漫浓于蓝汁可染衣赭若童颠未加冠盘谷缭通百折深缑岭危撑半空断涧桥防合蹋新凉渚阁香凝坐平旦短屐扶藜野兴浓轻舠聚网波纹散南湾农邻犹闭关西崦人家未炊爨僧寺楼台松满林渔屋轩窗栁遮岸陶令秫田谁为耕邵侯瓜地亲将灌种桃莫问武陵津采芝偶得商于伴书封鴈帛感苏卿鲙斫鲈丝羡张翰濯缨欲待沧浪清挽衣空歌白石烂树树岩花岚雾重叶叶汀蒲水风乱蛱蝶暖依芳草飞鹧鸪晴入丛篁唤荇藻翻容避钓鱼杉枏不借寻巢鹳壁帙芸枯粉螙生岫幌藤穿苍鼠窜翠堕梧桐借翦圭羃结丝萝爱垂幔米家尚存书画船吴绫不减锦绣段人来西北淹壮游地拥东南隔奇观标灵显秀环故居泛影浮晖在吟案谁能髙深故不兢我为登临每无惮当时对景真髣髴绕次围阑旧凝翫丹青物色眼停瞬鐡石心肠顔为汗踪迹顿忘今昔非记忆方惊岁年换半生自笑不归去两足其如有羁绊泉石膏肓百虑増尘土心胸一朝澣湖山如此慰相思天地茫然寄长叹  

题王叔明湖山清晓图　　　　【明】王世贞  

谁捐吴绫写萧瑟乍看无乃王摩诘即非摩诘或思训敢谓黄鹤樵人笔黄鹤夜半不肯眠欲换凡翼求真筌吸将三斛碧沆瀣吐作八尺青婵娟空青蒙碧犹未已似有天鸡唤山起零露枝枝璎珞珠初阳处处蒲萄绮问余展卷胡留连欲言不言心惘然市朝少进车马急方信此中殊有天  

巨然山寺　　　　　　　　　【金】任　询  

孤撑山作碧螺髻漫散水成苍玉鳞野寺荒凉人不到水光山影正横陈  

题巨然山寺图　　　　　　　【元】虞　集  

禅林閟清景云门作重关幽人不可求邈然在髙山古路何迢迢前尘接人寰虽有楼观髙飞泉望潺湲谁为飞行身践蹋紫翠间野渡具舟楫有待终日闲空令垂钓客薄暮听钟还  

燕文贵秋山萧寺图　　　　　【元】鲍　恂  

萧寺久寥落燕侯为发扬山横红树晩殿锁碧云凉杖策情仍在乘舟意不忘独怀前代事抚景暗悲伤  

燕文贵秋山萧寺图　　　　　【元】陆　广  

长风吹船过彭蠡缥缈云峦矗天际天柱峰回玉笋遥金掌芙蓉半空起汴宋先后多画师囘斡天机谁比拟燕侯文贵世罕得防染清妍才擅美斯图拂拭双眼明幽讨直须论万里箾槮络石亏云根鐡壁苍崖澈涧沚绀殿珠楼佛寺中丹台玉室仙境里水塘沙际市桥边野店人家茅屋厎令我忆旧游心迹追冥搜华星耀丹壑防仗凌洲安期羡门子招揺指蓬丘囘视勾吴山培塿一土抔载复观斯图慷慨兴歌讴  

燕文贵秋山萧寺图　　　　　【元】髙逊志  

野性乐山水廛居违素心萧然困疲役胡能遂幽寻恒思惬所适胜槩恣登临秋清景尤旷苍翠列遥岑霜余委蔓草孤秀爱云林畸人寡谐俗结宇丹崖隂浮念不烦遣寂寞契冲襟况复迩萧寺禅诵有遗音箪瓢足自老簪组知难任披图忆所历阅岁兹已深景物匪殊昔但伤华发侵何当脱尘躅归休期自今  

燕文贵秋山萧寺图　　　　　【元】俞　复  

浔阳江上山如绣挟策追游忆往年柿叶霜黄秋满壑芙蓉波冷月临川钓舟个个来沙曲梵宇层层倚树颠白发田园归计晩断肠西望夕阳边  

燕文贵秋山萧寺图　　　　　【元】倪　瓒  

野棠花落过清明春事悤悤梦里惊倚棹幽吟沙际路半江烟雨暮潮生  

题燕文贵秋山萧寺图　　　　【明】黄　守  

回崖列岫郁相连兜率楼台际碧天飞鸟已还秋色里疎钟犹在夕阳边溪桥缓辔官人马野饭维稍客子船记得宦游逢此景披图不觉思茫然  

方方壶松岩萧寺图　　　　　【元】邓文原  

雨过鹧鸪啼歇日斜猨兕声髙湖上长烟漠漠山中古寺迢迢人立东皋清眺帆归西浦寒潮  

方壶松岩萧寺　　　　　　　【元】吴　镇  

方壶终日痼烟霞写得湖山事事嘉湖上烟笼梵王宅山深云覆羽人家诗翁伫立搜新句穉子闲来埽落花几处归帆何处客一声啼鸟夕阳斜  

方方壶松岩萧寺图【并序　　　元】黄公望  

方壶此卷髙旷清逺可谓深入荆关之堂奥矣鄙句何足以述之媿媿  

浩渺沧江数千里几幅蒲帆挂秋水晓风吹断緑萝烟百叠青峰望中起梵王宫阙倚云开七级浮屠倒影来山人久已谢朝市日踞江头百尺台松篁丛杂多啼鸟隔岸人家丸弹小此图此景入天机谁能髣髴方壶老  

题香山寺画卷　　　　　　　【元】王　恽  

送客当年过玉泉醉中游赏得奇观一湛碧浮僧鉢几叶秋黄打石阑山色空蒙金界湿松声清泛海波寒吟鞭囘首都门道斜日归时翠满鞍  

题秋林烟寺图　　　　　　　【元】陈　旅  

秋气满林壑野树集汀洲有客过山寺听猿卧石楼  

费景祥索题徐幼文写萧山古寺图  

【明】张　羽  

山人手持酒一卮长跪向我求新诗自言此画君所识乃是河南使君之所为砯崖怒瀑形崛奇天门阁道相因依中有台殿横天梯金绳碧瓦光参差使君当年作此时秖是昂藏一布衣豪雄意气今已极图画应知得者稀右丞辋川不易致此公名位岂卑微请语世上悠悠者人生贫贱安可欺  

烟寺晩钟图　　　　　　　　【元】吴师道  

半空孤塔擎飞杵四壁长烟涨白波落木疎林秋色老断钟残磬暮楼多  

烟寺晩钟图　　　　　　　　【明】谢士元  

百八振砰訇逺送夕阳暝烟际声未沉归僧在萝迳  

集句题山邨图【二首　　　　　元】马　臻  

先生髙兴似樵渔更有何人在此居茅屋数间牎窈窕睡时山雨湿图书  

万叠青山但一川一邨桑柘一邨烟隔林髣髴闻机杼犹记骑驴掠社钱  

题江邨图　　　　　　　　　【元】杜　本  

树林蓊蔚水萦环知是江南何处山几载幽幷倦行役按图欲借屋三间  

水邨图　　　　　　　　　　【明】邓　楠  

向来寓意思卜居佳处只今成画图胸中本自渺江海主人相凂写汾湖  

水邨图　　　　　　　　　　【明】顾天祥  

疎柳平芜落鴈飞断桥斜日钓船归江天万顷秋如画一笑人间醉墨非  

水邨图　　　　　　　　　　【明】沈　周  

鱼荘蟹舍一丛丛湖上成邨似画中互渚断沙桥自贯轻鸥逺水地俱空船迷杨栁人依緑灯隔蒹葭火映红全与吾家风致合草堂曽有此愚翁  

题董元溪岸图　　　　　　　【元】赵孟頫  

石林何苍苍油云出其下山髙蔽白日隂晦复多雨窈窕溪谷中邅囘入洲溆冥冥猨狖居漠漠鳬鴈聚幽居彼谁子孰与玩芳树因之一长謡商声振林莽  

钱舜举溪岸图　　　　　　　【明】张　羽  

忆昔至元全盛日天子诏下征遗逸吴兴八俊皆奇才秀邸王孙称第一一朝玉马去朝周诸子声名总辉赫岂知钱郎节独苦老作画师头雪白江南没骨传者希钱也得法夸精奇晴牕防染弄顔色得钱沽酒不复疑今人秖知重花鸟岂识此图夺天巧云抱石雷雨垂苍山夹水龙蛇绕岸侧溪囘共杳冥蒲稗深沉映鱼鸟渔舟乍随逺烟散客子竞渡澄江晓自云布置师北苑只恐庸工未深了卷余更有魏公题字拟钟王差未老郑侯得之恐神授使我一见喜絶倒双溪流水清何极城外南山空黛色文章翰墨何代无二子俦能蹑其迹为君题诗三叹息于乎古人难再得  

苍崖逺渚图【二首　　　　　　元】元好问  

深谷髙林自一天红尘无路近风烟两椽茅屋半生了况是清溪有钓船  

竹帛功名一笔无残年那复计荣枯青山未得携家去惆怅题诗是画图  

题梅道人平林野水图　　　　【元】郑　洪  

浣花谿头车骑发镜湖影里画图开有客相寻草堂去何人却櫂酒船回是处山林有真隐如此风尘无好怀青袍不似黄冠乐二老风流安在哉  

水光林影图　　　　　　　　【元】丁鹤年  

知是平泉是辋川水光林影共悠然薜萝凉映纷纷月苹藻清涵澹澹天微飐翠旗龙夭矫倒开金镜凤翩此中真趣谁能辨吏隐云间一散仙  

为王希曽题啓南长荡图　　　【明】吴　寛  

吴绫八尺余逺胜好东绢坐移长荡来歘向眼中见按图想旧游峦岭非生面阳山踞独尊虎阜奔而殿柔橹一揺揺船头翠痕转春山澹若空白云故多变佳哉吴中景独许沈郎擅典客方壮年孰云宦途倦吾志每图南欲趁秋风便幽深付一筇此乐人勿羡  

为杨简斋题空蒙图　　　　　【元】马　臻  

西湖天下奇囘薄太古色春风散花栁元气荡空碧淡然存天真岂为歌舞惑我家本住湖水边笔牀茶灶依渔船振衣一别五千里为君展卷心茫然欲问吾庐在何处但见老木浮寒烟吾庐不可寻山川不可越人生行止防有时长笑阶前望明月  

题陈直卿一碧万顷　　　　　【元】朱德润  

浩荡具区尾苍茫不断流水光浮四霁云气接三州日月双丸吐江山万古愁吟轩未能敞乡思独登楼  

为马仲祯题一湾烟水　　　　【明】僧麟洲  

占得沙河水一湾此身能与狎鸥闲桃花断岸无船到杨柳衡门尽日关千里烟波归老眼十年魂梦入乡山扁舟西塞山前路流水肥鱼待尔还  

次韵赵佥为赵宰画野水多于地春山半是云葢  

宰之尊公诗也　　　　　　【宋】方　岳  

竹屋无人肯见过寒云自傍钓船多老仙更在云深处奈此春山野水何  

江流天地外山色有无中　　　【明】魏时敏  

林亭闲寄傲极目浩无边山敛云藏树江浮水接天征鸿归楚塞斜日下襄川留得山翁醉清风几百年题友云水墨画以唐人不雨山长润无云水自隂为画景遂次其韵题之　　　【明】陈　颢  

看画晴牎里萧然净俗心鸟声春寂寂岚气昼隂隂门俯沧洲迥船移别浦深令人想风致飞梦到云林  

## 御定历代题画诗类卷二十二目录  

山水类  

题朱审寺壁山水画【唐柳公权】  

同族弟金城尉叔卿烛照山水壁画歌【唐李白】台中寓直晨览萧侍御壁画山水【唐羊士谔】奉和李右相书壁画山水【唐孙逖】  

观于舍人壁画山水【唐王季友】  

依韵和仲庶省壁画山水【宋司马光】  

次韵吴仲庶省中画壁【宋王安石】  

依韵和原甫防壁许道宁山水【宋梅尧臣】曹仁熙画水壁【宋晁説之】  

毘陵太平院壁间画山水【宋林景清】  

和元晦咏画壁【宋张栻】  

观刘氏山馆壁间所画四时景物各有深趣因为六言一絶复以其句为题作五言四咏【宋朱子】  

壁间古画精絶未闻有赏音者【宋朱子】  

人日游西山寺观谢章壁画山水【金赵秉文】张吏部宅山水壁歌【元范梈】  

友人壁间寒山图【元范梈】  

题额森特穆尔开府宅壁画山水歌【元赵孟頫】题画壁【元贡性之】  

题壁间画【明于谦】  

观古壁画山水歌【明牟嘉叙】  

壁间杂画【明李延兴】  

题金山壁间画【明陈钧】  

题济宁公馆壁间山水【明李裕】  

定州画壁水【明王世贞】  

画学董生画山水屏风【宋苏辙】  

画枕屏【宋苏辙】  

张秀才枕屏【宋陈造】  

山水屏【宋曽巩】  

山水卧屏【宋黄庶】  

题戏水墨山水屏【宋杨万里】  

新作纸屏隆师为作山水【宋程俱】  

自画山水留春堂大屏题其上【宋晁补之】  

题严州王秀才山水枕屏【宋陆防】  

徐道士水墨屏【宋白玉蟾四首】  

山水屏图诗【元朱德润】  

牀屏山水图歌【明髙啓】  

题画屏【明陈炜】  

题山水障子【唐张祐】  

题王右丞山水障【唐张祐二首】  

刘相公中书江山画障【唐岑参】  

题画帐山水【唐皇甫冉】  

谢重缘旧山水障子【唐齐巳】  

砚水墨障子唐【李洞】  

观山水障子【唐伍乔】  

郭熙山水障子【宋刘克荘】  

题俞景山画山水障【明钱宰】  

题山水障子【明张适】  

画障次韵【明俞晖】  

画山水障【明周用】  

曹民部藏何太守山水障歌【明祝允明】  

题陈道复谿山障子【明王宠】  

题山水障【明李汛】  

题山水画障【明杭济】  

题董生春山障子【明王穉登】  

## 御定历代题画诗类卷二十二  

山水类  

题朱审寺壁山水画　　　　　【唐】柳公权  

朱审偏能貎夕岚洞边深墨写秋潭与君一顾西墙画从此看山不向南  

同族弟金城尉叔卿烛照山水壁画歌  

【唐】李　白  

髙堂粉壁图蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪回溪碧流寂无喧又如秦人月下窥花源了然不觉清心魂秖将叠嶂鸣秋猿与君对此欢未歇放歌行吟逹明发却顾海客扬云帆便欲因之向溟渤台中寓直晨览萧侍御壁画山水【唐】羊士谔  

虫思庭莎白露天微风吹竹晓凄然今来始悟朝囘客暗写归心向石泉  

奉和李右相书壁画山水　　　【唐】孙　逖  

庙堂多暇日山水契中情欲写髙深趣还因绘藻成九江临户牖三峡绕檐楹花栁穷年发烟云逐意生能令万里近不觉四时行气染荀香馥光含乐镜清咏歌齐出处图画表冲盈自保千年遇何论八载荣【李公诗云八载忝司存】  

观于舍人壁画山水　　　　　【唐】王季友  

野人宿在人家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向余説小弟丹青能尔为  

依韵和仲庶省壁画山水　　　【宋】司马光  

画工执笔巳心游稍稍蘅皋引杜洲堆案烦文犹倦暑满轩新意忽惊秋天生贤者非无谓官遇明时未易休正恐怒飞朝暮事丹青难得久淹留  

次韵吴仲庶省中画壁　　　　【宋】王安石  

画史虽非顾虎头还能满壁画沧洲九衢京洛风沙地一片江湖草树秋行数儵鱼宾共乐卧看鸥鸟吏方休知君定有扁舟意却为丹青肯少留  

依韵和原甫防壁许道宁山水云是冨彦国作判  

官时画　　　　　　　　　【宋】梅尧臣  

山情水思半轩间试问来居有厎闲唯有才髙方暇佚无论岁月自能攀  

曹仁熙画水壁　　　　　　　【宋】晁説之  

夫子在川上悠然叹所逝见逝不见水身与水不二天维及地轴去矣不可制日月徒劳劳出入丈尺地莫言此身微九围待经济或指波涛观姑在蹄涔内后人不及门有口安足议妙得防荘周动与吕梁防肇公识前波不共后波系厐公桥柱流奔湍是谁事熟夸观涛者八月吴侬戏瞪目不敢瞬睫转蛟鼍噬多谢曹仁熙笔端落妙意欲采甓社珠于此观粲翠  

毘陵太平院壁间画山水熟视之有飞动势殆仙  

笔也因题　　　　　　　　【宋】林景清  

山风不动云四寂万顷波涛生素壁三峡夜怒揺星河九溟昼沸卷霹雳谁将江海一笔吞华阳入砚波翻灵鼇东转坤轴动惊浪出没蛟与鼋毫端分寸千万里人心之险亦如此老僧阅世如阅画面壁凝然悟理嗟余老作汗漫游寒光飞动六月秋乃知瞿唐在平陆安得竹叶吹成舟  

和元晦咏画壁　　　　　　　【宋】张　栻  

松杉夹路自清隂溪水有源谁复寻忽见画图开四壁悠然端亦慰余心  

观刘氏山馆壁间所画四时景物各有深趣因为六言一絶复以其句为题作五言四咏  

【宋】朱　子  

絶壑云浮冉冉层峦日隐重重释子岩中晏坐行人雪里迷踪  

头上山泄云脚下云迷树不知春浅深但见云来去夕阳在西峰晩谷背南岭烦郁未渠央伫兹清夜景清秋气萧瑟遥夜水崩奔自了岩中趣无人可共论悲风号万窍密雪变千林匹马关山路谁知客子心壁间古画精絶未闻有赏音者　【宋】朱　子  

老木樛枝入太隂苍崖寒水断追寻千年粉壁尘埃厎应识良工独苦心  

人日游西山寺观谢章壁画山水【金】赵秉文  

萧寺荒堂三五间谢章满壁画江山天涯霜雪少春意一日携酒开心顔饥禽穿窗啄官粟岁乆刓墙樵指秃山僧送客不开门寒云夜夜飞来宿  

张吏部宅山水壁歌　　　　　【元】范　梈  

髙堂秉烛见翠微岩厓突兀当两扉庭前系马雾露集老木倒挂藤萝衣问谁妙手能至此笔墨简古世所稀天官主人为我言翰林供奉精天机忆我寻山客南粤地暖四时皆芳菲眼中得此了不易便觉宇宙扬清晖旅人独行歌采薇沧洲茅屋何年归安得峰头置双鹤相逐蓬莱顶上飞  

友人壁间寒山图　　　　　　【元】范　梈  

行尽天涯不见秋君家庭院冷飕飕太平欲选风霜吏画史当居第一流  

题额森特穆尔开府宅壁画山水歌  

【元】赵孟頫  

大山崒嵂摩青天小山平逺通云烟商侯胸中有丘壑信手落笔分清妍阆风圃元不逺灿烂金碧流潺湲参差涧谷楼观起萦纡石路朱桥连松风飕飗响虚阁棋声剥啄来羣仙渔歌樵唱渺何许轮巾羽扇清溪边髙情自有泉石趣凉意不受尘埃纒世间书画亦岂少谁能真赏如公贤华堂风日不到处絶胜绣幙空髙悬举觞酌酒为公寿眼明对此三千年  

题画壁　　　　　　　　　　【元】贡性之  

何处江山似此佳看君图画欲移家沙边洲渚潮浑没云里楼台树半遮丛桂漫歌招隐赋种桃谁识避秦花晩风吹送归舟急一片征颿带落霞  

题壁间画　　　　　　　　　【明】于　谦  

看山如看画听水如听琴水流碧溪转山髙白云深俯仰天地间万物本无心松风飒然来为我涤烦襟  

观古壁画山水歌　　　　　　【明】牟嘉叙  

危楼百尺凌空起古壁丹青画山水净埽浮埃据榻观笔迹何人乃能尔想当盘礴时巧思妙入神胸中罗万象写出皆天真回峰叠嶂开嶙峋白波浩荡渺无垠仙人宫阙拥出碧云里宛如三山隔水无通津松间白鹤呼不下却思整翮凌苍旻超然风景异人世四时花木相鲜新溪林冥密碧草合又如花源有路通秦人苍茫逺势尤莫测渤澥昆仑看咫尺一叶渔舟归未归洞庭秋净湘烟碧野桥沙岸曲径通髙树下有长髥翁恍如着我图画中手携云镵倚青松万籁不起千山空仰天一笑看飞鸿  

壁间杂画　　　　　　　　　【明】李延兴  

山中之人气奕奕爱画云山与水石逺山近山恣一挥顷刻生绡数千尺今代只数髙尚书妙处不减米家笔后之善画者为谁青山白云久萧瑟忽惊座上烟霭生漠漠平林翠如织平生梦想不可到乃在君家雪色壁花发穷林破晓红水合长天荡晴碧芦边防影落回汀沙上渔蓑晒斜日白髪苍顔四老人棋罢松间坐争席笋皮笠子大如繖归去不愁山雨湿炉经九转链丹成杖挂百钱沽酒吃眼看此景不可亲况复憧憧事尘役防须结屋山之阿更求好田水之侧野人生理自有余耕归牛角悬书帙茅檐夜火促寒机古甸秋风收晩栗安车若便下丘樊为劝先生不可出  

题金山壁间画　　　　　　　【明】陈　钧  

空翠忽入户飞来何处峰人家多傍树僧寺不闻钟流水冲桥急闲云出岫慵何当抚琴坐愿学卧游宗题济宁公馆壁间山水【柬董宪　明副国器】李　裕  

良工绘画应擅名故向粉壁施丹青青峦碧嶂粲如绮溪桥流水空泠泠烟树苍茫隐台阁白昼寒风起岩壑两峰嵯峨插九霄飞瀑一帘半空落古松偃蹇石崔嵬小舟荡漾江水隈春云如波埽不去野花含笑年年开我本当时云路客到处山川多阅历逺观恍若太华之三峰气势峥嵘薄星日近观又似东岱之天门悬崖双扇凌絶壁平生逸兴独超然静坐对之纷虑释美人髙趣傥在兹乞归同买谢公屐  

定州画壁水二堵妙絶天下望之若真水起伏潆洄有浩溔万顷之势州志谓为吴道子画非也寺成在道子后百余年余歌以畅厥美仍为志  

解嘲　　　　　　　　　　【明】王世贞  

柏林寺中千株柏蛰月寒虬怒生翼谁为吸尽西江水一吐阿兰双素壁永夜旋愁牛汉翻中堂陡见龙门辟更疑沧海浴日初不断潇湘带天色鴈王睥睨饥欲动娑竭蜿蜒避无策惊毫欲卷阿耨枯醉沈横拖鹫头碧怪无兰桨为穿进纵有幷刀剪不得寒声飒飒生清澜令我三日欲卧观借问画者谁画笔劲似秋鹰无乃孙知微定非杨契丹试披图经读谓是吴道子此寺此壁天福始开元之人人已鬼只今何限丹青师好手吴生那得之君不见唐朝叶道士摄魄为写松阳碑  

画学董生画山水屏风　　　　【宋】苏　辙  

承平日事足鸿都无不有策牍试篆隶丹青写飞走纷然四方集狐兔萃林薮何人知有益长啸呼鹰狗奔逃走城邑惊顾念糊口素屏开白云称我茅檐陋濡毫愿挥洒峰峦映岩窦巨石连地轴飞布防天漏萦山一径通过水微桥构山家烟火然逺寺晨钟叩僧从何方来行速午斋后有客呼渡船隔水惟病叟听然发一笑此处定真否人生初偶然与此谁夭寿厄穷妄自怜一醉辄日冨客至亦茫然邀我沽斗酒  

画枕屏　　　　　　　　　　【宋】苏　辙  

绳牀竹簟曲屏风野水遥山雾雨蒙长有滩头钓鱼叟伴人闲卧寂寥中  

张秀才枕屏　　　　　　　　【宋】陈　造  

寒风惨澹森木古羣鸦无人自翔舞重山积水几里所稍见孤舟渺烟雨意吞洞庭卓天姥短屏数幅渠能许何时去作湖山主还唤诗翁未着语  

山水屏　　　　　　　　　　【宋】曽　巩  

吴缣落寒机舒卷光乱目秋刀剪新屏尺寸随折曲搜罗得珍匠徙倚思先属经营顷刻内千里在一幅定眎乃渐通纪【一作悉】数难迫促山乱若无穷负抱颇重复髙棱最当中桀大势尤独囘环众峰接趋向若奔伏矜雄跨九州争险挂星宿深疑雪霜积暗觉烟雾触泉源出青冥涨潦两厓束历逺始纡徐派别输众谷轻舟漾其间沿泝无缓速微寻得修迳侧起破苍麓逺到无限极穷升犯云族游子定何之顾盼停马足盘石长自闲空源偶谁筑尘氛见荒林物色存古俗粲粲弄幽花苍苍防嘉木遗牛上岩巅惊麏出槎腹鲜明极万状指似才一粟虽从人力为颇类隂怪续深堂得欹眠髙枕生逺瞩余光耀衾帱清意凝幔褥愚诃世幸略慵卧嗜尤酷因能助佳梦肯顾跻杲旭将相有时材溪岩真我欲儒林耻未博俗穽思自赎婚嫁累茍轻耕钓吾巳卜图屏持自慰寤寐心思逐  

山水卧屛　　　　　　　　　【宋】黄　庶  

林泉生长厌应难更写方屛几曲间仕宦东西苦无定此心长似宿家山  

题戏水墨山水屛　　　　　　【宋】杨万里  

櫂郎大似半边蝇摘蕙为船折草撑今夜不知何处泊浪头正与岭头平  

新作纸屛隆师为作山水笔墨略到而逺意有余戏题此句末句葢取所谓柴门鸟雀噪游子千  

里至也　　　　　　　　　【宋】程　俱  

急雨初收山吐云清溪曲曲抱烟邨抛书午枕无人唤归梦真疑鹊噪门  

自画山水留春堂大屛题其上　【宋】晁补之  

胸中正可吞云梦醆里何妨对圣贤有意清秋【一作扶笻】入衡霍为君【一作毛锥】无尽写江天  

题严州王秀才山水枕屛　　　【宋】陆　游  

我行天下路几何三巴小益山最多翠崖青嶂髙嵯峨红栈如带萦岩阿下有骇浪千盘涡一跌性命委蛟鼍日驰三百一乌骡雪压披氊泥满鞾驿亭沃酒醉脸酡长笛腰鼓杂巴歌大散关上方横戈岂料世变如翻波东归轻舟下江沱囘首岁月悲蹉跎壮君落笔写岷嶓意匠自到非身过伟哉千仞天相摩谷里人家藏緑萝使我恍然越关河熟视粉墨频摩挲  

徐道士水墨屛【四首　　　　　宋】白玉蟾  

鴈侧风前字烟凝雨后情不知谁氏子持钓立江城人逺看来短山遥淡欲无水边渔舍密天际客帆孤乱山草斜出危冈竹倒悬人家春树里山色夕阳边霜月沈青嶂汀鸥卧白沙晓风删竹叶秋雾补山丫  

山水屛图诗　　　　　　　　【元】朱德润  

丈夫无竒才虽显不足名髙山乏秀丽兀立培塿形况乃画图间两夺造化精中堂素壁本虚静谁令挥洒研丹青女娲五色不补天神功鞭石来苍旻驱山奔海入纨素扶舆之气靑荧荧赤城霞彩千峰明洞庭湘浦云英英风帆昼卷潇湘雨黄苇堆滩插渔罟独木荘前野水流夕阳川上敧桥渡大峰倚天接天门又如特立太华尊羣山趋俯不敢动山前星辰手可扪我欲托身山上巅丹梯百尺何由缘画兴欲来别有趣颠毫醉墨飘如仙仙成却服九还丹两腋清风飞上天  

牀屛山水图歌　　　　　　　【明】髙　啓  

画师知余爱青山久堕尘网无由还故将列岫写屏嶂使我卧起于其间从此长如宿清境枕上分明见峰岭炉烟晓入帐中飞拥被惊和白云冷丹崖碧树层层开江雨逺逐孤帆来就中楼阁是何处髣髴神女巫阳台楚山修竹潇湘水似有淸猿忽啼起江南千里梦游归半牀落月髙堂里  

题画屏　　　　　　　　　　【明】陈　炜  

雪漫江天万木中一间茅屋覆诗翁何人醉醒梅花月蹋遍寒山路几重  

题山水障子　　　　　　　　【唐】张　祐  

一见秋山色方怜画手稀波涛连壁动云物下檐飞岭树冬犹发江帆暮不归端然是渔叟相向日依依  

题王右丞山水障【二首　　　　唐】张　祐  

精华在肇端咫尺匠心难日月中堂见江湖满座看夜凝岚气湿秋浸碧光寒料得昔人意平生诗思残右丞今已没遗画世间稀咫尺江湖尽寻常鸿鴈飞山光全在掌云气欲生衣以此常为玩平生沧海机  

刘相公中书江山画障　　　　【唐】岑　参  

相府征墨妙挥毫天地穷始知丹青笔能夺造化功潇湘在帘间庐壑横座中忽疑凤凰池暗与江海通粉白湖上云黛青天际峰昼日恒见月孤帆如有风岩花不飞落涧草无春冬担锡香炉缁钓鱼笠泽翁如何平津意尚想尘外踪冨贵心独轻山林兴弥浓喧幽趣颇异出处事不同请君为苍生未可追赤松  

题画帐山水　　　　　　　　【唐】皇甫冉  

桂水饶枫杉荆南足烟雨犹疑黛色中复是雒阳岨  

谢重缘旧山水障子　　　　　【唐】齐　已  

敢望重縁饰微茫洞壑春坐看终未是归卧始应真已觉中心朽犹怜四面新不因公子鉴零落几成尘  

砚水墨障子　　　　　　　　【唐】李　洞  

若非神助笔砚水恐藏龙研尽一寸墨埽成千仞峰壁根堆乱石牀罅种枯松岳麓穿因鼠湘江绽为蛬挂衣岚气湿梦枕浪头舂只为少顔色时人着意慵  

观山水障子　　　　　　　　【唐】伍　乔  

功绩精妍世少伦图时应倍用心神不知草木承何异但见江山长带春云势似离岩厎石浪花如动岸边苹更疑独泛渔舟者便是其中旧隐人  

郭熙山水障子　　　　　　　【宋】刘克荘  

髙为峰嵩下涛江极目森秀涵沧浪始知著色未造极一似丑女施铅黄惊泉骇石聚幽怪巨楠穹柏蟠老苍鹿门寺华子冈是邪非邪逺莫详疑闻钟声起晻霭似有帆影来微茫陌穷渡絶雪满坂驴鞍钓笠分毫芒炎曦亭午试展玩坐觉烟雨生缣缃古来絶艺必名士俗史辟易安敢当大年脂粉米老狂先朝仅数燕侍郎吾闻汾阳子贵购父画一笔不许他人藏矮屏短轴已可宝况此四幅垂华堂呜呼主人谨防守神雷鬼电或取将  

题俞景山画山水障　　　　　【明】钱　宰  

老夫索居江上楼廿年不出怀旧防扣门下楼出迎客但见絶壑风飕飕岱宗日观山上头日出未出苍烟浮嵩髙插天太华碧峨睂青城翠欲流匡庐老泉挂白石苍梧水落湘江秋悬崖倚天万山立翔鸾舞凤蟠苍虬幽岑逺树互出没白云不散松风收松根老樵列四五招我共入青林幽平生游历走不遍千里万里穷遐搜如何一日堕我前空翠杂沓来双眸举头问客何因入此境乃是手持图画来沧洲俞君作画时雅有山林癖朝登望秦山万壑千岩尽横臆暮上香炉峰海色秋清上遥碧归来放笔作董元笔厎丹青浩无迹海桑一别三干年山月江风耿相忆仰观岩上泉俯看松下石故人不见空画图十幅云烟卷还客  

题山水障子【为萧溪　　　　　明耕者赋】张　适  

萧溪先生乐山者结屋临溪颇幽雅开轩见水不见山却向图中看挥洒髙斋素壁悬清风彷佛坐我林崖下羣峰奔驰势如马緑树人家面平野层阁忽从天际来飞泉逺自峰头泻半山云气千峰白满谷霞生万岩赭野桥日落行人稀幽径花开知者寡萧溪闲居昼多暇坐对此图看不舍平生况复能食力春作鉏犂躬自把短簔朝耕陇上云长檠夜落书边炧有时归来面盟鸥鲸吸春醅知几斚登髙或着谢傅屐带酒何妨逺公社临池每解学来禽对客犹知论裹鲊醉中邀我赋长篇老我才疎不堪写  

画障次韵　　　　　　　　　【明】俞　晖  

老人自是逃名者白髪萧然緑薜衫尽日江亭谁作伴相看沙鸟与风防  

画山水障　　　　　　　　　【明】周　用  

屋下得万里黯澹费神力自君眼光逺岂复在丹墨长风落微波孤月中夜直赤县复可置何得爱四壁此路逹京华江湖犹旅食我有怀中书为附南飞翼  

曹民部藏何太守山水障歌　　【明】祝允明  

苍烟横晩江江树不可辨逺山虢国睂近山鬒不变谁将元气夜半翻凌乱少陵好东绢幽人絶流一苇航应恨可人不相见千邨万落路不通恐有闭门忘世翁孔明渐老安石卧谁为苍生起卧龙须臾云树开苍茫始识九疑分潇湘良工出自何水部妙思已落陈思王陈思王今葛谢防中翛翛有造化萧斋晏坐对图画时发云霖润天下  

题陈道复谿山障子　　　　　【明】王　宠  

天台秀出鴈荡峰削壁飞泉如白龙跳珠散落四时雨偃葢反走千寻松隂崖复洞絶地脉明湖玉镜开天容山深或闻虎兕鬬日落但有渔樵逢陈郎不减阮嗣宗云霓蜷曲蟠其胸黄公垆头枕麯卧蹶起埽出金芙蓉髙山流水有深意却思荷蒉还山农  

题山水障　　　　　　　　　【明】李　汛  

王孙妙思夺化工尽收丘壑藏心胸醉来倾倒玉壶墨洒向鵞溪作秋色湿云初起山翠新囘风不断波粼粼石梁烟外转萧瑟薜萝掩映幽人宅逍遥二老晩风余沿溪散歩飘轻裾翩然与鹤立松下髣髴当年避秦者人间旧路杳无踪云深不遣渔郎通君不见秦家鹿走楚蛇断沧海桑田几兴叹惟有仙源岁月賖碧桃未落秦时花  

题山水画障　　　　　　　　【明】杭　济  

断岸横舟山日隂人家散居枫树林江烟万里破孤暝江波倒影天沈沈短渚长沙渺无极木叶吟风动萧瑟惊鳬历乱飞尽空坐见遥岑送秋碧  

题董生春山障子【赠朱　　　　明金吾】王穉登  

董生留我子云亭画尽春山酒未醒赠与侯家金屋里美人筵上鬭睂青  

## 御定历代题画诗类卷二十三目录  

山水类  

崔驸马宅咏画山水扇【唐梁锽】  

题郭熙山水扇【宋黄庭坚】  

题惠崇画扇【宋黄庭坚】  

题宗室大年画扇【宋晁补之二首】  

次韵送画山水扇与张次应【宋晁説之】  

晁无咎画山水扇【宋陈师道】  

酬刘巨载舍人见赠所画山水扇【宋僧道潜】扇圗【金许古】  

题山水扇【元刘因二首】  

题山水便面【元程钜夫】  

聂空山画扇【元虞集】  

题赵千里山水扇面歌【元杨载】  

画扇【元张宪】  

题扇上画【元陈深】  

题画扇【元贡性之四首】  

赵千里便面上写山次伯雨韵【元郑元祐】  

题宋髙宗画扇头【元郑东】  

赵千里扇上写山用郑山人韵题【元倪瓒】  

题松雪扇画【元唐肃】  

题山水扇面【元张天英】  

题堵炳所画扇面山水【明刘崧】  

扇上画【明杨基二首】  

题画扇面【明王恭】  

山水便面【明管讷】  

题扇【明陈防二首】  

题扇【明王逹】  

扇面小景【明郭厪】  

山水便面【明李勗】  

次韵题便面小景【明谢铎】  

题沈恒吉画扇【明陈寛】  

项进士便面【明王弼】  

为人题便面【明叶元玉】  

扇画【明许相卿】  

为茂通题画扇【明陈玺】  

题画扇【明王景彰】  

郑大有山水扇【明罗泰】  

扇景【明俞晖】  

题画扇【明李承芳】  

题画扇【明李日华十七首】  

与沈翠水论绘事因题所画便面【明李日华】题墨山圗扇【明僧明秀】  

题小景【宋杜本】  

题湖曲小景【元袁桷】  

溪居山水小景【元张翥二首】  

题应中父所藏陈仲美山水小景【元杨载】  

山水小景【元郯韶二首】  

云山小景【元黄镇成】  

为所性侄题小景【元欧阳三首】  

题山水小景杂画【元傅若金四首】  

题画小景【元王翰】  

小景【明韩宜可】  

题小景图【明林鸿】  

小景【明呉子庄】  

为杨学士勉仁题小景【明金幼孜】  

题画小景【明童轩二首】  

题小景【明丘濬三首】  

小景【明刘泰三首】  

题小景【明陈炜】  

题小景【明程敏政】  

题小景杂画【明程敏政二首】  

题小景【明沈周】  

谿亭小景【明沈周】  

画景【明屠侨】  

小景【明廖道南】  

题小景【明陈玺二首】  

重题自画小景【明居节】  

题画小景【明李汛三首】  

题画中小景【明樊昌】  

小景杂咏【明萧显三首】  

题小景【明吕渊】  

题云深处小景【明陈琛】  

题画小景【明僧澄印三首】  

## 御定历代题画诗类卷二十三  

山水类  

崔驸马宅咏画山水扇　　　　【唐】梁　锽  

画扇岀秦楼谁家赠列侯小含吴剡县轻带楚扬州揜作山云暮揺成陇树秋坐来传与客汉水又回流  

题郭熈山水扇　　　　　　　【宋】黄庭坚  

郭熙虽老眼犹明便面江山取意成一段风烟且千里解和明月逐人行  

题惠崇画扇　　　　　　　　【宋】黄庭坚  

惠崇笔下开江面万里晴波向落晖梅影横斜人不见鸳鸯相对浴红衣  

题宗室大年画扇【二首　　　　宋】晁补之  

柳动燕初来波生鴈将去惟有小崧髙苍苍自如故王孙蕴奇意纨素澹云烟借与王摩诘含毫思邈然次韵送画山水扇与张次应【代冯宋元礼】晁説之  

五日十日岂为工万壑千岩自絶踪在握已能霄汉上更须羣玉占前峰  

晁无咎画山水扇　　　　　　【宋】陈师道  

前生阮始平今代王摩诘偃屈葢代气万里入方尺朽老诗作妙险絶天与力君不见杜陵老翁语湘娥増悲真宰泣  

酬刘巨载舍人见赠所画山水扇【宋】僧道潜  

冰纨玉粉净无尘墨妙扶疎更絶伦试问挥毫厎人物不言从可识天真  

扇图　　　　　　　　　　　【金】许　古  

云压溪堂小雪春融融和气浥轻尘山禽共作梅花梦物性由来嬾是真  

题山水扇【二首　　　　　　　元】刘　因  

山近雨难暗楼髙秋易寒慿谁暮云表添我倚阑干二山环合一水中有老木参天不着幽人草阁谁收无限云烟  

题山水便面　　　　　　　　【元】程钜夫  

烟水冥迷山逺近髙山临水更清寒画楼迥倚风前搆商舶遥从海峤还云起乱峰生巧思鸟飞残照入遐观生绡盈尺无穷意谁识经营惨淡间  

聂空山画扇　　　　　　　　【元】虞　集  

客来山雨鸣磵客去山翁醉眠花外晴云霭霭竹边秋月娟娟  

题赵千里山水扇面歌　　　　【元】杨　载  

公子丹青艺絶伦喜画江山上纨扇只令好事购千金四幅相连成一卷春流漠漠如江湖飞烟着树相有无岚光注射翻长虚白玉盘浸青瑚追随流俗转萧疎对此便欲山林居旗亭花发酒须沽舟行为致双提壶抱琴之子来相须醉归不省何人扶旁有飞泉出岩隙掣电飞霜相荡激蛟龙不爱鲵桓食但见垂纶古盘石人生万事无根柢出处行藏须早计一丘一壑傥如斯便可束书从此逝君不见郑子真躬耕谷口垂千春毫芒世利能没身汝胡龌龊为庸人  

画扇　　　　　　　　　　　【元】张　宪  

渴龙饮清江江水皆倒立风雨满山来石楠半身湿  

题扇上画　　　　　　　　　【元】陈　深  

古木排山立幽牕傍水开直疑林处士独櫂小舟囘  

题画扇【四首　　　　　　　　元】贡性之  

三间两间茅屋五里十里松声如此山中景色何时共我同行  

万事从敎计拙千金难买身闲船尾都敎载酒船头饱看青山  

鸭觜滩连溪尾羊肠路转山腰云气晴晴雨雨泉声暮暮朝朝  

緑树湾头钓艇青山凹里人家前度刘郎去也莫敎流出桃花  

赵千里便面上写山次伯雨韵　【元】郑元祐  

宋诸王孙妙盘礴万里江山归一握卷藏袖中舒在我清风徐来縠衣薄文采于今沦落余雕阑玉砌凄烟芜宝玉不随黄土化门上空啼头白乌  

题宋髙宗画扇头【自题云万木云深隐千山雨未开】  

【元】郑　东  

多时海上日光催犹道千山雨未开总为浮云能障断龙沙不见翠华囘  

赵千里扇上写山用郑山人韵题【元】倪　瓒  

谁见解衣作盘礴卷怀云烟归掌握春雨冥冥江水波竹间日暮衣裳薄零落王孙翰墨余越王台殿久荒芜要知人好画亦好爱比当年屋上乌  

题松雪扇画　　　　　　　　【元】唐　肃  

层峦拂空青县瀑注银汉参差观阁耸荟蔚林木绚渔歌浦外闻人影溪中见陟险思攀萝纪行忆书翰尘逺地无喧景多情益恋方恋凤鸾吟勿贻猿鹤怨  

题山水扇面　　　　　　　　【元】张天英  

一握方诸镜里天分明鴈荡石城连仙人不患蓬壶小便驻鸾笙五百年  

题堵炳所画扇面山水【为李鸿　明渐赋】刘　崧  

紫崖碧嶂连云树白石青莎并江路采樵客去洞门深出郭人归烟水暮两崖之间髙且虚有亭翼然谁所居山花当戸可载酒芳草满庭宜读书  

扇上画【二首　　　　　　　　明】杨　基  

雨歇见青山菰蒲第几湾鸥来又飞去只有钓舟闲江逺爱山低沙虚觉树危静中谁共赏桥上立多时  

题画扇面　　　　　　　　【明】王　恭  

山空水云净月出洲渚白寒苇梳幽风孤篷逗秋色垂纶久忘鱼击汰非干泽终愧坐磻溪皓首钓人国  

山水便面　　　　　　　　　【明】管　讷  

宣和便面何从得画史当时属有才紫翠峰峦天上落青红楼阁树头开羣贤似向兰亭防一老疑从栗里来安得从容随杖履轻舟日系水云隈  

题扇【二首　　　　　　　　　明】陈　防  

五湖烟水緑生波一叶扁舟鼓枻歌遥想故园戎马后千章乔木已无多  

秋风吹上老渔船莼菜鲈鱼味自便对此云山无限好不须图画入凌烟  

题扇　　　　　　　　　　　【明】王　逹  

叶暗前朝雨花飞昨夜风空山人不见春在緑隂中  

扇面小景　　　　　　　　　【明】郭　厪  

孤琴引兴青山墅山月苍苍鸟声曙髙风一段不可攀从忆陶潜赋归去  

山水便面　　　　　　　　　【明】李　朂  

峰峦迢递水微茫葭菼连天鴈噭霜髣髴湘南旧行路短篷秋色近斜阳  

次韵题便面小景　　　　　　【明】谢　铎  

空山收网雨收簑忽听中流款乃歌莫是晩来风色好片帆归去已无多  

题沈恒吉画扇　　　　　　　【明】陈　寛  

红树丹山领去舟苹花香老不胜秋沧江风月谁人管且向前汀问白鸥  

项进士便面　　　　　　　　【明】王　弼  

天光低碧暮寒浮峰色纡青晩入楼长忆清秋过上竺归来明月满湖头  

为人题便面　　　　　　　　【明】叶元玉  

杖藜信歩过桥东几片飞花隔栁红指防前头更清致遥山一抹淡烟中  

扇画　　　　　　　　　　　【明】许相卿  

逺路归来已白头丰厓犹似旧时秋长藤短褐行吟处不道山翁是故侯  

为茂通题画扇　　　　　　　【明】陈　玺  

乱木萧萧枫叶酣扁舟闲钓五溪南屋头岭瘦杉如防长啸一声烟水蓝  

题画扇　　　　　　　　　　【明】王景彰  

二仪开混沌一气蕴精灵石乳通龙井天风老鹤汀江山自吴楚寰宇际沧溟便欲抛尘俗寻真向草亭  

郑大有山水扇　　　　　　　【明】罗　泰  

忆昔移舟上建溪乱山晴翠望中迷一声长啸天风冷百六滩头月欲低  

扇景　　　　　　　　　　　【明】俞　晖  

数防白鸥逺近明蓼花汀没钓台横得鱼未惬归舟趣坐看桐江月渐生  

题画扇　　　　　　　　　　【明】李承芳  

岩石云封道士家满谿青桂落寒花山童停帚那能埽也爱残香醉露华  

画扇　　　　　　　　　　　【明】李日华  

春江初泛蒲萄緑鹭自翻飞鸥自浴烟消月落早潮平山影沈沈压渔屋笑拈此景付诗翁曽向严滩五番宿  

题画扇　　　　　　　　　　【明】李日华  

逺峦醖雨候近坞饶云踪偃仰气候变开敛随羣峰渚烟接缥缈山姿弄舂容拂石此静坐聊以蠲心胸  

题画扇头米山　　　　　　　【明】李日华  

沙鸟去已尽江流寒更清云横日落处一片楚峰晴  

题扇【三首　　　　　　　　　明】李日华  

山中无一事石上坐秋水水静云影空我心正如许古木千章落防平湖一片无埃山中谁共六月白鸥朝暮飞来  

木落皋亭怅望空山樵隐隐隔芙蓉汀烟野霭秋来净正见当年黄鹤峰  

题画扇　　　　　　　　　　【明】李日华  

黛色巃嵸树影齐石台莹滑净无泥桥横断岸猿兼渡寺隔重云鸟乱啼漠漠湿衣松下雨潺潺到耳竹边溪人间六月消何处万壑清风葛岭西  

题赠冯云将画扇　　　　　　【明】李日华  

一片蘼芜鸟去双树中髙阁俯澄江梦囘不信秋期近水影苹香正入牕  

题画扇【与陆　　　　　　　　明伯承】李日华  

雨后溪声吼似雷髙楼倚醉想衔杯断桥秋色无多逺只隔蘼芜緑几堆  

题画扇　　　　　　　　　　【明】李日华  

竹光浮砚春云活花气薰衣午梦轻写得米家江上意蘼芜细雨正含情  

画沈明允扇　　　　　　　　【明】李日华  

秋林薄处见山巅霜樾烟柯指顾便小作沙防容野艇空明留与白鸥天  

为冯权奇画扇　　　　　　　【明】李日华  

髙阁崔嵬翠霭重千岩树色隐帘栊鱼惊涧影新秋月猿落松梢半夜风瓦枕石牀诗梦澹神舆尻马意游通山中莫漫轻相识除却真仙即此翁  

画扇【与萧　　　　　　　　　明历室】李日华  

苹香沙鸟共山影钓丝牵何处堪摊饭江南镜里天  

题画扇【与丘　　　　　　　　明伯畏】李日华  

葛蔓萦牵竹粉残一篱花影掩松闗摩挲睡眼无些事自写江南秀絶山  

画沈白生扇【仿郭河阳　　　　明晴原晩照】李日华  

复岭纡回处人家烟树重径微樵子到溪静鹿麋逢岁节占芳草晨昏听逺钟不须寻谷口已遣白云封  

题画扇【□松　　　　　　　　明雨】李日华  

沙树叶叶雨溪桥面面峰道人行履处只信一枝笻  

画吴赤含扇　　　　　　　　【明】李日华  

野桥新雨足夏木转多隂欲就迎凉处时为散髪吟月来湖空阔风入树萧森一倍添幽赏溪山称此心与沈翠水论绘事因题所画便面【明】李日华  

烟沙漠漠夕阳余野树酣霜水溜渠何处秋光闲入梦琵琶亭子对匡庐  

题墨山图扇　　　　　　　　【明】僧明秀  

逺屿孤烟起林亭落日虚青山半江影竹里照残书  

题小景　　　　　　　　　　【宋】杜　本  

秋云满地夕阳微黄叶萧萧鴈正飞最是江南好天气村醪初熟蟹螯肥  

题湖曲小景【穆陵御　　　　　元题诗句】袁　桷  

流水无言寂寂落花有意毵毵往事空余华屋倚阑愁絶江南  

溪居山水小景【二首　　　　　元】张　翥  

想像溪居好时来放钓船沧洲茅屋路春水白鸥天林壑无多地烟霞自一川厎须论咫尺到此已茫然何处野人村微茫涧谷分林多太古树山有四时云鸟迹还成道猿啼或作羣秋风茅屋破谁赋隐思君题应中父所藏陈仲美山水小景【元】杨　载  

层峦叠嶂倚晴空松桧相连秀色同下有幽人茆屋在浩歌宜属紫芝翁  

山水小景【二首　　　　　　　元】郯　韶  

西风木落晓猨惊一水东流日夜声两岸青山看不尽扁舟又过楚王城  

扁舟晩泊洞庭西江草江花岸岸齐却过白龙祠下去两邉枫树鹧鸪啼  

云山小景　　　　　　　　　【元】黄镇成  

飞瀑潺潺泻碧岑野桥分路入云深三椽草屋长松下应有先生抱膝吟  

为所性侄题小景【三首　　　　元】欧阳  

林庐澹疎烟归帆泊沙渚披图得空阔总是经行处寒屋茆檐古疎烟野树春遥遥济川者应是此中人浦口归帆落沙头行客囘林间酒旗出快着一篙来  

题山水小景杂画【四首　　　　元】傅若金  

空村断行迹深雪连昏暮惨淡既平冈坡陀复盈路时闻一树折犹见羣鸟去中有映书人柴扉对何处江白云稍归山青树如沐轻舟渔石渚独骑经林麓野气昏已明泉声断犹续坐忆泛湘时村西见茅屋云归山欲暝月出泉相映石影生夜寒松声起僧定遥疑露下立或发风中咏幽境何寥长廊罢钟磬盘盘苍山根泉石如素练含风静复响触石惊相溅竹迥秋气来松凉夏隂转山翁阅妙理独立无人见  

题画小景　　　　　　　　　【元】王　翰  

万籁秋声近双峰宿霭收江涵林影碎野接曙光浮萝薜连书幌莺花避钓舟由来扬子宅寂莫闭丹丘  

小景　　　　　　　　　　　【明】韩宜可  

春色来何处桃花路欲迷为言垂钓者中有武陵溪  

题小景图　　　　　　　　　【明】林　鸿  

林木疎疎小径分石泉岚气絶尘氛抱琴野客归何处闲却松牕半榻云  

小景　　　　　　　　　　　【明】吴子荘  

杖藜日日看芝山山下浮云共往还昨夜小溪新水涨钓船流到寺前湾  

为杨学士勉仁题小景　　　　【明】金幼孜  

积隂生巨壑飞翠落崔嵬古木云萝暗苍厓雪瀑开幽人挥麈坐穉子抱琴来想有登临兴看图日几回  

题画小景【二首　　　　　　　明】童　轩  

山色青于染茅堂背郭成隂隂乔木里疑有读书声家住清溪口门掩清溪树溪上多白云幽人自来去  

题小景　　　　　　　　　　【明】丘　濬  

石桥流水碧潺湲千树桃花万叠山漫道仙家有灵药看来终不似人间  

小景【二首　　　　　　　　　明】丘　濬  

独坐空山万虑忘时从林隙见天光白云满地红尘少觉得闲中意味长  

行过山边又水边眼中非树即寒泉囊琴漫遣樵青抱流水髙山不在弦  

小景【三首　　　　　　　　　明】刘　泰  

隔岸峰峦过雨新桃花水暖碧潾潾谁家艇子闲来往只载春光不载人  

緑树隂隂覆野亭緑波漾漾没沙汀短藜记得寻幽处一路莺声酒半醒  

云溪一带净无沙门对青山是我家两日不来亭子上东风开过紫藤花  

题小景　　　　　　　　　　【明】陈　炜  

深沉门巷隔烟霞路出重关一径斜江上小舟如载酒定应来访子云家  

题小景画　　　　　　　　　【明】程敏政  

青山佳处絶纤埃草緑裙腰一径开不是烟霞有深癖水边林下肯同来  

题小景杂画【二首　　　　　　明】程敏政  

緑树萧然防草亭酒船安坐蓼花汀分明一夜溪头雨洗出春山数防青  

小亭斜枕石溪濆长夏空山草木薰风雨忽来归去晩橹声揺碎一川云  

题小景　　　　　　　　　　【明】沈　周  

江山入吾兴随笔散清华峰影分斜日波容映落霞无桥通市迹有树隐人家此地如堪买分畦拟种  

谿亭小景　　　　　　　　　【明】沈　周  

幽亭临水称冥栖蓼渚沙坪咫尺迷山雨乍来茅溜细谿云欲堕竹梢低檐头故垒雌雄燕篱脚秋虫子母鸡此段风光小韦杜可能无我一青藜  

画景　　　　　　　　　　　【明】屠　侨  

白石桥西緑竹林青松亭外白云岑何人闲睡三万日鳬鸭碧波江水深  

小景　　　　　　　　　　　【明】廖道南  

髙楼斜倚石城傍逺浦归帆带夕阳遥望小桥来使节双龙劒气烛星光  

小景　　　　　　　　　　　【明】陈　玺  

诗思浓于酒山容碧似苔美人清不寐撑出小舟来  

题小景　　　　　　　　　　【明】陈　玺  

细雨着苔黏屐齿白云飞树挂山头扁舟直放武陵去满地秋声人倚楼  

重题自画小景　　　　　　　【明】居　节  

防染青山四十年寸缣不改旧风烟散人漫窃江湖号未买松江一钓船  

题画小景【二首　　　　　　　明】李　汛  

半山残照明秋水一径清风吹落花林杪鸡声烟外艇不成邨落两三家  

寒飘雪色余千嶂冻合溪流接两涯何处行人迷去路山亭恰好见梅花  

题小景　　　　　　　　　　【明】李　汛  

何人结屋倚松根一片凉云午乍屯我欲相期来避暑薰风时听翠涛翻  

题画中小景　　　　　　　　【明】樊　昌  

扶桑日出光曈曚千门万户开春风祥云带雨从龙去朝朝暮暮飞天东瀛洲弱水知何处髙人只在蓬山住山中游人归未归江上扁舟自来去  

小景杂咏【二首　　　　　　　明】萧　显  

木脱青山下亭开翠水涯孤舟荡双桨何处访相知碧树俯清流髙人爱独坐读罢发长吟不知斜日堕  

题小景　　　　　　　　　　【明】吕　渊  

緑树桥头路转回水光山色映楼台扁舟荡入荷花里知是游人避雨来  

题云深处小景　　　　　　　【明】陈　琛  

是处山深云更深凭谁説与总无心全因俗客都迷路时为苍生欲作霖静映方塘惟数亩髙临絶壁亦千寻优游更逐南溪水流向人间觅赏音  

题画小景【三首　　　　　　　明】僧澄印  

流云覆春山轻寒冻欲坼何处蹋青来归时月华白烟树春云緑江天落日红不知何处醉归向月明中风雨孤舟夜微茫草树春茅檐惊犬吠定是渡江人  

## 御定历代题画诗类卷二十四目录  

山水类  

题诗约画轴【宋陈与义】  

题画【宋陈与义】  

题谢艮斋画笥【宋王炎四首】  

戏题画卷【宋程俱二首】  

题画卷【宋范成大五首】  

题画【宋叶盛】  

记画【宋方岳】  

题画【元萧国寳】  

种笔亭题画【元高克恭】  

题画【元傅若金】  

题画【元吴镇九首】  

题画【元黄公望】  

题画【元萨都拉二首】  

题画圗【元陈旅二首】  

题画【元贡师泰】  

题拙作小圗【元朱徳润】  

题画圗【元杜本】  

题画【元李祁九首】  

题画【元陈髙】  

题画【元张宪二首】  

题画【元郯韶】  

题画【元贡性之十一首】  

题画【元倪瓉七首】  

次韵题画【元华幼武】  

题画【元丁鹤年二首】  

题画杂诗【元马臻十一首】  

题画卷【元马臻四首】  

题画【元唐肃十九首】  

题画【元陈植】  

题画【元郑允端】  

## 御定历代题画诗类卷二十四  

山水类  

题诗约画轴　　　　　　　　【宋】陈与义  

日落川更阔烟生山欲浮舟中有闲地载我得同游  

题画　　　　　　　　　　　【宋】陈与义  

分明楼阁是龙门亦有溪流曲抱邨万里家山无路入十年心事与谁论  

题谢艮斋画笥【四首　　　　　宋】王　炎  

团蒲曲几自支頥领略江山入坐隅若使右丞知此画定当阁笔辋川图  

万防青山一曲溪门阑疑是辟尘犀笔端更有诗中画细细冥搜为品题  

熟视天机日日新无边物色尽横陈从敎巧手立摹写粉墨何能更逼真  

玉轴锦囊无此景何年天巧出丹青艮斋收得供诗眼  

胜看鸾台十二屏  

戏题画卷【二首　　　　　　　宋】程　俱  

五载京尘白鬓须丹青遐想寄衡巫如今埽迹长林下却对真山看画图  

胸中云梦本无穷合是人间老画工常恨无因继三絶倩人拈笔冩胸中  

题画卷【五首　　　　　　　　宋】范大成  

凿落秋江水石明髙枫老柳两滩横君看叠巘云容变又有中宵雨意生  

攲倾栈路绕山明隔陇人家犬吠声无限白云堆去路不知谁识许宣平  

春隂十日溪头暗夜半西风雨脚收但觉奔霆吼空谷遥知万壑正争流  

暑云泼墨送惊雷坐见前山骤雨来今夜一凉千万里更无焦卷与尘埃  

秋晩黄芦断岸江南野水连天日色微明鱼网鴈行飞入苍烟  

题画　　　　　　　　　　　【宋】叶　盛  

緑树青山漾碧流画中风景似扬州隔江明灭渔人火出岸髙低估客舟去燕来鸿千古事闲花野草一春愁不知谁在红尘外独向蕃厘观里游  

记画　　　　　　　　　　　【宋】方　岳  

闲云古木山藏寺野渡孤舟水落矶秋色无人空黯澹竹门未掩待僧归  

题画　　　　　　　　　　　【元】萧国宝  

半山苍霭鏁招提托宿僧寮路更迷惟有晓钟遮不断数声吹落小桥西  

种笔亭题画　　　　　　　　【元】髙克恭  

积雨暗林屋晩峰晴露巅扁舟入苹渚浮动一谿烟  

题画　　　　　　　　　　　【元】傅若金  

迢递云山隔逺溪微茫烟水带长隄秋来木叶多揺落日暮寒鸦不肯栖  

题画【九首　　　　　　　　　元】吴　镇  

草堂仍着薜萝遮地僻林深有几家莫道春风吹不到门前依旧鸟衔花  

红兰杜若满汀边烟际平林似辋川安得寛闲如此地看山坐老夕阳船  

岩壑春深万緑齐隔林黄鸟尽情啼山翁不记灯前语为约红楼试品题  

灌木苍藤护草堂流泉汩汩绕渔梁书声遥送斜阳里谁道空山白昼长  

清霜揺落满林秋漠漠寒云天际流山径无人拥黄叶野塘有客漾轻舟  

万木凋残众岭寒诛茅栖息易为安朝来犹有寻幽者不畏﨑岖磴百盘  

千仞颠厓势欲倾飞流溅眼雪花明长风卷入层云去都作天台暮雨声  

雨歇重林烟树湿风来虚阁晩牕凉幽人倚遍阑干久始识山中兴味长  

忆昔相逢武水头行行送上木兰舟遥怜落日清溪上野色风声几许愁  

题画　　　　　　　　　　【元】黄公望  

茂林石磴小亭边遥望云山隔澹烟却忆旧游何处似翠蛟亭下看流泉  

题画　　　　　　　　　　【元】萨都拉  

树色浓堪掬痴岚扑雨秋道人岩下住屋角挂奔流  

题画　　　　　　　　　　　【元】萨都拉  

緑树隂藏野寺白云影落溪船遮却青山一半只疑僧舍茶烟  

题画图【二首　　　　　　　　元】陈　旅  

青红楼观护烟霞湖曲髙亭竹迳斜日出炎埃生九野松阴水石养苔花  

雨余空翠转霏霏杜若洲边小艇归久为故人临野阁江云日暮湿秋衣  

题画　　　　　　　　　　　【元】贡师泰  

楼阁参差烟水邨凉风槲叶下纷纷何人理钓秋江上惊起新来白鴈羣  

题拙作小图　　　　　　　　【元】朱德润  

碧山髙隂涔老树立突兀岚光凝晓候隐见苍林密空谷有佳人胡宁欲行役  

题画图　　　　　　　　　　【元】杜　本  

树林蓊蔚水湾环知是江南何处山数载幽并倦行役按图欲借屋三间  

题画　　　　　　　　　　　【元】李　祁  

石磴嵚﨑满径踪楼前尘土日憧憧人言别有幽栖处知隔云山第几重  

题画【二首　　　　　　　　　元】李　祁  

浩浩沧波天四围秋风一鹤夜来归祗应梦里闻长笛知是当时旧羽衣  

町畦髙下水漫漫白首辛勤学种田便拟明朝结长网与君同住浙江边  

题画【四首　　　　　　　　　元】李　祁  

山路晩萧萧山家何寂寥归人便杖屦安稳度危桥列岫连苍霭寒流漱石根湾河有茅屋无路觅松门人家住孤屿来往尽通桥欲见前山色寒云晩未销朝见江水清暮见江水浑网罟日日多思之谁与论  

题画【二首　　　　　　　　　元】李　祁  

池塘四五尺来水篱落两三般様花过客不须频问姓读书声处是吾家  

望水寻山二里余竹林斜径地仙居风光何处堪消兴大学中庸两卷书  

题画　　　　　　　　　　　【元】陈　髙  

华葢羣峰鴈荡南斜阳雨过碧于蓝秋风八月凉堪倚拄杖穿云看石楠  

题画　　　　　　　　　　　【元】张　宪  

晴川渺渺停春水怪石峨峨插乱山最爱夕阳烟树里千株古木伴僧闲  

题画　　　　　　　　　　　【元】张　宪  

逺岫层层何处矮房簇簇谁家烟树夕阳归鸟清溪古渡横槎  

题画　　　　　　　　　　　【元】郯　韶  

重冈细草覆坡陀风引松花落涧阿草屋雨余云气湿开门不厌好山多  

题画　　　　　　　　　　　【元】贡性之  

众峰涵夕隂岸水澹秋色逶迤见古道萧条少行客虽无桃花源亦与尘世隔纵有扁舟来重寻恐难得  

题画　　　　　　　　　　　【元】贡性之  

城中车马多如云林下相逢无一人城中甲第十万户林下草堂空四邻胡为奔走上城市归来两袖飞黄尘髙堂素壁忽见画使我顿觉清心神何时此地一相就坐席甘与渔樵分借君清涧濯双足借君松枝悬角巾更须长揖谢轩冕相期岁晩终吾身  

题画　　　　　　　　　　　【元】贡性之  

楼倚溪头水溪环竹外山扁舟垂钓者相对白鸥闲  

题画　　　　　　　　　　　【元】贡性之  

白沙翠竹溪边路緑树青山郭外邨钓艇直随流水出僧钟遥隔暝烟闻谩夸李愿居盘谷絶胜厐公隐鹿门如此故乡归未得看君图画一消魂  

题画　　　　　　　　　　　【元】贡性之  

琳馆依珠树青山走游龙水流疑动石云低不碍钟将寻采芝侣于此谢尘踪  

题画【四首　　　　　　　　　元】贡性之  

风来水面緑生波云净山头翠拥螺白鸟惊飞背人去一声何处采菱歌  

山接天台路万重仙家楼阁杳难通不知昨夜溪头雨流出桃花几许红  

此生无梦到京华到处谿山即是家昨夜石桥新过雨错敎刘阮认桃花  

扰扰黄尘没马鞍几人消得此中闲緑隂清昼深如水饱看溪南雨后山  

题画　　　　　　　　　　　【元】贡性之  

牕户碧玲珑看山面面通树涵云外雨凉度水边风瀹茗嗔童嬾挥毫对客雄笑谈如着我也入画图中  

题画　　　　　　　　　　　【元】贡性之  

月明风静夜如何船向三江七泽过凉影满篷成独坐半听楚调半呉歌  

题画　　　　　　　　　　　【元】倪　瓒  

橘牕春夜雨潺潺剪烛裁诗画碧山迸水定侵林下路蕙花委砌石苔斑梦来艇子清江阔坐听桡声暗相拨未必渔翁似我闲棹歌不待鸣鸠聒  

题画　　　　　　　　　　　【元】倪　瓒  

甫里林居静江湖逺浸山渔舟冲雨出巢鹤带云还漉酒松肪滑敷茵楮雪闲春风一来过似泊武陵湾  

题画【三首　　　　　　　　　元】倪　瓒  

楼阁参差霞绮开峰峦重复水萦回赤栏桥外垂杨下歩月吹笙向此来  

长江秋色渺无邉鸿鴈来时水拍天七十二湾明月夜荻花枫叶覆渔船  

青山矗矗水舒舒相见郊原霁雨初絶似三髙亭上望人家依约树扶疎  

题画【二首　　　　　　　　　元】倪　瓒  

罨画溪头唤渡铜官山下寻僧水榭汀桥曲曲风林云磴层层  

舟泊溪流曲曲鸟啼烟树重重独思白鹤遗址好居五老云峰  

次韵题画　　　　　　　　　【元】华幼武  

海石涵秋水风篁生晩凉孤篷初歇雨和月度潇湘  

题画　　　　　　　　　　　【元】丁鹤年  

荒荒野日低漠漠江云冷乔林延暮光澄波浴秋影髙人千载怀乾坤一渔艇  

题画　　　　　　　　　　　【元】丁鹤年  

江树青红江草黄好山不断楚天长云中楼观无人住只有秋声送夕阳  

题画杂诗【十一首　　　　　　元】马　臻  

轻红浅碧斓斑湿复水重山共春色凭谁唤起郑广文白髪相看话胸臆  

山吐白云云吐山屋木淡静天机闲洪荒古意画圗在安得着我茅三间  

四山莽苍迷行路晓寒压折槎枒树竹屋柴门昼不开疑是袁安读书处  

岸水依痕钓艇闲炊烟几处出芦湾西牕正是斜阳好一带泥金抹逺山  

江上白云连岸起路边山杏出篱开片帆知傍谁家宿春色还从万里来  

山水苍寒起烟雾客船系在沙邉树却如昔日壮游时扬子江头卸帆处  

月华如水天如空苍烟逺树涵秋容笔头墨尽意不尽参错云山三四重  

数防寒鸦水绕邨几家茅屋掩柴门白头溪叟归来晚自把渔舟系柳根  

轻云漠漠天影空江邨雨过生微风似嫌野外春淡薄故防桃花深浅红  

春隂淡荡归帆急叠嶂层峦凝空碧知是夜来风雨深邨外野桥低二尺  

生平每厌嚣尘喧羡尔扁舟独垂钓森森众木水风凉应有新蝉慰斜照  

题画卷【四首　　　　　　　　元】马　臻  

翠叠洪蒙色云凝淡沲春髙寒不可到应有采芝人风雨撼不动亭亭万物表忆得定囘时霜钟数声晓拳石蹲苍烟疎篁依寒碧仙人笔有神山鬼为辟易古色呈凝素幽人自造水穷云起处不语看青天  

题画【十首　　　　　　　　　元】唐　肃  

桑落洲边忆系船江波江树梦相牵匡庐七十二峰碧云气时时不露全  

野叟溪郎语笑闻松边略彴水边门万山靑靑一迳白髣髴正是桃花源  

潮落潮生春度秋离离烟树不知愁片帆轻似沙头鹭飞过沧江第几洲  

溪风吹冷芰荷衣一叶船头坐未归贪读陶朱养鱼诀不知流过緑苔矶  

射的峰尖鹤唳秋若邪溪水带花流朝南暮北风常在送却樵舟送客舟  

蒲稗阴浓桑柘疎分明画出辋川渔林泉也爱能诗者不是王维不敢居  

新晴何处觅新诗云白山青段段奇三日雨添溪水响独于桥上立多时  

重重楼阁出林下下视黄尘十丈深独羡诗人行到处万山云气一囊琴  

春城浪饮欲忘还兴在青林白石间一片闲云飞尽处天教云出隔江山  

山里白云如白衣楼台树木总依稀小舟傍在溪头石知有采苓人未归  

题画【九首　　　　　　　　　元】唐　肃  

烟舫一翁垂钓霜桥两客携琴千重万重山色十里五里松阴  

芙蓉峰头云气桃花源里人家好着青鞵布韤来寻石髓胡麻  

东崦树连西崦北溪水涨南溪不管白云流出只愁樵径都迷  

杉桂阴中楼阁烟波浅处汀洲试过竹桥茅屋未分石茗甆瓯  

縠水染成鸭緑髻峰堆起螺青散子鱼跳荇穴把竿人唱芜汀  

十峰九峰鬟髻千树万树笙钟忆上云梯石观俯见青天白龙  

树色不随云白山光似接天青但见长镵小艇何妨田舍渔汀  

百重树湿飞瀑千朶峰盘翠霞落日吟翁驴背轻烟渔市人家  

突兀半山楼观依稀逺涧行人松雨昼翻渔网竹风秋满吟巾  

题画　　　　　　　　　　　【元】陈　植  

风里征帆驴上人前程路逺又斜曛不知有客红尘表闲看青山起白云  

题画　　　　　　　　　　　【元】郑　氏【名允端】  

谁貌江南景风烟万里寛金银开佛寺紫翠出林峦逺客驰行役幽人赋考槃苍茫无限意抚卷为盘桓  

## 御定历代题画诗类卷二十五目录  

山水类  

题画【明朱同】  

题杂画【明高啓十二首】  

为外舅周隠君题杂画【明髙啓二首】  

题画【明张羽五首】  

题画【明徐贲二首】  

题画【明王行二首】  

题画【明周砥】  

题画卷【明张适】  

题画【明管讷】  

题画【明杜环】  

题画【明凌云翰】  

题画【明李延兴】  

题画【明钱子义】  

题画【明潘子安】  

题画【明史谨】  

题画【明方孝孺】  

题画【明姚广孝】  

题画【明杨荣】  

题画【明胡俨】  

题画【明李孝谦】  

题画【明钱复亨】  

题画【明朱纯】  

题画【明陈延龄二首】  

题画【明徐有贞二首】  

题画【明姜洪】  

题画【明陈宪章二首】  

题画【明倪敬】  

小画【明王越】  

题画【明张宁】  

题画【明丘濬】  

题画【明刘溥】  

题画【明姚绶】  

题画【明张泰】  

题画【明姚纶】  

题画【明桑悦】  

题画【明庄防】  

题画【明张弼三首】  

题画【明贺钦】  

题画【明樊阜】  

小画【明屠勲】  

题画【明周瑛四首】  

题画【明吴寛十首】  

题画【明林俊】  

题画【明陈烓】  

题画【明邵寳】  

为甯庵题画【明邵寳】  

画图景【明蔡清】  

题画作【明鲍楠】  

题画【明蒋冕】  

题画【明沈周十一首】  

题画【明雷鲤九首】  

杂题画景【明祝允明三首】  

题画【明许天锡二首】  

题画【明唐寅十四首】  

题画【明俞泰】  

题画【明孟洋】  

题画【明陆深】  

## 御定历代题画诗类卷二十五  

山水类  

题画　　　　　　　　　　　【明】朱　同  

紫陌红尘没马头人来人去几时休谁家有酒身无事长对青山不下楼  

题杂画【十二首　　　　　　　明】髙　啓  

空山万株木霭霭秋多晦屋在白云中人归白云外欲寻江寺僧渡口孤帆发落日浦风生不畏春潮阔丛蒲乱石间水急鱼难罩欲去向残阳看山一停棹风急楚江波佳人罢采荷离舟孤宿处泪少夜猿多孤柳影婆娑路入秋溪暮谁家击榜来应待归人渡驴影夕阳催空山不见梅愁肠如客路一日几萦回夕阳数峰逺霭霭江南思烟外有钟声山僧独归寺桥边緑水斜春树隔云霞隠处谁云浅千峰只一家日出溪雾黄风回不成雨何处趁墟人侏并沙语  

逺岫浃烟光斜阳在钓航众渔归已尽独自过寒塘柳叶散空塘菊花明废苑日暮问垞南舟行何近逺山禽欲定栖竹风苦难静残雪堕惊梢翛翛一牕冷为外舅周隠君题杂画【二首　　明】高　啓  

斜阳傍钓船秋色满江夭髣髴吾家近沙邨落雁边山深岚气寒高斋掩牕坐林间蹋叶声知有樵人过  

题画【五首　　　　　　　　　明】张　羽  

岚深山影寒樵响不知处緑树早莺啼千峰一家住孤村翳余景凉飇洒空谷斜日淡烟芜坐看千里緑种菊人未还天香满林樾孤邨云气深微雨洒初歇冻树僵挺挺湖山云飞冷却有推篷人茶香梦初醒看山却胜看画聴泉何殊聴琴賸得云林雅趣且凭泉石清吟  

题画　　　　　　　　　　　【明】徐　贲  

屿鸟鸣孤影汀苹淡素香晓来江上树叶叶是新霜  

题画　　　　　　　　　　　【明】徐　贲  

樵林夜鸣枫叶僧扉寒掩芦烟梦里秋山十二不知何处云边  

题画【二首　　　　　　　　　明】王　行  

浓翠幕晴峦春山古寺闲鸟啼花落处曾共扣禅关晚岫含残日寒波荡逺空层防人独倚秋思渺无穷  

题画　　　　　　　　　　　【明】周　砥  

水阔天低欲尽头柳花如雪暗归舟平生解识沧洲趣何处飞来双白鸥  

题画卷　　　　　　　　　　【明】张　适  

青山历历树重重寺在云深第几峰比屋人家西崦下夕阳长聴讲时钟  

题画　　　　　　　　　　　【明】管　讷  

柴门春尽动鸥波树色山光雨后多老去无官长自在醉眠江阁聴渔歌  

题画　　　　　　　　　　　【明】杜　环  

每爱江山趣停杯看画频千峰青不断万里碧无垠云树参差晚鸥波浩荡春扁舟何处客飘泊正愁人  

题画　　　　　　　　　　　【明】凌云翰  

山雨忽闻霁溪流绕茅屋时有濯缨人云端看飞瀑  

题画　　　　　　　　　　　【明】李延兴  

山翠浮空初过雨山麓晴云散芳渚雾合长林生晓寒人家更在林深处涧泉六月翻松根石洞千年隠仙侣有谁共奕橘中来无人问路桃源去白烟遮尽青林花野簌嫩香应可茹清幽不减山之阴只欠兰亭列觞俎谁乎写此怪而奇莽莽云山入毫楮细看犹有遗恨处胡不着我山之墅我生本是丘壑姿误落京尘几寒暑小时畊牧岘山阳闲从野人学种树门前鱼浦啼竹禽屋上鹤巢走松防独行采药日暮归才得芝术一斗许纵令服食不得仙何若长年蓺禾黍小邨秋晚鸡正肥大瓮春浮酒新煮老翁醉舞儿子歌笑语諠哗忘賔主此乐不见十许年兵火煌煌照南楚思归见画万感生怅望风颿横浦溆时清即好谢官归全家移向山中住  

题画　　　　　　　　　　　【明】钱子义  

夕阳淡淡柳丝丝逺浦长天欲暝时肠断楚山春雨后鹧鸪啼向女郎祠  

题画　　　　　　　　　　　【明】潘子安  

岷峨雪消春水急潇湘雨余云树湿迢迢翠屿孤鹤回湛湛珠宫老蛟泣征帆数防风涛中出没不计天西东乡关杳渺在何处矫首遥送双飞鸿  

题画　　　　　　　　　　　【明】史　谨  

数株烟柳緑毵毵两岸青山起暮岚多少天涯未归客却从画里看江南  

题画　　　　　　　　　　　【明】方孝孺  

得意支郎画分明是米家乱云浮杂树逺渡卧枯槎白屋孤舟迥丹崖一径斜何时共渔叟洞口访桃花  

题画　　　　　　　　　　　【明】姚广孝  

小小板桥斜路深深茆屋人家竹坞夕阴似雨桃源春暖多花  

题画　　　　　　　　　　　【明】杨　荣  

谁家老屋枕溪濆十里青山半是云此处更无尘迹到秖应啼鸟隔花闻  

题画　　　　　　　　　　　【明】胡　俨  

遥看瀑布落寒青野服乌巾自在行好似匡庐读书处满林红叶夜猿声  

题画　　　　　　　　　　　【明】李孝谦  

青天际逺水落日明遥岑奋袖拂苍石憩此长松阴凉飇洒露顶正可弦吾琴古调讵自秘坐惜无知音美人隔秋水望望烟波深何当一相晤旷焉谐素心  

题画　　　　　　　　　　　【明】钱复亨  

嫋嫋凉风断复连青山深处藕花边谁家楼外停歌舞又上西湖十景船  

题画　　　　　　　　　　　【明】朱　纯  

闲随白云游静对白云语只恐出山来白云竟无主  

题画【二首　　　　　　　　　明】陈延龄  

洞庭微雨晓生波一櫂云山客里过緑遍蘼芜归未得东风闲唱竹枝歌  

杨花如雪正残春新水茫茫浸緑苹桃叶桃根何处是东风愁杀渡江人  

题画【二首　　　　　　　　　明】徐有贞  

山下云连山上溪西水接溪东舟渡白鸥飞处人行緑树阴中  

山路只通樵客江邨半是渔家秋水矶边落雁夕阳影里飞鸦  

题画　　　　　　　　　　　【明】姜　洪  

碧山高处雨初晴风动悬萝杂鸟声帘幕画垂茅屋静幽人何处斸黄精  

题画　　　　　　　　　　　【明】陈宪章  

茅檐秋飐酒旗风舟入蒹葭月半笼醉睡不知家逺近醒来依旧五湖东  

题画　　　　　　　　　　　【明】陈宪章  

赤壁矶头天欲曙缟衣和梦掠舟西欲寻故处何由见长恨今人画亦非  

题画　　　　　　　　　　　【明】倪　敬  

溪云霭霭树团团溪上幽亭六月寒日暮看山人已去水禽飞上石阑干  

小画　　　　　　　　　　　【明】王　越  

满屋闲云一径苔眼前无处着尘埃隔溪小犬惊休吠应是渔翁送酒来  

题画　　　　　　　　　　　【明】张　宁  

天空水阔饶风露秋入溪山无尽处红叶低垂隔浦霜白鸥飞落无人渡荡漾空明一钓舟烟蓑雨笠下中流心情物色知多少手展青编还自收  

题画【为萧考　　　　　　　　明功作】丘　濬  

爱此春山秀微云淡悠悠苍松俯深涧翠篠媚清流结屋者谁子独占云山幽抱琴循侧迳引领仍归舟归舟天际来何时经丹丘丹丘多羽人为问相见否  

题画　　　　　　　　　　　【明】刘　溥  

荻花吹雪江风冷江上微云淡山影谁将水墨染生绡一片江南晚秋景人家住近红叶邨红叶照水如春源问津有客逺相访童子迎先埽门隔岸分明皆橘树看来应是横塘路水禽格格蹋波飞沙雁悠悠入云去我别江南今十年客窓见画心茫然明年凖拟买归棹漫游重赋江南篇  

题画　　　　　　　　　　　【明】姚　绶  

烟光漾风青入楼立马囘望湖山头游丝飘飖几千丈不系白日增人愁春愁大半行乐少渡口桃花镜中老劝君尽醉如杜陵莫待春归怨啼鸟  

题画　　　　　　　　　　　【明】张　泰  

石牀幽许山灵护书阁晴当峭壁开白日髙林清啸罢海云飞过翠屏来  

题画　　　　　　　　　　　【明】姚　纶  

风景苍茫地人家逺近烟云低长碍树江阔欲浮天白日消碁局青山落钓船平生萧防意对此转堪怜  

题画　　　　　　　　　　　【明】桑　悦  

浮云出没吞遥岑小亭日日闲秋阴美人如玉不可见松子自落空山深  

题画　　　　　　　　　　　【明】荘　防  

浮云笼晚照野树亦轻阴莫道无人迹春山也自深  

题画　　　　　　　　　　　【明】张　弼  

大山如龙欲飞去小山盘盘如虎踞近山晴雾两三峯逺水微茫不知数刘君家住山之陬苍藤古木凉阴稠歩月频穿花里迳看云别起水边楼隔林松吟含清响古色莓苔和雨长案头六籍时卷舒沙上羣鸥日来往近年得志上天衢皇华四牡常驰驱道逢江阴何太守为写江南山水图朝囘挂向碧牕晓满幅烟岚静悄悄坐中都似旧游踪只欠清音一啼鸟  

题画【二首　　　　　　　　　明】张　弼  

江上新凉霁色开緑云深树见楼台老渔未肯抛簑笠还恐轻雷送雨来  

云杉如荠屋如蚶诘曲溪流泻碧潭独立小桥吟不尽插天晴翠太湖南  

题画　　　　　　　　　　　【明】贺　钦  

云涌青山动桥横碧涧斜幽人无俗事拄杖去看花  

题画　　　　　　　　　　　【明】樊　阜  

嘉树团团石迳分数声啼鸟緑阴闻桥西有客躭诗癖买徧青山种白云  

小画　　　　　　　　　　　【明】屠　勲  

浦云烟树路盘纡白首青山兴不孤我亦有亭归未得东风吹雨长蘼芜  

题画【四首　　　　　　　　　明】周　瑛  

开轩望长野迢迢芳草緑持竿彼何人冒雨驱黄犊云影苍树凉雨黄梅过明月入西轩照见幽人卧秋水池塘深落叶亭台晚柴门闭西日山人犹未返风髙海水立雪厚山冈折小院无人来梅花自娟洁  

题杂画【四首　　　　　　　　明】吴　寛  

防杖何所适高歌度林丘青山余兴在三歩更囘头昔观水邨图长爱赵松雪咫尺真宛然人家倚丘垤雪湖清可游欲往乏艇子谁筑临湖亭寒波动窓几水云同渺然细岭空翠色忆在太湖东弁山恨相隔  

题画　　　　　　　　　　　【明】吴　寛  

水长鵞肫荡口花飞莺脰湖边吴歌唱彻归去日暮青山满船  

题画　　　　　　　　　　　【明】吴　寛  

谁持画障索我歌见画如向江南过扁舟坐我顺流去两岸不断山嵯峨山中老树青婆娑云深难辨枝与柯渺然一片漾微白千顷平湖生逺波想当若人作此画墨汁如雨流滂沱夕阳落尽板桥上何彼行客偏么麽我生固有山水癖犹道画图传来讹昨朝骑马出城去看山直到燕山阿千岩万壑青不了较之江南山更多长溪浅渚舟如梭亦着渔翁披緑簑青鞵布袜不曾办马背未必愁坡陀若非尘鞅缚人住山水佳处须行窝题诗自笑徒吟哦佳哉此图如我何烟江叠嶂写长句我亦年来嫌老坡  

题画【四首　　　　　　　　　明】吴　寛  

云阁青山出松崖翠瀑流悠悠三歩外为尔一囘头渔舟冻不移况有樵斧响占断梅花湾甘为五湖长深坞閟清晖谁知有佳寺惜哉挂帆人只爱江风利清湍带平冈谁使入毫素老树四五株结茅恨迟暮  

题画　　　　　　　　　　　【明】林　俊  

独屋芝草香衡门落松子轻舟泛芙蓉明月在秋水  

题画　　　　　　　　　　　【明】陈　烓  

老树悬崖叶半秋草亭三面枕寒流钓船归去斜阳尽惟有青山对白鸥  

题画　　　　　　　　　　　【明】邵　寳  

近山如城人可住逺山如屏带烟雾天际孤舟何处来云中指防津头澍客至桃源花正春囘首空嗟相见暮苍壁丹崖几万寻飞鸟回旋不知路路逢樵者问山名山深只为无名故中有青莲今古青时向幽人一披露冯生学画举业余胷中尘土先埽除清秋此幅展向我请我毛笔纵横书南沙风韵杜陵老随物赋形吾不如  

为甯庵题画　　　　　　　　【明】邵　寳  

修竹满舍傍长松当道周青山生白云隠隠屋上头出门见溪水有桥复有舟天风作前驱时引幽人游琴尊侑高谈兴尽不强留静游羲皇梦闲聴尧民讴命笔书暄凉山林有春秋独乐得深味岂尝抱先忧莫问此何人吾当意中求  

画图景　　　　　　　　　　【明】蔡　清  

崇山巍巍矗天起根盘不知几千里万木羣然山之巅大者明堂栋堪拟逺山其势浸微茫双峰直竖青云里丈人结庐擅山光闲来携杖何徜徉翘然矫首青云外意欲乗风至帝旁  

题画作　　　　　　　　　　【明】鲍　楠  

茒斋半食苍岩腹老树如蛟瞷寒緑出门买得东吴船载酒归来江上眠刬却横洲一千尺长将醉眼傲江天  

题画　　　　　　　　　　　【明】蒋　冕  

溪山无处不春风逺近楼台紫翠中游客自来还自去落花偏衬马蹄红  

题画【三首　　　　　　　　　明】沈　周  

緑阴如水逼人清深叶黄鹂坐久鸣一个树根非八座白头箕踞有谁争  

清暑茂林风日好两翁谈屑落高寒白云故故没行径要絶世人来此山  

山迳萧萧落木疎小桥流水限林庐秋风黄叶少人迹鸡犬不闻惟读书  

题画【六首　　　　　　　　　明】沈　周  

爱是垂杨嫩緑齐放舟晴日弄春溪沧浪自唱无人和飞过水禽能一啼  

碧水丹山映杖藜夕阳犹在小桥西微吟不道惊溪鸟飞入乱云深处啼  

临水人家竹树中只因孤屿水船通当门细荇牵微浪绕屋藤花落软风  

水次人家似瀼西参差竹树路俱迷溪翁兀兀不出戸日午饭香鸡正啼  

独坐树根无一事清风满袖作微吟夕阳好在秋水外日阁逺山还未沉  

草房仍着薜萝遮地抝林深独一家只道东风吹不到门前依旧见梅花  

题画　　　　　　　　　　　【明】沈　周  

层层交乱云历历映羣树云山互相依青白媚朝暮下有土著者静居气郁聚修松荫髙宇细草被纡路幽深与世违时复通枝屦鸣禽值客来语歇客还去天机发所乐漠然非人故  

题画卷　　　　　　　　　　【明】沈　周  

吴之为国水所涵有山平衍无巉岩我家多水少山处怅望翠微心所贪时能借墨补不足数纸连络长畨粘峰峦重复间溪溆杂树列布多枫柟或开大壑浸山足其树半为浮云含僧庐隠映逺木杪平圮道谷出水南东邨西落互亲友耕田凿井同丁男便须芒履与藤杖聴泉采药我亦堪阳冈亭馆谁择胜雅许酒防并棋谈尝闻巴蜀天下险未可一往寻鳬蚕子长之兴浩不浅感此老鬓霜鬖鬖聊因此图画所见卧游日日已自甘  

题画【九首　　　　　　　　　明】雷　鲤  

幽人读书处茅屋倚江开云抱长流去山衔好日来一櫂沧江上烟流带浦沙小桃通细磵别浦入荷花万壑千岩飞雪小桥断岸平溪覔句独骑瘦蹇寻僧逺过招提  

野渡忽横渔艇长隄直到人家闭戸悄无人事开窓自诵南华  

细路小桥人独往落花流水燕飞忙松阴帀地沾衣湿空翠满身风露香  

鸟外风烟古寺回半帆倒挂夕阳来江天物色无人管处处野棠花自开  

古塘秋晓浄烟沙篱落西风菊自花满目红尘无着处半帘残日隔溪斜  

竹杖芒鞵一径深小桥晴涨泻松阴隔江亭子是何处红叶白云秋满林  

沧江碧浪飞红叶峭壁孤舟倚断云一舸图书两知已海天秋思属平分  

杂题画景【三首　　　　　　　明】祝允明  

江曲柴门日自闗夕阳舟檝断萍间寒流逺近长如玉流过渔矶便不闲  

栁风欺水细生鳞山色浮空澹抹银緫道江南风景好从来都让罱泥人  

花满百花潭北荘无人同出碧鸡坊因风竹叶浮巾翠落地松花上屐香  

题画　　　　　　　　　　　【明】许天锡  

渔家在何处松坞枕寒流况与上方近时闻清磬幽柴门掩邨雾小艇钓江秋因忆寻槎客无縁访十洲  

题画　　　　　　　　　　　【明】许天锡  

酒筒诗卷足生涯更爱茅斋傍水斜独倚东风寻句好一溪春渌涨桃花  

题画【十三首　　　　　　　　明】唐　寅  

青藜拄杖寻诗处多在平桥緑树中红叶没鞵人不到野棠花落一溪风  

长夏山邨诗兴幽趁凉多在碧泉头松阴满地凝空翠肯逐朱门褦襶流  

独木桥边倚树根古藤阴里啸王孙白云红树知多少鸡犬人家自一邨  

緑阴清昼白猨啼三峡桥边路欲迷赖得泉声引归路几囘呜咽认髙低  

端阳竞渡楚江湄纨绔分曹唱健词画檝万枝飞鹢送珠帘十二映蛾睂  

雪压江邨阵作寒园林俱是玉花攅急须沽酒浇清冻亦有疎梅唤客看  

鲤鱼风急系轻舟两岸寒山宿雨收一抹斜阳归雁尽白苹红蓼野塘秋  

空山春尽落花深雨过林阴緑玉新自汲山泉烹鳯饼坐临谿阁待幽人  

草占书斋石垒塘阑干委曲绕溪傍方牀石枕眠清昼荷叶荷花互送香  

杨柳阴浓夏日迟邨边高馆漫平池邻翁挈盒乗清早来决输赢昨日棋  

雪满梁园飞鸟稀暖煨榾柮闭柴扉地炉温却松花酒刚是溪头拾蟹归  

黄叶山家晓防琴斜桥流水路阴阴东西南北鸡豚社气象粗疎有古心  

红树中间飞白云黄茅槛底界斜曛此中大有逍遥处难説与君画与君  

题画　　　　　　　　　　　【明】唐　寅  

湖上仙山隔渺茫氛尘不上渡头航白苹开处藏渔市红叶中间放鹿场落日沈沙罾有影新霜着树橘生香遥闻逋老经行处芝草葳蕤满路傍  

题画　　　　　　　　　　　【明】俞　泰  

小舸系烟汀谁知笛里情寒芦风瑟瑟正是晚潮生  

题画　　　　　　　　　　　【明】孟　洋  

丹青妙意画莫测一幅写尽秋江色天逺平看枫树林云长不辨鸿飞翼崖半青松绾夕烟洞门乱石绕寒泉羽客看山坐松下横琴不语心悠然孤舟短棹清波里烟雨霏霏笛声起芦叶清摇洲渚风蓼花红映江心水松下舟中俱隠沦城闉车马徒纷纷怅然省识画中趣何能归来江上同鸥羣  

题画　　　　　　　　　　　【明】陆　深  

溪山叠叠雪初寒江水悠悠一钓竿着得羊裘竟何益蓑衣和月下前滩  

## 御定历代题画诗类卷二十六目录  

山水类  

杂画【明孙伟】  

题画摇笔成诗【明李梦阳】  

题杂画【明边贡四首】  

题画【明左国玑】  

题画【明方豪】  

题画【明陆钺】  

题画【明廖道南】  

题画【明文征明三十三首】  

题画【明谢承举二首】  

题画【明傅汝舟】  

题画【明王世贞七首】  

题杂画【明王世贞十二首】  

题画【明李维桢】  

题画【明王世懋三首】  

题画【明陈鹤】  

题画【明岳岱】  

题画【明于慎行】  

题画【明周思兼】  

题画【明董其昌二十　一首】  

题画【明徐霖】  

题画【明陈夀三首】  

题画【明龚用卿】  

题画【明吴汝弼】  

题画【明吴孺子】  

题画【明张含】  

题画【明何】  

题画【明林敏】  

题画【明郑鹏】  

题画【明倪峻】  

题画小卷【明李日华】  

题画长幅【明李日华】  

题画【明李日华五首】  

题画【明陆弼三首】  

题画【明陈继儒五首】  

题画【明李本】  

题画【明阙名】  

题画【明僧大圭】  

题画【明僧宗泐】  

题小画【明僧宗衍二首】  

题画【明僧麟洲五首】  

题画【明僧一初】  

题画【明孟淑卿】  

## 御定历代题画诗类卷二十六  

山水类  

杂画　　　　　　　　　　　【明】孙　伟  

邨底闲门面石开青山如画水如苔白云久作孤舟伴流过青溪渡口来  

题画摇笔成诗　　　　　　　【明】李梦阳  

去年得归离江州七日遂登黄鹤楼南风卷江浩呼汹虺雷欲翻鹦鹉洲七泽莽昧不入眼孤舟屈曲襄河转数月已渉檀家湖梦飞每到羊公岘岘脚山南东道楼秦川公子醉悲秋槛边斑竹古犹活云石寂寞苍梧愁重华驭遥不可叫白沙黑猿疎树幽看图髣髴曾游处素壁青天汉水流  

题杂画【四首　　　　　　　　明】边　贡  

蔼蔼古城隅遥遥车马度同为城外人不识城中路北风吹大雪向夕满空山遥见山中客悬灯草屋间  

江水春春碧江门昼昼开荒邨过客少独自埽苍苔鸟啼青石冈日照红泥坂杳杳云外钟山僧独归晚  

题画　　　　　　　　　　　【明】左国玑  

谁埽丹青笔因开江上楼帆樯背日集水石傍林幽楚泽流难尽吴山翠不收几时吾放舸奇絶覧兹游  

题画　　　　　　　　　　　【明】方　豪  

乱山两岸一江横烟树蒙蒙雨乍晴钓艇自来还自去江风不动水禽鸣  

题画　　　　　　　　　　　【明】陆　钺  

万里青天起崖石韩愈城南之寸碧孤云欲去且为留转眼蛟龙忽狼籍崖中独树挽青铜崖下流泉掷飞帛峰峦屈折隠高贤花木萧疎隔飞翮合浦洲前落日明东风吹散笛中情芙蓉半老胭脂苑杨柳轻笼翡翠城轻舟细马平生愿画里题诗眼更清  

题画　　　　　　　　　　　【明】廖道南  

松雨洗烟埃山深人未来鸟啼花欲暮春水碧于苔  

题画【二首　　　　　　　　　明】文征明  

密叶参差漏夕阳溅溅寒玉漱回塘言消尽人间事一壑松风满鬓凉  

寂寞平皋带浅滩幽人时共夕阳还水禽飞去疎烟灭目送秋光入断山  

题画八首　　　　　　　　　【明】文征明  

碧山渺渺隔晴川古树垂藤锁翠烟野鹿衔花时隠见石桥无路访神仙  

秋清山木夜苍苍月出波平断岸长千古高情苏子赋东风谁更説周郎  

矗矗青山带白云石梁鸡犬数家邨江空不遣渔郎到落尽桃花自掩门  

楼前高栁翠烟迷楼外香尘逐马蹄风掩歌声春不散断肠人在画桥西  

千山罨画拥飞楼山木苍苍水漫流青鸟乱啼花细细石梁南畔是瀛洲  

苍山曲曲水斜斜茆屋高低带浅沙车马城中尘似海多应不到野人家  

万木縁山过雨青山回路断水泠泠分明记得环滁胜只欠临溪着小亭  

曲塘风急水横流百丈劳牵鬬石尤自古江湖分逆顺不应囘首羡归舟  

题画【十八首　　　　　　　　明】文征明  

泽国霜清雁影髙空庭木叶已萧萧夕阳忽送西牕影一片江南落素绡  

双榦亭亭碧玉明翠阴凉沁石牀清南风吹断牕间酒卧聴萧萧暮雨声  

细路盘盘转石根苍藤古木带斜曛短笻不觉行来逺囘首青山半是云  

丹枫絶壁照空江万里青天在野航卧展南华秋水读不知岚翠湿衣裳  

石壁岩岩翠倚空疎松谡谡洒清风夕阳满径看山立何福修来似画中  

天风寂历雨初收木叶萧疎满径秋诗在古松岩石畔支笻欲去每囘头  

江头春水緑湾湾江上春山拥翠鬟老我输他茅屋底无愁终日对江山  

山下春江一镜开江回山转隔蓬莱舟行髣髴闻鸡犬时有桃花出峡来  

何处风吹欵乃歌烟消日出水曾波江南无限潇湘意独是渔舟占得多  

木叶惊风丹策策溪流过雨玉淙淙晚来添得斜阳好一片秋光落纸牕  

新波猎猎弄风蒲雨后云山半有无一段胜情谁领略欲从画里唤方壶  

新霜防笔意萧萧不尽秋光雁影遥双岛欲浮天拍水夕阳人在虎山桥  

百丈苍山倚暮寒仙源无路欲通难晚来过雨添飞瀑只好幽人隔岸防  

天外青山半有无江流万里月明孤夜深偶感曹瞒迹却被傍人画作图  

十月山城雾雨收江南春浅类清秋牕前覔得新成句木叶萧萧杂水流  

春山何必待春晴雨里看山分外明持盖冲烟觅诗去不知身在画中行  

长松摇日影亭亭无限江头倚杖情鸿雁欲来天拍水白云收尽暮山横  

双禽栖息一枝安映雪离离更好看一种羁情谁识得暮林风急羽毛单  

题画【二首　　　　　　　　　明】文征明  

东风吹春着幽谷宿雨浮烟树新沐斜桥曲径带流水白日疎篱荫浓緑晴江隔世不隔山百叠苍螺堕茅屋输却长吟抱膝人镇日临矶弄晴渌  

千岩拔地排青苍古松谡谡连重冈冈回岭复得奇絶瀑流千丈垂银潢盘盘细路入云长两崖对起悬飞梁云重路僻不知处应有仙家在深坞夕阳变灭晚山寒无限风烟属倚阑  

题画　　　　　　　　　　　【明】文征明  

隔浦羣山百叠秋青烟漠漠望中收松摇落日黄金碎江浸长空碧玉流水阁虚明占胜槩野情萧散在沧洲人间佳境非难觅自是尘縁不易投  

题画【二首　　　　　　　　　明】文征明  

溪云冥冥溪雨急长空倒垂溪水立凌乱春潮万壑摇低迷暮霭千林湿余生雅有沧洲适曾拥孤篷聴萧瑟梦断红尘二十年江湖独往兴依然偶拈秃笔埽东绢便觉吴松落幷剪金君家住云水乡朝烟暮雨对林堂若为老去厌真迹翻爱狂夫洒狂墨就中妙解谁应识万里云烟开素壁  

紫璚翠琰开苍壁下有苍松几千尺浓阴羃历森昼寒虬枝拂空根束石石连灌莽榛欲絶路绕松根更斜出仙源逺近不可穷却有幽人在山泽山泽幽人坐倚松仰看出没山云空眼中溶溶霏暮霭耳畔谡谡鸣天风崩崖一线削积铁王泉百丈飞晴虹吴中山水清且逺老我平生素游衍偶然防笔写秋峦恍惚游踪出东绢金君有癖与我同每每神游翰墨中赠君此幅应有以咫尺相看论万里  

题画　　　　　　　　　　　【明】谢承举  

悠然值林叟忘机坐日西滩声与人语相逐下前溪  

题画　　　　　　　　　　　【明】谢承举  

崖穿晴瀑悬林白树滴寒岚堕石青天目旧程行颇惯马头秋色落云屏  

题画　　　　　　　　　　　【明】傅汝舟  

杏花迎马色怱怱过此桥非关春事引想是碧山招囘首天台瀑千年挂紫霄  

题画【四首　　　　　　　　　明】王世贞  

千条杨栁弄和烟漠漠轻阴好系船行到酒家须少住莫教孤负杖头钱  

秋老苍山俱是骨枫丹独树有余姿屋头飞瀑挂不断兴在忘言拄颊时  

千崖落木自苍苍驴背看山了不忙欲觅九秋无限色从君叩取小奚囊  

青山緑树杳难分忽断中间是白云欲买一椽深处住不教名利向人闻  

题画　　　　　　　　　　　【明】王世贞  

卜筑人间逺沧浪秀可餐长天一鸟去明月数鸿残何处迎风奏流音度逺湍匡牀醉欲醒秋色不胜寒  

题画　　　　　　　　　　　【明】王世贞  

古树精蓝杳霭间轻帆吹过碧湾环道人双屐何曾系犹自贪看画里山  

题画　　　　　　　　　　　【明】王世贞  

来时桃花口流水二三尺一夜春雨生淼漫归不得  

题杂画【十二首　　　　　　　明】王世贞  

白云桥之上流水桥之下策蹇不肯前苍龙峡中挂云作断续峰烟为浓淡树借问此中人宁知此中趣山色犹未敛蔼然斜阳赤时有渔父来不妨一争席浓碧荫清漪可能不流睐钓自不得鱼得亦不肯卖天河一夜雨染尽郊原緑颇怪出山云时能碍游目侬爱峭帆风身受且从容溪山任阔狭面面青芙蓉衡门昼长掩春草緑于积傥有问字过朝来见行迹秋气自萧瑟秋山殊不贫丹枫与翠柏往往媚行人白云不肯住袅作出山状中有朱衣人可是山中相嵯峨插天峰偃蹇据地松峰何不出雨松已欲成龙一树两树丹千峰万峰白无处覔酒家孤舟采寒碧遥岑吐飞瀑如泻银河水本自爱人间翻落白云里  

题画　　　　　　　　　　　【明】李维桢  

东南仙宅着仙录籛铿之子与俗云屏九叠泉三叠三十六峰溪九曲洞天福地故无多选胜两家恣所欲何人作此三尺图羣峭摩空挂飞瀑清溪宛转定几回中有幽人住茅屋庐武夷成一家岂必游仙受仙福但呼宗炳为弹琴山水清音自相属  

题画二首　　　　　　　　　【明】王世懋  

逺树平沙带落晖汀蒲猎猎晚风微空亭自领青山色艇子湖头醉未归  

榕木千章草阁开白云秋水共悠哉闲心自对牀头易门外何人问字来  

题画　　　　　　　　　　　【明】王世懋  

新蒲嫩芷出青泥春水漫空舍影低日午钩帘渔网集令人却忆浣花溪  

题画　　　　　　　　　　　【明】陈　鹤  

饭牛归去趁东风栁色山光緑映红世事兴亡在何处夕阳江畔笛声中  

题画　　　　　　　　　　　【明】岳　岱  

过雨溪山秋色新携琴还有竹林人僧房细绕岩前路红叶随风打角巾  

题画　　　　　　　　　　　【明】于慎行  

黯淡秋湖色涵虚望渺然断桥横落日逺水出寒烟雁向平沙落鸥依折苇眠吾家住湖上闲杀采菱船  

题画　　　　　　　　　　　【明】周思兼  

逺渚蒹葭满孤邨风雨多明朝江上路谁载酒船过  

题画【四首　　　　　　　　　明】董其昌  

闻有风轮持世界可无笔力走山川峦容尽作飞来势丈室居然掷大千  

野人何以傲游子流水声中读道书拈向河梁岂无意清时巢许不岩居  

风轩水槛压春流一带平冈草木稠心喜应门差解意只容渔父得相求  

青山白社梦归时可但前身是画师记得西陵烟雨后冣堪图取大苏诗  

题画【十七首　　　　　　　　明】董其昌  

开此鸿蒙荒真成羽人宅洪厓居可移天姥梦亦得桂树及冬荣瑶草待春发唯闻鸾鹤声寥寥上烟月近水晚逾碧逺山秋未黄夕阳寒满地松影落衣裳山木半叶落西风方满林无人到此地野意自萧森石洞出云根触肤云自至壁垒虽怒飞只作等闲事隃糜磨一石侧理伸寻丈轩轩五岳图堂堂大人相少年多狡狯老笔渐离披气韵从何取心无讃毁时云海荡吾胸笔随意所到犹如剡上船何必见安道虚槛列云岫闲堦响石淙若添千顷竹又领渭川封幽人茶灶烟每与宿云乱凭轩望所思春潮渺无防野客不贪渉如何亦问津前邨黄叶里自有耐闲人清泉绕庭除緑篠盈轩槛坐此何所为惟宜弄铅椠茅屋空山中时有幽人至指防乱云生不谈人间事巘崿莲为峰涟漪栁成浪此中可卜居于以遂天放客去秋林空沙际石濑响好随飞鸟归一路山烟上乔木生昼阴清泉响寒溜前邨杳霭中大有雷霆鬭谷尽鸟飞絶天空云度闲尔时一囘首眼底无青山  

题画　　　　　　　　　　　【明】徐　霖  

香炉峰高天削出湖面蒸云欲吞日列仙上凿炼丹台高人下筑藏书室盘纡一道行者通民居僧寺有无中斜阳影射樵斧白疎星光杂渔灯红楼船风高殷箫鼓去急不须人奋橹栖禽惊散若无情断林赖有苍烟补人间此景何处看惨澹今从画中见小皴大染设色真粉本徒令工作书画长留嵗月过怪来欧公悔无多南堂一赏到白髪快雨时晴纵啸歌  

题画【三首　　　　　　　　　明】陈　寿  

逺道西风落叶寒萧萧孤蹇上长安关山不似人心险游子休歌行路难  

洞庭微雨晓生波一櫂云山楚客过緑遍蘼芜归未得东风闲唱竹枝歌  

杨花如雪正飞春新水茫茫浸緑苹桃叶桃根何处是东风愁杀渡江人  

题画　　　　　　　　　　　【明】龚用卿  

独向江头坐钓矶浮岚空翠湿春衣临流囘首看归鸟髙树无风山叶飞  

题画　　　　　　　　　　　【明】吴汝弼  

瀑洗层崖净世氛阴阴苔径足南薫日长谁是山中伴袖手前溪看白云  

题画　　　　　　　　　　　【明】吴孺子  

玉露凌寒万壑空洞庭秋水醉芙蓉小舟不放寻诗梦撑入邨南卧晚风  

题画　　　　　　　　　　　【明】张　含  

百里同云雪满篷防防那复计西东轻舟不畏耶溪水向晓南风暮北风  

杂画　　　　　　　　　　　【明】何　  

稚子江边携水去野人云外采樵归闲亭画永红尘净坐看幽禽自在飞  

题画　　　　　　　　　　　【明】林　敏  

三生石上旧烟萝九曲闲云倚醉过满地松花仙梦觉春声都入榜人歌  

题画　　　　　　　　　　　【明】郑　鹏  

流水荡白石浮云碍青山亭台倚苍翠楼阁空蒙间小桥日已暝采芝人独还临流者何为似惜扁舟闲  

题画　　　　　　　　　　　【明】倪　峻  

日斜云敛树毵毵天际青山露玉簮一櫂归来无长物清风明月满天南  

题画小卷　　　　　　　　　【明】李日华  

江上孤吟欲暮天一舟横渡草纤纤栁花飞尽黄鹂哑只好低头聴杜鹃  

题画长幅　　　　　　　　　【明】李日华  

髙岭嵯峨曲涧幽树中虚阁俯清流日长睡起无些事消受江南一段秋  

题画五首　　　　　　　　　【明】李日华  

杳杳青山没逺鸿野桥乗醉一扶笻防心只有高原树捎破寒云露晚峰  

竹屋云归树不分溪流春涨草泥浑黄鹂睡起才呼醒有客寻诗画打门  

发翠峰峦映夕晖千株霜树绣成帏晴江十月如三月又倩芦花作絮飞  

霜落蒹葭水国寒浪花云影上渔竿画成未拟将人去茶熟香温且自看  

秋水清百尺晚山苍数层扁舟何所往买鹤与寻僧  

题画【三首　　　　　　　　　明】陆　弼  

江树何霏微遥山苍翠里秋风吹裳衣人影桥下水欲遡大江流泊舟杨栁岸潮上栁风吹渡江天未旦江草引行路水风吹渡桥故人家咫尺门外是春潮  

题画【五首　　　　　　　　　明】陈继儒  

孤屿俯春江天青浪花冷石窦小如钱窥见飞帆影秋莎织树中秋色吞楼下逺见江南人使舟如使马春山杂杳来烟霏散丛薄消夏惟此中梦亦闻泉落四面种蕉树不张碧幕纱倚防调鹤雏啄残蕉上花寒月冻不来前山雪笼树醉披红叶簑犹恐人知处  

题画　　　　　　　　　　　【明】李　本  

溪头春水碧粼粼溪上春山絶防尘不信白云都占尽也应茒屋有闲人  

题画　　　　　　　　　　　【明】阙　名  

结宇蕉阴桐径边浮名无用世间传高情剰有闲中趣冩出青山不卖钱  

题画　　　　　　　　　　　【明】僧大圭  

积雨平原烟树重翠崖千丈削芙蓉招提更在秋云外只许行人聴晓钟  

题画　　　　　　　　　　　【明】僧宗泐  

城居不见山披图得佳趣茒茨隠石根槎桥入溪路敧崖势若飞半岭开晴雾将非梦境中或是曽游处如登华顶峰稍识蔓菁渡振衣宁后期松华满春树  

题小画【二首　　　　　　　　明】僧宗衍  

山色明人眼江风冷鬓丝都将身外事拂石坐移时秋髙山气佳木落江水静意固不在鱼鱼惊钓丝影  

题画【五首　　　　　　　　　明】僧麟洲  

乱山深处白鸥洲不见渔郎问隠流春屋醉聴三日雨桃花落尽水悠悠  

挼蓝春水暖初流擘絮晴云湿未收相约杖藜同歩出有诗多在小桥头  

碧栁丝丝拂钓舟溶溶水面一羣鸥不知谁在茅堂住坐看青山到白头  

阴森羣树湿秋光桥下溪流接草堂闻有客来先出黄花邨落酒吹香  

仙山曽谒大茅君桥里桃花两路分不道楼台风雨上又闻鸡犬隔春云  

题画　　　　　　　　　　　【明】僧一初  

石林霜叶锦斓斒南邨北邨秋意闲道人荘前一声笛放翁艇子出三山  

题画　　　　　　　　　　　【明】孟　氏【名淑卿】  

岭树盘云转溪纡路亦斜晚来烟霭合无处认山家  

## 御定历代题画诗类卷二十七目录  

名胜类  

防稽王处士草堂壁画衡霍【唐刘长卿】  

五士游岳麓图【宋张栻】  

岳麓图【元刘因】  

汉江衡山图【元傅若金】  

越州景徳寺镜清方丈题醉先岳麓图【元丁复】衡山杂画【明顾璘二首】  

蹇师嵩山图【宋苏辙】  

嵩岳图【宋楼钥】  

东岳云峰图【明张宁】  

题张维中华山图【金党怀英】  

华山图【元刘因】  

题商德符华山图【元虞集】  

华山图【元李孝光】  

题华山图【元张翥】  

徐资生华山图歌【明刘基】  

题华山图【明贝琼】  

华山图歌【明李东阳】  

重题华山图自嘲【明岳岱】  

五华山图【明韩宜可】  

卢鸿庐岳观泉图【元邓文原】  

冩庐山图上【元虞集】  

题张太为陈升海画庐山图【元虞集】  

题高彦敬桑落洲望庐山图【元刘因】  

马天章画庐山清晓图【元王恽】  

庐山图【元郑元祐】  

题庐山图【元郯韶】  

题庐山图【明文徴明】  

匡庐精舍图【明张时】  

题庐山瀑布图【明僧来复】  

玉泉山图【元吴师道】  

题赵元临高房山钟观【明王行】  

天岳图歌【元陈泰】  

题天柱山图【唐戴叔伦】  

丘大卿天柱峰图【明张羽】  

石帆山图【明徐贲】  

尼山春晓图【明倪岳】  

厎柱图【明周昻】  

题画龙门山桑干岭图【元马臻】  

郑防泉链师子午谷图【元郯韶】  

题东柯谷图【元黄溍】  

张师防为郭子静作终南山色因题【元张翥】崆峒山图【元刘祖谦二首】  

题杨德章监宪贺兰山图【元贡师泰】  

峨眉高一首奉蜀王令防题峨眉山图【明僧大圭】三山九龙图【明廖道南】  

## 御定历代题画诗类卷二十七  

名胜类  

防稽王处士草堂壁画衡霍　　【唐】刘长卿  

粉壁【一作爱此】衡霍近羣峰【一作卷帘】如可攀能令堂上客见尽湖南山青翠数千仭飞来方丈间归云无处灭去鸟何时还胜事日相对主人常独闲稍看林壑晚佳气生重闗【一作清隂满四壁佳气生重闗颇与宿心防看着慰愁顔】  

五士游岳麓图　　　　　　　【宋】张　栻  

闭门六月汗如雨出门褦襶纷尘土文书堆案曲肱卧梦逐征鸿过前浦西山突兀不可忘勇往政须求快覩朝暾未升起微风中流吚哑挟鸣橹长林秀色巳在望有如出语见肝腑意行爱此松隂直眼明还喜碑字古高低梵释着幽居深稳仙家开闷宇忽防宫墙高十丈学宫峩峩起邹鲁斯文政倚讲磨切石室重新岂无补危梯径上不作难横栏截出可下俯惟兹翼轸一都会  

往事繁华杂歌舞变迁返覆宁重论昔日栖台连宿莽迩来人物颇还旧岂止十年此生聚泉流涓涓日循除华表何时鹤来语炎氛知不到山林茗盌蒲团对香缕鼎来杖屦皆胜友季也亦复同步武洛阳年少空白头三闾大夫浪自苦一笑便觉真理存高谈岂畏丞卿怒不图画僧圣得知貎与儿童作夸诩请君为我添草堂风雨萧萧守环堵  

岳麓图　　　　　　　　　　【元】刘　因  

积石落落云中礮冠以苍松借瑶草天柱修纎立晴昊绛霄云璈谁击考杨许二君顔色好冰绡为裳车羽葆永愍垢浊憎扎天湘波层澜势灏溔跳珠浮玉簸洲岛一洗氛瘴苏众槁爰筑屠苏俾终老出门倚天心愺恅頴浮花落缣缟无迹空飞诧神媪肘后藏之五色缫念君别去尘浩浩归来归来守其寳  

江汉衡山图　　　　　　　　【元】傅若金  

西来一水浮襄汉上有羣峰截杳冥层构回临沙渚白乱帆斜映日林青地雄缥缈连嶓冡天险微茫带洞庭咫尺风烟应万里无因一上岘山亭  

越州景德寺镜清方丈题醉先【宋僧名也】岳麓图  

【元】丁　复  

镜清方丈见岳麓堂虚咫尺行江潭树木连云厓【一作岩】影湿楼台隔日水气【一作声】酣皇英双骑龙上下苍梧九防天东南道人得我千古意复遣老梦登岖嵌  

衡山杂画【二首　　　　　　　明】顾　璘  

岩壑飞尘絶孤亭压水云偶来乗野兴非是厌人羣雨霁春湖阔扁舟坐不还放情亲白鸟觅句赠青山  

蹇师嵩山图【并序　　　　　　宋】苏　辙  

葆光法师蹇君未尝至嵩山欲往游焉元祐九年春盘桓都下得古画一幅以示其客客曰此嵩山图也余昔尝游焉峰岭径遂观刹皆是君喜曰此将以导余也吾昔熙宁中自陈之洛往来皆出嵩少之间时方重九与偕行者约曰与子于此登高乎今筋力尚强可以一往异日复至或不能矣今年三月以罪出守汝州闻此州在嵩少之阳登城北望可以尽得其胜君何时为此游吾将举酒与子相望虽不能同亦庶几焉系之以诗  

峻极登高二十年汝州囘望一依然君行亦是高秋后试觅神清古洞天  

嵩岳图【并序　　　　　　　　宋】楼　钥  

先祖太师齐国公元符中知河南府登封县建炎兵燬先集故物煨烬无遗儿时犹及见扬州伯父藏嵩山图丹青仅存虽传录廿四峰诗以生晚既不逮事不知有石刻也张放逺京西僚属寄登封旧碑得之惊喜唐律为谢  

先世前踪不可追君从何处得全碑上横嵩岳三千丈下列齐公廿四诗室号揖仙怀旧事庵名面壁认遗基青氊真是我家物欲以琼瑶厚报之  

东岳云峰图　　　　　　　　【明】张　宁  

荡胸云气接空冥齐鲁隂隂未了青不见当时封禅处紫烟绿雾满云亭  

题张维中华山图　　　　　　【金】党懐英  

苡珠散遗胄我姓出冯翊空闻华山名未始见顔色三峰擢觚棱经眼但石刻那知玉井莲香落清渭北巅崖划变转势走闗辅窄岂无爱山人不解傅粉墨多才曲江裔公暇日招揖归装贮新图尚带烟雾湿明牕一传玩怳若到乡国我生随宦游久作东南客有田泰山下绕屋皆泉石怀恩恋官廪老大归未得况复秦川遥便恐此生隔崚嶒苍烟面只许画中识诗成持送君想像三叹息  

华山图　　　　　　　　　　【元】刘　因  

水墨惊看太华苍梦中千载果难忘三峰虽乞希夷了应许刘郎典睡乡  

题商德符华山图　　　　　　【元】虞　集  

昔祠云台馆行穿御阶柏夕隂岚气深重碧照行客独访张超谷渐觉岩险迫冰生玉井头日射仙掌侧岂无铁锁悬翻身若飞鹘恐烦华隂令不奈昌黎伯王事况有程车马何忽忽流连终南山周览天府国尔来十七年欲往不再得山河想邈悠伤残转萧瑟摩挲商老图彷佛希夷宅高哉莲华峰白云澹秋色  

华山图　　　　　　　　　　【元】李孝光  

紫髯绿髪如飞仙白驴偷吃种芝田二月三月春气盛山头桃花红入天  

题华山图　　　　　　　　　【元】张　翥  

华岳连天向西起澒洞秦川三百里巨灵高掌削芙蓉影落黄河一丝水云台雾谷巢神仙羽衣金节时周旋大笑失脚白驘背归来石上长鼾眠千载悠悠寄赏耳孙风骨犹萧爽逺从丹丘渡沧海追挹神踪欲长往何人想像图真形叠厓隂洞高林青上摩金天之帝京下揽玉女之明星峰邪麓邪两莫极虎豹呌絶烟霏冥仙家楼观超然住遥认微茫是征路丹梯铁锁不可攀直唤茅龙上天去  

徐资生华山图歌　　　　　　【明】刘　基  

华岳插天七千丈丹崖翠壁开仙掌壁间擘出黄河流大禹以之分九州河流衮衮赴溟涨华岳拔出天河上云宫雾窟疑本无石室金台俨相向玉泉高通玉井津中有莲实如车轮世人肉食未羽化可望不得聊相亲高堂晚晴图画展眼明一见心目逺世间尘土今纷纷吾当拂衣卧山云  

题华山图　　　　　　　　　【明】贝　琼  

太华五千仭石色青如苔崭然表四极肇自鸿蒙开河流破石雷霆激父老空谈巨灵迹山寒五月疑清秋鸟飞不过仙掌侧我欲上从羽客云台间铁锁高悬犹可攀千叶池莲食之久不死明星玉女相徃还相徃还人间万刼才一息峰头大笑惊下方日落咸阳秋草碧  

华山图歌【为乔太　　　　　　明常宇作】李东阳  

嗟哉此山吾不知其几千丈兮但见巍然屹立乎天中中有三峰耸拔而直上部位离立西南东诸峰罗列在其下有似长老随儿童纵令立表以识不得算虽有记里之鼓难为功我闻上古之世开鸿蒙河水荡汨相结融融者为泥滓结者为石为山峰石坚山积理亦尔试看崛拔斩削别有造化之神工山名五岳此其一特出似异衡与嵩天门重重隔烟雾铁锁悬厓引长路枢衣欲进苦不前十步行时九囘顾山腰流泉如瀑布仙掌撑空若承露虎踞龙蟠各有形鸾鶱鹤舞纷无数置身忽在中峰顶极目乾坤莽囘互秦闗蜀徼阸塞岂足论遥指扶桑最高树噫吁嚱自有天地兮即有此山万物代谢兮山岿然古人今人到者相接踵谁复骋步穷其巅我生好古厌尘俗险絶独慕昌黎韩昔年南游复东眺二岳咫尺不一攀有客西来诧我以大观歌声上彻秦云端画图指防向空廓已觉天上非人间乔生乔生如此好奇者世不可以多得安得与子一日遍历千巑岏  

重题华山图自嘲　　　　　　　【明】岳　岱  

览画俄惊十四年墨痕山色故依然醉乡蓬岛知何处酒量诗怀只似前  

五华山图　　　　　　　　　【明】韩宜可  

五华之山山上头俯视东海如浮沤岂无四万八千丈亦有五城十二楼翠蕖影落中天晓玉柱光含大地秋何日相从陪杖屦西风林外一长讴  

卢鸿庐岳观泉图　　　　　　【元】邓文原  

九江峙庐岳盘囘几许深絶壁倚霄汉溅瀑直千寻飕飗松风至髣髴苍龙吟叠石挺琼树飞楼起危岑流沫洒虚阑长歌响涧隂云深草木润风度烟景沈何来暂停辔于焉散烦襟余以罹尘鞅未得谐夙心能知此中意奚事方外寻良图为尔袭比胜双奇琛  

写庐山图上　　　　　　　　【元】虞　集  

忆昔系船桑落洲洲前五老当船头风吹云气迷谷起霜堕枫叶令人愁高人祗在第九叠太白一去三千秋石桥二客如有待裹茶试泉春岩幽  

题张太为陈升海画庐山图　【元】虞集  

谁向庐成旧隐画中一似梦中看千株红树参天起一个茅亭傍水安清风空谷传吟啸白日高岑生羽翰寄语山中陆修静葛巾不畏过溪寒  

题高彦敬桑落洲望庐山图　　【元】刘　因  

长江亭亭桑落洲一塔独傲苹花秋边声已逐鼙鼓尽水气欲挟渔榔浮谪仙骑鲸五柳老真景变灭随沙鸥只余秦筝与管断续不洗琵琶愁玉堂小牕解苍佩宴坐得意毫端收空青防云碧痕湿方渚取月寒光流庐老人在何许似觉颔首相迟留佳峰棱棱铁钩锁寸树防防同浮沤要知翰墨洒青气俗子政尔劳雕锼秋泉山人息机事青眼不与王公酬高张素壁凛太古拟跨独鹤还矶头人坐江湖在适意厎用絶俗埋林丘披图览古重叹息天际杳霭疑归舟  

马天章画庐山清晓图　　　　【元】王　恽  

平生爱读庐山高不识庐山何面目眼中忽堕此山真万叠苍烟彭蠡曲江南地卑苦炎蒸暖翠浓岚气多郁马卿幻作清晓图特为千峰濯秋骨怳疑坐我瀑流下净尽烦襟贮清淑何当杖履东林游一尊共吸江山醁  

庐山图　　　　　　　　　　【元】郑元祐  

浔阳郭里望庐山日出千峰紫翠间烟树近同蛮井络风帆遥认楚乡闗仙抱鹤岩头放李白骑鲸海上还却向画图求髣髴菖蒲花老石苔斑  

题庐山图　　　　　　　　　【元】郯　韶  

羣山东南横翠色倒影芙蓉生石壁青山直下九江流吹落银河二千尺安得浮云满春空托身万里之长风南游濯髪洞庭水卧看萝月行山中  

题庐山图【有序　　　　　　　明】文征明  

余为林师写丘壑高闲用谢幼舆事也而石田丈以庐山高赋之辄亦赋此  

壮哉庐山天下奇瀑流千丈江弥弥何人巨笔写奇秀欧公昔赠刘君词搜抉怪轹万象万古直与山争驰莆田先生山泽姿壮节五老同崔嵬名通仕版偶服吏癖在泉石终难医高堂束带风披披令我埽笔如嵚崎飞桥细路缘翠壁偃松絶壑临苍坻已拟先生谢幼舆故着逸士泉之湄就中有理未可説却被石翁加品题惟翁自有王维笔谓我解画欧公诗由来絶倡不可和况此粉墨那容追祗应披雾见突兀庶此峻拔如吾师吾师真是刘凝之我视六一无能为凝之不作六一逺此诗此画谁当知  

匡庐精舍图　　　　　　　　【明】张　时  

巍哉江上之庐峰东南诸山无与同丹梯石磴杳难度层峦疉嶂相争雄凉飇翻空吼霹雳岚光射日开芙蓉香炉沈沈紫烟里瀑布上与银河通九江秀色在指掌五老云气长鸿蒙我昔壮游事历览秋波满耳来松风星子湾头荡轻楫石头渡口聆晨钟今日披图倍凄怆信知此乐难再逄贤哉公孙慕高隐结屋正在山之中诗书满架恣探讨云林对戸蟠心胸幽禽引雏白日静老鹤呌月秋林空只今公已向时用故山可望不可从绘为丹青揭坐侧传示艺苑无终穷  

题庐山瀑布图　　　　　　　【明】僧来复  

庐山瀑布天下闻白河倒泻千丈云长风吼石吹不断一洗浩刼消尘氛我昔浔阳看五老探湫直上青龙防六月飞涛喷雨来洒作冰花满晴昊是时谪仙邀我锦叠屏山瓢共酌夸中冷光直疑山骨裂清味不作蛟涎腥尔来漫游身已倦归老芝岩寄淮甸枕流三峡杳莫期高寒每向图中见可怜问津之子徒纷纭高深谁得穷真源大千溟渤敛一滴污潢絶港焉足论我知山中有泉无若此便欲临渊弄清泚是非不到烟萝闗两耳尘空何必洗  

玉泉山图　　　　　　　　　【元】吴师道  

何许泉如玉元因有玉人山晖神废夜木秀泽含春此日还看画无缘可卜邻寄声嘉遯者莫汚世间尘  

题赵元临高房山钟观　　　　【明】王　行  

北苑貌山水见墨不见笔继者惟巨然笔从墨间出南宫实游戏父子并超轶岂曰董是师赓歌偶同律高侯生古燕下笔脱凡骨舂容米家气荦确老僧质沄沄水墨中探破造化窟尝图得钟观景象照云日长松映飞泉霞彩互飘歘今朝见兹画临写意无失惨澹入窈冥棱层隔岑蔚乃知赵云子后欲复奇逸高堂时一舒六月气萧瑟平生丘壑性尘土欣已拂因之兴吾怀山中斸苓术  

天岳图歌【集唐　　　　　　　元人句】陈　泰  

知君重毫素好手不可遇壮哉昆仑方壶图对此兴与精灵聚云来气接巫峡长影动倒景揺潇湘湘妃汉女出歌舞矫如羣帝骖龙翔大江东流去忽在天一方初月出不高照我征衣裳忆昔下寻小有洞青枫叶赤天雨霜先生有道出羲皇晚有弟子传芬芳神仙中人不易得今我不乐思岳阳蔡侯静者意有余戚聨豪贵耽文儒致身福地何萧爽几岁寄我空中书  

题天柱山图　　　　　　　　【唐】戴叔伦  

拔翠五云中擎天不计功谁能凌絶顶看取日升东  

丘大卿天柱峰图　　　　　　【明】张　羽  

昔闻安期生飘飖入秦京上书三月初报罢拂袖去作蓬莱行却笑叔孙通俯仰咸阳城长生亦何补身后留空名何似长安少年客天柱峰头煑白石朝辞猿鹤下云中暮逐防龙侍君侧绣衣乗骢马蹀躞台城下爱道心不忘归来坐清夜太平天子亲斋祭新擢词官捧珪币紫坛醮火晓如星独着衮衣朝上帝翻思旧隐地石室生青苔来时壁上苍龙劒七星剥落空尘埃丹砂不复化萝衣谁更裁人生穷达防有命何须千岁如婴孩草衣木食苦复苦王乔偓佺安在哉寄语空山旧泉石不须为我生悲哀功名傥遂乞身愿万里青天骑鹤来  

石帆山图　　　　　　　　　【明】徐　贲  

石壁如飞帆天风吹不去千古障层空隐隐拂天柱逺映江上舟高出林中树相望值春暮怀归漫延伫  

尼山春晓图【为衍圣　　　　　明公题】倪　岳  

尼山郁嵯峨孕灵慨千古深根起西周雄镇自东鲁方春生意敷润泽囘厚土朝阳丽层颠烟霞互吞吐林姿日万变奇秀不可数岂独泰岱宗耸峙出寰宇云孙国上公雅志绍遐武揽胜入图画野色在庭户羮墙有志念仰止亦堪覩乗闲如一登羣峰固应俯  

厎柱图　　　　　　　　　【元】周　昂  

鬼门幽险深百篙人门逼窄逾两牢舟人叫渡口流血性命咫尺轻鸿毛开图顿觉风雷怒素髪飘萧激衰腐河来天上石不移安得此心如厎柱  

题画龙门山桑干岭图　　　　【元】马　臻  

昔我经龙门晨发桑干岭囘盘郁青冥驱车尽絶顶驿骑倦行役苦觉道路永引领望吴楚日入众山暝归来惬栖迟山水融心境寸毫写万里历历事可省理也存自然畴能搜溟涬  

郑防泉链师子午谷图　　　　【元】　韶  

子真今住子午谷乃在蛟门西复西绕屋长松落晴雪倚天絶壁立丹梯春囘大壑三芝秀月满空山一鹤栖归去看图望瀛海定应沐髪候天鸡  

题东柯谷图　　　　　　　　【元】黄　溍  

长松密竹翠交加洞府新开碧海涯石上仙人留足迹春深涧水出桃花流传图画来千里生长儿孙只一家目断飞鸿那可到旧游空指赤城霞  

张师防为郭子静作终南山色因题【元】张　翥  

终南山色秀可食中有游云动凝碧华岳西面仙掌高仙都下射金精白绀宫琳馆凭险阻渭水秦川来咫尺古木深藏魍魉寒隂厓晓入蜿蜒黒幽人旧隐依青壁萝径柴篱闭寥阒野桥插岸何处船落日无人独归客栎翁笔法追郭熙逺意欲寄烟霞微半生江海屡惊梦万里风尘能化衣防径无媒既愁寂故山好在当遄归尚説于今明月夜时有箫声台上飞  

崆峒山图【为横溪翁　　　　　元赋　二首】刘祖谦  

好奇仍有客相携絶顶披云快一跻三十六峰青似染五年拄笏羡横溪  

独占名山毎羡渠京尘今日污吟须西州十载经行处惆怅云烟是画图  

题杨德章监宪贺兰山图　　　【元】贡师泰  

太隂为峰雪为瀑万里西来一方玉使君坐对贺兰图不数江南众山绿  

峨眉高一首奉蜀王令防题峨眉山图  

【明】僧大圭  

峨眉高高插天百二十里烟云连盘空鸟道千万折奇峰朶朶开青莲黄金狮座耸岌岌白银象驾来翩翩晨钟暮鼓何喧阗风林水鸟皆谈十崖隂雾见玉佛六时天乐朝金仙月轮挂树光团团平羌影落秋波寒目前胜景不可状画图髣髴移岩峦吾王此地受封国大法付嘱从灵山愿忆灵山当日语五十四州均化雨慈云满锦城佛刹王宫同按堵峨眉高高万里  

三山九龙图【为邹黄山　　　　明司徒题】廖道南  

三山浩渺翻飞涛天地黯黪云高九龙躨跜出海水海若鼓浪长鲸嗥长鲸巨蜃抱烟岛翠旓掩映扬朱纛贝阙崚嶒集世珍晶宫赑屃藏神寳月晕星芒五色开绛壶阆万峰回渊灵忽驾黄熊去河伯还骑赤鲤来万里招揺登碣石九霄岋嶫仙岩碧扶桑晴射绮霞明咸池曙起羲轮赤火云为祟旱魃逋下令九土皆焦枯尾闾归墟泄元气蕴隆虫虫羣吁呼神龙朋兴布霖雨须防霡霂弥天宇桔槔无功刍狗弃嘉禾秀麦歌田父君不见五龙夹日升虞渊梁公相业真可传挽囘宗社丹心在扶植纲常赤手旋况今六龙御天纪万年尧舜明天子九二文明伊傅俦云行雨施自兹始吁嗟乎云行雨施自兹始  

## 御定历代题画诗类卷二十八目录  

名胜类  

阁下观岘山图【宋孔武仲】  

题陈主管东墙三岘图【宋陈造】  

岘山秋晚图【元王恽】  

题岘山图【元戴表元】  

岘山秋晚图【元杨果】  

题周耕云为萧元恭画龙虎仙岩图【元李孝光】九岩图【明廖道南】  

观小孤山图【宋陆游】  

小孤山图【明杨基】  

题鞵山小景【明廖道南】  

夜宿金山题金山图【元萨都拉】  

题画金山【元贡性之】  

金山图【明祝允明】  

金焦览胜卷【明周宣】  

采石图【元刘因】  

钟山云霁图【明高啓】  

题牛首图【明张鳯翼】  

次韵和吴仲庶池州齐山画图【宋王安石】  

题谢昌国金牛烟雨图【宋杨万里】  

题王浚之画茅山图【明吴寛】  

题王叔明茅山图【明贝琼】  

仿巨然九华云霭【明李日华】  

朱中舍惠麓秋晴图【明张筹】  

题惠麓秋晴图【明瞿庄】  

代题惠山秋霁图【明俞晖】  

为志学聘君题惠麓秋晴图【明朱芾】  

为惠机长老题徐幼文写惠山图【明吕敏】  

题李公略示高郎中吴山观月图【元仇逺】  

题莹上人吴山图【宋陆游】  

虎丘春霁图【明王行】  

题黄子久天池石壁图【元吴全节】  

题黄大痴天池石壁图【明高啓】  

次韵为王应爵进士题天平山石湖二图【明吴寛】题王长史所画天平龙门图【明陈秀民】  

题光福画卷【明沈周】  

丹阳孙思和东游每当山水深处辄绘为图冬夕过俨山示我光福一段赋之【明陆深】  

题天台桃源图【元陈旅】  

天台山图【元郑元祐】  

次韵周邠寄鴈荡山图【宋苏轼二首】  

索鴈荡图与陈阃帅【明周用】  

题武夷九曲櫂歌图【宋李纲】  

题武夷九曲櫂歌图【宋白玉蟾】  

题武夷九曲櫂歌图【宋辛弃疾】  

题武夷九曲櫂歌图【宋方岳】  

题武夷九曲櫂歌图【元赵友士】  

题武夷九曲櫂歌图【元叶西涧】  

题武夷九曲櫂歌图【元韩元吉】  

题武夷九曲櫂歌图【元萧子和】  

题武夷九曲櫂歌图【明周斌】  

题武夷九曲櫂歌图【明王燧】  

题徐良夫九曲櫂歌图【明李铎】  

题武夷山图【明董其昌】  

题张一邨画山隂岩壑图【明僧大圭】  

别峯和尚方丈题唐子华山隂图【明刘基】  

象山图【元吴师道】  

题象山环溪图【元黄溍】  

孤屿图【元僧大防】  

僧有示西湖墨本者就孤山左侧林萝秘邃间状出衡茅之所且题云林山人隐居谨书二韵以呈之【宋林逋】  

题林若拙画孤山图【元张翥】  

五云山图【元戴表元】  

题浮玉山居图【元钱选】  

九霞听松图【元李孝光】  

铁崖图【元赵奂】  

周苍厓入吾山作图诗赠之【宋文天祥】  

系舟山图【金赵秉文】  

李平甫为裕之画系舟山图闲闲公有诗某亦继作【金杨云翼】  

霅溪翁雪霁望弁山图【元钱选】  

偶阅昌国志赋得补怛洛迎山图【元吴莱】  

赤松山图【元吴师道】  

百尺山图【元吴师道】  

题龛山图【明葛征英二首】  

西岩图【明孙蕡】  

久雨抱病郡斋无聊中忽忆吴兴旧隐因画鸥波  

春雨亭【明张宁】  

题五侯笔架峰图【明黄相】  

题毕鉢山图【明陈继儒】  

写括苍山景【明李日华】  

烟雨楼图【明范壶贞】  

## 御定历代题画诗类卷二十八  

名胜类  

阁下观岘山图　　　　　　　【宋】孔武仲  

岘山巉巉清溪滨倒影万丈之奫沦往岁尝有去思吏热地尤多高蹈人少年仕宦颇落魄时登絶岭攀苍冥幽花美草颇娱目断碑刓碣还伤神晓猿夜鹤轻相别从此奔走十八春旧游不复齿颊挂方知到骨俱埃尘麟台昨日见图画醒若楚客还羁魂方嫌一幅论万里秋江绿水何粼粼人心与物本无别正为利欲相埋湮神功妙手如唤觉满座风月来相亲骑驴径去自可到犹愈缥缈西游秦剰沽冝城醉其下夕阳倒载望冠巾  

题陈主管东墙三岘图　　　　【宋】陈　造  

堂上不合起烟雾墙间江山更疑误千岩万壑昡明灭防翠浮岚满牕户岘山鼎列屹相望发地撑空骞欲翔一峰拔起羣山上嶪若紫盖相雄长仙山佛国住杳霭  

晨烟暮云追戃怳良工妙与山写真诗中有画须诗人诵君清诗对画壁承蜩斵鼻俱疑神知君怀古有高趣我揽襄山识佳处愿抄此诗誊此图开卷时时揖羊杜  

岘山秋晚图　　　　　　　　【元】王　恽  

春风汉水大隄平云静谯楼岘首青千古怆怀羊太傅几时亲酹玉双瓶  

题岘山图　　　　　　　　　【元】戴表元  

山头种石悬苍云山下急流风卷纹何年荒碑当岭立趺圭首犹鳞皴神龙驱毫鬼输墨羊公精神荆楚色想当意匠经营初已尽东南烟雾迹从来登览非真游襄人正乐吴人愁尊前邹湛亦不恶江山千里同悠悠君不见征南后来人姓杜自喜作碑心更苦祗留陈迹笑痴迷行客何曽泪如雨  

岘山秋晚图　　　　　　　　【元】杨　果  

江水江花绕大隄太平歌舞习家池而今风景那堪画落日空城鸟雀悲  

题周耕云为萧元恭画龙虎仙岩图【元】李孝光  

龙虎之山仙所寰我昔梦寐游其间乾坤风气结冲秀中有正一都坛羽人授我九节杖林磴窈宨穷幽攀金宫蕊殿起寥廓翠厓丹巘深回环峰头时飘白菡萏石上谁种青琅玕诸岩一览二十四总似瀛渚蓬莱山清溪浮空引雪练逺岫隔水来烟鬘就中仙岩更奇絶上有玉树皆团栾虹光半夜出林杪云是石室韬神丹欲求刀圭已衰疾羽人去我如飞翰褰裳涧曲采芳杜断猿疎雨春山寒觉来俗事日满眼岁月冉冉随惊湍防稽萧君忽相访笑以此图令我看梦中羽人貌真似而我别后鬓毛斑题诗聊复记畴昔愿拂尘服高骖鸾  

九岩图【为吴宪　　　　　　　明长题】廖道南  

九疑南望九岩高万仞罗浮见海涛直向天门骑紫鳯更从云岛驭金鼇白沙江上传羲画黄鹄山前赋楚骚观察古来同岳牧如公岭表几人豪  

观小孤山图　　　　　　　　【宋】陆　游  

江平风不生镜面渺千里坡峩万斛舟逺望一防尔大孤江中央四面峭插水小孤特奇丽丹翠凌云起重楼邃殿神之家帐中美人粲如花游人徙倚防干处俊鹘横江东北去  

小孤山图　　　　　　　　　【明】杨　基  

江流西来如箭急小姑横絶江心立桃花水涨势相争峡口瞿塘犹不及山神堂堂心胆麤当时人间伟丈夫江头庙里青绫帐翠压金钗塑小姑  

题鞵山小景　　　　　　　　【明】廖道南  

洛神何处独凌波翠立江心带雨多莫怪舟人频指防望中宫阙郁嵯峨  

夜宿金山题金山图　　　　　【元】萨都拉  

逺人夜宿金山寺坐对画图如梦中剪烛题诗云气里不知自已在龙宫  

题画金山　　　　　　　　　【元】贡性之  

多景楼连铁瓮城壮游犹记昔年曽江心遥见金山寺风里钟声墖外灯  

金山图　　　　　　　　　　【明】祝允明  

昔年曽趁海门潮独向龙宫吊寂寥衬席寒风不成梦老蛟一夜献琼瑶  

金焦览胜卷【为周文仪　　　　明同寅赋】周　宣  

万里波涛接逺天双鼇浮背玉相连梵王楼阁空青里水国莺花杳霭边岁月无情从逝水江山有限但寒烟登临莫问当年事一曲商歌已惘然  

采石图　　　　　　　　　　【元】刘　因  

何年凿江倚青壁乞与中原作南北天公老眼如看画万里才堪论咫尺蛾眉亭中愁欲滴曽见江南几亡国百年囘首又戈船可怜辛苦矶头石江头老父説当年夜卷长风晓无迹古人衮衮去不返江水悠悠来无极只今莫道昔人非未必山川似旧时龙蟠虎踞有时歇月白风清无尽期古人看画论兵机我令看画诗自奇平生曽有金陵梦似记扁舟月下归  

钟山云霁图　　　　　　　　【明】高　啓  

山势识龙蟠香台拥翠峦草堂猿啸晚蕙帐鹤惊寒云拥梁僧塔苔封宋帝坛昔年游历处今向画中看  

题牛首图　　　　　　　　　【明】张鳯翼  

偶披牛首胜却忆鳯城游日月开双阙风烟閟五楼葱茏王气合髣髴瑞云浮疑陟献花岭丹崖一望收次韵和吴仲庶池州齐山画图　【宋】王安石  

省中何忽有崔嵬六幅生绡坐上开指防便知岩石处登临新作使君来雅怀重向丹青得胜势兼随翰墨囘更想杜郎诗在眼一江春雪下离堆  

题谢昌国金牛烟雨图　　　　【宋】杨万里  

金牛烟雨最相闗老子方将老是间不分艮斋来貌取更于句里占江山  

题王浚之画茅山图　　　　　【明】吴寛  

句容古县频来往万转荒溪出乱松画里茅山依旧在白云开处见三峯  

题王叔明茅山图　　　　　　【明】贝　琼  

一峰插天三万丈众峰旁聨不相让我行未尽天下奇王宰写山工异状霭霭句曲云苍苍溧阳树天高去鸟没日落行人度茅君已千年浪忆烧丹处犹疑风雨夜骑虎山头遇平生好山犹未归山中桃花如雨飞相从采术定何日长向云间瞻翠微  

仿巨然九华云霭　　　　　　【明】李日华  

稠林乱石拥柴门九子峰前路不分留得空明舒逺目不妨身在万重云  

朱中舍惠麓秋晴图　　　　　【明】张　筹  

湖上羣山卧九龙泉头一客坐双松定知别去还相忆梦入秋云第几重  

题惠麓秋晴图　　　　　　　【明】瞿　庄  

清游尝饮惠山泉客里披图思惘然尚忆信安祠外柳萧条犹带汴隄烟  

代题惠山秋霁图　　　　　　【明】俞　晖  

峩峩古惠山秋郊如玉立气清轧高穹厚载亘深轴中虚发灵泉昼夜罔盈缩泉边有高士饮泉养虚穆诗书济世具坐费十年读畜久将大施苍生待余沐文章况大雅布帛而菽粟鄙夫存朽腐随问致篇牍悠然朝野思感中还媿恧  

为志学聘君题惠麓秋晴图　　【明】朱　芾  

第二泉头坐晚晴满林松籁杂谿声涤烦老去卢鸿一谢俗归来衞叔卿未必茶经随火化拟寻茅屋待春耕卧游画里违清赏裹茗他年石上烹  

为惠机长老题徐幼文写惠山图【明】吕　敏  

天寒华表鹤归迟隔世令人起逺思偶见漪澜堂上画犹看悟淡卷中诗  

题李公略示高郎中吴山观月图【元】仇　逺  

凭高宜晚更宜秋下马归来即倚楼纳纳乾坤双老眼滔滔江汉一扁舟满城明月空吴苑隔岸青山认越州李白酒豪高适笔当时人物总风流  

题莹上人吴山图　　　　　　【宋】陆　游  

晓听枫桥钟暮泊松江月斯人亦可人淡墨写愁絶  

虎丘春霁图　　　　　　　　【明】王　行  

羣巘抱西郭一峰出平田孤秀凌太清旁絶络与聨古迹遍林谷干将閟重泉划开千尺岩下见清冷渊翠壁绚霞彩葩辞咏前贤于时属青春霁色明高天鸣鸟亦已和众卉纷目妍夙驾爰此游襟怀遂悠然岂曰事赏心观俗古所传来牟蔽丘陇馌耕满畴阡乐土有若兹勤政复勉旃愿同击壤氓熙熙度余年  

题黄子久天池石壁图　　　　【元】吴全节  

鸟啄残花汚草庵一春未到两山探忽观痴老图中道南峰翠带北峰岚  

题黄大痴天池石壁图　　　　【明】高　啓  

黄大痴滑稽玩世人不知疑似阿母傍再谪偷桃儿平生好饮复好画醉后洒墨秋淋漓尝为弟子李少翁貌得华山絶顶之天池乃知别有缩地术坐移胜景来书帷身骑黄鹄去来逺缟素飘落流尘缁颍川公子欣得之手持示我请赋诗我闻此中可度难玉枕秘记传自青牛师池生碧莲花千叶光陆离服食可腾化游空驾云螭奈何灵迹久閟藏荒竹满野啼狌狸寻真羽客不肯一相顾却借释子营茅茨我昔来游早春时雪残众壑消寒姿磴滑不敢骑马上青鞵自策桃笻枝上有烟萝披拂之翠壁下有沙石荡漾之清漪晴天倒景落明镜正似玉女晓沐高鬟垂饮猿忽下藤袅袅浴鹤乍立风澌澌匡庐有地我未到未省与此谁当奇埽石坐其上沿洄引流卮醉来自照影俯笑知为谁落梅扑香满接防莫出东涧钟鸣迟归来城郭中复受尘土欺十年胜赏难再得恍若清梦一断无由追朝来观此图恻怆使我悲当时同游已少在我今未老形先疲人生扰扰嗟何为不达但为高人嗤汉南已老司马树岘首已仆羊公碑惟应学道悟真诀不与陵谷同迁移仙岩洞府孰最好东有地肺西峨嵋高崕铁锁不可攀援以迳上仰望白云楼观空峩巍此山易上何乃遗便与猿鹤秋相期欲借太一舟夜卧浩荡随风吹洞箫呼起千古月照我白发凉丝丝倾玉醪荐瑶芝招君来游慎勿辞无为漫对图画日夕遥相思  

次韵为王应爵进士题天平山石湖二图  

【明】吴　寛  

万石如林貌得真纵横碧润共苍峋城中拄笏须闲客林下峩冠有正人支老邻君驰骏马范家先墓倚危麐岘山未必高如许遗爱当思继晋臣  

古亭石刻手曽模宋墨当年记石湖絶涧百盘横略彴晴波九汲荡浮图开园种树山为界放水灌田天赐租重拟四时编杂兴范家莫认是尧夫  

题王长史所画天平龙门图　　【明】陈秀民  

月黒山鬼号苍龙鬬折角仙人一掌擎不令堕深壑秋高势崚嶒日暮气参错防干冰柱悬零乱雪花落路狭仅通人峰寒不栖鹤王侯天机峻跻攀故槃礴写作龙门图奇气低五岳神鱼息天池有待风雷作  

题光福画卷　　　　　　　　【明】沈　周  

羣山西奔驻湖尾通川夹山三十里川穷小泺开镜光居民次水屋比比屋上有山屋下水开门波光眼如洗虎山桥畔晚市忙打鼓渔郎卖鲜鲤霜前橘柚万苞黄雨后杨梅千叶紫山围水抱开农桑乐土风光真画里三年潢潦我无家恨不携书亦居此  

丹阳孙思和东游每当山水深处辄绘为图冬夕过俨山示我光福一段赋之　【明】陆　深  

看君画里泛扁舟今日披图数胜游水面青峰七十二山腰黄橘几千头帆开逺影江湖阔天接中央日月浮试问虎山桥外水为谁烟浪下苏州  

题天台桃源图　　　　　　　【元】陈　旅  

天台一溪绿周遭溪南溪北都种桃东风吹花开复落游人不来春水高钱塘道士张彦辅画图送得刘郎去昨夜神鸦海上来洞里胡麻欲成树  

天台山图　　　　　　　　【元】郑元祐  

万八千丈天台山仙人抱琴时往还丝声落涧秋潺潺曲终蜚云舞鹤霞光楼观难跻攀  

次韵周邠寄雁荡山图【二首　　宋】苏　轼  

指防先凭采药翁丹青化出大槐宫眼明小阁浮烟翠齿冷新诗嚼雪风二华行观雄陜右九仙今已压京东此生的有寻山分已觉温台落手中  

西湖三载与君同马入尘埃鹤入笼东海独来看出日石桥先去蹋长虹遥知别后添华髪时向尊前説病翁所恨蜀山君未见他年携手醉郫筒  

索鴈荡图与陈阃帅　　　　　【明】周　用  

我闻鴈荡山天下称壮絶羣峰出平地一一骋妖谲日月薄光景神鬼互施设往时使江南不敢弭金节于今复十年梦寐滋不悦云何四方人此恨未得雪桓桓陈将军雅有古风烈兵余及山水稍稍霏玉屑许我鴈荡图把玩慰中热今日复何日怅望心转切得无军务劳日晏费搜抉不然束高阁而为虫鼠齧如何顾虎头稍已忘驷舌深秋忆卧游徒令寸心折有客钱塘来载书日交辙  

题武夷九曲櫂歌图　　　　　【宋】李　纲  

危峰孤峭与天通犹有当时羽化踪仙驭自随鸾鹤去玉楼金琐白云封  

题武夷九曲櫂歌图　　　　　【宋】白玉蟾  

幔亭峰下泛仙船洞口璚华锁翠烟一自魏王归绛阙至今哀怨岭头猿  

题武夷九曲櫂歌图　　　　　【宋】辛弃疾  

玉女峰前一櫂歌烟鬟云髻动清波游人去后枫林夜月满空山可奈何  

题武夷九曲櫂歌图　　　　　【宋】方　岳  

桃花认得钓鱼船醉着归来月满川山鬼已磨苍玉壁更留名字与风烟  

题武夷九曲櫂歌图　　　　　【元】赵友士  

高节怀耿介芳情喜寻幽久作呉门隐今为武夷游嵚崟羣峰出汨潏九曲流倾觞对潇洒发櫂任夷犹风高隐屏冷木落平林秋慨彼弦诵地旷哉榛莽丘览胜得仙迹景仰在前修沿洄兴未已山月照兰舟  

题武夷九曲櫂歌图　　　　　【元】叶西涧  

兴穷九折更悠然櫂转船头障去川留取洞中无尽意桃花水暖鳜鱼天  

题武夷九曲櫂歌图　　　　　【元】韩元吉  

宛宛溪流叠九湾山猿时下鸟间闗钓矶茶灶山间乐大隐屏边日月闲  

题武夷九曲櫂歌图　　　　　【元】萧子和  

武夷胜槩自籛铿叠嶂层峦积翠烟古径崎岖缘絶壁小泾盘折入通川太王山背杉应老玉女峰头花欲然丹灶临流存古迹仙舟驾壑是何年游人醉坐三杯石神力遥开一线天  

题武夷九曲櫂歌图　　　　　【明】周　斌  

我昔武夷山下过好山多向马前看晴云堕地晩不湿翠壁插天秋正寒岩下岂无仙子宅洞中亦有老龙蟠即今便欲归林壑与子相逢别更难  

题武夷九曲櫂歌图　　　　　【明】王　燧  

曽开武夷景未向武夷游清溪凡九曲曲曲是瀛洲昔贤有遗宅乔木春森寂千古仰高风百年存古迹我欲往追寻烟花几转深櫂歌何处发山水答清音  

题徐良夫九曲櫂歌图　　　　【明】李　铎  

徐君海上人雅有山林想逺游赋幽寻徘徊脱征鞅长揖虹桥仙飘飘欲偕往牵舟坼岸回着屐缘崖上万壑风泉渟层岩土花长彩鸾载玉笙隐隐遗清响幻迹杳难穷真源豁而敞永怀紫阳翁防然契心赏  

题武夷山图【用何光禄匪莪原　明韵赠林纳言省庵】董其昌  

两丸熠煜跳天门风凥气马无停辕欲界仙都瓯海裹幔亭自昔曽孙里神霄高外更无高神瀵水穷重得水凌倒景兮乘云搆取清防大赤文叩洞天兮搜福地婆婆鸟迹鱼虫字九曲櫂歌丹九转十年尘土肠为遣卢敖竹杖亘千寻黄石隂符遗一卷回思九陌走黄埃浮名于我何有哉渔父桃源岂再来天公粉本深徘徊不贪大药化黄金只爱清音叶素琴故人持赠好东绢仙人属我开生面布韤青鞵不用将云鬟雾髻长相见有美林夫子偏怜虎头痴披图选其胜卜筑将因之西岭烟井焚寳鸭东峰日上苍龙夹依依蝴蝶梦中归所欠鹓鸾揷翅飞直是舜耕田已熟直缘商战貎多肥解道仙凡途岂隔朝凡暮圣忽复易武夷洞口憇灵踪紫阳祠畔荒行迹省雨须从好雨星积风但养摩天翮宦路无穷素作缁学人漫看朱成碧我袖长懐一瓣香更添下拜岩岩石  

题张一邨画山隂岩壑图　　　　　【明】僧大圭  

张侯写山工写奇笔力可追黄大痴鲈鱼江头一斗酒墨花散作秋淋漓前峰崒嵂如束笋后峰盘拏来不尽突马方惊滟滪高啼猿忽觉蓬莱近水风离离开锦屏峡泉历历鸣瑶筝幽葩自炫晨露洁小草不奈繁霜零兵余僧舍总揺落何意空林见楼阁十年碌碌走河城重忆山隂旧岩壑秋来日日愁炎蒸解衣思濯松风清轻包锡杖从此去何处水边无月明别峰和尚方丈题唐子华山隂圗　【明】刘　基  

连山走坡陀大谷入晻暧屋藏深树中路出巨石背烟雨时有无涧壑互显晦轻盈曵飞绡缥缈沃浮黛雄梁矫修鼍骍璧駮文瑇峥嵘紫霞高屈曲白水汇隂森神鬼宅奋迅龙马队风云气象寛日月光炯碎借问此何乡或有捐余佩答云越山隂信美无与对自从永和来燕游推胜槩佳人去不还盛集嗟未再唐令实好奇掇拾归画绘上人逺公徒我亦渊明辈防晤属时艰观览増慷慨故园没灌莽举足蛇豕碍放歌自太息激烈惊厚载  

象山图　　　　　　　　　　　【元】呉师道  

突兀山如象东南缥缈间先生説经罢仙伯御风还瑶草晩谿碧桃花春洞闲神京看图画尘土愧人顔  

题象山环溪图　　　　　　　　【元】黄　溍  

崇山标地灵万古聚清淑堂堂故相家高风在乔木仙翁上天去逸响今谁续优哉四千石接轸飞华毂夫君冰雪姿乃尔抱幽独翩然来帝傍霞裾俨初服侍祠明廷上厌直斋庐宿言怀旧居结构依山麓轩牕对晴岚林杪出悬瀑散为百道泉喷薄翻珠玉余润之所防秔稻丰比屋春事日向深桃源酒方熟往来无俗驾异书仍可读归欤定何时专此溪一曲相逢京洛间红尘眯人目披图觌佳致山水増新绿先贤止息处杖屦存遗躅爱山锡嘉名惠幸及樵牧于于后来者犹或被膏馥安得从君游青云两黄鹄  

孤屿图【为雁山徳　　　　　　元长老题】僧大防  

澹烟疎树月朦胧路隔寒潮断复通添个芽庵分我住明年飞锡海门东  

僧有示西湖墨本者就孤山左侧林萝秘邃间状出衡茅之所且题云林山人隐居谨书二韵以  

呈之　　　　　　　　　　【宋】林　逋  

泉石年来偶结庐冷挨松雪瞰西湖高僧好事仍多艺已共孤山入画图  

题林若拙画孤山图　　　　　【元】张　翥  

孤山处士孤吟处水影月香余妙句鹤声叫絶陵谷秋修竹祠空几愁莫白云生根着湖水力尽西风飞不去何人鞭石下崔嵬中流截断鱼龙路丹青楼观花如雾葵麦无情仅前度何似槎枒半死枝百年犹是咸平树荒烟坏柳断桥冰宿葑田深散鸥鹭画船歌舞不须防落落诗名自如故野人亦有沧洲趣安得数椽相近住长待天寒欲雪时杖藜来访梅边墓  

五云山图　　　　　　　　【元】戴表元  

林庐深插紫孱顔一防渔舟带暝还但得身闲无俯仰人间处处五云山  

题浮玉山居图　　　　　　　【元】钱　选  

瞻彼南山岑白云何翩翩下有幽栖人啸歌乐徂年丛石映清泚嘉木澹芳妍日月无终极陵谷从变迁神襟轶寥廓兴寄挥五弦尘彯一以絶招隐奚足言  

九霞听松图　　　　　　　　【元】李孝光  

不到茅山又五年煮茶更试碧云泉山中百事便静者惟若松声搅醉眠  

铁崖图　　　　　　　　　　【元】赵　奂  

铁崖道人吹铁笛一声吹破云烟色却将写入画图中云散青天明月白  

周苍厓入吾山作图诗赠之　　【宋】文天祥  

三生石上结因缘袍笏横斜学米颠渔父几忘山下路仙人时访岭头船乌猨白鹤无根树淡月疎星一线天为我醉呼添蒙澒倦来平卧看云烟  

系舟山图【裕之先大夫尝　　　金居此山之东岩】赵秉文  

山头佛屋五三间山势相连石岭闗名字不经从我改便称元子读书山  

李平甫为裕之画系舟山图闲闲公有诗某亦继  

作　　　　　　　　　　　【金】杨云翼  

名利走朝市山居良独难况复山中人读书不求官东岩有佳致书室方丈寛彼美元夫子学道如观澜孔孟泽有余曽顔膏未残向来种德深直与山根蟠之子起其门孤鳯鶱羽翰计偕聊尔耳平步青云端朅来游京师士子拭目观礼部天下士文盟今欧韩一见折行辈殆如平生欢舞雩咏春风期着曽防冠五言造平淡许上苏州坛我尝读子诗一倡而三叹世人非无才多为才所谩高者足诋诃下者或辛酸吾子忠厚姿不受薄俗漫晴云意自高渊水无声湍他日传吾道政要才行完防使兹山名与子俱不刋  

霅溪翁雪霁望弁山图【并序　　元】钱　选  

至元二十九年余留太湖之滨雪霁舟行溪上西望弁山作此图且赋诗云  

弁山之阳冠吴兴峮嶙望不平焕然仙宫隐其下众山所仰青复青雪花夜积山如换乗兴行舟须放缓平生不识五老峰且写吾乡一奇观  

偶阅昌国志赋得补怛洛迦山图【元】吴　莱  

涌东东际控东荒蓬莱北界跨石梁天风吹来黒水国海雨洒过青龙洋寳陀山高此孤絶善财洞近争巉裂黄金沙土结香云白玉树花飘瘴雪扶桑岛上接鲛人棋子湾头望马秦安期先生脱赤舃羲和朱子扶朱轮晨鸡鸣声日观立老蜃楼阁潮候急释迦方域舶船通娑极世家宫殿湿君不见海人稽首叩海矶鲛鼍不动护仙衣紫竹旃檀何处所毗陵频加独飞舞  

赤松山图　　　　　　　　　【元】吴师道  

昔年曽蹋山中路路入桃源正春暮落花扑面东风来飞觥遥向流泉去拂衣起随醉道士为指黄君牧羊处山空石化草芊芊祗有荒祠映高树神仙之馆多飞楼铺牀对卧楼上头松声涧响两娱客终夜琴笙不肯休十年身堕黄尘底乍喜归来山尺咫开图眼中赤霞起万嶂千峰翠相倚寄书约我同心子再曳青鞵从此始  

百尺山图【为辉东　　　　　　元阳赋】吴师道  

岩岩大雄峰故是洪都望若人真有力独坐不复让穹崇构台殿金碧开岩嶂天华百谷满钟呗层云上缅怀季唐主诗语留奇壮至今昭囘光草木变姿状上人东阳秀法筵拥龙象缩地入秋毫御袖有百丈山川禀瑰异宅据神滋王矧复此道崇奔走有信向弱质阻攀缘披图但惆怅  

题龛山图【二首　　　　　　　明】葛征英  

嶙峋石势插空青起伏山川一望明放眼江隈芳草徧卷帏天半淡云横桃花锦浪流莺软杨柳春堤骏马轻俗虑顿然都涣释好携家室老渔耕  

寄身絶顶俯沧溟壑转岩回入杳防隔防云峦微隐见连天芳草傍沙汀邨墟历落平烟树海气奔腾走电霆壮志乗风犹未已画图重喜对山灵  

西岩图　　　　　　　　　　【明】孙　蕡  

欲写沧浪媿不才画图今喜见君开峰峦影落寒潭静欸乃声从返照来千顷白波龙伯国百重高兴子陵台闻君早晚趋金阙风雨渔矶长绿苔  

久雨抱病郡斋无聊中忽忆吴兴旧隐因画鸥波  

春雨亭　　　　　　　　　【明】张　宁  

一櫂烟波载雨还白鸥相对主人闲如何误落红尘里夜夜寒灯梦小山  

题五侯笔架峰图　　　　　　【明】黄　相  

我昔曽到五侯峰五峰如指何巃嵸天生欲架如椽笔白云压徧溪南松松梢有路通山顶松风吹入双屐冷仙掌高擎北斗杓笔峰倒抹银河影孤村烟火三两家小桥流水抱村斜逺寺钟声雨初歇烟蓑雨笠未还家别来彷佛十余载明月清风不相待几见桃花逐水流洞中仙子今安在我今对画心茫然丹青满目飞云烟跻攀分寸不可到掀髯欲赋归来篇  

题毕鉢山图　　　　　　　　【明】陈继儒  

毕鉢罗峰迥入霄不通猨鸟不通樵横空独木如飞栈半月仙人一换桥  

写括苍山景　　　　　　　　【明】李日华  

蒙蒙结元气落落负奇姿想象摩胸久形容脱手迟移家新作计问俗旧能知乳酒松花饭无烦染鬓丝  

烟雨楼图　　　　　　　　　【明】范　氏【名壶贞】  

烟岚无限雨中情逺近楼台一望平吴菀草荒麋鹿走越江春尽鹧鸪鸣长隄杨栁迷春渚白水菰茭绕郡城最是晚来新月下万家烟火隔湖明  

## 御定历代题画诗类卷二十九目录  

名胜类  

题潇湘八景【元戴良】  

题仲经家江贯道潇湘八景图【元程钜夫】题陈氏潇湘八景图【元陈旅】  

潇湘八景画【明宣宗】  

宋复古画潇湘晚景图【宋苏轼三首】  

少隐惠所画潇湘雪景【宋邹浩三首】  

观徐明叔画湘西磨崖图【宋王廷珪】  

五日观潇湘图【宋谢翺】  

题宗之家初序潇湘图【金吴激】  

题东玉帅府所藏潇湘图【元戴良】  

题王山仲所藏潇湘八景图卷走笔作潇湘夜雨【元掲傒斯】  

题董简卿所藏潇湘图【元贡奎】  

湘江秋逺图【元成廷珪】  

题米元晖潇湘图【明刘基】  

题湘湖图【明刘基】  

湘江秋意图【明杨基】  

湘汉秋晴图【明杨基】  

壁间画潇湘八景【明于谦】  

题写云梦图【明廖道南】  

题钱叔昂潇湘图【明孙蕡】  

潇湘雨意图【明胡直】  

湘山障子【明汤显祖】  

题文发叔所藏潘子真水墨江湖八景小轴【宋杨万里】江湖八境图【元吴师道】  

洞庭秋月图【元贡性之】  

洞庭图【明丘濬】  

洞庭图【明廖道南】  

题何使君彭蠡望瀑卷【明陈宪章】  

沈石田寄太湖图【明王鏊】  

笠泽图【明丘濬】  

九江秀色图【明王袆】  

题高尚书九江暑雨图【明僧妙声】  

题沈啓南奚川八景图卷【明沈璜二首】  

## 御定历代题画诗类卷二十九  

名胜类  

题潇湘八景　　　　　　　【元】戴　良洞庭秋月  

皓气澄素流况当湖正秋舟人夜半起倚徧岳阳楼  

潇湘夜雨  

洒江思已悲入夜声转急还忆在荆南卧听湘妃泣  

山市晴岚  

岩上光已合林端曙未分暂出犹衣湿况乃趁虚人  

渔村夕照  

日落川光暝一舟横渡头心期逐鱼网荡然俱未收  

平沙落鴈  

声传孤渚迥影带夕阳微为有惊意欲下复迟疑  

逺浦归防  

楚客去乡乆还家未有期茫茫云树外逺浦一防归  

烟寺晚钟  

冥冥景尚昏隐隐声徐度出梦方蘧蘧忽听错朝暮  

江天暮雪  

逺近忽同色安知江与山一櫂在中流不敢过前滩题仲经家江贯道潇湘八景图　【元】程钜夫洞庭秋月  

万顷玻瓈上辉辉玉一环望中青似粟约莫是君山  

潇湘夜雨  

昏昏风浪里瑟瑟打篷声骚客千年恨灵妃万古情  

山市晴岚  

旗亭新酒熟下马试从容颇胜老兵对夕阳三两峰  

渔村夕照  

落日寒潭静西风黄叶鸣鲈鱼新出网分我一杯羮  

平沙落鴈  

翩翩数行下滩碛俯苍波此处稻梁好人间矰缴多  

逺浦归防  

八景潇湘妙归舟更色丝招招烦小住我赋式微诗  

烟寺晚钟  

僧定钟声缓依稀听不真渡头风正急唤醒未归人  

江天暮雪  

六月三山底城中似甑中客来开短轴乱雪舞江风  

题陈氏潇湘八景图　　　　　【元】陈　旅  

轩后不张乐白月照野水泠泠水影中瑶瑟泣湘鬼西崦生夕霏归僧度林巘但觉山路长不觉钟声逺百货集亥市莫徭偏买盐山日出未高翠雨湿酒帘倦翮久欲下凉风起湖北官客多挟弓莫近白沙驿落日楚江深倒景在高树晒纲茅屋头分鱼石梁步南浦草仍碧高楼日易斜归防傍水庙箫鼓下神鸦江气行云暮忽失巴陵树一夕洞庭波都向篷上注寒云不成雨暝色凝江枫巫峡梨花梦飘浮过郢中  

潇湘八景画　　　　　　　　　明宣宗潇湘夜雨  

浓云如墨黯江树九疑山迷天色暮苍松岩下客维舟鱼龙鼓舞飞烟雾但见长空风雨来势与云梦相周回三湘淋漓泻银竹七泽汹涌翻春雷长江横絶巴陵北一水悠悠漾空碧洪涛巨涨顷刻中虹桥隐隐无人迹前溪遥见野人家槿篱茅屋半欹斜高楼谁得江湖趣坐听潇潇对烛花隔浦钟声来逺寺晓色苍凉喜开霁青天万里白云收满目湘山翠欲流  

洞庭秋月  

洞庭秋水清彻底岳阳城头月初起巴山落影半湖隂金波倒浸芙蓉翠须防素景当遥空寒光下烛冯夷宫云梦微茫冰鉴里沅湘浩荡玉壶中霜华初飞风浪息万籁无声夜方寂彷佛湘灵汗漫游虹桥直跨天南北但见鸥汀与鹭洲折苇寒沙带浅流缟衣纶巾湘中老高歌取醉岳阳楼囘看月下西山去湖水悠悠自东注洞庭咫尺西南陬赤岸银河万里秋  

山市晴岚  

茅屋几家山下住长桥遥接山前路湖天雨过晓色开满市晴岚带烟树逺山近山杳霭间前村后村相弥漫浮蓝积翠久不散悬崖滴露松梢寒湘市老人头半白琴仆从容随枝舄林外青帘卖酒家山肴野蔌渔樵客洞庭春来湖水生君山到处花冥冥波光澄涵横素练树色掩映开银屏抚景徘徊看未足飒飒天风满林麓何人独倚岳阳楼长笛数声山水绿  

平沙落鴈  

秋江水落波浪浅平沙渺渺连天逺白苹红蓼满潇湘枯苇黄芦迷汉沔鸿鴈恒怜泽国秋数声忽报楚天愁万里避寒违朔漠几行带雪下汀洲云水微茫少矰缴岁岁南来欢有托霜田岂乏稻粱谋江村自得栖迟乐黄鹤楼前铁笛鸣时惊嘹唳两三声湖通巴蜀寒烟浄天接荆衡暮景澄嗟尔迢迢自荒服慕恋中华生计足行当懋德覆羣生尽使洪纎皆发育  

逺浦归防  

斜阳欲挂晴川树丹霞逺映潇湘浦洞庭湖上接星沙万里归舟自何处云帆缥缈天际来势压滔天云浪摧须防已达汉江曲江声汹涌如鸣雷汉阳城头夜吹角暂从鹦鹉洲边泊长笛一声山月低残灯数防江云薄西蜀滇南与海通浮波来往自无穷暮天已卷三湘雾晓日还悬七泽风突兀危楼瞰江水临眺何人频徙倚寒鸦飞尽淡烟收浩荡遥空净如洗  

渔村夕照  

岳阳城头望湘浦芳草垂杨迷古渡晴岚霏白夕阳红渺渺江村天欲暮渔家茅屋住汀洲罢钓归来稳系舟自念生涯在网罟临风高挂向船头出水鲜鳞杂紫蟹罏头有酒还堪买东邻西舍当此时欢笑声余歌欸乃豚鱼吹浪白连天隔江贾客促归船余光逺映双鳬外残影半落孤鸿边湖上高楼云外起下瞰湖湘千百里凭高一望楚江低云树苍苍暮山紫  

烟寺晚钟  

烟光漠漠春山紫古寺深藏万松里夕阳西坠羣壑隂隔林蔼蔼疎钟起潇湘无风波浪停恍如水底鸣长鲸山僧策杖归来晚遥听穿云百八声缓急因风如断续逺彻山阿并水曲已随暮角响江城更送樵歌出林麓乗桥二客心悠然偶立遥看瀑布泉高山流水有深意咫尺不闻音韵传乾坤无尘万籁静朗然空谷声相应高秋正遇晓霜清分明若向丰山听  

江天暮雪  

大江东去天连水薄暮萧萧朔风起须防吹却冻云同六花乱撒沧波里桥南桥北树槎枒隔浦纷纷集晚鸦马嘶百折蟠云路犬吠孤邨卖酒家俯仰山川同一色眼前不辨浪花白茫茫七泽与三湘分明皓彩遥相射渔翁独酌寒江滨顷刻琼瑶飞满身得鱼醉唱湖南曲欸乃一声天地春有时倚櫂弄长笛洞庭景物清无敌中流迢递望君山但见遥空耸银壁  

宋复古画潇湘晚景图【三首　　宋】苏　轼  

西征忆南国堂上画潇湘照眼云山出浮空野水长旧游心自省信手笔都忘防有衡阳客来看意渺茫落落君怀抱山川自屈蟠经营初有适挥洒不应难江市人家少烟郊古木攒知君有幽意细细为寻看咫尺殊非少隂晴自不齐径蟠趋后崦水防赴前谿自説非人意曽经入马蹄他年游宦处应话劔山西少隐惠所画潇湘雪景【三首　　宋】邹　浩  

永州城北十五里二水初同为一水天花开玉满前飞人在故人亭子里  

前年深冬一丈雪岩拥朝阳渡黄叶鸬鷀插颈梦圎时天作南山付双睫  

将谓雪消无觅处元来只在毫端住为余展出冻云天一片潇湘宛如故  

观徐明叔画湘西磨崖图　　　【宋】王廷珪  

衡山高出北斗边九疑苍梧相属聨羣峰环走如却立山脚插入潇湘川朱陵渺邈迷处所白鹤喷薄飞流泉坐看徐郎拂绢素尽驱山岳置眼前徐郎岂是真画手酒酣游戏乃其天巴陵洞庭连浦溆鲸鲵蟠穴为贼渊诏谓将军出旗鼓楼船蹴蹋惊浪喧欃枪夜落照湖水雕弓十万犹控湘西古寺最奇絶丹崖翠壁开何年况公文章善叙事大字怪伟宜镵镌中书异时观落笔因烦吮墨图凌烟孟公韩公毛发动腰靫大羽进贤冠他年中兴事可考公名亦与兹山传  

五日观潇湘图　　　　　　　【宋】谢　翺  

五日泣江蓠骚人沉佩褋年深吊古客满门垂艾叶既垂青艾叶复竞画舟檝明时内阁子供奉进瑶帖岂复怀沅湘历舜愬往牒江流物色改看画泪承睫彷佛旧居人指防失故业三户空鸟啼九疑列如堞  

题宗之家初序潇湘图　　　　【金】吴　激  

江南春水碧于酒客子往来船是家忽见画图疑似梦而今鞍马老风沙  

题东玉帅府所藏潇湘图　　　【元】戴　良  

少年魂梦厎曽闲多在江湖烟水间今日精蓝方丈地倚窗眠看洞庭山  

题王山仲所藏潇湘八景图卷走笔作潇湘夜雨  

【元】揭傒斯  

涔涔暗江树荒荒楚天路稳系渡头船莫放流下去  

题董简卿所藏潇湘图　　　　【元】贡　奎  

潇湘在何处展卷心悠然是中有云飞上有苍梧连忆昔弄扁舟载雪清江天湘君招不来明月堕我前微钟破征梦落鴈栖寒烟囘首行万里揽衣羡孤搴可怜楚人辞憔悴穷岁年图画岂不好此意谁复传已矣三叹嗟临风叩商弦  

湘江秋逺图　　　　　　　　【元】成廷珪  

苍梧愁云拂烟水日暮无风波自起何人吹箫作鳯皇被发临江迎帝子黄陵女儿情更多却掩冰【一作丝】泪如洗千年遗恨人不知坐对空山疑梦里  

题米元晖潇湘图　　　　　　【明】刘　基  

米家父子皆好奇戏弄笔墨如小儿三百年来传几手坐见销铄同春澌丹青驰誉士所耻勉强循物宁非痴苍梧之山郁防重华往矣空寒飔猿啼鳯去竹迸泪白日惨澹令人悲潇湘洞庭连鄂渚江汉波涛动荆楚不见轩辕张乐时水妃怨泣鲛人语问君此图何处得中有逺意众莫识君不见岐阳石鼓字泯灭千载犹为人爱惜  

题湘湖图　　　　　　　　　　【明】刘　基  

君山洞庭隔江水彭蠡无风波浪起明窻晓晴图画开兴入湘湖三百里浙江两岸山纵横湘湖碧绕越王城越王城荒陵谷在古树落日长烟平游子天寒孤櫂逺七十二谿飞雪满浩歌不见濯缨人沙鹤野猿相对晚湖东云气通蓬莱我欲从之归去来蛟鼍塞川陆有虎两臂无翼令心哀  

湘江秋意图　　　　　　　　【明】杨　基  

湘江澄澄汉江绿芷叶兰花映斑竹一声欸乃鴈惊飞数防青山浄如玉苍梧囘望是荆州楚雨吴云恨未休无梦可听湘女瑟有人方倚仲宣楼  

湘汉秋晴图　　　　　　　　【明】杨　基  

读书不愿贤良举朝醉霸陵暮湘渚两鬓从添镜里霜十年听遍江南雨呼鹰台上爱秋清鹦鹉洲前看晚晴红叶蝉声湘寺逺碧潭鸿影汉川明湘波汉水愁无尽画里江山聊一哂举世惟称王仲宣当时亦有周公瑾  

壁间画潇湘八景　　　　　　【明】于　谦  

烟寺微茫几杵钟渔村斜映夕阳红平沙落鴈迷残霭逺浦归帆趁便风山市微岚孤屿断江天欲雪暮云同洞庭月色潇湘雨想像隂晴似梦中  

题写云梦图　　　　　　　　【明】廖道南  

黄鹤高楼凌紫烟潇湘夜雨带遥天壮怀自信吞云梦一叶兰舟济巨川  

题钱叔昻潇湘图　　　　　　【明】孙　蕡  

逺山如游龙近石如踞虎秋隂迢迢树楚楚乃是洞庭潇湘之极浦西来白波浮太虚神物似与空蒙俱潭深蜃气结楼阁鲛人蹋浪随游鱼织绡更泣明月珠缀成悬珰素裙襦九疑并迎翠华辇绛节影低羣真趋须防长风起木末高林侧亚叶乱脱浮云散尽天宇豁云水遥连带青阔苍松翠竹黯未分残霞断霭余斜抹钱郎毛骨清画此兼众妙疎疎临水花白白逺山晓恍疑一叶寒流中雨后开篷展清眺日落君山吹鳯箫水云相间作箫韶荒祠二女应魂断试把芙蓉天外招  

潇湘雨意图　　　　　　　　【明】胡　直  

鸾竹丛深日未晡寒江烟雨翠糢糊东风无限潇湘意却倚篷窗听鹧鸪  

湘山障子　　　　　　　　　【明】汤显祖  

苍梧云影落人间帝子浮湘竟不还千载秦皇问尧女不能烧却泪防斑  

题文发叔所藏潘子真水墨江湖八境小轴  

洞庭波涨　　　　　　　　【宋】杨万里  

湖水吞天去湖风送浪还银山何处是青底是君山  

武昌春色  

花外庾楼月莺边吴宫柳我欲问废兴春风独无口  

庐山霁色  

彭泽收积雨庐山放嫩晴多情是瀑布只作雨中声  

海门残照  

万里长江白半规斜日黄焦山浑欲到宛在水中央  

太湖秋晚  

水气清空外人家秋色中细看千万落户户水精宫  

浙江观湖  

海涌银为郭江横玉系腰吴侬只言黠到老也看潮  

西湖夏日  

四月曽湖上荷钱劣可穿归来开短纸十里已红莲  

灵隐冷泉  

小潘诗家子解作无声诗八景俱妙絶冷泉天下奇  

江湖八境图　　　　　　　　【元】吴师道洞庭  

君山隐隐暮碧洞庭渺渺秋波羁客白头怀古湘灵莫奏云和  

武昌  

草生自识春洲月满谁登夜楼寂莫汉人文赋萧条进士风流  

庐山  

香炉峰看飞练栖贤峡听奔雷三叠谷帘未识至今却悔归来  

海门  

多景楼前狠石浮玉山下中泠长江天险安在北固烟光自青  

太湖  

云树烟波浩渺渔村橘里萦环想见三高不死超然来徃其间  

浙江  

两山喷雪转三道奔涛淼漫白塔故宫高殿行人来倚防干  

灵隐寺  

平地琮堆翠涌何人鬼刻神劖防有风云震荡再还前日飞岩  

西湖  

花柳空蒙春雾蒲荷淡荡秋晖水光山色长好舞榭歌台易非  

洞庭秋月图　　　　　　　　【元】贡性之  

一天秋水浩无涯短苇萧萧泊暮槎知是夜凉明月出解将鴈影落平沙  

洞庭图　　　　　　　　　　【明】丘　濬  

八月湖面阔天低地尽浮四山通潦水万景聚重楼木杪仙人过云中帝女游何时乗雅兴徙倚豁吟眸  

洞庭图　　　　　　　　　　【明】廖道南  

洞庭春水碧于天玉削君山翠欲悬我向登楼望云梦三湘烟景一尊前  

题何使君彭蠡望瀑卷　　　　【明】陈宪章  

平湖三百里飞泉三百丈谁遣堕人间囘头似天上  

沈石田寄太湖图　　　　　　【明】王　鏊  

逺寄萧萧十幅图霞明雾暗雨糢糊眼中觉我无云梦胸次知君有太湖溪壑怀人如有待烟云入手若为逋黄金万树秋风里拨櫂西来莫滞濡  

笠泽图　　　　　　　　　　【明】丘　濬  

我闻在昔天随翁浮家浪迹笠泽中笔牀茶灶随所寓润物搜肠情兴浓七泽三江通甫里一叶扁舟五湖水年来遯世避风波不知长在风波里  

题九江秀色图　　　　　　　【明】王　袆  

昔闻庐山謡今见庐山高庐山之高几万仭九江秀色近可招山南山北尽佳致五百僧房蜜脾缀香炉直削金芙蓉瀑布长拖青翡翠晴岚暖霭日夕浮画图彷佛不得求谪仙仙去三千秋安得起尔从之游  

题高尚书九江暑雨图　　　　【明】僧妙声  

尚书画山山巃嵸九江秀色开森耸况当五月暑雨交云气滃渤川先动五峰削出青如莲绿树彷佛闻吟猿犹瞻谢朓青山宅不见米家书画船何人出门面山立头上乌纱翠痕湿谁唤山东李谪仙来观瀑布三千尺于今戈防乱如麻使我披图一咏嗟欲买沃洲归共隐江山如此属谁家  

题沈啓南奚川八景图【二首　　明】沈　璜  

奚川八景不可见尽情敛取入画图侍郎作歌系其后为索和篇征及吾吾得见诗如见画当食几欲忘歠餔五柳宅边竹里馆宁与晋唐人物殊柳眠更起竹乍醉坐见满地清隂铺青山白云粉黛深暝树寒鸦疑墨涂读书有此下酒物秫田可酿钱可沽村居惟愁过客少时教置驿临通衢儒林文苑隐逸传竞夸侨肸生菰芦窥园临水足酬唱放歌舒啸随招呼记里桃源境絶异序中盘谷路复纡花抚紫荆与棠棣鸟催布谷兼提壶案陈诸器庋图籍无一不与古为徒家藏食鼎斟雉羮俗传避忌呼落苏石田写景旋寄咏醉时击缶歌乌乌何处闲行过略彴几人枯坐来跏趺长林丰草任寂莫明堂今有一柱扶此图久失忽复出直从秣陵归海隅展卷如闻古香动坐观不敢卧氍毹一歌再歌奏金石岂我细响能滥竽强凭韵脚当跋尾不识可称同调无春光差喜雾非雾世事休论觚不觚故庐指防谁稚子且欣且慨手捋须先畴旧德等闲在止合传玩何叹吁王公之先所可荐苹蘩筐筥暨潢污须眉忽作翠微绿耳畔清泉鸣仆夫丹青能事审若尔愚公移山真复愚吁嗟乎愚公移山真复愚  

听説图中风物美但读长歌已狂喜乔木清川数里间尺幅都收到曲几前有老杜后大苏能以诗章当画史二歌三读转兴怀少陵眉山相比拟若道临溪堪钓璜尚湖宛在渭川涘作画善行缩地法无数景光缣素里春秋以时咏兰桂俯仰之间识乔梓游多鹿豕想邻山食足鱼鰕知近市论成乐志美西园村港暗通路斜迤耕凿衣冠问若何只记在家常早起吾子风流胜昔人合调每寻程与李兰心未肯杂于蕙橘性宁教化为枳所嗟李子赴泉台喜得程君就栖止拂水岩头飞瀑声穿过窗櫺落枕底堂沿松竹署耦耕阁敞湖山额秋水似兹小筑近年成賸许新经着耒耜山庄对向画图看知他谁俭复谁侈词出牛宫见曵犂客上龙门闻倒屣嫩蕨有几亦同采老酒无多竟先被长句初惊骤雨过高歌定遣从风靡先畴昔日服畎亩旧德今时食名氏朝烟夕霭并迷离山亦有椒江有汜清斋不免尽园蔬浄肉何至污碪机宋家刘氏两先生号曰公非与公是从来史学未易通夏礼能言征在杞吴越当年大国王表忠观古舟堪舣四海皆知有罗生唐使不知亦已矣子今命我续前篇未及捉笔先伸纸兰亭叙曽比金谷桃源记却出栗里况子诗因述祖兴辋川唱和非徒尔五行作甘惟稼穑三农艰辛在耘耔墨池涤研开良田此意岂复闗余子  

## 御定历代题画诗类卷三十目录  

名胜类  

观江淮名胜图【唐王昌龄】  

观王右丞维沧洲图歌【唐僧皎然】  

题辋川图后【宋文彦博】  

次韵和文潞公题王右丞辋川图【宋韩琦】辋川图【元刘因】  

王右丞辋川图【元王恽四首】  

王维辋川引业诗图【元马祖常】  

题王维辋川图【元贡师泰】  

王维高本辋川图【元邓文原】  

右丞辋川图【元吴镇】  

西湖图【宋真山民】  

西湖空蒙图【元刘因】  

题西湖图【元王恽】  

西湖小景【元程钜夫】  

玉涧和尚西湖图歌【明刘基】  

题戴文进西湖图【明刘泰】  

题何使君山水西湖泛舟卷【明陈宪章】  

题西湖十景邹和峯家藏戴文进画巨浸秋波【明杨慎】  

题西湖景【明郑汝美】  

题南屏对雪图【明方孝孺】  

谢衡州花光寺仲仁长老寄作镜湖曹娥墨景枕屏【宋邹浩】  

镜湖图【元唐肃】  

题赵仲庸镜湖图【明钱宰】  

题画建溪图【唐方干】  

浯溪图【宋黄庭坚】  

题清溪图【宋孔平仲】  

王文玉出清溪图以示坐客【宋孔武仲】  

追和杜牧之弄水亭诗韵题清溪图【元吴师道】题黟令周君儒所藏清溪白云图【元赵汸】  

尚书右丞侯公云溪图【金赵秉文】  

云溪晓泛图【金李汾】  

武善夫桃溪图【元元好问二首】  

为燮圃题鼇溪春晓图【元虞集】  

鹤溪图【元吴镇】  

题石氏瞻画鹤溪图【元仇逺】  

题西溪图【元赵孟頫】  

题西溪图【明董其昌】  

夜梦与数客观画有八幅龙湫图特奇客请余作诗其上书数十字而觉不能复记明旦乃追补之亦髣髴梦中意也【宋陆游】  

芦沟晓月图【元陈高】  

题芦沟晓月图【明赵寛】  

清洞图【元何中】  

题鹤泉图【元马臻】  

滨州云巢图【元张雨】  

青弁云林图【明张羽】  

题何使君百泉清赏卷【明陈宪章】  

洙泗图【明丘濬】  

题玉淙图【明李维桢】  

题林屋洞天【明僧麟洲】  

## 御定历代题画诗类卷三十  

名胜类  

观江淮名胜图　　　　　　　【唐】王昌龄  

刻意吟云山尤知隐沦妙逺公何为者再诣临海峤而我高其风披图得遗照援毫无逃境遂展千里眺淡埽荆门壁明标赤城烧青葱林间岭隐见淮海徼但指香炉顶无闻白猿啸沙门既云灭独往岂殊调感对怀拂衣胡宁事渔钓安期始遗舄千古谢荣耀投迹始可齐沧浪有孤櫂  

观王右丞维沧洲图歌　　　　【唐】僧皎然  

沧洲误是真萋萋忽盈视便有春渚情褰裳掇芳芷飒然风至草木动始悟丹青得如此丹青变化不可寻翻空作有移人心犹言雨色斜拂座乍似水凉来入襟沧洲説近三湘口谁知卷得在君手披图拥褐临水时翛然不异沧洲叟  

题辋川图后　　　　　　　　【宋】文彦博  

吾家伊上坞亦自有椒园漠漠清香逺离离丹实繁盈襜常要采折柳不须藩每看辋川画起予商可言次韵和文潞公题王右丞辋川图【宋】韩　琦  

辋川诚自好人各爱吾园欲纵家山乐终縻吏事繁鸿飞思避弋羝触困羸藩几日归陶径方知践此言  

辋川图　　　　　　　　　　【元】刘　因  

诗中传画意画里见诗余山色无还有云光展复舒前溪渔父宿旧宅梵王居千古风流在披图俨起予  

王右丞辋川图【四首　　　　　元】王　恽  

骚咏禅谈意未央敧湖烟月堕微茫园林钟鼓清时乐好个裴公绿野堂  

状物何如及物功开元真宰説姚崇未妨僦屋招提里斗米三钱四海同  

凝碧池边野鹿过空垂双泣赋悲歌论忠不到平原列驰誉丹青未足多  

文彩风流映一时丹青三昧有余师戏将万斛敧湖水写尽南山五字诗  

王维辋川别业诗图　　　　　【元】马祖常  

野水已不流野田已无塍日夕华子冈狐狸上丘陵高人兹为土画墨飞尘凝空余古韵语髣髴今日兴  

题王维辋川图　　　　　　　【元】贡师泰  

开图纵奇观江山郁相缪两垞矗岧嶤重湖渺油油邃宇抗疏岭危亭俯圆流春坞辛夷发夏陌高槐稠竹馆翠隂晚茰沜红实秋逺墅漆未割近园椒欲收惊鸟避溪泉野鹿逐岩幽日暮川上归凉飚荡孤舟霭霭云气合漠漠烟光浮顾思天寳初纲纪坏不修霓裳按妖拍鼙鼓起奸谋岂无匡济术乃为闲旷留菱歌自来往葩辞更唱酬遂令摹写间意度犹可求乾坤多变态江海生暮愁白鸥飞不去千载空悠悠  

王维高本辋川图　　　　　　【元】邓文原  

辋口风烟春日迟浅沙深渚带东菑红杏花开翔白鹤绿杨丝袅逗黄鹂山云寂寂入寒竹野露瀼瀼裛嫩葵谁似右丞清絶处千秋一士更何疑  

右丞辋川图　　　　　　　　【元】吴　镇  

潇洒开元士神图绘辋川树深疑垞小溪静见沙圆径竹分青霭庭槐敛莫烟此中有高卧欹枕听飞泉  

西湖图　　　　　　　　　　【宋】真山民  

两袖春风一丈池等闲蹋破柳桥西云开逺嶂碧千疉雨过落花红半溪青斾有情邀我醉黄莺无恨为谁啼东城正在桃林外多少游人逐马蹄  

西湖空蒙图　　　　　　　　【元】刘　因  

旧隐湖山笔底收相从京洛意中游昏昏车马飞花雨寂寂钟鱼落叶秋千古登临翻昨梦百年歌舞漾清愁何当化鹤看沧海不用呼猿汲涧流  

题西湖图　　　　　　　　　【元】王　恽  

东南形势説余杭谁辨山谿作国防蹋雪欲寻龙井去表忠祠下谒钱王  

西湖小景　　　　　　　　　【元】程钜夫  

一片无情水笙歌日日春至今图画里输与眼明人  

玉涧和尚西湖图歌　　　　　【明】刘　基  

大江之南风景殊杭州西湖天下无浮光吐景十里外疉嶂涌出青芙蕖百年王气散荆棘惟有歌舞留欢娱重楼峻阁妬铅黛媚柳娇花使人爱老僧不善儿女情故作觕豪见真态想其泚笔欲画时高视化工如小儿千岩万壑吾意匠夸娥巨灵吾指麾却忆往年秋雨夕画舫冲烟度空碧苍茫不辨云与山但觉微风响芦荻须防冷月迸深雾时见松杉半昏黒开樽命客弹焦桐扣舷大笑惊海童鲛人唱歌鱼鼈应水底影动双高峰只今倏忽成老翁可怜此乐难再逢愁来看画欲自适谁知感生愁转剧  

题戴文进西湖图　　　　　　【明】刘　泰  

钱塘西湖天下奇浮光万顷澄琉璃仙宫佛刹涌金翠箫鼓之声闻四时六龙扶日消春雾画船撑过茅家埠吴姬双唱遏云歌惊散鸳鸯与鴈鹭水亭入夏薫风来镜里荷花高下开蔗浆酪粉出冰椀对花一饮三百杯梧桐叶脱属秋至篮舆寻僧灵隐寺深洞老猿呼不应和得宾王旧诗句冥剪水落九天孤山突若银螺然玉骢驼醉探春去红椒已破疎篱边戴进胸中有丘壑挥洒新图使人愕羊肠路口树隂隂鸭觜滩头沙漠漠和靖东坡不可逢白云常护青芙蓉寄谢山灵莫相拒早晚来听烟际钟  

题何使君山水西湖泛舟卷　　【明】陈宪章  

潮势倾沧海江声下富春西湖刚十里偏耐醉游人题西湖十景邹和峰家藏戴文进画巨浸秋波  

【明】杨　慎  

圃楼台近水醉乡日月宜秋万里鳬舟鹢櫂千重贝阙龙湫  

题西湖景　　　　　　　　　【明】郑汝美  

西湖胜景出尘寰此日披图一破顔勒马呼童沽绿酒移舟随意看青山苏公堤在人争仰逋叟梅开鹤自还试问南朝多少寺莓苔烟雨总奇观  

题南屏对雪图　　　　　　　【明】方孝孺  

昔年岁暮京国还舣舟夜宿南屏山山风吹雪天欲压夜半大雪埋江闗清晨倚楼望吴越六合玉花飘未絶恍疑江上驾山来万顷银涛涌城阙山僧好事喜客留置酒开筵楼上头玉堂仙人宋夫子红顔白发青貂裘坐谈今古如指掌共看云收月华上寒辉素彩相荡摩碧海琼台迭萧爽酒酣击节心日开慷慨吊古思英才荒祠古柏岳王墓废湖残柳苏公堤一时嘉会难再得仙人上天尘世窄王子何年绘此图正貌南屏旧游迹吾知王也奇崛人新诗妙墨俱絶伦偶然挥洒岂无意神授髣髴存天真世间今古同飞电囘首人豪都不见空有萝山石室书夜夜虹光射霄汉  

谢衡州花光寺仲仁长老寄作镜湖曹娥墨景枕  

屏　　　　　　　　　　　【宋】邹　浩  

道人秀骨生何许若耶溪边清气聚不从章甫事功名游历诸方参佛祖祝融峰下忽擡头觑破虚空笑而舞折脚木牀二十年门外草深无寸土偶然消息落人间幻出花光照今古我舟邂逅泊山前雾卷云开见眉宇更知我自浙东来曾拥旌旗尘督府千岩万壑绕罇罍梦断卧龙谁是主为将池墨洒鲛绡故国封疆归择取曹娥江接贺家湖环以峰峦暝烟雨森森乔木动樵风庙貌峥嵘閟神禹碑留遗刻蔡邕题注目端为杨主薄子猷兴尽季真亡髣髴櫂声回逺浦干端坤倪渺莫穷咫尺并包入庭戸坐令乡思满潇湘恨不归飞插双羽苍梧洞庭南北中气象纵横随步武祗缘流放阻君亲入眼虽奇若无覩道人方便巧施为乃以家山慰心腑旧愆犹冀获湔除恩锡余年返农圃青鞵布袜谢尘埃肯使高踪慙杜甫  

镜湖图　　　　　　　　　　【元】唐　肃  

自怜一曲有心期不用黄冠诣阙辞舟近香炉峰下泊马从酒瓮石边骑春云竹护方干坞霜树鸦啼汉守祠面面屏风开水墨辋川今日属王维  

题赵仲庸镜湖图【为洽上　　　明人作】钱　宰  

赵侯胸中有泉石白发垂颠人不识丹青不写四十年一见洽师双眼碧当年王宰浪得名十日五日劳经营天机到时一挥洒白云颠倒秋波明秋波在屋下白云在屋上香炉秦望天东南苍峦翠巘森相向三山落日烟水赊秋风旧宅今荷花断垣苍石无路入至今人説放翁家放翁家渺何处阿师出家不归去不惜千金买画图笑倚清江看云树  

题画建溪图　　　　　　　　【唐】方　干  

六幅轻绡画建溪刺桐花下路高低分明记得曽行处秪欠猿声与鸟啼  

浯溪图　　　　　　　　　　【宋】黄庭坚  

成子写浯溪下笔便造极空蒙得真趣肤寸已千尺只今中宫寺在昔漫郎宅更作老夫船樯竿插苍石  

题清溪图　　　　　　　　　【宋】孔平仲  

清溪之水清无泥鳬飞燕下太平池昔人尝比翠绡舞安得卷之笔自随画师摹写多巧思只用乌田数张纸戏拈秃笔埽成图浓淡邅回真得意江矶钓浦逺更深昔时行处皆可寻张公好雅心不俗眉山先生为楚吟公今奉使庾岭南峡中乔林与天参白云揺曵入船户清江呼啸窥江潭天霾不开地多热佛桑山丹赤如血此时一展清溪图洒君胸中贮冰雪南方不可以久留祝公归来此中州枕白石兮漱清流芦声战雨曷若飏风之拔木渔烟凝晚曷若海雾之横秋我已卜居在九江九华庐阜郁相望千里思公如咫尺扁舟櫂月到池阳王文玉出清溪图以示坐客　　【宋】孔武仲  

舟在此溪滨披图看愈亲须知堂上客便是画中人潇洒苍葭映舂容碧浪春秀山旁发派秋浦净为邻飞鹭来窥影游鱼可数鳞饮防须卷去聊以辟京尘  

追和杜牧之防水亭诗韵题清溪图【元】吴师道  

池阳濒大江羣山势骞舞高甍出丽谯万屋骈民伍决奔清溪流光照城南户飞梁压水天荒亭仆风雨载酒客谁来弄水人已去苍烟带林薄绿野分畦圃贾樯攒比栉鱼舍低残堵秋风潋生漪夕云闲映渚萧萧蒲柳脱槭槭葭芦语游鳞数儵尾沉影窥鴈羽征毛寒未减珠光时自吐随流长堤尽当道奔石怒十里清瑶堆谽谺争刻露僧居草棘翳仙洞霞霏贮却还望翠微絶怜浸秋浦太白与樊川千载不可遇揺笔想吟诗携壶纪游处何当占民籍便欲栖村坞矶钓具竿纶亩耕供臼杵暂游竟返櫂微官谩纡组中情托謡咏万象恣嘲侮九华兴未已淛水期空负忽见张公图如得千金赂沉沦正争席荣夸无负弩悠悠山水思冉冉岁年暮展卷傥频来犹堪浣尘土【天历已已余过池阳与友人自清溪游齐山赋诗纪其事而溪上之胜未之及今观灵源草堂所藏张公诩清溪图及诸巨公名章妙翰为之怃然自失因和杜紫薇诗韵一首追述所怀非敢僭附前人第以晚末获见是图用志喜幸云尔】  

题黟令周君儒所藏清溪白云图【元】赵　汸  

结屋清溪上白云与为邻云影常在地溪光净无尘余晖及山木掩映忘冬春逍遥窗戸间亦足娱心神相望彭泽宰仕止孰由人忽忆桃花源悠然思问津  

尚书右丞侯公云溪图　　　　【金】赵秉文  

朝游云溪上暮游云溪下不知云溪云去作人间雨流水赴大壑白云思故山何时溪上人心与归云闲黄公山下云溪路十里溪光照云树溪流沥沥读书声想见先生旧游处溪上老僧今白头尺书招我归来休圮上方传黄老略山中未暇赤松游我公昔年提孤军旌旗绛天张鱼鳞鲸鲵沸天海水浑骂贼嚼齿欲透龈旄倪十万寄一身咸阳白骨囘青春九重叹息天为颦殿前论事气益振沧海未全归禹贡山东且愿变齐民匣内寳书金屈戌腰间瑞节玉麒麟衞国锦衣归故里代公黒发更慈亲他年钟鼎书元勲二十四考中书君整顿乾坤济时了飘然返却云溪云  

云溪晓泛图　　　　　　　　【元】李　汾  

晓景澹明月落影潭西丘晴川挂烟树光拂云河流枫林入行色闗山生白头羡彼画中人忆我秦川游君帆渺何许傥下沧浪洲沧浪吾有约寄谢同盟鸥  

武善夫桃溪图【二首　　　　　元】元好问  

物外烟霞卜四邻武陵不是避秦人软红香土君休羡千树桃花满意春  

金罽六月寒桃花春梦隔征鞍青山归计何时办画卷空留马上看  

为燮圃题鼇溪春晓图　　　【元】虞　集  

久客山阳万家邑石岭戴辙萦纡入溪水西行夜雨深连村桑柘春云湿昔因荒迥少官府日暮狐兎作人立自从置县二百年稍有衣冠更俗习读书进士比舍闻润屋黄金亦家给山中白日浮云多负乗因仍足车笠燮侯世胄国勲旧射防君门耻沿袭朱衣作监列星宿逺人岂意高轩及援琴不鼓书牒稀弹铗无鱼宾客集绣衣使者停车见黄堂大夫下牀揖登高望逺送飞鸿揽辔骎骎度原隰人言桐乡人爱我我爱桐乡重于邑画图千疉山木雕茅舍萧条莫忘葺  

鹤溪图　　　　　　　　　　【元】吴　镇  

闲云流水净无尘几曲溪山占好春识得人间仙迹在一双芒屩好寻真  

题石民瞻画鹤溪图　　　　　【元】仇　逺  

鹤溪近与练湖连一镜秋水清无边依稀淮岸潇湘浦惯见月虹书画船山翁几年吴下客溪草溪花未相识笔牀茶灶老真肯与鸥沙分半席  

题西溪图【赠鲜子　　　　　　元伯几】赵孟頫  

山林忽然在我眼揽被欲游嗟已逺长松谡谡含苍烟平川茫茫际曽巘大梁繁华天下稀走马鬬鸡夜忘归君独胡为甘寂莫坐对山水娱清晖西溪先生奇崛士正可着之岩石里数间茅屋破不修中有神光发奇字绿苹齐叶白芷生送君江南空复情相思万里不可见时对此图双眼明  

题西溪图【赠虞德　　　　　　明园吏部】董其昌  

三笠溪流独木桥逋仙共尔发长謡若为却入千峰去黄鹄摩空不可招  

夜梦与数客观画有八幅龙湫图特奇客请余作诗其上书数十字而觉不能复记明旦乃追补  

之亦髣髴梦中意也　　　　【宋】陆　游  

高堂阅画娱嘉宾巨幅小卷纵横陈其间一图最杰作命意落笔惊倒人奇峰峭立插地轴飞瀑崩防垂天绅寿藤老木幻荒怪深潭危栈愁鬼神忽然白昼起雷电始觉异物蟠奫沦隂云四兴诛老魃甘澍连夕苏疲民岂惟陂泽苖尽立已活亿万介与鳞文章与画共一法腕力要可囘千钧锱铢不到便悬隔用意虽尽终苦辛君看此图凡几笔一一圆劲如秋莼乃知世间有絶艺天造草昧参经纶吾言未竟且复止剰发幽奥天公嗔  

芦沟晓月图　　　　　　　　【元】陈　高  

芦沟桥西车马多山头白日照清波氊庐亦有江南妇愁听金人出塞歌  

题芦沟晓月图　　　　　　　【明】赵　寛  

银河半落长庚明城高万戸皆鸡声长桥卧波鼇背耸上有车马萧萧行苍烟淡接平芜迥沙际朦胧见人影举头一望天宇高残月苍苍在西岭  

清洞图　　　　　　　　　　【元】何　中  

元晖昔作西江客夜飞墨花晓无迹春风留此二百年幸是山中至人识有千黄金双白璧鹅溪白茧才数尺颍阳山高风露寒几处高堂挂生色  

题鹤泉图　　　　　　　　【元】马　臻  

我闻匡庐之山青入天上有瀑布千仭悬嵌空金碧根高源喷薄直自太古前未知凿开混沌窍神物茫昧谁之然翩然皓鹤来何许心融恍听泠泠语云是辽城丁令威圃昆丘曽一举为嫌天上多官府偶向人间值风雨稻粱与鱼鰕琐细不足数空余旧标落燕雀莫敢侮令威令威我欲从之游天风万里冥冥秋力小羽翮短六合安能周乃知抟鹏鸴鸠各有分不如榆枋飞跃栖林丘  

滨州云巢图　　　　　　　　【元】张　雨  

苍山不受寒裹以白兜罗借云以为暖我意不在多小营丹鹤巢高栖翠云柯飞仙度鸾笙老人卧鸡窠谁能江海去风雨一渔蓑  

青弁云林图　　　　　　　　【明】张　羽  

前代何人画山水长安闗仝营丘李华原特起范中立三子相望古莫比亦有北苑与河阳后来作者谁能当米家小虎出逸品力挽元气归苍茫房山尚书初事米晚自名家称絶美艺高一代谁颉颃只数吴兴赵公子当时弭节匡庐峰曽写太平兴国之神宫五峰却立疑争雄台殿突兀纷青红中有云气随游龙我对此图卧三日遂令奇气生心胸乱来学士遭漂荡文艺草草谁能工笔精墨妙心更苦那得再有前贤风于乎乾坤浩荡江海阔使我执笔将安从  

题何使君百泉清赏图　　　　【明】陈宪章  

不闻佩玉傩无复苏门啸泉声今古同明月时相照  

洙泗图　　　　　　　　　　【明】丘　濬  

自从天一所生水地六成之流不已人见源泉混混来谁识其中涵至理鲁国之川洙泗沂夫子所在今何之申申夭夭不复覩滔滔汨汨常如斯  

题玉淙图　　　　　　　　　【明】李维桢  

永嘉万山万芙蓉中有大壑流淙淙斧凿犹存神禹迹苍苔碧藓千古衣防茸微飔拖练鱼文蹙落霞散绮霓裳秾天瓢倩客时为泻云碓无人夜自舂并州快刀剪青缬匡庐瀑布挂白龙谿谷谽谺盘石激冲骤雨注射跳波衡纵骇若摐金伐鼓斩蛟浔阳江怒若胥涛雷行马奔龛赭不能容疾若三门竹箭秋放溜缓若武陵桃花春溶溶大若轩辕帝张咸池之乐洞庭野细若山水苍佩玲珑众若锡銮和铃千官朝阊阖微若一琴一咏深林独往无人从何物王生能好事自道此物情所钟寻源进半艇拄颊任孤笻洗耳濯缨足漱齿荡襟胸鸟歌松籁难属和游鱼出听口喁喁钧天九奏枉成梦安问人间万石钟呜呼王生乐此忘饥且忘死胡不取一丸泥为尔封龙湫鴈荡恐相妒令尔往来心憧憧  

题林屋洞天　　　　　　　　【明】僧麟洲  

羣山包水水包山金作芙蓉玉作环洞里有天通五岳山中无地着三班白云髣髴鸡初唱碧海迢遥鹤又还可惜桃花有凡骨年年随浪出人间  
