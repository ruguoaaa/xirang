---
title: 第5部分
index: true
icon: editor
order: 5
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

## 御定历代题画诗类卷六十目录  

仕女类  

观李凑所画美人障子【唐刘长卿】  

传画美人戏成【宋李纲】  

得孙仲方画美人一轴【宋梅尧臣】  

周昉画美人歌【宋苏辙】  

题伯时所画宫女【宋韩驹二首】  

郭显道美人图【元李俊民】  

宣和内人图【元郝经】  

钱霅溪宫人图【元安熈】  

周昉画美人图【元虞集】  

题耿氏所藏艳画【元陈旅】  

题美人卷【元丁复】  

美人图【元郭翼】  

题四时宫人图【元萨都拉四首】  

题张士厚四时仕女【元郑洪四首】  

题美人图【元郭翼】  

题诗意图【元郭翼】  

题美人图【元贡性之】  

美人图【元金涓】  

题宫人图【元唐肃三首】  

美人图【明高啓】  

宫女图【明高啓】  

仕女四春图【明杨基四首】  

二美人图【明杨基二首】  

题美人【明解缙】  

题仕女【明平显】  

沈如美所画美人图【明张肯】  

仕女图【明张宁二首】  

聫璧图【明姚纶】  

仕女图【明丘吉】  

题四美人图【明程敏政四首】  

美人图【明周用二首】  

题美人【明边贡】  

题美人图【明方行】  

仕女图【明沈周】  

美人幛子【明顾璘二首】  

题画美人【明李鸣鹤】  

美人图【明林景清】  

题谢汝湖冡宰美人卷【明陈鹤】  

题美人【明陆深】  

画人图【明陈继儒】  

画美人【明徐渭】  

咏画屏美人【明叶小鸾二首】  

题十眉图【金刘迎】  

周文矩十美图【元吴镇】  

周文矩十美【图元黄公望】  

背面美人图【明高啓】  

背面美人图【明苏澹二首】  

上赐潘司农龙眠拂菻妇女图【元程钜夫】  

贞女慎行图【元陈基】  

题吴娃图【元马祖常二首】  

题秦宫人图【明詹斗文】  

题周昉琼林夜醉图【明杨慎七首】  

宫意图【明倪仁吉】  

屏风絶句【唐杜牧】  

咏画障【唐上官仪】  

题画扇【宋王安石】  

当世家观画【宋梅尧臣】  

钱舜举画【元虞集】  

题院人画小景【元张宪】  

题画【元唐肃】  

马璘画【明高啓】  

题画【明王鏊二首】  

题画【明桑悦】  

题画【明王世懋】  

为袁一无题扇【明顾观】  

题画【明张绅二首】  

题画【明陈继】  

为黄应龙姬人史鳯翔题扇上景【明祝允明】题扇诗【明田娟娟】  

## 御定历代题画诗类卷六十  

仕女类  

观李凑所画美人障子　　　　【唐】刘长卿  

爱尔含天姿丹青有殊智无间已得象象外更生意西子不可见千载无重还空令浣纱态犹在含毫间一笑岂易得双蛾如有情风不举袖但觉罗衣轻华堂翠幕春风来内阁金屏曙色开此中一见乱人眼只疑行到阳云台  

传画美人戏成　　　　　　　【宋】李　纲  

美人顔色娇如花鬓发光翳朝阳鵶玉钗斜挿翠眉蹙岂亦有恨来天涯画工善画无穷意故把双眸翦秋水丹青幻出亦动人况复嫣然能啓齿年来居士心如灰草戸金锤击不开纵教天女来相试虚烦云雨下阳台  

得孙仲方画美人一轴　　　　【宋】梅尧臣  

骏驹少驯良美人少贤徳常闻败君驾亦以倾人国因  

观壁间画笔妙仍竒色持归非夺好来者恐为惑  

周昉画美人歌　　　　　　　【宋】苏　辙  

深宫美人百不知饮酒食肉事游嬉弹丝吹竹舞罗衣曲终对镜理鬓眉岌然髙髻玉钗垂双鬟窈窕萼叶防宛转踯躅从婴儿倚楹俯槛皆有姿拥扇执拂知从谁瘦者飞燕肥玉妃俯仰向背乐且悲九重深逺安得窥周生执笔心坐驰流传人间心脾飞琼小玉云雾帏长风吹开忽见之梦魂清夜那复追老人衰朽百事非展卷一笑亦何为持付少年良所宜  

题伯时所画宫女【二首　　　　宋】韩　驹  

只道春风闭掖庭朝来绾结髻鬟新蛾眉不是传君宠试触君衣鹦鹉嗔  

睡起昭阳黯淡妆不知縁底背斜阳若敎转盼一回首三十六宫无粉光  

郭显道美人图　　　　　　　【元】李俊民  

君不见昭阳殿里蓬莱人终惹渔阳胡马尘又不见吴宫夜夜乌栖曲竟使姑苏走麋鹿移人大抵物之尤丧乱未免天公愁虽然丹青不解语冷眼止作乡温柔试问人间何处有画工恐是倾国手却怜当日毛延夀故冩巫山女麤丑  

宣和内人图　　　　　　　　【元】郝　经  

牡丹横压搔头玉眼尾秋江翦寒緑金翠冠梳抹且肩正是宣和旧妆束腰肢一搦不胜衣当时宜瘦不宜肥三千想见无顔色偏有亲题御制诗蔡攸恢复燕山府曽索君王不曽许萧条万里去中原偶见花枝涙如雨却将换米向三韩遂令流落在人间道君一顾曽倾国今人休作等闲防  

钱霅溪宫人图　　　　　　　【元】安　熙  

露冷月华白悠悠方寸心夫君何许怅望碧云深  

周昉画美人图　　　　　　　【元】虞　集  

岛上云生日转栏海风吹面暮寒尖春明玉色遗芗泽夜定珠光入镜奁织得鸳鸯成緑绉敎成鹦鹉啄红甜试令鼔瑟应无语日断归帆思未忺  

题耿氏所藏艳画　　　　　　【元】陈　旅  

五月风生水殿凉緑杨深处奏莺簧佳人偏爱临池坐欲与荷花鬬晩妆  

题美人卷　　　　　　　　　【元】丁　复  

玉山横管泪痕光绣褥双回防鳯皇百巧心情题不得九疑云冷隔三湘  

美人图　　　　　　　　　　【元】郭　翼  

郁金殿前杨栁新长门草色春复春下堦防防动香歩波影晴光流素尘翠钗蜻蜓雕玉佩揽髻回风舞裙带合欢花落无好花伯劳单飞莺乱啼玉音夜夜宫车絶露防苍苔怨明月  

题四时宫人图【四首　　　　　元】萨都拉  

紫宫风暖百花香玉人端坐七寳牀鳯皇小架悬夜月一女侍镜观浓妆背后一女冠乌帽茶色宫袍靴色皁手持团扇不动尘一掬香弯立青晓一女浅歩腰半驼小扇轻扑花闲蛾淡阴桐树一女立手抱胡牀一转波牀头细锁悬金钟白鹤双飞花影重词人见此神恍惚巫山梦里曽相逢  

金猊吐烟清昼长美人坐倚百玉牀蓝衫一女髻垂耳手持方扇立坐傍一女最小不防妆髙眉短髪耀漆光玉纎緑笋握金翦栁下轻挽宫人裳金盘玉瓮左右列红桃碧藕冰雪凉冰壶之傍立一女背后随以双白羊手拱金瓶防水忙酒翅洒雪惊鸳鸯鸳鸯得水自双浴美人抱膝空断肠  

盆池露冷荷半枯碧波风细双游鱼美人坐此碧玉椅屏山方按碧蟾蜍椅后二女执缨立案前二女娇滴滴大女手扶小女腰小女娇倚大女膝凉风入树落翠槐秋深不见羊车来金铃响处吠黄犬美人笑托芙蓉腮锦屏三面围绣牀沉香椅上鳯褥光美人端坐袖双手临眉半蹙愁夜长椅后一女揺白羽一女执缨更回顾一女乌帽金缕衣玉指纎纎携小女小女手挽大女腰笑防孔雀双翠翘可怜美人独自坐翠竹雪响风前梢题张士厚四时仕女【四首　　　元】郑　洪  

绣帘压地花阴阴鳯钗绾髻双黄金飞丝千尺不堕地絶似江南游子心寳匳百刻烟如缕暗掷金钱卜神女樱桃子熟人未归蔍葱花开涙如雨  

金盆沐晓蟠双鸦緑红粉汗霑蝉纱金刀取玉薄于纸渴心欲死东陵木兰艇子沙棠楫采莲得花弃荷叶荷叶轻如薄幸儿莲花酷似多情妾  

梧桐月小蟾蜍蛰芙蓉露冷铜仙泣金粟香悬十二阑韈罗尘沁莓苔湿画屏绛烛烟未销夜深恨杀双鸾箫唤回金屋鸳鸯梦不到银河乌鹊桥  

霜蟾弄影窥金屋么鳯吹香绚银烛绣罗小韈蹙双莲翠袖垂肩倚孤竹红锦冻折水如车寒衣递到长风沙莫遣朝云妒桃叶寄将春信与梅花  

题美人图　　　　　　　　　【元】郭　翼  

上清宫殿五云车降下仙人萼緑华怪得雪衣无个信只将条脱寄羊家  

题诗意图　　　　　　　　　【元】郭　翼  

郁金堂上春浓否薄薄罗襦杏子红白日绣莺不语都縁诗思落花中  

题美人图　　　　　　　　　【元】贡性之  

离离珠树隔秋烟望断归帆信杳然试问海山今夜月不知何处照人圆  

美人图　　　　　　　　　　【元】金　涓  

防云宫殿月阑干翠袖春风倚莫寒马上琵琶愁未已不须重展画图防  

题宫人图【三首　　　　　　　元】唐　肃  

凝思立近井边梧长日不开金锁鱼和得君王新制曲传宣已唤女尚书  

不是含愁不是思监官引出赴朝时回头兴庆池边路昨日花开夜合枝  

洗花染线刺春罗鳯翼双飞锦作窠暂起非闗鍼力倦海棠时节困偏多  

美人图　　　　　　　　　　【明】髙　啓  

秋千庭院闭青春背立谁曽见得真莫道不言思忆事欲言还説与何人  

宫女图　　　　　　　　　　【明】髙　啓  

女奴扶醉踏苍苔明月西园侍宴回小犬隔花空吠影夜深宫禁有谁来  

仕女四春图【四首　　　　　　明】杨　基  

东风翦翦入妆台眉蹙春愁扫不开非是薄罗能耐冷卷帘贪防燕双来【春隂】  

隔帘鹦鹉解呼名花落闲庭草自生曲曲画阑皆倚遍一春刀翦不闻声【春闷】  

风送杨花满绣牀飞来紫燕亦双双闲情正在停鍼处笑嚼残绒唾碧【春绣】  

蹴罢秋千日已沉东风花底力难禁笑携女伴归来晩失却罗鞋不再寻【春戏】  

二美人图　　　　　　　　　【明】杨　基  

半晌无言却敛眉玉簪斜堕翠鬟敧相逢莫説伤心事才入深宫自得知  

鸦头罗袜鳯头鞋细踏花阴下玉阶绾得青丝无奈滑更临春水照金钗  

题美人　　　　　　　　　　【明】解　缙  

八骏瑶池去不回蛾眉萧飒镜中衰至今楚水荒台上化作行云梦里来  

题仕女　　　　　　　　　　【明】平　显  

周南声教美洋洋比屋弦歌窈窕章一防蕙心清若水緑阴栏槛画熏香  

沈如美所画美人图【为徐文　　明辉作】张　肯  

流苏缀彩鸳帐寒金鸭不飞香缕残新霜扑帘白如粉哑哑乌啼金井栏芙蓉屏开睡初醒守宫浅褪胭脂冷玉钗慵整双鳯皇春愁压翠蛾眉长  

仕女图【为张宗大　　　　　　明题二首】张　寜  

吴城仕女越样妆笼冠盘髻销金裳东风淡荡桃李月防花不语情何长女伴相将牵穉子庭院无人花正芳阳春宛宛白日暮空抱花枝归洞房  

芙蓉迎秋木犀早开到黄花秋欲老渉江人逺鴈来迟零落东篱为谁好小娃扶幼歩车轻闻语回头心懊恼曲房深闭緑苔生何处寒衣月中捣  

聫壁卷　　　　　　　　　　【明】姚　纶  

仙子瑶台玉一双碧桃红杏递生香绛裙拂地春同歩寳镜开奁晓并妆织翠舞衫封蛱蝶泥金歌扇画鸳鸯卷中乍识春风面恼我题诗一断肠  

仕女图　　　　　　　　　　【明】丘　吉  

丝抽霜藕织仙衣立近芭蕉怨落晖踏破緑苔罗袜冷宫前昨夜有霜飞  

题四美人图【琴碁　　　　　　明书画】程敏政  

緑绮初调曲未残幽情应叹赏音难不嫌儿女声相昵一鹤长鸣绕画阑  

玉子频拈欲下迟芭蕉红日影将移锦防儿共金丝犬问道输赢两不知  

倦来携手下阶行共读周南防句成庭桂香中无一事闲听公子击毬声  

促织场边爽气新彩毫轻染墨华匀香闺不爱千红紫只冩青松与緑筠  

美人图【二首　　　　　　　　明】周　用  

南国佳人拥翠蛾玉舆迢递盼星河君恩未必皆顔色消得秋风满扇罗  

彩蟾凉影沁衣丝画烛银屏梦去迟何事玉闗春信逺梅花清瘦不禁诗  

题美人　　　　　　　　　　【明】边　贡  

月宫秋冷桂团团嵗嵗花开只自攀共在人间説天上不知天上忆人间  

题美人图　　　　　　　　　【明】方　行  

白玉帘开露气浮芙蓉花近紫金钩阳春一曲无人识空拂银筝下翠楼  

仕女图　　　　　　　　　　【明】沈　周  

魫薄牕虚日映楼杏花风荡玉帘钩手擎妆盒偷防笑红脚蛛丝在上头  

美人障子【二首　　　　　　　明】顾　璘  

晩多幽思不成妆徙倚闲台玉漏长明月渐低天杳杳梅花枝上有新霜  

雾縠防凉玉露清银河西畔水盈盈桂香蟾影秋无限一曲霓裳万古情  

题画美人　　　　　　　　　【明】李鸣鹤  

一夜春风发芳心不自持侵晨携女伴花下对弹碁  

美人图　　　　　　　　　　【明】林景清  

晓院沈沈春昼长曲阑风暖锦屏香碧纱前罢梳洗金莲缓蹴双鸳鸯小娃展图供翫毕对语雕牀情自适灵鹊枝头报喜声标梅正是花生实  

题谢汝湖冡宰美人卷【次金太　明史韵】陈　鹤  

隔花翻曲月临墙欲觅知音懒鬬妆拨尽相思不成调御沟流水乱人肠  

美人　　　　　　　　　　　【明】陆　深  

睡起春无事纱厨红粉楼无言防罗带独坐还惭羞云鬓乱不理眼波娇欲流前有鹦鹉一为防春愁  

美人图　　　　　　　　　　【明】陈继儒  

弱风吹素衣水热鸳鸯冷小鬓撩春深不忍嗔花影  

画美人　　　　　　　　　　【明】徐　渭  

牡丹花对石头开两燕低从杏杪来勾引美人成一笑画工难处是双腮  

咏画屏美人【二首　　　　　　明】叶氏【名小鸾】  

庭雪初消月半钩轻漪月色共湘流玉人斜倚寒无那两防春山日日愁  

红深翠浅最芳年闲倚晴空破绮烟何似美人肠断处海棠和雨晩风前  

题十眉图　　　　　　　　　【金】刘　迎  

寳箱拂尘金屈戍周昉丹青见真笔春风曽忆赋妖娆人共画图成十一烛奴香底花光凝铮铮铁响闻三更车声雷动不通语眼态波横空送情蛮云盘鹤辽天阔犀玉依依对书札人生何处不相逢还醉武陵溪上月  

周文矩十美图　　　　　　　【元】吴　镇  

有女聮翩巧样妆能将歌舞动君王谁言金屋风光好雨滴苍筠漏更长  

周文矩十美图　　　　　　　【元】黄公望  

侍宴朱楼向暮归御香犹在缕金衣相携女伴阶前立笑指鸳鸯水面飞  

背面美人图　　　　　　　　【明】高　啓  

欲呼回首不知名背立东风防许情莫道画师元不见倾城虽见画难成  

背面美人图【二首　　　　　　明】苏　澹  

抱得琵琵下玉除湖山背立溜犀梳傍人欲见春风面但道萧郎有寄书  

钗軃乌云鬓欲蓬回头环佩响丁东背人不是无情思自古红顔畏画工  

上赐潘司农龙眠拂菻妇女图　【元】程钜夫  

拂菻迢迢四万里拂菻美人莹秋水五代王商画作图龙眠后出尤精致手持玉钟玉为顔前身应住补陀山长眉翠发四维列白防覆顶黄金环女伴骈肩拥孤树背把闲花调儿女一儿在膝娇欲飞石榴可怜故不与凉州舞彻来西风琵琶檀板移商宫娱尊奉长各有意风俗虽异君臣同百年承平四海一此图还从秘府出司农潘卿拜赐归防染犹须玉堂笔天门荡荡万国臣驿骑横行四海濵闻道海中西女种女生长嫁拂菻人  

贞女慎行图　　　　　　　　【元】陈　基  

贞女慎行露君子戒履霜嵗暮怀百忧离居真慨慷方舟岂无楫河水亦可杭临流不能度伫立以彷徨  

题吴娃图【二首　　　　　　　元】马祖常  

金莲烛下防蛾眉应是吴王半醉时一自馆娃宫坏后仙魂都上落花枝  

千两金盘浴小儿玉钗双堕燕差池绣白日无鍼线却笑罗敷不画眉  

题秦宫人图　　　　　　　　【明】詹斗文  

西岳髙峙金天开黄河一线昆仑来玉女峰头望云海日月倒挂青莲台华阴避难采松者逢人尚説秦宫灰先秦主恩亦不恶笋牀香槛垂绡箔鸦黄月冷梦魂迷翠黛铅华翻寂寞一去山中春复春碧草不栖人世尘世人争説山中好谁説山中幽怨新当时携得瑶琴去一曲相思石上陈  

题周昉琼枝夜醉图【七首　　　明】杨　慎  

寳枕垂云选梦玉箫品月偷声歩揺翻霜夜艾琼枝扶醉天明  

魏帝台随风动滕王栋与云飞入门遥望碧落仙界髙连紫防  

金缝湘裙一搦玉钩罗袜双弯琼腴粉英朝翠锦致松脂夜丹  

永巷襞情卷玉长门丝泪销金合懽蘸晕緑浅杨栁麯尘黄深  

百子池头丽人三花树下长春襟解防闻香泽帷褰想见横陈  

星防盈盈笑靥云衣嫋嫋轻褣醉妆淡紫沙幂胡旋坠金次工  

海上麻姑送酒云间玉女投壶应笑南朝老庾水葓冷面江图  

宫意图　　　　　　　　　　【明】倪氏【名仁吉】  

调入苍梧斑竹枝潇湘渺水云思听来记得华清夜疎雨银釭独坐时  

屏风絶句　　　　　　　　　【唐】杜　牧  

屏风周昉画纎腰嵗乆丹青色半销斜倚玉鸾髪女拂尘犹自妒娇娆  

咏画障　　　　　　　　　　【唐】上官仪  

芳晨丽日桃花浦珠帘翠帐鳯皇楼蔡女菱歌移锦防燕姬春望上琼钩新妆漏影浮轻扇冶袖飘香入浅流未减行雨荆台下自比凌波洛浦游  

题画扇　　　　　　　　　　【宋】王安石  

玉斧修成寳月团月边仍有女乗鸾青冥风露非人世鬓乱钗斜特地寒  

当世家观画　　　　　　　　【宋】梅尧臣  

冰蚕吐丝织纎纨妙娥貎玉轻邯郸曲眉浅脸鵶发盘白角莹薄垂肩冠铜青罗衫日月团红裙撮晕朝霞干手中把笔书小字字以通情形以观形随画去能长好嵗嵗年年应不老相逢熟识眼生春重伴忘忧作萱草  

钱舜举画　　　　　　　　　【元】虞　集  

一树花如雪清明客未归坐防黄鸟并梦作防云飞翠袖寒犹薄羊车过絶稀相如能作赋月下卷春衣  

题院人画小景　　　　　　　【元】张　宪  

髙栋层轩夜未央溶溶新緑涨池塘风轻杨栁金丝软月淡梨花玉骨香乱唾碧茸纡曲迳独循青琐转回廊千金一刻谁能买输与豪家白面郎  

题画　　　　　　　　　　　【元】唐　肃  

春斋昼坐花落初客来示予古画图图中人物谁所摹衣冠似是两晋余中牀独踞美丈夫乌纱笼发虬髥须右手摘阮意自如左手控弦分疾徐绕牀六人皆丽姝纎腰鬌髻长裙裾一擎羽扇立牀隅一负麈拂髹柄朱左右二姝意态舒一垂短袂一寒襦一姬手中纸笔具濡毫展幅若有需一姬执器制特殊非箫非籥非笙竽纷然侍立艳且都争妍竞巧为主娱当时士尚谈清虚内实多欲不可袪公忠世许王司徒亦有短辕金犊车还客此图起长吁恬淡寡欲世岂无  

马璘画　　　　　　　　　　【明】髙　啓  

燕睡帘前夜未深罗衣应怯嫩寒侵风传漏板还堪数月混梨花不易寻翠馆红楼犹袅袅华灯绣闼正沈沈画中一片春宵景冩出幽人怅望心  

题画【二首　　　　　　　　　明】王　鏊  

杏花如雪满长安起视星河夜未阑为惜秾华宛相似临风先折一枝防  

坐防冰轮碾玉池夜深欲去更迟迟广寒宫里谁为伴特为姮娥住少时  

题画　　　　　　　　　　　【明】桑　悦  

彤庭沈沈月华满珠帘暗带红霞卷春光常在绣帏子化机不属天工管金壶漫防琼瑶浆壶中一刻如年长舞腰袅袅轻贴地遏云音乐催髙翔别院风光春正好银烛髙烧照晴昊警露非无阆苑禽听歌自有天山鸟前琪树瑶玲珑玉炉香烬落花风纫衣自习越溪事那知银箭浮铜龙霄汉低回天咫尺抱衾拥帚皆恩泽素娥薄相为前趋女伴相逢不相识  

题画　　　　　　　　　　　【明】王世懋  

闺中美人把瑶草梦断江南汉宫晓举头才见一枝红低头已惜春光老  

为袁一无题扇　　　　　　　【明】顾　观  

月中仙子种娑罗树底遥山隔绛河吹落秋声向何处紫筼戸晩凉多  

题画【二首　　　　　　　　　明】张　绅  

髙树漏疎雨滴沥下银塘美人卷帘坐银鸭自添香风吹緑荷叶正见宿鸳鸯  

闲门緑树老华池芳草生偶随蝴蝶起独自下阶行何处垂杨院春风骄马鸣  

题画　　　　　　　　　　　【明】陈　继  

鸟散江村社鼔花揺酒市风帘曽记踏青归去香罗着雨廉纎  

为黄应龙姬人史鳯翔题扇上景【明】祝允明  

绰绰轻红广袖垂逺山移翠上蛾眉阑干倚到春深处雨暖云香日正迟  

题扇诗　　　　　　　　　　【明】田氏【名娟娟】  

烟中芍药朦胧睡雨底梨花浅淡妆小院黄昏人定后隔墙遥辨麝兰香  

## 御定历代题画诗类卷六十一目录  

仙佛类  

题南极老人像【元张天英】  

寿星图【明丘濬】  

题寿星图【明叶盛】  

王母图【元虞集二首】  

题醉王母图【元胡长孺】  

题王母醉归图【元杨维桢】  

题王母蟠桃【明金幼孜】  

王母瑶池图【明李进】  

碧桃青鸟图【元王恽】  

题妙观嵇月庭所藏钟离像【元贡师泰】题钟吕传道图【元杨载】  

钟吕醉酣图【明丘濬】  

敬赞纯阳真人画像【元马臻】  

吕洞宾画像【元刘因】  

题洞宾像【元呉澄】  

右丞文献公所画张果像【金张行中】  

跋文献公张果老图【元元好问】  

果老图【元袁桷】  

题张果老骑驴图【元范梈】  

张果对御图【元呉师道】  

张果老骑牛图【明金幼孜】  

题张果老骑驴图【明僧果庵】  

曹国舅赞【宋白玉蟾】  

韩湘子赞【宋白玉蟾】  

题韩湘子像【明唐锦】  

何仙姑赞【宋白玉蟾】  

蓝采和像【元元好问】  

蓝采和像【明杨基】  

题李营丘画骊山老姥赐李密火星劒图【明汪克寛】  

题麻姑图有懐蒋师文【元黄镇成】  

题张叔厚白描麻姑像【元张天英】  

后土琼花图【明瞿佑】  

题七夕图【唐赵璜】  

织女图【明瞿佑】  

题毛女真【宋苏轼】  

毛女图【元刘跃二首】  

题钱选毛女【元钱惟善】  

毛女图【元宋褧】  

毛女图【元郑允端】  

毛女成仙图【明瞿佑】  

题张渥描乘鸾月仙【元张天英】  

题姮娥奔月图【明兰廷瑞】  

姮娥奔月图【明瞿佑】  

月宫仙子图【明徐渭三首】  

呉彩鸾写真【宋谢薖】  

题呉彩鸾诗韵图【元元好问】  

题呉彩鸾写韵图【元张昱】  

呉彩鸾像【元倪瓒】  

题洛神赋画后【元王恽】  

洛妃图【元袁桷】  

题文海屋洛神图【元陆仁】  

洛神图【元雅勒呼】  

洛神图【明呉寛】  

洛神卷【明沈周】  

清汶老所传秦湘二女图【宋苏轼】  

题尤溪宗室所藏二妃图【宋朱子】  

题白描湘灵鼔瑟图【元陈基】  

题张渥湘妃鼔瑟图【元陶宗仪】  

题湘君洛神二图【明高启】  

云中君图【金刘迎】  

次韵马伯庸题凌波仙图【元刘因】  

题凌波仙图【元杨维桢】  

题凌波飞葢图【元张天英】  

题凌波仙【明贝琼】  

画水仙【元唐肃】  

飞仙图【元刘永之】  

题茅山彭道士画梅花仙子【元丁复】  

题三白士女【元陈基】  

仙娥翫月图【元张翥】  

仙女醉归图【明陈景融】  

白云仙女图【明呉寛】  

题小仙养蒲图【明谢承举】  

女仙弹琴【明徐渭】  

## 御定历代题画诗类卷六十一  

仙佛类  

题南极老人像　　　　　　　【元】张天英  

老人尔何来年貌一何古身披五云衣相羊步瑶圃自言南极星乗风来帝所冉冉青须眉玉顔如处女仙鹿御之行仙禽导之舞忻然愿相从授以长生语但恐尘世中嵗月不我与何当驾飚轮与子共高举  

寿星图　　　　　　　　　　【明】丘　濬  

南极之上有老人星光芒煜昭示寿征谁哉好竒古貌此寿者相身披织女绢手持太乙杖躯干何其短头颅如许长灵台无乃小局促天庭胡用高轩昂神人自与凡人别顔如丹霞发如雪谁知天上人也有老时节呜呼气结为星亦解耄人生那得长年少我观寿星图为作寿星词奉以祝眉寿千百嵗为期五纬呈祥天宇清五狱效灵地道宁中黄一气分五徳幻形五老表寿  

征仙风道骨烟霞袂大人迥与尘凡异五总灵龟千嵗防七籖云笈九天炁岂非受命大罗天驾风驭气来人寰永锡吾皇千万年  

题寿星图　　　　　　　　　【明】叶　盛  

洞天香火不胜情南极于今夜夜明圣主阳刚万年寿更从长至祝长生  

王母图【二首　　　　　　　　元】虞　集  

偷桃小儿痴且妍恃恩无赖更防怜窃翻雷电天公怒风雨落花红九川  

黄竹遗墟白雪高空桑戴胜向晨嘷茂陵多欲非仙器枉赐金盘五色桃  

题醉王母图　　　　　　　　【元】胡长孺  

宴罢瑶池醉不任仙人那有世人心良工欲冩无言意自托丹青作酒箴  

题王母醉归图　　　　　　　【元】杨维桢  

瑶池春暖波如淀不与红妆洗娇面仙娥泛月蕊宫来催宴璚花开水殿麻姑满进九霞觞金盘鲊熟芙蓉香歌云缓绕紫鸾管舞飚淑洒青霓裳阿母嬉春淡妆束云冠巧琢梅花玉酒痕疑颊呼不醒扶上仙山雪毛鹿绮袍半脱露香肩飞控不动金连钱天风吹梦渡弱水含羞倦倚双婵娟归来笑拂龙髯席汗湿鲛绡睡无力玉钩齐上水精帘十二璚楼月光白呉兴画史笔如神丹青貌得瑶池真刘郎自是识仙趣看花同赏都春图中彷佛一相见何必蓬莱问清浅便呼青鸟报鸾笺蟠桃何日重开宴  

题王母蟠桃　　　　　　　　【明】金幼孜  

西来王母载河车羽葢翩翩映紫霞燕罢瑶池春似海东风开遍碧桃花  

王母瑶池图　　　　　　　　【明】李　进  

台殿参差近碧天房栊屈曲窈相连瑶池淡淡涵秋月珠树蒙蒙护晓烟云外鸟来知七夕风前花落是何年诙谐却笑东方朔三度偷桃未得仙  

碧桃青鸟图　　　　　　　　【元】王　恽  

上林春满汉宫烟翠雀飞来态度闲王母西归方朔去碧桃华影语闗闗  

题妙观嵇月庭所藏钟离像  

【元】贡师泰  

槲叶为衣草为履鬅鬙双髻任风吹浮云卷尽青天阔正是神光夜出时  

题钟吕传道图　　　　　　　【元】杨　载  

济世曽闻有大才超然脱屣去尘埃劒光昱昱今何在上下乗龙戏九垓  

钟吕醉酣图　　　　　　　　【明】丘　濬  

我闻神仙超出尘寰外御气乗风餐沆瀣如何也入醉乡中捐取仙丹偿酒债谩羡纯阳与正阳看来都不如杜康纵然洞里活千嵗何异人间醉一场  

敬讃纯阳真人画像　　　　　【元】马　臻  

自从树老城南月不把机轻漏泄秋风千古洞庭波是凡是圣从渠説  

吕洞宾画像　　　　　　　　【元】刘　因  

微茫洞庭晓潇洒昆仑秋海蟾生碧天相从何处游  

题洞宾像　　　　　　　　　【元】呉　澄  

大地虚空共一铛煎烹元不费煎烹安炉立灶烧凡火狡狯聊愚老树精  

右丞文献公所画张果像　　　【金】张行中  

古来人物画为难惊见仙公树石间莫把丹青名右相太平勲业在人寰  

跋文献公张果老图　　　　　【元】元好问  

耆旧能谈相国贤功名欲占冷岩前清风万古犹应在未用仙公甲子年  

果老图　　　　　　　　　　【元】袁　桷  

御气如婴儿变化能成形再过赵州桥灭迹絶怪灵  

题张果老骑驴图　　　　　　【元】范　梈  

细栁官桥路骑驴不用鞭先生诚有道此去亦千年  

张果对御图　　　　　　　　【元】呉师道  

多欲求仙亦已痴老翁幻怪等儿嬉骑驴却向何山去不救青螺蜀道时  

张果老骑牛图　　　　　　　【明】金幼孜  

客有骑牛者人称果老仙问知欲何往大笑指青天  

题张果骑驴图　　　　　　　【明】僧果庵  

举世多少人无如这老汉不是倒骑驴凡事回头看  

曹国舅赞　　　　　　　　　【宋】白玉蟾  

窃得玉京桃踏防金华草白云满蓑衣内有金丹宝  

韩湘子赞　　　　　　　　　【宋】白玉蟾  

白雪满空夜黄芽一朶春蓝闗归去后闲甚世间人  

题韩湘子像　　　　　　　　【明】唐　锦  

昌黎千载士虎踞白玉堂毛锥三寸夺造化抉剔海岳无晶光此事古来鬼神忌真宰泣诉令投荒顷刻花逡巡酒蓝闗雪花大于斗冰衬马蹄冻欲僵等闲笑破山人口轻烟雾御氤氲仙邪非邪且勿论静里悠悠谁似君  

何仙姑赞　　　　　　　　　【宋】白玉蟾  

阆苑无踪迹唐朝有姓名不知红玉洞千古夜猿声  

蓝采和像　　　　　　　　　【元】元好问  

长板髙歌本不狂儿曹自为百钱忙几时逢着蓝衫老同向春风舞一场  

蓝采和像　　　　　　　　　【明】杨　基  

石崇步障四十里猗顿珊瑚八百株宁可黄金堆下死街头不散一青蚨  

题李营丘画骊山老姥赐李密火星劒图  

【明】汪克寛  

蒲山鋭额千牛客蒲韀跨犊行无迹挂角青编一束书梦对重瞳意相得昆吾宝劒三尺水火星炯炯精光起花冠仙姥授神竒拜起仓皇惊更喜巩南歃血盟玉盘龙舟锦缆诛疵瘢折简唐公结昆弟威淩六月严霜寒岂知不学万人敌雄才空觉乾坤窄九卿裂地藏雕弓稠桑土蚀铜花碧苕荛古树苍玉林丹厓惨澹霾轻隂龙津歘忽风云化未须感慨荆轲心  

题麻姑图有懐蒋师文　　　　【元】黄镇成  

曽宿丹霞十二楼水亭风馆不胜秋故人天上无书到自展山图看雪流  

题张叔厚白描麻姑像　　　　【元】张天英  

狡狯仙人来自东海波清浅日轮红易迁宫里飞霞佩只在鸾笙一曲中  

后土琼花图　　　　　　　　【明】瞿　佑  

阿武临朝若鬼神春风屡动壁衣尘唐臣不敢扬君丑移谤琼花观里人  

题七夕图　　　　　　　　　【唐】赵　璜  

帝子吹箫上翠微秋风一曲鳯皇归明年七月重相见依旧高悬织女机  

织女图　　　　　　　　　　【明】瞿　佑  

锦机停织动经秋恨逐银河一水流人世底须争巧拙乞来何不妮牵牛  

题毛女真　　　　　　　　　【宋】苏　轼  

雾鬓风鬟木叶衣山川良是昔人非祗应闲过商顔老独自吹箫月下归  

毛女图【为用极　　　　　　　元题二首】刘　跃  

轵道苍茫异古今长镵相伴坐岩隂猿独挂危梢底照影清流契宿心  

老蝉光怪射寒虚兀坐相看撇短鉏移得山花偏带土武陵春事近何如  

题钱选毛女　　　　　　　　【元】钱惟善  

槲叶纫衣绀发青宫妆变尽尚娉婷君王若问长生药只有胡麻与茯苓  

毛女图　　　　　　　　　　【元】宋　褧  

终南灵药可成仙徐福空劳泛海船七月輼辌鲍鱼臭不知宫女却长年  

毛女图　　　　　　　　　　【元】郑　氏【名允端】  

我亦斯人徒偶然撄世网抚卷发深思何当共长往  

毛女成仙图　　　　　　　　【明】瞿　佑  

童女楼船去不归三山何处觅灵芝神仙只在秦宫里底事君王却不知  

题张渥描乗鸾月仙　　　　　【元】张天英  

素女乗鸾月下飞飘飘环佩语相依帝家曽识乗槎客笑倚天孙锦字机  

题姮娥奔月图　　　　　　　【明】兰廷瑞  

窃药私奔计已穷稾砧应恨洞房空当时射日弓犹在何事无能近月中  

姮娥奔月图　　　　　　　　【明】瞿　佑  

一丸灵药少人知窃去应无再得期后羿空能残九日那知月里却容私  

月宫仙子图【三首　　　　　　明】徐　渭  

纒头云锦坠金钗短袖长裙雪片裁不是上头寒不禁夜深何事却飞来  

捧来玉兔夜生光一捻冰肌缟带长试问当年明月里果然亲得见明皇  

空中缥缈景光新但似云霞不似人知道今来是何夕桂花添得几枝春  

呉彩鸾冩真　　　　　　　　【宋】谢　薖  

天上凤皇难独宿人间翡翠本双栖丹青不与文箫共谁遣雉东迷雀西  

题呉彩鸾诗韵图　　　　　　【元】元好问  

仙人固多门积行如累级高卑位既陈所入葢不一防鸾遇文箫夙运契防适居然西山下鬻字给朝夕混俗隠雾偶被山灵识萧爽致福地期延冲化术万试既巳除天网疎不失岂拟嚣尘徒纷乱丧明质正如杨安君举手凌白日上道诚不邪匪曰系黄赤所以跨猛虎示此出世迹归来乎山中栖神返空碧  

题呉彩鸾冩韵图　　　　　　【元】张　昱  

小防红鸾欲下迟逺山浑似画来眉如何一念人间事上界仙曹便得知  

呉彩鸾像　　　　　　　　　【元】倪　瓒  

谁见文箫逐彩鸾碧山萝月五更寒犹遗冩韵轩中迹留得风流后世看  

题洛神赋画后　　　　　　　【元】王　恽  

凄防西陵松柏声将身自试漫为情陈王正自无聊赖流盼川妃欲目成  

洛妃图　　　　　　　　　　【元】袁　桷  

可怪梦中説梦底须愁里添愁落日春风王子多情不解绸缪  

题文海屋洛神图　　　　　　【元】陆　仁  

神之媛兮霓裳凌长波兮回翔龙辀兮孔葢秋之水兮如霜浦有兰兮兰有荑折芳馨兮遗所思扬舲兮遽逺目眇眇兮愁予  

洛神图　　　　　　　　　　【元】雅勒呼  

邺宫檐瓦似【一作化】鸳飘兰渚鸣鸾【一作銮】去国遥谩説君王留宝枕不闻仙子和琼【一作鸾】箫惊鸿易没青天【一作林】月沈鲤难凭碧海潮肠防洛川东去水野烟汀草共萧萧  

洛神图　　　　　　　　　　【明】呉　寛  

仙妃不可即洛水遥相望手持青芙蓉游戏水中央金翠耀容饰木难缀明珰飘飖白云裾荡漾青霓裳人神本殊道倏忽登北堂嫣然启玉齿气若幽兰香冯夷与海若左右更举觞洛水讵可测人寿安能量云軿期再来少隔三千霜  

洛神卷　　　　　　　　　　【明】沈　周  

烦马萧萧驻西日旌旗冉冉曳灵风潜川密约殷勤记流水微辞宛转通佩玉有声山月小袜尘无迹浦云空人间离合须臾事还似高堂一梦中  

清汶老所传秦湘二女图【次子　宋由韵】苏　轼  

春风消冰失瑶玉我本无身安有触羊生得归如得风握手一笑未为辱先生室中无天游环佩何处鸣风瓯随魔未必皆魔女但与分灯遣归去胡为写真传世人更要维摩一转语丹元茅茨祗三间太极老人时往还防检凡心早除拂方平袖鞭常使物  

题尤溪宗室所藏二妃图　　　【宋】朱　子  

潇湘木落时玉佩秋风起日暮怅何之寂寞寒江水【湘夫人】  

夫君行不归日夕空凝伫目防九嶷岑回头泪如雨【湘君】  

题白描湘灵鼔瑟图　　　　　【元】陈　基  

斑斑湘竹泪痕深望断重华隔逺岑花落黄陵春水阔至今鼓瑟有遗音  

题张渥湘妃鼓瑟图　　　　　【元】陶宗仪  

朱弦促柱鼔湘灵雾鬓云鬟下紫防万顷碧波明月里曲终惟见数峯青  

题湘君洛神二图　　　　　　【明】高　启  

祠前修竹楚山青风佩时来过洞庭月夜莫弹瑶瑟怨夫君不见有谁听  

云中君图　　　　　　　　　【金】刘　迎  

衣若新沐兰汤薫灵巫拜舞方迎神恍然相见帝者服九歌昔咏云中君画史亦可人妙入造化域羽衣玉麈美且闲此意不知何处得空明倏忽纷溟蒙胡为眷眷临寿宫飘然来下复逺举想像决去随飞龙祠空人散秋萧瑟落日猿声唤秋色湘天极目青茫茫凭高一望无南北  

次韵马伯庸题淩波仙图　　　【元】刘　因  

玉衣朝岱日宝瑟写湘云宛转鸾归忆参差雁过闻石痕生左角松影印回纹倚竹怜双泣摛兰悯自焚停骖沙碛近指防认昭君  

题淩波仙图　　　　　　　　【元】杨维桢  

帝子乗风下九疑含情欲去更迟迟独怜江草年年绿曽见淩波解佩时  

题淩波飞葢图　　　　　　　【元】张天英  

蕊珠宫人驾云軿山中翠葢何亭亭老龙飞葢作风雨八仙池上争娉婷金环琼佩裛薇露双成蹑随青鸾翎酒星入水化为石寒玉夜语天泠泠白瑶城阙三万里月照影娥行洞庭  

题淩波仙　　　　　　　　　【明】贝　琼  

姮娥窃药能奔月嬴女吹箫亦上天万古阿甄魂魄苦江清雪冷夜如年  

画水仙　　　　　　　　　　【元】唐　肃  

万骑南巡日三妃掩涕时九疑云不防何处见龙旗  

飞仙图　　　　　　　　　　【元】刘永之  

绿膺么凤载琼箫雾鬓烟鬟向月飘阆苑独归仙路逺九天风露湿红绡  

题茅山彭道士画梅花仙子　　【元】丁　复  

绿燕栖寒夜不飞洞天霜净月流辉夜深彷佛梅边卧起摋青霞染素衣  

题三白士女　　　　　　　　【元】陈　基  

长松百尺吹天风仙人凭虚离紫宫明月挂树云溶溶褰衣独憩流青曈炯若秋水涵芙蓉霜未下珠露浓桂树偃蹇山巃嵸烟萝空青深太古薜荔吹香杂兰杜渴饮石泉饥琼蕊逍遥不比巫山女朝为行雨莫行雨人间回首空尘土何如丹丘与圃然玉佩风泠泠羣仙夜诵蕊珠经紫金之冠朝玉京青幢绛节凤凰笙蓬莱弱水今浅清何当从之拾瑶英一往不死三千龄  

仙娥翫月图【为野云　　　　　元陈氏题】张　翥  

仙娥微步下高寒独立长松月满山妆影透明金背镜佩声飞动玉连环洗空碧海银蟾冷舞罢瑶阶白凤闲不是丹青寄顔色行云无梦到人间  

仙女醉归图　　　　　　　　【明】陈景融  

碧桃花下宴初还云御逍遥拥侍鬟两鬓天风吹不醒肯教清梦落人间  

白云仙女图　　　　　　　　【明】呉　寛  

霞裙雾带空中起何物嫣然一仙子下方尘土不沾衣来往踏云如踏水瑶池西去扶桑东万里聊乗半日风却笑洛神波底住一生空卧水晶宫  

题小仙养蒲图　　　　　　　【明】谢承举  

泣雨緑牎润娟娟净洗肤夜花开石窦春意在方壶豪撚吟须劲清怜仙骨癯秋灯山阁静长伴读书儒  

女仙弹琴　　　　　　　　　【明】徐　渭  

流水东来响白蛇高松西畔隔红霞弹琴未必神仙事只好呼侬女伯牙  

## 御定历代题画诗类卷六十二目录  

仙佛  

避暑城西观呉道子画老君像【宋谢翺】  

自题画老子图【明宋登春】  

题老子像【明陈继儒】  

老子出函谷图【明徐渭】  

题黄帝广成子问道图【明程敏政】  

彭祖观井图【明呉寛】  

题刘节使所藏显宗御画庄子像【元丘处机】庄子观泉图【明陈显章】  

列子御风图【明徐渭】  

题王内翰家李伯时画太一姑射图【宋韩驹二首】太一莲舟图【元元好问三首】  

太一真人莲叶图【元呉澄】  

太一真人歌题莲舟图【元李孝光】  

题太一真人莲叶舟图【元唐肃】  

包与真题太一真人图【明刘基】  

太一真人图【明程敏政】  

李伯时姑射仙像【明桑慎】  

杨真人箓中像【唐鲍溶】  

许旌阳赞【宋白玉蟾】  

题谌母授道许旌阳图【元栁贯】  

跋祁真人画像【元王恽】  

奉和虞学士赋上清刘真人画像【元倪瓒二首】呉道子画四真君【宋苏辙】  

十二月廿二日为重阳王真人诞辰是日立春在淞江长春道院瞻拜真人及七真像敬题薛一山丹房【元王逢】  

三仙传道图【明丘濬】  

画三仙【明康海】  

五老图歌【明顾璘】  

五老图【明廖道南】  

题五老图【明杨慎】  

赤松图【宋姜防】  

赤松二仙图【元呉师道】  

题广微天师升龙图【元钱惟善】  

张道天师画降龙图【明王淮】  

题顾恺之画黄初平牧羊图赞【宋苏轼】  

登邛州谯门门三重其四偏有神仙张四郎画像张葢隠白鹤山中【宋陆游】  

三朶花【宋苏轼】  

题长春子自画【宋林景熙】  

李少和像【宋王十朋】  

虚靖先生像赞【宋白玉蟾】  

天师侍宸追封妙济真人林灵素像赞【宋白玉蟾】崇真宫醮罢敇画呉宗师像【元贡师泰】  

谢自然像【元郑元祐】  

题纸衣道者图【金密公璹】  

马云卿画纸衣道者像【元元好问】  

冲虚侍宸王文卿像赞【宋白玉蟾】  

金蓬头先生画像赞【元张雨】  

金蓬头先生画像赞【元赵奕】  

金蓬头先生画像赞【元郑元祐】  

题白玉蟾像【元虞集】  

海陵观徐神翁像【明汤显祖二首】  

## 御定历代题画诗类卷六十二  

仙佛类  

避暑城西观呉道子画老君像　【宋】谢　翺  

湿烟挂龙天海头角城溽暑如炎州白氛翳景失楼阁蓬莱缥缈不可求解衣挥麈子城下地涌青莲邻古社卷帘看画人犹龙矫首见龙还见画碧幢髪雪垂过耳弄笔者谁呉氏子  

自题画老子图　　　　　　　【明】宋登春  

函谷闗西几度游至今紫气未全收青牛老子头如雪莫怪山人浪白头  

题老子像　　　　　　　　　【明】陈继儒  

老子尚白头何人发不秋不如一炉火端坐碧山头老子出函谷图【友人索题　　　明夀其所好】徐　渭  

柱史当年走函谷倒跨青牛映山翠闗尹那为伏道迎紫气如虹映牛背闗门古树白日昏一授道徳五千言  

从此人间修浑沦丹炉鼓铸皆傍门徐翁八龄童子色意者此术真传得试教清水起黄尘还看桃花几回碧  

题黄帝广成子问道图　　　　【明】程敏政  

忆昔广成子讲道崆峒山抗顔为帝师相与炼九还坐令千嵗人绿发而朱顔一朝乗龙去下顾悲尘寰药炉莽犹存逸驾不可攀兹事传已久无乃空投难灵均赋逺游魂销汨罗湾邹防注参同寂寞蓬莱班我读古仙经一一瘦且悭或恐妙契者不在文词间灵洞何幽幽鼎湖亦潺潺胜境虽足爱赋子诚疎顽  

彭祖观井图　　　　　　　　【明】呉　寛  

贾客适江湖洪涛渺无津忽焉风作舟楫竟漂沦蜑叟川上浴何殊白鸥驯宁知有饥鳄俟汝水之滨履危信多险处坦终无屯所以下堂戒名言推子春郁然大树下谁冩彭祖真飘萧白须发千年貌如新草闲者埳井蛙股谅可伸保身乃至此寿合希庄椿古人不可作故事从谁论此老饮水活应仗汲井人且彼欲往观人当置车轮中心宜怵惕岂徒保吾身聊成一转语图画固有因兹事有与无不须吾重陈纷纷奉遗体足以惊凡民  

题刘节使所藏显宗御画庄子像  

【元】丘处机  

显宗好道当年壮手笔南华古形状南华去世千载余状貌风格知何如只是今人重古道彷佛气象加襟裾至人胷中本无待万窍吹嘘任天籁扬韩嵇阮心不同到了各归于大块  

庄子观泉图　　　　　　　　【明】陈宪章  

防下天花烂仰首白龙髙十万丹青已防识者心谁道漆园非具眼  

列子御风图　　　　　　　　【明】徐　渭  

旬余身在遥空一叶枝辞芳树若教风歇青苹试问人归何处  

题王内翰家李伯时画太一姑射图【二首】  

【宋】韩　驹  

太一真人莲叶舟脱巾露发寒飕飕轻风为帆浪为楫卧看玉宇浮中流中流荡漾翠绡舞穏如龙骧万斛举不是峰头十丈花世间那得莲如许龙眠画手老入神尺素幻出真天人恍然坐我水仙府苍烟万顷波粼粼玉堂学士今刘向禁直岧嶤九天上不须对此融精神防植青藜夜相访  

海上仙山邈云水神居缥缈淩虚起风餐露宿不知年八极浮游一弹指何人防笔作此图细看尚恐冰为肤便欲凭轩问莲叔却愁挂壁惊肩吾虽有此图传自古矫矫真容那得覩万里中州不少留晓发咸池暮圃而今玉殿开珠宫鸾旗鹤驭纷长空神兮早御飞龙下愿赐千秋年谷丰  

太一莲舟图【三首为济源　　　元奉先老师赋】元好问  

泠泠风外列仙臞琢玉羊欣定不如六合空明一莲叶更须遮眼要文书  

仙人宁得此婆娑无奈丹青狡猾何我与太虚同一体也无莲叶也无波  

太一青藜出汉年明窓开卷一欣然凭君莫问题诗客不是韩驹第二篇  

太一真人莲叶图　　　　　　【元】呉　澄  

裸裸赤身无寸丝浮浮一叶作儿嬉贪嗔应是全无了尚有人间半防痴  

太一真人歌题莲舟图　　　　【元】李孝光  

银河跨西海秋至天为白一片玉夫容洗出明月魄太一真人挟两龙脱巾大笑眠其中凤麟洲西与天通扶桑乃在碧海东手把白【一作绿】云有两童掣嬲二鸟开金笼  

题太一真人莲叶舟图　　　　【元】唐　肃  

真人錬形形巳空静如凝云动如风忽然登天弄明月忽入渊海骖蛟龙莲叶为舟特戏耳舟本无舟那有水龙骧万斛安如山往往世人多溺死真人手中书一编我欲稽首请借看书中定纪开辟前沧海桑田几变迁  

包与真题太一真人图　　　　　【明】刘　基  

太一真人厐眉须不知所持何代书既不学昴星降精下辅隆准公又不学傅説请帝通梦寐左右商王陈范谟眇然一叶莲花荂清秋风吹落泥涂红凋粉瘵不可扶君何为乎以为桴荡漾九河凌五湖夸耀水伯惊天呉坐令文成五利之辈假借神圣欺庸愚灵旗风翻壮荆符麞鹿无鬼夫何辜汉宫天禄连石渠金釭衔壁丽绮疏青藜有焰如芙蕖何不分饷依光夜绩之徐吾高堂耽耽县画图作歌一笑骇里闾  

太一真人图　　　　　　　　【明】程敏政  

小舫轻于一瓣莲贪书忘却水如天丹青未识当时意误比乗槎海上仙  

李伯时姑射仙像　　　　　　【明】桑　慎  

姑射乗龙逺出山横飞四海一时还乾坤书在清风里万古无言意自闲  

杨真人箓中像　　　　　　　【唐】鲍　溶  

画中留得清琼质世上难逢白鹤身应见茅盈哀老弟为持金箓救生人  

许旌阳赞　　　　　　　　　【宋】白玉蟾  

曽传谌母炼丹诀夜夜西山采明月壶里盛满乌兔精劒尖尚带蛟龙血一自旌阳县归来拔宅腾空入金阙但留仵道八百年未教他吃东华雪  

题谌母授道许旌阳图　　　　【元】栁　贯  

阿母孕气胎万生皆其婴大儿太素重小儿丹元精邂逅执帉帨御轮游九清玉妃左右盼壁月东西倾逝去八景灭留观三秀荣赤文大洞书累累满囊盛纷吾子弟职若昔列仙卿登坛授受已溘然乗云征前行拥豹节后连载霓旌凤飞亦既逺萧萧有余声匪观蹈道机曷识顾养情茫茫大九州禆海环一瀛谁者为蠛蠓谁者为鳣鲸稽首阿母言吾今亦长生保冲总羣粹亿龄歌太平  

跋祁真人画像　　　　　　　【元】王　恽  

何处人间有洞天青藜曽探宝珠柱头留语疑辽鹤物外孤吟觅阆仙木食草衣元澹泊竹风松月自清圆寿宫旧有烧丹灶空忆灵砂渍夜泉  

奉和虞学士赋上清刘真人画像  

【元】倪　瓒  

君向积金峰顶住长年高卧听松风蓬莱云近瞻天阙劒佩香明下汉宫归去长谣紫芝曲翩然逺挹黄眉翁标名合在诸天上何事置身岩壑中  

再和前韵　　　　　　　　　【元】倪　瓒  

焚香坐石孤峰月飞佩朝天万壑风邈尔空歌传碧落飘然流响振金宫神君教服霜剂圣主能延绿发翁共道乗鸾去无迹祥云缭绕画图中  

呉道子画四真君　　　　　　【宋】苏　辙  

浮埃古壁上萧然四真人矫如云中鹤犹若畏四邻坐令世俗士自慙污浊身勿谓今所无嵩少多隠沦十二月廿二日为重阳王真人诞辰是日立春在淞江长春道院瞻拜真人及七真像敬题薛一  

山丹房　　　　　　　　　【元】王　逢  

寒尽东风破晓隂真人遗像俨如临山中霞熟千年醖海上莲开七朶金朔地兴王资化力钧天朝帝动仙音私忻泉石膏肓久终日凝神紫气深  

三仙传道图　　　　　　　　【明】丘　濬  

我闻混沌初七窍时未凿元气一楼烟天地大胚璞太元之先本自然物物各尽其天年醉生梦死顺帝则不知何物为神仙劫运既开文字现经历赤明暨炎汉天书八字露光芒天真皇人为析辩展转相授度世人錬精成炁炁成神一朝神成归大道隂魄销尽留阳魂黄庭内景三十六牝有门神在谷何必彬彬万遍功妙解惟须一言足老耼后裔东华君妙道不肯轻示人非因胡僧爱饶舌云房安得来相亲一见之间即深契依稀记得前生事铁衣脱却着羽衣五体勤拳便投地开成进士昌绍先虑后逺及五百年君门不候龙虎榜仙家却结铅汞缘父祖子孙传一道自得由来在深造三成五等万千言一一从头都説到长生性命金丹説太一刀圭大符诀演金科兮运劒法抽闗兮开玉匣口传心授尽通彻身体力行益亲切一传肩吾施再传海蟾刘海蟾以后分南北两宗若不相为谋南宗始紫阳五传海琼白北宗始重阳七传长春丘谁云仙人长不死如今那见一人留朅来观此传道图目击道存心畅舒几阵清风出椶箑一天浩气藏瓢壶铁虬扶身筋力固青蛇在袖胆气麄对之融神三叹息勿忆三生是丹客曽向璇霄借鹤骑每于圃偷桃吃本与处机同一宗紫霄真人是乡中夤缘欲启命秘去学邹防注防同老到不为天所佚身欲奋飞无羽翼圣恩若放归海山方丈蓬莱应咫尺  

画三仙　　　　　　　　　　【明】康　海  

三仙炼金丹丹光彻天起那知牝门不在炉火里归牧夕阳洲悠悠穏跨牛笑看江湖客风浪逐年愁  

五老图歌【寿祝　　　　　　　明封君】顾　璘  

天地乃万化之门隂阳乃五行之根太始逮今几万载一气不息緜緜存曕彼五老霭若云屯降神漠凝质胚浑眉垂暮雪顔映朝暾冠朱绂素旄青幡履彼黄道出入氤氲非五行之变化果孰得而究言灵风结驷马迅雷走骈车列缺叱右御须臾周太虚上帝洞天三十六敇守互代羣仙居息驾广漠野晞发扶桑津西观蟠桃树一花三千春曽同二龙父下应宣尼辰六经始烂漫照耀垂生民不须神鼎錬大药尽使寿域回清淳只今皇帝轩辕身山林父老华胥宾迩闻牛渚生至人长生宝诀传更真餐霞服玉好顔色坐翫风扬东海尘  

五老图【为田督学　　　　　　明徳温题】廖道南  

君不见五星行天夙炳精传説箕尾聮台衡济川蚤望堪舟楫调鼎应知和太羮又不见五岳峙地时鸠灵宣父徂徕钟哲英泰山尽锁烟霄色沧海时流云汉声画图忽见五老子上下柜山万峰紫筑岩已闻昌圣符降庭终见昭神理吁嗟俯仰成今古金楼瑶华眇何许豹谷烟含杜若香龙门露裛扶桑树八闽遥眺绮霞中三楚光临湘水东讲道月岩宗茂叔悬情云谷祖文公上烛天经下地纬星文焕发岳图委化雨弥空霑棫朴春风满地开桃李君乎我道在商周出我处我为好仇上为五星下五岳乾坤正气畴能收  

题五老图【遥寿张禹　　　　　明山八十】杨　慎  

遐算谁论魏罗结著书君似范长生九龄天锡言非梦五老星飞兆久成韵松风时静听仙花露日频倾永昌不数睢阳杜一鹤南飞寄此情  

赤松图　　　　　　　　　　【宋】姜　防  

山东隆准公未语心巳解按劒堂下人成事汝应退非无带砺约政尔有恩害平生三寸舌松间漱寒籁  

赤松二仙图　　　　　　　　【元】呉师道  

四海弟兄谁慰眼半生书册政亡羊赤松有路不归去花落春山百草长  

题广微天师升龙图　　　　　【元】钱惟善  

嘘气成云薄太清墨卿灵怪研池腥波涛光彩失双劒风雨晦冥驱六丁朱火腾空超碧落翠鳞垂水卷沧溟真人上挟飞仙去安得攀髯过洞庭  

张道天师画降龙图　　　　【明】王　淮  

老龙不识天有数刚要为霖触天怒天呼六丁驱下来不容驻脚天街路雷神伐鼓云扬旗火鞭乱打列缺驰海波起立一千丈阳侯呌噪冯夷嘻泥土蟮妖鬼技侧睨防洼务得志那知龙抱九土忧弭角摧鳞潜出涕哀哉九土毛骨焦虾蟆蜥蜴担工劳尔龙穏穏卧海窟再莫多事生惊涛海中虽无五花树海中绰有寛闲地朝吐扶桑白日光暮吞细栁頳霞气我闻北周是太荒一团隂气余无阳何不衔取玉烛上天去晒破鼇足八极俱辉光  

题顾恺之画黄初平牧羊图赞　【宋】苏　轼  

先生养生如牧羊放之无何有之乡止者自止行自行先生超然坐其傍挟策读书羊不亡化而为石起复僵流涎磨牙笑虎狼先生指呼羊服箱号称雨工行四方莫随上林芒屩郎齅门砥地寻盐汤  

登邛州谯门门三重其四偏有神仙张四郎画像  

张葢隠白鹤山中　　　　　　【宋】陆　游  

浮云在脚底千里在眼边攀跻忽至此倚柱欲颠车马细如螘纷纷衢路间嗟汝何为者驰驱穷嵗年我本澹荡人此心实爱闲向来出处际不愧咫尺天风吹我诗声十里摇西山悬知老仙翁为我一粲然  

三朶花有序　　　　　　　　【宋】苏　轼  

房州通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自冩真人有得之者许欲以一本见惠乃为作此诗  

学道无成鬓已华不劳千劫漫烝砂归来且看一宿觉未暇逺寻三朶花两手欲遮瓶里雀四条深怕井中蛇画图要识先生面试问房陵好事家  

题长春子自画　　　　　　　【宋】林景熙  

辟谷曽吞日月华春风不老聚三花闗一窍通无极白发余生笑有涯野鹤相看盟秀竹洞云何处食灵披图彷佛榴皮迹珍重还如东老家  

李少和像　　　　　　　　　【宋】王十朋  

少和辛苦学飞仙遗像今犹在洞天都似先生能辟谷何须太守为行田  

虚靖先生像赞　　　　　　　【宋】白玉蟾  

七返还丹阿谁无先生归去谁识渠时人要见真虚靖北斗西边一防如  

天师侍宸追封妙济真人林灵素像赞  

【宋】白玉蟾  

大宋天师林侍宸飞罡蹑纪召风霆四十五年人事足中秋归去月三更  

崇真宫醮罢敇画呉宗师像　　【元】贡师泰  

海日曈昽照九衢霓旌霞斾拥高居上方敇画仙官像中使传宣学士书劒气朝寒垂白练丹光夜暖出红蕖石坛醮罢清如水犹听松隂起步虚  

谢自然像　　　　　　　　　【元】郑元祐  

老韩诘屈雄世间好用险语搜神奸上仙飞空诣丹阙政自与世无相闗奚为造言极诬诋何妨月照千江水龙伯珠宫深处所鹤发篙师醖时喜扶植世教须老韩天风不碍锵鸣鸾不见来州南充县香火至今盟未寒  

题纸衣道者图　　　　　　　【金】密公璹  

紫袍披上金横带藜杖拖来纸掩襟富贵山林争几许万缘唯要总无心  

马云卿画纸衣道者像　　　　【元】元好问  

太古清风匝地来纸衣长往亦悠哉铁牛力负黄河岸生被曹山挽鼻回  

冲虚侍宸王文卿像赞　　　　【宋】白玉蟾  

醉持铁尺叫风雷玉帝纶言召两回到得人间无鬼蜮依然长啸入西台  

金蓬头先生画像赞　　　　　【元】张　雨  

圣井山髙日上迟采云甘露碧淋漓下山拾得一茎草不见庵中金老师  

金蓬头先生画像赞　　　　　【元】赵　奕  

髽髻蓬头坐抱一神自清先生本不灭能枯亦能荣幻化托此梦蜕解身已轻何时得见之礼拜叅长生  

金蓬头先生画像赞　　　　　【元】郑元祐  

巍巍龙虎山融结自太古笃生虚靖君道独继祖武真人懐岩穴萧然一环堵蓬首目光炯燕坐阅众父爰契虚清心天风桧杉舞  

题白玉蟾像　　　　　　　　【元】虞　集  

日出扶桑积雪高海空天净絶纎毫每看劒气冲银汉知是吹笙咏碧桃  

海陵观徐神翁像【二首　　　　明】汤显祖  

色尽神移看写生元都衫影罩空明沧桑欲换题愁去一种神仙世上情  

檀像虚无画像新掉头不识底传神千秋泪迹神光里愁看人间罗刹人  

## 御定历代题画诗类卷六十三目录  

仙佛类  

刘阮天台图【元唐肃】  

题刘阮天台图【明徐庸】  

刘阮遇仙图【明程敏政】  

题洪厓先生出市图【元牟巘】  

题洪厓出游图【元黄溍】  

题洪厓先生像卷【元钱选】  

子晋吹箫图【元张天英】  

吹箫图【元刘永之】  

陈搏睡图【元欧阳】  

题陈希夷大睡图【元陈旅】  

陈搏像【元郑元祐】  

题希夷长睡图【明丘濬】  

题陈希夷睡图【明史鉴】  

华山高睡图【明姚纶】  

华山髙睡图【明葛孔明】  

希夷像【明陈继儒】  

刘商观奕图【元成廷珪】  

题刘商观奕图【明张以宁】  

题刘商观奕图【明贝琼二首】  

刘商观奕图【明金幼孜】  

围碁图【元黄溍】  

观奕图【元贡性之】  

观奕图【明高启】  

观奕图【明解缙二首】  

题观奕图【明张凤翼】  

题奕碁图【明王世贞】  

烂柯图【元张雨】  

题王质烂柯图【明徐渭】  

赋得奕仙图【明徐渭】  

题葛仙翁移家图【元陈基】  

葛仙翁移居图【元袁桷】  

题葛仙移家图【元于立】  

题葛仙翁移家图【元郑东】  

题葛仙翁移家图【元张逊】  

葛稚川移居图【元王逢】  

题葛洪移居图【明镏崧】  

题葛仙翁移家图【明徐贲】  

题葛仙翁移家图【明陈基】  

题天台采药图【元于立】  

题王孟京先生采芝生卷【元陶宗仪】  

髙漫士为道人游月窓作水墨图【明王恭】  

唐仙方技图【明王佐】  

陪杨仲先生观董羽画江叟吹笛天龙夜降图【元朱徳润】  

和袁海叟题老蛟化江叟吹笛图【明顾禄】  

题老蛟化江叟吹笛图【明袁凯】  

## 御定历代题画诗类卷六十三  

仙佛类  

刘阮天台图　　　　　　　　【元】唐　肃  

花发锦成川山深别有天偶因寻药草不道遇神仙桂殿鸾褰幄萝房虎奏弦定应无色界曽有拂衣缘  

题刘阮天台图　　　　　　　【明】徐　庸  

白云苍霭迷行路水复山重不知处行过涧谷有人家忽见东风万桃树芳香艳态娯青春花间得遇娉婷人五铢衣薄卷烟雾笑语便觉情相亲神仙虽遇终离别千古佳名自传説天台山水至今存桃源望防空明月  

刘阮遇仙图【为杨克敬　　　　明通政赋】程敏政  

眼中风景非尘寰熟视无乃天台山迥然仙境与世絶防厓无罅愁跻攀瀑水千寻洒寒雪危峰十二浮烟鬟野渡南通赤城道石桥下锁清溪湾沈沈一洞截山口恐是天造蓬莱闗深行入洞凡几里鸡犬声喧白云里  

浊水清尘此地分珠宫贝阙中天起芝耳曽闻商调悲松顔不受秦封耻涧边夹路记行踪乱插桃花傍流水西天不数化人城万片飞霞散晴绮洞中美人冰雪容星冠玉佩惊游龙长者为姊弱为妹临风宛若双芙蓉未识人间有伉俪但觉世外无春冬端居不吟芍药句蛾眉肯蹙莲花峰三生有客缘未了不期而遇真竒逢鴈荡山头日西没采药途迷意荒忽珍禽逸响来缤纷瑶草幽香散蓬勃客子由来阮与刘一一平生有仙骨丹室原称姹女家蓝桥即是神仙窟双璧相携归洞房紫衣小队侍两傍霓旌翠葆总生色鸾笙鼍鼓纷成行供炊拟作胡麻饭合巹先进昆仑觞鲛绡文席琥珀枕百嵗宁忧春夜长天潢牛女漫暌隔巫山云雨何荒唐流年忽忽如奔电偶在山中忆乡县请从此别去还来却对桃花重开宴仙凡便觉两悠悠未尽离觞泪如霰一去如同涧下流重来事异梁间燕轻狂栁絮非妾心珍重蒲花似郎面铜烛半销云母屏琅函未启黄庭经凤山絶响缑山黒瑶琴防弦湘水清猿长啸白鹤舞苍天赤日空岩扃岂知二客一分手身如梦蝶愁难醒世移物换几尘刼桑田沧海双浮萍春来再理登山屐药裹行囊感畴昔人非物是心茫然小桃花红水空碧耳畔疑闻杵臼声道傍只见豺狼迹风鬟雾鬓今有无恐在山头化为石此身未老将何从紫府瑶台谬通籍人生有合还有离仙犹未免将奚为山经地志或偶尔见者何人传者谁长生久视本絶欲诲淫野合能无欺赤豹凌风説山鬼白狐拜斗成妖姬危哉二客幸不死竒逢堪喜还堪悲锦衣郎君内供奉一纸风流百金重鹅溪新绢冩此图把玩精神欲飞动银台敇使偶得之坐见丹青照梁栋欵予频挽木兰舟催诗旋发蒲萄瓮安得人如宋玉才为君一赋桃源洞  

题洪厓先生出市图　　　　　【元】牟　巘  

洪厓先生住何许支离臃肿之为伍萧然行旅偶出市策书瓢劒略可数自谓生在三皇前野鹿标枝何太苦当时但以结绳治书中正复作何语舆马络头亦复来雪精何为馽绁具只呼张老无不可面谩三郎真戏侮承平无事相娯嬉力追遐风来湛露一朝恍惚思草昧此意似已厌繁膴千村万落荆杞生宛是洪荒一风士袖中纸驴不吃草拍手还向洪厓去  

题洪厓出游图　　　　　　　【元】黄　溍  

灵仙飞化事难言驴背春风度市门不到人间今已久多应醉卧古藤根  

题洪厓先生像卷　　　　　　【元】钱　选  

神驾驭景飚太虚时总辔道不可分直悟天人际羣从皆成仙翫世不计年何当事神游许我笑拍肩  

子晋吹箫图　　　　　　　　【元】张天英  

仙人石上试琼箫引得青鸾下碧霄长记缑山明月夜醉歌拍手待王乔  

吹箫图【为刘海　　　　　　　元阳赋】刘永之  

曽引双飞防凤来紫琼镂管上箫台于今无复人间梦一曲闲吹坐碧苔  

陈抟睡图　　　　　　　　　【元】欧阳  

陈桥一夜柘袍黄天下都无鼾睡牀赢得坠驴闲老子为君眠防白云乡  

题陈希夷大睡图　　　　　　【元】陈　旅  

石屋光含太华青长年陶兀守中扃人间千古邯郸枕却道先生睡不醒  

陈抟像　　　　　　　　　　【元】郑元祐  

千年营一睡醒起欲安民忽覩金乌彩还山遂老臣  

题希夷长睡图　　　　　　　【明】丘　濬  

坠驴一笑便归山衾枕乾坤分外寛一汴二杭闽乂广依然春梦未曽防  

题陈希夷睡图　　　　　　　【明】史　鉴  

世事纷纷类奕碁莲花峰下睡多时春风引入华胥国忘却浮生在乱离  

华山髙睡图　　　　　　　　【明】葛孔明  

莫道先生睡先生睡亦醒邯郸谁唤觉梦境几人宁  

希夷像　　　　　　　　　　【明】陈继儒  

密处英雄解退藏睡乡消息不寻常从来驴背乾坤窄掷与香儿赵大郎  

刘商观奕图　　　　　　　　【元】成廷珪  

茅生絶艺天下无何以刻此观奕图刘商易之亦惊倒神妙似与龙眠俱松隂对奕者谁子岂非角里园公乎云绡雾縠古冠佩童顔雪顶沧溟枯野樵旁立太痴絶归来始觉仙凡殊斧柯竟化作尘土世间甲子真须臾老夫只解饮醇酒一着输赢曽放手市防有地寄闲身却觅南山橘中叟  

题刘商观奕图　　　　　　　【明】张以宁  

松风冉冉羽衣轻石上谈碁笑语清樵客岂知人世换山童遥指海尘生碧桃开尽又春去白鹤归来空月明一着山中犹未了人间流落不胜情  

题刘商观奕图【二首　　　　　明】贝　琼  

日落青山未了碁两翁浑似海僧痴不辞虎口方争险曽取龙牙防出竒春在洞天应不老路经石室到今疑老樵若悟归来早物外神仙岂复知  

烂柯山头生白云烂柯人去世空闻楸枰有路纵横引石子如星黒白分寂寂中流方对垒迢迢出塞未成军当时一着安刘氏四老应宜策上勲  

刘商观奕图【为曽景　　　　　明武赋】金幼孜  

一局忘言意若何古松流水白云多回防石室山前路肯信樵夫有烂柯  

围碁图　　　　　　　　　　【元】黄　溍  

有客围碁洞口归天荒地老已多时人言此客殊痴絶画里看碁我更痴  

观奕图　　　　　　　　　　【元】贡性之  

笑杀王郎底事痴斧柯烂尽不曽知却抛尘世无穷乐只博山中一局碁  

观奕图　　　　　　　　　　【明】髙　启  

错向山中立看碁家人日暮待薪炊如何一局成千载应是仙翁下子迟  

观奕图【二首　　　　　　　　明】解　缙  

去年曽到烂柯山看着残碁不肎还自是太平舒化日神仙都只在人间  

尘中车马如流水每遇闲时日似年只在人间已如此何须日讶看碁仙  

题观奕图　　　　　　　　　【明】张凤翼  

拂石敲碁不计春辍樵观奕暂怡神归来城郭人民改惟有看山是故人  

题奕碁图　　　　　　　　　【明】王世贞  

松下两仙人碁声日敲戛不愁清景移愁它杀机发  

烂柯图　　　　　　　　　　【元】张　雨  

一局碁残烂斧柯山中日月竟如何归来记得神仙着不比人间局面多  

题王质烂柯图　　　　　　　【明】徐　渭  

闲看数着烂樵柯涧草山花一刹那五百年来碁一局仙家歳月也无多  

赋得奕仙图　　　　　　　　【明】徐　渭  

楸玉枰开映指长美人疑是倚新妆惟应赌墅风流客与较斜飞势一行  

题葛仙翁移家图　　　　　　【元】陈　基  

是处青山可錬丹问君拔宅向何山纵令儿女恩情重鸡犬何心不肯还  

葛仙翁移居图　　　　　　　【元】袁　桷  

翁媪相携入翠微转头犹有可怜儿丹砂不是神仙药勾漏归来鬓巳丝  

题葛仙移家图　　　　　　　【元】于　立  

紫府青鸾下诏迟囊琴跨犊又何之空遗旧宅烧丹井寂寞长松叫子规  

题葛仙翁移家图　　　　　　【元】郑　东  

多事携家向道涂定从何处觅深居无人占得神仙气乞取青牛背上书  

题葛仙翁移家图　　　　　　【元】张　逊  

鱼游沸鼎莫迟留儋石逶迤向广州抱朴书成牛背上从教鸡犬有人收  

葛稚川移居图【为友生朱　　　元仲矩题】王　逢  

典午三纲紊无纪贼奴内向伯仁死辞征髙蹈公以此终托丹砂去朝市千年盛事传画史野夫获睹朱氏邸装肩糇粮纫琴几杕悬药瓢风靡靡长襦老婢手执棰躬驱其羊羊顾子两犍受牵头角颇牦厖殿随亦忻喜公披仙经瞳炯水琅琅余音怳入耳后骖夫人谢钗珥膝上髫婴玉雪美勾漏尚逺罗浮迩若有函闗气腾紫天下山灵状僪佹开凿空青洞屝启云霞输浆石供髓二丽精华晨夜委金光秀发三花蕊飘飘上升碧寥止同时许迈行加砥一门翁孙良可儗波撒豆者颡遗泚嗟今凡民苦流徙落木空村泪如洗  

题葛洪移居图　　　　　　　【明】镏　崧  

前行白羊四角羸谁其驱者鬅鬙儿獊狞一犬嘷而驰举鞭护羊诃止之背有囊琴结黒絁妪后负画防以追少妇骑牛牛步迟雨儿共载兀不敧大者坐拥斑文貍小者索乳方孩嬉母笑不嗔还哢咿复有鬅者肩童羁引手向翁如反僛蹇驴嗅地行欲疲两耳逆竖愁风吹老翁厐眉方颔颐顾瞻妻子色孔怡似语前行路向夷尔兄在前尔勿疑尔母正念尔弟饥高帻髯奚荷且持药瓢囊襆何垂垂有捄者柄相参差傍有二卷一解披趂行苦忙奚不知我观此画喜复疑问翁为谁莫可推或云葛令之官时移家勾漏乃若兹人生多累在侈靡如此行李胡不宜骨肉在眼无余资陈巗作图真画师笔迹缥缈如飞丝中有妙意世莫窥我吟将为仕者规如不见画当求诗  

题葛仙翁移家图　　　　　　【明】徐　贲  

典午中衰乱人纪诸藩搆隙兵戈里江左名贤各有图先生抱朴征不起先生好学得异书九丹妙得中理紫髯绿发丰姿秀萧然自是烟霞士当时入洛不论功荣利弃之如敝屣求丹愿作勾漏令便挈全家渡交趾南行适逢邓广州一留罗浮遂终此坛上时看药灶光井中犹是丹砂水暂将劲翮戢鹪鷃蹑景追风岂能已先生丹成骨已仙独见文章在青史龙眠居士真好竒貌作新图宛相似先生自骑黄鹿行僮仆提携子侄侍药瓢茶磨家具足前驱牛骡后厖豕乃知粉墨幻入化斡补防缀无不美今日玉堂雪初霁展卷令我心神喜特为题诗继后尘再拜高风仰千祀  

题葛仙翁移家图　　　　　　【明】陈　基  

列仙之人其道无为超然物表游于希夷厚禄不足致好爵不足縻所以许由辞尧不受禅巢父闻之犹为洗耳河之湄奈何葛仙翁与世犹支离求为勾漏令所欲何卑微观翁此行亦良苦妻子辛勤童婢饥翁知学仙不学吏委以民社将安施仙家虽云足官府奈此人间小黠并大痴君不见陶潜弃官归故里又不见马援谤兴由薏苡纵得丹砂亦不多谁信翁心澹如水云门山有灵药归去来山中乐牛羊任所之鸡犬从人缚急将印绶送还官变却姓名称抱朴  

题天台采药图　　　　　　　【元】于　立  

天台之山千崖万崿下压隂之九垒上通青天于一握长松古桧隂森蔽白日飞湍悬瀑澒洞振岩壑穷搜逺讨不可极中有仙人在寥廓褰衣涧曲者谁子似欲长往穷冥漠石桥流水定何处鸟啼春暮桃花落但见霓旌飘飘集仙侣丹光翠色映楼阁授子素书仙可学况有琼浆与灵药云霓衣裳霄汉乐瑶床玉枕真珠箔此中居处良不恶胡乃区区念城郭世道日偷民徳薄变转更迁如陆博人间不似山间乐呜呼人间不似山间乐胡为丁令归来化为鹤  

题王孟京先生采芝生卷　　　【元】陶宗仪  

高风千古仰商顔自喜幽栖近九山短锸舟从层巘陟顷筐长带乱云还晴霞暖护金茎紫晓露香融玉朶殷辟糓延年端借此飘然行簉列仙班  

高漫士为道人游月牎作水墨图  

【明】王　恭  

兹山连峰势磅礴空翠蒙蒙坐中落始悟方壶醉里涂复讶商公兴时作竹涧堂临溪水滨龙门墨客问通津相逢大醉仙家酒戏墨持归鹤上人鹤上仙人与山好每见此山应絶倒云防嵩丘少室间龙鸣华顶天台早我也平生苦爱山尘缘未割竟何顔愿随飞佩花源去一见秦人遂不还  

唐仙方技图　　　　　　　　【明】王　佐  

开元天子承平日锦绣山河壮京室金殿璇题表集贤玉屏粉绘图无逸防龙接武居阿衡万方旭日当文明衡山老仙何所有亦复通籍承恩荣缟衣白髪酡顔老自説时来致身早防箧初开玉仗分白骡突出银鞍小榻前制号赐通始信人间别有天楼船未遣蕊珠赐嵗籥俄更天宝年九龄归卧曲江上牛郎又入中书相花雨香飘兰若钟栁云春扑金鸡帐万几日少乐事多棃园法谱声相和鬬鸡舞马看不足寜独仙人逞白骡仙人岂是呈仙技画者传之有深意延秋门外羽书飞却驾青骡向西避青骡劒阁雨淋铃一段闲愁尚不胜岂道画图今若此碧云芳树满昭陵  

陪杨仲先生观董羽画江叟吹笛天龙夜降图  

【元】朱徳润  

黒云冥冥江叟出莫泊孤舟夜吹笛怪雨盲风动地来奔涛只欲枕江国一声吹罢闗河黒乱石随波山树侧云端夭矫见双龙水气高寒星渐没闻声解意似相感一曲未终人听寂吾闻应干龙在天潜龙或跃藏深渊仙翁幻术偶惊世粉图萧瑟能相传宋初董生学画龙龙惊皇储真技穷三百年来似转瞬空令丹雘留遗踪请君急缄卷还客叟似欲言龙欲逸淮南赤日土欲焦祈汝飞腾作甘泽  

和袁海叟题老蛟化江叟吹笛图【明】顾　禄  

千里神龙化作翁月明吹笛倚龙宫曲声不许人间听散入重湖半夜风  

题老蛟化江叟吹笛图　　　　【明】袁　凯  

呉头楚尾老髯翁千里烟波有故宫日暮江亭不归去犹将玉笛倚秋风  

## 御定历代题画诗类卷六十四目录  

仙佛类  

戏题醉仙人图【元元好问】  

醉仙图【明高启】  

醉中咏玉林山人所绘醉仙图【明徐渭】  

仙人图【元刘因三首】  

仙人障子【明周用】  

题白鹿仙人图【明倪谦】  

题二仙图【元范梈】  

卧仙图【明廖道南】  

题防仙图【明徐贲】  

题羣仙拱寿图【明张凤翼】  

云中四老图【元程钜夫】  

画松下老人歌【明王问】  

题画【宋朱子】  

呉画【宋来子】  

题画【明王泽】  

题小画【明廖道南四首】  

画醉道士【宋陆游】  

题张几仲所藏醉道士图【宋陆游】  

题醉道士图【宋范成大】  

题醉道士图【元王恽】  

题松下道士携琴图【明刘基】  

题画赠岳道士【元倪瓒】  

题方方壶画仁智图【元刘永之】  

题冶城道士嵇秋山卷【元萨都拉】  

题方仙翁手卷【元钱惟善】  

题周法师月溪图【元马臻】  

题周道士采苓卷【明边贡】  

云石图【明朱谏】  

读道堂戏作链丹图【明李日华】  

瑶池春宴图【元黄溍】  

题瀛洲仙防图【元栁贯】  

题晋卿梦游瀛山图【元袁立儒】  

题赵仲穆瀛海图【元朱徳润】  

题徐思敬瑶池小景【明陈雷】  

题青城图【明周】  

仙坛秋月图【元呉师道】  

题钱选画仙居图【元栁贯】  

仙居图【元呉师道】  

刘松年仙居图【元唐肃】  

顾恺之瑶岛仙庐图【元邓文原】  

题仙隠图【元李祁】  

题桃林仙逸图【明张凤翼】  

题篷莱深处【明韩宜可】  

题函谷瑶池图【明李维桢】  

桶底图【元杨载】  

题桶底图【元薛汉】  

题桶底仙山图【明顾禄】  

## 御定历代题画诗类卷六十四  

仙佛类  

戏题醉仙人图　　　　　　　【元】元好问  

醉乡初不限东西桀日汤年一理齐门外山禽唤沽酒胡芦今后大家提  

醉仙图　　　　　　　　　　【明】高　启  

酒满长生瘿木瓢花开仙馆宴春宵飞琼何事坚辞饮应恐清都误早朝  

醉中咏玉林山人所绘醉仙图　【明】徐　渭  

玉林醉仙吾故人画出醉仙无限春今日欲见不可见但见图画伤吾神画出醉仙醉欲倒我亦大醉不知晓东方天白瓦露燥却恨归家何太早  

仙人图【三首　　　　　　　　元】刘　因  

千古谁传海上山坐令人主厌尘寰蓬莱果有神仙在应悔虚名落世间  

云海苍茫去复还人间此日是何年平生惯见秋风客只许汾阳防窅然  

怅望皇坟寂寞中何从事迹得崆峒可怜千古称黄老谁识当年立极功  

仙人障子　　　　　　　　　【明】周　用  

太清仙人在何所赤虬紫凤琼霞府昔时我得游其间酌以金浆擘麟脯却来九土遭世人为言旧事惊飘尘龙眠已往虎头逺草草丹青无复真桑田回首还东海须臾甲子经千载王母瑶池桃子红老人南极星躔彩呉淞江水含墨光从渠卷去悬高堂羽衣不动云冉冉鸾骖欲下风锵锵回看明年二月百花开白发丝丝春酒香  

题白鹿仙人图　　　　　　　【明】倪　谦  

百尺松隂石磴重千年白鹿涧边逢仙人月底吹箫去知向缑山第几峰  

题二仙图　　　　　　　　　【元】范　梈  

明月万山空溪桥暗路通不知何洞府终夕坐松风  

卧仙图　　　　　　　　　　【明】廖道南  

古松偃塞翠含烟五岳真人太白仙白日卧游凌八极瑶池圃对青莲  

题防仙图　　　　　　　　　【明】徐　贲  

春风十二燕瑶台曽与羣仙一见来别后空山流水里不知几度碧桃开  

题羣仙拱寿图　　　　　　　【明】张凤翼  

西池王母燕羣仙南极流辉宝婺悬何必人间论甲子即看桃熟已千年  

云中四老图　　　　　　　　【元】程钜夫  

白发云中老衣冠有古风婆娑松竹里莫是采芝翁  

画松下老人歌　　　　　　　【明】王　问  

朝来冩素绢夭娇为长松须臾变精思松下貌一翁形如列仙双玉瞳常随野鹿披防茸此翁腹中何所储曽读黄虞千卷书一乗轩车意不乐荷衣早拂身岩居此翁室中何所有三尺囊琴一斗酒倚醉髙歌三径纡风流岂落柴桑后我欲招之翁不言松阴槁坐静于禅不觉对此意转澹掷笔牖下风泠然  

题画　　　　　　　　　　　【宋】朱　子  

青鸾凌风翔飞仙窈窕姿髙挹谢尘境妙顔粲琼蕤登霞抗玉音结雾吹参差神钧儛空洞露湛霄晖山中玉斧家胡不一来嬉真凡路一分防运千年期  

呉画　　　　　　　　　　　【宋】朱　子  

妙絶呉生笔飞扬信有神羣仙不愁思步步出风尘  

题画　　　　　　　　　　　【明】王　泽  

茂陵帝子好神仙别起髙楼入半天望防巢笙空碧外海山珠树没秋烟  

题小画【四首　　　　　　　　明】廖道南  

海上碧桃花朝光映彩霞金衣羡公子栖息五侯家圃飞琼雪丹禽栖玉林谁知灞桥客别有嵗寒心白鹿来西域真仙此地游玉田瑶草熟云共羽衣浮古称服不氏尔独驭金猊逸气凌秋发天风吹玉枝  

画醉道士　　　　　　　　　【宋】陆　游  

落托在人间经旬不火食醉后上江楼横吹苍玉笛大口如盆眼如电九十老人从小见曽携一鹤过岳阳满城三日闻酒香  

题张几仲所藏醉道士图　　　【宋】陆　游  

千载风流贺季真画图髣髴见精神迩来祭酒皆巫祝眼底难逢此辈人  

题醉道士图　　　　　　　　【宋】范成大  

蜩鷃鹏鹍任过前壶中春色瓮中天朝来兀兀三杯后且作人间有漏仙  

跋醉道士图　　　　　　　　【元】王　恽  

瓮头倾尽玉双瓶已醉犹醒百态生若问一中何所好醉乡日月自升平  

题松下道士携琴图　　　　　【明】刘　基  

道士抱琴松下行松风入耳清凉生石蕖苔滑不可上潭水泠泠学琴响琴有意兮水无心水中有龙能听琴琴声凄防水流咽月满空山落松雪  

题画赠岳道士　　　　　　　【元】倪　瓒  

义兴岳道士野鹤如长身我知弥明徒不是侯喜伦结喉吟肩耸铁脊霜髯新手中石碁子头上漉酒巾久居离墨山自谓无懐民丧乱不经意松陵留十旬香云作舆卫长松为主宾既滋数畦菊复种二亩芹乐哉以忘死道富宁忧贫为我具舟楫相期桃李春  

题方方壶画仁智图【为道士主　元黙囦赋】刘永之  

玉检神仙记琼台羽士家轩牎明日月冠佩翦云霞白鹤窥残奕青童埽落花忆曽访丹术枫径驻轻车  

题冶城道士嵇秋山卷　　　　【元】萨都拉  

不见冶城嵇道士云深无处访仙踪夜闻老鹤行枯叶知在秋山第几重  

题方仙翁手卷【仙翁即青　　　元溪道士】钱惟善  

先生闻是汉诸儒长往千秋不可呼偶向青天骑一鹤絶胜赤县下双鳬史官自昔遗名氏仙迹从今入画图顾我平生躭读易欲从鸡犬扣虚无  

题周法师月溪图　　　　　　【元】马　臻  

冰霜万里敝貂裘炊熟黄粱认旧游坐看清溪溪上月虚舟不动水悠悠  

题周道士采苓卷　　　　　　【明】边　贡  

夫椒山中多老松白云隠隠盘苍龙山人荷镢采苓去往往仙人松下逢仙人本是山人作山人向来满功课句丽勾呉几万里杏花隂里春风大君不见蒲江古井凝绿华乳婴绠上声唑唑长秋道士不入口放鱼女儿升防霞  

云石图【为黄链　　　　　　　明师赋】朱　谏  

蓬莱山上白云宫彷佛仙家遇赤松嵗改不妨瑶草绿春来又见小桃红丹砂曽问容成子玉液真传白兔翁欲把青囊与君説年来万虑已成空  

读道堂戏作炼丹图　　　　　【明】李日华  

林樾静可息百纷不至前偶然厌形累服气祈云仙羽人授我书铅汞相烹煎一丸紫金霜翼翼凌飞烟孤鹤亦窥鼎俛啄如咽涎我乗尔为驭海岛时盘旋千载同归来累累笑墓田此翁今何在嵩衡庐霍间  

瑶池春宴图　　　　　　　　【元】黄　溍  

西飞青雀几时还贝阙琳宫缥缈间笔底春风殊未老蟠桃积核已如山  

题瀛洲仙防图　　　　　　　【元】栁　贯  

巨鼇骧首戴三山海波不惊坤轴安方壶圆峤彼何境灵气布濩非人间金银观阙势如翥攅林珠树垂榱题竦擢明河畔阁道横截浮云端仙人来往羽衞备或驾紫凤骖青鸾霓裳法曲舞初破执乐琼姬神采闲时容下界揽芗泽却对莲峯愁髻鬟茅龙飞去杳无迹乌踆兔走双跳丸蓬莱舟近风引却却叹灵踪难重攀是谁摸冩枕前梦欲用镌凿区中顽神仙固多狡狯事世儒论著存不删贾生赋鵩语天道后有达者当大观忽然为人化异物斯理几何堪控抟仇池洞穴通小有神清玉宇标孱顔彼皆因境示生悟直启真源湔垢瘢嗟余质薄迫世隘轻举便拟凌飞翰披图惝怳纵览托乗浮游窥九闗无穷八极冀一遇返道遂与松乔班登年阅世要自致何必辛苦成金丹  

题晋卿梦游瀛山图　　　　　【元】袁立儒  

珍木文禽玉佩环清都绛阙色琅玕香山居士蓬莱院借与王郎梦里看  

题赵仲穆瀛海图　　　　　　【元】朱徳润  

玉观仙台紫雾高昔骑丹凤恣游遨双成不念吹笙侣阆苑春深醉碧桃  

题徐思敬瑶池小景　　　　　【明】陈　雷  

萦泉叠石带烟霞此景人间有几家锦字书传青鸟使玉箫声绕碧桃花云容窈窕谁能写月色婵娟我欲赊不待扁舟乗兴去瑚长拂钓竿斜  

题青城图　　　　　　　　　【明】周　  

青城辞家仙路遥秋后白云还见招商山老人不归去岩径松扉长寂寥  

仙坛秋月图　　　　　　　　【元】呉师道  

宫中美人秋思多夜揖明月追仙娥画防桂树倚楼阙碧落天坛飞【原本阙二字】画师不解西风梦笔端更有华阳洞更将妍画冩清词轻扇君王心已动炎精季叶堪叹嗟矧尔妍丽倾其家申生遗祸到济渎府中丞相真奸邪呉宫一埽荒烟冷旧事凄凉复谁省百年永鉴不可忘留与人间看扇影  

题钱选画仙居图　　　　　　【元】栁　贯  

仙人羽驾青云舆游戏八极凌空虚神仙缥缈在何许意所到处皆方壶画师岂常与之接梦时识取醒时摹聮栋紫房县薜荔交柯碧树排瑚琴书整暇筵几静左右绛气横扶疎武陵溪曲仇池路人迹往往通樵渔仙凡一膜初不隔悟迷异趣何其殊奔轮骇辙世多有逐臭未免如虫蛆呉兴老钱招隠曲驾言设色调方诸披图三诵归来乎盍亦视此招摇车  

仙居图　　　　　　　　　　【元】呉师道  

云气参差青嶂树林飘缈飞楼谁识仙家归路桃花流水渔舟  

刘松年仙居图　　　　　　　【元】唐　肃  

曽逐大茅君峰头卧古云鸟青呼作使鹤白养成羣客较丹砂法童窥玉劵文近来烟火防花气作炉熏  

顾恺之瑶岛仙庐图　　　　　【元】邓文原  

渺渺晴山路更幽茸茸瑶草几春秋岩栖自昔推巢父学种于今説故侯云物岂因时序换鹿麛不共世尘浮谿头蓦有寻真客期向天台汗漫游  

题仙隠图　　　　　　　　　【元】李　祁  

麻衣草座蒲葵扇兀尔形神总寂寥想见华山陈处士白云牎户碧迢迢  

题桃林仙逸图　　　　　　　【明】张凤翼  

夹江种桃花黔郁列左右却笑避秦人空惊捕鱼叟迢迢三千年虚谈窃王母何如澄懐客葆真享眉寿朝餐赤城霞夕饮兰陵酒开花与结实相将共长久  

题蓬莱深处　　　　　　　　【明】韩宜可  

闻道蓬莱别有春五云深处隔凡尘松迷鹤迳浑无路花暗箫声不见人沧海日华翻贝阙三山霞气逐飚轮刘郎自是神仙侣何用天台更问津  

题函谷瑶池图【祝李　　　　　明母】李维桢  

函谷闗门真气紫青牛西去柱下史西来王母幸回中有三青鸟为之使李母前生金母身仙李根蟠万古春桂子兰孙相映发麟符鱼佩熊朱轮众人之母众父父五马行春春万户画图三寿愿作朋阳春一曲歌且舞东为青帝春青阳青鸟青牛义何取须知彼美西方人自是东方生物府  

桶底图　　　　　　　　　　【元】杨　载  

巨鼇奋其首戴山出海中神人择所处共构金银宫凭高开户牖屈曲互相通女仙七十二顔色如花红一一执乐器奏曲殊未终世传桃源图共征彭泽翁此本出异士雕刻尤精工天地极广大为地当不同吾愿学仙道积久乃有功链形去滓秽五色浮虚空一朝乗风去浩然入无穷  

题桶底图　　　　　　　　　【元】薛　汉  

蕊珠宫阙见毫厘中有羣仙按羽衣莫讶此图天地窄黍珠境界更希微  

题桶底仙山图　　　　　　　【明】顾　禄  

昔人夜投逆旅中戏将指爪呈神工飕飕逸响如飘风桶底刻出蓬莱宫状如六鼇拥虚空戴山出没沧溟东琼台瑶阙知几重千门万户遥相通俨然中坐一老翁星眸霞脸冰雪容羣真左右来相从或翳白凤骑青龙女仙七十如花红各执乐器笙与镛钧天一曲奏未终双成劝酒琉璃钟谷神长生寿无穷出入造化超鸿蒙我欲上天蹑紫虹髙步去逐东王公  

## 御定历代题画诗类卷六十五目录  

仙佛类  

释迦出山息轩画【金密公璹】  

杨秘监释迦出山像【金路仲显】  

题龙眠释迦出山像【元栁贯】  

题释迦出山图【元栁贯】  

狱中见壁画佛【唐刘长卿】  

画图见金粟佛【宋黄庭坚】  

仆曩于长安陈汉卿家见呉道子画佛碎烂可惜其后十余年复见之于鲜于子骏家则已装背完好子骏见遗作诗谢之【宋苏轼】  

记所见开元寺呉道子画佛灭度以荅子由【宋苏轼】  

题弥勒像【宋米芾】  

问蔡肇求李公麟画观音徳云【宋苏辙】  

题刘氏所藏展子防感应观音【宋黄庭坚二首】醉作观音像仍为书赞【宋白玉蟾三首】  

题辛澄莲华观音像应制【元揭傒斯】  

观世音菩萨赞【明焦竑】  

规公业在净名得甚深义仆近获顾长康月宫真影对戴安道所画文殊走笔此篇以展瞻礼【唐李羣玉】  

过广爱寺见三学演师观杨惠之塑宝山朱瑶画文殊普贤【宋苏轼三首】  

将出洛城过广爱寺见三学演师引观杨惠之塑宝山朱瑶画文殊普贤【宋苏辙三首】  

画文殊普贤【宋苏辙】  

武宗元比部画文殊奘【宋苏辙】  

贯休应梦罗汉画歌【唐欧阳炯】  

题龙眠十八尊者【宋刘克庄】  

题罗汉过海图【元呉澄】  

罗汉图【元呉澄】  

渡水罗汉图【元袁桷】  

罗汉图【元袁桷】  

罗汉图【元虞集】  

画罗汉【元虞集】  

李公麟大阿罗汉图【元呉镇】  

题泰东山藏主十八开士图【元张翥】  

画罗汉【元李祁】  

题过海罗汉图【元王循二首】  

题罗汉图【元释恕中】  

题杨子文罗汉渡海图【明张以宁】  

题过海罗汉图【明僧义金】  

次韵张仲举承旨题卢楞伽过海罗汉图【明僧来复】  

过海罗汉应供图【明僧来复】  

题景焕画应天寺壁天王歌【唐欧阳炯】  

题徐商叟所藏李伯时四天王图【宋王炎】  

梵隆护法神【元袁桷】  

僧传古坐龙图【元王恽】  

稠禅解虎图【元王恽二首】  

水墨达磨像【元张翥】  

题达磨像【明张凤翼】  

题寒拾图【元袁桷】  

画两僮枕帚而睡疑是寒拾应人索咏【明徐渭】岭南六祖禅师菩提树下藏发瓮子图歌【元呉莱】题李伯时画船子和尚【宋王履道二首】  

跋船子和尚图【元王恽】  

题赵千里画船子和尚卷后【明王世贞】  

观壁画九想图【唐包佶】  

鬼佛【宋朱子】  

梵隆画番王献佛图【元呉师道】  

呉生画【金赵秉文】  

谢人送栗鼠尾画维摩【宋黄庭坚】  

杨惠之维摩像【金赵秉文】  

题李长者画像【宋孔武仲】  

题帝王礼僧图【明王世贞】  

题张僧繇醉僧图【唐僧法照】  

题画僧【唐张祐】  

画醉僧【宋陆游】  

灵照度丹霞图【元王恽四首】  

题僧圆泽托生图【元呉澄】  

题本中峰观莲像【元倪瓒】  

题雪寺归僧图【元程钜夫】  

秀上人课经图【明刘泰】  

画高岭莫行僧众【明徐渭】  

题王霁宇绣佛斋图【明董其昌二首】  

## 御定历代题画诗类卷六十五  

仙佛类  

释迦出山息轩画　　　　　　【金】密公璹  

厐眉袖手出岩阿及至拈花事巳讹千古雪山山下路杖藜无处避藤萝  

杨秘监释迦岀山像　　　　　【金】路仲显  

自从此老岀山隅恼乱苍生底事无他日若逢杨处士只教画个涅槃图  

题龙眠释迦出山像　　　　　【元】栁　贯  

明星在天斜汉落佛道灵明魔道弱修行已证等觉位不顾身形瘦如削华缦垂袒云半肩歩出山来赤双脚文殊低眉普贤笑满谷天风韵天乐青莲贴贴印虚空白象眈眈系羁络自兹应物如洪钧五隂五浊皆清廓龙眠昔是防中人以心应手亲描摸纎煤利颖发其神垩鼻钩轮无此斲流传什伯甲子余玉采珠光破防寞  

鄮江古寺秋日晖洗涤翳晴烦发籥稽首调御天人师优鉢昙华开一萼  

题释迦出山图　　　　　　　【元】栁　贯  

耳轮卓朔髪垂肩碧眼初开濯净莲优塞波王先顶礼明星一防正当天  

狱中见壁画佛　　　　　　　【唐】刘长卿  

不谓衔寃处而能窥大悲独栖丛棘下还见雨花时地狭青莲小城髙白日迟幸亲方便力犹畏毒龙欺  

画图见金粟佛　　　　　　　【宋】黄庭坚  

丹青貌金粟影毛物宜管城公只今为君落笔他日听我谈空  

仆曩于长安陈汉卿家见呉道子画佛碎烂可惜其后十余年复见之于鲜于子骏家则已装背完好子骏见遗作诗谢之　　【宋】苏　轼  

贵人金多身复闲争买书画不计钱已将铁石充逸少更补朱繇为道烟熏屋漏装玉轴鹿皮苍璧知谁贤呉生画佛本神授梦中化作飞空仙觉来落笔不经意神妙独到秋毫颠我昔长安见此画叹息至宝空澘然素丝防续不忍看已作蝴蝶飞聮翩君能收拾为补缀体质散落嗟神全志公彷佛见刀尺修罗天女犹雄妍如观老杜飞鸟句脱字欲补知无缘问君乞得良有意欲将俗眼为洗湔贵人一见定羞怍锦囊千纸何足捐不须更用博麻缕付与一炬随飞烟  

记所见开元寺呉道子画佛灭度以荅子由  

【宋】苏　轼  

西方真人谁所见衣被七寳从双狻当时修道颇辛苦柏生两肘乌巢肩初如蒙蒙隠山玉渐如濯濯出水莲道成一旦就空灭奔防四海悲人天翔禽哀响动林谷兽鬼踯躅泪迸泉厐眉深目彼谁子绕林弹指性自员影如寒月堕清昼空有孤光留故躔春游古寺拂尘壁遗像久此霾香烟画师不复写名姓皆云道子口所传纵横固巳蔑孙邓有如巨鳄吞小鲜来诗所夸孰与此安得携挂其傍观  

题弥勒像　　　　　　　　　【宋】米　芾  

如来髓释迦骨人不识弥勒佛  

问蔡肇求李公麟画观音徳云　【宋】苏　辙  

好事桓灵宝多才顾长康何尝为人画但可设竒将久聚要当散能分慰所望清新二大士畀我夜烧香  

题刘氏所藏展子防感应观音【二首】  

【宋】黄庭坚  

人间犹有展生笔佛事苍茫烟景寒常恐花飞胡蝶散明牎一日百回看  

羣盗挽弓江簸船丹青当在普通前谁能与作赤挽板老笔犹堪寿百年  

醉作观音像仍为书赞【三首　　宋】白玉蟾  

栁絮多头绪桃花好面皮夫是之谓谁东海比丘尼顶戴弥陀呈丑拙手持杨栁惹尘埃纵饶入得三摩地当甚街头破草鞋  

花红栁绿菩提相燕语莺啼般若宗更去补陀山上觅云涛烟浪卷天风  

题辛澄莲华观音像应制　　　【元】揭傒斯  

至人不可测宴坐青莲华珠缨被玉体白豪贯彤霞从何得此相来置玉皇家  

观世音菩萨赞　　　　　　　【明】焦　竑  

菩萨法身无有边垂眉趺坐示人天水洒杨枝生紫烟神光昼夜笼层巅慈悲普现众目前谁其苦难相纠纒空山防防月映泉愿同观者心超然  

规公业在净名得甚深义仆近获顾长康月宫真影对戴安道所画文殊走笔此篇以展瞻礼  

【唐】李羣玉  

五浊之世尘防防达观栖心于此经但用须弥藏芥子安知牛迹笑东溟王公吐辩真无敌顾氏传神实有灵今日净开方丈室一飞白足到茅亭  

过广爱寺见三学演师观杨惠之塑宝山朱瑶画  

文殊普贤【三首　　　　　　宋】苏　轼  

寓世身如梦安闲日似年败蒲翻覆卧破械再三连劝客眠风竹长斋饮石泉回头万事错自笑觉师贤妙迹苦难寻兹山见几层乱峰螺髻出絶涧陈云崩措意元同画观空欲问僧莫教林下意终老叹何曽朱瑶唐晩辈得法尚雄深满寺空遗迹何人识苦心长廊敧雨脚破壁撼钟音成败无穷事他年复吊今将出洛城过广爱寺见三学演师引观杨惠之塑宝山朱瑶画文殊普贤【三首　宋】苏　辙  

寺古依乔木僧闲正莫年为生何寂寞爱客尚留连虚牖罗脩竹空厨响细泉坐听谈旧事遍识洛中贤虚室无寻丈青山有百层回峰看不足危石恐将崩听法来天女依岩老梵僧须弥传纳芥观此信还曽壁毁丹青在移来殿庑深赋形惊变态观佛觉无心旌斾翻空色笙竽含妙音风流出呉防遗法到如今  

画文殊普贤　　　　　　　　【宋】苏　辙  

谁人画此二菩萨趺坐花心乗象狻弟子先后执盂缶老僧槎牙森比肩山林修道几世劫顔貌伟丽如开莲重崖宛转带林树野水荒荡浮云天峨眉髙处不可上下有絶磵锢九泉朝阳未出白雾起有光升天如月圆灵仙居中粗可识有类白兔依清躔游人礼拜千万万迤逦渐逺如飞烟五台不到想亦尔今之画图谁所传吾兄子瞻苦好异败缯破纸收明鲜自从西行止得此试与记录代一观  

武宗元比部画文殊奘　　　【宋】苏　辙  

遗墨消磨顾陆余开元一一数呉卢本朝唯有宗元近国本长留后世模出世真人气雍穆入蕃老释面清癯居人不惜游人爱风雨侵陵色欲无  

贯休应梦罗汉画歌　　　　　【唐】欧阳炯  

西岳髙僧名贯休孤情峭拔凌清秋天教水墨画罗汉魁岸古容生笔头时捎大绢泥髙壁闭目焚香坐禅室忽然梦里见真仪脱下袈裟防神笔髙握节腕当空掷悉窣毫端任狂逸逡巡便是两三躯不似画工虚费日怪石安排嵌复枮真僧列坐连跏趺形如瘦鹤精神健顶似伏犀头骨麤倚松根傍岩缝曲录腰长身欲动看经弟子拟闻声瞌睡山童疑有梦不知夏腊几多年一手搘颐偏袒肩口开或若共人语身定复疑初坐禅案前卧象低垂鼻崖畔戏猿斜转臂芭蕉花里刷轻红苔藓文中晕深翠硬笻杖矮松床雪色眉毛一寸长绳开梵防两三片线补衲衣千万行林间乱叶纷纷堕一印残香防烟火皮穿木屐不曽拖笋织蒲团镇长坐休公休公逸艺无人加声誉喧喧遍海涯五七字句一千首大小篆书三十家唐朝历历多名士萧子云兼呉道子若将书画比休公只恐当时浪生死休公休公始自江南来入秦于今到蜀无交亲诗名画手皆竒絶覻尔凡人争是人瓦棺寺里维摩诘舍衞城中辟支佛若将此画比量看总在人间为第一  

题龙眠十八尊者　　　　　　【宋】刘克庄  

尝闻天台境肉身往无从仁夫示此图恍惚游其中应真一一若旧识或踞怪石临飞淙山鬼投牒何敬恭天女问法尤丰茸盆鱼鬐鬛等鍼粟放去夭矫拏空蒙山深无人地祗出被服导从侔王公前驱鸷兽后防魍徐行殿以一瘦笻巉巉苍壁谡谡松下有老宿眉雪浓石桥灭没云气防似是鬼国非天宫层氷融结挟怒瀑毒虺喷薄含腥风至人于此方入定壊衲羃首枯株同等闲一坐六十劫汝技有尽吾无穷书生往往谈性命怵以祸福犹儿童倒持手版口劝进对此宁不面发红我知龙眠笔外意要与浊世鍼盲聋退之云释善变幻恺之谓画能神通幻耶神耶两莫诘与子持叩西山翁  

题罗汉过海图　　　　　　　【元】呉　澄  

阿谁解衣防礴臝写此中乗第一果等闲地狱骇屠沽如许风波无不可巨浸弥天灵怪百现前幻境元非我腾踏逍遥容易去只有云空无障裹般若岸金刚山超登只在霎时间为吾説与诸尊者更有海门闗外闗  

罗汉图　　　　　　　　　　【元】呉　澄  

四大假合成幻身大地山河俱幻境傀竒磥砢十八尊得遇世尊为摩顶诸多伎俩近狡狯虽未大乗亦机警有能领取象外意闭目超然发深省画人漫洒毫端墨观者只疑灯下影慈尊长闵众生痴直到于今痴不醒  

渡水罗汉图　　　　　　　　【元】袁　桷  

洞口泉分岸渺茫意行的的水中央相看总絶神通想不用折芦归故乡  

罗汉图　　　　　　　　　　【元】袁　桷  

四果圆融徳自如天台楼阁总虚无何人绘画供青眼拍手云中笑客愚  

罗汉图　　　　　　　　　　【元】虞　集  

神光炯炯视容直坐展两足手按膝雨龙还入军持水风水拂着盘陀石深山海岛非人间碧桃花开啼鸟闲法云还为等慈起矍然飞锡无留难  

画罗汉　　　　　　　　　　【元】虞　集  

虎啸千山木叶空晴空无处着神通苍龙浴罢军持水闲翫明珠似日红  

李公麟大阿罗汉图　　　　　【元】呉　镇  

潇洒龙眠不可呼彩毫犹喜未糢糊天台五百知何处还向图中证有无  

题泰东山藏主十八开士图　　【元】张　翥  

环瀛茫茫去不穷大鲸吹浪鼓风栖船如山不敢过况在泛苇浮蕉中西方十八大尊者径渡万里犹乗空犀行水开蛟蜃露直下蹋入天呉宫龟鱼背高盂锡穏中流正与灵槎同怪头达枿四罔象一箪舁出厐眉公鼻端嘘气作飞塔舌上弹呪招降龙两僧促膝披贝叶一衲裹足须山童雪毛白鹿岐角健班尾黒虎双睛红最后坐禅如古佛从渠搏控何神通吾闻浮屠多善幻作诗自赏画者工君不见海波横溃鬼神恶我无其术安能东  

画罗汉　　　　　　　　　　【元】李　祁  

空山极寂阒自足防缘想况此山中人智识已超朗坐久忘朝晡习定非勉强岂惟人所知异类亦钦仰乃知象教力兼用服防魍嗟嗟世中人扰扰向尘网叩尔寂无言何由测深广  

题过海罗汉图【二首　　　　　元】王　循  

无际洪波接逺空神机密运访龙宫旌幢出迓烟霞重此事荒唐竟莫穷  

超尘何必眷情交弃却禅心蹑海涛来往不殊商贾虑瑶池又恐宴蟠桃  

题罗汉图　　　　　　　　　【元】释恕中  

诸谛空来世所无神通百变絶名模不知何处留踪迹却被人传作画图  

题杨子文罗汉渡海图　　　　【明】张以宁  

天台之东巨瀛海蒙蒙元气浮无边应真十六山中来径度万里蛟鼍渊巨灵前驱海若伏翠水帖帖开红莲神螭猛兽竞轩翥穹龟巨鱼相后先一山浮玉当其前石室古藓垂千年异人髙居役众鬼挽过巨浸如飚旋贝宫神君迎且拜明星玉女争花妍隂风黯淡百怪集芙蓉旂影飞翩翩石桥回望渺何处紫翠明灭空云烟问渠飞锡何所往毋乃鹫岭朝金仙金仙雪山方宴坐笑汝狡狯何纷然书生平生未省见太息此画人间传清时麟凤在郊野白日杲杲行青天  

题过海罗汉图　　　　　　　【明】僧义金  

大地山川境界寛重重涉入一毫端乾坤杖锡飞来去巨海升盂势往还伏虎降龙霞霭霭腾空履汉路漫漫唐呉冩出声闻迹妙用通神几万般  

次韵张仲举承旨题卢楞伽过海罗汉图  

【明】僧来复  

僧伽神变妙莫穷去住隠显如旋风能令大海作平陆超然独脱阎浮中山君河伯备洒埽锡飞桮渡云行空安禅不避魔鬼窟受斋直入龙王宫文犀赤豹时作伍猨白鹿日与同腾光嘘气闪奔电天鼔震曜惊雷公世人虽呵小乘法谁独髙举随云龙我昔衡山问方广石桥每见防经童天姝散花跪双膝金盘笑捧明珠红开图恍忽覩顔色山海遥隔精灵通那知画者有深意丹青巧夺造化工君不闻幻游天地同旅泊我身安得驾鹤从西东  

过海罗汉应供图　　　　　　【明】僧来复  

大士受斋龙伯宫长驱蛟鳄争先雄舳舻蔽天不敢渡冰夷伐鼓洪涛舂腾身何来历汗漫无乃变幻多神通两僧后顾冰雪容浮蕉近随赤鯶公云端嘘气作楼阁赤日照耀青芙蓉中有四鬼舁一翁雪眉垂领衣露胷海神候谒旌斾从赤珠吐焰流星虹跨鼇之叟癯而癃手扶七尺邛州笻是谁弹舌呪老龙火鬐电鬛烧云红五轮舒光迸五色一苇直渡犹行空前登颇忮定初起欠伸展臂来清风蹋龟骑鱼走百怪担簦负笈趋羣童入山咫尺见台殿彷佛微听青林钟开图对我若旧识便欲巢我云门松世间浮荣日万态过眼聚散空花同谁知神变亦虚幻徒逞狡狯惊盲聋何如乗愿降迹阎浮中法雷大震开羣防王城分衞饱香积坐令四海歌时雍  

题景焕画应天寺壁天王歌　　【唐】欧阳炯  

锦城东北黄金地故迹何人兴此寺白眉长老重名公曽识防稽山处士寺门左壁图天王威仪部从来何方鬼神怪异满壁走当檐防防生秋光我闻天王分理四天下水晶宫殿琉璃瓦防仗时驱狒□装金鞭频策骐驎马毗沙大像何光辉手擎巨塔凌云飞地神对出宝缾子天女倒披金缕衣唐朝説著名公画周昉毫端善图写张僧繇是有神人呉道子称无敌者竒哉妙手传孙公能于此地留神踪斜窥小鬼怒双目直倚越狼髙半胷宝冠动总生威容趋跄左右来倾恭臂横鹰爪尖纎利腰纒虎皮斑剥红飘飘但恐入云中步骤还疑归海东蟒蛇拖得浑身堕精魅搦来双眼空当时此艺实难有镇在寳坊称不朽东边画了空西边留与后人教敌手后人见者皆心惊尽为名公不敢争谁知未满三十载或有异人来间生匡山处士名称朴头骨髙竒连五岳曽持象简累为官又有蛇珠常在握昔年长老遇竒踪今日门师识景公兴来便请泥髙壁乱抢笔头如疾风逡巡队仗何颠逸散漫竒形皆涌出交加器械满虚空两面或然如鬭敌圣王怒色览东西劒刃一挥皆整齐腕头狮子咬金甲脚底夜义擎络鞮马头壮健多筋节乌觜弯环如屈铁遍身虵虺乱纵横绕颔髑髅干孑裂眉麤眼竖发如锥怪异令人不可知科头巨卒欲生鬼半面女郎安小儿况闻此寺初兴置地脉沈沈当正气如何请得二山人下笔咸成千古事君不见明皇天宝年画龙致雨非偶然包含万象藏心里变现百般生眼前后来画品列名贤唯此二人堪比肩人间是物皆求得此様欲于何处传尝忧壁底生云雾揭起寺门天上去  

题徐商叟所藏李伯时四天王图【宋】王　炎  

龙眠有巧手幻出汗血驹老衲或戒之回向心地初遂画白衣仙靳与梵释俱北方四天王亦附瞿昙居杂以马龙像宿习终未除四王名字异且复形状殊信者谓其有疑者意其无荡荡天门高谁能凌空虚何以信不疑取诸贝叶书子不语怪神从释恐叛儒语之且不可笔之其可乎因画议及此于公意何如  

梵隆防法神图　　　　　　　【元】袁　桷  

威音无喜亦无嗔狞目扬眉定有因欲识世间平等观云如流水月如轮  

僧传古坐龙图【严东平所藏至元二年秋九月张签省耀卿处观七年闰十一月甲  

戌公退马上偶得时　　　　元秋苦旱冬天无雪】王　恽  

深山大泽物所蛰千丈悬淙挂青壁潭隂水黒不见底老雨初开元气湿苍龙何处行雨归闯首踞坐红云堆山僧骇絶噤不语万壑阴雾生缁衣咄哉传古隠龙性隔户冩影窥天机一从元化堕此笔饮海不复观晴霓世间画本万尺蠖尾鬛一掩无晶辉比年一旱几焚如牲币空事山川雩羣龙痴睡洞府黒六合任使黄霾汚何当铁匣出雷火冲屋而去腾天衢六丁奔命仆射御倒卷溟渤天瓢防滂沱一洗乾坤净却敛神功寂若无  

稠禅解虎图【二首　　　　　　元】王　恽  

宋均政异于菟去鲁宰风行野雉驯谁为碧岩方外客等闲藜杖也通神  

楞严堆案满凝尘山下闲来解虎纷千古阿师公案在宝香熏彻百岩云  

水墨达磨像【班惟　　　　　　元志笔】张　翥  

佛法无多子西山雪柱天应寻葱岭去方解少林禅鞮屦露双脚罽衣披半肩虚空本无住须借影中传  

题达磨像　　　　　　　　　【明】张凤翼  

速去渡江一苇淹留面壁九年试问游梁入魏几时却返西天  

题寒拾图　　　　　　　　　【元】袁　桷  

二人携手共嘲吟古殿修廊自在寻石壁忽开灵怪絶可禁飞瀑海潮音  

画两僮枕帚而睡疑是寒拾应人索咏  

【明】徐　渭  

人间何日不尘生扫到何年扫得清输与天台双行者睡弯苕帚午鸡鸣  

岭南六祖禅师菩提树下藏发瓮子图歌  

【元】呉　莱  

蕲州黄梅峙佛塲新州獦獠识水香菩提树间好晏坐五色头发腾毫光金刀剔落受法戒瓦瓮瘗藏传不壊捩回万夫矗梁栋陶冶千圣掀炉鞴南海漂来刹十围北宗望防六铢衣尘境本空空即本风幡飞动动还非山僧礼拜山鬼护一花五叶开如故宝缕青悬雪岭烟神珠绀结丹丘露世人长物合剃除谢公往矣施髭须唐年画笔石未泐大鉴坛经谁读得  

题李伯时画船子和尚【二首　　宋】王履道  

等个鱼儿久未逢满船明月一丝风离钩三寸谁开口打落掀天白浪中  

一桡打省犹回首露布须收人与船不着钓丝牵老防却留戽斗付龙眠  

跋船子和尚图　　　　　　　【元】王　恽  

戢戢波间万鲔游一钩那得尽回头何如收却纶竿坐明月千江任自由  

题赵千里画船子和尚卷后　　【明】王世贞  

秋江战寒飚一叶纵横走船子有伎俩舵柄时在手借问自渡者还能渡人否  

观壁画九想图　　　　　　　【唐】包　佶  

一世荣枯无异同百年哀乐又归空夜阑乌鹊相争处林下真僧在定中  

鬼佛　　　　　　　　　　　【宋】朱　子  

防蒙罔象姿相好菩萨面鬼佛吾讵知水石翫竒变  

梵隆画番王献佛图　　　　　【元】呉师道  

如来宴息双跏趺碧海涌座红莲敷身如浮云与枯枝一毫无有宁愿余不知何国被服殊缓耳卷发黄虬须狡猊巨象先后驱宝盘五色摩尼珠归诚贽贡陈区区拱手伛立顔和愉分明神化羣情趋眇然韦布一懦夫乃独抗论非空无见之不肯修勤劬羣嘲众嗤谓尔愚作诗三叹还君图  

呉生画　　　　　　　　　　【金】赵秉文  

呉生大士十六像嵗久尘昏蛛网丝真物从来有真赏息轩为作证明师  

谢人送栗鼠尾画维摩　　　　【宋】黄庭坚  

貂尾珍材可笔虎头墨妙疑神颇知君尘外物真是我眼中人  

杨惠之维摩像　　　　　　　【金】赵秉文  

一防传心巳失机更求形似转成痴至今遗像兀不语犹似当初问法时  

题李长者画像　　　　　　　【宋】孔武仲  

礧砢一居士娉婷双少年对景如无有著书方浩然分身聊示颈谁语此因缘  

题帝王礼僧图　　　　　　　【明】王世贞  

昔有厐眉师九载面石壁置心诸地外人天杳俱寂经猿六时拜谈鸟掌中食日出天地开蔼然旌旗色衬施填恒河结束俨帝释虽屈万乗尊对者了不识一吐无圣言顿扫有为迹归路甘雨移青林杏花白  

题张僧繇醉僧图　　　　　　【唐】僧法照  

人人送酒不曽沽终日松间挂一壶草圣欲成狂便发真堪画入醉僧图  

题画僧　　　　　　　　　　【唐】张　祜  

瘦颈隆肩碧眼僧翰林亲讃虎头能终年不语看如意似证禅心入大乗  

画醉僧　　　　　　　　　　【宋】陆　游  

残雪覆枮颅手扶短楖栗送酒无苏州一醉未易得青旗猎猎秋风吹长瓶一吸亦足竒但办道傍常醉倒不须解作藏真草  

灵照度丹霞图【四首　　　　　元】王　恽  

众生种业到无该爱海沈迷唤不回对证处方唯一舍不应真假比如来  

西江万有巳沈沙更有何心到散花狠似入门三十棒欵将一语了丹霞  

性定情移逐物开力能刚制见英才金沙滩畔风流骨恐是逢塲作戏来  

克已先论定力优从今屋漏验清修禅家多少闲拈弄粪埽堆头觅悟头  

题僧圆泽托生图　　　　　　【元】呉　澄  

浮泡散作大海水皎月长留万古秋幻灭如何重起幻不骑狮象却骑牛  

题本中峰观莲像　　　　　　【元】倪　瓒  

东南唱道据禅林讽咏莲心契本心善矣不尘仍不染美哉如玉复如金三周妙法耆阇崛十丈开花玉井岑今日仰师犹古佛风波回首一长吟  

题雪寺归僧图　　　　　　　【元】程钜夫  

石头元路滑更着雪皑皑不敢辞辛苦诸方应供来  

秀上人课经图　　　　　　　【明】刘　泰  

山绕清溪树绕亭隔云金磬晓泠泠道人不管花开落白乳香中读观经  

画高岭莫行僧众　　　　　　【明】徐　渭  

知是峨眉第几盘客僧愁宿日低山头陀指与烟生处只隔红霞四五湾  

题王霁宇绣佛斋图【二首　　　明】董其昌  

翦得呉淞水半江灵山突兀走闲牕铙歌即是广长舌大纛岂非精进幢  

兵符受自城边石心印传来岭上衣拈出齐东青一防何来神物却能飞  

## 御定历代题画诗类卷六十六目录  

神鬼类  

观杨之美画【宋梅尧臣】  

次韵章禹直开元寺观画壁兼简李徳素【宋黄庭坚】  

题汪季路侍郎所藏吴道子天龙八部【宋楼钥】金神夜猎图【宋姜防二首】  

题松鹤蔡先生家藏李伯时西岳降灵图【明詹同】雷殿画壁【明邓韨】  

遗张仙画乃作灌口像【明汤显祖】  

题闗将军四画【明王世贞】  

题旧钟馗【宋苏辙】  

蒲生钟馗图【宋文同】  

终南进士行题马麟画钟馗图【元萨都拉】钟馗像【元唐肃】  

钟馗部鬼图【元郑元祐】  

馗妹图【元郑元祐】  

钟馗图【元冯海粟】  

题钟馗役鬼移家图【明刘基】  

鬼猎图【明凌云翰】  

钟馗画【明凌云翰】  

题钟馗移家图【明李晔】  

钟馗杀鬼图【明刘漙】  

题梁楷画钟馗【明蒋主孝】  

钟馗骑驴图【明程敏政】  

钟馗元夜出游图【明吴寛】  

戏题钱叔寳临钟馗移居图【明王世贞】  

题龚翠岩中山出游图【元宋无】  

题龚翠岩中山出游图【元韩性】  

中山出游图【元王肖翁】  

中山出游图【元李鸣凤】  

中山出游图【元释宗衍】  

和江邻防学士画鬼拔河篇【宋梅尧臣】  

## 御定历代题画诗类卷六十六  

神鬼类  

观杨之美画　　　　　　　　【宋】梅尧臣  

天官乗车建朱旗赤旛前亚风卷披二龙缓驾苍髯垂印箱傍挈文籍随双骖推轭如畏迟行从冠服多威仪水官自有真龙骑两佐并跨鲸尾螭步趋羣吏怪眼眉云生海面无端涯雷部处上相与期人身兽爪负鼓驰后有同类挟且捶次执电镜风囊吹青虵有角鱼足鬐上下引导神所施地官既失不可知此画传是阎令为设色鲜润笔法奇绢理腻滑鸡子皮吴生龙王多裂隳八轴展翫忘晨炊李成山水晓景移黄荃花竹雀拥枝韩干马本摸搭时神骏都失存毫厘日髙腹枵眼眦眵邂逅获见何言疲厚谢主翁意不衰他日饱目看无遗次韵章禹直开元寺观画壁兼简李徳素  

【宋】黄庭坚  

丹青古藏壁风雨饱侵食拂尘开藻鉴志士泪霑臆灵山逺飞来不可以智测龙神湛回向拥卫立劒防依稀呉生手旌斾略可识鸿蒙插楼殿毫发数动植广牀瞻二圣有众供万亿飞行凑六合揽取着一席人人开生面絶妙推心得李侯天机深指防目所及三生石上梦天乐鸣我侧幽寻前日事晦明忽复易章生南溟鹏笼槛锁六翮能同寂寞游浊酒聊放适西风叶萧萧蟋蟀依墙壁家无万金产四邻碪声急藜羮傲鼎食蓝缕亦山立并船有歌姝粉白眉黛黒期公开顔笑醉语杂翰墨不须谈俗事秖令人气塞  

题汪季路侍郎所藏吴道子天龙八部  

【宋】楼　钥  

妙絶天龙八部图细防真不失锱铢声名自足髙千古题品尤难遇二苏旌斾冕旒犹可想鬼神人物亦何殊君防坐位兰亭草费尽工夫学得无  

金神夜猎图【二首　　　　　　宋】姜　防  

半夜金神羽猎奔走山川百灵云气旍旗来下飒然已入青冥  

后宫婵姢玉女自控八尺飞龙两两鸣鞭争导緑云斜坠春风  

题松鹤蔡生家藏李伯时西岳降灵图【前二人骑行后三人徒步状若驰猎者其最后则有云气神人居中嗟夫禹鼎象奸齐谐志怪世或有之但恨无胥臣之多闻子产之博物历览载籍未遑夷考模冩画像为作短篇以俟知者】  

【明】詹　同  

龙眠居士画入神展画冥搜画中意白日杲杲人出畋长风萧萧云拂地前有一匹雪色駥次有一匹花骢两人冠服何其雄若非将相应王公繁缨寳鞍金匼匝各持羽箭悬雕弓后有三人总徒步苍鹰黄犬行相从云中歘见光灿烂玉辂瑶舆下霄汉不驾紫鳯白麒麟海犀天驷多奇玩鸾旌虎节旋低昂星仗霞幢互缭乱无乃朝辞太华峰得非晓过云台观辇中坐者真天人冕殊龙衮俨昭焕金童玉女缤往来庆云为驭天为阶长眉刷翠面如月知有道骨无尘埃令人可望不可及恍惚云中相出入衣霑玉井碧莲香旗翻仙掌露华湿我识泰山封禅书不识此画当何如人言西岳降灵图西岳或有人间无  

雷殿画壁　　　　　　　　　【明】邓　韨  

艺苑有精能凝神始臻理笔端具天人难以茫昧拟致道古仙都山水丽清美雷宫设像画种种尽其技画得宋名手善造天神鬼淳古出遒逸意态得深防左壁挟风云沙砾卷空起有神操火具怒目流狞视当其焰所及妖窟荡无址右壁已淋落云气来纚纚似闻轰雷车不及掩其耳南壁云骖驔霆旌建旖旎有神被介胄躯伟髯奋紫执殳见真宰如以职备使北壁当晦防相去不辨咫有神手天瓢九龙运其水势欲翻九河雷伯鼓未已社神走阗阗恐惧违棰詈白斾飏云表奉令察臧否灵祠本清肃长夏颡无泚入门见壁画鲜不生战葸假令革其顽像教良有以邑史有朱生运笔妙莫齿吮毫追其踪三叹逊前轨道貎冥狱施帛日云委惟以神妙故归命杂悲喜嵗月如水流艺学日零圯君防郭恕先画妙托仙死  

遗张仙画乃作灌口像　　　　【明】汤显祖  

青城梓浪不同时水次郎君似别姿万里桥西左丞相何知却是李冰儿  

题闗将军四画　　　　　　　【明】王世贞  

辕门黒纛草头靡渔阳突骑俄巳矣剨然一声如裂兕刀缨絓发锋血洗白马城头鼓初起北人魄夺南人喜兖州冀州两国贼委质酬恩竟谁是有身终为豫州死【馘顔良】  

鲸波涨天天为赤鼍鼓殷城城欲坼七军肉臭鱼不食于侯吞声厐侯咤尔厐七尺殉汉贼碧眼小儿黠于鼫麦城将星忽中堕髙庙神灵扶不得有血还作西川碧【破七军】  

金支翠旗晻霭中忽有赤骥腾秋空山都木客争趋工驼石白象鞭丰隆幻出七寳须弥宫有为之迹无为功永宁同泰虚争雄可怜南北民力尽一炬赢得都城红【创玉泉】  

鼎湖龙髯乆上天妖魄再作脩罗颠快意一扫猗池穿彼髯何为扼我咽女再授轩皇权七家铲削沈青烟宁惟晋人脂其口度支嵗嵗饶金钱一奠北卤三千年【平蚩尤】  

题旧钟馗　　　　　　　　　【宋】苏　辙  

济南书记今白须嵗节钟馗旧緑襦举手托天欣见雪破鞋踏冻可怜渠滔滔时辈今黄壌六六年华属老夫儿女未容翁便去银瓶隔夜浸屠酥  

蒲生钟馗图　　　　　　　　【宋】文　同  

寒风酸号月惨苦枭飞狐鸣满墟墓丛棘乱礓翳野雾古社秃剥倒枯树下有三鬼相啸聚初行谁家作疰忤痛热肿痒快呕吐寒噎咽喉胀脐肚呼巫召觋使呪诅翁惊妪忙设赛具茅盘草船置五路饭盂炙串狼籍布相共收敛各执去方此危坐歠且哺忽尔相视生畏怖有神杰然驾巨牯前呵后拥役二竖此神噉鬼充旦暮其腹尚馁色躁怒鬼遥见之悉失措窜匿不暇相告谕酒倾肉落杂秽汚魄魂飞荡身偃仆一入木底只四据一尚把盏愕以顾一自隐蔽捩眦覻神用气摄缚束固前死八吻无十步计之嚼啮或味饫蒲生胡为适尔遇画之满卷无一误笔墨丑怪实可惧持以赠余子何故摇手不取一钱赂他日乞诗者尢屡试为言之冩其故  

终南进士行题马麟画钟馗图【和李五峯】  

【元】萨都拉  

老日无光霹雳死玉殿咻咻叫隂鬼赤脚行天踏龙尾偷得红莲出秋水终南进士发指冠緑袍束带乌鞾寛赤口淋漓吞鬼肝铜声剥剥秋风酸大鬼跳梁小鬼哭猪龙饥嚼黄金屋至今怒气犹未消髯防参差努双目  

钟馗部鬼图　　　　　　　　【元】郑元祐  

老髯足恐迷阳棘鬼肩藤舆振双膝前驱肥身儿短黒非髯娇儿则已腊后从众丑服厮役担携鬼脯作髯食鬼肌未必能肥腯餔之空劳髯手擘彼瘦而巾禙长窄无乃癯儒执髯役其余丑状千百态专为世人尸辟怪楚龚狞老非其类请问何由识其槩想龚目睛烁隂界行尸走鬼非殊派民膏民脂饱死后却供髯餐缩而瘦无由起龚问其侯有啸于梁妖莫售大明当天百禄辏物不疵疠民长寿  

馗妹图　　　　　　　　　　【元】郑元祐  

天寳治衰妹兄出白昼宫庭馘狞獝妹时何在不佐兄靓妆自衍妖嫺质后来形见知何所百鬼尊之莫敢覩提劒跃马从其兄毎为人家守环堵老韩饥穷夜缚船送之不去今防年妹肯从兄肆屏逐我亦家富黄金钱  

钟馗图　　　　　　　　　　【元】冯海粟  

老馗兀兴二鬼肩一鬼勃窣袋影悬一鬼负劒帽带旃一鬼顶颅双角骈老馗之妇舆蹁蹮其荷舆者鬼婢防猫抱掌握鬼妾妍提其奁具雌袂携枕而从服饰鲜防蝎粘缀袴亦然擎担最缓行李便鬼之婴孺盛穿聮囊包槖裹琴能仙瓠壶穹挂呼可怜掲竿之魅愁攀縁最后瓮鬼束缚椽尸而行者犹能前肌肉消尽骨骼纒物怪种种来无边神禹铸鼎今防年罔两在此犹翩翩吁嗟吁嗟问老天  

题钟馗役鬼移家图　　　　　【明】刘　基  

髯夫当前黧妇后腊鬼作粮驱鬼负虹蜺可驾雷可车胡为役鬼来肩舆乃知老馗未公正怙威植私干律令云沈隂鬼怪多馗乎馗乎奈尔何  

鬼猎图　　　　　　　　　　【明】凌云翰  

终南进士乃好武野魅山精皆部伍搜田也欲从四时作气恍如聆一鼓铜钲先鸣地欲裂皁盖后张风为举蹇驴足跛不受鞭良犬尾摇何用组锦绦未许纵苍鹰铁縆犹能缚虎跳踉众鬼为卒徒矍铄一翁作谋主或为狼顾背拔鎗或作猱升前试斧鸱鸣口应已张弓蛇偃肩担来彀弩身凭大盾宛转遮手弄飞槌髙下舞坐作击刺众莫当进退超骧孰敢侮狰狞似觉口吐牙轻捷浑疑臂生羽逐禽不假御车舆获兽何劳施网罟亦如尘世有司存颇类神仙足官府画工后辈效前人戏笔何年追旧谱已无吴生名擅场复有顔辉好奇古周易取象车载一韩子送穷名数五如斯情状不易知更欲形容亦良苦且须留取作嵗除竹爆一声春满宇  

钟馗画　　　　　　　　　　【明】凌云翰  

北风吹沙目欲眯官栁揺黄拂溪水终南进士倔然起猬磔于思含缺齿袍蓝带角形甚傀乌帽裹头鞾露指白泽在旁口且哆驯扰不异麟之趾手持上帝书满纸若曰新嵗锡尔祉一声竹爆物尽靡明日春光万余里  

题钟馗移家图　　　　　　　【明】李　晔  

緑袍进士掀怒髯饥来嚼鬼如蜜甜酸风苦雨搅白日移家欲往山隂尖随兄小妹脸抺漆眼光射人珠的皪鬼奴鬼妾千万形蟹怪猫妖最萧瑟势能使鬼鬼不违髑髅在后嗤钟馗英雄如山堆白骨莫倚区区手中笏  

钟馗杀鬼图　　　　　　　　【明】刘　溥  

空山无人夜色寒鬼羣乱啸西风酸緑袍进士倚长劒席帽飐影乌鞾寛灯笼无光照斜水怒裂鬼头燃鬼髓大鬼跳踉小鬼嚎满地鸊鹈飞不起如今城市鬼出游青天白日声啾啾安得此公起复作杀鬼千万吾亦乐  

题梁楷画钟馗　　　　　　　【明】蒋主孝  

虎口虬须真可怪如何不解缚人妖偷花窃笛浑闲事忍见三郎万里桥  

钟馗骑驴图【为周可大　　　　明宪使赋】程敏政  

隂风萧萧吹发寒老馗夜踏山雨残恨生不作中执法誓死肯负唐衣冠骊山梦破一回首上帝毋烦六丁走魑魅都归鞭防中赢得骑驴袖双手  

钟馗元夜出游图　　　　　　【明】吴　寛  

终南老馗状酕醄虎鞾乌弁鸭色袍青天白日不肯出上元之夜始出为游遨鬼门闗头月轮髙乌犍背稳如駼騊鬼妇涂两颊鬼子垂一髦徒御杂沓声嗷嘈导以灵姑旗翼以大食刀荼垒左执鞭质矫右属櫜方明前持漆灯张若后拥犛旄魑魅魍魉不可一二数肩担背负手且操奇形狞色使人怕一似駮枭獍兼猿猱战伤人血化燐火各出照地防防如焚膏隂风飒飒吹荒皐百怪屏气不敢号汝辈逺遁莫我遭我欲饮汝血甘如饮醇醪我欲啗汝肉美如啗羊羔肯容汝辈在世长贪饕吁嗟乎老馗真为百鬼中一豪所以唐皇想其像诏令道子冩以五色毫忆当天寳年左右皆鬼曹太真宫中逞狐媚禄山殿上作虎噑当时设有老馗者安得纵彼二鬼逃便须缚以苍水使者所扪之赤绦献于天阍尸诸兽牢寝其皮拔其毛効尔一日驱驰劳坐令温泉生污泥骊山长蓬蒿上除唐家百年害下受唐史千年褒却来上元夜任尔烧灯并伐鼛  

戏题钱叔寳临钟馗移居图　　【明】王世贞  

开元宫中鬼称母丞相中丞恣为蛊帝遣钟君嗣黄父逐鬼无功谪荒土山阿被罗者谁姥携雏橐装横周路髑髅啾啾泣相语夜半应烦老桑煑钟君好往一返顾木客跳梁山魈舞君不吾留稍安堵与君传神叔寳甫异日相逢莫相苦  

题龚翠岩中山出游图　　　　【元】宋　无  

酆都山黒隂雨秋羣鬼聚哭寒啾啾老馗丰髯古幞头耳闻鬼声馋涎流鬼奴舆馗夜出游两魑劒笠逐舆后槁形蓬首枯骸瘦妹也黔面被裳绣老馗回观四目鬬料亦不嫌馗丑陋后驱鬼雌荷衾枕想馗倦行欲安寝挑壶抱瓮寒凛凛毋乃榨鬼作酒饮令我能言口为噤执缚魍魉血洒骻毋乃刴鬼为鬼防令我有手不能把神闲意定元是假始信吟翁笔挥洒翠岩道人心事平胡为识此鬼物情防来下笔众鬼惊诗成应闻鬼泣声至今卷上隂风生老馗氏族何处人托言唐宫曽见身当时身色相沉沦阿瞒梦寐何曽真宫妖已残马嵬尘倐忽青天飞霹雳千妖万怪遭诛击酆都山摧见白日老馗忍饥无鬼吃冷落人间守门壁  

题龚翠岩中山出游图　　　　【元】韩　性  

是为伯强为谲狂睢盱鬼伯髯怒张空山无人日昏黄回风隂火随幽篁辟邪作字魏迄唐殿前吹笛行踉蹡飞来武士蓝衣裳梦境胡为在缣缃中山九首弥荒唐犹可为人祓不祥是心画师谁能量笔端正尔分毫芒清都紫府昭回光三十六帝参翶翔隂气惨澹熙春阳为君阁笔试两忘一念往复如康庄  

中山出游图　　　　　　　　【元】王肖翁  

老馗怒目髯奋防阿妹新妆脸涂漆两舆先后将何之往往徒御皆骨立开元天子人事废清宫欲借鬼雄力楚龚毋乃好幽怪丑状奇形尚遗迹  

中山出游图　　　　　　　　【元】李鸣鳯  

堪笑龚侯戏鬼神豪端冩出逼天真我贫不敢披图防恐作揶揄来笑人  

中山出游图　　　　　　　　【元】释宗衍  

老髯见鬼喜不嗔出游夜醉中山春髯身自是鬼龙者况乃前后皆非人楚龚老死无知已生不事人焉事鬼吁嗟神鼎世莫窥此图流传当寳之  

和江邻防学士画鬼拔河篇　　【宋】梅尧臣  

蒲中古寺壁画古画者隋代展子防分明八鬼拔河戏中建二旗观却前东厢四鬼苦用力索尾拽断一鬼颠西厢四鬼来背挽双手磓下扺以肩龙头鱼身霹雳使持钺植立旗左偏拔山夜义右握斧各司胜负如争先两旁挝鼓鼓四面声势助勇努眼圆臂袅张拳击埲首似与暴谑意态全当正大鬼按膝坐三鬼带韣一执旃操刀擐囊力指督怒发上直筋旧纒虎尾人身又踣顾蒺藜短挺金锤坚髙下尊卑二十四二十四鬼无黄泉角锥竞强欲何睹曷不各各还荒埏  

## 御定历代题画诗类卷六十七目录  

渔樵类  

王摩诘捕鱼图【宋郭祥正】  

杨秘监秋江捕鱼图【金赵秉文】  

王右丞雪霁捕鱼图【元元好问】  

息轩秋江捕鱼图【元元好问二首】  

李营丘寒江晚捕图【元王恽】  

题辋川捕鱼图【元袁桷】  

王摩诘春溪捕鱼图【元邓文原】  

捕鱼图【元虞集】  

题马竹所照磨捕鱼图【元虞集】  

题临本捕鱼图【元栁贯】  

题捕鱼图【元欧阳】  

右丞春溪捕鱼【元吴镇】  

王摩诘春溪捕鱼图【元黄公望】  

髙侍郎秋江捕鱼图【元张翥】  

江乡捕鱼图【元郑元祐】  

捕鱼图【明汪广洋】  

捕鱼图【明陶安二首】  

春江捕鱼图【明管讷】  

李龙眠画雪中捕鱼图【明唐之】  

清江捕鱼图【明蒋冕】  

捕鱼图歌【明吴溥】  

董端明渔父图【宋陈子髙七首】  

渔翁图【元程钜夫】  

为曹仲坚题渔父图【元程钜夫】  

题春江渔父图【元杨维桢】  

秋江渔父图【元刘秉忠】  

林志尹秋江渔父图【明张以宁】  

西岩渔翁图【明徐贲】  

渔翁图【明吴寛】  

跋醉渔父图【元王恽】  

醉渔图【明李廷仪】  

醉渔【明傅汝楫】  

题醉渔图【明郑鹏】  

题渔娃图【明杨慎】  

题郑子实着色溪山渔乐图【元龚璛】  

松雪临郭熙溪山渔乐【元邓文原】  

寒江渔乐图【元陈樵】  

渔乐图【元呉师道】  

题松雪临郭河阳溪山渔乐图【元白珽】  

江山渔乐图【元谢应芳】  

渔家乐题渔乐图【明刘崧】  

题渔乐图【明王绂】  

题渔乐图【明陆深】  

江乡渔乐图【明刘溥】  

题钱舜举渔乐图【明沈周】  

渔乐图【明徐渭】  

渔乐图【明僧来复】  

渔邨诗话图【金党懐英】  

题渔邨图【元虞集】  

渔邨落照【明谢士元】  

渔邨晩照图【明朱谏】  

秋浦晚罾图【明金幼孜】  

渔隐图【元杜本】  

题贾原善典宝寒潭渔隐图【明王瀚】  

题渔隐图【明文徴明四首】  

题松溪渔隐图【明僧元璞】  

题渔隐图【明僧智舷二首】  

## 御定历代题画诗类卷六十七  

渔樵类  

王摩诘捕鱼图　　　　　　　【宋】郭祥正  

鱼跃鱼沉都不知垂竿只要得鱼归天寒浪急鱼难得愁入芦花日又西  

扬秘监秋江捕鱼图　　　　　【金】赵秉文  

山苍苍江茫茫鸟飞不尽吴天长潮平涨落洲渚出秋风防舎鲈鱼乡渔郎聚鱼鸣两桨轻罾触破青山浪脩鳞出水玉参差晩日摇光金荡漾长林无声枫叶丹清波不动江水寒谁令此图落尘土乃是杨侯造化之笔端我披此图四十载老去而今重见画空留名字落人间当日题诗防人在渔人走利士走名得失与鱼相重轻笑把纶竿渺沧海浩歌直欲脍长鲸  

王右丞雪霁捕鱼图　　　　　【元】元好问  

江云滉滉隂晴半沙雪离离防江岸画中不信有天机  

细向树林枯处防渔浦移家媿未能扁舟萧散亦何曽白头嵗月黄尘底笑杀髙人王右丞  

息轩秋江捕鱼图【二首　　　　元】元好问  

掷网牵罾太俗生烟波名利不多争緑蓑衣底真子可是诗翁画不成  

击瓮喧天网截河得鱼何啻一罾多渔郎不作明年计奈此纎鳞细甲何  

李营丘寒江晚捕图　　　　　【元】王　恽  

古人不地着所向无赋租渔蛮舟为家一叶纵所如斜阳淡淡明江湖万鱼戢戢依寒蒲防家罾网晩未已博酒欲得松江鲈卧樯傍舫宿波面不尔风浪防艰虞何当醉带笭箵去添我烟波作钓徒  

题辋川捕鱼图　　　　　　　【元】袁　桷  

洛口疾如箭骈头赪尾鳞散网岩隈泊千沤水花匀辋川莲社侣百味不入唇时危涉飘荡急管悲青春不如渔师乐风水昬昕连樯坐翁媪茗糜接婚姻永谢朝市客炎凉生喜嗔  

王摩诘春溪捕鱼图　　　　　【元】邓文原  

辋川之景天下奇我惜曽闻不曽识若人笔端斡元气万顷烟涛归咫尺渔翁生事浩无穷醉挹青蓝洗胷臆或披蓑笠卧寒蟾或倚孤篷蘸空碧静观此理良可娱应须仰慕王摩诘  

捕鱼图　　　　　　　　　　【元】虞　集  

网罟日相从天寒泽国空钓竿长倚树老却渭川翁  

题马竹所照磨捕鱼图　　　　【元】虞　集  

霜寒水净已无鱼渔者纵横网不疎羮食尽供晨市逺炊烟犹待晩归余巳知漠漠濠梁意岂尽洋洋郑沼如万里江湖春雨濶海鸥不去小舟虚  

题临本捕鱼图　　　　　　　【元】栁　贯  

斩筏聨舻缚为栅中流起罾如举羃取鱼计获有且多拨剌银刀长数尺船头五两受风偏双桨乗之转山急夜凉星斗满川垂烟销鲛鳄腾空掷江鳞穿栁趂朝虚白粲装囊供日食人生渔乐乐可知云月为家天一席翁歌媪醉儿啸呼有酒盈甔无事役前林枫栎疎欲凋后岸茭芦寒可剔自淮入汴昔所经野步荒郊曽自历秖疑辋口旧山川犹是髙人画时迹世言图画能象物风土班班证今昔乾元去乱防何年右辅分畿无数驿畋渔乐业乃如此休养真堪遂生息临摹甚似谁所为大笔中藏千钧力君不见舟车入算析毫厘汉皇经国国未卑虽云山泽有厉禁鱼丽以后非无诗  

题捕鱼图　　　　　　　　　【元】欧阳  

太湖三万六千顷灵槎倒压青天影大鱼吹浪髙如山小鱼卷鬛为龙盘羣鱼聨腴代桴鼓势同三军战强虏长网大罟三百尺拦截中流若环堵吴王宫中宴未阑银丝斫脍飞龙鸾大官八珍奉公子猩猩赪唇鲤鱼尾洞庭木落天南秋黄芦满天飞白鸥江头吹笛唤渔舟与君大醉岳阳楼  

右丞春溪捕鱼　　　　　　　【元】吴　镇  

前滩罾兮后滩网鱼兮鱼兮何所往桃花锦浪緑杨村浦溆忽闻渔笛响我行笠泽熟此图顿起桃源鸡犬想不如归向茅屋底老瓦盆中醉春酿  

王摩诘春溪捕鱼图　　　　　【元】黄公望  

春江水緑春雨初好山对面青芙蕖渔舟两两渡江去白头老渔争捕鱼操篙提纲相两两慎勿江心轻举网风雷昨夜过禹门桃花浪暖鱼龙长我识扁舟垂钓人旧家江南红叶村卖鱼买酒醉明月贪夫徇利徒纷纭世上闲愁生不识江草江花俱有适归来一笛杏花风乱云飞散长天碧  

髙侍郎秋江捕鱼图　　　　　【元】张　翥  

秋江水多鱼唯唯海风驱潮葭菼靡轻舠竞载罛网出欲向中流截鲂鲤巨鳞有神不可获腾沓波涛脱泥滓最怜濡沫笭箵间小白鍼头尖如指钓璜渭叟晩终遇西塞真徴不起若人自是隐者徒岂比沙岛渔蛮子髙髯能画得理涂抹山川游戏尔千岩万壑堆白云稍着人家乔木底眼中之景何所似富春泽畔鸬鷀里西台萧瑟秋风髙脚防滩声荡清泚我当扁舟冲鴈过彷佛厓根旧曽舣自知世外渔者材只合投竿老烟水巨缁未办五十犗草屩捞鰕从此始  

江乡捕鱼图　　　　　　　　【元】郑元祐  

人言东坡谪居海上时顾见渔钓之家乐嬉嬉问其生涯烟波万顷舟一叶问其日给鰕蟹小鱻日三炊有时大鱼入网即沽酒有时顺风张帆即解维不知朝廷尊严百官侧枕听鸡起不知行役戴星出入世途愁险欹篷牕齁齁子女睡竹笛呜呜朝暮吹坡闻其言惨不乐我身何有恒百罹瘴海南浮天接水家乡往往梦见之何如此渔者生不触祸机麤衣粝饭既饱暖髙盖大马空奔驰我观此图重叹息无乃有似坡翁所见画入无声诗金绯贵官一射猎渔钓江湖劳梦思投毫冩图意可见一舸秋风双鬓丝  

捕鱼图【为萧楚　　　　　　　明芳赋】汪广洋  

落花溶溶江水春江上好山如故人两髯局蹐事辛苦举网絶江遮巨鳞容仪颇亦类古雅匪特临流羡渔者天机妙发毫素间画师岂是无心冩一髯长操百尺竿一髯屹立当风湍后先指示若为语得失所系何其难緑发小儿殊不痴解带黙黙临清漪偶然一饮坐树下鳣鲔有无初不期君不见任公子泛泛扬州弄云水六鼇驾出海上来未必竿头能致此又不见张志和啸歌紫芝坐緑莎一丝风月亘终古眼底屑屑浮云过览君此图动深省世间万事鱼戏鼎唯有渭川姜子牙直钩下钓沧波冷  

捕鱼图【二首　　　　　　　　明】陶　安  

操舟下网水波深防簇渔家栁树隂举目纷纷争为利不知谁有子陵心  

蓑笠衰翁冻欲僵溪风吹透稚儿裳防多辛苦求鲜食何似安居煑菜尝  

春江捕鱼图　　　　　　　　【明】管　讷  

真坊中老孙子老去今年不知防緑蓑短短仅遮身自小求鱼足生理鱼仓蟹舎小蓬门一带编篱住江涘昨夜青山得雨多门前三尺桃花水大家渔具都上船水面纷然若浮蚁小儿捩柁立船梢老妇供炊在篷底大绳属网絶中流东船才下西船起须防两船相向开来往风波疾如驶前船得鱼先上城后船回篙刺沙觜此賔此主尚杯盘樵青已卧芦花里醒者尚钓醉者眠东去西来随所止不欠官家鱼税钱荣辱从来不干已我家江南山水间烟树参差絶相似作客天涯未得归一见此图心独喜俸钱防时当买山小筑茅堂三泖尾白头方是谢官时也学渔家从此始  

李龙眠画雪中捕鱼图　　　　【明】唐之□  

玉龙行空不成雨首触银河落秋浦帝遣神工种白榆皓鹤飞来老鹇舞榜儿踏船依楚竹不钓齐璜饵荆玉波寒月黒大星稀万斛骊珠岂胜掬夜防缄素报麻姑桑下尘飞海欲枯何如去作蓬莱主五城不夜无寒暑  

清江捕鱼图　　　　　　　　【明】蒋　冕  

渔翁独爱清江水孤棹横斜烟雨里一声欵乃隔江闻举网得鱼满筐美老妇报道茅柴香烹鱼篘酒邀客尝酒酣熟睡唤不醒满江风露天茫茫画工曽向江头见防度临流深叹羡归来拈笔写半幅画耶景耶皆莫辨客从何处得此图壁间彷佛成江湖应知濠濮不在逺庄生乃是天之徒  

捕鱼图歌　　　　　　　　【明】吴　溥  

官河雨后春水浑夹河两岸皆渔村捕鱼但愿鱼课足风波虽险寕足论大鱼无多趂时卖小鱼连船贱如芥大鱼卖钱须纳官小鱼得钱还酒债渔郎捕鱼莫厌贫官河鱼米朝朝新劝郎莫厌渔业贱古来亦有非常人  

董端明渔父图【七首　　　　　宋】陈子髙  

处处晴沙着钓纶浴鳬飞鹭颇相亲谁知夙昔风云防只似寻常江海人  

鲙缕丝丝雪色鱼碧筩香细引村沽江天此乐谁无分不问官家乞鉴湖  

君王猎罢载熊罴锡壤分茅合霸齐邑有鱼盐太多事翛然何似钓璜溪  

倾吴佐越早经纶朝市风波猛乞身不道五湖春浪急篷牕还有捧心人  

志和渔隐古仙真霅水风流见后身蓑笠何须访图画貂蝉凛凛在麒麟  

雷泽田渔翊圣明射蛟南幸见升平稍分天汉昭回象更和江湖欵乃声  

风烟回首钓鱼防巾褐从容小殿开自是玉皇香案吏外边休奏客星来  

渔翁图　　　　　　　　　　【元】程钜夫  

渔翁牵纑渔妇纺膝上儿看掉车响溪南溪北趁冬晴水急船多欠新网祝儿休啼手正忙网成得鱼如汝长  

为曹仲坚题渔父图　　　　　【元】程钜夫  

风烟浩渺浪拍天百帆齐开争一先轻舠荡漾自来去诗人曽赏古渔父山围别浦树参差水净沙明人迹稀大罾小罟较得失鲂鱮暗作枯鱼泣直鍼为钩饵亦无烟波不见真钓徒林中茅屋是谁子袖手无言方隐几  

题春江渔父图　　　　　　　【元】杨维桢  

一片青天白鹭前桃花水泛住家船呼儿去换城中酒新得槎头缩颈鳊  

秋江渔父图　　　　　　　　【元】刘秉忠  

白苹红蓼满沧洲江上青峯倒玉楼出没不拘同水鸭徃来无系伴沙鸥烟波围绕防渔舎天地横斜一钓舟蓑笠为渠相盖管潇潇风雨不胜秋  

林志尹秋江渔父图　　　　　【明】张以宁  

江风揺栁云防防小漕钓归潮满汀卖鱼得钱共秋酌白酒船头青瓦瓶樵青劝酒溪童舞击瓯唱歌无曲谱船前野鸭莫惊飞我有竹弓不射汝  

西岩渔翁图　　　　　　　　【明】徐　贲  

云水平生一钓纶扁舟来往楚江濵自烧緑竹炊新饭谁道烟消不见人  

渔翁图　　　　　　　　　　【明】吴　寛  

数株古树荒溪濵一竿占断如无人溪深水聚鱼亦聚谁遣两翁当要津苇间大艑何为者亦有长竿手中把两翁得鱼慎勿争只学収门取多寡  

跋醉渔父图　　　　　　　　【元】王　恽  

浪急舟轻任自由得鱼归去博新篘醉来省记灵均语独宿烟蓑笑不休  

醉渔图　　　　　　　　　　【明】李廷义  

短蓑宿雨晞残湿一竿深坐矶头石卷纶归去踏莎堤笠影斜翻半山日红杏桥边有酒家将鱼换酒不须賖醉倒竹根呼不醒梦魂随月入芦花  

醉渔　　　　　　　　　　　【明】傅汝楫  

烟轻江上钓初回呼伴携鱼换酒杯便欲忘言醉芦苇独醒恐有楚臣来  

题醉渔图　　　　　　　　　【明】郑　鹏  

去住一叶舟卷舒一竿竹朝从栁岸过夜向芦汀宿鱼多不卖钱村酒换盈斛鲜脍簇银丝芳香杂野蔌老妻笑倾壶稚子歌击筑醉来横短揖披襟坦便腹月明风露净蘧然睡方熟随流任所之自信稳于屋嗟彼尘世间风波平地伏绂绶成拘挛车马生局蹙华亭鹤不闻千秋伤二陆  

题渔娃图　　　　　　　　　【明】杨　慎  

碧玉深沉眢井边緑珠魂断舞楼前风流毕竟输渔父醉拥渔娃尽日眠  

题郑子实着色溪山渔乐图　　【元】龚　璛  

东风忽来吹緑雨闲云更学苕花舞山中之人归未归溪上渔舟泛春渚  

松雪临郭熙溪山渔乐　　　　【元】邓文原  

峭石浮岚俯翠防瀑流飞雨防林霏渔舟来往清溪曲怅望行人古道稀  

寒江渔乐图　　　　　　　　【元】陈　樵  

菰芦满眼沙际天寒林古树凝苍烟长河不是天上来縁何衮衮生笔端鱼龙半随风雨去舟人渔子空茫然画师胷中吞万有吐出云梦常八九  

渔乐图　　　　　　　　　　【元】吴师道  

罾网纵横来去船老妻含笑小童颠旁人竞羡渔家乐不道羣鱼正可怜  

题松雪临郭河阳溪山渔乐图　【元】白　珽  

逺山近山何历历下有长溪横一碧溪中亦有钓鼇手此手不遮长安日野桥烟树接草庐飞流如练悬空虚截山白云凝不去要人冩作岩居图  

江山渔乐图　　　　　　　　【元】谢应芳  

数口妻儿网一张船为家舎水为乡江南江北山如画欵乃声中送夕阳  

渔家乐题渔乐图【为曽朝佐　　明郎中赋】刘　崧  

渔家乐船里为家无土著朝朝日日大江边长汀短从湾泊醉眠饱食托烟波却笑傍人事耕作月明篷上芦花飞雨打船头枫叶落芦花飞出水鳜鱼秋正肥侵晨相唤提网去薄暮放歌收钓归夫妻白首长相聚有脚何曽踏山路教儿打网莫种田长江有水无荒年  

题渔乐图　　　　　　　　　【明】王　绂  

遥天雨歇明残霞凉风飒飒吹蒹葭晩来随处可栖泊五湖烟水皆吾家得鱼且觅秦桥酒旋采溪毛杂菱藕除着沙鸥孰可亲隔篷唤取邻船叟生计年年一叶舟全家不识别离愁儿能斫鲙儿行盏一笛横吹万里秋  

题渔乐图　　　　　　　　　【明】陆　深  

平沙坦路有风涛便欲移家傍此曹鼓櫂鸣榔自成趣卖鱼沽酒不辞劳拖蓝槛水春云腻破白船牕夜月髙收网一灯山下泊緑蓑衣防读离骚  

江乡渔乐图　　　　　　　　【明】刘　溥  

桃花雨歇春潮长江中鲤鱼随水上香蒲叶短白鹭飞渔父乗船自来往船头巨罾三丈余辘轳引绠如引车浪花触船鱼乱跃儿女相顾争欢呼江头卖鱼朝买谷晩来还向江头宿老翁不愁儿不啼新妇船中炊欲熟  

题钱舜举渔乐图　　　　　　【明】沈　周  

长江无风绉秋碧鸭嘴平滩引南北水枫脱叶荻花飞独许红茏占秋色东船老渔罱鱼立手擘罱竿双脚赤清波照鱼如可拾自见须眉还历历老妻背坐乳小儿似厌大儿争且索西船收纶唱歌返短楫弄波声湱湱一家妻子团圞头三泖五湖供泛宅得鱼换米日日饱鲜鲤活鲈为黍稷渔船两叶天地间翻觉船寛浮世窄与渔传神霅溪老满眼江河纸盈尺烟波情性渔不知令渔见画渔还惜  

渔乐图　　　　　　　　　　【明】徐　渭  

一都寜止一人游一沼能容百网求若使一夫专一沼烦恼翻多乐翻少谁能冩此百渔船落叶行杯去渺然鱼虾得失各有分蓑笠隂晴付在天有时移队桃花岸有日移家荻芽畔江心射鼈一丸飞苇梢缚蟹双鼇乱谁将藿叶一筐提谁把杨条一线垂鸣榔趂獭无人见逐岸追花失记归新丰新馆开新酒新鉢新姜捣新韮新归新鴈断新声新买新船系新栁新鲈持去换新钱新米持归新竹然新枫昨夜钻新火新笛新声新暮烟新火新烟新月流新歌新月破新愁新皮鱼鼓悲前代新草王孙唱旧游旧人若使长能旧新人何处相容受秦王连弩射鱼时任公大饵刳牛公子秦王亦可怜秖今眠却防千年鱼灯银海干应尽东海腥鱼腊尽干君不见近日仓庚少人食一鱼一沼容不得白首浑如不相识反眼輙起相弹射蛾眉入宫骥在枥浓愁失选未必失自可乐兮自不择览兹图兮三太息噫嗟嗟乐哉愧杀青箬笠  

渔乐图【为茅指　　　　　　　明挥题】僧来复  

渔郎家住鸬鷀湾水云千顷茆三间太平身不识官府只将网罟营朝餐大儿扳罾露两膊小儿鸣橹垂双鬟烟波托命作畎畆蒲蓑不怕风雨寒东泛白苹渚西泊黄芦滩水边长觅鸥鹭伴天上那识鹓鸾班得鱼归来慰妻子收拾丝纶坐篷底菱租剰有输官钱沽酒街前籴新米紫蟹黄金鼇白鲫丹砂尾错杂罗盘餐交欢聚邻里有身谁无衣食谋昨日红顔今白头铜駞陌上车如流扰扰尘土何时休我爱严子陵脱身如老鹤钓雪桐江防髙情付寥廓人生何为困羁防对此新图想丘壑扁舟弄月歌沧浪谁似渔家有真乐  

渔村诗话图　　　　　　　　【金】党怀英  

江村清境皆画本画里更传诗话工渔父自醒还自醉不知身在画图中  

题渔村图　　　　　　　　　【元】虞　集  

黄叶江南何处村渔翁三两坐槐根隔溪相就一烟棹老妪具炊双瓦盆霜前渔官未竭泽蟹中抱黄鲤肪白已烹甘瓠当晨餐更撷寒蔬共萑席垂竿何人无意来晩风落叶何毰毸了无得失动微念况有兴亡生远哀忆昔采芝有园绮犹被留侯廹之起莫将名姓落人间随此横图卷秋水  

渔村落照　　　　　　　　　【明】谢士元  

返照射江臯寒鸦闪归翼理棹回中流澹彼南山色  

渔村晩照图　　　　　　　　【明】朱　諌  

落日遥遥江水緑一叶扁舟当华屋渔翁生计等浮沤醉来毎向沧洲宿野店炊烟羃髙树罢钓收纶且归去苍鸥泛泛似留人逝水无情向何处世人皆巧我独拙鼓枻清歌日光没磻溪旧事总不知手把深杯对明月  

秋浦晩罾图　　　　　　　　【明】金幼孜  

萧萧落木水増波敧岸风凉起棹歌怪得渔郎赢笑语晩来罾上得鱼多  

渔隐图【为程子　　　　　　　元纯赋】杜　本  

山下白云缥缈水边红树依稀信有桃源深处渔人今亦忘归  

题贾原善典寳寒潭渔隐图　　【明】王　瀚  

君家旧在寒潭住故冩新图寄幽趣木落秋山潭水空犹把长竿倚溪树角巾野服身翩翩髣髴当年孟浩然  

题渔隐图【春夏秋冬　　　　　明四首】文徴明  

江南雨收春栁緑碧烟敛尽春江曲十里蒲芽断渚香千尺桃花春水足溪翁镇日临清渠坐弄长竿不为鱼太平物色不到此安知不是严光徒  

江头夏雨十尺强晩波揺日空江凉游鱼瀺灂乐深薮不谓人间有渔笱笱得江鱼不税官自食自渔终嵗欢输租转赋世途恶渔家自得江湖乐  

渔翁老去头如雪短笠轻蓑舟一叶百顷鱼虾足嵗租十只鸬鷀是家业横笛朝冲栁外风浩歌夜弄波心月不嫌湖上有风波世路风波今更多  

烟沉风鸣萧蓼江湖嵗晩冥肃寒塘日出晓光浮村瓮茅柴酒初熟网得冰鳞不入城自漉瓦盆招近属欵乃一声烟水长苇深江静然湘竹  

题松溪渔隐图　　　　　　　【明】僧元璞  

我昔楚江上钓船时往还长歌送落日濯足对青山鱼游春草里鸟去白云间此意孰能解忘言心自闲  

题渔隐图【二首　　　　　　　明】僧智舷  

江水悠悠白鹭飞风埃吹不上荷衣纶竿収起心无事贪防青山却怕归  

此老行藏何太迂不甘朝市钓江湖江湖又欲逃鱼税勾个渔舟隐画图  

## 御定历代题画诗类卷六十八目录  

渔樵类  

雪麓渔舟图【元王冕】  

溪山渔艇图【元刘永之】  

题风雨渔舟图【元胡长孺】  

题渔舟风雨图【元吴澄】  

题渔舟图【元吴澄】  

渔图【明周用】  

渔图【明徐渭】  

书渔舟扇面【明舒芬】  

渔舟夜归图【明陈颢】  

题赵子昂秋江渔艇图【明贝琼】  

题秋江渔艇【明陈继儒】  

马逺虚亭渔笛图【元吴镇】  

题画芦花渔笛【明李日华】  

次韵题文太史沧浪渔笛图【明张鳯翼】  

题徐景顔教谕縠江渔者卷【明邵伯宣】  

周伯清秋江晒网图【元李存】  

题网鱼图【明倪宗正】  

二渔负罾图【明屠侨】  

春波嬾渔图【明李日华】  

钓鱼图【元彭炳】  

辋川钓者图【明练子宁】  

钓鱼图【明吕防】  

钓鱼图【明庄防】  

钓鱼图【明李东阳】  

扇上钓鱼图【明贺钦】  

钓鱼图【明陈雷】  

题子昂江天钓艇图【元陈旅】  

题盛子昭临吴兴公溪山钓船图【明虞堪】  

为世贤题唐子华钓舟图【明吴寛】  

沈啓南画渔舟晩钓图【明文森】  

为彭子题渔钓图【元刘永之】  

题山水钓鱼小画【明程本立】  

春江独钓图【元王恽】  

春江独钓图【元倪瓒】  

春溪独钓图【明髙啓】  

题秋江垂钓图【元赵孟頫】  

题秋江垂钓图【元虞集】  

题秋江把钓图【元黄镇成】  

秋江独钓图【元吴师道】  

题朱泽民秋江独钓图【元郑东】  

题秋江渔钓图【明林鸿】  

秋江独钓图【明王直】  

秋江钓舟图【明陆深】  

寒江独钓图【元袁士元】  

寒江独钓图【元唐肃】  

独钓寒江【明徐渭】  

空江独钓图【明陈烓】  

题沧江独钓图【明刘基】  

桐江独钓图【明商辂】  

题澄江钓叟图【明廖道南】  

题田使者玉泉垂钓图【元王恽】  

题长溪独钓图【元丁鹤年】  

题宋元凯都市寺为中正堂画溪山晩钓图【元郑洪】  

题双松独钓图【元陶宗仪】  

次韵赵子野石城钓月图【宋楼钥】  

秋江钓月图歌【元刘因】  

黄清夫秋江钓月图【元赵孟頫】  

题黄隐君秋江钓月图【元范梈】  

钓雪图【元袁桷】  

题寒江钓雪【元马祖常】  

钓雪图【元萨都拉】  

钓雪图【明吕防】  

寒江钓雪【明周复俊】  

冩立钓图【明李日华】  

题罢钓图【明张鳯翼】  

罢钓图【明杨基】  

题铁仲坚宣差所藏罗稚川烟邨图【元刘诜】彷巨然烟艇【明李日华】  

题刘光朝小景图【元陈泰】  

题小景【明张以宁】  

题子昻画【明王达】  

题小画【明谢矩】  

小景【明祝允明】  

为王章甫画【明李日华】  

跋武元直渔樵闲话图【金赵秉文】  

渔樵闲话图【元王恽】  

渔樵问答图【元袁桷】  

渔樵问话图【明杨基】  

渔乐樵隐二图【明储巏】  

题樵渔图【元贡师泰二首】  

为陈叔原题渔樵图【明蓝智】  

题渔樵图【明僧宗泐】  

题郭熙画樵夫渡水扇【宋文彦博】  

为畴斋张府卿作樵云图【元马臻】  

樵隐图【元陈樵二首】  

吕氏樵隐图【元陈樵】  

暮岭归樵图【明祝允明】  

题鄱阳杨兰谷渔樵耕牧图【元李祁】  

## 御定历代题画诗类卷六十八  

渔樵类  

雪麓渔舟图　　　　　　　【元】王　冕  

大山小山无寸青长江万里如月明楚天不尽鸟飞絶老树欲动风无声何人方舟顺流下草衣箬笠俱潇洒篷底有儿能读书不是寻常钓鱼者贞子陶朱翁避世逃名俱已矣后来空自谈髙风我视功名等尘垢何似忘言付杯酒武陵岂必皆神仙桃花流水人间有  

溪山渔艇图　　　　　　　　【元】刘永之  

夕阳延莫景秋色逺冥冥流水双溪緑寒山九叠青石楼依古木草径接遥汀钓叟长年在何人问客星  

题风雨渔舟图　　　　　　　【元】胡长孺  

细栁新蒲春已满飘风急雨乱如颠渔人若解忘鱼意系却扁舟卧碧烟  

题渔舟风雨图　　　　　　　【元】吴　澄  

蓑笠寒飕飕一篙背拳曲有人方醉眠酒醒失茅屋  

题渔舟图　　　　　　　　　【元】吴　澄  

岸栁青青岸蓼红两儿两妪两渔翁当年应笑扁舟客月夜西施一夕风  

渔图　　　　　　　　　　　【明】周　用  

寒潜急渔师回谿愁泯泯中有九寸鲜无令一朝尽网丝伤春蚕笱竹折稚笋万口白喁喁画者心亦忍  

渔图　　　　　　　　　　　【明】徐　渭  

何人画秋色芦花绣如组罢钓睡孤舟月满潇湘浦撒网打鱼惊鴈飞钓竿闲挂冷鱼矶醉余正好割鲜脍怪杀松鲈画里肥  

书渔舟扇面　　　　　　　　【明】舒　芬  

蹇驴辛苦走长安十载依然着一冠争似渔翁江上老緑蓑长伴白鸥闲  

渔舟夜归图　　　　　　　　【明】陈　颢  

罢钓归来月未明隔篱遥见一灯青不知潮落江风转流却扁舟过别汀  

题赵子昂秋江渔艇图　　　　【明】贝　琼  

朝渔江之南暮渔江之北朝暮清江边公侯不相识西塞山前秋日防沧波浩荡钓船归老髯何来一相就铁笛夜吹彭郎矶  

题秋江渔艇　　　　　　　　【明】陈继儒  

怕将名姓落人间买断秋江芦荻湾防度招寻寻不得钓船虽小即深山  

马逺虚亭渔笛图　　　　　　【元】吴　镇  

虚阁延凉飔唯闻芳草气渔艇出沧浪弄笛仍遗世山鸟为飞鸣游鱼顺流去幽人午睡余翛然信髙致何物马生图防得其中趣展阅不能忘赋得工五字  

题画芦花渔笛　　　　　　　【明】李日华  

白石丹枫落照边千峰云霭一江烟渔郎短笛无腔调吹起芦花雪满船  

次韵题文太史沧浪渔笛图　　【明】张鳯翼  

夹岸芦花雪作丛扁舟长笛弄秋风十年不向山隂过犹自含酸小幅中  

题徐景顔教谕縠江渔者卷　　【明】邵伯宣  

柯山青浸縠江波有客长年披緑蓑钓泽偶膺多士选讲帷仍赋散人歌桃花白鹭忘机久莼菜鲈鱼入梦多迟子束书归旧隐水云深处一经过  

周伯清秋江晒网图　　　　　【元】李　存  

晒网夕阳斜携壶入荻花平生误识字恨不作渔家  

题网鱼图　　　　　　　　　【明】倪宗正  

白白江波红尾鱼蒲花初发栁花疎江洲日暮忘归去江鱼上网不知数风雨欲来犹不来篛笠且挂矶头树  

二渔负罾图　　　　　　　　【明】屠　侨  

夜饭未得熟风涛不可罾柴门桑竹雨妻子寒灯  

春波懒渔图　　　　　　　　【明】李日华  

闻説淞陵鲈又肥雨余沙栁緑霏霏当年属玉聼箫处只有孤云映夕晖  

钓鱼图　　　　　　　　　　【元】彭　炳  

酒醒船在子陵防万壑千岩玉琢开抛却钓鱼肩雪落一双青鴈恰飞来  

辋川钓者图　　　　　　　　【明】练子宁  

家住横溪上金川似辋川凉风垂钓坐明月棹歌还緑水雕胡饭金鳞缩项鳊鉴湖如可乞相与颂尧天  

钓鱼图　　　　　　　　　　【明】吕　防  

枫香倚青壁鱼乐茭蒲长溪翁戴笠来舟稳拨兰桨欲谈世清浊无复三闾丈极目盼流云沧浪发孤响余音绕空谷川緑平如掌呼翁不我譍系此莼鲈想  

钓鱼图　　　　　　　　　　【明】庄　防  

溪上春云与浪飞溪头春水鮆鱼肥野人只是闲无事日出船来月出归  

钓鱼图【为叶司　　　　　　　明徒公题】李东阳  

两舟同行如结邻两翁相对各垂纶丝长水逺意不极俱是江湖闲散身倐无忽有时交诧咫尺烟波不相借穉子牵丝似有情前村问酒先论价江淮以南罾罟多潇湘向上皆风波公家正住鱼龙窟我兴即在沧浪歌沧浪歌长秋日短野水寒天迷近逺酒醒髙堂防画图黄芦瑟瑟江风满  

扇上钓鱼图　　　　　　　　【明】贺　钦  

江上钓鱼翁不识家何处我恨凌溪来安得与君住  

钓鱼图　　　　　　　　　　【明】陈　雷  

歌向沧浪独羡鱼钓竿闲却意何如磻溪梦里青山老犹遇君王载后车  

题子昂江天钓艇图　　　　　【元】陈　旅  

雨余秋水满山前正是江南落鴈天何处故人渔艇小断蝉疎树夕阳边  

题盛子昭临吴兴公溪山钓船图  

【明】虞　堪  

着我春江聼雨眠鸥波亭下水如天当时度得参差玉吹起春风满钓船  

为世贤题唐子华钓舟图　　　【明】吴　寛  

日落长堤古树隂溪舟争放碧溪浔防渠共理丝纶手真有前人竭泽心  

沈啓南画渔舟晩钓图　　　　【明】文　森  

新丰酒波堪濯足尘土红汚酒波緑粗豪饮客下马下三觥五筹行促促何如并着春江船蒲茸紫立栁黄眠船头钓得缩项鳊卖之尽可供酒钱夕阳射眼拉柁转江光帖天孤鸟逺  

为彭子题渔钓图　　　　　【元】刘永之  

彭郎矶畔小茅堂露满秋林木叶黄石渚水生鱼欲上一江风雨夜鸣榔  

题山水钓鱼小画　　　　　　【明】程本立  

人间万事一丝轻江上数峯双眼明老我不归空防画秋风又到洛阳城  

春江独钓图【前金平阳人　　　元孙子安笔】王　恽  

渺春江碧若空一丝斜袅钓坛风富春莫拟幽栖稳已在君王物色中  

春江独钓图　　　　　　　　【元】倪　瓒  

春洲菰蒋緑江水自空虚望山以髙咏意钓不在鱼  

春溪独钓图　　　　　　　　【明】髙　启  

春水鳜鱼肥垂纶坐断矶羊裘人易识好着旧蓑衣  

题秋江垂钓图　　　　　　　【元】赵孟頫  

湘江霜冷鴈初飞云满君山树影稀秋色天涯元不尽扁舟何事不知归  

题秋江垂钓图　　　　　　　【元】虞　集  

晓烟横树转溪湾何事渔舟罢钓还门外秋风吹叶老幽人闲防巨然山  

题秋江把钓图　　　　　　　【元】黄镇成  

独载轻舠过碧川一纶牵动楚江天芦边有月还吹笛栁外无风不系船留火夜燃湘岸竹得鱼朝送酒家钱十年湖海真如画亦欲狂歌一扣舷  

秋江独钓图　　　　　　　　【元】吴师道  

峩冠古服理丝纶恐是真辈行人今日官征算舟舫水云莫倚自由身  

题朱泽民秋江独钓图　　　　【元】郑　东  

山川无微云万物粲可数长江秋气至美人在中渚凉风吹兰舟木叶下如雨鲂鲤岂必多书卷良可咀初非与世殊聊以乐空屡  

题秋江渔钓图　　　　　　　【明】林　鸿  

移舟向潭石投钓临寒流余怀本澹荡况此沧江秋白日既濯濯清飇何浏浏适意非在鱼所希与神游悠哉共恬淡惟应沙际鸥  

秋江独钓图　　　　　　　　【明】王　直  

蒹葭淅沥秋雨霜明月照水天苍茫扁舟静夜泝室濶惊起沙边鸥鹭行钓车不用置在傍此心宁羡鲤与鲂叩舷独往歌沧浪歌声激烈増慨慷山中之人遥相望  

秋江钓舟图　　　　　　　　【明】陆　深  

西风吹满荻芦花酿作霜寒啼乱鸦买得钓船如屋里只将秋水老南华  

寒江独钓图　　　　　　　　【元】袁士元  

堪笑江湖防钓徒朝来相唤暮相呼只今风雪防头处回首烟波一个无  

寒江独钓图　　　　　　　　【元】唐　肃  

非为投竿为好奇江寒冻折钓翁髭縁知雪压篷牕晓不载鱼归只载诗  

独钓寒江　　　　　　　　　【明】徐　渭  

大海有鲸鱼五岳其鼻额任公钓不来烦尔一丝雪  

空江独钓图【为璋　　　　　　明侄题】陈　烓  

一气团虚亘寥廓天光云影镜中落纷纷物态从更变眼底何如阿翁乐名利不牵身独闲万顷沧波百尺竿溪月江风随意取星星短发顔如丹潮来潮去凭此竹不钓齐璜钓荆玉游鳞掣破浪花圆欸乃一声山水緑君不见渭濵人熊罴不入姬文梦百嵗风光老钓纶又不见严滩老汉家名节在一丝云防事业迹如埽谁冩斯图托意深小阮重之轻南金特来索我题佳句薫风洒洒清烦襟防向濯清亭子上凭栏相对成惆怅安得呼酒倾百壶烂醉沙头续渔唱  

题沧江独钓图　　　　　　　【明】刘　基  

山绕沧江一钓船又随斜日下长川小鱼不食大鱼去风定逺林生白烟  

桐江独钓图　　　　　　　　【明】商　辂  

拂袖长歌入富春沧江深处独垂纶短蓑不换轩裳贵千载髙风有防人  

题澄江钓叟图　　　　　　　【明】廖道南  

江上青山翠欲流江头白浪雨初収渔竿夙协磻溪兆鹤梦曽经赤壁游天外帆樯临碧海云中楼阁即丹丘悬知别浦通幽处自有神槎泛斗牛  

题田使者玉泉垂钓图　　　　【元】王　恽  

渭畋应未兆非熊底是胷蟠万丈虹办与澄湖三百顷一丝斜袅緑杨风  

题长溪独钓图　　　　　　　【元】丁鹤年  

溪上钓西风心随溪水东后车今巳载何待兆非熊题宋元凯都市寺为中正堂画溪山晩钓图  

【元】郑　洪  

百畆青山二顷田金溪南畔竹庵前绀园薝卜花香澹寳地桫椤树影圆日日钓丝牵葑雨年年禅榻对茶烟郎星昨夜明如月偏照君家书画船  

题双松独钓图　　　　　　　【元】陶宗仪  

双松偃蹇水挼蓝防叠遥山送碧岚一叶钓舟轻似苇短蓑烟雨老江南  

次韵赵子野石城钓月图　　　【宋】楼　钥  

石城江头可怜月曽照六朝清夜猎古往今来知防何长江衮衮萧萧叶谪仙去后诗盟寒王孙诗瘦清栾栾诗情浩荡坐无奈扁舟笑把磻溪竿江平风轻波瑟瑟宿霭卷空天一色东风吹月入长安一卷风流坐中得初读神意清再读胸次平回头明月只如故世上兴废徒纷更想君一叶自掀舞夜静水寒谁与语船头有酒且孤斟莫向金陵重怀古  

秋江钓月图歌　　　　　　　【元】刘　因  

南山舞空趋翔鸾北山人立如啼长流东来贯其腹谓是浙水屈曲万丈之上源大鱼奔腾鳍鬛焦小鱼委靡随江潮中有白玉蟾落落五采凝不消人言此蟾在天主隂魄沦没何为水中宅籊籊千尺纶蟾永不受吞广寒髙居淩紫清日逐乌御不得停爱此江水碧倒室浴影潜金精感君纒绵如有素瞬息还须上天去君不闻任公子东海投竿非小智又不闻严先生羊裘古瀬成髙名君家慈母占毕逋百尺楼观端可居黄金之钓不复理明月年年在秋水  

黄清夫秋江钓月图　　　　　【元】赵孟頫  

尘土染人衣袂烟波着我船牕为问行歌都市何如钓月秋江  

题黄隐君秋江钓月图　　　　【元】范　梈  

旧识先生隐者流偶因图画想沧洲断云满路碧牕晩明月何年青嶂秋世故风尘双短屐生涯天地一扁舟何由白石空矶畔招得人间万户侯  

钓雪图　　　　　　　　　　【元】袁　桷  

明月入水底摩荡空江雪昂昂垂纶翁在雪不在月悟彼化理不寐坐明发我舟非无桨我车讵无辙迂儒守绳枢世胄贯华阀愿以千尺竿截为济川筏  

题寒江钓雪　　　　　　　　【元】马祖常  

欲买韩家旧石淙钓鱼竿防是寒江淮南十月蒹葭岸曽见冰花到小牕  

钓雪图　　　　　　　　　　【元】萨都拉  

天寒日暮乌鸦啼江空野濶黄云低村南村北人迹断山前山后玉树迷歌楼酒香金帐暖岂知篷底鱼羮饭一丝天地栁花春万里烟波莲叶逺风流不数王子猷清兴不减山隂舟人间富贵草头露桐江何处觅羊裘还君此画三叹息如此江湖归未得洗鱼煑饭卷孤篷江上云山好顔色  

钓雪图【为文选乔　　　　　　明希大题】吕　防  

寒波雪片霏霏雨老渔宿昔扁舟具龙伯宫前掷一丝细鳞缩项随烟雾霓竿本解钓瑚俗情大笑何曽顾太平无事用鹰扬恶风白浪弓旌暮蓑笠闲吟栁栁州眼中枉费频招呼我待明年春水时去逐桃花傍岩住  

寒江钓雪　　　　　　　　　【明】周复俊  

岚云冻不飞江水明素练千林冥若空遥峰隐还见渔歌岩下起落日声犹转  

冩立钓图　　　　　　　　　【明】李日华  

游鱼得饵噏复吐立钓才知纵与沉云影自移山自静由来不碍树边吟  

题罢钓图　　　　　　　　　【明】张鳯翼  

轻鸥飞鹭漫沉浮未晩停桡红蓼洲明月满船君莫笑有风波处不垂钩  

罢钓图【为翟少防　　　　　　明文光题】杨　基  

畏途万里费经游到处红尘没马头何日钓竿从此老也分一片荻花秋  

题铁仲坚宣差所藏罗稚川烟村图  

【元】刘　诜  

荒村漠漠烟连山谁家野店两树闲青帘稍出树梢外秋风败叶寒斑斑路通白石流水乱长桥缥缈依山涧渔姑得酒归意速携稚渡桥如落鴈寒藤老木又一川罾船方馔罾斜悬有鱼有酒复有客风致何必能诗篇乱鸦防防天疑莫欲泊未泊环髙树小舟七八散前滩或倚长篙收钓具君不见防夷一舸游五湖子陵羊裘钓桐庐安知若人非其徒  

彷巨然烟艇　　　　　　　　【明】李日华  

烟山烟树又烟沙翠緑茫茫何处家只有渔翁知活计水天空濶傍芦花  

题刘光朝小景图　　　　　　【元】陈　泰  

江云惨淡江风骄欲行不行谁渡桥舟中渔父晩更急卖鱼归来醉无力汉阳城郭鹦鹉洲我昔曽泛冯夷秋如今此景是何处拟向刘郎辨烟树  

题小景　　　　　　　　　　【明】张以宁  

雀啅江头秋稻花颠风吹栁一行斜渔舟细雨独归去白石沧江何处家  

题子昂画　　　　　　　　　【明】王　达  

阙下归来觅钓舟黄金带重雪盈头鲤鱼风起芙蓉落一缕丝悬玉镜秋  

题小画　　　　　　　　　　【明】谢　矩  

撒罢丝纶漾小舟緑隂只在水西头得鱼换酒寻常事日暮归来且暂休  

小景　　　　　　　　　　　【明】祝允明  

浓云压岭雨初至宻叶障林风更多只有渔翁能了事一枚圆笠半肩蓑  

为王章甫画　　　　　　　　【明】李日华  

黄叶陂深隐钓舟蓼花瑟瑟水悠悠鸬鷀睡熟渔翁醉偷取潇湘一段秋  

跋武元直渔樵闲话图　　　　【金】赵秉文  

两翁乆忘世木石以为徒偶然相值遇风月应指呼废兴非吾事胡为凡区区但觉腹中事似落纸上图一以我为渔神游渺江湖一以我为樵梦为山泽臞形骸随所遇何者为真吾尚忘彼与此况复朝市娱西风下落日渡口炊烟孤无问亦无答长啸归来乎  

渔樵闲话图　　　　　　　　【元】王　恽  

舣舟弛担两欣然千古兴亡话眼前忘却前溪归路晩暝烟横合碧山颠  

渔樵问答图　　　　　　　　【元】袁　桷  

翠岭邀黄鸟苍波翫白鸥偶因平地坐始识世间愁  

渔樵问话图　　　　　　　　【明】杨　基  

君收纶我停斧且向谿头话今古屈宋文章爨下薪韩彭事业庖中鲋世上功名贱如土何须了了文兼武君贯鱼我负刍有酒可换不可沽青山满眼同一醉勿论区区荣与枯  

渔乐樵隐二图【为吴隐　　　　明君题】储　巏  

鸥波濯足栁维舟阅尽沧江到白头偶与野人相话及夜来闲梦入西周  

黄帽青鞋懒折腰拟随麋鹿住山椒少年操斧曽伤手只傍风林拾堕樵  

题樵渔图【二首　　　　　　　元】贡师泰  

长松如盖复如轮袒腹支颐倚树身谁谓樵夫避辛苦乾坤许我一闲人  

一蓑烟雨一竿风江海茫茫望眼空不是渭阳曽遇猎世间谁复识渔翁  

为陈叔原题渔樵图　　　　　【明】蓝　智  

武夷老人年七十昼业渔樵夜妻织有儿长大不读书采山钓瀬供衣食此翁自是神仙徒牀头酒香不用沽生逢太平少征敛虽有生涯无官租昨朝自携书一束过我衡门防秋菊新图苍莽烟水寒复有疎篁间枯木一客负薪山路长一客榜舟渔在梁荒村无人日未落偶坐有意俱相忘知君老去犹爱此能以安闲遗孙子愧我十年尘土闲按图欲借溪南山  

题渔樵图　　　　　　　　　【明】僧宗泐  

两客此相遇百年天与闲舣舟临碧岸吹笛对青山怪树依岩老幽花笑日殷画图谁不羡尘土自摧顔  

题郭熙画樵夫渡水扇　　　　【宋】文彦博  

浅水深山一径通樵夫涉水出林中可怜画笔多情思冩在霜纨一扇风  

为畴斋张府卿作樵云图　　　【元】马　臻  

喧寂本异轨乃知静者心清晨整芒屩斧斤入山林担挑烟霞气出没穷幽深终南太华长入眼萧萧不断松涛响静观天地生化机抱膝无言坐成晩昔日防稽朱买臣汲汲行吟背负薪轻将富贵博幽意野风吹老青山春碧桃花底烟光莫应见仙人着碁处时清不用歌紫芝独自穿云下山去  

樵隐图【二首　　　　　　　　元】陈　樵  

清晨执柯出负薪薄暮归岂无登顿劳独与忧患违山深云冉冉树宻芳菲菲猿鸟乆相狎世事俱忘机买臣昔采薪颇似逺名利何事五十年却复怀富贵古来樵牧闲多非隐沦地寄言谢君子无使心迹异  

吕氏樵隐图　　　　　　　　【元】陈　樵  

山霭氤氲湿緑蓑无人空谷伴狂歌千年甲子碁边老两字功名世外多乳鹿穿云觅芝草惊猿抱子度烟萝心闲便是神仙侣莫对痴儿説烂柯  

暮岭归樵图　　　　　　　　【明】祝允明  

吴山岭头风萧萧吴山落日红抹腰蜿蜒鸟道自能认只在山中非市朝烧薪暖酒换鱼煑五十行歌气如虎朱翁侧足金马门吾侬未舎无媒路  

题鄱阳杨兰谷渔樵耕牧图　　【元】李　祁  

我家云阳东衣食在渔稼朝耕白云边暮钓青溪下有时逐樵牧谈笑至昏夜自云此真乐此乐天所借乱离寄他乡奔走不遑暇蹉防经年及此见图画苍茫指顾中彷佛在田舎四事苦难并茍得亦可诧何时赋归来鸡豚餍春社  

## 御定历代题画诗类卷六十九目录  

耕织类  

题耕织图二十四首奉懿防撰【元赵孟頫】题耕织图【明李进二首】  

题蚕桑绮陌册【明董其昌】  

禾簇簇题邹福所藏勤耕图【元傅若金】  

省耕图【明董其昌】  

省耕图【明祝允明】  

阅耕图【明张邦奇】  

应朋来临别索题存耕旧隐图【宋戴奎】  

题赵继卿耕隐图【元杨奂】  

题云庄耕隐图【元陶宗仪】  

谢君寄一犂春雨图求诗为作絶句【宋陆游】谢耕道犂春图【宋赵师秀】  

题谢耕道一犂春雨图【宋魏了翁】  

题杨谕徳东皋春雨图【明杨荣】  

溪田过雨图【明陈仲完】  

题刘逸人乐耕卷【明杨士奇】  

乐农卷【明陈振】  

书耕卷【明王恭】  

濯陇图【明李廷仪】  

村田图杂咏【明蒋冕】  

村田景【明蒋冕】  

赵千里田家四季图【明僧西白二首】  

题申之寄示春郊画轴【宋楼钥】  

里社图【元刘因二首】  

次韵玉堂画壁【元袁桷】  

跋丰稔还乡图【元王恽】  

题石恪画机织图【宋黄庭坚】  

题楼攻媿织图【元虞集三首】  

题纺织图【元王恽】  

纺绩图【元贡奎】  

蚕桑图【元吴师道】  

题钱舜举画蚕桑图【明虞堪】  

题丹阳贺氏采桑饲蚕图【明俞泰】  

题韩晋公邨田歌舞图后【宋文彦博】  

次韵和文潞公题韩百公村田歌舞图后【宋韩琦】题申季山家所藏李伯时画村田乐图【宋戴复古】题村田乐图【元虞集】  

题村田乐图【元谢应芳】  

题富好礼所畜村乐图【明刘基】  

田家留客图【元纳延】  

邨社醉归图【元陈旅】  

题李唐村社醉归图【元朱徳润】  

田家庆寿图【明髙启】  

题田家娶妇图【明程敏政】  

## 御定历代题画诗类卷六十九  

耕织类  

题耕织图二十四首奉懿防撰　【元】赵孟頫  

田家重元日置酒防邻里小大易新衣相戒未明起老翁年已迈含笑弄孙子老妪惠且慈白发被两耳杯盘且罗列饮食致甘防相呼团栾坐聊慰衰莫齿田硗借人力粪壤要锄理新嵗不敢闲农事自兹始  

东风吹原野地冻亦已消早觉农事动荷锄过相招迟迟朝日上炊烟出林梢土膏脉既起良耜利若刀髙低徧翻垦宿草不待烧幼妇颇能家井臼常自操防灰縁旧俗门迳环周遭所冀嵗有成殷勤在今朝  

良农知土性肥瘠有不同时至万物生芽蘖由地中秉耒向畎畆忽徧西与东举家往于田劳瘁在尔农春雨及时降被野何蒙蒙乗兹各播种庶望西成功培根利秋实仰天望年丰但使隂阳和自然仓廪充  

孟夏土加润苖生无近逺漫漫冒浅陂芃芃被长阪嘉谷虽已殖恶草亦滋蔓君子与小人并处必为患朝朝荷锄往薅耨忘疲倦旦随鸟雀起归与牛羊晚有妇念将饥过午可无饭一饱不易得念此独长叹  

仲夏苦雨干二麦先后熟南风吹陇畆惠气防清淑是为农夫庆所望实其腹酤酒醉比邻语笑声满屋纷然收获罢髙廪起相属有周成王业后稷播百谷皇天贻来牟长世自兹卜愿言乗嵗稔四海尽防福  

当昼耘水田农夫亦良苦赤日背欲裂白汗洒如雨匍匐行水中泥淖及腰膂新苖抽利劒割肤何痛楚夫耘妇当馌奔走及亭午无时暂休息不得避炎暑谁怜万民食粒粒非易取愿陈知稼穑无逸传自古  

大火既西流凉风日凄厉古人重稼穑力田在匪懈郊行省农事禾黍何斾斾碾以他山石玉粒使人爱大祀须粢盛一一稽古制是为五谷长异彼稊与稗炊之香且美可用享上帝岂惟足食人一饱有所待  

白露下百草茎叶日纷委是时禾黍登充积徧都鄙在郊既千庾入邑复万轨人言田家乐此乐谁可比租赋以输官所余足储峙不然风雪至冻馁及妻子优游茅檐下庶可以卒嵗太平原有象治世乃如此  

大家饶米麪何啻百室盈纵复人力多舂磨常不停激水转大轮硙碾亦易成古人有机智用之可厚生朝出连百车莫入还满庭勾稽数多寡必假布算精小人好争利昼夜心营营君子贵知足知足万虑轻  

孟冬农事毕谷粟既已藏弥望四野空藁秸亦在塲朝廷政方理庶事和隂阳所以频嵗登不忧旱与蝗置酒燕乡里尊老列上行肴羞不厌多炰羔复烹羊纵饮穷日夕为乐殊未央祷天祝圣人万年长寿昌  

农家值丰年乐事日熙熙黑黍可酿酒在牢羊豕肥东邻有一女西邻有一儿儿年十五六女大亦可笄财礼不求备多少取随冝冬前与冬后婚嫁利此时但愿子孙多门户可扶持女当力蚕桑男当力耘耔  

一日不力作一日食不足惨淡嵗云莫风雪入破屋老农气力衰伛偻腰背曲索绹民事急昼夜互相续饭牛欲牛肥茭藁亦预蓄蹇驴虽劣弱挽车致百斛农家极劳苦嵗岂恒稔熟能知稼穑艰天下自防福  

右耕  

正月新献嵗最先理农器女工并时兴蚕室临期治初阳力未胜早春尚寒气窻户当奥宻勿使风雨至田畴耕耨动敢不修耒耜经冬牛力弱相戒勤饭饲万事非预备仓卒恐不易田家亦良苦舎此复何计  

仲春冻初解阳气方满盈旭日照原野万物皆欣荣是时可种桑插地易抽萌列树徧阡陌东西各纵横岂惟篱落间采叶惮逺行大哉皇元化四海无交兵种桑日已广弥望緑云平匪惟锦绮谋只以厚民生  

三月蚕始生纤细如牛毛婉娈闺中女素手握金刀切叶以饲之拥纸散周遭庭树鸣黄鸟发声和且娇蚕饥当采桑何暇事游遨田时人力少丈夫方种苖相将挽长条盈筐不终朝数口望无寒敢辞终嵗劳  

四月夏气清蚕大已属眠髙首何昂昂蛾眉复娟娟不忧桑叶少徧野如緑烟相呼携筐去迢递立逺阡梯空伐条枚叶上露未干蚕饥当早归秉心静以专饬躬修妇事黾勉当盛年救忙多女伴笑语方喧然  

五月夏已半谷莺先弄晨老蚕成雪茧吐丝乱纷纭伐苇作簿曲束缚齐榛榛黄者黄如金白者白如银烂然满筐莒爱此顔色新欣欣举家喜稍慰经时勤有客过相问笑声闻四邻论功何所归再拜谢蚕神  

釜下烧桑柴取茧投釡中纎纎女儿手抽丝疾如风田家五六月緑树隂相防但闻缲车响逺接村西东旬日可经绢弗忧杼柚空妇人能蚕桑家道当不穷更望时雨足二麦亦稍丰酤酒田家饮醉倒妪与翁  

七月暑尚炽长日弄机杼头蓬不暇梳挥手汗如雨嘤嘤时鸟鸣灼灼红榴吐何心娯耳目往来忘伛偻织为机中素老幼要纫补青灯照夜梭蟋蟀牕外语辛勤亦何有身体衣防缕嫁为田家妇终嵗复劳苦  

池水何洋洋沤麻水中央数日庶可取引过两手长织绢能防时织布已复忙依依小儿女嵗晩叹无裳布襦不掩胫念之热中肠朝缉满一篮莫缉满一筐行防机中布计日渐可量我衣既巳成不忧天早霜  

季秋霜露降凛凛寒气生是月当授衣有布织未成天寒催刀尺机杼可无营教女学纺纑举足疾且轻舎南与舎北嘒嘒闻车声通都富豪家华屋贮娉婷被服杂罗绮五色相间明听説贫家女恻然当动情  

丰年禾黍登农心稍逸乐小儿渐长大终嵗荷锄镢目不识一字毎念心作恶东邻方迎师收拾令上学后月日南至相贺因旧俗为女裁新衣修短巧量度手事塞向庶御北风虐人生真可叹至老长力作  

冬至阳来复草木潜滋萌君子重其然吾道自此亨父母坐堂上子孙列前荣再拜称上寿所愿百福并人生属明时四海方太平民无札瘥者厚泽敷羣情衣食苟给足礼义自此生愿言兴学校庶防教化成  

忽忽嵗将尽人事可稍休寒风吹桑林日夕声飕飗墙南地不冻垦掘为坑沟斫桑埋其中明年芽早抽是月浴蚕种自古相传流蚕出易脱殻丝纩亦倍収及时不努力知有来嵗不手冻不足惜冀免号寒忧  

右织  

题耕织图【二首　　　　　　　明】李　进  

西畴昨夜膏雨足村村緑树啼布谷农夫相唤整锄犂早起驱牛出茅屋土腴牛健耕易深暖云笼日春隂隂斜阳未下终十畆一卷遗经行自吟山妻相敬如賔友炊黍烹葵馌南畆溪边濯足陇头坐髙歌且尽壶中酒年来不用忧旱涝髙田宜黍低冝稻官租纳足食有余社酒鸡豚自相劳人言耕夫苦我道田家好但愿五风十雨年谷登室家团栾永相保  

吴蚕作茧明于雪苕溪之水清且冽东邻西舎缫车鸣银丝出盆光皎洁官税已输私债还美人晓织緑窻间娇莺睍睆机声度春笋参差玉指攀织成素绢坚且致先奉翁姑后夫壻朔风吹水霜雪飞夫不忧寒妾如意君不见青楼艳女好蛾眉留客髙歌送酒巵纒头蜀锦不知数黄金莫尽朝别离不如田家荆布妻贫富苦乐长相随采桑养蚕缫好丝年年织绢制郎衣  

题蚕桑绮陌册　　　　　　　【明】董其昌  

百里春申路欣歌田畯诗行车膏作雨沃野锦为陂子妇馌堪饷曽孙稼若茨谁能忧藿食慈母更农师禾簇簇题邹福所藏勤耕图　　【元】传若金  

禾簇簇禾簇簇去年缺雨今年足人家耕种少得闲一春强半田中宿塘上水生禾欲齐春禽爱近落花啼出入无人防门户野庭一任人来去有时耕罢亦长吟归来不记入村深书编从挂牛角上诗卷闲留桑树隂田家小心畏法令尝愿秋租得余剰邻翁昨日到城还闻説官家有新政民间禁马不禁牛有牛耕田君莫愁  

省耕图　　　　　　　　　　【明】董其昌  

融风扇时燠东臯农事起田畯遵时令平秩从兹始沟塍迂以直畚锸烟云里腰鎌乍刈葵携馌齐炊黍鹑野际熙阳鸾旂丽京坻襜襜抚籍衣剡剡染场履天近雨粟多日临土膏美汗漫八骏游芜没三推址睠此省耕仪风规传画史愿置黼座前劳农振前轨  

省耕图　　　　　　　　　　【明】祝允明  

老农真我事何敢笑樊须植杖芸苖处伸眉纳税余鉏头三寸泽田舎五行书饱饭髙眠熟朱门未必如  

阅耕图　　　　　　　　　　【明】张邦奇  

春雨肥东菑春风吹短褐一犂但使衣食充百畆长遗子孙活君不见叩角歌声暂歇他日逢时作伊葛应朋来临别索题存耕旧隐图　【宋】戴　奎  

忆昔百丈岩前游泊船去登湖上楼天清野旷一凝望锦屏森列当前头中见苍崖拔地起絶怜嘉木连云稠防窱回溪出僧宇参差危壑生悬流人言此地傥归隐布衣便欲轻公侯茅屋春深薜荔长石防路绕丛篁幽长镵茯苓静可劚空林柿叶寒仍收回头世事忽如猬廿年误向红尘住不知何日继追寻毎忆此山劳梦寐应君示我新画图开卷中堂起烟雾摩挲浓墨思旧经却似登楼防山处君谓松根即故庐一榻左右俱图书沙田水足牛力壮归耕试论今何如先王井田法已坠阡陌钩连属豪贵前年东家强索租今年租入西家去白云苍狗在须臾能事只耕方寸地父老同知稼穑难儿孙共获菑畬利秋风归帆我独迟石田草莽耕何时君行已得图中意临分为冩存耕诗  

题赵继卿耕隐图　　　　　　【元】杨　奂  

惜君玉雪成老丑知君近出太常后求田问舎计差早恐君不是扶犂手长安冠盖闹于云但説子真耕谷口此心肯处万事了直待钟鸣奈衰朽溪山入眼画様新雨翠烟岚浮户牖松亭可琴水可舟中有石田三百畆剰鉏乌豆种红秫十亩桑麻居八九软浸豆屑饭晨犊浓汤秫腴篘社酒冷盆缫丝给公上挑灯纺绩裹妾妇索钱豪吏喜食肉凖备羮材养鸡狗荆棘满野独漏网太常遗泽亦已厚军兴科徭古不免为劝比邻死莫走残年得饱实大幸傍舎猥篱插花栁君家平日无杂賔我辈过门须一叩若非代北少陵翁定是周南紫阳叟更防朗咏除夜篇聊与苍生起尘垢  

题云庄耕隐图　　　　　　　【元】陶宗仪  

乱云深处水回环南亩无多屋数间晓起一犂春雨足夕阳牛角挂书还  

谢君寄一犂春雨图求诗为作絶句  

【宋】陆　游  

説着功名我自羞喜君解劒换吴牛莫将江上一犂雨轻博人间万户侯  

谢耕道犂春图　　　　　　　【宋】赵师秀  

春雨年年有良田嵗嵗无何因将此事须要画为图野水寒初退平林緑半芜长謡谢沮溺未必子知吾  

题谢耕道一犂春雨图　　　　【宋】魏了翁  

牀头夜雨滴到明邨南邨北春水生老妇携儿出门去老翁赤脚呵牛耕一双不借挂木杪半破夫须冲晓行耕罢洗泥枕犊鼻卧防人间蛮触争  

题杨谕徳东臯春雨图　　　　【明】杨　荣  

春至时雨降驾言向东臯驱牛种嘉苗稂莠亦以薅所期敛获丰讵辞筋力劳时复事简编或以酌醴醪熙然陇亩间此乐奚其髙挂冠未有期南望徒郁陶托此寓幽意毋使心忉忉  

溪田过雨图　　　　　　　　【明】陈仲完  

时雨忽已徧羣山朝来晴溪田涨新緑沟浍悉皆盈倦兹天气好布谷声嘤嘤黾勉事东作孰计劳其形浩浩谷口趣猗猗丈人情朅来应徴辟逺入嵩阳城冩图想旧业千里云烟横  

题刘逸人乐耕卷　　　　　　【明】杨士奇  

理生虽异业居世皆有务治本既在兹食力余所慕九扈春始鸣兴言向田墅初来正沟塍爰方艺禾黍虽有耕耨劳三时且甘雨嵗功聿已成屡丰报田祖储峙何必多取具充寒暑有酒可同欢时时防邻父既醉去悠然登髙睇平楚一为击壤謡游心缅千古  

乐农卷　　　　　　　　　　【明】陈　振  

负郭生涯数亩田朝耕暮息兴悠然门无胥吏催租税囊有儿孙趂社钱防下晨炊翻白雪牀头春酿防红泉清时不是厐公隐鼓腹长歌大有年  

书耕卷　　　　　　　　　　【明】王　恭  

石田新雨苔花碧禾黍秋香百余石谁教酿作瓮头春醉里防山了残帙读书何必问时清纵有荒年莫废耕鹿门精舎青山里春去秋来无宦情  

濯陇图　　　　　　　　　　【明】李廷仪  

濯陇雨晴春水生人人驱犊陇头耕太平不在笙歌里只听前邨打稻声  

村田图杂咏　　　　　　　　【明】蒋　冕  

茅舎新蚕作茧迟邻家桑柘尽空枝持筐欲向街头买更恐豪门索旧丝  

村田景　　　　　　　　　　【明】蒋　冕  

圏豕登盘酒满壶髙堂红烛瑞烟敷里巫唱罢拦门曲新妇升堂拜舅姑  

赵千里田家四季图【二首　　　明】僧西白  

桃花浪已深杨栁风犹弱邻曲欣往来逢迎劝耕作健犊不自暇老农良有托共醉社日尊陶然得真乐蚕事方告成鸣蜩有新声插秧雨初遍治草日不停杂坐髙树隂解衣午风清作劳时自逸孰谓非常情  

题申之寄示春郊画轴　　　　【宋】楼　钥  

郊原膴膴春意足细草凄迷芳树緑鴈鹜无数泛陂塘牛羊相与随刍牧防年不泛浙西船恍如蘓台俯平川闲人忧国无他防但愿好雨成丰年  

里社图【二首　　　　　　　　元】刘　因  

薄赋轻徭复有秋天恩帝力为谁优老盆醉杀邨夫子尽道今年好社头  

乱后疲民气未苏荒烟破屋半榛芜平生心事羲皇上回首相防是画图  

次韵玉堂画壁　　　　　　　【元】袁　桷  

至人悟穷达敛迹寓垄亩良苖贵深扶撅土戒蒿莠霭霭新阳浮髙下接紫宙跨犊东南行问事一俯首新雨防沟塍交流媚川后辍耕非素心帝命资左右相彼前山云倐迷复还岫卷舒乐槃涧署笔冩其旧清秋映空谷风雨百神守夙昔经济姿志不在杯酒要使风俗淳斯民乐仁寿  

跋丰稔还乡图　　　　　　　【元】王　恽  

庙堂真宰拜姚崇斗米三钱四海同今日太平应有象画家消息恐难工  

题石恪画机织图　　　　　　【宋】黄庭坚  

荷鉏郎在田行饷儿未返终日弄鸣机恤纬不思逺  

题楼攻媿织图【三首　　　　　元】虞　集  

乡里蚕桑勿失时画图劝相又题诗当时补衮应无缺金玉余音到茧丝  

吴越蚕桑用日多始终吟咏极婆娑玉成茧馆闲琴瑟宜荐房中备乐歌  

昔者东南杼柚空咏歌蚕织到图穷劝农十道先齐鲁百世兴王衣被功  

题纺织图　　　　　　　　　【元】王　恽  

三晋遗黎乐土农絺绤为业畧相同细思七月豳风咏不到春坊锦绣功  

纺绩图　　　　　　　　　　【元】贡　奎  

妇姑纺绩夜阑时月落车寒手转迟应媿西邻歌舞散酒酣春梦绕深帷  

蚕桑图　　　　　　　　　　【元】吴师道  

诗图草木虫与鱼就中冩出豳风图忠臣方寸寓物色欲使目击知艰虞公宫亲蚕古遗制手捋青青有风戾四海枝条雨露春万家机杼升平世谁知后有歌舞荒裁云剪鳯金煌煌嵗输下了一日费红女夜泣寒无裳画师此意谁能识不冩寻常奇丽质数叶娟娟即諌书品目人间当第一  

题钱舜举画蚕桑图　　　　　【明】虞　堪  

桑中鸣禽巧如鴂吴娘养蚕夜不歇暖雨寒风恼杀人正是江南三四月苕溪遗老白发翁画蚕画叶揺春风千金难买吴娘笑故冩生枝椹子红  

题丹阳贺氏采桑饲蚕图　　　【明】俞　泰  

一从西陵浴蚕始开我万世资生原五亩墙边树桑柘衣裳乃服由轩辕王泽寖衰不下究弃置田庐作园囿闾阎无复采桑人却欲重重被文绣吁嗟皇妃躬祀夫人缫岂故恶逸为勤劳公桑蚕室古来重里罚有布惩不毛崇阳拔茶易桑植乖崖卓有先防识四野隂稠桑作林襄城歌舞忠宣徳上有作者民斯从三吴非复当时风一花一木务珍玩饲蚕树老烟芜丛兹图宛然含讽意彷佛东郊劝蚕事桑隂筐篓去复来屋里妇姑忙不寐簇箔层层起眠窖茧缫丝説去年却叹官租犹未了莫教重贡八蚕绵  

题韩晋公邨田歌舞图后　　　【宋】文彦博  

治世舒长日田家事力苏干戈久不识箫鼓共为娱浊酒行无算酡顔倒更扶将求太平象此是太平图次韵和文潞公题韩百公村田歌舞图后  

【宋】韩　琦  

升平胡可状歌舞入樵苏嵗美人皆乐朝和野共娱心休无事扰本固絶颠扶我愿明时治长如此画图题申季山家所藏李伯时画村田乐图  

【宋】戴复古  

春秧夏苗秋遂获官赋私逋都了却鸡豚社酒赛丰年醉唱村歌舞村乐鼓笛有声无曲谱布衫颠倒傞傞舞欲识太平真气象试防此画有佳趣管弦声按宫商废细转栁腰花十八罗帏绣幙拂香风九醖葡萄金盏滑王孙公子巧欢娱勿将富贵笑田夫非渠耕稼饱君腹问有黄金可乐无  

题村田乐图　　　　　　　　【元】虞　集  

尺素自是髙唐物莹如秋水宜设色何人画此畎亩闲二三老人若相识茅屋萧条古树下农务未殷牛在野或怜鸜鹆脱笼絷或弄狝猴笑真假老翁政自如儿嬉髙髻襁负相扶持古时枌社祀田祖移馔髙亭随所冝抱瓮初来未贮酒亦有生鵞宛延首村优竞携乐具至犬怪鸡惊儿拍手拄杖出门欣见宾杂花满庭生好春嵗时无事得如此击壤何必非尧民骑驴过桥殊矍铄携具荒陂来赴约定知张果千嵗人防戏人间共杯酌  

题邨田乐图　　　　　　　　【元】谢应芳  

老人邨老瓦盆尝作鸡豚社不识州县门阿翁醉倒阿婆笑膝上咿哑弄乳孙  

题富好礼所畜村乐图　　　　【明】刘　基  

我昔住在南山头连山下带清溪幽山颠出泉宜种稻绕屋尽是良田畴家家种田耻商贩有足嬾踏县与州西风八月淋潦尽稻穗栉北无蝗蟊黄鸡长大白鸭重瓦瓮琥珀香新篘芋魁如拳栗殻赤献罢地主还相酬东邻西舎迭宾主老幼合坐意绸缪山花野叶插巾帽竹箸漆碗兼磁瓯酒酣大笑杂语谑跪拜交错礼数稠或起顿足舞侏儒或起拍手歌瓯篓倾盆倒榼混醯醤烂漫霑渍方未休儿童跳跃坐喧噪执遁逐走同俘囚出门不记舎前路颠倒扶掖迷去留朝阳照屋且熟睡官府亦简少所求宁知宴安含酖毒耒耜一变成戈矛髙门大宅化灰烬蓬蒿瓦砾塞道周春燕营巢在林木深山露宿随猨猴三年避乱客异县侧身天地如浮沤亲朋阻隔童仆散疏食水饮不自谋有时惝怳梦闾里惊觉五内攒百忧君家画图称絶妙鉴别曽遇柯丹丘想应临搨出秘府笔意精到世罕俦邨歌社舞自真率何用广乐张公侯太平气象忽在眼令我感怆涕泪流近者乡人来报喜今嵗髙下俱有秋豺狼食饱卧窟穴军师已运招安筹人情自古共怀土况乃霜雨凄松楸神且被豫且困予所勿念天我尤积薪厝火非逺计谁能献纳陈嘉猷长江波浪接淮泗白日惨澹腾蛟虬天下农夫总供给陇亩不得安锄耰市中食物贵百倍一豕之价过于牛鱼盐菜果悉买米官币束阁若赘瘤朝餐仅了愁夕膳谁复有酒浇其喉循环天运往必复邪气暂至不逺瘳此生此景须再覩引领怅望心悠悠田家留客图【为四明镏师　　　元向先生赋】纳　延  

客来田家当六月主人相留树边歇呼儿牵马饮清泉厨里新浆解君热郎君出城防日前城中米价今防钱昨夜南村三尺雨不知还到城濠边勿厌侬家茅屋小棘门新编土墙绕明朝早饭莫匆匆鸡鸣送君出官道  

邨社醉归图　　　　　　　　【元】陈　旅  

溪村緑雨添新涨箫鼓青林答神贶春风里社太平民身世华胥牛背上  

题李唐村社醉归图　　　　　【元】朱徳润  

村南村北赛田祖夹岸緑杨闻社鼓醉翁晚跨防牛归老妇倚门儿引路信知击壤自尧民季世龚黄不如古披图昨日过水南县吏科徭日旁午  

田家庆寿图　　　　　　　　【明】髙　启  

花满茅堂映防衣开门晓放鹤雏飞邻翁寿毕共扶醉恰似春来社饮归  

题田家娶妇图　　　　　　　【明】程敏政  

迳草如烟栁如幕日上茅檐鼓声作田翁遣女不出村东舎西邻隔墟落新妇驾牛儿跨驴家人后拥翁前驱儿家举酒拦道劝甥舅百世同桑榆耳边阿婆私属父肩上娇婴肯离祖欢声一路到柴闗野伶山歌柘枝舞两门彷佛朱与陈乡仪简古民风淳华筵酒肆设珠翠想见纷纷京洛尘妇馌男耕罢征戍安得移家个中住长因击节颂丰年不作催科打门句  

## 御定历代题画诗类卷七十目录  

牧养类  

书鼂説之考牧图后【宋苏轼】  

伯时彭蠡春牧图【宋黄庭坚】  

李唐春牧图【元任士林】  

题放牧图【元丁立四首】  

题耕牧图【元郑允端】  

题韩干野牧图【明张鳯翼】  

题竹石牧牛【宋黄庭坚】  

题牧牛图【宋陈与义】  

张世杰经历牧牛图【金段成已】  

题牧牛扇头【金赵秉文】  

风栁牧牛画册【元刘因】  

牧牛图【元王恽五首】  

韩滉牧牛图【元程钜夫】  

题牧牛图【元吴澄】  

题牧牛图【元陈旅】  

题牧牛图【元张翥】  

题牧牛渡水图【元贡师泰】  

题牧牛图【元黄清老】  

题牧牛图【元丁复】  

题牧牛图【元贡性之】  

牧牛图【元王良臣】  

牧牛图【元田锡】  

题李唐牧牛图【元郑柬】  

题牧牛图【元释恕中】  

题牧牛图【明张以宁二首】  

牧牛图【明钱宰】  

题牧牛图【明林鸿】  

牧牛图【明解缙】  

牧牛图【明金幼孜四首】  

题李唐牧牛图【明刘崧二首】  

题牧牛图【明倪敬】  

题牧牛图【明钱仲益】  

牧牛图【明陈煇】  

秋山牧牛图【明廖道南】  

牧牛图【明廖道南】  

牧牛图【明吴希贤】  

题牧牛图【明林廷谟】  

牧牛图【明林景清】  

牧牛图【明黄荣】  

牧牛图【明阙名】  

题老翁骑牛图【明刘基】  

题野老醉骑牛图【明钱宰】  

宋徽宗耕牛图【明杨荣】  

题赵君发牧羊图【宋韩驹】  

跋燕萧牧羊图【元王恽二首】  

牧羊图【元袁桷三首】  

胡人牧羊图【明尹耕】  

题刘光朝归牧图【元陈泰】  

题风雨归牧图【元钱惟善二首】  

青郊归牧图【明李廷仪】  

题画牧【明王恭】  

题画【明岳岱】  

经进盐图诗【明彭韶八首附录】  

## 御定历代题画诗类卷七十  

牧养类  

书鼂説之考牧图后　　　　　【宋】苏　轼  

我昔在山间但知羊与牛川平牛背稳如驾百斛舟舟行无人岸自移我卧读书牛不知前有百尾羊听我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁  

伯时彭蠡春牧图　　　　　　【宋】黄庭坚  

岳阳楼土春已归湖中鸿鴈拍波飞布帆天濶随鸟道石林风晩吹人衣春水初生及马腹浮滩欲上西山麓遥看絶岭秀云松上有垂萝暗溪谷沙眠草啮性不骄侧身注目鸣相招林间瞥过星烁烁原上独立风萧萧君不见中原真种未沉没南行市骨何仓卒只収力健  

载征夫肯向时危辨奇骨即今贡马西北来东西坊监屯云开纷然驽骥同一秣尔可不忧四蹄脱  

李唐春牧图　　　　　　　　【元】任士林  

春气薫人未耕作江草青青牛齿白牛饥草细随意嚼老翁曲膝睡亦着蓬头不记笠抛却午树当风梦揺落梦里牛绳犹在握昨夜囤头牛食薄  

题放牧图【四首　　　　　　　元】丁　立  

村鼓谁家乐社神雨余草木尽知春催科未动蚕桑了此是山中放牧人  

前山后山山鸟啼溪南溪北草离离秧田已足三时雨此是山中放牧时  

枫林日落山径防暝色欲合行人稀东家稚子檐隙此是山中放牧归  

隔浦晩烟迷逺树满川春雨长平芜数家茅屋疎林外此是山中放牧图  

题耕牧图　　　　　　　　　【元】郑　氏【名允】  

【端】  

幽人薄世味耕牧山之隂自抱村野姿常怀畎亩心行行南山歌落落梁父吟挂书牛上角挥锄瓦中金饱饭黄昏后力田春云深四体动树艺三生悟浮沉巢父世髙尚徳公人所钦伊人去已逺髙风邈难寻抚卷空叹息俯仰成古今  

题韩干野牧图　　　　　　　【明】张鳯翼  

渥洼水草正当时天许兰筋野牧宜未遇王良应弃老难逢伯乐敢称奇偶然赭白曽题赋岂必骊黄始入诗千载独怜韩干笔不教岩穴肖胥靡  

题竹石牧牛　　　　　　　　【宋】黄庭坚  

野次小峥嵘幽篁相依緑阿童三尺棰御此老觳觫石吾甚爱之勿遣牛砺角牛砺角尚可牛鬭残我竹  

题牧牛图　　　　　　　　　【宋】陈与义  

千里烟草緑连山雨新足老牛抱朝饥向山影觳觫犊儿狂走先过浦却立长鸣待其母母兮为人实仓廪汝饱不慙人媿汝牧童生来日日娱只愁身大常把锄日斜睡足牛背上不信人间有黄舆  

张世杰经历牧牛图　　　　　【金】段成已  

緑隂深处戏童儿牛自东西儿不知休説儿狂无伎俩人间何事不儿嬉  

题牧牛扇头　　　　　　　　【金】赵秉文  

一牛顾其犊一牛轩尻脽傍有牧犊子窥巢攀树枝嗟尔有饷具不念鸦雏饥乌鸟各天性飞来防其儿汝亲亦念汝而人独不知不如两相忘人禽两娱嬉  

风栁牧牛画册　　　　　　　【元】刘　因  

逺意升平画不胜牛边烟树层层前头恐有桃林路百唤溪童不解应  

牧牛图【五首　　　　　　　　元】王　恽  

垂纼徐行信自如一挥鞭防见齐驱近来不似图中防旱块敲蹄百草枯  

青青春草满郊原放饱归时不用牵何似人牛俱不见碧天明月静娟娟  

緑杨堤岸晓风清碧草陂塘莫雨晴村落近年干旱损却将图画防升平  

两童相顾意何为犹恐渠饥趂草归一道牧民无所事处心专在当家肥  

饱耕饥放事年年放去収来任自然莫讶两童无所识至今牛背是尧天  

韩滉牧牛图　　　　　　　　【元】程钜夫  

农为天下本万世此心同晴日开图画方知宰相功  

题牧牛图　　　　　　　　　【元】吴　澄  

树叶醉霜秋草萎童驱觳觫渉浅溪一牛先登舐犊背犊毛湿湿犹未晞一牛四蹏俱在水引脰前望喜近堤一牛两脚初下水尻髙未举后两蹏前牛已济伺同队回身向后立不移一牛将济一未济直须并济同时归此牛如人有恩义人不如牛多有之人不如牛多有之笑问二童知不知  

题牧牛图　　　　　　　　　【元】陈旅  

水树春深藏野屋归鸦飞尽夕阳川谁知天上黄姑渚只在南山白石边  

题牧牛图　　　　　　　　　【元】张　翥  

去年苦旱蹏敲块今年水多深没鼻尔牛觳觫耕得田水旱无情力皆废画中见此东臯春牧儿招揺犊子驯手持鸲鹆坐牛背风栁烟蒲愁杀人儿长犊壮须尽力岂惜辛勤供稼穑纵然喘死死即休不愿徴求到筋骨  

题牧牛渡水图　　　　　　　【元】贡师泰  

儿骑牛儿骑牛两牛渡水当中流一牛带犊临沙洲沙洲泥深没牛足中流浪髙拍牛腹长绳坠手衣裹身前者起顾后俯伏牛背攲倾不自由谁云稳比万斛舟待儿出险走平地画图忽落东海头饭牛之子曽封侯  

题牧牛图　　　　　　　　　【元】黄清老  

平原雨多烟草浮牧童驱牛如挽舟柴门正在水深处青山流过屋西头  

题牧牛图　　　　　　　　　【元】丁　复  

邈尔三尺童御此两觳觫春风笠底回前村烧痕緑  

牧牛图　　　　　　　　　　【元】贡性之  

溪童饮牛渡溪水牛遇水深行复止人知水深牛不行谁识回头顾其子桃林之野春雨晴烧痕回緑春草青太守劝农当二月土膏肥暖牛可耕邯郸城头征战息戚徒劳吟白石一声笛里太平歌牛背溪童自朝夕  

牧牛图　　　　　　　　　　【元】王良臣  

三摩不受一尘侵本分功夫日念深杖屦得回游子脚葛藤灰尽老婆心颠狂不作风头絮出入谁伤井底金回首人牛在何许一江明月夜沉沉  

牧牛图　　　　　　　　　　【元】田　锡  

干戈扰扰遍中州挽粟车行似水流何日承平如画里短蓑长笛一川秋  

题李唐牧牛图　　　　　　　【元】郑　东  

羡杀田翁不出村牛羣坡上防如云买牛何日同渠牧短笛时吹向树根  

题牧牛图　　　　　　　　　【元】释恕中  

谁家荒疃连平原何处孤村带乔木官田耕尽牛正闲且对东风弄横玉  

题牧牛图【二首　　　　　　　明】张以宁  

返照在髙树归牛渡曽波一犊牟然赴其母老牸反顾情何多牧儿见之亦心恻人间母子当如何日莫倚门乌尾讹  

中园有树葵大田亦多稼牧人急曵牛鼻回恐尔践之邻父骂何时睡起两相忘吹笛西风栁隂下青山白日秋潇洒  

牧牛图　　　　　　　　　　【明】钱　宰  

野老春耕歇溪儿晩牧过夕阳牛背笛强似饭牛歌  

题牧牛图　　　　　　　　　【明】林　鸿  

緑草萋萋黄犊肥半蓑残雨卧东陂烟深野水行人絶家在寒林月上迟  

牧牛图　　　　　　　　　　【明】解　缙  

笛声吹度栁梢风叶叶晴云绕翠虹白石歌阑春雨歇青山半压夕阳重耕犂自足敲仙术溲液常教饱嫩菘文绣不衣金不络卧防天宇于月明中  

牧牛图【为师尚书　　　　　　明题四首】金幼孜  

日出骑牛去日暮逐牛归年丰耕作好食饱望牛肥云谷翠森森冰霜阅嵗深已防能鳯舞还听作龙吟夜雨翻龙箨春风长鳯梢伫防清庙荐美韵叶笙匏逸态谢炎凉贞姿炯冰玉君子思切磋无忘咏淇澳  

题李唐牧牛图【二首　　　　　明】刘　崧  

天寒放牛迟野旷风猎猎独来长林下吹火烧山叶日夕山气昏独归愁路逺犹恋草青青迟回下长阪  

题牧牛图　　　　　　　　　【明】倪　敬  

既饱原头草还驱饮涧浔如何子民者不似牧童心  

牧牛图　　　　　　　　　　【明】钱仲益  

东皋二月春草生江边放牛花雨晴牧儿唱歌牛啮草稳坐牛背随牛行牛角攒攒耳湿湿断陇荒陂随意入烟蒲风栁不胜情日莫归来荷蓑笠我本山林牧牛叟滥着朝衫今白首拟买江南黒牡丹乞取闲身老农亩  

牧牛图　　　　　　　　　　【明】陈　煇  

日莫桃林风雨寒数声长啸下空山草深行迳无归路却望清溪沙上还  

秋山牧牛图　　　　　　　　【明】廖道南  

碧寒黯澹云门隂落叶满径虚寒岑凭栏幽眺野空濶倚树长啸秋萧森石势参差乱峰出水光明灭回溪深春来即拟问牛喘先遣牧童穿逺材  

牧牛图　　　　　　　　　　【明】廖道南  

叩角平原不记功宻林穿石树含风邨田谁识春深浅牛喘应须问相公  

牧牛图【次周鹤　　　　　　　明洲韵】吴希贤  

菰蒲深处鸟呼羣溪上蹄涔路不分日莫调禽忘归去西山松火暗秋云  

题牧牛图　　　　　　　　　【明】林廷谟  

黄叶冈头跨犊过涧泉声似和清歌得刍寄语须归早日莫寒山猛虎多  

牧牛图　　　　　　　　　　【明】林景清  

山南碧坡春草香山下合流春水长杨栁风前气萧爽原是田家出牧场牧儿放牛依水草坐石眠云情自好偷闲学得弄山禽夕阳在山牛亦饱隔崦茅檐旧世居朝出烟邨莫返闾牛尾何须缚田火牛角何曽挂汉书蓑衣箬笠红尘表万事忘机心不扰明日公田布谷催一犂耕趂南村晓  

牧牛图　　　　　　　　　　【明】黄　荣  

江草青青江水流卧吹孤笛弄清秋放牛莫放南山下昨日南山虎食牛  

牧牛图　　　　　　　　　　【明】阙　名  

海宇升平卖劒时漫劳筋力事东菑林隂沙际多春草不羡文身太庙牺  

题老翁骑牛图　　　　　　　【明】刘　基  

白日上悠悠竹梢雾已収晴天不易得及时当放牛邻家放牛多儿童我家无儿只老翁寒衣在机织未就原上烈烈多髙风勿言衰老筋力薄有牛可放殊不恶但愿天公不相恼牛背闲眠饥亦好  

题野老醉骑牛图　　　　　　【明】钱　宰  

村田乐事老来稀记得江南春社时儿女醉扶黄犊背帽檐颠倒插花枝  

宋徽宗耕牛图【为黄福少　　　明保之子题】杨　荣  

春原过雨春日熙春树连隂春草肥田家力耕贵及时手挽牛兮肩负犂草香泉美牛步迟农心汲汲应何为上恐公家赋税亏下虑私门妻子饥吁嗟牛兮胡不知宣和之初能念兹九重燕暇亲冩之骄奢一动万事隳塞草黄沙千载悲  

题赵君发牧羊图　　　　　　【宋】韩　驹  

王孙岂识田家趣妙画聊因好古収唯有野人开卷笑忆骑牛背下西畴  

跋燕肃牧羊图【二首　　　　　元】王　恽  

行饮溪流喜降阿归鞭影淡夕阳坡似将濈濈维千角办作宣王考牧歌  

平秩东皋事有余荒烟平楚防林墟牧人例有繁多庆蓑防秋江梦众鱼  

牧羊图后有阎先生诗次韵感旧因成二首  

【元】袁　桷  

婴儿御气草堤眠能使双羊合自然庄叟不知蝴蝶梦觉来重作养生篇  

玉质堂堂地下眠云龙风虎各加鞭松隂旧日趋庭客整佩兰皋驻集仙  

牧羊图　　　　　　　　　　【元】袁　桷  

髙栁风清晓日苍牧童随处隂凉似怜挟防当年客物我胷中两未忘  

胡人牧羊图　　　　　　　　【明】尹　耕  

边庭四月始知春沙草初青栁复新金镝未须窥汉月氊帷时亦静胡尘黄发小胡花插首腰下寳刀光射肘日斜驱羝入东林草美泉香夸富有君不见虞廷干羽两阶陈白雉黄熊入贡频圣王有道四夷守沙场闲杀射雕人  

题刘光朝归牧图　　　　　　【元】陈　泰  

平湖草緑生春烟斜阳牧防乗乌犍日光不动牛背稳后者喘息长绳牵吾儿读书懒更鲁少小娇痴那似女防官食禄能防何嵗嵗羸骖踏风雨  

题风雨归牧图【二首　　　　　元】钱维善  

野隂云气合苍茫霹雳山精白石藏蓑笠归来牛背稳不迷风雨似寻常  

不见人烟闻鬼车长林昏黒雨如麻晚晴却防前峰翠过得溪南即是家  

青郊归牧图　　　　　　　　【明】李廷仪  

庶草敷荣翠满墟夕阳归牧雨晴初清时只唱升平曲牛角何心挂汉书  

题画牧　　　　　　　　　　【明】王　恭  

耕童生小无所知惯骑牛背度晴陂横吹紫竹无宫调笑杀五陵游侠儿荒林野水凉萧瑟山叶吹霜鸟边落信陵坟上草青青防见残碑砺牛角  

题画　　　　　　　　　　　【明】岳　岱  

莫色起郊墟牛羊识归路牧童无枕簟但铺明月卧  

经进盐图诗【八首附录　　　　明】彭　韶盐场图  

两浙山水乡古称天地藏西望出吴淞东行逾鴈荡利孔非一涂盐征为海王泉布充京储刍粮助边饷庶哉用物宏生意不复畅薪桂与炊玉晨昏増感怆敝屋栖寒芦新畬倚孤嶂懐土思依依承家如草创  

山场图  

山木非不佳林麓非不防百年生聚繁分业薄如纸朝夕斧斤入不待黄落矣近伐嘅山童逺入虞虎兕肩重何足辞突黔良借此而况煮海功昏夜无停止菹薪茍不力公私亦何倚嵗嵗事辛勤犹胜弃桑梓  

草荡图  

海壖咫尺地一望如掌平材木不生植草莽徒敷荣广牧良有害泛取亦难成分给亭户表蕝自经营繁霜一以降百物俱雕零刍荛忽萃止芟缚无留行辇运积官所来嵗事煎烹负荷非为苦愿言公课登  

淋卤图  

旭日朝沮场欣兹风色竞钱镈密如鳞沙涂平似镜汲晒足灰泥层层白相映易地聚成堆再淋醎始盛方池借以茅小窦暗通阱莲实重且坚浮浮力能胜只恐山雨来一篑功未竟殷勤守余沥坐待卤池定  

煎盐图  

鹾液泛清泠牢盆戒修洁分番忽后时及此旺煎月一勺尽倾防万灶俱焚爇沉沉红霞收蹙蹙晴波竭敛之白盈箕凝华灿如雪防检入公私中心更烦热荆妻慰苦顔摩挲汗流血却叹戍边人垂老有离别  

徴盐图  

小汛风日好大汛潮汐平袖长应善舞课羡易为征嵗歉伊谁知宁分雨与晴衣食岂不给国计良非轻担石四面至仓庾一朝盈盐官唱簿历折阅频呼声况乃逃亡多荒额重加徴展限谅未允努力事余生  

放盐图  

三边乏储峙良贾劳委输偿以榷海利子母多赢余水膏易消耗蔀屋难贮诸多年积逋欠折算尽锱铢太湖畔盈盈东海隅雪山压巨浪风防恣所如毎资藜藿食亦荐王侯防谁念味中苦搔首空踌躇  

追赔图  

近寳固贫国厚货亦贫民卤丁有常赋催日何纷纭侵耗嵗已久夤縁具虚文商算无从给鞭棰不堪闻富黠自当尔哀此颠连人称贷不见售丝谷无余新寛减逢优恤感激谢皇仁沧海未终竭更始重辛勤  

## 御定历代题画诗类卷七十一目录  

树石类  

题李尊师松树障子歌【唐杜甫】  

观吴偃画松【唐施肩吾】  

画松【唐元稹】  

袁徳师求画松【唐刘商】  

与湛上人画松【唐刘商】  

酬道芬寄画松【唐刘商】  

山翁持酒相访以画松酬之【唐刘商】  

壁画古松【唐朱湾】  

画松【唐徐夤】  

李肱所遗画松书两纸得四十韵【唐李商隠】画松【唐僧景云】  

题仁上座画松【宋黄庭坚】  

吕希道少卿松【宋苏辙】  

许道寜松【宋王履道】  

次韵伯庸画松十韵【元刘因】  

赵闲闲画松和韵【元程钜夫】  

罗若川画松【元虞集】  

县厓松图【元虞集】  

画松【元贡师泰】  

画松【元贡师道】  

奉题仇工部壁间古松图歌【元傅若金】  

题画松【元傅若金】  

松障图歌【元陈泰】  

题李遵道华顶松【元张天英】  

题何武子所藏简天碧松图【元刘永之】  

题梅花道人偃松【元郑洪】  

松壑单条【元吴镇】  

题赵学士松图【明刘基】  

题赵文敏公画松【明刘基】  

次韵画松【明陶安二首】  

题画松【明刘崧】  

题费同知松树障子【明杨士竒】  

古松图【明金幼孜】  

题画松【明李进】  

题松【明何乔新】  

题刘鉴松【明陈宪章】  

戏题张千户画松【明陈宪章】  

题松【明丘濬】  

画松【明李东阳二首】  

题邵容城所藏幽松图【明李东阳】  

题画松【明胡润】  

画松【明沈周】  

题松卷【明吴寛】  

张子俊画松【明吴寛】  

题画松【明杭淮】  

画松卷次韵【明周用】  

题杨司徒古松障子【明顾璘】  

题罗侍御所藏周必都古松障【明顾璘】  

题半塘寺润公房顾叔明所画松壁【明孙寜】巨然松吟万壑图【元元好问】  

题洞阳徐真人万壑松风图【元赵孟頫】  

自画万壑松风图【明虞堪】  

题丁氏松涧图  

题简生画涧松【元虞集】  

题松涧图【元陈樵】  

古涧长松图【元吴镇】  

题王起宗画松岩图【元杨载】  

松泉图【元郭翼】  

松路山岩图【明徐贲】  

题松溪图【明吴】  

壑松图【明李日华二首】  

## 御定历代题画诗类卷七十一  

树石类  

题李尊师松树障子歌　　　　【唐】杜　甫  

老夫清晨梳白头都道士来相访握髪【一作手】呼儿延入户手提新画青松障障子松林静杳冥凭轩忽若无丹青隂崖却承霜雪【一作露】干偃葢反走虬龙形老夫平生好奇古对此兴与精灵聚已知仙客意相亲更觉良工心独苦松下丈人巾屦同偶坐似【一作自】是商山翁怅望聊歌紫芝曲时危惨淡来悲风  

观吴偃画松　　　　　　　　【唐】施肩吾  

君有絶艺终身寳方寸巧心通万造忽然写出涧厎松笔下看看一枝老  

画松　　　　　　　　　　　【唐】元　稹  

张璪画古松往往得神骨翠帚埽春风枯龙戛寒月流传画师辈奇态尽埋没纤枝无潇洒顽干空突兀乃悟  

埃尘心难状烟霄质我去淅阳山深山看真物  

袁徳师求画松【并序　　　　　唐】刘　商  

武元衡云商酷尚山水着文之外妙极丹青好事君子或持冰素越淮湖求一松一石片云孤鹤获者寳之虽楚璧南金不之过也故集中求画之诗为多  

柏偃松防势自分森梢古意出浮云如今眼暗画不得旧有三株持赠君  

与湛上人画松　　　　　　　【唐】刘　商  

水墨乍成岩下树摧残半隠洞中云猷公曽住天台寺隂雨猿声何处闻  

酬道芬寄画松　　　　　　　【唐】刘　商  

闻道铅华学沈宁寒枝淅沥叶青青一株将比囊中树若个年多有茯苓  

山翁持酒相访以画松酬之　　【唐】刘　商  

白社风霜惊暮年铜瓶桑落慰秋天怜君意厚留新画不着松枝当酒钱  

壁画古松　　　　　　　　　【唐】朱　湾  

石上盘古根谓言天生朽安知草木性变在画师手隂深方丈间真趣幽且闲木文离披势搓捽中裂空心火烧出埽成三寸五寸枝便作千年万年物莓苔浓淡意不同一半死皮藏蠧虫风霜未必来到此气色杳似寒山中孤标可翫不可取能使支公道塲古  

画松　　　　　　　　　　　【唐】徐　夤  

涧厎隂森验笔精笔间开展觉神清曽当月照还无影若许风吹合有声枝偃只应鹤识根深宜与茯苓生天台道士频来见说似株株倚赤城  

李肱所遗画松书两纸得四十韵【唐】李商隠  

万草已凉露开图披古松青山徧沧海此树生何峰孤根邈无倚直立撑鸿蒙端如君子身挺如壮士胷樛枝势夭矫忽欲蟠挐空又如惊螭走黙与奔云逢孙枝擢细叶旖旎狐裘茸邹颠蓐髪软丽姬眉黛浓视乆目晴倐忽变辉容竦削正稠直婀娜旋敷【一作数】峯又如洞房冷翠被张穹笼亦若暨萝女平旦妆顔容细疑袭气母猛若争神功燕雀固寂寂雾露常冲冲香兰媿伤暮碧竹慙空中可集呈瑞鳯堪藏行雨龙淮山桂偃蹇蜀郡桑重童枝条【一作修】亮杪脆灵气何由同昔闻咸阳帝近说稽山侬或着仙【一作佳】人号或以大夫封终南与清【一作青】都烟雨遥相通安知夜夜意不起西南风美人昔清兴重之犹月钟寳笥十八九香缇千万重一旦鬼瞰室稠叠张羉罿赤羽中要害是非皆匆匆生如碧海月死践霜郊蓬平生握中玩散失随奴僮我闻照妖镜及与神劒锋寓身防有地不为凡物蒙伊人秉兹图顾盼择所从而我何为者开懐捧灵踪报以漆鸣瑟悬之真珠栊是时方暑夏座内若严冬忆昔谢四骑学仙玉阳东千株尽若此路入琼瑶宫口咏云歌手把金芙蓉浓蔼深霓袖色映琅玕中悲哉堕世网去之若遗弓形魄天坛上海日髙曈曈终骑紫鸾归持寄扶桑翁  

画松　　　　　　　　　　　【唐】僧景云  

画松一似真松树且待寻思记得无曽在天台山上见石桥南畔第三株  

题仁上座画松　　　　　　　【宋】黄庭坚  

偃蹇松枝隔烟雨知侬定是嵗寒材百年根节要老硬将恐崩崖倒石来  

吕希道少卿松　　　　　　　【宋】苏　辙  

溪囘山石间苍松立四五水深不可涉上有横桥渡溪外无居人盘石平可住纵横逺山出隠见云日莫下有四老人对局不回顾石泉杂风松入耳如暴雨不闻世人喧自得山中趣何人昔相遇图画入纨素尘埃依古壁永日奉樽俎隠居畏人知好事竟相误我来再三叹空有飞鸿慕逝将从之游不惜烂樵斧  

许道宁松　　　　　　　　　【宋】王履道  

玉骨防岏雪作顶清溪下舞蛟龙影忽惊发地扶屋极谁向天公乞刀尺道人逸气天云髙韦偃毕宏皆坐超奔崖断壑得睥睨悲风激激星劳劳胡为乎挂卿髙堂之素壁许侯笔与万牛敌坐来一气囘霜秋四顾满堂皆古色老夫卜筑寄云松屡揖伯鸾携敬通忽见婆娑眼中物使我嚼句生天风千章奇林卧涧厎公独区区恱其伪我知金石贯冰霜便与髯卿同一味君不见丹霞大士烧木佛此老胷中果何物  

次韵伯庸画松十韵　　　　　【元】刘　因  

妙思通灵素隂接帝青抗顔躬蹇蹇蒙顶髪星星飒爽龙羞豢萧踈鹤链形壁虚生地籁斗近界天经蝶梦春涛涌虫疑晓日冥云生停斚风入倚窗聴屈曲车连轸腾拏簴列庭恋乡思海岱封爵鄙云亭月落孙生啸天寒屈子醒雄姿轻虎豹浮迹陋鸥防  

赵闲闲画松和韵　　　　　　【元】程钜夫  

辞华推哲匠才大古云难如许明堂具偏宜画里看  

罗若川画松　　　　　　　　【元】虞　集  

暮春多雨昼防防罗生画松当素屏老蛟化为劒气黒白鹤下啄苔痕青来日暮自篝火梦入幽岩寻茯苓不遇胡僧露双脚石函自了读残经  

县厓松图　　　　　　　　　【元】呉　镇  

偃蹇支离不耐秋揺风洒雨几时休转身便是青山顶又有悬厓在上头  

画松　　　　　　　　　　　【元】贡师泰  

苍龙蜕骨东海上太隂黯淡垂髙空六丁驱起夜行雨万里不断蓬莱风  

画松　　　　　　　　　　　【元】呉师道  

风霜不改色水石波为邻只合空山老岂知人世春奉题仇工部壁间古松图歌　　【元】傅若金  

苍松在山自奇古灌木翳之人不惊忽然图向堂上壁满坐叹息长风生柯柯崛走森昼晦其下将疑鬼神防雾雨寒霏虎豹毛雷霆怒拆蛟鼍背乃知巨笔老且神力斡造化雄千钧皇天不夭栋梁具后土潜回霜雪春尔松已为人爱惜见尔为尔生顔色山中岂无材木倚絶壁未逢匠石嗟何益  

题画松　　　　　　　　　　【元】傅若金  

遥忆商顔松色青女萝枝上醉眠醒自从四皓安刘后嵗莫何人采茯苓  

松障图歌　　　　　　　　　【元】陈　泰  

何人独立身堂堂十八公子防髥苍凝冰不遣势摧折清籁时与髥低昻兰为兄兮雪为友燕坐松间自呼酒眼花耳热鳞鬛生千尺龙蛇入挥手手中松月自离笔已见云烟生蓊郁傥非白昼堂宇空真恐幽隂鬼神出平生始识顔平原艰苦絶胜甜中边世间画史千金价惜哉此松不多画  

题李遵道华顶松　　　　　　【元】张天英  

苍髥铁爪欲飞扬肯与人家作栋梁记得石桥明月夜一溪龙影茯苓香  

题何武子所藏简天碧松图　　【元】刘永之  

苍松偃蹇如短虬垂肘近人寒不收悲风萧萧生昼晦古鬛陊水令人愁锦鞯骑马山隂道石黛空青拂衣好万里江湖隔旧游坐观图画空山老  

题梅花道人偃松　　　　　　【元】郑　洪  

墨池帽脱管城子壁府罄折徂徕公玉闗金锁制豹铜台瑶柱蟠苍龙星霜鬓眉遽如许铁石肝胆将谁同大夫受命当伛偻天子法驾行东封  

松壑单条　　　　　　　　　【元】呉　镇  

虬枝铁榦撑青空飞泉絶壁鸣琤琮幽人洗耳坐其下风来谡谡如笙镛  

题赵学士松图　　　　　　　【明】刘　基  

赵公拈笔作古松平地跃出三青龙蜿蜒不上霄汉去爽飒长留烟雨浓前朝美人鬬草处犹有当时数株树江亭六月凉如秋应与此图相对愁  

题赵文敏公画松　　　　　　【明】刘　基  

呉兴昔王孙能画世莫及观其二松图矫若龙出蛰蟠根破坤舆拔萃滃原隰交加各轩翥崱屴相倚立鼍鳞撑空青豕鬛振飒飁髙藏日月气清滴云雾汁垂钓者何人短棹非妄集五湖多风涛蛟蜃头角辑不如洿泽间取足鰿与鳛倦眠松影下百窍清凉入慎勿惊松枝天寒衣袂湿  

次韵画松【二首　　　　　　　明】陶　安  

铁榦宛如韦偃笔误令工匠施刀尺隂森黛色千古深髣髴霜痕半天湿猿鹤清音恍在庭龙虎白骨坚如石从知能事不易成画水犹云日逾十  

苍标当入凌烟笔相去青天不盈尺独持劲节冬雪寒长带恩光朝露湿回枝忽变老蛟形托根不向悬崖石按图必求如此材待搆明堂价増十  

题画松　　　　　　　　　　【明】刘　崧  

巫峡荆门不可寻坐怜孤嶂动云林夜寒或与蛟龙鬬秋暝应闻虎豹吟千嵗茯苓山下老一时丝蔓雨中深野桥寂寞云根冷最忆停骖弄晩隂  

题费同知松树幛子　　　　　【明】杨士奇  

当代画松谁最精王绂卓迪俱驰声两生以来鲜继者凤池周濬新得名此图笔有千钧力全幅剡藤闲泼墨双株奋起如双虬直气森森势千尺樛枝屈铁蟠穹苍劲节磊砢鳞甲张长风飒飒动满座六月清昼髙堂凉吉安别驾好奇古对此宛然岩壑趣茯苓琥珀焉足奇坚操终懐共迟暮别驾别驾临安彦浙东山东宦游徧四明徂徕千嵗植所历山林屡尝见大材之成由化工自古匠输希得逢明堂清庙选梁柱何限空老深山中  

古松图　　　　　　　　　　【明】金幼孜  

十亩繁隂欲破空当时曽受大夫封庙廊正尔需梁栋未许终容大壑中  

题画松　　　　　　　　　　【明】李　进  

君不见灵隠山前小朶峰入山九里皆青松怒涛翻空卷江海髙枝挂石蟠虬龙西湖三月春意浓锦囊骏马呼奚童清隂夹道生爽气金粉扑靣香蒙蒙两年不踏湖头路转眼春来又春暮画中忽见一株松髣髴山前幽絶处幽絶之处多仙灵吾独何为缚尘缨寄谢仙灵许同隠凖拟长镵寻茯苓  

题松　　　　　　　　　　　【明】何乔新  

虬枝夭矫翠参天雨榦霜皮老更坚榱桷年来收拾尽岂知梁栋在山巅  

题刘鉴松　　　　　　　　　【明】陈宪章  

刘生于写松能以酒力遣酩酊气正豪苍龙自舒卷  

戏题张千户画松　　　　　　【明】陈宪章  

张侯画松人不识松不画横惟画直上干青霄下盘石倒卷苍龙二千尺神物安可留屋壁变化虚空了无迹不然恐遭雷斧劈左手执弓右持防取胜无过万人敌侯莫画松费笔力  

题松　　　　　　　　　　　【明】丘　濬  

苍龙拏云欲上天鳞甲飞动头崭然碧风吹海翠涛涌笙箫一派空中悬深山大河无人到琥珀埋光丝槁家家束苇作屋楹未必长林此中老  

画松【为卜刑部　　　　　　　明从大题】李东阳  

云匝地黯无辉老榦盘空势不归疑是叶家堂上见夜深风雨墨龙飞  

画松【为顾良弼　　　　　　　明主事题】李东阳  

画松不必真似松风骨略与画马同毕宏曹霸两奇絶妙意止在阿堵中君家素壁光如雪上有叫枝老垂铁晩嵗长同怪石寒炎天耻受髙云热江翻树转争喧豗十步九战何时开隂房半扄山鬼啸海水不断天风来城南野人颇醇古坐爱凉秋满虚宇安得移来十丈青髙价如山弃如土知君此兴迥莫攀谓予苦绊风尘间携琴载鹤招使去我家自有徂徕山  

题邵容城所藏幽松图　　　　【明】李东阳  

种松谿边长十丈髙云对屋围青障中有幽人爱读书苎袍纱帽秋萧爽青苔白石坐移时衡门晏起独开迟山中繁实雨初落水面垂萝风倒吹十年南北江湖梦野树孤云递迎送此地材同新甫良居官多比蓝田重酌君美酒聴我歌东园桃花能几何丈夫功业在晚节君今尚壮非蹉跎  

题画松　　　　　　　　　　【明】胡　润  

幽人无俗懐写此苍龙骨九天风雨来飞腾作神物  

画松　　　　　　　　　　　【明】沈　周  

老夫惯与松传神夹山倚磵将逼真青云轧天见髙盖苍鳞袅烟呈古身我亦不知松在纸松亦不知我戏耳吹灯照影蛟起舞直欲排空掉长尾待松十丈嵗湏千老夫何夀与作縁不如笔栽墨培出一笑何问人间大小年  

题松卷　　　　　　　　　　【明】沈　周  

寸莛悠悠至千丈嵗月之后乃可望老夫一日春雨中手缓心闲笔初放徂徕合抱三百株生捉龙蛇眠纸上培之以墨土何功根叶不惊神亦王傍人为我夺造化毕宏韦偃仍相诳一舒一卷风雨生满堂错愕空相向还疑秋子打牎扉亦觉春花扑屏幛乆无采录我何嗔自倚胷中意为匠  

张子俊画松　　　　　　　　【明】吴　寛  

案头佳楮不盈尺上有千丈之长松非闗月落影如许连蜷欲起舞蛟龙我方隠几当清昼彷佛徂徕见深秀空堂飒飒风声寒满把棱棱霜骨瘦昔闻张卿人品髙王芾与之称二豪鳯池挥洒出天趣往往笔底翻波涛杜陵诗翁去我逺愧此毕宏与韦偃故园旧种隂已成独客燕山嵗华晩  

题画松　　　　　　　　　　【明】杭　淮  

登堂忽讶生烟云错落长松偃东壁老干半作叫龙形枝叶长留歳寒色古来画者有韦偃近时廷章亦可师但留一榦在人世已觉涧壑无余姿更添白石相撑倚日照苍苔浄泥滓摩娑不觉毛髪寒五月髙堂朔风起  

画松卷次韵　　　　　　　　【明】周　用  

旧时吾郷石田丈文彩风流属人望画松不独能擅塲寸莛之作兼豪放梓堂石田善摹搨辋川未必居其上何哉画史亟画松太昊初以木徳王毫端咄咄皆逼人百金一笔那相诳宻云不见羣龙首渊跃天飞惟所向冻雷夜半惊霹雳珍重十幅生丝障谁将献卜搆明堂操斧按图烦大匠  

题杨司徒古松障子　　　　　【明】顾　璘  

昨从山中还草堂入门云雾迷日光问之惊怪胡致此司徒画障悬东墙几株古树形突兀老龙怒立当我屋泰山东岩五大夫参天气势无卷曲雪柯霜榦当夏清耳边谡谡风涛声俨然丘壑在左右始信妙画通神明司徒应诏天上来卷帘清画坐髙斋不湏把玩山林趣正尔相资梁栋材  

题罗侍御所藏周必都古松障　【明】顾　璘  

昔年我登柱史堂古松画障何昻藏樛枝峥嵘豸角劲霜皮错落龙鳞苍不知墨榦凡几尺气势直欲凌云长移牀盘桓坐其下六月不热回清凉毕宏韦偃骨已朽乃有周老传芬芳只疑画手太奇崛人间无此真栋梁昨经南湘湘水曲夹道万株俱突兀根老居人忘歳年隂深过客逃炎燠郡斋正当苍翠中三嵗卷帘看不足鹳鹤秋栖不敢定猿猱夜度愁还哭有时枕书相对眠宛在君家画图宿君今作牧向东鲁泰山大夫更奇古我诗恐未尽君意请君自作乔松谱  

题半塘寺润公房顾叔明所画松壁【明】孙宁  

顾君叔明善写松妙趣直与韦偃同片缣幅纸不易得人争一覩清双瞳玉岩上人即粲可早跻十地成全功襌房素壁耀霜雪绘画未许来庸工叔明对此后意匠捉笔跳叫声摩空湏臾貌作老蛟影毫端瞥若囘腥风隔座时疑翠涛响钩帘日讶云封宿鹤已去花落尽庭前细雨春蒙蒙老夫寻幽适相过览之便觉心神融酒酣信手为长句醒愧浣花溪上翁  

巨然松吟万壑图　　　　　　【元】元好问  

胷中刺鲠无九泽画里风烟才一沤阿师定有维摩手断取江山着笔头石林苍苍崖寺古银河浩浩松声秋方外赏音谁具眼莫将轻比李营丘  

题洞阳徐真人万壑松风图　　【元】赵孟頫  

谡谡松下风悠悠尘外心以我清浄耳聴此太古音逍遥万物表不受世故侵何年从此老辟谷隠云林自画万壑松风图【歌赠天台朱　明秉中梅花巢】虞　堪  

天台万八千丈山桃花久不流人间上当牛斗开天闗仙人几度招我穷幽攀琼台玉阙回寂寞石桥且滑空潺湲曽识髙人姓朱者读书缚屋蓬峰下一从画得龙马神文走献天子登天阍天子莫可官归来老田野最喜两儿郎绿髪更潇洒大者赋逺游不肯卑微休仲也谁与俦爱我画沧洲聊将水墨趣冩此空岩秋鴈荡云连赤城暮潇湘雨里苍梧愁我爱仲也琴倾耳大赏音南风散五弦为我开烦襟栖乌夜啼秋月堕黄鹂晓啭春山深君不见画中絶似琴中趣万壑秋风满松树应有梅花可结巢随意青山看云去  

题丁氏松涧图　　　　　　　【元】邓文原  

天目之峰凌紫烟下周林壑纡长川清池斗絶涵倒景神运直自疏凿先彼美幽贞庐闲房曲奥辛夷荃苍官【一作松】手植经几年灵虬夭矫今参天门前朝流暮流水但闻激石泻濑鸣溅溅山人养真衡茅下有书可读琴可弦意行清涧曲长歗松风前山【一作溪】月出林髙溪花弄春妍仙人歌【一作欲】来夜将半天空鹤唳山凄然飇尘大笑狂驰子口诵丹诀传真我欲从之结邻屋得疏药圃谋芝田  

题简生画涧松　　　　　　　【元】虞　集  

简生与我皆蜀人留滞东南凡几春每拂齐纨作山水使我感慨懐峨岷如此长身雨松树满谷悲风散隂雾雌雄如劒变为龙鳞鬛齐成擘崖去袐阁尝观韦偃图苍润雄深世所无黙识形神出模画把笔莽苍増嗟吁玉堂寳书本同馆官府既分难复见摩挲新墨慰衰朽鬓雪飘萧数开卷昔我樵牧青城山坐起政在双树间当时简生若相见应并冩此聴潺湲刘郎集贤好宾客好着幽牕对晴碧凌灵为我哦七言有鹤飞来破秋色  

题松涧图　　　　　　　　　【元】陈　樵  

郁郁涧上松磊磊涧中石石泉有余韵松枝有余色髙人事幽讨结庐此栖息敧枕聴潺湲开轩盼空碧俯仰欣有契足以愒昕夕我亦厌尘嚣乆焉慕岑寂他年傥相过勿谓予生客  

古涧长松图　　　　　　　　【元】呉　镇  

长松生风吹不歇古涧出泉鸣自幽玉屑饭余移白日紫芝歌动振髙秋  

题王起宗画松岩图　　　　　【元】杨　载  

云起重岩郁凌乱长松落落树直干若人于此结茅屋爽气飘然拂霄汉舣舟之子何逍遥从者伛偻携一瓢山中无日不闲暇跋涉相顾凌风飇始知王宰用意髙使人观图鄙吝消世间未必有此景涂抹变幻慿秋毫丹青游戏固足乐收絶视聴搜冥莫向来为政殊不恶乃尔胸中有丘壑  

松泉图　　　　　　　　　　【元】郭　翼  

迢迢涧上松防防松下泉微飇散晴雪飞琴泻寒弦懐哉山中人眇予随尘縁九江秀可揽山色青于莲浩歌招黄鹄重赋云巢篇  

松路山岩图　　　　　　　　【明】徐　贲  

清溪入花源流水春溶溶趣深屡回转溪上森羣峰参差楼阁间缥缈神仙踪闲陪羽客行时与樵人逢疎萝映岸瀑薄云防岩松孤鹤偶徘徊众树恒芳浓践兹非徒游要当尽从容因乏丹泉术终期此相从  

题松溪图　　　　　　　　　【明】呉　溥  

溪头流水绕光寒溪上长松雪未干无事尽从闲处乐有书时向静中看风回隂壑泉声急月转清牎树影团几度客来门未啓呼儿急为整衣冠  

壑松图【赠呉伯　　　　　　　明征归歙】李日华  

手写髥龙伴读书髥翁别我意踟躇聊分几鬛临牎影君到黄山有万株  

壑松图　　　　　　　　　　【明】李日华  

已见历落槩不妨小俯仰云来翠色添雨壮空涛响沉沉浸龙影飒飒凌仙掌山中絶灌溉嵗月自滋长  

## 御定历代题画诗类卷七十二目录  

树石类  

戏为韦偃双松图歌【唐杜甫】  

泉石双松图【元王恽】  

南岳李道士画双松图【元宋无】  

郑克刚双松图【元黄镇成】  

韩伯清所藏子昻双松便面【元黄玠】  

衍师道原双松图【元黄玠】  

题项可立双松图【元栁贯】  

题夏迪双松图【元王冕】  

题曹云西双松图【元陶宗仪】  

巧石双松图【明杨基】  

双松图【明周致尧】  

二松图【明张元祯】  

孤松图【明贝琼】  

五松图【明廖道南】  

山壑万松图【元王恽四首】  

题履元陈君万松图【元杨维桢】  

万松图【明金幼孜二首】  

题盘松扇头【元张天英】  

题秦中李筼谷黄门偃松图【明董其昌】  

怪松【明李日华】  

题云松巢图【元陈旅】  

题倪幻霞云松图【元成廷珪】  

题松云卷【明王世贞】  

大简之画松风图【元元好问】  

题松雪图【元范梈】  

松月图【明程敏政】  

招徐宗偃画松石【唐张祐】  

松石晓景图【唐陆防】  

观裴秀松石障歌【唐僧皎然】  

依韵和原甫省中松石画壁【宋梅尧臣】  

次韵刘贡甫学士画松石图歌【宋苏辙】  

题松石图【元黄玠】  

松石图【元吴镇】  

题曹云西画松石【元倪瓒】  

题松石【元丁立】  

题松石图【明张以寜】  

题作小幅松石【明李日华】  

题赵子昻松石修篁图【明贝琼】  

次云喻叔竒松竹图【宋王十朋】  

题松竹桂梅【明解缙四首】  

席上赋老松怪柏图【元李材】  

僧莲松桧图歌【明王逢】  

题杨补之松桧图【明程敏政】  

题松菊【明张鳯翼】  

徽庙古松山鹊【明金幼孜】  

题赵希逺画蟠松玉图【明僧大圭】  

寄画松僧【唐王建】  

题夀老人松年图【元张宪】  

三友图【元刘永之】  

嵗寒图【明解缙】  

嵗寒三友图【明吴寛】  

嵗寒三友图【明许继】  

三友图【明朱经】  

皇甫松竹梅图【元张伯淳】  

松竹梅【明徐渭】  

霜林晩节图【明周旋】  

乞荆浩画【唐僧净显】  

题金陵陈时举宅画壁【元谢应芳】  

题吴祠部画【明董其昌】  

## 御定历代题画诗类卷七十二  

树石类  

戏为韦偃双松图歌　　　　　【唐】杜　甫  

天下几人画古松毕宏已老韦偃少絶笔长风起纎末满堂动色嗟神妙两株惨裂苔藓皮屈铁交错回髙枝白摧朽骨龙虎死黒入太隂雷雨垂松根胡僧憩寂寞厐眉皓首无住着偏袒右肩露双脚叶里松子僧前落韦侯韦侯数相见我有一匹好东绢重之不减锦绣段已令拂拭光凌乱请公放笔为直干  

泉石双松图【何直　　　　　　元长笔】王　恽  

江烟霏霏江雨湿满壑秋风荡虚壁何公虽老笔有神写出双松防泉石君看磊落横涧枝黒入太隂凝积铁他时不作涧窟虬定向风岩闻虎裂烦君十袭为深藏隄备六丁来电掣  

南岳李道士画双松图　　　　【元】宋　无  

道士醉卧天柱峰睥睨石上千年之老松松精相感入梦寐化作苍髥双老龙酒肠空洞生鳞角飞出两龙醉不觉湏臾霹雳撼五岳丰隆缩手不敢捉神灵顷刻归虚无壁上但见双松图松耶龙耶莫能诘栋梁霖雨藏秃笔  

郑克刚双松图　　　　　　　【元】黄镇成  

老榦悬霜紫翠分一山风雨半空闻携琴欲埽苔根石为写秋声寄白云  

韩伯清所藏子昻双松便面　　【元】黄　玠  

幷刀剪水一尺余照见亭亭两松影玉堂学士自冩真令我凄然发深省耸壑昻霄五十年健笔如锥有锋颖苍髥磔怒知谁嗔老节犹将见奇挺直榦斜分水墨痕樛枝乱结风霜顶龙鸾已化毛骨残雷雨欲来崖谷暝丝县蔓待茯苓回首余光惜俄顷防稽公子多苦心收拾新诗题小景  

衍师道原双松图　　　　　　【元】黄　玠  

小石如拳大如瘿石上亭亭松树并谁从山隂得茧纸幻落毫端写双影风雷太古见植立冰雪平生惯凄冷下有茯苓千嵗根可为人间驻流景  

题项可立双松图　　　　　　【元】栁　贯  

我家庭下有双松络石搀云与此同闭户时时闻落雪援琴往往写清风神全省识蛟龙状墨守谁争篆籀工采药天台能事在故应添着负苓翁  

题夏迪双松图　　　　　　　【元】王　冕  

我昔曽上五老峰白云尽处看青松中有两树如飞龙正与夏迪画者同夏迪画松得松趣个个乃是廊庙具贞固不特凌雪霜偃蹇犹能吐烟雾苍髥猎猎如有声铁甲半掩苔花青六月七月炎火生对此似觉形神清丈人兀坐诚有道岂比啇山采芝皓有琴有琴不湏弹而今世上知音少  

题曹云西双松图　　　　　【元】陶宗仪  

泖云西畔一诗翁画法营丘理趣融四十年前经此地双松无恙草堂空  

巧石双松图　　　　　　　　【明】杨　基  

松蟠怪诞龙形矫石嵌玲珑雪肤巧何事淋漓水墨图髙堂六月秋风早秋风吹云山脚动瀑布飞来湿瑶草翠干危撑日月低霜根倒插雷霆绕山中黄叶已葢地独有烟萝青袅袅夕露犹含碧海秋春霞已破丹山晓平生爱松幷爱石何异江鳬得蒲藻醉里徂徕若可登人间草木慙枯槁豫章将军顔色好十年走马淮隂道索我题诗冩壮懐诗成已觉松杉老  

双松图　　　　　　　　　　【明】周致尧  

凿凿岷峨插彼苍海波不动海天凉双蛟化作神仙去明月中宵劒影长  

二松图　　　　　　　　　　【明】张元祯  

两髥如龙入云去白日空庭作风雨根着九地抜不起留与乾坤作双柱千丈丝千嵗苓南山翠色同峥嵘岳阳城南老髥精骖鸾追逐吕先生  

孤松图　　　　　　　　　　【明】贝　琼  

峨眉古松寒不死曽见仙人三洗髓霜摧雨剥雷震余千尺老蛟鳞甲紫城南桃花千万株乱后一株今亦无长身独立何偃蹇正直自是神明扶  

五松图【为刘太常　　　　　　明汝忠题】廖道南  

我闻贤哉五大夫乃在泰山絶顶之东隅秦封汉禅几千载云胡京邸开瑶图大夫昔隠云门山餐精饵实栖仙闗虬根百尺结窟鸾枝千仭蟠苍顔大夫今登石渠阁牵萝偃盖承天泽云来絶峤时从龙月上层台夜巢鹤吁嗟对尔长隂森深春丽景穿遥林幽枝不改嵗寒操劲节真懐太古心此时此地歌此曲维石岩岩五株緑愿引沧浪万顷波长日虚堂媚幽独  

山壑万松图【四首　　　　　　元】王　恽  

髥龙落落不凡材万壑苍烟郁不开絶似涧阿幽隠士苦嫌尘土不归来  

岩风谡谡泛秋声展放横披眼便明酷似龙门山正北两崖隂合记经行  

大厦欹倾要栋梁万材于此郁苍苍正湏叮嘱工师辈为桷为榱细选量  

构厦先论大匠贤杗楹枨闑不相捐何当剪伐长材外乞与坡仙作灶烟  

题履元陈君万松图　　　　　【元】杨维桢  

紫芝道人天思精南来新画青松障东家画水西家山积弃陈缣忽如忘突然槎牙生肺肝元气淋漓迫神王亟呼圎瓦倒墨汁尽写髥官立成仗羣争十丈百丈身气敌千人万人将交柯玉鎻混鳞甲屈铁金绳殊骨相石鬬雷霆白日倾雨走飞龙青天上前身要是僧择仁五百蜿蜒见情状天台老林亦画松三株五株成冗长我家东越大松冈五鬛苍苍郁相望门前两个赤婆娑上有禽语相向雕龙梓客朝取材伏虎将军夜偷饷安得射洪好绢百尺强令渲隂森移叠嶂鼓以轩辕之琴五十弦共写江声入悲壮  

万松图【二首题寄　　　　　　明幼学贤弟】金幼孜  

一别乡园廿四春种来松树已成村寄言孙子湏培植剪伐无令及本根  

种得长松万个多连山数里暗烟萝何时投老归乡曲分我寒岩翠一坡  

题盘松扇头　　　　　　　　【元】张天英  

曽障西风庾亮尘支撑眼厎妙轮囷屈将千丈虬龙质一握生绡敢望伸  

题秦中李筼谷黄门偃松图　　【明】董其昌  

当年髙隠傲千峰搜得峨眉偃盖松出蛰苍龙呈怪状游空云鹤见遗踪居然玉局铭三植不向金泥羡五封顾我亦衔风木恨幷刀一为剪呉淞  

怪松【与秦　　　　　　　　　明心卿】李日华  

青铜纒皮铁勾搭三万年前緑一髪月髙映我琥珀珠鹤来踏枝踏不着  

题云松巢图　　　　　　　　【元】陈　旅  

匡庐多白云亦有松在山髙楼若橧巢乃在云松间茯苓生砌石雨气通林峦游子涉逺道夕鸟栖檐端终期谢圭组嵗晚适幽欢卧聆松风细起看川云还  

题倪幻霞云松图　　　　　　【元】成廷珪  

九峰只在泖云西松下来防隠者栖隠者不归空见画满山风雨夜猿啼  

题松云卷【赠王　　　　　　　元明府】成廷珪  

君侯燕坐琴堂上琴底云生万壑松松爱芊眠时借色云怜罨霭不辞封三江地僻催栖凤二室天空起蛰龙服饵异时须待汝为霖今旦莫从容  

大简之画松风图【为脩端　　　元卿赋】元好问  

董元老笔郁盘盘万壑苍云复此看絶似凤凰山下路秋风无际海波寒  

题松雪图　　　　　　　　　【元】范　梈  

傍人不识歳寒松怜杀深山大雪封待得化为东海水青天白日睡苍龙  

松月图【为陈髙　　　　　　　明士题】程敏政  

緑钗揺影见分毫露下空庭月正髙礼罢夜坛频侧耳一天凉籁洗秋涛  

招徐宗偃画松石　　　　　　【唐】张　祐  

咫尺云山便出尘我生长日自因循慿君画取江南胜留向东斋伴老身  

松石晓景图　　　　　　　　【唐】陆防  

霜骨云根惨澹愁宿烟封着未全收将归与说文通后写得松江岸上秋  

观裴秀松石障歌　　　　　　【唐】僧皎然  

谁工此松唯拂墨巧思丹青管不得初写松梢风正生此中势与真松争髙柯细叶动飒飒乍聴幽飗如有声左右双松更奇絶龙鳞麈尾仍半折经春寒色聚不散逼座隂隂将下雪荆门石状凌璵璠蹙成数片倚松根何年蒨蒨苔黏迹几夜潺潺水击痕裴生诗家后来客为我开图玩书石对之自有髙世心何事劳君上山屐依韵和原甫省中松石画壁　　【宋】梅尧臣  

山林与城阙事物不相对唯闻秉道义所处无内外趋烦而毁静此理乃俗辈昔有天下贤喜得名笔防买粉涂南墙松石生屋内石怪如舂涛松偃如起籁画来二十年数偶未辄爱罕亲慿案顔但覩抱牍背虽当省闼严晦昧欲何赖今逢茂陵人独唱亦豪迈  

次韵刘贡甫学士画松石图　　【宋】苏　辙  

长松大石生长见朅游尘土嗟空羡寒翠闗心失旧交荣华过眼惊流电破缯买得古画图遗墨参差随断线樛枝倒挂风自舞直榦孤生看面面故山旧物逺莫致爱此随人共流转物生真伪竟何有适意一时宁复辨少年所好老成癖傍人指笑嗟矜衒京城宅舎松石希买费百金犹恐贱  

题松石图　　　　　　　　　【元】黄　玠  

毫端水墨影纸上松石神老节委地尽怪态与时新写物要有似开卷知其人  

松石图　　　　　　　　　　【元】呉　镇  

砚池漠漠吐墨汁苍髥呼风山鬼泣涛声破梦铁骨冷露影濡空翠毛湿徂徕千树老云烟湖山九里甘萧瑟何当阅此明牕下长对诗人弄寒碧  

题曹云西画松石　　　　　　【元】倪　瓉  

云西老人子曹子画手逺师韦与李衡门昼掩春长闲揺毫动笔长风起叶藏戈法枝如籀苍石庚庚横玉理庭前落月满长松影落呉松半江水  

题松石　　　　　　　　　　【元】丁　立  

匡庐道士山隂住绕屋青松个个长溪上一畨春雨过白云满地茯苓香  

题松石图　　　　　　　　　【明】张以宁  

繄松之苍繄石之刚曷以比徳维士之良有苍者松有刚者石繄士之良维以比徳  

题作小幅松石　　　　　　　【明】李日华  

小暖乍得雨春松如膏沐幽兰雪后丛隠隠动芳馥拂拭松下石莓苔破新緑鸟雀亦未知聊以怡余独  

题赵子昂松石修篁图　　　　【明】贝　琼  

白髪王孙老蓟门逢人只说山中趣酒酣落笔有天机冩作隂厓百年树一株偃蹇龙蛇影绕屋风声三伏冷流脂入地成琥珀死骨经雷缩人瘿森森竹石俱苍然一日坐我天姥前王孙跨鹤归何年山空月明啼杜防  

次韵喻叔奇松竹图　　　　　【宋】王十朋  

只应王子猷相爱未许秦皇帝可寻画我同年作三友嵗寒节操宰官身  

题松竹桂梅【四首　　　　　　明】解　缙  

石上春松百尺长松花落涧水生香丁宁樵斧休戕伐当待他年作栋梁  

脩篁解箨出林梢劲节扶疎长凤毛停待他年坚似玉裁竿东海钓金鳌  

桂树团团翠欲流灵根原自月中求东风吹动黄金粟散作人间富贵秋  

潇洒寒梅吐玉葩暗香浮动老仙家应知鼎鼐调羮味几向园林傲雪华  

席上赋老松怪柏图　　　　　【元】李　材  

仙人解衣防礴臝造化惨澹秋毫端枝柯千尺入层汉笙籁万壑鸣惊湍堂中日月不可老壁上雷雨何当干我来醉卧北牎下梦跨黄鹄天风寒  

僧莲松桧图歌【书遂昌山人　　明郑明徳序后】王　逢  

莲公画称东吴精草蔓花房未尝写森张意象亭亭表辄有神人助挥洒常州貌得劒井松劒气曣温相郁葱膏流节离祸幸免至今顔色青于铜孔庙之桧尤硉矹地媪所守龙所窟栾柯落隂根走石疑是忠臣旧埋骨松兮桧兮岂偶然陵霜轹雪兵燹年箭痕刀瘢尽皲裂用命欲拄将崩天王姚慿城亲被坚身殱城破百代传无人上请配张许日夜二物风雷纒郑君郑君古君子此文此画良有以我题短章非鬭靡用吊忠魂附遗史吁嗟烈士长已矣  

题杨补之松桧图　　　　　　【明】程敏政  

五松已受秦封辱六桧复被秦名汚参天直榦尚如此二雏已灭随烟芜大夫伪号若刍狗处士雄心射牛斗眼前便觉风雨来耳畔疑闻蛰龙吼良工此图笔意精王孙一购千金轻恨无大手如子美为赋成都古柏行  

题松图　　　　　　　　　　【明】张凤翼  

云松自是徂徕树霜色犹存彭泽花莫道西风便萧瑟秋容偏在野人家  

徽庙古松山鹊　　　　　　　【明】金幼孜  

松梢盘拏出岩壑一夕山风吹子落几回度涧聴松声横枝忽见飞来鹊翠衿红觜一何奇误疑青鸟降瑶池根深茯苓不见斸王母羽盖今何之宣和宫中迹如埽胡沙漠漠天地老莫向松间占鹊声五国城荒长芳草题赵希逺画蟠松玉图【子昻赵明公鉴记】僧大圭  

天水王孙重毫素爱写蟠根万年树上有徂徕五色云下有中山双白清隂散作秋满林咫尺髙堂起烟雾丹桂吹香野菊黄玉叶金枝乱无数迢迢锦水泛苍鳬漠漠青天飞雪鹭人间画手非不多自是王孙得真趣浮玉山人列仙侣雅与王孙同出处妙画题来字字真兵后收藏乃奇遇宣和遗谱世莫传艮岳荒凉风景暮眼中人事己非前画里江山尚如故老我披图一怆然落日长歌吊南渡  

寄画松僧　　　　　　　　　【唐】王　建  

天香寺里古松僧不画枯松落石层最爱临江两三树水禽栖处解无藤  

题夀老人松年图　　　　　　【元】张　宪  

我昔湖上看眠松蟠屈苍龙隂十亩青天昼暝雷雨黒白日犹疑鬼神守却忆僧前如雨落春雨新秧不盈握如今合抱复蔽牛偃蹇轮囷卧丘壑松下老僧金骨仙亲手种松忘歳年倒持一尺白鸾尾拄頬聴风当昼眠茯苓作粥粉作饼千斛松醪供酩酊不用飞丹驻玉顔前身自是陶景  

三友图　　　　　　　　　　【元】刘永之  

冰髥玉节间苔枝瘦影参差落墨池最忆山隂残雪里西牕相对鬓如丝  

嵗寒图　　　　　　　　　　【明】解　缙  

羣芳揺落尽凋残惟有孤根耐嵗寒为道沧洲深雪里独留苍翠与君看  

嵗寒三友图　　　　　　　　【明】呉　寛  

桧生岩壑里凛然嵗寒姿众卉岂不好贞心少相知南望庾山麓北瞻淇水湄气味虽脗合犹恨道逺而生绡才盈丈一旦聚于斯匪借缩地术良工亲手移能事出腕脂托物由心思邪人多党与蔓草难芟夷正士每特立嘉树不附丽时或倒置之山苗反离离维此一堂上霜雪同襟期聊因草木类窃比唐虞时后稷既在位继以契与防纷纷共鲧辈末路将何为  

嵗寒三友图　　　　　　　　【明】许　继  

孤标郁深翠劲节挺寒緑复此雪后花姢姢莹如玉风霜惨阳林氷霰沍隂谷枯悴纷相借于兹见髙躅贞心谅已同盟好在幽独转念繁华姿中道何反覆  

三友图　　　　　　　　　　【明】朱　经  

冰雪淡相看心期许歳寒莫同桃李伴容易及春残  

皇甫松竹梅图　　　　　　　【元】张伯淳  

三友亭亭歳晚时政縁冷澹易相知何湏近舍今皇甫却向图中觅补之  

松竹梅　　　　　　　　　　【明】徐　渭  

朱碧娇啼二月莺却都输与此三君若添明月孤来鹤踏乱松尖一片云  

霜林晩节图　　　　　　　　【明】周　旅  

朔风何萧萧严霜亦皓皓维此嵗载隂羣芳尽枯槁懿彼贞坚姿幽寂能自保春风桃李花树下蘼芜草纷纷竞顔色媚此一时好  

乞荆浩画　　　　　　　　　【唐】僧浄显  

六幅故牢健知君恣笔踪不求千涧水只要两株松树下留盘石天边踪逺峰近岩幽湿处惟借墨烟浓  

题金陵陈时举宅画壁　　　　【元】谢应芳  

双松嵗寒姿卷石太古色我昔山中游憩此松下石松花雪霏霏松叶风瑟瑟安知此情景相对复今日撑空两髥龙还在书中室主人罢鸣琴晏坐室生白客来苦炎热倚树欲挂帻不闻天籁鸣但见空翠滴烦襟顿如洗林壑幽兴适经月数相过明朝有行役黄埃赤日中令人转相忆  

题呉祠部画　　　　　　　　【明】董其昌  

居然张璪偃松图一一潜虬若可呼为问寒林风谡谡何如千树在都  

## 御定历代题画诗类卷七十三目录  

树石类  

题画柏【唐吴融】  

黄华画古柏【金宻公璹】  

题李遵道画古柏【元张天英】  

竹斋学士作柏图【元黄玠】  

禹柏图【元程钜夫】  

韩吉父座上观汉阳大别山禹柏图【元吴莱】禹柏图【元吴师道】  

双柏图【元陈樵】  

题东坡画古柏怪石图【金赵秉文三首】  

柏石图【宋苏轼】  

题巨然泉岩老柏图【金赵秉文】  

题画【明董其昌】  

八桧图【宋王令】  

画桧【元虞集】  

题华氏瑞桧图【明高啓】  

题老桧图【明姚广孝】  

题白石翁画虞山古桧【明张渊】  

题王学士所藏王孟端老桧苍崖图【明曽棨】题沈啓南画虞山致道观昭明手植三桧初名七星桧【明王世贞】  

古杉行【元傅若金】  

跋理宗题马驎画折枝木犀图【元王恽】  

题曹云西桂根图【元黄玠】  

题江亭栁色图【元丁鹤年】  

题吴宫衰栁图【明袁凯】  

题便面画新栁【明李日华】  

仿倪迂河桥新栁【明李日华】  

题画栁【明董其昌】  

题自画梧石【元唐肃】  

题梧石【明刘崧】  

题浦人画梧桐竹石【明程本立】  

题梧竹竒石图【明桑恱】  

题浦舍人梧竹图【明赵迪】  

画树后呈濬师【唐刘商】  

于秘校示郊园棠木连理图偶题长句【宋刘叔赣】画树【元马祖常】  

题惠崇画树林【元马祖常】  

题初士元所画双树图【元释良琦】  

题陈大宅方壶子层层云树图【明周】  

百树送青六景【明魏时敏】  

癸亥五月冩江干七树【明李日华】  

陈仲美夏木图【明张羽】  

祝孝友作枕屏小景以霜余茂树名之因题此诗【宋朱子】  

许道寜寒溪古木图【元元好问】  

海岸古木图【元王恽】  

画古木【元马祖常】  

题画古木【元虞集】  

画古木【元虞集】  

商徳符画幽篁古木【元虞集】  

王晋卿古木【元杨载】  

题王若水为仙都宫主赵虚一画苍厓古木图【元栁贯】  

题山庄所藏东坡画古木图【元欧阳】  

奉题达兼善御史壁间刘伯希所画古木图【元傅若金】  

题赵仲穆怪石竒木【元张翥】  

息斋竹石古木【元张翥】  

题怪木图【元贡师泰】  

郑禧之古木图【元郑元祐】  

夜作古木怪石因题【元倪瓒】  

为何彦修题县厓古木图【元刘永之】  

题古木幽篁图【元刘永之】  

云林古木【元唐肃】  

题郭天锡画古木【元张天英】  

画古木幽篁【元丁鹤年】  

怪木竹石图【明施敬】  

古木寒藤图【明沈周】  

郭画木【元虞集】  

## 御定历代题画诗类卷七十三  

树石类  

题画柏　　　　　　　　　　【唐】吴　融  

不得月中桂转思陵上柏闲取画图防烦纡果冰释桂生在青冥万古烟雾隔下荫窟上映嫦娥魄圆缺且不当髙低图难测若非假羽翰折攀何由得天逺眼虚穿夜阑头自白未知陵上柏一定不移易有意兼松茂无情从麝食不在是非间与人为愤激他年上缣素今日悬屋壁灵怪不可知风雨疑来逼明朝归故园唯此同所适回音寄团枝无劳惠消息  

黄华画古柏　　　　　　　　【金】密公璹  

黄华老人画古柏铁简将军挽大弨意足不求顔色似荔支风味配江瑶【铁简万戸以神射名天下】  

题李遵道画古柏　　　　　　【元】张天英  

古柏亭亭一虎臣风云长绕卧龙身石根霜干心如铁  

欲向曹瞒埽战尘  

竹斋学士作柏图【得之李好古野元斋平章旧物也】黄　玠  

蓟丘学士神仙人词翰挥毫有余力清风披拂尽琅玕日费尚方三斗墨昔年乗传向蛮邦修竹如云楚山夕却回官舸过湘中江雨推篷冩寒碧逺势联翩数十枝颠倒纵横鳯鸾翼天机到处物变尽云影纷纷洒人黑想见走笔如飞龙山木水萝俱辟易不辞遗迹购千金此卷于今妙无敌  

禹柏图　　　　　　　　　　【元】程钜夫  

我昔观风江汉域大别寺中观古柏皮空骨立二十尺扣之铿然若金石双龙盘拏爪角怒白昼歘恐风雷黒小枝旁出势蜿蜒复似游龙顾深泽苍苍数叶森北向贞心不受蝼蚁蚀我时见此独惊怪僧言相传禹所植别来梦寐常髣髴恨不图之堂上壁安南国王住汉阳府中好事黎侯崱皇庆元年同入觐忽持墨本来相觅开缄萧萧朔风起半幅生绡万钧力恰如大禹防凿时天斧雷硠鬼神役自言得之寺僧手寺僧得之故侯宅旧本糢糊锁暗尘上有东坡手题墨临摹欲遣天下知国王命我来索诗此柏防有摧朽日此卷岂有消磨时我闻此语坐太息神禹至今防兴衰人间老树亦无数此树应以人而竒门前马鸣君欲归黄云东去浮云西归语山僧谨护持莫令此柏凌空飞  

韩吉父座上观汉阳大别山禹柏图  

【元】吴　莱  

大别名山如伏鼇大别古柏如立猱旧闻夏后手所植直轧南国无蓬蒿洪水曽当洚洞极圣躬乃此胼胝劳乗舟荆衡地可尽作贡云梦天争髙一时栽榯托所历千载摩抚翳其遭本根盘拏屹赑屃枝叶挺防森旌旄碍日吟风耸楚阻欺霜傲雪鏖秦饕夜行夏首影弄月晓舣鄂澨声吹涛信哉冥灵欲等夀材比桢干终称豪屏除缁翳虎豹泣镇断防魍蛟龙逃匠石徘徊却丧斧篙工睥睨寜维舠吾知嘉木辨尔雅但惜芳草遗离骚平生环辙苦未到幸此画笔何从操岂非神明护正直使在方汉雄城壕楼桑出墙尚乆特巨栎蔽社犹坚牢惟兹所重有圣徳坐见余物真秋毫自来刘李富宫室命下荆蜀刮土毛一荣一枯验世道勿翦勿伐临江皋穆满苍茫黄竹咏重华惨澹苍梧号逖然万古万万古西望叹息同霑袍  

禹柏图　　　　　　　　　　【元】吴师道  

柏贡荆州任土风汉阳遗树尚葱茏休夸此是曽亲植四海青青尽禹功  

双柏图　　　　　　　　　　【元】陈　樵  

亭亭山上柏柯干如青铜苍古防俗姿肯作儿女容风霜日揺落万木为之空尔独不见摧屹立如老翁乃知归根妙生意恒内融愿乗雷雨兴化作双飞龙  

题东坡画古柏怪石图【三首　　金】赵秉文  

荒山老柏枿拥肿相伴丑石反成妍有人披图笑领似不材如我终天年  

人生散材如散木槁死深山病益竒放出参天二千尺安用荒藤纒绕为  

东坡戏墨作树石笔势海上驱风涛画师所难公所易未必此图如此高  

柏石图【幷序　　　　　　　　宋】苏　轼  

陈公弼家藏柏石图其子慥季常传寳之东坡居士作诗以为之铭  

柏生两石间天命本如此虽云生之艰与石相终始韩子俯仰人但爱平地美土膏杂粪壤成坏防何耳君防此槎枒岂有可移理苍龙转玉骨黑虎抱金柅画师亦可人使我毛髪起当年落笔意正欲讥韩子  

题巨然泉岩老柏图　　　　　【金】赵秉文  

雪岩森危有老柏防度寒泉潄秋月气凌层空白日寒根贯断崖苍石裂奔腾逝水送流光剥落古苔封老节明堂未作栋梁材潦倒风霜半无叶何人胷次富泉石巨然袖中董元笔崖倾岸絶无人见夜半移舟真有力贤侯笔力今曹植气象防天二千尺为回笔力挽万牛顿觉烟岚少顔色  

题画　　　　　　　　　　　【明】董其昌  

雪柏霜松不记年从敎千尺郁参天迩来灌莽丰茸甚画史难回造化权  

八桧图　　　　　　　　　　【宋】王　令  

客有要我八桧吟手携八桧图来县挂张满壁扬可骇盼顾左右同嗟叹旁摹石刻署名状各有凭附相夤縁或髙相扶互倚碍或断欲蹷犹支颠强枝拗回信有力高干复俯蛟虬拳寻根及株逮条蘖例不拔直皆旁偏雷疲风休云雨去蛇龙鬬死犹钩纒安分爪角与尾鬛徒见上下相蜿蜒不知生时竟何谓略不参类常木然宜乎今古惑昧者揺摆舌吻归之仙一尤盘拳老髙大传云耼老由飞蹮当时驾鹿蹋以上迹有町疃遗相连多应蝎残鸟喙喙不尔诞者强镵镌耼能惑人已自幸岂此上去能欺天借如耼功可升跃鹿亦何幸飞相聮于中一本特甚异肤革逆理纽左旋传云耼手所自树我知此语定凿穿茍今实为耼老植推以天意犹可言当年曷不纽以右若曰世为左道牵如何众辄不省究反重神怪令耼专乾坤中含万品彚此独自异谁舍旃穷思竟虑莫可索欲世不惑谁能搴仙书虚荒喜诞妄推説事理尤绵延世人一读即化变日望飞奋相迷癫岂非此木乆树此浸渍亦为异説迁故其形植与生死时以异怪招惊怜先时世不蚤斤斧放其老大讹夸传当年同生好材干半以直伐成烧燃凭妖附诞相树立卒自死活终完全叶枝凋疎不有荫材直弗枉曲莫辕不知留存防养者竟以何理惜不捐我有尺铁大刚利乆巳铸斧磨山巅卒无柯柄尚弃置嬾乞月桂求蝉娟  

画桧　　　　　　　　　　　【元】虞　集  

茅山多古树此桧更长主鹳鹤栖来穏蛟龙化得成云深还近戸月落似闻笙千载如相见苍然故旧情  

题华氏瑞桧图　　　　　　　【明】髙　啓  

谁指牛眠处江山地最灵气钟孤桧碧祥表五芝青影动春云乱香敷晓露零知君家种徳曽读墓前铭  

题老桧图　　　　　　　　　【明】姚广孝  

盘盘郁虬枝阴阴坠虹渚欲共水边人时来听风雨  

题白石翁画虞山古桧　　　　【明】张　渊  

虞山老桧三株青斗坛半掩招揺星道人丹成化鹤去三桧夭矫飞龙形是谁手植经千载曽见昭明读书在防回天上神仙不独人间变桑海古人今人绕树行古今人去树长生乃知劲气合元化不与凡木争枯荣长洲老石好异者百里携杯游树下浩嗟天下有树如此无我去此树何人图三日经营双眼力满空苍翠移真迹鹤骨虬筋左纽文雷裂霜皴古秋色日暮袖归归不得满山风雨山灵惜居然赠与卧云人长啸寒风生石壁于乎石君诗画天下知此笔尤为天下竒劝君风雷当掩戸恐化蛟龙擘云去  

题王学士所藏王孟端老桧苍崖图  

【明】曽　棨  

王郎工画妙入神平生强项世所嗔有时兴至自盘礴睥睨已喜傍无人忽然放笔作古桧白日烟云倏暝晦淋漓尽带雷雨垂惨淡长疑鬼神防古藤纒络枝相缪屈铁磥砢腾蛟虬左拏右攫飞不去崖石欲裂山精愁王郎一生何不遇五十得官嗟已暮胷中时吐气峥嵘半落苍厓化为树知君爱此长萧森藏之愿比双南金秋来恐有乗槎客泛入天河无处寻  

题沈啓南画虞山致道观昭明手植三桧初名七  

星桧　　　　　　　　　　【明】王世贞  

白云团虞山有七苍虬舞云当梁初代昭明读书所幸托乾坤庇实饱冰霜苦其四托狐鸱帝遣六丁取存类矍圃三去杀秦封五宋人雅好事往往为之补颉颃若昆季厥始实孙祖隆准理固当小巫气终阻昨余游真宫脱冠憩其下日落长风来飒然精灵语及乎防月上修鳞森欲吐沈翁长康流为桧传世谱不欲令汉杰轻与哙等五尺楮移秋山真宰在阿堵篷牕一展防森阴洗烦暑何必称七星三星亦自古  

古杉行【题陈兵曹所藏李遵道　元画灵隠道中二杉图】傅若金  

灵隠道中古杉树上与云雾相胶葛李侯一见为冩真霜雪萧萧起毫末此杉苍茫数百年鬼物扶持人所怜贞心岂容蝼蚁蚀老干或有蛟龙纒山林万里那得致见者皆惊栋梁器暗壁寻常度雨声晴窗彷佛生秋气吾闻大厦众力持此杉谁能乆弃之君不见道边不材木拥肿百围安所施  

跋理宗题马驎画折枝木犀图　【元】王　恽  

花中神品赵昌师又向臣驎见折枝不惜一天风露润百杯楼晩要新诗  

题曹云西桂根图　　　　　　【元】黄　玠  

何人操玉斧夜半縁青冥斫去月中树千秋伤我情无根亦云已有根当复生但笑吴刚者负此不义名  

题江亭栁色图　　　　　　　【元】丁鹤年  

昔年酾酒池江汉一茅亭同防人何在东风栁又青  

题吴宫衰栁图　　　　　　　【明】袁　凯  

逺防依依落日明吴王醉处少人行多情独有垂杨树犹送深宫夜雨声  

题便面画新栁　　　　　　　【明】李日华  

雪消野水半融泥冻栁森森态未齐昨夜一畨春雨好淡黄金色满湖堤  

仿倪迂河桥新栁　　　　　　【明】李日华  

河上栁枝黄未匀緑波沄沄沙草春孤烟一聚遥山下知有凭髙送目人  

题画栁　　　　　　　　　　【明】董其昌  

摸索芳菲度画檐烟丝嫋嫋雨毵毵幽人无复灵和梦太守风流自汉南  

题自画梧石　　　　　　　　【元】唐　肃  

缥缈未央阙角凄清长信宫门人起辘轳声里月在梧桐石根  

题梧石　　　　　　　　　　【明】刘　崧  

鸣琴罢瑶席鹤梦清宵警凉月下前除照见梧桐影  

题浦人画梧桐竹石　　　　　【明】程本立  

锦石成山花满川子孙一旦鬻平泉疎篁古树苍厓雪茆屋防来已百年  

题梧竹竒石图　　　　　　　【明】桑　悦  

琴瑟未斲先具形箫管未截终完声天将碧玉为寸莛拊击翠石石亦鸣分明一部真韶乐彩鳯能招下寥廓古音不复将何如请君防此韶乐图  

题浦舍人梧竹图　　　　　　【明】赵　迪  

吾怀出尘想飞思凌沧洲湘江夜来雨寒色川上浮凉飘金井夕露滴银塘秋故人隔千里对此空离忧  

画树后呈濬师　　　　　　　【唐】刘　商  

翔鳯边风十月寒苍山古木更摧残为君壁上画松栢劲雪严霜君试防  

于秘校示郊园棠木连理图偶题长句  

【宋】刘叔赣  

昨得伻图与赋诗野棠幷干上交枝始疑和气偏回复可是常情悦附离爱树去思吾岂敢髙门阴徳子应知济南固有终军辩传布仍烦老画师  

画树　　　　　　　　　　　【元】马祖常  

寒槎偃蹇风雨攻蛰龙齧云磻石根战垒防秋鹿角栅长筏浮江下蜀门忆昔驰射古楚原夜观野火烧枫林髙堂醉酒防画幅樛枝薜萝牵我心  

题惠崇画树林　　　　　　　【元】马祖常  

下濑生秋响平林漏曙光蜀桤阴十畆闽荔熟千房不听樵夫伐无劳匠石伤灵槎上天汉全栋架明堂黯黯云垂幔淋淋雨湿墙鴈奴呼伴审鸠妇择栖详路逺逢仙宅天低近帝乡春行苔履滑夕坐笋书香东绢刀谁剪西园价尔偿悬车清渭后白发洒苍凉  

题初士元所画双树图　　　　【元】释良琦  

梁溪溪上晓扬舲吴人竹枝自可听不得回船系厓石寺门松树为谁青  

题陈大宅方壶子层层云树图　【明】周　  

昔年曽记秦川客云树参差去欲迷日暮孤舟行不尽鹧鸪啼过渭城西  

百树送青六景【为郑侍　　　　明御题】魏时敏  

石罅无樵采春深剥緑苔孤云将暝去羣树送青来晴霭琴书润阴森鸟雀回醉吟防不厌何处有蓬莱  

癸亥五月写江干七树　　　　【明】李日华  

萧疎交逺波历落无行次未论材不材偃蹇各自恣  

陈仲美夏木图　　　　　　　【明】张　羽  

董元夏木不复见俗本纷纷何足观陈郎笔力能扛鼎写此千章生昼寒阴森似有神灵防偃蹇直作蛟螭蟠天鸡晓鸣清籁发木客夜度云旂翻林下丈人行杖藜石根叶落失旧蹊孤童襆被向谁宿山风萧萧日薄西商岩紫芝自可食武陵桃花原易迷人间澒洞不可处莫畏虎啸幷猿啼  

祝孝友作枕屏小景以霜余茂树名之因题此诗  

【宋】朱　子  

山寒夕飇急木落洞庭波防叠云屏好一生秋梦多  

许道寜寒溪古木图　　　　　【元】元好问  

道人醉袖蟠蛟龙埽出古木牙湏雄开卷飒飒来阴风翟卿论画凡马空能知画与诗同宗解衣盘礴非众工遗山笔头有闗仝意匠已在风云中留待他日不匆匆  

海岸古木图　　　　　　　　【元】王　恽  

古木螭蟠郁有华轮囷竒崛欲谁夸何年海藏龙宫使推出秋风八月槎  

画古木　　　　　　　　　　【元】马祖常  

桑空河上生贤相枫老山中化羽人未借九闗当地轴还曽八月上天津雷烧桐尾琴材古玉刻龙形劒具新雨蚀苍皮苔护石泉春玉乳月翻轮东隄杨栁春烟暖西浦芙蓉晓露匀偃蹇孤根岩壑气我知棫朴不为薪  

题画古木　　　　　　　　　【元】虞　集  

高秋木落洞庭空岳阳城南多晚风蛟龙夜护玉坛古劒影长留明月中  

画古木　　　　　　　　　　【元】虞　集  

荒郊卧苍苔蛟龙在其上不知风雨来垂影一千丈后主拨镫法江南乆寂寥空令没骨画容易媚中朝  

商徳符画幽篁古木　　　　　【元】虞　集  

湘君宫在洞庭湖幽篁古木龙所都石坛雨长碧苔藓水屋风动青瑚老人欹枕防蝼蚁嫠妇停舟听鹧鸪江南蜀道问来往商公商公今有无  

王晋卿古木　　　　　　　　【元】杨　载  

走根坼裂石曲榦渐清涟雷电忌交作化龙起重渊题王若水为仙都宫主赵虚一画苍厓古木图  

【元】栁　贯  

金门羽客住仙都玉立苍宫五大夫防月满空笙鹤下一林秋影散龙胡  

题山庄所藏东坡画古木图　　【元】欧阳  

眉山昔日生三苏一山草木为之枯后来笔端挟春腴却令生意回枯株树经公笔无老丑天以春工付公手谁云笔衍龙眠翁奚必法嗣洋州守山庄刘氏富清玩家有苏公旧挥翰恍惊湿藓粘怪石惯见倒根生断防涪翁对此煑春茶为公梢上挂长蛇灯窗细读假山记秀气终属眉山家  

奉题达兼善御史壁间刘伯希所画古木图  

【元】傅若金  

逺树含幽姿近树亦古色水傍尝见画不得乃在君家中堂之素壁青林寂寞行人窈白涧防茫断烟隔入门萧萧云气生落日便恐归禽争耳后防爽寒风声知君夜眠愁雨黑留客昼坐宜秋清刘侯学李成画手称独步时见作古松盘屈百怪聚【一作任形势】中林一株直且良安得刘侯写其趣【一作安得挥毫纵竒气】  

题赵仲穆怪石奇木　　　　　　张　翥  

君不见岳阳城南老树能化人又不见草中巨石如卧虎树逢仙客授还丹石误将军箭飞羽海寜太守提健笔与丹通灵箭角力山精木魅寒睒晹千年丑怪匿不得树瘤半裂雷火出隠入云绡露竒迹猝然一见心胆惊气尽画工俱辟易挂之高堂风动揺古色一片秋萧萧待侯砚池卷东海归冩扶桑与沃焦  

息斋竹石古木【为防稽韩　　　元季博士题】张　翥  

老竹叶稀多秃枝新竹碧润含幽姿箨中龙子振春蛰突出雷雨头参差傍蹲怪石石鏬裂裂处恍惚疑龙穴山中有树皆十围活干撑青死槎折霜皮蚀尽干藓文半顶斩立双桠分最后一枝身出羣垂枝倒走阴崖云李侯标致不可得小字亲题别涂黑纵横不在摩诘下萧爽直与洋州敌玉堂学士欣见之浓墨大书真崛竒森然一片铁石笔妙甚七字琼瑰词此诗此画今两絶把翫防风动毛发只应真宰泣雕锼一夜山窗冷秋月  

题怪木图　　　　　　　　　【元】贡师泰  

千年老树化青牛风雨空山不尽愁一日争迎作神主踏歌槌鼓水西头  

郑禧之古木图　　　　　　　【元】郑元祐  

吾宗有子擅风流履行只如陈太丘复向仇池冩林薄六月阴森如凛秋前修凋零吾亦老落日孤云生晚愁  

夜作古木怪石因题　　　　　【元】倪　瓒  

夜游西园渚初月光炯炯徙倚岩石下爱此林木影为何彦修题县厓古木图　　　【元】刘永之  

古木苍苍带女萝峰阴斜蘸石潭波十年不到屏风叠夜雨茅檐幽梦多  

题古木幽篁图　　　　　　　【元】刘永之  

近者天下冩竹枝息斋子昻最竒絶金钗折股锥画沙直以髙情寄豪墨后来小李用家法更觉纵横脱羁勒御榻屏风或诏冩流落人间岂多得我家真迹兼数公锦囊玉轴复壁中旧宅荒凉经战伐故物多随烟烬空此图寻丈小李作位置颇殊标格同半身古树色苍润筼筜因依相澹浓长林无人秋气入蜿蜿蛇蛟起幽蛰蟏蛸垂丝昼阴静老鹤陊翎昏雨集黄陵庙前湘水深捐玦江皋思俯拾浮槎寻源遡空阔折旌低渡云湿何郎兄弟最好竒爱此不减瑚枝幽居正在兰峰下亦有乔木当牕扉共展长图幽兴发六月凉飔生葛衣还君珍袭増叹息他日重防觅旧题  

云林古木　　　　　　　　　【元】唐　肃  

石上清阴走怒螭一身都着薜萝衣若为借得灵槎坐去访银河织女机  

题郭天锡画古木　　　　　　【元】张天英  

木落空山忆五君髥虬飞影拂云防夜烟萝月中立醉歌如见郭将军  

画古木幽篁　　　　　　　　【元】丁鹤年  

石海瑚树清湘翡翠毛无因将寄逺日暮寸心劳  

怪木竹石图　　　　　　　　【明】施　敬  

大星坠地光如日一夜海风吹作石精卫魂惊不敢窥留待娲皇补天极石傍老树枯槎枒古藤屈曲悬修蛇鹧鸪踏翻黄竹叶翡翠啄破苍苔花千年丑怪何人识老刚胷次真竒特兴来掀倒墨池波鬼迹神踪不能匿生绢防防揺秋思古色惨淡寒无姿天吴拔断蛟龙尾月露洗出珊瑚枝张公好古躭清赏狂客题诗真技痒冥驱万象入毫端便觉箫韶画中响琅玕有实石可栖赤霄灵翮来何迟按图为君三叹息雷雨打门风卷席  

古木寒藤图　　　　　　　　【明】沈　周  

古木迸石出脱叶如无生羣篠自西风何以荅秋声苍藤载束缚恐因雷雨行我诗向而书誓与同老成  

郭熙画木　　　　　　　　　【元】虞　集  

江南乔木已无多谁画参天铁石柯记得玉堂春昼永寒林坐对老东坡  

## 御定历代题画诗类卷七十四目录  

树石类  

子瞻画枯木【宋孔武仲】  

题过所画枯木竹石【宋苏轼三首】  

子瞻与李公麟宣徳共画翠石古木老僧谓之憩寂图题其后【宋苏辙】  

西轩画枯木怪石【宋苏辙】  

和谢公定观袐阁文与可枯木【宋陈师道】题子瞻枯木【宋黄庭坚】  

子瞻寺壁作小山枯木【宋黄庭坚】  

求郭侍禁水墨树石【宋黄庶】  

题莫夀朋内翰之所藏东坡所画枯木【宋孙觌】同赵伯充观东坡画枯木【宋僧道潜二首】西湖酒家壁画枯木【元宋无】  

题杨友直检校所藏李营丘枯木图【元虞集】  

题髙彦敬树石图【元赵孟頫】  

枯木图【元贡性之二首】  

题李成枯木【元张天英】  

李士枯木风竹图【元刘因】  

墨石枯木【元傅若金】  

题赵承旨枯木竹石图【元马祖常】  

子昻枯木竹石图【元袁桷】  

题李遵道枯木竹石图【元李孝光】  

赵汝甫枯木竹石卷【元李孝光】  

题李息斋枯木竹石图【元丁复】  

宣和画木石【元黄潜】  

题赵文敏公木石有先师题于上【元张翥】  

题棘石图【元王翰】  

李遵道枯木竹石图【元黄镇成】  

倪元镇古木竹石【元郑元祐】  

赵集贤枯木竹石【元张宪】  

枯木竹石【元贡性之】  

枯木竹石【元丁鹤年】  

为吴处士画乔林磵石【元倪瓒】  

题倪云林枯木竹石小景【元陶宗仪】  

题枯木竹石【明刘崧三首】  

枯树图歌【明刘基】  

吴仲圭枯木竹石【明高启】  

题枯木竹石【明王绂】  

题枯木竹石【明郑珞】  

枯木图寄许士修【明方孝孺】  

题李营丘枯木图【明唐文鳯】  

题枯木竹图【明陈宪章】  

枯木竹石图【明刘溥】  

刘时用枯木竹石【明刘珝】  

写枯木幽篁【明张寜】  

题赵魏公木石图【明王袆】  

题徴明冩赠潘崇礼灌木寒泉大幅【明祝允明】枯木竹石图【明姚绶】  

题枯木竹石【明朱纯】  

题王叔明枯木竹石【明高得旸】  

枯木竹石【明李廷仪】  

题乔柯秀石【明张鳯翼】  

仿倪迂写林亭秀石【明李日华】  

题画草木竒峰【明王景彰】  

画石【唐刘商】  

画石【宋白玉蟾二首】  

孙怀悦纸本乱石【宋文同】  

题孙舜俞府判瑞石图【宋杨万里】  

题刘才卿湖石扇头【元元好问】  

宣和寳石图【元王恽】  

赵氏宗室画水石【元马祖常】  

题柯敬仲博士画石【元钱维善】  

题方壶水石图【明詹同】  

题画石【明张濬】  

题画【元华幼武】  

题画【明王慎中】  

题史痴翁画【明盛时泰】  

题画赠杨荫大参【明董其昌】  

扇图【明徐渭】  

## 御定历代题画诗类卷七十四  

树石类  

子瞻画枯木　　　　　　　　【宋】孔武仲  

寒云行空乱春华西风凛凛空吹沙夫子抱膝若丧魄谁知巧思中萌芽败毫淡墨任挥染苍莽菌蠢移龙蛇畧増防缀已成就止见枯木成槎枒更无丹青相掩翳惟有口鼻随穿呀往年江湖饱观【阙一字】或在山隈溪水涯腹中空洞夜藏魅巅顶突兀春无花径深最宜系画舸日落时复停归鸦苏公早与俗子偶避世欲种东陵窥观尽得物外趣移向纸上无毫差醉中遗落不袐惜往往流传藏人家赵昌丹青最细腻直与春色争豪华公今好尚何太癖曽载木车出岷巴轻肥欲与世为戒未许木叶胜枯槎万物流形若露百嵗俄惊眼如车树犹如此不长乆人以何者堪矜夸悠悠坐见死生境但随天机无损加却笑金城对宫栁然流涕空咨  

嗟  

题过所画枯木竹石　　　　　【宋】苏　轼  

老可能为竹冩真小坡今与竹传神山僧自觉菩提长心境都将付卧轮  

散木支离得自全交柯蚴蟉欲相纒不须更説能呜鴈要以空中得尽年  

倦防涩勒暗蛮邨乱棘孤藤束瘴根惟有长身六君子依依犹得似淇园  

子瞻与李公麟宣徳共画翠石古木老僧谓之憩  

寂图题其后　　　　　　　【宋】苏　辙  

东坡自作苍苍石留取长松待伯时只有两人嫌未足更收前世杜陵诗  

西轩画枯木怪石　　　　　　【宋】苏　辙  

西轩素屏开白云婆娑老桂依霜轮顾出走蟾蜍奔河汉卷海机石蹲牵牛自载倚桂根清风飒然吹四邻东坡妙思传子孙作诗髣髴追前人笔墨堕地称竒珍闭藏不听落泥尘老人读书眼病昏一防落笔生精神和谢公定观袐阁文与可枯木　【宋】陈师道  

斯人不复有累世或可期每于丹青里一见如平时坏障尘得入惨澹令人悲墨容落欲尽岩顔终不移朽老万余年石心乌铜皮念此犹少作未尽冰霰姿北枝把异鹊意定了不疑惜哉不得语胷次防兴衰一为要贵役可复辞画师隠奥虽可惜涂抹复见遗谢侯名家子感慨形苦词岂惟语画工劲特颇似之何当补谏列一吐胷中竒  

题子瞻枯木　　　　　　　　【宋】黄庭坚  

折冲儒墨陈堂堂书入顔杨鸿鴈行胷中元自有丘壑故作老木蟠风霜  

子瞻寺壁作小山枯木　　　　【宋】黄庭坚  

海内文章非画师能回笔法作枯枝豫章从小有梁栋也似郑公双鬓丝  

求郭侍禁水墨树石　　　　　【宋】黄　庶  

尘埃典却林泉闲家梦夜夜归云端知君弄笔欺造化乞我防株松石防  

题莫夀朋内翰之所藏东坡所画枯木  

【宋】孙　觌  

龙筋鹤骨老摧颓百尺修围折巨雷倦鹊飞来望百绕踏枝不着又惊回  

同赵伯充观东坡画枯木【二首　宋】僧道潜  

经纶志业终不试晩嵗收功翰墨林偶向僧坊委陈迹每经风雨听龙吟  

萧然素壁倚枯枝行路惊嗟况所思惆怅骑鲸天上去却来人世恐无期  

西湖酒家壁画枯木　　　　　【元】宋　无  

衡岳乔松道途逺成都古柏山川隔忽惊老树刺眼来疑是颓崖压东壁抝怒风雷龙虎气盘折造化乾坤力阴连沧海一片秋秀夺西湖两峰色寒云苒惹霾昼影冻藓緑防借春碧醉翁睥睨欲挂衣禅伯经营思憩锡乌鸢冥下踏枝空猿猱夜过嗔藤仄铁干铜柯嗅不香苍雪烟润将滴便拟攀萝解纠纒何须平地生荆棘直须埽去曲碌姿挥作昻霄数千尺  

题杨友直检校所藏李营丘枯木图  

【元】虞　集  

老龙出海苍髯须营丘枯木天下无回枝屈铁堕崖雪涧底应拾青瑚明堂清庙要梁栋朔风吹沙泽腹冻老身不用叹迟莫按图来求万钧重  

题髙彦敬树石图　　　　　　【元】赵孟頫  

乔木动秋风索索叶自语堂堂侍郎公髙怀政如许  

枯木图【二首　　　　　　　　元】贡性之  

湖石东头太液西春风宫树半髙低王孙金弹多如雨不着黄鹂一个啼  

翠萝牵恨引丝长黄叶将风战晓霜莫怨一枝栖未穏上林春树近昭阳  

题李成枯木　　　　　　　　【元】张天英  

谁如惜墨李营丘屈铁交柯烟雨稠记得沧江龙出蛰怒须卷雾拔山湫  

李士枯木风竹图　　　　　【元】刘　因  

狂蛟舞空苍髯拏双铁防顶云交加亭亭霜标不受侮惨澹天籁枯槎牙西山古渊人莫测一柱承天万牛力防须截玉化陂龙拂拭苔光遗劒迹  

墨石枯木　　　　　　　　　【元】傅若金  

人传月中树恐是山河影片石补天余参差碧云冷  

题赵承防枯木竹石图　　　　【元】马祖常  

猗欤太史诸王孙生绡画出昆崘根枯槎菌蠢厄野火淇园秋雨琅玕繁天寒嵗暮碣石馆囊书日见云翻持向故山茅屋底倚防屈曲大江奔  

子昻枯木竹石图　　　　　　【元】袁　桷  

亭亭木上座楚楚湘夫人因依太古石融液无边春  

题李遵道枯木竹石图　　　　【元】李孝光  

谪仙夜入雷电室捕得飞来石上梭却斫灵查挂明月横吹玉笛上天河  

赵汝甫枯木竹石图　　　　　【元】李孝光  

中林黄叶浄沄沄眼底峥嵘见此君清晓东池防黄菊鳯毛无数落春云  

题李息斋枯木竹石图　　　　【元】丁　复  

霜柯洞庭寒露叶渭川冷幽人美清夜独冩秋灯影  

宣和画木石　　　　　　　　【元】黄　溍  

石边古木尚青枝地老天荒石不知故国小臣谁在者苍梧落照不成悲  

题赵文敏公木石有先师题于上【元】张　翥  

吴兴笔法妙天下人藏片楮无遗者南阳诗律动江湖一篇才出人争冩二老风流倾一时至今传画仍传诗清涵月露秋见影黒入雷雨寒无姿仇山黄鹤去不返苕溪鸥保嵗俱晚好呼铁爪夜铮铮刻向青珉照人眼  

题棘石图　　　　　　　　　【元】王　翰  

烈风号中林极目尽荆棘离离寒月秋莽莽古原夕溟鸿振髙翮鹪鹩翳深迹奈此贞固姿苍茫更秋色  

李遵道枯木竹石图　　　　　【元】黄镇成  

老树槎牙倚半空苍筠叶叶带秋风欲将嵗晩论心事遥忆美人江水东  

倪元镇古木竹石　　　　　　【元】郑元祐  

云林子外生死解内为天使带经而锄倦即休亦复拈笔为林丘树枝鳞皴崖石齿若有人兮在空谷招之不来兮云惨瘁以令人愁  

赵集贤枯木竹石　　　　　　【元】张　宪  

槎牙老树响天风寂历幽篁泣露丛惆怅玉堂旧公子故家陵庙月明中  

枯木竹石　　　　　　　　　【元】贡性之  

怪石荦确厓谷深凉风萧瑟苍雪阴美人何处解长佩湘波沣水劳余心  

枯木竹石　　　　　　　　　【元】丁鹤年  

青天腾一蛟白日卧双虎何人歌竹枝遥隔潇湘浦  

为吴处士画乔林磵石　　　　【元】倪　瓉  

山家日出无行踪雪树烟萝逺且重不见鹿眠磐石上提壶自挂一长松  

题倪云林枯木竹石小景　　　【元】陶宗仪  

苍玉庚庚翠袖扶墨池洗出碧瑚倪颠老去风流尽只有云林小画图  

题枯木竹石　　　　　　　　【明】刘　崧  

曽听楚人歌竹枝横江秋静月明时只今漂泊春风里緑满南园总不知  

平沙竹树晩毵毵楚客维舟近峡南忽忆防云将雨过满林秋色照江潭  

木叶欲脱天雨霜竹枝乍低风已凉三湘落日流波白行子系船归故乡  

枯树图歌　　　　　　　　　【明】刘　基  

道傍古树身半枯白蚁穴根虫穴肤风摧雨撼霜雪冻断石臲卼无人扶忆昔勾芒肇初政百卉腾达随呵嘘新柯荏苒旧柯壮雾露膏沐光如濡黄鹂翡翠语娇滑桑扈戴胜鸣相呼白鹤来巢鹿止荫匠石愕睨争叹誉寜知忧患生旦夕野火倏忽起不虞燎原烈焰难向迩孰问柞栎杉与槠枝燔叶焮根半赤朽腐瞒液非时湏山林揺落嵗方晏聊以薜荔为衣袽呜呼广厦栋梁具委弃草莽同薪刍皇天未必替生意更盼玉烛回阳乌  

吴仲圭枯木竹石　　　　　　【明】髙　啓  

丛篠倚乔柯秋阴雨尚多风霜莫揺落留荫石边莎  

题枯木竹石【寄李　　　　　　明公实】王　绂  

罨画溪边水拍隄绕隄髙树倚云齐君家正在树深处满地緑阴山鹧啼  

题枯木竹石　　　　　　　　【明】郑　珞  

湘灵梦断湘云夕凉叶潇潇防秋碧君山半夜风雨来万顷波中老龙泣  

枯木图【寄许　　　　　　　　明士修】方孝孺  

春到已多时幽禽尚未知上林无限好何事立枯枝  

题李营丘枯木图　　　　　　【明】唐文鳯  

营丘枯木天下无笔端造化何荣枯想当磅礴欲画际天为逐兴神为驱邓林已化防风骨沧海乍出瑚株良材何异徂徕产大用不值明堂需自怜形质赦斤斧岂叹薪爨供樵苏万牛回首力未许独匠指顾心难图空遗偃蹇蔽村野白石凿凿泉呜呜枯梢似挂瘦蛇影乱叶恍茁乖龙须我生本是山泽臞隠居林樾同凡夫昻霄耸壑日在望号雨呼风时与俱只今廊庙重缔构楩楠杞梓当贮储按图工师傥所取意营目盼増嗟吁  

题枯木竹图　　　　　　　　【明】陈宪章  

美节晴欺雪残株冷谢春因知名画手不是狥时人  

枯木竹石图【为赵行　　　　　明恕作】刘　溥  

露华洗湿江上秋美人不来生别愁洞庭潇湘隔千里两防白云如水流碧空茫茫九疑道君山一防青螺小鹧鸪啼断竹枝寒鳯凰飞去梧桐老  

刘时用枯木竹石　　　　　　【明】刘　珝  

苍龙夕挂千寻影彩鳯朝闻十里音月夜风朝我曽见太湖石畔藓痕深  

冩枯木幽篁【送陈　　　　　　明大用】张　寜  

方洲秋日景荒凉古木幽篁徧草堂冩入溪藤送君去情随疎影共斜阳  

题赵魏公木石图　　　　　　【明】王　袆  

朝罢銮坡春昼闲籀书飞白恣挥翰多因遗墨淋漓后冩作虚篁木石防  

题徴明写赠潘崇礼灌木寒泉大幅  

【明】祝允明  

具区之水被三州洞庭之树千万数沉淼浩防天下竒灌木寒流此何许潘君抱朴山水人策杖行徧沧浪滨阳崖众目恱暄媚忽逢阴壑如有神禹锁老龙铁索絶拏云怒雨出洞穴木号水呼竹石裂众蛇从之互盘结蜕骨戍削杂鳞鬛飕飗风叶枸株橜急流抨撞石罅跃珠跳汞走鬬瀺灂防茫上析河汉注奔赴旁绕方丈脚山鬼伏窥木客泣欲据恐被山伯抶仙老时下憩濯足而晞发招潘君兮吾子来共千嵗以一息潘君归语衡山氏仙之人兮不可以乆留吾恐一往境俱失宣州肩之毛劲如石深醮金壶玉液闭门夜半役鬼工倏忽移来窅无迹  

枯木竹石图　　　　　　　　【明】姚　绶  

秋风吹空古树叶白雨低压新竹枝浄埽石头防霁色满襟凉影鬓丝丝  

题枯木竹石　　　　　　　　【明】朱　纯  

槎枒老树根盘错翠筠静倚荆山璞竒材异寳世岂无却抱真姿隠岩壑卞倕不可作伶伦难再逢吁嗟世俗乆聋瞆高枝瑞鳯徒邕邕  

题王叔明枯木竹石　　　　　【明】髙得旸  

吾乡画手鹤山樵鹤去山空不可招真迹幸留王宰石疎篁老树共萧萧  

枯木竹石　　　　　　　　　【明】李廷仪  

渴龙饮海海水枯棱撑怪石云糢糊娲皇不用补天漏长留对此瑚株瑚十丈挿云表气势髙压扶桑晓昼长清气寒欲凝一天凉思秋冥冥须防鳯鸟西飞去九疑对面何青青  

题乔柯秀石　　　　　　　　【明】张鳯翼  

怪石嶙峋虎豹蹲虬柯苍翠荫空村亦知匠石不相顾阅历嵗华多藓痕  

仿倪迂冩林亭秀石【与修　　　明阖】李日华  

桥平来穏歩亭小着闲身此地清吟者应非食肉人  

题画草木竒峰　　　　　　　【明】王景彰  

苍虬飞上天鳞鬛坠深麓长风吹不起散作千年緑  

画石　　　　　　　　　　　【唐】刘　商  

苍藓千年粉绘传坚贞一片色犹全那知忽遇非常用不把分铢补上天  

画石【二首　　　　　　　　　宋】白玉蟾  

一片嵯峨堕碧空嵚嵜历落最玲珑从敎把翫真堪醉疑自当年栗里中  

直作壶中九华防碧于簮玉小于拳好藏莫便令人见恐有痴情似米颠  

孙怀悦纸本乱石　　　　　　【宋】文　同  

孙老抱竒笔临纸恣挥洒从头埽乱石磥砢随墨下焦顽与圆润无一不精者谁信万钧重卷之不盈把题孙舜愈府判端石图【并序　　宋】杨万里  

庐陵治中孙昌言字舜俞居越之诸暨县作祭享之亭于浦鸡冠山先龙图之莹得石剖之中有文如松桂枝叶可数图之以示士大夫赋诗者甚众来求予诗因为赋之  

鸡冠山青浦碧松桂梢云三万尺何年星霣化为石风吹未凝冰玉色仙人擘开光烛天山下人家夜不眠松花桂子落如雪飞入石中坚似铁石中种树人不知石中生树人始竒君不见只今瑞图满四海骚人诗卷牛腰大  

题刘才卿湖石扇头　　　　　【元】元好问  

幽涧云凝雨未干曲池疎竹共荒寒扇头唤起西园梦好似熙春阁下防  

宣和寳石图　　　　　　　　【元】王　恽  

浮云万态焕金书染出湖光照坐隅不道汉家规制逺泰山磐石是基图  

赵氏宗室画水石　　　　　　【元】马祖常  

生平已识赵王孙竹素何年画石根万里南云秋似水直容艇子到柴门  

题柯敬仲博士画石　　　　　【元】钱惟善  

石逾玉润不生苔铁笛吹残自裂开絶似雨晴炎海上一双翡翠忽飞来  

题方壶水石图　　　　　　　【明】詹　同  

古壁之间屋漏痕淋漓元气凝清浑道人山中守龙虎十日不见烟尘昏拂拭填作一枯木下有碎石分昆崘断劒挿入怪厓底老蛟迸出秋云根神君怒立被发欲骑铁骑超天门当时挥洒妙莫测鬼物惊走如星奔青城仙伯絶笔乆覩此髣髴其人存同隠者卧松雪得画逺寄来江村却忆麻姑洞口树使人一夜劳心魂  

题画石　　　　　　　　　　【明】张　濬  

授简何来访谷城叱羊无地觅初平曽如舣棹潇湘晩水落空江山月明  

题画　　　　　　　　　　　【元】华幼武  

霜柯起凉飇苔石带寒雨一片林壑姿翛然不知暑  

题画　　　　　　　　　　　【明】王慎中  

绣壁崚嶒森怪立虬松夭矫相攫执修髯怒甲争奋跃洒淅疑乗风雨入茑萝防密昼长阴云气淋漓晴亦湿复磵兼藏嵌窦深空林恍听涛声急在谷幽人不可招白日此中容易匿  

题史痴翁画　　　　　　　　【明】盛时泰  

老树槎牙铁作柯乱竹纵横拂云起谁知一段秣陵秋写在痴翁半边纸痴翁痴翁蓬莱精有时拈笔人皆惊想见卧痴楼上景狂歌醉舞鸣秦筝我本大城山里客防君图画来君宅出门却被强题诗坐对疎棚荳花白  

题画赠杨荫大参　　　　　【明】董其昌  

嘉树森梢一百章藤阴防翳午生凉只因较勘髙僧传却误松牕鹤梦长  

扇图　　　　　　　　　　　【明】徐　渭  

渺渺平沙四望通天涯双树立秋风画工不解寒鸦意写入隋堤緑栁中  

## 御定历代题画诗类卷七十五目录  

兰竹类  

题杨次公春兰【宋苏轼】  

墨兰【宋陈与义】  

墨兰【宋郑思肖】  

李夫人画兰歌【元王恽】  

题墨兰图【元吴澄】  

题墨兰图【元袁桷】  

次韵张秋泉墨兰【元袁桷】  

墨兰【元袁桷二首】  

题赵子固墨兰【元邓文原】  

墨兰【元杨载】  

观钱塘上人墨兰【元范梈】  

题明公画兰【元黄溍】  

画兰【元吴镇】  

题赵吴兴墨兰【元陈旅】  

题画兰【元陈旅二首】  

题兰【元张翥】  

画兰【元贡师泰二首】  

题赵子固墨兰【元韩性】  

明上人画兰图【元王冕】  

子昻兰【元郑元祐】  

赵魏公兰【元倪瓉】  

题方厓墨兰【元倪瓉】  

画兰【元贡性之】  

题墨兰【元张雨二首】  

吴兴墨兰【元张雨】  

题赵子昻兰【元张天英】  

题赵翰林画兰【元张天英】  

题明雪牎兰【元张渥】  

题赵翰林墨兰【元张渥】  

题赵子昻墨兰【元屠性】  

画兰【元丁鹤年】  

郑山辉画兰【元唐肃】  

题兰花图【明刘基】  

题雪牎墨兰【明张以宁】  

墨兰【明张以宁】  

题王翰林所藏画兰【明髙啓】  

赵仲穆墨兰【明杨基二首】  

仲穆着色兰【明张羽二首】  

墨兰【明管讷】  

题兰【明郑真】  

题兰【明林环】  

宋徽庙画兰【明张灿】  

画兰【明陈宪章三首】  

题兰【明岳正】  

题兰【明李东阳】  

题兰与饶裕【明罗伦】  

题衍圣公画兰【明程敏政】  

题赵子固画兰【明吴寛】  

子昂兰【明史鉴】  

题马麟画兰【明陆深】  

四兰图【明杨慎】  

画兰【明谢承举】  

为钟清叔题薛五兰卷【明吴梦旸】  

题徐明徳墨兰【明薛纲】  

题画兰【明张濬】  

题画兰【明朱石】  

题郑所南画兰【明朱凯】  

为谢道士题兰卷【明王世贞】  

题画兰花【明王世贞】  

画了兰【明陆治】  

王楚玉画兰【明陈继儒】  

画兰【明李日华二首】  

风兰【明李日华】  

雨兰【明李日华】  

题小姫画兰【明王微二首】  

写兰【明景翩翩二首】  

题兰【明僧宗泐】  

题赵松雪墨兰【明僧宗衍】  

题悬崖兰图【明僧宗衍】  

题画兰【明僧用章】  

题商学士画兰【明僧大圭】  

题杨次公蕙【宋苏轼】  

墨蕙【宋陈与义】  

题赵师舜光风转蕙泛崇兰图【元虞集】  

墨兰蕙【元袁桷四首】  

题兰蕙同芳图【元李祁】  

题子固蕙兰卷【元唐升】  

题子固蕙兰卷【元赵友同】  

题子固蕙兰卷【元李皓】  

题兰蕙便靣【元张天英】  

题光风转蕙图【元张天英】  

题蕙兰图【元释良琦】  

题雪牎兰蕙同芳图【明张以宁】  

题北山兰蕙同芳图【明张以宁】  

兰蕙图【明商辂】  

赵子固兰蕙卷【明钱逵】  

题汪华玉子昂兰石【元虞集四首】  

题赵松雪竹石幽兰【元仇逺】  

题无诘兰石【元李祁】  

题子昂兰石【元于立】  

题兰棘同芳图【元李祁】  

次引浚仪公题兰竹卷子韵【元杨载】  

子昂兰竹墨戯【元袁桷二首】  

题赵公画兰竹【元黄溍】  

题画兰竹【元陈旅】  

为吴徳良题承防所赠兰竹图【元陈旅】  

题无诘沅湘兰竹图【元刘跃】  

题赵子昻为吴徳良所作兰竹图【元吴师道】子昂兰竹图【元吴师道】  

兰竹【元贡性之】  

题柯敬仲博士明雪牎长老兰竹【元钱惟善二首】题江虚白悬岩兰竹【明刘崧】  

兰竹画【明刘溥】  

题兰竹图【明杨守阯】  

赵松雪兰竹图【明吴寛】  

兰竹图【明程敏政】  

题马姫画兰竹【明张凤翼】  

兰竹【明李日华】  

画兰竹题赠苏时钦【明薛素素】  

题兰水仙墨竹【元袁士元】  

题画兰卷兼梅花【元王冕】  

## 御定历代题画诗类卷七十五  

兰竹类  

题杨次公春兰　　　　　　　【宋】苏　轼  

春兰如美人不采羞自献时闻风露香蓬艾深不见丹靑写真色欲补离骚传对之如灵均冠佩不敢燕  

墨兰　　　　　　　　　　　【宋】陈与义  

鄂州迁客一花说仇池老仙五字铭并入晴窗三昧手不须辛苦读骚经  

墨兰　　　　　　　　　　　【宋】郑思肖  

钟得至清气精神欲照人抱香怀古意恋国忆前身空色微开晓晴光淡弄春凄凉如怨望今日有遗民  

李夫人画兰歌　　　　　　　【元】王　恽  

清閟堂深不知暑瑶草佳期梦圃孙郎笑折紫兰来素影盈盈映修渚李夫人澹丰容天然与兰相始终剡藤一笔作九畹落墨不减江南工芳姿元与凡卉异晔  

晔况是湘累丛离骚不复作遗恨千古沈幽宫君看此花有深意似写灵均幽思悲回风君家大雅堂文彩东野翁并入惨澹经营中秋风拂帘秋日长芳霏霏兮泛崇光淡妆相对有余韵画兰桂子空秋香淡轩托物明孤洁五十年来抱霜节固知色相皆空寂妙得于心聊自适仿像湘娥倚暮花黄陵庙前江水碧生平佩服真赏音升闻紫庭非素心唤起谪仙揺醉笔为翻新曲写瑶琴  

题墨兰图　　　　　　　　　【元】吴　澄  

赤节红芳楚泽春心期千载一灵均不知何代为茅塞谁认髙枝细细纫  

题墨兰图　　　　　　　　　【元】袁　桷  

秉芳空林中介石交不黩飞英防佩受露如膏沐羣妖春炫昼墨守益慎独岂不念嵗晏自献伤我足矫矫金石交挽之不盈掬疏清湛虚心振直耿洁腹昊天有正令俛仰万物肃临风独踌蹰白驹俨空谷  

次韵张秋泉墨兰　　　　　　【元】袁　桷  

虚牎秋思集晨兴憺无余墨池漾清泉夭葩防纷敷爱此岩中君赠以碧玉腴微云觧苍佩缥缈疑空无逺谢丹白昏讵畏霜霰濡守黒志有在谈道非殊愧彼夷与齐洁腹不受污湘累慨永古世人陋其迂临风嗅余清是岂真缁徒乃知万化寂妙巧窥分铢幽蜂缀疎蘂防防游晴虚闭门谨视之黄尘政纷如  

墨兰【二首　　　　　　　　　元】袁　桷  

飞琼防夭葩因依空岩侧守墨聊自韬不与众草碧仙人紫玉枝化为苍水佩独立揺落中秋风得相贷  

题赵子固墨兰　　　　　　　【元】邓文原  

承平洒翰向丘园芳佩累累寄墨防已有怀沙哀郢意至今春草忆王孙  

墨兰　　　　　　　　　　　【元】杨　载  

谓香辞廹求曰色却媚爱执德非固然何用结为佩  

观钱塘上人墨兰　　　　　　【元】范　梈  

兰以比君子所贵者幽深黯然空谷中逺为人所钦志士秉美徳如玉复如金笃实而辉光芳搴出乔林偶然为时出节义凛森森下惬烝庶望上当君王心功成无所累宿好在云岑  

题明公画兰　　　　　　　　【元】黄　溍  

吴僧戯笔防生绡嫋嫋幽花欲动揺梦断楚江烟雨外秋风滦水莫潇潇  

画兰　　　　　　　　　　　【元】吴　镇  

防趠风下东吴舟抔土移入漳泉秋初疑紫莛攅翠凤恍如緑绶萦青虬猗猗九畹易消歇奕奕百畆多淹留轩牎相逢与一笑交结三友成风流  

题赵吴兴墨兰　　　　　　　【元】陈　旅  

江南三月多芳草緑叶连娟映紫茎忆昔舣舟苕霅上一汀香雨入琴清  

题画兰【二首　　　　　　　　元】陈　旅  

楚畹春露浓幽芳发琼茎宁同荠麦秀不与萧艾生九畹光风转重岩坠露香紫宫祠太一瑶席荐琼芳  

题兰　　　　　　　　　　　【元】张　翥  

鶗鴂声中花片飞楚兰遗思独依依春风先自悲芳草惆怅王孙又不归  

画兰　　　　　　　　　　　【元】贡师泰  

西望沅湘不尽流红芽緑叶自生愁王孙去后无消息风雨山中日日秋  

画兰　　　　　　　　　　　【元】贡师泰  

光风吹碧草零露被芳畹美人秉幽贞独立嵗云晚杳杳楚山深悠悠湘水逺何当结琼佩寄此情缱绻  

题赵子固墨兰　　　　　　　【元】韩　性  

镂琼为佩翠为裳冷落游蜂试采香烟雨馆寒春寂寂不知清梦到沅湘  

明上人画兰图　　　　　　　【元】王　冕  

吴兴二赵俱己矣雪牎因以専其美不须百畆树芳菲霜毫扫光风起大花哆唇如笑人小花敛媚如羞春翠影飘飘舞轻浪正色不染湘江尘湘江雨冷暮烟寂欲问三闾杳无迹慨慷不忍读离骚目极飞云楚天碧  

子昻兰　　　　　　　　　　【元】郑元祐  

孤臣万古愁湘渚水东流江芷汀蓠满空令泣楚囚  

赵魏公兰　　　　　　　　　【元】倪　瓉  

天上宣和落墨花彞斋松雪擅名家遥防苕霅山如玉雪后春风自茁芽  

题方厓墨兰　　　　　　　　【元】倪　瓉  

萧防重居寺春风蕙草生幽林苍藓地緑叶紫璚茎早悟闻思入终由幻化成虚空描不尽明月照敷荣  

画兰　　　　　　　　　　　【元】贡性之  

吴刚斫断云根石不数瑚髙百尺美人林下独含愁霹雳一声山鬼泣  

题墨兰【赠别于一　　　　　　元山之京师】张　雨  

三月愁送客春寒雨如霰冥冥返塞鸿悄悄栖梁燕扬帆五十日蓬莱望中见欲持猗兰操一奏南薫殿  

题墨兰　　　　　　　　　　【元】张　雨  

滋兰九畹空多种何似墨池三两花近日国香零落尽王孙芳草遍天涯  

吴兴墨兰　　　　　　　　　【元】张　雨  

墨君石友是同参几叶光风染碧岚怅望王孙杳何许年年芳草满江南  

题赵子昂兰　　　　　　　　【元】张天英  

鸥波亭下楚香销公子骑箕上泬寥纵是死灰芬酷烈巫阳谁下九重招  

题赵翰林画兰　　　　　　　【元】张天英  

吴云楚树碧离离手折瑶花半醉时秋佩影揺湘浦月凤皇翅冷玉参差  

题明雪牎兰　　　　　　　　【元】张　渥  

援琴谁叹生空谷结佩应怜感逐臣九畹断魂招不得墨花夜泣楚江春  

题赵翰林墨兰　　　　　　　【元】张　渥  

白鸥波防砚池清楚畹香风笔底生记得弁峰春雨后拨云移种向南荣  

题赵子昻墨兰　　　　　　　【元】屠　性  

王孙宴罢碧澜堂翠羽琼防结佩裳欲寄灵均无处所至今遗恨满潇湘  

画兰　　　　　　　　　　　【元】丁鹤年  

湘皋风日美芳草不胜春欲采纫为佩慙非楚荩臣  

郑山辉画兰　　　　　　　　【元】唐　肃  

亲见先生下笔时縁坡委谷共分披前身合是江潭客万叶千花尽楚辞  

题兰花图　　　　　　　　　【明】刘　基  

幽兰花在空山美人爱之不可见裂素写之明牎间幽兰花何菲菲世方被佩薋菉葹我欲纫之充佩韦睘睘独立众所非幽兰花为谁好露冷风清香自老  

题雪牎墨兰【为湖广都事　　　明李则文作】张以宁  

君家诗好锦袍仙兰雪清风故洒然金地禅僧留妙墨木天学士写新篇香来笔底吴云动思入琴边楚月悬圣代即今深雨露流芳千载待君传  

墨兰【为湛然　　　　　　　　明上人题】张以宁  

云林苍苍石齿齿一花两花幽薄底逺香自到定中来道人湛然心不起  

题王翰林所蔵画兰　　　　　【明】髙　启  

春到怀王旧渚宫沙棠舟去水烟空孤丛不有幽香发应没江边百草中  

赵仲穆墨兰【二首　　　　　　明】杨　基  

当年曾进福州兰小殿秋风翠佩寒零落楚香収不得且从魏国画中看  

繁露幽香泣翠娥冷云纎月淡秋河沅湘一带皆春色谁道懐王庙里多  

仲穆着色兰【二首　　　　　　明】张　羽  

芳草碧萋萋思君澧水西盈盈叶上露似欲向人啼鸾舆去不返风雨湘江曲芳草独无情还如裙带緑  

墨兰　　　　　　　　　　　【明】管　讷  

青草三闾亭下苍梧二女祠前欲采幽芳寄逺月明秋水防防  

题兰　　　　　　　　　　　【明】郑　真  

国香防落翠巉岩晔晔芳丛玉露涵楚佩可怜零落尽春风春梦过湘南  

题兰　　　　　　　　　　　【明】林　环  

空林阒无人爱此幽草芳光风泛丛緑猗猗烟叶长执袵撷其英露气袭襟裳缅懐纫佩者千载那能忘白石生深林托根有丛芳幽艳间深翠清风任披扬萧艾谁与羣不能化其臧却笑桃李花冶丽争春阳  

宋徽庙画兰　　　　　　　　【明】张　灿  

御墨淋漓写楚兰披图却忆政宣间分明一种湘累怨万里靑城似武关  

画兰　　　　　　　　　　　【明】陈宪章  

谁将水墨写横披竹石荆兰也自宜记得湘潭秋雨后清香犹带楚臣悲  

题画兰　　　　　　　　　　【明】陈献章  

隂崖百草枯兰蕙多生意君子居险夷乃与恒人异  

题画兰　　　　　　　　　　【明】陈献章  

楚人有杂佩可以祓不祥愿言践台省奉为王者香  

题兰　　　　　　　　　　　【明】岳　正  

曽倚东风嗅国香星轺此日度沅湘于今客里看图画搔首无言只自伤  

题兰【为司防　　　　　　　　明何公作】李东阳  

楚泽有幽兰名髙百花选孤根托地灵芳心应时展阳和一披拂春色无深浅清风徧六合孰为知者鲜援琴思昔人古意嗟已缅层厓数枝竹意若相慰勉秾华须却避荆棘行当剪幸此挹余芬披图漫舒卷  

题兰与饶裕　　　　　　　　【明】罗　伦  

翠袖舞春晖光风感自微夜深浑不寐玊露防罗衣  

题衍圣公画兰　　　　　　　【明】程敏政  

国香那借彩毫工千载猗兰曲未终金石交情期嵗晩棘丛未实漫春风  

题赵子固画兰　　　　　　　【明】吴　寛  

王孙弄笔成墨薮九畹依然连百畆开图墨沈将误拾扑袖香风不劳齅破缣零落三百年非借好事安能传寸根无土强生活郑老后来真可怜  

子昻兰　　　　　　　　　　【明】史　鉴  

国香零落佩纕空芳草青青合故宫谁道有人和泪写托根无地怨东风  

题马麟画兰　　　　　　　　【明】陆　深  

秋风九畹正离离画里相看一两枝欲寄所思无奈逺闲拈湘管对题诗  

四兰图　　　　　　　　　　【明】杨　慎  

兰为君子佩植根不当门幽谷发逺馥九畹咏王孙兰为美人采苹藻掩芳洁沐浴助精禋岂为芗泽设兰为仙姬名升云女几山景入天上名字留人间兰为王者香郁鬯荐清庙猗猗有遗音并入瑶琴调  

画兰　　　　　　　　　　　【明】谢承举  

徐熙图罢雾生牎墨藻词葩世少双招得楚魂飞不去夜深残影落寒江  

为钟清叔题薛五兰卷　　　　【明】吴梦旸  

薛五嫁人苦不早皆知娼家擅技巧写生乃是第一枝所见无如此卷好蕙质兰心有深寄叶叶茎茎吐幽思其余防缀亦复佳剡藤数丈披清气画兼题咏频致余余亦每呼薛校书居然独立脂粉外芗泽全抛弦索踈通国名娃出其下仍嗟举世无知者眼中钟叔比钟期此卷只应遗叔也叔也有情情复起我题情语情如水枉教梦到湘江头湘江水絶兰枯死  

题徐明徳墨兰　　　　　　　【明】薛　纲  

我爱幽兰异众芳不将顔色媚春阳西风寒露深林下任是无人也自香  

题画兰　　　　　　　　　　【明】张　濬  

翠袖冲寒暮倚楼髙山流水思悠悠玉人何处空遗佩月落沧江一笛秋  

题画兰　　　　　　　　　　【明】朱　石  

九畹香清露气寒三湘月落泪防干楚天空濶秋无际谁复行吟泽畔看  

题郑所南画兰　　　　　　　【明】朱　凯  

渚宫春冷北风寒九畹萧条入塞垣老死灵均在南国百年谁为赋招魂  

为谢道士题兰卷　　　　　　【明】王世贞  

离离九畹暗香来读罢经手自栽莫倚谢家庭内物不知新种在蓬莱  

题画兰花　　　　　　　　　【明】王世贞  

处为幽谷香出为王者瑞不同百草萎秋风纫成佩  

画了兰　　　　　　　　　　【明】陆　治  

玉防棱棱应节分枝枝柔玉纫香云凝妆拟待三更月露染生绡六幅裙  

王楚玉画兰　　　　　　　　【明】陈继儒  

年来空谷半霜风留得遗香防草丛只恐樵人溷兰艾红顔收在束薪中  

画兰【二首　　　　　　　　　明】李日华  

燕泥欲堕湿凝香楚畹经过鬬蝶忙如向东家入幽梦尽教芳意着新妆  

懊恨幽兰强主张花开不与我商量鼻端触着成消受着意防香又不香  

风兰　　　　　　　　　　　【明】李日华  

托身得所倚当此雄风快吐语正倾懐无心约裙带  

雨兰　　　　　　　　　　　【明】李日华  

侧身非取妍延颈欲送语不辞展香絇春塘夜来雨  

题小姫画兰【二首　　　　　　明】王　氏【名微】  

借郎画眉笔为郎画纨扇纨扇置郎懐开时郎自见幽牎墨麝浓骚经亲自注为恨子兰名抹入棘丛去  

写兰【二首　　　　　　　　　明】景　氏【名翩翩】  

道是深林种还怜出谷香不因风力何以度潇湘但吹花信风莫作妬花雨我欲采璚枝挽得同心住  

题兰　　　　　　　　　　　【明】僧宗泐  

溪寺曽栽数十丛紫茎緑叶领春风年来萧艾过三尺白首看图似梦中  

题赵松雪墨兰　　　　　　　【明】僧宗衍  

湘江春日静辉辉兰雪初消翡翠飞拂石似鸣苍玉佩御风还着六铢衣夜寒燕姞空多梦嵗晚王孙尚不归千载画图劳防缀所思何处寄芳菲  

题悬崖兰图　　　　　　　　【明】僧宗衍  

居髙贵能下值险在自持此日或可转此根终不移  

题画兰　　　　　　　　　　【明】僧用章  

緑叶微风际清香小雨余湘江春水润愁杀楚三闾  

题商学士画兰　　　　　　　【明】僧大圭  

商公握笔倚清酣爱冩风光蕊半含无限王孙芳草恨尽随烟雨入江南  

题杨次公蕙　　　　　　　　【宋】苏　轼  

蕙本兰之族依然臭味同曾为水仙佩相识楚辞中幻色虽非实真香亦竟空云何起防馥鼻观已先通  

墨蕙　　　　　　　　　　　【宋】陈与义  

人间风露不到畹只有酪奴无世尘何须更待秋风至萧艾从来不共春  

题赵师舜光风转蕙泛崇兰圗　【元】虞　集  

众芳非不多金石好兄弟杂佩以问之春风接襟袂  

墨兰蕙【四首　　　　　　　　元】袁　桷  

金明秋林清月白楚天碧美人眇愁予服媚永今夕采芝不成仙食薇难疗饥结兹以为佩临风酹湘累天香落银楮秋声入笔何如湘夫人促轸鼓灵瑟组绶何承承琲珠复累累相视不以色纷披映帘帷  

题兰蕙同芳图　　　　　　　【元】李　祁  

兰生花叶短蕙老花叶长短长各自媚异体同芬芳但依竹石根不羡桃李场君子有令徳千载流辉光  

题子固蕙兰卷　　　　　　　【元】唐　升  

光风卷里动清芬遗质如飘白练裙七泽霜寒悲楚客九疑云尽望湘君猗猗溪上香犹在渺江边佩见分一自骑鲸去沧海人间消息絶无闻  

题子固蕙兰卷　　　　　　　【元】赵友同  

修叶乱纷敷幽花蔼鲜泽虽非百畆繁孤馨自朝夕抚卷动遐思悠然长太息  

题子固蕙兰卷　　　　　　　【元】李　皓  

王孙心机精下笔多雅制坐令湘楚华墨香满天地  

题兰蕙便靣　　　　　　　　【元】张天英  

障靣无嫌京洛尘一丛兰蕙出冰轮只疑大地山河影不照沅湘有逐臣  

题光风转蕙图　　　　　　　【元】张天英  

蕙乃兰之族一枝三四花谁将金茎露炼作紫河车白鹤衔之去飞献玉宸家飘萧紫云带光风茁其芽吾将揽为幄山中卧烟霞  

题蕙兰图　　　　　　　　　【元】释良琦  

蕙兰生深林结根同芬芳緑叶縁风转羣葩耀春阳飘飘青霞袂粲粲雕玉珰贞哉不自献宜为王者香念彼君子徳比之惟允常持以遗所思交好勿相忘  

题雪牎兰蕙同芳圗　　　　　【明】张以宁  

春来骚意满江干转蕙光风更泛兰睡起老禅闲一笑月明香雪竹牎寒  

题北山兰蕙同芳图　　　　　【明】张以宁  

秋露春风各自妍幽香并到雨华前道人不是骚愁客惯读南华第二篇  

兰蕙图　　　　　　　　　　【明】商　辂  

兰以比君子蕙比大丈夫人物虽云异气味乃不殊托根深林下羞与桃李俱妖艳任纷纷贞姿恒自如共言王者香宜为禁苑居一朝移植后雨露恣霑濡芬芳异凡卉馥郁盈天衢采撷足纫佩把玩堪怡娱发舒似迟晚蠲洁无终初谁将幽静意写此兰蕙图对之遂清赏尘虑焉能纡呼童出门巷止回俗士车光风九畹来芳菲袭人美惟有同心言清芬宛相似  

赵子固兰蕙卷　　　　　　　【明】钱　逵  

王孙书画出天姿痛忆承平鬓欲丝长惜墨花寄幽兴至今叶叶向南吹  

题汪华玉子昻兰石【四首　　　元】虞　集  

海内出瑚枝撑碧月孤鲛人拾翠羽泣露得明珠参差不可吹纫佩寄逺道遂令如石心嵗晚永相好抱玉下天河绕丛秋露多天寒翠袖薄日暮欲如何翠袂倚岧嶤来防碧玉箫拂衣成历劫遗迹映寒潮  

题赵松雪竹石幽兰　　　　　【元】仇　逺  

旧时长见挥毫处修竹幽兰取次分欲把一竿苕水上鸥波千顷看秋云  

题无诘兰石　　　　　　　　【元】李　祁  

昔年曽向吴门住每日僧房看露丛今日却逢无诘画町畦全似雪牎翁  

题子昻兰石　　　　　　　　【元】于　立  

闲向江边结佩防楚宫花草露离离王孙去后春风晓拾得幽芳欲遗谁  

题兰棘同芳图　　　　　　　【元】李　祁  

幽兰既丛茂荆棘仍不除素心自芳洁怡然与之俱次引浚仪公题兰竹卷子韵　　【元】杨　载  

树蕙连丛竹只应族类同相依岩石畔并入画图中劲叶凝清露危梢倚碧空谅非髙世士此意固难通  

子昻兰竹墨戯【二首　　　　　元】袁　桷  

霜落银茧飘飘湘江佩服媚疑亵之碧牎静相对迸地麟角精摩空凤毛耸寒防晴煤桃李争色动  

题赵公画兰竹　　　　　　　【元】黄　溍  

猗兰幽人操緑竹君子徳夭夭彼棘心胡为乆吾侧  

题画兰竹　　　　　　　　　【元】陈　旅  

美人隔澧浦日莫倚幽篁繁霜忽已陨为我纫秋芳为吴徳良题承防所赠兰竹图　【元】陈　旅  

细竹生石间幽兰与之俱爱彼有贞节而此芳不渝空谷尘躅逺公子为停车懐人重移植临风写为图君子实似之嵗晏聊与娱  

题无诘沅湘兰竹图　　　　　【元】刘　跃  

两竿翠竹拂云长防叶幽兰带露香好手移来牎户里不须千里望沅湘  

题赵子昂为吴德良所作兰竹图【元】吴师道  

幽兰何猗猗疎篁亦萧萧石间澹相倚防合不待招吾宗昔妙年依光近乗轺清芬防春直风气凌烟霄美人松雪居逸思共飘飘忻然染毫素写之配髙标寳藏三十载不啻英琼瑶相携江湖上未觉山林遥朂哉君子心自保同不凋  

子昂兰竹图　　　　　　　　【元】吴师道  

湘娥清涙未曽消楚客芳魂不可招公子离愁无处写露花风叶共萧萧  

兰竹　　　　　　　　　　　【元】贡性之  

翠鸾飞下尾毵毵怪石崭岩倚碧潭一路鹧鸪啼不断行人挥泪湿征衫  

题柯敬仲博士明雪牕长老兰竹【二首】  

【元】钱惟善  

适从楚畹来邂逅此君子乃知岩壑姿风致颇相似光风泛崇兰玉立共潇洒襟抱有双清嵗暮遗逺者  

题江虚白悬岩兰竹　　　　　【明】刘　崧  

悬云翠壁三千尺浥露幽兰四五花安得乗风裁紫玉月明吹向玉宸家  

兰竹画　　　　　　　　　　【明】刘　漙  

湘江雨晴白云湿湘妃愁抱香兰泣望望夫君去不还佩珠落尽无人拾碧天秋冷明月多千里洞庭横白波请君莫唱竹枝曲水逺山长其奈何  

题兰竹图　　　　　　　　　【明】杨守阯  

深谷香风泛紫兰云根斜倚碧琅玕若为尽化黄金色应作西山返照看  

赵松雪兰竹图　　　　　　　【明】吴　寛  

鸥波亭上春风笔秀色翛然共一丘头白江南真想见幽兰丛竹带桑州  

兰竹图【题赠萧给事文　　　　明册乃郎赋秋试】程敏政  

湘皋春婉娩居然见双清幽香下覆之翠条仰而承髙石既磊磈新泉亦澄临风况君子去住有余情  

题马姫画兰竹　　　　　　　【明】张凤翼  

竹翠兰芳身外身湘波曾待月传神秦淮别有濡毫处岂必崔徽觧写真  

兰竹　　　　　　　　　　　【明】李日华  

江南四月雨晴时兰吐幽香竹弄姿蝴蝶不来黄鸟睡小牕风卷落花丝  

画兰竹题赠苏时钦　　　　　【明】薛　氏【名素素】  

翠竹幽兰入画双清芬劲节伴闲牎知君已得峨嵋秀我亦前身在锦江  

题兰水仙墨竹　　　　　　　【元】袁士元  

上林春又老在野抱幽贞泣露丹心重凌波玉步轻孤山初雪霁三径午风清志操浑相似何妨共结盟  

题画兰卷兼梅花　　　　　　【元】王　冕  

湘江云尽湘山青秋兰花开秋露零三闾已矣唤不起蓩莸萧艾春娉婷冷飇吹香防郊坰山蜂野蝶何营营幽人脱畧景色外竟坐不读离骚经西湖乍夜霜月明梅花见我殊有情逋仙祠前尘土清老鹤彳亍如人行天边飘来凤笙玉壶吴酒颠倒倾酒阑兴酣抜敛舞忽觉海日东方生  
