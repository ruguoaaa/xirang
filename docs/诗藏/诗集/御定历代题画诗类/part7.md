---
title: 第7部分
index: true
icon: editor
order: 7
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

## 御定历代题画诗类卷八十九目录  

花卉类  

次韵袁起岩送示郡沼双莲图【宋范成大】绘莲【宋白玉蟾二首】  

赵昌荷花【元刘因】  

题曹农卿双头莲图【元吴澄二首】  

秋荷图【元陈旅】  

莲藕花叶图【元吴师道】  

题败荷【元王翰】  

题画莲【元李祁】  

画莲【元贡性之】  

题扇面荷花【明刘基】  

题红白莲【明高棅】  

题画莲【明陈宪章】  

题宗人愈大上舍所藏白描风荷图【明程敏政】  

为周郎中公瑞题观莲图【明吴寛】  

许彦明白莲诗卷【明顾璘】  

陶耕学红白荷花扇面【明周鼎】  

桂林图【元张宪】  

刘元初桂花图【明张以宁】  

题周逊学天香深处卷【明髙啓】  

题钱舜举折桂枝【明解缙】  

徽宗画瓶中桂花【明王泽】  

丹桂图【明周用】  

桂图吟【明廖道南】  

为钱副郎世恩题桂兔图【明吴寛】  

题赵昌寒菊【宋苏轼】  

题菊花册【宋杨后】  

异菊图【元王恽】  

题白菊【元程钜夫】  

钱舜举折枝菊【元袁桷】  

题墨菊【元何中】  

题墨菊【元黄镇成】  

墨菊【元贡性之二首】  

题黄菊【元陶宗仪】  

题金菊画屏【元秦约】  

题赵子固兰菊【元顶炯】  

题墨菊【明刘基】  

题超上人墨菊【明刘崧】  

题徐雪州墨菊【明贝琼】  

题逊庵墨菊【明髙啓】  

题菊柬林司成先生【明王佐】  

墨菊【明方孝孺二首】  

兰菊图【明许继】  

墨菊【明解缙】  

题菊送别【明杨士竒】  

题墨菊【明金幼孜】  

墨菊【明杨荣】  

墨菊【明陈全】  

画菊【明林志】  

剪菊图【明陈颢】  

题画菊【明陈宪章】  

题敷五菊屛【明李东阳】  

墨菊【明李东阳】  

墨菊【明阙名】  

题黄菊【明刘泰】  

墨菊【明刘泰】  

题道新菊圃卷【明程敏政】  

画菊【明杨廉】  

题钱秋官菊【明吴宣】  

题新喻丞刘源墨菊【明郑瑛】  

题扇头菊花【明谢承举】  

题画菊【明郑汝美】  

题东篱秋色【明秦旭】  

墨菊【明唐寅】  

题何大参菊花图卷子【明祝允明】  

征明墨菊【明祝允明】  

画菊【明徐渭二首】  

题菊竹图【明姚绶】  

白茶画屛【元朱德润】  

青门山人画滇茶花【明徐渭】  

饶世英所藏钱舜举画茶花【元虞集】  

题玊簪花图【元陈旅】  

题秋海棠【明谢承举】  

题张希顔纸本鸡冠【宋范成大】  

题鸡冠【元程钜夫】  

题钱舜举画鸡冠花【元于立】  

题画鸡冠花【元姚文奂】  

## 御定历代题画诗类卷八十九  

花卉类  

次韵袁起岩送示郡沼双莲图　【宋】范成大  

珠渊玉水折方员涌出双莲照酒邉压倒小湖三级草増光后沼两重莲苕华名字元相并桃叶根株本自连好把吴歈翻楚些杨荷新曲胜当年  

绘莲【二首　　　　　　　　　宋】白玉蟾  

笔底荷花水面浮纎毫造化夺工夫为谁画出生绡上泰华山头玉井图  

浓淡色中匀粉腻浅深痕上着胭脂华堂展处南薫起一似西湖六月时  

赵昌荷花　　　　　　　　　【元】刘　因  

我家东湖三百顷瑞锦纵横緑云凝森森晓气天香飞星斗光沉水花净逺如婴儿脱文褓近若胎仙临玊镜琼杯欲侧雨丝垂金掌初调露珠定尽将机心付鸥鹭  

小雨轻烟穿短艇京城乌帽二十年梦入沧洲寄清兴赵生画意不画格浅粉轻砂飬真性韬精敛容羞自陈三沐无言月华靓迩来冯于号能事老嫩风情毫髪证黄已办神俊枯遂影之人道中病髙堂视此青琉璃香色俱忘保清净  

题曹农卿双头莲图【二首　　　元】吴　澄  

天光水镜净然灿烂心花发瑞莲认得一茄双菡萏千枝万蕊一根连  

花中君子濓溪独分作河南二鄂华天为有儿双秀发送将此瑞到公家  

秋荷图　　　　　　　　　　【元】陈　旅  

持衣寄所思欲寄不得逺水国风露凉徘徊九秋晚  

莲藕花叶图　　　　　　　　【元】吴师道  

玉雪窍玲笼纷披绿映红生生无限意只在苦心中  

题败荷　　　　　　　　　　【元】王　翰  

曽向西湖载酒归香风十里弄晴晖芳菲今日凋零尽却送秋声到客衣  

题画莲　　　　　　　　　　【元】李　祁  

分得西湖一亩多红妆凌乱倚清波初疑载酒穿花去露下月明闻棹歌  

画莲　　　　　　　　　　　【元】贡性之  

吴王宫殿水流香歩屧廊深暑气凉长日香风吹不断藕花多处浴鸳鸯  

题扇面荷花　　　　　　　　【明】刘　基  

玉井芙蓉红粉腮何人移向月中栽髙轩忽漫防图画疑是昭阳晓镜开  

题红白莲　　　　　　　　　【明】髙　棅  

素艳浓花似鬭开露房双啓暗香来只疑月下瑶池防半出红妆捧玉杯  

题画莲　　　　　　　　　　【明】陈宪章  

船入荷花内船冲荷叶开先生归去后谁坐此船来  

题宗人愈大上舎所藏白描风荷图  

【明】程敏政  

镜湖水光如碧练一霎回风舞团扇冯夷乍啓水晶宫仙子齐匀镜中面凌波徙倚欲倾城泽荇渚蒲如有情素菂揺香白鹭下青房堕影游鱼惊落手湘云半舒卷素色亭亭净于剪五侯池馆春防耻共铅华鬭深浅为周郎中公瑞题观莲图　　　【明】吴　寛  

玉井莲开花十丈此事诗家徒自诳何处池头有此花分明蜀锦裁成障清陂渺渺波洋洋水榭人疑坐天上白羽风轻频自揺红妆日出闲相向画工作此待谁题意匠欲追崔子西平生比徳是君子耶溪不拟定濂溪濓溪旧有爱莲説意见岂与埤雅齐溪流一接双井云孙早蹑登云梯  

许彦明白莲诗卷【沈石田　　明金赤松题】顾　璘  

珍图白莲何皎然盈缣风露临秋鲜丹青岂同俗匠伍贞素独与幽情便璚瑶满池琢不碎翠叶雨重攲仍颠盛开欲落比云散乍疎复密如星聮何不放笔铺十顷中间荡漾吴姬船娇歌艳曲互酬答氷肌玉面矜婵娟风流领袖自石田好事遗之归摄泉赤松郢唱复絶世后来和者难为前我欲西湖招胜侣金樽美酒斗十千林逋宅前放舟去六桥曲曲相回旋古人今人尽如此安得夀命金石坚人间富贵草头露不须锦瑟调朱弦与君雪藕擘莲子共唱新诗湖上眠  

陶耕学红白荷花扇面　　　　【明】周　鼎  

欲语还停隔扇罗主家池馆晚凉多红顔自得南薫意皓齿偏能子夜歌忽忆防云湖上见恍疑琼佩月中过淡妆浓抹多相似回首耶溪渺绿波  

桂林图　　　　　　　　　　【元】张　宪  

瑶阶夜冷莎鸡泣老兔西飞天宇湿万斛愁香卷海风丹砂满地谁收拾太湖仙子月中立青琐画阑尘不入玉鞭一尺跨白鸾笑向霜娥作长揖  

刘元初桂花图　　　　　　　【明】张以宁  

醉上淮山唤八公白鸾骑到广寒宫满身香露铢衣湿十二瑶台月正中  

题周逊学天香深处卷　　　　【明】髙　啓  

仙芬染骨浓无迹秋入画堂帘不隔梦寻老蟾烟雾迷碎落金虫夜愁寂素娥旧栽无两丛万古散吹秋满空薫罗不爇象笼火人倚画栏清影中蕙兰暗泣幽香歇只有瑶芳占凉月  

题钱舜举折桂枝　　　　　　【明】解　缙  

忆昔霓裳清梦游月中仙子参华辀九天风露滴蟾桂化作清香天地浮淮南小山如可招空遗金粟结离愁翠叶离披凤凰羽寳花瑟缩纷相纠徃时相见今重逢天上人间路岂通明朝手把玉清去坐令四海生清风  

徽宗画瓶中桂花　　　　　　【明】王　泽  

玊色宫瓶出内家天香谁贮月中花六宫只爱新凉好不道金风卷翠华  

丹桂图　　　　　　　　　　【明】周　用  

广寒月出东海头扶疎桂树横九州天香料理一万斛散作八月人间秋  

桂图吟　　　　　　　　　　【明】廖道南  

桂开旖旎何芬芳空明天宇流祯祥仙宫阊阖月华朗姮娥绰约河汉长我闻桂香在广寒璇星珠斗真竒观愿言采珍调帝鼎斟酌五气和芝兰  

为钱副郎世恩题桂兔图　　　【明】吴　寛  

悬崖碧树争倒垂金钗乱插还参差古香能受秋风吹亦复有藤缕络之洞门一似逢仙姬身纒宝缨坠朱緌其下何物趺坐危赤睛玉毫光陆离长耳耸起分两岐视而孕焉防是儿惟上有物扬清晖团团氷镜一尺围人名为月非此谁月中桂满兔且肥信哉有影乃在斯历观画记从新施收藏莫盛宣和时髙格雅淡今何稀黄荃赵昌曷不师素面朝天夸虢姨市娼涂抺众所嗤蓦然展视亦甚竒翩翩五色斑斓衣  

题赵昌寒菊　　　　　　　　【宋】苏　轼  

轻肌弱骨散幽葩真是青帬両髻了便有佳名配黄菊应缘霜后苦无花  

题菊花册　　　　　　　　　【宋】杨　后  

莫惜朝来准酒钱渊明身即是花仙重阳满满杯中泛一缕黄金是一年  

异菊图【一枝十花容色各　　　元异未之见也故赋】王　恽  

枉説重岩细菊斑连眉十样更清妍不辞老圃秋容澹要见花神景气偏越被香浓薫百和柴桑人去已千年醉吟不用江州白此日东篱得董仙  

白菊图　　　　　　　　　　【元】程钜夫  

黄中虽正色洁白见芳心折得无人把何如晚迳深  

钱舜举折枝菊　　　　　　　【元】袁　桷  

醉别南山十五秋鴈声深恨夕阳楼寒香似写归来梦背立西风替蝶愁  

题墨菊　　　　　　　　　　【元】何　中  

橘枳兰芽玉易瑕商山一出便忘家防回惆怅梅花别并有缁尘到菊花  

题墨菊　　　　　　　　　　【明】黄镇成  

江南九月秋风凉秋菊采采金衣黄近时丹丘出新意却洒淡墨传秋香青城学士曽题藻散落人间共传宝卷舒造化入毫端回首东篱自枯槁东阳傅君心好竒何处得此秋霜枝湖湘衲子逺相贶笔势迥与丹丘齐香英细蹙玉屑老榦拗断乌金折不随粉黛学时妆自与幽人同志节渊明已逝屈子沈晚香纵有谁知心感君图画三叹息为君长歌楚天碧  

墨菊　　　　　　　　　　　【元】贡性之  

柴桑生事日萧然解印归来只自怜醉眼不知秋色改防花浑似隔轻烟  

墨菊　　　　　　　　　　　【元】贡性之  

醉折东篱朶防如隔暮烟莫惊顔色改不是义熈年  

题黄菊　　　　　　　　　　【元】陶宗仪  

道人小葺栁邉庄三径西风逗晚香按谱秋葩班异品堂堂正色御袍黄  

题金菊画屛　　　　　　　　【元】秦　约  

入风隔幔庭微芬晏罢西池夜半分翠纛不来清漏迥月中羞舞郁金裙  

题赵子固兰菊　　　　　　　【元】项　炯  

凉云如波散银浦飞虹不见行天鼓野花幽草一团春暖天相倚愁杀人  

题墨菊　　　　　　　　　　【明】刘　基  

粲粲金英美可餐九秋风露与清寒墨君莫妬天然色终遣灵均怨子兰  

题超上人墨菊　　　　　　　【明】刘　崧  

露香秋色浅深中青蘂黄花自一丛最忆南园微雨过短篱扶杖防西风  

题徐雪州墨菊　　　　　　　【明】贝　琼  

先生爱菊似柴桑三径归来亦未荒莫道空山秋色淡新花一朶御袍黄  

题逊庵墨菊　　　　　　　　　【明】髙　啓  

独留铁面傲霜迟秋蝶来寻莫自疑须信陶翁醉归后西风尘土满东篱  

题菊柬林司成先生　　　　　【明】王　佐  

紫翠丛中独隠竒风霜饱历灿东篱寄语柴桑老居士好归吟赏莫敎迟  

墨菊【二首　　　　　　　　　明】方孝孺  

觧印归来鬓巳斑故园松菊可怡顔祗縁三径荒凉久特写秋花仔细防  

分根昔日向东篱种近羲之洗砚池防度来浇池上水花间朶朶墨淋漓  

兰菊图　　　　　　　　　　【明】许　继  

九畹曾无旧日春都随萧艾混泥尘秋风冷淡山篱下惟有黄花是故人  

墨菊　　　　　　　　　　　【明】解　缙  

春雨茁芳露贞脆无异姿濯濯等鲜妍猗猗竞华滋秋风防然至殒落纷蓬茨独兹异衰草烈士当艰危佳色不为艳贞心常自持禀性夙巳定造化无容私  

题菊送别　　　　　　　　　【明】杨士竒  

送行渐及黄花节江北江南白露寒为有清香宜晚岁独怜彭泽未休官  

题墨菊　　　　　　　　　　【明】金幼孜  

自是芳姿不涴尘晓妆如洗露华新玉英粲粲黄金色斜倚东篱日又曛  

墨菊　　　　　　　　　　　【明】杨　荣  

闻道柴桑境最幽晚凉清兴到林丘墨池一夜西风起染出东篱片片秋  

墨菊　　　　　　　　　　　【明】陈　全  

嫩菊散轻烟青蘂含朝露不见柴桑翁遥情托豪素  

画菊【为周编　　　　　　　　明修赋】林　志  

采采金英白露团西风冷动一枝寒宦游无复芳菲梦笑把秋香画里防  

剪菊图　　　　　　　　　　【明】陈　颢  

西风三径近秋期闲防山童理菊枝浪蕊浮花都剪却刚留防朶傲霜姿  

题画菊　　　　　　　　　　【明】陈宪章  

篱下花堪把先生有酒不遥看白衣者不复问江州  

题敷五菊屛　　　　　　　　【明】李东阳  

先生深卧菊花丛曲几围屏窈窕通本为红尘辞俗眼岂因多病怯秋风交情尽付炎凉外身计聊凭吏隠中相过不嫌憔悴质祗应风味与君同  

墨菊　　　　　　　　　　　【明】李东阳  

白露被原隰黄菊秋始华余馨引遥袂采掇初还家秀色虽可玩玩久不复华入画清且古为诗正而葩幽懐托挥写庶用传无涯持此问真幻无言空自嗟  

墨菊　　　　　　　　　　　【明】阙　名  

义熙嘉本乆尘埃谁剪幽香染麝煤秋色不如前日好晚风零落紫霞杯  

题黄菊　　　　　　　　　　【明】刘　泰  

芳丛殿秋光娇倚西风学道妆一自义熙人采后冷烟疎雨防重阳  

墨菊　　　　　　　　　　　【明】刘　泰  

自是中黄第一家鴈来时节傲霜华如何秋色无人管移向龙泉道士家  

题道新菊圃卷　　　　　　　【明】程敏政  

篱下西风鬭晚妆闲花宁复见红黄青青惟有淇园子晏歳交情一味长  

画菊【与邹汝　　　　　　　　明愚同赋】杨　廉  

好事持醪莫漫过餐英拟和独醒歌傍人秪爱寒香逺知受风霜是防多  

题钱秋官菊　　　　　　　　【明】吴　宣  

匝地风云空暮色溥天雷雨自春芽何人挽得秋香转猛拍防干怨露华  

题新喻丞刘源墨菊　　　　　【明】郑　瑛  

东篱吐佳菊采采含幽馨芳心竟云托离披履前楹讵惟陶令贤千载同幽襟感兹时物迁独见霜中荣故人安素子为君写其英醉墨尚淋漓宛若寒露侵岂无春阳花朝发夕已零赠此竟何俟亦以期令音  

题扇头菊花　　　　　　　　【明】谢承举  

秋蚤花神仗雨催扇头聊借墨花裁故山归去重阳近篱下疎枝正好开  

题画菊　　　　　　　　　　【明】郑汝美  

春荣夏茂季秋香晚节还能傲雪霜不见东风桃李面防竿脩竹伴孤芳  

题东篱秋色【送过九　　　　　明苞之京】秦　旭  

清华簪组触尘埃歳歳观光上凤台莫恋青山如洛下故园黄菊待君开  

墨菊　　　　　　　　　　　【明】唐　寅  

故园三径吐幽丛一夜霜堕碧空多少天涯未归客借人篱落防秋风  

题何大参菊花图卷子　　　　【明】祝允明  

花有仙灵笔有神化权终不在阳春一般秋色成千品前度桃花却后尘谁信珠玑顔色好独怜霜雪性情亲菊诗万首从君选未必微篇愧古人  

徴明墨菊　　　　　　　　　【明】祝允明  

冻砚呵寒下笔迟须眉幻出陆天随知君绕指氷霜趣更把氷霜吐作词  

画菊【二首　　　　　　　　　　明】徐　渭  

身世浑如泊海舟闗门累月不梳头东篱蝴蝶闲来徃防写黄花过一秋  

经旬不食似蚕眠更有何心问歳年忽报街头糕五色西风重九菊花天  

题菊竹图　　　　　　　　　【明】姚　绶  

归去来三径多荒苔径荒岂能荒我菊菊边亦自有翠竹竹既翠菊且黄天容我归媚秋光使我弗知三径荒  

白茶画屛　　　　　　　　　【元】朱徳润  

秋髙银河泻碧宇净如洗飞仙自天来幻作白茶蕊清香不自媚迥出山谷底盈盈双玉环婉立庭戸里风霜非故林雨露结新意  

青门山人画滇茶花　　　　　【明】徐　渭  

武林画史沈青门把兎伸藤善写生何事胭脂鲜若此一天露水带昆明  

饶世英所藏钱舜举画茶花　　【元】虞　集  

万木老空山花开緑萼间素妆风雪里不作少年顔  

题玉簪花图　　　　　　　　【元】陈　旅  

县圃种石子幽庭茁琼肪受以芙蓉冠绿髪风露香  

题秋海棠　　　　　　　　　【明】谢承举  

一江秋色锦屛张红蓼金容衬艳妆明日相思渡江去多情应断九回肠  

题张希顔纸本鸡冠　　　　　【宋】范成大  

号名极形似摹冩与真逼聊以画滑稽慰我秋园寂  

鸡冠画　　　　　　　　　　【元】程钜夫  

瑶台歌绛帻只欠一声啼独立西风里由人唤木鸡  

题钱舜举画鸡冠花　　　　　【元】于　立  

霜冷渍丹砂汁翠羽离披紫霞湿金乌海底浴神光绛帻鸡人露中立  

题画鸡冠花　　　　　　　　【元】姚文奂  

何处一声天下白霜华晩拂绛云冠五陵鬭罢归来后独立秋亭血未干  

## 御定历代题画诗类卷九十目录  

花卉类  

王伯敭所藏赵昌芙蓉【宋苏轼】  

滕昌祐芙蓉【宋文同】  

饶世英所藏钱舜举芙蓉【元虞集】  

钱舜举折枝芙蓉【元虞集】  

芙蓉图【元马祖常】  

芙蓉画屛【元朱德润】  

钱舜举木芙蓉【元卢琦】  

题墨芙蓉【元陶宗仪】  

题芙蓉画屛【元文质】  

题二色芙蓉便面【元熊梦祥】  

折枝芙蓉【明刘涣】  

赋芙蓉小画【明顾璘】  

为周评事题沈石田画芙蓉【明吴寛】  

墨芙蓉【明徐霖】  

题芙蓉图【明谢承举二首】  

墨芙蓉图【明谢承举】  

唐伯虎芙蓉图【明陈有守】  

芙蓉障子【明沈周】  

画木莲花图【唐白居易】  

和昌谷蓉菊图【明陆深】  

题赵昌山茶【宋苏轼】  

王伯敭所藏赵昌山茶【宋苏轼】  

题杜彦敷山茶【宋陈造】  

山茶图【元马祖常】  

题白扇山茶【明王世懋】  

梁广画花歌【唐顾况】  

观叶生画花【唐施肩吾】  

题花木障【唐杜荀鹤】  

和景仁荅李才元寄示花图【宋司马光】  

墨花【宋苏轼】  

戏题赵从善两画轴【宋范成大】  

卢甥申之自吴门寄顔乐间画笺【宋楼钥】  

题王氏天开图【宋刘宰】  

观黄筌画花【宋崔德符】  

题陈文翁画扇【元袁桷】  

周曽秋塘图卷【元邓文原】  

钱选画花【元陈俨】  

题画【元华幼武】  

画花【明高啓】  

题画【明杨亷】  

为毛宪清题花竹图【明吴寛】  

上林图【明廖道南】  

题画杂花【明钱谷】  

画百花卷与史甥题曰潄老谑墨【明徐渭】  

书鄢陵王主簿所画折枝【宋苏轼二首】  

钱舜举折枝图【元王恽】  

折枝【元袁桷】  

吴元瑜四时折枝【元袁桷】  

老钱折枝【元龚璛】  

题四时折枝【元揭祐民】  

题赵昌四季花图【宋范成大四首】  

题惠崇着色四时景物【宋楼钥】  

四爱图【元马祖常四首】  

题赵子固山矾瑞香水仙丛蕙【元虞集】  

水墨四香画【元杨维桢】  

三芳图【元倪瓒】  

题德范弟三香图【元牟巘】  

题雪景三香图元张【雨二首】  

题三香图【明高啓】  

三香图【明王谊】  

白牡丹桃花【明徐渭】  

石榴萱草【明徐渭】  

翦春罗垂丝海棠【明徐渭】  

石榴荷花【明徐渭】  

芭蕉玉簪【明徐渭】  

芭蕉鸡冠【明徐渭】  

落花图【元陈樵】  

济南录事参军解君瑞芝图【元王恽二首】  

题钱君辅紫芝图【元吴莱】  

宋徽宗菌图【元欧阳】  

画芝【明周用】  

题倪云林为韩复阳写空山芝秀图【明僧元璞】题蒲石【明徐溥】  

为周评事题沈石田画芭蕉【明吴寛】  

题蕉【明沈周】  

蕉石图【明沈周】  

荔枝题册【明王世贞】  

宗道师曽许寻郑元乘春草图见寄诗以促之【元戴良】  

题画春草【明陈宪章】  

题吴恺举人春草【明程敏政】  

题春草图【明黄云】  

征明画草【明祝允明】  

春草图【明沈周】  

## 御定历代题画诗类卷九十  

花卉类  

王伯敭所藏赵昌芙蓉　　　【宋】苏　轼  

清飇已拂林积水渐收潦谿邉野芙蓉花水相媚好坐防池莲尽独伴霜菊槁幽姿独一笑暮景迫摧倒凄凉似贫女嫁晩惊衰早谁写少年容樵人劒南老  

滕昌祐芙蓉　　　　　　　【宋】文　同  

双干发寒葩一枿立纹羽欲品精妙人君当二三数饶世英所藏钱舜举芙蓉　　　【元】虞　集  

丹霞覆苑洲公子夜来游终宴清露冷折花登防舟  

钱舜举折枝芙蓉　　　　　【元】虞　集  

白髪多情忆劒南秋风溪上防春酣剪来一尺吴江水拟比千花濯锦潭  

芙蓉图　　　　　　　　　【元】马祖常  

馆娃宫里醉西施不觉秋生水殿时酒病却嫌丹粉恶  

洗妆天上影娥池  

芙蓉画屛　　　　　　　　　【元】马祖常  

夹城遗芳栽揺落及千年芙蓉发靓妆絶艳秋江邉临风拂罗帏红裳拥三千素抱拒霜质亭亭赤城仙曾携一枝去生绡记余妍  

钱舜举木芙蓉　　　　　　　【元】卢　琦  

红妆初映酒杯酣斜倚西风转不堪霜后池塘秋欲尽令人惆怅忆江南  

题墨芙蓉　　　　　　　　　【元】陶宗仪  

西风采采媚秋光绛节朱顔翡翠裳只恐夜深青女妬洗妆研照墨痕香  

题芙蓉画屛　　　　　　　　【元】文　质  

太液池头月色凉夜深天上按霓裳西风吹醒游仙梦尚带清秋玉露香  

题二色芙蓉便面　　　　　　【元】熊梦祥  

曾障西风十二防亭亭醉醒碧波寒月邉青鸟无消息流落人间作画防  

折枝芙蓉　　　　　　　　　【明】刘　涣  

渚宫秋老夕阳多无复君王避暑过席上舞衣零落尽独留团锦照苍波  

赋芙蓉小画【送罗汝文　　　　明赴镇逺】顾　璘  

钱塘十月交清霜落江水芙蓉蘸澄波顔色胜桃李可怜桃李三月花红云碧雾竞繁华亦知霜霰饶寒苦素心所好何咨嗟君今五十已有余南巂犹乘郡守车强赋幽花赠君别临觞三叹意踟蹰  

为周评事题沈石田画芙蓉　　【明】吴　寛  

忆渉秋江水曾采芙蓉花花邉荡桨白日暮美人不见令人嗟秀色天然净如洗依旧幽花照江水髙堂四壁起秋风不是丹青得此周卿爱此如爱莲胷中风月元无邉惭余未拟爱莲説为君且赋芙蓉篇  

墨芙蓉　　　　　　　　　　【明】徐　霖  

冷淡秋光不自禁临风多少欲开心城中桃李笙歌地谁问寒江防浅深  

题芙蓉图【赠珨玉　　　　　　明中上人】谢承举  

赠师芙蓉花乃如优鉢罗手持啓口海琅琅生法波为我大士前懴悔恶业多先除烦恼障再减老病魔不愿生富贵但愿蠲沉疴引之登法界阎浮上娑婆引之转法轮迷途见弥陀道风驱业风无尽娑婆诃  

题芙蓉　　　　　　　　　　【明】谢承举  

濯锦江头锦不收粉香红艳满城秋孟郎半醉携花蘂马首笼灯夜出游  

墨芙蓉图　　　　　　　　　【明】谢承举  

紫毫濡染墨淋漓木末孤搴诵楚辞月黒林深湘渚夜一天风雨泊舟时  

唐伯虎芙蓉图　　　　　　　　【明】陈有守  

晋昌才子龙眠手老写芙蓉出水涯早向江头赏秋艳应悲容易鬭春华  

芙蓉障子　　　　　　　　　【明】沈　周  

江天草木揺秋风老夫满眼悲孤红主人园林惜无地夕阳野岸随西东脉脉红顔伤命薄露冷罗单倚髙阁隔水微辞不可通满把瑶芳竟谁托顾影低头思悄然静留明月伴婵娟婵娟有时亦消歇难保佳人长少年  

画木莲花图【寄元　　　　　　唐郎中】白居易  

花房腻似红莲朶艳色鲜如紫牡丹唯有诗人能觧爱丹青写出与君防  

和昌谷蓉菊图　　　　　　　【明】陆　深  

谁传徐赵手冩此秋一幅黄花得意香芙蓉映江緑谁云揺落将満林艳阳红紫锦成村但令顔色不薄恶春雨秋风緫是恩  

题赵昌山茶　　　　　　　　【宋】苏　轼  

防蠭掠尽粉丝黄落蘂犹收蜜露香待得春风防枝在年来杀菽有飞霜  

王伯敭所藏赵昌山茶　　　　【宋】苏　轼  

萧萧南山松黄叶陨劲风谁怜儿女花散火氷雪中能传歳寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工  

题杜彦敷山茶　　　　　　　【宋】陈　造  

丹艳浓妆媚晏温谁招妃子醉时魂此花信出此君下有诗人来叩门  

山茶图　　　　　　　　　　【元】马祖常  

火齐珠红拂翠翘石家步障晓寒消千枝蜡炬烧春夜羯鼓催花打六么  

题白扇山茶　　　　　　　　【明】王世懋  

红顔的自蘂珠来丹粒还宜勾漏栽今日一枝纨扇里分明春早雪中开  

梁广画花歌　　　　　　　　【唐】顾　况  

王母欲过汉武家飞琼夜入云輧车紫书分付与青鸟却向人间求好花上元夫人最小女头面端正能言语手把梁生画花防凝嚬掩笑心相许心相许为白阿娘从嫁与  

观叶生画花　　　　　　　　【唐】施肩吾  

心窍玲珑貌亦竒荣枯只在手中移今朝故向霜天里防破繁花四五枝  

题花木障　　　　　　　　　【唐】杜荀鹤  

不假东风次第吹笔匀春色一枝枝由来画防胜栽防免见朝开暮落时  

和景仁荅李才元寄示花图　　【宋】司马光  

髙士闲居旧名花独歩今移从洛浦逺濯自锦江深传得巫山貌非因延夀金不须天女散已解动禅心【近歳举世谈禅独景仁未耳今亦有空相之句故卒章戏之】  

墨花【并序　　　　　　　　　宋】苏　轼  

世多以墨画山水竹石人物者未有以画花者也汴人尹白能之为赋一首  

造物本无物忽然非所难花心起墨晕春色散毫端缥缈形才具扶疎态自完莲风起顚倒杏雨半摧残独有狂居士求为黒牡丹兼书平子赋归向雪堂防  

戏题赵从善両画轴　　　　　【宋】范成大  

一枝香杏一枝梅各占东风挂玉钗居士石肠都似梦王孙心眼怎安排  

卢甥申之自吴门寄顔乐间画牋【宋】楼　钥  

年来吴门笺色泽胜西蜀春膏最宜书叶叶莹栗玊贤甥更好竒惠我小画幅开缄粲殷红展玩光溢目巧随砑光匀傅色湿丹緑桃杏春共妩兰桂秋始肃赵昌工折枝露华清可掬妙手真似之藏去不忍触茍非欧虞辈谁敢当简牍又闻乐闲居古篆颇絶俗并求数纸书寄我慰幽独  

题王氏天开图　　　　　　　【宋】刘　宰  

浓淡非妆防纵横谢剪裁凭栏一凝睇图画信天开  

观黄筌画花　　　　　　　　【宋】崔徳符  

苍顔白髪我虽陈见了青红防度新更向黄生毫末里全家防尽劔南春  

题陈文翁画扇　　　　　　　【元】袁　桷  

淡淡孤花欲笑娟娟双蝶疑愁无奈寒螀得意竟专落日啼秋  

周曾秋塘图卷　　　　　　　【元】邓文原  

惨澹枯荷折苇间芙蓉秋水转碕湾鸣鸿飞度江南北却羡溪禽满意闲  

钱选画花　　　　　　　　　【元】陈　俨  

霅翁夙号老词客乱后却工花写生寓意岂求顔色似钱塘风物记升平  

题画　　　　　　　　　　　【元】华幼武  

春云阁雨近清明一树梨花剪玊英紫陌正堪同拾翠莫教枝上锦鸠鸣  

画花　　　　　　　　　　　【明】髙　啓  

语倦立还欹花垂袅袅枝美人妆阁静斜日下帘时  

题画【为吴德　　　　　　　　明厚作】杨　亷  

是边家画是林家古句形容亦自嘉乐意相闗禽对语生香不断树交花  

为毛宪清题花竹图【宪清有祖百明歳生于二月】吴　寛  

繁花匝地凝春色修竹凌空傲歳寒共向生辰呈秀丽偏于晩节报平安中朝有待贤孙至东海须将大老防白髪乌纱添入画汉家恩诏定加官  

上林图【为何举　　　　　　　明人伟题】廖道南  

上林花开满红紫林深花簇香尘起翠蘂葳蕤翳日华丹房旖旎飘霞绮日华霞绮映明光馺娑骀荡通天梁露台窈窕瑶芳烂星阁微茫锦树香锦树瑶芳护双阙羣仙鸣佩灵飇发鳬氏初鸣落曙星鸡人未报悬明月月明星曙花连緜昆明有客何承天乘槎万里浮银汉懐璧三投到玉田玉田银汉殊清絶何郎意气真雄杰甘泉赋罢草文郢里歌余飞白雪白雪文谁与同花神消息付东风知君采花更采实春在梅花太极中  

题画杂花　　　　　　　　　【明】钱　谷  

淡白轻黄各鬭竒嫩红殷紫总芳菲上林春色原无赖不断生香惹客衣  

画百花卷与史甥题曰潄老谑墨【明】徐　渭  

世间无事无三昧老来戏谑涂花卉藤长刺阔臂防枯三合茅柴不成翠葫芦依様不胜揩能如造化絶安排不求形似求生韵根拨皆吾五指栽胡为乎区区枝剪而叶裁君莫猜墨色淋漓雨泼开  

书鄢陵王主簿所画折枝【二首　宋】蘓　轼  

论画以形似见与儿童邻赋诗必此诗定非知诗人诗画本一律天工与清新邉鸾雀冩生赵昌花传神如何此两幅疎澹含精匀谁言一防红解寄无邉春  

瘦竹如幽人幽花如处女低昂枝上雀揺荡花间雨双翎决将起众叶纷自举可怜采花蠭清蜜寄两股若人富天巧春色入毫楮悬知君能诗寄声求妙语  

钱舜举折枝图　　　　　　　【元】王　恽  

探花走马醉西城歳与东君似有情不是今春风色恶折枝图上看清明  

折枝　　　　　　　　　　　【元】袁　桷  

钱生调露滴花枝蜂蝶无知镇日随记得画桥流水处双红背立隔帘窥  

吴元瑜四时折枝　　　　　　　　【元】袁　桷  

吴生天机握羣动彩笔随时作轻重幽如静士槃涧歌妍若妖娥汉宫宠娟娟交鸣疑欲语宛转不去情相送宣和殿前花似玉珍禽低昂手堪捧传言冩生论甲乙御笔亲题羣辈竦一朝百幻归逝水旧院凄凉麦成陇君不见桑间栗留田间雀难作折枝奉宣索  

老钱折枝　　　　　　　　　　　【元】龚　璛  

桃似胭脂棃似雪折花人是惜花人折枝图上堪肠断忍更题诗破费春  

题四时折枝　　　　　　　　　　【元】揭祐民  

京洛名花观盛衰霅钱风景各随时灵株本拨无留活却恨图中误折枝  

题赵昌四季花图【四首　　　　　　宋】范成大海棠梨花  

醉红睡未熟泪玉春带雨阿环不可招空记凭阑语  

葵花萱草  

卫足保明哲忘忧助欢娱欣欣夏日永媚我幽人庐  

拒霜旱莲  

霜天木芙蓉陆地旱莲草水花云锦尽不见秋风好  

梅花山茶  

月淡玉逾瘦雪深红欲然同时不同调聊用慰凋年  

题惠崇着色四时景物　　　　【宋】楼　钥  

由说惠崇真画师生绡四幅见天机鹭翻桃岸韶光妩鹅浴莲塘暑气微风劲賔鸿霜始肃寒欺花鸭雪初飞分明知是丹青卷仍欲沙头唤【原本阙二字】  

四爱图【四首　　　　　　　　元】马祖常兰  

湘累能楚辞猗兰为之佩千载得涪翁幽姿未憔悴  

莲  

莹肤中含滋鲜彩外发藻晩红咏池酣昼铅敧岸袅  

菊  

的历黄金华秋日媚阶径南山种秫翁饮酒不得尽  

梅  

铁色僵万木江南梅有花枯藓缬古锦明英冠春葩题赵子固山矾瑞香水仙丛蕙　【元】虞　集  

梁园池馆日苍凉飞葢追随忆故乡泽畔行吟春事晩时时驻屐近微香  

水墨四香画　　　　　　　　【元】杨维桢  

玉龙声嘶五更了绿衣倒挂扶桑晓道人冲寒酒未醒梨花零落春云小  

三芳图　　　　　　　　　　【元】倪　瓉  

丹桂月光落猗兰琴调清独怜秋鹤瘦相对夜江横芳烈谁先后才华孰重轻道心安有染无物恼闲情  

题徳范弟三香图　　　　　　【元】牟　巘  

水仙侑食老逋家更着江南小白花三雅如渠好兄弟众芳未许以肩差  

题雪景三香图【二首　　　　　元】张　雨  

春雪无声入画堂东风浑似北风凉袛缘何逊题诗少信是徐熙落墨强青鸟下迎罗袜歩苍髯来近玉台装匡庐也入幽闺梦睡里山花各自香  

雪羽飞来雪意浓国香狼藉瞑烟丛倩谁与剪吴淞水爱尔能吟柳絮风翠袖佳人玉跳脱平头奴子锦熏笼劔南画手看前辈着粉施朱或未工  

题三香图　　　　　　　　　【明】髙　啓  

罗浮洛浦与潇湘三处离魂一本香梦断月明秋渺渺缟衣何短翠裙长  

三香图　　　　　　　　　　【明】王　谊  

微歩凌波见袜痕玉容相向总无言夜深髣髴香尘过疑是杨家姊妹魂  

白牡丹桃花　　　　　　　　【明】徐　渭  

桃艳比夭姬花王富贵姿楚襄春日下闲坐选蛾睂  

石榴萱草　　　　　　　　　【明】徐　渭  

不是来西域还应到海南已含无限子何用佩宜男  

剪春罗垂丝海棠　　　　　　【明】徐　渭  

羙人睡不足春愁奈若何垂丝绿牕下聊为绣春罗  

石榴荷花　　　　　　　　　【明】徐　渭  

画得荷花朶傍依海石榴西施夜浴罢催火照梳头  

芭蕉玉簪　　　　　　　　　【明】徐　渭  

烂醉中秋睡起迟苍蝇留墨研头池合欢翠扇遮羞面白玉搔头去嫁谁  

芭蕉鸡冠　　　　　　　　　【明】徐　渭  

芭蕉叶下鸡冠花一朶红莲不可遮老夫烂醉抹此幅雨后西天忽晩霞  

落花图　　　　　　　　　　【元】陈　樵  

红如肌血薄如鳞李下桃根五色痕拂地暂随风絮转绕亭不是雪花深人亡碧玉名犹在烟尽黄金鑛尚存满地丹铅汚草棘何时凝绿遍丘林  

济南录事参军解君瑞芝图【二首　元】王　恽  

灵晔亭亭紫葢光气和无地不芬芳一枝特秀溪堂下似表参军政异常  

从来腐朽化神奇正自余精发菌芝浩荡上林春色里自怜蒲柳望秋衰  

题钱君辅紫芝图　　　　　　【元】吴　莱  

我闻钱子古丈夫早嵗丧亲伏墓庐血泪迸空百草枯神芝挺发黄土垆一茎三秀以敷圆钉寳葢屹相扶醴泉灌注含膏腴紫云覆防连根株山灵地媪侈厥符鸟啁兽跃助号呼削杖苴绖蔴布襦毁容恶服絶复蘓孝悌有三贯斗枢卉木荣华孝之余里闾耉长起叹吁痛心疾首矧可摹夫孰非亲堂上居日严祗敬本一躯夫孰非子膝下娱风树悲绕弗待予爱生戚死自古初德鉏谇帚俗易趋刳分宦奥类向隅较计丝粟遽异储被薪委壑餧鸢乌酣酒嗜炙酗杯盂哀虽在身孝巳渝天荐厥祉天亦诬信哉纯孝与世殊史笔值此合特书素冠所刺今不无朱草有神锡尔孤琅玕玉树岂得如岱衡恒华五岳都黄赤白拥趾髗列仙山泽或疗臞瑞不为孝徒区区天寒歳晩霜霰疎愼终追逺在我儒匪伊丹青绘此图后有过者尚式车  

宋徽宗菌图　　　　　　　　【元】欧阳  

地上层云起玉柯依稀遗墨认宣和莆阳相国君知否好作斋房芝草歌  

画芝　　　　　　　　　　　【明】周　用  

四皓已安刘如何不怀归千载商山芝争如首阳薇题倪云林为韩复阳冩空山芝秀图【明】僧元璞  

每忆云林子隠居清且闲褰裳采芝秀倚杖看秋山微径松隂暝青苔石上斑韩康偏有意时复到柴闗  

题蒲石　　　　　　　　　　【明】徐　溥  

竹鹤老人神仙徒漫冩九节青青蒲一掬寒泉浸山骨小牕相对真蓬壶  

为周评事题沈石田画芭蕉　　【明】吴　宽  

老卉呈娇红破叶留故绿正当零落时对此殊不俗我思石田生秋色塡满腹腹中抑郁无奈何信手冩之忽成幅滚滚白露初为霜苔花冷蚀山骨苍眼昏错道逢仙子绿丝歩障红绡裳  

题蕉　　　　　　　　　　　　【明】沈　周  

惯见闲亭碧玉丛春风吹过即秋风老夫都把荣枮事却寄萧萧数叶中  

蕉石图　　　　　　　　　　　【明】沈　周  

鹤程轻算亦三千归去都只瞥然洞口碧蕉秋叶大新词闲录小游仙  

荔枝题册　　　　　　　　　　【明】王世贞  

一片苍崖万古秋髙天翠色晩俱浮自从谢傅东山别未许交情到白头  

宗道师曽许寻郑元乗春草图见寄诗以促之  

【元】戴　良  

平生不识郑山辉冩草成图偶见之恍惚鹅羣翻水日依稀鸿爪印沙时康成已矣空书带灵运凄其但梦池寸楮尺绡能寄否敢凭去鴈致深期  

题画春草　　　　　　　　　【明】陈宪章  

兰兮兰兮翳灌莽棘刺蒲芽递消长野竹抽梢一千丈巨石盘云覆仙掌鹡鸰三三兼两两鼔翼飞鸣齐下上仰视穹极髙广稊稗瓦甓皆眞赏半酣一爬谁老痒五羊城中钟雪舫  

题吴恺举人春草　　　　　　【明】程敏政  

习习风初度萋萋绿正匀谁将方寸地散作十分春  

题春草图　　　　　　　　　【明】黄　云  

野烧痕回一雨过村童放牧散平坡祢衡洲畔埋愁逺建业城邉积恨多谁见夜深嘶石马那知歳久没铜驼江淹赋别魂销处春水遥连漫绿波  

徴明画草　　　　　　　　　【明】祝允明  

光风轻泛緑迢迢气暖烟和未尽消想得美人帘底坐月华斜漾翠裙腰  

春草图　　　　　　　　　　【明】沈　周  

碧叶瑶鞯鬭作丛水邉林下自春风灵芳不是寻常物知落谁家药笼中  

## 御定历代题画诗类卷九十一目录  

禾麦蔬果  

题刘伯山蕃殖图【宋杨万里二首】  

嘉禾图【元袁桷】  

题忻州嘉禾图【元吴澄二首】  

题万知府瑞麦图【元王恽】  

题灌畦图【元马臻】  

陶缜菜【宋王安石】  

宣和御画紫芥【元牟巘】  

墨菜画卷【元吴鎭】  

写菜【元吴镇】  

题菘菜图【元陈髙】  

题菜【元贡性之二首】  

梅道人墨菜【元钱惟善】  

画菜【元丁鹤年】  

题画菜【元陶宗仪三首】  

题墨菜【元卢昭】  

墨菜【元邵贯】  

墨菜【元吴璋】  

墨菜【元曹绍】  

墨菜【元吴温】  

墨菜【元张颙】  

墨菜【元夏文彦】  

墨菜【元李明复】  

墨菜【元杨纮孙】  

墨菜【元顾舜举】  

墨菜【元王务道】  

题画菜戏呈石末公【明刘基】  

尹明府所藏徐熙嘉蔬图【明髙啓】  

题画菜【明钱宰二首】  

画菜【明凌云翰】  

画菜【明丘濬】  

画菜【明李东阳】  

题菜【明谢铎】  

画菜【明任衟】  

画菜【明程敏政三首】  

题画菜【明戴璿】  

画菜【明谢廷柱】  

题白菜【明谢士元】  

画菜【明周用】  

孙方伯青芥白芥画【明康海】  

叔祥画菜酷有生态不减宋王参差恨不令老坡见之【明陈继儒】  

题甘【宋范成大】  

摘爪图【元元好问二首】  

题赵凉公瑞图【元黄溍】  

钱舜举蔓图【元邓文原】  

题黄与可所藏钱舜举图【元虞集】  

画【元唐肃】  

题鼠图【元马臻】  

丝图【明张以宁】  

题画【明聂大年】  

画【明李东阳】  

题秋茄图【元钱选】  

题钱舜举画竹萌茄蔬图【元马臻】  

钱舜举画紫茄【明张以宁】  

画茄【明周用】  

题张叔清采莼图【元陶宗仪】  

题曹宪副采莼卷【明杨廉】  

题采菱图【明王璲】  

采菱图【明杜琼】  

题赵丞瑞薏苡图【宋吕居仁】  

画萝卜【元丁鹤年】  

东昌道中偶阅画册【明吴寛七首】  

题画赠刘丞西渠子【明廖道南四首】  

## 御定历代题画诗类卷九十一  

禾麦蔬果  

题刘伯山蕃殖图【画禾黍桂　　宋菽麦二首】杨万里  

老子平生只荷锄误携破砚到清都归来荒却西畴尽媿见刘家蕃殖图  

黄云翠荚杂珠上熟今年不负渠说似田家早收拾一畨风雨一畨疎  

嘉禾图　　　　　　　　　　【元】袁　桷  

土膏渗阳春连畛垂黄云仁声九垓被地瑞昭人文穰穰大同郡嘉穗表奇芬擢茎秀双岐骈首誓不分稃聮珠琲光苞簇防绶纹老农喜视之神化非耕耘维皇调玉烛岁功合氤氲帝力畎亩深击壤歌放勋图成上金匮寳轴森香芸侍臣丹笔工秉心述前闻愿旅天子命补亡追典坟  

题忻州嘉禾图【二首　　　　　　元】吴　澄  

嘉禾异卉瑞重重狼走蝗飞出境中可是贤侯多美政民和潜与地天通  

天赏循良有异能故将诸物表休征作图合叩天阍进阍吏佯聋唤不譍  

题万知府瑞麦图【二岐至　　　元五岐者】王　恽  

汝南今岁麦连云一气祥蒸德化循春露润含千垅秀薰风披拂五岐新嘉禾共颖宜同颂神草聮茎恐漫珍旌异頴川元有例会听増秩佐经纶  

题灌畦图　　　　　　　　　【元】马　臻  

悠悠世道久离淳机械虽多虑转深野老灌畦甘抱瓮可怜端木未知心  

陶缜菜　　　　　　　　　　【宋】王安石  

江南种菜漫阡陌紫芥绿菘何所直陶生画此共言好一幅往往黄金百北山老圃不外慕但守荒畦斸荆棘陶生养目渠养腹各以所能为物役  

宣和御画紫芥　　　　　　　【元】牟　巘  

荒园老蔓菁空见根叶大苦硬螫人口弃去何足頼穰穰来万蚁微醒有余嘬  

墨菜画卷　　　　　　　　　　　　【元】吴　镇  

菘根脱地翠毛湿雪花翻匙玉肪泣芜蒌金谷暗尘土美人壮士何颜色山人久刮毛氊囊空不贮揶揄钱屠门大嚼知流涎淡中滋味吾所便元脩元脩今几年一笑不直东坡前  

冩菜　　　　　　　　　　　　　　【元】吴　镇  

菜叶阑干长花开黄金细直须齩到根方识澹中味  

题菘菜图　　　　　　　　　　　　【元】陈　髙  

栗里园荒旧日归手栽菘菜雨根肥只今客里看图画惆怅红尘满目飞  

题菜【二首　　　　　　　　　　　　元】贡性之  

西风吹动锦斓斑晓起窥园露未干三日宿酲醒不得正思风味到辛盘  

雨过畦蔬緑渐匀呼童小摘慰情亲个中滋味如谙得不是寻常肉食人  

梅道人墨菜　　　　　　　　　　　【元】钱惟善  

晚菘香凝墨池湿畦菜摘尽春雨泣梅花庵中吴道人冩遍羣蔬何徳色怪我坐客寒无氊牀头却有买菜钱四时之蔬悉佳味乃知此等吾尤便有客忽携画卷至一笑落笔南风前  

画菜　　　　　　　　　　　　　　【元】丁鹤年  

蔬畦新雨过小摘称君贫若入君王梦琼林第一人  

画菘菜　　　　　　　　　　　　　【元】丁鹤年  

老圃青青田平生未饱谙本无食肉相岂是厌肥甘  

题画菜【二首　　　　　　　　　　　元】陶宗仪  

芦菔生儿菜有孙露芽雨甲媚盘飱自知肉食非吾相抱瓮何辞日灌园  

绕屋蔬畦称食贫雨余齐茁翠苖新山庖顿顿殊风致天上酥酡未足珍  

题画菜　　　　　　　　　　　　　【元】陶宗仪  

晓起畦丁送长斋思益清平生耽此味厌説五侯鲭  

题墨菜　　　　　　　　　　　　　【元】卢　昭  

薇生西河阿荼生南原下结根各有地不与同甘苦薇老不可食荼今复如饴甘苦有时易贵在知者知  

墨菜　　　　　　　　　　　【元】邵　贯  

雨苗风叶绿蕫蕫纎手青丝出汉宫满眼苍生緫如此忍看涂抹画图中  

墨菜　　　　　　　　　　　【元】吴　璋  

天防乳膏沐黄壤老圃嘉蔬日应长菁青苣紫韮茁黄白酒初熟与君尝由来此味良不俗清真絶胜庙堂肉酒酣耳热歌采薇倚防注目江云飞  

墨菜　　　　　　　　　　　【元】曺　绍  

吾家疏庵瀼水濵老圃生涯不计春食肉何如食鲑好从渠自说庾郎贫  

墨菜　　　　　　　　　　　【元】吴　温  

鱼有腥多肉有羶庾郎滋味正相便山中雨后春云暖饱向松牎榻上眠  

墨菜　　　　　　　　　　　【元】张　颙  

只宜滋澹泊安足奉膏粱食肉虽无辱何如菜味长  

墨菜　　　　　　　　　　　【元】夏文彦  

气含风露满深秋真味由来胜庶羞若使孔融曽见此品题当不到元脩  

墨菜　　　　　　　　　　　【元】李明复  

嗤彼膏粱徒岂知蔬食乐所以士大夫滋味甘澹泊  

墨菜　　　　　　　　　　　【元】杨纮孙  

食肉仍易厌菜根滋味长黄虀三百瓮日日是家常  

墨菜　　　　　　　　　　　【元】顾舜举  

朱门尽日多珍味贫士穷年秪菜羮请语当朝食肉者由来此色在苍生  

墨菜　　　　　　　　　　　【元】王务道  

披卷忆山中故人何日逢邻墙賖浊酒小圃摘新菘  

题画菜戏呈石末公　　　　　【明】刘　基  

列鼎羔羊厌腯肥园官菜把莫嫌微年来骑士工隳突此物人间亦见稀  

尹明府所藏徐熙嘉蔬图　　　【明】髙　啓  

少贱习圃事种蔬每盈畴深根閟冬老叶凌素秋采撷风露余山庖足嘉羞故园经乱后蔓草日已稠野水流畦间虫声暮啁啾披图似见之恻怆起我愁食肉岂无人斯世谁与谋君多恤民意毋忽岁馑忧  

题画菜【二首　　　　　　　　明】钱　宰  

绿酒交春熟灯花入夜开两畦堪小摘不见故人来今日荷锄倦嘉蔬没四垣客来春酒绿风雨夜开园  

画菜　　　　　　　　　　　【明】凌云翰  

髙田宜种蔬下田宜种穑岁馑与饥同安敢望肉食雨余理荒畦甲坼资地力会看根木长取之戒勿亟天工爱我贫此物颇不啬便如终岁谋十瓮拟可得含笑披画图流涎欲霑臆长能齩菜根天下无此色  

画菜　　　　　　　　　　　【明】丘　濬  

世间食品何者佳淡中滋味真无加富客何须悦刍豢神仙漫尔餐烟霞闻君作县官河侧绕屋筑畦供日食食余摩腹绕园行喜得邑民无此色  

画菜　　　　　　　　　　　【明】李东阳  

坐怜幽意满闲庭长见春畦过雨青记得苏郎旧风味雪堂中夜酒初醒  

题菜【送林贵实谢　　　　　　明病还蒲田】谢　铎  

东曹岂不荣促刺如窘步秋风一夜生吴中是归路凄凉辽海东白首公孙度挥锄瓦砾间黄金不曽顾古人重食菜百事皆可作送君归去来日涉园中趣  

画菜　　　　　　　　　　　【明】任　衜  

露牙烟甲曙光寒紫翠漙香湿未干记得花开曽病酒玉人纤手荐春盘  

画菜　　　　　　　　　　　【明】程敏政  

嫩甲纤纤浥露青小斋终日园丁不知春到先红紫几处争开择胜亭  

题画菜【二首　　　　　　　　明】程敏政  

曽移蔬甲课园丁爱嚼霜根养性灵独有画工知此意能将风味入丹青  

篱下分披绀叶长枝间凉缀紫圑香已应风味堪登谱更着丹青与擅场  

题画菜　　　　　　　　　　【明】戴　璿  

鼎肉纷纷饫腯肥丹青模此意何微年来满地多虫蠧行尽春畦见亦稀  

画菜【为新城陈大　　　　　　明尹衮廷章题】谢廷柱  

生意常时满菜畦桔橰闲却汉阴机颇疑董子窥园简莫笑樊迟学圃非素甲层层霜后脆紫圑艳艳雨中肥淡然风味丹青得击节康侯世未稀  

题白菜　　　　　　　　　　【明】谢士元  

露茎风叶味偏清咬尽能敎百事成冩出一根常寓目知君忘却五侯鲭  

画菜　　　　　　　　　　　【明】周　用  

五侯击歌钟下筯千金空野人藜苋肠东厨厌春菘  

孙方伯青芥白芥画　　　　　【明】康　海  

托根当芳园凌霜益屛翳清新君自知何须羡姜桂叔祥画菜酷有生态不减宋王参差恨不令老坡  

见之　　　　　　　　　　【明】陈继儒  

阿祥手中风露新长镵拨出家园春莫将真率山家味卖与朱门食肉人  

题甘　　　　　　　　　　【宋】范成大  

夏肤麄已皴秋蒂熟将脱不辞抱蔓归聊慰相如渴  

摘图【二首樗　　　　　　　元轩家后】元好问  

四摘空留抱蔓诗阿婆真作木肠儿履霜只说琴心苦不见房陵道上时  

髙鸟长忧挂网罗如庵日月坐消磨凭君莫话前朝事此似黄台摘更多  

题赵凉公瑞图　　　　　　【元】黄　溍  

庆门集嘉况异瑞呈田生五而成十奇偶出自然观物可知德发祥匪由天愿言植灵苑永奉君王前合形表同休雅咏流緜緜  

钱舜举蔓图　　　　　　　【元】邓文原  

极目荒墟落木中空山人静涧泉舂秋来不用为霖雨留得闲云养卧龙  

题黄与可所藏钱舜举爪图　　【元】虞　集  

秋蔓有遗实不食庸何伤东陵为圃地何曽忧雪霜  

画　　　　　　　　　　　【元】唐　肃  

吮笔青蒲有诏催内园今日进来如何二月能如许为向温泉近处栽  

题鼠图　　　　　　　　　【元】马　臻  

女臂狸头不自奇桑虞翦棘化偷儿饱他鼠腹能多少幸是痴猫未得知  

丝图　　　　　　　　　　【明】张以宁  

黄花翠蔓子累累冩出西风雨一篱愁絶客怀浑怕见老来万缕足秋思  

题画　　　　　　　　　　【明】聂大年  

翠实离离引蔓秋西风凉露满林丘东门尚有闲田地千载无人说故侯  

画　　　　　　　　　　　【明】李东阳  

玉盘秋露水精寒氷齿余香嚼未残暑月为君清到骨不知身在画中看  

题秋茄图　　　　　　　　　【元】钱　选  

忆昔毗山爱冩生茄任我笔纵横自怜老去翻成拙学圃今犹学不成  

题钱舜举画竹萌茄蔬圗　　　【元】马　臻  

秋茄恋我遣不去饮水曲肱有真意达官日日饱大官笑我出言蔬笋气钱公冩生髙吴兴笔力超诣森有神视此慎勿贵八珍重菌列鼎闻之嗔所谓紫驼峰猩猩唇梦想不到林下人但愿一饱安余龄区区口体之累何足云  

钱舜举画紫茄　　　　　　　【明】张以宁  

江南垻里紫彭亨标致钱郎巧冩生忆得故园秋雨过新炊初熟饭香粳  

画茄　　　　　　　　　　　【明】周　用  

扪腹讶紫衣防头羞素帻平生无苦心往往借糟粕  

题张叔清采莼图　　　　　　【元】陶宗仪  

秋风江上紫莼肥童子携筐采掇时独有东曹能命驾至今此味少人知  

题曹宪副采莼卷　　　　　　【明】杨　廉  

三泖秋霖浸四围水边觉露葵稀金盘玉筯长安客几个西风为汝归  

题采菱图【有序　　　　　　　明】王　璲  

苕溪余旧所经游秋髙气凄风清水落逺近渔歌更唱互荅舟行沿洄恍若世外别来不知几寒暑矣中吴徐希孟携谢孔昭所临松雪翁采菱图索诗为作吴歌题其上不能不动江南之思也  

湖南风信起湖北浪花多欲唱采莲曲翻成采菱歌采菱歌断汀州暮何处却寻归去路谁摇兰艇笑相迎灯火遥生白苹渡  

采菱图　　　　　　　　　　【明】杜　琼  

苕溪秋髙水初落菱花已老菱生角红裙绿髻谁家人小艇如梭不停泊三三两两共采菱纤纤十指寒如氷不怕指寒并刺损只恐归家无斗升湖州人家风俗美男解耕田女丝枲采菱即是采桑人又与家中助生理落日青山敛暮烟湖波十里镜中天清歌一曲循归路不似耶溪唱采莲  

题赵丞瑞薏苡图　　　　　　【宋】吕居仁  

甘泉殿中芝九茎不与百草同条生当时祥瑞已稠叠薏苡亦未来争衡汉皇不容矍铄翁此物乃与明珠同尔来万物更变化薏苡宁甘死荒野故遣根苗霜雪白炯若微月来清夜赵郎好事古亦无俯拾旁观尽图画画师不辨粉绘费遇时亦得千金价君不见古来异瑞与奇祥何曽不致南宫下  

画萝卜　　　　　　　　　　【元】丁鹤年  

髙氏贤兄弟常将备夕餐如何清冽士今作画图看  

东昌道中偶阅画册各赋短句【七首】  

【明】吴　寛  

菜  

翠玉晓笼篵畦间足春雨咬根莫弃叶还可作羮煮  

  

类一何多吾欲问老圃更乞东陵侯来救渴者苦  

茄  

种茄粪壤中地力亦易竭厥状虽不同难将味分别  

萝卜葱  

玉杵削未舂金丝束成缭和以翡翠茎并作春盘料  

荸荠  

累累满筐盛上带葑门土咀嚼味还佳地栗何足数  

杨梅  

五月果初熟枝头鹤顶丹欲知甘冷好千颗荐冰盘  

笋  

已抱锦棚儿仍参玉版师吴门啖已足正属燕来时题画赠刘丞西渠子【四首　　　明】廖道南  

春意郁葱菁晩阴含苍翠我愿天下士不可无此味淡烟迷紫翠微风励清白我愿天下民不可有此色汉域传珍味唐家献异芳何如调鼎味殿阁有遗芳饭蔬蕴真乐餐蕨抱遐心老圃何人识长春独可寻  

## 御定历代题画诗类卷九十二目录  

禾麦蔬果  

题因师蒲桃图【宋陈造二首】  

以诗就叶洞春求画蒲萄【宋陈普】  

赠叶洞春画蒲萄【宋陈普】  

跋牧樵子蒲萄【元吴澄】  

温日观蒲萄【元邓文原】  

题温日观蒲萄【元杨载二首】  

题日观画蒲萄【元栁贯】  

题墨蒲桃【元傅若金】  

题松庵上人墨蒲桃【元傅若金二首】  

僧日观画蒲萄【元宋无】  

髙昌王所画蒲萄熊九皋藏【元成廷珪】  

同喻国辅题温日观蒲萄【元吴莱】  

温日观画蒲萄【元郑元祐】  

温日观蒲萄【元张宪】  

题水墨蒲萄【元舒頔】  

墨蒲萄【元贡性之】  

题肃万邦蒲萄【元贡性之】  

题画蒲萄【元丁鹤年】  

题日观蒲萄卷【元马臻】  

温日观蒲萄【元张雨】  

蒲萄【明杨基】  

题蒲萄【明孙蕡】  

题林盘所学民家藏温日观蒲萄【明许伯旅】题璋上人所藏温日观墨蒲萄【明蓝智】  

题蒲萄扇【明郭厪】  

题月下蒲萄卷【明周旋】  

墨蒲萄【明金幼孜】  

蒲萄图【明张宁】  

蒲萄图【明张元祯】  

岳蒙泉画蒲萄【明吴寛】  

石田学防泉阁老画蒲萄【明王鏊】  

题蒲萄图【明谢廷柱】  

画蒲萄引【明王九思】  

题墨蒲萄【明李汛】  

蒲萄图【明徐渭二首】  

题日观画蒲萄【明僧大圭二首】  

题蒲萄竹笋图【元张天英】  

题画蒲萄松鼠【元贡性之】  

梨蒲萄【明傅汝楫】  

荔枝图【金赵秉文】  

墨荔枝【元欧阳】  

荔枝画【元张昱】  

题荔枝【元陶宗仪】  

题荔枝练带【明高啓】  

荔枝图【明刘偘】  

题石榴【宋范成大】  

石榴图【明杨基】  

题画石榴【明王世贞】  

题樱桃【宋范成大】  

画枇杷【元栁贯】  

枇杷图【明杨基】  

画杨梅荅韩克瞻【明沈周】  

题木图【宋范成大】  

徐熙折枝果图【元王恽二首】  

题靖夫弟画屏折枝【元程文敏六首】  

## 御定历代题画诗类卷九十二  

禾麦蔬果  

题因师蒲桃图【二首　　　　　宋】陈　造  

因师写物三昧手公取天机付笔端坐想瑛盘分磊磈忆尝贝齿冰甘寒  

晶荧压架绀珠圆苒蒻萦风露叶鲜病酒人方渴似为师开卷忍馋涎  

以诗就叶洞春求画蒲萄　　　【宋】陈　普  

洞春豪杰士妙笔出怪奇写就大宛根可怪不可披此画岂易得此手难再携敢将有声画博君无声诗  

赠叶洞春画蒲萄　　　　　　【宋】陈　普  

引蔓牵藤寸管头扶骊剔蚌出风流三千龙女抛珠佩一个儒生拥碧油莫是前生封即墨便堪作酒博青州齐奴倘防清妍意免得红裙逐翠楼  

跋牧樵子葡萄　　　　　　　【元】吴　澄  

芸香楼上汗如珠起趁清风为扫除见此西凉甘露乳冷然齿颊出寒酥  

温日观葡萄　　　　　　　　【元】邓文原  

满筐圆实骊珠滑入口甘香冰玉寒若使文园知此渴露华应不乞金盘  

题温日观葡萄【二首　　　　　元】杨　载  

老禅嗜酒醉不醒强坐虚櫩写清影兴来掷笔意茫然落叶满庭秋月冷  

醉中捉笔两眼花倚檐架子欹复斜翠藤盘屈那可怜但见满纸生龙蛇  

题日观画葡萄　　　　　　　【元】柳　贯  

昔有狂僧字仲言酣嬉坐证法华门探渊却值乖龙睡摘得骊珠口口吞  

题墨蒲萄　　　　　　　　　【元】傅若金  

上苑根株少风沙道路长也知随汉节终得荐君王题松庵上人墨蒲桃【二首　　　元】傅若金  

汉苑寻常露下时月明高架影参差上林近日无来使肠断江南见一枝  

露颗含香近客衣蜜蜂蝴蝶绕藤飞夜来应值骊龙睡探得明珠月下归  

僧日观画蒲萄　　　　　　　【元】宋　无  

玉山道人苍壁立胷潴万斛松煤汁吐作千年古怪藤犹带西湖烟雨湿元气淋漓草木活太隂菌蠢虫蛇蛰须萦翠雾瘦蛟走晴抉珠黒龙泣神剜鬼刻字崛奇水精火齐光陆离天魔擎来青帝寳鲸波涌出瑚枝墨花酣春马乳涨醉梦渴想西凉姿风牕秋凝螙叶语露架夜忆虬柯垂须臾掩卷何所见月落庭空无影时高昌王所画蒲萄熊九皋藏　　【元】成廷珪  

玉闗西去火州城五月蒲萄无数生今日江南池馆里万株聨络水晶棚  

同喻国辅题温日观蒲萄　　　【元】吴莱  

佛者本西域蒲萄亦来西柰何此善画无或渠所携我曽考其故初与汉使偕上林乃有馆防岭何须梯天时自不同地气忽已迷结子且磊磊悬藤更高低先几日已露薄德不及稽终令白防象逺从双狻防从兹故国木伴尔禅家栖幽心恍有得烂墨研为泥宜哉一挥洒遽若无町畦依稀可少辨变作天投蜺万古空朔色南山竟朝跻画工尚逸品游戏徒筌蹄岂伊吾无人何从非耄倪岂伊吾无物桃李总成蹊此皆非所产敢与中州齐为尔抚此卷长歌欲惊嘶  

温日观画蒲萄　　　　　　　【元】郑元祐  

伊昔钱唐温日观醉兀竹舆殊傲岸却将书法画蒲萄张颠草圣何零乱枝枝叶叶防画间醉瞠白眼看青天狂呼大盗杨总统天不汝诛吾厚顔杨加棰死曽不畏故老言之泪尚澘画成蒲萄谁赏识惟有鲜于恒啧啧醉扣斋室支离疏拊摩悲歌泪填臆鲜于设浴师浣之为师涤垢曽弗辞人言结袜张廷尉千载风流宁异兹蔓如龙须实马乳问师挥毫奚独取只因汉使逺持来野老诗成泪如雨  

温日观蒲萄　　　　　　　　【元】张　宪  

银瓮悬紫驼驿骑晓来急西风吹竹牕一夜鲛人泣  

题水墨蒲萄　　　　　　　　【元】舒　頔  

老龙腾渊云气湿万斛骊珠夜光泣秋风吹满西凉州酿就清香浮玉液  

墨蒲萄　　　　　　　　　　【元】贡性之  

酒醒西楼月欲斜满牕晴影走秋蛇狂夫賸有相如渴一滴凉州未许赊  

题肃万邦蒲萄　　　　　　　【元】贡性之  

忆骑官马过滦阳马乳累累压架香酿就琼浆三百斛胡姬当道唤人尝  

题画萄萄　　　　　　　　　【元】丁鹤年  

西域蒲萄事已非故人挥洒出天机碧云凉泠骊龙睡拾得遗珠月下归  

题日观蒲萄卷　　　　　　　【元】马　臻  

老衲抟空无混沌为之辟拔得天地根不假雨露力寒藤挂鬼眼累累冷光碧骊龙亦惊猜夜半风霆急  

温日观葡萄　　　　　　　　【元】张　雨  

日观一饮西凉酒解冩蒲萄絶代无请师截断葛藤路还我黒月摩尼珠  

蒲萄　　　　　　　　　　　【明】杨　基  

一斛凉州价巳多上林千树酒成河尘沙漠漠穹庐雪若个银缾覆紫駞  

题蒲萄　　　　　　　　　　【明】孙　蕡  

骊龙弄影照高秋万斛真珠露气浮还忆玉人歌舞散紫驼银瓮出凉州  

题林盘所学民家藏温日观蒲萄【明】许伯旅  

张颠草书天下雄醉笔往往惊羣公温师作画亦若是我知画与书法通葡萄何来自西极枝蔓连云引千尺世间画者谁最高温师自有葡萄癖当时豪贵争邀迎掉头辄走呼不应酒酣耳热清兴发挥洒始觉通神灵东家雪练西家帛布地待师师不惜芒鞋踏墨云海翻满把骊珠轻一掷百年画意谁见之破幅萧条今尚遗心垢都除入清净不尔妙悟何能为忆我携书客淮右大官都送葡萄酒寒香压露春瓮深风味江南未曽有林君对此心忉忉谓余亦种葡萄苖何当醸酒二千斛愁来一饮三百瓢  

题璋上人所藏温日观墨蒲萄　【明】蓝　智  

鲛人织绡翡翠宫骊珠滴露垂玲珑老禅定起冩秋影空山月转双梧桐忆昔初移大宛种苜蓿榴花俱入贡蓬莱别馆绿云深太液晴波水晶重贝南之谷昙老居生纸颠倒长藤枯墨池秃尽白兔頴天风吹坠青龙须祗园马乳秋初熟防缀鹅湖云一幅醉草犹疑怀素狂寒梅顿觉华光俗野堂千尺手所栽兵戈芜没同蒿莱日斜对画独回首诗成谁致西凉酒  

题蒲萄扇　　　　　　　　　【明】郭　厪  

袅袅拂虬髯离离悬马乳曽倾银瓮香一博凉州史  

题月下蒲萄卷　　　　　　　【明】周　旋  

骊龙飞出水晶宫嫋嫋长须翠拂风乱吐瑚千万颗夜深高挂月明中  

墨蒲萄　　　　　　　　　　【明】金幼孜  

风架引藤高十丈翠叶隂隂气萧爽老龙昨夜挟风雨乱吐骊珠落天上  

蒲萄图　　　　　　　　　　【明】张　宁  

紫丝步障流苏短露淡风清秋未满舞鳯翎翻翠解苞蟠龙骨瘦珠垂颔青防苜蓿锦石榴枝交蔓引弥山丘骅骝不至仙槎逺空有草物遗中州君不思凉州一斗犹轻换西行千骑归无半  

蒲萄图【为张云　　　　　　　明山题】张元祯  

上林众卉飘霜箨独与秋光壮萧索翠虬三千蟠绿云水晶八万妆罗幕粉署仙郎心爱之半幅生绡图磊落长风几度阊阖来柔条欲舞珠欲跃何当摘取酿春缸香冽应觉醍醐薄瑶觞持去寿君王遮莫凉州可相博  

岳防泉画葡萄　　　　　　　【明】吴　寛  

曽是文渊阁下才才高只合有人猜白头骑马凉州过却使葡萄入画来  

石田学防泉阁老画葡萄　　　【明】王　鏊  

虬髯诘屈干鳞皴二老含毫鬬出新试看山亭秋雨里不知若个得渠真  

题蒲萄图　　　　　　　　　【明】谢廷柱  

蒲萄汉代来西域移向凉州家徧植何人冩入此图中逼真妙手时难得初疑沧海跃骊龙明珠颔下光玲珑吐雾嘘云犹带湿扬须鼓鬛势挐雄又如垂旒耀初日紫艳颗颗聨缀密水晶马乳品不同摹冩总入画工笔烟藤漏日翠纠纒风叶含露青连绵高堂阅画已快意何如结架齐檐前我欲走使逺截取賸得长条种兹土秋风乱剪落筠筐酿熟千缸万缸醹不羡云安米春何劳汉官挏马乳凉州新酿属闽南画图束阁不须覩  

画葡萄引　　　　　　　　　【明】王九思  

汉武惟知贵异物博望常劳使西域大夏康居产富饶梧桐柽柳非奇特独取葡萄入汉宫遂遣天王亲外国当年肉味厌侯王今日霜根徧西北吾家十亩后园里长条几架南山侧龙须时袅水风斜马乳尽垂秋雨色故园一别惊风雨画图相对思乡土青钱已办雇河舟白首行看住草楼但愿千缸酿春酒未须一斗博凉州  

题墨蒲萄　　　　　　　　　【明】李　汛  

雷车夜碾山云残蛰龙惊震江波寒峥嵘直上青霄蟠忽然下饮研池寛墨花香暖朝未干爪痕屈曲珠影团清光照夜夜不阑摩挲老眼惊奇观便觉风雨生毫端  

葡萄【二首　　　　　　　　　明】徐　渭  

半生落魄已成翁独坐书斋啸晚风笔底明珠无处卖闲抛闲掷野藤中  

自从初夏到今朝百事无心总弃抛尚有旧时书秃笔偶将蘸墨防葡萄  

题日观画葡萄　　　　　　　【明】僧大圭  

短衣狂走至元僧醉唾骊珠十斛冰定起山楼寒月上一牕风影冩秋藤  

题温日观葡萄　　　　　　　【明】僧大圭  

龙扄失钥十二重骊珠迸落鲛人宫并刀剪断紫璎珞累累马乳垂金风树根吹火照残墨冷雨松棚秋鬼哭蔗丸嚼碎流沙冰鸭酒呼来汉江绿铁削虬藤劒三尺雷梭怒穴陶家壁昙胡醉起面秋岩一索摩尼挂空碧  

题蒲萄竹笋图　　　　　　　【元】张天英  

王母初来汉殿时青鸾踏折埽坛枝天风吹老龙珠帐挂坠瑶簪醉不知  

题画蒲萄松鼠　　　　　　　【元】贡性之  

獧似弥猴防似猱栗梢走过又松梢紫萄若使知滋味一日能来一百遭  

梨葡萄　　　　　　　　　　【明】傅汝楫  

鸟惊午睡浓起坐林花近渴思谷口浆醉唤梁州醖  

荔枝图　　　　　　　　　　【金】赵秉文  

雨滴铃声蜀道长都缘一曲荔枝香宣和无限丹青手好画当年花石碙  

墨荔枝　　　　　　　　　　【元】欧阳  

向来千里骑尘红生色罗襦湿翠浓顔色似嫌妃子涴萧然独有墨君风  

荔枝画【为福建佥宪　　　　　元张惟逺题】张　昱  

茜罗轻裹玉肌寒吹尽南风露未干一寸丹心无与寄为凭图画入长安  

题荔枝　　　　　　　　　　【元】陶宗仪  

大唐置驿贡遐方火齐虬珠裹蔗浆博得玉环才一笑教坊曲奏荔枝香  

题荔枝练带　　　　　　　　【明】高　啓  

雨后蛮枝锦果肥华清贡罢驿尘稀山禽自绕枝头啄疑是宫中旧雪衣  

荔枝图　　　　　　　　　　　刘　偘  

闽南产嘉实名为丹荔枝品题冠诸果风味甘如饴曽买贵妃笑亦辱君谟知高宗冩此图六种顔色竒移兹工巧心治国谅无亏鼎湖龙去逺展卷令人悲  

题石榴　　　　　　　　　　【宋】范成大  

日烘古锦囊露浥红玛瑙玉池咽清肥三彭迹如埽  

石榴图　　　　　　　　　　【明】杨　基  

玉椀糖霜万颗冰王孙筵上酒微醒若教画作囘仙鹤一夜吹箫过洞庭  

题画石榴　　　　　　　　　【明】王世贞  

君自闽天来岂少陈家紫何似安石榴累累结佳子  

题樱桃　　　　　　　　　　【宋】范成大  

火齐寳璎珞垂于绿茧丝幽禽都未觉和露折新枝  

画枇杷　　　　　　　　　　【元】柳　贯  

四月江南卢橘熟离离佳实满枝黄丹青偶向图中见渍蜜犹思配一觞  

枇杷图　　　　　　　　　　【明】杨　基  

卢橘当年出汉家谁将名字杂枇杷风枝露叶金盘果尽是僧房雪后花  

画杨梅答韩克瞻　　　　　　【明】沈　周  

西山有雨杨梅熟东老无诗口舌干珍重故人知此意高林摘寄紫瑛丸  

题木图　　　　　　　　　【宋】范成大  

沉沉黛色浓糁糁金沙绚郤笑宣州房竞作红妆面  

徐熙折枝果图【二首　　　　　元】王　恽  

紫陌春风窈窕歌升平花果梦宣和冩生忽见徐卿画碧烂红鲜发兴多  

后庭新唱满深宫已觉金陵王气空画手忍将亡国泪笔端秋实染春红  

题靖夫弟画屏折枝【六首　　　元】程文敏樱桃  

雨洗红珠重香浮乳酪寒筠篮风味在消得赤瑛盘  

来禽  

翡翠圆成弹胭脂与防腮园丁休尽采怕有众禽来  

梨子  

满面黄金粟盈科白玉浆可能烧二颗口腹累君王  

石榴  

朱房含玉醴玳殻错金钿不枉烦符节崎岖十八年  

木  

珍重宣城贡琼瑶直得诗霜余风韵在细字冩胭脂  

枇杷  

翠葆擎珠琲金丸贮蔗浆雪中记高树花发傲羣芳  

## 御定历代题画诗类卷九十三目录  

禽类  

宣和珍禽图【元王恽】  

秋塘瑞鸟图应制【明林瀚】  

题阴厓舞鳯图【明何乔新】  

题周都尉鳯鸣朝阳图【明丘濬】  

画鳯【明吴寛】  

鳯皇图【明陈霁】  

鳯图【明严嵩】  

碧梧丹鳯图【明黄佐】  

题侄子家所藏双鳯鸣阳画【明徐渭】  

吕推卿孔雀画图【宋孔武仲】  

题画孔雀【宋黄庭坚】  

唐边鸾正面孔翠【元王恽】  

孔雀图【明胡俨】  

题孔雀图【明陈宪章】  

孔雀图歌【明王廷相】  

咏省壁画鹤【唐宋之问】  

咏主人壁上画鹤【唐陈子昻】  

通泉县署屋壁后薛少画鹤【唐杜甫】  

画鹤篇省中作【唐钱起】  

观画鹤【唐窦羣】  

鹤屏【唐皮日休】  

鹤屏【唐陆龟防】  

和潘叔治题刘道士房薛稷六鹤图【宋梅尧臣】和曹光道咏直庐屏中六鹤【宋梅尧臣三首】竹鹤【宋苏轼】  

李生画鹤【宋文同】  

题苏之孟家薛稷二鹤【宋米芾】  

画鹤【宋朱子】  

薛稷舞鹤图【元郝经】  

题薛少保稷画鹤图【元王恽】  

白鹤图【元程钜夫】  

孤鹤图【元袁桷】  

题饶世英所藏孤鹤图【元虞集】  

画鹤【元虞集】  

为潘仲晕题定使君所赠马郎中画鹤【元刘永之】白鹤图歌【明解缙】  

画鹤【明陈宪章二首】  

谢仲山送鹤图【明吴宽】  

画鹤篇【明何景明】  

蜀府命题所藏宣和瑞鹤图【明僧来复】  

题青松白鹤图【元马臻】  

题边文进画松鹤【明胡广】  

题松鹤【明金幼孜】  

松鹤图【明陆深】  

为彭文学题松鹤图【明张鳯翼】  

题松鹤【明李本】  

题松厓睡鹤【明谢廷柱】  

题竹鹤【明金幼孜】  

题鹤鸣鹊噪图【明张鳯翼】  

## 御定历代题画诗类卷九十三  

禽类  

宣和珍禽图　　　　　　　　【元】王　恽  

紫烟阿阁鳯连巢瑶圃飞翔下绛霄踏散木犀花上露翠襟丹喙不胜娇  

秋塘瑞鸟图应制　　　　　　【明】林　瀚  

莲塘雨过秋如洗数尺澄波清彻底两两珍禽何处来飞入塘中弄烟水相呼相唤良有情莫遣渔翁鸣榔惊翠葢连茎霜后老黄芦几叶风中声白鸾瑞应元同匹凡鸟不敢同游息晚来并立晴沙头占断沧波秋一碧争如五采双鳯凰梧桐晓日丹山阳安得天风扶羽翼直向霄汉聨翺翔似此珍禽世稀见虞人未许藏机变商家至治万年罗网今看解三面  

题隂厓舞鳯图　　　　　　　【明】何乔新  

画船昨泛湘江曲江上萧疎森紫玉天边彩鳯忽飞来  

羽毛犹带湘云绿隂厓晓霁暖烟消翠防飞舞风翛翛九疑凝黛湘波静林间彷佛闻箫韶黄陵庙前春欲暮鹧鸪啼断斑斑雨好向虞廷览德辉碧梧菶菶榑桑曙  

题周都尉鳯鸣朝阳图　　　　【明】丘　濬  

世间有鳯人不识却把丹青绘羽毛舜乐九成旸谷晓秦箫千仭月台高祯祥表德同麟趾律吕谐声异鹤皋拟续卷阿陈大雅明良喜起庆相遭  

画鳯　　　　　　　　　　　【明】吴　寛  

鳯鸟久不至曽致宣尼悲获麟尚被杀不至亦其宜去周二千载见者今为谁徒从书传中强尔分雄雌画工五色笔防染毛羽奇不须舞箫韶展图即来仪高冈岂岐山独立迎朝曦雝雝更喈喈又即卷阿诗遂令后世人如生舜文时我欲走四方按图往求之胶东与北海恐有汉雏遗不如求之人徐庶或在兹百年方承平鳯德宜未衰寄语楚狂辈高歌独何为  

鳯凰图　　　　　　　　　　【明】陈　霁  

鳯凰羽翰何振振珍寳灿烂五色纹览德千年时一下忽然翔集海山岑雄鸣防鸣两各六五音杂遝宫商成梧桐翛翛叶生子翠竹离离实满林海天曈曈上太阳下照瑞禽文运昌碧石峨峨海中起根盘磥砢深莫量竹实可餐充服食梧桐可栖防文章应是当今神圣出四灵毕至呈奇质生绡貌此挂高堂幻出仙机显神笔恍如闻古韶濩音便欲吹箫协声律  

鳯图【为宗伯序　　　　　　　明庵公题】严　嵩  

鳯飞千仭宿昆丘饥食竹实渴饮沧海流人间此物不易见云胡得之置在中堂幽矍然注视使我疑文彩照座光陆离初惊素壁开丹穴忽辨朝霞捧赤曦腾辉绚景弥东海积石方壶渺焉在嬴女箫声隔彩云缑仙笙韵流苍霭忆昔重华称盛治览德呈祥曽一至周京载见岐山鸣迩来千载不复闻其声只令粉墨丹青空尔形方今圣人在位寰宇清豁廓氛曀登休明锵锵韶濩谐灵奏蔼蔼冯翼充王廷吁嗟乎人中之鳯乃所珍我爱南宫上卿美且仁格天事业归寅直华国文章重缙绅昌辰更赋卷阿什化日高翔阿阁春  

碧梧丹鳯图【为黎侍御　　　　　　明一卿题】黄　佐  

鳯兮鳯兮尔来当何时知尔之德万古长不衰不然上天纵尔九苞羽安用毰毸为君不见桃虫当日飞为雕脊令原上啼防鸮舄几几音哓哓室家恐为隂雨漂偃禾风定杲日出冈上碧梧寒不凋尔于此时来和鸣叶箫韶成王优游君奭喜卷阿为尔歌且謡鳯兮鳯兮披图对尔起三叹久矣不梦周公旦咸阳宫前多枳棘何用屑屑悲秦汉  

题侄子家所藏双鳯鸣阳画　　　　【明】徐　渭  

海水动天天欲晓大晓日炙瑚老鲛人泣夜不得眠早起来听鳯凰叫梧桐百尺秋云际竹梢覆水千年子一飞一宿还一鸣百神张乐钧天啓梧生诚亦难鳯出良不易愿以黄金铸梧树莫教飞向丹山去  

吕推卿孔雀画图　　　　　　　　【宋】孔武仲  

昼卧蓬山禁漏长起观名画得心降曽闻吟咏依南海颇怪飞鸣到北牕峭格正宜风作驭脩翎堪与鳯为双知公物外寻幽好不恋荣华拥节幢  

题画孔雀　　　　　　　　　【宋】黄庭坚  

桄榔暗天蕉叶长终露文章婴世网故山桂子落秋风无因雄雌青云上  

唐边鸾正面孔翠　　　　　　【元】王　恽  

边鸾弄丹青思入造化窟平生雀冩真多作正面笔圆张金花扇迥与鸾彩匹暖围姚魏春翠射琅玕碧瑶池百丈镜顾影时自惜峩冠赤墀间朝午见孤立年深粉色暗元气帐犹湿逺来米家船复出王涯壁髯温玉台后素有书画癖一见易以归不惜金与璧繄君具眼士鉴定能事毕竹亭展观余异梦忆畴昔当时文字祥其应在此夕  

孔雀图　　　　　　　　　　【明】胡　俨  

有鸟有鸟名孔雀文彩光华动挥霍脩颈昂昂翠羽翘大尾斑斑金错落由来丽质产南方丹山碧水多翱翔芭蕉花开风正软桄榔叶暗日初长忽闻都护啼一声山中百禽皆不鸣松篁引韵笙竽奏顾影徘徊舞翅轻炎荒暑热时多雨尾重低垂飞不举一朝笼养近帘帏可怜犹妒美人衣永嘉谢环善冩生画图貌得边鸾清老眼摩挲石苔紫浑似枇杷树底行  

题孔雀图　　　　　　　　　【明】陈宪章  

儿女心情未遣知白头笑赋雀屏诗可能乳得西周鳯来寿君王亿万期  

孔雀图歌　　　　　　　　　【明】王廷相  

九真之域连南溟二仪运化山水清砂乳遥分南斗气孔翠偏含赤帝精羽毛皎皎倾九都紫茸花防金明珠光仪色相遥怜尔曵电飘霞宛相似春晴矫入苍梧天月冷翻回洞庭水洞庭苍梧满光采阆岑圃空相待清梦偏宜琼玉田闲心最惜温凉海红鸾舞月共佳期白鹤冲云更不疑长随玉女朝丸药每看仙人昼赌碁仙人玉女紫云隈翠作銮车金作台灵椿白榆对结子八千余岁仍归来温伯雪子锦城仙文藻风流世所贤堂上春晖烟雾散图中珍翼鬼神传秋风明日叹离居巫峡吴江万里余愿借交南双锦翼为传天上玉宸书  

咏省壁画鹤　　　　　　　　【唐】宋之问  

粉壁图仙鹤昂藏真气多骞飞竟不去当是恋恩波咏主人壁上画鹤【寄乔主簿　　唐崔著作】陈子昂  

古壁仙人画丹青尚有文独舞纷如雪孤飞暧似云自矜彩色重宁忆故池羣江海聨翩翼长鸣谁复闻通泉县署屋壁后薛少保画鹤　【唐】杜　甫  

薛公十一鹤皆冩青田真画色久欲尽苍然犹出尘低昻各有意磊落如长人佳此志气逺岂惟粉墨新万里不以力羣游森防神威迟白鳯态非是仓庚邻高堂未倾覆幸得慰嘉宾曝露墙壁外终嗟风雨频赤霄有真骨耻饮洿池津冥冥任所往脱畧谁能驯  

画鹤篇省中作　　　　　　　　【唐】钱　起  

防素凝姿任画工霜毛玉羽照帘栊借问飞鸣华表上何如粉缋彩屏中文昌宫近芙蓉阙兰室絪緼香且结鑪气朝成缑岭云银灯夜作华亭月日暖花明梁燕归应惊片雪在仙闱主人顾盼千金重谁肯徘徊五里飞  

观画鹤　　　　　　　　　　【唐】窦　羣  

华亭不相识衞国复谁知怅望冲天羽甘心任画师  

鹤屏　　　　　　　　　　　【唐】皮日休  

三幅吹空縠孰冩仙禽状耳侧以听赤睛旷如望引吭看云势翘足临池样颇似近蓐席还如入方丈尽日空不鸣穷年但相向未许子晋乗难教道林放貌既合羽仪骨亦符法相愿升君子堂不必思昆阆  

鹤屏　　　　　　　　　　　【唐】陆防  

时人重花屏独印胎化状丛毛练分彩疎节笻相望曽无氃氋态颇得连轩样势拟跄高寻身犹在函丈如忧鸡鹜鬬似忆烟霞向尘世任纵横霜襟自闲放空资明逺思不待浮丘相何由振玉衣一举栖瀛阆  

和潘叔治题刘道士房画薛稷六鹤图  

啄食　　　　　　　　　　【宋】梅尧臣  

穷年见俛啄但有饥乏意虽存玉山禾不入丹青喙因思方朔嘲此岂优谐类  

顾步  

举足徒有势行沙遂无踪回颈诚已久未知竟何从安能见俦侣顾望自颙颙  

唳天  

引吭向层霄声闻期在耳鼓吻意岂疎知音何已矣安得九臯同流响入万里  

舞风  

如逢仙圃风飘飖奋双翅拊节余欲助和歌谁尔类但看矫然姿固于流雪异  

警露  

孤标近仙坛依约闻坠露俨如举止扬稍见神爽悟晓月坐青轩寒添壁间素  

理毛  

六鹤皆不同初生薛公笔况兹刷羽者奋迅如天质墨客怀赏心题诗仍我率  

和曹光道咏直庐屏中六鹤【三首宋】梅尧臣  

汉家为瑞双黄鹄只道飞翻太液池不似云屏曽碍过却穿松下到茅庐  

旋烧枯栗衣犹湿去爱峰前有径开日暮更寒归欲懒无端撩乱入船来  

樵童野犬迎人后山葛棠棃案酒时不畏尖风吹入牖更教牀畔覔防夷  

竹鹤　　　　　　　　　　　【宋】苏　轼  

此君何处不相宜况有能言老令威谁识长身古君子犹将缁布缘深衣  

李生画鹤　　　　　　　　　【宋】文　同  

昂昂青田姿杳杳在轻素一身万里意双目九霄顾钐钐羽翮利竦竦骨节露君初本谁学我恐必神悟得于想像外看在絶笔处稷荃如复生相与较独步  

题苏之孟家薛稷二鹤　　　　【宋】米　芾  

辽海未须顾蝼蚁昂霄孤唳留清耳从容雅步在庭除浩荡闲心存万里乗轩未失入佳谈写真不妄传诗史好事心灵自不凡臭秽功名皆一戏武功中令应天人束发辽阳侍帝宸连城照乗不保寳皇图札诰悉珍真百龄生我欲公起九原萧萧松嶷嶷得公遗物非不多赏物懐贤心不已  

画鹤　　　　　　　　　　　【宋】朱　子  

谁冩青田质高超鴈鹜羣长疑风月夜清唳九霄闻  

薛稷舞鹤图　　　　　　　　【元】郝　经  

丹砂入顶开雪翎双膝半屈裳轻一天清露月满庭浮烟弄影来玉京当时华表曽留形只见翻翥还无声画工姓薛不姓丁前身亦是胎禽精素练忽展江边亭长风翛翛笔下生洪流荡潏排重扄抖搜寒玉凌赤城我欲援琴鼓湘灵低昂曲折仍有情壁间至今不肯停洒落一见胷次清请君休读瘗鹤铭为君更写舞鹤行  

题薛少保稷画鹤图　　　　　【元】王　恽  

晋公化笔神胎禽超超中有万里心通泉老壁堕茫昧此幅写影逾精深细看粉墨色欲尽元气突兀开云林双胫森碧玉老顶朱砂丹舞风警露两无谓理此脩羽何翛然毰毸不受世尘污真骨照映蓬壶仙王恭雪氅忽散乱几防冷卧瑶池烟恍疑坐我九臯下髣髴清唳闻秋天华阳宫深春昼闲晴苔冷啄松隂寒宣和六客尽摸写梦不到此空清妍蹇予三年事击搏俛仰随人空饮啄长缨尘满抗凡容比拟孤清余愧怍君不见坡仙作叹真可人退易进难良自度摩挲老背忽惊心以幸乗轩非所乐仙槃月露濯金茎緑野风烟连竹阁得陪高步绕池塘老我何心望寥廓  

白鹤图　　　　　　　　　　【元】程钜夫  

昂昂十八鹤云是宣和冩长鸣月满臯四顾天垂野相从上寥廓三叹非仙者  

孤鹤图　　　　　　　　　　【元】袁　桷  

一庭凉月白万里海云清似欲乗天女排空入帝京  

题饶世英所藏孤鹤图　　　　【元】虞　集  

海风吹月忆危巢清夜梳翎雪堕坳仙客不知犹是画每听长唳向松梢  

画鹤　　　　　　　　　　　【元】虞　集  

薛公少保昔画鹤毛羽萧条向寥廓通泉县壁久微茫故物都非况城郭长鸣阔步貌闲暇解冩高情亦奇作田中芝草日应长石上松花晚犹落赤壁江深孤月小白云野迥秋霄薄羣帝相从绛节朝八公许制黄金药误撄尘网迹易迷移召中洲梦如昨借悬素壁忆真侣忽有微风动林壑碧虚寥寥积雪高直过萧台絶栖泊为潘仲晕题定使君所赠马郎中画鹤  

【元】刘永之  

郎中画鹤称第一江海十年多见之兰臯明月照独舞雪影参差风倒吹沧江圃三山上琪树金芝日应长万里怀归惜羽毛中宵怨别流孤响通泉素壁久漂零忽见新图百感并华亭旧叹伤心切赤壁扁舟入梦惊绿锦池边饲秋雨骠骑多情每同赋相思欲报故人知为传一札东飞去  

白鹤图歌　　　　　　　　　【明】解　缙  

翼轸白榆光堕地化作长禽如老翁瑶池莲花雪中朶叶末微露丹砂红轩昂有意出尘表九万余里骞长风上天下天诉真宰朝食幽都暮琼海月中清唳露弹珠日下和鸣云散彩或随天帝参龙翔或驾羣仙翳鳯凰翡翠巢高混茫上皇皇四达门无傍溟渤昆仑此栖息天地侧身思咫尺吴都衞国两无情芳草寒烟几囘碧鸡羣误落终昂昂闲情不语春风翔羁栖岂为稻粱计且向幽人仙梦长君不闻薛少保青田写真出天造一笔能将万璧开冰丸雪玺传皆好又不闻杜少陵大篇短章神鬼惊长禽自可百千岁加之诗画何声名嗟哉二老世岂无将军今有双鹤图梅萼横絶角井孤水出花开香欲刳竹石落兮莓苔敷饮啄不受爱者呼麾之不去招之不来磊落岂有轩车污上帝何不唤取归清都  

画鹤【二首　　　　　　　　　明】陈宪章  

千里乗风一举回霜毛曽不染纎埃若非缑氏山头驾定是衡阳郭外来  

九臯清唳与天通更借吹嘘铁笛风五马人生何足贵仙家骐骥自行空  

谢仲山送鹤图　　　　　　　【明】吴　寛  

东园白鹤似人长花径孤栖每自伤粉墨如新初防染羽毛依旧欲回翔只疑明月还留影却恨空林不入行对此忽为苏子叹谁能呼取下高堂  

画鹤篇　　　　　　　　　　【明】何景明  

昔闻少保冩青田古墨千年人不传郎君此幅何时得萧防秋堂埽烟色雪翎风翼如有神万里出海谁能驯我初见此鸟重是仙人禽朝饮玉河湄暮宿圃林囘首寒江鳬与鴈日晚哀鸣羡霄汉  

蜀府命题所藏宣和瑞鹤图　　【明】僧来复  

宣和道君天帝子降灵下作长生主风流不混世间尘清出冰壶湛秋宇前身雅是太霄君金编玉防多奇勋感此仙禽四十翼朝真东度三山云低囘不肯去舞雪依端门长鸣若有诉飞声彻昆仑是时道君振衣起遥听鹤语通仙意濡毫为冩青田真龙香更洒亲题字朱顶凝丹砂白羽吹霜袂内府珍藏谁敢沽大贝南金烂无比想当政和年善治谈老庄遂令霞上仙控鹤森翺翔一朝中原成永诀五国城高卧风雪此时老鹤如可呼便欲骑之上天阙  

题青松白鹤图　　　　　　　【元】马　臻  

道人手中五色笔青山拂起秋云飞秋云飞去青山在白鹤一双来翠微  

题边文进画松鹤　　　　　　【明】胡　广  

边生埽素写孤鹤傍着长松倚云壑天风吹坠银河流挂在丹崖九霄落松声鹤唳水潺潺恍聆仙乐鸣空山高秋爽籁度窈窕初疑蓬岛非人间古称善画谁第一毕宏薛稷皆名笔想应对此融心神毛髪飕飕也森栗高堂见之若可招竦身逸气凌泬寥卷帘只恐天上去长松洒瀑空潇潇  

题松鹤　　　　　　　　　　【明】金幼孜  

薛公画鹤艺殊絶真迹人间半磨灭玉堂退直见新图毛骨萧疎浑彷佛丹砂作顶霜作翎迥立松梢压苍雪试看挺特仙客姿轩昂岂是樊笼物万里高抟辽海风一声清唳临臯月忽然振翼将逺举云薄天空一超越肯学池塘鸥鹭羣啄食卑汚外空洁悬之素壁玩且久似是凉风起寥泬赤松异日许同游借尔翺翔向金阙  

松鹤图　　　　　　　　　　【明】陆　深  

遥空高秋万里碧松露团团野花白藤梢橘刺纷陆离细水防防绕云石我疑此图是圃中有双禽鸣且舞霜翎砂顶足生韵裳风轻月将午当家妙品在逼真况是冩生须入神古来高人重图画欲令见者常如新我闻胎仙三千岁摩挲此幅能几世乃知丹青空尔为别有不朽超絶艺  

为彭文学题松鹤图　　　　　【明】张鳯翼  

昂霄自可五千仭占梦须酬十八公岂必华阳陶处士年年豢鹤听松风  

题松鹤　　　　　　　　　　【明】李　本  

长松风入潄云涛老鹤离巢刷羽毛夜半道人骑过海一轮秋月碧天高  

题松崖睡鹤　　　　　　　　【明】谢廷柱  

巅崖太古松忘老零露瀼瀼月杲杲高寒迥絶鸟不栖上有千年双鹤皜松枝无风鹤睡稳不梦黄梁梦蓬岛我将唤醒双梦魂飞去仙坛啄瑶草瑶草长春可奈何万里松崖迹如埽  

题竹鹤　　　　　　　　　　【明】金幼孜  

养就丹砂雪作团终朝俯啄近琅玕三山碧海休归去好向瑶池弄羽翰  

题鹤鸣鹊噪图【送陈明　　　　明府入觐】张鳯翼  

入觐紫宸朝宁辞驿路遥鹤鸣应和子鹊噪喜迁乔阙下鳬为舄庭中乐是韶不须劳考绩天听彻歌謡  

## 御定历代题画诗类卷九十四目录  

禽类  

画鹰【唐杜甫】  

姜楚公画角鹰歌【唐杜甫】  

杨监又出画鹰十二扇【唐杜甫】  

观刘永年团练画角鹰【宋黄庭坚】  

题搨本姜楚公鹰【宋陆游二首】  

画鹰【元马祖常】  

画鹰【元揭傒斯】  

双鹰图【元贡师泰三首】  

题画鹰【元刘永之】  

题刘履初所藏莫庆善鹰【元郭钰】  

题画鹰【元李祁】  

题画鹰【明髙啓】  

墨鹰【明解缙二首】  

题画鹰【明陈宪章二首】  

题霜林孤鹰图【明何乔新】  

题莫庆善鹰【明李东阳】  

画鹰【明李东阳】  

题画鹰【明李东阳】  

题鲁京尹所藏双鹰图【明李东阳】  

林良画两角鹰歌【明李梦阳】  

画鹰【明程敏政】  

画鹰【明吴寛】  

苍鹰图【明陆深】  

题画鹰【明陆深】  

画鹰【明徐渭】  

题鹰猎兔图【唐和凝】  

鹰逐鹭图【明张邦奇】  

王世赏席上题林良鹰熊图【明李东阳】  

画鹘行【唐杜甫】  

白鹘图【宋司马光】  

羣鹘古柏图【元王恽】  

题笃御史海鹘图【元傅若金】  

薛九宅观雕狐图【宋梅尧臣】  

雕狐图【宋韦骧】  

固陵雪鹄图【元王恽】  

子昻雪鹄【元欧阳】  

锦鸡图【明胡俨】  

山水锦鸡【明程敏政】  

为人题锦鸡【明陈炜】  

边鸾雉【宋晁说之】  

题双雉图【元吴澄】  

题双雉图【元陈基】  

雪竹双雉图【元朱德润】  

题王若水画棘针野雉【元郑东】  

画雉【元唐肃】  

画雉【明何孟春】  

桑下雉鸡图【明朱谏】  

题钱舜举画鸡【元丁复】  

鬬鸡图【明周天球】  

画鸡【明吴寛】  

题山鸡【明王世贞】  

为张固写鸡【明沈周】  

## 御定历代题画诗类卷九十四  

禽类  

画鹰　　　　　　　　　　　【唐】杜　甫  

素练风霜起苍鹰画作殊身思狡兔侧目似愁胡绦镟光堪摘轩楹势可呼何当击凡鸟毛血洒平芜  

姜楚公画角鹰歌　　　　　　【唐】杜　甫  

楚公画鹰鹰戴角杀气森森到幽朔观者贪愁掣臂飞画师不是无心学此鹰写真在左绵却嗟真骨遂虚传梁间燕雀休惊怕亦未抟空上九天  

杨监又出画鹰十二扇　　　　【唐】杜　甫  

近时冯绍正能画鸷鸟样明公出此图无乃传其状殊姿各独立清絶心有向疾禁千里马气敌万人将忆昔骊山宫冬移含元仗天寒大羽猎此物神俱王当时无凡材百中皆用壮粉墨形似间识者一惆怅干戈少暇日真骨老崖嶂为君除狡兔防是翻韝上  

观刘永年团练画角鹰　　　　【宋】黄庭坚  

刘侯才勇世无敌爱画工夫亦成癖弄笔埽成苍角鹰杀气棱棱动秋色爪拳金钩觜屈铁万里风云藏劲翮兀立槎枒不畏人眼看青冥有余力霜飞晴空塞草白云垂四野隂山黑此时轩然盍飞去何乃巑屼立西壁祗应真骨下人世不谓雄姿留粉墨造次更无高鸟喧等闲亦恐狐狸吓旁观未必穷神妙乃是天机贯胸臆瞻想突兀摩空材想见其人英武格传闻挥毫颇容易持以与人无甚惜物逢真赏世所珍此画他年恐难得  

题搨本姜楚公鹰【二首　　　　宋】陆　游  

忆昔呼鹰塞草枯妖狐狡兔笑谈无明牕见画空三叹恍若霜郊遇猎徒  

弓面霜寒斗力増坐思铁马蹴河冰海陵俊鹘何由得空看緜州旧画鹰  

画鹰　　　　　　　　　　　【元】马祖常  

侧视窥霄汉低飞近草莱金韝时一脱肉饱更须囘  

画鹰　　　　　　　　　　　【元】揭傒斯  

文梁五色绦秋高意气豪怒张两目直霄汉岂与短翮翔蓬蒿妖狐画作猛虎嘷驺虞并与神麟逃嗟尔饱食心空劳  

双鹰图【三首　　　　　　　　元】贡师泰  

青松之下白石上身对立意沉沉妖狐狡兔莫漫喜落日一呼烟草深  

八月霜风吹雨毛何人为汝解金绦双翎如劒劈云去宇宙苍茫秋气高  

雪羽初来东海头西风万里白鵞秋汉家不校长杨猎应得将军脱锦韝  

题画鹰　　　　　　　　　　【元】刘永之  

犹记鸣鞘出灞陵新丰市北醉呼鹰于今豪气都消尽闲看新图剔鴈灯  

题刘履初所藏莫庆善鹰　　　【元】郭　钰  

日光悬秋双翮齐欲飞不飞愁云低足无绦镟腹无食空林尚恐难安栖笔力精到天机微莫生所画诗我题君不见天下太平角端语狐草间何足数  

题画鹰　　　　　　　　　　【元】李　祁  

劲翮排霜防天寒气转骄草间狐尽侧目望青霄  

题画鹰【得啸　　　　　　　　明字】高　啓  

高风动古壁竦立见苍鹞轩然欲飞扬嗟此粉墨妙秋筋束老骨天寒势逾矫脑枯草中气尽枥上骠健鹘虽百余凡材岂同调乾坤正肃杀怒气号万窍大野开平芜悲台落残照荒城有妖狐夜作猛虎啸为君试一击壮士慙勇剽安能饱拳肉侧翅随年少  

墨鹰【二首　　　　　　　　　明】解　缙  

凛凛东风日未西瑚枝上暂幽栖千山万怪藏踪迹野旷青天不敢啼  

墨鹰度海下林峦怒目雄惊胆气寒良史笔端参造化为留英气画中看  

题画鹰【二首　　　　　　　　明】陈宪章  

秋风垂翅下云衢野性翩翩不受羁欲借一枝江畔宿等闲花鸟莫相疑  

落日平原散鸟羣西风爽气动秋旻江边老树身如铁独立槎枒一欠伸  

题霜林孤鹰图　　　　　　　【明】何乔新  

霜林揺落秋天迥鸷鸟摩空风力劲大鹏却避狡愁老树无声万山静乔柯独立何雄哉金眸玉爪非凡材健翮孤骞晴雪落老拳怒攫寒云开荒城古社多狐鼠闷翳荆榛啸烟雨乗秋一埽妖穴空万里寒霄看高翥  

画鹰　　　　　　　　　　　【明】李东阳  

卑枝诘屈高枝举小鹰低囘大鹰怒杀气森森动碧寥千山落叶纷无数云霄意槩风霜姿傲睨六合无雄雌梦迷东海未归路兴在秋原初下时吁嗟乎巢有羽兮穴有肉莫遣鹓鸾空侧目  

题莫庆善鹰【为袁生　　　　　明大鹗赋】李东阳  

昔年从羽猎高入万重云尚有冲霄志难忘报主恩  

题画鹰【送罗缉　　　　　　　明熙南归】李东阳  

大鹰狰狞爪决石侧目高堂睨秋碧小鹰倔伏俯且窥威而不扬岂其雌雌雄起伏各异态意气相看出尘独立羞将众羽羣高飞怕有浮云碍山寒木落天始风日色惨淡川原空人间狐兎自有地慎勿反击伤鹓鸿画图彷佛是谁作宛似悬韝臂间落高堂匹练长风生万里炎荒尽幽朔我生奇气空嶙峋挥毫对此不无神送渠羽翼朝天去亦是云霄得意人  

题鲁京尹所藏双鹰图　　　　【明】李东阳  

雷风摵摵空林响朔气随空入萧爽两鹰意气殊絶羣俯视平川如一掌云着树凝不飞野日照地寒无辉身欲下不肯下似觉深山狐兎稀丹青落手翩欲活韝上惊看锦绦脱江湖浩荡烟水深万里阳台渺天末时维八月炎暑空两鹰角立如争雄周旋九纮隘八极此意岂在风尘中知公有才非搏击我意亦欲辞樊笼秖应共逐鹓鸾去去上丹山十二里  

林良画两角鹰歌　　　　　　【明】李梦阳  

百余年来画禽鸟后有吕纪前边昭二子工似不工意吮笔决眦分毫毛林良写鸟只用墨开缣半埽风云黒水禽陆禽各臻妙挂出满堂皆动色空山古林江怒涛两鹰突出霜厓高整骨刷羽意势动四壁六月生秋防一鹰下视睛不转已知两眼无秋毫一鹰掉颈复欲下渐觉防防开风毛匹绡虽惨澹杀气不可灭戴角森森爪拳铁迥如愁胡眦欲裂朔云吹沙秋草黄安得臂尔骑驷铁草间妖鸟尽击死万里晴空洒毛血我闻宋徽宗亦善貎此鹰后来失天子饿死五国城乃知图冩小人艺工意工似皆虚名校猎驰骋亦末事外作禽荒古有经今皇恭黙罢游燕讲经日御文华殿南海西湖驰道荒猎师虞长俱贫贱吕纪白首金炉边日暮还家无酒钱从来上智不贵物淫巧岂敢陈王前良乎良乎宁使尔画不直钱无令后世好画兼好畋  

画鹰【当湖　　　　　　　　　明独立】程敏政  

一瞬青霄万里风草间狐兎几囘空不知敛迹惊涛里却是千人百购中  

画鹰　　　　　　　　　　　【明】吴　寛  

林塘秋晚木叶稀瞥然如褰原宪衣野鹰木末俯首睨岂欲供尔清晨饥严霜涂涂百草腓平郊且莫张虞机天空海阔羽翮健终当一击奋我威区区鹑鸟何足数草间任尔东西飞  

苍鹰图　　　　　　　　　　【明】陆　深  

苍鹰瞥地风萧萧狐邪兎邪狂欲跳老拳未放轻一攫侧目政尔愁双翘天空秋老闗塞晚落日孤林万山逺览图令人气满膺荆榛匝地移兰畹林生五岭太平人何事落笔心先嗔忠贞立朝奸佞惧貔虎负壑山林春锦衣周君人中杰意气要与图争烈封侯万里看下韝一洒平芜遍毛血  

题画鹰　　　　　　　　　　【明】陆　深  

素练秋高草树枯来从东海势应孤即看一击还千里更爱凌风不受呼  

画鹰　　　　　　　　　　　【明】徐　渭  

闽南缟练光浮腻传真谁冩苍厓鸷生相由来不附人绿韝空着将军臂八月九月原草稀百鸟高高兎走肥烟中敛翼逺不下节短暗合孙吴机此时一中贵决意深林燕雀何须避惟将搏击应凉风谁贪饱脔矜山雉昨见少年向南市买鹰欲放平原辔凡才侧目饱人餧不似画中有神气夜来鸱鸮作精魅安得放此向人世秋风一试刀棱翅  

题鹰猎兎图　　　　　　　　【唐】和　凝  

虽是丹青物沉吟亦可伤君夸鹰眼疾我悯兎心忙岂动骚人兴惟増猎客狂鲛绡百余尺争及制衣裳  

鹰逐鹭图　　　　　　　　　【明】张邦奇  

我观羣鸟中除却苍鹰尽凡羽君不见黄金眸白玉距凌空一下急于雨鹭鸶何不早窜伏到此惊奔向何许忆昔在林臯翻飞矜羽毛羽毛虽好不中用凭君识取真英豪  

王世赏席上题林良鹰熊图　　【明】李东阳  

坡陁连延出林麓孤鹰盘拏熊蹜伏金眸耀日开苍烟健尾捎风起平陆由来异物乃同性意气飞扬两撑矗山跑野掠纷路岐何事相逢辄相肉侧睨翻疑批吭来迅歩直欲空壁逐乾坤苍茫色惨淡落木萧飕满空谷羣豺敛迹百鸟停万里长空齐注目是谁画者诚崛奇笔势似与渠争速坐间宾客皆起避阶下儿童骇将蹴当筵看画催索诗卷帙不待高阁束平生搏击非我才欲赋真愁成刻鹄微酣对此发双竖酒令诗筹复相督顿令拙劣成粗豪一饮步兵三百斛  

画鹘行　　　　　　　　　　【唐】杜　甫  

高堂见生鹘飒爽动秋骨初惊无拘挛何得立突兀乃知画师妙巧刮造化窟写此神俊姿充君眼中物乌鹊满樛枝轩然恐其出侧脑看青霄宁为众禽没长翮如刀劒人寰可超越乾坤空峥嵘粉墨且萧瑟缅思云沙际自有烟雾质吾今意何伤顾步独纡郁  

白鹘图　　　　　　　　　　【宋】司马光  

白鹘日边来一息万里遥横飞碧海晴六翮寒萧萧轻如朔雪花逈与长风飘倾身疉绀爪吟啸何哮哓瞥来疾惊电起先扶揺遂令狐与狸不敢矜凶妖罻罗不可取灭影还云霄世人莫得见粉绘图轻绡凛然堂牖间霜气生春潮风雨夜如墨古木无鸣枭  

羣鹘古柏图　　　　　　　　【元】王　恽  

振翮苍巅控老拳霜空物不隔秋烟料应攫裂脩蛇后相与朋来一砉然  

题笃御史海鹘图　　　　　　【元】傅若金  

空庭海鹘谁所状海气初高鹘神王云脚西腾弱水涯潮头东出飞霞上此时扶桑色始分下视百鸷空其羣日中金乌侧相避篱下凡禽何足论  

薛九宅观雕狐图　　　　　　【宋】梅尧臣  

蜀中处士李怀衮手画皁雕擒赤狐猛爪入颊觜迸血短尾防防穷蹄铺雕争怒力狐争死二物形意无纤殊一禽一兽固已别硬羽软毛非笔摹入君此室见此图如在原野从驰驱  

雕狐图　　　　　　　　　　【宋】韦　骧  

戢翼下云中惊狐计遂穷笔端传击搏座上感英雄猛势看如活妖防觉已空推奸当若此不独画为工  

固陵雪鹄图　　　　　　　　【元】王　恽  

殷鉴前王有覆车三韩风雪尽愁予长江饮马年年事笔底寒禽辨得无  

子昂雪鹄　　　　　　　　　【元】欧阳  

水晶宫里文章伯当世谁知翰墨名赖有瀛洲光价在不曽承诏冩防防  

锦鸡图　　　　　　　　　　【明】胡　俨  

昔闻楚人不识鳯忽见山鸡重购之我今画图冩生态羽毛五色光陆离扶桑天鸡啼一声阳乌散彩天下晴此时山鸡亦出谷喔喔飞来耀林麓千岩万壑含东风杏花吹香春雪红顾影徘徊自爱惜扬翘耸翅纷防茸竹上花间日正高向阳吐绶垂花绦吴绫蜀锦织不得戴胜偷眼惊伯劳切莫临溪照碧流对镜逢人舞便休舞多目炫终颠仆世人空诧韦公赋  

山水锦鸡图　　　　　　　　【明】程敏政  

平原空笑弋人劳山木青葱防锦毛何处晚风堪顾影石泉澄澈见秋毫  

为人题锦鸡　　　　　　　　【明】陈　炜  

虬枝翻老圃下有双锦衣曽笼贡天子刷羽依晴晖  

边鸾雉　　　　　　　　　　【宋】晁説之  

骇雉丹青人姓边无花无石自瞿然已能倚壁音声絶何用蹲飞欲上天  

题双雉图　　　　　　　　　【元】吴　澄  

一昂一俛意闲闲未觉幽栖饮啄悭竹实傥能来彩鳯也应冩入画图间  

题双雉图　　　　　　　　　【元】陈　基  

马蹄朝踏杜陵尘野雉飞来不避人况是太平游猎少上阳风日自成春  

雪竹双雉图　　　　　　　　【元】朱德润  

雪压林梢竹倒垂石边双雉欲惊飞天寒野静寻余粟犹胜樊笼刺锦衣  

题王若水画棘针野雉　　　　【元】郑　东  

雉于翔有其章隐而弗见于雉何伤雉于止翟翟其尾虽离于棘于雉何耻雉于雊孰扪尔噣凡民多言亦孔之疚  

画雉　　　　　　　　　　　【元】唐　肃  

万里越裳国珍禽来献初不知周太保方作旅獒书  

画雉　　　　　　　　　　　【明】何孟春  

小羽亲依帝衮光名翚曽绣五文章年来卜贲思无色应向周家献越裳  

桑下雉鸡图　　　　　　　　【明】朱　谏  

华虫刷羽骄春阳雄飞呼雌下山梁灌木丛花动顔色锦云烂漫呈天章朝飞不见牧犊子援琴谁复谐宫商何似中牟得春暖驯行啄食依柔桑高墉一射呈余巧繁弱漫夸弓力强雉子斑传画工笔翻思往事皆尘迹  

题钱舜举画鸡　　　　　　　【元】丁　复  

花前争雄两角勇花后伏雌孤哺雏忘身纵欲作花伍塞耳不听时大夫  

鬬鸡图　　　　　　　　　　【明】周天球  

英年曽入鬬鸡塲金距貍膏事巳荒惟有雄心忘未得披图犹自问低昂  

画鸡　　　　　　　　　　　【明】吴　寛  

杜翁昔赋缚鸡行韩子曽聨鬬鸡句朱冠铁距本同形勇怯在人分感遇鸡邪被缚良可嗟鬬鸡虽勇何足夸争如此鸡只独立昻然不属诗人家  

题山鸡　　　　　　　　　　【明】王世贞  

莫怪殷勤学鳯凰祗因毛羽有文章驺虞已自新颁朔平虑于今复拜郎  

为张固冩鸡　　　　　　　【明】沈　周  

黄卷青衿子红冠碧距鸡要知勤读处须候五更啼  

## 御定历代题画诗类卷九十五目录  

禽类  

次韵三司蔡襄芦鴈【宋赵忭】  

和杨龙图芦鴈屏【宋蔡襄】  

惠崇芦鴈【宋苏轼】  

濮王宗汉作芦鴈有佳思赠以诗【宋米芾二首】戏题大年防御芦鴈【宋黄庭坚】  

题芦鴈屏【宋朱松】  

观张上达家惠崇芦鴈图【宋朱松二首】  

题自画芦鴈【宋李膺仲】  

题秋水芦鴈【宋贺铸】  

寒芦飞鴈【宋郭祥正】  

题芦鴈扇【宋吕居仁】  

赠郭承务芦鴈【宋白玉蟾】  

谢人惠芦鴈图【宋僧德洪】  

汪履道家观所蓄烟雨芦鸿图【宋僧惠洪】  

惠崇芦鴈【元元好问三首】  

题赵大年芦鴈【元戴表元】  

跋米元章芦鴈图【元王恽二首】  

惠崇芦鴈图【元王恽】  

题稚川芦鴈图【元范梈】  

题芦鴈【元李祁】  

芦鴈【明王泽】  

赵大年芦鴈图【明凌云翰】  

题芦鴈图【明胡奎】  

题芦鴈图【明解缙二首】  

题王熙临宣和雪天芦鴈【明金幼孜】  

李迪画芦鴈【明刘绩】  

闲中偶题芦鴈【明倪岳】  

题扇画衔芦鴈【明祝允明】  

为潘克承题林良芦鴈【明顾清】  

寒江芦鴈图【明廖道南】  

题黄荃芦鴈【明僧来复】  

高邮陈直躬处士画鴈【宋苏轼二首】  

乞画鴈寄泾州毋使君【宋文同】  

题刘将军鴈【宋黄庭坚】  

题晁以道雪鴈图【宋黄庭坚】  

和苏翰林题李甲画鴈【宋晁补之二首】  

题李甲鴈【宋晁补之】  

题惠崇画秋江鳬鴈【宋王廷珪】  

题长沙新到鴈图【宋陈造】  

鴈图【宋姜防】  

观西岩张永淳画鴈【金元德明】  

鴈图【元刘因】  

题王子庆所藏大年墨鴈【元赵孟頫】  

秋鴈图【元杨维桢】  

题王元善赴北清江新鴈图【元黄镇成】  

题墨鴈【元杨维桢】  

杨云林画鴈【元唐肃】  

为王辅卿郎中题雪滩寒鴈图【明刘基】  

题盛苍崖鴈【明贝琼】  

画鴈【明杨基】  

题鴈【明王绂】  

题画鴈【明何澄】  

题鴈【明陶安】  

题鴈【明陈宪章】  

题林良画鴈图【明丘濬】  

题秋鴈图【明吕防】  

江鴈初飞图【明张宪】  

画鴈【明杨一清】  

题鴈【明陈达】  

为人题鴈【明陈炜】  

画鴈【明谢承举】  

画鴈【明何孟春】  

王鵞亭鴈图【明徐渭】  

题鴈屏【明葛征奇】  

## 御定历代题画诗类卷九十五  

禽类  

次韵三司蔡襄芦鴈　　　　　【宋】赵　忭  

省宇屏图哲匠成写传芦鴈笔尤精斜依风苇丛丛袅逺飏烟波平弋者定嗟何所慕鹏抟莫怪不能呜公看羽翼飞腾处有意青云万里程  

和杨龙图芦鴈屏　　　　　　【宋】蔡　襄  

何事高堂秋思生野芦寒鴈画工精风前挺立孤根老云外相从去意轻不似丹青能借色若逢霜月定闻声研桑心术都无取囘首江乡计未成  

惠崇芦鴈　　　　　　　　　【宋】苏　轼  

惠崇烟雨芦鴈坐我潇湘洞庭欲置扁舟归去故人云是丹青  

濮王宗汉作芦鴈有佳思赠以诗【二首】  

【宋】米　芾  

偃蹇汀眠鴈箫梢风触芦京尘方满眼速为唤花奴野趣分苕水风光翦霅湖尘中不作恶为有邺公图  

戏题大年防御芦鴈　　　　　【宋】黄庭坚  

挥毫不作小池塘芦荻江村落鴈行虽有珠帘藏翡翠不忘烟雨罩鸳鸯  

题芦鴈屏　　　　　　　　　【宋】朱　松  

征鸿坐何事天遣南北飞萧然如旅人无情自相依孤苇吹欲折秋风不胜威冥冥一孤鶱空费弋者机寒声落烟渚相应不我违嗟我识此情袖手空叹欷安知丹青师落笔乃庶几画形孰不工画意识者稀他时因吾句购此千金挥  

观张上达家惠崇芦鴈图【二首　宋】朱　松  

先生衰眼失孤鸿久着瓮天尘雾中谁卷秋空开四壁丹青三昧道人崇  

道人一锡攀飞鸟颇悉南来北去情画出江南遵渚态尚余风味叫羣声  

题自画芦鴈　　　　　　　　【宋】李膺仲  

晚来无事理扁舟唤起骚人漫浪愁过眼飞鸿三两字淡烟寒日荻花秋  

题秋水芦鴈　　　　　　　　【宋】贺　铸  

塞南秋水陂塘芦叶萧萧半黄直北飞来鸿雁端疑个是潇湘  

寒芦飞鴈【仍和子中　　　　　宋修撰旧韵】郭祥正  

芦黄水落秋将暮鼔翼各寻云外路为问归飞归厎处我今亦向江南去  

题芦鴈扇　　　　　　　　　【宋】吕居仁  

鴈下秋已晚江天风雨微宁为聚沙立不作傍云飞  

赠郭承务芦鴈　　　　　　　【宋】白玉蟾  

画工郭熙画之冠郭熙去后名未断其裔复有郭万里胸中丹青饱无限为谁作此芦鴈图杰出南齐宇文焕烟水潇潇风卷芦沙边鸿鴈暮相呼潇潇洞庭此秋景世间此画知有无幻出栖鴈三四只八九芦叶横古碛欲宿未宿嘹唳声渔舟泊岸山烟黒秋风吹落梧叶黄过鴈往往归衡阳横空书字人不识飞过有影沉沧浪落霞浸水江村暮数只翶翔囘古渡引领举喙啄荷花飞越戌楼西畔去云寒月淡西塞秋几声凄切惹人愁岸头飞共丹枫落打团成阵访沙鸥似此景物似此意君今画之不难事数幅鵞溪冰雪缣须防埽出芦鴈市世间岂无学画者未必有与君相似我欲致之箧笥间满笥爽气生秋寒恐君此画无人见有画鬬者谁敢战挂于幽轩素壁间一日须看千百遍  

谢人惠芦鴈图　　　　　　　【宋】僧德洪  

道林烟雨久不到忽见橘洲芦鴈行笑尔笔端三昧力坐中移我过潇湘  

汪履道家观所蓄烟雨芦鸿图　【宋】僧惠洪  

西湖漠漠生烟雨浦浦圆沙鳬鴈聚今日高堂素壁间忽见西湖最西浦翩翻两鴈方欲下数只飘然掠波去独余一只方稳眠有梦不成亦惊顾箫梢碧芦秋叶赤青沙白石纷无数我本江湖不系舟尔辈况亦江湖侣令人便欲寻睿郎呼船深入龙山坞  

惠崇芦鴈【三首　　　　　　　元】元好问  

寒沙折苇静相依故国春风早晚归意外羁栖谁画得羽毛单薄稻粱微  

鴈奴辛苦候寒更梦破黄芦雪打声休道画工心独苦题诗人也白头生  

江湖牢落太愁人同是天涯万里身不似画屏金孔雀离离花影淡生春  

题赵大年芦鴈　　　　　　　【元】戴表元  

寒更索索警霜丛兄弟当年意自同犹是江湖太平处未妨沉着卧秋风  

跋米元章芦鴈图【二首　　　　元】王　恽  

西风万里下衡阳水宿云飞固是双似为叫羣心事苦不教相映睡秋江  

烟渚潮空退暮沙依稀寒影落蒹葭何人解化双飞翼拍拍随君问使华  

惠崇芦鴈图　　　　　　　　【元】王　恽  

萧萧风竹映寒塘水宿云飞未易双不似鸳鸯沙渚暖翠红相倚睡春江  

题稚川芦鴈图　　　　　　　【元】范　梈  

不见罗生心惘然画图河朔尽流传沧洲旧隐无人识正似寒芦落鴈边  

题芦鴈　　　　　　　　　　【元】李　祁  

黄芦白苇意阑旅食羣栖暮雨寒自是江湖十年梦只今时展画图看  

芦鴈　　　　　　　　　　　【明】王　泽  

拍天烟水接潇湘芦苇秋风叶叶凉何处渔郎夜吹笛鴈羣惊起不成行  

赵大年芦鴈图　　　　　　　【明】凌云翰  

平林带烟波渺渺风低葭菼秋声小望中疑是彭蠡湖十百为羣尽阳乌楚天未雪无雨霜南来岂必谋稻粱哀音若诉云路迥老翅不厌闗河长汀洲水落成平陆散乱鳬鹥聚沙曲低飞不肯伴寒鸦犹绕荒村破茅屋屋中有客挥五弦从之不得心茫然何人图画能着此赵氏丹青称大年徽庙元年颁鳯历此图正是当时迹便从宣和到靖康艮岳霜禽起秋夕古往今来几盛衰摩挲老眼竟成悲良工心苦人莫识似写周宣鸿鴈诗  

题芦鴈图　　　　　　　　　【明】胡　奎  

草草书空不作行相呼相唤过衡阳芦花月冷应无梦啄尽寒沙一夜霜  

题芦鴈图【二首　　　　　　　明】解　缙  

闲随明月踏芦花揺落江南未怨嗟万里不辞天路逺帛书曽到帝王家  

霜影沉沉起暮寒秋云芦叶护阑干形骸已在希夷外不怕王孙金弹丸  

题王熙临宣和雪天芦鴈　　　【明】金幼孜  

端本堂中迹已空兴亡总在画图中惟有干离河上路年年飞雪送归鸿  

李迪画芦鴈　　　　　　　　【明】刘　绩  

逺别胡天趁稻粱秋风吹断不成行夜深独宿江南渚梦怯黄芦叶上霜  

闲中偶题芦鴈　　　　　　　【明】倪　岳  

鴈飞初到楚江头叫破衡阳一秋寂寞西风明月夜芦花如雪防汀洲  

题扇画衔芦鴈　　　　　　　【明】祝允明  

岁岁随阳计秋风三尺芦上林光景好不见子卿书  

为潘克承题林良芦鴈　　　　【明】顾　清  

林郎花鸟今代奇水墨到处皆天机长缣阔幅信手挥妙处不属丹青围江头雨深菱荇肥枯槎折苇纷离披鴐鵞羽冷畏逺飞雄雌两两相偎依灵苕翠羽不自危鸲鹆噤语晞衣依栖俯仰各有姿乍见几欲呼鹰师乃知此老笔不疲市朝山林时见之鸡林相君知白诗君家此本吾无疑北风渐高禾黍稀云飞日见江南归吴江洞庭三泖涯天空水逺无拘羁焉得扁舟从尔嬉  

寒江芦鴈图【为管平田　　　　明中丞题】廖道南  

幽人清兴天下无登台示我寒江图沙明野空暝烟紫天高月小疎星孤翔禽飞鸟自求侣宿鴈栖依戢其羽风叶离披雪未消云水微茫不知处幽人昔隐平田隂万峰丛翠开芝林离羣不逐随阳鸟避世长怀履素心迩来供奉明光殿高才峻节超时彦鹓鹭趋陪肃羽仪龙鸾飞翥承清防矫首长空羡暮鸿鹿原空阻鴈门重何时跨鹤仙人掌万丈丹梯蹑彩虹  

题黄荃芦鴈　　　　　　　　【明】僧来复  

稻满秋田水满汀黄芦风急度寒声太平江海无缯缴不用呼奴夜打更  

高邮陈直躬处士画鴈　　　　【宋】苏　轼  

野鴈见人时未起意先改君从何处看得此无人态无乃槁木形人禽两自在北风振枯苇微雪落璀璀惨澹云水昏晶荧沙砾碎弋人怅何慕一举眇江海  

众禽事纷争野鴈独闲洁徐行意自如俛仰若有节我衰寄江湖老伴杂鵞鸭作书问陈子晓景画苕霅依依聚圆沙稍稍动斜月先鸣勤鼓翅吹乱芦花雪  

乞画鴈寄泾州毌使君　　　　【宋】文　同  

寒影乱翻秦岭月晚行高处陇山云囘中有客能传鴈异日从公乞一羣  

题刘将军鴈　　　　　　　　【宋】黄庭坚  

将军一矢万人看雪洒晴空碎羽翰乞与失羣沙宿鴈笔间千顷暮江寒  

题晁以道雪鴈图　　　　　　【宋】黄庭坚  

飞雪洒芦如银箭前鴈惊飞后囘盼凭谁説与谢晖休道澄江静如练  

和苏翰林题李甲画鴈【二首　　宋】晁补之  

画写物外形要物形不改诗传画外意贵有画中态我今岂见画观诗鴈真在尚想高邮间湖寒沙璀璀冰霜已凌厉藻荇良琐碎衡阳渺何处中沚若烟海  

萧条新湖秋霜落洲渚洁莲垂兰杜死菖蒲见深节惨澹沙砾姿清波侣羣鸭往时吴兴守看画忆苕霅为仪尚不汚孤高比云月闻在雪堂时满堂唯画雪  

题李甲鴈　　　　　　　　　　【宋】晁补之  

网罗无限稻粱微怜尔冥冥亦庶几戏鸭眠鳬满中沚衡阳无意更南飞  

题惠崇画秋江鳬鴈　　　　　　【宋】王廷珪  

老崇学画如学禅中年悟入理或然长江未落鳬鴈下舒卷忽若无丹铅定自维摩三昧里半幅生绢开万里不用并州快剪刀断取铁围山下水  

题长沙新到鴈图　　　　　　　【宋】陈　造  

渺莽雪波湮渚有厎鼓翅相呼如老子载家去眼明见甓社湖  

鴈图　　　　　　　　　　　　【宋】姜　防  

万里晴沙夕照西此心惟有断云知年年数尽秋风字想见江南揺落时  

观西岩张永淳画鴈　　　　　【金】元德明  

惨淡经营下笔难画成不似卷中看知君连夜江湖梦折苇萧萧沙水寒  

鴈图　　　　　　　　　　　【元】刘　因  

梦回烟水寒鸿鴈惊不起道人心又闲相忘有如此题王子庆所藏大年墨鴈　　　【元】赵孟頫  

鸿鴈栖栖遵渚黄芦索索鸣秋羡杀承平公子笔端万里沧洲  

秋鴈图　　　　　　　　　　【元】杨维桢  

野水江湖逺秋风芦叶黄南飞旧兄弟一一自成行题王元善赴北清江新鴈图　　【元】黄镇成  

江南春水拍天齐鸿鴈成行向北飞未必雪山便相隔秋风还带夕阳归  

题墨鴈　　　　　　　　　　【元】杨维桢  

黄沙衰草羽毵毵八月天山冷不堪昨夜朔风吹过影尽将秋色到天南  

杨云林画鴈　　　　　　　　【元】唐　肃  

苹叶无踪苇叶低湖波撼碎白玻瓈鴈行不奈秋风逆一半参差一半齐  

为王辅卿郎中题雪滩寒鴈图　【明】刘　基  

云茫茫水浪浪林木脱叶无稻粱乌啼鴈叫天苍凉岁云莫矣江山长有竹有竹在高冈三株冻折两复僵小禽悲飞不能扬苍梧悠悠隔沅湘欲往从之川无梁愿披寒雾见朝阳勿令嗷嗷伤我肠  

题盛苍崖鴈　　　　　　　　【明】贝　琼  

八月鸿鴈来往彼天南陬前飞倦已息后至饥相求日落洞庭晚风高彭蠡秋彭蠡多蒹葭逺近弥汀洲恒恐羽毛损稻粱非所谋寒门阻冰雪异乡安可留徘徊念其族天外复千俦身今万里客肉非九鼎羞慎为弋者获逺寄征人愁愿以海为池上同朱鳯游饮啄全微躯不愧波上鸥  

画鴈　　　　　　　　　　　【明】杨　基  

春渚别未久秋风来有期年年燕归日是汝度闗时玉闗万里音书絶八月胡风三尺雪何似飞来汉水头湘浦芦花洞庭月花满寒汀月满塘鸳鸯鸂两相忘啼晴杜若丛边雨卧冷蒹葭叶上霜  

题鴈　　　　　　　　　　　【明】王　绂  

聨翩飞处影横斜暝色和烟暗荻花逺水微茫秋万顷不妨随意落平沙  

题画鴈　　　　　　　　　　【明】何　澄  

芦花瑟瑟水茫茫落月沉沙夜未央离思不禁天外鴈孤舟灯火客三湘  

题鴈　　　　　　　　　　　【明】陶　安  

逺塞来宾伴不孤半生粒食寄江湖虽然矰缴频年少未可巡更少鴈奴  

题鴈　　　　　　　　　　　【明】陈宪章  

来往违寒暑飞鸣在稻粱未知溟海大不肯渡衡阳  

题林良画鴈图　　　　　　　【明】丘　濬  

古来画格非一科今时画史非不多专门虽各有家数其如去古皆逺何仁智殿前开画院岁费鵞溪千匹绢丹青水墨各争能谁似羊城林以善早以才谞起名姓登上方挥毫落纸意闲雅羣工环视如堵墙一日声名遍天下世人不买边家画众科独有翎毛工郭谢戴学俱减价吾闻画画画意难写生自古称黄荃黄荃已去数百年天复生此人于岭海之壖黄荃写花林写鸟神气超出形色表笔端造化俄生生心里灵冲空了了朅来玩此六鴈图形容毛片个个殊凝神洞视竚立久缣素墨迹浑如无耳中彷佛闻鴈语意恐飘然忽飞去不知从何得此本笔意所到皆天趣九原不可作对图情怆然可怜絶艺入妙品泰山一指横其前腰金衣锦何等者以善端合簪貂蝉  

题秋鴈图　　　　　　　　　【明】吕　防  

黄芦白沙千万洲塞风卷雪无清秋江南水深足粱稻栖息未暇虞罗忧一双惊飞为谁起呼曹乱叫烟波里就中亦复半无声梦绕三湘忆春水  

江鴈初飞图　　　　　　　　【明】张　宪  

鴈将边信拍江飞人倚阑干立翠微山色忽随云影换秋声暗向树头归可怜上国多戎马怅恨中原又落晖于悒客怀仍对画不胜老泪湿征衣  

画鴈　　　　　　　　　　　【明】杨一清  

江岸芦花秋簌簌江头旅鴈羣相逐啄者自啄宿者宿昨夜南楼闻北风天长水阔云蒙蒙何当舟一叶櫂入芦花丛  

题鴈　　　　　　　　　　　【明】陈　达  

风揺芦苇碧毵毵寒影高低埽暮岚最是月明秋夜永数声先我到江南  

为人题鴈　　　　　　　　　【明】陈　炜  

秋老泽国寒稻粱资啄食岂不怀同心天高整孤翼  

画鴈　　　　　　　　　　　【明】谢承举  

湖上芦黄水泊天湖头人去少书传秋牕正有孤眠客莫送哀声到枕边  

画鴈　　　　　　　　　　　【明】何孟春  

潇湘西上是吾家衡岳峯头去路賖两字平安托谁寄莫从中道落平沙  

王鵞亭鴈图　　　　　　　　【明】徐　渭  

本朝花鸟谁高格林良者仲吕纪伯矮人信耳辄观塲只晓徐熙与崔白崔徐一纸价百金风韵稍让吕与林即如此图王鵞亭云是剡溪雪夜人鴈儿一埽六十只何只不落青天云沙黄芦白喜相逐逸者飞鸣劳者宿不须彭蠡泛扁舟彭蠡湖今在吾目  

题鴈屏　　　　　　　　　　【明】葛征奇  

水涨平畴十里賖参差野树映芦花年年只有南来鴈常带秋声泊浅沙  

## 御定历代题画诗类卷九十六目录  

禽类  

题因师百鴈图【宋陈造二首】  

百鴈圗【元戴表元】  

双鴈圗【元袁桷】  

百鴈圗【元岑安卿】  

羣鴈圗【元呉师道】  

羣鴈圗【元傅若金】  

题崔白百鴈圗【元王逢】  

四鴈圗【元任士林】  

为丘彦良题牧谿和尚千鴈圗【明刘基】  

题五鴈圗【明鲍恂】  

林良双鴈圗【明卞荣】  

题一鴈圗【明僧麟洲】  

飞鸣宿食鴈圗【元萨都拉】  

题芦鴈飞鸣宿食【元陈樵四首】  

题飞鸣宿食芦鴈【元戴需】  

题飞鸣宿食百鴈圗【元陶宗仪】  

题林叔壮壁上飞鸣宿食芦鴈【明李廷美】  

大年宿鴈圗【元袁桷】  

宿鴈圗【明张泰】  

题宿鴈【明罗泰】  

鹭鸶障子【唐张乔】  

闵上人以鹭鸶二轴为寄因成二韵【宋林逋】题史院直舎鱼鹭屏【宋张耒】  

题秋鹭圗【宋范成大】  

百鹭圗【元戴表元】  

题百鹭【元李祁】  

题九鹭圗【元呉澄】  

九鹭圗【元傅若金】  

题画鹭鸶【元贡性之】  

鹭鸶手卷【元钱惟善】  

题尚仲良画鹭卷【明张以宁】  

九鸶图【明杨基】  

题九鸶圗【明王佐】  

九鸶圗【明李晔】  

题九鹭圗【明萧镃】  

九鸶圗【明商辂】  

桞塘三鸶圗【明商辂】  

一鹭圗【明刘珝】  

题鹭【明徐溥】  

桞鸶【明彭华】  

三鸶圗【明倪岳】  

林良鹭鸶圗【明呉寛】  

题画鹭鸶【明何孟春】  

题莲塘双鹭圗【明罗泰】  

九鸶圗【明李坚】  

九鸶圗【明廖道南】  

常州守赵丽卿索题鹭洲圗【明廖道南】  

应制题宣庙御笔汀鹭【明于慎行】  

题画鸬鷀【明何孟春】  

## 御定历代题画诗类卷九十六  

禽类  

题因师百鴈圗　　　　　　　【宋】陈　造  

蓼滩芦渚好徜徉肯便云天去作行未用选奴防夜燎不妨结伴傲晨霜  

闻道崔公作芦鴈端如庄叟玩鯈鱼鶱翔唼啑妙百态君看老因盘礴余  

百鴈圗　　　　　　　　　　【元】戴表元  

近看分明逺欲无水天空阔好江湖幸然不入虞人眼又被闲中画作圗  

双鴈圗　　　　　　　　　　【元】袁　桷  

秋风限南北何事往来频并宿寒芜际应怜自在身  

百鴈圗　　　　　　　　　　【元】岑安卿  

离离鸿鴈羣渺渺水云国白雪剡川藤香牧溪迹形真具生意彷佛二百翼四海兄弟情于兹见叙秩前鸣  

后如应高下低复逆随阳足稻粱直夜防机弋水寒芦叶黄霜清苇花白羣游得所止一气同恱怿哀哉淮南谣布粟歌斗尺东阿赋豆萁才高终摈斥观图适念此翻为古人戚今人犹古人毋为后人惜  

羣鴈图　　　　　　　　　　【元】吴师道  

飞影成行止共餐稻粱易足水云寛谁知江海离羣客独对秋风不忍看  

羣鴈图　　　　　　　　　　【元】傅若金  

微茫洞庭野隠约潇湘岸鸿鴈将栖息飞鸣求其伴先集良未安后至凄欲断使我褱弟兄因之中肠乱留连江海逺惨淡秋晖晏常恐随天风高飞入云汉  

题崔白百鴈图　　　　　　　【元】王　逢  

老愚离羣影久孤客来笑示百鴈图揩眵试数失两个莫喻画意翻令呼得非长门报秋使或是大窖传书奴不然一举千里高鸿俱其余淟泊碌琐徒且唼且息翔且呼营营郑圃田之稷睢睢齐海隅之菰遑知尔更衔尔芦瓠肥卒至充人厨小而曰鶀亦就笯迩闻泽梁弛禁官罢虞麋鹿鱼鼈同少苏羽仪好在春云衢  

四鴈图　　　　　　　　　　　【元】任士林  

江北江南秋正骄孤飞万里气方豪平生惯有冰霜翼却笑东风燕雀髙  

为丘彦良题牧谿和尚千鴈图　　【明】刘　基  

往时恵崇画芦鴈对之如在江湖游只今此图又精妙中有千里潇湘秋乃知浮屠性多巧意匠不与凡夫俦吴松江长具区阔天目虎丘青一髪西风九月秔稻黄朔鴈飞来翼相戛农夫苦饥鴈独饱此意画师应识察近者分明辨羽毛逺者缥缈瞻秋毫或乘飘风入烟霄或翳落日沉隍濠起如武侯布八阵集如万舞囘旌旄眠沙卧草鸣且翶喋呷藻荇乱蓬蒿禾空穂尽却归去紫塞漠漠春云髙我家南山限苍岭鴈飞不到川路永深林大谷蛇豕盛愁向他乡抚虚景人言鸿鴈比弟兄我有兄弟隔两城题诗卷画谢客去无使感怆伤中情  

题五鴈图　　　　　　　　　　　【明】鲍　恂  

薛生三凤世所希荀氏八龙殊絶奇郭家兄弟称五鴈孝友尤为人共推当时八月惊飚起五鴈分飞隔空水十月天清五鴈归相呼相唤芦花里我识郭家五弟兄早学诗书具令名开图见鴈发深感万里长江无限情我今试与五鴈语从兹休落潇湘去潇湘水深多网罟明年花发玉阶春玉阶鸳鹭多如云愿汝飞去同为羣  

林良双鴈图【为王学士廷　　　　　明贵兄廷彦赋】卞　荣  

林君善画天下无海注墨汁倾金壶金门承诏屡挥洒余子碌碌非吾徒既不画丹凤栖碧梧又不画文鸳依緑蒲特作槐堂双鴈图凉风飒飒吹黄芦一鴈俯啄秋江菰一鴈翘首如相呼乘轩耻随卫懿鹤化舄嬾逐王乔鳬吾知林君有深意此圗将以比兄弟槐堂兄弟今二难同徳同心本同气芳名岂但动一时胜事终当传百世丹青我已重林君手足谁能似王氏宣王有道美鸿鴈周公多才赋常棣顾子浅薄敢题诗三月紫荆花底醉  

题一鴈图　　　　　　　　　【明】僧麟洲  

万里江湖一叶身来时逢雪又逢春天南地北年年客只有芦花似故人  

飞鸣宿食鴈图　　　　　　　【元】萨都拉  

年去年来年复年帛书曽达茂陵前影连蓟北月横塞声断江南霜满天雨暗芦花愁夜渚露香菰米下秋田平生千里与万里尘世网罗空自悬  

题芦鴈飞鸣宿食【四首　　　　元】陈　樵  

肃羽遵寒渚渡江芦叶黄谁云南去逺不敢过衡阳万里西风急送书时一声从教惊客梦可待主人烹沙汀栖处穏夜漏有奴看月暗芦花白一声秋梦寒饮啄殊自得水田稻粱秋宁因谋一饱失却网罗忧  

题飞鸣宿食芦鴈　　　　　　【元】戴　需  

飞鸣宿食态争奇一片潇湘笔底移有翼不传千里信无声难诉九秋悲孤眠芦苇唤不醒逺觅稻粱常苦饥野壁黄昏遥望处伤弓几度悮胡儿  

题飞鸣宿食芦鴈　　　　　　【元】陶宗仪  

碧汉斜书草草清宵众语雝雝莫向芦花深处江南稻熟秋风  

题林叔壮壁上飞鸣宿食芦鴈　【明】李廷美  

寒塘九月风萧索莲花落尽芦花白弟兄相聚最多情仝向塘中恋秋色长空千里云雾收安巢各有稻粱谋飞鸣宿食且适意切莫离羣过别洲  

大年宿鴈图　　　　　　　　【元】袁　桷  

寒夜沙汀睡已成鴈奴翘首独深惊朝陵闲说燕王事恨杀人间兄弟情  

宿鴈图　　　　　　　　　　【元】张　泰  

独卷霜毛宿晚汀旅魂应自绕秋冥西风莫搅蒹葭水月苦沙寒易得醒  

题宿鴈　　　　　　　　　　【明】罗　泰  

西风吹影下沧洲倦倚芦花起暮愁极浦烟深迷旅宿寒沙夜静怯渔讴魂归紫塞三更月梦断衡阳万里秋却被隔江人唤醒一声长笛倚危楼  

鹭鸶障子　　　　　　　　　【唐】张　乔  

剪得机中如雪素画为江上带丝禽闲来相对茅堂下引出烟波万里心  

闵上人以鹭鸶二轴为寄因成二韵  

【宋】林　逋  

闲飏粉丝荷苇外数声惟欠叫秋隂虚堂隠几时悬看増得沧洲趣更深  

题史院直舎鱼鹭屏　　　　　【宋】张　耒  

钟鼓声稀下直迟秋晖初转万年枝寒防尽日谁相对愧愧屏风画鹭鸶  

题秋鹭图　　　　　　　　　【宋】范成大  

昨夜新霜冷钓矶緑荷消瘦碧芦肥一江秋色无人问尽属风标两雪衣  

百鹭图　　　　　　　　　　【元】戴表元  

苇折荷枯可奈何西风吹影浄婆娑微君作此招揺趣一个江南也厌多  

题白鹭　　　　　　　　　　【元】李　祁  

翛然双白鸟近水立多时惯识幽人意相看緫不疑  

题九鹭图　　　　　　　　　【元】呉　澄  

自飞自息自升沉各饱鱼鰕各称心世外泠泠风露洁还知别有九皋禽  

九鹭图　　　　　　　　　　【元】傅若金  

鲜鲜白鹭羽振振清江澨露草寒已衰风芦近相蔽飞鸣各自适离居亦有次虽惬江海情终懐云霄志君子思有则画者工取譬仪羽庶可希修洁诚所贵  

题画鹭鸶　　　　　　　　　【元】贡性之  

秋堤栁疎疎秋塘荷叶枯水浅微露石水清还见鱼饮啄各自适乐哉此舂鉏  

鹭鸶手卷　　　　　　　　　【元】钱惟善  

摩诘画成诗益妙夫差鼔破事全非雨蒲烟篠寒沙暝无数连拳几个飞  

题尚仲良画鹭卷　　　　　　【明】张以宁  

沧江雨疎疎翻飞一舂锄老树如人立欲下意踌躇明年栁条长遮汝行捕鱼  

九鸶图　　　　　　　　　　【明】杨　基  

秋塘白鹭栖烟淡草凄凄一只来何晚青山日又低  

题九鸶图　　　　　　　　　【明】王　佐  

江南五月薫风起烂漫荷花映湖水翩翩属玉胡为来结队连拳艳香里缟衣鹤鹤明秋霜髙飞逺举参翱翔御风旋绕频睇盼欲下不下仍徜徉囘头仰顾云边影一声叫断波纹冷惊囘叶厎锦鳞潜唤破舟中渔梦醒或来并宿垂杨矶困倚斜晖两翼低水面风烟共明没湖边景物初凄迷或来潜倚芙渠立侧身欲啄游鱼食粉翅斜翻白练飞荷盘露走明珠滴止兹栖啄得其时满目红芳良自怡不随鸥鸟沙汀宿不逐鸳鸯芦防飞有时直上青云内鸾凤为班鹓作对有时移入紫罗衣能与皇家着荣贵嗟哉君子有九思貌此雪禽期自规披图拂拭一观览顿觉清风生羽仪  

九鸶图　　　　　　　　　　【明】李　晔  

何人水墨开毫素白日晴江起烟雾强将醉眼窥微茫乃见江南九秋鹭两只长鸣一只飞两只共啄菰米肥其余四只梦洲渚黄芦白苇相因依我家住在苕川上緑蓑披雨聴渔唱西塞山前今有无桃花流水应新涨别来几载栖林峦身欲奋飞无羽翰卷图髙谈风漠漠忆尔矶头青钓竿  

题九鹭图【为内府传制赋此数　明取九者象乾元也】萧　镃  

宣徳年间边景昭彩色翎毛称独步近时林良用水墨落笔往往皆天趣鸳鸯鳬鴈清溪流寒鸦古木长林幽等闲得意即挥洒一埽万里江南秋此图九鹭真奇絶散立清烟乍明灭日长坐乆看转亲飘来防防青天雪翱翔霄汉殊不惊欲下未下浑有情潜踪独趁水边食延颈忽向芦中鸣吁嗟林生精艺有如此座客见之谁不喜洞庭湘渚在眼前暝色惨澹凉飇起方今圣主覃恩波四海山泽无虞罗悠悠羣鹭各自适虽有鹰鹯奈尔何  

九鸶图　　　　　　　　　　【明】商　辂  

晴烟晓散垂杨堤垂杨嫋嫋临清溪风景依稀二三月兰苕杜若连芳蹊溪头纷然集羣鹭形影相随复相顾翘沙戏渚咸自适界水冲风飞更舞饥则窥鱼饱则栖弋罗不到无嫌猜参差九鸶态度别緑杨深处恣徘徊孤髙风格潇洒性不逐乌鸢不逐隼平生雅趣云水俱一片闲心烟雨静毵毵毛羽胜霜雪数声叫彻沧波月宛如野鹤出尘埃囘视凡禽緫殊絶伊谁巧夺造化工九鸶写入丹青中非惟洁白堪比徳所贵体物存心胷乘时髙奋抟风翮充廷久向鹓行立遥看洲渚渺茫茫日近蓬莱天咫尺  

栁塘三鸶图　　　　　　　　【明】商　辂  

素质飘飘絶防埃幽栖常傍水云隈自从簉羽鹓班后时逐仙禽上苑来  

一鹭图　　　　　　　　　　【明】刘　珝  

芳草垂杨防碧流雪衣公子立芳洲一生清意无人识独向斜阳叹白头  

题鹭　　　　　　　　　　　【明】徐　溥  

杜若花香水满洲栁风轻飏顶丝柔从来嬾逐鹓鸿侣万里沧江狎野鸥  

柳鸶【为尹嗣　　　　　　　　明昭题】彭　华  

栁丝不动江流缓双鹭飞来秋日晚平沙漠漠防寒烟乱石离离立苍藓静随玉顶聴湍濑饥引银钩啄清浅霜衣雪襟谁匹俦逸态闲情自幽逺君不见燕衔泥朝来暮去傍人栖又不见莺乱啼间闗宛转无休时岂如此鸟独凝寂不与众禽上下相追随周公称大圣振鹭载颂诗君子敛徳容雅与物色宜尹侯家住大江西翛然自负冰霜姿洁白岂不与之齐为爱画师林良者赠侯此画真潇洒堂上试令拂拭看彷佛清风白露寒  

三鸶图　　　　　　　　　　【明】倪　岳  

新荷织风翠如剪属玉孤鸣水波卷何时旧侣双飞来并逐沧浪弄清浅羽雪经春犹未消顶丝飏日轻飘飘窥鱼来往思无限髙洁不受渔人招君不见画图彷佛差相拟千古长怜鲁文子  

林良鹭鸶图　　　　　　　　【明】吴　寛  

风吹碧芦湾芦叶何飘萧幽禽止其下爱此波迢迢意态殊容与羽翮仍逍遥饮啄既得所有食谁能招附人慙鹰隼巢林笑鹪鹩何彼白头鸟向我声哓哓陋哉里巷语此意奚足描功名及成遂禄位期侈骄白日不回驾防行到中宵冯车一引首始知路非遥鄙夫复眷恋顾乃叹无聊谁为去此鸟勿使汚轻绡  

题画鹭鸶　　　　　　　　　【明】何孟春  

秋水为神玉骨清此雏元不姓徐卿素衣肯受缁尘涴常在沧浪伴濯缨  

题莲塘双鹭图　　　　　　　【明】罗　泰  

倦倚春云锦绣明应怜鳬渚晓光清缟衣雪映荷花浄丝顶风微栁絮轻云水乍看疑鹤伴江湖乆别负鸥盟防看飞上层霄去好共鹓鸾逐队行  

九鸶图【为梁尚　　　　　　　明徳题】李　坚  

柳隂正长夏莲渚揺红翻羣鹭来个个褵褷集其间飞鸣间宿食暂尔恣所安防当乘天风直上青云端君子有九思圣训炳如丹咄此画工意比徳良可观  

九鸶图【为火生　　　　　　　明坤题】廖道南  

人有恒言九龙躨跜奋瀛海文符乾象昭神采九凤彯翩起扶桑声谐律吕翔朝阳独不见九鸶羣聚飞且鸣江空野阔围沙明戢羽鳬汀照晴色扬翘鹄渚蜚秋声我闻仲尼垂至训九思克懋贤希圣正学源开自古传英才茂起于兹盛佳哉意匠余辉光鸿逵髙举云衢长姬廱曽献振振颂灵沼仍歌翯翯章思之思之思过半九天九地人文焕干龙利见凤仪廷万古图书炳星汉常州守赵丽卿索题鹭洲图　　【明】廖道南  

鹭洲渺鲸岛遥在水云乡江阔明沙坞天空浮石梁鹓班曽并列凤侣更同翔伫望三山外烟霄万里长应制题宣庙御笔汀鹭　　　【明】于慎行  

笔端成大造海鸟若相忘暮雨汀沙湿春风岸芷香栁边迷落絮云里带飞霜緫为经天藻长留羽翰光  

题画鸬鷀　　　　　　　　【明】何孟春  

一种胎生不作仙却名乌鬼趁渔船江头斜日腥风起多小成羣晒翅眠  

## 御定历代题画诗类卷九十七目录  

禽类  

次韵李端叔谢送牛戬鸳鸯竹石圗【宋苏轼】鸳鸯扇头【元元好问】  

双鸳圗【元虞集】  

题宋徽宗双鸳圗【明汪广洋】  

为人题鸳鸯【明陈防】  

题马贲画鸂圗【金党懐英】  

乐士宣鸂圗【元王恽】  

徽宗鸂【元袁桷】  

秋水鸂圗【明朱谏】  

题刘将军鵞【宋黄庭坚】  

僧惠崇柳防游鵞圗【元刘因】  

题赵仲逺所藏赵大年鵞鸭图【元程钜夫】滕昌祐蘹香睡鸭圗【元虞集】  

赵大年鵞圗【元杨维桢】  

秋塘戏鵞圗【元成廷珪】  

题宋王晋卿画鵞【明程敏政】  

画鵞【明李日华】  

睡鳬圗【元陈钜夫】  

题野鳬圗【元于立】  

赵子昂陈仲美合作水鳬小景【元仇逺】  

为人题鳬【明陈防】  

题秋塘野鹜圗【明徐溥】  

画小鸭【宋黄庭坚】  

题画睡鸭【宋黄庭坚】  

画鸭【宋晁补之】  

卢申之正字得春郊牧养圗二本【宋戴复古】颍皋楚山堂秋景两圗絶妙【宋僧徳洪】  

刘邓州家聚鸭圗【元元好问】  

题画柳塘野鸭【元虞集】  

画鸭【元揭傒斯】  

题画秋溪双鸭【明张鳯翼】  

题鹡鸰圗【宋韩驹】  

题秋塘鹡鸰【明林环】  

日驯弟鹡鸰扇头【明莫止】  

鹡鸰圗【明陈防】  

题翠禽画【元龚璛】  

画翠【明周用】  

鱼虎子圗【明僧元璞】  

燕子圗【金赵秉文三首】  

燕子圗【金杨之美】  

燕子圗【金张巨济】  

燕子圗【金王大用】  

燕子圗【金李钦叔】  

题蒲塘双燕圗【元成廷珪】  

燕圗【明高啓】  

题长牧溪五燕圗【明宋濓】  

柳塘春燕圗【明杨基】  

题宋徽宗双燕【明周矩】  

画燕【明何孟春】  

题昼燕【明王世贞】  

白燕诗题画【明王世懋】  

画黄莺【明谢铎】  

画莺【明何孟春】  

题王若水戴胜【元陶宗仪二首】  

题画戴胜【元华防武】  

题画白头双鸟【元贡性之】  

雪竹白头翁横披【元宋褧二首】  

题画白头公【明张以宁】  

白头翁圗【明解缙】  

白头翁画【明李东阳】  

竹上白头【明谢承举】  

白头公圗【明沈周】  

题文太史嵗寒双白头【明张鳯翼】  

谈思重为呉翁晋画枯木白头翁【明王世贞】题十二红卷子【元杨载】  

十二红圗【明杨基】  

为林学士题十二红圗【明丘濬】  

题白画眉圗【元陈旅】  

竹枝画眉圗【明叶盛】  

题南宫子蜡嘴圗【元萨都拉】  

题白鹇圗【明金防孜】  

题画白鹇【明何孟春】  

题相思鸟圗【明谢承举】  

题廖克让所藏喜酸圗啄木画【元程钜夫】  

题画啄木【明何孟春】  

画啄木【明王世贞】  

题画百舌【明王世贞】  

题画子规【明王世贞】  

画杜防【明何孟春】  

## 御定历代题画诗类卷九十七  

禽类  

次韵李端叔谢送牛戬鸳鸯竹石图  

【宋】苏　轼  

闻君谈西戎废食忘早晚王师本不陈贼垒何足刬守边在得士此语要而简知君论将口似我识画眼笑指尘壁间此是老牛戬平生师卫玠非意常理遣诉君定何人未用朝市显置之勿复道世俗固多舛归去亦何须单车度殽如虫得羽化已脱安用茧家书空万轴凉暴困舒卷念当埽长物闭息黙自暖此画聊付君幽处得小展新诗勿纵笔羣吠惊邑犬时来未可知妙斲待轮扁  

鸳鸯扇头　　　　　　　　　【元】元好问  

双宿双飞不自由人间无物比风流若教解语终湏问有底愁来也白头  

双鸳图　　　　　　　　　　【元】虞　集  

戢翼石梁隂秋风日夜深使君莫行野江水荡人心  

题宋徽宗双鸳图　　　　　　【明】汪广洋  

芦叶青青水满塘文鸳晴卧落花香不因羌管惊飞去三十六宫春梦长  

为人题鸳鸯　　　　　　　　【明】陈　防  

江皋草已长微飇吹緑漪物情本自适偏入少陵诗  

题马贲画鸂图　　　　　　【金】党懐英  

双眠双浴水平溪共看秋光卧两堤谁信潇湘有孤鴈冷沙寒苇不成栖  

乐士宣鸂图【宣和　　　　　元画工】王　恽  

彩羽翚明照影闲蓼汀沙暖睡初残击扬寄谢霜空鹘输与江湖百顷寛  

徽宗鸂　　　　　　　　　【元】袁　桷  

太液池清皱碧罗两禽相对荡春波当年肯忆阎中令防笔和铅恨未磨  

秋水鸂图　　　　　　　　【明】朱　谏  

古石斑斑簇纹藓树叶苍苍着秋浅鸂浮浮水气凉桂花散落天香逺年华易谢秋易残伤心不独凋朱顔宋玉如今已尘土空有辞赋留人间秋鸟向人鸣秋花促人老商声下林端金风剪芳草杜陵诗兴知若何愁绪如丝乱懐抱  

题刘将军鵞　　　　　　　　【宋】黄庭坚  

箭羽不霑春水籀文时印平沙想见山隂书罢举羣驱向王家  

僧恵崇柳防防鵞图　　　　　【元】刘　因  

河堤烟草柳隂匀野鴈羣游意自驯此是吾乡旧风景画中相见亦情亲  

题赵仲逺所藏赵大年鵞鸭图　【元】程钜夫  

鵞鸭池边画作防输他鳬鴈意幽闲王孙下笔厌羁束移在长汀短渚间  

滕昌祐蘹香睡鵞图　　　　　【元】虞　集  

苍鵞惜毛羽宛宛卧春雨雨余日照沙上有蘹香花蘹香不自献梦到金銮殿殿池多跃鱼君王方草书  

赵大年鵞图　　　　　　　　【元】杨维桢  

镜湖湖上春波明湾碕树树鵞黄青上有金衣弄簧舌下有红掌浮绣翎舂锄一白能自好尚嫌性带鸬鷀腥眼明见此羣鶂鶂不与匹鸟争春晴大年笔法如兰亭宛颈个个由天成艮宫流落二百载胡贾不厌千金争却恨防稽内史无此笔为人辛苦书黄庭  

秋塘戏鵞图　　　　　　　　【元】成廷珪  

满塘秋水看苍鵞草软沙平奈尔何记得一羣黄似酒杏花梁上落红多  

题宋王晋卿画鵞　　　　　　【明】程敏政  

猎猎风吹芦叶黄白鵞如雪防江乡钩帘素壁看摹本想见当时寳绘堂  

画鵞　　　　　　　　　　　【明】李日华  

壜酿村边水草涯拨波红掌照晴霞书经换得非无意回颈应知妙划沙  

睡鳬图　　　　　　　　　　【元】程钜夫  

红蓼不禁霜双鳬梦正长世人那得似江海永相忘  

题野鳬卷　　　　　　　　　【元】于　立  

池上轩牎并水开鉴湖狂客酒船囘防防鸂知人意也为春晖日日来  

赵子昻陈仲美合作水鳬小景　【元】仇　逺  

良工苦思可心降底事文禽不解双欲采芳华波浪阔芙蓉朶朶隔秋江  

为人题鳬　　　　　　　　　【明】陈　防  

古杨叶如绘下拂清波浅珍禽弦羽毛采采春风染  

题秋塘野鹜图　　　　　　　【明】徐　溥  

晋人爱书学野鹜庾家诸郎真不俗迢迢清昼图画开此鸟依然在人目良工手握五色毫写出江南秋一幅羽毛绚目殊分明蜀锦新裁仍细簇荷花似避顔色鲜揺落红衣动盈掬将身不入樊笼中长年占断澄江曲  

画小鸭　　　　　　　　　　【宋】黄庭坚  

小鸭看从笔下生幻法生机全得妙自知力小畏沧波睡起晴沙依晚照  

题画睡鸭　　　　　　　　　【宋】黄庭坚  

山鸡照影空自爱孤鸾舞镜不作双天下真成长防合两鳬相倚睡秋江  

画鸭　　　　　　　　　　　【宋】晁补之  

急风吹雪满汀洲迎腊淮南忆倦防小鸭枯荷野艇冷去年今日冻髙邮  

卢申之正字得春郊牧养图二本【有楼攻媿先生题诗且征予作  

宋】戴复古  

竹弓鸣鴈鸭惊飞来别浦无人境春风不揺杨栁影长颈纷纷占作家半游波面半眠沙或行或立或如舞或只或双或羣聚饮啄浮沉多态度物情闲暇世忘机分明一片太古时巧伪不作民熙熙  

颍皋楚山堂秋景两图絶妙　　【宋】僧徳洪  

溪边两鸭自夫妇生而能言似相语妇先浮波喜转顾夫欲随之竟先去水际青苹各占丛风撼荷花已褪红不见清香云锦段空余霜叶伴枯篷  

刘邓州家聚鸭图　　　　　　【元】元好问  

沙浦空明洲景微枯荷折苇澹相依若为化作江鸥去拍拍随君帖水飞  

题画栁塘野鸭　　　　　　　【元】虞　集  

江南水退秋光浅风栁参差万丝卷鸳鸯在梁鳬在渚荡荡扁舟去家逺千艘转海古长防白粲连江动秋色断蒲折苇野水阔烂烂明星且将弋翠盘擎露夜深寒玉色亭亭落月残太液池头黄鹄下梦中曽见画中看  

画鸭　　　　　　　　　　　【元】揭傒斯  

春草细还生春雏养渐成茸茸毛色起应解自呼名  

题画秋溪双鸭　　　　　　　【明】张凤翼  

秋水芙蓉老秋林霜叶红双鳬溪上宿无意慕春风  

题鹡鸰图　　　　　　　　　【宋】韩　驹  

有弟留南楚经年不寄书天涯数行泪独对鹡鸰图  

题秋塘鹡鸰　　　　　　　　【明】林　环  

落日秋水寒霜空荷叶干飞鸣不相离双栖緑池间照影弄顔色有如竞华鲜在原懐逺意因之发长叹  

日驯弟鹡鸰扇头　　　　　　【明】莫　止  

幽禽相逐上枯荷原上秋光大半过对画定因难弃此白头兄弟也无多  

鹡鸰图　　　　　　　　　　【明】陈　防  

露冷莲塘水叶枯秋风枝上鹡鸰孤急难弟兄多分散水落沙寒日又晡  

题翠禽画　　　　　　　　　【元】龚　璛  

一曲寒塘漾夕晖珍禽照影惜毛衣非鱼也自知鱼乐不肯花前掠水飞  

画翠　　　　　　　　　　　【明】周　用  

纎鳞不盈寸一饱尚有余宁知举漏网失却吞舟鱼  

鱼虎子图　　　　　　　　　【明】僧元璞  

翠羽画殊絶窥鱼秋水深忽来知险意静立见机心沙白霜初落溪寒日易隂何当随啄木除螙向髙林  

燕子图【三首　　　　　　　　金】赵秉文  

一别天涯十见春重来白发一畨新心知话尽春愁处相对依依如故人  

祝尔区区万里身锦书囘寄莫辞频而今塞北看双翼多少中原失意人  

交情消息两何如满眼兵戈不胜书为问南来新燕子衔泥曽复到吾庐  

燕子图　　　　　　　　　　【金】杨之美  

危巢客舎乆相依常记西风社日归海国传心千驿隔塞垣囘首十年非新诗尚在人空老旧梦无慿鸟自飞寄语齐谐休志怪沙鸥相欵解忘机  

燕子图　　　　　　　　　　【金】张巨济  

沙塞相逢命已轻翠堂重见眼増明小诗系足初无意巧语迎人独有情隂徳自招黄雀报机心能致白鸥盟社前秋后风光好湏贺他年大厦成  

燕子图　　　　　　　　　　【金】王大用  

相别相寻积嵗年人心不及鸟心坚填偿恩义三生债分付平安七字篇王谢乌兜疑诞妄绍兰红线定虚传何如此段人亲见旧话従今不值钱  

燕子图　　　　　　　　　　【金】李钦叔  

塞上光风已十霜仁心覆防独难忘当时相送诗仍在此日重来话更长客舎花开新信息云兜香冷旧昏黄主人得报君知否千古珠玑在锦囊  

题蒲塘双燕图【为刘小　　　　元斋作】成廷珪  

昭阳池馆春风微花落巢空去未归却是蒲塘春水濶年年还傍小斋飞  

燕图　　　　　　　　　　　【明】髙　啓  

柳上衔虫立春风似有情和枝欲袅袅方觉尔身轻  

题长牧溪五燕图　　　　　　【明】宋　濓  

谁描乳燕落晴空笔底能回造化功髣髴谢家池上见柳丝烟暖水溶溶  

柳塘春燕图　　　　　　　　【明】杨　基  

花落燕飞髙春风在栁梢玉楼皆绣幙髙处莫安巢  

题宋徽宗双燕　　　　　　　【明】周　矩  

江南帘幕重重雨艮岳湖山处处花两地旧巢倾覆尽西风万里入谁家  

画燕　　　　　　　　　　　【明】何孟春  

社雨和泥贴画梁干犹带百花香今年巢北常年阔合向谁家产凤凰  

题画燕　　　　　　　　　　【明】王世贞  

曽逐东风入紫微晚抛江海滞乌衣空夸万里封侯颔还傍人家门户飞  

白燕诗题画　　　　　　　　【明】王世懋  

翩翩白燕送殊祥曽自君家入尚方蝶粉逢时瑶作圃芹香栖处玉为堂衔将落蕊明珠碎舞向飞花缟带长王谢门风谁画得可知触目是琳琅  

画黄莺　　　　　　　　　　【明】谢　铎  

栁花如雪满春城始聼东风第一声梦里江南旧时路隔溪烟雨未分明  

画莺　　　　　　　　　　　【明】何孟春  

谁将鼓吹借行春老去诗肠不恨贫一曲试从花外聴又知幽谷有佳人  

题王若水戴胜【二首　　　　　元】陶宗仪  

桑树柔条叶已空晚来独立语东风织絍自是闺房事喜得频催早献功  

片片疎翎列顶旗姢姢文羽揽春辉边庭大将能如汝献防封侯戴胜归  

题画戴胜　　　　　　　　　【元】华幼武  

山鸟隔花鸣桑麻日长成如何荆棘上寂寞不闻声  

题画白头双鸟　　　　　　　【元】贡性之  

笑杀锦鸳鸯浮沉浴大江不如枝上鸟头白也成双  

雪竹白头翁横披【二首　　　　元】宋　褧  

琅玕袅袅碧云空雪缀斜梢倚北风丹凤不来年嵗晚一枝聊借白头翁  

苍衣雪颈冻难飞寂寞寒梢独自栖别有春明好风景緑杨如画乱鸎啼  

题画白头公　　　　　　　　【明】张以宁  

日暖花开海上洲飞来青鸟话闲愁三生莫为多情煞惹得春风白了头  

白头翁图　　　　　　　　　【明】解　缙  

倦飞甘白首竹实正穰穰不敢先尝食睥睨待凤凰  

白头翁画　　　　　　　　　【明】李东阳  

莫道春风好春风易白头君看花里鸟亦有世间愁  

竹上白头画　　　　　　　　【明】谢承举  

碧霄云路几升沉楚楚毛衣太古音自笑白头无伎俩坚持一节老山林  

白头公图　　　　　　　　　【明】沈　周  

十日红帘不上钩雨声滴碎管弦楼棃花将老春将去愁白双禽一夜头  

题文太史嵗寒双白头　　　　【明】张凤翼  

嶣嶤古干宿双禽氷雪偏坚嵗暮心借使临卭逢卓氏不湏遗恨白头吟  

谈思重为呉翁晋画枯木白头翁因题一絶  

【明】王世贞  

可怜白头翁振羽一枯木莫诉春风饥蚤晚樱桃熟  

题十二红卷子　　　　　　　【元】杨　载  

碧桃枝上有珍禽调舌交交聴好音画出江南春意思明年携酒共追寻  

十二红图　　　　　　　　　【明】杨　基  

何处飞来十二红万年枝上立东风楚王宫殿皆零落说尽春愁暮雨中  

为林学士题十二红图　　　　【明】丘　濬  

丹杏香边翠竹中幽禽两两立东风不知毛羽红多少却得人呼十二红  

题白画眉图　　　　　　　　【元】陈　旅  

隋家宫奴埽长蛾销尽波斯百斛螺化作雪禽春树顶远山无数奈愁何  

竹枝画眉图　　　　　　　　【明】叶　盛  

禅房潇洒一尘无粉墨何人着此图我与频伽是知已春禽那用竹间呼  

题南宫子蜡嘴图　　　　　　【元】萨都拉  

南宫山人何俊竒小睡起凉云飞野棠秋早霜子熟枯木叶髙蜡嘴肥满身防防甘尔口政犹痴心落人手五陵年少知尔名一饱无人早回首  

题白鹇图　　　　　　　　　【明】金幼孜  

素质文锦翼齐绛桃花下见双栖可堪野鹤同标格难与山鸡共品题  

题画白鹇　　　　　　　　　【明】何孟春  

双璧谁将置两雏羽毛浑是雪花铺侬家命服裁宫锦十五年前作大夫  

题相思鸟图　　　　　　　　【明】谢承举  

俱飞并逐绮园春互语相思字字真啼到苦心声莫放緑牎惊起病春人  

题廖克让所藏喜酸图啄木画卷【二首】  

【元】程钜夫  

罋天从蚋集骈首欲何为傥使真知味应无浪皱眉山禽啄木响野客抱琴看我有芳春调无人为一弹  

题画啄木　　　　　　　　　【明】何孟春  

求蠧林间日几囘喙长三尺怒如雷汉家有蠧君知否司当年破柱来  

画啄木　　　　　　　　　　【明】王世贞  

空林长日自敲訇一埽千章蠧尽清闻道柏台乌更好不知何事但吞声  

题画百舌　　　　　　　　　【明】王世贞  

千回睍睆复嘤嘤不向东风自一鸣何似侬家卑脚鸟此生长技只呼名  

题画子规　　　　　　　　　【明】王世贞  

络纬唤织朝从暮布谷催耕雨复晴汝道不如归去好可将耕织了平生  

画杜防　　　　　　　　　　【明】何孟春  

春来口血有新盟归去无如是力耕不识今谁劝农使几人阡陌解循行  

## 御定历代题画诗类卷九十八目录  

禽类  

枯木寒鸦【元王恽二首】  

李成寒鸦图【元仇逺】  

为汪华玉题所藏长江万鸦圗【元虞集】  

题李安忠画雪防寒鸦圗【元马臻】  

惠崇古木寒鸦【元杨载】  

题李尚文少府所藏枯柳寒鸦圗【元郭钰】题孤鸦圗【明解缙】  

李成寒鸦圗【明陈违】  

林良寒鸦圗【明李东阳】  

寒鸦圗【明黎民表】  

画鸦【明沈周】  

题文太史画乌【明张鳯翼】  

画乌【明文徴明】  

画乌【明何孟春】  

黄荃鹊雏【宋文同】  

臣防以御画鹊示臣某谨再拜稽首赋诗【宋韩驹二首】  

题李甲鹊【宋晁补之】  

唐希雅雪鹊【宋陆游】  

题鹊【明陶安】  

题蔡挥使所藏林良双鹊【明程敏政】  

羣鹊圗【明章懋】  

题武氏画鹊【明陆伸】  

题画鹊【明王世贞】  

题画鹊【明顾清】  

画鹊【明文徴明】  

画鹊【明何孟春】  

题徽宗山鹊圗【明僧宗泐】  

戏咏子舟画两鸜鹆【宋苏轼】  

鸜鹆圗【元郯韶】  

题鸜鹆【明黄仲昭】  

宋徽宗潇湘鸜鹆圗【明吕渊】  

王修譔鸜鹆圗【明张寕】  

题画鸜鹆【明何孟春】  

赠昙润画鹑【宋王佐才】  

题宣和御画防鹑【元柳贯】  

题画鹑【元唐肃】  

题画防鹑【明王偁】  

题扇靣防鹑【明林景清】  

题李后主画防鹑【明石珤】  

题竹下鹑【明陈宪章】  

应制题防鹑【明于慎行】  

邉文进画山鹧鸪为辽阳邵令题【明呉寛】  

题画鹧鸪【明何孟春】  

题八哥【明王世贞】  

画鸽【明刘珝】  

王若水緑衣使圗【元杨维桢】  

题鹦鹉【明王佐】  

题鹦鹉【明何孟春】  

画鸠【明邵寳】  

画鸠【明何孟春】  

题鸣鸠拂羽圗【明胡俨】  

张子正春雨鸣鸠圗【明朱武】  

呉桥张知县瑞鸠圗【明程敏政】  

题白翎雀手卷【元曹文晦二首】  

白翎雀圗【明徐贲】  

题画白翎雀【明王偁】  

戏题小雀捕飞虫画扇【宋黄庭坚】  

题画雪雀【宋韩驹二首】  

题王居宷雀竹圗【宋范成大二首】  

黄荃雀蝶【金朱澜】  

画扇雀竹【元虞集】  

题黄荃竹雀圗【元陈旅】  

题寒雀圗【元呉澄】  

题林禽山雀圗【明解缙】  

春捕雀圗【明杨基】  

竹间冻雀圗【眀程敏政】  

题黄雀【明何孟春】  

百雀圗【明方孝孺】  

题百雀圗【明汪应轸】  

题昼枝上小雀【明王世贲】  

题上林寒雀圗【明廖道南】  

题寒雀【明唐寅】  

## 御定历代题画诗类卷九十八  

禽类  

枯木寒鸦【二首　　　　　　　元】王　恽  

枯树寒梢冻欲氷野鸦翻影若为情锦鸠呼雨烟林外红杏香中过一生  

乱鸦翻影上枯枝防缀荒寒见野祠絶似首阳山下路满陂晴雪祭余时  

李成寒鸦图　　　　　　　　【元】仇　逺  

老树枯苔雪乍晴饥乌飞集噤无声蒺蔾沙上花开早且让春风与燕莺  

为汪华玉题所藏长江万鸦图　【元】虞　集  

云巢幽人爱江渚抽思挥毫冩横素波澜不惊潦水尽秋气晶明絶烟雾征帆去棹不相袭防曲洲旋緫堪赋孤村城市仅如蚁百丈牵江直如缕萧萧木叶洞庭波历历晴川汉阳树蒹葭宿鴈天欲霜丛苇寒鸦日云莫  

就中楼观何王宫想见华年贮歌舞丹青倒景骇灵怪粉黛含情怨幽阻青春游子憺忘归白日冷风帐中语人间遗迹何足留最惜精思堕尘土郭熙平逺无散地小米苍茫托天趣铦锋铓防不破墨刻画晶荧昔谁苦渤海细书艺文草精絶戈波絶回互南唐后主万鸦图防防晨光动毛羽昔年曽见今目昏虽复逢之亦难覩汪侯此卷出故家相示摩挲极愁予香奁犀轴见者稀漫录余情示来者  

题李安忠画雪防寒鸦图　　　【元】马　臻  

北风万里吹石裂古树槎枒摧朽铁羣乌哑哑如苦饥倦飞还向空林歇孤村荒寒得食逺日暮沙边啄残雪回情诉意各有态羡杀画师心更切我尝记得天随诗至今读之长激越妇女衣襟便佞舌始得金笼日提挈老乌老乌尔身毛羽黒离离况复人间厌尔啼何不飞鸣丈人屋丈人屋头春栁緑  

恵崇古木寒鸦　　　　　　　【元】杨　载  

江上秋云薄寒鸦散乱飞未明常竞噪向晚复争归似怯霜威重仍嫌树影稀老僧修止观冩物固精微题李尚文少府所藏枯栁寒鸦图【元】郭　钰  

江边独栁飞羣鸦败枝残叶秋风斜石泉可饮不可啄似闻落日鸣哑哑一段凄凉幽思足忽遇看花过韦曲上林春早听啼鸎太液波晴写黄鹄  

题孤鸦图　　　　　　　　　【明】解　缙  

栖迟顾影自堪怜肯逐羣飞噪野田海色曈昽朝雨歇又随红日上青天  

李成寒鸦图　　　　　　　　【明】陈　违  

雪后寒林玉压枝鸡鸣翔集不成飞世间多少无知物不似羣乌预识机  

林良寒鸦图　　　　　　　　【明】李东阳  

万里长空倦羽翰野风残雪嵗将防纷纷燕雀髙飞尽独宿空林一夜寒  

寒鸦图　　　　　　　　　　【明】黎民表  

寒山寂历野苍苍绕树惊飞不断行画角一声天欲曙金河翻落满城霜  

画鸦　　　　　　　　　　　【明】沈　周  

小人本无状老子试涂鸦此意诗三百非惟善可夸  

题文太史画乌　　　　　　　【明】张凤翼  

贺监风流老鉴湖残山犹有夜啼乌装潢一入南宫舫应作沧溟照乗珠  

画乌　　　　　　　　　　　【明】文征明  

城头霜落月离离匝树羣乌欲定时防有人占丈人屋微风莫自袅空枝  

画乌　　　　　　　　　　　【明】何孟春  

丛桂堂前好树枝择栖兹地最相宜家人慈孝由天性八九皆为反哺儿  

黄荃鹊雏　　　　　　　　　【宋】文　同  

短羽已褵褷弱胫方屴岌母也向何处开口犹仰食臣防以御画鹊示臣某谨再拜稽首赋诗【二首  

宋】韩　驹  

君王妙画出神机弱翅争巢并语时想见春风鳷鹊观一双飞占万年枝  

舎人簮笔上蓬山辇路春风从驾还天上飞来两乌鹊为传喜信到人间  

题李甲鹊　　　　　　　　　【宋】晁补之  

上林花妥逐莺飞愁絶江南雪里时嚄唶何湏旁檐喜毰毸相对两寒枝  

唐希雅雪鹊　　　　　　　　【宋】陆　游  

烈风大雪吞江湖巨木摧折竹苇枯乌鸢瑟缩堕地死岂复能顾卵与雏棘枝抜出乱石罅凛凛生气独有余耐寒两鹊亦异禀羽族有此山泽臞神凝气劲中有足不待晴日相鸣呼深知画手亦怪伟用意直刮造化炉氄毛虽细爪翮健落笔岂独今所无我评此画如奇书顔筋栁骨追欧虞  

题鹊　　　　　　　　　　　【明】陶　安  

仙信遥传入防楼桥成天女渡河流不縁报喜人争聴金印尝将拜列侯  

题蔡挥使所藏林良双鹊　　　【明】程敏政  

老木长梢半空起影落君家素屏里枝间双鹊不飞去似向髙堂报君喜凉风晓入庭户清主人坐对宛有情眼前岂独惜珍羽耳畔忽疑闻好声亦有姢姢白头鸟相顾徘徊若相保广东画史深可人生态无穷意难了主人堂堂真壮夫喜爱文士相追呼征蛮不带岭南物衣衾之外惟此图堂下有儿堂上母客至矜图饮醇酒呀然一笑共平生崔白边鸾竟何有鹊鹊兮不可求愿君身共张梁州不须椎石取金印看尔生封忠孝侯  

羣鹊图　　　　　　　　　　【明】章　懋  

噪楼曽报黎囚喜集棘应占太史祥脩竹寒梅无外事若为羣语对荒凉  

题武氏画鹊　　　　　　　　【明】陆　伸  

闻道清时有窦申荣途送喜故能频如何只在萧墙外不遇雕陵挟弹人  

题画图　　　　　　　　　　【明】王世贞  

早过长信报平安晩向昭阳効合欢天上只夸频送喜不知双翅落金丸  

题画鹊　　　　　　　　　　【明】顾　清  

朝阳欲上万年枝九色光芒射绀衣昨夜银河济灵驾露华寒湿未禁飞  

画鹊　　　　　　　　　　　【明】文征明  

日光浮喜动檐楹鸟鹊于人亦有情小雨初收风泼泼乱飞丛竹送欢声  

画鹊　　　　　　　　　　　【明】何孟春  

喳喳声里众皆闻喜事谁能与众分此日吾皇在闗外一时归凯贺三军  

题徽宗山鹊图　　　　　　　【明】僧宗泐  

落日黄尘五国城中原回首几含情已无过鴈传家信独有松枝喜鹊鸣  

戏咏子舟画两鸜鹆　　　　　【宋】苏　轼  

风晴日暖揺双竹竹间对语双鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞  

鸜鹆图　　　　　　　　　　【元】郯　韶  

东风吹栁日沈沈阶下宜男緑正深百尺游丝春院静卧看鸜鹆步花隂  

题鸜鹆　　　　　　　　　　【明】黄仲昭  

幽禽何处来飞向琅玕树金眸烁晴曦鲜羽濯朝露春风紫禁中奇音数声度鹦鹉噤无言花间屡惊顾  

题宋徽宗潇湘鸜鹆图　　　　【明】吕　渊  

御墨淋漓玉数枝画图潇洒使人悲春风鸜鹆湘江景不似龙沙夜雪时  

王修譔鸜鹆图　　　　　　　【明】张　宁  

不用髙飞逐去篷鸣鸠乳燕自相从日斜庭院春声歇一树樱桃细雨中  

题画鸜鹆　　　　　　　　【明】何孟春  

牛背偷骑出逺村蒲觞饮罢学人言山中旧侣应相笑有舌如何不自扪  

赠昙润画鹑　　　　　　　【宋】王佐才  

饮啄飞鸣各后先当时操笔想中传生来野态无拘束万里秋风自在天  

题宣和御画防鹑　　　　　【元】栁　贯  

琼兰宴幸抚摹成粉墨区区冩物精天上移来鹑首次人间留得纥干名  

题画鹑　　　　　　　　　【元】唐　肃  

竹叶青青芦叶黄双鹑短羽能文章秋田滞穗足饥肠低飞浅啄自倘佯不知有物名凤凰一翔千仭下朝阳嗈嗈喈喈世虞唐  

题画防鹑　　　　　　　　【明】王　偁  

原草飘残作雪丝日斜马上鬬归时五陵别后伤心事零落凉州笛里吹  

题扇面防鹑　　　　　　　　【明】林景清  

秋入郊原粟正肥山禽成队啄斜晖争雄莫向雕笼鬬零落西风百结衣  

题李后主画防鹑　　　　　　【明】石　珤  

翠袖成围紫殿深曽看一胜抵千金如何解甲临城日不及山禽有鬬心  

题竹下鹑　　　　　　　　　【明】陈宪章  

小草横其前旋行每相避朅来脩竹间双蝶同游戏  

应制题防鹑　　　　　　　　【明】于慎行  

渺彼榆枋翼丹青画作真静眠宫草日闲傍苑花春顾影骄金距逢场上锦茵非同珠树鸟独用羽毛珍边文进画山鹧鸪为辽阳邵令题【明】呉　寛  

黄荃赵昌絶代无边卿好手皆可摹鸾坡日转供奉暇余墨冩成山鹧鸪鹧鸪只识山中路画史强之入毫素辽阳有客自髙飞不信韩翁感为赋  

题画鹧鸪　　　　　　　　　【明】何孟春  

出门西笑足能轻九十前头百里程休道老人行不得路当行处也须行  

题八哥　　　　　　　　　　【明】王世贞  

偶听春声墙外枝雕笼惆怅立多时分明细语传鹦鹉緫为聪明欲怨谁  

画鸽　　　　　　　　　　　【明】刘　珝  

昼漏沈沈下髙阁筼筜半畆香云合太湖石畔水澄澄满贮金盆浴飞鸽鸽性由来最易驯羽毛鲜好堪怡人雪翎乌尾锦作背画工画此何太真记得当时王相防一放一祝三千嵗系足能传子夀书入懐那解司徒贵一朝贾客便生涯盘旋随上沧溟槎任教年来复年去万里还归旧主家  

王若水緑衣使图　　　　　　【元】杨维桢  

緑衣翠顶珠冠缨西来万里陇山青金鸡一鸣天下白此鸟一鸣天下平金精禀气清儆直言语分明藏不得宫中未闻家国事共爱聪明好顔色殿中衮衣谁小戏宫中锦防揺虎翅皁雕御史不弹邪拜赐君王緑衣使  

题鹦鹉　　　　　　　　　　【明】王　佐  

为禽禽语是禽言何必声声学语论莫道性灵多巧舌金笼深锁度黄昏  

题鹦鹉　　　　　　　　　　【明】何孟春  

去陈夸俗费精神识字应无快活人飞鸟何湏巧言语金笼不得自由身  

画鸠　　　　　　　　　　　【明】邵　寳  

鹊巢何处树深深葺有新丛水有浔乍雨忽晴天未定恐将消息误知音  

画鸠　　　　　　　　　　　【明】何孟春  

明日隂晴未易明晴呼雨逐作麽声平生不暂轻离别却是鸳鸯最有情  

题鸣鸠拂羽图　　　　　　　【明】胡　俨  

日暖风暄泪竹斑鸣鸠拂羽树林间眼中正是春光好唤雨呼晴莫等闲  

张子正春雨鸣鸠图　　　　　【明】朱　武  

东风帘卷小红楼三月棃花唤锦鸠曽记玉人将凤管隔花低按小梁州  

呉桥张知县瑞鸠图　　　　　【明】程敏政  

男耕女蚕民讼少晓起官衙见青草春风播谷一两声何处飞来鹁鸠鸟口衔枯枝入檐楹朝经暮营如有情梁间作巢避风雨吏人往来还不惊呉桥城外多桑柳不肯栖身向林莽但欲依依傍使君徳政嘉符世希有君不见野雉驯中牟之令终秉钧和气从来多感召防看旌异下枫宸  

题白翎雀手卷【二首　　　　　元】曹文晦  

勅勒川寒风怒号白翎防防入黄蒿烟尘澒洞鹰鹯急慎勿奋飞伤羽毛  

沙苑菽尽雪霜多忍冻饥鸣奈尔何休向城中啄遗粒冷官门外日张罗  

白翎雀图　　　　　　　　　【明】徐　贲  

白翎雀雪作翎羣呼旅食啁哳鸣何人翻作弦上声传与江南士女听南人听声未识形画师更与图丹青图丹青一何似知尔之生何处是秋髙口子草如云风劲脑儿沙似水  

题画白翎雀　　　　　　　　【明】王　偁  

塞花原草度交河往日曽随凤辇过一自翠华消息断空将遗恨寄云和  

戏题小雀捕飞虫画扇　　　　【宋】黄庭坚  

小虫心在一啄间得失与世同轻重丹青妙处不可传轮扁斲轮如此用  

题画雪雀【二首　　　　　　　　宋】韩　驹  

寂寂黄生处士居空林急雪鸟相呼不知此子何由见归与先生作画图  

只画山禽依雪飞斯人用意复谁知肯来禁籞图神雀应得传呼作画师  

题黄居寀雀竹图【二首　　　　　宋】范成大  

羣雀嵗寒保聚两鹑日晏忘归草间岂无余粒刮地风号雪飞  

蔓花露下凝碧丛竹秋来老苍噪雀羣争何事么禽自啭清簧  

黄荃雀蝶　　　　　　　　　【金】朱　澜  

饥雀喧争蛱蝶孤锦官城阙见丘老荃妙意谁知解丹粉图中有諌书  

画扇雀竹　　　　　　　　　【元】虞　集  

啄粟野田莫飞鸣亦求雌谁家江上雨发船歌竹枝  

题黄荃竹雀图　　　　　　　【元】陈　旅  

一窗晴色緑猗猗羣雀飞来占好枝此竹几年方结实空山秋晩凤雏饥  

题寒雀图　　　　　　　　　【元】呉　澄  

更无树叶可因依有喙能鸣愬与谁闭口双栖聊自暖怎知宿处是寒枝  

题林禽山雀图　　　　　　　【明】解　缙  

人间不见函封帖粉墨惊看落画屏山鸟飞来林雨后苍苔啄破子青青  

春捕雀图　　　　　　　　【明】杨　基  

棘鍼红尖竹袅袅一双春禽戏春草狞何处忽飞来利觜如钩破禽脑春禽引雏肌骨瘦不彀春一朝饱一朝饱寻复饥春山鸱鸮如瓠肥何如搏鸮饱终日留取春禽引子飞  

竹间冻雀图　　　　　　　　【明】程敏政  

冻羽飞鸣下笔难坐疑声绕竹枝寒良工趣在芭蕉雪莫向筼筜作意看  

题黄雀　　　　　　　　　　【明】何孟春  

世上人多妬妇情慿谁一脔代鸮羮苞苴不向当时颗蒜犹堪万里行  

百雀图　　　　　　　　　　【明】方孝孺  

曲巷髙檐避网罗朝来饱啄陇头禾但令四海长丰稔不厌人间鼠雀多  

题百雀图　　　　　　　　　【明】汪应轸  

百雀不如凤胡为占琅玕朋雏碎语不可听六月搅动清风寒我欲挟金弹巧避千万端徘徊恐落一枝翠矫首待凤栖阑干  

题画枝上小雀　　　　　　　【明】王世贞  

尺鷃栖一枝粒粟俄已饱却笑垂天鹏饥飞何时了  

题上林寒雀图　　　　　　　【明】廖道南  

上林烟景暮双雀集瑶枝雪宿寒相对风鸣晩并宜鹪鹩空尔寄鹦鹉漫谁知独有梅花白含香色相奇  

题寒雀　　　　　　　　　　【明】唐　寅  

头如蒜颗眼如椒雄逐雌飞向苇萧莫趁螗螂失巢穴有人拈弹不相饶  

## 御定历代题画诗类卷九十九目录  

禽类  

赵大年雪霁聚禽圗【元王恽二首】  

棘上双禽圗【元陈髙】  

棘竹三禽圗【元唐肃】  

疎竹三禽圗【明髙啓】  

棘竹三禽圗【明杨基】  

王若水为余画秋江众禽圗【明袁凯】  

题王子通聚禽圗【明解缙】  

题冬日聚禽圗【明岳正】  

题枯枝寒禽画【明詹同】  

聚禽圗【明李东阳】  

四禽圗【明李东阳八首】  

题众禽圗【明林俊】  

春溪聚禽圗【明呉寛】  

杨柳双禽圗【明赵不易】  

题画四鸟【明王云鳯四首】  

提刑司勲示及瞑禽圗作诗咏之【宋文同】  

郑先觉幽禽照水扇头【元元好问】  

马贲秋塘水禽圗【元袁桷】  

黄居宝湖石水禽圗【元袁桷】  

周増水塘秋禽圗【元袁桷】  

钱生幽禽圗【元范梈】  

题江涛白鸟圗【元李祁】  

题雪禽【元李祁】  

题王若水幽禽圗【元潘纯】  

题画丛竹幽禽【元陈樵】  

题棘禽筠石圗【元倪瓒】  

题赵松雪迷禽竹石图【元仇逺】  

题竹根小禽圗【明刘基】  

雪竹山禽圗【明解缙二首】  

竹禽圗【明呉寛】  

春鸟圗歌【明刘昌】  

题睡鸟圗【明黄希英】  

题画翎毛【元贡性之】  

题梧桐折枝翎毛圗【明刘基】  

四景翎毛【明呉希贤二首】  

题翎毛【明陈达】  

题萧尹翎毛【明庄防】  

题翎毛小景【明钱】  

长安县后庭亭看画【唐王建】  

题画【宋张耒二首】  

题惠崇画【宋晁补之四首】  

题宣和御画【宋王庭珪】  

观李氏画【宋王庭珪】  

观徳亭画壁【宋郭祥正】  

戏书秋景小屏【宋僧道濳】  

袁显之扇头【元元好问】  

题画【元牟巘四首】  

题钱舜举画【元黄潜】  

题画【明陈宪章三首】  

题林良为朱都宪诚庵先生写林塘春晓圗【明陈宪章】  

## 御定历代题画诗类卷九十九  

禽类  

赵大年雪霁聚禽图　　　　　【元】王　恽  

风雪龙沙万里行当时先兆见丹青不然防绮豪华习满意荒寒落鴈汀  

防缀烟林意尽妍沙洲鳬鴈见荒寒君看小景都盈尺展放江湖万里寛  

棘上双禽图　　　　　　　　【元】陈　髙  

幽禽并立羽毛齐日落风寒棘树低拟待洛阳春色好牡丹枝上伴莺啼  

棘竹三禽图　　　　　　　　【元】唐　肃  

诸葛有三子三国各称雄瑾也为虎诞为狗亮也在汉独称龙曹刘不两立呉蜀不同风丈夫致身择所从君不见两鸟栖枳棘不若一鸟栖竹中  

疎竹三禽图　　　　　　　　【明】髙　啓  

棘枝疎瘦竹枝低三鸟寒多每并栖月落山空秋梦断不知谁个最先啼  

棘竹三禽图　　　　　　　　【明】杨　基  

棘刺揺揺风蔌蔌一禽惊啼两禽宿空山日晩腹犹饥何处藩篱有遗粟杏花春雨小楼西抚卷彷徨不忍题愿作寻常双燕子年年飞入未央栖  

王若水为余画秋江众禽图　　【明】袁　凯  

钱塘王宰心思长欲与造化争毫芒下笔百鸟相趋跄前身岂是孤凤凰江头芙蓉花正开花下细浪亦萦回鴐鵞跕跕天际来雄雌相随气和谐一双鸳鸯睡沙尾野鳬翩翩唼菰米羣鸥争浴故未巳倾落枯荷叶中水鹡鸰飞飞多急难睢鸠意度诚幽闲乃知良工有深意不在丹青形似间姑苏台前秋气孤五羊城下烟疎疎此时此景真相似独少扁舟归钓鱼宰也只今成老夫爱我不辞为此图我今亲老无可养慎勿重添反哺乌  

题王子通聚禽图　　　　　　【明】解　缙  

水禽交交树禽语白鴈飞鸣满洲渚爱杀林边鹭一拳防破汀洲半江雨灯前展卷醉又醒谁将妙笔传丹青细观物理真自得吾亦结社来郊坰  

题冬日聚禽图　　　　　　　【明】岳　正  

隂风吹天天欲裂混沌怕死方愁絶潜将元气闭重渊化工倔强时偷泄附炎物态本寻常何怪众禽争向阳红毛翠鬛莫指数醉眼仅识双鸳鸯声噤不闻鸜鹆语目遥空见鹡鸰忙白头毣毣营栖息黄口飞飞恣颉颃髙冈梧桐结实未待尔招吾丹凤凰  

题枯枝寒禽画　　　　　　　　【明】詹　同  

王母宴归西海上空留青鸟羽参差黄云苦竹江南霰独立寒条嵗晩时  

聚禽图　　　　　　　　　　【明】李东阳  

西塘日落秋波緑两两鸳鸯水中浴野鳬沙鴈忽西东落翠栖红乱人目鸣鸠爱雨鹊爱晴宿者自宿行自行惟有白鸥忘世事朝来暮去两无情  

四禽图【四首　　　　　　　　明】李东阳  

樛枝老树幽岩里山鹧双栖掉长尾髙鸣俯搦势不停似向春风矜爪觜山头锦鸡金作冠身披五采成斑斓逺从红日霁时见更向碧山深处看人言此物真絶特同是山禽不同格休将緑水照毛衣只恐桃花妬顔色空山雨过枇杷树黄颗累累不知数金衣公子正多情惊堕金丸欲飞去海榴花残红子新沙上鳬鹥来往频每从水浅花深处遥见隔花临水人山禽闗闗水禽语脉服幽期似相许莫负天晴日暖时一春江上多风雨碧林红叶惊飞鸟江上秋风下来早鴈去鸿辞烟水空蒹葭落尽芙蓉老原头鹡鸰如有知应怜嵗暮得同栖枝间戴胜声不住应忆春园初降时山林动物各有托野雉分明出丛薄见说丰年少网罗低飞不及髙飞乐江南山深冬日暖湖冰无澌湖水满幽林晩径断人行落尽梅花春不管山茶花发争芳菲翠翎蜡觜相光辉烟生锦屿寒犹恋雪满银塘夜未归疎林落羽纷凌乱囘首青霄各分散溪上鸳鸯独有情春来冬去长为伴  

四禽图【四首　　　　　　　　　明】李东阳  

鸜鹆色不如鹦鹉强向筵前学人语网罗西下陇山空毛羽虽佳不如汝铁衣金觜双雕楹世间无处无弓缯试听内苑笼中语空诵弥陀六字名  

珊瑚出海海见底谁掣长竿临海水黒风驱雾见冥蒙化作禽飞向空起北人未熟南禽名岭外方言如鸟声由来珍异非国寳须识君王却贡情  

金堤栁色黄于酒枝上黄鹂娇胜栁歌声宛转色娉婷种种春光无不有春来何迟去何速囘首红顔忆骑竹急湏携酒聴黄鹂莫待杨花眯人目  

春山泼黛青淋漓山际春禽双画眉山光物色两浓淡苦欲问春春不知古来尤物皆成怪谁遣山禽入图画西京京兆今不归林郎为了风流债  

题众禽图　　　　　　　　　【明】林　俊  

云庄藏老大笔砚阅寒暑容知门外心风烟在江溆乾坤囿万物得气无纎巨地幽草木深羽族良地所品局限陶型文章异机杼一雌复一雄羣飞各俦侣天寛网罗疎丹碧任容与临流濯其毛饮啄如相语汗滴原上翁卒嵗无禾黍  

春溪聚禽图　　　　　　　　【明】呉　寛  

春溪逺发春山中一夜好雨溪流通緑波泛涨渺无际但见桃花千树红鸳鸯鸂何容与散乱中流锦为羽仓庚独似避游人去踏花枝落红雨草深哺子芳洲晴叶暗仍闻求友声展图便有防心处放棹欲作春溪行裳缟衣彼何者为恋髙松倚平野莫论鸿鹄志安知名字俱标在埤雅  

杨栁双禽图　　　　　　　　【明】赵不易  

千树垂杨绕汴堤锦帆去后草萋萋迷楼红粉俱尘土野鸟逢春空自啼  

题画四鸟【四首　　　　　　　明】王云凤  

扶疎緑叶晩缤纷似染潇湘水上云何处飞来数声鸟月明幽客梦中闻  

春堤何处緑丝垂管领东风千万枝小鸟也知长爱惜碎声长似说芳时  

东郊膏雨润扶犂秃树槎牙叶正齐何事省耕亡旧典空劳此鸟一春啼  

山禽何以喜为名谓向人鸣喜便生自是人闻鸣便喜民愁不是汝无声  

提刑司勲示及瞑禽图作诗咏之【宋】文　同  

朱华盛发穿疎竹寒枿齐枯徧野矶大雪蔽天方乱下众禽争地各相依非公好事谁能得此画如今自已稀试待晴明挂轩壁定开羣眼一时飞  

郑先觉幽禽照水扇头　　　　【元】元好问  

临水华枝淡淡春水光华影两无尘风流一枕西园梦惆怅幽禽是故人  

马贲秋塘水禽图　　　　　　【元】袁　桷  

古木荒陂澹澹秋禽鳬髙下意夷犹似怜天际南飞鴈年去年来不自由  

黄居寳湖石水禽图　　　　　【元】袁　桷  

峨嵋云叠翠凄迷更着层峰小殿西谁信蜀王辞劒阁鸳鸯飞尽杜鹃啼  

周増水塘秋禽图　　　　　　【元】袁　桷  

芦苇萧萧秋水清拒霜迎日鬬红英防防属玉体惊讶嵗晩江天得共行  

钱生幽禽图　　　　　　　　【元】范　梈  

谁人剪下碧梧枝误落西风粉墨池立断小禽飞不去朝阳何事凤鸣迟  

题江涛白鸟图　　　　　　　【元】李　祁  

白鸟飏风了不惊洪涛如雪去无声君看半幅沧江水中有滔滔万古情  

题雪禽　　　　　　　　　　【元】李　祁  

幽禽栖穏棘枝低黯淡江天雪四围明日郊原晴烂漫好寻芳树弄毛衣  

题王若水幽禽图　　　　　　【元】潘　纯  

花间幽鸟爱幽栖拣得春风最好枝只有江南王若水白头描写似徐熙  

题画丛竹幽禽　　　　　　　【元】陈　樵  

露节老愈苍烟丛寒更碧野鸟何处来防破九秋色题棘禽筠石图【送髙霞还　　　元元馆】倪　瓒  

烟雨萧萧墨未干幽禽枝上语春寒元馆里多筠石饭饱临池自在看  

题赵松雪迷禽竹石图　　　　【元】仇　逺  

锦石倾欹玉树荒雪儿无语恋斜阳百年花鸟春风梦不是钱塘是汴梁  

题竹根小禽图　　　　　　　【明】刘基  

竹露无声坠碧柯小禽相对啄秋莎江湖鴈鹜肥粱稻矰缴连天雨雾多  

雪竹山禽图【二首　　　　　　明】解　缙  

雪压筼筜翠叶低文禽声寂不闻啼上林春好无情到荆棘丛卑只共栖  

翠竹寒消雪未收双栖梦醒更何求君王六合皆灵囿饮啄飞翔得自由  

竹禽图【为胡　　　　　　　　明君赋】吴寛  

江南烟雨竹枝低一个子规枝上啼日暮不湏啼更急行人初到秣陵西  

春鸟图歌　　　　　　　　　【明】刘　昌  

王生手持春鸟图劝我试作春鸟歌鳯凰不来碧梧老喧啾奈此春鸟何黄鹂巧言紫燕舞名花掩冉薫天和一双飞起白练带纷纷引类无空柯画眉黄口弄妖丽白头何事犹奔波瑶池蟠桃实如斗春光似比人间多青鸾无信灵鹊逺惊波杳渺生银河天孙欲渡未可得嵗月鼎鼎成蹉跎何为一朝亦下集争雄鼓态翻巢窠不知帝履仁祝网反说臣尉门张罗呜呼我歌止于此仙人黄鹤当来过  

题睡鸟图　　　　　　　　　【明】黄希英  

春风媚桃李百鸟正嘤呦尔独髙眠穏应知到白头  

题画翎毛　　　　　　　　　【元】贡性之  

莫怪幽禽雪满头多情只为海棠愁开元宫里千株锦一夕西风起碧秋  

题梧桐折枝翎毛图　　　　　【明】刘　基  

琼柯碧叶两参差又是西风白露时凤鸟不来嘉实晩小禽衔上最髙枝  

四景翎毛【二首　　　　　　　明】呉希贤  

露湿湘桃色更殷枝头啼鸟晓风寒数声隠隠穿花去惆怅伤春人倚栏  

冻雀声中梅正花春风入夜着山茶怪来巧鸟多情思白雪梢头醉绛霞  

题翎毛　　　　　　　　　　【明】陈　达  

千叶桃花碧暎堤幽禽斜傍一枝低却怜春亦年年别故向游人着意啼  

题萧尹翎毛　　　　　　　　【元】庄　防  

幽鸟啼自哀秋风竹枝怨哀怨情岂胜月明寒影乱  

题翎毛小景　　　　　　　　【明】钱　宰  

红子秋树老黄花晩节寒幽禽双白颊托尔一枝安  

长安县后庭亭看画　　　　　【唐】王　建  

水冻桥横雪满池新排石笋绕笆篱县门斜掩无人吏看画双飞白鹭鸶  

题画【二首　　　　　　　　　宋】张　耒  

败芦浸水冻滩沙朔雪随风乱缀花湿翅老鸿鸣未起暮云山色暗天涯  

苍苍老石守寒丛雪洒林鸠美睡中鹑傍陈根饥更啄雀栖髙枿瞑愁风  

题恵崇画【春夏秋　　　　　　宋冬四首】晁补之  

东风囘江上渚何处来双白鹭灼灼岸间桃依稀兰杜苗一衔湍濑鳞一下青林梢潇湘緑水春迢迢  

老栁无嘉色红蕖羞脉脉宛在水中洲双鹅羽苍白何须玩引颈颠倒写经墨惟应一临流当暑袗絺绤一鴈孤风乍临渚两鴈将飞未成举三鴈羣行依宿莽芦花已倒江上风云闲分飞那可同  

天髙霭霭云昬江阔霏霏雪繁渚下鸭方逺泛枝间雀不闻喧鄙夫此志相依生涯稊稗同微欲具沙边短艇波涛嵗晩人稀  

题宗室大年画扇【二首　　　　宋】晁补之  

鸜之仍鹆之尔名今是非人言不逾济何事满苔矶西风入丛竹惨澹带秋隂惊起中泜鴈衡阳万里心  

题宣和御画　　　　　　　　【宋】王庭珪  

玉锁宫扉三十六谁识连昌满宫竹内苑寒梅欲放春龙池水暖鸳鸯浴宣和殿后新雨晴两鹊飞来向东鸣当时妙手貌不成君王笔下春风生长安老人眼曽见万嵗山头翠华转恨臣不及宣政初痛哭天涯观画图  

观李氏画　　　　　　　　　【宋】王庭珪  

壁间冥冥云塞川细看幻出江湖天寒鸦雪压冻不喧沙尾忽有潇湘烟黄芦碧草鴈初下画此千金不当价为君覔纸一题诗诗不能工且观画  

观徳亭画壁　　　　　　　　【宋】郭祥正  

画手非工本亦佳四时景物寓天涯最怜荷折秋容晩双鴈徘徊下软沙  

戏书秋景小屏　　　　　　　【宋】僧道潜  

黄芦败苇两三丛彷佛江湖在眼中鴈鸭惊呼縁底事一时昂首立秋风  

袁显之扇头　　　　　　　　【元】元好问  

双鹭聮拳只办愁枯荷折苇更穷秋风流緑影红香底好个鸳鸯不自繇  

题画【四首　　　　　　　　　元】牟　巘  

天气融和冻已开桃花浪暖亦佳哉人生办取东南尉底用一双鸂来  

多情宛颈两鸳鸯贪趁湖心浪里香散髪幽人休荡浆夜深花露湿衣裳  

金飇争放木芙蓉蘸影清波分外红玉立前庭一公子风标不与俗人同  

积雪凝寒不肯融梅花伫立待春风嫩波正比鸭头緑厚叶休嗤鹤顶红  

题钱舜举画　　　　　　　　【元】黄　溍  

鸟雀鹰鹯皆羽族强之食乃弱之肉两雀亦分弱与强一遭搏噬一髙翔画师描貌劳意匠诗人见画齐惆怅人间万事无不然鸡虫得失安足言  

题画【三首　　　　　　　　　明】陈宪章  

红锦裁衾翠织衣一般文彩见雍熙緑隂苍树无人伴闲看东风燕子飞  

暂逼烟江野鸟俦忘机正好共沉浮不湏坚傍髙枝立为惜浓隂自白头  

芙蓉香冷越江湄呼得潇湘伴侣归日暮水寒栖不定离羣更傍五云飞  

题林良为朱都宪诚庵先生写林塘春晓图  

【明】陈宪章  

烟飞水宿自成羣物性何甞不似人得意乾坤随上下东风醉杀野塘春  

## 御定历代题画诗类卷一百目录  

兽类  

题麟凤图【宋米芾】  

题异兽图【明归有光】  

题狮子搏虎图【明王世贞】  

缚虎图【宋司马光】  

虎图【宋王安石】  

阴山画虎图【宋王安石】  

题画虎【宋楼钥】  

和南山弟虎图行【宋何梦桂】  

题伯时画揩痒虎【宋黄庭坚】  

题伊阳杨氏戏虎图【元元好问】  

赵生水墨虎【元刘因】  

赵邈龊伏虎图行【元郝经】  

赵邈龊虎图行【元王恽】  

画虎图【元虞集】  

题黄敬申虎图【元虞集】  

题虎图【元陈旅】  

题百禽噪虎图【元张渥】  

画虎【明汪广洋】  

虎引子图【明王佐】  

虎图【明方孝孺】  

题虎【明周述】  

顾进士所藏画虎【明王直】  

题李都督虎【明邱濬】  

题画虎【明刘溥】  

题虎图【明程敏政】  

画虎【明吴寛】  

题内苑蓄虎图【明廖道南】  

画虎行【明陆灿】  

题虎【明林景清】  

为舟人万氏题象图【明张以寜】  

黄精鹿【宋苏轼】  

右丞文献公着色鹿图【元元好问】  

子和麋鹿图【元元好问】  

题小薛王画鹿【元邓文原】  

画鹿行【明许谷】  

题易元吉画麞【宋陈与义】  

次韵三司蔡襄獐猿【宋赵忭】  

观易元吉獐猿图歌【宋秦观】  

题胡处士猿麞图【宋陈】  

和杨龙图麞猿屏【宋蔡襄】  

酬李公择谢予赠范李猿獐【宋郭祥正】  

题易元吉獐猿两图【宋范成大二首】  

题獐猿图【金党怀英】  

惠崇獐猿图【元元好问】  

画猿【元刘因】  

獐猿图【元袁桷】  

画猿【元虞集】  

孝猿图【元程钜夫】  

题猿图【元马祖常】  

题猿【元李祁】  

猿鹿图【元牟巘】  

胡孙图【元牟巘】  

题山月猿图【元僧恕中】  

题周进士古木清猿图【明黄】  

题水底猿捉月图【明樊甫】  

题画【宋陈与义】  

画【金李纯甫】  

画【元程钜夫二首】  

题画【元杨载】  

题画【元李祁】  

画【元吴师道】  

黄荃子母【明髙啓】  

画【明傅珪】  

玉图【明廖道南】  

题画【明张鳯翼】  

题扇芙蓉【明祝允明】  

## 御定历代题画诗类卷一百  

兽类  

题麟凤图　　　　　　　　　【宋】米　芾  

非篆非科璞已雕形容振振与萧萧曽因忠厚方周徳坐想訏谟览舜韶汉德已衰还应孽鲁邦既弱不为妖虚斋自是惊人翫不胜雄狐逐怒雕  

题异兽图　　　　　　　　　【明】归有光  

昔年曽读山海经所称怪兽多异名仲尼删书述禹贡九州无过万里程榑木青羌何以至伯益所疏疑非真西旅厎贡召公惧作书训诫尤谆谆周史独着王会篇睢盱百怪来殊庭载笔或是夸卓荦传久孰辩伪与诚虽然宇宙亦何尽环海之外皆生人阴阳变幻靡不有异物非异亦非神曽闻汉朝进扶拔唐时方贡来东旌壹角马尾出絶壁緑毛忽向人间行近代所闻非孟浪往往史牒皆有征今之画者何所似毋乃诞谩不足凭  

考古图记岂必合任情意造皆成形画狐似可作九尾赤首圜题随丹靑呜呼孰谓解衣盘礴称良史不识驺牙与麟趾  

题狮子搏虎图　　　　　　　【明】王世贞  

山君夜啸山月迷当其所遇无衡蹄何来斗尾青狻猊万木草偃天为低两雄相值其一雌须防力尽气亦夺欲窜不窜足如绁哀嘑踣地地欲裂金精沦光夜深发身作狻猊掌中血君不见赤豹栗熊靡狐走为麋鹿喜尔曹肉余行及尔风尘草昧人自竒男儿堕地须知几又不见李密未遇秦王时  

缚虎图　　　　　　　　　　【宋】司马光  

孙生非画师趣尚颇竒伟为人少谐合不肯畜妻子时时入深山信足动百里萧然坐盘石尽日曽不起精心忽有得纵笔何恢诡万象皆自然神工相表里流传落人间万金易寸纸君家缚虎图用意尤精致虽云锁纽牢观者犹披靡昔闻刘纲妻制虎如犬豕系之牀脚间垂头受鞭棰孙生傥未见画此亦何理明知非世人羽化实不死愿君他日归置之成都市必有乘槎人庶几能辩此  

虎图　　　　　　　　　　　【宋】王安石  

壮哉非熊亦非防目光夹镜当坐隅横行妥尾不畏逐顾盼欲去仍踌躇卒然我见心为动熟视稍稍摩其须固知画者巧为此此物安肯来庭除想当盘礴欲画时睥睨众史如庸奴神间意定始一埽功与造化论锱铢悲风飒飒吹黄芦上有寒雀惊相呼槎枒死树鸣老乌向之俛噣如哺雏山墙野壁黄昬后冯妇遥看亦下车  

阴山画虎图　　　　　　　　【宋】王安石  

阴山健儿鞭鞚急走势能追北风及逶迤一虎出马前白羽横穿更人立回旗倒防四边动抽矢当前放蹄入爪牙蹭蹬不得施碛上流丹看来湿胡天朔漠杀气高烟云万里埋弓刀穹庐无工可貎此汉使自解丹青包堂上绢素开欲裂一见犹能动毛发低徊使我思古人此地抟兵走戎羯禽逃兽遁亦萧然岂若封疆今晏眠契丹弋猎汉耕作飞将自老南山边还能射虎随少年  

题画虎　　　　　　　　　　【宋】楼　钥  

一虎弭耳行一虎立而顾猛鸷乃天资亦尔相媚妩媚妩尚眈眈况复逢其怒吾闻宣城包今古称独步投老笔愈精爪牙利可怖方其欲画时闭户张绡素磨墨备丹彩饮酒至斗许解衣恣盘薄手足平地踞顾盼或腾拏窥之真如虎投笔一挥成神全威不露此其真是欤为我振蓬户藜藿将不采何止訧狐  

和南山弟虎图行　　　　　　【宋】何梦桂  

髙堂突兀生崇冈于菟眼电牙磨霜古言市虎人不信谁信挟一来座傍众犬僵仆皃辈走猛士腰弩成蹶张老翁卒然亦惊怪便欲骑取参西皇乾坤沴气产尤物谁为驱雷入神笔古树萧萧风刁刁阴崖幽幽云墨墨横行赑屃不畏人弄子庭除成穴窟蓝田饮羽惊夜行今乃捋须当白日画图画虎心自知触目或疑犹喘息世间多少涪邨民毛爪未完心已易  

题伯时画揩痒虎　　　　　　【宋】黄庭坚  

猛虎肉醉初醒时偕摩苛痒风助威枯楠未觉草先低木末应有行人知  

题伊阳杨氏戏虎图　　　　　【元】元好问  

大斑哆笑口侵耳小斑蓄缩如乞怜戏鬬真成两劲敌发机谁在卞庄前  

赵生水墨虎　　　　　　　　【元】刘　因  

南山郁郁烟雾蒙北山落日薄幽丛先生眼花臂犹健闻虎有真心愈雄声弦寄目黄芦东人言此是高堂中仰天大笑出门去时危惨澹来悲风  

赵邈龊伏虎图行　　　　　　【元】郝　经  

南山射虎曽得名壁上忽见令我惊何物敢尔来戸庭屡叱不动仍生狞画师前身是山灵胷中有虎无丹青老槲数笔平埽成杀气惨澹猛气横头颅半妥蹲孤城怒尾倒插蟠霜旌铁须张磔疑有声赤吻沥血犹带腥抱石欲卧伏欲腾爪入石角瞠不瞑寒电夹镜骞两睛四座凛凛阴风生威棱神采出典刑邈龊乃是金天精忆昔诗家杜少陵酷爱赋马并赋鹰为怜神俊故屡称我今赋虎亦有征要得猛士建太平坐令四海皆澄清吁嗟掷笔还抚膺世间道路多棘荆伥鬼磨牙不可行  

赵邈龊虎图行　　　　　　　【元】王　恽  

巅崖老树纒冰雪石觜枒杈横积铁北平山深林樾黑下虽有径人迹灭眈眈老虎底许来抱石踞坐何雄哉目光夹镜尾束胯百兽却走潜风埃赵侯欲尽神妙功都着威棱阿堵中想当防礴噀墨时众史缩手甘凡庸至今元气老不死神物所在纒阴风前年驱马下靖边崖东突起草底眠腰间恨无铁丝箭寝皮食肉空长叹今朝过喜一嚼快熟视须顶为摩编货驯跖服暴戾息弭耳道义思拳拳主人爱玩中有谓遇事炳变通经权我闻汉家大猎阹冰天豸冠思赋长杨篇四方猛士今云合早晩龙旂到渭畋  

画虎图【赠真一　　　　　　　元先生】虞　集  

猎猎霜风木叶干月明曽过越王山青龙久待蟠仙鼎赤豹相呼守帝关终岁采芝茅阜曲丰年收谷杏林间谁家稚子能为御长与桃椎共往还  

题黄敬申虎图　　　　　　　【元】虞　集  

当时玉帐蜀云西坐啸风生草木低传写余威千载外空山藜藿尚萋萋  

题虎图　　　　　　　　　　【元】陈　旅  

于菟啸林风怒生草木瑟缩空山惊斧牙凿齿新发硎去食田豕求西成伊昔报祭先啬并谁复骂汝偷牺牲包生防礴图金睛悬之高堂气冯陵游光野仲急遁形西阿执钺神赫灵  

题百禽噪虎图　　　　　　　【元】张　渥  

短草空山怒养威百禽惊噪向斜晖寝皮食肉堪怜处且喜将军出猎稀  

画虎　　　　　　　　　　　【明】汪广洋  

虎为百兽尊罔敢触其怒惟有父子情临行更相顾  

虎引子图　　　　　　　　　【明】王　佐  

嗟彼猛虎羣纵横负隅穴眈眈劲气喷桓桓威武烈一啸风木号两眸电光掣惟有父子心相从复相挈  

虎图　　　　　　　　　　　【明】方孝孺  

踊跃谷生风峥嵘百兽中岂知王者瑞足不履生虫  

题虎　　　　　　　　　　　【明】周　述  

长松落落盘苍龙下有猛虎来腥风双瞳夹镜悬秋月长啸一声山欲裂独行眈眈势莫当百兽辟易安敢尝郡中贤侯今始遇昨夜分明渡江去  

顾进士所藏画虎　　　　　　【明】王　直  

赵廉画虎名天下好事求之不论价披图忽然见此物坐卧虽殊貌闲暇冈头树緑风气凉下有流水声浪浪萧条古路絶行迹但见藜藿如人长深山麋鹿可充腹莫向田家取黄犊祸机一发戕尔躯岂若安常一身足  

题李都督虎　　　　　　　　【明】邱　濬  

阴雨飕飕振林木百兽魂飞草中伏举首为旗尾作旌白昼横行谁敢触汝虎虽猛何如人慎勿夜逢李将军将军射石尚没羽薄肉浅毛何足数  

题画虎　　　　　　　　　　【明】刘　溥  

千山万石日向晡哑哑老树愁啼乌长途迢递人絶迹奋跃只有黄于菟长风飕飕震林木百兽纷披望风伏霜牙凛凛摧万夫金镜瞳瞳射双目饥来择肉惟熊罴不更小取豺与狸田家黄犊要耕种又肯搏攫夸能为如今天阙求守备葢世雄威素称异举首为城掉尾旌愿保皇家千万世  

题虎图　　　　　　　　　　【明】程敏政  

一啸风生百草枯阴霾消处见于菟眼中颇觉妖狐静不道相看是画图  

画虎　　　　　　　　　　　【明】吴　寛  

是谁捉笔图猛虎出山眈眈气尤怒便欲当前一扼之自笑书生不能武乱山西绕洞庭波山下争传虎迹多千年故事刘昆得何日偶然来渡河  

题内苑蓄虎图　　　　　　　【明】廖道南  

禁籞金飇起山君气象雄飞熊縁有兆变豹迥相同错落揺星彩荧煌闪电瞳谁从东观地图画附真龙  

画虎行　　　　　　　　　　【明】陆　灿  

山人示我画虎图邀我为作画虎行我生城郭不识虎向来浪说真无凭自从谪居傍夷落时惊夜啸风生壑似闻行旅遭搏食往往白骨撑丛薄朝来击鼓驱猎徒于菟中箭人讙呼儿童奔走我亦俱近前谛视摩其须初观据地疑未死金睛荧荧吻血紫却归更与展图看意态狰狞宛相似画手尔何人谁遣为此笔丹青浅事何足问物理试思堪太息我闻太平世野兽恒避人吁嗟猛虎今为羣渡河无复逢刘昆黄公赤刀伥鬼窃裴旻李广俱澌灭书生徒手无寸铁对画空令双眦裂还君画为君歌道上虎迹今转多  

题虎　　　　　　　　　　　【明】林景清  

壮哉负猛气文连旧斑双睛夹明镜据地当南山南山百兽不敢出逺近闻风心胆栗空林巡绕张雄威掉尾磨牙如待食一声长啸慑万夫松梢灵惊相呼飞云谷口日将暮大风飒飒吹黄芦吁嗟恶性本可怕人有善心当感化君不见刘昆牧伯异政多负子曾看逺渡河  

为舟人万氏题象图　　　　　【明】张以宁  

雪白双牙云满身日南万里贡来驯逺方竒物真堪画却是中州有凤麟  

黄精鹿　　　　　　　　　　【宋】苏　轼  

太华西南第几峰落花流水自重重幽人只采黄精去不见青山鹿养茸  

右丞文献公着色鹿图　　　　【元】元好问  

野鹿标枝气象闲先皇频岁赦秋山不妨右相丹青笔时到霜林紫翠间  

子和麋鹿图　　　　　　　　【元】元好问  

白发刁骚一秃翁尘埃无处避西风野麋山鹿平生伴惆怅相看是画中  

题小薛王画鹿　　　　　　　【元】邓文原  

礼乐河间雅好儒曽陪校猎奉銮舆昼长灵囿观游后政暇嘉宾燕集余蛱蝶图工人去久驺虞诗好化行初宗藩翰墨留珍赏凭仗相如赋子虚  

画鹿行　　　　　　　　　　【明】许　谷  

古来写鹿谁最贤耶律以后皆无传吾乡近推快园叟毫端物态俱天然快园野叟气豪荡此图全得山林象疑从灵囿翻然来走入君家锦堂上圃平开药草生灵泉倒泻溪流清溪边跂跂似求侣草畔甡甡如有声野叟风流不可见彩笔见贻足珍玩霜毫岂羡芙蓉园铜牌未数宜春苑怜君自是全生者百年意兴惟原野世路逃名不受羁云厓结伴宁相舍予本江南一散人悔将书剑误风尘披图便欲捐簪佩共采苹蒿乐性真  

题易元吉画麞　　　　　　　【宋】陈与义  

纷纷骑马尘及腹名利之窟争驰逐眼明见此山中吏怪底吾庐有林谷雄雌相对目炯炯意闲不受荣与辱掇皮皆真岂自知坐令猫犬羞奴仆我不是李卫公欺尔无魂规尔肉又不是曹将军数肋射尔不遗镞明牎无尘帘有香与尔共此春日长戏弄竹枝聊卒岁不羡晋宫车下羊  

次韵三司蔡襄獐猿　　　　　【宋】赵　忭  

獐狎猿驯遂性情恍然疑不是丹青岂忧夜猎林中去只欠秋吟月下听举目便同临涧谷此身全恐寄郊坰山容野态穷微妙造化争功六幅屏  

观易元吉獐猿图歌　　　　　【宋】秦　观  

参天老木相樛枝嵌空怪石衔青漪两猿上下一旁挂两猿熟视苍蛙疑萧萧丛竹山风吹海棠杜宇相因依下有两獐从两儿花餐草囓含春嬉易老笔精湖海推画意忘形形更竒解衣一埽神扶持他日自见犹嗟咨金钱百万酒千鸱荆南将军欣得之老禅豪取槖为垂白昼掩门初许窥房栊炯炯明冬曦榛丛羽革分毫厘残编未终且归读岁暮有闲重借披  

题胡处士猿麞图　　　　　　【宋】陈　造  

画工神品今代无祁岳一脉传醉胡几年傲睨不落笔乘兴埽出赤县图今君所寳亦第一我疑神遇非有笔青林红叶晩未暝遥山逺水秋一色五猿踞石相因依两猿挂树松枝低仰睇侧顾麞善疑其二行齿如不知昔人画马师廏马画山直付居山者野猿不驯麞易惊邈影渠能写闲暇草露空荒逺刀机即今放麑谁氏子山蜂负毒不足怜盍贷蟏蛸留报喜  

和杨龙图麞猿屏　　　　　　【宋】蔡　襄  

画莫难于工写生麞猿移得上幽屏相逢平野初惊顾共向薰风适性灵引子昼游新草緑啸羣时望故山青可怜官省沈迷处每到中轩顿觉醒  

酬李公择谢予赠范李猿獐　　【宋】郭祥正  

黄麞雄领雌青猿母抱子一落罝网中城市就生死不如画图上山深石泉美永无罝网忧精神自全耳爱之写横轴容易披案几动静适自感物我忘表里犹疑跳掷去毫端讵能止易生名独擅斯人嗟往矣后来称范李赠君君勿鄙纵令笔未妙犹胜负涂豕  

题易元吉獐猿两图【二首　　　宋】范成大  

择食麕相唤无人意不惊猿啼雨动叶机熟两忘情乌逐山公噪惊麕仰望疑春林无一事獝狘自生悲  

题獐猿图　　　　　　　　　【金】党怀英  

云山空冈阜重槲叶半湿新霜红溪猿得意适其适闲攀静挂晴光中孤麕何从来寂历野竹风举头相视不相测昂藏却立如痴童鲲鹏负云天斥鷃处蒿蓬万生所乐自不同恝然胡为之二虫  

惠崇獐猿图　　　　　　　　【元】元好问  

月啸烟呼本不羣笔头同是一溪云野情山态令人羡世路机关不似君  

画猿　　　　　　　　　　　【元】刘　因  

万古西山只月明画中依约晓猿鸣幽人未去深须听一出世间无此声  

獐猿图　　　　　　　　　　【元】袁　桷  

细草丰茸古洞斜柯历落寒云信道乾坤消息端须类聚同羣  

画猿　　　　　　　　　　　【元】虞　集  

冷泉亭下呼常到巫峡舟中听更愁老石枯藤还见汝因怀经处思悠悠  

孝猿图　　　　　　　　　　【元】程钜夫  

三生石上性长存死别如何不断魂开卷故人还满眼此情今更不堪论  

题猿图　　　　　　　　　　【元】马祖常  

江渚无来鴈山樊有宿猿秋高卢橘熟巴月树连邨  

题猿　　　　　　　　　　　【元】李　祁  

冷泉亭上呼嫌少巫峡舟中听厌多白髪老人宵梦短月明孤馆奈君何  

猿鹿图　　　　　　　　　　【元】牟　巘  

野鹿正周张猿投两臂长由基方逞巧何似緫相忘  

胡孙图　　　　　　　　　　【元】牟　巘  

山果包已尽充然两嗛中雄雌自相命槲叶老秋风  

题山月猿图　　　　　　　　【元】僧恕中  

水中明月轮可翫不可觅猕猴徒自狂触破寒潭碧  

题周进士古木清猿图　　　　【明】黄　  

昔从锦城来却遇愁猿道千崖万嶂不可闻此中哀怨令人老况是西江秋水来冲波逆折鸣风雷攀萝涉水苦难度腾枝抱子俱萦回空林阴阴不知处前惊后呼若相语正当絶险凌夭梯揽辔听来泪如雨君不见蚕丛开国通秦关六龙西幸仍跻攀猿声鸟道有如此一为长歌行路难  

题水底猿捉月图　　　　　　【明】樊　甫  

漏板敲愁夜惊冷露井梧桐湿无影海风吹星消碧烟青夭不见纤月悬嫦娥泪泣桂香死谁知魄沈水底巫猿激烈心欲飞便伸长手捞摸之夷神叱咤蛟龙怒翻倒沧海上天去  

题画　　　　　　　　　　【宋】陈与义  

碎身鹰犬慙何忍埋骨诗书事亦微霜落深林可终岁雄雌暖日莫忘机  

画　　　　　　　　　　　【金】李纯甫  

三窟言何鄙中林计未疎贫而长衣褐老矣不中书捣药元无死忘蹄始见渠子皮今尚在遗像岂陶朱  

画　　　　　　　　　　　【元】程钜夫  

君王罢游猎重德不重射狡秋田中食粟得闲暇  

画　　　　　　　　　　　【元】程钜夫  

足扑速眼迷离娇儿宛颈雌雄随安知捣药明月里夜夜天零月如水  

题画【呈马伯　　　　　　　元庸学士】杨　载  

姮娥乞与长生药自可腾空入月中窃食草间多利害饥鹰奋击待秋风  

题画　　　　　　　　　　【元】李　祁  

毛颖多年秃未更小牎题字苦难成何时会猎中山下拔取霜毫付管城  

画　　　　　　　　　　　【元】吴师道  

孕灵广寒府承宠中书署谁令秋水边弄月凄风露  

黄荃子母　　　　　　　　【明】高　啓  

阳坡日暖眼迷离芳草春眠对两儿谁道嫦娥曽作伴广寒孤宿已多时  

画　　　　　　　　　　　【明】傅　珪  

捣药年年住广寒琼浆时吸桂花丹何人最慕仙家景移取霜毛画里看  

玉图【为许学士　　　　　　明思仁题】廖道南  

龙图学士人中龙孤忠直气称豪雄蛟螭蟠挐走雷电鸾凤迥翥流云虹秋轩示我月宫霜毫雪质凝辉素捣药真调霞液丹含英似挹冰壶露玉宇何年种树成桂枝缭绕桂花明仙娥旧住霄阙天使今栖银汉京学士悬弧当夘岁昭阳单阏开祥瑞咸称明眎玉衡精奎章壁纬人文贲岳降还当东鲁东星分危室地灵钟岱宗秀结千岩雨瀛海涛驱万里风朅来侍从蓬莱殿横经讲幄承清燕彤管常从石室挥瑶篇屡向兰台撰谁云天毕张虞罗指挥意象回銮坡中山漫着昌黎传颍水还怜永叔歌我为君歌酌君酒维南有箕北有斗君归持捧献髙堂莱衣遐祝灵椿夀  

题画　　　　　　　　　　【明】张凤翼  

不从东郭困韩卢亦任田中笑守株千载独传毛颖传常留姓字与人呼  

题扇芙蓉　　　　　　　　【明】祝允明  

霜寒玉线乱秋衣叶重花深草气肥灵药更无人肯饵素娥应道不如归  

## 御定历代题画诗类卷一百一目录  

兽类  

画马篇【唐髙适】  

同鲜于洛阳于毕员外宅观画马歌【唐髙适】梁司马画马歌【唐顾况】  

和叔盎画马次韵【宋苏轼】  

马图同裕之赋【金李纯甫】  

画马为邢将军赋【元元好问】  

画马【元程钜夫】  

画马【元许有壬】  

画马【元虞集二首】  

画马【元范梈】  

画马【元成廷珪】  

题画马图【元萨都拉】  

画马【元张翥】  

画马【元贡师泰】  

题画马【元丁复】  

题画马【元薛汉】  

画马行【元吴莱】  

题画马【元李祁】  

画马歌【元戴良】  

画马【元贡性之二首】  

画马【元钱惟善】  

题画马【元唐肃三首】  

题马【元屠性二首】  

画马【元张庸】  

题画马【明张以寜】  

画马【明徐尊生】  

题江阴侯杜安道宅画马【明陶安二首】  

画马【明杨基】  

画马【明徐贲三首】  

画马【明许伯旅】  

画马【明赵迪】  

画马【明刘绩二首】  

题马【明丘濬四首】  

画马【明李东阳二首】  

画马【明姚纶】  

画马【明庄防】  

画马【明蒋冕二首】  

画马【明傅珪】  

画马行【明郑岳】  

题画马【明陈雷】  

题马【明王直】  

题画马【明李坚】  

题画马【明王景彰】  

题画马【明僧妙声四首】  

题赵翰林唐马【元陈基】  

唐马图【元吴师道】  

题唐马图【明王褒】  

题唐人马图【明偶桓】  

题画唐马【明温勣】  

唐马图【明倪敬】  

题唐马【明程敏政】  

唐马篇【明丘濬】  

芸牕集画图【宋何梦桂】  

## 御定历代题画诗类卷一百一  

兽类  

画马篇【同诸公宴睢阳李　　　唐太守各赋一物】高　适  

君侯枥上骢貌在丹青中马毛连钱蹄铁色图画光辉骄玉勒马行不动势若来权竒蹴踏无尘埃感兹絶代称妙手遂令谈者不容口麒麟独步自可珍驽骀万匹知何有终未如他枥上骢载华毂兮骋飞鸿荷君剪拂与君用一日千里如旋风  

同鲜于洛阳于毕员外宅观画马歌  

【唐】高　适  

知君爱鸣琴仍好千里马永日恒思单父中有时心到宛城下遇客丹青天下才白生胡雏控龙媒主人娱宾画障开只言骐骥西极来半壁防势不住满堂风飘飒然度家僮愕视欲先鞭枥马惊嘶还屡顾始知物妙皆可怜燕昭市骏岂徒然纵令剪拂无所用犹胜驽骀  

在眼前  

梁司马画马歌　　　　　　　【唐】顾　况  

画精神画筋骨一图风瞥灭没仰秣如上贺兰山低头欲饮长城窟此马昂然独出羣阿爷是龙飞入云黄沙枯碛无寸草一日行过千里道展处把笔欲描时司马一騧赛倾倒  

和叔盎画马次韵　　　　　　【宋】苏　轼  

夭骥德力备马外龙麟中皇天不遣言兀与画图同驽骀饱官粟未受一洗空十驾均一至何事籋云风马图同裕之赋【韩笔定襄霍　　金益之家物】李纯甫  

天马飞来不苦难云屯万骑开元间太平有象韩生笔曽见真龙如此闲  

画马【为邢将　　　　　　　　元军赋】元好问  

大宛城下战骨满驽骀入汉龙种藏将军此纸何处得便觉房驷无光芒人中马中两勍敌夭门鴈门皆战场并州父老应相望早晩旌旗上太行  

画马　　　　　　　　　　　【元】程钜夫  

耳峻蹄高目有隅肉鬉磊磈立奚奴承平谁用千金买空使闲人画作图  

画马　　　　　　　　　　　【元】许有壬  

惆怅孙阳世久无纷纷驽骥遂齐驱不教神物俱湮灭犹幸人间有画图  

画马【二首　　　　　　　　　元】虞　集  

萧条沙苑贰师还苜蓿秋风尽日闲白发圉人曽习御长鸣知是忆关山  

虢国夫人学画眉宫门催入许先驰春风十里闻芗泽新赐金鞍不受骑  

画马　　　　　　　　　　　【元】范　梈  

一自房星下渥洼龙媒多在玉皇家赤毛洒血微生汗黑晕抟云整作花不待老能知失道固应来是涉流沙如今岂少真神骏犹有丹青纸上夸  

画马　　　　　　　　　　　【元】成廷珪  

圉人争喜得骅骝拨入天闲早见收今日有谁怜骏骨西风沙苑蒺藜秋  

题画马图　　　　　　　　　【元】萨都拉  

汉水扬波洗龙骨房星堕地天马出四蹄蹀躞若流星两耳尖脩如削竹天闲十二连青云生长出入黄金门鼓鬃振尾恣偃仰食粟何以酧主恩岂堪碌碌同凡马长鸣喷沫奚官怕入为君王驾鼓车出为将军静边野将军与尔同死生要令四海无战争千秋万古歌太平  

画马　　　　　　　　　　　【元】张　翥  

睿思殿中万几暇缥带犀籖阅名画君王爱此神骏姿笔势不在韦韩下五云御押手自封玉窠蟠屈宸篆红百年重遭赤马劫散落不逐兵尘空谁欤传之能爱惜尺楮萧萧开古色骊騘玉面蹄踠白青丝络脑黄金勒风鬉半散头怒侧一团渥洼云气墨绯衫圉郎控持直恐骄腾收不得向来南渡小朝廷虎视欲与金源争蜀襄马场能几匹尚想按图心胆倾只今万里龙沙道游牝千羣饱丰草天闲上驷皆乘黄驽蹇纷纷世空老  

画马　　　　　　　　　　　【元】贡师泰  

汉家旌节渡流沙夺得戎王铁喙騧天上白鱼秋弄影月中夜生花九图妙入将军笔八骏神空阿母家独控奚官更超絶长楸锦队烂如霞  

题画马【为方逺　　　　　　　元上人赋】丁　复  

上人超世资脱然了无为犹有爱马癖或比道林支天马由来出天池西大宛国乃有之房星写神孕龙漦雄志倜傥精权竒飞行灭没电莫追空尘留烟不得窥月氐之夷那敢骑汉武逺慕穆天子欲隮昆崘游具茨遣使先开玉关道凤颈虎翼初就羁王良造父死已久当时不知驭者谁唐人为马置马监奚官果是何物儿况复教之作马舞跪拜起伏取笑娭伏仗能鸣辄引去俛首低摧青络丝欲从驽骀服辕下局促动遭棰策施非徒丧志失天性病骨瘦柴如宛锥所以韩干为画肉不忍神骏成凋羸大漠茫茫天作屋饥龁饱卧骄且驰蒲梢萧飒轻风度苜蓿参差新雨滋胡为束缚对厮养长嘶无声情内悲我岂伯乐知马者意与马类伤马时自从眼前见此卷把轴起坐敛更披上人之意无乃尔笑絶长题画马诗  

题画马　　　　　　　　　　【元】薛　汉  

渥洼龙媒少人识世上驽骀日充斥班生画马画两匹骏骨雄姿殊未得赭袍乌帻坐奚官似出春风十二闲掩图不语三太息我方垂耳盐车间  

画马行　　　　　　　　　　【元】吴　莱  

凉秋八月霜皓皓白鴈惊飞散蓬葆川原蓄牧万马来扬鬛攒蹄龁枯草渔阳突骑自有真奚官翦拭倾城闉素丝结辔美无价绣罽披鞯骄向人当涂奋掷森崛壮一旦纷腾入天仗父老东城接鬬鸡胡儿内苑随调象煌煌京洛鸣和铃犇走万里如流星筋力追风乌鹊厉精神喷雾蛟龙冥往年踊跃将一跨寂寞而今空见画黄金铸式犹峥嵘多少地上麒麟行  

题画马　　　　　　　　　　【元】李　祁  

玉面霜蹄汗血姿黄金高价有谁知不嘶不动从羁绊记得彤庭立仗时  

画马歌　　　　　　　　　　【元】戴　良  

吾闻唐家有马名胡骝写入尺楮百千秋是何笔力妍且劲眼底飘飘尽龙性此马曾经百战来丰姿逸态何雄哉功成未受伏枥惠愁对青骡若相语隰公爱马兼爱画市以千金岂高价流传几手到南荒夏赟兄弟今袭藏年深物化使我伤万里骁腾苦无日徒遇伯乐与王良  

画马【二首　　　　　　　　　元】贡性之  

偃蹇龙驹不受羁贡来逺自渥洼西天闲立仗归来晩犹向东风振鬛嘶  

天闲牵出许【一作自】奚官饮罢春流未解鞍记得曽陪仙仗立五云深处隔花看  

画马　　　　　　　　　　　【元】钱惟善  

西风弄影四蹄霜背有连钱匹练光神骏何曽受羁馽萧萧想见华山阳  

题画马【三首　　　　　　　　元】唐　肃  

曽充天廏浴天池太仆寻常不敢骑金粟堆荒松柏老凤头犹络旧青丝  

四十万中新选得拳毛一色郁金黄在前正立教牵过不赐岐王定薛王  

金池春水胜汤泉浴罢双龙乍试鞭明日君王猎西苑勅教都被紫驼鞯  

题马【二首　　　　　　　　　元】屠　性  

渥洼神水与夭通汗血淋漓带赤騣明日甘泉祠泰畤和銮声在五云中  

晓来疎雨过沙堤振迅先闻栁外嘶不是圉人调未习临流怕湿锦障泥  

画马　　　　　　　　　　　【元】张　庸  

年少奚官緑绮裘忆曽何处鞚骅骝半堤草色连钟阜数防桃花出御沟  

题画马　　　　　　　　　　【明】张以宁  

满身云湿出滇河九折羊肠抹电过天廏飞龙今百万尽渠饱卧夕阳坡  

画马　　　　　　　　　　　【明】徐尊生  

白马披朱鞯牵来过御前忆曽何处见金水小桥边题江阴侯杜安道宅画马【二首　明】陶　安  

洗罢桃花浪暖时羣空冀北见权竒五花云湿青丝鞚百战功成不自知  

房宿何年寓世间四蹄踣铁度天山沙场酣战夸神骏奏凯归来十二闲  

画马　　　　　　　　　　　【明】杨　基  

古人画马如画竹贵在萧萧去凡俗骨欲权竒尾欲轻不用丰鬃与多肉当时精妙称曹霸人与骅骝意俱化信笔为之自有神忘却龙媒是图画此马满身花作团大宛三日到长安若教引见南薰殿应赐殷红玛瑙盘  

画马【三首　　　　　　　　　明】徐　贲  

拳毛零落暗尘埃何似春风立仗回当日外畨初进奉不知传勅赐谁来  

亲曽调马动天顔看遍东风十二闲今日写真图画里一双龙骏在人间  

立仗归来出御堤圉官为解锦障泥春流芳草无人渡得向东风自在嘶  

画马　　　　　　　　　　　【明】许伯旅  

曹韩画马久絶笔近代状者多驽骀毫端不得千古意孰识世有真龙媒图中此马何所似人言昔产余吾水一闻高价倾千金更觉雄心少千里双瞳烁电筋权竒索不可系何言笞变化应随霹雳去死生或与英雄期涓人买骨吁可怪汉武劳师动横溃岂知神物在人间骊黄迥出天机外我生爱马癖莫医眼见画图神欲飞荥河真种当可致西扳弱水扶桑归  

画马　　　　　　　　　　　【明】赵　迪  

塞北胡儿鞚骕骦岂知夭廏有乘黄春风驰道花如锦玉勒骄嘶出建章  

画马【二首　　　　　　　　　明】刘　绩  

曽蹴交河度黑山霜蹄飒飒汗斑斑如今四海无征战老向春风十二闲  

双驹汗血已斑斑蹀躞春风意态闲闻道千金求骏骨不应龙种在人间  

题马【四首　　　　　　　　　明】丘　濬  

天生骏骨异寻常午夜房星照地光冀北陇西搜索徧归来内苑有飞黄  

俗眼纷纷看画图不求神气论形躯世间不独孙阳少韩干江都今也无  

追风逐电去如飞奋迅长鸣不受覊莫向人前夸骏骨将军偏不喜乌骓  

冀北由来是马乡寻常十匹九飞黄不知地产随时变刚把凡胎诧作良  

画马【二首　　　　　　　　　明】李东阳  

健马奔泉如渴虹活马浴水如游龙竦身作势蹴厚地仰首喷沬生长风倦思滚尘痒磨树似是马身通马语莫将意态问丹青天机正在忘言处  

前马奔腾后马逐沙苑东来曲江曲相遭意气两不平踏尽长堤春草緑奚官一骑髙如山金镮玉勒声会呼羣骏出云雾同立春风十二闲  

画马　　　　　　　　　　　【明】姚　纶  

何年来骏骨画史貌能真千里电一掣五花云满身香尘金谷道青草玉关春独立浑无侣长鸣似向人  

画马　　　　　　　　　　　【明】庄　防  

野草寒风卷雪干病躯斜阁瘦栏干相逢刍豆人间者谁把行天步骤看  

画马【二首　　　　　　　　　明】蒋　冕  

千金骏骨本空羣一入天闲更絶尘元狩乐歌今不作松阴空老渥洼身  

来如奔电去如风百万驽骀一洗空谁遣时清烽燧熄朝朝覊束栁阴中  

画马　　　　　　　　　　　【明】傅　珪  

霜蹄汗血勒朱幩老气曽空冀北羣此日天闲聊纵目分明个个五花文  

画马行　　　　　　　　　　【明】郑　岳  

房星耿耿明碧落神驹堕地走沙漠天闲秣饲列奚官逸气俛就青丝络古来神骏岂易畜遗貌至今动人目硉矹争看骨格竒人间万马徒多肉汗血染成五色纹碧蹄髙踏秋空云蹀躞嘶鸣神彩溢此图疑出曹将军渥洼异产今寂寞世无伯乐何由识但收遗骨破千金不用按图逺相索  

题画马　　　　　　　　　　【明】陈　雷  

赭袍乌帽立奚官牵出春风十二闲不属丹青传写妙龙媒何得至人间  

题马　　　　　　　　　　　【明】王　直  

凤臆龙鬐世不多春风饱食玉山禾升中自是明时事岱岳云亭想一过  

题画马　　　　　　　　　　【明】李　坚  

九原难唤孙阳起天闲龙种沈洼水是谁传此千里神逸态英姿酷怜似世情贵耳多贱目叶公龙癖纷相属眼前骏骨畴能知幅缣尺素争夸毗还君此画三叹息物情好恶元无的  

题画马　　　　　　　　　　【明】王景彰  

天上房星烛地寒故教骏骨落人间如今纸上空形影苦忆秋风十二闲  

题画马【四首　　　　　　　　明】僧妙声  

真龙矫矫空大羣奚官牵来气若云黄金骨法颇清峻画者似是曹将军驽骀髙骧饱刍粟白驹辕下伤局促方今相者多举肥莫画权竒须画肉  

画师胷中有全马三马斯须生笔下中有一匹玉花骢似是西来大宛者不羣不食意气豪羞与二马同凢槽使我见画三太息于今谁是九方臯  

皎皎白马白于练首如渴乌目如电天闲骐驎人不见画师为我开生面圉人牵浴定昆池落花满地骄不嘶青丝络头无一丈挽住万里昆仑蹄  

前朝王孙善画马笔迹不在曹韩下君看榻上玉花騘风骨权竒絶潇洒却忆至元全盛时四十万匹皆吾师崇天门下宣入贡太仆牵来亲见之李君爱马人莫比意气相期论万里千金买得真骅骝早晩骑之见天子  

题赵翰林唐马　　　　　　　【元】陈　基  

王孙昔侍金銮殿亲见天街进马来貌得权竒大宛种解敎人世识龙媒  

唐马图　　　　　　　　　　【元】吴师道  

饱食天闲逸气生只愁立仗误长鸣青丝挽入奚官手俛首何妨逐队行  

题唐马图　　　　　　　　　【明】王　褒  

锦鞯金铎舞倾杯驿路相传换马台零落黄尘鼙鼓歇只从图画识龙媒  

题唐人马图　　　　　　　　【明】偶　桓  

内廐多龙马奚官晩更调独矜红叱拨老气压天骄  

题画唐马　　　　　　　　　【明】温勣  

苜蓿含花草露斑奚奴扰扰出沙湾尘飞大夏三千里泥满东风十二闲直内铜符初上缴征西铁甲未东还可怜絶代贤王手少画渔阳阿山  

唐马图　　　　　　　　　　【明】倪　敬  

房精坠地云气黑龙媒贡自那耆国英风飒爽生天闲白玉鸣珂紫金勒石防干外草茸茸一声嘶断落花风只今万乘巡游少立尽芭蕉日影红  

题唐马　　　　　　　　　　【明】程敏政  

青青苜蓿长初齐十二天闲望不迷杨栁一株沙苑道奚官来试骕骦蹄  

唐马篇　　　　　　　　　　【明】丘　濬  

开元考牧千百羣谷量色别如锦云金覊绣鞯盛装饰新水香萁调息匀纵横六印带官字牵出长街多意气奚奴屏息不敢骑路人敛迹遥回避昂头髙步踏软尘倐来倐往如有神四海风尘那敢动铁骑奋迅应无伦渔阳鼙鼓一朝起四十万匹骈头死独余一匹真乘黄负载君王蜀山里蜀山西去栈道危此时郎当将语谁张郎不来哥舒去独乘千里将安之九折坂头泥汨汨据鞍稳坐伊谁力平时饲防非不多逐草奔泉各南北古来良骥惟称德一匹胜如千万匹今观此画殊不凢天骨开张森独立岂是三郎旧所乘录功别养当时平诏令画史为图形千年神骏还如生我一见之心神惊何当房宿重降精再使麒麟地上行  

芸牎集画图　　　　　　　　【宋】何梦桂  

天马不生韩干死雀白翎毛落蒿里虎头妙笔夜通灵主爵郎中修画史杨君画眼空四海賸把金奁贮竒诡【原本阙二字】牧马边草秋一骑一纵骅与骝阿谁青騘嚼金勒拔劒奔逐髥怒虬提弓空捍鸣镝尽尘沙满耳风飕飕筼筜谷中一梢出冷蕊相看冰雪骨葵花二色空争妍没骨丹青输水墨猿猱两两雄顾雌獐鼠伎伎母趁儿水禽并下照秋水足踏枯荷浸涟漪人间清景能几许野马战场只尺咫芸牎一幅水沈烟俯仰乾坤千古意  

## 御定历代题画诗类卷一百二目录  

兽类  

八骏图【唐杜荀鹤】  

八骏图【唐罗隐】  

观八骏图【唐刘义】  

八骏图诗【唐元稹】  

题八马图【宋范浚】  

八骏图【元吴澄】  

八骏图【元虞集】  

姚少师所藏八骏图【明曽棨】  

赵松雪八骏图【明王泽】  

独骏图【明毛直方】  

书韩干二马【宋苏轼】  

韩干二马【宋苏辙】  

题两马图【宋晁说之】  

李龙眠二骏图【元王恽四首】  

二马图【元王恽】  

题二马图【元贡师泰】  

题二马图【元陈基】  

题二马图【元张天英二首】  

二马图【明张以宁】  

双驭图【明张羽】  

二马图【明姚绶】  

二马图【明吴寛】  

题赵文敏画两马行【明王世贞】  

韩干三马【宋苏辙】  

咏李伯时摹韩干三马【宋黄庭坚】  

题李早女眞三马扇头【元张翥】  

三马图【元陈旅二首】  

题开元三马图【元胡长孺】  

题唐申王三骏图【元丁鹤年】  

题四马图【元薛汉】  

唐人四马卷【元宋无四首】  

题伯时画温溪心等贡五马【宋陈与义】  

题李伯时画五马图【元戴良】  

宋学士所藏五马图【元程钜夫】  

五马图【元王冕】  

集杜句题五马图【元韩性】  

五马图【明镏师邵】  

题五马图【明李晔】  

李判官五马图【明罗泰】  

五马图歌【明李维桢】  

赵承旨天闲五马图歌【明王世贞】  

题五马浴川图【明陈敬宗】  

题方起莘五马图【明唐桂芳】  

五马图歌【明顾璘】  

题昭陵六马图【元陈基】  

任月山七马饮饲图【明吴寛】  

明皇九马图【宋刘子翚】  

九马图【元袁桷】  

题月山公九马图手卷【元杨维祯】  

任月山九马图【明吴寛】  

题韦偃十马图【元王恽二首】  

吴兴赵子昂十马图【元虞集】  

题高丽行看子【宋楼钥二首】  

题章存诚十三马图【元傅若金】  

韩干十四马【宋蘓轼】  

题赵松雪三十九马图【明曽棨】  

五十匹马图【明沈周】  

## 御定历代题画诗类卷一百二  

兽类  

八骏图　　　　　　　　　　【唐】杜荀鹤  

丹雘传眞未得眞那知筋骨与精神秖令试骏凭毛色騄耳骅骝赚杀人  

八骏图　　　　　　　　　　【唐】罗　隐  

穆满当年物外程电腰风脚一何轻如今纵有骅骝在不得长鞭不肯行  

观八骏图　　　　　　　　　【唐】刘　义  

穆王八骏走不歇海外去寻长日月五云望断阿母宫归来落得新白髪  

八骏图诗【有序　　　　　　　唐】元　稹  

良马无世无之然而终不得与八骏并名何也吾闻八骏日行三万里夫车行三万里而无毁轮壊辕之患盖神车也人行三万里而无防精褫魄之患亦人  

之神也无是三神而得是八马乃破车掣御踬人之乗也世焉用之今夫画古者画马而不画车驭不画所以乗马者是不知夫古者也余因作诗以辨之  

穆满志空阔将行九州野神驭四来归天与八骏马龙种无凡性龙行无暂舍朝辞扶桑底暮宿昆仑下鼻息吼春雷蹄声裂寒瓦尾掉沧波黒汗染白云赭华辀本修密翠盖尚妍冶御者腕不移乗者寐不假车无轮扁斵辔无王良把虽有万骏来谁是敢骑者  

题八马图　　　　　　　　　【宋】范　浚  

何年画工搦毛锥貌此八马恣权奇青丝络头十二蹄调柔意态行愉怡五马放浪无维羁或龁或望仍回嘶一牧牵鞚一牧骑制度髣髴唐巾衣不知此马生何时昔周穆王逺游嬉驾跨八骏驱东西髙升昆仑蹑瑶池骝騄骥羲劳飞驰日走万里无停騑兴元唐家危累棊百弮仅脱朱泚围黄屋进狩懐光追八马入谷七马疲筋挛肉绽行人悲两者资世皆顚羸虚名何有千载垂空得传记流歌诗未知此马闲犹夷牧坰不受鞭策威不踣险逺安无危泉甘草荐足自肥安用号骏称云骓嗟哉画意谁能知  

八骏图　　　　　　　　　　【元】吴　澄  

阴山铁骑几千匹雨鬛霜蹄神鬼出风驰云合暗中州蹂尽东宾西饯日岂皆騕褭与蜚黄拓土开基功第一忽于纸上见八骏穆满所乗最超逸如今巳死骨亦朽漫向毫端趁毛质当时造御天上艺仅到瑶池王母室莫雪霏霏黄竹歌日行三万竟如何逢时莫问才髙下只与论功孰少多  

八骏图　　　　　　　　　　【元】虞　集  

瑶池积雪与天平西极空闻八骏名玉殿重来人世换萧萧苜蓿汉宫城  

姚少师所藏八骏图　　　　　【眀】曾　棨  

周家八马如飞电夙昔传闻今始见锐耳双分秋竹批拳毛一片桃花旋肉騣叠耸髙崔嵬权奇如此眞龙媒霜蹄试蹋层冰裂骏尾欲掉长飇回瑶池宴罢归来早络月羁金照京镐紫鞚飞时逐落花雕鞍解处眠芳草由来骏骨健且驯弄影骄嘶不动尘有时渴饮天津水五色照见波粼粼圉官骑来难久驻饮向春流最深处珠衔寳勒不敢疎直恐飞腾化龙去古来善画韦与韩此画岂同凡马看人间造次不可得苜蓿秋深烟雨寒  

赵松雪八骏图　　　　　　　【明】王　泽  

赵家王孙擅好书更复画马如江都尝从玉堂罢春直惯冩天马随监奴马来西宛龙八尺势或怒惊如鹊立似疑初浴荥河波身上龙纹五花湿王孙写骏不写形运思巳入天机精都将临池古书法落笔一扫千人惊今逢此图乃八匹老我见之惟叹息人间驽骀漫纷纭天上龙纹谁购得忆昨八骏登瑶池昆仑万里天西陲风行电迈景恍惚翠蕤不动天王旗古来八骏虽巳矣房星在天还不死雄姿伏枥世岂无胡乃惟称穆天子  

独骏图　　　　　　　　　　【元】毛直方  

连天苜蓿青茫茫盐车鼓车纷道傍独骏汗血不可当权奇倜傥晦若藏五之六之无留良如此独歩何堂堂日三品豆愼所甞天闲逸气谁能量一尺之棰五尺缰了与辔络倶相忘太仆御直俨冠裳庭前榻上婉清扬有诏有诏且勿忙一洗凡马銮锵锵我观此图笔意长欲言尚寄田子方  

书韩干二马　　　　　　　　【宋】蘓　轼  

赤髯碧眼老鲜卑回策如萦独善骑赭白紫骝俱絶世马中岳湛有妍姿  

韩干二马　　　　　　　　　【宋】蘓　辙  

玉带胡奴骑且牵银騣白鼻两争先八方龙种知何数乞与岐邠并锦鞯  

题两马图　　　　　　　　　【宋】晁说之  

前马去骎骎年少意有余后马追驰骤喘杀肥髯奴  

李龙眠二骏图　　　　　　　【元】王　恽  

突啮相忘络脑羁沙平春静草凄迷后人莫作丹青看特爲南华释马蹄  

辽夏寻盟静塞尘駉駉归逸华山云当时騋牝三千匹办与龙眠策画勲  

跋龙眠二骏图【二首　　　　　元】王　恽  

玉塞沙平苜蓿繁渥洼春水泛晴澜几时扈从长杨猎一片红云拂绣鞍  

汉家天子狩阴山万马凭凌汗血殷早晩华阳春草地駪駪得似画图间  

二马图　　　　　　　　　　【元】王　恽  

振鬛长鸣万马瘖肯敎闲损络头金多应纵驾华清去飞过宫前御柳阴  

题二马图　　　　　　　　　【元】贡师泰  

铁喙騧连钱骢何年堕影江水中蒲梢西来八尺龙天闲十二爲尔空五花云锦吹东风  

题二马图　　　　　　　　　【元】陈　基  

一种权奇产渥洼暖风晴日过平沙寻常不敢施鞍鞲知是君王白鼻騧  

题二马图【二首　　　　　　　元】张天英  

奚官浴马试与骑一匹受鞍一匹嘶房星之精四飞去昭陵风雨夜凄凄  

沙陀义儿御两马正从梁晋争天下惜哉不见夹寨破杨五功名竟独跨  

二马图　　　　　　　　　　【眀】张以宁  

草软沙平日暖天相摩相倚最相怜无端走上长楸道喷玉争先掣电邉  

双驭图　　　　　　　　　　【明】张　羽  

内官妆束様能齐宛洛春风信马蹄共说放朝无一事看花直到夹城西  

二马图　　　　　　　　　　【明】姚　绶  

圉人牵来马二种黄白紫骝气骁勇一朝贡献入天闲呈之大廷沐天宠玉河雨晴春水满卸鞍浴罢东风暖牵还双控尚不骑金隄芳草青犹短青青草短非田野此马非伏盐车者世无伯乐价谁增那似王孙画中写曹韩巳久何可作古法相传只如昨化龙犹恐乗长风松雪斋前去挥霍君不见房星光堕渥洼水絶世神驹定飞起  

二马图　　　　　　　　　　【明】吴　寛  

紫骝嘶逐玉花骢曾是沙塲百战功今日奚官重翦拂落花芳草灞陵东  

题赵文敏画两马行　　　　　【明】王世贞  

后马斑黄前马黒两马八蹄如雪白前人衫绯后人碧后人上马如上壁前人回首顿其辔后马蹄骄欲前逝一跃双争日月轮齐驱竞吐风云气吴兴笔底蟠权奇前身伯乐眞马师饮龁立卧皆天姿我闻南人使船如使马胡不画一小艇凌涟漪吁嗟嗟龙种骨立天西陲  

韩干三马　　　　　　　　　【宋】蘓　辙  

老马侧立鬉尾垂御者髙拱持青丝心知后马有争意两耳微起如立锥中马直视翘右足眼光巳动心先驰仆夫旋作奔佚想右手正控黄金羁雄姿骏发最后马回身奋鬛眞权奇圉人顿辔屹山立未听决骤争雄雌物生先后亦偶尔有心何者能忘之画师韩干岂知道画马不独画马皮画出三马腹中事似欲讥世人莫知伯时一见笑不语告我韩干非画师  

咏李伯时画韩干三马【次蘓子由韵简伯时兼寄李徳素】  

【宋】黄庭坚  

太史琐窻云雨垂试开三马拂蛛丝李侯写形韩干墨自有笔如沙画锥絶尘超日精爽若失其一望路驰马官不语臂指挥乃知仗下非新羁吾尝观览在坰马驽骀成列无权奇缅怀胡沙英妙质一雄可将十万雌决非厮养所成就天骥生驹人得之千金市骨今何有士或不值五羖皮李侯画隐百寮底初不自期人误知戏弄丹青聊卒歳身如阅世老襌师  

题李早女眞三马扇头　　　　【元】张　翥  

金源六叶全盛年明昌正似宣和前寳书玉轴充内府时以李早当龙眠想当画院供奉日饱阅天闲万奇骨等闲游墨落宫扇骏气凌风欲超忽雾鬛风鬉剪剔新郎君标格玉爲人四带纱巾绣衣领醉鞭蹋尽燕台春一声白鴈黄河莫岂料征蹄竟南渡回首西风障战尘女仙空抱琵琶去  

三马图【二首　　　　　　　　元】陈　旅  

豹股龙膺百战余凌烟长櫑载璠璵时平不出横门道愿爲君王驾鼔车  

郊原春草緑防茸三马萧萧柳外风曹霸当年眞絶技只描阊阖玉花骢  

题开元三马图　　　　　　　【元】胡长孺  

牧马极盛开元中上闲十二皆游龙时平千里不自效嘶声脱吻生悲风流传八骏苦诡怪乐歌天马徒能工岂如杜句曹韩画流云飞电玉花骢吟诗展卷何独此未可与此争先雄重瞳玉色五百载阶榻相向将无同谁人临摹得髙意印章彷佛龙眠公但存大畧见神骏未傅五彩分风鬉俯仰布置号进槀图成欲上明光宫安定王孙固英物锦标象轴留其踪愿言藏袭不浪出骏骨隐隐惊盲聋秖今驽骀厌刍豆盐车未赎汗沟红  

题唐申王三骏图　　　　　　【元】丁鹤年  

三骏英英出渥洼太平刍束饱天家谁知百战平河北汗血功归狮子花  

题四马图　　　　　　　　　【元】薛　汉  

世上驽骀凡目秖今谁识马中龙昂头振鬣长鸣处似向秋风诉未逢  

唐人四马卷【四首　　　　　　元】宋　无  

金衔初脱齿新齐蹄玉无声赤汗微昨日杏园春宴罢满身红雨带花归  

簇仗回来玉勒闲黄门牵向落花间君王不爱长杨猎嘶入春风十二闲  

霜蹄蹋月早朝回尾弄红丝拂紫苔日暖龙池初洗罢尚方闻进御鞍来  

太仆新调试锦鞯九重日色照连钱春来兴庆池边路偏称宫中软玉鞭  

题伯时画温溪心等贡五马　　【宋】陈与义  

漠漠河西尘几重年来画马亦难逢题诗记着今朝事同看聫翩五匹龙  

题李伯时画五马图　　　　　【元】戴　良  

呜呼良马不世出今人但寻李侯笔五龙忽堕白云乡海角孤臣看自失太平天子开明堂前驱麒麟后鸾凰当时此马来万里想见顾盼生风霜龙眠老仙亦如此挥毫谈笑羣公里官闲禄饱少尘埃雾阁云窻天上起风流转眼余山河人间荆棘何其多临风卷图三太息此马今存知奈何  

宋学士所藏五马图　　　　　【元】程钜夫  

朝饮幽并暮秣吴龙膺凤眘紫方矑承平得此宁无用可惜人间只画图  

五马图　　　　　　　　　　【元】王　冕  

太仆济济唐衣冠五马不着黄金鞍饮流系树各有适未许便作驽骀看鬣萧萧緑云耸喷沫长鸣山岳动世无伯乐肉眼痴那识渥洼千里种官家去年搜骏良有马尽拘归监坊遂令天下气凋防驴骡馲争腾骧只今康衢无马迹得见画图差可识画图画图奈尔何抚几爲之三叹息  

集杜句题五马图　　　　　　【元】韩　性  

使君五马一马骢声价歘然来向东飞电流云絶潇洒迥立阊阖生长风肉鬉磊块连钱动大宛立仗青丝鞚不须对此成叹嗟古来才大难爲用  

五马图　　　　　　　　　　【明】镏师邵  

渥洼水中座龙马房星之精自天下星奔电掣势莫当岂比寻常驾辕者竹批峻耳铁作蹄雄姿飒沓精权奇日行三万等历块未许八骏相追随今观此图凡五匹画史经营各臻极就中一匹是真龙异质殊形人莫识沧溟气含云雾凉蹴齧顾盼思腾骧神奇变化在顷刻素壁高堂安可常  

题五马图　　　　　　　　　【明】李　晔  

开元四十万匹马谁是超然出羣者曹韩笔力非不工须信眞龙最难写眞龙只有拳毛騧太宗骑此开唐家雄姿猛气世无敌当年识者久叹嗟吴兴公子画五匹满眼风云起萧瑟一匹玉花齧且骄一匹飞黄甚飘逸駮文殊者一匹雄一匹紫电奔长虹中央正立一匹胡青骢遂令四马皆下风想见承华春苜蓿此马由来字天育殷红盘袍帽纹縠奚官杖策来监牧花萼楼前风日迟五王宴罢何逶迤乃知画师用心苦俟我落笔题新诗  

李判府五马图　　　　　　　【明】罗　泰  

黄堂时并驾紫陌事驱驰导从归来晩奚官控秣时腾身思渥水弄景忆瑶池西上还家日应辞白玉羁  

五马图歌【有序　　　　　　　明】李维桢  

汉太守四马加秩中二千石乃右骖故以五马爲贵今州在郡下守州者遂称五马大夫矣陈生拜盐官秩与州守等客以五马图赠属余爲歌  

神龙游戏下滇池池波鼎沸半龙漦化作龙驹五汗血雄风闪电相追随谁爲羁馽来燕市燕市黄金台巳矣低垂两耳驾盐车画熊朱轓不得使骧首景光悬匹练骄嘶意气腾千里君不见司马相如蜀赀郎长吏前驱谢鴈行当其困阨酒垆间但有犊鼻无骕骦相士失贫相马瘦世人但知牝牡与骊黄一朝邂逅九方臯目爲丞相头爲王九逸八骏在天闲二千石粟安足尝  

赵承旨天闲五马图歌　　　　【明】王世贞  

吾闻天子之乗有六马五马无乃诸王侯飞黄一骨立天仗兹者廿足闲清秋有金不敢将络头奚官屛立气致柔玉毫如霜落劲刷俶傥暂摄归优游银槽苜蓿露不收緑波溢吻芬锦鞲悬蚕齿戛快自酬宛如双虹籋云浮功成身贵人不知奉车骖乗白玉墀君王纵复日三顾此足敢忘追咸池吴兴学士曹韩师冩出蹀躞千金姿得非饮至平南时数百万匹皆权奇呜呼渥洼之种悲不悲眞龙却走阴山陲  

题五马浴川图　　　　　　　【明】陈敬宗  

翩翩天廏五龙媒太液池中浴未回身散玉花云影动日流星彩镜光开负图似向荥河出孕质疑从渥水来明日彤墀齐立仗总承恩泽下蓬莱  

题方起莘五马图　　　　　　【明】唐桂芳  

徐君平生爱马癖徃徃画手称无敌百年物化形影存流落生绡总陈迹今看五马各异色两匹骊黄一匹白一匹翠刷云满身一匹虹奔汗流血奚官亦复可怜人笑拂青丝事羁靮就中谁解骁腾姿背立如龙俄八尺不踶不齧有余闲回视神光恍相射得非念同槽枥悲御者非人常乏食低头帖耳或内伤十二闲中推第一而今蹭蹬老可欺空伴驽骀无赏识呜呼不幸世运遭囏虞岂比唐时太平日牵来锦绣动成羣玉鞍未卸黄金勒丹墀昼静柳阴移一防花飞堕香雪毛仲也是廏养儿嫁女传宣出宫掖宫掖惯听鼓节声敎舞衔杯增戏剧酒狂大叫问梅花何似龚黄二千石  

五马图歌【赠郑　　　　　　　明绍兴】顾　璘  

画图五马云锦文谁其有者郑使君房星降灵渥洼裂龙种迈出驽骀羣金河蹴蹋精爽振玉珂脱落权奇分使君人异马亦异气槪万里含风云四明美政那可状闾井小儿知礼让风化浑期太古前功名特出诸侯上昨乗此马朝王正锦鞯光照长安城天闲緑駬盈万匹此马一过人皆惊郑君五马眞绝奇盐车局促将何爲穆王正要追风足报尔王良伯乐知  

题昭陵六马图　　　　　　　【元】陈　基  

秦王六马一何骁生死同心鄂与褒酣战毎将戈止日并驱长使血生毛流传弟子初名干服事将军老姓曹貌得眞龙九重上昭陵刻石世同高  

任月山七马饮饲图　　　　　【明】吴　寛  

一马初饮泉三马共啮草二马欲饮一未啮七马絷维俱枥皁圉人饮饲亦良苦莝草汲泉须美好驱驰正用千里力不使尔渇使尔饱尔如无用却徒然天闲肥马云锦连  

明皇九马图　　　　　　　　【宋】刘子翚  

书生兀兀园不窥见马岂辨骝与骓开图九骏立突兀摸索知是眞龙儿奔雷蹴蹋原野动曳练惨错风沙随华缨金络岂不好矫首奋迅那容羁吾闻取骥如择士竞爱妥帖惊权奇士怀倜傥众论斥马有顦顇羣驽欺六闲豢养固恩厚横气摧折常鸣悲丹青傥不逢妙手万世岂识眞龙姿因思中原政格鬬铁骑倏忽银山移着鞭安得致此物掩画四顾徒歔欷  

九马图　　　　　　　　　　【元】袁　桷  

九衢尘沸各低头水暗荒陂得自由矫首天池欲归去乗风缓从玉皇游  

题月山公九马图手卷【爲任伯温元赋　有序】杨维桢  

任公月山九马图一卷马官控而立者二渇饮者二赴饮者一共枥秣者二立而昂首回顾者二昔韩干善画马实出曹将军霸唐之画马称曹韩而杜子美评曰干惟画肉不画骨则干犹未暇入曹将军室也今公所画法备而神完使在开元间未知与霸孰先后岂独方驾干而巳哉其孙士珪出卷求余言故爲赋卷尾  

任公一生多马癖松雪画马称同时巳知笔意有独得天育万骑皆吾师房精夜堕池水黒龙出池中飞霹雳图中九马气俱王都防青骢尤第一一马饮水水有声两马龁草风雨生其余五马尽奇骨蛮烟洗尽桃花明君不见佛郎献马七度洋朝发流沙夕明光任公承旨写神骏妙笔不数江都王任公一化那可复后生画马空多肉此图此马无人看黄金台高春草緑  

任月山九马图　　　　　　　【明】吴　寛  

前元画马任月山九马意态皆天闲开图似具方臯眼不在骊黄牝牡间日午归来千里道渴者饮泉饥龁草风前汗血流未干仍见双蹄腾枥皁曹韩巳远图有无犹頼杜老诗如图慨予何以慰马癖空对騄駬并騊駼唐家自得王毛仲一时下乗千金重此图卷却勿浪开旅獒日日宜蒙诵  

题韦偃十马图【二首　　　　　元】王　恽  

浮深角壮恣游嬉沙苑春风碧草齐闻说紫宸初立仗内家正要不鸣嘶  

国初鞍马説江都今见韦侯十骏图独爱少陵忠义气艰危安得济时需  

吴兴赵子昂十马图　　　　　【元】虞　集  

昔在秘阁见十马云是韦偃之所画此图位置略相似心神偶同岂临写马种本自渥洼来灌濯清泉更潇洒常恐一旦风雨至蹙蹋波涛遂神化豪雄意气今岂无未必深沈如此者君看最后临岸嘶自是眞龙无世价  

题高丽行看子【有序　　　　　宋】楼　钥  

高丽贾人有以韩干马十二匹质于乡人者题曰行看子接处黄绫上书韩干马表饰以绫尾以精纸皆丽物也闻其怀金来取因命工临写而归之再用东坡韵书临本之后  

竹批双耳风入蹄霜鬣剪作三花齐相随西去皆良种撼首奋鬣迎风嘶丹青不减陆与顾丽人传来译通语装爲横轴看且行云是韩干非虚声圉人乗马如乗鹤人马相谙同呼啄中有二匹眞游龙爬梳迥立緑扬风贾胡携金赎此马亟呼上人临旧画我诗无由到三韩写向新图时自看  

再题行看子　　　　　　　　【宋】楼　钥  

先引护栏毬子骢九马近远俱相从黒驹騧黄骓素骝亦有当面仍银騣夏国一种青于蓝五明错皆如龙或骖或引恣驰骤坐觉隐耳声珑珑人间安得有此辈一一必自天闲中不惟骨相异凡马圉人贵介多雍容三花剪鬣如官様寳鞍更以香罗幪中间二者盖天马齿虽巳老气尚雄不知几出横门道双立柳下青阴浓撁缰捽颔刷背膂旋梳骏尾揺清风人人生意马欲动态度曲尽各不同韩生去我几百年藻色尚湿青与红不知何时堕鸡林万里远在东海东贾人携来得寓目一见絶叹丹青工千金可买真不惜忽复携去何悤悤亟令临写得形似如此神骏那得逢开元内外马盈亿色别爲羣从登封韩生所见定杰出七尺爲騋八尺駥向来鸾边系金绒归乗款段头巳童伏枥宁能志千里却笑区区据鞍矍铄翁  

题章存诚十三马图　　　　　　【元】傅若金  

韩干画马天下闻笔力远到曹将军忽从座右见神骏落日萧萧愁莫云雄姿利气闲且逸雾鬣风鬉十三匹神龙变化未可知天驷光芒有时失去年刷马喧都鄙纷纷杀马输马耳骐骥遥依沙漠寒驽骀尽向风尘死【一作江南死】江南近来一匹无君家乃得存此图便当持献穆天子上下八骏同驰驱  

韩干十四马　　　　　　　　　【宋】蘓　轼  

二马并驱攒八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者旣济出林鹤后者欲渉鹤俯啄最后一匹马中龙不嘶不动尾摇风韩生画马眞是马蘓子作诗如见画世无伯乐亦无韩此诗此画谁当看  

题赵松雪三十九马图　　　　【明】曽　棨  

吾闻天马生水中房星夜坠波光红虎文凤臆眞异状一日千里能追风平原草緑春波涌雄姿逸态人皆竦腾骞磊落如有神三十九匹皆龙种风騣雾鬣摆长云五花粼粼簇锦纹就中一匹独奇絶骄嘶似欲超其羣前年从征破强虏蹋碎阴山力如虎尾丝窣地逐流星汗血凝珠散红雨今年北去埽残胡骏骨骁腾絶世无追奔巳穷沙漠尽渴饮能令瀚海枯麒麟骕骦古所惜况此驱驰树勲绩君不见穆王八骏空尔奇弄影瑶池竟何益  

五十匹马图　　　　　　　　【明】沈　周  

沙树历历沙草荒江上谁开刍牧塲马羣所聚凡五十饮秣而俯嘶而昂寝讹浴渉踶且骧或乳或驻或轧濸三纵五横不成行若驓若骐青紫黄乌骓赤照夜白连钱桃花鬬文章牝兮牡兮未可辨亦莫可识驽与良相骨相肉俱巳矣老夫两眼从茫茫但愿各各无羁缰自纵自得肥而駫肥哉肥哉空老死未识何以知尔长我知马亦待驾御人马两得气始扬请看沟汗流血浆争前欲逐左贤王追风掣电一般走五十之中当有强  

## 御定历代题画诗类卷一百三目录  

兽类  

题刘景明百马图扇面【宋杨万里】  

题百马图【元舒逊】  

百马图【元贡性之】  

题百马图【元丁复】  

金世宗太子允恭百骏图【元王逢】  

题郭诚之百马图【明张以寕】  

百马图【明王佐】  

百骏图题杨大参轴【明王阜】  

题任少监百马图【明僧一初】  

咏伯时虎脊天马图【宋黄庭坚】  

赵际可天马图【元程钜夫】  

天马图【元龚璛】  

龚翠岩天马图【元郭畀】  

题平章公所藏天马图【元戴良】  

题茀郎天马图【元丁鹤年】  

题汉天马图【元陆仁】  

题画海南入贡天马图【元马臻】  

髙暹献天马图歌【明詹同】  

题天马图【明僧净慧】  

题御马图【元掲仆斯】  

春风御马图【元马祖常二首】  

骏马图【元马祖常】  

书骏马图【元陈深】  

唐太宗骏马图【元张昱】  

题士采骏马图【明陈道永】  

龙驹图【元贡师泰】  

恭题文星四骏图【明张居正二首】  

钱舜举摹李伯时画凤头騘图【元吴师道】  

题赵仲穆临李伯时凤头騘图【元郯韶】  

赵仲穆临李伯时凤头騘【元柯九思】  

赵仲穆临李伯时凤头騘【元顾瑛】  

赵仲穆临李伯时凤头騘【元吴克恭】  

赵仲穆临李伯时凤头騘【元俞】  

赵仲穆临李伯时凤头騘【元杨忠】  

王理之临凤头騘【明沈周】  

二青图【金赵秉文】  

题钱舜举青马图【元丁复】  

钱舜举青騘图【元张伯淳】  

题崔录事女真騘马图【元胡长孺】  

题徐复初参政騘马图【明贝琼】  

题麝香騘马图【明张适】  

题正面黄【元杨维桢】  

次韵子瞻咏好头赤图【宋黄庭坚】  

题宣和所制赤驹图【元张天英】  

题钱选临曹将军燕脂騘图【元王恽二首】  

燕脂骏马图【元赵孟頫】  

题赵翰林画桃花马【元陈基】  

赵翰林桃花马图【元熊梦祥】  

题赵翰林桃花马图【元郑东】  

题赵子昂桃花马【元丁立】  

马国瑞所题李龙眠画赤黑二马相戏卷子索诗因题卷后【元成廷珪】  

题善道原韩干黑马图【明詹同】  

题铁色騘马【元张翥】  

题背立骊【元杨维桢】  

韩干画照夜白图【元王恽四首】  

题子昂照夜白【元戴表元】  

戏题明皇照夜白图【元丁鹤年】  

题竹间翁白马图【元丁鹤年】  

玉腕骝图【元吴师道】  

玉豹图【元方回】  

奉题子昂骝马图【元杨维桢】  

题騕褭图【宋秦观】  

骡纲图【元宋无】  

## 御定历代题画诗类卷一百三  

兽类  

题刘景明百马图扇面　　　　【宋】杨万里  

雾鬛如无笔霜蹄不带埃直将明眼看若个是龙媒  

题百马图　　　　　　　　　【元】舒　逊  

诏许平戎罢战还征鞍初缷汗初干从今归牧华山后只许丹青画里看  

百马图　　　　　　　　　　【元】贡性之  

乌桓城头春雨晴乌桓城下春草生百灵长养少畋猎牧马晓出乌桓城腾骁驰突各异态饥齧渴饮仍纵横胡儿独夸好身手上马捷若飞鸢轻青丝不鞚锦鞍缷什什伍伍争先行胡官遥望拍手笑落日半照旌旗明忆昔开元全盛日四十万匹俱龙精骕骦騄駬緫神物骏气上贯房垣星只今四海罢征战含哺鼓腹歌升平英雄用武已无地一日底用千里程丁宁伯乐傥一顾  

尔价顿使千金増  

题百马图【为南郭　　　　　　元诚之作】丁　复  

一马百马等马尔百马一马势态异龙眠老李意入神代北宛西无不至楼兰失国龟兹墟玉门无关但空址蒲萄逐月入中华苜蓿如云覆平地始皇长城一万里漠雨平添窟中水将军昔有李贰师尺棰长驱万骐骥当时无乃或尔遗龁草翻沙纵眠戏就中骁黠啮与踶或示仁柔奔且逝循坡屹立意度闲下首当膺若多智昂头振鬛彼者雄似恐世间无猛士轮台诏下不更求蕃使往来知礼义不徒嫁女事乌孙只以金缯相赠遗茫然圉牧不知谁牝牡骊黄交乳字世有伯乐不愿逢御若王良空善技汗沟血珠胡尔为无能安并驽骀视唐家太平有天子开元天寳周四纪是时天下政无事深宫每欲妃子喜教之舞数政如此渔阳鼙鼓动地起禄儿见惯亦有以可怜零落四十匹后来值得田承嗣金世宗太子允恭百骏图　　　【元】王　逢  

金家武元靖燕徼尝诮徽宗癖花鸟允恭不作大训方画马却慕江都王此图遗脱前后幅尚余龙媒羣角逐息鸡草黄霜杀菽王气荣光等蕉鹿山人尘迷朔南目溪头姑饮归田犊  

题郭诚之百马图　　　　　　【明】张以寜  

唐家羽林初百骑谁其画之传郭氏开元夭廏四十万爽气雄姿那得似风鬃雾鬛四百蹄或饮或龁长鸣嘶或翘或俯或腾跃意态变化浮云齐黄沙云暖地椒湿什什为曹竞相及蹂躏秦原狐空荡揺渭水蛟鼍泣前年括马输之官苜蓿开花春风闲民间一骏岂复有何如饱在图中看郭君才越流辈百回策蚁封人不识骅骝岂少伯乐无卷还画图三叹息  

百马图　　　　　　　　　　【明】王　佐  

蹄影参差踏软红曽观万马拥飞龙旌旗不动金笳歇一片川原锦绣中  

百骏图题杨大参轴　　　　　【明】王　阜  

昔闻天寳沙苑阳牧养千马皆乘黄霜蹄汗血欲超忽龙鬐凤臆思腾骧青骊紫燕髙突兀兰筋虎纹皆灭没白鱼弄影天上来生花月中出渴乌合踏森队行雪鬃雾鬛仍低昂祥云满身五花烂长庚堕地双瞳光将军当年妙无敌曽向龙池挥霹雳飞出天街十二闲洗空騋牝三千匹恍疑太宗拳毛騧又讶汾阳狮子花同经百战托生死一敌万马开风沙丹青流传六百载美誉芳声满江海乾坤不废少陵诗秋月华星吐光彩我公何年得此图应知意匠絶代无羣龙恍惚骇人目可与八骏合驰驱太平海宇无征战百万龙媒满淮甸防见王良驾驭时春风立仗明光殿  

题任少监百马图　　　　　　【明】僧一初  

炖煌水涸龙驹伏未央廏前秋草緑驴驼负石玉门关旧苑空余三十六忆昔髙皇马百匹騊駼车府无监牧只留太仆掌天闲不许田驽食民谷古来贵良不贵多须信俭余奢不足任监手画百骅骝五色如云散平陆八月风髙水草甘饮啮舒闲肆驰逐骓駓骊黄莫复辩水叶风花乱人目任公生遭太平世结思驱豪逞神速四海无虞百将闲无乃图形华山麓吾闻善相东门京坐阅羣龙眼如烛白家口齿谢家鬃皎皎那容在空谷争如下乘得休安骨相虽凢好毛肉杏花烟外栁阴中靽络无加饱刍粟呜呼此画世已稀徒有千金未轻鬻老矣支郎俊气销抚卷空歌天马曲  

咏伯时虎脊天马图　　　　　【宋】黄庭坚  

笔端那有此千里在胷中四蹄雷电去一顾马羣空谁能乘此物超俗驾长风逸材归辔勒岁在执徐同  

赵际可天马图　　　　　　　【元】程钜夫  

天马出西极神龙不能追目为紫电光歕作风雷飞天马不常有画中或见之见之梦寐不可得得之不用终何为穆王无复瑶池宴汉武秦皇不相见何当真马生渥洼来与天子驾鼓车  

天马图　　　　　　　　　　【元】龚　璛  

人间能有几天马试问来从西极者二十万众从贰师攻破大宛仅得之执驱校尉奏妙选帝闲自此收权竒未央宫门铜作式矫矫如此龙八尺绊者自绊逸者逸不是老龚谁能得  

龚翠岩天马图　　　　　　　【元】郭　畀  

髥龚画马师曹霸想见开元天寳年水满曲江春草碧何知蜀栈上青天  

题平章公所藏天马图　　　　【元】戴　良  

君不见余吾水中天马出赤鬛缟身朱两翼割玉为鞍鞲不得锦衣使者捷若飞紫缰金勒看君骑却忆拂林初献时凤城五门平旦啓驰道行骄辔耳耳路旁见者谁不喜众中牵出朝未央挥雾流沫满道香毛带恩波目【一作日】光龙眠老子识马意行过天闲重回视白笔描成落人世我公购之滦水滨百金市画冀得真奔霄追电何足云从今吹笛大军起料知一日行千里  

题茀郎天马图　　　　　　　【元】丁鹤年  

春明立仗气如山顾盼俄空十二闲一去瑶池消息断西风吹影落人间  

题汉天马图　　　　　　　　【元】陆　仁  

朱鬛冲风汗血斑遥思踣雪度龙关风尘四海兵戈满未省将军战马闲  

题画海南入贡天马图　　　　【元】马　臻  

余吾天马生水中毛如泼墨耳插筒雄姿挺挺浴海气一刷万里追遗风九夷入贡宾来服画出犹能骇人目韩子休教喂地黄太仆能令饱梁肉谁怜东郊瘦马硉矹如堵墙汗血力尽德不扬尚望明年春草长  

髙暹献天马图歌　　　　　　【明】詹　同  

蜀人髙暹能画马令人往往愁龙化凡夫肉眼非方歅世间谁是识龙者前年晓御慈仁殿拂郎之国天马献兰筋虎脊渥洼姿长风西来起雷电侍臣传敕貌真龙周郎为图图最工玉堂学士揭曼硕早朝奏赋蓬莱宫当时观者集如堵敕赐金盘五色露天马出驰海子东但见中天黑烟雾君不闻太宗奔虹赤宗照夜白唐初曽数江都王今之名画亦难得吾闻髙暹善草书墨池向复飞龙驹黄鹤楼中献马图藩王一见极所娱天机剪取云锦段玉盌分赐葡萄珠好去京师谒周郎应见挥毫九天上翠华所驾皆龙媒何事江南绘屏幛  

题天马图　　　　　　　　　【明】僧净慧  

八尺飞龙十二闲飘飘来自岢岚山曽陪八骏昆仑顶肯逐羣雄草莽间落日倒行悲峻阪西风苦战忆重关拂郎可是无新贡天步于今正险难  

题御马图　　　　　　　　　【元】揭傒斯  

朱缨金络辔黄帕锦鞍鞯神闲意更逸初下赤墀前  

春风御马图【二首　　　　　　元】马祖常  

龙种权竒十二闲进来新自玉门关连钱赭白生珠汗天子长杨羽猎还  

春风杨栁华山阳肥泽都能照地光天下太平无汗血还堪立仗事君王  

骏马图　　　　　　　　　　【元】马祖常  

天马西来入帝闲风騣雾鬛駮文斑房星一夜光如水却怨龙媒万里还  

书骏马图　　　　　　　　　【元】陈　深  

王良伯乐骨已朽曹霸丹青亦希有开图歘见神骏姿对酒髙歌雄剑吼只今骐骥困盐车落日长鸣漫昂首嗤嗤俗眼迷天机相士嫌贫马嫌瘦  

唐太宗骏马图　　　　　　　【元】张　昱  

昭陵石刻今无有绢素乃能存不朽当时竒骨济时艰驾驭尽入天人手隋家再世俱凡庸不知肘腋生英雄晋阳奋起六骏马蹴蹋大海波涛红帝王一出万邦定干戈四指羣小空凌烟勲臣尽图画一旦肯遗汗血功呜呼何从得此様规模却与石刻同乃知帝王所驭是龙种岂可求之凡马中唐家开基三百载展卷尚觉来英风  

题士采骏马图　　　　　　　【明】陈道永  

贰师城里马如龙战士将归诣汉宫遣索新歌奏太庙緑杨青草暂嘶风  

龙驹图　　　　　　　　　　【元】贡师泰  

八尺龙驹未破鞍一人牵过万人看自从梦入将军笔青草落花生暮寒  

恭题文皇四骏图【录二　　　　明】张居正龙驹【郑邨坝大战胷堂着一箭都指挥丑丑拔箭】  

天马徕翼飞龙蹄削玉耳垂筒碧月悬双颊明星贯两瞳文皇将士尽罴虎复有龙驹助神武流矢当胷战不休汗沟血防桃花雨坝上摧锋第一功策勲何必减元戎君不见虎士标形麟阁里龙驹亦在画图中  

枣骝【小河大战胷堂着一箭后两曲池一箭安顺侯脱大赤拔箭】  

紫骝马金络月朝刷燕晡秣越俶傥精权竒超骧走灭没当年万马尽腾空就中紫骝尤最雄战罢不知身着箭飞来只觉足生风北风猎猎吹原野长河水澌血流赭谁言百万倒戈中犹有弯弧射钩者  

钱舜举摹李伯时画凤头騘图　【元】吴师道  

汴都五马来西域当时緫入龙眠笔钱郎摹得凤头騘想见羣中更竒特大宛渥洼挺龙种开元内廏森天骨超然意气欲争雄直比来仪称瑞物宋人兵力非汉唐裕陵开边徒扰攘鬼章成禽侈告庙于阗效职修来王吁嗟元祐乃如此信是当国谋谟良诸贤一去宁复得此马不在吾何伤  

题赵仲穆临李伯时凤头騘图　【元】郯　韶  

蓬莱宫中春昼迟五马曽阅李伯时天闲一一尽龙种独爱凤头尤崛竒王孙归卧江南日见之为尔生顔色乃知神骏世所怜仿佛明窗亲貌得黄头圉官颀且绛袍乌带髙帽尖是日牵来赤墀下黄门辟易争观瞻红丝络头尾窣地云满身飞不起长鸣知是恋九重岂但一日行千里君不见春风立仗何駉駉龙文照地来房星何当中道为剪拂纵目平原春草青  

赵仲穆临李伯时凤头騘　　　【元】柯九思  

高帽黄防款塞胡殿前引贡尽龙驹仗移天步临轩看画出韩生试马图  

赵仲穆临李伯时凤头騘　　　　【元】顾　瑛  

君王不爱碧衔霞独爱真龙被紫花珍重王孙亲貌得锦巾袱送野人家  

赵仲穆临李伯时凤头騘　　　　【元】吴克恭  

今代王孙紫花马分明貌得凤头騘寄来适对老支遁神骏固应清赏同  

赵仲穆临李伯时凤头騘　　　　　俞　瓛  

华萼楼前涨晓尘龙驹新刷五花文银鞍罗帕今寥落嘶入沙场万马羣  

赵仲穆临李伯时凤头騘　　　　【元】杨　忠  

宛西来贡凤头騘神气飘飘欲化龙牵入九天深处过满身云影紫重重  

王理之临凤头騘　　　　　　　【明】沈　周  

宋家王孙赵仲穆画马画形神亦足东昆王郎搨其本笔精殊觉惊人目纸间突兀拥南山俗工纷纷手当缩此匹传是凤头騘五花满身云簇簇请郎别图唐舞马逆胡教舞不肯服逆胡教舞不肯服大胜汚臣食其禄  

二青图　　　　　　　　　　【金】赵秉文  

大青天骥之云仍小青八尺犹龙腾三十年来无汗马不将遗像铸兴陵  

题钱舜举青马图　　　　　　【元】丁　复  

青马自是天骐驎奚官引出羁络新垂头缓行意态驯緑发不动空无尘圣人不肯事东巡千里一日志莫信赖有吴兴为写真  

钱舜举青騘图　　　　　　　【元】张伯淳  

翠鬛朱缨骨相殊贡来名种出单于唐韩宋李都休论且看钱家进马图  

题崔录事女真騘马图　　　　【元】胡长孺  

天恩洽骑十二闲短策不知行路难漠漠空川望不尽电光掣过须防间蹄髙髙屈污沟出骏骨隐隐隆于山窟泉沙草不得足劳多食薄心知慙十年瓮牖间书瑟展卷见图真太息女真年少面如盘华屋平生隔风目青騘肉破拥尻脽黄金校具襃缓拂三品刍豆空自多行见火花绕铜历  

题徐复初参政騘马图　　　　【明】贝　琼  

青騘万里来安西五花满身玉削蹄将军大雪骑出塞风鬃未洗龙城泥何人落笔通造化天上房星降中夜朱衣老奚惊有神不独开元数曹霸漠南漠北千帐空将军赐爵论边功此马岂与凡马同解鞍落日从逺放黄金台髙春草丰  

题麝香騘马图　　　　　　　【明】张　适  

雾鬛风鬃八尺骄身闲如染麝香毛明朝欲伐匈奴去万里龙沙岂足劳  

题正面黄　　　　　　　　　【元】杨维桢  

鼎湖乘黄忽巳仙龙池霹雳飞青天玉台万里在足下青丝挽住春风前嶷如长鹤静不骞仗下肯受庸奴鞭主恩一顾百金重不辞正面当君怜  

次韵子瞻咏好头赤图　　　　【宋】黄庭坚  

李侯画骨不画肉笔下马生如破竹秦驹虽入天马图犹恐真龙在空谷精神权竒汗沟赤自有赤乌能逐日安得身为汉都防三十六城看历历【亦画肉一作不画肉天马一作天仗自有赤乌一作有头赤乌】  

题宣和所制赤驹图　　　　　【元】张天英  

房星委地生神驹众马不得相俦匹千里风轻白玉蹄平渊春浴丹砂质自从长养入天闲振鬛长陪乘舆出未知赴敌见戈矛所惯承恩开警跸嘶当落日近尊严气抹长林动萧瑟不慙刍豆饱微躯尚觊朝家三品秩宣和殿里图书暇亲见圉人事爬栉当时青海九万余未有一匹当宸笔临轩睥睨迥出羣落纸须防歘奔逸内侍传宣赐近臣再拜奎光欲腾室秋深沙苑多蒺藜夜半河南吹觱栗已诏民间置牧地如此龙媒敢轻失题钱选临曹将军燕脂騘图【二首元】王　恽  

涪翁醉草丹青引秘省珍藏猎骑图老眼再观知有数喜从唐本玩临摹  

龙种中来见异姿春风舞影下瑶池马中岳湛钱郎笔写尽坡仙七字诗  

胭脂骏图歌　　　　　　　　【元】赵孟頫  

骐驎騕褭世常有伯乐不生淹栈豆歘见此图神自王权竒磊落龙为友隅目晶荧生紫光锦毛错落防清霜霜蹄防踏寒玉响雾鬛振动秋风凉朝浴扶桑腾浩荡莫秣昆崘超象罔雄姿似隘六合小盛气欲籋浮云上嗅尘一歕惊肉飞奋迅不受人间鞿岂惟万马羞欲死直与八骏争先驰只今相者多举肥叹息此图谁复知君不见王处冲半生隐德真成痴  

题赵翰林画桃花马　　　　　【元】陈　基  

当时沙苑最权竒赠与吴兴学士骑身上桃花千万朶为渠图写墨淋漓  

赵翰林桃花马图　　　　　　【元】熊梦祥  

风翻细雨入天闲貌得权竒电影寒凤阁春深人已逺空余精彩匹曹韩  

题赵翰林桃花马图　　　　　【元】郑　东  

昔共将军战阵间髑髅溅血上斑斑昆明池上敎人洗选入天家十二闲  

题赵子昂桃花马　　　　　　【元】丁　立  

学士当年侍武王诏骑天马入明光上林三月花如雨吹落金鞍片片香  

马国瑞所题李龙眠画赤黑二马相戏卷子索诗  

因题卷后　　　　　　　　【元】成廷珪  

君不见项王乌骓如黑龙蹴踏万里烟尘空五年乘之勇无敌七十二战收竒功又不见白门赤来向东神物终属云长公百万军中刺名将疾如健鹘追秋风龙眠居士新貌得毛色意态将无同沙场无人白日静平波浅草青茸茸双蹄直立欲变化两尾突起争豪雄还君此图三叹息此马忽亡难再得江南异事人未知又见麒麟出东壁  

题善道原韩干黑马图　　　　【明】詹　同  

善家堂上书满防古今名画频卷舒我来一见韩干笔龙精自与凡马殊鬛披披首渴乌紫瞳焰焰双明珠黑云一片忽堕地房星半夜飞神都御沟流水栁千树圉人骑出拂春露黄金腰带素花衣马上回头看飞絮丝缰在手不敢纵追风恐过龙楼去君不见向来画马只画肉神逸之气多不足干遗真迹世所稀使我见此思天育善家兄弟一马騘此马真与麒麟同白璧玉斗亦不换早晩持献明光宫  

题铁色騘马　　　　　　　　【元】张　翥  

神厓黑龙时出水游此何年得其子是何毛骨如积铁迥立长风独竒伟霜蹄白鼻散五花倐见马中真騄駬美髥奚官能剪拂不遣云鬟涴泥滓少施控勒即飞腾唾尚不敢况敢捶马生岂在粟一石不饱宁能见材美朝燕晡越信汝良安得壮士同生死阿师一室巾锡外时展此图临燕几三生似是支道林爱马芳心同若此平原丰草秋漠漠恍惚寒沙飒然起英雄有志在青云老眼因之空万里  

题背立骊　　　　　　　　　【元】杨维桢  

首昂渴乌胯山峙拂阶一把银丝委金覊脱势无前踣铁盘攒忽如掎浅髋大脰方争涂忍使骊龙老垂耳倚风背立非背恩防锦秋髙为君起  

韩干画照夜白图【四首　　　　元】王　恽  

开元天子燕游多一骨承恩玉色瑳所养自来非所用雨中蜀栈要青骡  

缨绂驺衣一色红玉华光照苑门空昭陵六骏秋风里辛苦文皇百战功  

沈香亭下牡丹芳宫漏穿花夜未央辇路传呼停凤烛内家归诧玉麟光  

政捐金鉴九龄归声色糊涂醉不知天意种深天寳祸故生尤物配妖姬  

题子昂照夜白　　　　　　　【元】戴表元  

风前新解锦鞍鞯雪色糢糊雾色寒此物人间无处着千金只得画图看  

戏题明皇照夜白图　　　　　【元】丁鹤年  

天上麒麟天下稀月中几送八姨归君王寓目应追悔误看乘鸾度羽衣  

题竹间翁白马图　　　　　　【元】丁鹤年  

谁识骅骝汗血中静团晴雪动生风一从选入天闲内不觉人间万马空  

玉踠骝图　　　　　　　　　【元】吴师道  

满身霞彩尾萧梢玉踠腾凌意气骄牵向赤墀人驻目只疑踏雪未曽消  

玉豹图　　　　　　　　　　【元】方　回  

龚侯之先楚两龚逺孙挺挺有祖风五鼎食肉不挂意万卷读书曽用功草字隶字各神妙古诗律诗俱豪雄虽有一癖好画马不比人间凡画工飒爽脩髥雪三尺长安市上无人识等闲幅纸写骅骝或者终身求不得我未尝求忽得之袖出玉花騘一匹开卷如闻嘶风声蹴踏青天炮霹雳曹伯昔遇唐明皇画出此马真龙骧黄金拜赐南薫殿赫奕门户生辉光升平难保金易散晩岁奔波逃战场却得少陵诗一首名撑宇宙相悠长龚侯不干万乘主但欲追寻穷杜甫老笔一洗韩干肉天闲至寳落环堵诗非杜甫画胜曹无乃心神漫劳苦龚侯此笔游戏耳别有文章垂万古  

奉题子昂骝马图　　　　　　【元】杨维桢  

西家骁骑骁如龙鼻端生火耳生风东家老段老且蹇有如征南矍铄翁西家公子夸逺服千里之行一日速东家主人役老段不取骁腾取驯伏主人公子性各殊爱骁爱段知何如若将防蚿较足下胡敢并辔争齐驱明朝西家蹄一蹷解鞍折臂中道歇道傍仰首鸣向天防躠风尘愁跛鼈坐令公子心火然顾瞻老段行在前呜呼世步谁后先东家莫厌迟迟鞭  

题騕褭图　　　　　　　　　【宋】秦　观  

双瞳夹镜权协月尾鬛萧森泽于发鞍衔不施缰复脱旁无驭者气腾越地如砥平丘陇灭天寒日暮抱饥渴骧首号鸣思一发超轶絶尘入恍惚东门金铸久销歇曹霸丹青亦云没赖有龙眠戏挥笔眼前时见千里骨玉台阊阖相因依嗟尔龙媒空自竒鸾旗日行三十里焉用逐风追电为  

骡纲图　　　　　　　　　　【元】宋　无  

剑阁清尘犯属车纲驘防得荔枝无却嫌画史才情少不作承平舞马图  

## 御定历代题画诗类卷一百四目录  

兽类  

题李伯时所画开元御马图【元王恽】  

梦中又赋开元御马图【元王恽】  

申王画马图【宋苏轼】  

唐申王画马歌【元王恽】  

跋唐申王画马图【元王恽】  

韦讽录事宅观曹将军画马图引【唐杜甫】丹青引赠曹将军霸【唐杜甫】  

曹霸画马【宋郭祥正】  

曹霸画马【元虞集】  

题曹将军马图【元陈基】  

苏君防观韩干马障歌【唐顾云】  

书韩干牧马图【宋苏轼】  

次韵子由诗李伯时所藏韩干马【宋苏轼】  

赋黄任道韩干马【宋王令】  

次韵子瞻和子由观韩干马因论曹伯时画天马【宋黄庭坚】  

读苏子瞻韩干马图【宋张耒】  

再和马图【宋张耒】  

题韩干马图【宋张耒】  

萧朝散惠石本韩干马图【宋张未】  

题韩干画马【宋韩驹】  

韩干画马阙四足龙眠搨而全之【宋刘子翚】临韩干马【金赵秉文】  

题韩干画马图【元王恽】  

韩左军马图卷【元钱选】  

韩左军马图卷【元韩性】  

韩干马【元虞集】  

韩干马【元掲傒斯】  

题韩干画马图【明僧宗衍】  

题壁上韦偃画马歌【唐杜甫】  

题韦偃马【宋黄庭坚】  

题伯时马【宋黄庭坚】  

题伯时天育骠骑图【宋黄庭坚二首】  

观伯时画马【宋黄庭坚】  

次韵黄鲁直画马试院中作【宋苏轼】  

和王晋卿题李伯时画马【宋苏轼】  

题赵尊道龙眠渥洼图【宋楼钥】  

戏题龙眠马性图【宋楼钥】  

题李伯时画马【宋王庭珪】  

龙眠画马【金元德明】  

刘善长出示李伯时画马图【金朱弁】  

李伯时马【元程钜夫】  

李伯时马【元刘因】  

题伯时马【元吴澄二首】  

龙眠画马【元马祖常】  

## 御定历代题画诗类卷一百四  

兽类  

题李伯时所画开元御马图　　【元】王　恽  

阅武骊山是近游霜蹄蹴踏厌长楸料应扈从东封了一片云烟赤岸秋  

梦中又赋开元御马图　　　　【元】王　恽  

毛龙天降驭龙韬历块过都乃尔曹安得锦鞯三万骑冷浮秋水下江皋  

申王画马图　　　　　　　　【宋】苏　轼  

天寳诸王爱名马千金争致华轩下当时不独玉花骢飞电流云絶潇洒两坊岐薛宁与申冯凌内廏多清新肉鬉汗血尽龙种紫袍玉带真天人骊山射猎包原隰御前急诏穿围入扬鞭一蹴破霜蹄万骑如风不能及雁飞走惊开翠华按辔从天回五家锦绣徧山谷百里舄珥遗纎埃青螺蜀栈西超忽高准浓蛾散荆棘  

苜蓿连天鸟自飞五陵佳气春萧瑟  

唐申王画马歌　　　　　　　【元】王　恽  

花萼楼前阅庭实布乗黄朱笑羣辟奔虹凝露故家物诏冩真形出东壁申王夭矫龙一种挥洒元精固无匹龙池十日霹雳声房驷无光韦偃泣千年事往失所在此纸流传见真迹明窗不厌百回防飞电流云怅犹湿当时图画乐升平转首云屯散榛棘储皇才借河陇余旋复廓清唐再辟物盛而衰固有时校以仓皇易为力汉家拓地封狼北万骑腾凌已无敌更求骏骨张吾军一纸风飞能事毕虽云中夏号雄强富不民藏孰共亿圣谟经世了不刋收卷入囊三叹息  

跋唐申王画马图　　　　　　【元】王　恽  

内府曾观铁笔骢又于此纸得真龙却疑决电奔虹异不到少陵题品中  

韦讽录事宅观曹将军画马图引【唐】杜　甫  

国初以来画鞍马神妙独数江都王将军得名三十载人间又见真乗黄曾貌先帝照夜白龙池十日飞霹雳内府殷红玛瑙盘婕妤传诏才人索盘赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家狮子花今之新图有二马复令识者久叹嗟此皆骑战一敌万缟素漠漠开风沙其余七匹亦殊絶迥若寒空动烟雪霜蹄蹴踏长楸间马官厮养森成列可怜九马争神骏顾视清高气深稳借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万匹皆与此图筋骨同自从献宝朝河宗无复射蛟江水中君不见金粟堆前松柏里龙媒去尽鸟呼风  

丹青引赠曹将军霸　　　　　【唐】杜　甫  

将军魏武之子孙于今为庶为青门英雄割据虽已矣文采风流今尚存学书初学衞夫人但恨无过王右军丹青不知老将至富贵于我如浮云开元之中常引见承恩数上南薫殿凌烟功臣少颜色将军下笔开生面良相头上进贤冠猛将腰间大羽箭褒公鄂公毛髪动英姿飒爽来酣战先帝天马玉花骢画工如山貌不同是日牵来赤墀下迥立阊阖生长风诏谓将军拂绢素意象惨淡经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋丧将军尽善盖有神必逢佳士亦冩真即今漂泊干戈际屡貌寻常行路人途穷反遭俗眼白世上未有如公贫但看古来盛名下终日坎防纒其身  

曹霸画马【王荆公手冩杜甫　　宋丹青引跋其尾】郭祥正  

曹将军画少陵诗林氏家藏相国题不动精神瞻御座风云万里入霜蹄  

题曹霸马　　　　　　　　　【元】虞　集  

将军今为庶画马寄高情聚立天风起长嘶沙草生飞扬万里意凌乱五星精日暮太行道悲哉长短行  

题曹将军马图　　　　　　　【元】陈　基  

神驹生长渥洼中一匹能令冀北空貌得真龙九重上将军笔法老逾工  

苏君防观韩干马障歌　　　　【唐】顾　云  

杜甫歌诗吟不足可怜曹霸丹青曲直言弟子韩干马画马无骨但有肉今日披图见笔迹始知甫也真凡目秦王学士居武功六印名家声价雄乃孙屈迹宁百里好奇学古有祖风竹防斜日奕碁散延我直入书斋中屹然六幅古屏上歘见胡人牵入天廏之神龙麟鬐凤臆真相似秋竹惨惨披两耳轻匀杏蕊糁皮毛细撚银丝挿鬃尾思量动步应千里谁见初离渥洼水眼前只欠燕雪飞蹄下如闻朔风起朱崖谪掾从亡殁更有何人鉴奇物当时若遇燕昭王肯把千金买枯骨  

书韩干牧马图　　　　　　　【宋】苏　轼  

南山之下汧渭之间想见开元天宝年八坊分屯隘秦川四十万匹如云烟骓駓骃骆骊骝騵白鱼赤兔骍皇防龙颅凤颈狞且妍奇姿逸德隐驽顽碧眼胡儿手足鲜岁时剪刷供帝闲柘袍临池侍三千红妆照日光流渊楼下玉螭吐清寒往来蹴蹋生飞湍众工防笔和朱铅先生曹霸弟子韩廏马多肉尻脽员肉中画骨夸尤难金羁玉勒绣罗鞍鞭棰刻烙伤天全不如此图近自然平沙细草荒芊緜惊鸿脱争后先王良挟防飞上天何必俛首服短辕  

次韵子由诗李伯时所藏韩干马【宋】苏　轼  

潭潭古屋云幕垂省中文书如乱丝忽见伯时画天马朔风胡沙生落锥天马西来从西极势与落日争纷驰龙膺豹股头八尺奋迅不受人间羁元狩虎脊聊可友开元玉花何足奇伯时有道真吏隐饮啄不羡山梁雌丹青防笔聊尔耳意在万里谁知之干惟画肉不画骨而况失实空余皮烦君巧说腹中事妙语欲遣黄泉知君不见韩生自言无所学廏马万匹皆吾师  

赋黄任道韩干马　　　　　　【宋】王　令  

天寳天子盛天廏吐蕃入马上天寿紫衣驭吏偏坐前骑入都门不容骤西极苜蓿得气肥六闲飞黄卧羞瘦千秋殿下谁把笔当时人无出干右传闻三马同日死死魄到纸气方就铁勒夹口重两衔墨丝丱尾合双纽天门未上人就观老胡惊嗟失开口生搜朔野空毛羣死断世工无后手当时天子惜不传送入御府置官守胡尘勃郁燕蓟来宫阙萧骚既焚后谁弃千金赤手收足踏万里避夺走几经蹂弃道边尘今日宁无纸上垢罇前病客不识画但惊马气世未有西北骏骨无时无生不逢干死空朽世手无能不肯休任使气骨陋如狗次韵子瞻和子由观韩干马因论伯时画天马  

【宋】黄庭坚  

于阗花骢龙八尺看云不受络头丝西河骢作葡萄锦双瞳夹镜耳卓锥长楸落日试天步知有四极无由驰电行山立气深稳可耐珠鞯白玉羁李侯一顾叹絶足领畧古法生新奇一日真龙入图画在坰羣雄望风雌曹霸弟子沙苑丞喜作肥马人笑之李侯论干独不尔妙尽骨相遗毛皮翰林评画乃如此贱肥贵瘦渠未知况我平生赏神骏僧中云是道林师  

读苏子瞻韩干马图　　　　　【宋】张　耒  

我虽不见韩干马一读公诗如见者韩生画马常苦肥肉中藏骨以为奇开元有臣善司牧四十万匹屯山谷养之罕用食之丰力不曾施空长肉韩生图像无乃似我谓韩生巧未至君不见昔时骐骥人未得饥守盐车唯有骨昂藏不受尘土侵伯乐未来空伫立骐骥乏食肉常臞韩生不写瘦马驹谁能为骥传之图不如凡马饱青刍  

再和马图　　　　　　　　　【宋】张　耒  

我年十五游关西当时唯防恶马骑华州城西浴铁马勇士十人不可羁牵来当庭立不定两足人立迎风嘶我心壮此宁复畏按鞍蹑乗以驰长衢大呼人四走腰稳如植身如飞桥边争道挽不止侧身逼坠濠中泥悬空十丈才一掷我手失辔犹攒蹄回头一跃已在岸但见满道人嗟咨关中地平草木短尽日散漫游忘归驱驰宁复受鞭防进止自与人心齐尔来十年我南走此马嗟嗟入谁手楚乡水国地卑污人尽乘船马如狗我身未老心已衰梦寐时时犹见之想图思画忽有感况复慷慨吟公诗达人遇境贵不惑世有尤物常难得宁能使我即无情搔首长歌还叹息  

题韩干马图　　　　　　　　【宋】张　耒  

头如翔鸾月颊光背如安舆鳬臆方心知不载田舎郎犹带开元天子红袍香韩干冩时国无事緑树阴低春昼长两髯执辔俨在傍如瞻驰道黄屋张北风扬尘燕贼狂廏中万马归范阳天子乗骡蜀山路满川苜蓿为谁芳  

萧朝散惠石本韩干马图【马亡　宋后足】张　耒  

世人怪韩生画马身苦肥干宁忍不画骥骨当时廏马君未知开元太平国无事战马卷甲饱不骑玉关槖驼通万里长安第宅连诸姨笙歌锦绣遍一国六龙长闲空食粟霜甜秋草沙苑游日暖春波渭川浴脽圆腰稳目生光细尾丰膺毛帖肉珠鞍玉骄不行岂有尘埃侵四足韩生丹青冩天廏磊落万龙无一瘦岂知车下骨如墙饥齧草根刺伤口君家古图才半身千里腾骧已有神回身侧顾不无意剪騣络头嗟失真君不见太宗战马拳腹毛身骑此马缚羣豪龙虎精神金鼓气岂有闲地供脂膏至今画图快胷臆想见虬须亲破贼那知但爱廏中肥渔阳筋脚蹄如石神驹入水随烟云蜀山石路无行人六骥悲鸣足流血骑骡遗事一酸辛  

题韩干画马　　　　　　　　【宋】韩　驹  

古画仍藏古锦囊故人携得自瞿塘僰僮莋马应羞见羌户方调两骕骦  

韩干画马阙四足龙眠搨而全之【宋】刘子翚  

吾闻两臂天下重马失四蹄将底用平生想像万里逝对此惟心恻然动得非曾落驽骀羣踠脱泥涂良已勤又疑逸气厌拘系絶蹯径欲超浮云谛观事乃不尔剧破练丹青老无色轩昂自有尊足存顾盼一抹阴山碧韩生笔法妙此图龙眠搨出了不殊断鼇自昔徒闻说续鳬虽工计已疎何如染作沧江逺明灭要看追风蹴微雪  

临韩干马　　　　　　　　　【金】赵秉文  

秋日平原看肉飞千金市骨眼中稀世间赖有丹青手韩干丹青又已非  

题韩干画马图　　　　　　　【元】王　恽  

火轮凝空汗如洗老坐乌台簿书里韩君忽出天马图萧防朔风生骏尾吁嗟此马来西极细看一骨千金直当时开元监牧盛赤岸千羣云锦织奚官袍带苍髯防碧眼深藏九方识岂其此骨独当御转盼君恩仗前立几年扈从东封还霜蹄蹴踏长楸间骊山武事厌不讲剪刷日应供帝闲鸾旗百里临潼道华清宫殿春风早黄金羁勒玉花騣游幸君为玉环老干为供奉属车尘思入星精夺天巧兴来承诏貌真龙冀北骅骝归一埽古人画马需神品骨相权奇气深稳将军曹霸干所师万古丹青少陵引韩公得法固入空千丈光辉谁所准自经题品雪堂仙韦偃龙眠徒滚滚嗟予何者牛马走开卷赋诗还自哂韩卿朝骑御史骢暮击凡禽健秋隼更烦牢锁玉麒麟隄备雷风轰秋岑  

韩左军马图卷　　　　　　　【元】钱　选  

韩公胸次有神奇写得天闲八尺驹曾为岐王天上赐不随都防雪中驱霜蹄奋迅追飞电凤首昂藏似渇乌春草青青华山曲三边今日已无虞  

韩左军马图卷　　　　　　　【元】韩　性  

五花云散紫电光絷维未许飞龙骧垂头欲就圉人饮渴乌作势吞银潢长安画史擅笔力万里猛气收毫芒羽人乗风倦鞍勒一笑收拾藏巾箱世人不识真骕骦顾影尚尔分骊黄放鹤峰前有遗意神骏政可夸支郎  

韩干马　　　　　　　　　　【元】虞　集  

开元沙苑蒺藜秋韩干新图总不收天廏真龙奇骨在故知臣甫负骅骝  

韩干马　　　　　　　　　　【元】揭傒斯  

韩干画出曹将军干惟画肉犹逼真昂藏四顾欲飞去老奚安知马有神想当此马未画时朝刷吴越暮燕秦顿辔长鸣风动地不数骅骝与骐驎当时用舎那知许粉墨萧条尚雄武千金骏骨何足论万世长留羣玉府  

题韩干画马图　　　　　　　【明】僧宗衍  

唐朝画马谁第一韩干妙出曹将军此图无乃干所作世上有若真空羣双曈精荧两耳立兰筋束骨皮肉急何年霹雳起龙池五花一团云气湿当年天子少马骑逺来乌孙诏写之即今内廏多如蚁纵有骐驎画者谁  

题壁上韦偃画马歌　　　　　【唐】杜　甫  

韦侯别我有所适知我怜君画无敌戏黏秃笔埽骅骝歘见骐驎出东壁一匹龁草一匹嘶坐看千里当霜蹄时危安得真致此与人同生亦同死  

题韦偃马　　　　　　　　　【宋】黄庭坚  

韦侯常喜作羣马杜陵诗中如见画忽开短卷六马图想见诗老醉骑驴龙眠作马老更妙至今似觉韦偃少一洗万古凡马空句法如此今谁工  

题伯时马　　　　　　　　　【宋】黄庭坚  

我观李侯作胡马置我敕勒阴山下惊沙随马欲暗天千里絶足略眼跨【一作过】自当初驾沙苑丞岂复更数将军霸李侯今病废右臂此图笔妙今无价  

题伯时天育骠骑图【二首　　　宋】黄庭坚  

玉花照夜今无种枥上追风亦不传想见真龙如此笔蒺藜沙苑草迷川  

明窗槃礴万物表冩出人间真乗黄邂逅今身犹姓李可非前世江都王  

观伯时画马　　　　　　　　【宋】黄庭坚  

仪鸾供帐饕虱行翰林湿薪爆竹声风帘官烛泪纵横木穿石槃未渠透坐窗不遨令人瘦贫马百日逢一豆眼明见此五花骢径思着鞭随诗翁城西野桃垂小红  

次韵黄鲁直画马【试院　　　　宋中作】苏　轼  

少年鞍马勤逺行卧闻龁草风雨声见此忽思短防横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君怀中双橘红和王晋卿题李伯时画马　　　【宋】苏　轼  

督邮有良马不为君所奇顾收纸上影骏骨何由归一朝见萦防蚁封惊肉飞岂惟马不遇人已半生痴题赵尊道龙眠渥洼图【有序　　宋】楼　钥赵尊道制干以龙眠渥洼图示余余曰误矣本韩干马东坡外为赋诗考此龙眠所临而以后为前俾易之为冩坡诗于后而次其韵焉实十六坡集诗云十四匹岂误耶  

良马六十有四蹄腾骧进止纷不齐权奇倜傥多不羁亦有顾影成骄嘶或行或涉更相顾交颈相靡若相语画出老杜沙苑行将军弟子早有声中间名种鸡羣鹤无复瘦疮乌暮啄当时玉花可媒龙后日去尽乌呼风开元四十万匹马俯仰兴亡空见画龙眠妙手欲希韩莫遣铁面关西看  

戏题龙眠马性图　　　　　　【宋】楼　钥  

狗子已知无物性马又何曾有性来伯乐若来休着眼任他骐骥混驽骀  

题李伯时画马　　　　　　　【宋】王庭珪  

秃笔戏埽凡马空人间始识天廏龙山城逼窄那得有注目万里生长风奚官缓牵紫丝鞚好头不着黄金笼时平诸蕃尽入贡此是玉花于阗骢  

龙眠画马　　　　　　　　　【金】元德明  

骊黄求马世皆然灭没存亡自一天当日盐车人不识只今空向画中传  

刘善长出示李伯时画马图　　【金】朱　弁  

俯首举尾拳一蹄掣缰欲嗅骄不嘶奚官耸肩两足垂意貌自与造父齐鸡目麟鬐凤皇臆玉山禾逺未容食籋云追电有余地置之画图人岂识精神权奇孰可班当在白兔青龙间君知此马从何来龙眠胸中十二闲  

李伯时马　　　　　　　　　【元】程钜夫  

龙眠画马真是马一匹犹当万金价参差粉墨见龙媒渴饮长江栁阴下我今老病无所求但愿早赐归林邱肩舆饱饭百不忧闲看稚子骑犁牛  

李伯时马　　　　　　　　　【元】刘　因  

足不能行气自驰天机深处几人知世间无物能形此除我南窗兀坐时  

题伯时马【二首　　　　　　　元】吴　澄  

四足追风捷羽翰有谁伯乐是奚官如今万里青云步漫作人间画卷看  

骁壮云连力气粗惯看驰突暗中都如何得此真龙种消得千金买画图  

龙眠画马　　　　　　　　　【元】马祖常  

海国秋生汉使槎麝煤谁画濯龙騧只今圣主如文帝留待时巡驾鼓车  
