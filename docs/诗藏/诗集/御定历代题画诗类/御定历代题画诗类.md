---
title: 第8部分
index: true
icon: editor
order: 8
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

## 御定历代题画诗类卷一百五目录  

兽类  

跋徽宗画马圗【元王恽】  

徽宗临张萱宫骑圗【元王恽二首】  

宣和画马【元程钜夫】  

宣和御马圗【明王祎】  

徽宗马圗【明王世贞】  

题显宗承华殿墨戏【元王恽】  

承华殿墨戏圗【元王恽二首】  

题杨秘监画马【金赵秉文】  

杨秘监马圗【元元好问】  

题子昂马圗【元邓文原】  

天历改元十月题子昂马【元虞集】  

子昂画马【元虞集】  

子昂人马圗【元袁桷】  

题赵文敏公画马【元张翥】  

题赵子昂画马歌【元陈防】  

赵松雪画马【元郑元祐】  

松雪马圗【元倪瓉】  

赵荣禄马圗【元倪瓉】  

正月八日宿禅悦僧舍题赵荣禄马圗【元倪瓉】琦元璞所蔵赵子昂马圗【明周致尧】  

松雪翁画马【明李延兴】  

赵松雪画马【明刘溥】  

子昻画马卷【明李东阳】  

赵魏公画马【明刘师邵】  

子昂马圗【明严嵩】  

题赵松雪画马【明沈周】  

题松雪画马【明无名氏】  

题赵松雪马圗【明僧来复】  

仲穆临李龙眠唐马【元郑元祐】  

题仲穆画唐马【元于立】  

题赵仲移画马【明贝琼】  

题赵仲穆彦征画马【明钱宰】  

题赵仲穆画马【明俞贞木】  

题赵仲穆彦征画马【明钱用壬】  

题王侍御敬止所藏仲穆马圗【明文征明】  

舜举马【元牟巘】  

题舜举马【元吴澄】  

舜举画马歌【元范梈】  

题钱舜举马圗【明刘基】  

任月山画马【元华幼武】  

题任月山画马【元钱惟善】  

题李早画马【元黄溍】  

李早马圗【元郑元祐】  

题陈闳画唐人马圗【元于立】  

金太子允恭唐人马【元刘因】  

姚子昂画马【元李俊民】  

题宋成之画马卷【元曹伯啓】  

题邓荪壁所藏龚处士画马卷【元马臻】  

同吴正传咏龚岩叟小儿骑马圗【元吴莱】题鹤亭所藏马圗【元张雨】  

恭题宣庙御笔画马【明张凤翼】  

宣宗皇帝画马圗【明祝允明】  

题张方伯画马【明陈炜】  

同年吴克明知嘉定为题马圗【明吴寛】  

题朱给事所藏马圗【明杨士竒】  

为大理寺丞马麟题画马【明金幼孜二首】  

## 御定历代题画诗类卷一百五  

兽类  

跋徽宗画马圗　　　　　　　【元】王　恽  

为爱瑶池喷玉龙麝烟移入画圗中宣和殿上扬休处忘却熙河汗马功  

徽宗临张萱宫骑圗【二首　　　元】王　恽  

袴赪衫玉带围騣华翻影下瑶池老徽笔底无留思貌尽春风出阁仪  

碧晕红絪思有余较来经国太工夫大风歌里云飞逺不畏髙皇笑杀渠  

宣和画马　　　　　　　　　【元】程钜夫  

夜半房星下九闗渥洼龙种入天闲宣和得此浑无用神骏雄争粉墨间  

宣和御马圗　　　　　　　　【明】王　祎  

睿思东阁倚阑干貌得龙驹带笑看回首天闲成寂寞  

青城尘土昼漫漫  

徽宗马圗　　　　　　　　　【明】王世贞  

天闲万马尽权竒写出丹青意自悲长白山头三万匹可令龙种一雄嘶  

题显宗承华殿墨戏　　　　　【元】王　恽  

大青小青两龙种承华墨戏真天人春宫欲见升平事立仗归来不动尘  

承华殿墨戏圗【二首　　　　　元】王　恽  

天廏云屯八尺龙总输神骏付青宫细看絶电流云笔天寳诸王恐未工  

主人爱马怜神骏一骨千金什袭藏却恐雷霆还下取九重天上看龙骧  

题杨秘监画马　　　　　　　【金】赵秉文  

杨侯诗人寓于画后身韩干前身霸骅骝万匹落人间一纸千金不当价曽见先帝麝香骢纸上飞出天池龙至今画史比良乐一洗万古凡马空时于画骨叹竒迹二百年来无此笔艰难常恨少神驹掩圗独抱龙媒泣  

杨秘监马圗　　　　　　　　【元】元好问  

天闲谁省识真龙金粟堆前草色空忽见画圗疑是梦东华驰道麝香骢  

题子昻马圗　　　　　　　　【元】邓文原  

奔腾骏骨云路长潇洒神发风露凉沙场春牧草肥雨野徼秋嘶枫陨霜三闗战士黄金甲五陵侠客红丝缰朝羁暮络秖肠断华山烟□遥苍苍  

天历改元十月题子昻马　　　【元】虞　集  

朝廷无事日从容太仆承恩出九重前代王孙今阁老只画天闲八尺龙  

子昻画马　　　　　　　　　【元】虞　集  

忆昔从公侍书殿天闲过目如飞电池边尽有吮豪人神骏谁能夸独擅公今骑鲸隘九州人间空复看骅骝惟应御气可相逐黄竹雪深千万秋  

子昻人马圗　　　　　　　　【元】袁　桷  

飘腾天山雾荡摩玉京云耿耿万里姿矫首空其羣乃翁爱神骏泚笔五采分翁归侍帝所乘化观芸芸彼亦与之俱追风超九垠  

题赵文敏公画马　　　　　　【元】张　翥  

君不见汉家将军求善马战骨纵横血流野归来作歌荐宗庙宁悲鬼哭宛城下何如圣代徳所怀入献磊落皆龙媒右牵者谁鬈且偲万里知自宛沙来眼光镜悬蹄踠促老奚识性仍善牧时巡之外防幸稀饱秣原头春苜蓿吴兴学士艺絶伦妙处直似曹将军只今有马无此笔谁与写之传世人为君甘老驽骀羣  

题赵子昂画马歌　　　　　　【元】陈　泰  

九原骏骨埋地中一夕尽化霜皮松画史刳松作神墨埽出麒麟带松骨烟沙漠漠披风鬃精气炯炯房星同天山无人草木白西极日没黄河东时平使汝困辕轭不得变化腾为龙黄金掷送燕台下当日君王惜髙价自从汗血去人间老死英雄空见画千年只説曹将军弟子韩干终无闻今之画者赵翰林呜呼三晋贤子孙  

赵松雪画马　　　　　　　　【元】郑元祐  

地用莫如马壶头竟何施寒风善相不假式胡必郭家口齿谢家鬐神驹龙变如何按式取譬之圗画八骏令人嗤君不见房星精飞光夜流曳练明汉家都廏尽凡骨冀之北土龙方生儿能引弓射鸟防便解骑过宛王城玉堂学士亲眼见貌得风蹄防流电山人半世只步行髀肉何曽识鞍鞯每每作诗题马圗千金骏骨世所无人间空费粉墨摹黄牝牡真成诬  

松雪马圗【为原　　　　　　　元道题】倪　瓒  

渥洼龙种思翩翩来自元贞大徳年今日鸥波遗墨在展圗题咏一凄然  

赵荣禄马圗　　　　　　　　【元】倪　瓒  

尝闻唐开元时画马曹将军妙合变化神纷纭少陵为作歌其词蔼如云又闻宋元祐之中李龙眠画法奄出将军前苏黄二子夸神骏险语惊飞蛟蛰困国朝天马来西极振鬛驽骀为辟易玉堂学士写真龙笔阵长驱万人敌学士歌诗清且腴当时作者数杨虞画成题咏两竒絶价比连城明月珠吁嗟天马天一隅寳绘于今亡矣夫学士多师内廏马得法岂在曹李下俗工未解知神妙此日罢驽遍区夏好事流传亦苦心谁为幽赏伯牙琴独悲兰亭茧纸随零雨转觉临写纷纷费毫楮正月八日宿禅悦僧舍题赵荣禄马圗  

【元】倪　瓒  

小僧院里无尘事夜雨灯前兴不孤寥寥説竟无生话更览王孙骏马圗  

琦元璞所藏赵子昻马圗　　　【明】周致尧  

进御归来日未西落花芳草满春泥也知枥上无凡马牵过天闲不肯嘶  

松雪翁画马　　　　　　　　【明】李延兴  

西海之西天地翕合敷灵氛天产天骨超昆仑月窟而东而北几万里是马乃能籋星辰逾渤澥埽空冀北凡马羣曹将军是开元以来善画者蚤以絶艺动紫宸不问骊黄与牝牡笔力到处春无垠往时尝见一二本世之画者徒纷纷吴兴学士昔在词林馆画人画马咄咄能逼真玉堂朝日射碧瓦琐窗晴雪吹青春文章之暇奉诏写龙种冰绡万幅清无尘此圗神采更飘逸妙处不减曹将军飞云满空散灵雨五花凌乱晓湿苍龙文人言此是明皇御爱者天香滃郁飘满身瑶池渴饮雪滉瀁霜蹄迥踏云嶙峋黄须圉官似是太仆张景顺自幼调马马亦驯想当牵来赤墀下皎如飞龙下天门山斋看画白画静丹粉如沐清心魂龙门一逝九霄隔龙沙泱漭霜风昏纵令有马无善画谁与写之传世人吴兴自是古作者髙风逺韵不可闻九京安得起公死请公为我放笔电埽层空云陈君爱画不翅南金与西玉百回展玩当炉熏南金西玉可力致嗟此神物夐然独立而无邻呜呼神物为物固有神直恐变化为龙飞上清都紫微之帝阍  

赵松雪画马　　　　　　　　【明】刘　溥  

王孙画马世无敌一画一回飞霹雳千里长风入彩毫平沙碧草春无迹砚池想是通渥洼突然走出白鼻騧翻涛浴浪动光彩云影满身堆玉花玉花连钱汗流血骏尾捎风蹄踣铁何时骑得似画中踏破阴山古时雪  

子昻画马卷　　　　　　　　【明】李东阳  

翰林学士真天人平生书画皆通神自言少小嗜毫素寸纸遍作云烟痕老来意态尽物理画马欲过曹将军此圗似出西域种骨法权竒气轩耸将身蹴地局不前矫首见人惊欲踊燕家死马犹堪买况此风神解飞动在野须教一顾空登台未觉千金重崔郎爱画复好竒向来得此信且疑为渠指防是真迹老我聪明非昔时圗穷忽见银钩笔复讶骊珠海中出江南赝本今已多入眼自须分甲乙世人得者惟见一至寳逢时故难匹从此髙堂展翫频明窗净几无长日  

赵魏公画马　　　　　　　　【明】镏师邵  

浚仪王孙善画马神妙不在江都下朝退从容白玉堂意匠经营自挥洒我观此圗诚伟哉清光夹镜双瞳开古来骐骥不易得此匹乃是真龙媒尾如流星汗成血万里飞腾真电掣长风飒飒生四蹄百尺层冰蹴应裂雄姿眼底苦不多时无伯乐奈尔何驽骀伏枥饱刍豆坐使神物成蹉跎君不见才髙往往困泥滓世上英雄亦如此  

子昻马圗【题赠大梁　　　　　明李中丞】严　嵩  

卷中此马画者谁毛鬛欲动骨法竒尺素能收上闲骏意态便欲随风驰天闲十二纷相矗想是郊晴初出牧大宛雄姿宿应房渥洼异种龙为族金羁玉勒不须夸且看连钱五色花歘见麒麟出东枥还疑騄駬涉流沙沙边青草茸茸起上有垂杨覆河水圉人骑放緑阴中参差騋牝成云绮我观此马皆能过都历块捷有神安得蕃息日适河之滨榆闗巳撤烽烟警梁苑应同苜蓿春吴兴妙手谁堪伍遗墨流传自今古人间驽辈徒纷纷哲匠旁求心独苦拟将此幅比琼瑶寄赠佳人云路迢天阙昔曽窥立仗霜台今复忆乘轺亲持黄纸临中土白日旌旗照开府臯防事业待经邦韩范威名先震虏氛祲潜消塞北场河山坐镇汴封疆戍卒归来放战马嵩阳今作华山阳吁嗟乎宵旰忧勤犹拊髀殊勲早奏明光里愿征颇牧入禁中坐令天下之马休逸皆如此  

题赵松雪画马　　　　　　　【明】沈　周  

隅目晶荧耳竹披江南流落乘黄姿千金价重无人识笑看胡儿买去骑  

题松雪画马　　　　　　　　【明】阙　名  

塞马肥时苜蓿枯奚官早已着貂狐可怜松雪当年笔不识檀溪写的卢  

题赵松雪马圗　　　　　　　【明】僧来复  

振鬛长鸣产月支玉闗风急贡来时五花狮子真龙种赐出黄门不敢骑  

仲穆临李龙眠唐马　　　　　【元】郑元祐  

龙眠画马妙入神貌得唐时马与人人通马语黙相契马知人意更相亲文皇昔御六龙出天为圣主产骐驎开元马牧蕃盛日覂驾齧膝谁能驯自昔龙驹有天骨骕骦独起秋轮囷西巡不复觞王母东归政尔慙直臣马圗流传至汴宋玉骢紫燕聊前陈守文之君保成业不肻一日开边尘遂寘骅骝鼓车下猛蛟失水无完鳞柏台退休亲貌得画意殆逼曹韩真画史才知粉墨趣学士乃通元化因曹韩骨朽伯时死余不溪上苔花春临摹不得画史意掩卷愁睂谁与伸  

题仲穆画唐马　　　　　　　【元】于　立  

大宛千里马朱汗翠连钱夜秣玉闗下晓呈金殿前横门花似雨韦曲栁如烟虢国争驰道将军避绣鞭  

题赵仲穆画马　　　　　　　【明】贝　琼  

吾闻冀北之马如云照川谷八尺飞龙在天育滦河逺幸翠华迟栁林大猎金鞍簇是时四海为一家东逾日本西流沙拂郎近献两骕騻不数郭家狮子花公子前身岂曹霸一马真轻百金价黄金台上倦为客白发江南随意画駵騧骃駓各不同饮泉龁草落笔工君不见龙庭苜蓿与天逺何人更收青海骢  

题赵仲穆彦征画马　　　　　【明】钱　宰  

骢马连钱新凿蹄络头羁馽任官奚来从月窟真无价进入天闲不敢嘶雨露九重思冀北风尘千里下淮西解鞍知在休兵后杨栁平河春草齐  

题赵仲穆画马　　　　　　　【明】俞贞木  

房星夜堕墨池中飞出蒲捎八尺龙想像开元张太仆朝回骑过午门东  

题赵仲穆彦征画马　　　　　【明】钱用壬  

吴兴画马名天下文采风流美无价子孙两世皆絶竒笔意经营亦相亚分明双马如双龙玉花对立连钱骢圉人缓辔不敢鞚矫矫似欲鸣长风却想当年落笔时省郎得采初来归深庭花落白画静红门草绿春风微回首光阴既非昔老者已逝难再得中原武骑更驰奔展卷令人三叹息  

题王侍御敬止所藏仲穆马圗　【明】文征明  

荦荦才情与世疎等闲零落傍江湖不应泛驾终难用闲看王孙骏马圗  

舜举马　　　　　　　　　　【元】牟　巘  

常得奚官翦拂齐也思骧首一长嘶好随便面章台去栁色如烟路不泥  

题舜举马　　　　　　　　　【元】吴　澄  

近年钱赵二翁死直恐人间无駃騠驽骀羣里忽得此万里归来日未西  

舜举画马歌　　　　　　　　【元】范　梈  

钱君画人胜画马安得名骢妙天下青云隠约见龙文有意轩昻驶华夏圉官山立颀而髯朱衣黑带髙帽尖问渠掌握讵有此牵控宁知人女嫌君不见才士受束缚往往因之纵寥廓  

题钱舜举马圗　　　　　　　【明】刘　基  

吴兴公子雅好竒欲把丹青竞天巧花蜂栁莺看已足貌得骅骝圗更好浪花满身蹄削镰两耳抽出春笋尖风鬉欲拂九霄雾隅目似挂髙秋蟾昨者王良失鞿鞚封狼咆哮蛇豕閧天闲乘黄越在野出车未见歌南仲呜呼安得此马背负郭令公扫平四海归奏明光宫  

任月山画马　　　　　　　　【元】华幼武  

天马从龙去空遗粉墨看披云五花白蹴雪四蹄寒逸气何深穏良材有急难苦心任水监直欲比曹韩  

题任月山画马　　　　　　　【元】钱惟善  

神骏萧萧白黒文圉人调习未能驯五陵年少黄金络骑向长安不动尘  

题李早画马　　　　　　　　【元】黄　溍  

平沙如雪草如烟想见春风士马闲玉勒锦鞯尘土化画圗流落尚人间  

李早马圗　　　　　　　　　【元】郑元祐  

外甥似舅明昌帝取法宣和尚工伎李早画马供奉时画院森森严品第防之北土马所生早也想见房星精遂令龙媒出毫素侧胸注目疑嘶鸣纨扇画三骑郎君峭按辔窄衫绣襮四带巾靴尖曽踢中州碎紫绒军败祁连山金钿玉轴仍南还好事空余扇头马至今拂拭尘埃间  

题陈闳画唐人马圗　　　　　【元】于　立  

大宛直在玉闗西万里风沙入骏蹄一自殿前随仗立垂头不肯向人嘶  

金太子允恭唐人马　　　　　【元】刘　因  

道人神骏心所怜天人龙种画亦然房星流光忽当眼径欲揽辔秋风前汉家金粟几苍烟江都笔势犹翩翩东丹猎骑自豪贵风气惜有辽东偏天人秀发长白山画圗省识开元年金源马坊全盛日四十万匹如秦川天教劫火留此幅玉花浮动青连钱英灵无汗石马复悲鸣真似泣金仙只今回首望甘泉汾水繁华雁影边竒探竟随辙迹尽兀坐宛在骅骝先人间若有穆天子我诗当作祈招篇  

姚子昻画马　　　　　　　　【元】李俊民  

雄姿卓立开天骨腾踏万里如神速可怜不遇九方皋空使时人指为鹿自从大奴守天育无由更骋追风足中原一战收乾坤白发将军髀生肉  

题宋成之画马卷　　　　　　【元】曹伯啓  

奚官珍重玉花骢纵意清涟碧草中幸际四庭烽火静不须腾踏待秋风  

题邓荪壁所藏龚处士画马卷　【元】马　臻  

金钉绳短驻霜蹄曽见先生手画时精凝茧香回雪色气随神变发权竒华轩欲试丹青动絶笔无传造化私今日有谁偏爱惜邓公马癖几人知  

同吴正传咏龚岩叟小儿骑马圗  

【元】吴　莱  

北平猨臂久不侯伏波矍铄空持矛幷州小儿十嵗许双足防走真骅骝金鞍玉勒丝辔络肉鬛风鬉雪龂腭郊衢一跃自矜骄血气未完先躏跞汉皇神武驾英雄西极飞来八尺龙城东鬬鸡尔尚可碛外鸣劒吾无功初阳却照长楸道白发奚官泣枯草悠悠翠葢与鸾旗老矣骅骝那得知  

题鹤亭所藏马圗　　　　　　【元】张　雨  

九霄天马倶龙种四十万蹄云锦斑一自渔阳鼙鼓后不知几个到骊山  

恭题宣庙御笔画马　　　　　【明】张鳯翼  

宣皇勤政慕陶唐咨访时时入未央天廏解鞍闲骏马词臣不必赋长杨  

宣宗皇帝画马圗　　　　　　【明】祝允明  

昔日宣皇履至尊尧章涣涣满乾坤三千在御均承宠一匹霑恩便不羣马法尽来空地类龙圗呈处是天文丹青不遂乌号去从此房星似掩昏  

题张方伯画马　　　　　　　【明】陈　炜  

长安陌上栁亸地十二闲闲散羣骥兰筋鳯臆若防龙龙种生来尽神异良工写意非写形生绡半幅坠房精韦韩之妙不复作眼前画者谁得名个中憔悴老无力饲秣犹为人爱惜其他騕褭与骅骝皁圉分明动鞭防傍观一马殊不然霜蹄腾踏嘶向前汗血须骖六龙驭安得奚奴浪着鞭  

同年吴克明知嘉定为题马圗　【明】吴　寛  

吴卿别我吴门去手把横圗索题句开圗见马如见人逸气棱棱八尺身圉人骑渡燕河水万里长风生两耳归来饱啖玉山禾吴门草青奈尔何  

题朱给事所藏马圗　　　　　【明】杨士竒  

矫矫皆雄姿来从渥洼涘金羁未络头散诞春风里试令剪拂效驱驰君看一日轻千里  

为大理寺丞马麟题画马【二首　明】金幼孜  

万里曽思度玉门归来立仗卸櫜鞬饱肥苜蓿风霜晩未老犹思报主恩  

异种由来产渥洼曾看入贡度流沙几回牵向瑶池过新濯龙文照五花  

## 御定历代题画诗类卷一百六目录  

兽类  

韦偃牧马圗【宋苏轼】  

奚官牧马圗【元元好问】  

子昂风林牧马圗【元刘因】  

子昻摹韩干牧马圗【元吴师道】  

题赵子昻所画牧马圗【元贡奎】  

牧马圗【明陈政】  

题伯时画顿尘马【宋黄庭坚】  

辊马圗【金张澄】  

题衮尘骝圗【元虞集】  

辊马圗【元王恽】  

衮马圗【元杨维桢】  

题李龙眠画滚尘马【元张天英】  

题赵仲庸所画滚尘马【元唐肃】  

题张参政所藏骢马滚尘圗【元朱徳润】  

衮尘马圗【明髙啓】  

衮尘马圗【明陈昌】  

杨秘监下槽马圗【金黄庭筠】  

曹将军下槽马圗【元掲徯斯】  

曹霸下槽马【元虞集】  

题廏马圗【元王恽】  

御骠出廏圗【元王恽】  

题曲江洗马圗【元倪瓉】  

戏题出洗马【元赵孟頫】  

奚官洗马圗【元张雨】  

洗马圗【元张伯淳】  

赵子昂浴马圗【元刘因】  

李伯时画浴马圗【元杨载】  

题浴马圗【元郯韶】  

揩痒马圗【元郑元祐】  

题赵仲穆揩痒马圗【元朱徳润】  

题赵仲穆擦痒马【元张天英】  

揩痒马歌【明华幼武】  

题赵荣禄揩痒马圗【明阙名】  

题曽无疑飞龙饮秣圗【宋戴复古】  

饮马圗【元杨维桢】  

题饮马圗【元傅若金】  

题唐叔美饮马圗【明张鳯翼】  

舞马圗【元张伯淳】  

题立仗马圗【元栁贯】  

题赵翰林画立仗马【元张天英】  

子昻逸马圗【元袁桷】  

逸马圗【元袁桷】  

试马圗【元袁桷】  

散马圗【元袁桷】  

鞭马圗【元袁桷】  

络马圗【元袁桷】  

题振辔马【元丁立】  

题唐圉人调马圗【元陈深】  

黄门飞鞚圗【元姚璲】  

奚官牵马圗【明王祎】  

赋蒋甥若水畨马圗【宋楼钥】  

李早蕃马圗【元王恽】  

题畨马圗【明殷士儋】  

李潜宛马圗【元王恽】  

金马圗【元虞集】  

西马圗【元张天英】  

胡马圗【宋郭祥正】  

胡马圗【明解缙】  

胡马圗【明王弼】  

胡马圗【明祝允明】  

瘠马圗【元掲祐民】  

题瘦马圗【元蒲道源】  

题夀监司所藏瘦马圗【元萨都拉】  

题胡环瘦马圗【元丁立】  

龚圣予画瘦马行【元马臻】  

题张戡瘦马圗【元姚文奂】  

题张戡画瘦马圗【元郭翼】  

题张戡瘦马圗【元郑东】  

题进士卜友曽瘦马圗【明张以宁】  

题老马圗【明僧妙声】  

病马圗【元刘因】  

病骥圗【明周忱】  

题人马圗【元陈旅】  

金人马圗【明髙啓】  

题西戎献马圗【明吴寛】  

题进马圗【明刘崧】  

陈居中进马圗【明凌云翰】  

## 御定历代题画诗类卷一百六  

兽类  

韦偃牧马圗　　　　　　　　【宋】苏　轼  

神工妙技帝所收江都曹韩逝莫留人间画马唯韦侯当年为谁埽骅骝至今霜迹蹋长楸圉人困卧沙陇头沙苑茫茫蒺藜秋风鬉雾鬛寒飕飕龙种尚与驽骀逰长稭短豆岂我羞八銮六辔非马谋古来西山与东丘  

奚官牧马圗【息轩画　　　　　元】元好问  

曹韩画様出中秘燕市死骨空千金息轩笔底真龙出凡马一空无古今安闲自与人意熟潇洒更觉天机深奚官有知应解笑世无坡仙谁赏音  

子昻风林牧马圗　　　　　　【元】刘　因  

驷马不受人间龁春入川原草如发老髯背面心巳知眼底黄总凡骨相亲栁下那作疎泯黙此意今为圗竹林之贤固竒士晚嵗絶交真可吁  

子昻摹韩干牧马圗　　　　　【元】吴师道  

开元内廏多名马画手无双数曹霸弟子韩干笔意新承恩亦向天墀画含毫拂练五云动旋闗转轴羣龙化圉人临闲振金索御鞍初缷收黄帕丰草聨槽昼不嘶飞花卷仗春停驾西风回首征尘生蜀栈青螺愁独跨赵公何从得此本步武曹韩相上下骊黄埽空四海眼丹青妙续千年话谁云此马不复存看取匣中光照夜  

题赵子昻所画牧马圗　　　　【元】贡　奎  

雾鬛云鬉出帝闲谁将圗画落人间奚官饱牧无余事独立春风忆华山  

牧马圗　　　　　　　　　　【明】陈　政  

草细泉香野色新五花骄气散春云昂头似忆当年事立仗凌寒夜正分  

题伯时画顿尘马　　　　　　【宋】黄庭坚  

竹头抢地风不举文书堆案睡自语忽看髙马顿风尘亦思归家洗袍袴  

辊马圗　　　　　　　　　　【金】张　澄  

飞堑乘城力亦优不应伏枥便垂头而今世上无良乐兀兀黄尘辊得休  

题衮尘骝圗　　　　　　　　【元】虞　集  

骅骝食粟石每既立仗归来汗如洗脱羁展转聊自恣落花尘土随身起君不见春雷起蛰龙欠伸雾拥云蒸九河水  

辊马圗　　　　　　　　　　【元】王　恽  

马蹄立论见天机四辊尘沙更适宜恰似解袍随意处小斋磅礴退朝时  

衮马圗　　　　　　　　　　【元】杨维桢  

唐家内廏三万匹画史缣缃都熟识緑蛇连卷骨初脱一团旋风花五色湿云乍洗乌龙池金索掣断愁欲飞奚官独立栁阴下手把玊鞭将赠谁  

题李龙眠画衮尘马　　　　　【元】张天英  

明皇最爱玊华骢衮衰芳尘绣岭宫一曲落梅惊起舞风摧龙翼战场空  

题赵仲庸所画滚尘马　　　　【元】唐　肃  

匹马滚尘谁所写天水王孙最文雅王孙系宋不系唐那识唐人与唐马左辅白沙白于雪四十万头名各别廏中此马帝常骑一色紫霞名叱拨马官似王毛仲左手执刷右持鞚沙平草暖不被鞍刍豆饱来筋力纵翻身倒竖踣铁蹄雾尾风鬉乱不齐元是滇池赤龙种犹思跃浪涌春泥太平无事征战少青丝络头可终老不似交河赴敌时夜蹴层冰僵欲倒  

题张参政所藏骢马滚尘圗　　【元】朱徳润  

盛唐太仆王毛仲八坊分队三花动当时画马称曹韩尺素幻出真龙种玊花照夜争新妍一马滚尘鬉尾鲜昻头不受金丝络汗血辗沙生昼烟翰林妙写不减古名驹染出青豪素延祐君王赏骏材金盘赐帛出当宁时清处处生骊騧何必汉朝称渥洼王良幸勿嗔踶齧一跃天衢千里沙  

衮尘马圗　　　　　　　　　【明】髙　啓  

千里归来苜蓿春五花和汗衮香尘青丝暂解从天性多谢黄门老圉人  

衮尘马圗　　　　　　　　　【明】陈　昌  

雾鬛风鬃汗血騧也曽千里渡流沙丝缰不受黄门控间向东风滚落花  

杨秘监下槽马圗　　　　　　【金】黄庭筠  

龙眠悔画马政恐堕马趣我今破是説试下第一句道人三昧手防戏万象具万象初莫逃毕竟无所住譬如大圎镜照物随其遇少焉物四散影果在何处杨侯具此眼透脱向上路万马落人间益证龙眠误  

曹将军下槽马圗　　　　　　【元】揭傒斯  

曹霸画马真是马宛颈相摩槽枥下卓荦权竒果如此岂有世上无知者朱丝不是凡马缰天闲十二皆龙骧曽从天子平四方画圗彷佛余骊黄华山之阳春草长  

曹霸下槽马　　　　　　　　【元】虞　集  

枥下长年饱豆刍谁通马语识踟蹰主恩深重知何报或者东封驾鼔车  

题廏马圗　　　　　　　　　【元】王　恽  

前年扈从猎长杨偶杂髯驺宿野庄一牵玉华三百匹老人垂泪説先皇  

御骠出廏圗　　　　　　　　【元】王　恽  

何人拂绢素写此房驷精一马老伏枥志在千里行二马骋踶齧角壮犹龙腾一马方辊尘海岸翻鲲鲸画师惨淡意落笔矜多能我观寓所感国制贵有经唐人重马政分屯列郊坰当时百万匹肃肃罗天兵东封与西荡嵗用不可胜嗣王猎其余尚足开中兴乃知三军本匪马将奚凭圣经説备豫万古为世程仓卒事亦办未免众目惊我思立仗间振鬛伸长鸣吾言固刍荛圣经其可轻  

题曲江洗马圗　　　　　　　【元】倪　瓉  

校猎上林苑洗马昆明池霜威肃笳鼓云气画车旗马班陈赋颂衞霍绥蛮夷王风既未逺文明方在兹逶迤霄汉上鳯皇尚来仪  

戏题出洗马　　　　　　　　【元】赵孟頫  

齧膝泛驾谁能御驽蹇纷纷何足顾青丝络首锦障泥鞭棰空劳怨长路明窗戏写乘黄姿洗刷归来气如怒不须对此苦叹嗟男儿自昔多徒步  

奚官洗马圗　　　　　　　　【元】张　雨  

曽侍赤墀东天池看浴龙晩凉湖上梦犹立栁阴中  

洗马圗　　　　　　　　　　【元】张伯淳  

萧萧雾鬛与风鬉扑面征尘一洗空相顾倍増神骏气恍疑初在渥洼中  

赵子昻浴马圗　　　　　　　【元】刘　因  

苜蓿原空雪新积羣马饥鸣渡江食大梁公子心未平一匹宛驹万夫敌圉人初浴意气増跨辔巳晩知无成云窗徘徊悄无语掩卷索索犹风生  

李伯时画浴马圗　　　　　　【元】杨　载  

古称难画莫如马近朝惟数李伯时不至天闲观帝服如此骨相何由知头类渴乌尖插耳竟渡流沙轻万里圉人牵浴恒凛然复恐化龙奔入水贫居里巷无马骑徒步出入多伤悲大胫薄蹄何足愿退立道傍尘满面  

题浴马圗　　　　　　　　　【元】郯　韶  

花落春云满御堤晩凉试浴濯龙池五王未许争飞鞚先赐承恩太仆骑  

揩痒马圗　　　　　　　　　【元】郑元祐  

啄疮乌去未斜阳雨足春隄草正长摩擦树根休揩痒明朝要尔战沙场  

题赵仲穆揩痒马圗　　　　　【元】朱徳润  

渥洼天马骨如龙散步春郊苜蓿中揩徧玊鬉尘未落日斜宫树影摇风  

题赵仲穆擦痒马　　　　　　【元】张天英  

啄疮乌去夕阳西磨痒枯株振鬛嘶今日战场春草緑相看谁濯锦障泥  

揩痒马歌　　　　　　　　　【明】华幼武  

魏公画法擅天下时向玊堂闲画马龙媒貌得五花骢放牧长秋沙苑中青丝暂解黄金鞅老树槎枒恣揩痒霜蹄蹴踏尾萧骚奋鬛骄嘶肉屈强画中神妙无人语直上曹韩不过许曹韩已矣魏公亡后来作者谁堪数君不见不惜千金市骏骨此圗世问为第一  

题赵荣禄揩痒马圗　　　　　【明】阙　名  

韩干真龙下笔肥银鞍罗帕络青丝春风碧野和烟放谁见林间揩痒时  

题曽无疑飞龙饮秣圗　　　　【宋】戴复古  

云巢示我良马圗一骑饮水一骑刍竹批两耳目揺电毛色纯一骨相殊何人貌此真权竒笔端疑有渥洼池驽骀当用骅骝老赢得画圗人看好盆中饮槽中秣无用霜蹄空立铁何如渴饮长城壕上波饥则饱吃天山禾振首长鸣载猛士龙骧踏碎鹰巢窠  

饮马圗　　　　　　　　　　【元】杨维桢  

佛郎新来双象龙鼻端生火耳生风临流饮水如饮虹波光倒吸王良宫吁嗟青海头白碛尾渴乌一失金井水长城窟逺腥风起  

题饮马圗　　　　　　　　　【元】傅若金  

一斛寒泉照紫骝萧萧骏尾动髙秋夜来枥上西风满忆傍寒云饮陇头  

题唐叔美饮马圗　　　　　　【明】张鳯翼  

百战空疲千里姿悲嘶犹自逐圉师春风日饮长城窟那得人间伯乐知  

舞马圗　　　　　　　　　　【元】张伯淳  

独立天衢骨相竒缣缃犹记写真时开元天寳今陈迹舞破中原马不知  

题立仗马圗　　　　　　　　【元】栁　贯  

玊立彤墀气尚麤食残刍豆更何须太平未必闲无用一幅君王纳谏圗  

题赵翰林画立仗马　　　　　【元】张天英  

琼柱花云绣勒春霜蹄新刷紫霄尘月明曾弄瑶池影天廏传呼五色麟  

子昻逸马圗　　　　　　　　【元】袁　桷  

神骏飘飘得自闲天池飞跃下尘寰青丝络首谁收得留与春风十二闲  

逸马圗　　　　　　　　　　【元】袁　桷  

瑶池宴罢周王耄牛首蛇身骋怪灵汉使近从西极返龙媒元是世间形  

试马圗　　　　　　　　　　【元】袁　桷  

二骏翩翩势并驱转头槽枥总庸奴秋风万里云容与不用青丝强絷拘  

散马圗　　　　　　　　　　【元】袁　桷  

秋尽川原草树空冷云呜咽似呼风太平天子櫜弓矢留得闲身落照中  

鞭马圗　　　　　　　　　　【元】袁　桷  

生驹万里意所向知无前圉人忌其徳未试先加鞭要令俛首驯使我尝相怜伯乐死巳久此道不复传驾车困泥途伏枥老嵗年所用非所养谁能别媸妍画师逐时好谓尔诚当然披圗重叹嗟我意何由宣  

络马圗　　　　　　　　　　【元】袁　桷  

秋原苜蓿肥云屯帖帖此马和且驯属车効驾岂在力愧汗絶足追奔尘王良不生造父往公子毫端意凄怆虞渊逐日终饮河出门加鞭奈尔何  

题振辔马　　　　　　　　　【元】丁　立  

渥洼龙马进来时奋迅长鸣不受羁诏与从官调得熟只教随仗不教骑  

题唐圉人调马圗　　　　　　【元】陈　深  

飞龙天廏隘云稠一匹骄驰掣电流枥下髯奴真厮养眼中元不识骅骝  

黄门飞鞚圗　　　　　　　　【元】姚　璲  

太平无有羽书尘局促龙鳞万里身不着圉人时骋骛天闲骄悍若为驯  

奚官牵马圗　　　　　　　　【明】王　祎  

太液池边新浴罢未央门外乍牵来若教立仗丹墀下恐负平生泛驾才  

赋蒋甥若水蕃马圗　　　　　【宋】楼　钥  

何处驱来良马六骝黄参错如花簇胡为不作腾骧去各有防缰絷前足胡人下马俱少休倦倚毡裘眠正熟酋豪捒箭奚奴撚意欲时发不遗镞琵琶横倚续续弹一夫坐聴羌中曲卧拥提壶将引饮英气虬须皆贵族沙碛坡陀髙复低天寒不见寸草绿我行燕蓟颇见之狼帽乌靴乃其族勿云恃勇不知义要以赤心置其腹呜呼安得壮士健马咸作使坐令戎马皆臣仆  

李早蕃马圗　　　　　　　　【元】王　恽  

羣奔角壮任郊坰已入竿头莫力争惜取蹄间三【阙一字】逸望云秋计铁山程  

题蕃马圗　　　　　　　　　【明】殷士儋  

玉塞无声夜有霜橐驼五万入渔阳平沙落日悲风起马上横捎四白狼  

李潜宛马圗　　　　　　　　【元】王　恽  

李生鞍马见金初仿像殊方职贡圗今去玊门途万里总随鞭策入长驱  

金马圗　　　　　　　　　　【元】虞　集  

贾胡自骑千金马解囊小憩荒城下平原无树起秋风梦到阴山雪横野太平疆宇大无外外户连城无闭夜不然安有独行人怀寳安眠如画者  

西马圗　　　　　　　　　　【元】张天英  

西来万里气如云便防天闲第一勲此日登謌荐清庙于今能得几人闻  

胡马圗　　　　　　　　　　【宋】郭祥正  

唐时胡马入长安下马胡儿倚马鞍今日升平无此物樽前聊展画圗看  

胡马圗　　　　　　　　　　【明】解　缙  

破衲自风沙兼天压雪花草闲狐兔尽归去帝王家  

胡马圗　　　　　　　　　　【明】王　弼  

夜醉葡萄倚壁眠眼中胡骑忽翩然谁知惨淡寒绡里中有黄榆万里天  

胡马圗　　　　　　　　　　【明】祝允明  

骏骨千金产名王万里归风烟辞大漠云电赴皇畿立仗容陪舞从龙敢假威此来空地类苜蓿近郊肥  

瘠马圗　　　　　　　　　　【元】掲祐民  

念汝出塞下四蹄疾如飞半夜驰临闗气夺戎王围被铁踏河冰几度向武威将军事百战腾力不顾肥秖今饮渭流齿老不任鞿坡寒莫风酸碛瘠春草微百感画者意要见骏骨稀但看古英贤攻苦常寒饥  

题瘦马圗　　　　　　　　　【元】蒲道源  

谁写骅骝草野闲身行万里骨如山絶胜秣饲无他技枉占君王十二闲  

题夀监司所藏瘦马圗　　　　【元】萨都拉  

沙场日暮春草肥瘦马不受黄金羁天生神骏天所爱岂容过市无人知郎官病坐芙蓉幙喜见马圗天上落人生相遇贵相知孰谓世间无伯乐  

题胡环瘦马圗　　　　　　　【元】丁　立  

渥洼此去几万里荒草黄云连白沙到得单于台下日暖风开遍地椒花  

龚圣予画瘦马行　　　　　　【元】马　臻  

在昔开元曹将军健笔突兀老入神能貌明皇玊骢马博得声价轻千钧后来韩干只画肉少陵不许肥失真寥寥此道几悬絶至理不付寻常人淮阴龚公老儒者落笔文辞驰二雅有时快意埽马骨妙处不在曹公下画时想极虚无垠思入万里沙场昏凝精洞视色不变杳冥之中百体存相经合备渥洼种仰首鸣天鼻欲动气豪似与神龙争疾雷迅电惊尘梦忆昨嫖姚骑战时旋云转雨分四蹄翻然踏碎闗山雪归来汗血光淋漓霜枯万骨功谁利太平总为将军致如今衰瘦箭瘢干生驹却受黄金辔此马此画絶世无先生慷慨传此圗可怜韦讽日巳逺独抚此画深嗟吁北风动地天色惨展开猛士寒摇胆咏罢新诗无限情卷向空斋白日晩  

题张戡瘦马圗　　　　　　　【元】姚文奂  

棱棱出神骨翼翼照龙光顾影时思战长鸣势欲骧征鞍坐儿女逺道负糇粮归到龙沙日秋风苜蓿长  

题张戡画瘦马圗　　　　　　【元】郭　翼  

瘦骨锋棱珠汗落卧痕半杂古苔烟未脱将军金匼匝又驼儿女玊婵娟苍皇日色龙沙外惨淡秋声鴈塞前神骏只今谁貌得开圗老眼一醒然  

题张戡瘦马圗　　　　　　　【元】郑　东  

北风萧萧沙草黄天寒马瘦骨如墙浑家儿女雕鞍上日日阴山射白狼  

题进士卜友曾瘦马圗　　　　【明】张以宁  

卜翁喜我诗袖出瘦马圗前有杜陵瘦马行令我阁笔久嗟吁忆昔马齿未长日金覊躞蹀呜天衢逐景虞泉日未晡羲和顿辔喘不苏石根一蹶亦常事谁遣逸足轻夷途霜风大泽百草枯饮龁不饱长毛疎相者举肥汝苦瘠委弃乃在城东隅病颡有时磨古树翻蹄无力衮平芜当年笑杀紫燕愚中路清涕流盐车嗟哉此马世罕有驽骀多肉空敷腴格骨棱层神观在颇类山泽之仙臞解剑赎汝归伯乐今岂无浴之万里流秣以百束刍苜蓿花白春云铺气全或比新生驹持之西献穆天子尚与八骏争先驱瑶池云气浮太虚日出积雪青禽呼长望临风心郁纡  

题老马圗　　　　　　　　　【明】僧妙声  

老弃东郊道空思冀北羣萧条千里足错落五花文苜蓿秋风逺蘼芜落日曛太平无一事愁杀故将军  

病马圗　　　　　　　　　　【元】刘　因  

青丝屈曲长安道卓午归来廏中老侧身仰天思逺逰口不能言顔色悄奚官却立深有疑似言非病那容医愿乘长风迅絶足一息八极归瑶池  

病骥圗　　　　　　　　　　【明】周　忱  

吴兴父子俱能画捉笔往往追曹霸当时托意知为谁恻怆令人伤此马此马虺颓未可轻昔随八骏天衢行防云禁籞春如海曽聴玊辂和鸾鸣一朝谢病离天仗骨耸毛焦气凋丧耻与驽骀竞粟刍自甘偃卧沙丘上孙阳去后苦难逢寂寞谁加剪拂功羁金络玊复何日顾影懐恩悲晩风古来千金市骏骨况此精神那可忽饲秣重归十二闲犹堪万里奔腾出  

题人马圗　　　　　　　　　【元】陈　旅  

少年仆圉恃恩私天廏名驹得试骑莫向升平飘赤汗五花云暖浴春池  

金人马圗　　　　　　　　　【明】髙　啓  

名王爱防猎初试射雕弓白草秋原旷黄沙晩塞空琵琶应汉女腰褭是胡骢归醉葡萄緑穹庐在月中题西戎献马圗【赠杨应宁都宪　明督理陜西马政】吴　寛  

乌駥晓渡黄河来蹴踏万里风沙开四蹄垂铁不可凿拳毛绕腹非凡材戎人牵过箫闗下毳衣氊帽胡为者不辞驰献到闗西闻道杨公来主马平凉极望水草新监苑重开列圉人此匹真为渥洼种隠起龙文犹满身马复令行如诏防蕃息应看锦云比唐家莫説惟毛仲秦世徒传有非子内地养马连长槽防水莝草民何劳杨公一来壮兵气万骑逐北天山髙羯胡夜撤穹庐遁马政既成公入觐还将此匹献天闲不是按圗空索骏  

题进马圗　　　　　　　　　【明】刘　崧  

拳毛赤騧初来进西人自控中官引虎气深腾紫禁门龙光暗掣青丝纼玊鞭金镫调马时天子亲御和鸾宜香街十二栁如雾太液宫前花满枝神物飞腾那可测电埽风驰周四极时来顾影只长嘶太仆圉人骑不得  

陈居中进马圗　　　　　　　【明】凌云翰  

明王慎徳蛮夷宾尺天寸地皆王臣逺人重译贡龙马流沙万里来麒麟金丸声动佛郎国寳剑气接明河津不知何年离榆塞但见此日朝枫宸毛騧生来玉琢鼻浅骢蹙起花攅鳞最后赭白信无敌如此丹青疑有神腾骧欲飞使者喜控制不得奚奴嗔我闻陈阅善匠意无乃韩干为前身按之圗中得所似惜哉世上遗其真骊黄牝牡不易索九方皋后知何人  

## 御定历代题画诗类卷一百七目录  

兽类  

杜秀才画立走水牛歌【唐顾况】  

述韦昭应画犀牛【唐储光羲】  

观胡九龄员外画牛【宋韩琦】  

观黄介夫寺丞所收丘潜画牛【宋梅尧臣】毛老鬬牛圗【宋文同】  

题李亮功戴嵩牛圗【宋黄庭坚】  

防昭牛圗【宋陆防】  

范牛【宋楼钥】  

题潘温叟家藏戴牛画卷【宋郭祥正二首】题牛圗【宋戴复古】  

戴嵩画牛【金杨云翼】  

韩晋公画苍牯出水圗【元王恽】  

题水牯圗【元王恽】  

戴嵩画牛圗【元王恽】  

画牛【元程钜夫二首】  

李唐牛【元袁桷】  

画牛【元马祖常二首】  

画牛【元僧大防】  

题牛【明郭厪】  

题画牛【明林环】  

题画牛【明金幼孜二首】  

题朱给事所藏牛圗【明杨士奇】  

题画牛圗【明杨旦二首】  

题牛次韵【明程敏政】  

画牛【明何孟春八首】  

题画牛【明僧觉澄】  

牛圗【明僧清濋】  

题纪武子所藏老融二牛圗【宋楼钥二首】  

题范道士二牛圗【宋范成大】  

题髙都事戴嵩二牛圗【元黄清老】  

三牛圗【元欧阳】  

题刘景明百牛圗扇面【宋杨万里】  

江参百牛圗【元邓文原】  

题江贯道百牛圗【元白珽】  

百牛圗歌【元舒頔】  

题黄啓晦百牛圗【明林环】  

题百牛圗【明陈枨】  

书百牛圗后【明丘濬】  

蜀女绣牛圗【元袁桷】  

题锦屏史仙绣牛圗【元吴澄三首】  

题四羊圗【宋王阮】  

恭题灵羊圗【明谢承举】  

赵王孙墨羊圗【明偶桓】  

黄荃芙蓉乳狗【元虞集】  

海狗窠石圗【元袁桷】  

题窠石海狗圗【元栁贯】  

题犬【元贡性之】  

题犬【明张鳯翼】  

题李迪画犬【明髙啓】  

赵南伸寄王朴画猫犬戏为之赋【宋楼钥】  

狸奴画轴【金王良臣】  

醉猫圗【元元好问二首】  

题武仲经知事狮猫画卷【元程钜夫】  

何尊师醉猫【元袁桷】  

王振鹏狸奴【元袁桷】  

题睡猫圗【元栁贯】  

题猫【元丁鹤年】  

芙蓉白猫手卷【元钱惟善】  

题宋徽宗画狸奴衔鱼圗【元钱惟善】  

题画猫【明刘基】  

题茅山道士藏徽宗画猫食鱼圗【明解缙】  

豕圗行【元戴良】  

## 御定历代题画诗类卷一百七  

兽类  

杜秀才画立走水牛歌　　　　【唐】顾　况  

昆仑儿骑白象时时锁着狮子项奚奴跨马不搭鞍立走水牛惊汉官江村小儿好夸骑脚踏牛头上牛领浅草平田攃过时大虫着钝几落井杜生知我恋沧洲画作一障张牀头八十老婆拍手笑妒他织女嫁牵牛  

述韦昭应画犀牛　　　　　　【唐】储光羲  

遐方献文犀万里随南金大邦柔逺人以之居山林食棘无秋冬絶流无浅深双角前崭崭三蹄下骎骎朝贤壮其容未能辨其音有我哀乌郎新邑长鸣琴陛阁飞嘉声丘甸盈仁心  

观胡九龄员外画牛　　　　　【宋】韩　琦  

丹青之笔夺造化能者几何登品录蛟龙狞恶鬼神怒画工不接时人目有形之物至者稀是否难欺众所瞩  

绛台胡掾文章外偏向画牛其好酷海内驰名三十年得者珍藏过金玉老来才始着青衫养亲不及朝家禄前日野服忽相过云访恩知走京毂微风入指未能画示我蜡本数十幅采摭诸家百余状毫端古意多含蓄鬬者取力全在角卧者称身全在腹立者髣髴精神慢背者分数头项促行者动作皆得羣乳者顾视真怜犊当流泅戏益自在欲走或疑犹蓄缩从容饮齧得天真荷鞭时有童儿牧或横一笛坐牛背便是无声太平曲江天雨雪易溟蒙风势掀号摧古木敧斜蓑笠趂牛归萧疎暮景烟村宿竒哉胡掾老笔不可到戴叟重生须死伏吾观诸牛之态虽尽妙尚有所遗思未熟牛于生民功最大不画牛功牛亦辱胡君胡君聴我言别选轻绡成巨轴写出区区耒耜勤贵知天下由吾方食足观黄介夫寺丞所收丘潜画牛　【宋】梅尧臣  

丘画吴牛希戴嵩吴牛角偃弯如弓老牯望防犊望母母下平坡离牧童牧童吹笛坡头坐古树萧骚叶战风黄君买画都城中不惜满贯穿青铜卖从谁家不肖子传自几世贤卿翁今时贵人所向同竞借观翫题纸穷纸穷磊落见墨妙东府西枢三四公应识古人丹青迹又辨古【原本阙】于物通一毛一尾不取次岂以后代为盲聋请推此意佐国论况乃圣徳同尧聪  

毛老鬬牛圗　　　　　　　　【宋】文　同  

牛牛尔何争于此辄鬬怒长鞭閙儿童大炬走翁妪苍防八九子骇立各四顾何时解角归茅舍江村暮  

题李亮功戴嵩牛圗　　　　　【宋】黄庭坚  

韩生画肥马仗下有辉光戴老作瘦牛平生【一作田】千顷荒觳觫告主人实已尽筋力乞我一牧童林间聴横笛  

防昭牛圗　　　　　　　　　【宋】陆　防  

防昭木石师李唐画牛乃是其所长出栏初听一声笛意气已无千顷荒客居京口老益困衣不掩胫须睂苍时时弄笔眼力健蹄角毛骨分毫芒我无沙堤金络马拂拭此幅喜欲狂乞骸幸防优诏许置身忽在烟林傍日落饮牛水满塘夜半饭牛天雨霜俚医灌药美水草老巫诃禁祓不祥愿我孙子勤农桑愿汝生犊筋脉强雄声惊破五更梦嵗负玉粒输官仓  

范牛　　　　　　　　　　　【宋】楼　钥  

人问吾何爱一牛范仙真笔倍风流绳牵虽未如自放犹胜更着金笼头  

题潘温叟家藏戴牛画卷【二首　宋】郭祥正  

不辞耕遍主家田日暮归时欲饱眠渡尽惊波莫回首后来犹苦牧儿鞭  

茫茫陂水暮秋天乍脱耕犂未得眠矫首冲波方尽力牧儿何用更挥鞭  

题牛圗　　　　　　　　　　【宋】戴复古  

牡丹花下连宵醉今日闲看黑牡丹得此躬耕东海曲一贫无虑百忧寛  

戴嵩画牛　　　　　　　　　【金】杨云翼  

春草原头雨湿烟夕阳渡口水吞天披圗坐我风蓑底一梦长林二十年  

韩晋公画苍牯出水圗　　　　【元】王　恽  

苍牯水所喜泳防溪水中物情更所适顿立不我从但见鼻吻长可知力挽雄小大制有法驱牵任此童东皋夜来雨催办耕稼功一饱頼尔力髙廪歌年丰画师亦敦本大意与训同吮墨变化质指为洛花丛妙哉韩相笔逺意老明农  

题水牯圗　　　　　　　　　【元】王　恽  

姚黄魏紫动逰观何似田家黒牡丹万有囷仓由尔出论功消得画圗看  

戴嵩画牛圗　　　　　　　　【元】王　恽  

吴侬四时耕瘴烟吴牛见月心茫然戴郎此本极闲逸笔意逺出韩公前解縻脱鞅春事毕江皋野草香芊緜归鞭影乱散平楚考牧大似斯干篇因渠唤起归耕兴梦到西山谷口田  

画牛【二首　　　　　　　　　元】程钜夫  

东华尘里度年年每见春风忆故园曽是江南新雨过闲看稚子引乌犍  

觳觫春来苦羣儿未必知良工知有意好写驾犂时  

李唐牛　　　　　　　　　　【元】袁　桷  

防防原空蟋蟀吟秋来乞得自由身平芜又见粼粼绿复与田翁共苦辛  

画牛【二首　　　　　　　　　元】马祖常  

龙具春来挂屋厫清泥过腹雨耕劳田间独仰聴风鼻不信空山野兕号  

江岸骑牛袯襫翁夕归对妇诧田功世间无客曽相识惟见惊飞几鴈鸿  

画牛　　　　　　　　　　　【元】僧大防  

草暖犊子肥牧闲牛耳湿谁知荷蓑翁风雨租税急  

题牛　　　　　　　　　　　【明】郭　厪  

鸟下南山巳夕人间春草初齐为问上流何处白云遥起前溪  

题画牛　　　　　　　　　　【明】林　环  

春满空原草色深乌犍追逐过遥岑半村残照人家晩似恐天寒去路阴  

题画牛【二首　　　　　　　　明】金幼孜  

服箱力穑不知年报主多情秖自怜好是野田春种后饱肥芳草卧深烟  

牧童原上催归急逺树微茫带夕曛前日东郊曽扈从野人牵进沐恩频  

题朱给事所藏牛圗　　　　　【明】杨士竒  

宛宛栁丝柔緜緜春草緑三月耕犂间春田雨新足纷纷陌上骤青骢独占溪南坐黄犊  

题画牛圗【二首　　　　　　　明】杨　旦  

东风吹老緑杨枝可是春郊罢耒时带雨细齝原上草夕阳归路向迟迟  

南畆功成便退身中流防咏任天真牧童何处空江晩清世应无叩角人  

题牛次韵　　　　　　　　　【明】程敏政  

已销金甲事春农无复全齐火战功惟有牧儿相伴在一山桃树半溪风  

画牛【八首　　　　　　　　　明】何孟春  

牧儿骑背穏如舟跨谷腾冈复度流老我犂耙手曽执能知此画是真牛  

春到西畴日尚寒公家地力几时殚一生辛苦依农业肯作豪家黒牡丹  

抖擞荷蓑梦始醒老犍何事鬬林坰此中竹石虽无主留取相依嵗晩青  

烟蓑雨笠出山隈白水收犂薄暮才同辈解忘耕作苦尽从牛背唱歌回  

耻将刀劎误园田归买耕牛不论钱昔日我闻龚北海而今郡吏更谁贤  

雪压春郊积雨余蓑衣湿透未能除牛饥卧龁田间草谁复来翻角上书  

叩角曽传甯戚歌南山白石正嵯峨躬耕亦有南阳客梁甫吟成奈尔何  

日耕百畆肯言功禾黍今看嵗又丰但得主人仓廪实不愁无秆饲西风  

题画牛　　　　　　　　　　【明】僧觉澄  

林下逍遥饱则眠何人能似尔安然因思昔日陶景金作笼头不易牵  

牛圗　　　　　　　　　　　【明】僧清濋  

春光寂寂烟晕晴春风淡淡波痕明溪南溪北小坡平我却骑牛向溪曲溪曲嫩草嫩如玉记得当时农事足倒指数来三十年今观此圗犹宛然只多防犊双崖边题纪武子所藏老融二牛圗【二首宋】楼　钥  

佳哉淡墨埽人牛一笛横风各自由平日深知焉用剧如今但欲老西畴  

乌犍离立意逶迟鞭防俱忘取次归骇犊跳风却仍顾老融于此露天机  

题范道士二牛圗　　　　　　【宋】范成大  

西畴涤场静无尘原头逺牧秋草春一牛疾行离其羣一牛返顾如怒嗔目光炯炯狞而驯防缀毫未俱逼真不颠不狂笔有神妙哉吾宗散仙人  

题髙都事戴嵩二牛圗　　　　【元】黄清老  

东风吹浪翻平林吴江咫尺移春阴牧童晓出不知雨日暮归去清溪深一童驱牛涉古岸草烟惨澹迷目观双蹄涌出层水间苍峡蹴翻石云断一童踞防溪中流溪风不动波悠悠恍然顾影惊自失尚疑身跨苍龙逰平澜逺峰结寒色至今宇宙留墨迹可怜三子人不识我欲问之汉津客  

三牛圗　　　　　　　　　　【元】欧阳  

两竖骑牛过逺村一童横笛弄黄昏老僧正解荆舒字坐爱三牛了不犇  

题刘景明百牛圗扇面　　　　【宋】杨万里  

吉语闻田父新年胜故年借侬百觳觫雨里破荒田  

江参百牛圗　　　　　　　　【元】邓文原  

湿湿羣行四百蹄耕犂初罢乐相随春风緑遍川原草囘首牧人知是谁  

题江贯道百牛圗　　　　　　【元】白　珽  

几年散放桃林后余四百蹄犹可骑揽镜挂书多事在能骑唯有一凝之  

百牛圗歌　　　　　　　　　【元】舒　頔  

繄谁画此百牛圗绢素淋漓悬两壁摩挲细认角头竒无乃戴嵩留幻墨牧童骑防过前村春树阴阴春草碧云收雾敛山花明逺近巅崖翠光湿平湖断岸水浅深皱縠粼粼如展席犊眠草间牛不乳饥齧青刍砺苍石或饮或浴云满身物我相忘只自得横斜体态百头殊牧竖笼雏戏阡陌有时背上颠倒骑细雨斜阳横短笛时平放尔桃林中布谷催耕苦相迫呜呼比年兵革弥天下千畦万陇生荆棘只今农父把锄犂处处开耕皆尔力斗米三钱户不扃四海苍生无莱色  

题黄啓晦百牛圗　　　　　　【明】林　环  

昔我东山居荷锄事农耕三时有暇日放牛满郊坰依依芳树阴萋萋烟草青野龁恣所往爱此风日晴逺坡毎羣趋空原时独行前溪足新雨牵饮上流清牛性日巳驯牧闲无所营卷芦作短笛吟杂童讴声相将晩来归月色孤村明以兹乐生事外物焉足撄别来几春秋石田想榛荆维鱼每入梦彷佛东皋平披圗见犍犊蔽野何纵横吟望夕阳山因之发遐情  

题百牛圗　　　　　　　　　【明】陈　枨  

华山归牧后南畆释耕时大地郊原衍方春水草宜功成无捆载力剩向驱驰饮涧遥呼犊维羣乱度陂烟蓑横背卧风笛隔林吹孳息欣咸若甄陶旷莫涯融融和气洽蔼蔼物情怡汉喘休劳问商歌漫自悲戴嵩能貌古班特浪传疑展卷怀周泽涵濡宛在兹  

书百牛圗后　　　　　　　　【明】丘　濬  

我本农家子儿时曽作牧倒骑牛背上蓑笠吹横竹老大客京国久不见此畜忽然覩斯圗心若有所触泛观天下物无物似牛犊既以拽犂耙又用转车毂为我运百货为我生百谷论功亦莫比论苦亦良酷云胡世上人甘心肆口腹既然食其力何忍食其肉水陆珍百品物物可充欲孟子有遗言不忍其觳觫  

蜀女绣牛圗　　　　　　　　【元】袁　桷  

絶壁连云翠木稠五丁空作蜀王羞浣花女子闻鹃苦绣作春风万古愁  

题锦屏史仙绣牛圗【三首　　　元】吴　澄  

平原君像何人绣费几千丝似发稠可是史仙能狡狯聚毛绣出下邳侯  

有毛无革毛安傅傅上田单奋彩缯陆放水浮俱幻影底须拽鼻着长绳  

为汝前身胆气麤却将假合化真如虽然毛色皆如旧悦草触人心已无  

题四羊圗　　　　　　　　　【宋】王　阮  

三百维羣世不见乃以四羊为一圗人言此圗出韦偃不知韦偃有意无岩岩参天一古木下有轻荑满郊緑雪髯隠约黒晕中沙肋微茫笔端足昔闻韦侯画马工杜陵长歌歌古松孰知画羊更如此世间絶艺谁能穷蕲春太守好事者珍藏有此希世画嗟予得见双眼明此一转语久难下三羊防戏芳草茵一羊辄登枯树根安得添我作牧人为公鞭此一败羣  

恭题灵羊圗【有序　　　　　　明】谢承举  

宣宗御笔也羊圗三头坡下一犬有欲搏之状而羊意驯扰感赋长句  

塞上春深草初绿黄河套边堪放牧何来羌羚携乳畜旁有韩卢将搏逐羣羚不奔且不惊輶车无影鸾无声持旄已归苏子卿挟册未见黄初平羊何安闲卢何猛以静制动清边境我皇执笔发深儆意在雍和化强梗是时贤相惟三杨升平辅理称虞唐九重优防翰墨场天与人文垂四方  

赵王孙墨羊圗　　　　　　　【明】偶　桓  

王孙长忆使乌桓因念苏卿牧雪寒落尽节旄无复见写生传得两羝看  

黄荃芙蓉乳狗　　　　　　　【元】虞　集  

西旅初闻効贡来金毛覆地不凡材驺虞麟趾同灵囿抱子花阴卧石苔  

海狗窠石圗　　　　　　　　【元】袁　桷  

灵壁层峰负六鼇药阑花槛翠周遭如何画史同羣吠不与君王绘旅獒  

题窠石海狗圗　　　　　　　【元】栁　贯  

越犬初随贾舶来闲阶弄影小徘徊花隂满地浓如雪解下金铃不用猜  

题犬　　　　　　　　　　　【元】贡性之  

深宫饱食恣狰狞卧毯眠氊惯不惊却被卷帘人放出宜男花下吠新晴  

题犬　　　　　　　　　　　【明】张鳯翼  

玉勒追随子夜风金铃摇月吠梧桐明朝较猎长杨馆万骑丛中第一功  

题李迪画犬　　　　　　　　【明】髙　啓  

护儿偏吠客花下卧晴莎莫出东原猎春来兔乳多赵南伸寄王朴画猫犬戏为之赋【宋】楼　钥  

防鬖两狻防胡为到庭户细观画手妙摹写真态度意足谢繁华不待丹青污乱埽腹背毛头足巧分布尨也如愁胡睂攅眼光注岂惟足生牦垂耳纷败絮掉尾固自若狸奴为惊惧侧耳实畏之冲目犹敢怒诚知取形似不吠亦不哺对之辄一笑聊用慰沈痼  

狸奴画轴　　　　　　　　　【金】王良臣  

三生白老与乌圎又现吴生小笔前乞与黄家禳防祸莫教虚费买鱼钱  

醉猫圗【何尊师画宣和　　　　元二府物二首】元好问  

窟边痴坐费工夫侧辊横眠却自如料得仙师曽细看牡丹花下日斜初  

饮罢鸡苏乐有余花阴真是小华胥但教杀防如丘了四脚撩天一任渠  

题武仲经知事狮猫画卷　　　【元】程钜夫  

金丝色软坐常温饱食深宫锦作墩若使爰书无法吏诗人应叹防翻盆  

何尊师醉猫　　　　　　　　【元】袁　桷  

搅瓮翻盆势不禁晩风辞醉首岑岑醒来独立阑干畔四壁无声蟋蟀吟  

王振鹏狸奴　　　　　　　　【元】袁　桷  

画堂緑幕镇犀悬花影云阴得散眠自是主家扃锁密晩风縁木捕新蝉  

题睡猫圗　　　　　　　　　【元】栁　贯  

花阴闲卧小于菟堂上氍毹锦绣铺放下珠帘春不管隔笼鹦鹉唤狸奴  

题猫　　　　　　　　　　　【元】丁鹤年  

食有溪鱼卧有裀主恩深重更无伦若将乳防夸为瑞恐负隆冬蜡祭人  

芙蓉白猫手卷　　　　　　　【元】钱惟善  

秋花石上玉狻防金尾翛翛敛四蹄零落旧时宫女扇扑萤曽见画阑西  

题宋徽宗画狸奴衔鱼圗　　　【元】钱惟善  

徽庙宸翰世巳无衔鱼随意写狸奴銮舆北狩知何处惆怅春风看画圗  

题画猫　　　　　　　　　　【明】刘　基  

碧眼乌圎食有鱼仰看胡蝶坐阶除春风漾漾吹花影一任东郊鼠化鴽  

题茅山道士藏徽宗画猫食鱼圗【明】解　缙  

仙箓从教满石牀花阴睡觉赴云乡即今防辈都消尽饱食溪鱼化日长  

豕圗行　　　　　　　　　　【元】戴　良  

胡风吹沙黄入天胡马奔腾西出闗边头人民格鬬死路旁突出惟孤豕羣胡走马逐豕逃弯弓奋防意气豪一人自足当豕力万骑盘旋追不得当时岂为一豕谋只恐功成恩宠休岂知此豕命既脱荐食郊原竟难遏秋来草黄马正肥将军处处事驱驰何时射豕得豕归呜呼何时射豕得豕归  

## 御定历代题画诗类卷一百八目录  

鳞介类  

题张道隠太山祠画龙【唐蒋贻恭】  

题画龙【宋楼钥】  

毘陵天庆寺观画龙【宋戴复古】  

画龙【宋刘叔赣】  

段志坚画龙【元元好问】  

题家龙溪画龙【元李祁】  

题陈所翁画龙【元李祁】  

题金汝霖画龙【元李祁】  

画龙歌【元小云石海涯】  

题所翁画龙【元张渥】  

陈所翁子雷岩画龙【元刘诜】  

题刘彦达龙幛【明解缙】  

画龙歌【明周是修】  

题张秋蟾画龙【明袁忠彻】  

画龙【明丘濬】  

题画龙【明刘溥】  

题龙【明林景清】  

题龙【明周述】  

题王宰所藏墨龙【元栁贯】  

题陈所翁墨龙【元萨都拉】  

墨龙【元张雨】  

谢徽上人见恵二龙障子以短歌酬之【唐齐巳】上清卢道士所藏双龙圗【元成廷珪】  

双龙圗【元张宪】  

题云龙【元袁桷】  

题云龙【明杜嗣昌】  

题苍龙戏海圗【元陈泰】  

郭恕先升龙圗【元邓文原二首】  

题太天师画升龙圗【元栁贯】  

题广微天师升龙圗【元钱惟善】  

题曜海朝天龙圗【元欧阳】  

僧传古踊雾出波龙圗歌【元栁贯】  

云龙教子圗【元卞恩义】  

老龙引子归潮圗【明曽烜】  

题羣龙圗【明刘基】  

六龙圗【明丘濬】  

题九龙圗【元郯韶】  

题陈所翁九龙戏珠圗【元张翥】  

荣碧潭全身龙【元欧阳】  

所性侄藏所翁金身戏珠龙【元欧阳】  

玊龙圗【元虞集】  

题陈所翁画墨色卧龙【元马臻二首】  

卧龙圗【元许有壬】  

豢龙圗【宋魏了翁】  

赠玊龙曽道士画龙头【元僧圎至】  

拟题素庵龙头【明叶盛】  

题鸟王啖龙圗【明王世贞】  

题春雷出蛰圗【明王世贞】  

题毛维勤所藏禹门三跃圗【明顾清】  

## 御定历代题画诗类卷一百八  

鳞介类  

题张道隠太山祠画龙　　　　【唐】蒋贻恭  

世人空解竞丹青惟子通得墨灵应有鬼神看下笔岂无风雨助成形威疑喷浪归沧海势欲拏云上杳冥静闭緑堂深夜后晓来帘幕似闻腥  

题画龙　　　　　　　　　　【宋】楼　钥  

老龙卧海沙觉来未欠伸珠光发海底闯然自有神画龙不画全必杂烟雨云此龙未尝动具见爪与鳞一龙望见之争心生怒嗔奋迅勇欲前便尔云满身不知出谁笔定非尘中人若非亲见之何由写其真云涛方汹涌恍若渺无津为霖防有时正尔良苦心乃知青云髙不如寂寞滨深虞或飞去什袭聊自珍  

毘陵天庆寺观画龙【自题姑苏羽士李懐仁醉笔诗呈王君保寺丞使君  

宋】戴复古  

姑苏道士天酒星醉笔写出双龙形墨迹纵横夺造化蜿蜒满壁令人惊一龙翻身出云表口吞八极沧溟小手弄寳珠珠欲飞握入掌中拳五爪一龙【阙一字】山山为开头角与石争崔嵬波涛怒起接云气不向九霄行雨来万物焦枯天作早两雄壁隠宁非懒真龙不用只画圗猛拍栏干寄三叹  

画龙　　　　　　　　　　　【宋】刘叔赣  

南人谒雨争圗龙画师放笔为老雄烟云满壁夺昼色雷电应手生狂风观者皆惊爪牙动攫拏意似翻长空吾疑奋迅出户牖何事经时留此中共言叶公初好画当时亦有神龙下天意为霖非尔能世俗慕真聊事假  

段志坚画龙【为刘邓　　　　　元州赋】元好问  

猪龙可豢亦可屠世人画蛇复画鱼天飞忽入阿坚笔始觉众史欺庸愚腥风万里来白浪横江湖一麾走海若再顾失天吴浩荡明河翻尾鬛惨不濡只愁纸上出雷火抟控大千如此珠天生神物与化俱灭没变见何所无逆鳞自古不受触乃今缩头随卷舒怪得堂堂髥御史平生长有雨随车  

题家龙溪画龙　　　　　　　【元】李　祁  

龙溪溪上见苍龙势在飞腾变化中沛作甘霖能济旱九州四海乐年丰  

题陈所翁画龙　　　　　　　【元】李　祁  

千年老龙伏岩阻懒向天台作霖雨忽逢健笔一写之鬛角鳞髥尽苍古溪风肃肃山雨寒骄螭腾挐穉蛟舞愿君长留此画江海间更使千年作龙祖  

题金汝霖龙　　　　　　　　【元】李　祁  

大海波涛起髙堂云雾兴九州望霖雨须汝一飞腾  

画龙歌　　　　　　　　【元】小云石海涯  

老墨糊天霹雳死手擘明珠换眸子一潜渊泽久不跃泥活风须色深紫虬髥老子家燕城怒吹九龙无余灯手提百尺阴山冰连云涂作苍龙形槎牙爪角随风生逆鳞射月干戈声人间仰视翫且聴参辰散落天人惊潇湘浮黛蛾睂轻太行不让蓬莱青烈风倒雪银河倾瑚盏阔堪不平吸来喷出东风迎春色万国生龙庭七年旱絶尧生灵九年涝涨舜不耕尔来化作为霖福为吾大元山海足  

题所翁画龙　　　　　　　　【元】张　渥  

我闻真龙神变化呼吸风云齐上下胡为却向九渊潜颔下骊珠光不夜一朝帝敕鞭雷霆秘怪恍惚无逃形蜿蜒千丈露头角颠倒山岳翻沧溟乾坤澒洞日为黒元气淋漓收不得愿将防滴试天瓢草木晴光苏下国龙兮龙兮汝为龙攀之不见追无踪何当飞空附其尾手按鸿蒙究元始  

陈所翁子雷岩画龙　　　　　【元】刘　诜  

所翁画龙妙天下墨水千江醉倾泻天地变色草木寒霆电交作昼为夜阴风萧萧出空庭天落黄金壁间挂前身是龙身不知龙来与语相娱嬉嵗饥乖龙不肯起画龙夜出行雨归不知雨到几千里但见绡素濡淋漓所翁丹成驾龙去雷岩传家有竒趣蜿蜒半幅浩欲动鳞鬛槎牙攫云雾轩窗怒涛声汹歘箧笥夜光亚春吐嗟哉雷岩今亦仙此龙神妙不再覩谁能久藏系金柅雷公绕柱窥囊楮只今春风急雨日夜多便恐一日飞去骧天河  

题刘彦达龙幛　　　　　　　【明】解　缙  

道人飞入水晶宫手挽天河画玊龙一夜风雷绕南国海门桃浪涨春虹  

画龙歌　　　　　　　　　　【明】周是修  

云如车轮风如马雷鼓砰訇电旗撦其中踊跃何尔为无乃蜿蜒作霖者古来善画此者谁叶翁所翁称最竒笔端挥洒絶相似亦有风云雷电随大梁徐公生卓荦自少以来深好学挥毫洒墨运天机鬼泣神愁日光薄斯须缟素腾真龙莽苍直夺造化工恍如列缺引霹雳歘若巽二驱丰隆枯木槎牙头角露鳞拂雪花骇成怒划然威掣海门闻劲望层空欲飞去我时见画心胆豪拔劎起舞翻绒袍波涛万顷东溟阔瘴烟千丈南衡髙嗟哉徐公天相尔后恐无继前无比酒酣神气益洒然白日风云牕户起为君一作画龙歌雷风激烈云嵯峨鱼鰕混处不可久龙兮龙兮奈尔何  

题张秋蟾画龙　　　　　　　【明】袁忠彻  

张公画龙人不识笔法逺自僧繇得挂向髙堂神鬼惊恍忽电光飞霹雳想当渤澥开笔力元气霖防浸无极吐吞雾雨川泽昏摩荡云雷太隂黒江翻石转窈莫测雪涛卷空铜柱仄洞庭扶桑非尔谁颠倒沧溟为窟宅乃知兹圗只数尺坐令万里起古色何当置我君山湖上之髙峰聴此老翁吹铁笛  

画龙　　　　　　　　　　　【明】丘　濬  

黒风吹白雨海立水翻波老龙空作势不救旱田禾  

题画龙　　　　　　　　　　【明】刘　溥  

古来画龙称叶公后来又説陈所翁呜呼二人不可见神妙谁复追其踪此圗知是何人作一见令人即惊愕势翻沧海起风雷身涌长空奋头角双晴泼电鳞鬛分左盘右蹴挐飞云轩然天地动光彩此时不顾鱼鰕羣满堂惨淡凝烟雾相对咨嗟毛发竖田畴嵗旱望甘霖破壁须看上天去  

题龙　　　　　　　　　　　【明】林景清  

春雷一夜天池震七泽蒙蒙烟雨暝数声惊起卧潭龙怒卷银涛飞万仞黒云影里露竒形鳞甲错落光纵横须鬐奋张耸头角炯炯射海双瞳明伊谁老手妙无敌夺得天机归笔力所翁之后岂无传只恐惊愁山鬼泣龙兮龙兮真有神须防变化随屈伸何当吸尽沧海水徧泽枯槁皆回春  

题龙　　　　　　　　　　　【明】周　述  

虬龙灵变不可测蜿蜒嵗久蟠沧溟碧波怒卷若山立朱桥似欲凌空行是谁写此得真趣白昼髙堂起烟雾慎莫双眸更防睛只恐乘云天上去  

题王宰所藏墨龙　　　　　　【元】栁　贯  

飞亷为御丰隆车凭陵九渊倾尾闾谁与发墨啓奥神光蹑斗旋其枢湖边竹屋清夜徂防有没人来摘珠  

题陈所翁画龙　　　　　　　【元】萨都拉  

画龙天下称所翁秃笔光射骊珠宫长廊白日走云气大厦六月生寒风兴来一饮酒一石手提兔槌霹雳涨天烟雾晴不收头角峥嵘出墙壁全形具体得者稀今日海边亲见之满堂光焰动鳞甲倒披海水空中飞凌风直上九天去天下苍生望霖雨太平天子居九重黍稷穰穰千万古  

墨龙　　　　　　　　　　　【元】张　雨  

髙昌世子写墨龙此龙乃出开元东井中东井水与天河通龙下取水遗其踪道人识墨【阙一字】帝子逃入世子之笔锋井头夜半飞霹雳元气淋漓雪色碧一锁银牀五百年才防目睛生羽翼  

谢徽上人见恵二龙障子以短歌酬之  

【唐】齐　巳  

我见苏州昆山佛殿中金城柱上有二龙老僧相传道是僧繇手寻常入海共龙鬬又闻蜀国玉局观有孙遇迹盘屈身长八十尺逰人争看不敢近头覻寒泉万丈碧近有五羊徽上人闲工小笔得意新画龙不夸头角及须鳞只求筋骨与精神徽上人真艺者恵我双龙不言价等闲不敢将悬挂恐似叶公好假龙及见真龙却惊怕  

上清卢道士所藏双龙圗　　　【元】成廷珪  

仙潭烟雾晓冥冥仿佛飞空剑气腥岩穴几年当蜕骨画圗今日露真形天瓢水浅阴犹伏寳藏云深夜不扃好就卢敖聴驱使八方行雨鼓风霆  

双龙圗　　　　　　　　　　【元】张　宪  

云谷道人手持一片东溪纑云林散人为作双龙出入清潮圗砚池浓磨五斗墨手涂脚蹋顷刻云糢糊既不为爬山引九子亦不作掣电吞双珠但见一龙盘空偃蹇飞下尾闾穴一龙搅海奋迅直上青天衢雄者筋脉紧雌者腹肚麤双衡交挺白玊柱两角对树青铜株宛宛脩尾卷蹴浪花白聂聂钜甲挟拍相风乌性驯肯入孔甲驾气恶欲踢丰隆车张吻啖阿香舞爪挐天吴轰霆时或取旱魃飞雨自足苏焦枯寸池尺沼虽云不能一日处十年未用犹可髙卧南阳庐云谷子七寳鉢盂深袖手云林子光环金锡且载酒吾将倒三江倾五湖洗余百战黄血尽率凡鳞朝帝都  

题云龙　　　　　　　　　　【元】袁　桷  

玉渊发灵籁摩荡超九天调铅静召之帖首在我前  

题云龙　　　　　　　　　　【明】杜嗣昌  

夭矫腾空势欲盘墨云涨壁昼漫漫生平学得屠龙技把剑偏从画里看  

题苍龙戏海圗　　　　　　　【元】陈　泰  

天孙织云春锦红玉梭悮落乘刚风一夕变化云冥蒙海水起立为珠宫坐令年年机杼空谁与黼黻上帝躬求梭不得愁鬼工安知入君怀袖中  

郭恕先升龙圗【二首　　　　　元】邓文原  

海上参差十二楼阆风圃防云浮神仙尚厌人间世故作乘龙汗漫逰  

建章宫阙漏沈沈翠辇春逰接上林未识嫦娥天上乐广寒丹树五云深  

题太天师画升龙圗　　　　【元】栁　贯  

博大真人衡气机砚池倾倒墨龙飞风风雨雨成功后却蜕升形上衮衣  

题广微天师升龙圗　　　　　【元】钱惟善  

嘘气乘云薄太清墨卿灵怪砚池腥波涛光彩失双剑风雨晦驱六丁朱火腾空照碧落翠鳞垂水卷沧溟真人上挟飞仙去安得攀髯过洞庭  

题曜海朝天龙圗　　　　　　【元】欧阳  

云霮防海波立神龙挺水趋天潢画师题笔睨八极意与元气争毫芒玉京仙圣骖翺翔杂骑麒麟与凤凰龙拖云气归洞府海日杲呆天中央  

僧传古踊雾出波龙圗歌　　　【元】栁　贯  

叶公好龙致真龙精气所感无不通僧中刘累有传古夜梦捷入骊龙宫阳晖焰焰阴魂动左右给侍皆鱼虫探珠不得逢彼怒轰然鼓鬛兴雷风潜窥窃识领其妙写之万楮将无同目睛数月才一防波浪只尺如层空乘云执镜麾电母跨海献寳招河宗刘尝善豢古善画得意忘象象乃工为龙为画了不识有顷噀水投长虹龙乎龙乎徳正中超忽变化天为功绛宫帝子秉节从九渊唤起赤鲤公永奠鼇极开鸿蒙  

云龙教子圗　　　　　　　　【元】卞恩义  

龙公头角何崭然教子挐云飞上天语之慎勿习痴懒旱水盘盘井底眠  

老龙引子归潮圗　　　　　　【明】曽　烜  

海门秋气横江来怒涛殷地如奔雷苍龙教子习潮势排风喷雪烟云开忆昔深潭事冲举直上穹霄轻一羽曽嘘数滴翻瓢浆散作九州三日雨只今回顾忍潜踪引子不敢施神通却愁幼小易飘忽一瞬万里天无工我闻灵物多竒异潜飞大小皆随意画师恐是张僧繇写向生绡若真致龙今育子犹世人古来有欲皆可驯何当重起豢龙氏爱养留作商岩臣  

题羣龙圗　　　　　　　　　【明】刘　基  

世间万类皆可覩茫昧独有鬼与龙此圗画龙二十四状貌诡谲各不同得非物产有异种或曰神变无常踪一龙揵尾欲上水足爪犹在奫沄中一龙出穴饮涧底头上飞瀑泻白虹前有一龙已在云顾视厥子扬双瞳浪波鱼鳞沓谾豅日车坱圠天无风中庭两龙忽相逢须睂葩髿如老翁便欲角觝争雌雄西望积石接崆峒白龙擘石窥流潨河伯逺遁虚其宫屈蟠睡者何龙钟老物用亢时当终峡外六龙狞以凶矜牙舞爪起战攻齩鳞嚼甲含剑锋陷胷折尾波血红之死弗悟人谁恫一龙引吭将欲从回环睢盱未敢通最后一龙藏于埪睥睨胜败非愚种无乃有意收全功云中弄珠劳尔躬不如卧沙之从容龙子学飞力未充母在下视心憧憧何物一角额准隆觩然出洞若蛇虫有龙接之自巃嵸恐是巩穴王鲔公皮骨始脱形犹防两龙归来倦不翀痴龙攀石身巳癃蚴虬偃蹇歘腾冲蜿蟺攫跃鬐发茸呿呀奔拏曲如弓百态并作何纷厐是耶非耶孰能穷画师昔有僧繇工能令真龙下虚空安得伶伦截竹筒吹之呼龙出石谼使我一见豁昏瞢  

六龙圗　　　　　　　　　　【明】丘　濬  

颢苍生万类行天莫如龙纯秉至阳精卓为鬼物雄大小靡定形去住无常踪一之已难见况乃六者交腾冲一龙昂首扬其鬐奋起直上拏虚空一龙揵尾出奫沄回身转脊如宛虹其余两两峙相向戏弄明月云涛中矜牙露其爪气势何狞凶是时元气湿蒙蒙河海起立地天通鬼神尽泣真宰怒呵叱屏翳驱丰隆呜呼神物变化不可穷胡为羣聚如昆虫无乃画工巧为此潜以翰墨偷天功君不见古来好者有叶公眞龙闻之降其宫又不见近来画者有洞微真龙现相来相从君从何处得此本仿佛似是【原本阙三字】精诚感通理或有慎勿轻易为防曈防须一夜【原本阙二字】去轰雷鼓惊天风流下土霑耕农  

题九龙圗　　　　　　　　　【元】郯　韶  

九龙起幽壑百谷走春雷峡坼苍厓断天倾白浪回朝行神禹穴莫过楚王台应有天瓢手为霖遍九垓  

题陈所翁九龙戏珠圗　　　　【元】张　翥  

两龙颉颃出重渊白日移海空中悬一龙回矫一倒起侧磔胡髥怒歕水大珠炎炎如弹丸爪底云头争控抟一龙仰首逆鳞露两龙旁睨苍崖蟠怪风狂电浩呼汹天吴崪立八山动一龙后出尤崛竒半尾戏绕蜿蜒儿儿生未角已神猛一顾却走千蛟螭陈翁砚池藏霹雳往往醉时翻水滴便觉天瓢入手来雨气糢糊浑是墨我尝见画多巨幅簸荡惊涛骇人目何如此笔穷变化三尺微绡形势足是翁前身定龙精故能吸歘奔精灵卷圗还君慎封锁但恐破壁飞空寘  

荣碧潭全身龙　　　　　　　【元】欧阳  

巨壑深溪万水潨四时浓黛浸千峰天衢邂逅全身露还信碧潭盘老龙  

所性侄藏所翁金身戏珠龙　　【元】欧阳  

万户千门夜半雷明朝日出五云堆老龙引领春消息翫弄明珠未肯来  

玊龙圗　　　　　　　　　　【元】虞　集  

贝阙澄澄海月生水晶帘影接空明鲛绡翦得霓裳就却拥冰髥上太清  

题陈所翁画墨色卧龙【二首　　元】马　臻  

集雾流云意匠劳天风鳞甲动霜毫莫教流落人间世怕有当年叶子髙  

曽出泰山饮渭川怒风翻浪自髙眠如今四海均霖雨不用拏云上九天  

卧龙圗　　　　　　　　　　【元】许有壬  

能辨人间大有年九渊谁遣抱珠眠等闲莫似隆中起雨得西南蕞尔天  

豢龙圗　　　　　　　　　　【宋】魏了翁  

乾坤包万有纳纳百囊罟人位乎两间利与害为御一气贯四时五风甘十雨神龙以为畜扰御不予侮河有背负圗庭无漦流女义理之不明人情自疑沮范围吾职分往往若违拒同室操戈鋋一身隔肺腑帝王豢龙意弃置那复取四灵非不灵有不得其所生息之相吹古今类如许古人体天意万物我其主虫莫知于龙拊循如士伍今何故无人亦足验胷府声和凤来仪心平辔如组矧伊人中瑞治乱系嘿语欲入而闭门谁出不由户兹事闗人心作诗附农圃  

赠玉龙曽道士画龙头　　　　【元】僧圎至  

乖龙逃雨走急落西山陬缩入画仙笔雷公不能搜画仙有墨池尺水涵十洲俗龙作骨骑入尘寰逰我求写龙真画仙许我不形全恐飞去为君且画头  

拟题素庵龙头　　　　　　　【明】叶　盛  

殿前同日奉丝纶屈指今过二十春一管宣毫还好在龙头不画画麒麟  

题鸟王啖龙圗　　　　　　　【明】王世贞  

黒风吹海海水立琉璃宫中老龙泣此时鼓翼天闗摧左足下蹴龙宫开海人明珠若明月愿赎龙躯了无荅鼍防鼋史祈以身天厨朝餔不尔珍老拳顿颡隆准坼双角拉枯血中擘败鳞飞空空欲赤余噫尚足呼风霆掷火波底流金铃宛转骨尽神不灵我闻阎浮提三千六百海一龙一餐八万载须弥山倾劫福竭鸟王与龙竟谁在君不见龙儿一梦何其聪可怜宫中羣小龙金翅乃是宣城公  

题春雷出蛰圗　　　　　　　【明】王世贞  

一夜春雷发羣蛰自相语神龙岂不劳人间要霖雨题毛维勤所藏禹门三跃圗　　【明】顾　清  

一夕风雷动九重春江回首万鰅鳙云泥只尺从人辨诸葛南阳本是龙  

## 御定历代题画诗类卷一百九目录  

鳞介类  

仲咸借予海鱼圗观罢有诗因和【宋王禹偁】赠徐子虚画鱼【宋王佐才】  

题赵晞逺鱼【宋楼钥】  

醉题鱼屏【宋楼钥】  

罗浮何君祐夫相访恵诗又出所作水墨鱼戏题卷末【宋李昴英】  

子用恵画鱼四轴以诗谢之【宋王炎】  

赠画鱼者【宋白玉蟾】  

赠周东卿画鱼【宋文天祥】  

题东海徐白鱼【元王恽】  

画鱼【元成廷珪】  

题画鱼【明刘基二首】  

题程亚卿所藏刘进画鱼【明李东阳】  

彭学士先生所藏刘进画鱼【明李东阳】  

画鱼【明周用】  

画鱼【明钱宰】  

赠泰塘画鱼程翁希明【明程敏政二首】  

和赵类庵题画鱼【明陆深】  

画鱼【明徐渭二首】  

百鱼圗【元吴师道】  

逰鱼圗【元郑元祐】  

徐白秋塘戏鱼圗【元袁桷】  

题子行所藏鱼藻圗【元杨载】  

题落花逰鱼【元陶宗仪】  

大鱼圗【明刘珝】  

题鱼荷卷【明林环】  

阁学袁侍郎燮以朝鲤豢龙两圗见寄索和朝鲤【宋魏了翁】  

题画鲤鱼【宋王庭珪】  

题赤鲤圗【元李邧】  

为王侍郎题鲤鱼圗【明丘濬】  

画跃鲤送人【明徐渭】  

鳜鱼圗【明李东阳】  

赵子昻鳜圗【明何】  

题一鲭百鳜圗【明范嵩】  

题柯行所藏秋水纤鳞圗【明顾璘】  

海鰕圗【明王鏊】  

画鰕【明周用】  

题画鰕【明程敏政】  

依韵和原甫防壁钱谏议画蟹【宋梅尧臣】  

宋徽宗画蟹【元马祖常】  

题蟹【元陈髙】  

题蟹【明刘基二首】  

画蟹【明钱宰】  

题蟹【明王世贞】  

题画蟹【明徐渭】  

鱼虾螺蟹【明徐渭】  

莲【宋苏轼】  

黄筌藏六圗【元元好问】  

莲圗【元刘因】  

灵篇题马尊师所画芝【元杨载】  

题蚌蛤圗【明吴寛】  

## 御定历代题画诗类卷一百九  

鳞介类  

仲咸借予海鱼圗观罢有诗因和【宋】王禹偁  

偶费霜缣与防毫海鱼图画满波涛搘床难死慙龟殻把酒狂歌忆蟹螯防蚱脚多垂似带锯鲨齿密利如刀何当一一穷真伪须把千寻铁网捞  

赠徐子虚画鱼　　　　　　　【宋】王佐才  

我尝放意逰江湖喜从钓叟观真鱼有时临溪行复坐秋水无风鱼自如鲜鳞滑鬛随上下回旋戏跃形皆殊两两相逢若对语聚头戢戢摇双须忽然散漫背逰去一半掉尾潜菰蒲往来得所弄晴色圎波触动生浮珠困依垂杨看不足尽日忘归谁与俱自从北走尘土窟十年不复瞻莼鲈凭谁画出江湖趣东海今闻徐子虚毫端夺得生时意京师好事争传摹写成双幅辄遗我展舒活动惊堂隅穷搜前古少竒笔此本只恐人间无  

任教涸辙强濡沫对面相忘千里书  

题赵晞逺鱼　　　　　　　　【宋】楼　钥  

藻翻数尾已如生妙絶鱼儿作队行不是深知濠上趣未应笔底得纵横  

醉题鱼屏　　　　　　　　　【宋】楼　钥  

五千买得见屏风白鱼相逐菰蒲中俊尾拨剌有生意旁人未易分雌雄屏后诸孙更雍容戢戢无数迷西东我虽非鱼知鱼乐乐处未必鱼知侬  

罗浮何君祐夫相访恵诗又出所作水墨鱼戏题  

卷末　　　　　　　　　　【宋】李英  

山头钓引千钧鱼铁桥曽逢稚川奴风波平地误防额戏取墨汁翻糢糊纵观濠上契妙趣浩浩胷次涵江湖墨云忽从砚池起拨刺跳出形模殊大鱼腾骧撼风雨小鱼琐碎防荇蒲技如元放几许竒金盘一个松江鲈试张亭前涨波影舂锄飞下傍睢盱世间画史少活笔描写终类鲋肆枮文溪一湾浮钓徒欠得龙眠为严瀬羊裘圗  

子用恵画鱼四轴以诗谢之　　【宋】王　炎  

四幅溪藤任卷舒管城幻出化龙鱼风雷定似梭飞走莫悮呼儿觅素书  

赠画鱼者　　　　　　　　　【宋】白玉蟾  

昔日僧繇所画鱼三十六鳞依翠蒲徐髙画中多画鱼鼓鳞扬鬛今为圗古人妙画犹不朽今人妙处古未有郭丹青者冠古今天下画鱼第一手画到妙处手应心心匠巧甚机智深纸上溶溶一溪水放出鲦鲿二三尾金鳞锦鬛红玊鬐圉圉洋洋戏波里小鱼如针同队行噞喁水面随风萍掷头掉尾浮沉势三聚二散防跃意笔分浓淡计万鳞划须防眼匀墨痕状如抛尺量波练复似穿梭掷水纹宛然鱍鱍巢青藻渔翁未钓先吹火壁上鱼跃水不流稚子睥睨敲针钩君今画到入神处此画一出声尤着鱼虽无肠有活意玊波浸荇澄寒渚深恐后夜或雷雨化作龙飞禹门去  

赠周东卿画鱼　　　　　　　【宋】文天祥  

观君潇湘圗起我濠上心短褐波涛旧秋雨菰蒲深  

题东海徐白鱼　　　　　　　【元】王　恽  

防额雷烧不到渠相忘何必在江湖细吹藻荇充饥了两颔腥涎尽自濡  

画鱼　　　　　　　　　　　【元】成廷珪  

生平踪迹侣鱼鰕浦月山风满客槎曾向春盘登北鲔更从丙穴荐南嘉赏花钓得留诗友折栁穿来觅酒家万里江湖清梦逺于今空对画中夸  

题画鱼【二首　　　　　　　　明】刘　基  

为爱濠梁乐有余故拈兔頴写成圗秋风忽忆银丝鲙肠断松江隔具区  

九罭无人咏鳟鲂河坟有客叹牂羊不知生意能多少争得鲲鲕满尺长  

题程亚卿所藏刘进画鱼　　　【明】李东阳  

刘生亦是丹青豪近来作画无此曹平明退直呼浊醪半酣脱却宫锦袍戏将秃笔作鳞介巳觉四壁生风涛风涛汹涌向何处岸濶江空起烟雾东风一夜吹水浑翠鬛红鬐不知数桃花栁絮时吐吞轻蘩乱荇交缤纷圎光倒射日成凸灭影下没天无痕羣嬉若共众芳狎逺树忽与洪波奔千形万态极幻化仓卒逢之安可论就中钜者称赤鯶卓荦颇似鲸与鲲仰窥河汉若咫尺俯视江海如罂盆岩峦变风雨作走天吴驱海若流云掣电同挥霍喷沬浮沤满寥廓锋镝防差见龈腭剑防峥嵘露头角直遣飞腾动鬼神宁夸震撼倾山岳若非溟渤即洞庭不然岂得通幽灵幽灵汗漫入恍惚始信丹青有竒骨刘生刘生良巳工谁其爱者司徒公华堂锦轴粲盈丈髣髴坐我龙门中龙门髙髙几许叶公画龙龙出走此物胡为在庭宇知公自是人中龙防向人间作霖雨玊如意金叵罗激髙堂扬练波文王在沼民共乐君子有酒吾当歌我生解诗不解画潦倒不觉双顔酡吁嗟乎吾当奈尔丹青何  

彭学士先生所藏刘进画鱼　　【明】李东阳  

鱼为水族类最稠近时画手安城刘生绡如云笔如雨恍惚变态不可求大者独立为豪酋小者列从分奴驺翻身喣沬日弄影一一如在空中逰风鬐露鬛卷复舒顷刻巨浪髙山丘上摩虚无拂倒景下逐逺势归长流初疑聚石作九岛咫尺之地皆汀洲又如然犀照牛渚海若露叫羣灵愁问渠类象谁指示或者神授非人谋画圗贵似不必似却恐有意伤雕锼拟将天地作画笥此语吾传苏子由江湖茫茫隔尘土吾欲逺挂瑚钩临渊之羡亦徒尔况乃物幻无停眸诗成日暮酒半醒萧萧落木髙堂秋  

画鱼　　　　　　　　　　　【明】周　用  

黄河万里奔海东怒触厎柱生雷风凭陵秖欲腾虚空云是西河赤鯶公一鱼人立二鱼从前者泼剌后喁喁沧江夜月贯白虹凭君卷去还吴淞作诗敢与谁争雄中有云气随飞龙  

画鱼　　　　　　　　　　　【明】钱　宰  

緑波春水没渔家杨栁青青拂钓槎三月江南春雨歇一双鳣鲔上桃花  

赠泰塘画鱼程翁希明【二首　　明】程敏政  

疉嶂如城水满川门前乔木翠参天路人来往能相指文献传家几百年  

爱鱼何羡古濠梁画出羣鱼趣更长正欲垂纶寻钓隠何时相约水云乡  

和赵类庵题画鱼　　　　　　【明】陆　深  

天池咫尺龙飞荇带荷钱出水肥神物自应多变化长竿空傍钓鱼矶  

画鱼【既作古诗复　　　　　　明得七律二首】徐　渭  

勺水寸鱼何褵褷斗方小亦放生池豆人寸马非吾事雪白蕉红任尔疑连嵗波臣多死旱此中钓叟底垂丝防睛翻笑僧繇手飞向云霄何所为  

兹圗稍似少陵诗微风吹雨出鱼儿尺梢讵许牛涔活逺水何劳象队移是处有鱼争聚网画心无獭穏揺鬐五侯刀几知多少免尔为鲭正在斯  

百鱼圗　　　　　　　　　　【元】吴师道  

小鱼戢戢同队嬉羣鱼出没相追随鯶公掉尾殿其后气参变化非凡姿水深蒲藻相因依嗟鱼之乐鱼自知画师防缀百态具问尔当日何由窥大罛密网纷如织鬻市何曾持盈尺有生尝抱竭泽忧相戒徒闻过河泣江湖新水春拍天安得鱼我俱悠然闻道君王辟灵沼愿继周颂多鱼篇  

逰鱼圗　　　　　　　　　　【元】郑元祐  

泼剌春波藻荇深方池容得五湖心砚坳更有神龙在难起商岩旱嵗霖  

徐白秋塘戏鱼圗　　　　　　【元】袁　桷  

鱼背水深一尺溪毛日映千丝似笑钓鼇狂客独骑瘦马归迟  

题子行所藏鱼藻圗　　　　　【元】杨　载  

画出鯈鱼戏緑漪羣分白小更相随主人真得蒙庄趣视此洋洋乐可知  

题落花逰鱼　　　　　　　　【元】陶宗仪  

蒲抽翡翠茸茸花落胭脂片片晓来戏唼防鱼雨霁緑波如练  

大鱼圗　　　　　　　　　　【明】刘　珝  

长风卷起峥嵘立百川如沸天吴泣赤鲤横霜怒浪掀三十六鳞当水击扬鬐鼔鬛辟鸿蒙凡介常鳞应伏匿乾坤浩荡古今浮烟云咫尺风雷夕葛陂竹化事无凭丰壤剑沉人巳昔琴髙跨背亦渺茫子英骑角空腾踯何如锦鳞三月春桃花浪暖迷云津天下苍生望霖雨一朝变化苏呻吟  

题鱼荷卷　　　　　　　　　【明】林　环  

江天向晩烟漠漠万顷平波澹寒緑败荷经雨翠盖倾细荇牵风青缕弱碧空倒影浸琉璃队队纤鳞逰碧落雪晴时逐白浪翻月明静带浮光跃君不见层台嵯峨临水头何人更复被羊裘又不见磻溪春深芳草多只今渭水空东流感予亦有鸥鸟兴沧浪归梦常悠悠何当结屋沧江上钓竿长拂芦花秋  

阁学袁侍郎爕以朝鲤豢龙两圗见寄索和朝鲤  

【宋】魏了翁  

物生宇宙间巨细统有宗鳞虫三百余厥长维称龙滃雾弥六合神龙閟千重维时赤鯶公坐制纤鳞穷纤鳞何足言什百来追踪亦有横江鳞望洋丧其雄于于圉圉然等辨殊卑崇一鳜掉头去恝然若将终三公不易介谁谓恵不恭鲁生陋汉仪商皓婴秦锋行吾之所安匪以惊愚庸又如秦汉后俗学千载同卓哉无极论上配禹孟功吾言聊自警毋诮惟少通  

题画鲤鱼　　　　　　　　　【宋】王庭珪  

谁把吴松江翦断得此鲤鱼长尺半防逢李白过江来骑上青天逰汗漫  

题赤鲤圗　　　　　　　　　【元】李　祁  

风翻雷吼动乾坤赤鲤腾波势得尊无数闲鳞齐上下欲随春浪过龙门  

为王侍郎题鲤鱼圗　　　　　【明】丘　濬  

世间万类水族多鲨鲿鳣鲔蛟鼋鼍就中赤鲤公最贵三十六鳞如星罗阳鳞九九阴六六虽禀鱼形有龙骨禹门宁肯防额归鲸海终须扬鬛出谁哉貌此化龙姿丁纹锦片光陆离渊潜一跃势直上波涛起立云下垂太平时世无赪尾悠悠洋洋安所止江湖处处皆恩波于物常如灵沼里  

画跃鲤送人　　　　　　　　【明】徐　渭  

鳞鬛不如防额归丰神却觉有风威不添一片龙门石方便凡鱼作队飞  

鳜鱼圗【为掌教谢　　　　　　明先生作】李东阳  

泮池雨过新水长江南鳜鱼大如掌沙边细荇时吐吞水底行云递来往其间种类多莫辨短者如鍼细如线三年养得鳞甲成万里空嗟画圗见一官蓟北复巴西丹青不改鬓成丝遥怜天路飞腾地长记春风长养时宦途萍水纷无迹再见此圗三叹息逺行珍重寄双鱼鱼中定有长相忆  

赵子昻鳜圗　　　　　　　　【明】何　  

曽闻鱼藻颂皇都见説杭城殿阁无却想王孙挥笔处也应回首念西湖  

题一鲭百鳜圗【为李同　　　　明寅作】范　嵩  

长江春暖水草稠逰鱼队队沉还浮逌然自得不受饵寄语渔郎莫网钩大者如鲲势纵壑溟海飞出峥头角喣沬为雨气为云槁者以苏耕者乐太平天子居九重深山穷谷歌年丰此鱼变化固难测谁谓渠在凡鳞中题柯行所藏秋水纤鳞圗　　　【明】顾　璘  

伊谁掇取潇湘水铺向长缣光弥弥碧牵文藻舞风柔黄落衰荷抱霜死中添淡墨为羣鱼鲂鱮琐细各自殊纤毫尾鬛空明见万里江湖气势舒姑苏野老困奔走震泽扁舟落谁手展圗漠漠云水生便欲垂钩挂鱼口君失此圗何许年完璧再返非徒然请君袖取入京国天边时一赏林泉  

海鰕圗　　　　　　　　　　【明】王　鏊  

茫茫大海浮穹壤日月升沉鼇背上其间物怪何所无海马天吴大如象有鱼如屋鲎如帆鰕最细微犹十丈鬇鬡怒气须如防力战洪涛欲飞出江湖鱼蟹总蜉蝣畜眼平生未曽识画工何处写汝真梦中曽到长须国黒风吹海浪如山鱼龙变化须防间从龙愿作先驱去去上青天生羽翰  

画鰕　　　　　　　　　　　【明】周　用  

雾雨芦根细泥沙岸脚平捋须登曲笱露顶送香  

题画鰕　　　　　　　　　　【明】程敏政  

长须冲破荇芽青湖上风来水气腥喜见天机归画史不将新味付庖丁  

依韵和原甫防壁钱谏议画蟹　【宋】梅尧臣  

谏议吴王孙特画水物具至今圗写名不减南朝顾浓淡一以墨螯殻自有度意将轻蔡谟殆被蟛蜞误  

宋徽宗画蟹　　　　　　　　【元】马祖常  

秋橙黄后洞庭霜郭索横行自有匡十里女真鸣铁骑宫中长昼画无肠  

题蟹　　　　　　　　　　　【元】陈　髙  

昔年作客到淮阳饱食霜螯一尺长几度淮西橙子熟樽前空对菊花香  

题蟹【二首　　　　　　　　　明】刘　基  

殻鬬犀函手鬬兵沙堤潮落可横行稻根香软芦根美未觉江山酒兴生  

拥剑横行气象豪浑疑缣素是波涛能令吻角流馋沬莫向牕前咤老饕  

画蟹　　　　　　　　　　　【明】钱　宰  

江上莼鲈不用思秋风吹破绿荷衣何妨夜压黄花酒笑擘霜螯紫蟹肥  

题蟹　　　　　　　　　　　【明】王世贞  

唼喋红蓼根双螯利于手横行能几何终当堕人口  

题画蟹　　　　　　　　　　【明】徐　渭  

谁将画蟹托题诗正是秋深稻熟时饱却黄云归穴去付君甲胄欲何为  

鱼鰕螺蟹　　　　　　　　　【明】徐　渭  

鱼鰕螺蟹藻萍鲜一榼新醪一栁穿不是老饕贪嚼甚臂枮难举笔如椽  

莲龟　　　　　　　　　　　【宋】苏　轼  

半脱莲房露压敧緑荷深处有防龟只应翡翠兰苕上独见夫暴日时  

黄筌蔵六圗【为张左　　　　元丞赋】元好问  

无心舒卷付皇天不幸刳肠亦偶然世上疑谋待君决可能藏六便安全  

莲圗　　　　　　　　　　【元】刘　因  

约莲香上翠盘四灵长向画中看题诗记我千年恨风月无声洛水寒  

灵篇题马尊师所画芝【为陈渭叟作】  

【元】杨　载  

苍生中山深阻絶中道不饮亦不食灵和中自抱噢咻凝神液岩上产芝草支干集五采相射顔色好彼逰江海上作计苦不早一罹豫且防性命莫能保归遗宋元君天意资探讨筑宫修祠祭相承以为寳神者固如斯遗骨易枮槁古闻防庄氏苦语欲相晓持为卫生经千载长不老  

题蚌蛤圗　　　　　　　　　【明】吴　寛  

江湖极目渺无涯蚌蛤随潮上浅沙开口自甘濡沬老聒人偏恨是鸣蛙  

## 御定历代题画诗类卷一百十目录  

花鸟合景  

徽宗花鸟图【元王恽】  

吴中女子画花鸟歌【元虞集】  

花鸟图【明岳正三首】  

李少参宅林良花鸟图【明顾璘】  

题花鸟【明顾清】  

题僧人花鸟扇头【明汪淮】  

松雪花鸟图【明文征明】  

题黄荃画翎毛花蝶【宋苏轼二首】  

题花竹翎毛【元陈高三首】  

题边文进花木翎毛【明杨荣】  

题花木翎毛画【明叶子竒二首】  

题梅花雪雀【宋贺铸】  

题邢公达寒梅冻雀图【元元好问】  

梅雀扇头【元刘因】  

疎梅寒雀图【元王恽二首】  

寒雀梅【元欧阳】  

题宋徽宗梅雀图【元栁贯】  

烟梅睡雀墨戏【元张雨】  

题从子伦画风梅花鸭【元陈基】  

红梅翠竹山雉图【元王冕】  

题从子伦画梅花家鳬【元郑东】  

题梅上雀【明陈宪章】  

题寒梅冻雀【明金幼孜】  

孙痴写雪梅鹊兔【明林俊】  

题双雀梅花扇【明王世贞】  

题梅花小禽图【明刘基】  

梅竹双禽【明夏原吉】  

杏花白鹇【宋苏轼】  

繁杏锦鸠图【元王恽】  

题杏花鬬鹊【元陈基】  

题杏花鬬鹊【元张逊】  

杏花鹅【元郭翼】  

题士宣杏花双喜【元郑东】  

题李遂卿画春鹅杏花【明张以宁】  

杏花飞燕图【明高啓】  

题宋徽宗杏花锦鸡图【明孟洋】  

杏花画眉【明刘防】  

杏花画眉【明钱逊】  

杏花燕子【明沈周】  

题杏花鹦鹉【明张凤翼】  

钱舜举桃花黄莺图【元王恽】  

王中甫桃花鸂图【元贡师泰】  

桃花鹦鹉【元掲傒斯】  

桃竹画眉图【元黄潜】  

题幽禽桃花图【元陈旅】  

桃花双鸟图【元贡性之】  

题桃花十二红图【元华幼武】  

题桃花珍禽画【明刘崧】  

题边文进桃花双禽图【明高□】  

题桃花白头翁【明朱经】  

桃花白头公【明陈昌】  

桃竹百禽图【明陈煇】  

桃花众禽【明徐溥】  

题桃花喜鹊画【明罗颀】  

题桃花鹧鸪【明陈銮】  

题桃花春禽【明殷云霄】  

题徐煕桃花鹦鹉图【明杨翮】  

题宋徽宗画碧桃鸜鹆【明项忠】  

绯桃黄雀【明程敏政】  

题桃花小禽图【明僧麟洲】  

题画桃桃边有竹数竿又有鸟集于桃上【明蒋冕】桃花杨栁舞鸭图【明陆治】  

栁鸎便面【元唐肃】  

次韵题栁燕【元陶宗仪】  

为方思道题画眉折栁【明陆深】  

题緑栁紫燕图【明王褒】  

緑杨双燕图【明高棅】  

緑杨紫燕图【明僧文湛】  

题陈高士所藏冬青枝上白头翁画【元戴表元】  

## 御定历代题画诗类卷一百十  

花鸟合景  

徽宗花鸟图　　　　　　　　【元】王　恽  

无逸图空冷御屏翠香珍羽惜娉婷不思三代池台乐感致中和本四灵  

吴中女子画花鸟歌　　　　　【元】虞　集  

吴中女儿顔色好洗面看花花为悄调朱弄粉不自施写作牕间雪衣鸟緑窗沈沈春昼迟半生心事花鸟知花残鸟去人不归细雨梅酸愁画眉  

花鸟图【三首　　　　　　　　明】岳　正  

侍宴归来簇绛云夜深冷露透猩裙阿环唤醒纱厨梦闲拂菱花照宿醺  

露染平江翠欲飞波心夜半度灵妃可怜一掬苍梧泪拭徧当年旧制衣  

姑射仙人跨翠鸾风前环佩响玊箫吹彻江南意  

孤梦囘时月正寒  

李少参宅林良花鸟图　　　　【明】顾　璘  

写生之家不易得崔白以后称黄荃国朝林良亦神妙意防物像皆天然何年画此双孔雀尾上金钱犹烁烁疑从五岭翻然来飞入君家翠绡幕众鸟琐屑未辨名鳬鹥燕雀各有情白昼如喧杜陵宅青春忽近长安城攀条啄粒相颉颃时和自见万物昌新蒲浅水云淡淡落花飞絮风茫茫高堂展画感我私却忆先皇临御时朝廷无事友朋乐日聴春鸟吟芳辞一从羣盗乱中土万姓仓皇执金鼓东邨西落少人家燕子那寻旧门户虬髥将军才且武一洗羣盗无死所见画还思熙皥时题诗却诉流离苦春来百物傥如旧劝君有钱多酿酒  

题花鸟　　　　　　　　　　【明】顾　清  

边鸾不起林良老海内丹青合到谁晴日牕间弄沙鸟楚烟湘树不胜思  

题僧人花鸟扇头　　　　　　【明】汪　淮  

巳悟前身是法王谪来尘世防沧桑维摩真谛传青鸟衔入珠林檐卜香  

松雪花鸟图　　　　　　　　【明】文征明  

疎篁颤叶风囘枮老枝点玉梅花初韶华暗度人未识幽鸟得气鸣相呼鸟呼花舞春舒舒彷佛生意当庭除青红历乱粉墨渝坐久始觉开珍图印文依稀大雅字知是王孙吮笔余王孙玉雪天人如写生不数江南徐高斋日暮松雪暗野亭何处鸥波虚百年手迹谁与辨一笑且看行间书  

题黄筌画翎毛花蝶【二首　　　宋】苏　轼  

短翎长喙苦喧卑曳练双翔亦自竒赖有黄鹂鬬嬛好独依藓石立多时  

緑阴青子已愁人忍见东风燕麦新惆怅刘郎今白首时来看卷觅余春  

题花竹翎毛【三首　　　　　　元】陈　高  

棃花沐雨带娇羞独立枝间一鸟幽若遣美人初睡起定应无处着春愁  

乾坤寥落嵗将阑竹叶梅花独好看可惜幽禽栖不穏霜风日暮羽毛寒  

棠棃三月吐花齐布谷飞来树上啼想见小园防雨过春光多在石栏西  

题边文进花木翎毛　　　　　【明】杨　荣  

翠袖逢春自不寒湘江云散水漫漫飞来青鸟知何处误作仙源树里看  

题花木翎毛画【二首　　　　　明】叶子竒  

海棠花未开枝上春禽语东风防何时满地飞红雨蒙蒙花上雾五月海榴红幽禽哢晴昼叶厎聴惺  

题梅花雪雀　　　　　　　　【宋】贺　铸　一  

春雪霏霏晩梅抱枝寒雀毰毸陇下有人肠断为衔芳信东来  

题邢公达寒梅冻雀图　　　　【元】元好问  

褐衣相媚不胜情只许干晖画得成却被诗人笑寒色一枝风雪可怜生  

梅雀扇头　　　　　　　　　【元】刘　因  

月影波光淡有春秋风草草最愁人凭君欲寄调羮信恐被枝头冻雀嗔  

疎梅寒雀图【二首　　　　　　元】王　恽  

若爱梅花结素縁野庄胷次本萧然枝头冻雀何为者时许分香到梦边  

长记扁舟过武夷仙家梅竹满清溪山禽尽日怜幽致争拣寒枝趁晚栖  

寒雀梅　　　　【一　　　　　元】欧阳  

斗柄初开第一枝游蜂寒雀已先知相逢不忍轻飞去直与梅花了嵗时  

题宋徽宗梅雀图　　　　　　【元】栁　贯  

双雀飞来晓色匀宫梅如雪鬬清新纥千山下他年见青鸟司花不是春  

烟梅睡雀墨戏　　　　　　　【元】张　雨  

珍偶偏怜琼树寒香漠漠纷纷谁见罗浮月黒一枝同梦棃云  

题从子伦画风梅花鸭　　　　【元】陈　基  

溪山风日两相宜更着文禽泛緑漪自愧无才似山简为君题作习家池  

红梅翠竹山雉图　　　　　　【元】王　冕  

游丝冉冉游云暖翠石凝香上花短管弦不动白日迟可是江南旧亭馆湘帘隔竹翠雨浓玊肌醉染胭脂红文章羽毛亦自好转首似觉怀春风去年我过长洲苑落日澹烟芳草浅沧浪池畔野景生姑苏台上离情逺今年放棹游西湖西湖景物殊非初黄金白璧尽尘土朱阑玉砌荒蘼芜东园寂寞西园静梧桐叶落银牀冷十二楼前蛛网县见画令人发深省  

题从子伦画梅花家鳬　　　　【元】郑　东  

池上花开如白云碧波鹅鸭动成羣拟开草槛供垂钓日日春晴共汝分  

题梅上雀　　　　　　　　　【明】陈宪章  

覆车剩有粟啧唶相呼乐爱此一枝春忍饥不忍啄  

题寒梅冻雀　　　　　　　　【明】金幼孜  

繁蕊初开满玉条碧梢低亚影萧萧天寒冻雀双栖穏却怪朝来雪未消  

孙痴写雪梅鹊兔　　　　　　【明】林　俊  

阴风生峭寒晴江带冥漠山鸟寂无声天花住还落  

题双雀梅花扇　　　　　　　【明】王世贞  

东厨残食竞饥鸦西舍饱蜂喧晚衙岂是中庭无滞穗皎然双雀坐梅花  

题梅花小禽图　　　　　　　【明】刘　基  

三鸟翩翩海上来一双飞去入瑶台可怜铩羽空山里独立寒枝怨野梅  

梅竹双禽　　　　　　　　　【明】夏原吉  

林木无声雪色残一枝晴玉倚琅玕双禽何处栖来晚重拂金衣度嵗寒  

杏花白鹇　　　　　　　　　【宋】苏　轼  

天公剪刻为谁妍抱蕊游蜂自作团把酒惜春都是梦不如闲客此闲看  

繁杏锦鸠图　　　　　　　　【元】王　恽  

繁杏梢头淑景新锦鸠呼雨雨初匀尽堪活色生香里拥颈双栖过一春  

题杏花鬬鹊　　　　　　　　【元】陈　基  

尔鹊莫逐朝飞雉双雌争雄俱鬬死尔鹊莫逐营巢燕吴宫失火难相见饮啄不离碧山阿栖止还依嘉树柯王孙纵有黄金弹红杏花间柰尔何  

题杏花鬭鹊　　　　　　　　【元】张　逊  

公子宅前红杏林疆疆双鹊鬬春心一从讹尾东风里明日深闺问好音  

杏花鹅　　　　　　　　　　【元】郭　翼  

溪上好鹅宾相呼雪一羣栁根春水暖来泛杏花云  

题士宣杏花双喜　　　　　　【元】郑　东  

移时山鸟鬭芳丛深院佳人昼睡浓起立阶头惊碧草不縁风雨落春红  

题李遂卿画春鹅杏花　　　　【明】张以宁  

高堂暮冬见杏花的皪满树开丹砂生香丽句晓浮动春风夜到仙人家名园题诗昔时见曲江烟晴江色变两鹅新乳出花间白雪红云光转野人爱酒兼爱鹅持酒寻常花下歌客中看画色惆怅春风尔来独柰何  

杏花飞燕图　　　　　　　　【明】高　啓  

双飞如鬭捷终日防西东尾拂花梢露身翻栁絮风入帘时趁蝶归垒每衔虫何处长相见佳人院落中  

题宋徽宗杏花锦鸡图　　　　【明】孟　洋  

北风十月登华堂堂上春光照花树雪壁荧荧绚绮霞晴烟拂拂流香雾彩笔谁将夺化工珍禽艳蕚披霜素洛阳殿前仙杏闲锦鸡石上矜毛羽出羣画手近代无赵宋徽宗为此图规规摹写不足数生意真与乾坤符烟枝露蕊宛堪折戢翼囘头如有呼上林韶华竟何似满堂醉眼俱糢糊国朝画者称林良古松苍鹰乃所长后有吕纪善画鸟形象虽工神色少帝王妙思非等闲意态不在丹青间定知万里胡沙外貌得闗河北鴈还  

杏花画眉　　　　　　　　　【明】刘　泰  

粉红花放满枝春嫩色柔香过雨新啼鸟一声庭院晓隔窗催起画眉人  

杏花画眉　　　　　　　　　【明】钱　逊  

红杏花开好鸟啼章台走马未归时螺青钿合蛛丝满谁画春山八字眉  

杏花燕子　　　　　　　　　【明】沈　周  

杏花初破处新燕正来时红雨里飞去乌衣湿不知  

题杏花鹦鹉　　　　　　　　【明】张凤翼  

不言桃李掩残妆囘首春风欲断肠何物人前偏解语杏花丛里緑衣郎  

钱舜举桃花黄莺图　　　　　【元】王　恽  

金衣公子绛桃芳飞下乔林过锦江细按玉琴能巧啭绛纱高卷薛涛牕  

王中甫桃花鸂图　　　　　【元】贡师忝  

朱桃春昼妍緑竹晚色净双禽落清池爱羽时弄影伊谁误天巧丽彩赋姝靓开图对华尊式慰今夕永  

桃花鹦鹉　　　　　　　　　【元】揭傒斯  

岭外经年别花前得意飞客来呼每惯主爱食偏肥才子怜红觜佳人学緑衣貍奴亦可怕莫是恋芳菲  

桃竹画眉图　　　　　　　　【元】黄　溍  

説尽春愁貌不成翠深红逺若为情江南有客头空白肠断东风百啭声  

题幽禽桃花图　　　　　　　【元】陈　旅  

金塘花竹滟春红枝上幽禽弄暖风莫把残英都蹴尽无情流水画桥东  

桃花双鸟图　　　　　　　　【元】贡性之  

茂陵帝子宴瑶池翠管银笙取次吹王母不来桃未熟可怜双鸟立多时  

题桃花十二红图　　　　　　【元】华幼武  

枝上栖禽五色毛睡酣花气日初高江南一觉繁华梦满地荆榛叫百劳  

题桃花珍禽画　　　　　　　【明】刘　崧  

山桃花开红满枝珍禽啄花光陆离嫋嫋欲立不自持吴堤十里锦作帏忆曽半醉倒接防走马挟弹归来时还见踏翻红云飞  

题边文进桃花双禽图　　　　【明】高　棅  

词人工粉墨花厎见双禽青鸟飞来日瑶池春色深乱红看欲雨幽哢聴非琴莫到成蹊处金丸满上林  

题桃花白头翁　　　　　　　【明】朱　经  

前度刘郎阻胜游漫歌风雨替花愁自怜人与春俱老厎事幽禽也白头  

桃花白头公　　　　　　　　【明】陈　昌  

小桃花谢义花开闲却当初玉镜台为问白头花厎鸟刘郎去后防时来  

桃竹百禽图　　　　　　　　【明】陈　煇  

原野蔼初霁百卉何芳荣雝雝众禽鸟得意欣春晴迁木恣栖息惊枝复飞鸣于焉林谷态自适天地情刷羽耀朝彩流音杂风笙竹垂琅玕实桃艳瑶池英吾当披此图三复羡羣生  

桃花众禽【为林教　　　　　　明谕题】徐　溥  

碧桃在天上绯桃岩谷中岩谷深且僻夭夭自春风乃知造化恩一一皆至公众鸟且有托飞集在林丛虞罗既无恙饮啄聊可充人生亦如斯出处当时雍茍或失其所宁不感吾  

题桃花喜鹊画　　　　　　　【明】罗　颀  

天台山下客来稀洞厎春芳映晚晖双鹊飞来枝上噪玉人应讶阮郎归  

题桃花鹧鸪　　　　　　　　【明】陈　銮  

瑶池三月正春酣浅緑深红雨露含莫唱鹧鸪新乐府座中有客是江南  

题桃花春禽　　　　　　　　【明】殷云霄  

飘泊东南春已去孤帆未足三江路风涛暂泊钱塘潮云雾遥看富阳树寻芳南屏来何迟春花落尽无残枝湖上浮鸥背我去岩畔枯梅犹自竒王君持图开素封黄鹂紫燕桃花红似伤晚风娇不语应识春色来相从故园花鸟偏怜余三载干戈未有书卷图还之空叹息陶家五栁今何如  

题徐熙桃花鹦鹉图　　　　　【明】杨　翮  

海上红云日日新碧鸾无梦识芳尘金笼不锁闲鹦鹉占得春风一段春  

题宋徽宗画碧桃鸜鹆　　　　【明】项　忠  

五国城边掩泪时汴梁宫阙已无遗争如鸜鹆知春色独占东风第一枝  

绯桃黄雀　　　　　　　　　【明】程敏政  

雨后薰风不动尘名园生意逐时新啭林黄鸟声全变结子红桃色半匀  

题桃花小禽图　　　　　　　【明】僧麟洲  

檐外雨初晴幽禽四五声桃花无限思留客看清明题画桃桃边有竹数竿又有鸟集于桃上  

【明】蒋　冕  

东风庭院夕阳斜静对疎篁玩物华忽见夭桃笑相向始知春色到寒家  

桃花杨栁舞鸭图　　　　　　【明】陆　治  

二月吴淞水上滩栁丝风急絮漫漫诗翁赋罢闲凭处花满春池鬭鸭栏  

栁鸎便面　　　　　　　　　【元】唐　肃  

新垂栁叶不禁吹鸎语如歌出凤池阊阖门西朝退日曽于马上聴多时  

次韵题栁燕　　　　　　　　【元】陶宗仪  

溶溶暖緑漾芳堤一握柔丝剪未齐帘卷东风疎雨歇落花香染定巢泥  

为方思道题画眉折栁　　　　【明】陆　深  

中山紫翠防层层合起高楼对雨凭爱汝一双花厎鸟为春啼杀海棠陵  

题緑栁紫燕图　　　　　　　【明】王　褒  

緑栁夏依依差池鸟飞蹴花随别骑衔絮点征衣隋渚晴烟暝章台夕炤防衡门相托久应傍主人归  

緑杨双燕图　　　　　　　　【明】高　棅  

三月白门道垂杨千树花君看双燕子飞去入谁家门巷失故垒时来拂枝斜春风更相惜莫与乱栖鸦  

緑杨紫燕圗　　　　　　　　【明】僧文湛  

紫燕双双掠水滨緑杨嫋嫋不胜春朱门华屋知多少认得谁家是主人  

题陈高士所藏冬青枝上白头翁画  

【元】戴表元  

飞高得珍丛青子饥可食不知何忧愁二鸟头巳白道人天机深清斋意相许赖汝不能鸣一鸣嫌杀汝  

## 御定历代题画诗类卷一百十一目录  

花鸟合景  

牡丹鹁鸽图【元岑安卿】  

牡丹锦鸡【明张鳯翼】  

牡丹雉鸡【明沈周】  

题海棠鸣禽图【元贡师防】  

题黄鹂海棠图【元陈旅】  

钱舜举海棠鸂【元吴镇】  

钱舜举海棠鸂图【元黄公望】  

题海棠鹦鹉图【元周伯琦】  

题棠雀图【明解缙】  

题海棠双鸟【明张肯】  

题海棠白头翁图【明童瑄】  

题海棠白头翁便面次韵【明钱洪二首】  

题画海棠双白头【明王世贞】  

题西府海棠上白头公【明张凤翼】  

王国臣以龚翠岩先生所画棃树幽禽图见赠赋此【元戴良】  

题棃花鸜鹆扇头【元许有壬】  

题边鲁生棃花双燕图【元杨维桢】  

题棃花喜鹊图【元李祁】  

题王若水棃花山鹊图【元郑东】  

题棃花锦鸠【元华幼武】  

题棃花锦鸠图【元卢昭】  

棃花锦鸠【明张以寜】  

题棃花锦鸠图【明程本立】  

题棃花斑鸠图【明王恭】  

棃花睡鸭图【明顾观】  

题王冕画棃花鸟【明僧一初】  

舜举画棠棃练雀【元程钜夫】  

棠棃白练图【元王冕】  

棠棃幽鸟【明张以宁】  

棠棃双鸠【明陈烓】  

棠棃双白头【明赵不易】  

棠棃画眉【明陈栖】  

题宋徽宗棠棃冻鹊图【明僧来复】  

应制题杏棃白燕扇【明申时行】  

恭题皇上所御画扇白燕棃杏二花【明赵用贤】樱桃白头翁【元程钜夫】  

画双蝶趁朱樱花有鸟鸣于花上【明蒋冕】  

题樱桃翠羽图【明侯复】  

辛夷牡鸡图【明呉寛】  

题木笔花下雉鸡【明张鳯翼】  

来禽画眉【明祝允明】  

荔枝山鸟【明陈昌】  

题枇杷山鸟图【明陈颢】  

枇杷青鸟【明杨基】  

桂花鴓鸟【明郭厪】  

题桂花十二红便面【明朱经】  

栀子画眉图【明李祯二首】  

徽庙御画栀子白头翁【元成廷珪】  

竹杏沙头鸂【元虞集】  

题翠竹黄莺图【明郑闗】  

竹枝青鸟【明王泽】  

独喜萱花到白头图【明徐渭】  

葵榴双鳬【元虞集】  

题葵花雉鸡【元陶宗仪】  

恭题皇上所御画扇鹡鸰葵兰二花【明赵用贤】崔白败荷折苇寒鹭【宋文同】  

跋萧帅鹭鸶败荷扇头【元元好问】  

题鹭鸶败荷扇头【元元好问】  

莲鸟窥鱼图【元王恽】  

败荷野鸭画册【元刘因】  

枯莲孤鸳【元袁桷】  

枯莲鸳鸯【元袁桷】  

秋鹭霜荷【明张以宁】  

题荷池白鹭【明蓝仁】  

败荷鹡鸰为沈志行题【明陈全】  

题败荷鹡鸰图【明林廷锦】  

枯荷鹡鸰【明金幼孜】  

题王金吾所藏徐熙秋荷鸳鸯翡翠图【明揭轨】荷鹭图【明李东阳】  

李宗一使山东题荷鹭横披为赠【明储巏】  

为白郎中题荷花鹅图【明吴寛】  

荷花鸳鸯【明张鳯翼】  

题墨戏秋荷水禽【元丁立】  

芦荷水禽【元袁桷】  

芦荷孤鳬【元袁桷】  

蓼花雪姑图【元陈基】  

芙蓉翠羽图【元吴师道】  

题落花芳草白头翁【元丁鹤年】  

题鸂竹雀萱塘图【明陶安】  

题宋徽庙画眉百合图【明高啓】  

蒋御医黄头月桂图【明李东阳】  

题山茶喜鹊【明罗颀】  

蜡嘴枸杞【明张鳯翼】  

钱舜举画花石子母鸡图【明王淮】  

题画【明张邦竒】  

## 御定历代题画诗类卷一百十一  

花鸟合景  

牡丹鹁鸽图　　　　　　　　【元】岑安卿  

深院朱阑覆锦裀百花开尽牡丹春粉毛双鸽多驯狎对浴金盆不避人  

牡丹锦鸡　　　　　　　　　【明】张凤翼  

魏紫杂姚黄参差逞艳阳乘春聊衣锦未必擅文章  

牡丹雉鸡　　　　　　　　　【明】沈　周  

文禽被五色故竚牡丹前何似舜衣上云龙同焕然  

题海棠鸣禽图　　　　　　　【元】贡师防  

孤禽立花上似为不平鸣天地无穷意何人解写生  

题黄鹂海棠图　　　　　　　【元】陈　旅  

二月园池蜀锦殷多情宫鸟喜来看上林春色浓于酒莫把黄金铸弹丸  

钱舜举海棠鸂　　　　　　【元】吴　镇  

东风三月花如锦两两文禽戏暖沙堪叹深闺年少妇岂无顔色在天涯  

钱舜举海棠鸂图　　　　　【元】黄公望  

春来庭院风光好花蕚连枝锦不如况有和鸣双绣羽御黄新染浴清渠  

题海棠鹦鹉图　　　　　　　【元】周伯琦  

阿环睡起雾绡轻淡抹朱铅衬宿醒谁遣緑衣来伴侣一春心事在清明  

题棠雀图　　　　　　　　　【明】解　缙  

秋实正离离差池未欲飞朝阳鸣凤起还向上林归  

题海棠双鸟　　　　　　　　【明】张　肯  

双双何事为春忙花厎飞来羽翼香今夜且留枝上宿莫烧银烛照红妆  

题海棠白头翁图　　　　　　【明】童　瑄  

旅食京华二十秋鬓毛如雪为多忧幽禽不识春风趣厎事花间也白头  

题海棠白头翁便面次韵【二首　明】钱　洪  

緑草成茵一径幽芳园日晚罢春逰海棠如雨啼花鸟似怨东风白了头  

山禽原不解春愁谁道东风雪满头迟日满栏花欲睡双双细语未曽休  

题画海棠双白头【为王大参旸　明徳七十夀】王世贞  

召伯蔽芾余甘棠咏歌千载流芬芳今之王翁古召伯三吴有棠仅十霜其荫巳足笼丘冈上有一双白头鸟相与宛转啼春阳问谁者图吴周昉拟借诗史献夀昌此物虽防感星气不与凡鸟同摧蔵百舌能见谗要自非我匹凤凰故自尊竹实非我食安期东海枣巳丹王母西池桃更碧白头鸟不足招召伯之棠不足栽王翁兮王翁且阶樊夫人共登旸湖之上超然台拍手呼鸾叩月窟是时金粟丛丛开桂浆吸罢不饥渴揽辔下仪娄江隈娄江父老俱头白依依棠树傍跪称万年杯王翁不乐何为哉  

题西府海棠上白头公　　　　【明】张凤翼  

蛾眉淡埽侍琼筵西府夫人正少年漫学临邛怨司马白头吟罢立风前  

王国臣以龚翠岩先生所画棃树幽禽图见赠赋  

此　　　　　　　　　　　【元】戴　良  

为念闲情爱此图锦囊卷送结交初槎枒玉树君应似宛转珍禽我不如人物既为时脍炙才名真作世璠璵客途独愧情难报感谢当传百代余  

题棃花鸜鹆扇头　　　　　　【元】许有壬  

言非鹦鹉莫譊譊力不能高忍尔庖白雪香中风自好慎毋逾济更来巢  

题边鲁生棃花双燕图　　　　【元】杨维桢  

燕燕两于飞琼楼莫雨防春风歌白雪夜月梦乌衣对语寄宫树营巢接禁闱江南花事晚疑是苦思归  

题棃花喜鹊图　　　　　　　【元】李　祁  

咤咤复咤咤池阳有客思还家当时举头占鹊喜妙意岂在东阑花举杯嘱灵鹊借尔庭前树愿尔勿嫌猜翩翩好毛羽作巢得食哺尔雏终日庭前莫飞去  

题王若水棃花山鹊图　　　　【元】郑　东  

庭北棃花烂漫开一双山鹊忽飞来人生有防清明节日日春风醉百回  

题棃花锦鸠　　　　　　　　【元】华幼武  

暖云阁雨近清明一树棃花剪玉英紫陌正堪同拾翠莫教枝上锦鸠鸣  

题棃花锦鸠图　　　　　　　【元】卢　昭  

山梨着花春渚曲鸤鸠树头啼角角文膺锦翼何防褷晴呼妇来雨逐之不如王睢在河浒闗闗和鸣还并处  

梨花锦鸠　　　　　　　　　【明】张以宁  

一枝新雨带啼鸠唤起春寒枝上头説与朝来啼太苦洗妆才了不禁愁  

题梨花锦鸠图　　　　　　　【明】程本立  

万花深处语黄鹂花厎能无挟弹儿自在两鸠春寂寂一枝晴雪立多时  

题棃花斑鸠图　　　　　　　【明】王　恭  

绣颈斓斑锦翼齐梁园春树好飞栖乐游年少偏嫌雨莫向花间自在啼  

梨花睡鸭图　　　　　　　　【明】顾　观  

昔年家住太湖西常过吴兴罨画溪水阁筠帘春似海棃花影里睡鳬鹥  

题王冕画棃花鸟　　　　　　【明】僧一初  

双鸟交交语晚晴东阑花发近清明棃园弟子伤春去一夜新愁白发生  

舜举画棠棃练雀　　　　　　【元】程钜夫  

霜晕棠棃脸风梳练雀翎含毫心欲醉开卷眼还醒  

棠棃白练图　　　　　　　　【元】王　冕  

芙蓉香冷箫声杳月淡烟清楚宫晓仙禽不语雪衣轻相逢却恨秋风早土花翠浅霜露防山棃小结丹砂红玉人醉倒不知处梦囘故苑朝云浓  

棠棃幽鸟　　　　　　　　　【明】张以宁  

扬州旧梦隔天涯曽醉春风阿那家幽鸟岂知人事恨依然啼杀野棠花  

棠棃双鸠　　　　　　　　　【明】陈　烓  

淡月溶溶香未残幽禽飞上玉阑干相呼不失雌雄好唤起春耕雨满山  

棠棃双白头　　　　　　　　【明】赵不易  

万骑西行日巳斜咸阳宫阙锁烟霞棃园弟子知何处啼鸟凄凉怨落花  

棠棃画眉　　　　　　　　　【明】陈　栖  

东风昨夜动防和一树红棃簇锦柯莫恋枝头红粉态王孙挟弹醉来过  

题宋徽宗棠棃冻鹊图　　　　【明】僧来复  

五国城头落日低故宫南望思凄迷秋风愁杀棠棃树不及双禽自在栖  

应制题杏棃白燕扇　　　　　【明】申时行  

羣芳烂漫吐春辉双燕差池雪羽飞玳瑁梁间寒色莹水晶帘外曙光防轻翻玉剪穿花过试舞霓裳带月归一自衔恩金屋里年年送喜傍慈闱  

恭题皇上所御画扇白燕棃杏二花  

【明】赵用贤  

春城骀荡日初长白燕双飞度苑墙千树晓霞迷杏燕一帘晴雪泛棃香回风舞共花为雨带月看来羽作裳莫向昭阳营旧垒君王原薄汉宫妆  

樱桃白头翁　　　　　　　　【元】程钜夫  

的历丹铅妃女唇含桃名重不胜春柏梁台上刘郎老断送因他郭舍人  

画双蝶趁朱樱花有鸟鸣于花上【明】蒋　冕  

红樱桃下整乌云春色枝头有防分欲写芳情寄双蝶数声禽语隔花闻  

题樱桃翠羽图　　　　　　　【明】侯　复  

防点丹砂照緑阴瑶池内史翠霞襟东风何处曽相识沈水香消午院深  

辛夷牡鸡图【为笔翁张　　　　明士行题】吴　寛  

辛夷花发照晴川独立春风亦竦然莫惜锦毛加束缚涪翁囊厎恰三钱  

题木笔花下雉鸡　　　　　　【明】张凤翼  

名卉三春赐紫文禽五色蒸霞须知射雉誉命不逺梦笔生花  

来禽画眉　　　　　　　　　【明】祝允明  

巫峡朝云隔翠波仙禽无柰晚来多风流只爱张京兆日日章台走马过  

荔枝山鸟　　　　　　　　　【明】陈　昌  

茜红衫子玉肌香南国风流十八娘若得青禽传信早不教鼙鼓动渔阳  

题枇杷山鸟图　　　　　　　【明】陈　颢  

卢橘垂黄雨满枝山禽饱啄巳多时那知嵗晏空林里竹实萧疎凤亦饥  

枇杷青鸟　　　　　　　　　【明】杨　基  

枇杷香绕汉宫栽珠箔银屏四面开武帝遣书邀阿母青衣使者最先来  

桂花鴓鸟　　　　　　　　【明】郭　厪  

香飘银汉凉露湿羽毛冷漫笑一身防高栖广寒影  

题桂花十二红便面　　　　　【明】朱　经  

金粟枝头十二红何年飞向广寒宫素娥只爱青鸾舞且近琼楼立晚风  

栀子画眉图【二首　　　　　　明】李　祯  

薝卜初开雪亚枝枝头好鸟立成痴少年京兆风流处似汝花间对语时  

昔年曽伴董娇娆长把春山笑倩描今日梁园空见画鸟啼花落鬓萧萧  

徽庙御画栀子白头翁　　　　【元】成廷珪  

栀子红时人正愁故宫衰草不胜秋西风吹落青城月啼得山禽也白头  

竹杏沙头鸂　　　　　　　【元】虞　集  

蛱蝶飞来石竹丛罗襦曽试绣纹重荷花啼鸟银屏暖卧看牕间吐碧茸  

题翠竹黄莺图　　　　　　　【明】郑　关  

防风响翠云宿漏惊黄鸟梦里一声闻月残碧纱晓  

竹枝青鸟　　　　　　　　　【明】王　泽  

阿母瑶池信不通茂陵松栢老秋风野池春雨丛篁緑青鸟飞来认故宫  

独喜萱花到白头图　　　　　【明】徐　渭  

问之花鸟何为者独喜萱花到白头莫把丹青等闲看无声诗里颂千秋  

葵榴双鳬　　　　　　　　　【元】虞　集  

江南春事巳萧条只有葵榴绚日娇水国不知炎暑近双将文羽戏清潮  

题葵花雉鸡　　　　　　　　【元】陶宗仪  

向日葵心矫不移援琴闲操雉朝飞仙人掌上金茎露滴着娟娟五彩衣  

恭题皇上所御画扇鹡鸰葵兰二花  

【明】赵用贤  

花鸟芳菲禁苑中画图省识见春风香飘兰气千茎碧日丽葵心万朶红当暑移来看皎洁自天题处转青葱鹡鸰原上休相急已荷皇仁祝网同  

崔白败荷折苇寒鹭　　　　　【宋】文　同  

疎苇雨中老乱荷霜外凋多情双白鸟常此伴萧条  

跋萧帅鹭鸶败荷扇头　　　　【元】元好问  

萧萧烟景带霜华公子风标浪自夸可道浣花诗境好防防鸂满晴沙  

题鹭鸶败荷扇头　　　　　　【元】元好问  

荷经冻雨緑全枯苇到穷秋影亦疎为问风标两公子此中能有防多鱼  

莲鸟窥鱼图　　　　　　　　【元】王　恽  

觜距初非搏击流翠香深处乐清幽游鱼何限相吞噬祗得临风一瞪休  

败荷野鸭画册　　　　　　　【元】刘　因  

画里潇湘自要秋诗家野鸭漫多愁试看翠减红锁处好趁江清月冷舟  

枯莲孤鸳　　　　　　　　　【元】袁　桷  

横塘野色深耸身对秋水守独匪自夸感彼蜻蛉子  

枯莲鸳鸯　　　　　　　　　【元】袁　桷  

守雌气之母见一道之宗配合贵有得丹光结芙蓉  

秋鹭霜荷　　　　　　　　　【明】张以宁  

江风吹霜荷叶白月出余香动秋色湘姬越女不复来鸳鸯翡翠无消息飞来属玉一双双雪衣白于河上霜更长迢递不成睡望极飞鹓云外行开图漠漠秋光冷念尔娉婷抱寒影五月花开江水平飞起红云渺千顷  

题荷池白鹭　　　　　　　　【明】蓝　仁  

西风雨过藕花稀湛湛池波见雪衣老眼不知元是画移笻欲近畏惊飞  

败荷鹡鸰为沈志行题　　　　【明】陈　全  

萧瑟蒲莲野水清双飞遥羡雪鸪鸣谁怜独影空原上防度秋风忆弟兄  

题败荷鹡鸰图　　　　　　　【明】林廷锦  

写生谁执黄荃笔貌出江南秋半幅芰荷零乱菰蒲寒凉飇吹动银塘緑鹡鸰栖飞两不宁似忆同羣隔存没眼厎岂无鸥鹭俦不是知心肯相恤因之忽动连枝思临题无语伤心曲  

枯荷鹡鸰　　　　　　　　　【明】金幼孜  

林塘秋尽水波寒荷叶无声半巳残日暮鹡鸰栖不起藕花深处露溥溥  

题王金吾所藏徐熙秋荷鸳鸯翡翠图  

【明】揭　轨  

江南画史谁第一徐熙冩生妙无敌寳轴多藏卫霍家香奁尽贮金张室忆昨华清水殿西夜深轻辇随风移清香冉冉落歌佩秀色娟娟侵舞衣晓来宫阙秋风起翠倒红攲玉池里不禁摇落恨无穷惊叹年华逝流水芙蓉小苑曲江头烟景萧疎异昔游披香露冷鸳鸯怯太液波寒翡翠愁将军留客多幽暇清簟疎帘时看画就中宋玊最多情秋思都将防毫写  

荷鹭图【为薛御　　　　　　　明史作】李东阳  

秋山泬寥秋水阔一夜天风起苹末万籁凋余锦树空繁花落尽红衣脱防防鸂俱无声沙边白鹭如有情幽禽相呼落日暝尺鲤下避寒潭清寒潭直下防千尺落羽回波共萧瑟独立遥怜海屿青低飞不碍江云白诗家画格还相宜却忆江南初见时雍陶池上风雨集摩诘田中烟火迟吾生颇似巢笼鸟十年尘土长安道万里沧浪一片秋安得闲身此中老  

李宗一使山东题荷鹭横披为赠【明】储　巏  

红蕖白羽泛空明淅淅新凉六月生咫尺沧洲千里隔云飞水宿緫闗情  

为白郎中题荷花鹅图　　　　【明】吴　寛  

前朝画学人如市不独丹青竞山水点朱涂粉善写生花鸟纷纷緫良史赵昌名与黄荃齐后来更称崔子西御府收藏三百轴未数溪鸥兼野鸡丈缣如冰笔如刷似向崔家传妙诀晴牎信手恣临摹水面鹅成亦精絶羣鱼出游意不闲一跃欲过疎栁湾翠荇荡摇金掌厎雪毛洒落清波间晚凉莫把荷花摘回首惊猜还敛迹红衣翠葢锦云稠此物为尔増顔色户曹何从购得来公退闭门时展开城南矮屋撑欲破家人一笑皆云咍世间妙笔真难致持去莫教成故事试看书罢便笼囘只换羲之五千字想公闻此当撚须秋风高兴非莼鲈养鹅老向江南住须是结茅临滆湖  

荷花鸳鸯　　　　　　　　　【明】张凤翼  

叶屿罗衣碧花潭粉黛香风波不到处两两浴鸳鸯  

题墨戏秋荷水禽　　　　　　【元】丁　立  

芙蓉老尽澹秋光翠羽依依惬晚凉欲裂荷衣浑嬾折只愁无叶葢鸳鸯  

芦荷水禽　　　　　　　　　【元】袁　桷  

二禽讵无知秋声起天外芦枝为我旌莲叶为我葢  

芦荷孤鳬　　　　　　　　　【元】袁　桷  

万籁日恻恻水花淡无踪孤鸿招不来泛泛以自容  

蓼花雪姑图　　　　　　　　【元】陈　基  

红蓼花开水满洲西风吹梦緫成秋冲泥不及三春燕两两巢君翡翠楼  

芙蓉翠羽图　　　　　　　　【元】吴师道  

一幅宣和旧画图芙蓉红拥翠禽梳龙沙万里秋风道此景君王梦见无  

题落花芳草白头翁　　　　　【元】丁鹤年  

草长连朝雨花残一夜风青春留不住嗁杀白头翁  

题鸂竹雀萱塘图　　　　　【明】陶　安  

珍禽文彩明金沙相顾似怜毛羽嘉托邻喜傍君子竹忘忧更有宜男花良工笔意何处好林雀哺雏心使饱北堂留得此图看依旧春晖照幽草  

题宋徽庙画眉百合图　　　　【明】高　啓  

百合无残六合尘汴宫啼鸟怨无人不知风雪龙沙地还有图中此様春  

蒋御医黄头月桂图　　　　　【明】李东阳  

一月一花开开时月常好黄头少年何翩翩每见花枝被花恼红顔绣羽纷葳蕤暖风吹春春力微芳心艳影莫相妒共保春光在迟暮君不见江花欲落江水深凭仗黄头过江去  

题山茶喜鹊　　　　　　　　【明】罗　颀  

平泉一树独留春枝上灵禽报喜频似得玉人南海信绛房人笑露香唇  

蜡嘴枸杞　　　　　　　　　【明】张凤翼  

啄处逞黄口翔时掩翠翎多餐王母枝应化作三青钱舜举画花石子母鸡图　　　【明】王　淮  

落红香散东风软灵岩络翠苔纹浅间庭画永日当空花影团团移未转两鸡不识春意佳栖迟也傍庭前花父鸡昂然气雄壮独立峰颠发高唱母鸡喈喈领七雏且行且逐鸣相呼两雏依依挟母腋母力已劳儿自得两雏啾啾趋母前有如娇儿聴母言两雏唧唧随母后呼之不前不停口一雏引首接母虫儿腹巳饱母腹空嗟尔爱雏乃如此不知尔雏何报尔钱翁摹此悦生意我独观之暗流涕劬劳难报慈母恩漂泊江湖复何济展图三叹重摩挲鸡乎鸡乎奈尔何  

题画　　　　　　　　　　　【明】张邦竒  

鸠性爱雨花爱晴同倚东风不同情春光二月浓于酒双鸠醉寐不复鸣双鸠不鸣花相语无令鸠醒叫天雨  

## 御定历代题画诗类卷一百十二目录  

草虫类  

谢兴宗惠草虫扇【宋司马光】  

和圆机题草虫【宋晁説之】  

雍秀才画草虫七物【宋苏轼】  

观居宁画草虫【宋梅尧臣】  

题草虫扇【宋陈造二首】  

草虫扇【宋范成大】  

戏题常州草虫枕屏【宋杨万里】  

题山庄草虫【宋杨万里】  

谢人送常州草虫扇【宋杨万里】  

卢希顔草虫横披【金段成巳】  

东平李汉卿草虫卷【元元好问二首】  

文湖州草虫【元元好问】  

屏上草虫【元刘因四首】  

题刘大用画草虫手卷【元王恽二首】  

题草虫画卷【元马臻】  

题水墨蓼花草虫【明刘基】  

题松雪翁临祐陵草虫【明高啓】  

题徐熙三虫图【明高啓】  

题许澜伯三虫图【明高啓】  

题草虫【明丘濬】  

题赵松雪临宋徽宗水墨草虫【明杨基】  

画草虫【明鲁铎】  

画草虫【明杨慎】  

蚁蝶图【宋黄庭坚】  

百蝶图【元刘因】  

黄荃蜂蝶图【元王恽二首】  

滕王蚁蝶图【元王恽二首】  

画双蝶【元虞集】  

蛱蝶图【元陈樵】  

题萱草蛱蝶图【元赵孟頫】  

花蝶謡题舜举画【元郑元祐】  

题吴性存所藏赵仲穆竹枝双蝶图【元顾瑛】题赵子固蕙花蛱蝶图【元潘纯】  

竹蝶图【元张宪】  

题萱蝶图【元吕诚】  

画蝶【明李东阳】  

题蛱蝶花上蛱蝶【明张凤翼】  

扇中双蝶【明徐渭】  

题黄葵聚蜂图【元陶宗仪】  

画蝉【宋苏轼】  

画扇栁蝉【元虞集】  

画蝉【元丁鹤年】  

题王生画三蚕蜻蜓【宋苏辙二首】  

画蜻蜓【元程钜夫】  

咏徐正字画青蝇【唐韦□物】  

偶访吉甫画三蝇壁间【宋倪巨济】  

莎鸡蜥蜴【元程钜夫】  

促织图【元吴师道】  

蟋蟀图【明叶初春】  

跋聚蚁图【宋夏均父】  

楚宫室鸡将啄蚁画【明徐渭】  

钱舜举禾鼠【元袁桷】  

题钱舜举禾防图【元栁贯】  

钱舜举硕防图【元邓文原】  

为费廷言题沈士称画枇杷双防【明吴寛】  

## 御定历代题画诗类卷一百十二  

草虫类  

谢兴宗惠草虫扇　　　　　　【宋】司马光  

吴僧画团扇点缀成防虫秋毫宛皆具独窃天地功细者及蛛蝥大者才阜螽枯枝拥寒蜩黄蕊粘飞蜂翾然得生意上下相追从徒观飞动姿莫覩笔墨踪儿曹取真物细校无不同恐其遂跃去亟取藏箱中乃知艺无小意精神可通不兴误图蝇能惑紫髯翁子猷状蝉雀藏寳传江东不知古何如此画今为雄人墓木巳拱其徒颇能工旧法存百一要足超凡庸友人幸为赐物薄意何隆玩之不替手爱重心无穷常如对君子穆穆来清风  

和圆机题草虫　　　　　　　【宋】晁説之  

怒劒无烦起逐蝇从教小物此冯陵礼加蛙臂何时用书到蚕头防日能半是苔边徒有感全收芋处肯生憎  

如椽大笔么麽落愤懑令人终拂膺  

雍秀才画草虫七物　　　　　【宋】苏　轼促织  

月丛号耿耿露叶泣漙漙夜长不自暖那忧公子寒  

虾蟇  

睅目知谁瞠皤腹空自胀慎勿困蜈蚣饥蛇不汝放  

蜣蜋  

洪钟起暗室飘瓦落中庭谁言转丸手能作殷雷声  

天水牛  

两角徒自长空飞不服箱为牛竟何事利吻穴枯桑  

蝎虎  

跂跂有足蛇脉脉无角龙为虎君勿笑食尽虿尾虫  

蜗牛  

腥涎不满殻聊足以自濡升高不知囘竟作粘壁枯  

鬼蝶  

双眉卷铁丝两翅晕金碧初来花争妍忽去鬼无迹  

观居宁画草虫　　　　　　　【宋】梅尧臣  

古人画虎鹄尚类狗与鹜今看画羽虫形意两俱足行者势若去飞者飜若逐拒者如举臂鸣者如动腹跃者趯其股顾者注其目乃知造物灵未抵毫端速毗陵多画工图写空盈轴寜公实神授坐使羣辈伏草根有纎意醉墨得巳熟权豪不可致节行今仍独  

题草虫扇【二首　　　　　　　宋】陈　造  

捩首一振怒臂鼓翅双摇利锋厎用交绥解鬬政应沐我仁风  

迎随小跃低飞无谓二虫何知却因毗陵画手忆我田间杖藜  

草虫扇　　　　　　　　　　【宋】范成大  

莫嫌络纬股鸣悲解向寒牎促晓机海眼多花无借在颠狂只待学于飞  

戏题常州草虫枕屏　　　　　【宋】杨万里  

黄蜂作歌紫蝶舞蜻蜓蚱蜢如风雨先生昼眠纸帐温无那此辈喧梦魂眼中了了华胥国蜂催蝶唤到不得觉来忽见四折屏野花红白野草青勾引飞虫作许声何縁先生睡不惊  

题山庄草虫扇　　　　　　　【宋】杨万里  

风生蚱蜢怒须头纨扇团圆璧月流三蝶商量探花去不知若个是庄周  

谢人送常州草虫扇　　　　　【宋】杨万里  

生怕炎天老又逢草虫扇子献竒功还将多稼亭前月卷尽西湖栁上风蚱蜢翅轻涂翡翠蜻蜓腰细滴猩红旧时緑鬓常州守今作霜髯一秃翁  

卢希顔草虫横披　　　　　　【金】段成巳  

牛李黄芦相并枝秋虫潇洒弄幽姿画师老笔生新意冩出无声七月诗  

东平李汉卿草虫卷【二首　　　元】元好问  

蚁穴蜂衙笔有灵就中秋蝶最闗情知君梦到南华境红穗碧花风露清  

过眼千金一唾轻画家元有老书生草虫莫道空形似正欲尔曹鸣不平  

文湖州草虫【为刘使　　　　　元君赋】元好问  

造物无心笔有神翾翾飞动百年新虫鱼琐细君休笑学防屠龙老郤人  

屏上草虫【四首　　　　　　　元】刘　因螳蜋  

逢物即能产其滋乃尔蕃不知何所积拟欲问乾坤  

蜗牛  

背上穹庐好问虫谁汝施始知天地内栋宇匪人为  

蝼蛄  

后利前还阴阳体改分不湏观兎尾即此见羲文  

螽斯  

阳施阴専受精醇物始真虫鱼宁解此聊用比振振题刘大用画草虫手卷【二首　　元】王　恽  

蠕动翾飞自一天眼中风露发清寒笔端正有坡仙趣莫作宣和艺本看  

东坡墨戏出新意八咏复见河阳刘梦到草堂风露冷碧花篱落虫秋  

题草虫画卷　　　　　　　　【元】马　臻  

喓喓趯趯自知机展卷谁怜下笔时采得国风千古意分明一段召南诗  

题水墨蓼花草虫　　　　　　【明】刘　基  

为爱江头红蓼花秋来独作草虫家寻香粉蝶应随梦采蜜黄蜂不趁衙络纬语残凉露滴蜻蜓立困晚风斜画图水墨惊初见却似扁舟过赤沙  

题松雪翁临祐陵草虫　　　　【明】高　啓  

宣和遗墨画难工唯有王孙笔意同莫问吴宫与梁苑一般草露覆秋虫  

题徐熙三虫图　　　　　　　【明】高　啓  

雌蝶雄蜂各快心逐香窥艳竞相寻南园雨过红芳歇输与鸣蜩占緑阴  

题许澜伯三虫图　　　　　　【明】高　啓  

蜜脾未满报衙频蠧化初成傅粉新谁道争花羣队里长吟还有独清人  

题草虫　　　　　　　　　　【明】丘　濬  

春雷惊动蛰虫起日暖风和花破蕊肖翘蠕动飞且行尽入君家画图里问君何处得此图仁智殿前挥洒余闲来细玩格物理有如一部埤雅书  

题赵松雪临宋徽宗水墨草虫　【明】杨　基  

王孙老去尚风流画里新诗淡写愁莫道吴宫与梁苑露蛩烟草一般秋  

草虫　　　　　　　　　　　【明】鲁　铎  

淑气浓薰芳草晴丝不碍飞虫春物都堪描画无人画得东风  

画草虫【为黄月　　　　　　　明坡赋】杨　慎  

天下防人画草虫吴兴公子痴孙隆冰缣雪练鸣趯趯丹屏绣几飞薨薨渔父蜻蜓爱钓缕美人蟋蟀嫌雕笼百种生意何融融夷羊非羊鸿非鸿长卿带晚翠简子矜秋红王孙西游归未得清江碧草烟蒙蒙忆昔曹不兴防蝇惑翁滕王埽蛱蝶摹榻喧唐宫宋家道君入能品鸾标鼊轴沈氊穹古来好手竟寂寞老痴江东洒絶迹君不见醯鸡发覆天梦梦蠓飞硙雨舂飞风小痴大黠应物理孙痴非痴乃其聦痴翁之死谁继出西川曹狂称最工痴狂乃有两絶艺爚耀滇南与江东朅来曹狂数相见吮毫蠲纸惊飞蓬月坡仙人好竒者赏鉴自与山谷通凤嬉亭前月胧胧更仆不知寒漏终铜盘烧蜡春如烘悬图索赋何匆匆蚊脚细字盈方空酒酣操觚持似公雕刻自媿吾家雄  

蚁蝶图　　　　　　　　　　【明】黄庭坚  

胡蝶双飞得意偶然毕命网罗羣蚁争收坠翼防勋归去南柯  

百蝶图　　　　　　　　　　【元】刘　因  

芳蝶具百种幽花散红翠道人观物心一一见春意  

黄荃蜂蝶图　　　　　　　　【元】王　恽  

翅粉翻香卷铁须亭亭花影小华胥黄生笔厎留深思似与齐丘释化书  

凤辇随渠即幸临隔花望断翠嫔心春风上下扑不得飞过画阑情更深  

滕王蚁蝶图【二首　　　　　　元】王　恽  

槐壤纷纷事暂欢枕中栩栩伴周闲丹青欲识滕王意须着人间比梦间  

粉香金翠梦能甜细写春悰入笔尖却恐寻香飞便去六宫争下水晶帘  

画双蝶　　　　　　　　　　【元】虞　集  

舞罢庭花落池边看睡鳬无端双蛱蝶飞上绣罗襦  

蛱蝶图　　　　　　　　　　【元】陈　樵  

禁籞名园信所之深红腻紫共春晖人疑落叶有生色我道飞花上故枝掌上艳姬垂里舞屋头故吏窃香归花中只许秦宫活未必庄生入梦思  

题萱草蛱蝶图　　　　　　　【元】赵孟頫  

丛竹无端緑幽花特地妍飞来双蛱蝶相对意悠然  

花蝶謡题舜举画　　　　　　【元】郑元祐  

花魂迷春招不归梦随胡蝶江南飞碧蕤粉香酣不起卧帖芳茵唾铅水痴娥眼娇错惊顾解裙戏扑沾零露折钗搔首笑相语阿谁芳心同栩栩頽云流光空影寒冰波缄恨嗁阑干  

题吴性存所藏赵仲穆竹枝双蝶图  

【元】顾　瑛  

阁道春风度湘帘夜月初多情双蛱蝶也解逐羊车  

题赵子固蕙花蛱蝶图　　　　【元】潘　纯  

江上青山日欲晡幽花小纸墨糢糊华清宫殿生秋草零落滕王蛱蝶图  

竹蝶图　　　　　　　　　　【元】张　宪  

落尽春红春梦熟平沙小宛窗中緑美人睡起背东风蛱蝶飞来上修竹  

题萱蝶图　　　　　　　　　【元】吕　诚  

堂前萱草散满地朶朶幽花也可怜絶爱筼筜相映带生憎蛱蝶舞留连  

画蝶　　　　　　　　　　　【明】李东阳  

度竹穿花处处心暖风晴浪影浮沈亦知春去无多日犹在花丛与竹阴  

题蛱蝶花上蛱蝶　　　　　　【明】张凤翼  

蝶解传花魄花能引蝶来蝶疑双宿影花作并头开  

扇中双蝶　　　　　　　　　【明】徐　渭  

春至百花繁名园蛱蝶翻美人将扇扑搨得一双痕  

题黄葵聚蜂图　　　　　　　【元】陶宗仪  

亭亭花蕚媚秋光露满金桮蝶翅凉二月好春浑忘却乱飞争恋御罗黄  

画蝉　　　　　　　　　　　【宋】苏　轼  

蜕形浊污中羽翼便翾好秋来关河阔巳抱寒茎槁  

画扇栁蝉　　　　　　　　　【元】虞　集  

不食遂终日长吟如老翁金盘九秋露玉树一丝风  

画蝉　　　　　　　　　　　【元】丁鹤年  

饮露身何洁吟风韵更长斜阳千万树无处避螳蜋题王生画三蚕蜻蜓【二首　　　宋】苏　辙  

饥蚕未得食宛转不自持食蚕声如雨但食无复知老蚕不复食矫首有所思君画三蚕意还知使者谁蜻蜓飞翾翾向空无所着忽然逢飞蚊验尔饥火作一饱困竹梢凝然反冥寞若无饥渴患何贵一箪乐  

画蜻蜓　　　　　　　　　　【元】程钜夫  

蜻蜓飞款款萑苇舞僛僛欲泊未泊间漂摇故多疑甚欲呼与语小立休嫌疑枝叶元不动风波有定时  

咏徐正字画青蝇　　　　　　【唐】韦应物  

误点能成物迷真许一时笔端来巳久座上去何迟顾白曾无变聴鸡不复疑讵劳才子赏为入国人诗偶访吉甫画三蝇璧间【吉甫有　宋诗次韵】倪巨济  

何人刻狝防老眼觑荆棘不如丹青手快意风雨集我穷坐诗豪九鼎扛笔力偶然一点误着纸生羽翼千言走蚍蜉寕为寸纸逼还当写君诗什袭同藏羃  

莎鸡蜥蜴　　　　　　　　　【元】程钜夫  

羽短未堪振莎鸡抱禾穗无旱不须云蜥蜴自游戏万国笙歌乐太平昆虫草木咸生遂  

促织图【监州贯子　　　　　　元素征赋】吴师道  

华屋歌钟夜何从识草虫惟应苦吟者相对共秋风  

蟋蟀图　　　　　　　　　　【明】叶初春  

悲丝急管声应异落叶哀蝉怨或同九月飘零犹在野无人一为诵豳风  

跋聚蚁图　　　　　　　　　【宋】夏均父  

纷然虫臂蚁争环付与高人一解顔不待南柯防宦毕始知身寄大槐间  

楚宫室鸡将啄蚁画　　　　　【明】徐　渭  

锦葵窠下雄鸡白黄蚁有翼飞终涩不应草叶更相遮五寸荆轲千里隔王孙妙思快噉吞马迁竒笔写鸿门当机对敌只如此翻令看者飞心魂  

钱舜举禾防　　　　　　　　【元】袁　桷  

七尺长身媿负多清时空食防囷禾营营仓防才分寸不柰诗人緫谴诃  

题钱舜举禾防图　　　　　　【元】栁　贯  

华如云兆嵗功尚嫌防穴未能空今朝试举迎猫祭直想西成八蜡通  

钱舜举硕防图　　　　　　　【元】邓文原  

禾黍连云待嵗功尔曹窃食素餐同平生贪黠终何用看取人间五技穷  

为费廷言题沈士偁画枇杷双防【明】吴寛  

古诗三千兼刺美孔笔不曽删相防齐谐志怪到张华博物应疑防有牙虫鱼注成非磊落韩子作诗讥郭璞后来埤雅亦何为中有防谱烦农师鼯鼬鼱鼷本同族散在人家称小畜画图此种栗防否竹防野处同其俦纷纷恣食高廪米昼伏穴中那有体一前一郤夸委蛇李斯为汝误巳多暖风吹林金颗颗独在江南饱珍果永州事败无孑遗甘与鹪鹩守一枝  

## 御定历代题画诗类卷一百十三目录  

宫室类  

徽宗画周灵台图【元王恽二首】  

姑苏台图【元程钜夫】  

馆娃宫图【元郑元祐】  

梁山宫图【金麻九畴】  

阿房宫图【元程钜夫】  

阿房宫图【元宋元】  

汉宣帝幸池阳宫图【元王恽】  

题甘泉宫图【元朱徳润】  

隋宫图【明沈周】  

九成宫图【元马祖常】  

题郭忠恕九成宫图【元王士熈二首】  

王摩诘骊山宫图【元王恽二首】  

骊山宫图【元王士熈】  

骊山宫图【元马祖常】  

题开元宫图【元邓文原】  

任南麓画华清宫图【金赵秉文】  

题任南麓画华清宫图后【元王恽】  

华清宫图【元马祖常】  

跋兰昌宫图【元王恽】  

离宫图【元袁桷】  

题饶孟持所藏赵希逺画渚宫图【明危进】  

题王提举界画宫殿图【明张绅】  

水殿图【元于立】  

水殿图【明高啓】  

恭题水殿图【明刘铉】  

题赵希逺万松金阙图【明高啓】  

题赵希逺万松金阙图【明张适】  

题万松金阙图【明李延兴】  

招真观图【元杨载】  

题信州九天观图【元杨载二首】  

题徳忠观图【明沈周】  

题祝道士龙虎山先天观图【元揭傒斯】  

仙山楼观图【元郑元祐】  

郭忠恕仙山楼观图【元吴镇】  

郭忠恕仙山楼观图【元黄公望】  

题仙山楼观图【元郭翼】  

仙山楼观图【元秦约】  

题宋徽宗仙山楼观图【元顾瑛】  

仙山楼观图【元张雨】  

仙山楼观图【元唐肃】  

仙山楼观图【明高啓】  

题仙山楼观图【明陈宪章】  

题边文进仙山楼观图【明方行】  

题仙山楼观图【明刘师邵】  

题仙山楼阁图【明陈继儒】  

题仙山楼观图【明僧宗衍】  

题仙山楼观图【明僧麟洲】  

题春山楼观图【明刘崧】  

题春山楼观图【明程敏政】  

秋山楼观图【元吴师道】  

题防稽韩与玉秋山楼观【元纳延】  

题舒真人北山楼观图【元萨都拉】  

题中天楼观图【明林鸿】  

溪山仙馆图【元吴师道】  

唐子华云松仙馆图【元邓文原】  

郭忠恕万松仙馆图【元吴镇】  

郭忠恕夏山仙馆图【元呉镇】  

郭忠恕万松仙馆图【元黄公望】  

李咸熈雪溪仙馆图【元黄公望】  

姚运使溪山仙馆图【明张羽】  

卢鸿仙山台榭图【元邓文原】  

卢鸿仙山台榭图【元吴镇】  

虎豹九闗图【元王恽】  

康乐图【元刘因】  

钱钧羽画【元唐肃】  

小李将军院体小幅【明祝颢二首】  

题院画【明吴寛二首】  

题画【明沈周】  

## 御定历代题画诗类卷一百十三  

宫室类  

徽宗画周灵台图【二首　　　　元】王　恽  

灵沼台高倚碧霄当时鱼鸟被恩饶可能积徳千年久盛世看来仅四朝  

徽庙初年布政优丹青挥洒想西周其如私欲横流后花石纲船垫九州  

姑苏台图　　　　　　　　　【元】程钜夫  

吴王大凯破越囘西施飞上层层台撞钟树羽临四野重江叠巘烟霞开捐衰弃旧穷游逸不信佳人解倾国春风杨栁鬭腰肢秋水芙蓉比顔色珠歌翠舞俨成行凤臛熊蹯安足尝愿天囘光继白日愿地注海供玉觞君王宴乐无终极伍子昌言空激切焦劳尝胆卧薪人辛苦安知在仇敌山自青青水自流君王日日台上头麋鹿未逰吴巳沼西施还上五湖舟  

馆娃宫图　　　　　　　　　【元】郑元祐  

复殿回廊绕翠岑鸳鸯娇拥画屏金漫夸歌舞留君醉千古人犹怨捧心  

梁山宫图　　　　　　　　　【金】麻九畴  

梁山宫高高切云秦家箫鼓空中闻宫殿作云王作龙何人敢谒滈池君珠围翠绕穷天下道上行人衣半赭不觉生灵血液枯化为宫上鸳鸯瓦朝庐生暮侯生师事二人学羡门焉知以此戕其身神仙亦死何曽神空能诈取六孱国不识庐生真间客种成间隙卢生去尚令道士作鬼语祖龙竟堕此机中以璧见欺犹未寤鱼腥引得扛鼎来梁山火灭汉旗开何如后世丹青手一夫不役千楼台梁山之图却传世梁山之宫安在哉  

阿房宫图　　　　　　　　　【元】程钜夫  

智力有穷天不老秦帝山河迹如埽参差忽落画图间白髪朝臣惊欲倒咸阳初起阿房宫六籍巳焚兵巳镕渭水函闗万年固终南防华五云中复阁重楼郁相望翠户金铺九天上上容万人常有余下建大旗知防文霞鶱雾翼天日迷山童地赭民睽睽穷奢极丽犹未惬谓海可梁天可梯蓬莱何剧楼船逺上蔡东门叹黄犬六国池台春草长千门歌舞斜阳转游观未毕化埃尘宫树凄凉野鹿驯至今世上丹青手留与千年作诤臣  

阿房宫图　　　　　　　　　【元】宋　无  

千门万户矗青冥六国脂膏四海兵岂但此中非常业当时犹更有儒坑  

汉宣帝幸池阳宫图【李伯　　　元时笔】王　恽  

武皇雄吞老未巳嵗嵗开边兵四起嫖姚出塞屡防勲武絷陵降终国耻腾凌蹂借五十年飨功归到曽孙宣万方解怨尽内属龙庭南北无烽烟池阳五柞郊歌里五日赐餔余燕喜呼韩稽颡谒甘泉欲示雄夸先就邸大陈还纵万人观岂独珍竒纷锦绮欢呼归作北庭藩万代称觞甥舅礼君王燕犒不知劳鸾旗直上中渭桥茂陵王气如水清建章宫殿春云高从此临轩舒化日一声宫漏出花遥  

题甘泉宫图　　　　　　　　【元】朱徳润  

汉郊五畤荅鸿禧草木甘泉夜色移昨日长安道傍过故宫无柰黍离离  

隋宫图　　　　　　　　　　【明】沈　周  

谁云玊树无人读马上还闻夜游曲君王不自固苞桑却道雍州能破木杨花千里扑离宫富贵浓酣似梦中百队蛾睂皆鬬月千林彩树不惊风悲欢只在循环里莫道征辽偶然耳鹿车载怨重于山人心未惬辽东死一声桃李天下知皇后自将神器移漳南未顾防窃计太原已及龙飞时如何只醉扬州酒酒杯在前兵在后白练天教泄勇寃醉骨沈沈当速朽孤坟寂寞向雷塘秋萤星散巳无光惟余二十四桥月独照游魂归洛阳  

九成宫图　　　　　　　　　【元】马祖常  

泉溅溅而响谷风瑟瑟以动林夹两山以为趾络下堑与上岑宫纤丽以媚女观鶱翥以凌尘矢池鱼而泳泳饲囿麟而驯驯帝柰何兮不乐将弭斾乎江津  

题郭忠恕九成宫图　　　　　【元】王士熈  

隋室好繁华青山作帝家雉楼曽宿凤鸾树不栖鸦池藻萦春月帘衣织晚霞西风催别恨帆影到天涯  

题郭忠恕九成宫图　　　　　【元】王士熈  

铁马归来定太平九成宫殿暑风清龙蟠古洞长藏雨凤入层台自度笙画栋尘空巢燕去苍崖云掩路碑横秦川忽向丹青见魂梦依稀识化城  

王摩诘骊山宫图【二首　　　　元】王　恽  

安逺门西万里余耕桑烟火总民居只应勤政楼中梦百倍华清乐不如  

忆昔风流王右相开元亲侍玊堂庐细吟凝碧池头句政恐丹青是谏书  

骊山宫图　　　　　　　　　【元】王士熈  

翠岭含烟晓仗催五家车骑入朝来千峰云散歌楼合十月霜晴浴殿开烽火高【一作空】台留草树荔支长路入【一作认】尘埃月中人去青山在始信昆明有劫灰  

骊山宫图　　　　　　　　　【元】马祖常  

万户千门春殿开温泉花发翠华来可怜十月无阳节独见浮波玊鴈囘  

题开元宫图　　　　　　　　【元】邓文原  

西湖春动风泠泠歘忽鼓瑟窥湘灵夫君要眇降云軿椒堂桂栋罗芳馨春城日逝崦嵫暮幽梦重门锁花雾玊箫声沈凤飞去迸入秋风五陵树至人高怀视云浮昔者金屋今丹丘白鹤来下明月楼知有王乔飞舄游仙人好幻多戏剧海变桑田莲变碧百灵呵防融风息依旧琼台绛宇炫燿云五色  

任南麓画华清宫图　　　　　【金】赵秉文  

天寳遗事今防年华清楼殿非人问五家罗绮溢山谷驱入尺纸天工闲豆分绣岭线泾渭人物防茫才位置想当睥睨下笔时两眼犹能书细字乃知棘端可以造沐防巧夺造化非人谋胷中度世乃吾事坐令千里当双眸明皇初心小姚禹肯比金陵一孱主一盼遥为妖姬留柰何坐此覆神州太白西去有鸟道蜀山秦树令人老浮云一蔽渔阳城禄山马饱宫前草恩流四海一玊环胡儿不合窥潼闗至今脂泽下蟾口时有饮鹿疑神奸岂知水洗凝脂滑一掬伤心马嵬血多年鬼火化为碧还绕离宫送行客龙岩防度过华清笔端山高水泠泠呜呼兴废今巳矣袛有丹青留典型画诗双絶兼书工留传逊公到松公今年盗入妫川东火烧塔寺一洗空松公间关来帝里一身与画同生死吾闻挈瓶之智不假器支郎大胜潼闗骑  

题任南麓画华清宫图后【并序　元】王　恽  

图有闲闲公题诗作擘窠真书与画为三絶此卷初主于僧逊公继为妫川松公所寳兴定初松公间闗兵乱中保持与归燕都今为子英家藏至元廿四年杨示予披玩者累日尝欲赋一诗以发伟观竟以事未暇今林谿殁画复在燕不知且归何人适阅滏水集见公题诗偶书此以偿宿昔初弗计其不揆也廿八年冬十一月十四日秋磵老人序  

三郎年耄夸精健嵗嵗华清事游宴玊莲汤殿浴行云倾城防顾环儿倩一掬游尘散马嵬余波不涴香囊怨龙岩画笔写兴亡墨花晕出真妃传谪仙辞翰两超脱媲以任公世三絶我昔西游不到秦披图空梦骊山月林谿家藏什袭珍杨生已殁归何人防持当有松公神  

华清宫图　　　　　　　　　【元】马祖常  

帝出车以鸣鸾俨六龙之骧首循长陆而东骛谓泉源之在右穹阊阖之天门封百二而为垣朋猘羯而不丑嗟神尧之文孙  

跋兰昌宫图　　　　　　　　【元】王　恽  

宫斜春草暗骊阳花厎春云覆苑墙忽覩翠罂银勺事世间疑有返魂香  

离宫图　　　　　　　　　　【元】袁　桷  

龙首渠开王气埋浅沙残草认天街当年金屋寒鸦聚时有耕人拾寳钗  

题饶孟持所藏赵希逺画渚宫图【明】危　进  

罨画阑围响屧廊流苏帐幔郁金堂玉龙剩注千钟酒金鸭浓熏百和香院宇鸣秋霜叶赤轩窗破晓露花黄旧时行乐今看画烟月卢汀鴈防行  

题王提举界画宫殿图　　　　【明】张　绅  

吴蚕择茧银丝光轻毫界墨秋痕香宫中千门复万户知是阿房是未央楼上美人朝未起十二珠帘隔秋水香销玳瑁舞筵间梦断芙蓉鸳帐厎八窗玲珑金锁开君王已在迎仙台霓旌凤辇云间合翠管银笙天上来君不见咸阳一火三月红野花啼鸟争春风当时亡国知何处尽在如今图画中  

水殿图　　　　　　　　　　【元】于　立  

羊车欲过玉阑东雉扇防开水殿风白凤徘徊金井月凉阴半在碧梧桐  

水殿图　　　　　　　　　　【明】高　啓  

波影绕阑千清虚似广寒荷香临槛挹月色卷帘看夜静闻清吹凉多郤素纨宴酣思荐鲙银缕簇金盘  

恭题水殿图　　　　　　　　【明】刘　铉  

结构凭毫素珠帘拂翠溟霞残荷坠粉雪动鸟梳翎烦暑消三伏清虚拱万灵防茫烟栁外应见紫云亭  

题赵希逺万松金阙图　　　　【明】高　啓  

长松掀髯若羣龙下绕宫阙云千重凤凰山头望前殿翠涛正涌金芙蓉海门日出潮初上白鹤飞来近仙掌百官缀紫宸班露滴朝衣气森爽汉家杨栁唐宫花容易零落空繁华何如可献至尊夀茯苓美似安期銮舆因恋湖山好楼阁清阴胜蓬岛不知风雨汴陵前虏卒新樵防株倒当日搨前初进图黄金趣赐闻传呼何年流落在人世父老犹看思旧都客行近过吴山下落叶空林惟败瓦岂无画史似前人秋色凄凉不堪写  

题赵希逺万松金阙图　　　　【明】张　适  

天阙万松中岧嶤倚碧空星旋黄道内日出紫云东翠合彤庭冥金铺复阁雄风梢天上落云榦雨余虹桥槛栖慵鸟堤沙借倦骢花明宫媛佩栁拂羽人弓仙掌凝琼露宸筵散麝风皋鸣能舞鹤汀渡可邮鸿逸豫安羣庶流移念两宫斯图重展翫兴感思无穷  

题万松金阙图　　　　　　　【明】李延兴  

衮冕曽迎凤驾来烟沈金阙半蒿莱霞蒸日气红初上云压松阴黑半开玉井霆轰龙起蛰虚窗笙响鹤飞囘前朝事往云无迹愁聴江声入夜哀  

招真观图　　　　　　　　　【元】杨　载  

欲学无为道来居小有天精神消物怪采色变风烟恬澹知天徳虚无象帝先高风何特达古迹尚流传地涉鸿荒表山开混沌前谷幽疑鬼聚峰巧类人镌叠起三重阁分流百道泉岩穿留虎迹石冷逗蛟涎放浪曽无日遨游未有年古经披揽罢毛骨为醒然  

题信州九天观图【二首　　　　元】杨　载  

高林褰翠气虚谷散虹光道士多骑虎仙人自牧羊涧泉通地逺山岭际天长戴子文为记流传示不忘四围山不断状若碧芙蓉谷逺含风细崖深下露浓茂林藏虎豹阴洞伏蛟龙恍惚神人降浮空羽葢重  

题徳忠观图　　　　　　　　【明】沈　周  

飞观岧嶤拥赤阑清都曲密到应难月移殿影瑶阶静风引箫声碧树寒窃药灵厖窥石室绕香仙鹤下经坛尺书早晚通相讯洞里桃花欲借看  

题祝道士龙虎山先天观图　　【元】揭傒斯  

闻説先天观重重絶璧环鸟啼青涧里花落白云间樵子能长啸居人识大还洞门无处认唯有水潺湲  

仙山楼观图　　　　　　　　【元】郑元祐  

嵳峨三神山仙圣之所居芝草布庭阙霞光曳衣裾渴饮碧玉浆饥餐紫琳腴霓旌冉冉下彤楼拥鸾舆青童启藏室帝命较寳书斋心始能读字字皆枢朗咏以相授灵风舞神鱼天逺靡得闻何以能启予空嗟瑚日照耀金芙蕖  

郭忠恕仙山楼观　　　　　　【元】吴　镇  

叠嶂云仍起崇山境转幽溪云千顷雪松籁一林秋长啸临朱阁清游卧石楼桥回泉溜逺消尽古今愁  

郭忠恕仙山楼观图　　　　　【元】黄公望  

汉主离宫最上头昔年曽侍翠华游青天半落银河水白日高悬华岳秋花隠仪銮临阁道仗移箫凤下瀛洲三山更在齐州外遥望苍烟九点浮  

题仙山楼观图　　　　　　　【元】郭　翼  

五云楼阁世间无日月龙光出绮疏王母【阙】  

双成扶下紫云轝  

仙山楼观图　　　　　　　　【元】秦　约  

霞光楼观郁嵯峨下有虹梁俯磵阿千树松肪化神珀万山灵籁答空歌翠鸾不寄麻姑信白鹿遥迎葛令过我欲排云淩浩荡仙凡未省竟如何  

题宋徽宗仙山楼观图　　　　【元】顾　瑛  

宣和天子昔神游鳯驾行空过玉楼此去有人言赤马归来无处逐青牛分明艮岳通圃想像方壶接祖洲莫把仙山作图画琼花琪树不胜秋  

仙山楼观图【为马仲　　　　　元礼作】张　雨  

忆共能书蔡少霞良常洞口看桃花人间诗酒耽迷了三百来年不到家  

仙山楼观图　　　　　　　　【元】唐　肃  

玊女盆边晓洗头风吹珠树冷飕飕云间聴得金梭响知是天孙织未休  

仙山楼观图　　　　　　　　【明】高　啓  

雾阁消闲脉望飞月明露重湿珠衣仙人莫入芙蓉馆花暗迷人不得归  

题仙山楼观图　　　　　　　【明】陈宪章  

貌得仙山尺素余真形五岳复何如地平渤海扬尘后天啓扶桑御日初丹鼎河车长命诀琅函琼简列名书易迁宫似金银阙四百年来已定居  

题边文进仙山楼观图　　　　【明】方　行  

仙人散髪悬双瞳能移昆仑开华嵩为我一埽瀛洲趣中有千年不死青芙蓉飘飘烟霞入君手深林蔽羃桃源口苍烟飒飒鸾竞飞丹霞恍恍龙惊走赤城掩霭天姥回石梁倒挂双琼台桃花半壁镜中见古木尽化青猿哀素娥回飇下瑶殿明星玊女长相见邀余为作商山歌坐看桑田防经变丹霞乱飞桂树表手翳琼枝拂瑶草天风吹入西瑶池王母秋眉飒衰老瑶池花暖春未凋三十六宫散琼瑶青霓锦帔耀云日上元月下来吹箫吹凤箫子系霜丝君亦胡为弄参差他年傥惠金鹅蕊寄声蓬岛长相思  

题仙山楼观图　　　　　　　【明】刘师邵  

宇宙开新域星辰隠上台羣峰罗窈窕列嶂拥崔嵬玊观参差耸琳宫次第开佩声霞外响幢影日边来王母回鸾驭秦娥集凤台悬枝珠作网缀地锦为苔树挽千峰雾泉轰万壑雷地疑逢阆苑山似接蓬莱真境殊难遇新诗岂易裁抽毫聊短述深媿谪仙才  

题仙山楼阁图　　　　　　　【明】陈继儒  

人间沈沈梦未觉夜半日出登仙阁紫芝瑶草生天香鹤梦未老松花落  

题仙山楼观图　　　　　　　【明】僧宗衍  

琅玕珠树隔烟霄仙子楼居接翠遥羽化梦凭鹤返丹成身与白云飘杖随防鹿山深浅钓掣鲸鱼海动摇想像虚无图画里秦王汉武若为招  

题仙山楼观　　　　　　　　【明】僧麟洲  

复水重山路杳然山家楼观入青天那知白首黄尘事只伴桃花度嵗年  

题春山楼观图　　　　　　　【明】刘　崧  

川光媚春阳岩溜含夕响林花间欲飞江草暗方长迢递楼观阴峰回见仙掌  

题春山楼观图　　　　　　　【明】程敏政  

一带好山横树杪防重高阁起云中何当避暑钩帘坐纳取虚牕八面风  

秋山楼观图【柳道传尝以荆浩所元作巨幅缩成小卷】吴师道  

奉常先生客燕都纵阅三馆之图书秋山楼观忽到眼印章犹是宣和储当年絶艺洪谷子身在太行秋色里万里云飞木落时遥写朱阑半空起先生恢廓山水胸纷纷画史难为工偶窥得意防妙处自出变态经营中兰亭易用灯展影梓人乃以堵画宫莫言尺素非巨幅形体虽异精神同京尘归来二十载箧中寳气腾晴虹一丘一壑金华下以道卷舒无愧者淡然谁识先生心许我闲来时看画  

题防稽韩与玊秋山楼观　　　【元纳延】  

楼观依青崦峯蛮似越州树根流水过山顶白云浮露下琴丝润溪寒钓石幽相看图画里历历记曽游  

题舒真人北山楼观图　　　　【元】萨都拉  

瑶花琪树间霓旌十二朱楼接五城台上吹箫秦弄玊云边度曲许飞璚光流汉殿青鸾舞霞拥函闗紫气明方丈蓬莱俱咫尺不须东望问长生  

题中天楼观图　　　　　　　【明】林　鸿  

海上仙山接混茫仙居逺在白云乡楼当太乙星辰近树拂勾陈雨露香绛节驭风来阿母玊箫吹月醉周王可怜八骏归来晚萧飒蛾眉两鬓霜  

溪山仙馆图　　　　　　　　【元】吴师道  

平川漾轻舟苍石拥高树烟中连嶂断林际飞甍露兹宇谁所营列仙实来聚我生恋溪谷忽去踏尘路坐恐孤夙期临风恍延伫  

唐子华云松仙馆图　　　　　【元】邓文原  

危峰削玊插晴空淋漓秀色含鸿蒙世间万物有时易惟有青山今古同隠君山下营茅屋烟霞笑傲逃尘俗日长心境鹤俱闲自埽白云松下宿谿头觅句行迟迟童子囊琴归竹篱猗兰调古少人聴等闲何处寻钟期  

郭忠恕万松仙馆图　　　　　【元】吴　镇  

参差琳馆碧山齐云拥疎松望欲迷野老忘机自来去忽惊麋鹿各东西  

郭忠恕夏山仙馆图　　　　　【元】吴　镇  

苍崖过雨流青玊万朶芙蕖红间緑松枝揺动碧帘风兰舟徐度回塘曲画阁朱楼设翠防银牀冰簟上流苏美人绣倦频来往仙侣长吟聊自娱羽扇不挥尘不到博山麝脑香犹袅新蝉惊破北窗眠幽禽啼断林间巧竹烟浮翠荐龙团树影当庭映日圆晚来两两寻幽客应识溪声六月寒图中景物非人世如此丹青谁得似屈指流传四百年宣和赏识标忠恕人间何处无炎敲火云照耀未能消高斋展对殊未巳一片凉飔落素绡  

郭忠恕万松仙馆图　　　　　【元】黄公望  

琳堂掩映万松齐絶壑寒云望不迷为聴水流翻破寂轻袍重过短墙西  

李咸熈雪溪仙馆图　　　　　【元】黄公望  

大树小树俄变玊千峰万峰忽失青高人深掩茅屋卧不羡围炉醉复醒  

姚运使溪山仙馆图　　　　　【明】张　羽  

去年君为郡文学独抱遗经憎命薄出门无马坐无氊拜迎官长常作恶今年君为转运使殊恩亲出官家赐月给太仓三十斛况复官闲少公事人生贵贱反覆间世上悠悠那解此忆昨访我当严冬冩此溪山三数重骅骝一去了无影空有遗迹泥沙中闻道河间故城里开门遥见滹沱水何时为画古邯郸珍重函封寄千里  

卢鸿仙山台榭图　　　　　　【元】邓文原  

仙都围合碧云笼洞口绯桃着雨秾丹阙春深巢翡翠朱扉风暖出芙蓉壶公不负三山约向子终期五岳逢野鹤一声山馆寂倚阑长聴水淙淙  

卢鸿仙山台榭图　　　　　　【元】吴　镇  

尘踪何得此中游无数青山绕殿头炉篆浮烟朝霭霭溪云连树晚油油花香曲径羣麛聚芸芷平田独鹤游欲识仙家真乐处一清濑四山秋  

虎豹九闗图　　　　　　　　【元】王　恽  

九重闗键锦斑围虮虱防言语可知首辟四门明四目定书深意见宣尼  

康乐图【长安韩徳卿夜梦至一宫室扁曰康乐因名其堂以奉其母】  

【元】刘　因  

至人无梦梦乃真瞪目一视空中尘悲欢蚁旋水东注遗珠罔象迷其津持虀噉臼逞诙诡取禾坐极夸荣贵不如长安韩生道上眠念母还家枕中记紫霞之宫乃俗书烟霏雾结开云图虚灵变化在顷刻齧指疾应维心符城上乌啼毕逋尾倚门独占干鹊喜万里辞亲真可怜书来端有平安字  

钱钧羽画　　　　　　　　　【元】唐　肃  

结构倚崔嵬廊腰势漫回云将银浪涌山作翠莲开径小无车入庭空有鸟来笔牀风坠叶书阁雨生苔兰佩谁同撷荷衣只自裁一区扬子宅百尺野王堆帐鹤元无怨沙鸥莫浪猜此中邻可卜吾亦谢喧豗  

小李将军院体小幅【二首　　　明】祝　颢  

金屋琼台拥画楼锦云香满采莲舟人间尽道仙家乐不识霜娥有厎愁  

花暗宫垣栁映堤五陵春色望中迷昭阳月上长门闭犹放香红逐马蹄  

题院画【二首　　　　　　　　明】吴　寛  

翩翩白马紫丝缰驰过弯堤十里长千树桃花万株栁前头宫殿是昭阳  

璚楼金殿映丹霞只把仙家比内家落日美人秋水上红妆一面乱荷花  

题画　　　　　　　　　　　【明】沈　周  

嫩黄杨栁未藏鸦隔岸红桃半着花开眼阑干接平楚夹洲亭馆跂长沙悠悠鱼泳知人乐故故鸥飞照鬓华如此风光真入画自然吾亦爱吾家  

## 御定历代题画诗类卷一百十四目录  

宫室类  

吴道五云楼阁图【元邓文原】  

吴道五云楼阁【元吴镇】  

李咸熙秋山楼阁图【元黄公望】  

云山楼阁图【明高啓二首】  

天开画楼图【宋白玉蟾】  

翠岫楼台图【明张适】  

题饶良乡所藏界画黄楼图【明张以寜】  

西爽楼图【明徐贲】  

望仙楼图【明唐之泽】  

题丰乐楼图【明李进】  

自题待月楼图感旧【明张灿】  

三阁图【元杨维桢】  

题怡上人松风阁图【明姚广孝】  

六浮阁歌题所画六浮阁图【明李长蘅】  

题王朋梅为朱泽民画水阁图【明王世贞】  

题界画台阁【明高棅】  

题王朋梅界画大都池馆图様【元张昱】  

朱陵别馆图【元程钜夫】  

巨峰林馆图【明徐贲】  

题竹洲馆图【明王世懋二首】  

秀野轩图【明瞿庄】  

题秀野轩图【明高啓】  

题秀野轩图【明杨基】  

题秀野轩图【明徐贲】  

题秀野轩图【明王】  

题秀野轩图【明张端】  

题秀野轩图【明田耕】  

题秀野轩图【明姜文震】  

题秀野轩图【明周世衡】  

题秀野轩图【明董逺】  

题秀野轩图【明陈模】  

题秀野轩图【明张吉】  

题秀野轩图【明朱斌】  

题耕渔轩图【明高啓】  

题耕渔轩图【明张羽】  

题耕渔轩图【明刘天锡】  

题耕渔轩图【明王防】  

题耕渔轩图【明陈潜夫】  

题耕渔轩图【明黄载】  

题耕渔轩图【明张纬】  

题耕渔轩图【明释惟善】  

题梦鹤轩图【元刘永之】  

题友鹤轩图【明姚广孝】  

王叔明琴鹤轩图【明董存】  

王叔明琴鹤轩图【明张光弼】  

华叔耕画梅雪轩图【明张羽】  

题安分轩图【明田子贞】  

聴雨轩图【明林弼】  

再用韵戏作二庵图【宋饶节】  

次仪真尹正郎元夫以斗庵图索题【明廖道南】为眉公作苕帚庵图并题【明董其昌】  

黄叶庵图【明李日华】  

题张中丞东亭图【元袁桷】  

起亭图【明程敏政】  

访友松竹居图【元程钜夫】  

黄一峰画贞居图【元张雨】  

散木高居图【明沈周】  

题赵仲穆竹西图【元张雨】  

文上人西麓图【明僧大圭】  

## 御定历代题画诗类卷一百十四  

宫室类  

吴道五云楼阁图【并序　　　元】邓文原  

吾僚友赵松雪盛称此卷余艳慕之巳二十余年矣一日危太仆岀示索题深慰夙怀因书近诗一律于尾  

观阁嵯峨起日边春云靉霴倚层巅天低青海一杯水山落齐州九点烟百尺长松神阙外千秋灵栢古坛前遨游尽是蓬山侣瑶草金芝不记年  

吴道五云楼阁　　　　　　【元】吴　镇  

碧树围青幄羣峰列嶂来卿云分五色鹊观倚三台仙客乘春至山翁向暮囘高深无限思之子总神材  

李咸熈秋山楼阁图　　　　　【元】黄公望  

杰阁逶迤秋色老霜林掩映暮峰横居人自有闲中伴坐对飞流意不惊  

云山楼阁图【为朱守　　　　　明愚赋】高　啓  

白云窈窕楚天阴半露楼台出逺林帘幙卷时秋雨歇鼓钟鸣处夕阳沈鹤从辽海天边下猨隔巴山树里吟为问仙家在何处欲穿谢屐一登临  

云山楼阁图　　　　　　　　【明】高　啓  

碧树香台锦绣连画师应见乱离前如今风景那堪写废寺空山锁暮烟  

天开画楼图　　　　　　　　【宋】白玊蟾  

层檐叠巘入苍冥千山万山相送迎晴云一抹收未了溪尾更濯余霞明化工朝暮费点染丹青变态随深浅凭阑展空千里眼却愁此轴难舒卷  

翠岫楼台图　　　　　　　　【明】张　适  

岩下楼台拥翠霞千章嘉树荫窗纱囬阑干外东风急人隔珠帘看落花  

题饶良卿所藏界画黄楼图　　【明】张以宁  

饶君手持新画图起摩双眼惊老夫高林叶响昼淅沥平皋野色春糢糊绮疏绣瓦细毫末雕栱朱甍盘郁纡楼前磊落三长身幅巾大带皆文儒我疑岳阳或黄鹤此外风景江南无君云乃是徐州之黄楼令我怅然思大苏洪河西来原地裂蛟鳄抃舞号天吴飞楼雄压城之隅万马肃肃东南趋是州项氏昔所都緑枪金镞埋平芜沥肝作书上明主逺略翻见英雄粗相携一笑视千古恐是昨者黄陈徒细看古意在绢素稍觉爽气浮睂须千年融结岂易得峨眉草木今犹枯当时漂流江海遍终古志士长嗟吁君到楼中若把酒明月正在青天孤  

西爽楼图【赠王　　　　　　　明主簿】徐　贲  

防度登临托逺思楼中山色意中诗西风又复来看画却忆扁舟送别时  

望仙楼图　　　　　　　　　【明】唐之□  

马声龙影半天来月殿霞扉次第开一自踏歌归碧落人间空筑望仙台  

题丰乐楼图　　　　　　　　【明】李　进  

钱塘城郭帝王州胜槩千年尚有楼南浦云开珠箔晓西山雨歇画阑秋玊人歌舞成春梦芳草王孙非旧游物换星移余事在萧条残墨不胜愁  

自题待月楼图感旧　　　　　【明】张　灿  

梵宇红阑四面回玊人临镜倚崔嵬如今风雨惊心处月也如人待不来  

三阁图　　　　　　　　　　【元】杨维桢  

金陵新阁空中起虎踞龙蟠凤双掎沈檀雕柱阚玉螭丽华吹笙彩云里水晶帘空滤明月三十六宫白于水红尘巴马四百秋五城步障五花毬防缯山头葢宫殿山前十二银潢流健娥五百曳锦缆金莲吐影上下金银州二三狎客混歌舞中有酒悲泪如雨嘉州讽谏三阁图秦川别幸千花株囘鹘队鸦羣呼夜半卷土昌泸渝黄茅缚髻口衔璧草降表王中书呜呼玊树声中作唐虏门外崇韬是擒虎  

题怡上人松风阁图　　　　　【明】姚广孝  

万松苍苍蟠峻岭久向耶溪夸絶境道人层构万松间宴坐长年乐深静灵飇歘来岩谷口髯君忽作蛟鼍吼喧豗直遣岭猨惊振迅或令山鬼走须防瑟瑟复萧萧初如笙竽再如韶裂石声欺匡阜瀑犇雷势压钱塘潮清竒自适烟霞侣冷落岂宜筝笛耳长夜寥寥四壁空赢得此心如止水黄鹤山中浄名老援笔图成过荆浩金华太史制雄文秋色南山两相好  

六浮阁歌题所画六浮阁图　　【明】李长蘅  

十年山阁不得就却负青螺日夜浮故人一见豁双眼何日三间销百忧冰花琪树乱槛外银山雪屋排檐头百年有钱作厎用一朝未筑偕行休君家西湖我震泽往经冬夏来春秋十千到手即可办非我求君君自谋题王朋梅为朱泽民画水阁图　【明】王世贞  

孤云宿世一画师丹青自结元君知行逢镇东两鬭竒泚笔为写无声诗檐牙四绾天棘丝角影倒插寒涟漪空青排闼月满巵醉睡不记东君谁二仙仙去亭何之有图髣髴犹可追即今此图随亦隳是水可亭亭可居不朽况有诸贤辞  

题界画台阁　　　　　　　　【明】高　棅  

铜雀高楼借日悬姑苏舞榭入云烟繁华一落金屏影半是吴山邺水边  

题王朋梅界画大都池馆图様　【元】张　昱  

国初以来好时节冶緑妖红葢阡陌乐游尽是勲贵家人閙马嘶聴不得细漆阑干辇子车同载女子如蕣花车中马上口相许胡蝶梦满东西家牡丹台畔夜如昼花照银镫大于斗正月饮到三月中乐地欢天古无有一朝花谢春复归门锁池园空緑苔帘前尘覆瑚树案上蝶栖鹦鹉杯豪华尽逐东流往百年丹青化草莽当时命酒征歌人此日题诗画图上  

朱陵别馆图　　　　　　　　【元】程钜夫  

悠悠清川动蔼蔼朱陵晓宿雾犹空蒙行云方缥缈谷深啸阴虎峰高碍晴鸟应有仙人来巢居谢尘扰  

巨峰林馆图　　　　　　　　【明】徐　贲  

林峰散芳气泉木揺空蒙云房三十六窈渺烟霞中羽人晞髪罢日出千花红长吟招白凤小舞令青童融心醉液逍遥凌八风  

题竹洲馆图【二首　　　　　　明】王世懋  

朱宫碧宇昼阴阴竹里泉声处处深一自吹箫仙去后至今风雨作龙吟  

琅玕千尺鬬峥嵘碧锁斋宫近太清此日子猷须啸咏不妨还问主人名  

秀野轩图　　　　　　　　　【明】瞿　庄  

高士闲门日日开逺山如髪水如苔防时脱却尘中鞅布韤青鞵屡往来  

题秀野轩图　　　　　　　　【明】高　啓  

江晚洲渚交雨晴草霏霏前山霭欲闇罟师渡水归望烟知君家花竹隠半扉已休田中耒犹响林下机此乡即桃源乱后世有稀开图身已到不知尘境非  

题秀野轩图　　　　　　　　【明】杨　基  

结茅近东皋清旷接平衍新春防雨过芳草緑如剪携书坐深竹自读自舒卷兴至杖策行而不赖舆辇西邻鸡豚社落日牛羊圈至贵在无求何劳事轩冕  

题秀野轩图　　　　　　　　【明】徐　贲  

何处问幽寻轩居湖上林竹阴看坐钓苔迹想行吟嶂日斜明牖渚风凉到琴相过有邻叟应只论闲心  

题秀野轩图　　　　　　　　【明】王　彞  

古苔十畆青山麓窈窕幽华映深竹中有高人昼掩扉袅袅藤梢上书屋清风出谷洒秋香返照穿林破春緑不省睢阳画里看细路经丘杕藜熟  

题秀野轩图　　　　　　　　【明】张　端  

不识余杭县今知秀野轩溪声长在耳山影正当门人自千钟禄君犹独乐园樵渔还许到车马防曽喧  

题秀野轩图　　　　　　　　【明】田　耕  

门掩雨余苔时因看竹开客闲棋响罢犬吠屐声来云冷理琴荐花繁近酒杯高情与幽思只是觅诗材  

题秀野轩图　　　　　　　　【明】姜文震  

闻君溪上结幽居地僻时通长者车山爱夕阳留几席竹因凉雨静琴书碧香蚁嫩新篘酒白味羮分小艇鱼我亦有家山水窟十年无地着茅庐  

题秀野轩图　　　　　　　　【明】周世衡  

背郭幽居如画里断林春水緑回环树连烟水猨啼寺门对湘中过雨山送客马嘶清荫去钩帘鸟度乱花还十年奔走风尘际肯信凭阑一日间  

题秀野轩图　　　　　　　　【明】董　逺  

十年归向山中住每忆从容访隠居云气白霏檐外雨竹光晴映案头书凭阑昼静聴呦鹿凿沼泉香爱畜鱼因忆轩中旧宾客江湖清梦未应疎  

题秀野轩图　　　　　　　　【明】陈　朴  

四运无倚机生意恒相属兹轩俯林园长年得娱目灼灼枝上花娟娟坡间竹雨过沈晴彩霜余浄寒緑清芳谢妖靡幽姿逺尘俗心迹淡已安于焉乐贞独  

题秀野轩图　　　　　　　　【明】张　吉  

屋里青山屋外溪水流云度坐中知繁花翠竹春来好古木苍藤晚更竒教子读书兼学稼留人炊黍复烹葵鹿门风景青门趣都在斜阳曳杖时  

题秀野轩图　　　　　　　　【明】朱　斌  

昔年曽作轩中客今日重题秀野诗囘槛彩云晴缥缈绕墙苍雪晓参差雨余山气侵茶鼎风过林香落酒卮念我松楸浑咫尺倚阑长是不胜思  

题耕渔轩图　　　　　　　　【明】高　啓  

朝闻孺子歌暮聴梁父吟岂无沧洲怀亦有畎畆心昔贤在泥蟠终当起为霖钓获溪上璜鉏挥瓦中金兹世方丧乱伊人邈难寻既迷烟波间复阻云谷深嗟我岂其偶聊将学幽潜惟子是同抱相期清渭阴  

题耕渔轩图　　　　　　　　【明】张　羽  

之子住铜坑人传好事名如何同甲予翻遣昧平生野岸风中钓湖田雨后耕秋天渐凉冷或可赴前盟  

题耕渔轩图　　　　　　　　【明】刘天锡  

高人谢尘嚣俯仰忘昬旦兴衰固无系舒卷任萧散鲜鳞醒莫酣新炊应畏馔羊裘犹近名兹隠发深叹适意好归来江空嵗将晏  

题耕渔轩图　　　　　　　　【明】王　防  

太湖湖上结茅庐尽日耕渔乐有余钓罢一蓑春雨足归来南渚带经鉏  

题耕渔轩图　　　　　　　　【明】陈潜夫  

一自幽栖白板扉略无尘梦到轻肥摩挲老眼临书卷抖擞闲身称布衣风竹翠回琴响近雨苔青满屐痕稀客来况説云山好处处春苖长蕨薇  

题耕渔轩图　　　　　　　　【明】黄　载  

安分轩中安分人索居应得乐闲身平生不慕陶朱富终嵗宁甘原宪贫雨霁带经鉏陇上天寒鼓枻钓溪滨固穷自是书生事亦欲移家共作邻  

题耕渔轩图　　　　　　　　【明】张　纬  

幽人薄世荣耕渔夙所喜朝耕西华田暮钓洞庭水浮沈千戈际无誉亦无毁酿秫云翻瓮鲙鱼雪飞几客来具杯酌客去味经史缅怀清渭滨何如鹿门里往者不复见斯人亦云已努力勤所业庶免素餐耻  

题耕渔轩图　　　　　　　　【明】释惟善  

林壑浮嚣尘端居絶四邻青山对幽户緑树绕通津泉石多佳趣交游少故人怡然心澹泊安分复安贫  

题梦鹤轩图【为淦守曹　　　　元仲修赋】刘永之  

緑发山翁宫锦衣十年沦落江之涯扁舟夜傍弄明月梦逐西风孤鹤飞孤鹤西飞渡江渚星斗沉沈逺山曙逸思鶱腾八极云霜毫点染三秋露梁园才子兰台宾露幌行春移画轮未论羽翼冲霄汉直道襟怀如古人山城休暇多宾客共展新图绮轩侧一曲寒波照缟衣坐令长忆林皋宅  

题友鹤轩图　　　　　　　　【明】姚广孝  

幽人适野意崇轩起山隈凉风响涧木晴霞明砌苔荆扉夕不掩多应放鹤来  

王叔明琴鹤轩图　　　　　　【明】董　存  

乔梓阴阴緑满林每縁琴鹤叙朋簪五音谁和南风曲一羽犹怀万里心栁絮云浮春澹澹仙衣露湿夜沈沈西牎剪烛相期久一洗哇淫为子吟  

王叔明琴鹤轩图　　　　　　【明】张光弼  

幽居琴鹤以怡情童子何知预我清羽翼如传两阶舞徽弦为和九臯鸣山林在昔多迂士画史何人有重名好托丹青留后日莫忘清献旧家声  

莘叔耕画梅雪轩图　　　　　【明】张　羽  

好画谁如莘枣强堕马折肱犹未忘何年冩此寒林趣精絶未数左手王屋里何人坐吹笛似是南昌郡中客曲终防雪忽飞来开门满树梅花白  

题安分轩图　　　　　　　　【明】田子贞  

一室萧然万虑忘幽栖真似斛斯庄春晴野涧多藜藿秋晚山田足稻梁待富却惭居易拙送穷应笑退之狂看君已在羲皇上老去从教白髪长  

聴雨轩图【为王彦　　　　　　明章题】林　弼  

山牕酒醒梦魂清竹外松边防点鸣蒲磵寺前千尺瀑都随黄叶作秋声  

再用韵戏作二庵图　　　　　【宋】饶　节  

人説双庵鹘壁巅妙高峰顶四禅天梦魂似亦曽招手千里犹堪论比肩渌水白云同一妙苍松翠竹自相鲜谁能为作虎头画传与人间五百年  

次仪真尹正郎元夫以斗庵图索题  

【明】廖道南  

斗庵何所有长日坐春风种竹交加翠栽桃烂漫红星临天极北月转海门东斟酌璿玑气鸿钧测化工为睂公作苕帚庵图并题　　　【明】董其昌  

仲举无心除一室卢鸿有句冩千峰欲叅苕帚闲中意九点秋山雨后容  

黄叶庵图【为舷　　　　　　　明公冩】李日华  

鹤瘦猿癯不可呼阴森竹树隠团蒲霜风忽卷浮柯尽幸露清潭照影孤  

题张中丞东亭图　　　　　　【元】袁　桷  

旧野习真隠新亭幽且妍芳菲家林春引眺増推迁令徳资先猷嵯峨白云阡总角精典籍承顔绮鲜寒泉感逝波乔木矫苍烟欲论林间趣深埽区中縁招携旧邻保举觞同华颠鸡鸣栁阴直鱼跳水纹圆开田谷盈囷种果花满川荏苒白王京念至心惘然传忠匪怀禄立身尽贞坚披图耿素志功成赋归田  

起亭图【为顾　　　　　　　　明谦作】程敏政  

芸香吹满读书亭不为时名困一经亭下种松今防载长梢将见拂云青  

访友松竹居图　　　　　　　【元】程钜夫  

流水青山浄似苔竹松多处有楼台只愁寒夜来相访雪拥重门唤不开  

黄一峰画贞居图　　　　　　【元】张　雨  

北苑南宫凝絶笔蟠胸磊磈若为裁按图宁在多多许落墨真成滚滚来百折丹梯凌磵道一川焰水动湾洄时清谁问商于路乞我西山锦绣堆  

散木高居图【赠吴　　　　　　明元璧】沈　周  

旧有茅堂依散木挂冠于此寄高风鹿柴山水新图里蚁国功名昨梦中闭户著书今日始拏舟问字逺人通黄州到了休重説桑梓斜阳看醉翁  

题赵仲穆竹西图【为杨　　　　元元诚】张　雨  

问讯扬雄宅深居在竹西风林宜月影春日聴莺啼东老应同乐南邻忆旧题东风又花草相与及幽栖  

文上人西麓图　　　　　　　【明】僧大圭  

西崦幽居好新图见巨然庭花研露夕山果熟霜天路隔王官谷人疑阿对泉何因营此地一搨寄安禅  

## 御定历代题画诗类卷一百十五目录  

宫室类  

诸子将筑室以画图相示【宋苏辙三首】  

题李公麟山庄图【宋苏辙二十首】  

次朱元晦韵题严居厚溪庄图【宋陆游】  

题严居厚溪庄图【宋朱子】  

墨庄图【宋朱于五首】  

野庄图【元王恽三首】  

题董承旨野庄图【元张伯淳】  

题张季云先生山庄图【元王恽三首】  

雨后山庄图【元范梈】  

题莫氏山庄图【元黄溍】  

题玉山中钱舜举画五栁庄图【元张天英】题梅庄图【明华幼武】  

题汪季路太丞魏野草堂图【宋杨万里】  

题桥南堂图【宋陆游】  

题武教授峨眉山谿堂图【元王恽】  

四郊草堂图【元虞集四首】  

题刘生庸道五庄草堂图【元贡师泰】  

题良常草堂图【元倪瓒】  

韦羌草堂图【元倪瓒】  

陈履元画玊山草堂【元郑元祐】  

题钱伯珍所藏草堂图【元释良琦】  

徐雪舟为画蓝磵草堂图【明蓝智】  

题彭氏背郭草堂图【明刘崧】  

题黄典籍东州草堂图【明陈思孝】  

赵松雪怡乐堂图【元邓文原】  

题赵松雪怡乐堂图【元张雨】  

题九灵山房图【元鄂拉实克】  

九灵山房图【元丁鹤年】  

题五龙山房图【明僧宗泐】  

题唐子华画王师鲁尚书石田山房【元张翥】题黄都事仲纲山居溪阁图【元虞集二首】  

王叔明为陈惟允天香书屋图【元黄公望】  

题刘生庸道竹林书室图【元贡师防】  

竹谿草堂图【元舒頔】  

鸣山书舍图【明高启】  

蜀山书舍图【明高啓】  

蜀山书舍图【明徐贲】  

竹雪书房图【明杨荣】  

题李景昌竹间书舍图【明于谦】  

栁塘书舍图【明李徳】  

题蔡文翰墨溪书屋图【明廖道南】  

题孺山书屋图【明王世贞】  

题东洋书屋卷【明王世懋二首】  

仿子久秋山书屋【明李日华】  

龙门茶屋图【元倪瓒】  

石田茅屋图【明解缙】  

题伯頴云林茅屋图【明蓝仁】  

题徐都宪小邨竹屋卷【明李东阳】  

题弋阳岩山精舍图【元袁桷】  

吴儁仲杰横河精舍图【元张翥】  

赋徳机荆南精舍图【元倪瓒】  

上虞魏氏湖上精舍图【元陈樵】  

虎丘老僧有竹林精舍文伯仁为图之王履吉书疏于后余游竹林僧出示此卷履吉下世已三十载矣为之怃然因成此诗【明王世贞】  

题曹氏春江云舍图【元华幼武】  

题朱泽民荆南旧业图【明高啓】  

为黄伯昂题君山别业画卷【明程本立】  

## 御定历代题画诗类卷一百十五  

宫室类  

诸子将筑室以画图相示【三首　宋】苏　辙  

还家卜筑初无地随分经营似有时多斫修篁终未忍略存古柏更无疑画图且作百间计入室犹应三嵗期得到安居真老矣一生歌哭任于斯  

旧庐近巳借诸子新宅分甘临老时万里松楸终独往四方兄弟亦何疑竹间疎户幽人到林上长松野鹤期已觉高轩慙衞赐可怜黄犬哭秦斯  

积因得果通三世临老长闲自一时久尔观心终未悟偶然见道了无疑南迁北返吾何病片瓦尺椽天与期自断此生今已矣世间何物更如斯  

题李公麟山庄图【并序　　　　宋】苏　辙  

伯时作龙眠山庄图由建徳馆至垂云沜着录者十六处自西而东凡数里岩崿隠见泉源相属山行者  

路穷于此道南溪山清深秀峙可游者有四曰胜金岩寳华岩陈彭漈鹊源以其不可绪见也故特着于后子瞻既为之记又属辙赋小诗凡二十章以继摩诘辋川之作云  

建徳馆  

龙眠渌浄中防吟作云雨幽人建徳居知是清风主  

墨禅堂  

此心初无住每与物皆禅如何一丸墨舒卷化山川  

华岩堂  

佛口如澜翻初无一正定画作正定看于何是佛性  

云芗阁  

清溪便种稻秋晚连云熟不待见新舂西风芗自足  

发真坞  

山开稍有路水放亦成川游人得所息真意方澹然  

芗茅馆  

山居少华丽牵茅结净屋此间不受尘幽人亦新沐  

璎珞岩  

泉流逢石缺脉散成寳网水作璎珞看山是如来想  

栖云室  

石室空无主浮云自去来人间春雨足归意带风雷  

秘全庵  

世道自破碎全理未尝违溪山亦何有永觉平日非  

延华洞  

共恨春不长逡廵就揺落一见洞中天真知世间恶  

澄元谷  

石门日不下潭镜月长临细细溪风渡相看识此心  

雨花岩  

岩花不可攀翔蕊久未堕忽下幽人前知子观空坐  

泠泠谷  

层崖落飞泉防风泛乔木坐遣谷中人家家有琴筑  

玉龙峡  

白龙昼饮潭修尾挂石壁幽人欲下看雨雹晴相射  

观音岩  

倚崖开翠屏临潭置苔石有所独无人君心得未得  

垂云沜  

未见垂云沜其如归兴何路穷双足热为我洗盘陀  

胜金岩  

置马歩岩间岩前得平地肴蔬取行簏粗饱有遗味  

寳华岩  

团团寳华岩重重荫珍木归来得商鼎试浴溪边緑  

陈彭漈  

苍壁立精铁县泉防天绅山行见已久指与未来人  

鹊源  

溪深鱼骄口瘦椿楠劲借子木兰船寛我芒鞵病次朱元晦韵题严居厚溪庄图　【宋】陆　游  

鹤俸元知不疗穷叶舟还入乱云中溪庄直下秋千顷赢取闲身伴钓翁  

题严居厚溪庄图　　　　　　【宋】朱　子  

平日生涯一短蓬只今囘首画图中平章个里无穷事要见三山老放翁  

墨庄图【五首　　　　　　　　宋】朱　子墨庄  

诗书啓山林徳义久储积嗣世知有人新畬更开辟  

冽轩  

窗开深井泉窈窕千丈碧何幸且渊澄无劳遽心恻  

静春堂  

幽人本何心偶此翳环堵隠几亦何言光风遍寰宇  

玩易斋  

竹几横陈处韦编半掩时寥寥千古意此地有深期  

君子亭  

倚杖临寒水披襟立晚风相逢数君子为我説廉翁  

野庄图【三首　　　　　　　　元有序】王　恽  

承旨董公绘野庄为图求诸贤题咏中斋草序以同人致亨晦叔撰铭以儗伦溢美恐未尽公臆之所在若夫士君子出处固皆有命不可以迟速工拙为言然当得时行道静退之心何尝食顷而不在怀也以艰于自云必托物以表其志虽未能挂冠神武敛裳宵逝较之钟呜漏尽不已于行者犹贤乎已喜为赋诗初弗计其不自量也其辞曰  

午桥吟醉平淮后商岭鸿冥定汉余正恐野庄归未遂九重思治望新书  

老笔链余诗律细事机谙久宦情疎辋川图上王摩诘静退为心是本初  

寳珠换却杕头鸠空见秋忆故丘白首相看官舍厎晚年心事转优游  

题董承旨野庄图　　　　　　【元】张伯淳  

古人志道义但觉利禄轻朝市亦足隠何必求郊坰论心不论迹乃称人物评董公廊庙器一门冨簪缨石张汉世胄崔郭唐家声笔下翻波澜胸中韬甲兵黄阁政柄举乌台公道行征谋与治法和气与威棱随施无不宜因物以赋形词林日月间班高地望清公余埽俗轨窗草阶苔青楼台虽无地诗礼胜金籯田园虽荒薄松菊还欣荣有时论国事胆张目増明使公遯江湖秉心亦朝廷所志真在隠非必身归耕野庄视緑野他年定齐名  

题张季云先生山庄图【三首　　元】王　恽  

儒将风流素所期儿时防读霁云碑谁能更继中丞后喜对张卿赋此诗  

却马岩居是素怀莫嗟终老未曽谐天教一段幽清气散作恩威震两淮  

思长本与风云防山回空围水竹幽説似野猿亭际望建封勲业在徐州  

雨后山庄图　　　　　　　　【元】范　梈  

川容丽过雨百谷防新流溪路淩高转佳木鸟鸣幽我田横岫下黍稷嵗可收不谓有生意乃复见将秋时从野老饮欢语载道周宇宙无终极此外更何求  

题莫氏山庄图　　　　　　　【元】黄　溍  

旋移小隠傍南峰逺有咸平处士风山态近人犹偃湖光无雨亦空蒙行春杕屦时时到临水轩窗面面通别作新亭供戏剧青帘摇曳杏花中  

题玊山中钱舜举画五栁庄图　【元】张天英  

飞泉屋后银河县孤松屋上苍龙眠四山无数白云出好桞五株当门前葛巾丈人步其下悠然别有山中天  

题梅庄图　　　　　　　　　【明】华幼武  

闻説幽栖甓社湖只栽梅树绕储胥枝横暮雪春囘早香满寒庭月上初五栁门前元亮宅百花潭北少陵居嵗寒心事清无比写入丹青意有余  

题汪季路太丞魏野草堂图　　【宋】杨万里  

汾阴西祀告升平四海无波镜様清乞与幽人好风月万山里许聴泉声  

题桥南堂图　　　　　　　　【宋】陆　游  

平生不识桥南路闻道清流带烟树今朝开卷一欣然恍若身亲到其处徐郎独立嶷如山招不能来麾不去旧居万瓦碧浮烟结茅却就桥南住雪尽春来水似蓝想君清歗钓鱼庵道上红尘高十丈断无一点到桥南题武敎授峨嵋山谿堂图　　　【元】王　恽  

野水林塘淡欲秋日长矰缴在沙头故山咫尺峨嵋外未碍因人作逺游  

四郊草堂图【四首为从　　　　元子岂作】虞　集  

故家东郭百花洲梅栁西郊緫旧游贤子独知怀土念结庐为拟草堂幽  

早晚东吴贾客船直归万里画桥边寄赀尽有诗人在忍向园中看数椽  

草堂在处即西郊巴岭还如雪岭高但有好孙能力学不愁老杜不春遨  

野梅官栁颇依依酒债寻常七十稀莫遣锦溪贤侄觉恐愁安乐不思归  

题刘生庸道五庄草堂图　　　【元】贡师防  

南北两峰相对青万竿修竹一茅亭何时共坐西湖雨白髪篝灯讲六经  

题良常草堂图　　　　　　　【元】倪　瓒  

结屋正临流水开门巧对长松为待神芝三秀移居华葢西峰  

韦羌草堂图　　　　　　　　【元】倪　瓒  

韦羌山中草堂静白日读书还打眠买欲归不可去飞鸿渺渺碧云边  

陈履元画玊山草堂　　　　　【元】郑元祐  

故人陈孟公辞如春云气如虹画法师海岳山如鶱鹏树如龙骑箕上天二十载有子齄鼻画极工惊蛟嘘云海浪白离鸾照水岩花红皱鳞张鬐耸郁磵厎松中有一畆幽人宫石牀支颐睨飞瀑意逺欲托冥飞鸿我欲从之不可得青山万叠金芙蓉  

题钱伯珍所藏草堂图　　　　【元】释良琦  

钱郎读书性闲雅草堂随处卜云林周颙不遂山居志梅福仍兼吏隠心玊洞桃花春雾溟石田芝草暖云阴磵西一迳通深竹还许支公日见寻  

徐雪舟为画蓝磵草堂图　　　【明】蓝　智  

碧草连书屋苍山对画图鹤巢秋树小渔艇夕阳孤野色晴初逺溪云淡欲无浮查倚磐石把钓任潜夫  

题彭氏背郭草堂图　　　　　【明】刘　崧  

日薄金华岭云深白石塘茅茨元背郭水竹自成乡图画看逾好登临兴不忘门前双杏树叶叶是秋霜  

题黄典籍东州草堂图　　　　【明】陈思孝  

东州州上野堂幽卷幔湖山翠欲流京国到来乡思逺白云黄叶梦中秋  

赵松雪怡乐堂图【赠善夫　　　元副使】邓文原  

一榻悠然乐事多四时风景复如何绕溪水色清流玊排闼山光翠拥螺静里研朱将点易醉中邀月鼓琴歌知君所好无尘趣肯许吾侪见访过  

题赵松雪怡乐堂图　　　　　【元】张　雨  

幽人结屋傍江干怡乐名堂只数间黄鸟隔帘诗梦醒紫鳞供馔钓舟还檐前景色春常在栁外柴门昼不闗谁识个中真乐处陶然天地一身闲  

题九灵山房图　　　　　　　【元】鄂拉实克  

梦里家山十载违丹青咫尺是邪非墨池新水春还满书阁浮云晚更飞张翰见机先引去管宁避乱久忘归人生若解幽栖意处处林丘有蕨薇  

九灵山房图　　　　　　　　【元】丁鹤年  

九灵别业何年到聊作新图寄所思幽谷白云晴窈窕高檐翠树晓参差辋川已入王维画韦曲仍传杜甫诗咫尺相望成万里卧游心事许谁知  

题五龙山房图　　　　　　　【明】僧宗泐  

剡中东南竒若人缁侣胜一住忽十年禅房得深静高扉敞重岩修桥入危磴林端识名香水际闻清磬防茫度云壑掩映披华迳长松支遯吟磐石昙猷定别来防梦思游尘生麈柄晨窗对新图萧条发孤咏  

题唐子华画王师鲁尚书石田山房  

【元】张　翥  

秋水桥边红叶林数家茒屋傍青岑冈头种玊朝烟暖陇上鉏云宿雨深摩诘辋川宜入画少陵韦曲自成吟束薪嵗晚来同煮应许山中道士寻  

题黄都事仲纲山居溪阁图【二首元】虞　集  

出山作官十载余聊托笔墨怀幽居连云一一列眉黛细雨往往逢樵渔邻家父老每载酒隔屋弟兄皆读书我久居山不待画独念稚子扶犂鉏  

阁门流水秋愈深故人东来还见寻方舟直过彭蠡泽把钓坐对香炉岑云中烟树差可辨江上乡闗谁与吟我欲芳兰寄逺者日暮天际多轻阴  

王叔明为陈惟允天香书屋图　【元】黄公望  

华堂敞山麓高栋傍岩起悠然坐清朝南山落牕几以兹谢尘嚣心逸忘事理古桂日浮香长松时向媚弹琴送飞鸿拄笏来爽气宁知采菊时已解哦松意  

题刘生庸道竹林书室图　　　【元】贡师泰  

刘生读书竹林下满耳金石声琅琅翠阴碎落日当户缃帙乱翻风满牀中夜蛟龙神变化清时鸾凤瑞文章此君标致谁能写一幅云烟墨数行  

竹谿草堂图【为黄克　　　　　元文题】舒　頔  

清谿谿上竹无数爱竹移家竹林住阶前老竹铿玊声秋夜读书霑竹露书声绕屋杂竹声竹色侵书助书趣竹根个个长龙孙竹上鸾凰亦来聚有时携琴陪竹弹两袖清阴分竹翠云梢月榦竹弄影杖竹寻诗过桥去平生性癖亦爱竹不问主人造竹所君不见一笻投陂忽变化万卷蟠胸胜插架  

鸣山书舍图【为黄君　　　　　明伯渊赋】高　啓  

伯鸾鬻舂地井臼有遗迹之子学幽栖托踪在林石清风竹林晓片月萝迳夕遥想一斋空图书满牀积  

蜀山书舍图　　　　　　　　【明】高　啓  

山月苍苍照烟树碧浪湖头放船去隔林夜半见孤灯知是幽人读书处  

蜀山书舍图　　　　　　　　【明】徐　贲  

山水幽深处闲居此地曽傍花春晏客看竹午逢僧云树寻新咏岩峦忆旧登兵尘今间阻对画思难胜  

竹雪书房【为画士戴　　　　　明文进题】杨　荣  

戴君旧业家钱塘幽斋剰种青筼筜冰森玉立郁萧爽佩珂时动音铿锵一林遥接淇园緑万个如临渭水曲凉宵白昼风月清翠影重重覆书屋四时佳致迥不同况兹清絶当严冬朔风吹雪满空下凝梢缀叶相玲珑素娥冉冉来云表皓鹤翩翩舞林杪是时掩卷一凭阑清兴满襟应不少自从寄迹京华地翘首山房想初志阳春桃李任纷纷劲节贞心自无异何人为君写此图故乡景物浑不殊兴来展玩对立久一点尘埃牕外无  

题李景昌竹间书舍图　　　　【明】于　谦  

万玊萧森绕四檐坐来惟觉雨纤纤小牕展卷循环诵古鼎焚香取次添爽籁随风来浄几清阴和月度疎帘应知此地藏修者早晚蜚声不久淹  

栁塘书舍图　　　　　　　　【明】李　徳  

逺山出白云近水明秋色烟波漫浩浩日暮归舟急隠约丛薄间茅茨倚苍石中有栁塘翁看看似相识  

题蔡文翰墨溪书屋图　　　　【明】廖道南  

灵源接银汉细绕楚王台竹色侵檐密桃花映户开草含妙思守黒入幽裁谁识临池兴张芝有儁才  

题孺山书屋图　　　　　　　【明】王世贞  

石田老人富丘壑湖雨岚烟笔端起江南佳丽到不乏吴兴诸山若个是书声杂出飞瀑外高枕时横白云里人云絮酒来南州此山名孺成千秋尚书读书此山头书成出柱中原天归来赪玊围腰圆冰心不媿南州贤出山住山俱偶然有足肯踏终南巅  

题东洋书屋卷【二首　　　　　明】王世懋  

遥闻支伯在沧洲天外蓬壶似可求敧枕白云东尽处惊涛一夜海门秋  

西北天倾水欲东吾庐何在半浮空看来万里扶摇境尽入蓬牕偃息中  

仿子久秋山书屋　　　　　　【明】李日华  

云气堆中结屋树阴薄处摊书廿载养成懒骨闭门不拜新除  

龙门茶屋图　　　　　　　　【元】倪　瓒  

龙门秋月影茶屋白云泉不与世人赏瑶草自年年上有天池水松风舞沦涟何当蹑飞鳬去采池中莲  

石田茅屋图　　　　　　　　【明】解　缙  

石田茅屋归来计长日呼龙种玊芝高卧熟眠应不忘五更风雨道涂时  

题伯颖云林茅屋图　　　　　【明】蓝　仁  

中林避世士茅屋一间云雨笠寻芝术晴牕究典坟竹深羊仲至熟邵平分但有卑栖处长随鹿豕羣  

题徐都宪小邨竹屋卷　　　　【明】李东阳  

蔼蔼水中邨洒洒屋上竹防居逺山市屣脱去尘俗朝看碧山爽夕泛晴波緑江湖有襟带冠屦无拘束昔闻东吴老本出南州族封非渭川户乞岂鉴湖曲溪山旧业在图史清风续华跻历台省雅尚在林谷梦寐三十年此邨还此屋宦途复倾葢佳画时秉烛指点入丹青依稀过江麓感今复怀旧嵗月如转毂傥遂江南游邻哉我当卜  

题弋阳岩山精舍图　　　　　【元】袁　桷  

红尘落青山飞瀑遽洗之孕此岩中居寒膏漾沦漪白云伟衣冠修松古须眉书声出虚牝杳杳空中篪桃源有神界天光固幽机一为渔父游妙笔工研窥至今武陵郡山水传清晖  

吴儁仲杰横河精舍图　　　　【元】张　翥  

横河精舍谁所居丰城隠者吴仲杰是中林壑特幽胜一幅刘权画尤絶逺山数曲重复重炊烟一村树丛丛岚光云气纷滉瀁盱水汝水遥相通近山什伯青匼匝峰厎斜穿鹧鸪峡跳波直下却洄漩怪石截断双流合竹牕桂栋溪之隅过门好客无时无溪鱼长肥酒长熟拨弃世务谈诗书梧川春雨草木长榉塘耕稼仍膏壤鉏翁牧子行唯诺沙鸟风帆自来往独不见陶县令松菊园又不见杠陵老桑麻田人生得此不归去有如头上之青天杰乎杰乎吾羡汝毋负山中故人招隠篇  

赋徳机荆南精舍图　　　　　【元】倪　瓒  

溪上田园定有无愁将归思画成图春林寂寂花开落风牖泠泠鬼啸呼尚有流泉悲夜雨巳荒幽迳入寒芜何当一举同黄鹄未觉山川路郁纡  

上虞魏氏湖上精舍图　　　　【元】陈　樵  

湖上兰舟水上亭有时水涨与阶平亭前古栁经春弱门外孤洲昨夜生海气遥连育王墖蜃楼半入防稽城山阴道士携琴至写尽风声到水声  

虎丘老僧有竹林精舍文伯仁为图之王履吉书疏于后余游竹林僧出示此卷履吉下世已三十载矣为之怃然因成此诗　【明】王世贞  

山僧业静者翛然无世氛朝疏淇澳雨暮浣潇湘云老可湖州笔为竹写清芬况有王子猷英标冠人羣自言读书处何可无此君我来憩其下流飔散余醺其人不可作太息读遗文新粉含幽月苍翠郁纷纷截作山阳笛凄凉安可闻  

题曹氏春江云舍图　　　　　【元】华幼武  

富春江上曹孝子结屋深居白云里重重帘幙防春晖不出庭闱奉甘旨门前江水碧泱泱屋外峰峦紫翠光山高水阔意无尽堂上慈顔日月长棠棣相辉蕚韡韡兰玊森森映阶所斓斑新笋带烟镵雪白江鱼随网起防衣欢舞四时春世上之乐无其伦青云立志为亲显衮衮公侯来逼人干戈满地尚酣战客袂不忘慈母线暮暮朝朝望白云寸心只愿长相见  

题朱泽民荆南旧业图　　　　【明】高　啓  

睢阳醉磨一斗墨梦落荆南写秋色太阴垂雨尚淋漓哀壑回风更萧瑟枫林思入烟雾清湖水愁翻浪波白溪上初逢野老航山中逺见先生宅秫田半顷连阡区茅屋三间倚萝薜僧来看竹乘小舆客去寻苓借高屐任公台下石可坐周侯庙前路曽识虎迹时留暮苔紫蛟气或化秋云里城郭当年别巳久风尘此日归不得落日书斋半壁明画图卧对空相忆  

为黄伯昂题君山别业画卷　　【明】程本立  

画图林壑起云烟使者高怀寄静便背郭真成浣花屋看山如坐洞庭柴门黄叶邻僧埽石径苍苔野鹿眠如此故巢劳逺忆只应头白是归年  

## 御定历代题画诗类卷一百十六目录  

器用类  

题敧噐图【唐刘禹锡】  

崔五六图屏风各赋一物得乌孙佩刀【唐李颀】李兵曹壁画山水各赋得挂水帆【唐李颀】题画帆【明葛孔明】  

观杨之美盘车图【宋梅尧臣】  

盘车图【宋欧阳修】  

画车【宋苏轼二首】  

题宗子赵明叔盘车图后【宋饶节】  

盘车图【元虞集】  

雪山盘车图【元薛汉】  

郭熙盘车图【明谢承举】  

题宋院人画盘车图【明刘绩】  

挽车图【元吴师道】  

题莲叶舟图【元程钜夫】  

酒图【明韩宜可】  

竹素图【明杨基】  

同原甫咏秘阁藏古器图【宋刘叔赣】  

题元章研山图【元张雨】  

沧浪池砚图【明王祎】  

题翰墨十八辈封爵图【元任士林】  

周文矩雷劒化龙图【元王恽二首】  

双劒图歌【元傅若金】  

楼光远家观宋绶景徳卤簿图【元吴莱】  

题襄县张翳人所藏续图【明王钝】  

题芦花被图【元贡师泰】  

咏秦淮妓王易容百花画衣因新都谢少运索和【明陈继儒八首】  

风鸢图【明徐渭十首】  

## 御定历代题画诗类卷一百十六  

器用类  

题敧器图　　　　　　　　　【唐】刘禹锡  

秦国功成思税驾晋臣名遂叹危机无因上蔡牵黄犬愿作丹徒一布衣  

崔五六图屏风各赋一物得乌孙佩刀  

【唐】李　颀  

乌孙腰间佩两刀刃可吹毛锦为带握中枕宿穹庐室马上割飞翳螉塞执之魍魉谁能前气凛清风沙漠边磨用阴山一片玉洗将胡地独流泉主人屏风冩竒状铁鞘金镮俨相向回头瞪目时一看使予心在江湖上李兵曹壁画山水各赋得挂水帆【唐】李　颀  

片帆浮挂水落日天涯时飞鴈看共度闲云相与迟长波无晓夜泛泛欲何之  

题画帆　　　　　　　　　　【明】葛孔明  

蓬飘萍聚任西东骇浪惊波浩淼中正是已平秋涨后碧天无际挂髙风  

观杨之美盘车图　　　　　　【宋】梅尧臣  

谷口长松叶老瘦涧畔古树身枯髙土山惨憺远复远坡路曲折盘车劳二车回正辕接轸继下三车来嶙过桥已有一乘歇解牛离轭童可哂黄衫乌巾驱举鞭经险就易将及前毂轮傍侧辐可数蹄角搀错行相聨古丝昏晦三尺绡画此当是展子防坐中识别有公子意思往往疑魏贤子防与贤皆妙笔观玩磨灭穷嵗年涂丹抹青尚欺俗旱龙雨日犹卖钱是亦可以秘疑亦不可捐为君题卷尾愿君世世传  

盘车图　　　　　　　　　　【宋】欧阳修  

浅山嶙嶙乱石矗矗山石硗聱车碌碌山势盘斜随涧谷侧辙倾辕如欲覆出乎两崖之隘口忽见百里之平陆坡长坂峻牛力疲天寒日暮人心速杨襃忍饥官太学得钱买此才盈幅爱其树老石硬山回路转髙下曲直横斜隠见妍向背各有态远近分毫皆可辨自言昔有数家笔画古传多名姓失后来见者知为谁乞诗梅老聊称述古画画意不画形梅诗咏物无隠情忘形得意知者寡不若见诗如见画乃知杨生真好竒此画此诗兼有之乐能自足乃为富岂必金王名髙赀朝看画暮读诗杨生得此可不饥  

画车【二首　　　　　　　　　宋】苏　轼  

何人画此只轮车便是当年敧器图上易下难须审细左提右挈免疎虞  

九衢歌舞颂王明谁恻寒泉独自清赖有千车能散福化为膏雨满重城  

题宗子赵明叔盘车图后　　　【宋】饶　节  

跌宕平生万里程盘车一展老心惊溪昏树暗牛争力似听当年风雨声  

盘车图　　　　　　　　　　【元】虞　集  

大车辚辚牛驾轭西望太行雪千尺往时飞挽实长安百两仰闗过阡陌乱流十里九屈曲水溅车箱沙没毂前呼后应日云暮王事有程车下宿旂旐央央昔临洛东南防期出方岳侯伯有位赋有差载币瞻迎来若若君不见海艘百万乘天风京坻连云多腐红天子视朝大明宫千乘万骑来何雄  

雪山盘车图　　　　　　　　【元】薛　汉  

车焞焞石迳荦确轮欲摧疲牛分寸挽莫前前车后车相逐来大府城门倚天开羣山雪深白皑皑卒夫鞭牛冻堕指转输号令如风雷官中委积等尘土黔黎膏血无复回君不见明时屡散粟与帛桃林之牛亦悠哉不知何代画此景我自一见令心哀  

郭熙盘车图　　　　　　　　【明】谢承举  

东车上冈西车下轭力驾牛如驾马后有一车方渡河泥深水寒将奈何来车人与去车语前途山髙石龃龉千里百里多险阻虎狼纵横皆逆旅好归来守鏄杵  

题宋院人画盘车图　　　　　【明】刘　绩  

大车盘盘牵不住小车碌碌推还去上阪下阪日千回不离太行山侧路吴盐蜀米塞满箱乌犍耳湿筋力强商人重货不畏虎饭牛夜夜宿车傍妻孥不须念行旅槖中有金皆乐土星餐露栉逐队行但愿利多无所苦道傍往来多折轴谁人肯戒前车覆  

挽车图　　　　　　　　　　【元】吴师道  

短辕长驭后先驱逐利奔名恣所如落日中原天万里我贫正坐出无车  

题莲叶舟图　　　　　　　　【元】程钜夫  

如此风波恶舟中坐晏如此时不经济借问读何书  

酒图　　　　　　　　　　【明】韩宜可  

春波桥头水半竿画如马触狂澜平生常恨江湖小醉卧不知天地寛隔岸好山青隠隠环洲芳树緑漫漫悬知贺监归来日一曲晴光五月寒  

竹素图　　　　　　　　　　【明】杨　基  

百尺飞楼似石渠牙签五色照牕虚平生不惜千金费丧乱犹存万卷余秦火巳来皆断简楚经之外总闲书晴云满榻芸香散应与诸郎校乙殊  

同原甫咏秘阁藏古器图　　　【宋】刘叔赣  

黄占金宝气天瑞告成功绩事今时絶书文自古同掊钩记巫锦按刻异柏公尘世无由覩昆山防府中  

题元章研山图　　　　　　　【元】张　雨  

南宫米老书无敌同盟亦有薛河东研山自昔【阙】清赏石友令人拜下风华葢天坛承露洁月岩空洞与天通絶怜古学城叟一一题诗取次工  

沧浪池砚图　　　　　　　　【明】王　祎  

沧浪池水碧生春当日临池玉作人故物流传遗泽在龙凤咮未为珍  

题翰墨十八辈封爵图【并序　　元】任士林  

翰墨十八辈皆几案间不可阙一之物上标封爵下图其形旁书赞语殊有史臣之体余观之不去手画笔精妍疑亦岛外人所制诗题其左  

公子装车从楚国十九人行一不足上阶卒赖毛先生招手相呼公录录迩来翰墨十八人一日受封列华物世上空成孺子名论功却笑中书秃人生慎勿为事先乞留足矣张良独  

周文矩雷劒化龙图【二首　　　元】王　恽  

用厎幽光见斗间张华腰领不胜寒跃渊又作双龙去在晋当为变怪看  

飞跃陶梭化葛筇潜龙无迹与神通披图防勘延平事又在雷公劒室中  

双劒图歌　　　　　　　　　【元】傅若金  

莫邪干将古神劒得水化作双龙翔斗间宝气入江灭波里金鳞翻日光道人笔锋如劒利亦能化龙致神异黒风赑屃涛欲立白日阴阴雨将至忽然逢之不敢窥爪甲云气常淋漓便愁中夜雷霆怒两龙乘云尽飞去楼光远家观宋绶景徳卤簿图　【元】吴　莱  

东朝重文物四海极丰富粉饰郊祀间驰驱汉唐旧奉常夙有掌卤簿列前后车铃麾飞黄防盾服错绣啓胠龙虎动扈卫鸳鹭簉嵯峨屹丘岳灼爚罗星宿陈兵吉利队择马騊駼廏严须呵八神喜欲抃百兽祖宗所继承宇宙徧包覆上公敬执笾天子亲献酎灵光旍旗林缛典礼乐囿威仪一以整琐碎无不究时惟正垂拱国幸息战鬬玉策恐人闻帛书疑鬼授纷纭务欺阿制作穷刻镂老幼咸骏奔穹示总歆臭中诚乃根本外貎特肤腠封宁重防绳飨或贵型馏居安昧危机致治起乱窦文华终耗财武弱益招寇虽然喧一朝孰得燕末胄五辂忽巳没三京杳难救惜其初讨论盍不返朴陋临风披此图叹息我防绶  

题襄县张医人所藏续图　　【明】王　钝  

伊人在空谷洒落非尘襟写怀无俗物手摩峄阳琴况有芝兰客赏兹山水音松风起坐隅寒泉泻遥岑擪丝忽断絶怆彼听者心安得鸾胶续一洗桑间吟  

题芦花被图　　　　　　　　【元】贡师泰  

秋深江上白防茸野客分来一色同酒醒孤篷卧明月帐寒老屋不禁风羽毛乍聚抟空鹤踪迹真成踏雪鸿夜半何人吹铁笛梦魂疑在楚江东  

咏秦淮妓王易容百花画衣因新都谢少运索和  

【八首　　　　　　　　　　明】陈继儒  

葳防花叶杂花须百和香风引六铢借得画睂京兆手不须辛苦绣罗襦  

越剪吴刀碎蜀罗墨花新蘸酒花多若非太华峰头过那得衣裳是芰荷  

緑丝红线暗纒绵防绘花文着意鲜莫向尊前轻断袖连枝并蔕得人怜  

碧云白练叠空青小逗风前去后停忽地一声环佩响鸟来只道防花铃  

春光如酒腻春衣五色玲珑防粉肥一自郊原曽鬬草舞衫犹带落花归  

卷衣香雾紫氤氲恰称侬家白练裙不是从来好竒服生花枯管未曽焚  

腰瘦罗纤夜色阑暖含花气鬬春寒教坊新制王家锦不织回文织合欢  

琵琶街上月如霜巷口髙髙合抱杨若问秦淮新女弟逢人尽説画衣王  

风鸢图【十首附录　　　　　　明】徐　渭  

柳条搓线絮槎绵槎够千寻放纸鸢消得春风多少力带将儿辈上青天  

我亦曽经放鹞嬉今来不道老如斯那能更驻游春马闲看儿童断线时  

缚竹糊腔作鸟飞崩风坠雨烂成泥明朝又是清明节鬬买糖柳市西  

江北江南纸鹞齐线长线短迥髙低春风自古无凭据一任骑牛弄笛儿  

邨庄儿女竞鸢嬉凭伏风髙我怕谁自古有风休尽使竹腔麻缕不堪吹  

春来偏与老人讐腰膂如弓项领柔看鹞观灯都好景正难髙处去擡头  

天台饶舌骂丰干何事吟鸢巧弄抟昨夜风余收堕筏唤回拾得换寒山  

鸢长线短欲何之万丈无由辨得斯瞥见游丝天正午寸搓纸撚钉书时  

此物等为刍狗草此飞等是土龙泥东风自古西吹去不是吹侬合向西  

马添鸽籥与膏焚整队红云过玉真何处邻姬不停织细听灯火理筝银  

## 御定历代题画诗类卷一百十七目录  

人事类  

献百花洲图上陈州晏相公【宋范仲淹】  

观韩玉如胡人贡奉图【宋梅尧臣】  

题曹仲本出示谯国公迎请太后图自肃天防以下皆纪画也【宋杨万里】  

蕃王献宝图【元栁贯】  

题书船入蜀图送黄尚质赴防州防古教授【元傅若金】  

光山尹孔凝道作县有声乡人为图【元马祖常】题蒋习之春归得意图【明徐贲】  

罢直图【明练子宁】  

题王显宗巡历图【明贝琼】  

题画送髙博士使髙丽【明丘濬】  

题画送陈明远赴丹棱令【明吴寛】  

题凤凰集图为陈徳清应召【明王世贞】  

为张四太学题画寄少司成范公【明王世贞】奉敕称贺图【明王世懋】  

两承恩命图【明王世懋】  

班师怀来图【明王世懋】  

王公拜相图咏【明朱存理】  

题焦白圻画其父奉礼府君夜直诗意图【明王逢】为李郡伯题喜祝三公图【明李维桢】  

徐吏部父子朝天图【明焦竑】  

题东溟父子趋朝图【明顾清】  

顔緫戎镇朔巡边图【明叶盛】  

题好溪图送宪使黄继先【明孙炎】  

题双喜图送马胜宗从昌平侯出镇宣府【明刘溥】题画送同年髙颖之册封黄州【明余泰】  

六老朝天图为陆石泾中丞赋【明廖道南】  

观风图为杨道长题【明廖道南】  

题杨廷宜侍御手卷花县鸣琴【明傅珪】  

题画送王幼度计偕【明董其昌】  

题郭祥乡饮酒图【元朱徳润】  

琼林醉归图为同年长垣李溥作【明丘濬】  

吴将军辕门夜宴图【明边贡】  

鹿鸣燕防图为旌徳江浦贡士赋【明程敏政】琼林醉归图【明陆釴】  

谢许判官惠茶图茶诗【宋文同】  

赠临江简寿玉二首简携王仲显使君书来谒并示孔毅甫梦蟾图今庙堂五府皆有题字【宋范成大二首】  

题刘后邨所跋杨朴移居图【宋许月卿】  

题张天民先生移居图【元成廷珪】  

自题移居图【明陈道永】  

荆氏周急图【元王恽】  

清白图为何掾舜举赋【元王恽】  

题戚子云五云图【元牟巘】  

梦防图【元牟巘】  

题露台夜炷图【元揭祐民】  

题授经郎献书图【元张雨】  

焦永功桑梓图【明刘三吾】  

二穷图【明周用】  

题董望峰行春图【明焦竑】  

为儿辈题折桂图【明张凤翼】  

题百子图【明张凤翼】  

为仲氏题梦笔生花图【明张凤翼】  

题扇面图赠且翁叔【明张邦竒】  

吕绳宇兄余髫年交也为图便面以见意【明李日华】  

## 御定历代题画诗类卷一百十七  

人事类  

献百花洲图上陈州晏相公　　【宋】范仲淹  

瀼下胜游少此洲聊入诗百花争窈窕一水自涟漪洁白怜翘鹭优游羡戏阑干红屈曲亭宇碧参差倒影澄波厎横烟落照时月明鱼竞跃春静柳闲垂万竹排霜仗千荷卷翠旗菊分潭上近梅比海南迟岸鹊依人喜汀鸥不我疑防丝穿石节罗袜踏青期素发频来醉沧浪减去思步随芳草远歌逐画船移绘写求真赏缄藏献已知相君那肯爱家有凤凰池  

观韩玉汝胡人贡奉图　　　　【宋】梅尧臣  

时世重古不重新破图谁画旧胡人臂鹰捧盘犀判水铁锁狮子同麒麟翘翘雉尾插头上深目钜鼻青搭巾涂朱防緑笔画大筋骨怒露蛮祠神茜袍白马韩公子从何得此来秘珍定应海客远为赠中国未覩难拟伦  

公子自言吴生笔吴笔精劲瘦且匀我恐非是不敢赞退归书此任从嗔  

题曹仲本出示谯国公迎请太后图自肃天仗以  

下皆纪画也　　　　　　　【宋】杨万里  

徳寿宫前春昼长宫内花开宫外香太皇颐神玉霄上都人久不瞻清光今晨忽见肃天仗翠华黄屋从天降一声清跸万人看天街冰消楼雪残北来又有一红繖八鸾三绯金毂端辇中似是瑶池母凤舄霞裳剪云雾太皇望见天开顔万国春风百花舞乃是慈宁太后回鸾图母子如初千古无朔云边雪旗脚湿御柳宫梅寒影疎向来慈宁隔沙漠倩鴈传书鴈难托迎还騩驭彼何人魏武子孙曹将军将军元是一缝掖忽攘两臂挽五石长揖单于如小儿奉归慈辇如折枝功葢天下只戏剧笑随赤松蜡双屐飘然南山之南北山之北君不见岳飞功成不抽身却遣秦家丞相嗔  

蕃王献宝图　　　　　　　　【元】柳　贯  

皇天飨徳亲至仁四夷慕义悉来臣押奚两畨称使者稽首自请输庭珍梯航琛賮慙后至象犀珠贝充前陈髦蛮何由舍爱吝圣化如天能服驯仁柔义懐乃至是声驱威憺非其真君不见周公居中秉周礼王防书成白环至按图索骥岂不然贞观兴唐有画传  

题书船入蜀图送黄尚质赴防州防古教授  

【元】傅若金  

楚客之官泛蜀船画图盈尺见山川九江树色潇湘外三峡猿声滟滪前方译渐通巴俗语国书新絶汉人传岂无好事能携酒问字时时集讲筵  

光山尹孔凝道作县有声乡人为图  

【元】马祖常  

光山近在故山西树满江头稻满畦邻屋读书相教授社祠醉酒共提携水牛砺角嫌耕浅野茧抽丝喜价低春雨行田无从吏独骑斋马畏青泥  

题蒋习之春归得意图　　　　【明】徐　贲  

簪笔亲当白玉墀天顔有喜独能知归来匹马花盈路正是春风得意时  

罢直图　　　　　　　　　　【明】练子宁  

草诏下金銮宫槐白露寒紫骝骄不控明月在栏干  

题王显宗巡历图　　　　　　【明】贝　琼  

六月霜威见直臣绣衣玉斧大同巡山分驼脊髙中土路折羊肠恐远人今日边戎应辟马从来汉使独埋轮白头校字慙年少为客京华又一春  

题画送髙博士使髙丽　　　　【明】丘　濬  

青旌悬翠旄龙竿缀凤尾持出大明宫摇摇向东指气节横九秋风声扬万里坐使三韩人快覩古君子题画送陈明远赴丹棱令　　　【明】吴　寛  

洞庭木叶起秋思正是扁舟入蜀时十里山城知卧治卷帘清昼见峨嵋  

题凤凰集图为陈徳清应召　　【明】王世贞  

凤凰出丹穴万羽相因依今者集君庭孤骞以徘徊匪为听箫韶母乃揽徳辉阿阁丽层霄雄鸣应朝晖昔学颍川守终贻鹖雀讥  

为张四太学题画寄少司成范公【明】王世贞  

故人自许同张范手冩新图托赠君蕙帐可仍天目色绛帷还似石头云矶边罢钓丝纶在掌上挥毫雨露分傥问吴兴王大令郡斋亲识练为裙  

奉敕称贺图　　　　　　　　【明】王世懋  

阙下材官尺一驰阴山草木圣恩知单于欢喜频看印部落坚盟共立碑服匿称觞胡伎乐穹庐习拜汉官仪何湏礼在诸王上但道汾阳首自垂  

两承恩命图　　　　　　　　【明】王世懋  

诏下螭头防紫云康侯蕃锡自明君封章屡贡褒充国恩泽多封薄冠军金石家悬全部乐鼎彞名勒太常勲边氓尽解吾祈父虎竹龙章世世分  

班师怀来图　　　　　　　　【明】王世懋  

偏师急击渡浑河破虏燕然石不磨一骑材官传露布千金壮士饱休戈阴山北去空庭迹响水东流杂凯歌振旅何慙汉名将古来功是伐谋多  

王公拜相图咏　　　　　　　【明】朱存理  

吴国才贤见两元山川灵秀出璵璠先朝史录趋宣召大郡编摩即讨论车马城西怀远别经纶阙下沐殊恩縁知旧学应超擢还见官崇道益尊  

题焦白圻画其父奉礼府君夜直诗意图  

【明】王　逢  

露湿金茎月转西披香太液净无泥棃云散尽千官影独见桐花小凤栖  

为李郡伯题喜祝三公图　　　【明】李维桢  

汉家贵重二千石守相每据公卿席紫庭引见赐骈蕃青史循良声舄奕帝乡自是帝恩偏李公为守有二天弦歌春醉层城月桑柘晴飞万井烟郡国髙第谁堪拟超拜三公固然耳鵞溪绢写三公象转日回天公分量古来大臣虑四方五马旧游无相忘功名不损颍川郡江汉摩挲召伯棠  

徐吏部父子朝天图　　　　　【明】焦　竑  

紫禁朝天拜舞同千门曙色隠曈昽即看玉帛图王防况复班聨似鲁公春转龙旂开羽仗日髙仙掌丽芙蓉御屏隔座他年事青史班班有世风  

题东溟父子趋朝图　　　　　【明】顾　清  

先皇龙飞登俊英嵗在庚戌君飞腾甲戌今皇临大廷郎君接武振华缨尚书光禄郎而卿分曹右选参本兵天门晓开日未升红霞紫气绕觚棱玉街无尘青引绳冠裳佩履俨徐行前者长孺后元成小夫雅愿止金籝君家世徳远有承华亭啓土绍嘉兴贞元相君尤有名昆山婉娈谷水清诗书亹亹来云仍纷如玉笋间瑶桢朝廷有道四海平凤将九子不足惊画师不惮理丹青我老犹能继颂声请君多买鹅溪缯  

顔緫戎镇朔巡边图　　　　　【明】叶　盛  

镇朔将军熊虎姿幕府宏开当北陲太平天子日无事正此边巡闲暇时维时夏初迫春暮塞草青青茁边土行人貂裘且为备磵厎层冰尚多沍东方雷动毛龙嘶前驱早巳度磨笄鍳鍪健士三千辈锦绣攒风一色齐金符玉勅黄封厚髙絓仍看印如斗令严人马不敢哗寂寂柴门走鸡狗狼山道侧青嵯峨和风不揺妫汭波最惜年时伤旱暵边户其如疲苦何行行壮观多竒絶万叠居庸寒积铁奋身真欲俯危巅看取鸿蒙古时雪黄金宫阙望中深四陵劒舄垂云阴中天白日照肝胆清泪满颐愁寸心结发从戎今白首只事明廷亦云久北门枢管猥区区欲报隆恩我何有驰驱肯辞行路难枪竿又复望长安酒酣叱咤出闗去啁啾鬼哭凄风酸穹庐乱防牛羊道笑指胡雏眼中饱杀气髙连独石斜天声震落三山小六丁一夜屠腥臊血波晓涨龙门涛下劳阵前真意气稍试新颁金字袍羣然众山临絶境野鹊野狐非一姓万国车书保障中此乡原号虞台岭虞台西出又荨蔴处处浓香开野花亭堡重修不知数时来借问耕人家楚汉区区事征战今日皇家作畿甸防度扬镳下蔚州好事郦生吁不见茫茫沙塞已尘清荡荡舆图仰盛明父老戴香朝出郭鼓笳连路夜归营由来上将先强识岂在论功在谋国干戈不动四方宁万嵗千秋奉宸极  

题好溪图送宪使黄继先　　　【明】孙　炎  

君乘马望君来括苍下君乘舟望君来好溪头好溪水生玳瑁鱼好溪水生明月珠好溪水生青珊瑚使君来此月再枢惟饮此水无一需使君之清水不如临别赠君青丝辔随君马头行万里相思之心有如水  

题双喜图送马胜宗从昌平侯出镇宣府  

【明】刘　溥  

远随金印出边州早报平安入凤楼剪取白罗飞绣影旗竿十丈挂胡头  

题画送同年髙颖之册封黄州　【明】俞　泰  

翘首东南几夕曛归心时逐广陵云乘轩偶借天风便喜读黄冈竹外文  

六老朝天图为陆石泾中丞赋　【明】廖道南  

君不见娲皇链石成五色上扶天柱星辰列森罗璿纬环瑶穹璀璨银潢含璧月又不见周公嘉石平兆民下悬邦纪象魏陈敷贲人文崇鼎吕明章物采重和钧只今石泾人中龙光赞娲皇绍周公夙抱岩岩持大节孤懐磊磊耿清忠翳昔扬灵自吴越百代豪雄称两淛嘉禾挺秀白龙湫檇李流辉丹凤穴士衡丽藻吐时芬徳舆雅操还越羣观光上国英名著奏最东曹茂绩闻倐忽回翔栖太岳握符仙馆鸣天乐三十六岩翔彩鸾二十四涧喧笙鹤载辞南土迁东粤却倚中台司左辖炎海飇回遁川鳄岭隅霾敛潜山猰迩膺简命抚湖湘斧绣威明拂曙光衡岳崔嵬卿月朗洞庭潋滟徳星祥献春郢邸迎銮驭万乘齐驱肃飞翥亲向行宫觐圣顔频从便殿乘天语金宫贝阙仍缤纷龙飞凤翔连卿云阳春从岵北胜域啓运隆庆昭丰勲早秋江甸奉仙翣千帆迅发周遭夹巃嵸丘防玉輴郁葱紫气蟠珠匣神赤马拱祾恩干枢坤纽緜灵原汉江东来走溟渤洪山西去接昆仑吁嗟石泾天下望荷兹宠异来天上晋昼文明朱绂华需云霑渥彤弓赏坐令三楚咸澄清山只允若渊后宁仰润六符登泰阶俯奠六合升隆平猥予小子旧通籍爰涉于泾介如石降岳恒惊嵩室神济川期効商岩勣髙堂对此南飞图古松千尺五大夫愿公三夀朋六老共夀斯世跻唐虞  

观风图为杨道长题　　　　　【明】廖道南  

风采台端第一流南巡今御李膺舟洞庭飇静三湘霁衡岳云开万壑秋都下埋轮闻直节殿中簪笔展嘉猷即看当宁延英俊五色祥烟照衮旒  

题杨廷宜侍御手卷花县鸣琴　【明】傅　珪  

重重桃李县衙深更对清流与碧岑自是日长民事少一帘花影伴鸣琴  

题画送王幼度计偕　　　　　【明】董其昌  

敢竞营丘妙与真寒林能变曲江春看花帝里如看画始信斯图亦有神  

题郭祥乡饮酒图　　　　　　【元】朱徳润  

昔人好酒名虽在死灰万劫谁能全我今悼昔复须饮翻恨不生中古前  

琼林醉归图为同年长垣李溥作【明】丘　濬  

奉天殿上传胪罢日照金门榜初挂中使传宣勅大官明朝锡宴南宫下张天为幄云为茵金盘犀箸罗八珍宫花剪防来中禁御酒分香出上尊鼍鼓掀天擂欲破棃园法乐喧相和妙舞清歌次第呈幻形竒技纷纭过承恩侍宴皆贵臣绣金孔雀银麒麟焚香望阙北面拜共贺官家新得人白面青年三百五人似神仙气如虎潜泉浮酒不知数两袖翩翩欲飞翥琼林宴罢日斜时马蹄得意去如飞团团皁葢空中举短短丝鞭柳外挥微风不动香尘软十二街头帘尽卷衣裁草色碧将流旗拂杏花红尚浅金环摇辔稳于车笑拍吟鞍不用扶耻向平康问花柳还归槐市枕诗书明日半醒扶醉起吮笔题诗谢天子就中醉者谁最豪中原才子长垣李  

吴将军辕门夜宴图　　　　　【明】边　贡  

营门花发春酒香浓防酡酥炙黄羊美人胡歌健儿舞蜡凤啼风月当午髙帘飞幕丝吹腾觞波栉栉梁云凝主人醉眠客不醒探兵枕戈戍烟静  

鹿鸣燕防图为旌徳江浦贡士赋【明】程敏政  

宴罢賔兴日未斜颓然丰采动京华大鹏小击三千里雏凤髙腾五色霞秋月再分丹桂粟春风偏上紫荆花相期更写琼林防趁取才人两鬓鸦  

琼林醉归图　　　　　　　　【明】陆　釴  

金羇细马出明光碧色罗衣锦绣香行过玉河三百骑少年争説李东阳  

谢许判官惠茶图茶诗　　　　【宋】文　同  

成图画茶器满幅写茶诗防说工全妙深谙句特竒尽将为远赠留与作闲资便觉新来癖浑如陆季疵赠临江简夀玉二首简携王仲显使君书来谒并示孔毅甫梦蟾图今庙堂五府皆有题字  

【宋】范成大  

萧滩远客叩田庐贻我读书楼上书千里故情元共月错吟多病故人疎  

卷中图画袖中珍上有三阶五朶云白日青天光范路未饶蟾窟梦纷纷  

题刘后邨所跋杨朴移居图　　【宋】许月卿  

曽对君王已放还何须当道把渔竿使轺将宿人将避拗折渔竿赶入山  

题张天民先生移居图　　　　【元】成廷珪  

旧隠荆溪第几邨手栽松桧至今存大茅峰下千年鹤迟汝重来问子孙  

自题移居图　　　　　　　　【明】陈道永  

故居恰好近新居舟过泥桥仅里余行李只劳两只犊家藏唯见一囊书容人小径无轩葢饭客荒园有草蔬雪夜相寻亦可问竹林深处是吾庐  

荆氏周急图　　　　　　　　【元】王　恽  

九县飇驰到杞天禾防栉比岂容全指囷能继前贤举亦是农家识事权  

清白图为何掾舜举赋　　　　【元】王　恽  

传家素有游鯈洁窃禄生憎硕鼠贪三考臬司如一日眼中何掾徳无慙  

题戚子云五云图　　　　　　【元】牟　巘  

一从鼇去波翻海梦断蓬莱不可寻当日五云依约处有人掩卷自微吟  

梦防图　　　　　　　　　　【元】牟　巘  

觉来犹记旧仪型跌坐无言月满庭毕竟自因还自想不妨重举梦斋铭  

题露台夜炷图　　　　　　　【元】揭祐民  

赭红清夜露台香月冷铜人正耐霜心事意知惟密诉帝青天语近琅琅  

题授经郎献书图　　　　　　【元】张　雨  

侍书爱题博士画日日退朝书满牀奎章阁上观政要无人知有授经郎  

焦永功桑梓图　　　　　　　【明】刘三吾  

家住沧洲近析津奏闻金阙慰双亲山河一统升平日桑梓连阴浩荡春亲舍旧为钟秀地将门今见读书人还家定展焚黄礼遥望天东拜紫宸  

二穷图　　　　　　　　　　【明】周　用  

一穷图者谁所图老而独他人亦有言有子万事足孰不为父母我生胡不淑堆牀万卷书无子谁与读白头东门吴得不吞声哭鼎鼎徒百年回风掩双烛再穷图者谁所图妇之寡由来父母心男婚女云嫁不幸生别离谁是无情者燕婉曽几时掩目黄泉下姙子未分明白日沉长夜生女不生男谁与标石马至今松楸雨清泪同霑洒  

题董望峰行春图　　　　　　【明】焦　竑  

莫道闲门雀可罗行边华发媚春萝自探鸿宝身偏健遥指青帘兴转多方外定堪司马老田间谁诧故侯过琵琶别有新翻调不唱平原奈乐何  

为儿辈题折桂图　　　　　　【明】张凤翼  

闻道姮娥爱年少吾今已老少年身汝辈着鞭休落晚及时好作折花人  

题百子图　　　　　　　　　【明】张凤翼  

前荣长宜男后庭生益母大儿孔文举小儿杨徳祖森森窦桂何可拟垂垂海榴不足数房栊瑞霭兆熊罴百子聨翩多白眉轻烟暖防蓝田玉防雨膏滋涧芝绕膝持觞竞称夀汾阳时复一颔之  

为仲氏题梦笔生花图　　　　【明】张凤翼  

年来无梦入京华才尽文通敢漫夸但得池头重赋草不须笔上更开花  

题扇面图赠且翁叔　　　　　【明】张邦竒  

金峩雪窦髙入云西有万顷田畇畇下头庄边香稻熟风景依稀如鹿门小舟棹入焚修桥钓丝摇曳风萧萧槎湖新水緑于酒拟筑糟丘千仭髙  

吕绳宇兄余髫年交也为图便面以见意  

【明】李日华  

年少同学时里社酣杯酒游鞭共骋目处处迷杨柳廿载走风尘物态惊回首素心既不移水石盟依旧砚池征绘事仍落搏沙手  

## 御定历代题画诗类卷一百十八目录  

人事类  

生日刘景文以古画松鹤为寿且贶佳篇次韵为谢【宋蘓轼】  

刘讷画庐陵三寿图求诗【宋周必大】  

詹仲信以山水二轴为寿图辞不可乃各作一絶句谢之【宋陆游】  

题宋徽宗献寿桃核图【元栁贯】  

题南山献寿图【明李晔】  

望云祝寿图【明丘濬】  

题萱草图为从母孺人六十寿【明呉寛】  

三姊寿七十以八月十三日生因题月图奉贺【明呉寛】  

梅竹寿意图【明程敏政】  

题荣寿图【明傅珪】  

仙窟图寿白都宪母【明周用二首】  

代题寿父母图【明屠侨】  

题崆峒图寿祝永明【明郑鹏】  

丹阳尹来菲泉索题南峰图为乃翁寿【明廖道南】恩荣双寿图为防峰陈侍御赋【明廖道南】  

题雪岩图寿丽卿乃翁【明廖道南】  

题彭宣慰寿图【明廖道南】  

寿申封君歌题青鸟图【明王世贞】  

题孟里图寿尤母【明王世贞】  

题画寿大参旸谷先生七十【明王世贞】  

为林子腾茂才题桃源图寿【明王世贞】  

题灵椿图寿卓征甫光禄五十【明王世贞】  

题柏舟画卷赠髙母【明王世贞】  

为范母题晚节寒香卷【明王世贞】  

题张步兵懐椿寿萱卷【明黄相】  

题黄山烟树图为邵果斋内人寿【明焦竑】  

题李公子乔松图称寿尊君临淮侯【明焦竑】题仙桃白鹿图寿蒋参岳子征【明张凤翼】  

题扇寿爱蔬吴先生尊人【明顾清】  

赋蟠桃图为张时震父母寿【明顾清】  

题画松石为呉赤含寿【明李日华】  

题竹溪图寿竹溪老人【明李维桢】  

题九如图为髙观察四十寿【明董其昌】  

题百萱图寿李本宁母太夫人【明董其昌】  

乐寿图为潘百朋寿【明董其昌】  

嘉平十四日题写古梅寿襟海丈【明李日华】韩参议家庆图【元袁桷】  

张希孟嘉庆图【元袁桷】  

秦元卿家庆图【元马祖常】  

题晋宁申氏家庆图【元程钜夫】  

赠别柯伯庸归省亲柯自龙虎来临安邀予三茅山中出示方壶所作东柯谷图及翰苑诸名公诗一帙且曰吾垂白之母在堂将归省焉请与子别因赋此赠【宋戴奎】  

题方壶子天台图送曹士安省亲还上清【元丁复】题刘山长雪夜板舆图【元萨都拉】  

题胡伯衡飞云图【元杨载】  

家山飞云图【元程钜夫】  

题潘叔寛望云图【元贡师泰】  

望云思亲图为王大使作【元丁鹤年】  

题张伯源梦父还家图【元张庸】  

题陈象之舆母避寇图【元张庸】  

瞻云图【明廖道南】  

李氏奉亲图【元程钜夫】  

题白华图为本斋王公【元王寿衍】  

题白华图为本斋王公【元汤弥昌】  

题白华图为本斋王公【元陈方】  

题白华图为本斋王公【元龚璛】  

## 御定历代题画诗类卷一百十八  

人事类  

生日刘景文以古画松鹤为寿且贶佳篇次韵为  

谢　　　　　　　　　　　【宋】苏　轼  

问子一室间宁有千里廓尘心洗长松远意发孤鹤生朝得此寿死籍疑可落防言在参同妙契藏九龠故人有竒趣逸想寄幽壑霜枝雪寒暑云翮无前却何须构明堂未羡巢阿阁缅懐别时语复作数日恶诗腴固堪餐字瘦还可愕髙标忽在眼清梦了如昨君今哙等伍志与湛辈各岂待相顾言方为不朽托子云老执防长孺终主爵吾当追乔松子亦鄙卫霍  

刘讷画庐陵三寿图求诗　　　【宋】周必大  

同辞宦路返乡闾两骕骦中间以驽前后顾瞻羞倚玉支干引从偶连珠三人不用邀明月九老何妨续画图从汉二疏唐尹后相亲相近此应无  

詹仲信以山水二轴为寿固辞不可乃各作一絶  

句谢之　　　　　　　　　【宋】陆　游春山  

策蹇渡桥春雨余乱山缺处草亭孤不知何许丹青手画我当年入蜀图  

雪山  

雪崦梅邨一径斜茅檐烟火两三家眼明见此幽栖地却恨吾庐巳太奢  

题宋徽宗献寿桃核图　　　　【元】柳　贯  

青鸟衔书昨夜来蟠桃如斗核如杯蓬莱殿上三千寿不及春风梦已回  

题南山献寿图　　　　　　　【明】李　晔  

将军落笔怪且雄能写嵯峨崒嵂万仞之竒峰糢糊犹含太古色惨澹颇带清秋容俨如蓬莱三山翠且重又如庐山五老削出金芙蓉千盘万转不可测恍忽云气随飞龙下有□灂之流泉上有偃蹇之长松松根羽人顔色好抱膝盘陀事幽讨云是南极天边之寿星遨游先天后天老被以青霞裘荫以白羽葆游緑沼沉沧波鹿放苍厓食瑶草有鹤有鹤飞且鸣雪衣丹顶随风轻两鹤飘然入紫清一鹤独立和以箫韶声手拈双青童载以白玉笙上朝三十六帝京五云仙乐来相迎玉女投壶其声铮铮白捣药使人长生胡君欣得之喜气何盈盈是时七月凉风生君来饮我黄金觥酒酣再拜求我歌须臾落笔雷霆轰五岳为之动三江为之倾此图足为仁者寿题以南山献寿之佳名胡君胡君宜爱惜我歌歌罢千金值挂向髙堂雪色壁夜夜虹光射天赤  

望云祝寿图　　　　　　　　【明】丘　濬  

昔贤望云忆亲舎双目荧荧逐云下今君望云祝亲年一心炯炯依云边举头见云如见母独立苍茫凝睇久轮轮囷囷鲜且明浮光呈瑞表寿征触石遥从泰山出雨下土子滋万物有如春晖煦草心亦似凯风吹棘针母恩如此莫可报望云再拜情何任情何任意无已目极天髙万余里越王台上阳生时焦子初黄蟹螯紫髙堂绮席倚云张纷纷儿女罗酒浆就中独少读书子挟策多年游帝乡帝乡迢迢归未得对此佳辰应恻恻驰心直与云天髙恨不将身在亲侧苍天漠漠云悠悠云色还如亲白头孝诚一念感穹昊云影为之凝不流何事良工心亦苦笔端写出心中语红云朶朶捧天庭白云片片迷江树红云影里望白云白云如旧红云新裁云作衣雨为酒共祝君亲千万寿  

题萱草图为从母张孺人六十寿【明】吴　寛  

北堂慈母坐薰风萱草当阶见一丛莫向洛阳看旧谱此花真是寿安红  

三姊寿七十以八月十三日生因题月图奉贺  

【明】吴　寛  

桥头水满月流辉设帨髙堂映彩衣节贺中秋今已近寿期百嵗古尤稀门阑旧傍金狮壮图画新成玉肥小弟相看今老矣愿为煮粥正怀归  

梅竹寿意图　　　　　　　　【明】程敏政  

罗浮仙人冰雪顔渭川君子青琅玕凭谁防染入毫素绯桃緑李空漫漫晓日髙堂奉春酒烧笋蒭香祝君寿愿梅结子竹生孙长作山中嵗寒友  

题荣寿图　　　　　　　　　【明】傅　珪  

江天遥识少防星闲阅乾坤八十龄髙咏直追陶栗里幽居还傍晋兰亭名知郡守非干谒谊重乡闾足典刑何事寿筵光彩异新看雏凤下青冥  

仙窟图寿白都宪母【二首　　　明】周　用  

爱日留深景髙年共物华宫笺瞻后月帔锦郁仙霞紫诰频封国篮舆且近家欲传萱草赋堂北漫看花龙章五色照蚕丝大郡髙衔自昔时绩学郎君如父贵承顔新妇得姑慈瑶图已见仙人屋玉署仍传学士辞闻说中闺偕燕喜为歌南国采苹诗  

代题寿父母图　　　　　　　【明】屠　侨  

闻说瑶池防事新郁防佳气北堂辰青铜月满明珠箔白发茎疎照锦茵箫管凤皇台上侣儿孙兰蕙圃中人风霜亦屡疑春色乌鹊年年渡汉津  

题崆峒图寿祝永明　　　　　【明】郑　鹏  

吾闻崆峒山屼峍三万丈星辰罗层巅云霞罩苍莽琪树竞芬芳石室廓敞伊昔广成子于兹抱养日月参辉光天地同沆茫猗欤度闗翁千载契心赏拂袖凌紫霄跨鹤遥相访欣然许相从无极恣来往祝君真仙姿襟怀多倜傥长谢轩冕荣亦澹声色想谅是长往人不待智者奬惭予骨相凡龊龊堕尘网金光许共餐愿言执鞭鞅  

丹阳尹来菲泉索题南峰图为乃翁寿  

【明】廖道南  

防稽名山天下无千岩万壑相萦纡维南有峰积烟雨上应南极函灵图独羡兹图分五岳天风时来奏仙乐青鸟翩蹮忆王母碧桃烂熳歌方朔方朔魁梧负俊才文光璀璨辉星台三山海外祥烟绕五色云中瑞气回儵见乘鳬仪汉殿御屏姓字天章绚遥献南峰春霁图虹桥万里银河转  

恩荣双夀图【为巽峰陈侍　　　明御父母赋】廖道南  

我闻陈氏汉有元方与季方太丘品藻流芬芳宋有尧咨与尧叟省华训戒归仁厚乃今亦有朴庵翁防峰子仰植天纲俯人纪翁昔山中独考槃春猿秋鹤恣盘桓躭幽偏访湘园竹采秀仍纕沣沚兰时惟孟光偕隐徳相敬如賔亲稼穑缟衣茹藘更辛勤草阁茅檐共栖息嗃嗃仪形穆古风谆谆警诲抱精忠一经克永传家泽三命端期懋国庸自昔分符浙西麓万峰矗立瞻天目登巘恒歌岵屺篇望云长効乔松祝结驷还乘御史骢英英斧绣北台东簪笔朝叅迩英殿封囊夕达承明宫即承简命巡南土两淮兆姓安如堵揽辔何须羡范滂勒碑终见思羊祜矧逢纶诏覃敷恩紫诰飞章及里门赫赫廌冠辉老柏煌煌翚服映晴萱我时北上膺皇眷招提楼阁罗清宴愿乞南飞双鹤词置之堂上増欢忭我思古人为君赋太丘省华昌祚君乎移孝为忠贞宪度千载万载勲名布  

题雪岩图寿丽卿乃翁　　　　【明】廖道南  

雪岩何峻极江上玉芙蓉秀结峨眉地髙标建业峰凝辉烛四野拟瑞慰三农细咏南山句嶙峋几万重  

题彭宣慰寿图　　　　　　　【明】廖道南  

宝牒开商祚金符锡汉朝江回南国纪星转北辰杓骏烈超擒虎鸿勲集射雕遥知彭祖寿歌颂满云霄  

寿申封君歌题青鸟图　　　　【明】王世贞  

君不见申公七尺虬髥苍双目棱棱紫石光赋成不肯献天子大笑拂衣归故乡生驹挽弓三石强妙舞劒器黄金装解言报恩公子里亦曽结客少年塲怀中蓝田双白璧但令心知轻一掷归来叩牀忽絶倒緑酒新熟琥珀色何言中路多龃龉闭户谈学冲举石室时窥龙虎文洪崖亦送烟霞醑邺河之傍春卜居三花琪树郁庭闾忽闻青鸟瑶池使衔得长安天子书囊中岂无羽毛药相期且尽人间乐玳筵急管醉莫辞迟尔三山驾鸾鹤  

题孟里图寿尤母　　　　　　【明】王世贞  

尤郎顔铁虬髥红矫如峄阳霜下松手携客图孟家里归寿阿母觞春风孟母三迁去其故尤母却守先人宫啖子不必东家猪食亲不必燕鱼熊义方但就养志好圭筚也自春风中  

题画寿大参旸谷先生七十　　【明】王世贞  

永嘉城外小缑山明月长容笙鹤闲总为旸湖泉石好未教王子厌人间  

为林子腾茂才题桃源图寿　　【明】王世贞  

闽中乔木俱成林林家主人饶隠心时竹叶千斛酒来坐桃花万树阴淡日轻烟酿芳暝翠羽黄鹂唤妆醒开处疑蒸紫帽霞浇时欲涸旃檀井祝君度索三千春有子仍为金母珍汉帝方征上林植可容长作武陵人题灵椿图寿卓征甫光禄五十　【明】王世贞  

君不甘小草人能颂大椿年希知命域齿是噉名人迹与篮舆旧才从彩笔新犹闻上苑色絶胜武陵春  

题柏舟画卷赠髙母　　　　　【明】王世贞  

谁言卫风荡乃有共姜妇谁言吴趋薄亦有髙令母当时髧髦歌柏舟今日青灯照白头纵令淇澳清彻厎争似胥江不肯流  

为范母题晩节寒香卷　　　　【明】王世贞  

离离涧傍竹英英篱边菊芬不逐众卉荣不依凡木凡木岂无阴众卉先竞馥畴能傲霜霰谁欤安幽独中色比黄金清心暎碧玉所以范母贤挺然范闺淑天泽岂不广晩施意仍笃嘉命播中州清风蔼然郁太师傥有陈彤管将见录  

张步兵怀椿寿萱卷　　　　　【明】黄　相  

我向京师为客久寅月出门将及酉月明白露下庭柯风振秋声在髙栁松楸双壁云锁深节物惊心几回首凌晨有客来叩门怀椿寿萱卷在手乃是紫髥张步兵索我题诗纪其后自云生孩七月父见遗苦辛抚摩独有母寂寥煦沫三十春儿颇成立母亦寿伶俜孤影曩到今何怙吁天天知否泪痕不尽雨痕斑号声回出江声右反思白发倚门人瓶罍相借宜相守白鱼青笋足冬春禄养色愉忝升斗负郭石田二顷余种秫年丰催酿酒半浇三尺坟上茅半祝南山酌一卣遗书数卷不忍观和胆一丸长在口闻君此语重叹嗟几家堂上双黄耉君犹得陇失蜀悲我似凡民更何有  

题黄山烟树图为邵果斋内人寿【明】焦　竑  

黄山髙髙凌紫清七十二峰烟树横轩皇曽此链金液手携玉女朝瑶京遥遥一去几千载犹有真风至今在梁鸿埋照世不知翻因徳曜留光彩绮筵行酒宵向分举杯相邀鸾鹤羣翠防渺渺丹霞接髣髴灵璈响緑云大道希夷亦等闲仙源只在故乡间莫如弄玉髙台上一逐箫声定不还  

题李公子乔松图称寿尊君临淮侯  

【明】焦　竑  

天上何人手自栽青葱佳气近蓬莱惟应帝子千秋后防见松花一度开双阙风回鸾缥缈孤峰云尽鹤徘徊悬池拟献长生露还防郎君作赋才  

题仙桃白鹿图寿蒋参岳子征　【明】张凤翼  

朱明开寿域紫气凝吴淞上有千嵗实下有二茅龙杕屐寄东山声华髙岱宗虽开蒋诩径巳卜丁固松朝歌麟趾章且也灵秀钟熙朝崇世官次第期登庸  

题扇寿爱蔬呉先生尊人　　　【明】顾　清  

江海归来一幅巾东风八十四回春日长勘罢参同契坐对青山即故人  

赋蟠桃图为张时震父母寿　　【明】顾　清  

洲髣髴海东涯海岸蟠桃大比画入彩缣疑着雾望迷仙苑欲生霞稀年令徳真相配紫府丹台别是家我欲金壶借余墨一枝并写杏园花  

题画松石为吴赤含寿　　　　【明】李日华  

昂昂石大与髥翁丘壑烟霞气骨同一自铢衣披拂后紫芝瑶草领春风  

题竹溪图寿竹溪老人　　　　【明】李维桢  

吾宗供奉谪仙人旧住徂徕溪水濵沿溪满种苍筤竹杯酒啸歌偕隠沦竹色溪声曽不改照映风流与文采龙钟之竹产龙孙清溪一曲带荆门古今两见竹溪逸盛事吾宗少伦匹输君七十能鬬健触目琳琅纷绕膝张君好事图竹溪乞我诗为君品题供奉百诗酒一斗我诗一篇奉君酒酒如竹叶漾溪流溪成酒池可拍浮底事求仙仙亦谪一日醉乡足千秋  

题九如图为髙观察四十寿　　【明】董其昌  

纲纪雄东表文章有代兴江山増润色日月共骞腾申甫神钟岳蓬莱海阅陵郎潜犹始壮公梦已堪凭列柏羣乌下鸣冈瑞凤升出云俱四岳为寿叶三朋弧矢揆初度彤庭宠恰承穆如嗣作颂不独九如称  

题百萱图寿李本宁母太夫人　【明】董其昌  

突兀古云根纷敷赤棘翻堂前霞防绚天上露华温托质从圃忘忧合道言应持比金母百亿化身繁  

乐寿图为潘百朋寿　　　　　【明】董其昌  

江南欲作名园记海上河阳看世济尚书綦履故遗声右辖风流恢赐第考徳真将独乐同贻谋却与平泉异种木于今及百年歌钟甲第常依然阅尽人间陵与谷肯堂肯构归象贤森梢嘉树成蹊迳突兀危峰出市防白水朱楼相掩映中池方广成天镜刷羽鳬鹥迎向人瀺嚼游鱼波不定水北楼台照碧霄桂为栋兮兰为橑邀賔盈百犹虚敞皷吹数部仍寥寥水南岚翠何缥缈雕琢云根成夭矫磴道周遮洞壑深游人往往迷幽讨飞梁百尺亘长虹别有林扉接水穷名花异药不知数经年瑶圃留春风主人夙有烟霞赏王事驰驱多鞅掌又衔新诏五羊城万里家山劳梦想不辞为作辋川图一似披形入玉壶昼绣正看荣梓里年华况值挂桑弧君不见鸿乙草堂传画史一丘一壑徒为尔又不见洪厓仙人拔宅居旧时城郭曽无余何如世业俪金谷吏邪隠邪俱不俗五岳仙山纵所如卧游乡思常相续君生亦是我生辰大斗年年持介福  

嘉平十四日题写古梅寿襟海丈【明】李日华  

偶试呵冰手来拈琢玉花烟笼三百榦雪缀六千葩春信笑中得髙情物外賖主人方介寿持此报年华韩参议家庆图【叔祖暨父　　　元各九十】袁　桷  

丹泉为醴菊为葅的的厐睂似画图万石齿髙勤澣洗二疏年并得欢娱兵前父老难寻伴眼厎孙曽总业儒欲向碧桃花下醉斑衣紫绶两相扶  

张希孟嘉庆图【其祖伯祖皆　　元年过九十】袁　桷  

舜泉清且甘历山秀而朗淳风邈冷冷旧俗遗穰穰怡愉二老欢敦厐百嵗长银光浮胜颊素髪垂过项阶庭尊孝谨闾里化亷让春风连理枝晴日九节杕犊车共东西渔舫同下上蚕麻课余闲豚韭随薄养薇山悲首阳菊潭陋胡广媿彼非礼罗居然婴世网孙枝孕天葩祖风蹑遗响含饴记畴昔兴门慰期奬冥鸿天机韬乔松白云往缅焉清风佳庶作髙山仰  

秦元卿家庆图　　　　　　　【元】马祖常  

天爵荣良贵皇家锡显封恩光依上国宠渥荫华宗椿悦荆交艳萱妍桂竞秾园亭春掩映桑野亩纵横令子官薇省诸孤胄辟雍儒功谁表率善俗此仪容  

题晋宁申氏家庆图　　　　　【元】程钜夫  

申家盛徳映当时家庆图中始见之尽出槖金援滞狱潜输囊米济邻饥已惊贤妇能齐寿复见名郎有七儿最是舍傍羇旅者感恩犹自説流离  

赠别柯伯庸归省亲柯自龙虎来临安邀予三茅山中出示方壶所作东柯谷图及翰苑诸名公诗一帙且曰吾垂白之母在堂将归省焉请与子别因赋此赠【东柯谷者葢　宋其家居地也】戴　奎  

天台万八千丈髙插天势与鴈岩天姥诸峰连芒鞵竹杖昔寻访层峦絶壁穷攀縁是时凭髙一纵目异境复来东柯谷几湾流水聨玦环数防晴峰刻瑶玊回头十载昔未游黄尘扑面双鬓秋柯君一见与我谈旧隠剪烛共醉吴山楼示我东柯之图才数尺元气溶溶雾烟湿玉堂诸老亦神仙错落文章列圭璧君言束发居龙虎学仙期与松乔伍生平虽只恋还丹嵗久宁无念乡土嗟吁故林归独迟相逢异县兼喜悲细观诗画久不厌踌躇如在登临时钱塘五月熟梅雨此日怜君一帆举缩地应无跋涉劳升堂要覩慈顔喜紫霓裳丹霞酒拜奉亲前为亲寿喜惧虽因鹤发前蹁蹮复似斑衣旧西风一日秋满山羣仙有约须君还路经茅君坛下幸相报我亦从之放迹蓬瀛间  

题方壶子天台图送曹士安省亲还上清  

【元】丁　复  

仙人飇车竟独往我家天台不得还六十江上老为客半夜梦中无数山云飞舍下两白髪桃熟溪头双緑鬟更烦尔祖方壶子冩我与君刘阮间  

题刘山长雪夜板舆图　　　　【元】萨都拉  

板舆行乐处鹤发尽鬖鬖人子谁无母刘家独有男诸孙嬉掌上阿母度溪南玉宇光连夜顔酡酒半酣  

题胡伯衡飞云图　　　　　　【元】杨　载  

未应时命固相违千里遨游久不归巳占龙头承紫诏更蕲马首赐朱衣尘沙客路牵愁远泉石家乡入梦稀日夜思亲心更切沧浪怅望白云飞  

家山飞云图　　　　　　　　【元】程钜夫  

呉云楚客两羇孤我亦先人有敝庐风雪江湖归路远不知谁为写成图  

题潘叔寛望云图　　　　　　【元】贡师泰  

日入无返照云出有归期云归在山阿亲死独何之思亲不可见亦有墓与祠朝望怡我目夕望慰我思风吹白杨树露滴青松枝翩翩华堂鹤鸣声一何悲不有望云作孰继南陔诗  

望云思亲图为王大使作　　　【元】丁鹤年  

山人爱云不离山巢居只在云松间枕前漱玉弄明月此心直与云俱闲达官爱云云作侣平步青云称髙举天瓢一滴慰苍生大旱用汝为霖雨王公出处与此二者殊十年游宦感离居衣上犹存慈母线手中长把严君书日日看云不遑暇为有吾亲舍其下恨身不得逐云飞却写飞云入图画公余展玩凝心神见云如见吾双亲卷图仍寄吾亲舍永奉髙堂长寿身狄公盛事王公继今古孝思同一致  

题张伯源梦父还家图　　　　【元】张　庸  

东海浩无极潮生如有期为客千里外归程杳难知阿爷昔向西州去望断风尘不知处潮生潮落几朝暮门前踏破青莎路小窗月落天宇寒梦爷忽从东海还明朝即上长溪道岂意相逢溪上山道傍踯躅惊复喜瘦影尘衣如梦里艰难共説别离情不知有泪如泉水君不见世涂横絶豺虎前千里感梦只自怜海波腥吐蛟龙涎几人渡此能生全归来宴坐奉顔色眼中如覩天日白剜肌煮麋身不惜劝爷莫作他乡客  

题陈象之舆母避寇图　　　　【元】张　庸  

海去松溪才数里溪流直下随海水玉虹饮水夜不收一朝海寇如蠭起陈君溪上居有母八十余传声海寇至啼散树头乌吹唇鼓噪海倒立凭谁舆母天雨泣神使娄生与之俱寇竟追之不能及初惧力不胜何以逃母生篮舆轧轧翻觉轻瞬息前行知几程寇方抄掠犹未去舆母更入山深处縁崖觅路恨不飞纵有遗金宁复顾黒风撼海寇上船夜来始觉无烽烟次第归来访邻里几家骨肉谁家全眼前生理谁暇数见母加防忘却苦  

瞻云图　　　　　　　　　　【明】廖道南  

梁公千里独瞻云春到乡山草木芬我亦有懐登岵屺夜深孤立看星文  

李氏奉亲图　　　　　　　　【元】程钜夫  

髙唐李家宜入史世世顺孙并孝子今人创见古寻常养志承顔政如此春风秋月花满川小车长耳相后先生绡二尺粉墨具中有至乐无由宣坐中亲賔歌拍手宇宙之间一樽酒黄犬东门竟不归青牛西去知存否何如我翁八十强红顔雪鬓双电光醉归不怕驴自稳有儿左右扶车箱长闻贞观开元际老大升平饱嬉戏丹青不见见残编好防新图示来世  

题白华图为本斋王公　　　　【元】王寿衍  

母慈子孝觉天全桃发华枝岂偶然名士品题图画卷他年当不负凌烟  

题白华图为本斋王公　　　　【元】汤弥昌  

白华载补三百篇蟠桃一实三千年方士招魂术通仙思母念母心通天孝感诚应又生祥下瑞理则然圆明示寂佛果圆王母今在瑶池前白华变幻丹葩妍蟠桃彷佛青枝连玉苞莹若冰壶悬心目洞照无中边太史载笔青瑶镌斯文斯文百世传  

题白华图为本斋王公　　　　【元】陈　方  

蓼莪霜气入袈裟铭笔当归学士家更为白华添后传东风谁忍看山茶  

题白华图为本斋王公　　　　【元】龚　璛  

白华久不补谁识孝子心寸草报春晖后来存雅音散火冰雪中孤标凝太阴一气类冬笋冷焰分萧岑茫茫东海波敛之碧壶深花如慈顔开枝似儿手簪王氏琳琅秀佛香薝卜林孝子独何为感通无古今  

## 御定历代题画诗类卷一百十九目录  

杂题类  

燕尔馆破屏风所画至精人多叹赏题之【唐刘禹锡】  

杨子华画【唐元稹三首】  

资圣寺诸画效柏梁体【唐段成式张希复郑符】病起见图画【唐僧齐已】  

题童氏画【唐阙名】  

观何君宝画【宋梅尧臣】  

表臣斋中阅画而饮【宋梅尧臣】  

赵令晏崔白大图幅径三文【宋苏轼】  

子由新修汝州龙兴寺呉画壁【宋苏轼】  

王维呉道子画【宋苏轼】  

王维呉道子画【宋苏辙】  

画叹【宋苏辙】  

石无咎画苑【宋陈师道】  

题郑防画夹【宋黄庭坚三首】  

谢郑闳中惠髙丽画扇【宋黄庭坚二首】  

题仁老所画枕屏【宋邹浩五首】  

赠画士龚子【宋陈造】  

题赵生画【宋陆游】  

曝旧画【宋陆游】  

催老融墨戏【宋楼钥】  

跋周忘机画【宋刘克庄】  

题宣和御画【宋王庭珪】  

史画吟【宋邵雍】  

诗画吟【宋邵雍】  

儒衣陈其姓工于画牛马鱼一日持六簇为赠以换诗【宋戴复古】  

咏画赠赵道士【宋文天祥】  

题公震画后【宋僧道潜二首】  

观曹夫人画【宋僧道潜三首】  

蒲元亨画四时扇图【宋僧徳洪】  

咏破屏风【唐姚合】  

## 御定历代题画诗类卷一百十九  

杂题类  

燕尔馆破屏风所画至精人多叹赏题之  

【唐】刘禹锡  

画时应遇空亡日卖处难逢识别人惟有多情往来客强将衫袖拂埃尘  

杨子华画【三首　　　　　　　唐】元　稹  

杨画远于展何年今在兹依然古妆服但感时节移念君一朝意遗我千载思子亦几时客安能长苦悲皓腕卷红袖锦韝臂苍鹗故人断弦心稚齿从禽乐当年惜贵游遗形寄丹雘骨象或依稀铅华已寥落似对古人民无复昔城郭予亦观病身色空俱寂寞颠倒世人心纷纷乏公是真赏画不成画赏真相似丹青各所尚工拙何足恃求此妄中情哀哉子华子资圣寺诸画效柏梁体　【唐段成式张希复郑　符　聨句】  

呉生画勇正防攒【成式】出变竒势千万端【希复】苍苍鬼怪层壁寛【符】覩之忽忽毛髪寒棱伽之力所疲殚【成式】李真周昉优劣难【符】活禽生卉推边鸾【成式】花房嫩彩犹未干【希复】韩干变态如激湍【符】昔哉壁画势未殚后人新画何汗漫【希复】  

病起见图画　　　　　　　　【唐】僧齐已  

病起见图画云门兴似饶衲衣椶笠重嵩岳远山遥命在斋犹赴刀闲髪尽凋秋光渐轻健欲去倚江桥  

题童氏画　　　　　　　　　【唐】阙　名  

林下材华虽可尚笔端人物更清妍如何不出深闺里能以丹青写外边  

观何君寳画　　　　　　　　【宋】梅尧臣  

燕马易画呉牛难图马骨应细牛骨麤马毛要密牛毛疎麤疎必辨别细密多糢糊乃知戴嵩笔能出韩干徒干马精神在缰勒嵩牛怒鬭无牵拘昨日何家观小轴绢虽破烂色不渝二头相触角竞犄前脚如跪后脚舒尾株榻直脊膂蹙筋力写尽蹄腕殊一胜一败又苦似胜者狠逐败者趋卷穷赤印置小字置字乃是陶尚书尚书国初人爱画收几防买时不惜金与帛帛载羊车钱载驴后世儿孙不能保卖入穷市无须臾凡目矜新不重故千钱酬直皆笑愚四牛遂为何氏有装背入眼天下无坐中吾侪趣已异又喜女传兵符此本实称阎令画下笔简细容顔殊三人鬼状一牛首八女二十美丈夫黄帝中间荫葩葢霞扇错玳旌拥朱冠服难知嵗月远但见仪卫森清都复观鹿台独夫爱妲巳不笑何由娱酒池肉林骑行防剖心斮胫堪悲吁数幅呉王宴西子防舟张乐当姑苏宫娥数百簇髙下鬒髻一一红芙蕖危风细浪得平远前对洞庭傍太湖商纣夫差可垂诫历世传玩参盘盂雕鹰草木不足记特咏此事心何如  

表臣斋中阅画而饮　　　　　【宋】梅尧臣  

尝观韩干马人物亦如生君收四病骨无肉只峥嵘二匹痒磨树二匹纵其情意思若不任千里未可行古绢蠧已尽彩色无精明叹惜传至此几人金帛轻隋时有名笔独写严君平犹持杖头钱罢肆心莫营魁然中贵人坐榻不知名画中有画屏山石侔天成今时长沙叟猕猴檞林横疏毛与设色前代何角争余存品虽髙我未易敢评主人愈好事缄笥酒壶倾  

赵令晏崔白大图幅径三文　　【宋】苏　轼  

扶桑大茧如瓮盎天女织绡云汉上往来不遣凤衔梭谁能鼓臂投三文人间刀尺不敢裁丹青付与濠梁崔风蒲半折寒鴈起竹间的皪横江梅画堂粉壁翻云幕十里江天无处着好卧元龙百尺楼笑看江水拍天流子由新修汝州龙兴寺吴画壁　【宋】苏　轼  

丹青久衰工不艺人物尤难到今世每摹市井作公卿画手悬知是徒隶呉生巳与不传死那复典刑留近嵗人间几处变西方画作波涛翻海势细观手面分转侧妙算毫厘得天契始知真放本精防不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云卷新霁使君坐啸清梦余几叠衣纹数衿袂他年吊古知有人姓名聊寄东坡弟  

王维吴道子画　　　　　　　【宋】苏　轼  

何处访呉画普门与开元开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气巳吞亭亭双林间彩晕扶桑暾中有至人谈寂灭悟者悲涕迷者手自扪蛮君鬼伯千万万相排竞进头如鼋摩诘本诗老佩芷袭芳荪今观此壁画亦若其诗清且敦祗园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源呉生虽妙絶犹以画工论摩诘得之于象外有如仙翮谢笼樊吾观二子皆神俊又于维也敛袵无间言  

王维吴道子画　　　　　　　【宋】苏　辙  

吾观天地间万事同一理扁也工斲轮乃知读文字我非画中师偶亦识画防勇怯不必同要以各善耳壮马脱衔放平陆步骤风雨百夫靡美人婉娩守闲独不出庭户修容止女能嫣然笑倾国马能一蹴致千里优柔自好勇自强各自胜絶无彼此谁言王摩诘乃过呉道子试谓道子来置汝所挟从软美道子掉头不肯应刚杰我巳足自恃雄奔不失驰精妙实无比老僧寂灭生虑防侍女闲洁非复婢丁宁勿相违幸使二子齿二子遗迹今岂多岐阳可贵能独备但使古壁常坚完尘土虽积光熖长不毁  

画叹　　　　　　　　　　　【宋】苏　辙  

武燕未远嗟谁识赵董纷纷枉得名已矣孙陈旧人物至今但数汉公卿  

石无咎画苑　　　　　　　　【宋】陈师道  

卒行无好步事忙不草书能事莫促迫快手多麤疎君看荷苇槲叶扇崔家中叔三人俱埽除事物费嵗月收完神气忘形躯恍然有得夺天巧衰顔生态能相如市师信手无赢余一日画出东封图眼前百口怪神速背后十指争椰揄君家画苑倾东都锦囊玉轴行盈车补完破碎收亡逋欲得不计有与无问君此病何当祛君言无事聊自娱世间何事非迷途挟防未必贤樗蒲苑中最爱文与苏情亲不独生同闾自谓知子谁如予叔也不痴回不愚怜君用意常勤渠挥毫洒墨填空虚风梢雨叶出新意老树僵立何年枯我生百事不留意外物不足烦敺除翰墨才能记名字摹临写貎无工夫见弱不救危不扶独无一物充庖厨看君髪漆顔丹朱意气健如生马驹逢人不信六十余郁然一茎无白鬒吕公落寞起钓屠南山四老东宫须人生晩达有如此应笑虞翻早著书  

题郑防画夹【三首　　　　　　宋】黄庭坚  

子母猨啼槲叶山南山北危机世故谁能樗里彀中皆是由基  

惠崇烟雨归鴈坐我潇湘洞庭欲唤扁舟归去故人言是丹青  

折苇枯荷共晚红榴苦竹同时睡鸭不知飘雪寒雀四顾风枝  

谢郑闳中惠髙丽画扇【二首　　宋】黄庭坚  

防稽内史三韩扇分送黄门画省中海外人烟来眼界全胜博物注鱼虫  

苹汀游女能骑马传道蛾眉画不如宝扇真成集陈隼史臣今得杀青书  

题仁老所画枕屏【五首　　　　宋】邹　浩  

昔侍先君官四明往来皆向此中行昊天欲报嗟何及空对小屏无限情  

万顷红蕖照落晖五云门外贺家池别来无复当时兴二十四年空自知  

古堰横空舟楫回曹娥江上潮来全家弥月寒光里日日鲜鳞醉泼醅  

天华寺前维小舟僧牕轩豁留清眸平湖秋霁净如镜时复轻轻飞白鸥  

身在九疑麓门当二水流谁知剡中胜朝夕助嬉游  

赠画士龚子　　　　　　　　【宋】陈　造  

古人论画索画外世俗区区较形似眼明亦有可人者龚子画形兼画意秋兰春蕙相与芳梅花照影生暗香倚烟映雾各夸嫮并作短轴供宝藏斩新雪色三丈壁胜日烦渠挥淡墨楂枒老树对丑石龙腾兽伏起恍惚松厎跳波隠隠轰千鼙石间横斜风竹相因依长翁雅趣在水竹新开湖南规办五亩緑此松此石偕四友身未出门先在目暮年供给良易足龚子惠我真絶俗万钱酬赠不颔颐新诗渠能饱君腹平生好事吾屡空龚子好事未后翁藏诗宝画从人笑与子把玩无终穷  

题赵生画　　　　　　　　　【宋】陆　游  

东都画手排浮萍天子独赏一赵生幅缣尺纸皆厚赐众史妒媢都人惊迩来一笔不复见好事往往空闻名竒哉此独出劫火论价直恐千金轻老亷博士最别识一见自谓双眼明老夫寓居旱河上矮轴正向幽窗横饭余扪腹看不厌林外重阁髙峥嵘凭谁唤住两禅客水边共聴烟钟声  

曝旧画　　　　　　　　　　【宋】陆　游  

故箧开缄一怆情断缣残幅尚知名翩翩戏鹊如相语汹汹惊涛觉有声栁暗正当烟未敛花秾仍值雨初晴百年手泽存无几虫蠧尘侵祗涕横  

催老融墨戏　　　　　　　　【宋】楼　钥  

古人惜墨如惜金老融惜墨如惜命濡毫洗尽始轻拂意匠经营极深敻人非求似韵自足物已忘形影犹映地蒸宿雾日未髙雨带寒烟山欲暝中含太古不尽意笔墨超然絶畦迳画家安得论三尺身世生縁俱堕甑人言可忘不可亲夜半叩门宁复聴三生宿契谁得知一见未言心已应岩倾千丈雪散空上有清池开锦镜意行忽觉发虎啸许作新图写幽胜归寻一纸五十尺傅以矾胶如练净自知能事难促追卷送松牕待清兴笔端寸寸意何如西抹东涂应畧定何当一日快先覩洗我昬眸十年病  

跋周忘机画　　　　　　　　【宋】刘克庄  

周郎词艺妙天下似是诗家非画家宁与嵇公写琴操不为盛尹作梅花  

题宣和御画　　　　　　　　【宋】王庭珪  

玉锁宫扉三十六谁识连昌满宫竹内院寒梅欲放春龙池水暖鸳鸯浴宣和殿后新雨晴两鹊飞来向东鸣当时妙手貎不成君王笔下春风生长安老人眼曽见万嵗山头翠华转恨臣不及宣政初痛哭天涯观画图  

史画吟　　　　　　　　　　【宋】邵　雍  

史笔善记事画笔善状物状物与记事二者各得一诗史善记意诗画善状情状情与记意二者皆得精状情不状物记意不记事形容出造化想像成天地体用自此分鬼神无敢异诗者岂于此史画而已矣  

诗画吟　　　　　　　　　　【宋】邵　雍  

画笔善状物长于运丹青丹青入巧思万物无遯形诗笔善状物长于运丹诚丹诚入秀句万物无遯情诗者人之志言者心之声志因言以发声因律而成多识于鸟兽岂止毛与翎多识于草木岂止枝与茎不有风雅颂何由知功名不有赋比兴何由知废兴观朝廷盛事壮社稷威灵有汤武缔构无幽厉攲倾知得之艰难肯失之骄矜去巨蠧奸邪进不世贤能摘阴阳粹美索天地精英籍江山清润揭日月光荣收之为民极着之为国经播之于金石奏之于大庭感之以人心告之以神明人神之胥恱此所谓和羮既有虞舜歌岂无臯陶赓既有仲尼删岂无季札听必欲乐天下舍诗安足凭得吾之绪余自可致升平  

儒衣陈其姓工于画牛马鱼一日持六簇为赠以  

换诗　　　　　　　　　　【宋】戴复古  

生绢六幅淡墨图伊人笔端有造化骅骝汗血捉电光牯防倦耕眠草下陂塘漠漠烟雨后出水羣鱼戏潇洒细看物物有生意不比寻常能画者请君就此三景中挥毫添我作渔翁岸头孤石持竿坐白鹭同居蒲苇丛有时寻诗出游衍款段徐行山路远奚奴逐后背锦嚢木杪斜阳鸦噪晩有时蓑笠过田间农妇农夫相往还手放鉏犂吹短笛日暮青郊黄犊闲王孙贵人不识此此是吾侬佳絶处挂君图画读吾诗令人懒踏长安路  

咏画赠赵道士　　　　　　　【宋】文天祥  

欲觅龙泉旧时笔相传此手世间无黄金不买昭君本只买严陵归钓图  

题公震画后【二首　　　　　　宋】僧道潜  

错莫江云结暝阴归飞宿翼半浮沉毫端领畧无遗种想见雍容物外心  

蒹葭照雪含余润古木搀天气老成山谷不来居士死何人为子一题评  

观曹夫人画【三首　　　　　　宋】僧道潜  

野水平林渺不穷雪翻鸥鹭防晴空洞房岂识江湖趣意象冥将造化同  

华屋生知世胄荣谁教天付与多能西风白草牛羊晩隠见横冈一两层  

临平山下藕花洲旁引官河一带流两櫂风帆有无处笔端须与细冥搜  

蒲元亨画四时扇图　　　　　【宋】僧徳洪  

画工妙物无不可谁能笔端自忘我醉蒲睡着呼不闻但见解衣盘礴羸起来漱墨滋破研霜绡咫尺开纨扇防缀四时无不有但见眼前红緑云破连峰青碧开林梢时复见楼台断桥落日空流水为问秦人安在哉春山杳霭知何处夏木森森蔽风雨秋阴未破雪满山笑指千峰欲归去  

咏破屏风　　　　　　　　　【唐】姚　合  

时人嫌古画倚壁不曽收露滴胶山断风吹绢海秋残雪飞屋里片水落牀头尚胜凡花鸟君能补缀不  

## 御定历代题画诗类卷一百二十目录  

杂题类  

题惠崇画【元马祖常】  

郭忠恕十幅【元邓文原】  

题画【元虞集】  

题山石猨鸟图【元杨载】  

时中兄示余画一轴画一老翁推独轮小车上载两巨瓮意其为警世之为因为赋诗【元杨载】赠画工黎仲瑾【元欧阳】  

大年小景元【张】翥【三首】  

东夷倭人小折叠画扇子歌【元吴莱】  

题小景【元杜本】  

用王叔明韵题画【元倪瓒】  

画寄王云浦【元倪瓒】  

题画贻王光大【元倪瓒二首】  

翠竹灵壁图【元钱惟善】  

题许道宁画轴【元马臻】  

马远小景【元张雨二首】  

画扇【元唐肃】  

题画扇便面【元张渥】  

题杂画卷子【明刘基】  

题安南陈内相杂画【明林弼二首】  

题水墨小景【明王恭】  

题赵松雪画【明虞堪四首】  

题黄鹤山人王叔明画【明平显】  

题丁野夫画【明平显】  

题画赠友【明张适二首】  

题画【明张适】  

题画【明李进】  

题画【明陈宪章二首】  

题松雪图【明陈宪章】  

题福山曹氏画【明刘漙】  

和石田题王濬之画扇【明呉寛二首】  

题倪云林画【明吴寛】  

题画【明储瓘】  

题画【明沈周】  

题小画【明陆深二首】  

赠张挥使小画【明廖道南】  

题画赠张冰溪【明廖道南】  

赠冯画师【明廖道南】  

陆包山述李三塘见推为题画【明蔡羽】  

题画赠朱拱之【明谢承举】  

题倪元镇小画【明王世贞】  

题王子裕佥宪诗画册后【明王世贞】  

为秋野题画【明王世贞】  

黄生行赠善画者亦明卿客也【明王世懋】  

题顾文康画【明王世懋】  

寄章廷纶画史【明邢侗】  

广仁院画壁【明汤显祖】  

题画赠蜀中尹使君惺麓【明董其昌】  

题画赠张平仲六允守【明董其昌】  

题画【明程嘉穟二首】  

题画【明李日华】  

题谢孔昭雨中过沈孟渊所诗画【明王肄】题沈公济雪中过沈孟渊所诗画【明王肄】为香山顾敬中题画【明贺甫】  

题云林画【明陈则】  

题画【明僧智舷】  

## 御定历代题画诗类卷一百二十  

杂题类  

题惠崇画　　　　　　　　　【元】马祖常  

龙门千尺梧桐树多在石崖悬絶处上有古巢生凤皇凤皇台髙山水长吴蚕八茧白云丝画史落笔光陆离江天万里莫射鴈春草年年出湖岸  

郭忠恕十幅　　　　　　　　【元】邓文原  

雒阳画史称忠恕尺素能穷造化工翠嶂倚云天外落髙林飞雨望中丛彤楼风暖歌声细绮阁春深舞袖红应是宣和多爱惜故将题墨琬琰同  

题画　　　　　　　　　　　【元】虞　集  

缉熙殿里御屏风零落谁收百嵗中锦树总含春雨露画桥犹是旧青红花开陌上怀归燕潮落江头送去鸿何似緑波生太液绛桃风急防东  

题山石猨鸟图　　　　　　　【元】杨　载  

万卷堆中昬欲睡忽见画图醒我意眼前崖谷起嵯峨便似着身游此地楩柟槠栎大百围奔泉透石霹雳飞猨孤峙憩美荫下视白鸟娱清晖昔闻虞舜狩南岳君子相随化猨鹤往往此辈犹尔为慨想云林真可乐拔劒斫山山骨露山鬼吚嘤安敢怒祗今踊跃归去来莫愁无觅诛茅处  

时中兄示余画一轴画一老翁推独轮小车上载两巨瓮意其为警世之为因为赋诗  

【元】杨　载  

小人无他独嗜利两瓮载车将远致肩赪足趼汗潸然冉冉修程胡不畏世人但笑愚翁愚瓮破即与瓦砾俱不知人有千金躯前行险道方乘车  

赠画工黎仲瑾　　　　　　　【元】欧阳  

吾闻苌之忠裂金石精气千年化为碧人生赖有方寸妙万变神奇从此出又闻西方梵僧名法能能令两眼碧色晶荧荧有时肘后洒墨汁纤秾疎秀皆成形碧山画欲入神品表里神光碧瞳炯浮岚暖翠山不受尽付晴牕落影碧山学士今为谁玉堂茆舍各有时烦君添我山下屋更看白云相陆离  

大年小景【三首　　　　　　　元】张　翥  

一川风栁緑傞傞古木茅茨近涧阿溪上无人船不渡水禽飞处夕阳多  

春淡空山不自聊幽花老尽国香销只今愁絶沅湘路谁与侯芭赋楚招  

采采幽芳不盈把好收风雾入铜瓶虎丘老衲今何在思见嵯岈石上青  

东夷倭人小折叠画扇子歌　　【元】吴　莱  

东夷小扇来东溟粉牋折叠类凤翎微飇出入挥不停素绘巧艳含光荧银泥蚌泪移杳冥锦屏罨画散红青皓月半割蟾蜍灵紫云暗惹鲛鱼腥徐市子孙附飞舲奫然家世杂梵经文身戴弁旧仪形对马絶景两浮萍殊方异物须陈廷富贾巨舶窥天星祝融嘘火时所丁岛滨卖箑送清泠白龙浸皮暑欲醒玉阶涵水夜扑萤蓬莱仙人降辎軿扶桑茧丝结防綎祖洲芝草酿緑醽穹巨鼋动遭刑海神惜宝轰雷霆鄙夫卧病临虚扃蒲葵百柄称使令冰浆蔗液但满瓶石榻被发气自宁新罗一念终飘零涂修雉尾吾何铭  

题小景　　　　　　　　　　【元】杜　本  

秋云满地夕阳微黄叶萧萧鴈正飞最是江南好天气村醪初熟蟹螯肥  

用王叔明韵题画　　　　　　【元】倪　瓒  

王郎笔力追前辈海岳新图入卧游独鹤眠松犹警露孤猨桂树忽惊秋陶潜宅畔五株栁范蠡湖中一叶舟同煮茯苓期嵗暮残生此外更何求  

画寄王云浦　　　　　　　　【元】倪　瓒  

吴淞江水漾春波江上归舟发櫂歌邀我江亭醉三日凤笙鸾吹拂云和纷纭省署縻官职老我澄懐倦游历看君骨相自有仙故作长松挂青壁  

题画贻王光大【二首　　　　　元】倪　瓒  

荆南山色隠晴湖暖翠当牕不用图避世移家今十载盛书连舸泊三吴可怜画卷撩归梦依旧香奁傍药炉珍重故人王架阁笔能扛鼎要人扶  

荆南山色青如染卜筑正当溪水南浪舞渔舟鸥泛泛雪消沙渚栁凉轩枫叶晴云缀秋浦荷花落日酣旧宅不归幽梦远吴淞聊结小禅龛  

翠竹灵壁图　　　　　　　　【元】钱惟善  

江上闻瑶瑟云端拥翠旗楚王空有梦那得见贞姿  

题许道宁画轴　　　　　　　【元】马　臻  

画师天与力落笔贵宏壮神巧刻虚无众色为雕丧尝闻许道宁气逼韦偃行君家见兹图激我泉石况午光翻素壁错愕引遐望冥冥雾霭霁水木散清旷远近层冈来造设不可状初如拥阵马忽觉转叠浪秋髙岸容瘦回风进归榜山阳最奇秀安得数椽傍终然记华巅萧萧摆尘坱因思造化理诗成一惆怅  

马远小景【二首　　　　　　　元】张　雨  

栁未藏鸦雪未消春衫游子马蹄骄去年沽酒楼前路错认桃花第一桥  

玉砂卷海白糢糊千树梅花埽地无彷佛水仙祠下路金枝翠带不胜扶  

画扇　　　　　　　　　　　【元】唐　肃  

建章初月朗太液正风微肃肃房栊掩团团玉甃窥髙梧拥翠艳文石驻流辉叶密声翻细峰多影屡移歌姬掩越调舞女卷秦衣莫泚芭蕉露愁题纨扇词  

题画扇便面　　　　　　　　【元】张　渥  

一自兰亭飞笔后昭陵风雨夜如何当年老媪能知此扇出人间百价过  

题杂画卷子　　　　　　　　【明】刘　基  

山川出云霓谿谷藏虎豹枯树嶒崚身怪石磈礨貎竹枝如琅玕烟雨昬幕罩梅花雪中开的皪珠磊靤兰独称国香姱丽最可乐荑纤草堪借葛覃棘能抓宋公学元晖骇兽见腾防老班性嗜酒藻思发余酵丹丘泣龙髥零落江湖櫂颠王食败笔得米动盈窖僧明本静者一艺起众闹展卷见历历聊足解喧嗃裁诗慕韩豪琐细非所较  

题安南陈内相杂画【二首　　　明】林　弼  

白石青蒲春水生夕阳毛羽照沙明戏拈画笔知何处栁外池塘艇子轻  

陇头春树拂云红学语声轻弄晩风上国祗今辞远贡漫愁双翮闭雕笼  

题水墨小景　　　　　　　　【明】王　恭  

江城何人夜吹笛零落梅花晓无迹仙峤苍茫隔海青人烟寂历连秋色何处征帆天际归夕阳枫树鸟边微矶头亦有垂纶者甘向沧浪老布衣  

题赵松雪画【四首　　　　　　明】虞　堪  

江上晴天锦绣纹丹崖红树思纷纭毫端染得秋无际犹是苍梧几片云  

王孙今代玉堂仙自画苕溪似辋川如此青山红树厎可无十亩种田  

玉箫吹断几黄昏南国风流竟莫论帝子不悲秋色晩墨痕何以着啼痕  

竹色萧萧木叶齐石边芳草迥凄迷断猿月落愁人去正在黄陵庙里啼  

题黄鹤山人王叔明画　　　　【明】平　显  

我昔见之湖上居当门万朶翠芙蕖承平公子有故态文敏外孙多异书闲吮彩毫消白日梦骑黄鹤上清虚此图定倚吴山阁醉防南屏春雨余  

题丁野夫画　　　　　　　　【明】平　显  

髥丁已没四十载化鹤归来知是非郭外梅邨更地主笔端松石见天机一时好手不可遇千古赏音如此稀长忆西湖旧游处画船清雨白鸥飞  

题画赠友【二首　　　　　　　明】张　适  

建溪山下是君家别后长松几度花他日乞身归去路扁舟独櫂白鸥沙  

我有草亭南涧阿琴僧吟子日相过别来猿鹤惊猜久石壁春风长薜萝  

题画　　　　　　　　　　　【明】张　适  

雨余涧壑泉争赴月上林臯鹤未眠且咏凉天嘉树下更将幽意写芳弦  

题画　　　　　　　　　　　【明】李　进  

飞花入帘宫漏长游丝落絮春茫茫金鞍骏马青丝勒绮阁小姬红粉妆黄金作丸落花厎啼鸟隔花飞不起明朝更欲载东风早买楼放春水  

题画【二首　　　　　　　　　明】陈宪章  

金笼锁鹦鹉山木纵斑鸠巧拙知谁是天机不自由发与疎梅白身将寡鹤亲孤山残雪夜清絶凭阑人  

题松雪图　　　　　　　　　【明】陈宪章  

元时有个赵松雪松雪于今又属谁一幅丹青一瓢饮廖公来乞老夫诗  

题福山曹氏画　　　　　　　【明】刘　溥  

歌舞当年只醉游不知何物是闲愁如今桐树无人洗风雨空山几度秋  

和石田题王濬之画扇【二首　　明】吴　寛  

尺图宛见秋溪春我昔经行记得真欲作画评重阁笔至今还属当行人  

紫藤花落石台春隠者幽居写最真画品平生应自定何须延誉待他人  

题倪云林画　　　　　　　　【明】吴　寛  

黄金散与列仙儒江上扁舟逐钓徒为语纷纷评画者要知迂叟不为迂  

题画　　　　　　　　　　　【明】储　瓘  

沙浦波明碧树攒杏花疎雨澹生寒京城殢却江南梦试问吴借画看  

题画　　　　　　　　　　　【明】沈　周  

芳时中酒病难降朝日烘人始啓牕可怪杨花轻薄甚尽扶春去落烟江  

题小画【二首　　　　　　　　明】陆　深  

箬叶舟能大桃花水正新了知鱼有乐袖手卷丝纶杂花冥冥岭云低紫艳红芳各自奇最爱午风吹作阵杜鹃枝飏海棠丝  

赠张挥使小画　　　　　　　【明】廖道南  

万緑阴中一草堂将军羽猎赋长杨苍鹰赤豹来西域宝劒彤弓出上方  

题画赠张冰溪　　　　　　　【明】廖道南  

碧树苍茫翠雾开风泉云壑共徘徊春深啼鸟花争发莫遣山灵浪自猜  

赠冯画师　　　　　　　　　【明】廖道南  

白髪青僮拟列仙桃溪溪上卧云泉虎头心事龙眠手防染长临万里川  

陆包山述李三塘见推为题画　【明】蔡　羽  

披展云山话雨中士龙人品李膺风荆州士论虚叨忝借笔题诗看洗桐  

题画赠朱拱之　　　　　　　【明】谢承举  

君山兀兀湖水急烂银盘中螺一粒老龙把弄苍玉枝飞涛掀空海神泣振林裂石孤月明划然似觉天西倾持将浊世詟妖魅媿作笙竽新样声  

题倪元镇小画　　　　　　　【明】王世贞  

懒瓒真懒瓒残楮复残墨不结丹青縁物外写秋色题王子裕佥宪诗画册后　　　【明】王世贞  

江东再见王摩诘宝界山头即辋川一自丹青题句后白云秋色重苍然  

为秋野题画　　　　　　　　【明】王世贞  

飘尽江头芦荻花疎疎黄叶见人家由他庾信能萧瑟社酒鸡豚乐未涯  

黄生行赠善画者亦明卿客也　【明】王世懋  

吴公好士天下无揖客半是髙阳徒颍上黄生才二十酒酣自诧丹青殊含毫弄墨辄有意貎得衣冠古丈夫有时亦冩韩干马五花色映官奚奴春江楼日千里两岸青山皆画里黄生无事但仲纸九老七贤无不似少年盘礴得如此生直须年名自起顾陆张吴亦人耳  

题顾文康画　　　　　　　　【明】王世懋  

国钧挺奇秀翰史标都长玉树着土中令人忆文康生平妙防染遗墨等琳琅兹图发心赏遂令蹊迳忘落落两长松居然具栋梁规模自承防丘壑中所藏黄何用同襟期故相望为君什袭重持以比甘棠  

寄章廷纶画史　　　　　　　【明】邢　侗  

丹阳郭里谁怜汝泲水亭边最忆君此日谢安团扇上无人为画敬亭云  

广仁院画壁　　　　　　　　【明】汤显祖  

曽为蛾睂斩画师千秋能此画孩儿自惭绕佛无飞乳满县儿啼似不知  

题画赠蜀中尹使君惺麓　　　【明】董其昌  

龙性繇来不易驯青天蜀道一归人拈将海国秋山翠得似峨睂雪后春  

题画赠张平仲兖守　　　　　【明】董其昌  

忽忆君家笠泽图寒江密雪满菰蒲于今身在齐青里日对秦封五大夫  

题画【二首　　　　　　　　　明】程嘉穟  

清溪百叠远含风樵路渔源望欲通一段乡愁何处着伤春无奈夕阳中  

客路无媒类转蓬人间薄命是丹枫胭脂纵似桃花色难挽春光二月红  

题画　　　　　　　　　　　【明】李日华  

霜落蒹葭水国寒浪花云影上渔竿画成未拟将人去茶熟香温且自看  

题谢孔昭雨中过沈孟渊所诗画【明】王　肄  

竹边书屋栁边舟白发相逢酒一瓯回首旧游成远梦满林风雨不胜秋  

题沈公济雪中过沈孟渊所诗画【明】王　肄  

白发交游二隠沦西庄一别几经春雪中客有重来日不见当年冒雨人  

为香山顾敬中题画　　　　　【明】贺　甫  

芳草晴烟处处迷画堂应在画桥西花开记得寻君日一路香风送马蹄  

题云林画　　　　　　　　　【明】陈　则  

落花愁杀未归人乱后思家梦更频纵有溪头茅屋在也应芳草闭深春  

题画　　　　　　　　　　　【明】僧智舷  

数株老树半无叶一个茅亭终日空惟有鹭鸶常到此飞来飞去送残红  
