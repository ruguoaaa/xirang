---
title: 第3部分
index: true
icon: editor
order: 3
category:
  - 诗藏
  - 诗集
  - 御定历代题画诗类
tag:
  - 钦定四库全书
  - 集部八
  - 总集类
  - 陈邦彦
  - 清
---

## 御定历代题画诗类卷三十一目录  

古迹类  

桃源图【唐韩愈】  

和桃源图【宋王十朋】  

题桃源图【宋魏了翁】  

题桃源图后【元王恽】  

防武陵图【元王恽】  

桃源图【元王恽三首】  

题桃源图【元钱选】  

题桃源图【元赵孟頫】  

画桃源【元赵孟頫】  

题商徳符学士桃源春晓图【元赵孟頫】  

题桃源春晓图【元吴澄】  

题桃源图【元揭傒斯】  

桃源图【元黄溍】  

桃源图【元傅若金】  

阮子华所藏桃源图【元成廷珪】  

桃源图【元呉师道】  

桃源图【元周权二首】  

桃源图【元华幼武】  

桃源图【元唐肃】  

题桃源图【元丁鹤年】  

题桃源春晓图【明张以宁】  

张继善寄桃源图因赋诗【明贝琼】  

题桃源图【明林壁】  

桃源图【明孙一元】  

桃源图【明何景明】  

桃源图【明谢承举】  

桃源图【明文嘉】  

题桃源图【明朱彦昌】  

题桃源图【明沈周】  

题小桃源图【明王世贞】  

桃花山水图【元纳延】  

题刘松年桃花山水小幅【明僧麟洲】  

题徐参议赤壁图【宋王炎】  

赤壁风月笛图【金李纯甫】  

题武元直赤壁图【金李晏】  

赤壁图【元元好问】  

后赋赤壁图【元刘因】  

题赤壁图【元戴表元】  

东坡赤壁图【元王恽】  

画赤壁【元赵孟頫】  

赤壁图【元马祖常】  

赤壁图【元虞集】  

赤壁图【元杨载】  

题赤壁图【元成廷珪】  

赤壁图【元呉师道】  

游赤壁图【元呉师道】  

题赤壁图【元王瓒】  

题赤壁图【元丁鹤年】  

题赤壁图【明呉寛】  

题戴文进赤壁图【明陈炜】  

赤壁图【明廖道南】  

题画小赤壁图【明董其昌】  

## 御定历代题画诗类卷三十一  

古迹类  

桃源图　　　　　　　　　　【唐】韩　愈  

神仙有无何眇芒【一渺】作茫桃源之説诚荒唐流水盘回山百转生绡数幅垂中堂武陵太守好事者题封逺寄南宫下南宫先生欣得之波涛入笔驱文辞文工画妙各臻极异境怳惚移于斯架岩凿谷开宫室接屋连墙千万日嬴颠刘蹶了不闻地坼天分非所恤种桃处处惟开花川原近逺【一作逺近】烝红霞初来犹自念乡邑嵗乆此地还成家渔舟之子来何所物色相猜更问语大蛇中断丧前王羣马南渡开新主听终辞絶共凄然自説经今六百年当时万事皆眼见不知几许犹流传争持酒食来相馈礼数不同罇俎异月眀伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开櫂进一回顾万里苍  

苍烟水暮世俗宁知伪与真至今传者武陵人  

和桃源图【有序　　　　　　　宋】王十朋  

世有图画桃源者皆以为仙也故退之桃源图诗诋其説为妄及观陶渊明所作桃花源志乃谓先世避秦至此则知渔人所遇乃其子孙非始入山者能长生不死与刘阮天台之事异焉东坡和陶诗尝序而辨之矣故予按陶志以和韩诗聊证世俗之谬云  

嬴秦斩新开混茫傲睨前古无虞唐诗书为灰儒鬼哭李斯秉笔中书堂长城丁壮无还者送徒更住骊山下避世髙人何所之出门永与家乡辞入山惟恐不深逺岂是得已巢于斯来时六合为秦室未省今为何嵗日吏不到门租不输子长丁添更何恤春入山中桃自花招邀隐侣倾流霞男耕女织自婚嫁派别支分都几家谁泛渔舟迷处所山开渊辟闻人语乍相惊问卒相欢设酒烹鸡讲宾主可怜秦事已茫然帝业初期万万年犹道祖龙长在世岂知异姓早三传邻里殷勤争饷馈人情与世无相异未信壶中别有天却讶身游与梦寐山花乱眼鸟哀鸣数日留连喜复惊更从洞口寻乡路逢人欲话疑非情异日扁舟欲重顾水山迷红日暮后来图画了非真作志渊明乃晋人  

题桃源图　　　　　　　　　【宋】魏了翁  

伏胜髙堂书已出窦公制氏乐犹传鲁生力破秦仪陋商皓终扶汉鼎颠隐者宁无人礼义武陵匪独我山川若将此地为真有乱我彞伦六百年  

题桃源图后【有序　　　　　　元】王　恽  

至元癸未夏五月二十日经畧史公邀余楼居燕语仍出示桃源古画二大轴盖佳笔也公因询兹事有无其意果云何者明日赋此诗以呈  

君侯示我桃源图绢素剥裂丹青渝衣冠爼豆三代古髣髴物色开华胥当时传记羡乐土存説本末何敷腴半山歌咏似摭实昌黎论列疑其虚千年绘影见遗迹桃源之境诚有无君不见渊明千古士心逺与世疎羲皇而上每自况肯随泽雉樊笼拘弦歌归来朝市改故山田园松菊芜斜川风景固足住未免结庐人境车马时喧呼复雠宣力两不可天运乃尔将无如遐观髙举深意在安得超出物表冥鸿俱因縁开此武陵説托彼奥隐称樵渔不然果有继问津云烟出没何湏臾又不见山林不外天壤间迥与世隔皆仙居桃花流水窈然在放浪而即斯人徒放浪而即斯人徒  

跋武陵图　　　　　　　　　【元】王　恽  

渊明髙兴托冥鸿流水桃花事本空好笑武陵狂太守谩回烟櫂月明中  

桃源图【三首　　　　　　　　元】王　恽  

渊明旣号葛天民流水桃花到处春明见笔端闲寓兴武陵休苦殢渔人  

东来连舸泛长湖两鬓冰霜尽瘁癯偶值渔郎心已媿更堪三复武陵图  

淛西到处武陵溪乍渉幽深路便迷始信避秦元寓説渊明遗世厌羁栖  

题桃源图　　　　　　　　　【元】钱　选  

始信桃源隔几秦后来无复问津人武陵不是花开晩流到人间却暮春  

题桃源图　　　　　　　　　【元】赵孟頫  

战国方忿争嬴秦复狂怒寃哉鱼肉民死者不知数斯人逃空谷是殆天所恕山深无来迳林宻絶归路艰难茍生活种莳偶成趣西邻与东舎鸡犬自来去熙熙如上古无复当世虑安知捕鱼郎延縁至其处遥遥千载后缅想增慨慕即今生齿繁险絶悉开路山中无木客川上縻渔父虽怀隐者心桃源在何许况兹太平世尧舜方在御干戈乆巳戢老防乐含哺田畴毕耕耨努力勤艺树毋为问迷津穷探事髙举  

画桃源　　　　　　　　　　【元】赵孟頫  

桃源一去絶埃尘无复渔郎再问津想得耕田并凿井依然淳朴太平民  

题商徳符学士桃源春晓图　　【元】赵孟頫  

宿云初散青山湿落红缤纷溪水急桃花源里得春多洞口春烟揺緑萝緑萝揺烟挂絶壁飞流淙下三千尺瑶草离离满涧阿长松落落凌空碧鸡鸣犬吠自成邨居人至老不相识瀛洲仙客知仙路防染丹青寄轻素何处有山如此图移家欲向山中住  

题桃源春晓图　　　　　　　【元】呉　澄  

朦胧晓色破初春一洞桃花树树新此景世间真个有只今去作捕鱼人  

题桃源图　　　　　　　　　【元】揭傒斯  

桃源非一处龙虎画难同内外闗逾铁髙低石作丛黄旛青劒北紫盖白云东蟾影当霄迥蛾眉抱月弓千重藏曲折四面削虚空地户迎风黒天池浴日红雪霜翻溅瀑雷雨泻崩洪暗识猨啼逺晴闻鸟语工危龛三井秘絶涧九桥通江合仙岩怒山连鬼谷雄刘王开辟后秦晋有无中时见看桃侣频逢采药翁丹台寒漠漠琳宇气熊熊济胜非无具縁源恐莫穷烟霞俄变灭草树杳茏葱四序何劳志羣愚倘击蒙谁言武陵近十里上清宫  

桃源图　　　　　　　　　　【元】黄　溍  

山容惨惨将为雨云气垂垂欲傍花莫问前邨何处觅垂萝盘石即吾家  

桃源图　　　　　　　　　　【元】傅若金  

闻説避秦地花间忘嵗年偶逢渔父问长使世人传丘壑浑疑幻林庐或近仙至今图画里惆怅武陵船  

阮子华所藏桃源图　　　　　【元】成廷珪  

桃源【一作花】流水似天台髣髴三生到此来玉杵霜无处觅金堂玉【一作秘】室为谁开沧州一夜生芳草隂洞千年长緑苔何必诳人秦甲子渔郎秪见两三回  

桃源图　　　　　　　　　　【元】呉师道  

翠嶂清溪逺近春柴荆鸡犬接比邻花开酒熟身无事便是桃源画里人  

桃源图　　　　　　　　　　【元】周　权  

苍茫烟水隔尘凡源上霞蒸曲曲山一自渔郎归去后武陵春色满人间  

桃源图　　　　　　　　　　【元】周　权  

千重万重莲瓣山小天包在山中间神椎凿门石扇裂冷香迸出桃花湾渔郎寻春踏溪尾撞入桃花小天里荒邨人家无几家五百年来孙换子不邑不城无忧乡驾云为屋霞为墙丹鸡呌烟桂岩冷白牛耕雨芝田香眼中惊见尘中客持酒争来问乡国鹿走荒山西复东龙渡长江南又北听防此语意猖狂月明假榻松间房明朝出山重回首山迷水乱云茫茫武陵太守意未省强要寻源造灵境若是灵境长可通淳俗定变浇漓风  

桃源图　　　　　　　　　　【元】华幼武  

流水桃花世外春渔郎曾此得通津当年只记秦犹在不道山河又属人  

桃源图　　　　　　　　　　【元】唐　肃  

犬鸡人物总秦余千树桃花防隐居不识三章新约法犹藏万卷未烧书水通烟涧才容櫂山暖晴嵓可命车不是阿房三百里楚人一炬便成墟  

题桃源图　　　　　　　　　【元】丁鹤年  

放舟长怪武陵人强觅桃花洞里春若使仙源通一线如何避得虎狼秦  

题桃源春晓图　　　　　　　【明】张以宁  

溪上桃花无数开花间春水緑于苔不因渔艇寻源入争识仙家避世来翠雨流云连玉洞丹霞抱日防瑶台幔亭亦有虹桥约问我京华几日回  

张继善寄桃源图因赋诗　　　【明】贝　琼  

张生爱我桃源图桃源有路归何日髙堂坐见武陵溪犬吠鸡鸣犹髣髴云气挟山山欲行山穷水阔桃花明仙家只在流水外世上无人知姓名一日花间问渔者山河百二如崩瓦赤帝西来祖龙死复见同槽有三马太康去秦六百秋子孙生长不知忧商顔黄绮亦何事白发出侍东宫游龙争虎战俱寂寞絶境空存巳非昨种桃何必指秦人春到花开又花落  

题桃源图【送人就　　　　　　明婚新都】林　璧  

三百滩声去路长黄山白岳总仙乡隔溪树拂张生黛出峡风传荀令香一叶兰舟屏里画千花潭水镜中妆为君细与秦人説今日渔郎胜阮郎  

桃源图　　　　　　　　　　【明】孙一元  

溪上春风笑语温溪头春水涨新痕中原逐鹿人谁是桃叶桃花自一邨  

桃源图歌　　　　　　　　　【明】何景明  

昔我游武陵坐石窥花源防坼丹洞閟风廻緑萝翻崩崖奔古月沓嶂响哀猿行车一以过始知人境喧真阳仙令欲南往手持新画来相访武陵山水乆不覩令人置我髙堂上岩穴如闻鸡犬声邨墟但见桑麻长髣髴潭水滨防缀桃花春山川似晋代衣服犹秦人回首茫然一烟雾寻源谁复知真处投簪福地终有期个中先认桃花树  

桃源图　　　　　　　　　　【明】谢承举  

武陵桃花先破春渔郎偶尔来问津山重水复得云窦风驰浪驶临溪滨何知卒然入异境人家逺近通芳邻石田茅屋与世隔云是先世来避秦桑麻接地足衣食冠裳结伴无疎亲我闻嬴氏乱天纪儒坑典焚凶不悛大张滛暴戕物类俯视四海皆愚民天生性良天亦恤故教善众藏嶙峋仙邪人邪杳莫测历世巳乆迹已陈纵然有仙亦常事神仙原是人间人昌黎临川各云逺地下不起黄道真坡翁语破万世惑千载渊明苏为申  

桃源图　　　　　　　　　　【明】文　嘉  

偶然避世住青山不道移家便不还却怪渔郎太多事又传图画到人间  

题桃源图　　　　　　　　　【明】朱彦昌  

当时秦鹿走中原天下纷纷孰可论黔首巳沾新雨露白云犹隔旧乾坤水流花谢长三月犬吠鸡声自一邨我昔荆湖询往事茫茫烟浪几黄昏  

题桃源图　　　　　　　　　【明】沈　周  

啼饥儿女正连邨况有催租吏打门一夜老夫眠不得起来寻纸画桃源  

题小桃源图　　　　　　　　【明】王世贞  

出郭只十里种桃近千树主人非避秦亦不嫌客顾有酒且赏花酒尽应湏去试语刘麟之何如此中住  

桃花山水图【为桃源屠　　　　元启明题】纳　延  

天台山下云无数山南山北多桃树石洞春寒风雨深落花半逐溪流去人间从此识仙家短棹寻源到水涯翠褏乗鸾下眀月玉盘留客进胡麻我昔扪萝探幽谷青精煮饭松间宿至今瞳子有神光细字犹能夜深读髙人筑屋石溪东谿山却与天台同粉黛含精托幽趣碧桃流水春溶溶六月黄尘汗如洗独骑瘦马京城里忽见新图双眼眀拏舟欲泛沧浪水我家只在苍崖巅白云绕屋青溪连他日君能逺相觅看花酌酒春风前题刘松年桃花山水小幅　　　【明】僧麟洲  

杳无鸡犬有人家夹水山髙路不賖刘阮别来频甲子年年春雨送桃花  

题徐参议赤壁图　　　　　　【宋】王　炎  

鸟林赤壁事巳陈黄州赤壁天下闻东坡居士妙言语赋到此翁无古人江流浩浩日东注老石轮囷饱烟雨雪堂尚在人不来黄鹄而今定何许此赋可歌仍可弦此画可与俱流传沙埋折防洞庭岸访古壮怀空黯然  

赤壁风月笛图　　　　　　　【金】李纯甫  

钲鼓掀天旗脚红老狐胆落武昌东书生那得麾白羽谁识潭潭盖世雄裕陵果用轼为将黄河倒卷湔西戎却教载酒月明中船尾呜呜一笛风九原唤起周公瑾笑煞儋州秃鬓翁  

题武元直赤壁图　　　　　　【金】李　晏  

鼎足分来汉祚移阿瞒曾困火船归一时豪杰成何事千里江山半落晖云破小蟾分树暗夜深孤鹤掠舟飞梦寻仙老经行处只有当年旧钓矶  

赤壁图　　　　　　　　　　【元】元好问  

马蹄一蹴荆门空鼓声怒与江流东曹瞒老去不解事误认孙郎作阿琮孙郎矫矫人中龙顾盼叱咤生云风疾雷破山出大火旗帜北卷天为红至今图画见赤壁髣髴烧刼留余踪令人长忆眉山公载酒夜俯冯夷宫事殊兴极忧思集天澹云闲今古同得意江山在眼中凡今谁是出羣雄可怜当日周公瑾顦顇黄州一秃翁  

后赋赤壁图　　　　　　　　【元】刘　因  

公无渡河归去来周郎袖里藏风雷老狐千年快一击金眸玉爪不凡材先生平生两赋尔江山华发心悠哉只今画里风月笛尚有老骥西风哀眼中惊波不西归鹤夜半从天回曹刘鬭气今何处船头好在白云堆  

题赤壁图　　　　　　　　　【元】戴表元  

千载英雄事已休独余明月照江流画图不尽当年恨却写苏家赤壁游  

东坡赤壁图　　　　　　　　【元】王　恽  

先生胸次有天游万里长江一叶舟欲托悲风写遗响恐惊幽壑舞潜虬  

画赤壁　　　　　　　　　　【元】赵孟頫  

周郎赤壁走曹公万里江流鬬两雄苏子赋成竒伟甚长教人想谪仙风  

赤壁图　　　　　　　　　　【元】马常祖  

三国周郎赤壁西江山虽好夕阳低他年铜雀分香妓犹恨回船战炬迷  

赤壁图　　　　　　　　　　【元】虞　集  

过鹤生新梦携鱼忆旧游清霜凋木叶落月涌江流隐者时堪访良田亦易求如何玉堂夜白发不生愁  

赤壁图　　　　　　　　　　【元】杨　载  

寂寂长江夜同人共泛舟清尊方澹荡孤櫂且夷犹望逺幽禽度歌长独茧抽千年遗迹在不逐水东流  

题赤壁图　　　　　　　　　【元】成廷珪  

赤壁矶头秃鬓翁兴来携酒泛秋风偶论水月盈虚际并入江山感慨中华发多情伤老大皇天无地着英雄神游八极知何许良夜应骑一鹤东  

赤壁图　　　　　　　　　　【元】呉师道  

沉沙折防怒涛秋残垒苍苍战鬭休风火千年消霸气江山一幅挂清愁丈夫不学曹孟徳生子当如孙仲谋机防难逢形胜在狂歌吊古漫悠悠  

游赤壁图　　　　　　　　　【元】呉师道  

烧天烈火万艘空横槊英雄智力穷何似扁舟今夜客洞箫声在月明中  

题赤壁图　　　　　　　　　【元】王　瓒  

我昔南游过赤壁曾上矶头访遗迹呉魏胜负了无闻一曲渔歌楚天碧黄冈迁客峨眉翁道同北海人中龙羇怀得酒逸兴发扁舟夜泛空眀中江山如许谁賔主醉挟飞仙梦中语直将天地等浮沤三国周郎曾此数神游八极空画图开卷髣髴瞻眉须清风千古凛如在悠悠目断江云孤  

题赤壁图　　　　　　　　　【元】丁鹤年  

横槊英声逺闻箫逸兴长至今风月夜鹤梦绕黄冈  

题赤壁图　　　　　　　　　【明】呉　寛  

江流东绕千尺堤山鹘上结危巢栖游人夜半放舟过举酒闲説曹征西征西当年下江浒八十万军尽貔虎眼中见惯刘琮徒吴蜀区区何足数舳舻相衔千里连气吞徳兼孙权岂知防士已旁笑笑彼逺来非万全长江之险人能共不独阿瞒兵可弄东呉防猎尺书驰权也难将首亲送帐底拔刀军令行如此奸雄安足惊周瑜早已借前箸黄盖何曾论五兵五兵争如一炬火北军败走南军坐纷纷燥荻与枯柴乗取便风才十舸波涛起立半天红强虏灰飞一夕空平生亲手注孙子未信水军能火攻谁云此行才足耻更闻裹疮归淯水武池头计已疎铜爵髙台聊自起当今四海如一家三国争雄真可嗟尚想纶巾廵垒堞犹将折防洗泥沙武昌夏口东西路画史分明入毫素空余赤壁付游人赢得坡仙两篇赋  

题戴文进赤壁图　　　　　　【明】陈　炜  

元丰有案诗成狱五载南来事迁逐黄冈形胜无处无赤壁矶头山水緑古树深蟠不老根悬崖泻下飞来瀑白露横江风气凉月出东山皎如烛扁舟欸乃击空明主宾逸兴何当足歌声上薄斗牛寒玉箫吹起蛟人哭此时此景情最融那识深沉与荣辱旧存词赋未凄凉千古虹光耀人目临安画史艺无双貌得生绡横半幅挥毫几度不成吟祗恐神游笑俚俗緜邈髙风何处寻漠漠江云寄遥瞩  

赤壁图　　　　　　　　　　【明】廖道南  

洞庭春水碧连天赤壁仙人夜扣船何处乗槎入牛斗直从银汉泛虹泉  

题画小赤壁图【有序　　　　　明】董其昌  

吾松有小赤壁与黄州赤壁大小实相埒不知何事辱之为小沈徴士绘图为兹山解嘲雨中过君防斋头君防方以吴绡防缀泉石有张子渊自白岳至携松萝茶与畸墅鬭胜君防呼酒佐之永日无俗子靣目君防强余画为画此图并书赤壁诗诗书画皆君防和之沈公绪欲铸东坡像于赤壁山房属余书大江东去词镌于石末句及之然铸东坡何必赤壁陆家畸墅合着此公与内史相酬也  

吾松山有九俱以海为沼东海旣以大赤壁何当小风穴秘精灵云门削鬼巧口鼻鬭嶙峋鳞甲成夭矫而我游齐安何繇凌窈窕时平兵气销霜落江声悄回思平原鹤谁是枌榆鸟恰似黄池防吴楚争可了将无山岳灵端受里俗嬲归语东阳生携笻事幽讨石言曾莫逆壁观共枯槁田成琳球赋屋用辛夷撩太守握红云冠彼山谷好灵踪俨如旧疣赘忽以澡嘉名公等锡一壑从余保手写浪淘沙峨眉雪可埽敢应北山招终事东坡考  

## 御定历代题画诗类卷三十二目录  

古迹类  

观兰亭图【唐李频】  

题汪华玉所藏兰亭图【元虞集】  

兰亭图【元呉师道二首】  

方方壶崇山峻岭图【明呉寛】  

项洙处士昼水墨钓台【唐方千】  

观钓台画图【唐徐凝】  

题钓台障子【唐李频】  

题伯时画严子陵钓滩【宋黄庭坚】  

题莹师钓台图【宋陆游】  

钓台图【元程钜夫】  

和龙麟洲题黄次翁黄鹤楼图【元刘诜】  

题黄鹤楼小景【明廖道南】  

题黄鹤楼图【明张鳯翼】  

题黄鹤楼图【明僧大圭】  

题竹楼小景【明廖道南】  

岳阳楼图【元陈髙】  

题孟珍玉涧画岳阳楼小景【元杨维桢】  

小李将军岳阳楼景【明程敏政】  

岳阳楼图【明吴溥】  

滕王阁图【元程钜夫二首】  

题滕王阁图【元贡师泰】  

题滕王阁小景【明廖道南】  

观元丹丘巫山屏风【唐李白】  

寄巫山图与林致一喻叔竒【宋王十朋二首】题巫山图【宋贺铸】  

韩无咎检详出示所赋陈季陵户部巫山图诗【宋范成大】巫山图【元刘因】  

题巫峡图【元呉澄】  

卢鸿草堂图【宋苏轼】  

卢鸿嵩山草堂图【元呉镇】  

王维终南草堂【元呉镇】  

题赵祖文盘谷图【宋吕居仁】  

题杨息轩盘谷图【元王恽】  

题盘谷图【元刘诜】  

刘平川盘谷图【元贡师泰】  

题王鹏梅金眀池图【元邓文原】  

金眀池图【元陈庭实】  

金眀池图【元王振朋】  

题金眀宴游图【元黄溍】  

题金眀池图【元钱惟善】  

谨题王鹏梅金眀池图【元呉全节】  

题王鹏梅金眀池图【元张珪】  

昆眀池图【元程钜夫】  

柴桑晓色图【元呉师道】  

为凌郡丞题柴桑雅致图【明王世贞】  

题城侍者剡溪图【宋陆游】  

题莹上人剡溪图【宋陆游】  

与和甫时甫各题画卷防分得剡溪图【宋姜防】剡溪图【明丘濬】  

题剡溪障子【明王世贞】  

老杜浣花谿图引【宋黄庭坚】  

西塞山图【元戴表元】  

跋蓝闗图【元王恽二首】  

当涂郡有脱鞾亭以谪仙采石得名乃绘之图而赞以诗【元蘓尔约蘓哈雅】  

郑谷图【元虞集】  

首阳山图【元范梈】  

醉翁亭障【元欧阳】  

汾亭古意图【元张础】  

题碧山图【元金涓】  

题渭桥图【明刘基】  

题东坡淮口山图【明张以宁】  

题太白亭小景【明廖道南】  

代题六朝遗秀图【明蓝仁】  

苎萝邨图【明李日华】  

## 御定历代题画诗类卷三十二  

古迹类  

观兰亭图　　　　　　　　　【唐】李　频  

往防人何处遗踪事可观林亭今日在草木古春残笔想吟中驻杯疑饮后干向青穿峻岭当白认回湍月影牕间夜湖光枕上寒不知诗酒客谁更慕前欢  

题汪华玉所藏兰亭图　　　　【元】虞　集  

衡茅负晴旭有客至我门共披防稽图山色盛缤纷众贤坐水次飞觞泛沄沄夷旷各有趣髙闲如右军幽情付后览陈迹感前欣悠悠千载来不异更旦昏探穴问神与望海悲秦君逝者皆如斯死生固奚云所以鼓瑟人思从童冠羣春服沂新浴归欤聊永言抚卷不知老遐思在兹文东南极积水日暮多浮云  

兰亭图【二首　　　　　　　　元】吴师道  

京洛铜驼草莽深春风修竹满山隂右军忧国心如许  

也伴兰亭醉客吟  

觞咏余情落笔时后来感慨已先知山隂道士衣冠少竹里荒祠涧水悲  

方方壶崇山峻岭图　　　　　【明】呉　寛  

上清楼阁万山中百折丹梯鸟道通我欲置身岩壑里白云深处觅仙翁  

项洙处士画水墨钓台　　　　【唐】方　干  

画石画松无两般犹嫌瀑布画声难虽云智慧生灵府要取功夫在笔端泼处便连隂洞黒添来先向朽枝干我家曾寄双台下往往开图尽日看  

观钓台画图　　　　　　　　【唐】徐　凝  

一水寂寥青霭合两崖崔崒白云残画人心到啼猿破欲作三声出树难  

题钓台障子　　　　　　　　【唐】李　频  

君家尽是我家山严子前台枕古湾却把钓竿终不可几时入海得鱼还  

题伯时画严子陵钓滩　　　　【宋】黄庭坚  

平生乆要刘文叔不肯为渠作三公能令汉家重九鼎桐江波上一丝风  

题师钓台图　　　　　　　【宋】陆　游  

羊裘老子钓鱼处开卷令人双眼明未可匆匆便持去夜牕吾欲聴滩声  

钓台图　　　　　　　　　　【元】程钜夫  

先生只合桐江老幸有生涯钓与农偶被羊裘勾引去客星早已不相容  

和龙麟洲题黄次翁黄鹤楼图　【元】刘　诜  

孙曹不战何在大江千载狂澜谁倚楼头呼鹤秋风落日危阑  

题黄鹤楼小景　　　　　　【明】廖道南  

黄鹤飞来凌紫烟汉江春水碧连天悬知仙子登楼兴多在红云帝座边  

题黄鹤楼图　　　　　　　　　【明】张鳯翼  

一声长啸向蓬山千嵗桃花好驻顔只合独骑黄鹤去误留仙迹在人间  

题黄鹤楼图　　　　　　　　【明】僧大圭  

仙楼缥缈隔蓬莱黄鹤西飞竟不回倚遍阑干秋水濶征帆一叶汉阳来  

题竹楼小景　　　　　　　　【明】廖道南  

竹楼髙接月波楼俯瞰澄江静不流楼上何人披鹤氅却令长夏变清秋  

岳阳楼图　　　　　　　　　【元】陈　髙  

巴陵地殊胜洞庭波缈緜层楼碧霄上雕阑緑树邉想像对图画游观阻风烟何由跨黄鹄凭髙望逺天题孟珍玉涧画岳阳楼小景　　【元】杨维桢  

岳阳楼上望君山山色苍凉十二鬟劔气拂云连翠黛佩声挑月过沧湾洞庭水落渔船上云梦秋深猎客还最忆老仙吹铁笛驭风时复往来间  

小李将军岳阳楼景　　　　　【明】程敏政  

岳阳图迹重兼金尺素何人手更临瓦布蛛丝凭错综山呈螺黛欲浮沉气蒸波撼中唐句后乐先忧一范心闲指画图揩病目卧游情共楚云深  

岳阳楼图　　　　　　　　　【明】呉　溥  

昔年曾上岳阳楼髙宴湖湘五月秋老去却从图画看故人谁似旧风流  

滕王阁图【二首　　　　　　　元】程钜夫  

几度滕王阁凭阑看晩晴西山与南浦相送复相迎佩玉鸣銮地滕王説几秋人间空画本槛外只江流空济艰难业旁招俊乂俦太宗尤可念千古有瀛洲  

题滕王阁图　　　　　　　　【元】贡师泰  

雄城控华甸杰阁临芳洲飞甍起千仭曲阑围四周丹碧何辉煌文采射斗牛帝子去不返頫仰经几秋江黒帘雨卷山青栋云收孤舟天际来扬帆在中流狂飇薄莫起坐觉增烦忧何当埽重翳白日辉神州开图发长叹天地一浮沤  

题滕王阁小景　　　　　　　【明】廖道南  

悬台飞阁入层空彭蠡匡庐一望中自是使君频驻节灵槎长犯斗牛宫  

观元丹丘巫山屏风　　　　　【唐】李　白  

昔游三峡见巫山见画巫山宛相似疑是天边十二峯飞入君家彩屏里寒松萧飒如有声阳台微茫如有情锦衾瑶席何寂寂楚王神女徒盈盈髙咫尺如千里翠屏丹崖粲如绮苍苍逺树围荆门历历行舟泛巴水水石潺湲万壑分烟光草色俱氛氲溪花笑日何年发江客聴猿几嵗闻使人对此心緜邈疑入嵩丘梦防云寄巫山图与林致一喻叔竒【二首宋】王十朋  

图画巫山十二峯缄题遥寄旧游从烦君仔细看山色不似老夫归意浓  

数千里外共眀月十二峯头望故乡我对此山无梦寐梦魂只在鴈山傍  

题巫山图【滏阳张氏出此图盖　宋唐人画庚申四月赋】贺　铸  

巫山彼美【原本阙】秀色发朝云绚丽不可挹飘飖去无痕楚梦一夕后苍山秋复春目断肠亦断往来今古人韩无咎检详出示所赋陈季陵戸部巫山图诗仰窥髙作叹息弥襟余尝攷宋玉谈朝云事漫称先王时本无依据及襄王梦之命玉为赋但云頩顔怒以自持曾不可乎犯干后世弗察一切溷以媟语曹子建赋宓妃亦感此而作此嘲谁当解者辄用此意次韵和呈以资抚掌  

【宋】范成大  

瑶姬家山髙插天碧丛竒秀古未传向来题目经楚客名字径度岷峨前是邪非邪莽难识乔林古庙常秋色暮去行雨朝行云翠帷瑶席知何人峡船一息且千里五两竿头见旛尾仰窥仙馆至今疑行人问讯居人指千年遗恨何当申阳台愁絶如荒邨髙唐赋里人如画玉色頩顔元不嫁后来饥客眼常寒浪传乐府吹复弹此事牵连到温洛更怜尘韤有无间君不见天孙住在银涛许尘间犹作儿女语公家春风锦瑟傍莫为此图虚断肠  

巫山图　　　　　　　　　　【元】刘　因  

朔风卷地声如雷西南想见巫山摧江南图籍二百年一炬尽作江陵灰不知此图何所得眼中十二犹崔嵬猿声髣髴余山哀行云欲行行复回神宫缥缈望不极乗风御气无九垓区区云梦蹄涔尔岂知更有阳云台  

题巫山图　　　　　　　　　【元】呉　澄  

生平想像髙唐赋不识巫山十二峰忽有竒观来眼底一时疑似梦魂中  

卢鸿草堂图　　　　　　　　【宋】苏　轼  

昔为太室游卢岩在东麓直上登封台一夜茧生足径归不复往峦壑空在目安知有十志舒卷不盈幅一处一卢生裘褐防乔木方为世外人行止何湏录百年入箧笥犬马同一束嗟予缚世累归来有茅屋江干百畆田清泉映修竹尚将逃姓名岂复上图轴  

卢鸿嵩山草堂图　　　　　　【元】呉　镇  

卢鸿仙居五百载一段髙风未可攀忽覩草堂清絶处分眀几案有嵩山  

王维终南草堂　　　　　　　【元】呉　镇  

昔人谢政后生事此山中树洒虚堂雨泉飞隔浦风喜无舟楫至旋有鹤猨通应识无声妙临牕展未穷  

题赵祖文盘谷图　　　　　　【宋】吕居仁  

赵郎落笔冩盘谷正是太平无事时今日太行那有此满山樵采尽胡儿  

题杨息轩盘谷图　　　　　　【元】王　恽  

石峪盘盘百畆蒿野烟秋色淡林臯雄文一出潮阳笔顿觉山人索价髙  

题盘谷图【庐陵郡幕宾盘所李君字长翁家藏盘谷图非必盘图也志隐耳为赋长句  

元】刘　诜  

千厓苍苍倒石悬老桧下瞰空濶森白根上有萦络斜下之瀑泉下有缥缈半出之牕轩忽然渔舟散浦溆疑是秦人桃花之仙源丛林尽处长堤绕柳外沙边行客少汀烟漠漠不成雨汀树疎疎似飞鸟依稀水槛知谁家疑是唐人洗药之仙沼问君此地何处寻可买不惜捐千金君言此亦盘谷境我已先从画中隐嗟君才气何堂堂胸藏霖雨未八荒平明走马入黄阁日晏文书纷鴈行峩峩奎章九天上白日旌旗下仙仗秋风插翮髙颉颃虽有此境何由往丈夫英气多难攀九环寳带怀青山辋川墅龙门滩防买青鞵待君还  

刘平川盘谷图　　　　　　　【元】贡师泰  

崇丘上岧嶤絶壑下深曲繄谁发天巧水墨写盘谷荒溪绕层巅修薄翳空麓息隂动清兴凭危引遐瞩鲜飇度长林冉冉云相逐晨樵入荟蔚夕钓得涟緑方春蕨薇生及秋禾黍熟低徊情乍舒展玩景逾缛我思古人心雅旷良所欲终期驾鸿蒙万里一黄鹄  

题王鹏梅金明池图　　　　　【元】邓文原  

溶溶春水戏羣龙画鼓兰桡竞奏功得失等闲成愠喜人生万事奕棋中  

金明池图　　　　　　　　　【元】陈庭实  

天予淳风翊圣朝瑶阶常奏太平謡缙绅文武风云际肯向龙舟夺锦标  

金明池图　　　　　　　　　【元】王振朋  

三月三日金明池龙骧万斛纷游嬉欢声雷动喧鼓吹喜色日射明旌旗锦标濡沫能几许吴儿颠倒不自知因怜世上奔竞者进寸退尺何其痴但取万民同乐意为作一片无声诗储皇简澹无嗜欲艺圃书林悦心目适当今日称寿觞敬当千秋金鉴录  

题金明晏游图　　　　　　　【元】黄　溍  

危楼缥缈碧波中曲槛方櫺面面通云气傍花如欲雨柳丝垂地不惊风千年华表人非是九奏钧天乐未终更有残山并賸水烦君回首六楼东  

题金明池图　　　　　　　　【元】钱惟善  

金明池涌槖驼虹驾幸琼林嵗嵗同貔虎羽仪陈卤簿鱼龙角觝戏珠宫乐游台殿今成沼习战旌旗昔蔽空寂寞画图传后鉴六飞回首塞池红  

谨题王鹏梅金明池图　　　　【元】呉全节  

龙舟叠鼓出江城送得君王逺玉京惆怅金明池上水至今呜咽未能平  

题王鹏梅金明池图　　　　　【元】张　珪  

万櫂齐奔竞出头锦标夺得志应酬呉侬识此争先着一度赢来便可休  

昆明池图　　　　　　　　　【元】程钜夫  

蒲萄蒟酱卭竹杖万里来自西南夷澜翻浪漭四十里上林更凿西滇池牵牛左蹲右织女朝暮日月相吞吐鱼龙万变世莫闻曼延百寻人岂覩楼船笳鸣角觝张千官劔佩鸣锵锵身毒蕞尔犹阻絶四表何以昭天光君王好武古莫当海宇如此仍开疆金隄杨柳秋风起落日轮台遗恨长忆昔世祖规南国刳木为舟神莫测江汉功成指顾间中天垂裳开八极老臣抚卷重太息可惜画工描不得  

柴桑晓色图　　　　　　　　【元】吴师道  

先生早赋归来篇柴桑草屋以园田重华坟逺泪迸泉聊复以酒陶其天野人田父相周旋偶失姓字宁非贤清晨扣问来翩翩手中有携壶负肩更进觞酌杂乱言醉即麾去我欲眠气韵太古羲皇前祗此自足垂千年匡庐影落晴江边故墟老木凄荒烟我尝过之心惘然是图物色谁摹传愿起九原从执鞭  

为凌郡丞题柴桑雅致图　　　【明】王世贞  

陶令彭泽归秋风何快哉与世旣无营返服宁不谐冁然一杯酒时送寒山来至今柴桑地逺髙严陵台矫矫凌大夫清标冠时才半刺日翺翔车马生红埃展图三叹息欲往道疑乖应迹洵浮云丘壑在轩阶请以无累衷契彼千载怀  

题城侍者剡溪图　　　　　　【宋】陆　游  

莫境侵寻两鬓丝湖边自葺小茆茨从今歩歩俱回櫂不独山隂兴尽时  

题莹上人剡谿图　　　　　　【宋】陆　游  

天地又秋风谿山忆剡中孤舟幸闲着借我访支公与和甫时甫各题画卷防分得剡谿图  

【宋】姜　防  

枯槎啅干鹊交臂失夫君奈此一尊酒慿髙空水云  

剡溪图　　　　　　　　　　【明】丘　濬  

满天风云江漫漫我所思兮在江千兴来挐舟欲相访中涂兴尽俄然还古来友谊敦信行情好在心宁论兴月梁梦觉动遐思夙驾遥遥千里命  

题剡溪障子　　　　　　　　【明】王世贞  

晋有王子猷风流掩前辈髙屐郄公门拄笏马曹嵗归来百事稀种竹凡几围贪看镜湖白坐失青山辉风吹大空雪片片镜中飞千岩鸟雀冻不喧田父墐户罏头眠孤櫂苍烟放歌去故人应在剡溪边人间戴生宁易得其若归心浩然发空林无枝玉凌乱独破寒流载明月相逢稚子候荆扉东方渐髙迹已微偶然适意差足快千载何劳人是非谁为强被丹青色令予欲访山隂宅荻花茫茫不知路中夜披图兴肃瑟  

老杜浣花谿图引　　　　　　【宋】黄庭坚  

拾遗流落锦官城故人作尹眼为青碧鸡坊西结茅屋百花潭水濯冠缨故衣未补新衣绽空蟠【一作峥嵘】胸中书万卷探道欲度羲皇前论诗未觉国风逺干戈峥嵘【一作终风且霾】暗防县杜陵韦曲无鸡犬老妻稚子且眼前弟妺飘零不相见此公乐易真可人园翁溪友肯卜邻邻家有酒邀皆去得意鱼鸟来相亲浣花酒船散车骑野墙无主看桃李宗文守家宗武扶落日蹇驴防醉起愿闻解鞍脱兠鍪老儒不用千户侯中原未得平安报醉里眉攒【一作清扬之间】万国愁生绡铺墙粉墨落平生忠义今寂寞儿呼不苏驴失脚犹恐醒来有新作常使诗人拜画图鳯胶续弦千古无  

西塞山图　　　　　　　　　【元】戴表元  

空中生业寄鱼蓑云是亲情水是家便有踪由无处觅春风岸岸野桃花  

跋蓝闗图【二首　　　　　　　元】王　恽  

潮阳英气凛中天愁絶南荒瘴海烟不道生还隂有相自陈哀表亦堪怜  

晩风吹雪下闗头防缀行人去国愁展尽画图还自惜七闽南下即湖州  

当涂郡有脱鞾亭以谪仙采石得名乃绘之图而  

赞以诗　　　　　　　　【元】苏尔约苏哈雅  

锦袍兮乌帻神清兮气逸凌铄兮万象麾斥兮八极我思古人兮李太白孰为使之朝禁林而暮采石也其天寳之嬖幸欤公则何所于欣戚  

郑谷图　　　　　　　　　　【元】虞　集  

道士徐太虚生纸画山居林壑春烟里桑麻夜雨余过桥九节杖连屋一牀书似是子真谷归耕三月初  

首阳山图　　　　　　　　　【元】范　梈  

山漠漠兮谷逶迤中有二士形容饥问之不畣告者谁在昔父死人致国弟让兄辞俱去之一朝隐居北海北去乱就治归人师遇世偶有战伐事叩马垂血陈媿辞君王知名臣义直直不退聴将疑为见兵不果事乃定耻食其粟隐于斯终然饥死兹山下到今称颂犹当时白旄黄钺不可追功业甚盛徳甚衰救民水火事诚危三纲一失谁扶持是以圣人表其怨谓彼仁者良由兹首阳之坟髙几尺自古富贵埋没野草空累累我欲酹北斗荐以黄金巵展图涕涟洏此意画者宜不知  

醉翁亭障为南翁作　　　　　【元】欧阳  

长史琵琶皮作弦使君眉宇饮中仙滁山滁水浑堪画独有风流意不传  

汾亭古意图　　　　　　　　【元】张　础  

汉家宫阙白云秋魏国川原过鴈愁万古松风一茅舎不随华屋变山丘  

题碧山图　　　　　　　　　【元】金　涓  

尝爱李太白兴来栖碧山山中别有一天地惜无图画留人间谁为碧澄翁乆向山中住栽花种柳待春风忽见新图识其趣青山淡淡云离离小桥流水涵清漪抱琴择胜可终日安得似汝图中时韩侯好诗仍好画嗜酒不忧官长怪欲图李白碧山居酒禁方严笔如借知翁有子旧曾游淡泊无营心日休图成漫与公为寿愿翁长乐无虞忧  

题渭桥图　　　　　　　　　【明】刘　基  

百战平城愤未销武皇赫怒属天骄可怜陵树秋风后貂帽驼裘拜渭桥  

题东坡淮口山图　　　　　　【明】张以宁  

曾游淮县佩青纶饱看东南第一山烟雨十年诗梦外风尘万卷画图间斜阳应照客愁满去鸟尚如人意闲遥想月明春树緑苏仙长化羽飞还  

题太白亭小景　　　　　　　【明】廖道南  

牛渚焚犀事有无峨眉亭外月轮孤知君曾探骊龙穴五色明珠照玉壶  

代题六朝遗秀图　　　　　　【明】蓝　仁  

石头城下转孤蓬满眼兴亡六代宫吴晋山川非旧国宋齐陵墓但秋风牺牲不入诸天界花月髙歌永夜中欲问渔翁浑不识年年江上蓼花红  

苎萝邨图为谢苎萝写　　　　【明】李日华  

竒絶山川是越中万峰烟翠湿芙蓉雄图秀色千秋事领略终归折屐翁  

## 御定历代题画诗类卷三十三目录  

故实类  

方方壶仓颉作字图【元鲜于枢】  

尧民图【元刘因】  

尧民图【元王恽】  

尧民图【元袁桷】  

题刘紫微尧民野醉图【元元好问】  

尧民醉归图【元吴师道】  

击壤图【明杨慎】  

巢父饮牛图【元王恽六首】  

许由掷瓢图【元元好问】  

许由弃瓢图【元刘因二首】  

许由弃瓢图【明程敏政】  

巢由图【元华幼武】  

题巢由图【明张鳯翼】  

有虞鼓琴【元王恽】  

大禹泣辜图【元王恽】  

题伊尹耕革图【元贡师泰】  

题傅岩图【明丘濬】  

题磻溪垂钓图【唐罗隐】  

题太公钓渭图【明刘基】  

太公钓鱼图【明陈昌】  

渭水非熊图【明程敏政】  

题牧野图【明张鳯翼】  

题夷齐采薇图【元钱惟善】  

采薇图【元卢挚】  

豳风图【元刘因二首】  

题豳风七月图【明钱龙锡】  

豳风图【明董其昌】  

旅獒图【元王恽】  

题分金图【明丘濬】  

戚叩角图【元王恽】  

挂劒图【明顾璘】  

闻韶图【金杨云翼】  

燕居图【元刘因】  

题龙眠孔访苌【元程钜夫】  

夫子去鲁图【元陆仁】  

夫子听琴师襄图【明陈颢】  

夫子学师襄琴图【明姚纶】  

泣麟图【明陈颢】  

孔子泣麟图【明丘濬】  

曽防扇头【元刘因二首】  

子路问津图【元王恽】  

子贡见原宪图【元郑元祐】  

子贡见原宪图【明吕防】  

子贡见原宪图【明班惟志】  

汉隂抱瓮图【金段成已】  

子期听琴图【元刘因】  

题招文携琴图【元欧阳】  

题交甫解佩图【明杨慎】  

楚渔父渡伍胥辞劒图歌【元传若金】  

伍子胥渡江图【明张宁】  

应制题王朏画吴王纳凉图【元虞集】  

题吴王纳凉图【元陈旅】  

吴王纳凉图【元甘立】  

吴王夜宴图【元真桂芳】  

题吴王纳凉图【明袁凯】  

跋范蠡归湖图【元王恽】  

题范蠡归湖图【元赵孟頫】  

范蠡归湖图【明程敏政】  

题范蠡泛舟图【明张鳯翼二首】  

豫让邀襄子图【元王恽二首】  

田稷还金图【明王珉】  

田稷还金图【明谢实】  

田稷还金图【明赵季行】  

田稷还金图【明赵能】  

田稷还金图【明李雍】  

田稷还金图【明曹】  

跋墦间图【元王恽】  

曳图【元王恽】  

孙阳相马图【元王恽】  

题毛遂执劒图【元周砥】  

题赵王夜宴图【明袁凯】  

屈原卜居图【元王恽二首】  

屈原渔父图【明陈昌】  

伯时画九歌【金赵秉文】  

九歌图【元程钜夫】  

书李伯时九歌图后【元吴澄】  

题离骚九歌图【元栁贯】  

来任卿去官归萧山爱元人九歌图为作【明汤显祖】  

## 御定历代题画诗类卷三十三  

故实类  

方方壶仓颉作字图　　　　　【元】鲜于枢  

石间防笔撚吟须雄览江山为发舒脱口欲令神鬼泣临池清逼右军书  

尧民图　　　　　　　　　　【元】刘　因  

臯防遗像凛犹存更比凌烟意气真但使尊前有如此不惭只作许由邻  

尧民图　　　　　　　　　　【元】王　恽  

日出渔田日夕歌蚕衣耕食乐天和细思历象星辰外帝力于人更有何  

尧民图【泰定甲　　　　　　　元子题】袁　桷  

衢尊深酌舞蹁蹮鼓腹行歌乐自然共道帝尧新绍运九州重见上元年  

题刘紫微尧民野醉图　　　　【元】元好问  

苍苔浊酒同歌呼白须红颊醉相扶尧时皇质未全散不论朝野皆欢娱望云云非云就日日非日先秦迂儒强解事极口誉尧初未识尧民与酒同一天此外更谁为帝力仙老曽经甲子年戯将陈迹画中传山川淳朴忽当眼回望康衢一慨然不见只今汾水上田翁鞭背出租钱  

尧民醉归图　　　　　　　　【元】吴师道  

骑行巾服俱非古仪狄以前谁饮醇写出太平真乐意陶然如此即尧民  

击壤图　　　　　　　　　　【明】杨　慎  

陶唐天子调八风鳯仪兽舞明廷中谁知鼔腹行歌者复有山中击壤翁短袖单衣露两肘野状邨容不自丑掀髯笑傲肩相随共道帝力我何有栁谷饯日旸谷宾老翁那记晨与昏一作一息有出入时耕时凿无冬春蓂荚开残又朱草生来未识平阳道海隅赤日烧九州寰中息壤汨洪流已见天戈挥丹浦更闻风伯殪青丘老翁其间百不忧直从红顔到白头君不见许由逃尧劳步履巢父洗耳汚清泚华封老人费言辞康衢小儿强解事姑射丰姿虽可珍神仙髣髴信难真君防击壤干年后多少行歌带索人  

巢父饮牛图【六首　　　　　　元】王　恽  

巢由真隐本同俦细论吾巢节更优老防渇来何所择径须牵避是非流  

浊泥常恐汚吾牛特地駈来饮碧流纵使许由辞位去汗顔终是对宸旒  

耕田凿井不知劳长恐逃名未得逃最喜帝尧平治事一犁春雨满江臯  

徴庸禅让两无心驱饮时过碧涧浔若见后人牛喘事入山惟恐不幽深  

舜受尧传两不闻最怜牛力晩来新一鞭了却东臯事颍水箕山分外春  

苦讶箕山易所操虽辞尧让匪吾曹桐江江上垂纶客一様清风万古髙  

许由掷瓢图　　　　　　　　【元】元好问  

不知黄屋不知尧喧寂何心计一瓢我是许由初不尔只将盛酒杖头挑  

许由弃瓢图【二首　　　　　　元】刘　因  

尧天万古大无邻何地容君作外臣莫占箕山最深处后来恐有避秦人  

人间洪水正横波堂上南风入浩歌两耳区区无着处一瓢孰与万几多  

许由弃瓢图　　　　　　　　【明】程敏政  

心寂何妨响万瓢弃心生处胜狂涛耳尘暂灭心尘起却恐先生见未髙  

巢由图　　　　　　　　　　【元】华幼武  

闻让洗其耳择流饮其犊如何跖之徒贪心恒不足  

题巢由图　　　　　　　　　【明】张鳯翼  

休论洗耳谁氏莫问弃瓢何年巢许自甘遯世唐虞岂有遗贤  

有虞鼔琴【赵霖　　　　　　　元笔】王　恽  

逑匹谁如帝子崇和鸣还与五弦同异时愠解吾民阜本自君王正始功  

大禹泣辜图　　　　　　　　【元】王　恽  

真淳气散不复古科条渐似秋荼深道逢胥靡涟洏泣灼见当时罪已心  

题伊尹耕莘图　　　　　　　【元】贡师泰  

碧海昼沸白日沦禹鼎欲徙汤网仁长绳短垂行蹩驱牛独耕莘野雪有时仰面一长吁青天漫漫风烈烈身居畆尧舜心忍防民生堕昏沈乾坤阖辟系出处幡然起作商家霖先农有诗亦有谱后世南阳咏梁父  

题傅岩图　　　　　　　　　【明】丘　濬  

何事君王感梦频骑箕天上有星辰自从版筑形求后惟见丹青画美人  

题磻溪垂钓图　　　　　　　【唐】罗　隐  

吕望当年展庙谟直钩钓国更谁如若教生在西湖上也是须供使宅鱼  

题太公钓渭图　　　　　　　【明】刘　基  

璇室羣酣夜璜溪独钓时浮云防富贵流水淡须眉偶应非熊兆尊为帝者师轩裳如固有千载起人思  

太公钓鱼图　　　　　　　　【明】陈　昌  

炮烙烟生醢鄂侯人心天命已归周如何未入非熊兆尚向磻溪下直钩  

渭水非熊图　　　　　　　　【明】程敏政  

落日秋风渭水湄天教西伯共心期凭谁敢道鹰扬勇鹤发渔翁有此竒  

题牧野图　　　　　　　　　【明】张鳯翼  

风尘髙牧野杀气暗全军百六当龙战三干出虎贲旌旗挥落日鼓角动寒云知有磻溪老鹰扬翊圣君  

题夷齐采薇图　　　　　　　【元】钱惟善  

海滨二老共归周叩马鹰扬似不侔寂寞西山采薇后清风未许属巢由  

采薇图　　　　　　　　　　【元】卢　挚  

服药求长年孰与孤竹子一食西山薇万古犹不死  

豳风图【二首　　　　　　　　元】刘　因  

画里春风在眼前诗中雅意若为传凭谁更谱弦歌了细味周家八百年  

惟愿将身入画中野人何敢梦周公一区共买横渠上尽有新诗续正风  

题豳风七月图　　　　　　　【明】钱龙锡  

国本民生系深思草昧存淳风懐墐户美俗写朋尊卜洛从何始承邰信有源艰难开圣主告诫切文孙拭目丹青丽赓歌雅什温思随工瞽诵欣望辟虞门  

豳风图　　　　　　　　　　【明】董其昌  

玉书金简不足异布帛菽粟真文字宛委惊开先代藏诗中尽绘农桑事忆昔章皇全盛时尧水汤干徳不知千仓万箱陈陈积祁寒暑雨谁其咨田畯女红歌帝力帝轸民艰情不极因披承防图豳风亲洒宸章赋闵农田家作苦非一状深耕薄获何茕茕犁头风雨生绡幅余音散入春桑曲但识宫中锦绣香争知陌上蚕缫促种苗卤莽应无功提筐饲蚕劳亦同天文似雨仓颉粟机杼还凌云汉工曽闻姬满歌黄竹明河霓羽纷相逐讵举三推占籍田肯怜四月新丝熟大哉竹简羽陵书可信农桑足开国曲阜遗履乌号弓精光喷薄摩穹愿将装御连屏叠率祖弥増圣道隆  

旅獒图　　　　　　　　　　【元】王　恽  

厖然纤氄褐毛鲜闪闪苍精照帝轩谁为此监杨得意一言曽达汉文园  

何人刺绣旅獒图惨澹风烟较猎余不寳珍竒安逺迩至今人味召公书  

题分金图　　　　　　　　　【明】丘　濬  

多取不为贪多与匪云让丈夫相知心岂在黄金上  

甯戚叩角图　　　　　　　　【元】王　恽  

舜受尧传老不逢商歌愁絶国门东小哉恨煞夷吾器竟列齐桓五霸中  

挂劒图　　　　　　　　　　【明】顾　璘  

延陵公子有道者义气千秋动华夏去时寳劒心许君死后仍来悬墓下白日青天一片心岂因生死惜千金寄信反覆轻薄子三步腹痛休哀吟  

闻韶图　　　　　　　　　　【金】杨云翼  

千古神交寄至音闻韶想见圣人心容声便落筌蹄外后学休从肉味寻  

燕居图　　　　　　　　　　【元】刘　因  

伊川门外雪盈尺茂叔窻前草不除要识唐虞垂拱意春风原在仲尼居  

题龙眠孔访苌　　　　　　【元】程钜夫  

圣人何常师小技亦有道至今图画中若听文王操  

夫子去鲁图　　　　　　　　【元】陆　仁  

迟迟兮去鲁居是邦兮爰念父与母临沂泗兮未济望山兮有渰其雨津则有舟兮车则在道先王轨辙兮孰履其武道之不行兮命矣夫周旋天下  

夫子听琴师襄图　　　　　　【明】陈　颢  

苍姬尚文治叔世生宣尼立教以垂宪天纵圣哲姿师襄何许人冠裳肃威仪援琴得髙趣挥手调朱丝悠悠太古音不借言与辞松隂白日永萧瑟生凉飔一弹万虑息再弹心旷怡乐与二三子听之忘神疲世逺不可作此音知者稀抚图三叹息长吟寄遐思  

夫子学师襄琴图　　　　　　【明】姚　纶  

周衰乐废缺正声几湮沈茍无独识者世逺将焉寻所以孔夫子俛学师襄琴初弹猗兰操再鼔文王音至和格鸟兽跄舞娱人心此图写遗意髙山流水深披玩发长慨视古犹视今  

泣麟图　　　　　　　　　　【明】陈　颢  

诗亡春秋作姬政日就隳麟也本仁兽出焉非所宜夫子因感伤临风涕交颐画史载遗迹千古兴嗟咨方今圣人出端拱致无为岂独麟瑞世鳯凰亦来仪往事勿复论作诗颂明时  

孔子泣麟图　　　　　　　　【明】丘　濬  

麟之来也胡为哉宣尼一见掩袂哀因兹托始一王法千年大义从此开吁嗟尔麟盍来生此文明世亲际圣人在天位若使宣尼重见之欢欣赞诵将何如  

曽防扇头【二首　　　　　　　元】刘　因  

晋楚英雄管晏才当时真眼尚谁开狂生携着鲁儿子独向舞雩风下来  

独向舞雩风下来坐忘门外欲生苔归时过着顔家巷説与城南华正开  

子路问津图　　　　　　　　【元】王　恽  

辙环天下老于行二子相忘不辍耕休谓圣贤分二致本来出处不同情  

子贡见原宪图　　　　　　　【元】郑元祐  

穷通由命不由人结驷来窥瓮牖春富贵不淫贫贱乐山青云白水粼粼  

子贡见原宪图　　　　　　　【明】吕　防  

赐诚不在原思下晩嵗曽闻性命微未必驷车辞见后始知贫富谄骄非  

子贡见原宪图　　　　　　　【明】班惟志  

货殖虽师名退思容有辨如何司马迁于宪却无传  

汉隂抱瓮图　　　　　　　　【金】段成已  

凿井为畦并汉臯区区抱瓮不辞劳古人伎俩今人笑举世师师尚桔橰  

子期听琴图　　　　　　　　【元】刘　因  

琴瑟自吾事何求人赏音絶弦真俗论不是古人心  

题昭文携琴图　　　　　　　【元】欧阳  

孺子携琴未去弢两翁山水偶相遭知音已置亏成外到底昭文不鼔髙  

题交甫解佩图　　　　　　　【明】杨　慎  

交甫之楚游息影依乔木道逢两仙姝逍遥汉臯曲星宿缀明珰云霞装魅服婉娈荡荧魂花艳惊凡目目随韤尘扬魂与芳风逐结梦拟阳台交辞同阿谷荣华橘是柚贞芳笋成竹江永不可方微波春自緑  

楚渔父渡伍胥辞劒图歌　　　【元】傅若金  

江有阻兮路有岐时将迫兮来何迟子弗渡兮我心悲既渡子兮我何以劒为吁嗟行兮子毋我疑  

伍子胥渡江图　　　　　　　【明】张　宁  

壮气横空欲吞楚半夜函闗出虓虎城中追骑若行云泉下孤臣泪如雨江头立马寒飕飕江神吐泣皇天愁捐躯甘作异乡鬼誓死肯忘同天讐何来父老伤羇阻舣櫂招摇夜相渡百金寳劒辞不收万石功名草头露雄兵一旦下吴台楚国山河半草莱旧主巳随烽火遯将军犹入故宫来秦庭泣血昭王返白苎歌长越兵逺夫差夜饮欲烹龙句践宵衣正尝胆零落鸱夷百战身姑苏麋鹿谩伤神君防楚郢鞭尸客应是吴门抉目人应制题王朏画吴王纳凉图　　【元】虞　集  

雨过太湖上风生响屧廊红绡拂几席白苎制衣裳朱光沦厚地明月在髙堂何以保玉体长年乐未央  

题吴王纳凉图　　　　　　　【元】陈　旅  

吴王台榭满汀洲湖上风来暑雨收坐拥红妆可娱老市无赤米不教愁采莲舟载烟岑晩响屧廊通水殿幽嵗暮甬东宁有此夜凉歌舞莫令休  

吴王纳凉图　　　　　　　　【元】甘　立  

六月长洲水殿凉酒酣挥袖倚新妆芙蓉露泠秋云薄回首西风响屧廊  

吴王夜宴图　　　　　　　　【元】真桂芳  

银漏迢迢夜未晨管弦声里绮罗春饮阑方拥名娃睡岂料稽山正卧薪  

题吴王纳凉图　　　　　　　【明】袁　凯  

微月斜侵响屧廊芙蓉清气满金塘鸳鸯只傍阑干宿也爱君王水殿凉  

跋范蠡归湖图　　　　　　　【元】王　恽  

霸越髙勲土苴如五湖归隐号陶朱扁舟共载西施去却恐时人是厚诬  

题范蠡五湖　　　　　　　　【元】赵孟頫  

功名自古是危机谁似先生早拂衣好向五湖寻一舸霜黄木叶鴈初飞  

范蠡归湖图　　　　　　　　【明】程敏政  

万顷湖光足钓丝济川功了乞归时安流不用旌篙楫敛手舷头任所之  

题范蠡泛舟图【二首　　　　　明】张鳯翼  

报吴小试计然谋不觉功成巳白头只与西施同载去烟波随地着扁舟  

丰茸岸栁杂汀花烟水平湖处处家岂独谋臣能拂袖美人亦自厌繁华  

豫让邀襄子图【二首　　　　　元】王　恽  

智氏头颅到溺旋赵襄谨避堕空然若图伯也非常报合有嘉谋在死前  

一言感激命为轻九死酬恩不为名千古晋阳桥下水不应呜咽恨无成  

田稷还金图　　　　　　　　【明】王　珉  

百镒私金岂妄传展图三叹忆当年齐王若正田郎罪千古谁知阿母贤  

田稷还金图　　　　　　　　【明】谢　实  

稷子为卿受吏金母心不纳示恩深旌嘉又赖君王赐一段髙情传至今  

田稷还金图　　　　　　　　【明】赵季行  

秉钧当国相齐宣何事贪私不赧然遗母只知金可奉出金深赖母惟贤方慙请罪荣公赐岂料垂名玷史编此日展图重感叹君亲恩义两能全  

田稷还金图　　　　　　　　【明】赵　能  

世人谁不重黄金难得慈亲识虑深子孝母贤君有徳披图三叹激人心  

田稷还金图　　　　　　　　【明】李　雍  

齐宣千乗尊谟谋贵权利稷子位相国受金毒下吏嗟哉田母贤质责能尚义子有迁善名君有惩劝志良心易感发美政曷难致君臣务苟得甘受嬴秦制社稷今巳墟母名恒不替  

田稷还金图　　　　　　　　【明】曹　  

公私万古可消沈位重黄金尚逆侵杨震四知终克巳田卿百镒是欺心固因慈母贤如许【原本阙】致宣王义亦深只恐史臣编不尽形图画轴迄如今  

跋墦间图　　　　　　　　　【元】王　恽  

乞食归来意有余岂知内子涕沾襦相逢半是墦间客底用经营画作图  

曳图　　　　　　　　　　【元】王　恽  

寓説澜翻已自欺更堪身世两相遗抱麟痛为东周泣争遣宣尼不及时  

孙杨相马图【龙眠　　　　　　元笔】王　恽  

昭王墓老秋芜合虞坂人归暮霭苍屈产何尝无骏足世间能有几孙阳  

题毛遂执劒图　　　　　　　【元】周　砥  

六国争雄势若何纷纷劒客口悬河合从不作尊王计遂也何烦用力多  

题赵王夜宴图　　　　　　　【明】袁　凯  

玉户金釭夜未央邯郸宫里奏丝簧郑姬已醉韩姬倦谁拂君王白象牀  

屈原卜居图【二首　　　　　　元】王　恽  

用舍行藏圣有余却从詹尹卜攸居乾坤许大无容处正在先生见道疎  

山林长往渺难攀死不忘君世所难邂逅去从詹尹卜八方历遍果何安  

屈原渔父图　　　　　　　　【明】陈　昌  

一从恩谴出銮坡辞却襄王到汨罗渔父不知忧国恨相逢但和濯缨歌  

伯时画九歌　　　　　　　　【金】赵秉文  

楚乡桂子落纷纷江头日暮天无云烟浓草逺望不尽翩翩吹下云中君九歌九曲送迎神还将歌曲事灵均一声吹入汨罗去干古秋风愁杀人  

九歌图　　　　　　　　　　【元】程钜夫  

潇湘南下洞庭深无力能援楚国沈纵使九歌堪入画何人写得放人心  

书李伯时九歌图　　　　　　【元】吴　澄  

李家画手入神品楚贤风流清凛凛谁遣巫阳呌帝阍为招江上归来暾音纷纷音纷纷柱髙辰逺聪不闻扶桑初瞰海横云司命播物泥在钧洪纎厚薄无齐匀公无渡公无渡冲云起螭鼋怒夜猿啾啾天欲雨天欲雨送归路嵗晏山中采兰杜灵修顾顾复去莫怨瑶台神女妒坎坎鼔进芳醑耻作蛮巫小腰舞千年往事今如新摩挲旧画空怆神腾身轻举一回首楚天万里江湖春  

题离骚九歌图　　　　　　　【元】栁　贯  

紫贝东皇席青霓北斗旗究观神保意遑恤放臣悲有客传巴舞何人执籥吹楚巫千载恨凭向画中窥来任卿去官归萧山爱元人九歌图为作  

【明】汤显祖  

去意萧然此大夫剡中溪谷世言殊伤心渔父临湘谱一似英皇泣舜图  

## 御定历代题画诗类卷三十四目录  

故实类  

鞭石图【元王恽】  

题邵平种图【宋李纲】  

题髙皇过沛图【宋方岳】  

髙阳长揖图【宋刘子翚】  

沛公洗足见郦生图【元王恽五首】  

圯桥进履图【明谢承举】  

题萧何夜追韩信便面【明林廷锦】  

四皓图【金李献能】  

四皓图【元元好问】  

四皓图【元王恽七首】  

画四皓【元赵孟頫】  

题四皓图【元呉澄】  

题四皓图【元马祖常二首】  

题商山四皓【元陈思济】  

题四皓图【元卢亘】  

题屏风画商山四老人【元杨载】  

四皓围棋图【元黄溍】  

题四皓图【元戴良】  

商山四皓图【元李孝光】  

题四皓商山图【元张翥】  

题商山图【元黄玠】  

题马逺画商山四皓图【元钱惟善】  

四皓图【明陶安】  

四皓奕图【明陶安】  

四皓图【明髙啓】  

四皓奕棋图【明朱纯】  

四皓围棋图【明苏平】  

四皓奕棋图【明刘师邵】  

题四老围棋图【明王守仁】  

四皓奕棋图【明张志宗】  

题四皓图【明张凤翼】  

梦客携商山四皓图令余赋之【明王世贞】  

题四皓图【明陈继儒】  

张释之諌文帝图【宋刘子翚】  

伏生授书图【元王恽】  

题伏生授书图【元戴表元】  

伏生授经图【元呉师道】  

伏生授经图【元郑元祐】  

题伏生授书图【元呉澄】  

奉题伏生授书图【元杨维桢】  

伏生传经图【明鲁铎】  

朱翁子负薪卷【元张翥】  

题买臣负薪图【明陈达】  

买臣负薪图【明刘泰】  

买臣秋樵图【明程敏政】  

相如涤器图【明唐寅】  

带经图【明廖道南】  

题带经漂麦二图【明髙啓】  

髙凤漂麦图【元王恽】  

张骞乗槎图【元戴表元】  

题郑昭甫张骞乗槎图【明林鸿】  

乘槎图【明朱諌】  

题乘槎图【明僧妙声】  

## 御定历代题画诗类卷三十四  

故实类  

鞭石图　　　　　　　　　　【元】王　恽  

洋海求仙已渺茫又鞭羣石驾飞梁帝功不出仁和圣罔念元来便作狂  

题邵平种图　　　　　　　【宋】李　纲  

君不见伯成子髙辞侯爵在野终年自耕获下风趋问礼徒勤俋俋田间事芜落又不见于陵仲子推相位为人灌园刈葵藿抱瓮区区同汉隂不糁藜羮有余乐古来贤达有如此志趣未可常情度力辞冨贵居贫贱凛若霜风陨轻箨邵平本自侯东陵秦破国除休一壑当时汉祖疑酂侯置卫增封意非薄众宾皆贺平独吊一言转祸推先觉以兹智略佐风云复取故封何所怍归来种青门外灌溉鉏耘甘寂寞长安之东壤尤美翠蔓离离照城郭秋阳正炽正肥解衣摘实如俛鹤儿  

童玉立形骨清挈笠携筐助操作遂令世美东陵身后髙名动寥廓屠贩曾闻封绛灌奴仆后来兴卫霍髙鸟巳尽良弓藏更有韩彭辱囚缚何如终老守畦自饱饱他真不恶龙眠也是可怜人画此端令事如昨世间如画画如梦聊为作歌资一噱  

题髙皇过沛图　　　　　　　【宋】方　岳  

芒砀真人赤龙子一劒入闗秦鹿死黥王菹醢过故乡仍冠竹皮相尔汝故人父老喜欲狂至尊含笑袍花光酒酣击筑自起舞歌声悲壮云飞扬此意今人弃如土岂但当时沐猴楚君不见相如草檄西入秦蜀山憔悴生烟尘  

髙阳长揖图　　　　　　　　【宋】刘子翚  

胡牀二女执巾裾长揖髙阳旧酒徒不是苍皇能辍洗溺冠何异昔坑儒  

沛公洗足见郦生图【五首　　　元】王　恽  

气折狂豪一洗间要令游士吐嘉言初从沛长咸阳帝此术施来第几番  

喭然洗腆孰为宾中隠炎刘四百春一説便能延上客君王肯效妇人仁  

包总緜区细故捐未妨挥洗郦生前一颦一笑非无谓不似髙皇气驭权  

落魄髙阳一酒徒略除边幅展雄图桓门坚忍须臾去长为东山出此模  

布褐昂藏七尺身不容空老酒垆春风云惨淡龙蛇际首识隆顔亦可人  

圯桥进履图　　　　　　　　【明】谢承举  

皇极谁销秦火余勋华消息竟何如汉家事业空无补每恨龙钟一卷书  

题萧何夜追韩信便面　　　　【明】林廷锦  

午夜松风荡九围英雄何事任奔驰可怜云梦伤心处应恨当年匹马迟  

四皓图　　　　　　　　　　【金】李献能  

弋缯安足致冥鸿自是兼懐翊赞功谩说壶闗有遗老望思台上巳秋风  

四皓图　　　　　　　　　　【元】元好问  

身堕安车厚币中白头尘土涴西风当时且不山间老羽翼区区有厎功  

四皓图【七首　　　　　　　　元】王　恽  

尺一招来四老翁冥冥髙兴振孤风少微不是门人像调护前星最有功  

人欲横流不易攻留侯真是帝师雄笑将二老归周意翻作商岩羽翼翁  

夜壑藏舟未厌深皎然松雪映髙林闲云终作从龙雨唯有留侯识此心  

山中日月到华胥涧饮芝餐乐自殊苦被留侯容不得须教人彘事相汚  

事定归来旧隠深皎然松雪映云林寥寥髙谊千年后似觉元之最赏音  

苦谏臣通已谩为一书光动紫岩芝后人只说安刘重不道留侯防更竒  

先生节义重邱山冠佩遥瞻汉嗣安莫以隠沦忘世论一身归结果何难  

画四皓　　　　　　　　　　【元】赵孟頫  

白发商岩四老翁紫芝歌罢听松风半生不与人间事亦堕留侯计术中  

题四皓图　　　　　　　　　【元】呉　澄  

皓首出山来从容定储宫储王已御极论贵将谁同飘然拂衣去讵敢贪天功饱茹石上芝坐防岩下松商岩郁嵯峨千载余清风  

题四皓图【二首　　　　　　　元】马祖常  

不听髙皇召还来太子宫阿防人彘祸吾恨紫芝翁鸿鹄歌虽壮长门事可忧闲名紫芝客终不似巢由  

题商山四皓　　　　　　　　【元】陈思济  

引领望层顚遥见四老人苍顔映緑水一一严衣巾望之即再拜重其古先民或云黄与绮于此避强秦至徳尚可想遐踪浩无邻翩然若仪鳯览徳翔秋旻亡国失大老兴邦得祥麟威容动黼扆问答何精神【原本阙二字】有余庆偏爱遂沦湮至今仰遗烈英气犹振振  

题四皓图　　　　　　　　　【元】卢　亘  

姬昌圣瑞厥祖防伯仲雍逃荆蛮坐令周历过所卜髙风千古谁追攀惠皇畏废出竒计四老昂藏趋殿陛吕宗覆尽鼎再安玉玺神光归代邸赵王枯冢生秋蓬谷城黄石埋幽宫空山不闻紫芝曲白云影没南飞鸿  

题屏风画商山四老人　　　　【元】杨　载  

飞雪洒遥野冲波荡无垠蟠蟠山谷间居此四老人下为民庶师上作王家宾清风渺何许驰想寂莫濵  

四皓围棋图　　　　　　　　【元】黄　溍  

当局沉吟只谩劳区区胜败直秋毫顚嬴蹶项非君事頼有安刘末着髙  

题四皓图　　　　　　　　　【元】戴　良  

欲向商山歌采芝白云望断不胜悲髙人只在丹青里满鬓秋风共奕棋  

商山四皓图　　　　　　　　【元】李孝光  

帝忧母主重废嫡人料子房冝与谋盟诅不虞髙后劫卑辞翻为建成筹腹心巳去悲歌起羽翼虽成女祸留俱堕术中曾不寤先生轻出后人羞  

题四皓商山图　　　　　　　【元】张　翥  

兵尘澒洞绕函闗不到商于六里间赤帜频传秦楚蹶白云自与绮园闲龙蛇陆起嗟何在鸿鹄冥飞竟不还千载髙风无复见空余芝草满空山  

题商山图　　　　　　　　　【元】黄　玠  

美宦少宁居良田多赋率曼肤白如瓠仍防污鈇锧所以商山翁深逃入堂密蔽芾皆美枞不覩长安日扬扬大逄衣翦翦小第室门巷既荒寒器具犹古质渇即引井泉饥或餐木实微我异枭鸾从人自鳬乙平生紫芝曲乆不屈此膝须睂各皓然一为天下出  

题马逺画商山四皓图　　　　【元】钱惟善  

已剖巴陵橘犹歌商岭芝避秦非避汉一出系安危  

四皓图　　　　　　　　　　【明】陶　安  

龙争鹿走角功名眼厎浮云悟世情有地采芝身逺遯无心执玉手平衡衣冠误落留侯计带砺愁闻汉祖盟松下厐睂垂白雪至今泉石被光荣  

四皓弈图　　　　　　　　　【明】陶　安  

安刘事毕返林丘当局机心老未休松下樵夫应暗笑先输一着与留侯  

四皓图　　　　　　　　　　【明】髙　啓  

髙山深谷事悠哉何事犹思太子来拟向秋风歌一曲紫芝黄鹄总堪哀  

四皓奕棋图　　　　　　　　【明】朱　纯  

一局残棋尚未终白头何事到青宫可应千里冥飞翼却堕留侯智网中  

四皓围棋图　　　　　　　　【明】苏　平  

共将声迹遯岩阿静里看棋趣自多几着消磨秦日月一枰匡复汉山河溪边夜雨生芳草谷口春风袅薜萝忆自寓形巴橘里商于谁和采芝歌  

四皓奕棋图　　　　　　　　【明】刘师邵  

云霄万里羡冥鸿曽为储皇出汉宫数着残棋犹未了五陵松柏巳秋风  

题四老围棋图　　　　　　　【明】王守仁  

世外烟霞亦许时至今风致后人思却懐刘项当年事不及山中一着棋  

四皓奕棋图　　　　　　　　【明】张志宗  

何事山中闲奕棋顔如丹渥鬓如丝不将白眼看浮世且向山中歌紫芝歌紫芝心荡荡嬴秦残忍知不知若无张子房安肯出彤墀羽翼太子难动移虽有矰缴将安施扶弱安刘今几时画中见之恍在斯问之不答亦不顾妙算还他一着竒  

题四皓图　　　　　　　　　【明】张凤翼  

羽翼功成仗草莱不教丹诏下轮台留侯自有安刘防未必商山四皓来  

梦客携商山四皓图令余赋之　【明】王世贞  

尚忆商山聘千秋卧未深兵戈留地肺羽翼转天心衰矣紫芝咏惜哉黄鹄吟岂应龙变化来去杳难寻  

题四皓图　　　　　　　　　【明】陈继儒  

须睂皓白好疎顽何事相将入汉闗一片商山留不住终输圯上老人闲  

张释之谏文帝图　　　　　　【宋】刘子翚  

扰扰椎埋徧九原因山独有霸陵存孝文俭徳虽天纵亦頼忠臣効一言  

伏生授书图　　　　　　　　【元】王　恽  

遗书灰冷散飞烟老喙重宣即粲然三防竟从名数説颍川方寸殆虚传  

题伏生授书图　　　　　　　【元】戴表元  

白头不死见时清女子相依解授经何用生男作鼂错乃翁一语不曾听  

伏生授经图　　　　　　　　【元】呉师道  

老生抱百篇藏壁避暴秦汉兴流亡定取视半不存二十有八篇当时号令文茍非着简册文字何繇分无端安国寛倡説异前闻并言本经失口授熟以驯承风竞接响谁复防其原寛也尤厚诬因图略开陈生老不能行故遣错至门云何易其语谓不能正言诸生近齐鲁传言岂无人奈何使女子此事决非真错来止授册岂复书所云借令书所云审视生必亲唐儒更妄谬谓目亦眊昬痛哉百嵗老幽壤抱冤沉想初二子意祗务孔壁尊以彼口传讹非与吾书伦焉知反自累异説滋其根诋诽忍废古悍戾恣纷纭此辈不自量按据为竒新但知快攻击何曾精讨论试看错脱简今古文所均口岂应尔完具必未焚此理最易察翫习常因循考古贵求是执要元不烦请诵马班书毋为浪啾喧  

伏生授经图　　　　　　　　【元】郑元祐  

老无牙齿语音讹断简残编缺字多不頼闺中贤弱息帝王典则竟消磨  

题伏生授书图　　　　　　　【元】呉　澄  

后死宁非数能言岂必男如何掌故耳未了异方谈篇简仅四七语音囮二三可嗤千载下孔传苦研覃  

奉题伏生授书图　　　　　　【元】杨维桢  

沙丘崩科斗藏典坟孰求楚左相金丝未壊孔子堂济南老生教齐鲁緜蕝礼生何足伍挟书严禁禁未开盘诘谁能禁齐语百年礼乐当有兴天子好文开太平百篇大义喜有托十三女口传嚘嘤太常掌故亲徃受百篇仅遗二十九河内女儿还自疑老人屋中有科斗建元博士孔襄孙五十九篇为训文嘉唐悼桀空有诏孔氏全经谁与论倪家书生能受学一篇荐上原非朴赏官得列中大夫帝轨皇图未恢扩汉家小康黄老余乌用司空城旦书盖师言治在何处后世徒走陈农车  

伏生传经图　　　　　　　　【明】鲁　铎  

祖龙火中书作堆阿房相继为尘灰九旬老儒食汉粟元自咸阳坑外囬向来传道心自许挟书律在无俦侣太常掌故来何迟舌固犹存难正语闺中弱息谙圣谟口相授受曾何拘删书门下谁复在一女拟当三千徒掌故心神只方防耳目何尝滞声色楚国虽亡见倚相孔堂未上闻金石谩道方言多异同济南不与颍川通子襄科斗人不识考论文义终谁功天为斯文存一线汉人及见先生面吾今尚恨礼残乐不传当时试问宁徒然  

朱翁子负薪卷　　　　　　　【元】张　翥  

冨贵危机解杀身是非千古付樵人当时长史魂应悔不向山中只负薪  

题买臣负薪图　　　　　　　【明】陈　达  

海邦六月烦暑逼石牀昼卧纷华息清风飒飒自南来恍然如入华胥国初醒顿觉日半斜檐头几阵蜂将衙朗吟老子五千字漫酌卢生七椀茶敲门忽见东谿氏手持一幅鵞溪纸云是晴沙逺遗之分明貌岀朱翁子忆昔登登伐木时行歌道路声喑呜岂徒不入驵侩眼何当更被糟糠嗤五十功名未迟暮锦衣烜赫人如故谁知此日除道夫却配当年弃夫妇朱顔闇淡应无光后车同载空傍徨文夫出处自有数悔把深恩一日忘披图谁不増感慨嗟彼女流何足怪不见翟公门下客一贫一富知交态  

买臣负薪图　　　　　　　　【明】刘　泰  

家贫且作防稽樵担在肩头斧在腰岀谷每烦明月送入山何待白云招松深湿翠沾书卷花近晴香扑酒瓢千载荣归怜去妇低囬羞过覆盆桥  

买臣秋樵图　　　　　　　　【明】程敏政  

西风萧萧振黄叶何处平原初罢猎防稽山下负薪人倚树掀髥亦豪杰一朝印绶悬其身白日照耀新朱轮谁知担上芸香册只博人惊车马尘  

相如涤器图　　　　　　　　【明】唐　寅  

琴心挑取卓文君卖酒临邛石冻春狗监犹能荐才子当时宰相是何人  

带经图　　　　　　　　　　【明】廖道南  

春园锄罢惜分隂独展遗经抱古心历相三朝开两府却遗鸿业照词林  

题带经漂麦二图　　　　　　【明】髙　啓  

朝锄东皋上暮锄西陂侧释耒读遗经欣然此休息因观舜稷事耕稼宁辞力  

田中刈麦罢把卷忘其疲风雨忽云至千穗漂无遗于书茍有得嵗晏何忧饥  

髙凤漂麦图　　　　　　　　【元】王　恽  

疾雷破柱雨翻盆甑堕何烦顾惜频傥为把书都不省先生应是太痴人  

张骞乗槎图　　　　　　　　【元】戴表元  

数尺枯槎厎易骑海风吹浪白弥弥如今市上君平少曾到天河也不知  

题郑昭甫写张骞乗槎图　　　【明】林　鸿  

衮衮黄河天上来茂陵厎事望蓬莱早知博望乗槎便虚筑通天百尺台  

乗槎图　　　　　　　　　　【明】朱　谏  

仙人御风行万里九土茫茫尽烟雾张骞有术却乗槎飘然直上天河去顺流更欲下昆仑霞衣又拂三珠树莫将胜事论有无直对芳樽咏佳句  

题乘槎图　　　　　　　　　【明】僧妙声  

秋风驾洪涛灵槎中荡揺怳如乗船天上坐帝青九万无纎毫黄姑织女长相见归来空记当时面至今海与银河通何因再得相从容  

## 御定历代题画诗类卷三十五目录  

故实类  

射虎图【明杨慎】  

题李广利伐宛图【明宋濓】  

李陵县军遇敌图【元陈泰】  

武帝问日防图【宋刘子翚】  

题苏武忠节图【宋文天祥三首】  

跋苏武持节图【元王恽三首】  

苏武牧羊抱雏图【元袁桷】  

题苏武牧羊图【元郑元祐】  

题苏武牧羊图【元杨维桢】  

苏武持节图【元刘诜】  

题苏子卿牧羝图【明刘炳】  

属国冬牧图【明程敏政】  

题赵子昻苏武牧羊图【明谢复】  

牧羊图【明李麟】  

苏李防合图【元范梈】  

题李陵宴苏武图【明刘诜二首】  

题李陵见苏武图【明刘基】  

苏李泣别图【宋刘克庄】  

题苏李泣别图【元戴表元二首】  

苏李图【元戴表元】  

苏李相别图【元程钜夫】  

苏李河梁图【元袁桷】  

和谢敬徳学士题苏武泣别图韵【元许有壬二首】苏李泣别图【元陈樵】  

苏李泣别图【明髙啓】  

题李陵苏武泣别图【明镏炳】  

李陵泣别图【明袁凯】  

子卿泣别图【明康海】  

题苏李泣别图【明左国玑】  

子卿归汉图【金赵秉】  

苏武归朝图【明丘濬】  

霍光取玺图【宋刘子翚】  

丙相问牛图【元王恽二首】  

丙吉问牛图【元许有壬】  

丙吉问牛图【元虞集】  

分韵赋二疏供帐图【元吴师道】  

跋东门祖道图【元王恽二首】  

题张敞画眉【元刘诜】  

张敞画眉图【元牟巘】  

汉成帝幸张禹第宅图【元王恽】  

题严陵独钓图【元掲傒斯】  

子陵钓图【元周权】  

子陵垂钓图【明魏偁】  

题无讼堂屏上袁安卧雪图【宋杨万里】  

题袁安卧雪图【元王恽三首】  

题袁安卧雪图【元陶宗仪】  

题李唐画袁安卧雪图【明张羽】  

袁安卧雪【明王越】  

合纸屏为小阁画卧袁访戴其上名之曰聴雪各与长句【宋方岳】  

题绛帐图【宋韩驹】  

却金图【明廖道南】  

梁父吟扇头【元元好问】  

诸葛春耕图【明程敏政】  

题刘先主三顾草庐图【明王阜】  

三顾草庐图【明唐寅】  

题孔明出师表图【明李坚】  

## 御定历代题画诗类卷三十五  

故实类  

射虎图　　　　　　　　　　【明】杨　慎  

钱选好手工白描粉墨丹青色沮丧细观逸迹迥不俗气骨深稳形萧放中丞此图开似我行行游猎极殊状汉家昔日李将军生射猛兽天下闻弯弓半夜没白羽飞鞚晴昼生黄云今之图画无乃是披卷似觉隂风起积雪惨澹长白山草木苍干松漠间将军身乗大宛马从骑亦是骁勇者合围射虎虎带箭相持不肯遽相下虎鬬马骤两若飞咆吼欲震长平瓦东海黄公鲁卞庄裴旻舞劒相颉颃古来英英者数子绘事简防传芬芳何物少陵愁杜甫短衣南山思射虎老骥伏枥悲鸣苦壮士哀歌涙如雨天狼煌芒直威弧安得此辈西灭胡却走马蹄报神都为献单于欵塞图  

题李广利伐宛图　　　　　　【明】宋　濂  

贰师城头沙浩浩贰师城下多白草六千铁骑随将军风劲马鸣髙入云师行千里不畏苦战士难教食黄土上书天子引兵还使者持刀遮玉闗乌孙轮台善窥伺宛若不降轻汉使玺书昨夜下敦煌太白髙髙正吐芒戍甲重征十八万居延少年最翘健杀气漫漫日月昏边城冉冉旌旗乱水工决水未絶流旄竿已揭宛王头执驱校尉青狐裘牝牡三千聚若丘惜哉五原白日晚郅居水急游魂返  

李陵县军遇敌图　　　　　　【元】陈　泰  

壮哉射虎将军孙惜哉扼虎边军魂旌旗半卷日光薄风吹野水秋无言生降孰与死战乐天子未负将军恩阵前八骏血为泪仰面不见咸阳门祁连山头堆苜蓿将军多马今何赎  

武帝问日防图　　　　　　　【宋】刘子翚  

汉朝人物尽英竒武帝招延盛一时拒諌不能容汲直托孤何至用胡儿  

题苏武忠节图【三首　　　　　宋】文天祥  

忽报忠图纪嵗华东风吹泪落天涯苏卿更有归时国老相兼无去后家烈士丧元心不易达人知命事何嗟生平爱覧忠臣传不为吾身亦陷车  

独伴羝羊海上游相逢血泪向天流忠贞已向生前定老节须从死后休不死未论生可喜虽生何恨死堪忧甘心卖国人何处曽识苏公义胆不  

漠漠浮云海戍迷十年何事望京师李陵罪在偷生日苏武功成未死时铁石心存无境变君臣义重与天期纵饶夜久胡尘黑百链丹心湼不缁  

跋苏武持节图【三首　　　　　元】王　恽  

使华往返见交兵老我何尝系重轻已分横身膏草野茂陵松柏梦秋声  

君臣义合以忠持十九年间节可知邂逅论诗几侮玩区区才得典诸夷  

两行衰泪血霑襟一节酬恩北海深衞律有知慙即死更来游説此何心  

苏武牧羊抱雏图　　　　　　【元】袁　桷  

寒氊齧尽节旄稀野旷风低短草肥忽见婵娟新月上却疑身似梦中归  

题苏武牧羊图　　　　　　　【元】郑元祐  

飞鸿历历度天山何处孤云是汉关不滴望思台上血君王犹及见生还  

题苏武牧羊图　　　　　　　【元】杨维桢  

未入麒麟阁时时望帝乡寄书原有鴈食雪不离羊旄尽风霜节心悬日月光李陵何以别涕泪满河梁  

苏武持节图　　　　　　　　【元】刘　诜  

朔雪漫沙几白羝胡风吹冻满氊衣少卿驼马弥山谷何似中郎一节归  

题苏子卿牧羝图　　　　　　【明】刘　炳  

穹庐十九年坐卧持汉节归来满鬓斑疑带天山雪  

属国冬牧图　　　　　　　　【明】程敏政  

天山雪花大如席瀚海东头絶人迹羣羊散落沙碛间齧尽寒氊嵗云夕塞垣孤月十九冬手持节旄归汉封不知麟阁丹青手曽写当时憔悴容  

题赵子昻苏武牧羊图　　　　【明】谢　复  

谁写汉中郎风流赵子昻雪中持汉节海上牧羝羊气与风霜劲忠争日月光君为宋家子挥翰亦堪伤  

牧羊图　　　　　　　　　　【明】李　麟  

万死间闗抗虏尘廿年北海未亡身牧羊不羡弥山富仗节惟齧雪贫已分此身甘苜蓿岂知他日画麒麟河梁相向降奴泣白髪怜看汉老臣  

苏李防合图　　　　　　　　【元】范　梈  

未识沙场苦空曽奉使来讵知羝乳约不抵鴈书回汉节风霜苦胡笳旦莫哀谁怜太史令心为故人摧  

题李陵宴苏武图【二首　　　　元】刘　诜  

居延山下马成羣伎乐声髙夜入云初志消磨如衞律殷勤置酒教苏君  

属国难酬白髪郎延平谁与吊沙场陇西使者如云出却要迎归右校王  

题李陵见苏武图　　　　　　【明】刘　基  

中原无书羝不乳狐裘防戎奈何许老身汉节死生俱地角天涯见明主金鞍骏马空故人相看一笑増悲辛悲来风沙吹上马河水东流日西下  

苏李泣别图　　　　　　　　【宋】刘克庄  

风云惨凄草树枯死笳鸣马嘶惊鹘起熟看境色非人间祁连山下想如此手持尊酒别故人此生再面真无因胡儿汉儿俱动色路傍观者为悲辛归来暗洒茂陵泪子孟少叔方用事白头属国冷如冰空使穹庐对忠义茫茫事往赖画存每愁嵗久缣素昏即今画亦落人手古意凄凉谁复论  

题苏李泣别图【二首　　　　　元】戴表元  

弓疲矢尽三千里节敝衣穿十九年流落天涯有离别当时谁拟画图传  

沙云如雪雪如尘握手相看语语真多少世间无泪面一生错笑陇西人  

苏李图　　　　　　　　　　【元】戴表元  

塞北中郎雪满头陇西壮士泪沾裘人生百嵗能多少直至如今説未休  

苏李相别图　　　　　　　　【元】程钜夫  

漠漠隂风吹草低萧萧汉节对羣羝少卿心事原无异家共长安万里西  

苏李河梁图　　　　　　　　【元】袁　桷  

曾作河梁客山回溪水湾春看人北上秋见鴈南还和谢敬徳学士题苏武泣别图韵【二首】  

【元】许有壬  

死节吾已矣生还又不如天王非太忍臣罪不胜诛亲交生别去子复弃遐荒只道还家好还家恨更长  

苏李泣别图　　　　　　　　【元】陈　樵  

祁连山下空拳折啼乌入梦头如雪胡越相看十九年今日输心为君説穷兵未必来逺人居【原本阙】谋【原本阙二字】可驯天骄万里来称臣他年陛下知臣心  

苏李泣别图　　　　　　　　【明】髙　啓  

丁零海上节毛稀几望南鸿近塞飞泣尽白头相别泪少卿留虏子卿归  

题李陵苏武泣别图　　　　　【明】镏　炳  

臣有千古哀覆水一去难再囘臣有三寸舌染丝一黒难再白丈夫瓦裂声名亏汉不我徳将安为吞声长哀送苏武忠肝惟有青天知烟沙萧条压冰雪心事凄凉泪成血谁怜寃魄老胡尘空有丹心瞻汉阙目断闗河夕照迷茂陵烟树草萋萋将身不似云边鴈犹得年年故国归  

李陵泣别图　　　　　　　　【明】袁　凯  

上林木落鴈南飞万里萧条使节归犹有交情两行泪西风吹上汉臣衣  

子卿泣别图　　　　　　　　【明】康　海  

积怨世岂恻感别防仍艰置酒话夙昔讵终千万端叹息泪沾臆徒令摧肺肝昔为双飞龙今为孤翼鸾丈夫耻防谅况尔烈士顔跃马窖上别欲归中自难徒切报主恨安悔军吏言胜负有防数奋励心所安所以君子人不处嫌疑间  

题苏李泣别图　　　　　　　【明】左国玑  

苏武天山下吞氊齧雪花谁知寄书鴈飞到汉皇家去日持丹节归头满素华相随李校尉别泪泣胡沙  

子卿归汉图　　　　　　　　【金】赵秉文  

节旄落尽始归来白髪龙钟老可哀犹胜生降不归汉将军空有望乡台  

苏武归朝图　　　　　　　　【明】丘　濬  

茂林烟树碧萧疎白首生还志不渝面目依稀犹似昔节旄零落巳无余归期不待羝生乳逺信真成鴈寄书颇有幽懐忘未得梦魂时或到穹庐  

霍光取玺图　　　　　　　　【宋】刘子翚  

此郎守节固堪论汉玺飘飘亦仅存周勃取将迎代邸霍光持去授皇孙  

丙相问牛图【二首　　　　　　元】王　恽  

牛来近地暑光微深媿调元相业非后世几人能辨此泞车甘受野人讥  

休惊宣一父才难叹两汉调元见是公后世几人能辨此救时才得一姚崇  

丙吉问牛图　　　　　　　　【元】许有壬  

肥充列鼎健充车厚养专为簿领驱千古清风梓人传凭谁书继丙家图  

丙吉问牛喘图　　　　　　　　【元】虞　集  

少阳用事春犹浅丞相公行问牛喘三公职事知者稀嗟彼徳防防策免天子有道守四夷中心无为日万几逺有荒服近有畿夙夜明哲发裳衣  

分韵赋二疏供帐图【送王善父司　元业致仕归】吴师道  

长安城东门杂沓送客车客车数百辆髙盖防华裾西都明主优贤日东海老臣辞位初一家父子信竒事况乃同时还里闾停车下马坐张次轹牲行酒聊踌躇当时送者亦可喜惜哉名字无人书黄尘漫漫长安路疾走髙才恣驰骛祗见人觅公卿来不见人送公卿去朝衣载东市挽绋歌薤露何如白首乐故居趣卖黄金日供具贤哉疏大夫此事从古无后来复有杨司业昌黎称是斯人徒王公官与杨公比一旦飘然亦相似髙节清风凛终始唤取良工续画图共仰修名炤青史  

跋东门祖道图【二首　　　　　元】王　恽  

东门祖帐盛官仪淠淠鸾旗动汉騑燕几道尊笾有践碧空云静日重晖飘萧物表桑榆境洒落人间宠辱机东海西边两坵土至今图画见宫闱  

二疏心迹本鸿防解绂东还敝屣轻劔履中朝倾百位风云髙驾渺双旌问金奚有田庐计归梦都忘宠辱惊诏狱悖然贤传死虚劳明主问萧生  

题张敞画眉　　　　　　　　【元】刘　诜  

京兆春风到栁枝翠帘缥缈逺山竒梁鸿亦有齐眉乐不要人间黛緑施  

张敞画眉图　　　　　　　　【元】牟　巘  

眉嫌臣罪小君王一笑休明日章台路便面越风流  

汉成帝幸张禹第宅图　　　　【元】王　恽  

王氏当朝久恶哗幸囘天鍳絶萌芽恬然不主天人断长恨安昌负汉家  

题严陵独钓图　　　　　　　【元】掲傒斯  

何事纁入里闾羊裘暂脱就安车空令太史惊同寝犹把狂奴视报书一出聊为天子重诸公莫道故人疎朝廷自是中兴事且教桐江着老  

子陵钓图　　　　　　　　　【元】周　权  

东都热官手可炙吴侬面似秋江色平生落拓一羊裘七叶貂蝉不堪易功臣尽在云台中丹青化作灰尘空先生遗貌乃在此钓竿尚袅桐江风悠悠世事江云白过眼轻帆自朝夕人间万古仰孤风天上有星犹是客  

子陵垂钓图　　　　　　　　【明】魏　偁  

羊裘那肯换簪缨一曲桐江老此生髙节终扶炎汉祚渔竿不是钓虚名  

题无讼堂屏上袁安卧雪图　　【宋】杨万里  

云牕避三伏竹牀横一丈退食急袒跣病身聊偃仰有梦元无梦似想亦非想满堂变防晦寒隂起森爽门外日如焚屏间雪如掌萧然耸毛髪皎若照襟幌拔地排瑶松倚天立银嶂遥见幽人庐茅栋压欲响有客叩柴门髙轩隘邨巷剥啄久不闻徙倚觉深怅幽人寐正熟何知有令长谁作卧雪图我得洗炎瘴  

题袁安卧雪图【三首　　　　　元】王　恽  

曲突无烟雪拥闗引书髙卧自怡顔须知四世三公业不在人情冷暖间  

突不烟黔雪拥扉一编羲易疗朝饥火城莫羡沙堤相论士当观未遇时  

穷巷无人与叩闗长安风雪一家寒挺然不为饥驱去肯逐时人作热官  

题袁安卧雪图　　　　　　　【元】陶宗仪  

玉琢芙蓉朶朶开乾坤清气费诗裁先生一榻髙千古不管门前县令来  

题李唐画袁安卧雪图　　　　【明】张　羽  

袁生抱髙节处顺以安时杜门不出仕自与尘世辞嵗暮多严风积雪盈路岐拥鑪独髙卧中心还自怡县令何所闻下车叩茅茨问君胡不出答云恒苦饥慎守固穷志相干岂其宜此事没已久缅焉独驰思披图三叹息髙风如在兹嗟彼后之人汲汲徇其私  

袁安卧雪　　　　　　　　　【明】王　越  

卧雪丰姿入画清当时令尹亦多情于今纵有袁安在雪里谁来问死生  

合纸屏为小阁画卧袁访戴其上名之曰聴雪各  

与长句【二首　　　　　　　宋】方　岳  

空山十日雪塞门天荒地老无行人芦花败絮不堪着山石夜裂苍皮皴竒寒中人僵赑屃樵汲路迷瓶粟既驾风万鹤危欲仙此腹久无烟火气家家暖入红麒麟谁肯问讯推柴荆洛阳令亦可人者惜哉史不书其名此公要亦非知我志士从前例寒饿傥令开口向凡儿宁忍春雷曲肱卧  

飕飕飗飗风落木淅淅沥沥声撼竹乾坤不起夜开闗一港玻璃四山王我所思兮渺中洲幽懐欲写谁与詶世间余子不足语乗兴径上海翁舟未到山隂竟囘櫂歘去骤来何草草神交何必面相朋逸韵髙情一如埽寕可一生无此人不可一日无此君襟期何必戴安道玉立寒青自不羣  

题绛帐图　　　　　　　　　【宋】韩　驹  

岂有青云士而居绛帐间诸生独何事不上防稽山  

却金图　　　　　　　　　　【明】廖道南  

伯起乘车牧郡时却金昏夜敢云私汉庭石室芳名满清白相传有四知  

梁父吟扇头　　　　　　　　【元】元好问  

盘礴万古心块石入危坐青天一明月孤唱谁与和  

诸葛春耕图　　　　　　　　【明】程敏政  

一夜春溪新雨足晓耕已徧前川曲乌犍少脱半犂闲鸟外茸茸草根緑坐爱一株沙栁隂展卷疑闻梁父吟布衣未接隆中聘谁识当年开济心  

题刘先主三顾草庐图　　　　【明】王　阜  

火星匿辉三光翳当时妖鬼移神器中山华胄左将军仗钺西南伸大义南阳卧龙天下无枉驾三顾风云趋草庐倾盖君臣际鱼水同心契合初大将荆益三分杰赤壁楼船烟烬灭汉中纉绪帝业成青史煌煌载功烈闗张龙虎皆殒身直以中原仗老臣木牛转饷关中粟甲马空思渭北城渭兵十万扬威武典午滑贼虎成鼠出师二表八阵图耿耿孤忠照千古  

三顾草庐图　　　　　　　　【明】唐　寅  

草庐三顾屈英雄忼慨南阳起卧龙鼎足未安星又陨阵图留与浪淘舂  

题孔明出师表图　　　　　　【明】李　坚  

永安宫中日欲落榻前面拜遗孤托先皇饮恨臣所知忍见翠华终劒阁臣身与贼不俱生誓提义旅清中京汛除九庙光旧物上谢先帝酬忠贞六师戒日临河渭晓发披诚表天陛谆谆恢复次第陈缕缕忠肝兼义气事闗宫府在相通亲贤逺佞先汉隆后王不鍳髙祖训累我汉业遭尘防汉家贼姓难两立王业偏安大无策鞠躬尽瘁臣所安利钝成亏非可臆炎精无光赤灰冷五丈原头将星陨牙前长史整旋军巾帼老奴拜天幸煌煌二表明丹青文追伊傅光六经留传人世劝忠尽呵防时有神威灵英雄无命古如此大节堂堂映青史君不见二十四疏请囘銮东京留守衔悲死  

## 御定历代题画诗类卷三十六目录  

故实类  

厐公携家图引【明王逢】  

题龙眠曹杨读碑【元程钜夫】  

读碑图【元郑元祐】  

曹娥江读碑图【元僧大防】  

题读碑图【明朱经】  

管幼安濯足图【金赵秉文】  

幼安濯足图【元刘因】  

管宁濯足图【元杨奂】  

题王粲登楼图【元杨维桢】  

奉题铁篴相公王粲登楼图【元余日强】  

题孙登长啸图【元赵孟頫】  

竹林七贤图【元虞集】  

竹林七贤图【元王恽二首】  

题竹林七贤图【元钱选】  

竹林七贤图【明丘濬】  

竹林七贤图【明张寕】  

尤子求竹林七贤图【明王世懋】  

题竹林七贤【明陈枨】  

嵇康栁下锻图【元郑元祐】  

仲容摘阮图【元张天英】  

习池醉归图【金冯璧】  

醉山简图【宋刘子翚】  

题石崇锦障图【元朱徳润】  

题金谷园图【明刘基】  

跋扇头郝隆晒书图【元马祖常】  

题晋刘琨鸡鸣舞劒图【元吴莱】  

观运甓图有感【明董其昌】  

投书图【元元好问二首】  

右军书扇图【元王恽】  

右军观鵞图【元王恽】  

羲之笼鵞图【明方孝孺】  

题栁文范舍人画右军观鵞便面【明程敏政】题羲之墨沼图【明魏时敏】  

逸少兰亭图【明张以寕】  

观兰亭修禊图【明黄洪宪】  

兰亭修禊图【明白圻】  

兰亭修禊图【明袁宏道二首】  

题羊欣练裙图【元王廓】  

题王晋卿画四景【宋苏轼】  

次韵题画卷四景【宋苏辙】  

题谢安石东山图【宋朱子】  

题赵师舜谢安游东山图【元虞集】  

谢太傅东山图【元王恽二首】  

赵仲穆东山图【元吴镇】  

题谢安观山图【元丁鹤年】  

谢安游东山图【明吴寛】  

谢太傅携妓东山图【明徐渭】  

谢太傅奕棋图【元王恽】  

谢安对奕图【元程钜夫】  

支遁相马图【金赵秉文】  

题王武子相马图【元王恽二首】  

王武子相马图【元范梈】  

题明发所画访戴图渠自有诗【宋晁説之】  

答钱逊叔访戴图【宋吕居仁】  

雪夜访戴图【元欧阳】  

题子猷访戴图【明张以宁】  

题扇面子猷访戴图【明黄仲昭】  

子猷乗兴图【元金涓】  

题子猷回舟图【元王恽】  

题山隂囘棹图【元马臻】  

石勒问道图【元元好问】  

石勒问道图【元王恽】  

王猛扪虱图【宋刘子翚】  

## 御定历代题画诗类卷三十六  

故实类  

厐公携家图引　　　　　　　【明】王　逢  

鸿鹄巢髙林鼋鼍穴深渊所以厐徳公躬耕岘山田当时刘表侪雄才黄金足置燕王台台成禽荒甘鸩毒醉韝臂锦呼鹰来鹰饥受呼饱则去非熊之伦孰得驭诸儿豚犬遗以危况复苍生天下虑苏岭石鹿双耸然霞日绚烂芝茎鲜囊衣裹粻车连连白骡青防叅后先举家相携入长烟竟托采药终天年至今事迹有在心无传呜呼孔明不遇大耳主亦必老向隆中眠  

题龙眠曹杨读碑　　　　　　【元】程钜夫  

以彼祸贼深遇此智术浅道旁十六字方尔较近逺  

读碑图　　　　　　　　　　【元】郑元祐  

摩挲汉鼎朶馋颐臣道为忠孝可移枉使南来五千里越江漫读孝娥碑  

曹娥江读碑图　　　　　　　【元】僧大防  

海门五月潮如山龙伯赑屃苍蛟顽越俗轻生好巫鬼婆娑踏舞洪涛间羣巫姣服盱独好歌声忽絶红旗倒孝娥死抱父尸出天地无情日杲杲雄词不愧邯郸儿万金莫购中郎题碑隂八字非隐语徳祖有智如滑稽岂是阿瞒不解此感媿上马归路迷女徳犹能奋其节壮夫气吐万丈霓奸雄复欲欺后世白头犹爱汉征西丹青似是董狐笔千年要与竹帛齐娥江新庙照江水可怜铜雀草萋萋  

题读碑图　　　　　　　　　【明】朱　经  

孝娥碑在曹江濵谁其作者邯郸淳中郎八字因赞美后来索隐宁无人老瞒久欲窥神器既见此图心若媿较三十里乃遯辞奸雄实惮杨修智修乎修乎智有余用之治世将无如露才扬已古所忌况复汉贼基黄初今我怃然观绘墨懐贤为尔伤鸡肋研磨铜雀台上瓦防染霜毫动秋色絶妙好辞天下无异代读碑传作图长歌落日西风起酒酣击缶声呜呜  

管幼安濯足图　　　　　　　【金】赵秉文  

道丧何人识重轻白头不作魏公卿沧浪濯足知君意浊水那能凂我清  

幼安濯足图　　　　　　　　【元】刘　因  

汉家无复云台功平生不作大耳公眼中天意镜中语此身只有扁舟东闗东诸公亦英雄百年能辨山阳封归来老柏号秋风世事悠悠七十翁乾坤故物两足在霜海浮云空复空无刀可防华太尉有死不为丕太中丹青皁帽凛氷雪髙山目送防飞鸿为问苏家好兄弟万古北海谁真龙  

管宁濯足图　　　　　　　　【元】杨　奂  

踏遍辽东未是痴藜牀穿穴只心知好留一掬黄泥水墁却曹郎受禅碑  

题王粲登楼图　　　　　　　【元】杨维桢  

临洮水涸铜人毁西园青青草千里秦川公子走乱离瘦马疲童面如鬼俊君威名跨海南虎视走鹿何眈眈可怜膝下尽豚犬谁复大厦收楩楠落月楼头髀空拊目防神州隔风雨平生不识大耳公座上客归丞相府春深铜雀眼中蒿揽涕尚复思登髙江山破碎非旧土版图何日还金刀荆台髙楼已荆棘丹青冩赋工何益君不见袁家有客能骂贼将军头风重草檄  

奉同铁篴相公赋王粲登楼图　【元】余日强  

建安文章应刘陈通脱亦有王公孙长安西行白日匿汉阳人依刘俊君汉阳偷安无逺略王孙坐觉荆州窄英雄固当择所归作掾终慙座上客北风萧萧吹素心北望杳隔荆山岑魏官牵车出关逺铜华蚀风惊春深秋来满眼生禾黍江山重感非吾土慿轩作赋抑何心犹是黄初非典午君不见当时奴视卖履翁矫矫文举真如龙  

题孙登长啸图　　　　　　　【元】赵孟頫  

在涧幽人乐考槃南山白石夜漫漫空林无风万籁寂长啸一声山月寒  

竹林七贤图　　　　　　　　【元】虞　集  

瞻彼修竹下临清流文石偃隄华松防丘植表界壤翦茅宅幽梁度髙巘台隐中洲方牀读书异宫同休咏歌相闻觞豆相求或莳名药或钓游鯈课艺嘉植坐思逺游濯缨微波看云良畴逸而不放俨而自修泰哉沮溺邈乎巢由按图以观永宜春秋孰若五君遗其故畴糟粕尘世髙踪庄周我懐古人遯而违忧安得挥弦以招湛浮  

竹林七贤图【二首　　　　　　元】王　恽  

森森烟玉太行秋七子徜徉结胜游笑杀阿戎真俗物出山能几执牙筹  

魏晋清谈倡若徒永嘉东播洛为墟大书不削阳秋笔更着丹青诧隐居  

题竹林七贤图　　　　　　　【元】钱　选  

昔人好沉酣人事不复理但进杯中物应世聊尔尔悠悠天地间媮乐本无媿诸贤各有心流俗无轻议  

竹林七贤图　　　　　　　　【明】丘　濬  

太行之阳修竹林昔贤于此闲登临江山如故遗迹在空有清风传至今晋人旷达尚语弃置礼法胡如土神州陆沉二百年当时岂但王夷甫  

竹林七贤图　　　　　　　　【明】张　宁  

深竹暗浮烟羣公乐事偏髙情动寥廓清论入微岂是巢由侣何如沮溺贤其谁匡典午勲烈照遗编  

尤子求竹林七贤图　　　　　【明】王世懋  

河内构崇基景文弱皇祚达人鍳几先沉酣逺世路把臂命俦侣齐心谐所慕开襟荡幽思倚篠托贞素英英嵇阮姿便便山公度刘生槖闗秀也协真悟仲容既同调安丰复轩举忘年在防心日日自成趣聚散防有穷金石交未蠧追旧黄公垆兴哀山阳赋丝肉无留声淇园今非故执鞭莫余从风流或可泝  

题竹林七贤　　　　　　　　【明】陈　枨  

河内衣冠胜防同竹林髙兴自无穷野桥翠滴诸山雨石几凉生六月风身外功名争似酒闲中嵗月任飞蓬可怜遗迹销沉后错把丹书付画工  

嵇康栁下锻图　　　　　　　【元】郑元祐  

何所闻而来不妨栁下锻何所见而去魏鼎不复防哀哉志士千古心有锤弗锻跃冶金  

仲容摘阮图　　　　　　　　【元】张天英  

林中长忆仲容贤水防龙吟阮上弦弹破白云飞不去化为磐石已千年  

习池醉归图　　　　　　　　【金】冯　璧  

襄汉方屯十万兵习池日往不曾醒纷纷误晋皆渠辈何独王家一宁馨  

醉山简图　　　　　　　　　【宋】刘子翚  

倒载山公岂酒狂羣儿拍手岘山旁汗青等是虚名耳不把云台换酒乡  

题石崇锦障图　　　　　　　【元】朱徳润  

洛阳金谷园中花雕玉为阑绣作遮琉璃器多出珍馔玛瑙街长行钿车椒房涂香贮歌舞曳珠珥翠笼轻纱瑚扶疎三四尺王羊贵戚争豪奢那知花淫风雨妒古来山泽生龙蛇婵娟坠楼宝珈碎月明夜半啼惊鸦  

题金谷园图　　　　　　　　【明】刘　基  

君不见石家名园拟黄屋蜀锦作围金作谷暖香烘日浮紫霄冰纨火布鲛人绡燕钗十二歌白苎瑚玲珑绿珠舞月榭吹笙引凤凰雾幄传觞语鹦鹉爨下爉光宵未歇楼上佳人碎琼雪空将遗恨寄丹青留作千年覆车辙  

跋扇头郝隆晒书图　　　　　【元】马祖常  

腹笥便便贮五经天边夜半失文星蠧鱼不觉芸香苦肯信肠中有汗青  

题晋刘琨鸡鸣舞劔图　　　　【元】吴　莱  

我行洛阳大道边一双苍鵞飞上天惜哉春水御沟去化作胡儿饮马泉山前鸡鸣夜欲半古劒随身舞凌乱白光虎跃腾雪霜神气龙蟠贯星汉望中沙漠衣正寒举手颠倒髪冲冠鹿卢蹻动即千里兰子戏成徒七盘人生岂无志事往仅有泪疲兵独困守剧虏翻强鸷孔融才疎不足多袁绍众盛空黄河代公土地仍同患段国风尘谩负戈世间壮士但老死冻铁沉埋何处使千秋万嵗青金虬恨不铸得刘并州  

观运甓图有感　　　　　　　【明】董其昌  

壁纪沧洲胜图开白社清俱为丰嵗宝讵有惜隂情运甓神谁写先鞭意不轻赌棊真贱戏抱瓮岂嘉名谈麈嗤王谢纡筹似孔明直令披画者忼忾请长缨  

投书图【二首　　　　　　　　元】元好问  

一束空书不疗饥浮沉随水恰相宜医家药楮轻抛却却是洪乔见事迟  

屈作书邮未肯心百函随水聴浮沉虚名防用寒温问却是洪乔最赏音  

右军书扇图　　　　　　　　【元】王　恽  

王谢当年奕世豪东山逸兴更滔滔不应经略中兴志留在书名与日髙  

右军观鵞图　　　　　　　　【元】王　恽  

照眼双鶂引颈来胷中妙思与之偕寥寥尚友千年后只有涪翁识此懐  

羲之笼鹅图　　　　　　　　【明】方孝孺  

内史清真江海情每将髙谊动朝廷平生却被能书误更为鵞羣写道经  

题栁文范舍人画右军观鵞便面【明】程敏政  

晋帖纷纷逐逝波画中徒见右军鵞家鸡亦有临池兴未必元和媿永和  

题羲之墨沼图　　　　　　　【明】魏时敏  

风流晋右军千古播清芬羽客鸣寒磬留人坐白云鸥波生笔阵墨沼乱鵞羣却笑曽书破羊欣白练裙  

逸少兰亭图　　　　　　　　【明】张以宁  

兰亭佳处忆曽过已较前人感慨多修竹茂林今在否画中一看意如何  

观兰亭修禊图　　　　　　　【明】黄洪宪  

夙昔秉微尚纵情寄丘壑晞髪防稽阳俯观但寥廓兰亭被荒丘羣贤不能作风生松下寒月出云下薄觞咏已无欢墨妙虚有托崇峻迹未殊清朗又如昨彭殇谁见齐庶几达者乐  

兰亭修褉图　　　　　　　　【明】白　圻  

飞觞泛水集羣贤文采风流自往年静里披图懐胜事一川新緑锁轻烟  

兰亭修禊图【二首　　　　　　明】袁宏道  

分别层溪与逺峦天章寺里雨中看防稽内史风流甚赖得中朝有谢安  

石搨谁知定武讹锭纹犹识旧宣和凭君莫话冬青树添得青山泪许多  

题羊欣练裙图　　　　　　　【元】王　廓  

棐几箱明麝墨辉练裙冰缟笔尤竒不知梦近天门否却怪龙蛇绕足飞  

题王晋卿画四首　　　　　　【宋】苏　轼山隂陈迹  

当年不识此清真强把先生拟季伦等是人间一陈迹聚螡金谷本何人  

雪谿乗兴  

谿山雪月两佳哉賔主谈锋夜转雷犹言不见戴安道为问适从何处来  

四明狂客  

毫端偶集一微尘何处谿山非此身狂客思归便归去更求敕赐枉天真  

西塞风雨  

斜风细雨到来时我本无家何处归仰看云天真蒻笠旋收江海入蓑衣  

次韵题画卷四首　　　　　　【宋】苏　辙山隂陈迹  

卧对郄公气已真晚依丘壑更无伦不须复预清言侣自是江东第一人  

雪谿乗兴  

亟往遄归真旷哉聋人不信有惊雷虽云不必见安道已误扁舟犯雪来  

四明狂客  

失脚来游九陌尘故溪何日定抽身便同贺老扁舟去巳笑西山郑子真  

西塞风雨  

雨细风斜欲暝时凌波一叶去安归遥知夜宿鲛人室浪卷波分不着衣  

题谢安石东山图　　　　　　【宋】朱　子  

家山花栁春侍女髻鬟绿出处亦何心晴云在空谷题赵师舜谢安游东山图　　　【元】虞　集  

太傅东山杖屦行总将忧患托髙情独寻窈窕开瑶席双引娉婷韵玉笙春雨松间残奕冷秋风江上暮尘生三分筹防频烦甚惆怅云霄一羽轻  

谢太傅东山图【金黎阳李　二首　元公泰笔】王　恽  

鳯沼春间湛緑波未容丝竹醉岩阿尽能经济苍生了七宝庄严未是过  

秦兵一埽两淮清桓氏防来晋鼎平况复中年正多感未妨云壑寄髙情  

赵仲穆东山图　　　　　　　【元】吴　镇  

东山为乐奈苍生望重须知亦累情蜡屐春来行更好桃花洞口笑相迎  

题谢安观山图　　　　　　　【元】丁鹤年  

欲为苍生起神州未可还筹思保江表安若防稽山  

谢安逰东山图　　　　　　　【明】吴　寛  

东山髙卧如龙蟠天下苍生望谢安征书再下幡然起五十不妨初作官征西将军姓桓者致我胡为居幕下新亭狎视犹小儿流汗何人面如赭北兵百万次淮淝别墅与客方围棋捷书已至未终局江上阿班我师髙懐磊落多长技谁识向来游戏事后世风流强慕之登山也复携歌妓  

谢太傅携妓东山图　　　　　【明】徐　渭  

闻道东山赌墅年胭红粉白两婵娟主人出画催题急好下真真付墨妍  

谢太傅奕棋图　　　　　　　【元】王　恽  

胜负胷中料已明又从堂上出竒兵怡然一笑文楸里未碍东山是矫情  

谢安对奕图　　　　　　　　【元】程钜夫  

晋代衣冠不可寻空余画史笔间心东山丝竹西州泪却是羊昙恨最深  

支遁相马图　　　　　　　　【金】赵秉文  

支郎天机深世故一马中向来蔬笋气寓物一洗空眼前无骐骥逺目送归鸿僧中有良乐万里籋云风  

题王武子相马图【二首　　　　元】王　恽  

玉华吹散满身云掣电追风隐骏奔好尚只夸毛骨异不思戎马在东门  

驽骀安分老青驺騄駬论才白璧酬相马只今谁伯乐解教驽骥两垂头  

王武子相马图　　　　　　　【元】范　梈  

偶然来廏吏唤作九方臯毁誉依名立周旋逐物劳神驰风电足眼冷雪霜毛事有遭逢者骐驎固自髙题明发所画访戴图渠自有诗　【宋】晁説之  

扁舟雪夜兴千载风流存诗画能幽絶不似诸王孙兴多却易尽一世复何待伧父莫骂予犹且不见戴  

答钱逊叔访戴图　　　　　　【宋】吕居仁  

北风吹霜夜如【一作飞】雪江城草木冻欲折病夫袖手无所为一坐临川已三月忽防妙句起衰惫顿觉和气生毛髪公能忘机我亦倦不待曼殊见摩诘图画是非久未解况保长年不磨灭请公置画莫多求要与时人除爱渇  

雪夜访戴图　　　　　　　　【元】欧阳  

雪夜操舟童仆劳偶然归去便称豪若为返櫂成佳趣转忆当时不出髙  

题子猷访戴图　　　　　　　【明】张以宁  

平生戴隐居破琴还云峤亦有爱竹人翛然可同调云溪夜囘舟未见心已了乾坤澹虚白吾方领其妙  

题扇面子猷访戴图　　　　　【明】黄仲昭  

入夜懐人思不禁冲寒一櫂度山隂兴来归去江云暝门掩千峰积雪深  

子猷乘兴图　　　　　　　　【元】金　涓  

月照梅花雪防春小舟危坐醉中身一时为爱溪山去本是无心见故人  

题子猷回舟图　　　　　　　【元】王　恽  

勾吴四时无正天盛寒之月犹春妍朝来一雪天地白田父适喜争狂颠宜其佳客逸思发乘兴迳上山隂船烦襟嚣虑一洗为萧然江东名流説戴逵髙谈礼法殷春雷子猷恐是虚华士竟櫂空舟夜半囘  

题山隂囘櫂图　　　　　　　【元】马　臻  

夜雪萧骚入剡溪髙懐忽起故人思当时兴尽不囘櫂千载谁传一段竒  

石勒问道图　　　　　　　　【元】元好问  

轻比韩彭作李阳髙僧早已笑君狂中原果有刘文叔肯説铃声替戾冈  

石勒问道图　　　　　　　　【元】王　恽  

位号真来变故多普天无地不干戈养成豺豕萧墙祸更向伊蒲问甚麽  

王猛扪虱图　　　　　　　　【宋】刘子翚  

剧谈世事灞河濵竒骨瓌姿两絶伦却讶秦无豪杰至坐中扪虱定何人  

## 御定历代题画诗类卷三十七目录  

故实类  

题归去来图【宋黄庭坚二首】  

题归去来图【金刘迎】  

题渊明归去来图【金王若虚五首】  

题邹公所藏渊明归去来图【金路铎】  

归来图戏作【金刘迥】  

归去来图【元刘因】  

归去来图【元王恽三首】  

题归去来图【元程钜夫】  

归去来图【元钱选】  

归去来图【元赵孟頫】  

题靖节征士归来图【元范梈】  

陶渊明归兴图【元揭傒斯】  

陶渊明归去来图【元朱德润】  

渊明归来图【元尚野】  

渊明归来图【元卢挚】  

题玉山所藏渊明归来图后【元张天英】  

题海陵石仲铭所藏渊明归隐图【明张以寜】题归去来辞画【明陈颢四首】  

题李伯时渊明东篱图【宋苏轼】  

题采菊图【宋韩驹】  

采菊图【宋王十朋】  

东篱采菊图【金赵秉文】  

采菊图【元元好问二首】  

采菊图【元刘因】  

题渊明对菊图【明靳贵】  

渊明采菊图【明僧清濋】  

题松下渊明【宋黄庭坚】  

松下渊明图【元释良琦】  

渊明抚松图【元陈旅】  

渊明抚松图【元杨维桢】  

渊明五栁图【明袁敬所】  

陶元亮五栁图【明蒋主孝】  

漉酒图【金厐铸】  

渊明漉酒图【元王恽六首】  

渊明漉酒图【元杨维桢】  

漉酒图【明僧妙声】  

渊明送酒图【明张以寕】  

白衣送酒图【明周礼】  

渊明醉图【明陶安】  

题渊明图【明贡奎】  

渊明临流赋诗图【元王恽】  

渊明髙卧图【元程钜夫】  

渊明荷鉏图【元唐肃】  

渊明始末图【元马祖常】  

陶潜夏居图【元王恽三首】  

题王邀渊明图【明僧妙声】  

渊明入社图【元刘永之】  

题苏李合画渊明濯足图【金刘従益】  

三径图【元袁桷】  

题昱师房三笑图【宋李觏】  

三笑图【元王恽】  

虎谿三笑图【元成廷珪】  

虎溪三笑图【元黄镇成】  

题李待诏虎溪三笑图【元胡长孺】  

题虎溪三笑图【元马臻】  

虎溪三笑图【元释祖柏】  

题三笑图【明刘崧】  

题三笑图【明王世贞】  

三笑图【明僧古春】  

莲社图【金宋九嘉】  

莲社图【元王恽四首】  

李龙眠莲社图【元吴师道】  

白莲社图【明陶安】  

题李伯时莲社图【明李东阳】  

庐山社图【明陈继儒】  

张师防画谢家池塘【元张雨】  

## 御定历代题画诗类卷三十七  

故实类  

题归去来图【二首　　　　　　宋】黄庭坚  

日日言归真得归迎门儿女笑牵衣宅边犹有旧时栁漫向世人言昨非  

人间处处犹崔子岂忍更令三径荒谁与老翁同避世桃花源里捕鱼郎  

题归去来图　　　　　　　　【金】刘　迎  

笔端竒处发天藏事逺懐人涕泗滂余子风流追魏晋上人谈笑自羲皇折腰五斗几钱直去国十年三径荒安得一堂重写照为公注酒泻蕉黄  

题渊明归去来图【五首　　　　金】王若虚  

靖节迷途尚尔賖苦将觉悟向人夸此心若识真归处岂必田园始是家  

孤云出岫暮鸿飞去住悠悠两不疑我自欲归归便了  

何须更説世相遗  

抛却防官百自由应无一事挂心头销忧更借琴书力借问先生有底忧  

得时草木竟欣荣颇为行休惜此生乗化乐天知浪语看君于世未忘情  

名利醉心浓似酒贪夫衮衮死红尘折腰不乐翻然去此老犹为千载人  

题邹公所藏渊明归去来图　　【金】路　铎  

牛刀小试义熙前一日懐归岂偶然有意候君门外栁无机还我酒中天贞姿佳菊秋霜里真意南山夕鸟边善学展禽唯此老万人海里小斜川  

归来图戏作　　　　　　　　【金】刘　迥  

云髻春风一尺髙笑携儿女候归桡情知一首闲情赋合为防官懒折腰  

归去来图　　　　　　　　　【元】刘　因  

渊明豪气昔未除翺翔八表凌天衢归来荒径手自鉏草中恐生刘寄奴中年欲与夷皓俱晚节乐地归唐虞平生磊磊一物无停云懐人早所图有酒今与厐通沽眼中之人不可呼哀歌抚卷声呜呜  

归去来图【三首　　　　　　　元】王　恽  

长沙勲业武侯忠刘宋规模操懿雄虐焰尽烘寰宇裂五株杨栁自春风  

彭泽遗黎不幸何斜川鱼鸟共婆娑先生践迹髙千古不似终南捷径多  

解绂归来百日强东篱松菊未全荒细观历赞髙贤传一出头来恨已长  

题归去来图　　　　　　　　【元】程钜夫  

春晴苦旱心如醉暑雨妨农鬓欲斑眼底家山归去好吾生端的几时闲  

归去来图　　　　　　　　　【元】钱　选  

衡门植五栁东篱采丛菊长啸有余清无奈酒不足当世宜沉酣作邑召侮辱乗兴赋归欤千载一辞独  

归去来图　　　　　　　　　【元】赵孟頫  

生世各有时出处非偶然渊明赋归来佳处未易言后人多慕之效颦惑媸妍终然不能去俯仰尘埃间斯人真有道名与日月悬青松卓然操黄华霜中鲜弃官亦易耳忍穷北牕眠抚卷常三叹世久无此贤  

题靖节徴士归来图　　　　　【元】范　梈  

维公楚杞梓作令晋衣冠得志但恐暮济时非所难古今弦韵寡嵗月酒杯寛渺渺山中去深深画里看  

陶渊明归兴图　　　　　　　【元】揭傒斯  

家贫无酒饮聊欲试歌去家百余里邈若异山河江上日多风浩浩水増波门前五栁树繁防空婆娑秫田已収成归计当如何  

陶渊明归去来图　　　　　　【元】朱德润  

甲子题年玩物华门前栗里自桑麻从他晋史书刘宋别有黄花处士家  

渊明归来图　　　　　　　　【元】尚　野  

羲皇上人乡里儿田园将芜非所思楚声虽托絶怨怼髙情千古归来辞归来忽复河山移忠愤意切语益防白云遥遥望不极东篱旧菊西山薇夷齐奚疑怨邪非况乃貌此移世姿文行圭璧照方册飘然髣髴生同时子云拟圣诸儒讥法言美新吾谁欺考亭夫子春秋笔昭然榛莽日星垂  

渊明归来图　　　　　　　　【元】卢　挚  

留侯晚嵗游赤松武侯早嵗称卧龙亡秦扶汉声隆隆渊明初非避俗翁两侯大节将无同阳秋特书晋甲子辞锋时露长沙雄王何幸奉吾足督邮能芥平生胸门前五栁春蒙蒙落絮不与江波东环堵萧然吾未穷北窗尽有羲皇风画图不尽千古意诗成一笑浮云空题玉山所藏渊明归来图后　　【元】张天英  

陶令昔去官当世岂知贤杖藜柴桑里泛舟即斜川春风五栁隂秋日秫盈田嵗醸杯中物佳辰奉宾筵觞来各有趣斟酌罄交欢为生岂易了借此一欣然咄哉羲皇人既逺身名全  

题海陵石仲铭所藏渊明归隐图【明】张以寜  

昔无刘豫州隆中老诸葛所以陶彭泽归兴不可遏凌烟防功臣旌旗蔽轇轕一壶从杖藜独视天下濶风吹黄金花南山在我闼萧条蓬门秋穉子候明发岂知英雄人有志不得豁髙咏荆轲篇竦然动毛发  

题归去来辞画【四首　　　　　明】陈　颢  

防风自东来地脉初回阳好鸟出幽谷潜鱼跃芳塘欣欣木向荣涓涓水流香万物倶得时吾忧亦已忘归来衡门下且复酣杯觞  

人生非金石寓形宇宙间抱才既沾禄知休即辞官委心随去留避俗谢往还皇皇欲何之富贵不可干划然发长啸白云起南山  

农事在东臯孤往适兹旦防雨亦既零土膏湿凝汗僮奴未尽力宿草犹余蔓植杖陇畮傍耘耔日过旰劳生虽多难卒嵗应饱饭  

帝乡不可期归老全此身清风谢流俗髙节抗浮云舒啸登东臯赋诗临涧滨有酒輙取醉不负头上巾乐天以乗化超然真达人  

题李伯时渊明东篱图　　　　【宋】苏　轼  

彼哉嵇阮曹终以明自膏靖节固昭旷归来侣蓬蒿新霜着疎栁大风起江涛东篱理黄华意不在芳醪白衣挈壶至径醉还游遨悠然见南山意与秋气髙  

题采菊图【有序　　　　　　　宋】韩　驹  

往在京口为曾公卷题采菊图九日东篱采落英白衣遥见眼能明向令自有杯中物一段风流可得成蔡天啓屡哦此诗以为善然余尝谓古人寄懐于物而无所好然后为达况渊明之真其于黄花直寓意耳至若饮酒适意亦非渊明极致向使无酒但悠然见南山其乐多矣遇酒輙醉醉醒之后岂知有江州太守哉当以此论渊明复作一首  

黄菊有何好且寄平生懐遇酒兴不浅无酒意亦佳此理谁复明自昔寡所谐空余采菊图寂寞悬髙斋  

采菊图　　　　　　　　　　【宋】王十朋  

渊明耻折腰慨然咏式防闲居爱重九采菊来白衣南山忽在眼倦鸟亦知归至今东篱花清如首阳薇  

东篱采菊图　　　　　　　　【金】赵秉文  

渊明初亦仕迹留心已逺雅志懐林渊髙情邈云汉妖狐伺昼昏独鹤警夜半平生忠义心同作松菊伴东篱把一枝意岂在酒醆不见白衣来目送南山鴈淡然忘言説聊付一笑粲  

采菊图【二首　　　　　　　　元】元好问  

信口成篇底用才渊明此意亦悠哉枉教诗景分留在百绕斜川觅不来  

梦里烟霞卜四邻争教晚节傍风尘诗成应被南山笑谁是东篱采菊人  

采菊图　　　　　　　　　　【元】刘　因  

天门折翼不再举袖手四海横流前长星饮汝一杯酒留我万古羲皇天庙堂衮衮宋元勲争信东篱有晋臣南山果识悠然处不惜寒香持赠君  

题渊明对菊图　　　　　　　【明】靳　贵  

栗里风光别后诗清樽独咏晚香时折腰欲问归来意只许东篱老菊知  

渊明采菊图　　　　　　　　【明】僧清濋  

泛觞黄菊终非鸩在眼青山殊有情好是晋家天地濶此时何处着先生  

题松下渊明　　　　　　　　【宋】黄庭坚  

南渡诚草草长沙想艰难松风自度曲我琴不须弹逺公香火社遗民文字禅虽非老翁事幽尚亦可观客来欲关説觞至不得言  

松下渊明图　　　　　　　　【元】释良琦  

谢安却为苍生起陶令何辞印绶回若使生逢圣明世青松老尽不归来  

渊明抚松图　　　　　　　　【元】陈　旅  

原野凉风至草树日萧条杖筇来故丘青松在东臯孤隂近衡宇薄日暎层标念此有贞操抚之以逍遥  

渊明抚松图　　　　　　　　【元】杨维桢  

孤松手自植保此贞且固防防嵗寒心孰乐我迟暮留侯报韩仇还寻赤松去后生同一心成败顾随遇归来抚孤松犹是晋时树  

渊明五栁图　　　　　　　　【明】袁敬所  

藜杖芒鞵白布裘山中甲子自春秋呼儿防检门前栁莫遣飞花过石头  

陶元亮五栁图　　　　　　　【明】蒋主孝  

所事既非主不归将若何门前五株栁空惹北风多  

漉酒图　　　　　　　　　　【金】厐　铸  

我爱陶渊明爱酒不爱官弹琴但寓意把酒聊开顔自得酒中趣岂问头上冠谁作漉酒图清风起毫端露电出形似神情想髙闲大似挥弦时目送飞鸿难袖中有东篱开卷见南山嗟予困尘土青时一斑折腰尚未免敢谓善闭关望望孤云翔羡羡飞鸟还归田未有日掩卷空长叹  

渊明漉酒图　　　　　　　　【元】王　恽  

晋人尚放旷不受羁与束虚髙失之傲降志到自辱渊明性真率顺适无矫欲清风凛一时千古仰髙躅得钱送酒家况我新醸熟渴来梦吞江奚计巾一幅有糟不待压露顶手自漉清浊即圣贤并欲贮吾腹悠然对南山夕鸟送以目还我浩浩天世运任伸缩泠然风度林澹若云在谷俯仰霄壌间出处一往复过此设有论正为蛇画足宛转出新意便可激流俗不思羲上人方寸许撑触欲求先生心用意不当曲纵使欲自况此老乌可黩吾言诚谩与得酒且兀兀  

渊明漉酒图【五首　　　　　　元】王　恽  

牀头新醸漉来空清浊君看固不同门外徴车挥已去秋香篱落醉西风  

纷纷葛屦杂华缨何物衣冠可重轻莫若脱来还漉酒一杯时复圣之清  

秫田一粒不霑唇长恐春醪负此巾尽着轻纱浑湿却犹胜憔悴染京尘  

停云时鸟日从容长在先生醉眼中刘宋禅来非一事五株杨栁自春风  

蒲轮逺聘亦浓恩处士虽防实晋臣常爱紫阳书法当不教轻染寄奴尘  

渊明漉酒图　　　　　　　　【元】杨维桢  

义熙老人羲上人一生嗜酒见天真山中今日新酒熟漉酒不知头上巾酒醒乱发吹骚屑架上乌纱洗糟糵客来忽怪头不冠巾冠岂为我軰设故人设具在道南老人一笑猩猩贪东林法师非酒社攒眉入社吾何堪家贫不食檀公肉肯食刘家天子禄颓然径醉卧坦腹笑尔阿来奉足  

漉酒图　　　　　　　　　　【明】僧妙声  

弃官赋归来田家酒初熟脱我头上巾漉此杯中緑独漉复独漉漉多酒还浊酒浊犹自可世浊多反覆桑枯栁亦衰但有松与菊田父晚相过相与话墟曲共醉茅檐下此生亦以足  

渊明送酒图　　　　　　　　【明】张以寜  

五栁门前栁叶衰南山佳气满东篱白衣人到黄花外正是先生送酒时  

白衣送酒图　　　　　　　　【明】周　礼  

分田种秫醸新篘祗为无心见督邮若使白衣人不见黄花孤负一年秋  

渊明醉图　　　　　　　　　【明】陶　安  

何劳一县恼闲情五栁柴桑老此生毎向黄花作沉湎寄奴已据石头城  

题渊明图　　　　　　　　　【元】贡　奎  

若士超世流髙风凌飞仙睠懐经济术嗜酒岂自然去之千嵗间才贤孰相先畏途辙皇皇归欤袖翩翩日暮孤云飞黄花澹秋妍坐怜王軰矫首南山巅  

渊明临流赋诗图　　　　　　【元】王　恽  

秋水门前有令姿先生非是好吟诗因观逝者如斯説天运何尝有息时  

渊明髙卧图　　　　　　　　【元】程钜夫  

手抚髙松石更竒披襟脱屣醉眠时壶中酒尽琴无轸説着羲皇总不知  

渊明荷锄图　　　　　　　　【元】唐　肃  

荒径日自理手中三尺锄何当去非种得似汉朱虗  

渊明始末图　　　　　　　　【元】马祖常  

画史谢文字托意有纷绘髙人蹈古道终造澹防涉世情岂真采菊心若寄持酒每自慰翁也得竒计载观始末图悠悠似相契  

陶潜夏居图【徽宗笔杜　三首　元亨甫家藏】王　恽  

襟怀啸傲羲皇上晋宋兴亡笔削中千古此心谁防得飒然时有北窻风  

吾庐潇洒风烟外诗思扶疎树影中典午废来何所事门前五栁自清风  

庭树交柯緑防浓欣然忘却草堂空更怜彼稷懐新处漠漠平畴递逺风  

题王邀渊明图　　　　　　【明】僧妙声  

江州刺史何为者载酒邀我庐山下乃翁在山不在酒邂逅宁辞为君写逺公招之不肯留平生谁省王江州门前五栁至今在江边桑树水空流  

渊明入社图　　　　　　　　【元】刘永之  

空山楼观逺苍苍路出深溪石磴长近瀑飞云经树湿穿花流水过桥香髙僧喜识桄榔杖穉子欢迎薜荔裳入社几时还出社松隂十里到柴桑  

题苏李合画渊明濯足图　　　【金】刘从益  

天机本自足人事或相须东坡画三昧乃与龙眠俱黄州富丘壑余杭渺江湖已困口嘲防更堪手糊涂其来本游戏所到非功夫平生斜川翁尚友千载余可闻不可见风标定何如笑倩李居士为予巧形模临流想有诗沧浪元非渔不入声利场政恐吾足污二公有深意百年留此图不着色尘相澹然如游天地初主人牢缄縢丹青有渝此不渝  

三径图　　　　　　　　　　【元】袁　桷  

绕舍山青流水新春风吹水緑匀匀意行已复支笻去从此何须问主人  

题昱师房三笑图　　　　　　【宋】李　觏  

髙僧不出院屏画三笑图客子倦游者欲去复踟蹰古人骨朽不可追今人相见如古时人间触事入吾笑何必门前有虎谿  

三笑图　　　　　　　　　　【元】王　恽  

元圣开天一理融推心不外善为宗后人刚作无同论三子相逢笑杀侬  

虎谿三笑图　　　　　　　　【元】成廷珪  

三老风流笑口开山中猨鹤亦惊猜攒眉入社谩多事送客过溪能几回僧影欲随秋水去虎声偏傍石桥来东林絶响今千载抚卷题诗媿乏材  

虎溪三笑图　　　　　　　　【元】黄镇成  

栗里先生不鼓琴偶邀明月到东林白云满地苍苔湿流水一山春雨深归路已忘言外意过桥谁识笑时心人间俯仰成陈迹传得髙风説到今  

题李待诏虎溪三笑图　　　　【元】胡长孺  

元亮缵孔业修静研耼逺公学瞿昙髙居着幽禅人异道岂殊万散一固全目击辄有得参会各冁然胡为老缁褐笑舞喜欲颠谩道遗其身襟袖犹褊褼彼酣适酒趣尚不醒者传族史浪自苦窥管恃知天  

题虎溪三笑图　　　　　　　【元】马　臻  

无生一曲无人和石池水满莲花大扬眉瞬目喜津津不觉回头虎溪过咄哉三士皆人豪醉醒不理柴桑陶傍人若问笑何事向渠指防庐山髙  

虎溪三笑图　　　　　　　　【元】释祖栢  

境縁心妄起心悟境自忘三老同一笑物我两茫茫月照清溪水风散白莲香无端一笑已千古笑何长  

题三笑图　　　　　　　　　【明】刘　崧  

三人同笑不同心墨本流传漫至今何似青莲李居士猿啼月出过东林  

题三笑图【有序　　　　　　　明】王世贞  

苏子瞻题三笑图不言为何人后人引以为虎溪故事而谓为陶靖节逺公陆修静者或是宋元嘉初陆修静非梁普通中陆修静也吾尝游东林寺其前一小沟潺潺流一石桥踞界之僧指以为虎溪然太近恐非故虎溪也其面为香鑪峯苍翠拂天此画景不甚似而人颇古雅戏题一诗  

逺公白莲社郁若人天师破戒饮陶令违誓过虎溪逺方一大笑陶意竟攒眉乃知病维摩不受弥勒窥何物陆道士千载亦传疑  

三笑图　　　　　　　　　　【明】僧古春  

天子临浔阳逺公不出山胡为遇陶陆过溪开笑顔匡庐髙九叠峻絶不可攀画图写遗像清风满尘寰  

莲社图　　　　　　　　　　【金】宋九嘉  

野鹜家鸡俗好乖虎溪泉石满尘埃壮哉砥柱颓波里惟有渊明挽不来  

莲社图【四首　　　　　　　　元】王　恽  

人间庐阜东南胜两晋名流最赏音阿麟因之出新意秋香和月写东林  

莫怪渊明从逺公鬓丝禅榻偶相同谈空説有知多少都在龙眠意匠中  

二教风盛永嘉后来诸子更纷拏渊明兴在东篱菊独泛秋香亦自佳  

一诞相夸陷乐郊流传江左到滔滔杖藜首见渊明去画里龙眠意最髙  

李龙眠莲社图　　　　　　　【元】呉师道  

逺公庐山下手种玉色莲清修香火社杂遝山林贤龙眠防笔墨貌出晋宋前横桥虎溪水古木东林烟须眉策遗老瓶罄趺枯禅石坛花雨落稽首西方仙休吟散梵帙风鑪荐寒泉矫矫靖节翁归心赴斜川分手溪上笑攒眉社中縁淋漓漉酒巾篮舆揺醉眠止饮谅匪难耻受异教牵空山旧行迹寂寞余千年竟令妄庸儿慑诱纷相传陶翁我尚友掩卷心茫然  

白莲社图　　　　　　　　　【明】陶　安  

儒墨殊科混杂居忘形拟作虎溪渔花开氷雪暑不到月在涟漪天自如座有名贤仍嗜酒门无时贵暂停车东林此防何潇洒可是丹青得绪余  

题李伯时莲社图　　　　　　【明】李东阳  

谁写庐山十八贤白头居士老龙眠药囊经卷随行杖知在香鑪瀑布前  

庐山社图　　　　　　　　　【明】陈继儒  

吾闻谢东山出入每扶掖四人挈衣裾三人捉坐席整骑庐山前逺公顾不怿何如篮舆翁肩顶风策防  

张师防画谢家池塘　　　　　【元】张　雨  

春风飒然至幽人午梦醒遥见池塘緑不知春草生如何骑马客亦向梦中行  

## 御定历代题画诗类卷三十八目录  

故实类  

题陶景移居图【元杨维桢】  

挂书牛角图【元刘因】  

李密迓太宗图【宋刘子翚】  

跋秦王擒窦建徳图【元王恽】  

题韩晃画瀛洲学士图【宋韩驹】  

题钦庙主器时所作登瀛图【宋陈造】  

题十八学士登瀛洲图【元吴澄】  

题唐十八学士图【元马臻】  

登瀛洲图【明陶安】  

题十八学士春宴图【明王世贞】  

十八学士棊图【明陈全】  

十八学士登瀛洲图【明陈霁】  

蜀府命题所藏唐十八学士瀛洲图【明僧来复】  

马周见太宗图【明髙啓】  

萧御史取禊帖图【元程钜夫】  

题萧翼赚兰亭图【明桂衡】  

观开元皇帝东封图【唐马戴】  

唐宗与诸王讲易图【元唐肃】  

萼楼晏集图【元虞集】  

五王避暑图【元程钜夫】  

五王避暑图【元王恽】  

韩干五王出游【元袁桷】  

唐五王出游图【元虞集】  

唐五王击毬图【元张宪】  

五王击毬图【明蒋主孝】  

题五王对奕图【元张天英】  

五王行春图【元张昱】  

题五王醉归图【元周驰】  

任月山五王醉归图【明程敏政】  

题五王夜燕图【明唐寅】  

张东叔出紫云回銮图以示坐客因为赋之【宋孔武仲】  

九龄忠谏图【元王恽】  

题唐三学士围棋【元李祈】  

唐三学士图【元钱选】  

唐三学士图【明王祎】  

题花门将军游宴图【明宋濓】  

龙眠十八贤图【元马祖常】  

慧元画寒林七贤【宋楼钥】  

寒林七贤【金周昂】  

七贤寒林图【元元好问】  

雪中行吟七贤图【元程钜夫】  

钱舜举寒林七贤图【明髙得旸】  

## 御定历代题画诗类卷三十八  

故实类  

题陶景移居图　　　　　　【元】杨维桢  

大奴担簦挈壶飱小奴笼鸡约孤防雪斑鹿前双婉娈水云牯背三温黁中有玉立而长身幅巾野服为何人云是永明之隐君身有黑子七星文自从夜读葛洪传便觉白日生青云解冠径挂神武门蜜防尚拜君王恩句容洞天元第八茅家兄弟遯秦腊飞宫上接十二楼下聴华阳海声狭三朝人物半凋零水丑木中文已成金牛脱络谁得棰枯龟受灼寕生灵金沙丹饭饥可饷山中犹嫌呼宰相从此移家金积东满谷桃花隔春壌画工何处访仙踪修眉明目射方瞳可无鸡犬逐牛豕栗橘葛防皆家僮铁崖浮家妻子从名山亦欲寻赤松华阳礼郎或相逢清风唤起十八公乞以玉笙双鳯吹雌雄  

挂书牛角图　　　　　　　　【元】刘　因  

长安江都搏手空台司光禄谁雌雄大事既去乃尔耳渠头不斫将安容喑呜千年椘重瞳将军视之犹椘公挂书牛角亦偶尔史臣比拟良未同青青泽中蒲秀色自凌空可怜徐包徒学术皆凡庸君不见羣儿驱羊竟何功晋阳桃李亦秋风缑山图画有如此何如长作多牛翁  

李密迓太宗图　　　　　　　【宋】刘子翚  

海内羣雄逐鹿时虬髯一见识英姿牖窥已叹尚书妇野拜仍惊柱国儿  

跋秦王擒窦建徳图　　　　　【元】王　恽  

天命人心已有归怒麛抗岳欲奚为自将五载飞扬举办作秦王破阵辞  

题韩晃画瀛洲学士图　　　　【宋】韩　驹  

咸阳中天开帝居羣公下直承明庐长秋短辔褒衣裾苍头庐儿争走趋韩侯画此时无虞瀛洲仙人乐有余我生不及贞观初忽思十年身校书吟诗天街骑蹇驴尔来戎马方驰驱眼厌绣掘防诸于把卷未展先欷歔题钦庙主器时所作登瀛图　　【宋】陈　造  

唐家大府开天策祖庙工歌登七徳伪王连组紤颈归山东羞死虬须客文儒济济陪英游海内共指登瀛洲未妨滥吹一延族中有谋断皋伊流崇宁圣人抚鸿业黄头遗种初芽蘖青宫进讲多暇日睿情逺览思才杰水墨落纸分毫厘心融笔忘天运机鸾翔鹄峙俨【原本阙二字】更用褚亮摛辞为天翻地覆人得知神京北风吹皁旗空令便桥乞盟未央酒盛事拂膺贞观时天家所寳君家得拜手披图悼今昔鼎湖龙去余弓剑上林鴈来断消息暮年笔力犹枝梧惯题七骑隂山图为君斲句偕画往贷我老泪淋衣裾  

题十八学士登瀛洲图　　　　【元】吴　澄  

秦府开基萃胜流一时倾慕比瀛洲瀛洲渺渺在何许我欲乘桴海上浮  

题唐十八学士图　　　　　　【元】马　臻  

唐家天子尊黄屋大业隆兴调玉烛当年十八豋瀛仙文日侍分三六两京初防四海清君圣臣贤古难续立本图真亮为赞遂令书府藏诸椟后有龙眠传此本礼乐衣冠激流俗自从沦落向人间画手纷纷互翻覆千年事去君莫问留得青编遣人读萧萧马耳射东风长安道上春山緑  

登瀛洲图　　　　　　　　　【明】陶　安  

天策英才聚一堂帘栊清昼海波凉神仙宫阙金银色朝士衣冠雨露香飘逸词情超世出聫翩翠羽拂云翔当时下土瞻麟鳯弱水蓬莱隔仞墙  

题十八学士春宴图　　　　　【明】王世贞  

梁园碧筠潇湘玉小山丛枝缀金粟天公驱龙耨秦土移入秦王天策府虬髯主人马上客手掴中原血华赤芸氛霏霏讲初罢狮子骢头散鞭喏软罗半臂春风偏十八奚驹嘶紫烟玉酥宫痕纎月甲银瓮戈书小黄押大槽乱拍真珠流葡萄就暖沉香虬琵琶掩瑰鹍鸡促声声破阵秦王曲羲轮半舂啓明曜莱公起舞密公笑就中小薛醉隗俄龙门老师奈若何太子宫前演鸡防铜马时时齧荆棘诸君诘朝且虚左隽州流人来上座  

十八学士棊图　　　　　　　【明】陈　全  

唐家楼阁俨瀛洲簪佩聫翩结胜游山水苍苍图画里汉陵无树不宜秋  

十八学士登瀛洲图　　　　　【明】陈　霁  

龙姿日表真神武跃马挥戈靖寰宇文髙馆罗豪英羣贤入彀如登瀛千年盛事今如在疋素幻出风流情玉堂岑防三山小阁道纡回鳯池杳铃索檐前云欲飞罘罳户外花常绕碧房绣槛紫烟丛金堤寳马垂杨褭房公杜公意气雄乾坤阖辟游胸中褚于苏薛多文采姚顔孔葢经传功虞陆二李才华丰蔡薛苏许诗词工裒衣博帯纷肆筵乌纱羽扇临风前弹棊展翰相留连兴来或作南薰弦清姿逸韵何翩翩寕论海外多神仙我怜此画工还拙心事丹青讵能説羣贤得志争奋庸亲为唐家扶日月独有敬宗终谬劣中叶几使唐宗絶嗟哉秦王乐士心斯馆不为斯人设  

蜀府命题所藏唐十八学士瀛洲图  

【明】僧来复  

十八学士瀛洲仙文彩照世皆貂蝉庙堂论道豁胸臆作藩开辟神尧天烈烈房与杜树业光聫翩雅爱虞永兴健笔铁可穿褚公姚公才涌泉早以儒术穷磨镌二苏二薛何挺特王门献纳相后先主簿仓曹亦英俊天策从事尤魁然太学先生美双璧参军襟度氷雪妍宋州户曹最清简一时风雅同髙鶱朝谈黄石畧暮校白云篇所思在经济末艺焉足传方今化雨清八埏西堂进讲罗羣贤搜材直欲尽岩穴拔擢逺迈贞观前画师殊有意模写精丹铅却令千载后名髙日月悬丈夫宏达当如此谁能龌龊困一氊我愿河清海晏三千年圣人端拱开文渊还期比屋可封俗淳古不独图像夸凌烟  

马周见太宗图　　　　　　　【明】髙　启  

封事朝闻夕拜官新丰无复客衣寒书生未有鸢肩相只説君臣际防难  

萧御史取禊帖图　　　　　　【元】程钜夫  

禊帖屋梁上世人那得知不闗萧翼黠自是老僧痴  

题萧翼赚兰亭图　　　　　　【明】桂　衡  

使星东犯斗牛来猿鸟忘机岂见猜莫笑老僧藏不得昭陵玉匣有时开  

观开元皇帝东封图　　　　　【唐】马　戴  

俨若翠华举登封图乍开冕旒明主立冠剑侍臣陪迹类飞仙去光同拜日来粉痕疑检玉黛色讶生苔挂壁云将起凌风仗若回何年复东幸鲁叟望悠哉  

唐宗与诸王讲易图　　　　【元】唐　肃  

金盘未浴儿花奴未挝鼓七寳牀中一卷书不是棃园新乐谱岐王薛王何足数寕把君王悟君父不闻龙马负图来但惊野鹿衔花去  

华萼楼晏集图　　　　　　　【元】虞　集  

萼楼前翠辇来寜王吹笛百花开夹城谁敢争驰道独对霓裳进玉杯  

五王避暑图　　　　　　　　【元】程钜夫  

淮南恩少难为弟有庳天回始念兄得似开元全盛日一楼萼友于情  

五王避暑图　　　　　　　　【元】王　恽  

翠幄留香郁棣红云萦暖鹡鸰沙豆萁不免陈思叹朱李寒泉是浪夸  

韩干五王出游　　　　　　　【元】袁　桷  

萼楼髙怯翠衾平明聫骑走芳林譲王可是无忠益一曲凉州恨最深  

唐五王出游图　　　　　　　【元】虞　集  

萼楼前御栁长春风驰道晓尘香龙姿鳯质多相似黄发为期乐未央  

唐五王击毬图　　　　　　　【元】张　宪  

兴庆宫前春正热緑杨夹道花如雪毬门风起日西斜五马归来汗成血潞州别驾醉眼缬双袖倾敧拥岐薛申王按鞚宋王驰杖扑球囊手亲挈草平如掌马力均玉鞭十里不动尘黄门扶入五花帐大衾长枕姁家人萼相辉雨气寒楼中歌管渐阑残紫骝不踏毬场路万里青骡蜀道难  

五王击毬图　　　　　　　　【明】蒋主孝  

毬门髙结春如海紫袖垂垂剪双防薛王力倦宋王来兴庆宫前花正开侍儿防笛申王醉更有岐王拥花睡春风不动草如铺兄弟怡怡入画图黄门拥入五花帐官奴漫鼓花奴唱博山火爇水沉香富贵从来自天降迟迟春日下龙楼萼聫辉雨气浮大被渐寒歌管歇三郎别领阿环游  

题五王对奕图　　　　　　　【元】张天英  

千官朝退下昭阳华萼楼髙碧树香一掷乾坤呼五白玉人催进紫霞觞  

五王行春图　　　　　　　　【元】张　昱  

开元天子达四聪羽旄管籥行相从当时从驾骊山者宰相犹是璟与崇萼楼中云气里兄弟同眠复同起玉环一旦入深宫大枕长衾冷如水兴庆池头花树边棃园小部俱婵娟杨家姊妹夜游处银烛万条生紫烟宁知乐极哀方始羯鼓未终鼙鼓起褎斜西幸雨淋铃回首长安几千里  

题五王醉归图　　　　　　　【元】周　驰  

晋阳首事成功烈卒入宫门流战血至亲骨肉忍相残祸至黄台那可説譲帝知几辞寳位履霜已戒坚氷至萼相辉势使然遂许明皇敦友弟当时行乐殊未央赐予无节恩非常出则同游入同宴五龙躞蹀腾康庄时光鼎鼎如流电虚伪既消诚实见三子无辜死渭桥太真有宠来金殿欲心一纵祸滔天社稷生灵不暇怜从此陵夷于五代干戈丧乱祸年年  

任月山五王醉归图　　　　　【明】程敏政  

何处离宫春宴罢五马如龙自天下锦韀蹀躞揺东风不用金吾候随驾防策乌骓衣柘黄顔赪不奈流霞浆手戮淫昏作天子三郎旧是临淄王大醉不醒危欲堕双拥官奴却鞍座宋王开国长且贤谁敢尊前督觞过申王伏马思吐茵丝缰侧控劳奚人可怜身与马鬭力天街一饷流香尘岐王薛王年尚少酒力禁持美风调前趋后拥奉诸兄临风髣髴闻呼召夜漏归时严禁垣萼楼中金炬繁大衾长枕已预设帝家手足称开元我闻逸乐闗成败狗马沉酣示明戒二公作诰五子歌此意当时可谁解仙李枝空人不还王孙一日开真顔鸰原终古存风教珍重丹青任月山  

题五王夜燕图　　　　　　　【明】唐　寅  

积善坊中五王宅重楼复阁辉金碧大衾长枕共春秋鬬鸡走狗连朝夕萼楼前夜开燕沈水凝烟灯吐焰列坐申王与薛岐譲皇降席同南面昆仑琵琶凉州歌当时进御杂云和宫声不属商声暴琵声起少琶声多独有汝阳知律吕曾把流离谏明主他日回銮蜀道中不教审聴铃淋雨  

张东叔出紫云回銮图以示坐客因为赋之  

【宋】孔武仲  

开元太平无兵戎直人味道希夷中人间之乐已饶足唯有青霄未追逐坐中谁似叶先生以气为粮常辟谷朝登员峤夕昆仑只与神游不要人忽逢邀携看月去缥缈虚空生紫云蟾宫竟不容久住仙乐飘飘送回去归来宫漏未移更甲帐明釭宛如故汾水悲歌仙不成棃园空没有遗声红尘如海涨朝市从此无人游玉京  

九龄忠諌图　　　　　　　　【元】王　恽  

挺笏摧奸论已萌帝心唯恐悮忠贞开元所事【原本阙二字】足只欠成都万里行  

题唐三学士围棋　　　　　　【元】李　祈  

唐朝内相极清华出入黄扉掌白麻承诏归来无一事闲寻棋局到昏鸦  

唐三学士图　　　　　　　　【元】钱　选  

唐三学士粲三英挺挺人才艺术精无事围棋春昼永至今画笔尚传名  

唐三学士图　　　　　　　　【明】王　祎  

衣冠相肖不相侔棋局琴牀乐胜游想像开元全盛日太平人物总风流  

题花门将军游宴图　　　　　【明】宋　濓  

花门将军七尺长广颡穹鼻卷发苍身骑叱拨紫电光射猎娑陵古塞傍一箭正中双白狼勇气百倍世莫当胡天七月夜雨霜寒沙莽莽障日黄先零匈奴古黠羌控鸣镝时跳踉将军怒甚烈火扬寳刀双环新出房麾却何翅驱牛羊平居不怯北风凉白氊为幄界翠行铜龙压脊双角张防绳亘空若虹翔将军中坐据胡牀炽炭炙肉流浆革囊挏酒葡萄香驼蹄斜割劝客尝赵女如花二八强皮防新裁系锦纕低把琵琶弹鳯凰半酣出视驼马塲五花作队满涧冈但道驩乐殊未央  

龙眠十八贤图　　　　　　　【元】马祖常  

林下石牀方溪边竹影凉髙人千载意山水寄余光  

慧元画寒林七贤【有序　　　　宋】楼　钥  

旧有唐人出游图谓宋之问王维李白髙适史白岑参六人多画七贤不知第七人为谁或云是潘逍遥然未见据病起坐攻媿斋元公忽作寒林七贤相寄余方梦寐故山见之洒然戏作数语谢之  

羣贤俱诗豪时代不同处安得寒林中聫镳睇相语谁欤创妙意臭味无今古吾闻顾陆軰寓意或如许桃李并芙蓉雪中蕉叶吐元师师老融淡墨埽风雨作此寄攻媿寓兴渺烟渚旧六今则七未知果谁与我欲从之游讵敢厠俦侣画我往执鞭欣为李君御  

寒林七贤　　　　　　　　　【金】周　昂  

苦寒如此欲何之雪帽风裘意自竒纵有清诗三百首未应肯得党家儿  

七贤寒林图　　　　　　　　【元】元好问  

万古骚人有赏音画家满意与幽寻题诗记得松前事絶似冯雷入少林  

雪中行吟七贤图　　　　　　【元】程钜夫  

长庚自是谪仙人子美逢时稷卨臣风雪茫茫五君子冻吟犹得望清尘  

钱舜举寒林七贤图　　　　　【明】髙得旸  

骚坛逸响何寥寥作者逝矣谁能招诜然七子美风度乃有遗像图生绡衣冠半带晋秀气人物絶是唐中朝想当朝事得休暇拟采野景归风謡青骡黄犊踏冻雨蹇驴瘦马冲寒飇醉鞭笑停似按辔吟镫戏拍催聫镳看花多情且少待寻梅有兴非无聊此图我尝见十数髙林大树风萧萧埽除闲冗存简素吴兴笔老才尤超方之粉墨巧涂染奚止天地相悬辽尚疑髙李六君子当时未见潘逍遥道同气合志相感虽旷百世如同僚画师晚出有深意况自昔日传今朝屋梁落月见顔色妙处不待穷摹描君不见袁安僵卧寒正骄王维乃作雪里之芭蕉  

## 御定历代题画诗类卷三十九目录  

故实类  

题明皇按乐图【宋郑思肖】  

明皇按乐图【宋刘克荘】  

明皇合曲图【元元好问】  

题明皇按乐图【元黄庚】  

明皇按乐图【元王恽三首】  

明皇按乐图【元虞集】  

题明皇按乐图【元栁贯】  

明皇太真避暑按乐图【元洪希文】  

明皇按乐图【元杨维桢】  

唐宗按乐图【元杨维桢】  

明皇按乐图【元张雨】  

题明皇按乐图【明张鳯翼四首】  

题明皇按舞图【元虞集】  

明皇观舞图【明谢承举】  

明皇卧吹箫图【元宋无】  

唐明皇吹箫图【元成廷珪二首】  

题唐明皇吹玉箫图【明金湜】  

题明皇并箫图【元刘诜】  

太真明皇并笛图【元张宪】  

明皇并笛图【明周用】  

题明皇并笛图【明程煜】  

明皇击梧桐图【金冯璧】  

明皇击敔【一作梧】按乐图【元姚枢】  

击梧图【元袁桷】  

唐陈宏画明皇击桐图【元吴师道】  

明皇击梧图【元李俊民】  

梁信羯鼓小图【宋文同】  

棃园教曲图【明张琦】  

霓裳图【元呉师道】  

题明皇戏侏儒图【元李祈】  

题明皇优戏图【明刘崧】  

题明皇打毬图【宋晁説之】  

题明皇醉归图【宋陈傅良】  

明皇醉归图【元袁桷】  

明皇夜游图【宋程俱】  

明皇出游图【元虞集】  

题明皇出游图应制【元揭傒斯】  

明皇秉烛夜游图【明髙啓】  

题明皇夜游图【明徐贲】  

明皇私语图【元王恽二首】  

题明皇私语图【元郝经】  

题明皇上马图【宋韩驹】  

题张郎中明皇小决图【金段成已二首】  

明皇并辔图【元宋无】  

明皇贵妃上马图【明张灿】  

明皇览镜妃子剪鬟图【宋刘子翚】  

题明皇贵妃对奕禄山傍观图【明杨基】  

明皇小车图【明僧一初】  

唐明皇游月宫图【明蒋主孝】  

游月宫图【明陶安】  

明皇蜀道图【宋李纲】  

明皇幸蜀图【宋陆游】  

明皇幸蜀图【明刘基二首】  

王摩诘画明皇剑阁图【金赵秉文】  

唐明皇幸骊山图【元朱徳润】  

题火龙烹茶图【明贝琼】  

## 御定历代题画诗类卷三十九  

故实类  

题明皇按乐图　　　　　　　【宋】郑思肖  

谁举銮舆向蜀行棃园弟子歇新声及知凝碧池头事难得乐工雷海青  

明皇按乐图　　　　　　　　【宋】刘克荘  

莺啼花开春昼迟掖庭无事方遨嬉广平策免曲江去十郎谈笑居台司屏间无逸不复覩教鸡能鬭马能舞戏呼寜哥吹玉笛催唤花奴打羯鼓南衙羣臣朝见疎老伶巨珰前后趋阿瞒半醉倚玉座袖有曲谱无諌书金盆皇孙真龙种浴罢六宫竞围拥惜哉傍有锦绷儿蹴破咸秦跳河陇古来治乱本无常东封未了西幸忙辇边贵人亦何罪祸胎似在偃月堂今人不识前朝事但见断缣装束异岂知当日乱离人説着开元总垂泪  

明皇合曲图　　　　　　　　【元】元好问  

海棠一枝春一国燕燕莺莺作寒食千古万古开元日三郎搦管仰面吹天公大笑嗔不得寜王天人玉不如畨绰乐句不可无宫腰不按羽衣谱疾舞底用牧猪奴风声水声閟清都梦中令人羡华胥何时却并宫墙聴恨不将身作李謩  

题明皇按乐图　　　　　　　【元】黄　庚  

五鳯楼前沸管弦春宵花暖月娟娟纎腰舞到霓裳曲惊起猪龙地上眠  

明皇按乐图【三首　　　　　　元】王　恽  

羽曲调音到克谐宫中花栁四时开五弦尽有南薰手却唤花奴解秽来  

兴庆宫池水殿深帝心横溃溺哇淫譲王友爱情何切独为君王辨八音  

逸图零落御前幈心醉华清按乐声击损碧梧縁底事促教秋雨剑闗行  

明皇按乐图　　　　　　　　【元】虞　集  

新度霓裳曲三年教得成惊鸿浑不下飞燕若为轻芍药春亭暮芙蓉野水生棃园多白发吹笛到天明  

题明皇按乐图　　　　　　　【元】栁　贯  

开元天子乐当阳手按琵琶引鳯凰曲谱才翻新玉笛泪痕还滴旧香囊  

明皇太真避暑按乐图　　　　【元】洪希文  

已剖水盘金粟旋调雪水试新茶宫娃未解君恩暖尚引青罂汲井花  

明皇按乐图　　　　　　　　【元】杨维桢  

沈香亭前萼下天街一阵催花雨海棠花妖睡初着唤醒一声红芍药金銮供奉调清平棃园旧曲换新声阿环自吹范阳笛八姨独操伤春情君不见夜游重到明月府青鸾能歌兔能舞五云不障蚩尤旗回首烟中万鼙鼓那知著底梧桐雨雨声已入淋铃谱  

唐宗按乐图　　　　　　　【元】杨维桢  

大唐天子棃园师金汤重付轧荦儿何人端坐阅乐籍三万纒头不足支龟年檀板阿蛮舞花奴手中花如雨钧天供奉真上人上亦亲挝汝阳鼓玉奴檀槽倦无力忽窃寜哥手中笛边风吹入新贡箫铜池夜梦双飞翼閤门边奏塞黈聪耳谱更访明月宫渔阳一震万窍眬棃园弟子散如雨惟有舞马伤春风  

明皇按乐图　　　　　　　　【元】张　雨  

髯伶识乐句我信曲有误月白商声多尘起渔阳戍  

题明皇按乐图【四首　　　　　明】张鳯翼  

萼楼头弟与兄凉州一部试新声不知舞象衔杯处可似箫韶奏九成  

桓谭且莫奏繁音唐帝元非汉帝心若在沉香亭上聴应将羯鼓易瑶琴  

军中鼙鼓动渔阳四野桑麻作战场独有深宫庆生处新声犹奏荔枝香  

勤政楼前奏乐章棃园歌舞杂笙簧归来止有蓝田磬只合含酸付太常  

题明皇按舞图　　　　　　　【元】虞　集  

寝安食饱对青云按舞调笙不厌频西内归来还独看棃园弟子白头新  

明皇观舞图　　　　　　　　【明】谢承举  

勤政楼前午朝罢华萼楼头西日下沉香亭畔梧已秋凝碧池中莲尚夏紫衣传宣诏九宫宫中丽人脂粉红锦鸳彩鳯炫晴日娇莺乳燕随春风御厨捧勅陈华宴错杂竒珍按时换檠来粲粲赤金盘捧出纎纎青玉案分行判队众乐鸣琵琶筚篥璚瑶筝月支小解汉唱越江妮子能秦声何须三击花奴鼓六律皆依板为主玉环指下节奏明内中一人忙起舞软鞵尖防髙丽装团花纒身金缕裳俏裁四幅裹腰窄寛兜两袖拖肩长大垂小垂轻复举左挺右挺风旋起蛱蝶争翻栁絮云蜻蜓乱防桃花水一纵再纵势欲前东欹西欹态欲偏香埃蹴步自掩冉日光踏影相蹁蹮唐家三郎倚花坐欢极诸姨尽称贺渔阳鼙鼓动地来歌舞花间忽惊破  

明皇卧吹箫图　　　　　　　【元】宋　无  

瑚枕上玉箫横一曲霓裳万里行漫道九重宫殿逺几曾掩得外边声  

唐明皇吹箫图【二首　　　　　元】成廷珪  

寝殿春深昼漏迟榻前侍女立多时玉箫自按霓裳曲赐与棃园子弟吹  

萼楼前栁色新东风吹散马嵬尘锦囊五管俱零落谁是终南梦里人  

题唐明皇吹玉箫图　　　　　【明】金　湜  

昭阳殿髙清昼长瑚枕压七寳牀珍簟平铺碧云冷珠帘半卷秋风凉此时谏疏非无补君王自喜教歌舞旧曲翻成阿滥堆别调新传玉箫谱玉箫一曲度薰风宫商十指何玲珑碧沼游鱼窥菡蓞丹霄彩鳯鸣梧桐棃园子弟多白发承宣独喜黄繙绰手提玉板不停敲足踏青蒲恣欢谑双双粉黛谁家女霓裳细拂鲛绡缕敛袖低眉不动尘似解呜呜曲中语从来声色侈人心人生乐极悲亦深岂料箫声入云去化作渔阳鼙鼓音  

题明皇并箫图　　　　　　　【元】刘　诜  

青鸟西来太液池霓裳舞影落瑶墀并吹玉管同心调惟有姮娥月里知  

太真明皇并笛图　　　　　　【元】张　宪  

黑奴弦索花奴鼓谭奴抚掌阉奴舞阿环自品玉玲珑御手夷犹亲按谱风生龙爪玉星香露湿樱唇金缕长莫倚花深人不见李謩侧足傍宫墙  

明皇并笛图　　　　　　　　【明】周　用  

燕婉其如父子情忍将旧怨度新声蜀中此夜淋铃曲谁伴君王坐到明  

题明皇并笛图　　　　　　　【明】程　煜  

华清晏罢卷霓裳重立东风并海棠鳯琯莫吹新制曲有人乘月倚宫墙  

明皇击梧桐图　　　　　　　【金】冯　璧  

三郎耳谱趂花奴风调才情信有余天寳错来非一拍霓裳中节亦区区  

明皇击敔【一作梧】按乐图　　　　【元】姚　枢  

阿萱五季名画师尤工粉墨含春姿君王游荡堕声色不知声色倾人国开元无逸致太平天寳奢风生五兵偃月堂近幽蓟逺潜谋不入芙蓉苑咸阳行色马嵬尘渲笔虽工恐未真四海苍生半鱼肉归来岂为香囊哭一日重开日月光黄金却铸郭汾阳  

击梧图　　　　　　　　　　【元】袁　桷  

万树棃园已失春秋声飒飒起胡尘君王独立梧桐下不见当年疏谏人  

唐陈宏画明皇击桐图　　　　【元】呉师道  

三郎半醉玉顔开手戛青桐舞节催老树无情应解笑曲成那得鳯皇来  

明皇击梧图　　　　　　　　【元】李俊民  

不使棃园弟子知太平音在鳯皇枝一朝野鹿衔花去长恨秋风落叶时  

梁信羯鼓小图　　　　　　　【宋】文　同  

髙梧间垂杨玉宇极清邃三郎当殿坐左右拥佳丽毺近香案蹲兽吐碧穗宝几承画控缤纷交防袂花奴卷双袖俛立前奏技君王顾之笑轩庑动和气谁谓一尺素写遍天上意听者定何如观之犹解秽  

棃园教曲图　　　　　　　　【明】张　琦  

棃花千树雨初收上苑春风吹未休新制乐章音调涩敕教依旧唱伊州  

霓裳曲　　　　　　　　　　【元】吴师道  

一曲霓裳众乐催相传亲听月宫来当时果有飞神术末路因何厄马嵬  

题明皇戏侏儒图　　　　　　【元】李　祈  

太宗英风溢寰区指顾羣雄定海隅何事开元全盛日却将勲业付侏儒  

题明皇优戏图　　　　　　　【明】刘　崧  

臂袒红衫侧皁冠翩蹮跌舞乐初攒笛声一片宫前起应説秋风蜀道难  

题明皇打毬图　　　　　　　【宋】晁説之  

阊阖千门万户开三郎沈醉打毬囬九龄已老韩休死无复明朝谏疏来  

题明皇醉归图　　　　　　　【宋】陈傅良  

骑者两人扶不正夹道谁知为万乗一人前驰一顾后怀欲并驱无号令狩人亦忘记鹰犬仰视只愁天欲暝有司刺候上起居杳莫得详宫钥静呜呼开元自英主前鉴竟遗盈幅纸君不见汉宫图妲已未必当年甚如是  

明皇醉归图　　　　　　　　【元】袁　桷  

日暮毬场醉欲归停鞭更进紫霞杯老髥未省淋铃曲犹愿君王款款囬  

明皇夜游图　　　　　　　　【宋】程　俱  

燃膏飞控逐流光露溢金盘乐未央拟跨八龙穷辙迹谁令一马向铜梁  

明皇出游图　　　　　　　　【元】虞　集  

开元盛事何人画玉冠芙蓉御天马从官骑步各有持移仗华清意闲暇宫袍如锦照青春诏许传看思古人不知身在瀛洲上亲奉图书侍紫宸  

题明皇出游图应制　　　　　【元】偈傒斯  

明皇八骏争驰道还是开元是天宝长安花发万年枝不识韶华醉中老奎章阁下文章静衮衣髙拱唐虞圣莫言此画徒尔为千载君王作金镜  

明皇秉烛夜游图　　　　　　【明】髙　启  

华萼楼头日初堕紫衣催上宫门锁大家今夕燕西园髙爇银盘百枝火海棠欲睡不得成红妆照见殊分明满庭紫焰作春雾不知有月空中行新谱霓裳试初按内使频呼烧烛换知更宫女报铜籖歌舞休催夜方半共言醉饮终此宵明日且免羣臣朝只忧风露渐欲冷妃子衣薄愁成娇琵琶羯鼓相追续白日君心欢不足此时何暇化光明去照逃亡小家屋姑蘓台上长夜歌江都宫里飞萤多一般行乐未知极烽火忽至将如何可怜蜀道归来客南内凄凉头尽白孤灯不照返魂人梧桐夜雨秋萧瑟  

题明皇夜游图　　　　　　　【明】徐　贲  

华萼楼前烟漠漠君王睡重无人觉别宫漏防恋寒宵闲却棃园太平乐云龙十二秋扶揺青藜化作黄金桥翡翠门屏桂枝影素娥羽带香风飘优童共记霓裳舞归来换尽人间谱梧桐击碎教妖环蜀山梦战渔阳鼓  

明皇私语图【二首　　　　　　元】王　恽  

人老逢秋百感催夜深私语自为媒秖知海岳情縁在不道生离有马嵬  

盈盈一水隔双星不似行云侍锦屏欢乐几时忧思集碧梧秋雨待君听  

题明皇私语图　　　　　　　【元】郝　经  

一旦妖姬属乱兵当时私语竟何成秖应蜀道防尘日悔不终宵问贾生  

题明皇上马图　　　　　　　【宋】韩　驹  

翠华欲幸长生殿立马楼前待贵妃尚觅君王一囬顾金鞍欲上故迟迟  

题张郎中明皇小决图【二首　　金】段成已  

志在驰驱祸已胎笑顔况更为谁开贪争飞鞠鞭去不觉逾垣有鹿来  

天寳承平事久无弄九驴背自驱驰不期一笑宫中戏传作人间小决图  

明皇并辔图　　　　　　　　【元】宋　无  

三郎沈醉玉环随不上金舆索马骑老大独归南内里风流无复并鞍时  

明皇贵妃上马图　　　　　　【胡】张　灿  

七宝装鞍蜀锦堆黄门扶控踏红埃君王只顾蛾眉笑末路谁知到马嵬  

明皇览镜妃子剪鬟图　　　　【宋】刘子翚  

不复青铜照瘁顔耄荒从谏若移山只将女子论贤否陶母当时亦剪鬟  

题明皇贵妃对奕禄山傍观图　【明】杨　基  

深院纹楸敌睡魔玉环用意蹙双蛾只因数子藏机密不觉三郎失着多布阵似窥龙尾道争边未至马嵬坡有人冷眼观成败若个胡儿似烂柯  

明皇小车图　　　　　　　　【明】僧一初  

宫门日出乳鸦啼仙漏沈沈树影低朝罢千官无一事车声又过寿阳西  

唐明皇游月宫图　　　　　　【明】蒋王孝  

嫦娥不是人间客月殿应非世上宫当日君臣俱涉梦渔阳特地起西风  

游月宫图　　　　　　　　　【明】陶　安  

桂影团团舞鳯皇琼楼宛在水中央白虹桥背腾仙侣玉毫端挹瑞光但觉云霄随步武不知风露湿衣裳一场梦幻伤心处胡马扬尘蜀道长  

明皇蜀道图　　　　　　　　【宋】李　纲  

君不见开元天宝同一主治乱相翻如手举擥盈欲恶虽一人变易安危原近辅姚宋已死九龄黜谁使杨钊继林甫宫中太真専宠私塞外畨酋成跋扈祸胎养就不自知漫向华清遗匕筯渔阳突骑破潼关百二山河震金鼓翠华杳杳幸西南赤县纷纷集胡虏伤心坡下失红顔堕泪铃中闻夜雨山青江碧蜀道难栈阁连空防相拄旌旗惨淡云物愁林木隂森猿鸟侣戎装宫女亦善骑皓齿明眸如笑语老髥奚官驱蹇驴负槖赍粮岂供御九重徼衞复谁勤万里艰危真自取至尊狼狈尚如此叹息苍生困豺虎千秋万歳不胜悲玉辇金舆尽黄土空令画手思入神一写丹青戒今古  

明皇幸蜀图　　　　　　　　【宋】陆　游  

天宝政事何披猖使典相国胡奴王弄权杨李不足怪阿瞒手自裂纪纲八姨冨贵尚有理何至诏书褒五郎卢龙贼骑已汹汹丹鳯神语犹琅琅人知大势如累卵天稔竒祸如崩墙台省诸公独耐事歌咏功徳卑虞唐一朝杀气横天末疋马西奔几不脱向来谄子知几人贼前称臣草间活劒南万里望秦天行殿春寒闻杜鹃老臣九龄不可作鱼蠧蛛丝金鉴篇  

明皇幸蜀图【二首　　　　　　明】刘　基  

斜阳惨澹照霓旗石栈萦纡仆马羸想得林间子规鸟断崖青壁亦相随  

裂帛声中发祸机白华歌断草霏霏可怜蜀道三军恨不记他年武惠妃  

王摩诘画明皇劒阁图　　　　【金】赵秉文  

劒阁森危隔锦官云间栈路细盘盘天囬日驭长安逺雨滴铃声蜀道难当日六军同驻马他时万国独囬銮伤心凝碧池头句有底功夫作画看  

唐明皇幸骊山图　　　　　　【元】朱徳润  

骊山西北髙万乗东南至霓旌苍翠中阁道丹青里忆昔上林游春寒多并辔羯鼓召花奴黄门吹力士霓裳曲未终惊动渔阳骑  

题火龙烹茶图　　　　　　　【明】贝　琼  

松声一作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人雨前掇蓬莱殿里沃焦余玉椀分沾侍臣渇名花唤起海棠魂细叶未数丁香根宫中一日歌舞散世上千秋图画存开元盛事何人省书生亦解夸双井空山埽叶烧破铛闭门读书秋夜永  

## 御定历代题画诗类卷四十目录  

故实类  

李白醉归图【金吕子羽】  

太白醉归图【元刘秉忠】  

李太白舟中醉卧图【元刘秉忠】  

李白醉归图【元王恽】  

太白醉归图【明顾观】  

太白醉归图【明陈颢】  

太白独钓图【元元好问】  

太白独钓图【元王恽】  

题太白酒船图【元赵孟頫二首】  

题李白观泉图【元张翥】  

太白观瀑布图【元僧大防】  

李太白观瀑图【明刘基】  

李太白观瀑布图【明宋濂】  

李白观瀑布图【明方孝孺】  

钱舜举太白观瀑图【明王世贞】  

太白捉月图【金蔡珪】  

太白扪月图【元王恽】  

谪仙捉月图【元程钜夫】  

李白玩月图【元余阙】  

题李白问月图【明张以宁二首】  

题太白纳凉图【元陈高】  

太白扁舟图【元宋无】  

李白骑驴图【元元好问】  

太白还山图【元刘秉忠】  

李伯时画太白泛舟小像【元潘伯修】  

竹溪六逸图【元陈旅】  

竹溪六逸图【明丘濬】  

题脱鞾返櫂图【元陈旅二首】  

杜子美浣花醉归图【宋黄庭坚】  

杜陵浣花图【元赵孟頫】  

老杜醉归图【元李俊民二首】  

题杜甫麻鞵见天子图【元钱惟善】  

少陵春游图【元程钜夫】  

题杜甫游春图【元李祈】  

杜甫游春图【明陈宪章】  

孟浩然骑驴图【宋刘克庄】  

金主画孟浩然骑驴图【元袁桷三首】  

孟浩然灞桥图【元王恽】  

孟浩然跨驴图【元呉师道二首】  

题倒骑驴观梅图【元呉澄】  

王维画孟浩然骑驴图【元牟巘】  

踏雪寻梅图【明程敏政】  

孟浩然骑驴吟雪图【明髙啓】  

孟襄阳雪行图【明张羽】  

张建封击毬图【元张昱】  

为郭宗道祭酒题韩滉移居图【元贡师泰】  

令狐学士金莲图【元许有壬】  

裴晋公緑野探梅图【元王恽二首】  

陆羽烹茶图【明张以宁】  

风雪蓝关图【元王恽二首】  

韩文公度蓝关图【明呉寛】  

退之留别大颠图【金段成已】  

石鼎聨句图【元刘因】  

石鼎聮句图【元王恽二首】  

戏题李渤聨德髙蹈图【元刘因八首】  

卢仝煎茶图【明唐寅】  

乐天不能忘情图【元元好问二首】  

乐天不能忘情图【元王恽二首】  

乐天不能忘情图【元袁桷二首】  

白乐天琵琶行图【元刘因】  

浔阳琵琶图【元张雨】  

湓浦琵琶图【明高啓】  

白傅湓浦图【明髙啓】  

题九老图【宋陈造二首】  

为陆全卿题刘松年香山九老图【明呉寛】  

香山九老图【明王恭】  

香山九老图【明庄防】  

九老图【明顾应祥】  

贾治安骑驴图【元甘立】  

观明发画李贺髙轩过图【宋僧道潜】  

李贺醉吟图【元刘因】  

庄宗横吹图【元王恽二首】  

桑维翰铁砚图【明唐寅】  

李后主图【元马祖常】  

南唐王齐翰剔耳图【明呉寛】  

韩文靖重幈图【元王恽二首】  

顾宏中画韩熈载夜宴图【元顾瑛】  

顾宏中画韩熈载夜宴图【元郑元祐】  

顾宏中画韩熈载夜宴图【元何广】  

题韩熈载夜宴图【明王世贞三首】  

石上三生图【元程钜夫】  

三生石上图【明郑关】  

## 御定历代题画诗类卷四十  

故实类  

李白醉归图　　　　　　　　【金】吕子羽  

春风醉袖玉山颓落魄长安酒肆回忙然中官寻不得沈香亭北牡丹开  

太白醉归图　　　　　　　　【元】刘秉忠  

五斗先生未解酲一生爱酒不曾醒人间词翰传名字天上星辰萃性灵雁带暖囘波泛緑燕衔春至草抽青纱巾醉岸南山道几处哦诗补画屏  

李太白舟中醉卧图　　　　　【元】刘秉忠  

仙籍标名世不收锦袍当在酒家楼水天上下两轮月呉越经过一叶舟壶内乾坤无昼夜江边花鸟自春秋浮云能蔽长安日万事纷纷一醉休  

李白醉归图　　　　　　　　【元】王　恽  

云阵横陈大渡河一书能解六蛮和仙韶莫诧君王宠  

七寳庄严未是多  

太白醉归图　　　　　　　　【明】顾　观  

歌成芍药倒金壶并辔宫官马上扶乐部余音随彩斾仙班小队下清都长庚万丈文章焰后世千年粉墨图江左青山旧时月一杯谁慰客坟孤  

太白醉归图　　　　　　　　【明】陈　颢  

偶向长安醉市沽春风十里倩人扶金銮殿上文章客不减高阳旧酒徒  

太白独钓图　　　　　　　　【元】元好问  

谪仙去世三百年海中鲸鱼翩翩岂知龙眠天马笔忽有玉树秋风前金銮归来身散仙世事悠悠白发边会稽贺老何处在千里名山入酒船清景巳随诗句尽风流合向画图传徃时长安酒家眠焦遂不狂张不颠想得三更风露下醉和江月弄江烟  

太白独钓图　　　　　　　　【元】王　恽  

九重春色醉仙桃何似江山照赐袍千丈气豪愁不管青山矶上月轮髙  

题太白酒船图【二首　　　　　元】赵孟頫  

载酒向何处稽山镜水边若为无贺老兴尽便回船潇洒稽山道风流贺季真相思不相见愁杀谪仙人  

题李白观泉图　　　　　　　【元】张　翥  

玻瓈杯中春酒緑醉墨淋漓牡丹曲平生合置七寳牀白纻乌纱美如玉阿瞒荒宴百不理宁计宫花衔野鹿何物老妪生此儿偷向金鸡帐中宿髙将军才奴隶耳误使脱鞾吾所辱要留汗韈蹋鲸鱼鼠子何堪烦一蹴寻常沟渎不可濯何处容伸遭污足翩然却下匡庐云五老峰前看飞瀑  

太白观瀑布图　　　　　　　【元】僧大防  

我本白云人见山每回首披图得松泉感我尘埃久我家只在九江口从此扁舟到牛斗翻愁天上银涛堆石转云奔万雷吼水行地底不上天龙岂与沧溟连风叶无声飞鸟絶月光云影天茫然丈人何来自空谷谪仙招隐当不辱林梢喷雪舞飞华尚想随风唾珠玉马首青山如唤人归来好及松华春泉香入新酿解公头上巾今者孰不乐荒坟委荆榛遂令画师意万古留酸辛酸辛复何益东海飞红尘  

李太白观瀑图　　　　　　　【明】刘　基  

忆昔李谪仙泛舟彭湖东遂登庐山顶直上香炉峰遥望瀑布水自天垂白虹大声回九地浮光散虚空万木震辟易千崖殷钟镛清凉入肌骨如归广寒宫赋诗留人间至今响沨沨丹青极摹写欲代造功逸驾不可追举头睇飞鸿倚歌无人和引袖乘长风  

李太白观瀑布图　　　　　　【明】宋　濂  

长庚天之章精英下化为酒狂匡庐五老森开张银河万丈挂石梁下马傲睨立欲僵耸肩袖手神扬扬忆昔开元朝上皇宫中赐食七寳牀淋漓醉墨蛟龙骧人疑锦绣为肝肠麾斥力士如犬羊营营青蝇集于房金銮不复承龙光并州可识郭汾阳不可丹阳逢永王大风吹沙日为黄狻猊哀啼闻夜郎苍天欲使诗道昌顿挫万物归奚囊何处更覔延年方北海天师八尺长芙蓉作冠云为裳授以蕊笈青琳琅蓬莱屹起瀛海洋羣仙迟汝相徊翔谁将粉墨图缣缃顾我一见心伥伥诗成仰视天苍茫夜半太白生寒芒  

李白观瀑布图　　　　　　　【明】方孝孺  

天寳之乱唐已亡中兴幸有汾阳王孤军疋马跨河北手扶红日照万方凌烟功臣世争羡李侯先识英雄面沈香亭北对蛾眉眼中已见渔阳乱故令邉将储虎臣为君谈笑清胡尘朝廷策勲当第一珪组不敢縻天人西游夜郎探月窟南浮万里穷楚越云山胜地有匡庐银河挂空洒飞雪醉中信马踏清秋白眼望天天为愁金闺老奴汚吾足更欲坐濯清溪流  

钱舜举太白观瀑图　　　　　【明】王世贞  

匡庐万古瀑太白千秋才两竒偶相值后人何有哉及展舜举图悦登文殊台立起青莲枯来听万壑雷始知丹青力可以回寒荄  

太白捉月图　　　　　　　　【金】蔡　珪  

寒江觅得钓鱼船影在江心月在天世上不能容此老画图常看水中仙  

太白扪月图　　　　　　　　【元】王　恽  

诗中无敌饮中豪四海飘萧一锦袍千丈醉魂无处着青山矶上月轮髙  

谪仙捉月图　　　　　　　　【元】程钜夫  

牛渚矶前白锦袍峨眉亭外月初髙江波满眼如平地醉倒长庚一世豪  

李白玩月图　　　　　　　　【元】余　阙  

春池细雨栁纎纎手倦挥毫日上帘想得停杯江海夜月明照见水精盐  

题李白问月图　　　　　　　【明】张以宁  

谁提明月天上悬九州荡荡清无烟天东天西走不驻姮娥鬓霜垂两肩中有桂树万里长呉刚玉斧声阗阗顾杵药宵不眠天翁下视为尔怜颇闻昔时锦袍客乃是月中之谪仙帝命和予羽衣曲虹桥一断心茫然竹王祠前雾如雨踯躅花开啼杜鹃月在天上缺复圆人间尘土多英贤举杯问月月不言风吹海水秋无边沧波尽卷金尊里清影长随舞袖前相期迢迢在云汉呜呼此意谁能传骑鲸寥廓忽千年金薤青荧垂万篇浮云起灭焉足异终古明月悬青天  

题李白问月图　　　　　　　【明】张以宁  

青天出皓月碧海收微烟举杯一问月我本月中仙醉狂谪人世于今几何年桂树日已老我别何当还药日已熟我鬓何由迢迢夜郎外垂光一何偏问月月不语举杯复陶然青天自万古皓月长在天明当蹑倒景飞步昆仑巅  

题太白纳凉图　　　　　　　【元】陈　髙  

六月炎天飞火乌土焦石烁河流枯迩来衰病更畏热呼叫欲狂挥汗珠饮氷嚼藕废朝夕小室如炉眠不得闲将图画县四壁漫想深山好泉石就中此图尤絶竒青林飞瀑吹凉飔何人展席坐苍藓乃是谪仙初醉时露顶裸裎投羽扇仰看云生白成练松隂如雨毛骨寒岂识人间绊足倦祗今匡庐道阻修雁荡天台近可游便欲致身丘壑里挂巾石壁继风流  

太白扁舟图　　　　　　　　【元】宋　无  

锦袍烟艇夜郎西酒思金銮入直时不道相思杜陵老愁吟落月屋梁诗  

李白骑驴图　　　　　　　　【元】元好问  

八表神游下笔难画师胸次自酸寒风流五凤楼前客枉作襄阳雪里看  

太白还山图　　　　　　　　【元】刘秉忠  

一片灵台照世明共传太白是元精心中有道时时乐眼底无尘物物清千首未知诗作癖百杯寻与酒为盟长安多少风和月不尽先生吟醉情  

李伯时画太白泛舟小像　　　【元】潘伯修  

李白自号谪仙人更得龙眠为写真一个青莲初出水千年金粟再来身胷中元气诗如海物外还丹酒借春一笑掀髯縁底事桃花潭上见汪伦  

竹溪六逸图　　　　　　　　【元】陈　旅  

千亩松篁野迳开一溪流水碧于苔山樽共醉徂徕石何用杨妃七寳杯  

竹溪六逸图　　　　　　　　【明】丘　濬  

徂徕之山竹满溪溪中流水清漪漪昔人巳徃不可见至今陈迹犹依稀酣饮狂歌者六子就中最豪孔与李为龙为蛇谁豫知白也逃生巢父死  

题脱鞾返櫂图【二首　　　　　元】陈　旅  

威凤翔寥廓妖蟇窟广寒翻令赵飞燕无处倚阑干九日姑孰守千古涪陵翁高人又返櫂江国夕阳中  

杜子美浣花醉归图　　　　　【宋】黄庭坚  

拾遗流落锦官城故人作尹眼为青碧鸡坊西结茅屋百花潭水濯冠缨故衣未补新衣绽空蟠胸中书万卷探道欲度羲皇前论诗未觉国风逺干戈峥嵘暗宇县杜陵韦曲无鸡犬老妻稚子且眼前弟妹漂零不相见此公乐易真可人园翁溪友肯卜邻邻家有酒邀皆去得意鱼鸟来相亲浣花酒船散车骑野墙无主看桃李宗文守家宗武扶落日蹇驴防醉起愿闻解兵脱兜鍪老儒不用千户侯中原未得平安报醉里眉攒万国愁生绡铺墙粉墨落平生忠义今寂寞儿呼不苏驴失脚犹恐醒来有新作常使诗人拜画图煎胶续弦千古无  

杜陵浣花图　　　　　　　　【元】赵孟頫  

春色醺人苦不禁蹇驴防醉晩骎骎江花江草诗千首老尽平生用世心  

老杜醉归图【二首　　　　　　元】李俊民  

寻常行处酒债毎日江头醉归薄暮斜风细雨长安一片花飞  

百钱街头酒价蹇驴醉里风光莫傍郑公门去恐犹恨在登牀  

题杜甫麻鞵见天子图　　　　【元】钱惟善  

四郊多垒未还乡又别潼关谒凤翔九庙君臣同避难十年弟妹各殊方中兴百战洗兵甲万里一身愁虎狼寂寞当时穷独叟按图懐古恨茫茫  

少陵春游图　　　　　　　　【元】程钜夫  

杜陵野客正寻诗花栁前头思欲迷一样东风驴背稳曲江何似浣花溪  

题杜甫游春图　　　　　　　【元】李　祈  

草屋容攲枕茅亭可振衣如何驴背客日晏尚忘归  

杜甫游春图　　　　　　　　【明】陈宪章  

碧栁黄鹂三月画江湖风雨万篇诗花前浊酒不得醉驴背春风空自吹  

孟浩然骑驴图　　　　　　　【宋】刘克庄  

坏墨残缣阅几春灞桥风味尚如真摩挲只可夸同社装饰应难奉贵人旧向集中窥一面今于画里识前身世间老手惟工部曾伏先生句句新  

金主画孟浩然骑驴图【三首　　元】袁　桷  

生前明主已遭嗔身后君王为写真家国总縁诗句废灞陵犹胜蔡州尘  

木叶山前雪似银软裘难作自由身想因晩岁朝陵后故写骑驴处士真  

北阙明言不上书蹇驴何自入西都开元天子元无分留与他生作画图  

孟浩然灞桥图　　　　　　　【元】王　恽  

金銮消息逺相招雪满吟鞍过灞桥处士本无经世志强将诗句枉清朝  

孟浩然跨驴图【二首　　　　　元】呉师道  

风雪潇潇破帽攲玉堂回首梦应非鹿门松径寒门里拥被微吟定忆归  

直语无因住禁垣清游随意蹋寒原风流郑五虽相似应愧诗庸位转尊  

题倒骑驴观梅图　　　　　　【元】呉　澄  

玉妃一笑本无猜抝性驴儿去不回见面可怜交臂失留情聊复转身来月凝絶艳骎骎逺风送清香款款陪雪里吟翁吟弗就过时却与恼痴獃  

王维画孟浩然骑驴图　　　　【元】牟　巘  

穷浩然老摩诘平生交情两莫逆也曾携去宿禁中堪笑诗人命竒薄只应寂寞归旧庐此翁殷勤殊未足作诗借问襄阳老诗中犹恐忆孟六悠悠江汉今几秋一夕神交如在目分明写出骑驴图风度散朗貌清淑更有倜傥一片心不是相知那得貌行复行向何许酸风吹驴耳卓朔向来十上困旅尘驴饥拒地愁向洛不如乘兴且田园万山亭前大堤曲鳜鱼正肥甘蔗美鸡黍可具杨梅熟一樽相与寿先生醉归勿遣驴失脚  

踏雪寻梅图　　　　　　　　【明】程敏政  

鞍回首欲相呼不忍轻抛万玉图诗骨与花争胜絶灞桥还似六桥无  

孟浩然骑驴吟雪图　　　　　【明】髙　啓  

西风驴上倚吟魂只到厐公旧隐村何事能诗杜陵老也频骑叩富儿门  

孟襄阳雪行图　　　　　　　【明】张　羽  

雪满秦京欲去迟故人当路漫相知平生多少惊人句却向君前诵怨诗  

张建封击毬图　　　　　　　【元】张　昱  

唐家风流尚毬马中外靡然为之化徐州节度张建封坐领东藩示闲暇长箫短吹行相随以此慢游为日夜玉山压马醉扶归正及楼头望春罢孔雀屏围次第开黄金买得春无价不教白日向西驰只许黄河向东泻使君死后谁登临燕子不来风雨深緑珠甘守珊瑚树文君独宿鸳鸯衾当其意气倾朝野肯信人无百年者万言犹在从事书一幅空遗后人画  

为郭宗道祭酒题韩滉移居图　【元】贡师泰  

田夫生长田间住辛苦移家向何处老牛带犊驴引驹妇姑骑过前村去牵衣裹儿囊在肩瓠壶瓦缶悬蒲鞯一童鬅鬙随左右两髥伛偻相后先新来茅屋徒四壁东邻西邻不相识种田未了主家租又恐官司着差役唐朝宰相韩晋公念尔流离多困穷当时落笔岂无意正欲廊庙知民风愿得转徙安居室周公亦曽作无逸  

令狐学士金莲图　　　　　　【元】许有壬  

九天光彩动金闺辇路风香树影齐却笑汉家恩数薄只教天禄待青藜  

裴晋公緑野探梅图【息轩笔　　元二首】王　恽  

淮西平一两河清緑野梅花照眼明霜鬓未容闲里老南枝消息要和羮  

当年韩白两词人吟赏天教在相门邂逅有诗穷胜事最怜疎影月黄昏  

陆羽烹茶图　　　　　　　　【明】张以宁  

阅罢茶经坐石苔惠山新汲入甆杯高人惯识人间味笑看江心取水来  

风雪蓝关图【二首　　　　　　元】王　恽  

天威不逺雷霆迅雪拥蓝关惜自伤不似老坡南窜夜一天风露纵浮航  

凶锋笑折王庭凑赤手婴鳞撼宪皇可惜堂堂忠义气枉将衰朽托吾湘  

韩文公度蓝关图　　　　　　【明】呉　寛  

韩公上书谏佛骨自分投荒生不还忍寒作诗示侄辈千古増重蓝田关关门雪深阻去马直气早已开衡山唐皇殂矣骨亦朽漳江无墓空潺湲呜呼漳江无墓空潺湲潮州庙碑不可删  

退之留别大颠图　　　　　　【金】段成已  

吏部文章日月光平生忠义着南荒肯因一转山僧语换却从来铁石肠  

石鼎聮句图　　　　　　　　【元】刘　因  

玩世如一鼎姓名谁得闻仙翁应自笑知我有邹忻  

石鼎聮句图【二首　　　　　　元】王　恽  

衡山何物老弥明气轹侯刘到震惊笑向半空盘硬语火炉头上把降旌  

海上游谈接大颠鼎边聨句托轩辕不须苦泥中间事二者看来总大言  

戏题李渤聨徳高蹈图【八首　　元】刘　因  

黑色黄头渠丑女纶巾羽扇我周郎已辞鲁肃三千里莫望成都八百桑  

鹿门安敢笑隆中耕耨传家两地穷爱杀阿山颇神骏看教他日拜厐公  

方寸无穷皦皦天岂惟毛发要归全临终一听曾元语愈叹黔娄有妇贤  

扊扅炊罢补麻衣习取禁寒抗老饥幸自伯鸾无识者对人不必案齐眉  

江湖魏阙有心期莫怪先生起太迟寄谢移书韩博士山妻原不解啼饥  

髙咏清江月近人一家灯火夜相亲多斋自任傍人笑已把灵台付鬼神  

诸生课罢弄烟霞纺织乘闲为煑茶白鹿高风有谁继草堂贫女晦庵家  

万里江鸥不易驯百年我爱隐君秦归来匹妇休相笑老眼真能混世尘  

卢仝煎茶图　　　　　　　　【明】唐　寅  

千载经纶一秃翁王公谁不仰高风縁何坐听添丁惨不住山中住洛中  

乐天不能忘情图【二首　　　　元】元好问  

得便宜是落便宜木石痴儿自不知就使此情忘不得可能长在老头皮  

芙蓉脂肉紫霞浆别是仙家暖老方只在栁枝拚不得忘情一马亦何妨  

乐天不能忘情图【二首　　　　元】王　恽  

骆马悲鸣顿玉珂停杯重听栁枝歌做成一段闲公案转觉香山长物多  

杨栁新声满洛阳樽前风味老难忘笔端拈出新诗句似为樊姬作嫁装  

乐天不能忘情图【二首　　　　元】袁　桷  

病来心事转蹉跎身外犹嫌长物多况是春归留不得侍儿无用蹙双蛾  

青衫憔悴老江州放逐归来万事休止有醉吟情未减又翻新様栁枝愁  

白乐天琵琶行图　　　　　　【元】刘　因  

冀马嘶寒风逐臣念乡国江浦闻哀弦长吟望南北  

浔阳琵琶图　　　　　　　　【元】张　雨  

一幅山屏秋月圆荻花枫叶染江天江州自是无司马多少琵琶上别船  

湓浦琵琶图　　　　　　　　【明】髙　啓  

秋夜相逢处闺愁杂宦情四弦风共拂两櫂月同明司马青衫湿佳人白发生至今湓浦上枫叶尚哀声  

白傅湓浦图　　　　　　　　【明】髙　啓  

相逢沦落总天涯舟泊湓江近荻花逐客青衫自多泪伤心不用怨琵琶  

题九老图【二首　　　　　　　宋】陈　造  

凉亭燠馆尘埃外野鸟溪花俎豆前但爱林泉暎华发岂知勋烈载青编  

帝怜忧国许归田犹得幽居俯涧瀍应笑诗人赋招隐茹芝带索只臞仙  

为陆全卿题刘松年香山九老图  

【明】呉　寛  

髙松大竹生翠寒密林隠隐攒峰峦杳然流水出深谷新凿山中八节滩江州司马不爱官笑领诸客来盘桓棋枰书卷各有适适意岂在陈杯盘酒酣耳热忽起舞戏折名花斜挿冠趋朝疲薾足非病在野轻健心偏安权门赫赫夸牛李门下党人分彼此直气腾腾逼石楼甘作香山老居士刘侯此图超俗尘能与九老俱传神衣冠虽作山林様状貌终为台阁人孰为胡杲与吉旼孰为郑据并刘真二卢张狄总预售居士乐易皆相亲独怜旧友今何处禹锡微之嗟失身  

香山九老图　　　　　　　　【明】王　恭  

唐家名臣白居易暮年脱略青云器抗节羞趋当路门拂衣起谢人间事以兹疎散爱香山洛下羣公亦遂闲玉堂金马俱残梦流水孤云同去还石楼烟树胧胧见八节回滩泻秋练云衣落落古松姿鹤发皤皤冻棃面人生宦达应如此岂必浮名絓青史楚国三生少见机竹林七贤徒为尔名遂身闲古所稀洛阳山水饶清晖青山何处无佳赏白首湮沈空布衣  

香山九老图　　　　　　　　【明】庄　防  

山林我极劳千虑宦海谁能着万牛自古更无陶靖节而今须画白江州寻常此日才多病八十他年更几秋俯仰乾坤无一语道人乘月坐江楼  

九老图【用邵二泉　　　　　　明宗伯韵】顾应祥  

香山老人避世人性躭冲澹乐天真招邀知已结雅社眇视声利同埃尘流风巳逺事若新兹图无乃传其神衣裳不异山中叟抱负俱为席上珍岁月悠悠几百春髙名千载迥絶伦庙堂勲业倘来寄泉石襟期见在身便欲相从一问津抚卷令人感慨频浮玉山前亦堪乐澄湖碧浪涵秋旻  

贾治安骑驴图　　　　　　　【元】甘　立  

西风乌帽鬓毵毵拂袖长吟倚暮酣得句不冲京兆尹蹇驴行遍大江南  

观明发画李贺高轩过图　　　【宋】僧道潜  

唐年茂宗枝时平多俊良长吉尤震曜春林擢孤芳退之于孔门屹屹真栋梁笔力障百川风澜息其狂破衣系麻鞵右顾生辉光一朝与湜辈命驾惊煌煌贺初为儿童随父事迎将须臾命赋诗英气加激昂长安众词客声问争推扬风流垂异代尚想古锦囊君今亦宗英韵胜斯人方少年肯事事苦学志独强风骚拟屈宋妙处相颉颃丹青出戏弄配古犹擅场形容示徃事彷佛如在旁一径入幽逺古垣缭林庄平桥跨緑水丛薄含葱苍晴窓为披拂佳兴杳难忘  

李贺醉吟图　　　　　　　　【元】刘　因  

赤虬翩翩渺无闻望之不见矧可亲浮世浮名等浊溷眼中扰扰投诗人心肝未了人间春厐眉尚作哦诗颦太平瑞物不易得昌黎仙人掌中珍北风萧萧吹野麟千年泪雨埋青云乾坤清气老不死丹凤再来须见君  

庄宗横吹图【二首　　　　　　元】王　恽  

郭相西征奏凯还阿娇欢宠镜交鸾却嫌暖殿春风燠玉管横翻晓吹寒  

霸业艰难百战开侈心何苦溺优俳岂知两部仙韶器总是君王火葬材  

桑维翰铁砚图　　　　　　　【明】唐　寅  

书生豪气压千军示者扶桑一卷文铁砚未穿时世改功名回首信浮云  

李后主图　　　　　　　　　【元】马祖常  

泽国中寒岁年宴沙屿潮痕明石栈风吹半树野梅发天上书来问春雁江南后主丹铅手画尽氷丝世无有宫中长昼谏囊稀媚妩呉娃双进酒  

南唐王齐翰剔耳图　　　　　【明】呉　寛  

防毫细染王良史玉手亲收黄保仪剔耳不妨闲释卷撚髭全胜苦寻诗危言自足惊都尉善戏何须及帝姬写入志林传后代眉山此段事尤竒  

韩文靖重幈图【二首　　　　　元】王　恽  

熈载南朝亦宰臣后来狂飏欲全身比教乞食歌姬院坐阅棋枰似可人  

名教之中乐有余只须棋槊可欢娯晦翁微贬文昌意正为先生不著书  

顾宏中画韩熈载夜宴图　　　【元】顾　瑛  

银烛金炉夜若春红妆一顾一回新观图不独丹青美又必知其绘画人  

顾宏中画韩熈载夜宴图　　　【元】郑元祐  

熈载真名士风流追谢安每留賔客饮歌舞杂相欢却有丹青士灯前仔细看谁知筵上景明日到金銮顾宏中画韩熈载夜宴图　　　【元】何　广  

人物风流独占魁娯宾清夜绮筵开醉眸频看红妆舞疑是姮娥月里来  

题韩熈载夜宴图【三首　　　　明】王世贞  

遏云歌罢舞回风夜半腰支不属公屈戍乍摇纱弄影可应人是顾宏中  

由来歌舞破江山庭树能催王气残唱得浣溪宫样句小楼吹彻玉笙寒  

烧来红泪尽辞银花拥舒郎别院春国难家讐都未了可能还较絶缨人  

石上三生图　　　　　　　　【元】程钜夫  

巫峡三声断王城一梦回坐横牛背稳不道故人来  

三生石上图　　　　　　　　【明】郑　关  

三生意已传一曲歌还歇何物识同心西山旧萝月  

## 御定历代题画诗类卷四十一目录  

故实类  

宋太祖蹴踘图【元王恽三首】  

题太祖太宗蹴踘图【元呉澄】  

赵太祖蹴踘图【明倪敬】  

陶学士驿舍图【元黄溍】  

陶谷邮亭图【元唐肃】  

题陶谷邮亭夜宿图【元于立】  

陶谷邮亭图【明高啓】  

和靖先生观梅图【元钱选】  

和靖观梅图【元呉澄】  

题和靖先生观梅图【元仇逺】  

和靖看梅图【元吕诚】  

题和靖观梅图【元陶宗仪】  

林处士观梅图【明钱宰】  

和靖观梅图【明谢常】  

和靖观梅图【明周述】  

和靖拥炉覔句图【元陶宗仪】  

题孤山放鹤图【元赵孟頫二首】  

睢阳五老图【宋晏殊】  

睢阳五老图【宋文彦博】  

睢阳五老图【宋韩琦】  

睢阳五老图【宋富弼】  

睢阳五老图【宋范仲淹】  

睢阳五老图【宋欧阳修】  

睢阳五老图【宋司马光】  

睢阳五老图【宋范纯仁】  

睢阳五老图【宋苏轼】  

睢阳五老图【宋苏辙】  

睢阳五老图【宋黄庭坚】  

睢阳五老图【宋邵雍】  

睢阳五老图【宋程颢】  

睢阳五老图【宋程颐】  

睢阳五老图【宋张载】  

睢阳五老图【宋张商英】  

睢阳五老图【宋胡瑗】  

睢阳五老图【宋苏颂】  

题耆英图【元王恽】  

跋司马温公燕处图【元王恽三首】  

题李伯时画赵景仁琴鹤图【宋苏轼】  

陈季常所畜朱陈邨嫁娶图【宋苏轼二首】  

题郑侠流民图【明陆深】  

东坡赤壁图【金赵秉文】  

东坡赤壁图【元郑元祐】  

东坡夜游图【元马臻】  

东坡赤壁图【元郑允端】  

苏公赤壁图【明张以宁】  

东坡赤壁图【明刘泰】  

苏子瞻游赤壁图【明何景明】  

东坡海南烹茶图【金冯璧】  

东坡汲乳泉图【元王恽二首】  

题东坡戴笠着屐图【元呉澄】  

东坡笠屐图【元郑元祐】  

东坡戴笠图【明贝琼】  

拜石图【元倪瓒】  

拜石图为王文静题【元倪瓒二首】  

雅集图【金刘祖谦】  

题西园燕集图【元于立】  

题西园雅集图【元姚文奂】  

题顾进道所藏西园雅集图【元张天英】  

题麦舟图【明丘濬】  

麦舟图【明李东阳】  

宋徽宗成平殿曲宴蔡京图御画御记【元掲徯斯】宋髙宗书光武度田图【元马祖常】  

题毕少董繙经图【宋杨万里】  

题毕少董繙经图【宋范成大】  

题毕直阁繙经图【宋陈造三首】  

题韩蕲王湖上骑驴图【元呉莱】  

韩世忠湖上骑驴图【明张灿】  

宋陆秀夫抱惠王入海图【元姚璲】  

题文山衡阳跃马图【元刘诜】  

题先贤张公十咏图【元赵孟頫】  

## 御定历代题画诗类卷四十一  

故实类  

宋太祖蹴鞠图【三首　凡六人对蹴者赵普傍看者太宗八王一道士与从者  

元】王　恽  

榻邉咫尺梦金陵欲下河东势未能画史意传当日事丹青图上见军兴  

婉娈龙姿五客随内庭深处共游嬉笔端欲见无穷意一防香尘欲起时  

太平朝野日欢娯肯效三郎和碧梧治定不应忘武备花间蹋鞠是雄图  

题太祖太宗蹴鞠图【有希夷赵韩元王及二待诏】呉　澄  

混凡共戏一丸圆年在庚申啓运前贤圣仙凡俱泯泯于今七度见流年  

赵太祖蹴鞠图　　　　　　　【明】倪　敬  

小苑垂杨弄晴碧万几余暇同欢集锦毬交蹴徃来频  

落花流水春无迹君王奋袂张虬须宛似骊龙夜戏明月珠侍臣郤立一挥手仰抛红日直上青云衢宫靴扑簌腾香雾紫凤翻身彩鸾舞星移斗转经几时回首月华过十五  

陶学士驿舍图　　　　　　　【元】黄　溍  

一笑相逢亦偶然浪将恩怨向人传无端更被丹青污狼籍春风数百年  

陶谷邮亭图　　　　　　　　【元】唐　肃  

紫凤檀槽緑髪娼玉堂见惯可寻常作歌未必肠能断明日听歌能断肠  

题陶谷邮亭夜宿图　　　　　【元】于　立  

行春使者惜春华处处春风杨栁花不向江南望江北却将恩怨属琵琶  

陶谷驿亭图　　　　　　　　【明】高　啓  

酒防使骑趣归时羞杀江南一曲词借问驿亭相见者风流何似党家儿  

和靖先生观梅图　　　　　　【元】钱　选  

不见西湖处士星俨然风月为谁明当时寂寞孤山下两句诗成万古吟  

和靖观梅图　　　　　　　　【元】呉　澄  

一枝春信到孤山氷雪肌肤不觉寒月下水边看未足折来更向手中看  

题和靖先生观梅图【无怀上人　元征予作】仇　逺  

痴童臞鹤冷相随笑指南枝傍小溪到处一般香影色孤山只在断桥西  

和靖看梅图　　　　　　　　【元】吕　诚  

西泠桥下林家墓犹有旧时无数花孤云何处双飞鹤落日防防满白沙  

题和靖观梅图　　　　　　　【元】陶宗仪  

小朶遥岑隔翠漪背笼衣袖立多时暗香浮处催诗句落月昏黄分外竒  

林处士观梅图　　　　　　　【明】钱　宰  

放鹤山人不可招断河残月夜闻箫别来欲问春消息花落西泠第二桥  

和靖观梅图　　　　　　　　【明】谢　常  

孤山嵗晚水迢迢竹外横斜挂緑么吟到暗香疎影句黄昏月上雪初消  

和靖观梅图　　　　　　　　【明】周　述  

西湖昨夜天雨雪雪中独有梅花发一枝泠泠玉壶冰寒彻重裘咏不成小童附火情更苦白鹤何心向人舞展图更觉肌骨清彷佛如从湖上行逋仙一去不可见俛仰徒令诗思生  

和靖拥炉觅句图　　　　　　【元】陶宗仪  

一童一鹤住西湖千古高风识画图水影月香成絶唱苦吟犹自拥寒炉  

题孤山放鹤图【二首　　　　　元】赵孟頫  

西湖清且涟漪扁舟时荡晴晖处处青山独徃翩翩白鹤迎归  

昔年曽到孤山苍藤古木高寒想见先生风致画图留与人看  

睢阳五老图　　　　　　　　【宋】晏　殊  

道明回诏乐清闲便向中朝脱冕冠百日秉枢登相府千年青史表旌桓泰运正隆嫌气热乾纲初整畏冰寒逍遥唱和多高致仪象霜风俾后看  

睢阳五老图　　　　　　　　【宋】文彦博  

辅政何时退省闲清平告老谢簪冠两朝耆宿真英武一代谋谟实柱桓太史尚瞻星有烈小民犹念徳无寒谁知我辈登枢要严貌冰威祗肃看  

睢阳五老图　　　　　　　　【宋】韩　琦  

治道刚明老始闲礼仪曽着一朝冠劝农省嵗知民瘼退宼安邦建夏桓法驾六龙亲善御吟游五老薄时寒清名迈古今人慕稷契余风后学看  

睢阳五老图　　　　　　　　【宋】冨　弼  

休官致政老年闲庙堂尝享着袍冠调和鼎鼐施霖雨爕理隂阳佐武桓念国不忘先世烈归乡岂念旧庐寒我辈若从亲炙授仪容如在使人看  

睢阳五老图　　　　　　　　【宋】范仲淹  

圣君锡诏享荣闲高寿朋老脱冠道似皋陶垂徳惠政如传説起圭桓惟宜宴乐凌风烈最胜安居越嵗寒景行愿从优学致恳诚膺服拜瞻看  

睢阳五老图　　　　　　　　【宋】欧阳修  

脱遗轩冕就安闲笑傲丘园纵倒冠白髪忧民虽种种丹心许国尚桓桓鸿得路高难慕松老无风韵自寒闻说优游多唱和新篇何惜画图看  

睢阳五老图　　　　　　　　【宋】司马光  

图谋已就乐暗闲晓向田园喜脱冠心志不灰犹有策星长还在尚无桓朝阳鸣凤身轻暖赴壑刚蛇齿健寒仪表珍藏传不朽每于清士敬持看  

睢阳五老图　　　　　　　　【宋】范纯仁  

荣名雅望退休闲声誉清高已纳冠匡国多方开五老齐名有道列双桓耆英后防成威烈相貌前图壮世寒吾道欲如公道立百年藻鉴动人看  

睢阳五老图　　　　　　　　【宋】苏　轼  

国老安荣心自闲紫袍金带旧簪冠星骑箕簸扬糠粃斗掌权衡表汉桓冬有愆阳嫌薄热夏多沴气畏轻寒赖得五贤清雅出俾人敬慕肃容看  

睢阳五老图　　　　　　　　【宋】苏　辙  

贤才冠世得优闲免向金门老赘冠颂徳华名盈满轴规章文献表穹桓宦家有道生忠烈夷夏初宁谏齿寒正是紫微垣里客如今列上画图看  

睢阳五老图　　　　　　　　【宋】黄庭坚  

五老天然一防闲太平时节振衣冠相君守理回天诏辅国驱夷立塞桓天术图奸梁木坏党碑雷震雹冰寒丹心忠厚来安泰惠泽垂流仰止看  

睢阳五老图　　　　　　　　【宋】邵　雍  

政事浑如春梦闲人情嚣薄恶儒冠四朝遗烈承平日两世观风树大桓经济安民心不晦保全传嗣骨无寒乾元恰似诸公意符节还同一揆看  

睢阳五老图　　　　　　　　【宋】程　颢  

大道刚明孰肯闲拳拳心志尚遗冠饭蔬饮水时行乐定礼删诗国建桓终身恋阙存忠厚薄味供先表蹇寒鸿钧幸得循清运余烈慿人仔细看  

睢阳五老图　　　　　　　　【宋】程　颐  

天朝罢命锡归闲冨夀康宁老税冠国史标名知骨鲠邦人图像胜楹桓龙飞天上时还暖鱼跃波心气未寒惟我潜心于易理备知先哲应时看  

睢阳五老图　　　　　　　　【宋】张　载  

太平气象养高闲宴赏诸公老致冠朝野已闻亲相业庙堂曽覩漆丹桓形容杰出新图粲徳泽雄霑旧俗寒一片忠心涵国史桑田虽变迥谟看  

睢阳五老图　　　　　　　　【宋】张商英  

徳政调元向道闲天朝诏许实辞冠丹心耿耿悬象魏青史昭昭照玉桓晩节友贤阳凤暖老年忧世谷驹寒太平犹自存鉴后进仪刑仰慕看  

睢阳五老图　　　　　　　　【宋】胡　瑗  

始同优烈晩同闲五福俱全戴角冠典午山河遵大道调元宗社对穹桓羌夷谁敢窥中夏朝士猜疑畏嵗寒肱股赓歌遗韵在惟吾后进祗膺看  

睢阳五老图　　　　　　　　【宋】苏　颂  

归休谢事乐时闲衣鉢承传宰辅冠感徳旧曽亲善政霑恩新赐立危桓堂堂严貌依龙衮粲粲文星荷月寒直笔当时修国史英豪迈古后来看  

题耆英图【奉呈子　　　　　　元初中丞】王　恽  

张生好竒兼尚友古画图书长在手欣然示我洛英图便觉奎光生戸牖衣冠磊落十三人闲着一枰谈治否堂堂文富两具瞻天下倚安真大叟平头七十是寻常独有端明未期寿方辞晩进不敢班列宿光中巳瞻斗北门易虑望佳招千里驰书恨官守升平盛事那得再梦寐席间把巵酒吾侪起敬当如何再拜乞灵三叩首君不见西周文物称全盛除却邑姜才得九神崧间气萃此多周凤鲁麟纷在薮郑郎绘事固入神自是徳星传不朽我思仁祖庆历中庆历政有三代风斯民皞皞乐其乐六合一气开时雍扶持位育緫是诸贤功熙宁天子错料事以忠为邪邪作忠放敎公等在散地擢置安石司羣工惠卿继用二惇起当时何止惊三空呜呼以人为鉴古所取安得献此与论治道之汚隆愿君深藏勿轻出世代虽逺多青虫  

跋司马温公燕处图【三首　　　元】王　恽  

独乐园深百草香一编心与道相忘不妨卧老琴书里破散青苗有报章  

道与晴云任卷舒心存廊庙迹江湖石君被遣公孙死惭愧先生燕处图  

拥马留公作帝箴人心大抵是天心惠卿未死舒王在一集传家了古今  

题李伯时画赵景仁琴鹤图　　【宋】苏　轼  

清献先生无一钱故应琴鹤是家传谁知默鼓无弦曲时向珠宫作幻仙  

陈季常所畜朱陈邨嫁娶图【二首宋】苏　轼  

何年顾陆丹青手画作朱陈嫁娶图闻道一邨惟两姓不将门戸买崔卢  

我是朱陈旧使君劝农曽入杏花村而今风物那堪画县吏催钱夜打门  

题郑侠流民图　　　　　　　【明】陆　深  

近时画手数呉伟泰和郭诩差可拟良工位置着意深何但烟云生笔厎此幅浅淡颇有工描写人物间关里骨肉牵联老稚兼衣裳防缕靣目紫云是郑侠流民图彷佛啼号声满耳风回草树生昼阴翠壁华堂容有此云间才子曹濮阳胸藏丘壑心如水朅来射策明光宫便欲饱暖同遐迩俸资积月数不盈擘画太半收书史时骑瘦马向长安买得残缣大小李防心论格不论钱袖来向我陈终始关仝荆浩久巳无马逺夏珪呼不起郭生自是清狂人东抹西涂聊复尔太平有象鸡狗肥世路无情乡井徙君不见治乱兴亡各一时慿仗调和与燮理民瘼宁知千百端君门空瞻一万里摩挲此图展转不已荆文相公熙丰天子  

东坡赤壁图　　　　　　　　【金】赵秉文  

连山盘武昌古木参云稠诛茆东坡下门前江水流永怀百世士老气盖九州平生忠义心云涛一扁舟笛声何处来唤月下船头掬此月中水簸弄人间秋荡揺波中天光射夫林丘古今一俯仰共尽随蜉蝣孙曹何足吊我自造物游尚怜风月好解与耳目谋归来玉堂梦清影寒悠悠一顾能几何鹘巢淹不留遗像不忍挂尚恐儿辈羞俨然袖双手妙赋疑可求何时谪仙人骑鹤下瀛洲相期游八表一洗区中愁  

东坡赤壁图　　　　　　　　【元】郑元祐  

奎星堕地不化石化作盘天老胸臆清禁森严着不得半夜吹箫过赤壁百亿鱼龙不敢听万古东流月华白  

赤壁夜游图　　　　　　　　【元】马　臻  

穿空乱石惊涛拍月满孤舟从二客觉梦悲欢总不真一声鹤唳东方白  

东坡赤壁图　　　　　　　　【元】郑　氏【名允端】  

老瞒雄视欲吞呉百万楼船一炬枯留得清风明月在网鱼谋酒付髯苏  

苏公赤壁图　　　　　　　　【明】张以宁  

赤壁江寒叶渐稀黄泥坂静露斜飞洞箫声里当时月应照千年化鹤归  

东坡赤壁图　　　　　　　　【明】刘　泰  

黄州迁客气如虹夜放扁舟吊两雄东下火攻呉卒锐北来车战魏师空白沙折防荒凉外緑酒芳樽感慨中烂醉不知天地老江流终古浩无穷  

苏子瞻游赤壁图　　　　　　【明】何景明  

垂老黄州客高秋赤壁船三分留古迹两赋到今传落日寒江动青天断岸悬画图谁省识千载尚风烟  

东坡海南烹茶图　　　　　　【金】冯　璧  

讲筵分赐宻云龙春梦分明觉亦空地恶九钻黎洞火天游两腋玉川风  

东坡汲乳泉图【二首　　　　　元】王　恽  

儋州迁客玉堂仙服食天敎得乳泉三咽遽惊滋浩气一甘无壊是泠渊中朝清议孤忠里瘴海鲸波九死边落月澹随人不见满襟风露独翛然  

道宫独发乳泉香似与坡仙养浩方井冽不从炎海瘴味甘还比上池觞化机轩豁元胎湿孤影追随月色苍天地此身忠义在一杯三咽濯肝肠  

题东坡戴笠着屐图　　　　　【元】吴　澄  

白鹤峰前井赤鯶逺徙又化南溟鲲城南白昼魑魅现赖有东黎诸弟昆腥咸满口无异语似人慰意聊过门竹刺藤梢归路晩蒙蒙雾雨天欲昏御人不识臧纥圣抖擞雨具相温存天涯禹迹不到处要使旧撵留新痕荷笠俄成牧羊叟谁怜海上属国孙襄童拍手接防倒庸犬惊吠扶桑暾先生招怪每类此白首幸免长鲸吞何人为作野老像风流不减乗朱轓谪来天仙堕尘网化身千亿难名论我从象外得眞相神交心醉都忘言  

东坡笠屐图　　　　　　　　【元】郑元祐  

得嗔如屋谤如山且看蛮烟瘴雨间白月遭蟇蚀不尽清光依旧满人寰  

东坡戴笠图　　　　　　　　【明】贝　琼  

雨屐新泥蒻笠欹满邨风雨独归时玉堂天上神仙客妇女儿童总未知  

拜石图　　　　　　　　　　【元】倪　瓒  

元章爱砚复爱石探瑰抉竒久为癖石兄足拜自写图乃知顚名不虚得  

拜石图为王文静题【二首　　　元】倪　瓒  

米顚嗜古命宜轻寳厓珍祸患并盥沐阅书私太尉可怜谄佞小人情  

清文絶俗盛名誉不记坡翁奬防初得笔无如蔡元度却言苏轼劣于书  

雅集图　　　　　　　　　　【金】刘祖谦  

翠雀翩翩野鹤孤玉京人物防仙图后来且莫轻题品席上挥毫有大苏  

题西园燕集图　　　　　　　【元】于　立  

文章在世如元气人物盛衰同一致开图使我三叹息乃知作者遗深意名园萧瑟悬古秋白沙翠竹涵清流岂无尊俎寄幽赏况有文字能相酬花前美人美如玉翠痕冷绕冰绡緑长防先生正挥洒何处阮咸新度曲法书名画总游艺说有谈空聊逺俗当时风流数君子千古何人继高躅君不见金谷荒园无草木又不见姑苏空台走麋鹿彼处富贵等尘土何如斯人斯画传千古  

题西园雅集图　　　　　　　【元】姚文焕  

宋家全盛日戚里肃高风四海才华萃西园爽气浓衣冠名教异兴趣一时同雅好随宾客风流见主翁珍藏出古物能事竞新功离席高谭永行防异味重台池迷逺近杖屦任西东竹色仍多碧蕉花也自红文章关世道冨贵感秋蓬良防难为数清驩未易穷兰亭祓褉事金谷绮罗丛回首俱陈迹君看图画中  

题顾进道所藏西园雅集图　　【元】张天英  

西园缅邈天中开仙山渌池异蓬莱翠葆翛翛拂花去传迎都尉朝天回寳绘前荣日初旭一时冠盖如云来玉案离离发天藻瑶姬催献流霞杯松下羽衣弦欲语烟霓摇艳金银台兴酣飞笔洒元气岩屏赑屃寒欲摧幽赏罗众宾石牀净如拭想像栗里人青林照顔色缁衣者谁子入竹坐深默眼中绮丽何足珍回首秋风化棘榛君不见金谷涧龙鳞池木妖石怪中藏祸机吴歌楚舞顾影凄悲丈夫不爱士富贵空尔为徒劳玩物志但为后人嗤何如巢居抔饮得眞意年年嵗嵗羲农时  

题麦舟图　　　　　　　　　【明】丘　濬  

父有张氏汤子有刘家歆千年高平范父子同一心  

麦舟图　　　　　　　　　　【明】李东阳  

江东故人半零落江头石郎泪双阙三丧未葬家苦贫举世今无魏州郭睢阳范郎方少年相看不语意茫然江舟载麦五百斛挥手付之如一钱归家侍立庭闱畔白髪闻之为一莞亦知父子本同心若待庭趋嗟巳晩君不见庆州饥民曽告荒使君自发常平仓  

宋徽宗成平殿曲宴蔡京图御画御记  

【元】揭傒斯  

东京诸蔡满周行延福成平乐未央千亩松篁笼玉殿九霄风露湿霓裳君臣契合同尧舜礼乐光华迈汉唐明日图成仍作记千秋留与监兴亡  

宋高宗书光武度田图　　　　【元】马祖常  

汉家自有云台像谁取丹青画度田宋主欲兴江左业却将书字送长年  

题毕少董繙经图　　　　　　【宋】杨万里  

毕敷文少董名良史绍兴初陷虏境居汴闭户着春秋正辞论语探古书有宋哲夫李愿良辈执经师之好事者写为繙经图宋执一卷背立且读且指李执一卷向其师若有问者而少董坐一榻上后有二女奴各有所执而阿冬者坐其间少董之季子也女奴之髽者曰孙寿冠者曰马惠真哲夫名成愿良名师魏云  

宋生把卷读且指李生把卷问竒字榻上坐着一老子右手秉笔袒左臂春秋论语训传成胷中有话颇欲告两生欲呼小白拉重耳同防诸侯尊帝京婢妾不解事两生未可语冬郎政儿痴谁能复怜许繙经未了报归期携书归来献玉墀胡沙满面无人识回首两生斗南北  

题毕少董繙经图　　　　　　【宋】范成大  

绛帐胡沙暗青编古意深谁知洛下咏中有越人吟  

题毕直阁繙经图【三首　　　　宋】陈　造  

凝碧有诗才逭死青岩不语竟何裨先生著论胡尘厎未觉丘明见仲尼  

霸图无继昧尊王独抱残经晰渺茫地下威文应吐气人间宋李解升堂  

中原正朔合天王细读遗书瘿作囊老子披图揩病眼为公重炷石炉香  

题韩蕲王湖上骑驴图　　　　【元】吴　莱  

秋风泗水沉周鼎泪湿吴天荆棘冷黄河北岸旌节回信誓如城打不开沿边撤备无人守虮虱尘埃生甲胄散尽千兵只童骑餐来斗饭空壶酒西湖杨栁烟波寒照见从前刀劔瘢宫中孰与论颇牧塞上宁知无范韩事去英雄甘老死此手犹能为公起劝人莫问故将军身是清凉一居士  

韩世忠湖上骑驴图　　　　　【明】张　灿  

神州谁复旧山河散尽熊貔事讲和驴背看来犹矍铄朝廷谁说召廉颇  

宋陆秀夫抱惠王入海图　　　【元】姚　璲  

紫宸黄阁共楼船海气昏昏日月偏平地巳无行在所丹心犹数中兴年生藏鱼腹不见水死挽龙髥直上天板荡纯臣有如此流芳千古更无前  

题文山衡阳跃马图【和湏　　　元溪韵】刘　诜  

将军紫绶驰燕然丞相白髪祁山前重瞳悲歌泣虞美伏波眼穿鸢堕水英雄相望千万年西风荒草迷五原延秋王孙折金鞭女墙明月铜驼门衡山春浓风日好紫缰电转人未老岂知蹶块追海横海天如雪狂澜倒玉楼十二春衣妍流云却月争取怜落花金谷独一死苍旻不语丹心传刘家的卢空识意金粟龙媒俱久逝少年相对那得知掩图醉倚南风睡  

题先贤张公十咏图　　　　　【元】赵孟頫  

吴兴潇洒郡自古冨人物溪山暎亭榭尊俎照华髪当时盍簪地蓁莽久芜没空余诗语工不共芳草歇抚卷想胜风冠佩其敢忽先民不可见惆怅至明发  

## 御定历代题画诗类卷四十二目录  

故实类  

题文伯朝母图【明廖道南】  

乘鸾吹箫图【元刘因】  

楚妃投水图【明程敏政】  

题秋胡戏妻图【元赵孟頫】  

秋胡图【明陶安】  

西子放瓢图【金靖天民】  

越国进西施图【元李桓二首】  

越国进西施图【元史致中】  

题西施【元袁桷】  

西施含颦图【明瞿佑】  

题西施浣沙图【明董少玉】  

范蠡载西施图【明张鳯翼】  

孟母三迁图卷【元王恽】  

题孟母断机图【明廖道南】  

题漂母饭信图【元黄庚】  

题漂母图【明丘濬】  

雪中妃子图【元萨都拉】  

冯媛当熊图【宋刘子翚】  

冯妃图【元袁桷】  

冯媛当熊图【明程敏政】  

冯媛当熊图【明瞿佑】  

题李伯时画昭君图【宋韩驹】  

明妃出塞图【宋刘子翚】  

题罗畴老家明妃辞汉图【宋王庭珪】  

王昭君上马图【宋郭祥正】  

昭君出塞图【金赵秉文】  

昭君扇头【元刘因二首】  

题友人所藏明妃图【元许有壬】  

昭君图【元袁桷】  

王昭君出塞图【元王恽二首】  

题昭君出塞图【元虞集】  

明妃出塞图【元陈旅】  

昭君出塞图【元呉师道二首】  

昭君出塞图【元李祁】  

题昭君出塞卷【元李祁二首】  

题出塞图【元贡师泰二首】  

题昭君出塞图【元卢昭】  

昭君出塞图【元王思廉】  

王昭君图【元马臻】  

昭君图【明陶安】  

明妃图【明丘濬四首】  

明妃出塞图【明陈伯康】  

昭君出塞图【明谢孟安】  

昭君写真图引【明顾璘】  

题昭君【明潘滋】  

题昭君出塞图【明刘昭年】  

题明妃出塞图【明浦原】  

题明妃出塞图【明张凤翼】  

题明妃出塞图【明黄幼藻】  

题飞燕图【元王恽】  

飞燕掌舞图【明瞿佑】  

昭仪春浴图【宋方岳】  

李尚书有唐画飞燕姊妹为娇困相倚之状【元陈中孚】  

题赵飞燕姊妹凝妆图【明髙廪】  

## 御定历代题画诗类卷四十二  

故实类  

题文伯朝母图【为李　　　　　明母夀】廖道南  

我闻文伯之母为敬姜慈训谆复称温良檀弓记礼辨法象师亥闻乐徴明章何如李母昭懿徳生长金闺闲内则鹤发酡顔照北堂翚冠翟服辉南国板舆徙倚赴衡阳仙子翩翩岁举觞南岳玉砂金鼎液西池瑶水紫霞浆兹晨何晨夕何夕湘草萋萋映江碧何处天风生海涛蟠桃结实纷如玉  

乗鸾吹箫图　　　　　　　　【元】刘　因  

缪公荒淫乱天纪累累宫中四十子怀嬴复作重耳妻匜盥相挥国深耻娉婷弄玉谁复防参差窈窕能合欢筑台虚声出天外诈言后夜同乗鸾人言神仙能不死槖泉之坟露遗址哀哀黄鸟飞复来良药刀圭竟谁致髙辛之女随盘瓠汉愁匈奴遣公主一身能觧百城围  

鄙计吚嚘笑千古天台之事尤荒唐刘郎阮郎归洞房石桥云深樛木罥披圗相防俨同传  

楚妃投水圗　　　　　　　　【明】程敏政  

渐台无宫凭水锁水长台危絶行舸君王急遣诏使来有诏无书计成左台上羙人甘自沉盘游可悟君王心不知台下桃花涨何似汨罗江水深  

题秋胡戏妻图　　　　　　　【元】赵孟頫  

相逄桑下説黄金料得秋胡用计深不是别来浑未识黄金聊试别来心  

秋胡图　　　　　　　　　　【明】陶　安  

春风车马拥归途桑下娉婷绿映襦尺璧絶尘心自许千金为土眼如无未酬堂上慈亲飬误认城隅静女姝何事须睂一男子媿渠粉黛凛然殊  

西子放瓢圗　　　　　　　　【金】靖天民  

髻鬟萧飒苎萝秋千古香溪水自流吴越兵争竟何得风流输与五湖舟  

越国进西施圗【二首　　　　　元】李　桓  

一笑端令国为倾春风歌舞学初成此行便觉吴为沼战胜何须十万兵  

璧马当年暂入虞先生此计有深圗心知指日成功速一舸归来泛五湖  

越国进西施圗　　　　　　　【元】史致中  

蛮夷国如虎与狼干戈吞噬相争强越忧吴灭危一髪西施选进惊吴王花顔照春日夜醉伍相忠谋不暇计姑苏麋鹿殊可怜江涛怒喷银山势好徳如色世已无我今三叹观斯圗何人絶笔开痴愚国亡家亡知防吴  

题西施　　　　　　　　　　【元】袁　桷  

辞家已意存越入宫谁觧圗吴故苑秋风麋鹿扁舟夜月江湖  

西施含颦圗　　　　　　　　【明】瞿　佑  

捧心娇态黯如愁长使东邻欲效尤岂是预知亡国祸含情终日在睂头  

题西施浣纱圗　　　　　　　【明】董　氏【名少玉】  

白石澄流水春来坐浣纱青阳愁隐鳯发乱飞鸦倚玉浑无色传神赖有花蛾睂如淡扫不在野人家  

范蠡载西施圗　　　　　　　【明】张鳯翼  

少小邨中学浣纱大夫谋国妾离家落花飞絮同飘泊敢向君王兴怨嗟入吴一笑倾人国报讐雪耻伊谁力国亡家破妾从谁谁复论功及介推大夫合载西施去岂是巫臣私夏姬只今带砺谁能久五湖烟水皆吾有扁舟不早泛鸱夷乌喙君王烹走狗  

孟母三迁圗卷【赠新轩　　　　元子张】王　恽  

孟母三迁飬圣功芬芳千古振髙风披圗欲识颐斋意人道神交管鲍同  

题孟母断机圗【为李　　　　　明母夀】廖道南  

我闻孟氏贤母如太姒莘邦渭水徽音嗣邹峄都能闻断机孔坛文锦纷犹织何如李母家淛东七襄牛女五花丛和丸有子传经旧挈榼如賔举案同祗今防飬天家重彩衣翔舞云虹动燕喜筵开馔白鱼鸾回诏下擎丹鳯临风为制孟母歌衡山秀色森烟萝忽见金茎承灏露黄封直拟赐銮坡  

题漂母饭信圗　　　　　　　【元】黄　庚  

国士无双未肯臣汉皇眼力欠精神筑坛直待追亡后不及溪邉一妇人  

题漂母圗　　　　　　　　　【明】丘　濬  

推食觧衣意非徒一饭恩如何别豨语忘却拒通言  

雪中妃子圗　　　　　　　　【元】萨都拉  

梁王宴罢下瑶台窄窄红鞾歩雪来疑是阳和三月暮杨花飞处牡丹开  

冯媛当熊圗　　　　　　　　【宋】刘子翚  

婕妤下辇辞荣日冯媛当熊效死时带砺称忠惟一傅宫闱着节有双姬  

冯妃圗　　　　　　　　　　【元】袁　桷  

目送亭亭秋水腰回款款春风为问下车搏虎何如御坐当熊  

冯媛当熊圗　　　　　　　　【明】程敏政  

石郎秉钧萧傅死鬬兽君王恱妃子就中却有冯婕妤以身当熊传女史婕妤父本冯将军义勇光腾金缕裙女戎可恨亦挝马孤负虬髯贞观君  

冯媛当熊圗　　　　　　　　【明】瞿　佑  

黼座临轩寳扇开缘何鸷兽忽惊猜若非白日将身试安得黄昏入梦来  

题李伯时画昭君圗【有序　　　宋】韩　驹  

汉书竟宁元年呼韩邪来朝言愿壻汉氏元帝以后宫良家子王昭君字嫱配之生一子秼累立复妻之生二女范晔书始言入宫久不见御积怨因掖庭令请行单于临辞大防昭君丰容靓饰顾影裵回竦动左右帝惊悔欲复留而重失信夷狄然晔不言呼韩邪愿壻而言赐五宫女又言字昭君生二子与前书皆不合其言不愿妻其子而诏使从胡俗此是乌孙公主非昭君也西京杂记又言元帝使画工圗宫人宫人皆赂画工而昭君独不赂乃恶圗之既行遂按诛毛延夀琴操又言本齐国王穰女端正闲丽未尝窥防门户穰以其有异人求之不与年十七进之帝以地逺不幸欲赐单于羙人嫱对使者越席请往后不愿妻其子吞药而卒葢其事杂出无所考正自信史尚不同况传记乎要之琴操最抵牾矣按昭君南郡人今秭归县有昭君邨邨人生女必灼艾炙其靣虑以色选故也昭君卒匈奴谓之青塜晋以文帝讳昭号明妃云  

昭君十七进御时举歩弄影飏蛾睂自怜窈窕出絶域八年未许承丹墀在家不省窥门戸岂知万里从胡虏丰容靓饰亦何心尚欲君王一回顾君不见班姬奉飬长信宫又不见昭仪举袂前当熊盛时宠幸只如此分甘委弃匈奴中春风汉殿弹丝手持鞭却趁奚鞍走莫道单于无厚情一见纤腰为回首含悲逺嫁来天涯不如防州处女发半华寄语双鬟负薪女炙靣慎勿轻离家  

明妃出塞圗　　　　　　　　【宋】刘子翚  

羞貎丹青鬬丽顔为君一笑靖天山西京自有麒麟阁画向功臣卫霍间  

题罗畴老家明妃辞汉圗【李伯时作明妃丰客靓饰欲去不忍之状  

宋】王庭珪  

明妃辞汉出宫门丰容靓饰朝至尊至尊左右皆动色明妃欲语咽复吞三千蛾睂塞天阍帝独不识王昭君顾影徘徊复良久尚冀君王一回首当时自倚絶世姿不将赂结毛延夀可怜朱网画香车却来逺嫁呼韩邪不如防州旧邨女三幅罗帬两髻丫陌上花开大隄暖细雨春风归缓缓宁从禁御落胡沙长路漫漫碧云断忽防汉月照氊裘泪湿弹丝锦臂韝龙眠防作无声句冩得当时一段愁  

王昭君上马圗　　　　　　　【宋】郭祥正  

飘飘秀色夺仙春只恐丹青画不真能为君王罢征戍甘心玉骨胡尘  

昭君出塞圗　　　　　　　　【金】赵秉文  

无情汉月觧随人羞向天涯照妾身闻道将军侯万戸已将功业上麒麟  

昭君扇头【二首　　　　　　　元】刘　因  

武皇重色思倾国赵氏承恩亦乱宫自售悬知非静女汉家当论画师功  

不忍纷纷丑女颦百年孤愤汉宫春一身去国名千古多少名臣学妇人  

题友人所藏明妃圗　　　　　【元】许有壬  

臂香骨沁守宫虐金锁重门怨银钥深宫有眼不识春昼长时聼云间乐平生所见惟监宫今朝岂期见画工君王知画不知妾薄命已分如秋蓬黄沙漫漫天无穷惊飇吹老红芙蓉穹庐明日又何处此生遂负南归鸿和亲纳侮号上防建议诒谋娄敬责妾身虽苦免主忧犹胜专宠亡人国闗山寥落梦亦迷嫁鸡正尔随鸡飞人间生女莫望贵只可近作田家妻琵琶声断霜天月青冢至今青不歇后来却有蔡文姬千古胡笳辱哀拍  

昭君圗　　　　　　　　　　【元】袁　桷  

鬓影愁添塞雪花枝羞杀宫春谁道佳人倾国解从絶域和亲  

王昭君出塞圗【二首　　　　　元】王　恽  

絶色当年冠汉宫谁移尤物使和戎流连不重君王欲延夀丹青似有功  

朔漠风沙异紫台琵琶心事欲谁开人生正有新知乐犹胜昭阳赤鳯来  

题昭君出塞圗　　　　　　　【元】虞　集  

天下为家百不忧玉顔锦帐度春秋如何一段琵琶月青草离离咏未休  

明妃出塞圗　　　　　　　　【元】陈　旅  

昭君北嫁呼韩国巫山更有昭君邨黄金镂鞍玉骢马分明载得巫山云凉风吹动钗头鴈一曲琵琶冩幽怨沙草遥连鸡塞尘野花不种鸳鸯殿内家日日选娉婷泪防满袖空多情汉庭自此恩信重羙人身比鸿毛轻  

昭君出塞圗【二首　　　　　　元】吴师道  

平城围后防和亲不断边烽与战尘一出宁胡终汉世论功端合胜前人  

巫峡故山花树红村村婚嫁乐春风琵琶马上无穷恨最恨当年误入宫  

昭君出塞圗　　　　　　　　【元】李　祁  

朔风吹沙天愁云压塞边风腥胡儿执麾背人立传道单于令行急防茸胡防貂防裘谁信宫袍泪防湿汉家恩深幸不早此身终向胡中老此身傥负汉宫恩杀尽青青原上草  

题昭君出塞卷【二首　　　　　元】李　祁  

千羣铁骑连云塞万里金城属汉家错遣佳人嫁胡虏至今遗恨满天涯  

当年下笔何人在展卷空令感叹多记得云阳全盛日防书防画饱相过  

题出塞圗【二首　　　　　　　元】贡师泰  

六宫如海春如水一入长门见面稀青草琵琶沙上路泪痕空湿嫁时衣  

沙碛微惊数骑尘汉庭便欲议和亲当时卫霍兵犹在未必君王弃妾身  

题昭君出塞圗　　　　　　　【元】卢　昭  

草黄沙白马如云落日悲笳处处闻此去妾心终许国不劳辛苦汉三军  

昭君出塞圗　　　　　　　　【元】王思廉  

黄沙堆雪暗龙庭马上琵琶掩泪聼汉室御戎无上防错教红粉怨丹青  

王昭君圗　　　　　　　　　【元】马　臻  

窈窕佳人絶代无一辞汉殿尽嗟吁丹青若恨毛延夀勾践何功得破吴  

昭君圗　　　　　　　　　　【明】陶　安  

龙沙月照汉宫词毳锦衣裘换陆离君命和亲劳敢惮夫纲定分死难移春游骄马观胡队玉立诸姬拜女师花貎承恩多见弃长安金屋亦何为  

明妃圗【三首　　　　　　　　明】丘　濬  

生长阳台下分明见汉君孤弦弹破梦恍惚一行云使回频寄语莫杀毛延夀君王或梦思留画商巗叟功徳施夷夏声名播古今人言汉恩浅妾感汉恩深  

题明妃圗　　　　　　　　　【明】丘　濬  

莫向西风怨画师从来旸谷日光遗当时不遇毛延夀老死深宫谁得知  

明妃出塞圗　　　　　　　　【明】陈伯康  

昭君生长昭君邨汉宫选入昭阳门倾城自负顔色好薄命不得承君恩朔风吹动氊车发万里逺嫁单于国香梦空迷紫塞云蛾睂愁对穹庐月闗山阻隔归无缘含情掩抑鸣哀弦虎头将军骨已朽独余青冢留千年  

昭君出塞圗　　　　　　　　【明】谢孟安  

汉宫别去冐胡沙泪湿花顔鬓脚斜抱得琵琶归絶漠相传此曲出中华  

昭君写真圗引　　　　　　　【明】顾　璘  

汉宫九重类天居宫中羙人粲璚琚姱容淑态意非一网户文牕烟雾虚就中絶代称明君锦江波浪巫山云素月嫦娥独光彩明星玉女徒缤纷君王行幸恣欢昵蛾睂短长难具悉可怜睇盼隔重霄竟使画圗欺白日金珠不操静女手丹青更甚谗夫口妍媸反覆在锱铢移爱为憎忍相负明珠万里沉胡沙哀歌一曲留琵琶今防青塜千年草岂是夭桃三月花  

题昭君　　　　　　　　　　【明】潘　滋  

燕支堤上石榴裙新草犹含旧泪纹见説君王思汉将麒麟端合写昭君  

题昭君出塞圗　　　　　　　【明】刘昭年  

马蹄踏踏暗胡沙马上怀恩忆汉家自是玉顔多薄命空将哀怨寄琵琶  

题明妃出塞圗　　　　　　　【明】浦　原  

画圗愁见貎如花胡骑丛中度雪沙万里氊房明月夜谁知思汉泣琵琶  

题明妃出塞圗　　　　　　　【明】张鳯翼  

空将淑质付天骄漠漠风尘紫塞遥青草自存胡地冢黄金莫赎汉宫腰云中环佩魂难返马上琵琶曲未调惟有蛾睂常锁恨却疑彩笔未能描  

题明妃出塞圗　　　　　　　【明】黄　氏【名防藻】  

天外边风掩靣沙举头何处是中华早知身被丹青误但嫁巫山百姓家  

题飞燕圗【钱选　　　　　　　元笔】王　恽  

春醉琼枝意未谐行云空锁望仙台九重不隔箫声断唤得长空赤鳯来  

飞燕掌舞圗　　　　　　　　【明】瞿　佑  

雉扇霓旌锦作围避风台冷不胜衣身轻每欲随风去追逐花间赤鳯飞  

昭仪春浴圗　　　　　　　　【宋】方　岳  

红薇滴露防轻寒防鬌香丝卸玉鸾只道春风庭掖秘外间已作画圗防  

李尚书有唐画飞燕姊妹为娇困相倚之状  

【元】陈中孚  

玉鸾支枕瑚几绿鬓防困娇相倚太液东风扶不起一双芙蓉袅秋水粉痕谁写温柔乡浅蛾对蹙烟峰长意中似有赤鳯皇唾花犹溅榴裙香合欢绣带飘金缕含情两两春无语氷魂缥缈空千古月落鸳鸯渡南浦  

题赵飞燕姊妹凝妆圗　　　　【明】髙　廪  

汉家炎祚日已防白蛾蔽野黄雾飞长杨猎罢得飞燕欢然携手同车归龙顔再顾增媚妩椒房赐与妃嫔伍恩泽新霑乐事多忘却阳阿学歌舞自恃身轻娇欲飞避风台拥芙蓉旂齐纨遂起班姬怨祸水未悟方成讥春回太液花如绣一曲归风扬翠袖力持不许作飞仙襞积湘裙留浅绉余情贪恋温柔乡木门那省揺仓琅薄睂淡扫逺山黛卷发光凝沈水香姊妹夤縁欣有托肯信秋风递衰落刘辅陈言输鬼薪淳于借宠封侯爵画史谁知倾国妖重将粉绘圗生绡澘然莫讶樊通徳千古犹传啄矢謡  

## 御定历代题画诗类卷四十三目录  

故实类  

班婕妤题扇图【元戴表元】  

班姬图【元袁桷】  

团扇图【元袁桷】  

题班婕妤题扇图【元陈旅】  

班姬吟扇图【元吴师道二首】  

班姬题扇图【元钱惟善】  

题班婕妤题扇图【明姚广孝】  

题班姬秋扇图【明陈泰】  

孟光举案图【元王执谦】  

孟光捧案图【元王恽二首】  

蔡琰归汉图【宋林景清】  

蔡琰归汉图【元王恽】  

蔡琰图【元马祖常二首】  

题蔡琰还汉图【元王逢】  

蔡琰归汉图【明苏平】  

蔡琰归汉图【明周鼎】  

题胡笳十八拍图【元王恽五首】  

赋得文姬望月为袁拒伯题画【明张鳯翼】  

二乔观史图【元王恽】  

二乔图【元张宪】  

题二乔图【元张天英】  

题二乔图【元姚文奂】  

二乔图【元雅勒呼】  

题二乔观书图【元杨维桢】  

二乔图【元唐肃】  

题二乔图【明刘基】  

二乔观兵书图【明髙启】  

二乔观书图【明方孝孺】  

二乔图【明王恭】  

二乔观书图【明徐贲】  

二乔观书图【明丘濬】  

二乔观兵书图【明沈愚】  

小乔观书图【明王绂】  

陶母剪髪横披【元刘因】  

题陶母延賔图【明廖道南】  

绿珠图【元袁桷】  

题金谷园图赋得绿珠怨【明边贡】  

王夫人读书图【明陈继儒】  

夀阳公主折梅图【元王恽二首】  

夀阳图【元袁桷】  

夀阳梅妆图【元王思亷】  

题凌媪隐居图【明髙逊志】  

凝妻断臂图【明程敏政】  

题苏若兰回文锦诗图【宋黄庭坚】  

题织锦璿玑图【宋孔平仲五首】  

拟题织锦图【宋秦观】  

织锦回文图【元许有壬】  

题织锦回文图【元马祖常】  

织锦图【元杨维桢】  

题张丽华图【元王恽】  

张丽华图【元袁桷】  

题钱舜举张丽华侍女汲井图【元吴莱】  

题隋宫清夜游图【明童瑄】  

题红拂妓【明髙启】  

红拂图【明顾璘】  

为周公美题壁间红拂妓【明刘世教】  

题长孙皇后谏猎图【元张翥】  

长孙皇后免冠图【元郑元祐】  

则天朝回图【元王恽】  

则天春思图【明瞿佑】  

梅妃吹笛图【明余泰】  

## 御定历代题画诗类卷四十三  

故实类  

班婕妤题扇圗　　　　　　　【元】戴表元  

时情任销歇闺思转殷勤也胜山阴媪挥毫托右军  

班姬圗　　　　　　　　　　【元】袁　桷  

望幸眸凝秋水倚愁睂簇春山已悟箧中纨扇须防镜里朱顔  

团扇图　　　　　　　　　　【元】袁　桷  

玉树秋残翠影疎掩门何处望金舆昭阳殿里浑闲事最恨当年李婕妤  

题班婕妤题扇圗　　　　　　【元】陈　旅  

层城柘馆重徘徊坐见瑶阶长緑苔纨扇秋来定无用君王方筑避风台  

班姬吟扇图【二首　　　　　　元】吴师道  

已信当年有绿衣漫将团素写新诗才明自断衰荣梦  

肯对秋风作许悲  

当暑提携识暂怜安身箧笥任长捐昭阳极宠昭台怨得似斯人晩自全  

班姬题扇圗　　　　　　　　【元】钱惟善  

无复承恩柘馆春偶题纨扇泪盈巾赋成不费黄金买羞比长门失宠人  

题班婕妤题扇圗　　　　　　【明】姚广孝  

玉容憔悴暮偏饶罗扇题诗恨莫消不是恩情中道絶西风昨夜到芭蕉  

题班姬秋扇圗　　　　　　　【明】陈　泰  

揺落秋梧十二阑掌中心事扇中防君恩不似齐纨薄无奈瑶台风露寒  

孟光举案圗　　　　　　　　【元】王执谦  

白发梁鸿与世乖赖逄光也配其才五噫歌罢愁无奈不觉春从案上来  

孟光捧案圗　　　　　　　　【元】王　恽  

五噫歌里动晨炊一敬还惊案等睂想得主人茅宅下肃雍形出二南诗  

吴门烟暖褐衣轻舂赁中间见本情豪荡阿戎那解此梦回青琐得卿卿  

蔡琰归汉圗　　　　　　　　【宋】林景清  

文姬别子地一骑轻南驰伤哉贤王北一骑挟二儿二儿抱父啼问母何所之停鞭屡回首重防知无期孰谓天壤内野心无人彞万物以类偶湿化犹相随穹庐况万里日暮惊沙吹惜哉辨琴智不辨华与夷纵怜形势迫难掩节义亏独有思汉心写入哀弦知一朝天使至千金赎蛾睂雨露洗腥瘢阳和变愁姿出闗拜汉月照妾心苦悲妾心傥未白何以觐彤墀狐死尚丘首越鸟终南枝如何李都尉汲齿隂山陲  

蔡琰归汉圗　　　　　　　　【元】王　恽  

明妃光宠照龙沙枉説琵琶忆汉家去住两难心最苦就中哀怨是胡笳  

蔡琰图【二首　　　　　　　　元】马祖常  

胡月还如汉月圎龙堆沙水咽哀弦文姬此夕穹庐梦应到春闺旧镜前  

踏歌谁唱木肠儿颇念中郎哭女时卫霍不生陵不死望乡台畔尽相思  

题蔡琰还汉圗　　　　　　　【元】王　逢  

铜台春深边草绿琰因名父千金赎残生既免氊裘鬼哀哀莫尽芦笳曲旧时汉妆慵复理感义怀慙归董祀入朝好语乱世雄贱妾不为天地容尔其忠事山阳公  

蔡琰归汉圗　　　　　　　　【明】苏　平  

中郎有女貎如花流落单于歳月賖北去千金劳汉使南来万里度龙沙哀音调入边笳惨归路愁防塞鴈斜肠断胡儿分手处黄云衰草隔天涯  

蔡琰归汉圗　　　　　　　　【明】周　鼎  

纵多文思出天机赢得胡笳泪满衣万里归来身再辱不如青冢不言归  

题胡笳十八拍圗【五首　　　　元】王　恽  

画却春山理素琴翠帘香锁落花深岂知中有胡笳恨吹折闗山一片心  

胡笳翻曲太含情不道仓皇义重生旧怨未平新恨叠鴈声才罢又边声  

干翻坤覆困蛇龙女子柔鲜克终全着黄金归蔡琰不知何地置扬雄  

憔悴风沙十二年得归情义转相牵董郎庭户虽依旧已是兰摧白露前  

才慧其如薄命何犹能知耻见悲歌寥寥谁谓邕无后得读离骚幸尽多  

赋得文姬望月为袁拒伯题画　【明】张鳯翼  

寒影千山外清光两地同圆时思汉镜缺处叹胡弓白草嘶征马黄沙落断鸿悲笳应寄恨聊复托长风  

二乔观史圗　　　　　　　　【元】王　恽  

二乔絶艳煽江东一札龙韬阅未终多是周郎传报捷华容烧虏夜来空  

二乔圗　　　　　　　　　　【元】张　宪  

并倚两娇娆人呼大小乔腕松红玉钏钗軃紫金翘公瑾应同调孙郎早见招独怜铜雀瓦风雨夜萧萧  

题二乔圗　　　　　　　　　【元】张天英  

乔公二女如花顔玉宫仙树参差间鳯裾鸾书明月环寳钗压堕青云鬟手撚丹霞染天章绣屏晓卧瑚牀石镜山前琼草香春风荡漾紫鸳鸯娇歌双笑兰烟苍中军留醉牙帐光回头两鬓飞秋霜  

题二乔圗　　　　　　　　　【元】姚文奂  

乔公二姝皆国色一嫁周瑜一孙防不縁烈火走曹瞒邺下三台夸虏获雒京妆束絶世姿春风缲缲栁腰肢深闺娣妹共怜爱画史想像如当时嗟嗟二壻人中杰半道伤摧璚树折至今恨浓妾命薄恨似沉沙未消铁念奴娇词歌一阕愁絶东坡酹江月  

二乔圗　　　　　　　　　　【元】雅勒呼  

树交加玉树重鸳鸯难偶雪难容共思汉事随流水各对吴侬蹙逺峰洛赋未成梁月堕胡笳已断塞云浓人间流落浑相似犹胜凄凉泣莫蛩  

题二乔观书圗　　　　　　　【元】杨维桢  

乔家二女双芙蓉一代国色江之东乱离唯恐埋百草岂料一日俱乗龙江东子弟孙郎防同住周郎道南宅弟兄不减骨肉亲喜作乔家两娇客明年符死镜中妖铜雀春深愁大乔自是阿瑜能了事黄星一道随烟销小乔初嫁有如此天下三分从此始风流顾曲本多才风雨鸡鸣戒君子乔家教女善诗书岂比小姑持刃为帐中草檄名汉贼已知事属方颐儿君不见阿瞒老赎蔡文姬博学才辩何所施天下羞诵胡笳词  

二乔圗　　　　　　　　　　【元】唐　肃  

大乔嫁孙防小乔嫁周瑜君臣政尔圗伯业胡乃受此双明珠君不见斩蛇赤帝子君不见屠狗樊将军君能听谏臣能谏秦宫妇女何足云  

题二乔圗　　　　　　　　　【明】刘　基  

江上桃花红粉腮偶然吹入玉堂来东风日暮和烟雨多少飘零委绿苔  

二乔观兵书圗　　　　　　　【明】髙　啓  

共凭花几倚新妆玉女隂符读防行铜雀那能锁春色觧将竒防教周郎  

二乔观书圗　　　　　　　　【明】方孝孺  

深闺睡起读兵书窈窕丰姿若个谁千古周南风化本晩凉何不诵闗睢  

二乔圗　　　　　　　　　　【明】王　恭  

双蛾娇掩为谁颦反被荣华误却身回首东吴何事叹野烟寒水更愁人  

二乔观书圗　　　　　　　　【明】徐　贲  

孙郎武略周郎智相逄便结君臣义丰姿聨璧照江东都与乔公作佳壻乔公虽在乱离中门阑喜色双乗龙大乔娉婷小乔媚秋波并蔕开芙蓉身嫁英雄知大节日把诗书自怡恱不学分香歌舞儿铜台夜泣西陵月  

二乔观书圗　　　　　　　　【明】丘　濬  

门阑多喜气两壻总英雄坐使江东大能无内助功  

二乔观兵书圗　　　　　　　【明】沈　愚  

一卷龙韬讲未终温柔乡里出英雄二豪不得隂谋助敢向江东立伯功  

小乔观书圗　　　　　　　　【明】王　绂  

云髻新妆珠翠团杏花零落晓风寒每怜春事伤心处偷把周郎曲谱防  

陶母剪发横披　　　　　　　【元】刘　因  

剪发英明子可知披圗三叹泪双垂阿娘襟量如陶母争信痴儿到老痴  

题陶母延賔圗【为李　　　　　明母夀】廖道南  

君不见陶氏之母称惠慈草堂賔筵无所资一饭岂足酬知已百甓应知为尔师李门有母似陶母诲子义方仁且夀豸绣当年照防衣朱旛此日斟春酒衡州直接鄂州遥天柱山前绛节朝采药朱陵膏雨细饵芝紫葢瑞霞飘还占寳婺星华曙南岳夫人在何处为遣云璈萼緑华添筹海屋春长贮  

绿珠圗　　　　　　　　　　【元】袁　桷  

金谷烟迷清晓玉箫春怯余寒可恨花钿委地当时莫倚危防  

题金谷园圗赋得绿珠怨　　　【明】边　贡  

谁言妾命薄结发承主恩谁谓妾身轻宠冠金谷园园中桃李千万树对妾妍华避无处徘徊歌舞曲未终门外战鼓声逢逢当时只倚红顔贵岂料红顔为主累主家髙楼天与齐妾身不惜委黄泥他生愿作衔泥燕长傍楼中梁栋栖  

王夫人读书圗　　　　　　　【明】陈继儒  

碧霞侍者性清虚终日焚香自埽除贤媛从来登世説仙人毕竟好楼居燕聼梁上无私语萤鉴窗前有道书异日宫闱徴女宪明珠为佩锦为车  

夀阳公主折梅圗【二首　　　　元】王　恽  

满庭梅影媚春阳粉萼封香散麝嚢折得一枝春在手含章宫阁鬭新妆  

寳檐么鳯探芳丛琼蕊飞翻入卧中一自粉緜轻拂散暗香吹满夀阳宫  

夀阳圗　　　　　　　　　　【元】袁　桷  

一片花飞宫里十分春满睂端底用流酥防缀更烦圎玉瑳团  

夀阳梅妆圗【钱选　　　　　　元画】王思廉  

一声白鴈度江潮便觉金陵王气销画史不知亡国恨犹将铅粉记前朝  

题凌媪隐居圗　　　　　　　【明】髙逊志  

陶令归来日躬耕不厌贫问谁觧同志赖有翟夫人  

凝妻断臂圗　　　　　　　　【明】程敏政  

含元殿中如博陆寡妇孤儿肯容宿此身原是未亡人一臂宁为一身辱落日荒园闻哭声白刃可蹈千人惊五朝长乐痴顽老一夜河间齧臂盟  

题苏若兰回文锦诗圗　　　　【宋】黄庭坚  

千诗织就回文锦如此阳台暮雨何亦有英灵苏蕙手只无悔过窦连波  

题织锦璿玑圗【五首　　　　　宋】孔平仲  

红窗小泣低声怨永夕春寒斗帐空中酒落花飞絮乱晓莺啼破梦悤悤  

晞草露如郎行薄乱花风似客情多归鸿见处弹珠泪语燕闻时敛翠蛾  

同谁更倚闲窗绣落日红扉小院深东复西流分水岭恨兼愁续断弦琴  

肠断写愁萦字字锦文传意寄君防牀空照月残灯冷黄叶霜风愁信寒  

前堂画烛残凝泪半夜清香旧惹衾烟锁竹枝寒宿鸟水沉天色霁横参  

拟题织锦圗　　　　　　　　【宋】秦　观  

悲风鸣叶秋宵冷寒丝萦手泪残妆防烛窥人愁断肠机翻云锦妙成章  

织锦回文圗　　　　　　　　【元】许有壬  

明珠金缕烂萦回香玉连环剪不开不把肺肝都织出将军惟识赵阳台  

题织锦回文圗　　　　　　　【元】马祖常  

桃叶渡江不用楫织女乌鹊填河白合欢树下宜男草草色不及罗裙好织锦度曲声亦柔黄龙塞是契丹州夫君戍归定何日乐府陈娘歌第一  

织锦圗　　　　　　　　　　【元】杨维桢  

秋深未寄衣络纬上寒机断织曽相戒夫君不用归  

题张丽华圗　　　　　　　　【元】王　恽  

璧月琼枝醉舞裀泠泠兰舌半词臣国亡只咎倾城色井上胭脂井底春  

张丽华图　　　　　　　　　【元】袁　桷  

结绮尘空楼暗景阳春断钟迟红叶无言在手同成井上胭脂  

题钱舜举张丽华侍女汲井圗　【元】吴　莱  

景阳宫中景阳井手出银盘牵素绠铅华不御靣生光寳帐垂绡花妒影临春结绮屼层空璧月琼枝狎客同鸳鸯戏水池塘雨蛱蝶寻香殿阁风日髙欢宴骄若诉牀脚表章昬不寤吴儿白袍战鼓死洛土青盖降船渡井泥无波井阑缺半防胭脂污绯雪蕙心兰质吹作尘目断寒江锁江铁  

题隋宫清夜逰圗　　　　　　【明】童　瑄  

防干月转垂杨影露花如水银屏冷君王西院夜未眠紫衣小队前驱引清歌踏月立调迟妙舞翻云翠袖低绿鬟侍拥抹螺黛行行按节金莲齐十六院中多雅趣台观萦纡叠青翠芰荷池馆晩风凉剪防为花能巧制銮舆驰逐过离宫蓬莱路与瀛洲通周环佳胜二百里终宵行乐心无穷綘纱宝烛销红雪珠箔重重卷明月宿鸟惊飞花底枝铜龙水向楼头咽追欢只谓常如斯兴亡岂意皆人为一朝天下共骚动始知乐极还生悲向来富贵知何许一代繁华逐流水愁絶残垣败草深防度疎萤照寒雨  

题红拂妓　　　　　　　　　【明】髙　啓  

花枝不锁后堂春半夜长安旅邸贫弃去老奴从此客可怜小妓亦知人  

红拂圗　　　　　　　　　　【明】顾　璘  

红拂萧骚紫麟尾夜半防羞见君子佳人絶代失相知越国粗豪一何鄙天造草昧兮臣择君幽愤结遏兮女求士卷衣杖筞趋军门末路英雄傥如此兰心夭娇含风云莫歌行露嘲文君  

为周公羙题壁间红拂妓　　　【明】刘世教  

羞将粉黛驻容华纵有雄心忍自夸惆怅朱门花底月可怜依旧照君家  

题长孙皇后谏猎圗　　　　　【元】张　翥  

黄门晓出西清仗秋色满天鹰犬王虎落遥连渭水南鸾旗直渡河桥上日边云气五色文虬须天子真天人羽林猛士森成列六气不惊清路尘太平无征帝神武岂为禽荒将按虏已知哲后佐兴王不数樊姬能霸楚从容数语即罢田六宫迎笑花如烟跸回那待外庭疏聼谏由来同转圜天寳神孙隳大业锦绣五家争蹀躞可怜风雪骊山宫正与真妃同射猎  

长孙皇后免冠圗　　　　　　【元】郑元祐  

贞观圣人还紫宫按劒欲杀田舍翁翁本帝仇今作辅逆鳞易批难论功后闻君言心惨恻自古君明则臣直直臣脱若死无辜贱妾一身亦奚惜免冠再拜明主前隂扶红日行青天他时拭目防陵树不以大义亏其全  

则天朝回圗　　　　　　　　【元】王　恽  

万有潜随一气回武炎如火李如灰上阳宫殿春风暖花底朝鞭隐若雷  

则天春思圗　　　　　　　　【明】瞿　佑  

朝罢金轮出上阳诏书火急报春光苑中漫有千红紫不及莲花似六郎  

梅妃吹笛圗　　　　　　　　【明】俞　泰  

音律从来夀邸长宫中新调称新妆谁知吹出无双曲究为嵬坡诉断肠  

## 御定历代题画诗类卷四十四目录  

故实类  

题太真春睡图【元岑安卿】  

题杨妃春睡图【元杨维桢】  

题太真睡起图【元吴景奎】  

杨妃春睡图【明徐渭】  

杨妃春睡图【明田登】  

题贵妃春醉图【明胡直】  

杨妃醉仆图【明周鼎】  

杨妃醉归图【明周鼎】  

贵妃夜游图【宋方岳】  

题杨妃出游图【明李东阳】  

太真玩月图【明陶安】  

贵妃妙舞图【明解缙】  

题画杨妃调鹦鹉图【元周伯琦】  

太真教鹦鹉图【元冯渭】  

太真上马图【元朱徳润】  

杨妃上马图【元吴师道】  

杨妃上马图【元郑元祐】  

题玉环聮辔图【元宋无】  

杨太真剖图【明吴寛】  

周昉画杨妃禁齿图【元王恽】  

华清曲题杨妃病齿【元萨都拉】  

玉环病齿图【元宋无】  

杨妃舞翠盘图【明谢承举】  

虢国夫人夜游图【宋苏轼】  

次韵虢国夫人夜游图【宋李纲】  

题虢国夫人夜游图【元姚枢】  

题虢国夫人早朝图【明詹同】  

题虢国夫人宴归图【明沈周】  

题虢国夫人夜游图【明文征明】  

秦虢夫人走马图【宋苏辙二首】  

题秦虢二夫人承　　　　　　　　　　　　　【召】游华清宫图【元虞集】  

题黄门飞鞚图【元王恽二首】  

题崔妇乳姑图【明廖道南】  

题杜韦娘图【元华幼武】  

红叶图【元华幼武】  

题唐宫题叶图【元雅勒呼】  

题红叶题诗图【元朱徳润】  

题美人书红叶图【明刘基】  

美人红叶图【明王佐】  

题红叶仕女【明谈震】  

题流红图【明林敏】  

盼盼燕子楼图【明瞿佑】  

题主人壁间樊素小蛮图【明石沆】  

题花蕊夫人像【元于立】  

朝云诵偈【明瞿佑】  

题苏小小像【元于立】  

题刘平妻胡氏杀虎图【元王恽】  

再题胡烈妇杀虎图【元王恽三首】  

为古绍先题刘平妻胡氏杀虎图【元张翥】胡氏刺虎图【元杨载】  

平妻杀虎图【明程敏政】  

题髙宗二刘妃图【元潘纯】  

## 御定历代题画诗类卷四十四  

故实类  

题太眞春睡圗　　　　　　　【元】岑安卿  

东风吹香荡晴昼长安宫殿花如绣海棠一枝轻折红淑气薫蒸困醇酎太真徙倚沉香亭宿酲未解春冥冥眉峰敛翠翳秋色侍儿夹拥花娉婷玉牀腻滑芙蓉展水沉烟袅金屏暖丹腮融润瑚温寳钗斜鬌乌云绾上皇玉笛那敢吹地衣红皱鞾轻移传令别殿罢歌管流莺不语游丝垂渔阳鼙鼓边城动台阁无言卿士懵妇人一睡四海昬主闇臣谀緫如梦翠华西狩九庙隳祸胎未翦三军疑马嵬之梦生死诀一时悔祸人心归骊山举燧供欢笑犬戎蹴踏周原草丹青谁写春睡圗后世不须箴大寳  

题杨妃春睡圗　　　　　　　【元】杨维桢  

沉香亭前燕来后三郎鼓中放花柳西宫困人春最先  

华清溶溶暖如酒雪肢欲透红蔷薇锦裆卸尽流苏帏小莲侍拥扶不起翠被卷作梨云飞蟠龙髻重未胜绾燕钗半落犀梳偃晩漏壶中水声逺帘外日斜花影转琵琶未受宣唤促睡重棃腰春正熟不知小防思塞酥梦中化作衔花鹿  

题太眞睡起圗　　　　　　　【元】吴景奎  

兴庆池边花烂烂清平调里思飘飘玉环睡起娇无奈背立东风酒半消  

杨妃春睡圗　　　　　　　　【明】徐　渭  

守宫夜落胭脂臂玉阶草色蜻蜓醉花气随风出御墙无人知道杨妃睡皁纱帐底綘罗委一团红玉沉秋水画里犹能动世人何怪当年走天子欲呼与语不得起走向屏西打鹦鹉为问华清日影斜梦里曾飞何处雨  

杨妃春睡圗　　　　　　　　【明】田　登  

长生殿属春残后春风乱拂宫门栁花奴念奴竞霓裳君王饮醉玉环酒棃花带雨压蔷薇云鬟不整倚罗帏玉容恹恹防猩唇香魂漫逐蝴蝶飞落花飞絮緫不绾鬓欹钗軃梳半偃蛾睂春困苦不胜翠袖频翻拂杏脸流莺啼破梦初回报道君王来玉辇君道海棠花睡熟玉笋纤长抱凝玉和来玉屑仙盘露渴心奈梦含花鹿  

题贵妃春醉圗　　　　　　　【明】胡　直  

歌罢霓裳一曲欢酒醺无力上雕鞍侍儿扶起云鬟侧喜得君王驻马防  

杨妃醉仆圗　　　　　　　　【明】周　鼎  

妖环不醉三郎醉银烛髙烧防海棠满地闲云扶不起楚台无梦梦渔阳  

杨妃醉归圗　　　　　　　　【明】周　鼎  

金鞍欲上更迟迟满镫春风拥侍儿一种余酣消未得渔阳醒眼却多时  

贵妃夜逰圗　　　　　　　　【宋】方　岳  

鳯鞾又上玉花骢恩在君王一笑中三十六宫瑶草碧不知多少恨春风  

题杨妃出逰圗　　　　　　　【明】李东阳  

沈香亭前春日里海棠睡足风吹起玉骢防醉出华清头上绿云娇不理内人宣索已多时金銮供奉来何迟有谁并辔复顾笑不是秦姨定虢姨阶头奚官执鞚走问渠合是安郎否不然那得近前行秪许笼禽随吠狗君不见马嵬坡下蛾睂愁可怜白骨埋荒丘柳丝难绾芳魂住应从君王万里逰  

太真玩月圗　　　　　　　　【明】陶　安  

华清浴后上龙楼得与氷娥共素秋貎对妆台金照靣光含宫髻玉搔头棃园彻乐承欢暇桂阙当天为我留翠辇何縁不同到宵衣应是罢宸逰  

贵妃妙舞圗　　　　　　　　【明】解　缙  

太真选入明光宫龙髥天子梦寐慵家迁将相李林甫门喧市井杨国忠大家醉眼防榜落双持玉节敲梧桐鳯凰去矣不复至独舞飞燕春风中宫壶龙渴晓漏尽锦屏翠褥金泥融霓裳曲度未肯终潼闗战血烧天红呜呼纤腰一束柳条重如何舞得乾坤动  

题画杨妃调鹦鹉圗　　　　　【元】周伯琦  

朱顔亸鬓怯轻寒欲托竒毛吐肺肝想得劒闗春日暮梦中犹作海棠防  

太真教鹦鹉圗　　　　　　　【元】冯　渭  

温泉赐浴意融怡犹念宁王玉笛吹却怕能言泄幽事丁宁慎勿语人知  

太真上马圗　　　　　　　　【元】朱徳润  

开元朝野时清明姚宋庙谋多辅成紫宸殿前焚锦绣花萼楼髙延弟兄那知暇豫生淫乐慢舞霓裳羽衣薄龙漦流祸入宫墙野鹿衔花污帘箔春晴并辔曲江行回顾阿环娇态生绣衣珠趿如花旋秦虢夫人恩宠新宫中舁出锦绷儿兵满渔阳人未知一朝犯顺入宫阙咸阳烟尘迷日月翠华杂沓惊尘防劒阁西回渭水中王臣下防同列国从此藩镇争豪雄人生富贵真迷途倾城褒姒无时无漫道宗不知政试问当年无逸圗  

杨妃上马圗　　　　　　　　【元】吴师道  

花拥金鞍歩歩迟君王别殿待多时延秋门外惊尘起夜半无人见疾驰  

杨妃上马圗　　　　　　　　【元】郑元祐  

华萼楼前上马时君王忘是夀王妃龙顔含笑待持鞚海棠睡羙春风吹绣鞍娇凭翠裳冷金拟跨丝鞭垂宫鞾拍韅欲驰及簌簌歩揺危不支后宫窈窕千蛾睂并乗腰褭黄金羁芙蓉濯露緫殊妙杂遝绮罗知为谁独拥妖环何所之聨翩欲向华清池双龙啮膝踏花去锦香覆满红胭脂从官车骑空瞻望并肩私语行迟迟行毋迟迟日已西渔阳铁骑崩云追才出都门便别离千载形迹令人悲再拜能忘臣甫诗  

题玉环聮辔圗　　　　　　　【元】宋　无  

赭袍红暎镂金衣笑并花骢酒力防试问六龙西幸日有人曽侍翠华归  

杨太真剖圗　　　　　　　【明】吴　寛  

深宫六月凉风至纨扇团圆夺秋气却恨君王赐浴迟华清水热通宵沸金刀手弄云鬟低杨柳楼头日已西莫夸碧椀红瓤羙玉齿病来憎瓠犀  

周昉画杨妃禁齿圗　　　　　【元】王　恽  

海棠春睡尽红娇苦殢三郎厌早朝人到爱深无恶相捧心颦处更妖娆  

华清曲题杨妃病齿　　　　　【元】萨都拉  

沉香亭北春画长海棠睡起扶残妆清歌妙舞一时静燕语莺啼空断肠朱唇半啓榴房破胭脂红注珍珠颗一防春酸入瓠犀雪色鲛绡湿香唾九华帐里熏兰烟玉肱曲枕瑚偏玉钗半脱翠蛾敛龙髥天子空垂涎妾身虽侍君王侧别有闲情向谁説断肠塞上锦绷儿万恨千愁言不得成都遥进新荔枝金盘紫露甘如饴红尘一骑不成笑病中风味心自知君不闻华清宫一齿作楚藏祸根又不闻马嵬坡一身溅血未足多渔阳一日鼙鼓动始觉开元天下痛云台不见汉功臣三十六牙何足用明眸皓齿今已矣风流何处三郎李  

玉环病齿圗　　　　　　　　【元】宋　无  

一防春寒入瓠犀海棠花下独颦睂内厨防日无宣唤不问君王索荔枝  

杨妃舞翠盘圗　　　　　　　【明】谢承举  

妃子承私眷君王爱宴游风旋朱袂薄云拥翠盘秋宛转花千态低昻月半钩棃花僧寺梦遗恨蜀江头  

虢国夫人夜游圗　　　　　　【宋】苏　轼  

佳人自鞚玉花骢翩如惊燕蹋飞龙金鞭争道寳钗落何人先入明光宫宫中羯鼓催花栁玉奴弦索花奴手坐中八姨真贵人走马来防不动尘明眸皓齿谁复见只有丹青余泪痕人间俯仰成今古吴公台下雷塘路当时亦笑张丽华不知门外韩擒虎  

次韵虢国夫人夜游圗　　　　【宋】李　纲  

金鞍玉勒连钱骢车如流水马如龙遗簪堕珥碎珠翠密炬夜入蓬莱宫曲江宫殿春蒲柳玉盘犀筯传纤手坐中绰约尽天人锦茵云幕清无尘赐名大国动光彩马嵬回首空啼痕我欲题诗吊千古防国亡家皆此路嫣然一笑倾人城皓齿明眸真女虎  

题虢国夫人夜游圗　　　　　【元】姚　枢  

宴安懐鸩毒荡佚国将亡缅思天寳载声色迷君王朝政出多门十九分权纲其谁堪炙手秦虢连诸杨攀附势莫比所冀保椒房宫中陪宴乐昼短疑夜长重为长夜逰细马防寳装胡不秉明烛晏行撤礼防一从此风炽野鹿逾宫墙五岳出洛泜四海同惨伤维时所贵显赤族亦罹殃马嵬脂粉暗岷山涕泗滂明年虽幸还大海翻田桑山河増惨澹日月销精光问民疮痍中哭庙煨烬防女宠祸何酷百悔不一偿在莒岂足拟于兹不可忘  

题虢国夫人早朝圗　　　　　【明】詹　同  

青丝络头白鼻騧杨家有女顔如花金门半开天欲曙蛾睂淡扫朝官家官家鼾睡起未早阿姨一来即倾倒中使传宣出紫宸信是人家生女好合欢花瘁沉香亭玉环宿酒浑未醒春风暗送年华老绿衣飞报畴能聼金钱赐浴恩泽新温泉不洗马嵬尘底事画工心独苦圗中偏写虢夫人  

题虢国夫人宴归圗　　　　　【明】沈　周  

倚马娇羞认八姨春酣归院日斜时回头闻得渔阳鼓犹料催花辍宴迟  

题虢国夫人夜逰圗　　　　　【明】文徴明  

紫尘拂辔春融融参差飞鞚骄如龙锦韀绣带簇妖丽绛纱玳烛围春风春风交花光属路后骑雍容前却顾中间一骑来逡巡秀睂玉颊真天人翠防垂鬓衱称身彷佛当年虢与秦佳人絶代真难得安得君王不为惑岂知尤物祸之阶不独倾城竟倾国一时丧乱已足怜后世方夸好顔色晴窗展卷漫多情百年青史自分明莫言画史都无意尺素还堪鉴兴废  

秦虢夫人走马圗【二首　　　　宋】苏　辙  

秦虢风流本一家丰枝秾叶暎双花欲分妍丑都无处夹道逰人空叹嗟  

朱幩玉勒控飞龙笑语喧哗歩骤同驰入九重人不见金钿翠羽落泥中  

题秦虢二夫人承召游华清宫圗【元】虞　集  

贵人并鞚如轻鸿承恩驰入华清宫道途先不止行客策蹇奔趋乌帽风奚嚢堕地何足拾岂有篇章浪相及画史当时妙墨传光彩流动狂情急君不见白头拾遗徒歩归眀眸皓齿事皆非朝天泥滑袖封事髙阁雨余宫漏稀  

题黄门飞鞚圗【二首　　　　　元】王　恽  

金错盘陀落玉鞿春风飞影下瑶池丹青明见传胪意花栁深宫燕八姨  

年年十月幸温汤诏给词臣半骕骦最见流云潇洒处津阳春色晓苍苍  

题崔妇乳姑圗　　　　　　　【明】廖道南  

君不见崔氏之妇乳老姑百年此事胡为乎风流岂啻世所重遗节直与天为徒李母孝思似崔妇二姑堂上遐龄暮滫瀡春盘效婉仪苹蘩歳祀开昌祚栋塘夫子真逸民堂前兰桂芳菲新梁鸿不独称偕老潘岳仍防侍懿亲  

题杜韦娘圗　　　　　　　　【元】华防武  

霞佩飘飖金缕香缓歌白雪韵悠扬华堂旧日风流在见惯司空亦断肠  

红叶圗　　　　　　　　　　【元】华防武  

鸳鸯瓦冷不禁秋采叶题诗出御沟一防灵犀天地隔殷勤随水向谁流  

题唐宫题叶圗　　　　　　　【元】雅勒呼  

彩毫将恨付霜红恨自緜緜水自东金屋有闗严虎豹玉书无路托鳞鸿秋期暗度惊催织春信潜通误守宫莫道银河消息杳明年锦树又西风  

题红叶题诗圗　　　　　　　【元】朱徳润  

金殿风防拾坠红题诗聊寄御沟东芳情有意随流水细字无心学断鸿别馆乍凉霜透幕长门深夜月移宫才情偶尔成佳配不道周南有国风  

题羙人书红叶圗　　　　　　【明】刘　基  

红叶随波岂自由防毫空复写绸缪无人解识诗中意天上人间緫是愁  

羙人红叶圗　　　　　　　　【明】王　佐  

谢家夫人咏柳絮黄陵女儿歌竹枝谁信长门秋澹澹西风黄叶断肠时  

题红叶仕女　　　　　　　　【明】谈　震  

初试宫妆歩玉除诗成把笔更踌蹰旧愁新恨知多少尽向霜红叶上书  

题流红圗　　　　　　　　　【明】林　敏  

玉沟澄晩色金屋闭秋尘鸳被辞君宠蛾睂妬妾身掖庭霜叶赤永巷露苔新欲写心中事含情祗自颦  

盼盼燕子楼圗　　　　　　　【明】瞿　佑  

亚父塜前秋草合虞姬坟上暮云愁如何一片彭城月只照张家燕子楼  

题主人壁间樊素小蛮圗　　　【明】石　沆  

江州司马两红妆水墨何人画此堂得似往年歌意思却防今日舞衣裳摹声漫防樱珠破拟态轻拖柳帯长别有幽情传笔底主人狂得且须狂  

题花蕊夫人像　　　　　　　【元】于　立  

玉屑丹砂和獭髓一防殷红飬花蕊氷肌玉骨自生凉不信流年去如水火旗晓压降王道贝阙珠宫长秋草摩诃池上又西风流红不向人间老  

朝云诵偈圗　　　　　　　　【明】瞿　佑  

春树红顔一掷梭六如偈里暗消磨主翁不悟荣华过一笑重烦春梦婆  

题苏小小像　　　　　　　　【元】于　立  

花宫玉燕啼酣春春风劳劳驱梦云梦嗔梦喜春不闻红萱露滴眞珠裙夜燕玎玲隔牕语碧纱凝烟咽金缕行云妒杀巫山女芭蕉叶叶黄梅雨  

题刘平妻胡氏杀虎圗　　　　【元】王　恽  

兽猛其如义烈何挥刀峻絶鲁阳戈哀哀哭絶东山妇恨入秋空泪漫多  

再题胡烈妇杀虎圗【三首　　　元】王　恽  

丈夫不作屠龙举健妇能成刺虎威试着五行参造化二隂何盛一阳防  

眈眈哆口摧天去死地求生有若人寸铁竟能伸义烈大臣当国合横身  

古称政猛苛于虎翦暴除残惜壮圗蹀血两坊三义侠袖锤挥处防于菟  

为古绍先题刘平妻胡氏杀虎圗【元】张　翥  

沙河岸边秋草白枣阳城头落日黒老兵辛苦践更来林下税车聊一息黄芦飒飒中夜鸣伥鬼叫啸悲风生虎饥得人怒不置妇急徒手危相争直前死力持虎足呼儿进刀屠虎腹但知有夫岂知虎视之何殊几上肉当时一击宁顾躯惊魂碎骨仍携扶九原瞑目已无憾旧血勿湔身上襦千秋节义传乡闾我犹胆怯见画圗健妇果胜一丈夫向来冯妇有不如  

胡氏刺虎圗　　　　　　　　【元】杨　载  

涴有烈妇人胡姓嫁刘氏从夫枣阳戍车宿水之澨夜半猛虎至衔夫入菑翳夫人自惊起不暇生为计直前执虎足尽力与牵制呼儿抽佩刀刃剚虎立毙夫命复不救复雠古所贵呜呼流俗弊节义日以废妇不夫其夫臣子竞为利患难茍圗免闻此得无媿吾故作此诗于以告万世  

刘平妻杀虎圗　　　　　　　【明】程敏政  

枣阳军妇千人勇虎口活夫顔不动磵号山裂天为昬防许髙楼髻云耸征车夜渡西河眠骨肉相守终余年舅戕夫死避苛政泰山女儿吁可怜  

题髙宗二刘妃圗　　　　　　【元】潘　纯  

秋风落尽故宫槐江上芙蓉并蔕开留得君王不归去鳯皇山下起楼台  

## 御定历代题画诗类卷四十五目录  

闲适类  

李伯时画其弟亮功旧隠宅图【宋苏轼】  

昭武刘圻甫以防篁隠居图求诗【宋戴复古】爱诗李道人嵩阳归隠图【金刘勲】  

爱诗李道人嵩阳归隠图【金雷渊】  

武元直画乔君章莲峯小隠图【金赵秉文】春山归隠图【金赵秉文】  

坡阳归隠图【金赵秉文】  

盘山招隠图【金阎长言】  

雪谿小隠图【金张行简】  

李道人崧阳归隠图【金史学】  

盘山招隠图【金刘迎】  

松溪幽隠图【金段成已】  

崧阳归隠图【金段成已】  

李道人崧阳归隠图【元元好问】  

金南峯隠居图【元牟巘】  

武郎中桃溪归隠图【元许衡五首】  

跋龙阳松隠图【元王恽】  

竹林幽隠图【元王恽六首】  

题舜举小隠图【元赵孟頫】  

刘松年春山仙隠图【元邓文原】  

北山招隠词四首题李卿月小隠图【元栁贯】子久春山仙隠【元吴镇】  

题刘涣中司空山隠居图【元萨都拉】  

题防泉吏隠图【元陈旅】  

题医学李教授归隠图【元薛汉】  

云山髙隠图【元郑元祐】  

题富链师仙山访隠图【元陈基】  

田园幽隠图【元刘永之】  

次韵玉琊云隠图【元金涓】  

为曽髙士画湖山旧隠图【元倪瓒】  

题张仙人隠居图【元钱惟善】  

题龙虎孙希文尊师为萧泰定所作丹房寓隠图【元钱惟善】  

题秋溪钓隠图【元华幼武】  

秋林隠士图【元华幼武】  

题耕隠巷【元华幼武】  

题云林子南村隠居图【元吴全节】  

隠居图【元张雨】  

赋童梅岩隠居图【元马臻】  

营丘江山招隠图【元郭畀】  

李升林泉髙隠图【元郭畀】  

缙云归隠图歌【元唐肃】  

寄题琐宪臣万户星湖钓隠图【元王逢】  

山中隠居图【元陶宗仪】  

题梅隠图【元张天英】  

山中清隠图【明汪广洋】  

题隠居图【明宋濂】  

题方方壶画钟山隠居图【明宋濂】  

题清隠图【明张以宁】  

题松隠图【明张以宁】  

题鲍曲籖芳坞隠居图【明刘承直】  

题溪山小隠【明髙启】  

山泉隠居图【明张羽】  

园隠图【明徐贲】  

题刘汝弼东源小隠图【明苏伯衡】  

题云林书隠图【明髙棅】  

题五桥隠居图【明刘昭年】  

题赵仲渊家藏巨然山居旧隠图【明戴宗瑗】题秋山访隠图【明蓝仁】  

二隠图【明管讷】  

题王秉正云林清隠图【明管讷】  

瓢隠画歌【明虞堪】  

题荷峯云隠图【明夏原吉】  

题溪山深隠画【明王世贞】  

溪山小隠图长幅【明李日华】  

题溪山深隠图【明李日华】  

题溪山小隠图【明僧一初】  

林泉归隠图【明僧麟洲】  

## 御定历代题画诗类卷四十五  

闲适类  

李伯时画其弟亮功旧隐宅圗　【宋】苏　轼  

乐天早退今安有摩诘长闲古亦无五亩自栽池上竹十年空防辋川圗近闻陶令开三径应许扬雄寄一区晩歳与君同活计如云鵞鸭散平湖  

昭武刘圻甫以防篁隐居圗求诗【宋】戴复古  

相对两山碧春风揺绿篁一巢云建造三涧水宫商谷口躬耕稼盘中歌夀昌桃花认行路此日访刘郎爱诗李道人嵩阳归隐圗　　　【金】刘　勲  

脱却儒冠已自闲更令家事勿相闗百钱便挂青藜杖不防先生纸上山  

爱诗李道人嵩阳归隐圗　　　【金】雷　渊  

我家崧前凡再朞诗僧骚客相追随春葩缤纷香涧谷夏泉喷薄清心脾霜林置酒曵锦障雪岭探梅登玉螭  

重阳夜宿太平顶天鸡夜半鸣喔咿整冠东望见日出金轮涌海光陆离神州赤县入指顾风埃未靖空嘘欷穷探极览不知老泉石佳处多留题简书驱出踏朝市期防迫窄愁鞭笞襟怀尘土少清梦齿颊荆棘真白痴叩门剥啄者谁子道人靣有熊豹姿披圗二室忽当眼贯珠编贝多文辞我离山久诗笔退摹写岂复能清竒再三要索不忍拒依依但记经行时道人爱山复爱诗嗜好成癖未易移山中诗友莫相厌逺胜薫酣声利干没儿  

武元直画乔君章莲峰小隐圗　【金】赵秉文  

武君非画师胜槩饱胷臆太华五千仭驱写入盈尺飞泉峰顶来落我松下石清风忽吹散琴上溅余滴呼儿忽冩之指下淋漓湿未知责子翁颇复有此适何如圗中人直作林下客青山不违人但恐富贵逼勇退良独难此愿谁能必向来燕赵间逆旅拜真逸儿时防琴者天涯老相值俛仰四十年父子埋双璧卷中题诗人十九已仙籍年光飞鸟过纸上但陈迹对此还自伤何事为物役还丹日月迟白首光隂疾文章真小技身外皆长物拂衣归去来莲峰入心碧  

春山归隐圗　　　　　　　　【金】赵秉文  

了无车马到山家门外东风埽落花春入山间人不见无时无处不烟霞  

坡阳归隐圗　　　　　　　　【金】赵秉文  

年过六袠尚蹉跎奈此坡阳归隐何不是不归归未得家山虽好虎狼多  

盘山招隐圗　　　　　　　　【金】阎长言  

画出盘中望隐归鸣珂朝马尚迟迟赋诗未敢轻相诮却恐吾山也勒移  

雪谿小隐圗　　　　　　　　【金】张行简  

出处皆天岂自由仙标终合冠鼇头不妨貎取黄华景时向铃斋作卧游  

李道人崧阳归隐圗　　　　　【金】史　学  

石壁城头夜斩闗软红尘底晓催班道人一笑那知许门外清溪屋上山  

盘山招隐圗　　　　　　　　【金】刘　迎  

溪山不难买所费千金储不如数云朝昏对吾庐交逰岂无人转盼伤离居不如吾兄弟相应如笙竽左侯蓟名族温温器璠璵身虽市朝寄心与功名疎伯也亦可人文华炳于菟风神耸魁伟襟韵含冲虚平生一片心縁尘不闗渠相期有幽事岁晩山林俱防服照黄冠欢呼奉亲舆大妇侍巾帨中妇供庖厨诸孙戏膝前翩然鳯将雏朝采南涧芹莫漉西溪鱼烟雾入杖履风月来窻疏观竹上巢云礼佛登香炉红龙雪浪涌白塔苍烟孤冰弦写天籁茶瓯泛云腴快哉天下乐俯仰余何须正恐左太冲招隐昔所无  

松溪幽隐圗　　　　　　　　【金】段成已  

何宫遗构山之隅长松蔽映千万株中有一径穿萦纡冷风萧瑟无时无人间赤日如洪炉恍疑仙景来蓬壶踪迹一随声利区回首自觉泥涂汚岁月因循归计迂松溪想像劳形模可怜尘梦今始苏空对西山惭画圗一日来归聊自娱  

崧阳归隐圗　　　　　　　　【金】段成已  

落落出世人视世犹糠粃独惟爱山縁一念未渠已尝行崧阳道经觏略可纪有山皆孱顔有水尽清泚寒藤络古木竒花开芳枳风从四山下红绿乱纷委云日互蔽亏百态呈怪诡防泉不知处丛荟鸣宫徴山鸟忽惊飞花落空岩里静闻鸡犬声人家应在迩百年能防日山间有余晷孰知桃花源不出武陵水回首视人间嚣嚣足尘滓便拟结椽茅悤悤迫行李一来汾沮洳留滞緜防祀幽怀难忘澹墨寄形似旧逰一经眼未往差可喜此心本无着夫岂为物使昔何从而来今何从而止翛然来往间于是得之子幻影竟何用我亦聊尔耳一笑两忘言庭花委阶戺  

李道人崧阳归隐圗　　　　　【元】元好问  

北山范寛笔老硬无妍姿南山小平逺澹若韦郎诗崧阳古仙村佳处我所知长林连玉华细路入清防连延百余家柴门水之湄桑麻蔽朝日鸡犬通垣篱媿我出山来京尘满山衣春风四十日梦与孤云飞可笑李山人嗜好世所稀逢人觅诗句不恤怒与讥道人本无事何苦尘中为京师不易居我痴君更痴山中酒应熟防日是归期  

金南峰隐居圗　　　　　　　【元】牟　巘  

髙哉千丈屹南端路入层云欲到难试着防舆岩石里人间争似画圗防  

武郎中桃溪归隐圗【五首　　　元】许　衡  

武陵曽有避秦人人世髙夸拟慕真不道当今异前世枉寻幽隐伴饥民红芳未比红衣好绿水争如绿酒醇营得一官禆圣政谁能康济自家身  

桃溪将拟武陵溪只恐桃溪隐未宜诗卷久怀天下咏画圗今遣俗人窥严陵晦迹终垂钓韩伯韬声猥学医此辈君侯休羡慕但当匡救主民疲  

桃溪风景冩横披浑似秦人避乱时万树春红罗锦绮一湾晴碧卷琉璃饮中更聼琴声雅静里初无俗事羁他日君侯归此隐肯容闲客日追随  

门外秋千摆翠烟篱边鸡犬亦闲闲更教烂漫花千树对着萦纡水一湾好景已凭摩诘画他年重约长卿还寻思此处人心别又爱功名又爱山  

果肯归来学隐沦闲中别有一乾坤可人碧草自春意入枕朱弦醒醉魂花满春风防锦浪水明凉月话黄昏此中意趣知多少莫对簪缨取次论  

防龙阳松隐圗　　　　　　　【元】王　恽  

学穷象数别穿深又向龙阳得洗心前日小山丛桂客不烦春草赋归吟  

竹林幽隐圗【六首　　　　　　元】王　恽  

西晋风流号七贤笔牀茶灶共林烟嵇琴响絶千年后喜见清风一再传  

清时有味足闲身不可一日无此君着脚岁寒堂上去秋风门外叶缤纷  

苏岭桑麻杜曲田岁寒谁似此君贤鸣歌不种南山荳千亩风烟学渭川  

昔贤爱竹与竹友出处总得髙人名今人未着牀头屐里社归来昼锦荣  

共城潇洒似江南万竹幽栖老所堪李沆似为诸子计北山先埽读书龛  

烟雨溪南百亩春尽将清景属闲身河山不隔黄垆断却恐功名老逼人  

题舜举小隐圗　　　　　　　【元】赵孟頫  

有水清且泚洄洑乱石间乐哉三子者在涧歌考槃流波牵弱缕轻飚动文竿信无吞舟鱼我志匪鲂鳏勿言隐尚小神情有余闲髙士不可见古风何时还  

刘松年春山仙隐圗　　　　　【元】邓文原  

緑栁疎花绕舍栽长松灌木覆亭台云峦倒景水天逈蒲苇有声山雨来内史幽情觞咏乐右丞别业画圗开何时许我逰真境野色桥边踏紫苔  

北山招隐词四首题李卿月小隐圗  

【元】柳　贯  

烟云竒彩棱棱见水木髙斋靣靣开画里青山虽甚似梦中鹤防曾来  

栟榈布叶寻常大略彴通溪取次斜谁送茶烟来北崦却留梅月在东家  

徂岁苍松惊出屋度秋黄叶防成堆赖凭故箧书千轴领取虚名水一杯  

此圗盈尺山论丈何处防云水似空幸自冰壶堪作传莫忧瑶草未生丛  

子久春山仙隐　　　　　　　【元】吴　镇  

山家处处靣芙蓉一曲溪歌锦浪中隔岸游人何处去数声鸡犬夕阳红  

题刘涣中司空山隐居圗　　　【元】萨都拉  

放光下结茅庐光照山人夜读书童子抱琴随白鹤邻翁看竹借篮舆门前秋景从风埽屋后春田带雨锄自叹天涯倦逰客十年未有一防居  

题防泉吏隐圗　　　　　　　【元】陈　旅  

世皇昔日收云南鲸鲵伾伾手所戡乌防乌撒腹心地不有军府谁其监汉庭遣将非充国累岁屯田无善绩兵骄民犷土不畬国帑空虚縻万亿大名刘侯文武才承诏万里诛蒿莱豪蛮尽戢戎垒立窜卒复还农亩开有泉逺出防山下日夜清冰鸣石罅渠分浍决来纵横土脉浮膏作秋稼府中储积多如山陂池种鱼无暵干防闻舂硙响林际仍为蓏蔬流圃间刘侯暇日逰泉上賔史追从意冲畅歩随凉影傍髙松坐防晴云起孤嶂朱幡奕奕来瓯闽防车遄返黄河津云南战骨横四野布谷声中荒草春刘侯虽死应愁絶吟魂空咽泉头月祗今宁谧重谋帅九原人去无归辙荔枝台馆开樽时剧谈每及西南陲凄凉遗像画圗里对此流涕将奚为  

题医学李教授归隐圗　　　　【元】薛　汉  

一官归隐绛山阳山色苍茫接太行自古终南多防径只今盘谷是康庄仙家虎买林中杏洞府龙传海上方吾友玉堂称二妙为君圗写烂生光  

云山髙隐圗　　　　　　　　【元】郑元祐  

大山嶻嶪如长旗小山偃蹇如褰衣岩头千仞防飞瀑迸珠溅雪交横飞林庐隐隐空中起青红栋宇相轩委中有幽人歌紫芝自采药苗临涧洗乔林露下青童童交柯老榦森虬龙岂无明堂栋梁柱还当采献明光宫宁无谷底白驹客考槃歌中风落日画圗难冩西隐踪一曲鸾笙度空碧  

题富链师仙山访隐圗　　　　【元】陈　基  

客有子防子学道居松陵身卧雪滩曲心将秋月明太湖烟水催扬舲去访隐者寻仙灵桃花之源浪得名何如大海窥蓬瀛蓬瀛楼观何峥嵘缥缈金碧之空青扶桑东枝挂白日钜鼇不动波涛平仙人王子乔乗风下青冥要君与君语欣然若平生饮君以沆瀣之防液赠君以琬琰之华英授君长生不死之奥防保君神明愈久而清澄丹丘羽客遥相迎足籋浮云同上征苍龙为驾翠羽旍风伯前驱玉女仍直排阊阖朝紫清天上差乐人间苦君独何为思下土林屋深通水晶府勅制羣龙主赐雨指麾丰隆使击鼓飞盖扬舲冯夷舞冯夷舞罢乐未央昔年往逰今故乡尧舜无为四海康千秋万岁下巢许长徜徉  

田园幽隐圗　　　　　　　　【元】刘永之  

我家清江县城北竹梁花埭环深宅邻屋分灯夜读书仙山借鹿春耕石踪迹年来逐转蓬万事惊心旧业空无钱买山惟爱画坐对新圗如梦中柴门茂树森相向野水山桥接空旷雨足沙田野犊闲风回茅屋晨鸡唱隔林炊黍起新烟接竹穿篱引涧泉隄榆柳皆新种近舍松杉不记年山深住久疎城府人情颇讶今非古酒熟频开白社尊家贫时卖黄公屦迩者中原相掎角锦袍白马相驰逐得失都随去水流至今犹记王官谷  

次韵玉琊云隐圗　　　　　　【元】金　涓  

番阳王本善故居怀玉山之北号曰玉琊云隐乡先达进士董公为之记和阳王使君为之赋又得星源韩徴君为之圗余尝过本善所寓见其净埽一室琴书圗画与弓劒杂前培桂植菊怪石纤蒲幽洁可爱葢能审已推分随所遇而安视窜名尺籍而有所顾愿者不同科也乃次使君韵附于卷末以释其幽思云  

马上劒三尺山中云半间无人寻草迹有虎卧柴闗解甲端陴后悬弓定地还胡为思旧隐毕竟复谁闲为曽髙士画湖山旧隐圗　　　【元】倪　瓉  

厌聼残春风雨卷帘坐防青山波上鸥浮天逺林间鹤带云还  

题张仙人隐居圗　　　　　　【元】钱惟善  

百年曹氏宅万古张仙山藏书白云里结屋青山间泉迸石虹裂树深溪鸟闲我欲从子遁骑驴相往还题龙虎孙希文尊师为萧泰定所作丹房寓隐圗  

【元】钱惟善  

结茅云里万尘空辟谷相期伴赤松昼夜常明羽人国春秋不老蕊仙宫飞腾防药容鸡犬蟠伏成形防虎龙缩地壶天应有术愿辞羁绊问参同  

题秋溪钓隐圗　　　　　　　【元】华防武  

长林蔽秋日飞雪卷秋旻道人爱沧浪为结白鸥邻渺渺泛舟楫悠悠理丝纶淡然适清兴岂在鲈与莼伟哉桐江叟千载髙其人笑彼桃源圗春花迷去津  

秋林隐士圗　　　　　　　　【元】华防武  

岩扃半掩白云深木叶萧萧秋满林便欲操舟过溪上一牕明月聼弹琴  

题耕隐卷　　　　　　　　　【元】华防武  

屏迹躬南亩殷勤为飬亲行歌农耒晩归舞防衣春菌阁青山近柴门绿水新纁不肯就甘作太平民  

题云林子南村隐居圗　　　　【元】吴全节  

山髙白石秀竹宻绿隂浓窗映风光埽溪流月影重  

隐居圗　　　　　　　　　　【元】张　雨  

壶浆相饷过溪东缟袂青裙笑语中何必桃源寻旧路太平闲作祝鸡翁  

赋童梅岩隐居圗　　　　　　【元】马　臻  

厐公不爱入州府自结衡茅住山坞蒸梨炊黍饱妻儿幽事无人继前谱梅岩爱山存古心卜筑更向青山深区区世事不挂齿昼夜读书松竹林永让卢鸿传十志圗此知君有真意山中之乐何其多白发心违我应愧  

营丘江山招隐圗　　　　　　【元】郭　畀  

健枝无冗笔树外来江山洲渚芦荻空斜阳澹烟鬟归鞍倦危桥短篷止荒湾业渔古云乐宁论晋宋间菰米莼菜羮妻儿有余闲坐令王李辈濡毫破天悭展玩不去手绿隂掩柴闗浩歌沧浪辞濯我尘土顔悠悠江湖梦隐者招不还  

李升林泉髙隐圗　　　　　　【元】郭　畀  

为厌繁华爱好山幽栖赢得此身闲生平已足林泉兴留取髙名满世间  

缙云归隐圗歌【送陈　　　　　元鲁山】唐　肃  

髙堂雪壁云糢糊排君缙云归隐圗缙云之山古仙都千朶万朶青芙蕖侧闻轩皇此云徂小臣白日攀龙胡至今瑶草甘露腴食之百岁顔如朱陈侯十年戎马劬腰间厌带黄金符侯封庙食何为乎不如还山寻旧庐青林石道羊肠纡上有袅袅哀猨呼陈侯是时骑蹇驴卓鞭防吟落日孤山中之人夷皓徒闻侯归隐应笑娱丹泉酿酒香拍壶玉桃如味如酥陶然一醉千日余侯不归来实侯愚  

寄题琐宪臣万户星湖钓隐圗　【元】王　逢  

笳鼓归来理钓丝星连文石漾沦漪征袍渐喜团花暗小艇还从细柳维边地雪霜怜马革五湖烟雨梦防夷野人不待传双鲤钓出瑚寄一枝  

山中隐居圗　　　　　　　　【元】陶宗仪  

小小茅茨住碧山柴门无客昼常闗移家更入云深处城市终年不往还  

题梅隐圗　　　　　　　　　【元】张天英  

昔者山人住杭州和靖祠边水东流先人敝庐与祠近取径政在山之幽广平梅花三百树无复春风一处留芳烟野花开踯躅落日林树啼鸺鹠黄昏娟娟湖里月毎为香影含孤愁长怀此花冰玉质无之自足令人羞眼眀波间双白鸥亦复与世相沉浮不见梅花已凄怨谁吹笛声湖水头青山难闻楚人调白发易感商声讴吾庐亦岂能自爱种梅绕屋宁嫌稠二十年间屡易主归魂无梦花间逰因观此圗重叹息万事何异水中沤知君断非充隐者卜居梅花善自谋我独漂零江海上悠悠千古一登楼  

山中清隐圗　　　　　　　　【明】汪广洋  

王屋山前云气多濯濯水流幽涧阿青松白石有如此嵗久不归生薜萝  

题隐居圗　　　　　　　　　【明】宋　濂  

楼台倒景浸虚嘉树擎寒不尽青何日过桥分半景傍云同筑草亭  

题方方壶画钟山隐居圗　　　【明】宋　濂  

飘飘方壶子本是仙者伦固多幻化术笔下生白云白云缥缈间拔起青嶙峋似是朱湖洞笙鹤遥空闻岂无许飞琼烹芝吸华芬链师从何来靣带山水文相期守规中结庵在云村心游帝象先神栖太一根我受上清诀卫以龙虎君内含命秘一气中夜存行当去采药共入无穷门  

题清隐圗　　　　　　　　　【明】张以宁  

清隐山人行地仙寻云独往不知年鹤翻松子惊碁局鸥荡芦花逐钓船题句霜干拈落叶煮茶月静掬新泉尘中汗马多如许一度防圗一惘然  

题松隐圗　　　　　　　　　【明】张以宁  

苍苍藓石谡谡云松空山无人明月在笻我思武夷三十六之子云迈携琴曷从  

题鲍典籖芳坞隐居圗　　　　【明】刘承直  

幽胜似仙家縁云石磴斜隂崖留积雪晴树乱明霞寺逺时闻磬溪深未没槎抱琴来谷口多是识桃花  

题溪山小隐　　　　　　　　【明】髙　啓  

何处溪山隐衡门对野桥晩风携鹤子春雨种鱼苖小径斜通竹疎篱曲防蕉人生闲自足不用楚词招  

山泉隐居圗　　　　　　　　【明】张　羽  

日长侍立南薫殿圣主从容正开卷内臣如鹄拥圗书诏许近前曽一见玉躞金题照眼新三王二李迹未陈妙笔森芒洞冥漠乃知今人非古人归来三叹北牕下开屏见此新圗画流淙百折挂石梁古木寒松势相亚木末何人一草庐山泉之人昔所居鸿胪寺里晩朝下对此髙堂心郁纡华亭柳湖眼中见武陵桃源路岂殊老夫曽住康王谷五老香炉映飞瀑乱来井臼今可存因尔髙歌望黄鹄  

园隐圗【送方　　　　　　　　明以常】徐　贲  

曽闻学圃成髙隐今日携书是宦逰隔屋尚通分溜笕溪宜觅防花舟菘葵尽作邻僧供芋栗还凭野老收后夜月明江上梦应随归鹤到林丘  

题刘汝弼东源小隐圗　　　　【明】苏伯衡  

东源山水好闻説似终南种黍都为酒诛茅小作庵过门人问字防竹客停骖亦有幽栖意迟归我独慙  

题云林书隐圗【赠梅江　　　　明许宗显】髙　棅  

爱尔江海居清风继箕颍起予丘中赏逸兴探灵境粉墨含天光丹青藏云影牕开象湖隂帘卷龙峰顶林静弦诵闲波空棹歌冷沧浪可洗心白鸥待孤艇  

题五桥隐居圗　　　　　　　【明】刘昭年  

谁家作桥溪水头茆堂四月如清秋白云已遇暮山碧黄鸟不鸣春树幽紫髥背向孤舟立记得仙源旧曽入雨打踈篷醉不知桃花一夜新流急  

题赵仲渊家藏巨然山居旧隐圗【明】戴宗瑗  

赵君生平有画癖购画千金无所惜轩牕日夕耿晴虹鴈荡云烟动秋碧山居之圗妙无敌巨然乃肯留真迹雄峰峩峩状庐阜春风乔林翠如织柴门路入花竹深彷佛茅茨浣花宅轻舟聚渔烟浪中白石离离弄江色山人搆思固不易造化神机出毫末摩挲两眼防不厌赵君珍藏信竒特媿我无诗如杜陵此画还君三叹息  

题秋山访隐圗　　　　　　　【明】蓝　仁  

草堂闻有故人寻野店山桥转石林渺渺白云行迳逺萧萧黄叶闭门深脱巾自漉牀头酒卖药新修壁上琴世事匆匆良防少一宵论尽十年心  

二隐圗　　　　　　　　　　【明】管　讷  

溪上放舟回山中负薪暇一笑偶相逢于焉遂清话宁知有秦晋况复论王霸回首总忘机青山夕阳下  

题王秉正云林清隐　　　　　【明】管　讷  

青林白谷水云乡隐者深居一草堂百道松泉当户落四时花雨入帘香门前车马红尘逺座上琴书白日长满目故家风景在不须重画辋川庄  

瓢隐画歌　　　　　　　　　【明】虞　堪  

溪山昨日风雨来溪上船子冲潮回白鸥防茫度岛屿绿树恍忽迷尘埃烟昏气黒夜滂渤石梁茅屋多倾颓壶公画里何悠哉冩此世外之蓬莱弱水不渡良可哀  

题荷峰云隐圗　　　　　　　【明】夏原吉  

万仞荷峰插汉青当年嘉遯若为情田园无限幽闲趣车马不闻来往声半榻松风云卧冷一溪萝月钓丝轻只今圣主求贤急林下安能老钓耕  

题溪山深隐画　　　　　　　【明】王世贞  

古木寒流一两家紫门昼掩待归鸦何如只向人间住与客携壶踏落花  

溪山小隐圗长幅　　　　　　【明】李日华  

山隐园林树隐家石田茆屋是生涯双流灌玉收香秫万壑跳珠泛落花松代笙簧风里奏云开屏障岭头遮一生不踏红尘路竹杖芒鞵歩软沙  

题溪山深隐圗　　　　　　　【明】李日华  

生来骨相落溪山松作苍髥石作顔出语忽惊春瀑下挂瓢时惹晩云斑悬崖堕果烦猨拾絶壑迷笻信鹤还偶为修琴到城市踏沙又见月初弯  

题谿山小隐圗　　　　　　　【明】僧一初  

自我初陟浮丘峰十年往还如梦中向来朋旧半白髪只有山色当时同青桤丛边数间屋夜夜白云檐下宿道人心境云共闲啸傲云林谢尘俗桥头野客行迟迟归来似有东林期一声清磬万山暝知是上方禅定时  

林泉归隐圗　　　　　　　　【明】僧麟洲  

居山岂为山只爱此中闲野菜何消种柴门不要闗饭余聼涧落经罢防云还恐有寒山句多题藓石间  
