---
title: 第14部分
index: true
icon: editor
order: 15
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷三百三十五  

裴度  

裴度字中立河东闻喜人贞元中擢第授河隂县尉迁监察御史出为河南府功曹迁起居舍人宪宗元和六年以司封员外郎知制诰寻转本司郎中使魏州还拜中书舍人改御史中丞寻兼刑部侍郎十六年拜门下侍郎同中书门下平章事于时讨蔡度请身自督战诏以度充淮西宣慰招讨处置使蔡平封晋国公复知政事为皇甫镈所构出为太原尹北都留守河东节度使穆宗长庆元年河朔复乱诏度以本官充镇州四面行营招讨使元稹拜平章事罢度兵权充东都留守寻以守司徒同平章事复知政事李逢吉沮之出为山南西道节度使敬宗宝厯元年度入觐京师帝礼遇隆厚数日宣制复知政事文宗立加门下侍郎集贤殿大学士进阶特进以病恳辞机务诏加守司徒兼侍中充山  

南东道节度等使太和八年以本官判东都尚书省事充东都留守进位中书令寻复兼太原尹北都留守河东节度使度固辞不允至镇病甚乞还东都养病诏许还京卒赠太傅度状貎不逾中人而风彩俊爽占对雄辩出入中外经事四朝以身系国之安危者二十年集二卷今编诗一卷  

享惠昭太子庙乐章【`亚献终献`】  

重轮始发祥齿胄方兴学防然升紫府铿尔荐清乐奠斚致馨香在庭纷羽籥礼成神既醉髣髴缑山鹤  

夏日对雨  

登楼逃盛夏【`一作暑`】万象正埃尘对面雷嗔树当街雨趁人檐疎蛛网重地湿燕泥新吟罢清风起荷香满四邻白二十二侍郎有双鹤留在洛下予西园多野水长松可以栖息遂以诗请之  

闻君有双鹤羇旅洛城东未放归仙去【`一作路`】何如乞老翁且将临野水莫闭在樊笼好是长鸣处西园白露【`一作松径`】中  

窦七中丞见示初至夏口献元戎诗辄戯和之  

出佐青油幕来吟白雪篇须为九臯鹤莫上五湖船【`窦诗自称鹤兼云治船装故也`】故态君应在新诗我亦便【`闲鄂州初教成讴者甚工`】元侯看再入好被暂流连  

酬张秘书因寄马赠诗  

满城驰逐皆求马古寺闲行独与君代步本慙非逸足縁情何幸枉髙文若逢佳丽从【`一作须`】将换莫共驽骀角出羣飞鞚着鞭能顾我当时王粲亦从军  

真慧寺【`五祖道场`】  

遍寻真迹蹑莓苔世事全抛不忍回上界不知何处去西天移向此间来岩前芍药师亲种岭上青松佛手栽更有一般人不见白莲花向半天开  

中书即事  

有意效承平无功荅【`一作益`】圣明灰心縁忍事霜鬓为论兵道直身还在恩深命转轻盐梅非拟议葵藿是平生白日长悬照苍蝇漫发声髙阳旧田里【`一作地`】终使谢归耕  

中和节诏赐公卿尺【`贞元八年宏词`】  

阳和行庆赐尺度及羣公【`一作工`】荷宠承佳节倾心立大中短长思合制逺近贵攸同共仰财成徳将酬分寸功作程施有政垂范播无穷愿续南山寿千春奉圣躬  

至日登乐游园  

隂律随寒改阳和应节生祥云观魏阙瑞气映秦城验炭论时政书云受歳盈晷移长日至雾敛逺霄清景暖仙梅动风柔御栁倾那堪封得意空对物华情【`一作清`】奉酬中书相公至日圜丘摄事合于中书后阁宿斋移止于集贤院叙懐见寄之作  

翼亮登三命【`赵公三拜中书侍郎平章事`】谟猷本一心致斋移秘府祗事见冲襟皓月当延阁祥风自禁林相庭方积玉王度已如金运偶唐虞盛情同丙魏深幽兰与白雪何处寄庸音  

太原题防壁  

危事经非一浮荣得是空白头官舍里今日又春风  

溪居  

门径俯清溪茅檐古木齐红尘飘【`一作飞`】不到时有水禽啼  

喜遇刘二十八【`以下三首本聨句中语洪迈取为絶句`】  

病来佳兴少老去旧游稀笑语纵横作杯觞络绎飞  

送刘  

不归丹掖去铜竹漫云云惟喜因过我须知未贺君  

再送  

顷来多谑浪此夕任喧纷故态犹应在行期未要闻  

凉风亭睡觉  

饱食缓行新睡觉一瓯新茗侍儿煎脱巾斜倚绳牀坐风送水声来耳边  

雪中讶诸公不相访  

忆昨雨多泥又深犹能携妓逺过寻满空乱雪花相似何事居然无赏心  

傍水闲行  

闲余何处觉身轻暂脱朝衣傍水行鸥鸟亦知人意静故来相近不相惊  

句  

两人同日事征西今日君先奉紫泥【`度与桞公绰同为西蜀武元衡判官绰先入为吏部郎中度有诗云云`】　待平贼垒报天子莫指仙山示武夫【`征淮西过女几山下题`】　野人不识中书令唤作陶家与谢家【`题南庄`】　君若有心求逸足我还留意在名姝【`荅白居易求马`】  

## 御定全唐诗卷三百三十六  

韩愈  

韩愈字退之南阳人少孤刻苦为学尽通六经百家贞元八年擢进士第才髙又好直言累被黜贬初为监察御史上疏极论时事贬阳山令元和中再为博士改比部郎中史馆修撰转考功知制诰进中书舍人又改庻子裴度讨淮西请为行军司马以功迁刑部侍郎谏迎佛骨谪刺史潮州移袁州穆宗即位召拜国子祭酒兵部侍郎使王廷凑归转吏部为时宰所搆罢为兵部侍郎寻复吏部卒赠礼部尚书諡曰文愈自比孟轲辟佛老异端笃旧防孤好诱进后学以之成名者其众文自魏晋来拘偶对体日衰至愈一返之古而为诗豪放不避麤险格之变亦自愈始焉集四十卷内诗十卷外集遗文十卷内诗十八篇今合编为十卷  

元和圣徳诗【`并序　初宪宗即位剑南刘辟自称留后以叛元和元年正月以髙`】  

【`崇文为左神策行营节度使讨辟九月克成都十月辟伏诛二年正月已丑朝献于大清宫庚寅朝享于太庙辛夘祀昊天上帝于郊丘还宫大赦天下`】  

臣愈顿首再拜言臣伏见皇帝陛下即位已来诛流奸臣朝廷清明无有欺蔽外斩杨惠琳刘辟以收夏蜀东定青齐积年之叛海内怖骇不敢违越郊天告庙神灵欢喜风雨晦明无不从顺太平之期适当今日臣蒙被防泽日与羣臣序立紫宸殿陛下亲望穆穆之光而其职业又在以经籍教道国子诚宜率先作歌诗以称道盛徳不可以辞语浅薄不足以自效为解辄依古作四言元和圣徳诗一篇凡千有二十四字指事实録具载明天子文武神圣以警动百姓耳目传示无极其诗曰  

皇帝即阼物无违拒曰旸而旸曰雨而雨维是元年有盗在夏欲覆其州以踵近【`一作其`】武【`先年徳宗建中间李希烈朱泚等反至是杨惠琳刘辟继踵而起此叙惠琳据夏州出师征讨有功以为平刘辟发端`】皇帝曰嘻岂不在我负鄙为艰纵则不可出师征之其众十【`一作千`】旅【`时严绶在河东表请讨惠琳诏与天德军合撃之`】军其城下告以福祸腹败枝披不敢保聚掷首陴外降旛夜竪疆外之险莫过蜀土韦臯去镇刘辟守后血人于牙不肯吐口开库啗【`宋刻作啖`】士曰随所取汝张汝弓汝鼓汝皷汝为表书求我帅汝事始上闻在列咸怒皇帝曰然嗟逺士女茍附而安则且付与读命于庭出节少府朝发京师夕至其部辟喜谓党汝振而伍蜀可全有此不当受万牛脔炙【`一作内`】万瓮行酒以锦纒股以红帕首有恇其凶有饵其诱其出穰穰队以万数遂刼东川遂据城阻皇帝曰嗟其又可许爰命崇文分卒禁御有安其驱无暴我野日行三十徐壁其右辟党聚谋鹿头是守崇文奉诏进退规矩战不贪杀擒不滥数四方节度整兵顿马上章请讨俟命起坐皇帝曰嘻无汝烦苦荆并洎梁【`荆谓荆南节度使裴均并谓河东节度使严绶梁谓山南西道节度使严砺`】在国门户出师三千各选尔丑四军齐作殷其如阜或拔其角或脱其距长驱洋洋无有龃龉八月壬午辟弃城走载妻与妾包裹稚乳是日崇文入处其宇分防逐捕搜原剔薮辟穷见窘无地自处俯视大江不见洲渚遂自顚倒若杵投臼取之江中枷脰械手妇女累累啼哭拜叩来献阙下以告庙社周示城市咸使观覩解脱挛索夹以砧斧婉婉弱子赤立伛偻牵头曵足先断腰膂次及其徒体骸撑拄末乃取辟骇汗如写挥刀纷纭争刌【`音忖细切也`】脍脯扰赏将吏扶珪缀组帛堆其家粟塞其庾哀怜阵没廪给孤寡赠官封墓周帀宏溥经战伐地寛免租簿施令酬功急疾如火天地中间莫不顺序幽恒青魏东尽海浦南至徐蔡区外杂虏怛威赧徳踧踖蹈舞掉弃兵革私习簋簠来请来觐十百其耦【`一作数`】皇帝曰吁伯父叔舅各安尔位训厥甿畮正月元日初见宗祖躬执百礼登降拜俯荐于新宫视瞻梁梠【`音吕楣也`】慼见容色泪落入爼侍祠之臣助我恻楚乃以上辛于郊用牡除于国南鳞笋毛簴庐幕周施开揭磊砢兽盾腾挐圆坛帖妥天兵四罗旂常婀娜驾龙十二鱼鱼雅雅宵升于丘奠璧献斚众乐惊作轰豗融冶紫焰嘘呵髙灵下堕羣星从坐错落侈哆【`丁可切又昌者切`】日君月妃焕赫婐【`婐乌果切五果切身弱好也谓月妃`】渎鬼蒙鸿岳祗嶪峩饫沃羶芗产祥降嘏鳯皇应奏舒翼自拊赤鳞黄龙逶陀结纠卿士庻人黄童白叟踊跃欢呀失喜噎欧乾清坤夷境落褰举帝车回来日正当午幸丹鳯门大赦天下涤濯刬磢【`初两切又此两切瓦石冼物`】磨灭瑕垢续功臣嗣拔贤任耉孩养无告仁滂施厚皇帝神圣通达今古听聪视明一似尧禹生知法式动得理所天锡皇帝为天下主并包畜养无异细钜亿载万年敢有违者皇帝俭勤盥濯陶瓦斥遣浮华好此绨纻勅戒四方侈则有咎天锡皇帝多麦与黍无召水旱耗于【`一作无耗`】雀防亿载万年有富无窭皇帝正直别白善否擅命而狂既翦既去尽逐羣奸靡有遗侣天锡皇帝庬臣硕辅博问遐观以置左右亿载万年无敢余侮皇帝大孝慈祥悌友怡怡愉愉奉太皇后浃于族亲濡及九有天锡皇帝与天齐寿登兹太平无怠永乆亿载万年为父为母博士臣愈职是训诂作为歌诗以配吉甫  

琴操十首  

将归操  

孔子之赵闻杀鸣犊作【`赵杀鸣犊孔子临河叹而作歇曰秋之水兮风扬波舟檝颠倒更相加归来归来胡爲期`】  

秋之水兮其色幽幽我将济兮不得其由渉其浅兮石齧我足乘其深兮龙入我舟我济而悔兮将安归尤归兮归兮无与石鬬兮无应龙求  

猗兰操  

孔子伤不逢时作【`古琴操云习习谷风以阴以雨之子于归逺送于野何彼苍天不得其所逍遥九州无有定处世人闇蔽不知贤者年纪逝迈一身将老`】  

兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸【`音茂`】荠麦之茂子如不伤我不尔觏荠麦之茂荠麦之有君子之伤君子之守  

龟山操  

孔子以季桓子受齐女乐谏不从望龟山而作【`龟山在太山博县古琴操云予欲望鲁兮龟山蔽之手无斧柯奈龟山何`】  

龟之氛【`一作气`】兮不能云【`一作为`】雨龟之枿【`牙葛切亦作蘖`】兮不中梁柱龟之大兮祗以奄鲁知将隳兮哀莫余伍周兮有鬼【`一作思`】兮嗟余归辅  

越裳操  

周公作【`古琴操云于戏嗟嗟非旦之力乃文王之德`】  

雨之施物以孳我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海既均越裳是臣  

拘幽操  

文王羑里作【`古琴操云殷遒溷溷浸浊烦兮朱紫相合不别分兮迷乱声色信防言兮炎炎之虐使我愆兮幽闭牢穽由其言兮遘我四人忧勤勤兮`】  

目窈窈【`一作揜揜`】兮其凝其盲耳肃肃兮听不闻声朝不【`一有见字`】日出兮夜不见月与星有知无知兮为死为生呜呼臣罪当诛兮天王圣明  

岐山操  

周公为太王作【`本词云狄戎侵兮土地迁移郡邑适于岐山烝民不忧兮谁者知嗟嗟奈何兮予命遭斯`】  

我家于幽自我先公伊我承序敢有不同今狄之人将土我疆民为我战谁使死伤彼岐有岨我徃独处尔【`一作人`】莫余追无思我悲  

履霜操  

尹吉甫子伯奇无罪为后母谮而见逐自伤作【`本词云朝霜兮采晨寒考不明其心兮信谗言恩别离兮催肺肝何辜皇天兮遭斯愆痛殁不同兮恩有偏谁能流顾兮知我寃`】  

父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿宁不悲  

雉朝飞操  

牧犊【`一作沐渎`】子七十无妻见雉双飞感之而作【`本词云雉朝飞兮鸣相和雌雄羣游兮山之阿我独何命兮未有家时将暮兮可奈何嗟嗟暮兮可奈何`】  

雉之飞于朝日羣雌孤雄意气横出当东而西当啄而飞随飞随啄羣雌粥粥嗟我虽人曾不如彼雉鸡生身七十年无一妾与妃【`一本无鸡字下语妃音嫓与雉叶`】  

别鹄操  

商陵穆子娶妻五年无子父母欲其改娶其妻闻之中夜悲啸穆子感之而作【`本词云将乖比翼隔天端山川悠逺路漫漫揽衾不寐食忘餐`】  

雄鹄【`乐府诗集作雄　鹤以下鹄俱作鹤`】衔枝来雌鹄啄呢归巢成不生子大义当乖离江汉水之大鹄身鸟之微更无相逢日且可绕树相随飞【`乐府作更无相逢日安可相随飞`】  

残形操  

曾子梦见一貍不见其首作  

有兽维貍兮我梦得之其身孔明兮而头不知吉凶何为兮觉坐而思巫咸上天兮识者其谁  

南山诗  

吾闻京城南兹惟羣山囿东西两际海巨细难悉究山经及地志茫昩非受授团辞试提挈挂一念万漏欲休谅不能粗叙所经觏尝升崇丘望戢戢见相凑晴明出棱角缕脉碎分绣蒸岚相澒【`胡孔切`】洞表里忽通透无风自飘簸融液煦柔茂横云时平凝点点露数岫天空浮修眉浓緑画新就孤撑有巉絶海浴褰鹏噣【`音画以上叙南山大防`】春阳潜沮洳濯濯吐深秀岩峦虽嵂崒輭弱类含酎【`音宙`】夏炎百木盛荫郁增埋覆神灵日歊【`音枵`】歔云气争结构秋霜喜刻轹磔卓立癯瘦参差相叠重刚耿陵【`一作凌`】宇宙冬行虽幽墨冰雪工琢镂新曦照危峨亿丈恒髙袤明昬无停态顷刻异状候【`已上叙四时变态`】西南雄太白突起莫间簉藩都配徳运分宅占丁戊【`音茂`】逍遥越坤位诋讦陷干窦空虚寒兢兢风气较搜潄朱维方烧日阴霰纵腾糅昆明大池北去觌偶晴昼緜联穷俯视倒侧困清沤微澜动水面踊跃躁猱狖惊呼惜破碎仰喜呀不仆【`已上言南山方隅连亘之所`】前寻径杜墅岔蔽毕原陋崎岖上轩昻始得观览富行行将遂穷岭陆烦互走勃然思坼裂拥掩难恕宥巨灵与夸蛾逺贾期必售还疑造物意固防蓄精祐力虽能排斡雷电怯呵诟攀缘脱手足蹭蹬抵积甃茫如试矫首堛塞生怐【`音防`】愗【`音茂`】威容丧萧爽近新迷逺旧拘官计日月欲进不可又因縁窥其湫【`南山有炭谷湫`】凝湛閟隂嘼【`音嗅或作兽礼运龙以为嘼谓湫中蛟也`】鱼虾可俯掇神物安敢寇林柯有脱叶欲堕鸟惊救【`其湫叶落恐汚水鸟即衔去葢其神物之灵如此`】争衔弯环飞投弃急哺鷇旋归道回睨达枿壮复奏吁嗟信奇怪峙质能化贸前年遭谴谪探歴得邂逅初从蓝田入顾盼劳颈脰时天晦大雪泪目苦蒙瞀【`音茂`】峻涂拖长冰直上若悬溜褰衣步推马颠蹶退且复苍黄忘遐睎所瞩才左右杉篁咤蒲苏杲耀攒介胄专心忆平道脱险逾避臭昨来逢清霁宿愿忻始副峥嵘跻冢顶倏闪杂鼯鼬前低划开濶烂漫堆众皱【`言豁然见前山之低虽有髙陵深谷但如皱物微有蹙折之文耳`】或连若相从或蹙若相鬬或妥若弭伏或竦若惊雊或散若瓦解或赴若辐凑或翩若船游或决若马骤或背若相恶或向若相佑或乱若抽笋或嵲若注【`一作炷`】灸或错若绘画或缭若篆籀或罗若星离或蓊若云逗或浮若波涛或碎若锄耨或如贲育伦【`秦勇士`】赌胜勇前购先强势已出后钝嗔防【`音鬬`】譳【`音耨不能言也`】或如帝王尊丛集朝贱幼虽亲不防狎虽逺不悖谬或如临食案肴核纷饤饾又如游九原坟墓包椁柩或累若盆甖或揭若防【`同豋`】豆【`一作梪`】或覆若曝鼈或頽若寝兽或蜿若藏龙或翼若搏鹫或齐若友朋或随若先后或迸若流落或顾若宿留或戾若仇讐或密若婚媾或俨若峨冠或翻若舞袖或屹若战阵或围若搜狩或靡然东注或偃然北首或如火熺焰或若气饙【`音分`】馏【`音溜蒸饭也`】或行而不辍或遗而不收或斜而不倚或弛而不彀或赤若秃鬜【`丘阐切`】或熏若柴槱或如龟拆兆或若卦分繇或前横若剥或后断若姤延延离又属夬夬叛还遘喁喁鱼闯萍落落月经宿訚訚树墙垣巘巘驾库廏参参削剑防焕焕衔莹琇敷敷花披萼闟闟屋摧霤悠悠舒而安兀兀狂以狃超超出犹奔蠢蠢骇不懋大哉立天地经纪肖营腠厥初孰开张僶俛谁劝侑创兹朴而巧戮力忍劳疚得非施斧斤无乃假诅咒鸿荒竟无传功大莫酬僦尝闻于祠官芬苾降歆嗅【`宋刻作齅`】斐然作歌诗惟用赞执酭  

谢自然诗【`果州谢真人上升在金泉山贞元十年十一月十二日白昼轻举郡守李坚以闻有诏褒谕`】  

果州南充县寒女谢自然童騃无所识但闻有神僊轻生学其术乃在金泉山繁华荣慕絶父母慈爱捐凝心感魑魅慌惚难具言一朝坐空室云雾生其间如聆笙竽韵来自防防天白日变幽晦萧萧风景寒檐楹蹔【`一作气`】明灭五色光属聨观者徒倾骇踯躅讵敢前须臾自轻举飘若风中烟茫茫入纮大影响无由缘里胥上其事郡守鹅且叹驱车领官吏甿俗争相先入门无所见冠履同蜕蝉皆云神僊事灼灼信可传余闻古夏后象物知神奸山林民可入魍魉莫逢旃逶迤不复振后世恣欺谩幽明纷杂乱人鬼更相残秦皇虽笃好汉武洪其源自从二主来此祸竟连连木石生怪变狐狸骋妖患莫能尽性命安得更长延人生处万类知识最为贤奈何不自信反欲从物迁徃者不可悔孤魂抱深寃来者犹可诫余言岂空文人生有常理男女各有伦寒衣及饥食在纺绩耕耘下以保子孙上以奉君亲茍异于此道皆为弃其身噫乎彼寒女永托异物羣感伤遂成诗昩者宜书绅  

秋懐诗十一首  

窗前两好树众叶光薿薿【`音拟`】秋风一拂披防防鸣不已微灯照空牀夜半偏入耳愁忧无端来感叹成坐起天明视顔色与故不相似羲和驱日月疾急不可恃浮生虽多涂趋死惟一轨胡为浪自苦得酒且欢喜  

白露下百草萧兰共雕悴青青四墙下已复生满地寒蝉暂寂寞蟋蟀鸣自恣运行无穷期禀受气苦异适时各得所松栢不必贵  

彼时何卒卒我志何曼曼【`音万`】犀首空好饮亷颇尚能饭学堂日无事驱马适所愿茫茫出门路欲去聊自劝【`一作叹`】归还阅书史文字浩千万陈迹竟谁寻贱嗜非贵献丈夫意有在【`一作存`】女子乃多怨  

秋气日恻恻秋空日凌凌上无枝上蜩下无盘中蝇岂不感时节耳目去所憎清晓卷书坐南山见髙棱其下澄湫水有蛟寒可罾惜哉不得往岂谓吾无能  

离离挂空悲慼慼抱虚警露秋树髙虫吊寒夜水敛退就新懦趋营悼前猛归愚识夷涂汲古得修绠名浮犹有耻味薄真自幸庻几遗悔尤即此是幽屏  

今晨不成起端坐尽日景虫鸣室幽幽月吐窗冏冏防懐若迷方浮念剧含梗尘埃慵伺候文字浪驰骋尚须勉其顽王事有朝请  

秋夜不可晨秋日苦易暗我无汲汲志何以有此憾寒鸡空在栖缺月烦屡瞰有琴具徽再鼓听愈淡古声乆埋灭无由见真滥低心逐时趋苦勉只能暂有如乘风船一纵不可缆不如覻文字丹铅事防勘岂必求赢余所要石与甔【`都滥切`】  

卷卷落地叶随风走前轩鸣声若有意颠倒相追奔空堂黄昏暮我坐默不言童子自外至吹灯当我前问我我不应馈我我不餐退坐西壁下读诗尽数编作者非今士相去时已千其言有感触使我复凄酸顾谓汝童子置书且安眠丈夫属有念事业无穷年  

霜风侵梧桐众叶着树干空堦一片下琤若摧琅玕谓是夜气灭望舒霣其团青防无依倚飞辙危难安惊起出户视倚楹乆汍澜忧愁费晷景日月如跳丸迷复不计逺为君驻尘鞍  

暮暗来客去羣鸟各收声悠悠偃宵寂斖斖抱秋明世累忽进虑外忧遂侵诚强懐张不满弱念缺己盈诘屈避语穽防茫触心兵败虞千金弃得比寸草荣知耻足为勇晏然谁汝令  

鲜鲜霜中菊既晩何用好扬扬弄芳蝶尔生还不早运穷两值遇婉娈死相保西风蛰龙蛇众木日凋槁由来命分尔泯灭岂足道  

赴江陵途中寄赠王二十补阙李十一拾遗李二十六员外翰林三学士【`徳宗贞元二十年移江陵法曹参军未几以四门博士召三学士王涯李建李程也`】  

孤臣昔放逐血泣追愆尤汗漫不省识怳如乘桴浮或自疑上疏上疏岂其由是年京师旱田亩少所收上怜民无食征赋半已休有司恤经费未免烦征求富者既云急贫者固已流传闻闾里间赤子弃渠沟持男易斗粟掉臂莫肯酬我时出衢路饿者何其稠亲逢道边死伫立乆咿嚘归舍不能食有如鱼中钩适防除御史诚当得言秋拜疏移閤门为忠宁自谋上陈人疾苦无令絶其喉下陈畿甸内根本理宜优积雪騐丰熟幸寛待蚕麰天子恻然感司空叹绸缪谓言即施设乃反迁炎州【`旧史言公自监察御史上章数千言极论宫市徳宗怒贬阳山令新史亦云上疏论宫市今诗自序其得罪之由大抵言京师旱□未尝力言宫市惟皇甫湜神道碑云关中旱饥先生力言天下根本专政者恶之出为阳山令湜当时从公游者知公之不以论宫市出□矣`】同官尽才俊偏善柳与刘成虑语言泄传之落寃讐二子不宜尔将疑断还不中使临门遣顷刻不得留病妹卧牀褥分知隔明幽悲啼乞就别百请不颔头弱妻抱稚子出拜忘惭羞僶俛不回顾行行诣连州朝为青云士暮作白头【`一作首`】囚商山季冬月冰冻絶行辀春风洞庭浪出没惊孤舟逾岭到所任低顔奉君侯酸寒何足道随事生疮疣远地触途异吏民似猨猴生狞多忿很辞舌纷嘲啁白日屋檐下双鸣鬬鸺鹠有蛇类两首有蛊羣飞游穷冬或揺扇盛夏或重裘飓起最可畏訇哮簸陵丘雷霆助光怪气象难比侔疠疫忽濳遘十家无一瘳猜嫌动置毒对案辄懐愁前日遇恩赦【`贞元二十一年正月乙已顺宗即位二月甲子大赦天下愈量移江陵掾`】私心喜还忧果然又羁絷不得归耡耰此府雄且大腾凌尽戈矛栖栖法曹掾何处事卑陬生平企仁义所学皆孔周早知大理官不列三后俦何况亲犴【`音岸`】狱敲搒发奸偷悬知失事势恐自罹罝罘湘水清且急凉风日脩脩胡为首归路旅泊尚夷犹昨者京使至嗣皇传冕旒赫然下明诏首罪诛共吺【`古兠字`】复闻颠夭軰【`谓杜黄裳□余庆之徒为相`】峨冠进鸿畴班行再肃穆璜佩鸣琅璆伫继贞观烈边封脱兠鍪三贤推侍从卓荦倾枚邹髙议参造化清文焕皇猷协【`一作叶`】心辅齐圣致理同毛輶小雅咏鹿鸣【`一作鸣鹿`】食苹贵呦呦遗风邈不嗣岂忆尝同裯失志早衰换前期拟蜉蝣自从齿牙缺始慕舌为柔因疾鼻又塞渐能等薰莸深思罢官去毕命依松楸空懐焉能果但见岁已遒殷汤闵禽兽解网祝蛛蝥雷焕掘宝剑寃氛消斗牛兹道诚可尚谁能借前筹殷勤答吾友明月非暗投  

暮行河堤上  

暮行河堤上四顾不见人衰草际黄云感叹愁我神夜归孤舟卧展转空及晨谋计竟何就嗟嗟世与身  

夜歌  

静夜有清光闲堂仍独息念身幸无恨志气方自得乐哉何所忧所忧非我力  

重云李观疾赠之  

天行失其度隂气来干阳重云闭白日炎燠成寒凉小人但咨怨君子惟忧伤饮食为减少身体岂寜康此志诚足贵惧非职所当藜羮尚如此肉食安可尝穷冬百草死幽桂乃芬芳且况天地间大运自有常劝君善饮食鸾鳯本髙翔  

江汉答孟郊  

江汉虽云广乘舟渡无艰流沙信难行马足常徃还凄风结冲波狐裘能御寒终宵处幽室华烛光烂烂茍能行忠信可以居夷蛮嗟余与夫子此义毎所敦何为复见赠缱绻在不谖  

长安交游者赠孟郊  

长安交游者贫富各有徒亲朋【`一作友`】相过【`一作遇`】时亦各有以娱陋室有文史髙门有笙竽何能辨荣悴且欲分贤愚  

岐山下二首【`朱熹考异曰诸本只作一首方云自日暮边火惊以上为一篇世有灌畦暇语一书谓子齐初应举韩公赏之为作丹穴五色羽子齐姓程字昔范尝着中謩三卷见因话録则下诗似当为别篇第前诗题以岐山下此必游鳯翔日作`】  

谁谓我有耳不闻鳯皇鸣朅来岐山下日暮边鸿【`一作火`】惊  

丹穴五色羽其名为鳯皇昔周有盛徳此鸟鸣髙冈和声随祥风窅窕相飘扬闻者亦何事但知时俗康自从公旦死千载閟其光吾君亦勤理迟尔一来翔  

## 御定全唐诗卷三百三十七  

韩愈  

北极赠李观  

北极有羁羽南溟有沈鳞川源浩浩隔影响两无因风云一朝防变化成一身谁言道里逺感激疾如神我年二十五求友昧其人哀歌西京市乃与夫子亲所尚【`一作向`】茍同趋贤愚岂异伦方为金石姿万世无缁磷无为儿女态憔悴悲贱贫  

此日足可惜赠张籍【`愈时在徐籍徃谒之辞去作是诗以送`】  

此日足可惜此酒不足【`一作不可`】尝舍酒去相语共分一日光念昔未知子孟君自南方自矜有所得言子有文章我名属相府【`时佐董晋幕府`】欲徃不得行思之不可见百端在中肠维时月魄死冬日朝在房驱驰公事退闻子适及城命车载之至引坐于中堂开懐听其说往往副所望孔丘殁已逺仁义路久荒纷纷百家起诡怪相披猖长  

老守所闻后生习为常少知诚难得纯粹古已亡譬彼植围木有根易为长留之不遣去馆置城西旁岁时未云几浩浩观湖江众夫指之笑谓我知不明儿童畏雷电鱼鼈惊夜光州家举进士选试缪所当【`汴州举进士愈为考官试反舌无声诗借中等`】驰辞对我防章句何炜煌相公朝服立工席歌鹿鸣礼终乐亦阕相拜送于庭之子去须臾赫赫流盛名窃喜复窃叹谅知有所成人事安可恒奄忽令我伤闻子髙第日正从相公丧【`贞元十五年髙郢知举籍登第是岁三月晋卒愈防其丧行`】哀情逢吉语惝怳难为双暮宿偃师西徒展转在牀【`诸本作展转在空牀`】夜闻汴州乱绕壁行徬徨我时留妻子仓卒不及将相见不复期零落甘所丁骄儿未絶乳念之不能忘忽如在我所耳若闻啼声中途安得返一日不可更俄有东来说我家免罹殃乘船下汴水东去趋彭城从丧朝至洛还走不及停假道经盟津出入行涧冈日西入军门羸马颠且僵主人愿少留延入陈壶觞【`时李元为河阳节度主人谓元也`】卑贱不敢辞忽忽心如狂饮食岂知味丝竹徒轰轰平明脱身去决若惊鳬翔黄昏次汜水欲过无舟航号呼久乃至夜济十里黄【`外黄县有黄沟`】中流上滩【`一作沙`】潬沙水不可详惊波暗合沓星宿争翻芒辕马蹢躅鸣左右泣仆童甲午憩时门临泉窥鬬龙东南出陈许陂泽平【`一作何`】茫茫道边草木花红紫相低昻百里不逢人角角雄雉鸣行行二月暮乃及徐南疆下马步堤岸上船拜吾兄【`愈有三兄皆早世见于集中者云卿之子俞绅卿之子岌皆愈从兄或曰吾兄谓张籍非也`】谁云经艰难百口无夭殇仆射南阳公【`张建封`】宅我睢水阳【`二月愈至徐徐泗濠节度使张建封以愈为节度推官`】箧中有余衣盎中有余粮闭门读书史窗户忽已凉日念子来游子岂知我情别离未为久辛苦多所经对食每不饱共言无倦听连延三十日晨坐达五更我友二三子宦游在西京东野窥禹穴李翺观涛江萧条千万里会合安可逢淮之水舒舒楚山直丛丛子又舍我去我懐焉所穷男儿不再壮百岁如风狂髙爵尚可求无为守一乡  

幽懐  

幽懐不能写行此春江浔适与佳节防士女竞光隂凝妆耀洲渚繁吹荡人心间闗林中鸟亦知和为音岂无一尊酒自酌还自吟但悲时易失四序迭相侵我歌君子行视古犹视今  

君子法天运  

君子法天运四时可前知小人惟所遇寒暑不可期利害有常势取舍无定姿焉能使我心皎皎逺忧疑  

落叶送陈羽  

落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各沾衣归彭城【`贞元十五年冬愈为徐州从事朝正京师此曰归彭城葢明年自京师归徐也`】  

天下兵又动【`贞元十五年秋起□道兵讨吴少诚`】太平竟何时訏谟者谁子无乃失所宜前年闗中旱闾井多死饥【`贞元十四年冬京师饥`】去岁东郡水【`贞元十五年秋郑滑大水`】生民为流尸上天不虚应祸福各有随我欲进短防无由至彤墀刳肝以为纸沥血以书辞上言陈尧舜下言引龙防言词多感激文字少葳防一读已自怪再寻良自疑食芹虽云美献御固已痴缄封在骨髓耿耿空自竒昨者到京城屡陪髙车驰周行多俊异议论无瑕疵见待颇异礼未能去毛皮到口不敢吐徐徐俟其巘归来戎马间惊顾似羁雌连日或不语终朝见相欺乘闲辄骑马茫茫诣空陂遇酒即酩酊君知我为谁  

醉后  

煌煌东方星奈此众客醉初喧或忿争中静杂嘲戏淋漓身上衣颠倒笔下字人生如此少酒贱且勤置  

醉赠张秘书  

人皆劝我酒我若耳不闻今日到君家呼酒持劝君为此座上客及余各能文君诗多态度蔼蔼春空云东野动惊俗天葩吐竒芬张籍学古淡轩鹤避鸡羣阿买不识字颇知书八分诗成使之写亦足张吾军所以欲得酒为文俟其醺酒味既冷冽酒气又氛氲性情渐浩浩谐笑方云云此诚得酒意余外徒缤纷长安众富儿盘馔罗羶荤不解文字饮惟能醉红帬虽得一饷乐有如聚飞蚊今我及数子固无莸与薰险语破鬼胆髙词嫓皇坟至寳不雕琢神功谢锄耘方今向太平元凯承华勲吾徒幸无事庻以穷朝曛  

同冠峡【`贞元十九年贬阳山后作`】  

南方二月半春物亦已少维舟山水间晨坐听百鸟宿云尚含姿朝日忽升晓羇旅感和鸣囚拘念轻矫潺湲泪久迸诘曲思增绕行矣且无然葢棺事乃了  

送惠师【`愈在连州与释景常元惠游惠师即元惠也`】  

惠师浮屠者乃是不羇人十五爱山水超然谢朋亲脱冠翦头发飞步遗踪尘发迹入四明梯空上秋旻遂登天台望众壑皆嶙峋夜宿最髙顶举头看星辰光芒相照烛南北争罗陈兹地絶翔走自然严且神微风吹木石澎湃闻韶钧夜半起下视溟波衔日轮鱼龙惊踊跃呌啸成悲辛怪气或紫赤敲磨共轮囷金鵶既腾翥六合俄清新常开禹穴竒东去窥瓯闽越俗不好古流传失其真幽踪邈难得圣路【`舜禹南巡之路`】嗟长堙囬临浙江涛屹起髙峨岷壮志死不息千年如隔晨是非竟何有弃去非吾伦凌江诣庐岳浩荡极游巡崔崒没云表陂陀浸湖沦是时雨初霁悬瀑垂天绅前年往罗浮歩戞南海漘大哉阳徳盛荣茂恒留春鹏鶱堕长翮鲸戏侧脩鳞自来连州寺曾未造城闉日携青云客探胜穷崖濵太守邀不去羣官请徒频囊无一金资翻谓富者贫昨日忽不见我令访其隣奔波自追及把手问所因顾我却兴叹君宁异于民离合自古然辞别安足珍吾闻九疑好夙志今欲伸斑竹啼舜妇清湘沈楚臣衡山与洞庭此固道所循寻崧方抵洛歴华遂之秦浮游靡定处偶往即通津吾言子当去子道非吾遵江鱼不池活野鸟难笼驯吾非西方教怜子狂且醇吾嫉惰游者怜子愚且谆去矣各异趣何为浪霑巾  

送灵师  

佛法入中国尔来六百年齐民逃赋役髙士着幽禅官吏不之制纷纷听其然耕桑日失朝署时遗贤灵师皇甫姓胄本蝉联少小渉书史早能缀文篇中间不得意失迹成延迁逸志不拘教轩腾断牵挛围棊鬭白黑生死随机权六博在一掷枭卢叱回旋战诗谁与敌浩汗横戈鋋【`音延`】饮酒尽百嘲谐思逾鲜有时醉花月髙唱清且緜四座咸寂黙杳如奏湘弦寻胜不惮险黔江屡洄沿瞿塘五六月惊电让归船怒水忽中裂千寻隋幽泉环回势益急仰见团团天投身岂得计性命甘徒捐浪沫蹙翻涌漂浮再生全同行二十人魂骨俱坑填灵师不挂懐冒渉道转延开忠二州牧诗赋时多传失职不把笔珠玑为君编强留费日月密席罗婵娟昨者至林邑使君数开筵逐客三四公盈懐赠兰荃湖游泛漭沆溪宴驻潺湲别语不许出行裾动遭牵隣州竞招请书札何翩翩十月下桂岭乘寒恣窥縁落落王员外【`王员外仲舒也墓志云所为文章无世俗气`】争迎获其先自从入賔馆占恡久能专吾徒颇携被接宿穷欢妍听说两京事分明皆眼前纵横杂谣俗屑咸罗穿材调真可惜朱丹在磨研方将敛之道且欲冠其颠韶阳李太守髙歩凌云烟得客辄忘食开囊乞缯钱手持南曹叙【`唐制吏部员外郎一人掌判南曹谓王员外仲舒也时亦谪连州司户`】字重青瑶鑴古气参彖系髙标摧太维舟事干谒披读头风痊还如旧相识倾壶畅幽悁以此复留滞归骖几时鞭  

县斋有懐【`阳山县斋作时贞元二十一年顺宗新即位`】  

少小尚奇伟平生足悲咤犹嫌子夏儒肯学樊迟稼书业窥臯稷文章蔑曹谢濯缨起江湖缀佩杂兰麝悠悠指长道去去防髙驾谁为倾国媒自许连城价初随计吏贡屡入泽宫射虽免十上劳何能一战霸人情忌殊异世路多权诈蹉跎顔遂低摧折气愈下冶长信非罪侯生或遭骂懐书出皇都衔泪渡清灞身将老寂寞志欲死闲暇朝食不盈肠冬衣才掩髂【`枯驾切`】军书既频召戎马乃连跨大梁从相公彭城赴仆射弓箭围狐兔丝竹罗酒防两府变荒凉三年就休假求官去东洛【`去或作来或作去官来东洛此谓贞元十五十六年冬如京调官也`】犯雪过西华尘埃紫陌春风雨灵台夜名声荷朋友援引乏姻娅虽陪彤庭臣讵纵青防靶寒空耸危阙晓色曜脩架捐躯辰在丁【`贞元十九年十二月愈上天旱人饥疏被贬辰在丁上疏之日也`】铩翮时方防投荒诚职分领邑幸寛赦湖波翻日车岭石坼天罅毒雾恒薰昼炎风每烧夏雷威固已加飓势仍相借气象杳难测声音吁可怕夷言听未惯越俗循犹乍指摘两憎嫌睢盱互猜讶祗缘恩未报岂谓生足借嗣皇新继明率土日流化惟思涤瑕垢长去事桑柘斸嵩开云扃压颍抗风榭禾麦种满地梨枣栽绕舍儿童稍长成雀防得驱吓官租日输纳村酒时邀迓闲爱老农愚归弄小女姹如今便可尔何用毕婚嫁  

合江亭【`诸本作题合江亭寄刺史邹君亭在冲州负郭今之石鼓头即其地也地形特异岿然崛起于二水之间旁有朱陵洞唐人题刻散满岩上愈自阳山量移江陵道冲山作`】  

红亭枕湘江蒸水防其左瞰临眇空濶绿浄不可唾维昔经营初邦君实王佐【`此亭故相齐父暎所作`】翦林迁神祠买地费家货梁栋宏可爱结构丽匪过伊人去轩腾兹宇遂頽挫老郎来何暮髙唱久乃和【`宇文郎中又增其制`】树兰盈九畹栽竹逾万个长绠汲沧浪幽蹊下坎坷波涛夜俯听云树朝对卧初如遗宦情终乃最郡课人生诚无几事往悲岂奈【`一作郡`】萧条緜岁时契濶继庸懦胜事谁复论丑声日己播中丞黜凶邪天子闵穷饿君侯至之初闾里自相贺【`前刺史元澄无政廉使杨公中丞奏黜之朝廷遂用邹君`】淹滞乐闲旷勤苦劝慵惰为余扫尘阶命乐醉众座穷秋感平分新月怜半破愿书岩上石勿使泥尘涴  

陪杜侍御游湘西两寺独宿有题一首因献杨常侍【`愈自阳山北还过潭作杨常侍慿也时观察湖南`】  

长沙千里平胜地犹在险况当江濶处斗起势匪渐深林髙玲珑青山上琬琰路穷台殿辟佛事焕且俨剖竹走泉源开廊架崖广【`音严因岩爲屋`】是时秋之残暑气尚未敛羣行忘后先朋息弃拘检客堂喜空凉华榻有清簟涧蔬煮蒿芹水果剥菱芡【`音俭`】伊余夙所慕陪赏亦云忝幸逢车马归独宿门不掩山楼黒无月渔火灿星防夜风一何喧杉桧屡磨飐犹疑在波涛怵惕梦成魇静思屈原沈逺忆贾谊贬椒兰争妬忌绛灌共谗谄谁令悲生肠坐使泪盈脸翻飞乏羽翼指摘困瑕玷珥【`音铒`】貂藩维重政化类分陜礼贤道何优奉已事苦俭大厦栋方隆巨川檝行剡经营诚少暇游宴固已歉旅程愧淹留徂岁嗟荏苒平生每多感柔翰遇频染展转岭猿鸣曙灯青睒睒  

岳阳楼别窦司直【`窦庠时以武昌幕权岳州愈移江陵法曹道出岳阳楼作`】  

洞庭九州间厥大谁与让南汇羣崖水北注何奔放潴为七百里吞纳各殊状自古澄不清环混无归向炎风日搜搅幽怪多冗长【`去声`】轩然大波起宇宙隘而妨【`音访`】巍峩拔嵩华腾踔较健壮声音一何宏轰輵【`音渴`】车万两犹疑帝轩辕张乐就空旷蛟螭露笋簴缟练吹组帐鬼神非人世节奏颇跌踼阳施见夸丽隂闭感凄怆朝过宜春口极北缺隄障夜缆巴陵洲丛芮才可傍星河尽泳俯仰迷下上余澜怒不已喧聒鸣瓮盎明登岳阳楼辉焕朝日亮飞亷戢其威清晏息纎纩澄湛凝緑物影巧相况江豚时出戏惊波忽荡瀁时当冬之孟隙窍缩寒涨前临指近岸侧坐难望涤濯神魂醒幽懐舒以畅主人孩童旧握手乍忻怅怜我窜逐归相见得无恙开筵交履舄烂漫倒家酿桮行无留停髙柱送清唱中盘进橙栗投掷倾脯酱欢穷悲心生婉娈不能忘【`音望`】念昔始读书志欲干霸王屠龙破千金为艺亦云亢爱才不择行触事得谗谤前年出官由【`一作日`】此祸最无妄公卿采虚名擢拜识天仗奸猜畏弹射斥逐恣欺诳新恩移府庭逼侧厠诸将于嗟苦驽缓但惧失宜当追思南渡时鱼腹甘所葬严程迫风帆劈箭入髙浪颠沈在须臾忠鲠谁复谅生还真可喜尅已自惩创庶从今日后粗识得与防事多改前好趣有获新尚誓耕十亩田不取万乘相细君知蚕织稚子已能饷行当挂其冠生死君一访  

送文畅师北游  

昔在四门馆晨有僧来谒自言本吴人少小学城阙已穷佛根源粗识事輗軏挛拘屈吾真戒辖思逺发荐绅秉笔徒声誉耀前阀从求送行诗屡造忍颠蹶今成十余卷浩汗罗斧钺先生閟穷巷未得窥剞劂又闻识大道何路补剠刖出其囊中文满听实清越谓僧当少安草序颇排讦上论古之初所以施赏罚下开迷惑胸窙【`音哮`】豁劚株橜【`音厥`】僧时不听莹若饮水救暍风尘一出门时日多如发三年窜荒岭守县坐深樾征租聚异物诡制怛巾袜幽穷谁共【`一作共谁`】语思想甚含哕【`于月切`】昨来得京官照壁喜见蝎况逢旧亲识无不比鹣蟨长安多门户吊庆少休歇而能勤来过重惠安可揭当今圣政初恩泽完防【`许出切`】狘【`许月切`】胡为不自暇飘戾逐鹯鷢仆射领北门威徳压胡羯【`谓田季安为魏博节度使`】相公镇幽都竹帛烂勲伐【`谓刘济为幽州节度使`】酒场舞闺姝猎骑围边月开张箧中宝自可得津筏从兹富裘马宁复茹藜蕨余期报恩后谢病老耕垡【`音伐`】庇身指蓬茅逞志纵猃猲僧还相访来山药煮可掘  

答张彻【`愈为四门博士时作张彻愈门下士又愈之从子壻`】  

辱赠不知报我歌尔其聆首叙始识面次言后分形道途緜万里日月垂十龄浚郊避兵乱【`一作难`】睢岸连门停【`诸本作庭阁本作停停犹居也`】肝胆一古劒波涛两浮萍渍墨窜旧史磨丹注前经义苑手秘宝文堂耳惊霆暄晨蹑露舄暑夕眠风櫺结友子譲抗【`晋阳秋陆抗羊祜推侨札之好`】请师我惭丁【`左氏尹公学射于庾公差差学于公孙丁`】初味犹噉蔗遂通斯建瓴搜奇日有富嗜善心无宁石梁平侹侹【`音挺`】沙水光泠泠乘枯摘野艳沈细抽濳腥游寺去陟巚寻径返【`一作反`】穿汀縁云竹竦竦失路麻防防滛潦忽翻野平芜开溟防泄堑夜塞惧冲城昼扃及去事戎辔相逢宴军伶觥秋纵兀兀猎旦驰駉駉从赋始分手朝京忽同舲【`愈以徐州从事朝正京师与彻同行`】急时促暗櫂恋月留虚亭毕事驱传马安居守窗萤梅花灞水别宫【`一作官`】烛骊山醒省选逮投足乡賔尚摧翎尘袪又一掺【`所减切`】泪眦【`音渍`】还双荧洛邑得休告华山穷絶陉倚岩睨海浪引袖拂天星日驾此回辖金神所司刑泉绅拖修白石劒攒髙青磴藓防【`滑也`】拳局梯颷飐伶俜悔狂已咋指垂诫仍鑴铭【`沈顔遗李肇书谓退之托此以悲世人登髙而不知止且示戒焉`】峩豸忝备列伏蒲愧分泾微诚慕横草琐力摧撞筳叠雪走商岭飞波航洞庭下险疑堕井守官类拘囹荒餐茹獠蛊幽梦感湘灵刺史肃蓍蔡吏人沸蝗螟防缀簿上字趋跄閤前铃赖其饱山水得以娱瞻听紫树雕斐斖碧流滴珑玲暎波铺逺锦挿地列长屏愁狖酸骨死怪花醉魂馨濳苞绛实坼幽乳翠毛零赦行五百里月变三十蓂渐阶羣振鹭入学诲螟蛉苹甘谢鸣鹿罍满惭罄瓶冏冏抱瑚琏飞飞聨鹡鸰鱼鬛欲脱背虬光先照硎岂独出丑类方当动朝廷勤来得晤语勿惮宿寒防  

荐士【`荐孟郊于郑余庆也`】  

周诗三百篇雅丽理【`一作埋`】训诰曾经圣人手议论安敢到五言出汉时苏李首更号东都渐弥漫派别百川导建安能者七卓荦变风操逶迤抵晋宋气象日凋耗中间数鲍谢比近最清奥齐梁及陈隋众作等蝉噪搜春摘花卉防袭伤剽盗国朝盛文章子昻始髙蹈勃兴得李杜万类困陵暴后来相继生亦各臻阃奥有穷者孟郊受材实雄骜防观洞古今象外逐幽好横空盘硬语妥帖力排奡敷柔肆纡余奋猛卷海潦荣华肖天秀防疾逾响报行身践规矩甘辱耻媚灶孟轲分邪正眸子看了眊杳然粹而清可以镇浮躁酸寒溧阳尉五十几何耄孜孜营甘防辛苦久所冒俗流知者谁指注竞嘲慠圣皇索遗逸髦士日登造庙堂有贤相【`谓余庆`】爱遇均覆焘况承归与张【`郊尝为归登张建封所知`】二公迭嗟悼青防送吹嘘强箭射鲁缟胡为久无成使以归期告霜风破佳菊嘉节迫吹帽念将决焉去感物增恋嫪【`卢到切`】彼微水中荇尚烦左右芼鲁侯国至小庙鼎犹纳部幸当择珉玉宁有弃珪瑁悠悠我之思扰扰风中纛上言媿无路日夜惟心祷鹤翎不天生变化在啄菢【`鸟伏为菢`】卵通波非难图尺地易可漕善善不汲汲后时徒悔懊救死具八珍不如一箪犒微诗公勿诮恺悌神所劳  

喜侯喜至赠张籍张彻【`愈初谪阳山令元和改元自江陵掾召国子博士其从游如喜如籍如彻皆会都下诗以是作`】  

昔我在南时数君常在念摇摇不可止讽咏日喁噞如以膏濯衣每渍垢逾染又如心中疾鍼石非所砭常思得游处至死无倦厌地遐物竒怪水镜石劒荒花穷漫乱幽兽工腾闪碍目不忍窥忽忽坐昏垫逢神多所祝岂忘灵即騐依依梦归路歴歴想行店今者诚自幸所懐无一欠孟生去虽索侯氏来还歉敧眠听新诗屋角月艳艳杂作承间骋交惊舌牙舚【`他念切吐舌貌`】缤纷指瑕疵拒捍阻城堑以余经摧挫固请发鈆椠居然妄推让见谓爇天焰比疎语徒妍悚息不敢占呼奴具盘餐饤饾鱼菜赡人生但如此朱紫安足僭  

古风【`安史之后方镇相望于内地大者连州十余小者不下三四兵骄则逐帅帅强则叛上不廷不贡徃徃而是故托古风以寓意观诗意当在徳宗朝作`】  

今日曷不乐幸时不用兵无曰既蹙矣乃尚可以生彼州之赋去汝不顾此州之役去我奚适一邑之水可走而违天下汤汤曷其而归好我衣服甘我饮食无念百年聊乐一日  

驽骥【`一作驽骥吟示欧阳詹詹与愈同第进士愈以徐州从事朝正于京詹时为国子监四门助教`】  

驽骀诚龌龊市者何其稠力小若【`一作苦`】易制价微良易酬渴饮一斗水饥食一束刍嘶鸣当大路志气若有余骐骥生絶域自矜无匹俦牵驱入市门行者不为留借问价几何黄金比嵩【`一作崇`】丘借问行几何咫尺视九州饥食玉山禾渴饮醴泉流问谁能为御旷世不可求惟昔穆天子乘之极遐游王良执其辔造父挟其辀因言天外事茫惚使人愁驽骀谓骐骥饿死余尔羞有能必见用有徳必见収孰云时与命通塞皆自由骐骥不敢言低徊但垂头人皆劣骐骥共以驽骀优喟余独兴叹才命不同谋寄诗【`一作言`】同心子为我商【`一作髙`】声讴  

马猒谷  

马猒谷兮士不猒糠籺土被文绣兮士无短【`一作裋`】褐彼其得志兮不我虞一朝失志兮其何如已焉哉嗟嗟乎鄙夫  

出门  

长安百万家出门无所之岂敢尚幽独与世实参差古人虽已死书上有其【`一作遗`】辞开卷读且想千载若相期出门各有道我道方未夷且于此中息天命【`一作诚`】不吾欺  

嗟哉董生行  

淮水出桐栢山东驰遥遥【`一作悠悠`】千里不能休淝水出其侧不能千里百里入淮流夀州属县有安丰唐贞元时县人董生召南隠居行义于其中刺史不能荐天子不闻名声爵禄不及门门外惟有吏日来征租更索钱嗟哉董生朝出耕【`一作至`】夜归读古人书尽日不得息或山而【`一作于`】樵或水而【`一作于`】渔入厨具甘防上堂问起居父母不慼慼妻子不咨咨嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿啄啄庭中拾虫蚁哺之不食鸣声悲徬徨踯躅乆不去以翼来覆待狗归嗟哉董生谁将与俦时之人夫妻相虐兄弟为讐食君之禄而令父母愁亦独何心嗟哉董生无与俦【`或作谁将与俦或作谁与俦`】  

烽火  

登髙望烽火谁谓塞尘飞王城富且乐曷不事光辉勿言日已暮相见恐行稀愿君熟念此秉烛夜中归我歌宁自感乃独泪霑衣  

汴州乱二首【`徳宗贞元十三年宣武节度使董晋辟愈为□官十五年晋薨公随晋防归既出四日宣武军乱杀行军司马陆长源`】  

汴州城门朝不开天狗堕地声如雷健儿争夸【`一作诱`】杀留后连屋累栋烧成灰诸侯咫尺不能救孤士何者自兴哀  

母从子走者为谁大夫夫人留后儿【`长源妻子`】昨日乘车骑大马坐者起趋乘者下庙堂不肯用干戈呜呼奈汝母子何  

利劒  

利劒光耿耿佩之使我无邪心故人念我寡徒侣持用赠我比知音我心如冰劒如雪不能刺谗夫使我心腐劒锋折决云中断开青天噫劒与我俱变化归黄泉  

龊龊  

龊龊当世士所忧在饥寒但见贱者悲不闻贵者叹大贤事业异逺抱非俗观报国心皎洁念时涕汍澜妖姬坐左右柔指发哀弹酒肴虽日陈感激宁为欢秋隂欺白日泥潦不少干河堤决东郡老弱随惊湍天意固有属谁能诘其端愿辱太守荐得充谏诤官排云呌阊阖披腹呈琅玕致君岂无术自进诚独难  

## 御定全唐诗卷三百三十八  

韩愈  

河之水二首寄子侄老成【`老成愈兄介之子即所谓十二郎是也`】  

河之水去悠悠我不如水东流我有孤侄在海陬【`一作隅古音隅将侯切亦与流通`】三年不见兮使我生忧日复日夜复夜二年不见汝使我鬓髪未老而先化  

河之水悠悠去我不如水东注我有孤侄在海浦三年不见兮使我心苦采蕨于山缗鱼于渊我徂京师不逺其还  

山石  

山石荦确行径微黄昏到寺蝙蝠飞升堂坐阶新雨足芭蕉叶大支【`即栀字`】子肥僧言古壁佛画好以火来照所见稀铺牀拂席置羮饭疎粝亦足饱我饥夜深静卧百虫絶清月出岭光入扉天明独去无道路出入髙下穷烟霏山红涧碧纷烂漫时见松枥皆十围当流赤足蹋  

涧石水声激激风吹衣人生如此自可乐岂必局束为人鞿【`音饥`】嗟哉吾党二三子安得至老不更归  

天星送杨凝郎中贺正【`凝以户部郎中为宣武军判官愈时与同佐董晋幕`】  

天星牢落鸡喔咿仆夫起餐车载脂正当穷冬寒未已借问君子行安【`一作定何`】之防朝元正无不至受命上宰须及期侍从近臣有虚位公今此去归何时  

汴泗交流赠张仆射【`建封`】  

汴泗交流郡城角筑场十【`一作千`】歩平如削短垣三面缭逶迤击皷腾腾树赤旗新秋朝凉未见日公早结束来何为分曹决胜约前定百马攒蹄近相暎毬惊杖奋合日离红牛缨绂黄金羁侧身转臂着马腹霹雳应手神珠驰超遥散漫两闲暇挥霍纷纭争变化发难得巧意气麤讙声四合壮士呼此诚习战非为剧岂若安坐行良图当今忠臣不可得公马莫走须杀贼  

忽忽  

忽忽乎余未知生之为乐也愿脱去而无因安得长翮大翼如云生我身乘风振奋出六合絶浮尘死生哀乐两相弃是非得失付闲人  

鸣雁  

嗷嗷鸣【`一作鸿`】雁鸣且飞穷秋南去春北归去寒就暖识所依【`一作处`】天长地濶栖息稀风霜酸苦稲梁微毛羽【`一作羽毛`】摧落身不肥裵回反顾羣侣违哀鸣欲下洲渚非江南水濶朝【`一作朔`】云多草长沙软无网罗闲飞静集鸣相和违忧懐惠性匪他凌风一举君谓何  

龙移【`此诗谓南山湫也湫初在平地一日风雷移居山上其山下湫遂化为土长安人至今谓之干湫`】  

天昏地黑蛟龙移雷惊电激雄雌随清泉百丈化为土鱼鼈枯死吁可悲  

雉带箭【`此愈佐张仆射于徐从猎而作也`】  

原头火烧静兀兀野雉畏鹰出复【`一作伏欲`】没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞相【`一作随`】倾斜将军仰笑军吏贺五色离披马前堕  

条山苍【`中条山在黄河之西`】  

条山苍河水黄浪波【`一作波浪`】沄沄去松柏在山【`一作髙`】冈  

赠郑兵曹  

尊酒相逢十载前君为壮夫我少年尊酒相逢十载后我为壮夫君白首我材与世不相当戢鳞委翅无复望当今贤俊皆周行君何为乎亦【`一作独`】遑遑桮行到君莫停手破除万事无过酒  

桃源图  

神僊有无何渺茫桃源之説诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极毕境恍惚移于斯架岩凿谷开宫室接屋连墙千万日嬴顚刘蹶了不闻地坼天分非所恤种桃处处惟开花川原近逺蒸【`一作烝`】红霞初来犹自念乡邑岁久此地还成家渔舟之子来何所物色相猜更问语大蛇中断丧前王羣马南渡开新主听终辞絶共凄然自説经今六百年当时万事皆眼见不知几许犹流传争持酒食来相馈礼数不同樽爼异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开櫂进一回顾万里苍苍烟水暮世俗宁知伪与真至今传者武陵人  

东方半【`一作未`】明  

东方半【`一作未`】明大星没独有太白配残月嗟尔残月勿相疑同光共影须臾期残月晖晖太白睒睒鸡三号更五防  

赠唐衢【`衢应进士乆而不第能为□诗见人文章有所伤叹者读讫必哭每与人言论既别发声一号音辞哀切闻者莫不泣下故世称唐衢善哭`】  

虎有爪兮牛有角虎可搏兮牛可触奈何君独抱竒材手把锄犁饿空谷当今天子急贤良匦圅朝出开明光胡不上书自荐达坐令四海如虞唐  

贞女峡【`在连州桂阳县秦时有女子化石在东岸穴中`】  

江盘峡束春湍豪风雷【`一作雷风`】战鬬鱼龙逃悬流轰轰射水府一防百里翻云涛漂船摆石万瓦裂咫尺性命轻鸿毛  

赠侯喜【`愈贞元十七年七月二十二日与李景与侯喜尉□汾同渔于洛有石刻在焉诗必是时作`】  

吾党侯生字叔【`古起字`】呼我持竿钓温水平明鞭马出都门尽日行行荆棘里温水微茫絶又流深如车辙濶容辀虾蟇跳过雀儿浴此纵有鱼何足求我为侯生不能已盘针擘粒投泥滓晡时坚坐到黄昏手倦目劳方一起暂动还休未可期虾行蛭【`音质`】渡似皆疑举竿引线忽有得一寸才分鳞与鬐是日侯生与韩子良久叹息相看悲我今行事尽如此此事正好为吾规半世遑遑就举选一名始得红顔衰人间事势岂不见徒自辛苦终何为便当提携妻与子南入箕颍无还时叔君今气方锐我言至切君勿嗤君欲钓鱼须逺去大鱼岂肯居沮洳【`去声`】  

古意  

太华峰头玉井莲开花十丈藕如船冷比雪霜甘比蜜一片入口沈疴痊我欲求之不惮逺青壁无路难夤缘安得长梯上摘实下种七泽根株连  

八月十五夜赠张功曹【`张功曹署也愈与署以贞元二十一年二月二十四日赦自南方俱徙掾江陵至是俟命于郴而作是诗`】  

纎云四卷天无河清风吹空月舒波沙平水息声影絶一桮相属君当歌君歌声酸辞且苦不能听终泪如雨洞庭连天九疑髙蛟龙出没猩鼯号十生九死到官所幽居黙黙如藏逃下牀畏蛇食畏药海气湿蛰熏腥臊昨者州前捶大鼓嗣皇继圣登防臯赦书一日行万里罪从大辟皆除死迁者追回流者还涤瑕荡垢清朝班州家申名使家抑坎轲只得移荆蛮判司卑官不堪説未免捶楚尘俟间同时辈流多上道天路幽险难追攀君歌且休听我歌我歌今与君殊科一年明月今宵多人生由命非由他有酒不饮奈明【`一作月`】何  

谒衡岳庙遂宿岳寺题门楼  

五岳祭秩皆【`一作比`】三公四方环镇嵩当中火维地荒足妖怪天假神柄专其雄喷云泄雾藏半腹虽有絶顶谁能穷我来正逢秋雨节隂气晦昩无清【`一作晴`】风潜心黙祷若有应岂非正直能感通须臾静扫众峰出仰见突兀撑青【`一作晴`】空紫葢连延接天柱石廪腾掷堆祝融【`衡山有五峯紫葢天柱石廪祝融芙蓉`】森然魄动下马拜松柏一迳移灵宫粉墙丹柱动光彩鬼物图画填青红升堦伛偻荐脯酒欲以菲薄明其衷庙令老人识神意睢盱侦伺能鞠躬手持桮珓导我掷云此最吉余难同窜逐蛮荒幸不死衣食才足甘长终侯王将相望久絶神纵欲福难为功夜投佛寺上髙阁星月掩暎云朣胧猿鸣钟动不知曙杲杲寒日生于东  

岣嵝山【`山海经衡山一名岣嵝山或以为衡山南别峯之名岣音矩嵝音缕`】  

岣嵝山尖神禹碑字青石赤形模竒科斗拳身薤倒【`一作叶`】披鸾飘鳯泊拏虎螭事严迹秘鬼莫窥道人独上偶见之我来咨嗟涕涟洏千搜万索何处有森森緑树猿猱悲  

永贞行【`贞元二十一年徳宗崩顺宗立改元永贞韦执谊王叔文等用事又谋夺中官兵制天下之命是年八月皇太子即位帝自称太上皇上贬执谊叔文等愈故作永贞行云`】  

君不见太皇谅隂未出令小人乘时偷国柄北军百万虎与貔天子自将非他师一朝夺印付私党【`是岁王叔文等以金吾大将军范希朝为左右神策诸行营节度使以韩□为其行军司马叔文欲夺取宦官兵权以自固籍希朝老将使主其名而实以秦专其事人情疑惧`】懔懔朝士何能为狐鸣枭噪争署置睗【`式作切`】晱【`式冉切`】跳踉相妩媚夜作诏书朝拜官超资越序防无难公然白日受贿赂火齐磊落堆金盘元臣故老不敢语昼卧涕泣何汍澜【`王叔文用事一日诸相防食叔文至中书欲与韦执谊计事执谊起迎诸相停箸以待有倾报叔文索饭已与韦相同餐□中矣杜佑髙郢惧不敢言郑珣瑜独叹曰吾岂可复居此位索马径归卧不起`】董贤三公谁复惜侯景九锡行可叹国家功髙徳且厚天位未许庸夫干嗣皇卓荦信英主文如太宗武髙祖膺图受禅登明堂共流幽州鲧死羽四门肃穆贤俊登数君匪亲岂其朋郎宫清要为世称荒郡迫野嗟可矜【`谓贬礼部员外郎柳宗元邵州司封郎中韩晔池州屯田员外郎刘禹锡连州各郡刺史也`】湖波连天日相腾蛮俗生梗瘴疠烝江氛岭祲昏若凝一蛇两头见未曾怪鸟鸣唤令人憎蛊虫羣飞夜扑灯雄虺毒螫隋股肱食中置药肝心崩左右使令诈难凴慎勿浪信常兢兢吾尝同僚情可胜具书目见非妄徴嗟尔既徃宜为惩  

洞庭湖阻风赠张十一署【`时自阳山徙掾江陵`】  

十月隂气盛北风无时休苍茫洞庭岸与子维双舟雾雨晦争泄波涛怒相投犬鸡断四听粮絶谁与谋相去不容歩险如碍山丘清谈可以饱梦想接无由男女喧左右饥啼但啾啾非懐北归兴何用胜羇愁云外有白日寒光自悠悠能令暂开霁过是吾无求  

李花赠张十一署【`或作李有花`】  

江陵城西二月尾花不见桃惟见李风揉雨练雪羞比波涛翻空杳无涘君知此处花何似白花倒烛天夜明羣鸡惊鸣官吏起金乌海底初飞来朱辉散射青霞开迷魂乱眼看不得照耀万树緐如堆念昔少年着游燕对花岂省曾辞桮自从流落忧感集欲去未到先思回只今四十已如此后日更老谁论哉力携一尊独【`一作共`】就醉不忍虚掷委黄埃  

杏花  

居邻北郭古寺空杏花两株能白红曲江满园不可到看此宁避雨与风二年流窜出岭外所见草木多异同冬寒不严地恒泄阳气发乱无全功浮花浪蘂镇长有才开还落瘴雾中山榴踯躅少意思照耀黄紫徒为丛鹧鸪钩辀猿呌歇杳杳深谷攒青枫岂如此树一来翫若在京国情何穷今旦胡为忽惆怅万片飘泊随西东明年更发应更好道人【`谓寺僧`】莫忘邻家翁【`自谓`】  

感春四首  

我所思兮在何所情多地遐兮徧处处东西南北皆欲往千江隔兮万山阻春风吹园杂花开朝日照屋百鸟语三桮取醉不复论一生长恨奈何许  

皇天平分成四时春气漫诞最可悲杂花妆林草葢地白日坐上倾天维蜂喧鸟咽留不得红萼万片从风吹岂如秋霜虽惨冽摧落老物谁惜之为此径须沽酒饮自外天地弃不疑近怜李杜无检束烂漫长醉多文辞屈原离骚二十五不肯餔啜糟与醨惜哉此子巧言语不到圣处宁非痴幸逢尧舜明四目条理品彚皆得宜平明出门暮归舍酩酊马上知为谁  

朝骑一马出暝就一牀卧诗书渐欲抛节行久已情冠攲感发秃语误惊【`一作悲`】齿堕孤负平生心已矣知【`一作如`】何奈【`一作那`】  

我恨不如江头人长网横江遮紫鳞独宿荒陂射鳬雁卖纳租赋官不嗔归来欢笑对妻子衣食自给宁羞贫今者无端读书史智慧只足劳精神画蛇着足无处用两鬓霜【`一作雪`】白趋埃尘干愁漫解坐自累与众异趣谁相亲数桮浇肠虽暂醉皎皎万虑醒还新百年未满不得死且可勤买抛青春【`酒名唐人名酒多以春`】  

寒食日出游【`自注张十一院长见示病中忆花九篇寒食日出游夜归因以投赠张十一即功曹署外郎遗补相呼为院长愈与署同自御史贬官又同为江陵掾愈法曹参`】  

【`军署功曹参军`】  

李花初发君始病我往看君花转盛走马城西惆怅归不忍千株雪相暎迩来又见桃与梨交开红白如争竞可怜物色阻携手空展霜缣吟九咏纷纷落尽泥与尘不共新妆比端正桐华最晩今已緐君不强起时难更闗山逺别固其理寸歩难见始知命忆昔与君同贬官夜渡洞庭看斗柄岂料生还得一处引袖拭泪悲且庆各言生死两追随直置心亲无貌敬念君又署南荒吏路指鬼门幽且敻【`张在江陵未几邕管经畧使路恕署为判官`】三公尽是知音人曷不荐贤陛下圣囊空甑倒谁救之我今一食日还并自然忧气损天和安得康强保天性断鹤两翅鸣何哀絷骥四足气空横今朝寒食行野外緑杨帀岸蒲生【`一作芽`】迸宋玉庭边不见人轻浪参差鱼动镜自嗟孤贱足瑕疵特见放纵荷寛政饮酒宁嫌底深题诗尚倚笔锋劲明宵故欲相就醉有月莫愁当火令  

忆昨行和张十一  

忆昨夹钟之吕初吹灰上公礼罢元侯回【`上公一作杜公云杜佑自淮南入朝也一作社公云此为荆帅裴均罢社享客也朱熹考异云左传五行之官封为上公杜注用币于社云以请于上公则上公即社神也`】车载牲牢瓮舁酒并召賔客延邹枚腰金首翠光照耀丝竹迥发清以哀青天白日花草丽玉斚屡举倾金罍张君名声座所属起舞先醉长松摧宿酲未解旧痁作深室静卧闻风雷自期殒命在春序屈指数日怜婴孩危辞苦语感我耳涙落不揜何漼漼念昔从君渡湘水大帆夜划穷髙桅阳山鸟路出临武【`愈责连之阳山令张为郴之临武郴在江南连则广南也`】驿马拒地驱频隤【`一作槌□也`】践蛇茹蛊不择死忽有飞诏从天来伾文未揃崖州【`韦执谊`】炽虽得赦宥恒愁防近者三奸悉破碎【`元和元年正月顺宗即位二月大赦愈自阳山徙掾江陵三奸方用事其年八月宪宗立伾贬□州司马叔文渝州司户竝员外置十一月继贬执谊崖州司马三奸始悉破碎焉`】羽窟无底幽黄能眼中了了见乡国知有归日眉方开今君纵署天涯吏投檄北去何难哉无妄之忧勿药喜一善自足禳千灾头轻目朗肌骨健古劒新劚磨尘埃殃消祸散百福并从此直至耉与鲐嵩山东头伊洛岸胜事不假须穿栽君当先行我待满沮溺可继穷年推  

## 御定全唐诗卷三百三十九  

韩愈  

刘生诗  

生名师命其姓刘自少轩轾非常俦弃家如遗来远游东走梁宋暨扬州遂凌大江极东陬洪涛春天禹穴幽越女一笑三年留南逾横岭入炎州青鲸髙摩波山浮怪魅炫曜堆蛟虬山防讙噪猩猩游毒气烁体黄膏流问胡不归良有由美酒倾水防肥牛妖歌慢舞烂不收倒心回肠为青眸千金邀顾不可酬乃独遇之尽绸缪瞥然一饷成十秋昔须未生今白头五管歴徧无贤侯回望万里还家羞阳山穷邑惟猿猴手持钓竿逺相投我为罗列陈前修芟蒿斩蓬利锄耰天星回环数才周文学穰穰囷仓稠车轻御良马力优咄哉识路行勿休往取将相酬恩讐  

郑羣赠簟【`羣尝以侍御史佐裴均江陵愈自阳山量移江陵法曹与羣同僚`】  

蕲州笛【`一作簟`】竹天下知郑君所寳尤瓌奇携来当昼不得卧一府传看黄琉璃体坚色净又藏节尽【`一作满`】眼凝滑无瑕疵法曹贫贱众所易腰腹空大何能为自从五月困暑湿如坐深甑遭蒸炊手磨袖拂心语口慢肤多汗真相宜日暮归来独惆怅有卖直欲倾家资谁谓故人知我意卷送八尺含风漪呼奴扫地铺未了光彩照耀惊童儿青蝇侧翅蚤虱避肃肃疑有清飇吹倒身甘寝百疾愈却愿天日恒炎曦明珠青玉不足报赠子相好无时衰  

丰陵行【`顺宗陵也在富平县东北二十里`】  

羽卫煌煌一百里晓出都门塟天子羣臣杂沓驰后先宫官穰穰来不已是时新秋七月初金神按节炎气除清风飘飘轻雨洒偃蹇旗斾卷以舒逾梁下坂笳鼓咽嵽嵲遂走宫闾哭声訇天百鸟噪幽坎昼闭空灵舆皇帝孝心深且逺资送礼备无赢余设官置衞鎻嫔妓供养朝夕象平居臣闻神道尚清净三代旧制存诸书墓藏庙祭不可乱欲言非职知何如  

游青龙寺赠崔大【`一作羣`】补阙【`寺在京城南门之东`】  

秋灰初吹季月管日出卯南晖景短友生招我佛寺行正值万株红叶满光华闪壁见神鬼赫赫炎官张火伞然云烧树火【`宋刻作大`】实骈金乌下啄頳【`音蛏`】虬卵魂翻眼倒忘处所赤气冲融无间断有如流传上古时九轮照烛乾坤旱二三道士席其间灵液屡进玻黎盌忽惊顔色变韶稚却信灵僊非怪诞桃源迷路竟茫茫枣下悲歌徒纂纂前年岭隅乡思发踯躅成山开不算去岁羇帆湘水明霜枫千里随归伴猿呼鼯啸鹧鸪啼恻耳酸肠难澣澣思君携手安能得今者相从敢辞懒由来钝騃【`音矮`】寡参寻况是儒官饱闲散惟君与我同懐抱锄去陵谷置平坦年少得途未要忙时清谏疏尤宜罕何人有酒身无事谁家多竹门可欵须知节候即风寒幸及亭午犹妍暖南山逼冬转清瘦刻画圭角出崖窽当忧复被冰雪埋汲汲来窥戒迟缓  

赠崔立之评事【`崔斯立字立之博陵人元和初为大理评事以言事黜官为蓝田丞`】  

崔侯文章苦捷敏髙浪驾天输不尽曾从关外来上都随身卷轴车连轸朝为百赋犹郁怒暮作千诗转遒揺毫掷简自不供顷刻青红浮海蜃才豪气猛易语言徃徃蛟螭杂蝼蚓知音自古称难遇世俗乍见那妨哂勿言法官未登朝犹胜赤尉长趋尹时命虽乖心转壮技能虗富家逾窘念昔尘埃两相逢争名龃龉持矛楯子时専场夸觜距余始张军严韅【`晓见切`】靷尔来但欲保封疆莫学厐涓怯孙膑窜逐新归厌闻閙齿髪早衰嗟可闵频防怨句刺弃遗岂有闲官敢推引深藏箧笥时一发戢戢已多如束笋可怜无益费精神有似黄金掷虗牝当今圣人求侍从拔擢杞梓收楛箘东马严徐已奋飞枚皐即召穷且忍复闻王师西讨蜀霜风冽冽摧朝菌走章驰檄在得贤燕雀纷拏要鹰隼窃料二途必处一岂比恒人长蠢蠢劝君韬养待徴招不用雕琢愁肝肾墙根菊花好沽酒钱帛纵空衣可凖晖晖檐日暖且鲜摵摵井梧疎更殒髙士例须怜麯蘖丈夫终莫生畦畛能来取醉任喧呼死后贤愚俱泯泯  

送区南归【`区或作欧唐韵区冶子之后汉王莽传有中郎区博　尝从愈于江陵愈召拜国子博士又从至京时归以诗送之`】  

穆昔南征军不归虫沙猿鹤伏以飞汹汹洞庭莽翠微九疑镵天荒是非野有象犀水贝玑分散百寳人十稀我迁于南日周围来见者众莫依俙爰有区子荧荧晖观以彞训或从违我念前人譬葑菲落以斧引以纆徽虽有不逮驱騑騑或采于薄渔于矶服役不辱言不讥从我荆州来京畿离其母妻絶因依嗟我道不能自肥子虽勤苦终何希王都观阙双巍巍腾蹋众骏事鞍鞿佩服上色紫与绯独子之节可嗟唏母附书至妻寄衣开书拆衣泪痕晞虽不敕还情庶几朝暮盘羞恻庭闱幽房无人感伊威人生此难余可祈子去矣时若发机蜃沈海底气升霏彩雉野伏朝扇翚处子窈窕王所妃茍有令德隠不腓况今天子铺徳威蔽能者诛荐受禨出送抚背我涕挥行行正直慎脂韦业成志树来颀颀我当为子言天扉  

三星行【`三星斗牛箕也愈自悯其生多訾毁如此苏轼云吾生时与退之相似吾命在牛斗间其身宫亦在箕斗牛宫为磨蝎吾平生多得谤誉殆同病也`】  

我生之辰月宿南斗牛奋其角箕张其口牛不见服箱斗不挹酒浆箕独有神灵无时停簸扬无善名已闻无恶声已讙名声相乗除得少失有余三星各在天什伍东西陈嗟汝牛与斗汝独不能神  

剥啄行  

剥剥啄啄有客至门我不出应客去而嗔从者语我子胡为然我不厌客困于语言欲不出纳以堙其源空堂幽幽有秸有莞【`秸莞所以为席`】门以两板丛书于间窅窅深堑其墉甚完彼寜可隳此不可干从者语我嗟子诚难子虽云尔其口益蕃我为子谋有万其全凡今之人急名与官子不引去与为波澜虽不开口虽不开关变化咀嚼有鬼有神今去不勇其如后艰我谢再拜汝无复云徃追不及来不有年  

青青水中蒲三首  

青青水中蒲下有一双鱼君今上陇去我在与谁居青青水中蒲长在水中居寄语浮萍草相随我不如青青水中蒲叶短不出水妇人不下堂行子在万里  

孟东野夫子【`并序`】  

东野连产三子不数日辄失之几老念无后以悲其友人昌黎韩愈惧其伤也推天假其命以喻之  

夫子将何尤吾将上尤天女实主下人与夺一何偏彼于女何有乃令蕃且延此独何罪辜生死旬日间上呼无时闻滴地泪到泉地只为之悲瑟缩乆不安乃呼大灵骑云欵天门问天主下人薄厚胡不均天曰天地人由来不相关吾悬日与月吾系星与辰日月相噬齧星辰踣【`音匐`】而颠吾不女之罪知非女由因【`一作缘`】且物各有分孰能使之然有子与无子祸福未可原鱼子满母腹【`一作肚`】一一欲谁怜细腰不自乳举族常孤鳏【`一作悬`】鸱枭啄母脑母死子始翻【`一作蕃`】蝮蛇生子时坼裂肠与肝好子虽云好未还恩与勤恶子不可説鸱枭蝮蛇然有子且勿喜无子固勿叹上圣不待教贤闻语而迁下愚闻语惑虽教无由悛大灵顿头受即日以命还地祗谓大灵女徃告其人东野夜得梦有夫衣巾闯【`音趁`】然入其户三称天之言再拜谢夫收悲以欢忻  

陆浑山火和皇甫湜用其韵【`湜时为陆浑尉`】  

皇甫补官古贲【`音陆字本公羊传`】浑时当冬泽干源山狂谷很相吐吞风怒不休何轩轩摆磨出火以自燔有声夜中惊莫原天跳地踔颠乾坤赫赫上照穷崖垠截然髙周烧四垣神焦鬼烂无逃门三光弛隳不复暾虎熊麋猪逮猴猿水龙鼍鱼与鼋鸦鸱雕鹰雉鹄鹍燖炰煨孰飞奔祝融告休酌卑尊错陈齐玫辟【`一作阐`】华园芙蓉披猖塞鲜繁千钟万鼓咽耳喧攒杂啾嚄沸篪埙彤幢绛旃紫纛旛炎官热属朱冠裈髹其肉皮通防臀颓胸垤腹车掀辕缇顔靺股豹两鞬【`音坚`】霞车虹靷日毂轓丹蕤縓葢绯繙防红帷赤幕罗脤膰【`音荒血也`】池波风肉陵屯谽【`一作豁`】呀钜壑颇黎盆豆登五山瀛四尊熙熙釂醻笑语言雷公擘山海水翻齿牙嚼齧舌腭反电光防【`先念切`】磹【`徒念切`】赪目暖【`音喧火目也`】顼冥收威避根斥弃舆马背厥孙缩身潜喘拳肩跟君臣相怜加爱恩命黑螭侦【`音`】焚其元天阙【`一作关`】悠悠不可援梦通上帝血面论侧身欲进叱于阍帝赐九河湔涕痕又诏巫阳反其魂徐命之前问何寃火行于冬古所存我如禁之絶其飱女丁妇壬传世婚一朝结讐奈后昆时行当反慎藏蹲视桃着花可小骞月及申酉利复怨助汝五龙从九鲲溺厥邑囚之昆仑皇甫作诗止睡昏辞夸出真遂上焚要余和增怪又烦虽欲悔舌不可扪  

县斋读书【`在阳山作`】  

出宰山水县读书松桂林萧条捐末事邂逅得初心哀狖醒俗耳清泉洁尘襟诗成有共【`一作与`】赋酒熟无孤斟青竹时黙钓白云日幽寻南方本多毒北客恒惧侵谪谴甘自守滞留愧难任投章类缟带伫答逾兼金  

新竹  

笋添南堦竹日日成清閟缥节已储【`一作除`】霜黄苞犹揜翠出栏抽五六当户罗三四髙标陵秋严贞色夺春媚稀生巧补林并出疑争地纵横乍依行烂漫忽无次风枝未飘吹露粉先涵泪何人可携翫清景空瞪视  

晚菊  

少年饮酒时踊跃见菊花今来不复饮每见恒咨嗟伫立摘满手行行把归家此时无与语弃置奈悲何  

落齿  

去年落一牙今年落一齿俄然落六七落势殊未已余存【`一作在`】皆动揺尽落应始止忆初落一时但念豁可耻及至落二三始忧衰即死每一将落时懔懔恒在巳义牙妨食物颠倒怯潄水终焉舍我落意与崩山比今来落既熟见落空相似余存二十余次第知落矣傥常岁落一自足支两纪如其落并空与渐亦同指人言齿之落夀命理难恃我言生有涯长短俱死尔人言齿之豁左右惊谛视我言庄周云水【`一作木`】雁各有喜语讹黙固好嚼废软还美因歌遂成诗持用诧妻子  

哭杨兵部拟陆歙州参  

人皆【`一作生`】期七十才半岂蹉跎并【`一作数`】出知已泪自然白髪多晨兴为谁恸还坐乆滂沱论文【`一作新坟`】与晤语【`一作宿草`】已矣可【`一作两又作复`】如何  

苦寒  

四时各平分一气不可兼隆寒夺春序颛顼固不廉太昊弛维纲【`一作纲维`】畏避但守谦遂令黄泉下萌牙夭句尖草木不复抽百味失苦甜凶飇搅宇宙铓刃甚割砭日月虽云尊不能活乌蟾羲和送日出恇怯频窥觇炎帝持祝融呵不相炎而我当此时恩光何由沾肌肤生鳞甲衣被如刀镰气寒鼻莫齅血冻指不拈浊醪沸入喉口角如衔箝将持匕箸食触指如排籖侵炉不觉暖炽炭屡已添探汤无所益何况纩与缣虎豹僵穴中蛟螭死幽潜荧惑防纒次六龙冰脱髯芒砀【`音宕`】大包内生类恐尽殱啾啾窗间雀不知已微纎举头仰天鸣所愿晷刻淹不如弹射死却得亲炰燖鸾皇茍不存尔固不在占其余蠢动俦俱死谁恩嫌伊我称最灵不能女覆苫悲哀激愤叹五藏难安恬中宵倚墙立淫泪何渐渐天王哀无辜恵我下顾瞻褰旒去耳纩调和进梅盐贤能日登御黜彼傲与憸生风吹死气豁达如褰帘悬乳零落堕晨光入前檐雪霜顿消释土脉膏且黏岂徒兰蕙荣施及艾与蒹日萼行铄铄风条坐襜襜天乎茍其能吾死意亦厌  

和虞部卢四【`汀`】酬翰林钱七【`徽`】赤藤杖歌【`元和四年分司东都作`】  

赤藤为杖世未窥台郎始携自滇池滇王扫宫避使者跪进再拜语嗢【`乙骨切`】咿绳桥拄过免倾堕性命造次防扶持途经百国皆莫识君臣聚观逐旌麾共传滇神出水献赤龙拔须血淋漓又云羲和操火鞭暝到西极睡所遗几重包裹自题署不以珍怪夸荒夷归来捧赠同舎子浮光照手欲把疑空堂昼眠倚牖户飞电着壁搜蛟螭南宫清深禁闱密唱和有类吹埙篪妍辞丽句不可继见寄聊且慰分司  

崔十六少府摄伊阳以诗及书见授因酬三十韵  

崔君初来时相识颇未惯但闻赤县尉不比博士漫赁屋得连墙往来忻莫间我时亦新居触事苦难办蔬飱要同吃破袄请来绽谓言安堵后贷借更何患不知孤遗多举族仰薄宦有时未朝餐得米日已晏隔墙闻讙呼众口极鹅雁前计顿乖张居然见真赝娇儿好眉眼袴脚冻两骭【`下晏切`】捧书随诸兄累累两角丱冬惟茹寒虀秋始识瓜瓣问之不言饥饫若厌刍豢才名三十年乆合居给谏白头趋走里闭口絶谤讪府公旧同袍拔擢宰山涧寄诗杂诙俳有类説鹏鷃上言酒味酸冬衣竟未擐【`音患`】下言人吏稀惟足彪与虥【`音栈`】又言致猪鹿此语乃善幻三年国子师肠肚习藜苋况住洛之涯鲂鳟可罩汕【`音讪罺谓之讪籗谓之罩捕鱼笼也`】肻效屠门嚼乆嫌弋者簒谋拙日焦拳活计似锄刬【`一作铲`】男寒涩诗书妻瘦剰腰襻【`普患切`】为官不事职厥罪在欺谩【`一作慢`】行当自劾去渔钓老葭薍【`五患切`】岁穷寒气骄冰雪滑磴栈音问难屡通何由觌清盻  

送侯参谋赴河中幕【`侯继时从王谔辟`】  

忆昔初及第各以少年称君颐始生须我齿清如冰尔时心气壮百事谓巳能一别讵几何忽如隔晨兴我齿豁可鄙君顔老可憎相逢风尘中相视迭嗟矜幸同学省官末路再得朋东司絶教授游晏以为恒秋渔荫宻树夜博然明灯雪迳抵樵叟风廊折谈僧陆浑桃花间有汤沸如烝三月崧少步踯躅红千层洲沙厌晚坐岭壁穷晨升沈冥不计日为乐不可胜迁满一已异乖离坐难凭行行自结束人马何蹻腾感激生胆勇从军岂尝曾洸洸司徒公【`时王锷检校司徒为河南尹`】天子爪与肱提师十万余四海钦风棱河北兵未进【`时讨王承宗吐突承璀督师逗留不进`】蔡州帅新薨【`吴少诚卒弟少阳自称留后`】曷不请扫除活彼黎与烝鄙夫诚怯弱受恩媿徒犹思脱儒冠弃死取先登又欲面言事上书求诏征侵官固非是妄作谴可惩惟当待责免耕劚归沟塍【`音乗`】今君得所附势若脱鞲鹰檄笔无与让幕谋职其膺收绩开史牒翰飞逐溟鹏男儿贵立事流景不可乘岁老阴沴作云颓雪翻崩别袖拂洛水征车转崤陵勤勤酒不进勉勉恨已仍送君出门归愁肠若牵绳黙坐念语笑痴如遇寒蝇防马谁可适晤言谁为应席尘惜不扫残尊对空凝信知后防时日月屡环絙生期理行役欢绪絶难承寄书惟在频无恡简与缯  

东都遇春  

少年气真【`一作直`】狂有意与春竞行逢二三月九州花相暎川原晓服鲜桃李晨妆靓荒乗不知疲醉死岂辞病饮噉惟所便文章倚豪横尔来曾几时白髪忽满镜旧游喜乖张新辈足嘲评【`音病`】心肠一变化羞见时节盛得闲无所作贵欲辞视听深居疑避仇默卧如当暝朝曦入牖来鸟唤昏不醒为生鄙计算盐米告屡【`一作屡告`】罄坐疲都忘起冠侧懒复正幸防东都官获离机与穽乖慵遭傲僻渐染生性既去焉能追有来犹莫骋有船魏王池【`河南志云洛水经尚善旌葢二坊之北南溢为池深处至数顷水鸟翔泳荷芰翻覆为都城之胜贞观中以赐魏王泰故号魏王池`】徃徃纵孤泳水容与天色此处皆绿净防树共纷披渚牙相纬经【`一作径`】懐归苦不果即事取幽迸贪求匪名利所得亦已迸悠悠度朝昏落落捐季孟羣公一何贤上戴天子圣谋谟收禹绩【`一作迹`】四面出雄劲转输非不勤稽逋有军令在庭百执事奉职各只敬我独胡为哉坐与亿兆庆譬如笼中鸟仰给活性命为诗告友生负愧终究竟  

感春五首【`分司东都作`】  

辛夷髙花最先开青天露坐始此回已呼孺人戞鸣瑟更遣稚子传清杯选壮军兴不为用坐狂朝论无由陪如今到死得闲处还有诗赋歌康哉【`宪宗即位平夏平蜀平河东赫然中兴而愈年逾强仕投闲分司故有此言`】  

洛阳东风几时来川波岸栁春全回宫门一鎻不复啓虽有九陌无尘埃防马上桥朝日出楼阙赤白正崔嵬孤吟屡阕莫与和寸恨至短谁能裁  

春田可耕时已催王师北讨何当回【`时讨成徳王承宗`】放车载草农事济战马苦饥谁念哉蔡州纳节旧将死【`时彰义节度吴少诚卒`】起居谏议聨翩来【`裴度以河南府功曹召为起居舎人孟简孔戣皆为谏议大夫`】朝廷未省有遗防肻不垂意缾与罍  

前随杜尹【`兼`】拜表回笑言溢口何欢咍孔丞【`戡`】别我适临汝风骨峭峻遗尘埃音容不接只隔夜凶讣讵可相寻来天公髙居鬼神恶欲保性命诚难哉  

辛夷花房忽全开将衰正盛须频来清晨辉辉烛霞日薄暮耿耿和烟埃朝明夕暗已足叹况乃满地成摧颓迎繁送谢别有意谁肻留恋少环回  

酬裴十六功曹巡府西驿涂中见寄【`裴十六度也监察御史出为河南府功曹时故相郑余庆为河南尹`】  

相公罢论道聿至活东人御史坐言事作吏府中尘遂令河南治今古无俦伦四海日富庶道途隘蹄轮府西三百里候馆同鱼鳞相公谓御史劳子去自巡是时山水秋光景何鲜新哀鸿鸣清耳宿雾骞髙旻遗我行旅诗轩轩有风神譬如黄金盘照耀荆璞真我来亦巳幸事贤友其仁持竿洛水侧孤坐屡穷辰多才自劳苦无用只因循辞免期匪逺行行及山春  

燕河南府秀才得生字  

吾皇绍祖烈天下再太平诏下诸郡国岁贡乡曲英元和五年冬房公【`式`】尹东京功曹上言公是月当登名乃选二十县试官得鸿生羣儒负已材相贺简择精怒起簸羽翮引吭吐铿轰此都自周公文章继名声自非絶殊尤难使耳目惊今者遭震薄不能出声名鄙夫忝县尹愧栗难为情惟求文章写不敢妬与争还家敕妻儿具此煎炰烹柿红蒲萄紫肴果相扶檠【`一作擎`】芳荼【`诸本多作茶`】出蜀门好酒浓且清何能充欢燕庶以露厥诚昨闻诏书下【`一作来`】权公作邦桢【`权徳舆为相`】文人得其职文道当大行阴风搅短日冷雨涩不晴勉哉戒徒驭家国迟子荣  

送李翺【`翺娶愈兄弇之女与愈善杨于陵为广州刺史表翺佐其府`】  

广州万里途山重江逶迤行行何时到谁能定归期揖我出门去顔色异恒时虽云有追【`一作迎`】送足迹絶自兹人生一世间不自张与施譬如浮江木纵横岂自知寜懐别时苦勿作别后思  

送石洪处士赴河阳幕得起字【`洪字濬川洛阳人元和五年乌重裔为河阳节度使辟为参谋`】  

长把种树书人云避世士忽骑将军马自号报恩子风云入壮懐泉石别幽耳钜鹿师欲老常山险犹恃【`时冀镇王承宗反以军讨之无功遂赧承宗`】岂惟彼相忧固是吾徒耻去去事方急酒行可以起  

送湖南李正字归【`英华作送李础判官归湖南`】  

长沙入楚深洞庭值秋晚人随鸿雁少江共蒹葭逺歴歴余所经悠悠子当返孤游懐耿介旅宿梦婉娩风土稍殊音鱼虾日异饭亲交俱在此谁与同息偃  

## 御定全唐诗卷三百四十  

韩愈  

辛卯年雪  

元和六年春寒气不肯归河南二月末雪花一尺围崩腾相排拶【`子达切又子末切`】龙凤交横飞波涛何飘扬天风吹旛旂白帝盛羽卫鬖髿振裳衣白霓先啓途从以万玉妃翕翕陵厚载哗哗弄阴机生平未曾见何暇议是非或云丰年祥饱食可庶几善祷吾所慕谁言寸诚微  

醉留东野  

昔年因读李白杜甫诗长恨二人不相从吾与东野生并世如何复蹑二子踪东野不得官白首夸龙钟韩子稍奸黠自慙青蒿倚长松低头拜东野愿得终始如駏蛩东野不回头有如寸筳撞钜钟我愿身为云东野变为龙四方上下逐东野虽有离别无由逢  

李花二首  

平旦入西园梨花数株若矜夸旁有一株李顔色惨惨似含嗟问之不肯道所以独绕百匝至日斜忽忆前时经此树正见芳意初萌牙奈何趁酒不省录不见玉枝攒霜葩然为汝下雨泪无由反斾羲和车东风来吹不解顔苍茫夜气生相遮氷盘夏荐碧实脆斥去不御惭其花  

当春天地争奢华洛阳园苑尤纷拏谁将平地万堆雪翦刻作此连天花日光赤色照未好明月暂入都交加夜领张彻投卢仝乘云共至玉皇家长姬香御四罗列缟裠练帨无等差静濯明妆有所奉顾我未肯置齿牙清寒莹骨肝胆醒一生思虑无由邪  

招杨之罘【`之罘宪宗元和十一年进士愈为河南令之罘自中山来相从问学惜其归以诗招之`】  

柏生两石间万岁终不大野马不识人难以驾车葢柏移就平地马羁入廏中马思自由悲柏有伤根容伤根柏不死千丈日以至马悲罢还乐振迅矜鞍辔之罘南山来文字得我惊馆置使读书日有求归声我令之罘归失得柏与马之罘别我去计出柏马下我自之罘归入门思而悲之罘别我去能不思我为洒埽县中居引水经竹间嚣哗所不及何异山中闲前陈百家书食有肉与鱼先王遗文章缀缉实在余礼称独学陋易贵不逺复作诗招之罘晨夕抱饥渴  

寄卢仝【`宪宗元和六年河南令时作`】  

玉川先生洛城里破屋数间而已矣一奴长须不裹头一婢赤脚老无齿辛勤奉养十余人上有慈亲下妻子先生结髪憎俗徒闭门不出动一纪至今邻僧乞米送仆忝县尹能不耻俸钱供给公私余时致薄少助祭祀劝参留守【`郑余庆`】谒大尹【`李素`】言语才及辄掩耳水北山人【`石洪`】得名声去年去作幕下士水南山人【`温造`】又继徃鞍马仆从塞闾里少室山人【`李渤`】索价髙两以谏官徴不起彼皆刺口论世事有力未免遭驱使先生事业不可量惟用法律自绳已春秋三传束髙阁独抱遗经究终始徃年弄笔嘲同异怪词惊众谤不已近来自説寻坦途犹上虗空跨绿駬去年【`一作岁`】生儿名添丁意令与国充耘耔国家丁口连四海岂无农夫亲耒耜先生抱才终大用宰相未许终不仕假如不在陈力列立言垂范亦足恃苗裔当防十世宥岂谓贻厥无基阯故知忠孝生天性洁身乱伦安足拟昨晚长须来下状隔墙恶少恶难似毎骑屋山【`一作上`】下窥阚浑舎惊怕走折趾凭依婚媾欺官吏不信令行能禁止先生受屈未曾语忽此来告良有以嗟我身为赤县令操权不用欲何俟立召贼曹呼伍伯尽取鼠辈尸诸市先生又遣长须来如此处置非所喜况又时当长养节都邑未可猛政理先生固是余所畏度量不敢窥涯涘放纵是谁之过欤效尤戮仆愧前史买羊沽酒谢不敏偶逢明月曜桃李先生有意许降临更遣长须致双鲤  

酬司门卢四兄云夫院长望秋作  

长安雨洗新秋出极目寒镜开尘函终南晓望蹋龙尾倚天更觉青巉巉自知短浅无所补从事久此穿朝衫归来得便即游览暂似壮马脱重衔曲江荷花葢十里江湖生目思莫缄乐游下瞩无逺近绿槐萍合不可芟白首寓居谁借问平地寸步扄云岩云夫吾兄有狂气嗜好与俗殊酸咸日来省我不肯去论诗説赋相諵諵望秋一章已惊絶犹言低抑避谤谗若使乗酣骋雄怪造化何以当镌劖嗟我小生值强伴怯胆变勇神明鉴驰坑跨谷终未悔为利而止真贪馋髙揖羣公谢名誉逺追甫白感至諴楼头完月不共宿其奈就缺行攕攕【`所咸切一作纤纤`】  

谁氏子【`吕炅河南人元和中弃其妻着道士服谢母曰当学仙王屋山去数月复出见河南少尹李素素立之府门使吏卒脱道士服给冠带送付其母`】  

非痴非狂谁氏子去入黄屋称道士白头老母遮门啼挽断衫防留不止翠眉新妇年二十载送还家哭穿市或云欲学吹凤笙所慕灵妃嫓箫史又云时俗轻寻常力行险怪取贵仕神僊虽然有传説智者尽知其妄矣圣君贤相安可欺干死穷山竟何俟呜呼余心诚岂弟愿徃教诲究终始罚一劝百政之经不从而诛未晚耳谁其友亲能哀怜写吾此诗持送似  

河南令舎池台  

灌池才盈五六丈筑台不过七八尺欲将层级压篱落未许波澜量斗石规摹虽巧何足夸景趣不逺真可惜长令人吏逺趋走已有蛙黾助狼籍  

送无本师归范阳【`贾岛初为浮屠名无本`】  

无本于为文身大不及胆吾尝示之难勇徃无不敢蛟龙弄角牙造次欲手揽众鬼囚大幽下覰袭窞【`音啖`】天阳熙四海注视首不颔【`一作顉顉低头也`】鲸鹏相摩窣【`音速`】两举快一噉夫岂能必然固巳谢黯黮【`音啖`】狂词肆滂葩低昂见舒惨奸穷怪变得徃徃造平澹蠭蝉碎锦缬绿池披菡萏芝英擢荒榛孤翮起连菼家住幽都远未识气先感来寻吾何能无殊嗜昌歜【`徂感切`】始见洛阳春桃枝缀红糁遂来长安里时卦转习坎【`愈迁职方员外郎岛来别时十一月故云`】老嬾无鬬心乆不事铅椠欲以金帛酬举室常顑【`音坎`】颔念当委我去雪霜刻以憯狞飇搅空衢天地与顿撼勉率吐歌诗慰女别后览  

石鼔歌【`欧阳修集古录云石鼔文在岐阳初不见称于世至唐人始盛称之而韦应物以为周文王之鼔至宣王刻诗耳韩退之直以为宣王之鼔在今凤翔孔子庙鼔有十先时散弃于野郑余庆始置于庙而亡其二皇祐四年向传师求于民间得之十鼓乃足　石鼔文可见者其畧曰我车既攻我马既同又曰我车既好我马既騊君子员猎员猎员游麋鹿速速君子之求又曰左骖旛旛右骖騝騝秀弓时射麋豕孔庶又曰其鱼维何维鱮维鲤何以防之维杨与柳`】  

张生手持石鼓文【`生即籍`】劝我试作石鼓歌少陵无人谪仙死才薄将奈石鼓何周纲陵迟四海沸宣王愤起挥天戈大开明堂受朝贺诸侯劒佩鸣相磨搜于岐阳骋雄俊万里禽兽皆遮罗镌功勒成告万世凿石作鼔隳嵯峨从臣才艺咸第一拣选撰刻留山阿雨淋日炙野火燎鬼物守防烦防呵公从何处得纸本毫髪尽备无差讹词严义密读难晓字体不类隶与科年深岂免有缺画快劔斫断生蛟鼍鸾翔凤翥众仙下瑚碧树交枝柯金绳铁索鎻纽壮古鼎跃水龙腾梭陋儒编诗不收入二雅褊迫无委蛇孔子西行不到秦掎摭星宿遗羲娥嗟予好古生苦晩对此涕泪双滂沱忆昔初防博士徴其年始改称元和故人从军在右辅为我度量【`一作量度`】掘臼科濯冠沐浴告祭酒如此至寳存岂多氊包席裹可立致十鼓只载数骆驼荐诸太庙比郜鼎光价岂止百倍过圣恩若许留太学诸生讲解得切磋观经鸿都尚填咽坐见举国来奔波剜苔剔藓露节角安置妥帖平不颇大厦深檐与葢覆经歴乆远期无佗中朝大官老于事讵肻感激徒媕【`音庵`】婀【`音阿`】牧童敲火牛砺角谁复着手为摩挲日销月烁就埋没六年西顾空吟哦羲之俗书趁姿媚数纸尚可博白鹅继周八代争战罢无人收拾理则那方今太平日无事柄任儒术崇丘轲安能以此上论列愿借辩口如悬河石鼓之歌止于此呜呼吾意其蹉跎  

双鸟诗  

双鸟海外来飞飞到中州一鸟落城市一鸟集岩幽不得相伴鸣尔来三千秋两鸟各闭口万象衔口头春风卷地起百鸟皆飘浮两鸟忽相逢百日鸣不休有耳聒皆聋有口反自羞百舌旧饶声从此恒低头得病不呻唤泯默至死休雷公告天公百物须膏油自从两鸟鸣聒乱雷声收鬼神怕嘲咏造化皆停留草木有微情挑抉示九州虫鼠诚微物不堪苦诛求不停两鸟鸣百物皆生愁不停两鸟鸣自此无春秋不停两鸟鸣日月难旋辀不停两鸟鸣大法失九畴周公不为公孔丘不为丘天公怪两鸟各捉一处囚百虫与百鸟然后鸣啾啾两鸟既别处闭声省愆尤朝食千头龙暮食千头牛朝饮河生尘暮饮海絶流还当三千秋更起鸣相酬  

赠刘师服【`一作命`】  

羡君齿牙牢且洁大肉硬饼如刀截我今呀【`一作牙`】豁落者多所存十余皆兀臲匙抄烂饭穏送之合口輭嚼如牛呞妻儿恐我生怅望盘中不饤栗与棃只今年才四十五后日悬知渐莽卤朱顔皓颈讶莫亲此外诸余谁更数忆昔太公仕进初口含两齿无赢余虞翻十三比岂少遂自惋恨形于书丈夫命存百无害谁能点检形骸外巨缗东钓傥可期与子共饱鲸鱼脍  

题炭谷湫祠堂【`在京兆之南终南之下祈雨之所也南山秋懐诗皆见之`】  

万生【`一作物`】都阳明幽暗鬼所寰嗟龙独何智出入人鬼间不知谁为助若执造化关厌处平地水巢居插天山列峯若攒指石盂仰环环巨灵髙其捧保此一掬悭森沈固含蓄本以储阴奸鱼鼈防拥护羣嬉傲天顽翾翾【`音喧`】栖托禽飞飞一何闲祠堂像侔真擢玉纡烟鬟羣怪俨伺候恩威在其顔我来日正中悚惕思先还寄立尺寸地敢言来途艰吁无吹毛刃血此牛蹄殷至令乗水旱鼓舞寡与鳏林丛镇冥冥穷年无由删妍英杂艳实星黄朱斑石级皆险滑颠跻莫牵攀龙【`宋刻作尨`】区雏众碎付与宿已颁弃去可奈何吾其死茅菅  

听颖【`一作颍`】师弹琴  

昵昵【`一作娓娓`】儿女语恩怨相尔汝划然变轩昂勇士赴敌场浮云柳絮无根蔕天地濶逺随飞扬喧啾百鸟羣忽见孤凤皇跻攀分寸不可上失势一落千丈强嗟余有两耳未省听丝篁自闻颖师弹起坐在一旁【`一作牀`】推手遽止之湿衣泪滂滂颖乎尔诚能无以冰炭置我肠送陆畅归江南【`畅娶董溪女溪丞相晋第二子愈尝为晋从事故云门下士`】  

举举江南子【`唐人以举止端丽为举举`】名以能诗闻一来取髙第官佐东宫军迎妇丞相府夸映秀士羣鸾鸣桂树间观者何缤纷人事喜颠倒旦夕异所云萧萧青云干遂逐荆棘焚岁晚鸿雁过乡思见新文践此秦关雪家彼吴洲云悲啼上车女骨肉不可分感慨都门别丈夫酒方醺我实门下士力薄蚋与蚊受恩不即报永负湘中坟  

送进士刘师服东归  

猛虎落槛穽坐食如孤防丈夫在富贵岂必守一门公心有勇气公口有直言奈何任埋没不自求腾轩仆本亦进士颇尝究根源由来骨鲠材喜被輭弱吞低头受侮笑隠忍硉兀寃泥雨城东路夏槐作云屯还家虽阙短指日亲晨飱携持令名归自足贻家尊时节不可翫亲交可攀援勉来取金紫勿乆休中园  

嘲鲁连子【`齐田巴辩于徂丘议于稷下一日而服千人有徐劫弟子曰鲁连年十二谓劫曰臣愿当田子使不得复説鲁连徃见田巴巴于是杜口易业终身不谈`】  

鲁连细而【`一作儿`】黠有似黄鹞子田巴兀老苍怜汝矜爪觜开端要惊人雄跨吾厌矣髙拱禅鸿声若辍【`一作啜`】一杯水独称唐虞贤顾未知之耳  

赠张籍  

吾老着【`一作嗜`】读书余事不挂眼有儿虽甚怜教示不免简君来好呼出踉蹡越门限惧其无所知见则先媿赧昨因有縁事上马插手版留君住防食使立侍盘薄暮归见君迎我笑而莞指渠相贺言此是万金产吾爱其风骨粹美无可拣试将诗义授如以肉贯丳【`音产`】开袪露毫末自得髙蹇嵼我身蹈丘轲爵位不早绾固宜长有人文章绍编刬感荷君子徳怳若乗朽栈召令吐所记解摘了瑟僴顾视窻壁间亲戚竞觇矕【`音满`】喜气排寒冬逼耳鸣睍睆如今更谁恨便可耕灞浐  

调张籍  

李杜文章在光焰万丈长不知羣儿愚那用故谤伤蚍蜉撼大树可笑不自量伊我生其后举颈遥相望夜梦多见之昼思反微茫徒观斧凿痕不瞩治水航想当施手时巨刃磨【`一作摩`】天扬垠崖划崩豁乾坤摆雷硠惟此两夫子家居率荒凉帝欲长吟哦故遣起且僵翦翎送笼中使看百鸟翔平生千万篇金防垂琳琅仙官敕六丁雷电下取将流落人间者太山一毫芒我愿生两翅捕逐出八荒精诚感交通百怪入我肠刺手拔鲸牙举瓢酌天浆腾身跨汗漫不着织女襄顾语地上友经营无太忙乞君飞霞佩与我髙颉颃  

卢郎中云夫寄示送盘谷子诗两章歌以和之  

昔寻李愿向盘谷正见髙崖巨壁争开张是时新晴天井溢【`天井关名在太行山上水经曰天井溪出天井关北流注白水世谓之北流泉`】谁把长劒倚太行冲风吹破落天外飞雨白日洒洛阳东蹈燕川食旷野有馈木蕨芽满筐马头溪【`溪名`】深不可厉借车载过水入箱平沙绿浪榜方口【`地名`】雁鸭飞起穿垂杨穷探极览颇恣横物外日月本不忙归来辛苦欲谁为坐令再徃之计堕渺芒闭门长安三日雪推书扑笔歌慨慷旁无壮士遣属和逺忆卢老诗颠狂开缄忽覩送归作字向纸上皆轩昂又知李侯竟不顾方冬独入崔嵬藏我今进退几时决十年蠢蠢随朝行家请官供不报答何【`一作无`】异雀鼠偷太仓行抽手版付丞相不待弹劾还耕桑  

寄皇甫湜【`湜睦州新安人`】  

敲门惊昼睡问报睦州吏手把一封书上有皇甫字坼书放牀头涕与泪垂四【`一作泗`】昏昏还就枕惘惘梦相值悲哉无竒术安得生两翅  

病中赠张十八  

中虗得暴下避冷卧北窻不蹋晓鼓朝安眠听逢逢籍也处闾里抱能未施邦文章自娯戏金石日击撞龙文百斛鼎笔力可独扛谈舌乆不掉非君亮谁双扶几导之言曲节初摐摐【`音窗`】半途喜开凿派别失大江吾欲盈其气不令见麾幢牛羊满田野解斾束空杠倾尊与斟酌四壁堆罂缸帷隔雪风照炉钉明釭夜防纵捭【`音摆`】阖哆口疏眉厖势侔髙阳翁坐约齐横降【`音杭`】连日挟所有形躯顿胮【`音滂`】肛将归乃徐谓子言得无□【`音厖`】回军与角逐斫树收穷厐雌声吐款要酒壶缀羊腔君乃昆崘渠籍乃岭头泷譬如蚁蛭微讵可陵崆防幸愿终赐之斩拔枿与桩从此识归处东流水淙淙  

杂诗  

古史散左右诗书置后前岂殊蠧书【`一作书蠧`】虫生死文字间古道自愚憃【`一作戆一作惷`】古言自包纒当今固殊古谁与为欣欢独携无言子共升昆仑巅长风飘襟裾遂起飞髙圆下视禹九州一尘集毫端遨嬉未云几下已亿万年向者夸夺子万坟厌其巅惜哉抱所见白黑未及分慷慨为悲咤泪如九河飜指摘相告语虽还今谁亲翩然下大荒被髪骑骐驎  

寄崔二十六立之  

西城员外丞【`元和初立之以前大理评事黜官再转为蓝田县丞西城谓蓝田也`】心迹两屈竒徃岁战词赋不将势力随下驴入省门左右惊纷披傲兀坐试席深丛【`一作岩`】见孤罴文如飜水成初不用意为四座各低面不敢捩眼窥升阶揖侍郎【`立之中元和四年进士第知举侍郎刘太眞`】归舎日未欹佳句喧众口考官敢瑕疵连年收科第若摘颔底髭回首卿相位通途无他岐岂论校书郎袍笏光参差童穉见称説祝身得如斯侪辈妬且热喘如竹筒吹老妇愿嫁女约不论财赀老翁不量分累月笞其儿搅搅争附托无人角雄雌由来人间事翻覆不可知安有巢中鷇【`音寇`】插翅飞天陲驹麛着爪牙猛虎借与皮汝头有繮系汝脚有索縻陷身泥沟间谁复禀指防不脱吏部选可见偶与竒又作朝士贬得非命所施客居京城中十日营一炊逼迫走巴蛮【`一作峦`】恩爱座上离昨来汉水头始得完孤羇桁【`音行`】挂新衣裳盎弃食残糜茍无饥寒苦那用分髙卑怜我还好古宦途同险巇毎旬遗我书竟岁无差池新篇奚其思风幡肆逶迤又论诸毛功劈水看蛟螭雷电生睒【`音闪`】晹【`音释`】角鬛相撑披属我感穷景抱华不能摛唱来和相报媿叹俾我疵又寄百尺防绯红相盛衰巧能喻其诚深浅抽肝脾开展放我侧方餐涕垂匙朋交日凋谢存者逐利移子寜独迷误缀缀意益弥举头庭树豁狂飇卷寒曦迢递山河隔何由应埙篪别来就十年君马记騧骊长女当及事谁助出帨缡诸男皆秀朗几能守家规文字鋭气在辉辉见旌麾摧肠与慼容能复持酒巵我虽未耋老髪秃骨力羸所余十九齿飘飖尽浮危花着两眼视物隔褷防【`唐本作视物剧隔褷`】燕席谢不诣游鞍悬莫骑敦敦凭书案譬彼鸟黏黐【`丑知切`】且吾闻之师不以物自隳孤豚眠粪壤不慕太庙牺君看一时人几辈先腾驰过半黑头死阴虫食枯骴【`音疵残骨`】欢华不满眼咎责塞两仪观名计之利【`一作实`】讵足相陪裨仁者耻贪冒受禄量所宜无能食国惠岂异哀癃罢乆欲辞谢去休令众睢睢【`音隋`】况又婴疹疾寜保躯不赀不能前死罢内实慙神祗旧籍在东郡茅屋枳棘篱还归非无指灞渭扬春澌生兮耕吾疆死也埋吾陂文书自传道不仗史笔垂夫子固吾党新恩释衔羁去来伊洛上相待安罛【`音孤`】箄【`音卑`】我有双饮其银得朱【`音殊`】提【`音时`】黄金涂物象雕镌妙工倕乃令千里鲸么麽微螽斯犹能争明月摆掉出渺弥野草花叶细不辨薋菉葹緜緜相纠结状似环城陴四隅芙蓉树擢艳皆猗猗鲸以兴君身失所逢百罹月以喻夫道僶勉励莫亏草木明覆载妍丑齐荣萎愿君恒御之行止杂燧觿异日期对举当如合分支【`通鉴元魏熙平元年立法在军有功者行台给券当中防裂一支给勲人一支送门下以防伪巧今人亦谓析产符契为分支帐即此义也愈以双之一赠崔故末句如此`】  

月蚀诗效【`阁本作删`】玉川子作【`宪宗元和五年时为河南令`】  

元和庚寅斗插子月十四日三更中森森万木夜僵立寒气屃【`音戏`】奰【`音僃`】顽无风月形如白盘完完上天东忽然有物来噉之不知是何虫如何至神物遭此狼狈凶星如撒沙出攒集争强雄油灯不照夕是夕吐焰如长虹玉川子涕泗下中庭独行【`独下或有自字`】念此日月者为天之眼睛此犹不自保吾道何由行尝闻古老言疑是虾蟇精径圆千里纳女腹何处养女百丑形杷【`一作爬`】沙脚手钝谁使女解缘青冥黄帝有四目帝舜重其明今天只两目何故许食使偏盲尧呼大水浸十日不惜万国赤子鱼头生女于此时若食日虽食八九无嚵名赤龙黑鸟【`日下三足乌也`】烧口热翎鬛倒侧相搪撑婪酣大肚遭一饱饥肠彻死无由鸣后时食月罪当死天罗磕【`音榼`】匝何处逃汝刑玉川子立于庭而言曰地行贱臣仝再拜敢告上天公臣有一寸刃可刳凶蟇肠无梯可上天天阶无由有臣踪寄牋东南风天门西北祈风通丁寜附耳莫漏泄薄命正值飞廉慵东方青色龙牙角何呀呀从官百余座嚼啜烦官家月蚀汝不知安用为龙窟天河赤鸟司南方尾秃翅觰【`陟加切角上张也字亦作`】沙月蚀于汝头汝口开呀呀虾蟇掠汝两吻过忍学省事不以汝觜啄虾蟇于菟蹲于西旗旄衞毵【`音参`】防【`音沙`】旣从白帝祠又食于蜡礼有加忍令月被恶物食枉于汝口插齿牙乌龟怯奸怕寒缩颈以殻自遮终令夸娥【`列子夸娥氏二子负二山葢有神力者`】抉汝出卜师烧锥钻灼满板如星罗此外内外官【`天文志经星常宿中外官百十八名七百八十三星`】细不足科臣请悉埽除慎勿许语令啾哗并光全耀归我月盲眼镜净无纤瑕弊【`一作毙`】蛙拘送主府官帝箸下腹尝其皤依前使操杵臼玉阶桂树闲婆娑姮娥还宫室太阳有室家天虽髙耳属地感臣赤心使臣知意虽无明言潜喻厥旨有气有形皆吾赤子虽忿大伤忍杀孩穉还汝月明安行于次尽释众罪以蛙磔死  

孟生诗【`文粹作孟先生诗　孟郊下第送之谒徐州张建封也`】  

孟生江海士古貎又古心尝读古人书谓言古犹今作诗三百首窅黙咸池音骑驴到京国欲和熏风琴岂识天子居九重郁沉沉一门百夫守无籍不可寻晶光荡相射旗防翩以森迁延乍却走惊怪靡自任举头看白日泣涕下霑襟朅来游公卿莫肻低华簪谅非轩冕族应对多差参萍蓬风波急桑榆日月侵奈何从进士此路转岖嵚【`音钦`】异质忌处羣孤芳难寄林谁怜松桂性竞爱桃李阴朝悲辞树叶夕感归巢禽顾我多慷慨穷檐时见临清宵静相对髪白聆苦吟采兰起幽念渺然望东南秦吴脩且阻两地无数金我论徐方牧好古天下钦竹实凤所食徳馨神所歆求观众丘小必上泰山岑求观众流细必泛沧溟深子其听我言可以当所箴既获则思返无为乆滞淫卞和试三献期子在秋砧射训狐【`徳宗时裵延龄韦渠牟等用事人争出其门诗意有所讽也`】  

有鸟夜飞名训狐矜凶挟狡夸自呼【`唐五行志休留一名训狐或曰训狐其声也因以名之`】乗时阴黑止我屋声势慷慨非常麤安然大唤谁畏忌造作百怪非无须聚鬼徴妖自朋扇摆掉栱桷頽暨涂慈母抱儿怕入席那暇更护鸡窠雏我念乾坤徳泰大卵此恶物常勤劬纵之岂即遽有害斗柄行拄西南隅谁谓停奸计尤剧意欲唐突羲和乌侵更歴漏气弥厉何由侥幸休须臾咨余徃射岂得已候女两眼张睢盱枭惊堕梁蛇走窦一夫【`阁本作矢`】斩颈羣雏枯  

将归赠孟东野房蜀客【`蜀客名次卿`】  

君门不可入势利【`一作力`】互相推借问读书客胡为在京师举头未能对闭眼聊自思倐忽十六年终朝苦寒饥宦途竟寥落须髪坐差池颍水清且寂箕山坦而夷如今便当去咄咄无自疑  

答孟郊  

规模【`一作谋`】背时利文字覰天巧人皆余酒肉子独不得饱才春思已乱始秋悲又搅朝餐动及午夜讽恒至卯名声暂羶腥肠肚鎭煎煼【`音炒`】古心虽自鞭世路终难拗弱拒喜张臂猛拏闲缩爪见倒谁肻扶从嗔我须齩  

从仕  

居闲食不足从仕力难任两事皆害性一生恒苦心黄昏归私室惆怅起叹音弃置人间世古来非独今  

短灯檠歌  

长檠八尺空自长短檠二尺便且光黄帘绿幕朱户闭风露气入秋堂凉裁衣寄逺泪眼暗搔头频挑移近牀太学儒生东鲁客二十辞家来射策夜书细字缀语言两目眵【`音痴`】昏头雪白此时提携当案前看书到晓那能眠一朝富贵还自恣长檠髙张照珠翠吁嗟世事无不然墙角君看短檠弃  

送刘师服  

夏半阴气始淅然云景秋蝉声入客耳惊起不可留草草具盘馔不待酒献酬士生为名累有似鱼中钩赍材入市卖贵者恒难售岂不畏顦顇为功忌中休勉哉耘其业以待岁晚收  

## 御定全唐诗卷三百四十一  

韩愈  

符读书城南【`符愈之子城南愈别墅`】  

木之就规矩在梓匠轮舆人之能为人由腹有诗书诗书勤乃有不勤腹空虚欲知学之力贤愚同一初由其不能学所入遂异闾两家各生子提孩巧相如少长聚嬉戏不殊同队鱼年至十二三头角稍相疎二十渐乖张清沟映污渠三十骨骼【`音格`】成乃一龙一猪飞黄腾踏去不能顾蟾蜍一为马前卒鞭背生虫蛆一为公与相潭潭府中居问之何因尔学与不学欤金璧虽重宝费用难贮储学问藏之身身在则有余君子与小人不系父母且不见公与相起身自犁鉏不见三公后寒饥出无驴文章岂不贵经训乃菑畬潢潦无根源朝满夕已除人不通古今马牛而襟裾行身陷不义况望多名誉时秋积雨霁新凉入郊墟灯火稍可亲简编可卷舒岂  

不旦夕念为尔惜居诸恩义有相夺作诗劝踌躇  

示爽  

宣城去京国里数逾三千念汝欲别我觧装具盘筵日昬不能散起坐相引牵冬夜岂不长达旦灯烛然座中悉亲故谁肯舍汝眠念汝将一身西来曽几年名科【`一作科名`】揜众俊州考居吏前今从府公召府公又时贤时辈千百人孰不谓汝妍汝来江南近里闾故依然【`宣城在江之南愈有别业在焉`】昔日同戏儿看汝立路邉人生但如此其实亦可怜吾老世味薄因循致留连强顔班行内何实非罪愆才短难自力惧终莫洗湔临分不汝诳有路即归田  

人日城南登髙  

初正才兆涉七气巳弄霭霭野浮阳晖晖水披冻圣朝身不废佳节古所用亲交既许来子妷【`同侄`】亦可从盘蔬冬春杂尊酒清浊共令徴前事为觞咏新诗送扶杖凌圯阯【`或作址`】刺船犯枯葑恋池羣鸭回释峤孤云纵人生本坦荡谁使妄倥偬直指桃李防幽寻宁止重  

病鸱  

屋东恶水沟有鸱堕鸣悲青泥揜【`一作淹`】两翅拍拍不得离羣童呌相召瓦砾争先之计校生平事杀却理亦宜夺攘不媿耻饱满盘天嬉晴日占光景髙风恣【`一作送`】追随遂【`一作拟`】凌鸾【`一作紫`】鳯羣肻顾鸿鹄【`一作鹄雁`】卑今者命运【`一作运命`】穷遭逢巧丸儿中汝要害处汝能不得施于吾乃何有不忍乗其危丐汝将死命浴以清水池朝餐辍鱼肉暝宿防狐貍自知无以致防德乆犹疑饱入深竹丛饥来傍阶基亮无责报心固以听所为昨日有气力飞跳弄藩篱今晨忽径去曾不报我知侥幸非汝福天衢汝休窥京城事弹射防子不【`一作岂`】易欺勿讳泥坑辱泥坑乃良规  

华山女  

街东街西讲佛经撞钟吹螺閙宫庭广张罪福资【`一作恣`】诱胁听众狎恰【`唐人语`】排浮萍黄衣道士亦讲説座下寥落如明星华山女儿家奉道欲驱异教归仙灵洗妆拭面着冠帔白咽红颊长眉青遂来陞座演眞诀观门不许人开扃不知谁人暗相报訇然振动如雷霆扫除众寺人迹絶骅骝塞路连辎軿观中人满坐观外后至无地无由听抽簪【`一作钗`】脱钏解环佩堆金疉玉光青【`一作晶`】荧天门贵人传诏召六宫愿识师顔形玉皇颔首许归去乗龙驾鹤来青防豪家少年岂知道来绕百匝脚不停云牕雾阁事恍惚重重翠幕深金屛僊梯难攀俗缘重浪凭青鸟通丁宁  

读皇甫湜公安园池诗书其后二首  

晋人目二子其犹吹一吷【`音血小声庄子道尧舜于戴晋人之前譬犹一吷也戴姓晋人名梁之贤者`】区区自其下顾肻挂牙舌春秋书王法不诛其人身尔雅注虫鱼定非磊落人湜也困公安不自闲【`一本有其闲二字`】穷年枉智思掎摭粪壤【`一本有间字`】汚秽岂有臧诚不如两忘但以一槩量  

我有一池水蒲苇生其间虫鱼沸相嚼日夜不得闲我初徃观之其后益不观观之乱我意不如不观完用将济诸人舍得业孔顔百年讵防时君子不可闲【`一本连前诗合作一首`】  

路傍堠【`以下四篇并元和十四年出为潮州作`】  

堆堆【`唐本作堠堠`】路傍堠【`音后`】一双复一双迎我出秦闗送我入楚泽千以髙山遮万以逺【`一作大`】水隔吾君勤聴治照与日月敌臣愚幸可哀臣罪庶可释何当迎送归縁路髙歴歴  

食曲河驿【`驿在商邓间`】  

晨及曲河驿凄然自伤情羣乌【`一作鸟`】巢庭树乳燕【`一作雀`】飞檐楹而我抱重罪孑孑万里程亲戚顿乖角【`一作`】图史弃纵横下负明【`一作朋`】义重上孤朝命荣杀身谅无补何用【`一作由`】答生成  

过南阳  

南阳郭门外桑下麦青青行子去未巳春鸠鸣不停秦商既逺湖海浩将经孰忍生以慼【`一作蹙`】吾其寄余龄  

泷吏  

南行逾六旬始下昌乐泷【`韶州乐昌有昌山有乐石泷在县上十里`】险恶不可状船石相舂撞徃问泷头吏潮州尚几里行当何时到土风复何似泷吏垂手笑官何问之愚譬官居京邑【`一作譬如官居北`】何由知东吴东吴游宦乡官知自有由潮州底处所有罪乃窜流侬幸无负犯何由到而知官今行自到那遽妄问为不虞卒见困汗出媿且骇吏曰聊戏官侬尝使徃罢岭南大抵同官去道苦辽下此三千里有州始名潮恶溪瘴毒聚雷电常汹汹鳄鱼大于船牙眼怖杀侬州南数十里有海【`一作水`】无天地飓风有时作掀簸眞差【`去声`】事圣人于天下于物无不容比闻此州囚亦有生还侬官无嫌此州固罪人所徙【`阁本作官嫌此州恶固人之所徙`】官当明时来事不待説委官不自谨愼宜即引分徃胡为此水边神色乆戃慌防【`音冈`】大缾甖小所任自有宜官何不自量满溢以取斯工农虽小人事业各有守不知官在朝有益国家不得无虱其间【`商君以仁义礼乐为虱官曰六虱成俗兵必大败`】不武亦不文仁义饬其躬巧奸败羣伦叩头谢吏言始惭今更羞歴官二十余国恩并未酬凡吏之所诃嗟实颇有之不即金木诛敢不识恩私潮州虽云逺虽恶不可过于身实巳多敢不持自贺  

赠别元十八协律六首【`元十八集虚见白乐天集桂林伯桂管观察使裴行立也`】  

知识久去【`一作絶`】眼吾行其既逺瞢瞢莫訾省【`史记胶西王传遂为无訾省苏林谓为无訾録无所省録也`】黙黙但寝饭子兮何为者冠佩立宪宪何氏之从学兰蕙巳满畹于何翫其光以至岁向晩治惟尚和同无俟于謇謇或师絶学贤不以艺自挽子兮独如何能自媚婉娩金石出声音宫室发闗楗何人识章甫而知骏蹄踠惜乎吾无居不得留息偃临当背面时裁诗示缱绻  

英英桂林伯实惟文武特逺劳从事贤【`谓元协律`】来吊逐臣色南裔多山海道里屡纡直风波无程期所忧动不测子行诚艰难我去未穷极临别且何言有泪不可拭吾友栁子厚其人艺且贤吾未识子时巳览赠子篇寤寐想风采于今巳三年不意流窜路旬日【`一作兼旬`】同食眠所闻昔已多所得今过前如何又须别使我抱悁悁势要情所重排斥则埃尘骨肉未免然又况四海人嶷嶷桂林伯矫矫义勇身生平未所识待我逾交亲遗我数幅书继以药物珍药物防瘴疠书劝养形神不知四罪地岂有再起晨穷途致感激肝胆还轮囷  

读书患不多思义患不明患足巳不学既学患不行子今四美具实大华亦荣王官不可阙未宜后诸生嗟我摈南海无由助飞鸣  

寄书龙城守君骥何时秣峡山逢飓风雷电助撞捽【`昨没切`】乗潮簸扶胥【`地名在广州`】近岸指一发两岩虽云牢水【`一作木`】石牙飞发屯门【`地名在广州`】虽云髙亦映波浪没余罪不足惜子生未宜忽胡为不忍别感谢情至骨  

初南食贻元十八协律  

鲎【`音后`】实如惠文骨眼相负行【`地里志鲎形如惠文冠岭表録异鲎眼在背雌负雄而行`】蚝相黏为山百十各自生【`岭表録异蚝即牡蛎也初生海邉如拳石四面渐长髙一二丈者巉岩如山`】蒲鱼尾如蛇口眼不相营【`蒲鱼即鱼萦一作萦`】蛤即是虾蟇同实浪异名【`本草注青蛙鼁蛤长脚蠼子皆虾蟇之类`】章举【`有八脚身上有肉如臼亦曰章鱼`】马甲柱【`即江瑶柱`】鬬以怪自呈其余数十种莫不可叹惊我来御魑魅自宜味南烹调以咸与酸芼以椒与橙腥臊始发越咀吞面汗骍惟蛇旧所识实惮口眼狞开笼聴其去郁屈尚不平卖尔非我罪不屠岂非情不祈灵珠报幸无嫌怨并聊歌以记之又以告同行宿曽江口示侄孙湘二首【`湘字北渚老成之子愈兄弇之孙此赴潮州作也`】  

云昬水奔流天水漭相围三江灭无口【`曽江有三江合流今混为一不见江口`】其谁识涯圻暮宿投民村髙处水半扉犬鸡俱上屋不复走与飞篙舟入其家暝闻屋中唏问知岁常然哀此为生微海风吹寒晴波扬众星辉仰视北斗髙不知路所归  

舟行忘故道屈曲髙林间林间无所有奔流但潺潺嗟我亦拙谋致身落南蛮茫然失所诣无路何能还  

荅栁栁州食虾蟇  

虾蟇虽水居水特变形貌强号为蛙蛤于实无所校虽然两股长其奈脊皴【`音逡`】疱【`音炮`】跳踯虽云髙意【`一作竟`】不离泞淖鸣声相呼和无理只取閙周公所不堪洒灰垂典教我弃愁海濵恒愿眠不觉【`音教`】巨堪朋类多沸耳作惊爆端能败笙磬仍工乱学校虽蒙句践礼竟不闻报效大战元鼎年【`汉武元鼎五年秋□虾蟇鬬`】孰强孰败挠居然当鼎味岂不辱钓罩余初不下喉近亦能稍稍常惧染蛮夷失平生好乐而君复何为甘食比豢豹猎较务同俗全身斯为孝哀哉思虑深未见许回櫂  

别赵子【`赵子名徳潮州人愈刺潮徳摄海阳尉督州学生徒愈移袁州欲与俱不可诗以别之`】  

我迁于揭阳【`揭阳汉县属南阳郡至唐为潮州`】先君揭阳居揭阳去京华其里万有余不谓小郭中有子可与娱心平而行髙两通诗与书婆娑海水南簸防明月珠及我迁宜春【`袁州`】意欲携以俱摆头笑且言我岂不足欤又奚为于北【`一作此`】往来以纷如海中诸山中幽子【`隠士也`】颇不无相期风涛观巳久不可渝又尝疑龙虾果谁雄牙须蚌蠃鱼鼈虫瞿瞿以狙狙识一巳忘十大同细自殊欲一穷究之时岁屡谢除今子南且北岂非亦有图人心未尝同不可一理区各宜从所务未用相贤愚  

除官赴阙至江州寄鄂岳李大夫【`李程也元和十五年自袁州诏拜国子祭酒行次盆城作`】  

盆城去鄂渚风便一日耳不枉故人书无因帆【`去声`】江水故人辞礼闱旌节镇江圻而我窜逐者龙钟初得归别来巳三岁望望长迢递咫尺不相闻平生那可计我齿落且尽君鬓【`一作须`】白几何年皆过半百来日苦无多少年乐新知衰暮思故友譬如亲骨肉宁免相可不我昔实愚惷不能降色辞子犯亦有言臣犹自知之公其务贳【`音世`】过我亦请改事桑榆傥可收愿寄相思字  

南山有髙树行赠李宗闵【`凤凰谓裴度何山鸟谓宗闵挟丸子及黄鹄谓李徳裕李绅元稹也初度伐蔡引宗闵为彰仪观察判官蔡平进知制诰长庆初钱徽兴贡举宗闵托所亲于徽徳裕及绅稹共发其事宗闵坐贬剑州刺史俄复为中书舍人由是嫌怨显结搢绅之祸四十余年不解此赠诗宗闵初贬时作也后篇猛虎行宗闵复入后作也`】  

南山有髙树花叶何衰衰【`考张衡南都赋当作蓑蓑`】上有凤皇巢凤皇乳且栖四旁多长枝羣鸟所托依黄鹄据其髙众鸟接【`一作栖`】其卑不知何山鸟羽毛有光辉飞飞择所处正得众所希上承凤皇恩自期永不衰中与黄鹄羣不自隠其私下视众鸟羣汝徒竟何为不知挟丸子心黙有所规弹汝枝叶间汝翅不觉摧或言由黄鹄黄鹄岂有之慎勿猜众鸟众鸟不足猜【`一作疑`】无人语凤皇汝屈安得知黄鹄得汝去婆娑弄毛衣前汝下视鸟各议汝瑕疵汝岂无朋匹有口莫肯开汝落蒿艾间几时复能飞哀哀故山友中夜思汝悲路逺翅翎短不得【`一作能`】持汝归  

猛虎行【`诸本有赠李宗闵字`】  

猛虎虽云恶亦各有匹侪羣行深谷间百兽望风低身食黄熊父子食赤豹麛择肉于熊豹肯视兔与貍正昼当谷眠眼有百步威自矜无当对气性纵以乖朝怒杀其子暮还食【`一作飱`】其妃匹侪四散走猛虎还孤栖狐鸣门两旁乌鹊从噪之出逐猴【`一作猚`】入居虎不知所归谁云猛虎恶中路正悲啼豹来衔其尾熊来攫其颐猛虎死不辞但惭前所为虎坐【`一作兕`】无助死况如汝细微故当结以信亲当结以私亲故且不保人谁信汝为  

## 御定全唐诗卷三百四十二  

韩愈  

雪后寄崔二十六丞公【`斯立`】  

蓝田十月雪塞闗我兴南望愁羣山攒天嵬嵬【`一作崔嵬`】冻相映君乃寄命于其间秩卑俸薄食口众岂有酒食开容顔殿前羣公赐食罢骅骝蹋路骄且闲称多量少鍳裁密岂念幽桂遗榛菅防欲犯严出荐口气象硉兀未可攀归来殒涕揜闗卧心之纷乱谁能删诗翁憔悴斸荒棘【`谓孟郊`】清玉刻佩聫玦环脑脂遮眼卧壮士【`谓张籍病眼`】大弨挂壁无由弯乾坤惠施万物遂独于数子懐偏悭朝欷暮唶不可解我心安得如石顽  

送僧澄观【`李邕泗州普光王寺碑僧伽者龙朔中西来尝纵观临淮发念置寺既成中宗赐名普光王寺以景龙四年三月二日示灭于京后澄观建僧伽塔于泗州`】  

浮屠西来何施为扰扰四海争奔驰构楼架阁切星汉夸雄鬭丽止者谁僧伽后出淮泗上势到众佛尤恢竒  

越商胡贾脱身罪珪璧满船宁计资清淮无波平如席栏柱倾扶半天赤火烧水转扫地空突兀便髙三百尺影沈潭底龙惊遁当昼无云跨虚碧借问经营本何人道人澄观名籍籍愈昔从军大梁下往来满屋贤豪者皆言澄观虽僧徒公才吏用当今无后从徐州辟书至纷纷过客何由记人言澄观乃诗人一座竞吟诗句新向风长叹不可见我欲収敛加冠巾洛阳穷秋厌穷独丁丁啄门疑啄木有僧来访呼使前伏犀挿脑髙颊权惜哉已老无所及坐睨神骨空澘然临淮太守初到郡逺遣州民送音问好竒赏俊直难逢去去为致思从容山南郑相公樊员外酬荅为诗其末咸有见及语樊封以示愈依赋十四韵以献【`郑余庆樊宗师也余庆元和九年为山南西道节度使宗师为副`】  

梁维西南屏山厉水刻屈禀生肖勦刚【`勦音巢轻捷也`】难谐在民物荥公【`余庆封荥阳郡公`】鼎轴老烹斡【`烹谓烹击干谓干旋犹宰制也`】力健倔帝咨女予往牙纛前岔坲【`岔蒲闷切坲音佛或作拂坲尘起貎`】威风挟惠气盖壤两劘拂茫漫华黒间指画变怳歘诚既富而美章彚霍炳蔚日延讲大训判错衮黻【`公羊传寳者何璋判白青纯何休注判半也半珪曰璋判言其所执衮黻言其所服`】樊子坐賔署演孔刮老佛金舂撼玉应厥臭剧蕙鬰遗我一言重跽受惕斋栗辞悭义卓濶呀豁疚掊掘【`呀豁隙窍也疚劳也因其隙窍力加掊掘掊掘者讨究也`】如新去盯聍雷霆逼飓防【`于聿切耵聍耳垢也如新去耳垢却闻雷霆飓防也`】缀此岂为训俚言绍庄屈  

奉和武相公镇蜀时咏使宅韦太尉所养孔雀【`武元衡韦臯也`】  

穆穆鸾凤友何年来止兹飘零失故态隔絶抱长思翠角髙独耸金华焕相差坐防恩顾重毕命守堦墀  

感春三首  

偶坐藤树下暮春下旬间藤隂已可庇落蘂还漫漫亹亹新叶大珑珑晩花干青天髙寥寥两蝶飞翻翻【`一作翩翩`】时节适当尔怀悲自无端  

黄黄芜菁花桃李事已退狂风簸枯榆狼籍九衢内春序一如此汝顔安足赖谁能驾飞车相从观海外晨游百花林朱朱兼白白栁枝弱而细悬树垂百尺左右同来人金紫贵显剧娇童为我歌哀响跨筝笛艳姬蹋筵舞清眸刺剑防心怀平生友莫一在燕席死者长茫生者困乖隔少年真可喜老大百无益  

早赴街西行香赠卢李二中舍人【`卢汀李逢吉也`】  

天街东西异祗命遂成游月明御沟晓蝉吟堤树秋老僧情不薄僻寺境还幽寂寥二三子归骑得相収晩寄张十八助教周郎博士【`张籍周况也况愈之从壻`】  

日薄【`一作落`】风景旷出归偃前檐晴云如擘絮新月似磨鎌田野兴偶动衣冠情乆厌吾生可携手叹息岁将淹  

题张十八所居【`籍`】  

君居泥沟上沟浊萍青青蛙讙桥未扫蝉嘒门长扃名秩后千品诗文齐六经端来问竒字为我讲声形奉酬卢给事云夫四兄曲江荷花行见寄并呈上钱七兄【`徽`】阁老张十八助教  

曲江千顷秋波净平铺红云盖明镜大明宫中给事归走马来防立不正遗我明珠九十六寒光映骨睡骊目我今官闲得婆娑【`时自中书舍人降太子右庶子`】问言何处芙蓉多撑舟昆明度云锦脚敲两舷呌吴歌太白山髙三百里负雪崔嵬挿花里玉山前却不复来曲江汀滢水平杯我时相思不觉一回首天门九扇相当开上界真人足官府岂如散仙鞭笞鸾凤终日相追陪  

奉和钱七兄【`徽`】曹长盆池所植  

翻翻江浦荷而今生在此擢擢菰叶长芳根复谁徙露涵两鲜翠风荡相磨倚但取主人知谁言盆盎是  

记梦  

夜梦神官与我言罗缕道妙角与根挈携陬维口澜翻百二十刻须臾间我听其言未云足舍我先度横山腹我徒三人共追之一人前度安不危我亦平行蹋【`丘召切`】【`牛召切`】神完骨蹻脚不掉侧身上视溪谷盲杖撞玉版声彭觥神官见我开顔笑前对一人壮非少石坛坡陀可坐卧我手承颏【`音孩`】肘拄座隆楼杰阁磊嵬髙天风飘飘吹我过壮非少者哦七言六字常语一字难我以指撮白玉丹行且咀噍行诘盘口前截断第二句绰虐顾我顔不欢乃知仙人未贤圣防短凭愚邀我敬我能屈曲自世间安能从汝巢神山  

南内朝贺归呈同官【`唐长安有三内皇城在西北隅谓之西内东内曰大明宫在西内之东南内曰兴庆宫在东内之南`】  

薄云蔽秋曦秋雨不成泥罢贺南内衙归凉晓凄凄緑槐十二街【`中朝事迹云天街两畔树槐俗号为槐街`】涣散驰轮蹄余惟戆书生孤身无所赍三黜竟不去致官九列齐岂惟一身荣佩玉冠簪犀滉荡天门髙着籍朝厥妻文才不如人行又无町畦问之朝廷事畧不知东西况于经籍深岂究端与倪君恩太山重不见酬稗稊所职事无多又不自提撕明庭集孔鸾曷取于鳬鹥树以松与栢不宜间蒿藜婉娈自媚好防时不见挤贪食以忘躯尠【`音鲜`】不调盐醯法吏多少年磨淬出角圭将举汝愆尤以为已阶梯収身归闗东期不到死迷  

朝归  

峩峩进贤冠耿耿水苍佩服章岂不好不与徳相对顾影听其声赪顔汗渐背进乏犬鸡效又不勇自退坐食取其肥无堪等聋瞆长风吹天墟秋日万里晒抵暮但昏眠不成歌慷慨  

杂诗四首  

朝蝇不湏驱暮蚊不可拍蝇蚊满八区可尽与相格得时能防时与汝恣啖咋凉风九月到扫不见踪迹鹊鸣声楂楂乌噪声擭擭争鬭庭宇间持身博弹射黄鹄能忍饥两翅乆不擘苍苍云海路岁晩将无获截橑为欂栌斵楹以为椽束蒿以代之小大不相权虽无风雨灾得不覆且颠解辔弃骐骥蹇驴鞭使前昆仑髙万里岁尽道苦邅停车卧轮下絶意于神僊  

雀鸣朝营食鸠鸣暮覔羣独有知时鹤虽鸣不缘身喑蝉终不鸣有抱不列陈蛙黾鸣无谓閤閤祗乱人读东方朔杂事【`汉武帝内传帝好长生七夕西王母降其宫索桃七枚以四枚与帝自食三枚曰此桃三千年一实时东方朔从殿东厢朱鸟牖中窥母母谓帝曰此窥牖儿尝三来偷吾桃昔为太山上仙官令到方丈擅弄雷电激波扬风风雨失时隂阳错迕致令蛟鲸陆行海水暴竭黄鸟宿渊于是九丈人乃言于太上遂谪人间其后朔一旦乗龙飞去不知所在`】  

严严【`古岩严通`】王母宫下维万仙家噫欠为飘风【`聚气为噫张口为欠`】濯手大雨沱方朔乃防子骄不加禁诃偷入雷电室輷【`音轰`】輘【`音棱`】掉狂车王母闻以笑卫官助呀呀不知万万人生身埋泥沙簸顿五山踣【`音匐`】流漂八维蹉曰吾儿可憎奈此狡狯何方朔闻不喜禠身络蛟蛇瞻相北斗柄两手自相挼【`音傩`】羣仙急乃言百犯庸不科向观睥睨处事在不可赦【`音奢`】欲不布露言外口实諠哗王母不得巳顔嚬口赍嗟颔头可其奏送以紫玉珂方朔不惩创挟恩更矜夸诋欺刘天子正昼溺殿衙一旦不辞诀摄身凌苍霞  

谴疟鬼  

屑屑水帝魂谢谢无余辉如何不肖子尚奋疟鬼威乘秋作寒热翁妪所骂讥求食欧泄间不知臭秽非医师如百毒熏灌无停机灸师施艾炷酷若猎火围诅师毒口牙舌作霹雳飞符师弄刀笔丹墨交横挥咨汝之胄出门户何巍巍祖轩而父顼未沫于前徽不修其操行贱薄似汝稀岂不忝厥祖腼然不知归湛湛江水清归居安汝妃清波为裳衣白石为门畿呼吸明月光手掉芙蓉旂降集随九歌饮芳而食菲赠汝以好词咄汝去莫违  

示儿  

始我来京师止携一束书辛勤三十年以有此屋庐此屋岂为华于我自有余中堂髙且新四时登牢蔬前荣【`屋檐为荣前荣即南荣也`】馔賔亲冠婚之所于庭内无所有髙树八九株有藤娄络之【`娄音缕庄子有卷娄者注卷娄犹拘挛也`】春华夏隂敷东堂坐见山云风相吹嘘松果连南亭外有芋区西偏屋不多槐榆翳空虚山鸟旦夕鸣有类涧谷居主妇治北堂膳服适戚疎恩封髙平君子孙从朝裾【`一作车`】开门问谁来无非卿大夫不知官髙卑玉带悬金鱼问客之所为峩冠讲唐虞酒食罢无为棊槊以相娱凡此座中人十九持钧枢又问谁与频莫与张樊如来过亦无事考评道精麤跹跹媚学子墙屏日有徒以能问不能其蔽岂可祛嗟我不修饰事与庸人俱安能坐如此比肩于朝儒诗以示儿曹其无迷厥初  

庭楸  

庭楸止五株共生十步间各有藤绕之上各相钩聫下叶各垂地树颠各云连朝日出其东我常坐西偏夕日在其西我常坐东边当昼日在上我在中央间仰视何青青上不见纤穿朝暮无日时我且八九旋濯濯晨露香明珠何聫聫夜月来照之蒨蒨自生烟我已自顽钝【`一作滞`】重遭五楸牵客来尚不见肯到权门前权门众所趋有客动百千九牛亡一毛未在多少间往既无可顾不往自可怜  

翫月喜张十八员外以王六秘书至【`王六王建也`】  

前夕虽十五月长未满规君来【`一作未`】晤我时风露渺无涯浮云散白石天宇开青池孤质不自惮中天为君施翫翫夜遂乆亭亭曙将披况当今夕圆又以嘉客随惜无酒食乐但用歌嘲为  

和李相公摄事南郊览物兴怀呈一二知旧【`李相公逢吉也`】  

灿灿辰角曙亭亭寒露朝川原共澄暎云日还浮飘上宰严祀事清途振华镳圜丘峻且坦前对南山标村树黄复緑中田稼何饶顾瞻想岩谷兴叹倦尘嚣惟彼颠瞑者去公岂不辽为仁朝自治用静兵以销勿惮吐捉【`捉一作握字本史记今人用吐握本韩诗外传也`】勤可歌风雨调圣贤相遇少功徳今宣昭  

和裴仆射相公假山十一韵  

公乎真爱山看山旦连夕犹嫌山在眼不得着脚歴枉语山中人匄我涧侧石有来应公须归必载金帛当轩乍骈罗随势忽开坼有洞若神剜有岩类天划终朝岩洞间歌鼔燕賔戚孰谓衡霍期【`一作竒`】近在王侯宅傅氏筑巳卑磻溪钓何激逍遥功徳下不与事相摭乐我盛明朝于焉傲今昔  

与张十八同效阮步兵一日复一夕  

一日复一日一朝复一朝只见有不如不见有所超食作前日味事作前日调不知乆不死悯悯尚谁要富贵自絷拘贫贱亦煎焦俯仰未得所一世已解镳譬如笼中鹤六翮无所摇譬如兔得蹄安用东西跳还看古人书复举前人瓢未知所究竟且作新诗谣  

送诸葛觉往随州读书【`李繁时为随州刺史宰相泌之子也`】  

邺侯家多书挿架三万轴一一悬牙籖新若手未触为人强记览过眼不再读伟哉羣圣文磊落载其腹行年五十余【`一作余五十`】出守数巳六京邑有旧庐不容乆食宿台阁多官员无地寄一足我虽官在朝气势日局缩屡为丞相言虽恳不见録送行过浐【`一作淮`】水东望不转目今子从之游学问得所欲入海观龙鱼矫翮逐黄鹄勉为新诗章月寄三四幅  

南溪始泛三首【`此诗乃长庆间以病在告日所作`】  

榜舟南山下【`一作溪上`】上上不得返幽事随去多【`一作幽寻事随去`】孰能量近逺隂沈过连树藏昂抵横坂石麤肆磨砺波恶厌牵挽或倚偏岸渔竟就平洲饭防防暮雨飘梢梢新月偃余年懔无防休日怆已晩自是病使然非由取髙蹇【`一作謇`】  

南溪亦清驶而无檝与舟山农惊见之随我观不休不惟儿童辈或有杖白头馈我笼【`一作篱`】中劝我此淹留我云以病归此已颇自由幸有用余俸置居在西畴囷仓米谷满未有旦夕忧上去无得得下来亦悠悠但恐烦里闾时有缓急投愿为同社人鸡豚燕春秋  

足弱不能步自宜収朝迹羸形可舆致佳观安事掷即此南坂下乆闻有水石拕舟入其间溪流正清激随波吾未能峻濑乍可刺鹭起若导吾前飞数十尺亭亭柳带沙团团松冠壁归时还尽夜谁谓非事役  

## 御定全唐诗卷三百四十三  

韩愈  

题楚昭王庙【`襄州宜城县驿东北有井传是昭王井井东北数十步有昭王庙`】  

丘坟【`一作园`】满目衣冠尽城阙连云草树荒犹有国人懐旧徳一间茅屋祭昭王  

宿龙宫滩  

浩浩复汤汤滩声抑更扬奔流疑激电惊浪似浮霜梦觉灯生晕宵残雨送凉如何连晓语一半是思乡【`或作祗是説家乡`】  

义鱼招张功曹【`署`】  

义鱼春防濶此兴在中宵大炬然如昼长船缚似桥深窥沙可数静搒水无摇刃【`一作手`】下那能脱波间或自跳中鳞怜锦碎当目讶珠销迷火逃翻近惊人去暂遥竞多心转细得隽语时嚣潭罄知存寡舷平觉获饶交头疑凑饵骈首类同条濡沫情虽密登门事已辽盈车欺  

故事饲犬验今朝血浪凝犹沸腥风逺更飘盖江烟羃羃拂棹影寥寥獭去愁无食龙移惧见烧如棠名既误钓渭日徒消文客惊先赋篙工喜尽谣脍成思我友观乐忆吾僚自可捐忧累何须强问鸮  

李员外寄纸笔【`李伯康也郴州刺史`】  

题是临池后分从起草余兔尖针莫竝茧净雪难如莫怪殷勤谢虞卿正著书  

次同【`一作弄又作巫`】冠峡【`赴阳山作`】  

今日是何朝天晴物色饶落英千尺堕游丝百丈飘泄乳交岩脉悬流揭浪标无心思岭北猿鸟莫相撩  

答张十一功曹  

山净江空水见沙哀猿啼处两三家筼筜竞长纎纎笋踯躅闲开豓豓花未报恩波知死所莫令炎瘴送生涯吟君诗罢看双鬓斗觉霜毛一半加  

郴州祈雨  

乞雨女郎魂炰羞洁且繁庙开鼯鼠呌神降越巫言旱气期销荡隂官想骏奔行看五马入萧防已随轩  

湘中酬张十一功曹  

休垂絶徼千行泪共泛清湘一叶舟今日岭猿兼越鸟可怜同听不知愁  

郴口又赠二首  

山作剑攒江冩镜扁舟斗转疾于飞回头笑向张公子终日思归此日归  

雪飐霜翻看不分雷惊电激语难闻沿涯【`一作崖`】宛转到【`一作入`】深处何限青天无片云  

题木居士二首【`耒阳县北沿流二三十里鼇口寺退之所题木居士在焉元丰初以祷早不应为邑令析而薪之`】  

火透波穿不计春根如头面干如身偶然题作木居士便有无穷求福人  

为神讵比沟中断遇赏还同防下余朽蠧不胜刀锯力匠人虽巧欲何如  

晩泊江口  

郡城朝解防江防暮依村二女竹上泪孤臣水底魂双双归蛰燕一一呌羣猿回首那闻【`一作能`】语空看别防翻  

湘中  

猿愁鱼踊【`一作跃`】水翻波自古流传是汨罗苹藻满盘无处奠空闻渔父扣舷歌  

别盈上人  

山僧爱山出无期俗士牵俗来何时祝融峯下一回首即是此生长别离  

喜雪献裴尚书【`裴均也时为荆南节度使检校吏部尚书愈为法曹叅军`】  

宿云寒不卷春雪堕如簁【`一作筛`】骋巧先投隙濳光半【`一作乱`】入池喜深将防试惊密仰檐窥自下何曽污増髙未觉【`一作见`】危比心明可烛拂靣爱还吹妬舞时飘袖欺梅并压枝地空迷界限砌满接髙卑浩荡乾坤合霏微物象移为【`一作騐`】祥矜大熟布泽荷平施已分年华晩犹怜曙色随气严当酒换【`一作暖`】洒急听窗知照曜临初日玲珑滴晩澌聚庭看岳耸扫路【`一作地`】见云披阵势鱼丽逺书文鸟篆竒纵欢罗艳黠列贺拥熊螭履敝行偏冷门扃卧更羸悲嘶闻病马浪走信娇儿灶静愁烟絶【`一作灭`】丝緐念鬓衰拟盐吟旧句授简慕前规捧赠同燕石多惭失所宜  

春雪  

看雪乗清旦无人坐独谣拂花轻尚起落地暖初销已讶陵歌扇还来伴舞腰洒篁留密节【`一作半`】着栁送长条入镜鸾窥沼行天马度桥徧堦怜可掬满树戱成摇江浪迎涛日风毛纵猎朝弄闲时细转争急忽惊飘城险疑悬布砧寒未绡莫愁隂景促夜色【`一作月`】自相饶  

闻梨花发赠刘师命  

桃溪惆怅不能过红豓纷纷落地多闻道郭西千树雪欲将君去醉如何  

春雪间【`一作映`】早梅  

梅将雪共春彩艳不相因逐吹【`去声`】能争密排枝巧妬新谁令香满座独使净无尘芳意饶呈瑞寒光助照人珑开已徧防缀坐来频那是俱疑似须知两逼真荧煌初乱眼浩荡忽迷神未许琼华比从将玉树亲先期迎献岁更伴占兹晨愿得长辉映轻微敢自珍  

早春雪中闻莺  

朝莺雪里新雪树眼前春带澁先迎气侵寒已报人共矜初听早谁贵后闻频暂啭那成曲孤鸣岂及辰风霜徒自保桃李讵相亲寄谢幽栖友辛勤不为身  

梨花下赠刘师命  

洛阳城外清明节百花寥落梨花发今日相逢瘴海头共惊烂漫开正月  

和归工部送僧约【`工部归登也约荆州人`】  

早知皆是自拘囚不学因循到白头汝既出家还扰扰何人更得【`一作向`】死前休  

入闗咏马  

岁老岂能充上驷力微当自慎前程不知何故翻骧首牵过闗门妄一鸣  

木芙蓉  

新开寒露丛逺比水间红艳色宁相妬嘉名偶自同采江官渡【`一作秋节`】晩搴木古祠空愿得【`一作须劝`】勤来看无令便逐风  

题张十一旅舎三咏  

榴花  

五月榴花照眼明枝间时见子初成可怜此地无车马颠倒青苔落綘英  

井  

贾谊宅中今始见葛洪山下昔曽窥寒泉百尺空看影正是行人渇【`一作暍`】死时  

蒲萄  

新茎未徧半犹枯髙架支离倒复扶若欲满盘堆马乳【`蜀本草蒲萄有似马乳者`】莫辞添竹引龙须  

峡石西泉【`一作寒泉`】  

居然鳞介不能容石眼环环水一钟闻説旱时求得雨只疑科斗是蛟龙  

梁国惠康公主挽歌二首【`公主宪宗长女下嫁于頔之子季友元和中薨诏令百官进诗`】  

定諡芳声逺移封大国新防宫尊长女台室属良人河汉重泉夜梧桐半树春龙輭【`音而`】非厌【`于渉切`】翟还辗禁城尘  

秦地吹箫女湘波鼓瑟妃佩兰初应梦奔月竟沦辉夫族迎魂去宫官防葬归从今沁园草无复更芳菲和崔舎人咏月二十韵【`舍人崔羣也愈元和七年以职方员外郎下迁国子博士此诗是其年八月所作`】  

三秋端正月今夜出东溟对此犹分势腾天渐吐灵未髙烝逺气半上霁孤形赫奕当躔次虚徐度杳防长河晴散雾列宿曙分萤浩荡英华溢萧疎物象泠池边临倒照檐际送横经花树参差见臯禽断续聆牖光窥寂寞砧影伴娉婷幽坐看侵户闲吟爱满庭辉斜通壁练彩碎射沙星清洁云间路空凉水上亭净堪分顾兎细得数飘萍山翠相凝緑林烟共羃青过隅惊桂侧当午觉轮停属【`音烛`】思摛霞锦追欢罄缥缾郡楼何处望陇笛此时听右掖连台座重门限禁扃风台观滉瀁冰砌步青荧独有虞庠客无由拾落蓂  

咏雪赠张籍  

只见纵横落宁知逺近来飘飖还自弄歴乱竟谁催座暖销那怪池清失可猜坳中初盖底垤处遂成堆慢【`一作漫`】有先居后轻多去却回度前铺瓦陇【`一作垅`】发本【`一作奔发`】积墙隈穿细时双透乗危忽半摧舞深逢坎井集早值层台砧练终宜阶纨未暇裁城寒装【`一作妆`】睥睨树冻裹莓苔片片匀如剪纷纷碎若挼【`奴回切`】定非燖鹄鹭真是屑琼瑰纬【`音徽`】繣【`音忽`】观朝萼防茫瞩晚【`一作晓`】埃当窗恒凛凛出户即皑皑【`音哀`】压【`一作润`】野荣芝菌倾都委货财娥嬉华荡瀁胥怒浪崔嵬碛迥疑【`一作宜`】浮地云平想辗雷随车翻缟带逐马散银桮万屋漫汗【`平声`】合千株照曜开松篁遭挫抑【`一作折愈时盖以柳涧事下迁此寄意于时幸也`】粪壤获饶培隔絶门庭遽【`一作邃`】挤排陛【`一作阶`】级才岂堪禆岳镇强欲效盐梅隠匿瑕疵尽包罗委该误鸡宵呃喔惊雀暗裴回浩浩过三暮悠悠匝九垓鲸鲵陆死骨玉石火炎灰厚虑填溟壑髙愁防【`音致`】斗魁日轮埋欲侧坤轴压将頽防类【`一作堰似`】长蛇搅【`一作扰`】陵犹巨象豗水官夸杰黠木气怯胚胎着地无由卷连天不易推龙鱼冷蛰苦虎豹饿号哀巧借奢华【`一作豪`】便专绳困约灾威贪陵【`一作凌`】布被光肯离金罍赏翫捐他事歌谣放我才狂教诗硉矹兴与酒陪鳃惟子能【`一作谁`】谙耳诸人得语哉助留风作党劝坐火为媒雕刻文刀利搜求智网恢莫烦相属和传示及提孩  

酬王二十舍人【`涯`】雪中见寄  

三日柴门拥不开阶平【`一作庭`】庭【`一作平`】满白皑皑今朝蹋作琼瑶迹为有诗从【`一作仙`】凤沼来  

送侯喜  

已作龙钟后时者懒于街里蹋尘埃如今便别长官去【`喜为□子主簿愈为博士故云长官`】直到新年衙日来  

学诸进士作精卫衔石填海  

鸟有偿寃者终年抱寸诚口衔山石细心望海波平功难见区区命巳轻人皆讥造次我独赏专精岂计休无日惟应尽此生何慙刺客传不着报雠名  

奉酬振武胡十二丈大夫【`胡证河东人元和九年党项冦边以证有安边才畧乃授振武军节度使`】  

倾朝共羡宠光频半岁迁腾作虎臣戎斾暂停辞社树里门先下敬乡人横飞玉盏家山晓逺蹀金珂塞草春自笑平生夸胆气不离文字鬓毛新  

奉和库部卢四兄曹长元日朝回【`卢汀也`】  

天仗宵严建羽旄春云送色晓鸡号金炉香动螭头暗玉佩声来雉尾髙戎服上趋承北极儒冠列侍映东曹太平时节难身【`一作身难`】遇郎署何须叹二毛  

寒食直归遇雨  

寒食时看度春游事已违风光连日直隂雨半朝归不见红毬【`蹴鞠黄帝所造鞠与毬同红毬以红帛为之`】上那论防索【`北方寒食日用秋千为戯防索即谓秋千`】飞惟将新赐火向曙着朝衣  

送李六协律归荆南【`翺`】  

早日羇游所春风送客归柳花还漠漠江燕正飞飞歌舞知谁在賔僚逐使非宋亭池水緑莫忘蹋芳菲  

题百叶桃花【`知制诰时作`】  

百叶双桃晩更红窥窗映竹见玲珑应知侍史归天上故伴僊郎宿禁中  

春雪  

新年都未有芳华二月初惊见草芽白雪却嫌春色晩故穿庭树作飞花  

戱题牡丹  

幸自同开俱隠约何须相倚鬭轻盈陵【`一作凌`】晨并作新妆面对客偏含不语情双燕无机还【`一作来`】拂掠【`一作畧`】游蜂多思正经营长年是事皆抛尽【`一作弃`】今日栏边暂眼明  

盆池五首  

老翁真个似童儿汲水【`一作井`】埋盆作小池一夜青蛙鸣到晓恰如方口钓鱼时  

莫道盆池作不成藕梢初种已齐生从今有雨君须记来听萧萧打叶声  

瓦沼晨朝水自清小虫无数不知名忽然分散无踪影惟有鱼儿作队行  

泥盆浅小讵成池夜半青蛙圣【`一作听`】得知一听暗来将伴侣不烦鸣唤鬭雄雌  

池光天影共青青拍防才添水数缾且待夜深明【`一作乗`】月去试看涵泳防多星  

芍药【`元和中知制诰寓直禁中作`】  

浩态狂香昔未逢红灯烁烁緑盘笼觉来独对情【`一作忽`】惊恐身在僊宫第防重  

奉和虢州刘给事使君【`伯刍`】三堂新题二十一咏【`并序　刘伯刍以元和八年出刺虢州`】  

虢州刺史宅连水池竹林往往为亭台岛渚目其处为三堂刘兄自给事中出刺此州在任逾岁职修人治州中称无事颇复増饰从子弟而游其间又作二十一诗以咏其事流行京师文士争和之余与刘善故亦同作  

新亭  

湖上新亭好公来日出初水文浮枕簟瓦影防鱼  

流水  

汨汨防时休从春复到秋只【`一作祗`】言池未满池满强交流  

竹洞  

竹洞何年有公初斫竹开洞门无鎻钥俗客不曽来  

月台  

南馆城隂濶东湖水气多直须台上看始奈月明何  

渚亭  

自有人知处那无步往踪莫教安四壁面面看芙蓉  

竹溪  

蔼蔼溪流慢【`一作漫`】梢梢防篠长穿沙碧簳净落水紫苞香  

北湖  

闻説游湖棹寻常到此回应留醒心处凖拟醉时来  

花岛  

蜂蝶去纷纷香风隔防闻欲知花岛处水上覔红云  

柳溪  

柳树谁人种行行夹防髙莫将条系防着处有蝉号  

西山  

新月迎宵挂晴云到晩留为遮西望眼终是懒回头  

竹迳  

无尘从不扫有鸟莫令弹若要添风月应除数百竿  

荷池  

风雨秋池上髙荷盖水緐未谙鸣摵摵那似卷翻翻  

稻畦  

罫布畦堪数【`罫棊局上方目`】枝分水莫寻鱼肥知巳秀鹤没觉初深  

桞巷  

栁巷还飞絮春余防许时吏人休报事公作送春诗  

花源  

源上花初发公应日日来丁宁红与紫慎莫【`一作切勿`】一时开  

北楼  

郡楼乘晓上尽日不能回晩色将秋至长风送月来  

镜潭  

非铸复非镕澄忽此逢鱼虾不用避只是照蛟龙  

孤屿  

朝游孤屿南暮戱孤屿北所以孤屿鸟与公尽相识  

方桥  

非阁复非船可居兼可过君欲问方桥方桥如此作【`音佐`】  

梯桥  

乍似上青防初疑蹑菡萏自无飞仙骨欲度何由敢  

月池  

寒池月下明新月池边曲若不妬清妍却成相暎烛  

游城南十六首  

赛神  

白布长衫紫领巾差科未动是闲人麦苖含穟桑生葚共向田头乐社神  

题于賔客庄  

榆荚车前盖地皮蔷薇蘸水笋穿篱马蹄无入朱门迹纵使春归可得知  

晚春  

草树知春不乆归百般红紫鬬芳菲杨花榆荚无才思惟解漫天作雪飞  

落花  

已分将身着地飞那羞践踏损光辉无端又被春风误吹落西家不得归  

楸树二首  

防岁生成为大树一朝纒绕困长藤谁人与脱青罗帔看吐髙花万万层  

幸自枝条【`一作头`】能树立可烦萝蔓作交加傍人不解寻根本却道新花胜旧花  

风折花枝  

浮艳侵天难就看清香扑地只遥闻春风也是多情思故防緐枝折赠君  

赠同游  

唤起窗全曙催归日未西无心花里鸟更与尽情啼【`唤起催归二禽名也唤起声如络纬圆转清亮偏鸣于春晓江南谓之春唤催归子规也`】  

赠张十八助教  

喜君眸子重清朗携手城南歴旧游忽见孟生题竹处相看泪落不能収  

题韦氏庄  

昔者谁能比今来事不同寂寥青草曲散漫白榆风架倒藤全落篱崩竹半空宁须惆怅立翻覆本无穷  

晩雨  

亷纤晩雨不能晴池防草间蚯蚓鸣投竿跨马蹋归路才到城门【`一作闻`】打鼔声  

出城  

暂出城门蹋青草逺于林下见春山应须韦杜家家到只有今朝一日闲  

把酒  

扰扰驰名者谁能一日闲我来无伴侣把酒对南山  

嘲少年  

直把春偿酒都将命乞【`音气`】花只知闲信马不觉误随车  

楸树  

青幢紫葢立童童细雨浮烟作防笼不得画师来貌【`音`】取定知难见一生中  

遣【`一作逺`】兴  

断送一生惟有酒寻思百计不如闲莫忧世事兼身事须着人间比梦间  

## 御定全唐诗卷三百四十四  

韩愈  

送李尚书【`逊`】赴襄阳八韵得长字  

帝忧南国切改命付忠良壤画星摇动旗分兽簸扬五营兵转肃千里地还方控带荆门逺飘浮汉水长赐书寛属郡战马隔隣疆纵猎雷霆迅观棊玉石忙风流岘首客花艳大堤倡富贵由身致谁教不自强  

和席八【`防`】十二韵【`元和十一年防与愈同掌制诰`】  

绛阙银河曙东风右掖春官随名共美花与思俱新绮陌朝游间绫衾夜直频横门开日月髙阁切星辰庭变寒前草天销霁后尘沟声通苑急桞色压城匀纶綍谋猷盛丹青步武亲芳菲含斧藻光景畅形神傍砌看红药廵池咏白苹多情怀酒伴余事作诗人倚玉难藏拙吹竽乆混真坐慙空自老江海未还身  

和武相公早春闻莺  

早晩飞来入锦城谁人教解百般鸣春风红树惊眠处似妬歌童作艳声  

游太平公主山庄【`此首前有太安池一首不载洪迈唐人絶句此首题即作太安池`】  

公主当年欲占春故将台榭押【`一作压`】城闉欲知前面花多少直到南山不属人  

晩春  

谁収春色将归去慢緑妖红半不存榆荚只能随栁絮等闲撩乱走空园  

大行皇太后挽歌词三首【`宪宗母庄宪皇后也`】  

一纪尊名正三时孝养荣髙居朝圣主厚徳载羣生武帐虚中禁堂掩太平秋天笳鼓歇松柏徧山鸣威仪备吉防文物杂军容配地行新祭因山托故封凤飞终不返剑化防相从无复临长乐空闻报晓钟追攀万国来警卫百神陪画翣登秋殿容衣入夜台云随僊驭逺风助圣情哀只有朝陵日妆奁一暂开  

广宣上人频见过  

三百【`一作十`】六旬长扰扰不冲风雨即尘埃乆慙【`一作为`】朝士无禆补空愧髙僧数往来学问穷年何所得吟诗竟日未能廻天寒古寺游人少红叶窗前有防堆  

闲游二首  

雨后来更好绕池徧青青柳花闲度竹菱叶故穿萍独坐殊未厌孤斟讵能醒持竿至日暮幽咏欲谁听兹游苦不数再到遂经旬萍盖污池净藤笼老树新林乌【`一作莺`】鸣讶客岸竹长遮邻子云只自守奚事九衢尘  

酬马侍郎寄酒【`马总也`】  

一壶情所寄四句意能多秋到无诗酒其如月色何  

和侯协律咏笋【`侯喜也`】  

竹亭人不到新笋满前轩乍出真堪赏初多未觉烦成行齐婢仆环立比儿孙验长常携尺愁干屡侧盆对吟忘膳饮偶坐变朝昏滞雨膏腴湿骄阳气温得时方张王【`并去声`】挟势欲腾鶱见角牛羊没看皮虎豹存攒生犹有隙散布忽无垠【`一作痕`】讵可持筹算谁能以理言纵横公占地罗列暗连根狂剧时穿壁横【`一作羣`】强防触藩深潜如避逐逺去若追奔始讶妨人路还惊入药园萌芽防寖大覆载莫偏恩巳复侵危砌非徒出短垣身宁虞瓦砾计拟揜兰荪且叹髙无数庸知上防畨短长终不校先后竟谁论外恨苞藏密中仍节目緐暂湏廻步履要取助盘飱穰穰疑翻地森森竞塞门戈矛头戢戢蛇虺首掀掀妇懦咨料【`音聊`】防儿痴谒尽髠侯生来慰我诗句读惊魂属和才将竭呻吟至日暾  

过鸿沟  

龙疲虎困割川原亿万苍生性命存谁劝君王回马首真成一掷赌乾坤  

送张侍郎【`张贾时自兵侍为华州`】  

司徒东镇驰【`一作持`】书谒丞相西来走马迎两府元臣今转密一方逋冦不难平  

赠刑部马侍郎【`马总时副晋公东征`】  

红旗照海压南荒征入中台作侍郎暂从相公平小冦便归天阙致时康  

奉和裴相公东征途经女几山下作  

旗穿晓日云霞杂山倚秋空剑防明敢请相公平贼后暂携诸吏【`一作史`】上峥嵘  

郾城晚饮奉赠副使马侍郎及冯【`宿`】李【`宗闵`】二员外【`冯李时从裴度东征`】  

城上赤云呈胜气眉间黄色见归期幕中无事惟湏饮即日连镳向阙时  

酬别留后侍郎【`蔡平命马总为留后`】  

为文无出相如右谋帅难居郤縠先归去雪销溱洧动西来旌斾拂晴天  

同李二十八夜次襄城【`李正封也`】  

周楚仍连接川原乍屈盘云垂天不暖尘涨雪犹干印绶归台室旌旗别将坛欲知迎盛骑火万星攒同李二十八员外从裴相公野宿西界  

四面星辰着地明散烧烟火宿天兵不闗破贼须归奏自趂新年贺太平  

过襄城  

郾城辞罢过襄城颍水嵩山刮眼明已去蔡州三百里家人不用逺来迎  

宿神龟招李二十八冯十七【`下或有驿字`】  

荒山野水照斜晖啄雪寒鸦趂始【`一作影`】飞夜宿驿亭愁不睡幸来相就盖征衣  

次硖石【`储本硖作峡`】  

数日方离雪今朝又出山试凭髙处望隠约见潼闗  

和李司勲过连昌宫  

夹道疎槐出老根髙甍巨桷压山原宫前遗老来相问今是开元防叶孙  

次潼闗先寄张十二阁老使君【`张贾也`】  

荆山已去华山来日出【`一作照`】潼闗四扇【`一作面`】开刺史莫辞【`一作嫌`】迎逺相公亲【`一作新`】破蔡州廻  

次潼闗上都统相公【`韩也`】  

暂辞堂印执兵权尽管诸军破贼年冠盖相望催入相待将功徳格皇天  

桃林夜贺晋公  

西来骑火照山红夜宿桃林腊月中手把命珪兼相印一时重曡赏元功  

送李员外院长分司东都  

去年秋露下羇旅逐东征今岁春光动驱驰别上京饮中相顾色送后独归情两地无千里因风数寄声晋公破贼回重拜台司以诗示幕中賔客愈奉和  

南伐旋师太华东天书夜到册元功将军旧压三司贵相国新兼五等崇鹓鹭欲归仙仗里熊罴还入禁营中长慙典午非材职得就闲官即至公  

独钓【`或作酌`】四首  

侯家林馆胜偶入得垂竿曲树行藤角平池散芡盘羽沈知食驶缗细觉牵难聊取夸儿女榆条系从鞍一迳向池斜池塘野草花雨多添柳耳水长减蒲芽坐厌亲刑柄偷来傍钓车太平公事少吏隠讵相賖独往南塘上秋晨景气醒露排四岸草风约半池萍鸟下见人寂鱼来闻饵馨所嗟无可召不得倒吾缾秋半百物变溪鱼去不来风能坼芡觜露亦染梨腮逺岫重曡出寒花散乱开所期终莫至日暮与谁廻  

枯树  

老树无枝叶风霜不复侵腹穿人可过皮剥蚁还寻寄托惟朝菌依投絶暮禽犹堪持改火未肯但空心元日酬蔡州马十二尚书去年蔡州元日见寄之什  

元日新诗已去年蔡州遥寄荷相怜今朝纵有谁人领自是三峯【`一作冬`】不敢眠  

咏灯花同侯十一  

今夕知何夕花然锦帐中自能当雪暖那肯待春红黄里排金粟钗头缀玉虫更烦将喜事来报主人公  

祖席前字【`送王涯徙袁州刺史作`】  

祖席洛桥边亲交共黯然野晴山簇簇霜晓菊鲜鲜书寄相思处桮衔欲别前淮阳知不薄终愿早廻船  

秋字  

淮南悲木落而我亦伤秋况与故人别那堪羇宦愁荣华今异路风雨昔同忧莫以宜春逺江山多胜游  

送郑尚书【`权`】赴南海  

番【`音潘`】禺【`音愚`】军府盛欲説暂停桮盖海旂幢出连天观阁开衙时龙户集上日马人来风静鶢鶋去官亷蚌蛤廻货通师子国乐奏武王台事事皆殊异无嫌屈大才  

荅道士寄树鸡【`树鸡木耳之大者`】  

软湿青黄状可猜欲烹还唤木盘廻烦君自入华阳洞直割乖龙左耳来【`桞宗元龙城志茅山道士吴绰采药于华阳洞口见一儿手把三珠戱于松下绰从之奔入洞中化为龙以三珠填左耳中绰劚其耳而失其珠冯贽云仙杂记天罚乖龙必割其耳`】左迁至蓝闗示侄孙湘【`湘愈侄十二郎之子登长庆三年进士第`】  

一封朝奏九重天夕贬潮州【`一作阳`】路八千欲为圣朝除事肯将衰朽惜残年云横秦岭家何在雪拥蓝闗马不前知汝逺来应有意好収吾骨瘴江边  

武闗西逢配流吐蕃【`谪潮州时途中作`】  

嗟尔戎人莫惨然湖南地近保生全我今罪重无归望直去长安路八千  

次邓州界  

潮阳南去倍长沙恋阙那堪又忆家心讶愁来惟贮火眼知别后自添花商顔暮雪逢人少邓鄙春泥见驿賖早晩王师収海岳普将雷雨发萌芽  

题临泷寺  

不觉离家已五千仍将衰病入泷船潮阳【`一作州`】未到吾能【`一作人先`】説海气昏昏水拍天  

晩次宣溪辱韶州张端公使君惠书叙别酬以絶句二章【`英华题作晩次宣溪`】  

韶州南去接宣溪云水苍茫日向西客泪数行先【`一作元`】自落鹧鸪休傍耳边啼  

兼金那足比清文百【`一作白`】首相随媿使君俱是岭南廵管内莫欺荒僻断知闻  

题秀禅师房  

桥夹水松行百步竹牀【`一作林`】莞席到僧家暂拳一手支头卧还把鱼竿下钓【`一作晩`】沙  

将至【`一作入`】韶州先寄张端公使君借图经  

曲江山水闻来乆恐不知名访倍【`一作更`】难愿借图经将入界每逢佳处便开看  

过始兴江口感怀【`大厯十四年起居舍人韩防以罪贬韶州刺史愈随防而迁时年十岁至是贬潮州道过始兴有感而作`】  

忆作儿童随伯氏南来今只一身存目前百口还相逐旧事无人可共论  

韶州留别张端公使君【`时宪宗元和十四年十月`】  

来往再逢梅柳新别离一醉绮罗春乆钦江总文才妙自叹虞翻骨相屯鸣笛急吹争【`一作催`】落日清歌缓送款【`一作感`】行人已知奏课当征拜那复淹留咏白苹  

从潮州量移袁州张韶州端公以诗相贺因酬之【`时宪宗元和十四年十月`】  

明时逺逐事何如遇赦移官罪未除北望讵令随塞雁南迁才免葬江鱼将经贵郡烦留客先惠髙文谢起予暂欲系船韶石下上賔虞舜整冠裾  

次石头驿寄江西王十中丞阁老【`仲舒也时为江南西道观察使愈自袁还朝作寄`】  

凭髙试回首【`一作廽马`】一望豫章城人由【`一作犹`】恋徳泣马亦别羣鸣寒日夕始照风江【`一作江风`】逺渐平黙然都不语应识此时情  

游【`一作题`】西林寺题【`一作故`】萧二兄郎中【`存`】旧堂【`自注萧兄有女出家`】  

中郎有女能传业伯道无儿可保家偶到匡【`一作庐`】山曽住处防行衰泪落烟霞【`一作今日匡山过旧隠空将衰泪对烟霞`】  

自袁州还京行次安陆先寄随州周员外【`周君巢也时为随州刺史`】  

行行指汉东暂喜笑言同雨雪离江上蒹葭出梦中面犹含瘴色眼巳见华风岁暮难相值酣歌未可终  

题广昌馆【`在随州枣阳县南`】  

白水龙飞已防春偶逢【`一作寻`】遗迹问耕人丘坟发掘当官路【`一作道`】何处南阳有近亲  

寄随州周员外  

陆孟丘杨乆作尘【`愈与陆长源孟叔度丘颖杨凝及君巢同为董晋幕客`】同时存者更何人金丹别后知传得乞取刀圭救病身【`周好金丹服饵之术`】  

酒中留上襄阳李相公【`李逢吉也愈元和十一年正月为中书舍人而逢吉以其年二月自舍人拜相`】  

浊水污泥清路尘还曽同制掌丝纶眼穿长讶双鱼断耳热何辞数爵频银烛未销窗送曙金钗半醉【`一作堕`】座添春知公不乆归钧轴应许闲官寄病身  

去岁自刑部侍郎以罪贬潮州刺史乗驿赴任【`一作之官`】其后家亦谴逐小女道死殡之层驿旁【`一作之`】山下蒙恩还朝【`一作今`】过其墓留题驿梁  

数条藤束木皮棺草殡荒山白骨寒惊恐入心身已病扶舁【`音余`】沿路众知难绕坟不暇号三匝设祭惟闻饭一盘致汝无辜由我罪百年慙痛泪阑干  

贺张十八秘书得裴司空马【`或作酬张秘书因骑马赠诗`】  

司空逺寄养初成毛色桃花眼镜明落日已曾交辔语春风还拟竝鞍行长令奴仆知饥渇湏着贤良待性情旦夕公归伸拜谢免劳骑去逐双旌  

杏园送张彻侍御【`一作郎`】归使  

东风花树下送尔出京城乆抱伤春意新添惜别情归来身已病相见眼还明更遣将诗酒谁家逐后生  

雨中寄张博士籍侯主簿喜  

放朝还不报半路蹋泥归雨惯曽无节雷频自失威见墙生菌徧忧麦作蛾飞岁晩偏萧索谁当救晋饥奉和兵部张侍郎【`贾`】酬郓州马尚书【`总`】只召途中见寄开缄之日马帅已再领郓州之作  

来朝当路日承诏改辕时再领须句【`音劬`】国仍迁少昊司【`总加检校刑部尚书`】暖风抽宿麦清雨卷归旗赖寄新珠玉长吟慰我思  

早春与张十八博士籍游杨尚书林亭寄第三阁老兼呈白冯二阁老【`白居易冯宿也第三阁老杨于陵之子嗣复也`】  

墙下春渠入禁沟渠冰初破满渠浮鳯池近日长先暖流到池时更【`一作见`】不流  

奉使常山早次太原呈副使吴郎中【`愈使镇州吴丹以驾部郎中副行`】  

朗朗闻街皷晨起似朝时翻翻走驿马春尽是归期地失嘉禾处风存蟋蟀词暮齿良多感无事涕垂颐  

夕次夀阳驿题吴郎中诗后  

风光欲动别长安春半城边特地寒不见园花兼巷柳马头惟有月团团  

镇州初归  

别来杨柳街头树摆弄【`一作撼`】春风只欲飞还有小园桃李在留花不发待郎归  

同水部张员外籍曲江春游寄白二十二舍人  

漠漠轻隂晩自开青天白日暎楼台曲江水满花千树有底忙时不肯来  

和水部张员外宣政衙赐百官樱桃诗  

汉家旧种明光殿炎帝还书本草经岂似满朝承雨露共看传赐出青防香随翠笼擎初到【`一作动`】色暎【`一作照`】银盘写【`一作泻`】未停食罢自知无所报空然慙汗仰皇扃  

早春呈水部张十八员外二首  

天街小雨润如酥草色遥看近却无最是一年春好处絶胜烟【`一作花`】柳满皇都  

莫道官忙身老大即无年少逐春心凭君先到江头看柳色如今深未深  

送桂州严大夫同用南字【`严谟也题下或有赴任二字`】  

苍苍森八桂兹地在湘南江作青罗带山如碧玉篸【`音簪`】户多输翠羽家自种黄甘逺胜登僊去飞鸾不假骖奉酬天平马十二仆射暇日言怀见寄之作【`马緫时为郓曹濮等州观察使军曰天平`】  

天平篇什外政事亦无双威令加徐土儒风被鲁邦清为公论重寛得士心降岁晏偏相忆长谣坐北窗奉使镇州行次承天行营奉酬裴司空【`时穆宗长庆二年`】  

窜逐三年海上归逢公复此着征衣旋吟佳句还鞭马恨不身先去鸟飞  

镇州路上谨酬裴司空相公重见寄  

衔命山东抚乱师日驰三百自嫌迟风霜满面无人识何处如今更有诗  

奉和仆射裴相公感恩言志【`穆宗长庆二年裴度罢李逢吉为相`】  

文武功成【`一作成功`】后居为百辟师林园穷胜事钟鼔乐清时摆落遗髙论雕镌出小诗自然无不可范蠡尔其谁和仆射相公朝廻见寄【`时牛李党炽裴度介其间累遭谤讟故愈诗有髙蹈之语`】  

尽瘁年将乆公今始暂闲事随忧共减诗与酒俱还放意衡机外収身矢石间秋台风日迥正好看前山  

奉和李相公题萧家林亭【`逢吉也`】  

山公自是林园主叹惜前贤造作时岩洞幽深门尽鎻不因丞相防人知  

奉和杜相公太清宫纪事陈诚上李相公十六韵【`杜元颍也太清宫元皇帝庙`】  

耒耜兴姬国輴【`丑伦切`】欙【`力追切`】建夏家在功诚可尚于道讵为华象帝威容大僊宗寳歴赊卫门罗防槊图壁杂龙蛇礼乐追尊盛乾坤降福遐四真皆齿列【`天寳元年亲享元皇帝于新庙以庄子为南华真人文子为通真人列子为冲虚真人庚桑子为洞虚真人配享`】二圣亦肩差【`初太清宫成命工于太白山采白石为元真像南面宗肃宗像侍立左右`】阳月时之首隂泉气未牙殿阶铺水碧庭炬坼金葩紫极观忘倦青词奏不哗噌【`音铮`】吰【`音宏`】宫夜辟嘈囐【`才曷切`】鼓晨挝【`陟切`】亵味陈奚取名香荐孔嘉垂祥纷可录俾夀浩无涯贵相山瞻峻清文玉絶瑕代工声问逺摄事敬恭加皎洁当天月葳防捧日霞唱妍酬亦丽俛仰但称嗟  

## 御定全唐诗卷三百四十五  

韩愈  

郓州谿堂诗【`马緫为郓曹濮节度观察等使为堂于居之西北隅号曰谿堂以下四首从文集录入`】  

帝奠九壥【`与防同`】有叶有年有荒不【`一作有`】条河岱之间及我宪考一収【`一作牧`】正之视邦选侯以公来尸公来尸之人始未信公不饮食以训以徇孰饥无食孰呻孰叹孰寃不问不得分愿孰为邦蟊【`一作蛑`】节根之螟羊狠狼贪以口覆城吹之喣之摩手拊之箴【`一作针`】之石之膊而磔之凡公四封既富以彊谓公吾父孰违公令可以师征不宁守邦公作谿堂播播流水浅有蒲莲深有葭苇公以賔燕其鼓骇骇公燕谿堂賔校醉饱流有跳鱼防有集鸟既歌以舞其鼔考考公在谿堂公御琴瑟公暨賔赞稽经诹律施用不差人用不屈谿有薲【`与萍同`】【`与菰同`】有有鱼公在中流右诗左书无我斁遗此邦是庥  

送张道士  

大匠无弃材寻尺各有施况当营都邑杞梓用不疑张侯嵩髙来面有熊豹姿开口论利害剑锋白差差恨无一尺捶【`一作棰`】为国笞夷诣阙三上书臣非黄冠师臣有胆与气不忍死茅又不媚笑语不能伴儿嬉乃着道士服众人莫臣知臣有平贼防狂童不难治其言简且要陛下幸听之天空日月髙下照理不遗或是章奏繁裁择未及斯宁当不竢报归袖风披披荅我事不尔吾亲属吾思昨宵梦倚门手取连环持今日有书至又言归何时霜天熟杮栗収拾不可迟岭北梁可构寒鱼下清伊【`一作漪`】既非公家用且复还其私从容进退间无一不合宜时有利不利虽贤欲奚为但当励前操富贵非公谁  

送郑十校理得洛字【`郑余庆子瀚本名涵以文宗藩邸时名同改名瀚贞元十年进士长安尉集贤校理愈以元和四年六月为都官员外郎分司东都涵来宁愈于其行作诗并序以送之`】  

相公倦台鼎分正【`一作政`】新邑洛才子富文华校讐天禄阁夀觞佳节过归骑春衫薄鸟哢正交加杨花共纷泊亲交【`一作交亲`】谁不羡去去翔寥廓  

送陆歙州傪  

我衣之华兮我佩之光陆君之去兮谁与翺翔敛此大惠兮施于一州今其去矣胡不为留我作此诗歌于逺道无疾其驱天子有诏  

送汴州监军俱文珍【`董晋为汴州陈留郡节度使治汴州俱文珍为监军愈为观察推官文珍将如京师作序并诗送之　此首从外集文内录入`】  

奉使池静临戎汴水安冲天鹏翅濶报国剑铓寒晓日驱征骑春风咏采兰谁言臣子道忠孝两全难  

赠崔立之【`以下十五首见外集`】  

昔年十日雨子桑苦寒饥哀歌坐空室【`一作房一作屋`】不怨但自悲其友名子舆忽然忧且思褰裳触泥水裹饭往食之入门相对语天命良不疑好事漆园吏书之存雄词千年事已逺二子情可推我读此篇日正当寒【`一作雨`】雪时吾身固已困吾友复何为薄粥不足裹深泥谅难驰曽无子舆事空赋子桑诗  

海水【`一有诗字`】  

海水非不广邓林岂无枝风波一荡薄鱼鸟不可依海水饶大波邓林多惊风岂无鱼与鸟巨细各不同海有吞舟鲸邓有垂天鹏茍非鳞羽大荡薄不可能我鳞不盈寸我羽不盈尺一木有余隂一泉有余泽我将辞海水濯鳞清泠池我将辞邓林刷羽蒙笼枝海水非爱广邓林非爱枝风波亦常事鳞羽自不宜【`一作不自疑`】我鳞日已大我羽日已脩风波无所苦还作鲸鹏游  

赠河阳李大夫【`李芃河阳节度使`】  

四海失巢穴两都困尘埃感恩由【`由犹古字通`】未报惆怅空一来裘破【`一作破裘`】气不暖马羸【`一作羸马`】鸣且哀主人情更重空使剑锋摧  

苦寒歌  

黄昏苦寒歌夜半【`一作半夜`】不能休岂不有阳春节岁【`一作岁节`】聿其周【`一作岁聿不其周`】君何爱重裘兼味养大贤冰食葛制神所怜【`一作诚可怜`】填窗塞户慎勿出暄风暖景明年日  

芍药歌【`一本作王司马红芍药歌`】  

丈人庭中开好花更无凡木争春华翠茎红蘂天力与此恩不属黄钟家温馨熟美鲜香起似笑无言习君子霜刀剪汝天女劳何事低头学桃李娇痴婢子无灵性【`一作性灵`】竞挽春衫来比并欲将双颊一睎【`一作稀`】红绿窗磨徧青铜镜一尊春酒甘若饴丈人此乐无人知花前醉倒歌者谁楚狂小子韩退之  

赠徐州族侄【`以下十三首见遗集`】  

我年十八九壮气起胸中作书献云阙辞家逐秋蓬岁时易迁次身命多厄穷一名虽云就片禄不足充今者复何事卑栖寄徐戎萧条资用尽濩落门巷空朝眠未能起逺怀方郁悰系门者谁子问言乃吾宗自云有竒术探妙知天工既往怅何及将来喜还通期我语非佞当为佐时雍  

嘲鼾睡  

澹师昼睡时声气一何猥顽飚吹肥脂坑谷相嵬磊雄哮乍咽絶每发壮益倍有如阿鼻尸长唤忍众罪马牛惊不食百鬼聚相待木枕十字裂镜靣生痱【`音肥`】癗【`音畾`】鐡佛闻皱眉石人战摇腿孰云天地仁吾欲责真宰幽寻虱搜耳猛作涛翻海太阳不忍明飞御皆惰怠乍如彭与黥呼寃受葅醢又如圏中虎号疮兼吼馁虽令伶伦吹苦韵难可改虽令巫咸招魂爽难复在何山有灵药疗此愿与采  

澹公坐卧时长睡无不稳吾尝闻其声深虑五藏损黄河弄濆薄梗涩连拙鮌南帝初奋槌凿窍泄混沌迥然忽长引万丈不可忖谓言絶于斯继出方衮衮幽幽寸喉中草木森苯【`音本`】防【`音忖`】盗贼虽狡狯亡魂敢窥阃鸿防总合杂诡谲骋戾狠乍如鬭呶呶忽若怨恳恳赋形苦不同无路寻根本何能堙其源惟有土一畚  

昼月  

玉盌不磨着泥土青天孔出白石补兔入臼藏蛙缩肚桂树枯株女闭户隂为阳羞固自古嗟汝下民或敢侮戱嘲盗视汝目瞽  

赠张徐州莫辞酒  

莫辞酒此防固难同请看女工机上帛半作军人旗上红莫辞酒谁为君王之爪牙春雷三月不作响战士岂得来还家  

辞唱歌  

抑逼教唱歌不解看艳词坐中把酒人岂有欢乐姿幸有伶者妇腰身如柳枝但令送君酒如醉如憨痴声自肉中出使人能逶随复遣悭恡者赠金不皱眉岂有长直夫喉中声雌雌君心岂无耻君岂是女儿君教发直言大声无休时君教哭古恨不肯复吞悲乍可阻君意艳歌难可为  

知音者诚希  

知音者诚希念子不能别行行天未晓携酒踏明月同窦【`牟`】韦【`执中`】寻刘尊师不遇【`以同寻师三字为韵愈分得寻字`】  

秦客何年驻仙源此地深还随蹑鳬骑来访驭风襟院闭青霞入松髙老鹤寻犹疑隠形坐敢起窃桃心  

春雪  

片片驱鸿急纷纷逐吹斜到江还作水着树渐成花越喜飞【`一作非`】排瘴胡愁厚【`一作原`】盖砂兼云封洞口助月照天涯暝见迷巢鸟朝逢失辙车呈丰尽相贺宁止力耕家  

酬蓝田崔丞立之咏雪见寄  

京城数尺雪寒气倍当年泯泯都无地茫茫岂是天崩奔惊乱射挥霍讶相纒不觉侵堂陛方应折屋椽出门愁落道上马恐平鞯朝鼓矜凌起山斋酩酊眠吾方嗟此役君乃咏其妍冰玉清顔隔波涛盛句传朝飱思共饭夜宿忆同氊举目无非白雄文乃独  

潭州泊船呈诸公  

夜寒眠半觉鼓笛閙嘈嘈暗浪舂楼堞惊风破竹篙主人看使范【`一作帆去声`】客子读离骚闻道松醪贱何须恡错刀  

饮城南道边古墓上逢中丞过赠礼部卫员外少室张道士  

偶上城南土骨堆共倾春酒三五桮为逢桃树相料【`音聊`】理不觉中丞喝道来  

池上絮  

池上无风有落晖杨花晴后自飞飞为将纎质凌清镜湿却无穷不得归  

赠贾岛【`以下二首见万首絶句`】  

孟郊死葬北邙山从此风云得暂闲天恐文章浑断絶更生贾岛着人间  

赠译经僧  

万里休言道路赊有谁教汝度流沙只今中国方多事不用无端更乱华  

## 御定全唐诗卷三百四十六  

王涯  

王涯字广津太原人博学工属文贞元中擢进士又举宏辞调蓝田尉以左拾遗为翰林学士进起居舎人宪宗元和初贬虢州司马徙袁州刺史以兵部员外郎召知制诰再为翰林学士累迁工部侍郎涯文有雅思永贞元和间训诰温丽多所槀定拜中书侍郎同中书门下平章事寻罢再迁吏部侍郎穆宗立出为劒南东川节度使长庆三年入为御史大夫迁户部尚书盐铁转运使敬宗寳厯时复出领山南西道节度使文宗嗣位召拜太常卿以吏部尚书总盐铁岁中进尚书右仆射代郡公久之以本官同中书门下平章事俄检校司空兼门下侍郎李训败乃及祸集十卷今编诗一卷  

享恵昭太子庙乐章【`送神`】  

威仪毕陈备乐将阕苞茅酒缩膋萧香彻宫臣展事肃  

雍在列迎精送徃厥鉴昭晰  

望禁门松雪  

宿云开霁景佳气此时浓瑞雪凝清禁祥烟羃小松依稀鸳瓦出隠映鳯楼重金晴光照琼枝瑞色封叶铺全类玊柯偃乍疑龙讵比寒山上风霜老昔容  

广宣上人以诗贺放榜和谢  

延英面奉入春闱亦选功夫亦选竒在冶只求金不耗用心空学秤无私龙门变化人皆望莺谷飞鸣自有时独喜至公谁是证弥天上人与新诗  

九月九日勤政楼下观百僚献夀  

御气黄花节临轩紫陌头早阳生防仗霁色入仙楼献夀皆鹓鹭瞻天尽冕旒菊樽过九日鳯歴肇千秋乐奏薫风起杯酣瑞影収年年歌舞度此地庆皇休  

春游曲二首  

万树江边杏新开一夜风满园深浅色照在緑波中上苑何穷树花间次第新香车与丝骑风静亦生尘  

太平词  

风俗今和厚君王在穆清行看采华曲尽是泰阶平  

送春词  

日日人空老年年春更归相欢在尊酒不用惜花飞  

塞上曲二首  

天骄逺塞行出鞘寳刀鸣定是酬恩日今朝觉命轻塞虏常为敌边风已报秋平生多志【`一作意`】气箭底觅封侯  

陇上行  

负羽到边州鸣笳度陇头云黄知塞近草白见边秋  

思君恩  

鸡鸣天汉晓莺语禁林春谁入巫山梦唯应洛水神  

春闺思  

雪尽萱抽叶风轻水变苔玉闗音信断又见发庭梅  

春江曲  

揺漾越江春相将采白苹归时不觉夜出浦月随人  

闺人赠逺五首  

花眀绮陌春栁拂御沟新为报辽阳客流芳【`一作光`】不待人  

逺戍功名薄幽闺年貌伤妆成对春树不语泪千行形影一朝别烟波千里分君看望君处只是起行云啼莺【`一作莺啼`】緑树深语燕【`一作燕语`】雕梁晚不省出门行沙场知近逺  

洞房今夜月如练复如霜为照离人恨亭亭到晓光  

从军词三首  

戈【`一作旍`】甲从军久风云识阵难今朝拜韩信计日斩成安  

燕颔多竒相狼头敢犯边寄言班定逺正是立功年旄头夜落防书飞来奏金门着赐衣白马将军频破敌黄龙戍卒防时归  

塞下曲二首  

辛勤防出黄华戍迢逓初随细栁营塞晚毎愁残月苦边愁更逐断蓬惊【`一作声`】  

年少辞家从冠军金妆寳劒去邀勲不知马骨伤寒水唯见龙城起暮云  

平戎辞  

太白秋髙助发兵长风夜卷虏尘清男儿解却腰间劒喜见从王道化平  

游春词二首  

曲江緑【`一作丝`】栁变烟条寒谷氷随暖气销才见春光生绮陌已闻清乐动云韶  

经过栁陌与桃蹊寻逐春光着处迷鸟度时时冲絮起华繁衮衮压枝低  

秋思二首  

网【`一作丝`】轩凉吹动轻衣夜聼更长玉漏稀月度天河光转湿鹊惊秋树叶频飞  

宫连太液见沧波暑气微消秋意多一夜清风苹末起露珠翻尽满池荷  

汉苑行  

二月春风遍栁条九天仙乐奏云韶蓬莱殿后【`一作后殿`】花如锦紫阁阶前雪未销  

秋夜曲  

桂魄初生秋露微轻罗已薄未更衣银筝夜久殷勤弄心怯空房不忍归  

献夀辞  

宫殿参差列九重祥云瑞气捧堦【`一作皆`】浓微臣欲献唐尧夀遥指南山对衮龙  

秋思赠逺二首  

当年只自守空帷【`一作□`】梦里闗山觉别离不见乡书传鴈足唯看新月吐蛾眉  

厌攀杨栁临清阁闲采芙蕖傍碧潭走马台边人不见拂云堆畔战初酣  

春闺思【`一作闺人春思`】  

愁见游空百尺【`一作丈`】丝春风挽【`一作惹`】断更伤离闲【`一作桃`】花落尽【`一作徧`】青【`一作苍`】苔地尽日无人谁得知  

宫词三十首【`存二十七首`】  

白【`一作内`】人宜着紫衣裳冠子梳头双眼长新睡起来思旧梦见人忘却道□常  

春来新插翠云钗尚着云头踏殿鞋欲得君王回一顾争扶玉辇下金阶  

五更初起觉风寒香炷烧来夜已残欲卷珠帘惊雪满自将红烛上楼看  

各将金鎻鎻宫门院院青娥侍【`一作待`】至尊头白监门掌来去问频多是防承恩  

夜久盘中蜡滴稀金刀剪起尽霏霏传声总是君王唤红烛台前着舞衣  

筝翻禁曲觉声难玉柱皆非旧处安记得君王曾道好长因下辇得【`一作防`】先弹  

一丛髙鬓緑云光官【`一作宫`】様轻轻淡淡黄为看九天公【`一作宫`】主贵外边争学内家装  

宜春院里驻仙舆夜宴笙歌总不如传索金笺题宠号镫前御笔与亲书  

永巷重门渐半开宫官着鎻隔门回谁知曾笑他人处今日将身自入来  

春风帘里旧青娥无奈新人夺宠何寒食禁花开满树玉堂终日闭时多  

碧绣檐前栁散垂守门宫女欲攀时曾经玉辇从容处不敢临风折一枝  

鸦飞深在禁城墙多绕重楼复殿傍时向春檐瓦沟上散开朝【`一作防`】翅占朝光  

白雪猧儿拂地行惯眠红毯不曾惊深宫更有何人到只晓金阶吠晩萤  

百尺仙梯倚阁边内人争下掷金钱风来竞看铜乌转遥指朱干在半天  

春风摆荡禁花枝寒食秋千满地时又落深宫石渠里尽随流水入龙池  

墙【`一作雕`】墙不断接宫城金榜皆书殿院名万转千回相隔处各调弦管对闻声  

霏霏春雨九重天渐暖龙池御栁烟玉辇逰时应不避千廊万屋自相连  

禁门【`一作前`】烟起紫沉沉楼阁当中复道深长入暮天凝不散掖庭宫里动秋砧  

炎炎夏日满天时桐叶交加覆玉墀向晚移镫上银簟丛丛緑鬓坐弹棋  

曈曈日出大明宫天乐遥闻在碧空禁树无风正和暖玉楼金殿晓光中  

迥出芙蓉阁上头九天悬处正当秋年年七夕晴光里宫女穿针尽上楼  

教来鹦鹉语初成久闭金笼惯认名总向春园看花去独于深院笑【`一作唤`】人声  

银瓶泻水欲朝妆烛熖红髙粉壁光共怪满衣珠翠冷黄花瓦上有新霜  

迎风殿里罢云和起聼新蝉歩浅莎为爱九天和露滴万年枝上防声多  

御果収时属内官傍檐低压玉阑干眀朝摘向金华殿尽日枝边次第看  

内里松香满殿闻四行阶下暖氤氲春深欲取黄金粉绕树宫娥着绛裙  

禁树传声在九霄内中残火独遥遥千官待取门犹闭未到宫前下马桥  

## 御定全唐诗卷三百四十七  

贾棱  

贾棱贞元八年进士第诗一首  

御沟新栁  

御苑阳和早章沟栁色新托根偏近日布叶乍迎春秀质方含翠清隂欲庇人轻云度斜景多露滴行尘褭褭堪离赠依依独望频王孙如可赏攀折在芳辰刘遵古  

刘遵古贞元八年进士第诗一首  

御沟新栁  

韶光先禁栁几处覆沟新映水疑分翠含烟欲占春悠悠迟日晚褭褭好风频吐节茸犹嫩通条泽稍均逺和瑶草色暗拂玉楼尘愿假骞飞便归栖及此辰李正封  

李正封官监察御史诗五首  

洛阳清眀日雨霁  

晓日清眀天夜来嵩少雨千门尚烟火九陌无尘土酒緑河桥春漏闲宫殿午逰人恋芳草半犯严城鼓  

咏露  

霏霏灵液重云表无声落霑树急蝉洒池栖皓鹤流尘清逺陌飞月澄髙阁宵润玉堂帘曙寒【`一作贯`】金井索佳人比珠泪坐感红绡薄  

夏游招隠寺暴雨晚晴  

竹栢风雨过【`一作清风过`】萧疎台殿凉石渠写奔溜金刹照頺阳鹤飞【`一作去`】岩烟碧鹿鸣涧草香山僧引清梵幡盖绕廻廊  

禅门寺暮钟【`一作刘复诗`】  

簨髙悬于阗钟黄昏发地殷龙宫逰人忆到嵩山夜叠阁连楼倚太空  

贡院楼北新栽小松  

青苍初得地华省植来新尚带山中色犹含洞里春近楼依北户隠砌浄游尘鹤夀应成盖龙形未有鳞为梁资大厦封爵耻嬴秦幸此观光日清风屡得亲  

崔立之  

崔立之贞元进士第诗三首  

南至隔仗望含元殿香炉  

千官望长至万国拜含元隔仗炉光出浮霜烟气翻飘飘萦内殿漠漠澹前轩圣日开如捧卿云近欲浑轮囷洒宫阙萧索散乾坤愿倚天风便披香奉至尊  

曲池洁寒流  

闲寻欹岸歩因向曲池看透底何澄彻廻流乍屈盘稍随髙树古逈与逺天寒月入镜华转星临珠影攅纎鳞时蔽石转吹或生澜愿假涓微效来濡拙笔端  

赋得春风扇微和  

时令忽已变年光俄又春髙低恵风入逺近芳气新靡靡才偃草泠泠不动尘温和乍扇物煦妪偏感人去出桂林漫来过蕙圃频晨辉正澹荡披拂长相亲  

郭遵  

郭遵贞元进士第诗二首  

南至日隔仗望含元殿香炉【`一作裵次元诗`】  

冕旒亲负扆卉服尽朝天旸谷移初日金炉出御烟芬馨流逺近散漫入貂蝉霜仗凝逾白朱栏映转鲜如看浮阙在稍觉逐风迁为沐皇家庆来瞻羽卫前  

赋得春风扇微和  

微风飘淑气散漫及兹晨习习何处至熙熙与春亲暧空看早辨映日度逾频髙拂非烟杂低垂众卉新霁天轻有霭绮陌尽无尘还似登台意元和欲煦人  

韦纾  

韦纾贞元进士第诗一首  

赋得风动万年枝  

嘉名标万祀擢秀出深宫嫩叶含烟霭芳柯振恵风参差揺翠色绮靡舞晴空气禀祯祥异荣霑雨露同天年方未极圣夀比应崇幸列华林里知殊众木中  

樊阳源  

樊阳源贞元进士第诗一首  

赋得风动万年枝  

珍木罗前殿乗春任好风振柯方褭褭舒叶乍蒙蒙影动丹墀上声传紫禁中离披偏向日凌乱半分空轻拂祥烟散低揺翠色同长令占天眷四气借全功  

许稷  

许稷贞元进士第诗二首  

赋得风动万年枝  

琼树偏春早光飞处处宜晓浮三殿日暗度万年枝婀娜揺仙禁缤翻映玉池含芳烟乍合拂砌影初移为近韶阳煦皆先众卉垂成隂知可待不与众芳随  

闰月定四时  

玉律穷三纪推为积闰期月余因妙算岁遍自成时乍觉年华改翻怜物迟六旬知不惑四气本无欺月桂亏还正阶蓂落复滋从斯分厯象共仰定毫厘  

范传正  

范传正贞元中举进士宏辞皆髙第诗三首  

谢真人还旧山  

麾盖从仙府笙歌入旧山水流丹灶缺云起草堂关白鹿行为卫青鸾舞自闲种松鳞未老移石藓仍斑望路烟霞外廻舆岩岫间岂唯辽海鹤空叹令威还  

范成君击洞隂磬  

歴歴闻金奏微微下玉京为祥家谍久偏识洞隂名澹伫人间聼铿锵古曲成何须百兽舞自畅九天情注目看无见留心记未精云霄如可托借鹤向层城  

赋得春风扇微和  

暧暧当迟日微微扇好风吹揺新叶上光动浅花中澹荡凝清昼氤氲暧碧空稍看生緑水已觉散芳丛徙倚情偏适裵回赏未穷妍华不可状竟夕气融融  

豆卢荣  

豆卢荣贞元进士诗一首  

赋得春风扇微和  

春晴生缥缈软吹和初遍池影动渊沦山容发葱蒨迟迟入绮阁习习流芳甸树杪飏莺啼堦前落花片韶光恐闲放旭日宜游宴文客拂尘衣仁风愿廻扇  

邵偃  

邵偃贞元中进士诗一首  

赋得春风扇微和  

微风扇和气韶景共芳晨始见郊原緑旋过御苑春三条开广陌八水泛通津烟动花间叶香流马上人逶迤云彩曙嘹唳鸟声频为报东堂客眀朝桂树新  

栁道伦  

栁道伦贞元中进士诗一首  

赋得春风扇微和  

青阳初入律淑气应春风始辨梅花里俄分栁色中依微开夕照澹荡媚晴空拂水生苹末经岩触桂丛稍抽兰叶紫微吐杏花红愿逐仁风布将俾生植功  

陈九流  

陈九流贞元中进士诗一首  

赋得春风扇微和  

喜见阳和至遥知橐籥功迟迟散南陌褭褭逐东风暗入芳园【`一作畦`】里潜吹草木中兰荪才有緑桃杏未成红已觉寒光尽还看淑气通由来荣与悴今日发应同夏方庆  

夏方庆贞元中进士诗一首  

谢真人仙驾还旧山  

何年成道去绰约化童顔天上辞仙侣人间忆旧山沧桑今已变萝蔓尚堪攀云覆瑶坛浄苔生丹灶闲逍遥堪白石寂寞闭关应是悲尘世思将羽驾还  

## 御定全唐诗卷三百四十八  

陈羽  

陈羽江东人登贞元进士第歴官乐宫尉佐诗一卷  

公子行  

金覊白靣郎何处蹋青来马娇郎半醉躞蹀望楼台似见楼上人玲珑窓户开隔花闻一笑落日不知回  

古意  

十三学绣罗衣裳自怜红袖闻馨香人言此是嫁时服含笑不刺双鸳鸯郎年十九髭未生拜官天下闻郎名车马骈阗贺门馆自然不失为公卿是时妾家犹未贫兄弟出入双车轮繁华全盛两相敌与郎年少为婚姻郎家居近御沟水豪门客尽蹑珠履雕盘酒器常不干晓入中厨妾先起姑嫜严肃有规矩小姑娇憨意难取朝防暮拜白玉堂绣衣着尽黄金缕妾貌渐衰郎渐薄时时强笑意索寞知郎本来无岁寒几回掩涙看花落  

妾年四十丝满头郎年五十封公侯男儿全盛日忘旧银牀羽帐空飕飗庭花红遍蝴蝶飞看郎佩玉下朝时归来畧畧不相頋却令侍婢生光辉郎恨妇人易衰老妾亦恨深不忍道看郎强健能几时年过六十还枯稿  

长相思  

相思长【`一作复`】相思相思无限极相思苦相思相思损容色容色真可惜相思不可彻日日长相思相思肠断絶肠断絶涙还续闲人莫作相思曲  

送戴端公赴容州  

分命诸侯重葳防绣服香八蛮治险阻【`一作路`】千骑蹋繁霜山断旌旗出天晴劒佩光还将小戴礼逺出化南方  

送殷华之洪州  

离堂悲楚调君奏豫章行愁处雪花白梦中江水清扣船歌月色避浪宿猨声还作经年别相思湖草生  

春日晴原野望  

东风吹暖气消散入晴天渐变池塘色欲生杨栁烟防茸花向月潦倒客经年乡思应愁望江湖春水连  

湘妃怨  

舜欲省蛮陬南廵非逸逰九山沉白日二女泣沧洲目极楚云断恨连湘水流至今闻鼓瑟咽絶不胜愁  

冬晚送友人使西蕃  

驿使向天西廵羌复入氐玉闗晴有雪砂碛雨无泥落泪军中笛惊眠塞上鸡逢春乡思苦万里草萋萋  

春园即事  

水隔羣物逺夜深风起频【`一作苹`】霜中千树橘月下五湖人聼鹤忽忘寝见山如得邻眀年还到此共看洞庭春  

送友人及第归江东  

五陵春色泛花枝心醉花前逺别离落羽【`一作第`】耻为闗右客成名空羡里中儿都门雨歇愁分处山店灯残梦到时家住洞庭多钓伴因【`一作同`】来相贺话相思  

梓州与温商夜别【`一作夜别温商梓州`】  

鳯皇城里花时别武江边月下逢客舎莫辞先买酒相门曽忝共【`一作旧`】登龙迎风骚屑千家竹隔水悠扬午夜钟眀日又行西蜀路不堪天际逺山重  

长安卧病秋夜言懐  

九重门鏁禁城秋月过南宫渐映楼紫陌夜深槐露滴碧空云尽火星流清风刻漏传三殿甲第歌钟乐五侯楚客病来乡思苦寂寥灯下不胜愁  

喜雪上窦相公【`一作朱湾诗`】  

千门万户雪花浮防防无声落瓦沟全似玉尘销更积半成氷水【`一作片`】结【`一作约`】还流光添【`一作含`】曙色连【`一作清`】天逺【`一作苑`】轻逐春【`一作微`】风绕玊【`一作御`】楼平地已沾盈尺润年丰须荷【`一作待`】富人侯  

宴杨驸马山亭【`一作朱湾诗`】  

垂杨拂岸草茸茸绣户窓前花影重鲙下玉盘红缕细酒开金瓮緑醅醲中朝驸马何平叔南国词人陆士龙落日泛舟同醉处廻潭百丈映千峯  

西蜀送许中庸归秦赴举  

春色华阳国秦人此别离驿楼横水影乡路入花枝日暖莺飞好山晴马去迟劒门当石隘栈阁入云危独鹤心千里贫交酒一巵桂条攀偃蹇兰叶借参差旅梦惊蝴蝶残芳怨子规碧霄今夜月惆怅上峨嵋  

小苑春望宫池栁色【`一作御沟新柳`】  

宛宛如丝柳含黄一望新未成沟上暗且向日边春嫋娜方遮水低迷欲醉人托空芳欝欝逐溜影鳞鳞弄水滋宵露垂枝染夕尘夹堤连太液还似映天津  

中秋夜临镜湖望月  

镜里秋宵望湖平月彩深圆光珠入浦浮照鹊惊林澹动【`一作荡`】光还碎婵娟影不沈逺时生岸曲空处落波心逈彻轮初满孤眀魄未侵桂枝如可折何惜夜登临  

江上愁思二首  

江上翁开门开门向衰草只知愁子孙不觉生涯老江上草茎枯茎枯叶复焦那堪芳意尽夜夜没寒潮  

梁城老人【`一作父`】怨【`一作司空曙诗`】  

朝为耕种人暮作刀枪鬼相看父子血共染城濠水  

送灵一上人  

十年劳逺别一笑喜相逢又上青山去青山千万重  

经夫差庙  

姑苏城畔千年木刻作夫差庙里神冠盖寂寥尘满室不知箫鼓乐何人  

九月十日即事  

汉江天外东流去巴塞连山万里秋节过重阳人病起一枝残菊不胜愁  

夏日防九华池赠主人  

池上凉台五月凉百花开尽水芝香黄金买酒邀诗客醉倒檐前青玉□  

长安早春言志  

九衢日暖树苍苍万里吴人忆水乡汉主未曽亲羽猎不知将底谏君王  

读苏属国传  

天山西北居延海沙塞重重不见春肠断帝乡遥望日节旄零落汉家臣  

吴城览古  

吴王旧国水烟空香径无人兰叶红春色似怜歌舞地年年先发馆娃宫  

犍为城下夜泊闻夷歌  

犍为城下防牱路空冢滩西贾客舟此夜可怜江上月夷歌铜鼓不胜愁  

和王中丞使君春日过髙评事幽居  

风光满路旗旙出林下髙人待使君笑借紫兰相向醉野花千树落纷纷  

和王中丞中和日  

节应中和天地晴繁叠鼓动髙城汉家分刺诸侯贵一曲阳春江水清  

同韦中丞花下夜饮赠歌人  

银烛煌煌半醉人娇歌宛转动朱唇繁花落尽春风里绣被郎官不负春  

若耶溪逢陆澧  

溪上春晴聊看竹谁言驿使此相逢担簦蹑屐仍多病笑杀云间陆士龙  

夜泊荆溪  

小雪已晴芦叶暗长波乍急鹤声嘶孤舟一夜宿流水眼看山头月落溪  

南山别僧  

惆怅人间多别离梅花满眼独行时无家度日多为客欲共山僧何处期  

戯题山居二首  

云盖秋松幽洞近水穿危石乱山深门前自有千竿竹免向人家看竹林  

虽有柴门长不闗片云髙木共身闲犹嫌住久人知处见欲移居更上山  

山中秋夜喜周士闲见过  

青山髙处上不易白云深处行亦难留君不宿对秋月莫厌山空泉石寒  

过栎阳山谿  

众草穿沙芳色齐蹋莎行草过春谿闲云相引上山去人到山头云却低  

姑苏台懐古  

忆昔吴王争覇日歌钟满地上髙台三千宫女看花处人尽台崩花自开  

将归旧山留别  

相共逰梁今独还异乡揺落忆空山信陵死后无公子徒向夷门学抱闗  

游洞灵观  

初访西城礼少君独行深入洞天云风吹青桂寒花落香绕仙坛处处闻  

旅次沔阳闻克复而用师者穷兵黩武因书简之  

江上烟消汉水清王师大破緑林兵干戈用尽人成血韩信空传壮士名  

湘君祠【`一作湘妃怨`】  

二妃怨处云沈沈二妃哭处湘水深商人酒滴庙前草萧索【`一作飒`】风生斑竹林  

送辛吉甫常州觐省【`辛一作章`】  

西去兰陵家不逺到家还及采兰时新年送客我为客惆怅门前黄柳丝  

题舞花山大师遗居  

西过流沙归路长一生遗迹在东方空堂寂寞闭灯影风动四山松栢香  

广陵秋夜对月即事  

霜落寒空月上楼月中歌吹【`一作饮唱`】满扬州相看醉舞倡楼月不觉隋家陵树秋  

早秋浐水送人归越  

凉叶萧萧生逺风晓鵶飞度望春宫越人归去一揺首【`一作落`】肠断马嘶秋水东  

小江驿送陆侍御归湖上山  

鹤唳天边秋水空荻花芦叶起西风今夜渡江【`一作渡头`】何处宿会稽山在月眀中  

送李徳舆归穿石洞山居  

乌巾年少归何处一片防霞仙洞中惆怅别时花似雪行人不肯醉春风  

酬幽居闲上人喜及第后见赠  

九霄心在劳相问四十年间岂足惊风动自然云出岫髙僧不用笑浮生  

洛下赠彻公  

天竺沙门洛下逢请为同社笑相容支颐忽望碧云里心爱嵩山第几重  

观朱舎人归吴中  

翩翩綘旐寒流上行引东归万里魂几处州人临水哭共看遗草有王言  

题清镜寺留别  

路入千山愁自知雪花撩乱压松枝世人并道离别苦谁信山僧轻别离  

从军行  

海畔风吹冻泥裂枯桐叶落枝梢折横笛闻声不见人红旗直上天山雪  

宿淮隂作  

秋灯防防淮隂市楚客聨樯宿淮水夜深风起鱼鼈腥韩信祠堂眀月里  

春日南山行  

处处看山不可行野花相向笑无成长嫌为客过州县渐被时人识姓名  

歩虚词二首  

汉武清斋读鼎书太【`一作内`】官扶上画云车坛上月眀宫殿闭仰看星斗礼空虚  

楼殿层层阿母家昆仑山顶驻红霞笙歌出见穆天子相引笑看琪树花  

襄阳过孟浩然旧居  

襄阳城郭春风起汉水东流去不还孟子死来江树老烟霞犹在鹿门山  

送友人游嵩山  

嵩山归路绕天坛雪影松声满谷寒君见九龙潭上月莫辞清夜访袁安【`一作水中看`】  

伏翼西洞送夏方庆  

洞里春晴花正开看花出洞几时廻殷勤好去武陵客莫引世人相逐来  

赠人  

或櫂孤舟或杖藜寻常适意钓长溪草堂竹径在何处落日孤烟寒渚西  

句  

稚子新能编笋笠山妻旧解补荷衣秋山隔岸清猿叫湖水当门白鸟飞【`见锦绣万花谷`】  

## 御定全唐诗卷三百四十九  

欧阳詹  

欧阳詹字行周晋江人常衮荐之始举进士闽人擢第自詹始官国子监四门助教集十卷今编诗一卷  

东风二章【`并序`】  

东风美陇西公也贞元十二年相国东都守陇西董公牧扵浚浚军自勦淮夷二孽【`灵曜希烈`】矜功多悖师用匪律人亦由残陇西公和为谋舆仁为化车既去凶渠黎甿以苏东风解凝发蛰之不若作东风诗二章首美去凶渠也其卒章美苏甿也  

东风叶时匪沃匪飘莫雪凝川莫隂沍郊朝不徯夕乃销东风之行地上兮上徳临慝匪戮匪枭莫暴在野莫丑在阶以踣以殱夕不徯朝陇西公来浚都兮东风叶时匪凿匪秽莫蛰在泉莫枯在条宵不徯晨乃繇东风之行地上兮上徳为政匪食匪招莫顾扵家莫  

流于辽以饱以廻晨不徯宵陇西公来浚都兮  

有所恨二章【`并序`】  

有所恨由故人马绅死而兴也予待试京师六年与马生相知者四秋性与情相合也衣与食相同也予及第归觐故园自别来无忆不至于襟懐无想不至扵姿容愿一促膝惄如也昨既至止马生且疾巫者忌以见人曰不见即愈见即害遂忍即见庶以求见忍者五日马生云亡噫故人也昔越万里犹求见焉惑乎一言蔽乎一垣而死生以之死生之道千秋之离也五日之面半旬之欢也尚可半旬之欢不就而卒甘千秋之离一恨也又与生别掺执都门生脱紫罗半臂曰即日相去秦吴聊以为忆予贫也素乏衣服不暇藏箧笥聨绵在身二年间同弊帛以弃所以新而轻着故而不留者予实未衰马其方少尔斯谓日相与也所留何止在兹乎今人既徃所赠又造次而亡之二恨也申二恨为有所恨二章云  

相思君子吁嗟万里亦既至止曷不觏止本不信巫谓巫言是履在门五日如待之死有所恨兮  

相思遗衣为忆以贻亦既受止曷不保持本不欺友谓友情是违隔生之赠造次亡之有所恨兮  

玩月【`并序`】  

月可玩玩月古也谢赋鲍诗朓之庭前亮之楼中皆玩月也贞元十二年瓯闽君子陈可封逰在秦寓于永崇里华阳观予与乡人安阳邵楚长济南林蕴颍川陈诩亦旅长安秋八月十五夜诣陈之居修厥玩事月之为玩冬则繁霜大寒夏则蒸云大热云蔽月霜侵人蔽与侵俱害乎玩秋之扵时后夏先冬八月于秋季始孟终十五于夜又月之中稽于天道则寒暑均取于月数则蟾圆况埃壒不流大空悠悠婵娟裵回桂华上浮升东林入西楼肌骨与之疎凉神气与之清冷四君子恱而相谓曰斯古人所以为玩也既得古人所玩之意宜袭古人所玩之事作玩月诗云  

八月十五夕旧嘉蟾光斯从古人好共下今宵堂素魄皎孤凝芳辉纷四扬裵回林上头泛灔天中央皓露助流华轻风佐浮凉清冷到肌骨洁白盈衣裳惜此苦宜玩揽之非可将含情顾广庭愿勿沈西方  

咏徳上韦检察【`即韦相臯之弟也名纁`】  

少华类太华太室似少室亚相与丞相亦复无异质渟如月临水肃若松照日辉影互光澄隂森两葱鬱连城鸾鳯分同气龙出并力革夷心通筹整师律英豪愿廻席蛮貊皆屈膝中外行分途寰瀛待【`一作漙`】清谧  

寓兴  

桃李有竒质樗栎无妙姿皆承庆云沃一种春风吹美恶茍同归喧嚣徒尔为相将任造聊醉手中巵  

答韩十八驽骥吟【`韩诗云驽骀诚龌龊市者何其稠`】  

故人舒其愤昨示驽骥篇驽以【`一作取`】易售陈骥以难知言委曲感既深咨嗟词亦殷伊情有逺澜余志逊其源室在周孔堂道通尧舜门调雅声寡同途遐势难翻顾兹万恨来假彼二物云贱贵而贵贱世人良共然巴【`一作芭`】蕉一叶妖茙葵一花妍毕【`一作异`】无才实资手植堦墀前楩柟十围瑰松栢百尺坚罔念梁栋功野长丘墟边伤哉昌黎韩焉得不迍邅上帝本厚生大君方建元寳【`一作实`】将庇羣甿庶此规崇轩班尔图永安抡择期精専君看广厦中岂有树庭【`一作庭前`】萱  

益昌行【`并序`】  

贞元年中天子以工部郎中兴元少尹吴兴陆【`一作次`】公长源牧利州其为政五年予旅游于利覩人安俗阜钦所以美作诗一章利故益昌郡也目之曰益昌行  

驱马至益昌倍惊风俗和耕夫陇上謡负者途中歌处处川复原重重山与河人烟遍余田时稼无闲坡问业一何修太守徳化加问身一何安太守恩懐多贤哉我太守在古无以过爱人甚爱身【`一作子`】治郡如治家云雷既奋腾草木遂萌芽乃知良二千徳足为国华今时固精求汉帝非徒嗟四海有青春众植伫扬葩期当作说霖天下同霶  

自淮中【`一作懐州`】却赴洛途中作  

惆怅防疲马孤蓬被风吹昨东今又西冉冉长路岐岁晚树无叶夜寒霜满枝旅人恒苦辛防寞天何知  

晨装行  

村店月西出【`一作入`】山林鷝鵊声旅灯【`一作装`】彻夜席束囊事晨征寂寂人尚眠悠悠天未眀岂无偃息心所务前有程  

新都行  

缥缈空中丝防笼道傍树翻兹叶间吹惹破花上露悠扬丝意去苒蒻花枝住何计脱纒绵天长春日暮  

铜雀妓  

萧条登古台廻首黄金屋落叶不归林髙陵永为谷妆容徒自丽舞态阅谁目惆怅繐帷空【`一作呜咽繐帐前`】歌声苦扵哭  

太原旅懐呈薛十八侍御齐十二奉礼  

前来称英隽有食主人鱼后来曰贤才又受主人车伊予亦投刺恩煦胡凋疎既覩主人面复见【`一作献`】主人书糊口百家周赁庑三月余眼见寒序臻坐送秋光除西日惄饥肠北风疾【`一作集`】絺裾升堂有知音此意当何如  

李评事公进示文集因赠之  

风雅不坠地五言始君先希微嘉会章杳防河梁篇理蔓语无枝言一意则千徃来更后人浇荡醨前源倾筐实不収朴华争繁大教防微防哲人生令孙髙飚激頺波坐使横流翻昔日越重阻侧聆沧海传逮兹觌清扬幸覩青琅编泠泠中山醇片片昆丘璠一杯有余味再览増光鲜对寳人【`一作岂`】皆鉴握鞶良自妍吾其告先师六义今还全  

徐十八晦落第  

嘉谷不夏熟大器当晚成徐生异凡鸟安得非时鸣汲汲有所为驱驱无本情懿防苍梧鳯终见排云征  

春日途中寄故园所亲  

客路度年华故园云未【`一作未云`】返悠悠去源水日日只有逺始叹秋叶零又看春草晚寄书南飞鸿相忆剧乡县  

蜀中将归留辞韩【`一作韦`】相公贯之  

宁体即云构方前恒玉食贫居岂及此要自【`一作欲`】懐归忆在梦闗山逺如流岁华逼眀晨首乡路迢遰孤飞翼江夏留别华二【`一作别辛三十时自襄阳同舟而下予归闗从此赴举`】  

弭棹已伤别不堪离绪催十年一心人千里同舟来乡路我尚遥客逰【`一作程`】君未回将何慰両端互勉临岐杯  

送潭州陆户曹之任【`户曹自处州司仓除`】  

三语又为椽大家闻屈声多年名下人四姓江南英衡岳半天秀湘潭无底清何言驱车逺去有蒙庄情福州送郑楚材赴京时监察刘公亮有感激郑意  

美人河岳灵家本荥水濆门承若兰族身蕴如琼文早折青桂枝俯窥鸿鹄羣迩来丹霄姿逺逐苍梧云有伊光鉴人惜兹瑶蕙薫中酣前激昻四座同氛氲海郡梅霪晴山邮炎景曛廻翔罢南逰鸣唳期西闻秦塞鸾鳯征越江云雨分从兹一别离伫致如尧君  

初发太原途中寄太原所思  

驱马觉渐逺廻头长路尘髙城已不见况复城中人去意自未甘居情谅犹辛五原【`一作万里`】东北晋千里西南秦一屦【`一作履`】不出门一车无停轮流萍与繋匏早晚期相亲  

汝川行  

汝坟春女蚕忙月朝起采桑日西没轻绡裙露红罗袜半蹋金梯倚枝歇垂空玉腕若无骨映叶朱唇似花发相欢谁是逰冶郎蚕休不得岐路旁  

智达上人水精念珠歌  

水已清清中不易当其精精华极何宜更复加磨拭良工磨拭成贯珠澄洞彻看如无星辉月耀莫之逾骇鸡照乗徒称殊上人念佛泛贞谛一佛一珠以为计既指其珠当佛身亦欲珠眀佛像智咨董毋访朱公得之玓瓅羣竒中龙龛鹫岭长随躬朝自守持纎掌透夜来月照红绦空穷川极陆难为寳孰说璖将玛碯连连寒溜下隂轩荧荧露垂秋草皎晶晶彰煌煌陆离电烻纷不常凌眸晕目生光芒我来借问修行术数日殷勤美兹物上人视日授微言心静如斯即诸佛  

许州途中  

秦川行尽颍川长吴江越岭已同方征途渺渺烟茫茫未得还乡伤近乡随萍逐梗见春光行乐登台鬬在旁林间啼鸟野中芳有似故园皆断肠  

赋得秋河曙耿耿送郭秀才应举  

月没天欲眀秋河尚凝白皑皑积光素耿耿横虚碧南斗接北辰连空蒙鸿洞【`一作同`】浮髙天荡荡漫漫皆晶然实类平芜流大川星为潭底珠云是波中烟鸡唱漏尽东方作曲渚苍苍晓霜落鴈呌疑从清浅惊鳬声似在沿洄泊并州细侯直下孙才应秋赋懐金门念排云汉将飞翻仰之踊跃当华轩夜来陪饯欧阳子偶坐通宵见深防心知慷慨日【`一作目`】昭然【`一作回`】前程心在青云里  

送袁秀才下第归毘陵  

羸马出都门修途指江东闗河昨夜雨草木非春风矢舍虽未中璞全终待攻层霄秋可翔岂不随髙鸿  

闻邻舎唱凉州有所思  

有善伊凉曲离别在天涯虚堂正相思所妙发邻家声音虽类闻形影终以遐因之増逺懐惆怅菖蒲花陪太原郑行军中丞登汾上阁中丞诗曰汾楼秋水阔宛似到阊门惆怅江湖思惟将南客论南客即詹也輙书即事上荅  

并州汾上阁登望似吴阊贯郭河通路萦村水逼乡城槐临枉渚巷市接飞梁莫论江湖思南人正断肠  

送少微上人归徳峯  

不负人间累栖身任所从灰心闻宻行菜色见羸容幻世方同悟【`一作悮`】深居愿继踪孤云与禅诵到后在何峯荆南夏夜水楼懐昭邱直上人云梦李莘  

无机成旅逸中夜上江楼云尽月如练水凉风似秋鳬声闻梦泽黛色上昭邱不逺人情在良宵恨独逰  

酬裵十二秀才孩子咏  

算日未成年英姿已褒然王家千里后荀氏八龙先葱蒨松犹嫩清眀月渐圆将何一枝桂容易赏名贤  

旅次舟中对月寄姜公【`此公丁泉州门客`】  

中霄天色净片月出沧洲皎洁临孤岛婵娟入乱流应同故园夜独起异乡愁那得休蓬转从君上庾楼  

除夜长安客舎  

十上书仍寝如流岁又迁望家思献夀算甲恨长年虚牖传寒柝孤灯照絶编谁应问穷辙泣尽更澘然  

早秋登慈恩寺塔  

寳塔过千仞登临尽四维毫端分马頬墨防辨蛾睂地逈风弥天长日久迟因髙欲有赋逺意惨生悲太原和严长官八月十五日夜西山童子上方玩月寄中丞少尹  

西寺碧云端东溟白雪团年来一夜玩君在半天看素魄当懐上清光在下寒宜裁济江什有阻恵连欢九日广陵同陈十五先辈登髙懐林十二先辈  

客路重阳日登髙寄上楼风烟今令节台阁古雄州泛菊聊斟酒持萸嬾插头情人共惆怅良久不同逰  

题严光钓台  

弭棹歴尘迹悄然闗我情伊无昔时节岂有今日名辞贵不辞贱是心谁复行钦哉此溪曲永独古风清【`一作英风声`】  

送髙士安下第归岷南宁觐  

偕隠有贤亲岷南四十春栖云自匪石观国暂同尘就养思儿戏延年爱鸟伸还看谢时去【`一作辈`】有类【`一作又作`】颍阳人  

述徳上兴元严仆射  

山横碧立并雄岷大阜洪川共降神心合云雷清祸乱力廻天地作阳春非熊徳媿当周辅称杰叨慙首汉臣何幸腐儒无一艺得为门下食鱼人  

及第后詶故园亲故  

才非天授学非师以此成名曩岂期杨叶射频因偶中桂枝材美敢当之称文作艺方慙徳相贺投篇料媿词犹着褐衣何足羡如君即是载鸣时  

题华十二判官汝州宅内亭【`并序`】  

覩居处玩好则才不才了然可知如华斯亭华岂常人与规画既髙圬塓有洁媚以花草清以竹木绮庵澹琅玕森然墙外人寰入门云林使人心以之闲神以之逺华朝扵斯夕扵斯心不朗神不王其可得乎则虚廓其灵恬澹其性由才不才矣非逃名逺世方曰冥搜贤哉华未展襟懐视扵斯则昭然在前矣予既逰且尚诗以美之众君子其以为然亦宜相广诗曰  

髙居胜景谁能有佳意幽情共可欢新栁绕门青翡翠修篁浮径碧琅玕歩兵阮籍空除屏彭泽陶潜谩挂冠只在城隍也趋府岂如吾子道斯安  

薛舎人使君观察韩判官侍御许雨晴到所居既霁先呈即事  

江臯昨夜雨收梅【`江南夏雨曰梅`】寂寂衡门与钓台西岛落花随水至前山飞鸟出云来观风驷马能言驻行县双旌许蹔廻岂不偶然聊为竹空令石迳扫莓苔  

元日陪早朝  

斗柄东廻岁又新邃旒南靣挹来宾和光髣髴楼台晓休气氛氲天地春仪籥不唯丹穴鸟称觞半是越裳人江臯腐草今何幸亦与恒星拱北辰  

和太原郑中丞登龙兴寺阁  

青窓朱户半天开极目凝神望几廻晋国頺墉生草树皇家瑞气在楼台千条水入黄河去万防山从紫塞来独恨侍逰违长者不知髙意是谁陪  

咏徳上太原李尚书  

那以公方郭细侯并州非复旧并州九重帝宅司丹地十万兵枢拥碧油锵玉半为趋阁吏腰金皆是走庭流王襃见【`一作颂`】徳空知颂【`一作感`】身在三千防上头  

和严长官秋日登太原龙兴寺阁野望  

百丈化城楼君登防上头九霄回栈路八到视并州烟火遗尧庶山河启圣猷短垣齐介岭片白指分【`一作汾`】流清铎中天籁哀鸣下界秋境闲知道胜心逺见名浮岂念乘肥马方应驾大牛自怜蓬逐吹不得与良逰  

小苑春望宫池柳色【`一作御沟新柳`】  

东风韶景至垂柳御沟新媚作千门秀连为一道春柔荑生女指嫩叶长龙鳞舞絮廻青岸翻烟拂緑苹王孙初命赏佳客欲伤神芳意堪相赠一枝先【`一作光`】逺人蜀门与林蕴分路后屡有山川似闽中因寄林蕴蕴亦闽人也  

村歩如延夀川原似福平无人相共【`一作与`】识独自故乡情【`延夀蕴之别墅福平余之别墅`】  

读周太公传  

论兵去商虐讲徳兴周道屠沽未遇时岂异兹川老  

乐津店北陂  

婵娟有丽玉如也美笑当予繋予马罗帏碧簟岂相容行到山头忆山下  

出蜀门  

北客今朝出蜀门翛然领得入时魂逰人莫道归来易三不曽闻古老言  

题第五司户侍御  

曽称野鹤比羣公忽作长松向府中骢马不骑人不识冷然三尺别生风  

建溪行待陈诩【`予先发福州陈续发中路待之不得`】  

偕行那得会心期先者贪前后者迟空忆丽词能状物毎看竒异但相思  

述徳上兴元严仆射【`一本无述徳兴元四字`】  

推车阃外主恩新今日梁川草遍春玉色据鞍双节下扬兵百万【`一作里`】路无尘  

许州送张中丞出临颍镇  

心诵隂符口不言风驱千骑出辕门孙吴去后无长防谁敌留侯直下孙  

覩亡友【`一本有李三十观姊归鎭壁`】题诗处  

旧友亲题壁上诗伤看縁迹不縁词门前犹是长安道无复廻车下笔时  

题秦岭  

南下斯须隔帝乡北行一歩掩南方悠悠烟景两边意蜀客秦人各断肠  

自南山却赴京师石臼岭头即事寄严仆射  

鸟企蛇盘地半天下窥千仭到浮烟因髙回望沾恩处认得梁州落日边  

与洪孺卿自梁州廻途中经骆谷见野果有闽中悬壶子即同采摘因呈之洪亦闽人  

青苞朱实忽离离摘得盈筐泪更垂上徳同之岂无意故园山路一枝枝  

韦晤宅聼歌  

服制虹霓鬓似云萧郎屋里上清人等闲逐酒倾杯乐飞尽虹梁一夜尘  

与林蕴同之蜀途次嘉陵江认得越鸟声呈林林亦闽中人也  

正是闽中越鸟声几回留聼暗沾缨伤心激念君深浅共有离乡万里情  

送闻上人游嵩山  

二室峯峯昔愿游从云从鹤思悠悠丹梯石路君先去为上青防上头  

永【`一作承`】安寺照上人房  

草席蒲团不扫尘松闲石上似无人羣【`一作峯`】隂欲午钟声动自煑溪蔬养幻身  

山中老僧  

笑向来人话古时绳牀竹杖自扶持秋深头冷不能剃白黒苍然髪到眉  

赠鲁山李眀府  

外户通宵不闭闗抱孙弄子万家门若将邑号称贤宰又是皇唐李鲁山【`以前有贤令元鲁山也`】  

泉州赴上都留别舎弟及故人  

天长地濶多岐路身即飞蓬共水萍疋马将驱岂容易弟兄亲故满离亭  

送张骠骑邠宁行营  

寳马雕弓金仆姑龙骧虎视出皇都扬鞭莫怪轻胡虏曽在渔阳敌万夫  

题梨岭  

南北风烟即异方连峯危栈倚苍苍哀猿咽水偏髙处谁不沾衣望故乡  

秋夜寄僧【`一作秋夜寄济上人`】  

尚被浮名诱此身今时谁与徳为邻遥知是夜檀溪上月照千峯为一人  

观送  

何事悲酸泪满巾浮生共是北邙尘他时不见北山路死者还曽哭送人  

宿建溪中宵即事  

一席眠还坐蛙噪萤飞夜未央僮仆舟人空寂寂隔帘微月入中仓  

题王眀府郊亭  

日日郊亭启竹扉论桑劝穑是常机山城要得牛羊下方与农人分背归  

塞上行  

闻说胡兵欲利秋昨来投笔到营州骁雄已许将军用边塞无劳天子忧  

题别业【`一作廻别业留别郭中诸公`】  

千山江上背斜晖一径中峯见所归不信扁舟廻在晚宿云先已到柴扉  

九日广陵登髙懐邵二先辈  

簮萸泛菊俯平阡饮过三杯却惘然十岁此辰同醉友登髙各处已三年  

题延平劒潭  

想象精灵欲见难通津一去水漫漫空余昔日凌霜色长与澄潭生昼【`一作白日`】寒  

晚泊漳州营头亭  

廻峯叠嶂绕庭隅散防烟霞胜画图日暮华轩卷长箔太清云上对蓬壶  

赠山南严兵马使【`即仆射堂弟也`】  

为鴈为鸿弟与兄如雕如鹗杰连英天旋地转烟云黑共鼔长风六合清  

除夜侍酒呈诸兄示舎弟  

莫叹眀朝又一春相看堪共贵【`一作赏`】兹身悠悠寰宇同今夜膝下传杯有几人  

## 御定全唐诗卷三百五十  

柳宗元  

柳宗元字子厚河东人登进士第应举宏辞授校书郎调蓝田尉贞元十九年为监察御史里行王叔文韦执谊用事尤竒待宗元擢尚书礼部员外郎会叔文败贬永州司马宗元少精警絶伦为文章雄深雅健踔厉风发为当时流辈所推仰既罹窜逐渉履蛮瘴居闲益自刻苦其堙厄感欝一寓诸文读者为之悲恻元和十年移柳州刺史江岭间为进士者走数千里从宗元游经指授者为文辞皆有法世号栁栁州元和十四年卒年四十七集四十五卷内诗二卷今编为四卷  

奉平淮夷雅表  

臣宗元言臣负罪窜伏违尚书牋奏十有四年圣恩寛宥命守遐壤懐印曳绂有社有人臣宗元诚感诚荷顿首顿首伏惟睿圣文武皇帝陛下天造  

神断克清大憝金鼓一动万方毕臣太平之功中兴之徳推校千古无所与让臣伏自忖度有方刚之力不得备戎行致死命况今已无事思报国恩独惟文章伏见周宣王时称中兴其道彰大扵后罕及然徴扵诗大小雅其选徒出狩则车攻吉日命官分土则嵩髙韩奕烝人南征北伐则六月采芑平淮夷则江汉常武铿鍧炳耀荡人耳目故宣王之形容与其辅佐由今望之若神人然此无他以雅故也臣伏见陛下自即位以来平夏州夷劒南取江东定河北今又发自天衷克剪淮右而大雅不作臣诚不佞然不胜愤懑伏以朝多文臣不敢尽専数事谨撰平淮夷雅二篇虽不及尹吉甫召穆公等庶施诸后代有以佐唐之光眀谨昧死再拜以献臣宗元诚恐诚惧死罪死罪谨言皇武命丞相度董师集大功也【`元和十二年以宰相裵度为中书侍郎同平章事充淮西宣慰处置使讨吴元济`】  

皇耆其武于溵于淮既巾乃车环蔡具【`一作其`】来狡众昬嚚甚毒于酲狂奔呌呶以干【`一作扞`】大刑【`溵水名唐溵水县属陈州`】皇咨于度惟汝一徳旷诛四纪其徯汝克锡汝斧钺其徃视师师是蔡人以宥以厘【`音禧`】  

度拜稽首庙于元既祃【`莫驾切`】既类于社是宜金节煌煌锡盾雕戈犀甲熊旂威命是荷  

度拜稽首出次于东天子饯之【`度赴淮西上御通化门送之`】罍斚是崇鼎臑【`汝朱奴刀二反`】爼胾【`侧吏切`】五献百笾凡百卿士班以周旋  

既渉于浐乃翼乃前孰图厥犹其佐多贤【`度表马总为宣慰副使韩愈为行军司马李正封与冯宿李宗闵备幕府皆朝廷之选`】宛宛周道于山于川逺扬迩昭陟降连连  

我斾我旗于道于陌训于羣帅拳勇来格公曰徐之无恃頟頟【`一作额额`】式和尔容惟义之宅  

进次于郾【`许州郾城县与蔡州为邻`】彼昬卒狂裒凶鞠顽锋猬斧螗赤子匍匐厥父是亢【`下郎切`】怒其萌芽以悖太阳  

王旅浑浑是佚是怙既获敌师若饥得餔【`音歩`】蔡凶伊窘悉起来聚左其虚靡愆厥虑【`李祐言于李愬曰蔡之精兵皆在洄曲及四境拒守守城者皆羸卒可乗虚直抵愬从之遂克蔡州`】  

载辟载祓丞相是临【`度建彰义节将降卒万余人入蔡州`】弛其武刑谕我徳心其危既安有长如林曽是讙譊化为讴吟  

皇曰来归汝复相予爵之成国【`一作公于有晋`】胙以夏区【`一作墟度防勲晋国公晋地即夏所都`】度拜稽首天子圣神度拜稽首皇祐下人  

淮夷既平震是朔南宜庙宜郊以告徳音归牛【`一作刃`】休马丰稼于埜我武惟皇永保无疆  

右皇武十有一章章八句  

方城命愬守也卒入蔡得其大丑以平淮右【`方城山名在唐州元和十一年以李愬为唐邓隋节度使与元济战数有功眀年冬愬乗大雪夜驰至蔡城破其门取元济以献`】  

方城临临王卒峙之匪徼匪竞皇有正【`一作王`】命皇命于愬徃舒余仁踣【`蒲墨切`】彼艰顽柔恵是驯  

愬拜即命于皇之训既砺既攻以后厥刃王师嶷嶷熊罴是式衔勇韬力日思子【`一作奋`】殛【`一作思奋于殛`】  

冦昏以狂敢蹈愬疆士获厥心大袒髙骧长防酋矛粲其绥章右翦左屠聿禽其良【`谓元济骁将丁士良吴秀琳陈光洽诸人也`】其良既宥告以父母恩柔于肌卒贡尔有维彼攸恃乃侦乃诱【`愬厚待秀琳与谋取蔡秀琳曰非得李祐不可愬擒祐释不杀用其防有功`】维彼攸宅乃发乃守  

其恃爰获我功我多隂谍厥图以究尔讹雨雪洋洋大风来加于燠其寒于迩其遐  

汝隂之茫悬瓠【`悬瓠蔡州城`】之峩是震是防大殱厥家狡虏既縻输于国都示之市人即社行【`一作以`】诛  

乃谕乃止蔡有厚喜完其室家仰父俯子汝水沄沄既清而弥【`一作夷`】蔡人行歌我歩逶迟  

蔡人歌矣蔡风和矣孰纇【`一作类`】蔡初胡甈【`丘例切`】尔居式慕以康为愿有余是究是咨皇徳既舒  

皇曰咨愬裕乃父功昔我文祖惟西平是庸【`愬父晟事徳宗平朱泚之乱封西平王`】内诲于家外刑于邦孰是蔡人而不率从蔡人率止惟西平有子西平有子惟我有臣畴【`汉书畴其爵邑畴等也`】允【`一作亢`】大邦俾恵我人于庙告功以顾万方  

右方城十有一章章八句  

唐铙歌鼓吹曲十二篇【`并表`】  

臣宗元言臣幸以罪居永州受食府廪窃活性命得视息无治事时恐惧小闲又盗取古书文句聊以自娱伏惟【`一作观`】汉魏以来代有铙歌鼓吹词唯唐独无有臣为郎时以太常聨礼部尝闻鼔吹署有戎乐词独不列今又攷汉曲十二篇魏曲十四篇晋曲十六篇汉歌词不眀纪功徳魏晋歌功徳具今臣窃取晋魏义用汉篇数为唐铙歌鼓吹曲十二篇纪髙祖太宗功能之神竒因以知取天下之勤劳命将用师之艰难毎有戎事治兵振旅幸歌臣词以为容且得大戒宜敬而不害臣沦弃即死言与不言其罪等耳犹冀能言有益国事不敢效怨怼黙已谨冒死上  

隋乱既极唐师起晋阳平奸豪为生人义主以仁兴武为晋阳武第一  

晋阳武奋义威炀之渝【`一作沦`】徳焉归氓毕屠绥者谁皇烈烈専天机号以仁扬其旗日之升九土晞【`一作熙`】斥【`一作诉`】田坼流洪辉有其二翼余隋斮【`侧略切`】枭鷔【`鷔不祥鸟也一作骜`】连熊螭枯以肉勍者羸后土荡穹弥合之育莽然施惟徳辅庆无期  

右晋阳武二十六句【`句三字`】  

唐既受命李宻自败来归以开黎阳斥东土为兽之穷第二  

兽之穷奔大麓天厚黄徳狙犷服甲之櫜弓弭矢箙皇旅靖敌逾蹙自亡其徒匪予戮屈□【`与暴同`】猛防栗栗縻以尺组噉以秩黎之阳土茫茫富兵戎盈仓箱乏者徳莫能享【`叶香`】驱豺兕授我疆  

右兽之穷二十二句【`十八句句三字四句句四字`】  

太宗师讨王充窦建徳助师奋撃武牢下擒之遂降充为战武牢第三  

战武牢动河朔逆之助图掎角怒鷇麛抗乔岳翘萌牙傲霜雹王谋内定申掌握铺施芟夷二主缚【`一作鏄`】惮华戎廓封略命之瞢【`母恒切`】卑以斮归有徳唯先觉  

右战武牢十八句【`十六句句三字二句句四字`】  

薛举据泾以死子仁杲尤勇以暴师平之为泾水黄第四  

泾水黄陇野茫负太白腾天狼有鸟鸷立羽翼张钩喙决前钜【`一作距`】趯【`音惕`】傍怒飞饥啸翾【`音宣`】不可当老雄死子复良巢岐饮渭肆翺翔顿地纮提天纲列缺掉帜招揺耀铓鬼神来助梦嘉祥脑涂原野魄飞扬星辰复恢一方  

右泾水黄二十四句【`十五句句三字九句句四字`】  

辅氏慿江淮竟东海命将平之为奔鲸沛第五  

奔鲸沛荡海垠吐霓翳日腥浮云帝怒下顾哀垫昏授以神柄推元臣手援天矛截脩鳞披攘防霿【`武赋切`】开海门地平水静浮天根羲和显耀乗清氛赫炎溥畅融大钧  

右奔鲸沛十八句【`十句句三字八句句四字`】  

梁之余保荆衡巴巫穷南越良将取之不以师为苞枿【`牙葛牙结二切`】第六【`枿伐余木也`】  

苞枿【`音队`】矣惟根之蟠弥巴蔽荆负南极以安曰【`音冒`】我旧梁氏缉绥艰难江汉之阻都邑固以完圣人作神武用有臣勇智奋不以众投迹死地谋猷纵化敌为家虑则中浩浩海裔不威而同系缧降王定厥功澶漫万里宣唐风蛮夷九译咸来从凯旋金奏象形容震赫万国防不龚【`音恭`】  

右苞枿二十八句【`十六句句四字三句句五字九句句三字`】  

李轨保河右师临之不克变或执以降为河右平第七  

河右澶漫顽为之魁王师如雷震昆仑以穨上聋下聪骜不可廻助讐抗有徳惟人之灾乃溃乃奋执防归厥命万室防其仁一夫则病濡以鸿泽皇之圣威畏徳懐功以定顺之于理物咸遂厥性  

右河右平十八句【`十一句句四字五句句五字二句句三字`】  

突厥之大古夷狄莫强焉师大破之降其国告于庙为铁山碎第八  

铁山碎大漠舒二虏劲连穹庐背北海専坤隅岁来侵边或傅【`音附`】于都天子命元帅奋其雄图破定襄降魁渠穷竟窟宅斥【`一作并`】余吾百蛮破胆边氓苏威武辉【`一作燀`】耀眀鬼区利泽弥万祀功不可逾官臣拜手惟帝之謩右铁山碎二十二句【`十一句句三字九句句四字二句句五字`】  

刘武周败裴寂咸有晋地太宗灭之为靖本邦第九  

本邦伊晋惟时不靖根柢之揺枝叶攸病守臣不任勚于神圣惟越【`一作钺`】之兴翦焉则定洪【`一作徃`】惟我理式和以敬羣顽既夷庶绩咸正皇謩载大惟人之庆  

右靖本邦十四句【`句四字`】  

李靖灭吐谷浑西海上为吐谷浑第十  

吐谷浑盛彊背西海以夸岁侵扰我疆退匿险且遐帝谓神武师徃征靖皇家烈烈斾其旗熊虎杂龙蛇王旅千万人衔枚黙无哗束刃逾山徼张翼纵漠沙一举刈羶腥尸骸积如麻除恶务本根况敢遗萌芽洋洋西海水威命穷天涯系虏来王都犒乐穷休嘉登髙望还师竟【`一作竞`】野如春华行者靡不归亲戚讙要遮凯旋献清庙万国思无邪  

右吐谷浑二十六句【`句五字`】  

李靖灭髙昌为髙昌第十一  

麴氏雄西北别絶臣外区既恃逺且险纵傲不我虞烈烈王者师熊螭以为徒龙旂翻海浪驲骑驰坤隅贲育搏婴儿一扫不复余平沙际天极但见黄云驱臣靖执长缨智勇伏囚拘文皇南靣坐夷狄千羣趋咸称天子神徃古不得俱献号天可汗以覆我国都兵戎【`一作戍`】不交害各保性与躯  

右髙昌二十二句【`句五字`】  

既克东蛮羣臣请图蛮夷状如周书王会为东蛮第十二  

东蛮有谢氏冠带理海中自言我异世虽圣莫能通王卒如飞翰鹏骞骇羣龙轰然自天坠乃信神武功系虏君臣人累累来自东无思不服从唐业如山崇百辟拜稽首咸愿图形容如周王会书永永传无穷睢盱万状乖吚嗢【`乙骨切`】九译重广轮抚四海浩浩知皇风歌诗铙鼓闲以壮我元戎  

右东蛮二十二句【`句五字`】  

贞符【`并序`】  

负罪臣宗元惶恐言臣所贬州流人吴武陵为臣言董仲舒对三代受命之符诚然非邪臣曰非也何独仲舒尔自司马相如刘向扬雄班彪彪子固皆防袭嗤嗤推古瑞物以配受命其言类滛巫瞽史诳乱后代不足以知圣人立极之本显至徳扬大功甚失厥趣臣为尚书郎时尝着贞符言唐家正徳受命于生人之意累积厚久宜享无极之义本末闳濶会贬逐中辍不克备究武陵即叩首【`一作头`】邀臣此大事不宜以辱故休使圣王之典不立无以抑诡类防正道表覈万代臣不胜奋激即具为书念终泯没蛮夷不闻于时犹不为也茍一眀大道施扵人世死无所憾用是自决臣宗元稽首拜手以闻曰孰称古初朴蒙空侗而无争厥流以讹越乃奋鬬怒振动専肆为滛威曰是不知道惟人之初总总而生林林而羣雪霜风雨雷雹暴其外扵是乃知架巢空穴挽草木取皮苹饥渇牝牡之欲敺其内扵是乃知噬禽兽咀果谷合偶而居交焉而争暌焉而鬬力大者抟齿利者齧爪刚者决羣众者轧兵良者杀披披借借草野涂血然后强有力者出而治之徃徃为曹扵险阻用号令起而君臣什伍之法立徳绍者嗣道怠者夺于是有圣人焉曰黄帝逰其兵车交贯乎其内一统类齐制量然犹大公之道不克建扵是有圣人焉曰尧置州牧四岳持而纲之立有徳有功有能者防而维之运臂率指屈伸把握莫不统率尧年老举圣人而禅焉大公乃克建由是观之厥初防匪极乱而后稍可为也而非徳不树故仲尼叙书于尧曰克明峻【`一作俊`】徳于舜曰濬哲文眀于禹曰文命祗承于帝于汤曰克寛克仁彰【`一作章`】信兆民于武王曰有道曽孙稽揆典誓贞哉惟兹徳实受命之符以奠永祀后之妖滛嚚【`一作嚣`】昬好怪之徒乃始陈大电大虹鸟巨迹白狼白鱼流火之乌以为符斯为诡谲濶诞其可羞也而莫知本于厥贞汉用大度克懐于有氓登贤【`一作能`】庸能【`一作贤`】濯痍煦寒以瘳以熙兹其为符也而其妄臣乃下取虺蛇上引天光推类号休用夸诬于无知氓増以驺虞神鼎脇敺纵防【`一作踊`】俾东之泰山石闾作大号谓之封禅皆尚书所无有莽述承效卒奋骜逆其后有贤帝曰光武克绥天下复承旧物犹崇赤伏以玷厥徳魏晋而下尨乱钩裂厥符不贞邦用不靖亦罔克久駮乎无以议为也积大乱至于隋氏环四海以为鼎跨九垠以为鑪防以毒燎煽以虐熖其人沸涌灼烂号呼腾蹈莫有救止于是大圣乃起丕降霖雨濬涤荡沃蒸为清氛疎为泠风人皆漻然休然相睎以生相持以成相弥以宁琢斮屠剔膏流节离之祸不作而人乃克完平舒愉尸其肌肤以达于夷途焚拆抵掎奔走转徙【`一作死`】之害不作而人乃克鸠类集族歌舞恱怿用祗于元徳徒奋袒呼犒迎义旅讙动六合至于麾下大盗豪据阻命遏徳义威殄戮咸坠厥绪无刘于虐人乃并受休嘉去隋氏克归于唐踯躅讴歌灏灏和宁帝庸威栗惟人之为敬奠厥赋积藏于下是谓丰国乡为义廪敛发谨饬岁丁大侵人以有年简于厥刑不残而惩是谓严威小属而支大生而孥恺悌祗敬用底于理凡其所欲不谒而获凡其所恶不祈而息四夷稽服不作兵革不竭货力不扬于后嗣用垂于帝式十圣济厥理【`一作治`】孝仁平寛惟祖之则泽久而逾深仁増而益髙人之戴唐永永无穷是故受命不于天于其人休符不于祥于其仁惟人之仁匪祥于天匪祥于天兹惟贞符哉未有防仁而久者也未有恃祥而夀者也商之王以桑谷昌以雉雊大宋之君以法星夀郑以龙衰鲁以麟弱白雉亡汉黄犀死莽恶在其为符也不胜唐徳之代光绍眀濬深鸿庬大保人斯无疆宜荐于郊庙文之雅诗祗告于徳之休帝曰谌防乃黜休祥之奏究贞符之奥思徳之所未大求仁之所未备以极于邦治以敬于人事其诗曰  

于穆【`一作穆穆`】敬徳黎人皇之惟贞厥符浩浩将之仁函于肤刃莫毕屠泽熯【`一作寒`】于防【`同沸`】炎以澣殄厥凶徳乃敺乃夷懿其休风是喣是吹父子熙熙相宁以嬉赋彻而藏厚我糗粻【`一作粮`】刑轻以清我肌【`一作完一作儿`】靡伤贻我子孙百代是康十圣嗣于理【`一作治`】仁后之子子思孝父易患于【`一作丁`】已拱之戴之神具尔宜载扬于雅承天之嘏【`音假`】天之诚神宜鍳于仁神之曷依宜仁【`一作人`】之归濮防于北祝栗于南【`尔雅东泰逺西邠国南濮防北祝栗为四极`】幅员西东祗一乃心祝唐之纪后天罔坠祝皇之夀与地咸久曷徒祝之心诚笃之神协人同道以告【`姑沃切`】之俾弥亿万年不震不危我代之延永永毗之仁増以崇曷不尔思有号于天佥曰呜呼咨尔皇灵无替厥符  

眎民诗  

帝眎民情匪幽匪眀惨或在腹已如色声亦无动威亦无止力弗动弗止惟民之极帝懐民眎乃降眀徳乃生眀翼眀翼者何廼房廼杜惟房与杜实为民路廼定天子廼开万国万国既分廼释蠧民廼学与仕廼播与食廼器与用廼货与通有作有迁无迁无作士实荡荡农实董董工实蒙蒙贾实融融左右惟一出入惟同摄仪以引以遵以肆【`音曳`】其风既流品物载休品物载休惟天子守乃二公之久惟天子眀乃二公之成惟百辟正乃二公之令惟百辟谷乃二公之禄二公行矣弗敢忧纵是获忧共二公居矣弗敢泰止是获泰已既柔一徳四夷是则四夷是则永懐不忒  

## 御定全唐诗卷三百五十一  

柳宗元  

同刘二十八院长【`禹锡`】述旧言懐感时书事奉寄澧州张员外使君【`署`】五十二韵之作因其韵增至八十通赠二君子【`刘禹锡初与公同为监察御史故称院长`】  

弱岁逰圃先容幸弃瑕名劳长者记文许后生鷃翼尝披隼蓬心类倚麻继酬【`酬当作校讐之讐`】天禄署【`署为校书郎子厚时亦为集贤殿正字`】俱尉甸侯家【`署为京兆武功尉子厚亦为蓝田尉`】宪府初收迹【`署至武功拜监察御史子厚亦自集贤殿正字为监察御史`】丹墀共拜嘉分行参瑞兽传防乱宫鸦执简宁循枉持书毎去邪鸾凰标魏阙熊武负崇牙辨色宜相顾倾心自不哗金炉仄流月紫殿启晨赮【`音遐`】未竟迁乔乐俄成失路嗟【`署贬临武也`】还如渡辽水更似谪长沙别怨秦城暮途穷越岭斜讼庭闲枳棘吏逐麋【`一作麏`】防三载皇恩畅【`张自贞元十九年癸未贬官至元和元年乙酉宪宗即位三年矣故云`】千年圣厯遐朝宗延驾【`一作架`】海师役  

罢梁溠【`左传楚除道梁溠谓作桥于溠水上也`】京邑搜贞干【`署自江陵掾入为京兆府司録参军`】南宫歩渥洼【`署自司録迁尚书刑部员外郎`】世惟材是梓【`一作杼`】人仰骥中骅歘刺苗人地仍逾赣石崖【`署自员外出为防州刺史`】礼容垂防琫戍备响铔鍜【`头铠也音鸦瑕`】宠即郎官旧威从太守加建旟翻鸷鸟负弩绕文蛇册府荣八命【`周礼八命作牧`】中闱盛六珈【`韩愈作张公墓志云娶河东栁氏子则子厚盖与张为亲故言及中闱`】肯随胡质矫方恶马融奢褒徳符新换【`自防州迁澧州`】懐仁道并【`一作迸`】遮俗嫌龙节晚【`周礼泽国用龙节`】朝讶介圭賖禹贡输苞匦周官赋秉秅【`宅加切`】雄风吞七泽异产控三巴即事观农稼因时展物华秋原被兰叶春渚涨桃花令肃军无扰程悬市禁贳不应虞竭泽宁复叹栖苴蹀驺先驾笼铜鼓报衙染毫东国素濡印锦溪砂货积舟难泊人归山倍畬【`音賖`】吴歈工折栁楚舞旧传芭隠几松为曲倾罇石作污寒初荣橘柚夏首荐枇杷祀变荆巫祷风移鲁妇髽【`庄华切`】已闻施恺悌还覩正竒衺慕友惭连璧言姻喜附葭沈埋全死地流落半生涯入郡腰恒折逢人手尽叉敢辞亲耻污唯恐长疵瘕善幻迷兵火齐谐笑柏【`一作泊`】涂【`音茶`】东门牛屡饭中散虱空爬逸戏看猿鬬殊音辨马挝渚行狐作孽【`一作防`】林宿鸟为【`病也音嗟本作瘥`】同病忧能老新声厉似姱岂知千仭坠秪为一毫差守道甘长絶眀心欲自贮愁聼夜雨隔泪数残葩枭族音常聒豺羣喙竞呀【`张口貌`】岸芦翻毒蜃磎竹鬬狂犘【`犘牛兽名重千觔出巴中音麻`】野鹜行看弋江鱼或共扠瘴氛恒积润讹火亟生煆【`讹火野火也煆火气`】耳静烦喧蚁魂惊怯怒蛙风枝散陈叶霜蔓綖【`一作缒`】寒雾宻前山桂氷枯曲沼蕸【`音遐`】思乡比庄舄遯世遇眭【`音虽`】夸渔舎茨荒草村桥卧古槎御寒衾用挹水勺仍椰窓蠧惟潜蝎甍涎竞缀蜗引泉开故窦防药插新笆树怪花因槲虫怜目待虾骤歌喉易嗄饶醉鼻成皻【`音查`】曳捶牵羸马垂簑牧艾豭【`音加`】已看能【`奴来切`】类鳖犹讶雉为鷨【`鷨鸟似雉音华`】谁采中原菽徒巾下泽车俚儿供苦笋伧【`七衡切`】父馈酸樝【`樝似梨而酢音查`】劝策扶危杖邀持当酒茶道流徴短【`一作裋`】褐禅客会袈裟香饭春菰米珍蔬折五茄方期饮甘露更欲吸流霞屋鼠从穿兀【`一作穴`】林狙任攫拏春衫裁白纻朝帽挂乌纱屡叹恢恢网频揺肃肃罝衰荣因蓂荚盈缺防虾蟇路识沟边栁城闻陇上笳共思捐佩处千骑拥青緺【`楚词遗余佩予澧浦今澧州也緺绶也东郭先生拜二千石佩青緺`】  

农公以硕徳伟材屈于诬枉【`农公杨慿也为御史李夷简所弹`】左官三岁复为大僚天监昭眀人心感恱宗元窜伏湘浦拜贺末由谨献诗五十韵以毕微志  

知命儒为贵时中圣所处心齐宠辱遇物任行藏关识新安地封传临晋乡挺生推豹蔚遐歩仰龙骧干有千寻竦精闻百链钢茂功期舜禹髙韵状【`一作上一作抶`】羲黄【`一作皇`】足逸诗书囿锋揺翰墨场雅歌张仲徳颂祝鲁侯昌宪府初腾价神州转耀铓右言盈简防左辖备条纲响切晨趋佩烟浓近侍杳司仪六礼洽论将七兵扬合乐来仪鳯尊祠重饩羊卿材优柱石公器擅岩廊峻节临衡峤和风满豫章人归父母育郡得股肱良细故谁留念烦言肯过防璧非真盗客金有误持郎虎休前寄貂蝉冠旧行训刑方命吕理剧复推张直用眀销恶还将道胜刚敬逾齐国社恩比召南棠希怨犹逢怒多容竞忤强火炎侵琬琰鹰击谬鸾凰刻木终难对焚芝未改芳逺迁逾桂岭中徙滞余杭顾土虽懐赵知天讵畏匡论嫌齐物诞骚爱逺逰伤丽泽周羣品重眀照万方斗间収紫气台上挂清光福为深仁集妖从盛徳禳秦民啼畎亩周士舞康庄采绶还垂艾华簮更截肪髙居迁鼎邑遥传【`一作传`】好书王碧树环金谷丹霞映上阳留欢唱容与【`音预`】要醉对清凉故友仍同里常僚毎合堂渊龙过许劭氷鲤吊王祥玉漏天门静铜驼御路荒涧瀍秋防灔嵩少暮微茫遵渚徒云乐冲天自不遑降神终入辅种徳会眀敡独弃伧人国难窥夫子墙通家殊孔李旧好即潘杨世议排张挚时情弃仲翔不言缧绁枉徒恨纆徽【`一作牵`】长贾赋愁单阏邹书怯大梁炯心那自是昭世【`一作代`】懒佯狂鸣玉机全息懐沙事不忘恋恩何敢死垂泪对清湘  

酬韶州裵曹长使君寄道州吕八大使因以见示二十韵一首【`并序`】  

韶州幸以诗见及徃复竒丽邈不可慕用韵尤为髙絶余因拾其余韵酬焉凡为韶州所用者置不取其声律言数如之  

金马尝齐入铜鱼亦共颁疑山看积翠浈水想澄湾标牓同惊俗清眀两照奸乗轺参孔仅【`韶州常随潘户部出征赋`】按节服侯防【`道州昔使絶遂无猾夏之虞汉书匈奴传稽侯防号呼韩邪单于`】贾傅辞宁切虞童髪未防【`音班`】秉心方的的腾口任防防【`音顔`】圣理髙悬象爰书降罚锾【`户闗切`】徳风流海外和气满人寰御魅恩犹贷思贤泪自潸在亡均寂寞零落间惸鳏夙志随忧尽残肌触瘴【`五还切`】月光揺浅濑风韵碎枯菅海俗衣犹卉山夷髻不鬟泥沙潜虺蜮榛莽鬬豺獌【`音蛮`】循省诚知惧安排秪自【`音闲`】食贫甘莽卤被褐谢斓斒逺物裁青时珍馔白鹇长捐楚客佩未赐大夫环异政徒云仰髙踪不可攀空劳慰顦顇妍唱剧妖嫺  

酬娄秀才将之淮南见赠之什【`娄秀才图南也侍中师徳之后`】  

逺弃甘幽独谁云【`一作言`】值故人好音怜铩羽濡沬慰穷鳞困【`一作同`】志情惟旧相知乐更新浪逰轻费日醉舞讵伤春风月欢宁间星霜分益亲已将名是患还用道为邻机事齐飘瓦嫌猜比拾尘髙冠余肯赋长铗子忘贫晼晚惊移律暌携忽此辰开顔时不再绊足去何因海上销魂别天邉吊影身祗应西涧水【`永州水名`】寂寞但垂纶酬娄秀才寓居开元寺早秋月夜病中见寄  

客有故园思潇湘生夜愁病依居士室梦绕羽人丘味道怜知止遗名得自求壁【`一作堂`】空残月曙门掩虫秋谬委双金重难徴杂佩酬碧霄无枉路徒此助离忧  

初秋夜坐赠吴武陵  

稍稍雨侵竹翻翻鹊惊丛美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱弦縆枯桐清商激西颢泛滟凌长空自得本无作天成谅非功希声閟大朴聋俗何由聪  

晨诣超师院读禅【`一作莲`】经  

汲井漱寒齿清心拂尘服闲持贝叶书歩出东斋读真源了无取妄迹世所逐遗【`一作遣`】言冀可冥缮性何由熟道人庭宇静苔色连深竹日出雾露余青松如膏沐澹然离言说【`一作语`】悟恱心自足  

赠江华长老【`江华道州县名`】  

老僧道机熟黙语心皆寂去岁别舂陵沿流此投迹室空无侍者巾屦唯挂壁一饭不愿余跏趺便终夕风窓疎竹响露井寒松滴偶地即安居满庭芳草积  

巽上人以竹闲自采新茶见赠酬之以诗  

芳丛翳湘竹零露凝清华复此雪山客晨朝掇灵芽蒸烟俯石濑咫尺凌丹崖圆方丽竒色圭璧【`一作玉`】无纎瑕呼儿防金鼎余馥延幽【`一作清`】遐涤虑发真照还源荡昏邪犹同甘露饭佛事薫毗耶咄此蓬瀛侣无乃贵流霞  

零陵赠李卿元侍御简吴武陵  

理世固轻士弃捐湘之湄阳光竞【`一作竟`】四溟敲石安所施铩羽集枯干低昂互鸣悲朔云吐风寒寂歴穷秋时君子尚容与小人守兢危惨凄日相视离忧坐自滋尊酒聊可酌放歌谅徒为惜无恊律者眇吾诗  

界围岩水帘【`元和十年春月自永州召还经岩下`】  

界围滙湘曲青壁环澄流悬泉粲成帘罗注无时休韵磬叩凝碧锵锵彻岩幽丹霞冠其巅想像凌虚逰灵境不可状鬼工谅难求忽如朝玉皇天冕垂前旒楚臣昔南逐有意仍丹丘今我始北旋新诏释缧囚采真诚眷恋许国无淹留再来寄幽梦遗贮催行舟  

古东门行  

汉家三十六将军东方雷动横阵云鸡鸣函谷客如雾貌同心异不可数赤丸夜语飞电光徼廵司眠如羊当街一叱百吏走冯敬胷中函匕首凶徒侧耳潜惬心悍臣破胆皆杜口魏王卧内藏兵符子西掩袂真无辜羌胡毂下一朝起敌国舟中非所拟安陵谁辨削砺功韩国讵眀深井里絶胭【`一作防一作咽秦晋谓肌曰防`】断骨那下【`一作可`】补万金宠赠不如土  

寄韦珩  

初拜栁州出东郊道旁相送皆贤豪廻眸炫晃别羣玉独赴异域穿蓬蒿炎烟六月咽口鼻胷鸣肩举不可逃桂州西南又千里漓水鬬石麻兰髙隂森埜葛交蔽日悬蛇结虺如蒲萄到官数宿贼满野缚壮杀老啼且号饥行夜坐设方略笼铜枹【`一作桴`】鼓手所操竒疮钉骨状如箭鬼手脱命争纎毫今年噬毒得霍疾支心搅腹防与刀迩来气少筋骨露苍白瀄汨盈颠毛君今矻矻又窜逐辞赋已复穷诗骚神兵庙略频破虏四溟不日清风涛圣恩傥忽念行苇十年践蹈【`一作踏`】久已劳幸因解网入鸟兽毕命江海终逰遨愿言未果身益老起望东北心滔滔  

奉和杨尚书【`于陵`】郴州追和故李中书【`吉甫`】夏日登北楼十韵之作依本诗韵次用  

郡楼有遗唱新和敌南金境以道情得人期幽梦寻层轩隔炎暑迥野恣窥临鳯去徽音续芝焚芳意深防鳞出防浦唳鹤绕仙岑风起三湘浪云生万里隂宏规齐徳宇丽藻竞词林静契分忧术闲同迟【`音穉`】客心骅骝当逺歩鶗鴂莫相侵今日登髙处还闻梁父吟  

杨尚书寄郴笔知是小生本様令更商使尽其功輙献长句  

截玉铦锥作妙形贮云含雾到南溟尚书旧用裁天诏内史新将写道经曲艺岂能禆损益微辞祗欲播芳馨桂阳卿月光辉徧毫末应传顾灵  

南省转牒欲具江【`一作注`】国图令尽通风俗故事  

圣代提封尽海壖【`而縁切`】狼荒犹得纪山川华夷图上应初録风土记中殊未传椎髻老人难借问黄茆深峒敢留连南宫有意求遗俗试检周书王会篇  

与浩初上人同看山寄京华亲故  

海畔尖山似劒铓秋来处处割愁肠若为化得身千亿散上【`一作作`】峰头望故乡  

再至界围岩水帘遂宿岩下【`是年出刺栁州五月复经此`】  

发春念长违中夏欣再覩是时植物秀杳若临悬圃歊阳讶垂氷白日惊雷雨笙簧潭际起鹳鹤云间舞古苔凝青枝隂草湿翠羽蔽空素彩列激浪寒光聚的皪沈珠渊锵鸣捐佩浦幽岩畵屛倚新月玉钩吐夜凉星满川忽疑眠洞府【`一作恍忽迷洞府`】  

诏追赴都廻寄零陵亲故  

毎忆纎鳞逰尺泽翻愁弱羽上丹霄防傍古堠应无数次第行看别路遥  

过衡山见新花开却寄弟  

故国名园久别离今朝楚树发南枝晴天归路好相逐正是峰前廻雁时  

汨罗遇风  

南来不作楚臣悲重入脩门自有期为报春风汨罗道莫将波浪枉眀时  

朗州窦常员外寄刘二十八诗见促行骑走笔酬赠  

投荒垂一纪新诏下荆扉疑比庄周梦情如苏武归赐环留逸响五马助征騑不羡衡阳雁春来前后飞  

离觞不醉至驿却寄相送诸公  

无限居人送独醒可怜寂寞到长亭荆州不遇髙阳侣一夜春寒满下防  

北还登汉阳北原题临川驿  

驱车方向阙廻首一临川多垒非余耻无谋终自怜乱松知野寺余雪记山田惆怅樵渔事今还又落然善谑驿和刘梦得酬淳于先生【`驿在襄州之南即淳于髠放鹄之所`】  

水上鹄已去亭中鸟又鸣辞因使楚重名为救齐成荒垅遽千古羽觞难再倾刘伶今日意异代是同声  

诏追赴都二月至防亭上  

十一年前南渡客四千里外北归人诏书许逐阳和至驿路开花处处新  

李西川荐琴石  

逺师驺忌鼓鸣琴去和南风惬舜心从此他山千古重殷勤曽是奉徽音  

同刘二十八哭吕衡州兼寄江陵李元二侍御【`李深源元克已也`】  

衡岳新摧天柱峰士林顦顇泣相逢祗令文字传青简不使功名上景钟三亩空留悬磬室九原犹寄若堂封【`礼记夫子曰吾见封之有若堂者矣注封筑土为垄堂形四方而髙`】遥想荆州人物论几回中夜惜元龙  

奉酬杨侍郎丈因送八叔拾遗戏赠诏追南来诸宾二首  

贞一来时送彩牋一行归雁慰惊翰林寂寞谁为主鸣鳯应须早上天  

一生判却归休谓着南冠到头冶长虽解缧絏无由得见东周  

商山临路有孤松徃来斫以为眀好事者怜之编竹成楥遂其生植感而赋诗  

孤松停翠盖托根临广路不以险自防遂为眀所误幸逢仁恵意重此籓篱防犹有半心存时将承雨露  

衡阳与梦得分路赠别  

十年顦顇到秦京谁料翻为岭外行伏波故道风烟在翁仲遗墟草树平直以慵疎招物议休将文字占时名今朝不用临河别垂泪千行便濯缨  

重别梦得  

二十年来万事同今朝岐路忽西东皇恩若许归田去晚岁当为邻舎翁  

三赠刘员外  

信书成自误经事渐知非今日临岐【`一作湘`】别何年待汝归  

再上湘江  

好在湘江水今朝又上来不知从此去更遣几年廻清水驿丛竹天水赵云余手种一十二茎  

檐下疎篁十二茎襄阳从事寄幽情祗应更使伶伦见写尽雌雄双鳯鸣  

长沙驿前南楼感旧【`自注昔与徳公别于此`】  

海鹤一为别存亡三十秋今来数行泪独上驿南楼桂州北望秦驿手开竹径至钓矶留待徐容州  

幽径为谁开美人城北来王程傥余暇一上子陵台  

登栁州城楼寄漳汀封连四州  

城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目【`一作云驶去如千里马`】江流曲似九廻肠共来百越文身地犹自音书滞一乡  

栁州寄丈人周韶州  

越絶【`越絶书名言越之絶境`】孤城千万峰空斋不语坐髙舂印文生緑经旬合砚匣留尘尽日封梅岭寒烟藏翡翠桂江秋水露鰅鳙【`楚词鰅鳙短狐说文云状如犁牛皮有文`】丈人本自忘机事为想年来憔悴容  

## 御定全唐诗卷三百五十二  

栁宗元  

登栁州峩山  

荒山秋日午独上意悠悠如何望乡处西北是融州  

得卢衡州书因以诗寄  

临蒸且莫叹炎方为报秋来雁几行林邑东廻山似防牂牁南下水如汤蒹葭淅沥含秋雾橘柚玲珑透夕阳非是白苹洲畔客还将逺意问潇湘  

荅刘连州邦字  

连璧本难双分符刺小邦崩云下漓水劈箭上浔江负弩啼寒狖【`余救切`】鸣枹惊夜狵遥怜郡山好谢守但临窓  

岭南江行  

瘴江南去入云烟望尽黄茆是海邉山腹雨晴添象迹潭心日暖长蛟涎射工巧伺逰人影母偏惊旅客船从此忧来非一事岂容华髪待流年  

栁州峒氓  

郡城南下接通津异服殊音不可亲青箬裹盐归峒客緑荷包饭趂虚人【`岭南人呼市为虚`】鹅毛御腊缝山罽鸡骨占年拜水神愁向公庭问重译欲投章甫作文身  

酬徐二中丞普宁郡内池馆即事见寄  

鹓鸿念旧行虚馆对芳塘落日眀朱槛繁花照羽觞泉归沧海近树入楚山长荣贱俱为累相期在故乡酬贾鹏山人郡内新栽松寓兴见赠二首  

芳朽自为别无心乃功夭夭日放花荣耀将安穷青松遗涧底擢莳兹庭中积雪表眀秀寒花助葱茏贞幽夙有慕持以延清风  

无能常闭阁偶以静见名竒姿来逺山忽似人家生劲色不改旧芳心与谁荣喧卑岂所安任物非我情清韵动竽瑟谐此风中声  

种栁戯题  

栁州栁刺史种栁栁江邉谈笑为故事推移成昔年垂隂当覆地耸干会参天好作思人树惭无恵化传  

栁州二月榕叶落尽偶题  

宦情覉思共凄凄春半如秋意转迷山城过雨百花尽榕叶满庭莺乱啼  

浩初上人见贻絶句欲登仙人山【`在栁州`】因以酬之  

珠树玲珑隔翠微病来方外事多违仙山不属分符客一任凌空锡杖飞  

雨中赠仙人山贾山人【`即贾鹏也`】  

寒江夜雨声潺潺晓云遮尽仙人山遥知豹在深处下笑羁绊泥涂间  

别舎弟宗一  

零落残红【`一作魂`】倍黯然双垂别泪越江邉一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟  

奉和周二十二丈酬郴州侍郎衡江夜泊得韶州书并附当州生黄茶一封率然成篇代意之作  

丘山仰徳耀天路下征騑梦喜三刀近书嫌五载违凝情江月落属思岭云飞防入司徒府还邀周掾归殷贤戯批书后寄刘连州并示孟仑二童【`自注家有右军书每纸背庾翼题云王会稽六纸二月三十日`】  

书成欲寄庾安西纸背应劳手自题闻道近来诸子弟临池寻已厌家鸡  

重赠二首  

闻道将雏向墨池刘家还有异同词【`汉书刘歆以左丘眀公谷详略难父向向不能非`】如今试遣隈墙问已道世人那得知  

世上悠悠不识真姜芽尽是捧心人若道栁家无子弟徃年何事乞西宾【`子厚尝为刘写西京赋`】  

叠前  

小学新翻墨沼波羡君琼树散枝柯左家弄玉唯娇女空觉庭前鸟迹多  

叠后  

事业无成耻艺成南宫起草旧连名【`公与梦得尝同为礼部员外郎`】劝君火急添功用趂取当时二妙声  

铜鱼使赴都寄亲友【`自注岭南支郡无纲官考典帐典等悉附都府至京`】  

行尽关山万里余到时闾井是荒墟附庸唯有铜鱼使此后无因寄逺书  

韩漳州书报彻上人亡因寄二絶  

早岁京华聼越吟闻君江海分逾深他时若写兰亭会莫画髙僧支道林  

频把琼书出袖【`一作衲`】中独吟遗句立秋风桂江日夜流千里挥泪何时到甬东  

栁州城西北隅种柑树  

手种黄柑二百株春来新叶徧城隅方同楚客怜皇树【`楚词后皇嘉树橘来服兮受命不迁生南国兮`】不学荆州利木奴几岁开花闻喷雪何人摘实见垂珠若教坐待成林日滋味还堪养老夫  

闻彻上人亡寄侍郎杨丈  

东越髙僧还姓汤几时琼佩触鸣珰空花一散不知处谁采金英与侍郎  

段九秀才处见亡友吕衡州书迹  

交侣平生意防亲衡阳徃事似分身袖中忽见三行字拭泪相看是故人  

栁州寄京中亲故  

林邑山连瘴海秋牂牁水向郡前流劳君逺问龙城地正北三千到锦州  

种木槲花  

上苑年年占物华飘零今日在天涯祗因长作龙城守剰种庭前木槲花【`栁州龙城郡`】  

摘樱桃赠元居士时在望仙亭南楼与朱道士同处  

海上朱樱赠所思楼居况是望仙时蓬莱羽客如相访不是偷桃一小儿  

酬曹侍御过象县见寄【`象县栁州县名`】  

破额山前碧玉流骚人遥驻木兰舟【`述异记七里州中有鲁班刻木兰为舟至今在洲中诗家云木兰舟出此`】春风无限潇湘意【`一作忆`】欲采苹花不自由  

法华寺石门精舎三十韵【`集有记云寺居永州地防髙`】  

拘情病幽欝旷志寄髙爽愿言懐名缁东峰旦夕仰始欣云雨霁尤恱草木长道同有爱弟披拂恣心赏松谿【`胡了切`】窱【`土了切`】入石栈夤縁上萝葛【`一作茑`】绵层甍莓苔侵标牓宻林互对耸絶壁俨双敞堑峭出蒙笼墟险【`一作崄`】临滉瀁稍疑地脉断悠若天梯徃结搆罩羣崖廻环驱万象小刼不逾瞬大千若在掌体空得化元观有遗细想喧烦困蠛蠓局蹐疲魍魉寸进谅何营寻直非所枉探竒极遥瞩穷妙閟清响理会方在今神开庶殊曩兹逰茍不嗣浩气竟谁养道异诚所希名宾匪余仗超摅借外奨俯黙有内朗鉴【`一作铿`】尔揖古风终焉乃吾党潜躯委缰锁髙歩谢尘坱蓄志徒为劳追踪将焉仿淹留值頺暮眷恋睇遐壤映日雁聨轩翻云波泱漭殊风纷已萃乡路悠且广羁木畏漂浮离旌倦揺荡昔人叹违【`一作遗`】志出处今已两何用期所归浮图有遗像幽蹊不盈尺虚室有函文微言信可传申旦稽吾颡  

游朝阳岩遂登西亭二十韵  

谪弃殊隠沦登陟非逺郊所懐缓伊欝讵欲肩夷巢髙岩瞰清江幽窟潜神蛟开旷延阳景廻薄攅林梢西亭搆其巅反宇临呀【`虚牙切`】庨【`许交切一作哮`】背瞻星辰兴下见云雨交惜非吾乡土得以防菁茆羁贯【`与丱同`】去江介世仕尚函崤故墅即沣川数亩均肥硗台馆葺荒丘池塘疏沈坳会有圭组恋遂贻山林嘲薄躯信无庸琐屑剧斗筲囚居固其宜厚羞久已包庭除植蓬艾隟【`同隙`】牖悬蟏蛸所頼山川客扁舟枉长梢【`梢船尾木`】挹流敌清觞掇埜代嘉肴适道有髙言取乐非弦匏逍遥屛幽昧淡薄辞喧呶晨鸡不余欺风雨闻嘐嘐【`音交`】再期永日闲提挈移中庖  

湘口馆潇湘二水所会  

九疑濬倾奔临源委萦廻会合属空旷澄停风防髙馆轩霞表危楼临山隈兹辰始澂【`直凌切`】霁纎云尽褰开天秋日正中水碧无尘埃杳杳渔父吟呌呌羁鸿哀境胜岂不豫虑分固难裁升髙欲自舒弥使逺念来归流驶且广泛舟絶沿洄  

登蒲州石矶望横江口潭岛深逈斜对香零山【`山在永州`】  

隠忧倦永夜凌雾临江津猿鸣稍已疎登石娱清沦日出洲渚静澄眀皛【`一作晶`】无垠浮晖翻髙禽沈景照文鳞双江滙西奔诡怪潜坤珍孤山乃北峙森爽栖灵神洄潭或动容岛屿疑揺振【`之人切`】陶埴兹择土蒲鱼相与邻信美非所安羇心屡逡廵糺【`即紏字`】结良可解纡欝亦已伸髙歌返故室自誷非所欣  

南磵中题  

秋气集南磵独逰亭午时廻风一萧瑟林影久参差始至若有得稍深遂忘疲羁禽响幽谷寒藻舞沦漪去国魂已逺【`一作防`】懐人泪空垂孤生易为感失路少所宜索寞竟何事徘徊只自知谁为后来者当与此心期  

游石角过小岭至长乌村  

志适不期贵【`一作不自期`】道存岂【`一作贵`】偷生久忘上封事复笑升天行窜逐宦湘浦揺心剧悬旌始惊防世议终欲逃天刑岁月杀【`色界切`】忧栗慵疎寡将迎追逰疑所爱且复舒吾情石角恣幽歩长乌遂遐征磴廻茂树断景晏寒川眀旷望少行人时闻田鹳鸣风篁冐水逺霜稻侵山平稍与人事闲益知身世轻为农信可乐居宠真虚荣乔木余故国愿言果丹诚四支反田亩释志东臯耕  

与崔防登西山【`防字子符集有送崔九序`】  

鹤鸣楚山静露白秋江晓连袂度危桥萦廻出林杪西岑极逺目毫末皆可了重叠九疑髙微茫洞庭小逈穷两仪际髙出万象表驰景泛頺波遥风逓寒篠谪居安所习稍厌从纷扰生同胥靡遗夀比彭铿夭蹇连困颠踣愚蒙怯幽眇非令亲爱疎谁使心神悄偶兹遁山水得以观鱼鸟吾子幸淹留缓我愁肠绕  

构法华寺西亭  

窜身楚南极山水穷险艰歩登防髙寺萧散任疎顽西垂下斗絶欲似窥人寰反如在幽谷榛翳不可攀命童恣披翦葺宇横断山割【`一作□`】如判清浊飘若升云间逺岫攅众顶澄江抱清湾夕照临轩堕栖鸟当我还菡蓞溢嘉色筼筜遗清斑神舒屏羁锁志适忘幽孱弃逐久枯槁迨今始开顔赏心难久留离念来相闗北望间亲爱南瞻杂夷蛮置之勿复道且寄须臾闲  

夏夜苦热登西楼  

苦热中夜起登楼独褰衣山泽凝暑气星汉湛光辉火晶燥露滋埜静停风威探汤汲隂井炀灶开重扉慿阑久徬徨流汗不可挥莫辩亭毒意仰诉璿与玑谅非姑射子静胜安能希  

觉衰  

久知老会至不谓便见侵今年宜未衰稍已来相寻齿疎髪就种【`音踵`】奔走力不任咄此可奈何未必伤我心彭聃安在哉周孔亦巳沈古称夀圣人曽不留至今但愿得美酒朋友常共斟是时春向暮桃李生繁隂日照天正緑【`一作碧`】杳杳归鸿吟出门呼所亲扶杖登西林髙歌足自快商颂有遗音  

游南亭夜还叙志七十韵  

夙抱丘壑尚率性恣游遨中为吏役牵十祀空悁劳外曲徇尘辙私心寄英髦进乏廊庙器退非乡曲豪天命斯不易鬼责将安逃屯难果见凌剥防宜所遭神眀【`一作期`】固浩浩众口徒嗷嗷投迹山水地放情咏离骚再懐曩岁期容与驰轻舠虚馆背山郭前轩靣江臯重叠间浦溆逦迤驱岩防【`牛刀切`】积翠浮澹始疑负灵鼇丛林留冲飇石砾迎飞涛旷朗天景霁樵苏逺相号澄潭涌沈鸥半壁跳悬猱鹿鸣验食埜鱼乐知观濠孤赏诚所悼暂欣良足襃留连俯櫺槛注我壶中醪朶颐进芰实擢手持蟹螯炊稻视防鼎脍鲜闻【`一作闵`】操刀埜蔬盈倾筐颇杂池沼芼缅慕鼓枻翁啸咏哺其糟退想于陵子三咽资李螬斯道难为偕沈忧安所韬曲渚怨鸿鹄环洲雕兰□【`音臯`】暮景廻西岑北流逝滔滔徘徊遂昬黒逺火眀连艘木落寒山静江空秋月髙敛袂戒还徒善防矜所操趣浅戢长枻乗深屏轻篙旷望援深竿哀歌叩鸣艚中川恣超忽漫若翔且翺淹泊遂所止埜风自颾颾涧急惊鳞奔蹊荒饥兽嘷入门守拘絷凄戚増欝陶慕士情未忘懐人首徒搔内顾乃无有徳輶甚鸿毛名窃久自欺食浮固云叨问牛悲衅钟说【`音税`】彘惊临牢永遁刀笔吏宁期簿书曹中兴遂羣物裂壤分鞬【`居言切`】櫜【`音臯`】岷凶既云捕【`谓刘辟伏诛`】吴虏亦已鏖【`李锜伏诛`】捍御盛方虎谟眀富伊咎披山穷木禾驾海逾蟠桃重来越裳雉再返西旅獒左右抗槐棘纵横罗雁羔三【`一作五`】辟咸肆宥众生均覆焘安得奉皇灵在宥解天【`音叨`】归诚慰松梓陈力开蓬蒿卜室有鄠杜名田占沣涝磻谿近余基阿城连故濠螟蛑愿亲燎荼堇甘自薅【`音蒿`】饥食期农耕寒衣俟蚕缲及骭【`下患切`】足为温满腹宁复饕安将蒯及菅【`音奸`】谁慕粱与膏弋林敺雀鷃渔泽从防鱽观象嘉素履陈诗谢干旄方托麋鹿羣敢同骐骥槽处贱无溷浊固穷匪滛慆踉跄辞束缚恱怿换煎熬登年徒【`一作从`】负版兴役趋代鼛【`音臯`】目絶浑浑耳喧息嘈嘈兹焉毕余命富贵非吾曹长沙哀糺纆汉隂嗤桔橰茍伸击壤情机事息秋豪海雾多蓊欝越风饶腥臊宁唯廹魑魅所惧齐焄藨【`音蒿`】知防懐褚中范叔恋绨袍伊人不可期慷慨徒忉忉  

韦道安【`道安尝佐张建封于徐州及军乱而道安自杀`】  

道安本儒士颇擅弓劒名二十游太行暮闻号哭【`一作哭泣`】声疾驱前致问有叟垂华缨言我故刺史失职还西京偶为羣盗得毫缕无余赢货财足非恡二女皆娉婷苍黄见驱逐谁识死与生便当此殒命休复事晨征一闻激髙义眦裂肝胆横挂弓问所徃趫防超峥嵘见盗寒磵隂罗列方忿争一矢毙酋帅余党号且惊麾令逓束缚纆【`一作纒`】索相拄撑彼姝久褫魄刃下俟诛刑却立不亲授谕以从父行捃収自担肩转道趋前程夜发敲石火山林如昼眀父子更抱持涕血纷交零顿首愿归货纳女称舅甥道安奋衣去义重利固轻师婚古所病合姓非用兵朅来事儒术十载所能逞【`必贞切`】慷慨张徐州【`徐泗濠节度使张建封`】朱邸扬前旌投躯获所愿前马出王城【`贞元十三年建封来朝道安从之`】辕门立竒士淮水秋风生君侯既即世麾下相欹倾立孤抗王命钟鼓四野鸣横溃非所壅逆节非所婴举头自引刀顾义谁顾形烈士不忘死所死在忠贞咄嗟徇权子翕习犹趋荣我歌非悼死所悼时世情  

哭连州凌员外司马【`凌员外凖也`】  

废逐人所弃遂为鬼神欺才难不其然卒与大患期凌人古受氏吴世夸雄姿寂寞富春水英气方在斯六学诚一贯精义穷发挥著书逾十年幽赜靡不推天庭掞髙文万【`一作寓`】字若波驰记室征西府宏谋耀其竒輶轩下东越列郡苏疲羸宛宛凌江羽来栖翰林枝孝文留弓劒中外方危疑抗声促遗诏定命由陈辞【`徳宗崩迩臣议秘五日下遗诏凖独抗危辞言其不可乃以旦日发防`】徒肃曹官征赋参有司出守乌江浒老迁湟水湄髙堂倾故国葬祭限囚羁仲叔继幽沦狂呌唯童儿【`凖母卒于家不得归`】一门既无主焉用徒生为举声但呼天孰知神者谁泣尽目无见【`凖哭母丧眀`】肾伤足不持溘【`渇合切`】死委炎荒臧获守灵帷平生负国谴骸骨非敢私盖棺未塞责孤旐凝寒飔念昔始相遇腑肠为君知进身齐选择失路同瑕疵本期济仁义今为众所嗤灭名竟不试世义安可支恬死百忧尽茍生万虑滋顾余九逝魂与子各何之我歌诚自恸非独为君悲  

旦携谢山人至愚池  

新沐换轻【`一作巾`】帻晓池风露【`一作雾`】清自谐尘外意况与幽人行霞散众山逈天髙数雁鸣机心付当路聊适羲皇情  

独觉  

觉来窓牖空寥落雨声晓良游怨迟暮末事惊纷扰为问经世心古人难尽了  

首春逢耕者  

南楚春早余寒已滋荣土膏释原埜百蛰竞所营缀景未及郊穑人先耦耕园林幽鸟啭渚泽新泉清农事诚素务羁囚阻平生故池想芜没遗亩当榛荆慕隠既有系图功遂无成聊从田父言欵曲陈此情眷然抚耒耜回首烟云横  

溪居  

久为簮组累幸此南夷谪闲依农圃邻偶似山林客晓耕翻露草夜榜【`一作塝孔孟切`】响溪石来徃不逢人长歌楚天碧  

夏初雨后寻愚溪  

悠悠雨初霁独绕清溪曲引杖试荒泉解带围新竹沈吟亦何事寂寞固所欲幸此息营营啸歌静炎燠  

入黄溪闻猿【`溪在永州`】  

溪路千里曲哀猿何处鸣孤臣泪已尽虚作断膓声韦使君黄溪祈雨见召从行至祠下口号  

骄阳愆岁事良牧念菑畬列骑低残月鸣笳度碧虚稍穷樵客路遥驻野人居谷口寒流浄丛祠古木疎焚香秋雾湿奠玉晓光初肹蠁巫言报精诚礼物余恵风仍偃草灵雨会随车俟罪非真吏【`为员外司马故曰非真吏`】翻惭奉简书  

郊居岁暮  

屏居负山郭岁暮惊离索野逈樵唱来庭空烧烬落世纷因事逺心赏随年薄黙黙谅何为徒成今与昨  

秋晓行南谷经荒村  

杪秋霜露重晨起行幽谷黄叶覆溪桥荒村唯古木寒花疎寂歴幽泉微断续机心久已忘何事惊麋鹿  

雨后晓行独至愚溪北池  

宿云散洲渚晓日眀村坞髙树临清池风惊夜来雨予心适无事偶此成宾主  

中夜起望西园值月上  

觉闻繁露坠开户临西园寒月上东岭泠泠疎竹根石泉逺逾响山鸟时一喧倚楹遂至旦寂寞将何言  

零陵春望  

平埜春草緑晓【`一作晩`】莺啼逺林日晴潇湘渚云断岣嵝岑仙驾不可望世途非所任凝情空景慕万里苍梧隂  

从崔中丞过卢少尹郊居  

寓居湘岸四无邻世网难婴毎自珍莳【`时吏切`】药闲庭延国老【`本草甘草名国老`】开罇虚室【`一作席`】值贤人泉廻浅石依髙栁迳转垂藤闲緑筠闻道偏为五禽戏出门鸥鸟更相亲  

夏昼偶作  

南州溽暑醉如酒隠几熟眠开北牖日午独觉无余声山童隔竹敲茶臼  

雨晴至江渡  

江雨初晴思逺歩日西独向愚溪渡渡头水落村迳成撩乱浮槎在髙树  

江雪  

千山鸟飞絶万迳人踪灭孤舟蓑笠翁独钓寒江雪  

冉溪【`公易其名为愚溪者是也`】  

少时陈力希公侯许国不复为身谋风波一跌逝万里壮心瓦解空缧囚缧囚终老无余事愿卜湘西冉溪地却学夀张樊敬侯种漆南园待成器  

法华寺西亭夜饮【`得酒字`】  

祗树夕阳亭共倾三昧酒雾暗水连堦月眀花覆牖莫厌尊前醉相看未白首  

戏题石门长老东轩  

石门长老身如梦旃檀成林手所种坐来念念非昔人万徧莲花为谁用如今七十自忘机贪爱都忘筋力微莫向东轩春埜望花开日出雉皆飞  

## 御定全唐诗卷三百五十三  

柳宗元  

茅檐下始栽竹  

瘴茅葺为宇溽暑常侵肌适有重膇疾蒸欝宁所宜东邻幸导我树竹邀凉飔欣然惬吾志荷锸西岩垂楚壤多怪石垦凿力已疲江风忽云暮舆曳还相追萧瑟过极浦旖【`音倚`】旎【`乃倚切`】附幽墀贞根期永固贻尔寒泉滋夜牕遂不掩羽扇宁复持清泠集浓露枕簟凄已知网【`一作细`】虫依宻叶晓禽栖逈枝岂伊纷嚣闲重以心虑怡嘉尔亭亭质自逺弃幽期不见野蔓草蓊蔚有华姿谅无凌寒【`一作云`】色岂与青山辞  

种仙灵毗【`本草滛羊藿即仙灵毗也`】  

穷陋【`一作巷`】阙自养疠气剧嚣烦隆冬乏霜霰日夕南风温杖藜下庭际曳踵不及门门有野田吏慰我飘零魂及言有灵药近在湘西原服之不盈旬蹩【`蒲结切`】【`音薛`】皆  

腾鶱笑忭前即吏为我擢其根蔚蔚遂充庭英翘忽已繁晨起自采曝杵臼通夜喧灵和理内藏攻疾贵自源拥覆逃积雾伸舒委余暄竒功茍可徴宁复资兰荪我闻畸人术一气中夜存能令深深息呼吸还归跟【`音根`】疎放固难效且以药饵论痿者不忘起穷者宁复言神哉辅吾足幸及儿女奔  

种术  

守闲事服饵采术东山阿东山幽且阻疲苶【`乃结切`】烦经过戒徒斸灵根封植閟天和违尔涧底石彻我庭中莎土膏滋液松露坠繁柯南东自成亩缭绕纷相罗晨歩佳色媚夜眠幽气多离忧茍可怡孰能知其他防竹茹芳叶宁虑瘵【`侧界切`】与瘥留连树蕙辞婉娩采薇歌悟拙甘自足激清媿同波单【`音善`】豹且理内髙门复如何  

种白蘘【`人羊切`】荷  

血【`一作皿`】虫化为疠夷俗多所神衔猜毎腊毒谋富不为仁蔬果自逺至杯酒盈肆陈言甘中必苦何用知其真华洁事外饰尤病中州人钱刀恐贾害饥至益逡廵窜伏常战栗懐故逾悲辛庶氏【`一作民`】有嘉草攻襘事久冺炎帝垂灵编言此殊足珍﨑岖乃有得托以全余身纷敷碧树隂盻睐心所亲  

新植海石榴  

弱植不盈尺逺意驻蓬瀛月寒空堦曙幽梦防云生粪壤擢珠树莓苔插琼英芳根閟顔色徂岁为谁荣  

戯题堦前芍药  

凡卉与时谢妍华丽兹晨欹红醉浓露窈窕留余春孤赏白日暮暄风动揺频夜牕蔼芳气幽卧知相亲愿致溱洧赠悠悠南国人  

始见白髪题所植海石榴  

几年封植爱芳丛韶朱顔竟不同从此休论上春事看成古木对衰翁  

植灵夀木  

白华照【`一作鉴`】寒水怡我适野情前趋问长老重复欣嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循翫足忘疲稍觉歩武轻安能事翦伐持用资徒行自衡阳移桂十余本植零陵所住精舎  

谪官去南裔清湘绕灵岳晨登蒹葭岸霜景霁纷浊离披得幽桂芳本欣盈握火耕困烟烬薪采久摧剥道旁且不愿岑岭况悠邈倾筐壅故壤栖息期鸾鷟【`仕角反`】路逺清凉宫一雨悟无学南人始珍重微我谁先觉芳意不可传丹心徒自渥  

湘岸移木芙蓉植龙兴精舎  

有美不自蔽安能守孤根盈盈湘西岸秋至风露繁丽影别寒水秾芳委前轩芰荷谅难杂反此生髙原  

早梅  

早梅发髙树逈映楚天碧朔吹飘夜香繁霜滋晓白【`一作日`】欲为万里赠杳杳山水隔寒英坐销落何用慰逺客  

南中荣橘柚  

橘柚懐贞质受命此炎方宻林耀朱緑晚岁有余芳殊风限清汉飞雪滞故乡攀条何所叹北望熊与湘【`熊湘二山名`】  

红蕉  

晚英值穷节緑润含朱光以兹正阳【`一作隂`】色窈窕凌清霜逺物世所重旅人心独【`一作所`】伤回晖眺林际摵摵【`一作戚戚`】无遗芳  

防公院五咏  

浄土堂  

结习自无始沦溺穷苦源流形及兹世始悟三空门华堂开浄域图像焕且繁清泠焚众香微妙歌法言稽首媿导师超遥谢尘昬  

曲讲堂  

寂灭本非断文字安可离曲堂何为设髙士方在斯圣黙寄言宣分别乃无知趣中即空假名相与谁期愿言絶闻得忘意聊思惟  

禅堂  

发地结菁茅团团抱虚白山花落幽户中有忘机客渉有本非取照空不待析万籁俱縁生窅然喧中寂心境本洞【`一作同`】如鸟飞无遗迹  

芙蓉亭  

新亭俯朱槛嘉木开芙蓉清香晨风逺缛彩寒露浓潇洒出人世低昻多异容尝闻色空喻造物谁为工留连秋月晏迢递来山钟  

苦竹桥  

危桥属幽径缭绕穿疎林迸箨分苦节轻筠抱虚心俯瞰涓涓流仰聆萧萧吟差池下烟日嘲【`一作哳`】鸣山禽谅无要津用栖息有余隂  

梅雨  

梅实迎时雨苍茫值晚春愁深楚猿夜梦断越鸡晨海雾连南极江云暗北津素衣今尽化非为帝京尘  

零陵早春  

问春从此去防日到秦原慿寄还乡梦殷勤入故园  

田家三首  

蓐食徇所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷岁年尽输助徭役聊就空自眠子孙日已长世世还复然  

篱落隔烟火农谈四邻夕庭际秋虫【`一作蛩`】鸣疎麻方寂歴蚕丝尽输税机杼空倚壁里胥夜经过鸡黍事筵席各言官长峻文字多督责东乡后租期车毂防泥泽公门少推恕鞭朴恣狼籍努力慎经营肌肤真可惜迎新在此岁唯恐踵前迹  

古道饶蒺藜萦廻古城曲蓼花被堤岸陂水寒更緑是时収获竟落日多樵牧风髙榆栁疎霜重棃枣熟行人迷去住野鸟竞栖宿田翁笑相念昬黒慎原陆今年幸少丰无厌饘与粥  

行路难三首  

君不见夸父逐日窥虞渊跳踉北海超昆仑披霄决汉出沆漭瞥裂左右遗星辰须臾力尽道渇死狐防蜂蚁争噬吞北方竫人长九寸开口抵掌更笑喧啾啾饮食滴与粒生死亦足终天年睢盱大志小成遂坐使儿女相悲怜  

虞衡斤斧罗千山工命采斫杙【`音弋`】与椽深林土剪十取一百牛连鞅摧双辕万围千寻妨道路东西蹶倒山火焚遗余毫末不见保躏跞磵壑何当存羣材未成质已夭突兀哮豁空岩峦柏梁天灾武库火匠石狼顾相愁寃君不见南山栋梁益稀少爱材养育谁复论  

飞雪断道氷成梁侯家炽炭雕玉房蟠龙吐耀虎喙张熊蹲豹踯争低昻攅峦丛防【`五谷反`】射朱光丹霞翠雾飘竒香美人四向廻眀珰雪山氷谷晞太阳星躔奔走不得【`一作可`】止奄忽双燕栖虹梁风台露榭生光餙死灰弃置参与商盛时一去贵反贱桃笙葵扇安可当  

闻籍田有感【`元和五年十月宪宗诏来年正月十六日东郊籍田`】  

天田不日降皇舆留滞长沙岁又除宣室无由问厘【`音禧`】事周南何处托成书  

跂乌祠  

城上日出羣乌飞鵶鵶争赴朝阳枝刷毛伸翼和且乐尔独落魄今何为无乃慕髙近白日三足妬尔令尔疾无乃饥啼走道【`一作路`】旁贪鲜攫肉人所伤翘肖独足下丛薄口衔低枝始能跃还顾泥涂备蝼蚁仰看栋梁防燕雀左右六翮利如刀踊身失势不得髙支离无趾犹自免努力低飞逃后患  

笼鹰词  

凄风淅沥飞严霜苍鹰上击翻曙光云披雾裂虹蜺断霹雳掣电捎平冈砉【`霍虢切`】然劲翮翦荆棘下攫狐兎腾苍茫爪毛吻血百鸟逝独立四顾时激昻炎风溽暑忽然至羽翼脱落自摧藏草中狸防足为患一夕十顾惊且伤但愿清商复为假防去万累【`一作里`】云间翔  

放鹧鸪词  

楚越有鸟甘且腴嘲嘲自名为鹧鸪徇媒得食不复虑机械潜发罹罝【`音嗟`】罦【`音孚`】羽毛摧折触笼籞烟火煽赫惊庖厨鼎前芍药调五味膳夫攘腕左右视齐王不忍觳觫牛简子亦放邯郸鸠二子【`一作君`】得意犹念此况我万里为孤囚破笼展翅当逺去同类相呼莫相顾  

背戏  

长安新技出宫掖喧喧初徧王侯宅玉盘滴沥黄金钱皎如文丽秋天八方定位开神卦六甲离离齐上下投变转动机卑星流霞破相参差四分五裂势未已出无入有谁能知乍惊散漫无处所须臾罗列已如故徒言万事有盈虚终朝一掷知胜负脩门象棋不复贵魏宫妆奁世所弃岂如瑞质耀竒文愿持千岁夀吾君庙堂巾笥非余慕钱刀儿女徒纷纷  

闻黄鹂  

倦闻子规朝暮声不意忽有黄鹂鸣一声梦断楚江曲满眼故园春意生【`一作草緑`】目极【`一作故园`】千里无山河麦芒际天揺清波王畿优本少赋役务闲酒熟饶经过此时晴烟防深处舎南巷北遥相语翻日逈度昆眀飞凌风邪看细栁翥我今误落千万山身同伧人不思还乡禽何事亦来此令我生心忆桑梓闭声廻翅归务速西林紫椹行当熟  

浑鸿胪宅闻歌效白纻  

翠帷双卷出倾城龙劒破匣霜月眀朱唇掩抑悄无声金簧玉磬宫中生下沈秋水激太清天髙地逈凝日晶羽觞荡漾何事倾  

杨白花  

杨白花风吹渡江水坐令宫树无顔色揺荡春光千万里茫茫晓日下长秋【`一作林`】哀歌未断城鸦起  

渔翁  

渔翁夜傍西岩宿晓汲清湘燃楚竹烟销日出不见人欵乃【`音袄霭`】一声山水緑廻看天际下中流岩上无心云相逐  

饮酒  

今夕【`一作旦`】少愉乐起坐开清尊举觞酹【`音耒`】先酒【`始为酒者也`】为【`一作遗`】我驱忧烦须臾心自殊顿觉天地暄连山变幽晦緑水函晏温蔼蔼南郭门树木一何繁清隂可自庇竟夕闻佳言尽醉无复辞偃卧有芳荪彼哉晋楚富此道未必存  

读书  

幽沈谢世事俛黙【`一作然`】窥唐虞上下观古今起伏千万途遇欣或自笑感戚亦以吁缥帙各舒散前后互相逾瘴疴扰灵府日与徃昔殊临文乍了了彻卷兀若无竟夕谁与言但与竹素俱倦极便【`一作更`】倒卧熟寐乃一苏欠伸展肢体吟咏心自愉得意适其适非愿为世儒道尽即闭口萧散捐囚拘巧者为我拙智者为我愚书史足自恱安用勤与劬贵尔六尺躯勿为名所驱  

感遇二首【`永州作`】  

西陆动凉气惊乌号北林栖息岂殊性集枯安可任鸿鹄去不返勾吴阻且深徒嗟日沈湎丸鼓骛竒音东海久揺荡南风已骎骎坐使青天暮小星愁太隂众情嗜奸利居货捐【`一作损`】千金危根一以振齐斧来相寻揽衣中夜起感物涕盈襟微霜众所践谁念岁寒心  

旭日照寒野鸒【`音豫`】斯起蒿莱啁啾有余乐飞舞西陵隈廻风旦夕至零叶委陈荄所栖不足恃鹰隼纵横来  

咏史  

燕有黄金台逺致望诸君【`乐毅为望诸君`】嗛嗛事强怨三岁有竒勲悠哉辟疆理东海漫浮云宁知世情异嘉谷坐熇焚致令委金石谁顾蠢蠕【`时兖切`】羣风波歘【`许勿切`】潜□遗恨意纷纭岂不善图后交私非所闻为忠不顾内【`一作内顾`】晏子亦垂文  

咏三良  

束带值眀后顾盻流辉光一心在陈力鼎列夸四方欵欵效忠信恩义皎如霜生时亮同体死没宁分张壮躯闭幽隧猛志填黄肠殉死礼所非况乃用其良覇基弊不振晋楚更张皇疾病命固乱魏氏言有章从邪防厥父吾欲讨彼狂  

咏荆轲  

燕秦不两立太子已为虞千金奉短计匕首荆卿趋穷年徇所欲兵势且见屠微言激幽愤怒目辞燕都朔风动易水挥爵前长驱函首致宿怨献田开版图炯然耀【`一作曜`】电光掌握罔正【`一作匹`】夫造端何其锐临事竟趦趄长虹吐白日仓卒反受诛按劒赫慿怒风雷助号呼慈父断子首狂走无容躯夷城芟七族台观皆焚污始期忧患弭卒动灾祸枢秦皇本诈力事与桓公殊奈何效曹子实谓勇且愚世传故多谬太史徴无且  

掩役夫张进骸  

生死悠悠尔一气聚散之偶来纷喜怒奄忽已复辞为役孰贱辱为贵非神竒一朝纩息定枯朽无妍媸生平勤皂枥剉秣不告疲既死给槥椟葬之东山基奈何值崩湍荡析临路垂髐然暴百骸【`一作体`】散乱不复支从者幸告余睠之涓然悲猫虎获迎祭犬马有盖帷伫立唁尔魂岂复识此为畚【`音本`】锸载埋瘗沟渎防其危我心得所安不谓尔有知掩骼着春令兹焉适其时及物非吾事【`一作辈`】聊且顾尔私  

省试观庆云图诗  

设色既【`一作初一作方`】成象卿云示国都九天开秘祉百辟赞嘉谟抱日依龙衮非烟近御炉髙标连汗漫逈【`一作廻`】望接虚无裂素荣光发舒华瑞色敷恒将配尧徳重庆代河图  

春懐故园  

九扈鸣已晚楚乡农事春悠悠故池水空待灌园人  

## 御定全唐诗卷三百五十四  

刘禹锡  

刘禹锡字梦得彭城人贞元九年擢进士第登博学宏词科从事淮南幕俯入为监察御史王叔文用事引入禁中与之图议言无不从转屯田员外郎判度支盐铁案叔文败坐贬连州刺史在道贬朗州司马落魄不自聊吐词多讽托幽逺蛮俗好巫尝依骚人之防倚其声作竹枝词十余篇武陵谿洞间悉歌之居十年召还将置之郎署以作都观看花诗渉讥忿执政不悦复出刺播州裴度以母老为言改连州徙防和二州久之徴入为主客郎中又以作重游都观诗出分司东都度仍荐为礼部郎中集贤直学士度罢出刺苏州徙汝同二州迁太子賔客分司禹锡素善诗晚节尤精不幸坐废偃蹇寡所合乃以文章自适与白居易酬复颇多居易尝叙其诗曰彭城刘梦得诗豪者也其锋森然少敢  

当者又言其诗在处应有神物护持其为名流推重如此防昌时加检校礼部尚书卒年七十二赠户部尚书诗集十八卷今编为十二卷  

团扇歌  

团扇复团扇奉君清暑殿秋风入庭树从此不相见上有乗鸾女苍苍虫网【`一作网虫`】遍明年入懐袖别是机中练  

宜城歌  

野水绕空城行尘起孤驿荒【`一作花`】台侧生树【`一作柏`】石碣阳镌额靡靡度【`一作渡`】行人温风吹宿麦  

顺阳歌  

朝辞官军驿前望顺阳路野水齧荒坟秋虫镂宫【`一作官`】树曾闻天寳末胡马西南骛城守鲁将军防城从此去  

莫猺【`一作猺`】歌  

莫猺自生长名字无符籍市易杂鲛人婚姻通木客星居占泉眼火种开山脊夜渡千仭谿含沙不能射  

度桂岭歌  

桂阳岭下下复髙髙人稀鸟兽骇地逺草木豪寄言千金子知余歌者劳  

插田歌【`幷引`】  

连州城下俯接村墟偶登郡楼适有所感遂书其事为俚歌以俟采诗者  

冈头花草齐燕子东西飞田塍望如线白水光参差农妇白纻裙农父緑蓑衣齐唱郢【`一作田`】中歌嘤儜如竹枝但闻怨响音不辨俚语词时时一大笑此必相嘲嗤水平苖漠漠烟火生墟落黄犬往复还赤鸡鸣且啄路旁谁家郎乌防衫袖长自言上计吏年幼离帝乡田夫语计吏君家侬定谙【`一作记一作喻`】一来长安道眼大不相参计吏笑致辞长安真大处省门髙轲峩侬入无度数昨来补卫士唯用筒竹布君看二三年我作官人去  

葡萄歌【`一作蒲桃`】  

野田生葡萄纒绕一枝髙【`一作蒿`】移来碧墀下张王日日髙分岐浩緐缛脩蔓蟠诘曲扬翘向庭柯意思如有属为之立长檠【`一作架`】布濩当轩緑米【`一作朱`】液漑其根理疎看渗漉緐葩组绶结悬实珠玑蹙马乳带轻霜龙鳞曜初旭有客汾隂至临堂瞪双目自言我晋人种此如种玉酿之成羙酒令人饮不足为君持一斗往取凉州牧  

蛮子歌  

蛮语钩辀音【`一作钩辀语音蛮一作蛮语音钩辀`】蛮【`一作身`】衣斑斓布熏狸【`一作狐`】掘沙鼠时节祠盘瓠忽逢乘马客恍若惊麏【`一作麝`】顾腰斧上髙山意行无旧路  

马嵬行  

緑野扶风道黄尘马嵬驿路邉杨贵人坟髙三四尺乃问里中儿皆【`一作軰`】言幸蜀时军家诛戚族【`一作佞幸`】天子舍妖姬羣吏伏门屏贵人牵帝衣低回转羙目风日为无晖贵人饮金屑倐忽舜【`一作蕣`】英暮【`一作姿`】平生服杏【`一作古`】丹顔色真如故属车尘已逺里巷来窥觑共爱宿妆妍君王画眉处履綦无复有履组光未灭不见岩畔人空见凌波袜邮童爱踪迹私手解鞶结传看千万眼缕絶香不歇指环照骨明首饰敌连城将入咸阳市犹得贾胡惊  

百花行  

长安百花时风景宜轻薄无人不沽酒何处不闻乐春风连夜动微雨凌晓濯红熖出墙头雪光映楼角繁紫韵松竹逺黄绕篱落临路不胜愁轻烟去何托满庭荡魂魄照庑成丹渥烂漫簇颠狂飘零劝行乐时节易晼晚清隂覆池阁唯有安石榴当轩慰寂寞  

壮士行  

隂风振寒郊猛虎正咆哮徐行出烧地连吼入黄茅壮士走马去镫前弯玉弰叱之使人立一发如铍【`一作皷`】交悍睛忽星堕飞血溅林梢彪炳为我席羶腥充我庖里中欣害除贺酒纷呶号明日长桥上倾城看斩蛟  

苦雨行  

悠悠飞走情同乐在阳和岁中三百日常恐【`一作苦`】风雨多天人信遐逺时节易蹉跎洞房有明烛无乃【`一作妨`】酣且歌  

华山歌  

洪罏作髙山元气皷其槖俄然神功就峻拔在寥廓灵迹露指爪杀气见棱角凡木不敢生神僊聿来托天资帝王宅以我【`一作此`】为关钥能令下国人一【`一作不`】见换神骨髙山固无限如此方为岳丈夫无特逹虽贵犹碌碌  

抛毬乐词  

五防绣团圆登君瑇瑁筵最宜红烛下偏称落花前上客如先起应须赠一船  

春早见花枝朝朝恨发迟及看花落后却忆未开时幸有抛毬乐一杯君【`一作更`】莫辞  

华清词【`一作华清宫词`】  

日出骊山东裵回照温泉楼台影【`一作相`】玲珑稍稍开白烟言昔太上皇常居此祈年风中闻清乐往往来列仙翠华入五云紫气归上哀哀生人泪泣尽弓劒前圣道夲自我凡情徒颙然小臣感化一望青防天  

送春曲三首  

春向晩春晚思悠哉风云日已改【`一作故`】花叶自相催漠漠空中去何时天际来  

春已暮冉冉如人老映叶见残花连天是青草可怜桃与李从此同桑枣  

春景【`一作竟`】去此去何时回逰人千万恨落日上髙台寂寞繁花尽流鸎归莫来【`一作不归`】  

初夏曲三首  

铜壶方促夜斗柄暂南回稍嫌单衣重初怜北户开西园花巳尽新月为谁来  

时节过繁华隂隂千万家巢禽命子戯园果坠枝斜寂寞孤飞蝶窥丛覔晚花  

緑水风初暖青林露早晞麦陇雉朝雊桑野人暮归百舌悲花尽平芜【`一作无声一作絶无`】来去飞  

衣曲  

爽砧应秋律繁杵含凄风一一逺相续家家音不同户庭凝露清伴侣明月中长裾委襞积轻佩垂珑汗余衫更馥钿移麝半空报寒惊邉鴈促思闻候虫天狼正芒角虎落定相攻盈箧寄何处征人如转蓬  

畬田行  

何处好畬田团团缦山腹钻得两卦上山烧卧木惊麏走且顾羣雉【`一作鸡`】声咿喔红焰逺成霞轻煤【`一作烁`】飞入郭风引上髙岑猎猎度青林青林望靡靡赤光低复起照潭出老蛟爆竹惊山鬼夜色不见山孤明星汉间如星复如月俱逐晓风灭本从敲石光遂至烘天热下种暖灰中乗阳拆牙【`一作芽`】孽【`一作蘖`】苍苍一雨后苕颖如云发巴【`一作几`】人拱手吟耕耨不关心由来得地势径寸有余金【`一作隂`】  

鶗鴂吟  

朝阳有鸣鳯不闻千万祀鶗鴂催众芳晨间先入耳秋风白露晞从是尔啼时如何上春日唧唧满庭飞  

观云篇  

兴云感隂气疾足【`一作走`】如见机晴来意态行有若功成归葱茏含晚景洁白【`一作素`】凝秋晖夜深度银汉漠漠仙人衣  

飬鸷词【`并引`】  

途逢少年志在逐兽方呼鹰隼以袭飞走因纵观之卒无所获行人有常从事于斯者曰夫鸷禽饥则为用今哺之过笃故然也予感之作飬鸷词  

养鸷非玩形所资击鲜力少年昧其理日日【`一作夜`】哺不息探雏网黄口旦暮有余食寜知下韝时翅重飞不得毰毸止林表狡自南北饮啄既巳盈安能劳羽翼  

别友人后得书因以诗赠  

前时送君去挥手青门桥路转不相见犹闻马萧萧今得出关书行程【`一作尘`】日已遥春还迟君至共结【`一作缬`】芳兰苕  

送华隂尉张苕赴邕府使幕【`张即燕公之孙顷坐事除名`】  

昔忝南宫郎往来东观频尝披燕公传耸若窥三辰翊圣崇国夲像【`一作保`】贤正朝伦髙视缅今古清风敻无邻兰锜照通衢一家十朱轮鄼国嗣侯絶韦卿世业贫夫子承【`一作成`】大名少年振芳尘青袍仙掌下矫首凌烟旻公冶夲非罪潘郎一为民风霜苦揺落坚白无缁磷一旦逢良时天光烛幽沦重为长裾客佐彼观风臣分野穷禹画人烟过虞廵不言此行逺所乐相知新雨起巫山阳鸟鸣湘水濵离筵出苍莽别曲多悲辛今朝一杯酒明日千里人从【`一作彼`】此孤舟去悠悠天海春  

送湘阳熊判官孺登府罢归钟陵因寄呈江西裴中丞二十三兄  

射策志未就从事岁云除箧留马卿赋袖有刘书忽见夏木深怅然忆吾庐复持州民刺归谒専城居君家诚易知胜絶倾里闾人言北郭生门有卿相舆钟陵霭【`一作蔼`】千里带郭西江水朱槛照河宫旗亭緑云里前年【`一作来`】初缺守愼简由宸扆临轩弄郡章得人方付此是时左冯翊天下第一理贵臣持牙璋优诏发青纸迎风奸【`一作汚`】吏免先令疲人喜何武劾腐儒陈蕃礼髙士昔升君子堂腰下绶犹黄【`中丞时为万年尉`】汾隂有寳气赤堇多竒【`一作光`】铓束简下曲台佩鞬来歴阳绮筵陪一笑兰室袭余芳风水忽异势江湖遂【`一作遽`】相忘因君倘【`一作忽`】借问为话老沧浪【`自注中丞为博士制相国栁宜城諡议识者韪之顷授予以其夲厥后牧和州节度使杜司徒以中丞材誉俱髙欲令军装以重戎府故授以夲州团练使满座观腰鞬礼成驩甚相视而笑后房燕乐卜夜纵谈予忝司徒之賔时获末坐初中丞自尚书屯田员外郎出守踵其武者今给事中穆公代给事者右丞叚公予不佞继右丞之后故曰袭余芳焉`】  

送韦秀才道冲赴制举  

惊禽一辞巢栖息无少安秋扇一离手流尘蔽霜纨故侣不可追凉风日已寒逺逄杜陵士别尽平生欢逐客无印绶楚江多芷兰因居暇时游【`一作君时暇逰`】长铗不复弹阅书南轩霁【`一作际`】絙瑟清夜防万境身外寂一杯腹中寛伊昔宗朝冬卿冠鸳鸾肃穆升内殿从容领儒【`一作顶髙`】冠游夏无措词阳秋垂不刋至今羣玉府学者空纵观世人希徳门揭若攀峰峦之子尚明训锵如振琅玕一旦西上书斑衣拂征鞍荆台宿暮雨汉水浮春澜君门起天中多士如星攒烟霞覆双阙抃舞罗千官清漏滴铜壶仙厨下雕槃【`一作盘`】莹煌仰金榜错落濡飞翰古来才杰士所嗟遭时难一鸣从此始相望青云端送李防秀才还湖南因寄幕中亲故兼简衡州吕【`一作李`】八郎中  

深春风日净昼长幽鸟鸣仆夫前致词门有白面生摄衣相问讯解带坐南荣端志见睂睫苦【`一作芳`】言发精诚因出懐中文调孤词亦清悄如促柱掩抑多不平乃言本蜀士世降岷山灵前人秉艺文髙视来上京曳绶司徒府所从信国桢析【`一作折`】薪委寳【`一作空`】林善响继家【`一作难继`】声何处翳附郭防人思郈成【`一作城`】云天望乔木风水悲流萍前与计吏西始列贡士名森然就笔札从试春官卿帝城岐路多万足伺【`一作俟`】晨星茫茫风尘中工拙同有营寒女劳夜织山苖荣寸茎侯门方击钟衣褐谁将迎弱羽果摧頽壮心郁怦怦谅无蟠木容聊复蓬累行【`一作生`】昨日讯灵繇言利艰贞当求舍拔中必在审已明誓将息薄游焦思穷笔精莳兰在幽渚安得扬芬馨曰【`一作嗟`】余摧落者散质负华缨一聆苦辛词再动伊郁情身弃言不动爱才心尚【`一作上`】惊恨无羊角风使尔化北溟论罢情益亲渉旬忘归程日防邑中客闲眺江上城昼憇命金罍宵谈转璿衡薫【`一作蕙`】风香麈尾月露濡桃笙忽被戒羸骖薄言事南征火云蔚千里旅思浩巳盈湘江含碧虚衡岭浮翠晶岂伊山水异适与人事幷油幙侣【`一作似`】昆丘粲然叠瑶琼庾楼见清月孔坐多緑复有衡山守夲自云龙庭【`一作亭`】抗志【`一作至和`】在灵府发越侔咸英一挥【`一作麾`】出荥阳恵彼嗤嗤氓隼旟辞灞水居者皆涕零帷昔与伊人交欢经【`一作在`】宿龄一从云雨散滋我鄙吝萌北渚不堪愁南音谁复听离忧若去水浩漾无时停尝闻祝融峰上有神禹铭古石琅玕姿秘文螭虎形圣功奠逺服神物拥休祯贤人在其下彷佛疑蓬瀛君行歴郡斋大袂拂双旌饰容遇朗鉴肝鬲可以呈昔日马相如临卭坐尽倾勉君刷羽翰蚤取凌青防  

送张盥赴举诗【`并引`】  

古人以偕受学为同门友今人以偕升名为同年友其语熟见缙绅者皆道焉余与张盥为丈人由是道也曩吾见尔之始生以老成为祝今吾见尔之成人以未立为忧吾不幸向所谓同年友当其盛时聨袂齐镳亘絶九衢若屏风然今来落落如曙星之相望昔日防合不烦异席可长太息哉然而尚书右丞卫大受兵部侍郎武廷硕二君者当时伟人咸万夫之望足以订十朋之多也第如京师无骚骚尔无忻忻尔时秋也吾为若叩商之讴幸有感夫二君子  

尔生始悬弧我作座上賔引箸举汤饼祝词天麒麟今成一丈夫坎坷愁风尘长裾来谒我自号庐山人道旧与抚孤悄然伤我神依依见眉睫嘿嘿含悲辛永懐同年友追想出谷晨三十二君子齐飞凌烟旻【`一作冥`】曲江一防时后防已凋沦况今三十载阅世难重陈盛时一巳过来者日日新不如揺落树重有明年春火后见琮璜霜余识松筠肃风【`一作机`】乃独秀武部【`一作抱`】亦絶伦尔今持我诗西【`一作两`】见二重臣成贤必念旧保质【`一作节`】在安贫清时为丞郎气力侔陶钧乞取斗升水因之云汉津  

和州送钱侍御自宣州幕拜官便于华州觐省  

五防绣衣裳当年正相称春风旧【`一作函`】关路归去真多兴兰陔行可采莲府犹回瞪杨家绀幰迎【`侍御即王相公贵壻`】谢守瑶华赠【`宣州崔相公有诗赠行`】御街草泛滟台柏烟含凝【`一作暝`】曾是平生【`一作主者`】游【`一作留`】无因理归乗  

送僧方及南谒栁员外【`并序`】  

九江僧方及既出家依匡山一时中颇属诗以摅思古诗人暨今号为能赋有輙求其词吟呻之拳拳然多多益嗜影不出山者十年尝登最髙峰四望天海冲然有逺游之志顿锡而言曰神驰而形阂者方内之徒及吾无方阂于何者由是耳得必目探之意行必身随之云游鸟屳无迹而逺予为连州居无何而方及至出裓中诗一篇以贶予其词甚富留一岁观其行结矩如教益多之一旦以行日来告且曰雅闻鸟咮之下有贤诸侯愿跻其门如蹈十地敢乞辞以抵之予唯而赋顾其有重请之色见于颜间耳  

昔事【`一作日`】庐山逺精舎虎溪东朝阳照瀑水楼阁虹霓中骋望羡游云振衣若秋蓬旧房闭松月逺思吟江风古寺歴头陀竒峰扳【`一作攀`】祝融南登小桂岭却望归塞鸿衣裓贮文章自言学雕虫抢榆念陵厉覆篑图【`一作而`】穹崇逺郡多暇日有诗访禅宫石门耸【`一作崇`】峭絶竹院含空蒙幽响滴岩溜晴芳飘野丛海云悬母山果属狙【`一作猨`】公忽忆吴兴郡白苹正葱茏愿言挹风采邈若窥华嵩桂水夏澜急火山宵【`一作烧`】焰红三衣濡菌露一锡飞烟空勿谓翻译徒不为文雅雄古来赏音者燋爨得孤桐【`按狙公宜斥赋芋者而越絶书有猨公张衡赋南都有猿父长啸之句繇是而言谓猨为公旧矣`】  

送惟良上人【`并引`】  

以貌窥天者曰干然健单于然而髙以数迎天者曰其用四十有九天果以有形而不能脱乎数立象以推防既成而遗之古所谓神交造物者非空言耳轩皇受天命其佐皆圣人故得之惟唐继天徳如黄帝有外臣一行亦圣之徒与刋厯考元书成化去今丹徒人惟良生而能知非自外求以乾坤之防当十期之数凝神运指上感躔次视黄溟涬无倪有常絶机冺知独以神防数起于复之初九音生于黄钟之宫积微夲隐言与化合夫天人之数极而含变变而靡不通神趋鬼慑不足骇也惟良得一行之道故亦慕其为外臣谬谓余为世间聪明孑孑来访初以説合至于不言言息而理复申之以嗟叹曰师其庶几乎信神与之而不能测神之所以付信术通之而不能知术之所以浅哉余闻乎曽井蛙醯鸡之不若也长庆四年冬十一月甲子语至夜艾遂为诗以志焉  

髙斋洒【`一作映`】寒水是夕山僧至牝无闗鎻琼书舍【`一作拾`】文字灯明香满室月午霜凝地语到不言时世间人尽【`一作自`】睡  

翠微寺有感  

吾王昔逰幸离宫云际开朱旗迎夏早【`一作毕`】凉轩避暑来汤饼赐都尉寒冰颁上才龙髯【`一作顔`】不可望玉座生尘埃  

观柘枝舞二首  

胡服何葳防僊僊【`一作姬`】登绮墀神飚猎红蕖龙烛映【`一作然`】金枝垂带覆纤腰安钿当妩眉翘袖中繁鼓倾眸遡华榱燕秦有旧曲淮南多冶词欲见倾城处君防赴节时  

山鸡临清镜石燕赴遥津何如上客防长袖入华裀体轻似无骨观者皆耸神曲尽回身处【`一作去`】层波犹注人  

连州腊日观莫徭猎西山  

海天杀气薄蛮军歩【`一作部`】伍嚣林红叶尽变原黒草初烧围合繁钲息禽兴大斾揺张罗依道口嗾犬上山腰猜鹰虑奋迅惊鹿【`一作麏`】时局跳瘴云四面起腊雪半空消箭头余鹄血鞍傍见雉翘日暮还城邑金笳发丽谯  

寄陕州姚中丞【`时分司东都`】  

八月天气肃二陵风雨收旌旗阙下来云日关东秋禹迹想前事汉台余故闲徘徊襟带地左右帝王州留滞悲昔老恩光荣彻侯相思望棠树一寄商声讴  

奉酬湖州崔郎中见寄五韵  

山阳昔相遇灼灼晨葩鲜同逰翰墨场和乐埙箎然一落名宦途浩如乗风船行当衰暮日卧理淮海边【`一作壖`】犹期谢病后共乐桑榆年  

学阮公体三首  

少年负志气信道不从时只言绳自直安知室可欺百胜难虑敌【`一作虑无敌`】三折乃良医人生不失意焉能慕知几  

朔风悲老骥秋霜动鸷禽出门有逺道平野多层隂灭没驰絶塞振迅拂华林不因感衰节安能激壮心昔贤多使气忧国不谋身目览千载事心交上古人侯门有仁义灵台多苦辛不学腰如磬徒使甑生尘  

秋晚题湖城驿池上亭  

秋次池上舘林塘照南荣尘衣纷未解幽思浩已盈风莲坠故萼露菊含晚英恨为一夕客愁听晨鸡鸣  

贾客词【`并引`】  

五方之贾以财相雄而盐贾尤炽或曰贾雄则农伤予感之作是词  

贾客无定游所游唯利并俗杂良苦乗时取重轻心计析秋毫揺【`一作捶`】钩侔悬衡锥刀既无弃转化日已盈邀【`一作徼`】福祷波神施财游化城妻约雕金钏女垂贯珠缨髙赀比封君奇货通幸卿趋时鸷鸟思藏镪盘龙形大艑浮通川髙楼次旗亭行止皆有乐关梁自【`一作似`】无征农夫何为者辛苦事寒耕  

调瑟词【`并引`】  

里有富豪翁厚自奉养而严督臧获力屈形削犹役之无蓻极【`一无极字`】一旦不堪命亡者过半追亡者亦不来复翁顇沮而追昨非之莫及也予感之作调瑟词  

调瑟在张平音自足朱二十五缺一不成曲羙人爱髙张瑶轸再三促上虽独响下应不相属日暮声未和寂寥一枯木却顾膝上流泪难相续  

读张曲江集作【`并引`】  

世称张曲江为相建言放臣不宜与善地多徙五溪不毛之乡及今读其文自内职牧始安有瘴疠之叹自退相守荆门有拘囚之思托讽禽鸟寄词草树郁然有骚人风嗟夫身出于遐陬一失意而不能堪矧华人士族而必致丑地然后快意哉议者以曲江为良臣识胡雏有反相羞凡器与同列宻啓廷争虽古哲人不及而燕翼无似终为馁魂岂忮心失恕隂谪最大虽二羙莫赎邪不然何袁公一言明楚狱而钟祉四叶以是相较神可诬乎予读其文因为诗以吊  

圣言贵忠恕至道重观身法在何所恨色相【`一作伤`】斯为仁良时难久恃隂谪岂无因寂寞韶阳庙魂归不见人  

偶作二首  

终朝对尊酒嗜兴非嗜甘终日偶众人纵言不纵谈世情闲静见药性病多谙寄谢嵇中散予无甚不堪万卷堆牀书学者识其真万里长江水征夫渡要津养生非但药悟佛不因人燕石何须辨逢时即至珍  

昏镜词  

镜之工列十镜于贾奁发奁而视其一皎如其九雾如或曰良苦【`一作楛`】之不侔甚矣工解頥谢曰非不能尽良也葢贾之意唯售是念今夫来市者必歴鉴【`一作览`】周睐求与已宜彼皎者不能隐芒杪之瑕非羙容不合是用什一其数也余感之作昏镜词  

昏镜非羙金漠然丧其晶【`一作精`】陋容多自欺谓若他镜明瑕疵既【`一作闇`】不见妍态随意生一日四五照自言羙倾城饰带以纹【`一作绮`】绣装匣以琼瑛秦宫岂不重非适乃为轻  

咏古二首有所寄  

车音想辚辚不见綦下尘可怜平阳第歌舞娇青春金屋容色在文园词赋新一朝复得幸应知失意人寂寥【`一作寞一作寂`】照镜台遗基古南阳【`一作方`】真人昔来逰翠鳯相随翔目成在桑野志遂贮椒房岂无三千女初心不可忘  

磨镜篇  

流尘翳眀镜岁久看如漆门前负局人【`一作生`】为我一磨拂萍开緑池满晕尽金波溢白日照空心圆光走幽室山神妖气沮野魅真形出却思未磨时瓦砾来唐突  

## 御定全唐诗卷三百五十五  

刘禹锡  

登司马错古城【`秦昭王命错征五溪蛮城在武陵沅江南`】  

将军将【`一作实`】秦师【`一作帅`】西南奠遐服故垒清江上苍烟晦【`一作昧`】乔木登临直萧辰周览壮前躅堑平陈叶满墉髙秋蔓緑废井抽寒菜毁台生鲁【`一作稆`】谷耕人得古器宿雨多遗镞楚塞郁重疉蛮溪纷诘曲留此数仭基几人伤逺目【`一作伤送目`】  

谒柱山防禅师  

我夲山东人平生多感慨弱冠游咸京上书金马外结交当世贤驰声溢四塞勉修贵及早狃防【`一作健`】不知退锱铢扬芬馨寻尺招瑕纇淹留郢南都【`一作鄙`】摧颓羽翰碎安能咎往事且欲去沈痗吾师得真如寄在人寰内哀我堕名网有如翾飞辈曈曈掲知烛照使出昏昧静见关啓歆然初心防夙尚一何微今得信可大觉路  

明证入便门通忏悔悟理言自忘处屯道犹泰色身岂吾寳慧性非形碍思此灵山期未卜【`一作来`】何年载卧病闻常山旋师防勲宥过王泽大洽因寄李六侍郎【`一作御`】  

寂寂重寂寂病夫卧秋斋夜蛩思幽壁槁叶鸣空堦南国异气候火旻尚昏霾瘴烟跕飞羽沴气伤百骸昨闻凯歌旋饮至酒如淮无战陋丹水垂仁轻槀街清庙既防勲圎丘俟燔紫车书一以混幽逺靡不懐逐客顦顇久故乡云雨乖禽鱼各有化予欲问齐谐  

善卷坛下作【`在柱山上`】  

先生见尧心相与去【`一作公`】九有斯民既已治我得安林薮道为自然贵名是无穷夀瑶坛【`一作台`】在此山识者常回首  

武陵观火诗  

楚乡祝融分炎火常为虞是时直突烟发自晨炊徒盲风扇其威白昼曛阳乌操绠不暇汲循墙还【`一作宁`】避逾怒如列缺光迅与芬【`一作棼`】轮俱联延掩四逺【`一作逹`】赫奕成洪鑪汹疑云涛翻飒若鬼神趋当前迎焮是物同膏腴金乌入梵天赤龙游都腾烟透户飞熖生栾栌火山摧半空星雨洒中衢瑶坛被髹漆寳树攒珊瑚光【`一作花`】县与琴焦【`一作焦琴`】旗亭无酒濡市人委百货邑令遗双鳬余势下隈隩长熛烘舳舻吹焚【`一作荧`】照水府炙浪愁天吴灾罢云日晚心惊视听殊髙灰辨廪庾黒土连闉阇众烬合星罗游氛铄人肤厚地蔵宿热遥林呈骤枯火徳资生人庸可一日无御之失其道敲石弥天隅晋库走龙劒吴宫伤燕雏五行有沴气先哲垂訏谟宋郑同日起时当贤大夫无苛自可乐弭患非所图贤守恤人瘼临烟驻骊驹吊场【`一作伤`】色惨忸【`一作怛`】顔【`一作唁`】失词劬愉下令蠲里布指期轻市租闬垣适未立苫葢自相娱山木行剪伐江泥宜墐途【`一作涂`】邑【`一作鲁`】臣不必曽【`一作葺`】何用徴越巫  

崔元受少府自贬所还遗山姜花以诗答之  

故人博罗尉遗我山姜花采从碧海上来自谪仙家云涛润孤根隂火照晨葩静摇扶桑日艳对瀛洲霞世人爱【`一作受`】芳【`一作苦`】辛搴撷忘幽遐传名入帝里飞驿辞天涯王济夲尚味石崇方鬭奢雕【`一作堆`】盘多不识绮席乃増华驿马损筋骨贵人滋齿牙顾予藜藿士持此重咨【`一作空叹`】嗟  

途中早发  

马踏尘上霜月明江头路行人朝气鋭宿鸟相辞去流水隔逺村缦山多红树悠悠关塞内往来【`一作来往`】无闲歩  

和董庶中古散调词赠尹果毅  

昔听东武吟壮年心已悲如何今濩落闻君辛苦辞言有穷巷士弱龄颇尚竒读得女符生当事边时借名游侠窟结客幽并儿往来长楸【`一作秋`】间能带双鞬驰崩腾天寳末尘暗燕南【`一作幽`】垂爟火入咸阳诏征神武师是时占军幕揷羽扬金羁万夫列辕门观射中防支誓当雪国讐亲爱从此辞中宵倚长劒起视蚩尤旗介马晨萧萧阵云竟天涯隂风猎【`一作列`】白草旗槊光参差勇气贯中肠视身忽如遗生【`一作曽`】擒白马将虏骑不敢追贵臣上战功名姓随意移终岁肌骨苦他人印累累谒者既清宫诸侯各罢戏上将赐甲第门防不可窥眦血下沾襟天髙问无期却寻故乡路孤影空相随行逢里中旧仆遬【`一作宿`】昔所嗤一言合侯王腰佩黄金问我何自苦可怜真数竒迟回顾徒御得色悬双眉翻然悟世途抚已昧所宜田园已芜没流浪江海湄鸷禽毛翮摧不见翔云【`一作髙翔`】姿衰容蔽逸气孑孑无人知寂寞草徒长吟下书帷为【`一作开`】君发哀韵若扣【`一作粲若`】瑶林枝有客识其眞潺湲涕交颐饮【`一作劝`】尔一杯酒陶然足自怡  

望衡山  

东南倚葢卑维岳资柱石前当祝融居上拂朱鸟翮青防结精气磅礴宣地脉还闻肤寸隂能致弥天泽  

游桃源一百韵  

沅江清悠悠连山郁岑寂回流抱絶巘皎镜含虚碧昏旦逓明媚烟岚分委积香蔓垂緑潭暴龙照孤碛【`山下潭名緑萝碛名暴龙`】渊明着前志子骥思逺蹠【`事见陶先生夲记`】寂寂无何乡宻尔天地隔金行太元岁渔者偶探赜寻花得幽踪窥洞穿暗隙依微闻鸡犬豁逹值阡陌居人互将迎笑语如平昔广乐虽交奏海禽心不怿挥手一来归故溪无处觅绵绵五百载市朝几迁革有路在壶中无人知地脉皇家感至道圣祚自天锡金阙传夲枝玉函留寳歴禁山开秘宇复户洁灵宅【`诏二十户免徭以奉洒埽`】蘂检香氛氲醮坛烟羃羃我来尘外躅莹若朝星析崖转对翠屏水穷留画鹢三休俯乔木千级扳峭壁旭日闻撞钟防云迎蹑屐遂登最髙顶纵目还楚泽平湖见草青逺防连霞赤幽寻如梦想绵思属空閴夤縁且忘疲耽玩近成癖清猨伺晓发瑶草凌寒坼祥禽舞葱茏珠树揺玓瓅【`一作的皪`】羽人顾我笑劝我税归轭霓裳何飘飖童顔洁白晳重岩是藩屏驯鹿受羁靮楼居弥【`一作迩`】清霄萝茑成翠帟仙翁遗竹杖王母留桃核姹女飞丹砂青童防金液寳气浮鼎耳神光生劒脊虚无天乐来僁窣鬼兵役丹丘肃朝礼玉札工防绎枕中淮南方牀下阜乡舄明灯坐遥夜幽籁听淅沥因话近世仙耸然心神惕乃言瞿氏子骨状非凡格往事黄先生羣儿多侮剧謷【`一作警`】然不屑意元气贮肝膈往往游不归洞中观博奕言高未易信犹复加诃责一旦前致辞自云仙期廹言师有道骨前事常被谪如今三山上名字在真籍悠然谢主人后歳当来觌言毕依庭树如烟去无迹观者皆失次惊追纷络绎日暮山径穷松风自萧槭适逢脩蛇见瞠目光激射如严三清居不使恣搜索唯余步罡势八趾在沙砾至今东北隅表以坛上石列仙徒有名世人非目击如何庭庑际白日振飞翮洞天岂幽逺得道如咫尺一气无死生三光自迁易因思人间世前路何狭【`一作湫`】窄瞥然此生中善祝期满百大方播羣类秀气肖翕辟性静夲同和物牵成阻阨是非鬭方寸荤血昏精魄遂令多夭伤犹喜见班白喧喧车马驰苒苒桑榆夕共安缇绣荣不悟泥途适纷吾夲孤贱世业在逢掖九流宗指归百氏旁攟摭公卿偶慰荐乡曲缪推择居安白社贫志傲纁辟功名希自取簪组俟扬歴书府蚤懐鈆射宫曾发的起草香生帐坐曹乌集柏赐燕聆箫韶侍祠阅琮璧尝闻履忠信可以行蛮貊自述【`一作迷`】希古心妄恃干时画巧言忽成锦苦志徒食蘖平地生峰峦深心有矛防层波一震荡弱植忽沦溺北渚吊灵均长岑思亭伯祸来昧防兆事去空叹息尘累与时深流年随漏滴才能疑木鴈报施迷夷跖楚奏絷【`一作系`】钟仪商歌劳寗戚禀生非悬解对镜方感激自从婴网罗每事问防王正降雷雨环玦赐迁斥傥伏【`一作复`】夷平人誓将依羽客买山构精舍领徒开讲席兾无身外忧自有闲中益道芽期日就尘虑乃冰释且欲遗姓名安能慕竹帛长生尚学致一溉【`一作暨`】岂虚掷芝术资糇粮烟霞拂巾帻黄石履看堕洪崖肩可拍聊复嗟蜉蝣何烦哀虺蜴青囊既深味琼葩亦屡摘纵【`一作踪`】无西山资【`一作姿`】犹免长戚戚  

客有为余话登天坛遇雨之状因以赋之  

清晨登天坛半路逢隂晦疾行穿雨过却立视云背白日照其上风雷走于内滉瀁雪海翻槎牙玉山碎蛟龙露鬐鬛神鬼含变态万状互生灭百音以繁防俯观羣动静始觉天宇大山顶自晶【`一作澂`】明人间已霶霈豁然重昏敛涣若春冰溃反照入松门瀑流飞缟带遥光泛物色余韵吟天籁洞府撞仙钟村墟起夕霭却见山下侣已如迷世代问我何处来我来云雨外  

秋江早发  

轻隂迎晓日霞霁秋江明草树含逺思襟懐有余清凝睇万象起朗吟孤愤平渚鸿未矫翼而我巳遐征因思市朝人方听晨鸡鸣昬昏恋衾枕安见元气英【`元气二字一作天地`】纳爽耳目变玩竒筋骨轻沧洲有奇趣浩然【`一作荡`】吾将行  

有僧言罗浮事因为诗以写之  

君言罗浮上容易见九垠渐髙元气壮汹涌来翼身夜宿最髙峰瞻望浩无邻海黒天宇旷星辰来逼人是时当朏魄隂物恣腾振日光吐鲸背劒影开龙鳞倐若万马驰旌旗耸奫沦又如广乐奏金石含悲辛疑其有巨灵怪物尽来賔隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮下视生物息霏如隙中尘醯鸡仰瓮口亦谓云汉津世人信耳目方寸度大钧安知视听外怪愕不可陈悠悠想大方此乃桮水濵知小天地大安能识其真  

裴祭酒尚书见示春归城南【`一作东`】青松坞别墅寄王左丞髙侍郎之什命同作  

蚤宦阅人事晚【`一作晓`】懐生道机时从学省出独望郊园归野彴度春水山花映岩扉石头解金章林下歩緑薇青松郁成坞脩竹盈尺围吟风起天籁蔽日无炎威危径盘羊肠连甍耸翚飞幽谷响樵斧澄潭【`一作江`】环钓矶因髙见帝城冠葢扬光辉白云难持寄清韵投所希二公如长离【`一作鳯雏`】比翼翔太微含情谢林壑酬赠骈【`一作唱迸`】珠玑顾予久郎【`一作即`】潜愁寂对芳菲一闻丘中趣再抚黄金徽【`一作再听抚金徽`】  

和河南裴尹侍郎宿斋天平寺诣九龙祠祈雨二十韵  

有事九龙庙洁斋梵【`一作梦`】王祠玉箫何时絶碧树空凉飔吏散埃息月髙庭宇宜重城肃穆闭涧水潺湲时人稀夜复闲虑静境亦随缅懐断鼇足凝想乗鸾姿朱明盛农节膏泽方愆期瞻言五灵瑞能救百谷萎咿喔晨鸡鸣阑干斗柄【`一作杓`】垂修容谒神像注意陈正词惊飚起泉若调【`一作召`】雷雨师黒烟耸鳞甲洒叶如棼丝丰隆震天衢列缺挥火旗炎空忽凄髙霤悬绠縻生物巳霶霈湿云稍离披丹霞啓南陆白水含东菑熈熈飞走适蔼蔼草树滋浮光动宫观逺思盈川坻吴公敏于政谢守工为诗商山有病客言贺舒厐睂  

冬夜宴河中李相公中堂命筝歌送酒  

朗朗【`一作琅琅`】鹍鸡华堂夜多思帘外雪巳深座中人半醉翠蛾发清响曲尽有余意酌我莫忧狂老来无逸气  

重至衡阳伤栁仪曹【`并引`】  

元和乙未岁与故人栁子厚临湘水为别栁浮舟适栁州余登陆赴连州后五年余从故道出桂岭至前别处而君没于南中因赋诗以投吊  

忆昨与故人湘江防头别我马映林嘶君颿转山灭马嘶循古道颿灭如流电千里江蓠春故人今不见  

谪居悼往二首  

邑邑【`一作悒悒`】何邑邑长沙地卑湿楼上见春多花前恨风急猿愁肠断呌鹤病翘趾立牛衣独自眠谁哀仲卿泣郁郁何郁郁长安逺如日终日念乡关燕来鸿复还潘岳岁寒思屈平顦顇顔殷勤望归路无雨即登山  

有獭吟  

有獭得嘉鱼自谓天见怜先祭不敢食捧鳞望青人立寒沙上心专眼悁悁【`一作脰着肩`】渔翁以为妖举块投其咽呼儿贯鱼归与獭同烹煎关关黄金鹗大翅揺江烟下见盈寻鱼投身擘洪连【`一作涟`】攫拏隐鳞去哺雏林岳巅鸱乌欲伺隙遥噪莫敢前长居青云路弹射无由縁何地无江湖何水无鲔鳣天意不宰割菲祭徒防防空余知礼重载在淹中篇  

白太守行  

闻有白太守抛【`一作弃`】官归旧谿苏州十万户尽作婴儿啼太守驻行舟阊门草萋萋挥袂谢啼者依然两眉低朱户非不崇我心如重狴华池非不清意在寥廓栖夸者窃所【`一作在`】怪贤者黙思齐我为太守行题在隐起珪乐天寄洛下新诗兼喜微之欲到因以抒懐也  

松间风未起万叶不自吟池上月未来清晖同夕隂宫征不独运埙箎自相寻一从别乐天诗思日巳沉吟君洛中作精絶百链金乃知孤鹤情月露为知音微之从东来威鳯鸣归林羡君先相见一豁平生心  

月夜忆乐天兼寄微之【`一作月夜寄微之忆乐天`】  

今宵帝城月一望雪相似遥想洛阳城清光正如此知君当此夕亦望镜【`一作临`】湖水展转相忆心月明【`一作明月`】千【`一作十`】万里  

早夏郡中书事  

水禽渡残月飞雨洒髙城华堂对嘉树帘庑含晓清拂镜整危冠振衣步前楹将吏俨成列簿书纷来萦言下辨曲直笔端破交争虚懐询病苦怀律操剽轻阍吏告无事归来解簪缨髙帘覆朱阁忽尔闻调笙  

詶乐天七月一日夜即事见寄  

夜树风韵清天河云彩轻故苑多露草隔城闻鹤鸣揺落从此始别离含逺情闻君当是夕倚瑟吟商声外物岂不足中懐向谁倾秋来念归去同听嵩阳笙  

令狐相公见示赠竹二十韵仍命继和  

髙人必爱竹寄兴良有以峻节可临戎虚心宜待士众芳信妍媚威鳯难栖止遂于鼙鼓间移植东南羙封以梁国土浇之浚泉水得地色不移凌空势方起新青排故叶余粉笼疎理犹复隔墙藩何因出尘滓兹辰去前蔽永日劳瞪视槭槭林已成荧荧玉相似规摹起心匠洗涤在颐指曲直既了然孤髙何卓尔垂梢覆内屛迸笋侵前戺妓席拂云鬓賔阶廕珠履抱琴恣闲翫执卷堪斜倚露下悬明珰风来韵清征坚贞贯四标格殊百卉岁晚当自知繁华岂云比古诗无赠竹髙唱从此始一听清瑶音峥然长在耳  

和令狐相公晚泛汉江书懐寄洋州崔侍郎阆州髙舍人二曹长  

雨过逺山出江澄暮霞生因浮济川舟遂作适野行郊树映缇骑水禽避红旌田夫捐畚揷织妇窥柴荆古岸夏花发遥林晚蝉清沿洄方翫境鼓角已登城部内有良牧望中寄深情临觞念佳期泛瑟动离声寂寞一病士夙昔接羣英多谢谪仙侣防时还玉亰  

和乐天洛城春齐梁体八韵  

帝城宜春入游人喜意长草生季伦谷花出莫愁坊断云发山色轻风漾水光楼前戏马地树下鬭鸡塲白头自为侣緑酒亦满觞潘园观种植谢墅阅池塘至闲似隐逸过老不悲伤相问焉功徳银黄游故乡  

洛中早春赠乐天  

漠漠复霭霭半晴将半隂春来自何处无迹日以深韶嫩氷后木轻盈烟际林藤生欲有托栁弱不自任花意已含蓄鸟言尚沈吟期君当此时与我恣追寻翻愁烂漫后春暮却伤心  

和乐天防李周羙中丞宅池上赏樱桃花  

樱桃千万枝照燿如雪天王孙防其下隔水疑神仙宿露发清香初阳动暄妍妖姬满髻揷酒客折枝传同此赏芳月【`一作日`】防人有华筵杯行勿遽辞好醉逸三年  

詶乐天闻新蝉见赠  

碧树鸣蝉后烟云改容光瑟然引秋气芳草日夜黄夹道喧古槐临池思垂杨离人下忆泪志士激刚肠昔闻阻山川今听同匡牀人情便所遇音韵岂殊常因之比笙竽送我游醉乡  

和乐天秋凉闲卧  

暑退人体轻雨余天色改荷珠贯索断竹粉残妆在髙僧扫室请逸客登楼待槐栁渐萧疎闲门少光彩  

詶乐天咏老见示  

人谁不愿老老去有谁怜身瘦带频减髪稀冠自偏废书縁惜眼多炙为随年经事还谙事阅人如阅川细思皆幸矣下此便翛然莫道桑榆晚微【`一作为`】霞尚满天  

岁夜咏懐  

弥年不得意新岁又如何念昔同游者而今有防多以闲为自在将夀补蹉跎春色无情故幽居亦见过  

詶牛相公独饮偶醉寓言见示  

宫漏夜丁丁千门闭霜月华堂列红烛丝管静中发歌睂低有思舞体轻无骨主人啓顔酣畅浃肌髪犹思城外客阡陌不可越春意日夕深此欢无断絶  

萋兮吟  

天涯浮云生争蔽日月光穷巷秋风起先摧兰蕙芳万货列旗亭恣心注明珰名髙毁所集言巧智难防勿谓行大道斯须成太行莫吟萋兮什徒使君子伤  

韩十八侍御见示岳阳楼别窦司直诗因令属和重以自述故足成六十二韵  

楚望何苍然曾澜七百里孤城寄逺目一写无穷已荡漾浮天葢四环宣地理积涨在三秋混成非一水冬游见清浅春望多洲沚云锦逺沙明风烟青草靡火星忽南见月硖方东迤雪波西山来隐若长城起独专朝宗路驶悍不可止支川让其威蓄缩至南委熊武走蛮落【`熊武二溪名`】潇湘来奥鄙炎蒸动泉源积潦搜山趾归往无旦夕包含通逺迩行当白露时眇视秋光里曙色未昭晰露华遥斐舋浩尔神骨清如观混元始北风忽震荡惊浪迷津涘怒激鼔铿訇蹙成山岿硊鹍鹏疑变化罔象何恢诡嘘吸写楼台腾骧露鬐尾景移羣动息波静繁音弭明月出中央青天絶纤滓素光淡无际緑静平如砥空影渡鹓鸿秋声思芦苇鲛人弄机杼贝阙骈红紫珠蛤吐玲珑文鳐翔旖旎水乡吴蜀限地势东南庳翼轸粲垂精衡巫屹环峙名雄七泽薮国辨三苖氏唐羿断修虵荆王惮【`丁逹反`】青兕秦狩迹犹在虞廵路从此轩后奏宫商骚人咏兰芷茅岭潜相应橘洲傍可指郭璞验幽经罗含着前纪观津【`一作律`】戚里族按道侯家子聨袂登髙楼临轩笑相视假守亦髙卧【`窦时权领郡事`】墨曹正垂耳【`韩亦量移江陵法曹`】契濶话凉温壶觞慰迁徙地偏山水秀客重杯盘侈红袖花欲然银灯昼相似兴酣更抵掌乐极同啓齿笔锋不能休藻思一何绮伊余负微尚夙昔慙知已出入金马门交结青云士袭芳践兰室学古游槐市防慕宋前军文师汉中垒陋容昧俯仰孤志无依倚卫足不如葵漏川空叹蚁幸逢万物泰独处穷途否铩翮重疉伤兢魂再三褫蘧瑗亦屡化左闲犹有耻桃源访仙宫薜服祠山鬼故人南台旧一别如矢今朝防荆峦斗酒相宴喜为余出新什笑抃随伸纸若观五色欢然臻四羙委曲风涛事分明穷达防洪韵发华钟凄音激清征羊濬要【`平声`】共和江淹多杂拟徒欲仰髙山焉能追逸轨湘洲路四逹巴陵城百雉何必颜光禄留诗张内史  

和郴州杨侍郎翫郡斋紫薇花十四韵  

几年丹霄上出入金华省暂别万年枝看花桂阳岭南方足奇树公府成佳境緑隂交广除明豓透萧屛雨余人吏散燕语帘栊静懿此含晓芳翛然忘簿领紫茸垂组缕金楼攒锋颖露溽暗传香风轻徐就影苒弱多意思从容占光景得地在侯家移根近仙井开尊好凝睇倚瑟仍回颈游蜂驻防冠舞鹤迷烟顶兴生红药后爱与甘棠并不学夭桃姿浮荣在俄顷  

春日寄杨八唐州二首  

淮西春草长淮水逶迤光燕入新村落人耕旧战场可怜行春守立马看斜桑  

漠漠淮上春莠苖生故垒梨花方城路荻笋萧陂水髙斋有谪仙坐啸清风起  

詶冯十七舎人宿卫赠别五韵  

少年为别日隋宫杨柳隂白首相逢处巴江烟浪深使星上三蜀春雨霑衣襟王程促速意夜语殷勤心却归天上去遗我云间音  

詶湖州崔郎中见寄  

风筝吟秋空不肖指爪声髙人灵府间律吕伴咸英昔年与兄游文似马长卿今来寄新诗乃类陶渊明磨砻老益智吟咏闲弥精岂非山水乡荡漾神机清渚烟蕙兰动溪雨虹蜺生冯君虚上舎待余乗兴行  

秋日书懐寄河南王尹  

公府想无事西池秋水清去年为狎客永日奉髙情况有台上月如闻云外笙不知桑落酒今岁与谁倾  

詶留守牛相公宫城早秋寓言见寄  

晓月映宫树秋光起天津凉风稍动叶宿露未生尘星【`一作景`】气尚芳丽旷望感心神挥毫成逸韵开閤迟来賔摆去将相邙渐为逍遥身如招后房宴却要白头人  

海阳十咏【`并引`】  

元次山始作海阳湖后之人或立亭榭率无指名及余而大备每疏凿搆置必揣称以标之人咸曰有旨异日迁官裴侍御为十咏以示余颇明丽而不虚羙因捃拾裴诗所未道者从而和之  

吏隐亭  

结搆得竒势朱门交碧浔外来始一望写尽平生心日轩漾波影月砌镂松隂防度欲归去回眸情更深  

切云亭  

逈破林烟出俯窥石潭空波揺杏梁日松韵碧窗风隔水生别岛带桥如断虹九疑南面事尽入寸眸中  

云英潭  

芳幄覆云屏石奁开碧镜支流日飞洒深处自疑莹潜去不见迹清音常满听有时病朝酲来此心神醒  

览亭  

潇洒青林际夤縁碧潭隈淙流冐石下轻波触砌回香风逼人度幽花覆水开故令无四壁晴夜月光来  

裴溪【`时御史已遇新恩`】  

楚客忆关中疏溪想汾水萦纡非一曲意态如千里倒影罗文动微波【`一作浪`】笑顔起君今赐环归何人承玉趾  

飞练瀑  

晶晶掷岩端洁光如可把琼枝曲不折云片晴犹下石坚激清响叶动承余洒前时【`一作池`】明月中见是银河泻  

防池  

潆渟幽壁下深净如无力风起不成文月来同一色地灵草木瘦人逺烟霞逼往往疑列仙围碁在岩侧  

棼丝瀑  

飞流透嵌隟喷洒如丝棼含晕迎初旭翻光破夕曛余波绕石去碎响隔溪闻却望琼沙际逶迤见脉分  

双溪  

溪水绕双岛碧溪相并深浮花拥曲处逺影落中心闲鹭久独立曝龟惊复沉苹风有时起满谷箫韶音  

月窟  

溅溅潄幽石注入团圆处有如常满杯承波清夜露岩曲月斜照林寒春晚煦游人不敢触恐有蛟龙防  

武夫词  

有武夫过诧余以从军之乐翌日质于通武之善经者则曰果有乐也夫威恣而赏劳则乐用威雄而赏虣则乐横顾其乐安出耳余惕然作是词  

武夫何洸洸衣紫袭绛裳借问胡为尔列校在鹰扬依倚将军势交结少年场探丸害公吏抽刃妒名倡家产既不事顾盻自生光酣【`一作醒`】歌髙楼上袒裼大道傍昔为编户人秉耒甘哺糠今来从军乐跃马饫膏粱犹思风尘起无种取侯王  

虎丘寺路宴  

青林虎丘寺林际翠微路立见山僧来遥从鸟飞处兹峰沦寳玉千载惟丘墓埋劒人空传凿山龙已去扪萝披翳荟路转夕隂遽虎啸崖谷寒猿鸣松杉暮徘徊北楼上海江穷一顾日映千里防鵶归万家树暂因惬所适果得捐外虑庭暗栖还云檐香滴甘露久迷空寂理多为声华故永欲投此山余生岂能悮  

缺题  

故人日已逺窗下尘满琴坐对一樽酒恨多无力斟幕疏萤色逈露重月华深万境与羣籁此时情岂任  

晚步杨子游南塘望沙尾  

淮海多夏雨晓来天始晴萧条长风至千里孤云生卑湿久喧浊搴开偶虚清客游广陵郡晚出临江城郊外緑杨隂江中沙屿明归帆翳尽日去櫂闻遗声乡国殊渺漫羇心目悬旌悠然京华意怅望懐逺程薄暮大山上翩翩双鸟征  

和浙西李大夫晚下北固山喜径松成隂怅然怀古偶题临江亭幷浙东元相公所和依夲韵  

一辞温室树防见武昌栁荀谢年何少韦平望已久种松夹石道纡组临沙阜目览帝王州心存服肱守叶动惊防翰波澄见頳首晋宋齐梁都千山万江口烟散隋宫出涛来海门吼风俗太伯余衣冠永嘉后江长天作限山固壤无朽自古称佳丽非贤谁奄有八元邦族盛万石门风厚天柱掲东溟文星照北斗髙亭一骋望举酒共为夀因赋咏懐诗逺寄同心友禁中晨夜直江左东西偶将手握兵符儒盘贵绶颁条风有自立事言无苟农野闻让耕军人不使酒用材当构厦知道宁窥牖谁谓青云髙鹏飞终背负  

始至云安寄兵部韩侍郎中书白舎人二公近曾逺守故有属焉  

天外巴子国山头白帝城波清蜀栜尽云散楚台倾迅濑下哮吼两防势争衡隂风鬼神过暴雨蛟龙生硖断见孤邑江流照飞甍蛮军击严鼔笮马引双旌望阙遥拜舞分庭备将迎铜符一以合文墨纷来萦暮色四山起愁猿数处声重关羣吏散静室寒灯明故人青霞意飞舞集蓬瀛昔曾在池籞应知鱼鸟情  

## 御定全唐诗卷三百五十六  

刘禹锡  

更衣曲  

博山炯炯吐香雾红烛引至更衣处夜如何其【`一作如何其夜`】夜漫漫邻鸡未鸣寒雁渡庭前雪压松桂丛廊下防防悬纱笼满堂醉客争笑语嘈囋琵琶青幕中  

桃源行  

渔舟何招招浮在武陵水拖【`一作垂`】纶掷饵信流去误入桃源行数里清源寻尽花绵绵踏花觅径至洞前洞门苍黒烟雾生暗行数步逢虚明俗人毛骨惊仙子争来致词何至此须臾皆破氷雪顔笑言【`一作语`】委曲问人【`一作世`】间因嗟隐身来种玉不知人世【`一作间`】如风烛筵羞石髓劝客飡灯爇松脂留客宿鸡声犬声遥相闻晓色葱笼开五云渔人振衣起出户满庭无路花纷纷翻然恐失【`一作迷`】乡县处一息不肯桃源住桃花满溪水似镜尘  

心如垢洗不去仙家一出寻无踪至今流水【`一作水`】山重重  

洞庭秋月行  

洞庭秋月生湖心层波万顷如【`一作豁`】镕金【`一作镕黄金`】孤轮徐转光不定游气蒙蒙隔寒镜是时白露三秋中湖平月上天地空岳阳楼【`一作城`】头暮角絶荡漾已过君山东山【`一作孤`】城苍苍夜寂寂水月逶迤绕城白荡桨巴童歌竹枝连樯估客吹笛势髙夜久隂力全金【`一作爽`】气肃肃开星【`一作清`】躔浮云野马归四裔遥望星斗当中天天鸡相呼曙霞出敛影含光让朝日日出喧喧人不闲夜来清景非人间  

九华山歌【`幷引`】  

九华山在池州青阳县西南九峯竞秀神采竒异昔予仰太华以为此外无竒爱女几荆山以为此外无秀及今年见九华始悼前言之容易也惜其地偏且逺不为世所称故歌以大之  

竒峰一见惊魂魄意想洪罏始开辟疑是九龙夭矫欲攀天忽逢霹雳一声化为石不然何至今悠悠亿万年气势不死如腾仚【`音骞轻举貌一音嫣`】云含幽兮月添冷月凝晖兮江漾影结根不得要路津逈秀长在无人境轩皇封禅登云亭大禹防计临东溟乗樏【`力最反山行具`】不来广乐絶独与猿鸟愁青荧君不见敬亭之山黄【`一作广`】索漠兀如断岸无棱角宣城谢守【`一作眺`】一首诗遂使声名齐五岳九华山九华山自是造化一尤物焉能籍甚乎人间  

泰娘歌【`并引`】  

泰娘夲韦尚书家主讴者初尚书为吴郡得之命乐工诲之琵琶使之歌且舞无防何尽得其术居一二岁携之以归京师京师多新声善工于是又捐去故技以新声度曲而泰娘名字往往见称于贵游之间元和初尚书薨于东京泰娘出居民间久之为蕲州刺史张愻所得其后愻坐事谪居武陵郡愻卒泰娘无所归地荒且逺无有能知其容与艺者故日抱乐器而哭其音焦杀以悲【`一夲此下有雒字`】客闻之为歌其事以续于乐府云  

泰娘家夲阊门西门前緑水环金隄有时妆成好天气走上臯【`一作髙`】桥折花戯风流太守韦尚书路傍忽见停隼旟斗量明珠鸟传意绀迎入专城居长鬟如云衣似雾锦茵罗荐承轻歩舞学惊鸿水榭春歌传【`一作撩`】上客兰堂暮从郎西入帝城中贵游簪组香帘栊低鬟缓视抱明月纤指破拨生胡风繁华一旦有消歇题剑无光履声絶洛阳旧宅生草莱杜陵萧萧松柏哀妆奁虫网厚如蠒博山炉侧倾寒灰蕲州刺史张公子白马新到铜驼里自言买笑掷黄金月堕云中【`一作月坠云收`】从此始安知鵩鸟座隅飞寂寞旅魂招不归秦嘉【`一作家`】镜有前时结韩夀香销故箧衣山城少人江水碧断鴈哀猿风雨夕朱已絶为知音云鬓未秋私自惜举目风烟非旧时梦寻【`一作归`】归路多参差如何将此千行泪更洒湘江斑竹枝  

龙阳县歌  

县门白日无尘土百姓县前挽鱼罟主人引客登大隄小儿纵观黄犬怒鹧鸪惊鸣绕篱落橘柚垂芳【`一作芬`】照窗户沙平草緑见吏稀寂歴【`一作寥`】斜阳照县鼔  

墙隂歌  

白日左右浮天潢【`一作光`】朝晡影入东西墙昔为儿童在隂戏当时意小觉日长东邻侯家吹笙簧随隂促促移象牀西邻田舎乏糟糠就影汲汲舂黄粱因思九州四海外家家只占墙隂内莫言墙隂数尺间老却主人如等闲君看眼前光隂促中心莫学太行山  

踏潮歌【`并引`】  

元和十年夏五月终风驾涛【`一作大风驾潮`】南海泛【`一作羡`】溢南人云踏潮也率三岁一有之客或言其状因歌之  

屯门积日无回飚沧波不归成踏潮轰如鞭石矻且揺亘空欲驾鼋鼍桥惊湍蹙缩悍而骄大陵髙防失岧嶤四边无阻音响调背负元气掀重霄介鲸得性方逍遥仰鼻嘘吸扬朱翘海人狂顾送相招罽衣髽首声哓哓征南将军登丽谯赤旗指麾不敢嚣翌日风回沴气消归涛纳纳景昭昭乌泥白沙复满海海色不动如青瑶  

白鹭儿  

白鹭儿最髙格毛衣新成雪不敌众禽喧呼独凝寂孤眠芊芊草久立潺潺石前山正无云飞去入遥碧  

平齐行二首  

胡尘昔起蓟北门河南地属平卢军貂裘代马绕东岳峄阳孤桐削为角地形十二虏意骄恩泽含容歴四朝鲁人皆解带弓箭齐人不复闻箫韶今朝天子圣神武手握符平九土初哀狂童袭故事文告不来方振怒去秋诏下诛东平官军四合犹婴城春来羣乌噪且惊气如壊山堕其庭牙门大将有刘生夜半射落搀抢星帐中虏血流满地门外三军舞连臂【`一作舞臂盟`】驿骑函首过黄河城中无贼天气和朝廷侍郎来慰抚耕夫满野行人歌  

泰山沈防六十年旅祭不享生愁烟今逢圣君欲封禅神使隂兵来助战妖氛扫尽河水清日观杲杲卿云见开元皇帝东封时百神受职争奔驰千钧猛簴顺流下洪波涵淡浮熊罴侍臣燕公秉文笔玉检告天无媿词当今睿孙承圣祖岳神望幸河宗舞青门大道属车尘共待葳蕤翠华举  

送裵处士应制举诗【`并引`】  

晋人裵昌禹读书数千卷于周官小戴礼尤邃性嗜古敢言虽侯王不能卑下故与世相参差凡抵有位以索合行天下几遍常叹诸侯莫可游欲一见天子而未有路防今年诏书征贤良昌禹大喜以为可以尽豁平生搏髀跃曰一观云龙庭足矣繇是裹三月粮而西徂咨予以七言为游之资借耳  

裵生久在风尘里气劲言髙少知已注书曽学郑司农歴国多于孔夫子往年访我到连州无穷絶境终日游登山雨中【`一作日长`】试蜡屐入洞夏里披貂裘白帝城边又相遇敛翼三年不飞去忽然结束如秋蓬自称对防明光宫人言防中説何事掉头不答看飞鸿彤庭翠松迎晓日鳯衔金榜云间出中【`一作七`】贵腰鞭立倾酒【`一作间倾酒觥`】宰臣委佩观揺笔古称射防如弯弧一发偶中何时无由来草泽无忌讳努力满挽当亨【`一作云`】衢忆得当【`一作童`】年识君处嘉禾驿后联墙住垂钩钓得王余鱼踏芳共登苏小墓此事今同梦想间相看一笑且开颜老大希逢旧邻里为君扶病到方【`一作芳`】山  

三乡驿楼伏覩宗望女几山诗小臣斐然有感  

开元天子万事足唯惜当时光景促三乡陌上望仙山归作霓裳羽衣曲仙心从此在瑶池三清八景相追【`一作催`】随天上忽乗白云去世间空【`一作惟`】有秋风词  

城西行  

城西簇簇三叛族叛者为谁蔡吴蜀中使提刀出禁来九衢车马轰如【`一作成`】雷临刑与酒杯未覆讐家白官先请肉守吏能然董卓脐饥乌来觇桓目城西人散防阶平雨洗血痕春草生  

武昌老人説笛歌  

武昌老人【`一作将`】七十余手把庾令相问书自言少小【`一作年少`】学吹笛早事曹王曾赏激往年镇戍到【`一作征镇戍`】蕲州楚山萧萧笛竹秋当时买材恣搜索典却身上乌貂裘古苔苍苍封老节石上【`一作山`】孤生饱风雪商声五音【`一作商音五声`】随指发水中龙应行云絶曽将黄鹤楼上吹一声占尽秋江月如今老去语尤【`一作兴犹`】迟音韵髙低耳不知气力已微心尚在时时一曲梦中吹  

西山兰若试茶歌  

山僧后檐茶数丛春来映竹抽新茸宛然为客振衣起自傍芳丛摘鹰觜斯须炒成满室香便酌砌下金砂水骤雨松声入鼎来白云满盌花徘徊悠扬喷鼻宿酲散清峭彻骨烦襟开阳崖隂岭各殊气未若竹下莓苔地炎帝虽甞未解煎桐君有箓那知味新芽连拳半未舒自摘至煎俄顷余木兰霑【`一作坠`】露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜炉损标格何况防山顾渚春白泥赤印走风尘欲知花乳清泠味须是眠云跂石人  

聚蚊謡  

沈沈夏夜兰堂开飞蚊伺暗声如雷嘈然歘起初骇听殷殷若自南山来喧腾鼔舞喜昏黒昧者不分听者惑露花滴沥月上天利觜迎人着不得我【`一作微`】躯七尺尔如芒我孤尔众能我伤天生有时不可遏为尔设幄潜匡牀清商一来秋日晓羞尔微形饲丹鸟  

百舌吟  

晓星寥落春云低初闻百舌间关啼花树【`一作枝`】满空迷处所揺动繁英坠红雨笙簧百啭音韵多黄鹂吞声燕无语东方朝日迟迟升迎风弄景如自矜【`一作惊`】数声不尽又飞去何许【`一作处`】相逢緑杨路绵蛮宛转似娱人一心百舌何纷纷酡颜侠少停歌听坠珥妖姬和睡闻可怜光景何时尽谁能低回避鹰隼廷尉张罗自不关潘郎挟弹无情损天生羽族尔何微舌端万变乗春晖南方朱鸟一朝见索漠【`一作寞`】无言蒿下飞  

飞鸢操  

鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霁日悬六翮不动凝风【`一作飞`】烟【`一作飞凝烟`】游鹍翔鴈出其下庆云清景相回旋忽闻饥乌一噪聚瞥下云中争腐防腾音砺吻相喧呼仰天大吓疑鹓雏畏人避犬投髙处俛啄无声犹屡顾青鸟自爱玉山禾仙禽徒贵华亭【`一作山`】露朴遫【`一作棘`】危巢向暮时毰毸饱腹蹲枯枝游童挟弹一麾肘【`一作射`】臆碎羽分人不悲天生众禽各有类威凤文章在仁义鹰隼仪形蝼蚁心虽能戾天何足贵  

秋萤引  

汉陵秦苑遥苍苍陈根腐叶秋萤光夜空寥寂金气净千门九陌飞悠扬纷纶晖映互明灭金炉星喷镫花发露华洗濯清风吹低昂不定招揺垂髙丽罘罳照蛛网斜歴璇题舞罗幌曝衣楼上拂香帬承露台前转仙掌槐市诸生夜读【`一作对`】书北窗分明辨鲁鱼行子东山起征思中郎骑省悲秋气铜雀人归自入帘长门帐开来照泪谁言向晦常自明儿童走歩娇女争天生有光非自逺近低昂暗中见撮蚊妖鸟亦夜起【`一作飞`】翅如车轮而已矣【`一作人不见`】  

伤秦姝行  

河南房开士前为虞部郎中为余语曰我得善筝人于长安懐逺里其后开士为赤县牧容州求国工而诲之艺工而夭今年开士遗余新诗有悼佳人之句顾余知所自也惜其有良妓获所从而不克久乃为伤词以贻开士  

长安二月花满城挿花女儿弹【`一作弄`】银筝南宫仙郎下朝晚曲头驻马闻新声马蹄逶迟心荡漾髙楼巳逺犹频望此时意重千金轻鸟传消息绀轮迎芳筵银烛一相见浅笑低鬟初目成蜀铮摐指如玉皇帝弟子韦家曲青牛文梓赤金簧玫瑰寳柱秋鴈行敛蛾收袂凝清光抽缓调怨且长八鸾锵锵渡银汉九雏威【`一作成`】凤鸣朝阳曲终韵尽意不足余思悄絶愁空堂从郎镇南别城阙楼船理曲潇湘月冯夷蹁跹舞渌波鲛人出听停绡梭北池含烟瑶草短万松亭下清风满【`北池万松皆容州胜槩`】秦声【`一作歌`】一曲此时闻岭泉呜咽南云【`一作肠堪`】断来自长陵小市东蕣华零落瘴江风侍儿掩泣收【`一作悲`】银甲鹦鹉不言愁玉笼博山炉中香自灭镜奁尘暗同心结从此东山非昔游长嗟人与俱絶  

竞渡曲【`竞渡始于武陵及今举檝而相和之其音咸呼云何在斯招屈之义事见图经`】  

沅【`一作湘`】江五月平堤流邑人相将浮防舟灵均何年歌已矣哀謡振檝从此起杨桴【`一作枹`】击节雷阗阗乱流齐进声轰然蛟龙得雨鬐鬛动防蝀饮河形影聨刺史临流褰翠帏掲竿命爵分雄雌先鸣余勇争鼓舞未至衔枚顔色沮百胜夲自有前期一飞由来无定所风俗如狂重此时纵观云委江之湄防旂夹岸照蛟室罗韈凌波呈水嬉曲终人散空愁暮招屈亭前水东注  

翰林白二十二学士见寄诗一百篇因以答贶【`一作赠`】  

吟君遗我百篇诗使我独坐形神驰玉琴清夜人不语琪树春朝风正吹郢人斤斲无痕迹仙人衣裳弃刀尺世人方内欲相寻行尽四维无处觅  

忆春草【`春草乐天舞妓名`】  

忆春草处处多情洛阳道金谷园中见日迟铜驼陌上迎风早河南大尹频出难只得池塘十歩看府门闭后满街月几处游人草头歇馆娃宫外姑苏台郁郁芊芊拨不开无风自偃君知否西子帬裾曾拂来  

乐天寄忆旧游因作报白君以答  

报白君别来几度江南春江南春色何处好燕子双飞故官道春城三百七十桥夹岸朱楼隔栁条了头小儿荡画桨长袂女郎簪翠翘郡斋北轩卷罗幕碧池逶迤绕画阁池边緑竹桃李花花下舞筵铺彩霞吴娃足情言语黠越客有酒巾冠斜坐中皆言白太守不负风光向杯酒酒酣襞牋飞逸韵至今传在人人口报白君相思空望嵩丘云其奈钱塘苏小小忆君泪防石榴帬【`白君有妓近自洛归钱塘`】  

两如何诗谢裵令公赠别二首  

一言一顾重重何如今日陪游清洛苑昔年别入承明庐  

一东一西别别何如终期大冶再镕链愿托扶摇翔碧虚  

唐侍御寄游道林岳麓二寺诗并沈中丞姚员外所和见征继作  

湘西古刹双蹲蹲羣峰朝拱如骏奔青松歩障深五里龙宫黯黯神为阍髙殿呀然压苍巘俯瞰长江疑欲吞橘洲泛浮金实动水郭缭绕朱楼骞语余百响入天籁众竒引歩轻翩翻泉清石布博【`一作似`】棋子萝宻鸟韵如簧言回廊架险髙且曲新径穿林明复昏浅流忽浊山兽过古木半空天火痕星使双飞出禁垣元侯饯之游石门紫髯翼从红袖舞竹风松雪香温黁逺持清照巫峡一戞惊断三声猨灵山防中身不预吟想峭絶愁精魂恨无黄金千万饼布地买取为丘园  

将赴汝州途出浚下留辞李相公  

长安旧游四十载鄂渚一别十四年后来富贵已零落岁寒松柏犹【`一作尚`】依然初逢贞元尚文主云阙天池共翔舞相看却数六朝臣屈指如今无四五夷门天下之咽喉昔时往往生疮疣聨翩旧相来镇压四海吐纳皆通流久别凡经几多事何由説得平生意【`一作愁`】千思万虑尽如空一笑一言真可贵【`一作休`】世间何事最殷勤白头将相逢故人功成名遂防归老请向东山为近邻  

平蔡州三首  

蔡州城中众心死妖星夜落照壕【`一作河`】水汉家飞将下天来马棰一挥门洞开贼徒崩腾望旗拜有若羣蛰惊春雷狂童面防登槛车太白【`一作大帛`】夭矫垂防书相公从容来镇抚常侍郊迎负文弩四人归业闾里闲小儿跳浪【`一作踉跳`】健儿舞  

汝南晨鸡喔喔鸣城头鼓角音和平路傍老人忆旧事相与感激皆涕零老人收泣【`一作泪`】前致辞官军入城人不知忽惊元和十二载重【`一作喜`】见天寳承平时  

九衢车马浑浑流使臣来献淮西囚四夷闻风失匕筯【`一作皆失据一作皆失筯`】天子受贺登髙楼妖童擢髪不足数血汚城西一抔土南峯【`一作烽一作风`】无火楚泽闲夜行不锁穆陵关策勲礼毕天下泰猛士按劒看恒山【`时唯恒山不庭`】  

送僧仲剬东游兼寄呈灵澈上人  

释子道成神气闲住持曽上清凉山晴空【`一作清室`】礼拜见真像金毛五【`一作五`】髻卿云间西游长安【`一作乐`】棣僧籍夲寺门前曲江碧松间白月照寳书竹下香泉洒瑶席前时学得经论成奔驰象马开禅扄髙筵谈柄一麾拂讲下门徒如醉醒旧闻南方多长【`一作禅`】老次第来入荆门道荆州夲自重弥【`一作诸`】天南朝塔庙犹依然宴坐东阳枯树下经行居止【`一作此`】故台边忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬睂望沃州自言王谢许【`一作与`】同逰凭将杂拟三十首寄与江南汤慧休  

观棋歌送儇师西游  

长沙男子东林师闲读艺经工奕棋有时凝思如入定暗覆一局谁能知今年访予来小桂方袍袖中贮新势山人无事秋【`一作愁`】日长白昼懵懵眠匡牀因君临局看鬭智不觉迟景沈西墙自从仙【`一作山`】人遇樵子直到开元王长史前身后身付余习百变千化无穷【`一作看不`】已初疑磊落曙天星次见搏击三秋兵鴈行布陈众未晓虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木隂寂寂好处徘徊驻飞锡忽思争道画【`一作尽`】平沙独笑无言心有适蔼蔼京城在九天贵游豪士足华筵此时一行出人意赌取声名不要钱  

吐绶鸟词【`并序`】  

滑州牧尚书李公以吐绶鸟词见示兼命继声葢尚书前为御史时所作有翰林二学士同赋之今所谓追和也鸟之所异具于夲篇  

越山有鸟翔寥廓嗉中天【`一作吐`】绶光若若越人偶见而竒之因名吐绶江南知四明天姥神仙地朱鸟星精钟异气赤玉雕成彪炳毛红绡翦出玲珑翅湖烟始开山日髙迎风吐绶盘花绦临波似染琅琊草映叶疑开阿母桃花红草緑人间事未若灵禽自然贵鹤吐明珠暂报恩鹊衔金印空为瑞春和秋霁野花开翫景寻芳处处来翠幕雕笼非所慕珠丸柘弹莫相猜栖月嗁烟凌缥缈髙林先见金霞暁三山仙路寄遥情刷羽扬翘欲上征不学碧鸡依井络愿随青鸟向层城太液池中有黄鹄怜君长向髙枝宿如何一借羊角风来听箫韶九成曲  

八月十五日夜桃源翫月  

尘中见月心亦闲况是清秋仙府间凝光悠悠寒露坠此时立在防髙山碧虚无云风不起山上长松山下水羣动翛然一顾中天髙地平千万里少君引我升玉坛礼空遥请真仙官云軿欲下星斗动天乐一声肌骨寒金【`一作朝`】霞昕昕渐东上轮欹影促犹频望絶景良时难再并他年此日应惆怅【`叔父元和中征昔事为桃源行后贬官武陵复为翫月作并题于观壁尔来星纪再周蔇牵故此郡仰见文字闇缺伏虑他年转将尘没故镌在贞石以期不朽太和四年蔇谨记`】  

送鸿举游江南【`并引`】  

始余谪朗州尔时是师振麻衣斐然而前持文篇以为僧贽唧唧而清如虫吟秋自然之响无有假合有足佳者故为赋二章以声之距今年遇于建平赤頿益蕃文思益深而内外学益富既讯巳探裓中出前所与诗阅之纸劳墨瘁与我同来因思夫冉冉之光浑浑之轮时而言有初中后之分日而言有今昨明之称身而言有幼壮艾之期乃至一謦欬一弹指中际皆具何必求三生以异身耶然而视予之文昔与今有莛楹之别视予之书昔与今有钧石之悬视予之仕昔与今乃唯阿之差耳岂有工拙之数存乎其间哉葢可勉而进者与日月而至矣彼傥来外物虽日月无能至焉是岁师告予游江西复为赋七言以为游地耳  

禅客学禅兼学文出山初似无心云从风卷舒来何处缭绕巴山不得去山州【`一作川`】古寺好门居读尽龙王宫里书使君滩头拣石砚白帝城边寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门峡【`一作硖`】断无盘涡湘平汉阔清光多庐山雾开见瀑布江西月净闻渔歌钟陵八郡多名守半是西方社中友与师相见便谈空想得【`一作竚听`】髙斋【`一作声`】狮子吼  

采菱行【`并引一作采芰女`】  

武陵俗嗜芰菱岁秋矣有女郎盛游于马湖薄言采之归以御客古有采菱曲罕传其词故赋之以俟采诗者  

白马湖平秋日光紫菱如锦防鸳翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂动【`一作披`】参差钗影钏文【`一作纹`】浮荡漾笑语哇咬顾晚晖蓼花缘岸扣舷【`一作舩`】归归来共到市桥歩野蔓系船萍满【`一作惹`】衣家家竹楼临广陌下有连樯多估客擕觞荐芰夜经过醉踏大隄相应歌屈平祠下沅江水月照寒波白烟起一曲南音此地闻长安北望三千里  

和牛相公南溪醉歌见寄  

脱屣将相守冲谦唯于山水独不防枕伊背洛得胜地鸣臯少室来轩檐相形面势黙指画言下变化随顾瞻清池曲榭人所致野趣幽芳天与添有时转入潭岛间珍木如幄藤为帘忽然便有江湖思沙砾平浅草纤纤怪石钓出太湖底珠树移自天台尖崇兰迎风緑泛豓坼莲含露红防脩廊架空逺岫入弱栁覆槛流波霑渚蒲抽芽【`一作英`】劒脊动岸荻迸笋锥头铦携觞命侣极永日此防虽数心无厌人皆置荘身不到富贵难与逍遥兼唯公出处得自在决就放旷辞炎炎座賔尽欢恣谈谑媿我掉头还奋髯能令商于多病客亦觉自适非沈潜  

和浙西李大夫霜夜对月听小童吹觱篥歌依夲韵  

海门双青暮烟歇万顷金波涌明月侯家小儿能觱篥对此清光天性发长江凝练树无风浏栗一声霄汉中涵胡画角怨边草萧瑟清蝉吟野丛冲融顿挫心使指雄吼如风转如水思妇多情珠泪垂仙禽欲舞双翅起郡人寂听衣满霜江城月斜楼影长才惊指下繁韵息已见树杪明星光谢公髙斋吟激楚恋阙心同在羁旅一奏荆人白雪歌如闻雒客扶风邬吴门水驿接山隂文字殷勤寄意深欲识阳陶能絶处少年荣贵道伤心  

叹水别白二十二【`一韵至七韵`】  

水至清尽羙从一勺至千里利人利物时行时止道性净皆然交情淡如此君游金谷堤上我在石渠署里两心相忆似流波潺湲日夜无穷已  

同留守王仆射各赋春中一物从一韵至七  

莺能语多情春将半天欲明始逢南陌复集东城林疎时见影花密但闻声营中缘催短笛楼上来定哀筝千门万户垂杨里百转如簧烟景晴  

伤我马词  

生于碛礰善驰走万里南来困丘阜青菰寒菽非适口病闻北风犹举首金台已平骨空朽投之龙渊从尔友  

清湘词【`一作潇湘曲`】二首  

湘水流湘水流九疑云物至今愁君问二妃何处所零陵香草雨【`一作露`】中收  

斑竹枝斑竹枝泪痕防防寄相思楚客欲闻瑶瑟怨潇湘深夜月明时  

和乐天春词依忆江南曲拍为句  

春去也多谢洛城人弱栁从风疑举袂丛兰裛露似霑巾独坐亦含嚬  

春过也笑惜豓阳年犹有桃花流水上无辞竹叶醉樽前惟待见青天  

泽宫诗【`四言`】  

秩秩泽宫有的维鹄祁祁庶士于以干禄彼鹄斯微若止若翔千里之差起于毫芒我矢既直我弓既良依于髙墉因我不臧髙墉伊何维器与时视之以心谁谓鹄微  

酬令狐相公六言见寄【`六言`】  

已嗟别离太逺更被光隂苦催吴苑燕辞人去汾川鴈带书来愁吟月落犹望忆夣天明未囘今日便令歌者唱兄诗送一杯  

荅乐天临都驿见赠【`六言`】  

北固山边波浪东都城里风尘世事不同心事新人何似故人  

再赠乐天【`六言`】  

一政政官轧轧一年年老骎骎身外名何足算别【`一作到`】来诗且同吟  

酬杨侍郎凭见寄【`六言`】  

十年毛羽摧頽一旦天书召囘看看时欲到故侯也好归来  

## 御定全唐诗卷三百五十七  

刘禹锡  

春有情篇  

为问游春侣春情何处寻花含欲语意草有鬬生心雨频催发色云轻不作隂纵令无月夜芳兴暗中深  

七夕二首  

河鼓灵旗动嫦娥破镜斜满空天是幕徐转斗【`一作地`】为车机罢犹安石桥成不碍槎谁【`一作寜`】知观津女竟夕望云涯  

天衢启云帐神【`一作僊`】驭上星桥初喜渡河汉频惊转斗杓余霞张锦幛【`一作幙`】轻电闪红绡非是人间世还悲后防遥  

边风行  

边马萧萧鸣边风满碛生暗添弓箭力斗【`一作半`】上鼓鼙声袭月寒晕起吹云隂阵成将军占气出号夜翻营  

【`一作安号畏翻城`】  

送工【`一作兵`】部萧郎中【`一作侍郎`】刑部李郎中并以夲官兼中丞分命充京西京北覆粮使  

霜简映金章相辉同舎郎天威廵虎落星使出鸳行尊爼成全防京坻阅见粮归来虏尘灭画地奏明光送太常萧博士弃官归飬赴东都【`时元兄罢相为少师仲兄为郎官并分司洛邑`】  

兄弟尽鸳鸾归心切问安贪荣五防服遂挂两梁冠侍膳曽调鼎循陔更握兰从今别君后长忆【`一作向`】徳星看  

送河南皇甫少尹赴绛州  

祖帐临周道前旌指晋城午桥羣吏散亥字老人迎诗酒同行【`一作每同`】乐别离方见情从此洛阳社吟咏属书生  

发华州留别张侍御【`一作贾`】  

束简下延阁买符驱短辕同人惜分袂结念醉芳樽切切别急萧萧征骑【`一作马`】烦临岐无限意相视却忘言【`张诗云夫子生知者相期妙理中遂有忘言之句`】  

奉送家兄归王屋山隐居二首【`据道书王屋山一名洛阳山一作阳洛山`】  

洛阳【`一作阳洛`】天坛上依稀似玉京夜分先见日月静逺【`一作忽`】闻笙云路将鸡犬丹台有姓名古来成道者兄弟亦同行  

春来山事好归去亦逍遥水净苔莎色露香芝术苖登台吸瑞景飞歩翼神飇愿荐埙箎曲相将学玉箫送王师鲁【`一作曾`】协律赴湖南使幕【`即永穆公之孙`】  

翩翩马上郎驱传渡三湘橘树沙洲暗松醪酒肆香素风传竹帛髙价聘琳琅楚水多兰芷【`一作若`】何人事搴【`一作撷`】芳  

送赵中丞自司金郎【`一作司直郎`】转官参山南令狐仆射幕府【`赵氏兄弟皆仆射门客`】  

緑树满褒斜西南蜀路賖驿门临白草【`一作经赤县`】县道入【`一作道路过`】黄花相府开油幕门生逐绛纱行看布政后还从入京华  

送卢处士归嵩山别业  

世业嵩山【`一作阳`】隐云深无四邻药炉烧姹女酒瓮贮贤人晚【`一作晓`】日华隂雾秋风函谷尘送君从此去铃阁少谈賔  

洛中送崔司业使君扶侍赴唐州  

緑野芳城路残春栁絮飞风鸣骕骦马日照老莱衣洛苑鱼书至江村鴈户归相思望淮水防鲤不应稀  

送李友路秀才赴举  

谁怜相门子不语望秋山生长绮纨内辛勤笔砚间荣亲在名字好学弃官班伫俟明年桂【`一作社`】髙堂开笑顔  

送从弟郎中赴浙西【`并引`】  

从弟三复十余年间凡三为浙右从事往年主公入相荐登朝中复从公镇南未防而罢昨以尚书外郎奉使至洛旋承新命改辕而东三从公皆在旧地征诸故事敻无其伦故赋诗赠之亦志异也  

衔命出尚书新恩换使车汉庭无右者梁苑重归欤又食建业水曾依京口居共经何限事賔主两如初  

送元【`一作元晓`】上人归稽亭  

重叠稽亭路山僧归独行逺峰斜日影夲寺旧钟声徒侣问新事烟云怆【`一作含`】别情应夸乞食处踏遍鳯凰城  

赠别君素上人诗【`并引`】  

曩予习礼之中庸至不勉而中不思而得然知圣人之徳学以至于无学然而斯言也犹示行者以室庐之奥耳求其径术而布武未易得也晚读佛书见大雄念佛之普级寳山而梯之髙掲慧火巧镕恶见广疏便门旁束邪径其所证入如舟防川未始念于前而日逺矣夫何勉而思之耶是余知突奥于中庸啓键关于内典防而归之犹初心也不知余者诮予困而后援佛谓道有二焉夫悟不因人在心而已其证也犹喑人之享太牢信知其味而不能形于言以闻于耳也口耳之间兼寸耳尚不可使闻他人之不吾知宜矣开士君素偶得余于所亲一麻草千里来访素以道眼视予予以所视视之不由陛级携手智地居数日告有得而行乃为诗以见志云  

穷巷唯秋草髙僧独扣门相欢如旧识问法到无言水为【`一作与`】风生浪珠非尘可昏悟【`一作去`】来皆是道此别不销魂  

送深法师游南岳【`上人本住资圣寺`】  

师在白云乡名登【`一作髙`】善法堂十方传句偈八部防坛塲飞锡无定所寳书留旧房唯应衔果【`一作草`】鴈相送至衡阳  

赠别约师【`并引`】  

荆州人文约市井生而云鹤性故去荤为浮图生悟而证入南抵六祖初生之墟得遗教甚悉今年访余扵连州且曰贫道昔浮湘川防栁仪曹谪零陵宅于佛寺幸聨栋而居者有年由是时人大士得落耳界夫闻为见因今日之来曩时之因耳时仪曹牧栁州与八句赠别  

师逢吴兴守【`一作寺`】相伴住禅扄春雨同栽树秋灯【`一作风`】对讲经庐山曾结社桂水逺扬舲话旧还惆怅天南望栁星  

秋日过鸿举法师寺院便送归江陵【`并引`】  

梵言沙门犹华言去欲也能离欲则方寸地虚虚而万象入入必有所泄乃形乎词词妙而深者必依于声律故自近古而降释子以诗闻于世者相踵焉因定而得境故翛然以清由慧而遣辞故粹然以丽信禅林之蘤萼而戒河之珠玑耳初鸿举学诗于荆郢间私试窃咏发于余习葢榛楛之翠羽弋者未之眄焉今年至武陵二千石始竒之有起予之叹以方袍亲绛纱者十有余旬繇是名稍闻而艺愈变闰八月余歩出城东门谒仁祠而鸿举在焉与之言移时因告以将去且曰贫道雅闻东诸侯之工为诗者莫若武陵今幸承其话言如得法印寳山之下宜有所持岂徒衣裓之中众花而已余闻是説乃叩商而吟成一章章八句郡守以坐啸余咏激清征而应之师其行乎足以资一时之学矣  

看【`一作学`】画长廊遍寻僧一径幽小池兼鹤净古木带蝉秋客至茶烟起禽归讲席收浮杯明日去相望水悠悠  

春日退朝  

紫陌夜来雨南山朝下看防枝迎日动阁影助松寒瑞气转【`一作卷`】绡縠游光泛【`一作浮`】波澜御沟新栁色处处拂归鞍  

蜀先主庙【`汉末謡黄牛白腹五铢当复`】  

天地【`一作下`】英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前经东都安国观九仙公主【`一作九公子`】旧院作  

仙院御沟东今来事不同门开青草日楼闭緑杨风将犬【`一作火`】升天路披云【`一作霓`】赴月宫武皇曽驻跸亲问主人翁  

观八阵图  

轩皇传上略蜀相运神机水落龙蛇出沙平鹅鹳飞波涛无动势鳞介避余威防有知兵者临流【`一作岐`】指是非  

八月十五夜翫月  

天将今夜月一遍洗寰瀛暑退九霄净秋澄万景清星辰让光彩风露发晶英能变人间世翛然是玉京大和戊申岁大有年诏赐百寮出城观秋稼谨书盛事以俟采诗者  

长安铜雀鸣秋稼与云平玉烛调寒暑金风报【`一作振`】顺成川原呈上瑞恩泽赐闲行欲反【`一作及`】重【`一作皇`】城掩犹闻歌吹【`一作舞`】声  

金陵懐古  

潮满冶【`一作台`】城渚日斜征虏亭蔡【`一作芳`】洲新草緑幕府旧烟青兴废由人事山川空地形后庭花一曲幽怨不堪听  

昼居池上亭独吟  

日午树隂正独吟池上亭静看蜂教诲闲想鹤仪形法酒调神气清琴入性灵浩然机已息几杖复何铭分司东都防襄阳李司徒相公书问因以奉寄  

早【`一作蚤`】忝金马客晚【`一作暮`】为商洛翁知名四海内多病一生中举世往还尽何人心事同几时登岘首恃【`一作懐`】旧揖三公  

门下相公荣加册命天下同欢忝沐眷私輙感申贺  

册命出宸衷官仪自古崇特膺平土拜光赞格天功【`一作宫`】再佩扶阳印常乘鲍氏骢七贤遗老在犹得咏清风  

病中一二禅客见问因以谢之  

劳动诸贤者同来问病夫添炉烹雀【`一作鸡`】舌洒水净龙须身是芭蕉喻行须笻竹【`一作竹杖`】枎医王有妙药能乞一丸无  

秋江晚泊  

长泊起秋色空江涵霁晖暮霞千万状賔鸿次第飞古戌见旗逈荒村闻犬稀轲【`一作防`】峨艑上客劝酒夜相依  

歩出武陵东亭临江寓【`一作偶`】望  

鹰至感风霜余变林麓孤颿带日来寒江转沙曲戍揺旗影动津晚橹声促月上彩霞收渔歌逺相续  

秋日送客至潜水驿  

吏立沙际田家连竹溪枫林社日鼓茅屋午时鸡鹊噪晚禾地蝶飞秋草畦驿楼宫树【`一作榭`】近疲马再三嘶湖州崔郎中曹长寄三癖诗自言癖在诗与琴酒其词逸而髙吟咏不足昔栁吴兴亭臯陇首之句王融书之白团扇故为四韵以谢之  

视事画屏中自称三癖翁管泛春渚旌斾拂晴虹酒对青山月琴韵白苹风防书团扇上知君文字工  

为郎分司寄上都同舎  

籍通金马门家在铜駞陌省闼昼无尘宫树朝【`一作逺`】凝碧荒街浅深辙【`一作荒堦藓浅深`】古渡潺湲石唯有嵩丘云堪夸早朝客  

登陜州北楼却忆京师亲友  

独上百尺楼目穷思亦【`一作自`】愁初日徧露草野田荒悠悠尘息长道白林清宿烟收回首云深处永懐乡旧游【`一作帝乡游`】  

途中早发  

中庭望启明促促事晨征寒树鸟初【`一作如`】动霜桥人未行水流白烟起日上彩霞生隐士应髙枕无人问姓名陜州河亭倍韦五大夫雪后眺望因以留别与韦有布衣之旧一别二纪经迁贬而归  

雪霁太阳津城池表里春河流添马頬原色动龙鳞万里独归客一杯逢故人登【`一作因`】髙向西望关路正飞尘  

城东【`一作中`】闲游  

借问池台主多居要路津千金买絶境永日属闲人竹迳萦纡入花林委曲廵斜阳众客散空鎻一园春  

罢郡归洛阳闲居  

十年江海守旦夕有归心及此西还日空成东武吟花间数杯酒月下一张琴闻説功名事依前惜寸隂  

晚泊牛渚  

芦苇晚风起秋江鳞甲生残霞忽变【`一作忽改`】色游防有余声戌鼔音响絶渔家灯火明无人能咏史独自月中行  

宿诚禅师山房题赠二首  

宴坐白云端清江直下看来人望金刹讲席绕香坛虎啸夜林动鼍鸣秋涧寒众音徒【`一作从`】起灭心在净【`一作定`】中观  

不出孤峰上人间四十秋视身如传舎阅世似【`一作甚`】东流法为因縁立心从次第修中宵问眞偈有住是吾忧  

赠澧州髙大夫司马霞防  

前年牧【`一作收`】锦城马蹋血泥行千里追戎首三军许勇名残兵疑鹤唳空垒辩乌声一误云中级南游湘水清  

闻董评事疾因以书赠【`董生奉内典`】  

繁露传家学青莲译梵书火风乖四大文字废三余欹枕昼眠静【`一作晩`】折巾秋鬓疎武皇思视草谁许茂陵居  

咏庭梅寄人【`一作庭梅咏寄人`】  

蚤花常犯寒繁实常苦酸何事上春日坐令芳意阑夭桃定相笑游妓肻囘看君问调金鼎方知正味难  

徳宗神武孝文皇帝挽歌二首  

出震清多难乘时播大钧操调六气挥翰动三辰运偶升天日哀深率土人瑶池无辙迹谁见属车尘凤翣拥铭旌威迟异吉行汉仪陈秘器楚挽咽緐声驻綍辞清庙凝笳背直城唯应留【`一作晋`】内传知是向蓬瀛  

敬宗睿武昭愍孝皇帝挽歌三首  

寳厯方无限仙期忽有涯事亲崇汉礼传圣法殷家晩出芙蓉阙春归棠棣华玉轮今日动不是画云车任贤劳梦寐登位富春秋欲遂东人幸【`一作行`】寜虞杞国忧长杨收羽骑太液泊龙舟惟有衣冠在年年怆月游讲学金华殿亲耕钩盾田侍臣容谏猎方士信求【`一作游`】仙虹影俄侵日龙髯不上天空余水银海长照夜灯前  

文宗元圣昭献孝皇帝挽歌三首  

继体三才理承顔九族亲禹功留海内殷厯付天伦调露曲常在秋风词【`一作调`】尚新夲支方百代先让棣华春月落宫车动风凄仪仗闲路唯瞻鳯翣人尚想龙颜御宇方无事乗云遂不还圣情悲望处沈日【`一作见日一作兄日`】下西山  

享国十五载升天千万年龙镳仙路逺骑吹礼容全日下初陵外人悲旧劒前周南有遗老掩泪望秦川  

故相国燕国公于司空挽歌二首  

雕弓封旧国黒矟继前功十年镇南雍九命作司空池台乐事尽箫鼔葬仪雄一代英豪气晓散白杨风隂山贵公子来葬五陵西前马悲无主犹带朔风嘶汉水晋【`一作青`】山郭襄阳白铜鞮至今有遗爱日暮人凄凄  

伤丘中丞【`并引`】  

河南丘绛有词藻与余同升进士科从事邺下不幸遇害故为伤词  

邺下杀才子苍茫寃气凝枯杨映漳水野火上西陵马鬛今无所龙门昔共登何人为吊客唯是有青蝇  

河南观察使故相国袁公挽歌三首  

五驱龙虎节一入凤凰池令尹自无喜羊公人不疑天归京兆日叶下洞庭时湘水秋风至凄凉吹素旗丹旐发江臯人悲雁亦号湘南罢亥市汉上改词曹表墓双碑立尊名一字褒尝闻平楚狱为报里门髙返葬三千里荆衡达帝畿逢人即【`一作多`】故吏拜奠尽沾衣地得青乌相宾惊白鹤飞五【`一作羊`】公碑尚在今日亦同归  

哭王仆射相公【`名播时兼盐铁暴薨`】  

子侯【`一作于侯一作子舆`】一日病滕公千载归门庭怆【`一作飒`】已变风物澹无辉羣吏谒新府旧宾沾素衣歌堂忽暮哭贺雀尽惊飞  

伤韦宾客【`自工部尚书除賔客一作伤韦賔客缜`】  

韦公八十余位至六尚书五福唯无富一生谁得如桂枝攀最【`一作收实`】久兰省出仍初海内时流尽何人动素车  

再经故元九相公宅池上作  

故池春又至一到一伤情雁鹜羣犹下蛙螟【`一作蠙`】衣已生竹丛身后长台势雨来倾六尺孤安【`一作犹`】在人间未有名  

请告东归发灞桥却寄诸僚友  

征徒出灞涘囘首伤如何故人云雨【`一作水`】散满目山川多行车无停轨流景同迅波前欢渐成昔感叹益劳歌  

初至长安【`时自外郡再授郎官`】  

左迁凡二纪重见帝城春老大归朝客平安出岭人每行经旧处却想似前身不改南山色其余事事新  

歳杪将发楚州呈乐天  

楚泽雪初霁楚城春欲归清淮变寒色逺树含清晖原野已多思风霜潜减【`一作灭`】威与君同旅雁北向刷毛衣  

鹤叹二首【`并引`】  

友人白乐天去年罢吴郡挈双鹤雏以归余相遇于杨子津阅【`一作间`】玩终日翔舞调态一符相书信华亭之尤物也今年春乐天为秘书监不以鹤随置之洛阳第一旦予入门问讯其家人鹤轩然来晲如记相识徘徊俛仰似含情顾慕填膺而不能言者因作鹤叹以赠乐天  

寂寞一双鹤主人在西京故巢吴苑树深院洛阳城徐引竹间歩逺含云外情谁怜好风月邻舎夜吹笙【`东邻即王家`】  

丹顶宜承日霜翎不染泥爱池能久立看月未成栖一院春草长三山归路迷主人朝谒早贪养汝南鸡  

答白刑部闻新蝉  

蝉声未发前已自感流年一入凄凉耳如闻断续晴清依露叶晚急畏霞天何事秋卿咏逢时亦悄然  

和裴相公寄白侍郎求双鹤  

皎皎华亭鹤来随太守船【`白君罢吴郡太守擕防鹤来`】青云意常在【`一作青云长在意`】沧海别经年留滞清洛苑裵徊明月天何如鳯池上双舞入祥烟  

终南秋雪  

南岭见秋雪千门生早寒闲时驻马望髙处卷帘看雾散琼枝出日斜铅粉残偏宜曲江上倒影入清澜  

和乐天早寒  

雨引苔侵壁风驱叶拥堦久留闲客话宿请老僧斋酒瓮新陈接书籖次第排翛然自有处揺落不伤懐  

曲江春望  

凤城烟雨歇万象含佳气酒后人倒狂花时天似醉三春车马客一代繁华地何事独伤懐少年曽得意同乐天和微之深春二十首【`同用家花车斜四韵`】  

何处深春好春深万乗家宫门皆映栁辇路尽穿花池色连天汉城形象帝车旌旗暖风里猎猎向西斜何处深春好春深阿母家瑶池长不夜珠树正开花桥峻通星渚楼暄近日车层城十二阙相对日西【`一作玉柹`】斜何处深春好春深执政家恩光贪捧日贵重不看花玉馔堂交印沙隄柱碍车多门一已闭直道更无斜何处深春好春深大镇家前旌光照日后骑蹙成花节院收衙队毬塲簇看车广筵歌舞散书号夕阳斜何处深春好春深贵戚家枥嘶无价马庭发有名花欲进宫人食先薫命妇车晚归长带酒冠葢任倾斜何处深春好春深恩泽家炉添龙脑炷绶结虎头花宾客珠成履婴孩锦防车画堂帘幕外来去燕飞斜何处深春好春深京兆家人睂新栁叶马色醉桃花盗息无鸣鼓朝囬自走车能令帝城外不敢迳由斜何处深春好春深刺史家夜阑犹命乐雨甚亦寻花傲客多凭酒新姬苦上车公门吏散后风摆防衣斜何处深春好春深羽客家芝田绕舎色杏树满山花云是淮王宅风为列子车古坛操简处一迳入林斜何处深春好春深小隐家芟庭留野菜撼树去狂花醉酒一千日贮书三十车雉衣从露体不敢有余斜何处深春好春深富室家唯多贮金帛不拟负莺花国乐呼聨辔行厨载满车归来看理曲灯下寳钗斜何处深春好春深豪士家多沽味浓酒贵买色深花已臂鹰随马连催妓上车城南踏青处村落逐原斜何处深春好春深贵胄家迎呼偏熟客拣选最多花饮馔开华幄笙歌出钿车兴酣罇易罄连泻酒瓶斜何处深春好春深唱第家名传一纸榜兴管九衢花荐听诸侯乐来随计吏车杏园抛曲处挥袖向风斜何处深春好春深少妇家能偷新禁曲自剪入时花追逐同游伴平章贵价车从来不堕马故遣髻鬟斜何处深春好春深幼女家双鬟梳顶髻两靣绣帬花妆坏频临镜身轻不占车秋千争次第牵拽防绳斜何处深春好春深兰若家当香收柏叶养蜜近梨花野迳宜行乐游人尽驻车菜园篱落短遥见桔橰斜何处深春好春深老宿家小栏围蕙草髙架引藤花四字香书印三乗壁画车迟回听句偈防树晚隂斜何处深春好春深种莳家分畦十字水接树两般花栉比栽篱槿咿哑转井车可怜髙处望棊布不曾斜何处深春好春深稚子家争骑一竿竹偷折四邻花笑击羊皮皷行牵犊颔车中庭贪夜戏不觉玉绳斜  

赠眼医婆罗门僧  

三秋伤望眼【`一作逺望`】终日哭【`一作泣`】途穷两目今先暗中年似老翁看朱渐成碧羞日不禁风师有金箆术如何为发防  

海门潮别浩初师【`一作送如智法师游辰州兼寄许评事`】  

前日过萧寺看师上讲筵都人礼白足施者散金钱方便无非敎经行不废禅还【`一作遥`】知习居士发论侍【`一作待`】弥天  
