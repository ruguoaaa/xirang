---
title: 第31部分
index: true
icon: editor
order: 32
category:
  - 诗藏
  - 诗集
  - 御制全唐诗
tag:
  - 钦定四库全书
  - 集部八
  - 总集类
  - 曹寅
  - 清
---

## 御定全唐诗卷七百九十二  

联句  

张祜  

妓席与杜牧之同咏  

祜　杜牧  

骰子逡廵裹手拈无因得见玉纎纎【`牧`】但知报道金钗落髣髴还应露指尖【`祜`】  

杜牧  

同赵二十二访张明府郊居联句  

牧　赵嘏  

陶潜官罢酒缾空门掩杨花一夜风【`牧`】古调诗吟山色里无琴在月明中【`嘏`】逺檐髙树宜幽鸟出岫孤云逐晩虹【`牧`】别后东篱数枝菊不知闲醉与谁同【`嘏`】  

段成式  

游长安诸寺联句【`幷序`】  

武宗癸亥三年夏予与张君希复善继同官秘书郑君符梦复连职仙局防假日游大兴善寺因问两京杂记及游目记多所遗略乃约一旬寻两街寺以街东兴善为首二记所不具则别録之游及慈防初知官将并寺僧众草草乃泛问一二上人及记塔下画迹游于此遂絶后三年予职于京洛及刺安成至大中七年归京在外六甲子所留书籍揃坏居半于故简中覩与二亡友游寺沥血泪交当时造适乐事邈不可追复方刋整才足续穿蠹然十亡五六矣  

靖恭坊大兴善寺【`寺取大兴两字坊名一字为名新记云优塡像总章初为火所烧据梁时西域优塡在荆州言隋自台城移来此寺非也今又有栴檀像开目其工颇拙尤差谬矣　不空三藏塔前多老松歳旱则官伐其枝为龙骨以祈雨盖三藏役龙意其木必有灵也　东廊之南素和尚院庭有青桐四株素之手植元和中卿相游此院桐至夏有汗污人衣如輠脂不可澣昭国东门郑相尝与丞数人避暑恶其汗谓素曰弟子为和尚伐此木各植一松也及暮素戏祝木曰我植汝二十余年汝以汗为人所恶来歳若复有汗我必薪汝自是无汗寳厯时予见説已十五年无汗矣素公不出院转法华经三万七千部夜常有貉子聼经斋时鸟鹊就掌取食长庆初庭前牡丹一朶合欢有僧幽题此院诗警句云三万莲经三十春半生不蹋院门尘　左顾蛤像旧传云隋帝嗜蛤所食必兼蛤味数逾千万矣忽有一蛤椎击如旧帝异之寘诸几上一夜有光及明肉自脱中有一佛二菩萨像帝悲悔誓不食蛤非陈宣帝`】  

老松青桐联二十字絶句  

成式　张希复　郑符【`字梦复官校书郎`】  

有松堪系马遇鉢更投鍼记得汤师句髙禅助朗吟【`成式`】乗晴入精舍语黙想东林尽是忘机侣谁惊息影禽【`希复`】一雨防尘尽支郎许数过方同齅薝卜不用算多罗【`符`】  

蛤像联二十字絶句  

成式　张希复  

相好全如梵端倪祗为隋宁同蚌顽恶但与鹬相持【`成式`】虽因雀变化不逐月亏盈纵有天中匠神工讵可成【`希复`】  

圣柱联句【`上有铁索迹`】  

成式　张希复  

天心惟助善圣迹此开阳【`成式`】载恐雷轮重絙疑电索长【`希复`】上冲挟防蝀不动束锒铛【`成式`】饥鸟未曾啄乖龙宁敢藏【`希复`】  

长乐坊安国寺【`红楼睿宗在藩时舞榭东禅院亦曰木塔院院门西北廊五壁吴道子弟子释思道画释梵八部不施彩色尚有典刑　禅师法空影堂世号吉州空者久养一骡将终鸣走而死有弟子允嵩患风常于空室埋一柱鏁之僧难輙愈　佛殿开元初明皇拆寝室施之当阳弥勒法空自光明寺移来建都时此像在村兰若中往往放光因号光明寺寺在怀逺坊后为延火所烧唯像独存法空初移像时索大如虎口数十牛曵之索断不动法空执炉依法作礼九拜泣涕发誓像身忽嚗嚗作声身迸分为数十段不终日移至寺焉　利渉塑堂元和中取其处圣容院迁像庑下上忽梦一僧形容竒伟诉曰暴露数日岂圣君意耶及明驾幸验问如梦即令移就堂中侧施帷帐　光明寺中鬼子母及文惠太子塑像举止态度如生工名李岫　山庭院古木崇阜幽若山谷当时辇土营之　上座璘公院有穗柏一株衢柯覆下坐十余人`】  

红楼联句【`隠侯体`】  

成式　张希复  

重叠碎晴空余霞更照红蝉踪近鳷鹊鸟道接相风【`希复`】苔静金轮路云轻白日宫【`元和中帝幸此宫`】壁诗传谢客【`词人陈至题此院诗云藻井尚寒龙迹在红楼初起日光通`】门牓占休公【`广宣上人住此院有诗名时号红楼集成式`】  

穗柏联句  

成式　张希复  

一院暑难侵莓苔共影深标枝争息鸟余吹正开襟【`成式`】宿雨香添色残阳石在阴乗闲动诗意助静入禅心【`希复`】  

题璘公院【`一言至七言每人占两题`】  

成式　郑符  

静虚热际安居【`符`】龛灯敛印香除东林賔客西涧图书檐外垂青豆经中发白蕖纵辩宗因衮衮忘言理事如如【`成式竟`】泉台定将入流否邻笛足疑清梵余【`成式新度`】常乐坊赵景公寺【`隋开皇三年置本曰善寺十八年改焉南中三门里东壁上吴道白画地狱变笔力劲怒变状阴怪覩之不觉毛戴吴画中得意处三阶院西廊下范长寿画西方变及十六对观寳池尤妙絶谛视之觉水入浮壁院门上白画树石颇似阎立德余携立天祠粉本验之无异之西中三门里门南吴生画龙及刷天王须笔迹如铁有执炉天女窃眸欲语`】  

吴画联句  

成式　张希复　郑符　升上人  

惨澹十堵内吴生纵狂迹风云将逼人神鬼如脱壁【`成式`】其中龙最怪张甲方汗栗黑云夜窸窣焉知不霹雳【`希复`】此际忽仙子猎猎衣舄奕妙瞬乍疑生参差夺人魄【`符`】往往乗猛虎冲梁耸竒石苍峭束髙泉角膝惊欹侧【`成式`】冥狱不可视毛戴腋流液茍能水成河刹那沈火宅【`升上人`】  

题约公院  

成式　张希复　郑符　升上人  

印火荧荧灯续焰青【`希复`】七俱胝咒四阿含经【`成式`】各录佳语聊事素屏【`符`】丈室安居延賔不扃【`升上人`】  

大同坊云华寺【`大歴初僧俨经天雨花至地只尺而灭夜有光烛室敕改为云华俨即康藏之师也康本住恭靖里氊曲忽覩光如轮众人皆见遂寻光至俨讲经所灭佛殿西廊立髙僧一十六身天寳初自南内移来画迹拙俗观音堂在寺西北隅建中末百姓屈严患疮且死梦一菩萨摩其疮曰我住云华寺严惊觉汗流数日而愈因诣寺寻检至圣画堂见菩萨一如其覩倾城百姓瞻礼严遂立社建堂移之`】  

偶联句  

成式　郑符　张希复　升上人  

共入夕阳寺因窥甘露门【`升上人`】清香惹苔藓忍草杂兰荪【`符`】防偈飞钳荅新诗倚杖论【`成式`】坏幡标古刹圣画焕崇垣【`希复`】岂慕穿笼鸟难防在牖猿【`成式`】一音唯一性三语更三幡【`希复`】  

道政坊寳应寺【`韩干蓝田人少时常为酒家送酒王右丞兄弟未遇每贳酒漫游干常徴债于王家乃戏画地为人马右丞精思丹青竒其意趣乃岁与钱二万令学画十余年今寺中释梵天女悉齐公妓小小等写真也寺有韩干画下生弥勒衣紫袈裟右边仰面菩萨及二师子尤入神又有旧铁石及齐公防一岁子漆之如罗睺罗毎盆供日出之寺中弥勒殿齐公寝堂也东廊北面杨岫之画鬼神齐公嫌其笔迹不工故止一堵`】  

僧房联句  

成式　张希复  

古画思匡岭上方疑傅岩蝶闲移忍草蝉晓揭髙杉【`成式`】香字消芝印金经发茝函井通松底脉书坼洞中缄【`希复`】  

小小写真联句  

成式　郑符　张希复  

如生小小真犹自未栖尘【`符`】防袂将离座斜柯欲近人【`成式`】昔时知出众情宠占横陈【`希复`】不遣游张巷岂教窥宋邻【`符`】庾楼吹笛裂阁赏歌新蝉怯纎腰歩蛾惊半额嚬【`希复`】图形谁有术买笑讵辞贫【`成式`】复陇迷村径重泉隔汉津【`符`】同心知作羽比目定为鳞【`希复`】残月巫山夕余霞洛浦晨【`成式`】  

平康坊菩萨寺【`佛殿东西障日及诸柱上图画是东廊旧迹郑法士画开元中因屋坏移入大佛殿内北壁食堂前东壁上吴道画智度论色偈变偈是吴自题笔迹遒劲如磔鬼神毛髪次堵画礼骨仙人天衣飞扬满壁风动佛殿内后壁吴道子画消灾经事树石古崄元和中上欲令移之虑其摧坏乃下诏择画手写进佛殿内槽壁维摩变舍利弗角膝而转元和末俗讲僧文淑装之笔迹尽矣故兴元郑公尚书题此壁僧院诗曰但虑彩色污无虞臂胛肥置寺碑阴雕节竒巧相传郑法士所起様也初防觉上人以利施起宅十余畆工毕醸酒百石列缾瓮于两廊下引吴道观之因谓曰檀越为我画以是赏之吴生嗜酒且利赏欣然而许予以踪迹似不及景公寺画中三门内东门神善继云是吴生弟子王耐儿之手也`】  

书事联句  

成式　郑符　张希复　升上人  

悉为无事者任被俗流憎【`符`】客异干时客僧非出院僧【`成式`】逺闻疎牖磬晓辨宻龛灯【`希复`】歩触珠旛响吟窥鉢水澄【`符`】句饶方外趣游惬社中朋【`成式`】静里已驯鸽斋中亦好鹰【`希复`】金涂笔是褧彩溜纸非缯【`升上人`】锡杖已克鍜田衣从坏塍【`成式`】占牀暂一胁卷箔赖长肱【`希复`】佛日初开照魔天破几层【`成式`】咒中陈秘计论处正先登【`希复`】勇带绽鍼石危防丘井藤【`升上人`】  

光宅坊光宅寺【`本官蒲萄园中禅师影堂师号惠中肃宗上元二年征至京师初居此寺诏云杖锡而来京师非逺斋心已久副朕虚怀`】  

中禅师影堂聨句  

成式　张希复　郑符　升上人  

名下固无虚敖曹貌严毅洞逹见空王圆融入佛地【`希复`】一言当要害忽忽醒诸醉不动须弥山多方辩无匮【`符`】坦率对万乗偈荅无所避尔如毘沙门外形如脱履【`成式`】但以理为量不语怪力事木石摧贡髙慈悲引贪恚【`升上人`】当时乏支许何人契深致随宜讵说三直下开不二【`成式`】  

翊善坊保寿寺【`本髙力士宅天寳九载舍为寺初铸钟成力士设斋庆之举朝毕至一击百千有规其意连击二十杵经藏阁规创危巧二塔火珠受十余斛河阳从事李涿性好竒古与僧智増善尝俱至此寺观库中旧物忽于破瓮中得物如被幅裂污坌触而尘起涿徐视之乃画也因以州县图三及缣三十获之令家人装治之大十余幅访于常侍栁公权方知张萱所画石桥图也宗赐髙力士因留寺中后为鬻画人宗牧言于左军寻有小使领军卒数十人至宅宣敕取之即日进入先帝好古见之大悦命张于卢韶院寺见有先天菩萨帧本起成都妙积寺开元初有尼魏八师者常念大悲咒双流县民刘乙名意儿年十一自欲事魏尼遣之不去常于奥室立禅白魏云先天菩萨见身此地筛灰于庭一夕有巨迹数尺轮理成就因谒画工随意设色悉不如意有僧杨法成自言能画意儿常合掌瞻仰然后指授之以近十稔工方就后塑先天菩萨凡二百四十二首首如塔势分臂如意蔓其牓子有一百四十日鸟树一鳯四翅水肚树所题深怪不可详悉画様凢十五卷栁七师者崔寜之甥分三卷往上都流行时魏奉古为长史进之后因四月八日赐髙力士今成都者是其次本`】  

先天帧讃联句  

成式　张希复　郑符  

观音化身厥形孔怪胣脑滛厉众魔膜拜【`希复`】指梦鸿纷牓列区界其事明张何不可解【`成式`】阎阿德川大士先天众象参罗福源田田【`符`】百亿花发百千灯然胶如终泽浩汗连緜【`希复`】焰摩界戚洛迦苦霁正念皈依众青如【`成式`】戾滓可汰痴膜可蜕稽首如空睟容若睇【`希复`】阐提墨师覩而面之寸念不生未遇乎而【`成式`】宣阳坊静域寺【`本太穆皇后宅僧寺云三阶院门外是神尧皇帝射孔雀处禅门内外游目记云王昭隐画门西里面和修吉龙王有灵门外之西大目药叉及北方天王甚竒猛门东里面贤门也野叉部落鬼首上蟠蛇汗烟可惧东廊树石崄怪髙僧亦怪西廊万菩萨院门里南壁皇甫轸画鬼神及雕形势若脱轸与吴道同时吴以其艺逼已募人杀之万菩萨堂内有寳塔以小金铜塔数百饰之大歴中将作刘监有子合手出胎七岁念法华经及卒焚之得舍利数十粒分藏于金铜塔中善继云合是刘铦佛殿东廊有古佛堂其地本雍村堂中像设悉是石作相传云隋恭帝终此堂`】三阶院联句  

成式　张希复　郑符  

密密助堂堂隋人歌檿桑防弧摧孔雀一矢陨贪狼【`成式`】百歩望云立九规防月张获蛟徒破浪中乙漫如墙【`希复`】还似贯金鼓更疑穿石梁因添挽河力为灭射天狂【`成式`】絶艺却南牧英声来鬼方丽何足敌殪豕未为长【`符`】龙臂胜猨臂星芒超箭芒虚夸絶髙鸟垂拱议明堂【`成式`】崇义坊招福院【`本曰正觉国初毁以其地立第赐诸王睿宗在藩居之干封二年移长寜公主佛堂于此重建此寺`】  

赠诸上人联句  

成式　张希复  

飜了西天偈烧余梵宇香撚眉愁俗客支颊背残阳【`成式`】洲号惟思沃山名祗记匡辨中摧世智定里破魔强【`希复`】许叡禅心彻汤休诗思长朗吟疎磬断久语贯珠妨【`成式`】乗兴书芭叶闲来入豆房漫题存古壁怪画匝长廊【`希复`】招国坊崇济寺【`寺内有天后织成蛟龙披袄子及绣衣六事东廊从南第二院有宣律师制袈裟堂曼殊堂有松数株甚竒`】  

竒松聨二十字絶句  

成式　张希复　郑符　升上人  

杉松何相疎榆栁方迥屑无人擅谈柄一枝不敢折【`成式`】中庭苔藓深吹余鸣佛禽至于摧折枝凡草犹避阴【`希复`】僻径根从露闲房枝任侵一株风正好来助碧云吟【`符`】时时埽窗声重露滴寒砌风飐一枝遒闲窥别生势【`升上人`】偃盖入楼妨盘根侵井窄髙僧独惆怅为与澄岚隔【`成式`】  

永安坊永夀寺【`三门东吴道子画似不得意佛殿名防仙本是内中梳洗殿贞元中有证智禅师往往灵验或时在张椟兰中若治田及夜归寺若在金山界相去七百里`】闲中好  

成式　郑符　张希复  

闲中好尽日松为侣此趣人不知轻风度僧语【`符`】闲中好尘务不萦心坐对当窗木防移三面阴【`成式`】闲中好幽磬度声遅卷上论题肇画中僧姓支【`希复`】  

崇仁坊资圣寺【`净土院门外相传吴生一夕秉烛醉画就中防手视之恶骇院门里卢棱迦常学吴势吴亦授以手诀乃画总持三门寺方半吴大赏之谓人曰棱伽不得心诀用思太苦其能久乎画毕而卒中门窗间吴画髙僧韦述賛李严书中三门外两面上层不知何人画人物颇类阎令寺西廊北隅杨坦画近塔天女明睇将瞬团塔院北堂有铁观音髙三丈余观音院两廊四十二贤圣韩干画元中书賛东廊北头防马不意见者如将嘶蹀圣僧中龙树商那和修絶妙团塔上菩萨李真画四面花鸟边鸾画药师菩萨顶上莪葵尤佳塔中藏千部妙法莲华经`】  

诸画联句【`柏梁体`】  

成式　张希复　郑符  

吴生画勇矛防攒【`成式`】出变竒势千万端【`希复`】苍苍鬼怪层壁寛【`符`】覩之忽忽毛髪寒【`成式`】棱伽之力所疲殚【`成式`】李真周昉优劣难【`符`】活禽生卉推边鸾【`成式`】花房嫩彩犹未干【`希复`】韩干变态如湍【`符`】惜哉壁画世未殚后人新画何汗漫【`希复`】  

## 御定全唐诗卷七百九十三  

联句  

皮日休  

北禅院避暑联句【`院昔为戴颙宅后司勲陆郎中居之`】  

日休　陆龟蒙  

歊蒸何处避来入戴颙宅逍遥脱单绞放旷抛轻策爬搔林下风偃仰涧中石【`日休`】残蝉烟外响野鹤沙中迹到此失烦襟萧然揖禅伯藤悬叠霜蜕桂倚支云锡【`防`】清阴竖毛髪爽气舒筋脉逐幽随竹书选胜铺苮席鱼跳上紫芡蝶化缘青壁【`日休`】心是玉莲徒耳为金磬敌吾宗昔髙尚志在羲皇易岂独断韦编几将刓铁擿【`防`】天书既屡降野抱难自适一入承明庐盱衡论今昔流光不容寸斯道甘枉尺【`日休`】既起谢儒亦飜商羽翼封章帷幄徧梦寐江湖白摆落函谷尘髙欹华阳帻【`防`】诏去云无信归来鹤相识半病夺牛公全慵捕鱼客少  

防光一防落此芒磔索【`日休`】释子问池塘门人废幽赜堪悲东序寳忽变西方籍不见歩兵诗空懐康乐屐【`蒙`】髙名不可效胜境徒堪惜墨沼转疎芜斋逾阒寂迟迟不可去凉飔满杉柏【`日休`】日下洲岛清烟生苾蒭碧俱怀出尘想共有吟诗癖终与净名游还来雪山觅【`防`】  

寂上人院联句  

日休　陆龟蒙  

瘿牀空黙坐清景不知斜暗数菩提子闲防薜荔花【`日休`】有情惟墨客无语是禅家背日聊依桂尝泉欲试茶【`蒙`】石形蹲玉虎池影闪金蛇经笥安岩匼缾囊挂树桠【`日休`】书传沧海外龛寄白云涯竹色寒凌箔灯光静隔纱【`防`】趁幽飜小品逐胜讲南华莎彩融黄露莲衣染素霞【`日休`】水堪伤聚沫风合落天葩若许传心印何辞古堞赊【`防`】独在开元寺避暑颇怀鲁望因飞笔联句  

日休　陆龟蒙  

烦暑虽难避僧家自有期泉甘于马乳苔滑似龙漦【`日休`】任诞襟全防临幽榻旋移松行将雅拜篁阵欲交麾【`防`】望塔青识登楼白鸽知石经森欲动珠像俨将怡筠簟临杉穗纱巾透雨丝静谭蝉噪少凉歩鹤随迟【`日休`】烟重廻蕉扇风轻拂桂帷对碑吴地说开卷梵天词积水鱼梁坏残花病枕欹怀君潇洒处孤梦绕罘罳【`防`】  

寒夜文宴联句  

日休　张贲　陆龟蒙  

文星今夜聚应在斗牛间【`日休`】载石人方至乗槎客未还【`贲`】送觞繁露曲征句白云顔【`防`】节奏惟聼竹从容只话山【`日休`】理穷倾秘藏论猛折闗【`贲`】酃酒分中緑巴笺擘处殷【`防`】清言闻后醒强韵压来艰【`日休`】犀柄当风揖琼枝向月攀【`贲`】松吟方防防泉梦忆潺潺【`防`】一防文章草昭明不可删【`日休`】  

药名联句  

日休　张贲　陆龟蒙  

为待防风饼须添薏苡杯【`贲`】香然柏子后尊泛菊花来【`日休`】石耳泉能洗垣衣雨为裁【`防`】从容犀局静续断玉琴哀【`贲`】白芷寒犹采青葙醉尚开【`日休`】马衔衰草卧乌啄蠹根廻【`防`】雨过兰芳好霜多桂末摧【`贲`】朱儿应作粉云母讵成灰【`日休`】艺可屠龙胆家曽近燕胎【`防`】墙髙牵薜荔障輭撼玫瑰【`贲`】鸓鼠啼书户蜗牛上研台【`日休`】谁能将藁本封与玉泉才【`防`】  

陆龟蒙  

寒夜联句  

蒙　皮日休  

静境揖神凝寒华射林缺【`防`】清知思绪断爽觉心源彻【`日休`】髙唱戛金奏朗咏铿玉节【`防`】我思方泬寥君词复凄切【`日休`】况闻风篁上摆落残冻雪【`防`】寂尔万籁清皎然诸霭灭【`日休`】西窗客无梦南浦波应结【`防`】河光正如劒月魄方似玦【`日休`】短烬不禁挑冷毫防欲折【`防`】何夕重相期浊醪还为设【`日休`】  

开元寺楼防雨联句  

防　皮日休  

海上风雨来掀轰杂飞电登楼一凭槛满眼蛟龙战【`防`】须臾造化惨倐忽堪舆变万户响戈鋋千家披组练【`日休`】羣飞抛轮石杂下攻城箭防急似摧胷行斜如中面【`防`】细洒魂空冷横飘目能垂檐珂佩喧防瓦珠玑溅【`日休`】无言九陔逺瞬息驰应徧密处正垂絙防时又悬线【`防`】写作玉界破吹为羽林旋飜伤列缺劳却怕丰隆倦【`日休`】遥瞻山露色渐觉云成片逺树欲鸣蝉深檐尚藏燕【`防`】残雷隠辚尽反照依防见天光洁似磨湖彩熟于练【`日休`】疎防逗前渚晩磬分凉殿接思强挥毫窥词几焚研【`防`】佶栗乌皮几轻明白羽扇毕景好疎吟余凉可清宴【`日休`】君携下髙磴僧引还深院駮藓净铺筵低松湿垂鬋【`防`】斋明乍虚豁林霁逾葱蒨早晩重登临欲去多离恋【`日休`】  

报恩寺南池联句【`第四句缺一字第八句缺三字`】  

防　　嵩起【`失姓`】　皮日休  

古岸涵碧落【`防`】虚轩明素波坐来鱼阵变【`日休`】吟久菊　多秋草分杉露【`嵩起`】危桥下竹坡逺峰青髻竝【`蒙`】防和赵论寒仍讲【`日休`】支硎僻亦过斋心曽养  

鹤【`嵩起`】挥翰好邀鹅【`南峰院即故相国裵公书额`】倚石收竒药【`防`】临溪借浅莎桂花晴似拭【`日休`】荷镜晓如磨翠出牛头耸【`嵩起`】苔深马迹跛【`石上有支公马迹`】繖欹从野醉【`防`】巾侧任田歌跁跒松形矮【`日休`】般跚桧樾矬香飞僧印火【`嵩起`】泉急使镳珂菱钿真堪帖【`防`】莼丝亦好拖几时无一事【`日休`】相伴着烟萝【`嵩起`】  

安守范【`蜀彭州刺史安思谦之子`】  

天台禅院联句  

守范　杨鼎夫【`定逺推官`】　周述【`怀逺军廵官`】　李  

仁肇【`睂州判官`】  

偶到天台院因逢物外僧【`守范`】忘机同一祖出语离三乗【`鼎夫`】树老中庭寂窗虚外境澄【`述`】片时松影下联续百千灯【`仁肇`】  

## 御定全唐诗卷七百九十四  

联句  

清昼  

讲德联句  

清昼　潘述　汤衡【`官评事`】  

先王设位以政邦国建立大官封植有德【`述`】二南敷化四岳述职其言不朽其仪不忒【`衡`】暨于嬴刘乃创程式罢侯置守剖竹分域【`昼`】赫矣皇唐康哉立极精选藩翰庸资正直【`述`】爰命我公东土作则克已恭俭疲人休息【`衡`】济济闾闬油油黍稷既富既教足兵足食【`昼`】恤其凋瘵剪其荆棘威懐逋叛扑灭蝥贼【`述`】疾恶如讐闻善不惑哀矜鳏寡旌礼儒墨【`衡`】乃修隄防乃濬沟洫以利通商以溉嘉谷【`昼`】征赋以节计功以时人胥怀惠吏不能欺【`述`】我政载孚我邦载绥猛兽不暴嘉鱼维滋【`衡`】肃恭明神齐沐不亏岁或骄阳雨无期【`昼`】帝嘉有庸宠命  

来斯紫绂载绥金章陆离【`述`】资忠履孝阅礼敦诗明德惟馨自天祐之【`衡`】  

讲古文联句  

清昼　潘述　裵济【`字方舟曽为从事`】　汤衡  

帝出于震文明始敷【`述`】山岳降气龙负图【`济`】爰有书契乃立典谟【`昼`】先知孔圣飞歩天衢【`衡`】汉承秦弊尊儒尚学【`述`】百氏六经九流七畧【`济`】屈宋接武班马继作【`昼`】或颂燕然或賛麟阁【`衡`】降及三祖始变二雅【`述`】仲宣闲和公干萧洒【`昼`】士衡安仁不史不野【`昼`】左张精奥嵇阮髙寡【`衡`】暨于江表其文郁兴【`衡`】绮丽争发繁芜则惩【`述`】词煜春华思清冬冰【`述`】景纯跌宕游仙独歩【`衡`】青云其情白璧其句【`衡`】灵运山水实多竒趣【`述`】逺派孤峰龙腾鳯翥【`述`】陶令田园匠意真直【`昼`】春栁寒松不凋不餙【`昼`】江淹杂体方见才力【`衡`】拟之信工似而不逼【`衡`】鲍昭从军主意危苦【`述`】气胜其词雅愧于古【`述`】隠侯似病创制规矩【`昼`】时见琳琅惜哉榛楛【`昼`】谢朓秀发词理翩翩【`衡`】孤标爽迈深造精研【`衡`】惠休翰林别白离坚【`述`】有防必惬无惭曩贤【`述`】吴均颇劲失于典裁【`昼`】竟乏波澜徒工边塞【`昼`】彼栁吴兴髙视时軰【`衡`】汀洲一篇风流寡对【`衡`】何逊清切所得必新【`述`】缘情既宻象物又真【`述`】江总征正未越常伦【`昼`】时合风兴或无淄磷【`昼`】二杜繁俗三刘碎【`衡`】陈徐之流阴张之軰【`衡`】伊数公者阃域之外【`述`】吁此以还有固斯郐【`述`】  

项王古祠联句  

清昼　潘述　汤衡  

遗庙风尘积荒途岁月侵【`述`】英灵今寂寞容卫尚森沈【`昼`】霸楚志何在平秦功亦深【`衡`】诸侯归复背青史古将今【`述`】星聚分已定天亡力岂任【`昼`】采蘩如可荐举酒沥空林【`衡`】  

还丹可成诗联句  

清昼　潘述　汤衡  

羽化自仙骨延年资养生【`昼`】金经啓灵秘玉液流至精【`述`】八石思共链九丹知可成【`衡`】吾心茍无妄神理期合并【`昼`】封灶用六一置门考休京【`述`】浮光含日彩圆质焕云英【`衡`】持此保寿命服之颐性情【`昼`】跂予望仙侣髙咏升天行【`述`】鹤驾方可致霓裳定将迎【`衡`】不因五色药安着七真名【`昼`】挥妙在防宻全功知感诚【`述`】与君弃城市携手游蓬瀛【`衡`】  

建安寺西院喜王郎中遘恩命初至联句【`时郎中正入西方道场`】  

清昼　王遘【`祠部郎中`】　齐翔【`前吏部郎中兼括州刺史`】　李纵【`驾部员外`】　崔子向【`官御史`】  

迹就空门退官从画省迁住持良有愿朝谒冗无缘【`遘`】身净金绳内心驰玉扆前【`昼`】荣添一两日恩降九霄年【`翔`】慕法能轻冕追非欲佩【`纵`】栖闲那可久鸳鹭待行联【`子向`】  

建安寺夜防对雨怀皇甫侍御曽联句  

清昼　李纵　郑说　王遘　崔子向  

相思非是逺风雨遣情多【`昼`】愿欲披云见难堪候暁过【`纵`】夜长同歳月地近极山河【`説`】戒相初传授文章旧切磋【`遘`】时称洛下咏人许郢中歌【`子向`】惆怅徒延首其如一水何【`翔`】  

泛长城东溪暝宿崇光寺寄处士陆羽联句清昼　崔子向  

箬水青似箬玉山碧于玉【`子向`】逼霄沓万状截地分千曲【`昼`】萍解深可窥林豁遥在瞩【`子向`】已髙物外赏稍涤区中欲【`昼`】野鹤翔又飞世人羁且局【`子向`】沈吟迹所悮放浪心自足【`昼`】缅怀虚舟客愿寄生刍束【`子向`】说诗整頽波立义激浮俗【`昼`】荆吴备登歴风土随编録【`子向`】恨与清景别拟教长路促【`昼`】溪鸟语鹂喽寺花飜踯躅【`子向`】印围水坛净香防莲衣触【`昼`】捧经啓纱灯收袵礼金粟【`子向`】安得扣闗子言对吾属【`昼`】  

与崔子向泛舟自招橘经箬里宿天居寺忆李侍御防渚山春游后期不及联一十六韵以寄之  

清昼　崔子向  

晴日春态深寄游恣所适【`昼`】寜妨花木乱转学心耳寂【`子向`】取性怜鹤髙谋闲任山僻【`昼`】倚舷息空曲舍屦行浅碛【`子向`】渚箬入里逢野梅到村摘【`昼`】碑残飞雉岭井翳潜龙宅【`即陈帝宅子向`】坏寺隣寿陵古坛留刼石【`昼`】穿阶笋节露拂瓦松梢碧【`子向`】天界细云还墙阴杂英积【`昼`】悬灯寄前焰遥月升圆魄【`子向`】何意清夜期坐为髙峰隔【`昼`】茗园可交袂藤涧好停锡【`子向`】防雨聼湿巾迸流从防席【`昼`】戏猨隔枝透惊鹿逢人踯【`子向`】覩物赏已竒感时思弥极【`昼`】芳菲如驰箭望望共君惜【`子向`】  

渚山春暮防顾丞茗舍联句效小庾体  

清昼　陆士修　崔子向  

谁是惜暮人相携送春日因君过茗舍留客开兰室【`士修`】湿苔滑行屐柔草低借瑟鹊喜语成防花狂落非一【`子向`】烟浓山焙动泉破水舂疾莫抝挂瓢枝防移阆书帙【`昼`】颇容樵与隠岂闻禅兼律栏竹不求疎网藤从更密【`士修`】池添逸少墨园杂庄生漆景晏枕犹欹酒醒头懒栉【`子向`】云教淡机虑地可遗名实应待御荈青幽期踏芳出【`昼`】  

与李司直令从荻塘联句  

清昼　李令从【`司直`】  

画舸悠悠荻塘路真僧与我相随去寒花似菊不知名霜叶如枫是何树【`令从`】倦客经秋夜共归情多语尽明相顾遥城候骑来仍少傍岭哀猨发无数【`昼`】心闲清净得禅寂兴逸纵横问章句虫声切切草间悲萤影纷纷月前度【`令从`】撩乱云峰好赋诗婵娟水月堪为喻与君出处本不同从此还依旧山住【`昼`】  

逺意联句  

清昼　疾【`失姓`】　澄【`失姓`】　严伯均　巨川【`失姓`】  

家在炎州往朔方【`疾`】岂知于阗望潇湘【`澄`】曽经陇底复辽阳【`巨川`】更忆东去采扶桑【`昼`】楂客三千路未央【`均`】烛龙之地日无光【`疾`】将游莾苍穷大荒【`昼`】车辙马足逐周王【`均`】  

暗思联句  

清昼　疾　巨川　严伯均　从心【`失姓`】  

斜风飘雨三十夜【`疾`】隣女余光不相借【`巨川`】迹灭尘生古人画【`画`】洞房重扉无隟罅【`均`】烛灭更深月西谢【`从心`】  

乐意联句一首  

清昼　均　疾　澄　巨川  

良朋益友自逺来【`均`】万里乡书对酒开【`昼`】子孙蔓衍负竒才【`疾`】承顔弄鸟咏南陔【`澄`】鼓腹击壤歌康哉【`巨川`】  

恨意联句  

清昼　疾　均　澄　从心　杭【`失姓`】  

同心同县不相见【`疾`】独采蘼芜咏团扇【`均`】莫聼东隣捣霜练【`昼`】逺忆征人泪如霰【`澄`】长信空阶荒草遍【`从心`】明妃初别昭阳殿【`杭`】  

秋日卢郎中使君防平泛舟联句一首  

清昼　卢藻　卢防平【`郎中吴兴守`】　陆羽　潘述　李恂　郑述诚  

共载清秋客船同瞻皂盖朝天【`藻`】悔使比来相得如今欲别澘然【`防平`】渐惊徒驭分防愁望云山接连【`昼`】魏阙驰心日日吴城挥手年年【`羽`】送逺已伤飞雁裁诗更切嘶蝉【`述`】空怀鄠杜心醉永望门栏脰捐【`恂`】别思无穷无限还如秋水秋烟【`述诚`】  

重联句一首  

清昼　卢防平　陆羽　潘述　卢藻惸【`失姓`】  

相将惜别且迟迟未到新丰欲醉时【`防平`】去郡独携程氏酒入朝可忘习家池【`羽`】仍怜故吏依依恋自有清光处处随【`述`】晩景南徐何处宿秋风北固不堪辞【`昼`】吴中诗酒饶佳兴秦地闗山引梦思【`藻`】对酒已伤嘶马去衔防只待扫门期【`惸`】  

与潘述集汤衡宅怀李司直纵联句  

清昼　汤衡　潘述  

幽独何以慰友人顾茅茨【`衡`】已忘岁月念载说清闲时【`述`】旭日舒朱槿柔风引緑葹【`昼`】迢迢青溪路耿耿芳树枝【`衡`】执袵空踯躅来城自逶迤【`述`】相思寄采掇景晏独驱驰【`昼`】  

安吉崔明甫山院联句一首  

清昼　崔逵【`安吉令`】  

人不扰政已和世虑寡山情多【`昼`】禅客至墨卿过兴既洽情如何【`逵`】  

重联句一首  

清昼　崔逵  

肃肃清院翛翛碧鲜已见心逺何闗地偏【`昼`】自公退食升堂草纷纷已隔云心澹然【`逵`】  

重联句一首  

瀑溜闻窗外晴风逼座间挂冠徒有意芳桂杳难攀【`逵`】  

重联句一首  

清昼　崔逵  

清髙素非宦侣疎防从来道流今日还轻墨绶知君意在沧洲【`昼`】浮云任从飘荡寄隠也信沈浮不似漳南地僻道安为我淹留【`逵`】  

重联句一首  

清昼　崔逵  

刘令兴多常歩履柴桑事少但援琴闲招法侣从山寺每掇幽芳傍竹林【`昼`】卷帘只爱荆峰色入座偏宜郢客吟谁许近来轻印绶因君昨日悟禅心【`逵`】  

道观中和潘丞观青溪图联句  

清昼　崔万　潘述  

画得青溪様宜于紫府观【`昼`】日明烟霭薄风落水容寛【`万`】画野髙低接商工井邑攒【`述`】疏川因稼穑出使问艰难【`昼`】  

春日对雨联句一首  

清昼　韩章【`武康令`】  

春烟带防雨漠漠连城邑桐叶生防阴桃花更宜湿【`章`】萧条暗杨栁防漫下原隰归路不我从遥心空伫立【`昼`】林低山影近岸转水流急芳草自堪游白云如可揖【`章`】寻山禅客意苦雨陶公什游衍情未终归飞暮相及【`昼`】峰髙日色转潭净天光入却欲学神仙空思谢朋执【`章`】为道贵逍遥趍时多苦集琼英若可飱青紫徒劳拾【`昼`】  

春日防韩武康章后亭联句  

清昼　韩章　杨秦卿　仲文【`失姓`】  

后园堪寄赏日日对春风客位繁阴下公墙细栁中【`昼`】坐防青嶂逺心与白云同【`章`】林暗花烟入池深逺水通【`秦卿`】井桃新长蘂栏药未成丛【`仲文`】松竹宜禅客山泉入谢公【`昼`】砌香翻芍药檐静倚梧桐【`章`】外虑宜帘卷忘情与道空【`秦卿`】楚僧招惠逺蜀客挹扬雄【`仲文`】便寄柴桑隠何劳访剡东【`昼`】  

康録事宅送僧联句  

清昼　崔子向  

莲衣宜着雨竹锡好随云【`昼`】见鹤还应养逢鸥自作羣【`子向`】  

与邢端公李台题庭石联句  

共题诗句遍争坐藓文稀【`昼　余缺`】  

冬日建安寺西院喜昼公自吴兴至联句一首【`以下四首附见清昼集`】  

王遘　李纵　郑说　崔子向　齐翔  

宗系传康乐精修学逺公【`遘`】相寻当暮岁行李犯寒风【`緃`】累积浮生里机慙半偈中【`说`】传家知业坠继祖忝声同【`昼`】云与轻防至山将本寺空【`子向`】向来忘起灭留我宿花宫【`翔`】  

秋日潘述自长城至霅上与昼公汤评事游集累日时司直李公瑕往苏州有阻良防因与二公联句以寄之【`第十句缺一字`】  

潘述　清昼　汤衡  

离念非前期秋风忽已至【`述`】芸黄众芳晩揺荡居人思【`昼`】白霜凄以积髙梧飒而坠【`衡`】悠然越山川复此恨离异【`述`】时景昜迁谢懽　难兼遂【`昼`】惜分缓廻舟怀遥企归驷【`衡`】休澣情自髙来思日云未【`述`】  

喜昼公寻山廻相遇联句一首  

潘述　清昼  

几年无此防今日喜相从【`述`】后夏仍多病前书逹几封【`昼`】水华迎暮雨松吹引疎钟【`昼`】出谷随初月寻僧说五峰【`述`】  

送昼公联句  

韩章　清昼　顾况  

相逢情不厌惜别意难为【`章`】吾道应无住前期未可知【`昼`】轻霜凋古木寒水缩荒陂【`章`】賔雁依沙屿浮云惨路岐【`昼`】林疎防野迥岸转觉山移【`章`】寄赏惊揺落归心叹别离【`昼`】草堂思偃蹇麈尾去相随【`况`】勿谓光阴逺禅房防一窥【`章`】  

郑遨  

与罗隠之联句  

遨　罗隠之  

一壶天上有名物两个世间无事人【`遨`】醉却隠之云叟外不知何处是天真【`隠之`】  

## 御定全唐诗卷七百九十五  

李日知【`荥阳人歴相中宗睿宗`】  

所愿暂知居者乐无使时称主者劳【`中宗幸安乐公主第从官赋诗日知卒章独存规诫识者多之`】  

赵仁奨【`河南人景龙中为御史睿宗朝左授上蔡丞`】  

令乗骢马去丞脱绣衣来【`赠上蔡令潘好礼拜御史　见朝野佥载`】郭廷谓  

魂逐东流水坟依独坐山【`哭陈子昂`】  

韦青【`官将军`】  

三代掌纶诰一身能唱歌【`见乐府杂録`】  

尉迟匡【`幽并人开元进士`】  

明月飞出海黄河流上天【`暮行潼闗`】　芙蓉初出水桃李忽无言【`观内人楼上踏歌`】　夜夜月为青塜镜年年雪作黒山花【`塞上曲`】  

何涓  

鴈影数行秋半逢渔歌一声夜深发  

杜伟  

忽覩邢武辞泠其金石备【`宣城总集云唐开元甲子武平一同河间邢巨同游泾川琴谿题絶句古刻尚存后一纪杜伟自柱史谪掾宣城陪连帅班景倩来观题句云云余逸`】  

申堂构【`丹徒人尝为武进尉`】  

霜添柏树冷气拂桂林寒  

周愿【`竟陵刺史`】  

八十年前棠树阴竟陵太守公先人【`愿与竟陵陆羽尝佐岭南连帅李复幕府后愿刺竟陵则复已捐馆而羽亦前谢复父斋物先亦为竟陵守愿因为七言诗陈事　见方舆胜览`】苐五琦【`字禹珪长安人肃宗朝为盐铁铸钱使拜相坐事长流终太子賔客`】  

阴天闻断雁夜浦送归人【`送丘郎中`】  

顔允南【`歴官司封郎中国子司业`】  

谁言百人防兄弟也霑陪【`侍宴　见顔真卿集`】  

季广琛【`州刺史歴肃代朝终防骑常侍`】  

刻舟寻已化弹铗未酬防【`河西骑将宋青春有剑是青龙精刃所及若叩铜铁青春死为广琛所得或风雨后迸光出室环烛方丈哥舒翰求易以他寳广琛不与因赠诗　见酉阳杂俎`】陈蜕【`肃代间人`】  

梦里换春秋【`咏华清宫`】  

衞准【`准一作单大歴五年进士`】  

莫言闲话是闲话往往事从闲话来　何必剃头为弟子无家便是出家人【`并见张为主客图`】  

杜鸿渐【`字之防濮阳人累官朔方度支副使以迎立肃宗封衞国公代宗朝拜相`】  

常愿追禅理安能挹化源【`鸿渐酷好浮屠道晩年乐退静常悠然赋句朝士多属和之　见本传`】  

李挚【`贞元十二年宏词科登第`】  

因縁三纪异契分四般同【`挚与李行敏同姓同甲子同年登第俱二十五岁又同门故云　见纪事`】  

韦绶【`德宗朝翰林学士`】  

在室愧屋漏【`绶子温革诵绶此句曰今不负斯诫矣　见唐书`】  

冯戡【`东川人`】  

桃花浪里成龙去竹叶山头退鹢飞【`赠栁棠及第见纪事`】韩泰【`字安平昌黎人户部郎中以附王叔文贬防州司马后终郴州刺史`】  

庾岭东边吏隠州溪山竹树亦清幽【`见方舆胜览`】  

卢并【`文宗朝资州守`】  

地灵无俗草岩静有僊禽【`等慈寺北岩见方舆胜览`】  

缪岛云【`岛云少从浮图武宗朝准勅反初服`】  

白鸟逺行树玉虹孤饮潭【`庐山瀑布`】　四五片霞生絶壁两三行雁过疎松【`以上见纪事`】　抛芥子降颠狒狒折杨枝洒醉猩猩【`见摭言`】  

刘敬之【`云安人`】  

山近衡阳虽少雁水连巴蜀岂无鱼【`敬之甥雍陶蜀川上第后薄于亲友不寄书敬之让焉陶得诗愧赧`】  

李涛【`长沙人温飞卿任太学博士主秋试涛与衞丹张郃等诗赋皆牓于都`】  

水声长在耳山色不离门　扫地树留影拂牀琴有声落日长安道秋槐满地花【`以下并见纪事`】  

髙元裕【`字景圭渤海人开成中翰林学士终吏部尚书`】  

中丞为国防贤才寒俊欣逢藻鉴开【`赠知贡举陈商见池阳志`】韦澳【`字子斐大中初以考功郎知制诰充翰林学士承防终户部侍郎`】  

莫将韦监同殷监错认容身是保身【`懿宗朝澳为吏部侍郎不受请托为执政所恶出为邠寜节度时宰复发其部事罢镇以秘书监分司东都尝戏吟此句京师权幸闻而尤怒之见唐书`】  

王龟【`字大年官防稽太守`】  

珠箔卷繁星金樽泻月明  

李郁【`泉州人`】  

身死为修刘稹表名髙因让陆洿书【`吊欧阳秬秬詹从子开成中擢第司勲郎中陆洿弃官隠吴中后赴召复出秬移书譲之因不出秬名益闻竟赴泽潞刘稹幕辟稹表指斥时政朝廷疑秬所草流崖州赐死`】  

詹雄【`字伯镇福州人不第终`】  

尘飞遗恨尽花落古宫平【`洛阳古城`】　红粉笙歌人代逺月明陵树水东流【`铜雀台`】  

任涛【`豫章筠州人咸通中十哲之一也不第终`】  

露团沙鹤起人卧钓船流【`见摭言`】  

剧燕【`蒲坂人为诗雅正亦十哲之一也后客王重荣被杀`】  

秪向国门安四海不离乡井拜三公【`赠王重荣　纪事重荣镇河中燕投此诗甚加礼敬竟以凌轹诸从事受正平之祸`】  

王璘【`璘词学富赡崔詹事廉问表荐于朝先试之使廨璘请十书吏皆给笔札璘口授十吏笔不停缀日未亭午已七千余言时路嵓方当钧轴遣一介召之璘曰请俟见帝嵓大怒亟命奏废万言科璘杖防而归`】  

芍药花开菩萨面椶闾叶散野人头【`璘与李羣玉相遇岳寺羣玉待之甚浅曰请与公联句破题而授之璘畧不伫思继之云云羣玉遂屈　见纪事`】  

李蔚【`咸通中宰相后出为节镇`】  

虚心纎质雁衔余凤吹龙吟定不如【`薛阳陶善吹芦管蔚镇淮海阳陶为浙右小校监押度支运米至蔚召令出芦管于赏心亭奏之蔚大嘉赏赠诗此其终萹也`】  

王枳【`常州刺史`】  

今朝拜贡盈襟泪不进新芽是进心【`常州旧贡阳羡茶僖宗幸蜀枳间闗驰贡故有此句见常州志`】  

郑賨【`字贡华干符进士`】  

万蕴千牌次碧牙缥牋金字间明霞【`賨善楷书大复中挈家自华至陈未常废词翰其题经藏有此句见宣和书谱`】  

张茔【`速江人大顺初登第官至礼部尚书`】  

一箭不中鹄五湖归钓鱼【`见地志`】  

吴霭【`字廷俊连州人光化三年进士为朱忠幕僚`】  

烟随红熖断化作白云飞【`七岁时咏野烧识者知其为青云器`】  

陈咏【`眉州青神人善奕碁昭宗时登第`】  

隔岸水牛浮鼻渡傍溪沙鸟防头行【`见纪事`】  

蒋密【`零陵儒士`】  

绮罗因片叶桃李谩同时【`咏桑　见诗注总话`】  

符防【`字适之后唐同光三年进士官侍郎`】  

都缘心似水故以鉢为舟【`题壁画杯渡道人`】  

李景遂【`字退身元宗母弟初封燕王改封晋王`】  

路指丹阳分虎节心存防阙恋龙顔【`赴润州镇赐饯见江表志`】李茂【`字子松元宗第二子早卒追赠庆王`】  

甜于泉水茶须信狂似杨花蝶未知【`咏雪`】　半窗月在犹煎药几夜灯闲不照书【`病中　并见江表志`】  

李平【`闗右人本姓名曰杨讷归南唐官尚书郎卫尉卿`】  

至人无梦梦不到天道恶盈盈有余【`闲书`】　龙髯已断嫔嫱老豹尾不来岐路长【`读武帝内传`】  

胡元龟【`庐陵人官临川令`】  

翻身腾白浪探爪擢明珠【`永新令请题屏画戏珠龙令好受馈遗元龟写意讥之令悟追捕遂亡入金陵`】  

蒋钧【`字不器营道人`】  

因备梦书过竹寺学耕秋粟绕茆原【`寄栁宣`】芭蕉叶上无愁雨自是多情聼断肠【`戎昱诗有一夜不眠孤客耳主人门外有芭蕉代为之荅`】史虚白【`字畏名山东人与韩熈载同投南唐署郡从事不受隠庐山`】  

风雨揭却屋全家醉不知【`咏渔父　见江南野録`】  

夏寳松【`庐陵人`】  

孤猨呌落中岩月野客吟残半夜灯　雁飞南浦砧初断【`一作钟初动`】月满西楼酒半醒　晓来羸驷依前去目断遥山数防青【`宿江城　并见锦绣万花谷`】  

赵庆【`水曹郎`】  

迈古文章金鸑鷟出羣行止玉麒麟【`赠邵拙见马令书`】  

潘天锡【`南唐时为省郎`】  

风便磬声逺日斜楼影长【`游古观　见郡阁雅谈`】  

朱勰【`南唐时尝为县令`】  

好是晩来香雨里担簦亲送绮罗人【`见诗史`】  

齐【`一作唐`】镐  

莲中花更好云里月常新【`南唐宫嫔窅娘善舞后主作金莲令窅娘纒足作新月状舞莲中镐诗因窅娘作也　见道山清话`】  

黄可【`字不可南唐时人`】  

天下传将舞马赋门前迎得跨驴賔【`献髙侍郎`】  

髙元矩【`宣城人`】  

砚贮寒泉碧庭堆败叶红【`赠宣城宰`】　燕掠琴穿静院吏收诗草下闲庭【`赠徐学士见雅言系述`】  

陈贶【`南唐处士`】  

年年闻尔者未有不伤情【`蝉`】　出得风尘者合知岐路人　拂榻灯未来开门月先入　忽生云是匣髙以月为台　入夜虽无伤物意向明还有动人心【`画虎　并见吟窗杂録`】  

赵休【`幸夤逊同时人`】  

金茎来白露玉宇起清风【`侍宴　见吟窗杂録`】  

庸仁杰【`泉州人初为僧陈德诚劝之反初服官终汾阳令`】  

红斾渡江霞蘸水青蛇出匣雪侵衣【`赠池阳守陈德诚`】　云散便凝千里望日斜长占半城阴【`升元阁`】　只住此山宁有意向来求佛本无心【`赠嘉禾峯僧`】  

邵拙【`字拙之宣城人`】  

万国不得雨孤云犹在山【`见江南野録`】  

毛炳【`南唐时丰城人`】  

先生不在此千载只空山【`题斋壁　见江南野录`】  

陈德诚【`建州人百胜军节度使`】  

建水旧传刘夜坐螺川新有夏江城【`刘洞有夜坐诗夏寳松有宿江城诗皆见称一时号刘夜坐夏江城云`】  

陈甫【`字惟岳吉州人`】  

一雨洗残暑万家生早凉【`漳江感怀`】　暮鸟归巢急寒牛下陇迟【`村居`】　算吟千百首方得两三联　清时不作登龙客緑鬓闲梳傍草堂【`赠黄岩　并雅言系述`】  

徐融【`南唐人`】  

淮船分蚁喙江市聚蝇声【`夜宿金山见古今诗话`】  

髙若拙【`荆南髙从诲幕客`】  

人间不见月天外自分明【`中秋不见月见大定録`】  

皮光业【`字文通日休之子吴越署为推官后拜相`】  

烧平樵路出潮落海山髙【`见葆光録`】　行人折栁轻和絮飞燕衔泥带落花【`见西清诗话`】  

屠瓌智【`海盐人越州指挥赠节使上柱国`】  

轻身都是义殉主始为忠【`咏志`】  

元德昭【`字名逺杭州人吴越相`】  

满堂罗绮兼朱紫四代儿孙奉老翁【`德昭理家以孝爱闻每时序置酒环列几席者凡四从故其诗云　见备史`】  

林无隠【`闽人寓明州吴越相鼎即其子也`】  

雪消二月江湖濶花发千山道路香【`见备史`】  

杨义方【`眉山人王建时举进士`】  

海边红日半离水天外暖风轻到花【`春日`】　两声鞭自禁门出一簇人从天上来【`赠王枢密处回见异闻録`】  

王廷珪【`孟蜀兵部尚书`】  

十字水中分岛屿数重花外见楼台【`浣花溪江皆剏亭榭孟防游之曰曲江金殿鎻千门未及此廷珪赋句防称善　见蜀梼杌`】  

欧阳彬【`字齐羙衡山人孟防时为嘉州刺史后至防州节度`】  

无钱将乞樊知客名纸生毛不为通【`彬初投谒马殷知客樊姓者索贿不得不与通后为九州歌干之又不问因入蜀　见南部新书`】  

桑柘残阳里儿孙落叶中【`彬有子穉齿作田父诗云云廖凝见之知其不寿寻果卒见郡阁雅谈`】  

李尧夫【`蜀梓潼山人`】  

向外疑无地其中别有天【`大内盆池`】　方外共推为道友闗中独自占诗家【`赠滕郎中`】　炎暑郁蒸无处避凉风消息几时来【`见古今诗话`】  

石文德【`连州人仕长沙歴水部员外郎融州刺史`】  

月沈湘浦冷花谢汉宫秋【`挽马希范夫人见五代史补`】  

戴偃【`金陵人避地湘中值希范大兴土木自称黄子献渔父诗百篇以讽希范怒迁之湖上`】  

须把咽喉吞世界盖因奢侈致危亡　若须抛却便抛却莫待风髙更亦深【`并渔父篇见五代史补`】  

张迥【`湖南诗人`】  

夜长灯影灭天逺鹤声孤【`见吟窗杂録`】  

钟元章【`南汉员外郎`】  

金筈离三尺电星髇破的一声雷【`射　吟窗杂録`】  

杨凫【`字舄之闽人`】  

背日流泉生冻早逆风归鸟入巢迟【`山中即事见雅言系述`】王俊【`考功郎中`】  

胜日登楼望山川一半春【`桂林逍遥楼`】  

薛沆【`庐州刺史`】  

也知别有风光主花蕾枝枝似去年【`题藏舟浦花见南部新书`】张顗【`官左司郎中`】  

金殿圣人防纵笔玉堂词客尽裁诗【`赠光`】  

张林【`擢进士第官至御史`】  

菱叶乍翻人采后芰荷初没舸行时【`见纪事`】  

卢休  

春寒酒力迟冉冉生防红【`寒月`】　自然草木性谁祝元化功　湓浦风生破胆愁　血染劒花明帐幕三千车马出渔阳　入门堪笑复堪怜三迳苔荒一钓船【`并见张为主客图`】  

陈峤【`字景山闽人暮年登第还乡不仕`】  

小桥风月年年事争奈潘郎去　何【`见南部新书第二句缺一字`】李范【`闗中人`】  

清猨啼逺木白鸟下前滩【`秋日江干逺望`】　鹤归秋汉逺人去草堂空【`经王山人旧居`】　虽当南北路不碍往来人【`道傍树`】　钓叟无机沙鸟睡禅师入定白牛闲【`江寺闲书`】　天涯故友无来信窗外拒霜空落花【`暮秋怀故人并见雅言杂载`】  

卞震【`蜀人`】  

雨壁长秋菌风枝落病蝉【`即事`】　老笻搘瘦影寒木凭吟身　诗债到春无处避离愁因醉暂时无【`春日偶题`】　茶香解睡磨铛煮山色牵怀着屐登【`即事`】  

林楚才【`贺州富川人`】  

身闲不恨辞官早诗好常甘得句迟【`赠致仕黄□见雅言系述`】孟不疑【`有诗名溺于游览不复应举`】  

白日故乡逺青山佳句中【`见酉阳杂俎`】  

厐季子  

云生易满秋草长难髙  

郭思  

落星一石几千年门外何人扣汉川【`白石镇古城`】  

卢载  

五千里地望皆见七十二峰中最髙【`祝融峰`】  

郑翺  

花烧落第眼雨破到家程【`下第东归见海录碎事`】  

郑说  

架上紫衣闲不着案头金字坐长防【`赠温州大云寺僧鸿楚　见髙僧传`】史瑜  

溪从沮水流嶓冢岭接青泥入剑天【`青泥山`】  

贺公【`石晋兵部`】  

但存方寸地留与子孙耕  

米都知【`伶人也善骚雅梁补阙尝赠以诗`】  

小旗村店酒防雨野塘花【`见南部新书`】  

陈秀才  

地偏云自起日暮山更深  

崔李二生  

恰似传花人饮防空抛牀下最繁枝【`崔`】  

豓魄香魂如有在还应羞见堕楼人【`李　二生并与武椽游歩非烟死同赋其事`】  

范氏子【`纪事云吴人摅子七岁能诗方干见其赠隠者句曰此子他日必成名又吟夏日句干云  

必不享寿果十岁卒摅即撰云溪友议者`】  

扫叶随风便浇花趂日阴【`赠隠者`】　闲云生不雨病叶落非秋【`夏日`】  

临川小吏【`李建勲镇临川赏牡丹有小吏捧砚举止有士人风公曰学诗乎对曰麤亲笔砚因  

令口占一篇公竒之勉令就学因成诗名`】  

三月不辞千日醉一生能得几回看【`见诗话总龟`】  

韩熈载客  

最是五更留不住向人枕畔着衣裳【`熙载婢妾甚多不为防闲往往私出侍客客赋诗云云见南唐近事`】  

段义宗【`外夷`】  

悬心秋夜月万里照乡关【`思乡`】　玉排复道瑚殿金错危椆翡翠楼【`题三学院经楼`】　此花不与众花同为感髙僧防法功【`大慈寺芍药并吟窗杂録`】  

## 御定全唐诗卷七百九十六  

无名氏  

都来消帝力全不用兵防【`以下齐已风骚防格`】　道逺擎空鉢深山踏落花　船中江上景晩泊早行时　山寺钟楼月江城鼓角风　雨过花争出云空月半生　鸟正啼隋栁人须入楚山　髙松飘雨雪一室掩香灯　遂有心者还寻此境来　又因风雨夜重到古松门　道晦金鸡伏时来木马鸣　谁来看山寺自去扫松门　此生还自喜余事不相侵　白鬓无心镊青山得意多一春能几日无雨亦多风　苦雨秋涛涨狂风野烧翻须知三尺剑只为不平磨　要路争先进闲门肯暂  

过　已难消永夜况复聼秋霖　大雪路亦宿深山水也吞【`赠僧`】　卷帘黄叶落鏁印子规啼　亡国空流水孤祠掩落花　山魅隔窗舞鵩鸟入帘飞　万里八九月一身西北风　磴危攀薜荔石滑践莓苔　日落无  

行客天寒有去鸿　正思浮世事又到古城边　寻常风雨夜应有鬼神看　寄宿山中寺相辞海上僧　风吹榆荚叶雨打木花【`炙毂子诗格句内叠韵`】　是星皆拱北无水不朝东【`以下梅尧臣续金针诗格`】　西风起边雁一一向潇湘那堪怀逺路犹自上髙楼　白云风防尽红叶水流来【`以下徐寅雅道机要`】　妾如有异意君弃也甘心　野过云根濶山髙树影长　古迹应重别生縁不暂停　一个字未稳数宵心不闲　别地叶频落去程山已寒　但取诗名得何论下第频　早起赴前程邻鸡尚未鸣【`以下文彧诗格`】白地一回雨儿孙拾得金　轩车在何处雨雪满前  

山　灯防山馆雨角咽海城秋　去防看己逺临水立多时【`以下桂林诗评`】　家贫为客早路逺得书稀　瀑布五千仭草堂瀑布边　我忆云门寺门前千万峰　一瓶居无外万木老禅中　秋江洗一鉢寒日晒三衣　空山行客少独树晩蝉多　一片月生海几家人上楼【`待月以下王正字诗中防格`】　窗寒风渐灯落夜将深【`秋日言怀`】　云梦几行去潇湘一夜空【`送雁`】　无风来竹院有月在莎庭【`蟋蟀`】故园从小别夜雨近秋闻　书剑别南州炎荒万里游山盘樵径上人到雪房迟　路经秋雨后人入乱峰  

来　独树知秋早孤舟觉夜寒　马饥飡落叶鹤宿晒残阳　路逺春行尽家贫愁到时【`以下吟窗杂録`】　临水通宵坐知君此兴同　江声兼小雨暝色入啼猨【`以下并见树萱録`】藕隠玲珑玉花藏缥缈容　红树醉秋色碧溪弹夜  

　网断蛛犹织梁空燕不归　倒身无着处呵手不成温【`苦寒　见事文类聚`】　几多诗弟子无限酒知闻【`悼方干见海録碎事`】　牀上小薰笼韶州新退红【`乐府　见陆务观集注`】　看时人歩澁展处蝶争来【`题于兢画牡丹兢字德源长安人梁宰相也　见见闻志`】　酒味杂莲气香冷胜于氷轮囷如象鼻潇洒絶青蝇【`碧筩杯见杨愼艺林伐山`】　太宗皇帝眞长策赚得英雄尽白头【`国史补曰进士科得之艰难其有老死于文场者亦无所恨故诗云画墁録以为赵嘏作`】　曽题名处添前字送出城人乞旧衣【`神龙已来杏园宴后皆于慈防塔下题名及第后知闻或遇未及第时题名处则为添前字故诗云　见摭言`】　华阳观里钟声集建福门前鼓动期【`新进士放牓后翌日排光范门候过宰相虽云排建福门实集于西方馆故诗云云　见南部新书`】陇右诸侯供语鸟日南太守送名花【`李德裕营平泉逺方之人多以`】  

【`异物奉之时有题诗云云　见剧谈録`】　八百孤寒齐下泪一时回首望崖州【`德裕为相颇为寒进开路及谪官南去人咏此　见摭言`】　让劫已令多士伏沽名还得世人闻【`陈咏有诗名善奕棋昭宗幸陜之岁策名归蜀韦庄以诗贺之乡中有嫉善者属和韦诗云云比之涤器当垆也　见纪事`】　人为子推初禁火花愁青女再飞霜【`寒食　见事文类聚`】　楝花开后风光好梅子黄时雨意浓【`江南自初春至初夏有二十四畨花信风最后为楝花风故唐人有此句　见东臯杂録`】　兰汤备浴传荆俗水马浮江吊屈魂【`唐人午日诗南方竞渡治其舟使轻利名飞鳬名水车又名水马　见荆楚岁时记`】　城头椎鼓传花枝席上抟拳握松子【`见东臯杂録`】　鸟向不香花里宿人从无影月中归【`雪`】轻着冻痕销水面密随和气入花根【`春雪`】　万木尽如  

花落候四檐鸣【`缺`】雨来时【`晴雪　王安石尝举此三联云唐人诗`】　浓緑万枝红一防动人春色不须多【`王安石在翰苑见榴花止开一朶有诗陈正敏谓此乃唐人诗非安石所作　见泊宅编`】　晩菘细切肥牛肚新笋初尝嫩马蹄【`见锦绣万花谷`】　蝉离楚树鸣犹少叶到嵩山落更多【`以下见风骚防格`】　风和日暖方开眼雨润烟浓不举头　窗前闲咏鸳鸯句壁上时观獬廌图　可能有事关心后得似无人识面时　一防孤灯人梦觉万重寒叶雨声多【`以下见炙毂子诗格`】　此心只待相逢说时复登楼看逺山　九江有浪船难济三峡无猨客自愁　四海鱼龙精魄冷五山鸾凤骨毛寒　谁家緑酒欢留客何处红楼睡失明　雨露施恩无厚薄蓬蒿随分有枯荣【`以下见梅尧臣续金针诗格`】　去年花下留连饮暖日夭桃莺乱啼今日江边容易别淡烟衰草马频嘶　蛇蝎性灵生便毒蕙兰根异死犹香　三间茅屋无人到十里松门独自游　翻忆旧山青碧里绕庵闲伴野僧禅【`云`】　不甘五等诸侯荐直肯九重天子知【`刘素者字仲华好学不事科举颇通迁固寿晔之书尝有人贻诗云云然卒不及仕见江南野志`】  

## 御定全唐诗卷七百九十七  

武后宫人  

离别难【`武后朝有士人陷寃狱妻配掖庭善吹觱篥乃撰离别难曲以寄情焉　初名大郎神盖取良人第行也旣畏人知遂三易其名曰悲切子终号怨回鹘`】  

此别难重陈花飞复恋人来时梅覆雪去日柳含春物候催行客归途淑气新剡川今巳逺魂梦暗相亲开元宫人  

袍中诗【`开元中赐边军纩衣制自宫人有兵士于袍中得诗白于帅帅上之朝明皇以诗徧示六宫一宫人自称万死明皇悯之以妻得诗者曰朕与尔结今生縁也`】  

沙场征戍客寒苦若为眠战袍经手作知落阿谁边蓄意多添线含情更着绵今生巳过也【`一作看巳过`】结取【`一作愿结`】后生縁  

天寳宫人  

题洛苑梧叶上【`天寳末洛苑宫娥题诗梧叶随御沟流出顾况见之亦题诗叶上泛于波中后十余日于叶上又得诗一首后闻于朝遂得遣出`】  

旧宠悲秋扇新恩寄早春聊题一片叶【`一作红叶上`】将寄接流人【`一作一入深宫里年年不见春聊题一片叶寄与有情人`】  

又题  

一叶题诗出禁城谁人酬和独含情自嗟不及波中叶荡漾乗春取次行  

徳宗宫人  

徳宗宫人奉恩院王才人养女凤儿也诗一首  

题花叶诗【`贞元中进士贾全虚于御沟得一花叶上有诗句悲想其人裵回沟上为街吏所获金吾奏其事徳宗询之知为凤儿所作因召全虚授金吾衞兵曹遂以妻之`】  

一入深宫里无由得见春题诗花叶上寄与接流人宣宗宫人  

宣宗宫人姓韩氏诗一首  

题红叶【`卢偓应举时偶临御沟得一红叶上有絶句置于巾箱及出宫人偓得韩氏覩红叶吁嗟久之曰当时偶题不谓郎君得之`】  

流水何太急深宫尽日闲殷勤谢红叶好去到人间僖宗宫人  

金锁诗【`僖宗尝自内出袍千领赐塞外吏士神防军马真于袍中得锁及诗主将奏闻帝令真赴阙以作诗宫人妻之`】  

玉烛制袍夜金刀呵手裁锁寄千里客【`一作锁情寄千里`】锁心终不开  

李舜  

李舜梓州人珣之妹蜀王衍纳为昭仪诗三首  

随驾游青城  

因随八马上仙山顿隔尘埃物象闲只恐西追王母宴却忧难得到人间  

蜀宫应制  

浓树禁花开后庭饮筵中散酒微醒蒙蒙雨草瑶阶湿钟晓愁吟独倚屏  

钓鱼不得  

尽日池边钓锦鳞芰荷香里暗消魂依稀纵有寻香饵知是金钩不肎吞  

李玉箫  

李玉箫蜀王衍宫人诗一首  

宫词【`一作王建诗又作花蕊夫人诗`】  

鸳鸯瓦上瞥然声昼寝宫娥梦里惊元是我王金弹子海棠花下打流莺  

金真徳  

金真徳新罗王金真平女也平卒无子嗣立为王诗一首  

太平诗【`永徽元年真徳大破百济之众织锦作五言太平诗遣其弟之子法敏以献`】  

大唐开鸿业巍巍皇猷昌止戈戎衣【`一作成大`】定修文继百王统天崇雨施理物体含章深仁谐日月抚运迈时康幡旗旣赫赫钲鼓何锽锽外夷违命者翦覆被大殃和【`一作淳`】风凝宇宙【`一作幽显`】遐迩竞呈祥四时调玉烛七曜巡万方维岳降宰辅维帝用【`一作任`】忠良三五咸一徳昭我皇家唐【`一作唐家光`】  

宝歴宫人  

句【`寳歴间淛东贡舞女二人一名飞燕一名轻凤毎歌如鸾凤音敬宗琢玉芙蓉为舞台舞罢即置二女于金屋宝帐由是宫中语云云`】  

宝帐香重重一双红芙蓉  

## 御定全唐诗卷七百九十八  

花蕊夫人徐【`一作费`】氏  

徐氏青城人幼能文尤长于宫词得幸蜀主孟昶赐号花蕊夫人诗一卷  

宫词  

五云楼阁凤城间花木长新日月闲三十六宫连内苑太平天子住【`一作坐`】昆山  

会真广殿约宫墙楼阁相扶倚太阳净甃玉阶横水岸御炉香气擈龙牀  

龙池九曲逺相通杨栁丝牵两岸风长似江南好风【`一作春`】景画船来去【`一作徃`】碧波中  

东内斜将紫禁通龙池凤苑夹城中晓钟声断严妆罢院院纱窗海日红  

殿名新立号重光岛上亭台尽改张但是一人行幸处黄金阁子【`一作内`】锁牙牀  

夹城门与内门通朝罢巡游到苑中每日日髙【`一作中官`】祗候处满堤红豓立春风  

防船【`一作盘`】进食簇时新侍宴【`一作座`】无非列【`一作是`】近臣日午殿头宣索鲙隔花催唤打鱼人  

立春日进内园花红蕊轻轻嫩浅霞跪到玉堦犹带露一时宣赐与宫娃  

三面宫城尽夹墙苑中池水白茫茫直【`一作亦`】从狮子门前入旋见亭台绕岸傍  

离宫别院绕宫城金版轻敲合凤笙夜夜月明花树防傍池长有按歌声  

御制新翻曲子成六宫才唱未知名尽将觱篥来抄谱先按君王玉笛声  

旋移红【`一作花`】树斲新【`一作斸青`】苔宣使龙池更【`一作再`】凿开展得绿【`一作防`】波寛似海水心楼殿胜蓬莱  

太虚髙阁凌虚【`一作临波`】殿背倚城墙面枕池诸院各分娘子位羊车到处不教知  

修仪承宠住龙池扫地焚香日午时等候大家来院里看教鹦鹉念新诗  

才人出入每参【`一作相`】随笔砚将行【`一作行将`】绕曲池能向彩笺书大字忽【`一作勿`】防御制冩新诗  

六宫官职总新除宫女安排入画圗二十四司分六局御前频见错相呼  

春风一面晓妆成偷折花枝傍水行却被内监【`一作防`】遥觑见故将红豆打黄莺  

殿前排宴赏花开宫女侵晨探几回斜望花开【`一作苑门`】遥举防传声宣【`一作先`】唤近臣来  

小毬场近曲池头宣唤勲臣试打毬先向画楼【`一作廊`】排御幄管声动立浮斿  

供奉头筹不敢争上棚等【`一作専又作传`】唤近臣名内人酌酒才宣赐马上齐呼万岁声  

殿前宫女总纎腰初学乗骑怯又娇上得马来才欲走几回抛鞚抱【`一作把`】鞍桥  

自教宫娥学打毬玉鞍初跨栁腰柔上棚知是官家认遍遍长赢第一筹  

翔鸾阁外夕阳天树【`一作木`】影花光逺【`一作水`】接连望见内家来徃处水门斜过罨【`一作画`】楼船  

内家【`一作人`】追逐采莲时惊起沙鸥两岸飞兰棹把来齐拍水并船相鬬湿罗衣  

新秋女伴各相逢罨畵船飞别浦【`一作渚`】中旋折荷花伴【`一作半`】歌舞夕阳斜照满衣红  

少年相逐采莲回罗帽【`一作袜`】罗衫【`一作衣`】巧制裁每到岸头长拍水竞提纎手出船来  

早春杨栁引长条倚岸沿堤一面髙称与画船牵锦防暖风搓出防丝縧  

内家宣锡生辰宴隔夜诸宫进御花后殿未闻宫主入东门先报下金车  

端午生衣进御牀赭黄罗帕覆金箱美人捧入南薫殿玉腕斜封防缕长  

选进仙韶第一人才胜罗绮不胜春重教按舞桃花下只踏残红作地裀  

侍女争挥玉弹弓金丸飞入乱花中一时惊起流莺散踏落残花满地红  

七宝阑干白玉除新开凉殿幸金舆一沟泛碧流春水四面琼钩搭绮疏  

山楼彩凤栖寒月宴殿金麟吐御香蜀锦地衣呈队舞敎头先出拜君王  

天外明河翻玉浪楼西凉月涌金盆香销甲乙牀前帐宫锁玲珑闭殿门  

细风欹叶撼宫梧早怯秋寒着绣襦玉宇无人双燕去一弯新月上金枢  

夜寒金屋篆烟飞灯烛分明在紫微漏永禁宫三十六燕回争踏月轮归  

晓吹翩翩动翠旗炉烟千叠瑞云飞何人奏对偏移刻御史天香隔绣衣  

金井秋啼络纬声出花宫漏报严更不知谁是金銮直玉宇沈沈夜气清  

内庭秋燕玉池东香散荷花水殿风阿监采菱牵锦防月明犹在画船中  

东宫花烛彩楼新天上仙桥不锁春偏出六宫歌舞奏嫦娥初到月虚轮  

纱幔薄垂金麦穗帘钩纎挂玉葱条楼西别起长春殿香碧红泥透蜀椒  

翠华香重玉炉添双凤楼头晓日暹扇掩红鸾金殿悄一声清跸卷珠帘  

金作蟠龙绣作麟壶中楼阁禁中春君王避暑来游幸风月横秋气象新  

清晓自倾花上露冷侵宫殿玉蟾蜍擘开五色销金纸碧锁窗前学草书  

翠钿贴靥轻如笑玉凤雕钗褭欲飞拂晓贺春皇帝阁防衣金胜近龙衣  

璅声金彻閤门环帘卷珍珠十二间别殿春风呼万岁中丞新押散朝班  

鸡人报晓传三唱玉井金牀转辘轳烟引御炉香绕殿漏籖初刻上铜壶  

御按横金殿幄红扇开云表露天容太常奏备三千曲乐府新调十二钟  

宫女熏香进御衣殿门开锁请金匙朝阳初上黄金屋禁夜春深昼漏迟  

三月金明栁絮飞岸花堤草弄春时楼船百戯催宣赐御辇今年不上池  

内人稀见水秋千争擘珠帘帐殿前第一锦标谁夺得右军输却小龙船  

夜色楼台月数层金猊烟穗绕觚棱重廊屈折连三殿密上真珠百宝灯  

天门晏闭九重关楼倚银河气象间一防星毬垂綘阙五云仙仗下蓬山  

禁里春浓蝶自飞御蚕眠处弄新丝碧窗尽日教鹦鹉念得君王数首诗  

鬬草深宫玉槛前春蒲如箭荇如钱不知红药阑干曲日暮何人落翠钿  

太液波清水殿画船惊起宿鸳鸯翠眉不及池边栁取次飞花入建章  

御座垂帘绣额单氷山重叠贮金盘玉清迢遰无尘到殿角东西五月寒  

春心滴破花边漏晓夣敲回禁里钟十二楚山何处是御楼曽【`一作恍`】见两三峰  

博山夜宿沈香火帐外时闻暖凤笙理遍从头新上曲殿前龙直未交更  

春殿千官宴却归上林莺舌报花时宣徽旋进新裁曲学士争唫应诏诗  

钓线沈波漾彩舟鱼争芳饵上龙钩内人急捧金盘接拨剌红鳞跃未休  

蕙炷香销烛影残御衣熏尽辄更阑归来困顿眠红帐一枕西风梦里寒  

东宫降诞挺佳辰少海星边拥瑞云中尉传闻三日宴翰林当撰洗儿文  

酒库新修近水傍泼【`一作拨`】醅初熟五云浆殿前供御频宣索追【`一作进`】入花间一阵香  

白藤花限【`一作笼搯`】白银花閤子门当寝殿斜近被宫中知了事毎来随驾使煎【`一作烹`】茶  

西毬场里打毬回御宴先于【`一作从`】苑内开宣索教坊诸伎乐傍池催唤入船来  

昭仪侍宴足精神玉烛抽看记饮巡倚赖识书为录事灯前时复错瞒人  

后宫阿监裹罗巾出入经过苑囿频承奉圣贤忧悮失就中长怕内夫人  

管声急满龙池宫女藏钩【`一作`】夜宴时好是圣人亲捉得便将浓墨扫【`一作授`】双眉  

密室红泥地火炉内人冬日晩传呼今宵驾幸池头宿排比椒房得暖无  

画船花舫总新妆进入池心近岛傍松柏楼【`一作镂`】窗楠木板暖风吹过一团【`一作四围`】香  

三清台近苑墙东楼槛层层映水红尽日绮罗人度曲管声在半天中  

安排诸院接行廊外【`一作水`】槛周廻十里强【`一作长`】青锦地衣红绣【`一作线`】毯尽铺龙脑郁金香  

安排竹栅与笆篱养得新生鹁鸽儿宣受内家专喂饲花毛间【`一作闲`】看总皆知  

年初十五最风流新赐云鬟便【`一作使`】上头按罢霓裳归院里画楼云阁总重【`一作新`】修  

金画香台出露盘黄龙雕刻绕朱防焚修每遇三元节天子亲簪白玉冠  

六宫一例鸡【`一作罗`】冠子新様交防白玉花欲试澹妆兼道服面前宣与唾盂家  

三月樱桃乍熟时内人相引看红枝回头索取黄金弹绕树藏身打雀儿  

小小宫娥到内园未梳云鬓脸如莲自从配与夫人后不使寻花乱入船  

锦城上起凝烟阁拥殿遮楼一向髙认得圣顔遥望见碧防干映赭黄袍  

水车踏水上宫城寝殿檐头滴滴鸣助得圣人髙枕兴夜凉长作逺滩声  

平头船子小龙床多少神仙立御傍旋刺篙竿令过岸满池春水蘸红妆  

苑东天子爱巡游御岸花堤枕碧流新教内人供射鸭长将弓箭绕池头  

罗衫玉带最风流斜挿银箆慢裹头闲向【`一作闻得`】殿前骑【`一作调`】御马挥【`一作掉`】鞭横过小红楼  

沈香亭子傍池斜夏日巡游歇翠华帘畔玉盆盛净水内人手里剖银  

薄罗衫子透肌肤夏日初长板阁虚独自凭防无一事水风凉处读文书  

媫妤生长帝王家常近龙顔逐翠华杨栁岸长春日暮傍池行困倚桃花  

月头支【`一作又`】给买花钱满殿宫人近数【`一作尽十`】千遇着唱名多不语【`一作应`】含羞走【`一作急`】过御牀前  

小雨霏微润绿苔石楠红杏傍池开一枝挿向金瓶里捧进君王玉殿来  

锦鳞跃水出浮萍荇草牵风翠带横恰似金梭撺碧沼好题幽恨写闺情  

春天睡起晓妆成随侍君王触处行画得自家梳洗様相凭女伴把来呈  

舞头皆着画罗衣唱得新翻御制词每日内庭闻教队乐声飞上到龙墀  

春早寻花入内园竞传宣防欲黄昏明朝驾幸游蚕市暗使氊车就苑门  

半夜揺船载内家水门红蜡一行斜圣人正在宫中饮宣使池头旋折花  

春日龙池小宴开岸边亭子号流杯沈檀刻作神仙女对捧金尊【`一作杯`】水上来  

梨园子弟簇池头小乐携来候宴游旋【`一作试`】炙银笙先按拍海棠花下合梁州【`以下四十一首一作王珪诗`】  

慢梳鬟髻着轻红春早争求芍药丛近日承恩移住处夹城里面占新宫  

别色官司御辇家黄衫束带脸如花深宫内院【`一作苑`】参承惯常从金舆到日斜  

日髙房里学围碁等候官家未出时为赌金钱争路数専忧女伴怪来迟  

摴蒱冷澹学投壶箭倚腰身约书圗尽对君王称妙手一人来射一人输  

慢揎【`一作挥`】红【`一作罗`】防指纎纎学钓池鱼傍水边【`一作`】忍冷不禁还自去钓竿常被别人牵  

宣城【`一作徽`】院约池南岸粉壁红窗画不成总是一人行幸处彻宵闻【`一作长`】奏管声  

丹霞亭浸池心冷曲沼门含水脚清傍岸鸳鸯皆着对时时出向浅沙行  

杨栁隂中引御沟碧梧桐树拥朱楼金陵城共滕王阁画向丹青也合羞  

晩【`一作晓`】来随驾上城游行到东西百子【`一作尺`】楼回望苑中花栁色绿隂红豓满池头  

牡丹移向苑中栽尽是藩方进入来未到末春縁地暖数般顔色一时开  

明朝腊日官家出随驾先须防内人回鹘衣装回鹘马就中偏称小腰身  

盘凤鞍鞯闪【`一作鞍鞯盘龙关`】色妆黄金压胯紫游【`一作油`】缰自从防得真龙种【`一作骨`】别置东头小马坊  

翠辇每従城畔出【`一作去`】内人相次簇【`一作立`】池隈【`一作边`】嫩荷花里揺船去【`一作出`】一阵香风逐水来【`一作仙`】  

髙烧红烛防银灯秋晩花池景色澄今夜圣人新殿宿后宫相竞覔只承  

苑中排比宴秋宵管挣摐各自调日晩阁门传圣防明朝尽放紫宸朝  

夜深饮散月初斜无限宫嫔乱挿花近侍媫妤先过水遥闻隔岸唤船家  

宫娥小小豓红妆唱得歌声绕画梁縁是太妃新进入座前颁赐小罗箱  

池心小様钓鱼船入玩偏宜向晩天挂得防防教便放急风吹过水门前【`一作邉`】  

傍池居住有渔家収网揺船到浅沙预进活鱼供日料满筐跳跃白银花  

秋晩【`一作晓`】红妆傍水行竞将衣袖扑蜻蜓回头瞥见宫中唤几度藏身入画屏  

御沟春水碧于天宫女寻花入内园汗湿红妆行渐困岸头相唤洗花钿  

亭髙百尺立春【`一作当`】风引得君王到此中牀上翠屏开六扇折枝花【`一作槛花初`】绽牡丹红  

内人承宠赐新房红纸【`一作锦`】泥窗绕画【`一作四`】廊种得海柑才结子乞求自送【`一作进`】与君王  

翡翠帘【`一作檐`】前日影斜御沟春【`一作流`】水浸成霞侍臣向晩随天歩共看池头满树花  

金碧防干倚岸边卷帘初聼一声蝉殿头日午揺纨扇宫女争来玉座前  

嫩荷香扑钓鱼亭水面文鱼作队行宫女齐【`一作竞`】来池畔【`一作面`】看傍帘呼唤勿髙声  

新翻酒令着词章侍宴初闻忆【`一作开意`】却忙宣使近臣传赐本书家院里徧抄将  

寒食清明小殿傍防楼双夹鬬鸡场内人对御分明看先赌红罗被十【`一作满担`】牀  

寝殿门前晓色开红泥药树间花栽君王未起翠帘卷又发宫人【`一作宫女更番`】上直来  

海棠花发盛春天游赏无时引御筵绕岸结成红锦帐暖枝犹拂画楼船  

日晩【`一作晓日`】宫人外按回自牵骢马出林隈御前接得髙义手射【`一作时`】得山鸡喜进来  

朱雀门髙花外开毬场空濶净尘埃预排玉兎兼苍狗等候君王按鹘来  

会仙观内玉清坛新防宫人作女冠每度驾来羞不出羽衣初着怕人看  

老大初教学【`一作作`】道人鹿皮冠子澹黄裙后宫歌舞今抛掷每日焚香事老君  

法云寺里中元节又是官家诞降【`一作降诞`】辰满殿香花争供养内园先占得铺陈  

金章紫绶选髙班每每东头近圣顔才艺足当恩宠别只堪【`一作看`】供奉一场闲  

内人深夜学迷藏徧绕花丛水岸傍乗兴忽【`一作或`】来仙洞里大家寻覔一时忙  

小院珠帘着地垂院中排比不相知羡他鹦鹉能言语窗里偷教鸜鹆儿  

岛【`一作窗`】树髙低约浪痕苑【`一作岛`】中斜日欲黄昏树头木刻双飞鹤荡起【`一作逺様`】晴空映水门  

大臣承宠赐新庄栀子园东栁岸傍今【`一作毎`】日圣恩亲【`一作新`】幸到板桥头是读书堂  

树叶初成鸟防【`一作出`】窠石榴花里【`一作底`】笑声多众【`一作舞`】中遗却金钗子拾得从他要赎【`一作赏`】麽【`以下二十一首一作王建诗`】小殿初成【`一作新装`】粉未【`一作欲`】干贵妃姊妹自来看为逢好日先移入续向街【`一作阶`】西索牡丹  

内人相续报花开准拟君王便看来逢【`一作缝`】着五琴【`一作红`】绣袋宜春院里按歌回  

巡吹慢遍不相和暗数看谁【`一作看谁人`】曲校多明日梨花园【`一作园花`】里见先须逐【`一作直`】得内家歌  

黄金合里盛红雪重结香罗四出花一一傍边书勅字中官【`一作分明`】送与大臣家  

宫人早起【`一作拍手`】笑相呼不识堦【`一作庭`】前扫地夫乞与金钱争借问外头还似此间无  

小随阿姊【`一作不随阿妹`】学吹笙见好【`一作好见`】君王赐【`一作乞`】与【`一作乞赐`】名夜拂玉牀朝把镜黄金殿外【`一作堦下`】不教行  

日髙殿里有香烟万岁声长动九天妃子院中初【`一作新`】降诞内人争乞【`一作分得`】洗儿钱  

宫花不共【`一作与`】外花【`一作边`】同正月长生【`一作先`】一半【`一作朶`】红供御樱桃看守别直无鸦鹊到园中  

殿前铺设两边楼寒食宫人歩打毬一半走来争【`一作齐`】跪拜上棚先谢得头筹  

大仪前日暖房来嘱向朝【`一作昭`】阳乞药栽勅赐一窠红踯躅谢恩未了奏花开  

御【`一作牀`】前新【`一作谢`】赐紫罗歩歩【`一作不下`】金堦上软舆宫局总来为喜乐院中新拜内尚书  

鹦鹉谁教转舌关内人手里养来奸语多更觉【`一作近更`】承恩泽数对君王忆陇山  

分朋【`一作明`】闲坐赌樱桃収却投壶玉腕劳各把沈香双陆子局中鬬累阿谁髙  

禁寺红楼内里通笙歌引驾夹城通【`一作看山引驾夹城中`】裹头宫监堂【`一作蕃女帘`】前立手把牙鞘竹弹弓  

舞来汗湿罗衣彻楼上人扶下玉梯归到院中重洗靣金花盆【`一作盆水`】里泼银【`一作红`】泥  

宿妆残粉未明天总立【`一作在`】昭阳花树边寒食内人长白打库中先散与金钱  

众中偏【`一作爱`】得君王笑【`一作唤`】偷把金箱笔砚开书破红蛮隔子上旋推【`一作催`】当直美【`一作内`】人来  

水中芹叶土中花拾得还将避众家【`一作艾心芹叶初生小祗鬬时新不鬬花`】总待别人【`一作犬家`】般数尽防中拈出【`一作捻得`】郁金芽玉箫改调筝移柱【`一作移纎指`】催换【`一作赴`】红罗绣舞筵未戴【`一作着`】柘枝花帽子两行宫监在帘前  

窗窗戸户院相当总有珠帘玳瑁牀虽道君王不来宿帐中长是炷牙【`一作衙`】香【`一作帐中长下着香囊`】  

述国亾诗  

君王城上降旗妾在深宫那得知十四万人齐解甲宁【`一作更`】无一个是男儿【`一作蜀臣王承防诗前二句云蜀朝昬主出降时衘璧牵羊倒系旗`】  

## 御定全唐诗卷七百九十九  

杨容华  

杨容华华隂人炯之侄女诗一首  

新妆诗  

啼【`一作宿一作林`】鸟惊眠罢房栊乗晓【`一作曙色`】开凤钗金作缕鸾镜玉为台妆似临池出人疑向月【`一作月下`】来自怜终不见【`一作方未巳`】欲去复裵回  

魏氏  

魏氏求巳之妹诗一首  

赠外  

浮萍依绿水弱茑寄【`一作附`】青松与君结大义移天得所从翰林无双鸟劒水不分龙谐和类琴瑟坚固同胶漆义重恩欲深夷险贵如一本自身不令积多婴痛疾朝夕倦牀枕形体耻巾栉游子倦风尘从官初解巾束装赴南郢脂驾出西秦比翼终难遂衔雌苦未因徒悲枫  

岸逺空对栁园春男儿不重旧丈夫多好新新人喜新聘朝朝临粉【`一作寳`】镜两鸳固无比双蛾谁与竞讵怜愁思人衔啼嗟薄命蕣华不足恃松枝有余劲所愿好【`一作存`】九思勿令亏百行  

乔氏  

乔氏冯翊人左司郎中知之之妹诗一首  

咏破帘  

巳漏风声罢【`一作摆`】绳持也不禁一从经落后【`一作节`】无复有贞心  

七岁女子  

女子南海人诗一首  

送兄【`武后召见令赋送兄诗应声而就`】  

别路云初起离亭叶正飞【`一作稀`】所嗟人异鴈不作一行归【`一作飞`】  

林氏  

林氏济南人隰城丞薛元暧妻也元暧早卒林博渉五经有母仪令徳训其子彦辅彦国彦伟彦云及侄据摠播竝登进士第衣冠荣之诗一首  

送男左贬诗【`一作送男彦辅左贬`】  

他日初投杼勤王在饮冰有辞期不罚积毁竟【`一作意许`】相仍谪宦今何在衔寃犹未胜天涯分越徼驿骑【`一作骤`】速毘陵肠断腹非苦书传写岂能泪添江水逺心剧海云蒸明月珠难识甘泉赋可称但将忠报主何惧防青蝇赵氏  

赵氏冦坦母也诗三首  

古兴  

郁蒸夏将半暑气扇飞阁骤雨满空来当轩卷罗【`一作帘`】幕度云开夕霁宇宙何清廓明月流素光轻风换炎铄孤鸾伤【`一作相`】对影寳瑟悲别鹤君子去不还遥【`一作揺`】心欲何托  

金菊延清霜玉壶多美酒良人犹不归芳菲岂常有不惜芳菲歇但伤别离乆含情罢斟酌凝怨对窗牖霁雪舒长野寒云半幽【`一作伴秋`】谷严风振枯条猨啼【`一作啼猨`】抱冰木所嗟游宦子少小荷天禄前程未云至凄怆对车仆岁寒成咏歌日暮栖林朴【`一作曲`】不惮行险道【`一作路险`】空悲年运促  

郭绍兰  

郭绍兰长安人巨商任宗妻也诗一首  

寄夫【`任宗贾湘中数年不归绍兰作诗系于燕足时宗在荆州燕忽泊其肩见足系书解视之乃妻所寄也感泣而归`】  

我壻去重湖临窗泣血书殷勤凭燕翼寄与薄情夫王韫秀  

王韫秀河西节度使忠嗣女宰相元载妻也诗三首  

同夫游秦【`韫秀归载岁乆家贫见轻妻族因同夫入秦求举`】  

路扫饥寒迹天哀志气人休零离别泪携手入西秦  

夫入相寄姨妹【`载拜相韫秀衔宿恨寄姨妹`】  

相国已随麟阁贵家风第一右丞诗笄年解笑鸣机妇耻见苏秦富贵时  

喻夫阻客【`载相肃代两朝贵盛无比宾客门或多间阻复为诗喻之`】  

楚竹燕歌动画梁春兰【`一作更阑`】重换舞衣裳公孙开阁【`一作馆`】招嘉【`一作佳`】客知道浮荣【`一作云`】不乆长  

张夫人  

张夫人楚州山阳人户部侍郎吉中孚妻也诗五首  

古意  

辘轳晓转素丝绠桐声夜落苍苔塼涓防吹溜若时雨濯濯佳蔬非用天丈夫不解此中意抱瓮当时徒自贤  

拜新月  

拜新月拜月出【`一作画`】堂前暗魄初【`一作深`】笼桂虚弓未引拜新月拜月妆楼上鸾镜始【`一作未`】安台蛾眉巳相向拜新月【`一本无此三字`】拜月不胜情庭花【`一作前`】风露清月临人自老人望月长明【`一作望月更长生`】东家阿母亦拜月一拜一悲声断絶昔年拜月逞容辉【`一作仪`】如今拜月双泪垂回看众女拜新月却忆红闺【`一作闺中`】年少时  

栁絮  

霭霭芳春朝雪絮起青条或值花同舞不因风自飘过尊浮绿醑拂幌缀红绡那用持愁翫春懐不自聊  

拾得韦【`一作华`】氏花钿以诗寄赠  

今朝妆阁前拾得旧花钿粉汚痕犹在尘侵色尚鲜曾经纎手里拈向翠眉边能助千金笑如何忍弃捐  

诮喜鹊  

畴昔鸳鸯侣朱门贺客多如今无此事好去莫相过  

句  

游蜂乍起惊落墀黄鸟衔来却上枝【`栁絮`】　临风重回首掩泪向庭花【`寄逺`】　镜中春色老枕前秋夜长【`咏泪　以上见吟窗杂録`】  

王氏  

王氏太原人永福潘令之妻诗一首  

书石壁【`王氏随夫宰永福任满祖饯留连累日王先解舟泊五里汰王滩下俟乆不至月夜登岸题诗石壁末署太原族望岁久诗漫灭独太原二字入石邑人因以名其滩`】  

何事潘郎恋别筵欢情未【`一作不`】断妾心悬汰王滩下相思处猿呌山【`一作空`】山月满船  

裵淑  

裵淑字柔之元稹继室诗一首  

荅微之【`稹自防稽到京未逾月出镇武昌裵难之稹赋诗相慰裵亦以诗荅`】  

侯门初拥节御苑栁丝新不是悲殊命唯愁别近亲黄莺迁古木朱【`一作珠`】履从清尘想到千山外沧江正暮春赵【`一作刘`】氏  

赵氏洹水人杜羔妻也诗四首  

夫下第【`一作杜羔不第将至家寄`】  

良人的的有竒才何事年年被放回如今妾面羞君靣君若【`一作到`】来时近夜来【`别本有代羔赠诗云澹澹春风花落时不堪愁望更相思无金可买长门赋有恨空吟团扇诗`】  

杂言寄杜羔  

君从淮海游再过兰杜【`一作杜兰`】秋归来未【`一作不`】须臾又欲向梁州梁州秦岭西栈道与云齐羌蛮【`一作奚`】万余落矛防自髙低巳念寡俦侣复虑劳攀跻丈夫重志气儿女空悲啼临卭滞游地肎顾浊水泥人生赋命有厚薄君但【`一作自`】遨游我寂寞  

闻夫杜羔登第【`一作闻杜羔登第又寄`】  

长安此去无多地郁郁葱葱佳气浮良人得意正年少今夜醉眠何处楼  

杂言  

上林园中青青桂折得一枝好夫壻杏花如雪柳垂丝春风荡飏不同枝  

张氏  

张氏袁州人评事彭伉妻诗二首  

寄夫【`贞元中伉登第辟江西幕不归张以诗寄之`】  

乆无音信到罗帏路逺迢迢遣问谁闻君折得东堂桂折罢那能不暂归  

驿使今朝过五湖殷勤为我报狂夫从来夸有龙泉劒试割相思得断无【`彭伉荅妻诗云莫讶相如献赋迟锦书谁道泪霑衣不须化作山头石待我东堂折桂枝`】  

薛馧【`一作蕴`】  

薛【`一作蒋`】馧字馥彦辅孙女也诗三首  

赠郑女郎【`一作郑氏妹`】  

豓阳灼灼河洛神珠帘绣户青楼春能弹箜篌弄纎指愁杀门前年少子笑开一面红粉妆东园几树桃花死朝理曲暮理曲独坐窗前一片玉行也娇坐也娇见之令人魂魄【`一作暗`】销堂前锦褥红地鑪绿沈香榼倾屠苏解佩时时歇歌管芙蓉帐里兰麝满晩起罗衣香不断灭烛【`一作烛灭`】每嫌秋夜短  

古意  

昨夜巫山中【`一作云`】失却阳台女朝来香阁里【`一作今朝香阁前`】独伴楚王语  

赠故人  

昔别容如玉今来鬓若丝泪痕应共见肠断阿谁知  

句  

寂寞相思处雕梁落燕泥【`春闺曲　见吟窗杂录`】  

杨德麟  

杨德麟司农少卿敬之之小女也诗一首  

题奉慈寺【`寺本虢国夫人宅后为驸马郭暧第升平公主薨追福置寺德麟年十三以六韵题之今存警句二韵`】  

日月金轮动栴檀碧树秋塔分鸿鴈翅钟挂凤凰楼崔氏  

崔氏校书郎卢某妻诗一首  

述怀【`校书娶崔时年已暮崔微有愠色赋诗述怀`】  

不怨卢郎年纪大不怨卢郎官职卑自恨妾身生较晩不及卢郎年少时  

陈玉兰  

陈玉兰吴人王驾妻也诗一首  

寄夫【`一作王驾诗题云古意`】  

夫戍边关妾在吴西风吹妾妾忧夫一行书信千行泪寒到君边衣到无  

薛媛  

薛媛濠梁人南楚材妻也诗一首  

写真寄夫【`南楚材旅游陈受颍牧之眷欲以女妻之楚材许诺因托言有访道行不复返旧薛媛善画妙属文微知其意对镜图形为诗寄之楚材大慙遂归偕老里人为语称之`】  

欲下丹青笔先拈寳镜寒巳经【`一作惊`】颜索寞渐觉鬓凋残泪眼描将【`一作来`】易愁肠写出难恐君浑忘却时展画图看【`里人语云当时妇弃夫今日夫弃妇若不逞丹青空房应独守`】  

孙氏  

孙氏乐昌【`一作安`】人进士孟昌期妻也善诗毎代夫作一日忽曰才思非妇人事遂焚其集诗三首  

闻【`一作聼`】琴  

玉指朱轧复清湘妃愁怨最难听初疑飒飒凉风劲【`一作动一作至`】又似萧萧暮雨零近比流泉来碧嶂逺如鹤下青防夜深弹罢堪惆怅露湿丛兰月满庭  

白蜡烛诗【`代夫赠人`】  

景胜银釭香比兰【`一作自占清香胜蕙兰`】一条白玉偪人寒他时紫禁春风夜醉草天书仔细看  

谢人送酒【`一作代谢崔家郎君送酒`】  

谢将清酒寄愁人澄澈甘香气味真好是緑窗风【`一作明`】月夜一杯揺荡【`一作动`】满怀春  

张立本女  

草场官张立本女少未读书忽自吟诗立本随口录之诗一首  

诗  

危冠广袖楚宫妆独歩闲庭逐夜凉自把玉簪敲砌竹清歌一曲月如霜  

侯氏  

侯氏边将张揆【`一作暌`】妻也诗一首  

绣形诗【`揆为边将防戎十余年不归侯为回文诗绣作形诣阙上之武宗览诗揆还乡并赐侯绢三百疋`】  

暌离已是十秋【`一作年`】强对镜那堪重理妆闻鴈几回修尺素见霜先为制衣裳开箱叠练先垂泪拂杵调砧更断肠绣作形献天子愿教征客早还乡  

慎氏  

慎氏毘陵儒家女也适蕲春严灌夫无子被出慎以诗诀灌夫感而留之诗一首  

感夫诗【`一作与夫诀一作留别`】  

当时心事巳相关雨散云飞【`一作収`】一饷间便是孤防从此去不堪重上【`一作过`】望夫山  

薛瑶  

薛瑶东明国人左武衞将军承冲之女嫁郭元振为妾诗一首  

謡【`一作返俗謡薛氏年十五剪髪出家六年为謡云云遂返初服归郭`】  

化云心兮思淑贞洞寂灭兮不见人瑶草芳兮思芬蒀【`一作氛氲`】将奈何兮青春  

王霞卿  

王霞卿蓝田人会稽宰韩嵩之妾嵩死霞卿流落会稽尝题诗唐安寺进士郑殷彞和诗求谒霞卿荅诗拒之诗二首  

题唐安寺阁壁【`并序`】  

琅琊王氏霞卿光启三年阳春二月登于是阁临轩轸恨覩物增悲虽看焕烂之花但比凄凉之色时有轻绡捧砚小玉看题  

春来引歩暂寻游愁见风光倚【`一作恨覩烟霄簇`】寺楼正好开怀对烟月【`一作举目尽为停待景`】双睂不觉自如钩【`郑殷彞和诗云题诗仙子此曽游应是寻春别凤楼赖得从来未相识免教锦帐对银钩`】  

荅郑殷彞  

君是烟霄折桂身圣朝方切用儒珍正堪西上文场战空向途中泥妇人  

窦梁宾  

窦梁宾夷门人卢东表侍儿也诗二首  

喜卢郎及第  

晓妆初罢眼初瞤小玉惊人踏破帬手把红笺书一纸上头名字有郎君  

雨中看牡丹  

东风未放晓泥干红药花开不奈寒待得天晴花巳老不如携手雨中看  

任氏  

任氏蜀尚书侯继图妻诗一首  

书桐叶【`继图读书大慈寺忽桐叶飘坠上有诗句后数年卜婚任氏方知桐叶句乃任氏在左绵书也`】  

拭翠敛蛾【`一作双`】睂郁【`一作为`】郁心中事搦管【`一作桐叶`】下庭除书成【`一作我`】相思字此字不书石此字不书纸书在桐【`一作向秋`】叶上愿逐秋风起天下有心人尽解相思死天下负心人不识相思字有心与负心不知落何地  

黄崇嘏  

黄崇嘏临卭人因事下狱贡诗蜀相周庠庠荐摄司戸参军政事明敏庠爱其才欲妻以女嘏作诗辞婚庠得诗大惊问之乃黄使君女也诗二首  

下狱贡诗  

偶辞【`一作离`】幽隠在【`一作住`】临卭行止坚贞比涧松何事政清如水镜绊他野鹤在深笼  

辞蜀相妻女诗【`一作辞婚`】  

一辞拾翠碧江湄贫守蓬茅但赋诗自服蓝衫居郡掾永抛鸾镜画蛾睂立身卓尔青松操挺志铿然白璧姿幕府若容为坦腹愿天速变作男儿  

蒋氏  

蒋氏吴越时湖州司法参军陆蒙妻也性耽酒善属文诗一首  

荅诸姊妹戒饮【`蒋以嗜酒成疾姊妹劝其节饮加餐应声吟荅`】  

平生偏好酒劳尔劝吾餐但得杯【`一作尊`】中满时光度不难  

周仲美  

周仲美成都人适李氏诗一首  

书壁【`仲美随夫金陵幕夫因事弃官入华山仲美求归未得会舅从泗调任长沙载之而南因书所怀于壁`】  

爱妾不爱子为问此何理弃官更弃妻人情宁可已永诀泗之滨遗言空在耳三载无朝昏孤帏泪如洗妇人义从夫一节誓生死江乡感残春肠断晩烟起西望太华峯不知防千里  

张文姬  

张文姬鲍参军妻也诗四首  

溪口云  

溶溶【`一作一片`】溪口云才向溪中吐不复归溪中还作溪中【`一作头`】雨  

池上竹  

此君临此池枝低水相近碧色緑波中日日流不尽  

沙上鹭  

沙头一水禽鼓翼扬清音只待髙风便非无云汉心  

双槿树  

緑影竞扶踈红姿相照灼不学桃李花乱向春风落程长文  

程长文鄱阳人诗三首  

狱中书情上使君【`长文为强暴所诬系狱献诗雪寃`】  

妾家本住鄱阳曲一片贞【`一作坚`】心比孤竹当年二八盛容仪【`一作辉`】红牋草恰如飞尽日闲窗刺绣坐有时极浦采莲归谁道居贫守都邑幽闺【`一作居`】寂寞无人识海燕朝归衾枕【`一作枕席`】寒山花夜落阶墀湿强暴之男何所为手持白刃向帘帏一命任从刀下死千金岂【`一作不`】受暗中欺我心匪石情难转志夺秋霜意不移血溅罗衣终不恨疮黏锦防亦何辞县僚曽未知情绪即便教人絷囹圄朱唇滴沥独衔寃玉筯防干叹非所十月寒更堪思【`一作更愁`】人一闻击柝一伤神髙髻不梳云巳散蛾睂罢【`一作淡`】扫月仍新三尺严章难【`一作焉`】可越百年心事向谁说但看洗雪出圜扉始信白圭无玷缺  

铜雀台怨  

君王去后行人絶箫筝【`一作竽`】不响歌喉咽雄劒无威光彩沈寳镜零落金星灭玉阶寂寞【`一作寂`】坠秋露月照当时歌舞处当时歌舞人不回化为今日西陵灰  

春闺怨  

绮陌香飘柳如线时光瞬息如【`一作惊`】流电良人何处事功名十载相思不相见  

## 御定全唐诗卷八百  

柳氏  

栁氏李生姬也天寳中韩翃馆于李栁曰韩夫子岂长贫贱者李即以赠翃翃为淄青侯希逸所辟柳畱都下遭乱寄法灵寺为尼为番将沙叱利所劫虞候许俊以计取之复归于翃诗一首  

荅韩翃  

杨栁枝芳菲节可【`一作所`】恨年年赠离别一叶随风忽报秋纵使君来岂堪折  

程洛賔  

程洛宾长水人京兆参军李华侍儿安史乱后失所在华后为江州牧登庾楼见其在舟中鼓胡琴问之乃岳阳王氏舟也赍币赎归诗一首  

归李江州后寄别王氏  

鱼鴈回时写报音难凭剉蘗数年心虽然情断沙叱后  

争奈平生怨恨深  

红绡妓  

红绡大厯中勲臣家妓也勲臣疾崔生徃省勲臣令妓送出院妓指镜隠语家奴磨勒曰此可致也夜负生逾重垣入其院见妓独坐吟诗遂负生与妓俱出守御无有觉者诗一首  

忆崔生【`一作坐吟`】  

深洞【`一作谷`】莺啼恨阮郎偷来花下解珠珰碧云飘断音书絶空倚玉箫愁凤皇【`崔生诗云误到蓬莱顶上游明珰玉女动星眸朱扉半掩深宫月应照琼枝雪艳愁`】  

晁采  

晁采小字试莺大厯时人少与邻生文茂约为伉俪及长茂时寄诗通情采以莲子达意坠一于盆逾旬开花并蒂茂以报采乗间欢合母得其情叹曰才子佳人自应有此遂以采归茂诗二十二首  

寄文茂  

花笺制叶寄郎边的的寻鱼为妾传并蒂巳看灵鹊报倩郎早觅买花船【`文茂春日寄采诗云美人心共石头坚翘首佳期空黯然安得千金遗侍者一烧鹊脑绣房前　晓来扶病镜台前无力梳头任髻偏消瘦浑如江上柳东风日日起还眠　旭日曈曈破晓霾遥知妆罢下芳阶那能化作桐花凤一集佳人白玉钗　孤灯才灭巳三更窗雨无声鸡又鸣此夜相思不成夣空懐一夣到天明　荅采赠髪诗云几上金猊静不焚匡牀愁卧对斜曛犀梳金镜人何处半枕兰香空緑云`】  

秋日再寄  

珍簟生凉夜漏余梦中恍惚觉来初魂离不得空成病面见无由浪寄书窗外江村钟响絶枕边梧叶雨声踈此时最是思君处肠断寒猨定不如【`茂荅采诗云忽见西风起洞房卢家何处郁金香文君未奔先成渇颛顼初逢巳自伤怀夣欲寻愁落叶忘忧将种恐飞霜惟应分付春天月共聼牀头漏渐长`】  

春日送夫之长安  

思【`一作夫`】君逺别妾心愁踏翠江边送画舟欲待相看迟此别只忧红日向西流  

雨中忆夫【`采家畜一白鹤名素素一日雨中忽忆其夫谓鹤曰昔王母青鸾绍兰紫燕皆能寄书逺达汝独不能乎鹤延颈向采若受命状采即援笔直书二絶系于鹤足竟至其夫`】  

窗前细雨日啾啾妾在闺中独自愁何事玉郎久离别忘忧总对岂忘忧  

春风送雨过窗东忽忆良人在客中安得妾身今似雨也随风去与郎同  

子夜歌十八首  

侬旣剪云鬟郎亦分丝髪觅向无人处绾作同心结夜夜不成寐拥被啼终夕郎不信侬时但看枕上迹何时得成匹离恨不复牵金针刺菡萏夜夜得见莲相逢逐凉候黄花忽复香颦睂腊月露愁杀未成霜明窗弄玉指指甲如水晶翦之特寄郎聊当携手行寄语闺中娘顔色不常好含笑对棘实欢娯须是枣良会终有时劝郎莫得怒姜蘖畏春蚕要绵须辛苦醉梦幸逢郎无奈乌哑哑中山如有酒敢借千金价信使无虚日玉醖寄盈觥一年一日雨底事太多晴绣房拟会郎四窗日离离手自施屏障恐有女伴窥相思百余日相见苦无期褰裳摘藕花要莲敢恨池金盆盥素手焚香诵普门来生何所愿与郎为一身花池多芳水玉杯挹赠郎避人藏防里湿却素罗裳感郎金鍼赠欲报物俱轻一双连素缕与郎聊定情寒风响枯木通夕不得卧早起遣问郎昨宵何以过得郎日嗣音令人不可覩熊胆磨作墨书来字字苦轻巾手自制顔色烂含桃先怀侬防里然后约郎腰侬赠緑丝衣郎遗玉钩子即欲系侬心侬思着郎体崔莺莺  

崔莺莺贞元中随母郑氏寓居蒲东佛寺有张生者与之赋诗赠荅情好甚昵诗三首  

荅张生【`一作明月三五夜`】  

待月西厢下迎风户半开拂墙花影动疑是玉人来  

寄诗【`一作絶微之`】  

自从销瘦减容光万转千回嬾下牀不为傍人羞不起为郎憔悴却羞郎  

告絶诗  

弃置今何道当时且自亲还将旧来意怜取眼前人歩非烟  

歩非烟河南功曹武公业妾也邻生赵象以诗诱之非烟荅以诗象因逾垣相从事露笞死诗四首  

荅赵子【`一作寄诗荅赵象`】  

緑惨双蛾不自持只缘幽恨在新诗郎心应是琴心怨脉脉春情更泥谁  

又荅赵象独坐【`一作寄赠蝉锦香囊`】  

无力严妆倚绣栊暗题蝉锦思难穷近来赢得伤春病柳弱花欹怯晓风  

寄怀  

画檐【`一作梁`】春燕须同宿兰浦双鸳肎独飞长恨桃源诸女伴等闲花里送郎归  

荅赵象  

相思只恨难【`一作怕不`】相见【`一作识`】相见还愁却别君愿得化为松上鹤一双飞去入行云【`赵象寄非烟诗云一睹倾城貌尘心只自猜不随萧史去拟学阿谁来谢非烟诗云珍重佳人惠好音防笺芳翰两情深薄于蝉翼难供恨密似蝇头未写心疑是落花迷碧洞又思轻雨洒幽襟百回消息千回夣裁作长謡寄緑琴懐非烟诗云緑暗红藏起暝烟独将幽恨小庭前沈沈良夜与谁语星隔银河月半天谢非烟赠连蝉锦香囊诗云见説伤情为见春想封蝉锦緑蛾颦叩头与报卿卿道第一风流最损人又十洞三清虽路阻有心还得傍瑶台瑞香风引思深夜知是蘂宫仙驭来`】崔紫云  

崔紫云尚书李愿妓也愿在东都时防朝士杜牧以御史分司轻骑径徃引满三爵问曰闻有紫云者孰是愿指示之牧曰名不虚传宜以见惠复引满髙吟旁若无人愿遂以赠紫云临行献诗而别诗一首  

临行献李尚书  

从来学制【`一得得`】斐然诗【`一作词`】不料【`一作意`】霜台御史知忽见便教随命去恋恩肠断出门时  

姚月华  

姚月华尝梦月坠妆台觉而大悟聪慧过人少失母随父寓扬子江见邻舟书生杨达诗命侍儿乞其稿达立缀艳诗致情自后屡相酬和防其父有江右之行踪迹遂絶诗六首  

怨诗效徐淑体  

妾生兮不辰盛年兮逢屯寒暑兮心结夙夜兮眉颦循环兮不息如彼兮车轮车轮兮可歇妾心兮焉伸杂沓兮无绪如彼兮丝棼丝棼兮可理妾心兮焉分空闺兮岑寂妆阁兮生尘萱草兮徒树兹忧兮岂泯幸逢兮君子许结兮殷勤分香兮翦髪赠玉兮共珍指天兮结誓愿为兮一身所遭兮多舛玉体兮难亲损餐兮减寝带缓兮罗裙菱鉴兮慵启博鑪兮焉熏整袜兮欲举塞路兮荆榛逢人兮欲语鞈匝兮顽嚚烦寃兮慿胸何时兮可论愿君兮见察妾死兮何瞠  

制履赠杨逹  

金刀翦紫羢与郎作轻履愿化双仙凫飞来入闺里  

有期不至  

银烛清尊久延伫出门入门天欲曙月落星稀竟不来烟栁胧朣鹊飞去  

怨诗寄杨达【`一作古怨`】  

春【`一作江`】水悠悠春草緑对此思君泪相续羞将离恨向东风理尽秦筝【`一作瑶琴`】不成曲  

与君形影分吴越玉枕经【`一作终`】年对离别登台【`一作髙`】北望烟雨深回身泣向寥天月  

楚妃怨  

梧桐叶下黄金井横架辘轳牵素绠美人初起天未明手拂银瓶秋水冷  

孟氏  

孟氏本夀春妓归维扬万贞为妻诗二首  

独游家园【`贞贾于外孟氏春日独游家园忽有美少年逾垣而入赋诗赠荅遂私焉逾年夫归少年曰吾固知其不久也言讫腾身而去`】  

可惜春时节依前独自游无端两行泪长只【`一作秖`】对花流  

荅少年  

谁家少年儿心中暗自欺不道终不可可即恐郎知赵氏  

赵氏南海人房千里初第游岭徼举子韦滂自南海携赵来拟为房妾房倦于游未得遽与赵偕及后遣人访之赵已从韦矣诗一首  

寄情【`一作许浑代作`】  

春风白马紫丝缰正值蚕娘未采桑五夜有心随暮雨百年无节抱秋霜重寻绣带朱藤合却忍罗裙碧草长为报西游减离恨阮郎才去嫁刘郎  

李节度姬  

李节度有宠姬元夕以红绡帕裹诗掷于路约得之者来年此夕会于相蓝后门宦子张生得之如期而徃姬与生偕逃于吴诗三首  

书红绡帕  

囊裹真香谁见窃鲛绡滴泪染成红殷勤遗下轻绡意好与情郎怀袖中  

金珠富贵吾家事常渇佳期乃寂寥偶用志诚求雅合良媒未必胜红绡【`张生和姬诗云自覩佳人遗赠物书窗终日独无聊未能得会真仙面时看香囊与绛绡`】  

会张生述怀  

门前画防寻常设堂上犀簪取次看最是恼人情绪处凤皇楼上月华寒  

崔素娥  

崔素娥韦洵美妾邺都罗绍威辟洵美为从事素娥随行绍威闻其姝丽逼献之素娥为诗以别其夜洵美独宿长吁有同行者问知其事歘然而去至三更以皮囊贮素娥至洵美遂挟以他遁诗一首  

别韦洵美诗  

妾闭闲房君路岐妾心君恨两依依神魂倘遇巫娥伴犹逐朝云暮雨归【`韦洵美荅素娥诗云别恨离羣自古闻此心难舍意难论承恩必若颁时服莫使霑濡有泪痕`】  

鲍家四  

四鲍生妾也鲍多蓄声伎外弟韦生好乗骏马遇于厯阳鲍置酒酒酣密遣四歌以送酒韦牵紫叱拨酬之诗二首  

送韦生酒  

白露湿庭砌皓【`一作素`】月临前轩此时去畱恨含思独无言  

送鲍生酒  

风飐荷珠难暂圎多情信有好姻縁西楼今夜三更月还照离人泣断  

严续姬  

南唐仆射严续请韩熈载撰父神道碑奉一歌妓润笔文成但叙谱系品秩续乞改窜熙载还其所赠姬因题诗泥金双带而去诗一首  

赠别  

风栁揺揺无定枝阳台云雨夣中归他年蓬岛音尘絶畱取尊前舞旧衣  

## 御定全唐诗卷八百一  

郎大家宋氏【`诗五首`】  

采桑  

春来南鴈归日去西蚕逺妾思纷何极客【`一作君`】游殊未返  

宛转歌【`一作拟晋女刘妙容宛转歌`】二首【`一作崔液诗`】  

风巳清月朗琴复鸣掩抑非千态殷勤是一声歌宛转宛转和且长愿为双鸿【`一作黄`】鹄比翼共翺翔  

日巳暮长檐鸟声度此时【`一本无上二字`】望君君不来此时【`一本无上二字`】思君君不顾歌宛转宛转那能异栖宿愿为形与影出入恒相逐  

长相思  

长相思久离别关山阻风烟絶台上镜文销袖中书字灭不见君形影何曽有欢悦  

朝云引  

巴西巫峡指【`一作连`】巴东朝云触石上朝空巫山巫峡髙何已行雨行云一时起一时起三春暮若言来且就阳台路  

梁琼【`诗四首`】  

宿巫山寄逺人  

巫山云巫山雨朝云暮雨无定所南峰忽暗北峰晴空里仙人语笑声曽侍荆【`一作君`】王枕席处直至如今如有灵春风澹澹白云闲惊湍流水响千山一夜此中对明月忆得此中与君别感物情怀如旧时君今在天涯晓看襟上泪流处防防血痕犹在衣  

昭君怨  

自古无和亲贻灾【`一作天贻`】到妾身朔风嘶去马汉月出行轮衣薄狼山雪妆成紫塞春回看父母国生死毕沙尘  

铜雀台  

歌扇向陵开齐行奠玉杯舞时飞燕列梦里片云来月色空余恨松声莫更哀谁怜未死妾掩袂下铜台  

逺意  

脉脉长摅气微微不离【`一作动`】心叩头从此去烦恼阿谁禁  

句  

玉枕空流别后泪罗衣巳尽去时香【`古意`】  

刘云【`诗三首`】  

有所思  

朝亦有所思暮亦有所思登楼望君处蔼蔼萧关道掩泪向浮云谁知妾怀抱【`一作霭霭浮云飞浮云遮却阳关道向晩谁知妾懐抱`】玉井苍苔春院深桐花落尽【`一作地`】无人埽  

媫妤怨  

君恩不可见妾岂如秋扇秋扇尚有时妾身永微贱莫言朝花不复落娇容几夺昭阳殿  

望月【`一作张瑛诗`】  

天汉凉秋夜澄澄一镜明山空猨屡啸林静鹊频惊崔萱【`字伯容诗三首`】  

古意  

灼灼叶中花夏萎春又芳明明天上月蟾缺圆复光未如君子情朝违夕巳忘玉帐枕犹暖纨扇思何长愿因西南风吹上玳瑁牀娇眠锦衾里展转双鸳鸯  

叙别  

碧池漾漾春水緑中有佳禽暮栖宿愿持此意永相贻秖虑君情中反覆  

豪家子  

年少家藏累代金红楼尽日醉沈沈马非躞蹀宁酬价人不婵姢肎动心  

句  

岂知一只凤钗价沽得数村蜗舍人【`豪家妓`】  

崔仲容【`诗四首`】  

赠所思  

所居幸接隣相见不相亲一似云间月何殊镜里人丹诚【`一作成`】空有梦肠断不禁春愿作梁间燕无由变此身  

戏赠  

暂到昆仑未得归阮郎何事教人非如今身佩上清箓莫遣落花霑羽衣  

赠歌姬  

水翦双眸雾翦衣当筵一曲媚春辉【`一作时`】潇湘夜瑟怨犹在巫峡晓云愁不稀【`一作飞`】皓齿乍分寒玉细黛眉轻蹙逺山微渭城朝雨休重唱满眼阳关客未归  

句  

妾心合君心一似影随形【`寄赠`】　梁燕无情困双栖语此时【`春怨`】　不觉红顔去空嗟白发生【`感怀`】　桐花落尽春又尽紫塞征人犹未归【`古意`】  

崔公逺【`一作逹诗一首`】  

独夜词  

晴天霜落寒风急锦帐罗帏羞更入秦筝不复续断回身掩泪挑灯立  

句  

看花独不语裵囘双泪潸　君今逺戍在何处遣妾秋来长望天  

张琰【`诗三首`】  

春词二首  

垂柳鸣黄鹂关关若求友春情不可耐愁杀闺中妇日暮登髙楼谁怜小垂手  

昨日桃花飞今朝梨花吐春色能几时那堪此愁绪荡子游不归春来泪如雨  

铜雀台【`一作张瑛诗`】  

君王漠不可见铜雀歌舞空裴回西陵啧啧悲宿鸟髙【`一作空`】殿沈沈闭青苔青苔无人迹红粉空自【`一作相`】哀  

句  

年年人自老日日水东流　庭芳自揺落永念结中肠裴羽仙【`诗二首`】  

哭夫二首【`时以夫征戎轻入被擒音信断絶作诗哭之`】  

风卷平沙日欲曛狼烟遥认虎狼羣李陵一战无归日望断氷天哭塞云  

良人平昔逐蕃浑力战轻行【`一作生`】出塞门从此不归成万古空留贱妾怨黄昏  

刘媛【`一作瑗诗三首`】  

长门怨  

雨滴梧桐【`一作长门`】秋夜长愁心和雨到昭阳泪痕不学【`一作共`】君恩断拭却千行更万行  

学画蛾眉独出羣当时人道便承防经年不见君王面花落黄昏空掩门  

送逺  

闻道瞿塘滟滪堆青山流水近阳台知君此去无还日妾亦随波不复回  

句  

春风报梅柳一夜发南枝　傍人那得知心事一面残妆空泪痕  

葛鵶儿【`诗三首`】  

怀良人【`一云朱防时河北士人作`】  

蓬鬓荆钗世所稀布裙犹是嫁时衣胡麻好种无人种正是归时不见【`一作底不`】归  

会仙诗  

彩凤揺揺下翠微烟光【`一作花`】漠漠徧芳枝玉窗仙会何人见唯有春风仔细知  

烟霞迤逦接蓬莱宫殿参差晓日开羣玉山前人别处紫鸾飞起望仙台  

刘【`一作裴`】瑶【`诗三首`】  

暗别离  

槐花结子桐叶焦单飞越鸟啼青霄翠轩辗云轻遥遥燕脂泪迸红线条瑶草歇芳心耿耿玉佩无声画屏冷朱暗断不见人风动花枝月中影青鸾脉脉西飞去海濶天髙不知处  

古意曲  

梧桐阶下月团团洞房如水秋夜防吴刀翦破机头锦茱萸花坠相思枕緑窗寂寞背灯时暗数寒更不成寝  

阖闾城怀古  

五湖春水接遥【`一作碧连`】天国破君亡不记【`一作计`】年唯有妖娥曽舞处古台寂寞起愁【`一作寒`】烟  

廉氏【`诗三首`】  

峡中即事  

清秋一峡此中去鸣【`一作啼`】鸟孤猨不可闻一道水声多乱石四时天色少晴云日暮泛舟溪溆口那堪夜永【`一作客`】思氛氲  

怀逺  

隟城何微微朝夕通其辉人生各有托君去独不归青林有蝉响赤日无鸟飞裴囘东南望双泪空霑衣  

寄征人  

凄凄北风吹鸳被姢姢西月生蛾眉谁知独夜相思处泪滴寒塘蕙草时  

田娥【`诗三首`】  

寄逺  

忆昨会诗酒终日相逢迎今来成故事岁月令人惊泪流红粉薄风度罗衣轻难为子猷志虚负文君名  

携手曲  

携手共惜芳菲节莺啼锦花满城阙行乐逶迤念容色色衰秖恐君恩歇凤笙龙管白日隂盈亏自感青【`一作中`】天月  

长信宫  

团圎手中扇昔为君所持今日君弃捐复值秋风时悲将入箧笥自叹知何为  

句  

春至偏无兴秋来秖是眠【`闲居`】  

刘淑柔【`诗一首`】  

中秋夜泊武昌  

两城相对峙一水向东流今夜素娥月何年黄鹤楼悠悠兰棹晩渺荻花秋无奈柔肠断关山总是愁薛琼【`诗一首`】  

赋荆【`一作金`】门  

黄鸟翻红树【`一作叶`】青牛卧緑苔渚宫歌舞地轻雾锁楼台  

赵虚舟【`诗一首`】  

戏赠  

砌下梧桐叶正齐花繁雨后压枝低报道不须鵶鸟乱他家自有凤凰栖  

张瑛【`一作英诗二首`】  

铜雀台【`一作张琰诗`】  

君王漠不可见铜雀歌舞空裴囘西陵啧啧悲宿鸟髙【`一作空`】殿沈沈闭青苔青苔无人迹红粉空相【`一作自`】哀  

望月【`一作刘云诗`】  

天汉秋夜澄澄一镜明山空猨屡啸林静鹤频惊长孙佐辅妻【`诗一首`】  

荅外【`佐辅戍边不归寄书与妻作诗荅之`】  

征人去年戍边水夜得边书字盈纸挥刀就烛裁红绮结作同心荅千里君寄边书书莫絶妾荅同心心自结同心再解不心离离字频看字愁灭结成一衣和泪封封书只在怀袖中莫如书故字难乆愿学同心长可同刘元载妻【`诗一首`】  

早梅【`一作观梅女仙诗`】  

南枝向暖北枝寒一种春风有两般凭仗髙楼莫吹笛大家留取倚防干  

刘氏妇【`诗二首`】  

明月堂  

蝉鬓惊秋华发新可怜红隙尽埃尘西山一梦何年觉明月堂前不见人  

玉钩风急响丁东回首西山似夣中明月堂前人不到庭梧一夜老秋风  

葛氏女【`诗一首`】  

和潘雍  

九天天逺瑞烟浓驾鹤骖鸾意巳同从此三山山上月琼花开处照春风【`潘雍赠葛氏诗云曽闻仙子住天台欲结灵姻媿短才若许随君洞中住不同刘阮却归来`】  

李主簿姬【`诗一首`】  

寄诗【`李主簿不知其名秋游广陵迨春未返其姬以诗寄之`】  

去时盟约与心违秋日离家春不归应是维扬风景好恣情欢笑到芳菲【`李主簿荅姬诗云偶到扬州悔到家亲知留滞不因花尘侵寳镜虽相待长短归时不及`】  

京兆女子【`唐末人不详姓氏诗一首`】  

题兴元明珠亭  

寂寥满地落花红独有离人万恨中囘首池塘更无语手弹珠泪与【`一作背`】春【`一作东`】风  

湘驿女子【`诗一首`】  

题玉泉溪  

红叶【`一作树`】醉秋色碧溪弹夜佳期不可再风雨杳如年  

若耶溪女子【`诗一首`】  

题三乡诗【`并序`】  

余家本若耶溪东与同志者二三纫兰佩蕙每贪幽闲之境翫花光于风【`一作松`】月之亭竟昼绵宵徃徃忘倦洎乎初防五换星霜矣自后不得巳从良人西入函关寓居晋昌里第其居迥絶尘嚣花木丛翠东西隣二佛宫皆上国胜防之最伺其闲寂因游览焉亦不辜一时之风月也不意良人巳矣邈然无依帝里方【`一作芳`】春吊影【`一作光景`】东迈渉浐水歴渭川背终南陟太华经虢畧抵陜郊挹嘉祥之清流面女几之苍翠凡经过之所皆曩昔燕笑之地衔寃茹【`一作兴`】叹举目魂销虽残骸尚存而精爽都失假使潘岳复生无以悼其幽思也遂命笔聊题终不能涤其怀抱絶笔恸哭而去时会昌壬戌岁仲春十九日二九子为父后玉无瑕弁无首荆山石徃徃有题  

昔逐良人西入关良人身殁妾空还谢娘衞女不相待为雨为云归此山【`彤管遗编云若耶溪女隠名不书后李舒解之曰二九十八十加八木字子为父后木下子李字也玉无瑕去其防也弁无首存其卄也王下卄弄字也荆山石徃徃有者荆山多玉当是姓李名弄玉也`】  

谁氏女【`诗一首`】  

题沙鹿门  

昔逐良人去上京良人身殁妾东征同来不得同归去永负朝云暮雨情  

光　威　裒【`姊妹三人失其姓`】  

联句  

朱楼影直日当午玉树隂低月巳三【`光`】腻粉暗销银镂合错刀闲翦泥金衫【`威`】绣牀怕引乌龙吠锦字愁教青鸟衔【`裒`】百味链来怜益母千花开处鬬宜男【`光`】鸳鸯有伴谁能羡鹦鹉无言我自惭【`威`】浪喜游蜂飞扑扑佯惊孤燕语喃喃【`裒`】偏怜爱数螆蛦掌每忆光抽玳瑁簪【`光`】烟洞几年悲尚在星桥一夕帐空含【`威`】窗前时节羞虚掷世上风流笑苦谙【`裒`】独结香绡偷饷送暗垂檀袖学通参【`光`】须知化石心难定却是为云分易甘【`威`】看见风光零落尽声犹逐望江南【`裒`】  

越溪杨女【`杨女越溪人为诗不过两句有谢生求婚其父出女句令续之女览而叹曰天生吾夫也后七年忽题二句示谢谢讶其不祥女曰君且续之谢应声就女即以首枕其膝而逝`】  

联句  

珠帘半牀月青竹满林风【`杨女`】何事今宵景无人解语同【`谢生`】  

春日  

春尽花随尽其如自是花【`杨女`】从来说花意不过此容华【`谢生`】  

明月易亏轮好花难恋春【`杨女`】常将花月恨并作可怜人【`谢生`】  

曹文姬  

句  

凿开天外长生地炼出人间不死丹【`题梅仙山丹井`】  

## 御定全唐诗卷八百二  

关盼盼  

关盼盼徐州妓也张建封纳之张殁独居彭城故燕子楼歴十余年白居易赠诗讽其死盼盼得诗泣曰妾非不能死恐我公有从死之妾玷清范耳乃和白诗旬日不食而卒诗四首  

燕子楼三首  

楼上残灯伴晓霜独眠人起合欢牀相思一夜情【`一作知`】多少地角天涯不【`一作未`】是长  

北邙松柏锁愁烟燕子楼中思悄然自埋劒履歌尘散红袖【`一作褪`】香销一【`一作已`】十年  

适看鸿雁岳阳回又覩禽逼社来瑶瑟玉箫无意绪任从蛛网任従灰  

和白公诗  

自守空楼敛恨眉形同春后牡丹枝舍人不会人深意  

讶道泉台不去随  

句  

儿童不识冲天物漫把青泥汚雪毫【`临殁口吟`】  

刘采春  

刘采春越州妓也诗六首  

啰唝曲六首  

不喜秦淮水生憎江上船载儿夫壻去经岁又经年借问东园柳枯来得几年自无枝叶分莫怨太阳偏莫作商人妇金钗当卜钱朝朝江口望错认几人船那年离别日只道住桐庐桐庐人不见今得广州书昨日胜今日今年老去年黄河清有日白发黒无縁昨日北风寒牵船浦里安潮来打缆断揺橹始知难太原妓  

欧阳詹游太原恱一妓约至都相迎别后妓思之疾甚乃刃髻作诗寄詹絶笔而逝诗一首  

寄欧阳詹  

自从别后减容光半是思郎半恨郎欲识旧来云髻様为奴开取缕金箱  

武昌妓  

续韦蟾句【`韦蟾亷问鄂州及罢賔僚祖饯韦以牋书文选句授坐客请续有妓起口占二句无不嘉叹蟾赠数十千纳之`】  

悲莫悲兮生别离登山临水送将归武昌无限新栽柳不见杨花扑面飞  

舞柘枝女  

舞柘枝女韦应物爱姬所生也流落潭州委身乐部李翺见而怜之于賔僚中选士嫁焉诗一首  

献李观察  

湘江舞罢忽成悲便脱蛮靴出绛帷谁是蔡邕琴酒客魏公怀旧嫁文姬【`李观察翺答诗云姑苏太守青娥女流落长沙舞柘枝满座绣衣皆不识可怜红脸泪交垂`】  

常浩  

常浩妓也诗二首  

赠卢夫人  

佳人惜顔色恐逐芳菲歇日暮出画堂下堦拜新月拜月如【`一作仍`】有词傍人那得知归来投玉枕【`一作玉台下`】始觉泪痕垂  

寄逺  

年年二月时十年离别期春风不知信轩盖独迟迟今日无端卷珠箔始见庭花复零【`一作见`】落人心一徃不复归岁月来时未尝错可怜荧荧玉镜台尘飞羃羃几时开却念容华非昔好画眉犹自待君来  

襄阳妓  

贾中郎与武补阙登岘山遇一妓同饮自称襄阳人诗一首  

送武补阙  

弄珠滩上欲销魂独把离怀寄酒尊无限烟花不留意忍教芳草怨王孙  

王福娘  

王福娘字宜之解梁人北里前曲妓也诗三首  

题孙棨诗后【`棨赠福娘诗俱题窗左红墙后有数行未满福娘因自题一絶`】  

苦把文章邀劝人吟看好个语言新虽然不及相如赋也直黄金一二斤  

问棨【`一作题红笺上`】诗【`宜之毎欢洽际尝自惨然一日忽以红笺题诗授棨索和`】  

日日悲伤未有图嬾将心事话凡夫非同覆水应収得只问仙郎有意无【`棨荅福娘诗云韶妙如何有逺图未能相为信非夫泥中莲子虽无染移入家园未得无`】  

谢棨【`一作掷红巾`】诗【`棨自洛还京上巳日禊于曲水闻邻棚丝竹宜之在焉诘旦诣其里其妹小福在门团红巾掷棨舒之则宜之诗也`】  

乆赋恩情欲托身巳将心事再三陈泥莲既没移栽分今日分离莫恨人  

杨莱儿  

杨莱儿字蓬仙利口敏妙进士赵光逺一见溺之后为豪家所得诗二首  

荅小子弟诗【`光逺自恃俊才菜儿大夸于客指光逺为一鸣先辈放榜日盛餙立门以俟京师小子弟于马上念诗谑之莱儿应声而答`】  

黄口小儿口莫【`一作没`】凭逡巡看取第三名孝廉持水添缾子莫向街头乱椀鸣【`小弟子谑莱儿诗云尽道莱儿口可慿一冬夸壻好声名适来安逺门前见光逺何曽解一鸣`】  

和赵光逺题壁  

长者车尘每到门长卿非慕卓王孙定知羽翼难随凤却喜波涛未化鲲娇别翠钿黏去袂醉歌金雀碎残尊多情多病年应促早办名香为返魂  

楚儿  

楚儿字润娘诗一首  

贻郑昌圗【`楚儿后为捕贼官郭鍜所纳一日游曲江遇郑出帘招之鍜觉之曳于中衢击以马棰郑惊去明日过其居侦之已在临街窗下弄琵琶矣楚儿贻郑诗郑即于马上和之`】  

应是前生有宿寃不期今世恶因縁蛾眉欲碎巨灵掌【`一作手`】鸡肋难胜子路【`一作石勒`】拳秖拟吓人传铁劵未应教我踏青莲曲江昨日君相遇当下遭他数十鞭【`郑昌圗答楚儿诗云大开眼界莫言寃毕世甘他也是縁无计不烦干偃蹇有门须是疾连拳据论当道加严棰便合披缁念法莲如此兴情殊不减始知昨日是蒲鞭`】  

王苏苏  

王苏苏南曲中妓诗一首  

和李标【`一作题李标诗后进士李标从王左谏弟侄诣苏苏饮次题诗于窗苏苏先未识标不甘其题曰阿谁留郎君莫乱道因取笔继和`】  

怪得犬惊鸡乱飞羸童瘦马老麻衣阿谁乱引闲人到留住青蚨热赶归【`李标题窗诗云春暮花枝绕户飞王孙寻胜引尘衣洞中仙子多情态留住刘郎不放归`】  

顔令賔  

顔令賔南曲妓也诗一首  

临终召客【`一作病中见落花　令賔举止风流事笔砚有词句见举人尽礼秖奉乞歌诗常满箱箧及病甚值春暮扶坐砌前顾落花长叹数四因为诗教小童持出邀新第郎君及举人数辈张乐欢饮至暮涕泗请曰我不乆矣幸各制哀挽送我得诗数首及死有刘駞駞者能为曲子词因取其词教挽柩者前唱之声甚悲怆瘗青门外自是盛传于长安挽者多唱焉`】  

气余三五喘花剰两三枝话别一尊酒相邀无后期【`挽歌云昨日寻仙子轜车忽在门人生须到此天上竟难论客至皆连袂谁来为鼓盆不堪襟袖上犹印旧眉痕残春扶病饮此夕最堪伤梦幻一朝毕风花几日狂孤鸾徒照镜独燕嬾归梁厚意那能展含酸奠一觞　浪意何堪念多情亦可悲骏奔皆露胆麏至尽齐眉花坠有开日月沈无出期宁言掩丘后宿草便离离　奄忽那如此夭桃色正春捧心还动我掩靣复何人岱岳谁为道逝川宁问津临防应有主宋玉在西隣`】张窈窕  

张窈窕寓居于蜀当时诗人雅相推重诗六首  

寄故人【`一作杜羔妻诗`】  

淡淡春风花落时不堪愁望【`一作坐`】更相思无金可买长门赋有恨空吟团扇诗  

上成都在事【`一作成都即事`】  

昨日卖衣裳今日卖衣裳衣裳浑卖尽羞见嫁时箱有卖愁仍缓无时心转伤故园有兵【`一作多阻`】隔何处事蚕桑  

春思二首  

门前梅【`一作桃`】柳烂春辉闭妾深闺绣舞衣双燕不知肠欲断衔泥故故傍人飞  

井上梧桐是妾移夜来花发最髙枝若教不向深闺种春过门前争得知  

西江行  

日下西塞山南来洞庭客晴空白鸟度万里秋光碧  

赠【`一作别`】所思  

与君咫尺长离别遣妾容华为谁说夕望层城眼欲穿晓临明镜肠堪絶  

句  

满院花飞人不到含情欲语燕双双【`春情　见吟窗杂录`】  

平康妓  

裵思谦及第后作红笺名纸十数幅诣平康里宿焉诘旦一妓赋赠诗一首  

赠裴思谦【`一作裵思谦诗`】  

银釭斜背解明珰小语偷声贺玉郎从此不知兰麝贵夜来新惹桂枝香  

史凤  

史凤宣城妓也诗七首  

迷香洞  

洞口飞琼佩羽霓香风飘拂使人迷自从邂逅芙蓉帐不数桃花流水溪  

神鸡枕  

枕绘鸳鸯乆与栖新栽雾縠鬬神鸡与郎酣梦浑忘晓鸡亦留连不肎啼  

锁莲灯  

灯锁莲花花照罍翠钿同醉楚台巍残灰剔罢携纎手也胜金莲送辙回  

鲛红被  

肱被当年仅御寒青楼惯染血猩纨牙牀舒卷鹓鸾共正值窗櫺月一团  

传香枕  

韩夀香从何处传枕边芳馥恋婵姢休疑粉黛加铤刃玉女栴檀侍佛前  

八分羊  

党家风味足肥羊绮阁留人漫较量万羊亦是男儿事莫学狂夫取次尝  

闭门羮  

一豆聊供游冶郎去时忙唤锁仓琅入门独慕相如侣欲拨瑶琴弹凤凰  

盛小丛  

盛小丛越妓李讷为浙东廉使夜登城楼闻歌声激切召至乃小丛也时崔侍御元范至府幕赴阙李饯之命小丛歌饯在座各赋诗赠之小业有诗一首  

突厥三台  

雁门山上雁初飞马邑防中马正肥日旰山西逢驿使殷勤南北送征衣  

赵鸾鸾  

赵鸾鸾平康名妓也诗五首  

云鬟  

扰扰香云湿未干鸦领【`一作翎`】蝉翼腻光寒侧边斜挿黄金凤妆罢夫君带笑看  

栁眉  

弯弯柳叶愁边戏湛湛菱花照处频妩媚不烦螺子黛春山画出自精神  

檀口  

衔杯微动樱桃颗咳唾轻飘茉莉香曽见白家樊素口瓠犀颗颗缀榴芳  

纎指  

纎纎软玉削春葱长在香罗翠防中昨日琵琶索上分明满甲染猩红  

酥乳  

粉香汗湿瑶琴轸春逗酥融绵雨膏浴罢檀郎扪弄处灵华凉沁紫葡萄  

莲花妓  

莲花妓豫章人也陈陶隐南昌西山镇帅严宇尝遣之侍陶陶不顾因求去献诗一首  

献陈陶处士  

莲花为号玉为腮珍重尚书遣妾来处士不生巫峡梦虚劳神女【`一作云雨`】下阳台  

徐月英  

徐月英江淮间妓也有集行世今存诗二首  

叙怀  

为失三从泣泪频此身何用处人伦虽然日逐笙歌乐长羡荆钗与布裙  

送人  

惆怅人间万事违两人同去一人归生憎平望亭前水忍照鸳鸯相背【`一作对`】飞  

句  

枕前泪与阶前雨隔个窗儿滴到明  

韩襄客【`汉南妓`】  

句  

连理枝前同设誓丁香树下共论心  

## 御定全唐诗卷八百三  

薛涛  

薛涛字洪度本长安良家女随父宦流落蜀中遂入乐籍辨慧工诗有林下风致韦臯镇蜀召令侍酒赋诗称为女校书出入幕府厯事十一镇皆以诗受知暮年屏居浣花溪着女冠服好制松花小笺时号薛涛笺有洪度集一卷今编诗一卷  

酬人雨后翫竹  

南天春雨时那鍳雪霜姿众类亦云茂虚心能自持多留晋贤醉早伴舜妃悲晩岁【`一作岁晩`】君能赏苍苍劲节竒  

春望【`一作望春`】词四首  

花开不同赏花落不同悲欲问相思处花开花落时揽【`一作褴`】草结同心将以遗知音春愁正断絶春鸟复哀吟  

风花日将老佳期犹渺渺不结同心人空结同心草  

那堪花满枝翻作两相思玉筯垂朝镜春风知不知  

宣上人见示与诸公唱和  

许厠髙斋唱涓泉定不如可怜谯记室流水满禅居  

风  

猎蕙微风逺飘唳一声林梢鸣淅沥松径夜凄清  

月  

魄依钩样小扇逐汉机团细影将圆质人间几处看  

蝉【`一作闻蝉`】  

露涤清音逺风吹数【`一作故`】叶齐声声似相接各在一枝栖  

池上双鸟【`一作凫`】  

双栖緑池上朝暮共【`一作去暮`】飞还更忆将雏日同心莲叶间  

鸳鸯草  

緑隂满香砌两两鸳鸯小但娱春日长不管秋【`一作春`】风早  

罚赴边有怀上韦令公二首【`一作陈情上韦令公又作上元相公`】  

闻道【`一作说`】边城苦今来【`一作而今`】到始知羞将门下曲唱与陇头儿  

黠冦【`一作贼`】犹违命烽烟直北愁却教严谴妾不敢向松州  

咏八十一颗  

色比丹霞朝日形如合浦筼筜【`一作圎珰`】开时九九如【`一作知`】数见处双双颉颃  

谒巫山庙  

乱猨啼处访髙唐路入烟霞草木香山色未能忘宋玉水声犹是哭襄王朝朝夜夜阳台下为雨为云楚国亡惆怅庙前多少柳春来空鬭画眉长  

牡丹  

去春零落暮春时泪湿红笺怨别离常恐便同巫峡散因何重有武陵期传情每向馨香得不语还应彼此知只欲栏边安枕席夜深闲共说相思  

贼平后上髙相公  

惊看天地白荒荒瞥见青山旧夕阳始信大【`一作大一作火`】威能照映由来日月借生光  

送友人  

水国蒹葭夜有霜月寒山色共苍苍谁言千里自今夕离梦杳如关塞【`一作路`】长  

听僧吹芦管  

晓蝉呜咽暮莺愁言语殷勤十指头罢阅梵书聊一弄散随金磬泥清秋  

酬郭简州寄柑子  

霜防不让黄金色圎质仍含御史香何处同声情最异临川太守谢家郎  

上川主武元衡相国二首【`一本无元衡二字`】  

落日重城夕雾収玳筵雕爼荐诸侯因令朗月当庭燎不使珠帘下玉钩  

东阁移尊绮席陈貂簪龙节更宜春军城画角三声歇云幕初垂红烛新  

忆荔枝  

传闻象郡隔南荒綘实丰肌不可忘近有青衣连楚水素浆还得类琼浆  

斛石山晓望寄吕侍御  

曦轮初转照仙扄旋擘烟岚上窅不得晖同指防天涯苍翠漫青青  

寄词  

菌阁芝楼杳霭中霞开深见玉皇宫紫阳天上神仙客称在人间立世功  

斛石山书事  

王家山水画圗中意思都卢粉墨容今日忽登虚境望歩揺冠翠一千峰  

送姚员外  

万条江柳早秋枝褭地翻风色未衰欲折尔来将赠别莫教烟月两乡悲  

酬祝十三秀才  

浩思蓝【`一作南`】山玉彩寒冰囊敲碎楚金盘诗家利器驰声乆何用春闱榜下看  

别李郎中【`一作中郎`】  

花落梧桐凤别凰想登秦岭更凄凉安仁纵有诗将赋一半音词杂悼亡  

送扶链师  

锦浦归舟巫峡云緑波迢递雨纷纷山阴妙术人传乆也说将鹅与右军  

摩诃池赠萧中丞  

昔以多能佐碧油今朝同泛旧仙舟凄凉逝水颓波逺惟有【`一作到`】碑泉【`一作前`】咽不流  

乡思【`用前韵此首补入`】  

峨山下水如油怜我心同不系舟何日片防离锦浦櫂声齐唱发中流  

和李书记席上见赠  

翩翩射策东堂秀岂复相逢豁寸心借问风光为谁丽万条丝栁翠烟深  

棠梨花和李太尉  

吴均蕙圃移嘉木正及东溪春雨时日晩莺啼何所为浅深红腻压繁枝  

酬文使君  

延英晓拜汉恩新五马腾骧九陌尘今日谢庭飞白雪巴歌不复旧阳春  

酬吴随【`一作使`】君  

支公别墅接花扄买得前山总未经入戸剡溪云水满髙斋咫尺蹑【`一作接`】青  

酬李校书  

才游象外身虽逺学茂区中事易闻自顾漳濵多病后空瞻逸翮舞青云  

赋凌云寺二首  

闻说凌云寺里苔风髙日近絶纎【`一作尘`】埃横云防染芙蓉壁似待诗人寳月来  

闻说凌云寺里花飞空绕磴逐江斜有时锁得嫦娥镜镂出瑶台五色霞  

九日遇雨二首  

万里惊飚朔气深江城萧索昼隂隂谁怜不得登山去可惜寒芳色似金  

茱萸秋节佳期阻金菊寒花满院香神女欲来知有意先令云雨暗池塘  

酬雍秀才贻巴峡图  

千叠云峰万顷湖白波分去绕荆吴感君识我枕流意重示瞿塘峡口图  

上王尚书  

碧玉双幢白玉郎初辞天帝下扶桑手持云篆题新榜十万人家春日长  

和刘賔客玉蕣  

琼枝的皪露欲折如披玉【`一作霞`】彩寒闲拂朱房何所似縁山偏映月【`一作日`】轮残  

江边  

西风忽报鴈【`一作燕`】双双人世心形两自降不为鱼肠有真诀谁能梦梦【`一作夜夜`】立清江  

送卢员外  

玉垒山前风雪夜锦官城外【`一作北`】别离魂信陵公子如相问长向夷门感旧恩  

题竹郎庙  

竹郎庙前多古木夕阳沈沈山更緑何处江村有笛声声声尽是迎郎【`一作仙`】曲  

赠苏十三【`一作三十`】中丞  

洛阳陌上埋轮气欲逐秋空击隼飞今日芝泥检征诏别须台外振霜威  

和郭员外题万里桥  

万里桥头独越吟知凭文字写愁心细侯风韵兼前事不止为舟也作霖  

送郑睂【`一作资`】州  

雨暗睂山江水流离人掩袂立髙楼双旌千骑骈东陌独有罗敷望上头  

江亭饯别【`一作宴饯一作江亭宴`】  

緑沼红泥物象幽范汪兼倅李并州离亭急管四更后不见公车【`一作车公`】心独愁  

海棠溪  

春教风景驻仙霞水面鱼身总带花人世不思灵卉异竞将红缬染轻沙  

采莲舟  

风前一叶压荷蕖解报新秋又得鱼兔走乌驰人语静满溪红袂櫂歌初  

菱荇沼  

水荇斜牵緑藻浮柳丝和叶卧清流何时得向溪头赏旋摘菱花旋泛舟  

金灯花  

防边不见蘘蘘叶砌下惟翻艳艳业细视欲将何物似晓霞初叠赤城宫  

春郊游眺寄孙处士二首  

低头乆立向【`一作白`】蔷薇爱似零陵香惹衣何事碧溪【`一作鸡`】孙处士百劳东去燕西飞  

今朝纵目翫【`一作恱`】芳菲夹缬笼裙绣地衣满袖满头兼手把教人识是看花归  

酬杨供奉法师见招  

逺水长流洁复清雪窗髙卧与云平不嫌袁室无烟火惟笑商山有姓名  

试新服裁制初成三首  

紫阳宫里赐红绡仙雾朦胧隔海遥霜兔毳寒氷茧净嫦娥笑指织星桥  

九气分为九色霞五灵仙驭五云车春风因过东君舍偷样人间染百花  

长裾【`一作裙`】本是上清仪曽逐羣仙把玉芝每到宫中歌舞会折腰齐唱歩虚词  

寄张元夫  

前溪独立后溪行鹭识朱衣自不惊借问人间愁寂意伯牙絶巳无声  

酬辛员外折花见遗  

青鸟东飞正落梅衔花满口下瑶台一枝为授殷勤意把向风前旋旋开  

赠逺二首  

芙蓉新落蜀山秋锦字开缄到是愁闺阁不知戎马事月髙还上望夫楼  

扰弱新蒲叶【`一作緑`】又齐春深花落塞前溪知君未转秦关骑月照千门掩袖啼  

秋泉  

泠色初澄一带烟幽声遥防十丝长来枕上牵情【`一作愁`】思不使愁人半夜眠  

柳絮  

二月杨花轻复微春风揺荡惹人衣他家本是无情物一任【`一作向`】南飞又北飞  

续嘉陵驿诗献武相国  

蜀门西更上青天强为公歌蜀国卓氏长卿称士女锦江【`一作城`】玉垒献山川  

段相国游武担寺病不能从题寄  

消瘦翻堪见令公落花无那恨东风侬心犹道青春在羞看飞蓬石镜中  

赠段校书  

公子翩翩说校书玉弓金勒紫绡裾成莫便骄名誉文采风流定不如  

十离诗【`元微之使蜀严司空遣涛徃事因事获怒逺之涛作十离诗以献遂复善焉`】犬离主  

驯扰朱门四五年毛香足净主人怜无端【`一作只因`】咬着亲情客【`一作情亲脚`】不得红丝毯上眠【`涛因醉争令掷注子误伤相公犹子去幕故云`】  

笔离手  

越管宣毫始称情红笺纸上撒【`一作散`】花琼都縁用乆锋头尽不得羲之手里擎  

马离廐  

雪耳红毛浅碧蹄追风曽到日东西为惊玉貌郎君坠不得华轩更一嘶  

鹦鹉离笼  

陇西独自一孤身飞去飞来上锦茵都縁出语无方便不得笼中再唤人  

燕离巢  

出入朱门未忍抛主人常爱语交交衔泥秽汚【`一作汚却`】瑚枕【`一作簟`】不得梁间更垒巢  

珠离掌  

皎洁圆明内外通清光似照水晶宫只【`一作都`】縁一防玷【`一作瑕`】相秽不得终宵【`一作朝`】在掌中  

鱼离池  

跳【`一作戏`】跃深【`一作莲`】池四五秋常揺朱尾弄纶【`一作银`】钩无端摆断芙蓉朶不得清波更一游  

鹰离鞲  

爪利如锋眼似铃平原捉称髙情无端窜向青云外不得君王臂上【`一作手里`】擎  

竹离亭  

蓊郁新栽四五行常将劲节负秋霜为縁春笋钻墙破不得垂隂覆玉堂  

镜离台  

铸防黄金镜始开初生三五月裵回为遭无限尘防蔽不得华堂上玉台  

酬杜舍人  

双鱼底事到侬家扑手新诗片片霞唱到白苹洲畔曲芙蓉空老蜀江花  

筹边楼  

平临云鸟八窗秋壮压西川四十州诸将莫贪族马最髙层处见边头  

赠韦校书  

芸香误比荆山玉那似登科甲乙年澹地鲜风将绮思飘花散蕊媚青天  

江月楼【`以下见唐音统籖`】  

秋风彷佛吴江冷鸥鹭参差夕阳影垂虹纳纳卧谯门雉堞耽耽俯渔艇阳安小儿拍手笑使君幻出江南景  

西岩  

凭防却忆骑客把酒临风手自招细雨声中停去马夕阳影里乱鸣蜩  

罚赴边上武相公二首【`见吟窗杂录`】  

萤在荒芜月在天萤飞岂到月轮边重光万里应相照目断云霄信不传  

按辔岭头寒复寒防风细雨彻心肝但得放儿归舍去山水屏风永不看  

寄旧诗与元微之【`此首集不载`】  

诗篇调态人皆有细腻风光我独知月下咏花怜暗澹雨朝题柳为欹垂长教碧玉藏深处总向红牋写自随老大不能収拾得与君开似教男儿  

句  

枝迎南北鸟叶送徃来风【`漓八九岁知声律一日其父郧指井梧曰庭除一古桐耸干入云中涛应声云云父愀然久之后果入乐籍　别本载田洙遇薛涛有落花联句夜月聫句四时回文折齿曲皆后人附会兹槩不录`】  

## 御定全唐诗卷八百四  

鱼机  

鱼机字幼微【`一字蕙兰`】长安里家女喜读书有才思补阙李亿纳为妾爱衰遂从冠帔于咸宜观后以笞杀女童緑翘事为京兆温璋所戮今编诗一卷  

赋得江边柳【`一作临江树`】  

翠【`一作草`】色连【`一作迷`】荒岸烟姿入逺楼影【`一作叶`】铺秋水面花落钓人【`一作矶`】头根老藏鱼【`一作龙`】窟枝低系【`一作拂`】客舟萧萧风雨夜惊梦复添愁  

赠邻女【`一作寄李忆员外`】  

羞日遮【`一作障`】罗袖愁春嬾起妆易求无价寳难得有心郎枕上潜垂泪花间暗断肠自能窥宋玉何必恨王昌  

寄国香  

旦夕醉吟身相思又此春【`一作何处申`】雨中寄书使窗下断肠人山卷珠帘看愁随芳草新别来清宴上几度落梁  

尘  

寄题链师【`苐三句缺一字苐四句缺一字`】  

霞彩翦为衣添香出绣帏芙蓉花叶　山水帔　稀驻履闻莺语开笼放鹤飞髙堂春睡觉暮雨正霏霏  

寄刘尚书  

八座镇雄军歌謡满路新汾川三月雨晋水百花春囹圄长空锁干戈久覆尘儒僧观子夜羁客醉红茵笔砚行随手诗书坐绕身小材【`一作才`】多顾盼得作食鱼人  

浣纱庙  

吴越相谋计防多浣纱神女已相和一双笑靥才回面十万精兵尽倒戈范蠡功成身隐遯伍胥谏死国消磨只今诸曁长江畔空有青山号苎萝  

卖残牡丹  

临风兴叹落花频芳意潜消又一春应为价髙人不问却縁香甚蝶难亲红英只称生宫里翠叶那堪染路尘及至移根上林苑王孙方恨买无因  

酬李学士寄簟  

珍簟新铺翡翠楼澄玉水记方流唯应云扇【`一作宿`】情相似同向银牀恨早秋  

情书【`一作书情`】寄李子安【`一本题下有补阙二字`】  

饮氷食蘗志无功晋水壶关在梦中秦镜欲分愁堕【`一作坠`】鹊舜琴将弄怨飞鸿井边桐叶鸣秋雨窗下银灯暗晓风书信茫茫何处问持干尽日碧江空  

闺怨  

蘼芜盈手泣斜晖闻道邻家夫壻归别日南鸿才北去今朝北鴈又南飞春来秋去相思在秋去春来信息稀【`一作违`】扄闭朱门人不到砧声何事透罗帏  

春情寄子安  

山路欹斜石磴危不愁行苦【`一作路`】苦相思氷销逺磵怜清韵雪逺寒峰想玉姿莫听凡歌春病酒休招闲客夜贪棊如松匪石盟长在比翼连襟会肎迟虽恨独行冬尽日终期相见月圎时别君何物堪持赠泪落晴光一首诗  

打毬作  

坚圎净滑一星流月杖争敲未拟休无滞碍时从拨弄有遮栏处任钩留不辞宛转长随手却恐相将不到头毕竟入门应始了愿君争取最前筹  

暮春有感寄友人  

莺语惊残梦轻妆改泪容竹隂初月薄江静晩烟浓湿觜衔泥燕香须采蕊蜂独怜无限思吟罢亚枝松  

冬夜寄温飞乡  

苦思【`一作忆`】搜诗【`一作思`】灯下吟不眠长夜怕寒衾满庭木叶愁风起透幌纱窗惜月沈踈散未闲终遂愿盛衰空见本来心幽栖莫定梧桐处暮雀啾啾空绕【`一作绕竹`】林  

酬李郢夏日钓鱼回见示  

住处虽同巷经年不一过清词劝【`一作欢`】旧女香桂折新柯道性欺氷雪禅心笑绮罗迹登霄汉上无路接烟波  

次韵西邻新居兼乞酒  

一首诗来百度吟新情【`一作清新`】字字又声金西看巳有登垣意逺望能无化石心河汉期賖空极目潇湘梦断罢调琴况逢寒节添乡思叔夜佳醪莫独斟  

和友人次韵  

何事能销旅馆愁红牋开处见银钩蓬山雨洒千峰小嶰谷风开万叶秋字字朝看轻碧玉篇篇夜诵在衾稠欲将香匣収藏却且惜时吟在手头  

和新及第悼亡诗二首  

仙籍人间不乆留片时巳过十经秋鸳鸯帐下香犹暖鹦鹉笼中语未休朝露缀花如脸恨晩风攲柳似睂愁彩云一去无消息潘岳多情怨白头  

一枝月桂和烟秀万树江桃带雨红且醉尊前休怅望古来悲乐与今【`一作君`】同  

游崇真观南楼覩新及第题名处  

云峰满目放春晴歴歴银钩指下生自恨罗衣掩诗句举头空羡榜中名  

愁【`一作秋`】思  

落叶纷纷暮雨和朱【`一作氷`】丝独抚自清歌放情休恨无心友养性空抛苦海波长者车音门外有道家书卷枕前多布衣终作云霄客緑水青山时一过  

秋怨  

自叹多情是足愁况当风月满庭秋洞房偏与更声近夜夜灯前欲白头  

江行  

大江横抱武昌斜鹦鹉洲前户万【`一作万户`】家画舸春眠朝未足【`一作犹未稳`】梦为蝴蝶也寻花  

烟花巳入鸬鷀港画舸犹沿【`一作题`】鹦鹉洲醉卧醒吟都不觉今朝惊在汉江头  

闻李端公垂钓囘寄赠  

无限荷香染暑衣阮郎何处弄船归自慙不及鸳鸯侣犹得双双近【`一作绕又作傍`】钓矶  

题任处士剏资福寺  

幽人剙竒境游客驻【`一作寄`】行程粉壁空留字莲宫未有名凿池泉自出开径草重生百尺金轮阁当川豁眼明  

题隐雾亭  

春花秋月入诗篇白日清宵是散仙空卷珠帘不曽下长移一榻对山眠  

重阳阻雨  

满庭黄菊篱边拆【`一作折`】两朶芙蓉镜里开落帽台前风雨阻不知何处醉金杯  

早秋  

嫩菊含新彩逺山闲【`一作闭`】夕烟凉风惊緑树清韵入朱思妇机中锦征人塞外天鴈飞鱼在水书信若为传  

感怀寄人  

恨寄朱上含情意不任早知云雨会未起蕙兰心灼灼桃兼李无妨国士寻苍苍松与桂仍羡世人钦月色苔阶净歌声竹院深门前红叶地不埽待知音  

期友人阻雨不至  

鴈鱼空有信鸡黍恨无期闭戸方笼月褰帘巳散丝近泉鸣砌畔逺浪涨江湄乡思悲秋客愁吟五字诗  

访赵链师不遇  

何处同仙侣青衣独在家暖炉留煑药邻院为煎茶画壁灯光暗幡竿日影斜殷勤重回首墙外数枝花  

遣怀  

闲散身无事风光独自游断云江上月解缆海中舟琴弄萧梁寺诗吟庾亮楼丛篁堪作伴片石好为俦燕雀徒为贵金银志不求满杯春酒緑对月夜窗幽绕砌澄清沼抽簪映细流卧牀书册徧半醉起梳头  

寄飞卿  

阶砌乱蛩鸣庭柯烟露清月中邻乐响楼上逺山明珍簟凉风至瑶琴寄恨生嵇君嬾书札底物慰秋情  

过鄂州  

柳拂兰桡花满枝石城城下暮防迟折牌【`一作碑`】峰上三闾墓逺火山头五马旗白雪调髙题旧寺阳春歌在换新词莫愁魂逐清江去空使行人万首诗  

夏日山居  

移得仙居此地来花丛自徧不曾栽庭前亚树张衣桁坐上清泉泛酒杯轩槛暗传深竹径绮罗长拥乱书堆闲乗画舫吟明月信任轻风吹却回  

暮春即事  

深巷穷门少侣俦阮郎唯有梦中留香飘罗绮谁家席风送歌声何处楼街近鼓鼙喧晓睡庭闲鹊语乱春愁安能追逐人间事万里身同不系舟  

代人悼亡  

曽覩夭桃想玉姿带风杨栁认蛾眉珠归龙窟知谁见镜在鸾台话向谁从此梦悲烟雨夜不堪吟苦寂寥时西山日落东山月恨想无因有了期  

和人  

茫茫九陌无知巳暮去朝来典绣衣寳匣镜昏蝉鬓乱博山炉暖【`一作冷`】麝烟微多情公子春留句少思文君昼掩扉莫惜羊车频列载柳丝【`一作舒`】梅绽正芳菲  

隔汉江寄子安  

江南江北愁望相思相忆空吟鸳鸯暖卧沙浦闲飞橘林烟里歌声隠隠渡头月色沈沈含情咫尺千里况听家家逺砧  

寓言  

红桃处处春色碧柳家家月明楼上新妆待夜闺中独坐含情芙蓉月【`一作叶`】下鱼戏防蝀天边雀【`一作鹤`】声人世悲欢一梦如何得作双成  

江陵愁望寄子安  

枫叶千枝复万枝江桥掩映暮帆迟忆君心似西江水日夜东流无歇时  

寄子安  

醉别千巵不浣愁离肠百结解无由蕙兰销歇归春圃杨柳东西绊客舟聚散巳悲【`一作愁`】云不定恩情须学水长流有花时节知难遇未肎厌厌醉玉楼  

送别  

秦楼【`一作层城`】几夜惬心期不料仙郎有别离睡觉莫言【`一作不嫌`】云去处残灯一醆野蛾飞  

迎李近仁员外  

今日喜时闻喜鹊昨宵灯下拜灯花焚香出戸迎潘岳不羡牵牛织女家  

送别  

水柔【`一作流`】逐器知难定云出无心肎再归惆怅春风楚江暮鸳鸯一只失羣飞  

左名场自泽州至京使人传语  

闲居作赋几年愁王屋山前是旧游诗咏东西千嶂乱马随南北一泉流曽陪雨夜同欢席别后花时独上楼忽喜扣门传女至为怜邻巷小房幽相如琴罢朱断双燕巢分白露秋莫倦【`一作厌`】蓬门时一访毎春忙在曲江头  

和人次韵  

喧喧朱紫杂人寰独自清吟日【`一作月`】色间何事玉郎搜藻思忽将琼韵扣柴关白花发咏慙称谢僻巷深居谬学顔不用多情欲相见松萝髙处是前山  

光威裒姊妹三人少孤而始妍乃有是作精粹难俦虽谢家联雪何以加【`一作如`】之有客自京师来者示予因次其韵  

昔闻南国容华少今日东邻姊妹三妆阁相看鹦鹉赋碧窗应绣凤凰衫红芳满院参差折緑醑盈杯次第衔恐向瑶池曾作女谪来尘世未为男文姬有貌终堪比西子无言我更慙一曲豓歌琴杳杳四弦轻拨语喃喃当台竞鬬青丝发对月争夸白玉簪小有洞中松露滴大罗天上柳烟含但能为雨心长在不怕吹箫事未谙阿毋几嗔花下语潘郎曾向梦中参暂持清句魂犹断若覩红顔死亦甘怅望佳人何处在行云归北又归南  

折杨柳  

朝朝送别泣花钿折尽春风杨栁烟愿得西山无树木免教人作泪悬悬  

句  

焚香登玉坛端简礼金阙　明月照幽隙清风开短襟【`狱中作`】　绮陌春望逺瑶徽春兴多　殷勤不得语红泪一双流　云情自郁争同梦仙貌长芳又胜花【`以上俱见纪事`】  

## 御定全唐诗卷八百五  

李冶【`一作裕`】  

李冶字季兰女冠也吴兴人存诗十六首  

湖上卧病喜陆鸿渐至  

昔去繁霜月今来苦雾时相逢仍卧病欲语泪先垂强劝陶家酒还吟谢客诗偶然成一醉此外更何之  

寄校书七兄【`一作送韩校书`】  

无事乌程县蹉跎岁月余不知芸阁吏寂寞竟何如逺水浮仙棹寒星伴使车因过大雷岸【`一作泽`】莫忘八【`一作几`】行书  

寄朱放【`一作昉`】  

望水【`一作逺`】试登山山髙湖又濶相思无晓夕相望经年月郁郁山木荣【`一作青`】绵绵野花发别后无限情相逢一时说  

送韩揆之江西【`一作送阎伯钧徃江州`】  

相看指【`一作招折`】杨柳别恨转依依万里江西水孤舟何处归湓城潮不到夏口信应稀唯有衡【`一作随`】阳雁年年来去飞  

道意寄崔侍郎  

莫漫恋浮名应须薄宦情百年齐旦暮前事尽虚盈愁鬓行看白童顔学未成无过天竺国依止古【`一作故`】先生  

从萧叔子听弹琴赋得三峡流泉歌  

妾家本住巫山云巫山流泉常自闻玉琴弹【`一作奏`】出转寥敻直是【`一作似`】当时梦里听三峡迢迢【`一作流泉`】几千里一时流入幽闺【`一作深闱`】里巨石崩崖指下生飞泉【`一作波`】走浪中起初疑愤怒【`一作涌`】含雷风又似呜咽流不通回湍曲濑势【`一作意`】将尽时复滴沥平沙中忆昔阮公为此曲能令仲容听不足一弹旣罢复【`一作还`】一弹愿作【`一作与一作比一作似`】流泉镇相续  

相思怨  

人道海水深不抵相思半海水尚有涯相思渺无畔携琴上髙【`一作酒`】楼楼虚月华满弹着【`一得`】相思曲肠一时断  

感兴  

朝云暮雨镇相随去雁来人有返期玉枕秪知长下泪银灯空照不眠时仰看明月翻含意俯眄流波欲寄词却忆初闻凤楼曲教人寂寞复相思  

恩命追入留别广陵故人  

无才多病分龙种不料虚名逹九重仰媿弹冠上华发多慙拂镜理衰容驰心北阙随芳草极目南山望旧峰桂树不能留野客沙鸥出浦谩相逢  

八至  

至近至逺东西至深至浅清溪至髙至明日月至亲至疎夫妻  

送阎二十六赴剡县  

流水阊门外孤舟日复西离情遍芳草无处不萋萋妾梦经吴苑君行到剡溪归来重相访莫学阮郎迷  

得阎伯钧书  

情来对镜嬾梳头暮雨萧萧庭树秋莫怪阑干垂玉筯只縁惆怅对银钩  

结素鱼贻友人  

尺素如残雪结为双鲤鱼欲知心里事看取腹中书  

偶居  

心逺浮云知不还心云并在有无间狂风何事相揺荡吹向南山复北山  

明月夜留别  

离人无语月无声明月有光人有情别后相思人似月云间水上到层城  

春闺怨  

百尺井栏上数株桃巳红念君辽海北抛妾宋家东  

句  

经时未架却心绪乱纵横【`季兰五六岁时其父抱于庭令咏蔷薇云云父恚曰必失行妇也后竟如其言`】　巳看云鬟散更念木枯荣【`卧病`】　鞞鼓喧行选旌旗拂座隅【`陷贼寄故人`】　不覩河阳一县花空见青山三两防【`寄房明府　以上俱见吟窗杂录`】  

元淳  

元淳女道士洛中人存诗二首  

寄洛中诸姊  

旧国经年别关河万里思题诗【`一作书`】慿鴈翼望月想蛾眉白发愁偏觉归心梦独知谁堪离乱处掩泪向南枝  

秦中春望  

凤楼春望好宫阙一重重上苑雨中树终南霁后峰落花行处徧佳气晩来浓喜见休明代霓裳蹑道踪  

句  

弟兄俱巳尽松柏问何人【`寄洛中姊妹`】　闻道茂陵山水好碧溪流水有桃源【`寄杨女冠`】　赤城峭壁无人到丹灶芝田有鹤来【`霍师妹游天台`】　三千宫女露蛾眉笑煮黄金日月迟【`寓言　以上俱见吟窗杂录`】  

海印  

海印蜀慈光寺尼唐末人才思清峻存诗一首  

舟夜一章  

水色连天色风声益浪声旅人归思苦渔叟夣魂惊举棹云先到移舟月逐行旅吟诗句罢犹见逺山横  

## 御定全唐诗卷八百六  

寒山  

寒山子不知何许人居天台唐兴县寒岩时往还国清寺以桦皮为冠布裘弊履或长廊唱咏或村墅歌啸人莫识之闾丘宦丹丘临行遇丰干师言从天台来闾丘问彼地有何贤堪师师曰寒山文殊拾得普贤在国清寺库院厨中着火闾丘到官三日亲往寺中见二人便礼拜二人大笑曰丰干饶舌饶舌阿弥不识礼我何为即走出寺归寒岩寒山子入穴而去其穴自合尝于竹木石壁书诗并村墅屋壁所写文句三百余首今编诗一卷  

诗三百三首  

凡读我诗者心中须防净悭贪继日廉谄曲登时正驱遣除【`一作除遣`】恶业归依受真性今日得佛身急急如律令重岩我卜居鸟道絶人迹庭际何所有白云抱幽石住  

兹凡几年屡见春冬易寄语钟鼎家虚名定无【`一作何`】益可笑寒山道而无车马踪联谿难记曲叠嶂不知重泣露千般草吟风一様松此时迷径处形问影何从吾家好隐沦居处絶嚣尘践草成三径瞻云作四邻助歌声有鸟问法语无人今日娑婆树几年为一春琴书须自随禄位用何为投辇从贤妇巾车有孝儿风吹曝麦地水溢沃鱼池常念鹪鹩鸟安身在一枝弟兄同五郡父子本三州欲验飞鳬集须征白兔游灵梦里受神橘座中收乡国何迢遰同鱼寄水流一为书劒客二【`一作三`】遇圣明君东守文不赏西征武不勲学文兼学武学武兼学文今日既老矣余生不足云庄子说送终【`一作死`】天地为棺椁吾归此有时唯须一番箔死将餧青蝇吊不劳白鹤饿着首阳山生廉死亦乐人问寒山道寒山路不通夏天氷未释日出雾朦胧似我何由届与君心不同君心若似我还得到其中天生百尺树剪作长条木可惜栋梁材抛之在幽谷年多心尚劲日乆皮渐秃识者取将来犹堪柱马屋驱马度荒城荒城动【`一作重`】客情髙低旧雉堞大小古坟茔自振孤蓬影长凝拱木声所嗟皆俗骨仙史更无名鹦鹉宅西国虞罗捕得归美人朝夕弄出入在庭帏赐以金笼贮扄哉损羽衣不如鸿与鹤飖飏入云飞玉堂挂珠帘中有婵娟子其貌胜神仙容华若桃李东家春雾和西舍秋风起更过三十年还成苷蔗滓城中蛾睂女珠佩珂【`一作何`】鹦鹉花前弄琵琶月下弹长歌三日响短舞万人看未必长如此芙蓉不耐寒父母续经多田园不羡他妇揺机轧轧儿弄口防防拍手摧花舞搘颐听鸟歌谁当来叹赏樵客屡经过家住緑岩下庭芜更不芟新藤垂缭绕古石竪巉岩山果猕猴摘池鱼白鹭衔仙书一两卷树下读喃喃四时无止息年去又年来万物有代谢九天无朽摧东明又西暗花落复花开唯有黄泉客防防去不回岁去换愁年春来物色鲜山花笑【`一作夹`】渌水岩岫【`一作树`】舞青烟蜂蝶自云乐禽鱼更可怜朋游情未已彻晓不能眠  

手笔太纵横身材极瓌【`一作魁`】玮生为有限身死作无名鬼自古如此多【`一作多如此`】君今争奈何可来白云里教尔紫芝歌  

欲得安身处寒山可长保防风吹幽松近听声逾好下有斑白人喃喃读黄老十年归不得忘却来时道俊杰马上郎挥鞭指緑杨谓言无死日终不作梯航四运花自好一朝成萎黄醍醐与石蜜至死不能尝有一餐霞子其居讳俗游论时实萧爽在夏亦如秋幽涧常沥沥髙松风飕飕其中半日坐忘却百年愁妾在【`一作家`】邯郸住歌声亦抑扬頼我安居【`一作隐`】处此曲旧来长既醉莫言归留连日未央儿家寝宿处绣被满银牀  

快搒三翼舟善乗千里马莫能造我家谓言最幽野岩岫【`一作穴`】深嶂中云雷竟日下自非孔丘公无能相救者智者君抛我愚者我抛君非愚亦非智从此断【`一作继`】相闻入夜歌明月侵晨舞白云焉能拱【`一作住`】口手端坐鬓纷纷  

有鸟五色文栖桐食竹实徐动合礼【`一作和`】仪和鸣中音律【`一作鸣中施礼律`】昨来何以至为吾【`一作君`】暂时出傥闻歌声作舞欣今日  

茅栋野人居门前车马疎林幽偏聚鸟谿阔本藏鱼山果携儿摘臯田共妇锄家中何所有唯有一牀书登陟寒山道寒山路不穷谿长石磊磊涧阔草蒙蒙苔滑非关雨松鸣不假风谁能超世累共坐白云中六极常婴困九维徒自论有才遗草泽无艺闭蓬门日上岩犹暗烟消谷尚昏其中长者子个个总无裩白云髙嵯峨渌水荡潭波此处闻渔父时时鼔棹歌声声不可听令我愁思多谁谓雀无角其如穿屋何杳杳寒山道落落冷涧濵啾啾常有鸟寂寂更无人碛碛【`一作淅淅`】风吹面纷纷雪积身朝朝不见日岁岁不知春少年何所愁愁见鬓毛白白更何所愁愁见日逼迫移向东岱居配守北邙宅何忍出此言此言伤老客闻道愁难遣斯言谓【`一作防`】不真昨朝曾【`一作始`】趂却今日又纒身月尽愁难尽年新愁更新谁知席帽下元是昔愁人  

两龟乗犊车蓦出路头戏一蛊【`一作虿`】从旁来苦死欲求寄不载爽人情始载被沈累弹指不可论行恩却遭刺三月蚕犹小女人来采花隈【`一作隔`】墙弄蝴蝶临水掷虾防罗袖盛梅子金鎞挑笋芽鬬论多【`一作争`】物色此地胜【`一作是`】余家  

东家一老婆富来三五年昔日贫于我今笑我无钱渠笑我在后我笑渠在前相笑傥不止东边复西边富儿多鞅掌触事难只承仓米已赫赤不贷人斗升转懐钩距意买绢先防绫若至临终日吊客有苍蝇余曾昔覩聪明士博逹英灵【`一作雄`】无比论一选嘉名喧宇宙五言诗句越诸人为官治化超先辈直为无能继后尘忽然富贵贪财色瓦解氷消不可陈  

白鹤衔苦桃【`一作花`】千里作一息欲往蓬莱山将此充粮食未逹毛摧落离羣心惨恻却归旧来巢妻子不相识惯居幽隐处乍向国清中时访丰干道【`一作老`】仍来防拾公独回上寒岩无人话合同防究无源水源穷水不穷生前大愚痴不爲今日悟今日如许贫总是前生作【`一作做`】今生又不修来生还如故两岸各无船渺渺难济渡璨璨卢家女旧来名莫愁贪乗摘花马乐搒采莲舟膝坐绿熊席身披青鳯裘哀伤百年内不免归山丘低眼邹公妻邯郸杜生母二人同老少【`一作共老`】一种好面首昨日会客塲恶衣排在后只爲着破裙吃他残防【`上莆口切下郎斗切`】  

独卧重岩下蒸云昼不消室中虽暡靉心里絶喧嚣梦去游金阙魂归度石桥抛除閙我者歴歴树间瓢夫物有所用用之各有宜用之若失所一缺复一亏圆凿而方枘悲哉空尔爲骅骝将捕鼠不及跛猫儿谁家长不死死事旧来均始忆八尺汉俄成一聚尘黄泉无晓日青草有时春行到伤心处松风愁杀人骝马瑚鞭驱驰洛阳道自矜【`一作怜`】美少年不信有衰老白髪防应生红顔岂长保但看北邙山个是蓬莱岛竟日常如醉流年不暂停埋着蓬蒿下晓月【`一作日`】何防防骨肉消防尽魂魄几凋零遮莫齩铁口无因读老经一向寒山坐淹留三十年昨来访亲友大半入黄泉渐减【`一作灭`】如残烛长流似逝川今朝对孤影不觉泪防悬相唤采芙蓉可怜清江里游戏不觉暮屡见狂风起浪捧鸳鸯儿波揺鸂鶒子此时居舟楫浩荡情无已吾心似秋月碧潭清皎洁无物堪比伦教我如何説垂柳暗如烟飞花飘似霰夫居离妇州妇住思夫县各在天一涯何时得【`一作复`】相见寄语明月楼莫贮双飞燕有酒相招饮有肉相呼吃黄泉前后人少壮须努力玉带暂时华金钗非乆饰张翁与郑婆一去无消息可怜好丈夫身体极棱棱春秋未三十才艺百般能金羁逐侠客玉馔集良朋唯有一般恶不传无尽灯桃花欲经夏风月催不待访覔汉时人能无一个在朝朝花迁落岁岁人移改今日扬尘处昔时为大海我见东家女年可有十【`一作十有`】八西舍竞来问愿姻夫妻活【`一作佸`】烹羊煮众命聚头作婬杀含笑乐呵呵啼哭受殃抉【`一作决`】  

田舍多桑园牛犊满廐辙肻信有因果顽皮早晩裂眼看消磨尽当头各自活纸袴瓦作裩到头冻饿杀我见百十狗个个毛鬇鬡卧者渠自卧行者渠自行投之一块骨相与啀喍【`上牛皆切下士皆切`】争良由为骨少狗多分不平  

极目兮长望白云四茫茫鸱鵶饱腲腇鸾鳯饥徬徨骏马放石碛蹇驴能至堂天髙不可问鹪鵊在沧浪洛阳多女儿春日逞华丽共折路边花各持挿髙髻髻髙花匼匝人见皆睥睨别求醦醦怜将归见夫壻春女容仪相将南陌陲看花愁日晩隐树怕风吹年少从傍来白马黄金羁何须乆相弄儿家夫壻知羣女戏夕阳风来满路香缀裙金蛱蝶挿髻玉鸳鸯角婢红罗缜阉奴紫锦裳为观失道者白心惶惶若人逢鬼魅第一莫【`一作怕`】惊懅【`一作愳`】捺硬莫采渠呼名自当去烧香请佛力礼拜求僧助蚊子叮铁牛无渠下嘴处  

浩浩黄河水东流长不息悠悠不见清人人寿有极茍欲乗白云曷由生羽翼唯当鬒发【`一作皤`】时行住须努力乗兹朽木船采彼纴婆子【`纴音壬佛经西国苦树名其子根枝俱苦喻众生之恶`】行至大海中波涛复不止唯赍一宿粮去岸三千里烦恼从何生愁哉縁苦起  

黙黙永无言后生何所述隐居在林薮智日【`一作境`】何由出枯槁非坚衞风霜成夭疾土牛耕石田未有得稻日山中何太冷自古非今年沓嶂恒凝雪幽林每吐烟草生芒种后叶落立秋前此有沈迷客窥窥不见天山客心悄悄常嗟岁序迁辛勤采芝术搜斥讵成仙庭廓云初卷林明月正圆不归何所为桂树相留连有人兮山楹【`一作陉`】云卷兮霞缨秉芳兮欲寄路漫漫兮难征心惆怅兮狐疑年老已无成众喔咿斯【`一本无此九字`】蹇独立兮忠贞  

猪吃死人肉人吃死猪肠猪不嫌人臭人反道猪香猪死抛水内人死掘土藏彼此莫相噉莲花生沸汤快哉混沌身不饭复不尿遭得谁钻凿因兹【`一作之`】立九窍朝朝为衣食岁岁愁租调千个争一钱聚头亡命呌啼哭縁何事泪如珠子颗应当有别离复是遭防祸所为在贫穷未能了因果塜间瞻死尸六道不干【`一作忻`】我妇女慵经织男夫嬾耨田轻浮耽挟弹跕【`一作趾`】躧【`上都牒他恊二切跕屣也下所倚所买二切舞履也`】拈抹冻骨衣应急充肠食在先今谁念于汝苦痛【`一作痛苦`】哭苍天  

不行真正道随邪号行婆口慙神佛少心懐嫉妬多背后噇鱼肉人前念佛陁如此修身处难应避奈何世有一等愚茫茫恰似驴还解人言语贪婬状若猪险巇难可测实语却成虚谁能共伊语令教莫此居有汉姓慠慢名贪字不廉一身无所解百事被他嫌死恶黄连苦生怜白蜜甜吃鱼犹未止食肉更无厌纵你居犀角饶君带虎睛桃枝将辟秽【`一作折一作医`】蒜殻取为璎暖腹茱茰酒空心枸羮终归不免死浪自覔长生  

卜择幽居地天台更莫言猨啼谿雾冷岳色草门连折叶覆松室开池引涧泉已甘休万事采蕨度残年益者益其精可名为有益易者易其形是名之【`一作为`】有易能益复能易当得上仙籍无益复无易终不免死厄徒劳说三史浪自看五经洎老捡黄籍依前住【`一作注`】白丁筮遭连【`一作迍`】蹇卦生主虚危星不及河边树年年一度青  

碧涧泉水清寒山月华白黙知神自明观空境逾寂我今有一襦非罗复非绮借问作何色不红亦不紫夏天将作衫冬天将作被冬夏递互用长年只这【`一作者`】是白拂栴檀柄馨香竟日闻柔和如卷雾揺拽似行云礼奉宜当暑髙提复去【`一作祛`】尘时时方丈内将用指迷人贪爱有人求快活不知祸在百年身但看阳焰浮沤水便觉无常败坏人丈夫志气直如铁无曲心中道自真行密节髙霜下竹方知不枉用心神  

多少般数人百计求名利心贪覔荣华经营图富贵心未片时歇奔突如烟气家眷实团圆一呼百诺至不过七十年氷消瓦解置死了万事休谁人承后嗣水浸泥弹丸方知无意智  

贪人好聚财恰如枭爱子子大而食母财多还害已散之即福生聚之即祸起无财亦无祸鼓翼青云里去家一万里提劒击匈奴得利渠即死失利汝即殂渠命既不惜汝命亦【`一作有`】何辜教汝百胜术不贪为上谟瞠是心中火能烧功德林欲行菩萨道忍辱防真心汝为【`一作谓`】埋头痴兀兀爱向无明罗刹窟再三劝你早修行是你顽痴心恍惚不肻信受寒山语转转倍加业汩汩直待斩首作両叚方知自身奴贼物  

恶趣甚茫茫防防无日光人间八百岁未抵半宵长此等诸痴子论情甚可伤劝君求出离认取法中王世有多解人愚痴徒苦辛不求当来善唯知造恶因五逆十恶辈三毒以为亲一死入地狱长如镇库银天髙髙不穷地厚厚无极动物在其中慿兹造化力争头覔饱暖作计相噉食因果都未详盲儿问乳色天下几种人论时色数有贾婆如许夫黄老元无妇衞氏儿可怜钟家女极丑渠若向西行我便东边走贤士不贪婪痴人好鑪冶麦地占他家竹园皆我者努膊覔钱财切齿驱奴马须看郭门外累累松栢下唝唝买鱼肉担归餧妻子何湏杀他命将来活汝已此非天堂縁纯是地狱滓徐六语破堆始知没道理有人把椿树唤作白栴檀学道多沙数几个得泥丸弃金却担草谩他亦自谩似聚砂一处成团也大难蒸砂拟作饭临渴始掘井用力磨碌砖那堪将作镜佛说元平等总有真如性但自审思量不用闲争竞推寻世间事子细总皆【`一作要`】知凡事莫容易尽爱讨便宜防即弊成好毁即是成非故知杂滥口背面总由伊冷暖我自量不信奴唇皮  

蹭蹬诸贫士饥寒成至极闲居好作诗札札用心力贱他【`一作人`】言孰采劝君休叹息题安糊防上乞狗也不吃欲识生死譬且将氷水比水结即成氷氷消返成水已死必应生出生还复死氷水不相伤生死还双美寻思少年日游猎向平陵国使职非愿神仙未足称联翩骑白马喝兔放苍鹰不觉大【`一作今`】流落皤皤谁见矜偃息深林下从生是农夫立身既质直出语无谄谀保我不鉴璧信君方得珠焉能同泛灎极目波上鳬不须攻人恶何用【`一作不须`】伐已善行之则可行卷之则可卷禄厚忧积【`一作责`】大言深虑交浅闻兹若念兹小子当自见富儿会髙堂华灯何炜煌此时无烛者心愿处其傍不意遭排遣还归暗处藏益人明讵损顿讶惜余光世有聪明士勤【`一作救`】苦探幽文三端自孤立六艺越诸君神气卓然异精彩超众羣不识个中意逐境乱纷纷层层山水秀烟霞锁翠微岚拂纱巾湿露霑蓑草衣足蹑游方履手执古藤枝更观尘世外梦境复何为满卷才子诗溢壶圣人酒行爱观牛犊坐不离左右霜露入茅檐月华明瓮【`一作户`】牖此时吸两瓯吟诗五百【`一作两三`】首  

施家有两儿以艺干齐楚文武各自备托身为得所孟公问其术我子亲教汝秦衞两不成失时成龃龉止宿鸳鸯鸟一雄兼一雌衔花相共食刷羽每相随戏入烟霄里宿归沙岸湄自怜生处乐【`一作乐处`】不夺鳯皇池或有行人才艺过周孔见罢头兀兀看时身侗侗绳牵未肻行锥刺犹不动恰似羊公鹤可怜生氃氋【`上徒红切下名孔切`】  

小小带经锄本将兄共居縁遭他辈责剰被自妻疎抛絶红尘境常游好阅书谁能借【`一作惜一`】斗水活取辙中鱼变化计无穷生死竟不止三途鸟雀身五岳龙鱼已世浊作防羺【`上女奚切下奴沟切胡羊也`】时清为騄駬前回是富儿今度成贫士  

书判全非弱嫌身不得官铨曹被抝折洗垢觅疮瘢必也关天命【`一作保`】今冬更试看盲儿射雀目偶中亦非难贫驴欠一尺富狗剰三寸若分贫不平中半富与困始取驴饱足却令狗饥顿为汝熟思量令我也愁闷栁郎八十二蓝嫂一十八夫妻共百年相怜情狡猾弄璋字乌防掷瓦名婠妠【`上一丸切下奴荅切`】屡见枯杨荑常遭青女杀  

大有饥寒客生将兽鱼殊长存磨石下【`一作庙下石`】时哭【`一作笑`】路边隅累日空思饭经冬不识襦唯赍一束草幷带五升麸  

赫赫谁肆其酒甚浓厚可怜髙幡帜极目平升斗何意讶不售其家多猛狗童子欲【`一作若`】来沽狗齩便是走吁嗟浊滥处罗刹共贤人谓是等【`一作荒`】流类焉知道不亲狐假师子势诈妄却称珍铅矿入鑪冶方知金不眞【`一作精`】  

田家避暑月斗酒共谁欢杂杂排山果疎疎围酒罇芦莦将代席蕉叶且充盘醉后搘頥坐须弥小弹丸个是何措大时来省南院年可三十余曽经四五选囊里无青蚨箧中有黄绢【`一作卷`】行到食店前不敢暂回面为人常吃用爱意须悭惜老去不自由渐被他推【`一作催`】斥送向荒山头一生愿虚掷亡羊罢补牢失意终无极浪造凌霄阁虚登百尺楼养生仍夭命诱读讵封侯不用从黄口【`一作石`】何须厌白头未能端似箭且莫曲如钩云山叠叠连天碧路僻林深无客游逺望孤蟾明皎皎近闻羣鸟语啾啾老夫独坐栖青嶂少室闲居任白头可叹徃年与今日无心还似水东流  

富贵疎亲聚只为多钱米贫贱骨肉离非关少兄弟急须归去来招贤阁未啓浪行朱雀街踏破皮鞋底我见一痴汉仍居三两妇养得八九儿总是随宜手丁防【`一作户`】是新差资财非旧有黄蘖作驴秋始知苦在后新谷尚未熟旧谷今已无就贷一斗许门外立踟蹰夫出教问妇妇出遣问夫悭惜不救乏财多为累愚大有好笑事畧陈三五个张公富奢华孟子贫轗轲只取侏儒饱不怜方朔饿巴歌唱者多白雪无人和老翁娶少妇发白妇不耐老婆嫁少夫面黄夫不爱老翁娶老婆一一无弃背少妇嫁少夫两两相怜态雍容美少年博览诸经史尽号曰先生皆称为学士未能得官职不解秉耒耜冬披破布衫盖是书误已鸟语【`一作弄`】情不堪其时卧草庵樱桃红烁烁杨柳正毵毵旭日衔青嶂晴云洗渌潭谁知出尘俗驭上寒山南昨日何悠悠场中可怜许上为桃李径下作兰荪渚复有绮罗人舍中翠毛羽相逢欲相唤脉脉不能语丈夫莫守困无钱须经纪养得一牸牛生得五犊子犊子又生儿积数无穷已寄语陶朱公富与君相似之子何惶惶【`一作遑遑`】卜居须自审南方瘴疠多北地风霜甚荒陬不可居毒川难可饮魂兮归去来食我家园葚昨夜梦还家【`一作乡`】见妇机中织驻梭如有思擎梭似无力呼之回面视况复不相识应是别多年鬓毛非旧色人生不满百常怀千载忧自身病始可又为子孙愁下视禾根土上看桑树头秤锤落东海到底始知休世有一等流悠悠似木头出语无知解云我百不忧问道道不防问佛佛不求子细推寻着茫然一场愁董郎年少时出入帝京里衫作嫩鹅黄容仪画相似常骑踏雪马拂拂红尘起观者满路傍个是谁家子个是谁家子为人大被憎痴心常愤愤肉眼醉瞢瞢见佛不礼佛逢僧不施僧唯知打大脔除此百无能人以身为本本以心为柄本在心莫邪心邪防本命未能免此殃何言嬾照镜不念金刚经却令菩萨病城北仲家翁渠家多酒肉仲翁妇死时吊客满堂屋仲翁自身亡能无一人哭吃他桮脔者何太冷心腹下愚读我诗不解却嗤诮中庸读我诗思量云甚要上贤读我诗把着满面笑杨修见防妇一览便知妙自有悭惜人我非悭惜辈衣单爲舞穿酒尽缘歌啐当【`一作常`】取一腹饱莫令两脚儽蓬蒿钻髑髅此日君应悔我行经古坟泪尽嗟存没塜破压黄肠棺穿露白骨攲斜有瓮缾掁拨无簪笏风至揽其中灰尘乱夕阳赫【`一作下`】西山草木光晔晔复有朦胧处松萝相连接此中多伏虎见我奋迅鬛手中无寸刃争不惧慑慑岀身既扰扰世事非一状未能舍流俗所以相追访昨吊徐五死今送刘三葬终【`一作日`】日不得闲爲此心凄怆有乐且须乐时哉不可失虽云一百年岂满三万日寄世是须臾论钱莫啾唧孝经末后章【`一作篇`】委曲陈情毕独坐常忽忽情懐何悠悠山腰云缦缦【`一作漫漫`】谷口风飕飕猿来树嫋嫋鸟入林啾啾时催鬓飒飒歳尽老惆惆一人好头肚六艺尽皆通南见驱归【`一作趋向`】北西风趂向东长漂如泛萍不息似飞蓬问是何等色姓贫名曰穷他贤君即受不贤君莫与君贤他见容不贤他亦拒嘉善矜不能仁徒方得所劝逐子张言抛却卜商语俗薄眞成薄人心个不同殷翁笑桞老栁老笑殷翁何故两相笑俱行譣诐中装车竞嵽嵲翻载各泷涷是我有钱日恒爲汝贷将汝今既饱暖见我不分张须忆汝欲得似我今承望有无更代事劝汝熟思量人生一百年佛説十二部慈悲如野鹿瞠忿【`一作怒`】似家狗家狗趂不去野鹿常好走欲伏猕猴心须听狮子吼教汝数般事思量【`一作贤`】知我贤极贫忍卖屋才富须买田空腹不得走枕头须莫眠此言期众见挂在日东边寒山多幽竒登者皆怛慑月照水澄澄风吹草猎猎凋梅雪作花杌木云充叶触雨转鲜【`一作仙`】灵非晴不可渉有树先林生计年逾一倍根遭陵谷变叶被风霜改咸笑外凋零不怜内文采皮肤脱落尽唯有贞【`一作眞`】实在寒山有躶虫身白而头黑手把两卷书一道将一德住不安釡灶行不赍衣裓常持智慧劎拟破烦恼贼有人畏白首不肻舍朱绂采药空求仙根苖乱挑掘数年无効验痴意瞠怫郁猎师披袈裟元非汝使物昔时可可贫今朝【`一作日`】最贫冻作事不谐和触途成倥偬行泥屡脚屈坐社频腹痛失却斑猫儿老鼠围饭瓮我见世间人堂堂好仪相不报父母恩方寸底模様欠负他人钱蹄穿始惆怅个个惜妻儿爷娘不供养兄弟似寃家心中长怅【`一作悒`】怏忆昔少年时求神愿成长今为不孝子世间多此様买肉自家噇抹觜道我畅自逞说喽啰聪明无益当牛头努目瞠出去始时【`一作始觉时已`】向择佛烧好香拣僧归供养罗汉门前乞趂却闲和尚不悟无为人从来无相状封疏请名僧防钱两三様云光好法师安角在头上汝无平等心圣贤俱不降凡圣皆混然劝君休取相我法妙难思天龙尽回向我今稽首礼无上法中王慈悲大喜舍名称满十方众生作依怙智慧身金刚顶礼无所着我师大法王【`一本无我法以下十句`】可贵天然物独一【`一作立`】无伴侣觅他不可见出入无门户促之在方寸延之一切处你若不信爱相逢不相遇余家有一窟窟中无一物净洁空堂堂光华明日日防食养微躯布裘遮幻质任你千圣现我有天真佛男儿大丈夫作事莫莽卤劲挺铁石心直取菩提路邪路不用行行之枉辛苦不要求佛果识取心王主粤自居寒山曽经几万载任运遯林泉栖迟观自在寒岩人不到白云常靉叇细草作卧褥青天为被盖快活枕石头天地任变改  

可重是寒山白云常自闲猿啼畅道内虎啸出人间独歩石可履孤吟藤好攀松风清飒飒鸟语声闲自访髙僧烟山万万层师亲指归路月挂一轮灯闲游华顶上日朗昼【`一作大朗月`】光辉四顾晴空里白云同鹤飞  

世有多事人广学诸知见不识本真性与道转悬逺若能明实相岂用陈虚愿一念了自心开佛之知见寒山有一宅宅中无阑隔六门左右通堂中见天碧房房虚索索东壁打西壁其中一物无免被人来惜寒到烧煗火饥来煮菜吃不学田舍翁广置牛【`一作田`】庄宅尽作地狱业一人何曽极好好善思量思量知轨则侬家暂下山入到城隍里逢见一羣女端正容貎美头戴蜀様花燕脂涂粉腻金钏镂银朶罗衣绯红紫朱顔类神仙香带氛氲气时人皆顾盼痴爱染心意谓言世无双魂影随他去狗齩枯骨头虚自舐唇齿不解返思量与畜何曽异今成白发婆老陋若精魅无始由狗心不超解脱地  

一自遯寒山养命餐山果平生何所忧此世随縁过日月如逝川光隂石中火任你天地移我畅岩中坐我见世间人茫茫走路尘不知此中事将何为去津荣华能几日眷属片时亲纵有千斤金不如林下贫自闻梁朝日四依诸贤士寳志万回师四仙傅大士显扬一代教作时如来使造建【`一作建造`】僧伽蓝信心归佛理虽乃得如斯有为多患累与道殊悬逺折西补东尔不逹无为功损多益少利【`一作矣`】有声而无形至今何处去【`一作是`】  

吁嗟贫复病为人絶友亲瓮里长无饭甑中屡生尘蓬庵不免雨漏榻劣容身莫怪今憔悴多愁定损人养女畏太多已生须训诱捺头遣小心鞭背令缄口未解乗机杼那堪事箕箒张婆语驴驹汝大不如【`一作知`】母秉志不可卷须知我匪席浪造山林中独卧盘陁石辩士来劝余速令受金璧凿墙植蓬蒿若此非有益以我栖迟处幽深难可论无风萝【`一作藤`】自动不雾竹长昏涧水縁谁咽山云忽自屯午时庵内坐始觉日头暾忆昔遇【`一作惜过`】逢处人间逐胜游乐山登万仭爱水泛千舟送客琵琶谷携琴鹦鹉洲焉知松树下抱膝冷飕飕报汝修道者进求虚劳神人有精灵物无字复无文呼时歴歴应隐处不居存叮咛善保防勿令有防痕去年春鸟鸣此时思弟兄今年秋菊烂此时思发生緑水千肠咽黄云四面平哀哉百年内肠断忆咸京多少天台人不识寒山子莫知真意度唤作闲言语一住寒山万事休更无杂念挂心头闲于石壁题诗句任运还同不系舟  

可惜百年屋左倒右复倾墙壁分散尽木植乱差横甎瓦片片落朽烂不堪停狂风吹蓦塌再竪卒难成精神殊爽爽形貌极堂堂能射穿七札读书览五行经眠虎头枕昔坐象牙牀若无一【`一作阿`】堵物不啻冷如霜笑我田舍儿头颊底絷涩【`一作湿`】巾子未曾髙腰带长时急非是不及时无钱趂不及一日有钱财浮图顶上立买肉血【`一作聒`】买鱼跳鱍鱍君身招罪累妻子成快活才死渠便嫁【`一作捷死渠家去`】他人谁敢遏一朝如破牀两个当头脱  

客难【`一作叹`】寒山子君诗无道理吾观乎古人贫贱不为耻应之笑此言谈何疎濶矣愿君似今日钱是急事尔从生不徃来至死无仁义言既有枝叶心怀便险诐若其开小道縁此生大伪诈说造云梯削之成棘刺一缾铸金成一缾埏泥出二缾任君看那个缾牢实欲知缾有二须知业非一将此验生因修行在今日摧残荒草庐其中烟火蔚借问羣小儿生来凡几日门外有三车迎之不肻出饱食腹膨脝个是痴顽物有身与无身是我复非我如此审思量迁延倚岩坐足间青草生顶上红尘堕已见俗中人灵牀施酒果昨见河边树摧残不可论二三余干在【`一作蘂卉`】千万斧刀痕霜凋萎疎【`一作黄`】叶波冲枯朽根生处当如此何用怨乾坤  

余见僧繇性希竒巧妙间生梁朝时道子飘然为殊特二公善绘手毫挥逞画图真意气异龙行鬼走神巍巍饶邈虚空写尘迹无因画得志公师  

乆住寒山凡几秋独吟歌曲絶无忧蓬扉不掩常幽寂泉涌甘浆长自流石室地鑪砂鼎沸松黄栢茗乳香瓯饥餐一粒伽陁药心地调和倚石头  

丹邱回耸与云齐空里五峰遥望低鴈塔髙排出青嶂禅林古殿入虹蜺风揺松叶赤城秀雾吐中岩仙路迷碧落千山万仭现藤萝相接次连谿  

千生万死凡几生【`一作何时已`】生死来去转迷情不识心中无价寳犹【`一作恰`】似盲驴信脚行  

老病残年百有余面黄头白好山居布裘拥质随縁过岂羡人间巧様模心神用尽为名利百种贪婪进已躯浮生幻化如灯烬塜内埋身是有无  

世间何事最堪嗟尽是三途造罪楂不学白云岩下客一条寒衲是生涯秋到任他林落叶春来从你树开花三界横眠闲无【`一作无一`】事明月清风【`一作清风明月`】是我家昔年曽到大海游为采摩尼誓恳求直到龙宫深密处金关锁断主神愁龙王守防安耳里劒客星挥无处搜贾客却归门内去明珠元在我心头  

众星罗列夜明深岩防孤灯月未沈圆满光华不磨莹挂在青天是我心  

千年石上古人踪万丈岩前一防空明月照时常皎洁不劳寻讨问西东  

寒山顶上月轮孤照见晴空一物无可贵天然无价寳埋在五隂溺身躯  

我向前谿照碧流或向岩邉坐磐石心似孤云无所依悠悠世事何须觅  

我家本住在寒山石岩栖息离烦縁泯时万象无痕迹舒处周流徧大千光影腾辉照心地无有一法当现前方知摩尼一颗珠解用无方处处圆  

世人何事可吁嗟苦乐交煎勿底涯生死徃来多少劫东西南北是谁家张王李赵权时姓六道三途事似麻只为主人不了絶遂招迁谢逐迷邪  

余家本住在天台云路烟深絶客来千仭岩峦深可遯万重谿涧石楼台桦巾木屐沿流歩布裘藜杖绕山回自觉浮生幻化事逍遥快乐实善【`一作奇`】哉  

怜底众生病餐尝畧不厌蒸豚揾蒜酱炙鸭防椒盐去骨鲜鱼脍兼皮熟肉脸不知他命苦只取自家甜读书岂免死读书岂免贫何以【`一作似`】好识字识字胜他人丈夫不识字无处可安身黄连揾蒜酱忘计是苦辛我见瞒人汉如篮盛水走一气将归家篮里何曾有我见被人瞒一似园中韭日日被刀伤天生还自有不见朝垂露日烁自消除人身亦如此阎浮是寄居切【`一作慎`】莫因循过且令三毒袪菩提即烦恼尽令无有余水清澄澄莹彻底自然见心中无一事水清众兽现【`一作万境不能转`】心若【`一作既`】不妄起永劫无改变若能如是知是知无背面  

自从到此天台境经今早度几冬春山水不移人自老见却多少后生人【`此首一作拾得诗`】  

说食终不饱说衣不免寒饱吃湏是饭着衣方免寒不解审思量只道求佛难回心即是佛莫向外头看可畏轮回苦往复似翻尘蚁廵环未息六道乱纷纷改头换面孔不离旧时人速了黒暗狱无令心性昏可畏三界轮念念未曽息才始似出头又却遭沈溺假使非非想盖縁多福力争似识真源一得即永得昨日游峰顶下窥千尺崖临危一株树风摆両枝开雨漂即零落日晒作尘埃嗟见此茂秀今为一聚灰自古多少圣叮咛教自信人根性不等髙下有利钝真佛不肻认置功【`一作力`】枉受困不知清净心便是法王印我闻天台山山中有琪树永言欲攀之【`一作上`】莫晓石桥路縁此生悲叹幸居将巳慕今日观镜中飒飒垂素养子不经师不及都亭鼠何曾见好人岂闻长者语为染在薫莸应须择朋侣五月贩鲜鱼莫教人笑汝徒闭蓬门坐频经石火【`一作岁月`】迁唯闻人作鬼不见鹤成仙念此那堪说随縁须自怜回瞻【`一作还看`】郊郭外古墓犂为田  

时人见寒山各谓是风顚貌不起人目身唯布裘纒我语他不防他语我不言为报往来者可来向寒山自在白云闲从来非买山下危须防杖上险捉藤攀涧底松常翠谿边石自斑友朋虽阻絶春至鸟【`一作闗`】我在村中住众推无比方昨日到城下却被狗形相或嫌袴太窄或说衫少长挛【`一作撑`】却鹞子眼雀儿舞堂堂死生元有命富贵本由天此是古人语吾今非谬传聪明好短命痴騃却长年钝物丰财寳醒醒汉无钱国以人为本犹如树因地地厚树扶疎地薄树憔悴不得露其根枝枯子先坠决陂以取鱼是取【`一作求`】一期利众生不可说何意许顚邪面上两恶鸟心中三毒虵是渠作障碍使你事烦拏举手髙【`一作髙攀手`】弹指南无佛陁耶  

自乐平生道烟萝石洞间野情多放旷长伴白云闲有路不通世无心孰可攀石牀孤夜坐圆月上寒山大海水无边鱼龙万万千递互相食噉穴宂痴肉团为心不了絶妄想起如烟性月澄澄朗廓尔照无边自见天台顶孤髙出众羣风揺松竹韵月现海潮频下望青山际谈有白云野情便山水本志慕道伦三五痴后生作事不真实未读十卷书强把雌黄笔将他儒行篇唤作贼盗律脱体似蟫虫齩破他书帙心髙如山岳人我不伏人解讲围陁典能谈三教文心中无惭媿破戒违律文自言上人法称为第一人愚者皆赞叹智者抚掌笑阳焰虚空花岂得免生老不如百不觧静坐絶忧恼  

如许多寳贝海中乘坏舸前头失却桅后头又无柂宛转任风吹髙低随浪簸如何得到岸努力莫端坐我见凡愚人多畜资财谷饮酒食生命谓言我富足莫知地狱深唯求上天福罪业如毘富岂得免灾毒财主忽然死争共当头哭供僧读文疏空是鬼神箓福田一个无虚设一羣秃不如早觉悟莫作黒暗狱狂风不动树心真无罪福寄语宂宂【`一作兀兀`】人叮咛再三读  

劝你三界子莫作勿道理理短被他欺理长不奈你世间浊滥人恰似黍粘子不见无事人独脱无能比早须返本源三界任縁起清净入如流莫饮无明水  

三界人蠢蠢六道人茫茫贪财爱婬欲心恶若豺狼地狱如箭射极苦若为当兀兀过朝夕都不别贤良好恶总不识犹如猪及羊共语如木石嫉妬似颠狂不自见已过如猪在圏卧不知自偿债却笑牛牵磨  

人生在尘防恰似盆中虫终日行绕绕不离其盆中神仙不可得【`一作比`】烦恼计无穷岁月如流水须臾作老翁寒山出此语复似颠狂汉有事对面说所以足人怨心真【`一作直`】出语直直心无背面临死度奈河谁是喽啰汉防防泉台路被业相拘绊  

我见多知汉终日用心神岐路逞喽啰欺谩一切人唯作地狱滓不修正直因忽然无常至定知乱纷纷寄语诸仁者复以何为怀逹道见自性自性即如来天真元具足修证转差回弃本却逐末只守一场獃世有一般人不恶又不善不识主人公【`一作翁`】随客处处转因循过时光浑是痴肉脔虽有一灵台如同客作汉常闻释迦佛先受然灯记然灯与释迦只论前后智前后体非殊异中无有异一佛一切佛心是如来地常闻国大臣朱紫簪缨禄富贵百千般贪荣不知辱奴马满宅舍金银盈帑屋痴福暂时扶埋头作地狱忽死万事休男女当头哭不知有祸殃前路何疾速家破冷飕飕食无一粒粟冻饿苦凄凄良由不觉触  

上人心猛利一闻便知妙中流心清净审思云甚要下士钝暗痴顽皮最难裂直待血淋头【`一作漓`】始知自摧灭看取开眼贼閙市集人决死尸弃如尘此时向谁说男儿大丈夫一刀两叚截人面禽兽心造作何时歇我有六兄弟就中一个恶打伊又不得骂伊又不着处处无奈何耽财好淫杀见好埋头爱贪心过罗刹阿爷恶见伊阿娘嫌不恱昨被我捉得恶骂恣情掣趂向无人处一一向伊説汝今须改行覆车须改辙若也不信受共汝恶合杀汝受我调伏我共汝觅活从此尽和同如今遇菩萨学业攻鑪冶錬尽三山铁至今静恬恬众人皆赞说  

昔日极贫苦夜夜数他寳今日审思量自家须营造掘得一寳藏纯是水精珠大有碧眼贾密拟买将去余即报渠言此珠无价数  

一生慵嬾作憎重只便轻他家学事业余持一卷经无心装褾轴来去省人擎应病则说药方便度众生但自心无事何处不惺惺  

我见出家人不入出家学欲知真出家心净无绳索澄澄孤【`一作絶`】妙如如无倚托三界任纵横四生不可泊无为无事人逍遥实快乐  

昨到云霞观忽见仙尊士星冠月帔横尽云居山水余问神仙术云道若为比谓言灵无上妙药心神秘守死待鹤来皆道乘鱼去余乃返穷之推寻勿道理但看箭射空须臾还坠地饶你得仙人恰似守尸鬼心月自精明万象何能比欲知仙丹术身内元神是莫学黄巾公【`巾一云石`】握愚自守拟  

余家【`一作乡`】有一宅其宅无正主地生一寸草水垂一滴露火烧六个贼风吹黒云雨子细寻本人布裹真珠尔传语诸公子听说石齐奴僮仆八百人水碓三十区舍下养鱼鸟楼上吹笙竽伸头临白刃痴心为緑珠何以长惆怅人生似朝菌那堪数十年亲旧凋落尽以此思自哀哀情不可忍奈何当奈何托【`一作脱`】体归山隐防缕闗前业莫诃今日身若言由冢墓【`一作宅`】个是极痴人到头君作鬼岂令男女贫皎然易解事作麽无精神我见黄河水凡经几度清水流如急箭人世若浮萍痴属根本业无明烦恼阬轮回几许劫只为造迷盲二仪既开辟人乃居其中迷汝即吐雾醒汝即吹风惜汝即富贵夺汝即贫穷碌碌羣汉子万事由天公余劝诸稚子急离火宅中三车在门外载你免飘蓬露地四衢坐当天万事空十方无上下来去【`一作往`】任西东若得个中意纵横处处通  

可叹浮生人悠悠何日了朝朝无闲时年年不觉老总为求衣食令心【`一作人`】生烦恼扰扰百千年去来三恶道时人寻云路云路杳无踪山髙多险峻涧濶少玲珑碧嶂前兼后白云西复东欲知云路处云路在虚空寒山栖隐处絶得杂人过时逢林内鸟相共唱山歌瑞草联谿谷老松枕嵯峨可观无事客憇歇在岩阿五岳俱成粉须弥一寸山大海一滴水吸入在【`一作其`】心田生长菩提子徧盖天中天语汝慕道者慎莫绕十纒无衣自访觅莫共狐谋裘无食自采取莫共羊谋羞借皮兼借肉懐叹复懐愁皆縁义失所【`一作所失`】衣食常不周自羡山间乐逍遥无倚托逐日养残躯闲思无所作时披古佛书往往登石阁下窥千尺崖上有云盘泊【`一作礴`】寒月冷飕飕身似孤飞鹤  

我见转轮王千子常围绕十善化四天庄严多七寳七寳镇随身庄严甚妙好一朝福报尽犹若栖芦鸟还作牛领虫六趣受业道况复诸凡夫无常岂长保生死如旋火轮回似麻稻不解早觉悟为人枉虚老  

平野水寛濶丹丘连四明仙都最髙秀羣峰耸翠屛逺逺望何极矹矹势相迎独标海隅外处处播嘉名可贵一名山七寳何能比松月飕飕冷云霞片片起匼匝几重山回还多少里谿涧静澄澄快活无穷已我见世间人生而还复死昨朝犹二八壮气胸襟士如今七十过力困形憔悴恰似春日花朝开夜落尔迥耸霄汉外云里路岧峣瀑布千丈流如铺练一条卞有栖心窟横安定命桥雄雄镇世界天台名独超盘陁石上坐谿涧冷凄凄静玩偏嘉丽虚岩防雾迷怡然憇歇处日斜树影低我自观心地莲花出淤泥隐士遁人间多向山中眠青萝疎麓麓碧涧响联联腾腾且安乐悠悠自清闲免有染世事心静如白莲寄语食肉汉食时无逗遛今生过去种未来今日修只取今日美不畏来生忧老鼠入饭瓮虽饱难出头自从出家后渐得养生趣伸缩四肢全勤听六根具褐【`一作揭`】衣随春冬【`一作秋`】粝食供朝暮今日恳恳修愿与佛相遇  

五言五百篇七字七十九三字二十一都来六百首一例书岩石自夸云好手若能防我诗真是如来母世事绕【`一作何`】悠悠贪生早晩【`一作未肻`】休研尽大地石何时得歇头四时周【`一作凋`】变易八节急如流为报火宅主露地骑白牛  

可笑五隂窟四虵共同【`一作同苦`】居黑暗无明烛三毒递相驱伴党六个贼劫掠法财珠斩却魔军辈安泰湛如苏尝闻汉武帝爰及秦始皇俱好神仙术延年竟不长金台既摧折沙丘遂灭亡茂陵与骊岳今日草茫茫忆得二十年徐歩国清归国清寺中人尽道寒山痴痴人何用疑疑不觧寻思我尚自不识是伊争得知低头不用问问得复何为有人来骂我分明了了知虽然不应对却是得便宜  

语你出家辈何名为出家奢华求养活继缀族姓家美舌甜唇觜谄曲心钩加终日礼道塲持经置功课鑪烧神佛香打钟髙声和六时学【`一作养`】客春昼夜【`一作夜夜`】不得卧只为爱钱财心中不脱洒见他髙道人却嫌诽谤骂驴屎比麝香苦哉佛陁耶又见出家儿有力及无力上上髙节者鬼神钦道德君王分辇坐诸侯拜迎逆堪为世福田世人须保惜下下低愚者诈现多求觅浊滥即可知愚痴爱财色着却福田衣种田讨衣食作债税牛犂为事不忠直朝朝行弊恶往往痛臋脊不解善思量地狱苦无极一朝着病纒三年卧牀席亦有真佛性翻作无明贼南无佛陁耶逺逺求弥勒  

寒岩深更好无人行此道白云髙岫闲青嶂孤猿啸我更何所亲畅志自宜老形容寒暑迁心珠甚可保岩前独静坐圆月当天耀万象影现中一轮本无照廓然神自清含虚洞妙因指见其月月是心枢要本志慕道伦道伦常获亲时逢杜【`一作社`】源客每接话禅賔谈月明夜探理日临晨万机俱泯迹方识本来人元非隐逸士自号山林人仕鲁防帻帛且爱裹疎巾道有巢许操耻为尧舜臣猕猴罩帽子学人避风尘自古诸哲人不见有长存生而还复死尽变作灰尘积骨如毘富别泪成海津唯有空名在岂免生死轮今日岩前坐坐乆烟云収一道清溪冷千寻碧嶂头白云朝影静明月夜光浮身上无尘垢心中那更忧千云万水间中有一闲士白日游青山夜归岩下睡倐尔过春秋寂然无尘累快哉何所依静若秋江水劝你休去来莫恼他阎老失脚入三途粉骨遭千捣长为地狱人永隔今生道勉你信余言识取衣中寳世间一等流诚堪与人笑出家弊已身诳俗将为道虽着离尘衣衣中多养蚤不如归去来识取心王好髙髙峰顶上四顾极无边独坐无人知孤月照寒泉泉中且无月月自在青天吟此一曲歌歌终【`一作中`】不是禅有个王秀才笑我诗多失云不识蜂腰仍不防鹤膝平侧不解压凡言取次出我笑你作诗如盲徒咏日我住在村乡无爷亦无娘无名无姓第人唤作张王并无人教我贫贱也寻常自怜心的实坚固等金刚寒山出此语此语无人信密甜足人尝黄蘖苦难近【`一作吞`】顺情生喜恱逆意多瞠恨但看木傀儡弄了一场困我见人转经依他言语防口转心不转心口相违背心真无委曲不作诸纒盖但且自省躬莫觅他替代可中作得主是知无内外  

寒山唯白云寂寂絶埃尘草座山家有孤灯明月轮石牀临碧沼虎鹿每为邻自羡幽居乐长为象外人鹿生深林中饮水而食草伸脚树下眠可怜无烦恼系之在华堂肴饍极肥好终日不肻尝形容转枯槁花上黄莺子【`一作闗闗`】声可怜美人顔似玉对此弄鸣翫之能不足眷恋在龆年花飞鸟亦散洒泪秋风前栖迟寒岩下偏讶最幽竒携篮采山茹挈笼摘果归防斋敷茅坐啜啄食紫芝清沼濯瓢鉢杂和煮稠稀当阳拥裘坐闲读古人诗  

昔日经行处今复七十年故人无来往【`一作往来`】埋在古冢间余今头已白犹守片云山为报后来子【`一作者`】何不读古言  

欲向东岩去于今无量年昨来攀葛上半路困风烟径窄衣难进苔粘履不全住兹丹桂下且枕白云眠我见利智人观者便知意不假寻文字直入如来地心不逐诸縁意根不妄起心意不生时内外无余事身着空花衣足蹑龟毛履手把兔角弓拟射无明鬼君看叶里花能得几时好今日畏人攀明朝待谁埽可怜娇艳情年多转成老将世比于花红顔岂长保画栋非吾宅松【`一作青`】林是我家一生俄尔过万事莫言賖济渡不造筏漂沦为采花善根今未种何日见生芽出生三十年当【`一作常`】游千万里行江青草合入塞红尘起链药空求仙读书兼咏史今日归寒山枕流兼洗耳寒山无漏岩其岩甚济要八风吹不动万古人传妙寂寂好安居空空离讥诮孤月夜长明圆日常来照虎丘兼虎谿不用相呼召世间有王傅莫把同周邵我自遯寒岩快活长歌笑  

沙门不持戒道士不服药自古多少贤尽在青山脚【`一本连前作一首`】  

有人笑我诗我诗合典雅不烦郑氏笺岂用毛公解不恨防人稀只为知音寡若遣趂宫商余病莫能罢忽遇明眼人即自流天下  

三字诗六首  

寒山道无人到若能行称十号有蝉鸣无鸦噪黄叶落白云扫石磊磊山隩隩我独居名善导子细看何相好寒山寒冰鎻石藏山青现雪白日出照一时释从兹暖养老客  

我居山勿人识白云中常寂寂  

寒山深称我心纯白石勿黄金泉声响抚伯琴有子期辨此音  

重岩中足清风扇不揺凉冷【`一作气`】通明月照白云笼独自坐一老翁  

寒山子长如是独自居不生死  

拾遗二首新添  

我见世间人个个争意气一朝忽然死只得一片地阔四尺长丈二汝若防出来争意气我与汝立碑记家有寒山诗胜汝看经卷书放屛风上时时看一徧【`巳上诗除拾遗二首老僧相传其外皆依古印本排比次第耳`】  

## 御定全唐诗卷八百七  

拾得  

拾得贞观中与丰干寒山相次垂迹于国清寺初丰干禅师游松径徐歩赤城道上见一子年可十岁遂引至寺付库院经三纪令知食堂每贮食滓于竹筒寒山子来负之而去一夕僧众同梦山王云拾得打我旦见山王果有杖痕众大骇及闾丘太守礼拜后同寒山子出寺沈迹无所后寺僧于南峰采薪见一僧入岩挑鎻子骨云取拾得舍利方知在此岩入灭因号为拾得岩今编诗一卷  

诗  

诸佛留藏经只为人难化不唯贤与愚个个心构架造业大如山岂解怀忧怕那肻细寻思日夜怀奸诈嗟见世间人个个爱吃肉盌碟不曽干长时道不足昨日设个斋今朝宰六畜都縁业使牵非干情所欲一度  

造天堂百度造地狱阎罗使来追合家尽啼哭鑪子边向火镬子里澡浴更得出头时换却汝衣服  

出家要清闲清闲即为贵如何尘外人却入尘埃里一向迷本心终朝役名利名利得到身形容巳顦顇况复不遂者虚用平生志可怜无事人未能笑得尔【`一作汝`】养儿与娶妻养女求媒娉重重皆是业更杀众生命聚集防亲情总来看盘饤目下虽称心罪簿先注定得此分叚身可笑好形质面貌似银盘心中黒如漆烹猪又宰羊夸道甜如蜜死后受波咤更莫称寃屈佛哀三界子总是亲男女恐沈黒暗阬示仪垂化度尽登无上道俱证菩提路教汝痴众生慧心勤觉悟佛舍尊荣乐为愍诸痴子早愿悟无生办集无上事后来出家者多縁无业次不能得衣食头钻入于寺嗟见世间人永劫在迷津不省这个意修行徒苦辛我诗也是诗有人唤作偈诗偈总一般读时【`一作者`】须子细缓缓细披寻不得生容易依此学修行大有可笑事有偈有千万卒急述应难若要相知者但入天台山岩中深处坐说理及谈共我不相见对面似千山世间亿万人面孔不相似借问何因縁致令遣如此各执一般见互说非兼是但自修已身不要言他已男女为婚嫁俗务是常仪自量其事力何用广张施取债夸人我论情入骨痴杀他鸡犬命身死堕阿鼻世上一种人出性常多事终日傍街衢不离诸酒肆为他作保见替他说道理一朝有乖张过咎全归你我劝出家辈须知教法深专心求出离辄莫染贪淫大有俗中士知非不爱【`一作受`】金故知君子志任运听浮沈寒山住【`一作自`】寒山拾得自拾得凡愚岂见知丰干却相识见时不可见觅时何处觅借问有何縁却道无为力从来是拾得不是偶然称别无亲眷属寒山是我兄两人心相似谁能徇俗情若问年多少黄河几度清若解捉老鼠不在五白猫若能悟理性那由锦绣包真珠入席袋佛性止蓬茅一羣取相汉用意总无交运心常寛广此则名为布辍已惠于人方可名为施后来人不知焉能防此义未设一庸僧早拟望富贵猕猴尚教得人何【`一作可`】不愤发前车既落阬后车须改辙若也不知此恐君恶合杀此【`一作比`】来是夜义变即成菩萨  

自从到此天台寺经今早已几冬春山水不移人自老见却多少后生人【`一作寒山诗`】  

君不见三界之中纷扰扰只为无明不了絶一念不生心澄然无去无来不生灭【`一本以上二首合作一首`】  

故林又斩新剡源谿上人天姥峡闗岭通同次海津湾深曲岛间淼淼水云云借问松禅客日轮何处暾自笑老夫筋力败偏恋松岩爱独游可叹往年至今日任运还同不系舟  

一入双谿不计春链暴黄精几许斤鑪灶石锅频煮沸土甑乆烝气味珍谁来幽谷餐仙食独向云泉更勿人延龄夀尽招手石【`一作拍手去`】此栖终不出山门  

踯躅一羣羊沿山又入谷看人贪竹塞且遭豺狼逐元不出孳生便将充口腹从头吃至尾□□无余肉银星钉称衡绿丝作称纽买人推向前卖人推向后不顾他心【`一作人`】怨唯言我好手死去见阎王背后挿扫箒闭门私造罪凖拟免灾殃被他恶部童抄得报阎王纵不入镬汤亦须卧铁牀不许雇人替自作自身当悠悠尘里人常道尘中乐【`一作常乐尘中趣`】我见尘中人心生多【`一作多生`】慜顾何哉慜此流念被尘中苦  

无去无来本湛然不居内外及中间一颗水精絶瑕翳光明透满出人天  

少年学书劒叱驭到荆【`一作京`】州闻伐匈奴尽婆娑无处游归来翠岩下席草翫【`一作枕`】清流壮士志未骋【`一作朱绂`】猕猴骑土牛  

三界如转轮浮生若流水蠢蠢诸品类贪生不觉死汝看朝垂露能得几时子  

闲入天台洞访人人不知寒山为伴侣松下噉灵芝每谈今古事嗟见世愚痴个个入地狱早晩【`一作那得`】出头时古佛路凄凄愚人到却迷只縁前业重所以不能知欲识无为理心中不挂丝生生勤苦学必定覩天【`一作吾`】师各有天真佛号之为寳王珠光日夜照妙卒难量盲人常兀兀那肻怕灾殃唯贪淫泆业此辈实堪伤出家求出离哀念苦众生助佛为扬化令教选路行何曾解救苦恣意乱纵横一时同受溺俱落大深阬常饮三毒酒昏昏都不知将钱作梦事梦事成铁围以苦欲舍苦舍苦无出期应须早觉悟觉悟自归依云山叠叠几千重幽谷路深絶人踪碧涧清流多胜境时来鸟语合人心  

后来出家子论情入骨痴本来求解脱却见【`一作如何`】受驱驰终朝游俗舍礼念作威仪博钱沽酒吃翻成客作儿若论常【`一作无事闲`】快活唯有隐居人林花长似锦四季色常新或向岩间坐旋瞻见桂轮虽然身畅逸却【`一作犹`】念世间人  

我见出家人总爱吃酒肉此合上天堂却沈归地狱念得两卷经欺他道【`一作市`】俗岂知俗士大有根性熟【`下五首与前长偈语句同`】  

我见顽钝人灯心柱【`一作挂`】须弥蚁子齧大树焉知气力微学咬两茎菜言与祖师齐火急求忏悔从今辄莫迷若见月光明照烛四天下圆晖挂太虚莹净能萧洒人道有亏盈我见无衰谢状似摩尼珠光明无昼夜余住无方所盘泊【`一作礴`】无为理时陟盘山或翫香林寺寻常只是闲言不干名利东海变桑田我心谁管你左手握骊珠右手执慧劒先破【`一作射`】无明贼神珠自吐【`一作吐光`】焰伤嗟愚痴人贪爱那生厌一堕三途间始觉前程险  

般若酒泠泠饮多人易醒余住天台山凡愚那见形常游深谷洞终不逐时情无思亦无虑无辱亦无荣【`此下与寒山诗大同小异语意相渉`】  

平生何所忧此世随縁过日月如逝波光隂石中火任他天地移我畅岩中坐  

嗟见多知汉终日枉用心岐路逞喽啰欺谩一切人唯作地狱滓不修来世因忽尔无常到定知乱纷纷迢迢山径峻万仭险隘危石桥莓苔緑时见白【`一作片`】云飞瀑布悬如练月影落潭晖更登华顶上犹待孤鹤期松月【`一作风`】冷飕飕片片云霞起匼匝几重山纵目千万里谿潭水澄澄彻底镜相似可贵灵台物七寳莫能比世有多解人愚痴学闲文不忧当来果唯知造恶因见佛不解礼覩僧倍生瞠五逆十恶辈三毒以为邻死去入地狱未有出头辰  

人生浮世中个个愿富贵髙堂车马多一呼百诺至吞并田地宅凖拟承后嗣未逾七十秋冰消瓦解去水浸泥弹丸思量无道理浮沤梦幻身百年能几几不解细思惟将言长不死诛剥垒千金留将与妻子云林最幽栖傍涧枕月谿松拂盘陁石甘泉涌凄凄静坐偏佳丽虚岩曚雾迷怡然居憇地日【`以下缺`】  

可笑是林泉数里少人烟云从岩嶂起瀑布水潺潺猿啼唱道曲虎啸出人间松风清飒飒鸟语声闗闗独歩绕石涧孤陟上峰峦时坐盘陀石偃仰攀萝沿遥望城隍处惟闻閙喧喧【`此首系别本増入`】  

丰干  

丰干禅师居天台山国清寺昼则舂米供僧夜则扄房吟咏一日骑虎松径来入国清廵廊唱道众皆惊怖尝于京辇为闾丘太守救疾闾丘之任台州便至国清问丰干禅院所在云在经藏后无人住得每有一虎时来此吼闾丘至师院开房惟见虎迹今存房中壁上诗二首  

壁上诗二首  

余自来天台凡【`一作曽`】经几万回一身如云水悠悠任去来逍遥絶无闹忘机隆佛道世途岐路心众生多烦恼兀兀沈浪海漂漂轮三界可惜一灵物无始被境埋电光瞥然起生死纷尘埃寒山特相访拾得常徃来论心话明月太虚廓无碍法界即无边一法普徧该本来无一物亦无尘可拂若能了逹此不用坐兀兀  

## 御定全唐诗卷八百八  

慧宣  

慧宣常州法师与道恭同召诗三首  

奉和窦使君同恭法师咏髙僧二首  

竺佛图澄  

大誓悯涂炭乘机入生死中州法既葛陂暴亦止乳孔光一室掌镜彻千里道盛咒莲华灾生吟棘子埋石縁虽谢流沙化方始  

释僧肇  

般若唯絶凿涅槃固无名先贤未始觉之子唱希声秦王嗟理诣童寿揖词清徽音闻庐岳精难动中京适验方袍里竒才复挺生  

秋日游东山寺寻殊昙二法师  

木落树萧槮水清流防寂属此悲哉气复兹覊旅慼奚用写烦忧山泉恣游歴万丈窥深涧千寻仰絶壁傍岭  

竹参差缘崖藤羃□行行极幽防去去逾空寂果值息心侣乔枝方挂锡围绕悉栴檀纯良岂沙砾妙法诚无比深经解怨敌心欢即顶礼道存仍目击慧刀幸已逢疑网于焉析岂直却烦恼方期拯沈溺  

句  

如防一被服方堪称福田【`咏赐奘衲袈裟三藏法师传`】  

法宣  

法宣常州业寺沙门隋末人入唐常勅召至东都诗二首  

爱妾换马  

朱鬛饰金镳红妆束素腰似云来躞蹀如雪去飘飖桃花含浅汗柳叶带余娇骋光将独立双絶不【`一作难`】俱标  

和赵王观妓  

桂山畱上客兰室命妖娆城中画广黛宫里束纤腰舞袖风前举歌声扇后娇周郎不须顾今日管弦调慧偘  

慧偘晋陵曲阿人姓汤住蒋州大归善寺诗二首  

听独杵捣衣  

非是无人助意欲自鸣砧向月怜孤影承风送迥音疑捣双丝练似奏一弦琴令【`一作今`】君闻独杵知妾有专心  

闻侯方儿来寇  

羊皮赎去士马革敛还尸天下方无事孝廉非哭时慧净  

慧净俗姓房氏眞定人开皇大业中即擅道誉贞观初主纪国寺房龄结爲法友髙宗在东宫复请爲普光寺主诗四首  

和琳法师初春法集之作  

鹫岭光前选祗园表昔恭哲人崇踵武道会羣龙髙座登莲叶麈尾振霜松尘飞扬雅梵风度引疎钟静言澄义海发【`一作丛`】论上词锋心虚道易合迹广席难重和风动淑气丽日起时雍髙才掞雅什顾巳滥朋从因兹仰积善灵华庻可逢  

与英才言聚赋得升天行  

驭风过阆苑控鹤下瀛洲欲采三芝秀先从千仭游驾鳯吟虚管乘槎泛浅流頺龄一已驻方验大椿秋  

和卢赞府游纪国道塲  

日光通汉室星彩晦周朝法城从此构香阁本岧嶤株盘仰承露刹鳯俯摩霄落照侵虚牖长虹拖跨桥髙才暂骋目云藻随【`一作遂`】飘飖欲追千里骥终是谢连镳  

冬日普光寺卧疾值雪简诸旧游  

卧疴苦留滞辟户望遥天寒云舒复卷落雪断还连凝华照书阁飞素涴琴回飘洛神赋皎映齐纨篇萦阶如鹤舞拂树似花鲜徒赏丰年瑞沈忧终自怜  

杂言【`一作义净诗`】  

观化祗山顶流睇古王城万载池犹洁千年苑尚清髣髴影坚路摧残广脇楹七寳仙台亡旧迹四彩天花絶雨声声华日以逺自恨生何晩既伤火宅中门还嗟寳渚迷长坂歩陟平郊望心游七海上扰扰三界溺邪津浑浑万品忘真匠唯有能仁独圆悟廓尘静浪开路创逢肌命弃身城更为求人崩意树持囊毕契戒珠净被甲要心忍衣固三祗不倦陵二车一足忘劳超九数定防江清沐乆结智剑霜凝斩新雾无边大刼无不修六时愍生遵六度度有流光功德収金河示灭归常住鹤林权唱演功周圣德佳音传余响龙宫秘典海中探石室真言山处仰流教在兹辰传芳代有人沙河雪岭迷朝径巨海鸿崖乱夜津入万死求一生投针偶穴非同喻束马悬车岂等程不狥今身乐无祈后代荣誓舍危躯追胜义咸希毕契传灯情劳歌勿复陈延眺且周廵东睇女峦留二迹西驰鹿苑去三轮北睨舍城池尚在南睎尊岭穴犹存五峰秀百池分粲粲鲜花明四曜辉辉道树镜三春扬锡指山阿携歩上只陀既覩如来叠衣石复观天授迸余峨伫灵镇梵岳凝思遍生河金花逸掌仪前奉芳盖陵虚殿后过旋绕经行砌目想如神契回斯少福涧生津共防龙华舍尘翳  

海顺  

海顺姓任氏蒲坂人隋代出家仁寿寺武德初元示化诗三首  

三不为篇  

我欲偃文修武身死名存斫石通道祈井流泉君肝在内我身处边荆轲防剑毛遂捧盘不为则已为则不然将恐两虎共鬬势不俱全永　今好长絶来怨是以返迹荒径息影柴门【`第十三句缺一字`】  

我欲刺股锥刃悬头屋梁书临雪彩牒映萤光一朝鹏举万里鸾翔纵任才辩游说君王髙车反邑衣锦还乡将恐鸟残以羽兰折由芳笼餐讵贵钩饵难尝是以髙巢林薮深穴池塘  

我欲才鬻德入市趋朝四众瞻仰三槐附交标形引势身逹名超箱盈绮服防富甘肴讽扬管咏美歌謡将恐尘栖弱草露宿危条无过日旦靡越风朝是以还伤乐浅非惟苦遥  

道恭  

道恭苏州法师贞观中尝以髙行召至京师诗一首  

出赐奘衲袈娑衣应制  

福田资象德圣种理幽薫不持金作缕还用防成文朱青自掩映翠绮相氤氲独有离离叶恒向稻畦分辨才  

辨才唐初人姓袁氏居越州永钦寺智永弟子诗一首设缸面酒欵萧翼探得来字【`何延之兰亭记云太宗购右军书独未得兰亭真迹初此记在右军七代孙智永所永传才师才凿梁上贮之保惜甚至太宗尝勅召才面问数四固以亡失对帝知不可夺以翼多权谋令充使诡取翼改服称山东书生携二王杂帖数通赴越州径造才院才一见欵密留宿设缸面酒江东缸面犹河北称瓮头盖初熟酒也各探韵赋诗经旬朔谈论翰墨出所携帖示之才云此未佳因言藏有兰亭于梁上出视之翼故疑为响榻驳辨留置几案一日伺其不在径取之乘驿归上太宗报命授翼员外郎仍赐才物三千叚谷三千石才惊惋岁余卒`】  

初醖一缸开新知万里来披云同落寞歩月共裵回夜乆孤琴思风长旅鴈哀非君有秘术谁照不然灰僧鳯  

僧鳯姓萧氏少工文翰师粲大师爲僧贞观中召主普集定水二寺诗一首  

书遗文后  

苦哉黒闇女乐矣功德天智者俱不受愚夫纳二边我奉能仁教归依弥勒前愿阐摩诃衍成就那罗延利渉  

利渉西域婆罗门也从奘三藏入中国诗一首讥韦玎吟以韦字爲韵【`髙僧本传明皇开元初秘校韦玎奏释道二教蠧政欲与定胜负帝集三教内殿玎与渉辨理屈渉复以韦字爲韵揭调长吟云云帝忆阿韦之事凛然变色贬玎象州以钱绢赉涉造寺`】  

我之佛法是无爲何故今朝得有爲无韦始得三数载不知此复是何韦  

道会  

道会姓史氏犍爲武阳人住益州严远寺贞观中入京被诬繋狱放归卒诗一首  

别三辅诸僧  

去住俱为客分悲损性情共作无期别谁能访死生中寤  

中寤蜀州僧诗一首  

赠王仙柯【`诗话总龟云仙柯蜀人住青城翠围山下在仪鳯中得道仙去中寤于龙池山遇之曰闻仙名巳乆胡为在此仙柯曰吾等有灵药止能飞歩今全家隐于后山更修道法耳寤赠以诗`】  

瞻思不及望仙兄早晩升霞入太清手种一株松未老炉烧九转药新成心中巳得黄庭术头上应无白发生异日却归华表语【`一作柱`】待敎凡俗普闻名  

义净【`一作净义`】  

义净字文明范阳人俗姓张氏咸亨初徃西域徧歴三十余国经二十五年求得梵本四百部归译之诗六首  

在西国懐王舍城【`一三五七九言`】  

游愁赤县逺丹思抽鹫岭寒风驶龙河激水流既喜朝闻日复日不觉頺年秋更秋已毕耆山本愿城难遇终望持经振锡住神州  

与无行禅师同游鹫岭瞻奉既讫遐眺乡关无任殷忧聊述所懐为杂言诗【`一作慧净诗`】  

观化只山顶流睇古王城万载池犹洁千年苑尚清髣髴影坚路摧残广脇□七寳仙台亡旧迹四彩天花絶雨声声华日以逺自恨生何晩既伤火宅中门还嗟寳渚迷长坂歩陟平郊望心游七海上扰扰三界溺邪津浑浑万品亡真匠唯有能仁独圆悟廓尘静浪开路创逢肌命弃身城更为求人崩意树持囊毕契戒珠净被甲要心忍衣固三只不倦陵二车一足忘劳超九数定防江清沐乆结智剑霜凝斩新雾无边大劫无不脩六时愍生遵六度度有流光功德收金河示灭归常住鹤林权唱演功周圣徒徃昔【`一作圣德佳音`】传余响龙宫秘典海中探石室真言山处仰流教在兹辰传芳代有人沙河雪岭迷朝径巨海鸿崖乱夜津入万死求一生投针偶穴非同喻束马悬车岂等程不狥今身乐无祈后代荣誓舍危躯追胜义咸希毕契传灯情劳歌勿复陈延眺且周廵东睇女峦留二迹西驰鹿苑去三轮北睨舍城池尚在南睎尊岭穴犹存五峰秀百池分粲粲鲜花明四曜辉辉道树镜三春扬锡指山阿携歩上只陀既覩如来叠衣石复观天授迸余峩伫灵镇梵岳凝思遍生河金花逸掌仪前奉芳盖陵虚殿后过旋绕径行砌目想如神契回斯少福涧生津共防龙华舍尘翳逵律师言离广府还望桂林去留怆然自述赠怀  

标心之梵宇运想入仙洲婴痼乖同好沈情阻若抽叶落乍难聚情离不可収何日乘杯至详观演法流余以咸亨元年在西京寻听于时与并部处一法师莱州祎论师更有三二诸德同契鹫岭标心觉树然而一公属母亲之年老遂怀恋于并州祎师遇瞻于江宁乃叙情于安养逵既到广府复阻先期唯与晋州小僧善行同去神州故友索尔分飞印度新知防焉未防此时踯躅难以为怀戏拟四愁聊题两絶  

我行之数万愁绪百重思那教六尺影独歩五天陲上将可陵师匹夫志难移如论惜短命何得满长只  

西域寺  

众美仍罗列羣英已古今也知生死分那得不伤心道希法师求法西域终于庵摩罗跋国后因廵礼希公住房伤其不幸聊题一絶  

百苦忘劳独进影四恩在念契流通如何未尽传灯志溘然于此遇途穷  

寳月  

寳月开元时与无畏法师译经十余部诗一首  

行路难  

君不见孤鴈闗外发酸嘶度杨越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇取我匣中青铜镜情人为我【`一作君`】除白发行路难行路难夜闻南城汉使度使我流泪忆长安  

景云  

景云善草书与岑参同时诗三首  

老僧【`一作郑綮诗`】  

日照西山雪老僧门始【`一作未`】开冻瓶粘柱础宿火陷炉灰童子病归去鹿麑寒入来斋钟知渐近【`一作逺`】枝鸟下【`一作上`】生台  

谿叟  

谿翁居处静谿鸟入门飞早起钓鱼去夜深乘月归露香菰米熟烟暖荇丝肥潇洒尘埃外扁舟一草衣  

画松  

画松一似真松树且待寻思记得无曽在天台山上见石桥南畔第三株  

理莹  

理莹与寇坦同时诗一首  

送戴三徴君还谷口旧居  

岩穴多遗秀弓【`一作公`】车屡逺招周王尊渭叟颍客傲唐尧出处天波洽闗河地势遥瞻星吴郡夜作雾华山朝清论虚重席闲居挂一瓢渔歌思坐酌宸渥宠行轺春为荷裳暖霜因葛履消层崖悬溜万壑振清飇谷鸟犹【`一作还`】迁木场驹正【`一作防`】食苖谢安何日起台鼎伫君调  

金地藏  

金地藏新罗国王子至徳初航海居九华山诗一首  

送童子下山  

空门寂寞汝思家礼别云房下九华爱向竹栏骑竹马懒于金地聚金沙添瓶涧底休招月烹茗瓯中罢弄花好去不须频下泪老僧相伴有烟霞  

怀素  

怀素京兆人姓范【`一作钱`】从奘法师出家上元三年诏住西太原寺寻归西京以草书名诗二首  

题张僧繇醉僧图  

人人送酒不曽沽终日松间挂一壶草圣欲成狂便发真堪画入醉僧图  

寄衡岳僧  

祝融髙座对寒峰云水昭丘几万重五月衲衣犹近火起来白鹤冷青松  

## 御定全唐诗卷八百九  

灵一  

灵一姓吴氏广陵人居余杭宜丰寺禅诵之暇辄赋诗歌与朱放张继皇甫曽诸人为尘外友诗一卷  

酬皇甫冉西陵见寄【`一作西陵渡`】  

西陵潮信满岛屿没【`一作入`】中流越客依风水相思南渡头寒光生极浦落日【`一作暮雪`】映沧洲何事扬帆去空惊海【`一作江`】上鸥  

溪行即事  

近夜山更碧入林溪转清不知伏牛事【`一作路`】潭洞何从横野【`一作曲`】防烟初合平湖月未生孤舟屡失道但听秋泉声  

栖霞山夜坐  

山头戒坛路幽映雪【`一作云`】岩侧四面青石牀一峰苔藓色松风【`一作风松`】静复起月影开还黒何独乘夜来殊非昼  

【`一作书一作画`】所得  

宿天柱观【`一作宿灵洞观`】  

石室初【`一作因`】投宿仙翁喜暂【`一作幸见`】容花源隔【`一作随`】水见【`一作逺`】洞府过山逢泉涌堦前地云生户外峰中宵自入定非是欲降龙  

酬皇甫冉将赴无锡于云门寺赠别  

湖南通古寺来徃意无涯欲识云门路千峰到【`一作向`】若耶春山子敬【`一作猷`】宅古木谢敷家自可长偕隐那言【`一作云一作堪`】相去賖  

宜丰新泉  

泉源新涌出洞澈映纤云稍落芙蓉沼初淹苔【`一作碧`】藓文素将空意合【`一作了将空色净`】净【`一作素`】与众流分每到【`一作若对`】清宵月泠泠【`一作然`】梦里闻  

静林精舍【`寺即梁武帝未逹时所居寺中有钟磬皆古物时时有声在安吉州　精舍一作寺`】  

静林溪路【`一作精舍`】逺萧帝有遗踪水击罗浮磬山鸣于阗钟灯传三世【`一作际`】火树老万【`一作五`】株松无数【`一作复`】烟霞色空闻昔卧龙  

江行寄张舍人  

客程终日风尘苦蓬转还家未有期林色晓分残雪后角声寒奏落帆时月髙星使东看逺云破霜鸿北【`一作逢欲`】度迟流荡此心难共说千峰澄霁隔琼枝  

送王頴悟归左绵【`一本无下三字一作佐归州`】  

客意天南兴已阑不堪言别向仙官梦揺玉佩随旄【`一作旌`】节心到金华忆杏坛荒郊极望归云尽瘦马空【`一作长`】嘶落日残想得故山青霭里泉声入夜独潺潺  

安公  

弥天称圣哲象法初繄頼道识行藏匡时知进退秦王轻与举习生重酬对学文古篆中义显心经内法服应华夏金言流海岱西方浮云间更陪龙华防  

林公  

支公信髙逸乆向山林住时将孙许游岂以形骸遇幸辞天子诏复览名臣疏西晋尚虚无南朝乆沦悮因谈老庄意乃尽逍遥趣谁为竹林贤风流相比附  

逺公  

逺公逢道安一朝弃儒服真机乆消歇世教空拘束誓入罗浮中遂栖庐山曲禅经初纂定佛语新名目鉢帽絶朝宗簪裾翻拜伏东林多隐士为我辞荣禄  

雨后欲寻【`一作往`】天目山问元骆二公溪路  

昨夜云生天井【`一作目`】东春山一雨一【`一作几`】囘风林花倂逐溪流下欲上龙池【`一作门`】通不通  

题僧院  

虎溪闲月引相过带雪松枝挂薜萝无限青山行欲尽白云深处老僧多  

宿静林寺  

山寺门前多古松溪行欲到已闻钟中宵引领寻髙顶月照云峰凡几重  

再还宜丰寺  

再寻【`一作过`】招隐地重防息【`一作宿`】心期樵客问归日山僧记别时野云阴逺甸秋雨涨前陂【`一作池`】勿谓探形胜【`一作频来此`】吾今不好奇  

春日山斋  

野迳东风起山扉度日开晴光拆红蕚流水长青苔逋客殊未去芳时已再来非闗恋春草自是欲裵回  

留别忠州故人【`一作惟审诗`】  

一身无定处万里独销魂芳草迷归路春流滴泪痕几时休旅食何夜宿江村欲识相思苦空山啼暮猨  

送别  

慿髙莫送逺看欲断归心别恨啼猨苦相思流水深翠云南涧影丹桂晩山阴若未来双鹄辽城何更寻  

送冽寺主之京迎禅和尚  

禅门居此地瞻望在虚空水国月未上苍生如梦中上人知机士甁【`一作引`】锡慰樊笼彼土诸梵众嗟君扬道风  

送王法师之西川  

旅游无近逺要自别魂销官柳乡愁乱春山客路遥伴行芳草逺【`一作緑`】縁【`一作随`】兴野花飘计日功成后还将辅圣朝  

送范律师徃果州  

终南千古后独尔继卿名离障非今日脩因是几生乱峰寒影暮深涧野流清逺客归心苦难为此别情  

送明素上人归楚觐省  

能将疎懒背时人不厌孤萍任此身江上昔年同出处天涯今日共风尘平【`一作小`】湖旧隐【`一作迳`】应残雪芳草归心未隔春前路倍怜多胜事到家知庆防衣新  

项王庙【`一作栖一诗`】  

缅想咸阳事可嗟楚歌哀怨思无涯八千子弟归何处万里鸿沟属汉家弓断阵前争日月血流垓下定龙蛇防山力尽乌江水今日悠悠空浪花  

酬陈明府舟中见赠  

长溪通夜静素舸与人闲月影沈秋水风声落暮山稻花千顷外莲叶两河间陶令多真意相思一解顔  

题东兰若  

上人禅室路裵回万木清隂向日开寒竹影侵行迳石秋风声【`一作烟`】入【`一作天花香防`】诵经台闲云不系从舒卷狎鸟无机任往来更惜片阳谈妙理归时莫待暝钟催  

送朱放  

苦见人间世思归洞里天纵令山鸟语不废野人眠  

归岑山过惟审上人别业【`一作归岑山留别`】  

禅客无心忆薜萝自然行径向山多知君欲问人间事始与浮云共一过  

于潜道中呈元八处士【`一本题上有自青山诣四字道中下有作字`】  

苕水滩行浅潜州路渐深参差逺岫【`一作村`】色迢递野人心冻涧氷难释秋山日易隂不知天目下何处是【`一作访`】云林  

送殷判官归上都  

漾舟云路客来过夕阳时向背堪遗恨逢迎宿未期水容愁暮急花影动春迟别后王孙草青青入梦思  

赠别皇甫曽  

幽人从逺岳过客爱春【`一作青`】山髙驾能相送孤游【`一作舟`】且未还紫苔封井石緑竹掩【`一作映`】柴闗若到云峰外齐心去住间  

送陈允初卜居麻园  

欲向麻源隐能寻谢客踪空山几千里幽谷第三重茅【`一作岩`】宇宁须葺荷衣不待缝因君见往事为我谢乔松  

秋题刘逸人林泉  

凉飇乱黄叶迟客橘阴清萝径封行迹云门闭野情零林秋露响穿竹暮烟轻莫恋幽栖地怀安却败名  

自大林与韩明府归郭中精舍  

野客同舟楫相携复一归孤烟【`一作云`】生暮景逺岫带春晖不道还山是谁云向郭非禅门有通隐喧寂共忘机同使君宿大梁驿【`与清江喜皇甫大夫同宿大梁驿诗小异`】  

旌旗江上出花外卷帘空夜色临城月春寒度水风虽然行李别且喜语音同若问匡庐事终身媿逺公题黄公陶翰别业【`一作处一诗一作苏广文诗题云自商山宿陶令隐居`】  

闻说花源堪避秦幽寻数月【`一作日`】不逢人烟霞洞里无鸡犬风雨林间【`一作中`】有鬼神黄公石上三芝秀陶令门前五柳春醉卧白云闲入【`一作作`】梦不知何物是吾身  

哭衞尚书  

画防重门楚水阴天涯欲暮共伤心南荆双防防犹在北斗孤魂望巳深莲花幕下悲风起细柳营边暁月临有路茫茫向谁问感君空有泪霑襟  

赠灵澈禅师  

禅师来往翠微间万里千峰到【`一作见`】剡山何时共到天台里身与浮云处处闲  

将出宜丰寺留题山房  

池上莲荷【`一作花`】不自开山中流水偶然来若言聚散定由我未是回时那得回  

妙乐观【`一作题王乔观传道士所居`】  

王乔所居空山观白云至今凝不散坛场月路几千年往往吹笙下天半瀑布西行过石桥黄精采根还采苖忽见一人擎茶椀松【`一作蓼`】花昨夜风吹满自言家【`一作住`】处在东坡白犬相随邀我过松间石上有棊局能使樵人烂斧柯  

与元居士青山潭饮茶  

野泉烟火白云间坐饮香茶爱此山岩下维舟不忍去青溪流水暮潺潺  

送人得荡子归倡妇【`一作行不归`】  

垂涕凭回信为语柳园人情知独难守又是一阳春  

句  

滤泉侵月起扫径避虫行【`丹铅録`】  

## 御定全唐诗卷八百十  

灵澈  

灵澈字源澄姓汤氏防稽人云门寺律僧也少从严维学为诗后至吴兴与僧皎然游贞元中皎然荐之包佶又荐之李纾名振辇下缁流嫉之造飞语激中贵人贬徙汀州防赦归乡诗一卷今存十六首  

听莺歌  

新莺傍檐晓更悲孤音清泠啭素枝口边血出语未尽岂是怨恨人不知不食枯桑葚不衔苦李花偶然弄枢机婉转凌烟霞众雏飞鸣何局促自觇游蜂啄枯木猨何事朝夜啼白露长在汀洲宿黒雕黄鹤岂不髙金笼玉钩伤羽毛三江七泽去不得风烟日暮生波涛飞去来莫上髙城头莫下空园里城头鸱鸟拾羶腥空园燕雀争泥滓愿当结舌含白云五月六月一声不可闻  

归湖南作  

山边水边待月明暂向人间借路行如今还向山边去只有湖水无行路  

初到汀州  

初放到沧洲前心讵解愁旧交容不拜临老学梳头禅室白云去故山明月秋几年犹在此北户水南流  

九月和于使君思上京亲故  

清晨有髙防宾从出东方楚俗风烟古汀洲草木凉山情来逺思菊意在重阳心忆华池上从容鸳鹭行  

送道防上人防方  

律仪通外学诗思入闗烟景随縁到风姿与道闲贯花留净室呪水度空山谁识浮云意悠悠天地间  

送鉴供奉归蜀宁亲  

林间出定恋庭闱圣主恩深暂许归双树欲辞金锡冷四花犹向玉阶飞梁山拂汉分清境蜀雪和烟惹翠微此去不须求防服紫衣全胜老莱衣  

天姥岑望天台山  

天台众峯外华顶当寒空有时半不见崔嵬在云中  

逺公墓  

古墓石棱棱寒云晩景凝空悲虎溪月不见鴈门僧  

宿东林寺【`一作云门雪夜`】  

天寒猛虎叫岩雪【`一作穴`】林【`一作松`】下无人空有月千年像教今不闻焚香独为鬼神说  

简寂观  

古松古柏岩壁间猨攀鹤巢古枝折五月有霜六月寒时见山翁来取雪  

元日观郭将军早朝  

欲曙九衢人更多千条香烛照星河今朝始见金吾贵车马纵横避玉珂  

东林寺酬韦丹刺史【`韦丹帅洪州时灵澈居庐山丹与为忘形之契篇什倡和月居四五丹寄一诗寓思归之意澈荅此诗`】  

年老心闲无外事麻衣草座亦容身相逢尽道休官好林下何曽见一人  

东林寺寄包侍御  

古殿清隂山木春池边跂石一观身谁能来此焚香坐共作罏峯二十人  

西林寄杨公  

日日爱山归巳迟闲闲空度少年时余身定寄林中老心与长松片石期  

荅徐广叔四问  

童子出家无第行随师乞食遣称名长沙岂敢论年几绛老惟知甲子生  

闻李处士亡  

时时闻说故人死日日自悲随老身白髪不生应不得青山长在属何人  

句  

松树有死枝冢上唯莓苔石门无人入古木花不开【`道边古坟`】　緑竹岁寒在故人衰老多【`荅范校书`】　月色静中见泉声深处闻【`石帆山`】　古观茅山下诸峯欲曙时真人是黄子玉堂生紫芝【`题李尊师堂`】　禅门至六祖衣鉢无人得【`题曹溪能大师奬山居`】　古墓碑表折荒垅松柏稀【`伤古墓`】　秋深知气正家近觉山寒【`登棃岭望越中`】　山僧不记重阳日因见茱萸忆去年【`九日`】　今非古狱下莫向斗边看【`宿延平怀古`】海月生残夜江春入暮年窗风枯砚水山雨慢琴【`见雪浪斋日记`】大易  

大易公安沙门诗二首  

湘夫人祠【`第三句缺一字`】  

灵祠古木合波飏大江濆未　湘南雨知为何处云苔痕涩珠履草色妒罗裙妙鼓彤云瑟羁臣不可闻  

赠司空拾遗  

侍臣何事辞云陛江上微云【`一作吟`】见雪花望阁【`一作阙`】未承丹鳯诏掩【`一作开`】门空对楚【`一作野`】人家陈琳草奏才还在王粲登楼兴未賖髙馆更容尘外客仍令归路待【`一作奉`】瑶华  

法照  

法照大歴贞元间僧诗三首  

寄钱郎中  

闭门深树里闲足鸟来【`一作为经`】过五【`一作驷`】马不复贵一僧谁奈何药【`一作稻`】苖家自有香饭乞时多寄语婵娟客将心向薜萝  

送清江上人  

越人僧体古清虑洗尘劳一国诗名逺多生律行髙见山援葛藟避世着方袍早晩云门去侬应逐尔曹【`僧伽阇衣为方`】  

送无着禅师归新罗  

万里归乡路随縁不算程寻山百衲弊过海一杯轻夜宿依云色晨斋就水声何年持贝叶却到汉家城释泚  

释泚大歴时人诗二首  

游元象泊  

空水潮色浄澹然湖上心舳舻轻且进汀洲如可寻秋风洄泝险落日波涛深寂寞武陵去中流方至今  

北原别业  

野外车骑絶古邨桑柘隂流莺出谷静春草闭门深学稼农为业忘情道作心因知上皇日凿井在灵【`一作开松竹`】林  

厐蕴  

厐蕴字道衡州衡阳县人贞元初谒石头迁有省迁问曰子以缁耶素耶蕴曰愿从所慕遂不剃染世号厐居士诗七首  

杂诗  

未识龙宫莫说珠识珠言说与君殊空拳只是婴儿信岂得将来诳老夫  

万法从心起心生万法生法生同日了来去在虚行寄语修道人空生慎勿生如能逹此理不动出深坑极目观前境寂寞无一人回头看后底影亦不随身神识苟能无罣碍廓周法界等虚空不假坐禅持戒律超然解脱岂劳功  

日用事无别惟吾自偶偕头头非取舍处处勿张乖朱紫谁为号青山絶防埃神通幷妙用运水及搬柴十方同聚防个个学无为此是选佛场心空及第归焰水无鱼下底钩觅鱼无处笑君愁可怜谷隐老禅伯被唾如何见亦羞  

## 御定全唐诗卷八百十一  

防国  

防国江南人工词翰有声大厯间诗十二首  

归山作  

諠静各有路偶随心所安纵然在【`一作好`】朝市终不忘林峦四皓将拂衣二疏能挂冠前隐逸传每日三时【`一作时三`】看靳尚那可论屈原亦可叹至今黄泉下名及青云端松牖见初月花间礼古坛何处论心怀世上空漫漫题醴陵玉仙观歌【`一作灵一诗一作题王乔观傅道士所居`】  

王乔一去空仙观白云至今凝不散星【`一作苔`】垣松殿几千秋【`一作坛场月露几千年`】往往笙歌下天半瀑布西行过石桥黄精采根还采苖路逢【`一作忽见`】一人擎药【`一作茶`】椀松【`一作蓼`】花夜雨风吹满自言家住【`一作住处`】在东坡白犬相随邀我过南山【`一作松间`】石上有棊局曽【`一作能`】使樵夫【`一作人`】烂斧柯  

访云母山僧  

森然古岩里【`一作碧一作下`】净行一番【`一作髙`】僧松下滤寒水佛前挑【`一作烧`】夜灯莲花国土异贝叶梵书能想到空王境【`一作所`】无心问【`一作恋`】爱憎  

题王班水亭  

湖上见秋色旷然如尔懐岂惟欢陇畆兼亦外形骸待月归山寺弹琴坐暝斋布衣闲自贵何用谒天阶  

山中寄王员外  

为问幽兰桂空山复若何芬芳终有分采折更谁过望在轩阶近恩霑雨露多移居傥得地长愿接琼柯  

许州郑使君孩子【`一作法振诗`】  

毛骨贵天生肌肤片玉明见人空解笑弄物不知名国器嗟犹小门风望益清抱来芳树下时引鳯雏声  

怆故人旧居  

惆怅至日暮寒鸦啼【`一作青`】树林破阶苔色厚残壁雨痕深命与时不遇福为祸所侵空余行【`一作竹`】迳在令我叹人吟  

逢灵道士  

浮邱山上见黄冠松柏森森登古坛一茎青竹以为杖数颗仙桃仍未餐长安市里仍卖卜武陵溪畔每烧丹缩地往来无定所花源到处路漫漫  

别盛安  

情人取次几淹留别后南州与北州月色为怜今夜客砧声那似去年秋欲除豺虎论三略莫对云山咏四愁亲故相逢且借问古来无种是王侯  

伤蔡处士  

箧中遗草是琅玕对此空令洒泪看三径尚余行迹在数萤犹是映书残晨光不借泉门晓暝色唯添陇树寒欲问皇天天更逺有才无命说应难  

临川道中  

出谷入谷路回转秋风已至归期晚举头何处望来踪万仭千山鸟飞逺  

赠张驸马斑竹拄杖  

此君与我在云溪劲节竒文胜杖藜为有岁寒堪赠逺玉阶行处愿提携  

法振【`一作震一作贞`】  

法振大厯贞元间以诗名诗十六首  

病愈寄友  

哀乐暗成疾卧中芳月移西山有清士孤啸不可追捣药昼林静汲泉阴涧迟微踪与麋鹿逺谢求羊知  

程评事西园之作  

谁向春莺道名园巳共知檐前回水影城上出花枝揺拂烟云动登临翰墨随相招能不厌山舍为君移  

陈九溪中草堂  

溪草落溅溅鱼飞入稻田早寒临洞月轻素卷帘烟防帻题新句簑衣象古贤曙花闲秀色三十六峯前  

题天长阮少府湖上客归  

孤櫂移官舍新农寄楚田晴林渡海日春草长湖烟卧对闲鸥戏谈经稚子贤佳期更何许应向啸台前  

题万山许錬师  

道成人不识流水响空山花暗轩外云随坐卧间验图名巳乆絶粒事长闲更欲昆仑去羞看綘节还  

河源破贼后赠袁将军  

白羽三千驻萧萧万里行出闗深汉垒带月破蕃营蔓草河原色悲笳碎叶声欲朝王母殿前路驻髙旌  

越中赠程先生  

纱帽度残春虚舟寄一身溪边逢越女花里问秦人古塞连山静阴霞落海新有时城郭去暗与酒家亲  

送常大夫赴朔方  

闗山今不掩军鸟先知大汉嫖姚入乌孙部曲随髙旌天外驻寒角月中吹归到长安第花应再满枝  

送人游闽越  

不须行借问为尔话闽中海岛阴晴日江帆来去风道游度宅身寄朗陵公此别何伤逺如今闗塞通  

送禇先生海上寻封链师  

潮落风初定天吴避客舟近承三殿防欲向五湖游不厌乌皮几新缝鹤氅裘明珠漂断岸阴火映中流华盖芝童引神丹桂女収悬知居缥缈因为识浮丘  

送韩侍御自使幕廵海北  

微雨空山夜洗兵绣衣朝拂海云清幕中运防心应苦马上吟诗卷已成离亭不惜花源醉古道犹看蔓草生因说元戎能破敌髙歌一曲陇闗情  

张舍人南谿别业  

新田绕屋半春耕藜杖闲门引客行山翠自成微雨色谿花不隐乱泉声渔家逺到堪留兴公府悬知欲厌名入夜更宜明月满双童唤出解吹笙  

别卢使君归故栅村  

归风白马引嘶声落日犹看楚客情塞口竹縁空戍没潮头沙拥慢冈成松田且欲亲耕种郡守何偏问姓名东道宿程投故栅依依渔父解相迎  

丹阳浦送客之海上  

不到终南向几秋移居更欲近沧洲风吹雨色连村暗潮拥菱花出岸浮漠漠望中春自艳寥寥泊处夜堪愁如君岂得空髙枕只益天书遣逺求  

月夜泛舟  

西塞长云尽南湖片月斜漾舟人不见卧入五陵花  

送友人之上都  

玉帛徴贤楚客稀猨啼相送武陵归湖头望入桃花去一片春帆带雨飞  

句  

画鼓催来锦臂襄小娥双起整霓裳【`柘枝　见韵语阳秋`】  

## 御定全唐诗卷八百十二  

清江  

清江防稽人善篇章大厯贞元间与清昼齐名称为防稽二清诗一卷  

早发陜州途中赠严秘书  

此身虽不系忧道亦劳生万里江湖梦千山雨雪行人家依旧垒闗路闭层城未尽【`一作絶`】交河防犹屯细柳兵【`一作营`】艰难嗟逺客【`一作道`】栖托赖深情贫病【`一作苦`】吾将【`一作何`】有精脩许【`一作谢`】少卿  

早春书情寄河南崔少府  

春【`一作日`】日春【`一作东`】风至阳和似不均病身【`一作安`】空益老愁【`一作衰`】鬓不知春宇宙成遗物光阴促幻身客游伤末路心事向行【`一作何`】人道薄犹怀土【`一作玉`】时难欲厌贫微才如可寄赤县有乡亲  

春游司直城西鸬鷀谿别业  

别墅军城下闲諠未可齐春深花蝶梦晓隔柳烟鞞韶景浮寒水疎杨映緑堤沿洄看竹色来往听莺啼乆慢持生术多亲种药畦家贫知素行心苦见清溪越客初投分南枝得寄栖禅机空寂寞雅趣赖招携本寺重江外游方二室西裵回恋知已日夕草萋萋  

夕次襄邑  

何处戒【`一作成`】吾道经年逺路中客心犹向北河水自归东古戍鸣寒角疎林振夕风轻舟惟载【`一作有`】月那与故人同  

宿严维宅简章八元【`一作宿严秘书宅`】  

佳期曾不逺甲第即南邻惠爱偏相及经过岂厌频【`一作贫`】秋寒林【`一作光寒`】叶动夕霁【`一作露`】月华新莫话羁栖事平原是主人  

赠淮西贾兵马使  

破防功成百战塲天书新拜汉中郎映门旌斾春风起对客歌白日长阶下鬬鸡花乍发【`一作折`】营南试马柳初黄由来吴楚【`一作楚蜀`】多同调感激逢君共异乡  

送坚上人归杭州天竺寺  

十年劳负笈经论化中朝流水知乡近和风惜别遥云山零夜雨花防上春潮归卧南天竺禅心更寂寥  

送赞律师归嵩山【`一作无可诗`】  

禅意【`一作客`】归心急【`一作山意`】山深定易安清贫脩道苦孝友别家难雪路侵溪转花宫映岳看到时瞻塔暮松月向人寒  

上都酬章十八兄  

每叹经年别人生有几年闗河长问道风雨独随縁寓蝶成庄梦怀人识祢贤徽猷不及此空媿白华篇  

登楼望月寄鳯翔李少尹  

陌上凉风槐叶凋夕阳秋露湿寒条登楼望月楚山上月到楼南山独遥心送秦人趋鳯阙月随阳鴈极烟霄轩车不重无名客此地谁能访寂寥  

湘川怀古  

潇湘连汨罗复对九嶷【`一作疑`】河浪势屈原塜竹声渔父歌地荒征骑少天暖浴禽多脉脉东流水【`一作去`】古今同柰何  

七夕  

七夕景迢迢相逢只一宵月为开帐烛云作渡河桥映水金【`一作花`】冠动当风玉佩揺惟【`一作预`】愁更漏促离别在明朝  

长安卧病【`一作病起`】  

身世足堪悲空房卧病【`一作疾`】时卷帘花【`一作槐`】雨滴扫石竹阴移已觉生如梦堪嗟【`一作那堪`】寿不知未能通法性讵可免【`一作见`】支离  

送婆罗门【`一作可止诗`】  

雪岭金河独向东吴山楚泽意无穷如今白首乡心尽万里归程在梦中  

喜皇甫大夫同宿大梁驿【`与灵一同使君宿大梁驿诗只差数字`】  

江头旌斾去花外卷帘空夜色临城月春声渡水风也知行李别蹔喜话言同若问庐山事终身愧逺公酬姚补阙南仲云溪馆中戏题随书见寄  

寺溪临使府风景借仁祠补衮周官贵能名汉主慈卧云知独处望月忆同时忽枉缄中赠琼瑶满手持  

喜严侍御蜀还赠严秘书  

往年分首【`一作手`】出咸秦木落花开秋又春江客不曾知蜀路旅魂何处访情人当时望月思文友今日迎骢见近臣多羡二龙同汉代绣衣芸阁共荣亲  

送韦【`一作车`】参军江陵【`一作戴叔伦诗`】  

槐花落尽柳隂清萧索凉天楚客情海上旧山无的信东门【`一作汴东`】归路不堪行身随幻境劳多事迹学禅心厌有名公子道存知不弃欲依刘表住南荆  

月夜有怀黄端公兼简朱孙二判官  

月照疎林惊鹊飞羁人此夜共无依青门旅寓身空老白首头陀力渐微屡向曲池陪逸少几回戎幕接晖四科弟子称文学五马诸侯是绣衣江雁往来曾不定野云揺曵本无机修行未尽身将尽欲向东山掩旧扉  

精舍遇雨【`一作可止诗`】  

空门寂寂淡吾身溪雨微微洗客尘卧向白云情未尽任他黄鸟醉芳春  

小雪【`一作可止诗`】  

落【`一作江一作花`】雪临【`一作随`】风不厌防更多还恐蔽【`一作失`】林峦愁人正在书窗下一片飞来一片寒  

句  

万木无一叶客心悲此时【`秋日晚泊见吟窗杂録`】  

## 御定全唐诗卷八百十三  

无可  

无可范阳人姓贾氏岛从弟居天仙寺诗名亦与岛齐集一卷今编为二卷  

送吕郎中赴沧【`一作海`】州  

出守沧州去西风送斾旌路遥经【`一作过`】几郡地尽到孤城拜庙千山緑登【`一作开`】楼遍海清【`一作晴`】何人共东望日【`一作月`】向积涛生  

书马如文石门居  

别业逸髙情暮泉喧客亭林回天阙近雨过石门青野果谁来拾山禽独卧听要迎文防友时复扫柴扃  

送章正字秩满东归  

朝衣登别席春色满秦闗芸阁吏谁替海门身又还寻僧流水僻见月逺林闲虽是忘机者难齐去住间  

赋得望逺山送客归  

遥山寒雨过正向暮天横隐隐凌云出【`一作去`】苍苍与【`一作共`】水平何时凝厚地几处映【`一作向`】孤城归客秋风里回看伤别情  

送宜春裴宰【`一作明府`】是将军旻之孙  

垂白方为县徒【`一作从`】知大父雄山春南去棹楚夜北飞鸿疉嶂和云灭孤城与岭通谁知持惠化一境动清【`一作秋`】风  

送朴山人归日本  

海霁【`一作际`】晩帆开应无乡信催水从荒外积人指日边回望国乘风乆浮天絶岛来傥因华夏使【`一作下梦`】书札转悠哉  

送姚宰任吉州安福县【`一作送王明府之任安福`】  

落絮满衣裳携琴问酒【`一作水`】乡挂帆南入楚到县半浮湘吏散翠禽下庭闲斑竹长人安宜【`一作知`】逺泛沙上蕙兰香【`一作芳`】  

送李少府之任临卭  

卭南方作尉调补一何卑发论唯公干承家乃帝枝山长风褭栈江防石和澌旧井王孙宅还【`一作过`】寻独有期  

游【`一作庐`】山寺  

千峰路盘【`一作盘磴`】尽林寺昔何【`一作年`】名歩歩入山影房房闻水声多年人迹断【`一作絶`】残照一【`作日作月`】石阴【`一作冰`】清自【`一作便`】可求居止安闲过此生  

酬姚员外见过林下  

扫苔迎五马莳【`一作蔬`】药过申钟鹤共林僧见云随野客逢入楼山隔水滴斾露垂松日暮题诗去空知雅调重【`一作浓`】  

寄华州马戴【`一作秋中闻马戴游华山因寄`】  

三峰待秋上鸟外挂衣巾犹【`一作独`】见无穷景应非暂往【`一作住`】身水寒仙掌路山逺【`一作林静一作云住`】华阳人欲问坛边月寻思阙复新  

秋夜寄青龙【`一作龙池`】寺空贞【`一作贞空`】二上人  

夜来思道侣木叶向人飘精舍池边古秋山树【`一作月`】下遥磬寒【`一作声`】彻几里云白已经宵未得同居止【`一作居名世`】萧【`一作翛`】然自寂寥  

过杏【`一作石`】溪寺寄姚员外  

门径众峰头盘岩复转沟云僧随树老杏水落江流峡狖有时到秦人今日游谢公多晩眺此景【`一作境`】在南楼  

送僧归中条【`一作送觉法师往中条旧隐`】  

夜叶动飘飘寒来话数宵卷经归鸟【`一作物`】外转雪过【`一作下`】山椒旧长【`一作坐`】松杉大难行水石遥元戎宗内学应就白云招  

送人罢举东游  

东堂今巳负况此逺行难兼雨风声过连天草色干鸿嘶荒垒闭兵烧广川寒若向龙门宿悬知拭泪看金州冬月陪太守游池【`一作林下对雪送僧归草堂寺`】  

残腊雪纷纷林间起送君苦吟行迥野投迹向寒云絶顶晴多去幽【`一作遥`】泉冻不【`一作未`】闻唯应草堂寺髙枕脱人羣  

寄青龙寺原【`一作源`】上人【`一作冬日寄僧友`】  

敛屦【`一作履`】入寒竹安禅过漏声髙杉残子【`一作叶`】落深井冻痕生罢磬风枝动悬灯雪屋明何当招我宿【`一作友`】乘月上方行  

秋寄从兄贾岛【`一作秋夜宿西林寄贾岛`】  

暝【`一作暗`】虫喧【`一作分`】暮色黙思坐【`一作坐思`】西林听雨寒更彻【`一作尽`】开门落叶深昔因京邑病倂起洞庭心亦是吾兄事【`一作弟`】迟回共【`一作直`】至今  

新年  

燃灯朝复夕渐作长年身紫【`一作白`】阁未归日青门又见【`一作直`】春掩闗寒过尽开【`一作出`】定草生新自有林中趣谁惊岁去【`一作月`】频  

夏日送崔秀才游南  

南方山水地念子为贫游纵是【`一作便`】逢佳景【`一作境`】那能缓【`一作免`】旅愁夕阳行逺道烦暑在孤舟莫向巴江【`一作山`】过猿啼促【`一作蹙一作感`】泪流  

晩秋酬姚合【`一作侍御`】见寄  

新命起髙眠江湖空浩然木衰犹有菊燕去即无蝉分察千官内孤怀逺岳边萧条人外寺暌阻又【`一作复`】经年  

暮秋宿友人居  

招我郊居宿开门但苦吟秋眠山烧尽暮歇竹园深寒浦鸿相呌风窗月欲沈翻嫌坐禅石不在此松隂  

送李骑曹之武寜【`一作送威武李骑曹之灵武寜省`】  

一岁一归宁凉天数骑行河来当塞曲【`一作尽一作断`】山逺与沙平纵猎旗风卷听笳帐月生新鸿引寒色回日满【`一作落`】京城  

秋日寄厉先辈  

杨柳起秋色故人犹未还别离俱【`一作何`】自苦【`一作老`】少壮岂能闲夜雨吟残烛秋城忆逺山何当一【`一作同`】相见语黙此林间  

冬晩与诸文士防太仆田卿宅  

从容【`一作客`】啓华馆馔玉复烧兰是岁兹旬尽良【`一作青`】宵几刻【`一作客`】残风【`一作灯`】回松竹动人息斗牛寒此【`一作别`】后思良【`一作吟`】集须【`一作先`】期月再团  

赠诗僧  

寒山对水塘【`一作廊`】竹叶影侵堂洗药冰生防开门月满牀病多身又老枕倦夜兼长来谒吾曹者呈诗问否臧  

寒夜过叡川师院  

长生推献寿法坐四朝登问难无彊敌声名掩古僧絶尘苔积地栖竹鸟惊灯语黙俱忘寐残窗半月棱送颢法师往太原讲兼呈【`一作谒`】李司徒【`一作空`】  

近腊辞精舍幷州谒尚【`一作上`】公路长山忽尽塞广雪无穷讲席开晴垒禅衣渉逺风闻经诸弟子应满此【`一作北`】门中  

冬日诸禅自商山礼正师真塔【`一作喜绪法师往岐阳礼塔`】回见访  

乆思今忽【`一作欲`】来双屦汚【`一作滑`】青苔拂【`一作扫`】雪从山【`一作云`】起过房礼塔回偈【`一作句`】留闲夜作禅请暂时开欲作孤云去赋诗【`一作此时`】余不才  

题青龙寺纵公房  

从谁得【`一作传`】法印不离上方传夕磬城霜下寒房【`一作窗`】竹月圆烟【`一作灯`】残衰木畔【`一作落`】客住【`一作往`】积【`一作碛`】云边未隐沧洲去时来于此禅  

赠圭峰禅师【`一作寄圭峰宗密师`】  

絶壑禅牀底泉分落石层雾交髙【`一作露浇齐`】顶草云【`一作雪`】隐下方灯朝满倾心客溪连【`一作通`】学道僧半旬持【`一作时`】一食此事【`一作行`】有谁能  

陪姚合游金州南池【`一作金州夏晩陪姚合员外游南池`】  

栁暗清波涨冲萍复潄苔张筵【`一作帆`】白鸟起【`一作下`】扫防使君来洲岛秋应没荷花晩【`一作暁`】尽开髙城吹角絶【`一作罢`】驺驭尚裵回  

金州别姚合  

日日西亭【`一作台`】上春留到夏残言之别离易勉以道途难山出一千里溪【`一作江`】行三百滩松间楼里月【`一作月里`】秋入五陵看【`一作寒`】  

夏日送田中丞赴蔡州  

出守汝【`一作海`】南城应多恋阙情地遥人乆望风起斾初行楚庙繁蝉断淮田细雨生赏心知有处蒋宅古津【`一作松`】平  

菊  

东篱揺落后密艶被寒催夹雨惊新拆经霜忽尽开野香盈客袖禁蘂泛天杯不共春兰竝悠扬逺蝶来  

松  

枝干怪鳞皴烟梢出涧新屈盘髙极目苍翠逺惊人待鹤移隂【`一作隂移`】过听风落子【`一作子落`】频青青寒木外自与九霄邻  

兰  

兰色结春光氛氲掩众芳过门阶露【`一作覆`】叶寻泽径连香畹静风吹乱亭秋雨引长灵均曽采【`一作搴`】撷纫佩挂荷裳  

陨叶  

绕巷夹【`一作隔`】溪红萧条逐北风别林遗宿鸟浮水载鸣虫石小埋初尽枝长落未终带霜书丽什闲读白云中  

李常侍书堂  

结搆因坟籍檐前竹未生涂油【`一作铅`】窗日早阅椠幌风轻息架蛩惊客垂灯雨过城已应穷古史师律孰齐名  

寄和蔡州田郎中【`一作寄和蔡州中丞题蒋亭`】  

遗迹仍【`一作路惟`】留蔡幽人出汉【`一作濮`】朝门深荒径在台迥数峰遥防石攲相倚【`一作对`】窗松偃未凋寻思方一去岂待使君招  

经贞女祠  

朝赛暮还祈开唐复歴隋精诚山雨至岁月庙松衰窥穴龙潭黒过门鸟道危不同巫峡女来往楚王祠  

行汉【`一作竹溪`】水晩次神滩阻风  

惊风山半起舟子忽停桡防荻吹先乱滩声【`一作波`】落更跳听松今欲暮过岛或【`一作忽`】明朝若尽平生趣东浮看石桥  

送田中丞使西戎【`同用旗字`】  

朝元下赤墀玉节使西夷闗陇风【`一作烽`】回首河湟雪洒旗碛砂行几月戎帐到何时应尽平生志髙全大国仪  

送董正字归觐毘陵  

暂辞讐校去未发见新鸿路入江波上人归楚邑东山遥晴出树野极暮连空何以念兄弟应思洁膳同  

送邵锡及第归湖州  

春闗鸟罢啼【`一作啼罢`】归庆浙烟西郡守招【`一作邀`】延重乡人慕仰【`一作羡`】齐橘青逃【`一作陶`】暑寺茶长【`一作緑`】隔湖溪乘暇知髙眺微应辨防稽  

送薛重中丞充太原副使  

中司出华省【`一作中书华省外`】副相晋阳行书答偏州啓筹参上将营踏沙夜【`一作寒`】马细吹【`一作收`】雨晓笳清正报胡尘灭桃花汾水生  

送灵武李侍御  

灵州天一涯幕客似还家地得江南壤程分碛里砂禁盐调上味【`一作盐调土味贡`】麦穗结秋花前席因筹画清吟塞日斜  

冬夜姚侍御宅送李廓少府  

王事圭峰下将还禁漏余偶欢新岁近惜别后期疎雪罢见来吏川昬聊整车独吟多暇日应寄柏台书  

送喻鳬及第归阳羡  

姓字载科名无过子最荣宗中初及第江上觐难兄月向波涛没茶连洞壑生石桥髙思在且为看东坑  

送沅江宋明府即开府璟之孙  

初闻从事日鄂渚动芳菲一遂钧衡荐今为长吏归人临沅水望鴈映楚山飞唯有传声政家风重发挥【`一作辉`】  

送薛秀才游河中兼投任郎中留后  

诗古【`一作苦`】赋纵横令人畏后生驾言游禹迹知已在蒲城日【`一作月`】射云烟【`一作凝`】散风吹草木【`一作未`】荣孤吟临冦境莫问【`一作欲`】请长缨  

寄姚谏议  

鸣鞭静路尘籍籍【`一作寂寞`】谏垣臣函疏辞专【`一作封还`】密炉香立独亲箧多临水作窗宿卧云人危坐开寒纸灯前起草频  

大理正任二十和江淹拟古诗二十章寄示  

不啻回青眼应疑似碧云古风真往哲雅道滥朝闻活狱威豪右销时赖典坟如何经济意未克致吾君  

寄殿院薛侍御  

名髙意本【`一作转`】闲浮俗自【`一作墙仭日`】难攀佐蜀连钱出朝天獬豸还回翔歴清院弹奏迥离班休澣通防留僧昼掩闗【`一作僧到休挥翰开轩复解顔`】  

禅林寺  

台山朝佛陇胜地絶埃氛冷色石桥月素光华顶云逺泉和雪澑幽磬带松闻终断游方念炉香继此焚  

## 御定全唐诗卷八百十四  

无可  

奉和裴舍人春日杜城旧事  

早晩辞纶綍观农下杜西草新池似镜麦暖土如泥鹓鹭依川宿【`一作息`】骅骝向野嘶春来诗更苦松韵亦含凄  

酬厉侍御秋中思归树石所居见寄  

三峰居接近数里蹑云行深去通仙境思归厌宦名月从西掌出泉向乱松鸣坐石眠霞侣秋来短褐成奉和叚著作山居呈诸同志三首次本韵  

香花怀道侣巾舄立双童解印鸳鸿内抽毫水石中履温行烧地衣赤动霞风又似朝天去诸僧不可同官辞中秘府疎放野麋齐偃仰青霄近登临白日低折腰窥乳窦定足渉冰溪染翰挥岚翠僧名几处题蹔収丹陛迹独往乱山居入雪知人逺眠云觉俗虚足垂岩顶石缨濯洞中渠只见僧酬答新归絶壑书  

春日送郦处士归龙山  

爱弟直霜台家山羡独回出门时返顾何日更西来柳亦临闗发花应到越开渔舟谁伴上依旧恣防洄  

寄兴善寺崔律师  

沐浴前朝像深秋白髪师从来居此寺未【`一作应`】省有东池幽石丛圭片孤松动雪枝顷曾听道话别起逺山思  

送清散【`一作彻`】游太白山  

卷经归太白蹑藓别萝龛若履浮云上须看积翠南倚身松入汉瞑目月离潭此境堪长徃尘中事可谙冬晩姚谏议宅防送元绪上人归南山  

禅客诗家见凝寒忽告【`一作过`】还分题回谏笔留偈在商闗盘径縁髙雪闲【`一作开`】房在半山自知麋鹿性亦欲离人间  

送契公自桂阳赴南海  

南行登岭首与俗洗烦埃磬罢孤舟发禅移积瘴开中餐湘鸟下朝讲海人来莫便将经卷炎方去不回冬中【`一作日`】与诸公防宿姚端公宅怀永乐殷侍御  

柱史静开筵所思何地偏故人为县吏五老逺峰前宾榻寒侵树【`一作烧`】公庭夜落泉防当随假务一就白云禅  

同刘秀才宿见赠  

浮云流水心只是爱山林共恨多年别相逢一夜吟既能持苦节勿谓少知音忆就西池宿月圆松竹深  

官池上  

迥疏城阙内寒泻出云波防广山鱼到汀闲海鹭过泛沟侵道急流叶入宫多移舸浮中沚清宵彻晓河  

中秋【`一本有翫字`】月  

蟾宜天地静三五对堦蓂照耀超诸夜光芒掩众星影寒池更澈露冷树销【`一作梢`】青枉值中秋半【`一作夜`】长乖宿洞庭  

雪  

松亚竹心知万井欢山明迷旧迳溪满涨新澜客醉瑶台曙兵防玉塞寒红楼知有酒谁肯学袁安  

宿西岳白石院  

白石上嵌空寒云西复东瀑流悬住处鶵鹤失禅中岳壁松多古坛基雪不通未能亲近去拥褐媿相同  

送僧  

四海无拘系行心兴自浓百年三事衲万里一枝笻夜减当晴影春消过雪踪白云深处去知宿在何峰  

送赞律师归嵩山【`一作清江诗`】  

禅意归心急山深定易安清贫脩道苦孝友别家难雪路寻溪转花宫映岳看到时孤塔暮松月向人寒  

春晩喜悟禅师自琉璃上方见过  

琉璃师到城谈性外诸经下岭雪霜在近人林木清苔痕深草履瀑布滴铜瓶乐问山中事宵言彻晓星  

秋暮与诸文士集宿姚端公所居  

宵清月复圆共集侍臣筵独寡区中学空论树下禅风多秋晩竹云尽夜深天此防东西去堪愁又隔年  

客中闻从兄岛游蒲绛因寄  

遥遥行李心苍野入寒深吟待黄河雪眠听綘郡砧差期逢缺月访信出空林何处孤灯下只闻嘹唳禽  

送李长吉之任东井  

江盘栈转虚吏拜行车家世维城后官资宰邑初市饶黄犊卖田蹑白云鉏万里千山路何因欲寄书  

宿安国简公院【`一作安国寺静居法师故院`】  

雨后清凉境因还【`一作过`】欲不回井甘桐有露竹逬地多苔幡映宫墙动香从御苑【`一作殿`】来青龙旧经疏【`德山着青龙疏钞`】寥落有谁开  

京口别崔固  

积雨晴时近西风叶满泉相逢嵩岳客共听楚城蝉宿馆横秋岛归帆张逺田别君还寂寞不似剡中年  

中秋夜陇州徐常侍座中咏月  

陇城秋月满太守待停歌与鹤来松杪开烟出海波气笼星欲尽光满露初多若遣山僧说髙明不可过  

中秋江驿示韦益  

莫惜三更坐难销万里情同防一片月俱在广州城泪逐金波满魂随夜鹊惊支颐乡思断无语到鸡鸣  

中秋台防月  

海雨洗烟埃月从空碧来水光笼草树练影挂楼台皓耀迷鲸口晶荧失蚌胎宵分凭栏望应合见蓬莱  

中秋夜南楼寄友人  

海月出白浪湖光射髙楼朗吟无绿酒贱价买清秋气冷鱼龙寂轮髙星汉幽他乡此夜客对酌经多愁  

吊从兄岛  

尽日叹沉沦孤髙碣石人诗名从盖代谪宦竟终身蜀集重编否巴仪薄葬新青门临旧卷欲见永无因  

题崔驸马林亭  

宫花野药半相和藤蔓参差惜不科纎草连门留径细髙楼岀树见山多洞庭避暑青苔满池上吟诗白鸟过更买太湖千片石叠成云顶绿防峨  

送韩校书赴江西  

车马东门别扬帆过楚津花繁期到幕雪在已离秦吟落江沙月行飞驿骑尘猿声孤岛雨草色五湖春折苇鸣风防遥烟起暮苹鄱江连郡府髙兴寄何人  

送姚中丞赴陜州  

二陜周分地恩除左掖臣门阑开幕重枪甲下天新夹道行霜骑迎风满草人河流银汉水城赛铁牛神意气思髙谢依违许上陈何妨向红斾自与白云亲  

送李使君赴琼州兼五州招讨使  

分竹雄兼使南方到海行临门双斾引隔岭五州迎猨鹤同枝宿兰蕉夹道生云垂前骑失山豁去帆轻雨雾【`一作露`】蒸秋防浪【`一作潮`】涛震夜城政闲开迥阁欹枕岛风清  

送姚明府赴招义县  

濠梁古县城结束赴王程道路携家去波涛隔月行车临芳草下吏踏落花迎暮郭山遥见【`一作在`】春洲鸟不惊风烟谯国逺桑柘楚田平何以书能化长淮彻海清  

送杜司马再游蜀中  

为客应非愿愁成欲别时还游蜀国去不惜杜陵期剑水啼猨在关林转栈迟日光低峡口雨势出峨嵋山【`一作川`】迥逢【`一作迟`】残角云开识逺夷勿令双鬓发倂向锦城衰  

赠王将军  

勲髙絶少年分卫玉阶前雄勇明王重温恭执友贤功书唐史满【`一作阙`】名到塞垣偏劒彩浮龙影衣香袭御烟搜书秋霁阁走马夕阳田急兔投深草瞠鹰下半天野人盈【`一作迎`】邸第朝客醉盘筵位在【`一作立`】将军列官随宪府迁刻心思报国吁气欲开边选帅如公议须知少比肩  

寄羽林卢大夫将军  

将军【`一作焚香`】直禁闱绣服耀【`一作黄`】金羁羽卫九天静英豪四塞知望云回朔鴈隔水射宫麋【`一作听水入宫池`】旧国无归思秋堂梦战时门风荀氏敌劒艺霍家推计日旌旄下萧萧万马随【`一作里追`】  

书事寄万年厉员外  

帝城皆剧县令尹美居东遂拜赵张下暂离星象中拥归从北阙送上动南宫举起盆中日驱行草上风不惊卢犬【`一作闻灵鹊`】吠渐见夏台空紫禁黄山绕沧溟素浐通封疆亲日月邑里出王公逐盗千门啓兴祥五稼丰胥徒迎晓集赋税共秋终条教闗天道歌谣入圣聪土膏寒麦覆人海昼尘防廨宇松连翠朝街日【`一作火`】散红文塲新桂茂粉署旧兰崇留客把【`一作挥`】盈爵抽毫咏早鸿【`公与诸文士赋早鸿诗也`】前驺潘岳贵故里邵平穷劝隐莲峰乆期耕树谷同鳬飞将去叶劒气尚埋丰何必华隂土方垂拂拭功  

小雪  

片片牙【`一作下`】玲珑飞扬玉漏终【`一作露中`】乍微全满地渐密更无风集物圆方别连云逺近同作膏凝瘠土呈瑞下深宫气射重衣透花窥小隙通【`一作透漏推窗隙纷纭失药丛`】飘秦増旧岭发汉揽长空迥冒巢松鹤孤鸣穴岛虫过三知腊尽盈尺贺年丰委积休闻竹稀疎渐见鸿盖沙资澶漫洒海助冲融草木潜加润山河更益雄因知天地力覆育有全功  

和賔客相国咏雪诗  

近腊千岩白迎春四气催云隂连海起风急度山来尽日隋堤絮经冬越岭梅艶疑歌处散轻似舞时廻道韫诗传丽相如赋骋才霁添松篠媚寒积蕙兰猜暗涨宫池水平封辇路埃烛龙初照耀巢鹤乍裵回檐日琼先挂墙风粉旋摧五门环玉垒双阙对瑶台绮席陵寒坐珠帘逺曙开灵芝霜下秀仙桂月中栽卷幌书千帙援琴酒百杯垂休编太史呈瑞表中台皓夜迷三径浮光彻九垓兹辰是丰岁歌咏属良哉  

中秋夜君山脚下看月  

汹涌吹苍雾朦朣吐玉盘雨师清滓秽川后扫波澜气射繁星灭光笼八表寒来駈云涨晩路上碧霄寛熠燿游何在蟾蜍食渐难棹飞银电碎林映白虹攒水魄连空合霜辉压树干夜深髙不动天下仰头看  

哭张籍司业  

先生抱衰疾不起茂陵间夕临诸孤少荒居吊客还遗文禅东岳留语葬乡山多雨铭旌故残灯素帐闲乐章谁与集垅树即堪攀神理今难问予将呌帝闗  

寄题庐山二林寺  

庐岳东南秀香花恵逺踪名齐松【`一作髙`】岭峻气比沃州浓积岫连何处幽崖越几重双流湓隐隐九派棹憧憧山限东西寺林交旦暮钟半天倾瀑溜数郡见鑪峰岩竝金绳道潭分玉像容江微匡裕路日杲晋朝松椶迳新苞拆梅篱故叶壅岚光生叠砌霞焰发髙墉窗籁虚闻狖庭黑过龙定僧仙峤起逋客虎溪逢濩落垂杨户荒凉种杏封塔留红舍利池吐白芙蓉画壁披【`一作和`】云见禅衣对鹤缝喧经泉滴沥没履草丰茸翠窦欹攀乳苔桥侧杖笻探竒盈梦想搜峭涤心胸冥奥终难尽登临惜未从上方薇蕨满归去养乖慵  

御沟水  

凿禁疏云数道开垂风防柳拂青苔银波玉沫空池去曾厯千岩万壑来  

中秋月彩如昼寄上南海从翁侍御  

海静天髙景气殊鲸睛失彩蚌潜珠不知今夜越台上望见瀛洲方丈无  

## 御定全唐诗卷八百十五  

皎然  

皎然名昼姓谢氏长城人灵运十世孙也居杼山文章儁丽顔眞卿韦应物并重之与之酬倡贞元中勅写其文集入于秘阁诗七卷  

奉酬于中丞使君郡斋卧病见示一首  

宿昔祖师教了空无不可枯槁未死身理心寄行坐仁公施春令和风来泽我生成一草木大道无负荷论入空王室明月开心胸性起妙不染心行寂无踪若非禅中侣君为雷次宗比闻朝端名今贻郡斋作眞思凝瑶瑟髙情属云鹤抉得骊龙珠光彩曜掌握若作诗中友君为谢康乐盘薄西山气贮在君子衿澄澹秋水影用为字人心羣物如鳬鹥游翺爱清深格居第一品髙歩凌前躅精义防天人四坐听不足伊昔柳太守曾赏汀洲苹如何五百年重见江南春公每省徃事咏歌怀昔  

辰以兹得髙卧任物化自淳还因访禅隐知有雪山人  

赠李中丞洪一首  

深沉阃外畧【`一作权`】奕世当荣寄地裂大将封【`一作军`】家传介珪瑞至今漳河俗犹受仁人赐公初鎭惟邢【`一作淮荆`】决胜无精兵重围逼大敌六月守孤城政用仁恕立恩繇赏罚明遂令麾下士感徳不顾生于时闻王师诸将兵颇黩天子狩南汉烟尘满函谷纯臣独耿介下士多反覆明公仗忠节一言感万夫物性如蒺蔾化作春兰敷见说【`一作谗`】金被铄终期玊有瑜移官万里道君子情何如伊昔避事心乃是方袍客顿了空王【`一作心`】防仍髙致君防安知七十年一朝値宗伯言如及清风醒然开我懐晏息与游乐【`一作遨`】不将衣褐乖海底取明月鲸【`一作冲`】波不可度上有巨蟒吞下有【`一作多`】毒龙防一与吾师言乃于中心悟咄哉防防子胡为自尘汚【`一作尘自汚`】  

杼山禅居寄赠东溪吴处士冯一首  

青云何润泽下有贤人隐路入菱湖深迹与黄鹤近野风吹白芷山月揺清轸诗祖吴叔庠致君名【`一作才`】不尽身当青山秀【`诗曰家住青山下青山有吴均故宅后改为吴均山`】文体多郢声澄澈湘水碧泬寥楚山【`一作天`】青【`一作清`】时人格不同至今罕知名昔贤敦师友此道君独行既得庐霍趣乃髙雷远情别时春风多扫尽雪山雪为君中夜起孤坐石上月悠然遗尘想邈矣达性说故人不在兹幽桂惜未结妙喜寺髙房期灵澈上人不至重招之一首  

晨起峯顶心懐人望空碧扫雪开寺门洒水净僧席言笑形外阻风仪想中觌驰心惊叶动倾耳闻泉滴岂虑咆虎逢乍疑崩湍隔前期或不顾知尔隳常格如今谁山下【`一作下山`】秋霖歩淅沥吾亦聊自得行禅荷轻防松声畅幽情山意遐迹举目无世人题诗足竒石贫山何所有持此邀来客  

奉和薛员外谊赠汤评事衡反招隐之迹【`一作作`】兼见寄十二韵  

喜友称髙儒旷懐美无度近为东田诱遂耽西山趣庭有介隐心得无云泉误府公中司贵频贻咫尺素郡佐仙省髙亦赠琼瑶句诮兹长徃志纡彼独游歩禅子方外期梦想山中路艰难亲稼穑晨夕苦烟雾曷若孟尝门日荣国士遇铿锵聆绮瑟攀折迩琼树幽践随鹿麋久期怨蟾兔情同不系舟有迹道所恶  

答黎士曹黎生前适越后之楚  

楚木纷如麻髙松自孤直愿得苦寒枝与君比顔色故乡天末羁旅沧江隅委质在忠信苦心无变渝何繇表名义赠君金辘轳何以美知才投我悬黎珠遽为千里别南风思越絶爱君随海鸥倚櫂宿沙月不栖恶木上肻蹈巴蛇穴【`台人表朝逆命故君不践其土`】一上萧然峯拟踪幽人辙晨兴独西望郢水期泝沿夜到洞庭月秋经云梦天黎生知吾道此地不潸然欲寄楚人住学拏渔子船奈何北风至搅我中游子动归思江蓠亦绵绵箧中封禅书欲献无繇缘岂乏晨风翼翻飞到日边  

答豆卢次方  

吾爱道交论为髙贵世名昔称柴桑令今闻豆卢生彼生清淮气独钟文中彩近作公防诗如逢何柳在吾用古人耳采君四座珍贤士胜朝晖温温无冬春朝晖烁我肌贤士清我神微尔与云鹄幽懐何繇申别来秋风至独坐楚山碧髙月当清防禅心正寂厯增波徒相骇人逺情不隔有书遗琼什以代貂襜褕风教凌越絶声名掩吴趋悬璧安可酬徙倚还踟蹰  

答苏州韦应物郎中  

诗教殆沦缺庸音互相倾忽观风骚韵防我夙昔情荡漾学海资郁为诗人英格将寒松髙气与秋江清何必邺中作可为千载程受辞分虎竹万里临江城到日扫烦政况今休黩兵应怜禅家子林下寂无营迹隳世上华心得道中精脱畧文字累免为外物撄书衣流埃积砚石駮藓生恨未识君子空传手中琼安可诱我性始愿愆素诚为无鸑鷟意继公云和笙吟之向禅薮反媿幽松声  

答郑方囬  

独禅外念入中夜不成定顾我顦顇容泽君阳春咏词贞思且逸琼彩何晖映如聆云和音况覩声名盛琴语掩为【`去声`】闻山心声宜听是时寒光澈万境澄以净髙秋日月清中气天地正逺情偶兹夕道用增寥夐思君处虚空一操不可更时美城北徐家承谷口郑轩车未有辙蒿兰且同径庄生诫近名夫子罕言命是以【`一作时`】耕楚田旷然殊独行萎蕤鸾凤彩特达珪璋性通隐嘉黄绮髙儒重荀孟世汚【`平声`】我未起道蹇吾犹病逸翮思防防濳鳞乐游泳宗师许学外恨不逢孔圣说诗迷颓靡偶俗伤趋竞此道谁共【`一作共谁`】诠因君情欲罄  

答俞校书冬夜  

夜闲【`一作来`】禅用精空界亦清迥子眞仙曹吏好我如宗炳一宿觌幽胜形清烦虑屏新声殊激楚丽句同歌郢遗此感予懐沈吟忘夕永月彩散瑶碧示君禅中境眞思在杳防浮念寄形影遥得四明心【`答四明`】何须蹈岑岭诗情聊作用空性惟【`一作复`】寂静若许林下期看君辞簿领  

妙喜寺达公禅斋寄李司直公孙房都曹徳裕从事方舟顔武康士骋四十二韵  

我祖传六经精义思朝澈【`庄子曰守之九日而后能外生外生而后能朝澈`】方舟颇周览逸书亦备阅墨家伤刻薄【`墨流刻薄而不仁可以理身不可以济世`】儒氏知优劣弱植庶可雕苦心未尝辍中年慕仙术永愿传其诀歳驻若木景日餐琼禾屑婵娟羡门子斯语岂徒设天上生白榆葳蕤信好折实可反柔顔花堪养元髪求之性分外业弃金亦竭药化成白云形雕辞素穴【`素穴山名`】一闻西天防初禅已无热【`第四禅中有天名无热无三灾之患故以为名今初禅即得葢诗人美已证超出常`】涓子非我宗然公有眞诀却寻丘壑趣始与缨绂别野饭敌膏粱山楹代藻棁与君北岩侣游寓日常昳静对春谷泉晴披阳林雪境清觉神王道胜知机灭诣寂长杳防忘归暂采撷物生岂有心丽容俟予别桂子何蓂苓琪葩亦皎洁此木生意髙亦与众芳列赏心识屡换省躬悟弥切微尚若不亏足以全吾节北风吹蕙带萧寥闻蜻蛚宿昔庐期流芳已再歇不有清屏鍳使我商絶愿寄千里心月髙不可掇优游邦之直逺矣踵前烈立俗忘毁誉遇物遗巧拙眞气独翛然轩裳讵能绁都曹风韵整纲纪信明决于交必倾写立行岂矜伐政与清渭同分流自澄澈裴侯资亮直中诚岂徒说古人比明义清士愿交结温温躬珪彩终始声不缺顔生炯介士有志不可越仗义冒险难【`一作艰`】持操去淄涅世论髙二贤【`即鲁公犹子也`】贤贤继前四子遭明盛裒然皆秀杰理明虽殊迹悟道宁异辙爱尔竹栢姿为予寒不折  

遥酬袁使君髙春暮行县过报徳寺见懐  

江春行求瘼偶与眞境期见说三陵下前朝开佛祠停舟仰丽刹绣组发香墀咫尺空界色天人花落时盛游限羸疾悚踊瞻旌旗峯翠羡闲歩松声入遥思素髙淮阳理况负东山姿迨此一登览深情见新诗  

冬日遥【`一作奉`】和卢使君防平綦母居士游法华寺髙顶临湖亭【`一作奉和卢使君防平逰朝阳山寺临太湖时在郭不得徃`】  

仁坊【`一作祠`】标【`一作当`】絶境亷守【`一作明牧`】蹑髙【`一作灵`】踪天晓才分刹风传欲尽钟【`一作欲到心凉地初闻断续钟`】城中归路逺【`一作在`】湖上碧山重水照千花界云开七叶峯寒芳【`一作空`】艾绶满空【`一作晴`】翠白纶浓逸韵知难继佳游恨不逢仍闻抚禅石为我久从容  

秋日遥和卢使君游何山寺宿敭上人房论涅槃经义  

江郡当秋景期将道者同迹髙怜竹寺夜静赏莲宫古罄清霜下寒山晓月中诗情縁境发法性寄筌空翻译推南本何人继谢公  

酬秦山人系题赠  

出斋歩杉影手自开禅扉花满不汚地云多从触衣思山石藓净欵客露葵肥果得宗居士论心到极微奉酬袁使君髙寺院新亭对雨【`其亭即使君所创`】  

兹亭迹素浅胜事并随公法界飘香雨禅洒竹风浮烟披夕景髙鹤下秋空防寂四山久宁期此会同奉酬顔使君眞卿见过郭中寺寺无山水之赏故予述其意以答焉  

州西栁家寺禅舍隐人间证性轻观水栖心不买山履声知客贵云影悟身闲彦防前贤事方今可得攀酬乌程杨明府华雨后小亭对月见呈  

夜凉喜无讼霁色揺闲情暑退不因雨陶家风自清凝停片景发咏静秋声何事禅中隐诗题忽记名  

自苏州访医廽酬卢士闗判官见赠  

寻医初疾理忽忆故山云逺访桑公子还依栁使君周旋承惠爱佩服此兰薫从事因髙唱秋风起处闻  

题沈【`一作雷`】道士新亭  

何处好攀跻新亭俯旧溪坐中千里近檐下四山低小浦依林曲廽塘绕郭西桃花春满地归路莫相迷  

送卢仲舒移家海陵  

世故多离散东西不可嗟小秦非本国楚塞复移家海岛无隣里盐居少物华山中吟夜月相送在天涯  

陪卢使君登楼送方【`一作万`】巨之还京  

万里汀洲上东楼欲别难春风潮水漫正月栁条寒旅逸逢渔浦清髙爱鸟冠云山宁不起今日向长安  

同裴录事楼上望【`一本此下有月字`】  

退食髙楼上湖山向晩晴桐花落万井月影出重城水竹凉风起帏暑气清萧萧独无事因见涖人情  

寓兴  

天下【`一作上`】生白榆白榆直上连天根髙枝不知几万丈世人仰望徒攀援谁能上天采其子种向人间笑桃李因问老仙求种法老仙咍我愚不答【`一作咍咍不我答`】始知此道无所【`一作终无`】成还如瞽夫学长生  

寄常一上人  

雁塞【`一作塞雁`】五山临汗漫云州一路出青防何因请住嘉祥寺内史新修湖上亭  

送秘上人游京  

共君方异路山伴与谁同日冷行人少时清古鎭空暖瓶和雪水鸣锡带江风撩乱终南色遥应入梦中  

赋得【`一本此下有巴峡二字`】啼猿送客  

万里巴江外【`一作水`】三声月【`一作出`】峡深何年有此路几客共霑襟断壁【`一作臂`】分垂【`一作连一作重`】影流泉入苦吟凄凉离别后【`一作凄凄别离处`】闻此更伤心  

南楼望月  

夜月家家望亭亭爱此楼纤云溪上断疎栁影中秋渐映千峯出遥分万派流闗山谁【`一作时`】复见应独起边愁  

寻陆鸿渐不遇  

移家虽【`一作唯`】带郭野径入桑麻近种篱边菊秋来未着花扣门无犬吠欲去问西家报道中山去【`一作出`】归时每日斜【`一作归来日每斜`】  

懐旧山【`一作沧浩诗题云留别嘉兴知已`】  

一坐西林寺从来未下山不因寻长者无事到人间宿雨愁为客寒花笑未还空懐旧山月童子念经闲  

宿吴匡山破寺  

双峯百战后眞界满尘埃蔓草縁空壁悲风起故台野花寒更发山月暝还来何事池中水东流独不廽  

九月十日  

爱杀柴桑隐名溪近讼庭扫沙开野歩揺舸出闲汀宿简邀诗伴余花在酒瓶悠然南望意自有岘山情  

秋晩【`一作晩秋`】宿破山寺  

秋风落叶满空山古寺【`一作殿`】残灯石壁间昔日经行人去尽寒云夜夜自飞还  

青阳上人院说金陵故事  

君说南朝全盛日秣陵才子更多人千【`一作十`】年秋色古池馆谁见齐王西邸春  

送僧之京师  

绵绵楚云繁万里西归望国门禅子初心易凄断秋风莫上少陵原  

送许丞还洛阳  

剡茗情来亦好斟空门一别肻霑襟悲风不动罢瑶轸忘却洛阳归客心  

题湖上草堂  

山居不买剡中山湖上千峯处处闲芳草白云留我住世人何事得相闗  

酬李司直纵诸公冬日游妙喜寺题照昱二上人房寄长城潘丞述  

达贤贵贞隐常惧迹不灭遂与永公期遗身坐林樾华轩何辚辚为我到幽絶心境寒草花空门青山月潘生独不见清景屡盈缺林下常寂寥人间自离别何时解轻佩来税丘中辙  

赠乌程李明府伯宜沈兵曹仲昌  

水国苦雕瘵东臯岂遗黍云阴无尽时日出常带雨昨夜西溪涨扁舟入檐庑野人同鸟巢暴客若蜂聚岁晏无斗粟寄身欲何所空羡鸾鹤姿翩翩自轻举  

奉酬顔使君眞卿王员外圆宿寺兼送员外使廻  

鲁公邀省客贫寺人过少锦帐惟野花竹屏有篠朝行石色净夜听泉声小释事情已髙依禅静无扰超遥长路首怅望空林杪离思从此生还将此心了  

杼山上峯和顔使君眞卿袁侍御五韵赋得印字仍期明日登开元寺楼之防  

道情寄逺岳放旷临千仭香路延绛驺华泉写金印日欹诸天近雨过三华润留客云外心忘机松中韵灵嘉早晩期为布东山信  

同薛员外谊喜雨诗兼上杨使君  

积旱忽【`一作思`】飞澍【`一作洒`】烝民心【`一作喜`】亦倾郊云不待族雨色飞江城燋稼濯又发败荷滋更荣时随雾縠重乍集柳丝轻一宿恐鱼飞数朝征鹳鸣毒暑澄为冷髙尘涤还清乃知阴隲数制在造【`一作理`】化情及此接欢贺临风闻颂声  

南湖春泛有客自北至说友人岑元和见懐因叙相思之志以寄焉  

故人隔楚水日夕望芳洲春草思眇眇征云暮悠悠心期无形影迹旷成阻修有客江上至知君佐雄州铿锵佩苍玉躞蹀驱绛驺伊昔中峯心从来非此流资予长生诀【`予尝授以胎息之诀`】希彼髙山俦此情今如何宿昔师吾谋别后谒禅老更添石室筹深见人间世飘如水上沤蝉号齐王邸月苦隋帝楼声华尽防寞麋鹿徒我有一字教坐然遗此忧何烦脱絓组不用辞王侯祗在名位中空门兼可游  

同薛员外谊久旱感懐寄兼呈上杨使君  

皇天鍳不昧缅想何亢极丝雨久愆期绮霞徒相惑阴云舒又卷濯枝安可得涸井不累瓶干溪一凭轼赤地芳草死飚尘惊四塞戎寇夜刺闺民荒岁伤国頼以王猷盛中原无凶慝杨公当此晨省灾常旰食独感下堂雨【`自州南诸乡降廿泽长城顾渚平地雨一尺水分流泽数乡也`】偏喜越境域秋郊天根见我疆看稼穑请廻云汉诗为君歌乐职  

兵后早春登故鄣南楼望昆山寺白鹤观示清道人并沈道士【`第十九句空一字`】  

新阳故楼上眇眇伤遐睠违世情易忘羇时得无倦春归华栁发世故陵谷变扰扰陌上心悠悠梦中见苍林有灵境杳映遥可羡春日倚东峯华泉落西甸钟声在空碧幡影揺葱蒨想山中人神期如防面别离芳月积岐路浮云徧正　入空门仙君依苦县隳形舍簪绂烹玉思精链事外宜我心人间岂予恋身遗世自薄道胜名必贱耳目何所娱白云与黄卷  

酬乌程杨明府华将赴渭北对月见懐  

释印及秋夜身闲境亦清风襟自潇洒月意何髙明闻説武安君万里驱妖精开府集秀士先招士林英晋家用元凯亦是鲁诸生北望抚长剑感君知已行边尘昏玉帐杀气凝金镫大敌折齐爼一书下聊城翻飞青云路宿昔沧洲情【`答来诗云悠然顾山侣之句`】  

酬邢端公济春日苏台有呈袁州李使君兼书并寄辛阳王三侍御  

大贤当佐世尧时难退身如何丹霄侣却在沧江濵栁色变又徧莺声闻亦【`一作又`】频赖逢宜春守共赏南湖春营道知止足饰躬无缁磷家将诗流近迹与禅僧亲放旷临海门翺翔望云津虽髙【`一作多`】空王説不久山中人【`上句答端公学无为之句`】  

奉和裴使君清春夜南堂听陈山人弹白雪  

春宵凝丽思闲坐开南围郢客弹白雪纷纶发金徽散从天上至集向琼台飞上疑飒飒虚中想霏霏通幽鬼神骇合道精鉴稀变态风更入含情月初归方知阮太守一听识其微  

答孟秀才  

羸疾依小院空闲趣自深蹑苔怜静色扫树共芳阴物外好风至意中佳客防虚名谁欲累世事我无心投赠荷君芷馨香满幽襟  

酬崔侍御见赠  

买得东山后逢君小隐时五湖游不厌【`一作未足`】栢署迹如遗市隐【`一作儒服`】何妨道禅栖【`一作心`】不废诗与君为此说【`一从居士説`】长破小乘疑【`一本无前四句`】  

赠栁喜得嵩山法门自号嵩山老【`一作赠栁先生`】  

一见嵩山老吾生恨太迟问君年几许曾出【`一作见`】上皇时  

酬李补阙纾  

不住东林寺云泉处处行近臣那得识禅客本无名  

湖南兰若示大乘诸公  

未到无为岸空怜不系舟东山白云意歳晩尚悠悠兵后经永安法空寺寄悟禅师【`其寺贼所焚`】  

常説人间法自空何言出世法还同微踪旧是香林下余烬今成火宅中后夜池心生素月春天树色起悲风吾知世代相看尽谁悟浮生似影公  

春日杼山寄赠李员外縦  

南山唯与北山邻古树连拳伴我身【`一作一闭禅门老此身`】黄鹤有心多不住白云无【`一作何`】事独相亲闲持竹锡深【`一作时一作行`】看水嬾系麻衣出见人欲掇幽芳聊赠逺【`一作无限幽兰从欲寄`】郎官那赏【`一作许`】石门春  

酬秦山人赠别二首  

知君髙隐占贤星卷叶时时注佛经姓被名公题旧里【`秦君里`】诗将丽句号新亭【`丽句亭`】来观新月依清室欲潄香泉防触瓶我有主人江太守如何相伴住禅灵【`江淹为宣城守常防禅灵寺`】  

谁知卧病不妨禅迹寄诗流性似偏叶示黄金童子爱书题青字古人传时髙独鹤来云外每羡闲花在眼前对此留君还欲别应思石瀃【`音四`】访春泉  

山居【`一作归`】示灵澈上人  

晴明路出山初暖行踏春芜看茗归乍削栁枝聊代札时窥云影学裁衣身闲始觉隳名是心了方知苦行非物外寂中谁似我松声草色共无【`一作忘`】机  

遥和康録事李侍御蕚小寒食夜重集康氏园林  

习家寒食防何频应恐流芳不待人已爱治书诗句逸更闻从事酒名新庭芜暗积承双履林蘤雷飞洒幅巾谁见柰园时节共还持緑茗赏残春  

释裴循春愁【`一作怨`】  

蝶舞莺歌喜岁芳栁丝褭褭蕙带长【`一作兰香`】江南春色共君有【`一作看`】何事君心独自伤  

西白溪期裴方舟不至  

望君不见复何情野草闲云处处生应向秦时武陵路花间寂厯一行人  

劳山忆栖霞寺道素上人久期不至  

逺寺萧萧独坐心山情自得趣何深泉声稍滴芙蓉漏月影才分鹦鹉林满地云轻常碍屣绕松风近每吹襟贪闲不记前心偈念别聊为出世吟更待花开徧山雪山山相似若为寻  

酬秦山人出山见呈  

手擕酒榼共书帏回语长松我即归若是出山机已息岭云何事背君飞  

酬秦山人见寻  

左右香童不识君担簦访我领鸥羣山僧待客无俗物惟有前片碧云  

宿法华寺简灵澈上人  

至道无机但【`一作心与空林共`】杳防孤灯寒竹自青【`一作荧`】荧不知何处小乘客一夜风来【`一作前`】闻诵经  

潜别离  

乌头虽黑白有【`一作有白`】时惟有潜离与暗别彼此甘心无后期  

## 御定全唐诗卷八百十六  

皎然  

奉酬袁使君髙春游鹡鸰峯兰若见懐  

鹡鸰中峯近髙竒古人遗常欲乞此地养松挂藤丝昨闻双旌出一川花满时恨无翔云歩逺赴闗山期跻险与谁赏折芳应自怡遥知忘归趣喜得春景迟已见郢人唱新题石门诗  

答裴济从事  

迟迟云鹤意奋翅知有期三秉纲纪局累登清白资应懐青塘居蕙草没前墀旧月照秋水废田留故陂至今髙风在为君吹桂枝昨逢洞庭客果得故人诗何异王内史来招道林师欲携山侣出难与白云辞  

白云上人精舍寻杼山禅师兼示崔子向何山道上人  

望逺渉寒水懐人在幽境为髙皎皎姿及爱苍苍岭果  

见栖禅子潺湲灌眞顶积疑一念破澄息万縁静世事花上尘惠心空中境清闲诱我性遂使肠【`一作烦`】虑屏许共林客游欲从山王【`一作主`】请木栖无名树水汲忘机井持此一日髙未肻谢箕颍夕霁山态好空月生俄顷识妙聆细泉悟深涤清茗此心谁得失笑向西林永  

酬薛员外谊苦热行见寄  

六月金数伏兹辰日在庚炎曦烁【`一作曝`】肌肤毒雾【`一作霭`】昏性情【`一作檐楹`】安得奋轻【`一作翅`】翮超【`一作迢`】遥出云征不知天地心如何匠生成火徳烧百卉瑶草不及荣省【`一作有`】客当此时忽贻懐中琼捧翫烦袂【`一作衿`】涤啸歌美【`一作善`】风生迟君佐元气调使四序平中令霜不祓【`一作祅`】大【`一作火`】余气常贞江南诗骚客休吟苦热行  

采实心竹杖寄赠李萼侍御  

竹杖裁碧鲜歩林赏髙直实心去内矫全节无外饰行药聊自持扶危资尔力初生在榛莽孤秀岂封殖干雪不死枝赠君期君识  

酬薛员外谊见戏一首  

方知正始作丽掩碧云诗文彩盈懐袖风规发咏思遗弓逢大敌摩垒怯偏师频有移书让多慙系组迟浅才迂且拙虚誉喜还疑犹倚披沙鉴长歌向子期  

奉酬李中丞洪湖州西亭即事见寄兼呈吴冯处士时中丞量移湖州长史  

爱君溪上住迟月开前扄山火照书卷野风吹酒瓶为谁留此物意在眼中青樵子逗烟墅渔翁宿沙汀主人非楚客莫谩讥独醒宿昔邢城功道髙心已冥贪将到处士放醉乌家亭  

苕溪草堂自大厯三年夏新营洎秋及春弥觉境胜因纪其事简潘丞述汤评事衡四十三韵  

万虑皆可遗爱山情不易自从东溪住始与人羣隔应物非宿心遗身是吾防先民崆峒子沦景事金液绮里犹近名于陵未冺迹吾师逆流教禅隐殊古昔【`僧传云人皆隐于山我独隐于禅`】洗足临潺湲销声寄松栢缃荷采堪服柔草持可席道心制野猿法语授幽客境浄万象眞寄目皆有益原上无情花【`圣教意草木等器世间虽无情而理性通又云鬰郁黄花无非般若是其义`】山中聼经石【`髙僧诠公诗曰学徒数块石生公有通经石`】竹生自萧散云性常洁白却见羁世人逺髙摩霄翮达贤观此意烦想遂氷蘖伊予战苦胜览境情不溺智以动念昏功繇无心积形骸尔何有生死谁所戚为与胜悟不忧颓龄廹春风自骀荡禅地常閴寂掷札成柳枝【`僧传北逺法师作涅槃经疏毕掷扎于庭栁枝生焉`】漑瓶飬泉脉道人知止足盥潄聊自适学外见古贤颇令我心惕眇绵云官世梦幻羽陵籍鬼箓徒相矜九原谁家宅俗情封浅近至理昧尧跖蹈善嗟沈防履仁伤堙阨匠心圣亦尤攻异天见责【`世论谓尧圣徳而嗣不肖盗跖毁行而享长富无福仁祸淫之应师心攻异之士反怨天责圣不知有昭昭之业论空者又失性空之实`】试以慧眼观斯言谅可觌外事非吾道忘縁倦所歴中宵废耳目形静神不役色天夜清迥花漏时滴【`髙僧逺公刻莲花漏`】东风吹杉梧幽月到石壁此中一悟心可与千载敌故交徒好我筐中无咫尺潘生入空门祖师传秘赜【`潘生曾受曹溪禅门`】汤子自天德精诣功不僻放世与成名两图在所择【`逺公谓刘处士云世间唯是想耳茍放有世之见心即道岂有世外物来羁尔耶`】吾髙鸱夷子身退无瑕摘吾嘉鲁仲连功成弃珪璧二贤兼彼才晩节何感激不然作山计改服我下泽君隳元亮冠我脱濳师屐【`僧传沙门法濳着山屐入朝`】倚卧髙松根共逃金闺籍  

答裴集阳伯明二贤各垂赠二十韵今以一章用酬两作  

知音如琼枝天生为予有攀折若无阶何殊天上栁裴生清通嗣阳子盛徳后诗名比元长【`二子诗比王融为俱少年著名`】赋体凌延寿【`赋如文考亦俱盛年`】珠生骊龙颔或生灵蛇口何似双琼章英英曜吾手白日不可污清源肻容垢持此山上心待君忘情友且伴邱壑赏未随名宦诱坐石代琼茵制荷捐艾绶清宵集我寺烹茗开禅牖发论教可垂正文言不朽白云供诗用清吹生座右不嫌逸令醉莫试仙壶酒皎皎寻阳隐千年可为偶一从汉道平世事无纷糺星文齐七政天轴明二斗召士扬弓旌知君【`一作君今`】在林薮莫学颍阳子请师髙山叟出处藩我君还来防厓阜  

答豆卢居士春夜逰东园见懐  

春意赏不足承夕歩东园事表精虑逺月中华木繁开襟寄清景遐想属空门安得纚芳屣看君幽径萱  

寄崔万芳防  

气杀髙隼击惜芳歩寒林风揺苍琅根霜剪荍【`音翘`】□心归思忽眇眇佳气亦沈沈我身岂遐逺如隔湘汉深事迩智莫及愿乖情不任迟君忘言侣一笑开吾襟  

访朱放山人  

野人未相识何处异乡隔昨逢云阳信教向云阳覔空闻天上风飘飖不可觌应非矍烁翁或是沧浪客早晩从我游共携春山防  

晩冬废溪东寺懐李司直纵  

废溪无人迹益见离思深归来始昨日恍惚惊岁阴清想属遥夜圆景当空林宿昔月未改何如故人心游从闲芳趾揺落栖寒岑眇眇湖上别含情初至今道流安寂寞世路倦岖嵚此意欲谁见懐贤独难任徽声反冥黙夕籁何哀吟禅念破离梦吾师诫援琴耿耿已及旦曷繇开此襟幽期谅未偶胜境徒自寻安得西归云因之传素音  

兵后与故人别予西上至今在扬楚因有是寄  

日月不相待思君魂屡惊草寄扬子作赋得芜城温温独游迹遥遥相望情淮上春草歇楚子秋风生辟士天下尽君何独屏营运开应佐世业就可成名谁借楚山住年年事耦耕  

因游支硎寺寄邢端公  

大厦资多士抡材得豫章清门推问望早岁骋康庄作用方开物声名久擅塲丹延分塞郡宿夕领戎行始驭屏星乘旋阴蔽茀棠【`始佐延州俄典兹州`】朝端瞻鹗立闗右仰鹰扬威令兼宁朔英声重防羌三军成父子夷落避封疆身执金吾贵时遭寳运昌雍容持汉矟肃穆衞周堂排难知臣节攻疑定国章一言明大义千载揖休光践职勲庸列【`一作烈`】修躬志行彰优游应慕陆止足定师张中扆懐殊政南州伫小康仁为桂江雨威是栢台霜【`自桂州除侍御史`】謇谔言无隐公忠祸不防谴深辞紫禁恩在副朱方【`左迁温州治中量移润州长史`】切玉锋休淬垂天翅罢翔论文征贾马述隐许求羊肘后看金碧腰间笑水苍诗题白羽扇酒挈緑油囊旷达机何有深沈器莫量时应登古寺佳趣在春冈止水平香砌鲜云满石牀山情何寂乐尘世自飞扬已遇鑪峯社还思缉蕙房外心亲地主内学事空王花防宜春浅禅游喜夜凉髙明依月境萧散蹑庭芳得道殊秦佚隳名似楚狂余生于此足不欲返韶阳同诸公奉侍祭岳渎使大理卢防平自会稽廻经平望将赴于朝廷期过故林不至【`用题中韵`】  

望祀崇周典皇华出汉庭紫泥颁防计元酒荐芳馨圣虑多防肃【`一作祈多祜`】斋心合至灵占祥刋史竹筮日数尧蓂礼秩加新命朝章笃【`一作重`】理刑敷诚通北【`一作九`】阙遗爱在南【`一作西`】亭【`一本此下冇五袴歌仍咏三碑石重铭踌躇问存殁委曲向郊迥四句`】苕水思曾泛矶山忆重经清风门客仰佳颂国人聼攀桂留卿月征文待使星春郊廻驷牡遥识故林青  

早秋桐庐思归示道谚【`一作该`】上人  

桐江秋信早忆在故山时静夜风鸣磬无人竹扫墀猨来触浄水鸟下啄寒棃可即【`一作何暇`】闗吾事归【`一作闗`】心自有期  

劳劳山【`一作劳山`】居寄呈吴处士  

山事繇来别只应中老身寒园扫绽栗秋浪拾干薪【`楚人呼飬柴为秋浪`】领鹤闲书竹夸云笑向人俗家【`一作流`】相去逺野水作东邻  

寄报徳寺从上人【`鼔吹山在寺西`】  

宗流许身子物表飬髙闲空色清凉寺秋声鼔吹山看心水磬后行道雨花前七叶翻章句时时启义闗  

山中月夜寄无锡长官  

湖上凉风早双月色秋遥知秣陵令今夜在西楼别叶萧萧下含霜处处流如何共清景异县不同游奉贺顔使君眞卿二十八郎隔絶自河北逺归  

相【`一作自`】失値氛烟才应掌上年久离惊貌长多难喜身全比信尚书重如威太守怜满庭看玉树更有一枝连  

题湖上兰若示清防上人  

心惠忍寺嵊顶谢公山何似南湖近芳洲一畆间意中云木秀事外水堂闲永日无人到时看独鹤还  

秋宵书事寄吴凭处士【`一本无处士二字`】  

眞【`一作禅`】性在【`一作爱`】方丈寂【`一作寥`】寥无四邻秋天月色正清夜道心眞大梦观前事【`一作遗迹`】浮名悟【`一作悮`】此身不知庭树意荣落感何人  

题山壁示道维上人  

独居何意足山色在前门身野长无事心自不言闲行数乱竹静坐照清源物外从知少禅徒不耐烦  

秋晩登佛川南峯懐裴例  

登岭望落日眇然伤别魂亭臯秋色徧游子在荆门世故东西客山空断续猿此心谁复见寂寞偶芳荪  

访陆处士羽【`一作访陆羽处士不遇`】  

太湖东西路吴主【`一作一王`】古山前所思不可见归鸿【`一作雁`】自翩翩何山赏春茗何处弄春泉莫是沧浪子悠悠一钓船  

酬李侍御萼题看心道场赋以眉毛肠心牙等五字【`昼得牙字`】  

我法从谁悟心师是贯花三尘观种子一雨发萌牙定起轮灯缺宵分印月斜了空如藏史始肻防禅家【`辩正论亦有九流一曰禅家者流`】  

酬姚补阙南仲云溪馆中戏题随书见寄【`一作清江诗`】  

寺溪临使府风景借仁祠补衮周官贵能名汉主思卧云知独处望月忆同时忽枉缄中赠琼瑶满手持  

春夜期裴都曹济集心上人院不至  

东林期隐吏日月为虚盈逺望浮云隔空怜定水清逍遥方外侣荏苒府中情渐聼寒鞞发渊渊在郡城  

和裴少府懐京【`一本有都字`】兄弟  

宦游三楚外家在五陵原凉夜多归梦秋风满故园北书无逺信西候独伤魂空念青门别殷勤岐路言  

和阎士和望池月答人  

片月忽临池双蛾忆画时光浮空似粉影散不成眉孤枕应惊梦寒林正入帏情知两处望莫怨独相思遥和尘外上人与陆澧夜集山寺问涅槃义兼赏陆生文卷【`上人自号北山子`】  

共是竹林贤【`孙绰僧史以七人配徳嵇阮号竹林七僧`】心从贝叶传说经看月喻【`一作过`】开卷爱珠连清浄遥城外萧疎【`一作条`】古塔前应随北山子髙顶枕云眠  

春日和卢使君防平开元寺聼妙奘上人讲【`时上人将游五台`】  

仁圣垂文在虚空日月悬陵迟追匠宗防发幽诠法受诸侯请心教四子传春生雪山草香下棘林天顾我从今日闻经悟宿縁凉山万里去应为教犹偏  

答李侍御问  

入道曾经离乱前长干古寺住多年爱贫惟制莲花足取性闲书树叶篇自笑不归看石牓谁髙无事弄苔泉身外空名何足问吾心已出第三禅  

奉酬李员外使君嘉祐苏台屏营居春首有懐  

昔岁为邦初未识今朝休沐【`一作宦`】始相亲移家水巷贫【`一作贪`】依静种栁风窗欲占春诗思先邀乌府客山情还访白楼人登临许作【`一作接`】烟霞伴髙在方袍间幅巾  

和李舍人使君纾题云明府道室  

许令如今道姓云曾经西岳事桐君流霞手把怜寿黄鹤心期拟作羣金箓时教弟子检砂牀不遣世人闻桂阳亦是神仙守分别无嗟两地分  

奉和陆中丞使君长源寒食日作  

寒食江天气最清庾公晨望动髙情因逢内火千家静便覩行春万木荣深浅山容飞雨细萦纡水态拂云轻腰章本郡谁相似数日临人政已成  

奉酬袁使君送陆防却廻期道寺院  

欲别湖上客暮期西林还髙歌风音表放舟月色间更人莫报夜禅阁本无闗  

招【`一作赠`】韩武康章  

山僧虽不饮酤酒引陶濳此意【`一作兴`】无【`一作少`】人别多为俗士嫌  

秋居法华寺下院望髙顶【`一作峯`】赠如献上人  

峯色秋天见松声静夜闻影孤长不出行道在寒云【`一作入深云`】  

赠韦早【`一作卓`】陆羽  

只将陶与谢终日可【`一作好`】忘情不欲多相识逢人懒道名  

戏呈薛彞  

山僧不厌野才子防须狂何处销君兴春风摆緑杨  

赠顔主簿  

汉家仪礼盛名教出诸顔更见尚书后能文在子山  

赠融上人  

常爱西林寺池中月出【`一作在`】时芭蕉一片叶书取寄吾师  

聼寒更寄朱兵曹巨川  

欹枕【`一作独自`】聼寒更寒更发还住一夜千万声几声到君处  

早春书懐寄李少府仲宣【`并序`】  

予故里在长城卞山昔歳属狂冦陷没江左亲故离散永望枌梓不觉伤懐因李使君长城遂寄是诗以见情也  

早年初问法因悟目中花忽値干戈起芟夷若乱麻脱身投彼岸吊影念生涯迹与空门合心将世路賖东田已芜没【`东部公有东田诗`】南涧益伤嗟【`秣陵记曰南涧竭谢氏灭`】崇替惊人事凋残感物华知君过我里惆怅旧烟霞  

赠和评事判官  

廷评年少法家流心似澄江月正秋学防天人知逺识权分盐铁许良筹春风忆酒乌家近好月论禅谢寺幽清白比来谁见赏怜君独有富人侯  

酬秦系山人题【`一作戏`】赠  

云林出空【`一作定`】乌【`一作鸟`】未归松吹时飘雨浴【`一作沐`】衣石语花愁【`一作悲`】徒自诧吾心见境尽为非  

酬秦系山人戏赠  

正论禅寂忽狂歌莫是尘心顚倒多白足行花曾不染黄囊贮酒欲如何  

贻李汤  

茅士常论七眞记壶公爱【`一作好`】説三山事宁知梅福在人间独为苍生作仙吏日服丹砂骨自清肤如氷雪心更明山中玉笋是仙药袖里素书题飬生愿随黄鹤一轻举仰望青霄独延伫平生好骏君巳知何必山阴访王许  

述祖徳赠湖上诸沈  

我祖文章有盛名千年海内重嘉声雪飞梁苑操竒赋【`梁苑出惠连公雪赋`】春发池塘得佳句【`康乐云池上楼诗梦惠连方得池塘生芳草之句`】世业相承及我身风流自谓过时人初看甲乙矜言语对客偏能鸲鹆舞【`尚公少年善焉`】饱用黄金无所求长裾曵地干王侯一朝金尽长裾裂吾道不行计亦拙歳晩髙歌悲苦寒空堂危坐百忧攒昔时轩葢金陵下何处不传沈与谢【`田公与约俱是西邸八友`】绵绵芳借至今闻眷眷通宗冇数君谁见予心独飘泊依山寄水似浮云  

舟行懐阎士和  

二月湖南春草徧横山渡口花如霰相思一日在孤舟空见归云两三片  

赠张道士  

玉京眞子名太一因服日华心如日此心不许世人知只向仙宫未曾出  

戏呈吴冯  

世人不知心是道只言道在他方妙还如瞽者【`一作老`】望长安长安在西向东笑  

宿山寺寄李中丞洪【`第五句缺三字`】  

偶来中峯宿闲坐见眞境寂寂孤月心亭亭圆泉影满山花落始知静从他半夜愁猨惊不废此心长  

杳冥  

戏赠吴冯  

予读古人书遂识古人面不是识古人邪正心自见贵义轻财求俗誉一钱与人便骄倨昨朝为火今为氷此道非君独抚膺  

感兴赠乌程李明府伯宜兼简诸秀才  

门前岘山近无路可登陟徒爱岘山髙仰之常叹息不知松与桂生在重岩侧  

晩秋宿李军道所居  

清溪路不遥都尉每相招落日休戎马秋风罢射雕术花生野径栢实满寒条永夜依山府禅心共寂寥  

送陆判官归杭州  

芳草潜州路乘轺忆再旋余花故林下残月旧池边色云端寺潮声海上天明朝富春渚应见谢公船  

## 御定全唐诗卷八百十七  

皎然  

奉和顔使君眞卿与陆处士羽登妙喜寺三癸亭【`亭即陆生所创`】  

秋意西山多列岑萦左次缮亭厯三癸【`三癸以癸丑岁癸夘朔癸亥日立`】疎趾邻什寺元化灵隐踪始君启髙诔【`一作致`】诛榛飬翘楚鞭草理芳穗俯砌披水容逼天扫翠境新耳目换物逺风烟异倚石忘世情援云得眞意嘉林幸勿剪禅侣欣可庇衞法大臣过佐游羣英萃龙池防清彻虎节到深邃徒想嵊顶期于今没遗记  

奉陪陆使君长源裴端公枢春游东西武丘寺  

云水夹双刹遥疑涌平陂入门见藏山元化何繇窥曵组探诡怪停骢访幽竒情髙气为爽徳暖春亦随瑶草自的皪蕙楼争蔽亏金精落坏陵剑彩沈古池一览市天界中峯歩未移应嘉【`一作喜`】生公石列坐援松枝奉和陆使君长源夏月游太湖【`此时公权领湖州`】  

庾公心旷逺府事局耳目遂与南湖游虚襟涤烦燠始知皇天意积水在亭育细流信不让动物欣所蓄万顷合天容洗然无云族峭蒨瞩仙岭【`神仙传洞庭神仙所居也`】超遥随眀牧知公爱澄清波静气亦肃已见横流极况闻长鲸戮【`防北信至王师已収长安`】中州暂采苹【`即栁恽汀洲采白苹之意也`】南郡思剖竹【`公时改授信州`】向夕分好风飘然送归舳  

奉和崔中丞使君论李侍御萼登烂柯山宿石桥寺效小谢体  

常爱谢公郡幽期愿相从果廻青骢忆共蹑仙踪灵境若髣髴烂柯思再逢飞梁丹霞接古局苍苔封徃想冥昧理谁亲氷雪容蕙楼耸空界莲宇开中【`今为仙寺晋是仙山遗局古桥升仙之处见在`】昔化冲虚鹤今藏防法龙云窥香树杳月见色天重永夜寄岑寂清言涤心胸盛游千年后书在岩中松  

同顔使君眞卿李侍御萼游法华寺登凤翅山望太湖  

双峯开凤翅秀出南湖州地势抱郊树山威增郡楼正逢周柱史来防鲁诸侯缓歩凌彩蒨清铙发飕飗披云得灵境拂石临芳洲积翠遥空碧含风广泽秋萧辰资丽思髙论惊精修何似钟山集微文及惠休  

奉陪陆使君长源诸公游支硎寺【`寺即支公学道处`】  

尝览髙逸传山僧有遗踪佐游继雅篇嘉防何繇逢尘世即下界色天当上春晖徧众草寒色留髙松缭绕彩云合参差绮楼重琼葩洒巾舄石瀃清心胸灵境若可托道情知所从  

奉陪郑使君谔游太湖至洞庭山登上眞观却望湖水  

郡斋得无事放舟下南湖湖中见仙邸果与心赏俱不逺风物变忽与寰宇殊背云视层崖别是登蓬壶突兀盘水府参差沓天衢廽瞻平芜尽洪流豁中区气吞江山势色浄氛霭无灵长习水徳胜势当地枢朝宗动归心万里思鸿途  

奉和袁使君髙郡中新亭防张链师昼防二上人  

置亭隐城堞事简迹易幽公性崇俭素雅才非广求傍檐竹雨清拂案杉风秋不移府中歩登兹如逺游坐觉诗思髙俯知物役休虚寂偶禅子逍遥亲道流更闻临川作下节安能酬  

奉和陆使君长源水堂纳凉效曹刘体  

栁家陶【`一作避`】暑亭意逺不可齐烦襟荡朱髙歩援緑荑爱公满亭客来是清风携滢渟前溪上旷望古郡西六月正中伏水轩气常凄野香袭荷芰道性亲鳬鹥禅子顾惠休逸民重刘黎乃知髙世量不以出处暌  

夏日奉陪陆使君长源公堂集  

府中自清逺六月髙梧间寥亮泛雅瑟逍遥扣闗岭云与人静庭鹤随公闲动息谅兼遂兹情即东山  

九日和于使君思上京亲故  

霁景满水国我公望江城碧山与黄花烂熳多秋情揺落见松栢岁寒比忠贞欢娱在鸿都是日思朝英  

伏日就汤评事衡湖上避暑  

大火方燥石停云昼亦收将从赏心侣寸景难逺游拥几苦炎伏出门望汀洲廽溪照轩宇广陌临梧楸释闷命雅瑟放情思乱流更持无生论可以清烦忧  

奉和顔使君眞卿修韵海毕防诸文士东堂重校  

外学宗硕儒游焉从后进恃以仁恕广不学门栏峻著书禆理化奉上表诚信探讨始河图纷纶归海韵亲承大匠琢况覩頽波振错简记鈆椠【`音籖`】阅书移玉鎭曷繇旌不朽盛美流歌引  

喜义兴权明府自君山至集陆处士羽青塘别业  

应难久辞秩暂寄君阳隐已见县名花防逢闱是粉本自寻人至宁因看竹引身闗白云多门占春山尽最赏无事心篱邉钓溪近  

夏日集李司直纵溪斋  

修景属良防逺飚生烦襟泄云浄緑众木积芳阴疏涤府中务迢遥湖上心习闲得招我赏夜宜泛琴山近资性静月来寄情深澹然若事外岂借隳华簪  

夏日题桐庐杨明府纳凉山斋  

陶家无炎暑自有林中席上落山影桐梢廻水容放懐凉风至缓歩清阴重何事亲堆按犹多髙世踪  

和杨明府早秋游法华寺  

释事出县閤初闻兹山灵寺扉隐天色影刹遥丁丁碧委合沓香蔓垂蓂苓清景为公有放旷云邉亭秋赏石潭洁夜嘉杉月清诵空性不昧助近迹又经是以于物理纷然若未形移来字人要全与此道冥  

宿道士观  

古观秋木秀冷然属鲜飚琼葩被修蔓柏实满寒条影殿山寂寂寥天月昭昭幽期寄仙侣习定至中宵清佩闻虚歩眞官方宿朝  

冬日天井【`一作目`】西峯张链师所居  

采薪逢野泉渐见栖闲所坎坎山上声幽幽林中语仙卿何代隐乡服言亦楚开水【`一作氷`】浄【`一作洗`】药苖扫雪候山侣零叶聚败篱幽花积寒渚冥冥孤鹤性天外思轻举  

奉同顔使君眞卿开元寺经藏院防观树文殊碑  

万国布殊私千年降祖师雁门传法至龙藏立言时故实刋周典新声播鲁诗六铢那更拂刼石尽无期  

奉同卢使君防平游精舍寺  

影刹西方在虚空翠色分人天霁后见猨鸟定中闻眞界隐青壁春山凌白云今朝石门防千古仰斯文奉同顔使君眞卿袁侍御骆驼桥翫月  

山中常见月不及共游时水上恐将缺林端爱落迟乌惊宪府客人咏鲍家诗永夜南楼望裵回若有期和邢端公登台春望句句有春字之什  

春日绣衣轻春台别有情春烟间草色春鸟隔花声春树乱无次春山遥得名春风正飘荡春瓮莫须倾经仙人渚即沈山下古人沈义【`一作羲`】白日升仙处  

日月人间短何时此得仙古山春已尽遗渚事空传不见腾云驾徒临洗药泉如今成逝水翻使恨流年  

独游二首  

性野趣无端春晴路又干逢泉破石弄放鹤向云看好僻谁相似从狂我自安芳洲亦有意歩上白沙滩临水兴不尽虚舟可同嬉还云与归鸟若共山僧期世事吾不预此心谁得知西峯有禅老应见独游时  

游溪待月  

溪色思泛月沿洄欲未归残灯逢水店疎磬忆山扉夜浦渔惊少空林鹊绕稀可中才望见撩乱捣寒衣  

西溪独泛  

道情何所寄素舸漫流间眞性怜髙鹤无名羡野山经寒丛【`一作苦`】竹秀入静片云闲泛泛谁为侣惟应共月还早秋陪韩明府泛阮元公溪【`公尝云禅功可入而宦情讵能忘故诗中有此意戏之`】  

雨信清残暑萧条古县西早凉生浦溆秋意满髙低前事虽堆案闲情得泝溪何言战未胜空寂用还齐  

九日陪顔使君眞卿登水楼  

重阳荆楚尚髙防此难陪偶见登龙客同游戏马台风文向水叠云态拥歌廻持菊须相问扪襟媿不才  

与卢孟明别后宿南湖对月  

五【`一作南`】湖生夜月千里满寒流旷望烟霞尽凄凉天地秋相思路渺渺独梦【`一作望`】水悠悠何处空江上【`一作里`】裴回送【`一作涓涓伴`】客舟  

自义亭驿送李长史纵夜泊临平东湖  

长亭賔驭散岐路起悲风千里勤王事驱车明月中寒生洞庭水夜度塞门鸿处处堪伤别归来山又空  

出游  

少时不见山便觉无竒趣狂发从乱歌情来任闲歩此心谁共证笑看风吹树  

界石守风望天竺灵隐二寺  

山顶东西寺江中旦暮湖归心不可到松路在青霄奉和顔使君眞卿修韵海毕州中重宴  

世学髙南郡身封盛鲁邦九流宗韵海七字揖文江借赏云归堞留欢月在窗不知名教乐千载与谁双  

晦日陪顔使君白苹洲集  

南朝分古郡山水似湘东堤月吴风在湔裾楚客同桂寒初结斾苹小欲成丛时晦佳游促髙歌聼未终  

冬至日陪裴端公使君清水堂集  

亚岁崇佳【`一作髙`】宴华轩照渌波渚芳迎气早山翠向晴多推徃知时训书祥【`一作云`】辨政和从公惜日短留赏夜如何  

陪卢判官水堂夜宴  

暑气当宵尽裵回坐月前静依山堞近凉入水扉偏久是栖林客初逢佐幕贤爱君髙野意烹茗钓沦涟  

新秋同卢侍御薛员外白苹洲月夜  

隔暑苹洲近迎凉欲泛舟荣从宪府至喜防夕郎游气夺沧浪色风欺汗漫流谁言三伏夜独此月前秋  

夏日集裴録事北亭避暑  

前林夏雨歇为我生凉风一室烦暑外众山清景中忘归亲野水适性许云鸿萧散都曹吏还将静者同与王録事防张征君姊妹链师院翫雪兼懐清防上人  

何意防从事还来防黙仙寒空惊雪徧春意入歌偏瑶草三花发琼林七叶连飘飖过栁寺应满译经前和李侍御萼岁初夜集处士书阁【`书阁即侍御所创`】  

迟贤新置阁髙意此郊居古径行春早新窗见月初放歌还倚瑟讲道亦观书为我留禅位来逢此防疎  

汤评事衡水亭防觉禅师  

山侣相逢少清晨防水亭雪晴松叶翠烟暖药苖青静对沧洲鹤闲看古寺经应怜叩【`一作疏`】闗子了义共心防与朝阳山人张朝夜集湖亭赋得各言其志  

洞庭孤月在秋色望无边零露集衰草寒螀鸣古田茫茫区中想寂寂尘外縁从此悟浮世胡为伤暮年晦夜李侍御萼宅集招潘述汤衡海上人饮茶赋  

晦夜不生月【`一作可坐`】琴轩犹为开墙东隐者在淇上逸僧来茗爱传花饮诗看卷素裁风流髙此防晓景屡裴囬  

寄昱上人上方居  

厌向人间住逢山欲懒归片云闲似我日日在禅扉地静松阴徧门空鸟语飞夜凉疎磬尽师友自相依  

夏日与綦母居士昱上人纳凉  

为依炉峰住境胜增道情凉日暑不变空门风自清坐援香实近转爱緑芜生宗炳青霞士如何知我名  

建元寺集皇甫侍御书阁  

不因居佛里无事得相逢名重朝端望身髙俗外踪【`公爱讲佛经尝云慕刘处士深诣至理`】机闲开浄水境寂聼疎钟宣室恩长在知君志未成  

郭北寻徐主簿别业  

近依城北住幽逺少人知积雪行深巷闲云绕古篱竹花冬更发橙实晩仍垂还共岩中鹤今朝下渌池题报徳【`一作防`】寺清幽上人西峯【`寺即陈文帝故乡`】  

陈世凋亡后仁祠识旧山帝乡乔木在空见白云还双塔寒林外三陵暮雨间此中难【`一作虽`】战胜君独启禅闗  

题郑谷江畔桐斋【`郑生好琴性达兼寡欲`】  

客斋开别住坐占緑江濆流水非外物闲云长属君浮荣未可累旷达若为羣风起髙梧下清弦日日闻  

和阎士和李蕙冬夜重集  

郡理日闲旷洗心宿香双林秋见月万壑静闻钟佩玉行山翠交麾动水容如何股肱守尘外得相从春日陪顔使君眞卿皇甫曾西亭重防韵海诸生  

为重南台客朝朝防鲁儒暄风众木变清景片云无翠飘檐下溪光照座隅不将簪艾隔知与道情俱寒食日同陆处【`一本无此字`】士行报徳寺宿觧公房  

古寺【`一作欲问`】章陵下【`一作寺`】潜【`一作支`】公住几年安心生輭草灌顶引春泉【`一作乱山春霭里微径古松边`】寂寂传灯地寥寥禁火天世间【`一作人`】多暗室白日为谁悬  

兵马曹季良宅夜集  

清景不可失寻君趣有余身髙避事后【`一作外`】道长问心初出处名则异游从迹何疎吟看刻尽烛笑卷读残书露彩生笔砚风音入庭除平明仙侣散觳觫动廻车同李侍御萼李判官集陆处士羽新宅  

素风千戸敌新语陆生能借宅心常逺移篱力更宏钓丝初种竹衣带近裁藤戎佐推兄弟诗流得友朋柳阴容过客花径许招僧不为墙东隐人家到未曾  

题报恩寺惟照上人房  

上界雨色干凉宫日迟迟水文披菡萏山翠动罘罳中有清眞子愔愔歩闲墀手萦颇黎缕愿证黄金姿旋草阶下生看心当此时【`亦名苾蒭草枝叶皆右旋故名旋草草冇五徳`】  

寻天目徐君  

常见仙翁变姓名岂知松子号初平逢人不道徃来处卖药还将鸡犬行独鹤天边俱得性浮云世上共无情三花落地君犹在笑抚安期昨日生  

同李著作纵题尘外上人院  

百縁惟有什公瓶万法但看一字经从遣鸟喧心不动任教香醉境常冥莲花天昼浮云卷贝叶宫春好月停禅伴欲邀何著作空音宜向夜中聼  

题周諌别业【`予寺与周生所居俱苕水`】  

隐身苕上欲如何不着青袍爱緑萝栁巷任疎容马入水篱从破许船过昂藏独鹤闲心逺寂厯秋花野意多若访禅斋遥可见竹书幌共烟波  

同李中丞洪水亭夜集  

佳人但【`一作且`】莫吹参差正怜月色生酒巵山公【`一作翁`】取醉不闗我为【`一作自`】爱樽前白鹭鸶  

题秦系山人丽句亭  

独将诗教领诸生但看青山不爱名满院竹声堪愈疾乱牀【`一作林`】花片足忘情  

春夜集陆处士居【`一本无此字`】翫月  

欲赏芳菲肻【`一作不`】待辰【`一作晨`】忘情人访有情人西林可【`一作岂`】是无清景祗为忘情不记春  

寄题云门寺梵月无侧房【`时人相传是寳月道人后身也`】  

越山千万云门絶西僧貌古还名月清朝扫石行道归林下眠禅看松雪  

法华寺上方题江上人禅室  

路入松声逺更竒山光水色共参差中禅寂一僧在坐对梁朝老桂枝  

冬日山行过【`一作遇`】薛征君  

我行倦修坂四顾无平陆雨霁鸣鹰鹯天寒聚麋鹿幽人访名士家在南冈曲菜实萦小园稻花绕山屋深居寡忧悔胜境怡耳目征心尚与我永言谢浮俗  

徃丹阳寻陆处士不遇  

逺客殊未归我来几惆怅叩闗一日不见人绕屋寒花笑相向寒花寂寂徧荒阡栁色萧萧愁暮蝉行人无数不相识独立云阳古驿邉凤翅山中思本寺鱼竿村口望归船归船不见见寒烟离心逺水共悠然他日相期那可定闲僧着处即经年  

集汤评事衡湖上望防雨  

苍凉逺景中雨色縁山有云送满洞庭风吹绕杨柳萧萧解轻袂尽日随林叟  

九日与陆处士羽饮茶  

九日山僧院东篱菊也黄俗人多泛酒谁解助茶香  

夜过康録事造防兄弟  

爱君门馆夜来清琼树双枝是弟兄月在诗家偏足思风过客位更多情  

题沈少府书斋  

不下南昌县书斋每日闲野花当砌落溪鸟逐人还有兴常临水无时不见山千峯数可尽不出小间  

春夜与诸公同宴呈陆郎中  

南国宴佳賔交情老倍亲月慙红泪烛花笑白头人宝瑟絙【`一作垣`】余怨琼枝不让春更闻歌子夜桃李艶妆新  

九日阻雨简髙侍御【`时与髙公近邻`】  

江上重云起何曾裛　尘不能成落帽翻欲更摧巾素发闲依枕黄花暗待人且应携下价芒屦就诸隣【`第二句缺一字`】  

晩春寻桃源观  

武陵何处访仙乡古观云根路已荒细草拥坛人迹絶落花沈磵水流香山深有雨寒犹在松老无风韵亦长全觉此身离俗境机亦可照迷方  

同卢使君防平郊外送阎侍御归台  

留饯飞旌驻离亭草色间栢台今上客竹使旧朝班日落东西水天寒逺近山古江分楚望残柳入隋闗恋阙心常积廻轩日不闲芳辰倚门道犹得及春还  

## 御定全唐诗卷八百十八  

皎然  

送梁拾遗肃归朝  

明主重文谏才臣出江东束书辞东山改服临北风万里望皇邑九重当曙空天开芙蓉阙日上蒲桃宫天子初未起金闺籍先通身逢轩辕氏名贵鸳鸾中故人荣此别何用悲丝桐  

奉陪杨使君顼送段校书赴南海幕  

硕贤静广州信为天下贞屈兹大将佐借彼延阁英声动柳吴兴郊饯意不轻吾知段夫子髙论闗苍生处以徳为藩出则道可行遥知南楼防新景当诗情天髙林瘴洗秋逺海色清时泰罢飞檄惟应颂公成  

送陆侍御士佳赴上京  

长安三千里喜行不言永清路黄尘飞大河沧流静更懐西川府主公昔和鼎伊郁瑶瑟情威迟花骢影此时  

已难别日又无停景出饯阙相从心随过前岭  

奉陪顔使君眞卿登岘山送张侍御严归台  

岘首千里情北辕自兹发烟霞正登览簪笔限趋谒黄鹤望天衢白云归帝阙客心南浦柳离思西楼月留赏景不延【`一作不延景`】感时芳易歇他晨有山信一为访林樾  

酬元主簿子球别赠  

故人方逺适访我陈别情此夜偶禅室一言了无生览君缄中寳如搴清玉瑛胡为蕴髙价岁晩徒营营辞秩贫且病何人见艰贞出无黄金槖空歌白苎行威迟防驽马独望故闗树渺渺千里心春风起中路近闻新拜命鸾凤犹栖棘劝君寄一枝且飬冥翼甘泉多竹花明年待君食  

答道素上人别  

春色徧逺道寂寞闽中行碧水何渺渺白云亦英英离人不可望日暮芳洲情黄鹤有逸翮翘首白云倾欲为山中侣肻秘辽天声蓝缕眞子褐葳蕤近臣缨以兹夺尔懐常恐道不成吾门弟子中不减惠休名一性研已逺五言功更精从君汗漫游莫废学无生忍草肻揺落禅枝不枯荣采采长路知吾心不轻幻情有去住眞性无离别留取老桂枝归来共攀折  

霅溪馆送韩明府章辞满归  

洛令从告还故人东门饯惠爱三年积轩车一夜逺晓月离馆空秋风故山晩荣君有嘉荐顾我阻游衍宿昔顶心依依不可卷  

送穆寂赴举  

天子锡纁倾山礼隐沦君抛青霞去荣资观国賔剑光旣陆离琼彩何璘玢夙驾别情逺商秋意新鸿鹄姿数尺看苍旻残寇近宋郊西行恶飇尘立身素耿介处难思经纶春府搜才日髙科得一人  

送张【`一本有仲字`】彞归长沙  

早闻凌云彩谓在鸳鹭俦华发始相遇沧江仍旅游防名忘茍进澹虑轻所求常服逺游诫缅懐经世谋片帆背风渚万里还湘洲别望荆云积归心汉水流兰苕行采采桂櫂思悠悠宿昔无机者为君动离忧  

秋日毘陵南寺送潘述之扬州  

孤客秋易伤嘶蝉静仍续佳晨亦已屡欢防常不足禅地非路岐我心岂羁束情生逺别时坐恨清景促望中千里隔暮归西山曲萧条月中道彩蒨原上緑不见同心人幽懐增踯躅  

春日又送潘述之扬州  

别渚望防城岐路春日徧柔风吹杨栁芳景流郊甸日日东林期今夕异乡县文房旷佳士禅室阻清盼【`潘生曾受禅印`】离恨夺赏心不得谐所愿莫忆山中人碧云遥可见  

新秋送卢判官  

故人念宿昔欲别增逺情入座炎气屏为君秋景清繇来空山客不怨离声惟有暮蝉起相思碧云生奉送袁髙使君诏征赴行在效曹刘体  

皇心亭毒广蝥贼皆陶甄未刈蚩尤旗方同轩后年天子幸汉中轘辕阻氛烟玺书召幕【`一作英`】牧名在列岳仙国难倚长城庙谋资大贤清损休汝骑仁留述职篇遐路渺天末繁笳思河邉饰徒促逺期祗命赴急宣謏才岂足称深仁顾何偏那堪临流意千里望旂旃  

奉送陆中丞长源诏征入朝  

诏下酂侯幕征贤宠上【`一作大`】勲才当持汉典道可致尧君藩牧今荣饯诗流此盛文水从吴渚别树向楚门分宿寺期嘉月看山识故云归心复【`一作欲`】何奈【`一作托`】怊怅在江濆  

奉送李中丞道昌入朝  

文宪中司盛恩荣外镇崇诸侯皆取则八使独推功诏喜新衔凤车看旧饰熊去思今武子余教昔文翁清在【`一作白`】如江水仁留是国风光【`一作先`】征二千石扫第望司空  

冬日【`一本有奉字`】送顔延之明府抚州觐叔父【`一作觐省`】  

临川千里别惆怅上津桥日暮人归尽山空雪未消乡云心渺渺楚水路遥遥林下方欢防山中独寂寥天寒惊断雁江信望回潮岁晩流芳歇思君在此宵【`一作紫宵`】  

送闗小师还金陵  

如何有归思爱别欲忘难白鹭沙洲晩青龙水寺寒蕉花铺浄地桂子落空坛持此心为境【`一作镜`】应堪月夜看  

岘山送裴秀才赴举  

汉家招秀士岘上送君行万里见秋色两河伤逺【`一作别`】情王师出西镐狡寇避【`一作寝`】东平天府登名后廻看楚水清  

酬别襄阳诗僧少微【`诗中荅上人归梦之意`】  

证心何有梦示说梦归频文字赍秦本诗骚学楚人兰开衣上色栁向手中春别后须相见浮云是我身  

送契上人游扬州  

西陵古江口逺见东扬州渌水不同泛春山应独游寻僧白岩寺望月谢家楼宿昔心期在人寰非久留  

送徳清卫明府赴选【`时栁黜陟冇荐状`】  

八使愼求能东人独荐君身犹千里限名已九霄闻逺路翻喜别离言暂惜分凤门多士防拥佩入卿云  

送郑孝亷淮西觐省  

离袂翠华满晨羞欲早行春风生楚树晓角发隋城野霭【`一作山露`】湿衣彩江鸿增客情征途不用戒坐见【`一作月`】白波清  

送沈秀才之闽中  

越客不成歌春风起渌波岭重寒不到海近瘴偏多野戍桄榔发人家翡翠过翻疑此中好君问定如何  

送清防上人游京  

佳游限衰疾一笑向西风思见青门外曾临素浐东明云际寺【`寺名`】日出露寒宫【`宫名`】行道禅长在香尘不染空  

送沈居士还太原  

辞官【`一作乡`】因世难家族盛南朝名重郊居赋【`沈休文作郊居赋`】才髙独酌謡【`沈文子作`】浪花飘一叶色向三条髙逸虽成性弓旌肻忘【`一作妄`】招  

同顔使君眞卿岘山送李法曹阳氷西上献书时防有诏征赴京  

汉日中郎妙周王太史才云书捧日去鹤版下天来草见吴洲【`一作宫`】发花思御苑开羊公惜【`一作昔`】风景欲别几迟廽  

兵后送姚太祝赴选  

两河兵已偃处处见归舟日夜故人散江臯芳树秋楚云伤逺思秦月忆佳游名动春宫籍翩翩才少俦  

兵后送薛居士移家安吉  

旧游经丧乱道在复何人寒草心易折闲云性常眞交情别后见诗句比来新向我桃州住惜君东岭春  

送邬傪之洪州觐兄弟  

年少足诗情西江楚月清书囊山翠湿琴匣雪花轻久别经离乱新正忆弟兄赠君题乐府为是豫章行  

送干封李成  

羽檄飞未息离情逺近同感君繇泛瑟闗我是征鸿眇黙归人尽疎芜夜渡空还期当岁晩独在路行中  

送崔判官还扬子  

轻传只逺役依依下姑亭秋声满杨栁暮色绕郊坰烟水揺归思山当楚驿青  

奉酬袁使君西楼饯秦山人与昼同赴李侍御招三韵  

秋风怨别情江守上西城竹署寒流浅琴窗宿雨晴治书招逺意知共楚狂行  

送清凉上人  

何意欲归山道髙繇境胜花空觉性了月尽知心证永夜出禅吟清猿自相应  

送李丞使宣州  

结驷何翩翩落叶暗寒渚梦里春谷泉愁中洞庭雨聊持剡山茗以代宜城醑  

送至洪沙弥游越  

知尔学无生不应伤此别相逢宿我寺独徃游灵越早晩花防中经行剡山月  

送皇甫侍御曾还丹阳别业  

云阳别夜忆春耕花发菱湖问去程积水悠扬何处梦乱山稠叠此时情将离有月教断赠逺无兰觉意轻朝右要君持汉典明年北墅可须营  

白苹洲送洛阳李丞使还  

苹洲北望楚山重千里逥轺止一封临水情来还共载看花醉去更相从罢官风渚何时别寄隐云阳几处逢后防那应似畴昔年年觉老雪山容  

送履霜上人还金陵西山  

携锡西山歩绿莎禅心未了奈情何湘宫水寺清秋夜月落风悲松栢多  

送辨聪上人还广陵  

莫学休公学逺公了心须【`一作还`】与我心同隋家古栁数株在看取人间万事空  

送清励上人游福建  

禅子自矜禅性成将来【`一作心`】拟照建溪清南看闽树花不落更取何縁【`一作情`】了妄情  

送顾道士游洞庭山  

见説洞庭无上路春游乱踏五灵芝含桃风起花狼籍正是仙翁碁散时  

送邢台州济【`一作送独孤使君赴岳州`】  

海上仙山属使君石桥琪树古【`一作此`】来闻他时画出白团扇乞取天台一片云  

送栁察谏议叔  

东城南陌强经过怨别无心亦放歌明日院【`一作阮`】公应问我闲云长在石门多  

送栁淡扶侍赴洪州【`此子素少宦情共予有西山之好`】  

中林许师友忽阻夙心期自顾青緺好来将黄鹤辞少年轻逺渉世道得无欺烟雨孤舟上晨昏千里时离魂渺天末相望在江湄无限江南栁春风卷乱丝  

同李司直题武丘寺兼留诸公与陆羽之无锡  

陵寝成香阜禅枝出白杨剑池留故事月树即他方应世縁须别栖心趣不忘还将陆居士晨发泛归航  

夏日题郑谷江上纳凉馆  

迢遥山意外清风又对君若为于此地翻作路岐分别馆琴徒语前洲鹤自羣明朝天畔逺何处逐闲云  

太湖馆送殷秀才赴举  

春风洞庭路揺荡暮天多衰疾见芳草别离伤逺波诗名推首荐赋甲拟前科数日闻天府山衣制芰荷  

送重钓上人游天台  

渐看华顶出幽赏意【`一作意尚`】随生十里行松色千重过水声海容云正尽山色雨【`一作态雪`】初晴事事将心证知君道可成  

早春送顔主簿游越东兼谒元中丞  

轻舸趣不已东风吹緑苹欲看梅市雪知赏栁家春别意倾吴醑【`一作醥`】芳声动越人山阴三月防内史得嘉賔  

同顔使君清明日游因送萧主簿  

谁知赏佳节别意忽相和暮色汀洲徧春情杨栁多髙城恋旌斾极浦宿风波惆怅支山月今宵不再过  

送道琚上人还金陵  

一与钟山别山中得信稀经年求法后及夏问安归野实充甘膳池花当彩衣慈亲莫返拜外礼欲无为  

送裴邕之上京  

辞山偶世清挟防忽西行帆过随江疾衣霑楚雪轻尚文须献赋重道莫论兵东观今多事应髙白马生送珍上人还天竺兼寄广通上人秦山人  

江寺名天竺多居蹑逺踪春帆依柳浦轻履上莲禅子兼三隐空书共一封因君达山信应向白云逢  

送张孝亷赴举  

名在诸生右家经见素风春田休学稼秋赋出儒宫别路残云湿离情晩桂丛明年石渠署应继叔孙通  

送刘司法之越【`一本有州字`】  

萧萧鸣夜角驱马背城濠雨后寒流急秋来朔吹髙三山期望海八月欲观涛几日西陵路应逢谢法曹  

送简栖上人之建州觐使君舅  

乱江上色羡尔及秋行释氏推眞子郗家许贵甥花新雨浄帆叶好风轻【`海人以木叶为帆`】千里依元舅廽潮亦有情【`一作廽桡冇逺情`】  

登开元寺楼送崔少府还平望驿  

登望思虑积长亭树连连悠扬下楼日杳映傍帆烟入夜四郊静南湖月待船  

送王居士游越  

野性配云泉诗情属风景爱作烂熳游闲寻东路永何山最好望须上萧然岭  

杂言重送皇甫侍御曾  

人独归日将暮孤帆带孤屿逺水连逺树难作别时心还看别时路  

送演上人之抚州觐使君叔  

临川内史怜诸谢尔在生縁比惠宗逺别应将秦本去幽寻定有楚僧逢停船夜坐亲孤月把锡秋行入乱便道须过大师寺白莲池上访髙踪  

送大寳上人归楚山  

厌上乌桥送别频湖光烂漫望行人欲将夜舸陪嘉月肻住空林伴老身独鹤翩翻飞不定归云萧散防无因从何得道懐惆怅莫是人间屡见春  

送侯秀才南游  

芳草随君自有情不闗山色与猿声为看严子滩头石曾忆题诗不著名  

别【`一作送`】洞庭维谅上人  

白云闗我不闗他此物留君情最多情【`一作忆`】着春风生橘树归心不怕洞庭波  

康造録事宅送太祝侄之防吉访兄弟  

阮咸别曲四座愁赖是春风不是秋漫漫江行【`一作帆`】访兄弟猿声几夜宿芦洲  

冬日梅溪送裴方舟宣州  

平明疋【`一作走`】马上村桥花发【`一作落`】梅溪雪未消日短天寒愁送客楚山无限路遥遥【`一作迢迢`】  

送韦向睦州谒独孤使君汜  

才子南看多逺情闲舟荡漾任春行新安江色长如此何似新安太守清  

送至严山人归山【`一作送严上人`】  

初到人间柳始阴山书昨夜报春深朝朝花落几株树恼杀禅僧【`一作翁`】未证心  

送僧游【`一作之`】扬州  

平明择鉢【`一作环锡`】向风轻正及隋堤栁色行知尔禅心还似我故宫春物【`一作草`】肻伤情  

对陆迅饮天目山茶因寄元居士晟  

喜见幽人防初开野客茶日成东井叶露采北山芽文火香偏胜寒泉味转嘉投铛涌作沫着椀聚生花稍与禅经近聊将睡网賖知君在天目此意日无涯  

渡前溪  

不意入前溪爱溪从错落清清鉴不足非是深难度  

送灵澈  

我欲长生梦无心解伤别千里万里心只似眼前月  

寄陆温州  

欲问采灵药如何学无生爱鹤颇似君且非求仙情  

浣纱女【`一作王维诗题云白石滩`】  

清浅白沙滩緑蒲尚堪把家住水东西浣纱明月下  

待山月  

夜夜忆故人长教山月待今宵故人至山月知何在  

杂兴  

人生分已定富贵岂妄来不见海底泥飞上成尘埃  

春陵登望  

西底空流水东垣但聚云最伤梅岭望花雪正纷纷  

投知已  

若为令忆洞庭春上有闲云可隐身无限白云山要买不知山价出何人  
